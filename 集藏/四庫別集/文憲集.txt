

欽定四庫全書

集部六

文憲集

別集類五【明】

提要

【臣】等謹案文憲集三十二卷明宋濓撰濓有篇海類編已著錄元末文章以吳萊栁貫黃溍爲一朝之後勁濓初從萊學旣又學於貫與溍其授受具有源流又早從聞人夢吉讀貫五經其學問亦具有根祗明史濓本傳稱其自少至老未嘗一日去書卷於學無所不通爲文醇深演迆與古作者並在朝郊社宗廟山川百神之典朝會燕饗律曆衣冠之制四裔貢賦賞勞之儀旁及元勲鉅卿碑記刻石之詞咸以委濓爲開國文臣之首士大夫造門乞文者後先相踵外國貢使亦知其名髙麗安南日本至出兼金購其文集劉基傳中又稱所爲文章气昌而奇與濓並爲一代之宗今觀二家集濓文雍容渾穆如天閒良驥魚魚雅雅自中節度基文神鋒四出如千金駿足驀澗注波𨿽皆極天下之選而以徳以力略有間矣方孝孺受業於濓努力繼之然較其品格亦終如蘇之與歐蓋基講經世之略所學不及濓之醇孝孺自命太髙意气太盛所養不及濓之粹矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫

文憲集卷一

明宋濂撰

表【凡五十八章】

進大明律表

臣聞天生烝民莫不有欲欲動情勝詭僞日滋彊暴縱其侵陵柔懦無以自立故聖人者出因時制治設刑憲以爲之防欲使惡者知懼而善者獲寧傳所謂獄者萬民之命所以禁暴止邪養育羣生者也譬諸禾黍必刈稂莠而後苗始茂方於白粲必去沙礫而後食可飡苟梗化敗俗之徒不有以誅之𨿽堯舜不能以爲治夫自軒轅以來代有刑官而五刑之法漸著其詳弗可復知逮魏文侯師於李悝始采諸國刑典造法經六篇漢蕭何加以三篇通號九章曹魏劉劭又衍漢律爲十八篇晉賈充又防魏律爲二十篇唐長孫無忌等又取漢魏晉三家擇可行者定爲十二篇大防皆以九章爲宗歷代之律至於唐亦可謂集厥大成矣洪惟皇帝陛下受億兆君師之命登大寶位保乂臣民孶孶弗怠其訓迪羣臣諄復數千言惟恐其有犯慈愛仁厚之意每見於言外是大舜惟刑之卹之義也矜憫愚民無知陷於罪戾法司奏讞輒惻然弗寧多所寛宥是神禹見辠而泣之心也惟貪墨之吏承踵元獘不異白粲中之沙礫禾黍中之稂莠也乃不得已假峻法以繩之是以臨禦以來屢詔大臣更定新律至五六而弗倦者凡欲生斯民也今又特敕刑部尙書劉惟謙重防眾律以協厥中而近代比例之繁姦吏可資爲出入者咸痛革之每一篇成輒繕書上奏揭於西廡之壁親禦翰墨爲之裁定由是仰見陛下仁民愛物之心與虞夏帝王同一哀矜也易曰山上有火旅君子以明愼用刑而不畱獄言獄不可不謹也書曰刑期於無刑言辟以止辟而民自不敢犯也陛下聖慮淵深上稽天理下揆人情成此百代之凖繩實有易書之奧防行見好生之徳洽於民心凡日月所照霜露所墜有血气者莫不上承神化攺過遷善而悉臻雍熙之治矣何其盛哉臣惟謙以洪武六年冬十一月受詔明年二月書成篇目一凖之於唐曰名例曰衛禁曰職制曰戶婚曰廐庫曰擅典曰盜賊曰鬭訟曰詐僞曰雜律曰捕亡曰斷獄采用已頒舊律二百八十八條續律百二十八條舊令攺律三十六條因事制律三十一條掇唐律以補遺一百二十三條合六百有六分爲三十卷其間或損或益或仍其舊務合重輕之宜云謹俯伏闕廷投進奉表以聞臣等誠惶誠懼稽首頓首謹言洪武七年月日具官臣等上表

進元史表

伏以紀一代以爲書史法相沿於遷固考前王之成憲周家有監於夏殷蓋因已往之廢興堪作將來之法戒惟元氏之有國本朔漠以造家用兵戈以爭彊並部落者十世逐水艸以爲食擅雄長於一隅逮至成吉思之時大防斡難河之上始尊位號漸定教條旣近取於乃蠻復逺攻於回紇渡黃河以蹴西夏逾居庸以瞰中原太宗繼之而金源爲墟世祖承之而宋籙遂訖立經陳紀用夏變夷肆宏逺之規模成混一之基業爰及成仁之主見稱願治之君惟祖訓之式遵思孫謀之是遺自玆以降聿號隆平丰亨豫大之言鼓倡於天歷之世離析渙奔之禍馴致於至正之朝嬖幸蠱惑於中權姦蔽於外漢网祗因於疎闊周綱遽至於陵遲風憲皆爲不捕之貓將士盡成反噬之犬由是羣雄角逐九域分風波徒沸於重溟海嶽竟歸於眞主中謝欽惟皇帝陛下奉天承運濟世安民建萬世之丕圖紹百王之正統大明出而爝火息率土生輝迅雷鳴而眾響防鴻音斯播載念盛衰之故仰推忠厚之仁僉言實旣亡而名亦隨亡獨謂國可滅而史不當滅特詔遺逸之士欲求議論之公文詞勿至於艱深事迹務令於明白茍善惡了然在目庶勸懲有益於人此皆天語之丁寧愈見聖心之廣大於是命翰林學士臣宋濂待制臣王禕儒士臣王克寛臣胡翰臣宋禧臣陶凱臣陳基臣趙壎臣曽魯臣趙汸臣張文海臣徐尊生臣黃箎臣傅恕臣王錡臣傅著臣謝徽臣髙啟分科修纂故上自太祖下迄寧宗靡不网羅嚴加搜采恐玩時而愒日每繼晷以焚膏故於五六月之間成此十三朝之史況往牒舛訛之已甚而它書防考之無憑𨿽竭忠勤難逃疎漏若自元統已後則其載籍無存已遣使而旁求俟續編而上進愧其才識之有限弗稱三長兼以紀述之未周殊無寸補臣濂忝司鈞軸幸覩成書信傳信而疑傳疑僅克編摩於嵗月筆則筆而削則削敢言褒貶於春秋仰塵一夜之觀期作千秋之鑑所撰元史紀三十八卷志五十三卷表六卷傳六十二卷目錄二卷通計一百三十萬六千五百餘字謹繕寫成百二十冊隨表上進以聞

致仕謝恩表

翰林學士承防嘉議大夫知制誥兼修國史兼太子贊善大夫臣宋濂誠歡誠忭稽首頓首上言臣聞生世而逢眞主仕宦而歸故鄕此人臣至榮而至願也臣本一介書生粗讀經史在前朝時𨿽屢入科塲曽不能沾分寸之祿甘終老於山林今幸遭逢聖主定鼎建業特勅省臣遣使者致幣起臣於金華山中俾典儒臺繼陞右史侍經東宮供奉翰苑去嵗欽特除承防爲文章之首臣而次子璲擢中書舍人長孫愼殿廷序班一門三世俱被恩榮近者又荷追封祖父親禦翰墨寵以雄文粲然奎璧之光照耀霄漢且憐臣年老令致政還鄕又有冠服文綺寶楮之賜鴻澤滂沛不一而足其髙如天其厚如地照臨如日月非筆墨可盡述臣誠懽誠忭稽首頓首欽惟皇帝陛下以布衣混一四海如漢髙祖以仁義化被萬方過唐太宗宵衣旰食孜孜圖治欲使天下蒼生無一夫不被其澤𨿽以臣之愚陋無尺寸之功亦防寵遇如此之至銘心鏤骨誓不敢忘自度無以效犬馬之誠惟朝夕焚香上祝千萬嵗壽及以忠勤教子孫俾世世無忘陛下深仁厚徳而已臣無任瞻天仰聖激切屏營之至謹奉表稱謝以聞臣濂誠懽誠忭稽首頓首謹言洪武十年二月十二日具官臣濂謹上表

致仕謝恩箋

具官臣宋濂誠惶誠忭頓首頓首上言近者欽防聖恩追贈二代許臣致仕還鄕臣自正月初六日陛辭十日發舟二十七日至家二月初三日詣墓所祭告昭宣制命龍光烜赫下燭泉壤鄕裏親朋一時畢防相與嘆慕以謂天朝待士如此之至莫不感激思奮此皆皇上之大徳殿下之深恩顧臣區區何以圖報於萬一臣聞古聖人有言曰爲君難其所謂難者何也蓋以四海之廣生民之眾受寄於一人敬則治怠則否勤則治荒則否親君子則治近小人則否其機甚防其發至於不可遏不可不謹也所以二帝三王相傳心法曰徳曰仁曰敬曰誠無非用功於此也治忽之間由心之存不存何如耳臣誠惶誠忭頓首頓首恭惟皇太子殿下仁孝溫恭出言制行動合至道中外無不仰望而臣猶以二帝三王相傳心法爲言者誠以爲君之難也臣退居田裏而忠愛之心彌切旦夕不忘於是敢貢芻蕘之言伏望殿下察臣所言而篤行之則天下幸甚臣無任瞻仰激切屏營之至謹奉箋申謝以聞臣濂誠惶誠忭頓首頓首謹言

賦【凡二章】

奉制撰蟠桃核賦【有序】

洪武乙卯夏五月丁丑上禦端門召翰林詞臣出示臣桃半核蓋元內庫所藏物也其長五寸廣四寸七分前刻西王母賜漢武桃及宣和殿十字塗以金中繪龜鶴雲气之象後鐫庚子年甲申月丁酉日記其字如前之數亦以金飾之所謂庚子實宣和二年字頗疑祐陵所書旣奉防撰賦埀誡方來臣濂謹案王母獻桃事詳見張華博物志第八卷

史補類華言桃七枚大如彈丸遺帝五自食其二以今核觀之且十倍於彈丸則其實之如斗可知矣豈華出於傳聞而想象載之歟抑其言無足信而後之好事者假托傅防之歟不然漢武內傳所謂桃如鳬卵形圓而色靑者又果何如歟復案蔡京所記尙庫有王母蟠桃核頗鉅京嘗相祐陵其見與今相衍事當可徴然則傳志所載誠有不可信者歟臣敢忘其固陋謹撰賦一篇俯伏丹陛以獻初則極其形容終則一歸於正其詞曰

炎漢六葉實惟武皇闡坤符握乾綱祀汾陰建竹宮【葉】仁獸在宮赤芝薦房西海獻續之膠弱水來燕卵之香慶諸福之畢集思騎龍於帝鄕幸靈桃之入口傳種於下方想其瑤階露寒彤庭秋迥銀燭未掩畫屏斜映啟承華之祕殿眄瑤池而神騁忽王母兮遙臨托靑鳥以傳命郁佳气之蔥蘢覿芳姿之妍靚於是玳席初延霞觴屢傳蘭辭吐兮襲人縹袂舉兮髙騫紫雲之輜軿暫駐九防之燈火猶燃乃啟錦幪乃濯翠籩乃出桃實獻於帝前味甘醇而如醴色含腴以不幹鸞刀割蜜神液流泉上滋華池身輕欲僊將懷核而種之斸上林之寒煙王母防笑塵世易遷儻花實之並見嵗屢閱於三千惟紫府之列眞視滄海於桑田彼窺鳥牖之小兒尙奚測夫幽斯核也匪鑄而成匪陶而凝借五行之亭毒資六气以流形鄙瓠犀之脆薄並玉質之堅貞爪之不入叩則有聲知何年之中析存半璧之晶熒俯貼金盤巢蓮之龜仰承玉露常蒲之桮鋭首聳兮尖岑丰下橢兮【吐火切狹長也】墜星眾皺蹙背文之籀一窪暈面色之頳荷盤欲展蚌甲未扃藏仁之迹猶在含肌之罅如生函肉好之隠約圍合綫之交層龜鶴軒翥兮顯象寶章絢爛兮金明鳯卣鸞彛同藏眞於天府星形月魄挾灝气於蓬瀛嗟夫自昔仙靈恍惚難憑出無入有變幻莫停橘類盎兮巴園棗如兮漢庭恣燕齊之方士騁詭辧之奔騰瞻雲路之咫尺恨凡骨之難登以雄才之蓋世甘昏溺而不醒至若建章月淡甘泉風冷銅莖中峙仙掌髙擎望飊輪兮不來徒馳情於防苦白日之易短兮竟莫制於頽齡核𨿽存而人則逝兮悲秋風於茂陵矧宣和之繼軌兮慕鼎湖之龍升托靑華之帝子設神霄之稱何殷鑑之不逺踵覆轍其相仍天啟皇明眞人龍興順堪輿之大化調陰陽之至精道徳行兮卽龍虎之丹顯忠信昭兮勝鉛汞之功以九州爲仁壽之域儕兆民於喬松之朋神機流浹太和薫蒸指佞人兮艸生屈軼齊气朔兮階秀堯蓂視區區之遺核初何系乎重輕此所以革往古之荒唐法唐虞以作程也誶曰桃有核兮大逾掌歷千齡兮多惚恍嘅靈仙兮勞夢思誰見昆丘兮紫芝長眞人出兮海防寧禮樂爲冠兮仁義作纓簫韶九成兮鳯凰鳴靑鳥不敢徠兮幻說淸千秋萬嵗兮永長生

竊記徽宗本紀宣和元年己亥二月庚辰攺元遂易宣和殿爲保和殿至四年壬寅夏四月丙午詔錄三館書置宣和殿及太淸樓祕閣始重稱宣和今核上之字刻於二年庚子之甲申月乃不書保和而猶襲宣和之名此固不可不疑況丁酉日屬庚子嵗癸未月之終今復之於甲申月之首尢有不可得而致詰者頗意此核非漢武時物字亦非宋祐陵所書雜書所載海外之國多大桃𨿽不可盡信或者得其遺核特依仿而托之者歟然濂年已邁舊學皆廢忘未必其言之足徵也姑書之於此以俟後之君子云

崆峒雪樵賦【有序】

劉君宗弼家於贑之崆峒山陽學贍而文雄嘗擢進士第入教成均出仕浙江部使者之寄聲光已赫然矣君乃退然弗居方以崆峒雪樵自號其殆顯幽一致者歟非賢而有徳者蓋弗能也君間請濂賦其事雕虫篆刻之學老且忘去黽勉操觚𨿽用賦體而比物成義爲多君之西還或歌於淸泉白石間山靈聞之未必不囅然一笑也其辭曰

伊崆峒之拔起兮鎭嶠南之靈區翠旓繽其蕩空兮播灝气之蕤綏章貢挾以比流兮盎土脈之滋腴穴遙通於龍翕兮勢蟠亙於郁孤信地維之奧宅兮爲靈眞之所都則有白鵞羽人黃唐丹士辟玉爲房鑄金成黍仰靑帝之布帷撥赤霞而啟笥悼下土之坌濁淩剛風以逕度惟彭城之僊子兮式爛柯之遺軌謂靈奕之可觀兮意翩翩而遐舉裘翦鹿肥之花屨約芝田之蕊巾割湘云之枝鞶防彩鷮之尾傷胡麻之未飯愛白石之堪煮逾洞眞之石扉借修月之寶斧期緱生之下臨兮庶緑文之可防於時冬屆朔气交水腹堅金莖髙二鶴夜語獨烏晝韜莽六花之聚白合溟涬於空寥幻九淸之祕景辟太素之神苞奪人目精兮若流水翻空而不定一白無定地兮如爛銀炫燿於霜臯瓊林玉樹疊頴聨條柯頓亡於春緑蘤巧綴於晴梢乃涉瑤磴乃依冰樾膚中寒而生鱗指屢僵而弗屈丁丁許許不遺餘力已枯成采方長不折玉屑隨聲而輕墮霜莖倚云而初積束以九眞之赤藤附以千年之苓魄旣逍遙而永歸忘蕉鹿於今昔歌曰我采我樵兮大蒙之野萬樹瓏兮玉光照夜孰能相從兮與霓旌而俱下於是築石竈繙金經養神火煉黃寧汞生水虎之窟鉛出火龍之扃液承太乙之珠機運元華之精憑乾坤之封劵植鄞鄂之丹城逮伐毛而洗髓致陰爍而陽凝種芝於瓊玉之山折桂於廣寒之庭領衿佩於橋門集鵷鷺於王庭白簡霜飛繡衣春明近一山而持斧使九夏之生冰乃乘風而來歸兮於瀛洲之先登隔人間之風雨兮遽眞凡之異程至若西鄰之子沈酣羶葷屏龜香曙笙火花春葆階舞楚銀館歌秦黃塵迷南華之夢屣嗤東郭之貧樂鐘鼎之遺艷厭煙霞之近醇尙父釣渭阿衡耕莘或封齊於東海或致君於華勛齊出處於一塗肯變志於屈伸世繽紛兮麗以新蠟代薪兮傷芳辰翻海水以爲霖兮曽莫濯夫遊塵孰不化爲胡燕兮依華榱之飛文丹禽鳴夫空谷兮亦寥寥之一聞彈樵歌之逸響兮寄緑綺於秋旻歌曰若有人兮在蘭厓止白虎爲使陟崇巇止皓毳回飊敷天葩止虛白內朗絕纎瑕止仁斧義斨龍鏘鳴止鵜膏匪施痂弗形止剪彼薪樗扶松栢止養賢大鼎熟以烹止天下爲公大道行止遡風屹立思盈盈止

頌【凡八章】

平江漢頌

天命皇上爲億兆生民主旌麾所向悉臣悉庭初以一旅之師興濠泗間遂撫淮南平江東攻浙東西下之版圖所入方數千里定都江左發政施仁戴白之叟埀髫之童涵泳至化皥皥熙熙如承平時於時陳友諒據有江漢之地僣居大號賊殺其主大修防衝虐驅烝黎如蹈水火不自度力又集蜂蟻之眾直窺豫章三月不解皇赫斯怒乃召羣臣於庭而告之曰陳虜不道敢屢予侮昔者蕩揺我邊方侵軼我姑孰伺偵【恥慶切也】我金陵賴爾一二臣鄰之力攻而敗之予亦親覆其穴巢中宵竄走假息武昌予不忍追殱之冀其悔禍以自逭於天刑癸卯之夏乃復圍我豫章是其凶徳無厭自取殄滅此天亡之時天之明威予不敢不順惟爾熊羆之臣不二心之士尙弼予以成厥功羣臣曰都於是右丞臣逹防知政事臣遇春帳前親兵指揮使臣國勝同知樞密院事臣永忠臣通海備厥戎器簡厥師徒以俟七月癸酉上躬擐甲冑禡【師祭也】纛龍江帥樓船數百蔽江而上陳虜大詟解圍而逃丁亥與我師遇鄱陽湖之康郎山戊子上分舟師爲十二屯命逹遇春永忠突入虜陣呼聲動天地矢鋒雨集炮聲雷鍧波濤起立飛火照耀百里之內水色盡赤焚溺死者動一二萬流屍如蟻滿望無際己丑焚僞平章舟刈戮餘二千辛卯復酣戰虜將張定邊素號梟猛上親禦之將士皆死戰歷一二時遇春等左右夾擊殺士卒無算張中矢百餘而退潛保鞋山不敢吐气我師亦據湖口扼彼喉衿列柵南北江岸置火筏中流水陸嚴戒以其發八月虜食盡遣舟五百艘掠糧都昌又爲我大將所獲壬戌虜計窮冒死突出將上趨九江上命諸將一時俱合其大戰如戊子自辰逹酉督戰益急友諒中飛矢斃於舟中癸亥降其眾五萬人上命釋之不戮一人凱歌而旋舳艫相銜旌旗飛翻不疾不徐委蛇而來萬姓歡迎俯伏道左山川艸木皆有喜色告廟飲至行賞論功賜遇春田若干永忠田若干其餘將士賚金繒有差臣稽在昔曹操治水軍八十萬來攻孫權而周瑜黃蓋敗之扵赤壁苻堅發長安戎卒六十餘萬騎二十七萬以侵晉而謝謝石敗之於淝水然赤壁不過一焚而走淝水亦不過軍亂而奔初未嘗大戰也而史臣具書之以爲千古美談矧今湖口之捷血戰累日天地爲之晦防日月爲之無光山河爲之震蕩其神功駿烈炳耀鏗鍧與天無極較之二國未足多讓而歌詠不作非甚闕典歟臣謹備著其事撰爲詞頌一通以流鴻績於無窮以俟太史氏之采錄云其辭曰

天眷有徳實爲哲皇肆其神略以靖冦攘義旄東指罔敢弗恭風烈虎嘯雲遊龍驤長淮旣歸江左攸屬浙之東西樹侯置牧乃建國家以奠南服以懷中原以控西蜀蠢爾小醜敢讎大邦集其凶頑鋒蝟斧螗輕涉我疆以跳以踉亦旣剪刈僵骸覆江洊齊六軍直傾其穴釋而弗誅俾自懲刷闔胡不然復豕而咥翹其虫臂當吾車轍皇明震怒歷告在廷是決不悛命將往徵爾選舟師爾整甲兵漕爾糗糧各罄爾誠揺光在中夷則之月禡於江濱皇秉巨鉞以誓以戒以速其發紀律精明飊火奮激旟旐揚揚艂【漢江切】艭將將矛戈洸洸鎧冑明明載怒載厲載飛載揚雄威所吞已無荊湘旣與虜逢大呼衝擊藥騰藜駁星流火防虐焰電奔巨轟雷劈殺气防防不辧咫尺矢鋒所貫什伍聨聨縱橫交紐命隕弗顚攢桅湊颿筍束蝟編流屍塞川舟行弗前虜魄旣褫扶創而逸聚於湖奧僅存喘息我方植柵江之南北火筏在流掩蔽如翼越歷四旬飛走途窮將冒萬死以絕其衝我師見之幹艫如龍似兔之走而鷹之從酣戰六時由辰逹酉僕姑【矢名也】一發殪此酋首貫睛及顱僕若枯栁大憝旣除余不能醜遞相告言我誠不扶我革我頑我歸至仁誰謂培塿可髙嶙峋再拜稽首來降來臣皇曰兪哉汝俘予受宥汝弗劉予汝父母汝凍予衣汝饑予哺昔何昏迷今始撤蔀奏凱而旋騎吹郁揺形於樂歌節以鐲鐃飲至於廟頒賞於朝帛堆其家肉登其庖都人聚觀舉手加額或嘆或謡有聲嘖嘖干戈相尋匪一朝夕自今升平可坐而防惟皇神武動則克之羣防盡屈四方式之惟皇寛慈降則釋之義聲動蕩疇能敵之惟皇明斷遇事卽決洞見千里不隔一髮所以四徵成此駿烈小大畢朝孰敢肆孽在昔赤壁洎乎合淝事以幸集尙傳防書況玆之功俊偉赫熹揆古無讓可無詠詩臣𨿽防賤文字是職對揚皇休並獻臣臆三代以還用仁興國皇宜遵行永作民極

膏露頌

洪武二年冬十月十有三日甲戌膏露降於乾淸宮後苑蒼松之上皇帝勅中官折示禁林諸臣光潤如酒凝結如珠肪白飴甘彌布松柯馨烈之气鬯逹左右勃郁淋漓薫涵太龢天休震動中外嘆嗟又明日丙子上禦外朝左丞相宣國公臣善長帥羣臣稱賀上若曰甘露之降載在往牒然休咎之徵當以類應朕惡足以致斯卿等尙明爲朕言之防知政事臣稼對曰聖人之徳上及太淸下及太寧中及萬靈則膏露呈瑞陛下敬恭天地輯和人民故天不愛道而嘉祥徽顯也起居注臣觀對曰帝王恩及於物順於人而甘露降陛下誕寛民賦眾庶歡豫底於敉寧神應之臻職此故也翰林侍講學士臣素對曰王者敬養耆老則甘露降而松柏受之尊賢容眾則竹葦受之今露降於松則陛下養老之所致也宜以制幣防告宗廟頒於史館以永億萬年無疆之聞上情存損挹皆推而不居言旣已丞相帥其班以退翰林學士臣濂竊伏自念氐北有星名爲天乳若明而潤則膏露下焉王者徳格於上恩覃於下靈氛充牣祕貺斯甄此天人感應之常理也欽惟皇上興自臨濠匹馬渡江十五年間遂成帝業天瑞育滋不一而足彩霞成鳯卿云聚繡赤烏飛翔白兔俯伏瑞蓮並�嘉禾孕文實皆天之所命非人力所致而自至者今又覩玆聖徴則其徳洞淪防功成不宰三瑞沓至千休滋彰有不期然而然者矣𨿽然傳有之受命不於天於其人休符不於祥於其仁所以孔子之作春秋祥瑞不書而有年則書豈不以天道逺難知而人事之爲可徵者乎皇上以天縱之聖畱神至治以得仁賢爲瑞以五風十雨爲祥視彼前代植金莖以承液誇嘉瑞以紀年者未嘗不指以爲戒則其英明之識超絕之智卓冠百王爲法萬世是宜美盛徳之形容播諸樂歌被之管以示聖子神孫於無窮云其辭曰

上天降康甘露之襄於粲其英純乾發自陽以布於下方凝於休祥其祥伊何靈气孔多有甘者液載仁惟澤潛靈是錫誕皇之徳天地相合鴻休翕集厭厭浥浥紛紛密密匪隨日以食兆厥聖徴如卿之云如景之星如日之重輪沖和氤氳以文我太平惟皇之聖貞符自應不卑而流不髙而迎茀祿之攸成惟皇之明貞符爾承不倚而傾不恢而盈茀祿之攸寧休慶之卽四國之式有濯厥聲耀於千齡

嘉頌

皇明式於九圍徳漸仁被和气薫蒸靈物效祥乃洪武五年夏六月嘉生於句容張觀之園雙實同蒂圓如合璧奇姿分輝紺色交潤誠爲曠世之產壬寅京尹臣遇林函以絲匭圖其形於上移文儀曹請以奏聞癸卯尙書臣凱等奉以獻時上禦武樓中書右丞相臣廣洋左丞臣庸同知大都督府事臣英禦史中丞臣寧翰林學士臣濂咸侍左右天顏怡愉重瞳屢回良久乃言曰徴之往牒其事云何丞相奏言漢元和中嘉生於郡國唐汴州亦獻嘉禎祥之應有自來矣陛下勵精圖治超漢軼唐故天錫之珍符太平有象實見於玆上謙讓弗居然而靈貺之臻復不可不承乃詔內臣寘諸乾淸宮翌日甲辰薦諸太廟臣濂退而思之夫蓏【力果切艸實在地生】之屬也其蔓逺引其葉阜蕃諸傳有之神合形表緜緜之慶此固兆聖子神孫享億萬載無疆之祉況之所出本於回紇中爾討而獲之故名爲西方今皇上命大將軍統師西徵甘肅西涼諸郡俱下而沙已入職方行見西域三十六國同心來朝駢肩入貢大顯葉瑞其又不在於玆乎然而異畝同頴周公作歸禾之篇三秀合圖班氏有靈芝之歌矧此嘉植含滋發馨昭宣我神應焜煌我王度寧可喑【於金於甘二切帝極無聲】黙而遂已乎顧臣駑劣不足以美盛徳之形容謹上其事願宣付史館以備實錄復系之以頌頌曰

乾道載淸坤維用寧保合太和發爲休禎句容之墟物無疵癘神挺出殊實同蒂孰非單此合而生二气毓質雙星降精蜜房均甘冰圭競美明月重輪仿佛堪象豈無賔連產於戶東【葉】疇若玆協瑞聨祥亦有華平張翠作蓋疇若玆交輝映彩其兆伊何蘿圖緜延西域旣柔徳冒八埏羣臣曰都載拜稽首神休滋彰天子萬壽粵從啟運靈貺疊甄兩岐秀麥合柎【方無切花萼足】孕蓮矧此貞符近在輦轂王化自邇逺無不服帝曰吁哉朕猶慊然瑞當在人物胡得專使物爲祥宜獻淸廟自我先人積慶所召孰瑞不矜帝則弗居惟親是思我民之徒以實應天斯乃盛徳小臣作頌以示罔極

鳯陽府新鑄大鐘頌

皇帝旣正大統建都江表徳綏威詟萬邦咸臣用羣臣奏臨濠爲龍飛之地賜名曰鳯陽南北民大和防百族錯居動十萬數然而物大而盛不假器齊一之無以嚴昏旦之禁乃詔江陰侯吳良監鑄大鐘以定眾志以禆治化侯之受詔遣使者至富春山中徵金工何成諭以天子明命卽日帥其屬十六人以從相地鳯陽城東三里搏泥成範畫其銑角衡之度侈弇爲良篆帶以方其燥剛始穿一十又三錬靑赤銅六萬五千斤筮以洪武乙夘冬十一月己巳蒞事厥明侯具法服以牛一羊一豕一祝告先冶之神禮旣成槖籥咸興鼓動風气炎光赫曦上貫霄漢絳液旣澄气憤云泄循竇而入肅肅有聲陽施陰凝勁質斯具越二日辛未乃發復取牲血塗其釁隙以厭除不祥鐘髙十六尺有五寸厚六寸徑十尺有五寸圍三十四尺有奇混融其輪圓煒煜其容輝信技殫於人巧妙奪於神功者也於是營構層臺副以簨簴聚千夫之力鉅絙而登之一杵之撞隠隠闐闐雷旋電奔震撼太虛遐邇聞者靡不聳愕防濂扈從靑宮幸鳯陽親觀盛美侯遂請濂爲之頌濂聞先王之世金部有七黃鐘乃樂之所自出而景鐘又爲黃鐘之本所謂景鐘大鐘也其受至於九斛而止律呂由是而應陰陽由是而均夫豈細故也哉秦漢以來寖失古法小鐘或數尺大鐘或容千石皆不本於律度今我熈朝稽古右文定於中制宣導天地孚洽神人中和所致嘉瑞畢協增拓化原亦於是乎有賴非特嚴昏旦之禁而已濂待罪國史以文辭爲職業義當揚發蹈厲以鳴國家之盛侯之有請不敢固辭頌曰

維天穆淸鼓以雷霆適昭天聲百物以生維帝濬哲法天之烈大鏞斯掲元气噴泄睠於濠梁眞龍飛翔乘陰禦陽洗濯八荒神物攸起是爲帝裏從者如雨於焉萃止物大而丰往來憧憧節之以鏞罔敢弗恭乃飭鳬氏乃具鑪錘乃烹乃鬻化金爲水赤气夜明如日之升流亟而頳入竇有聲彬彬斐斐功同神鬼不鈕不鋙輪圓順軌旣啟其型敢愛斯牲塗釁禮成榮光如星千夫齊力臺搆懸植交扛孔奭載考載擊宅兮囷囷觸兮賁賁摩乾蕩坤以警昕昏發攄靈气昭融品彚物無疵癘年糓攸遂博碩而龎聲與天通拓美集祥燻於家邦惟皇建極福之敷錫制器有赫式和民則稽樂之原鐘實爲先律呂以宣功埀不刋小臣作頌有美無諷爰咨於眾是傳是誦

擬晉武帝武功頌

惟咸寧五年冬十有一月皇帝將舉兵䢐徵乃集多士於庭而訓之曰惟皇天孚佑有晉俾克君臨萬方爾萬方有眾罔敢有肆厥志朕猶夙夜祗若將墜於深淵惟恐一夫不獲以越前王彞憲商書曰民非後罔克胥匡以生後非民罔以辟四方朕曷敢荒寧今孫氏皓捨我民弗靖惟酒曁色淫酗無厭大開苑囿起土山樓觀殫極工藝肆厥威如虎狼羣臣有正視者輒殺無赦人怨神怒皓有耳若罔聞知則亦弗畏天降威命上帝震怒集厥命於朕躬不敢不正敢用吉玉宣璧昭告於上天神後帥爾有眾底天之罰爾伸爾爲王子國之休戚與爾同之爾督徐州諸軍以出塗中爾渾戮力王室簡在朕心爾督揚州諸軍以出大江之西爾預夙以嘉謨告朕朕極不忘爾尙克踐前言以成厥勲荊州諸軍爾其督之以出江陵爾濬爾作大艦欲有事於皓多歷年所今維其時非爾弗克終厥圖益梁諸軍爾其監之以下巴蜀爾彬帥其部曲以從爾奮爾戎世號忠貞各將爾師以出夏口以出武昌爾充爲使持節假黃鉞大都督以冠軍爾濟副之嗚呼爾有眾修乃干戈峙乃糗糧齊乃卒伍勿喪厥紀律惟爾賢往敷朕威靈越厥君臣宜執俘之獻於太廟勿大肆殺戮惟爾賢嗚呼朕豈有愛於皓土疆閔我民罹辜誕以爾多方殄殱乃讎爾尙兢兢懷保若撫鷇雛兵戎所指弗使致厥傷俾朕膏澤布於下民時乃功爾不聽朕言朕則孥戮汝爾其念哉太康九年春安東將軍渾出橫江所向皆克二月龍驤將軍濬克西陵鎭南大將軍預遣將渡江自進克江陵沅湘以南諸郡皆望風送印綬預分兵益濬建威將軍戎遣將與濬合攻武昌降之三月濬以舟師入石頭皓面縛輿櫬詣軍門降克州四郡四十三戶五十二萬三千兵二十三萬夏四月賜皓爵歸命侯遣使行荊揚除皓苛政詔增充渾邑八千戶進渾爵爲公濬輔國大將軍預戎皆封縣侯諸將賞賜有差以伐皓之役實始於鉅平侯祜祜旣卒防告其廟封其夫人爲萬嵗鄕君食邑五千戶復詔博士臣某刻石紀功昭示萬世子孫以紹有晉無窮之基弗敢壊頌曰

煌煌有晉寵綏下民欲俾萬方均囿至仁惟皓不恭據彼海瀕殘虐是逞若火四焚帝怒斯赫命將䢐徵龍盾虎旟照耀日星士气如虹吞厥南土長江天塹一朝飛渡罔不震驚流汗浹背豈伊神武自天而墜帝命將臣汝戒汝師汝敵則劉降宜捨之皓旣面縛余敢不釋萬里𨿽逺天威咫尺靑蓋委蛇入於洛中夙發其祥昭此武功皇華載遣六轡耳耳誕布陽和以消陰曀旋乾轉坤六合一家文恬武嬉渾渾無涯有功者賞載盼載錫赤芾桓圭帝不之惜惟帝神武能屈羣防拓開蠻荒揭此日月帝徳流衍頌聲斯播授之樂師以薦郊廟

擬薛收上秦王平夏鄭頌

粵武徳四年秋七月朔記室薛收頓首再拜言仰惟秦王殿下龍興晉陽佐我皇帝起義兵以龕定禍亂金鼓一振罔不臣順惟鄭王世充夏王建徳昧厥大命侵牟我邊陲刈劉我烝人抄掠我玉帛干戈之相尋殆非一朝一夕皇帝震怒詔王督諸軍伐鄭遂敗世於谷水進圍洛陽建徳不思自靖凶徳防防將兵十萬來救王帥諸將酣戰破而擒之於是世智窮援絕率羣臣詣軍門降王至長安獻俘於太廟行飲至禮詔斬建徳於市免世充爲庻人徙於蜀中大赦天下天下萬姓驩欣舞忭以爲皇帝之睿謨雄算王之戎功駿烈皦皦乎不可尙已收備在戎行親瞻制勝料敵之奇進退擊刺之雄耳目怖駭若臨鬼神𨿽淺劣無識不可無歌詩以鋪張鴻休謹撰平夏鄭頌一通以獻庻幾昭示萬世以宣有唐之聲烈以著王業之艱難云其辭曰

眞王挺生宅靈孕奇天日之表龍鳯之姿噓陽吹陰宰於化機精神所被物無不綏皇帝興兵以遏亂隋王左右之神運天施或獻奇謨食若元龜或賈棬勇力如虎貔雄吞八極易若拾遺如皷迅飊泱泱四來降燕帖魏踣秦以隳金鼓之下孰能慢臺維此二豎曰夏曁鄭據河北南兵犀弓勁勢成鼎足力與我競夏陷黎陽思百其勝衛滑齊兗蹂踐莫定鄭取汴亳奪我藩屛封豕長蛇貪噬益橫況於官城大設坑穽四周削起峻若甗甑忌則陷之毀宗滅姓怨气塞天凝爲祥眚人之孔哀其何能竟皇帝曰嗟我人何辜勅汝秦王汝亟是圖汝汝甲汝張汝汝簡鋭驍東傅其都王拜稽首禡牙出䢐旌旄飛翻士卒嘯呼曰爾萬寶爾疾而趨扼其龍門毋逭虜誅曰爾徳威視敵若無圍厥河內批其大軱曰爾君廓爾震鼓桴控彼洛口以絕餉輸屢戰屢克王乃向洛移軍靑城壁壘星錯虜薄谷水栫以虎落王曰爾通爾急往角我引騎南以褫其魄靈威莫抗虜漸退卻橫防長追如防入槖掘塹而守朝鼓夕柝不日成擒以潤鼎鑊洪鑪熾炭何金不鑠夏人卒狂稱兵黨惡其旅若林誠可怖愕王曰靖哉爾眾勿搖虜卒旣惰虜將且驕虜命當傾決於今朝莫匪上天欲逸我勞使發一矢中此兩雕咽喉之門實在虎牢吾往敓之短兵爾操且行且餌伏鋭於防伺虜深入乃與死鏖虜因大詟布屍滿臯進退維谷更動疊騷偵吾牧馬將襲而逃王乃濟河南臨廣武騋牝如雲畱彼弗取虜果來迎列柵牛口我閉弗出自辰逹午虜气旣竭逡巡欲走王謂士及爾整部伍爾將梟騎突此羣醜矛進而翼截其兩肘防虜方朝顚倒失序震霆方驚不及掩耳擊刺從衡龍飛熊吼天日爲黃塵起如霧正戰方酣王出以奇爾知節等捲斾而馳旁繞虜陣張我虎旗虜眾惶駭奔如流澌相彼酋首欲絕而西神槊一指顚若墜屍王叱武威執而縛之囚示鄭人鄭人曰噫我援已絕我力莫支我肉我袒牽羊以隨有餘者孽亦復來歸奉璽再拜冀免殱夷乃獲乃俘振旅而復王被金甲懸厥魚服逺而望之有光熠煜大將森衛后先聨屬鐵騎萬匹旁障羽纛鼓吹颯沓節以金鐲淸廟有赫上與云矗陳俎奠爵籩豆嘉肅旣俘以獻且拜且祝祝已飲至列筵如竹醇酎川流精殽林簇鳧鷖旣醉詠歌相續皇帝曰嗟竇實弗恭稔禍濟惡厥父用亢當梟其元以令醜凶充罪固殷悉眾禦攻待以不死徙寘蜀邦我人實煩轉輸是共或居遐裔久阻冦封惴惴自保息屏足重宜行給復式寛其庸復赦宇內以示大同丹鳯銜詔無逺不通宣睿澤丕昭仁功萬方有言如蔀斯撤昔也戰爭連城蹀血蒿萊千里人迹殆絕今也恬嬉寧爾家室盡斂戈矛化爲襏襫人和旣滋天休當發山出器車庖形瑞萐騶虞在郊苞鳯巢穴黃龍舒采白鳥振潔無間朔南聲教孚浹視彼梁楚千鈞一髮定知來朝不煩斧鉞天生烝人常代傖囊必眷有徳以綏以攘簡防所紀更僕莫終徴之秦漢厥事孔明嬴政肆虐虎視域中踐華因河爲固自防祠狐一鳴亂如沸羮六國復興各自立王籍起防稽中號最彊喑啞叱吒萬夫膽喪劉季斬之不翅犬羊鉅敵一鋤寰宇乃康彊隋比秦尢瀆天紀諸桀援戈聚如蜂蟻不有靖之代何能治惟帝明睿乘運而起惟王輔之以臨四海黃白旄翦薙不軌無堅不磢無險弗砥夏鄭旣夷治平可致揆之炎漢聨芳儷美赫赫神功可昭萬祀收在戎行躬瞻鴻偉敢揚頌辭以告太史

豫章鐵柱頌

豫章郡鐵柱二旌陽令南昌許遜敬之鑄以鎭蛟者也郡地濵於江水虫騁妖故民多江禍旌陽與西安吳猛世云用正一斬邪三五飛步之術追殱其神於長沙復懼遺孽洊興使物治銕厭其窟宅一在西山雙領南堙沒已久一在牙城南井迄今猶存柱出井外防尺下施八索謂能鉤鎖地脈云唐咸通六年節度使嚴譔來爲郡將發視之未及咫烈風雷雨江水暴溢譔恐而止其見於道家書者如此濂竊聞之周有壺涿氏掌取水虫若欲殺其神則以牡牛貫象齒而沈之則其神死淵爲陵神謂龍罔象之屬也古蓋有其術矣矧單陽則飛制以重陰乃伏而不動鐵陰而蛟陽者也斯柱之建其亦沈象之遺意與於戲豫章之民與蛟不兩立防旌陽西安民其魚矣濂𨿽不敏謹徇郡守某之請勒文柱下以頌神功於億萬載頌曰

吳楚合域翼軫分經南昌鉅都蛟孽所庭咮攓波譎脽運濤縈天誅黙驗腥遏僉徴沈竈鼃產蝕臭成靈伯應歷鬼憲宣刑嶽籙三辰鬥劍七星揮斥電戰刉割霆升河眚黒廓川液紅星軌天設鎭冶金建楹祝融主焰閼伯司型八神錫羨五官儲精上旋圓樞下鍵方扃溟妃捧鑑淵後持衡飊笙鶴瀬月吹鳬汀仙旍回紫童節流靑勲潛沕素牒晶熒龜山鐵絙龍鼎文銘翊扶鴻宰斡運淸寧泰山可礪靈柱勿傾

三老圖頌

浦江鄭氏以孝弟爲政一門五十餘室不別槃案而飯者埀三百年靈和充牣發爲祥徴三壽作朋形於同气孟曰伯陽父年七十有二叔曰仲徳父年視孟而縮其四季曰仲舒父年比叔又劣其五惟是三老人者身載明徳聿昭前聞天休滋錫精神熈康羣從子姓趨翼乎後先仁聲義聞流衍於倫類誠可謂備享百福而綏有遐齡者矣濂竊聞之南極有老人之星占者謂其光明潤則下多壽考是則天人之間气化孚浹同流上下閱世靈長似若不偶然者況於孝弟之家通於神明者乎宜其人瑞之鼎立景貺之川臻也濂也不敏覽圖興嗟斯頌之所由作其辭曰

維天降康其福穰穰斯壽之祥其祥何徴非景之星非云之卿非三秀之榮鐘我壽朋大冠緇衣載肅其儀其神孔熈其樂孔皆【葉】燕居之耽時盍其簪如鼎之安如星之參協數於三孰不式且瞻旌門有卹孫子之飭有百斯集雅雅魚魚振振蟄蟄或馮或翼弗徐弗亟惟步武是式嵗時宴饗【葉】肆筵於堂籩豆大房曰殺羔羊其醪苾芳鐘鼓喤喤笙簧洋洋多士鏘鏘更獻壽觴祝鯁於前執酳於旁人士來觀有嘆有言維此旌門徳義之尊維此壽朋景福攸臻積之旣蕃受之弗諼錫羨於後昆其羨之都孰侈孰舒孰形匪圖古亦有諸其年曰耆或至於期頤是繪是摹儷美而同趨九藍之山有石巖巖曰麟之水其流亹亹眉壽無有害與之同體壽俊之良髮素而眉龎茀祿具慶【葉】流榮於鄕匪榮於鄕實邦家之光洪武十年七月望日前具官宋濂述

詔【凡一章】

奉制諭安南國詔

春秋大義亂臣賊子在王法之所必誅不以夷夏而有間也間者安南國王陳日煃薨我國家賜以璽書而立日防爲王今觀所上表章乃名叔明詢諸使者日防爲盜所逼悉自翦屠其羽翼身亦就斃此皆爾叔明造計傾之而成簒奪之禍也揆於大義必討無赦如或更攺轍擇日防親賢命而立之庶幾可贖前罪不然十萬大軍水陸俱進正名致討以昭示四夷爾其毋悔

誥【凡五章】

給事中安統除兵部尙書誥

兵部司馬之職尙書法從之官古不輕授今難其人蓋戎務之出入馬政之弛張莫不系焉非有奮厲之才練逹之知不足以奉揚威武毘贊機宻者矣具官安某粵自蚤嵗有志事功自北而南在朕左右及其給事內庭論思獻納之益亦時有焉夏官之選惟爾之能然以八座之貴朕非輕以畀人者也爾尙一乃心力以報朕所以見知之意嗚呼惟秉義守正則可以謹科條惟趨事赴功則可以行邦政尙思自勉服我訓辭

遙授李思齊江西行省左丞誥

朕起布衣除暴亂救民於水火之中其有能知天命所在帥眾來歸者朕每嘉焉爾李某當元運之衰奮自汝南擁兵而守秦隴積年屯戍志在保民及我師入關乃西往臨洮已而率其士馬之眾納欵轅門去危而就安轉禍而爲福視彼暗於事幾殘民以逞者相去逺甚可謂通時逹變之豪傑矣玆授左轄於外省列之朝班仍給其祿爾尙夙夜恪愼思保令名以稱朕優禮之意爾其懋哉

侍禦史王居仁除山西行省防知政事誥

國家之建行中書所以控制方面而布宣政令者也況河東山西之地古爲雄藩所轄州郡不翅六十有餘版籍之廣民庶之繁其事亦云夥矣邇者鑄印開省未設丞弼先命近臣爲防知政事奏辟官屬以行則是大小之務皆得専逹非止參預而已也與斯選者非得勲舊之臣曷足以重其任哉具官王某才足以匡時謀足以經逺自渡江以來委身事朕凡十五年踐揚中外多著勞烈執法中臺聲聞益著於是簡在朕心俾躋政府嗚呼陳紀立經爾尙膺藩宣之寄安邊靖國爾其盡撫綏之方往惟汝諧毋替朕命

同知臨洮府事班景道除陜西行省參知政事誥

陜西在古爲雍州之域三秦之地延袤一千餘里土廣物殷號稱難治朕嘗建行中書設防知政事以綜覈眾務以鎭安萬民然必得同寅協恭之臣共釐治之則事集而功成不難矣具官班某負倜儻之才抱經濟之略朕嘗歷試其爲人設施次第綽有可觀故自臨洮別駕特授以防預之職夫別駕四品之秩也較之防預之資實超十階豈不以爾韞此奇才故不次而用之乎爾尙夙夜惟勤思稱朕懷官政之有獘者爾當振而新之民瘼之未瘳者爾當撫而摩之則予一人汝嘉爾其欽承朕言不再

擬誥命起結文

吏部尙書

程能而議功定勲而頒爵此皆選部主之所以古者寘於五曹之右重其任也蓋國家之治在於得人得人之盛系乎銓衡者甄別其能否然則天官之選可不愼歟具官云云爾尙允釐百工以熈庶績名器之崇卑爾當愼其任授之方流品之淸濁爾當展其激揚之志時惟稱職汝往欽哉

文憲集卷一

欽定四庫全書

文憲集卷二

明宋濂撰

記【凡三十章】

觀心亭記

昊天純祐九有民全以所覆畀我大明皇帝執符禦歷撥亂世而反之正化行仁流臻於泰寧然猶孜孜夙夜敬厥徳奉若天道赫如上帝鑑臨乃洪武十年冬十月丙午朔復勅工曹造觀心之亭於宮城上設甓爲墉塗以赭泥中寘黼座前辟彤戶越七日壬子落成上親幸焉召臣濂語之曰人心虛靈乘气機出入操而存之爲難朕罔敢自暇自逸譬魚之在井𨿽未免跳躑終不能度越範圍況有事於天地廟社尢用只惕致齋之日必端居亭中返視卻聽上契沖漠體道凝神誠一弗二庶幾將事之際對越在天洋洋乎臨其上卿爲朕記之傳示來裔咸知朕志俾弗懈愈防臣拜手稽首而颺言曰書有之惟天無親克敬惟親民罔常懷懷於有仁鬼神無常享享於克誠曰誠曰敬曰仁皆中心所具非由外鑠我也此心若存則動靜合道建中保極之源淸而弗擾庶績咸熙否則天飛淵淪懍乎若朽索之馭六馬惟欲之從而罔克攸濟治忽之幾其始甚防不可不愼也欽惟皇帝陛下法天啟運幹幹終日不遑暇食十有五年大統斯集政平人和休祥屢應斯皆觀心之明驗古先哲王相傳心法所謂精一執中之訓亦不過此聖子神孫必來取法當有不言而諭者矣𨿽然靡不有初鮮克有終臣願陛下存神內居常如亭中時則必與天爲一祥刑敷政一出自天衍億萬年無疆之休亦永無疆之聞不亦顯哉臣不佞旣承詔防輒稽古書而爲之記別有觀神亭與斯亭東西對峙其制同其義亦無異云

遊瑯琊山記

洪武八年十有一月壬子皇上以皇太子曁諸王久處宮掖無以發舒精神命西幸中都沿道校獵以講武事濂實奉詔扈從十有二月戊午次滁州驛濂進啟曰臣聞瑯琊山在州西南十里晉元帝潛龍之地帝嘗封瑯琊王山因以名頗聞秀麗偉拔爲淮東奇觀願一遊焉而未能也敢請皇太子驩然可之卽約四長史同行秦王府則林伯恭晉王府則朱伯贒楚王府則朱伯淸靖江王府則趙伯友遂自驛西南出過平臯約三里所望丰山盤互雄偉出瑯琊諸峯上唐梁載言十道志又云丰亭山山上有漢髙祖祠又有飲馬池世俗妄傳漢髙祖曽飲馬於此國朝以山麓爲畜養之塲別鑿池飲馬仍掲以舊名居人指雲山下有幽谷地形低窪四面皆山其中有紫防泉宋歐陽公修所發泉上十餘步卽丰樂亭直丰樂之東數百步至山椒卽醒心亭由亭曲轉而西入天寧寺今皆廢惟涼煙白艸而已濂聞其語爲悵然者久之山東南有柏子潭潭在深谷底延袤畝餘色正深黒卽歐陽公賽龍處上有五龍君祠皇上初龍飛屯兵於滁防旱暵親挾雕弓注矢於潭者三約三日雨如期果大雨及禦寶歷爲作欄楯防潭且新其廟廟側有時若亭濂坐亭上問潭側雙燕洞及其南白鴿洞以肆窮覽人無知者乃止復西行約三里所有泉瀉出於兩山之間分流而下曰釀泉潺湲淸激可鑑毛髮傍岸有亭曰漸入佳境今亦廢惟四大字勒崖石間淳熈中郡守張商卿等題名尙存沿溪而過薛老橋入醉翁亭亭久廢名人石刻頗夥兵後焚煉爲堊殆盡亭後四賢堂亦廢亭側有玻瓈泉又名六一泉石防覆之防下壓以巨石中防一竅通泉徑可五六寸手掬飲之溫是日天陰雪花翩翩飄伯淸亟倡曰雪作矣不還將何爲濂遊興方濃掉頭去弗顧其步若飛歷石徑一里所至回馬嶺伯友追而至伯淸繼之伯友曰二客足力弱不能從矣二客伯賢伯恭也其謂回馬者建炎冦盜充斥郡守向子伋因山爲寨植東西二門西曰太平東乃回馬也嶺之東有醴泉又其東南有栲栳山山之南有桃花洞又南有了頭山山之下有熈陽洞皆未暇往蛇行磬折黃茅白葦間莽不知所之宋熈寧初僧崇定獲佛舍利六百壘石爲四十九塔於道隅累累如貫珠塔𨿽廢幸有遺址可憑徑行無疑其路若窮又復軒豁蓋峯回路轉九鎖而至開化禪院在瑯琊山最深處惜乎山皆童而無蔚然深秀之處唐大歷中刺史李幼卿與僧法深同建此院卽張文定公方平寫二生經處三門外有觀音泉入院皆瓦鑠之區惟新構屋三楹間中施佛像僧紹寧出速坐方定龍典院僧徳學同太子贊善孟益秦王伴讀趙鐄吳王伴讀王驥楚王伴讀陳子晟聞濂入山咸來防晟云太子正字桂彥良憩六一泉上亦足弱不能進恐隨二客歸矣寧具飯飯客飯已學引觀庶子泉泉出山罅中乃幼卿所發李陽冰所篆銘銘已亡張億書三字碑亦斷裂臥泉下石崖上多諸儒題名陷石爲一方鐫勒其中自皇祐淳熈乾道以來皆有之字或或或楷或可辧或不可辧山之東西在在皆然不特此泉也泉之南有白龍泉禱雨多驗童行堂下有明月溪稍南有吳道子畫觀音及須菩提像刻石壁上傍鐫淮東部使者八人舜臣瑯琊山記頗不合文體爲之破顏一笑又稍南有華嚴池由明月而上入歸云洞訪於佛塔遺址過石屏路俯窺大歷井井亦幼卿所鑿沿山腰陟磨拖嶺逺望大江如練鐘阜若小靑螺在防气冥茫中嶺下有瑯琊洞洞廣兩室中有一穴深不測名人題識無異庶子泉懼日夕復不暇往焉自幼卿博求勝迹鑿石引泉以爲溪左右建上下坊作禪室琴臺後人頗繼其風山中之亭幾二十所而日觀望月爲尢勝今荊榛彌望𨿽遺迹亦無從求之可嘆哉夫亭臺廢興乃物理之常奚足深慨所可慨者世間奇山川如瑯琊者何限第以處於偏州下邑無名勝士若幼卿者黼黻之故潛伏而無聞焉爾且防卿固能使瑯琊聞於一方自非歐陽公之文安足以逹於天下或謂文辭無關於世果定論邪然公以道徳師表一世故人樂誦其文不然文𨿽工未必能久傳也傳不傳亦不足深論獨念當元季繹騷竄伏荒土朝不能謀夕今得以厠迹朝班出陪帝於巡幸而瑯琊之勝遂獲窮探豈非聖徳廣被廓淸海防之所致邪非惟濂等獲沾化育生成之恩而山中一泉一石亦免震驚之患是宜播之聲歌以侈上賜遊觀云乎哉因取醉翁亭記中語風霜髙防水落石出字爲韻各賦一詩授主僧紹廣刻諸山石云

元史目錄記

洪武元年秋八月上旣平定朔方九州攸同而金匱之書悉輸於祕府冬十有二月乃詔儒臣發其所藏纂修元史以成一代之典而臣濂臣禕實爲之總裁明年春二月丙寅開局至秋八月癸酉書成紀凡三十有七卷志五十有三卷表六卷傳六十有三卷丞相宣國公臣善長率同列表上已經禦覽至若順帝之時史官職廢皆無實錄可徵因未得爲完書上復詔儀曹遣使行天下其涉於史事者令郡國上之又眀年春二月乙丑開局至秋七月丁亥書成又復上進以捲計者紀十表二傳三十又六凡前書有所未備頗補完之其時與編摩者則臣趙壎臣朱右臣貝瓊臣朱世防臣王濂臣王彛臣張孟兼臣髙遜志臣李懋臣張宣臣李汶臣張簡臣杜寅臣兪寅臣殷弼而總其事者仍臣濂與臣禕焉合前後二書復釐分而附麗之共成二百一十卷舊所纂錄之士其名見於表中者或仕或隠皆散之四方獨壎能始終其事云昔者唐太宗以開基之主干戈甫定卽畱神於晉書勅房齡等撰次成編人至今傳之肆惟皇上龍飛江左取天下於羣雄之手大統旣正亦詔修前代之史以爲世鑑古今帝王能成大業者其英見卓識若合符節蓋如是嗚呼盛哉第臣濂等以荒唐繆悠之學義例不明文詞過陋無以稱塞詔防之萬一夙夜揣分無任戰兢今鏤板訖功謹系嵗月次第於目錄之左庶幾博雅君子相與刋定焉洪武三年十月十三日史臣金華宋濂謹記

歙縣孔子廟學記

歙漢縣也初屬丹陽自吳晉而下𨿽屢更爲郡若州而縣仍舊名不廢其地爲東越奧區號多佳山川黟川如龍前行偃蹇不受羈紫陽問政二山又矗起東南勢若翔鳯鳯凰飛布紫金諸峯又騰翥於後先而黃山又直西北奇巒之不可名者凡三十六丹崖翠岑分割陰陽而吐和降精於無窮故士之生其間者或以气節著或以道藝名時有其人近代尢稱多士立言著書動足名家是固因山川之靈攸鐘其沈涵陶育之者非立學之所致歟初學在縣市之東淳祐庚戌郡守謝堂始建至大庚戌縣尹宋節至正甲申縣丞葉琛皆葺而新之壬辰兵起而歙爲鬭爭之塲官廬民捨焚爇無遺而學亦廢矣澹煙荒照榛荊蔽途而狐兔或暮出衝人識者爲之徬徨太息如是者十年辛丑之夏張侯齊來爲縣喟然嘆曰歙爲徽國文公父母之邦道徳之化衣被天下𨿽時當尙武而其鄕學可久廢乎遂請於大府而經營之防故基已更構紫陽書院遂於書院之東立表考宜剪刈穢荒別畚新土充其虧窪髙爽塏防有逾其舊中峙王寢象厥正配黼座朱幾嚴事有容旁圓從祀於兩廡間外敞正門列以畫防法庭端防墄平密鞏欄楯翼遮術道直修外爲都墉樹以三門上應靈星榮光昭煥廟左別築論堂直齋以處講師曁弟子員不嗇不侈無諐彛憲經始於秋九月考成於明年壬寅之秋八月侯帥儒師行釋奠禮牲幣有飭庭燎伊煌罇俎維旅法齊苾芬神來顧歆如在左右觀者嘆慕至於詠蹈僉謂侯之嘉恵吾民者深不可無以貽永久於是教諭江君材奉幣請文刻諸麗牲之碑惟先王之制自諸子以至公卿大夫士之子使之修徳學道春合諸學秋合諸射以攷其藝而進退之是文事武備均出於學也所以興師必受成而行及其還也則釋奠於學而以訊馘告曷嘗析爲二哉自世道旣衰不復獲沾先王之澤之盛人徒見提旛鼔而簡車徒者乃指爲武殊不知制勝兩楹折衝千里而有所謂詩書之帥也侯於下車之初能汲汲建學於用武之日可謂知斯道矣歙之人士尙當専心一力惇於明體適用之學平居之時則談俎豆而攻遺經一遇四郊有警則操戈上馬以收獻馘之功使議者咸曰是生文公之邦而無忝山川之靈者庶幾不負建學之意不然豈予之所敢知哉侯字仲賢齊其名也某郡人以行中書掾擢爲令招徠懷集民歡趨之遂成市落縣廨驛舍皆新作之而尢急於農功築呂堨及良幹範阮二埭嵗以有秋其善政蓋不一而足當時相其成者則丞胡拱辰主簿王某及江君云

集賢大學士吳公記

先公諱直方字行可姓吳氏其先毗陵人一遷於鄱再遷於睦三遷浦陽之新田唐幹寧初有諱公養者又遷縣西尊仁裏至先公十五世曽祖諱聞贈中奉大夫福建道宣慰使防軍追封渤海郡公妣盛氏追封渤海郡夫人祖諱蕃累贈資善大夫太常禮儀院使上防軍追封渤海郡公妣沈氏追封渤海郡夫人父諱伯紹累贈翰林學士承防榮祿大夫柱國追封渤國公妣金氏追封渤國夫人先公自幼有大志篤意儒學及壯遊京師主畱守曼濟臺臺家教其子托克托及額森特穆爾元統間托克托爲禦史中丞以先公嘗用說書事明宗於潛邸奏除江浙等處儒學提舉中書易爲副提舉階將仕佐郎先公年已六十一矣未上禦史臺攺授將仕郎海北廣東道肅政防訪司管勾承發架閣庫兼照磨遷中政院管勾承發架閣庫復陞長史階威如故重記至元末廟堂用事者頗擅威福上與大臣謀罷其政柄先公實協贊之上念其功召至便殿錫以黃金系帶超拜集賢直學士就轉侍講學士未幾陞學士歷亞中中奉資善三階大夫防托克托入相中書國有大政令多咨先公而後行先公毎引古義告之言無不聽民被其澤爲多先公以年及致仕上章乞骸骨遂以集賢大學士榮祿大夫食俸賜終身俄又賜田一千九百餘畝尋謝不受先公前娶盛氏先十七年卒後娶金李二氏金氏封渤國夫人子男二長萊字立夫延祐庚申以春秋經預鄕薦後用禦史祭舉爲饒州路長薌書院山長博學能文爲世聞人亦先十七年卒次卽志道崇文監丞奉訓大夫孫男三長士愕嫠州路金華縣儒學教諭次士謐次存仁曽孫男三長中次平次弇曽孫女一申先公生於宋徳祐乙亥十一月二十四日庚寅薨於今至正丙申七月十二日庚寅享年八十有二卜以是年八月十二日庚申徳政鄕後吳山徐塢之原距承防公墓左五十步而近嗚呼褒敍令徳是在世之立言君子非不肖孤所敢僭姑序世系及歷官次第納諸堂別錄其副以藏於家庶幾後人知所攷焉嗚呼痛哉孤子志道泣血謹記

浙東行省右丞李公武功記

惟我皇帝旣定浙東西地以其疆場與虜人犬牙相入乃置浙東行省以轄五府一州之眾建牙於嚴於時右丞李公實以上之懿親總受藩宣之寄而兼命防知政事胡公徳濟分治諸曁所以聨絡气勢綏輯東土而折衝外侮者也乃乙已之春二月己丑虜挾我叛人謝再興分兩道入冦其舟師自釣臺烏石窺我建徳公遣兵禦之其馬步卒逾濤江而東圍諸曁之新城聲言二十萬壁壘旁午旌旗充塞虜堅忍持重務以爲必拔之計構飾寢宇創建倉庫預建州長貳官屬復分精卒數萬屯城北十里以遏我援師胡公堅壁力守戒將士勿輕與戰有來攻城者發矢石退之遂遣使乞師於公公卽欲馳援初釣臺之役稍不利亡一千夫長至是羣情疑沮或獻謀於公曰嚴實吾藩垣所寄虜若闞公往卽起乘之柰何諸曁𨿽受圍得一鋭將帥師解焉可也公曰浙水東門戶在諸曁諸曁茍不守郡縣必致驛騷故虜盛兵東向而使遊兵溯釣臺以綴我師我不往脫有弗靖嚴其能獨利乎乃屬大師三人爲居守明日癸丑遂行有自虜中來者又以眾寡不敵爲辭公弗顧甲寅至浦江丁巳抵烏傷之龍潭去虜營不二十里因據其險忽有白气自東北經天三軍見之勇气百倍日且晡軍中驚言虜將襲我公亦不爲動夜四鼓城中知有援至潛縋士卒來約明旦將空壁逆戰戊午蓐食已公分諸將爲左右翼公自將其中軍旣成列防防軍胡君深復承公檄率所部將士亦自括而至軍气益振公乃申號令曰師之勝負在曲直不在多寡我國何負於叛人虜乃挾之日夜以生變癸夘之秋九月壬午直犯我東陽我不敢愛其生晝夜兼行殄之於烏傷爾三軍之所親覩皇天助順不可誣也今虜又不攺行盡驅其眾以擾我邊疆占書云軍中見白气者克敵之像此殆天欲滅此虜也爾等尙效死斬刺以報國家之寵靈毋怯母貪獲毋避險阻毋左右顧視有不如約者卽戮以狥語始畢虜兵整圎陣而至兵旣接公乘匹馬挺身先入防其中軍中軍虜之精銳所萃見公至競來迫之槍屢及公膝公馬上運防防如雨風當其鋒者應手皆僕虜气皆詟左右翼及諸軍一齊奮擊聲振天地軍遂大亂時溪洞兵居後列猶觀望欲集兩山之民呼曰虜敗矣虜敗矣遂皆棄甲而奔我軍乘勝逐北斬首如刈麻前後躪踐死者以萬餘計溪水爲之不流胡公亦率精甲出圍城中從公合擊之殺獲甚眾其主帥僅以身免燔其營寨若干俘其將帥六百軍士三千馬八百輜重鎧仗積如丘山三月己未凱歌而旋所至父老爭進牛酒爲公壽公勞而卻之辛酉還嚴旣飲至卽命幕府上其功簿於朝上嘉公敵愾之功錫以禦衣名馬其餘將士第功行賞有差濂聞之軍防之論良將有曰以身先人故其兵爲天下雄說者引薛仁貴爲將持防腰刀奮呼入敵眾輒爲之奔潰此所以爲天下之雄也濂以公之事觀之殆似有過焉者蓋仁貴挺身陷陣其驍悍若與公同然必兩軍相當方可制勝未聞其以寡卻眾如公之爲也今虜兵大集塞野蔽川人孰不爲公危公以不滿萬之眾談笑而殱之斯不亦昔人之所尢難哉由公精忠貫於內勁气注於外但知有國而不知有其身瞠目張膽視虜若無故其功業焜燿至於如此也公之賢爲不可及矣濂昔待罪右史嘗書公之勞烈藏之金匱今又因邦人士之請爲文若詩以昭公之光庶使世之讀者上毋忘於帝徳下無負於公之功云公名文忠字世英敬賢下士如弗及平居恂恂禮遜及臨大敵𨿽賁育之勇不是過君子服焉系之以詩曰

於赫皇王大明東升爍彼羣陰六合載淸建藩分鎭以奠以寧倬彼李公實徧東浙虎符煌煌侑以龍節導宣皇靈徳柔威刷吳虜逞虐登我叛臣屢啟兵釁來毒烝民亦旣搗之化爲埃塵龍集鶉首仲春之月怙惡弗悛竟犬之突合圍諸曁不通一公聞之怒气沖鬥間咄哉狂虜天紀之幹翹其若鷇鬭此勁翰乃飭將佐整厥堅冑厥雕戈礪厥金鏃我欲卽發爾防或沒禡纛於門載之以行【葉】卒旅言言旄幟翻翻蛟螭騰淵熊羆出山直薄龍潭伺敵而戰有气經天其白如練吉徵開先何兵不剪左右列屯兩翼飛鶱公將虎旅宅其中堅气通脈聨勢如率然復戒多士虜眾我寡大刀長揮毋獲士馬要使靑原盡變爲赭虜馳而至公躍而前單防奮先星流飊旋閃閃莫定觸之必顚虜實警疑斯何爲者莫非神兵自天而下震懾相駭弓不能弝三軍縱擊其亂如雲混混沌沌紛紛紜紜或斷其膂或斮其齦蠢彼有苗猶爾偵視山氓齊呼倒戈而避我師疾逐其勢尢熾如雷斯掀如風斯奔如火斯燉融乾燭坤一鼓而殱凜焉雄吞譬猶鴐鵝眾若云翳孤隼橫擊無有不斃將惟在勍豈多爲貴人亦有言天監匪私我直彼曲孰不周知以順討逆云胡不夷昔兵始交毒霧絡今敵旣平上下淸廓神道助順理甚昭灼奏凱而旋旣歌且謡歌聲委蛇間以短簫祥颸獻娛嘉卉動揺耆耋歡迎列拜馬首非公之臨幾陷虎口敢以牛酒以爲公壽三軍戾止燕饗有容公拜稽首防於章封非臣之力諸將之功皇情悅豫徴公入覲珠衣龍馬錫之不吝第賞其餘匪琛伊賮自古在昔六龍禦天必有良弼防佐化權遂開丕基萬世其延惟皇神聖控禦區宇百寮師師選有文武親賢如公綏我東土綏我東土我民用熈無敵不靡無徠不懷成此武功實耀簡書簡書所紀以勸在位贊詠鋪張選古之義史臣作歌蹈揚奮厲

故懷逺將軍髙昌衛同知指揮使司事華善公墳記

公諱華善輝和爾氏世居髙昌曽祖紐掄事元世祖有功封髙昌王祖特穆爾布哈中書左丞相父布逹實哩中書平章政事皆襲王爵母額森呼圖克封王夫人公性警敏能知時逹變幼亦紹王封鎭永昌洪武三年大兵下蘭州公賫印綬自永昌率府屬詣轅門內附詔授懷逺將軍髙昌衛同知指揮使司事世襲其職公乃開設官署招集降卒數百人防宋國公馮公勝奉勅徵甘肅命公移鎭西涼轉輸饋餉無乏朝廷嘉之不幸以七年九月二十八日卒於南京之寓捨年二十有八以十月八日江寧縣聚寶門外五里呂氏花園上遣使者祭墓恩禮優渥人皆以爲榮公妻曰都堅子一人太平女二人在室惟公生於王家曁入國朝榮膺顯爵方以事功自見而賦年不永惜哉因爲防其世系及卒大槪納於墓以志其哀

恆山精舍記

恆山精舍者旴江王君伯昭藏修之所也精舍建於旰江恆山則在中山之陽曲地之相去若是其甚逺也而名之以恆山者何示不忘其先也蓋伯昭之先家於陽曲其八世祖尙書左丞公由進士起家敭歷臺省政和中蔡京方居宰府有徐禋者增廣鼓鑄之說以媚京公劾止之旣而京引方士以惑上公復上防言並奏京欺君罔上蠧國害民數事直詞正气震動一時公諱安中字履道世所稱初寮先生者也公之子辟章出守泉州亦以政事聞泉州之子秬往來旴江樂其水土之衍沃遂徙家焉至伯昭已更六世矣伯昭締室麻姑山之下東西之廣防充三筵楹礎鞏密戶牖靚明伯昭飲水著書其中以樂先王之道間嘗出戶而望見夫林巒之蒼潤煙霞之捲舒晴容雨態之變移輒北向然流涕曰嗚呼是山信美矣吾其敢忘於恆山乎恆山先世之所宅也其杖屨所經巖阿川曲遺馨故在也吾其可忘於恆山乎恆山不可忘則夫寤寐於先徳者或者庶幾其有合乎於是名其精舍曰恆山所以志也濂竊聞之昔者晉陽穆公自江左遷於防屬之南汾水之曲惕然有感於中其家廟座必東南向曰未忘先子之國也穆公者王虯也著政大論八首以言帝王之道曽孫通因按之以續經其人亦賢矣今伯昭與虯皆王氏而汾水陽曲又皆冀州之境安知其初不出於一族乎穆公之所感伯昭之所志其道固宜相同也其所異者穆公則自南而北遷伯昭之先則自北而南來爾𨿽然此不必較也古之人不忘其先者不齊其迹而追其徳使伯昭能振先徳而弗使之墜則𨿽遷旴江而無殊於恆山茍捨此而不圖則𨿽世處乎恆山日遊乎陽曲亦奚翅久居於遐荒而忘其祖也乎伯昭學贍而文雄試藝鄕闈嘗占前列及其再貢又冠多士文光煜然起於東南如長虹貫天無逺弗覩大江之西未能或之先也而其爲人俊偉磊落又有燕趙奇男子之風異時立朝勁气直辭必將無愧前人伯昭𨿽不緦緦於恆山濂亦知其能承家學矣然而記有之樂樂其所自生禮不忘其本伯昭蓋深逹夫禮樂之原者其能不致謹於斯乎伯昭能致謹於斯是則所以爲伯昭者也

華川書捨記

華川書捨者烏傷王君子充學文之所也烏傷有大澤曰華川唐武徳間嘗置華川縣不久而縣廢今之所謂繡湖者卽其地也子充之居直湖之陰猶系之以舊名志乎古也子充之志乎古豈止此而已哉上自羣聖人之文下逮諸子百家之文咸萃捨中日防搜而精玩之大肆其力於文愈出而愈無窮以濂同受經於侍講黃先生之門也請爲記書於捨壁濂𨿽稍長於子充視子充之辭鋒橫厲百未能及一縱彊顏欲記之將何以云耶𨿽然子充弱冠時濂見其文輒曰子充他日當以文知名今始十年而子充名動薦紳間識者遂以濂爲知言濂𨿽不文寧不爲子充一言乎嗚呼文豈易言哉日月照耀風霆流行雲霞捲舒變化不常者天之文也山嶽列峙江河流布艸木發越神妙莫測者地之文也羣聖人與天地防以天地之文發爲人文施之卦爻而陰陽之理顯形之典謨而政事之道行詠之雅頌而性情之用著筆之春秋而賞罰之義彰序之以禮和之以樂而扶導防範之法具𨿽其爲教有不同凡所以正民極經國制樹倫建大義財成天地之化者何莫非一文之所爲也自先王之道衰諸子之文人人自殊管夷吾氏則以霸略爲文鄧析氏則以兩可辧說爲文列禦冦氏則以黃老淸淨無爲爲文墨翟氏則以貴儉兼愛尙賢明鬼非命尙同爲文公孫龍氏欲屈眾說則又以堅白名實爲文莊周氏則又以通天地之統序萬物之性逹死生之變爲文愼到氏則又以刑名之學爲文申不害氏韓非氏宗之又流爲深刻之文鬼谷氏則又以捭闔爲文蘇秦氏張儀氏學之又肆爲縱橫之文孫武氏吳起氏則又以軍刑兵勢圖國料敵爲文獨荀況氏粗知先王之學有若非諸子之可及惜乎學未聞道又不足深知羣聖人之文凡若是者殆不能悉數也文日以多道日以裂世變日以下其故何哉蓋各以私說臆見嘩世惑眾而不知防通之歸所以不能防天地而爲文自是以來若漢之賈誼董仲舒司馬遷揚雄劉向班固隋之王通唐之韓愈栁宗元宋之歐陽修曽鞏蘇軾之流𨿽以不世出之才善馳騁於諸子之間然亦恨其不能皆純揆之羣聖人之文不無所愧也上下一千餘年惟孟子能辟邪說正人心而文始明孟子之後又惟舂陵之周子河南之程子新安之朱子完經翼傳而文益明爾嗚呼文豈易言哉自有生民以來涉世非不逺也歷年非不久也能言之士非不夥且眾也以今觀之照耀如日月流行如風霆捲舒如雲霞惟羣聖人之文則然列峙如山嶽流布如江河發越如艸木亦惟羣聖人之文則然而諸子百家之文固無與焉故濂謂立言不能正民極經國制樹彛倫建大義者皆不足謂之文也士無志於古則已有志於古捨羣聖人之文何以法焉斯言也侍講先生嘗言之子充亦嘗聞之濂復取以爲子充告者誠以子充將以文知名於世不可不以羣聖人之文爲勉也濂家芙蓉山之陽距子充之居不二捨而近他日謁子充於湖之陰仰觀俯察天地之文退坐書捨中又防之以羣聖人之文則濂與子充各當有所進也子充以濂言爲然乎𨿽然濂言誇矣子充幸爲我刪之

月堀記

余退直詞林戴華陽之巾被鹿皮之裘焚香黙坐存神規中太和薫蒸百體欣順龍降虎升水溫火寒周流宻綿莫究端倪衝陽子自空明洞天翩翩而來碧曈方頤气貌充甚謁入揚袂言曰月堀之義子知之乎揚雄云西壓月堀指月所生之地也吾意則不然太陰之精朔後魄生至望而盈盈極而衰隨日漸虧晦而復蘇上下二虧盈得平气和弗偏吾煉九還七返靈丹抽添進退之每於月而取則焉因名其室以月堀所以志之予曰陽陰不可偏勝也獨陽不生獨陰不成乾坤搆精六子乃凝水坎火離中藏偶奇用奇變偶乾道始茂重陰盡消純陽則昭久而行之與道逍遙是謂三一之眞也復命之區也若取則乎月無乃専溺於陰乎衝陽子曰二气之精互爲其根房日之兔畢月之烏取象表徴指意甚微陽旣合陰陰亦含陽茍舉其偏道則不張子何見之拘邪予曰言則美矣其理尙有所遺也人身之中有牝焉系乎天根呼吸所關絲絡聨緜枝葉扶疏靜以養之一气孔神超於象先不見其朕玉色連娟天光內朗蓋以無爲而得無爲而成孰火能爲其孰鼎能爲其鑪孰藥能爲其材我皆不得而知也假形托物著於丹書顚倒錯亂自漢以來已如斯矣吾將與子握手空明洞天之上當素月流輝銀鋪水翻瑤露初滴寂然無聲委羽仙人必騎黃鶴而一下之與子稍一叩焉則予之說爲當矣衝陽子喟然而嘆曰道有精粗象分內外非粗不足以別精非外不足以形內初機之徒未忘乎物茍不以此示之必大笑而走何可與上士功之成者並論哉子之說固當而吾之所取諭又豈可少哉於是相視一笑衝陽子揖而退予送至庭外衝陽子復請曰一陰之生其卦爲姤是月堀也一陽之生其卦爲復是天根也邵子嘗往來其間而所謂三十六宮都是春者其與吾月堀之義頗有合乎予曰此大易精微所系𨿽更僕不能盡也予惡能知之予惡能知之君當問諸庖犧衝陽子曰惟衝陽子張姓輔其名以廷翼爲字臺之黃巖人蓋有道之士也洪武四年正月某日眞遁叟金華宋濂記

松風閣記

夫風者天地之噫气然則生生者誰哉生之者靜之體而應之者動之用也當其萬竅怒號前者唱於而隨者唱喁咸物之自取也庭宇之松蒼髯奮傑於晨露夕月之中遇祥飈過之冷冷然如鸞鳯之鳴如琴瑟之音昔者陶隠居恆樂之後世幽人狷士又從而效之或取以名其室焉方外恬師靜庵來徴所謂松風閣記予請極其變者而言之可乎始風之未生也斂神功於寂黙之中昏昏防防萬象𨿽具不見其迹天機一動隨品物以流形大海遇之重波復浪一瀉萬里千山逢之鱗甲掀動笙鏞間作經檐卜之林則郁烈酣潤淸芬之襲人入鮑魚之肆則腥穢逆鼻觸之而噦嘔如此者不可以一二數茍獨指松而爲言非所以極風之變者也然其變者豈皆有系於風之動哉先覺有云風性本靜以緣起故動儻其性本動則寧有靜時是則物各有以自取也且以吾心言之大用繁興之時怒气熾然如霆奔火烈喜色熈然如霧廓霞舒興哀則千人霣涕鼓勇則萬夫莫敵皆此一心之變也然心果有變乎心無變其所變者緣爾故當本體澄湛之際無物不有而無一物之畱以近取譬所謂生之者靜之體而應之者動之用豈非然歟予家浦陽大山中靑松羅垣捨之北南明月之夜白露初零黙然出坐庭際松聲到耳乍大乍小或亟或徐中心頗樂之方知隠居酷愛之者良有以也自松聲而推之世間之聲萬變不齊𨿽不可勝窮其道亦不外是矣嘗一滴之醎而知滄海之性窺寸隙之光而見日輪之體又何以紛紜爲哉恬師學佛之流故予極其變而告之須知變之中而有不變者存不變者何前所謂心者是也心無體段無方所無古今無起滅三世諸佛不見其有餘河沙凡夫不見其不足恬師能索之於此焉則松風朝夕所演無非大乘微妙之法隠居惡足以語此哉閣在越之耶溪上季蘅若公之所建者因得徑山範公所書松風二大字遂掲以爲名予謂徑山古之名徳其字不可防玩宜別求善書者易之旣告之故復爲記其事如右其詳則見天竺法師道公所爲文其妙無以加矣予何言哉

生生堂記

生生堂者東陽陳澤民之所居也縣南八十里有鄕名瑞山陳氏世家其中至諱宗譽字彥聲者有徳於鄕又能與陸務觀父子遊而其諸孫黼東萊呂成公弟子擢淳熈辛丑進士第累官駕部郎中林正恵公實以女妻之澤民蓋其十世從孫也澤民思繼承家學出從名師巨儒遊精於科目之業有司貢上選曹試經義合格署通判於漳州將上以堂記屬予予頗聞縣之仁壽鄕在東北四十里而近有簮纓家亦與澤民同姓而譜諜不通非其族也嘗搆宅一區方建前楹有鳩鳴其上占之者云此宅當屬之張氏後六十年復歸於陳未幾西鄰張氏果來居之張旣不振人士皆謂復還於始搆之家不知乃澤民竟以重貲獲之也僂指計之誠甲子一周矣噫亦異哉澤民遂筮日自瑞山而遷當春气煦明卉木含榮有嚶其鳴澤民刲羊刺豕具尊俎合賔姻而燕樂之酒防酣坐客擊案爲節而歌之曰有巋者堂髙明之居蔚蔚紆紆曲橑而交防惟徳之符防數懸應不爽乎錙銖繼有賡之者曰新居其遷茀祿其延族姓其聨演迆而芊緜於是州邑之間咸稱事有前定澤民之遷居有不偶然者澤民因取書有生生自庸之義用以名其堂鳴呼生生之義𨿽見於書而莫備於易易云生生之謂易夫陰之生陽陽之生陰生生相續變易而不窮澤民之居於此他日子孫眾多甚欲有類於易之言有類於易之言則生生不息矣𨿽然非積善之家未足以致之然所謂善者何盡孝以事親竭忠以事君徳義以提身信愛以睦鄰仁惠以及民五者備矣方不愧名堂之義爵祿之來當未艾也駕部翁孫豈得専美於前哉占者之云蓋出於禨祥小數而非君子之大道此勿論焉可也予老矣文辭卑陋不足應人之求人翻疑爲矯集其門者日益繽紛也卷軸之積動如束筍近亦力排而深絕之矣以澤民鄕人也義不得辭聊相與一言之

怡養堂記

禮之不行常自近而易能者始惟其近也故人忽之惟其易能也故人不加之意焉事親人人之所能也其事朝夕之所習也聖人恐人忽而不加之意自夫起居食息寒暑疾病之防問告拜跪定省應對之節皆著之禮經可謂詳且備矣然而能盡之者𨿽君子猶難之豈事親之禮誠難行哉難乎其當也甘膬之養人所能致也而敬難敬人所能也而愛難敬欲其如事大賔則何難之有而非敬親之道也愛欲其如愛妻子則何難之有而非愛親之道也故敬而不愛非所以事親也愛而不敬非所以事親也愛而肅恭之禮存焉敬而婉悅之意備焉斯可以爲善養矣陵江劉復初父及繼母俱存思盡事親之道名其堂曰怡養而請余記夫記以紀事功著其可見者堂之作吾不得而知其可見者人皆能言之非事之所急也然則捨事親之道何以爲復初言乎復初好學愼行不待餘言以餘事親先於復初則知事親之難莫余若也故推其道以告之俾書之壁使後人有所興起焉

復古堂記

監察禦史虞泰魯瞻嘗奉諸父佐之命請記其所名復古堂者予以不文固辭而魯瞻請之益勤乃叩之曰子之所謂復古者以爲上古乎上古之時巢居而穴處污樽而抔飲茹毛而飲血子今有室廬器用之美稻梁羊牛之饒決不能復之以爲中古乎中古之制冠弁裳衣以定其分鼎罍爵以稱其用門奧屋漏以嚴其居筵榻格幾以殊其度𨿽曰異於上古有可法者子今狃於久安必隨世而變遷想亦未易以復之也然則子之復古者將何居魯瞻笑曰非是之謂也虞氏之居余姚自漢日南太守以來代有顯人至唐永興文懿公爲尢著文懿公實泰之逺祖流裔至今二十七世矣嶼山之南有虞家城周圍一百五十丈相傳以爲故宅之基尙巋然獨存諸父每相與登眺白煙涼艸觸目淒然輒彈指嘆曰虞氏之先嘗光著矣柰何無迓續徽猷者乎復古之名蓋以此也予曰繼志述事孝子慈孫所當爲況思追紹於七百餘年之前此其見之確行之厲是足尙已第不知復於古者果止於斯否乎魯瞻曰何謂也予曰文懿公之爲人外謹懦而中抗烈固以文學政事圖形淩煙而爲唐代名臣較之同時孔司業之經術杜萊公之政業議者有未足焉孔之與杜然矣較於漢之畱侯及董江都其運籌之良宅心之純或猶未能無遺憾焉以此例之古今人物其優劣不倫𨿽更僕未能盡也欲師古者宜取則於上上賢者在古亦眾矣何獨私於一家哉魯瞻曰先生之言侈矣畱侯之與江都信足法歟余曰不然也古之人以道徳爲師者有孔子焉有孟氏焉以政業居輔弼者有伊尹焉有周公焉人而不爲孔孟伊周其學皆茍焉而已子將復古必如斯而後可爾魯瞻曰敢問復之之功奚先余曰載籍之存者莫古於易伏犧之卦文王之彖周公之爻孔子之系於是乎悉備姑摘一二陳之風自火出家人君子以言有物而行有恆此身正而家齊之象也洊雷震君子以恐懼修省此自治之象也山附於地剝上以厚下安宅此安養人民之象也雷電皆至丰君子以折獄致刑此聽訟之象也自此而推一卦一爻皆開物成務之道也魯瞻父子夙夜究心於斯此則所謂眞復古者過則聖不及則賢逹則兼善於人窮則獨善諸已復古之功不亦大哉若曰沾沾焉取則於一家不幾於自隘矣乎請以是記諸屋壁魯瞻毋以餘言爲誇而棄之佐名某以經學教授於鄕言行有師法魯瞻學有端緒自給事中遷今官正气蓋凜然云

惇睦堂記

臺黃巖之西三十里有灃水灃水之上大姓張氏居焉故有堂曰樂善至諱遂者屬其子光祖與璣爲時合族之所諸孫若奎等五人謹守之而不敢廢元至正壬辰堂燬於盜嘗欲作之而未能越二十六年爲國朝洪武丁巳若奎之子昭與羣從兄弟謀以爲自斯堂之廢久而不復則親義疏而友悌乖將始諸此可不亟圖乃各出錢粟材木金石之費合作同謀弗怠弗息如營其私越明年堂成旣行防族之禮復更其門曰惇睦其在京師者太學生升遂來徴余記昔者先王盛時制民之具旣備又爲井田以聨其心爲鄕黨州閭以同其俗爲學校以化其暴戾而樂其善良又有月書嵗考之法以紏其不率教者而取人之際又必察其孝弟婣睦之行焉故當是時凡比屋鄰井之人喜相慶戚相弔疾病患難相賙防如至親然脫有災祻非常之事狠虐不軌之人皆無所自而發發則親戚鄰保隨而撲滅之故其時天下無亂民以百姓皆相親睦故也世逺法隳人自爲家鄕自爲俗甚者兄弟父子不通假貸憂喜不相問逸樂不同情事觸於中則勃然操戈而相逐父不能以禁其子弟不能以諍其兄往昔之亂多起於此非民性異於古也制民之具不若耳制民之事非無位者所得爲有志之士能睦其族化其鄕而不陷於非義豈非善學古者乎若張氏之爲蓋近之矣賢人君子豈必皆假乎位而後行道居乎家而使同姓之親少長知禮讓而不爭壯者知勉於學而篤於行頑嚚化爲純慤愚昧者不失其性是亦道之推也豈細事哉張氏之孫多賢能其鄕咸稱之他日東海之邑聞有民淳俗厚如鄒魯者必張氏之化也歟試記其堂以俟焉

棣華堂記

盱江黃氏有昆弟之賢者三人曰松軒曰竹所曰梅庭松軒嗜學善屬文而於法律家尢深訓三子皆爲儒遂以子貴追贈泰和州判官竹所好談辧出史入經霏霏若吐玉屑人爭樂聽之梅庭獨淬礪力戰集有力少年陰授之擊刺坐作進退之法且曰不久兵將起吾以衛吾宗也松軒旣沒四方果大亂江右受禍尢死喪相枕籍孰不畏之梅庭同竹所聚兵爲屏蔽卒獲無虞及今四海平定而二君子且巋然老矣龎眉皓髮相映於殘山剰水之間自相謂曰同气而生者三人伯兄墓木已長所存者惟吾與兄耳春花秋月可不隨時而作樂乎於是日具籩豆飲酒以爲歡人見其雍雍然和怡怡然悅似不可以幾及取詩中常棣之語名其堂曰棣華松軒之子子邕請予記之夫常棣之詩召公所作以親夫人之兄弟者也故首章有云常棣之華鄂不韡韡凡今之人莫如兄弟箋者謂鄂足傅華之光明則韡韡然盛興者諭弟以敬事兄兄以榮覆弟恩義之顯亦韡韡然二君子生於簮紳之家漸濡詩書之澤兄弟之間下承上覆彰明光顯固無失於詩人之旨然而兵戈之際各攜其妻孥西東竄奔視兄弟如棄涕唾而二君子乃如形影相懸不使跬步之暌違則二章所謂死喪之威兄弟孔懷者得不爲有合乎及至喪亂旣平之後從容燕飲以洽其和孺之情朝斯夕斯惟恐不足則六章所謂儐爾籩豆飲酒之飫者又不爲尢有合乎常棣之詩何其多與二君子類也蓋兄弟之情本乎秉無古無今同一至理𨿽去之二千餘載固當無甚相逺也名其室以棣華誰曰不宜抑予聞世之人有以桂名軒者矣有以椿名室者矣徒欲歆艷乎科目之榮企望乎耆頤之年耳其於飭勵之益則乎未之有聞也二君子名堂之義誠可爲不令兄弟之勸厚人倫美教化移風俗之道將於是乎在子邕位躋法從爲時名臣而其伯仲又多能文辭子邕幸相率發爲聲詩勒成簡編如唐之李義華蕚集故事二君子升堂獻酬之際時出一二章歌以侑觴人聞其詩者寧不油然而興起矣乎不知子邕又以爲何如也

貞白堂記

臨川許君仲孚辟貞白堂一所與環翠亭相映接蓋爲讀書地也間來徴予記余聞仲孚淸修而嗜學堂下種梅花數樹當霜雪嚴沍之際眾芳揺落而是花獨翹然散而爲春妍冰玉其葩一塵不緇仲孚嘆曰其所謂貞白者非子也耶乃約二三勝友日吟哦其下超然神遊如升天際恍不知貞白之在已耶抑果梅之有貞白耶客有歌之者曰遊气冉冉兮將污人曠獨處兮誰與鄰姑射仙人兮玉爲神驂靑鸞兮服素裙望之不見兮隔河津靑鳥不徠兮防無因仲孚從而賡之曰天風翛翛兮生翠寒白月流光照松壇美人來兮佩殷勤遺我靑瑯玕我將搗之奉晨餐歌已二人相視而笑予家芙蓉山之陽懸崖萬丈蒼官靑士日駢立乎其間方滴露研硃入朝眞洞防易聞仲孚之事不覺矍然而嘆曰吾等其有激而然耶𨿽然物我之立皆成於相形而泯於相忘非貞則無有偏也非污則無有白也予嘗觀心皦如明鏡中懸萬象自見求其貞白且不可得況假物之云哉況乎天地中萬彚蕓蕓自形自色杳不知其故𨿽造物者隨气運行色色形形亦若不知其故是果孰爲之樞紐乎問諸兩閒兩閒不言叩之百物百物不言質諸神扄則曰是在我矣斯貞白之義已仲孚曰子言也不知者謂涉於虛無恍惚殆非也請記諸壁何如於是乎書

永思堂記

永之爲言長也所謂永思者長思而不忘也長思而不忘者爲誰福淸林榮得仁也得仁十嵗喪父洎長以縣諸生貢上太學選入禁廷爲承勅郎謙愼而齊飭聲譽出薦紳間防濂朝京師乃來請曰榮也念父不見或食焉或羮焉或寢且息焉恆懸懸有思思之不得則升髙逺望艸木之敷腴山川之鬰紆萬物欣欣有自得意輒然流涕曰光景日新吾父獨何之乎將乘海鶴逺遊三山乎抑精神流衍於气化中防茫而莫之覩乎何爲使我心憂而弗釋也如此者久之因以永思題諸堂楣以志無窮之悲先生願爲記之濂曰不然也子之父固亡子幸有母夫人存承顏色問衣燠寒而進退之弄雛其側以悅之依依嫪戀如羊之跪乳烏之反哺其樂將無涯視五鼎萬鐘若不能過之子何乃自苦日然以悲父固當思也思或郁陶成疾獨不計貽母之憂乎得仁曰堪輿之間當其靑年父母俱存者何限𨿽閭閻小夫亦知割鮮具醪醴稱曰具慶榮始二十又七獨與母居如之何勿思吾父生我之劬勞欲報之徳所謂昊天罔極者也一乘馭則思爲其執鞭一就寢則思爲其扇枕一有疾則思爲其嘗藥今皆不可得已觸目之間無非可感如之何勿思濂曰不然也人心苦不知足得隴且望蜀濂也父母皆歿久矣其分當永思乎𨿽曰偏侍不獨愈於濂乎爲子謀者當思盡孝以養母致思貴富以顯父使人稱之曰某氏之子斯爲永思也已得仁曰非此之謂也盡孝養母榮豈不知之奚俟先生之言若曰致思於富貴富累於千金貴爲三庫大夫縱可以慰母心而吾父不知享焉終有不愜吾情者事不得其全故也如之何勿思濂曰子之言美矣善矣而又有一說願爲子陳之夫爲孝子者不當爲無益之思而思不死其親可也其謂不死者何子於事君之際則必自思曰此當罄厥忠不可溺於邪佞恐辱吾父也能思是子之父𨿽死其不死矣乎涖官之時則必自思曰此當防且勤不可習於貪怠恐辱吾父也能思是子之父𨿽死其不死矣乎鞫獄之頃則必自思曰此當欽且卹不可務於苛刻恐辱吾父也能思是子之父𨿽死其不死矣乎交友之中則必自思曰此當主於信不可待以浮僞恐辱吾父也能思是子之父𨿽死其不死矣乎出言之間則必自思曰此當合於正不可流於詖遁恐辱吾父也能思是子之父𨿽死其不死矣乎觸類而長之如此可思者甚眾𨿽更僕不能盡也子能力行之方可盡永思之道也於子何如榮復然流涕曰斯言也榮未之前聞也敢不夙夜祗奉濂旣退嘉得仁之能孝也因次第問答之語記諸堂壁

貞則堂記

貞則堂者傅君藻養母夫人之所也夫人姓樓氏故爲烏傷士族年十五歸同裏處士壽朋生二子長曰權次卽藻又十有八年而寡夫人斷發誓不食他姓家日單凍餒交攻當風雪淒迷靑鐙夜織雞再號猶軋軋聞機杼聲人弗能堪夫人裕如也越若干年始克處士君華川之南已先廬未備者補之持宿劵責金者庚之専心一力訓二子有成權得推擇爲吏藻從黃文獻公遊以文辭稱夫人素髮埀領日坐堂上含衝挹腴而享壽養之樂時年蓋六十餘矣人皆曰女婦靑年能守貞者非艱守於阽危中者爲艱當夫人獨居室無儋石之積皦皦自信如淮南之金色百煉而弗變非其賢過人能如是乎吾邦生齒之繁動至數十萬求如夫人者千或不能二三宜其休聞流溢無窮所可憾者無良有司上於朝廷以表其宅里爾金華宋濂獨不謂然何者婺爲呂成公講道之邦禮義修明風俗淳美非惟家孝弟而人詩書至於女子婦人亦皆無思犯禮而畏行露之侵第處道之常同老於室無以見其所執之操今謂如夫人者千不能二三是何待父母之國如此其輕也向使處士君不蚤逝孰知夫人之行能卓卓如是乎利器之施遇錯節而顯勁栢之剛因凝霜而知名蓋生於世之變也計夫人之心豈樂負守貞之名哉以守貞名夫人已爲不幸況又欲徼旌寵之榮乎旌寵朝廷之事也濂也不敏與藻居同郡學同師嘗升斯堂而拜夫人藻指謂濂曰吾子幸爲我文之濂不敢讓使濂之文傳夫人大節其亦烜著於世矣乎

貞節堂記

天地之間有大經決不可廢者猶如闔廬以爲居稻粱以爲食繒布以爲服一日無之則人事盡失難以爲治此其故何哉茍無闔廬則風雨震淩矣茍無稻粱則道殣相望矣茍無繒布則手足皸瘃矣三者猶難闕一而況於大經乎大經者何三綱之謂也是故臣有貳心者爲不忠子悖其父者爲不孝婦事二夫者爲失節彛倫攸斁職此之由其所系於人道之重者何如哉泉南莊氏歸其夫爲海鹽陳思恭思恭海賈也育子寶生四月去入海五年而不返或以爲死誘莊攺適莊心如鐵不爲動已而思恭歸相見之頃悲喜交集居久之思恭復去航海卒溺焉向日誘者嘩曰今眞死矣柰何莊指寶生曰夫𨿽死而子存猶不死也吾敢死其夫而去之乎誘者曰曰子賢也猶云可也脫有不肖餘生將托之東流乎莊曰此天也吾無所逃也順受之而不失也此其一念之正可以貫金石可以通神明可以耀古今嗚呼孰謂天道無知儻無知而寶生何其能賢耶此人定勝天之義著矣嗚呼使以莊此心推之子必善事其親而稱孝矣臣必能報其上而稱忠矣四海其有不治乎柰何世降俗漓號爲士大夫須鬛如防議論淩雲霄一則曰我丈夫也二則曰我男子也或遇君父有難作狐防竄去往往而是似婦人女子之不若抑又何說哉嗚呼栢舟之詩不作久矣余於婦莊寧不啻聞空谷跫音乎然而君子之立志寧暴露而無庇也寧凍餓而殞其生也天地之大經不可失也予故於莊之事亟稱道而弗置者爲其有合於此也寶生介吾友黃彛先生請記所謂貞節堂者寶生其誠賢矣哉因書此授之思恭死時莊年三十七今逾五十矣初思恭嘗娶妻生一子貧寓外家莊遺錢使營生產且償思恭之宿逋此固人之所難以非大節所系不詳書之

經畬堂記

聖人之言曰經其言𨿽不皆出於聖賢而爲聖人所取者亦曰經經者天下之常道也大之統天地之理通陰陽之故辧性命之原序君臣上下內外之等防之鬼神之情狀气運之始終顯之政教之先後民物之盛衰飲食衣服器用之節冠昏朝享奉先送死之儀外之鳥獸艸木夷狄之名無不畢載而其指歸皆不違戾於道而可行於後世是以謂之經易書春秋用其全詩與禮擇其純而去其僞未有不合乎道而可行於世者也故易書詩春秋禮皆曰經五經之外論語爲聖人之言孟子以大賢明聖人之道謂之經亦宜其它諸子所著正不勝譎醇不迨疵烏足以爲經哉自漢以降聖賢不作異說滋橫凡外夷小道以及星歷地理占卜醫藥種樹養馬詭誕淺近之言皆僭以經名千餘年間時益嵗加書之以經名者布乎四海之內學者於其名趨而陷溺焉者甚眾而五經孔孟之道晦矣然非彼之過也學五經孔孟者不能明其道見諸事功故也夫五經孔孟之言唐虞三代治天下之成效存焉其君堯舜禹湯文武其臣臯防益契伊傅周公其具道徳仁義禮樂封建井田小用之則小治大施之則大治豈止浮辭而已乎世儒不之察顧切切然剽攘摹儗其辭爲文章以取名譽於世𨿽韓退之之賢誨勉其子亦有經訓菑畬之說其意以爲經訓足爲文章之本而已不亦陋於學經矣乎學經而止爲文章之美亦何用於經乎以文章視諸經宜乎陷溺於彼者之眾也吾所謂學經者上可以爲聖次可以爲賢以臨大政則斷以處富貴則固以行貧賤則樂以居患難則安窮足以爲來世法逹足以爲生民凖豈特學其文章而已乎錢唐錢鈞質甚敏好學甚篤取退之經畬之言名其齋防余過其郡造旅邸徴文甚力余美其志恐其泥於退之之言也推其道以告之使求夫大者焉

盧龍淸隠記

盧龍山在京城西北二十五里周徧十二里髙三十六丈山嶺綿延逺接石頭乃江上之關塞比於北地盧龍山因名和陽尊師駱月溪隠居其中自號曰盧龍淸隠請予友王儀曹本道徵予文以記之本道述月溪之言曰古人有云心不混濁謂之淸迹不章顯謂之隠予學老子之法者也朝暮黃梁一盂苜蓿一盤旣適而且安間披鶴氅衣手執黃庭經一卷翛然而凝坐九衢十二陌之遊塵莫我之幹也寧非淸邪名氏不落於聲利之塲心迹不屬乎榮辱之境其入也煙霞與之同棲其出也漁樵與之爭席寧非隠邪然而老氏之道淸淨而無爲隠約以無名不以淸爲淸不以名爲名是則無所不名可以治國可以觀兵可以修身可以延齡其小靡不該其大無不並此其爲淸隠益大矣吾嘗聞之於師而未之能行也姑就其近似者而究心焉𨿽然予視古今不翅一旦暮何爲復膠膠於斯人身至中其體含虛不縱不橫非東非西纎如黍珠鴻包區火龍因之而飛焰水虎以之而生腴庶幾騰神紫府吹簫都此殆忘淸隠之名而食其實也邪其言若是先生以爲何如金華宋濂聞之嘆曰月溪蓋幾於知道者非歟其始也將欲遁世其中也又知其道可以治世其末也又思長生而度世縱予有所言其何以加於三者之間哉於是偕本道訪月溪於盧龍山中白月獨照萬樹僵立無風乃握手歌曰盧龍之山兮髙防岏有儒一生兮煉九還夜半月出兮露浸寥壇紫霞仙人兮駕采鸞七星爲衣兮芙蓉爲冠鐵笛一聲煙漫漫擷靈芝兮下空山歌已二人者相視而笑遂次第其言而爲之記

金華張氏先祠記

金華縣東行四十五里有地曰苓唐山川相繆而風气郁盤著姓張氏世居其中初張氏有諱隆府君者字亨仲宋建炎初自睦而來爲潘氏之贅壻至今其村聚猶仍潘爲名府君旣占名數於縣日以力本爲務未幾家寢穰生三丈夫子曰子政曰子中曰子成皆能紹前業而無爽徳子中之子文華倜儻尙奇行鄕先逹端明殿學士王公埜甚器重之淳祐末公遷沿江制置使欲辟爲之屬辭弗赴自時厥後府君之三子遺日滋遂成三大族亡慮十百餘人其出而仕者旣以文墨論議著稱於時而退修於家者亦循循雅飭無愧於士君子之行蓋自府君至是亦十有一世矣府君之六世孫榮今爲一宗之長乃慨然嘆曰吾儕承借其先祉以克至於今日有闔廬以禦風雨有絲枲膏粱以爲之羞服而先祖妥靈之無其所不亦傎乎於是與族弟琰力謀之而子姓之中若畱鎭琮侶四人卽捐所居之防事三楹間以爲之倡榮遂加以曁茨之功繚以垣墉列以龕櫝與夫祭饗百須之器莫不精且良中奉府君原其初遷也旁以三子侑食三族之所宗也而又益之以制屬君府君之流先及是始振示不敢忘也然而世逺屬防祭不敢用四仲惟據朱徽公所定祀先祖之儀以立春生物之始陳器具饌而行三獻禮月旦十五日之序參族人散處乎東西度不能以皆至惟正月朔旦無小無大咸拜於祠下復防拜別室以敍長幼焉其生子已命名者續書之於譜圖而後退若夫朝夕汛掃啟閉之職擇謹願者爲之主守祭田若干畮則俾三族之嗣人輪掌其租入以供孝祀燕私之事此其大凡也始事於至正乙已之冬而迄功於丙午之春榮帥宗人數千指皆沐浴盛冠衣入奉明薦牲酒潔淸執事儼恪周旋進退濟濟蹌蹌觀者咸悅以爲一邑之所未覩竣事復遣其孫愈來徴濂文刻示後裔俾世世無有所易其田之鄕落步畝則附見於石陰濂聞之先王制爲廟祭之禮上下隆殺皆有常典牲牢器幣皆有常數固非士庶人可得而行然其親親之仁出於物則民彛之懿者初不以賤與貴而有異也今榮乃能於服殺宗遷之後以義起禮而逺祀府君非惟使子若孫不忘其所自出而管攝人心聚合宗族之意實於是乎在不亦孝子仁人之用心也哉嗚呼人非空桑而生孰不本之於祖者方其封殖自厚長慮卻顧無所不用其極問其所從來則曰吾不知也問其薦奠之禮則又曰我未之能行也所謂報本反始之道顧當是邪視榮之爲殆將愧死矣是不可以不書三族之嗣人尙思是纘是承棟宇之必葺也母使之震淩黍稷之必獲也母使之穢荒牲牷之必腯也母使之瘯蠡庶幾濂之文爲不徒作矣嗚呼其懋敬之哉其懋敬之哉

國淸林氏重建先祠堂記

莆田縣東二十里有山曰谷城岡巒秀拔林樾蒼潤其下匯爲巨浸號國淸湖在昔盛時一望杳渺無際而波濤吞吐於風日雲月之間眞勝絕之境也唐忠臣邵州刺史林蘊之裔大理評事元始自長城徙居湖上五傳爲睦庵府君格以積慶力本造祠又再傳爲承奉郎國鈞其族寖大承奉府君於艾軒文節公光朝爲諸父行乃建義齋於東井命艾軒爲之師倡明道徳性命之防遐邇生徒云赴川臻惟恐或後東井之學遂聞於天下林氏子若孫亦世擢進士第克守詩禮之訓彌久而彌光其先祠舊在浣錦社蓋以睦庵爲之宗睦庵三子長曰諱錫府君名鼻頭房次曰諱旃府君名追逺房次曰諱遷府君名曰白沙房至今埀十三世二百人之多者皆三房之後於是列爲神板者五髙四尺博一尺有八寸下設趺座用粉塗而書之其板中起於大理之祖考逮睦庵三子而止左右則追逺西則白沙東則鼻頭凡三房之後其物故者輒升名其間當日南至羣族相率合祭其小宗有事於四世別各行之於家嵗旦則展謁舉序拜之禮若冠若婚宦學出入悉於此而告焉諱遷府君九世孫比部主事衡患祠之規制庳狹不足以交神明乃與從子厚謀共白於宗長伯濟而攺圖之卽大理故宅之基建屋三楹間蔽以外門俾族之賢者司其啟閉經始於元至正戊戌冬十二月壬寅訖功於皇明洪武庚戌冬十一月已酉羣族皆出泉布來助而曰曽恕曰寶曰天禧者爲多相地計功終始其役則維卿之力也初睦庵在宋時己置祭田自後累增至二千畝有奇故烝嘗之禮視他族爲時丰元季亂離始不能以自守衡懼族散宗湮無所系屬旣汲汲先祠之建復徴濂文以昭示於後嗚呼先王之時立宗法以統其屬定廟制以嚴其分制有降殺毫髮之莫逾宗有大小條序之不紊所以維持人心匡持治道者其事至詳且宻也迨乎後世經殘教弛漫焉而弗之謀曽未四三傳已藐若秦越之相視當是時也有能以義起禮因祀事而崇孝敬𨿽於古昔未能盡合寧不爲君子之所取乎此濂於衡之請不敢固辭而亟稱之也濂聞莆陽多名族冠衣濟濟讀書之聲相聞貴名檢而賤浮侈以此見艾軒之教浹人之深而承奉府君建學之功及今猶未泯泯孰謂賢者之澤不悠且長哉詩曰髙山仰止景行行止三房之嗣人尙思朂焉可也衡字士衡通經而有文爲名進士云

平陽林氏祠學記

禮之由生非天作而地設制之者人也太古無事之時固未有所謂禮禮之立起於人情之變如洪水之潰制禮者猶禹治水然左瀹而右防排險而導下惟適水之性使各順其道而已不可以一法拘也水勢有古今之殊茍執禹之遺法而治千載以下之水則不合者多矣奚可乎哉傳曰三王不同禮言因時而變也古者墓無祠庶人惟祭其禰禮也至漢嘗祠墓矣祭嘗及髙祖矣不可謂之非禮也今平陽蓋竹之林氏立祠於其始遷之祖之墓而祭之烏得謂之非禮乎時不同禮亦不同禮𨿽不同而其因人情而立教者未嘗不同也初林氏之居蓋竹自名防者始防卒塟於華蓋山子孫至今數百家散處鄕閭服防情弛者久矣其十二世孫元陽江縣尹淳懼其愈逺而不知所自出也欲立祠於墓而未果淳卒其子今刑部主事陞遂作祠奉防之主朔望必謁嵗時必祭皆率一族之人以從事祠後爲齋曰思孝以防其族人復立祠於左偏禩晦庵朱子之像以其先宋吏部侍郎拱辰知信州遷之知南劍州起鰲及其父陽江君配卽祠之前爲學聘鄕人之賢者爲師使族人子弟就學焉凡其所爲未必皆合於古而余獨有取者以其得禮之意也禮之目以千百數求其意不過禁邪止慝道人以善而已人情之變也無禮以治之𨿽日刑千人而不足教之以禮可以使之立化於俎豆間豈刑罰之威不若俎豆哉制之以其所畏不若因其所易知而教之之爲速也夫以旣逺久疏之族有貧富弱彊之殊茍提其耳授以法令使無相乖背必有不可正者今也立一祠於始祖之墓率族人以祭疏者可以復親逺者可以不散富彊者必不敢以是私其身而貧弱者必有所仰濟矣其族寧有壊乎況於有學以爲之教有先賢之祠以爲之則其爲族人慮者可謂備矣林之嗣人祭於祠學於學而能修其身睦其親者善爲人後者也茍不能過於他族之人豈不負陞之望哉陞字若髙敏事有才能故其所爲能合於禮其徴記於余也遂推其意使歸而刻焉

先夫人木像記

先夫人旣歿之九年予妻賈専朝夕思之不少置間告予曰妾生二十二年而歸君妾之姑已四十有九嵗妾母方氏亦五十有四嵗後君念妾之母老而兄弟多故乃迎養於家當是時二老人蒼顏白髮共坐堂上妾與君沽酒買魚以奉其歡更防燭盡猶連觴引滿而語笑聲不休君時嘗語妾曰吾𨿽貧而老親之歡如此吾退而安寢矣後十三年而妾之姑竟亡初姑未亡時妾子瓚始十三嵗姑嘗撫瓚頂謂曰吾年耄矣或幸見汝之有子吾死亦暝目矣又三年君自金華遷浦陽妾與母從之來今妾母七十有五嵗瓚亦娶婦生子而妾姑之墓木拱矣思欲如昔時共君奉觴上壽其又可得邪每念及此輒涕泗交頤然恨無以自慰也欲刻木爲像以事之凡遇疏食菜羮必祭使死者而有知亦當翩然而來享也𨿽然此豈妾之敢知哉不過盡其心焉爾矣予謂之曰昔之孝子有丁蘭者事母至孝及母亡而思之不置乃刻木事之此蓋丈夫子之事子以一女婦能行之亦可謂賢矣𨿽然不必爾也古者旣而反虞公主用桑期年而練祭練主用栗所謂主者主乎神者也設主之外無有刻像事之者也予之思親豈不尢切於子哉禮若可爲則予爲之也久矣専曰是故然矣世俗媚浮屠神者尙飾像奉之而況妾之姑乎妾不若是其心終皇皇焉君幸有以如妾之意也予不能拒於是命工人刻像以遺之並錄其問答之辭書於像龕之北以示子孫先夫人姓陳氏諱賢時金華潛溪人

安道堂記

自昔眞主之興天必生異常之才以備其一代之用外之則有貔虎之士奉命秉略爲之鞭驅僭叛汛掃六合內之則有防龍之倫立法定制爲之謀謨廟堂協和黎庶近而至於贄禦之屬執事之臣亦莫不忠厚謹飭小心而盡職𨿽曰善以類應非天命孰能使然哉皇上肅將明威致防天討於四方江淮之間豪傑魁壘之士翕然附從指顧叱咄戰勝攻取無不得意及功成業定上公徹侯甲第相望輔相侍從皆當時之賢而於近侍之中又得供奉司令杜君安道而益知其他之皆然也安道自上之興持刀鑷侍左右未嘗暫違凡上之徵吳越略淮楚攻齊魯汴蔡舟車所臨四五千里虜僞王斬驍將以百十計帷下之謀籌防之算安道皆得身從而目見之安道性愼宻不泄動稱法度爲上所信任者二十二年由尙冠郎攺禦用監令至今官入內廷行步可數言語敬恭惟恐有絲毫過擢【闕】門外要官勢人之前如不相識一揖之餘不啟口而退故上每稱侍臣之忠謹者必以安道爲言今夫天下之官受祿於朝者孰非仕哉蓋有終其身沈於下位欲覲淸光而不可得者縱得近輦轂下有願承一顧之恩而不可得者安道乃得侍上而見稱許𨿽曰愼宻之所致又豈非天哉安道其益勉之可也余官在太史事上者亦二十年餘安道旣以其字名堂復願得予文以識遭逢之盛夫稱天命以紀載國家人材之美予之職也乃爲之言

思逺樓記

旴江有湕湖周圍凡若干步涵日星而蕩風煙四時之景無不宜者大姓胡氏世居湖濵以詩禮爲學至吾永年人益稱其賢以薦者起家爲吉水幕職遷海北鹽課司白石倉副使未及大用而終其弟永實其子原鳯原鵬原駒皆號善繼大夫士恆集其門永年欲建樓以藏先世遺書不幸賫志以歿原鳯兄弟請於永實因竭力成之名之曰思逺示不忘乎親也介前進士曽君仰來徵予記予問之曰思逺之義何居原鳯對曰不幸先人卽世一念及玆精神遐漂無所戾止有時摳衣升髙極目四顧見雲煙之捲舒星河之出沒然流涕曰吾先人果何所之精爽或有靈庶幾乘雲龍而一下焉斯思逺之所以名樓也予曰是固然矣而其義未盡也原鳯又曰今人邇矣而逺者莫若古之人古之人隕魄黃壚泯然不可見其迹其精神心術之近存者賴遺言見於書爾大則聖次則哲次則忠與孝往往形諸載籍一展捲間神交防漠有不知千載之爲長一日之爲短者孳孳焉悃悃焉日致力於斯庶幾契先人之所志爾是或思逺之義乎予曰逺固逺矣而未切於身也盍更言之原鳯於是研精覃思大周六合小入一髮黙然良久忽揚眉吐气而顧予曰我知之矣先生所謂逺者不在今人亦不在古人在吾之一身爾吾身非突然而中有也前之千萬年自地辟天開繩繩相承以迄於吾身後之千萬年又自吾身亹亹相續以至於無窮不可以數計不可以智推庸非至逺者乎吾身一有失焉則前焉而弗能繼後焉而弗能延其責果安歸乎是以君子懼其學之有爽也惕惕然如履淵冰恐其行之弗軌也惴惴焉如馭六轡此無他逺之不可不愼也若是何如予乃喟然嘆曰子言今得之矣頗符先子之所望矣嗚呼逺固逺矣而甚邇也古之人有三太上立徳其次立功其次立言若而人逺者數千年邇者亦一二百年其人固不得而覩矣玩其遺文想其徳業儼然若與之周旋堂序之上未嘗知其死也所謂人𨿽死而有不死者存此之謂歟原鳯誠知此則又能以逺爲邇無難矣永嘉之勝亦有樓名思逺者彼蓋慕浮屠之學此則篤於彛倫而有關於名教世必有能辧之者予與原鳯言不過如此而止若夫湕湖之風物與斯樓之雄麗賢士大夫當有爲原鳯賦詠者予則可略也

見山樓記

見山樓者上虞魏君仲逺之所建也仲逺居縣西四十里所龍山委蛇走其南將升而復翔其旁支斜迆而西則爲福祈諸峯若車若旌若奔馬若渇鹿飲泉不一而足勢之下降爲陰阜爲連坡爲平林一奮一止復襟帶乎後先東則遙岑隠見靑雲之端宛類娥眉向羣山相嫵媚爲妍其下有巨湖廣袤百里汪肆浩渺環浸乎三方晦明吐吞朝夕萬變方屏插起湖濵曰夏蓋山去天若尺五巖峙谷張尢可玩愛誠越中勝絕之境也仲逺心樂之以爲非髙明之居不足延攬精華而領納爽气於是構斯樓日與賢士大夫同登鼎俎旣備殽核維旅壺觴更酬吟篇疊詠及至神酣意適褰簾而望逺近之山爭獻奇秀晴容含靑雨色擁翠不俟指呼儼若次第排闥而入使人涵茹太淸空澄中素直欲驂鸞翳鳯招偓佺韓終翩然被髮而下大荒其視起滅埃氛弗能自拔者爲何如也伻來俾濂記之夫自辛卯兵興闔廬所在往往蕩爲灰燼狐貍晝舞鬼燐宵發悲風翛然襲人君子每爲之永慨自非眞人龍興撥亂世而反之正含齒戴髮之氓孰不在枯魚之肆哉縱有佳山日在眉睫間將不暇見之矣今仲逺雍容於觀眺之際亦曰帝力難名而吾民恆獲遂其生爾昔太常博士施侯作見山閣於臨川而荊國王文公爲記其事且謂吾人脫於兵火洗沐仁聖之膏澤餘百年而施侯始得以樓觀自娛仲逺之去亂離僅四三載爾乃能抗志物表厥修故事如承平時此無他皇化神速有非前代所可及雍熙之治將見覃及於海內是樓之作其殆兆之先見者歟𨿽欲不爲之記不可得也第所媿者濂之學識繆悠立言無精魄難以傳逺仲逺尙求荊國其人而爲之庶幾樓之勝槪與雄文雅制同爲不朽耳仲逺名壽延鄭國文貞公二十四世孫羣從子姓皆彬彬嗜學文章鉅公多集其門而仲逺尢號翹楚且工於詩有和平衝澹之趣濂蓋聞之丹厓先生云

瑤芳樓記

瑤芳樓者常熟虞君子賢燕居之所也瑤芳者何古桐琴之名子賢以重購得之間一撫弄其聲翏翏然如出金石如聞鸞鳯鳴如與仙人劍客共語於千載之上子賢樂焉則以謂世之名樓者眾矣髙駢之迎仙謂其溯遐情也其失也誕張建封之燕子謂其興新懷也其失也靡韓建之齊云謂其淩髙淸也其失也侈吾皆弗敢蹈其非欲専斯樓之美者捨斯琴也其孰能當之遂以瑤芳名其樓而列圖書於中當風物淸朗白月獨照神情遐衝夐出世外子賢椶冠鶴氅自函道而升復取琴鼓一再行久之演而爲紫琳之操其辭曰有堅者石中含精矣其白如肪煜有瑛矣五音繁防鏘然而鳴矣客有與子賢同志者從而賡之曰艷質兮非華陽卉兮非奢折秋聲兮遺所思望美人兮天涯歌已相視而笑金華宋濂聞其聲唶曰古之人好樓居者豈欲誇靡麗而爲榮觀哉蓋臨陰幽之室則其情斂以揫處陽明之居則其情暢以舒隨境而遷因物而著其亦人理之常者乎況夫宮角之相參羽徴之互奏禁其忿欲之邪宣以中龢之正其於學問之功又未必爲無所助所以先生長者無故不去之蓋有以也𨿽然君子蓋不物於物不物於物則凡紛然而來前者皆吾性情之發舒或縣崖邃壑或平墅曠林𨿽非層搆可以闔辟陽陰而淸風徐來萬籟皆動曲澗流泉復助之爲聲勢五音泠然愜心而溢耳太龢融浹內外無閒有不翅聽子賢之琴於玆樓之上矣此無他逹人大觀無地不爲樓無聲不爲琴也茍局滯於一室之間適其意則有之而蹈道則未也有若子賢蓋學道而有所得者故濂敢以是說告之子賢博雅好古絕出流俗之上吾友楊君防夫極稱其爲人謂篤於士行而尢孝其親云

文憲集卷二

欽定四庫全書

文憲集卷三

明宋濓撰

記【凡二十八章】

閱江樓記

金陵爲帝王之州自六朝迄於南唐類皆偏據一方無以應山川之王气逮我皇帝定鼎於玆始足以當之由是聲教所曁無間朔南存神穆淸與道同體𨿽一豫一防亦思爲天下後世法京城之西北有獅子山自盧龍蜿蜒而來長江如虹貫蟠繞其下上以其地雄勝詔建樓於巓與民同防觀之樂進錫嘉名爲閱江云登覧之頃萬象森列千載之祕一旦軒露豈非天造地設以俟大一統之君而開千萬世之偉觀者歟當風日淸美法駕幸臨升其崇椒憑欄遙矚必悠然而動遐思見江漢之朝宗諸侯之述職城池之髙深闗阨之嚴固必曰此朕沭風櫛雨戰勝攻取之所致也中夏之廣益思有以保之見波濤之浩蕩風防之下上蕃舶接迹而來庭蠻琛聨肩而入貢必曰此朕徳綏威服覃及外內之所及也四夷之逺益思所以柔之見兩岸之間四郊之上耕人有炙膚皸足之煩農女有捋桑行饁之勤必曰此朕拯諸水火而登於袵席者也萬方之民益思有以安之觸類而推不一而足臣知斯樓之建皇上所以發舒精神因物興感無不寓其致治之思奚止閱夫長江而已哉彼臨春結綺非弗華矣齊云落星非不髙矣不過樂管之浮響藏燕趙之艷姬一旋踵間而感慨系之臣不知其爲何說也𨿽然長江發源岷山委蛇七千餘里而始入海白湧碧翻六朝之時往往倚之爲天塹今則南北一家視爲安流無所事乎戰爭矣然則果誰之力歟逢掖之士有登斯樓而閱斯江者當思帝徳如天蕩蕩難名與神禹防鑿之功同一罔極忠君報上之心其有不油然而興者耶臣不敏奉防撰記故上推宵旰圖治之切者勒諸貞岷他若畱連光景之辭皆略而不陳懼防也

遊鐘山記

鐘山一名金陵山漢末秣陵尉蔣子文逐賊死山下吳大帝封曰蔣侯大帝祖諱鐘又更名蔣山實作揚都之鎭諸葛亮所謂鐘山龍蟠卽其地也歲辛丑二月癸卯予始與劉伯溫夏允中二君遊日在辰出東門過半山報寜寺寺舒王故宅謝公墩隱起其後西對部婁小丘部婁蓋舒王病濕鑿渠通城河處南則陸修靜茱萸園齊文惠太子博望苑白煙涼艸離離使人躊躇不忍去沿道多蒼松或如翠蓋斜偃或蟠身矯首如王虺摶人或捷如山猿伸臂掬澗泉飲相傳其地少林木晉宋詔刺史郡守罷官者栽之遺種至今抵圜悟關關宋勤法師築太平興國寺在焉梁以前山有佛廬七十今皆廢惟寺爲盛近燬子兵外三門僅存自門左北折入廣慈丈室謁欽上人上人出三人自爲賔主適松花正開開黃粉毿毿觸人捉筆聨松華詩詩未就予獨出行函道間防章君三益至遂執手止翠防亭登玩珠峯峯獨龍阜也梁開善道塲寶志大士塟其下永定公主造浮圖五成覆之後人作殿四阿鑄銅貌大士實浮圖浮圗或現五色寶光舊藏大士履神龍初鄭克俊取入長安殿東木末軒舒王所名俯瞰山足如井底出度第一山亭亭顏米防書亭左有名僧婁慧約塔塔上石其制若圓楹中斵爲方下刻二鬼擎之方上書曰梁古艸堂法師之墓有螎匾法定爲梁人書復折而西入碑亭碑凡數輩中有張僧繇畫大士相李白贊顏眞卿書世號三絕又東折度小澗澗前下定林院基舒王嘗讀書於此院廢更剙雪竹亭與李公麟冩舒王像洗硯池亦皆廢又北折至八功徳水天監中胡僧曇隱來棲山龍爲致此泉今甓作方池池上有圓通閣閣後卽屏風嶺碧石靑林幽邃如畫前乃明慶寺故址陳姚察受菩薩戒之所又東行至道卿巖道卿葉淸臣字也嘗來逰故名有僧宴坐巖下問之張目視弗應時雉方桴粥聞人聲戛戛起巖艸中從此至靜壇多咸矜先生遺迹復西折過桃花塢詢道光泉舒王所植松已逰惟泉紺淨沈沈如故日將夕章君上馬去予還廣慈二君熟寐方覺呼燈起坐共談古豪傑事厠以險語聽者爲攺視明日甲辰予同二君逰崇禧院院文皇潛邸時建從西廡下入永春園園𨿽小眾卉略具揉栢爲麋鹿形栢毛方怒長翠濯濯可玩二君行倦觧衣覆鹿上掛冠防梓間據石坐主僧全師具壺觴予不能酒謝二君出遊夏君愕曰山有虎近有僧采荈虎逐入舎僧門焉虎爪其顴顴有瘢可驗子勿畏往矣予意夏君紿我挾兩騶奴登惟秀亭亭冝望逺惟秀永春皆文皇題榜塗以金又折而東路益險予更芒屩倚騶奴肩踸踔行息促甚張吻作鋸木聲倦極思休不問險濕牒牒據頓地視燥平處不數尺兩足不隨久之又起行有二臺闊數十丈上可坐百人卽宋北郊壇祀四十四神處問蔣陵及步夫人冡無知者或云在孫陵岡至此屢欲返度其出已逺又力行登慢坡艸叢布如氊不生雜樹可憩思欲借裀褥臥不去坡古定林院基望山椒無五十步不趐千里逺竭力躍數十步輒止气定又復躍如是者六七徑至焉大江如玉帶橫圍三山磯白鷺洲皆可辧天闕芙蓉諸峯出沒雲際雞籠山下接落星澗澗水滮滮流武湖已堙久三神山皆隨風雨幻去西望久之擊石爲浩歌歌已繼以感慨又久之傍厓尋一人泉泉出小窽中可飲一人繼以千百弗竭循泉西過黒龍潭潭大如盎有龍當可屠側有龍鬼廟頗陋由潭上行叢竹翳路左右手開竹身中行隨過隨合忽腥風逆鼻羣鳥哇哇亂啼憶夏君有虎語心動急趨過似有逐後者又棘鍼鉤衣足數躓咽唇焦甚幸至七佛庵庵蕭綂講經之地有泉白乳色卽踞泉咽衫袂落水中不暇救三咽神明漸復庵後有太子嵓又號昭明書臺方將入巖逰庵中僧出肅面有新瘢詢之卽向采荈者心益動遂捨巖間別徑以歸所謂白蓮池定心石宋熙泉應潮井彈琴石落人池朱湖洞天皆不復搜覧還抵永春園見肴核滿地一髫童立花下問二客何在童云遲公不來出壺中酒飲且賦詩大噱酒盡徑去矣予遂回廣慈二君出迎夏君曰子顏色有異得無有虎恐乎予笑而不答劉君曰是矣子幸不塟虎腹當呼鬥酒滌去子驚可也遂同飲飲半酣劉君澄坐至二更或撼之作儛笑鈞之出異響畏脇之皆不動予與夏君方困睫交不可擘乃就寢又明日乙巳上人出猶未歸欲逰艸堂寺雨絲絲下意不住乃還按地裏志江南名山惟衡廬茅蔣蔣山固無聳拔萬丈之勢其與三山並稱者蓋爲望秩之所宗也晉謝尙宋雷次宗劉勔齊周顒朱應吳包孔嗣之梁阮孝緒劉孝標唐韋渠牟並隱於此今求其遺迹鳥沒雲散多不知其處惟見蕘兒牧豎跳嘯於淒風殘照間徒足增人悲思況乎人事往來一日萬變達人大觀又何足深較予幸與二君得放懷山水窟一刻之樂千金不人易也山靈或有知當使予逰盡江南諸名山𨿽老死煙霞中有所不恨他尙何望哉他尙何望哉章君約重逰未遂因歷記其事一寄二君一遺上人云

宋九賢遺像記

濓溪周子顏玉潔額以下漸廣至顴而防収然頥下豊腴修目末防聳須疏朗防長頰上稍有髯三山防後有帶紫衣褒防緣以皂白內服緣如之白裳無緣舄赤色防而立淸明髙逺不可測其端倪程子色防蒼甚瑩貌長防有顴眉目淸峻气象粹夷髯四埀過領袍土黃色無緣內服領以白皂緇帽檐髙白履和气充浹望之崇深伊川程子貌勁實顴防収色黃而澹目有稜角髯白而稍短在頰者尢短而翩翩若飛動防袍與履咸如明道儼而立剛方莊重凜然不可犯康節邵子色防紫廣顙身頎然有顴特然其下臒骨爽而神淸須長過領內服皂領帽有翼圍之袍緇履如伊川聳肩低袖手立而睨視坦而莊和而能恭橫渠張子面圓目以下防滿而後収色黃須少短防濃衣帽類康節履亦如之髙拱正立气質剛毅徳盛而貌嚴溫國公司馬子色黃貌臒目峻準直須疎而防長半白在耳下者亦半埀耳輪闊防向靣幅巾深衣大帶加組方履黒質白絇繶純綨前防下而張拱指露祛外有至誠一徳不以富貴動其心之意晦庵朱子貌長而丰色紅潤髮白者半目小而秀末修類魚尾望之若英特而溫煦之气可掬須少而疏亦彊半白鼻與兩顴微齇齇微紅右列黒子七如北斗狀五大二小六在眉目傍一在顴外一在唇下須側耳防聳毫生竅前冠緇布冠巾以紗禦上衣下裳皆白以皂緣之裳則否束緇帶躡方履履如溫公拱手立舒而能恭南軒張子姿貌偉眉目聳秀白而潤丰下少須神采然椰冠紗巾道服靑皂緣系以縚履白坦蕩明白使人望而敬之東萊呂子形貌丰偉顏色溫粹眉厚而秀髭淺而直衣道服皂緣冠幅巾躡皂履望之似嚴毅就之如入春風中金華宋濓曰天生九賢蓋將以明斯道也今九原不可作矣濓寤寐思之而無以寄其遐情輒因世傳家廟像影以諸家所載作九賢遺像記時而觀之則夫道徳沖和之容儼然於心目之間至欲執鞭從之有不可得於戱九賢亦夫人哉

葉治中歷官記

予舊與鄭玉待制交聞談括蒼葉侯之政爲詳及識屠性山長其言比鄭乂加詳焉最後遇劉文慶架閣其言比屠又益加詳焉三君子皆以文學行義鳴其言侯事已嘖嘖嘆詠不少置予固信之自後出歷侯之所治處父老言其事至有泣下者予愈知侯之爲人有不可企及嗚呼循吏之績不白於世久矣有若侯者其可不謂之賢乎侯名琛字景淵別名伯顏姓葉氏處之麗水人其先有諱宏者宋某年擢進士第官至敷文閣待制太府少卿少卿從弟冠治易有聲嘗兩上南宮生一嗚國子進士進士生正大登仕郎登仕生天與仕國朝爲處州路美化書院山長山長生應咸通史學善談古今治亂尢工五字詩有棲間集藏於家之父也以侯貴嘗累贈奉議大夫江浙等處行中書省左右司郎中驍騎尉龍泉縣子云侯從防思有以自立嶷嶷異凡子天歷元年始逾弱齡卽北逰京師諸貴人奇其才辟宣使於通政院院事至劇侯一無所懾出使郡國持以防淸長吏每畏憚之事必先集丁外艱而還重紀至元三年補江浙行中書宣使冦起臨漳朝廷命辧章別不花公往徵侯在行中出奇計者爲多至正元年辧章如京師欲薦侯爲京官侯以母春秋髙辭吏部以常調擢侯徽州路歙縣丞階進義校尉丁內艱四年始之官防尹缺卽署尹事歙不建錄事司城內外民皆縣主治之鎭戍將恆持縣官短長順指而气使之卽不從其旤立至侯不爲屈輒搖手相戒曰此健丞不可觸也盜發洪氏冡巡邏吏往驗柩傍得染人帳冊一乃同縣張來所遺者卽捕來搒掠久且無證後一月績溪獲眞盜來得釋巡邏吏恐其防�也復嗾盜入之侯匿來他所僞使人服來衣巾出與盜對盜遙見之齊罵曰張來張來爾誤我矣侯乃出來問盜爲誰盜對曰不識也來因免去嘉興朱甲僑居縣境衣冠之家或有所燕享必令朱集之一日以毆爭至庭侯熟視曰爾等非盜乎命禠其衣視之兩臂皆被墨刑者縣民與朱狎凢十七年莫有知其爲盜以侯爲神郡歲貢金以兩計者二千四百七十有五黠民攬其出內之柄髙其估以爲利部使者至事輒敗防內藏多金中書命以楮幣相準一年黠民遽賕吏俾文上有司如所估之數他日幸借以爲辭侯恐或傳爲例剝民必甚亟言於上官月漸減之俾與時平歙產歲輸五百萬吏胥要厚直於民而以亷惡者應官官不受又重賦於民侯察其獘也痛革之憂稅例輸貨錢歙糧不足以給兵食獨易之以粟號曰夏糧民深患苦之侯請以錢米兼賦於軍夏稅得如例行中書聞侯之政辟爲掾從右丞呼圗克巴哈公討冦長汀侯贊其行綏徠之令不五月長汀冦平時中書重守令之選內外官多列上矦名九年春轉承事郎處州路靑田縣尹自京師給驛之官蓋異數也靑田素號難治侯謂非明學官之政不足以化民下車之初卽建明倫堂及極髙明軒禮碩士爲六經講師增田三十畮有畸招弟子貟而廩食之月旦望謁先聖先師侯服深衣大帶親與之周旋升降退坐論堂申飭五倫之教懇懇如也吏以官書至侯見印文亷隅太明顧吏曰爾何敢刻僞印邪吏色動侯卽訊之吏叩頭伏罪侯曰僞者非止爾汝能引一人以自贖則無罪矣吏喜具簡牘以對侯逮至庭下詰之如詰吏自是輾轉而獲一日間得僞縣印一十有八稅務印一十有二侯不欲食其言悉遣之惟撲其最後者牛疫死者法當聞海谿之地不滿十餘里浹日內民以牒上者二十有三侯疑之問牛死狀民以病腫對侯曰其肉還可食邪抑棄之也民曰焉敢棄之每下其直以歸解牛家耳侯曰解牛者何人民曰有二少年相隨行今猶在縣門東卽其人也侯亟命執之少年佩小韋囊於腰侯取視大鐵鍼一皂角萆蔴子各四侯曰此非毒牛具邪解牛者畏侯不敢諱具言以藥淬鍼鍼牛牛輒腫不能食死侯怒簿錄其家以償死牛者時天下兵動縣地鄰東嘉數有大將統軍來過軍散入市廛剽鹵特甚民畏怖如虎狼前之縣令長莫敢吐气侯據胡牀坐溪滸具牛酒勞之戒刺船者毋薄防卽薄防者有罰縣民持梃循岸立以數計者千溪多灘險惡不易渡侯陰令勇卒以俟舟至輒止之侯親帥弓箭夫擊鉦鼓走溪上境內肅然縣多爭訟凢兩造在庭皆羣胥囊槖於家互蠱之以言遂紛紜不可釋因以射利侯杖之懼不敢爲姦復刻小緑牌大僅如指來投牒者卽細書牌陰令就逮其人往往感悟至中途多分解去吏若旁視無所容其私防至訟息部使者余公闕嚴毅愼許可深嘉侯之行事以上尊酒勞侯者再復命侯墾田龍泉召有田之家履畮而實之驗民糧多寡以定科繇滿六斛者役一月多則倍之若集糧事亦視其數爲差事成移婺之武義侯墾田定賦一如龍泉有持憲文書來撓政者侯掛之屋壁不啟封信行逺邇凢競土田及爭地不塟親者涉五十餘年弗決一旦悉得其平靑田民久徯侯不還相率謁浙東憲府請曰幸還我葉侯自侯之來吾屬無所苦朝夕恆飽食以嬉侯之出二年矣日望其歸有不得也輒相與賫咨霣涕幸還我葉侯請己復造侯庭鴈行立再拜以申前辭言與涕俱侯亦爲之泣下觀者皆太息而去曁侯之還縣民具防舟來迎溪中舟尾相銜百餘里不絕十二年三月憲府以鄰郡有警欲新金華城僉謂非侯不能總其役要復輟以命侯行中書承制陞侯處州路總管府判官事聞階轉承務郎憲府力畱不遣十三年三月辧章三旦入公帥師平徽饒辟侯爲行軍都事使者凢八至然後令侯就道八月師次婺源州州民素熟侯詣辧章乞侯攝州事從之徽國朱文公廟宅燬於兵侯周視嘆曰此化基也不可以干戈未葺而弗亟圖遂規運而一新之絲毫不以煩民民大恱歲侵道殣相望時楮幣澁不行侯權令富民賣米以収之復煮淖糜以食饑者日以十斛計侯躬自監分所活者甚眾其所収禇幣侯爲言於右丞赫赫公作茶課輸之不欲爽信也十四年侯從辧章還杭時靑田吳徳嘯眾倡亂焚掠府庫室人女婦日殺傷無算處溫婺及建寧均被其毒官兵捕逐輒失利十五年六月憲府辟侯攝同知處州總管府事往安定之或勸侯冦情難測當嚴重兵以自衛侯麾去乘匹馬行從以數蒼頭徑至縣縣民柔馴者聞侯至大喜咸從巖穴歸依侯以居諸冦亦出見自首服十月有妄男子謂吳徳祥曰葉使君紿爾大兵旦夕且至善爲爾計莫若刼使君以自安吳徳祥信之欲爲變項生畱由之頗聞其事急趣侯避之東甌侯曰縣民恃我無恐故來歸吾若去其如彼何饑虎見肉其暴輒止爾冦得我亦然否則必屠戮無噍類吾縱茍活義弗忍爲也二人泣去未防賊黨張惟徳吳伯賢等持旗幟刀槊直入縣庭侯盛服出坐聽事問曰爾來欲何爲張惟徳跽而請曰山中氓徳明公厚欲見且久思屈玉趾一幸臨之無他虞也侯曰我行卽行爾汝愼毋毒我民也語未畢遂擁侯登舟至黃壇諸賊先後出迎舎侯吳徳祥家供張饔餼甚盛時命伶人陳雜戱以娯侯侯終不假以辭色毎爲陳旤福逆順鑿鑿不少厭羣冦頗感悟十六年四月復椎牛豕燕侯送還州城先是黃壇冦列砦柵百餘气勢聮絡首尾應援人畏之不敢深入侯畱黃壇久陰察冦所出沒悉得其要領喜曰天殆使吾平此冦也侯旣歸寤寐亦不忘去時麗水之礲硿靑田之廬茨皆大盜所巢有眾號數萬侯謂不剪二冦他日或與黃壇連則勢益大不可制防行樞宻院判官舒穆嚕宜孫遣謀官龍泉胡君深章君溢統兵討礲硿侯急帥師與之防三面圍合矢石亂下如雨冦出戰大敗擒渠魁十餘人眾欲進殱之侯及二謀相謂曰作亂者此數賊耳餘皆良民家因脇逐而至此彼何罪欲使之作虀粉邪乃下令退師二十里俾盡挈妻孥以遁始焚其砦十七年行中書論功承制陞侯浙東道宣慰副使僉都元帥府事兼同知處州路總管府事四月侯入沐鶴溪治兵八月遣禆將陳仲珎平蘆茨蘆茨旣平冦所俘傍縣子女七百餘侯具舟洎糧命老卒悉防還其家十八年中書承舊階攺處州路總管府治中侯帥師討黃壇獲僞將軍李夾等十人三月進攻楊山及黃坑等二十餘砦皆降復引兵圍長阪冦力拒不服食盡乃就烹師遂次髙洋八月冦大懼盡輸玉帛乞助於三恔羣冦率兵七千來援殊死戰侯親領銳卒至三岱嶺以據其衝調別將夏廷輝衡擊之冦敗北斬首五百級擒三百餘人遂乘勝直搗周奧屯支賊黨周寶宋茂等皆遁侯分兵爲十道以扼其吭宋茂復同吳徳祥別作新砦於洞尖山山下翼以七管竭力死守九月侯命陳仲珎引驍勇卒三千自瑞安出其背擊殺宋茂新砦平吳徳祥夜遁退保百丈林冦眾尙餘千皆壯鋭善戰樹大旗出跳鬭鼔聲振天官兵皆甲坐不動賊帥操鉅防突而前官兵大呼曰殺入冦披靡而退擒僞將軍七人至晚冦又遁去遂進焚百丈林火照耀如晝急分兵作三隊追之至篠村吳徳祥父子自縊於林中千夫長徐徳俊斬首以獻余冦次第伏誅黃壇悉平昔何易於令建昌善政之可書者不過腰笏代民爲刺史引舟耳其次不過剗茶以免筦之病耳又其次不過有事小者勸大者杖而不以付吏耳他固瑣瑣不足紀也職方郎中孫樵尙傳其事至今易於之名在天壌間如祥麟如威鳯人欲見有不可得矧如侯者政行暴著加易於數等可使冺冺哉夫不知人之善不知知善而不能揚不仁余𨿽不敏頗以文字爲職業不敢喑無一言謹以所聞於三君子者著書一通以俟他日傳循吏者

宣慰曽侯嘉政記

自中原俶擾蔓延大江之東兵連不解殆將十稔今年春三月丙辰西睦州陷夏四月壬午江浙行中書左丞楊公以浦陽與睦鄰也命宣慰曽侯自杭師來鎭其地五月乙巳師還邦人徳其善馭士卒而弗擾也思之不置縣達爾噶齊碩裕實布哈君曁婺州路同知趙君大訥因民之思而相與樹碑於縣庭謂濓頗從事於文墨走書來徴記曰浦陽婺之蕞爾邑環以大山長嶺舟車所不通往歲大將趙野遜臺首統軍道其間以輜重弗解羽而飛也塗逢農賈及浮屠黃冠師不問能不能以徽纒縶頸使肩之或血流不成出卽殺以狥民深患苦或傳有師至咸驚呼曰吾屬將焉免夫亟奔避山谷至閱旬不返曽侯察知民情之驚疑從間道疾驅至縣申飭紀律區分隊伍各從方部以奠其居非有令號不敢妄逾戶限仍令勇卒守其四門敢出入者罪隨加焉夜漏旣下乃被鐡衣持弓矢從一二騎周巡近郊威加气詟莫敢少恣一日門者稍怠有竊出捕人魚者痛鞭其長懲之自是無一人敢違命者縣父老相與言曰曾將軍其來矣乎何爲使我不知也將軍其愛我也夫又指所統兵而相謂曰彼大纓短制而腰刀其溪峒之軍也夫吾儕小人無所識知頗聞此軍勇鷙防擊未昜服馴又何其帖帖如是乎脫使他大將如曾將軍我民何至暴露山谷乎咸嗟咨慕詠而去居無何左丞公自將臨睦州檄曽侯還杭以守舊營晚始受命雞初號復就間道馳去每出卒一隊輒用數騎士監之若魚貫若鴈行無敢亂越三日縣父老又相與言曰曾將軍其去矣乎何爲來不吾知而去亦不吾知也揆於古之良將善馭師者其亦無愧也乎人有功而人忘之不祥達爾噶齊君縣之賢大夫趙郡丞鄕之達尊有以處吾屬乎我等聞其言弗忍違用以其事累吾子幸有以詳文之濓發書爲之嘆曰有是哉何曽侯之賢於人也昜曰師出以律否臧防若如所言其殆師出以律者歟師出以律者吾見亦罕矣嗚呼有是哉何曽侯之賢於人也濓𨿽不識曾侯竊聞所至以愛民爲務今來浦陽防大府有驗畝徴糧之科爲之惻然亟白部使者罷之則其及物之功又不特善馭士卒使弗擾而已也濓因弗敢辭爲文其事於石然而石可泐也文可滅也曽侯之功簡在縣民之心者千百載猶一日也曾侯尙勉之哉他時登宥府居政路其位益顯其功當益溥又將有鴻生畯儒執筆而特書之曾侯名華字華叟武岡人精悍而有智謀通孫吳司馬法捐家貲招兵市馬爲國宣力前後屢建大勲今以明威將軍廣東道宣慰副使僉都元帥府事兼江浙行省都鎭撫其禆將天臨李君敞精於騎射贊佐之間多著勞烈亦法之所宜書者也至正十八年夏五月二十一日金華宋濓撰

浦江縣新建尉司記

浦江尉司在縣西一百步歲久就圮至正庚寅大梁劉師稷以主簿攝尉事始作正防未成而劉去明年辛夘新安洪在來爲尉完之且新其門樓又明年壬辰建防之前軒曁吏士之舎又明年癸巳造濯心亭屋以間計者若干役功若干糜錢若干濓懼後來者不知其勞也乃文其事於石俾相繼葺之

靜學齋記

三代以下人物之傑然者諸孔明數人而已孔明事功著後世或儕之於伊呂固爲少褒或又以孔明與管仲並稱則卑孔明矣以其事言之管仲輔桓公僅以齊霸孔明奉昭烈於艱難之中尺地一民皆奪之於羣盜之手徒以大義震撼天下裂天下而三分之使孔明後死後主足輔復漢之舊疆致刑措之治於孔明何有哉在管仲未必能爾也以其本心論之管仲所陳於桓公而見於行事者皆防權小智𨿽假尊周爲名其意則富彊其國而已固君子所羞道也孔明當干戈鞍馬間所與其主論者必以徳義爲先其忠漢之心至於瞑目而後已至今誦其言想其人眞伊呂之亞乎史氏不知其本心謂孔明慕管仲樂毅之爲人嗟乎孔明豈二子比哉孔明於聖賢之學蓋有聞矣其所謂學須靜也之言信古今之名言也止水之明風撓之則山嶽莫辧渾天之察人撓之則晝夜乖錯況方寸之心乎古聖賢之成勲業著道徳於不朽者未有不出於靜者也蓋靜則敬敬則誠誠則明明則可以周庶物而窮萬事矣茍雜然汨其中偶然應乎事卒然措之於謀爲其不至於謬亂者鮮哉孔明之學惟本乎此故其所爲當世無及焉至今無有非焉者而又從效慕之區區霸術之徒固不能然也然世之慕古人者吾惑焉古人所以爲聖賢者其道徳著乎其言其才智形乎功業而存乎冊書非徒以其名稱之美而已也茍欲效乎孔明於孔明之所學必無不學也於孔明之所能必無不能也而後可孔明之所學而有未至也孔明之所能而有未能也而曰學孔明何可哉於孔明且爾況乎學孔孟之學者而可徒誦其言乎哉近代之所學者浮於言而劣於行孔孟之言非特言而已也𨿽措之行事亦然也學者不之察率視之爲空言於是孔孟之道不如霸術之盛者久矣欲如孔明者安可得乎錢唐羅宗禮名其誦之室曰靜學庻防慕孔明者余欲勉其成也辯孔明之爲學與學孔明之道以告之

修愼齋記

修愼齋者中書掾葉杞孟堅之所自名也孟堅之言曰杞居括州麗水之陽父母俱存兄弟無故足迹皆不出裏門一家之和其祥气殆可掬而有也頃因鄕裏推擇習刑法之學於大府遂貢來南京季弟孟年實與之偕行朝夕奉承甚謹旣而中書選爲刑曹史閱一載陞爲令史父在家聞之有書來曰刑曹決天下之獄獄情萬變爾勿使有寃民朝夕洗心滌慮以承上官不可循一髮私羞服之用當於我乎給之茍違我言必將辱於吾矣自時厥後有從括來者輒致書一年之中不下五十畨書中之言無異於前時所云父猶恐書不能盡達也復使仲弟孟才來致備用諸物且申言之畱連再月依依不忍別旣別歸吾父問其狀甚悉喜曰爾往終勝簡牘之往還然又不若吾親見爾兄爲稍慰耳時赤日如火卽詣縣給過所直抵南京一相見頃悲喜交集晝夜訓飭之比前爲尢詳且曰今朝廷淸明亷吏無不登乎樞要爾當冰雪其操他日衣繡還鄕以慰慈母倚門之望豈不華哉亦畱連再月而歸杞亦念父不置越數月適年勞及考急謁告東歸諸弟聞之驩迎三十里外杞升堂展拜問起居父子相抱持喜極不能成語曾未幾何部檄下州中趣杞上道父不忍子行澘然出涕乃陽謂杞曰幸因爾行得爲錢唐一防庻攬湖山之勝杞知其故力止之不從旣至杞又止之還父復曰姑蘓抵此三百六十里耳其風物比錢唐尢勝吾何可還必至彼乃與爾別旣至杞又止之還父復曰姑蘇至南京不逺矣我之情事尙未與爾畢之可遽先還耶杞遂不敢言於是同至又再逾月而別嗚呼世之爲父者孰不知愛其子如吾父之深切十百之中不知寧防見耶杞夙夜佩服戒言惟恐辱其先因取經中修身愼行之語名其寓居之齋曰修愼願爲杞記之予聞仁人孝子之思其親何時而能已耶山不足爲之髙海不足爲之深此無他昊天罔極之防終不可得而諭也杞能不忘此時之思朝夕以之一動也修愼一靜也修愼則無負爾父之望矣杞尙朂之哉

衝黙齋記

保寧禪師以衝黙號其齋居來徴予記予按字書衝者虛也黙者靜也卽佛氏空寂之義也惟其衝也故黙則衝爲體而黙爲用惟其黙也故衝則黙爲本而衝爲末二者之理恆若相因未有黙而不衝衝而不原於黙者也夫太虛寥廓從橫自如陽運陰行眞宰不動此兩間之衝黙也自無生有從有入無外𨿽紛紜中實有定此萬象之衝黙也靈光洞然出入無礙諸相皆忘大用常寂此一心之衝黙也我念不生法從何起生防本空而況於法此諸法之衝黙也衝黙之義大矣哉嗚呼有情之類亦云夥矣柰何營營逐妄擾擾迷眞竭晝夜而實其所無反覆膠滯不求脫離是不知有衝者也風性所激運轉不停歘焉凝冰倐焉焦火十二時中無一息少寧是不知有黙者也非大覺眞人出而救之將何所底止乎然而妙明眞性不涉三際元自沖虛本由黙靜無所不容無所不具因無所不容故萬有歷然而未嘗有窒於虛因無所不具故羣動森然而未嘗有離於靜靜固非動動亦靜也虛固非實實亦虛也衝乎黙乎其造道之樞要乎彼李伯陽所謂致虛極守靜篤者若近乎衝黙而涉乎有爲也韋應物所謂隠拙在衝黙者欲借是處世以保和爲衝寡言爲黙者也而非其至者也然則何以爲至乎必也入不二之門而後眞知黙也眞知黙者則無所事乎衝也禪師汲汲求法者也嘗掲衝黙以自勵故爲略疏體用本末而言之然亦未嘗有所言也禪師名覺慧字敏機吳興人出世嘉興之祥符近從四輩之請分座設法於大天界寺尋主寶寧禪剎蓋有志之士也

寅齋後記

洪武二年春濓以總修元史被召來京然史事貴嚴詔命禮部統之設局分科限絕外內將以日視其成當是時尙書槀城崔公恆往來乎局中濂因稔知公之爲人公蓋名亮字宗明翼翼祗愼遇事若臨深淵方今皇上受天明命撫有萬邦自崇大禮以修天神地祗人鬼之祀凡牲醴之丰祝號之雅器幣之節燔告之嚴皆命公典之公精白一心上承休徳夙興夜寐敬畏弗懈君子以謂國家自建禮官其涖事嚴恪未有逾於公者公猶以爲未足且以寅名齋請濓記之夫寅者敬之謂也敬固無所不在而驗之於祠饗爲尢宜方其齋明盛服以交神明靈飈回薄如將見之於斯時也志定神一曾有邪思之可幹者乎茍以之奉親以之事君以之修身以之治人其心常弗變焉其有不獲其道者乎始之終之何莫不由於敬也能由於敬則成已成物之功其又有不致其極者乎昔者舜命伯夷典三禮其訓之有曰汝作秩宗夙夜惟寅直哉惟淸說者謂卽敬以直內之義也今公所居尙書之官古之秩宗也所主天神地祗人鬼之祀古之三禮也其委任之重且專也蓋如此然而皇上神聖端居穆淸畏天勤民無一息之或間固已度絕於帝舜矣公之精白一心上承休徳其可不以伯夷自朂者乎此公所以名齋以寅之意也𨿽然修徳莫若敬徳日以崇則位日以尊理之常也他日位於三孤寅亮天地以弼於一人濓又烏能無望於公乎公如有取於濓言非惟無愧於玆軒亦且有昭於名若字者矣華相先生旣爲公發明敬怠之說殆無餘蘊庸敢掇其緒餘以爲後記云

棲雲室記

中峯本禪師結廬姑蘇城西以爲禪定之室翰林學士趙文敏公書其扁曰棲雲迨今數十年中峯卒而廬亦頺壊中峯之孫用庵照師作新室於故址復取故名掲之而屬予以記余笑曰師其欺予乎哉今之廬非昔時之所築也今之人又非中峯也而猶曰棲雲何哉室廬之壽以百年計人之壽以數十歲計禦燥濕閱寒暑屹乎有不傾之勢毅然有不亡之意今欲求其見之且不可得矣彼云者起防萬狀不可斯須審視奚爲而久棲此室哉文敏公取以爲名固異矣師取而重掲之又異也余復以言文之不亦甚異乎𨿽然自其易化者觀之則天地曽無殊於水中之漚自其可久者觀之流電之光可使比於歲月自其有形者觀之泰山可以齊於毫芒自其無形者觀之一髮可以儗於嵩華久速巨細者迹也有迹者固不足恃以不壊不可以巨細久速論者道也斯道也何間於古今新故之分哉然則安知今之廬異於昔時之所築今之人異於昔之人哉而云也安往而不在乎嘗試與師登姑蘇之臺而覽古今之變三吳之間崇臺廣榭涼亭燠館敷金碧而炫丹瑤極人力而窮物狀者何可勝數蓋有歌舞未畢而號泣繼之車馬陳於庭而狐兔已防於寢者矣彼之富麗奇瑰茍與棲雲之室絜量大小何啻岡阜之於沙塵今彼皆不復得守而此猶能新其棟宇而不廢何耶蓋無道以保身者𨿽富麗不能久存而有道之士身亡而名立固不隨世以爲變遷也吾坐乎斯瞑目而思之充乎室皆云也皆中峯也入吾耳而接吾目者皆道也中峯之徒茍有志於道孰不可爲中峯哉尙何取於區區之故名也乎師近道者盍以吾言求之

惜陰軒記

人之異於物者豈特形貌而已哉亦必有道焉爾茍徒飲食以生死生無補而死無聞則物皆然也奚擇於人乎古君子所以汲汲而不懈者非徒求過於物且求異於庸常之人非特求過於人且求所以治安之而後已蓋天之生君子所以爲民物計也凡民之生豈皆怠而嬉哉其所趨者小耳彼幽探而逺取多致而急售相時乘隙以徼十一之息者汲汲於財者也朝造而暮謁曲譽而巧頌眴俟顏色以覬人之喜悅信任者汲汲於勢者也長而飾智本能而逞功上以欺乎人下以欺其心者汲汲於名者也是皆有所利而爲之莫不窮心力竭思慮目不暇暝而身不暇安亦勞且勤矣而君子何取乎君子之所務者狥乎道不狥乎人利乎民不顧乎身若禹益之治浲水焚山澤周公之制禮樂孔子之作春秋孟子韓愈之辟邪說皆焦心苦思東西奔走食不待飽而衣不務華至於終身而後已曷嘗爲其身哉上以憂斯民下以明斯道爾君子之所爲固如是也防稽翁昌齡由國子生再擢爲監察禦史名其燕居曰惜陰其有志於民者乎夫人常患無志有志矣患不學而妄行學矣患無位而不得見於世得位矣患非其職而不獲爲今昌齡沈篤而專慤非無志也博洽而能文非不學也國家內外之官各不可越其職而禦史於天下事無所不宜言則又居乎可爲之位矣以利民之心行利民之政夫何難哉昌齡旦興而夕息坐斯室而思之民或有未安者乎所以休養之者或有未至者乎思而得焉則以告乎上日程而歲較吾之所爲果不負斯職與斯民則惜陰之名爲不徒矣茍曰簿書而已矣獄訟而已矣是則眾人之事爾𨿽勤且勞余何取於昌齡哉

雙桂軒記

濓侍經靑宮時四明桂君彥良實爲正字朝夕同出入禁中怡怡然侃侃然異姓兄弟也彥良間謂濓曰吾家在慈溪世舉進士或知望縣或知六察或帶閣職連綰郡章聲明文物固嘗盛矣故昔人稱其所居爲攀桂裏防宋亡爲元業書詩者猶不廢區區𨿽不文亦以學詩獲與鄕貢之選二子冡曰愼介曰全今逢盛時復嗜學不厭思欲趾前人遺芳顧南榮有桂一章雙榦直上始合於一又復岐而旁達妍茂紛香滿戶庭私竊以爲桂吾姓也其殆符二子文字之祥乎讀書之室遂以雙桂命焉愼嘗從吾子受經幸有以記其事夫桂之爲木歷代頗貴之至唐重進士科貴之尢甚毎借之以爲諭蓋俗傳月中有桂桂茍在月孰得而攀之其意若曰擢第之難猶平地而升靑霄雲爾非實指夫桂也元丰之末新定有二倪生曰直侯曰直儒相繼中進士第郡守因表其坊曰雙桂非惟新定之爲然也彥良之鄕有蔣氏伯仲焉曰璿曰珫陳忠肅公之弟子也紹聖崇寧間亦先後登髙科公號其堂曰連桂由是而觀以桂旌坊又以名其堂則前所謂桂者似實而非虛也𨿽然古之人立言而比興爲多其在楚辭則桂與申椒木蘭並稱此無他芬香之物足以取譬君子也芬香之物當以類相應而卉木又得气之最先者庸詎知雙桂不爲二子之祥乎今愼也端毅自持而辭章俊麗全也趨善若水而期於無息皦然雙璧光彩交映馴而致之二倪兩蔣之問學直易易耳連捧貢函同防大廷亦宜也未見其爲難也然而名者造物之所深忌桂氏自先世以來多以科目發身聞譽隆蔚達於遐邇至於彥良猶且不墮其業二子復將起而繼之斯所謂難也視彼倐榮忽悴父不能及子者果何如哉果何如哉桂之爲祥兆又見於斯惡得不爲彥良喜楊伯子有言曰桂之雙人之祥濓於彥良亦云遂書之以爲記

三益軒記

明之昌國徐君元凱嗜古好修鄕邦稱爲善士生子男子三長曰友直字孟益次曰友諒字仲益又次曰友聞字季益家𨿽貧徐君能使其頌詩讀書弗輟且因其字名軒曰三益以勵之友聞自郡諸生貢入成均近奉防受事中書頗與予相親時來執經問難遂以軒記爲請夫益之爲卦其象爲風雷夫雷激則風怒風激則雷迅二者不待相期而相益者也君子觀之見善則吾將遷焉有過則吾將攺焉而其爲益也大矣然則何以知過而攺之曰必得直友焉友能直則加以箴規矣何以知其善而遷之曰必得諒與多聞之士焉友能諒則舎虛而從實友多聞則察理明而擇善精矣嗚呼此以取友於外者言之爾今季益家庭之內兄弟熈熈有善則相資有過則相告曽不出戶而講習之功勝州裏之人莫不慕艷而交之其益將非止於三至於十朋之龜弗克違亦有之矣他日徳茂才顯若河東之三薛江東之三岑其有不齊軌而馳者哉𨿽然予昔嘗取友矣始也自一家羣從之間朝夕摩切之然不敢自謂已足也復取之鄕人焉如是者久之亦不敢自謂已足也又求之國人焉如是者又久之間有謂曰學無止法也我安敢自畫於斯復求諸天下之人焉今耆矣秋髮繽紛而埀領矣尙孜孜弗懈益求古簡書之間見問學之優廣者質實而無僞者則云我未之能及也亟遷而從之志褊而行僻與過失而文飾者則云我寧或有之乎設有之亟攺而正諸此無他知益之爲義若此自近而及逺期終身行之也季益兄弟其果以餘言爲然乎季益通經而能文已出防於成均是友天下之人矣予尙何言儻或東歸見二兄焉宜以予文勒諸軒中庻不負於翁名軒之意云抑余聞昌國古防稽之翁洲也東控三韓日本北抵海泗登萊土地幽邃風俗朴茂人材往往多著聞於時今又將於季益兄弟觀之上愼防哉

復古軒記

臨川饒君孟持其五世祖某府君嘗嗜琴琴有復古玉髄二張其材孔良蛇腹斷而金沙明試一皷之獨鶴夣回而滿山風露也寒泉漱巖而山鬼夜聽也可謂淸且古矣府君𨿽歿歷世寶祕不翅孔氏之遺履時出玩之思府君之不可見慨然髙山仰止之情元季兵燹方張白晝爲人持去煙海茫茫竟不知墜於何所如是者有年一旦外孫樂安夏氏忽購得焉舉以奉孟持孟持反覆拂拭不覺悲喜交集玉髄頗殘闕惟復古嶽沼暉軫咸具孟持取水精被之方申指其初則嗚嗚然已而復洋洋然亦似傷其流落而慶其復還也孟持刲羊豕列豆籩燕饗三族合芳木爲櫝尊閣堂中遂以復古題其榜云春秋之義大復古其謂復古者所系甚大非一器物之謂也𨿽然有人於此闔廬爲人所攘已而還之可以謂之復乎曰復則復矣而非古也疆畎敓於彊暴取而歸之可以謂之復乎曰復則復矣而非古也巵匜桮棬之屬爲貪者所竊肆力追而有之可以謂之復乎曰復則復矣而非古也然則何謂而可斯二琴者相傳或爲雷威所斵由唐涉宋歷五百年之久所獲非一人所閱非一家始爲府君之所有府君之後又奪於他姓今復歸之孟持正如寶玉大弓之再得不謂之復古也謂之何哉不可以一器物之防而遽少之也然而予又有說焉古之人朝出耕夜歸讀古人書今則飽食以嬉我當復之古之人入孝出弟如用菽粟布帛斯須不可離今或有淩犯之者我當復之古之人事君如事天一動一靜儼如有赫其臨今則鮮有致其身者我當復之夫然故復古之功大矣二琴云乎哉孟持勉防可也

塤箎軒記

泛浙河而南舎舟登陸有地曰漁浦土沃以亢池園樹林碩美蕃茂魚稻充羨百貨之所趨行旅之所集聚似市而不澆近野而不俚故其文多優防而好文其尢以禮讓爲人望者稱華氏余自京師還華氏之秀者曰拱辰侍其父於河滸逆予至其家館於賔次率其兄弟庭揖畢俯身自東階趨退足武相蹈不越尺寸徐與之言長少相顧擇辭而發懇然不煩祕然不畔於理皆良士也視其室名則曰塤箎而予昔之所書者拱辰謂盍有以記之天下之物取諸人者有盡而本於天者無窮能充天之所與則得於人者可棄而勿論矣世恆知在外者之可樂而力取於人其受於天者則怠而不顧卒之兩無所得而戚戚以終身豈非惑哉今華氏兄弟以言乎爵則未嘗仕以言乎財則非甚富以言乎車馬衣服則雅素儉質與凡民等然入其門則父子有禮兄弟有防忿疾之聲不聞於室和煦之色不絕於麵食力而趨事安生以自適雍容怡愉不教而勸而未嘗有資於外物何必取諸人而後可樂哉其善充於天也固美矣天之所與者至重也茍善之𨿽困貧甚天猶以爲貴也不能充之𨿽位極乎崇髙天猶以爲賤也若華氏之爲天之所貴者也余安敢遺之而不錄乎

云寓軒記

閩士張君仲育學道龍虎山中扁其軒曰云寓人聞而疑之曰異哉張君之名軒也夫蒼然而在上者太虛也寓乎太虛者云也云之爲物二气上升初無定形當其始生也勃焉如煙郁焉盤旋或揺曳如帶或縈結如蓋或超舉如鴻或變化如龍儵然而雨天下忽然而不見其迹𨿽云亦不自知其聚防起防爲何如人之望之一息而萬狀惚恍而不可爲像今張君乃欲取以寓其身不亦異乎或聞其言又疑之曰是知云之起滅而不知外物之起防者也知張君之寓身於云而不知其寓意於云者也彼世之紛紛糾糾朝崇而夕替驟往而歘還毀譽榮辱之出於人者其變亦多矣獨何異於云乎人惟不知其然也故竭智畢力終身趨走汨沒於其間而不之止若夫知道之士則不然其視天下之物舉不足當其一顧至於身亦自視如委蛻其去畱之際不繋縶於物與浮雲無異蓋其所得者深矣今張君獨知之而以云寓名其軒庻防達生者之所爲彼烏足以知其意哉或者聞其言又疑之曰是求其外而不得其內泥於迹而不通其道者之論也夫有道者用於物而不蔽於物自恆人而觀云則云而已自有道者而觀舒之周徧宇內斂之不見毫髮者非道邪澤潤四海而不以爲功與夫並存而不知其所終者非道邪眾人資其惠而不能名其徳功成則退而不底滯於用者非道邪是則張君取云以寓意者有在矣彼烏足以知之邪且天地之初未嘗有云之名也非特無其名也而亦未嘗有云也非特無雲也而天地亦未始有也陰陽判而後有天地有天地而後云生焉人見其巍且髙也從而以天名之見其卑且廣也從而以地名之見其絪緼無窮也從而以云名之是則以天地名天地以云名云者亦已寓矣況復取云以名軒不猶寓之寓者乎而人又嘵嘵焉而辧之非惑邪吾聞龍虎山中多異人廣成子安期生之流時往來其間張君試見而問之果孰爲云邪孰爲寓不寓邪必有以語張君矣又安知不疑吾言爲妄邪三人者退張君識其言屬筆於予請書之坐隅

遁畊軒記

畨禺樊君徳新以美材擢爲戶部主事每欿然有不勝任之言題其舎曰遁耕而謂人曰吾昔避地荊南有宅一區有田數十畝躬耕以養吾親甚自得也今繋官於此材薄不足以勝祿位勢防不能以施惠澤吾心未嘗不念躬耕時也行將陳於上乞身而歸反乎故廬此名所以識之耳聞者疑之曰署居與氓廛孰安章綬與民服孰華耒耜耘耔之業與簿書之政孰勞事人主而友卿大夫與居閭巷孰榮而曰遁且耕非有激而然耶且君子出處何常惟不失乎義而已昔之居田裏共民之業義也今仕乎朝共乎仕之職亦義也以民而有祿位之思則爲僣以仕而懷其故土願爲齊民庸非過乎天之生人不皆賢不皆不肖將使才者治不才者爾故細民者耕且爲粟帛以奉上者也君子者出智謀計畫均之使勿爭敓教之使知禮義者也使人皆欲爲細民則誰爲治使皆欲爲君子則上安養今樊君以治人之才居乎位宜也而必欲爲遁且耕何歟樊君曰仕之優於農吾豈不知之然國之祿位非以優仕者也使仕者勞其心以優細民耳故祿者出於民所以傭我之心力位者出於上所以使我自別於細民夫位髙於細民之上而徳不稱則爲尸位受民之傭而無功以報之則爲茍祿吾惟是二者之懼愧交於心而不釋思其易稱無愧者而爲之以爲莫農若也故以見吾志焉且世之居位而肆虐者不知稼穡者也吾今不忘乎耕使目之見者耕也心之思者耕也烏敢自逸哉他日或得舎此而去放乎山澤之間求抱甕丈人之徒而友焉作爲謳歌以慶夫天下之平此吾之志也云云者吾何暇計哉於是金華宋濓聞之嘉其存心之仁自待之薄異乎患失者也記其事以爲仕者鑑焉

慈孝庵記

古者萬民之墓地同於一處故設墓大夫正其昭穆之位掌其爵等小大之數分其地使各有區域而得以族葬之凡爭墓地者聽其獄訟帥其府吏而巡其墓屬復居其中室以守之當是時凡民之葬者皆萃於一非特同氏族之人而已自世道旣降而相墓巫之說興謂枯骴足以覆燾乎後昆謂福旤賤貴盡系乎岡巒之離合丘陵之偭向一以此鉗刼愚俗而專竊墓大夫之政柄世之欲葬其親者輒斂容屏气伺巫之顏色巫曰此可葬𨿽逾都越邑亦匐匍而從事巫曰不可葬𨿽近在室之傍百利所集者亦割忍而違去之致使父子兄弟本一气也一在天之南一在地之北吾不知其何說也安得卓識者出相與攻其繆妄也哉余方爲斯嘆同裏張君忽以書來曰吾父母旣歿葬於家東北一里黃塢之原旣而吾兄又捐館舎吾則以謂吾兄父母之子也其生未嘗頃刻離膝下死後而他薶之使死者無知則已脫或有知焉吾恐其心當愀然不寕也廼於父母之側攻位而藏之吾父母藏於是吾兄復藏於是吾夫婦幸未死他日或溘先朝露去將焉之又於兄之側十步預作二竁以俟而別建庵廬號曰慈孝俾學佛者守之吾知父子之親如是而已巫之言𨿽巧如簧吾固掩耳而弗願有聞也嗚呼余嘗嘆人之所見不能盡同故𨿽有蘊於中而不敢揚言於人竊不自意張君之見已能與餘同推而至於四海之廣九州之眾其見之同者又惡知無其人耶使同者至於十百焉或千萬焉則巫之舌不能勝而古者族葬之說可以漸復矣矧中原士大夫家多以昭穆序葬惟其行有污於先人者始異其兆域衣冠之蟬聨在在有之人之富貴利達其不系於地也昭昭矣柰之何於淫書末技而惑於是非也嗚呼若張君者其可謂卓識之士非邪濓因請記庵之成緒而攄其所見如此知言之士必有取焉張君名榮字叔茂金華蓮塘人以孝弟致家之肥其室曹氏亦克配君子父諱大仁有寛厚長者之量生平與物無忤人以佛子稱之晚自號曰存齋以至治壬戌某月某日卒壽六十七母施氏以某年月日卒壽七十皆以重紀至元戊寅某月日葬兄諱瑞字祥卿治家有能聲以至正癸未某月日卒壽六十七其葬則以戊戌某月日庵之經始以乙酉正月落成以五月田若干畝山若干畝儲其入以爲守者之用云

防松庵記

龍泉多大山其西南一百餘里諸山爲尢深有四旁奮起而中窊下者狀類箕筐人因號之爲匡山山多髯松彌望入靑雲新翠照人如濯松上薛蘿份份披披橫旉數十尋嫩緑可咽松根茯苓其大如斗雜以黃精前胡及牡鞫之苖采之可茹吾友章君三益樂之新結庵廬其間庵之西南若干步有深淵二蛟龍潛於其中雲英英騰上頃刻覆山谷其色正白若大海茫無津涯大風東來輒飄去君復爲搆煙雲萬頃亭庵之東北又若干步山益髙峯巒益峭刻气勢欲連霄漢南望閩中數百里嘉樹帖帖地上如薺君復爲搆惟天在上亭庵之東南又若干步林蒼潤空翠沈沈撲人陰颸一動𨿽當烈火流金之使人翛翛有挾纊意君復爲搆淸髙亭庵之正南又若干步地明迥爽防東西北諸峯皆競秀獻狀令人愛玩忘倦兼之可琴可奕可挈尊罍而飲無不宜者君復爲搆環中亭君詩書之暇被鶴氅衣支九節笻歷防四亭中退坐庵廬回睇髯松如元夫鉅人拱揖左右注視之久精神凝合物我兩忘恍若與古豪傑共語千載之上君樂甚起穿謝公屐日歌吟萬松間屐聲鏘然合節與歌聲相答和髯松似解君意亦防防作笙簫音以相娯君唶曰此予得看松之趣者也遂以名其庵廬雲龍泉之人士聞而疑之曰章君負濟世長才當閩冦壓境嘗樹旗鼓礪戈矛帥眾而搗退之蓋有意植勲業以自見者今乃以防松名庵若隱居者之爲將鄙世之膠擾而不之狎耶抑以斯人爲不足與而有取於松也金華宋濓竊不謂然夫植物之中稟眞剛之气者惟松爲獨多嘗昧昧思之一气方伸根而蘊者荄而斂者莫不振翹舒榮以逞於一時及夫秋髙气淸霜露旣防則皆黃霣而無餘矣其能淩歲寒而不易行攺度者非松也邪是故昔之君子每托之以自厲求君之志蓋亦若斯而已君之處也與松爲伍則嶷然有以自立及其爲時而出剛貞自持不爲物議之所移奪卒能立事功而澤生民初亦未嘗與松栢相悖也或者不知彊謂君忘世而致疑於出處間可不可乎濓家靑蘿山之陽山西老松如防度與君所居無大相逺第兵燹之餘巒光水色頗失故態棲棲於道路中未嘗不慨然懷君何時歸濓當持石鼎相隨采黃精茯苓烹之於洞雲間亦一樂也不知君能從余否乎𨿽然匡山之靈其亦遲君久矣

孝思庵記

錢塘王生驥年二十卽以春秋預薦浙江鄕闈旣貢南宮庭議喜其尙少以大器期之俾肄業成均中未防詔左禦史大夫汪公右禦史大夫陳公妙柬俊英爲諸王伴讀生獲選入吳府予時以學士兼太子贊善大夫生因從予遊一旦傳防命羣儒造縱豢鶴文生操觚立就予爲進呈上親讀一再過喜曰是子辭簡而意暢才气皆佳及日將南至大祀於圜丘上復命羣臣賦七言律十二韻冠以三百言序諸老生或難之生與烏傷黃昶先成親跽讀禦榻前上聽畢尢加奬厲云生初從予學治經兼攻文辭未防大進於前薦紳先生亟稱之無異言予亦愛之甚謂其堪紹文脈也因叩其家世之詳驥曰其先系出於周有敬宗者爲周司徒時人號曰王家因以命氏至秦武成侯離生二子曰元曰威元避秦居瑯邪後徙臨沂威遷太原之廣武由是王氏有太原瑯邪二族晉丞相導出瑯邪後時家於江左其裔孫有居睦州桐廬者曰煦仕唐爲和州刺史生肅淸主簿淘淘生畊避五代亂以文行稱周乾化中仕吳越官至烏程悴烏程之弟宋錢唐令畎遂居虎林山中實驥之十五代祖也驥之髙祖父諱某曾祖父諱植皆以力本尙義見稱鄕人多徳之祖父名暹字子愚錫號爲明誼處士生先君諱常年三十出防畨禺不幸客死時驥始七歲無所識知賴大父鞠育教訓以克至有今日先是大父常圖地於西湖北山之間曰駝巘嶺嶺有三奇石怪松根蟠其上郁然可觀大父旣預爲壽藏且曰此新兆也吾敢居其首乎南山梯子嶺先世數大墓存焉年逺不敢遷仿古者葬衣冠之義斵木爲主書吾父名諱瘞其中他日吾則祔其旁搆庵廬三楹間額之曰孝思示後世不忘其先也驥聞而識之久欲以庵記爲請先生修史事嚴不敢有所聞每念驥來南京時大父挈驥拜曽大父墓下慨然曰爾能頗知讀書以亢吾宗非我之功實祖宗之澤是賴爾出於千里外愼毋忘孝思也驥尢不能置於懷願先生嘉惠之孝思之說其見諸傳記者不一而足非止乎詩也然其所謂孝者立身揚名使天下之人皆曰王氏有子豈不爲孝之大者乎若規規不離乎親側號諸人曰我能養我能養而父母之名𨿽同裏閈亦若無聞知如此而爲孝將焉用孝乎今生始加冠巾輒被薦乎鄕入侍藩王以文辭上簡帝心其榮可謂至矣榮之至者孝之篤他日位益顯名愈揚使生者受封爵歿者膺贈典則生之孝又爲何如哉是則孝思之義也庸非生之大父所深望者乎予與生有師友之義爲記其庵故不以頌而以規

趙氏時思庵記

晉府錄事趙君徳懷其名爲古臯有請於予曰古臯世居括昔嘗有屬籍於宋大父諱若順字和卿實魏悼王之十世孫通前古載籍之言論義下上若玉屑傾吐然恬於進取視銀黃焜燿漠然無動於中當時和景妍被古冠服徜徉煙霞泉石間心曠神怡超然於塵塧之表有不知白雲之移陰而夕陽之在樹也逢賔朋滿座相與流連不忍舎𨿽不解飲見其酣嬉淋漓觥籌交錯浩浩然與之同適人艷之者且曰王孫家之故習也或曰遺落世事其達士也哉於是州裏皆稱爲有徳之士凡忿爭不直者悉來質焉交觴之酒使其各釋憾而去人至今能道之大母胡氏宋吏部侍郎之六世孫女婦道母範皆兩無所愧尢篤於訓子古臯生也時年已六十爲之喜而不寐甫髫齓親自鞠育之節其燠寒時其饎羞及稍長使從名進士林彬祖學治經惟恐有懈怠意瀕卒猶執古臯手屬曰吾幸見兒成立將含笑入九泉矣𨿽然學無止法朂之哉朂之哉遂瞑年八十矣大父先卒年視大母而少六歲大父卒於某年月日大母卒於某年月日以某年月日葬麗水縣北四十里和樂鄕之太平裏遂建庵廬以爲妥靈之所名之曰時思古臯國寵防忝被任使今又受新命將爲縣繁昌官書有程不能持一觴走酹墓下願畀文刻諸庵中埀視孫子庻以著懸懸之思予聞之經曰春秋祭祀以時思之言不忘乎其親也不忘乎親孝矣孝之爲道非一而足也徳懷行矣持已以亷淸潔如冰雪庸非孝乎治民辯訟使各得其平又非孝乎業精於躬而名昭於時道足於已而文埀於後又非孝乎如是者徳懷思之而日思之是則時思之大者不必時省塋域而後爲孝也他日入躋法從出刺方州華軒結軫佩綬懸魚過家上冢以爲一族光榮使人指之謂趙氏之有孫不亦美乎予之有望於徳懷者如是而已徳懷本名古臯今以字行博學有識以能古文鳴其爲人也恂恂樂昜所謂溫其如玉者云

拙庵記

京口徐君徳敬爲中書管勾居京師處一室不堊不華僅禦雨風環庋圖書置榻其中毎退食卽徒步歸宴坐誦古人言賔客不交請托不通自號曰拙庵襲封衍聖公魯國孔侯希學書拙庵字以遺之徳敬復徴文於余余天下之拙者也徳敬豈若余之拙乎世之人舌長且圓捷若轉丸恣談極吐如河出昆侖而東注適宜中理如斧斷木炭就火猱援木以升兔走壙而攫之以鶻也其巧於言也如此余則不能人問以機謝以不知人示以祕瞪目顧視莫達其防人之所嘉余縱欲語舌大如杵不可以舉聞人之言汗流顙泚人之所諱余不能止開口一發正觸禁忌人皆駭笑余不知恥餘言之拙海內無二他人有識洞察纎防掲首知尾問白意緇未入其庭已覘其形始瞷其貌已盡其肺肝而究其緼奧福來熒熒出身以承禍方黙黙預防而避匿其巧於識也如此餘夢夢不知憒憒無所思人之笑吾吾以爲喜人之怒吾吾徑情而直趨网羅當前吾以爲織絲虎豹在後吾以爲犬貍吾識之拙當爲舉世師此二者乃吾所大拙其餘癡經戅緯錯綜紛披良平不能榮其數防夏不能述以辭徳敬豈有之乎然吾亦有不拙者聖人旣沒千載至今道存於經嶽海崇深茫乎無涯窅乎無塗眾人逰其外而不得其內防其膚而不味其腴吾則搜摩刮剔視其軌而足其迹入孔孟之庭而承其顏色斯不謂之巧不可也生民之敍有政有紀離爲六府合爲三事周公旣亡本摧末獘秦刻漢駁而世以不治吾握其要而舉之爬瘍擇纇取巨捐細徳修政舉禮成樂備廣廈細旃毎資之以獻替吾於斯藝𨿽管仲復生猶將扼其吭而鞭其背是不謂之巧不可也而徳敬豈有是乎蓋人有所拙者必有所巧有所巧者必有所拙拙於今必巧於古拙於詐必巧於智拙於人者必巧於天蘇張巧於言而拙於道孟子拙於遇合而巧於爲聖人之徒晁錯號稱智嚢而拙於謀身萬石君拙於言語而爲漢名臣余誠樂吾之拙蓋將全吾之天而不暇卹乎人也今徳敬居位處勢誦古人之言而以拙自晦其殆巧於天者歟巧於智者歟巧於古者歟然則徳敬之巧也大矣過於人也逺矣爵祿之來有不可辭矣烏可以不記

淸風亭記

淸風亭者撫州金谿鄧彥誠之所築也彥誠世居雲林三十六峯之陽其先世多以志節著當宋之季天下大亂嘗集義兵以防鄕社助國家宋亡爲元七十又七年是爲至正壬辰天下復大亂撫州不守彥誠嘆曰冦將至吾可不衞宗人使及於難乎卽召鄕裏少年分隊伍樹砦柵於雲林山金鼓之聲晝夜不絕冦來輒敗衂而去薦紳之流依之以免者百數十家事平防府上其功將爵祿之彥誠謝曰吾之挺身禦冦不防先世之明訓爾敢借是以媒利耶掉頭去不顧乃於堂之西偏藝竹數萬竿引泉爲池而築是亭其中彥誠戴華陽巾披鶴氅衣日逍遙亭上防情物表澹然與塵慮相忘人見之者疑爲仙人禦風而行可望而不可卽僉曰是功成而不居者其視富貴利達何有哉冝名亭曰淸風以勵衰俗彥誠笑而不答嗚呼志節之士世不多見矣昔聞有田疇者遭幽州始擾蕩析離居疇率宗人避難於無終山百姓歸之者五千餘家且數立奇勲以自見魏太祖論功封爲亭侯邑五百戶疇謝曰疇自以始爲居難率眾遁逃志義不立反以爲利耶固辭不受至今言疇者慕其淸風若神龍防於間欲一見之而不可得其視未建尺寸之功輒欲重徼名爵者其爲混濁蓋亦甚矣今彥誠之行事皦皦不誣有足多者予𨿽未敢遽謂如疇察其志之所存寕不髣髴似之耶然君子之論觀其志而不較其功功固有小大志豈有崇卑耶志茍同功亦同也彥誠不必不如疇者昭昭矣後之人聞彥誠之風者豈不蹶然興起耶抑予聞撫爲文獻之邦士出其間各以道徳忠義著聞載諸方防者班班可考彥誠以劬然一布衣又能竭力捍冦如此豈雲林三十六峯委靈隤祉以致然耶不然何其生賢之多也予因爲著淸風亭記刻寘亭上使人知所自立頗謂有禆於政化文之不工固不暇計也彥誠名諒江西提防刑獄諱元觀之諸孫來請記者其族人知南陽縣行父也气節亦森然可尙云

環翠亭記

臨川郡城之南有五峯巍然聳起如靑芙蕖鮮靚可愛其靑雲第一峯雉堞實繞乎峯上旁支曼衍蛇蟠磬折防城直趍而西如渇驥欲奔泉者是爲羅家之山大姓許氏世居其下其居之後有地數畝餘承平之時有字仲孚者當承尊公之命植竹萬竿而搆亭其中嘗積雨霽晨光熹防空明掩映若靑琉璃然浮光閃彩晶熒連娟撲人衣皆成碧色沖融於北南洋溢乎西東莫不紺聮緑涵無有虧欠仲孚嘯歌亭上儼若經翠水之陽而待笙鳯之臨也虞文靖公聞而樂之曰此足以抗淸寥而防塵襟乃以環翠題其額至正壬辰之亂烽火相連非惟亭且毀而萬竹亦剪伐無餘過者爲之彈指欷歔及逢眞人龍飛六合載淸仲孚挈妻孥自山中歸旣完其闔廬復搆亭以還舊貫而竹之曲蘗亦叢叢然生三年而成林州之壽俊與其有連者咸詣夫仲孚舉觴次第爲壽且嘆曰江右多名宗右族昔時甲第相望而亭榭在在有之占幽勝而挹爽塏非不美也兵興以來有一僨而無不復者矣有困心衡慮僅脫於震淩者矣有爬梳不暇遷徙無寧居者矣況所謂逰觀之所哉是亭𨿽防可以卜許氏之有後足以克負先志前承後引蓋未有艾也飲且酣而興歌曰五山拔起兮靑六千君子兮何師師鳯毛離徙兮啄其腴秋風吹翠兮實累累邈千載兮動遐思歌已而退壽俊中有陳聞先生者謂不可無以示後人乃同仲孚來詞林請予爲之記嗚呼昔人有題名園記者言亭榭之興廢可以占時之盛衰余初甚疑之今徴於仲孚其言似不誣也向者仲孚出入於兵車蹂踐之間朝兢暮惕𨿽軀命不能自全今得以安乎畊鑿崇乎詩書而於暇日怡情景物之表豈無其故哉蓋帝力如天撥亂而返之正四海致太平已十有餘年矣觀仲孚熈熈以樂其生則江右諸郡可知江右諸郡如斯則天下之廣又從可知矣是則斯亭之重搆非特爲仲孚善繼而喜實可以卜世道之向治三代之盛誠可期也予𨿽不文故樂爲天下道之非止記一亭而已仲孚名仲麗嗜學而好修士大夫翕然稱之

蘭隱亭記

蘭隱亭者余榦葉君華卿之所築也華卿性淸修不與塵坌交並皦皦然屹立物外𨿽身居城市中儼若重山宻林靑猿白鶴時給使乎左右也然物觸其前無以愜其意輒視之如粃糠且以爲幽芬逺聞而類貞人節士之操者惟蘭爲然乃藝百本於層樓之下圓盆方甒羅列乎後先當春日始和東風烻烻動人蘭於斯時玉茁其芽而紫蘤翹然其顚淸馨襲鼻𨿽海外名香旃檀婆律之屬不足諭其髙韻也華卿日繞百回神凝而形忘暢然自得乃舞而歌曰采蘭兮采蘭白煙蒼莽兮生暮寒望美人兮不徠撫瑤琴兮誰與彈旣而有肥遁君子聞往而賡之曰勿謂人逺河可涉只勿謂山髙磴可陟只聲气之同爲相求只歸視吾亭蘭正柔只華卿遂相與肆筵設席以爲驩至夕乃休無歲不如之蘭𨿽艸之屬亦似解華卿之意一干之間特發雙葩以獻其妍流聞禁林虞文靖公掲文安公咸見於聲詩名曰瑞蘭後十年天下兵亂華卿扶攜耄倪避地臨川山中一去不返者十五春秋及夫六合廓淸華卿始旋故里其樓與蘭皆化爲椔翳華卿慨然如失良友遽卽其遺址建亭植芳蘭速客嘯詠如初或勸之曰不仕無義子柰何溺是而廢恆經乎華卿曰年少時亦頗有志於仕自與世味酸醎不相入遂投分於蘭爲金石交今素髮領矣尙復何云哉州裏遂號之爲蘭隱且以名其亭雲華卿之子淸苑令秀實天性至孝報政將歸省思有以恱親之意徴爲文以記其亭予聞王度記云古者之摯天子鬯諸侯燻大夫蘭士茝皆取其物有香燥濕而不變者也蘭則生澤中廣而長節節中赤髙四五尺漢諸池苑及許昌宮中種之以降神或雜粉中藏衣皆取其芬芳爾傳曰佩帨蘭亦言其華葉俱香而可佩幃者也若今所藝之蘭香則香矣華質昜萎與凡葩等何以爲佩哉且鬯則鬰金燻則零陵香則白芷三者咸可佩胡爲今蘭獨不然乎近代紫陽方回考訂極精而蘭則今名千金艸及孩兒菊今蘭實古稱川續斷其言累數百言而不止予未敢信其說也華卿嗜蘭久大夫士過從者眾必當有以辧之𨿽然達人大觀以物付物而不泥於物茍辧之於錙銖其所謂磊落之士乎華卿但取蘭之馨可佩與否何暇深計也予性亦愛蘭所居靑蘿山不能得嘉種因懸趙孟堅所畫於壁旦出而夕入焉芳馨之气冉冉達於四座此無他予心中有蘭而觸目鼻者未嘗無蘭韓娥去而歌聲在耳曹公詐而梅津生舌其理亦猶是也華卿有學之士子故以此質之因記於亭壁明年謝事而歸當見華卿余幹江上以厠肥遁君子之末尙能制猗蘭之操使善琴者彈之

新雨山房記

諸曁爲紹興屬邑與婺鄰國初得婺時伐僞吳張氏相持未決兵守諸曁界上張氏恃諸曁爲藩籬乘間出兵侵掠兩軍屠戮無虛時故諸曁被兵特甚崇甍巨室焚爲瓦礫灰燼竹花石伐斷爲樓櫓戈炮樵薪之用民懲其害多徙避深山大谷間棄故址而不居過者傷之今國家平定已十餘年生民各安其業吾意其中必有修飭室廬以復盛時之觀者而未之見今年邑士方伯修爲余稱其友張君仁傑居諸曁北門之外故宅昔已燬及兵靖事息始辟址夷穢創屋十餘楹旁植修竹數百四時之花環藝左右琴牀酒鑪詩畫之具咸列於室仁傑未亂時稍有祿食至今郡縣屢辟之輒辭不赴以文墨自娯甚適號其室曰新雨山房願得余文記之一室之廢興爲事甚防然可以占世之治亂人之勞逸非徒然也方兵革之殷人有子女金帛懼不能保𨿽有居室寧暇完葺而知其安乎糗糧芻茭之需叫號徴逮者塡於門𨿽有花木之美詩酒之娯孰能樂之乎今仁傑獲俯仰一室以察時物之變窮性情之安果誰使然也非上之人撥亂致治之功耶自古極治之時賢且能者運於上隴畆之民相安於下而不知其所由然飫飽歌呼秩然成文成周盛時之詩是也安知今不若古之時耶仁傑其試爲之餘他日南歸駕小車過北門求有竹之家而問焉仁傑尙歌以發我余當鼓缶而和焉

水北山居記

古之君子其在朝市也𨿽繁華之膠葛恬然視之而卻有山林之遐思焉今之君子其在山林𨿽淸曠有餘往往嗤鄙爲不足而數興朝市之外慕惟恐失之豈人之彛性或固然歟抑習俗相仍之久而弗克變歟有能特立而不爲所移者殆所謂盆盎中之古罍洗也湖府經歷葉君伯旼世居永嘉城中永嘉爲海右名區南引七閩東連二浙防車士轍之所憇止蕃舶夷琛之所塡委气勢薰陶聲光淪浹人生其間孰不聞雞而興奔走於塵土防茫中以求遂其尺寸之欲伯則不然結廬蜃江之北茅檐竹扉僅蔽風日名之曰水北山居間與二三友攜酒壺出由白鹿城登華蓋名山持杯浩歌聲振林木或擢短具笭箵埀綸於江水更或呼小奚奴相隨行吟夣艸堂上詩句不逼古人不欲休當其得意時乾坤空闊竟不知榮辱之代遷而寒暑之往來也人皆曰賢哉吾伯髙情逸韻皦皦霞外迹𨿽朝市而心實山林其近於古之君子哉然予竊有疑焉使伯爲布衣時假此以洗心滌慮庻防可也今佐大府爲元僚任七品之職聳四民之望亦云重矣而猶不忘乎山居無乃不可乎試以伯之意逆之官書叢脞不暇爬梳戴星出入猶以爲不足其能索句於寂寞之濵乎上承乎府公下轄乎掾曹不敢抗之以爲髙不欲抑之以爲卑慮冝詳矣其能釣滄波而出白魚乎民情眞僞而莫之辧官事鞅掌而莫之理凝思入乎芒杪精析極乎毫釐其又能潄醪防山而流連光景乎是三者伯今咸無之而猶道之不置者將馮夢以見之耶或志之以示不能忘也我知之矣士君子不以出處二其心故賤貧不能攝冨貴不能驕始終一節卓爲名臣伯之賢所可稱道者蓋如是而已其視朝得簮笏暮厭雲泉者賢不肖果何如哉𨿽然予猶有一說爲伯告焉當大明麗天萬物畢照名一藝者必收占一才者必庸有如伯之學之美誰不羨之其有不登於樞要者乎伯宜悉屏江湖之念而益存魏闕之思俟他日功成名遂歸老於水北山居防巾而坐與三二友追敍平生舊防烹鮮酣觴從容而賦詩尙未晚贊禮郎張生子翊嘗從予防因與伯求記其事故相與一言之

文憲集卷三

欽定四庫全書

文憲集卷四

明宋濓撰

記【凡二十三章】

代祀髙麗國山川記

皇帝受天明命丕承正統薄海內外罔不臣妾徳流惠敷浹於神人粵洪武三年春正月二日癸巳上禦奉天殿受羣臣朝乃言曰朕以菲徳惟天惟祖宗是賴位於諸侯王兆民之上郊廟祠享之禮朕不敢不恭然而名山大川能出雲雨以被澤生民者朕於報祈亦罔或弗欽邇者髙麗國奉表稱臣已封其君爲王爵錫以金印而其境內山川未遑致祭非一視同仁之意儀曹其議行之於是禮部尙書臣崔亮郎中臣趙時泰員外郎臣蘭以權主事臣黃肅相與具牢醴旛幣選志慮凝一可通神明之士充使者以行有司遂以臣徐師昊名上旣復命上出宿齋宮七日始禦翰墨撰祝冊至十日庚子昧爽左丞相信國公臣徐達率文武百司序立龍墀之左右上服通天冠絳紗袍復臨前殿黙思久之方持香以授臣師昊置防輿中導以音樂出奉天門上親迓玉趾送之臣師昊受命惟謹以夏五月某日甲子至其國某日甲子爲壇三成於南門外攝行祀事其國王王顓曁諸陪臣先後駿奔以竭顯相之義當祀之晨天气宴淸海波不驚祥雲瑞飈回旋上下宛若神靈來歆來格僉以謂聖天子不鄙夷逺民龍光下被人神具欣𨿽鳥獸魚鼈之屬亦得翔泳於至化之中其於慶幸古所未覩爭欲勒文於石以示於無窮臣師昊聞之自古帝王以天下爲一家𨿽海外要荒之地視如咫尺則公羊髙所謂方望之事無所不通者固其宜也肆惟皇上撫有萬邦壹遵先王成憲其有事逺徼山川如此之嚴者豈有他哉實爲東民徼福使風雨以時年谷順成物無疵癘而已書曰至治馨香感於神明黍稷非馨明徳惟馨神旣歆厥明徳洞達無間昭報響答當有洋洋臨乎其上者矣臣師昊不佞請書是以爲記以昭宣上徳軫念遐方之氓不翅中國者當與東海相爲無極云是歳某月日記

蔣山廣薦佛防記

皇帝禦寶歷之四年海宇無虞洽於大康文武恬嬉雨風時順於是恭黙思道端居穆淸罔有三二與天爲徒重念元季兵興六合雄爭有生之類不得正命而終者動億萬計靈氛糾蟠充塞下土弔奠靡至防然無依天陰雨濕之夜其聲或啾啾有聞宸防傷若疚在躬且謂洗滌陰鬱升陟陽明惟大雄氏之教爲然乃冬十有二月詔徴江南有道浮屠十人詣於南京命欽天監臣差以谷旦就蔣山太平興國禪寺丕建廣薦法防上宿齋室卻葷肉弗禦者一月復勅中書右丞相汪廣洋左丞胡惟庸移書於城社之神具宣上意俾神達諸防期以畢集五年春正月辛酉昧爽上服皮弁服臨奉天殿羣臣服朝衣左右侍尙寶卿梁子忠啟禦撰章疏識以皇帝之寶上再拜燎香於鑪復再拜躬眎疏已授禮部尙書陶凱凱捧從黃道出午門寘龍輿中備法仗鼔吹導至蔣山天界總持萬金及蔣山主僧行容率僧伽千人持香華出迎萬金取疏入大雄殿用梵法從事白而焚之退閱三藏諸文自辛酉至癸亥止當癸亥日時加申諸浮屠行祠事已上服皮弁服搢玉珪上殿面大雄氏北向立羣臣各衣法服以從和聲卽舉麾奏恱佛之樂首曰善世曲上再拜迎羣臣亦再拜樂再奏昭信曲上跪進燻薌奠幣復再拜樂三奏延慈曲相以恱佛之舞舞人十其手各有所執或香或燈或珠玉明水或靑蓮花冰桃曁名荈衣食之物勢皆低昂應以節上行初獻禮跪進淸淨饌史冊祝復再拜亞終二獻同其畔異者不用冊光祿卿徐興祖進饌樂四奏曰法喜曲五奏曰禪恱曲舞同三獻已上還大次羣臣退諸浮屠旋繞大雄氏寶座演梵咒三周以寓攀注之意初斸山右地成六十坎漫以堊至是令軍卒五百負湯實之湯蒸气成云諸浮屠速幽爽入浴焚象衣使其徒以防幢法樂引至三解脫門門內五十步築方壇髙四尺上升壇東向坐侍儀使溥博西向跪受詔而出集幽爽而戒飭之詔已引入殿致三佛之禮聽法於徑山禪師宗泐受毗尼戒於天竺法師慧日復引而出命軌範師咒飯摩伽陀解法食凡四十有九飯已夜將半上復上殿羣臣從如初樂六奏徧應曲執事者徹豆上再拜羣臣同樂七奏妙濟曲上拜送者再羣臣復同樂八奏善成曲上至望燎位燎已上還大次解嚴羣臣趍出濓聞前事二日淒風成寒飛雪灑空山川慘澹不辯艸木鑾輅一至雲開日明祥光沖融布滿寰宇天顏懌如歷陛而升嚴恭對越不違咫尺俯伏拜跪穆然無聲儼如象馭陟降在廷諸威神眾拱衞圍繞下逮防靈來歆來饗焄蒿淒愴聳人毛髮此皆精誠動乎天地感乎鬼神初不可以聲音笑貌爲也肆惟皇上自臨禦以來卽詔禮官稽古定制京師有泰厲之祭王國有國厲之祭若郡厲邑厲鄕厲類皆有祭其興哀於無祀之鬼可謂備矣然聖慮淵深猶恐未盡幽明之故特徴內典附以先王之禮確然行之而弗疑豈非仁之至者乎昔者周文王作靈臺掘地得死人之骨王曰更葬之天下謂文王爲賢澤及朽骨而況於人夫瘞骨且爾矧欲挽其靈明於生道者則我皇上好生之仁流衍無際將不間於顯幽誠與天地之徳同大非言辭之可贊也猗歟盛哉祠部郎中李顏主事張孟兼蔡秉夷臧哲職掌禱祠親覩勝因謂不可無紀載以藏名山以揚聖徳於罔極固請濓爲之文濓以老病固辭弗獲旣爲具列行事如右復系之以詩曰皇鑑九有憲天惟仁明幽𨿽殊錫福則均死視如生屈將使伸一歸至和同符大鈞【其一】元綱解紐亂是用作黒祲蕩摩日月爲薄孰靈匪人流血沱若積屍橫縱委溝溢壑【其二】霜月淒苦涼颸酸嘶茫然四顧精爽何依寒郊無人似聞夜啼鑄鐵爲心寕免涕洟【其三】惟我聖皇夙受佛記手執金輪繼天出治軫念幽潛宵不遑寐爰啟靈場豁彼翳【其四】皇輿載臨稽首大雄遙瞻猊座如覿睟容香疑霧黒燈類星紅棾咒震雷鯨音號鐘【其五】鬼宿渡河夜漏將半飈輪羽幢其集如霰神池潔淸鮮衣華粲滌塵垢身還淸淨觀【其六】廼陟祕殿廼覲慈皇聞法去蓋受戒思防昔也昏酣棘塗宵行今焉昭朗白晝康莊【其七】法筵設食厥名爲斛化至河沙初因一粟無量香味用實其腹神變無方動皆充足【其八】鴻防旣廣氛盭全消乾坤淸夷日月光昭器車瑞恊玉燭時調大庭擊壤康衢列謠【其九】惟佛道誓防羣滯惟皇體佛仁徳斯被無潛弗灼有生咸遂史臣載文永來裔【其十】

防塗荊二山記

濓旣防瑯琊山起行至池河驛適郵卒逓內使監公牒至及開緘中藏濠梁古迹一卷宸翰親題其外令濓披訪與靑宮言之濓因啟曰臨濠古迹惟塗荊二山最著按圖經塗山在昔鐘離縣西九十五里荊山亦在縣西八十三里二山本相聨屬而淮水繞荊山之背神禹鑿開使水流二山間其疏鑿之蹤故在人思其功迄今弗能防靑宮曰至中都當共往防焉余將渡淮狩於王莊先生宜溯流而上屆今懷逺縣治以俟濓奉教行以洪武乙卯冬十一月巳巳發舟庚午日曛始泊縣西門而靑宮已駐蹕於門東五里矣辛未濓上謁靑宮喜甚下令以壬申防二山濓至期約懷遠文學掾王景彰宿舟中黎明櫂舟至塗山足曳杖入山山傍廢址舊皆民廬前渡石梁復斗折而北累石爲墉多藝椒之園行可三里餘視大磐石靑緑間錯頽然欹足坐諦視之幹蘚交封之其間有艸生石上髙一尺其花可玩不假土力人取懸檐間呼爲石蓮華復行四里所巖石犖確插起道左危傾欲飛墜復二里所防逕入灌莽抵崖罅貯泉一味甚甘覆以生茨四聖水亭取水以禜雨多驗復一里餘至山巓禹廟在焉廟已毀惟頹垣破礎存防目四顧長淮西來渦河北匯而壽春臨濠宿州之境皆在防茫昏杳中緬想南北戰爭屯戍處爲感慨者久之山之下聚落甚盛廟史云名禹防村乃禹防諸侯之地廬舎之比如櫛移踵入廟廟前杏樹一章大可蔽牛二栢參差左右樹東寘小甕杏柯之水時津津滴其中廟史云當晨霧四集水愈多其來如泉可代井汲石碣二一大書有夏皇祖之廟六字下方刻宋慶元初州守劉仲光自造禱雨記一亦記禱雨事皇甫斌紹熈庚戌來爲郡命鐘離尉丁大榮作石未剝泐文尙可讀復從廟西循石坡而下鉅石危立如人形遙望之一嫗儼然也相傳爲啟母石廟史云居人每刲羊豕祭之至有以粉黛飾其貌者聞之不覺失笑山坳舊有僧房今廢久俟鶴駕不來忽使者至云扈從士馬多無橋可以渡河靑宮不復至矣言未旣但見旌旗如錦繡搖曳上荊山矣濓亦下山麓入縣廟見所題神號鄙俚棄而不睨出讀祖無擇所賦歌京口孫臨爲書碑蓋無擇謫守壽春過此而作也復北經縣治折而東行約三里所至荊山梁魏交鬭時就山築堰以灌壽春其遺迹猶班班可見復行三十步崖廣如屋側身而入石平如牀座可坐人號爲卞和洞自西上復一里所過避雨石石斜倚可避雨故名復六十步至產玉坡奇石駢列質而白緣粲如雪西有玉池榛荊迷路不可尋景彰欲導防靑峯庵足倦遂止時靑宮已獵逺郊濓因登舟先還中都云惟二山見諸載記者其說多乖殊以塗山言之春秋左氏傳云禹防諸侯於塗山杜預注云在壽春縣東北說者云今濠州是也國語史記則又云禹防諸侯於會稽故會稽亦有塗山吳越春秋亦以塗山在會稽又兼載塗山之歌應劭云塗山在永興兆說者云今會稽蕭山縣是也是二說已不能歸於一致矣至於蘇鶚演義又云塗山有四一會稽二渝州三濠州四當塗然其處皆有禹迹或者遂謂禹之治水固嘗徧歷宇內而防詣侯實在防稽之塗山栁子厚塗山銘蘇子瞻子由塗山詩指在濠州者皆非是濓之存疑而未決者一也以荊山言之荊山楚山也楚之先王熊繹辟在荊山篳路藍縷以處艸莽傳至成王始盛又七傳至昭王始遷都郢昭王有言曰自吾先王受封望不過江漢河非所獲罪則楚之封疆可知郢卽今之江陵其地有荊山一名景山荊故楚號也有之誠宜世則指爲濠州濠州古鐘離子國與壽春宻邇楚自昭王之後又歷十一傳至考烈王始徙都壽春韓非子所載卞和獻玉事乃在厲武文三王之際昭王上接武王己越十世當三王時鐘離何嘗屬楚而彊謂卞和至此山邪新序又謂抱玉而泣在共王之時雜記又謂在懷王及其子平王之時平王乃昭王之父下距懷王九世共王上至武王亦六世何至顚倒錯亂如是邪濓之存疑而未決者二也大抵山川遺迹非本諸經史者多不可信如葛洪丹井與郭景純之墓在在有之縱以髙世之智將何自辧其眞僞邪必欲可信塗山當稽之左氏以壽春爲正荊山當正諸史傳以江陵爲正有謂塗山氏乃古國名禹曽娶其女者別是一說與此殊不相涉也濓耄矣諸書遺忘欲盡所記憶者未必無舛訛輒緣紀防因掛漏書之以發同防者一笑同防者蓋太子正字桂彥良晉府長史朱伯言楚府長史朱伯淸吳府伴讀王致逺及景彰云後一月某日記

孫忠湣侯墳記

侯諱興祖字世安姓孫氏世爲濠州人祖六一府君贈中奉大夫中書參知政事護軍追封樂安郡公祖母陸氏追封樂安郡夫人父遇仙封驃騎上將軍副大都督府事上護軍樂安郡公母謝氏封樂安郡夫人配王氏亦封樂安郡夫人子二人曰恪曰鬥童女三人皆在室侯居幼齡而膽气己雄防元運將終四方鼎沸侯隨大軍取和陽遂渡長江凡徵討之事輒帥師以從略姑孰連攻溧水溧陽元兵建水寨采石以扼江險侯共擊走之乃定建業下毗陵授右郡先鋒已而破宣城克宜興徵婺越衢舒池等州僞漢東侵鏖戰於龍江大敗其眾擒戮者過半陞統兵元帥繼搗入陣指揮營於瑞昌敗之進伐南昌遷天防衞指揮使僞吳圍安丰侯復赴援立功轉飛熊衞指揮使時安陸防陽通泰皆未降大帥攻拔之侯亦有力焉遂鎭徐州紀律嚴肅敵兵莫敢犯擢驃騎大將軍副大都督府事未防受詔戍北平往討沙漠與元兵酣戰遂死之洪武三年某月日也享年三十有三事聞勅贈推忠宣力效節功臣龍虎上將軍北平等處行中書省左丞上護軍追封燕山侯諡曰忠湣配享開平忠武王廟復勅翰林學士臣濓志其墳惟侯志气倜儻以身許國身經百戰爲世忠臣可謂豪傑不羣之士一旦歿於王事其孤不得迎屍以葬卜以是年某月日藏衣冠於州之鐘離縣於皇鄕某山之原起墳以表其處古者墳必有記所以著其裏居官爵卒葬歲月以示於後者也今不敢廢因掇其槪勒石以納諸竁云

先大夫碑陰記

惟我顯考府君宋公樹善深長不自食其報持以覆燾後人致使不肖濓獲際昌辰忝以文墨事上授經靑宮當侍講禁林之日特膺寵數錫贈顯考府君中順大夫禮部侍郎顯妣陳氏徳人濓時侍上左右不敢稍離於是遣殿廷儀禮司序班曾孫愼防奉制書展告墓次曽未防何陞濓翰林學士承防例得追封二代更贈顯考嘉議大夫禮部尙書顯妣淑人顯祖考贈亞中大夫太常少卿顯祖妣金氏淑人而其誥辭乃上所親制褒錫有加焉濓亦防致政而歸方克躬詣兆域奠告如初惟是皇仁如天溥博無際澤及九泉夐絕前比深懼無以埀示悠久因請前丞相汪公朝宗大其所贈官封勒石塜前一以侈上賜一以昭先徳使後世萬子孫思忠思孝永不忘乎君親斯蓋濓惓惓之深望也洪武十年夏四月前翰林學士承防嘉議大夫知制誥兼修國史兼太子贊善大夫介子濓再拜謹記介孫中書舍人璲書丹篆題

龍淵義塾記

至正十三年九月某甲子括蒼章君溢新建龍淵義塾成龍淵卽龍泉避唐諱更以今名相傳其地卽歐冶子鑄劍處至今有水號劍溪焉山深而川阻與通都大邑相去逺或二三百里𨿽至近亦且半之鄕閭之子弟無所於學章君之先世嘗以爲病謀創桂山僊巖兩書院以無恆產未防而皆廢章君深憂之與諸子計曰無田是無塾也其奚可哉遂樽節凡費而用其餘斥田至一百五十畝其妻黨陳京兄弟聞之以曽大父適齋先生所遺二百三十畝有畸來爲之助章君曰吾事濟矣乃卜地官山之陰創燕居以奉先聖而先師爲之配春與秋行舍菜之禮旁列四齋曰遜敏曰知通曰敬樂曰博約以居弟子員後敞正義堂月旦十五日鳴鼓集多士以申飭五倫之教前建大門榜之曰龍淵義塾甓其塗以達於東西灌木嘉篁前後蔽防蓋郁然云歲聘經行明之士以爲講師諸生業進者月有賞才頴家單不能裹糧者資之使成其不帥教者罰及之田賦之出入主塾事者司焉日用有籍月考朒贏歲二防其數有餘則他貯益斥田以廣其業石華象溪二所復設別塾以教陳氏族子之防者俟其長乃赴龍淵受業此其大凡也江浙行省知政事石抺公聞而嘉之檄本郡免其科繇俾無有所與章君旣列條教序而刻諸石復懼來者不能保其終也伻來請濓記之惟古者之建學也𨿽其爲制有小大之殊而所以導民扶世防者則一而已龍泉舊爲浙水東文獻之邦水心葉氏正則西山眞氏希元實後先以學鳴聲感气求鳴機動掇巍科而典雄藩者聲華相望一時文物固嘗盛矣距今未及百年而繼之者何其鮮也豈俗尙不同遽有古今之異哉亦系乎學之興衰爲何如爾章君有見於斯不效時俗封殖吝固以爲肥家之計乃辟塾聘師以克紹先世之徽猷其立志甚而爲功甚溥陳京兄弟樂善好義以助其成自非適齋涵濡之澤亦豈能至於是哉章君之子若孫當夙夜以繼志爲事毋丰已以自私毋蠧糵其間以啟爭端毋狎非類而斁厥彛訓毋植朋黨而互相低昻庶防不負章君之意脫有違於是陳氏之中有端亮者宜匡正之陳氏或不我屑也則鄕尹裏師豈無勇於爲義者咸得糾之鄕尹裏師又不我屑也則縣大夫之賢者宜扶樹而振發之是則章君之塾可相傳於無窮𨿽然無以逺慮爲也夫具人之形體者孰無人心哉茍讀濓文宜戰兢保守之弗暇矧敢壞因書之以爲記是歲十月具官朱濓記

長洲練氏義塾記

皇上建大號之八年以爲天下旣已安輯而化民善俗之道猶有未備乃下詔郡縣凡閭裏皆啟塾立師守令以時程督之於是𨿽窮鄕陋壌莫不有學吳郡長洲縣之尹山民居繁庻習俗嗜利久不知教有司偶遺不舉大姓練壎自謂其父文達由睦來居嘗有志而未果今明詔如此而塾不時立恐非朝廷淑斯民意乃與弟篪謀夷上治林作堂三楹間以爲講習之所旁爲四室以供寢處庖湢延儒士髙平範煥爲師俾裏中子弟就學焉割田三十畆以食之始於洪武十一年正月越七月而後成具以其狀白於縣若郡郡許以爲宜壎乃遣書來請文紀成績古之爲治者其法𨿽詳然不越乎養與教而已養失其道則民貧教失其道則民暴貧則流而爲盜暴則去而爲邪二者皆亂之始也是以先王重之二十五家之閭必有左右塾塾必有師師必以仕而老於家者爲之故是時無不學之民無無塾之地無邪僻滛靡之俗刑罰置而不用亂亡無所自而起其後彊大諸侯欲圖得志相與毀詩書六藝之籍使其教壊而不行然尙逾數百年而後絕一民不忍叛其上教之足以感人若是自秦以防無教者亡有教者存得其道者盛以延失其道者衰以促千載一軌也皇上奮然閔前代之失大設學捨以教之欲使海內之民皆沾沐禮義此與先王之心何異壎非有化民之責乃能以淑其閭裏是圖豈非君子哉君子之所爲貴乎可法於世他日三吳巨族人人能竭奉上設教之意以化其閭巷之民閭巷之民皆知尙禮義恥犯法如成周之時蓋將始於玆乎姑刻其事以俟

養親園記

天臺楊君子善謁予而請曰善之少也習進士業從陳用晉彭允誠二先生防屢踐塲屋輒不利於是棄去防海內弗靖奉二親逺竄山谷艱難險阻無不備嘗及今眞人啟運六合一家幸得還先人之敝廬竊自念少壯之時思欲沽寸祿以榮親東馳西奔靡有寧歲定省曠而音問疏玆獲婆娑於膝下家公年已七十又二固幸康彊素髮埀領而齒牙且搖矣母之年如家公又益其二焉尫羸如不勝衣而出入之气僅屬愛日之情恆怦怦然頗聞申椒爲物性熱而味辛能益气延年明目生津吾親所宜服餌而不可闕者也乃擇家南之沃壌數畆而贏九畊而十耨之使其土疏而壌鹵封爲直疄疄各有溝逾三尺輒樹一本以數計之將六伯焉周爲儲胥以防之使羊牛不得踐履夏气方中絳實盈盈綴於枝間舉手觸之馨烈之气鬯達於左右遂與子姓采而擷之以奉親有餘則售於千家之市獲其直以還買魚沽酒以爲親驩班衣起舞毎歌之以侑觴歌曰我藝我椒其寔累累只薄言掇之其香弗虧只可以延年可以生津只樂兮樂兮吾以奉吾親只歌己二親亦欣欣爲之引滿頹然就醉今善𨿽出仕與有祿食遐想斯園寤寐不能防子願爲善記之予聞用天道分地利孔子以爲庻人之孝說者謂其順時別五土所宜而播種之以養其父母蓋古之士者朝出耕暮歸讀聖人書亦常事爾後世習俗寖偸雞鳴而起從事於末作始有不知躬耕以爲養者如吾子善於瀾倒波隨之際屹立不遷不亦行古之道哉𨿽然子善以茂才應辟出仕明時亦旣丞京府而贊治化當以守貴富保社稷和民人爲孝較之庻人之事則有不得而茍同者子善素爲明經之學其識見超卓有非人之所及豈不能以予言爲然乎予年加耄不足以言文力辭子善之請而其言益勤因濡毫而爲之記

朱氏家慶圖記

浦陽江上有朱仲賢氏年埀七十而其壽母尢夫人則歷九十二春秋矣猶康寧飲啗如恆人當序和適壽母出坐鞠隱堂中仲賢率家屬分立左右稱觴爲驩州裏觀者莫不徘徊嘆慕縣校官張君正卿獨曰是亦希有事也不可以不識命畫史作家慶圖裝禠成捲持示金華宋濓指曰鶴髮埀領神色恬康危坐榻上者壽母也其右方帶襞積冠張拱前趨而角巾三人從子男子也五冠者與一童子列其後者孫也二兒挾冊徐行自語顧語者曾孫也其左方盛服而參差立者四子婦也三兒二大一小大者攜小者行手中執鞠花者曾孫女也重立於右上二抱嬰孩一獻桃一捧茗甌者四孫之配也一俯倚榻上一牽壽母衣一熈然侍立其側者三孫女也指畢合而計之凡二十又八人且曰先生史官也其言信於海內願爲序而傳之嗟夫壽之爲言久也最人之所不可得也然亦有得焉而防然索居者非壽也又有得焉而謀不及朝夕者非壽也又有得焉而左右不能孝且養者非壽也又有得焉而體尫气羸十日九疾者非壽也又有得焉而禍患疊嬰中心靡寧者非壽也今壽母享此髙年尊安無疾孫子秩秩皆能盡養家道丰裕心志怡愉是無五者之失而有自足之樂矣得不爲希有之事乎正卿之爲是舉宜也非過也且昔人之所至願一則曰壽二則曰壽非惟欲乎己又且祝於人豈不以壽出乎天而非人之所能乎設或有之誠可歌也己吾婺素號文獻之邦振黃鐘之鏗鍧剪毛羽之紛蕤者比比有之其能爲仲賢撰爲賦頌矣乎

戴亭張氏譜圖記

張出自姬姓靑陽氏第五子揮爲弓正始造弓矢寔張羅以取禽獸主祀弧星世掌其職賜姓張氏周宣王時有卿士張仲其後裔事晉爲大夫張侯生老老生君臣君臣生趯趯生骼骼孫曰抑至三卿分晉張氏事韓韓相開地生平凡相五君平生良字子房其孫子實蕃分布四方有安定範陽太原南陽燉煌武上谷沛國梁國榮陽平原京兆淸河等四十三望大抵皆良之裔故唐初定淸河爲乙門其所由來者逺矣句容戴亭張氏自汴而遷則始於大理評事要皆出於四十三族之中屢更兵燹圖譜喪不能言其爲防世評事生謙三傳至邦寧邦顯邦寧生孝仁孝榮孝仁生景逢景逢生應珍應蘭應珍生鄕貢進士志禮孝榮生溧陽學諭景先次元英景明景先生應開應熈元英生玉山教諭應辰金壇稅務副使應麒次應麟應時應麒生四子遂遷金壇應麟生志逺志逺生文賢文賢生允鄰允達允成景明生應和應和生志頴志頴生文原文原生伯常邦顯生日升日升生思恭思恭生云霓云霓生天麟天錫天福天錫生文昌文昱文圭文昱知靑陽縣自謙逮今十有二世析爲三十四支而族屬之眾將數百人當科目之興也以五見其揀試者各有其人冠衣濟如劍佩鏘如諭道徳而談唐虞繽紛而舒徐人或造之但見其棟宇鱗次術徑交羅朝夕循環於詩書爼豆間竟迷其西東故鄕之稱望族者一則曰戴亭張氏二則曰戴亭張氏云先是應和嘗於譜廢之餘搜采而圖之未盡其詳而歿其孫文原出而補其闕請序於申屠推官駉未防又廢於兵文原之從子允達恐愈久而愈忘也乃以耳目之所記疏其大槪來謁於予曰先生有職於太史氏其言必見信於世幸不鄙而文諸碑予因不辭按史表之法書而遺之鳴呼圖譜局之不見卽令史之不設大小宗之法遂廢而弗之講允達能惓惓於圖譜之亦可謂賢也己允達有士行尢致謹於先世遺文裝潢成捲而珍襲之其於崇孝廣敬之道蓋有知無不爲云

西甌黃氏家牒記

黃本陸終之後受封於黃若春秋所書黃人是也其後爲楚所防防居江淮間以國爲氏在宋之季有諱定者家揚之六合爲兵馬副都監元兵攻揚定同大將與之鏖戰敗績挈妻孥逾浙江居處之龍泉防襄湣公索多帥師攻處定復隨州兵出戰至九里潭力屈就擒索多命禠其衣反接於樹彎弓而向之曰速防速防不防矢貫汝心矣定毅然弗爲動定季女南金聞之獨泣曰女子緩急無用理誠不誣妾𨿽不才忍見父入鬼籙乎乃脫簮珥蓬首垢面走馬謁索多曰將軍平江南一才一藝宜不忍棄妾父有大將之略柰何寘之死地卽死愈堅他敵心於將軍甚無益也故妾含恥來言將軍茍不聽妾請與父同死誓不獨生也索多義之卽命釋其縛俾麾下同掠地閩中權授忠武校尉建寧路下千戶且命統精兵擊延平之沙縣定嘆曰吾宋臣也不能死其顙有泚矣柰何加兵向之乃引疾固辭寓建寧之甌寧將終老焉後五年復擢泗州五河縣尹階承務郎未及代又棄官歸以壽考終葬城南蓮華池上定娶某郡連氏生四子世部世衡世得世虎世衡郢復翼總把總把軍職也世虎有勇力能以手握巨竹破之世衡獨有後餘皆無傳世衡亦娶連氏生三子義夫老柱細良歿葬壽山之原義夫字世忠娶建安陳善足生四子同壽眾嘉如蒲普保歿葬聖佛壇之岡同壽眾嘉蚤夭如蒲字子謙娶建安張鼐生四子仁義智貴仁字淵靜以易經舉鄕貢進士名列第四以溫純能詞章選爲太常贊禮郎階將仕佐郎娶泰州張惠義字永宜智夭貴字用和王氏出也普保字居徳年十六郡庠私試輒先列己而深通易經應書鄕闈遂有薦於朝者授忠州鄷都丞娶某郡張淑壽生二子炳烔炳蚤夭老柱好武藝娶某氏生一子閭其所習如其父歿於軍細良娶某氏生一子某初義夫旣歿如蒲八歲普保四歲家事絕艱辛陳氏以黃乃宦族冰雪自守越五年其外伯父馮翁力奪其志適裏之同姓黃淸字寒潭實桂甫之子宋孔目官某之孫鞠育二子擇名師傅授以詩書不翅親父二子亦感其防能孝養之生事葬祭終身無違者淸之弟淨旣生子瑉瑉復生子福慧矣孔目之宗當不墜如蒲乃還奉五河君之祀其子仁嘗從予學明經間其家牒使後人有所於考請予序之予聞氏族之學昔人所甚重所以明同異辧親疎別是非也蓋气血相貫喘息相通惟正系之傳則然儻以他氏參之此卽莒人之防鄫不可不愼也寒潭固同姓其家承旣有其人子謙之自禰其父斯近禮己況五河君以武顯而居徳及仁方以詩書起家易武以文尢可見能亢其宗者其顯融蓋未艾也故弗辭而爲之記詩有云子子孫孫勿替引之黃氏之後人益思其自愼者哉

兪巨川墓記

余致政家居澄坐於靜軒中日與造化者防凡文墨之事一皆謝卻忽伏龍山海禪師金華童子陽同麗水兪原善連翩而踵余門禪師爲原善而致辭曰原善名善衞居括蒼之麗水其先有諱徳者嘗爲松陽校官自是以詩書爲業校官生義義生通通生明家道𨿽寖裕而惇龎朴茂不爲外物而遷朝出耕暮歸讀古人書柔仁自持與人語惟恐傷气尢懼卒不啻避虎狼足迹未嘗至公門科繇之應求豪有力者兼之貨賄隨其所命不敢出一言較多寡幸其見聽輒閉戶自詫曰吾屬無患矣明生淶字巨川年未弱冠見祖父失之太柔慨然曰茍持此而不變其尙足以立家乎或有事州縣巨川奮身直前揖拜上官皆不逾於禮節吏欲爲姦利輒窮根柢不使其滋蔓凡有所期防朝受令逮日落卽集羣豪相戒曰是子才智兩全不比其乃公可欺吾當謹避之爾自是其家安輯雞犬亦不驚貲業益致殷盛然篤於倫品嗜善不厭仲弟巨淵遘風癇之疾巨川晝夜憂如己有之聘醫治藥殆無虛日至於烹錬火必躬親視之及巨淵亡撫育其二子尢有恩意鄕鄰之中孤嫠者耄且病者困窶無依者振之卹之惟恐有不及兪源有橋二所曰利涉曰康濟溪水暴悍旋踵輒敗壊巨川憫涉者告病皆重建之如履平地去家十里所慧力古招提在焉蕪廢不治而荒榛沒人巨川爲造殿堂門廡莊嚴像設無不畢備具疏延碧潭澄師主持寺事復施毗盧藏經以實之樊嶺仁寺棟宇𨿽隆而浮屠氏諸像未完巨川召良工摶土造之始稱其伽藍之制其存心爲善大率類此年六十三以至正乙未六月十日卒於家某年甲子某月日葬於北山之麓巨川娶陳顏二氏男四人長卽原善有學行嘗從許文懿公門人逰仲父巨淵喪在淺土原善造穴於父墓之側奉而藏焉乃捐私錢築孝思庵買田若干畞入其租以供祀事錙銖不以煩仲父諸子鄕人士稱之次善麟次善詵次善護女三人湯源吳華髙聽其婿也孫二人某巨川爲人外剛毅而內惠遇事以誠略不尙浮藻知儒術旁通醫藥卜筮之學嗜義如嗜利今不幸己矣原善慕太史公名非一日無以自通於執事謹介吾儕爲之先容願太史公畀矜之賜以冢上之銘也於是原善出再拜其有請如前而加切焉余與誠意伯劉公伯溫禦史中丞章公三益嘗同朝二公皆括蒼人毎品評鄕邦人物輒稱曰麗水兪巨川仁人也其家世以積善稱余固己聞之矣今原善之至復知詳焉然爲善者當有後非惟巨川能亢其宗而其後裔食前人之報者當未艾也爵祿之來夫孰禦之哉予不辭而爲之銘銘曰彼悍如狼我仁如麟彼𨿽嚚嚚我則振振所以才智鐘乎後昆家有餘慶恆在善人紫綬金章行當大其門

金溪縣義渡記

撫州金溪縣南若千里旴水與淸江合流入於汝名曰東溪其地爲四達之衢人之所負物之所載咸出焉溪廣不可梁必籍舟亂流以濟當气升水起篙師艤櫂以徼金錢逾時不能遽涉或水落气縮冰霜寒沍類掲跣以進若履刀防然人病之溪濵質行士曰何有華惻然以爲己憂伐堅木造舟寘諸衝往者聚數十人輒渡之來者亦然割田食舟子自朝抵夕不敢斯須逺去舟敗更新之周語曰辰角見而雨畢天根見而水涸雨畢而除道水涸而成梁此有司濟人常事爾初不責民也有華以編氓能佐官政之不及可不謂賢哉有華字祥瑞周窮扶難甓塗架橋其事蓋不一而足云

天臺廣濟橋記

天臺縣西二十里有山曰鷓鴣二水發源其間合流至長洋復折而西與大溪匯然後滔滔東逝當夏潦秋霖水驟進气勢奔突咫尺如隔胡越里人壘石爲小橋不能殺水怒竟蝕而去邑大姓洪紹生憂之乃集子姓與謀累址於淵鑿石於山犬牙相函魚鱗宻比架爲髙梁崇以尺計者二十有五修倍之翼以石欄與橋相齊甓東西兩隄各二百尺有畸傍築庵廬三楹間招浮屠惠澄者守之始事至正己亥之三月訖功於庚子之十一月費錢一萬緡夫工一萬一百橋成隱然如虹霓跨空而収截險利涉之效下視飛濤如履袵席遂名之曰廣濟云予聞橋之名始於殷至秦漢多異稱以其有小大之殊而濟人之功則一也世道陵夷使拔一毛以利物則怫然怒其視紹生一門見人病猶己病者防何人哉嗚呼若紹生者亦可謂惠人也已昔蔡防記萬安渡石橋不過一百二十二字又葉正則作利涉橋記乃六倍之予斟酌其繁簡而爲斯記俾刻焉紹生字傳可其先有諱漢者唐末自浦江海塘來遷世多儒至紹生益力本尙義其子曰居安居易居息侄曰夢能濟浩福翁祿翁居易卽來請記者今爲國子生云

武石記

吳興林君靜嗜道家言事武神尢謹一旦出防虎林忽遇羽客髽防而方瞳揖林君曰吾與子生同裏何遽防之邪問其裏居姓名笑而不答彊之則曰乃李自然也客鼇峯之紫陽庵言訖飄然而逝未防夜夢羽客持與蛇施施而來謂林君曰子能往鼇峯乎吾遲子矣林君異之翼日遂行旣至逢蛇出洞中己而不見林君因斸地獲石類鳬卵圓且黝滌而視之武神黃帕首按劍坐雲中蛇在下衣袂翩翩如淡金色背文外爲墨緣其內正白別有墨昻首行蛇絡之所現之像毫末備悉𨿽善繪者不是過也林君獲之讙曰此吾之徴亟往庵中覓羽客無有也乃懷石以歸畫成二圖徴余爲之記余聞天地之運二气絪緼自色自形其變孔神惟其孔神凡人心思之所能及者物具有焉且武之稱見於禮經其爲軍陳以象天也蓋黒也北方之色也武蛇鱗甲之象也取其能禦侮也未聞有所謂神也迨於宋初避聖祖諱始易爲眞其名眞武以爲神手按劍而足躡蛇殆起於道家傅防之說乎其傅防固也何爲圓石之中果有顯像之異乎夫石與天地俱生而傅防者後代也又何爲乎脗合無毫髮之爽乎將神變不可測者偶與之合乎抑事之未見己兆於先乎不特此也梓潼之有神亦非古也天歷中有官於麗水者曰韓氏亦獲石石文有神戴席帽乘白騾揚鞭而行一蒼頭後從其與林君所獲無大相逺者不知果何爲而然乎豈理之常者可以推理之變者誠不可致詰乎人心至靈一念之感其小者艸木或無根而生華其大者日星或退舍而見異況天地間之神出有入無坱圠紛紜又何所不有乎欲徇小夫之末智而致疑於造化之所爲可不可乎今林君之爲人沈潛而有守而事武神又甚謹其必有所感而致於斯乎所謂同裏及李自然云者蓋示萬物之裏同出於自然知同出於自然則大道可致大道可致則神當在林君之心而不在於石矣林君勉乎哉林君勉乎哉林君字子山靜其名也以瑤臺史爲之號博學通文詞見羽客以洪武元年八月二十五日入夢則是月之晦獲石乃九月之朔云

靈洞題名後記

蘭溪棲眞院靈洞題名乃齋右史範公端臣乾道五年己丑季秋二十三日所書潘慈明志右史之墓謂其篆楷艸皆造於妙今觀遺墨其言實有不誣者矣然其所題之名凡四曰韓無咎者龍圖閣學士南澗公元吉也曰範元卿者卽右史瀫水人曰呂伯恭者金華東萊成公也曰曽正中者章貢文淸公防世之諸孫也曰無咎之子淲者淲字仲止文學追亞其父父號南澗人因稱其爲澗泉也蓋成公爲文淸之外孫視正中爲內外兄弟南澗實成公之外舅而右史又成公之親友故相與同爲此逰他瑣瑣者要不得與之也成公時居母曽夫人憂至是年二月從吉防妻韓氏物故已八年於是南澗復以次女爲之配其如徳淸行親迎之禮起自五月二十日至八月十一日始還以韓夫人廟見南澗父子及正中同來於婺者豈或爲昏事之故邪初成公之伯祖父中書舎人本中親傳中原文獻載而入南僑寓信之廣敎寺己而文淸辭廣西運判亦來居之文淸則孔文仲武仲之甥劉器之胡康侯之髙第弟子二公學甚契故以女妻舎人從子倉部郎官大器卽成公之父也南澗出於雍丘桐木之韓後寓廣信其先人少師持國與程洛公司馬溫公呂申公爲友而南澗能紹家學爲一代冠冕右史則從叔父香溪先生浚學經而深於性理者也有若四君子之所學其家世淵源師友傳授尙班班可考見當其徘徊山水之間特欲發舒精神而涵泳萬象之妙非比尋常之逰衍而已也院僧介眉上人嗜古特甚毎撫壁間題識不勝髙山仰止之思仍慮漫滅不存礱巨石勒置廡下介義空勝公求予記之因爲疏其梗槪於下方至若續題乃右史之弟兪之筆實紹熈三年壬子距前題己丑已二十有四年而四君子者皆作土中人矣自壬子至今至正丙午又一百七十五載人事之變遷者何可勝道惟有徳之士其名弗磨見之如存不知其亡也覽此者其亦思有以自立也

蘭亭觴詠圖記

蘭亭觴詠圖一卷相傳爲李公麟所畫觀其運意狀物極有思致似非公麟不能先畫蘭亭一所俯臨淸流上甚幽靘四面皆簾簾半捲旁周欄楯中設方幾幾上研墨各一紙三二成軸一布幾間有美丈夫坐幾後冠竹籜冠服大布衣右手操翰防然若遐思疑羲之艸序時也後列二童一侍側一吹火鼎鼎水沸將瀹湯前一童傍欄睨溪溪中白鵞三一去一反顧一飛起波面厠二鵞間溪上皆崇山峻嶺有水自中出三級水西寘酒尊四一童左手執袂右入尊勺酒一童執觴一童執壺夾左右立尊前有案列觴五觴各有舟如荷葉二童執觴流於溪一童傴立其後舉觴次第授之旁有小梃觴泊岸觸之使逝又西有石磴磴上覆舟一列觴三一童執壺注觴中一童取酒盜飲次畫郡功曹魏滂右將軍王羲之滂左執捲回顧羲之伸右手欲受卷觀羲之左持捲授滂未授右執翰凝視若將塗竄然風流之狀猶可彷佛想見次畫散騎常侍郤曇左右手展捲自誦次畫榮陽桓偉余杭令謝藤偉坦腹坐左手掀髯气甚豪右執捲猗大帶間藤觧襟盤礡詩思久未屬握拳作欠伸勢次畫侍郎謝瑰左持捲當膺右握翰撫膝上次畫王凝之潁川庾友王渙之凝之兩肩左手埀硯側右執捲授友友袒如凝之方軸紙作捲卷末紙參差以掌齊之渙之袒如友兩手抱膝防吟次畫行參軍事卭丘旄袒裼如渙之伸一足坐舉手取觴飲次畫余杭令孫統瑯琊王友謝安行參軍曹茂府主簿任凝統翹左足義兩手著膝安翹右足左手壓硯令不動右揩墨作汁二人相向坐茂兩手執紙直埀輾轉軸之凝袒衣露左臂壓膝上翹一足如統旋首顧茂目光炯然次畫左司馬孫綽斂衽危坐若泊然無所爲者次畫潁川庾蘊年甚耄坐久思起右手據地一童挾左臂扶之次畫行參軍楊模衣半單足起立屈一足揚雙袖向前翩翩如舞次畫王獻之王肅之鎭東司馬虞說任城呂系府主簿呂綿獻之襟袖半敞埀右手著地左按膝肅之困睫不可擘一手撚紙作鍼刺鼻令說袒半衣兩手展捲讀系向說右手據席左繞出背後閣膝上臂露者半俯身就說作聽狀綿足心並翹一足兩手持捲夾膝身防側次畫參軍孔熾坦腹仰靣視霄漢翹一足左持捲枕膝右據地傍一童伏溪防以小梃致觴欲飲熾次畫參軍劉宻袒衣坐左手執袂右入水防波動指間前有觴泛流而下欲取之旁有覆觴流去次畫王之永興令王彬之郡五官謝繹王防之之展捲斜視露左手右不見彬之與之對肩坐伸手借捲繹亦埀左臂右執翰壓臂臂癢將搔之防之左擎捲至觀右操翰欲冩未冩次畫府功曹勞夷行參軍徐丰之夷丰之相向夷左執觴右手夾觴側若獻丰之丰之面仰視揎袖至腕上勢粗甚右手向身北取觴似欲酬夷者次畫長岑令華耆右執觴未飲左撚髭旁睨丰之洋洋有喜色次畫徐州西平曹華右執捲側身欲讀左手隱次畫王蘊之鎭國大將軍掾卞迪司徒左西屬謝萬彭城曹諲任城呂本蘊之箕踞坐交臂兩膝間一握拳一舒掌掌覆拳背迪半欹舉手迎觴欲取萬肩半坦左按紙右在肘下側目視迪諲伸右足左持觴顧本本翹一足屈臂拄膝持翰貼耳上頭防仰若苦吟者次畫上虞令華茂山陰令虞谷中軍參軍孫嗣茂袒肩右執翰埀下欲擲轉首共谷語谷袒衣與茂同右持觴浮茂嗣拊掌大笑一足踞次畫陳郡袁嶠之行參軍王丰之丰之展捲仰首讀背防傴嶠之雙掌相向舞似對之擊節者次畫二埀桞夾石橋橋有扶闌二童度橋上一持器疑貯觴者一倚闌防手指溪中溪左右各一童操小梃邀觴舟收之其側有覆觴二舟兩別有一童出桞下身半露自蘭亭至石橋溪水詰曲流如龍奔溪右二十人溪左二十有二人其中冠者十有二人巾者三十人衣皆褒加紳各地坐借以方裀或熊虎皮研紙墨筆各具有詩者各系人傍兩篇成者十有一人一篇成者十有五人不成者十有六人其狀人人殊誠可謂善畫者己今去永和癸丑不翅千有餘年計其一時人物之盛淸標雅致浮動於左尊右俎間猶可卽此圖以想見其事然而俯仰今昔時異世殊崇山峻嶺固不攺於舊而昔人果安在哉後之人欲見有不可得徒想象於圖畫中亦足悲矣噫世間萬事往往如是是何足深道惟辭章勞烈足以傳世於無窮其人𨿽死猶不死也如王謝諸人是己使公麟復生尙得描貌之乎予見此卷於友人家因借歸記其事如右時一觀焉則有不勝感慨者矣

饒氏杏庭記

臨川曽先生旦初助教成均嘗以其鄕友饒君孟持杏庭記爲請予年逾六望七精神衰耗四方求文者接踵於門心極厭之則作而固辭先生之請至六七而不倦予以先生有學之士其言之勤如此意必有所屬因詢其詳先生曰孟持故詩書家其先祖手植文杏一章於所居之西兵燹之餘風枝露屹然蒼煙中疑有百靈訶衞之者孟持因樹亭其側名曰杏庭然孟持之意非以爲觀美也惟汲汲乎先祖是思當春陽和煦生气鬯達自本而末咸周流而無間則思其與道爲體精神發舒無往而不在也秋髙气淸葉脫而色不澤所謂歸根復命返於沖漠則思其順時斂藏不誇能不矜寵也朝露其沐浥乎其容則思其盥漱而興正衣冠而屹立也夕颸作涼冷然其音則思其出坐中堂若誨語之初聆也一動靜一云爲之間見杏則如見其先祖焉所以聳動其心志警戒其昏惰者大有資於學功視彼拈葩摘艷以爲耳目娯者其可同日語哉此誠有關於彛倫之重不避再三之凟職此故也予聞之嘆曰孟持亦可謂孝子矣乎昔者召伯循行南國以布文王之政或舎甘棠之下其後人思其徳尙愛其樹而不忍傷矧先祖手所親植者乎宜乎孟持之不能防也孟持不忘於杏且如斯則夫手澤之在書口澤之在桮棬其所感又當何如哉孟持可謂孝子者矣𨿽然逺取於物不若近取諸身孟持之身內而心膂外而發膚非先祖一气之所分者乎一气之所分則是身乃先祖之有也葆嗇失宜非孝矣登髙臨深非孝矣言行弗擇非孝矣忠節有爽非孝矣涖事不勤非孝矣孟持可不愼乎𨿽然杏一物耳孟持以先祖手植如或見之則其於身殆有不言而諭者矣予之云云不置無乃過於思慮矣乎先生曰子之言善不專爲孟持頌

重榮桂記

廬陵周氏奕葉以書詩爲業有字孟聲者與其子學顏皆以文鳴薦紳間故廬在吉水之泥田邨門墉之內桂樹一章扶疏而離褷晝日成陰縱橫可二畝逺望之童童若車蓋然元至正壬辰紅巾盜起廬舎皆化爲煨燼桂亦焚死剪取其枝柯爲薪惟獨存越五年甲申桂忽發緑芽膚間已而怒長不數年間蓊郁若云布東南有小桂者二亦壊於兵至是萌蘗出自根柢枝葉沃如也閭師裏尹過之防手指曰此非祥也妖也物反常則爲妖烈火之所焮炙津枯於內枝焦於外生意安能貫之生意不貫而萌蘗惡乎生茍謂其生爲祥則倒竪之槐僵起之桞不亦祥之大者歟或曰非也此祥也天地之間有開必先其機之動間不容髮萊公之感挿竹生筍田氏之聚枯荊再華蓋艸木最得气之先者也大化流衍占盛衰者毎於斯觀其兆焉唐人以擢第者爲折桂此殆周氏科目之徴乎二者之論久未有所定國朝洪武戌學顏之子仲方以明經舉於鄕防試南宮除侍儀使出爲中牟令以政事聞然後始知桂之重榮非爲妖也實祥也予嘗聞之人事之與天道誠相表裏有感必有應始終循環無窮今以玆桂徴天而驗人其祥固無疑者然而君子之論祥當在人不可使物得以專之仲方益率徳勵行使徳馨逺聞旣以華其躬又以燾其後人周氏之興其殆未艾也歟系之以詩曰維桂之良其色中黃其气苾芳有士治經藝之於庭比徳之馨帕額執殳來我廬桂亦變枯椔翳屹然自踵至顚气絕弗聨胡彼緑苞怒長如毛有華其膏日益以崇車蓋童童敷陰正濃大化絪緼何屈不伸瑞應之純孰讙孰呶爲祥爲妖匪徳曷要徳將何徴搴其芳榮以契其眞天昌其家悴而復華厥兆孔嘉勿剪勿傷是培是封沃以靈漿君子有云瑞當在人其福乃臻我陳我詩其辭則梔匪頌以規

渤泥入貢記【渤泥國表附】

濓承防禁林日福建行省都事沈秩來謁曰洪武三年秋八月秩與監察禦史張敬之等奉詔往諭渤泥國冬十月由泉南入海四年春三月乙酉朔達闍婆又逾月始至其國國王瑪珨穆特沙僻處海中倨傲無人臣禮秩令譯人通言曰皇帝撫有四海日月所照霜露所隊無不奉表稱臣渤泥以彈丸之地乃欲抗天威邪王大悟舉手加額曰皇帝爲天下主卽吾之君父安敢云抗秩卽折之曰王旣知君父之尊爲臣子者柰何不敬亟撤王座而更設薌幾寘詔書其上命王帥官屬列拜於庭秩奉詔立宣之王俯伏以聽成禮而退明日王辭曰近者蘇祿起兵來侵子女玉帛盡爲所掠必俟三年後國事稍紓造舟入貢爾秩曰皇帝登大寶己有年矣四方之國東則日本髙麗南則交阯占城闍婆西則吐蕃北則古諸部落使者接踵於道王卽行已晚何謂三年王曰地瘠民貧愧無奇珍以獻故將遲遲爾非有他也秩曰皇帝富有四海豈有所求於王但欲王之稱藩一示無外爾王曰容與相臣圖之又明日其相王宗恕來曰使者之言良是請以五月五日成行闍婆有人間王曰蘇祿來攻王帥師卻之今聞歸誠中國無我闍婆矣王惑之秩復走見王王辭以疾秩大言謂宗恕曰爾謂闍婆非中國臣邪闍婆尙稱臣於爾國乎何有使者朝還天兵旦夕至𨿽欲噬臍悔可及乎宗恕悚然曰敬聞命矣乃入白王王大防其屬共議遣亦思麻逸等四人入朝臨發王以金佩刀吉貝布爲贈秩毅然辭之王顧近侍曰中國使者亷潔乃如是邪闍婆來人誅索毎無厭況彊之而不受邪爾曹宜效之秩以渉海萬里不可以無紀乃與敬之各賦一詩王大恱書於板中懸之旣與王別舟行至海口王又惑左右言令人與亦思麻逸曰使者不受刀布爾等必不還矣秩恐王不諭復走王所反覆譬曉之王曰使者之言如此予中心釋然矣王舉酒爲別酹地祝曰願使者蚤還中國願亦思麻逸蚤歸敝邦秋八月十五日還京師十六日以亦思麻逸等入見錫宴於防同館已而遣歸寵賚其王甚厚云其所貢物鶴頂生玳瑁大片龍腦米龍腦黃蠟防眞諸香其表用金刻畨書彷佛如回鶻書其文鄙陋不足觀皇太子牋用銀牋文與表相類其地炎熱多風雨無城郭樹木柵爲固王之所居若樓覆以貝多葉王綰防祼跣腰纒花布無輿馬出入徒行城中人不滿三千家多業漁剪髮齊額婦人衣短衫僅蔽�背腰系花布散髮跣足其物產只吉貝黃蠟防眞筒玳瑁檳榔煮海爲鹽榔漿爲酒無稻麥捕生魚鰕蟹食之兼食沙糊沙糊者取樹實爲漿澄漉膩如粉食之能不饑食無器皿以竹編貝多葉爲之食畢則棄之畨書無筆札以刀刻貝多葉行之事佛甚嚴以五月十三日爲節國人亦於是日作佛事若有燕饗則刲羊豕雞鵝鳴鼔擊鈸以爲樂此其大凡也先生職在太史願爲詳紀之以昭聖化所被之盛濓聞渤泥在西南大海中所統一十四州去闍婆四十五日程去占城與摩逸各三十日程去三佛齊四十日程歷代未嘗朝貢故史籍不載至宋太平興國二年其王向打始因商人蒲盧歇遣使弩使副蒲亞利判官哥心等賫表來貢元丰五年二月其王錫麻喏復遣使如前日後輒不聞元有國百餘年亦不復至方今聖人在上威徳之所被無逺不屆璽書一頒輒稽首臣順稽之往古允謂過之至若秩等奉宜徳音辭令所加足以詟服其心亦可謂不辱君命者矣其事冝書以俟他時國史者采焉秩字仲庸湖之烏程人敬之字某某州人二人恊心謀慮無役不偕故卒能成功云表文云渤泥國王臣馬合謨沙爲這防年天下不寧靜的上頭俺在畨邦裏住地呵沒主的一般今有皇帝今有使臣來開讀了皇帝的詔書知道皇帝登了寶位與天下做主俺心裏好生歡喜本國地面是闍婆管下的小去處怎消得皇帝記心這防日全被蘇祿家沒道理使國將歹人來把房子燒了百姓每都喫害了托著皇帝詔書來的福喜得一家兒人沒事如今國別無好的東西有些不中的土物使將頭目每替我身子根隨著皇帝根的來的使臣去見皇帝願皇帝萬萬歲皇太子千千歲可憐見休怪洪武四年五月渤泥國王臣馬合謨沙表

蜀墅塘記

義烏縣南四十里有塘曰蜀墅焉周圍凡三千六百步東西北皆岸山山之水合七十二流入於塘而南出南有蜀山突然中起昔人因據山作隄障水以漑田山之東其修七百尺有奇廣如修之數而殺其五之四深如廣之數而又殺其三之二山之西其修如廣之數而稍加彊焉隄之中刳木爲三竇以泄水水之所漑田至六千畆而嬴至正四年夏水暴而隄壊田遂不稔丹溪朱君震亯憫農之告病也白於縣縣尹周侯自彊爲下其事命雙林巡檢張某來視役震亯遂盡召有田之民履其畝而使之輸其力薦貨有差復出役夫之功一千以爲眾倡眾悅趨之一聽震亯之經畫補其闕遺增以崇髙築其址加辟而漸殺其上隄之西埀鑿石爲斗門視水溢亁而時畜泄之門之上架徒杠以便行者木竇易壊則易以堅石且定爲髙下之穴使欲水者先後有程而不紊復懼歷嵗之久而隄弗固也請於掌堂事者中析粥魚之利而嗣葺之凡用錢四千緡夫一萬功經始於五年秋八月庚申逾三月乃告成裏耆朱仁傑等來謂濓曰震亯之興是役也初無一弓之田以徼塘利其夙夜盡瘁而不舎者果何爲哉凡欲利吾農也我不敢忘願吾子記之濓聞海陵胡公瑗之在湖學也置經義治事之齋敎授諸生至於水利之屬亦無不習而通之故其門人皆有適於大用今震亯之學出於金華許先生謙先生之六世祖實嘗從海陵防其家學相傳至先生爲尢盛宜吾震亯見諸行事者有足觀哉世之人方髙談性命以聾世瞽俗聽之𨿽若可以有爲一遇小利害輒顚倒衣裳不知所措視震亯無所爲而利民者何如也盍亦知所警哉震亯字彥有長材縣嘗下括田之令惟震亯行之無擾云

江乘小墅記

部使者髙昌君近仁𨿽嘗顯融於時而翛然有山林之思往往吞云吐霞形之於詩詩不足以泄之復寓之於書糾蟠飛騫神蛇蟄而渇驥奔書又不足以盡之復和墨圖竹君之形容淋漓蕤綏生色照人恍然如臨淇川之陰然而逸韻曠情非標雅之居無以遂其潔故君宦轍之所至必營別墅以自休焉近者持節江乘仍卜城北之地而作之初其地蕪廢己久頽垣敗壁漂揺風雨中羊牛犬雞之迹交錯於其上君剪荒剔翳別運新意或革或因而各適其度匡竹爲藩敞以兩扉自扉而入有曲軒覆以生莎中虛可容六七人木榻橫陳映雪時晴宜臨右軍書曰映雪軒軒右折而北一室窪深類嵌巖上下皆塗以堊白光爛爛如銀人目睛曰雪洞洞左辟圭門中鑿小池漫以甓四壁圖海波有噴湧突起之勢手捫之方知其平池左通竇於墉外受湯可作浴事非浴時梁以巨版可聽琴可坐而奕曰天地一息或取山中白石湘之又名煮石窩窩南有奧焉其制一如雪洞畫偃蹇怪松臥寒煙濕霧閒觀之毛骨瀟爽可擁氊而吟曰雪松巢出巢過小廡翼以欄檻兩傍可列坐曰云艭艭之北築圓基圍以鉅竹織葦而苴以泥其顚通一竅以泄天明結銅絲爲羃承之冒以油繒東西北三面有竅如其顚障之以白間錬梔液而黃其四周可據鑪而飲飲後可畫曰橘中天以其首末閷而中肥其形肖繭又更之爲繭甕甕之西偏列圖書左右閒謐靜巖不聞人聲可以擢神扄而契道機曰淸閟室室之南有屋兩楹前附方池環以菊本當秋髙气淸時離離黃金錢若新鑄者秋水無波倒影入其中星燦霞明無不可玩君一切置之獨瞻檐前白雲英英西飛思親之不可見然泣下因命之曰望云堂所以志也凡堂之得名者十而重其二薦紳先生旣各爲之文君間謂予曰子幸一辱臨之知吾居之悉者莫子若也願爲我書焉昔王左丞維文采蘊借爲一時之冠嘗營別墅於輞川若華子岡若欹湖若竹裏館若栁浪若茱萸沜及辛夷塢羅列後先維咸標之以嘉名日與客詠歌其間懷和衝或作艸書動入能品輞川叢竹龐龎時出秀色撩人維復寫其雨態風情至今獲者如見魯之璠璵𨿽當時史臣爲維傳者亦載其事加詳自沈酣富貴者言之惟聲色防畋之樂是耽孰肯怡情於物外乎如維之賢殆不可及己於戲豈知七百年之後君之事乃有近於維哉抑予聞之維於防歷諸處𨿽愛戀之不少置不過各賦一詩而已今君則命才大夫分記之後俾予合記之則又維之所未有也君不爲尢賢乎哉予故長言之俾後之史臣傳君事者有采焉爾君善談論出史入經聽者纚纚防倦長於政事而於典章制度之學尢精以不系於記也皆略之

貞一道院記

貞一道院者浦江戴君性中所建以奉武神者也初性中嘗習法令於江浙行中書有事如金陵舟渡大江至中流忽黑風吹舟蕩搖欲覆幸不覆而水入者二尺防天大寒冰生衣上淅淅有聲如此者三日夜風旣不止又不能火食惟取醇酎飲之俟死而已怖中計無所出乃北向稽首號諸神曰神當有以哀我卽使我無死誓作宮以報神休時夜正黒有天光自檣端下爥燿然如燈髣髴見黒衣神披髮按劍以足蹴舟迅行如飛迨明己薄江岸噫亦異矣儒者之正論恆以爲武乃北方七宿之象而傳記之所謂也或曰與蛇也古之人出師必象天文而作陳法故畫蛇於旐而與蛟龍之旂熊虎之旗鳥隼之旟並掌於司常議禮之家獨謂蛇爲武者則以其色之黒武則以其有甲能禦侮也武之見於用者蓋如此宋有天下尊崇聖祖以其嫌名郎故攺爲眞初非有所謂神也道家者流欲奇其事謂神有名字裏居一何悖邪性中之所見其有無未可必也濓則以爲不然沖漠無朕而萬象森然已具者非心之謂也心則神之所合無大不包無小不涵𨿽以天地之髙厚日月之照臨鬼神之幽逺舉有不能外者故其精誠所召揮戈指天白日退舍拔刀斫山飛泉湧地亦感應之常理耳何足異乎此旣不足異何獨於性中之所見而疑之乎世之好奇者旣聽於茫昧不可致詰之神而激者反之於正乂一切絕之於無有嗚呼不亦兩失也哉道院之額教主嗣天師之所署始事於某年某月日訖功於某年某月日費錢若干緡爲屋凡防楹間搏土象武神於中黒衣翩翩披髮按劍而坐蓋志所見也

文憲集卷四

欽定四庫全書

文憲集卷五

明宋濂撰

序【凡二十七章】

大明日曆序

洪武七年歲在甲寅夏五月朔日新修大明日曆成粵從皇上興臨濠踐天位以至六年癸丑冬十有二月凡戒飭之諄復徵伐之次第禮樂之沿革刑政之設施羣臣之功過四夷之朝貢莫不具載合百卷藏諸金匱副在祕書甲寅以後則歲再修而續藏焉嗚呼惟天立辟惟辟奉天其能混合三光五嶽之气者蓋可數也然挺生於南服而致一統華夷之盛自天開地辟以來惟我皇上爲然其功髙萬古一也元季繹騷奮起於民間以圗自全初無黃屋左纛之念繼憫生民塗炭始取土地羣雄之手而安輯之較之於古如漢髙帝其得國之正二也平生用兵百戰百勝未嘗摧衂以至繼天出治經綸大經皆由一心運量文臣武將不過仰受成算而已其獨稟全智三也欽畏天地一動一靜森若神明在上及至郊祀存於心目有赫其臨甚至不敢仰視惠鮮小民復恐一夫不獲其所貪墨吏及豪黠之徒有加害者必威之以刑其敬天勤民四也后妃居中不預一發之政外戚亦循理畏法無敢恃寵以病民寺人之徒惟給事掃除之役此皆古昔所深患今絕無之其家法之嚴五也兵戎國之大權悉歸之扵朝廷有事徵伐則詔大帥佩將印領之曁旋則上章綬歸士卒單身還第其兵政有統六也嗚呼帝力難名度越前聖不可以一二識也今日曆所書籌略之運功業之著規模之宏逺其本蓋原於此矣然而史書甚重古稱直筆不溢美不隱惡務合乎天理人心之公無其事而曲書之者固非也有其事而失書者尢非也況英明之主不世出而記注之官遷易不常無以究夫聖徳之髙深臣同曁濂幸獲日侍燕閒十有餘年知之深故察之精察之精則其書也頗謂得其實而無愧玆因日曆成書謹揭其大要於首簡使他日修實錄者有所采掇庶幾傳信於千萬世也其總裁官翰林學士承防嘉議大夫知制誥兼修國史兼吏部尙書臣詹同翰林侍講學士中順大夫知制誥同修國史兼太子贊善大夫臣宋濂催纂官翰林侍講學士嘉議大夫知制誥同修國史臣樂韶鳯纂修官禮部員外郎臣吳伯宗翰林編修臣朱右臣趙壎臣朱廉儒學教授臣徐一防臣孫作布衣臣徐尊生其讐校謄寫則臣伯宗臣廉及鄕貢進士臣黃昶國子生臣陳孟暘開局於六年九月四日曆二百六十有五日始訖事云臣濂謹序

皇明寶訓序

皇帝繼天出治禦大歷服七緯順度九圍敉寧爰自龍飛之初以迄今玆金匱之藏歲益月增乃徇翰林詞臣之請纂修日曆以成昭代之大典粵洪武癸丑之秋八月甲申帝禦東黃閣召臣詹同臣樂韶鳯臣宋濂俾選海內文學之士開局西華門內相與編摩成書而命臣同臣濂爲之總裁九月壬寅臣等旣蒞事發所藏而繙閱之仰窺神機睿斷逺猶辰告足以明徵定保嘉惠邦家者充牣乎其間臣等因相與言曰日曆之成藏諸天府人欲見之有不可得者盍如太宗貞觀政要之書編集以傳詢謀旣同於是輯成四十類自敬天至制蠻夷釐爲五卷總四萬五千五百餘言皆從記注之眞不敢以己意輕爲損益云臣等竊聞之自古開基創業之君其設心也其慮事也周一言一動皆可爲天下後世法治忽所系甚爲不輕所以大舜有勑天之誡武王有衣鑑之銘埀示於後炳若丹靑歷代寶之用爲大訓蓋愼之至也肆惟皇上恭膺天命經營四方康濟兆民惟日不足故凡戒飭臣工訓誓將士出經入史亹亹弗勌必欲使其心領神防而後已嗚呼日月之無私也容光其必照焉雨露之無私也百物無不潤焉皇上法天而行覆幬無際恆恐一夫不被其澤故精神之所防訏謨之所定誠與虞夏商周之文相爲表裏非太宗所能企及此無他聖學緝熈內外一本於誠而太宗則飾之以詐術故也貞觀政要尙傳之於今則夫寶訓一書埀法於千萬世蓋無疑者非惟繼體守文之主所當朝夕誦詠以知創業之艱難而三事曁大夫誠能佩而行之亦可以盡安上治民之責矣翰林學士承防嘉議大夫知制誥兼修國史兼吏部尙書臣詹同翰林侍講學士嘉議大夫知制誥同修國史臣樂韶鳯翰林侍講學士中順大夫知制誥同修國史兼太子贊善大夫臣宋濂等上

洪武正韻序

人之生也則有聲聲出而七音具焉所謂七音者牙舌唇齒喉及舌齒各半是也智者察知之分其淸濁之倫定爲角徵宮商羽以至於半商半徵而天下之音盡在是矣然則音者其韻書之權輿乎夫單出爲聲成文爲音音則自然協和不假勉彊而後成虞廷之賡歌康衢之民謡姑未暇論至如國風雅頌四詩以位言之則上自王公下逮小夫賤莫不有作以人言之其所居有南北東西之殊故所發有剽疾重遲之異四方之音萬有不同孔子刪詩皆堪被之弦歌者取其音之協也音之協其自然之謂乎不特此也楚漢以來離騷之辭郊祀安世之歌以及於魏晉諸作曷嘗拘於一律亦不過協比其音而已自梁之沈約拘以四聲八病始分爲平上去入號曰類譜大抵多吳音也及唐以詩賦設科益嚴聲律之禁因禮部之掌貢舉易名曰禮部韻略遂至毫髮弗敢違背𨿽中經二三大儒且謂承襲之久不欲變更縱有患其不通者以不出於朝廷學者亦未能盡信惟武夷吳棫患之尢深乃稽易詩書而下逮於近世凡五十家以爲補韻新安朱子據其說以協三百篇之音識者𨿽或信之而韻之行世者猶自若也嗚呼音韻之備莫逾於四詩詩乃孔子所刪捨孔子弗之從而惟區區沈約之是信不幾於大惑歟恭惟皇上稽古右文萬幾之暇親閱韻書見其比類失倫聲音乖舛召詞臣諭之曰韻學起於江左殊失正音有獨用當並爲通用者如東冬淸靑之類亦有一韻當析爲二韻者如虞模麻遮之屬如斯之類不可枚舉卿等當廣詢通音韻者重刋定之於是翰林侍講學士臣樂韶鳯臣宋濂待制臣王僎修撰臣李叔允編修臣朱右臣趙壎臣朱廉典簿臣瞿莊臣鄒孟逵典籍臣孫臣答祿與權欽遵明詔硏精覃思壹以中原雅音爲定復恐拘於方言無以逹於上下質正於左禦史大夫臣汪廣洋右禦史大夫臣陳寧禦史中丞臣劉基湖廣行省防知政事臣陶凱凡六謄槀始克成編其音諧韻協者並之否則析之義同字同而兩見者合之舊避宋諱而不收者補之注釋則一依毛晃父子之舊勒成一十六卷計七十六韻共若干萬言書奏賜名曰洪武正韻勅臣濂爲之序臣濂竊惟司馬光有云備萬物之體用者莫過於字包眾字之形聲者莫過於韻所謂三才之道性命道徳之奧禮樂刑政之原皆有繋於此誠不可不愼也古者之音惟取諧協故無不相通江左制韻之初但知縱有四聲而不知衡有七音故經緯不交而失立韻之原往往拘礙不相爲用宋之有司𨿽嘗通並僅稍異於類譜君子患之當今聖人在上車同軌而書同文凡禮樂文物咸遵往聖赫然上繼唐虞之治至於韻書亦入宸慮下詔詞臣隨音刋正以洗千古之陋習猗歟盛哉𨿽然旋音以七音爲均均言韻也有能推十二律以合八十四調旋轉相交而大樂之和亦在是矣所可愧者臣濂等才識闇劣無以上承徳音受命震惕罔知攸措謹拜手稽首序於篇端於以見聖朝文治大興而音韻之律悉復於古云

洪武聖政記序

自古帝王創業埀統方有事於徵伐而於彌綸天下之治具勢或未遑及其大統旣集亦不過振厥宏綱而萬目未盡舉焉如漢之髙帝得國最正𨿽曰算無遺防而施之政令猶乏精詳故史臣贊之亦但云規模宏逺而已夫以髙帝之雄傑尙如此則其餘從可知矣洪惟皇上以布衣受天命蓋與髙帝同𨿽當開拓土疆之際停戈講藝息馬論道夜以繼日無一時之寧迨夫正天位朝萬國孳孳圖治恆若不足於是綱舉於上目備於下誠有非髙帝所可及是故郊廟以及百神之祭禮文咸秩則祀事嚴矣禦極之日卽立儲位以正靑宮則大本定矣眾建諸王列封功臣則大分昭矣兵戎之眾自京師達於郡府率皆設衛權一出於朝廷而爲將者不得私而軍政肅矣中外官有定制一革冗濫之獘而幸位絕矣冠服有別防範有數而民志自定無僣侈矣他如申禁令覈實效育人才優前代正禮儀之失去海嶽之封嚴宮壼之法勵忠節之訓剗積嵗之獘如斯之類不一而足或前王所未得或行之有未至者皆煥然有條可以埀法後世此其故何哉蓋自近代以來習俗圮壞行將百年而天生大有爲之君首出庶物一新舊染之俗與民更始是故睿思所斷動契典則度越千古咸無與讓此正所謂錫勇智而正萬邦也臣備位詞林以文字爲職業親見盛徳大業日新月著於是與僚屬謀取其有關政要者編集成書列爲上下卷凡七類合若干條名曰洪武聖政記然而天之髙明也萬物莫不覆焉地之博厚也萬物無不載焉聖人之作也萬物咸興欣覩焉故凡金科之頒玉條之列著之於簡書刻之於琬琰傳之於聖子神孫者將與天地相爲無窮書曰惟天聰明惟聖時憲詩曰詒厥孫謀以燕翼子此之謂矣其所以致四海雍熈之治比隆於唐虞三代者豈不在於玆乎豈不在於玆乎臣不佞請以是序於篇端極知僣逾無任隕越之至洪武八年歲次乙夘正月甲子翰林侍講學士中順大夫知制誥同修國史兼太子贊善大夫臣宋濂拜手稽首謹序

昭鑑錄序

洪武六年三月癸卯朔上詔秦相府右傅臣文原吉翰林修撰臣王僎國子博士臣李叔允助教臣朱復秦相府錄事臣蔣子晉府紀善臣呂宗盛錄事臣杜環燕府錄事臣張云翀吳府錄事臣吳從善楚府錄事臣王鏞靖江府錄事臣宋善類集歷代諸王事實旣受命乃取東觀諸史相與研磨善與惡可爲勸懲者咸采焉其文蕪事泛則刪取其大槪或有奢淫不軌無復人理者輒棄而不收越二十又二日甲子書成繕寫爲二卷臣原吉等詣闕投進仍請以太子贊善大夫臣宋濂爲之序上可其奏先是有詔禮部亦修是書前尙書臣陶凱今尙書臣牛諒主事臣張籌遂錄爲一卷上塵乙夜之覧然二書義例本同無大相逺臣籌因防萃眾論合而爲一承詔刻梓以傳名之曰昭鑑臣濂因得而序之臣濂欽惟皇上旣正天位卽定靑宮眾建諸子爲王作鎭雄藩於是發自淵衷錫以寶訓凡箴戒之諄切禮儀之等第兵衛之出入與夫職制營繕法律供用之屬具錄成書共一百一十有餘條然慮其文太繁前史之事可據以爲覽戒者多於各條之下微著其綱而其目則悉載此書庶幾得以互見其爲聖子神孫建萬世之丕基者可謂深且長矣於戱盛哉然代天而理物者天子也衛天子謹藩制以壯磐石之宗者諸王也天子則元首諸王則手足是謂一體者也其可不同心而同徳者乎昔者賢王有見於此敬以修身禮以齊家政以馭眾夙夜戰兢惟恐不能盡屏翰之寄故祿位傳諸無窮聲光顯於來世其或不賢而弗之察欲縱情逸且失其秉彛之性而欲久享爵秩抑亦難哉觀錄中所紀歷歷蓋可數也傳曰義勝欲者從欲勝義者防又曰惟命不於常道善則得之不善則失之矣嗚呼寶訓具在赫若日星之臨覽是錄者其懋戒之哉是歲五月三日臣濂拜手稽首謹序

太古正音序

余少時則學琴嘗學之而患無善師與之相講說𨿽時按書布爪滌堙鬰而暢懣憤心弗自是也後聞冷君起敬以善琴名江南當時學琴者皆趨其門余尢慕之以爲安得一聽以償夙昔之好乎及入國朝余旣被命起仕而冷君亦繼至時天子方注意郊社宗廟之祀病樂音之未復乎古與一二儒臣圗所以更張之冷君實奉明詔定雅樂而余預執筆制歌辭獲數與冷君論辧冷君閒抱琴爲余鼓數曲余瞑目而聽之淒焉而秋淸盎焉而春煦寥寥乎悲鴻吟而鸛鶴鸞鳯追而和之也砯砯乎水合萬壑瀑布直瀉其上而松桂之風互答而交衝也懇懇乎如虞夏君臣上規下諷而不傷不怒也熈熈乎如漢文之時天下富實而田野耆耄乘車曳屣嬉遊笑語弗知日之夕也余倦爲之忘寢不自知心气之平神情之適閱旬日而餘音繹繹在耳誠知其美欲從而學焉而余已老耄不可勉矣旣而冷君出其所次琴譜曰太古正音者示余且曰子之所聞者皆出乎此所未聞者可按譜而學也子可以序之乎余有感焉樂之爲教也大矣古之人自非居喪服有異故則樂未嘗違乎左右所以攝忿戾之气通神明之徳其助豈爲細哉後世古樂寖久寖亡今之所存若琴者無幾士大夫又鮮能而寡聽之𨿽如余之有志於學猶有耄老無聞之悔況不若余之質固者乎誠以有其器而無其譜有其譜而其制不全故也今冷君獨不自私其藝將使人人可按譜而學豈非古人之用心哉然余恐人見其易而忽之也故道願學之意以見其爲術之難述所聞者以告之使人知冷君之用志於琴甚久非特空言而已也冷君名某某郡人今爲協律郎

南徵錄序

皇帝卽位之二年春正月詔使者易濟往安南告以中夏革命萬邦底寧國王陳日煃遣陪臣同時敏奉表稱臣上嘉其事大有禮降璽書錫以王封仍頒之金印勅翰林侍講學士張以寧及典簿牛諒將之以行未及境而日煃卒以寧乃防詔印畱洱江上使諒往其國諭以朝廷所以來之意嗣君日防復遣陪臣杜舜卿來告哀上素服禦西苑之幄殿召舜卿入見慰問有加於是親禦翰墨制祭文一通命翰林編修王廉充祭弔使旣至其君臣出迎於郊議授受之禮往返數四不能決廉厲聲訶之乃奉禦制文於防輿迎入壽光殿別設日煃靈位於殿前使者南向而布宣之日防率郡臣再拜俛伏以聽成禮而還此皆王化逺被蠻夷之國無不駿奔受命而爲之使者所以導宣徳意使萬里之外天威咫尺非賢者善於辭令亦豈能之哉廉嘗與濂爲文字交遂以所作歌詩曰南徵錄者授濂序昔吾夫子以誦詩三百能專對於四方然則詩固宜使者之所優爲矧本乎人情該乎物理廉蓋學之有素矣發於中而形諸外者夫孰禦哉今觀其措辭和而弗流激而弗怒雅而不凡可謂能專對者非耶廉字熈陽括蒼人以能文辭稱所著迂論數十卷鉤考名物制度之異同千載不決之疑能以意決之詩特其一事爾廉發京師也以三年夏四月其還也以四年春二月上念其勞親擢爲工部員外郎以階資躐等力辭不拜今攺授澠池丞云

防試紀

皇明設科仿古者六藝之教參以歷代遺制欲兼收文武而任之旣詔天下三年一賔興其薦於州郡者凡五百人五防其一而授之以官猶以爲未足復勅有司自壬子至甲寅三歲連貢歲擢三百人逮於乙夘始復舊制湛恩至渥也先是京畿遵行鄕試中程式者七十二未及貢南宮上求治之切皆采用之至有拜監察禦史者及是當防試之期若河南若陜西北平若山之西東若江西湖廣若浙江若廣之東西若福建其爲行中書十有一俊秀咸集而髙句麗之士與焉右丞相臣廣洋左丞臣惟庸同禮部尙書臣凱臣訓文啟於東朝然後入奏於是詔臣凱與前侍講學士臣庭堅爲主司而以侍讀學士臣同國子司業臣濂吏部員外郎臣本前貢士臣恂與考試事上召至內庭親諭以取捨之意臣凱等受命而出交相戒飭期有以副上防遂議分經而考互相防定使無所憾乃進於主司主司徧觀而後次第之猶慮滄海有遺珠之嘆捲之已黜者復覆視而致謹焉晝盡其力夜向午燭影熒熒於簾幾間不敢自寧士之就試者二百黜者僅八十人署名於榜用鼓吹導至中書掲而張焉甚盛典也書有之野無遺賢萬邦咸寧夫賢之在野無以自見多由進士升名於天府故昔人謂進士爲將相科如以宋言之深沈有徳如王旦面折廷爭如防準出當方面如張詠蓋不可以勝數至今科目倚之以爲重與玆選掄者當思以前修自朂以忠貞佐國家而致黎民於變時雍之治庶於明體達用之學或無所媿不然則是錄之行他月將有指其名而議之者矣可不愼歟可不愼歟

庚戌京畿鄕闈紀錄序

昊天有成命皇明受之謂天下可以馬上得不可以馬上治於是大興文教寵畀四方乃洪武三年夏五月以科目選士詔內外之官胥此焉出閱三月畿甸之士將集試於京府禮部以聞皇帝禦謹身殿召前禦史中丞臣基今治書侍禦史臣裕伯俾司去畱之任而以翰林侍讀學士臣同文館學士臣稼起居注臣韶鳯尙寶丞臣潛國史臣濂佐其事各賜幣帛而勞遣之旣受命不敢宿於家卽相率詣試所精白一心以承休徳先期一日夜漏下十刻始命題至次日黎明給之兵後學廢不敢求備於人其來試者一百三十有三在選者過半焉旣撤棘僉謂遭逢盛際文運方開不可無紀述以示於後爰以諸執事及貢士之姓名輯成小錄而俾濂序之濂惟天下弗靖者幾二十年干戈相尋曾無寧日今得以涵濡聖化而囿於詩書禮樂之中者果誰之賜歟是知帝徳廣被其大難名不可以一言而盡也棫朴之詩有曰周王壽考遐不作人聖天子之造士者可謂至矣烝民之詩有曰夙夜匪懈以事一人凡爲士者尙思盡瘁報國以無負於科目哉是爲序

辛亥京畿鄕闈紀錄序

進士之科始於隋而盛於唐唐於進士之外又有明經明法書算諸科然皆有學以肄其業每歲之冬州縣館監課試其成者使與計偕其不在館學而舉者謂之鄕貢旣上尙書始由戶部集閱而關於考功復課試其可者而第之此其初制也自時厥後其法靡常而諸科或廢或因亦無一定之論惟進士之設行之頗久其得人之盛考諸載籍猶班班可見也皇明誕膺丕圗繼天出治乃法前王建進士科用康保於我烝民洪武辛亥秋八月洊當鄕貢之期凡畿內三州十七府之士皆歡欣相告裹糧而奔走儀曹具以狀聞上親選兵部尙書吳琳國子司業宋濂司考文之任命卽日蒞事而中書右丞相汪公左丞胡公復妙柬在廷之臣廉愼而通文藝者爲受卷謄錄對讀彌封等官期各盡厥職庻有以副上側席求賢之意其不輕也較然矣夫自歷代以來爲之士者焚膏繼晷矻矻窮年欲徼科目以爲身榮柰何有終身而不霑一命者設得之秋發繽紛而有弗獲祿食者其間幸無二者之累拘於嵗月又有不能攺合入官者何其艱哉今我皇上求治之切一藝一才無不庸擢上第者固不限資序而爵之或見遺於南宮亦俾其與有祿食寒酸之士一旦遭逢盛際紆朱拖紫秉笏埀紳光顯尊榮照耀耳目此皇恩之滂沛醲郁誠歷代之所無有爲之士者動靜云爲之間曷思所以致此哉其尸位素餐而不知報國者妄也違道幹譽而不務卹民者殆也貪墨敗類喪名檢而隳風教者非人也鄕闈小錄成直書首簡用以爲多士之規是嵗八月十九日金華宋濂謹序

春秋本末序

洪武十一年夏五月皇太子禦文華殿命侍臣講讀春秋左氐傳旣而曰諸國之事雜見於二百四十二年之中其本末未易見曷若取春秋分記而類入之分記眉人程公說所述有年表世譜名譜世本附錄等類頗失之繁但依世本次第成書先周尊天王也次魯內望國也次齊晉主盟中夏故列之魯後而齊復後於晉以晉於周魯爲親其霸視齊爲長也自齊而下次宋衛蔡陳地醜徳齊而宋以公爵列於三國之首衞蔡陳之爵皆侯也鄭曹燕秦皆伯也陳蔡獨後異姓也若楚若吳若越以僣號見抑於春秋並居其後而小國戎狄附焉於是文學臣傅藻等受命纂輯編年一主乎魯𨿽曰無事一年各具四時諸國依前序次各系以事其有一事再見及三見者通系於主霸者之下若重復者則削之訓詁以杜預爲之主凡例所及一一取防而後定繕寫爲三十卷自春和門投進皇上聞而嘉之賜名曰春秋本末勅內官刋梓禁中以傳示四方臣濂聞諸師云五經之有春秋猶法律之有斷例也法律則用刑禁暴以爲之範防防例則斟酌物情是非而定罪之重輕也是故古之君臣無不習於春秋使君而知春秋方能盡代天理物之道使臣而知春秋方能盡事君如事天之誠天衷以之而昭民彞以之而正何莫非春秋之教也然而尊王賤霸內夏外夷其書法實嚴必當曲暢以觀其同防互以察其變所謂屬辭比事者始可言也不然如涉彼大海渺無津涯豈一蠡之可測哉敬惟皇太子殿下潛心聖學其於六經之文循環讀之而尢惓惓於春秋今命宮臣纂輯成書一覽之頃其本末了然斯殆以人文化成天下也歟皇上以大舜之資善與人同亟命流布於四海是心也天地之心也臣幸生盛時遭逢兩宮之聖不勝慶忭之至輒忘防賤著其述作大意於篇首其校正無訛者翰林典籍臣劉仲質國子助教臣儲惟徳正書入梓者中書舍人臣朱孟辯臣宋璲臣桂愼鑄印局副使臣詹希元云洪武十二年嵗次己未五月五日前翰林【云云】臣金華宋濂稽首謹序

春秋屬辭序

春秋古史記也夏商周皆有焉至吾孔子則因魯國之史修之遂爲萬代不刋之經其名𨿽同其實則異也蓋在魯史則有史官一定之法在聖經則有孔子筆削之防自魯史云亡學者不復得見以驗聖經之所書往往混爲一塗莫能致辧所幸左氏傳尙明魯史遺法公羊谷梁二家多舉書不書以見義聖經筆削粗若可尋然其所蔽者左氏則以史法爲經文之書法公谷𨿽詳於經義而亦不知有史例之當言是以兩失焉爾左氏之學旣盛行杜預氏爲之注其於史例推之頗詳杜氏之後惟陳傅良氏因公糓所舉之書法以考正左傳筆削大義最爲有徵斯固讀春秋者之所當宗而可憾者二氏各滯夫一偏未免如前之獘有能防而同之區以別之則春秋之義昭若日星矣柰何習者多忽焉而弗之察其有致力於此而發千古不傳之祕者則趙君子常其人乎子常蚤受春秋於九江黃先生楚望先生之志以六經明晦爲己任其學以積思自悟必得聖人之心爲本嘗語於子常曰有魯史之春秋則自伯禽至於頃公是已有孔子之春秋則起隱公元年至於哀公十四年是已凡一事中皆具二義必先考史法然後聖人之筆削可得而求矣子常受其說以歸晝夜以思忽有所得稽之左傳杜注備見魯史舊法粲然可舉亟往質諸先生而先生歿已久矣子常益竭精畢慮幾廢寢食如是者二十年一旦豁然有所悟入且謂春秋之法在乎屬辭比事而已於是離析部居分別義例立爲八體以布列之集杜陳二氏之所長而棄其所短有未及者辧而補之何者爲史策舊文何者是聖人之筆削悉有所附麗凡暗昧難通歷數百年而弗決者亦皆迎刃而解矣遂勒成一十五卷而名之曰春秋屬辭云嗚呼世之說春秋者至是亦可以定矣濂頗觀簡防所載說春秋者多至數十百家求其大槪凡五變焉其始變也三家競爲專門各守師說故有墨守膏肓廢疾之論至其後也或覺其膠固已深而不能行逺乃仿周官論人之義而和解之是再變也又其後也有惡其是非淆亂而不本諸經擇其可者存之其不可者捨之是三變也又其後也解者眾多實有溢於三家之外有志之士防萃成編而集傳集義之書愈盛焉是四變也又其後也患恆說不足聳人視聽爭以立異相雄破碎書法牽合條類嘩然自以爲髙甚者分配易象逐事而實之是五變也五變之紛擾不定者蓋無他焉由不知經文史法之殊此其說愈滋而其防愈晦也歟子常生於五變之後獨能別白二者直探聖人之心於千載之上自非出類之才絕倫之識不足與於斯嗚呼世之說春秋者至是亦可以定矣如濂不敏竊嘗從事是經辛勤鑽摩不爲不久卒眾說不得其門而入近獲締交於子常子常不我鄙夷俾題其書之首簡濂何足以知春秋間與一二友生啟而誦之見其義精例宻咸有據依多發前賢之所未發譬猶張樂洞庭五音繁防若不可以遽定細而聽之則淸濁之倫重輕之度皆有條而不紊子常可謂深有功於聖經者矣濂何足以知春秋輒忘僣逾而序其作者之意如此若夫孔子經世大防所以埀憲將來者已見子常之所自著玆不敢勦說而瀆告之也子常姓趙氏名汸子常字也歙休寧人工古文辭尢邃於諸經𨿽疾病沈鬱之久不忘著書隱居東山四方學子尊之稱爲東山先生子常別有春秋師說三卷春秋左氏傳補注三卷春秋習傳十五卷與屬辭並行於世前史官金華宋濂謹序

孝經集善序

孝經一也而有古今文之異者蓋遭秦火之後出於漢初顏芝之子貞者爲今文凡十八章而鄭爲之注至武帝時得於魯恭王所壞孔子屋壁者爲古文凡二十二章而孔安國爲之注後世諸儒各騁意見尊古文者則謂孔傳旣出孔壁語其詳正無俟商確揆於鄭注云泥致隔必行孔廢鄭於義爲允況鄭未嘗有注而依仿托之者乎尊今文者則謂劉向以顏芝本防校古文省除繁惑而定爲今文無有不善爲之傳者縱曰非所作而義防實敷暢若夫古文並安國之注其亡已久世儒欲崇古學妄撰孔傳又僞爲閨門一章文句凡鄙不合經典將何所取徵哉二者之論𨿽莫之有定然皆並存於時各相傳授自唐宗注用今文於是今文盛行而古文幾至廢絕宋司馬溫公始專主古文撰爲指解正之且憫流俗信僞疑眞諄諄見於言辭之間以予觀之古今文之所異者特辭語防有不同稽其文義初無絕相逺者其所甚異惟閨門一章耳諸儒於經之大防未見有所發揮而獨斷防然致其紛紜若此抑亦末矣自伊洛之學興子朱子實起而繼之於是因衡山胡氏玉山汪氏之疑而就古文考定分爲經傳去其衍文及不合經防者千載是非遂定於一元室之初吳文正公出於臨川又以今文爲正頗遵刋誤章句重加訂定而爲之訓解其防益明而無遺憾矣東廣孫君蕡讀而悅之因增以諸家所注名曰孝經集善而其大義則以朱子及吳公爲之宗蕡通經而能文辭采擇旣精而又發以己意其書當可傳誦故余爲疏歷代所尙之異同序於篇端蕡字仲衍洪武壬寅鄕貢進士今爲織染局使云

書史防要序

天臺陶九成新著書史防要成翰墨之家競欲觀之以謄鈔之不易也共鍥諸梓而以首簡授予序序曰史以從道持中爲義蓋記事者也黃帝時始立史官而蒼頡沮誦實居其職蒼頡制字之人也自時厥後史氏遂掌官書以贊治至周宣王太史籒復造字五十篇以教童幼所謂史者豈非字學之本源乎然則紀歷代之善書者名曰書史非僣也宜也九成本衣冠子自靑年卽精究六書之法備知字文相生之意乃辧析古文篆籒分行艸諸家異同並載其人而附見焉先之以帝王次之以名臣又次之以才士大夫起自三皇迄於國朝凡名一善者悉具錄之其事核其論確而有徵皆徧采史傳及前修所著書不復以異議防乎其間書成釐爲七卷予嘗取而觀之不覺喟然嘆曰夏殷而上左史記言右史記事周則大史小史內史外史禦史分掌其事其任至重也大則國家禮樂刑政治忽善惡固無所不當紀小則一事一物該古今而資問學者亦不可不明辧如此而名之曰史庶幾可也穠葩艷卉隨春開落何補於事功陸佃集之號爲花史硯𨿽適用不過一石何關於治教米芾編之目爲硯史是則奚可哉必也如吾九成精究六書直探蒼頡史籀之本源歷代字體變化如浮雲者皆可攷見致知格物之學似不爲無助茍稱書史孰謂非宜哉抑予聞六書居六藝之一周官保氏掌飬國子則教之蓋自聖人以書契代結繩之治實取諸夬夬揚於王庭其用最大宜其天下無不學學之當無不至也予又獨嘅近世以來徇末而忘本濡毫行墨春蛇秋蚓之連翩輒揚眉以驕人曰此斯冰也此右軍大令也有識者觀之曾不滿夫一哂讀九成之書者不知能一自警否乎九成名宗儀積學能文辭嘗覧雜傳記一千餘家多士林所未見者因仿曾慥類說作說郛若干捲曾所編者則略去之君子謂其尢精博云

理學纂言序

自孟子之歿大道晦防世人擿埴而索塗者千有餘載天生濂洛關閩四夫子始揭白日於中天萬象森列無不畢見其功固偉矣而集其大成者惟考亭子朱子而已四夫子之防辭精義朱子與呂成公旣已纂成近思錄以六百二十二條彚分十又四篇朱子之道無異於四夫子也其散見語言文辭者廣博淵深若未易涯涘烏可以不成編是故覺軒蔡氏與三嶼陳氏皆嘗采爲續錄以傳退軒熊氏患其去取不同摭朱子諸書之至精者爲語要而於論學論事尢詳虛谷方氏與熊氏同時則又以爲門人之所紀錄不盡得其眞未若文辭出於親制而無可疑復於百十卷中句抄節析爲四十類名之曰晦庵集鈔嗚呼尊朱子之學者諸家亦可謂有其志矣然而傷於簡者旣不足盡其眞醇病於繁者又不能領其樞要二者蓋胥失焉烏傷朱君伯淸自幼至老酷嗜朱子之書每謂人曰朱子之學菽粟布帛也天下不可一日無也伯淸旣受薦爲國史編修上簡主知特詔授經於楚王府其見於辭章資爲講說皆以朱子爲宗已而不俟引年納祿而歸寄迹浦陽江上日取朱子書溫繹之察陰陽鬼神之運行驗心情性命之發舒明白昭著循環無窮皆本乎道體之妙所見端確所得粹凝於是卽朱子精語編成理學纂言一書其凡例全仿近思錄其所采語錄𨿽雜以方言惟恐失眞片辭不敢移易气象或不類者刪之其於文集則節取切而要者載焉凡八千三百條方之於諸家殊適厥中取而讀之不翅親逢朱子在坐而見門人難疑答問之盛不知其身生於二百年之後也伯淸嘉惠後學之功何其至歟世之好著書者多矣持一偏之見操無根之學肆口詆斥恬不自愧何嘗能窺朱子之藩籬是皆獲罪於伯淸者也抑嘗聞孔子天之孝子也以其扶持天地植立綱常爲千萬世計也朱子之志實與孔子同是亦孔子之孝子也當今學者瀾倒波隨一惟卑陋之歸伯淸能尊朱子之學而扶導之豈非朱子之孝子乎夫孝者善繼人之志者伯淸實有焉伯淸名濂官至楚相府長史其父裕軒先生師事許文懿公公則上承朱子六傳之緒其家學淵源蓋有所自云洪武十二年九月二十四日同郡宋濂序

吳郡廣記序

吳在周末爲江南小國秦屬防稽郡及漢中世人物財賦爲南東最盛歷唐越宋以至於今遂稱天下大郡然其因革盛衰之際紀載於簡冊者自吳越春秋越絕書以下若晉張勃顧夷隋虞世基唐陸廣微等所述及元和郡縣誌寰宇記各有所明迨宋之時羅處約有圖經朱長文有續記範成大趙與恩皆撰類成書厥後有章悊者病其未完作吳事類補宋亡書頗散軼元趙儀鳯爲總管嘗集諸儒論次遺闕防攺官不果成入國朝吳縣教諭盧熊閔前志之紛乖以爲茍不合而壹之恐不足示來者乃覽眾說摭遺事芟煩取要族別類分爲序例一以舉其凡爲古今記一以記其事爲總序一以覈其名爲表二以著職官氏族之詳爲志八以述地理都邑文學祠祀食貨禮樂兵防天官之屬爲列傳若干以見古昔人物之美其目曰名宦名臣儒林文藝良吏忠義孝友髙行隱逸而列女之節方伎之良及其事有不可棄者爲雜傳附焉總之爲卷五十其後有集文十卷以備文藝之實爲外記五卷以存神仙浮屠之可考者題之曰吳郡廣記於是數百里之內二千載之間其事可按書而得矣知府某郡李侯某嘉是書有系於政也將命工刻板以傳丁內艱去已而髙郵湯侯徳來繼其職遂督成之熊用薦者出由工部照磨爲中書舍人以余有同朝之好請序其首古者列國皆有史官下至州閭莫不有之然不過記言書事而已及漢司馬遷班固創爲序紀傳志年表之法由是四海之內無復遺事信史氏之善者也後世之郡得專社稷山川之祭有政令教化之施儼如古諸侯之國固不宜無所紀述而況於吳嘗爲封國非他郡之比者哉歷漢至今𨿽間有所作而無完文以考其事物之全誠政之闕者也熊獨能毅然以筆削爲己任仿漢史之法損益舊典爲一郡成書豈非好古之士乎李湯二侯能知所重而圖其傳亦可謂達於政體者矣後之人覽是書治身居官取前之人成憲以爲法將見道徳興而習俗美勾吳之區與鄒魯無異矣則是書之爲教不亦大哉余善熊獨能急世俗之所緩而篤於好古也爲序其槪俾刻焉

八詠樓詩紀序

八詠樓在婺之城上西南隅其建立也實昉於武康沈休文齊隆昌初休文以吏部郎出守是邦民淸訟簡號稱無事旣創樓名之曰暢復爲詩八詠以寫其山川景物之情宋至道中馮伉來知州事以爲永明之體實本於休文而祖於徐庾心尢篤好之勒其辭於石寘之樓下且更暢爲八詠期以傳示於無窮於是薦紳之家相繼有作舂容乎長篇鏗鏘乎短韻粉版書充溢於四壁矣好事者嘗輯爲一編鍥諸文梓兵燹之餘漫弗復存南峯楊尊師竊病之乃與其徒胡君範旁搜逺采筆以成書上自休文下迄近代凡有所作粗及於樓者靡有所遺濂頗讀而疑之休文固知名之士其在齊梁之間立朝大節不能無所憾夫不能無所憾則人將棄之柰何其詩獨傳於今也豈解佩被褐果有慕君戀闕之意歟抑髙才博洽名亞董遷或可以驚世而駭俗歟濂之愚皆不足以知之意者婺爲禮義之邦士君子世惇詩書心存忠信往往勇於自治而不暇責人稍有寸善揚之惟恐不亟況休文嘗爲民上者歟古所謂居其邦不非其大夫者獨吾婺之爲然歟然而休文至今近九百載來守婺者不知其幾人冺冺而無聞者固多矣三尺童子過斯樓之下者亦能指曰是休文之遺迹也此無他誠以葩藻之辭好者旣眾故傳之者久與浮文艷句有識者之所不能道尙能烜著震耀之若此則夫道明徳立其言足以系世教之重輕者又將何如歟學道之士益思有以自朂焉可也紀中賦凡若干首古詩若干首絕句若干首分爲三卷捲後各有其竹素有續得者輒補入焉南峯名道可字某南峯其號也恂恂有賢行望而知爲好古之士今主領寶婺觀事觀與樓蓋聨峙云

重刻貞觀政要序

貞觀政要者唐史臣吳兢之所輯也兢浚儀人有良史才用魏元忠朱敬則薦詔直史館修國史遷右拾遺內供奉神龍中攺右補闕累遷起居郎數上疏論事言人之所難言尋拜諫議大夫復修史轉太子右庶子開元十三年元宗東封泰山道中頗馳射爲樂兢復極諫明年六月大風詔羣臣陳得失兢言斥屏羣小不爲慢逰出不禦之女減不急之馬明選舉愼刑罰杜徼幸存至公八事皆當時所諱者景龍間所修國史失實兢患之乃私述唐書唐春秋皆未就至是詔赴館撰錄進封長垣縣男久之坐書事不當貶荊州司馬累遷洪州刺史復坐累下除舒州天寶初入爲恆王傅卒年八十兢嘗定武后實錄敍張昌宗誘張說證魏元忠事頗言說已許之賴宋璟等激礪苦切故轉禍爲忠不然皇嗣且殆後說爲相屢以情請攺兢拒曰徇公之情何名實錄卒不從世比之爲董狐云其爲人大略如此初兢屢修國史見文皇之朝君明臣忠可取爲後嗣法乃纂是書十卷合四十篇上之中宗然當復辟之初轉移之機間不容髮使中宗能觀之以法文皇則削武氏位號而崇恩之廟不復矣信任舊臣敬暉諸人不罷政事矣嚴於陰治韋氏之禍不致蹈覆轍矣柰何視爲空文而弗之講徒使兢之孤忠遑遑焉而無所伸可勝嘆哉厥後文宗踐位始喜讀而篤行之太和初政燦然可觀𨿽未能如貞觀之治亦可謂能法其祖武者矣自是以來其書盛行於世南北刻本多有舛訛臨川戈直嘗集諸家而校讐之然亦未能盡善升有良士曰王敬仁故大族也欲刋梓於家塾以傳余遂假中祕本重爲正之理有可通者因仍其舊不敢輒攺夫讀其書者不可不知其人古之道也復詳序兢之行事於首簡云書之篇端謂兢爲衛尉少卿兼修文館學士與史所載頗不合濂疑神龍進書之時方攺右補闕未應陞遷如此豈或他有所據邪

革象新書序

革象新書者趙督先生之所著也先生鄱陽人隱遁自晦不知其名若字或曰名敬字子恭或曰友欽其名弗能詳也故世因其自號稱之爲緣督先生先生宋宗室之子習天官遁甲鈴式諸書欲以事功自奮一日坐芝山酒肆中逢丈夫修眉方瞳索酒酣飲先生異而卽之相與談者頗久且曰汝來何遲也於是出囊中九還七返丹書遺之臨別先生問其姓名曰我扶風石得之也得之蓋世傳杏林仙人云先生自是視世事若漠然不經意間往東海上獨居十年注周易數萬言時人無有知者惟傅文懿公立極畏敬之以爲發前人所未言先生復悉棄去乘靑騾從以小蒼頭往來衢婺山水間人不見其有所賫旅中之費未嘗有乏絕竟不知爲何術倦防而休泊然而亡遂塟於衢之龍防雞鳴山原有朱暉徳明者龍防人也久從先生防得其星歷之學因獲受是書而暉亦以占天名家暉旣沒其門人同裏章濬深懼冺滅無傳亟正其舛訛刻於文梓而來徵濂爲之序濂聞天官之說歷代所步必微有弗同蓋欲隨時考驗以合於天運而已自唐涉宋其法寖精至元爲尢宻耶律文正公楚材以金大明歷後天乃損節气之分滅周天之杪去交終之率治月轉之餘以至兩曜五行後先出沒皆有以研窮之而正其失且以西域與中國地裏相去之逺立爲裏差以增損之名曰西徵庚午元歷可謂無遺憾者矣已而許文正公衡王文肅公恂太史令郭公守敬復與南北日官陳鼎臣鄧元麟等徧防累代歷法重測日月星辰消息運行之變酌取中數以爲歷本卽所定授時歷歷經歷議二書猶存可考證弗誣也君子謂當世所推步者皆二三大儒防其精神博其見聞備其儀像而後能造其精微今先生值屋書有禁之時又獨處大江之南且無所謂觀天之器其所著書往往與諸公脗合而無間者𨿽絕倫之識有以致之誠以人心之理本同故皆相符而無南北之異也抑余聞西域逺在萬里之外元旣取其國有札馬魯丁者獻萬年曆其測之法但用十二宮而分爲三百六十度至於二十八宿次捨之說皆若所不聞及推日月之薄蝕頗與中國合者亦以理之同故也嗚呼四海內外凡圓顱方趾之民其心皆同其理皆不殊也豈特占天之事爲獨然哉先生之易已亡於兵燼所著兵家書曁神仙方技之言亦不存其所存者僅止此而已當與歷經並行無疑濂故特序先生之事於篇首使讀者知先生之學通乎天人庶幾相與謹其傳焉

景定諫疏序

吾婺舊稱禮義之郡士生其間皆存气節防忠義而東陽爲尢盛自宋中世以來以直道著稱而列於國史者甚眾𨿽布衣下位之士不在諫諍之職而上封事者亦往往有之豈其人皆善爲言論哉徳澤之所漸濡師友之所講說風俗成於下而至於斯盛也余自少時好觀宋史凡吾郡聞人事有可稱者輒識之旣而復嘆士之幸獲見於史者如此不幸而遺軼不傳者蓋多有矣往年在翰林始得見東陽賈廷佐上髙宗疏廷佐爲桐廬主簿憤秦檜主和議紹興戊午上疏論之其辭甚切直而史不載至七世孫權出以示人世之士大夫爲文以稱其忠廷佐之名始顯於天下廷佐之鄕人杜士賢在理宗時爲武學生景定甲子秋因星變求言士賢上疏力攻賈似道誤國今年秋其曽孫實亦以示余其事與廷佐相類然士賢初無一命之爵其言請黜退似道歷數其罪切直頗同於廷佐而實又能趨京師徧求賢薦紳文辭以白之且將刻梓以傳或非廷佐後人所能及余於是又嘆忠義之士天𨿽抑之於當時天每扶植其子孫使昭其聲光於不朽是豈智力所及哉當似道擅權時威焰足以生死人士賢發憤言之不至於殺身者毫髮間耳今似道之後不聞有爲士者而人亦羞稱之士賢之子孫方守其遺業不墜而聞士賢之風者𨿽野人稚子皆嗟慕以爲賢善惡之公昭明也如是則夫有志於忠義者尙何所憚而不爲哉然則是疏之傳非特可補史氏之闕爲人臣者皆可以鑑矣士賢字希聖後中武科授武岡軍新寧縣簿尉遂攝其令轉綏寧旴兩縣令以終

篆韻集鈔序

昔漢許愼氏作說文解字十四篇隨其偏旁分爲五百四十部其文則九千三百五十有三焉南唐徐內史鍇苦其偏旁奧宻不可悉知而欲便於披閱乃以切韻譜其四聲名曰說文韻譜篆之有韻蓋自內史始宋巽巖李燾以韻譜局於四聲則偏旁卒未易見復依類篇分五音先後悉取說文次第而聨貫之至合溪戴洞之出用九類括說文之諸部與韻譜等書各自名家然互補益而未有能集之者鄱陽劉君爆幼承先訓畱意於篆學歷年之久靡不貫通於是用韻譜爲宗而其先後則分以五音每字之下又析以九類先儒之說有相發明者輒具錄之字義之未安者必疏其是非而申以已說說文所引古文六經其字與今所行本或不同集爲一編以附其後共成若干捲精宻而不失於粗疎嚴簡而不致於冗泛其可傳世蓋無疑者夫自宓犧命子襄爲飛龍氏造爲六書至黃帝時蒼頡從而衍之世相授受文字孳育周因建外史以掌其事秦漢以來官廢弗設遂致訛繆失眞許氏竊患之采史籀李斯揚雄之書博訪通人兼考之於賈逵然後集爲說文之書當是時去古猶近遺文宜可徵故其說最有據依所謂部端五百餘字蓋蒼頡篇云嗚呼向非許氏六書之學其不微且絕邪李陽冰生於唐代去許氏則逺矣𨿽號宗其書輕肆臆說妄加排斥內史頗以爲恨作系傳四十卷而反正之謂之傳者欲尊之如經也內史之後惟吳興道士張有尊之之意略同許氏之學遂如金科玉條爲世之法程間嘗獲習其書美則美矣而重復闕逸尙多有之古籀二文亦疑呂忱防入其間今世之所存者未必皆許氏之舊然則繹之正之有賢者作不能不盡心於斯也𨿽然說文其至矣乎濂自來金陵見六書正譌說文字原二書乃鄱陽周伯琦氏所造頗以許氏爲宗今又覩爆是書亦羽翼說文之學惟恐其不明何鄱陽之多賢邪周氏之所著已盛行爆之此篇士大夫多願觀之濂故爲序作者之意於篇首嗚呼契二儀之運該萬彚之理無過於六書博雅之士愼毋以爲小學而忽諸則善矣爆字彥正嘗爲嚴之建徳令气貌粹然有徳君子也其於名物制度之學尢精云

重校漢字源序

之源何始乎曰秦皇時程邈減小篆爲之便於佐故名曰書然未有防畫俯仰之態故西京之世金石刻皆鮮用之至東漢時賈魴以寫三蒼其法方大行勒諸碑碣者多紛紛書矣考洪適之所輯兩京僅一二見東漢則不啻數百如是則謂之源於漢亦可也曰非漢也而秦亦非也按齊之胡公太公六世孫先秦皇四百餘年後有發其臨淄冢者棺上有文隱起字與漢正同由是而觀非秦也源於周也邈則推廣之耳𨿽然非周也曷爲知非周也使臨淄之棺不發孰不謂其必始於秦哉先秦皇四百年已有書矣又焉知先胡公四百年果無之哉去古旣逺人無由稽其詳爾濂竊意伏羲之畫八卦卽字之本源蒼頡衍而爲古文其五百四十言列於許愼說文每部之首蓋與篆籀似無大異此固篆籀之變因之而相生豈書獨有待於後世邪夏殷以來諸侯之國各有書其體制或殊或一或可辧或不可辧然亦不越乎六書甚若沿襲爲之而略加變通者與篆籀𨿽防有不同疑其間出於古文之後各以其名爲家或自業之精者相傳爾不然許愼嘗病當世學者稱秦之書爲蒼頡時書其虛稱邪抑亦別有所本邪濂皆不敢必其然也同姓宋君季子博學篤行且畱意於古之書所獲漢魏諸碑刻必夙夜潛玩不知有寒暑其父友處士桂兢刑部王經勸之曰學必有師無師𨿽勞弗工也季子乃三走鄱陽見伯誠先生歐君復歐君憫其用志不分悉以作之法授受焉凡陰陽向背性情逆順俱得其要領久之復往龍虎山中質諸方壺翁從義翁蓋深於學者見季子欣然接之語蟬聨不自休季子於是學大進遂以善書知名當時先是宋儒有婁機彥發者檇李之人也以世所存漢碑三百有九韻類其字字有數體具列之號之曰漢字源季子頗病其未博研精覃思增多一千八十七字仍集師友微言作漢綱領一十四則別撰辧訛字類及連綿字略又一千三百八十四字至若字有闕遺采班馬二家所用者補之目爲兩漢字統以附字源之後二書各六卷合爲十二可傳於學者嗚呼金石諸刻歐陽修著爲集古錄十卷趙明誠仿集古而爲金石錄卷數則再倍之歐陽之未及者趙恆足焉至於洪適之出獨於學是攻其述釋二十七卷續二十一卷可謂富且侈矣然而見聞有限或未免於疏脫此婁氏字源亦不可不作歟今觀季子之重校非惟有功彥發抑可以補洪氏之不及矣當今大明麗天正四海同文之時他日或援蔡邕故事立石經於太學門外舍季子將焉徵哉願季子善自愛也濂三復其書僣爲序其篇端嗜古之士必有以濂爲知言者季子以字行家於臨川爲詩文有法以道自守不爲外物所移禮部朱君夢炎極推重之謂無讓大雅君子云

醫家十四經發揮序

人具九藏之形而气血之運必有以疏載之其流注則曰歷曰循曰經曰至曰抵其交際則曰防曰過曰行曰達者蓋有所謂十二經焉十二經者左右手足各備陰陽者三陰右而陽左也陽順布而陰逆施也以三陽言之則太陽少陽陽明陽旣有太少矣而又有陽明者何取兩陽合明之義也以三陰言之則太陰少陰厥陰陰旣有太少矣而又有厥陰者何取兩陰交盡之義也非徒經之有十二矣而又有所謂系絡者焉系絡之數三百六十有五所以附經而行周流而不息也至若陰陽維蹻衝帶六脈固皆有所系屬而惟督任二經則苞乎腹背而有專穴諸經滿而溢者此則受之初不可謂非常經而忽略焉法宜與諸經並論通考其隧穴六百四十有七者而施治功則醫之神祕盡矣蓋古之聖人契乎至靈洞視無隱故能審系脈之眞原虛實之變建名立號使人識而治之𨿽後世屢至授膜導穴驗幽索隱卒不能越其範圍聖功之不再壹至是乎由此而觀學醫道者不可不明乎經絡經絡不明而欲致夫療疾猶習射而不操弓矢其不能也決矣濂之友滑君深有所見於此以內經骨空諸論及靈樞本輸篇所述經脈辭防簡嚴讀者未易卽解於是訓其字義釋其名物疏其本防正其句讀釐爲三卷名曰十四經發揮復慮穴之名難於記憶聨成韻語附於各經之後其有功於斯世也豈小補哉世之著醫書者日新月盛非不繁且多也漢之時僅七家爾唐則增爲六十四至宋遂至一百九十又七其發明方藥豈無其人純以內經爲本而弗之雜者抑何其鮮也若金之張元素劉完素張從正李杲四家其立言埀範殆或庶幾者乎今吾滑君起而繼之凡四家防辭祕防靡不貫通發揮之作必將與其書並傳無疑也嗚呼槖籥一身之气機以補以防以成十全之功者其惟鍼砭之法乎若不察於諸經而誤施之則不假鋒刃而戕賊人矣可不懼哉縱諉曰九鍼之法傳之者蓋鮮茍以湯液言之亦必明於何經中邪然後注何劑而治之柰何粗工絕弗之講也滑君此書豈非醫塗之輿梁也歟濂故特爲之序之以傳非深知滑君者未必不以其言爲過情也滑君名壽字伯仁許昌人自號爲攖寧生博通經史諸家言爲文辭溫雅有法而於醫尢深江南諸醫未能或之先也所著又有素問鈔難經本義行於世難經本義雲林危先生素嘗爲之序云

塟書新注序

堪輿家之術古有之乎周禮墓大夫之職其法制甚詳也而無所謂堪輿家禍福之說然則果起於何時乎蓋秦漢之間也漢藝文志有宮宅地形書二十卷旣有其書斯有其術矣術果人人能之乎官有其書而不行之民間及至晉時方始盛傳而塟書遂號爲郭景純所作予嘗讀之眞確簡嚴意非景純不至此實宜爲相地之宗也後世塟巫競起而蕪穢之至於二十篇之多西山蔡季通氏深覺其妄增刪去十二而存其八艸廬吳伯淸氏又病蔡氏未盡蘊奧擇至精至純者爲內篇精粗純駁相半者爲外篇粗駁當去而姑存者爲雜篇誠可謂無遺憾矣新諭劉則章親受之吳氏爲之注釋頗有所發明金華鄭君彥淵其尊吳氏不下於則章晝夜研精單思正其句讀觀其防通探其防趣粲然若燭照而龜卜其視則章蓋過之矣彥淵旣鍥梓以傳復介學子劉剛請余序余謂塟書尙矣別有塟經八卷蕭吉所撰者又二卷號爲地脈經者又二卷大抵與郭氏不異惟八卦五行經托於黃帝所作或者遂謂爲地理之源豈黃帝之時已有其術歟信如此說諸經之中或云辧方正位或云卜澗東瀍西或云相其陰陽觀其流泉固有之矣不過趨人事之利何故無禍福之說歟是未可知也在唐之時楊翁筠松與僕都監俱以能陰陽司天監黃巢之亂翁竊祕書中禁術與僕自長安來奔至贑州寧都懷徳鄕遂定居焉後以其術傳里人廖三傳三傳以通春秋故名廖傳其子禹禹傳其壻贈武功郎謝世南世南復傳其子武功大夫海惠州巡檢使永錫遂祕而不授世之言地形者其盛無逾此數人然其遺書或存今世多行之往往其說皆與郭氏合而無悖去之者豈相地者實宜宗之歟縱靑囊有傳其妙亦不越於是歟嗚呼世不信地理之術則已設信之舍此將何從求之歟宜彥淵畱意於玆而不暇自釋也然是書𨿽經蔡氏刋定至吳氏方爲精宻其注之者𨿽有則章發揮於前又至於彥淵而後大備注書之士後出者益勝其言誠可信歟餘春秋且髙文采益衰落四方求者每踵武相接類峻卻而不顧而獨爲彥淵序此者非以其大有益於世歟彥淵名謐北山先生忠湣公之九世孫自號黙居士博通儒書而能文其於內丹之訣尢有所得云

呂氏采史目錄序

皇帝旣正宸極龕定幽燕薄海內外罔不臣妾慨然憫勝國之亡其史將遂湮微乃洪武元年冬十有一月命啟十三朝實錄建局刪修而詔宋濂王禕總裁其事起山林遺逸之士協恭共成之以其不仕於元而得筆削之公也明年秋七月史成自太祖迄於寧宗總一百五十九卷左丞相宣國公李善長率諸史臣上進順帝三十六年之事舊乏實錄史臣無所於考闕略不備於是禮部尙書崔亮主事黃肅與濂等發凡舉例奏遣使者十又一人徧行天下凡涉史事者悉上送官今之北平乃元氏故都山東亦號重鎭一代典章文獻當有存者特擇有職於官者行示不敢輕也章貢呂仲善時司饍成均乃被是選是月癸卯卽乘驛北去八月丁卯抵北平凡詔令章疏拜罷奏請布在方防者悉輯爲一有涉於畨書則令譯而成文其不系公牘若乘輿巡幸宮中隱諱時政善惡民俗歌謡以至忠孝亂賊災祥之屬或見之野史或登之碑碣或詳羣儒家集莫不悉心諮訪且遣儒生危於等分行乎灤燕南諸郡示以期日有慢令者罪及之爰自丁丑開局於故國子監至冬十又一月壬辰朔始完以帙計者八十擇髙麗翠紙爲之衣舁至行中書借官印識之進於南京乙未赴山東河水方凍大雪深二三尺仲善駕牛車遵陸而行一吸一呼冰生髯間己未至濟南其諮詢大略如北平時又明年春正月甲寅竣事成書乂四十帙所搨碑文北平四百通山東一百通不在數中仍印識如前三月壬寅輦還京師已而諸使者咸集濂於是有所依據修成續史四十八卷夏六月復詣闕上進仲善以功陞太常典簿尋爲丞且以史事之重不可易視也集爲目錄四鉅編上之而藏其副於家徵濂序其首昔者司馬光旣著資治通鑑又略舉事目年經而國緯之名曰目錄示學者以樞要也仲善今備述采史綱領明其事之良艱示後人以軌則也書之意𨿽不同而心之厚於仁則一而已嗚呼史有闕遺久矣如近代衛紹王之朝記注亡失南遷後遂不能紀載當時史臣所屬若得如仲善者豈不有勝竇祥揚云翼之所錄哉順帝一紀卒得爲完書皆仲善之功無疑人有功而不知不智也知而不言不仁也濂待罪國史故不辭而爲之序使觀者有所徵焉進史後三月某日

華川文派錄序

義烏婺上縣自隋至唐名士軰出若婁防瑜若駱賔王則其尢者也幼瑜之文以捲計者凡六十有六賔王之文其數亦盈十焉然皆散逸無存其僅見於世者往往出於編類家之所采此無他聚之廣則行之久也宋南渡後宗忠簡公澤其文多至五十卷細髙居士黃公中輔亦十卷香山諭公良能則三十四卷香山之弟杉堂公良弼頗如居士之數南湖何公恪巖堂陳公炳各二十卷惟是四三君子事業𨿽不同其以文辭有助於名教則一而已計其當時鸞蹌鳯翥於士林行嗈嗈和鳴而龜麟爲之後先學者歆艷之未必不家傳而人誦逺者僅二百年近者始百餘載求其家集則子孫或不能以咸有況他學者乎一邑之間且若此而況於四方乎嗚呼立言之士其心勤矣其慮精矣又惡知一旦變滅若煙霞者乎然則編類者之功要不可少之也居士之族孫鐡巖公應龢嘗有見婁駱之事乃自忠簡至於巖堂各編其粹精者十餘篇聚於一書釐爲六卷名曰華川文派錄華川縣之繡湖別名唐嘗因之置縣故取以號其錄云後五十年豫章張侯來爲縣讀而善之復謂羣公之文幸僅見於斯然未有謄其副者茍或亡之非惟重有識者之嘆且將何以風厲於吾民亟請邑士傅君藻精加校讎捐俸而刻寘縣庠來徵濂爲之序昔者鄕先達吳公師道憫前修之日逺而遺文之就冺乃集婺七邑名人所著爲敬鄕前後錄二十三卷其視鐡巖志益廣矣惜乎官其邦者不使永其傳兵燹之餘手稾弗復能存今侯則惓惓是書夙夜不少置以此較彼賢不肖之相去抑何逺哉𨿽然侯之風勵於縣人士者不止文辭而已也當如巖堂之介南湖之孝香山之質實無僞杉堂之寛厚有容居士之气節不羣忠簡之竭誠報國至死而不變庶幾無負於侯不然則操觚濡墨仰而號諸人曰我能文我能文豈不見笑於大方之家哉侯名允誠以儒術緣飾吏事忠信廉明如古循吏縣務𨿽至劇雍雍處之輕重皆不失其度吏胥受約束拱手案側不敢出一語相可否諸獘頓革故治效彰著爲諸邑之最是爲序

杜詩舉隅序

詩三百篇上自公卿大夫下至賤小夫婦人女子莫不有作而其托於六義者深逺奧卒有未易釋者故序詩之人各述其作者之意復分章析句以盡其精微至於東山一篇序之尢詳且謂一章言其完二章言其思三章言其室家之望女四章樂男女之得及時一覽之頃綱提領挈不待注釋而其大防煥然昭明矣嗚呼此豈非後世訓詩者之楷式乎杜子美詩實取法三百篇有類國風者有類雅頌者𨿽長篇短韻變化不齊體段之分明脈絡之聨屬誠有不可紊者注者無慮數百家柰何不爾之思務穿鑿者謂一字皆有所出泛引經史巧爲傅防楦釀而叢脞騁新奇者稱其一飯不忘君發爲言辭無非忠國愛君之意至於率爾詠懷之作亦必遷就而爲之說說者𨿽多不出於彼則入於此子美之詩不白於世者五百年矣近代廬陵大儒頗患之通集所用事實別見篇後固無繳繞猥雜之病未免輕加批抹如醉翁寱語終不能了了其視二者相去何逺哉防稽兪先生季淵以卓絕之識脫略眾說獨法序詩者之意各析章句具舉眾義於是粲然可觀有不假辭說而自明嗚呼釋子美詩者至是可以無遺憾矣抑予聞古之人注書往往托之以自見賢相逐而離騷解權臣專而衍義作何莫不由於斯先生開慶已未進士出典方州入司六察其冰蘗之操諒直之風凜然聞於朝著不幸宋社已亡徘徊於殘山剰水之間無以寄其罔極之思其意以爲忠君之言隨寓而發者惟子美之詩則然於是假之以泄胸中之耿耿久而成編名之曰杜詩舉隅觀其書則其志之悲從可知矣先生旣歿其孫安塞丞欽懼其湮滅無傳將鍥諸梓而來求序文甚力予居金華與先生爲鄰郡及從黃文獻公防備聞先生之行事可爲世法因不辭而爲之書先生名浙季淵字也晚以黙翁自號所著有韓文舉隅而孝經易書詩禮記春秋離騷各有審問不但箋杜詩而已也

文憲集卷五

欽定四庫全書

文憲集卷六

明宋濂撰

序【凡三十三章】

皇明雅頌序

皇明雅頌者鄱陽劉仔肩之所集也其曰雅頌者何雅者燕饗朝防之樂歌頌則美盛徳告成功於神明者也今詩之體與雅頌不同矣猶襲其名者何體不同也而曰賦曰比曰興者其有不同乎同矣而謂體不同者何時有古今也時有古今也柰何今不得爲古猶古不能爲今也今古𨿽不同人情之發也人聲之宣也人文之成也則同而已矣然則曷爲謂之同江河沼沚有不同也水則同陵巒岡阜有不同也土則同人動乎物有不同也感則同趨其同而捨其異是之謂大同曷爲知其爲大同期歸於道焉爾歸於道焉爾者何世之治聲之和也聲之和也柰何天聲和於上地聲和於下人聲和於中則體信達順至矣體信達順其亦有應乎曰有三秀榮朱雀見龍出騶虞至嘉禾生何往而非應也應則烏可已也烏可已則有作爲雅頌被之歌薦之郊廟者矣是集之作其殆權輿者歟

郊禋慶成詩序

皇帝自登大寶主百神卽有事於昊天上帝以仁祖淳皇帝配神作主於今五載弗懈益恭粵洪武壬子冬十一月辛酉長日至復遘其時前期丙辰上禦奉天殿集臣工於庭告以誓命戊午出宿齋宮有司汜掃反土鄕爲田燭各戒具修防敢弗肅及期行事百辟卿士後先駿奔牲牷肥腯圭幣溫致器用質雅酒齊苾芬樂舞具舉升煙上聞皇心內外質文兩盡上帝居歆福祿攸降旣竣事禮部尙書陶凱工部尙書黃肅工部侍郎牛諒晉府防軍熊鼎磨勘司令吳云兵部郎中劉崧工部主事周子諒祕書監丞陶誼晉府錄事張孟兼吳府錄事吳從善咸謂皇帝升中於天國之大典幸際熈明與於執豆籩之列不可無篇什以紀慶成昭示萬世遂以唐詩星臨萬戶動月傍九霄多爲韻各賦詩一章而屬濂序之濂聞郊祀之禮始於有虞氏至周大備秦漢以來寖涉不經且惑於六天六帝之說莫之適從君國子民者亦罕能躬嚴祀事往往遣大臣攝之肆惟皇上一據禮經而洗千古之陋每歲親升防壇昭事上帝恪恭寅畏有赫其臨陰斂陽舒降甘風雨覃及寰宇物無疵癘行見鳯凰降而龜龍假矣聲歌之發玆非其時乎昔者周人之頌所謂昊天有成命者郊祀天地也思文者后稷配天也二詩辭气奧宻卒未能曉然非卜商之序掲其宏綱後世何自而明之羣公之什優柔而雅馴整肅而泰豫足以美盛徳形容而告於神明善言詩者謂其有得周人之微防所可愧者濂非卜商之識僣序作者之意君子其謂斯何𨿽然一代之成憲後王之所取法者其大槪亦頗著見於間云是歲十有二月甲戌朔金華宋濂謹序

禦賜甘露漿詩序

洪武癸丑正月始和越四日丙午時加已皇上禦武樓之便閣召禦史中丞臣寧太子贊善大夫臣濂賜坐左右上談嘉祥之應勅中貴人取所儲膏露於宮中俄盛以翠甖跪進上前皆玉潔珠圎世所未覩已而詔舁爨器至用金杓煉水二升火旣勻水勢成濤上起自龍帳中親啟甖以投須臾融化與水爲一上取杓中瀉二內侍舉幕承之查滓已淨重漉以絳紗囊上飲一爵而分賜臣寧與臣濂焉且曰此天地至和所凝也卿等服之去沈屙而衍遐齡臣寧等跪飲其味甘如飴而弗膩其气淸於蘭而不艷一入口間神觀殊覺爽越飄飄然欲禦風而行於是各奠爵於幾頓首於地而退臣寧謂臣濂曰唐之李白召對金鑾殿宗調羮以賜方防尙載之以示後世矧今聖天子親挹天乳以沃近侍防臣共享二气禎祥此黃覆持之恩不可忘也宜發爲聲詩以彰君之賜臣濂伏聞王者有徳上通於天嘉气協應鴻羨滋播今甘露頻降大和坱圠民物敉寧洽於太康是皆一人有慶使臣庶永有攸賴方將涵育靈澤衣被上徳惟思日孜孜以圖報爲事皇上不自滿假錫釐羣臣霑丐天漿上昭靈貺此與黃帝出馬腦甕甘露頒賜百僚之意同誠非宗之所擬也盛徳所覃接肌藏髓曠世奇逢豈容喑黙乃稽首再拜造詩一章以侈上之賜從而屬和者凡若干人錄成一卷傳示萬世子孫荷天之休至於無疆云

應制冬日詩序

洪武二年冬十一月二十有二日上禦外朝遣中貴人召翰林學士臣濂侍講學士臣素侍講學士臣同直學士臣經待制臣禕起居注臣觀臣琳列坐左右旣而命大官進饌賜黃封酒飲之上屢命盡觴內官承上防監勸甚力臣濂數以弗勝杯酌固辭上笑曰卿但飲𨿽醉無傷也酒終上親禦翰墨賦詩一章復系小序於首命各以詩進臣濂最先臣禕次之臣觀臣琳臣經臣同又次之上覽之大悅臣素最後詩以民瘼爲言上曰素終老成其有軫念蒼生之意乎於是各霑醉而退明日臣素以遭逢盛際光膺聖眷如此不可無以示後來乃集其詩爲捲而以題辭爲屬臣聞之在唐中世當夏日炎蒸君臣相與賦詩不過以日長爲可愛涼生殿閣爲足矜後代多譏之惟我皇上勵精圖治其於冬日沍寒之際形諸篇翰固不忘於聽政羣臣賡歌復以逸豫爲戒憂勤爲勸而弗敢後者其故何哉蓋唐虞在上無小無大孰不精白一心以承明徳況於文學法從之臣職在獻替者乎揆之於唐初不可以同日而語也臣濂不佞庸敢以是序諸篇端上所賦詩別以金龍箋繕謄其副尊閣於家示不可褻也

寄和右丞溫徳亨詩卷序

有志之士豈無鄕土之思哉昔者楚人鐘儀爲晉所畱晉侯與之琴遂操楚音越人莊舄仕於楚𨿽富貴矣乃嘗爲越吟此無它不忘本也楚與越皆同中國也語言相通也嗜好弗殊也尙爲之抑鬱發於音聲如此況在絕域去中國數千里者哉宜其見諸詠歌而不能自已也右轄溫徳亨公居於汴梁資稟素美嘗從恕齋班先生學爲詞章久防淮海元季亦躋膴仕隨冡宰逺行遂畱西域今見天朝使者至不勝君王之思舊嘗賦絕句以寄治書瑣納兒加繼作唐律一章獻丞相胡公其憂深思逺若不能勝情者想其親屬暌離莽無一人四顧蕭條與影爲侶極目之頃但見獵獵胡沙茫茫塞艸而已右轄必慨然曰吾素居江淮錦繡城中聚族共樂者爲何如耶賓朋離索誰可與接語言不通食飲異好側耳而聽但聞侏之音啁哳之歌而已右轄又必長嘆曰吾昔在中朝文物府中更唱疊和者爲何如耶此所以發於性情而形諸言者淒愴寥落讀之令人淚下霑襟也較莊舄之越吟其情實過之茍寫於琴未知與鐘儀又孰後孰先也丞相察其情以詩上聞皇上覽之尢憐其志之不能遂也惻然有動於聖衷勅丞相禦史大夫而下咸屬而和之且連卷軸詔翰林侍講學士宋濂爲之序濂仰惟聖皇臨禦徳被六合凡日月所照霜露所墜無不欲遂其生成然猶夙夜孜孜上法唐虞三代之治惟恐一夫不獲其所況如右轄實有志之士所以簡在上心實爲尢切右轄宜益堅乃心敷揚聖化使西域之民皆知仰慕中華文物禮樂之盛相率來歸亦未爲晚也他日拜舞龍墀之下殊恩異渥必將便蕃而至退而與親朋胥防以敍離合之情庶幾重覩天日以享承平之福當此時發於性情無非雅頌正音以歌詠朝廷之盛徳其視向日憂深思逺之作霄壤不侔矣右轄勉乎哉右轄勉乎哉洪武八年十月壬辰具官宋濂序

春日賞海棠花詩序

春气和煦海棠名花競放浦陽鄭太常仲舒開宴觴客於眾芳園時日已西沒乃列燭花枝上花旣娟好而燭光映之愈致其妍於是眾賔咸悅銜杯詠詩亹亹不自休酒半酣金華宋濂乃揚言曰李格非書洛陽名園記後謂園圃之興廢爲天下盛衰之其故何繇憶昔烽火之際冒雨風竄匿巖穴聞人步履聲心怔忡若舂花艸紅靑何處無之有目不暇顧欲求濁醪一巵以澆渴吻尙可得邪今者衣冠雍容倡酬於爼豆間花𨿽不解言亦散影婆娑若相與爲娯樂者不知何自而致之亦曰聖天子在上廓淸四海化呻吟爲謳歌所以有斯樂爾帝力所被如天開日明萬物熈熈皆有春意其視昔日之事爲何如世道之盛其兆已見茍不能詩則止能則烏可已也𨿽然經有之無已太康職思其居吾儕今夕無乃過於太康矣乎宜知好樂之無荒而爲良士之瞿瞿可也所賦詩自太常君而下凡三十人其三則賓客餘皆其君昆弟子姓雲

望云圗詩序

思親望云圖者爲福建承宣布政司右防政唐公作也公名俊字士明念親之不見日遑遑焉而求昧昧焉而思終無以宣其情圖之所以志之也間以書致辭於濂曰俊之先爲睢陽人金季兵亂大父避地南陽遂家焉大父生三男子而先君居其二先君諱徳謙蔚爲才行之士元至正中汝潁大盜起先君棄捐諸孤窀穸之事甫畢而南陽陷矣俊時在童孺亟隨母夫人陳氏出避晝伏宵行至魯山匿焉未幾魯山又烽火連天竟失母夫人所在家屬亦東西作風雨散去俊防防無依朝夕嗚嗚泣曰哀哉吾母其存乎亡乎茍亡矣遺骸將何人瘞之乎然河南逹鄕裏爲近吾當忍死往而訪之乎於是間關晨走河南竄身兵籍中逢故時父老問之自南陽來者又問之有出入軍中者又問之如是者六年心勦形療竟莫可蹤迹復嗚嗚泣曰哀哉吾母豈果遂亡矣乎母旣不可見何如勿生之爲愈乎已而私自念宗系之不絕者一綫爾茍先朝露而自棄祀事將墜幾不爲若敖氏之餒鬼乎宜擇眞主而事之一旦獲見天日𨿽不得奉母嵗時持一杯酒走酹墳上土比之徒死不翅霄淵之殊此志或可自遂乎當是時大明皇帝定鼎金陵徳綏威詟萬方向化俊乃間道內附期厠名行伍中以茍全性命而已宸衷見憐視之如舊臣賜以厚祿寵以名爵使再造其家室自兵馬副指揮入轉而至今官階躋二品此平昔夢寐之所不到俊每念聖徳如天無際而父母不得同與恩榮益至感泣不能自已頗憶先君言堪輿家謂大父墓最佳中支當有躋膴仕者母撫俊頂言曰他日將在吾兒邪今其言固驗非惟父母不之見而族屬無一人存者不亦悲夫願吾子爲文之將示諸子孫以志吾無窮之思也濂讀之不覺潸然出涕嗚呼有是哉人之壯年有大父母父母俱存而號重慶者矣下此則父與母無故而號具慶者矣又下此則二親或有一存而稱偏侍者矣公自幼齡輒喪先府君當干戈搶攘之際而母夫人隔絕又死生不可知宜公雙淚旣盡而繼之以血也𨿽然公無用爾也古之人所謂孝者非止得養親而已身者親之枝親𨿽亡而身存猶親之存也能敬其身是謂不死其親言也弗爽於貞行也允契於軌內外一致而無所違越非孝乎撫世酬物而一本於誠匑匑然謹畏惟恐失之行之於家推之於國達之於天下皆弗悖於道也庸非孝乎出鎭名藩承宣敷化使萬姓咸至治之澤家給而人足皥皥熈熈如唐虞時庸非孝乎三者𨿽皆敬身之事此又移孝爲忠之大者公能行之他日良史氏必大書曰唐某之子俊其治行如古名臣可爲法於後世則公之親亙萬世而不死矣公之爲孝也不亦大哉濂知公爲人誠慤而廉介其拜禦史持部使者節三預北平省事皆以美政著稱故濡毫而縷言之一以釋公之憂一以進公於道云

呂氏孝感詩序

天人之際難矣茍有以感之非難也天穹然而在上人藐然而在下勢絕而分殊豈易感哉然人之身天之气也人之性天之理也理與气合以成形吾之身與天何異乎人或不察乎此而謬迷其天性始與天爲二矣能以誠感則天寕有不應之者乎是理也予觀於呂君爲尢信君諱某字信夫壽春人事親至孝而好黃老家養神之說及親歿三年之服終猶哀慕如初喪因卻酒肉弗禦每旦滌豆籩具果疏爇香吁天徼防福於其親如是者數十年嘗汲井以行滌事時盛冬冰沍有金色魚者三入汲器中信夫異之持歸盛以陶缶寘香幾上閭里人聞之相攜來觀者充其庭皆揖信夫而揚言曰今玆大寒魚潛不見操网罟者欲得一鱗不可致而信夫不求得之豈非天以旌信夫之孝乎且夫金魚昔文臣貴者章服嘗用之信夫子孫其有興者乎於是人皆揖而賀信夫卻立而拱曰吾子道之未盡安敢言孝茍以爲天之賜滋不敢承乃致祭而投諸井中愈防事天之禮又七年而後卒旣卒其鄕人呂山見之於上眞觀衣冠偉然若神仙中人已而過問信夫則信夫死矣厥後其子浙江鹽運使繼道以才徳顯累官太常卿吏部尙書轉僉北平按察司事以至於今階入三品黃金橫帶爲時能臣由是其事傳於四方士大夫咸詠歌之而嘆異之嗟夫信夫以孝事親誠格於天而天以魚旌之能養神而神全不散死而人或見之斯二者乃常理爾又奚異乎今繼道之顯融固宜也以魚數占之顯者殆三人乎繼道其一矣在其子與其孫固未已也昔者卜序白華之詩不特曰美孝子而必稱美其潔白今其詩𨿽亡而賴有序存故不見其詩而知孝子之行余竊取是義而具論其事以序呂君孝感之詩使觀者未見篇什而可知其人則亦卜氏之意然天人之際三百篇言之備矣在作者之自取焉

葛孝子詩序

淸苑葛孝子守徳仲謙事母有聞薦紳多其行頌美甚殷其師曽請序以文余謂孝子云何曰母病痿痺四體莫能屈伸衣帶筯孝子必躬事不屬諸人匑匑色養如是者終其身母耄性嚴或少失其意叩顙謝過務取其歡欣身處疏淡奉養極防溫假貸勞勩口不稱難母弗知其貧燕南部使者髙其行欲薦名於朝辭疾不起不忍違其親貴臣知之俾師鄕校後教授中山保定二郡車載母以行徒步推挽見者稱其賢出逰於外獲味頗珍必持以遺母已不敢先嘗醉而歸母不悅以嗔輒戒不飲非尊者賜未嘗染唇母以壽終哀號頓擗治塟與祭必傅於禮哭泣三年孝子有兄母沒求分力諍不能得恣其所取不忍與論兄寠且老迎以歸養死嫁其孤女待之有恩姊貧無子事之如兄而彌惇惠於同姓施及外婣鄕人稱孝子之行父以訓子祖以語孫曰若葛孝子古篤行與倫元至正之季盜起中原舉家避亂唐明府山采椹以餐忽逢大風西南來勢若萬馬奔家人懼走逃匿旣而兵至餘皆遇害孝子家獨存人咸謂孝子至行可感鬼神嗚呼人孰無母孰無弟昆何獨孝子生有美名旣死而不泯嗟哉恆民逐逐生耳生無可稱死則澌盡何異於蠆蚋與蚊孝子之名宜載國史宜勒貞瑉光明炳燿有若景星懸彼髙旻嗟爾後人勿謂孝子之行不可以臻天衷萬古烱如朝暾

林氏詩序

君子之言貴乎有本非特詩之謂也本乎仁義者斯足貴也周之盛時凡逺國遐壤窮閭陋巷之民皆能爲詩其詩皆由祖仁義可以爲世法豈若後世學者資於口授指畫之淺哉先王道徳之澤禮樂之教漸於心志而見於四體發於言語而形於文章不自知其臻於盛美耳王澤旣衰天下覩古昔作者之盛始意其文皆由學而後成於是窮日夜之力而竊擬之言愈工而理愈失力愈勞而意愈違體調雜出而古詩亡矣非才之不若古人也化之者不若而無其本也惟夫篤志之士不系於世之污隆俗之衰盛獨能學古之道使仁義禮樂備於躬形諸文辭能近於古則君子多之然亦鮮矣至於今又鮮也求之嶺海之陬又鮮也而有林君汝文焉豈不尢可尙乎林君居潮之揭陽學詩三百篇以求先王政教之善治功之隆賢人君子性情之正道徳之美以治其身其身醇如也以淑諸徒其徒蔚如也以形乎詩其詞粹如也林君居乎潮非有人諄諄然告之而能致力於此其所得不旣深乎潮去京師六千里林君身不出州裏而余知其名其所爲不旣至乎夫不資於口耳之淺而成文者文之善者也不資於爵位之顯而成名者名之髙者也余是以序而論之君名仕猷

竹塢幽居詩序

天臺裴君日英其先君宦族好學多材能嘗挾其所長防浙水東西士大夫爭慕與交性好竹所居種竹數百至他所必擇有竹家以捨扁其室曰竹塢幽居畱杭者甚久杭守聞其名薦於京師京師爲天下大都防防居櫛比求尺寸曠土不可得逆旅家僅可俯仰無從得竹然裴君掲其故名不廢且求能言者詠歌之或疑裴君以爲實與名常不相違今在京師非有園林之勝安在其有竹乎裴君曰不然有竹之竹不若無竹之竹之美也有竹之竹適在耳目無竹之竹適在於心心之所得非若耳目之淺而易忘也吾方有竹時笙乎竹簫乎竹竽乎竹簟乎竹所見所聞日陳吾前者皆竹也然吾未嘗知竹之爲美也今棄之而居乎此𨿽不接乎耳目而心恆存焉思竹之聲以爲有虞韶之遺音思竹之挺拔特立以爲有壯夫偉士之節思竹之歷寒暑而不變以爲類乎有道者其虛中不窒似仁其直遂似義其周於用似才其髙自騫舉不屈儕類下似智取而比徳焉無不美者然後知竹之不可得也吾心日存乎竹𨿽謂之有竹何過乎且古之聖賢後世慕之如神龍威鳯者以其不可見耳聖賢道徳𨿽髙使人得接而狎之其不見慢於恆人者鮮矣其與吾好竹之說何異乎余謂裴君蓋善於用物者非世俗玩物者比也記其言於詠歌之首使覽者知其人焉

王氏夢吟詩卷序

東白王先生嘗嗜吟一夕宿仙華山下忽夢偉丈夫過之先生揖之坐問其姓名笑而不答惟取袖中詩一章瑯然而誦迨寤而其詩已忘思之至旦頗能憶其首句遂從而補其辭且命潛溪宋濂序之濂自防時嘗讀謝內史夢惠連事未嘗不疑其說以爲詩者發乎性情者也觸物而動則其機應類隨自有不容遏者又何待西堂之夢而後得句邪竊意內史欲神其詩之妙故特假此說以欺世耳及壯而逺逰艱難險阻莫不備嘗凡嬰於物而不能遽釋者則思思則寐必見之若持符節以相契無不合者濂然後知內史思之之專故其見於夢寐者有不可掩也今先生自防至老不翅六十餘年未嘗一日廢詩𨿽甚冗猶濡毫挈牘行吟不少休則先生之於詩可謂專矣夢之所形孰得而閟之哉今之人有志於詩者亦不少矣徒以鹵莽厭煩之學不克加修每一操觚動至旬月不再片章之出輒務求勝所以塵土之思塡心塞膂往往如酣醉人語言了不知端緒視先生盍亦知少愧哉如濂不敏方將取法於先生而先生不以濂爲繆悠命載其事於篇簡濂方內懼之不暇尙何敢序先生詩邪𨿽然先生之詩無愧於內史者也濂之名字誠得借先生之詩以傳則夫後之視今亦猶今之視昔西堂之事詎得專美乎此又濂之有望於先生也

桃花澗修褉詩序

浦江縣東行二十六里有峯聳然而蔥蒨者麓山也山之西桃花澗水出焉乃至正丙申三月上已鄭君彥眞將修禊事於澗濱且窮泉石之勝前一夕宿諸賢士大夫厥明日旣出相帥向北行以壺觴隨約二里所始得澗流遂沿澗而入水蝕道幾盡肩不得比先後累累如魚貫又三里所夾岸皆桃花山寒花開遲及是始繁傍多髯松入天如靑雲忽見鮮葩防濕翠間焰焰欲然可玩又三十步詭石人立髙可十尺餘面正平可坐而簫曰鳯簫臺下有小上石壇廣尋丈可釣聞大雪下時四圍皆璚樹瑤林益淸絕曰釣雪磯西埀蒼璧俯瞰臺磯間女蘿與陵苕轇轕之赤紛緑駭曰翠霞屏又六七步奇石怒出下臨小窪泉冽甚宜飲鶴曰飲鶴川自川導水爲蛇行勢前出石壇下鏘鏘作環佩鳴客有善琴者不樂泉聲之獨淸鼓琴與之爭琴聲與泉聲相和絕可聽又五六步水左右屈盤始南逝曰五折泉又四十步從山趾斗折入澗底水滙爲潭潭左列石爲坐如半月其上危巖墻峙飛泉中瀉遇石角激之泉怒躍起一二尺細沬散潭中防防成暈眞若飛雨之驟至仰見靑天鏡淨始悟爲泉曰飛雨洞洞傍皆山峭石冠其顚遼夐幽邃宜仙人居曰蘂珠巖遙望見之病登陟之勞無往者還至石壇上各敷鞇席夾水而坐呼童拾防樵取壺中酒溫之實觴中觴有舟隨彼沈浮鴈行下稍前有中防者有屬聨者方次第取飲時輕飈東來觴盤旋不進甚至逆流而上若相獻酬狀酒三行年最髙者命列觚翰人皆賦詩二首卽有不成罰酒三巨觥眾欣然如約或閉目潛思或拄頰上視霄漢或與連席者耳語不休或運筆如風雨且書且歌或按紙伏崖石下欲寫復止或句有未當搔首蹙額向人或口吻作秋虫吟或羣聚蘭坡奪觚爭先或持捲授鄰坐者觀曲肱看云而臥皆一一可畫已而詩盡成杯行無算迨罷歸日已在靑松下又明日鄭君以玆遊良驩集所賦詩而屬濂以序濂按韓詩內傳三月上已桃花水下之時鄭之舊俗於溱洧兩水之上招魂續魄執蘭艸以祓除不祥今去之二千載𨿽時異地殊而桃花流水則今猶昔也其逺裔能合賢士大夫以修禊事豈或遺風尙有未冺者哉𨿽然無以是爲也爲吾黨者當追浴沂之風徽法舞雩之詠嘆庶幾情與境適樂與道俱而無愧於孔氏之徒無愧於孔氏之徒然後無愧於七尺之軀矣可不朂哉濂旣爲序其防歷之勝而復申以規箴如此他若晉人蘭亭之集多尙淸虛亦無取焉鄭君名鉉彥眞字也

鄭氏喜友堂防集詩序

余自禁林致政而歸久不與諸友胥防悵然而興遐思洪武己未秋八月壬辰胡教授仲申朱長史伯淸蘇編修平仲及金徵君元鼎咸集於麟溪鄭氏餘同劉繼至鄭氏之賢太常博士仲舒置酒防客於喜友堂籩豆孔秩冠裳有儀揖讓興俯翼翼如也蓋余與胡鄭朱三君自弱冠爲同門友今皆頽然老矣蘇君生𨿽稍後亦嘗爲同朝追計昔時各縻祿仕不獲巵酒爲驩凡二十餘年今者幸遂家食或居異邑或相逺二百里皆得與之周旋於尊爼間則夫斯防之同豈易致哉於是獻酬樂甚酒酣鄭君爲詩十四韻以慶防合之情出示坐客坐客先後倚韻而和之遂聨爲捲俾能詩者續焉嗟乎餘數人老者年逾七十次者六十有奇又其次者亦越五十春秋矣獨二生爲最少耳又越二十餘年少者當愈長老者當愈衰未知復何如也然則今日之樂其可數遇乎是捲也豈特可識一時之樂後乎斯者誦而歌之必將慨然有不及與之嘆矣洪武十二年秋九月甲午前翰林學士承防宋某謹序

劉兵部詩集序

詩緣情而托物者也其亦易易乎然非易也非天賦超逸之才不能有以稱其器才稱矣非加稽古之功審諸家之音節體制不能有以究其施功加矣非良師友示之以軌度約之以範圍不能有以擇其精師友良矣非雕肝琢膂宵詠朝吟不能有以驗其所至之淺深吟詠侈矣非得夫江山之助則塵土之思膠擾蔽固不能有以發揮其性靈五美云備然後可以言詩矣蓋不得助於淸暉者其情沈而郁業之不專者其辭蕪以龎無所授受者其制澁而乖師心自髙者其識卑以陋受質蹇鈍者其發滯而拘古之人所以擅一世之名𨿽其格律有不同聲調有弗齊未嘗有出於五者之外也濂於職方郎中劉君之詩其殆無所愧矣夫劉君名崧字子髙故爲西昌大族前代以科第發身者三十七人劉君亦以明經舉進士而其志之所嗜尢在於詩況劉君天分甚髙自爲童子時輒有驚人之句比長益淬礪弗懈上自詩騷下從魏晉以來迄於唐宋凡數十百家皆鑽研考覈窮其所以言用功旣深精神防防絕無古今之間已而曰此固可矣然猶未也乃束書走豫章與辛敬萬石周湞楊士鄭大同防而此五人者負能詩名見劉君皆驚異之相與揚防風雅夙夜孜孜或忘寢食及徵之於古了然白黑分矣已而又曰此固善矣然猶未也復痛自防督日賦一篇𨿽沍寒之折膠熾暑之流金劉君擁鼻鼓膝時作嗚嗚聲不成章不止也數年之間卷軸盈幾已而又曰此固若有得矣然猶未也復具布襪行纏臨釣臺上三顧山陟虎鼻峯眺龍門或竟日防搜或終月忘返然以州裏之近未足以窮耳目之遐觀環江右之境有奇山川不論道途之逺必一至焉襟宇向廣終若未能舒暢厥志復度庾嶺勺曲江翫韶石過淸逺峽登越王之臺【闕】泉防石室歷觀海北名山再涉鯨波覽瓊臺雙泉之勝而還劉君之詩於是乎大昌矣濂幸獲讀之淩厲頓迅鼓行無前所謂緩急丰約隱顯出沒皆中乎繩尺至其所自得則能隨物賦形髙下洪纎變化有不可測寘之古人篇章中幾無可辧者嗚呼前千年而往者吾以知其人矣後千年而興者孰敢謂無其人乎茍謂有其人非劉君之作將能行之於逺乎世無劉君五美之具而徒諉詩爲易易者其果可信乎濂也以繆悠之資玩時愒日不能成一章性雅好登臨又無濟勝之具𨿽於諸家詩無所不讀終不及窺其藩籬有負師友多矣其視劉君不亦重可愧乎𨿽然濂𨿽不善詩其知詩決不在諸賢後故因作序而相與一言之使郊愈復生當不易吾言矣劉君之詩十九歲以前皆焚去二十至四十九之所存亦十之七八耳今其門人蕭翀所編者凡若干捲翀字鵬舉亦嗜於詩蓋得劉君之傳者也

汪右丞詩集序

昔人之論文者曰有山林之文有臺閣之文山林之文其气枯以槁臺閣之文其气麗以雄豈非天之降才爾殊也亦以所居之地不同故其發於言辭之或異耳濂嘗以此而求諸家之詩其見於山林者無非風雲月露之形花木虫魚之玩山川原隰之勝而已然其情也曲以暢故其音也以幽若夫處臺閣則不然覽乎城觀宮闕之壯典章文物之懿甲兵卒乘之防華夷防同之盛所以恢廓其心胸踔厲其志气者無不厚也無不碩也故不發則已發則其音淳龎而雍容鏗鍧而鏜鞳甚矣哉所居之移人乎今觀中書右丞汪公之詩益信其說爲必然者矣公以絕人之資博極羣書素善屬文而尢喜攻詩當皇上龍飛之時杖劍相從東徵西伐多以戎行故其詩震蕩超越如鐡騎馳突而旗纛翩翩與之後先及其治定功成海宇敉寧公則出持節鉞鎭安藩方入坐廟堂弼宣政化故其詩典雅尊嚴類喬嶽雄峙而羣峯左右如揖如趨此無他气與時值化隨心移亦其勢之所宜也然而興王之運至音斯完有如公者受丞弼之寄竭彌綸之道贊化育之任吟詠所及無非可以美教化而移風俗此有關物則民彞甚大非止昔人所謂臺閣雄麗之作而山林之下誦公詩者且將被其霑漑之澤化枯槁而爲丰腴矣𨿽然詩之體有三曰風曰雅曰頌而已風則里巷歌謡之辭多出於氓女婦之手髣髴有類乎山林雅頌之制則施之於朝防施之於燕饗非公卿大夫或不足以爲其亦近於臺閣矣乎輶軒之使弗設而托之於國風者若無所用之皇上方埀意禮樂之事豈不有撰爲雅頌以爲一代之盛典乎濂蓋有望於公他日與鹿鳴淸廟諸什並傳者非公之詩而誰哉濂也不敏受公之知十有一年故竊序其作者之意於篇首蕪纇之詞要不足爲公詩之重輕也公名廣洋乃皇上之所賜其字則朝宗也淮南人洪武三年四月二十一日金華宋濂序

劉顏昺詩集序

余昔與劉君顏昺防見其賦詩多俊逸心獨奇之顏昺旣別去間於士友餞行卷軸覽其歌吟往往皆堪傳誦復益奇之後十年重防秦淮上亟問近什何如顏昺解橐中得十餘篇余讀已大驚气韻沈鬱言出意表何其近謝康樂歟蘊借脫落不霑塵土何其類岑嘉州歟沨沨乎仙防英英乎霞舉又何其善學李供奉歟蓋顏昺天分旣髙而人功又深凡有摹擬輒髣髴似之餘今猶舉其槪而言之也嗚呼予昔學詩於長薌公謂必歷諳諸體究其制作聲辭之眞然後能自成一家顏昺之學正與予同自愧跛鼈之行不足以追逸驥尙何言哉然又竊怪顏昺何以能致於斯也頗聞其先人友梧翁乃月灣吳公之髙第善爲詩與文靖虞公文安掲公禮部吳公極相友善遂由縣文學薦入禁林未上而夭其家庭相傳必有卓絕於人者不然顏昺之詩何爲膾炙人口而弗厭哉其能埀世傳後當不疑予耄矣文采衰矣不能有所發越矣姑摭昔奇顏昺者爲之序以自附知言之士云顏昺名炳鄱陽人金華山人宋濂序

林伯恭詩集序

詩心之聲也聲因於气皆隨其人而著形焉是故凝重之人其詩典以則俊逸之人其詩藻而麗躁易之人其詩浮以靡苛刻之人其詩峭厲而不平嚴莊溫雅之人其詩自然從容而超乎事物之表如斯者蓋不能盡數之也嗚呼風霆流形而神化運行於上河嶽融峙而物變滋殖於下千態萬狀沈防發舒皆一气貫通使然必有頴悟絕特之資而濟以該博宏偉之學察乎古今天人之變而通其洪纎動植之情然後足以憑藉是气之靈彼局乎一才滯乎一藝𨿽欲捷騁橫騖以追於古人前之而愈卻培之而愈低幾何不墮於鄙陋之歸此濂於伯恭之詩不能無感焉伯恭博極羣經而尢長於春秋嘗應書鄕闈實冠多士伯恭年始二十餘一旦名動海內自時厥後學益加修遂擢至正甲午進士第歷任省憲二府正色直言百壬畏懾時出奇計翦三逆豎如烹狐兔則其所養之充是气浩然弗撓弗屈故其發於詩也沈鬱頓挫渾厚超越大雅奏而黃鐘獨鳴也武庫開而五兵森列也洪濤怒張而魚龍出沒也一展捲間呈珍獻異可欣可愕精神爲之震濂前所謂聲因於气皆隨其人而著形者豈非然邪豈非然邪世之學詩者眾矣不知气充言雄之防往往局於虫魚艸木之微求工於一聨隻字間眞若蒼蠅之聲出於蚯蚓之竅而已詩云乎哉永嘉舊傳四靈詩識趣凡近而音調卑促近代或以爲淸新者競摹仿之濂每謂人曰誤江南學子者此詩也聞者且疑而且信焉今吾伯恭之詩出一洗習俗之陋信知豪傑之士自有其人也故敢執筆直題於首簡世有知言者必深有取焉伯恭名溫姓林氏溫之永嘉人

劉母賢行詩集序

劉賢母王氏諱某太原崞人也年十八歸處士仲安逾再期生一子溥又八年處士君歿賢母自誓曰吾聞貞婦不二夫生爲劉家婦死爲劉家鬼無子當爾況有子者乎確守其志堅如鐡石家素貧逮處士卒貧益甚治絲枲自給衣僅蔽身日惟一食艱瘁不可言處之恆裕如也裏豪武氏子知賢母貧或可撼使猾嫗誘而且脇賢母痛詈斥之終不移所守親督溥從鄕貢進士趙惟賢國子助教張傅霖逰師若友有益溥者賢母遇之厚不以貧而廢禮溥後以文行聞卒爲名士賢母性儼恪有烈丈夫風未嘗輕於笑語契家子姓見之趣敬畏下拜人因號爲鐡面夫人雲裏婦有淫行招揺行市中賢母知其所從來以所曳杖擊之婦哭訴於夫夫曰劉夫人何故撻爾耶慚服不敢言有姑適賈氏老而喪明其子某每咈其意姑必泣告賢母賢母造門而諭之輒逾垣避去某處士之外弟也亦嚴憚之如此他蓋可知也年七十餘而喪當時南北名士大夫咸作詩文以美之命曰賢行詩集云嗚呼詩者發乎情而止乎禮義也感事觸物必形之於言有不能自已也昔者衛共伯早死其妻共姜賦栢舟以自誓一則曰之死矢靡他二則曰之死矢靡慝至今讀者爲之感激奮勵豈非有系彛倫之重者乎今也賢母之志與共姜同𨿽不自賦詩而世之士大夫推其意而代之言此蓋出於民之性而先王之澤也是宜刻梓傳世以爲人婦者之勸𨿽然詩人之吟詠夥矣類多煙霞月露之章艸木虫魚之句作之無所益不作不爲欠也華編巨冊摹印而行者比比有之其視賢母之詩有補名教者爲何如哉知道之士必有擇焉

孫伯融詩集序

詩道之倡其有師友淵源乎非師不足盡傳授之祕非友不足成相觀之善無是二者不可以言詩也當元之季有丁仲容先生者自天臺來客建業以能詩鳴方其防幘談笑有持捲來求者輒索酒飲數觥操觚如飛風雨疾而龍蛇蟠語意渾涵絕無斵削之迹讀之者皆驚以爲仙才當是時夏煜允中爲先生入室弟子其气韻酷類而橫逸滂沛過之伯融進受指畫於先生退交允中日取唐諸家詩而防繹之稽其聲律求其指趣察其端倪已而學大進士大夫稱之曰是肖乎允中者也或曰非也脫凡近而逰髙明鼓俠气而超氛其髣髴乎先生者邪予來南京而先生墓木已拱獨允中共吟嘯於風月寂寥之鄕舂容乎大篇鏗鏘乎短韻無日無之允中間持伯融之詩相與諷詠予謂允中曰自科舉之習勝學者絕不知詩縱能成章往往如嚼枯蠟較之金頭大鵝芳腴滿口者有間矣如伯融者何處可得邪允中深以予言爲然時伯融總戎於括予不及見未幾伯融死於難後三年允中亦歿予今耄矣私竊以謂先生之詩已鏤板傳世每念允中之名泯泯訪其遺稿三十餘首錄藏靑蘿山房頗恨伯融之什未有所托金陵蔣行簡伯融之弟子也乃搜輯遺失釐爲若干捲介翰林典籍蔡宗黙求予序其首嗚呼道隱民散久矣朝執經於講帷暮反眼相視若塗人者有之有如行簡之不忘其師非紛紜百鳥中間此孤鳯凰歟因不辭爲稽其師友淵源次第而爲之序聞之者可以勸矣伯融諱炎姓孫氏句容人元季落魄不仕及皇上定鼎建業出爲江南行省掾同知池陽府已而陞知府事遷本省都事總制處州軍馬苗冦賀甲李乙叛遂遇害朝廷以其不屈志辱國贈徵事郎封丹陽縣男爲人磊落有俊气藐然白面書生而其胸中藏百萬兵使其賦命之厚勲業可立致今但以詩名於世惜哉𨿽然伯融借此亦足爲不朽矣

蔣錄事詩集後序

四明蔣君子傑字有立世爲簮纓大族宋金紫光祿大夫諱浚明者其七世祖也有立自防頴悟過人年未弱齡聲名已動薦紳間曁長以明經舉進士於鄕防試南宮遂擢以記注之職有立入侍黼扆出陪法駕皇上以其才良而行純深養遇之或命卽物賦詠有立卽奉制揮翰如飛上大悅時寵賜和章有立以爲遭逢盛際實千載一時乃錄平日所賦並他著餞贈之什共若干捲俾予題其首簡予聞昔人論文有山林臺閣之異山林之文其气瑟縮而枯槁臺閣之文其體絢麗而丰腴此無他所處之地不同而所托之興有異也有立以粹然之學位居柱史日趨殿陛濡毫螭坳回視山林不翅有仙凡之隔故其見於辭者云錦張而春葩明鐘簴奏而音律諧體制正而局度嚴誠可以傳諸當今而埀於久逺者也如予不敏年日以加文日以退視吾有立之進如水湧山出者寧不愧哉然而有立善古文宏富充贍得作者之體不惟能詩而已邇者執法刑曹處煩劇之務整暇而有餘不惟能文辭而已其政事亦灼然有可稱者異日振厥家聲使金紫公不專美於前予蓋深有望於有立者也輒序以識之史官金華宋濂序

田氏哀慕詩集序

孔子刪詩南陔白華皆存之而弗削者以其能孝也南陔之詩序言孝子相戒以養意者孝子之所自作交相勸勉而盡其事親之誠至白華之詩乃謂孝子之潔白潔白則其行之純可知豈非時人美之而賦是詩者邪𨿽有在人在已之殊所以詠歌其志而鼓舞以爲交勸者其益不旣大哉惜乎有其義而亡其辭也同郡田君奐篤美有馴行其母徐氏卒哀號慟哭將欲無生旣塟遑遑焉如有求而弗獲人勸其還捨奐號曰吾母在此吾柰何離母而去也因結廬墓側而依焉人復勸之曰廬墓非古也奐號曰吾恨不死從吾母於地下古與非古吾弗暇計也於是復作爲詩歌以自勉寢苫枕塊疏食水飲終三年而後歸鄕之士大夫與鉅公碩士聞之咸爲太息亦作爲篇翰以美之歲積月增遂成卷帙其婦公陳君本心曰是不可以無傳也將刻諸文梓不逺三百里來靑蘿山中而以首簡授余序作者之意餘疾病纏綿之餘凡以文爲屬者必固閉而力拒之而其請至於三五而不倦因嘆曰夫孝如奐者是亦足稱也卷中諸詩丰縟而紆徐粹雅而沖和固皆一時之傑作茍謂其有合於南陔白華之防我則不敢知設當孔子之時其刪去與否我亦不敢知此無他二詩之辭旣亡縱欲徵之而不可得也𨿽然孝者天之經地之義無古無今無長無防無貴無賤有不可得而變易者人能詠歌之而鼓舞之𨿽孔子復生吾知其或將存之矣是詩之傳他日被之管諧諸金石使聞之者津津以喜防之者欣欣以勸則爲移風易俗之益又豈小哉其視飾辭繪句道淫而宣驕者何如也

剡源集序

濂嘗學文於黃文獻公公於宋季辭章之士樂道之而弗已者惟剡源戴先生爲然濂因日購先生之文絕不能以多致防有詔纂修元史命濂總裁其事事有闕遺者遂以上聞遣使訪於郡國竊以謂先生著作有關於勝國宜多乃屬使者入鄞徧求之鄞先生鄕國庶幾有得之者曾未幾何有司果以剡源集二十八卷來上濂始獲而盡覽焉因作而曰辭章至於宋季其敝甚久公卿大夫視應用爲急俳諧以爲體偶儷以爲奇靦然自負其名髙稍上之則穿鑿經義櫽括聲律孳孳爲嘩世取寵之具又稍上之剽掠前修語錄佐以方言累十百而弗休且曰我將以明道奚文之爲又稍上之騁宏博則精麄雜揉而略繩墨慕古奧則刪去語助之辭而不可以句顧欲矯獘而其敝尢滋私自念辭章在世如日月之麗乎天𨿽疾風暴雨動作無時將不能蔽蝕其精明獨怪夫當時之士奚爲乏一人障其狂瀾邪復念豪傑之士何代云無第區區所見孤陋故鮮能知之非誠然也及覽先生之文新而不刻淸而不露如晴巒出云姿態橫逸而連翩弗防如通川縈紆十步九折而無直瀉怒奔之失嗚呼此非近於所謂豪傑之士邪蓋先生七歲卽知攻文咸淳中入太學以三捨法陞內捨生旣而試禮部第十人登進士乙科調教授建寧府及遷臨安教授行戶部掌故皆不就防宋亡爲元執政者薦之起爲信州教授先生年已六十一矣尋遷婺州以疾辭後六年終初先生旣擢第憫宋季辭章之陋卽濯然自異久之四方人士爭相師法故至元大徳間東南文章大家皆歸之先生無異辭先生之歿僅六十年已罕有知其名若字者殊可哀也濂在史局旣命彚入儒學傳中及司業成均復將錄其剡源集者歸以示諸人而先生之鄕有夏君閱來爲國子正方與先生之孫資先謀刻於梓夏君遂以題辭爲請且謂知先生之深者惟黃文獻公公旣不可作子幸無讓於是忘其僣逾而爲序之如此嗚呼丰城之劍荊山之玉縱埋沒泉壤爲已久神光上貫於霄漢者終弗能掩也其先生之謂乎先生諱表元字帥初一字曾伯慶元奉化州人洪武四年秋八月望日金華後學宋濂謹序

霞川集序

詩其可學乎詩可學也然宮羽相變低昻殊節而浮聲切響前後不差謂之詩乎詩矣而非其美者也辭气浩瀚若春云滿空倐聚而忽散謂之詩乎詩矣而非其美者也斟酌二者之間不拘不縱而臻夫厥中謂之詩乎詩矣而非其美者也然則詩之美者其將何如哉蓋詩者發乎情止乎禮義者也情之所觸隨物而變遷其所遭也忳以郁則其辭幽其所處也樂而艷則其辭荒推類而言何莫不然此其貴乎止於禮義也歟止於禮義則幽者能平而荒者知戒矣河南王先生本中名臣忠肅公之子也先生蚤隨公宦防於吳越繁縟之邦及歷仕於朝出入於鳯閣鸞臺視師關陜貔貅十萬屬其指麾可謂偉矣先生之詩則和平而不矜晚年退居於家焚香黙坐一室蕭然幾若不能朝夕者可謂窶矣先生之詩則雍容而自得非止乎禮義者其能至於斯邪晉安張君志道評先生之詩有云如齊魯諸儒折旋規矩脗合禮度如幽並老將結髮百戰卒然指顧動中韜略其言蓋盡之矣嗟夫詩道之不古久矣世之號善吟者往往流連光景使人馳騖於虛荒忽之塲控之非有挹之非無至造爲奇論謂詩有生意須人持之不爾便將飛去此何爲者哉殊不知詩者本乎性情而不外於物則民彛者也捨此而言詩詩之道喪矣濂也不敏自童年習爲比興之學腥穢塡閼而襟靈弗舒形於言辭則平凡爲已甚今幸獲讀先生之詩庶幾其有發哉先生之詩甚富且多於兵燹之餘所存者僅僅如斯惡知不有神物防持者乎讀者尙思同謹其傳可也

張侍講翠屏集序

嗚呼先生之文濂何敢序之先生長濂凡九嵗濂初濡毫學文先生已擢進士第列官州邑及其教成均入詞垣先生之文益散落四方濂得觀之未嘗不斂袵而以不能識面爲歉去年春始獲與先生防於建業各出所爲舊稿相與劇談至夜分弗之倦且曰吾生平甚不服人觀子之文殆將心醉也濂竊以謂先生素長者特假夫褒美之辭以相激昻爾非誠然也曾未幾何先生使安南道次大江之西特造序文一首以寄其稱奬則尢甚於前日者濂讀而疑之酸醎之嗜偶與先生同故先生云然非濂之文果有過於人人也方將與先生細論而九原不可作矣嗚呼先生之文濂何敢序之文之難言久矣周秦以前固無庸議下此惟漢爲近古至於東都則漸趨於綺靡而晉宋齊梁之間俳諧骫骳歲益月增其獘也爲滋甚至唐韓愈氏始斥而返之韓氏之文非唐之文也周秦西漢之文也韓氏之文固佳獨不能行於當時逮宋歐陽修氏始效而法之歐陽氏之文非宋之文也周秦西漢之文也歐陽氏同時而作者有曾鞏氏有王安石氏皆以古文辭倡明斯道蓋不下歐陽氏者也歐陽氏之文如澄湖萬頃波濤不興魚鼈潛伏而不動淵然之色自不可犯曾氏之文如姬孔之徒復生於今世信口所談無非三代禮樂王氏之文如海外奇香風水齧蝕木質將盡獨眞液凝結斬然而猶存是三家者天下咸宗之有元號稱多士或出入其範圍而檃括其規模者輒取文名以故章甫逢掖之徒每驕人曰我之文學歐陽氏也學曽王氏也殊不知三君子者上取法於周於秦於漢也所以學歐陽氏而不至者其失也纎以弱學曾氏而不至者其失也緩而弛學王氏而不至者其失也枯以瘠此非三君子之過也不善學之其流獘遂至於斯也文之信難言者一至於是乎濂與先生劇談時未嘗不撫捲而三嘆柰何狂瀾旣倒滔滔從之而無有如先生之所慮者也不亦悲夫今觀先生之文非漢非秦周之書不讀用力之久超然有所悟入丰腴而不流於叢冗雄峭而不失於粗厲淸圓而不渉於浮巧委蛇而不病於細碎誠可謂一代之奇作矣先生𨿽亡其絢爛若星斗流峙如河嶽者固未始亡也信於今而埀於後者豈不有在乎如濂不敏童而習之顚毛種種猶不得其門而入凡先生之稱奬者皆濂之所甚愧者也先生之子煜乃持翠屏集來徵爲之序嗚呼先生之文濂何敢序之謾舉先生相與論文者書之於篇端庶幾讀先生之文者亦將知其用意之所在也夫詩若干捲文若干捲春秋經說若干捲不在集中先生諱以寧字志道姓張氏福之古田人泰定丁卯進士仕至翰林侍講學士云

馬先生歲遷集序

士之生斯世也其有蘊於中者必因物以發譬猶云旣滃而靈雨不得不降气旣至而蟄雷不得不鳴𨿽其所發有窮達之殊而所以導宣其堙郁洗濯其光精者則一而已矣是故達而在上其發之也居廟朝則施於政事謀軍旅則行於甲兵嚴上下和神人則見於禮樂交鄰國則布於辭命或窮而在下屈勢與位不能與是數者之間則其情抑遏而無所暢方壹假詩以泄之詩愈多則其人之愈窮也可知矣此濂於嚴陵馬先生之詩爲之深悲而不能自己者也先生諱瑩字仲珍建徳縣新亭鄕人其七世從祖大同官至禮部尙書族故盛矣先生自防喜屬文而才气倜儻思欲以功業自見京師逺在數千里外而無有薦於上者防延祐行科目取士之法先生以春秋禮記舉皆不利先生嘆曰非吾才不如今人人多裹章服而吾猶被布韋其命也夫於是悉發之於詩凡身之所歷山容水色民情物態莫不模寫靡遺當其良朋勝友之集輒相率酣觴賦詩頃刻百餘言落筆弗能自休𨿽不規規然騁工巧於片辭之間而其音節之鏗鍧言辭之俊逸如揚颿大江風利桅勁一瀉百里而略無畱難之意世之人咸以此稱之而不知先生之窮至是爲已甚矣逮於晚年其志益孤乃仿栁栁州制鐃歌鼓吹曲十二章將上之朝又不果因復自放於重山宻林中時命客取琴鼓一再行或吹洞簫倚歌而和之以釋其窮悴無聊之悲不幸年五十五竟賫志以歿先生歿後三十二年其子鈞懼其遺文將遂泯滅以歳遷集四十卷者俾濂爲之序將圗入梓以傳濂生也後恨不獲拜先生於牀下而獨得窺其詩文又恨先生所蘊於其中者不及顯融以見於功業而徒爲古窮人之辭卒以棲遲至於老死豈非所謂命也夫昔者梅都官工於詩累舉進士輒抑於有司其窮固亦甚矣後數百年都官之名山峙而川流設使都官得行其志於當時其詩未必如此之工而其名亦未必如此之盛是天欲窮之乃所以達之也先生之事與都官正類其身𨿽窮而其詩之能達蓋無疑者濂又何必深爲之悲先生別有雜古文十二卷應科困天集若干捲唐五百家詩選五卷宋南渡諸家詩選一卷講義讀書記各二卷不在集中

王氏樂善集序

和陽王君秉彛營道抗志葆學潛貞軒冕之榮不足以羈其迹貝珍之麗不足以累其髙肥遁遵大易之戒知足法老氏之防汲淸澗曲采緑巖口集杜若以充衣織胡繩以爲屩屹立防塵之表淩邁層霄之上當其蘿月斜映松飈遞響寄酒賦於閒情發琴歌於逸韻泉石自獻猿鶴不驚信乎皓皓弗緇亭亭絕俗者也然而仁心斯涵義聞攸暢拯彼顚連之苦奚翅饑渇之欲排難解紛曾忘其身危捐囷散金不計其家索徼符稚之遺風崇魯連之髙節矧當戎馬之際尢止屠劉之虐起死骨以爲生藥病甿而使瘉力茍可及知無不爲察其善固不一而足於是淸朝法從之賢方嶽連率之貴薦紳博之士巖穴隱遁之儔莫不企瞻其容光承挹其辭气因其堂構命以樂善或寓諸賦詠或紀於文辭絕去下蔡之音壹是大雅之倡言其典雅則冠冕佩玉揖讓廟堂也言其雄渾則江海澄波涵容羲娥也言其勁正則蒼官靑士共傲歲寒也言其淳古則殷惇周匜有異防器也皆可遺芳不朽埀裕後昆非獨黎陽著紀善之傳鄴下行類善之集而已不揆菲作亦廝羣英此則珠玉在傍沙礫失色西子捧心丑人矉目不亦逺甚矣哉載稽古昔治浹化孚人存周急之行裏崇相睦之俗協於大順殊號難及自鄒魯之聲教不漸而秦越之瘠肥罔顧同父尙錐刀之爭他人寧溝壑之脫靜言思之慨我寤嘆卓爾王君樂於從善輿論所許玆集宜徵儻鍥梓以行逺可惇風而廣惠豈若風葩露葉徒誇騷圃之工麟角鳯毛謾鬭文園之巧哉顧玆下劣忝附髙明慕黃憲於汝南憶荀隱於日下辱履舄潛溪之上傳簡畢櫧槧之間敬序篇端略攄悰愫意𨿽在於檃括文則尙於疏通若譏非古豈曰知言庶期見正於大方有徵於君子云爾前史官金華宋濂謹序

丹崖集序

爲文非難而知文爲難文之美惡易見也而謂之難者何哉問學有淺深識見有精粗故知之者未必眞則隨其所好以爲是非照乘之珠或疑之於魚目淫哇之音或嫓之以黃鐘𨿽十百其喙莫能與之辧矣然則斯世之人果無有知文者乎曰非是之謂也荊山之璞卞和氏固知其爲寶渥窪之馬九方歅固知其爲良使果燕石也駑駘也其能並陳而方駕哉𨿽然獘也久矣孰於民散師廢之後而必望見知於人乎茍有之曠百世而相感者不須悵然而遐思矣予與唐君處敬共居浙水東𨿽未之識有持其文一二篇來者頗獲讀之顧謂二三子曰屏斥蕪纇何其玉之潔而珠之明也脈絡聨貫委蛇不防又何韶鈞九奏音律相宣而始終粲如也其殆能言之士乎去年之春予被詔總裁元史而處敬亦以議禮被徵防於南京亟欲挽入史局儀曹愛其才弗允及予入詞垣爲學士處敬亦來爲應奉文字朝夕同論文甚懽遂索其全集觀之復顧謂二三子曰沈涵於經而爲之本原饜飫於史而助其波瀾出入諸子百家以博其支流此作有之又頗愧向之知處敬者未深也嗚呼近代之文予見之夥矣大風揚沙而五色爲之昏昧繁音嘈雜而五聲爲之失倫求其如處敬者抑何其鮮哉非曰如之知之者亦寡矣此無他無眞實之功求鹵莽之效西抹東塗莫尋統緒左剽右竊僅成簡編輒號諸人曰我知文我知文人以艱深文淺近者示之則曰是誠古文哉何其雅奧而不羣也或以其言之易又以塵腐罷軟者戲之則又曰此亦古文耳何其暢達而無礙也是皆無眞見以人舌爲之目故靦然而無愧怍有若處敬之文其尙能知之哉予𨿽不敏愛玩處敬之文日不釋手以爲可埀逺而傳後因爲序諸卷首嗚呼處敬之文荊山之玉也渥窪之馬也又豈患無卞和氏與九方歅者乎予之所論隘矣處敬名肅防稽人丹崖其自號也故以名其集云

愚齋集序

愚齋二十卷吳興林靜氏所著也初靜之系出艾軒文節公世多聞人至曾祖棄以武舉入官爲宋馬步水軍都統制祖友信仕元官至宣武將軍湖州路湖炮翼上千戶所管軍總管父徳驥襲其職俱讀書知文及生靜俊爽異常髫齡之時卽觧綴篇章有外氏趙文敏公家法郡二千石欲以奇童薦父拒之靜知父意欲爲名世儒益研窮九經百氏之書𨿽老釋詮祕典悉掇其芳潤由是問學如川之增若黃文獻公晉卿宇文先生子貞皆延譽之遂用禦史辟署安定書院山長辭不赴而元運亦衰矣今觀集中所著文則丰腴雅馴詩則藻麗典則誠無媿於作者求諸倫輩中不多遇也嗚呼爲人子孫者毅然能以文易武有聲動人所謂能亢其宗者非邪近愈篤志濂洛關閩之學寤寐不忘則其明體達用又有出於詩文之外者其所至未易測也靜嘗從予遊予嘉之故褒之褒之乃所以勉之也靜字子山愚齋其自號云

訥齋集序

凡天地間靑與赤謂之文以其兩色相交彪炳蔚耀秩然而可睹也故事之有倫有脊錯綜而成章者皆名之以文唐虞以來賢聖之君疊作而其文至周特備畫疆定野授田分井邦之文也前室後寢左昭右穆廟之文也車服有章爵土有數官之文也鐘磬竽瑟干戚旄狄樂之文也朝防燕饗郊社禘嘗禮之文也振旅茇捨治兵大閱兵之文也發號施令陳經布紀政之文也舒陽慘陰彰善癉惡刑之文也如此之故殆不可以一二數斯文也非指夫辭章而已也昔者孔子生於周末憫先王道衰以四科教學者而防夏以文學名其所謂文學者儀章度數之間或損之或益之以就夫厥中欲使體用之相資而本末之兼該也惜乎不見用於時君乃退而有隱憂始以平昔不及設施者壹寓於六經陰陽變易之義則系於易治忽幾微之由則定於書成教厚倫之道則刪於詩尊王賤霸之略則修於春秋辧敍名分恱和神人之方則見於禮樂豈徒示夫空言爲哉其意若曰先王之文所以範圍天下者吾不得行之著明於經庶幾後之人或有所興起者乎孔子憂世之志深矣柰何世教陵夷學者昧其本原乃專以辭章爲文抽嫓靑白組織華巧徒以供一時之美觀譬如春卉之芳穠非不嫣然可悅也比之水火之致夫用者蓋寡矣嗚呼文之衰也一至此極乎括蒼王先生毅字剛叔刻志經傳而其所學必欲見之於實用嘗誦言曰古人之所謂文者治具也古籍之所載者載此而已非若後世侈靡之文也侈靡之文吾不欲觀焉吾所謂文達吾胸中之所欲言耳初不知有他也於是先生之文明白洞達皆不假乎雕琢而其至味自足先生歿後之十年其髙第弟子章君存道與其弟存誠皆篤學力踐能弗畔先生之教且謂先生之爲人固不假文以見然非此又不足以知先生者因輯成四卷來請爲文之序濂故以古人之所謂文非指乎辭章者序之於首簡其亦近於先生之志矣乎先生之行事濂嘗撰爲小傳一通備載之矣玆不書

鄭氏聨璧集序

磨勘司令鄭君思先間謁濂禁林從容言曰伯父杲齋先生天分絕人嘗矻矻窮經再踐塲屋不合主司程度遂棄去防淛河之左右大肆其力於古文辭久之思如泉源衮衮出不休日試萬言倚馬可待大司徒楚國歐陽文公奇其材欲剡薦之防疾作而卒先子曲全先生防喪二親而賦性狷介州裏不能容伯父時客授昆山乃走就之求四庫書疾讀𨿽暑鑠金寒折膠不越戶限未幾下筆爲文皆循矩度而不輕於毀譽然剛毅忤物人有不善必折之𨿽其面頸發赤弗少貸晚寓蘇之海虞竟以坎終惟二父負不世出之才文名相埒遭元季兵亂不沾一命竟捐館捨而其遺文將遂零落不傳此思先日夜痛心而不敢自寧者也伯父文多不畱稾思先自童丱見輒錄之積二十春秋得文百篇古今詩四百八十首先子之著作𨿽存嘗自刪焚僅畱三十篇文百篇詩而已於是合寫成書釐爲一十四卷題之曰鄭氏聨璧集將鍥文梓以行四方敢以首簡序文爲請濂受而讀之杲齋之文則气韻沈雄如老將帥師旌旗金鼓繽紛交錯咸歸節度曲全之文則規制峻整如齊魯大儒衣冠偉然出言不煩曲盡情意然皆有臺閣麗之觀而無山林枯槁之气嗚呼是亦可謂能言之士乎昔夏侯湛與潘嶽並美姿容其行止之處恆同輿而接茵人謂之聨璧然不過取人物之明潔耳初不論其能文也縱曰能文如溫邢之敏贍亦生於異鄕初非出於一姓也縱出於一姓若二謝之藻麗初非出於一門也縱出於一門若二盧之雅逸則一從焉若二之典嚴則再從焉而同胞同气者蓋亦鮮矣嗚呼有若二先生伯仲並以文鳴其亦可謂希世之士乎濂也不敏幸見杲齋於虎林而於曲全則未之識也及官成均乃與曲全之子司令君爲同僚司令君善承家學文光赫然爲禦史爲部使者百壬斂迹又以政事聞何鄭氏之多賢哉𨿽然不開之於先後將何繼不繼之於後前何以昭司令君汲汲爲不朽之圗可謂知所本矣濂因備書其事冠諸篇首知言君子必有取焉杲齋諱東字季明曲全諱采字季亮溫之平陽人

東軒集序

東軒集者天臺方君明敏之所作也明敏仕於元嘗防知政事於江浙行中書襟韻瀟灑而气岸偉如發於聲詩往往出人意表其弟明則繕鈔成帙同予學子桂愼請予評之予曰古詩俊逸超羣如王子晉鶴背吹笙隨風抑揚聲在云外律詩淸麗婉切譬猶長安少年飲酒百華場中鶯歌蝶拍春風煦然撲人終日傳杯而醉色不起詩人之趣至是亦可謂之不凡矣明則曰請爲之序以傳何如余曰寶劍埋於丰城而紫气上浮於天倚蘭生於幽谷而秋馨播於九衢詩佳矣不必借序以傳也曰此固然矣願卒一言之曰詩之古者莫三百篇若也篇首各有小序所以序作者之意而非後世通爲之序也漢魏以降作者鮮自白其意讀之者不能知乃私自臆度此爲某事而發此爲某時而嘆使若人不死卽而叩之恐其未必爾也故余嘗有言作詩必自序非他人之可與聞此言似不可忽也曰固哉吾子之爲詩也可以序可以無序序之將何傷焉余無以辭因取所評者書之於首簡云明敏於書無所不讀最善談名理與人交煦煦有恩意君子賢之其所長者不特能詩而已也

莆田四如先生黃公後集序

濂成童時卽讀四如先生諸經說見其立論精防鑿鑿過人逺甚未嘗不慕艷之稍長歷求先生之事迹然後知其淵源之所自而凝道之有方也蓋先生居莆陽唐禦史滔十二代孫世爲儒家其父績師事山潘公柄復齋陳公宓二公實考亭朱子勉齋黃公之髙第弟子也先生夙承父訓年十二試舉子業鄕校多占前列後二十九年始擢咸淳辛未進士第調監瑞安府比較務未上名公鉅卿爭聘之爲講師而丞相江公萬里挽之尢力聲譽翕然動於一時徳祐乙亥冬始之官與簽樞陸公秀夫遇陸公一見極器之明年丙子杭都已陷國事不可爲陸公趣先生至行都充益王府撰述官兼處置使司幹辦公事攺刑工部架閣以通直郎陞武學諭遂轉朝奉郎國子監簿兼福建路招捕使司都防議官先生皆辭不就宋旣攺物歸隠重山宻林不與世接四方有受學者先生爲敷繹濂洛關閩之說而開導之其爲文詞務以理勝不暇如他文士馳騁葩藻以爲工而當時求者紛如也門人武夷詹淸子類次六經四書講義爲六卷刋之而先生之子元汀州路總管府知事梓又分記序墓銘字訓之屬爲五卷而刋之先生年八十二而終遺文流落於薦紳者尙多其曽孫鄕貢進士至又裒集爲十卷將刻諸梓介楚王府伴讀陳子晟徵濂爲序以傳濂聞濂洛中防考亭未興艾軒林公光朝獨倡道莆陽從之者如歸市紅泉東井之學乃聞於天下网山林公亦之實紹艾軒之傳网山之後樂軒陳公藻又起而繼之樂軒家長樂网山居福淸咸來講學東井而風聲所被气習所薰人皆有鄒魯之行及乎山復齋之起推闡考亭經訓東西角立化行而教孚文質尢彬彬可觀先生產於艾軒之鄕耳目之所濡染固已先立乎其大者復因父師之故矻矻窮年遂探考亭之正緒則其所著皆六經之防所宣皆天地之祕誠有未易涯涘者柰何道未及行而宋祚已移識者不能不爲之惜也先生之所蘊與不可傳者固已隨物俱化若並其遺文同就泯滅不亦重可惜哉先生之子若孫孜孜以傳世爲務可謂不死其親者矣濂年耄而昏避求文者如避讎敵甚不得已多令學子代之今以童年慕艷之久勉徇至等所請而躬序之如此然先生之集自能行世亦不借區區之文而後傳也先生姓黃氏諱仲元字善父後攺名淵字天叟別號韻鄕老人云

文憲集卷六

欽定四庫全書

文憲集卷七

明宋濂撰

序【凡三十四章】

詹學士文集序

往時湖湘間材士大夫多以辭賦稱若江夏詹先王同文其一也蓋同文襟韻瀟灑濟以宏博之學故體物瀏湸鏗鏗作金石聲及歸我熙朝遂以文鳴一時當勝友如雲酒酣耳熱有執捲來求者同文振衣而起捉筆四頋文气絪緼從口鼻間流出頃刻盈紙爛爛皆成五色觀者從傍鼓噪且謂萬言倚馬可待者將無大相逺自是有問奇俊士僉曰同文同文云予與同文交且久而同官翰林初見之甚驚後屢見之竊自嘆賦才暗劣規規方圓中日蹈古人軌轍不敢奮迅吐一奇崛語𨿽見諸牘者近一二千篇奄奄如無气人作文固當如是耶去年之秋京畿試鄕貢士今年南宮試天下士同文皆持文衡區區亦與聞末議見同文考五經卷朗讀數行輒操觚書云云書已復讀又書云云予視之析理精致如漢廷老吏議法是非重輕卒不可掩人以文辭稱同文固未見其衡气機如同文者其何可及邪其何可及邪韓退之稱李杜文章光焰萬丈少陵之作頓挫沈鬱髙不可攀深不可探謫仙之辭飄飃然防戲璇霄丹臺吹鸞笙而食紫霞絕去人間塵土思此無他精華發爲光耀縱橫交貫不自知其所止退之言當不誣同文之能致是者豈無其故哉然予聞太史公周覽名山川故作史記奕奕有奇气同文他日西還予將相隨泛洞庭浮沅湘登大別九疑之山吸風吐云一洗胸中穢濁使虛極生明明極光發然後揮毫以尾同文之後萃靈鳳之彩毛擷天葩之奇馨或者當有可觀同文果以爲何如邪同文以文集授予序神思揺蕩急展牘書之懼共淩空飛去是爲序

歐陽文公文集序

文辭與政化相爲流通上而朝廷下而臣庶皆資之以達務是故祭享郊廟則有祠祝播告寰宇則有詔令胙土分茅則有冊命陳師鞠旅則有誓戒諌諍陳請則有章疏紀功燿徳則有銘頌吟詠鼓舞則有詩騷所以著其典章之懿敍其聲明之實制其事爲之變發其性情之正闔辟化原推拓政本蓋有不疾而速不行而至者矣然必生於光嶽气完之時通乎天人精微之蘊索乎歷代盛衰之故洞乎百物榮悴之情覈乎鬼神幽明之賾貫乎中外離合之由舉其大也極乎天地語其小也則入夫芒秒而後聚其精魄形諸篇翰沨沨乎泱泱乎誠不可尙已世有與於斯者其惟大司徒楚國歐陽文公乎公諱字原功潭之瀏陽人其先家廬陵與文忠公修同出於安福令萬之後公幼岐嶷十嵗能屬文逮弱冠下帷數年人莫見其面經史百家靡不研究伊洛諸儒原委尢爲淹貫遂擢延祐乙夘進士第歷官四十餘年在朝之日殆四之三三任成均而兩爲祭酒六入翰林而三拜承旨蓋當四海混一之時文物方盛纂修實錄大典三史皆大制作兩知貢舉及讀卷官凡宗廟朝廷雄文大冊頒示萬方制誥多出公手金繒上尊之賜防無虛月海內名山大川釋老之宮王公墓隧之碑得公文辭以爲榮片言隻字流傳人閒咸知寶愛文學徳行卓然名世羽儀斯文黼黻治具公之功爲最多君子評公之文意雄而辭贍如黑雲四興雷電恍惚而雨雹颯然交下可怖可愕及其雲散雨止長空萬里一碧如洗可謂奇偉不凡者矣非見道篤而擇理精其能致然乎嗚呼自宋迨元三四百年之間文忠公以斯道倡之於其先天下學士翕然而宗之今我文公復倡之於其後天下學士又翕然而宗之雙璧相望照耀兩間何歐陽氏一宗之多賢也不亦盛哉初虞文靖公集助教成均其父井齋先生汲亦教授於潭見公文大驚手封一帙寄文靖謂公他日必與之並駕齊驅由是文靖薦公升朝聲譽赫赫然相埒卒符於井齋之言文靖之文已盛行公薨之十四年其孫佑持公集二十四卷來謂濂曰先文公之文自擢第以來多至一百餘冊藏於瀏陽裏第皆燬於兵此則在燕所錄自辛夘以至丁酉七年之作耳聞有見於金石者隨附入之子幸爲文序之以傳濂也不敏自丱角時卽知誦公之文屢欲裹糧相從而不可得公嘗見濂所著潛溪後集不我鄙夷輒冠以雄文所以期待者甚至第以志念荒落學術迂疎不足副公之望況敢冒昧而序其文乎𨿽然公文之在霄壤中上則爲徳星爲卿云下則爲朱艸爲醴泉光景常新而精神無虧亙萬古猶一日也序之與否尙何暇論防佑字公輔問學精該議論英發無愧於家學者也

曾學士文集序

翰林直學士臨川曾先生旣歿其子中衛經歷仰發其平日所著望周山金石齋靑華閩海昭回從政丙午居賢前後編凡九槀及逾海逾遼二志通類爲若干捲介其同年進士雷燧徵濂序其首濂時竊祿詞林修史事嚴𨿽諾之而未暇爲後三年仰之弟儕復走南京申前請爲尢切濂將焉辭惟曾氏出於郕國公自都鄕侯據南徙代有顯人至於文定公鞏文肅公布文昭公肇起於南丰遂以文章名天下文定之制熛鷙奔放雄渾瑰偉文昭之作簡嚴平實溫潤雅馴最爲學者之所同慕不翅景星之與卿云而文肅之子司農少卿紆固守家法亦以辭章稱君子謂如魯殿秦碑見者珍惜自可孤行於二君之後司農從孫季貍蚤從呂居仁徐師川防又能大肆於文其文言質而義正乾道淳熙間羣公多畏敬之自時厥後作者繼軌要不可以一二數嗚呼何南丰曾氏之多賢防先生之裔分自南丰父祖皆宋進士書詩之業逺有端緒先生旣承家庭之訓又出從元夫鉅儒遊鉆研六經孳孳惟恐弗力聞吳文正公講道華蓋山裹糧往叩之胸中疑難一旦冰釋自是達之於文奮迅馳騁皆足以如其志至正辛巳嘗舉於鄕明年試禮部報罷當路惜之連薦爲校官皆不赴後十四年甲午始擢進士第助教國子修撰翰林出任江西行省郎官入成均爲丞遂升司業進詳定【闕】副使拜監察禦史已而復爲副使攺今官而歿先生名位旣顯海內求文者接踵而至凡得片言只簡不翅拱璧之貴蓋先生之文刻意以文定公爲師故其駿發淵奧黼藻休烈起伏斂縱風神自逺王良執禦節以和鑾而驅馳蟻封也朱弦疏越太音希聲而一唱三嘆也濤起阜湧飈行雲流力有餘而气不竭也擅一代之英明作四方之楷則先生其有之矣濂也不敏幸識先生於建業欲以古文辭就正焉而先生亡矣故因仰之求文歷序南丰曾氏世學相仍之盛書於首簡使讀之者知先生無忝前人則爲先生之子若孫必將感激奮勵期無媿於先生者矣先生名堅子白其字也剛明正直政事多可書已見其婣家危公素所撰墓銘玆不書

郭考功文集序

國家當興王之運其人才必超出常倫訏謨定命足以創業而埀統奉將天罰足以威加乎海內至於文學侍從之臣亦皆博習經藝彰露文防足以備顧問資政化所以竭其彌綸輔翼之責作其發揚蹈厲之勇攄其獻替贊襄之益致其黼黻藻繪之盛此皆天也天意已定於之中楚生材而晉實用之撥亂世反之正昭宣人文而風動四方夫豈細故也哉洪武七年秋濂侍皇上升武樓賜坐其側從容問曰天下𨿽定朕猶埀意宿學之士卿能知其人乎濂對曰會稽有郭傳者其字爲文逺寄迹釋氏法中其學有淵源其文雄贍新麗而精魄焜燿其議論崇谹皆根據乎六經波瀾相推若不知其所窮誠一代奇才也上頷之未防復召濂謂曰郭傳之文卿可持至朕將親覽焉時文逺偶以文一卷來貺因卽以進上覽已笑曰誠如卿言會丞相禦史大夫來朝命內使出示之且褒嘉至再卽日召見於謹身殿奏對稱防詔銓曹擢爲應奉翰林文字於是文逺日侍左右以備顧問賜予便蕃不一而足每命題俾撰文若詩輒見賞愛文逺自以受知之深精白一心以承休徳凡可以獻替者咸無隠情已而升修起居注遷考功丞而眷注益隆矣今年春濂特恩謝事東歸將與文逺別文逺盡出所爲文請濂序其首嗚呼古今辭章之士未嘗乏人第患知之者鮮爾州裏中知之已聊足自慰況扵卿大夫乎卿大夫知之則聲聞漸著亦可表見於世況扵諸侯乎諸侯知之則光輝四達十百之中僅一二見焉人且艷之曰是夫也爲人不翅足矣況上簡聖天子之知而屢見褒辭者乎然聖人之言卽天也文逺之文天且知之矣則其際遇有道之朝恭承寵靈可謂千載一時者矣昔宋之孝宗嘗於禁中觀蘇子瞻文史臣書之以爲至榮此異世尙爾今文逺親受知扵聖明其爲榮輝又當何如防他日文逺道益行文益顯史臣必爲立傳與經國諸臣同載簡冊以見興王之運人材之出皆非細故豈不爲盛典與濂也不敏齒日衰而學日落縱曰以文自娛其視文逺殆猶土鉶之於殷惇序諸首簡能不自愧乎𨿽然濂知文逺之文者也相知者不一言疇將言之因不敢牢讓文逺宐刪正焉也

莆陽王徳暉先生文集序

給事中王寅敬伯詣濂玉堂之署殷勤請曰寅之伯父最樂翁諱朝字徳暉莆田人也其學出於同安尹陳公仁伯莆田之先達有二陳焉一則仁伯一則國子丞眾仲皆以文鳴於時實兄弟也其學又出於南塘趙氏之孫袐書公伯暐袐書公二陳之外王父也翁之所學淵源旣正而其支流之相承遇奔石怒崖則噴薄如雷霆及至演迆平曠則煥然成文若綺縠之乍舒一翕一張類有物以司其柄者養之深而積之厚期大振扵時柰何其數之奇再試鄕闈皆不利竟以布衣教授州裏以終遺文散落於兵燹十不存一寅懼其泯沒而不傳也求得詩文若干首釐爲十卷翁之友方君炯門人陳君虛中將刻梓以傳願先生爲之序濂受而讀之詩則森嚴踔厲有蒼淵之色文多簡古峭奧而其有餘不盡之意恆見於言表人能玩繹之久方始得之其淵源有自誠如敬伯所言不宐以無傳頗求翁之致是者亦由其養气之充積學之宏乎蓋翁家甚貧或並日一炊每揚揚有喜色臨財甚介毫髮不茍取所見一定屹如丘山力撼弗能動儻涉非義舁金遺之不遷也惟遊心古初思欲起聖賢而與之周旋故甞以性分爲樂人叩其自得則曰守陰之宅蹈陽之庭風行雨集金舂玉鳴庫非吾窒崇豈我榮夷夷於於而獨適其適不亦可乎嗚呼翁之所見若此其殆有徳必有言者乎濂未冠輒受經學文於鄕先達若淵穎吳公立夫內翰栁公道傳文獻黃公晉卿皆天下名士悉得供灑掃之役其淵源非不正也第以受資平凡無以深詣而逺到年周甲子而逾六齡猶不能自振視翁之作不防於有愧哉𨿽然濂不能文而評文恐未有先之者世之骫骳萎弱之文不脫場屋之故態者反足以襲取髙位而翁卒於布衣戴章甫衣逢掖者不知果有公議否乎濂特徇敬伯之請妄置品評於篇端其有激也夫其有感也夫

胡仲子文集序

韓退之抗顏師一世自李習之以下皆欲弟子臨之而習之謇然不甚相下崇言正論往往與退之角其復性平賦二書修身治人之意明白深切得斯道之用蓋唐人之所僅有而可與退之原道相表裏者也濂嘗以爲習之識髙志偉不在退之下遇可畏如退之而不屈眞豪傑之士哉古之君子其自處也髙其自期也逺其自視也尊其擇師與友也審舉天下無足慊吾意者則求古人之賢者而師友之茍有得於心矣當時知否不卹也身之貴賤勿論也行之爲事功宣之爲言論一致也其心廓然會天地之全而防乎萬物之表觀古今如一旦暮視千載以上之人若同堂接膝而與之語何暇以凡近者累其心乎孟子捨子思之門人而願師孔子非遺其師也道宜然也近世學者鄙陋而無志聞古之人畏之如雷霆鬼神不敢稍自振防防焉於庸常之人師云師云而卒無所成者皆習之之所棄也吾友胡先生獨不然自其少時誦數十萬言在諸生中已驚動其鄕邦老儒咸畏而敬之及其旣長而壯奇邁卓越務師古人出言簡奧不煩而動中繩墨如夏圭商惇望而知其非今世物也同郡大儒若吳貞文公立夫先生嘗師事之矣吳公亟稱其才不置黃文獻公晉卿以文學名天下見先生輒延致共語所以期待者甚隆而先生亦不爲之屈也諸公旣亡先生之學益成行益修徳愈邵而文愈雄大江之南稱賢者必曰先生而先生不自以爲至也今天子有國之初大臣交薦先生才行上憫其老不欲重煩以政命爲衢州教授會修元史復薦入史館史成賜金帛遣歸或謂先生未展其所學而先生澹如也先生嘗慕邵子程子之爲人所養甚深極其博而守則約務乎大而不遺乎細扵人鮮所推讓而所許者眾必以爲賢於言不輕發而所言者人必以爲當其所著井牧皇初諸文有習之之辭而所得者非習之所及也先生年未老而文已傳於時獲讀之者莫不知其爲可貴然其可貴者豈特文乎哉是則先生之自得者世之人未必能知之𨿽濂亦不能盡其詳也濂與先生同師於吳公相友五十餘年髮禿齒豁矣見世之士多矣心之所仰而服者惟在先生則先生之文豈獨今之所難遇乎學子劉剛撰次成集而王君士覺爲圖其傳來請序之濂不讓而書其首篇所以嘆先生之善學古人而幸天下之見其文也先生名翰字仲申金華人仲子其別號云

曾助教文集序

臨川曾先生旦所爲文凡若干篇其門人某類編成書旣而以首簡請予序序曰天地之間萬物有條理而弗紊者莫非文而三綱九法尢爲文之著者何也君臣父子之倫禮樂刑政之施大而開物成務小而褆身繕性本末之相涵終始之交貫皆文之章章者也所以唐虞之時其文寓於欽天勤民明物察倫之具三代之際其文見扵子丑寅之異建貢助徹之殊賦載之於籍行之於當時其大本旣備而節文森然可觀傳有之三代無文人六經無文法無文人者動作威儀人皆成文無文法者物理卽文而非法之可拘也秦漢以下則大異於斯求文於竹帛之閒而文之功用隠矣𨿽然此以文之至者言之爾文之爲用其亦溥博矣乎何以見之施之扵朝廷則有詔誥冊祝之文行之師旅則有露布符檄之文托之國史則有記表志傳之文他如序記銘箴贊頌歌吟之屬發之於性情接之於事物隨其洪纖稱其美惡察其倫品之詳盡其彌綸之變如此者要不可一日無也然亦豈易致哉必也本之於至靜之中參之於欲動之際有弗養焉養之無弗充也有弗審焉審之無不精也然後嚴體裁之正調律呂之和合陰陽之化攝古今之事類人己之情著之篇翰辭防皆無所畔背𨿽未造於至文之域而不愧於適用之文矣嗚呼文乎其可易言矣乎今吾先生淹貫羣經所謂三綱九法其文理之粲然者加體索而擴充焉甞以春秋連貢於鄕科目旣廢益寓意於古文辭用功於動靜者久聲光然起士林中予取而讀之藻火黼黻之交輝金聲玉振之疊奏魚龍波濤之驚迅一一可以適於世用信夫萬物各有條理者於先生之文亦可以見之餘在詞林先生方助教成均朝夕相與論文甚驩故因其門人所請推原文之至者而爲之序著源委之眞欲體用之兼舉也

徐教授文集序

曹丕有言文章者不朽之盛事其故何哉夫山之巍然有時而崩也川之然有時而竭也金與石至固且堅亦有時而銷泐也文辭所寄不越乎竹素之間而謂其能不朽者蓋天地之間有形則獘文者道之所寓也道無形也其能致不朽也宜哉是故天地未判道在天地天地旣分道在聖賢聖賢之歿道在六經凡存心養性之理窮神知化之方天人感應之機治忽存亡之莫不畢書之皇極賴之以建彞倫賴之以敍人心賴之以正此豈細故也哉後之立言者必期無背於經始可以言文不然不足以與此也是故揚沙走石飄忽奔放者非文也牛鬼蛇神佹誕不經而弗能宣通者非文也桑間濮上危促管徒使五音繁會而淫靡過度者非文也情緣憤怒辭專譏訕怨尢勃興和順不足者非文也縱橫捭闔飭非助邪而務以欺人者非文也枯瘠苦澁棘喉滯吻讀之不復可句者非文也瘦辭隠語雜以詼諧者非文也事類失倫序例弗謹黃鐘與瓦釜並陳春穠與秋枯並出雜亂無章刺昧人目者非文也臭腐塌茸厭厭不振如下俚衣裝不中程度者非文也如斯之類不能徧舉也必也旋轉如乾坤輝映如日月闔辟如陰陽變化如風霆妙用同乎鬼神大之用天下國家小而天下國家用始可以言文不然不足以與此也故所貴乎文者前乎千萬世而不見其始後乎千萬世而不知其終有不可一刻而離去者其能致不朽也宜哉丕也烏足以知之徒以魯國孔融等七子學無所遺辭無所假足以令聲名傳後而已安知其文哉傳有之言以足志文以足言言之無文行之不逺此則文之至者也文之至者文外無道道外無文粲然載於道徳仁義之言者卽道也秩然見諸禮樂刑政之具者卽文也道積於厥躬文不期工而自工不務明道縱若蠧魚出入於方冊間𨿽至老死無片言可以近道也夫自孟氏旣沒世不復有文賈長沙董江都太史遷得其皮膚韓吏部歐陽少師得其骨骼舂陵河南橫渠考亭五夫子得其心髓觀五夫子之所著妙斡造化而弗違百世以俟聖人而不惑斯文也非宋之文也唐虞三代之文也非唐虞三代之文也六經之文也文至於六經至矣盡矣其始無愧於文矣乎世之立言者柰何背而去之吾友天臺徐君大章賦資絕倫自少學文卽期以載道非六經所存不復輕寘念慮扵其間含積旣久然以文名江南洪武中甞召入史館與修大明日曆遂出教授武林日以橫經講道爲事逺近生徒莫不趨之猶水之赴壑當修日曆時予適爲之總裁每與大章論文竊嘆今之作者何其與古異也大章深以予之言爲然去嵗過武林獲觀其文集若干捲今山居多暇因徇大章門人之請漫爲序其篇端嗚呼世有豪傑之士知文與道非二致者必以余說爲不謬茍非其人則以好髙尙誇尢之矣予一聽焉無事乎辧也

葉夷仲文集序

臨海葉君夷仲宋丞相西澗先生族諸孫也夷仲生有異資其文學之進如榮木升而春濤長日新月盛蓋未已也頃由茂才舉於鄕奉使安南不辱君命以功擢髙唐州判官轉知睢寧縣爲學猶孳孳不懈其弟廣武衛知事恵仲類集成編釐爲若干捲來徵予序其請至六七而不倦予齒加長志气摧攝操觚所云云皆無精魄頗類寐語者讀夷仲文方畏敬之弗暇尙奚敢序之哉𨿽然不敢無一言也昔者先師黃文獻公嘗有言曰作文之法以羣經爲本根遷固二史爲波瀾本根不蕃則無以造道之原波瀾不廣則無以盡事之變捨此二者而爲文則槁木死灰而已予竊識之不敢防於是取一經而次第窮之有不得者終夜以思思之不通或至達旦如此者有年始粗曉大防然猶不敢以爲是也復聚羣經扵左右循環而溫繹之如此者亦有年始知聖人之不死其所以代天出治範丗扶俗者數千載猶一日也然猶不敢以爲足也朝夕諷詠之沈潛之益見片言之間可以包羅數百言者文愈簡而其義愈無窮也由是去讀遷固之書則勢若破竹無畱礙矣權衡旣懸而百物重輕無遁情矣然猶不敢以爲易也稽本末以覈其凡嚴褒貶以求其防探幽隠以究其微析章句以辧其體事固粲然明白而其制作之意亦皦然不誣也由是以定諸子百家之異同若別白黒而絕無難矣及夫物有所觸心有所向則沛然發之扵文翩翩乎其萃也衮衮乎其不餒也沨沨乎大無不包小無所遺也嗚呼予以五十年之功僅僅若此今年日逾邁慨玆舊業反成荒落將何以爲夷仲言哉夷仲諸作溫醇而有典則飄逸而有思致其辭簡古而不龎其神丰腴而不瘠可謂能言之士矣求諸輩行之中未見其敵也進進不已何古人之不可至哉予因忘其固陋以平日所自得者序諸篇首夷仲宐有取焉𨿽然文辭道之末也夷仲方與有民社之寄當務爲政以徳而昌其道哉洪武九年正月望日具官金華宋濂序

蘇平仲文集序

漢武帝欲教霍去病兵法去病辭曰顧方略何如耳濂謂去病眞能用兵者古今之勢不同山川風气亦異而敵之制勝伺隙者常紛然雜出而無窮吾茍不能應之以變通之術而拘乎古之遺法其不敗覆也難哉爲文何以異此古之爲文者未嘗相師郁積於中攄之於外而自然成文其道明也其事覈也引而伸之浩然而有餘豈必竊取辭語以爲工哉自秦以下文莫盛於宋宋之文莫盛於蘇氏若文公之變化傀偉文忠公之雄邁奔放文定公之汪洋秀傑載籍以來不可多遇其初亦奚暇追琢絺繪以爲言乎卒至於斯極而不可掩者其所養可知也近世道漓气弱文之不振已甚樂恣肆者失之駁而不醇好摹擬者拘於局而不暢合啄比聲不得稍自淩厲以震蕩人之耳目譬猶敝帚漏巵𨿽家畜而人有之其視魯弓郜鼎亦已逺矣每讀三公之文未嘗不太息也蓋晚而得平仲焉平仲文定公之裔孫少警敏絕倫誦說不勞而習中嵗大肆於文辭精博而不麄澁敷腴而不苛縛不求其似古人而未始不似也仕皇朝爲國子學正近臣薦其才擢國史院編修官以瞶辭歸濂以翰林承防致政將還天子命舉可以自代者卽以平仲應詔旣至復固辭上亦憫其誠特賜文綺遣之天下學士髙平仲之文而莫不惜其以疾困也人有困於當時而貴於後世者亦有貴於當世而後乃無聞者其得失久近果何如哉孰知平仲之困乃所以成其至貴者乎濂重平仲最甚序論其文所以嘆蘇氏三公之不可及而喜今世之復有斯人也平仲名伯衡其先居睂自文定公長子徽猷閣待制遲來知婺州遂家焉今爲婺之金華人去文定公十世矣

朱葵山文集序

文不貴乎能言而貴扵不能不言日月之昭然星辰之煒然非故爲是明也不能不明也江河之流艸木之茂非欲其流且茂也不能不流且茂也此天地之至文所以不可及也惟聖賢亦然三代之書詩四聖人之易孔子之春秋曷嘗求其文哉道充於中事觸於外而形乎言不能不成文爾故四經之文垂百世而不謬天下則而準之自夫斯道不明學者覩聖賢之文而恱其不朽於是始摹仿其語言以爲工而文愈削矣夫天之生此人也則有是道也有是道也則有此文也茍能明道而發乎文則將孰禦乎而能者寡矣斯後世之文所以不逮古也後世之文加之以百言而不知其有餘損其十言而不見其不足以不本扵道故爾此非發於不能不言而彊言之獘也聖賢之經其所不言也益以片辭則多矣其所言也刪其一言則略矣以其不志於文此文所以卒莫能過也故志扵文者非能文者也惟志扵道者能之元之末莆田有朱先生文霆以治經取顯官有政事人皆知之而其所爲文世則鮮知之其孫進士防近以示余其言醇而理彰扵理不合𨿽彊之言不言其所言者未嘗不本諸道惟其志扵道而不以文名故言文者失之嗚呼人能因餘言以求先生之文庶防得其所存先生字原道以泉州路總管致仕其歷官政事見予所撰墓銘故不著

王君子與文集序

經曰有徳者必有言此其故何哉蓋和順積扵中英華發於外譬若水懷珠而川媚石韞玉而山輝其理固應爾也不然則其本不立其本不立潢污行潦朝滿而夕除風枝露蘤西折而東萎欲以示悠逺扵人抑亦難哉濂扵西昌王君子與之文不能無所慨焉子與爲人秉剛而守毅葆醇而蹈道其律己也不以夷險而易其操其接物也不以貴賤而二其節一履乎塗轍之正不違乎繩尺之素融融乎森森乎不可企已故其發之於文根柢於諸經涵濡乎百代體制嚴而幅尺音節諧而理趣逺有益乎倫理之重不爽乎物則之訓世之論者咸謂類其爲人不亦信哉士之有志扵文者夥矣抽靑嫓白組織文繡柔筋脆骨防綴形似徒誇艷乎凡目已違拂乎恆性所謂蠟其言桅其貌者其視子與有徳而有言殆猶魚目之扵夜光嫫母之扵西施也與然而駑駘恨劣逸驥難攀𨿽幸同於遺軌竟莫繼於後塵蓋山林之日長道徳之功深子與則有之矣鹵莽而畊滅裂而耨若濂之進寸退尺者豈不爲甚愧者焉子與不我鄙夷俾序其首嗚呼三代無文人六經無文法非無人也人盡能文非無法也何文非法秦漢以來班馬之防深韓栁之古健歐蘇之峻雅何莫不得乎此也子與功深力久必抽其闗鍵而入乎閫奧矣他日投簪東還尙迂轅載酒從子與問之洪武六年春正月旣望

吳濰州文集序

唐子西云六經之後便有司馬遷班固六經不可學學文者捨遷固將奚取法嗚呼斯言至矣濂嘗諷二家書遷之文如神龍行天電雷惚恍而風雨驟至萬物承其澤各致餘妍固之文類法駕整隊黃麾後前萬馬夾防六引分旌而循規蹈矩不敢越尺寸嗚呼法之固堪法其能以易致哉然而淵衝之容可以攬結雄毅之气可以掇拾古語有云取法者宐上固當有潛心而願學者矣濂猶恨未見其人豈逸駕奔馳實不可攀與抑去古愈逺聲光不可得而襲與吾友吳履徳基同郡人也自幼抱逸才一下筆間飄飃有奇崛气逮長日取二家書玩繹弗倦超然若有得揚揚出謂人曰我知學司馬遷爾我知學班固爾諸子蓋不足多也濂頗畏之疑之日後徳基去丞南康令安化今將出守濰州與濂胥防南京持所制文一編且讀且嘩曰我此文近遷固否濂見其勁硬如屈鐵奇峭如削懸崖澤媚山暉如蘊珠涵璧始而大驚中而釋所疑終則益畏之而發不可企及之嘆嗚呼善學遷固者世久罕聞今乃見其人哉𨿽然立言如六經此濂夙夜所不防者徳基尙朂之毋徒泥子西之言而自沮也

靈隠大師復公文集序

才體也文其用也天下萬物有體斯有用也若稽厥初化流形品物昭著或洪或纖或崇或卑莫不因才之所受而自文焉非可勉彊而致也姑就植者言之黃者白者靑者紅者黑而澤者紫艷而腴者翠白而緗綠者五色交糅變幻而不恆者一囿扵气而弗可移也至於洛陽有花則絕類絕倫其植物中之至文者歟又以動者言之雙角而火鬛者兩羽而飛者炳朗而爛斑者介而紫暈者鱗而含金者眾彩錯布焜煌而難名者亦局乎气而不能更也至於岐陽有鳳則超羣拔萃其動物中之至文者與非惟物也而人亦然有一人之人有十人之人有百人之人有千萬人之人有億兆人之人其賦受有不齊故其著見亦不一而足所謂億兆人之人聖人是也千萬人之人賢人是也百十人之人眾人是也眾人之文不足論賢人之文則措之一鄕而準措之一國而準措之四海而準聖人之文則乾天地之心宰陰陽之權掇五行之精無鉅弗涵無微弗攝雷霆有時而藏而其文弗息也風雲有時而收而其文弗停也日月有時而蝕而其文弗晦也山崖有時而崩而其文弗變也其博大偉碩有如此者而其運量則不越乎倫品之間蓋其所稟者盛故發之必所予者周故該之必備嗚呼此豈非體大而用宏者與或曰上帝降衷不以知愚而有偏若子之言不防局囿乎气而不遷者乎曰非是之謂也其性同其才或不同𨿽以七十子之從聖人其學各得其才之所近況下此萬萬者乎由是而觀因才所受而自文者人與動靜之物槪可見矣濂之學文五十餘年羣書無不觀萬理無不窮碩師鉅儒無不親自意可以造作者之域譬諸登山攀躋峻絕不爲不力而崇顚咫尺不能到也此無他受才之有限也世固有巵匜者焉有甕盎者焉有沼池者焉有溪澗者焉有湖江者焉有溟渤者焉水充其量則止小固不能爲大大亦不能爲小也濂昔官禁林四方以文來見者甚眾晚閱見心復公之作穠麗而演迆整暇而森嚴劍出襓而珠走盤也發爲聲歌其淸朗橫逸絕無流俗塵土之思寘諸古人篇章中防不可辧遐邇求者日接踵於門旣得之不翅木難珊瑚之爲貴公卿大夫交譽其賢名聞九天皇上詔侍臣取而覽之特褒美弗置濂因謂當今方袍之士與逢掖之流鮮有過之者焉今來朝京師其徒曇鍠編類成書釐爲十卷來徵濂爲之序嗚呼文者造化之英華古今之綸貫斷不可闕也有若公者拔扵十百之中超然鶱舉而慕賢者之閫奧其可傳逺無疑濂烏得不倡體用之說以諗同志哉有訕濂陷於一偏而不可爲訓者非知言者也不加功於文者也是膠柱調瑟而弗知變通者也

使南稾序

吏部考功主事林君元凱奉使安南遂以使南稾一編授予序序曰安南古交阯也漢唐以來其地皆入職方稱臣奉貢比內諸侯近代馭非其術徼其重貨責其躬朝蠻酋始敢爲弗恭廷議憤之復有鑄金爲人夜光爲目之徵而蠻酋心亦離使者至其國多貪夫恱其金貝輒昧昧攫之遂致其防侮燕於廡下君子每爲之短气方今聖天子禦極之初遣使往告卽位其國主陳日煃稽首上表遂乃封爲安南王未至日煃卒嗣王日防有請於朝復詔襲爵如初妙柬廷臣充頒封使者僉謂元凱前進士學古明經尢長於辭令其出使爲宜上召至奉天殿親加勞問而遣焉元凱卽日上道越五月至其國布宣天子威徳君臣恱服乃北面拜跪聽詔如藩臣禮將還日防遣陪臣夜半持黃金爲壽元凱峻卻之陪臣舉手加額稱爲賢使者而後去肆惟皇上宅居中土逺人慕化者以其限山絕海使各安扵境土而無所利之深合古帝王懷柔之道固當著之史牒垂憲萬世有若元凱之爲使義正辭嚴足以聳動羣聽凡其國以利相啗之姦卒無所售亦可謂不辱君命者矣然予聞序事之體志其大而捨其細故特取蠻夷叛服之由聖世明良之盛書之於首簡至於行役之勞倡酬之適山川土俗之詳已見詩中者可得而略也元凱臨漳人名唐臣今以時制所禁更爲弼文辭爾雅吾友王內翰品評閩南人物謂元凱爲巨擘云

杏庭摘稾序

濓昔受學扵河東公獲見新安洪先生詩十餘篇心甚樂之竊意先生之所述篇章必富而新安逺在數百里外甞愧弗能一見先生以窺夫大全及河東公沒先生之子存心來爲浦江尉濂始得悉受而伏讀之不覺嘆曰嗚呼是豈非詩哉夫詩未易言也商周之時三頌二雅洎夫十五國風之作旣經孔子所刪列爲一經固將與天地相爲終始若秦漢以來至於近代其間雕肝琢腎以自馳騁於一世者不爲不多果能傳之千萬載而弗泯防何人哉縱傳矣求其無愧於孔子之所刪定者又防何人哉蓋必有超絕之識克以包羅宇宙之气量濟以俊偉光明無所不通之學然後始能與於斯不然則流連光景之辭爾尙得謂之詩矣乎新安爲江東一大郡自舊多文學之士及吏部諸公兄弟以詩倡於建炎紹興間而作者益盛流風餘韻直至於今不衰先生之生𨿽後朱公百餘年嘗及接鄕之諸老故聞見甚多而講索甚精其發之於詩和而不怨平而不激嚴而不刻雅而不凡庶防忠厚惻怛有三百篇之遺意者嗚呼是豈非詩哉濂頗觀今人之所謂詩矣其上焉者傲睨八極呼吸風雷専以意气奔放自豪其次也造爲艱深之辭如病心者亂言使人三四讀終不能通其意又其次也傅粉施朱顏燕姬越女巧自鬻於春風之前冀長安少年爲之一顧詩而至斯亦可哀矣求其如先生之作尙可多得邪濂方將謄寘東明山中與二三子共學焉而存心以四方之士多願觀之俾濂摘其今古詩若干首鍥梓以傳先生之詩誠不宜無傳故濂特舉詩之未易言而先生絕出於今人者序之於首簡惜乎河東公墓木已拱無從質其說之然否也先生諱焱祖字潛夫由儒官起家四轉而爲遂昌主簿遂以休寧縣尹致其事其善政可稱述而不系於詩者不書

白雲稾序

劉勰論文有云論說辭序則易統其首詔防章奏則書發其源賦頌歌贊則詩立其本銘誄箴祝則禮總其端紀傳文檄則春秋爲之根嗚呼爲此說者固知文本乎經而濂猶謂其有未盡焉何也易之彖象有韻者卽詩之屬周頌敷陳而不協音者非近於書與書之禹貢顧命卽序紀之宗禮之檀弓樂記非論說之極精者與況春秋謹嚴諸經之體又無所不兼之與錯綜而推則五經各備文之眾法非可以一事而指名也蓋蒼然在上者天也天不能言而聖人代之經乃聖人所定實猶天然日月星辰之昭布山川艸木之森列莫不系焉覆焉皆一气周流而融通之茍欲彊索而分配非愚則惑矣夫經之所包廣大如斯世之學文者其可不尊之以爲法乎吾友朱先生伯賢以純篤之資而畱意於辭章先秦兩漢以至近代諸文無不周覽用功之久灼見其是非之眞復取近正無疵者聚而爲書蠅頭細字動至數十大冊時出而諷詠之已而嘆曰學文不本諸經其猶玩培塿之卑而忽嵩華之髙乎乃復致力於經功益倍於前時越數嵗胸中浩然若有所得操觚書之凡陰陽盈虛之運民物倫品之理萬彚屈伸之變皆隨事而著源源乎防知其所窮且其爲體多而不冗簡而有度神气流動而精魄蒼勁誠可謂粲然藻火之章矣濂之有志爲文不下於伯賢古今諸文章大家亦多究心及防黃文獻公門公誨之曰學文以六經爲根本遷固二史爲波瀾二史姑遲遲盍先從事於經乎濂取而溫繹之不知有寒暑晝夜今已四十春秋矣用心之苦𨿽與伯賢同而伯賢之所造詣濂固不能窺見其彷佛也然而太上立徳其次卽立言立言甚非易也自孟子以來致力於是者非不多求其可與經並傳者舂陵周元公一人而已元公之言曰文所以載道也輪轅飾而人弗庸徒飾也況虛車乎是則文者非道不立非道不充非道不行由其心與道一道與天一故出言無非經也元公豈嘗拘拘學爲文哉濂與伯賢又當共勗之可也伯賢以白雲稾若干捲請予序濂故具論之使知伯賢之文壹以經爲本而蹈襲近代以爲美者其尙有所發也哉伯賢名右天臺人著書甚多所謂春秋類編三史鉤秦漢文衡深衣考邾子世家傳皆別行

守齋類稾序

古之立言者豈得已哉設使道行扵當時功被扵生民𨿽無言可也其負經濟之才而弗克有所施不得已而形於言庶防後之人或行之亦不翅親展其學所以汲汲遑遑弗忍釋者其志蓋如是而已柰何近代多借爲嘩世取寵之具褒揚於贈餞之夫獻諛於泉下之鬼組織綺麗張浮駕誕以爲能舉世安之曾無有非之者予不知古之立言者還果如斯否乎此予扵顧君徳潤之文不能無所感也徳潤名輝鄞人也其大父鄕貢進士應春父學海先生叔川皆名士徳潤幼承家學甫十嵗卽善屬文郡博士兪希魯欲以神童貢辭不就旣長大肆力於經傳卓然欲以事功自見會無有薦之者乃閉闗卻埽喟然嘆曰吾身不遇矣殆將立言矣乎然經以載道史以紀事古先哲王所借以牗斯民者也我當竭其思慮焉他若遊言枝辭春花秋蘂堪翫於一時藝焉而已我則不敢知人以徳潤爲知言徳潤自是黙索精思晝夜孜孜惟寐始忘之如此者埀三十年著釋圖一說約六十三圖徽二十一希言二十四事剡六十二治要十八體卦八解八辧十二議二十四傳七記論序文銘各三雜著十八賦六騷十九雜詩三百二十一合三十卷分爲前後外三集通名謂之守齋類稾云予嘗受而讀之淵乎其莫窮約乎其若丰暢乎皆有而混融有弗覈焉覈必詳也有弗擇焉擇必精也嗚呼其亦庶防古之所謂立言者乎昔在宋時桃源王說應求亦鄞人同季父致招樓郁楊適杜醇諸公因就妙音院立孔子像講貫經史倡爲有用之學學者宗之應求所著惟在立言他則未暇及故有五經發源五十卷奏議書疏詩文二百十一篇薦者列其事召爲明州長史應求辭及其旣沒勅建桃源書院贈銀靑光祿大夫賜紫金魚袋嗚呼徳潤立言之志未必下於應求今時無有上其名者秋髮被肩亦且巋然老矣惜哉𨿽然徳潤志士也內而不外者也名之聞與不聞非所計也予故徇其外弟太子正字桂徳稱之請序而蔵之以俟後世之知揚子云者

味梅齋稾序

洪武初余奉詔總裁元史於時預執筆者凡數十人皆四方豪俊餘日與之周旋會聚間一休沐輒相過從飲酒爲歡酒闌气盛撫掌大噱論古人文章政事不深夜弗止信一時之樂哉然當是時諸君者皆壯彊無恙余𨿽稍長亦未耄老方以爲此樂可以長有未知其爲樂也及後未數年人事稍稍乖殊或得州縣官散之南北或以老癃疾疢引歸田裏或抵法遇患轉徙逺方求如舊時之歡須臾而不得然後知此樂之難遇毎一思之不知俛首愴心而繼之以嘆息也又況餘年愈耄觸事愈多而英才凋謝愈盡𨿽欲不思何可得哉幸而獲見一人於十餘年而後又得觀其文辭其慰喜又爲何如也若吳郡傅君則明是已則明在數十人中以能文稱當乖殊之時歸爲邑人師得益勉其所學最後獨存而文益進天之扵則明可謂加厚矣今年自吳中寄其文曰味梅齋稿者示餘皆馳驟可喜嗚呼四方之英俊至是無防矣然則則明之文其何可少

淸嘯後藳序

詩之爲學自古難言必有忠信近道之質蘊優柔不迫之思形主文譎諫之言將以洗濯其襟靈發揮其文藻揚厲其體裁低昂其音節使讀者鼓舞而有得聞者感發而知勸此豈細故也哉柰何習之者多如牛毛而專之者少如麟角也廬陵胡君山立生文獻之邦抱英銳之志敭歷仕塗綽著聲譽粵自戎幙至躋法從𨿽著勤勞之績不防賦詠之事風雲月露有以感夫中花艸虫魚有以寓乎目與夫人事酬酢時物遷移皆見之篇翰焉日積月盈分爲淸嘯前後二稾前稾則國史危公旣序之矣予來京師復得窺其後稾而胡君遂徴爲之序予披繹再四因作而曰正音寂寥久矣誕者流於荒忽而無據弱者過於纖靡而不振俗者溺扵陳腐而不新麄者流於桷犖而不潤其音節體裁之乖方文藻襟靈之弗暢具有之矣詩之爲道其果如是乎哉有如胡君之作命意深而措辭雅陳義髙而比物廣其殆庶防有忠信近道之質者與蘊優柔不迫之思者與形主文譎諫之言者與此予不能不撫捲而嘆賞之也予也不敏以荒唐之資操褊迫之行𨿽自漢魏至於近代凡數百家之詩無不研窮其旨趣揣摩其聲律秋發被肩卒不能闖其閫奧而補於政治其視胡君之作得不甚愧矣乎然而穹亭邃館必壓以呀然之獸鉅人元夫必冠以峩然之弁雄章俊句必首以傑然之文嗟予何人尙敢爲胡君之詩之序乎牢讓再三竟不獲命斐然有作情見乎辭

漢天師世家序

嗣漢四十二代天師張眞人以世家一卷命上淸道士傅同虛徵濂序其首簡濂聞古者名世諸臣史官必爲序其世系表以傳所以惇本始昭功伐也況於神明之冑理有不可得而闕者今所輯世家但始於畱文成侯而其上則無聞焉濂因據世族羣書補之復用史法略載其相承之緒使一閱輒知大都而其詳別見於左方云序曰

張出自姬姓軒轅子靑陽氏第五子揮爲弓正始造弓矢張羅以取禽獸主祀弧星世掌其職賜姓張氏周宣王時有卿士張仲其後裔事晉爲大夫張侯生老老生君巫君巫生趯趯生骼其孫曰抑朔至三卿分晉張氏事韓韓相開地相韓昭侯宣惠王襄哀王開地生平相釐王悼惠王平生良字子房漢太傅畱文成侯居沛之丰邑生二子侍中辟疆及不疑不疑嗣侯生二子典髙典生黙黙生大司馬金金生陽陵公乘千秋千秋字萬年生嵩嵩生五子壯贊彭睦述其後多以功烈著傳至於唐列爲安定範陽大原南陽燉煌修武上谷沛國梁國滎陽平原京兆等四十三望族中出宰相凡十七人髙生通通生無妄旡妄生裏仁裏仁生覺覺生起起生桐柏眞人大順大順生漢天師道陵是爲教之宗其傳緒悠長倍前望族之盛論者弗察見畱侯再世國除卽意其絕嗣殊不知流裔南北如斯之繁也道陵字輔漢建武十年生於吳之天目山曁長博習羣書從學者千餘人尋中直言極諫科拜巴郡江州令棄官隠洛陽北邙山修煉形之術章帝以博士徵不赴和帝卽位召爲太傅封冀侯亦不就乃杖防逰淮入鄱陽上龍虎山合九天神丹訪西仙源獲制命五嶽攝召萬靈及神虎祕文於璧魯洞俄往嵩山石室得黃帝九鼎丹書及道旣成聞巴蜀沴气爲人災鋭意入蜀初居陽平山遷鶴鳴山感元老君屢受以經籙之法於是分形示化復立二十四治增以四治以應二十八宿妖厲爲之衰熄如發醎泉破鬼城之事甚多不能備載永壽二年復遷渠亭山出三五斬邪雌雄劍二陽平治都功印一授嗣天師衡使世世相傳乃乘雲上升壽蓋一百二十又三云衡字靈眞有長材詔徴黃門侍郎辟隠居陽平山誓以忠孝導民君子謂其有繼宗開緒納俗安善之功衡生京師魯字公祺益纘前人之烈以鬼道教人自號師君其來學道者初皆名鬼卒受本道已信虎祭酒各領部眾多者爲治頭大祭酒皆教以誠信不欺詐有病者自首其過復設義倉置義米肉其中任人量腹取飽過取則有禍人歸者日益眾遂雄據漢中詔授鎭民中郎將領漢寧太守其後歸魏太祖拜鎭南將軍封閬中侯五子皆爲列侯女歸太祖子彭祖魯死諡原侯生盛宇元宗魏太祖封都亭侯弗受始自漢中還龍虎山創三元日升壇授籙盛生昭成字道融端坐石室虎豹逢之皆伏曁化去或見騎鶴逰空中冢驗之惟冠履畱耳昭成生椒晉安帝召之不至椒生回回生迥迥生符符生祥祥字麟伯隨洛陽尉能吐丹寘掌中光芒穿屋復吞之祥生通嵗大疫以標植水中汲飲者咸愈通生恆唐髙宗問治國恆對曰能無爲則天下治矣上嘉之恆生光光生慈正慈正生士龍士龍忘玉印長安酒家一少年盡力舉之不動明日士龍笑而攜去士龍生應韶應韶生頤頤生士元字仲良瘠而多髯居應天山四十年山多虎人莫敢謁焉每大風雨遙見乘黑龍往來諸峯間士元生翛翛生諶諶生秉一字溫甫目光如電夜能視物嘗負劍行山澤間叱一老樹雷卽震裂之擊死二巨蟒及小蛇百餘秉一生善善生季文五代之季受其籙文者頗眾乃鑄鐵環劵數萬繼之季文生正隨宋太中祥符八年召至闕賜號曰眞靜先生後凡稱先生者皆賜號也吏部尙書王欽若爲奏立授籙院正隨生澄素先生乾曜乾曜生虛白先生嗣宗嗣宗生象中字拱辰生三月能行五月能言七嵗朝京師錫以紫衣象中生葆光先生惇復無子從子葆眞先生景端嗣景端亦無子從弟虛靜先生繼先嗣繼先字嘉聞五嵗不解言聞雞鳴忽失笑賦詩人異之崇寧初解池鹽水溢遣使者召見書鐵符投之怒霆磔蛟死於水裔一日隨上入寢殿宮嬪競以扇求書繼先以經語書之皆宻契其意中舉一握稽手書曰保鎭國祚與天長存乃上所禦者也上奇之命禱雨三日乃止授大虛大夫不拜詔江東漕臣卽山中度地遷建上淸觀攺爲上淸正一宮從其學道者恆數十百人靖康初上復召時金人侵汴行至泗州天慶觀素筆冩詩隠幾而化葬於龜山之麓後十六年西河薩守堅逰靑城山相遇於峽口繼先以書一封赤舄一隻令達嗣天師家嗣天師大驚使人山之窆惟一舄存繼先無嗣以象中之孫時修嗣時修曰繼先從子也吾烏得後之眾曰法統所在孰得而姦乃從時修生正應先生守眞守眞在母胎歷十九月始產毗陵有妖憑樹詔劾之一夜風雷拔去後定濤江衝決髙宗賜以象簡寶劍淸靜陰符二經守眞生景淵景淵生慶仙張公洞有井甚深慶仙戱折木葉擲之俄波濤騰湧有一老翁從中出慶仙呵戒之而去慶仙無子從子觀妙先生可大嗣可大守眞之曾孫其祖伯防父天麟皆常攝教事鄱陽水漲壊民廬無數袁提刑甫請可大治之殛死大白蛇水遂平尋又遇旱蝗可大禁之雨作而蝗殪勅授提舉三山符籙兼禦前諸宮觀教門公事主領龍翔宮時當宋季元世祖聞其神異宻遣間使訊之可大授以靈詮且謂使者曰善事爾主後二十年當混一天下逮至元十三年果驗可大生宗演字世傳世祖平宋憶其父言有徵應遣兵部侍郎王世英刑部郎中蕭郁賫詔召之賜玉冠玉圭冠以靈應沖和眞人之號仍給三品銀印令主江南道教事得自出牒度人爲道士宗演生與棣字國華世祖時宣授體道廣教眞人賞賜優渥竟卒於京師與棣無子弟與材嗣與材字國梁元貞初入見大明殿制授大素凝神廣道大眞人大徳二年海鹽鹽官兩州潮水大作沙防百里蝕齧殆盡延及州城下與材投鐵符扵水符踴躍出者三雷電晦殲怪物魚首龜身其長丈餘隄復故常五年冬無雪上曰冬無雪民間得無有災害乎與材爲建壇禱之是夜雪下盈尺上大喜命近臣賜酒曰卿能感神明一至此耶八年錄平潮功加授正一教主兼主領三山符籙給以銀印視二品九年崇明州海隄崩俾弟子持符往劾之民夢有神塡海者遂安至大初加賜寶冠金服制授金紫光祿大夫封畱國公給以銀印視一品與材生太字嗣成嗣成卒弟嗣徳嗣嗣徳卒其子正言嗣正言卒太之子正常嗣正常字仲紀卽今天師國朝六覲京師洪武初制授正一防國闡祖通誠崇道徳大眞人領道教事給以銀印視二品上復賜以褒文稱其瞳樞電轉法貌昻然人以爲榮蓋歷代相傳以眼圓而鉅者爲應故上因及之云濓聞文成侯年少時學禮淮陽東謁蒼海君蒼海君先儒學士以爲海神是也後又見異人黃石公下邳圯上則其未達之際固已能交通於神明至其晚年名遂功成乃欲辟穀從赤松子防實其初志非曰托之以自逃也故其九傳至漢天師感慕興起學輕舉延年之術祓除陰慝一以善道化民而嗣師系師繼之修其業而弗墜惟恐有人橫遭夭閼者當漢之季天下云擾惟巴漢之間民生晏然行者不裹糧居者不捍闗官府賴以成治如此者埀二十年其功之及物可謂侈矣宜其世有令人出俾至化奚翅古諸侯之國天之報施不亦彰明者哉或者專歸於名山神气之結故能演迆盛大如斯其論亦淺矣嗚呼文成侯子孫南北在在有之其以功烈顯著者小則充法從大則至宰輔非不光明俊偉也曾未防何降爲皂者有不免焉其視裔相仍歷千二百有餘嵗而未已者爲何如蓋必有其道矣嗣而興者尙知朂哉尙知勗哉

柳氏宗譜序

浦江之栁氏其先居河東宋髙宗南還時有名鑄者扈從來江南遂家浦江之烏蜀山生一子瀚瀚生森彬森生監蘊蘊生崇徳縣主簿補之崇徳生髙郵令元贈泗州知州浦江縣男金髙郵生四子其次諱貫仕元爲翰林待制以文章名天下門人私諡爲文肅有子三人皆善士而六孫能守其學不墜歿後三十又七年而介孫穆書其始徙傳緒之詳列爲譜圖持以示濂濂泣而嘆曰天道扵是可徵而文肅公有後矣濂少時幸執弟子役於公門公之爲人其崇深閎博者固非淺見所能知至其端方直易厚重嚴慤怒气不形於色惡聲不出諸口不知古之賢者復何如耳世之妄議恆謂賢者言論足以予奪當世文章足以抉發至理所爲與造物者爭彊故天道尢忌之而多難爲其後是殆不然天惟有所不能也故生賢者出而代之爲之政以遂天之生爲之教以輔天之成爲之文章語言以宣天之道使善者勉而惡者懼賢者何負於天而謂天忌之哉其不然也明矣是論也吾意賢者之子孫而不能自力姑引天道以自恕而非其實也不然自文肅公觀之何其異於彼哉文肅公之傳今三世其諸孫盛矣固可以見天道而未足以盡報賢之意今諸孫皆有徳積久必愈昌越十餘世將有傑然秀出者興其間然後可見天道之全也斯譜也君子由是觀天道焉穆之後人安可忽哉

兪氏宗譜序

俗之不美有志者鮮也今世之士論法道不古若則以無位爲解及旣得位卒不能有所爲豈特無位之罪哉先王經天下之法深逺矣大者信非無位之所能行至扵族師閭胥之事獨不可推行扵州裏之間乎州裏之間茍未暇爲獨不可行於同姓之親乎爲士者布海內而無救於俗由是知今之士多無志也吾嘗損益周制可以化同姓者凡月之吉長少咸防於先祠拜謁畢齒坐命一人庭誦古訓及拜法誦已長且賢者繹其義而諷導之書會者名於冊再會使互陳其所爲其行有孝弟忠信者俾卑且幼者旅拜之而著於名之下有悖戾之行者命徧拜羣坐之尊者以愧之而亦著於其名之下逾月而能攺者如初否則擯不使坐逾年而不攺者斥勿齒同姓之人疾相撫患相拯貧相賙死相老弱癃殘者相養祭酺相召昏嫁喪災相助不能然者不使與於會斯數者非甚難爲也而人咸莫能爲謂有志者鮮非邪誠有一人爲之眾見其善必效之效者愈多則所化者必愈逺因以美天下之俗不難也惜乎吾未之見也學於吾者眾矣吾未嘗不語以其故金華兪生恂其可語者乎兪生之先以書詩世其家擢科第者先後相望生之父大有尢好學譜其同姓之親以聨其族生繼成之益修其遺文甚完譜固睦俗之本也然無法以行之安能久而無壊乎欲其久而無壊捨吾言不可也吾是以有言焉嗚呼恂茍能行之孰謂有志者之果鮮哉

張氏譜圖序

張以字爲氏出於晉之公族有解張者其字曰張侯故晉國世有張氏而譜家謂少昊苐五子揮爲弓正賜姓爲張則非也子孫蔓延分適他國而居淸河爲最盛淸河之族布於大江之南其遷江陰者則不知始於何世圖牒喪漫不可鉤考至月崖翁始入扵譜翁諱暉喜聚四庫書多至充棟人有願購者輒乞與之然博聞彊記防以疑難質焉則曰是出扵何書何篇從容而起抽架上所有拂塵而驗之無差爽者暉生翊翊生思明通天官之學兼以六物推人休祥宛然目擊閭右民有不平之鳴知思明直而無徇嘗徼而愬之思明出片言理詘者面頸發赤以去不敢嘩然尢尙風義州有過客號材大夫者必主之𨿽至單乏不卹也市有病氓臥道周气奄奄欲絕思明舁至於家召醫調護之愈乃遣東甌書生疫死逆旅中逆旅氏大怖不知所爲計思明具衣冠藏之淺土其後竟得以喪歸三山梁先生與思明有連及死無爲主後者防妻與四女日夜相持以號思明爲治葬事飲食其妻終身且悉配其女於士族君子稱之曰古有行義之士今惟吾張明徳乎明徳思明字也後爲陰陽學正以終思明生端通毛氏詩用呂肅公之薦入仕四爲校官遷浙西部使者掾丁元多故干戈相尋丞相康裏公承制行事遂錄其軍功超授江浙行樞宻院都事端生宣宣能辭章入國朝以考禮被徵來南京尋至史局與修元史上親書其名召至殿庭卽日擢翰林國史院編修官人以爲異恩云時予適長詞林宣數來請白宣之宗族遭兵亂之餘凋落殆盡所僅存者惟宣之祖若父曁宣兄弟爲四人三世自相師友漸摩道義不敢違聖賢之明訓邇者先祖又傾背矣痛念世徳弗昭家牒不修皆無以示逺爰輯爲一書虛其首簡先生儻畀矜之冠以序文實宣之願也嗚呼三代之前姓氏分而爲二男子稱氏女子稱姓氏所以別貴賤姓所以別婚姻三代之後姓氏合而爲一皆所以別婚姻而以地望明貴賤去古爲益逺矣夫姓之與氏亦昭然易見者獨混淆而無辧況扵遷轉之無常承傳之盛衰又焉能盡知其所自出哉此無他圖譜之局不設中正之簿狀不存亦已久矣𨿽有智者出扵其後將何徴之邪宜乎宣之痛心疾首而不能自已也予竊聞之爲善者必有後宣之家素以善行聞其後將益蕃歷數十世子孫繼修此譜者屢書不一則指月崖翁爲江陰之初祖造端之功豈非宣之所爲與舊譜厄扵兵燹有不足恨也或者則曰宇文周之時嘗命叱羅氏爲張姓今子何所據獨謂此出扵晉之張乎曰叱羅之張稍盛扵燕代之間而江南則無有也此非予之私言也蓋亦有所受之也

義烏樓氏家乘序

東陽著姓載扵方防者有八曰斯曰畱曰路曰駱曰厲曰哀曰苗而樓居其一焉樓本姒姓夏少康之後周封杞東樓公支孫以樓爲氏亦號東樓氏城陽諸縣有婁鄕是其地也氏族家以婁鄕之故遂謂婁與樓姓同殊不知婁乃邾婁氏之裔其姓曰曹判然不相屬也漢之季世樓泰字允恭者始自譙郡徙防稽其子苗建安中又自會稽遷烏傷苗字秀實生三子孟曰恭仲曰侍中季曰散騎常侍畯皆仕於吳畯生宣威將軍陟陟生康樂令生丰其下世次不可復知矣至南齊時有居烏傷竹山裏者曰靈璨寄迹釋氏法中梁武帝賜號曰智者大師今義烏之智者鄕實因此而得名其地多樓氏居之宋南渡後諱奭府君生二子四孫六曾孫而孫之繁數登於十其中諱大年者嘉定癸未進士通判吉州大年從子諱子固嘉熙戊戌進士嚴州桐廬尉自是蔚爲衣冠之望宗矣府君十世孫璉懼其族大而譜逸也於是撰爲家乘二卷一仿司馬遷年表之法畫而爲圖字名卒葬咸具疏之一輯先世墓志家傳祭文之屬而通判君遺詩之僅存者亦附著焉與宗人謀將刻諸梓以傳而詩予序之予知樓氏之族甚久而若永康若武義若東陽皆自義烏而分其居縣之東門者尢爲近屬實同出於秀實之裔而四明之支則祖秀實之子恭恭之逺孫宣獻公鑰嘗述髙祖先生事略自謂其先婺人但不詳徙居之始耳此皆鑿鑿可信無疑第智者大師附錄以婁幼瑜乃樓之裔而合樓婁爲一音者似爲氏族家所誤證諸史傳甚爲不然也嗚呼凡言姓氏者皆原扵世本公子譜二書二書則本春秋左氏傳左氏傳則因生賜姓胙土命氏及以氏以謚以官以邑五者而已後世得姓受氏者多至三十二類益淆亂而難明況襲氏冒姓之不一者乎無怪乎附錄之不足徴也今璉也爲斯而懼惓惓於譜事而不敢忘亦可謂賢也已因爲辧折系諸篇首使其子孫有考焉璉字士連嘗從予學經國朝洪武壬子試吏部中選授將仕佐郎大同府宣寧縣主簿遷成都府仁壽縣云丁巳秋八月具官金華宋濂序

上虞魏氏世譜序

濂居淛河東嘗聞上虞魏氏爲簪纓大族其先蓋出於唐鄭國文眞公徴之裔公居鉅鹿生禮部侍郎叔璘侍郎生武進縣令政始自鉅鹿遷居會稽之山陰武進生邠州錄事參軍珎防軍生莫州司馬明復自山陰徙居余姚之蘭風司馬生石首縣令實實生廬陵尉潾潾生憲憲生章章生克敬克敬生惟賢惟賢生績績生塤塤生恕恕生和和生傑傑生有聲有聲生義義生安珦凡歷世一十又二𨿽不與仕籍而能修明禮義蔚爲鄕之望宗安珦生宋從政郎良瑞從政生紹興府學錄亨之復自蘭風徙居上虞之龍山學錄生迪功郎監婺州東陽縣酒稅震龍監酒生文柄文柄生壽延壽延生鎭此其傳系可見之略者也初侍郎實生二子武進與汝陽縣令殷武也汝陽爲北祖至四世孫司空謩遂相宣宗武進爲南祖孫子甚多如上所書之外而明之鄞臺之臨海比比有之而在上虞者爲最盛一門之內惇禮樂而說詩書由是四方才士大夫慕艷其聲華無不自遠而至當其園亭勝集雅歌投壺酣觴淋漓誾誾然和洽亹亹然旅語或不知夕陽之在樹也故鄕之論閥閱者一則曰魏氏二則曰魏氏云然而歷代以來名門右族若金張若許史者蓋亦多矣未數傳間或至於殄絕宗緒卽不絕亦降於皂有不勝感慨者矣魏氏自文貞至鎭已二十又五傳其遺風餘烈猶能不廢者其故何哉蓋文貞之事唐立心忠藎奏疏剴切凜乎有三代遺直之風徳厚者其流長其效固應爾歟鎭能孳孳弗怠詳譜其所自出粲然有條而不紊豈不誠賢者歟𨿽然氏族之學尙矣古者有世卿大宗之法得以傳其敬宗之義至於定世系序昭穆又有小史以掌之故其盛衰有徴而親疎備見也古法旣廢惟宰相家得著世系表於史冊猶可髣髴見其遺意若鎭之爲其亦可謂有所本歟魏氏之孫子幸襲藏而續書之公侯子孫必復其始他日焉知無文貞之出者歟鎭請戶部【闕】郎中【闕】求序其首簡不揣蕪陋而備著之鎭字士圭有學有文者也

諸曁孝義黃氏族譜序

黃爲嬴姓十四氏之一出於陸終氏後受封於黃今光州定城西十二里猶有黃國故城黃旣爲楚所並子孫散之四方以國爲氏至漢尙書令香居江夏故世之黃氏咸以江夏爲望隋開皇間有自江夏遷婺之金華者其諱曰苾歷十九傳至縈生二子洪浩洪生二子瑕珌浩生三子琛玘璞其子孫析爲五大族瑕之枝則丰城珌之枝則剡琛之枝則監利玘之枝則分寧璞之枝則弋陽皆自金華而遷稽之金華丰城二譜及黃庭堅魏了翁李心傳諸儒所采著者頗同當可信不誣諸曁孝義之黃氏實出於珌珌之季弟玘有子曰贍以防於南唐用爲著作佐郎知洪之分寧縣珌與之俱遂同家縣之雙井江南兵起珌之冢子惠自雙井遷於剡尋從剡遷今所恵之曽孫宋贈衞尉少卿振仁及於鄕待之舉火者數十家其妻仁壽縣君劉氏斥嫁貲以規義田均給婣族故其三子十孫多躋膴仕而十孫之中廣西提刑育爲最顯育之從子朝請郎汝楫當方臘之亂罄家藏金帛以贖所俘者數百人汝楫生八子開閌閣同登紹興甲戌進士第而聞與誾亦相繼擢紹興庚辰乾道己丑之科闛復占特奏名終荔浦丞闡補官將仕郎閎修職郎兄弟一時榮貴文墨彬蔚人比之荀氏八龍云自時厥後子孫益繁庶與祿食者代不乏人而書詩之澤至於今不衰少卿之裔孫周爰輯舊譜而續爲新圖釐爲若干捲而徵予序之嗚呼氏族之學難言者久矣他未暇深論姑以黃氏言之有謂出於髙陽氏自伯翳賜姓嬴而其後有江黃諸國爲楚所滅有謂出於金天氏自臺駘封於汾川而其後爲沈姒蓐黃諸國爲晉所滅皆以黃爲氏今去唐虞以前殊爲極逺其所出難稽猶可言也黃氏之望非止江夏而已若櫟陽若安定房陵若漢東上谷譙郡如此之多至四十餘房而五大族不與焉氏族之書𨿽或志之何以不表其所自出今去漢亦已逺其轉徙之未易明猶可說也孝義之譜以鐘爲始遷之祖而以瑕之五昆季爲其子丰城之譜則以五昆季繋於洪浩之下且謂自秀州崇徳而遷金華新昌之譜又謂江浙之黃皆出建之浦城而遷金華黃魯直則又謂七世以上失其譜而各譜乃推至十二世若合符節近世有聚庭堅諸行作山谷老人傳則又謂六世祖瞻如分寧縣瞻實生玘抑又何邪今去五季宋初其時爲甚邇其事宜可徵何爲紛紜而莫之有定也蓋因圖譜日廢而無官以涖之民間以所傳聞論著不能旁搜廣覽以防通其故矛盾不齊宜無足怪予嘗侍先師黃文獻公相與論及譜事公之先亦自金華析居浦江洊遷義烏其上世之諱亦曰珪曰琳豈亦縈之從孫耶竊意縈之兄弟必眾支裔實系譜所不及者則亦無如之何要之江夏之後金華實爲黃氏之望故余歷考羣譜參以諸儒之論備書之於首簡信其所可信疑其所可疑在覽者之自擇焉周子思文羣從子姓至一百餘人惇厚而善施皆無忝於先世云

嚴陵汪氏家譜序

周之文盛矣在春秋時周禮在魯故魯爲文獻國及秦火之後廢亡略盡所僅存者自五經左傳之外無聞焉以太史公之傳迄不能自有所論載蓋愼之也況去今又千五百載之久者乎吾讀嚴陵汪氏家譜未甞不嘆其記述之逺且詳也蓋汪氏出於魯成公之次子汪其後遂以汪爲氏有名錡者以童子死於郎之戰與孔子同時見扵禮記其來邈矣而其子孫自汪以下咸述其字名官位壽年墳墓所在他若墓中之銘朝廷之命爲汪氏出者咸無所遺歷秦漢以下至扵今七十有餘世粲如目見而耳受此不惟過乎太史公天下之述姓氏者未有若斯之備者也豈周公之子孫固多文哉𨿽然汪固祖周公南方之汪自越公華而大著越公之後以詩書起家而顯扵宋登政府列侍從者不可勝數其盛固異扵他族矣宜其譜之修非他族所能比也然譜者記其名以傳不亡其先之義也而君子之不忘其先者不特修譜之爲難而修其身之爲難譜或不修其爲患小身或不修則辱其先矣汪氏之先莫大於周公周公之禰文王斯二人者身爲天下準言語爲後世法爲其子孫者豈易易哉今夫閭巷驟興之人身賤宗微其所爲或有不至人將貸之曰其先亦若是耳以文王周公之裔列扵斯譜之前人閱之則曰若聖人之冑也聖人之行事若彼而若猶未免如是何以爲聖人之後哉則豈不尢難矣乎然則汪氏之子孫修身愼行宣昭令聞以法周公爲志者上也善守先訓不爲匪彞以辱先者次也茍防然雜於眾庶不能自異於人斯爲下矣與余交者國子助教中自言爲汪七十二世博學能文其所謂宣昭令聞者歟其以譜請序也余故樂爲之言

畨禺氏譜序

太學生畨禺安以其譜圖請曰安之先齊人秦時恬毅兄弟俱仕被信任後皆死扶蘇之難其子孫散處天下甚眾然千餘載未有大顯著動人耳目者畨禺之始於有宋諱甄者自北方來知亷州遂家畨禺之海陽裏至安八葉矣在宋世有祿仕自元得國始無仕者今閱三世而安復以儒生貢太學爲弟子貟竊懼不能承其緒嘗考次八葉字名枝裔爲譜使後人知所自願先生序之以昭吾先余告之曰姓氏固人之所甚重也然其著於時者不以其受氏之貴而顯亦不以有人稱之而傳在乎子孫之賢耳論受氏之貴顯莫貴於王侯之裔而今世載之簡防以爲甲族者非必皆姚姒子羸燕齊氏也茍以人稱之而顯則左丘眀太史公班固之所書其苗裔未必俱顯於今也今天下之人語道徳必曰孔孟顏閔周程邵朱氏論政事必曰伊傅管晏蕭曹房杜韓富氏語文章則其人名氏彰著者尢多三者皆由其身善自振防而然未嘗恃於其先假之於人也氏自恬毅始顯恬毅𨿽賢然其所爲未能皆當於人心而卒死於亂邦其名猶且傳而不廢況有過於恬毅者乎方恬毅被禍時呼天地神明而自列其意豈自虞不遂泯滅哉而太史氏悼其忠悲其志尙不忍廢而著之史傳況夫道徳之士仁聲義聞足以厲俗而化人者何患其無傳乎安溫而有文愼而達禮可謂有學道之質矣前之三者茍知所勉焉未有不至者也況於恬毅乎其名誠顯於當世而著於方冊後之人必曰此畨禺之蒙氏也氏之後人必曰此吾蒙氏之聞人也畨禺之人必曰此昭吾邑者也是則非惟可以顯其先且可以顯其鄕邑矣何患譜之無傳乎又何以餘言爲乎安曰此足以序斯譜矣請書之以告族人使知勉焉

章氏家乘序

章氏本姜姓出於神農氏之裔逮齊太公支孫受封於鄣卽春秋所書齊人降鄣是也今宻州有古鄣城實其故地鄣紀之附庸國也紀亦姓姜地皆與齊接其爲姜姓無疑或謂出於夏之諸姒者乃誤以辛作章而謂不去邑而別爲章仇氏者亦不知漢章弇因避仇而始加之也鄣自爲齊所滅子孫遂去邑稱章氏分適他國有諱展者仕晉爲中散大夫世居汴之陽武至兵部尙書嵒永嘉初出守於泉始家於南安唐康州刺史鵬又自南安遷建之浦城康州之五世孫重復自浦城遷處之龍泉蓋重之曾祖仔鈞當唐之季瑯琊王王信通節度福州仔鈞投以三防大喜遂承制授髙州刺史檢校太傅其妻渤海郡君練寯賢而多識有恩及南唐將領王建封遂全建州一城之命生一十五子六十八孫支系敷蕃布於東西或入坐廟朝或出膺郡寄或宰百里之邑或秉節鉞分鎭邊陲後先顯者殆以餘百計蔚爲江南望宗然而世逺族殷復罹兵燹漸至於不可考重之十六世孫溢深爲是懼於是稽厥系緒法諸史表旁行爲圖條列不紊作譜圖篇第一先世遺行可仰可師摭其都凡區別以陳作景行篇第二竹素所載琬琰所刻文章昭爛不愆其實作傳志篇第三事涉攷質難可類分小大弗爽集以示後作叢載篇第四四篇

之外復不厭詳著本房圖以爲別錄通名之曰章氏家乘雲濓竊聞之隋唐而上選舉必稽於簿狀婚姻必由於譜系是以圖譜有局郎令史有貟知撰譜事有官四方以家狀來上者官爲考定藏於祕閣副在左戶其制最詳且眀也五季以來法始大壞而近代爲尢甚官不必有簿而品第混淆家不必有譜而姓氏無別有不得不憮然而增慨者溢於其間乃能孜孜弗懈而成書以傳其賢於人也逺矣濓與溢遊者久𨿽不能文謹爲稽章氏所自出及夫述作之意序諸篇端他日圖譜之局或設博雅君子亦當於此而有考焉溢字三益尊尙伊洛之學持已率物粹然一出於正云

桂氏家乘序

桂本姬姓魯公族季孫後也相傳周末有季楨者與其弟桂挾防以干諸侯楨爲秦博士被害桂懼禍且及遂謀詭姓遁身因卽其名取字異而音畫不同者各命四子爲姓示不忘厥初也伯子曰桂奕居幽州守墳墓仲子曰昋突遷冀南朱虛叔子曰炅奬徙齊之歷山季子曰炔奘移河南城陽自後四族流布多見諸紀載或謂睦與桂同音而出睢者固非或謂東漢末衛尉昋橫分其四子各系以姓者亦失之也奕之子孫仍居幽燕五代之亂劉仁恭據幽州兵連禍結乃扶攜南渡散居廣信上饒九江興國池陽豫章成都諸郡而居信之貴溪者曰仔鄕仕南唐爲靜邊總轄使至宋加檢校國子祭酒兼殿中侍禦史有功於世鄕人廟而祝之其後人擢科第躋顯仕者凡數十人而興國之永興眀之慈溪皆自貴溪分而慈溪一族則出於祭酒之孫可升亦多由進士入官至今支系尢盛逮我國朝徳稱以眀經爲太子正字陞晉王傅受知兩宮令望隆蔚徳稱從弟仲權擢忠之鄷都令孟誠知恵州河源縣復皆以政學聞仲權家食時乃合諸族譜圖及行狀碑志遺文釐爲九卷曰桂氏家乘命徳稱之子中書舍人愼徵予序之愼嘗從予學因爲撮其樞要冠於篇端嗟夫氏族之學古昔所甚重浹漈鄭漁仲著爲通誌其中二十略惟氏族最備然而墨臺氏逃難而攺爲墨牛金之子亦因避害而易爲牢漁仲謹識之而不敢忽重變古也予故特書桂之所出爲魯公族者其意亦猶是爾桂氏之嗣人尙思有以謹其傳焉予旣作此序己客有以秦之篆與後世正楷異未必其畫之同疑出好事者之傅會殊不知書出於秦之先而與今之楷書正類要不可以此而遽少之也因並及之

方氏族譜序

惟方姓出自方雷氏方雷者西陵氏女軒轅之正妃是爲嫘祖或曰楡岡之子曰雷封於方山後人因以方爲氏未詳孰是周宣王時方叔食邑於洛故世望於河南至西漢末新莽將簒位司馬府長史紘官於吳中度天下必大亂卽避去歙之東鄕因家焉生一子雄雄生三子儕儲儼儕闗內侯行南部太守儼大都督儲字聖明一字頤眞太守周歆舉爲孝亷又舉賢良方正第一累官太常兼洛陽令封黟縣侯和帝時下郊忤上意飲鴆而卒儲能役使鬼神故鄕人立廟祀之稱其爲僊翁云僊翁生三子纘之之觀之一云覿洪觀蓋傳文之異辭爾子孫分爲三族其布列於諸州者纘之之後則嚴衢婺越之之後則徽宣池秀湖常觀之之後則莆田九江滁陽至今繁盛纘之逺裔曰文亮仕陳爲散騎常侍生南昌令倫倫生隋祕書郎祚祚生太中大夫伸伸生唐太子中捨孚孚生右衛將軍始興始興生二子尊逢逢考功郎中秦州刺史生皓皓生吏部員外郎苗苗生三子堂常禇禇宣逺將軍堂永陽令生二子達讓達生三子引文引武引祖引文生道屬道屬生四子聰尊甲乙聰生四子道和令興令安令保令興生世雄世雄生道明道明生二子赦講講生君贊君贊生三子公懇公平公郁公郁生二子整漢衛史中丞生刑部尙書景漢生四子宗宷宰宥宗浙東觀察推官生三子永珍永符永丰永丰生十子可榮可昭可暉可浚可瓔可齊可同可度可剛可法可暉生肅肅生英處士幹幹字雄飛世居睦州白雲原以詩名後隱越之鑑湖以終生二子翼嚴翼小字托兒無嗣嚴生二子甲述甲亡其名生景先述生三子景光景珍景珣傳景光生二子彥超彥安景珍生三子彥誠彥暉彥瓊復自越還居睦景珣生三子承俊承邦承威傳生一子承招自彥超而下號爲九房諸孫復布列於浙河之東多仕吳越錢氏宋太平興國三年錢俶納土有自睦徙臺州黃巖者曰二四府君𨿽宗之述不知繋之何房之下旣而君又卜遷明之象山未幾又自象山徙寧海侯城裏始定居焉至熙寧元丰間其族漸大讀書爲文辭者後先相望迄於宋季不衰同郡縣而居若臨海之鮫峯天臺之峯寧海之愛山皆號詩書之宗其先同出於睦載諸家乘者甚詳不幸元初毀於兵今皆不可知矣府君十四代孫文大爲是而懼不可知者則略之其稍可知者不問親疎而惓惓並著之成書一篇以傳於後嗣文大之從子孝儒從余學經因命來求序予聞方之族自長史南遷蔓延數郡以科目發身登法從膺郡寄者在在而是北則濶罕聞近世遂指爲布姓然據新定別譜則謂長史晉元熙間人仙翁仕梁在武帝時而文亮乃爲之子也唐監察禦史張友成所造仙翁廟碑及莆田譜圖記復謂長史官於西漢之季則仙翁實長史之孫距梁當甚逺史傳無文明未敢妄加臆斷而姑以碑爲正大抵江南之方要皆仙翁苗裔自雉山而分者又爲睦州刺史亮之派自白雲原而分者多爲英處士之支雉山屬淳安亮則汪華之將武徳四年舉睦州附唐者也今文大之先出於英𨿽曰圖牒喪亡稍闕其所繋屬當無可疑者故予爲稽英之譜特著承傳次第以補其闕略猶文大之前志也好古博雅君子尙是正焉洪武十年夏四月十五日前翰林學士承防金華宋濓謹序予按方回桐江集所載天下之方姓皆出於歙縣歙縣之東鄕今析爲嚴之淳安蓋予鼻祖紘西漢不仕王莽避地時所居仙翁儲之墓在縣學前廟祀則徽嚴山中皆有之曰眞應廟徽嚴之方莆之方信之鵝湖之方屢出名卿顯人又按祕書省正字方翥莆田譜圖記所紀王莽之際衣冠流離有名紘字子纓者渡江而宅吳中以二說參之皆本於張友成仙翁廟記所以先後如出一轍獨新定別譜謂仙翁爲新定人祖紘晉元熙間爲郡功曹父雄生三子長儕娶司空謝安女次卽仙翁季曰儼字叔威當南齊世與仙翁皆隱不仕及梁武帝卽位仙翁始舉秀才終官太常卿竊意謝安卒於晉孝武太元十年卒後三十餘年始至恭帝之元熙又歷宋齊八十餘年而至梁度其時儕必尙存相去如此之久而曰娶安之女似無斯理也儕事且然不知仙翁仕梁之事其果足信矣乎又謂仙翁三子長曰觀次曰覿季曰洪而著作郎方仁傑閩系錄則云仙翁三子贊之之觀之譜圖記亦然蓋觀字正同則避宋宣祖諱攺爲洪以與洪音義相近惟覿與贊稍異耳無乃傳聞之易訛耶惟方氏固爲江南望族而英之支子孫尢眾其九世孫監察禦史自記白雲原之族時有二十三院實治平之四年至淳熙初呂太史伯恭見於文辭又云云源枝葉甚蕃一原數百家聮譜合牒衣冠文物之盛鄕人紀之嗚呼亦可謂昌且熾矣今文大所譜又略不知其源流之詳頗閱勾無譜其稱英第三世諱述之下注云子孫遷寧海之侯城因據之爲正且爲牽引諸書而一辧之亦補闕之義也至若莆田之方則唐昭宗時守長史諱琡始遷琡生禦史中丞殷符殷符生七子延康延年延範延逺延英延輝延滔最號貴顯延安戶部侍郎子孫或家滁陽延滔左僕射其後人或遷饒信江蘇諸郡琡亦出觀之之裔因爲英異支謂其徙於光之固始者則非予恐讀玆序者有疑而不釋謾一疏之不覺其辭之縷縷也是月十八日濓又題

贈馬氏復姓序

馬氏本嬴姓伯益之後造父封趙爲趙氏至趙奢封馬服君又爲馬服氏後單稱馬者省文也自秦滅趙子孫散居中原世有位序至唐太師北平莊武王燧爲尢盛在宋季時王之十九世孫某爲都統官擁重兵鎭興國軍遂卽永興縣之辛安裏家焉統生四子曰叔啟曰叔經曰叔某曰叔建叔建再傳而生莘莘生世榮世榮有雄才當咸淳末北兵長驅而入荊襄皆陷辛安豪士有起義師而勤王者世榮實贊其謀勢弗敵而敗世榮嘆曰吾世爲宋義民不得不爾今事不成天也弗避將殱厥宗因遁藏重山宻林中詭葉爲姓飲水看云以終其身世榮生元幼亡二親能自表見於世國朝皇慶延祐間大官辟爲興國武昌嶽陽三府掾以亷愼稱元生四子曰謙曰豫曰晉曰恆皆業於儒初馬氏彊盛時析爲二支以居咸建莊武王廟以奉祀事元旣易姓當時序變遷之際防然傷心每帥諸子往哭於廟及祖父諸塋哭已呼諸子前歷語之故且曰吾馬氏也不得已更而爲葉吾耄且死汝曹幸正其家牒復求薦紳先生文以昭之吾死目亦瞑元旣卒天下大亂而謙豫相繼亡家又燬於兵晉挈恆孑孑走道路幸完其生復與有祿食間過濓道事歔欷以泣濓聞受姓命氏所以別生分類也南北混淆氏姓無辧蓋有因襲致久而不能革者況逢時多故而詭姓遁身者乎古之人有墨胎氏辟難而攺爲墨又攺爲怡怡氏名寛者有重名於時終不能復其初姓又有牛金之子亦因逃患而攺爲牢又攺爲尞尞氏名防者乃能請於朝復氏於牛君子之論每不予寛而有取於防者在於能復與不能復而已今晉敬承父訓如奉璧玉蚤夜兢兢卒能復百年久易之姓非所謂繼志述事之孝者乎夫孝者非以傳襲紫爲也非以玉帛充牣爲也明其宗不使紊亂而失序者也魯襄公時鄫人以莒爲後孔子作春秋大書曰莒人滅鄫以其姓異也夫姓異旣不可以後人而襲人之氏其可以爲宗乎晉之是舉實有合乎春秋之義濓願學孔子者也安得不爲文以昭晉之美乎

鄒氏復姓孫氏序

洪武九年六月日皇上禦東皇閣翰林學士臣濓考功監令臣克勤給事中臣傑監察禦史臣鈍等皆侍時已漏上三刻臣傑出班跽奏曰臣之大父孫福謙陜人也出守嘉興郡當元季兵亂江南州郡繹騷大父逃匿無所至正己亥航海趨山東至登州風大作濤湧如雪山巨舟遽成虀粉一家五十人並死於海獨臣附余板薄沙島幸有犬馬之命蒼黃無所歸長號於野州人鄒義者聞而憐之俾傭作其家臣年已十四矣久之養爲子且爲授室遂冒其姓曰鄒氏嵗行將一周大明受命四海肅淸下詔興舉學官增設弟子員義家以臣肄業萊州府已而選入成均又選入武英堂俾練習政事今年夏四月復擢給事中由是日瞻天顏獲被寵榮如此之至皆非小臣所敢覬望聖恩如天固未知涓埃之報復竊私念孫氏無他族屬其不絕者僅寄臣之一身茍冒其姓遲回而弗之攺臣之先臣幾何不爲若敖氏之餒鬼哉臣敢昧死以請上曰朕爲億兆生民主凡有襲人姓氏者必令歸其宗爾之請誠是也然非鄒氏爾亦弗克底於今日愼毋忘之傑於是以首叩地而退旣退詣濓請書其事以示後世濓奉詔參考歷代郊禘大禮久不能成文傑尋擢監察禦史復來申前言濓以未暇爲答居亡何傑又陞僉廣東按察司事遽來迫曰傑有數千里行必得先生文乃可耳幸勿辭我濓乃與之言曰孫本姬姓出於周之後至衛武公之子惠孫因以孫爲氏鄒則子姓其裔則祖於宋自正考父食邑於鄒因氏焉二者何可亂也傑能復之亦可謂不忘其本者哉然有一說爲傑告焉昔者範文正公蚤孤隨母適長山朱氏朱氏亦鞠育爲子公遂力學擢上第封厥父母而後請命於朝復姓爲範氏公之酬朱氏可謂厚矣傑之事與公正類幸思有以報鄒之徳哉聖皇之言卽天也愼毋忘之愼毋忘之濓故舉此重爲傑告之範公在宋位至參知政事名埀方冊至今人能道之惡知傑之他日不如公哉亦在乎法其人而已

文憲集卷七

欽定四庫全書

文憲集卷八

明宋濓撰

序【凡三十五章】

送刑部尙書李公新除浙江行省參知政事序

大丈夫生於世也先貴乎立志志旣立不加之以問學猶玉巵無當其質𨿽美弗適於用也問學旣充不遘其時猶操瑟立齊王之門𨿽有其藝而三年不得入也時旣逢矣茍處之閒曹冷局淹回下僚猶瞻仰岱嶽之巍峩亦未易叫閶闔而呈瑯玕也古之人固曰不可企及亦其全是數者然後能立事功而埀竹帛也與晉康李公文彬器度宏偉昂然負髙志博習經史必期明體以達諸用當是時無有慰薦之者浮沈府掾中日以澤物爲己任防海內不靜羣盜磨牙吮血殺人如麻公集兵二萬人保障封川肇慶新昌徳慶四郡凡十五年彊兵如九江劇盜如三山龍潭卒不能犯境幕府上其功𨿽累加以重爵公惟知卹民爲急而無所外慕由是薦紳之勝流巖穴之處士與夫技藝百工商賈之屬咸驩然稱之曰活我子女全我室廬存我金繒者其惟我李公乎公猶欿然每以爲未足及天兵下廣東徳慶侯實總戎事聞公之名遣使者聘起之旣入見上署爲中書斷事官遷大都督府持法平允聲譽翕然有聞尋攺小司寇未幾陞秋官又未幾上禦外朝親擢爲浙江行中書參知政事中外莫不慕艷之夫以公之賢能遭四海雍熙之世上簡萬乘之知入司喉舌翔翺法從出鎭行垣儀刑州牧銀章艾綬蔚乎其光華畫省長棘儼乎其雄足以行所志而不負其學矣大丈夫之際遇有如此者可不謂之榮乎抑予聞嶺南郡縣以百餘計而東廣爲最盛其出而仕者未嘗無其人惟張文獻公曁余襄公卓然淸風振起百世公固廣產也中朝士大夫寧不以望二公者爲公望乎公之往也推體用之學以施於民凶姦之未屛也我則鋤剗之仁化之未孚也我則宣布之人風之未淳也我則移易之民瘼之未瘳也我則蘇息之水利之未修也我則平治之庶幾無負聖天子寵眷之深意他日良史氏必錄公之勲業焜燿簡書較之二公未知其孰優孰劣此蓋邦家之榮非一身之榮也公其朂哉

送張編修赴南陽教授序

河南張生翀奉防自國史教授南陽行有日甫拜請曰翀也區區一布衣遭逢有道之朝獲肄業禁庭鑾輿時幸而勅戒之恩榮所加喬嶽不足爲髙瀛海不足爲深今者出典教一邦思所以敷帝訓甚懼弗稱願聞一言以自朂者予曰古者設五經博士以教授所謂教授者非官名也以之名官自宋慶曆中始然有漕司所辟舉或以兼官或以士人而猶未肄朝廷也其命於朝廷又自熙寧中始夫教授之職以經術行義訓導諸生掌其課試之事而糾正不如規者其責實至重也生然予言否乎生曰然予曰未也冶師𨿽知精鐡必加陶鎔而後成湛盧梓人𨿽知良才必施斤鋸而後成宮室知之何難當思允蹈之爾生之往也取羣聖人之經列弟子於堂下啟之迪之優之柔之饜之飫之使心與理相涵事與心弗悖庶幾材成而器良矣生然予言否乎生曰然予又曰未也教道所施貴在變通譬之木也視小大而加斤鋸焉鐡也察銛鈍而施陶鎔焉一槪而視之過矣生之往也各因材之淸濁學之淺深過者損之不及者益之毋驟語以髙逺恐其淩躐而不遜也毋使安於卑近慮其茍且而自畫也毋過於嚴厲上下之情不能相通也毋失於寛縱長幼之節或致玩防也毋示之以非聖之書防其遁而離也毋習之以無用之文禁其乖而有僻也此六者皆變通之事也君子之立志不獲髙位以行其政令幸而得掌教一州焉亦不翅足矣何也政令能禁民爲非而施教者乃使民自不忍爲非人倫借之以厚風俗因之可移顧有出於政令之上者豈細故也哉生能從事吾言庶幾上不負天子下不負所學矣生其往哉思盡心焉可也於是生再拜謝曰翀𨿽不敏敢不夙夜祗奉予以生可進於道也次第其語而贈之生字鳳舉沈重有識量研窮遺經而造其閫奧出應書鄕闈嘗占前列云

送布政葉公之官閩中序

皇帝禦天下之九年以諸行中書之設本於權宜之制中外並稱失尊朝廷意乃詔丞相禦史大夫及翰林侍從之臣議更其名職革行省置承宣布政使司司有使使之下有左右參政皆親簡在廷之臣充其職十年夏儀鸞司使葉公受命爲使於福建凡與葉公往來者咸曰公之往宜哉福建大藩也統府惟八壤地二千里物產之富服食之華甲天下而使又一藩之長也凡事之當否左參政曰可右參政曰不可司之屬曰然掾吏曰不然皆不敢自用其言白於使使可否之然後定其權之若是也而公又天子之親信臣也公精志小心事上二十餘年未嘗有過上之器公非一日矣宜乎公之當此任也金華宋濓曰𨿽然天子用公者非謂舊也謂公賢也以公爲使者非以榮公以公能任重職也不命之他司而之福建者非謂地廣物富以去輦轂頗逺命公綏其民也夫國之建官立職豈以富貴其臣哉所以爲民也天子與宰相運於內四海之逺兆民之繁安能畢得其情而遂其性哉故立布政之司以治之官以布政名欲其宣政化於下也有疾苦不能自達於上惟公得達之民有善可旌有惡可誅惟公得聞於上而旌誅之鋤其彊悍培其良順俾山巓海涯之民皆得安其生以樂太平之治斯則天子委任公之意也亦公報天子之軄也茍以位爲公之榮豈知公者哉濓與公同朝最久知公之爲人寛厚好善故具道建官之意以爲公贈且以爲公規

送張禮部兼晉相府錄事序

皇明禦天區宇敉寧文化洽熙罔間內外聖天子猶旰食宵衣欲圖治安如黃虞時在野之賢無不遣使羅致於庭當是時錫山張籌惟中以監察禦史薦上名銓曹四方來者云擁而林布銓曹各因其才命題試之而惟中前進士乃以經學對初覆考僉謂良才遂列爲首選又明日丞相引見於奉天門上親禦翰墨疏其名下曰翰林應奉其次而下悉用奉天選授官則惟中特被簡注可知矣已而惟中視艸北門文辭雅馴而能弗悖上意於是日侍左右或講說經史或應制賦古今詩未嘗不再三稱善甫一載特授禮部主事未數日防晉相府錄曹闕官復命兼之命旣下六曹之士咸曰學者當明體而適用茍學矣而不施之於政是玉巵之無當也奚補焉上之摩厲惟中者厚矣詩人頌文王作人之盛有曰肆成人有徳小子有造其今日之謂乎三館之士又曰詞林之設官自學士而下曰侍講曰侍讀曰直學士凡若干人而待制修撰編修之屬不論焉夫以賢才如此之多其事始集惟中以一人獨當其任亦未嘗見其有缺敗非其才之果良乎苟使議禮於儀曹贊書於宗藩其有不稱職者乎傳有之君子學之在躬當無施而不宜惟中其有焉金華宋濓則曰二者之論固當矣濓則以爲天下才良者眾矣能致萬乘之知者幾何人哉縱知矣論說或不合沈沒於下僚十年不調者有矣縱調矣或處閒曹冷局首尾拘畏不能展其志者有矣今惟中以一布衣之防上膺宸選未久而三遷其官淸要之重寄不知惟中何以報上之賜乎奔走承順以爲恭非報也出入謹飭而自防非報也惟精白一心以承休徳常如天日之照臨有知無不爲爲之無不竭盡其智慮庶幾稍無愧耳他日名存竹帛功在國家不於惟中之望而誰望乎防上錫晉王土田於吳惟中將履畝而實之過家上冡以爲鄕邦榮濓惟中老友也故於其行不敢佞而以規

送李參政之官廣西序

大丈夫而遇聖神之主承信任之隆而居方伯之位得施賞罰號令於千里之內亦榮矣哉信榮矣而君子不敢以爲樂也君信則望臣者深君之信任者隆則後世責吾者重所居者髙而所治者廣則斯民議吾者眾議吾者曰承君之任如是之大也而敷君之徳以澤吾民者猶有未至也後世責吾者曰彼之得君如此之隆也而其事業若斯之隘也吾之君如堯舜矣吾猶未及古之賢臣吾可不自省歟合三者而思之上恐負吾君中恐負吾民下恐不免後世之求備將日夜憂之之不暇矣奚取樂乎𨿽然吾才茍不足居乎位固不敢樂也誠有才焉斯民有未安也吾告於君而圖安之斯民未入乎善也奉吾君之道而教之大而國家之法有未著也吾以所得者告於君爲後世慮者或未至也吾將爲之贊助焉則可以不愧吾之職矣吾職之不愧則吾心可樂矣豈若無能者而戚戚爲哉天臺李君守恆以美才爲上所拔擢任內廷承顧遇者三年今由左通政爲廣西布政司右參政余知李君才甚充者也有方伯之樂而無其憂者也於其往道其榮且樂之故以告使致思焉

送晉王府王傅李君思迪之官詩序

成周之時王者必立師傅尊之曰公而不煩以政務廣廈細旃之上論道而已自漢以來以王爲一等之爵眾建宗親以爲雄藩故亦設傅相輔之相則總其國政傅則導以徳義歷代相因未之或攺我聖天子臨禦之三年思固泰山磐石之宗以奠安黎庶九子一孫同日封建爲王所以惇展親之道壯維城之勢也於時晉王開國太原詔簡在廷之臣以吏部侍郎李君爲之傅命旣下爲士者曰我知李君文且賢也翩翩乎修辭截截乎雅韻春花明而秋云敷江濤雄而蛟龍鳴出其緒餘克擢髙第遂爲甲午科名進士其膺是選也則宜在位者曰我聞李君賢且能也自來京師卽膺寵眷居右史有獻替之功佐延安有撫綏之績已而召入郎曹直躋法從試之也旣屢而用之也彌篤其膺是選也則宜金華宋濓則曰是固然矣然而皇上之意以晉國表裏河山之固北控代朔南接闗陜其地爲形勝其民儉嗇而易化必得重厚誠慤君子輔王而安輯之此李君所以在選要不止前二者所云而已也今王𨿽未出閣李君之行浚治其城隍經營其宮闕勞徠其黎庶然後迎王就國日以法言大訓陳於前俾王爲哲王斯民爲唐虞之民熙鴻名於無窮埀令徳於不刋在此舉矣李君尙朂之哉濓也不敏待罪於國史他日幸觀勲績之凝必執筆書之曰出鎭太原自晉王始其導王以徳義底於成功自賢傅李君始不其韙歟李君尙朂之哉濓之有望於李君者若斯而已李君名吉其字曰思迪濟南人

送甘肅衛經歷張敏行之官序

長安張敏行至正癸卯進士也入國朝以來部使者薦起之擢爲翰林典籍時四庫之書多藏文華堂堂在禁中舊爲諸俊秀肄業之所抵奉天門不百武車駕嘗幸臨之敏行蚤趨朝已卽危坐堂中中使或傳宣索書卽啟鑰以上如是者二年𨿽得時近日月之光然未暇謁其氏名一旦上禦東房遙見敏行委蛇入堂召而前問勞備至且曰爾能詩乎對曰臣𨿽不能願學焉乃命之題敏行研墨濡毫跪寫以進上覽畢恱曰詩甚佳北產如爾者誠鐡中之錚錚也由是日承顧問見其性秉忠慤可任以事特命爲甘肅衛經歷賜內府白金五十兩錢一萬二千文以寵其行凡所與遊皆爲賦詩予時侍講禁林送至都門外執爵立而言曰甘肅在漢爲酒泉爲張掖等郡初因張騫言建置城府稍發徙民充實之隔絕西域而斷匈奴右臂當時匈奴悍彊西域未盡服故其策不得不爾也今皇明在禦天威所至如雷如霆西域諸戎稽首稱臣者接踵道路而元君之裔避居朔方遺畱一綫自保其身未嘗持一矢東向非漢時比也聖天子特念生靈久罹兵變不得以自寧設衛寘屯一以備不虞一以招懷創殘之民其責亦甚重也敏行亦知其所以重乎於斯行也當導宣上徳曰吾皇一視同仁罔間南朔夙夜惟爾民之憂恐爾寒也使來授爾裘慮爾餒也俾來給爾食或無以耕予爾牛或無以獵賚爾馬若弓爾其寧哉氓縱曰愚離水火而升衽席云胡不樂將見荷旃被毳者於於而至矣經歷幕府之長無所不當問敏行宜以此報上毋若翰林時危坐詠詩而自逸也他日贊畫成功乘赭白馬周流弔古曰此霍去病撃匈奴處也此公孫賀敗虜兵遺迹也挏馬湩滿壺白眼望天而飲醉後耳熱發爲聲詩以泄生平磊磈之气斯亦奇男子之事敏行以爲如何敏行喜曰先生之言至矣是爲序

送王明府之官序

我國家重於民社之寄𨿽遐州僻壤必愼選守令以撫摩其人民蘇息其凋瘵而擢用人才之道必以常從事於朝廷省部者爲先以其歷練之精而深達於民情政體也防稽王君元凱受命出宰防之開縣告行於余徴言爲贈兩川入我版圖未久其民新脫於鋒鏑之餘自非善於承流宣化者未易以涵煦生息之也廟堂之議以爲元凱久以文墨議論贊佐春官儀文禮法諳集有素其爲人持身砥行又端謹淸修克稱玆選故有是命余聞昔子遊氏之爲武城也以禮樂爲教而聖人喜之此千載牧民之良法而近世以來爲縣者率以法度束縛而操切之故禮教之澤不下流於民而醇風美俗罕或見之今元凱之往不惟使其百里之內政平訟理而安於田裏其所以化導全安之者要必有其道矣他日觀風之使有言於朝者曰西蜀之地有萬家之邑其令之治先政教而後刑罰其民之俗好辭讓而恥鬭爭以故歌比屋而囹圄空虛𨿽在數千里之外而藹然不異乎邦畿之中是宜旌褒其縣大夫之能以爲在軄者勸若然者必元凱之所治也余在禮部常知元凱之爲人今守職詞林秉筆史館晨入夜歸無敢暇逸故於元凱之請不及綴緝文辭爲贈而姑道其所期望者如此朂之元凱其勿以餘言爲簡也是爲序洪武六年九月旣望金華宋濓識

送魏知府起潛復任東昌序

皇帝奄有九圍宵衣旰食以治安蒼生爲務凡守令滿三載者朝京師詔銓曹考核治行其昭著者皆復舊職命儀曹燕饗之或遇有事郊社令被盛服從公卿大夫之後以與祀事上之意以爲能勤民方可以對越明神蓋異數云當是時桐廬魏君起潛自尙寶丞出守東昌三年政成來覲闕下有防俾復治東昌蓋東昌古博州今轄二州一十六縣正當燕齊要衝防大將軍徐公統十萬雄師北徵漠北屯駐州境者三月起潛給舟車芻糧皆無乏絕兼能撫輯創殘之民旣煦嫗之又從而勞來之和气所召鄰郡蝗大集賊稼穡甚而郡獨亡害起潛之來朝也民爭攀轅臥轍有至泣下者嗚呼此豈可以聲音笑貌爲哉使其復往治之宜也予見起潛之還也埀髫之童羣然迎拜馬前曰我使君來也我使君來也脫昔我使君不徠饑孰兒哺寒孰兒衣乎黃髮鮐背之翁寛衣博帶相與聚首而言曰吾郡自兵燹之後呻吟於灌莽之中暴露於風雨之夕今使君闔廬乎我矣生死骨肉乎我矣柰何一旦去之吾儕小人欲效河內之借冦恂蟣虱姓名不能上干天聴幸賴聖天子明見數千里外復以使君惠我加我幸莫大焉予知必簞食壺漿爭迎於道周矣巖谷之士方外之徒聞起潛之至亦必嘆曰我等在山林槁項黃馘固無望於世然必無撓我無魚肉我始得遂其恬淡之性使君之重來也吾等其安於所處乎夫然故起潛事書於信史名流於方今矣𨿽然靡不有初鮮克有終起潛宜益加敬畏之所敬者何天也所畏者何民也一民銜寃天爲埀象君子蓋甚懼之起潛能如是則功澤益深令聞長世不止如今日所稱而已也抑予聞漢法郡守皆久任欲其與民休戚之相繋也非惟增秩賜金故或自丞相出膺郡寄或從方州入秉鈞軸載之方策斑斑可攷也欽惟聖朝取法前王其久任之意實異世而同符有善者必旌褒有功者必超擢起潛他日之所至宜未可量也起潛尙朂之哉是爲序

送劉永泰還江西序

聖天子以六合旣寧益寤寐求賢而致時雍之治於是朝臣以永丰劉於先生聞初先生嘗以賢良徵因病謝歸及是使者至卽束行李東上洪武辛亥閏三月實來京師丙子吏部侍郎顧君剛中等入奏上召見於外朝俾講說經書親與之論辧先生敷繹詳明上悅越翌日丁丑上禦金水橋復召先生慰問良久勅儀曹賜冠衣又明日戊寅復召至便殿諭先生曰君子爲學當見於世用爾自度其材可爲郡縣何職宜竭誠以對朕將官之先生曰臣於在前朝嘗舉進士試南宮不利終老弗沾一命今幸遭逢有道之朝登崇俊良凡有血气者莫不涵泳鼓舞於神化之中況區區艸澤賤儒三瞻天日之表聖語丁寧又如此之至茍稍知君臣之義孰不感動以思報效第臣犬馬之齒已衰筋力弗彊聴恍恍而視茫茫若冒昧上承昭防異日倘有曠官之刺則負天恩深矣敢固辭上以其言誠懇而質直不奪其志親禦翰墨賦詩一首且命先生亦賦三詩以進上覽之喜令內侍酌酒賜之俾其還山肆惟皇上以天縱之聖黃鉞四徵大統以定而尢親近儒臣共圖治安年髙而不欲仕者復以禮而惇遣之此如上天雨露之澤滂沛周浹萬物咸賴聖徳神功巍巍煌煌固非前代帝王所可及然而欲治之主不世出當此明良相逢千載一時先生平日所學致君爾澤民爾一旦翩然西還傍巖以爲廬結云以爲衣菜有葅食有稻與魚左圖而右書於於而行沈沈以居先生之計則得矣其如蒼生何𨿽然先生之志則有在也其意必曰我於催科聽訟則年誠耄矣奔走承事則力誠不能矣若敷明孔子之道以淑後進使從之者知孝弟忠信變澆風而爲厚俗是亦報上恩之萬一也是則可爲也嗚呼先生之志果若此其於出處之義庶幾兩無愧乎先生將還士大夫多慕詠之相率作詩餞之而遣金華宋濓序之

送許時用還越中序

婺與越爲鄰壤越屬縣曰嵊有許氏居之世以詩禮相傳爲名門而時用則又其最秀者也濓家婺之金華距嵊爲不逺在弱齡時卽與時用相聞方以文墨自漸摩無雨風無晝夜危坐一室不暇見曁同試藝浙闈旅進旅退於千百人中無有爲之先容者又不能見自時厥後時用以禮經擢上第爲諸曁州判官金華抵諸曁比嵊爲尢邇將騎驢走鈴下而謁焉時用又入行禦史臺治百司其地淸嚴𨿽時用亦不宜與人接又不敢見曽未幾何金華陷於兵士大夫螻蟻走惟流子裏爲樂土亟挈妻孥避焉流子裏諸曁地在嵊之東南僅數捨卽至濓時苦心多畏而土著民往往淩虐流寓者白日未盡墜輒翳行林防鈔其囊槖物甚者或至殺人又不可見及至兵戈稍息予還金華日采藥以自娯間念及時用卽欲約二三子往之以解夙昔之思去年冬聞時用有弓旌之招使者趣迫上道急於星火又不及見濓竊自念時用英傑士此行何所不至鸞臺鳳閣將以次而升何日能賦歸縱時用欲歸上之人未必聽也濓𨿽少時用一嵗則已皤然成翁度何由至南京旣不能至又安能與時用一抵掌笑談邪慨然遐思者久之防朝廷纂修元史宰臣奉特防起濓爲總裁官使者亦見迫如前逮濓將戒行李時用至武林始旬日耳濓又自念史事甚重當有鴻博之士任其責者濓豈敢與聞借是以往或得一見時用亦豈非至幸歟濓來南京寓於防龍河上方求時用館捨之所在忽有偉丈夫來見者問其姓名亟曰我許時用也子豈非景濓乎濓驚喜不及答亟延入坐備陳五欲見而弗能之故時用知濓向往之久亦相與傾倒毎風晨月夕無不相往來一旦忽淒然墮淚曰余先朝進士也春秋又髙矣不足以辱明時使者不我知委幣而迫之來我不敢違今已陳情於丞相府矣丞相儻言之上得遂歸田焉不翅足矣他日又來言曰聖天子寛仁今用丞相言如所請矣已具舟大江之濵吾子遇我厚幸一言以爲別嗚呼婺與越其壤相接邇其見甚易也乃積四十年而莫之遂厥後始見於千里之外旣見矣逺或四三春秋近或及期相與論學以盡夫情可也未及兩月而卽去旣去矣或買一小艇相隨五六百里間采江花之幽靚殷勤道別亦云可也修史事殷足不敢逾都門愴然而別旣別矣一二年間或再得聚首如今日焉猶可也然向者已如此自今而後其可以必期而必取之耶人事之參差不齊何可復道尙奚言爲時用之別耶𨿽然時用之歸也其有繋於名節甚大時用采蕺山之蕺食鑑湖之水日與學子談經以爲樂者果誰之賜歟誠由遭逢有道之朝故得以上霑滂沛之恩而適夫出處之宜也夫道宣上徳以昭布於四方者史臣之事因不辭而爲之書區區聚散之故一己之私爾則又當在所不計也

送天淵禪師濬公還四明序

文辭之美者見之於世何其鮮哉非文辭之鮮也作之者𨿽精而知之者未必眞知之者固審而揚之者未必至此其每相值而不相成唐有栁儀曹而浩初之文始著宋無歐陽少師而祕演之名未必能傳至於今蓋理勢之必然初不待燭照龜卜而後知之也嗟夫浩初祕演何代無之其不白於當時卒隨煙霞變滅而無餘者豈有他哉由其不遇夫二公故然爾此余讀天淵師之所作其有感於中矣乎天淵名淸濬臺之黃巖人古鼎銘公之入室弟子嘗司內記雙徑說法於四明之萬壽寺近歸隠於淸雷峯中蓋法筵之龍象也余初未能識天淵見其所裁與地圖縱橫僅尺有咫而山川州郡彪然在列余固已奇其爲人而未知其能詩也已而有傳之者味衝澹而气丰腴得昔人句外之趣余固已知其能詩而猶未知其能文也今年春偶與天淵防於建業因相與論文其辯博而眀捷寶藏啟而琛貝焜煌也云漢成章而日星昭煥也長江萬里風利水駛龍驤之舟借之以馳也因徵其近制數篇讀之皆珠圓玉潔而法度謹嚴余愈奇其爲人傳之禁林禁林諸公多嘆賞之餘竊以謂天淵之才未必下於祕演浩初其隱伏東海之濵而未能大顯者以世無儀曹與少師也人恆言文辭之美者蓋鮮嗚呼其果鮮乎哉方今四海會同文治聿興將有如二公者出荷斯文之任倘見天淵所作必亟稱之浩初祕演當不專美於前矣或者則曰天淵浮屠氏也浮屠之法以天地萬物爲幻化況所謂詩若文乎是固然矣一性之中無一物不該無一事不綂其大無外其小無內誠不可離而爲二茍如所言則性外有餘物矣人以天淵爲象爲龍此非所以言之也天淵將東還賢士大夫多畱之畱之不得詠歌以別之以余與天淵相知尢深也請序而送之

送從弟景淸還潛溪序

予從弟景淸年七嵗入小學十三嵗卽棄去爲廢舉之術居物於家視其時之詘信而操其奇贏未幾家大穰今二十有七嵗矣一旦發憤言曰吾以七尺之軀豈終溺於此而不知自返哉且貨財造物所忌藏者在室而奪者已在門吾豈若眀仁義於身使人不得而攘哉於是卽外兄賈思誠謀思誠喜曰此奇男子事也景淸勉之景淸乃囊書襆被不逺一百里謁予於東眀山具言其狀予爲之驚喜乃與之坐而語以孟軻氏夜气之說而悲世俗傎躓於利害之塗莫能自拔予言頗懇惻景淸聞之輒蹙額斂容似欲泣者予知其可教乃處之蘿山書室中蘿山予新遷居地也距東眀僅三里日稍昃景淸則挾防而來反覆詰難一字不解輒沈思良久期必通乃已至曛始罷去日以爲常行迹蓋可數而待也予間歸蘿山則又見其獨坐亱將半猶聞讀書聲不休嗚呼若景淸之爲不亦奇男子也哉昔蘇公眀允少不喜學年二十七始大發憤閉戶讀書爲文辭及舉進士茂材異等皆不中乃悉取所爲文焚之益大究六經百家之說由是下筆頃刻數千言一時學者皆取其文以爲師法今景淸之年正與之同發憤讀書亦同使其志愈慤而不變學愈勤而弗息則今之景淸惡知不爲昔之眀允哉景淸勉之𨿽然眀允之學志在文辭者也吾徒何事於斯必也學爲聖賢有用之學達則爲公爲卿使斯道行不達則爲師爲友使斯道明如此而後庶幾也予家自文通先生以來多勵行於儒今族人之眾防及萬指罕有言詩書者竊喜景淸之有志也於是東歸序以贈之景淸試往質之思誠又必有以相發也

送徐大年還淳安序

觀人之法當察諸心不可泥其迹仕不仕有弗暇論茍其心在朝廷𨿽居韋布操觚染翰足以鋪張鴻偉上禆至化脫或志不在斯𨿽綰銅章佩墨綬朝受諜訴暮閱獄案政績藐然無稱古昔君子蓋獨竊愼之餘於徐君大年之歸不能無所感大年生淳安萬山中載籍兼該而辭藻丰縟有聲於浙河東西當皇上龍興招延儒雅大年驩然被山人服趨輦轂之下同修前代史史成會有詔集諸儒議禮大年復與其事廷議將命官大年以宿疾辭去年秋中書奉旨纂修日曆朝紳各薦所知余以大年知本末義例可以觀會通而無首尾衡決之患疏其名以聞使使者持書下郡國大年卽驩然應命詣闕入館之後俛首探刺惟恐一事有遺記注有闕略悉補足爲完文日曆成廷議又將錫之官大年固辭如初嗚呼使大年初受命爲一縣令長不過簿書期會爾招徠撫綏爾又其大者教化行百里爾一旦白身召入史館大書特書使聖天子宏謨駿烈烜赫萬古與天無極此其功與試宰者孰重孰輕𨿽不仕猶仕也借令自玆終老山林可謂無負於國亦可謂無負於學世之好議論者見其辭祿而歸揺唇鼓喙詡詡相誇諼不曰潔身而自髙則曰獨善以固窮夫士遭不願治之世披腹呈瑯玕無有舉目睨之者故不得已引退今當尭舜在上防龍滿朝之峕以此疑大年者謂之誣士士不學則已學則必期世用有如大賈行廢舉術寶貨塡溢市區乃振鐸號諸人曰我不售我不售萬萬無有此理以此窺大年者謂之矯矯與誣要皆非眞知其心者𨿽然在昔宋室盛時布衣入史館者僅六七人皆兩制八座所薦引其任甚不輕大年𨿽不受褒寵而所被溥博汪洋有加往昔大年將何以自效且春秋猶未髙沈屙容有卻藥之時行當杖防造朝門盡展所蘊以驚動世俗使向之疑且窺者瞠目不敢吐一辭則出處兩無憾不然長往山林而弗思返日與猿鶴爲友防霞云而潄泉石髙固髙矣如不仕無義何洪武七年春正月一日宋濂引

送戴原禮還浦陽序

醫之爲道至矣故周官有疾醫視萬民四時之病春之痟首夏之癢疥秋之瘧寒冬之嗽欬二气皆分而治之驗其狀而制其祿甚爲不輕也後世官寖失職故於其術每擇之不精有人於此能合於古者之道豈不猶空谷足音之可喜者乎如吾同縣戴原禮氏是已原禮生儒家習聞詩禮之訓惓惓有志於澤物乃徒步至烏傷從朱先生彥修學先生見其頴悟倍常傾心授之原禮自是識日廣學日篤出而治疾往往多奇驗予請得而詳道之原禮從叔仲章六月患大熱面赤口譫語身發紅斑他醫投以大承气湯而熱愈極原禮脈之曰左右手皆浮虛無力非眞熱也張子和云當解表而勿攻裏此證似之法當汗遂用附子亁姜人參白術爲劑烹液冷飲之大汗而愈櫧槪方氏子婦瘧後多汗呼媵人易衣不至怒形於色遂昏厥若死狀灌以蘇合香圓而蘇自後聞人步之重雞犬之聲輒厥逆如初原禮曰脈虛甚重取則散是謂汗多亡陽正合經意以黃茋人參日補之其驚漸減至浹旬而安松江諸仲文長夏畏寒身常挾重纊食飲必熱如火方下咽防溫則嘔他醫授以胡椒煮伏雌之法日啖雞者三病逾亟原禮曰脈數而大且不弱劉守眞云火極似水此之謂矣椒發陰經之火雞能助痰祗以益其病爾以大承气湯下之晝夜行二十餘頓減纊之半復以黃連導痰湯益竹瀝飲之竟瘳姑蘇朱子明之婦病長號數十聲暫止復如前人以爲厲所憑莫能療原禮曰此郁病也痰閉於上火郁於下故長號則气少舒經云火郁則發之是已遂用重劑湧之吐痰如膠者無算乃復初樂原忠妻亦蘇人因免乳後病驚身翩翩然如升浮雲之上舉目則室廬旋運持身弗定他醫飲以補虛治驚皆無驗原禮曰左脈𨿽芤且澁神色不動是因驚致心包絡積污血爾法宜下之下積血如漆者一斗卽愈畱守衛吏陸仲容之內子病熱妄見神鬼手足瞤動他醫用黃連淸心湯不中原禮視之曰形瘦而色不澤乃虛熱耳法當以李杲甘溫除大熱之法爲治卽經所謂損者溫之者也服人參黃茋而安他若此者甚眾予備聞賢士大夫恆言之今不能悉數也嗚呼有人如此可不謂之合於古道者乎夫醫之爲道本於素問內經其學一壞於開元再壞於大觀習俗相仍絕不知究其微指惟執一定之方類刻舟而求劍者人訾之則曰我之用此不翅足矣又惡事內經爲宋之錢仲陽獨得其祕於遺經而擴充之金之張劉李諸家又從而衍繹之於是內經之學大明劉之學朱先生得之最深大江以南醫之道本於內經實自先生發之原禮乃其髙第弟子其用心也篤故造理爲特精其傳授有要故察證無不中亦可賢也已矣近來京師薦紳之家無不敬愛之服其劑者沈屙豁然如洗或欲薦爲醫官辭不就遂賦詩以餞其東還且請予爲序昔者司馬遷作倉公傳載其應詔所對自齊禦史成至公乘項處凡二十有三書治病之狀甚具予仿此義稍陳原禮療疾奇中者繋之首簡並告周官疾醫四時治証之槪世之知言君子必有所擇焉原禮之從父能軒翁予之同志友也幸以予言質之

送許從善學道還閩南序

閩南許從善自少好長生之術嘗建一庵以欵眞遊之士覬得一逢而受其說已而聞龍虎山止庵鄧鏈師得九還神丹之傳逺邇之人皆知尊禮時鏈師侍祠南京從善不逺數千里而三叩焉三年之間至者凡再鏈師具以谷神不死之道開之以祕藏約之以黃寧從善欣然如獲拱璧於其還也鏈師爲索文贈之而同虛傅外史鬼谷方壺眞人又咸爲之請不知從善何以得此於方外髙士哉然予嘗覽劉向列仙傳見其所載奇名詭姓與夫驚世駭俗之事甚悉而存鏈解化之術略不一言之豈寶祕陰陽之機而不露耶抑亦得其人而後度耶𨿽然老荘文列四家之書亦往往及之矣要不出致虛極守靜篤二句之外蓋虛則洞然涵乎太一靜則凝然萃乎太和虛非極無以收純之效靜非篤無以臻純黙之功馴而致之與道蓋不逺矣自時厥後靈均發爲一气孔神於中夜存之言魏伯陽著爲參同契復陽祕而陰泄之皆不敢畔其說也嗚呼斯非學仙者之準繩也耶宋金以來說者滋熾南北分爲二宗南則天臺張用成其學先命而後性北則咸陽王中孚其學先性而後命命爲气之根性爲理之根雙體雙用雙修雙證柰何岐而二之第所入之門或殊故學之者不能不異然其致守之法又不過一之與和而已吾知從善亦必究其說乎夫一者萬之對也萬則紛紜而不定惟一能貫之和者戾之反也戾則參差而不齊惟和能全之長生久視之道其不本於此者乎所謂安鼎者非闗一竅也安乎此者也采藥者非龍虎鉛汞也采乎此者也用火者非進退抽添也用乎此者也固不可有意而求亦不可防然而忘去也頗聞閩南有武夷山其髙萬丈薄太淸而淩飛霞多有隱君子棲遁巖穴間從善試以予言質之必大駭曰是儒何人其論九還神丹之道何其與吾黨異乎又當辧其離合以告從善也從善名回號爲還朴爲人沈篤近道所以方外髙士極愛器之

送吳仲實還金谿序

金谿吳君仲實省其兄國子助教伯宗於成均伯宗以余友也偕其來謁仲實气厚而色溫與之語秩然而有倫恭愼而甚文固已知其才矣旣而復袖其詩十餘篇以見發而觀之辭繁而不浮理至而不俚其馳騁斂縱多態而有度問之以文學則鮮不能通勸之仕則曰未能也余於是益信焉士之患常在乎內虛而外學未聞道而慕乎爵祿之華內已足焉而外未能以動人猶以防錦也久則著而不可掩矣飾乎外而不務充其中譬之土木之質而文繡加焉其始非不悅目凝而視之則可醜矣古之君子是以勤乎其所當修者而不敢計乎其外也今之士則不然未有善焉惟恐人之不知未有才焉惟恐世之不用其未得則沾沾以自旣得之則又薄卑而思尊此崇替起伏所以數數然也其視仲實之旣至而以爲不足年及可仕而以爲未能者何如哉仲實不見夫善賈乎當眾人競取之時則棄之競鬻之時則寘之其不取則已取必窮海內之珍不鬻則已鬻必獲鉅萬之富矣安知仲實之棄之非取不售之非厚售乎仲實歸其兄之僚咸詩以送之餘與伯宗善且知仲實之材也故敍以贈之

送鄧貫道還云陽序

周官之制以鄕三物教萬民而賔興之所謂三物若六徳六行六藝是也六行之中而婣居其一焉釋者曰婣者親於外親也夫人之生也內則諸族外則諸親驩然有恩以相愛粲然有文以相接蓋一出乎彞倫之正故賔興之際特於此察其行焉嗟夫世逺俗紛古之道不明久矣今於云陽鄧貫道氏見之貫道本儒家富而好禮禦史大夫陳公之女兄實歸焉當家居時公與貫道無日不相親或講論道徳性命之奧或品量古今人物之盛以至云亭月榭酣觴賦詩以寫沖和之情其樂殆驩如也及元季兵興所在皆繹騷貫道避地巖谷間深蟄而不出公閒闗走江表擇眞主以爲依歸自赴於風雲之會名譽日起而勛業日盛貫道之於公不相見者二十有二年矣洪武七年冬貫道思公之切歷湖湘泛大江直抵南京欲與公胥會公聞貫道之至亦喜不自勝出迎於龍江闗相與序兵火離合問故舊存歿悲喜交集舉酒酹地各私相欣慶自是共周旋者且一月貫道以離家之久翩然動歸興有不可遏者予因謂之曰夫自辛卯以來龍虎雄爭塵霾翳昏父子乎西東戚姻乎北南其別離之思蓋有不忍言者今也六合淸明車同軌而書同文水陸數萬里山行水宿無一髮蜂蠆之虞有親婣在遐方者不行則已行則刻日可至貫道亦知所以然之故乎誠由帝徳廣被如天之覆如地之載蕩蕩乎難名乃克致有是也頗聞貫道富問學能辭章何以不稍攄所蘊以禆治化乎貫道則曰吾老矣不能用也𨿽然云陽有紫防山七十一峯森列如畫秀气甚磅礡也自漢以來爲侯封之邦唐𨿽有肥遁之士而無大顯融者至陳公始以正大亷平之學出佐明時而足以當山川之勝貫道之歸也宜以公之事歷言於嵓穴抱道之士且告之曰聖天子在上可以出而仕矣予敬愛貫道篤親婣之義故舉周官六行之一序以贈之詩自侍講學士樂公而下凡十八人分題爲九詠古今詩各賦其一云

送陳生子晟還連江序

洪武七年十一月十二日皇太子臨大本堂召東宮贊讀及諸王府伴讀凡二十五人立庭下諭之曰爾等離父母去墳墓者三年於玆冬气向深艸木揺落寧不惻然動懷土之情乎吾已爲爾請於上宜各旋歸歸卽遄至無以久淹爲也復命左右出內府錢若干以爲道塗費眾皆羅拜而退時閩之連江有陳生子晟者以周易中第三名文解上禮部旣而臺臣以其詞章古雅選入爲楚王府伴讀朝夕陳說經義甚爲王所賔禮及奉教令還閩詣予言曰子晟久侍幾杖今將有三千里之行願先生賜一言以自勗也予曰爾之從我者學爲文耳文豈易言哉翻秋濤之洶湧屹喬嶽而不遷沛元气之淋漓未足以諭其變化也能知變化則遷轢固蹴蔡駕韓然有光萬丈矣孰能掩之哉爾以學止於是乎生曰然予曰未也聖人埀訓皎若丹靑所謂載道之經是已經則萬世之準繩也推其訓故以覈其原繹其文義以達其支使言與理相涵而無悖去之者方可排斥毛鄭輕視王馬而靡所不通矣爾以學止於是乎生又曰然予曰未也上天下地其中爲人號曰三才功用則均上帝所降之衷日保守而弗失气或我梏也吾則廓而通之欲或我戕也吾則絕而逺之內外混融庶幾與天爲徒矣與天爲徒則見諸用者窮則獨善其身達則兼善天下無所入而不自得焉是濓洛之深而挹沂泗之淸泠者也顧不韙歟生以爲何如生避席而拜請書所與言者佩而行之予老且病四方求文者日相迫趣誓欲燔筆硯以自絕憐生之篤志於學因寫以爲贈

送黃贊禮涖祀閩省詩序

惟洪武七年十有一月庚辰皇帝禦奉天殿視羣臣早朝太常卿唐鐸奏曰臣昔受明詔天下行中書其祠山川百神或未致恪防宜令朝士涖之臣於浙鄂齊汴曁於豫章已嘗奉命從事若晉若燕陜若閩蜀若廣東嶺南逺者七千里近亦不下四三千里宜預遣使者期以明年春二月集事臣昧死以上制曰可於是遴選奉常官屬及儀曹主事凡七人時贊禮郎建安黃淵靜實與其列越三日癸未陛辭上諭之曰敬恭明神古今恆道也況瀕祭之時乎祭在他人亦所當愼況職在奉常乎已盡其職猶難況欲涖人而使其荘敬乎皆不可不察也爾等聞命之後𨿽防涉乎險阻一言一動有赫其臨參前倚衡無乎不在勿使一髮非僻之幹庶幾不廢朕命不然人非鬼責將不可逭矣眾皆稽首至地而退旣退復勅儀曹各賜衣一襲又明日甲申啟行前禦史中丞劉公伯溫參知政事陶公中立吏部尙書詹公同文今禮部尙書牛公士良咸以爲淵靜遭際昌期獲將使指以臨涖祠事可謂寵榮也已各賦詩以爲贈而文學侍從之臣藩府成均之賢與夫方外巖穴之士亦見諸聲歌以華其行淵靜請予序其作者之意肆惟皇上宅中圖治其對越昊天毖祀於上下齋祓一心凝神於惚恍之中如將見之羣臣之助祭者下逮胞翟之賤亦皆有孚顒若以致鴻休薦臻甘露霄降三秀呈瑞彩霞結鳳白烏翔飛和气充牣化爲丰年此蓋精明之徳放諸四海而準無不駿奔走執豆籩以薦徳馨然猶慮藩垣之臣未盡體內廷之意遣使四出以監視之方於古昔帝舜之望山川徧羣神姬周之咸秩無文不是過也有君如此其忍負之今淵靜之往也宜精白志慮靈承上訓壇廟有缺圮者葺之服器有獘污者易之牲牷有不肥腯者罸及之將祭之夕端笏埀紳正立壇之左右申以聖天子成命使百司及執事之人祗奉明畏有若天威咫尺升降俯伏穆然無聲牲俎苾芬庭燎有煇神靈洋洋昭格於上則夫蕃釐之錫淵靜亦當與有之矣淵靜行哉𨿽然神人相依者也南閩當兵燹之餘黎民創殘其或有失所者乎嘆曰起之其興利去獘之政或未能盡行乎淵靜宜知之歸告於上此於人神之道所謂兩盡者也淵靜行哉

送趙侍制致仕還鄕詩序

洪武九年冬十一月丙申皇上禦奉天門禦史左大夫汪公右大夫陳公以國子博士趙先生本初年逾七十跽而奏曰博士臣俶以詩經施教成均者四年其弟子爲方嶽重臣及持節各部者往往有之是不爲無功第以筋力寖衰而精神不完願放還山中以盡其餘齡制曰可且加其官爲翰林侍制勅銓曹給誥命越三日戊戌俶具朝服詣丹闕以謝上詔之使前問曰卿何郡人對曰會稽上復問曰向爲兵部侍郎出知萊州者卿之子耶對曰是也上曰卿誠耄矣歸養於家爲宜俶於是以首叩地而退越七日甲辰詔出內藏庫錢二十五緡以賜先生將行二大夫各賦詩爲贈京師人士復以越之古迹分題從而繼作而司業樂君子善持手簡授濓爲之序昔唐國子司業楊巨源以能詩訓後進一旦以年滿七十白丞相去歸其鄕丞相愛而惜之奏爲其都少尹又爲歌詩以勸之京師長於詩者屬而和之當時以爲榮其事若與今相類然而聖天子優老養賢之意有非唐之所可及七十而容致事同矣天子召見親加玉音而勞問焉則無之也陞之以官俾爲鄕人榮同矣出內藏之錢從而賜焉則無之也此蓋皇上勵精圖治𨿽天下之廣四海之眾老者皆欲安之使躋於仁壽之域非特寵其致事之臣而已斯所以度越前古而無所與讓也先生之歸也見鄕之子弟導宣上徳俾習爲孝弟忠信之行出爲時用是亦報國之一端若區區效賀季眞盤旋於鑑湖一曲間自逸之計則得矣豈士君子之所望哉濓亦耄矣詔許獻嵗歸田乃於先生之行歷敍其故非惟贈先生也亦竊思以自朂焉

送胡十判官西還詩序

牽情綴思莫難於別離感物成聲莫逾於歌詠是以漢士有河梁之賦唐人有芳園之集蓋將序禮焯勤宣休埀烈嫓燕饗於周詩準樂律於商雅者也安定胡十判官辧章公之婣弟也頴標比栢茂質方瓊苞韞三靈之秀潄濯六藝之府發爲葩藻思仿枚鄒徵諸謀猷欲攀管樂頃綰貳車之綬僉偉右轓之選安西之幕府多才鳯閣之舍人有格遽投華簪尋盟杜若來遊建業光映薦紳晴招鐘阜之云曉勺秦淮之水沖孚洽淸聞流滋曁其西還無不東企於是割鮫人之春綃擷鸞女之秋綺五色爭燦八音允和旣合比興之則不殊韶濩之奏爽气浮游於前旌夜光陸離於行槖不鄙疏才得題雅制爰撃瓦缶之謡用相驪駒之什其詩曰

白鴈響遙渚丹葉蝕山樊繁霜一何膠蕭晨孕枯寒激中方成紆別逺良獨難江筵有笙匏纎簧扇防翰欲奏陽阿曲芳懷注幽散情長江流促人遐岡勢漫何以寄所思袖有翠蘭玕刻作雙松栢持之綴君鞶

送和贊善北歸養母詩序

太原和君希文呂忠肅公之髙第弟子也在勝國時肄業成均通詩之傳疏積試八分將與有祿食俄丁外艱而去養母太行山中飲水著書以爲樂以翰林待制徵不起已而中原板蕩大臣名將爭辟以爲屬亦不起防兵荒相仍暴軍掠人以充糧所向殆盡惟希文堡障獲完希文昆弟之孤女十有六人當艱難險阻之中希文又能保全攜持而卒歸於士族故人見希文者咸稱之爲卓行雲入我國朝大將軍徐魏公聞其名薦而起之希文卽束裝就道見上於治朝與語甚恱擢爲刑部郎中未幾遷太子贊善大夫日侍書東朝間嘗陳其情素云小臣有母春秋之髙至八十有四無他兄弟以爲養臣行年亦且六十𨿽有子僅四嵗耳烏鳥私情其能自已乎言訖潸然出涕東朝以其言聞上惻然憫之卽日遣北還夫君子之爲學劬簡編憊精神窮年矻矻猶以爲未足豈務爲嘩世取寵之具哉亦曰學爲忠與孝耳然其道無二致能忠於君必能孝其親希文以冑監之俊英𨿽出而仕而念母之切惓惓不少忘所以終遂歸養之志希文亦知所以致此者乎蓋生逢有道之朝皇上執孝道以禦天下故希文朝有請而夕戒塗也希文之還服五防斕斑之衣戲舞親側升堂爲壽宜曰此非兒所能天子之恩也耆壽之朋簮纓之儔聞希文之歸必行斚授餼委曲相問勞又宜曰此天子之恩非某所能也州裏從遊之彥嘗受經希文者必羅拜後先問朝廷所以遣還之故又宜曰此非予所能天子之恩也希文果能之則誠知歸美報上之義而無愧於學詩者矣𨿽然希文固卓行之士其能全家以智活鄕黨以仁裁出處以義固人之所難能然希文不可以是而自足尢當增益其所學他時杖防重來推內聖外王之道以輔我國家上躋唐虞三代之盛使事功勒之鼎彜名氏升於史冊方無負忠肅公之教不可狥一夫之私行而遽已也傳曰求忠臣者必於孝子之門予蓋於希文望之

送葉別乘之官通州詩序

括蒼葉君景龍新拜通州別乘之命將之官前禦史尙書劉公伯溫爲率朝署簮纓之賢及山林華藻之士以杜甫詩勲業頻看鏡行藏獨倚樓爲韻賦詩餞之請予爲之序余謂景龍生名宦之家自幼習聞詩書禮樂之懿誰不知之弗俟餘言也其飭已亷介操心仁恕每有及物之功弗俟予言也至於踐履中外渉歷礲切物態民情無不能周知亦弗俟餘言也無已則有一焉聖天子在上所以宵衣旰食不敢自暇逸者豈非爲斯民乎一州之民欲借以安者得非托之景龍乎景龍務勗焉可也予與景龍之兄景淵使君遊姓𨿽異情則兄弟也於是爲序其事復總用前韻作詩十解繋之首簡云詩曰

大明麗層霄靑芝吐葐蒀物防且瑞世人當建奇勲【一解】而兄我所敬華皓見須鬛謝卻山中云遑遑贊王業【二解】矧君才思多錦繡照靑春摛文追馬卿哦詩學李頻【三解】鶴汀接淸煦蕙幌怯新寒引尊連月吸倚劍帶花看【四解】一從離巖扃十年服官政炙燈竹素間無一非龜鏡【五解】朱衣佩銀魚光彩耀一城自顧室磬懸無以贈君行【六解】幸有綠綺琴寶之如珩璜願君日彈之勿遣匣中藏【七解】一彈澆風淳再彈民生足眾生藿蘼中行見翹松獨【八解】栩栩亦有徒如君世寧幾不見庭前竹迎風自相倚【九解】官道年年別別君重離憂相思定何處鄰笛起江樓【十解】

送安南使臣杜舜卿序

天眷有徳戡定四方以靖安生民於是我皇帝龍飛淮右仗劍渡江天下豪傑云合景從一鼓而江南平再鼓而汴洛定三鼓而齊魯晉秦以寧四鼔而幽燕遼朔悉入版圖歷數攸歸大統以正徳威所及雷動風行浩浩蕩蕩覃及無際於時安南國王陳日煃鼓舞皇化遣使稱臣帝嘉其向慕之誠詔翰林侍讀學士臣張以寧典簿臣牛諒賜以印綬仍其舊封爲王使者賫詔而行未及國而王薨其世子日防繼志述事守禮惟謹遣陪臣少中大夫杜舜卿告哀於朝請嗣厥位帝帥羣臣素服受舜卿見於西苑之幄殿慰問良久皇情防然傷悼退而嘆曰日煃率先內附朕意西南之民將有攸賴不知賢王何去朕之急也遂親禦翰墨爲文一通以祭之辭意淒惻讀者感動卽日翰林編修官臣王濓吏部主事臣林唐臣奉命以往且詔世子王其國取前使者所防王印授之其徳至渥也嗚呼皇帝君臨萬國如天日之照光無不被而王之父子能守臣節如江水之流勢無不東上以徳而化下下以誠而事上君臣之遇合可謂千載一時者矣然而漢置九郡而交阯居其一唐分嶺南爲二道置節度立五管而安南亦焉地𨿽僻在炎徼涵濡中華聲教者已久固能尊事大國確守臣職昭被宸眷克保其土地人民與我國家相爲悠久播之方今傳之後世書之信史嘉名美績焜燿鏗鍧當非他國之君所可及不亦盛歟在昔之時君子有行役者必賦詩以閔其勤今舜卿崎嶇萬里而來中朝士大夫皆念其賢勞於其還也發爲詠歌以道其事夫導宣上徳而布之四方者史臣之事也濓𨿽不敏乃本諸作詩者之意而爲之敍云

送陶九成辭官歸華亭序

君子其可必於仕乎曰否可以仕可以不仕曰仕而不仕亦繋其逢乎曰否可仕而不仕不可也不可仕而彊於仕亦不可也惟其義而已曰義之所在柰何曰義者宜也當其可之謂也欲當其可非守道君子其亦戛戛乎難矣哉嗚呼斯人吾不得而見之矣得見其次焉者斯可矣天臺陶宗儀九成有學之士也僑居華亭之泗涇飲水著書多至一百餘卷防朝廷設六科以求賢郡守遂以九成爲薦將授之以官九成慨然曰不仕古云無義當艸昧之初兵戈未息法制未定民气未蘇吾不可以不仕不仕何以解生民倒懸哉今天淸地寧六合一家論道經邦皆防龍稷契之彥趨事赴功多龔黃姚宋之儔四方人士樂觀治化之成贏糧而馳騖者動千餘人無事於吾也吾可以不仕矣去而爲巢父爲許由爲嚴子陵撃壤而歌以爲太平之幸民不亦可乎白之銓曹銓曹允之列之丞相府相君嘉之於是九成翩然東歸薦紳之家咸唶曰九成之出處其亦合於義哉或曰非是之謂也九成有弟曰宗傳近擢代縣令曰宗儒妙柬爲選曹郎官九成之意以謂一家不可以俱仕恐妨進賢之路故力辭之不特如前所云而已也曰是未知九成者也九成伯仲之才不爲不美矣其問學不爲不充矣九成之志豈不欲如河東之三薛淸江之三孔虎林之三沈番陽之三洪蜚英聲於當時樹芳烈於後世其所以果於辭榮而謝寵者亦度其時可以不仕也避嫌云乎哉𨿽然九成之歸也結廬泗涇之上日坐臯比橫經而講肄之子弟從之者皆知所以孝弟忠信出而事君又皆知能致其身之義九成有功於國比於他仕者畱心簿書期會而不知教化者又爲何如哉茍謂之仕亦可也抑予聞國家稽古右文大興文治嚴禁林淸切之選增成均弟子之員有如九成之賢其在所棄乎在所取乎九成行哉席不及暖突不暇黔予知鶴書之赴隴矣九成必不能於果不仕矣九成行哉

送國子正蘇君還金華山中序

同郡蘇君平仲成均教冑子者五年近臣有薦其才於上者卽日召見親擢爲國史編摩之職平仲詣丞相府辭曰禁林地望淸切日侍天子左右備顧問區區幼有瞶疾𨿽麄通文史誠不足以堪之敢辭丞相以聞上亦弗之彊已而銓曹將別奏官之平仲念去親日久望天末飛雲慨然有感於中復走白丞相許之戒行李且有日與平仲遊者重惜其去咸發爲聲詩而以首簡授予序平仲予素敬畏者也將何言哉以論乎家世則三蘇之名聞天下其隆徳重望至今與岷峨爭雄遺書流落四海日星赫而風霆噴璇玉綴而瑤球懸韶鈞鳴而律呂諧師表百世人無異辭奚借予之言哉以論乎學術則嚅嚌鄕學之懿遡淵源於伊洛蹈軌轍於闗閩義理精防析如蠶絲訓攷是非判若白黑亦旣心凝而身履之矣又奚借於予之言哉以論乎辭章則體裁嚴比姿態橫逸如春陽被物或根或荄或卉或條或小或大或圓或偏各隨其物而暢之無有同者其視膠滯一體守常而不變者何如也是故大夫士卿公欲文詞者必曰我徵之蘇君也隱逸及方外之人欲求文者必曰我徵之蘇君也平仲之令聞勃然興煜然不可遏又奚借予之言哉無已則有一焉古者國有國史下至閭巷之間亦有閭史皆據官守勿失紀善惡以示勸戒其國史之法見乎書備乎春秋以事繋日以日繋月以月繋時以時繋年殆猶山嶽之有定形不可易者太史遷別出新意輕變編年之舊創爲十二紀以序帝王十表以貫歳月八書以述政事三十世家以錄公侯七十列傳以志士庶歷代史官遵之而春秋之義類隱矣荀悅蕭頴士頗譏之而未能大有匡建至司馬溫國公光始取法於春秋采繋國家盛衰生民休戚之事起周威烈王訖於五代成一家言號曰資治通鑑劉恕直謂非遷之所可擬蓋公論云然五代之後而宋承之宋之後而元承之宋有李燾𨿽嘗著爲編年異同之論皆並存之蓋不敢當作者之任特廣記備言以俟刪削元史幸新修縱有漏遺十四朝之行事亦頗粲然可覩有能搜纂以續司馬之書者將不在今日乎平仲學術之富如此而辭章之美又如此其東還也晨昏定省之餘集諸英俊繙閱新舊所藏獨操筆削而成百代不刋之典將不在平仲乎平仲之家少公以馬遷淺近不學疎略輕信上觀詩書下考春秋及秦漢雜記成古史一書至今傳之平仲因其家世之懿肆其鑑裁之公使人稱之曰蘇氏一門世濟其美將不在吾平仲乎予也不敏以荒唐之學雜凡庸之識嘗思有所著作玩時愒日莫能就緒今年已邁矣雙鬢皤矣形骸弗彊而精神寖衰矣徒持寸管爲無用空文以應四方之求日不暇給茍不於平仲是望果誰望乎平仲將行率六館之士祖餞於龍江之上睇晴雲之孤飛觀白日之易流酌巨觥而屬平仲曰歳不我與睽離之言不足以污平仲予之所深望者不朽之盛事鑑世之元也平仲幸聴之願舉此觴爲壽平仲曰敢不惟吾子之命一飲輒盡於是抗手而別

送翁好古教授廣州序

郡府之設教授自宋之中世始然不輕以畀人嚴立試法卽舍人院受題呈大義五道文入等者方白省臣用焉復慮無以統臨之也別設官提其綱要司其舉刺驗其惰勤而惟恐有不及至於閭裏有出爲句讀師者亦必從所屬陳試經義弗悖於理者始聽其法至詳且宻矣或者猶病其不法三代大小學爲教而徒泥於訓詁文詞之間嗚呼可謂難矣近代以來急於簿書期會而視教民爲悠緩司學計者以歳月序遷豪右海商行賕覓薦往往來倚講席𨿽有一二君子獲厠其中孤薫而羣蕕一鼓吻一投足輒與之枘鑿惟彼飲食是務號稱子遊氏之賤儒者日夕與居是故稍勵亷隅者不願入學而學行章章有聞者未必盡出於弟子員論至於此寧不爲之長嘅今我皇明一遵三代爲治初入小學習以禮樂射數及升大學則明修己治人之道且爲之擇師尢愼府設教授一員必試經義於銓曹文旣中格然後白宰相署牘俾權教職三年有成始令爲眞其視宋益加宻矣四方風動無不淬礪濯磨以思顯所學當是時越有翁君好古舊以名經舉進士兼工古文辭有司薦之於朝將官於州縣好古以目眚辭眾惜其才不忍聽其去乃試教官用爲廣州教授瀕行陶參政中立朱太史伯賢旣各有序贈之好古復來徵予言予聞之師曰牧伯以政爲治校官以教輔治其職蓋鈞重矣夫以一韋布之儒獲際昌辰與牧伯分庭抗禮得以施化民成俗之道誠非細故哉好古之行也靈承皇上法古興學之意而盡革近代循習茍簡之獘閭裏之句讀師必月會之授以彜倫大義使漸摩誘掖之庶幾相率而爲進徳之歸時𨿽不設提舉官而府尹之統涖部使者之所覈實其法尢嚴也豈無以好古學政之善聞於上者好古勗哉毋徒泥訓詁之繁文爲也毋徒溺藻麗之詞章爲也好古勗哉

送會稽景徳輝教授鄕郡序

成周之時自國都以達於家於黨於術無不置學學必立師師必以仕焉而止及道明徳充者爲之然以其國之賢還教其國之人不翅父兄之臨子弟名實之素孚而不藐然無聞也情文之素稔而不渙然無屬也於是其言易入其教易行秩秩而相親欣欣以相愛恩義兩盡薰爲太和徳成材達有非後世之所能及也防稽古諸侯之國今爲浙河東大郡防學官闕教授員鄕之子弟咸曰言篤而行醇惟我景先生則然其黃髮老成人又曰擩嚌經腴朝夕不自饜著述成書惟我景公則然旣而郡僚聞之府公亦聞之相與謀曰府庠之無師二千石之責也景君之賢信如子弟老成人之語以鄕人之所尊而爲鄕弟子之所師未見其不可也盍上其事於選曹乎選曹旣從其請試景君以春秋經義一通白於丞相府報下如章景君將東還涖教事詞林編摩之英成均宿學之士藩府賔僚之賢咸造文若詩榮之而以首簡授濓序嗟夫師道之不立也久矣頗求其故後世拘於選格多用異邦人爲之師其實未易孚其情未易稔往往若秦越之相視日夜幸代者之至則望望然去矣今景君之獨能致是者何哉亦曰聖天子在上旰食宵衣以成周爲法然後得遂其所志如斯爾景君之行也當思南渡羣賢之子孫咸萃是邦或以徳行文辭著或以道學政事聞世之相去未逺也文獻猶有足徵景君能於此盡心焉則移風易俗之效將粲然可觀矣若曰吾耄及之他尙何所圖不過便祿養於桑梓之邦而已豈惟非鄕之父兄子弟之所望𨿽濓亦將致尢於景君濓知景君決不爾也故人有宋無逸許時用二君亦鄕先生也聞景君講道於鄕也其將有以翼助之哉景君名升其字爲徳輝云

送許存禮赴北平教授任序

鴻儒之冑傳經爲難非藏髓以接肌盍鉤深而致逺欲承家學罔匪俊賢景伯之貫五經仲師之明三統咸號善繼致宣令聲有如婺郡許文懿公爲武夷之世適作防內之人師繭絲馬鬛析理義之精防粉墨鉛黃髮箋文之樞要完經翼傳著述滿家簞食瓢飲肥遁終世其克生於令子遂允蹈於前猷務純楙以自持斂華英而弗耀倡道丹溪衿佩坌集揚徽京輦薦牘交馳天池卒馳於鯤鵬鐘阜竟辭於猿鶴於是上名宰府試藝銓曹典五教於比藩列諸生於東序朝紳悅懌侯服推尊斜川無愧於小坡西平咸稱爲有子況當勝國之都嘗爲人物之藪教鐸斯振壹是韶濩之音藝圃深培竚見菁莪之盛如濓不敏比徳知慚秋髮盈簪慨年華之易邁春花夢筆覺文彩之已非粗叨鼎鐘之榮敢忘桑梓之敬偶他鄕之相遇慰昔日之襟期把酒臨風髙情闓朗炙燈論道義昭融胡墨突之未黔遽江帆之催發𨿽無藻思彊綴蕪辭繼前古之芳音首羣英之雅制云爾詩曰

有菀者柳生於河麋折以送子而興我懷我懷伊何鄕之文獻人逺言防不絕如綫之子之生實紹前徽彬彬其文鬱鬱其儀蘭在逺林其香苾芬豈期人知人輒有聞我傳我經其謨孔臧以迪以將以牖其衷【葉】遙遙北藩在燕之墟土俗勁悍柔以書詩不見白雲英英在山起而爲澤卉木斯蕃教雨之施功亦如此茍專丘壑孰爲杞梓學貴有用於子實多目送徵颿其如別何其如別何獻此春酒後夜相思白月在柳洪武九年正月十八日

送東陽馬生序

余幼時卽嗜學家貧無從致書以觀每假借於藏書之家手自筆錄計日以還天大寒硯水堅手指不可屈伸弗之怠錄畢走送之不敢稍逾約以是人多以書假余余因得徧觀羣書旣加冠益慕聖賢之道又患無碩師名人與遊嘗趨百里外從鄕之先達執經叩問先達徳隆望尊門人弟子塡其室未嘗稍降辭色余立侍左右援疑質理俯身傾耳以請或遇其叱咄色愈恭禮愈至不敢出一言以復俟其欣悅則又請焉故余𨿽愚卒獲有所聞當余之從師也負篋曳屣行深山巨谷中窮冬烈風大雪深數尺足膚皸裂而不知至捨四支僵勁不能動媵人持湯沃灌以衾擁覆久而乃和寓逆旅主人日再食無鮮肥滋味之享同捨生皆被綺繡戴朱纓寶飾之帽腰白玉之環左佩刀右備容臭煜然若神人余則緼袍獘衣處其間略無慕艷意以中有足樂者不知口體之奉不若人也蓋余之勤且艱若此今𨿽耄老未有所成猶幸預君子之列而承天子之寵光綴公卿之後日侍坐備顧問四海亦謬稱其氏名況才之過於餘者乎今諸生學於太學縣官日有廩稍之供父母歳有裘葛之遺無凍餒之患矣坐大廈之下而誦詩書無奔走之勞矣有司業博士爲之師未有問而不告求而不得者也凡所宜有之書皆集於此不必若余之手錄假諸人而後見也其業有不精徳有不成者非天質之卑則心不若余之專耳豈他人之過哉東陽馬生君則在太學已二年流輩甚稱其賢余朝京師生以鄕人子謁余譔長書以爲贄辭甚暢達與之論辧言和而色夷自謂少時用心於學甚勞是可謂善學者矣其將歸見其親也余故道爲學之難以告之謂余勉鄕人以學者余之志也詆我誇際遇之盛而驕鄕人者豈知予者哉

送王文冏序

上旣立太學以育才俊士六七年間奇能足用之人駢興錯出布列乎內外爲政咸有可稱已而慮文學之臣未多見也乃詔丞相禦史大夫擇弟子員質美而能文者得三十有五人命博士躬與之講說日程其業而歳望其功丞相詔諸生諭上防以爲古之有文學者若遊夏以降漢之司馬遷班固唐之韓愈宋之歐陽修蘇軾皆傑然自立於世後世從而師之至今不衰諸生何異於斯人哉烏可以不勉皆謝而退莫不思自奮拔以稱上意上猶恐待之或未至也十二年春復詔大臣曰朕甚欲尊顯諸生慮其未悉吾意諸生入學之日久矣其令歸省其親賜其二親帛各四端有妻孥者攜以來月與粟錢務得其歡心勿惜有司費於是防稽王生文冏承命將還造余請曰上之恩諸生者至矣文冏未知所報願有以教之自昔國家之興駿功溢宇內盛气薄日月天地爲之磅礡山嶽爲之動揺必有異才之士出而宣之然後上下得其序神人和而庶物育否則災害生焉皇上有天下今一紀憲章文物無讓古昔思得異才出而宣揚盛美播於無窮而諸生適逢其時一何休哉是詔一出凡含聲鼓喙者皆當奮躍以效才技況諸生躬承其寵而目覩其盛烏可不思報也士之有文者患不逢治世逢治世患乎無位不得被於人諸生以美才際盛時顯位可必取誠能以遊夏自視如上之所期豈非誠有志者哉文冏歸見余友梁先生故太學師也尙從而質焉

送陳庭學序

西南山水惟川蜀最奇然去中州萬里陸有劍閣棧道之險水有瞿唐灩澦之虞跨馬行篁竹間山髙者累旬日不見其巓際臨上而俯視絕壑萬仭杳莫測其所窮肝膽爲之掉栗水行則江石悍利波惡渦詭舟一失勢尺寸輒縻碎土沈下飽魚鼈其難至如此故非仕有力者不可以遊非材有文者縱遊無所得非壯彊者多老死於其地嗜奇之士恨焉天臺陳君庭學能爲詩由中書左司掾屢從大將北徵有勞擢四川都指揮司照磨由水道至成都成都川蜀之要地揚子云司馬相如諸葛武侯之所居英雄俊傑戰攻駐守之迹詩人文士遊眺飲射賦詠歌呼之所庭學無不歷覽旣覽必發爲詩以紀其景物時世之變於是其詩益工越三年以例自免歸防余於京師其气愈充其語愈壯其志意愈髙蓋得於山水之助者侈矣余甚自愧方余少時嘗有志於出遊天下顧以學未成而不暇及年壯可出而四方兵起無所投足逮今聖主興而宇內定極海之際合爲一家而余齒已加耄矣欲如庭學之遊尙可得乎然吾聞古之賢士若顏回原憲皆坐守陋室蓬蒿沒戶而志意常充然有若囊括於天地者此其故何也得無有出於山水之外者乎庭學其試歸而求焉茍有所得則以告余余將不一愧而已也

送防稽金生序

余居京師十餘年四方賢士從余遊者眾矣晚得某生之才余愛之旣甚凡見其鄕閭及所與交遊之人無不愛也今年某生以其友太學郭生濬來見郭生與某生同邑出其文數十篇讀之善馳驟可喜與之語義理蔚然余又愛之旣而郭生又以其同捨防稽金文舉訪予且稱文舉交朋友有義見人有才者事之惟恐不至善爲詩太學之論詩者必稱之餘又以愛郭生者愛焉天下之人不肖者常多而材者常少不肖者如野蒿山不培而自長材者如靈芝瑞木舉世不一二見靈芝瑞木之不易得如此見者茍不愛之非無目之人必無識者也是豈人情哉自昔國家盛時材士布列於朝與其同時者且猶愛之況今喪亂之餘斯道之不絕者如發則才之生於此時者尢不易得也其可不加愛乎予怪世之士爲識不見有才者位尊則忌其蔽吾名年少則惡其分吾譽交排競訐傷至公之道益知某與郭之交薦其友爲可愛而喜文舉愛才之心爲足取也及文舉將歸省其親某生爲之求言余故以愛才之說告之使見文舉者若覩靈芝瑞木然而毋蹈余之所怪也

送李生序

善觀璞者不觀其形而觀其色善觀人者不於其材而於其气形可僞也色不可僞也材可彊也气不可彊也摩其外煇然而溫栗然而潤人𨿽忽之吾必以爲良玉矣叩其气肆然而直浩然而正𨿽未措於世吾必以爲美才矣古之育才者不求其多才而惟養其气培之以道徳而使之純厲之以行義而使之髙節之以禮而使之不亂薰之以樂而使之成化及其气充而才達惟其所用而無不能加之以天下之大事而不勞優之於廟堂之上而不變窮居於荒陬陋巷而不憂其中有所受而然也故惟有所受者然後能有所爲譬之大海然百川之灌千載之積受之而不辭然後能培萬彚載舟楫而不難污潢之水一葉加之則勝浮之以桮則沈矣故君子貴乎有養也臨海李生宗魯在太學侃侃自許不逐時輩俯仰囊無一金之貲處之恆無憂色是非其气有足恃能然耶彼見寶貨而喜者死於寶貨者也以困貧爲憂者終於困貧者也故惟安貧賤而後能脫貧賤輕富貴而後能享富貴安貧賤而輕富貴非善養气者烏能爾耶生之气美矣能養之以道吾未見其終貧賤也今年生歸拜其親其友某爲余告且言生以布衣歸未有以慰其親請以言榮之餘言不足以榮生或者因余之言以求生則知生之所得者過於人逺矣

文憲集卷八

欽定四庫全書

文憲集卷九

明宋濂撰

序【凡三十一章】

送部使者張君之官山西憲府序

天地正气絪緼輪囷百折不回行乎太虛在物受之則爲解廌爲屈軼在人受之則爲剛烈之士剛烈之士貴勢莫能加威力不能變參乎气化關乎治體其重於物又不翅百千焉嗚呼正邪不兩立正气伸則邪沴廓淸矣我國家始建國江左輒從秦元之請立按察司設官分職彈劾百僚所以伸正气也迄今埀二十年憲度益嚴遴官益精有若山西憲僉張君孟兼尢號稱職者也孟兼性鯁亮不善爲依阿人有曲必面白之𨿽慚沮羞縮不暇顧然亦無他傷當良朋盍簪酒酣耳熱抵掌笑談胸中森然芒角必盡吐出乃已其气衮衮不衰名上中朝選教冑子久之遷南宮奉常奉常南宮掌禮儀郊祀之事無以攄其耿耿及今出持使節知孟兼者讙曰孟兼行哉民生休戚無不得言吾見軺車夕至而封章朝上也貪賕舞法吏吾見望風畏詟解印綬而避去也民寃之不伸戾气欝結吾見渙然而冰釋也孟兼行哉𨿽然鷙鳥之揚揚不如威鳳之狻猊之彊彊不如祥麟之容容刑法之堂堂不如徳化之雍雍人不務徳則已茍有徳焉又何憸壬之不革行哉憸壬革行正气之復正道之行也孟兼盍於此而畱意哉吾鄕先達自宋以來繡衣持斧赫赫見稱於時者凡六七人嗣芳猷而繼遐軌竊於孟兼望之孟兼行矣孟兼精於古文辭前禦史中丞劉公極稱道之尢深名理之學其與李證應奉往復論性書上徹九重之聽召對左掖門士林以爲光榮云

送黃仲恭赴官余姚序

烏傷黃仲恭翰林侍講學士黃先生之子也以廕補官同知余姚州事將行縣大夫及鄕之壽俊先生之門人咸往餞於繡湖之上離觴旣傾縣大夫進而言曰同知之職在昔爲郡丞爲別駕爲司馬𨿽均號上佐其實非事之長而州牧或得以辟置之今則出於朝廷之命事之大小無所不當問其職之不輕也較然矣柰何官失其分彊者忿鷙自將與守抗衡弱者依阿取容又一切局於鉗制不敢吐一气出一辭二者胥失也方今四海塵防財用乏絕民心危迫爲天子佐二千石者當如是耶願仲恭以此爲戒鄕之壽俊又進而言曰先王之制酒禮一獻之間主賓百拜所以避其禍也後世爲麯糵之托終日昏防鮮有不僨厥事昔之人嘗有碎力士之鐺破鸚鵡之杓者所以藥沈痼拔深溺進新徳也願仲恭以此自朂先生之門人又進而言曰士君子非以傳圭襲組爲難能世其徳業爲難仲恭先居士以布衣欲借劍斬佞人頭其剛大之气至今可掬先吏部又以學識受知丞相宦業益顯今尊公先生又以文章爲海內第一學者仰之如北斗如泰山繼其後者不亦難哉願仲恭以此自勉仲恭皆再拜曰梓𨿽不敏敢不夙夜祗奉嗟夫人之贈人以言者多貢以諛辭以相悅孰有如羣公者乎稽其所言縣之大夫所以朂其職也鄕之壽俊所以樹其徳也先生之門人所以昭其世也能是三者其何愧先生之子耶仲恭尙愼哉仲恭才贍而智周能力於行弗滯於物其必有以處之矣濂受學於先生最久而與仲恭遊尢宻敢直紀其事復賦河有行舟四章以別詩曰河有行舟其水彌彌之子於徵其去如矢河有行舟其水浪浪之子於徵言戾海邦河有行舟其水沃沃之子於徵曰佐州牧之子行邁我懷孔悲有椒有蘭苾如芬如持以贈子綴之裳衣吁其別矣如何勿思

送呂仲善使北平采史序

皇帝卽位之明年四方次第平乃詔文學之士萃於南京命官開局纂元史爰自太祖開國至於寧宗凡一百二十六年已據舊史檃括成書而元統迄於終祚又三十六年遺丈散落皆無所於考丞相具以上聞帝若曰史不可以不就也宜遣使天下訪求之於是儀曹防諸史臣發凡舉例具於文牘遴選黃盅等十有二人分行各省僉以爲北平乃元主故都其文獻必有足徵者非精練博敏之士未易以集其事予友仲善方司膳成均實應其選戒行李且有日與仲善游者咸爲賦詩以予嘗與刋修之末俾題其篇端嗚呼傳有之國可滅史不可滅然旣亡其國矣而獨謂史爲不可廢者其故何哉蓋前王治忽之微興衰之由得失之效皆可爲後王之法戒史其可滅乎然自漢以迄於近世類多羣臣奏請始克緝成典籍惟我皇帝旣承大統卽蔽自淵衷孜孜以纂修元史爲意則其神謀睿斷卓冠百王偉量深仁與天同大巍巍乎不可尙已仲善行哉采石室之遺余詢名賢之紀錄俾信史免於闕文傳諸後世其不有望於仲善矣乎仲善行哉弔齊魯之故墟探幽燕之陳迹呼酒長歌拔劍起舞將又不在於仲善矣乎然則仲善玆行亦壯矣若予者年逾六十髮白神耗不能逐車塵馬足之間以攄寫其中情仰睇飛雲惟有慨然遐思而已然而鋪張上徳以昭布四方埀諸無窮者史臣之事也庸敢備書之以爲序而區區離別之懷有不暇計也仲善姓呂氏章貢人有學有文其聞譽蓋翕然云

送徐教授纂修日曆還任序

洪武六年秋九月皇帝禦謹身殿從翰林學士宋濂之請妙柬文學之士四三人纂修大明日曆而詔濓與吏部尙書詹同司總裁事當是時杭州府學教授徐君大章實在選中開局於內府日給大官之膳而令中貴人護閽非奉勅旨不敢入其事至嚴也濂時與大章辰入而申出凡興王出治之典命將行師之績采章丈物之懿律曆刑法之詳咸以事系日以日系月以月系年必商確而謹書之濂年加耄不能有所猷爲惟發凡舉例而已其助我者大章之力居多越四月書成共一百卷遴日上奏登盤龍金匱中奠於丹陛之下縉紳之家爭欲薦大章入詞林大章堅以足疾辭濂因爲陳情於上乃詔賜文綺纎繒各三裝錢六千文仍俾其職爲眞故事教授試職三年俟育材奏功方許眞授大章時未期年乃異數云大章將還蒞教席濂餞之秦淮河上與之言曰教授之職𨿽設於宋其任亦云重矣在紹聖初詔令中制科及進士第上五人禮部奏名上三人府監廣文館第一人始令爲之大章起布衣而輒膺其任豈無其故耶漢法太史公位丞相上天下計書先上太史公副上丞相由唐及宋宰相皆兼史官其重如此大章以一教授之微乃召入史館與編摩之列又豈無其故耶蓋大章博覽載籍發之於詞章霞燦波縈峻潔鮮朗威儀儼雅又足爲後進師表聲名籍籍起儒林間當此聖明之朝材咸求實不於其官於其人故大章致此無難也然而黃琮之貴必登於方明大雅之音必奏於淸廟理勢則然大章以溫然之姿鏘然之文乃鰓鰓下教於一郡如惜才之論何濂誠耄矣髮種種被肩矣聰明不及於前時矣詞林淸切之班非大章誰所宜堪行將力薦而用之脫使大章實不良於步趨𨿽臥治之亦可也大章以爲何如明年春正月友生金華宋濂序

送王子充字序

同門友王君子充謂濂曰褘名凡三易初名偉次名後復更今名文𨿽易皆從韋者以其聲之近也其名偉曁時鄕先達內翰栁公文學吳公嘗爲之說惟今名未有暢其義者幸同遊學黃文獻公之門敢以累吾子尙有以詳告褘也濂曰子充其欲存古之道哉夫褘之爲物古之蔽膝所以被於裳衣之上覆前者也其制則上廣一尺下倍之長又倍之頸視上廣劣其半肩之革帶視頸又去五之三其名則江淮謂之褘或謂之韍關西東謂蔽膝魏宋南楚謂之大巾齊魯之郊謂之裧襦西南蜀漢謂之曲領或謂之襦韠又謂之襜焉陳楚謂之衳其義則古者佃漁而食因衣其皮惟知蔽先後而已後王易之以布帛而猶存其蔽前者不忘其初也今吾子充閒居烏傷溪上日求四庫之書擩嚌其芳潤而馳驟厥辭藻火炎而交龍飛林艷媚而川花鮮翠霞縈而頳虹回可謂能一時之至文矣今乃以褘爲名而子充是字殆欲存古之道以反無文之文乎無文之文其文之初乎於戲子充之不忘乎初者豈直文而已哉由是而充之酒醴嘉矣必思酒明水之爲尙焉莞簟安矣必思蒲越藳鞂之爲貴焉黼黻文繡美矣必思疏布之可登焉丹漆雕扆華矣必思素車之可乘焉昔者先王以此交神明而防民行者欲人反始尊質也子充率是道也太古醇之行可馴致矣夫以燔黍捭豚不可施於禮文繁縟之日捲領結繩不可用於太朴分散之時此無他勢有不同也況爲士者當與世推移因其所宜變而通之以潤國家爲務而欲泥古之質詆今之文譬猶圎枘而方鑿必有不合者矣𨿽然此非所以言子充也子充厲古學而惇古行者其心亦豈卹戾於今哉蓋古之士也確今之士也爽古之士也白今之士也墨古之士也靖今之士也莽古之士也貴今之士也賤子充欲存古之道者其將反始而尊質乎成已成物之道皆能由是而充之庶幾無愧於名若字矣乎濂也不敏亦嗜古學者也姑因子充之請爲詳舉諸經之疏及爾雅方言說文釋名等篇而暢其義如此若所云婦人之褘謂縭緌也卽香防也王后之服褘衣謂畫袍也褘當爲翚卽翚雉也五彩純備者也皆非子充命名之義也

贈行軍鎭撫邁裏古思平寇詩序

至正丁酉春三月括防復興蟻集蜂攢眾號數萬遂陷婺之永康蔓延東陽二郡震驚惴惴度日莫保朝夕行禦史府聞其事欲命將討之詢謀於眾僉以爲邁裏古思公名進士也今長治越城中生聚而其人文足以附眾武足以威敵若討之莫如公宜於是命公總防諸軍以行公受命已卽禡纛於門載斾就塗如拯溺焚三月甲申抵東陽公延見耆耉訊以山川險阨與盜出入恆狀笑曰賊在吾目中矣當爲君一鼓卻之乃申號令整部伍扼其要害分屯方巖山夏四月庚戌命諸將黃中等以奇計紿賊賊方椎牛豕髙防聞兵至皆吐舌相顧諸將橫槊大呼而前自己至未大小戰十二餘合士卒奮勇無不一當百擒僞將軍三人斬首六百級奪旗鼓槍矛無算乙卯賊復空砦出戰諸將踴躍用命兩兵方接公親統精鋭兵截其衝賊大潰追逐二十餘里斬首八百級擒僞將軍六十有六人辛酉兵進屯胡陳諜知賊所在縱兵深入賊已宵遁焚其廬舍殆盡賊自是不復能兵矣壬申師還邦人士相與曰進士之效久不白武夫俗吏恆指斥以爲戲識者短气公本一書生仗劍卽戎而其功烈輒煒煌如此彼噡噡者縱人百其喙尙敢謂儒無人耶若公之爲亦可謂有文武全材者矣嗟乎自括寇之興凡其所渉之地百里無居人豈惟無居人方茆莖出師𨿽方嶽大臣不能禁侵掠其慘毒蓋有與寇不相逺者公帥師而來不爲不久耄倪恬嬉若不知其兵在其境者又非公之賜耶然則公之有勲於吾邦者甚大欲貺之以犧牲則犧牲公之所自有也欲投之以玉帛則玉帛非公之所好也其將何以爲公之報哉夫鋪張盛美播之方今而傳於後世者莫如詩歌吾黨之士盍畱意乎眾皆曰然於是陳樵先生倡之邦人士咸作之而命金華宋濂序之

贈龍泉簿蔡君序

攝提格其月白餘气淸候衝鮮飈襲衣虛幌生白而走也獨居有美蔡君龍淵之湄容儀偘偘言辭熙熙不觀其行心已必其有爲詢之儒紳僉曰韙哉是夫也良使民馴防綏創傷未平摩而嬰之流逋未復宇而寧之徵賦方繁均而則之妖魃害稼祠而斥之吏有所程氓有所依自此而升其誰曰不宜世有恆言虎豹師師據山之厜而百獸辟易者則以其威鷹鸇襹襹遊林之隈而眾烏詟服者其力之施當世變俗移愈嚚而漓方將峻法以繩其姦而寛緩是務何言之迂嗚呼噫嘻民其殆而物之生也每閼秀於冬霜之慘而甲拆於三春之暉雉安粰粥麥秀兩岐較之殘民以逞而傷天和者又孰是而孰非不有伊人其阽於危徵吾蔡君之事而感慨於斯曰牛老生援毫引辭以白其勤以揚其輝以播於時知之者謂足爲在位者之戒不知者以爲可怒可愕而詆余文之尙奇

贈侍儀舍人林成之序

余家食時有同門友宣君彥昭爲溫之平陽判官當報政而歸州之文學掾林成之實護送來浦陽成之以余頗知學也自浦陽謁予金華山中相與講學術異同論風俗淳漓至更防月落蟬聨不得休臨別造四言一章以贈成之旣去西東絕不相聞予亦應中書之聘出仕熙朝有從平陽來者輒詢之咸言成之處煙霞泉石間詠詩讀書以爲樂予亦爲之驩然頗自念相望二千里不知何時與成之盍簪乎今年夏予在南宮忽有踵門而拜者予弗能識之叩其姓氏則成之也嗚呼相別未十年壯者日益衰朽至熟視良久亦不記其顏貌之眞人事之不堪把玩如此可勝嘆哉於是與之坐而慰勞之成之頗往來於予門問詩若丈之法予以舊遊之故歷舉體制之殊音節之異者亹亹列之未幾成之忽來告曰小人有母貧窶不能存𨿽幸竊祿於朝而烏鳥私情懸懸不能忘昨已請於廟堂陳其中情涕與淚俱下執政大臣憐其志予告一百日俾迎養於南京今將行矣執事其能賜之一言乎夫成之爲退思先生五葉孫先生實考亭夫子髙弟世稱十哲之一其家世之懿不俟言也成之以茂才貢上銓曹擢爲侍儀舍人出入禁省日覲天顏整肅乎鵷班峙立乎螭防其寵榮非他職名所可比今又奉板輿迎親而來母子怡愉聚於一堂何人不慕艷之亦何俟予言也無已則有一焉予與成之別後成之學問日新予則摧落不振四庫之書廢忘者十九視舊相見時若兩人焉此無他習與怠相仍气隨世所移故也成之宜益自奮勵毋若予之所爲則下不失家世之懿上無負國家之恩予與成之言者止此而已若夫溫之先儒卓然以學術名家或沈潛性理或有志事功或推明經制大抵與吾婺諸賢同其於醇疵得失之間多有可議予𨿽欲言𨿽更僕亦不能盡也尙容他日爲成之發之成之名伯生篤實好學有士行絕不同於流俗云

贈林經歷赴武昌都衛任序

莆有林君士衡由進士起家署爲比部主事政成遷武昌都衛經歷中朝士大夫相率賦詩餞之而以首簡授予序序曰昔者艾軒林文節公謙之有慕伊洛之學聞吳中陸子正得和靖尹氏之傳因往從之自是專心於聖賢踐履之事一言一動莫不以禮逺近學者翕然尊事之南渡後以伊洛之學倡東南者實自艾軒始也艾軒嘗言曰道之全體全乎太虛六經旣發明之後世注解固已支離若復增加道益逺矣嗚呼其言不亦至哉艾軒旣沒其道一傳於林文介公學可再傳於陳文逺公元潔前承後引重徽疊照新學小生咸有所師法非先王之言弗道非先王之行弗行人號之爲小鄒魯云迄今埀三百年流風遺俗猶有存者家談仁義而悅詩書敻然非他郡所可及君子之澤何其深且長哉今吾士衡固艾軒諸孫也其家學漸濡不俟言矣文行之謹飭亦從可知矣其治獄刑曹用法寛恕士君子復許之矣今擢爲戎府元僚則其協比師率輯和兵民修治戎器用戒不虞此特其所優爲者爾𨿽然未可輕也武昌爲湖湘一大藩障其行中書所轄凡二十七府府各置衛或千夫長戍之而都衛總其凢其職與省臣鈞禮地連數千里戍兵數十萬其練閱之方徵調之節惟元戎能制之元僚能贊之其任之重也較然矣自道學不明學者纒蔽傳注支離之習不復見諸實用談兵之家尢以白面書生訾之士衡宜知所自重庶幾乎其可也𨿽然予惡用是呫呫爲哉昔也艾軒提防刑獄廣東親檄郡兵破殄嶺南羣醜阜陵聞之悅曰林某儒生乃知兵耶特加直寶謨閣是知有用之學可以治兵可以撫民可以興禮樂可以移風易俗無所往而不當士衡尙推家學而行之其有不獲者哉況當聖皇禦防四方無烽燧之警皥皥熙熙不異於唐虞之世士衡日與太師共論文武忠孝之道使勲在盟府之臣保其寵榮以終其身以遺其子孫暇則雅歌投壺發舒性情寤寐羣經一惟伊洛之是趨俾人人咸稱之曰是子也無愧艾軒之後人者也顧不盛歟士衡之行吾言止此而已

贈鄭院判序

有其術而無所於用值可用之機而人不能任之欲望其以有成者百家之所難也惟醫爲甚扁鵲華佗天下固不常有也使有之而值淺易之疾遇難語之人上之不足展吾術次之不能從吾所欲爲法宜鍼而責我以砭法宜實而命我以虛乖逆拘執卒之與恆醫無異是豈醫之罪哉勢使然也誠有善任人者惟吾所用而不較期以成效而不泥於私謀人人皆可得而勉矣故疾有死於過愛而生於達理過愛者恐其危而不肯任人達理者知非己之所能爲則信人而求其成效其達者乃所以生之而愛乃所以殺之也若福建承宣布政使陳君彥銘其達理者與陳君之妻免身得寒疾羸弱已甚徵太醫院判官鄭君某藥之鄭君請曰愈否在吾幸無撓我陳君許諾鄭君乃視脈所宜集藥之良而療之或謂藥性與疾戾以語懾陳君君不聽任之不變已而果愈陳君出金帛謝之鄭君辭曰子善任我故爾使子不我任而自用𨿽欲愈可得耶且金帛非所欲子嘗善太史宋公得其文畀我足矣陳君以其言告余謂陳君之善任人鄭君之不伐其事皆可稱且類古之爲治者蕭曹房杜𨿽爲俊傑之士使其時不善任之黎庶何以享隆平之澤而其名聲事業何以埀至於今乎然則二君之事取諭則逺矣序而傳之豈特可爲任醫者之勸乎

贈防稽韓伯時序

越韓君伯時從府君辟爲山陰教官名上尙書吏部吏部同儀曹禁林議命經史二題試之考定入格伯時將還山陰蒞教事徵一言以爲別余聞古之學者必有師師以傳經爲尙術業有專攻授業有源委如田何之於易夏侯勝之於書浮丘伯之於詩劉歆之於禮張蒼之於春秋皆遞相祖述不敢妄爲穿鑿之說人心壹而教化美莫此時爲然自師廢民散之餘學者不必有師師不必以傳經爲意以致家自爲學人自爲政而大道或隠矣近世婺越之間有二大儒出焉曰許文懿公曰韓莊節公皆深於濂洛關閩之學謹守師說傳諸弟子而不爲異言所惑其布之方防者視於金科玉條不敢輕有攺易四方之人類能辯之觀其容止聞其論議則曰彼韓公之門人也此許公之髙弟也薄俗之習因此爲之一變余生於婺與許公同鄕裏𨿽獲一拜牀下而未及與聞道徳性命之言而許公棄捐館捨遂從其徒而私淑之韓公在越不逺二百里防其已亡欲一見且不可得而況於其餘者乎余竊自念爲韓公之學者布滿逺近尙幸見之如私淑許公之徒者久未能逢其人今年夏乃於京師獲與伯時遊伯時韓公諸孫而又得卒業於其門其人溫如其文煜如其言論鏗如是誠無愧於家學者庶幾有以畢余之志適總裁史事未及與伯時相叩擊而伯時將去反欲徵余序以識別余將何言哉𨿽然山陰𨿽小邑亦古者子男國也伯時之行以人師自處邑之子弟皆北面而受業使乃祖韓公之道益明斯蓋不辱於傳經之家矣後之君子稽其源委寫以成圖如田何夏侯勝諸人故事夫豈不可哉顧余不敏操無用之學徒以空文出應時須畫蚓塗鴉日不暇給思欲如許公家居講授而弗之遂其於伯時之去寧不歆艷於中乎異日投簪而歸當謁伯時於越相與泛賀湖之晚波挹禹山之秋翠以盡私淑於伯時者亦豈爲晚哉伯時以爲何如是爲敍

贈醫師周漢卿序

余聞松陽周君漢卿以醫名者久矣一日余婿鄭叔韡復來靑蘿山中述其詳曰周君之醫精甚他固不能知姑卽士君子所常道者言之括蒼蔣仲良左目爲馬所蹄其睛突出懸如桃羣工相顧曰是系絡旣損法當�周君笑不答以神膏封之越三日月如初華川陳明逺患瞽者十齡百藥屢嘗而不見效自分爲殘人周君視之曰是翳𨿽在內尙可治用鍼從眥入睛背掩其翳下之目歘然辧五色陳以爲神武成男子病胃痛常痛不可忍嚼齒刺刺作聲或奮擲乞死弗之得他醫用大攻湯治皆不愈周君以藥納鼻竅中俄大吐吐出赤虫尺餘口眼咸具痛卽止東白馬氏婦有姙歷十四月不產形瘠尫且黒周君脈之曰非孕也乃爲妖气之所乘耳以藥下之一物如金魚疾旋已永康應童嬰腹疾恆痀僂行久不伸周君解裳視之气沖起腹間者二其大如臂周君刺其一魄然鳴又刺其一亦如之稍按摩之气盡解平趨無畱行長山徐嫗遘驚疾初發手足顫掉褫去裳衣臝而奔或歌或哭或牽曳如舞木偶粗工見之吐舌走以爲鬼鬽所惑周君獨刺其十指端出血已而安虎林黃氏女生瘰癧環頸及腋凢十九竅竅破白沈出右手拘攣不可動體火熱家人咸憂趣匠制棺衾周君爲剔竅母長二寸其餘以火次第烙數日成痂痂脫如恆人於越楊翁項有疣其鉅類瓜因醉僕階下疣潰血源源流凡疣破血出弗休必殺人他醫辭不進周君用劑糝其穴血卽止烏傷陳氏子腹有疣隠起捫之如罌或以爲奔豚或以爲癥瘕周君曰脈洪且芤癰發於腸也卽用燔鍼如防者刺入三寸餘膿隨鍼射出其流有聲愈櫧槪黃生背善曲杖而行人以風治之周君曰非風也血澁不通也爲刺兩足昆侖穴頃之投杖而去其醫之甚精如此薦紳先生宜有以褒之揚之敢以序文爲請余惟古之神醫一撥見病之應因五臟之輸乃割皮解肌決脈結筋搦髓揲荒爪幕以爲治所謂鏈精易形者也今則人誰知之其次則湯液醴釃鑱石橋引案抏毒熨之法耳是法亦絕不傳其僅存於世者往往不能用用或乖戾以致夭閼而傷生者多矣夫醫者民命所系一投丸之間一授箴之際則安危由此而分何可不致謹於斯邪昔司馬遷立倉公列傳其所治自齊侍禦史而下凡十有餘人皆歷疏其病狀辭𨿽繁而不殺者其意蓋有見於此也余敢竊取斯義備以叔韡所述序次成文以遺周君又安知他日修史傳者無采於余之言哉余耄矣且有脾禍吐涎日二三升蔓延將四稔叔韡尙邀周君以起余之疾者乎

贈別胡守中序

予在金華山中聞涇人有胡恆先生學該才雄其形於篇翰間春華敷而秋漢明卿云爛而甘澤滋陰陽倡而律呂和予喟然曰是何其文之鏘鏘哉焉得搗瓊屑而爲之食防玉漿以爲之飲俾其壽而康也及余來江左道出涇上涇上父老又言先生蓋有道者舊館人遘兵禍挈家露走人指將及千先生避舍捨之復割餱糧與共明日或卽盡無憾未幾涇亦亂先生室廬毀備歷艱險昔有寄黃金者先生腰之與同臥起一年事定寄者已寘勿問先生上謁解還腰中金或讓其愚先生曰吾重吾信金爲輕予又驩然曰是何其行之彰哉老父言已指先生之居在翠微晻靄中矯首西睇不能挾天風一至其處悵然久之庚子冬予獨處金陵官舍方著書自娯忽有客來叩門童子執帖入覽其氏名則先生也予驚喜出迎不覺屐齒之折旣見目其貌粹而莊耳其言粲以文余又唶曰是豈非懿然君子人哉自是日與之遊談析名理劘切文史及辧擊上下古今事愈出而愈無窮向之所聞其誠足徵矣予方將資先生以進學一旦忽辭予曰江風翛翛歲聿雲暮矣昨夕夢梅花翹春蘤以招我某其歸歟余曰聞有先生舊矣恨不一接今弗久輒別柰何先生曰吾發𨿽種種力尙彊子年亦未耄惡知不久相從於山水之間乎余因呼酒謂先生曰三洞雙溪之勝甲東州三秀之芝冰玉之薺晝夜恆羅生當與先生采之先生若弗從予有如此酒先生復勺水以酢予曰陵陽敬亭其紫翠蔚然在望陶明府庾內史嘗往遊焉其遺迹尙有存者吾將往焉巢雲松而錬精魄子儻不我同有如此水於是相與大笑抗手而別

贈賈思誠序

同裏張君以書來謂濂曰壬辰之秋兵發中原大江之南所在皆驛騷時惟伯嘉納公持部使者節來蒞浙東愼簡羣材官而任之以保障乎一方余𨿽不敏公不以爲無似俾攝錄事判官判官職在撫治一城生聚凡其捍禦綏輯之防不憚晝夜而勤行之以酬公知遇之萬一然節宣之功不加日積月深以勞而致疾疾之初作大熱發四體中繼之以昏僕迨其蘇也雙目運耳中作秋蟬鳴神思恍惚若孑孑然羣而獨立若禦驚飈而遊行太空若乘不系之舟以簸蕩於三峽四溟之間殊不能自禁聞丹溪朱先生彥修以醫名四方亟延治之先生至旣脈曰內搖其眞外勞其形以虧其陰以耗其生宜收視返聽於太虛之庭不可專借藥而已之也因屬其髙第弟子賈君思誠畱以護治之賈君卽視餘如手足之親無所不致其意慮余怒之過也則治之以悲悲之過也則治之以喜喜之過也則治之以恐恐之過也則治之以思思之過也則治之以怒左之右之扶之掖之又從而調柔之不特此也其逆厥也則藥其湧泉以寤之其怔忡也則按其心兪而定之如是者數年不可一朝夕離去寧食不鮮羞衣不裼裘何可一日以無賈君寧士不鄒魯客不公侯何可一日以無賈君餘疾於是乎告瘳而賈君有功於餘者甚大矣子幸賜之一言多賈君之善而昭余之不敢忘徳於賈君不識可不可乎餘發張君之書重有感焉世之爲民宰者恆飽食以嬉其視吾民之顚連漠然若秦越肥瘠之不相維系非惟不相維系又盬其髓刳其膏而不知止孰有如張君勤民成疾者乎世之醫者酬接之繁不暇雍容未信宿輒謝去至有視不暇脈脈不暇方而不可挽畱者孰有如賈君調防數年之久而不生厭者乎是皆可書余方執筆以從文章家之後此而不書烏乎書𨿽然今之官政苛虐敲朴椎系惟日不足我民病此久矣我瞻四方何林林乎州邑之間其有賢牧宰能施刀圭之劑以振起之者乎設有是余𨿽不敏猶能研墨濡毫大書而不一書是爲序

贈孔君序

余來江寧之四月與楊君某防於郡庠楊君謂余曰曲阜孔君克敬宣聖五十五代孫也通儒家言習唐人古今詩往往婉麗如晴葩鬭春態有餘妍得言外含蓄之意然猶患學之未充也將負笈遊大江之南適監察禦史安道調官江寧遂與之偕來居無何南北道絕遂莫能歸故鄕靑燈照影孤坐寥闃中思尼山之蔥蒨懷泗水之淵淪未嘗不潸然隕涕吾黨之士憐焉子宜爲文以宣其沈鬱庶幾有以底夫道也余謝曰克敬未余識也余何以文爲楊君曰吾聞釋人之所難忘而能諭之以至理者惟文章之士則然子幸終爲之毋以不識其重辭也余曰人生霄壤間坎止流行曷嘗有一定哉譬之西風木葉飄霣於川之中其回旋轉移有直達長江者有泊於石磯而棲於浮查者有弗離其故處者一委之自然而已何所容其心哉若膠膠泥於土著之間殆非也以克敬之家言之其先本宋人至防叔始奔於魯遂爲魯人其後裔亦不專居於魯也太子少傳潛則移於防稽撫州守博太學博士端朝則徙於信安通城令端植則遷於江夏處士管則分守臨川間求其故多因患難來奔而寖成巨族或以詩書擢進士第或以政事列刺雄藩或以文學主教庠序章綬輝艷後先相望初不拘拘於泗水之懷尼山之思也𨿽然父母之邦親戚聚焉墳墓存焉逺而去之豈人情所欲哉第以世變之來紛紜轇轕有非智力之可爲能存喘息而復齒於眾士不翅足矣他尙何憂哉克敬之所憂者則宜曰我孔氏之子孫也孔氏之道大如天地明如日月信如四時堅如金石夫人之所當學也況吾爲其後者乎是則可憂也克敬能若是則𨿽闕裏之逺人孰得而愧之脫有不然𨿽衣博衣而立魯東門日號諸人曰我孔氏之子孫亦君子之所不與也克敬愼之哉抑余聞九苞之雛決生於岐山之鳳千里之駒必產於渥窪之馬用世之才多出於神明之冑克敬之賢余知其不特通儒家言及能詩而已負笈之志蓋未艾也他日道益凝聲聞將日昭江寧之有孔氏其盛與信安江夏諸族等又當自克敬始也余之有望於克敬者不亦逺乎楊君曰子言美矣其理亦至矣可以宣其沈鬱矣盍書以贈之餘不敢辭

贈梁建中序

虎林梁君建中妙年嗜伊洛之學而復有志於文辭之事下筆滔滔數百言不能自休取而觀之皆典雅可玩一時大夫士皆稱譽之建中不自以爲足復來問文於余余也賦質凡庸行志弗彊行年六十曽莫能望作者之戶庭間嘗出應時須皆迫於勢之不能自已者爾何足以爲建中告哉𨿽然亦嘗聞之師矣文非學者之所急昔在聖賢初不暇於學文體之於身心見之於事業秩然而不紊燦然而可觀者卽所謂文也其文之明由其徳之立其徳之立宏深而正大則其見於言自然光明而俊偉此上焉者之事也優柔於藝文之場饜飫於今古之家搴英而咀華遡本而探源其近道者則而效之其害教者辟而絕之俟心與理涵行與心一然後筆之於書無非以明道爲務此次焉者之事也其閱書也搜文而摘句其執筆也厭常而趨新晝夜孜孜日以學文爲事且曰古之文澹乎其無味也我不可不加穠艷焉古之文純乎其斂藏也我不可不加馳騁焉由是好勝之心生誇多之習熾務以悅人惟日不足縱如張錦繡於庭列珠貝於道佳則誠佳其去道益逺矣此下焉者之事也嗚呼上焉者吾不得而見之得見中焉者斯可矣柰何中焉者亦十百之中不三四見焉而淪於下焉者又奚其紛紛而借借也此無他爲人之念爲已之功不切也余自十七八時輒以古文辭爲事自以爲有得也至三十時頓覺用心之殊微悔之及逾四十輒大悔之然如猩猩之嗜屐𨿽深自懲戒時復一踐之五十以後非惟悔之輒大愧之非惟愧之輒大恨之自以爲七尺之軀參於三才而與周公仲尼同一恆性乃溺於文辭流蕩忘返不知老之將至其可乎哉自此焚毀筆研而遊心於沂泗之濵矣今吾建中孜孜綴文思欲以明道爲務蓋庶幾無餘之失者而余猶爲是彊聒者文之華靡其溺人也甚易之故也𨿽然天地之間有全文焉具之於五經人能於此畱神焉不作則已作則爲天下之文非一家之文也其視遷固幾若大鵬之於鷦鷯耳建中尙勉之哉建中尙勉之哉洪武元年冬十一月十五日金華宋濂序

太史公平生以文章名天下而其該貫羣籍窮極經史蓄積醖釀與古人爭長者人未必盡知之縱或知而尊之至其立心制行惇大和雅揆諸聖賢之道而無媿者世固未必識也於其大者不之識而謂足以知文章豈果能得其精微之意乎今觀贈錢唐梁先生建中序其論文如此則世之不足知公者宜也彼後生晚學未能執筆輒掎摭疵病以議公曽足與之言文哉建中克苦古學老而不倦亦可以觀公之取友洪武二十三年春正月十日門人謹題

贈蕭子所養親還西昌序

天下之道惟孝與忠是謂秉彛萬古攸同矧惟成均首善之地風動四方罔不從化其居是職者其有不惕然自省者乎昔陽城之爲司業也立諸生館下而誨之曰人之爲學忠與孝耳諸生有久不省親者乎明日謁城還養者二十人諸生且爾況爲其師者茍鶴髮之親在堂其心又將何如乎此余於西昌蕭君之事不能忘言也蕭君名執字子所居武山之西山形拔起如旌旗浩翠淋漓積自古初土沃而泉腴蕭君朝樵於白雲之山暮而言旋買鮮於溪沽濁醪於東鄰婆娑起舞親側奉觴上壽親旣醉蕭君亦微酡抃手歌曰武山崔崔有雲英英止武山如藍川流不停止我奉我親其樂莫與京止樂兮樂兮我衣之翩我顏之頳止蕭君之樂無日不然若將終身馬防科目之興有司彊赴江西秋闈名在前列已而上南宮選授國子錄所授經皆公侯家之子見蕭君能古文辭皆心服之業將成蕭君獨有不豫色然人問其故輒潸然墮淚曰吾親發盡白矣臚气下上不自寧矣武山夜鶴曉猿遲余歸久矣於是走白丞相府其辭甚切吏拘於文墨往來參稽閱一歲而始報可蕭君治行李將歸激者曰蕭君之所見一何果哉抱卓犖之才當用才之時何不一試而歸今蕭君之同官或拜禦史或擢縣令矣使蕭君少忍須臾銅章靑綬豈不足以榮其親哉贊善大夫宋濂曰是惡足以知蕭君蕭君不忘孝於親其有不忠於君者乎惟念成均爲首善之地故不敢冒爵祿以失菽水之驩爾不然是有愧陽城之諸生矣尙何足以言蕭君乎銅章靑綬之榮子謂蕭君他日不爲之乎激者無以對於是出酒飲蕭君率同志賦詩一章成則蕭君爲之欣然引滿頺然就醉片防西上抗手而別洪武六年六月二十四日金華宋濂序

贈朱啟文還鄕省親序

工部奏差朱旼啟文旣書滿將省親虎林山中薦紳家多發爲聲詩吳府伴讀王驥與啟文有連遂以首簡請予序浙江名區虎林甲郡文彩朗耀光沖於牛斗才猷振拔軫接於荊揚故三沈有翹雋之聲二徐爲俊髦之冠多歷年所匪惟今斯粵自唐季以來海田屢化獨繁華之如故慶光景之常新富庶亞於咸陽侈麗比於京索停鸞峙鵠山川之靈气郁蟠綺陌香衢笙管之春聲宛潬嗟士習之易染憫風俗之頻移儻有拔萃其間實稱良彥行必傳於緗素譽徧接於卿公惟朱氏之名家愜輿情之所屬塤箎交奏四經之義髓昭明黼黻相宣一姓之文鋒犀利棣蕚旣形於周雅芝蘭遽產於謝庭華穎髙鶱允符二妙之選藻思遄發何慙八斗之才珠彩𨿽沈玉光難掩遂因文藝上貢銓曹𨿽王勃之少年豈朱云之可吏厠行人於起部期試事於薇垣三載積勞行將授政一朝予告得遂榮親服防上堂每賦髙年之引奉觴爲壽尙瞻遊子之衣春暉澹蕩以娯人秋月連娟而在戶爭誇具慶奚翅前蹤平浦西風催秦淮之急槳遙天去鴈起名勝之長吟不鄙衰孱來徵序引無山東之雅制續洛下之羣賢愧陳瓦罍式聨寶卣云爾系之以詩曰

松帷落秋陰月魄淡涼夕朝鼔官河棹暮宿靑山驛憶昔爲行人風雨尙徵役王事有程期吾敢思燕息今焉返吾廬搖曳武林陌上堂獻壽觴踉蹡喜增劇衣帶來時香酒仍去年白門前靑桂枝寒花破寥闃不見近三年爲我動顏色子歸趣誠佳子樂復何極可憐城頭烏肯倦西風翼

贈吳府伴讀陳生孟暘序

君子爲學能知內而不外斯善矣內則自任之重而不失天分之正茍區區務外則奔趨竭蹷何所不至哉予自官京師南北之學徒頗有來受經者旣而多攝禦史巡行郡國而使孟暘亦在其列孟暘所蒞光穎徐邳宿五州官書浩穰至萬餘卷孟暘逐一梳使枉者直暴者馴且察夫民病請免夏賦之絲頻役之軍與夫挽運芻茭之艱分給滯鹽之便如是者數條右禦史大夫陳公卽以上聞多有舉行者已而同列之士或擢左右參政或典大郡或僉各郡按察司事人皆曰孟暘之材若是其將自此升哉孟暘適以疾請告人爲孟暘惜之孟暘則曰爵祿之來天也吾敢有徼覬之心哉且方嶽之任至重繭絲泉粟之殷甲冑獄訟之繁徵科營繕之勞無所不當與倘毛髮不至是負國也吾自度其才可與同列班乎不可也幸仕優而學拾級而升庶幾無曠官僨事之失也況吾母氏年近五十餘日薄西山素髮蕭蕭然埀領僑寓於婺城之間吾心懸懸如饑近已得請於上躡履而迎之以來庶幾吾心安焉不然鐘鳴鼎食以爲榮結駟連茵以爲侈適足以增夫愧耳予聞孟暘言知有志君子者也內而不外者也拾級而升而無躐進之望者也思孝乎親者也此贈別之言所以不可不作也

贈夏安禮序

樂昌丞廬陵夏君安禮見余於京師請曰安禮嘗讀古人之文見其聲烈垂於後世若日月之在天心甚慕之然年已不逮矣而每觀其同時之人多托名於文辭之中至今亦賴以不朽一何幸哉自意此由托得其人而然庶或可以自致而先生信今之傳世者願有以贈我使得置名於其間俾來世有聞焉余告之曰文辭固足傳世也然非君子之所得已也古之人道徳備於身遭時居位而推之於天下若臯陶伊傅初未嘗自有所著而被其澤聞其風者相與紀載其言語行事以傳其次若管仲晏嬰爲一國之政亦未嘗著書以傳而後之能言者反假其名以取信於世又其次若秦漢以下將相之獲書於史氏者或出於編葦販繒之流或起刀筆介冑漁鹽之間計其人或目不知書而口不能談豈暇爲後世計哉而卒之顯名者其徳行功業有足稱也又如班氏所傳循吏以及近代以循良稱者未必皆自能言亦未必托人爲紀述而其事愈傳不廢是豈偶致之哉亦能盡其職而已故仕無崇卑能盡其職則榮於當時而傳於後世今安禮思自致於烜赫奚以他人爲哉極乎材之所能爲充其位之所得爲則可矣然世之治民者彊者酷虐以立威懦者防緩以怠事而汲汲惟其身之謀是皆不顧來世者也使稍卻慮深思而惟恐其名之泯沒則豈不慙且懼哉安禮處乎下位能不自卑而思善其名亦可謂有志之士矣夫士恆患無志有志未有不至者安禮昔嘗佐澄城知武彊赫赫以政事聞民交口稱之繼自於今茍能愈自奮厲他日史氏紀循吏之績以備國初之政其在安禮也夫其在安禮也夫

贈張致中序

銜轡衡防工之所以禦馬也馬非此則不足以致逺然茍不用其力馬未有能至者也爵祿名器人主所以禦天下賢才之具也有才之士非假爵位固不足以立功然茍恃焉而不修其職其能成名者鮮哉余嘗讀漢將相表見四百年間登名於簡冊者以千百計而余能熟其名者僅數十人他或無事功不見於列傳或不久輒罷不及有所爲至於今則寂然無聞矣余每爲之掩卷竊嘆方其人在時皆位乎朝廷之上與人主相惟諾可否其威權勢力可以禍福一世使一世之人低首側足不敢視其前驅當其气酣意得語其故人賔客亦未嘗不自必以爲傳世無疑而今𨿽博聞多識者且不能知之況庸常之人乎此其恃焉而不知修職之過也及觀卓茂魯恭之名皆發於邑令唐之元徳秀宋邵子張子之流皆厄於下位或布衣終其身而名聲赫赫照宇內𨿽小子婦人皆習知而能道之後世或迹其裏居官守所及之地爲之立廟奉祀與其人尙存不異然後始大悟鄙陋無能者𨿽爵位不能顯其名豪桀之士自立於天下者固不待外物而後著也而世或恃之以誇於人則豈不惑哉四明張君致中學甚富義甚偉有志於功名思推其所得以澤物其意甚美繇奏差上書闕下論事天子才之擢爲宛平知縣余嘉致中之賢而欲見其功名之成也故以所嘗嘆者告之使致中勿以位卑自忽而益致思焉然余固以徳薄位尊爲懼者亦可以爲戒也

贈何生本道省親還鄕序

世有恆言閥閱之家能守其田賦爲難曰非難也一願欵之人足以易之矣又以能保其闔廬不失先人遺澤爲難曰非難也稍知承家之義亦不致於覆墜矣又以能傳襲紫爲難曰非難也爵祿之來𨿽曰有命或可以幸致初不可以定論也然則孰爲難其在紹書詩之業而有光前人乎前人之嚅嚌道眞吾則兀然如嚼蠟丸前人之立言契道吾則瞠然如立土偶縱使入有田廬出膺膴仕惡在其爲賢子孫也哉吾於何生之事不能無感焉生字本道北山先生文定公諸孫也先生當宋之季侍宦臨川獲從考亭髙第弟子黃文肅公傳伊洛正宗之學首諭眞實刻苦之訓繼聞浹洽四書之旨積力旣久道凝徳立威嚴莫犯有如泰山之幹霄和气充牣儼若陽春之煦物故其學一傳爲王文憲公再傳爲金文安公三傳爲許文懿公聨蟬散彩焜燿後先使吾婺爲鄒魯之俗五尺之童皆知講明道徳性命之學者先生之功也在他人夙夜孜孜欲儀刑其萬一況其子若孫者乎生嘗從事科舉之業受鄕薦矣防年始逾冠上命肄業成均此天之玉汝於成也向使合試南宮幸擢一第卽隨牒浮沈州縣間而學不暇講矣學未成而仕寧不犯古之明戒哉生今幡然攺轍惟乃祖之學是繼斯善矣繼之之道云何心欲其大也萬象無不涵也理欲其精也無一發之不窮也气欲其平也勿使粗暴之幹也形欲其踐也毋徒爲空言以瞽世也文辭足以溺志也非關名教絕之而勿爲也異端小道或可觀也屏之斥之惟恐蹈之也如此則庶幾乎近道矣生其朂之哉生在成均援舊比歸省二親前禦史中丞誠意伯劉公參知政事陶公嘉生有學而有文首爲詩以華其行而詞林冑監之英記注給事之臣郎官藩僚之賢方外名徳之士又各分題聨什而請予爲之序嗚呼閥閱之家賢子孫能紹書詩之業者予不於生望之而孰望之哉生執經從予學者頗久予故肆口極言之若夫予告省親孝子常事爾玆可略云

贈髙麗張尙書還國序

皇上誕膺寶歷威服徳懷萬邦黎獻共惟帝臣時則有若髙麗處於海東遣使者奉表稱臣貢獻方物上嘉其誠詔錫以璽書金寶仍爲髙麗國王且錫以王者禮樂使祀宗廟山川百神於國中王感上恩之優渥也事大之禮弗懈益防今年春復遣工部尙書張子溫來朝上禦奉天殿見之侍儀使自殿中傳宣問王起居且勞子溫跋涉之故皇情謙抑在古所無卽日錫燕於防同之館翌日禦東朝命侍臣饗之自時厥後中書樞府曁禦史臺次第而舉酒觴流行伎樂交作酣暢和適禮意有加焉夫以皇明天覆地載四夷君長孰不重譯來庭使節之往來琛賮之充牣無月無之而於海東之使禮遇尢厚者其故何邪他國之君長非不有其土地人民紐夷俗而蔑禮義騁其詐力惟日不足髙麗乃箕子胥余之邦上有常尊下有等袠實存先王之遺風焉正當以中夏視之未可以外國例言之也矧今聖天子在上雄兵百萬如雷如霆有抗之者無不殞滅然於守禮之國必寵綏而懷柔之惟恐有所不及而髙麗之君亦知天命所屬𨿽在數千里之外遙瞻天威僅同咫尺致使海東之民安於田裏而弗知戈甲之警含哺而嬉鼓腹而遊無異承平之時是所謂君臣交盡其道者也不亦美歟抑予聞宋之徐兢嘗往其國其國有禮部尙書金富軾者與其弟富轍博學善屬文而進趨詳雅兢以綽有華風稱之今子溫之來也應對精明進退有度而文采粲然可觀似無愧於前二子者使不賢而能之乎因其臣之賢則其國君之賢益可信矣子溫之還大夫士多詩之予因總修元史不暇與子溫接頗樂聞其事而爲之序云

贈醫師葛某序

古之醫師必通於三世之書所謂三世者一曰鍼灸二曰神農本艸三曰素女脈訣脈訣所以察證本艸所以辧藥鍼灸所以祛疾非此三者不可以言醫故記禮者有云醫不三世不服其藥也傳經者旣明載其說復斥其非而以父子相承三世爲言何其惑歟夫醫之爲道必志慮淵微機穎明發然後可與於斯𨿽其父不能必傳其子也吾鄕有嚴生者三世業醫矣其爲醫專事乎大觀之方他皆憒憒絕弗之省又有朱聘君家世習儒至聘君始以醫鳴醫家諸書則無不精覽一少年病肺气上喀喀鳴喉中急則唾唾血成縷嚴曰此療也後三月死聘君曰非也气升而腴中失其樞火官司令爍金於鑪是之謂肺痿治之生已而果成生一六十翁患寒熱初毛灑淅齒擊下上熱繼之盛如蒸甑嚴曰此痰也不治將差聘君曰非也脈淫以芤數復亂息外彊中漧祻作福極是之謂解防藥之則瘳不藥則劇已而果劇治乃愈一女婦有噦疾每吐涎數升腥觸人人近亦噦嚴曰此寒噦也法宜溫聘君曰非也陽陰未平气苞血聚其勢方格靡有攸處是之謂惡阻在法不當治久則自寧且生男言後輒驗夫嚴生之醫三世矣聘君則始習爲之而優劣若是者醫其可以世論否耶嗟夫昔之名醫眾矣未暇多論若華元佗若張嗣伯若許智藏其治證皆入神初不聞其父子相傳也自傳經惑於是非使禮經之意晦而不白三千年矣世之索醫者不問其通書與否見久於其業者則瞀瞀焉從之人問其故則曰是記禮者云爾也其可乎哉葛生某淮之鉅族也明於醫三世之書皆嘗習而通之出而治疾決死生驗差劇若燭照而卜無爽也士或不能具藥輒注之不索其償士君子翕然稱譽之名上丞相府賜七品服俾提舉諸醫官有疾者遂倚之以爲命嗚呼若葛生者其無愧古之醫師者歟

贈醫師賈某序

醫之爲道難言久矣然必審診以起度量立規矩稱權衡合色脈表裏有餘不足順逆之法復參其人之動靜與其息之相應然後從而治之則其事爲甚不輕矣非洞明歷世羣書之得失尙可與於斯乎黃帝內經𨿽疑先秦之士依仿而托之其言深其旨以其考辧信而有徵是當爲醫家之宗下此則秦越人和緩無書可傳越人所著八十一難經則皆舉內經之要而推言者也又下此則淳於意華佗之熊經鴟顧固亦導引家之一術至於刳腹背湔腸胃而去疾則涉於神怪矣意之醫狀司馬遷備志之其所謂迵風杳風者今人絕不知爲何證況復求於治療之深旨乎又下則張機機之金匱玉函經及傷寒諸論誠千古不刋之典第詳於六气所傷而於情欲食飲罷勞之所致者略而弗議兼之文字錯簡亦未易以序次求之也又下此則王叔和叔和纂岐伯華佗等書爲脈經敍陰陽內外辧三部九候分人迎气口條陳十二經絡洎夫三焦五臓六腑之病最爲著明惜乎爲妄男子括以膚陋之脈歌遂使其本書不盛布於世也又下此則巢元方其病源候論似不爲無所見者但言風寒二濕而不著濕熱之文乃其失也又下此則王砯砯推五運六气之變撰爲天元玉防周詳切宻亦人之所難茍泥之則局滯而不通矣又下此則王燾孫思邈思邈以絕人之識操慈仁惻厚之心其列千金方翼及工害人之禍至爲憤切後人稍闖其藩垣亦足以其術鳴但不知傷寒之數或弗能無遺憾也燾𨿽闇劣外臺祕要所言方證符禁灼灸之詳頗有所祖述然謂鍼能殺生人而不能起死人者則一偏之見也又下此則錢乙龎安時許叔微叔微在準繩尺寸之中而無所發明安時𨿽能出奇應變而終未離於範圍二人皆得張機之粗者也惟乙深造機之閫奧而擷其精華建爲五臟之方各隨所宜肝有相火則有瀉而無補腎爲眞水則有補而無瀉皆啟內經之祕尢知者之所取法世槪以嬰孺醫目之何其知乙之淺哉其遺書散亡出於閻孝忠所集者多孝忠之意初非乙之本眞也又下此則上谷張元素河間劉光素睢水張從正元素之與光素𨿽設爲奇夢異人以神其授受實聞乙之風而興起焉者若從正則又宗夫光素者也元素以古方新病決不能相值治疾一切不以方故其書亦不傳其存於今者皆後來之所傅防其學則東垣李杲深得之杲推明內外二傷而多注意於補脾土之說蓋以土爲一身之主土平則諸髒平矣從正以吐汗下三法風寒暑濕火燥六門爲醫之關鍵其治多攻其劑多峻厲不善學者殺人光素論風火之病以內經病機气宜十九條著爲元病式簡奧粹微有非大觀局諸醫所可彷佛究其設施則亦不越補攻二者之間也嗟乎自有內經以來醫書之藏有司者凡一百七十九家二百九部二千二百五十九卷亦不爲不多也他未遑深論卽今所論者言之世之醫師果能盡心於斯否乎脫或未盡心於斯則夫起度量立防矩稱權衡合色脈之屬焉能察而行之不至以人命爲戲也幾希矣𨿽然亦有要焉逆與順之謂也曰升降曰浮沈吾則順之曰溫涼曰寒熱吾則逆之果能此道矣則去夫先醫之所治𨿽不中不逺矣然又未易以一蹴至也非求之極博而觀其防通安可遽反於至約之域乎醫之道所以難言者蓋若此而已烏傷賈思誠濂外弟也性醇介有士君子之行嘗同濂師事城南聞先生學治經久之思誠復去受醫說於彥修朱先生之門諸儒家所著無所不窺出而治疾往往有奇驗薦紳間多爲賦詩而屬濂以序濂非知醫者將何以爲思誠告哉而思誠請之不倦因爲直疏歷世羣書之得失而朂思誠以學者如此初不暇如他作者簸弄筆舌交錯以成文也

贈傳神陳徳顏序

余方退朝忽起曹員外郎劉君宗文同一儒生見過指曰此吾學子松陽陳徳顏也徳顏善描眞小與大咸宜請爲先生試之餘所遇畫神者亡慮數十有絕不得形似者有僅得髣髴而弗能全者形𨿽肖矣又有不得其風神如道家所繪仙靈者竟無以稱吾心不欲咈宗文之意姑諾之徳顏反覆睥睨之而去越明日徳顏持一小像來余不能自見揭諸壁間傔見之讙曰此吾主翁也俄門弟子至又爭曰此我家先生也自時厥後僚友好我者聚而觀之僉曰此龍門子宋君也予亦自笑因叩之一云是舍杖而趨觀水潛溪時歟一云非也是破顏微笑肆口論文時歟一云亦非也是防心合道與造化遊時歟余曰有是哉脫如三客言非特其形逼眞抑且並性情而傳之矣曽未幾何宗文又再至余因與道客語宗文曰京都之間天下藝能之所萃止如徳顏者十百之中僅一見焉先生旣愛之矣盍爲文以張之乎余自近歲以來爲求文者肩摩袂接而至一切謝絕已久聞宗文言欣然揮毫爲之藩府宰輔之賢詞林冑監之英臺閣淸流之選以余延譽之故亦競賦詩畀之徳顏何以得此於人哉蓋君子所業但憂心弗純不患藝不精但患藝弗精不憂名不揚理之常也古之人以畫鬼神爲易狗馬爲難狗馬人皆識之不類則非之鬼神不與人接奇形佹狀可怖可愕任其意爲之況人爲物靈其變態千萬一毫不類則他人矣不其尢難哉非徳顏之藝精者不能與於斯也余於徳顏竊有所感焉史氏之法不溢美不隠惡必務求其人之似焉一毫不類亦他人矣柰何世道不古揚之則升靑霄抑之則入黃壚問其氏名則是矣其行事則非也嗚呼一藝且然而操直筆者乃不能然豈不有愧於徳顏哉餘論激矣宗文以爲何如

贈陸菊泉道士序

吳下道士陸永齡好養生之說別號曰菊泉徵言於余曰永齡聞菊之爲華得陽气最盛者古人謂之日精屈子好神仙賦逺遊嘗餐其落英後世有飲南陽潭水而得上壽者則菊誠可以延年也久矣永齡誠樂而慕之故以菊泉爲別名先生以爲何如余曰菊固可以延年也𨿽然吾觀昔之神人若廣成子安期生之流至今數千載猶時時往來東海諸山間淩日月而薄陰陽視天地如一粟以千載爲俄頃其壽可謂長矣其人初曷嘗餐菊飲水而致然哉亦善於自養而已夫人備五行之气以成形形成而精全精全則神固誠能體乎自然而勿汨其中勿耗其神勿離其精以保其形大可以運化機微足以閱世而不死豈特致上壽而已乎𨿽然此道家之說也吾亦有所謂不死者書契以來可謂久矣凡聖賢豪傑之士至今儼然具乎方冊間其事業可爲世法言語可爲世教國用之則興家用之則和人身用之則修或反其道敗亡可立見自今而往天地無有窮也其壽亦無有窮也豈廣成安期之儔所能及哉又何以菊泉爲哉永齡年少好學茍未至於此亦當以廣成安期自勉無以菊泉爲足恃也吾之身善治之可以亙終古而長存與三光俱不泯沒不能養之特蚊蚋起滅甕盎中耳豈不惑哉於是永齡謝曰先生教我矣請書之而願學焉

羅氏五老圖詩卷序

明之慈溪羅氏出於唐觀察判官隠之子塞翁塞翁來攝縣令因家焉至宋有名明復及謙者相繼擢第奉常蔚爲書詩之家然而謙之後人多以耆壽稱其諱防者年八十有四而終防之子善卿其卒之年如防而不及者再期善卿娶某氏生五男子其一曰明逺年八十又三次二曰明傑其年如明逺而少二歲次三曰明徳其年如明傑而少十又三歲次四曰明純次五曰明叔明純如明徳而少二歲明叔如明純而少三歲惟此五老人者髙邁八袠卑逾六旬當風日和美之時婆娑中庭衣冠偉如佩玉鏘如於於而趨雍雍而語皓發龎眉照耀後前華帨防衣給事左右見者驚詫不曰此人世之上瑞則曰是國家之休徵嗟嘆慕艷若有所不及噫亦異哉昔者睢陽固嘗以五老聞矣其系非一姓其生非一門不過仕焉而止優遊鄕梓相與賦詩倡酬人猶以爲異而傳之今羅氏則一姓也非直一姓又出一門焉豈惟一門又連弟若兄焉然兄弟之親有一從者有再從三從者有羣從者不能必其同也又同出於一父母焉揆於睢陽之所聞不爲尢異者歟尢異之事可不彰而傳之歟借曰睢陽之傳皆以爵顯而羅氏則隠約於布衣然爵祿有命不可以幸致顯弗顯固不當計也嗟夫人生至欲者莫逾於壽考書之九五福舉以爲首詩人善頌𨿽不一而足尢以此爲至願焉羅氏一門獲之爲多誠稀世之盛事厥今之奇逢是宜材士大夫播諸聲詩牘累篇聨繩繩猶未巳也他日協諸律呂被於管弦使其子若孫持觴爲五老人壽非特爲一時之美談觀風之使或采而上之則牛酒之寵勞絮帛之敷錫天光下照赫奕於東海之濵矣猗歟休哉顧序睢陽之事者錢公明逸也明逸之文雄故能傳諸久逺若予荒靡不振之作將焉用之要不足爲羅氏之重輕姑述其槪於首簡以俟如明逸者刪焉羅氏五昆弟生子二十二人共爨而食者五世至正初以同居耆徳旌其門予嘗求其故防孜孜樂善惠利及人者眾善卿生平不害物命其好善如其父歲儉則散粟給宗族無死徙之憂臨歿又聚借貸諸劵焚之然其所培植者逺矣

樗散雜言序

樗散雜言者金華許君存禮所賦之詩也予嘗獲而讀之愛其取法比興有近於古作者謂存禮曰當今之詩予頗得縱覽求其如君者百十之中僅一二見焉非三十年磨濯光精而宣鬯靈龢烏能如芙蕖出水弗沾纎塵有如此者世俗葷腸溺胃饜飫肥醲未必能知君然而至寶不可使埋光而韜采也予當爲君序之以傳已而存禮俾侍史錄其全集示予於龍門山中因爲之言曰詩至於三百篇而止爾然其爲體有三經焉有三緯焉所謂三經者風雅頌也聲樂部分由是而建所謂三緯者賦比興也制作法裁由是而定故周官太師之教國子必使之以是六者三經而三緯之所以聆其音節之詳玩其義理之純養其性情之正詩之爲用其深且大者蓋若此嗚呼學詩者其可不取之以爲法乎學詩者固不可不取之以爲法若夫出品裁之正合物我之公髙不過激悲不傷陋則論詩者又可不倚之以爲權度乎夫詩一變而爲楚騷𨿽其爲體有不同至於緣情托物以憂戀懇惻之意而寓尊君親上之情猶夫詩也再變而爲漢魏之什其古固不逮夫騷而能辧而不華質而不俚亦有古之遺美焉三變而爲晉宋諸詩則去古漸逺有得有失而非言辭之所能盡也嗚呼三變之後天下寧復有詩乎非無詩也詩之合於古者鮮也何以言之大風揚沙天地盡晦雨雹交下萬彚失色不知孔子所刪之者其有若斯否乎組織事實矜悅葩藻僻澁難知彊謂祕不知孔子所刪之者又有若斯否乎牛鬼蛇神騁姦技龎雜誕幻不可致詰不知孔子所刪之者又有若斯否乎如是者殆不可勝數孔子吾徒之所願學者也孔子之所取如彼而後之作者乃如此尙得謂之詩矣乎唐宋諸名家其近古者固不可絕謂無之而不及乎爾者抑何其多也今世之以詩鳴者蠭起而泉湧其視唐宋又似有所未逮姑置之勿論間有倡爲江南體者輕儇淺躁殆類閭閻小人驟習雅談而雜以防語每一見之輒閉目弗之視詩而至於使人弗之視則其世道之甚下也爲何如哉此予於存禮之詩不覺深爲之喜而繼之以嘆也嗚呼使自一鄕達之於一邑自一邑達之於一州自一州達之於四方咸有如存禮者焉則詩之道庶幾其復古乎予𨿽不能詩而論詩頗謂有一日之長因愛存禮之作不待請而自爲序之非深於詩學者殆未有以知予意之所存也

藥房樵唱序

序曰藥房樵唱者吳公文可所著之詩也夫詩在堪輿間無纎弗囿無鉅弗涵太極陰陽之化物則民彛之懿煙風月露之形河山艸木之昭气候燠寒之更毛羽鱗介之蕃治亂興亡之著夭壽死生之變可疑可存可悅可愕可感可慨外觸乎物內發乎情情至而形於言言形而比於聲聲成而詩生焉譬之气至簧鼓神合自然機搖弩發道契沖漠上自王公卿士下逮小夫編甿率藻暢於襟靈一導揚於隠伏大而朝防燕享被之歌小而委巷深閨見諸譎諌𨿽位號之或殊而情衷之無異商周之隆斯義爲盛漢魏以來古意漸削下沿唐宋之間而得之者蓋鮮矣於是吳趨楚艷而哇淫之詠汨焉牛鬼蛇神而誕幻之事彰焉霆飛霰擲而粗厲之文布焉胡唄梵吟而忽荒之趣見焉傖言粵語而俚鄙之防形焉鶯支蝶卉而畱連之思滯焉詩道亦幾乎熄矣公嘗與濂劇論至斯爲之彈指三嘆蓋公以雄逸之資濟通明之識著於篇翰防仿風雅鼓動江山之气發揮造化之微味酒於周廷襲懸黎於梁苑雕龍彩鳳不足爲之麗衝飈激浪不足爲之豪其淒婉也則孤猿夜號松露初滴其雅馴也則冠冕佩玉儼趨廊廟由其才無不兼所以體無不備世之讀者如入圃而覽明月木難之珍如登昆丘而覩天禾肉芝之貴誠可謂擅名制作之林競爽藝文之塲者已如濂不敏年逾四袠學廢三餘精神遐漂無永寧之夢金石相宣乏荊潭之情景伯之舌徒存文通之筆已失顧念疇昔獲陪杖履濯纓雙溪之側漱齒靈源之上攀蘿月以夷猶撫檆云而舒嘯公時吞吐羣機陶鎔庶彚珠玉隨風冰雪在口人爭傳於秀句價欲等於兼金柰何稍歷星霜遽分今古𨿽瀼西之室遺迹未寒而遼東之鶴一去不返尙忍言哉尙忍言哉公之子履與其門人黃琪編輯遺藳鍥之文梓乃緣世契之深逺以首簡爲屬嗟夫玉光劍气直出人間麟角鳳毛終爲世瑞蕭功曹之新章不泯李奉常之妙什宜傳此理之常無足疑者第以疾疢相仍文藻衰落無義山之雅制序漫叟之雄篇姑綴蕪辭以信微臆云爾公諱景奎文可字也婺蘭溪人羣行存諸別傳履博學善屬文尢精於詩無忝於公者也至正十八年歲次戊戌三月己亥朔契家侄金華宋濂謹序

筆記序

世之爲士者貴於立言然言不可以徒立也必依乎經史而爲之辧證𨿽或未遑竭其終始而具釋全書所以發越其光晶而疏通其晦塞者其爲來學寤疑辧惑之助而功不旣多矣乎漢魏以來藝文之流伸其獨見而成一家言者亡慮數百原其所志亦未必不由於斯道也柰何俗學紛紜而莫之有定騖髙逺者宗恍惚而談虛尙靡麗者騁浮辭而矜縟制譬諸金貝珊瑚木難火齊可珍之物出槖而紛葩升槃而回縈非不煜煜可觀也然而寒焉不足爲之衣饑焉弗能爲之食求其若菽粟布帛之濟於用者曽何如哉嗚呼獘也久矣金華侍講黃公溍以文辭冠於一代藏諸金匱勒於樂石旣已播厥中外晚又出其緒餘隨筆志之號曰日損齋筆記凢經史奧旨昧者顯之譌者訂之辭𨿽優柔不迫而難決之疑久蔽之惑皆渙然而冰釋其據孔氏之傳而以八卦爲河圖辧僧瑩之妄而知熙陵爲仁君此尢超然自得之見揆之於用殆猶布之與帛菽之與粟者歟其異可珍之物名𨿽貴而實有不足者歟非攬之於至博而約之於至精者不可以與於此歟昔者宋景文公祁嘗著筆記一編以釋俗考古雜說析爲三門而上虞李術指其瑕疵者十條近代紫陽方公明亦著筆記一百六十餘條而河南張恆時斥其非二公素稱該洽而其所失有如斯者此無他博焉而不及精之故也嗚呼若公之此書然後庶幾無遺憾哉所可惜者公之胸中所存宜不止此而耄年之加厄於求文者之膠葛竟不能有以盡筆之也𨿽然味滄海者一滴而知醎采鄧林者一章而知材茍能因公之所嘗言而推見其所不言斯可謂善學者已濂從公遊者最久旣受此編以歸乃私序捲端寘諸篋衍而擇善學授焉至正甲午春正月望日門人同郡宋濂謹序

文憲集卷九

欽定四庫全書

文憲集卷十

明宋濂撰

傳【凡三十五章】

太白丈人傳

文中子學旣成慨然有濟蒼生之心欲尊王道推霸略稽今驗古建太平十二防與河東薛收西遊長安見隋君道經太白山息於灌木之陰有丈人自束來緼袍無表顏色腫噲肩負束芻去文中子靳十步弛擔箕踞而坐兩手搔爬眼視云漢若四傍無一人者搔已防指文中子謂収曰彼鳳頸背須埀至腰者爲誰收對曰河汾王夫子也曰其王通耶曰然曰將何之曰夫子憂世未治以防西見隋君耳丈人大笑不止文中子異之乃摳衣趨前揖而問曰丈人何哂通也豈通未聞先王之道不足以咸和萬民乎丈人曰不然也豈八殥之大利害如牛毛有非一士之舌可盡乎丈人曰不然也豈上天未欲平治天下而下不當見大卞之行乎丈人曰不然也曰三者旣非敢問丈人所哂者何事耶丈人曰嘻何子愚之甚也夫具人之體服人之服食人之粟脫使稍有知孰不欲堯舜君民哉是有道焉不可茍而就也文中子曰其道何如丈人曰道有三其上焉者燮和坤乾經緯星辰樞機四時輨轄五行執天之徳以牖帝明以達帝聰然其自任以斯道之重非人君北面而事之不復輕出出則以爲帝者師若堯之君疇舜之務成昭禹之西王國是已其次焉者以六合爲一家以四海爲翰藩以五嶽爲封鎭以元後爲父母以臣鄰爲伯仲以蒸庶爲赤子煦以深仁財以正義防以峻禮陶以至樂威以嚴刑式以庶政治天下可運之掌上然亦不輕於自試必待王者致敬盡誠而後起而佐之否則樂耕漁以終其身若成湯之伊尹周之太公望是已其下焉者仿佯局束哫訾栗斯不逺千里已求媚君門如天無路可陟俯伏闕下魄遁神疲閽隸見訶不敢出气此不自重惜而徇時射利者之所爲若齊王之門操瑟而售者是已今子之西來也欲爲君疇務成昭西王國乎欲學伊尹太公望乎抑欲同售瑟於齊王之門者乎子須麋具在寧不知所自處也且子獨不聞之三家之市有處子焉必待行媒始相知名又必待納采問名納吉納徵請期親迎而後始成昏不然是奔也𨿽國人皆知賤之矣子今負防而干進恐與不待聘而奔者無大相逺也況隋君天性沈猜不悅詩書廢棄學校殺戮元勛溺寵廢嫡惟婦言是用惟刻薄毒痡之法是崇是嗜蕭墻之禍起在旦夕子尙欲行王道乎言暴虐於湯武之世必見誅談仁義於桀紂之朝必見黜何也時不同也子如解吾言卽請東轅毋西向不然子其行哉文中子曰丈人之論至矣通何敢不敬承明訓然竊有疑焉願丈人卒教之也昔孔子大聖也車轍環於諸國棲棲遲遲如喪家之狗至再逐於魯削迹於衛窮於齊圍於陳蔡而卒不悔者誠畏天命而悲人窮也今丈人教通以不仕然則孔子不足法歟丈人曰是何言與是何言與在孔子則無可無不可下孔子一等則可其所可不可其不可子自視其孔子耶抑下孔子一等者耶昔魯男子善學柳下惠者蓋以其不可而學其可也予聞子嘗受書於李育學詩於夏琠問禮於關子明正樂於霍汲考易於王仲華而其知顧出魯男子下予竊爲子不取也夫不察時而冒進謂之瞽施之不當其可謂之愚不度徳量力而彊行謂之固枉已從人謂之賊淪溺儃回而弗止謂之淹瞽則不達愚則不周固則不變賊則不正淹則不振是五垢者子皆躬蹈之宜乎有疑於予予去子矣予去子矣丈人言畢負芻而行文中子面如死灰逺望丈人南行不見其背目猶不暫捨薛收進曰夫子何慕之深耶收聞不合先王不順禮義謂之姦言𨿽辯君子不聽彼丈人不過姦言而辯者爾初未聞先王之道夫子衝冒風露跋涉而至此終不因其說而中返乎文中子遂行至隋隋君禦太極殿文中子以太平十二防上之隋君下公卿議公卿多不悅文中子退而嘆曰丈人其至人哉於是賦東徵之歌而歸著續經數萬言君子曰甚哉出處之難也以河汾之賢操經綸之具施之天下何不可者而丈人方詆其自售防防不恕況其下者乎甚哉出處之難也

雜傳九首【有序】

婺爲浙水東大郡自昔人物多出其中載諸史冊者旣或謬誤而不載者又將湮沒無聞濂竊病之欲分道學忠義孝友政事文學卓行隠逸貞節八類作先民傳以示鄕之來學荏苒沈屙竟不能遂志近幸少瘳因自劉滂而下得九人皆史官之所略者謾敍其大槪而附以贊辭俾侍史錄寘別稿俟他日書成卻隨類以附入焉傳直書名而不諱者蓋史法當爾也南山樵者宋濂自引

劉滂傳

劉滂字徳霖武義人滂自少誦說能屈其師與浦江梅執禮同遊學人士多傾下之號東梅西劉中大觀已醜進士第調新昌縣令縣在豫章山中俗嗜鬭令到官輒移病去以他吏攝之滂臨以誠未幾稱治𨿽傍邑訟不能決者乞從滂決之豪鄒氏橫裏中挾貴婣誣人死滂捕致械治之部使者爲請不聽卒傅以法投豪於相州蔡京與滂祖爲布衣交滂至京師京曰吾故人有孫耶除詳定勅令所刪定官欲挽滂爲黨防常瓌書詩屏間京疑其訕已屬滂求其迹且遷官滂笑曰此胡爲及我哉京聞之不悅滂亦拂衣去坐是不調者十餘年靖康初詔除太常博士不拜建炎中上問人才於近臣學士詹又給事中汪藻舍人李公彥皆云滂可用用滂知建昌軍建昌舊守多懦夫威權不立兵習悍驕邀求無度滂至一以法繩之兵不勝其忿持防入市掠人物卽拒者刺傷之滂捕系追償兵遂爲變滂及母妻皆死時紹興甲寅七月三日也滂卒時年五十六其妻湯氏侍姑側兵及身猶不去竟遇害建昌人聞滂死皆慟哭失聲逾期父老猶防佛祠哭之有欲絕者且千里以書弔其孤朝廷旣誅始亂者復用禦史言褒滂爲朝請大夫官其一子墉滂好學善屬文與人交終始如一聞有急傾財赴之居官嫉惡如仇毅然不可回奪以及於難云贊曰劉氏初居七閩五代之季有汝明者遷永嘉之荊溪生四子焉孟與仲隨父居季移三衢幼曰器來徙武義滂之六世祖也荊溪之顯者則太常少卿安節給事中安上入河南從伊川程頤遊所學甚粹人稱二劉先生武義之顯者世有其人其登進士第則自滂始而通判楚州嘉成甌寧宰三傑繼之後來者復接踵而起多以善政聞歲時燕饗軒蓋繽紛靑紫間錯當時以爲盛事然君子之論則在彼而不在此也

鞏丰傳

鞏丰字仲至其家鄆之濵城渡江卽所寓上斷爲武義人曽祖燾祖庭芝皆左承議郎庭芝世號山堂先生者也父灋鄕貢進士前此科目相傳七世矣丰學敏而早成自童丱時前輩源緒古今音節事之因革總綂如注水千丈之壑迎前隨後宿艾駭服以爲積數十年燈火勤力聚數十家師友講明猶不能到也時新迪義理之學艸茅士震於見聞多矜露忲狃至他文史言論儒之藝業又昧陋傎倒莫知幅程獨丰抑縱開闔條防品彚應變不迫富若素有著之於文無險怪華巧而以理屈人片辭半牘皆淸朗得言外趣尢工爲詩多至三千餘首淳熙辛丑以太學上捨對防髙第教授漢陽軍代還舊比皆自學入館有不善之者才授江東提刑司幹辦公事遭母喪免又授浙東防攺法本路人不許爲監司屬官遷幹辦福建帥司公事以格知臨安縣政尙寛簡吏民信化刑罰衰息防其友爲學官丰勸拔滯淹士坐此食宮觀祿久之始提轄左藏庫復以宮觀罷已而又授宮觀而丰死矣嘉定丁丑正月晦日也年七十丰旣挾奇才人謂宜居館閣中祕不應徘徊下列日望其升益顚僕不起故聞其死多傷之而龍泉葉適痛之尢深丰性質易無岸谷然有以自負命云侶月跨越汗漫浩乎不可挽暇日輒載一壺獨行田野不問岐路抵暮而返去家二里有龍門峽登眺徜徉慨然曰此可以止矣仕𨿽不顯無幾微見於顏色云子二人積耕皆爲儒贊曰武義之有鞏氏自庭芝始初庭芝登元城劉安世之門以道學爲東平倡弟子受業者恆數百人及其來遷也以所學化導如東平故武義人士知尙義理之學亦自庭芝始至丰又從東萊呂祖謙遊於是中原文獻麗澤淵源萃於一門矣嗚呼懿哉

葉秀發傳

葉秀發字茂叔其先由括徙金華爲金華人秀發師事呂祖謙唐仲友極深性理之學以餘力爲文輒擢慶元丙辰進士第弟子慕之從其學者歲至數百人初授福州長溪簿丁父憂而歸服除轉慶元府學教授秀發嘗著論語講義發越新意以誨諸弟子且曰聖門授業之源無過此書然義理無窮倘一切沿襲舊說吾心終無所得若欲見諸行事是猶假他人之器以爲用用之於已且惴惴焉不以爲便況欲假人乎哉時鉅儒樓鑰史彌鞏婁昉鄭性之楊蕳袁燮皆器秀發與之交而於蕳問難尢切每至日昃忘食蕳自謂有所啟發得邊詹顧葉四子爲喜葉蓋指秀發也秩滿關陞循從政郎建寧府政和令丁母憂服闋調安慶府桐城丞金人犯蘄黃二州桐城爲鄰壤萬目睽睽不相保騎兵將迫家人號泣求避秀發叱之曰此正臣子竭力致身之日𨿽死何憾茍先去之如一邑生聚何修城浚濠日爲備禦計防金人使諜者至秀發擒之亟斬於城門以徇金人計沮不得近邑賴以完事定制閫忌其功不自已出上其擅斬非法降迪功郎未幾以敍攺合入官授宣教郎知徽州休寧縣俄以前事論奪秀發退居餘十年無一毫觖望意獨憤李誠之之死上書頌於朝初誠之守蘄蘄陷一城士卒皆戰死無降者誠之亦望闕再拜防劍自剄議者不錄其忠反咎其不能全人故秀發不平而訟之言辭朗烈聞者嗟嘆史彌逺當國人有自桐城來者彌逺以秀發事爲問其人歷言撫綏安定之詳且謂某等得保首領至今皆葉桐城之賜不然已無桐城久矣彌逺頷之從容問參知政事宣繒其言同彌逺嘆曰幾失賢矣卽日起發擢知眞州楊子縣轉奉議郎差監都進奏院越七日僉知髙郵軍髙郵爲淮東繁治時尙繹騷弗寧秀發上五防一曰防海道二曰審邊城三曰擇武守四曰練軍實五曰畜財用而以正人心作士气爲之本言多聽髙沙三十六湖水髙而田下隄防不固則千里一壑民且無稼秀發建石埭以疏水勢瀦泄有恆無干溢之病其後馬光祖來爲守行埭上思秀發功建堂樊梁之隄以祠焉尋轉承議郎疾作上書乞致仕特陞朝奉郎已而疾甚力劾去貪墨吏人勸其何自苦如此秀發曰不可吾死後彼必殘吾民以逞同列來問疾整襟對坐惓惓以究心邊事爲祝無他言其忠義出於天性至死不變如此紹定庚寅九月卒年七十卒之日惟遺書籍數篋獘衣一襲至無以爲斂當屬纊時民夢秀發擁髙牙大纛入嶽祠民疑其爲神遂肖像而祠其中云秀發夷險一節臨事惟可以義動不可以勢利刼澤物之心則若饑渴然居田裏日有犯私鑄者縣令趙善琛欲重其刑而連坐之秀發曰刑一成而不變君子所盡心焉縱姦固失傷善亦豈爲得哉善琛爲之止有悍戾者日嗜鬭富人嫉之欲以嘯聚之名寘於法秀發白於郡守鄭如剛曰血气之爭則有之嘯聚則未之聞也民因得不死秀發卒後累贈朝議大夫學者尊之曰南坡先生所著書有易說周禮說論語講義及詩文行於世子夢擇孫振祖皆出仕能以淸白世其家云

贊曰濂嘗讀國學進士王若訥記秀發桐城斬諜事未嘗不流涕而嘆也當金人陷蘄士大夫析圭儋爵者或納欵賣降之不暇有若秀發者官僅一丞耳則不顧妻子嬰城固守法宜在所褒嘉顧以擅斬而罪之果何道耶譬有丈夫焉居深山中盜欲舞刀劍敓其財先遣遊偵以察虛實其怒殺偵者丈夫乃不責盜而責可乎不可也國之政如此將何以致乎治耶宋自是而微矣嗚呼自古當季世變白爲黒倒上爲下若斯之類甚眾人所不能堪而秀發安之抑賢矣哉

諭偘傳

諭偘字伯經義烏人其從祖良能與兄良倚同入太學又同登紹興丁丑進士第其季良弼亦太學生晚以特科補新諭尉皆以文學稱而良能最知名偘蚤從良弼學繼受經於永康陳亮復由太學諸生登慶元己未進士第調宣城尉有境外盜狙入尉界內偘立執之歸於府府帥臣丘崈異之乃立所由尉庭下曰盜逃出境尉不執闌入境他尉乃執邪所由尉震恐開禧丙寅金人犯淮府檄令尉二人餉軍由歷陽達鐘離鐘離乃敵衝要法當以重兵防糧防不滿千人令畏縮不敢前偘奮不顧難諭鄕長老召募足千數卽行道經含山有敗兵回揚言於眾曰我曹潰矣將以糧資敵乎弗去懼殱耳民愕視亡防將逃偘曰事急矣乃命弓率執大斧而前曰設遇敵尉必先死職也終不負國汝未必死乃負尉耶欲去視吾斧民不敢動卒致饋於濠糧有羨眾謂尉宜得偘悉歸於公府遷慶元府觀察推官丁父憂不赴調隆興府觀察推官眞徳秀來爲帥素知偘能文見偘與屬吏迎道左爲之攺容思論薦之未薦徳秀去偘乃以選入爲宜春丞宜春地接贛吉吏珥筆成風民善訟偘爲人怦怦諒直聽必以情民退無後言凡訴臺部者必曰得宜春丞一聽死無憾居久之由承直郎攺奉議郎僉書鎭南軍節度判官聽公事攺章服尋陞朝奉郎初偘久從諸老遊幕中多新進少年議論雅不合偘嘆曰吾發已種種寧能與翩翩小兒較短長哉遂請祠而歸築室夫人峯下曰蘆隠若將終焉嘉熙丁酉九月年八十四卒子二人宣子武子偘性豪談論今古輒目光如炬气軒軒出鼻間人莫能抗尢長於文辭通直郎杜防嘗稱之曰質而不俚華而不靡憤而不激怨而不懟不以食膾炙爲美澹乎其有味不以刺文繡爲工黯乎其有光其感時念故推物類情抑揚離合必窮其源以揚其波其不合於律者鮮矣君子以爲知言當乾道淳熙間朱熹呂祖謙陸九淵張栻四君子皆談性命而辟功利學者各守其師說截然不可犯陳亮倔起其傍獨以爲不然且謂性命之微子貢不得而聞吾夫子之所罕言後生小子與之談之不置殆多乎哉禹無功何以成六府幹無利無以具四徳如之何其可廢也於是推尋孔孟之志六經之旨諸子百家分析聚散之故然後知聖賢經理世故與三才並立而不廢者皆皇帝王霸之大略明白簡大坦然易行人多疑其說而未信偘獨出爲諸生倡布磔綱紀發爲詞章扶持而左右之使亮之門惡聲不入於耳髙名出諸老上皆偘之功也已而亮爲世議所扼當路必欲擠之死地凢再下詔獄偘與同志生極力營解幾陷羅織遂脫亮於萬死一生之中亮顧偘曰生死而肉骨也人多義之偘所著有隨見類錄二百卷蘆隠類藳五十卷首論六經之功用雲從弟南彊

南彊字伯彊自幼負奇气父直方以與陳亮類俾從之防時著錄牒者嵗數千百人南彊周旋其間獨能探深索隠語移日精鋭鋒起亮曰諭伯彊文墨翰議凜然可畏也慶元乙卯戊午連貢於鄕未幾入太學中監舉月書率占前列上禮部皆不得第嘉定庚辰俛奉南廊對授邊功部臨安府富陽縣尉轉修職郎南彊創射樓補闕卒額時其練習春秋則都肄府中徽幟精明行列整肅夐出他縣上縣民譚甲與丘乙哄譚女以癇死誣丘驚跌所致挾王丙爲左縣以命南彊南彊召譚與王列於庭且詰譚曰汝以病死女誣人汝不吐實將坐汝譚色動顧謂王曰汝嗾我也亟袖案白上言抵譚罪境內多盜販舳艫尾相銜不絕徼卒與豪猾爲市弗可敗南彊一切禁捕𨿽犯權勢貽怨讟弗懼也寶慶初禮部侍郎眞徳秀以言事去廟堂風京尹迹其所至欲並以爲罪徳秀舟過富春江南彊亟見且賦詩爲餞人皆壯之轉承直郎處州縉雲丞未上紹定庚寅三月卒年七十一南彊讀書不爲口耳學必欲見之實踐每至名義可喜事擊節慷慨謂戾契可致初當路欲排善類指陳亮爲根煆煉刺骨罪且不測門人畏其威焰噤不敢出聲南彊義形辭色貽書誚責言先生無辜受罪將賫恨入土吾曹爲弟子當怒髮衝冠乃影響昧昧是得爲士類邪復走東甌見葉適備陳寃狀適曰子眞義士也卽秉燭爲作書數通南彊又持走越袖見諸臺官誦言無忌卒直亮之寃南彊爲人不立崖岸而見義勇爲聞朝廷行一善政輒昂首吐气或有司苛虐彈指長吁終日不樂暇時旅肴設醴與賔友握手劇談日至再三不倦爲文善馳騁下筆輒數千言不繩削而自合大篇短章恣人取去往往不甚愛惜惟梅隠筆談十四卷尙存子二厚祖埜埜業進士

贊曰自道廢民散師弟子之義缺平居則繆爲恭敬視其影或不敢踐一逢患難輒反目若不相識然甚者至更名他師使偘與南彊見之必將唾去之矣傳曰民生於三事之如一惟其所在則致死焉其偘與彊之謂乎

樓大年傳

樓大年字元齡義烏竹山里人父伯寛由太學入官授江陰縣尉轉知無爲軍襄安鎭以終大年從鄕先生徐傐防傐實朱子弟子故大年長於性命之學登嘉定癸未進士第調迪功郎池州靑陽縣尉丁內外艱服除監嘉興府袁部鹽場尋知嘉興靑龍鎭該慶壽恩循從事郎嚴州遂安縣令差兩浙西路提刑司幹辦公事兩易監行在防子庫同列以侵欺被劾惟大年獨免攺宣教郎知隆興府南昌縣爲治先教化建利去病若嗜欲然縣民夜行爲讎家毆死事覺賂其甥來就辟甥自陳殺民狀甚悉大年疑之亟命丞往驗丞受賕使焚屍以滅迹大年怒聞於府屬錄事覆實錄事復受賕如丞大年正色抗辧錄事爲引去上之憲臺令觀察推官重讞事始白民敬之生爲立祠遷奉議郎通判吉州提防刑獄李迪以大年防愼命錄一道滯囚大年隨重輕而疏裁之抱成案就迪言咸聽未幾攝郡事江東大姓查氏以父遺書據幼弟資產幾六十萬弟長訴之縣州歷二十年不解迪曰非淸白吏如大年者不足以究此以其事下大年舉張詠決子婿爭財故事爲例命歸其弟人以爲允嵗終吏以公帑錢粟羨余來白曰此公券內物前官具有例大年斥之以助軍餉及周宗室之囏厄者皆舉手加額而退換承議郎領戶部犒賞所主管文字尋陞朝奉郎寶祐甲寅三月卒於官年七十子一人三畏大年襟度灑落如晴空皎月一塵不染然在官洞察民隠脫有理未安者必反覆沈思終夜不寐所見一定屹如砥柱不移𨿽壓以權貴人之勢弗回也及解印綬去攀轅臥轍者綿亙十餘里或者以爲無愧古循吏云初理宗降訓防謹刑二詔大年摭古之可法戒者二百事疏之號銘心偶錄藏於家

贊曰濂嘗過竹山問大年子孫無恙獲拜其遺像臒然一儒者爾而其剛烈之气則常信於萬物之上人果可以貌取之哉自夫道學不明士喪其所守𨿽以魁梧奇偉之夫考其行事脂韋自媚如女婦之畱髯鬛也其視大年何如哉大年受學徐傐與聞濂洛關閩之學其所養充矣此所以夐然獨異也學之所系於人者有如是哉

許子良傳

許子良字肖說東陽人姿稟卓犖幼誦書一覽通大義及壯馳騁經史精文辭尢長於科目之學抽關啟鑰得言外意生徒欣欣從之旬月間輒知爲文肯綮嘉定丙子以詩賦魁江東漕司試禮部不利嘉熙戊戌始登進士第年已五十餘矣調余姚簿未上用宰相喬行簡薦監鎭江西酒庫前此贏羨率自入子良不納一札以上歸公家官吏相顧駭嘆淮東轉運司辟主管帳司瀕江有蘆場三十里所民資其利守邊吏議淸野欲悉削去子良諌之止遷知晉陵縣版籍紛亂官賦多放失諸司督逋急如雷電吏竄匿殆盡前令以不良去子良爲稽逃亡考隠漏催科定繇條緒粲然沿江制置司辟準備差遣俄監安溪酒庫攺宣教郎知都昌縣庫藏赤立子良節縮浮冗兩年之間供輸遂有餘豪右設詭名以欺租賦莫敢何問子良列其主名揭於市復從而一之豪右慙憤陰圖中子良無隙可乘而止沿江制置司辟幹辦公事轉承議郎通判和州攺江州差幹辦行在諸司糧料院子良當輪對不欲立異惟取廷臣所言有關天命人心之大者重陳之不泛不激上爲首肯再三未幾有防俾閱滯獄八十餘子良爲繙案一一讞之𨿽累歲不引決者一旦曲直皆白進太學博士請外出知饒州以臺疏罷主管成都府玉局觀磨勘轉朝奉郎知嶽州復轉朝散郎攺知臺州獘蠧相仍負上供錢三百餘萬子良節縮如都昌凡典例所宜得者亦謝去居半載郡計裕如子良聽訟據案與兩造相爾汝以察其情情旣得卽決遣之吏袖手旁睨具文書而已同僚與吏無所容其私皆忌之吏白每歲以錢折米二萬斛子良又不許而禁卒有不便者於是嗾其毆獄吏以撼之且相與出危言子良知墮其計卽委印出關去事上降兩官賈似道開閫荊湖辟主管機宜文字且爲辧其非辜敍朝散郎事有難處他人不能寘筆者經子良議定人無異辭景定庚申三月卒於沔川年七十五子良翛然如鶴風致孤鶱性淸介不同俗與人交極尙風義赴急扶顚斧鉞在前弗暇顧然剛腸嫉惡或面折至發赤世多樂軟媚見其論議激烈望風嚴憚不知其襟懷夷坦無纎芥含茹意居官務抑豪彊凢武斷於鄕者悉刑之事其長懇懇欲納忠縱嬰其怒不避知都昌日方嶽來爲郡嶽面目嚴冷人不敢仰視子良數爲抗辧且曰侯自我得之自我失之𨿽獲罪無恨嶽初怒甚已而察子良忠亮反剡薦之子良生平奉養甚儉𨿽列膴仕蕭然如寒士客至啜茗淸談饑則煮餅而已子良子四人伯繼仲立最良

贊曰黃夢炎有云子良之爲人其平如砥其直如其堅剛如百鏈金其孤峭如危壁千仞江萬里亦云蒼古勁嶷不知四方復有何人文學政事當推子良爲第一吳子良亦云鏡明而衡平子良以之無愧於淸白吏王萬者也子良何以得此於人哉非眞卓然有立合於詩之柔不茹剛不吐者未必能致於斯也嗚呼賢哉或者以子良從似道辟爲白璧蒼蠅之玷知人之道帝堯亦難之而顧以此尢子良邪其求全也甚矣

葉由庚傳

葉由庚字成父義烏人伯祖維芑祖維休連擢進士第父蓁字實之以世科累遷太常寺主簿輪對言中書政本宜淸心正已以求賢爲務時宰不樂攺軍器監丞差知荊門軍建堡柵開溝洫搜練民兵人思奮厲防京西帥幕建議築城東兩山之巓蓁以山無水泉且非敵路條其不便者六制置使趙方主先入之說不從蓁嘆曰敝民誤國寧有避耳遂解印綬去有旨除防路轉運判官俄復予祠尋差知武岡軍未上而卒由庚生而口喫嗜讀書從周大亨習春秋爲舉子業試有司不中遂絕意進取時丹溪徐傐倡明考亭朱子之學四方人士多集其門由庚執經從之傐授以中誠仁命性心六字之說由庚早夜磨礪探窮經旨驗之於躬行期凝合而無間傐謂人曰成父從傐最久靜願無他好講學意趣殊深吾道爲有所托矣遂以通名其齋居且戒之曰心體之流行卽天運之流行也無乎不通而塞之人其物矣由庚佩之終身金華何基王栢皆宗朱子學次第相傳逺有端緒皆慕由庚造詣眞切相與貽書辧析至無虛月基疑周子太極圖補先天圖之未備其辭多雲云由庚則曰太極圖與先天圖實相表裏固不待預見先天圖而暗與之合先天有圖其辭已具於大傳說卦中亦不待邵子別爲論議而後明況先天乃伏羲所圖無非法象自然之妙太極乃周子自出心思擬形畫像而爲之者先天圗當作先天圖觀之太極圖當作太極圖觀之圖𨿽不同而其理則未嘗不一也若曰周子之爲圖盡在於修之一言使學者可以用功謂之隨時立教至是益備則可耳切不可謂陰有以補先天圖之未備也先天圖自太極生兩儀加倍而爲四八以至於六十四左自一陽而六陽右自一陰而六陰自然生生不窮皆是天地本然之妙太極圖止於四象以爲火水木金卽其中以爲土說至五行輒止各有其義未易優劣正不必將先天圗比並參較也栢以論語屬詞聨事集爲魯經章句而以大學中庸孟子爲之傳已整比成捲質之由庚由庚則又曰記錄之書非經體也移易固未爲不可第論語乃孔子之微言與他記錄者實殊非可以緒分類合也南軒張子以程子之意類聚孔孟言仁朱子猶恐長學者欲速好徑之心滋入耳出口之獘又況孔子之言誠有不可破壊者以今第一卷

首條子溫而厲威而不猛恭而安類爲夫子出處若入門人記孔子徳容之盛未爲不可第二卷

首條堯曰至公則說乃弟子於終篇特記聖學之傳以著明二十篇之大旨與孟子篇終歷敍道統同一意亦恐不但思古傷今而已也今欲尊四書爲魯經惟以孔子格言大訓與問答之語爲經門人所自言及子思孟子之書爲傳則庶幾爾夫欲尊之曰經者以其大公至正爲萬世常行之道不可下同諸子並稱不必類合而經始尊也基栢皆深服其言由庚於講切義理不立異不茍同虛已精索必求眞是之歸𨿽十往返不厭然其爲人端重寡言笑燕居謹獨盛服不去身暑月則冠云巾衣素紗深衣終日澄坐四時之祭豫戒內外祗事具饌必丰潔防幣必署名封識如期行事命弟子爲儐贊奠獻告廟成徹俎而退則以餕余饗宗人若冠若昏防亦皆遵朱子家禮問道考徳者戶外之屨常滿其誨學者曰古之人知行並進聞一善言見一善行未之能行惟恐有聞若纒蔽於文字間待其知至而後行是終無可行之日也人以爲名言縣大夫過門問政多以謹義利之辧及視民如傷告之邑民陰被其賜部使者蔡抗及郡守趙汝騰趙孟傅先後具書幣請由庚攝麗澤書院山長𨿽皆力辭而名聞益顯婦人女子亦知其爲修身踐行之士也前至元己卯五月年七十八卒無子以族子遐孫爲後平生不務著書𨿽研濂洛諸家之說以教人僅有論語纂遺若干卷詩文若干捲瘦叟自志一卷藏於家

贊曰婺傳朱子之學而得其眞者何基則受經朱子之髙第弟子黃榦而黃栢則基之門人也至若徐傐親承指授於朱子而由庚從傐遊者最久又盡得其說焉及傐旣沒由庚與基栢遂以道學爲東南倡評者謂基深潛衝澹得學之醇栢通睿絕識得學之明由庚精詳暢達得學之通考其一時化迪之盛入其室者殆如春風和气之襲人從容一言之加輒晬面盎背而鄙吝爲之消盡嗚呼何其盛哉九京可作濂當爲執鞭焉

吳思齊傳

吳思齊字子善處之麗水人祖深有奇才永康陳亮以子妻之遂來家永康父邃武學博士官至朝散郎知廣徳軍思齊少頴悟仿邃爲古文卽可誦季父國子監丞天澤器之悉授以所學遂用辭章家知名尋由任子入官監臨安府新城稅鎖防試漕司中舉上禮部不利後從常調爲嘉興縣丞防令以言去攝縣事縣獄多畱系思齊坐獄戶讞問凢株連疑罪悉簡出之死刑多平反事有檢覆得實郡首吏持之上下承望不敢動亟聞部使者黜之郡有盜殺其黨於貨獄蔓延不決下思齊議思齊曰盜攘盜貨與民殊科獄久不斷者由吏教囚以贓累民爾若正其殺人罪置寄贓不問則得矣慮囚者如其言民有育人之子者恆出入父母家一旦忽不知所往其父訟求之思齊召其母至庭一訊而情無隠卒白其事提防刑獄洪起畏辟思齊類曰吏或謂通籍可立致思齊曰斂怨以干祿非防之上也辭尋監戶部犒賞酒庫起畏時守鎭江復檄入幕府起畏議築城思齊諌曰京口以長江爲天塹城之何爲卽城徒厲民耳其役遂輟賈似道喪母上將以太常鹵簿臨其喪禮部侍郎文及翁欲上疏言懼禍且中止思齊曰叱嗟而母婢也公不可黙也未幾遷饒州節制司準備差遣監察禦史兪浙以論謝堂出爲太府少卿畱夢炎當國言堂有勲籍浙劾之過思齊曰公宅百揆畏勢家而屈臺論天下其謂何似道丞相堂貴戚力能生殺人思齊以小官中其諱惡不虞宣泄人爲危之而思齊弗顧也俄不願仕請監南嶽廟流寓桐廬婦翁方登嘗知饒州以思齊賢每謀以自近思齊不樂依婦勢避去性好施與兄弟孤女無歸者嫁之比鄰免女欲殺者食之死無以斂手足者棺之宦遊十年田無半畮之增後值宋攺物家益艱虞至無儋石之儲有勸之仕者輒謝曰譬猶處子業已嫁矣𨿽凍餓者不能更二夫也中遇寒疾耳失聽交遊苦其聾語未畢馳去獨婺方鳳粵謝翺睦方壽劇談每至夜指畫手書傍觀咄咄而略無倦意先墓在麗水不能數歸省歲時必遙望隕涕因自號全歸誓不失身以病父母也思齊天性眞慤𨿽行人所難坦然不見崖異止知有是非不知有毀譽禍福學者尊其行爭師之方鳳評思齊之爲人如徐積陳思道君子不以爲過大徳辛丑年六十四手編聖賢順正考終之事曰俟命錄錄成賦詩別諸友遂卒臨卒神明湛然無怛化意所著書有左氏傳闕疑擬周公瑾平荊州碑魏司馬孚贊防杜詩集陳亮葉適二家文選又仿眞徳秀文章正宗輯宋一代詩文卷帙多未就子三人翼之拱之成之拱之蚤卒

贊曰濂逰浦陽仙華山問思齊舊遊處見其石壁題名尙隠隠可辧故老云思齊與方鳳謝翺無月不遊遊輒連日夜或酒酣气郁時每扶攜望天末慟哭至失聲而後返夫以气節不羣之士相遇於殘山剰水間柰之何而弗悲若思齊者其知事君不以存亡貳其心者歟士有哀思齊者云睨碣石其如捲兮鉅海簸而不移其言信矣哉

謝翺傳【附】

謝翺字臯羽福之長溪人後徙建之浦城父鑰性至孝居母喪哀毀廬墓終身不仕通春秋著春秋衍義左氏辧證傳於時翺世其學試進士不中落魄漳泉二州倜儻有大節防丞相文天祥開府延平長揖軍門署諮事參軍聲梁楚間己復別去及宋亡天祥被執以死翺悲不能禁隻影行浙水東逢山川池榭云嵐艸木與所別處及其時號相類則徘徊顧盼失聲哭嚴有子陵臺孤絕千文時天涼風急翺挾酒以登設天祥主荒亭隅再拜跪伏酹畢號而慟者三復再拜起悲思不可遏乃以竹如意擊石作楚歌招之曰魂朝往兮何極暮來歸兮關水黒化爲朱鳥兮有咮焉食歌闋竹石俱碎聞者爲傷之然其志汗漫超越浩不可禦視世間事無足當其意者獨嗜佳山水鴈山鼎湖蛟門候濤沃州天姥野霞碧雞四明金華洞天搜奇抉祕所至卽造遊錄持以誇人若載七寶歸者遊倦輒憩浦陽江源及睦之白雲邨尋隠者方鳳吳思齊晝夜吟詩不自休其詩直遡盛唐而上不作近代語卓卓有風人之餘文尢嶄防峭勁雷電恍惚出入風雨中當其執筆時瞑目遐思身與天地倛忘每語人曰用志不紛鬼神將通之其苦索多類此婺睦人士翕然從其學前至元甲午去家武林西湖上前代遺老尙多存者咸自詫見翺晚明年乙未以肺疾作而死年四十七瀕死屬其妻劉氏曰吾去鄕千里交遊惟方韶卿吳子善最親不翅兄弟愼收吾文及吾骨授之韶卿卽鳳子善卽思齊已而鳳等果至與方幼學方燾馮桂芳翁登登之弟衡葬翺子陵臺南以文藳殉伐石表之曰粵謝翺墓初翺以朋友道喪盡吳越無掛劍者思合同志氏名作許劍錄勒諸石未就復爲建許劍亭於墓右從翺志也翺無子其徒吳貴祠之月泉書院云翺好修抱獨刻厲憤激直欲起古人從之遊不務譜於流俗意所不顧萬夫莫回也每慕屈平托興逺遊自號晞發子遇談勝國事輒悲鳴煩促涕泗潸然下士有茍合而气志得者憎聞翺翺自若也所著手抄詩八卷雜文二十卷唐補傳一卷南史補帝紀贊一卷楚詞芳艸圖譜一卷宋鐃歌鼓吹曲各一卷睦州山水人物古迹記一卷浦陽先民傳一卷天地間集五卷東坡夜雨句圖一卷浙東西遊錄九卷余仿秦楚之際月表作獨行傳及左氏傳續辧歷代詩譜皆未完所選唐韋柳諸家詩及東都五體詩不在集中

贊曰翺一布衣爾未嘗有位於朝徒以被天祥之知麻衣繩屨章皇山澤間若無所庇其身使其食重祿受社稷民人之寄其能死守封疆決矣翺不負天祥肯負國哉翺蓋天下之士也昔田橫不降漢防劍自剄客之從死者五百人若翺之志其有類橫之客者非邪吾聞諸任先生云

楊氏家傳

楊端其先太原人仕越之防稽遂爲其郡望族後寓家京兆唐末南詔叛陷播州久弗能平僖宗乾符三年下詔募驍勇士將兵討之端夢神人告曰爾亟往此功名機也端與舅氏謝將軍詣長安上疏請行上慰而遣之行次蜀蠻諜知之斂退者半乃詣瀘州合江逕入白錦軍髙遙山據險立砦結土豪防蔣黃三氏爲久駐計蠻出寇端出奇兵擊之大敗尋納欵結盟而退唐祚移於後梁端感憤發疾而卒子孫遂家於播宋贈太師太師生牧南旣嗣世痛父業未成九溪十洞猶未服日夜憂憤其子部射逆其志選練將卒伐羅閩時閩附南射部射深入閩匿將士絕其後部射力戰死其子三公抱父屍不去閩執之以歸牧南卒三公幽於閩半載防阿永蠻酋長黒定與閩有連語之曰殺其父而囚其子人弗爲也盍歸諸閩不答黒定怒夜以一牝馬竊載與俱歸且發兵納三公界上三公遣衛兵檄召謝巡檢謝帥夷獠逆之防濟江夷獠忽懷異志引舟岸北呼謝曰爲我語若主當免我科賦否則吾不舟濟三公怒瞠目視舟噓者三舟奔而前三公遂涉夷獠爭持牛釃酒爲謝三公翦帛系獠頸吸水噀之帛或蛇形獠伏地哀祈誓輸賦不敢反三公復噀之帛如初三公生二子寶實寶當立自以才不逮讓與實實字眞卿聞宋太祖受命卽欲遣使者入貢防小火楊反新添族二部作亂實同謝巡檢討之夜薄賊營盡殱其眾實傷流矢病創而卒實生昭字子明旣嗣世二弟先蟻各擁彊兵先據白錦東遵義軍號下州蟻據白錦南近邑號揚州昭不能制曽未幾何蟻稱南衙將軍舉兵攻先且外結閩兵爲助謝巡檢子都統謂昭之子貴遷曰蟻召仇讎而賊同气罪不容於死盍討之遂大發兵設二覆於髙遙山要其歸而擊之閩大潰赴水死者數千蟻亡入閩貴遷太原人與端爲同族其父充廣乃宋贈太師中書令業之曽孫鄚州刺史充本州防禦使延朗之子嘗持節廣西與昭通譜昭無子充廣輟貴遷爲之後自是守播者皆業之子孫也貴遷字升叔慶曆皇祐間儂智髙亂邕貴遷曰通夜郎浮防牁出其不意擊之漢制南粵之奇防也吾當報國以自效卽如瀘次於南川得暴疾將還其季父先使南川鉅族趙隆要殺之官至武功大夫徳州刺史生三子光震光榮光明光震字長卿瀘南夷羅乞弟叛瀘遣使乞師光震督兵行時閩黨宋大郎與乞弟通遏其歸道光震與戰連七日不決遣帳卒王龍間道走播趣謝都統濟師謝至武婆山見二酋縱騎橫槊馳騁若指麾其眾謝以勁弩射其一應而斃其一大憤防刃衝陣謝斫傷其首殺之卽宋兄弟也二夷懼而退因不能爲瀘患光震官至從義郎沿邊都巡檢使生五子文廣文眞文錫文貴文宣文廣字敬徳少孤仲父光榮潛謀簒立眾弗與光榮奔髙州欲借蠻兵以危宗國文廣與部將謝石近謝成忠謀奉書幣逆光榮以歸事之如初光榮復欲陰鴆文廣文廣詭爲不知愛敬日篤黃標儀盜發光震墓文廣捕斬之事連其弟理郭理郭奔髙州蠻謀作亂防老鷹砦獠穆族亦叛文廣命謝都統討夷之斬理郭戮穆獠釋其黨七人初西平猺視諸蠻尢桀黠難制文廣偕成忠夜入其柵擒獲之尋數其罪貸焉當文廣之時蠻獠爲邊患楊氏先世所不能縻結者至是叛討服懷無復攜貳封疆辟而戶口增矣年僅三十六而歿君子惜之官至武節大夫生三子惟聰惟吉惟佶惟聰字晦之七歲而孤育於母舅謝石近家石近以主少眾貳因奉光榮攝堡事光榮立日久益固位惟聰旣長光榮深忌之寘毒魚中欲加害覺之弗食光榮復爲送婦髙州紿與俱將殺於中塗謀泄弗果行光榮恚籍播州二縣地千七百里往獻於朝詔卽其地建白錦堡加光榮禮賔使光榮還惟聰率部佐出迎光榮豫置毒於茗以俟人誤進光榮啜之卽斃惟聰始親政光榮弟光明懟惟聰暮夜以兵刼之惟聰出禦光明敗奔蜀訴於部使者李獻誣惟聰謀不軌獻入其辭矯發南平諸寨兵入播惟聰憤懣不自勝大集兵拒戰敗其師事聞詔奪獻官進惟聰修武郎左班殿直賜金帶錦袍慰諭之光明因亡入閩而死居無何惟吉復作亂殺惟聰二子眾怒共誅之惟聰深懲家難禱於上下神祗誓曰世世子孫不可以權假人違此言者天實殛之惟聰復生二子選逡選字簡夫始立值徽欽二帝播遷髙宗南渡選慷慨負翼戴志務農練兵以待徵調士大夫韙之性嗜讀書擇名師授子經聞四方士有賢者輒厚幣羅致之歲以十百計益士房禹卿來市馬爲夷人所刼轉鬻者至再選購出之遷於官館給食與衣者數載屬歲大比選厚餽遣徒衛送其還益竟登進士第逡貳於選謀入閩作亂選邑邑喪明而終官至武經郎生十有三子惟軫軾最良軫字徳輿美髯長身狀貌瓌偉剛果勇決人服其能常病舊堡隘陋樂堡北二十里穆家川山水之佳徙治之是爲湘江軫初無嗣鞠軾子粲爲後晚生三子勲鼎以粲賢遂不易初議尢愛軾尋授軾堡政獨築室萬泉以終軫畜一虎馴服左右常駕以出遊人異之官至秉義郎軾字徳載沈靜寛厚孝友無間言遇軫諸子不翅若已出初先據下州世治兵相攻凡七傳至煥軫之幕官猶泳從容白曰骨肉相殘澆薄之習也上下楊其初由一人而分干戈日夜相尋孰若講信修睦復兄弟之親乎軾欣然曰吾有志久矣子爲我往說之泳至下州煥頓顙受命遂盟而還軾畱意藝文蜀士來依者愈眾結廬割田使安食之由是蠻荒子弟多讀書攻文土俗爲之大變軾官至成忠郎累贈武節郎粲字文卿小字伯彊幼授大學卽掩卷嘆曰此非一部行程歷乎必涉歷之至乃可爾長好鼓琴投壺粲母弟煇有寵於父幾奪其位粲亦欲以位讓之因猶泳言得不廢開禧二年蜀帥吳曦叛粲帥師赴援防曦誅不果貢戰馬三百黃白金鉅萬且請因曦誅大舉北伐以雪先恥上優詔答焉嘉定十二年復輸馬三百於蜀帥蜀帥以聞上益嘉之南平夷穆永忠盜據公家田粲曰穆不道犯王略吾爲藩臣可緩其死耶帥眾討平之斬永忠歸其田南平閩酋偉桂弒父自立粲聲罪致討敗其眾於滇池斬首數千級辟地七百里獲羊牛鎧仗各以千計煥違盟鈔掠界上粲遣兵誅之歸煥所掠地賦於珍州下楊平邊患遂熄粲性孝友安儉素治政寛簡民便之復大修先廟建學養士作家訓十條曰盡臣節隆孝道守箕裘保疆土從儉約辧賢佞務平恕公好惡去奢華謹刑罰論者多之楊氏居播十三傳至粲始大官終武翼大夫累贈右武大夫吉州刺史左衛大將軍忠州防禦使賜廟忠烈封威毅侯生三子價佐佑價字善父英偉沈毅自少不羣父歿以郡政畀其子文專志養母端平中北兵犯蜀圍靑野原價曰此主憂臣辱時也其可後乎乃移檄蜀閫請自效制置使趙彥訥以聞詔許之馳馬渡劍帥家世自贍之兵五千戍蜀口圍解價功居多詔授雄威軍都統制未幾復白錦堡爲播州文領郡價統兵如故蜀警又急詔價以雄威軍戍防峽價分署所部屯瀘渝間遣奇兵擊東遂以捷多遷武功大夫閣門宣贊舍人嘉熙初制置使彭大雅鎭渝檄價赴援價督萬兵屯江南通蜀聲勢北兵不敢犯孟珙宣撫荊湘余玠制置兩蜀皆倚價爲重上屢下詔褒美之價指天誓曰所不盡忠節以報上者有如皦日一日大飯羣僧價趺坐誦佛書數語而終價好學善屬文先是設科取士未及播價誦於朝而歳貢士三人云贈開府儀同三司威武寧武忠正軍節度使賜廟忠顯封威靈英烈侯文字全斌紹定中北兵始入劍文日閱士卒爲備蜀中避地者多歸之嘉熙中北兵窺江彭大雅復來徵師價命禆將趙暹帥萬兵赴戰石洞峽擊破之以功轉武徳郎閣門祗候父卒詔起文視事進武功大夫閣門宣贊舍人文移書余玠曰比年北師如蹈無人之境者由不能禦敵於門戶故也曷移鎭利閬間經理三關爲久駐謀此上計也今縱未能大舉擇諸路要險建城濠以爲根柢此中計也下則保江自守縱敵去來耳況西畨部落已爲北所誘勢必撓雪外以圖雲南由雲南以並吞蠻部闞邕廣窺沅靖則後門斡腹深可憂也玠偉其論竟徇中計後果如文言淳祐八年西帥兪興西徵發兵五千人與俱大戰者三皆捷遷左衛大將軍余玠北伐漢中文命將趙寅會兵渝上三次戰又捷十二年北兵圍漢嘉文使總管田萬率兵五千間道赴之夜濟嘉江屯萬山必勝二堡萬以勁弩射之敵不能支遂卻加右武大夫寶佑二年北兵由烏防渡馬湖入宣化宣撫使李曽伯來徵師文遣弟大聲統兵行大小九戰又捷轉左武大夫五年北兵循雲南將入播文馳奏詔節度使呂文徳偕文入閩諭羣冦內屬冦黨勃先領眾降六年拜親衛大夫以解漁城圍翦烏江寇功加忠州團練使景定間劉雄飛夏貴守蜀復江安州餉禮義山戰懸壺平而播兵爲多進中亮大夫和州防禦使播州沿邊安撫使爵播州伯食邑七百戶詔雄威軍加禦前二字以寵異之歲賜鹽帛給邊用著爲令文畱心文治建孔子廟以勵國民民從其化卒於咸淳元年贈金州觀察使元贈榮祿大夫同知樞宻院事柱國追封播國公諡崇徳生二子邦憲字仲武倜儻有大節好書史善騎射始冠授成忠郎雄威軍副都統通管州事二年閩大舉入宼破立邊諸戍邦憲出師摳之閩敗卻尋潛渡烏江步騎猝至民大駭邦憲部署諸將令曰必翦此寇而後朝食蠻聞急引退甫涉江邦憲追擊大敗閩眾於中沈斬首千級擒其首羅汝歸進武節大夫沿邊安撫使閩又悉兵寇下邑邦憲復敗之獲冦首阿鮓歷舉其罪狀而釋之閩自是懼不復出拜利州觀察使遷左金吾衛上將軍安逺軍承宣使牙牌節度使至元十二年宋亡元世祖遣使者詔邦憲內附邦憲捧詔三日哭奉表以播州珍州南平軍三州之地降十五年入朝詔襲守如故拜龍虎衛上將軍侍衛親軍都指揮使紹慶珍州南平等處沿邊宣撫使播州管內安撫使播下邑黃平壤近於荊地荊之戍將欲奪而南邦憲發其姦請復歸黃平十八年陞宣慰使十九年閩叛詔發諸道兵進討師道播而入邦憲給饋餉命將卒與之俱乃夷之累贈推忠效順功臣銀靑榮祿大夫平章政事柱國追封播國公諡惠敏生一子漢英字熙載五齡而孤二十三年其母貞順夫人田氏挈之朝京師世祖摩其頂熟視良久諭宰臣曰是兒眞國器也宜以父爵錫之賜名賽因不花授金虎符龍虎衛上將軍紹慶珍州南平等處沿邊宣慰使播州軍民安撫使賜金繒弓矢鞍勒遣歸二十四年族黨構亂殺貞順夫人漢英衰絰入奏上詔捕賊至益州戮以徇二十七年詔郡縣上計播之鄰境拒命漢英卽括戶口租稅籍進世祖大悅加播州等處管軍萬戶二十八年漢英入朝奏罷順元宣慰司升播州安撫司爲宣撫司授漢英軍民宣撫使防羅甸宣慰使斡羅思誘播下邑黃平諸寨長詐爲新辟境土以獻漢英奏復之斡羅思恚不勝誣言舊有雄威忠勝二軍思播匿弗奏請籍徵交州漢英抗言納土時已別籍矣禦史臺審覈上之詔寢其事俄拜漢英侍衛親軍都指揮使成宗卽位漢英入朝者三大徳三年詔錫漢英世守其土漢英奏攺南詔驛道分定云以東地隸播西隸新部減郡縣冗員去屯丁糧三之一民大便之二年部蠻桑柘亂湖廣行省議用兵漢英言賊勢方盛宜招諭之不聽兵出久無功竟以漢英議始相繼降五年右丞劉深討南詔道出播漢英輦運軍食無乏六年閩婦蛇節宋濟叛詔合湖廣四川二省兵徵之命漢英以民兵從甫出師卒遇賊漢英力戰大軍繼之降阿苴防乍籠賊復合拒竟大敗縛蛇節斬濟阿女而平之以功進資徳大夫賜玉帶金鞍弧矢仁宗立顧禮益厚進勲上護軍增賜金帛延祐四年黃平南蠻蘆犇叛新部黎魯亦嘯刼聚亂詔漢英宣撫之二賊降置戍而還漢英爲政急教化大治泮宮南北士來歸者眾皆量才用之喜讀濂洛書爲詩文尙體要著明哲要覽九十卷桃溪內外集六十四卷賜推誠秉義功臣銀靑榮祿大夫平章政事上柱國追封播國公諡忠宣其妻田氏亦善讀書人以爲難能無子以弟播州招討安撫使如祖之子嘉貞嗣嘉貞至治二年來朝英宗賜名延禮不花累官資徳大夫湖廣行省左丞沿邊宣撫使嘉貞卒子資徳大夫播州軍民宣撫宣慰都指揮使忠彥嗣忠彥卒子資徳大夫紹慶珍州南平等處沿邊宣慰使播州軍民安撫使侍衛親軍都指揮使元鼎嗣元鼎卒無子田氏以如祖季子嘉議大夫湖廣行省參知政事播州沿邊溪洞招討使城之子鏗嗣入我國朝鏗遣使內附授以播州宣慰使實洪武初年云

史官曰播州本秦夜郎且蘭西南隅故地夷獠錯居時出爲中國患楊端借唐之威靈帥師深入遂據其土五傳至昭嗣子中絕而貴遷以同姓來爲之後又三傳至文廣威詟徳懷而羣蠻稽首聽命益有光於前人又三傳至選畱意禮文尊賢下士荒服子弟皆知向學民風爲之一變又二傳至粲封疆始大建學造士立家訓十條以遺子孫其子孫亦繩繩善繼尊尙伊洛之學言行相顧一如鄒魯之俗昔之爭鬭攘之亦幾乎熄矣何其盛歟嗚呼楊氏以一姓相傳據有土地人民侈然如古之邦君由唐歷五季更宋涉元幾六百年穹官峻爵珪組照映亦豈偶然之故哉蓋詩書之澤涵濡惟深頗知忠藎報君之道或天有以相之歟楊文公大年所行貴遷之先人誥辭其中書令業則曰向事僞主當朕親徵爰屬危機能傾丹欵其鄭州刺史延朗則曰奮身軒陛效命疆陲均甘苦而得士心袵金革而從王事以此觀之其功在國家澤被生民可謂厚矣世奕光榮而弗絕者𨿽本於天其亦有以也哉其亦有以也哉

劉彬卿傳

劉彬卿名文質彬卿其字也姓劉氏其逺祖仁贍仕南唐以忠節著子孫居袁者遷於豫章今爲豫章人彬卿讀書不泥章句務在躬行年逾三十擔簦走燕都燕都貴人一見爭相引重薦爲太師國王府儒學正陞教授皆不赴除承懿寺照磨曽未幾何攺繕工司照磨貢新面上京彬卿旦夕視惟謹諸司同行者以入雨紅腐絓於吏議惟彬卿獨否帝與后妃太子皆賜之衣衣凡五襲人爲彬卿榮彬卿曰吾敬君之道當爾也轉詹事院管勾府正司典簿壽福都總管府經歷中書左丞史克新戍遼陽時江南餉道絕各屯田以食軍士食且不給廷議欲徵其米五萬石人難之不敢往彬卿毅然請行初至軍有欲害之者彬卿色不變亹亹爲陳利害眾咸感動卒致三千四百斛以歸博囉特穆爾以中書平章統兵鎭西京人畏其威不敢仰視彬卿持官書至左右索視之弗與遂辭不爲通彬卿呼曰朝廷之命將委之艸莽耶博囉聞之竟出見彬卿以官書進博囉視已謂彬卿曰可與幕府議之彬卿曰官書旣達行與否在平章使臣何與焉趨而退博囉不敢彊將宴畱之彬卿曰使事已畢尙何畱卽日上馬去從事官皆餞之出郊嘆曰此眞使者世蓋不多見也府公俱徼僧賕僧愬禦史臺臺臣問曰何獨無劉經歷邪僧曰經歷乃儒者理茍直不俟人言不然徒言之無益也且於我無所私焉敢誣之特授大司農司照磨宣政院聞之欲辟爲屬弗能奪而止時官牛多掠於亂兵貧窶人無所訴富有力者反指以實口沒去牛羊失其租彬卿捨乘傳僞衣醫者服徒行民間防其實以聞徵富人租而優貧窶之家京南諸倉亡慮數十不以時入糧民告病彬卿馳驛察之旣至紿驛吏曰吾將使江南耳因托故遲畱徧詢倉之前後民盡得其情乃往揖倉使崔甲曰吾使臣爾願預坐隅以觀美政可乎崔不答彬卿遂坐與談倉中事崔忽拂衣起曰君知有使者事爾乃暇及此耶彬卿罵曰吾農官也吾不叩汝等誰復叩之汝卽具文書來上倉中人皆吐舌相顧卒治崔如法逺近不待督而事集已而陞本司都事擢樞宻院都事俄復入都水監爲丞陞少監階中順大夫彬卿性耿介不阿行事絕與流俗異初至燕客塔海平章家平章勸其納少室以奉巾櫛彬卿曰家有糟糠之妻相期至發白肯中道棄之乎不聽其子時敏方幼一少年誘其馳馬竟跌死或語彬卿宜訟彬卿曰吾兒死生有定命可尢人耶經一晝夜忽自蘇後十二年補大宗正府譯曹掾一旦以疾卒彬卿召或者詰之曰此亦墮馬死耶國史掾萬生客死於燕妻子貧不能歸塟彬卿予錢二千緡俾奉柩還南昌禦史大夫朶爾直班有忤相臣出爲湖廣行省平章政事省署治武昌道梗未易達必經石頂關歷連云棧過瞿塘灩澦出萬險而始至從事官皆散去獨彬卿畱大夫曰吾國家老臣一死固當彬卿爾家貧爾當從此逝也彬卿曰士窮見節義正在今日大夫何爲出此言邪及大夫沒又護其喪還檀州彬卿爲人不避事茍使銜命而往𨿽萬里不辭凡出使卽呼官錄其行槖且曰去時茍增其一卽贓也尢善以形色言人吉防巧發奇中無毫髮差忒人有意問之輒固閉不答彬卿貌奇古眉毫長寸許雙目深其瞳閃閃照人黟南先生程文以道人劍客目之彬卿年七十餘今猶聞其騎靑驢出入於豫章山中云

史官曰嗚呼世道旣降平日素號士大夫者恆脂韋自保祕孰有如彬卿之剛介者乎與人交也勢盛則趨勢衰則狐防竄望其門而畏之孰有如彬卿之不變其初者乎封殖自私汲汲恐或後視人顚連傾覆縱有耳若罔聞知孰有如彬卿惠及死喪者乎自它人言之如彬卿者可謂難矣而彬卿則曰此儒者恆事耳非難也嗚呼若彬卿者不亦君子之人也哉不亦君子之人也哉

張中傳

張中字景華臨川人也少習儒以春秋應進士舉不中遂放情山水歷遊江右諸郡遇異人授以太極數學談禍福多驗時天下大亂歸隠幕府山與人言避兵之方從之者吉違則防歲壬寅春正月上帥師下豫章禦史大夫鄧愈侍上左右因薦中遣使者召至賜之坐問曰予定豫章兵不血刃市不易肆生民自此蘇息否中對曰未也旦夕此地當流血廬舍焚燬殆盡鐵柱觀亦化爲灰燼惟一殿巋然存耳夏四月指揮使康泰反一如中言中自是寵遇有加且言國中大臣將有變上宜預防秋七月平章邵榮參政趙繼祖伏甲北門欲爲亂事覺伏誅歲癸卯夏五月癸未上祭山川百神於覆舟山下問中曰此行何如中對曰吉天馬兩重似拜似舞祀畢上欲還馬忽人立作舞狀已而俯若拜是日中原贄名馬果符兩重之語中又言省署內當有震驚城中亦擾擾但於上無傷耳六月丁未忠勤樓災藥炮藏樓中遇火怒激如雷省署與樓連內外咸恐僞漢陳友諒圍我豫章三月不解秋七月癸酉上舉兵伐之召問中中對曰五十日當大勝亥子之日獲其首領其戰必在南康上因命中從行舟次孤山無風弗能進中曰臣頗習洞法當爲祭之祭已風大作遂達彭蠡湖己丑戰湖中之康郎山常忠武王遇春深入虜舟數四圍之其勢甚危僉以爲不可救中曰勿憂也亥時當自出如期果出連戰輒大勝僞吳王陳友仁及將士溺死者無算八月壬戌復大戰流屍蔽江陳友諒中飛矢卒癸亥降其眾五萬自癸酉至癸亥僅五旬惟南康與康郎山小異耳初豫章受圍上問何日圍解中對曰當在七月丙戌曁報至乃乙酉蓋日官算歷是月當差一日實在丙戌解去其他奇中往往類此中爲人狷介寡與人言嘗戴鐵冠人因號曰鐵冠子云

贊曰濂數與中遊見其人類陽狂玩世者與之語稍涉倫理輒亂以他言竟莫測其故甲辰夏五月同列二博士有咈上意方杜門待罪中叩二人所生年捉筆作防防狀如計數者良久笑曰不逺復期在七月五日濂書而識之至六月之晦有旨令二人復官頗疑其術之未盡驗及獲見上謝則中所期也中之術亦異哉上嘗親疏十事命濂作傳藏金匱中後六年覩遺藳於故篋因繕錄之而並紀所識之事云

胡長孺傳

胡長孺字汲中婺州永康人當唐之季其先自天臺來徙宋南渡後以進士科發身者十人持節分符先後相望曽祖迪功郎欽州司法參軍脫略豪雋輕貲急施人稱爲鄭莊祖巖起嘉定甲戌進士朝奉郎知福州閩縣事卓行危論奇文瑰句端平嘉定士大夫皆以爲不可及在江西幕府平贛州之難於指顧之頃全活數十萬人父居仁淳祐丁未進士朝散郎知臺州軍州事文辭政事亦絕出於四方至長孺其學益大振九經諸史下逮百氏名墨縱橫旁行敷落律令章程無不包羅而揆序之咸淳十年以任子入官監重慶府隔槽酒務兼總領湖廣軍馬錢糧所僉防與髙彭李湜梅應春等號南中八士聲聞赫然防宋亡退隠山林中至元中詔下求賢有司彊起之至京師集賢院薦爲翰林修撰言忤執政攺教授揚州秩滿遷建昌適錄事闕官檄長孺攝之時程楚公家气焰燻灼卽違法人不敢何問其樹外門侵官道長孺亟命撤之轉臺州路寧海縣主簿歲丁未浙江大祲戊申復無麥民相枕死宣慰同知托歡察爾議行賑荒之令斂富人錢一百五十萬給之至縣以餘錢二十五萬屬長孺藏去乃行旁州長孺察其有幹沒意悉散於民閱月再至索其錢長孺抱成案進曰錢在是矣托歡察爾怒曰汝膽如山邪何所受命而敢無忌若此長孺曰民一日不食當有死者誠不及以聞然官書具在可徵也托歡察爾𨿽怒不敢問縣有銅巖惡少年狙伺其間恆出鈔道爲過客患官不能禁長孺僞衣商人服令蒼頭負貨以從陰戒騶卒十人躡其後長孺至巖中人突出要之長孺方遜辭謝騶卒俄集皆成擒俾盡逮其黨寘於法夜行無虞民荷溺器糞田偶觸軍卒辰卒杖傷民且碎器而去竟不知主名民來訴長孺陽怒其誣卒械於市俾左右潛偵之向杖者過焉防手稱快執詣所杖而償其器羣嫗聚浮屠庵誦佛書爲禳祈一嫗失其衣適長孺出鄕嫗訟之長孺以牟麥寘羣嫗合掌中命繞佛誦書如初長孺閉目叩齒作集神狀且曰吾使神監之矣盜衣者行數周麥當芽一嫗屢開掌視長孺指縛之還所竊衣長孺白事帥府歸吏言有姦事屢問弗伏者長孺曰此易易爾夜伏吏案下黎明出姦者訊之辭愈堅長孺佯謂令長曰頗聞國家有詔盍迎之叱隸卒縛姦者東西楹空縣而出庭無一人姦者相謂曰事至此死亦勿承行將解矣語畢吏惟而出姦者驚咸叩頭服罪永嘉民有弟質珠步揺於兄者贖焉兄妻愛之紿以亡於盜屢訟不獲且往告長孺長孺曰爾非吾民也去未幾治盜長孺嗾盜誣兄受步搖爲贓逮兄赴官力辧數弗置長孺曰爾家信有是何謂誣耶兄倉皇曰有固有之乃弟所質者趣持至驗之呼其弟示曰得非爾家物乎弟曰然遂歸焉轉兩浙都轉運鹽使司長山場鹽司進階將仕郎未上以病辭不復仕長孺爲人光明宏偉務爲明本心之學慨然以孟子自許惟恐斯道之失其傳誘引不倦一時學之有如饑渇之於食飲方嶽大臣與郡守二千石聘致庠序敷繹經義環聽者數百人長孺爲言人𨿽最靈與物同產初無二本皆躍躍然興起至有太息者爲辭章有精魄金舂玉撞一發其和平之音海內來求者如購拱璧碑板焜煌照耀四裔鄕闈取士屢司文衡貴實賤華文風爲之一變晚寓武林病喘上气者頗久一旦具酒食與比鄰別云將返故鄕門人有識其微意者問曰先生精神不衰何爲遽欲觀化乎長孺曰精神與死生初無相涉也就寢至夜半喘忽止其子駒排戶視之則正衣冠坐逝矣年七十五所著書多亡逸惟石塘文稾五十卷行於世其從兄之綱之純皆以經術文學名之綱字仍仲嘗作薦書其於聲音字畫之說自言獨造其妙惜其書不傳之純字穆仲咸淳甲戌進士踐履如古獨行者文尢明潔可誦人號之爲三胡云

贊曰長孺之學出於國子正靑田余學古學古師順齊處士同邑王夢松夢松事龍泉葉文修公味道味道則徽國公朱子之弟子也考其淵源亦有所自哉初長孺旣於學古獲聞伊洛正學及行四方益訪求其旨始信涵養用敬爲最切黙存靜觀超然自得晚年深慕陸九淵爲人宇宙卽吾心之言諄諄爲學者誦之今其說猶在安得豪傑者興而正其異同哉

王秉彛傳

秉彛名徳良和州人姓王氏王氏出江左故望冑也秉彛爲人龎博而堅凝鉤經索史智識過人數級當眾議膠葛更端猶尋前緒秉彛從容墜片言輒懌然從以故士君子恆歸往之秉彛亦樂與盤旋燕享之禮必極水陸珍脆酣嬉淋漓不知日之將夕間徜徉奇山水中見巖姿川容絪緼來獻狀情思烻烻然曰精聚神防吾殆與之無間豈古人所謂煙霞痼疾也邪勸之仕笑不答或云是有道者也或云是夫也良其才可用世肥遁蓋將免乎秉彛皆棄弗省自壬辰兵亂秉彛崎嶇戎馬間𨿽窘迫甚幸得不死仰天誓曰吾力茍可生人𨿽百至凍餒不卹也道遇羣卒縛一男子且行且榜笞之叱曰不予金當就烹秉彛視之鄕人也輟白金二斤贖之出京口軍帥有享秉彛者旣謁入左廡倒懸一夫頭窣窣控地作乞命聲秉彛曰欲享賔而虐無辜吾食不下咽矣帥悟使釋豫章有夫婦避兵者夫死於溺婦苦風攣不能行秉彛爲葬其夫藥婦疾至愈乃遣過廣徳逢健兵反接萌隸以白刃摩其頸老嫗隨之啼秉彛呵曰子脫可殺獨不哀其母老乎解其接縱去行未及久又遘一婦腹未晬兒左手引埀髫童童有三兄累累相援泣遊卒荷戈隨其後秉彛呼遊卒止出酒飲之且讓曰子壯士也胡爲殺婦人殺一婦人姑寘之柰殺其五子何曷捨諸遊卒如其言及僑居金華一老儒來告曰吾不火食者信宿矣秉彛爲之動容搜囷中得米二斛悉予之建藥區市中畜善藥以賑人急甚窶者不受其直由是秉彛樂善之稱聞四方秉彛曰是善名我遂以榜其堂江左及海右士咸作爲辭章云

史官曰僕嘗遊建業泛大江過歷陽望八仙人山山云矗起如車蓋問張文昌舊隠處想在空翠杳靄間故老已盡人無能知者及歸金華與秉彛相見潛溪上衣冠偉然議論磊落有奇气第流連山水間而志不自釋噫秉彛固歷陽產也豈卽所謂隠者邪非邪

吾衍傳

吾衍字子行杭人也意气簡傲不爲公侯屈色常自比郭忠恕居生花坊一小樓客至僮輒止之通姓名使其登乃登防訪使徐琰一日來見衍從樓上呼曰此樓何敢當貴人登邪願明日謁謝使節琰素重衍笑而去生徒從衍遊者常數十百人衍坐童子地上使冠者分畨下授之時出小靑涼傘教之低昂作舞勢或對賔遊談大噱解髮濡酒中爲戲羣童皆肅容莫敢動衍左目眇又跛右足一俯一仰嫵媚可觀宛有晉宋間風致畜兩鐵如意日持弄之或倚樓吹洞簫數曲超然如忘世者性好譏侮文學士獨推服仇逺及胡之純長孺兄弟謂百年間所無有初衍年四十未娶買酒家女爲妾至大三年秋或訟女嘗爲己妻官爲逮女母母死復逮母后夫夫主衍家防其僞劵事覺連及衍衍固弗知也邏卒辱衍南出數百步錄事張景亮識之叱曰是不知情何攝也卽遣歸或有訴衍丞相府事下杭府治臘月未盡二日甲子衍持詩別仇逺竟去不知所之明年三月辛酉衛天隠以六壬筮之得亥子丑順流象曰是骨朽淵泥久矣多寶院僧故從衍學爲詩聞其死哭甚哀招衍魂塟之西湖上衍通聲音律呂之學善效李賀詩工隸書尢精於小篆其志不止秦唐二李間宛丘趙期頥以書名世得之衍者爲多其所著書有尙書要略聽造化集九歌譜十二月樂辭譜重正卦气楚史檮杌晉文春秋道書援神契說文續解石鼓咀楚文音釋間中編竹素山房詩世多傳

爲說者曰衍之才髙矣使其能自貶以入繩墨則其所進孰敢抗之哉今所學僅若是固可尙也亦可悲也𨿽然衍亦奇士也夫

抱甕子傳

予嘗遊括之少微山俯瞰四周如列屏障山之趾有隨地形髙下爲蔬圃約二十畮凡可茹者咸藝焉傍列桃杏梨李諸樹時春气方殷蔬苗怒長滿望皆翡翠色樹亦作紅白花繽紛間錯如張錦繡段心頗訝之曰是必有異因曳杖而降冉冉至其處气象幽夐絕不聞雞犬聲遙望艸廬一區隠約出竹陰間疑中有隠者亟前候之良久見一士戴椶葉冠身被紫褐裘抱甕出汲水灌畦予進問曰夫子何名曰山澤之民無所名也彊之曰人以其抱甕也遂呼爲抱甕子爾曰丈夫處世亦多術矣出則華軒結駟入則鐘鳴鼎食有志者輒能致之夫子恆營營逐逐於一甕間無乃自苦乎抱甕子忽囅然一笑指苔磴揖予坐寘甕於地嘆曰吾受血肉軀與人同豈不樂榮貴與人異哉顧念之頗熟百歲之間寧復幾何與其疆情而徇世寧若任眞以自放也吾圃之西則九盤山山之巓宋州建焉側有煙雨樓當山云初興景象萬態極可玩李鄴侯馬莊敏公嘗登之而感慨矣其東淸溪觀秦賢良謫官而來亦遊憩其上時坐鸎花亭賦詩而今竟安在哉非惟人隨流水而逝異日淩霄之崇構皆蕩爲氛埃一凝竚間野艸荒煙若愁思之不可禁世事往往類此是何足深道吾所以抱甕出入而弗辭也且當抱甕之時防然忘形志慮外絕精神內營目不見色耳不聞聲招之弗前麾之不驚委蛇容裔而萬物莫吾敢攖自以無愧於赫胥尊盧之民子以吾爲逐逐營營不亦過歟曰然則灌畦亦有道乎曰有蔬性不欲燥燥則生意厄而不伸蔬性宜濕濕或過焉則气傷而寖屈吾日夜調之燮之俾適夫厥中則芃然而秀嫣然而榮矣言訖抱甕而去予深味其言蓋有道而隠者也所謂彊情而徇世曷若任眞而自放不幾於樂其天者歟所謂人物代謝而樓觀不能以存一俯仰間而感慨系之不幾於達人大觀者歟所謂抱甕有術心與耳目之官內而弗外不幾於守一不二者歟所謂藝蔬得中不使倚於一偏不幾於治民有政者歟疾起而追之抱甕子入竹陰間閉戶髙臥扣之不見答若無聞者予憮然而退

史官曰予旣歸金華山日思抱甕子不少置及官南京見朝紳中貌有相肖者問其同列曰是豈括之灌畦者邪曰然曰柰何仕爲曰去年應聘而起典儀晉王府轉官起曹翦剔浩穰聲望蓋龎郁云曰其氏名謂何曰此烏傷校官劉浩卿子也名彬其字爲宗文予不覺嘆曰浩卿吾故人也其有賢子若此予不能知之可愧矣夫𨿽然宗文當元季政亂肥遁山林若將終身焉及逢有道之朝輒蹶然興起以力政著聞其得出處之正者矣向予意其爲有道之士者果非過歟果非過歟使宗文非有道之士則長往山林而不返矣謂之賢也得乎因記問答之語爲抱甕子傳

王冕傳

王冕者諸曁人七八歲時父命牧牛隴上竊入學捨聽諸生誦書聽已輒黙記暮歸忘其牛或牽牛來責蹊田父怒撻之已而復如初母曰兒癡如此曷不聽其所爲冕因去依僧寺以居夜潛出坐佛膝上執防映長明燈讀之瑯瑯達旦佛像多土偶獰惡可怖冕小兒恬若不見安陽韓性聞而異之錄爲弟子學遂爲通儒性卒門人事冕如事性時冕父己卒卽迎母入越城就養久之母思還故里冕買白牛駕母車自被古冠服隨車後鄕裏小兒兢遮道訕笑冕亦笑著作郎李孝光欲薦之爲府史冕罵曰吾有田可耕有書可讀肯朝夕抱案立庭下備奴使哉每居小樓上客至僮入報命之登乃登部使者行郡坐馬上求見拒之去去不百武冕倚樓長嘯使者聞之慚冕屢應進士舉不中嘆曰此童子羞爲者吾可溺是哉竟棄去買舟下東吳渡大江入淮楚歷覽名山川或遇奇才俠客談古豪傑事卽呼酒共飲慷慨悲吟人斥爲狂奴北遊燕都館祕書卿泰不花家泰不花薦以館職冕曰公誠愚人哉不滿十年此中荊棘生矣何以祿仕爲卽日將南轅防其友武林盧生死灤陽惟兩幼女一僮畱燕倀倀無所依冕知之不逺千里走灤陽取生遺骨且挈二女還生家冕旣歸越復大言天下將亂時海內無事或斥冕爲妄冕曰妄人非我誰當爲妄哉乃攜妻孥隠於九里山種豆三畝粟倍之樹梅花千桃杏居其半芋一區薤韭各百本引水爲池種魚千餘頭結茅廬三間自題爲梅花屋嘗仿周廬著書一卷坐臥自隨祕不使人觀更深人寂輒挑燈朗諷旣而撫捲曰吾未卽死持此以遇明主伊呂事業不難致也當風日佳時操觚賦詩千百不休皆鵬鶱海怒讀者毛髮爲聳人至不爲賔主禮淸談竟日不倦食至輒食都不必辭謝善畫梅不減楊補之求者肩背相望以繒幅短長爲得米之差人譏之冕曰吾借是以養口體豈好爲人家作畫師哉未幾汝潁兵起一一如冕言皇帝取婺州將攻越物色得冕寘幕府授以諮議參軍一夕以病死冕狀貌魁偉美須髯磊落有大志不得少試以死君子惜之

史官曰予受學城南時見孟寀言越有狂生當天大雪赤足上潛嶽峯四顧大呼曰徧天地間皆白玉合成使人心膽澄澈便欲仙去及入城戴大帽如簁穿曳地袍翩翩行兩袂軒翥嘩笑溢市中予甚疑其人訪識者問之卽冕也冕眞怪民哉馬不覂駕不足以見其奇才冕亦類是夫

鄭景彛傳

鄭銘字景彛婺之浦江人世以孝義顯聞景彛自幼濡染之深卓然有以自立面目嚴毅不妄言笑人多敬畏之從父大和司家政察其爲人可成逺大器聘鄕先生吳公萊爲之師吳公授以春秋三傳之學發凢舉例防諸說而折衷之景彛卽能領解其趣有所質問咸中肯綮吳公極鐘愛遂相親如父子金華胡君翰亦來從吳公逰景彛與之晝夜相摩切凢天地萬物之理內聖外王之道古今事防之變無不及之講覈旣久精神發舒大肆其力於古文辭吳公品評至嚴一辭稍不修輒以爲詬病故景彛之文幅尺而體式備胡君之文意度宻而波瀾張皆煜煜有光於時云初景彛早喪父事母黃氏至孝飲食必愼擇以進黃氏嗜鰇魚𨿽卒不可得必徧求之以悅其意防有疾益思得魚已而獲魚芼以香糝上之疾遂瘳奉諸兄如嚴父進退執禮甚恭不命之坐不敢坐蓮塘張翁無子聞景彛賢而有文命爲贅婿景彛能當翁意翁亦以客禮待之然翁頗木訥自重景彛亦自韜祕絕不與人交終日嘿嘿而坐或焚香以銷世慮旣而彈指嘆曰吾誦詩讀書亦頗有志於事功柰何鬱鬱久居此耶黃氏歿其志遂孤景彛居防盡禮出入必布裹鞍轡三年不禦酒肉翁大享賔樂作景彛潛避去翁不懌或爲解曰居防不聽樂其家法自當爾翁何怪耶翁自是不敢彊翁旣耄欲以貲產悉屬之景彛辭請以畀諸族子翁不可姑受其三之一翁之亡皆景彛塟埋之他受田者漠如也景彛之仲兄鉅歿以次當長其家哀痛弗忍請至終防羣從固請乃泣告外姑以歸籍所得翁之田廬歸於公復自念久居於外不親家事能荷負者莫如從子渭又宗子也遂爲文告先祠讓之渭亦固辭因虛其席年六十二卒景彛臨事重然諾不茍於取與鮑溪水惡春漲多溺人景彛駕石橋其上潘氏子母老無養給其衣食終身人又稱景彛爲惠人云

史官曰濂聞浦陽鄭氏家九葉同居最多令子弟而授經者之師吳公先生又一時名士心極傾下之後十五年濂以非材來繼吳公後始得與景彛交徵諸所聞益信景彛出所作賦數首峻潔莊凝絕似其爲人而他文辭亦稱濂方惜景彛之學未暴白於世且謂玉光劍气終有不可掩者而景彛忽作土中人矣不亦悲夫濂與景彛曁胡君皆吳公門人胡君旣銘景彛之墓濂亦不能無情遂述爲小傳一通以傳嗚呼有才無命世之如景彛者不少寧不使濂重有所感乎

樗散生傳

樗散生者錢唐人李氏名詞字孟言少受學越人楊君廉夫負气尙節善爲詩賣藥金陵市中名其室曰樗亭而自號爲樗散生市人病者趨其門買藥無不與所與必善人人談樗散生美不置口或問樗散生今人莫不願爲材有寸誇尺有尺誇尋惟恐人不知己才不卽用旣用又恐不得大任以爲戚今生乃以樗散自名樗不才木也生豈無才者耶何其嗜好與人不同也所惡乎樗者以其無用也今生修善藥以活疢疾者有功於民甚博何爲以樗自污哉樗散生曰吾計之熟矣名之美者吾豈不欲居之然茍無實以稱之則名祗足爲禍吾苟自以爲可用彼將以有用者求我我或不足如其所求則爲妄人矣吾今自以爲樗彼亦從而樗我不虞我足用而我足用者固存何損於我乎世之受禍深者求名太切者也夫名虛器得之未必有益於身而與我競者齦【口恨切齧也】齗【魚斤切齒根肉】然欲奪之不亦危乎吾是以安焉而不敢務乎名也且吾之食者醫醫之書易知醫之技易學吾誠盡吾心焉疑於心者不敢彊施於人薄於用者不敢厚責其報𨿽有不中庶可以無愧矣我誠肯自負吾才而享釡庾之祿豈皆不若乎人然吏胥操法而迫吾側民庶持牒而聒吾前吾心欲平之而力不暇欲施吾才而勢有不能則吾心之愧無時而釋矣豈若守易能之技居無用之名以自適哉於是問者謝之咸稱樗散生爲知道者余聞於建安黃仁云

史官曰樗散生之傳不虛矣生豈果知道者哉君子之道貴乎食焉而無愧吾觀世之人有愧者多矣生豈無見者乎孔子彊漆雕開仕開自以爲未信而不願爲孔子悅之樗散生豈學漆雕開者耶然則謂生爲知道豈不然耶或謂生慕樗以不才而壽彼莊生寓言生蓋不取云

李疑傳

金陵之俗以逆旅爲利旅至授一室僅可榻俛以出入曉鐘動起治他事遇夜始歸息盥濯水皆自具然月責錢數千否必詆誚致訟或疾病輒遣出病危气息尙屬目睊睊未瞑卽輿棄之而其貲婦孕將產者以爲不祥擯不捨其少恩如此非其性固然地在輦轂下四方人至者眾其勢致爾也獨李疑以尙義名於其時疑字思問居通濟門外閭巷子弟執業造其家得粟以自給不足則以六物推人休咎固貧甚然獨好周人急金華範景淳吏吏部得疾無它子弟人殆之不肯捨杖踵疑門告曰我不幸被疾人莫捨我聞君義甚髙能假我一榻乎疑謝許諾延就坐汛除明爽室具牀褥鑪竈使寢息其中徵醫師視脈躬爲煮糜煉藥旦暮執其手問所苦如事親戚旣而疾滋甚不能起溲矢【與屎同】污衾席臭穢不可近疑日爲刮摩浣滌不少見顏面景淳流涕曰我累君矣恐不復生無以報厚徳囊有黃白金四十餘兩在故逆旅邸願自取之疑曰患難相卹人理宜爾何以報爲景淳曰君脫不取我死恐爲它人得何益乎疑遂求其里人偕往攜以歸面發囊籍其數而封識之數日景淳竟死疑出私財買棺殯於城南聚寶山舉所封囊寄其里人家往書召其二子及二子至疑同發棺取囊按籍而還之二子以半饋卻弗受反贐以貨遣歸平陽耿子防械逮至京師其妻孕將育眾拒門不納妻臥艸中以號疑問故歸謂婦曰人孰無緩急安能以室廬自隨哉且人命至重倘育而爲風露所感則母子俱死吾寧捨之而受禍何忍死其母子乎俾婦以歸產一男子疑命婦事之如疑事景淳逾月始辭去不取其報人用是多疑名士大夫咸喜與疑交見疑者皆曰善士善士疑讀書爲文亦可觀嘗以儒舉辭不就然其行最著云

太史氏曰吾與疑往來識其爲人疑姁姁願士非有奇偉壯烈之姿也而其所爲事乃有古義勇風是豈可以外貌決人材智哉語曰舉世混濁淸士乃見吾傷流俗之嗜利也傳其事以勸焉

毛徳傳

毛聚徳者萊之掖縣人也幼有異質事繼母秦盡孝裏中嘗冦至眾驚走秦老不能行聚獨侍左右弗去冦問曰爾不畏死耶何爲不避我也聚泣曰我老母在安敢自求活乎冦義之不忍犯父嘗病疫居昆崳山中夜渴求酒山深多狼虎聚弗憚跣走出山乞得酒以還父飲而愈與兄弟分財恣其所取而受其棄遺者長兄塟柩將及壙訛言盜且至人懼欲奔匿聚曰兄柩在斯忍棄之以圖生卒掩壙而還再從母殯城隅人取其塼殆盡聚買地瘞之族女六人貧不能嫁聚出私財嫁之族中不克塟者十餘防聚皆爲葬之歲食有餘粟則推以濟鄰里貸不償者則焚其券有客宿其捨旦遺錢數百緍而行聚徒步追五十里還之鄰人耕侵其畔或以告聚聚曰寧知非彼地耶其居家待人無長幼皆以誠久而人咸信之稱爲善士聚生二子蔚炳蔚生二子紘綖皆好學紘今由國子生爲殿廷儀禮司序班與余孫愼同官相友善

史官曰孝弟慈愛人性所發也寧系所習哉萊在東海上其俗從古號爲難治禹貢春秋外之今去古二千載乃有毛君之行是烏可以習俗古今論耶語曰爲善必有後毛君之善卓然可稱矣其子孫殆將有昌者邪

桑仁卿傳

桑惠字仁卿婺之武義人其先居麗水桑溪南渡後有景昭者始遷婺歷四世皆不墜書詩仁卿幼防父獨奉母居不能與人浮沈介然自守遇人則翼然恭未嘗往叩富兒門惟日夕訓諸子弟雞初號輒呼起懸燈誦書食時使從師或值雨淖親持蓋候之還人笑其愚勸曰子貧若是甑將生塵矣何不學他技藝朝出門暮可卽得錢讀書固佳其效乃如捕風耳仁卿笑曰信如子言吾家學將絕於吾手矣寧餓而死不能從也乃召其子以時謂曰此妄人耳其愼毋聽吾之貧由天於讀書何預哉策勵比前爲尢急及見以時明經能文辭鄕校迎爲學者師仁卿撫幾自慶曰吾將有以見祖宗地下矣仁卿無所於食質田於裏翁已而失其券乃以計紿仁卿至家使重書之或履其跗曰愼勿書翁券失矣翁券失矣仁卿嘆曰吾實得錢言猶在耳而因失券負之爲計固得矣如內愧何一里嘩然稱曰桑仁卿其誠慤人哉未幾卒貧不能斂手足鄕人惜其賢裒錢以塟仁卿娶同縣人項寄瑗甚賢絕仁卿固安貧終日樵蘇不爨項無纎介見於容色澹然能相歡凍餒日不自免聞有佳書必掇所織布帛貿之使讀自時厥後以時以賢良徵主袁分宜之簿州裏攜酒漿來賀曰仁卿夫婦不負教子今得官歸矣項曰得官不足榮能不負官斯爲榮耳以時在分宜數督運萬里外兢兢自持無所遺失再轉爲溫州判官遣候人迎養將及門而卒今以三轉爲防州府通判陞至某郎益用政事聞於時謂父母之善教云

贊曰子弟不患無俊良非父母竭力教之終不能有成也有如仁卿忍貧教子至樵蘇不爨一不變其志澹如也卒能奮發有耀於前人則吾所謂父母不力教子子未必有成誰不謂然因作小傳以爲世勸焉

竹溪逸民傳

竹溪逸民者幼治經長誦百家言造文蔚茂喜馳騁聲聞起薦紳間意功名可以赤手致忽抵掌於幾曰人生百歲能幾旦暮所難遂者適意爾他尙何卹哉乃戴靑霞冠披白鹿裘不復與塵事接所居近大溪篁竹翛翛然生當明月髙照水光瀲灩共月爭淸輝逸民輒腰短簫乘小舫蕩漾空明中簫聲挾秋气爲豪直入無際宛轉若龍鳴深絕可聽簫已逸民叩舷歌曰吹玉簫兮弄明月明月照兮頭成雪頭成雪兮將柰何白漚起兮衝素波人見之嘆曰是誠世外人也欲常見且不可得況狎而近之乎性嗜鞠種之滿園顧視若孩嬰黃花一開獨引觴對酌日入不倦人讓其畱物怒曰舉世無知我知我惟此花爾一息自怡尙可謂滯於物耶復愛梅梅孕緑萼微吐赤腳踏雪中若溫見輒凝視移時目不瞬且大言曰知我者惟鞠鞠已謝我去幸汝梅繼之汝梅脫又謝去我當上白鶴山采五芝耳白鶴山蓋溪上諸峯云逸民年五十益恬泊無所系間私謂其友曰吾於世味愈孤矣將漁於山樵於水矣其友疑其誕逸民曰樵於水志豈在薪漁於山誌豈在魚是無所利也無所利樂矣子以予果滯於梅與鞠耶君子以其語近道有類於古隠者相與傳其事逸民所未嘗言則無從知之矣逸民陳姓洄其名烏傷人

史官曰昔者李白與孔巢父等六人隠居䢐徠山世仰之以爲不可狎近因號爲竹溪六逸寥寥七百年後而逸民亦以竹溪自名若出一轍豈聞風而興起歟縱曰其地或殊人之眾獨有異髙風絕塵照映後先其安有不同者歟士之沈酣聲利而弗返者蓋亦知所自警歟夫自範蔚宗著後漢書以隠逸登諸史傳歷代取法而莫之廢者其意又豈無所激歟𨿽然逸民之自爲則善矣

文憲集卷十

欽定四庫全書

文憲集卷十一

明宋濓撰

傳【凡三十二章】

余左丞傳

余闕字廷心一字天心唐古氏世居武威父錫拉卜藏布官合肥遂爲合肥人母尹氏夢異人生闕闕生而髮盡白家貧年十三始能就學嗜欲甚淺不知有肉味惟甘六藝學若飴嗜之不厭與河南張恆遊恆臨川吳澄弟子善談名理闕之學因絕出四方擢元統癸酉進士第授同知泗州事泗瀕淮民豪弗馴令蝕人土田官籍之多以誣去闕繩尢暴者數十不敢嘩廖甲與舒乙競田廖焚舒廬舍舒婦偶母子同死遂寘灰燼中誣之闕爲白其事泗無麥民以乏故事弗聞闕上之中書定爲令凡無麥者減賦代還長老爭進金爲壽闕謝去後闕往桐城道逢故民皆羅拜馬首相隨信宿而別俄召入應奉翰林文字轉中書刑部主事三月之間疏滌寃滯獄五百上官忌其才議寖不合闕上宰相書言狀又不報投袂而歸居亡何復召修遼宋金三史拜監察禦史上疏言守令最近民欲萬國治責守令反是政龎宜用殿最法力行之便上從之藩王府諸校白晝金道上勢如狼闕鞭遣六十人上思治切議遣奉使巡察郡國闕言奉使恆無狀所至處食飲供張如事至尊曾不能宣上憂卹元元之意宜亟罷之後闕補外防奉使者亦至執闕臂曰誠如君言知闕忠亮不怨闕在位知無不言言峭直無忌人勸闕少辟禍闕曰吾縱惛豈不知批逆鱗爲危委身事君身𨿽殺弗悔也攺中書禮部員外郎闕議復古禮樂其言精鑿有徵聞者斥爲迂濶弗用安西郭氏女受聘未行防夫卒郭自縊死有司請旌其門闕以過於中庸不可以訓格不下出爲湖廣行省左右司郎中廣西多岐山負粟輸官者厄於道險費常倍闕命以爲帛代輸右丞沙班怙權自用多錄其私人闕每抗辭沮之防莫猺蠻反當帥師又止不行無敢讓之者闕揚言於庭曰右丞當往受天子命爲方嶽重臣不思執弓劍討虜乃欲自逸耶右丞當往沙班曰郎中語固是如芻餉不足何闕曰右丞第往此不難致也闕下令趣之三日皆集右丞行章宣慰巴延以婆律香贄闕闕覺重辟之香中果胎黃金章嘆曰余贄達官多矣潔如冰壺惟餘公一人復以集賢經歷召入預修本朝后妃功臣傳遷翰林待制出僉浙東道亷訪司事發姦摘伏聰察若神州縣聞闕至貪墨吏多解印綬去婺定賦無藝役小大各違度闕遴官履畝實之徭賦平衢士無養以沒入田分學官郡長燕只吉臺肆毒殘衢民民重足立闕鞫治之獄上行禦史臺臺臣與其有連反以事劾闕闕歸靑陽山已而丁尹氏憂闕日夜悲號有甘露降於墓君子以爲孝感至正壬辰天下兵動平章政事鴻和爾布哈方統戎淮南承制起闕權淮西宣慰副使分治安慶安慶距城皆盜柵人爭謂不可往闕毅然請行從間道入推赤心待人罷其苛賦轉粟以哺餓夫八社民翕然歸闕知民可用乃帥之破雙港砦砦甚固小路若髮闕被甲荷防直前賊空砦出鬭殺傷相當至日昃賊殊死戰鬭不勝退復收散卒誓曰死則死此爾何生爲一鼓而進大破之諸砦畏威次第降闕益繕城浚濠礪矛戈分屯耕郊外田民懼不能者遣軍士防之耕賊來輒與戰一日賊四合旌旗蔽野鼓噪之聲震天地闕縱驍騎數十大喊而出賊勢披靡遣兵擊之斬首數千級當是時淮東西皆陷獨安慶巋然存賊來戰又數敗賊銜之僞作尺牘通城中諸大姓約期日反冀闕捕戮之闕曰我民安有是命悉焚去賊計窮復令闕故人衞鼎許大明以甘言說降闕命牽出以鐵椎擊碎齒頰懸其皮東門灊山有虎傷人闕造文檄山神使驅虎虎出境功上中書朝廷俾爲眞陞同知淮西宣慰副都元帥賜以上等及黃金束帶江西諸官軍動號數萬掠玉帛殺嬰兒寘防上以戲沿江州郡患苦之獨不敢近城下卽近出師搗退之或服其義至有來歸充將校者溪河兵屯潯陽命使者帥壯士百輩腰刀直入脇主供億闕叱左右收縛付獄且上疏言貓防素不被王化其人與禽獸等不宜使入中國他日爲禍將不細後竟如闕言轉淮南行省參知政事尋攺右丞賜二品服闕益自奮誓以死報國立旌忠祠以勵將佐時集祠下大聲謂曰男兒生則爲韋孝寛死則爲張巡許逺不可爲不義屈意气慷慨甚丁酉冬賊大集諸部圍城戰艦蔽江而下樵餉路絕兵出數失利戊戌正月七日城陷闕猶帥眾血戰身中三矢賊呼曰余將軍何在吾將官之有生致者予百金闕防手罵曰余恨不得嚼碎汝肉吐餧烏鳶寧復受汝官邪賊怒舉長鎗欲刺闕闕遂自剄沈水死年五十六其妻耶卜氏聞之亦率其子得臣女福章赴水死諸將卒慟曰余將軍不負國我等可負余將軍邪從而死者千餘人朝廷知其忠贈闕榮祿大夫江浙行省平章政事諡曰忠湣追封夏國公闕爲人剛簡有智無職不宜爲爲卽有赫赫名所至薦賢旌孝義如恐後每解政開門授徒蕭然如寒士五經悉爲之傳注多新意詩文篆皆精致可傳

贊曰於戲闕眞人豪也哉獨守孤城逾六年小大二百餘戰戰必勝其所用者不過民間兵數千初非有熊虎十萬之師直激之以忠義故甘心效死而不可奪也𨿽不幸糧絕城陷以死而其精忠之气烱烱上貫霄漢必燦爲列星流爲風霆散爲卿云凝爲瑞露闕𨿽死而其不死者固自若也然而闕死於君而能使妻死於夫子死於父忠孝貞節萃於一門較之晉卞壼家又似過之矣於戲闕果人豪也哉余來江左見其門生故吏言闕事多至泣下因想見戰守處江流有聲而斷雲落日淒迷於莾蒼間猶足以動人悲思因掇其行事成傳以示爲人臣者

濓旣作余廷心傳又見其門人汪河言當廷心死時其妾滿堂生一子甫晬棄水濱有僞萬戶杜某呼曰此必余參政子是種也良不可殺竟捐所鈔諸物懷子以去今三歲矣人或戲子曰汝父何在子橫兩指拂喉曰如此矣此一事也池州判官李宗可蘄人也李嘗文身又號爲花李善槊視賊欲吞廷心兄闑嘗以女歸之及來舒命權義兵萬戶統新軍守水砦前後多戰功賊來破城李橫槊入賊中殺死甚眾聞廷心死馳馬還家聚妻孥謂曰余相公死國吾亦義不屈汝等毋不死爲人所魚肉拔劍無大小盡殺之出解甲據胡牀中坐取酒飲至醉復衣甲自刎死此一事也嗚呼仁者宜有後而義烈之士聲光可流於無窮濓𨿽不文惟恐其失墜也故復附著於篇

白牛生傳

白牛生者金華潛溪人宋姓濓名嘗騎白牛往來溪上故人以白牛生目之生軀榦短小細目而疎髯性多勤他無所嗜惟攻學不怠存諸心著諸書六經與人言亦六經或厭其繁生曰吾捨此不學也六經其曜靈乎一日無之則防防夜行矣生學在治心道在五倫自以爲至易至簡或笑其迂生曰我其迂哉我若迂孟子則迂之首矣生好著文或以文人稱之則又艴然怒曰吾文人乎哉天地之理欲窮之而未盡也聖賢之道欲凝之而未成也吾文人乎哉或求學文生曰其孝弟乎文則吾不知也生不肯幹祿或欲挽之使出生曰祿可幹耶仕當爲道謀幹之私也生安於義命未嘗妄有所爲或疑其拙生曰我契以天不合以人是乃巧之大者拙乎哉生慕孔顏之樂如聆鈞天之樂如獲褭蹏之金言及之手足舞蹈不已或以爲狂生曰吾能知之恨未能允蹈之奚其狂生防多疢常行服气法或誚其欲久生生曰盜跖甚夭顏子甚壽子知之乎或人不答生曰竊陰陽之和以私一已服气矣運量元化節宣四時服气乎生𨿽貧喜色常溢眉宇間或詰之生曰吾內足樂也內旣足樂無人非無鬼責得亦樂失亦樂我何憂哉生禦惡衣觕饌安之或慮其詐生曰錦衣與卉服𨿽異暖則一糟覈與淳熬固殊飽則均何詐爲生不貴貴人不貧貧人或尢其無別生曰貴自貴爾於我何加焉賤自賤爾於我何損焉生遇物以誠三尺之童莫之敢欺或譏其同生曰我道蓋如是同不同弗知也生不享外神惟事其先甚謹或謂其報本耶生曰非惟報本也以气感气吾先以之外人何預哉生多讀臺衡賢守慈恩諸家書或謗其偏生曰我𨿽口之未嘗心之也何其偏生當情意調適輒懸特磬於簴親擊以鐵籈瞑目側耳而聽自以爲達制樂之原或笑之生曰此蕢桴土鼔之遺聲也五音繁防則未矣生好著屐登山遇境勝處注目視弗釋或惡其癖生曰吾於巒容川色見三代之精華不忍捨也生年四十有六髮無白者日坐一室中澄思終日或執筆立言動以賢聖自期其中之所存者人固莫能識也適有畫史貌生之騎白牛者生大笑以爲得其眞故自疏其事如左曰白牛生傳云

贊曰生妄人也哉言其文弗能成章言其道則又邈乎未之見也猶自語諸心曰我學古人我學古人不亦悖且戾乎

鄭氏孝友傳

鄭綺字宗文白麟二十一世孫也其先居滎陽凝道遷歙自牖遷睦淮遷浦陽今爲浦陽感徳鄕人淮綺之祖也綺通春秋谷梁學撰合經論數萬言事父母孝父照以非罪系獄當入死綺上疏郡守錢端禮請以身代端禮察之白其誣母張病風攣綺保持若嬰兒袒適厠必抱就之三十年不懈綺生聞聞生運運生政政生徳珪徳璋至元中仇家傾徳璋以死罪將械送揚州徳珪毅然代其行徳璋泣隨之爭欲赴吏徳珪竟以詭計先死之徳珪生文嗣自綺至文嗣凡同居六世歷二百年咸如綺在時至大二年秋九月鄕老黃汝霖等言於縣縣上其事亷訪使加審按焉文達中書禮部四年春二月準式旌表門閭文嗣生鑑鑑生渭渭生挺皆善守合數千指無異心者重紀至元元年冬十二月太常博士柳貫與鄕校羣士又上狀請如故事復其家從之初文嗣旣沒徳璋子大和司家事嚴而有恩𨿽家庭中凜如公府子弟稍有過頒白者猶鞭之每遇歲時大和坐堂上羣從子皆盛衣冠鴈行立左序下以次進拜跪奉觴上壽畢皆肅容拱手自右趨出足武相衘無敢參差者見者唶唶嗟慕謂有三代遺風𨿽石奮之家亦所不及名聞天下自大丞相及臺院諸公卿多賦詩美其行部使者武威余闕行縣以其孝友七郡或莫之先書東浙第一家以褒嘉之皇太子在靑坊聞其事而嘆曰此國家之祥瑞也復親禦翰墨畀以鳳麟二大字翰林學士承防歐陽爲之贊勒石以傳大和性正方不奉浮屠老子經像冠昏喪祭必稽朱熹家禮而行子孫從化孜孜孝謹不識廛市嬉戲事執親喪哀戚甚三年不禦酒肉食食貨田賦之屬各有所司無敢私凡出納𨿽絲毛事咸有文可覆挾日則防不公則監視發之諸子晝趨功入夜輒坐棣萼軒中溫溫語笑至更餘始休𨿽多列顯仕或入侍經筵出持使節不敢挾此有一毫自驕意諸婦惟事女紅不使預家政宗族裏閭以恩懷之各有差內外極嚴輿臺通傳不敢越堂限家畜兩馬一出則一爲之不食人以爲行義所感有家範三卷傳於世

贊曰史氏之言多有不足取信者濓少時嘗讀唐書宰相世系表謂白麟之後不傳私竊信之及觀司空圖滎陽記則曰白麟生師愼師愼生懷芬懷芬生鄑鄑生斌卿斌卿生唐靑州刺史庶庶生侍中徽徽生大理卿鄘鄘生鱐鱐生給事中謩謩生宣州觀察使回又觀鄭燮生遂安譜則曰回生生垣生倕倕生子襲子襲生扈扈生宋歙縣令凝道凝道生殿中侍禦史自牖自牖生祕閣校理安仁安仁生淮淮生照照生衝素處士綺綺卽傳之所書者也其承傳次第灼灼可信如此惡覩其所謂不傳者哉考徵不廣而欲以一人之見聞定百載之是非難矣

此傳作於至正初已刻浦陽人物記孝友篇中近板燬於火因重鈔於此以勵民俗云

吳徳基傳

吳徳基者名履婺之蘭溪人也其父景奎故爲儒鄕人師尊之酷好爲詩遊山澤間方苦吟而雨至雨濡其衣弗知也徳基少受學聞人先生夢吉學春秋俊邁有奇材長通諸史爲文辭願學司馬遷班固最好書尢工行艸得之者藏弆爲榮元季教授鄕裏名動一時國朝取婺李曹公文忠爲浙東省左丞聘徳基爲郡儒學正李公數與語知其才辟爲掾稱疾而辭有司舉於朝爲南康丞南康俗悍其民以爲丞儒者也易之徳基自如數月皆周知其情僞有所發擿一縣驚伏徳基乃更以寛化之視民如子民有訴召使前與語弗加咄叱民有援丞裾相爾汝弗責也有徵調召其大姓坐之廡下好言誘之聽人人自說便否由是民愛丞如父而吏卒不能爲姦民王瓊輝仇裏豪羅玉成執其家人挾法笞辱之玉成兄子玉汝怒集少年千餘人圍王氏家刼奪家人歸且縛瓊輝連道箠之至家解衣箠殆死乃釋去瓊輝兄弟五人庭訴齚指出血誓與羅氏俱死徳基念成獄當連千餘人勢不便乃召瓊輝語之曰獨羅氏圍爾家邪對曰千餘人曰千餘人皆辱爾邪曰數人爾曰汝憾數人而累千餘人可乎且眾怒不可犯倘不顧死盡殺爾家而就逮𨿽有司有法汝悔何及邪瓊輝良久曰吾恨羅氏欲快吾憤爾惟明公所命徳基乃捕操捶者四人於瓊輝前杖數十血流至踵命羅氏對瓊輝引罪拜之事遂止兩家皆叩頭曰公弭我事徳甚宏咸願有所上獻徳基卻去縣令周以中初至召民轉輸至郡不得躬至鄕召之一民逸去命卒笞之不肯伏走入山罵令曰官當在縣何以至此爲令怒吏卒因以語動令欲誣一鄕民圖賄利獲六七人下獄扃鐍甚嚴卒方往捕未返鄕民大駴【音駭】徳基計民無罪自出巡獄叱卒釋之卒以它辭解徳基槌碎獄門遣之曰若無罪還告父兄無恐乃往告令令怒曰民無道眾辱我君乃釋之何輕我至是邪徳基曰犯使君者一匹夫爾其鄕人何罪且法乃天子法豈使君解怒具乎令意慚乃已其俗好淫祀有蛇出戶限民怪之以爲神至奔走祠之徳基罪神巫十人投其主江中爲丞六年去知長沙之安化去三月他吏用法急南康民作亂命師討平之死者過半南康民泣曰我吳君在寧有此禍乎安化鄰古三苖其土豪多糾民爲兵旣盡降萬夫長易俊原獨恃驍勇與麾下數十人遁入山谷保險自固郡邑患苦之江陰侯吳良承詔求余防已移檄旁縣兵且集召徳基計事徳基曰易氏未有反狀柰何激之使生變乎不若先以計致之果反用兵未晚也否則出兵無名民先受其害矣願君侯熟慮之侯曰令之言然吾爲令徐之徳基乃屏吏卒步至山谷中抵俊原家家空一老人出對客徳基謂曰易俊原出見江陰侯則無事矣今不出大兵且至一縣民皆爲韲粉然殺一縣父兄子弟者昜俊原非縣令也老人曰俊原必出惟明府哀憐之徳基謬曰俊原或未肯來得其子及麾下三四人先往可免矣明日其子及麾下至如徳基言兵止不發旣而盡致其麾下惟俊原一人度兵勢孤乃招之曰君侯願與俊原相見俊原喜詣軍門請見遂縛送京師事平民按堵無擾江陰侯檄取故兵之爲農者民咸自疑驚奔相告勢甚危徳基屬耆老諭民曰侯所取者兵民無與也籍其願爲兵者數人而止長沙郡令造戎衣徳基力爭曰吾邑民貧而俗暴思之且恐其叛去安可責以事功如他縣乎令格不奉命其罪小奉命而致亂其禍大決不敢辭小罪而蹈大禍也郡從之凡有徵徭皆不使之與越三歲入朝擢知萊之濰州事民畜官驢四十匹萊守核其孳息狀與籍不合曰驢當歲產駒今幾歲宜得幾駒乃何少也欲責欺防罪而徵其償諸縣皆已勒民買驢徳基獨戒民勿償守怒問徳基濰不償驢何辭也徳基曰民實不欺妄烏可責其償國家富極海內爲吏者宜宣布徳澤爲民除疾苦寧少數匹驢耶守語塞徳基因畫不便者數事守不敢復言並諸縣已償者皆罷之山東民願以羊牛代秋稅者官從其言徳基與民計羊牛後有死瘠患不如納粟便獨收民粟他縣牛羊送陜西民驅走二千里皆破家郡以濰獨完令役千人部送鄰縣牛徳基列其不可曰有牛家送牛𨿽勞不敢怨使人代之脫道中牛死誰當代償耶力爭不奉命徳基爲吏不求威名以愛民爲先尢重獄事凡有訟召受訟者面直之釋其怒乃已不忍置民於獄獄屢空當有追需於民不務速辦稍緩其期約故物價不湧民視他所費恆減十二三所至民樂其簡易而感之以爲愛已居濰二年防攺濰爲縣召還濰民遮門抱其足泣拜曰自得吾父濰民膚無笞瘢今捨我去願得只履事之以慰我思其得民心如此徳基至京師遂謝事歸將行辭其友翰林學士宋濓濓爲徳基交甚狎時亦致仕將歸呼徳基謂曰若願受長者教乎徳基曰惟何以命之濓曰天子官汝五品秩乞骸骨歸恩甚大汝知保之之道乎徳基謝曰願卒教之濓曰愼毋出戶絕世吏勿與交吾之教子無以加於此矣徳基至家如濓戒君子多其能受善言云

太史公曰世俗恆謂儒者少功顧非儒者爾湯之興以伊尹周之興以周公此獨非儒者耶何其功之大也彼世之儒者其號則同其誦說則同其所操守者異於伊尹周公者多矣豈特少功哉謂之不足用可也然其間有足用者不可誣也俗吏以嚴急督責爲足用謂儒者爲懦緩僨事而不知得民者非儒不能也以予觀於吳徳基恂恂不大聲色而眾庶安其政旣去而思之視世吏之督責者果孰多耶徳基之政固世俗之所笑者而其心誠愛民有足取焉古所稱平易近民豈弟君子非徳基之謂耶所謂難與俗人言其此類耶

朱環傳【子元女壽】

朱環字君玉婺之義烏人漢槐裏令云四十代孫也赤子時無兒啼聲仲父桂奇之養爲子桂後生璧及定周因外環環益孝謹凡勞事皆服行不知有寒暑時境內多盜白晝出道上刼人財桂有金數百兩與璧謀瘞窖中璧夜發去反誣環所爲桂怒褫環襦袴立之大雪中一日夜不使去環恂恂謝過無一言辧其寃桂猶日虐環五六年間瀕死者數四恆順受之不怒桂死遇璧益厚璧子慶多暴或遂嫁以殺人罪環憂不能食竭私財救之慶獲免環善讀書寶祐間嘗舉進士年八十六終於家子元女壽

元字子初性警敏絕人至元末有盜數千起縉雲過永康置砦峽源山山抵元家甚邇盜將刼元父環及環兄遇魁爲謀帥元聞遽歸告二翁速避防不聽復涕泣諫翁罵曰豎子不解事江南內附久誰敢叛耶設有防不過鼠竊狗偸何足病元自度賊若縛翁去則是翁從賊反官坐以法𨿽有百喙莫能白爲今之計者孰若殺賊自明乃與役夫傅參謀執刄伏垣下或止之曰賊勢張甚汝不畏作醢耶元曰吾知有親爾若得白親以無罪𨿽萬死不恨防賊偵騎至竟斫殺二人梟首市中以血手入示翁負之北逃賊平翁竟無罪

壽生有淑資年旣長歸金華戚象祖臺防楊鎭龍反西攻婺州宗王昻吉岱及浙東宣慰使史弼捕獲之械至州城將鞠其反狀壽父環有亡奴在械中奴嘗怨環撾傷欲連環出貲助鎭龍時史怒防甚凡獄辭所引必盡殺乃止環子元疾病不能起乃視壽泣壽曰昔緹縈能救父命我獨非人耶乃走告法曹掾馮耿賢曰妾父無罪亡奴欲誣以不道倘事不得直一家枉作泉下鬼聞君素長者獨不能相活乎言訖淚如雨馮怒曰此事豈汝女子所知壽哀祈益切馮爲惻然良久揮壽去曰爾但歸吾知所處矣明日使吏椎碎奴口不果誑

贊曰昔尹吉甫子伯奇無罪爲後母譖而見逐履霜中野作履霜操其辭多怨傷濓竊謂伯奇不必爾也父母惡之勞而不怨何假於辭哉今環之無罪與伯奇同環臝身立大雪中則又非若履霜比也乃能順受之而無怨不賢而能之乎古之所謂純孝者環蓋近之矣元爲親故拔劍斫賊而不知有身壽𨿽女子亦能脫父命於虎口皆環身教之然也人之行莫大於孝孝有如環之父子可使無聞哉因具列之於篇

白鹿生小傳

白鹿生者諸曁之人也風神峻爽翹然欲超羣其外族曰方建塾聘賢傅館四方遊學士生往受諸經領其防稍事文墨輒峻潔如淵珠眾嘩曰生賦資絕倫非積功所可及盍遜其一席地聲光流婺越間煜煜能動人競要遮作州閭師數弗應浦陽江上有鄭氏一宗累三十室同案而饍戒子姓執贄致辭生躍然興曰是或可爲也卽日上道比中居以倡道爲已責與諸生言必稱曰昔之人曰昔之人日摩月切操行有可觀歷十春秋自以精明不逮前時退居白鹿山戴梭冠披羊皮裘帶經畊煙雨間暇則吟風弄月傲睨萬象若不知古今之殊軌有識者莫能窮其際髙郵欒鳳來爲州牧獨造門拜曰鳳聞先生賢言行無悖古先哲人願爲州學子師生牢讓不起鳳不得已令閭右子弟卽其家問道州政有闕失鳳必移書諮訪生白以利病裨助恆多後若干載殿中侍禦史唐鐸出守越欲辟起之生力辭如前鐸不敢彊生性醇篤無銖髮矯僞與人語出肺肝相示恥爲覆藏事乖名義峻言斥之弗少恕家無儋石儲臨財甚介山氓誤坐法當死生憫其惷愚謀諸鄕鄙活之氓輟烏犍爲謝生拒之頓顙於地澘然隕涕生曰東作方興非牛何以畊俟三冬或可爾至期氓復來請生反覆譬曉之乃已州人士求連生族祝生持其成曁委禽致餼繼以金幣生笑曰孰謂君子而可以貨誘乎悉遣去人復嘩曰是可以義取者生尙不之欲況其他乎於是鄕人教子者恆指生爲法效學焉生名恆字本初姓楊氏白鹿生因其所居號之云

史官曰余與生遊者三十年不可謂不相知者待罪國史時遂白執政薦之入成均聞生不受州縣辟事乃寢然其行義可法者不當使其泯泯因爲造小傳如右隠之與顯非所以論生也

王先生小傳

王先生毅字剛叔其先自瑯琊徙居處之龍泉至先生十有三世世爲農初西鄰有王氏子事身奉神甚謹嘗斵木爲拜其當額處成窪母某氏有妊夢王來而誕在赤子時頗異遇浴及手足露皆怖而哭姑懷之則止頭患瘍母惡其臭捲木葉掩鼻當乳時閉目弗之視痎疾大作身熱如火焮榻畔懸繩代椸無風繩自揺及能言備陳入浴時如蹈大海茫無津涯風入手足間痛若刄割姑衣有纊能覆之乃安木葉气烈不可近熱弗能禁神出戲繩上下視一小兒僵臥心知其爲已也熱退乃復還人咸奇之六歲知好書家單不能致每借市中一誦輒能記憶稍長所嗜益深父機命牧牛掛書牛角而讀之隨牛而東西行日入忘歸復使之視舂溪濱挾冊坐轓車則米成粉不悟父怒逐之出世父與明憐之爲代償其米且令聚徒教授束脩之上悉以購書積至萬餘卷精思疾讀惟恐其不盡夜分燈屢涸猶聞其吟諷聲或至達旦不寐因觀周子太極圖說嘆曰此升聖域之階梯也人心與上堪下輿同大局於一藝可乎會上饒鄭君原善來爲郡錄事先生往質所疑鄭君甚器重之已而往謁許文懿公謙於金華山中公爲詳陳理一分殊之防先生豁然如夢斯覺居久之絕淮泗溯黃河而覩泰山鳬繹之雄徘徊闕裏悵然有千載之思遂北至京師薦紳先生若黃文獻公溍揭文安公徯斯翰林承防學士歐陽公參議中書危公素爭相引重聲譽翕然至有薦爲檢討經筵編修翰林者先生皆引分固辭俄南還鄕裏益以躬行實踐爲教其發明本心之學至利欲沈防處多有感泣者一邑化之𨿽大山長谷愚夫愚婦皆知畏慕革心從善縣饑先生告令曰民饑且死大夫其得奠枕而臥乎卽語以勸分之法閭右之家計口賦之食餘粟盡乞貧民全活者以萬數父老見先生拜且泣曰我等皆白骨也而先生人之爾至正中荊襄兵起掠七閩直犯縣南鄙先生畫八防贊將軍石抹宜孫破之仍不逺萬里遣其徒上書行禦史臺以明將軍之功未幾盜發靑田揚言來攻縣長吏寶忽丁遁盜遂深入焚官舍污人女婦剽鹵至雞犬先生召門人章溢季文謂曰吾豈忍以良民畀豺兕乎溢等曰惟先生命乃部勒鄕民爲兵逐殺羣盜大府錄功賚之以金幣先生曰得選賢令以撫創殘民則毅拜賜侈矣謝不受俄部使者下令正丁罪丁恚集季溪惡少年據險阻以方命首害先生於家縣人無少長皆痛憤灑泣以復讐爲事弟子胡深方參軍事鄱陽急馳歸與同門友告諸方伯連率帥師剪夷之越二年始平葬先生蓋竹鄕之西山別建祠而屍祝之先生爲學深見天地萬物一體之意視眾氓之顚隮如已病之茍力可救𨿽鈇鉞鼎鑊有不暇卹至於禽魚之微不得其所亦爲蹙額弗寧思遂其生然疾惡如仇遇有賊民吏切齒扼腕流涕太息必疏其姦狀鋤而去之豪民制鉅量以入粟亦叱使減去以合常度小人不便爲惡時欲加害賴上官察之獲免生平不食君祿其尊主庇民之念夢寐不忘武威余闕公持節浙水東亷知之謂其卓行不讓古人性不溺文辭嘆曰當今之世何能文者如牛毛而植徳者若麟角盍亦知重輕乎人有求者揮毫立就亦淵然有奇气可誦自防不茹葷肉𨿽彊之食終弗能下咽閒居斂容澄坐多至夜中或倦極目瞑鼻息雷鳴坐客未寢者談辧蠭起晨興先生各能記其言而折衷之其神全而不亂如此歿時年五十二娶樓葉二氏無子以兄子彥荀爲後扁書室曰木訥齋人因稱爲訥齋先生云

太史氏曰昔者山陽殷子通以儒術教授裏中人薫爲善良者眾及鄰境防作子通帥弟子起兵殱之長吏惡攘其功使人殺子通門生毛術手刄殺者梟首以甘心焉君子多其義其事與先生絕類𨿽然先生以明體適用之學保障鄕縣使三十萬蒼生去危卽安非子通比也固不幸遇難而死諸生爲師復讎兵屯二年弗解卒屍鼠軰於市功比術爲尢難祠宇之建不建又在不論由是而言其義不益多歟嗚呼先生道徳之化蓋亦入人深矣

杜環小傳

杜環字叔循其先廬陵人侍父一元遊宦江東遂家金陵一元固善士所與交皆四方名士環尢好學工書謹飭重然諾好周人急父友兵部主事常允恭死於九江家破其母張氏年六十餘哭九江城下無所歸有識允恭者憐其老告之曰今安慶守譚敬先非允防友乎盍往依之彼見母念允恭故必不遺棄母母如其言附舟詣譚譚謝不納母大困念允恭嘗仕金陵親戚交友或有存者庶萬一可冀復哀泣從人至金陵問一二人無存者因訪一元家所在問一元今無恙否道上人對以一元死已久惟子環存其家直鷺洲坊中門內有雙橘可辧識母服破衣雨行至環家環方對客坐見母大驚頗若嘗見其面者因問曰母非常夫人乎何爲而至於此母泣告以故環亦泣扶就坐拜之復呼妻子出拜妻馬氏解衣更母濕衣奉糜食母抱衾寢母母問其平生所親厚故人及幼子伯章環知故無在者不足附又不知伯章存亡姑慰之曰天方雨雨止爲母訪之茍無人事母環𨿽貧獨不能奉母乎且環父與允恭交好如兄弟今母貧困不歸他人而歸環家此二父導之也願母無他思時兵後歲饑民各不相保母見環家貧雨止堅欲出問他故人環令媵女從其行至暮果無所遇而返坐乃定環購布帛令妻爲制衣衾自環以下皆以母事之母性褊急少不愜意輒詬怒環私戒家人順其所爲勿以困故輕慢與較母有痰疾環親爲烹藥進匕筯以母故不敢大聲語越十年環爲太常贊禮郎奉詔祠防稽還道嘉興逢其子伯章泣謂之曰太夫人在環家日夜念少子成疾不可不早往見伯章若無所聞第曰吾亦知之但道逺不能至耳環歸半歲伯章來是日環初度母見少子相持大哭環家人以爲不祥止之環曰此人情也何不祥之有旣而伯章見母老恐不能行竟紿以他事辭去不復顧環奉母彌謹然母愈念伯章疾頓加後三年遂卒將死舉手向環曰吾累杜君吾累杜君願杜君生子孫咸如杜君言終而气絕環具棺槨殮殯之禮買地城南鐘家山葬之歲時常祭其墓云環後爲晉王府錄事有名與余交

史官曰交友之道難矣翟公之言曰一死一生乃知交情此非過論也實有見於人情而云也人當意气相得時以身相許若無難事至事變勢窮不能蹈其所言而背去者多矣況旣死而能養其親乎吾觀杜環事𨿽古所稱義烈之士何以過而世俗恆謂今人不逮古人不亦誣天下人哉

詹士龍小傳

詹士龍字云卿光之固始人父某宋開慶中都統勇勝軍守鄂以偏師巡渠巴諸州與元兵戰南平身嬰九創被執發憤不食卒元兵破鄂降其軍士龍生三歲同母胡氏北遷董忠獻公文炳以其父忠也鞠爲子文炳長子名士選故命其爲士龍飲食衣服一視諸子外人不能辧諸兄忌之罵曰虜子見幸乃同我輩耶士龍不知其故泣訴文炳文炳曰爾眞吾子飛語愼毋聽也士龍哀祈益切文炳頗漏言士龍晝夜流涕欲復詹爲姓受文炳卵翼恩深未敢言一日獵滹沱河遂陳前志文炳戲曰爾投石水中石浮吾當爾從也左右皆笑士龍仰天祝曰天若不絕詹氏石當浮因投石水中石盤旋急流中若沈浮者數四文炳以手拍鞍曰詹都統之靈其不死乎卽令士龍復詹姓文炳薨爲服齊衰三年歲時祭祀必先設神主率家人奠之士龍後用文炳弟文忠薦爲髙郵興化尹士龍修築捍海堰三百里數郡利之初發地獲範希文石記曰遇詹再修事蓋前定云轉兩淮都轉運鹽使司判官攺淮安路總管府推官拜江南行臺監察禦史時姦臣柄國虐焰方熾士龍上章劾之未幾事果敗士龍退隠興化葺艸堂徳勝湖上若將終身朝廷念其老成以廣西亷訪僉事起之居二年鬱鬱不樂乃移疾而歸年五十八卒子防嶽州華容尹文炳妻以從女實因前好雲

史官曰精誠之格將何所不至上致日星之應下召物產之祥古則有矣今觀士龍投石之事其惡可不信哉或者致疑天人之間視之若茫然不相通過矣予總修元史時有司不以聞失於紀載因徇其孫婿余文升之請刪其墓志爲小傳一通以傳

孝子丘鐸傳

丘鐸字文振汴之祥符人故禦史中丞劉基先生弟子也通儒書兼習醫家言流聲動一時至正末父誠爲湖廣等處儒學提舉鐸侍母馬夫人畱吳越欲禦車往從江右兵大起武昌陷江浙繹騷鐸憂懼不知所爲急避地四明曁江南皆歸職方復奉母至南京每西向翹首曰武昌有來者庶幾知吾父之所在乎已而其父果至自武昌父子相見悲喜交集鐸賣藥市中以自給親驩然忘其貧曾未幾何母弟鈞擢防稽上虞巡檢鐸與父母皆同赴官夫人疾鐸晝夜泣禱上下神祗乞以身代及歿鐸哀慟幾絕卜葬鳴鳳山之原哭曰鐸生也咫尺不離吾母膝下今逝矣可委體魄於無人之墟乎乃結廬墓側朝夕上食如生時當寒夜月黒悲風蕭颼如臨鬼神鐸恐母岑寂也輒巡墓號曰鐸在斯鐸在斯其地多虎聞鐸哭聲輒避去故防稽人異之稱爲眞孝子云先是鐸在四明從祖父母居汴者八人貧不能自存鐸咸迎養之死皆返葬先塋人以爲難其姑適河南匡氏者年十八夫亡誓不再適鐸義之養其終身凡二十年如一日然其制行峻絕它皆類此文不能盡載也爲說者曰予聞鳴鳳山當白馬上妃二湖間人迹罕至白晝虎狼旁午鐸防然獨處心無畏懾者豈不以親之體重於身乎然身者親之枝也可不敬乎敬其身斯孝其親矣鐸情固迫切當知以禮自節哉當知以禮自節哉

危孝子傳

臨海孝子危貞昉字孟陽事親以孝聞其父孝先洪武辛亥進士擢官麟遊丞再遷陵川坐法謫役浦江縣貞昉時爲郡諸生聞之奔訴於郡守欲走代之守以其名學籍難其行貞昉號泣於庭曰人孰無父哉柰何獨沮於我也左右爲之言獲如其請卽日上道詣京師伏闕上疏曰臣父臨川丞孝先不幸絓吏議輸作大江之濱筋力向衰不能執事而大母範氏春秋復逾九十旦旦念之恐染霜露之疾無以遂其菽水之忱終天之憾或及其身臣犬馬之齒方殷願代父作勞使其歸養𨿽卽死無恨聖天子以孝治天下惟哀矜焉疏奏上惻然從之貞昉乃解儒衣易短制欣然就役施施無難色然質體尫弱不勝負任之苦越七月病卒貞昉通周易兼能學唐人歌詩性剛直讀古忠孝事斂袵久之且曰使貞昉生其時亦當若是爾遇交友患難蹈湯火赴援不爲利害惑卒時年二十八聞者皆悲之

爲說者曰父子體殊而气同者也故古之孝子不以身自私非過激也宜也有如貞昉者詣闕上疏欲代父受役毅然以死自誓惟知有父而不知有身其殆近於古之孝子者非邪嗚呼死生於人大矣貞昉之死於孝是有益於天衷民彞之重無愧於俯仰無慊於神明奚翅足矣他尙何說哉彼悖徳犯上者亦曷嘗不死其死也如敗豚腐鼠人孰稱道之觀吾貞昉則若威鳳之翔千仭可望而不可卽得與失又爲何如哉貞昉之名宜登國史以風厲四方予舊史官也特爲立傳使秉直筆者他日有采焉

瞿孝子傳

瞿孝子嗣興字華卿蘇之常熟人父達元初爲百夫長遷蘇州巡鹽大使兼管內六縣捕盜轉怯憐口提領母某氏孝子天性純慤依依親側若不忍斯須釋者母患癰癰潰當長夏臭穢不可近孝子燖湯洗滌執扇驅蚊蚋靡晝靡夜至月餘乃休旣而又罹積气疾衝擊下上百藥不治或授以刲股可療法祝刀於天俟刀躍方可用孝子頓顙流血刀弗動孝子情迫切彊取刀刲股肉作羮以進母不食已五日忽盡啖之气銷如失一旦母思芰食時芰始華孝子求諸市不獲凡川有芰者解衣入水歷覆其葉覓之雙脛皆赤腫孝子號呼曰神胡不相我乎俄得三芰水中人以爲精誠所感然其宅心仁厚單窶者必思賑給而不欲使其知氊工王氏家無儋石儲且臥疾不能興雞初鳴孝子往其門以錢二十緡投窻隙而去民有告糴者鶉衣百結孝子受其直五千復陽問曰吾性多忘若欲糴十千耶遂如數與之鬻蔬翁過門孝子市錢五十文以楮幣五百文授翁令補餘錢翁慍而辭孝子曰汝第持去他日見還未晚也負販夫或來貿遷孝子一聽其言不與較家人怪之孝子曰彼竭汗血以逐什一之利寧能足吾欲乎歲大儉來相依者數十人孝子擇旁近捨捨之防厲气作病者相枕藉孝子每晨躬攜粥藥撫視卒賴以全孝子朝出道中拾遺囊孝子悉歸求者一金不自私未幾又有亡契劵及白金者孝子蹙額曰白金固易致質劑乃資業所憑藉其必起爭端乎密偵其人還之其人勢家奴因失主物畏懼幾欲死謝曰三尺微命孝子所賜也孝子𨿽不讀書其篤行類鄒魯士州裏翕然稱之孝子年且耄見介子莊宦學有立洪武初擢禮部員外郎喜動顏色其後病且革言不及家事惟曰死生恆理爾煩語吾兒莊善事聖天子毋以老身爲念也遂終

史官曰濓待罪禁林日與莊爲同官莊念父在逺一語及之涕泗澘然流濓因嘆曰非誠心愛日者乎已而蘇人來言孝子之賢絕於丑夷有未易追躡之者濓又嘆曰非是父焉能有是子傳所謂以身教者孝子其庶幾乎是有關世教民彜之大故造瞿孝子傳使圓冠方履者讀之必將惕然而自省矣

孫孝子傳

孫孝子諱惟中字伯庸濰州昌邑人祖明父琳世爲農孝子朝出耕夜歸讀古人書性雅愛宋名臣言行歷歷能道之凡所謀猷恆取以爲則年及壯用推擇爲寧海州史一年貢益都府瀕行防父卒皇皇如欲無生縣有漢昌邑王廢城舉柩葬城中結庵廬其側借苫以居曠野無人深夜月冷哭聲依稀隨悲風逺聞人爲泣下日啜淖糜二盂卻酒肉弗禦晨起無火掬雪颒面輒詣墓前拜久之手足皸瘃形容憔悴甚或勸其還哭而不對閭師韓泰亨帥闔巷民言於縣縣尹戴友諒弗之信將亷之伺夜半攜二蒼頭出風雪中抵庵廬而聽孝子聞足音遙問曰暮夜欲何爲戴嘆息而去以爲不讓古人亟上之府部使者加覆察如縣言請旌其門文達中書禮部不報孝子長身美髯善談古今事遇子弟若嚴師家法著於井落多效之娶劉氏從孝子之化居舅喪亦不近酒肉三載生三子尙志尙文尙徳尙志業爲儒今禮部主客主事云

史官曰李璮據益都明被兵掠至洪溝去家三十里年始十歲兵以其童也易之明夜遁倀倀亂行有老父教之曰兒但從吾指以往卽至家矣明如其言走固隄鹽塲中艸深滅頂而豺狼左右嘷明竟得還父母亦避兵方歸舉燈索明不得相向哭燈忽作花復自相慰曰我兒其返乎不然此花何徵也言未訖忽聞叩門聲啟視之明也亟挽以入初父止生明今明之子孫逾四十人而惟中又孝行卓卓如此天之不絕孫氏者其有以哉其有以哉

周賢母傳

周母王氏名妙貞括人祖徳潤父思齊辟爲州縣吏生十齡見父有戚容問曰家業幸粗給大人當開口笑樂何乃自鬱鬱邪父曰此事非爾女子所知吾所掌獄案死者欲生之不可得故弗悅爾王氏曰名教自有樂地何不棄之復溫繹書詩邪父曰不意女子能發斯言吾之意正如此耳卽日揖上官去人賢之瀕嫁父欲厚其裝環珥鞶帨之屬無所不飭王氏視之澹如出示二女弟恣其所取旣歸事君舅君姑盡禮處娣姒之間恆欣欣然或主中饋身先之不專役媵人鄰有寒餓及喪禍輒周其急歲壬寅山防作避地魯峯顚惡少年欲來侵掠王氏偵得實遣人擿其姦盜驚而潰其母項因世亂來依極力奉之以悅豫其心王氏嘗嬰疾眾醫束手謂不療忽夢老父與易气及覺气騰騰從頂升挾日絕粒不食已而果元气來復疾頓瘳識者謂爲神助云其夫則周世英生男女各二女皆有所歸男曰荃曰茂茂有文學政事出仕矣王氏年今七十云

金華宋濓曰予嘗從史官之後遇人有善者必謹書之將以誘民衷而樹世防也有如周母能成父志推孝於尊章出其餘智亦足破雀鼠軰之姦其中必有大過人者矣於戲賢哉賢而得書亦春秋之法也

二賢母傳

瑞安有大姓曰吳氏世守禮度而嚴於昏婣柳州教授埏生子欽年近弱齡埏欲爲之擇配久且未成或曰同郡胡節有容徳且達宦之後可室也乃遣行媒知名節之父悅焉六禮旣備故節來歸於欽內外宗曁媼禦而下宜之生子璟鞠育至長爲娶縣人林亷亷名卿孫粗習書傳��然勤翼翼然抑畏節愛之不翅若親女亷亦事節若母懷姙九閱月璟以病死未死執亷手涕泣惓惓以養親存孤爲托亷諾之後三十日亷生一男子且悲且喜曰吳氏之宗其不爲敖氏餒鬼乎未幾欽亦卒節與亷蓬首垢面自稱曰未亡人誓撫遺孤以不墜其家後六年元政日紊四方防盜蠭起市魁都伯各聚農爲兵陽號保障陰則倚借爲姦有利吳氏多貲欲奪亷之志亷年二十有餘爾善自閉拒不可撼遂有謀殺其孤者亷懼棄家挾姑而遁擇鄰境大山匿焉艱難備嘗室如懸罄無絲毫怨懟意惟飭厲兒以學無有寒暑晝夜年三十九卒節撫棺哭泣竟欲無生益督兒事書詩勿怠又二年節亦卒兒名荃今爲巨儒州人識與不識咸稱爲吳氏二賢母云

太史公曰吳氏之系何其危哉當璟瀕亡時荃在母腹男女未可知林氏毅然以存孤爲諾非見義明如皦日能然乎使林氏之足一移吳氏宗祀墜矣此其功非再造其家者乎譬猶狂瀾東奔欲舉只手以障之抑難矣予謂林氏具五美焉其不畏彊禦一也富而能貧二也炳於幾先而不陷於虎口三也干戈紛紜之中鬻環釧市書厲子以學四也終始一致不爲浮議所惑卒令終於牖下五也夫然故其能以節操顯著者宜哉𨿽然不爲之先孰爲之後非胡氏挈綱振維於上則林氏防防然無依矣是則胡氏者不爲尢賢乎賢哉二母如楚之雙璧光彩交映見者動容如越之雙劍光芒閃爍不可狎玩誠可謂無愧於彜倫者矣嗚呼女婦且爾則凡受人家國之寄委棄若土梗者果何心哉

閩二婦傳

賴道慈閩古田縣人歸同縣張文孫生一淸十五歲而文孫歿於疫道慈甫年二十九黃華亂家又毀於兵羞服且弗完能確然守志弗渝人力撼之泣曰張氏自浮光遷閩其不絕如綫者惟此一子耳余柰何去之及一淸成人爲取婦廖氏生三子頥興埜而廖亡繼以陳道眞道眞亦古田右族旣歸一淸粥簮珥治財與道慈再植張門一淸事道慈孝極防甘道眞相之惟恐有不足而遇廖之子不翅已出道慈晚嬰末疾手足不能用道眞與媵人余乙恆挾持以就虎子道慈體肥重疲力從事逾十春秋弗厭人難之道眞生以寧年十餘日授書十三帙帙三紙道眞夜宿火至四鼓自起爇燈呼兒誦書坐其旁以俟頃刻皆能暗記黎明命之出送至齋門乃還以寧愛書或忘食道眞執匕餧之任其恣觀不輟二十七以春秋擢泰定丁夘進士第繇國子助教八遷而爲翰林侍講學士秩二品累贈道慈道眞皆淸河郡夫人一淸贈福建江西等處行中書省參知政事文孫贈禮部尙書閩人榮焉謂道慈之節道眞之孝皆卓絕不可及殆天報之也道慈卒時年八十而道眞則七十云傳有之婦道盡而天倫正有若二婦其所謂盡於婦道者耶

鄭節婦黃氏傳

黃爲浦江著姓自隋唐以來卽有聞而宋隆興癸未進士度亦其族也其居辛山者曰徳淸有女曰琇字守貞生賦淑姿不失故家遺範父母愛之爲其選良配元至正己丑冬十二月歸同縣鄭氏瀛字仲容守貞年甫二十奉上接下無愆禮人稱其賢明年仲容髀患疽流注肌覈間一潰一興累累如連珠百藥弗驗守貞扶掖臥起附膏於紙而更敷之𨿽甚久無懈怠意又六年仲容歿守貞自矢不再適且曰生爲義家婦死爲義家鬼敢失節以玷旌門乎其志堅凝屢有撼之者不少動寒燈孤幌澹然能自安遂命仲容從子柎爲其後守貞今四十九矣及見柎授室生二子熛煁朝夕受其孝養云昔者孔子稱宓不齊之善而歸於魯國之多賢蓋觀感而興非有資於賢者要亦未易以成名也今鄭氏之家十葉聚食至大辛亥嘗旌其義門其規度整肅如嚴霜烈日可畏而可仰其徳義之涵濡又如春風和气之薫蒸不自知其入人之深故其化行教洽過其門者猶率徳勵行而乖戾之慮消況爲其家之婦者乎宜守貞執節之堅而循禮之謹也傳曰一家仁一國興仁其理誠不誣哉予官議曹時郡國多以節婦事行來上輒聞報下褒異其門閭觀風使者或以守貞爲言其有不彰明之者乎異日烏頭雙表之樹與旌門後先輝映不亦一家之盛美哉予故輯其事爲傳文一通衣冠之士儻有扶植彜倫爲任者尙見諸賦詠以同其傳云

柳氏二節婦傳

柳氏二節婦者上虞柳宗逺妻唐及其子桂之婦陳也初唐年二十三歸宗逺事其姑孝越二年生一子桂而宗逺卒或少唐恐其難寡居也以語試之唐忿曰吾喪夫命也婦不二醮義也命天使然義出於人心吾縱不畏天能昧吾心而負義乎且吾姑老吾子少吾去之將安求乎益苦心瘁力營粟帛以養姑命桂學詩書於鄕先生姑年八十餘乃終而桂長遂娶陳女爲婦陳歸桂逾年桂亦卒陳年甫二十四或閔陳無子且少也勸其再配陳哭曰此豈人所言乎吾姑不負吾舅吾敢負吾夫乎吾寧卽死柳氏牖下不願聞此語也乃去膏沐屏華麗與其姑相依以居姑食然後食姑寢然後寢家內外事必告而後行姑婦孝愛如母子歲時具殽醪祭柳氏亡人二婦防然拜階下輒涕泣不能相視後以某子某爲桂後今唐年六十陳亦四十鄕人咸稱爲二節婦云

史官曰夫婦者相扶以生者也相扶以生者人道之常也不幸遇夭折臨患禍夫不獲婦其婦婦不得夫其夫是豈人情所願也哉斯變故也夫人處平居無事𨿽至闇劣皆可以勉事有出於難處者𨿽奇偉丈夫時時猶有失焉況婦人哉若柳氏姑婦皆在少年喪夫處人之所難堪以至於老余讀其事未嘗不爲之嘆息也人常患後世俗不逮古是烏可槪言乎二婦之所爲儗之古賢婦何讓乎余因門人朱瑾請爲列其事使繼此執筆者有取焉

王節婦湯氏傳

婦以節名非常也變也變而不失其正不亦善之善者乎若王節婦者是已節婦名慕貞姓湯氏世居武林施水坊父榮母戚氏慕貞生十七年同裏王君暹聞有容徳俾其子常奠鴈納爲室旣歸三族媼禦交譽之常字彥常少有逺遊志旣生女及男驥元至正乙未出商番禺已而之桂林後六年死焉慕貞二十七矣遙望南海淚眼無干時上承舅姑米薪鹽醯之費靡不經度不足使蒼頭貿易以給舅姑忘其子之亡舅嘗患疽慕貞稽顙北辰乞以身代疾乃瘳舅有女兄二人年髦無所依慕貞迎還於家忠養同其姑夫之季弟曰暉娶史氏育二女貧不能嫁慕貞擇良婿治嫁具遣之暉與史旅死三衢慕貞不憚千里之逺取二喪藏諸先塋其訓驥尢切俾事賢傅受春秋三傳之學國朝洪武癸丑取浙江行省第六名文解貢入成均選授吳王府伴讀朝夕陳訓於王久之拜監察禦史近以使事入閩過其家方嶽大臣洎部使者交謁於門問母夫人無恙人爲慕貞榮慕貞不自樂也且曰我未亡人爾自意危如朝露不復有今日幸視驥加長歲時持一觴酒酹王家墳上庶他日九泉見彥常無慚色爵祿之有無皆天也奚暇計哉君子愈賢之嗚呼婦之靑年喪夫最號多艱儻居貴富家有傔媵足以備驅役闔廬足以蔽風雨粟帛足以供衣食猶可自安茍或防防弔影室如懸磬忍寒夜織機聲與候虫齊鳴達曙不休自非鐵心石腸未必不爲之動也學士大夫讀四庫之書平日抗手論天下事何處更有豪傑一遇絲髮利害反眼若不相識視女婦未嘗知書者乃有所不及可勝嘆哉濓於慕貞之事不得不爲之紀載也夫移風俗美教化之道慕貞實有焉因具書之以厲爲人婦者贊曰

婦以節名初非美稱惟王婦湯守變以貞心堅同石操潔如冰太史作傳永揚休聲前翰林學士承防嘉議大夫知制誥兼修國史兼太子贊善大夫金華宋濓撰

周節婦傳

節婦姓趙氏名淑宋燕懿王之裔安定郡王令詪九世孫也令詪從髙宗渡江南居越諸曁遂爲諸曁人父孟徳有文學生二女節婦長且賢尢愛之授論語孝經列女傳皆能通其義年十八求宜壻者得同邑周本恭歸焉始歸而姑卒旣而舅及兄公姒氏亦相繼死兄公子顯宗尙防節婦相夫飭喪治葬咸盡禮育顯宗如子歸十一年生三男宗善宗祚宗政宗政始生時天下亂夫嬰疾甚恐不起顧節婦曰今兵革四興嗣子單弱如此我死爾能自保乎節婦囓指流血泣曰天在斯吾有不能保孤兒者天實誅之夫卒節婦年二十九髽跣號泣泣間含食哺諸兒不暫出戶限明年國朝克諸曁與僞吳分邑拒戰兩兵交焚掠家貲無纎毫存節婦抱兒及顯宗從一媵出走匿惟持田籍以行深山窮谷間饑餓顚踣削木膚采藜藿以食或閔其艱勩勸之曰呱呱者何足恃奚爲自苦耶節婦怒不與言剪鬢髮示之益自裁戢厲色峻辭使人莫敢近兵定而歸富民侵主其田殆盡節婦持田籍與辯卒賴以完知州田若賦髙其行欲上其事於朝節婦曰宜然耳何足上聞力辭不願乃復其家節婦感泣日治麻縷爲布帛以繼乏絕市詩書教諸子夜焚松脂於室坐諸子兩旁而口授之或怠睡首俯輒笞咄不少恕諸子皆凜然畏憚如嚴君覩其色變卽惴恐莫敢舉目視及長遣從名師遊所友善士相過則喜爲之置酒否則憤嘆竟日節婦以兄公早歿惟宗顯存爲之昏娶先於己子羞服與諸子同人不知辧諸子遜弟皆有士行宗祚入爲太學生以文行稱人咸謂節婦善教所致云

史官曰世之傳節婦者多貴殺身爲難能至於守義不二者則略而遺之餘甚惑焉鋒刄之威迫於後湯火在前有所不顧此人情所能勉至於困窮災變切身凍餒顚踣而不渝其志存人之孤非篤於禮義者其孰能之若周節婦是矣嗚呼此豈特賢於女婦而已哉

謝節婦傳

節義人性之所有也豈以所居而變哉南雄在嶺之南山毒海悍風气與中州殊論者或從而訾其習俗其言陋矣若謝節婦者安可輕耶節婦謝氏女南雄人年二十八適郡士鄒永泰居四年生子忠甫十月永泰得疾危懼或死有父母存且子防莫爲計以語覘婦曰吾旦夕死然吾家貧安敢以老親防子累爾哉婦流涕曰君豈病而狂易耶君萬一不幸養老撫孤妾職也妾一移足忍見鄒氏兒爲人奴乎已而永泰卒窶愈甚甔盎無朝夕儲節婦躬力蠶織爲布帛易粟以奉舅姑忠八歲使就鄕師學節縮服食以資束脩禮其舅姑不知其貧及舅姑卒鬻所居廬以易槥櫝行喪治葬務合儀則或閔其艱勸其再事富人節婦曰我豈不知富人勝於鄒氏乎然鄒氏我所安也使我食他人八珍九鼎不若飲鄒氏杯水耳益自操守不少變教其子爲儒節婦少嘗讀孝經小學書通達義理故能盡婦道云

史官曰嗜欲之性人孰能免哉能以禮義制之則不入於邪僻矣婦之事夫當無恙時指天地神明誓生死不相違棄及遇變故能如其言者蓋鮮矣豈非不達禮義使然耶若謝婦者夫死困厄幾不能爲生而處之欣欣然行其自誓之語如合符契非禮義淪於心能致是耶嗚呼禮義足以治人也久矣

韓節婦傳

節婦韓氏名惟秀開封人元四川行省左丞渙之女也年二十一歸耶律文正王四代孫養正養正時爲劉莊場鹽司令甫六閱月沒於官節婦行三年喪乃還父母家適其弟敏以疾卒二子肅寛俱防節婦與敏妻賈氏約曰吾聞古之烈女不更二夫吾與汝皆簮纓家子宜則效之茍或失思慮再醮於人縱死爲鬼亦當有餘羞耳賈氏悅曰此妾之志也朝夕乎父母舅姑之側防若甘恐或不備也衣與衾恐或不完也教肅與寛又恐不知其方也左之右之同心弗少懈歲壬辰賈氏亡節婦哭之慟曰爾何遽去予而死乎予寧與爾俱亡乎不火食者三日已而又曰吾茍死其柰父母何遂割情忍泣奉尊撫卑如賈氏存時見寛以才學被選列官國朝再轉爲侍議使節婦今年五十九其母則八十五云史官曰易有之不節若則嗟若無咎又曰安節亨蓋不攺其節則必能亨違節之道則哀嗟自己所致無所怨咎矣聖人作易當無物不該推此以諭節婦庶幾亦有合者乎節婦自耶律君沒制行如白璧者三十有八年使令名昭晰於無窮視彼夫骨未寒輒棄之他適爲人唾去而弗齒者果孰爲亨而孰爲不亨乎況節婦無子可依毅然堅其苦志於母家此尢卓異可書者故備列之然賈氏能與節婦同志卒以節終亦賢婦也哉

趙節婦傳略

監修國史長史張君子長著趙節婦傳累辭至九百餘節婦之孫嗣鴻懼讀者莫得其要請濓刪其辭爲傳略云節婦徐氏名定瑞婺蘭溪人年及笄歸金華趙時堯時堯父旰夫亦娶徐節婦姑也無子生二女時堯以再從子爲其後二女以非己同出不相寧節婦相夫順受之母子以和時堯卒節婦年甫三十誓不再適養其姑終身撫弱子至於成人復三十年乃終若節婦者其無愧婦道者邪

王貞婦傳

王貞婦名妙淸防稽人年及笄歸同裏可先樓君生二子叔仁澄叔仁始七歲澄僅四月而樓君亡貞婦毅然以節自誓朝虀暮鹽或不能給而貞婦安之從事殘燈敗杼夜參半猶隠隠聞伊軋聲人數有撼之者志如鐵石而弗可動舅姑亦憐其少欲俾更適人貞婦泣曰妾聞婦人於夫一與之醮終身不移妾何敢忘家縱貧得服勞於舅姑之側他日九泉之下當有以見吾夫儻捨之而去𨿽終日飲醲囓肥犬彘亦不食其餘矧人乎哉妾有死而已不能從也舅姑見其語剛而意不回復義之貞婦自是事舅姑益致其恭教二子從良師遊皆成人知問學亦頗能盡孝見稱於士君子間貞婦夫死時年二十七而今已五十四矣

史官曰嗚呼若貞婦者豈不爲難哉自陰教久不行女婦不知書詩謨訓其所欲爲鮮克由於禮者矣而貞婦乃能矯然自異如勁松梃梃於蒿萊間是何可及也嗚呼若貞婦者豈不爲難哉

王貞婦傳

貞婦名順榮字靜安姓王氏臺之黃巖金沙里人性莊毅日處深閨人不見其面其父廣東元帥嗣奇之愼擇所配年十七歸同邑楊伯瑞伯瑞以才用世累官行樞密院斷事官階從四品得封貞婦河南郡君至正間貓防兵侵天臺伯瑞帥師往扼之弗勝遂遇害貞婦時寓四明年二十又七生子慶壽始兩月聞夫亡躑躅欲求死親屬交相慰解遂防喪還葬於鄕屏鉛華弗禦戴道家冠披鶴氅衣翛然如塵外人未嘗輕於笑語人誚之則曰我未亡人爾尙何心追逐世好耶鄕裏小兒欲媚上官以貞婦美姿容嗾使聘之不從將以威刼其去貞婦遽引刀斷髮痛詈不少休事遂寢越三年有權貴人聞其賢彊委禽焉貞婦度不免拊膺長號呼曰楊樞密何在楊樞密何在妾將相從於泉下因悶絕僕地媵人抉齒以藥灌之移時乃蘇俟間執慶壽手曰吾命婦也不敢虧節以辱汝父汝父亡我非不能死以汝年防將誰育之卽不育歲時何人持巵酒以酹汝父墳乃忍死至今今汝已十齡吾復何憂我將死於汝父之墓言訖泣而行慶壽號訴從母林氏林亟往救貞婦以刀自剄不殊林奪刀挽之歸環守至旦稍解貞婦復斷髮如初權貴人曰此烈婦不可彊之彊之不祥嗚呼女婦之質甚弱耳扣盎足以駭走之今貞婦乃不爲威武所屈若是非其秉志剛見義明有不能也世以丈夫自居者冠帶儼如步趨鏘如議論藹如人倘以女婦目之則頩然怒去及防其所爲一遇小利害則甘心喪其所守似婦人女子之不若抑又何說哉然自兵亂以來婦人徇節而不屈者或自剄死或墜崖下死或赴水火而死固人之所難此特出一時義烈所激爾有如貞婦處孤燈敗帷間淒風蕭蕭然中人歲積月深必有甚不能堪者恆人之情寧不爲之少衰貞婦之操則愈堅如鐵石百折不撓豈不尢人所難者乎使一鄕之得若人必有率徳而勵行者由是達之一邑一州無不皆然其於移風俗美教化之道有國家者蓋有賴焉是宜爲之傳以俟觀民風者

贊曰昔夏侯令女夫死不嫁遂致斷髮爲信或蹙迫之急乃割耳與鼻誓不欲類於人至今想其遺風猶凜凜然可畏也今貞婦截髮絕人其厲操蓋與令女同若其持刄自刎比之割耳鼻者且欲並身而捐之其志爲益苦矣嗚呼令女不可見有若貞婦其所謂異世而同符者非耶

徐貞婦鄭氏傳

徐貞婦鄭名妙靜衢之西安人其父頥本簪纓家娶周無它男子惟產四女而貞婦居其三年十齡粗通孝經大義沈毅如成人諸女或與之狎輒厲聲叱之皆畏詟不敢近父奇之愼擇所歸聞同郡徐思誠乃宋忠莊公徽言之七世孫代有顯人而思誠又習進士業彬彬而文於是慨然許之及合成禮貞婦已十九矣時舅天祥與姑朱氏春秋皆髙貞婦靡日靡夜事紡磚惟謹由是羞服備給上獲舅姑心凢遇賓祭亦悉意助集不足則質簮珥供事及其自奉疏食水飲甘之若飴舅歿貞婦出所畜布泉爲含襚衰絰諸費始得成喪思誠出卜葬地舟覆溺死上航溪貞婦哭慟幾欲無生不憚勞勩葬舅與夫先塋之側養姑髙堂日問起居察時燠寒爲衣進之退撫二子謙貞俾從醇儒學而與勝己者交非其類者絕之𨿽寒燈涼幌人不能堪貞婦處之裕如父母及諸娣憫其年少欲使其更醮貞婦曰吾夫固亡有二子在斯不謂之亡矣脫若無子其如姑老何義亦不忍去也具人之形而犬彘其行妾肯爲之乎卽引交股刀截去髻誓不二夫聞之者懼不敢撼貞婦見二子成立謙以行義察舉爲部使者掾以政事聞擢爲瀧水丞貞婦喜曰吾今而後可以見吾夫地下矣謙當之官防恩例覃及於親受文綺細繒之賜貞婦益喜召謙至出白金盤八授之曰國家寵恩至矣爾居官宜冰蘗自守祿或不給則售此用之愼毋黷貨爲也洪武二年知縣何忠以貞婦年三十夫亡寡居二十八年冰淸玉潔可以厲民風乃上其事於府知府王珍加覆覈焉浙江按察僉事張思立復亷其非誣然後具牒上行中書以次達之中朝三年四月得旌表其門如令貞婦今逾六十又四康彊無它疾嘗有田宅爲彊族所據屢訟不得直夫歿讓弗與競及宅轉鬻他姓貞婦贖居之識者謂貞婦知大體云

史官曰禮始夫婦者何蓋有夫婦而後有父子有父子而後有君臣三者𨿽殊其道一而已矣若使婦不二其夫子不唇其親臣能忠於君天下其有弗長治者乎柰何世教淪滑士大夫誦法先王往往或至於悖君父有如一女婦之微不甚知書乃能抗節自守足以增於五倫之重亦可慨也夫故余於徐氏之事特爲著傳文一通不少讓將以厲子職樹臣節重名教非曰徒作也有來讀者毛髮將聳然而立矣

蔣貞婦傳

蔣貞婦徳新世居歙之黃山自防莊靜父忠甫爲之擇配鮮有當意者年二十有八始歸同郡羅宣明宣明鄂州刺史諸孫家法素謹貞婦奉尊章處先後咸底禮度中外稱之弗置至正壬辰蘄黃妖防起破州郡屠戮人如刈艸菅蔓延將至歙宣明散家貲募兵保障鄕井己而兵大集歙城陷官軍復者再三宣明功爲多癸巳夏四月元帥沙不丁治歙城以宣明慷慨仗義俾分築一百三十尺宣明之家索於用兵其計無所從貞婦盡售奩中物相之宣明忘其憂乙未冬十二月祁門黟縣惡少年搆浮梁劇盜來犯歙宣明謂貞婦曰我素負殺賊名賊必不貸我汝宜相從軍中如何貞婦曰婦人在軍中兵气恐不揚子獨不聞之乎妾有兄弟在香山砦柵頗可守妾往依之君努力自愛勿以妾爲念也遂灑泣而別丙申春正月歙城復陷宣明請兵江浙行中書賊聞宣明妻孥在香山攻之益力二月天雨雪寨破賊大肆焚掠初貞婦以宣明從徵不忍茹酒肉至是炮炙行觴命左右醉飽以二子驢兒馬兒屬蒼頭奴詹寄詹勝寶曰事勢至此我誓不受辱一死決矣然不可使羅氏無後汝宜防二兒還主翁也言訖勝寶負驢兒出媵人挾馬兒繼之貞婦又繼之遇賊石崖上賊遂褫其衣貞婦力拒賊攫貞婦髮貞婦齧其臂爪其面出血罵曰死狗奴汝何不殺我賊怒斫其臂以刀舂之墜崖而死驢兒見母死哭罵曰賊賊爭忍殺吾母他防曰何等小物敢爾耶橫槊刺其背死勝寶遁寄不勝怒執木防擊傷數冦與媵人皆遇害日將夕冦退貞婦從侄蔣志道從積屍守緣崖下見貞婦屍如生傍有衣篋類有物然動啟視之馬兒在焉亟抱以歸宣明云

太史公曰喪亂之餘女婦以節著者有矣若歙之蔣氏何其烈哉夫以柔脆之身竟欲抗如虎之盜自非義激於中視死如歸其气不如是之明也大抵故家遺俗詩書之澤弗替宣明又能奮揚而飭導之使一門之內婦死於夫子死於母而一蒼頭之微亦能爲其主捐軀此殆難以聲音笑貌爲也然則宣明亦賢矣哉賢者宜有後篋中之兒所以能獲全於今也

王媛貞阮傳

王媛貞阮者名淑槀城人均州守阮容之子歷陽王瑀之妻也瑀故名閥淑亦出右族好禮而貞一陽和陰肅懿聞流三族間瑀以材起家爲裨將當戍夫槪夫槪與敵土犬牙瑀將邏騎偵其營敵意勁兵壓境悉力迎戰瑀知不能免蹈白刄前邏騎皆逝瑀尋被執以不屈死淑慟曰夫者婦天也吾天傾矣尙何所仰哉遂被泣臥不粒食媵人以食進淑麾曰去吾不食矣己而气阽阽若絲先後僅屬媵人又以藥進淑復麾曰去吾不藥矣如此者七日竟終年甫二十三爾淑葬金華城北黃塢其顚有異生蔓一而四實其色光翠如沐者君子謂淑能知貞道矣貞道明則常倫定矣詩云髧彼兩髦實維我儀之死矢靡他此之謂也

頌曰翼翼貞阮執行有常夫戍而俘防然隠傷不食以死其節煒煌瓞之生天旌厥祥

宋烈婦傳

烈婦宋防【音莘】字新金華潛溪人美姿容防卽讀書知大義搦管作字亦莊正可觀旣長歸烏傷賈明善足不妄逾戶閾𨿽家人弗聞其語笑聲一宗讙曰是端簡靜黙也賈氏有婦矣父母亦賢之不忍其逺去左右越一年令與夫來居潛溪烈婦孝養益謹見諸女讀古烈女事則慨然想其爲人旣而曰是亦不難爲婦者當璧碎而潔無寧瓦全而穢也歲戊戌十月西兵搗蘭溪逺近大震烈婦不自安同夫避入浦陽城竇山中未幾鄕民嘯聚倡亂樹旌纛執劍殺人如刈艸菅烈婦亡匿灌莾中爲遊卒所執乃抽銀條恱求解不聽將亂之烈婦以計紿曰吾有珠貝可直數千緡昨夕瘞山前坎中爾幸無急我急我我將死於爾何利不若導爾發之遊卒悅其言從之行至深淵側竟躍入死焉時十一月十四日也其兄濓聞而哭曰天乎烈婦在家爲淑女歸人爲良婦旣淑且良縱不備有胡福其豈不得考終於寢乎不知何爲而遘玆兵禍也嗚呼自古莫不有死當是時執法之大吏秉鉞之將帥守土之二千石或有不能而烈婦獨能捐軀徇義死固死矣千載猶生視彼弗死而若死者何如也縱遘兵禍又何傷焉然而婦之守貞猶人子之當孝人臣之當忠也烈婦之死恆道爾何足深羨乎𨿽然是固恆道爾而亦非易致也人之所欲莫甚乎生茍所見一髮未盡則幸存之念興幸存之念興含辱忍垢何所不至哉想其臨淵之時貞剛之气充塞上下天不足爲髙地不足爲厚日月不足爲明視區區微生直鴻毛輕耳不然何以能若是之烈也徵太平日所言當璧碎而潔毋令瓦全而穢者不亦允蹈也哉烈婦之事與軋之竇氏越之王氏無大相逺求之千百而不一二見焉濓因不避親摭其行實著爲私傳一通所以白烈婦之志他日傳之竹帛詔諸海內良史氏職也非濓之所計也

謝烈婦傳

謝烈婦芾婺之金華人年十三適蘭溪吳履奉尊章處宗族以禮性勤而剛事非義毅然執弗行鞠撫眾雛紉箴補綴常至夜分𨿽血貫指不自寧履貧而防遊家政一聽芾能弗墜戊戌春三月西師破睦州遊騎日壓境上芾懼急謂履曰妾聞西師鐵騎逾十萬數出則塵埃蔽天白日爲黃旣得睦必東窺婺謂其不至者妄也卿讀書號男子宜察知之妾衰瘦如鬼旦暮禍及決不能挈弱防逺遁曷若先買舟東下爲上計否則歸妾母家母家南有池卽有急以身餧魚鱉爾誓不受污以病君也履重於行紿曰勿恐有履在也冬十月二日丁卯履出城南芾復申前言且祝履曰宜急旋稍緩噬臍無及矣履復答如初越四日辛未芾見潰軍被血衣東奔不絕謂媵人曰事急矣候雞再號裹糧挾季女以東媵人負小兒從明日壬申力憊甚芾猶手牽女且行且泣曰汝父不得復見矣吾與汝死卽死耳身不可失也遂避入金華山中媵人後視芾不相及棄小兒道上亦泣去己而遊兵四出赤幟徧山澤東西作呼嘯聲虜女婦無算芾度不可免力疾捫蘿而上抱女投崖下死履歸求之夾日始得屍母與女相向其貌如生時嗚呼人極之所由建者三綱也使臣子之於君父皆如芾之弗畔其夫國家安有喪亂之禍哀哉嗚呼世之號士君子者平居暇日髙自稱譽無不曰我學周公仲尼之道茍指爲婦人女子則勃然怒去一旦君父有難輒或竄或伏不翅狐兔是婦人女子之弗如抑又何說也然自兵興以來女婦以節著者亦頗見之未有若芾之烈者也夫豈樂死惡生者哉誠以義塞於內與其生而抱愧寧若死而就安推其所志神明可通金石可貫衡嶽之層雲可開非細故也彞倫風教於是所系爲甚重濓故爲文道其事使濓言行人心或不亡者當自省矣嗚呼彼有家而奉箕箒者孰非人婦孰非人婦哉

贊曰戊戌之變濓女弟防亦以秉節沈淵死後烈婦特三十有六日爾濓悲之淚落弗止聞有如防者必謹叩之或歷其地以訪焉間嘗過金華山中問烈婦投崖處悲風四集林木怒立猶凜凜有生气豈其貞魂烈魄猶足以感人耶烈婦𨿽死其弗死矣夫

張義婦傳

義婦張氏濟南鄒平人年十八歸戍卒李午午同從子零出戍七閩未幾午死張獨事舅姑父母生養死葬無遺禮復痛夫死數千里外枯骨未知所歸乃往臥冰上呼天祝曰天乎妾夫何罪妾夫何罪生旣不見父母死又不能歸葬父母之傍使無妾卽已妾在敢愛死乎天若許妾取夫骨𨿽寒甚當得不死逾月竟不死鄕人異之爲聞於縣給過所遣之至閩零猶在問夫葬地則榛莾日塞不可識張哀慟幾絕夫忽降於童與張語生前事甚悲且示骨在處張如其言發得之持骨祝曰爾信妾夫耶入口當融如冰雪黏如膠己而果然官義之爲上於大府請復其家使零防喪歸濟南

金華宋濓曰濓聞長老言廬陵有趙應祥者父行賈死利津亂葬叢冢間應祥求之慟哭七日夜不得乃解髮系馬鞍上祝曰天若有知行至父墓鞍卽墮未幾鞍墮發而視之果父也葬時所題名氏猶存此與義婦之事頗類傳曰孝悌之至通於神明此之謂夫

貞婦郭醜小傳

郭氏醜字道安六合人也美姿容其父彬授之書詩輒通大防母劉氏得疫疾諸弟妹尙防羞服無所倚賴道安上扶掖母氏起居下撫孩穉潄澣紉綴之事皆親之冬盛寒燈火蕭然持箴恆至夜半不休且不樂靡麗身衣紈素同綺繡女偕坐略不動容目亦不注視至於纂組烹飪不經師授而悉精其能彬絕愛之不肯歸凡子同裏鄭來求婚彬激曰爾能從師攻文辭卽可爾乃力學道安年十九竟妻婦道甚修譽起一鄕間以古列女傳難之道安曰某女事如此某女事如彼一一舉之無漏文不能屈因加進學功其父讓不悅痛繩之悒悒不樂道安曰子但盡誠盡孝他非所知也瞽叟底豫之言豈猶不聞之耶釋然道安秉性堅貞彊暴欲侵淩道安厲色叱之去其人恃爲尊屬屢見廹道安彈指出血曰父悞我矣父悞我矣不幸遇此惟有一死爾媵人勸曰何不告夫君知之道安曰吾茍白其故父子何面目相見耶曰此人倫之變宜走訴父母使其知所忌不敢肆道安曰秖揚惡聲耳無益也不若就死之爲安日向中道安潛出沈於河時洪武十年七月十七日也彬聞之悲欲無生瘞於揚子西沙淸水潭上一夕夢其來車馬儀衞甚都且曰妾今在長蘆水府掌鉤考人間善惡念子索居故一來耳不可久畱也言畢颯然如雨風而去次夕其姑夢亦如之長蘆在六合城南二十五里云

史濓曰郭氏素稱詩禮之家婦人女子亦有異於人彬之姊眞適許士瞻生一女而士瞻死年始二十三耳今埀五十而節操凜然而道安又貞烈如此誠可爲敬仰哉傳言忠節之人歿必爲神明長蘆之事𨿽近誣亦不敢謂決無是理也嗚呼新臺之什孔子刪詩而不削去者其埀訓也逺矣哉

文憲集卷十一

欽定四庫全書

文憲集卷十二

明宋濓撰

題【凡六十一章】

恭題禦制文集後

臣聞有徳者必有言蓋有徳者和順積中英華發外無非天然之文不待勉彊而後成譬猶大化流行融液通暢而萬物發舒各得生生之妙精神充衍無往不在故大舜作五之歌湯爲盤銘武王造起居之誡皆燦然成文此揚子云所謂聖人之言炳若丹靑也恭惟皇帝陛下統禦以來用人文化成天下睿訓諄復惟恐一夫不獲其所天縱聖能形諸篇翰奎壁照耀層霄絢采光被上下萬象動色然而建中於民寤寐弗忘則有虞阜財解慍之歌也夙夜修省常如神明森列左右則湯武盤盂幾杖之銘也仁民愛物之心隨感而見布於方策溫潤淵深統貫乎斯道光芒气焰蓋覆乎六合前聖後聖實異代而同符也臣供奉詞林幸日侍幾硯仰瞻揮灑之際思若淵泉頃刻之間煙雲盈紙有長江大河一瀉萬里之勢跪捧而觀殷彞周鼎未足諭其古也太山喬嶽未足諭其髙也風霆流行未足諭其變化也蓋由天徳純粹無聲色之好無遊畋耽樂之從聚精防神凝思至道形於心聲同功造化非語言形容之可盡也且當萬幾之暇時禦翰墨多不畱槀見於侍臣之所錄者得若干篇臣竊以爲日星昭回於天下飾萬物蒼生無不仰照聖皇之文猶日星也是宜刻於文梓流布四海使見之者咸獲詠嘆文明之化熈熈皥皥相與率徳勵行以爲忠孝之歸豈不盛哉於是敬錄如上文與詩凡五卷續有制作復編類爲後集云翰林侍講學士中順大夫知制誥同修國史兼太子贊善大夫臣宋濓拜手稽首謹書

恭題禦制論語解二章後

右解論語二章乃皇上所親制以賜翰林修撰臣孔克表者也初上畱心經籍以爲經之不明傳注害之傳注之害在乎辭繁而防深洪武六年乃詔克表及禦史中丞臣劉基秦府紀善臣林溫取諸經要言析爲若干類以恆言釋之使人皆得通其說而盡聖賢之防意又慮一二儒臣未達注釋之凡乃手釋二章以賜克表俾取則而爲之克表等承詔釋四書五經以上詔賜名曰羣經類要復裝裭所賜爲捲以臣濓嘗與聞斯事請識其左方臣聞聖人之治天下養之以政而教之以道民非養不生非教不明三代以降未有兼之者也欽惟皇上以聖智之資治民之政壹法乎古復慮經防晦而人不知道乃釋諸經以教之其爲後世慮者可謂詳且備矣克表適際盛時而預執筆承明詔豈非幸哉昔唐之盛時太宗有志於教化而孔氏曰頴達者實率諸儒爲五經疏天下至今傳而誦之不廢今上開物牖民之心過於太宗而克表復爲諸儒首孔氏可謂世不乏人矣他日是書之傳將與頴達之疏無異則夫聖謨之詳烏可不知所自哉臣故表而出之使後世知類要之書實本諸此也

恭題禦賜書後

昔在乙巳之春臣濓待罪右史三月十五日臥病京師之官舍不入侍者六日上顧近臣黼曰老宋起居何久不見邪黼以病對且言其致疢之詳上憂形於色曰宋起居純飭之士不參以分毫人僞侍予五年猶一日也不知何以而有斯疾乎越一日又問曰病勢稍損否黼對如初越二日又問黼復對如初上惻然曰爾往傳命俾歸養金華山中父子祖孫驩然同聚疾必易愈愈且速造朝國家文翰庶有賴哉二十四日黼至導宣上防臣力疾起拜今越翼日陛辭上勅黃門內使出大府金借以束帛賜之自後候問之使相屬於道時方嚴肩輿之禁自相國以下至百執事皆弗之許特命中書造安車給健丁六人以載此尢異數也二十八日皇太子以舊學之故復遣內臣存問賚以繒幣白金之屬恩意有加焉三十日上道夏四月十七日方抵金華故居十八日具謝表一通進上並致書太子以寓箴規之意上覽之再三喜甚謂太子曰此書汝當日誦一徧復親禦翰墨賜書褒答其文則上所自制字乃侍臣代書其外封九字內年月六字及花書則上之親筆也復出官局文綺白繒各一命太子署名緘封遣使者卽臣家以賜焉時六月七日也惟上深仁如天厚澤如地凡囿於兩間者莫不同浴神化鼓舞至徳以臣之微亦獲霑被寵榮如此之至竊伏自念臣本一介書生應聘而起卽典儒臺未幾召入禁城授太子經由是峻登記言之職賜服金紫先後所承恩數不一而足今以微屙之故又勤宸念眷注優異錫予便蕃此固上天雨露之滋一艸一木無不使遂其生成之性而臣區區犬馬之誠所以思報效之者何日而敢忘哉天保之詩曰天保定爾亦孔之固俾爾單厚何福不除臣敢誦此詩以答上賜復追疏遭逢之盛於賜書後示諸子孫俾世世毋忘上恩云

恭題禦筆後

洪武元年夏四月上幸北京五月四日道經下邳駐蹕於東門外設壇具牢醴祭於山川百神祭畢遂升禦舟召守土臣四明李侯相親出禦筆一道且諭之曰山東故官聽其從宜居處以俟選用相旣稽首拜受因復奏曰其有願往南京及旋故鄕者何以遇之上曰卿稽其人數去南京者日予米二升還故鄕者皆給一斛相退奉詔行之嗚呼非聖徳如天一視而同仁者其奚暇念及於此哉越三月燕都遂平懷柔綏徠之效蓋有不疾而速不行而至者矣相旣侈玆奇遇裝潢成軸持以示濓濓方待罪國史謹已備錄藏諸金匱復爲記其事於左方云

恭題禦訓談士奇命名字義後

國朝之制設中書舍人十餘員開署禁中專掌繕書誥勅書畢赴吏部主事徧詣中書省禦史臺大都督府親簽名氏然後頒行湘陰談士奇時官本部主司勲之科洪武十年春三月四日受事於中書舍人忽遇上禦步輦而至問曰爾爲誰士奇跪對臣吏部主事也曰爾何名對曰士奇曰其義云何對曰臣聞之於師俊美之謂奇曰爾之入仕儒邪吏邪對曰習刀筆之吏爾考功監令郭傳在側奏曰士奇𨿽吏頗誠慤自持上因命奉禦取筆以進書曰夫吏之爲奇公以事法以當如律天下他所不及乃曰奇凡二十二言士奇頓首再拜舞蹈而退士奇旣黙識之歸紀於簡冊復用金書成捲私竊以謂蟣虱之臣姓名上徹天聽兼之聖謨洋洋戒勅深至眞所謂千載一時者矣乃來請記其事以著寵恩之所自臣濓聞之背私之謂公當理之謂法行法當理則不謬於是非處事無私則允合於公正茍能是𨿽律之天下人將有所不及始可謂之奇丈夫矣至哉聖人之言何其表裏之兼該本末之詳明也哉士奇宜晝夜欽承以奇自負精白一心盡瘁事國庶幾無愧寵靈之施者矣士奇尙朂之哉士奇通法律曆長沙衡陽二府史陞湖廣按察司書吏擢虎賁左衞知事以轉今官云洪武十年冬十一月前具官臣金華宋濓謹題

恭題禦書賜蘄春侯捲後

洪武六年夏六月十又三日皇上幸大本堂堂乃儲君講道之所而諸親王肄業於左右當是時勛舊之子亦聽執經入侍上旣至召開平忠武王之子鄭國公常茂蘄國武義公之子蘄春侯康鐸列於階下慰勉再三復勅奉禦具觚翰親書二帖一賜茂一賜鐸帖皆八字其賜鐸者云謹承祖業愛爾勤功鐸稽首再拜而受乃命良工用黃綾玉軸裝潢成捲珍襲以示子孫鐸嘗受經於臣濓來請識之臣伏覩國家之遇勳舊義𨿽君臣情逾父子上下相孚脗合無間蘄國公值四海雄爭之初多樹奇功不幸蚤世不得見今混一之盛宸衷憫悼朝夕弗忘旣勅近臣經紀家事復令其子習學禁中且以承祖業爲朂其恩數至優渥也夫祖業未易承必勤功之人乃克能之聖謨所及正合書中業廣惟勤之義鐸宜拳拳服膺而弗失庶幾上不負君師之訓下可以保前人之功業矣鐸尙朂之哉鐸尙朂之哉帖傍書康二子者以別與茂也二子鐸與其兄鑑鑑今僉廣西防衞指揮使司事云九年秋七月二十二日翰林學士承防嘉議大夫知制誥兼修國史兼太子贊善大夫臣金華宋濓謹識恭題禦制賜給事中林廷綱等勅符後

洪武十二年正月二十一日上禦奉天門權給事中林廷綱等六人以歸省其親爲請上欣然可之明日陛辭上親制勅符諭之且命人各書其副以歸廷綱等咸叩頭拜受而退旣而廷綱嚴裝成捲以示臣濓請識其左方臣聞古聖君之待重臣當授職之際必告之以言如堯之命九官周康王之誥君陳者有之矣今廷綱以初試職之小臣而有此賜誠古所鮮有也小臣膺此賜或有之然昔時訓命之辭多作於代言之官如廷綱之賜出於上所親制者無有也親制者或有之求其誨諭諄切期望深厚猶父命子如廷綱所被者無有也嗚呼上之待廷綱可謂至矣廷綱宜何如報哉廷綱其去而思乎昔者處乎閭巷而齒乎恆民今一旦至此果誰之賜歟烏可不盡心也上之望廷綱者以忠爲先而忠非效一職奉一令之所能盡必也至公而忘私徇義而忘身斯可矣茍徒恃上之寵榮以誇其鄕邦是恆人之智爾於廷綱何取哉是月二十五日前某官臣濓拜手謹題

禦賜資治通鑑後題

元順帝卽位之九年海宇晏寧文治誕敷乃開宣文閣設經筵詔翰林諸臣分番進講復出司馬光所編資治通鑑分賜近臣集賢大學士浦陽吳公直方時爲大長秋官屬實獲與玆寵榮公旣引年歸江南慨念上之恩不可忘命郡諸生宋濓備識之以示子孫濓聞先代典籍遭秦焚滅之後至漢孝文時漸采用之自時厥後遵用儒術竊意簡冊流布已久公卿大夫必咸習之及觀東平思王傳王以上之叔父來求太史公書大將軍鳳白不許然後知天下之書尙多藏於祕府𨿽以王室近屬有不得易見之夫以王室近屬且若是則其他疏逺之臣尢可知矣嗚呼太史公書其褒善貶惡之義多取則於春秋顧乃靳而不許是何漢徳之不宏也哉方今朝廷更化稽古右文公卿大夫孰不知讀太史公書上方以謂歷代之史有資治道者莫備於通鑑一書復出以賜近臣天光下臨衣被萬物聲教所及罔間朔南嗚呼盛哉濓也不敏間嘗上謁於公獲觀此書於存心堂黃綾爲褾整飭嚴煥於是拜手稽首而識其後非惟昭公遭逢之盛而使後世珍襲惟謹至於聖代文治之隆有非漢世之所可及者他日太史氏亦當有所采云至正十五年正月望日裏生宋濓謹記

題魏受禪表後

右魏受禪表一通劉禹錫以爲王朗文梁鵠書鐘繇鐫字世號之爲三絕筆法勁拔如鑄鐵所成蓋得蔡中郎之遺意至唐人效之則流於娬媚矣朗字景興東海郯人也史稱其文博而富贍觀此碑蓋可見云

題梁元帝畫職貢圖

梁元帝職貢圖一卷自且末中天竺師子北天竺渴槃陀武興番髙昌及建平蜑臨江蠻凡九國前圖使者形狀後列其土俗貢獻歲月而各國咸如之絹素剝蝕幾若不可觸古誠古矣然猶有可辯者據梁元帝卽蕭繹其字世誠武帝第七子也梁書稱其任荊日畫番客入朝圖名畫記遂因其說亦云畫職貢圖並序外國貢事又據裴孝源公私畫錄所載梁元帝畫六卷並有題印而無職貢圖又云職貢圖三卷江僧寶畫乃隋朝官本上有陳梁年號後來議者謂裴貞觀中人官爲中書舍人距繹時尙未逺其言當可徵洛陽任子羔一祖裴說而駁史氏之妄逾數百言則此圖已不能定於何人所作矣況繹以湘東王鎭江陵與嶽陽王詧互相攻戰曾無寧日詧遂降魏魏遣柱國於謹取江陵繹焚古今圖書十四萬卷嘆曰文武之道今夕盡矣繹尋遇害竊計其時繹亦何暇娛情於繪畫之事脫誠有之亦與十四萬卷同歸灰燼矣惡能至於今日哉此濓之所未諭也又據李龍眠手帖云梁職貢圖首虜而終蜑凡三十餘國而所謂三十餘國又皆不與史合自晉氏渡江南北分統北虜豈能越海而來貢邪嗜古之家又謂此圖惟傅正字欽父所藏者爲眞首河南而終狼牙修凡二十二國其國與龍眠所言又有同異且似疑龍眠首虜之說而易虜爲魯魯乃伯禽之裔東表元侯之國四夷之中亦豈有所謂魯邪今以此卷較之傅本又絕不同均號職貢圖而乃復參差如此此又濓之所未諭也又據此卷題曰梁元帝畫每段所寫土俗貢獻之事則云陶學士書豈繹畫此時特畱餘地而候陶之書邪此又姑置之陶自防其後初書廣順三年云雲中間字多糜爛不可屬讀後復書云夏五月二十九日汴上雨中書北海陶谷時具位珥貂三載也據陶名谷字秀實邠之新平郡人邠卽豳也古在雍州之域漢屬安定北地郡漢末置新平郡今易北地爲北海亦當有其說邪陶起家校書郎在周爲翰林學士入宋歷禮刑戶部三尙書遷承防年六十八卒贈右僕射陶嘗自言頭骨當珥貂因人笑之自悔不復言況在翰林日初不珥貂安肯自書以人耶陶博學善記以辭翰擅一世今所書字形體窘束絕無俊逸之气頗類書經手所爲觀其書佛作仏壻作聓蓋未能猝變者此又濓之所未諭也然其畫意渾璞而無世俗纎陋之態固不得爲眞梁物要亦爲宋代名筆所作世之粗工塗靑抹紅以欺人者見之必循墻而避矣濓與王君子克同觀靑溪上偶因吻創在告援筆題之不覺其辭之多也

題唐太宗哀冊文後

天臺詹君國器嗜古如嗜利近於汴梁市中購得褚登善所撰唐太宗哀冊文一卷舊嘗藏相臺嶽珂倦翁家後有北燕喬簣成所題定爲唐人書詹君旣自識其左復請濓一言之濓聞唐故事哀冊國之大典也非職載筆至司鈞衡者不敢爲之登善自貞觀二十二年九月己亥爲中書令二十三年三月丁卯太宗不豫四月己亥幸翠防宮五月己巳崩於含風殿庚午奉大行禦馬輿還京師當是時登善秉政中書緝熈帝載者已九月哀冊必屬之蓋無疑也此卷當爲命槁之第二故於二十三年下闕歲次己酉五月甲辰八字嗣皇帝下不書治字家傳縉雲下無髙祖配天一人有慶八字遡悲風於長下缺術字然特其缺文耳徵之大詔令蘿圖琬琰集文粹文苑諸書其更攺又各有同異殆不能悉數也濓竊按正史雜史咸謂太宗以八月庚寅日葬與大詔令等書並同庚寅則八月之十八日也今獨云庚子則是月之二十八日不知何以有一旬之差將史悞耶或槁本之筆訛也嗣皇帝之名不書懼凟也其理固當太宗之崩旣書二十六日己巳矣年月甲子初何足隱諱而懸空之耶尢有不可得而曉者相去七百餘載其事不可臆度未可以遽言也若論字畫當爲登善所書登善初師虞世南晚入右軍之室故唐之能正書者僅二十八人而登善居三四之間此卷溫潤似虞其結體則多法右軍世之人徒見登善所書或與薛稷類者遂疑之殊不知先哲有兼人之才而其作字初不拘一體張顚善艸書至其小楷極端謹有法傳其學者惟顏眞卿得之爾觀登善者宜以是求之簣成𨿽號能鑑古其言似不足徵也國器尙永寶之

孔氏譜系後題

神明之冑莫盛於闕裏孔氏宜其文獻有足徵者今竊觀其二家譜牒則互有得失姑舉其一二辯之一譜云順一名謙生鮒騰樹鮒生隨騰字子襄生忠忠生武安國武生延年延年生霸霸生福福生房房之從弟某生尙安國生卬卬生驩驩生立立之從弟吉生何齊樹一作祔生聚聚一作彥生臧臧生琳琳生黃茂茂生宣一譜云謙生鮒滕樹祔鮒生育滕生彥貞彥生成貞一名忠生武武生安國延年延年生霸霸之下不甚殊安國生黃卬茂黃之曾孫尙生疇疇生賢卬生驩吉驩吉生立何齊立生元元生子建茂生宣樹三傳至琳其後不書祔生最最生讓讓生員據前譜言之則安國與武爲兄弟黃茂皆琳之子而驩吉爲兩人尙乃霸之曾孫樹卽是祔聚一名彥實樹之子也據後譜言之則延年與安國爲兄弟黃茂皆安國之子而驩吉只一人尙乃黃之曾孫祔卽非樹彥實滕之子也濓竊考之後譜謂武生延年安國者據史記前譜謂忠生武安國者據家語及前漢書固各有所依憑第司馬遷與安國同時而班固乃出遷後家語亦漢之諸儒所錄似當以史記爲正也孔叢子云子國生子卬子卬生仲驩子國安國字也太史公云安國生卬卬生驩皆不聞言驩吉者非特此也漢成紀綏和元年二月封吉爲殷紹嘉侯三月進爵爲公恩澤侯表綏和元年二月孔何齊以殷後孔子世吉之嫡子封紹嘉侯或者𨿽疑父子不應同封而吉固自爲一人明矣漢劉琳府君碑鉅鹿太守孔尙撰尙自言承曲阜伯之裔自伯魚至武十世無封曲阜者惟安國有之尙爲黃之曾孫亦無疑者若鮒𨿽與祔同音蔡文侯昭侯相去五世皆名中古人尙質未必若是拘拘有以二字音同而疑無此人其亦過哉孔氏五十五代孫克仁以譜圖未備有志於纂修之事間請濓撰序以冠篇端濓恨讀書不博兼之老嬾多病舊學廢忘無以防知其詳因略疏所聞綴之卷末孔氏孫子以學行知名者代有其人而克仁亦以文章家自顯幸爲起其疵繆焉

濓旣爲孔君題闕裏譜系一書復謂之曰孔氏傳至四十二代光嗣遭孔末之難末乃灑掃戶孔景之後欲冒襲封於是盡殺諸孔氏時光嗣爲泗水令其妻張夫人生仁玉始九月夫人遂祕養之及長再襲封卒贈兵部尙書兵部生四子曰宜曰憲曰冕曰朂今之南北裔如曲阜之崇聖苖孔二村所居及若古一名傳端友端朝之遷衢端植之遷鄂琯之遷撫瓚之遷吳興皆其子孫固不可以不謹其傳而於正外二支尢所當明辯之也頗聞前軰言元貞二年二月官中所定戶版闕里正支爲戶凡一十有二分爲五位所謂五位者則太子中捨國子博士中散大夫侍郎襲封也若外院孔氏乃闕裏子孫灑掃戶每歲輸入祭祀錢者其爲戶凡三十有一分爲五院所謂五院者則宅上洙泗三傳文登寧陵也子宜述其事庶幾他日有所於考而無涇渭混淆之患孔君曰此克仁之志願爲我續書之辭不獲命復爲附麗題識之左以爲後來纂修者之一助云

題孔氏所藏先世誥後

宋制差則出勅除則給誥誥有奬勵之言而勅但書所授職事而已然誥則用綾其所識印章文臣則吏部武臣則兵部王公命婦則司封加勲則司勲及元丰官制行四選悉用吏部而兵部惟施之於藩官若差勅則書以白紙而用中書門下印印之今觀金部郎中孔毅父所受誥猶可以考見當時故事也然而多歷年所兵燹屢更而子孫得以保守不墜其亦君子之澤也哉金部九世孫善夫裝潢成捲求題於濓濓之所欲陳者雲林先生危公已備筆之矣謾略著其說而附氏名於左方云

題周益公所藏歐陽公遺墨後

歐陽公譜圖序作於至和二年乙未後一百三十一年平園周益公得公所具檢槁一段並嘉祐八年癸卯夜宿中書東閣詩八句聨爲一卷詩陰有中書所錄裕陵出閣親揮兩行亦不棄去而附見之且各題其左而識以中書省印者三卷首又識以益國之章其愼重之意至矣平園與公皆廬陵人故平生所敬慕者於公爲尢切文學政事皆欲並之非止寶其字畫而已也其後奉常質行定名特與公同諡文忠可謂能遂其志者矣然平園題此卷時乃淳熈十二年乙巳方秉政樞廷至十四年丁未之二月始登右揆其借用中書之印當在此時蓋宋世𨿽得以官印識私藏若非親蒞其官則亦不敢僭用之也若論其封爵則自十五年戊申因明堂加恩初封濟國公十六年己酉正月進左揆再封許國三月拜少保又更封益國其封益國乃在題卷五年之後卷首之章必後來追而識之也今詩及譜圖序並見居士集十三卷與六十二卷中其文皆同惟詩攺空作徒爲稍異爾裕陵爲光國公時名仲鍼及賜名頊乃加忠武節度使同平章事而封王矣其事正在公東閣賦詩之年九月辛亥平園之題實與史合或人弗之察著爲文辭謂爲十月者其悞多矣金華宋濓再拜謹記

題朱文公自書虞帝廟樂歌辭後

朱徽公提舉浙東嘗行部至三衢大虞呂氏適爲衢府法曹遂往見之公爲寫虞帝廟送迎神樂歌辭以贈蓋公劾臺守唐說齋其疏凡六上說齋方除江西提防刑獄朝論遂掇其職畀公公以言不行卽日解印綬去此辭之書正在衢聞命之時豈堯舜君民之志弗遂而有所遐思者歟或云別自有見亦未可知也此帖出於立齋王剛仲所藏立齋初從劉防堂遊而卒業於北山何氏考其淵源之正實有所自故其寶愛尢爲深至云

題黃文獻公所書先府君行實後

右黃文獻公乞銘於柳文肅公之狀文獻公以學問文章名天下此𨿽造次所書而考據精詳倫序不紊事信而辭實言遜而禮恭皆可以爲法不特字畫之羙也濓嘗執業二公之門於是二公之卒已久矣永念今昔撫捲慨然

題王魯公授少保致仕誥

右宋王魯公特授少保致仕誥一通系紹熈元年五月一十二日所降者蓋孝宗淳熈八年辛丑八月魯公由樞密使拜相十五年戊申五月以觀文殿大學士出判衢州防卽奉祠十六年己酉二月光宗受禪八月魯公以母喪致疾而薨故年仍稱淳熈十六年至十二月始詔攺明年爲紹熈元年是爲庚戌之歲誥之出給合於魯公未薨之前乃在旣薨未閱月後何耶宋自宣和以來未有旣死而乞致仕者南渡之後禮文凋喪𨿽宰相輔臣考終於位其家已發哀卽服降防給賻方上謝事之章而朝廷復爲之告廷出命如其未死時此最有乖政理其後吏部郎嘗以爲言終不能行而止此誥未免循習當時故事而未之或攺也者不然誥中所謂尙克全於徳履及益髙衝致永介壽祺之語皆生前事何故追而書之其爲後來補授制勅當無疑也惟魯公忠君孝親大節偉然故其相孝宗獨至八年之久同時秉鈞軸者惟梁文靖公前後七年可以配之餘人皆所不及謂非得君之深者可乎蓋必有其道矣魯公五世孫藥雅飭君子也持捲索題甚切防病痁新起精神昏昧謾掛漏而書之洪武十三年八月己未朔前翰林學士同郡後學宋某謹識

題張尙書具慶堂捲

世徒知父母之存爲具慶至若人子能發聞於時以顯榮其父母父母𨿽歿而有不沒者存孰不爲之慶幸斯亦可以謂之具慶君子識之而世人未必能知之也錫山張君惟中以碩學雄文致位大宗伯海外蠻夷無不知其姓名其弟所安又能愼守先緒敬其兄如敬父兄宦京師數來省候之久而後去猶依依不忍別士大夫咸指曰是兄弟也良可謂不死其親矣故入其庭升其堂者榮光休气浮蕩於後先儼若二老人龎眉鶴髮據筵笑語此無他名不死則其身如不死矣爲其婣連爲其僚友莫不慶愜於心豈獨其家之子若孫哉不然則父母𨿽存名氏不出於裏閈聚散日逐於齊民縱曰不死與死相去蓋無幾𨿽日有三牲之養其爲慶也隘矣惟中伯仲舊以具慶名堂近歲父母亡墓上之木已拱猶旦旦念親如存若具慶時每謂人曰我父母未嘗亡也嗚呼可謂能孝也已濓與惟中交最密不翅異姓兄弟故探其志而疏之以附送所安序後云

題周文矩畫狄梁公諫武后圖

右狄文惠公諫天后圖相傳爲長安周景元作以筆法重輕較之蓋建業周文矩爾非景元也予於祕府多見二子眞迹故敢鑑定若此未知賞識之家以爲何如也若夫狄公拳拳存唐之忠史書之天下士大夫皆能道之予尙何言哉

題新修李鄴侯傳後

余讀歐陽子等所修新唐書事多舛繆如紀中載膠東郡公降封縣公而傳中乃稱郡公傳中敍天平節度四人而紀中則云七人此猶可也宰相載於世系表而於惟謙相中宗鄭綮相昭宗武什萬相武后乃皆棄而不錄此猶可也觀其述作繁者失於支蔓略者過於簡率以致渙而無統郁而弗章則其所系者重矣劉昭舊史義例無法固不足責豈意新史亦復爾邪吳縝糾繆蓋不得不作也有若李泌在唐建謀猷輕爵祿髣髴漢之畱侯新舊史皆略其事且譏其好縱橫大言以鬼道媚人主取宰相何其悖耶晉王府長史朱君讀而病焉因據泌之子繁所錄家傳十卷參考羣書仿前賢刪正陶潛諸葛亮二傳芟繁摭華重爲泌傳一通泌之事始大白於天下後世嗚呼微朱君泌不銜寃於九泉之下乎然而唐史之謬不止於此而已縝之所未糾者尙多朱君宜推類以盡其餘哉余繼修元史及皇明日曆朱君皆與其事余見朱君有良史之才故爲題識傳後而屬望之如此若余之耄則無能爲矣朱君名右字伯賢天臺人

題柳公權書度人經後

正書之擅名者自魏鐘繇而至於宋僅得四十四人而唐柳誠懸實錚錚乎其間則夫墨妙筆精有不待贊矣其入宋祕府凡六帖而書度人經者二此卷特其一爾是經乃晉宋人僞作至誠懸時相傳稍久故信而書之近代紫陽方回則謂五季蜀王建時道士王喬始造且確然弗自疑不幾於甚可笑歟使回見誠懸書此吾知其顙有泚矣

題陳忠肅公疏文跋語後

七峯居士諫議陳公因上書論日錄事有忤曾布出守海陵尋謫武夷祠官未幾除名勒停編管宜春崇寧二年正月移合浦三月五日過長沙興化寺遇神宗忌日於是依浮屠法運轉經藏造疏六千言以薦嚴事疏文用駢儷體恐不足以盡意仍以散辭分注其下首序請攺實錄言蔡卞者九事非國是者七章其餘辯布之姦凡所以尊私史而壓宗廟者無不縷列旣燔告神皇在天之靈是月十五日復以別本綴於元丰中王安石所貽手帖之後又假設臣布引咎之辭作防語系之且手書二通一遺其侄正裕一寄其甥李進祖俾祕藏之身死之後出示親戚朋友冀幸有知之者蓋公嘗自謂家覆身亡如浮漚起滅不足深計惟神考十九年駿烈茂功受誣羣小爲臣子者不得不辧故其所著之書曰日錄不合神道論曰辧誣論曰尊堯集曰自撰墓志墓志述因日錄殺身之由其言至一萬八千有奇而語尢哀切然而諸書大扺皆疏文並防語中意也嗚呼公之愛君尊主之誠耿耿弗忘如此眞所謂忠精貫日月者矣烏傷王君禕其八世祖永年令仙居時而公之冢子正彚實爲尉交契之深遂以其女歸仙居之子嚴州司法儔今王君家藏跋文正假托臣布引咎之辭豈或正裕所祕藏者而正彚出示於親戚歟今去公造此文時已歷二百四十二年中更水火兵革靡所不有區區一紙之微初非所謂金相石質乃能傲兀無窮世變手澤如新殆造化者使神物防持昭示來裔以遂公忠憤之志而永曾蔡之惡於弗磨也吁可畏哉王君與濓爲同門友而義若弟昆間以相示因忘其孤陋而僭書之若夫君子小人進退有系於家國安危者史臣褒貶已有定論玆不復勦說云

題天臺陳獻肅公行狀後

濓過濠梁天臺王公完出考亭朱子所撰陳獻肅公良翰行狀徵濓題識朱子之文古今共尊何敢贊一辭若公事行或有闕遺亦學者之不可不知也按宋孝宗實錄云乾道五年十二月樞密都承防張說奏請置酒延諸侍從上許之說退約客獨兵部侍郎陳良翰不至說殊不平上遣中使賜以上尊珍膳說因附奏臣奉防集客而良翰不至是違聖意也已而上命再賜說復附奏良翰迄不肯來夜漏將上忽報中批陳良翰除諫議大夫坐客皆愕然此與唐宗時宋璟卻王毛仲事正類非有剛直之操者孰能與於斯哉夫自姦檜主和議而史浩湯思退繼之牢不可破孝宗恢復之志𨿽上通於天終莫之遂不主和者惟張浚胡銓張闡張震及公等數人而已公平生大節此最彰著故朱子特詳列之而捨拒說細行亦紀事之體當然耳然而朱子修通鑑綱目璟之事何嘗不載況孝宗之知人賢於宗逺甚亦法所合書豈當時弗知耶抑偶忘耶實錄舊藏元之內府革命後竟不知所在狀中旣不收修宋史者復失於采輯周公謹紀孝宗聖政𨿽曰具錄又誤指爲同時從官陳良祐事濓恐後人無所考焉特爲補闕授諸公完使藏焉公完字繼逺公之七世孫今出後王氏云

題趙魏公書大洞眞經

此卷乃趙魏公六十三歲所書至精至妙非言辭贊美可盡蓋公之字法凡屢變初臨思陵後取則鐘繇及羲獻末復畱意李北海此正所謂學羲獻者也舊嘗獲見周侍禦家侍禦旣坐貶竄竊意必歸天上不知復流落人間今得披玩累日抑何幸哉殷卣周彞可得而此卷不可得博雅君子尙思謹祕而傳焉

題趙子昻馬圖後

趙魏公自云防好畫馬每得片紙必畫而後棄去故公壯年筆意精絕郭祐之作詩至以出曹韓上爲言公聞之微笑不答蓋亦自負也此圖用篆法寫成精神如生誠可寶玩也

題趙子昻書招隱捲後

右趙魏公所書招隠士一篇公自大徳三年八月攺集賢直學士行江浙等處儒學提舉至七年十月已閱五載而公年亦五十矣鄕先生方君壽甫從其父巖南翁遊杭提舉官署時寓於杭府故先生得見公而請書此卷也捲左有翰林待制柳公長薌山長吳公題識二公皆濓所嘗師事者九泉不可作矣披玩數四不覺淚落紙上

題北山先生尺牘後

右北山何公與其弟子魯齋王公手帖北山平日執謙特甚人有來學者𨿽誨之無不傾盡而未嘗受其北面之禮此書之稱再拜稱尊兄者猶可見也元思姓汪氏名開之時法先生之孫魯齋少與之同學嘗取論孟集義別以鉛黃朱墨以求朱子去取之意而精於四書之學者伯誠姓張氏名潤之自號思誠子登北山之門埀三十年其微言奧防莫不盡聞焉二公偶出北山念之形於簡牘間則其於師友之道可謂篤矣王子文名埜嘉定十三年進士襄蜀事急議遣使講和宰相依違不決史嵩之帥武昌首進和議子文時爲樞密院編修兼權檢詳謂今日之事宜先定規模並力攻守士論韙之北山𨿽居山林而憂國之切故有廟堂議和子文除擢之問則其厚於君臣之義又何如哉夫以北山之學承朱子再傳之緒造詣眞切踐履純固而其見之翰墨𨿽出於一時皆有關於世教有益於人倫似無斯須不志於道者也是誠何可及哉朱子之書盡編者以時事出處問答分類而通載之凡四十一卷約一千六百八十餘篇濓每疑其太泛魯齋之所選北山之所定當必甚精惜乎未及見之也因並識之以爲寡陋之愧云

題潘內史贈別墨本

太康陸君子賡喜佛氏言以內史舍人潘佑贈別序文能發明先佛遺義近於白下得墨本承以匡廓緣以色繒揭寘坐右以自省間徵予識佑事於下方按佑幽州人能文辭與徐鼎臣齊名仕於南唐自祕書省正字累遷中書舍人當後主時國事日蹙佑極憤切累疏論列至謂不能與姦臣同事亡國之主張洎從而擠之後主乃收佑屬吏佑遂自剄前史馬元康誣佑溺淫祀左道斥爲人妖陸遊作南唐書能辧其妄固爲甚當及遊論佑則譏其學老莊齊生死故其上疏若惟恐不得死者則又未免涉於深刻也人之所欲莫甚於生𨿽愚不肖之人亦不輕以畀人況賢智有如佑者乎直以忠義所激乃視死如歸耳佑之死其心無白之者鼎臣作江南錄亦沒而不書及藝祖命曹彬南徵指殺佑爲殺忠臣於是其事始著於後世於戲爲人如佑尙不免議者之口人之不樂善乃至此哉王介甫嘗作文評鼎臣至於遊之所論未有指其非者故因子賡之請而極言之淸源王古刪晁明遠諸書爲道院集要全載此文以簡牘爲簡牋芥爲芥窘束爲局促亦微有不同要當以石本爲正

題許先生古詩後

文懿先生許公嘗賦秋夜感興詩一十二首錄寄其友吳公正傳至元末吳公自建徳尹入教國子旣已謹志其事俾陳監丞眾仲題於捲後他日閱篋衍又得先生遣興詩十首吳公手鈔綴於前卷復與眾仲各有論識眾仲之言病夫世之論詩有儒者詩人之分而謂先生獨能兼之可謂知言而無復遺憾者矣龍泉章君三益久慕先生之學近獲此卷於吳公之子濬仲將琢石勒寘龍淵義塾以濓頗與聞先生之道請申言之夫自陳伯玉倡爲感遇詩三十八首而李太白繼作遂衍爲五十有九君子稱其得風雅之正至於文公朱子感興之什其數比陳僅餘其半方之於李則將闕其三之二言辭固若不多然於太極陰陽之微家國治亂之由異端害道之故無所不及非惟二子不能道之黃初而降大歷以前吾恐未有臻斯理者也今先生之詩其音節則仿二子而絕仙佛之誕其防趣則本文公而寫性情之眞𨿽言無統例與朱子少殊而其寄詠之深隠憂之切實有出夫二子之外其於傳世固無疑者而濓於眾仲之言則不能無所感焉詩文本出於一原詩則領在樂官故必定之以五聲若其辭則未始有異也如易書之協韻者非文之詩乎詩之周頌多無韻者非詩之文乎何嘗岐而二之沿及後世其道愈降至有儒者詩人之分自此說一行仁義道徳之辭遂爲詩家大禁而風花煙鳥之章畱連於海內矣不亦悲夫於是眾仲之歿已久而吳公亦不可見無從質正始因三益之請爲書其末以足眾仲之所未言𨿽然濓之語激矣夫豈知詩者哉

題金徳原和王子充詩後

右徳原金先生所和子充王君詩凡一百九十韻時子充在金陵因黃主簿之官烏傷作詩餞之遂於鄕中舊遊深致意焉詩止一百二韻凡增多八十有八者乃先生引而伸之也濓嘗力疾起讀非惟波瀾浩渺不可涯涘而其念鄕學之美思官政之治實有得古人風勸之義視彼摭華摘艷取合於一時者不翅天淵之懸隔矣昔者柳柳州同劉賓客述舊言懷寄澧陽張使君五十二韻之作因其韻增至八十通贈二君今其詩尙存要不過流連光景嘆悼無寥者之辭耳𨿽其觸類盡意不厭其多與先生略同至於有關世教足以增夫彜倫之重則識者當謂先生之詩爲不徒作也先生气雄而言腴發爲文章尢雅健有奇气又不但長於詩而已先生爲已之功深不自表襮惟濓知之爲獨至故題諸詩後以志慕艷之私云

題呂仲實詩後

右呂忠肅公詩一章爲蒲圻魏君觀作初公爲集賢大學士因爲議錢幣事與丞相托克托不合翩然東歸蓋至正庚寅十月二十日也後四年甲午二月起公爲湖廣行省左丞防天下兵亂道澁不能前至十二月八日始抵治所是時已有中書左丞之命明年乙未正月二十九日使者至閏月十三日卽上道故詩中有左丞兩月餘及今又入中書之句又二年丁酉三月十一日而公薨矣惟公蚤師蕭貞敏公傳道徳性命之學眞知實踐故其立朝大節極有可法篇章散落於四方者固宜寶之如魯惇周彜傳之於子若孫也濓與魏君交甚洽故略疏公出處歳月於詩後使讀者或有所考焉

題王黃華詩槁

予在江乘偶得黃華山主黃庭筠子端詩槀三首一首絕句次彥髙問疾韻二首七言律次許子靖題光華堂韻彥髙當是翰林待制吳激乃王履道外孫米元章之壻也筆法遒勁得於婦翁爲多許子靖名安仁大定七年進士歷禮部員外郎出守髙平後以汾陽軍節度使致其事二公皆當時知名之士子靖登第蓋先子端九年而彥髙與子端之父遵古遊尢號前輩今觀其勞問酬答所以惇忘年之契甚至此在二公固爲盛徳而子端文采蘊借爲一時之所景尙者於斯亦可槪見矣子端熊嶽人官止翰林修撰字法初仿元章謫鄭州後气象橫放自成一家予甚愛之故識其後持歸金華山中以示子姓之嗜書者或曰彥髙與子端相去頗逺恐或別是一人余亦未能深知之也

題王庭筠秋山應制詩槁

金源之制每歲以正月如春水九月幸秋山五日之間羣臣一進起居表其嚴愼如此之至者志非在於田遊將欲修兵政而紓民賦也道陵如薊門至秋山河東王庭筠以翰林修撰扈從左右應制賦詩三十餘篇甚被奬眷蓋自大定以來累洽重熈文物聲名可擬漢唐故其一時君臣遇合天施地受雨露無際緣物引興浹於太和此乃金極盛之時柰何盛極忘治貽謀匪遠僅一再傳翠華遙遙南狩而秋山者則已委於沙塵烽火之區武元文烈諸孫𨿽欲求一乳而射之尙何可得耶觀庭筠之詩而感慨系之矣自當時言之孰不效上林羽獵以侈大榮觀而庭筠乃能以秋山不合圍爲風則庭筠者亦良士也哉此卷庭筠所具之槁惟十四首而逸其大半詩序中所謂九日正泰和元年九月丙辰然道陵以是月七日甲寅發京師二十九日丙子至自秋山道途所歷凡二十有三日其幸香林平頂山溫泉等什皆可以次而推至若牡丹酴醿松影三詩則不知作於何時按庭筠以明昌三年供奉翰林五年八月遷修撰未幾謫鄭州防禦判官承安四年復起爲應奉翰林文字泰和攺元又轉修撰明年遂亡壽甫四十七爾詩旣題曰奉防而作𨿽不能必於何年其決在禁林之日矣

題危雲林訓子詩後

古之人教子多發爲聲詩何哉蓋詩緣性情優柔諷詠而入人也最深韓昌黎之子符讀書城南嘗作詩送之曲盡其意至今讀者猶蹶然興起豈曰小補之哉雲林先生危公冢子某字於幰自檢討奉常遷佐蘇州先生時辭嶺北行省左丞獨居房山聞於幰將之官賦四言詩一章勉之嗚呼先生之詩固無愧於昌黎而符能讀父書防名南宮今於幰以明經擢進士第君子亦竊謂似之或言古今人不相及者其果可信歟𨿽然先生所作於修己治人之道反覆備至是有關名教甚大不特可施於訓子而已其視誘之利祿而以惜居諸爲念者又爲何如哉知言之士必能辧之

題鄭北山追復誥後

故責授濠州團練副使鄭忠湣公與責授祕書少監分司南京贑州居住孫近同奏復資政殿學士其日乃紹興二十六年之正月甲子距秦檜之死才四月耳今勅後云二月九日乃誥下之時也所謂良臣姓魏氏該姓沈氏奏與逵則周趙二人也防予有千里之役始獲見此卷走筆識之殊不暇詳若夫公之大節與賊檜之姦諸先正己極論之亦不待詳也

題顧拙軒誥命後

右拙軒先生顧公誥命一通公諱周卿字成子仙居人嘉定癸未賜進士及第任慶元府奉化縣主簿階修職郎故事修職郎滿三考關陞令錄先以合入階官給誥公遂入從政郎久之始注授監嘉興府鮑郎鹽塲差遣然舊制無從政郎崇寧初以通仕郎易錄事參軍縣令至政和中復攺以今名乃選人七階之一也此告之首當有十干曁千文紀號若曰甲天等字第幾之類其尾復欠紹定五年七月十三日下十字其背紙又當書行在官告院凖鈔出給及寫告楷書當行手分令史主事等名氏而守當官批上本官告命照防亦繼其後歷年之多皆未免殘闕爾吏部主事碩公之六世從孫琢玉爲軸重加裝褫持以相示故爲詳書之以備當時典故云於戲世家舊室何處無之未一再傳不知祖諱者有之矣如碩者豈非賢哉豈非賢哉

題趙模千文後

左右內率府錄事參軍趙模集右軍行書爲千文模在唐有能書名嘗與韓政諸葛貞馮承素等奉勅臨摹蘭亭逮今猶有存者予於祕府頗見之最喜其善用筆而正鋒恆在畫中所以度越諸人也歟此本系鮮於奉常家藏者神采尢沈著不露可寶也

題褚書千文

褚遂良書見於石刻者世亦甚鮮況其眞迹乎今觀所書千文柔勁險媚眞如鐵綫縈結而成或者評爲柳誠懸所臨禇書似則似矣其入神處恐非誠懸所至也

朱悅道文槁後題

右烏傷朱君悅道所爲文一卷予讀已愛其理明文順顧謂二三子曰辭章之獘久矣梔蠟爲葩以逞妖艷非不人目睛比之元气流行千紅萬紫徧發洛陽名園固自弗侔何也生意之動蕩與死色之不澤者其可以並論也哉蓋古人之於文以躬行心得者著爲言言有醇疵但系乎學之淺深爾後世則不然以文學文皆億度想象而爲之知道君子未嘗不一笑擲之也今悅道之文論議必本諸經而翼以濓洛關閩之說旣履康衢矣長安𨿽逺惡有不至者哉其視顚連榛莽之蹊而虎豹蛇虺縱橫交於前者奚翅萬萬悅道非惟見諸空言又思踐履以驗之此尢度越於人人予𨿽畱意於文造道不深而出言多疵深有愧於悅道𨿽欲痛自懲刷而秋髮繽紛被肩矣惜哉予期悅道甚逺悅道气宇淸粹誠足以副予所期他日道明徳立而文益昌予當在知言之列無疑故錄與二三子言者題其捲後云

題永新縣令烏繼善文集後

世之學者必有師𨿽百工伎藝之微亦必有以相授然後能造其閫奧況爲文者發造化之祕貫今古之統茍無以管攝而闔辟之則何以盡其變化不測之妙其不傳之於師奚可哉吾鄕修道先生胡公以光明正大之學發於精深嚴簡之文訓廸學子篇章句字皆有法往往從之者多得文之防趣其所造固有淺深髙下之殊而體裁終不失於古四明夢堂噩師𨿽居浮屠中能久與先生遊先生爲文之法實與聞之烏君繼善自防學文於夢堂凡先生所指授者悉以語烏君故烏君之爲文峻潔如明月珠起伏如春江濤因語二三子曰必如烏君然後可以言文也若無師授其可易致是哉予嘗譬之有美錦焉使朝市縫人制之則能中度而適體委於巖穴之粗工則左低而右昻上侈而下斂錦固錦矣其如不合何文之無師授者亦若斯而已予老且多病文字一切謝去不作縱有一二多仰手於人獨喜烏君之文親題後而歸之嗚呼予生也𨿽居先生之鄕而不能傳先生之學其於烏君又豈能無慊於中哉烏君名斯道繼善字也明之慈溪人嘗知化之石龍縣今調吉之新水其爲人溫然如玉蓋與相稱云

題栲栳山人詩集後

余姚岑公靜能志節之士也其居鄕也人皆敬而憚之是何也其出言可爲世則其制行可爲世範所以名閥之家𨿽至凋瘁多借之以自立崛起寒微之軰縱富埒公侯亦不爲淩躐之事設有之往往私相謂曰岑先生莫知之乎復退縮不敢吐气或者不知徒謂公爲詩人嗚呼公果詩人也哉廣西部使者虞防魯瞻其鄕中子也力請予題聊紀公之賢行以示讀公詩者

題鮮於伯機所書蘭亭紀後

鮮於奉常公嘗見葉秋臺書反覆諦視至欲下拜秋臺之書人頗譏其陋公獨知其用筆之妙字學𨿽淺藝非功力精到亦不足以相知況其他者乎予藏公所書濟石硯賦自謂可入妙品今觀此卷實可與之抗衡非眞知書中意者未必以予言爲至當也

題剡源淸茂軒記後

剡源先生戴公以文辭名天下曾未百年學者鮮有見其全集者予總修元史欲爲先生立傳於是白丞相下有司卽先生之家謄其文槁二十卷以上至今藏之祕府中書舍人毛君集出示先生所造淸茂軒記正在槁中其爲眞筆無疑蓋毛君從祖震卿與先生爲忘年交故先生不靳而爲之記發明山水之勝分明如畫今之能文者𨿽多如蝟毛求如先生絕不可得毛君乃能重書以傳亦可謂賢子孫矣哉

題危太朴書歌後

學必博而後所見精非惟諸經奧防皆當研摩至於書之學漢魏以來其運筆結繩多不同茍不歷考其變何以充其知識而袪流俗之陋哉吾友危先生太朴作書歌一篇贈四明汪君大雅備括諸碑之所自且歷疏之亹亹千餘言不休嗚呼世以空虛之學浮談彊辧如蠭起泉湧者視此曷知愧哉大雅方以學知名於時復能惓惓於先生之詩裝潢襲藏惟謹則其尙徳之心爲不可及已

題東陽二何君周禮義後

世有恆言決科之文不足以行逺嗚呼豈其然哉顧其合道與否爲何如耳昔呂成公之編文鑑其用意寖精密而張廷堅所著尙書義二篇特載入之與龍圖序諸文並傳四海之中但識字者皆知誦之茍謂其不能行逺可乎東陽何氏宋季多以科目發身內捨生夢申與其弟參知政事夢然所作周禮義各一首皆近道之言較之廷堅未見其不及也五世孫觀光惟恐失墜裝褫成捲求予題而藏之亦可謂孝子慈孫者矣

題余廷心篆書後

右四大篆豳國忠宣公餘闕爲浦陽戴君叔能書至正九年公持使者節來鎭浙部濓偕叔能往見公奬厲甚至且各書齋扁爲贈公去浙後江南大亂荊楚之域皆爲僞漢陳友諒所據公時以淮南行省右丞分治安慶安慶前後皆盜區公獨守六年小大二百餘戰未嘗敗北不幸糧絕城陷公遂赴水死君子稱其大節與日月爭光信哉公文與詩皆超逸絕倫書亦淸勁與人相類然其忠義之气可以懼亂賊淸惡厲天地因之以位君臣借之以定斯豈細故𨿽所書不工猶當傳之萬世況能臻其妙者乎此紙所在定有神物呵防見者當如張中丞之詩段太尉之笏聳然起敬不可徒以翰墨視之公唐兀氏余闕其名也字廷心一字天心元統元年進士世居武威今爲合肥人翰林學士金華宋濓謹題

題張泐和陶詩

陶靖節詩如展禽仕魯三仕三止處之衝然出言制行不求甚異於俗而動合於道蓋和而節質而文風雅之亞也他人欲效之者𨿽眾然樂澹泊則蕩而弛慕平易則野而穢惟蘇子瞻兄弟以雄邁之才气勢可與之相敵然其辭防則亦逺矣豈不誠難乎哉今之和陶者余嘗見數家最後見句容張泐文伯自九日閒居以下皆和之至詠荊軻而止諸四言及形神釋桃源等什則不和恐難繼也文伯產江淮間防亂之餘獨能致力學問以追古之作者其有志者哉

題太平策後

昔成宗皇帝臨禦萬方以天下之廣非一人耳目所及羣臣有直言極諫者咸嘉納焉所以來讜議達羣情而成治功也大徳中三衢鄭以吾宿衛禁中覽時政有所缺遺疏太平防一綱二十目上之上嘉其忠特命以吾爲雷陽教授濓每取而讀之未嘗不仰嘆成廟之徳之盛也隋文帝時河汾王通非不以太平十二策奏之文帝不能用通遂東歸續六經以傳學者嗚呼以吾之賢未必能有過於通也上猶采其言而用之使通生於今日則其道必將大行於時六經有不必續矣由是論之不惟成廟之聖非隋文髣髴其萬一亦可以見士之遇合茍當明時𨿽小善必錄若值猜暴之主縱大賢亦有所不容道之所系於時者夫豈人力之可爲也哉澧陽張君逢喜誦以吾之策嘗手錄之且請濂識之於是不辭而題其後重紀至元元年夏六月十九日濓題

題史內翰書

右歸去來辭一卷大名史公奕興定五年所書以贈李澥者也公奕字季宏大定二十八年進士再中博學宏辭科累遷著作郎翰林修撰同知集賢院後以直學士致仕文章書翰皆有故老遺風所著洹水集尙傳於世澥字公渡湘人也少學詩於王內翰子端亦工行書不失前軰典型累舉不第而卒然自黨文獻世傑趙郎中文孺任判官君謨趙尙書周臣諸公先後疊起風聲气習濡染爲深故金之士大夫多以善書名家觀季宏公渡則其餘蓋可見矣季宏性𨿽溫厚每靳與人書今特爲公渡贈者豈非同聲相應者乎宣宗自攺元興定之後國政愈非而疆土日蹙古人之文何限季宏不之書而獨拳拳於是辭者意其先見亡兆而殆將隠歟距作此紙時僅逾十年而金社遂屋矣吾黨閱此卷者又當於此求之

題朝夕箴後

右朝夕箴一名夙興夜寐箴凡二百八字南塘先生陳公之所譔也先生諱栢字茂卿臺之仙居人與同邑謙齋吳梅卿淸之直軒吳諒直翁父子遊而深於道徳性命之學蓋自謙齋從考亭門人傳其遺緒而微辭奧防堯生得之爲多當時有慥堂鄭雄飛景溫軰行𨿽稍後而事先生爲甚謹人以其學行之同通以四君子稱之今觀先生之著此箴本末明備體用兼該非眞切用功者當不能爲是言鄕先正魯齋王栢防之讀而善焉以教上蔡書院諸生使人錄一本寘於坐右則其所以尊尙者爲何如哉嗚呼前修日逺後生小子不知正學之趨惟文辭是攻是溺志亦陋矣濓故表而出之並系先生師友之盛於其後以勵同志者云

韻府羣玉後題

右韻府羣玉一書元延祐間新吳二陰兄弟之所集也二陰一名時夫字勁一名中夫字復春博學而多文乃因宋儒王伯祿所增書林事類韻防錢諷史韻等書防粹而附益之誠有便於檢閱板行於世蓋已久矣入我聖朝近臣奉勅編洪武正韻舊韻音聲有失者攺之分合不當者更之定爲七十六韻今重刻是書一依新定次序而字下所系諸事並從陰氏之舊因書其故以告來學者洪武八年夏五月旣望翰林侍講學士金華宋濓記

新刻廣韻後題

右廣韻一部雕刻已完可模印然自梁沈約制爲聲韻以來隋仁壽初陸法言等纂次成編唐儀鳳末郭知復帥其屬而附益之時號切韻天寶中陳州司法孫愐以切韻爲繆略復增字四萬二千三百八十三雅俗兼收務矜該博且取周禮之義又更名曰唐韻宋祥符初陳彭年丘雍復重修之又易名曰廣韻至於宋祁景祐集韻之出復增二萬七千三百三十一字而廣韻微矣近代書肆喜簡而惡繁集韻罕傳而廣韻獨盛行濓等奉勅校定一遵洪武正韻分合之例布列如左注則並仍其舊舊韻凡二百又六今省爲七十六云洪武九年九月壬子朔翰林學士承防金華宋濓記

題省心雜言後

省心雜言一書刻於虎林西湖書院已久序之者謂和靖處士林逋所作世之鉅儒頗疑焉且云逋之所優者詩爾至於法語格言可以埀世而範俗者逋或未之有聞也復定爲河南和靖處士尹焞所撰豈不以焞爲程門髙弟而談理乃其所長耶然而呂稽中作焞墓志銘載焞奉詔撰論語解之外他無所著書是則以逋和靖之號偶同於焞因嫁此以誣之耳殊不知鄕先達敬巖王公佖所編朱子語錄續類之書其第四十卷

雜類篇云省心錄乃沈道原作非林和靖也朱子完經翼傳其言行世若揭日月蓋必有所據矣當以沈道原作爲正夫以近代新出小書以理度之亦甚易知爾尙或不能詳其所著之人而妄以意見言之況於千載之上者哉噫

題易庵捲

余聞老易相爲用也久矣至於魏伯陽著書明述卦候之防而後世丹經咸祖之此不獨形之空言而實見於行事者也冶城道士王君宗懋名其丹室曰易庵吾友危學士嘗爲之記復請余跋其後嗚呼太極其鼎鑪者歟坎離其藥物者歟陰陽其火候者歟王君當有識於此矣若夫開物成務隨時變通蓋出於是三者之外非更僕不能盡也尙容他日爲王君言之

題甘節捲後

地天爲泰純剛純柔之卦也節自防來則柔自節剛剛上節柔恐其剛柔過盛而無節也故當節之然節至於苦則不能常決非貞之道又必至於甘節從容悅豫而無窘束之意乃爲人情之所尙也易之所謂甘節者其大意蓋如此鹽城孫君子章僑居吳郡甘節裏因以甘節老人自號然孫君篤厚長者居鄕多善行而每事有當節者輒節之自苦以至於甘婆娑嬉遊以至終身然亦未嘗過也揆於易卦所謂節者施之一身不幾亦有合歟孫君之子化以能古文辭名世朝廷聞其賢徵爲侍儀使名聞之升正騰騰未已是則甘節之亨又當復見於此矣

題苦寒詩後

亡羊先生多與餘論詩大槪以句豪韻險爲工此篇法韓退之而尢務出奇者也精於詩者必能辧之

題禊帖

唐太宗詔供奉官四人臨摹禊帖趙模諸葛貞得其筆意湯普徹得其形似而馮承素於形意二者兼有之此卷精神飛動下於右軍眞迹一等其或出於承素者歟

題悅生堂禊帖

右蘭亭悅生堂本系宋相賈師憲命其客廖瑩中參較定武諸本采字之精善者輯成一帖始命金華良工王用和勒石經一年乃成寘諸悅生堂中尋補用和武階以報之濓按師憲遭竄逐時朝廷命王孟孫簿錄其家石刻蘭亭多至八千匣當時方回奏札亦頗及之度其所藏者善本必多故廖所采輯薦紳家號爲至精先師內翰公嘗摹搨爲捲而以趙文敏公所臨者繼其後誠可謂雙絕矣公之孫柳穆能寶此卷於戎馬刼灰之餘穆亦賢乎哉

題棲雲軒記後

余往年讀劉靖山棲志見其所載紫巖靈巖勝槪分明如畫時正當袢暑不覺涼颼生肘腋間今年夏六月客有授予蘇太史棲雲軒記記爲本庵上士作其狀靈巖之景亦分明如畫蒸溽爲之頓消嗚呼因文辭而想見其處雅興遄發尙忘其時之燠炎況親睹嵬眼澒耳之勝者乎蓋靖久棲此山太史亦嘗出遊覽故其言眞切有足以動人也何文定公跋山棲志有云想靖一時飛屐上下千峯紫翠間左浮丘而右洪崖其風致猶前日也余今於太史之文亦云若夫雲幻非幻契經多言之茍欲重宣其義非千百年莫能盡他時或造山中當敷座於巒光水影間爲上士說法未晚也

題壽昌胡氏譜後

君子之所爲貴乎有徵昔者孔子修五經書斷於唐虞詩起於關雎春秋自隠公始或余系以辭或從而定之未嘗敢增益也其愼且敬如此故孔子之經傳百世而人莫能非之及司馬遷作史記逺溯博索於孔子所不敢述者皆采而實之其事𨿽備而去闕疑之意逺矣其備也適足以爲誣何取其能博哉族之有譜所以紀所自出實則爲尊祖僞則爲誣其先而亂其類不孝莫甚焉近世之士不察乎此多務華而衒博或妄爲字名加於千載以上不可知之人或援它郡異族之貴顯者以爲觀美其心非不以爲智卒陷於至愚而弗悟也壽昌胡氏則不然於旣逺者皆不敢有所載獨自其有徵者錄之得十有五世詳親而略疎考訛而傳信附其遺文及當時所受制命之詞皆蔚然有序是可謂善學孔子者矣嗚呼不知而妄作者其能無愧於斯哉修譜者名榮來京師而以示餘者名翰皆善士云

題金谿劉氏族譜序

金谿劉貫以雲林先生危公所制宗譜序示余且聞世裔之詳卓爲其邑之鉅族衣冠文物燿江右若其造譜之次第則自十四世祖宗元由南丰來遷之後其八世從祖虛妙大師道正遂建修眞觀而於觀側樹祠以祀劉氏羣主其六世祖國子博士堯夫乃刻本支之詳於石植諸祠下號永善族圖其祖介福又仿大小宗法爲圖鋟版懸於家祠其世父傑復集二圖著爲書六卷是則先生所爲序之者也遭世不靖碑裂而版燬貫抱其書避入大山中幸而獲存珍襲寶愛惟恐逸墜今思有以永其傳也復來徵予言以厠先生雄文之後予也不敏於先生無一日之雅先生不以爲疎謬力薦諸朝以布衣詔入史館𨿽於辭章或未之學得忝名氏於先生下風不亦幸歟予竊聞之劉氏之別有五帝堯陶唐之後受封於劉者此爲祁姓以國爲氏也定王封母弟康公於劉者此爲姬姓以邑爲氏也項伯婁敬之後而皆爲劉者此漢之所賜姓也他若雕陰東郡等族或稱劉者此亦漢以宗女妻冒頓冒其母姓以爲氏也大抵雕陰東郡之裔多居恆代項婁之宗盛於山東姬氏之傳至漢末而無聞惟祁姓之分爲士防士防後昆周末遷於魏又自魏家於丰至劉煓執嘉子孫極爲貴盛而布列於南北矣然而江左之劉則祖於散騎常侍弼之後江右之劉則出於遊擊將軍握之冑此皆見諸紀載而無疑者但其世次難明不知從握至宗元實爲幾傳也姑附其說於此或可以爲修譜者之一助云𨿽然先生博極天下之書爲時儒宗而於氏族之學攷覈尢精當必有以告貫先生他日南還貫尙以予言而取正也哉貫字孟惟質美而有文作詩得六朝體且於譜圖惓惓而不忘是蓋能知其本者也

文憲集卷十二

欽定四庫全書

文憲集卷十三

明宋濂撰

題【凡五十八章】

恭題禦制勅符後

皇上以上智之聖延攬英傑置之庶位知人善任誠近世所未有洪武十一年詔以太子正字臣桂彥良爲晉王右傅且親禦翰墨爲文勅之識以謹身殿寶其子中書舎人愼裝潢成捲請臣題其後臣惟古明王之待重臣寵之以爵告之以言者有之矣然其時之文多述於代言之人求其出於親制者不可得也親制者如漢武之於吾邱壽王莊助者有之求其褒許隆至教告深切如此者不可得也臣與彥良同朝且同官東宮甚久彥良之爲人淳篤和易有長者風當今廷臣鮮見其比上嘗以擬臣濂𨿽臣亦自以爲不及也今勅文以善學孔孟稱之望以王佐之業傳所謂知臣者莫若君其此之謂與𨿽然今之職爲相傅者數十人上未嘗以言爲賜或賜以言未嘗以稱彥良者許之也彥良獨聖知若是之至安可不思報乎具簿書綜獄訟他人能之者上不以責彥良亦非彥良之所以報上也必也輔王以徳義迪王以忠孝使晉國有泰山之安賢王有明哲之譽而彥良之名亦相與流於千萬載此豈非上之望於彥良者歟彥良其可不勉歟

恭題禦制方竹記後

皇帝視朝之暇燕處武樓中每召一二臣鄰諮詢治道時吏部尙書臣詹同在帝左右歷談古帝王事旁稽物理而偶及於竹帝曰竹之類其亦多乎臣同對曰其類實繁晉戴凱之所譜至五十餘種或根如盤輪或節若束鍼或細則勝箭或鉅可爲舟有未能歷舉者大槪其色皆靑其體皆圓也惟吳越山中有名方竹者最爲佹異四稜直上弗偏弗頗若有防隅不可犯之色以故士大夫愛之往往采而爲節帝曰信有諸乎臣同復對曰老臣焉敢謬言旣退獲一枝以獻帝摩挲觀之悅曰臣同其亦信人哉於是親禦翰墨艸方竹記一通始言品物之夥中序格致之難及其末也謂臣同爲人俊偉气豪稽之傳記智過百人曰豪千人曰俊天語之褒嘉斯亦至矣已而召臣同於端門俾給事中繕書以賜臣同不勝忭躍將趨拜墀下帝笑曰卿頭童齒豁矣何以謝爲臣同捧出屬裝潢工飾以龍紋玉軸持視太子贊善臣宋濂臣濂竊自念艸莽防臣侍帝前者十又五年當帝爲文性或不喜書詔臣濂坐榻下操觚受辭終食之間入經出史衮衮千餘言仰見天光昭回赫著簡素皆日精月華之所凝結敷之爲卿雲散之爲彩霞曾不見神化著見之迹其誠所謂天之文哉臣濂聞之三代而下混一寰宇者若漢唐之髙祖宋之太祖皆產乎北其勲烈信偉矣而未見以文辭稱今我皇帝生自南服天戈一揮九州內外防不臣妾自天開地辟以來世之所未有況乎神藻煥發陰麗陽明下被萬物無不仰照此無他皇天欲以文明化成天下故挺生聖人度越前代若斯之盛也然聖制𨿽多未嘗輕以予人臣同以文學侍從之臣簡在帝心者久故特被是賜焉夫臣以誠而事上君以恩而逮下唐虞盛治一旦復見三千餘年之後何其懿哉臣同宜勒諸金石與典謨訓誥之文並藏子孫之多永永傳之無極臣同受賜以洪武癸丑嵗五月之戊辰越二十七日實六月之乙未臣濂謹燻沐而題其後云臣濂拜手謹記

恭題禦和詩後

洪武六年八月十六日皇上特詔臣及翰林學士承防詹同編修日曆旣而中書亦奏防徵浙東西及江右之士七人分年纂輯而臣與同爲之總裁九月四日開史館禁中日輪寺人守閽太官進饍羞其事甚嚴且祕臣等昧爽而入至日曛始出復防宿於詞林虞有宣防蓋不敢不愼也卽成槀思得俊秀有文者通攷義例而繕書之於是遴選二生具名氏以聞上可其奏其一則義烏黃昶昶時以春秋中浙江行省第十七名文解肄業成均因移文博士徵之十月二十六日昶至臣引見上於西苑慰問良久且曰爾何人之裔耶臣對曰文獻公溍昶之從曾祖也上悅復見皇太子於大本堂勉勞有加焉未防上遣侍臣出尙方綺裘革履以賜十一月十五日前禦史中丞誠意伯劉基偕臣與同侍上燕乾淸宮之便閣同被酒而還愛昶有俊才揮毫賦一詩贈之字大如斚少選奉禦傳宣召臣等赴右順門會上適乘步輦而至同餘酲猶未解上謂同曰卿醉未醒耶同對曰臣𨿽醉猶能賦詩贈黃秀才秀才謂昶也上曰詩何在同對曰在史館中上曰濂宜亟取之臣旣上奏且笑謂臣曰朕卽和同詩卿當爲朕書之臣書訖歸與昶言昶自艸萊賤士一旦遭逢盛際奎璧之光下照幽隱於是粉黃金爲泥寫上賜和之章飾以黃綾玉軸而以同詩附其後昶嘗從臣學臣又親見其事請記之左方傳諸悠久臣伏見皇上聖神天縱形諸篇翰不待凝思而成自然度越今古非積學者所可及然亦未嘗輕發其俯和侍臣之詩豈非樂育菁莪以開萬世太平之基者歟詩不云乎肆成人有徳小子有造古之人無斁譽髦斯士此之謂也昶尙朂之哉昶尙勗之哉昶字叔暘能古文辭善繼其家學者也是嵗十有二月八日具官宋濂稽首頓首謹記

恭題禦賜文集後

洪武八年嵗次乙夘春三月壬辰皇帝禦乾淸宮召臣至問前禦史中丞劉基何日成行臣以翌日對繼問病勢不革否還可自力至家否臣復具以聞時基有霜露之疾上憫其爲開國舊勲特降手勅令起居注郭傳宣示之俾還山以便侍養然聖猶念之弗置於是延臣扣其詳語畢上步出宮門臣從後至丹墀上忽顧內史張淵曰汝往取新刋文集一部賜學士宋濂臣謹叩頭謝淵引臣至典禮紀察司與司副李彬言紀臣氏名於籍始頒受焉蓋文集系禦制凡三帙入梓𨿽訖尙祕藏禁中當時受賜者惟太師李韓公善長中書右丞相胡惟庸與臣爲三人故內臣致謹之如是也臣仰惟聖學髙逺猶天之不可階而升也其發爲宸章麗日卿云照臨下土固非蟣虱小臣讚詠所能盡至於寛仁峻徳優遇舊勲及寵異文學侍從之臣恩意兩盡尢非前代帝王之所可企及也臣抃蹈之餘故備書應對之語與獲是寵賜之由於篇末俟他日歸田當造爲笥飾以雙金龍尊閣於山中云是月三日癸巳午時具官臣宋濂盥手謹記

恭題賜和文學傳藻紀行詩後

新知武昌府事臣傳藻以其爲監察禦史時所受賜和紀行詩四首視臣濂臣拱而言曰天之道不可窺也觀乎日月星辰之晦明則知之地之道不可測也觀乎艸木虫魚之生息則知之聖人天地也其靜也與道謀其動也與神俱茍非發於言語文章何由而見天地之心乎臣獲事皇上二十年睿謨英斷𨿽非淺陋識所能知至於求賢若不及愛民如赤子此臣之所熟聞者也由此四詩觀之望藻可謂甚切而於民事尢詳及之庸非然哉臣與藻同師且同郡識其爲人嘗求其受知之故蓋藻存心恕持法平其以禦史使江淮間紀行之詩多寓諷諫之意故上喜而和之益可見上之待藻與藻之事上交盡其道也視夫導君以諛說及與臣下爭名者相去不亦逺哉臣老矣退伏田裏久欲無言矣以曾執筆繼史官後敷贊聖治職有宜然者故爲藻書之藻自禦史轉太子文學後復爲禦史遂出知武昌云洪武十二年秋七月宋濂題

恭題豳風圖後

臣濂侍經於靑宮者十有餘年凡所藏圖書頗獲見之中有趙魏公孟頫所畫豳風前書七月之詩而以圖繼其後皇太子覽而善之謂圖乃方帙恐其開闔之繁當中折處丹靑易致損壊命工裝裭作卷軸以傳悠久屢下令俾臣題其末臣聞之七月一詩序者謂周公陳王業以告成王故備志稼穡之艱難自於耜而舉趾自播谷而滌塲以至上入執宮功莫不纎悉備具而功女蠶績之勤繼焉嗚呼國以民爲本也而民之至苦莫甚於農有國家者宜思憫之安之宋之儒臣眞徳秀有見於斯嘗請於朝欲繪農夫功女勞勩之狀掲之宮掖布之戚裏使六宮嬪禦外家近屬知衣食之所自來盛矣其用心也恭惟皇太子殿下天賦懿徳仁孝溫文而尢畱意於農事每於禁中藝植麥禾以觀其成則其憫小民勤勞固不待周公之告而後知然而此心易發而難持自古賢君恆存敬畏至以朽索馭六馬譬之願殿下之心朝夕如覽圖時則四海乂安無一夫而不被其澤盛徳大業必將度越成王無疑矣臣年𨿽耄日切望之因推徳秀之意備書篇中以竭犬馬之誠云洪武九年冬十一月壬午具官臣宋濂謹記

題宋髙宗賜答羅尙書手詔

右思陵所答新安羅公彥濟手詔一通其諸孫宣明裝潢成捲不逺數百里持至浦陽江上請濂識之濂聞公自政和二年擢進士第初監登聞皷院五遷至起居郎兼侍講兼權中書舎人公常上章控辭曾未防何再遷禦史中丞故事中丞侍禦史不並置乃更除侍禦史公復求去甚力及攺吏部尙書公復引疾奏乞宮觀及補外郡思陵不忍公去故優詔答如此由是觀之公之難進易退之風亦人臣所鮮能哉況其經營淮南之策表章春秋法天生殺之言辟南雄守欲罪和議之疏焯焯著於當時無志事功者恐不足以致斯或者遂以胡編修嶽太師爲公病是知其一而不知其二者也濂因循宣明之請題諸左方而稍及公之行事使來者有所考焉詔中所謂擢冠常伯者唐龍朔二年攺六部尙書皆爲太常伯然吏部爲諸部之首故行詞者據其事而謂之冠云

題宋熙陵禦書後

右宋熙陵禦札一道前一道凡二十九字蓋濟陰張文定公師亮爲相時所賜其母秦國夫人孫氏者也按公以淳化二年辛夘九月自參知政事拜吏部侍郎同中書門下平章事四年癸巳六月以尙書左丞免在位不過二十二月上於其間以夫人壽考而有令子數召入禁中及賜手詔存問此紙特其一爾逮至免相時夫人春秋八十有五已而除公知定州公因抗章力辭曾未防何而夫人亦薨矣後一道凡六十九字漫滅不可讀者六字末書二十八日復識以禦書之寶則公知代州日所宻賜者也按公以雍熙三年丙戌七月庚辰自僉書樞宻院事授給事中出守於代端拱二年己丑七月甲申召入爲刑部侍郎樞宻副使是札必端拱元年戊子所賜是年夫人壽已八十公之在官亦將三年於是上表陳請蹔乞寜省故札中以秋防逼近差替未得直來春別有指揮答之上不忘舊言明年公遂還朝矣所謂二十八日其月𨿽未能遽定以近防秋之語爲證非屬戊子之五月卽六月耳二札之後有跋語一通其尾止雲天聖六年龍集戊辰春二月二十有六日記而不署其名攷之家集則公之第二子祕書監致仕宗誨所述也中言禦前擢進士第者太平興國二年丁丑正月戊辰上親禦講武殿內出詩賦題覆試進士公時在呂正榜第三甲及第故云禦前也公往代時跋語謂朝廷方渴邊將先公首自請行者卽非當時事實蓋公居宥宻同樞宻使王顯副使王沔與議取幽薊之事及曹武恵王兵敗上頗不樂繼以奏對忤防乃出爲外任後因趙忠獻王言之故復召還玆云請行者諱之也先是藝祖幸洛陽公疏富民封建惇孝舉賢太學籍田懲姦謹刑下並汾選良吏十策爲獻藝祖已甚器之曁太宗嗣大歷服日見超擢出入二府遂陟元臺云漢昭回之章不惟寵榮於其身抑且上及其親後四百年竊觀遺墨慨想當時君臣一心而能致其時雍之治者气象爲不可防及書曰居上克明爲下克忠其此之謂歟

題孝宗付史丞相內批

阜陵鋭意於恢復中原張魏公浚贊之頗力而史衛公浩多從中沮之上向浚方篤隆興元年正月浩拜右僕射同平章事浚卽有樞宻使都督江淮軍馬之命今內批所謂肅淸舊壤者蓋指恢復也又云卿勉與樞使議之樞使正指浚也當是時二府議不合故上戒飭之也建炎五月親徵之詔下浩以不預出師之謀遂力丐辭罷知紹興府奉祠而歸此批之頒當在未罷相前數日間爾予道出歙上朱徵君持此卷至驛舎迫之使題故走筆識之如右張史之得失出師之成敗未暇悉也凡有防從內出者曰內批又謂之禦筆皆內夫人代書而所謂禦寶批者或上批或內夫人批皆識之以禦寶惟親筆則上親書押字而不用寶此批不用寶而有押字正所謂親筆者也聊並及之以見當時故事云

題伊尹古像捲後

余嘗觀孫季昭示兒編其言書所載伊尹放太甲於桐放當作教以其篆文相近故譌爾其論甚偉句曲外史張天雨能取其說書於伊尹古像之後誠知言者哉𨿽然汲冢竹書所載又何其與此異也

題商山四皓圖

右四皓圖一卷所謂四皓者昉見史記張良世家則東園公綺裏季夏黃公甪裏先生是也初不知其姓名按陳畱志園公姓庚名秉字宣明居園中因以爲號夏黃公姓崔名廣字少通齊人隱居夏裏修道甪裏姓周名術字元道河內軹人孔父祕記又作祿裏此皆王劭據崔氏周氏世譜及陶潛賢輔錄而爲此說綺裏季則無聞焉或曰姓氏書云綺裏姓季其字也予方疑其誕妄不經及讀顏師古漢書注果謂四人者匿迹逺害氏族無得而詳皆後世皇甫諡圏稱之徒及諸地裏書說所傅防耳見古人讀書精審固有以及之者矣而周公謹所著齊東埜語又呫呫不置者何耶非惟此也傳記所載如伯夷叔齊之類一一具氏名甚悉經中旣無明文不知後世何因而知之耶一笑而斥之斯可矣然自舊以夏黃公爲一人而畢士安則謂綺裏季夏爲一人黃公別是一人其說尢異據漢恵帝時所刻四皓神座一曰園公二曰綺裏季三曰夏黃公四曰甪裏先生恵帝去四皓不逺足以證士安之謬矣偶題此圖遂牽聨而書之書之工拙尙未暇論也

題司馬公手帖後

右司馬溫公與範忠宣書一通藏楚郡龍雲從家雲從間請題其後濓聞哲宗初立崇慶太后同聽政起公知陳州過闕畱爲門下侍郎忠宣亦從慶州召還爲右諫議大夫俄遷給事中此書正此時所遣其殆元丰乙丑之冬或元祐丙寅之春乎夫公自熙寜辛亥居洛再任畱司禦史臺四任提舉崇福宮至是始司政柄故書中有閒居十五年之言公年蓋已六十有七新法方盛行小人附和者眾公度不可止遂絕口不言事故又有更求一任散官守七十卽如禮致事之言當是時章惇蔡確黃履邢恕等蛇蟠蚓結牢不可解公新自外至孑然獨立故又有如一黃葉在冽風中防何而不危墜之言公之志爲可悲矣然公與忠宣素相知其居洛日忠宣方丐罷齊州之政判西京畱臺乃同爲眞率防則其志同道合固非一日之故熙寜之法又皆共怒其爲害而其設施或不同者忠宣則欲去其泰甚公則欲鋤剗而絕其本根𨿽書有隨時示諭勿復形迹之請二賢之見猝有未易合者豈天未欲平治天下故使之然歟公遣此書後僅及數月且觀化冥冥之中忠宣繼公爲左僕射務以博大開上心忠篤革士風四海方翹首望治曾未防何穎昌之命亦遽下矣不亦重可悲夫閱此帖者當知治亂之機所系初不可以尋常簡牘視之也

題富韓公十二帖

右韓國富文忠公手帖一十有二其第一帖公爲昭文相時所遣當是嘉祐三年公自至和二年與潞國文忠烈公並相及是始進昭文館大學士監修國史帖所稱集賢相公則魏郡韓忠獻王也其第二帖公服闋時所遣當時嘉祐八年公自嘉祐六年三月以母憂去位至此服除其年三月辛未昭陵升遐故帖中有甫畢家禍又遭國防之語而第三帖謂罪逆不死已及除禫要當與第二帖同時也其第四帖第五帖公爲樞宻使時所遣當時治平元年公旣除母喪卽召入西樞帖中所稱昭文相公亦是魏王無疑宋承唐制以同平章事爲眞相之任其上相爲昭文館大學士監修國史其次爲集賢殿大學士或置三相則昭文集賢二學士並監修國史各除此三大館皆宰相兼之而亦以次而升魏王自集賢進昭文故帖中隨時而異稱也其第六帖公在宥府時所遣亦當是治平元年武舉之罷在望祐元年十月已未五年八月乙丑𨿽擢祕閣舊經試者五十一人用之而其制猶未復至是方議舉行故帖中有武舉文字始托西防侍郎等言是年九月丁夘卒詔行之也其第七帖當是熙寜元年初判汝州時所遣四五月間河朔大水民皆流離南郊禮畢兩府臣僚故事當有恩賜宰臣因菑而奏止之公念念不忘民故帖中亦有河朔水潦爲患之云也其第八帖當是熙寜四年冬歸洛時所遣公以不行靑苗之法爲提舉官趙濟侍禦史鄧綰所奏六月甲戌落使相以左僕射再出判汝州七月赴郡十月中引疾還家故帖中有赴汝海治事及歸洛養疾之語也其第九帖至十二帖所遣之時與第八帖同而第九帖當是與潞公時荊國王文公方得君羣小翕然附和最憚公之剛正欲陰中之故帖中有足疾七年又積憂畏心气不寜之嘆潞公素敬愛公思欲薦起之故帖中又有曲推假恐懼無地之懇也大抵賢者之出處實有闗於時政之得失今以此數帖觀之則君子小人進退之間一治一亂昭然可見有不待論而後明至若公之徳行勲業則載在國史播於天下賢士大夫之口𨿽婦人女子亦皆識公爲賢亦不俟言而始知也此卷有宋宇文虛中跋語謂裝裭無次故濂爲詳著所遣之時以足其未備更爲序次如右虛中字叔通戌都廣都人以黃門侍郎使金見存仕爲翰林學士承防皇綂初欲南奔不果竟被害云

題朱文公手帖

太師徽國朱文公帖一紙韻度潤逸比他日所書人以爲尢可玩濂𨿽不敏則非特玩其字畫而已也蓋有所感也帖中云恭叔尙未至只文叔到已兩日矣見約誠之在此相聚也文叔名友文恭叔名友恭姓潘氏二人實爲兄弟恭叔通禮學文公之修三禮以儀禮與禮記相參通爲一書其不合者分爲五類周官則別爲一書恭叔實與討論之列文叔尢善問辧文公與論大學致知格物之義𨿽反覆數四而弗措誠之防澹軒也澹軒蚤從張宣公防晚復事文公文公遇之如黃直卿則三人者皆其髙第弟子計其一時師友相從之盛聚精防神徳義充洽如在泗沂之上自今道隱民散時觀之不翅應龍防乎闗欲一見之而不可得徒以貽有識者之感慨不亦悲夫此帖無嵗月不知何年所發其或學禁未興講道於竹林精舎時耶

題宋名公與馬鶴山諸帖

煥章閣待制知鎭江府馬公防叔以政事聞於乾道淳熙間一時所交皆龎才碩徳尺牘之存於今者猶可徵也公以直顯謨閣福建安撫使知福州日朱文公元晦出守於漳元晦帖云榮被召還之命蓋公時召入爲太常大卿兼檢正實紹熙元年之八月也其餘諸公書所發嵗月亦有可知者畱忠宣公仲至淳熙十六年尙居右揆續年譜載其紹熙初元卽進左丞相今其銜尙云右相當是十六年袁侍郎機仲稱公爲判府安撫顯謨大卿範侍禦處義方自知滁州入居殿院其稱公與機仲同亦皆是十六年正公知福州時機仲帖云降授朝請郎機仲嘗權工部侍郎因論大理讞案有忤權要請外得予郡尋降兩秩至紹熙初始復元官然機仲及文節公廷秀範資政至能俱紹興二十四年張孝祥榜進士又與公爲同年故帖中皆以年末稱而廷秀淳熙十三年始遷尙書左司郎中十四年除祕書少監未防以直祕閣出知筠州今其銜尙云左司當是十三年正公除直敷文閣江西提刑時至能之銜曰權禮部尙書者亦在淳熙中已而遷吏部遂參大政疑與仲至所發之時稍先一二年至能帖云任使超躐方悸畏控辭其或轉吏部之際耶趙忠定公子直紹熙四年三月自吏部尙書同知樞宻院事五年夏四月卽陞知院今其銜尙云同知必在兩年之間子直帖云朝夕憂撓救過不暇蓋爲監察禦史汪義端攻其植黨沽名之故也他如王文定公季海之帖中有臧否愆期等語按淳熙八年閏三月辛巳詔諸路監司帥臣各有所部郡守分三等治效顯著者爲臧貪刻庸繆者爲否無功無過者爲平嵗終具名來上公時提防刑獄江西所上失期季海方在臺司乃以道逺爲解上不悅降公一官實淳熙十四年六月癸未帖後之署六月正與傳記相符也然卽是諸公而通論之季海仲至以相業稱機仲正色立朝有古諌諍之風廷秀之愛國至能之不辱君命處義劾汝愚稽命論罷沈淸臣𨿽於公議不無少貶然亦敢言之士子直奮不顧身定大計以安國家功業尢號焜煌無讓於古皆可謂有志不羣者矣至於紫陽文公上繼周程道學之緒使聖經昭明如日月之麗天則其功又爲何如哉閱是捲者當思感悅慕效毋徒視爲奇玩而已也新定馬君文禎公之七葉諸孫持此求題病忘之餘謾掛漏而書之

題歐陽率更帖

此碑歐陽信本晚年所書筆畫險勁若鑄鐵所成者反覆視之定爲初刻本然而信本𨿽極力追仿右軍而其規矩媚趣或得於大令爲多學大令者羊舎人薄給事爲最優自後鮮有聞者惟法極師睥睨而從之至信本之起殆與之抗衡而無愧者也其有名之迹入宣和內府者凡四十紙惜皆不存而金石略所載二十三種亦惟邕禪師塔銘昭陵六馬贊皇甫氏碑醴泉銘盛行耳類皆翻勒之多無以見孤峯崛起四面削成之勢如此本者誠可寶玩覽者當以殷彛周鼎視之

題文天祥手帖

予嘗見文山公與黃伯正手帖云贑州大姓起義旅相從者如歐陽冠侯等凡二十三家史多不載其名今莫可考矣寜都陳蒲塘父子亦二十三家之一乃因從子景茂請銘於公答書僅存而其氏名因籍以弗泯不亦幸哉觀公興言宿昔爲之哽涕之言則其有感於蒲塘者深矣

題趙子昻臨大令四帖

趙魏公畱心字學甚勤羲獻帖凡臨數百過所以盛名充塞四海者豈無其故哉後生小子朝學操觚暮輒欲擅書名者可以一笑矣今觀張惟編修所藏臨大令四帖聊書其末以示解事者

題趙博士訓子帖後

昔者趙簡子書訓戒之辭以授二子三年而問之伯魯不能舉其辭無卹則誦其辭甚習求其簡出諸袖中君子由是知其賢不肖之分也防稽趙君圭玉官法從時其父博士君作訓忠之書寄之圭玉佩服而弗忘復裝裭爲防軸懸之齋閤不翅盤盂幾杖之銘嗚呼圭玉固簡子之逺裔其亦聞無卹之風而興起者歟

題黃山谷手帖

右摩圗老翁自戎州回荊渚所遣二帖正固陵卽位復宣徳郎監鄂州鹽稅之時也其所稱諒正乃元祐侍禦史黃公之子僑居於荊逮翁之至與兄益修持譜牒以敍宗盟翁繼往拜其家廟諒正以侍禦公所用流離鐘遺翁其情好之篤不翅伯仲故翁稱之爲五弟彊宗也諒正善醫翁因以藥事相屬而云送藥甚恵同惜兩日喫你差快同惜其女名也計翁生此女時年已望六十矣初翁三十餘嘗過泗洲僧伽塔卽造發願文戒酒色與肉食曾未防何輒皆犯之至於耆年尙不能制其血气之私如此豈飲食男女人之大欲𨿽賢者或不能免耶聊戲及之至若翁之大節及其翰墨之妙世無賢愚皆能道之玆不待贊也同惜後更名睦介休縣君謝氏所出長適舒城李文伯云

題文履善手帖後

右少保文信公手帖知贑州日六月所發公自爲賈師憲所忌咸淳壬申卽援錢若水例上休致之請明年癸酉紹陵特起公提防湖南刑獄又明年甲戌攺知贑州公年始三十有九爾守贑僅逾年當徳祐乙亥之秋卽帥勤王之師來赴臨安所謂六月正甲戌之六月也後一年丙子宋亡又二年戊寅公在朝爲王惟義所執又四年壬午公以忠死於燕則國朝至元十九年也距作此帖時蓋九閱寒暑矣丙申春客有以悅生堂蘭亭本求跋者上有師憲題記予因斥去不暇顧未防胡君忽出此卷相示再拜起觀恍若見寶玉大弓於先王之世諦玩不能釋手於戲善惡之在人心其可不磨滅者如此𨿽千萬世不易也深可畏哉

題葉信公五帖後

東陽許仲文以先世所藏西澗先生葉公鎭之五帖示濂濂頗記先生以咸淳壬申除少傅右丞相兼樞宻使不拜詔授少保觀文殿大學士醴泉觀使甲戌十月攺知慶元府沿海制置大使又不拜未防召爲少師太乙宮使今第一第二帖以少保觀文等職入銜則壬申癸酉所遣正許君初權寜海令時也第三帖言許君愛人戢暴及薦牘之事𨿽不知爲何時當在許令蒞官之日計稍後於前二帖爾第四帖卽前帖內幅其第五帖先生與弟竹友家書末言許權今解印去則最後者也竊惟先生正位臺司屢挫權姦直言峻行無讓古人在田裏時乃獨惓惓於一許令今之神明之政亦能上答先生之知上不傲下下能承上𨿽當宋季其气象猶非後世所及令之子孫能寶藏五帖於兵燹之餘其亦賢者之澤哉令諱元沐號東泉景定壬戌方山京榜擢進士第云史官金華宋濂題

題王羲之眞迹後

昔年危內翰太朴出示羲之野鳬帖且云別有喜色帖在江右出自丞相周益公家傳授次第一一有據須溪劉防孟平之謂如蘭亭裹鮓尢爲佳絕濂恨未見之近豫章人士來求墓文忽持此帖爲贄須溪題識宛然居後因驚喜曰此殆太朴所言者徧示中朝善書者咸定爲眞迹無疑或取唐臨者比之神气夐然不侔鄱陽劉彥炳最號精鑑法書日閱此而不厭狂欲起舞眞僞之辧固自有異哉須溪所書名中藏三代人物字僞署者輒易別謾並及之

題張旭眞迹

唐人之書藏於祕閣者頗多惟顚張眞迹甚鮮今觀所書酒徳頌出幽入明殆類鬼神雷電不可測度其眞所謂艸聖者耶

題郝伯常帛書後

霜落風髙恣所如歸期回首是春初上林天子援弓繳窮海累臣有帛書中統十五年九月一日放鴈獲者勿殺國信大使郝經書於眞州忠勇軍營新館

右郝文忠公帛書五十九字博二寸髙五寸背有陵川郝氏印方一寸文透於面可辧識蓋中統元年三月辛夘元世祖登極欲告卽位定和議於宋妙揀廷臣惟公最宜四月丁未授公翰林侍講學士佩金虎符充國信使以行宋相賈似道拘畱儀眞不遣至元十一年六月庚申下詔伐宋問執行人之罪時公在儀眞已十五載以音問久不通乃於九月甲戌用蠟丸帛書親系鴈足祝之北飛十二月丙辰巴延南徵之師竟渡大江十二年二月庚午似道懼命總管攺佑送公歸國三月虞人始獲鴈於汴梁金明池四月公至燕都而七月辛未遂卒年僅五十三爾其書中統十五年卽至元十一年南北隔絕但知建元爲中統也十二年正月甲申宋亡帛書爲安丰教授王時中所得延祐五年春集賢學士郭貫出持淮西使節獲見焉遂奏於朝勅中使取之十一月太保曲出集賢大學士李邦寜以其書上仁宗詔裝潢成捲翰林集賢文臣各題識之藏諸東觀而王約吳澄袁桷蔡文淵李源道鄧文原虞集皆有所作矣昔蘇武使匈奴匈奴詭稱武死漢昭帝使使者諭雲天子射上林得鴈足有帛書言武牧羝澤中武因獲還此特出一時假托之辭非有事實也今當一介行使不通之際鴈乃能逺離矰繳而將公書至汴其殆天欲顯公之忠節耶防公以北歸故獲者不以聞不然則是書之所系豈細故也哉或謂世祖見書有四十騎畱江南曾無一人如鴈之嘆遂興師伐宋皆好事者傳防之談而不知有信史者也濂修元史旣錄詩入公傳今復書嵗月先後於卷末以見鴈誠能傳書云

題顧主簿上蕭侍禦書後

嗚呼君子之制行毫末不可不謹一行有玷則眾善皆隳𨿽其後痛自尅責而覆水不可反瓶矣此濂於侍禦史蕭振之事不能無感焉振字徳起溫之平陽人本趙忠簡公鼎所薦因秦檜引之入臺遂親檜而疏鼎蓋主和議者檜也鼎與劉大中毅然不從振劾大中以揺鼎鼎竟罷相及乎物議不可屈振頗自悔乃與檜時相異同聞楊煒上書責李光徇檜議和振因薦煒攺秩意將借此以自洗滌殊不知適爲池陽之謫矣嗚呼振之治政歷歷可紀其在西蜀尢有聲故髙宗爲發前有胡世將後有蕭振之嘆使無劾鼎一事振能得不爲君子矣乎後世公論之定卒儕之何鑄王次翁樓炤勾龍如淵羅汝楫之間號爲檜黨立身一敗萬事瓦裂豈不信然哉振之友同裏顧岡次鳳時爲錢唐縣主簿移書於振其辭𨿽甚柔婉隱然有上鼎不附和議之意當時主桐廬簿賈廷佐亦疏檜累數千言桐廬與錢唐其地宻邇豈或相爲謀耶然廷佐劇論讐恥不可忘名分不可貶和約不可信請誅王倫拘虜使決意用兵其言尢壯烈又可見一時士大夫忠義所激𨿽小官且然不特李綱張防曾開胡銓諸公而已惜乎岡之書不附戊午讜議中余故備論之使讀者知戴天履地爲人一刻弗忘君而不失足權姦之門庶防仰不愧俯不作所以然者旣深爲振惜亦以振爲大戒也岡五世孫元龍請白野忠介公繕寫其書成捲而歐陽文公黃文獻公今忠宣公咸爲題識元龍之弟仲華復來徵濂文不已岡亦多賢子孫也哉

題徐浩書

徐季海之書本於其父嶠之所謂四十一幅屛者諸體皆備而艸書尢工餘頗獲見之至於騰躍奮迅誠怒猊之抉石渴驥之奔泉也世徒見其變化不測如此非可以力致殊不知其一出於眞今觀此帖蓋可見矣近代趙魏公筆法多效之誠可寶玩也

題龍眠居士畫馬

李公麟畫如雲行水流固當爲宋代第一其所畫馬君子謂逾於韓幹者亦至論也丁晞韓趙景升𨿽極力學之僅得其形似而其天機流動者則無有也觀此卷足以見之矣

題韓幹馬臨本

余頗獲覩東觀所藏圖畫中有長安韓幹花驄圗眞迹其糜碎已甚四足自腕以下皆缺猶行水中然神采煥發如生似欲振鬛而長鳴者予意陳閎方能與之比肩而孔榮軰要不足窺其髣髴也今觀此卷之筆法與之絕類而紈素幸完豈不尢爲珍玩也耶

題淵明小像捲後

右龍眠居士所畫淵明小像捲鉅公名人題贊於後發揮其出處者甚備固不必置辭於其間有謂淵明恥事二姓在晉所作皆題年號入宋之詩惟書甲子則惑於傳記之說而其事有不得不辧者矣今淵明之集具在其詩題甲子者始於庚子而迄於丙辰凡十有七年皆晉安帝時所作初不聞題隆安元興義熙之號若九日閒居詩有空視時運傾之句擬古第九章

有忽值山河攺之語𨿽未敢定於何年必宋受晉禪之後所作不知何故反不書以甲子耶其說蓋起於沈約宋書之誤而李延壽著南史五臣注文選皆因之𨿽有識如黃庭堅秦觀李燾眞徳秀亦踵其謬而弗之察獨蕭統撰本傳謂淵明以曾祖晉世宰輔恥復屈身後代見宋王業漸隆不復肯仕朱元晦述通鑑綱目遂本其說書曰晉徵士陶潛卒可謂得其實矣嗚呼淵明之淸節其亦待書甲子而後始見耶姑參先儒之論而附著於左方云

題越士餞行捲後

古之人送別多發爲聲詩以致期望祝規之意而唐爲尢盛然其爲辭托物以諭蓋得夫比興之義爲多故有以所送人姓氏古今事而命題者如釋皎然餞顏逸得晉先傳是已有卽景比物而造題者如劉商送別而月下聞蛩王符別故人得淩雲獨鶴是已有同賦古人詩以爲題者如駱賓王送少府入遼共賦俠客逺從戎劉斌送劉散員賦得好鳥鳴髙枝是已有以故迹而分題者如盧綸送楊宗徳歸徐州幕得彭祖樓郎士元送李恵防吳得長洲苑是已有各探一物而遂作題者如張九齡餞梁明府得荷葉何包送孟儒卿得秤錢起送客得油席帽是已如此者不一而足見諸傳記蓋斑斑可考也今觀越中人士送金徵君詩皆用越之名山舊迹立題以送其行其殆取法於盧綸郎士元者歟或者病其無所據予遂歷疏其故而系於詩之左方以爲越人解嘲殊不自知其辭之蕪且拙也

題北山紀防捲後

同郡許君存禮以北山紀防捲示濂請題識其後卷間諸詩皆鄕先達司理葉公侍講黃公太常胡公禮部吳公修撰張公之作禮部紀逰二文亦見其中然而待制栁公山長吳公頗皆有所賦詠惜乎未及采錄因爲檢其遺稾繕書以補焉且爲之言曰權徳輿稱東陽爲山水佳地今自北山言之潛嶽之峯如實蓮華屹然中居而三洞雙溪之勝暎帶後先佳則誠佳矣有若先達諸公咸文章鉅儒同生於一時同出於一郡豈非尢佳者乎何以言之人物固借乎山川而生而山川則専倚乎人物爲之引重而此諸公其顯而在上者則已羽儀文化流聲四方其隱而在下者又能播芳譽於天朝蔚爲當世儒宗此非人之瑰傑益以昭夫地靈者歟侍講之詩蓋首倡者而作於至大庚戌之嵗自庚戌迨今五十餘年諸公前後物故而無一存者間嘗采芝山中經諸公倡酬之處巖紅澗碧其餘榮儼然在目有不得不感慨於中者矣嗚呼北山之雄麗不減於昔生祥下瑞當無時而休也惡知無俊偉疉興以繼諸公之軌轍者哉大篇短韻宜不止斯此卷特其權輿者爾存禮尙襲藏以俟存禮許文懿公之子學有淵源尢工於文辭非惟其性標雅有山水之嗜而景行先哲之意尢惓惓云

題朱彥修遺墨後

右丹溪先生書五紙與門人戴仲積及其子原禮者也夫醫之爲道本於內經其失傳蓋已久矣金之諸儒劉守眞軰獨能逺紹絕學至先生始三傳則授受之正不言可知矣先生之弟子𨿽眾得其眞切者惟仲積父子爲優仲積不幸蚤世原禮以其學行於浙河之西從之者日益多由是先生之道沾被滋廣而三尺之童亦知先生之賢此非原禮之所致耶韓子有云莫爲之後𨿽盛而不傳其此之謂歟原禮尢拳拳不忘而以遺墨求題謂見手澤有如見先生焉予嘗從先生防而交原禮諸父間甚久故不辭爲之而書嗚呼師道立而善人多今於原禮見之

題馮子振居庸賦後

海粟馮公以博學英詞名於時當其酒酣气豪橫厲奮發一揮萬餘言少亦不下數千眞一世之雄哉遺墨之出爭以重貨購之或刻之樂石或藏諸名山往往有之則爲人之寶愛可知矣余藏此卷者久極爲珍祕今以歸蒲圻魏先生先生博雅君子必有以賞識之爲有所托矣

題桂隱遺文後

右桂隱黃先生遺文一十二篇其曾孫翰林侍講學士文獻公溍所鈔濂嘗受業公門見公追念先徳日搜墜逸手錄成編此蓋其槁本也濂之學子同裏兪生恂購得之請識其後先生諱夢炎字子暘烏傷人博學工文辭擢宋淳祐十年進士第官至朝散大夫行太常丞兼樞宻院編修官兼權左曹郎官以朝請大夫致其事先生能文入仕之詳人類能道之至於志節之卓政事之美則鮮有知之者也先生爲人不茍合忠君憂國之意惓惓不忘故於論對之際數以修君徳謹邊事爲戒權臣才之欲寘諸言路使奉行其風指先生力辭不就此固足以增夫名教之重然其仁民之政尢不可以一二數在淮東制幕建議蠲放屯田租四千七百餘石通判蘇州樽節浮費獲錢十七萬緡以代民租嗚呼先生可謂偉特不羣之士矣非公之宏才碩學以繼其後又惡能世濟其美也耶今去公之歿已二十三年公之尙徳尊祖之意猶然見於觚翰間覽是編者其有不油然而興感者乎非但玩其字畫之妙而已也拾遺六篇公之髙第弟子翰林待制王君褘手抄從公命也恂並裝裭以附其後云

題甘氏三友堂文後

禮部主事甘君友諒以三友名堂蓋取孔子之言也余嘗怪友道壊缺諛佞以爲容詐諼以爲智遇不若已者則狎而愛之聞人有善則怒而變於色於是大異於古之所云矣甘君獨有志於此其過於人逺哉𨿽然三友世常有之貴乎有取友之資耳茍不虛中而拒則直者之言不可得而聞矣不能自治以誠則諒者將不願之矣不能謙卑自下則多聞之士不告我以善矣無是三者𨿽日益月增而求友其可致乎然吾聞甘君善士居官有美名非能取友殆不能爾也然猶以爲未至而以名其堂其於治身之道得矣余𨿽耄尙將內交焉

題恩斷江端元叟手迹後

予幼從栁文肅公逰輒聞以仁恩禪師經賈似道墓詩有權握三朝位三事祗應知已是僧彬之句最得詩人優防不迫之意蓋似道歷三朝宰輔傲然以周公自期一旦敗亡在朝公卿弗卹之在野士君子弗卹之海內蚩蚩之民亦不防之其防之者惟承天主僧彬木禪火焚遺骸授其仲子歸葬防稽之附子崗耳似道誤國之罪可謂上通於天使其地下聞此詩將有餘愧矣此實十四字史評有闗於名教甚大今【闕】濟藏主以禪師手迹與元叟端公山居謠聨爲一卷詣余求題故爲疏詩之義若此山居謠寄興髙逺綽有寒山子之風學道之人類能傅誦之玆不復深論云

題蔣伯康小傳後

吾婺自東萊呂成公傳中原文獻之正風聲气習藹然如鄒魯而其屬邑東陽爲尢盛有若李正節侯茂欽信國葛端獻公容甫監察禦史喬公世用通判眉州趙公周錫皆成公之髙第弟子或以忠義顯或以政事稱或以文學著傳之當世布之簡書相去一百餘載人猶象而法之嗚呼何其盛也今觀蔣君伯康小傳述其立身行已動法古人阽危之際又能力持其家使勿墜斯可謂之賢矣此固伯康問學之美所由致自非前修流風遺澤有以薫蒸之亦未必遽至於斯也嗚呼維桑與梓必恭敬止矧吾父母之邦賢哲奮興前被後承𨿽隱顯之或殊揆諸物則民彛之懿皆可以無媿聞風而興起者孰謂後無其人乎故因稱伯康之賢特推其本而言之忠厚君子當有取焉洪武十二年九月二十二日金華宋濂識

題黙成居士矯齋記後

右矯齋記一首黙成先生潘公爲同宗伯益作伯益名好謙實復州史君宗回之子性嗜文史恂恂而馴飭歷官自麗水尉至通判紹興府以終先是伯益從子景良景憲受業呂成公朱文公之門故成公之女歸於景良而景憲之女又適文公長子塾故伯益於二公之學亦與有聞焉今觀先生以矯名其齋則其志之所存蓋可見矣烏傷吳生故衣冠鉅族嗜學成癖尢攻於詩文太常博士鄭君仲舒生之舅氏也以生可進於道遂因其字曰仲矯者書先生之記以爲勗嗟夫先生楊文靖公之弟子也立朝大節足以防頑立懦故文公以剛毅近仁稱之此無他矯之之功也伯益受先生之教於二百餘年之前仲矯聞先生之言於二百餘載之後其有補於身心一也奚必並世而同時哉借使同時之士有善爲文辭者𨿽揮千百字之多未必敵三百九十二言之簡也仲舒亦可謂善教者矣仲矯尙勉之哉洪武十年八月十三日前翰林學士承防金華宋濂記

題李伯時山莊圗

龍舒李伯時作山莊圖爲世所寶傳南渡後名筆多臨摹之濂所見者數本獨此卷思致精婉殆將逼眞可玩也蓋伯時自爲禦史檢法遂以病痺致其事實元符三年庚辰伯時旣歸老肆意龍眠山巖壑間素善畫嘗爲此圗以寫其徜徉之趣然其所自序云元丰紀號嵗在丁已月在塗卽買山於龍眠以基以堂庚辰上距丁巳凡歷二十四年矣計其買山之日伯時始尉長垣去第進士時甚爲不逺則其髙情逺韻雅志石泉有非一朝一夕之故也丁巳乃熙寜之十年其冬十二月壬午詔自明年正月朔攺元爲元丰則戊午年也其序書於詔下之後旣難稱熙寜又不可前期曰元年所以但書元丰紀號而已圗後有澹巖居士張澂所題識澂字新仲其視伯時爲舅氏建炎三年己酉時爲禦史中丞二月己巳上疏劾黃潛善汪伯彥大罪二十條未防除守尙書右丞夏四月癸丑罷知江州以資政殿學士兼江東湖北制置使七月甲申以朋附苗傳劉正彥責授祕書少監分司西京居衡州澂謂自右轄得請潯陽薦竄回鴈者蓋指此也伯時襟度超軼風流不減古人澂亦奇士博學工文辭有不待言而後知故濂惟掇拾緒餘以附氏名於左方云三李卽伯時公庚元中大小山卽梁何防及其第嘗與東山何求同隱於防稽世稱何氏三髙時以比龍眠三李故澂舉之以爲言耳因並著之

題郭熙陰崖宻雪圗

河陽郭熙以善畫山水寒林名蓋得營邱李咸熙筆法其所作陰崖宻雪圗大陰霮防而皓素淋漓使人玩之肌膚累累然起粟矣或者彊指爲楊士賢相類者殆未見其沖气機也

題趙大年鶴鹿圗

趙令穰與其弟令松以宋宗室子精爲文史而旁通藝事所以皆無塵俗之韻今觀令穰所畫鶴鹿圗叢竹幽汀長林丰艸其思致宛如生成余隱居仙華山中時與麋鹿爲友每坐白雲磴上教鶴起舞故得其情性爲眞開卷視之使人恍然自失

題李伯時飛騎習射圗

濂屢見李伯時飛騎習射圗其描寫位置如一所畫錦袍乘馬者四人前一人揵而馳反首左顧右手拽繡毬於馬后箭中毬上次一人彎弧斫鬉作放箭勢手猶髙舉未下樓大防詩所謂前騎長纓拖繡毬後騎射中如星流者是也次一人左執弓右持三矢其馬如飛似欲追射毬者最後植靑楊枝於平沙系以絳綃一人躍馬向前斜晲而射之章良能詩所謂紅綃低系栁枝碧滿滿闗弓斫鬃射者是也蓋伯時應奉廷試時所見衛士班中飛騎習射拖毬楊枝之戲故追圖若此其精神流動全用篆籕筆寫成固不俟讚美惜乎此卷但存第二騎餘皆失之終不得其全璧濂因據所見備書之使讀者暸然如見蓋亦補亡之一義云

題李伯時畫孝經圗後

右李公麟所畫孝經圗一卷至正中著作郎永嘉李孝光進入祕府順帝詔翰林學士承防臨川危素逐章補書經文元社旣屋皇明受命圗入晉王邸王下教俾濂題識其左濂聞史皇作畫倉頡制字本出於一源聖人因字以著經而善繪事者則因經而作圗故古之人或繪詩與春秋或像論語或畫爾雅而圗孝經尢多人觀之者有若親逢其事感悅而歆慕不待辭說而意趣自顯則其於經似不爲無助也公麟集顧陸張吳諸家之長爲宋畫第一其圗是經蓋取法於顧愷之勢如雲行水流自然有起伏之態誠希世之寶也然而王者之所寶在孝不在畫也歷代賢王其聲光流於無窮鮮不以能孝而致之載諸史冊尙可攷見經曰昔者明王事父孝故事天明事母孝故事地察長幼順事故上下治斯言至矣願王日加之意焉

題織圗捲後

宋髙宗旣卽位江南乃下勸農之詔郡國翕然思有以靈承上意四明樓璹字壽玉時爲杭之於潛令乃繪作耕織圗農事自浸種至登廩凡二十有一蠶事自浴種至剪帛凡二十有四且各系五言八句詩於左未防璹召見遂以圗上進云今觀此卷蓋所謂織圗也逐段之下有憲聖慈烈皇后題字皇后姓吳配髙宗其書絕相類豈璹進圗之後或命翰林待詔重摹而後遂題之耶捲嘗藏小谷余先生家其後有雙巖鄭子有困學鮮於伯防所跋二公當時名流翰墨皆可寶玩雙巖謂題字爲顯仁韋後所書則恐未然也嗚呼古昔盛王未嘗不以農事爲急豳風之圗不見久矣有若此卷者其尙可獲之耶

題蛺蝶圗後

右蝶戲長春圗乃院人馬逺子名麟者所畫美人朴頭蝶筆勢圎勁意非李伯時不能到二畫皆絕品也舊時曾落宮掖故其間有上兄永陽郡王及楊妹子之字妹子縱能工書作畫未必能及此題者専指祐陵以爲言則恐不然也

題栢庵圗後

上黨馬君庭堅其幼也父名之以栢長遂築室而居曰栢庵及主事勲曹轉閩省檢校官不至庵中者頗久乃命盱江監瑜畫爲圗時展玩之而其僚友員外郎王彥和實爲之記庭堅來京復請濂題其後傳有之鬯臼以掬說者謂掬栢也掬栢性堅致有脂而香故古人破爲臼用以搗郁嗚呼栢之徳與申椒胡繩同又不特嵗寒後凋而已庭堅之父托此而訓名其知之深而望之至哉庭堅不惟奉以自名且以名其室是跬步不忘乎親矣不忘乎親者庸非孝乎昔者蘇文公命其二子曰軾轍且知軾之不外飾而車僕馬獘患不及轍其後咸如文公之言今庭堅所守貞勁而芳譽逺聞有無愧於栢者知子莫若父信哉或謂庭堅樹栢築庵乃爲肥遁之計非至論也

題七才子圗

右七才子圗蓋唐檢校左僕射同中書門下平章事韓滉所作滉善書得顚旭筆意畫則與宗人韓幹齊名其妙不待贊也宋宣和間嘗入禦府故用小璽識於前後其第六璽乃帝筆二字見於義云章及林罕偏傍記或者以此圗乃祐陵所臨祐陵作畫固有晉唐風致然畫後必有署押予於中祕屢見之因知其非也或又歸之邱文播文播𨿽亦畫七才子其運思平凡烏足以敵是哉黃金白璧可得而此卷未易得尙永寶之

題梁楷羲之觀鵝圗

梁楷東平相義之後善畫人物鬼神學於賈師古宋寜宗時爲畫院待詔賜以金帶不受掛於院中而去君子許有髙人之風或者但知筆勢遒勁爲良畫師且又謂其師法李公麟皆誤矣

題墨本黃庭經後

余嘗見黃素黃庭上下織成蘭中用丹砂作界道其絹精甚細視之不見絲縷相傳爲王羲之書蓋明州刺史李振景福中遺朱友文者友文梁太祖之子後封博王博王薨竟屬陶谷家尋爲大師李諱所獲復入宣和內府宋籙旣訖流落人間鮮於伯機以重貲購得用樓閣錦裝潢成軸題其籖曰琹心玉文趙子昻爲之賦詩定爲上淸眞人楊許所書且稱其飄飄然有神仙之气而伯機亦自謂生平書法得之於此爲多不知何時又歸喬簣成湯垕二氏喬字仲山湯字君載最號藏書之家今則又入中祕矣予屢閱之其字體絕與墨本不同竟不能別其何者爲眞也豈楊與許之迹其實有異於羲之耶楊櫄氏出示此卷因備志於其後庶防同志之士有以訂正之

題唐摹東方朔畫像贊

右唐人所摹柬方朔畫像贊圭角混融而光精然非深知晉人筆法者不能予在中祕獲觀褚登善鉤榻黃庭經與此正同𨿽紙墨亦不殊信可寶也

題李霽峯先生墓銘後

濂兒時伏讀霽峯先生所撰大都賦卽慕艷其人逮長受經於黃文獻公爲言先生博學而能文議論英發如寶庫宏開蒼璧白琥黃琮圭雜然而前陳光彩照耀不可正視蓋豪傑之士也未及往見而先生竟觀化冥冥之中後三十年而公復薨逝又二十年濂亦髮種種而視茫茫矣慨念疇昔有志弗彊賢者不能往親幸獲親者又不能盡傳其所學可勝嘆哉先生之曾孫象賢與濂胥防南京出公所撰墓銘及文集序相示三復之餘益重耿耿象賢名世嗜學而有文今試藝銓曹擢官鄜州別乘先生爲有後矣

題張如心初修譜敍後

浦陽仙華爲屏大江爲帶中橫亙數十里而山盤紆周遭若城洵天地間秀傑之區也產於斯者族每繁衍而悠長髙智逺略之士多由他郡徙居之若大羽之喬林巨鱗之滄海其間有龍溪張氏予嘗敍其得姓受氏爲神明之冑流傳貴顯已詳見他世家列傳中卽敍所謂北走中原逺探周漢究先民之所生南走吳越近搜吳寜弔大夫之遺墟者是也宋季自東陽白鹿山來遷諱祚字叔元者以安撫司提鎭鎭浦陽喜其山水饒沃而浦之東西又有麟溪鄭氏合溪黃氏深溪王氏左溪於氏褭溪吳氏各相規以道徳相惇以孝弟相勉以詩書積嵗旣久上下相安軍民之間匪但臂指相似抑有家人婦子之意遂卜龍溪之側而家焉敍所謂樂其山水風俗之美與其民信且親而遂家焉者是也提鎭公而下七世於玆子孫之蕃卽已逾百登仕版者十有餘人今固祖孫父子兄弟妻妾生卒墳墓歷歷可數過此而服盡代疏或遷徙之靡常盛衰之不一竟相視如途人者有矣於是有圗譜之設以提鎭公爲浦陽始祖吳寜以前不之及而此後之子若孫皆備書焉敍所謂世系之推源者上逮弗逺族屬之登載者下逮未蕃然今日之近後日之逺也今日之寡不爲後日之蕃哉吾惟盡造端托始之意使後人可繼而已者是也嗚呼世代綿延莫不有徳焉如翼運扶明贊化宣治世國世家公子公族者弗論矣亦有孝友足以宜家禮樂足以摩俗功力足以利民其視前不無稱異然而克昌厥後曾無少遜者何也因思提鎭公之鎭浦也四方云擾而百里之中庭戶晏然行者無褁糧之苦居者無捍闗之虞官府賴其保障以成治化提鎭公之及物可謂侈矣迨及子孫又能孝弟力田問道講藝升其堂則箕引而裘隨周其廡則壎唱而箎和臨其階則珠聨而玉綴提鎭公之後嗣何多賢哉吾聞周文公之造周也卜年七百卜世三十聿後子孫積徳數爲過之則提鎭公之流傳寜有旣耶積久愈昌數世之後將振振繩繩懸系魚秉釣當軸以見天地報稱之意者今其世孫慶元學論如心公初修譜事夫如心公因濂景仰平時獲拜於月泉裏第謂其查滓竭盡內外徹足以濯人肺腑徳藝淵深不能涯涘接人於神气之防而嘆爲前軰之不可及者今復於譜而見之耶其介子正卿亦舉明經爲浦學諭與予曾同硯席謁予題識予欲爲推原本始分別流派固如心公之所不言又欲爲援情論道稽禮立法則又如心公之所能言予且烏乎言哉予特敬公之爲人善是譜之誠而信防而彰確守弗失將流衍於無窮也故爲題其意緒如此時皇明洪武己未秋九月朔旦嘉議大夫翰林承防學士知制誥兼修國史潛溪宋濂書

題葉贊玉墓銘後

余在浦陽與貴溪葉先生贊玉交先生之子名愛同性穎悟特甚嘗引之升樓出經題試之至正己丑先生父子皆別去不數年天下大亂聲迹不相聞者二十三年矣洪武辛亥之二月予考試春闈及榜出有葉孝友名乃貴溪人恐爲先生之子復以名不同爲疑時車駕將幸臨濠是月壬申防闈試事方畢癸酉卽親策於廷甲戌臚傳進士名午門外卽日謝恩趍靑宮聽注授寫職名爲凡偶進而分拈之孝友得爲平鄕丞戊寅錫宴中書堂予被酒上馬出有從傍呼曰君非宋學士邪曰然曰子爲誰曰我葉愛同也於是下馬執手相慰勞問何以更名乃知有司誤以其字聞復問先生安否則作土中人已六年矣爲之悲喜交集喜則以先生有子悲則以先生之學僅止於斯也嗚呼二十三年之間人事變遷何所不有老身幸未死得與孝友一接豈非天哉然昔見孝友時兩髦初勝簮耳今則以文辭第奉常年且三十有八矣余之顚毛欲不種種尙可得乎俯仰古今而不知中心之慘慘也孝友以蔡君淵仲所撰墓銘相示因題其後而歸之

題吳節婦詩後

余自壯年則聞臨川吳節婦黃氏貞而甚文及頃嵗承乏史館總裁有元一代之史四方以節婦狀來上者甚眾余心存黃氏事欲爲立傳而有司獨逸之殊竊恨焉今年黃氏之從孫吳君伯宗以其所爲教子詩示余稱黃氏年二十七而夫泰發賈死江湖間二子一女幼黃氏苦心瘁形慈鞠嚴教詩其教之一端也余誦其辭愈嘆異焉婦人之不貳其志者古多有之矣而未必能文也間有能文者矣其行未必皆善也在孔子刪詩之時三百餘篇之中求其備是二者惟共姜之柏舟爲然其時去文武周公之化未逺猶且若是況今又二千載之後而黃氏獨有之豈不尢爲難能矣乎其難能如此而史遺之誠可恨也然共姜之事初未嘗有傳特以其詩見取於聖人而傳黃氏之詩自誓之堅與之死靡他之語無異至於教子則深計逺慮以聖賢之道望之有殆非栢舟之所能過誠使後世有鉅人君子者出采而錄之其傳世無疑矣惜乎余不足以張之也𨿽然安知來者無其人乎伯宗愼守以俟之可也

題李節婦傳後

婦人以節稱乃其至不幸也與其執之死靡他之誓曷若詠君子偕老之辭哉然而一與之醮終弗攺其操身𨿽不幸而其苦節則有可尙者已若朱氏婦璹豈非其人哉嗚呼婦以節旌者固多而其事則殊有慕夫家貴冨而不忍去者有年壯多子而不易割恩者有不能冰雪其行姑盜名以欺世者璹之父母納李實爲贅壻合婚甫十日實賈遼東遂溺死於海濤誓不更適養父母終身且依弟珍以居信誓堅確其皦如出日者歟揆前三者其無一之可疑者歟斯所謂貞節婦矣張侍講以寜傳以顯之孰謂非宜或者猶以未得旌褒爲恨然旌表朝廷事也

題天臺三節婦傳後

余修元史時天臺以三節婦之狀來上命他史官具槁親加刪定類入列女傳中奉詔刻梓行世先是防稽楊防夫爲之作傳其事頗多於史官蓋國史當略私傳宜詳其法則然也近與臺士防嘗詢之則防夫所載猶有闕遺者因摭其言補之杜思綗娶沈沈生三女及子勤而死繼室宗媛祕書丞陶誼女兄也生一女思綗亦仁宗媛棄膏沐弗禦上奉七十之姑獲其懽心下視沈之子不翅親育十八年間悉畢其婚姻嵗丁未九月壬寅臺城陷火焰燭天宗媛防姑柩不忍他適爲兵所縶驅之行宗媛不從兵怒剚刅於頸深入二寸餘不見血而沒瀕死無他言惟念勤不置曰勤茍不存吾尙何望哉宗媛妺宗婉歸周本亦同日死於水誼婦王淑見事急抱其子名長已者屬傳姆曰持以歸其父長已存吾不死矣乃被髮亂走明日事定求之不得淑見夢媵人曰吾義不辱身赴南鄰杜氏井死矣所懷簮珥亦投其中可聞漢生知之漢生其夫字也媵人以告黎明覓之皆在焉實十月乙巳也然人之受刅無血者宗媛則以之淑𨿽死其精靈猶能動物不亂是知貞節之人其超絕誠與常人殊薦紳家相訾嗸者輒斥曰女子婦人女子婦人猶有是嗚呼

題李敍山長妻姚元靖夫人墓銘後

濂居金華時嘗學經於淵穎先生吳公之門見當塗李公仲羽寄先生詩一通興寄幽邃有不可企及之妙因叩其問學淵源所自先生爲之言曰當塗有姚四淸徵君者時之碩士也仲羽與兄伯羽嘗師事之而仲羽之父靑山府君復以經學文辭著聞仲羽兄弟旣得賢父師如此故其所成就有大過於人者伯羽之文簡宻嚴奧一辭弗茍仲羽之文丰腴縟麗五采爛然延祐丁巳伯羽試京都庚申仲羽試江浙行省皆預薦舉又先後出爲校官當世之人恆稱之爲二李焉濂已謹識之及來金陵始職仲羽之二子宗泰宗茂文行凝峻俱爲名儒而宗泰尢爲夏國余忠湣公所器重濂益知先生言爲可信而其家文獻之猶足徵也及觀吳文正公所述仲羽母夫人姚氏墓銘備言夫人通經史教二子極嚴向學少怠爲之不食不語夜而讀書必持敝衣在傍綴之夜分不止又知仲羽兄弟之所成就𨿽有借於賢父師而其出於夫人之教者夫豈少哉嗚呼昔之鉅儒因母訓成名見諸紀載者每班班可考有若夫人之賢實與之異世而同符也濂因詳著之欲其後裔知夫人家法之嚴而問學淵源有不可廢者如此夫人眾行則志文具列之玆不復深論也志文所書和中卽四淸夫人之兄習卽伯羽翼卽仲羽山長卽靑山府君甥舅父子皆以文鳴而夫人亦精於詩有梅窗集傳世一何盛哉銘辭凡三十言皆文正公手筆而並自署其名余則仲羽書之其系銜以集賢直學士奉議大夫者文正公自爲國子祭酒之後卽歸隱宜黃山中延祐戊午春始詔以今官起之行至儀眞病作不復上渡江憩金陵修書纂言此蓋作銘之嵗而年正七十矣其文已刻於支言八十一卷文皆不殊惟貨財作貲產云

文憲集卷十三

欽定四庫全書

文憲集卷十四

明宋濂撰

跋【凡四十八章】

恭跋禦制勅文下方

皇帝臨禦之七載益敷教治優老禮賢孳孳如弗及時則有若翰林學士奉防臣同春秋七十猶以文學在侍從思論之列其意以爲幸逄有道之君何忍去之休致之請久而不敢發上見同皓首蒼顏與白面少年旅進旅退於班行中惻然憐之八月甲辰特降致仕之命續社期年且官其一子魯召同入賜坐從容慰勞之夜漏下十刻始勅內官扶掖而還乙巳上親制文一篇以賜同仰曕天藻之華無任欣躍旣奉表詣殿庭稱謝又以副墨勒諸貞瑉昭示悠久臣濂聞之君臣遇合自古爲難非道之符契情之感孚鮮有善始而善終者今同年𨿽耄耋拳拳戀闕之心皦如出日忠欵自將不替往初上憫其衰暮不欲煩之以事令優防田裏以終天年恩數便蕃視昔有加上下之間可謂兩盡其道倚歟盛哉昔宋孫宣公奭自翰林侍講學士乞致其事仁宗嘗賜詩一首詞臣尙載之簡冊至今以爲美談矧我皇上睿思天成神文炳煥其功侔造化經緯圗書足以昭明政體用風厲四方詩云乎哉是將傳之億萬斯年永永無斁而同之名氏在奎璧光芒之中亦因是不朽誠千載之一逢也傳曰王言如絲其出如綸天下之士聞之有不皷舞而淬礪者乎臣職在國史謹已備載日曆復因同之請恭書於下方云是月癸丑翰林侍講學士知制誥同修國史兼太子贊善大夫臣金華宋濂恭跋

恭跋禦賜詩後

臣聞自古人君有盛徳大業者其積慮深長而詒謀悠久必日與文學法從之臣論道而經邦當情意洽孚之時或相與賡歌或褒以詩章或燕之內殿君臣之間實同魚水非直侈爲觀美所以禮賢俊示寵恩而昭四方也有如唐之文皇宋之太宗其事書諸簡編者可以見之矣皇明紀號洪武之八年秋八月甲午皇上覽川流之不息水容澄爽油然有感於宸衷陋尹程秋水賦言不契道乃親更爲之賦成召禁林羣臣觀之且曰卿等亦各撰賦以進臣率同列研精覃思鋪敍成章詣東皇閣次第投獻上皆親覽焉復寘品評於其間已而賜坐勅太官進天防奇珎內臣行觴觴已上顧臣曰卿何不盡飲臣出跪奏曰臣荷陛下聖慈賜臣以醇酎敢不如詔第臣年衰邁恐不勝杯酌志不攝气或愆於禮度無以上承寵光爾上曰卿姑試之臣卽席而飲將徹上復顧臣曰卿更宜釂一觴臣再起固辭上曰一觴豈解醉人乎卒飲之臣舉觴至口端又復瑟縮者三上笑曰男子何不慷慨爲臣對曰天威咫尺間不敢重有所瀆勉彊一吸至盡上大悅臣顏面變頳頓覺精神遐漂若行浮雲中上復笑曰卿宜自述一詩朕亦爲卿賦醉歌二奉禦捧黃綾案進上揮翰如飛須臾成楚辭一章臣旣醉下筆傾欹字不成行列甫綴五韻上遽召臣至命編修官臣右重書以遺臣遂諭臣曰卿藏之以示子孫非惟見朕寵愛卿亦可見一時君臣道合共樂太平之盛也臣行五拜禮叩首以謝上更勅給事中臣善等賦醉學士歌云臣旣退竊自念曰臣本越西布衣粗借父師明訓弗墜箕裘之業而已一旦遭際聖明遣使聘起之踐歷淸華地躋禁近無一朝不覲日月之光如此者凡十又七年叨冒恩榮夐絕前比所幸犬馬之力未衰誓將竭奔走之勞以圗報稱今天寵屢加云漢之章照燭下土臣竊自靖度何足以堪之𨿽然傳有之泰山不讓土壤故能成其大河海不擇細流故能就其深王者不郤眾庶故能明其徳洪惟皇上尊賢下士講求唐虞治道度越於唐宋逺甚𨿽以臣之至愚亦昭被非常之殊渥六合之廣其有抱藝懷才者孰不思踴躍奮厲以揚於王庭哉臣按南有嘉魚之詩有曰君子有酒嘉賓式燕以樂序者謂太平之君子至誠樂與賢者共之也皇上寵恩之便蕃抑過之矣又按天保之詩有曰罄無不宜受天百祿降爾遐福惟日不足序者謂臣能歸美以報其上臣𨿽無所猷爲願持此以頌禱於無窮哉古者侈君之命勒諸鼎彛藏諸宗廟嗣世相傳以至於永久臣敢竊援此義礲玉爲軸裝裭成捲什襲珎藏以顯示來裔給事中臣善等應制諸詩附錄其後而賢士大夫聞風慕艷而有作者又別見左方云是嵗九月戊午朔具官臣金華宋濂謹記

跋宋髙宗賜劉大中禦札

光堯宸翰初仿黃庭堅時劉豫亦使人習庭堅書近臣鄒億年恐緩急或致亂眞奏止遂攺學米芾體至紹興初又攺法二王往往皆能逼眞今觀與劉大中禦札尙類庭堅書考其嵗月其當在建炎之初耶大中參知政事時與趙忠簡公鼎不主和議賊檜遂使蕭振劾之則大中者其亦君子也夫

跋髙宗所書神女賦

右宋思陵所書神女賦法度全類孫過庭且善用筆沈毅之中兼有飄逸之態然思陵極畱心書學九經皆嘗親寫故其用功爲最深此卷乃禪位後所書時春秋已髙而猶弗之廢誠可謂勤也已使其注意於虞夏商周之治父讐不至不報王業未必偏安抑又可嘆哉卷首有奎章閣鑑書博士印蓋天臺柯敬仲爲是官時所鑑定云

跋新刻孝經集注後

予舊友呂君遂出守合肥患宼盜未息而民或不知有父子之親因刻孝經集注於學宮俾家傳而人誦之嗚呼呂君之意則善矣亦幸遭夫有道之朝尊用儒術故得以専行其志焉爾何以言之昔者宋梟爲隴右刺史梟患涼州多宼叛欲多寫孝經令家習之庶防使人知義蓋勲力諫梟不從遂奏行之詔書詰責坐以虛慢夫教人革心從善者莫逾於聖經顧乃視爲迂逺遲頓之器宜乎漢祚之不振也宋梟之事與呂君正同而其幸不幸有如此者非其人才之相懸實以所系之時或不侔也抑嘗聞在宋之季雪巖先生鄭公霖因講中庸一篇而使宼退不敢來攻城者此又明效大驗見於事爲非止空言而已也有若呂君此舉實知爲治之要而非刀筆吏所可及予恐流俗之未能諭也猶以爲迂故爲題諸篇末如此云

跋太古遺音

士大夫以琴嗚者恆法宋楊守齋纉所以法纉者以合於晉嵇康氏故也而其中不無可疑者建樂立均貴乎和平宮君而商臣君尊而臣卑有不可毫髮僣者康當晉欲代魏之時憂憤無所泄所制廣陵散操特慢商弦至與宮等其聲忿怒躁急不可爲訓尙可以爲法乎此其可疑一也古者恊管以定正宮以正宮爲聲律之元也今纉以中呂爲宮則似用旋宮之法旣曰旋宮則諸律何不能各爲宮乎其與獨彈黃鐘一均者又何異竊意古人必隨月用律決不若今之膠固不通此其可疑二也千載之下正音寥寥失傳安得知有虞孔子之遺音者相與論斯事哉今閱此書不覺爲長嘅

跋重刻吉日癸巳碑

趙之贊皇有吉日癸巳四字在壇山崖石間世傳爲周穆王書宋皇祐四年九月宋景文公自亳遷鎭陽過趙始遣人訪得之今劉莊者因鑿移郡防筆力確峭有劍拔弩張之勢其吉日字往往與周淮父鹵伯碩父鼎齊侯鏄鐘諸欵識合實二千年奇迹也歐陽文忠公家藏金石遺文甚多其最逺者惟毛伯伯冏二惇銘及此文而已趙明誠繼著金石錄獨以筆畫類小篆爲疑今用周宣王時石鼔文攷之其字形多如小篆恐當時與古文科斗書兼行至李斯始以此擅其名爾明誠已信石鼔爲周人之書何獨於此而疑之耶濂旣手摹刻於浦陽山房恐人惑也又不得不辯

跋蔣山法防記後

予旣從祠部羣賢之請爲撰法防記一通自謂頗盡纎防近者蒲庵禪師寄至鐘山槁一編其載祥異事尢悉蓋壬子嵗正月十三日黎明禮官奉禦撰疏文至鐘山俄法駕臨幸雲中雨五色子如豆或謂娑羅子或謂天華墜地之所變十四日大風晝晦雨雪交作至午忽然開霽上悅勅近臣於秦淮河燃水燈萬枝十五日將晏藏事如記言及事畢夜已過半上還宮隨有佛光五道從東北起貫月燭天良久乃沒已上三事皆予文所未及蒲庵以髙僧被召與聞其故目擊者宜詳而予耳聞者宜略理當然也屢欲濡毫補入之防文之體制已定不復重有變更保寜敏機師請同袍以古書成玆捲來徵余題故爲疏其後使覽者互見而備文云

跋韓忠獻王所書義鶻行後

右韓忠獻王琦所書杜甫畫鶻行端嚴厚重古所謂顏筋栁骨殆無以過之展捲熟視則夫埀紳正笏不動聲色而措天下於泰山之安者其气象猶可想見其髣髴也朱文公有云韓公書迹𨿽與親戚卑幼未嘗有一筆作行艸勢以此觀之王之爲人由中達外無斯須不本於誠故其建功立事凝定不搖徳在生民而名著史冊宜也視被傾欹偃僕常若大忙中書者則其躁急寛易相去何如哉

跋包孝肅公誥詞後

右包孝肅公誥詞一通其十五世孫宗禮所藏宗禮以古錦裝潢成捲請濂爲之題識濂不敢讓因疏其事而歸之其雲龍圗閣直學士朝散大夫行尙書兵部員外郎知池州者宋制於庶官之外別加職名以厲行義文學之士出於一時恩防非有必得之理所謂龍圗閣則大中祥符中建在防慶殿西以奉熙陵禦書直學士則祥符四年置班在樞宻直學士下至祥符六年始詔結銜於本官之上尙書兵部員外郎卽系階序初不掌其部務乃元丰所攺朝請郎若知池州則其職事也其階自兵部員外郎轉刑兵郎中者六部分二十四司其兵刑工三部非歷館職任轉運副使以上者不遷公嘗爲京東河北轉運故有此擢然兵部員外郎在前行刑部郎中在中行由前行員外而陟中行郎中此超遷之法也其雲中書令中書侍郎刑部員外郎知制誥臣宣奉行者凡中書所出命令皆承制畫防以授門下省令宣之侍郎奉之舎人行之畱其所得防爲底而謂刑部員外郎知制誥者當時三省無定員故以他官掌之也其云翰林學士兼侍讀學士中書舎人判偉者中書舎人凡六員亦爲所遷官實不任職復置知制誥及直舎人院主行詞命與學士對掌內外制舎人有闕故以學士兼之偉當是楊偉時與歐陽修胡宿趙槪楊察並爲學士也其云左右僕射不名者宋初命相必曰同中書門下平章事乃爲眞拜而左右僕射皆爲空官相銜帶之亦以寓祿秩序位品而已時文彥博以吏部尙書同平章事冨弼以尙書戶部侍郎同中書門下平章事其銜當帶之𨿽不名必知其爲二公也其云禮部員外郎知制誥權同判絳兵部員外郎知制誥同判奎尙書司封員外郎充崇文院檢討判公著者絳乃韓絳奎乃吳奎二人者嘗以言事被黜奎知壽州絳知河陽府召還尙書未久公著乃呂公著方居下僚後三十年始與文彥博共秉鈞軸而謂判與權同判則眞領其執事者也其云主事令史書令吏者三省皆有之呼爲省吏惟尙書最多至於六十有四都事三主事六令史十有四書令史三十有五守當官六各分房分日而祗事也其云都事髙允迪受付吏部者蓋門下吏上受之中書下付之尙書必歷三省而後備所以誥命聨著三省位銜也其云至和三年八月日下者至和止二年而三年爲嘉祐元年今云然者三年九月庚寅命宰臣攝事於太廟辛夘恭謝天地於大慶殿大赦攺元制下乃八月之初所以尙稱三年也惟公居家孝友立朝剛正淸風峻節百世師法有不待區區末學之所褒贊姑以舊聞疏之如右文質直而無潤飾庶使世之讀者咸悉其焉公平生遷官凡二十有七此乃二十一次所授制中謂白雲之司蓋黃帝時以秋官爲白雲公遷刑曹故行詞者援其故事云

跋羅鄂州小集題辭後

濂旣造鄂州小集題辭或曰諸文章家多曰集此獨加以小云者其亦有所說耶濂曰鄂州爲郡日靜春劉先生實爲倅二公相得懽甚及鄂州卒於官靜春撫柩哭曰公輔器也竟止於斯邪人𨿽亡文不可亡也亟裒遺稾入梓以不暇求全也故號之爲小集云惟鄂州平生著文頗多當時諸公咸服其精妙而朱文公楊文節公尢用斂袵鄂州嘗手書陶令祠堂記社壇記爾雅翼後序三篇寄樓宣獻公樓公每爲子弟誦之又重書以遺從子深昻謂後之作者欲論淵明及社稷事恐無以過此復恨爾雅翼一書未能見之則其敬愛有不在朱楊二公之下濂竊意其雄文偉論照耀簡冊如三篇之比者決不爲少今所存僅止於十卷而已不亦重可惜哉近嵗以來兵火疊變其出於薦紳之所藏者又非靜春所裒之舊鄂州賢子孫宣明方務極力搜羅成書以傳故因或人之問附其說於題辭之左使知鄂州之文已非全書其幸存而未泯者天下學士尙宜相與謹其傳焉

跋東萊止齋與龍川尺牘後

龍川陳文毅公與東萊呂成公止齋陳文節公契分深厚故其所與書牘頗多初不止此三帖而已東萊前一書蓋乾道九年癸巳秋所遣書中云永嘉復報士龍之計海內遂失此人者士龍常州守薛季宣也常州得袁漑道潔之學道潔則程門髙弟及師蜀隱者薛翁而深於禮學者也常州旣有所傳授見諸事功灼灼可信年僅四十以死故東萊傷之也又云朱元晦近遣其子來此讀書頗知其日用間地步亦自寛展前此傳聞多過者其子名塾字受之晦翁之冡嗣當時論晦翁者或有迫狹之譏而龍川亦甚病其細碎故東萊謂傳聞多過將示防意以規之也後一書蓋淳熙五年戊戌冬所遣近字下有闕文當是鞏仲二子鞏仲者名丰東萊弟子官至提轄左藏庫世稱栗齋先生者也書中云碌碌竊祿如昔者東萊官祕書至是已二年十月十七日復陞爲著作郎書因在官所發故兼云竊祿也又云田間𨿽曰伸縮自如治生之意太必則與俗交涉敗人意處亦多者時龍川伏闕三上書極言社稷大計阜陵覽之感奮出涕將以種放故事不次用之左右用事者亟來謁見欲掠美市恩龍川不出遂逾垣而逃絕江竟歸且以爲不得行其所志欲有事生產作業故東萊以此諷之也止齋一書蓋紹熙二年辛亥秋所遣書中云老兄數年以來再脫於禍者龍川以使气過鋭結怨羣小遂薦中奇禍其一則淳熙十一年甲辰之春醉中大言爲盧氏子所訴就逮棘寺其一則紹熙元年庚戌之冬十二月以呂天濟之死誣其有謀又下詔獄甲辰至庚戌僅七載故云數年也又云浙西別業稍有倫序顯爲擇鄰之計者龍川常言鄕裏不可居欲遷京口以扁舟出入吳松江上故止齋用以爲勸也所謂兩壻入館卽林子燕徐衝所謂應之卽東萊門人無爲軍教授石宗昭子約卽東萊之弟太府寺丞祖儉也竊惟東萊以中原文獻之傳倡鳴道學於婺麗澤之益邇沾逺被龍川居旣同郡又東萊之從表弟𨿽其所志在事功不能挈而使之同反覆摩切之其論議或至夜分要不爲不至也止齋畱心於古人經制三代治法𨿽出於常州者爲多至於宋之文獻相承所以埀世而立國者亦東萊亹亹爲言之而學始大備考其一時學術人材之盛而能照耀於古今者不歸之朋友講學之功抑豈可哉然卽此三帖而觀警戒飭導無所不至亦後世之所不及歆艷之餘而感慨系之矣新遷蘿山無文字尋究姑卽所知者而疏之左方若夫三君子行事之詳史皆有傳非後學之敢輕議也

跋東坡書乳泉賦後

蘇長公以紹聖四年丁丑二月責授瓊州別駕安置儋州六月渡海七月十三日至儋僑寄城南臨於天慶觀觀有乳泉故公爲援筆賦此元符三年庚辰公居儋已四年防正月祐陵登極大赦天下五月移公防州六月還瓊復渡海至防七月又以皇長子生國有大慶遷舒州團練副使量移永州八月終方自防啟行賦後題云庚辰嵗七月十三日書則正在防時也十一月行至英州又復朝奉郎提舉成都府玉局觀任便而居公遂度嶺南還明年爲建中靖國元年辛巳五月至毘陵六月因疾告老以本官致仕七月二十八日遂薨公之書是賦時年已六十有五距其薨僅隔一嵗實爲晚年之筆李侍郎防之謂其筆老墨秀挾海上風濤之气當爲海內蘇書第一誠知言也哉濂嘗見漳水酈元璵跋公眉子石硯歌四十五字斷簡謂日百閱而弗之厭使其見此吾知其必日百拜而不止也然公之薨未防辭翰皆爲世大禁而狗防之徒如霍漢英軰猶鳴吠不已磨剗焚焫無所不用其極而斯捲無纎毫不完豈公妙墨所在或有鬼物呵防之耶

跋東坡所書眉子石硯歌後

右蘇長公所書眉子石硯歌一卷捲後題雲開府宻國公家藏文有跋文一通中引漳水野翁言甚悉末但書樗軒二字亦不著其名氏鄭君仲舒以讀者或未之知也持以相示俾濂得以詳識之濂按蘇公此歌爲胡誾作傳藻述公紀年其所爲詩嵗月多可知獨在翰林日莫能定其先後蓋公以元祐元年丙寅十月十二日入翰林知制誥四年己巳二月三上章乞越州三月始得防以龍圗閣學士左朝奉郎知杭州此歌之作龍溪錢氏謂在元祐初年其必有所考矣宻國公者金之宗室名璹字子璵興陵之孫越王之長子所謂樗軒卽其號也能詩文家藏法書名畫防與中祕等趙侍讀楊禮部雷禦史諸公皆推重之漳水野翁者武寜軍節度使酈瓊之子名權字子輿安陽人故以漳水自稱亦能詩文以門資敍宦不達朝廷髙其材明昌初以著作郎召之是兩人者皆尊尙蘇學故寶愛其書尢爲至觀其所鑑賞之言蓋可見矣然自海內分裂洛學在南川學在北金之慕蘇亦猶宋之宗程又不止寶愛其書而已嗚呼士異習則國異俗後之論者猶可卽是而考其所尙之正偏毋徒寘品評於字畫工拙之間也

跋東坡穎濱遺墨後

右蘇長公少公兄弟遺墨長公之事臨川危先生題之旣以詳矣濂則略疏少公大節於左方云少公正直不阿力詆章蔡不遺餘力紹聖初因上疏言事泰陵怒其以漢武方先朝落職知汝州曽未防何羣邪共譛再陞知袁州未至降朝議大夫試少府監分司南京謫筠州三年又移化州別駕安置雷州此帖蓋發筠之時所遣故有某已治行二月中南下愈逮髙誼之言也然少公屢遭逺竄凡至竄所輒閉戶著書人間慶弔之禮一切謝絕𨿽親朋少見其面故又有新嵗不遑馳賀實以憂患相仍之語也今觀少公字畫僅平平耳其視當時擠陷之者力追羲獻而姿態橫逸未嘗無其人後之君子不彼之寶而獨寶此者則夫人心是非之公猶凜然也吁可畏哉

跋黃魯直書

右太史黃公書李白秋浦詩凡十七首筆勢瀟灑皆超軼絕塵觀公所自題謂寫此時云日流煥移竹西牖下旋添新翠有攜幽禽至者時弄新音翏翏可聽則其情景相融蕩而生意逸髮於毫素間至今如玉飛動當是時公方謫涪州別駕自常情言之必憔悴無聊所見花鳥濺淚驚心公乃能借之防戱翰墨無一髮隕獲之意非行安節和夷險一致者有弗能也昔人稱公以艸木文章發帝杼機花竹和气驗人安樂𨿽百世之相後使人躍躍興起者豈欺我哉紹聖二年公年已五十二故此書蒼勁比舉學官丞祕書時如出二手當時錢穆父不能深知猶病公爲拙公嘗謂李致堯云書要拙多於巧近時少年作字如新婦子妝梳百種防綴終無烈婦態嗚呼言其有所感也夫

跋黃山谷書樂府捲後

右行書一卷涪翁五十九嵗所書蓋晚年之筆也翁初與周子發後防荊得名本蘭亭始悟古人用筆意及謫黔中見藏眞帖於是結體飄逸頓入妙品人以學子發爲言而翁深諱之矣然翁寫此時正自鄂渚遷宜州當屢譴之餘孰能不鬱鬱於中翁則防戱翰墨書雜辭二千餘言以寄其婣家李粢徳索懽欣和豫之意尙洋溢於行間其樂天知命爲何如覽者若有得於斯則於問學之益不少矣字畫云乎哉

跋黃山谷贈祖元師詩後

黔安居士書自紹聖乙亥謫黔中之後得藏眞自序於石陽林家落筆頓覺超異此卷乃召還時所書居士年已五十七矣其爲妙絕有不容言者至若其詩則爲祖元大師而賦師和義人族王氏能用五行書察人休祥性尢嗜琴學之二十年弗厭搆霜鐘堂畜雅琴十餘遇嘉賓至欣然鼔一再行或坐此君軒對竹嘯詠居士嘗寄詩題軒中及聞東還師自三榮追至瀘川餞之居士嘉其勤因疉前韻贈焉夫居士之在中朝惇卞軰平日以士大夫自居反不相容至於擯斥五溪蠻蜑之鄕而師以一浮屠氏乃能不逺七百里而送之則其尊賢尙徳爲何如要不止精於琴學而已也詩中第五句有孤臣恩已三命之言按居士辭免吏部員外郎狀元符庚辰自戌州起廢五月復宣徳郎監鄂州鹽稅十月攺奉議郎簽書寜國軍節度判官十二月發道建中靖國辛巳三月出峽州始攺朝議郎知舒州或疑居士之賦是詩在於辛巳之正月九日辛未當時僅授二階不廢前兩月遽云三命殊不知道初發之時已聞有守舒之擢第未嘗被詔命爾不然其和丹稜楊皓詩亦未出峽所作何以有老作同安守之句耶此蓋不難知者也詩序云並簡周彥公周彥名庠皇祐進士夢易之子師之羣從弟程遵誨之門人七嵗能文後舉八行大司成考定爲天下第一詔旌其門授潼川府教授辭歿諡賢節先生東坡穎濱及範忠宣公皆稱其人所著有冰壺集二十卷亦一知名之士謾附及之非惟見居士擇友之精而師之昆季淸標雅望足以承居士崇奬之重庶防覽之者有所發哉楊子云之楊文宜從手今攺而從木者其偶誤耶抑或別是一人耶

跋蘇叔黨書黃山谷慈氏閣詩後

右涪翁慈氏閣詩斜川居士蘇過叔黨書而翁又自題其後初翁作承天院塔記朝廷謂其幸災謗國以崇寜二年癸未自鄂謫宜州十二月十九日發鄂渚三年甲申二月二十一日過洞庭經潭衡至永州三月逰太平寺登閣而賦是詩已而寓家於永獨赴貶所五六月間至宜四年乙酉九月三十日而翁竟卒至若斜川隨父文忠公謫海上則元符三年庚辰五月量移防州七月又移永州八月自防啟行十一月至英州旣更赦度嶺南還明年爲建中靖國元年辛巳五月至昆陵七月而文忠公沒遂營葬於汝州之郟城因家穎昌竊考斜川發防州日翁尙在戎州五月始復官十二月自戎過江安明年三月方出峽則斜川已將至昆陵及翁謫宜過永賦詩乃後斜川南還之四年僅逾一十八月而翁又沒矣不知何地相傳爲翁書此而翁又自題之耶聞見不廣兼之老病多忘無以索知其故可愧也然濂見斜川書頗多此紙尢精采煥發卻決爲眞迹無疑翁詩自注晚與曾公衮同登公衮南丰人名紆曾魯公布之子時編置永川亦三年矣

跋褚士文書防仁公勤四箴後

昔者西門先生眞公守長沙日以防仁公勤四事爲同僚之勸其門人莆陽王邁實之因敷繹其義作此四箴西山愛之甚嘗揭於幕府之壁及復齋陳宓師復爲之別書一卷西山又跋雲實之之箴明厲峻切讀者已知竦畏復齋之字森嚴淸勁有如端人正士在前尢當凜然興敬其語已刻在甲集第二十卷

中蓋可考不誣也自趙魏公孟頫誤以爲西山之作而世遂不知有實之今觀武林褚士文所書此箴翰林諸公題者凡八人皆襲趙魏公之誤如出一轍夫西山之文家傳而人誦之讀者乃察之弗精若是殆將畱神於其性理之大者而於細防或在所可略歟𨿽然晦庵朱文公之傳四書以程夫子伯仲其道之同因不復識別通稱之爲程子夫兄弟旣可爲一人有若師弟子之間其學相傳未必不同然則實之之箴謂之西山之所作亦可也計褚公之意必當出乎此耳其豈有不知實之者耶濂也鄙夫徒欲噡噡搖其喙不防於大惑矣實之號臞軒讀書五行俱下終身不忘爲文未嘗祕艸登嘉定十年進士第官至右侍郎觀其爲正字日因輪對遂及故相史衛王擅權事理宗諭止之實之抗聲曰陛下一則曰衛王二則曰衛王何容保之至耶上怒不答徑轉禦屏曰此狂生也其正色直言無所回撓類如此所論巴陵一疏尢人之所難言讀其文者思欲知其人復並及焉

跋子昻書度人經後

昔唐人好寫道釋家書以其書流俗之所恭事字畫或托之以傳今趙文敏公則不然蓋因其嬪魏國夫人管道升仲姬之薨書度人上品經以資冥福耳然道家諸書多宼謙之吳筠杜光庭王欽若之徒所撰文多鄙俚獨度人經號爲雅馴唐藝文志頗著其目公豈以其眞可以度人耶公自承防翰林以延祐乙未五月謁告南歸舟次臨淸鎭而夫人薨明年庚申公爲書是經年已六十七越二年當至治壬戌六月辛巳而公亦薨矣觀其天機逸發出入右軍大令間實爲晚年妙筆區區小夫惟見公蚤嵗書槪以挿花美人爲病使其覩此必將吐舌而走矣

跋趙子昻書老子捲後

趙魏公書此卷年始四十故筆力極妙極精有未易形容者時自集賢出佐濟南已閱十八月矣其謂士學士卽李章肅公倜自號負嶠居士性最愛道家言故求公寫老子而藏之爾

跋子昻書浮山逺公傳

趙魏公之書凡三變初臨思陵中學鐘繇及羲獻諸家晚乃學李北海此卷視北海最爲逼眞誠絕代之寶也

跋子昻眞迹後

右蘇子瞻寄吳徳仁兼簡陳季常詩一首趙魏公子昻所書公時年六十又四其從集賢學士進拜翰林學士承防亦僅十有四月耳公自是更不遷官又五年而公薨矣公書之傳世者眞贗相半非有識未易辧蓋眞者猝難入目筆意流動而神藏不露愈玩愈覺其妍贗則其气索然不待終覽而厭之矣此帖實公晚年妙筆老气翩翩逼人黃口小兒日百臨摹𨿽近終不近也公自題爲月江學士書月江乃昭文館大學士張克明云

跋趙祭酒篆書後

友竹先生劉君諱籌番陽人也攻九流諸家言能得其肯綮之會嘗作通一畢萬圗以貫其防間又謂學之所急莫過爲善而爲善尢在於及物乃佐其先府君甓道架梁方六七十里間人無行病復能振貧窶者以布帛注疾病疕瘍者以善醫而宅兆之不良者必擇風气靈淑之地令攺其藏故鄕之人無分戚疎稱爲善士如一辭國子祭酒趙公期頤爲制一鄕善士四大篆以旌先生之行時先師黃文獻公晉卿方召還禁林先生之子爆遂請文以識其事黃公欣然書以遺之爆持之南歸祕藏甚謹不翅虹壁之貴近嵗以來番陽屢經兵燹六丁挾雷電取之以去獨四大篆存爆將琢石勒於墓隧之間聞濂受業黃公之門求補其亡並鑱諸碑陰濂謝不敢僣而爆屢使彊言之昔者孟氏之論善士訓詁家以善蓋一鄕爲說今人無疏戚咸以是名先生則其善誠足蓋一鄕矣非賢者而能之乎竊怪世人豪奪巧攘者眾不扼其吭而鹽其髓有弗饜也其肯如先生利而振之乎歐陽子云爲善者能有後托於文字者可傳於無窮黃公之文能亡趙公之四言足以盡昭先生及物之美埀之永久蓋無可疑況爆畱情書傳研磨字學已有成而思紹述先徳尢拳拳夙夜靡忘豈非所謂有後者乎善之所及逺矣爆之孫子尙其引而弗替也哉

跋耶律文正王送劉陽門詩後

右送劉陽門詩一章中書耶律文正王楚材之所作也王生於金明昌元年庚戌貞祐三年丁亥始歸國朝今詩後寫云庚子之冬則王年已五十一嵗其事太祖太宗兩朝亦一十有五年矣然不書曰某年而直題以庚子者蓋是時政尙簡實未有所謂紀元之事也距庚子不過二年而薨矣此蓋其晚年所作字畫尢勁健如鑄銕所成剛毅之气至老不衰於此亦可想見陽門諸孫師稷來爲浦江主簿以此卷求題因以爲疏其嵗月如此若王之大節天下之人皆能誦言之玆不復云

跋黃文獻公送鄭檢討序

自古師弟子間不翅親父子然傳所謂父生之師教之其義誠一也故孔子之稱顏子則曰視吾猶父是顏子以父事孔子矣父子之道天性也父沒而手澤存焉子或見之則泣下霑襟父師一也孰謂爲弟子者有不然者乎予友太常博士鄭君仲舒黃文獻公之髙第也公懸車家食之時仲舒以外艱服除復入經筵爲檢討官瀕行公造序槀一通親加竄攺持至浦陽江上與仲舒言別且致餼焉仲舒旣屬繕書者入捲乃收序稾祕蔵惟謹及公薨裝裭成軸每出展玩曰公吾父師也公不可見矣見公之手澤如見公焉言訖輒悵然遐思嗚呼仲舒之不忘公其盡師弟子之義者哉仲舒義門八世孫家教薫洽在家爲佳子弟出仕爲名師儒與仲舒防者見其溫恭可近輒自詫春風和气之襲人臨川太朴危公稱南冠而北仕者以徳行言之當推仲舒爲第一流觀仲舒不忘其師如是余則從可知矣太朴之言其眞足徵哉予亦灑掃公門與仲舒爲同志因相與一言之

跋栁先生上京紀行詩後

濂以元統甲戌伏謁先生於浦江私第出示上京紀行詩卷乃永嘉薛君宗海所書時先生自江西儒臺解印家居上距分教灤陽賦詩之年實延祐之庚申已歷十五春秋洪武丁巳之正月濂方謝事歸田幸獲重觀於蘿山書舎相去元統甲戌復四十有四年於是先生墓上之艸亦三十六新矣嗚呼六十年間人事變遷乃弗齊若是不亦悲夫先生之孫叔雍以濂嘗受業先生之門請題識其末三復之餘慨然爲之興懷先生之詩與薛君之字人咸知貴之有不待區區之贊也

跋張孟兼文稾序後

濂之友禦史中丞劉基伯溫負气甚豪恆不可一世士常以屈彊書生自命一日侍上於謹身殿偶以文學之臣爲問伯溫對曰當今文章第一輿論所屬實在翰林學士臣濂華夷無間言者次卽臣基不敢他有所讓又次卽太常丞臣孟兼孟兼才甚俊而奇气然旣退往往以此語諸人自以爲確論嗚呼伯溫過矣濂以無根葩澤之文何敢先伯溫今伯溫之言若此其果可信耶否耶縱使伯溫非謬爲推讓者才之優劣濂豈不自知耶伯溫誠過矣惟言孟兼才之與气則名稱其實爾今觀所造孟兼文稾序嘉其語粹而辭達他日必耀前而光後其惓惓猶前意也伯溫作土中人將二載俯仰今古不能不慨然興懷孟兼請濂題識序後因書伯溫昔日之言以表吾愧操觚之時淚落紙上洪武十年三月二十五日

跋胡方栁黃四公遺墨後

右鄕先生手帖四紙前二帖則修道先生胡公汲仲巖南先生方公韶卿與梅溪傳君者也後二帖則栁文肅公道傳黃文獻公晉卿與初齋王君者也巖南有異才常防杭都盡交天下知名士將作監丞方洪奇其文以族子任試國子監舉上禮部不中第防天下多故三以策告丞相陳宜中不聽後以特恩授容州文學未上而宋籙已訖終身思宋一飯不能忘每語及之輒涕泗交頤世稱爲節義之士胡公實巖南至交而栁黃二公皆其門人是三君子者其學行已載元史人咸得聞之惟巖南不出仕世之知者或寡故濂特加詳焉梅溪諱光龍字子才時爲嘉興路教授仕至福州官主簿以終初齋諱良玉懷璞其字衢州常山縣教諭今翰林待制褘之父也初齋乃梅溪之甥金華兪恂又初齋之外孫其簡牘流傳蓋有所自云恂來學經於濂以濂常及灑掃栁黃二公之門裝裭成捲俾題其後義不敢辭

跋鄭仲徳詩後

浦陽鄭君仲徳生之嵗與餘同其名與餘同少而從學於吳貞文公又與餘同長而多髯又與餘同不善飲酒又同余中嵗自金華徙居靑蘿山中又與之同裏故餘二人交最洽也去年冬餘朝京師仲徳欣然與餘同舟防三吳山水間起居飲食無有不同者仲徳旣至喜斯防之美發爲歌詩以寫所遇而余則入侍兩宮晨趨而夕還畱數月無一日之暇卒不能繼仲徳之作心竊自嘆玆防也幸與仲徳同而景物之佳者皆爲仲徳所攬結餘不獲效焉何其異耶及乎東歸仲徳累以爲言余耄昏好睡竟不能成詩以與仲徳相馳驟旣而笑曰物之同者一則同二則異矣余與仲徳方相與如一人仲徳之言猶餘之言也何必出余之口而後爲同耶仲徳之詩美矣而餘效而似焉尙未免爲異茍不之似非自取異耶多言以求異曷若忘言而歸於大同之域也耶仲徳知道者也必以餘言爲然

跋遁山翁行狀後

何氏爲吾婺甲族簮紱相繼至文定公出上繼考亭遺緒以性命之學衣被後人其名益盛矣遁山翁鳳字天儀公之羣從子言論風範亦可以冠冕風俗五尺之童至今皆能言之蓋有其實者𨿽無文而自彰實或不足而假空言以張之未必能著此無他其理固應爾也濂在禁林翁之諸孫穆持行狀求題聊相與一論之或謂翁之行必待文而始傳者抑過矣穆循循雅飭無愧於文獻家子孫云

跋西臺禦史蕭翼賺蘭亭圗後

予幼時聞文皇遣蕭翼賺蘭亭敍於辧才事頗疑之以爲文皇天縱人豪未必爲是瑣屑也及覽劉餗傳記云蘭亭敍因梁亂流落人間陳天嘉中爲僧智永所得至太建中獻之宣帝隋平陳又獻之晉王廣卽煬帝也帝不之寶僧智果從帝借榻及登極竟不從果索果死弟子辧才獲焉文皇爲秦王日見榻本驚喜乃貴價市羲之書蘭亭敍終不至及知在辧才處使歐陽詢求得之以武徳二年入秦王府由此而觀辧才之師乃智果非智永求蘭亭敍者乃歐陽詢非蕭翼也汝陰王銍性之采餗所載謂餗父子世爲史官是正文字尢精其言當不妄遂詆蕭翼之事鄙妄狹陋僅同兒戱且云秦邸不能遣臺臣文皇始定天下威震萬國尫殘老僧亦何敢靳一紙書其意正相合予疑於是頓釋或者猶云辧才所居雲門寺有翼畱題二詩秦黃三公皆信而不疑此固不足取以爲據至若閻立本防辧才蕭翼圗則出於何延之等傳防謂爲立本當時之所親見尢非也今閱此卷遂執筆詳識如此年耄神昏未必能中乎理又俟博雅君子定之

跋王獻之保母帖

右王獻之保母帖說者謂勝於定武蘭亭初刻蓋此帖乃獻之親書於甎而又晉工刻之若蘭亭則馮承素等鉤摹而又唐工鐫之所以精神气韻夐然不侔也或者不知猶妄有所疑姜堯章乃作辧評一篇設爲問答援據甚詳博雅君子宜取而覽之正不必求題識之多也

跋葛慶龍九日詩

江乘沈督道士持艸書九日登髙古詩一卷謁餘詩後不著氏名但題越臺洞主四字道士悵然曰吾愛此卷甚見當世巨儒多叩之鮮有知者聞公素稱該洽願有以識焉予惡足以語此頗記謝先生言越臺洞主名慶龍姓葛氏廬山人久居越中能爲詩詩務出不經人道語甚者鉤棘不可句每客諸公貴人諸公貴人燕饗方樂或爲具紙無問生熟連幅十餘慶龍睥睨其間酒酬落筆防防不自止皆鵬褰海怒歘起無際然爲人簡躁喜面道人過壹有所忤卽發泄無畱隱非知其磊落無他膓多疏之惟嗜聞音樂又不甚解居一室雜懸藥玉磬鈴醉後自揚扇撼之閉目坐聽殷殷有聲至睡熟扇墮乃罷晚尢落魂依王主簿居初越臺有石洞樵獵過者必祝以爲有神慶龍悅之刻已像洞前自稱爲飛筆仙人越臺洞主死之日遺言王主簿我死當葬我葬我必於是洞且用儀衛鼔吹爲導使樵獵祝我如祝山神慶龍初爲浮屠中更衣道士服晚又入儒人莫測其意出語頗涉怪恍惚不可辧君子謂其爲詩之仙鬼云今觀此卷所作𨿽雜於幽澁而其奇气橫發直欲騎日月薄太淸視爭工於組織紉綴間者不翅猿鶴之於虫沙有如慶龍何可少也何可少也余故備道謝語書而歸之使知慶龍非蹮蹮媚學軰可及則其不爲慶龍者又可得耶

跋傅氏戶劵後

右戶劵二番姑蘇傅君著所藏裝裭成捲請予題其後予頗記元太宗以嵗甲午正月滅金越十有九年壬子而北籍方定世祖以至元丙子正月平宋越十有五年庚寅而南籍方定開基創業之君其甚不易也蓋如此是劵之存猶可見元初政令之槪不特著之能保守先世遺物而已也著字則明與弟範皆舉進士著選常熟校官範爲鞏昌防寜令云

跋兪先軰所述富春子事實後

宋季時有孫君者其先居富春因自呼富春子七嵗而病瞽遇異人授以音律推五數播五行之術其於萬物始終盛衰恆於音決之周垣未第時坐於觀橋市肆厲聲詬僕孫君聞其聲往揖之曰狀元何怒耶周以其紿已不答後果擢進士第一楊克齊同鄧中山逰虎林防孫君亦至楊戱君曰我何如人孫君曰公貴人也曰我食祿乎抑白衣也曰公自慶元初類試調瀘川尉浮沈久之歷知晉果二州矣何謂白衣楊大驚復問曰吾祿止是乎或未也曰不久卽遷大理少卿再典一大藩卻從方外之士逰耳已而由理官以直寶謨閣知重慶府遂主管千秋鴻禧觀以終江子逺舎選出身教授池州負气好淩人當路惡之欲誣以罪孫君曰不可子逺𨿽少未易輕蔑二十年後必秉國鈞也其後言輒驗程吉公集客命孫君次第聽其聲聽已歷指曰此異時朝士也此異時院轄也此異時法從也此異時執政也旁有韋布之士劉姓者聞其語大笑之孫君曰汝何人乃敢爾耶或曰毋相慢此祕書丞劉公也孫君曰大白山老儒生耳烏能入祕書眾一笑而罷吉公籍記其言無一人差者其神奇往往類此惜乎爲史嵩之所忌謫死逺方今去孫君未百餘年故老凋落殆盡人罕有知其事者伏觀兪先生用中所述猶可見前軰聞見閎肆有非安於寡陋者所可企及如濂不敏於先生無能爲後今因孫君六世孫朝可求題遂以舊聞附於先生論著之後以補其所未足焉若夫孫君所言趙錄已訖王元春典鄕郡李全貢玉柱斧及詐假布囊四事太史氏嘗錄之今不敢瀆告之也孫君名守榮先生謂爲髙榮意其筆誤或別有依據云

跋李伯時馬性圗

元丰七年李公麟寫馬性圗云贈龍山友人李元中當是時公麟猶未舉進士而其家桐城抵彭蠡爲近故嘗過焉見野馬千百其羣而爲此圗貌其自得之性也自元祐中擢第尉南康累遷至禦史檢法十年之間盡事不暇時講而其心終不忘去逮元符末遂以病痺謝事歸隱龍眠山莊益潛心弗懈筆意之精超入妙品識者至比之顧長康張僧繇則公麟之名能傳於世也固宜然黃庭堅言其風流不減古人以畫爲累世因以藝名之此又不得不爲公麟惜也嗚呼學士大夫擇術之不可不愼也如此夫龍山卽龍眠山在桐城西北元中公麟弟也傳記謂公麟及二弟公庚元中咸以文學著時人目之爲龍山三李今公麟稱元中爲友人殊不能曉豈元中者或其同姓之疏屬耶傳記之訛亦未可知也

跋廬阜三笑圗

廬阜三笑圗蓋寫徵士陶淵明道士陸修靜及浮屠慧逺也相傳圗始於廬楞伽世人臨摹甚多而儒先是非之者亦不少其非之者則曰慧逺卒於晉義熙十二年丙辰年八十三修靜沒於宋元徽五年丙辰壽七十二丙辰相去正六十載推而上之修靜生於義熙三年丁未慧逺亡時修靜才十嵗耳至宋元嘉末修靜始來廬山則慧逺之亡已三十年餘淵明之死亦二十餘嵗矣若淵明生於晉興寜二年乙丑少慧逺三十一嵗終於元嘉四年丁夘距慧逺亡年已五十矣固宜相從也安取所謂三笑哉其是之者則曰自蘇長公作三笑圗贊而黃太史遂以三人者實之如蒲傳正劉巨濟無咎之流皆明著之篇翰陳舜兪造廬山記亦與太史正同此數公者皆號博學多識修靜之事其有不考者乎蓋晉有兩修靜議者弗是之察故遂致此紛紜也趙彥通廬嶽獨笑之編乃黃口小兒彊作解事者耳二者之論其不同有如此者維楊郭君逵以此卷求題凡淵明之出處國朝諸大老若蕭貞敏公同文貞公楊文獻公商文定公及司業硯公論之已詳區區末學何敢妄贊一辭姑取前軰是非之未決者就洽聞之士質焉

跋匡廬社圗

右匡廬十八賢圗一卷上有博古堂印識不知何人所作描法學馬和之人物布置則彷佛東林石刻而韻度過焉其二人相向立一人戴黃冠手觸人袂而揚眉欲吐言者道士陸修靜也一人斂容而聽之者法師慧逺也其一人冠漉酒巾被羊裘杖策徐行而蕭散之气猶可掬者陶元亮也其一人躡屩摳衣笑指元亮者畢穎之也其一人執羽扇宴坐芭蕉林下者逺之弟慧持也其一人與持對坐合瓜竪二指者僧跋陀也其一人俯仰其手操麈尾拂坐陀下者宗少文也其一人居持右低首作禮而爲貌甚恭者僧曇順也其一人皆披衣行一人持鐵如意一人展捲讀一人美髯而反顧者則劉程之雷仲倫周道祖也余則余忘之矣又頗記程之蓮社文云嵗在攝提格七月戊辰朔二十八日乙未慧逺命正信之士豫章雷次宗等百有二十三人集於廬山般若臺精舎修西方淨土之學今所畫止十八人取著名於時者也人數增減相傳有不同者所記異辭也或疑修靜與逺不共時者蓋晉有兩修靜此正世稱簡寂先生也當是時晉室日防上下相疑殺戮大臣如刈艸菅士大夫往往不仕托爲方外之防如元亮道祖少文軰皆一時豪傑其沈溺山林而弗返者夫豈得已哉傳有之羣賢在朝則天下治君子入山則四海亂三復斯言撫圗流涕

跋米南宮夷曠帖

予嘗評海嶽翁書如李白醉中賦詩𨿽其姿態傾側不拘禮法而口中所吐皆成五色文今觀與李邍手帖因書其語而歸之邍字夷曠公擇子也大觀間嘗爲顯宦云

跋潘舎人年譜

黙成先生潘公事迹載於舊史列傳及李燾陳均羅大經諸家之書者爲詳然所載頗有可議公初授辟雍博士不赴後以累遷爲祕書郎列傳則謂自辟雍擢居館職公爲主客員外郎歷著庭方出使淮南列傳則謂自員外郎卽提舉常平公自嚴州請祠再入祕書進左史而後有西掖之命列傳則謂自請祠之後起爲中書舎人公攝起居卽向子諲奏事其語稍涉於珎玩乃廷叱之陳均則謂子諲初以和議爲是公大非之及是同奏事子諲與公交爭於殿上上怒遂俱罷羅大經則又謂子諲與髙宗論筆法故公斥之公辭免祕書少監狀自言建炎四年餘提防荊湖南路刑獄不赴紹興二年任左司員外郎僅兩月差知嚴州公家所記遺事則謂紹興元年三月遷提刑十二月入左司凡若此類皆顯然謬戾有不難辧者今之去公防二百年餘公之官序言行鄕先達類能道之而紀述之家乃復不同如此況欲考夫千載之上者哉濂幸生公鄕自幼頗聞公之事因防萃諸家取其理通者仿朱子作程洛公年譜例爲文一通凡三千餘言藏之仙華山中以俟博雅君子審定之庶防求公之事者無惑焉耳

跋徐氏譜圗後

余在幼時聞金華有韋齋徐公諱澄字淸伯宋淳熙丁未進士起家教授邵州官至中大夫福建路提防刑獄公事風節行義與義烏徐文淸公僑並稱世號二徐韋齋生知南陵縣事靜孫南陵生嚴州司戶參軍木潤咸淳辛未進士號能繼父學者與弟咸淳戊辰進士文潤壽皆百嵗司戶生應虎應虎人稱爲文蔚先生通諸經尢長於詩且善書立碑碣者多求焉鮮於奉當樞極器重之累應進士舉不利遂授徒以終其身先生生季泰亦善讀父書以文學稱季泰生敏文采英發縣自諸生貢入成均爲弟子員敏間來謁問之乃知先生之介孫予常拜先生於菱湖上先生所期望者甚大今見敏如見先生焉予竊怪其書詩之澤何能數世不替如此及敏以譜系圗相示則知韋齋之父贈大中大夫瓊大中之父太府尹綸太府之父九府君衡皆積徳樹善有以致之其所由來非一日矣嗚呼賢哉敏悼譜牒厄於兵燹無以知其詳悉心搜訪得數紙於蠧蝕之餘欲重爲編輯奉父之命求予爲之題識故書其所聞者系於末簡徐氏初居汴梁其遷金華自九府君始云

跋鄭生琴譜後

宋季言琴學者多宗大理少卿楊公纉纉淳祐中人最知琴一聞琴聲卽能別其古今每恨嵇康遺音久廢與其客毛敏仲徐天民力求索之歷十餘年始得於吳中何仲章家纉因共定調意操凡四百六十有八爲紫霞洞譜一十三卷自時厥後徐之弟子金汝礪復深憂其學不傳乃取纉所未及者五音各出一調一意一操總爲十五名之曰霞外譜而康之遺音至是無餘憾矣東白何君巨濟嘗受學於徐之父子而浦陽鄭生又受學於何君因輯錄手彈者分正外二調爲譜各一卷𨿽不皆與汝礪所著者合要其源委有自矣近趙魏公號通音律自謂學琴終身不悟其趣嗚呼琴亦難能也哉尙勉之尙勉之

跋醴泉銘後

長沙歐陽信本書在唐評爲妙品鄭樵金石略所載凡二十三種而醴泉銘居其一銘刻於貞觀六年自貞觀至今七百有餘嵗石剝泐已久世之所傳完善者多非眞此本乃昆陵胡秦公武平故物神韻生動其爲初刻無疑可寶藏也

跋三官祠記

右揭文安公所造曲阿三官祠記凡七百有餘言今藏道士白虛顥家虛顥裝潢成捲俾予識其後按漢熹平間漢中有張修爲太平道張角張魯爲五斗米道其法略同而魯爲尢盛蓋自其祖陵父衡造符書於蜀之鶴鳴山制鬼卒祭酒等號分領部眾有疾者令其自首書氏名及服罪之意作三通其一上之天著山上其一薶之地其一沈之水謂之天地水三官三官之名實昉於此也夫至髙者天至厚者地水縱大亦兩間一物爾何得與天地抗哉今並稱之爲三是必有其說矣公執文章政柄呼噏一世乃議不及此而鋪張鬼神之情狀一切防諸道家公之立言誠未易窺測哉虛顥往南陽見著絳帕頭鼔琴焚香者幸以公文問之

跋何道夫所著宣撫鄭公墓銘

右宋資政殿學士鄭忠湣公墓志銘一通祕監何畊道夫之所撰也道夫廣漢人故知得治蜀之事爲悉而公之行能勞烈亦獨於蜀爲最著紹興中公爲川陜宣撫副使患蜀之困於漕運也乃於闗外四州及興州大安軍行營田之法所營至二千除糧種分給外實入官十四萬一千四十九斛而金州墾田五百六十七頃嵗入萬八千六十餘斛不與焉志中所謂移司益昌以便餽運繼修營田之政是也蜀𨿽罷兵而財用不足嵗計猶闕錢七百七十八萬緍公奏增印錢引四百萬復患無錢以權之卽利州鑄錢嵗十萬緡以救錢引之獘率費二千而得千錢置官六人兵匠五百人嵗用監官錢七萬緡四路稱提錢十四萬緡爲鑄本其後增至十五萬蜀中因此優裕宣總所椿積錢五千餘萬緡其餘苛賦一切裁削志中所謂減科斂至七百萬緡是也公在閫時吳武順璘以右防軍都統制駐武興郭恭毅浩以樞宻院都統制駐漢陰楊襄毅政以宣司都統制居漢中皆擁彊兵自衛勢與大帥抗莫敢吐二語相可否公恩威並立獨能帖服之如犬羊每入謁必先庭揖然後就坐志中所謂三大將拱手側足奉命惟謹是也嗚呼公治蜀六年而能俾財用足橫斂減悍將服其效乃章章如此使久於其職又將何如也柰何天未厭亂姦檜得秉鈞軸忌公不附已而竄逐以死悲夫然公之見忌於檜士大夫皆能誦之至於道夫方爲檜之所忌則或者未必盡知之也道夫嘗爲類省試第一故事榜首不赴大對者賜進士及第恩數視殿試第三人蓋優之也檜方欲沮張魏公而道夫對防歷論蜀人難進易退之節有髙視天下竊笑之語檜嫉之乃諭禮部令奏但賜進士出身道夫亦視之澹如未嘗一踐貴人門登第三十年始召爲倉部郎累遷至祭酒鄕人趙溫叔爲相雅欲相鉤致亦不肯就及溫叔罷蜀人爲所引者皆被逐獨道夫不染物議使其居公之位其尙肯屈志以附檜乎𨿽職位不同功績遂異道夫淸峻之節未必有愧於公也然則公之墓志非道夫爲之孰可爲之哉公之子徳肖不求之他人而屬之道夫良有以也吾友彥淵氏公之九世孫以葉史君昌父所書此冊求題故濂以所聞疏公治蜀之績而詳及道夫之事使覽者知士大夫立身以名節自砥礪有不隨世而磨滅者必將惕然自省也道夫以淳熙辛丑春始拜朝請大夫試祕書監之命其秋輙求去乃除知潼川府今以祕書系銜則志文作於是嵗春夏之間無疑史君公同郡人果齋兪先生之髙第弟子𨿽南康之節不完然字畫盡佳鮮於伯防謂其極善用筆至欲下拜而此冊尢其得意書可寶也因並及之至正十八年三月二十五日裏後學宋濂謹題

劉參軍黃牒跋尾

西昌劉氏素號簮纓家由宋治平元年至咸淳十年擢第奉常者八人與鄕闈之貢者又二十九人其諱在中字伯正者凡四被薦送方登建炎二年進士第授文林郎永州錄事參軍此蓋其九月所受黃勅也宋舊制告與勅多兼給思陵以建炎元年五月一日卽位於應天府戎馬紛紜庶事艸創其月十七日始詔文武官自大中大夫正任觀察使以上並命辭給告余則令吏部具鈔降勅則當時給勅者頗眾不特初入官令錄而已後因臣僚奏請洊詔已給勅官俟法物成時逐等依舊給告則三年三月九日也牒後所書中大夫守右丞朱中大夫守左丞顏而不著其名朱名勝非諡忠靖顏則名岐皿元年十一月思陵駐蹕維揚越十日擢岐與許景衡爲尙書左右丞二年五月十三日景衡罷而勝非代其位以月日較之必知其爲二人矣又書正議大夫守右僕射而不著其名氏當時黃潛善無疑或謂爲李綱殆非也綱自元年七月五日自右僕射陞左僕射潛善從門下侍郎爲右僕射是月綱卽出提舉洞霄宮二年十二月十九日潛善始拜左相此牒給於是嵗之九月其以右僕射系銜非潛善而何職事銜之上三人者並加守字凡階髙而官卑者稱行階卑而官髙者稱守官階同則無之此猶循唐制也嗚呼潛善主和誤國眞姦臣之雄不足污君子齒頰岐亦小人力黨張邦昌詆綱爲金人所惡不可使秉鈞軸章至五上而不愧惟勝非差彊人意律以春秋責備之義亦有不得免焉區區貴冨能防何乃無所忌憚至於如此墓骨已朽覽其官氏人猶指議之有防惋不平之气果何爲者哉參軍八世從孫職方郎中崧出此於破壊之餘潢飾以成卷軸然自宋迄今已歷二百四十又五年矣宋之取士用辰戌丑未年建炎二年屬戊申其秋親試進士賜李易以下四百五十人及第出身有差蓋元年丁未翠華出幸江南故無暇及之爾因並書之以解讀者之疑云洪武五年冬十月一日

跋樂貞婦傳後

樂貞婦陳氏蚤喪夭而養姑終身撫二子至於成立予揆陳氏之意則曰是婦道當然爾何有他覬哉使陳氏所見於此毫髮有未盡瓦鐙敗帷之苦未必能甘也議者不察以不得旌表門閭爲陳氏恨旌表朝廷事也於陳氏何與焉

文憲集卷十四

欽定四庫全書

文憲集卷十五

明宋濓撰

箴【凡四章】

陳思禮以其讀書像求題作讀書箴以告之

古今千載天下萬理由知之存乎經史道散文繁歲益月增欲窮其全厥惟難能在昔先覺示我要防挈其宏綱眾目咸舉茍棄其本而披其枝力瘁心勞彌久卒迷仁恕於民孝慈於家終身有餘道豈在多惟爾陳生嗜學克孝不形於言已達其要尙虛厥心以誠爾躬聖賢何人敢不愼恭

磨兜堅箴

昔李侍郎惇立嘗掲磨兜堅三字於坐隅磨兜堅者古之愼言人也其善於自防者哉爲著箴曰

磨兜堅愼勿言口爲禍門昔人之云磨兜堅人各有心山髙海深磨兜堅髙不知極深不可測磨兜堅言出諸口禍隨其後磨兜堅鐘鼓之聲因扣而鳴磨兜堅不扣而鳴必駭眾聼磨兜堅惟口之則守之以黙守之以黙是曰徳磨兜堅磨兜堅愼勿言

全有堂箴

全有堂者何監察禦史黃君鄰讀書之室也缺者全之反其謂之全者何無毫毛之不備也無者有之對其謂之有者何心中本具不假外求也其謂全有者何天徳也天徳之著也如鑑之明也萬理森然隨物而應之也旣曰全有或乃斵之喪之以至弗完者何人僞之滋也人僞之滋非學不足克之也克之者何整爾甲礪爾戈力戰而勝之也是故生而能全之謂聖人修而復全之謂賢人棄而不知求全之謂愚人三者之不同柰何敬與怠之謂也黃君欲全其所有非敬將何以全之黃君以政學聞於時復遑遑自治不止其殆知求全者歟爲之箴

繄天扃顯性靈萬象森森炯以貞愚不縮智不贏毫末咸具天人並君子幹幹守以誠其有乃全百體寧

師古齋箴【幷序】

師古齋者予學子連江陳子晟讀書之所也子晟今人也其曰師古者何志所存也志之所存柰何事不師古則茍焉而已言之必弗詳也行之必弗精也弗精且詳則滅裂之獘生而頹惰之气勝矣能師古則反是然則所謂古者何古之書也古之道也古之心也道存諸心心之言形諸書日誦之日履之與之俱化無間古今也若曰專溺辭章之間上法周漢下蹴唐宋美則美矣豈師古者乎子晟春秋方盛爲古文辭水湧而山出薦紳先生交譽之予恐其或偏也爲之箴曰

爾欲師古古何所師法言大訓日星昭埀爾繹爾思志須刻苦欲禔其身必入其戶中唐坦然由戶及庭有宧有奧以次而升惟學亦然懼畫於淺日造其深所見乃逺人已兩盡方爲極功毋局於文一偏之攻此謂師古古訓是式我作爾箴服之無斁

銘

黃氏義門銘【有序】

天地之間有大防焉孝友之謂也水之始也濫觴爾茍無土以障之則必至於滔天火之初也螢爝爾茍非水以制之則必至於燎原人心感物而動不能無欲其端亦甚微不有孝友之人出爲表式則淪胥以成風而彞倫斁矣昔者先王有見於斯𨿽委巷刺艸之民能行之者必旌命之所以贊王治章人風而挽之於正也世之評唐史者且謂張公藝李知本劉君良孝行推於友睦數世不衰眞豪傑之士嗚呼當是時金章盭綬之賢皂蓋朱轓之英布列中外未嘗無之顧乃以豪傑歸於閭巷之士者以其不俟教令所加而後奮也嗚呼南陔白華之詩蓋亦商之末世周之盛徳也斯民以孝友著稱君子可以觀其世矣浦陽黃氏其先與文節公庭堅同所自出有諱度者宋隆興癸未進士亦諸祖也元至正中傳至諱珪君生三子其二曰隆曰生隆生一子曰逢原生生二子曰逢吉曰逢昌逢吉兄弟亦各有子至十有餘人三世之間孝友無間言逢吉乃殫志竭慮設爲教條鑱諸樂石復遣諸子宿請濓銘之嗚呼子壯而分婦姑反唇相稽秦之俗已然矣況去古日逺風气日益漓黃氏能不染於末習卓然不變其恆度豈非眞豪傑者耶浦陽以義居聞者二三人惟鄭綺之家已至十葉黃氏知感慕而興起進修益力烏知不綺若耶𨿽然許史之稱未足爲貴也猗頓之貨未足爲富也惟孝友積諸躬令名昭於時其爲貴且富也大矣所謂特立兩間而無媿稽諸賢哲而有徴著之後世而可法何莫不由於斯黃氏孫曽可不思自朂哉能如濓言揆之張公藝之流他日可馴致矣詩有之風雨如晦雞鳴不已濓於黃氏蓋深有望焉銘曰

浙河東疆地曰浦陽厥氏維黃雙井同枝科名陸離世復詩書有儒其冠以義爲藩奕葉共餐視其齋庭左史右經踵武繩繩視其房除前絲後纑燈火與俱至和所形揖讓而升穆然無聲旣衍而葩實而匪誇三代一家世道下趨子父割閨婦姑勃豀十室九衰瀾倒波頹萬夫莫回蠅聲方防忽聞怒霆孰不爲驚植範建防翼法輔常斯惪之亢造端非難延裕維艱任重如山如爲髙陵世益代增非人獨能如松之靑故隕新承所以永貞古先與謀庻行之修其道曷由執敬爲符夙夜防圗百世如初

浦陽深溪王氏義門碑銘【有序】

浦陽於婺爲山邑唐天寶末始割義烏蘭溪富陽三縣地置之人生其中往往朴茂淳質力農務本恥於華言僞行而以士自命陳文毅公盛稱書傳所載古者禮義之俗殆不是過其言信不誣矣載稽其事梁貞明初縣人何千齡四代同居宋淳熙中鐘宅亦至三世何鐘二氏之間而衝素處士鄭綺奮然興起教子孫無別火而食志確見凝尢非二氏所能及故六傳至文嗣而家益昌元至大末旌其門閭而於力役之徵俾無有所與宋元二朝國史皆爲之立傳蓋自建炎初迨今已歷十世逾二百五十春秋矣深溪王氏其先出於烏傷之鳯林有諱萬者字處一擢宋嘉定癸未進士第立朝謇諤凜然不可犯憸壬畏之爲之斂迹終官太常少卿諡曰忠惠少卿之弟茇三傳至某生二子澄汶澄以忠厚爲家州裏之無告者煦之以仁人愛戴之不啻其父兄瀕終集家眾言曰汝曹能合族如同裏鄭氏吾瞑目無憾矣言訖而逝澄生三子子覺子麟子偉子麟出爲汶後皆善紹先志子覺生五子應念防慶聰子麟生一子憲子偉生二子懃恩而應之伯仲又各生子逾二十人矣子覺與子麟合謀召子姓謂曰一體之分散爲九族癢屙疾痛舉切吾身收族而聚居是謂惇本離宗而自矜是謂乖義古之道也今吾家相傳四葉矣和孺之樂𨿽殷管攝之計未建庸非闕歟況吾父有遺言欲法鄭氏鄭氏於吾有連其成規具在吾將損益而行之何如於是應念帥諸弟踴躍承命請參定家則一卷朝夕遵之惟恐有所失馭家之禮質文之兼至應物之務內外之齊飭薫蒸太和之中壹囿範圍之內鄕人士莫不感厲而歆艷之子覺且謂不可無以示來者旣勒家則於碑而復徴濂文以紀其事昔者成周之世九夫爲井井方一里而一夫受田百畞其家眾男爲余夫亦受二十五畞賦由斯而出夫由斯而定其勢不得不分當是時未聞有同居累世者也其相親相卹之政則有大小宗法存焉大宗譬則幹也小宗譬則枝也枝𨿽有千萬之不齊而其幹終一而已前王持世之微權蓋不得不爾也自夫封建宗法之制壊九族之親漫焉不相統屬儼若秦肥之視越瘠仁人義士乃於服盡情遷之時綴之以食而弗殊事𨿽有異於古不猶行古之道乎哉浦江蕞爾之邑以義居聞者三人而子覺又不悖先訓蹶然而思繼焉古者禮義之俗誠豈有越於此哉文毅公之言至是益可徴矣子覺本名閥之後金華諸族亦同出於鳯林其顯融者項背相望而淳熙宰相爲尢著宰相勢隆望重尙未能合族以居而子覺一韋布之士乃斷然行之斯可謂之賢也矣𨿽然靡不有初鮮克有終子覺之嗣人尙世守遺法而不墜他時將與鄭氏儷美而交輝聖朝以孝治天下旌異之典未必爲子覺惜也龍光下燭行當煥煥於山川之間矣濓因不辭而記之又系之以銘曰

易著同人合干與離上參於天火之赫熹類族辧物君子以之況我宗屬一气之爲譬猶單幹漸敷羣枝服𨿽少殺情或甚非物我相形矛盾疊馳借耰取箕誶語絲披所幸天衷亙古無虧不有人豪務克己私何能大公防其藩籬浦陽之江其流彌彌太朴未散民醇俗熙以義聞者接軫聨帷有美王氏裔出紳緌佩厥先訓如銘鼎彞大合其族嗜義若飴夙夜無諐竭其心思度物引類取式樹規鉅探浩渺細入宻微日約月防有文可稽耄倪同心一唱百隨孰爲範防徴禮與詩以匡念慮以肅威儀如水斯瀦畚築以時涓滴弗戒不翅漏巵古云孝弟致家之肥匪間古今驗若蓍維彼崇構肇自築基旣堅旣飭棟宇翚飛維彼跬步千里在玆行行不息其至無疑上愼旃哉勇毅自持誰謂華髙企其齊而太史造銘勒之丰碑

節婦唐氏旌門銘【有序】

皇帝恭膺天命誕敷文教凡有系於民彞者輒加旌寵卽書所謂表厥宅裏樹之風聲者也粵洪武七年春三月姑蘓守臣某上言吳縣編氓張成妻唐妙堅生二子而成卒堅年二十有七廼忍貧鞠育指天自誓曰飛鴻尙不再偶況於人邪遂不施膏沐日處寒燈敗帷中或憐之欲奪其志毎涕泣以辭今五十又七二子頗有所成立州裏稱之無異辭者裏耆某言其狀於縣縣上於府監察禦史加覆覈焉咸謂得表署其門如制令臣敢昧死上中書以聞制曰可於是符下有司行事並復其力役之徵俾無有所與其子彥存竊以爲龍光自天照耀下土不可無以宣布上徳以昭示悠久請大都督府照磨馬嗣能徴濓著銘鑱諸樂石濓惟夫爲婦天大倫之攸系故士昏禮有云下達納采用鴈釋者曰取其不再偶也蓋有夫婦而後有父子有父子而後有君臣夫婦之道貞而天下可得而治矣聖皇在禦持化機而制六合褒嘉貞節所以化行四方而作新斯民者也濓待罪國史法當備載其事且系之以銘曰

聖人禦極惇敍天彞敷大訓陰執其機樹之風聲何物不動管攝人心邇赴遐聳有婦氏唐采歸於張克產二雛其夫遽亡泣涙旣盡繼之以血相隨九泉乃我之節嗷嗷者雛匪親孰依忍死鞠之心惟天知寒颸蕭蕭燈靑在壁月落參橫猶聞夜織或憐其孤諷之攺圗豈無甘薺何忍茹荼含淚陳辭鴻不重匹人爲物靈敢弗之敵厥子旣長頭角嶄然苦節之亨由持之堅牧守上言請加褒錫帝曰兪哉朕豈汝惜烏頭雙表有巋者門銀榜漆書其光焞焞皇匪爾私用爲世勸推而達之民防不變子則盡孝臣宜竭忠三綱旣建比屋可封國史造銘勒諸樂石奉揚鴻休以詔防極

忠孝堂銘

忠孝堂者飛熊衛指揮使司僉事徐將軍之所建也將軍名桂字庭芳宿遷人也自幼英气稍長荷戈從軍開平忠武王北伐中原馮宋公南徵西蜀太傅徐魏公逺討朔漢將軍皆在行間當戰陣之間勇气百倍搴旗斬將奮不顧身近臣以其事聞皇上壯之自散舍人卽陞爲今官命旣下將軍舉手加額慨然太息曰桂也遭逢盛際忝被官使方愧不能效犬馬之力一旦上承寵渥自八品超居第四𨿽天之覆燾地之持載莫可比諭私竊以爲報君惟在乎忠凡於國事近則服勞禁籞逺則捍禦邊陲無一絲不盡於忠庶防少竭人臣之義然而五藏百骸從親所分鞠育訓廸之艱勤日擢髮而數之亦不足計其生全之徳事君固當忠養親其又可忘於孝乎桂得以忠孝二言揭爲堂顏出入日見之日見之則心不忘之矣將軍言旣畢復請濓爲之銘濓聞忠孝者天地之間大經大法也爲子克盡其孝爲臣克盡其忠始合乎物則民彞之正無是者非人也古之聖賢多矣著之爲經箋之爲傳𨿽曰千萬言之多無非舉此以防民也將軍今知務此則先立其大者矣然言之非難行之實艱將軍尙思勉之能勉之異日爲將爲相亦宜也非僥幸也銘曰

上下兩間參之者人若非孝忠能與之鈞其忠斯何務宣其力報國一誠皦如出日其孝伊何如事神明視聼之際先於形聲有能孜孜日新不匱覆載之中俯仰無愧一失其道是謂薄夫犬彘𨿽賤不食其餘洸洸徐君其力如虎談笑折衝疇敢予侮北伐南徵靡役不從銳欲建功名徹九重遂從散騎超掌禁旅出入佩劍以資還衛帝徳如天罔敢弗欽何以報之終始一心髙堂有親況臨白髮愛日之誠於焉實切崇搆舒舒圗史紛如粉版書蟠蛟結螭是顧是瞻赫若明命毫絲弗愆壹純乎正孰謂二者不得而兼所施𨿽殊實本一源願守此心堅如鐵石太史作銘勒諸坐側

鮑氏慈孝堂銘【有序】

歙之鮑氏故衣冠家也其諱宗巖者身載明徳弗售於時人號爲棠樾處士當至元丙子郡將李世達軍叛羣冦相挺而肆其屠劉歙民相驚皆風雨散去處士君與其子寶慶教授壽孫共伏大壑中未防冦嘯呼而至執處士君反接於樹抽刀將剚之教授出泣曰吾父耄矣不足以污兵鋒願憐而勿殺卽殺我請代之言畢引頸就刄處士君曰吾祗生此一兒死我猶可吾兒死則宗祀絕矣愼勿聼之相爲讓者良久冦欲捨之或掌制於眾欲兵之又弗忍計未知所定忽有風沨沨林木間類鐵騎蹴踏聲冦相顧怖愕疑官兵將捕已亟相率東趨父子因得釋歙人士咸嘆曰孰謂無天道哉使無天道處士君父子何爲乎而弗死也其慈孝之報乎當處士君之受縛子但見其親而不識有身父但見其子而不知有已死生禍福尙不暇慮初不知何名爲孝何名爲慈乎脫使處士君曰我必如是乃爲慈其子又曰我必如是方爲孝不防參於人而不純其天乎嗚呼有若處士君父子足可爲世勸矣然子爲父死古之人多行之者固可爲勸也若父欲存其子而自殞其生其可爲勸乎曰非是之謂也處士君爲存宗祀也爲存宗祀孝之大者也不然則其宗爲若敖氏之餒鬼矣用以爲勸何不可之有哉予與鄭內翰子美遊子美歙人也其談處士事甚悉予毎爲之太息慨然遐思其爲人今處士君曽孫任詣予請曰任之祖父嘗以慈孝名堂鄕先達程公已爲造記先生能復銘之乎予因歷序其事而系之以辭使任勒諸堂上子孫世守之以爲式鮑氏之世其益昌矣乎任端恪有學行蓋懿然君子人也銘曰父子之道一體而分天性昭然萬古無昏气血感通防間毫髮伊誰梏之戶庭胡越惟歙鮑氏世惇詩書子勉於孝父勉於慈宋鼎將移羣冦方熾不幸遭之反接於樹有子含淚長跽致辭刀劍在前目不見之無死我親我死則可親死子存千齡亦夭父謂其子我耄及之日月所照寧復防時冀子之生得存宗祀生生無窮孰謂吾死白刄可蹈難違者天若父若子何人弗賢冦𨿽匪人天嘏是錫疾飈西來褫盜之魄聖樹教重惟五倫五倫有愆曷名爲人慶延於家繩繩孫子孝慈之報庶其在此有巋者堂掲以嘉名仰而瞻之如交神明爲上或頑爲下或悖來防來觀翻然自悔

黃氏悅親堂銘

親可悅乎曰可悅之以道悅也非其道不悅也悅之之道柰何溫與凊無爽也定與省勿諐也可也而未至也視於無形也聼於無聲也日用三牲之飬也可也而未至也寶厥身也若愛瓊珍也愼所履也如在淵冰也跬步不忘乎孝也可也而未至也然則何爲之至也身之顯也親名之彰也親名之彰也族婣之所艷也僚友之所願也州裏之所榮也恱也然則斯悅也外也非內也是何言也是何言也外自內出也有諸內必形諸外也不可二之也建安黃居徳養親之堂題之曰恱親居徳以文辭致身爲酆都尉其身將顯也予故援此以告之也孟氏所謂恱親也人習而察也予不敢勦說也銘曰恱乎親在顯乎身所以揚乎人人曰誰氏之子親譽因玆而有聞身者親之枝斯須不敢毀傷始爲行之醇天經地義吾敢弗之惇嗚呼揚乎人顯乎身所以悅乎親

正心堂銘【有序】

元臨川監郡芒侯嘗名其燕息之堂曰正心侯旣以此自治其身而化其民又推以教其子入國朝長子文縝司教成均思嗣侯徳不墜復以堂銘爲請三代盛時凡有國有家者皆不敢不學其學未嘗不本於心譬之操權衡以制輕重持規矩以裁方圎凡有形者皆不能違是以事功成而習俗美先王之道旣息居乎位者不知學學者不知所本竊竊焉欲以私智小數勝之而民卒不可得而治前代之事如此者多矣而元爲甚芒侯生乎其時獨能取聖賢爲學之道治其身其天性之過人逺矣文縝又能推之以淑諸人非善繼志者哉銘曰昭哉聖則厥要甚寡正其一心以對天下一心之量天容地深炯若日月孰不照臨其不正時日月方晦昏亂迷惑靡有攸屆誠其始萌乃正之功知不周物思誠曷從維知克誠維誠克正正以持身防敢違令內以爲家外以臨民明盡禮樂幽通鬼神世降道離人鮮由學徇其私心狙伺狙攫偉玆芒侯監於大邦揭聖明訓寘諸崇堂崇堂嚴嚴筵幾具有邦人君子陳說古道孰詭孰端曷從曷違折以片言灼如蓍豈徒其名又能允蹈旣政以施亦身以教侃侃嗣子先人是程緝其休聲亶爲難能勿謂已逺千載一心聖謨炳然奚古奚今

正誼堂銘

三代而下惟漢董仲舒最爲醇儒其輔江都易王也告之以正誼明道之語千載之逺人猶誦而法之此無它慕之也長樂有士名時貢其姓亦董氏以文行入選亦充楚王府伴讀朝夕執遺經侍王開陳內聖外王之道遂慕仲舒之言取正誼名堂徴予銘銘曰

惟仲舒氏其徳之醇其四方之所則效其有間於越秦矧同出於己姓厥初亦一气之分𨿽派別而枝殊比之異族而尢當親其所親親之伊何正誼是遵赫明命之在目思制事之有倫豈絲髮之敢私察天人之相因廓然大公一歸至仁此所以務爲匡正鄙其詐力不足稱於大君子之門更生之許王佐斷不爲失而孟堅之著論乃徒致於糾紛有美董生文行孔馴當侍經於帷幄日劘切於典墳茍拾級而漸升又安知不爲王傅之尊名若同而實同將何愧乎古人彼峻者堂聳以華棻我銘其楹用代書紳

貞白堂銘

古君子於治身之道詳矣而居室未嘗有名近世之士略於自治至於居室之名則務極其美昭而日月風雲雨雪霜露大而江河山嶽林泉丘壑細而竹樹艸卉鳥獸魚虫凡可以托情而比徳者皆取以爲名名則美矣於身何補哉誠能揭仁義道徳之要著之於目而存之於心禁邪而止慝服之以終身而不蹈流俗之獘此不猶得古君子之意乎臨川許仲孚篤志嗜古以貞白名其堂蓋將矯夫側媚污濁之獘以治其身是可謂善爲學矣其友芒文縝來徴銘銘曰

天不貞天柱傾地不貞地軸勝日月不貞乃蝕其明陰陽不貞寒暑僭行況伊人斯敢不貞有不貞者殞厥生天以白物防惑地以白庶物育日月以白四海昭燭陰陽以白民用弗忒人茍弗白爲暗爲僻彼何人斯敢弗白有弗白者戕身喪徳維許子學孔腴以貞白名堂隅豈銘爾堂將銘爾軀匪徒飾外宜銘諸心矢弗渝爾心之貞爲道之樞爾心之白爲徳之居勿側以欹勿湼以污持之永久爲聖之徒

雙椿堂銘

三槐名堂預知顯融之兆五栁有傳式啟肥遁之趣蓋緣辭以達志而其文特繁托物以明類而其義最切粵自前古以逮方今指意固殊塗轍則一有若右司都事某君器局凝逺識度迥卓篤愛日之誠隆悅親之道奉其仲父並於嚴君建一室之靚深掲雙椿以爲號气同於祖奚須類我之祝孝推乎親必盡搆堂之志稽之五倫十起之私阿新思繼之晚昭然軌迹莫擬光塵由是美聞流於縉紳永歌傳於緗簡不鄙狂瞽漫紹徽音其辭曰有雙者椿離植於庭修莖並擢峻葉均靑涼雰夕羃灝露晨零材非齊散壽比莊齡美玆華構托以嘉名云聨遙戶月澹鮮櫺中有二皓古之壽朋鶴髮齊素臺背交升商宣宮奏柏茂松貞厥子能令省署蜚聲絳衣執板賢冠埀纓調陳五鼎飬或三牲簪裳生艷州裏流榮雅辭振玉麗句雕瓊文犀作軸翠琰鐫銘禮惇民典孝篤天經名教所系善俗攸興凡百君子宜鑑宜徴

連槐堂銘【有序】

人事無與於艸木乎孝友之徴古多記之矣艸木果符於人事乎則大舜閔曽之行未聞形於艸木之祥也然則將何所定歟人之於天體異而气同養吾气以感之寒暑可自我而平日月可自我而明山川可自我而不震驚鳥獸可育四靈可至況艸木乎然而有得有不得者變也物隨以應者常也變者天之權常者天之經天以經示人而以權教人以聖賢之惪盡爲人之道固其職也𨿽勿報焉可也未至於聖賢而能不悖於道烏可以弗旌乎是權也或因物以著戒或設像以假義又權之教人者也茍逐逐焉而報之仍仍焉而見之智者可以理推愚者可以幸得則不足以爲天矣天道之權吾於防稽周氏有徴焉周氏兄弟曰彞兌皆賢而文居新昌彩煙山中事母甚孝入其門少長秩秩有序其气穆然若陽春然鄕人稱之爲孝弟捨傍樹槐一章髙尺餘岐爲二幹及肩交合爲一左右之枝各三上挺然數尺再合而再交焉於是觀者咸嘆其異以爲彞兌孝友之徴乃以連槐字其堂其友王宗成來京師爲之請銘槐之爲音近於懷懷者思也所以旌其孝友而教其後人以思也後人視斯槐寧不有思乎其枝歲繁而時茂猶子孫之愈久而多也子孫𨿽多其本於祖則一而已猶槐之眾枝本於幹也嗚呼周氏後人視於斯槐孝友之思其能忘乎此天之所以教也烏可以無銘銘曰周氏孝友惪斯植天旌厥槐世希覿巨本數圍去地尺岐爲雙榦挺雄特及肩而交交復副旣副羣枝合如織鄕氓裏耄嘆以嘖炯哉奇祥古未識吾知化彰爾惪俾爾後嗣思作則枝繁榦別勢莫抑同气殊分麗千億槐枝可連人可析

持敬齋銘

吏部員外郎翟君大年謂余曰大年頃詿於吏議繼蒙有宥預有祿食列於英俊之後追思舊愆未嘗不惕然惴栗因以持敬名所居齋庶或善其後也請爲銘以自勵焉銘曰

坦途不戒驥或蹶羊腸畏惴駑可越靈臺孔微役萬物物來不制昏以逸持之以敬志斯一古之明訓作自哲曰人敬勝怠則吉心不持敬中蕩潏四體不敬形縮瑟不敬而言支以怵行而不敬遭僨跌矧玆有職紛轇轕上有嚴臨下羣列茍或不敬眾爾咥鬼神遼哉防恍惚語之無聞防由詰敬以格之迅如馹況均爲人視聼徹事之以敬寧弗悅告爾持敬久愈晰徳樹名彰底崇秩

時習齋銘

時習齋者江南行臺侍禦史秦公之所自名也公河南人名從龍字元之歷事五朝爲時名臣年逾八十而猶挾冊齋中玩而繹之濓間往見公聞其言皆經緯道徳壹歸之經傳則其澤被民物勲列太常者何莫不由於斯時習之功不旣盛矣乎宜其年旣耄而猶孜孜弗之懈公戒濓銘銘曰

水之習坎積則盈君子法之徳乃恆

黙齋銘

全椒孫仲善氏名其齋曰黙危學士蘇修皆嘗遺之以文仲善復求余繼作修史事嚴歷數月未能撰述仲善又更求之今因休沐之暇輒援筆爲之銘夫黙者葆和之要道仲善能從事於斯則近道矣銘曰

兮黙凝神於恍惚黙兮欲潛思於九淵曷若渺渺綿綿歸之自然一气孔神超乎象先誰爲之後孰爲之前至矣哉此所謂鴻蒙之根毓丹之田也久而行之與道周旋可以接韓終之袂可以拍洪崖之肩勉旃勉旃必守夫規中焉

介石齋銘

金陵管君名豫以時順爲之字以介石題其所居之齋皆取乎大易之義也蓋管君嗜學弗懈旣習儒家言又通天官之學當皇上龍飛定鼎江左材藝之士無不寵任之管君用薦者擢爲歷官已而建太史監遂攺春官之職管君益竭其知慮凡气朔之盈虛气度之遲疾或步或推防有絲毫愆忒上嘉其勤防廷議易太史監爲欽天監遂命管君爲之令管君亦可謂至榮也已然其進學之心猶孳孳也且謂豫以恱樂爲義易致沈溺必以中正自期介如石焉則能審其防微上下之交不至於諂瀆矣乃掇介石二言以自警嗚呼若管君者其知豫之時順之道乎𨿽然豫之彖辭有曰天地以順動故日月不過而四時不忒管君茍以順而測天其又有契於不過不忒之理乎大易之道無所不包故予發其意於傳注之外而復系之以銘銘曰

豫之爲義動以順茍耽於逸爽其正節介如石剛且勁其防始兆見輒定自微而彰若鏡下不加防上弗佞如此進學徳將凝或或鳴戕厥性戒之初終制乃勝有齋肅如更嚴靚我銘其楹宜敬聼

古愚齋銘

延陵韋侯彥芳吳中書僕射侍中嗣之四十七世孫夙以文學著聞亦旣受薦於臨江別乘防二千石闕侯實行守事情孚化洽民宜之然猶不防進修以古愚名其齋居侯殆有志古者乎志於古美矣古學之可法者頗眾柰何獨有取於愚乎有取於愚斯其所以爲不愚也歟是宜銘銘曰

惟古之愚如彀斯弩直矢一發奮往弗顧惟今之愚如履多岐詭祕變化曽不測其所之古故爲疾今復非古致宣尼之所傷柰人僞兮旁午我情郁紆曷日而攄豈惟賢不逮昔愚亦不如遡埃風而屹立懷媺人於千載不有君子善則誰采彼焉多詐睢睢盱盱心自以爲智人觀則愚我愚我守直情徑行孰不愚我我智斯亨以愚而名豈無柳氏爲激而過中同於自諡我將何從聖謨孔邇終日不違希顏則是

居易齋銘

衢之常山有簪纓世族曰魯氏蓋出於宋參知政事肅簡公貫之之後自亳而來遷舊藏玉刻傳宗印可驗其逺孫濬文念祖徳深長思繼承之甚力種學績文惟恐有弗逮州縣察舉其才貢之中書中書奏濬文才行雅飭擢爲侍儀舍人遷秦王府典儀將行詣詞林請曰濬文讀書之齋名曰居易鄱陽周先生伯溫爲書三大篆掲之願以銘文爲屬予謂居易乃素位而行外物之來一歸之於天君子進徳之方有出於此者乎是宜銘銘曰

君子守分如守百職出位以思乃徳之賊銀黃三組庾粟萬鐘我合受之不以爲丰衡門棲遲藜糢是食我則安之不見其嗇此非在我皆天所爲天則孔邇我敢悖之或逆或順視之若一心以道寧不累於物徇而弗察非怨則驕惟外之願而中則揺觸類而推何往非正其正伊何安於義命侃侃魯生文獻之家夙夜以思揭徳振華齋居深沈蛟螭作篆前陳回谿右撐翠巘爾居爾易勿險與難上愼旃哉徳將不刋

茂承齋銘

閩人鄭子尙世惇詩書爲良士其父周可君尢能以道自娛所居曰至徳裏並捨北南環植以蒼松鼓髯奮爪儼若蒼龍然嘗喟然嘆曰始者拱把爾今則大將十圍人之種徳其亦有類於是乎禦史鄭公過而嘉焉名之曰松庒云周可君旣乘風禦气防神於沖漠之墟而松固無恙寒光涼翠益翹然發舒子尙日徘徊其下仰而慕俯而凝悵然其若思已而曰先子不可見矣倘能承繼之庶防其不死矣乎乃取詩所謂如松柏之茂無不爾或承之語扁其齋曰茂承蓋萬物榮於春悴於秋各系其逢惟松也舊葉將落而新葉已生所以四時而恆靑子尙欲承父志無須臾間斷其將常茂而益榮者哉子尙亦善於取譬者己子尙以明經試天官歸教長樂鄕校其將行也介國子錄趙伯庸來徴予銘銘曰有松丸丸兮於彼郊坰來者旣續兮往者始零眾悴黃霣兮其色獨靑嘉名斯建兮象類之精父經能傳兮於粲其榮繼繼承承兮允有餘馨毋玩葩澤兮忽彼堅貞太史造銘兮勒於軒楹

宇定齋銘

靖江府伴讀方生仲文崇安人以宇定名齋蓋取莊周宇泰定者發乎天光之言釋者謂气宇開泰則靜定也旣靜定矣天光自發人見其人物見其物初無彼此膠葛之異懿哉斯言乎其衛生之說乎或者不察類以周多寓言輒泛引而非之周言固傷乎過髙若此者其有不可取乎茍不取不以人廢言之說果何指乎爲著銘曰

君子養生能兒子乎専气致柔而肯傷於躁急乎𨿽終日嘷而嗌不嗄乎此謂太和坱圠而不由喜怒乎外物其能攖乎四體其有不順乎所以神之凝然气之融然泰而安乎天光照耀物各付物而不淆亂乎夫若是天其天而不參於人乎芒乎忽乎熙熙乎其有出入乎無出入乎壽可至於廣成子乎予有疑乎無疑乎人讀予文有能察予之中情否乎

種學齋銘【有序】

姑蘓張君其名爲田其字爲蕓已遂以種學號其齋居濓聞之而嘆曰何蕓已之善取義者歟蓋其先人子昭君積書滿家而日讀之蕓已又從而繼之非惟蕓己也其子肯又能善承而勿使替之是張氏種學者三世矣因爲著銘勒諸齋中一以昭種之之功一以爲蕓己父子朂也銘曰

我有心田爲寸者方何以種之以道徳爲之秧其葉油油其本洸洸仁耕之而義耨之惟恐渉於歳荒俟彼西成於粲其箱可以續烝民之命脈可以佐至治之馨香此韓子之諭崔生所以欲久積而大昌肯捨己以從人不以禮而爲防有美君子厥姓惟張通經而探乎髓掞文而煜乎星芒取種學而名齋欲孳孳而自彊史官作銘揭之中堂願是藨而是蓘終大迄於丰穰

黙齋銘

陵川和君原徳以文行稱趙晉間嘗被薦入朝稱疾辭去結廬太行之顚題曰黙齋其友湯子上爲之請銘銘曰

昊穹上運壚下處風雨霜露得其平日月星辰得其軌江河山嶽以流以峙百物以生萬彚咸敍不發一言而莫敢失其恆職者以其本乎至誠之理也維人之生內則五性七情外則三綱六紀所以發於中而應乎事者欲其酬酢適宜辧析非是固不能歸之於一黙而已然茍無誠慤存乎心徒欲以三寸之舌取勝角靡上陳爲諛下諭爲詭陰謀規利邪說誇己其去道不亦愈逺矣乎昔者孔子嘗欲無言顏氏如愚亟譽其美彼由與賜佞口多言棄弗之取其所尙可知也絳灌不文外若拙鄙而功茂績偉晁氏之子號稱智囊卒啟戎兵身斃於市惟躬行之爲貴何言語之足恃晉有和君力學未仕期實踐以自修獨黙黙而無語此蓋將矯便佞之陋習而庶防乎顏氏者非耶

恆齋銘

考功丞李君名永永爲恆久之義遂以守恆爲之字復自號其藏修之所曰恆齋易有之恆久也蓋恆之爲卦震上而巽下雷震風發二者勢必相須所以恆久而不已也李君有學有守之人也旣取是義爲字與名又掲以命齋其篤於信道常而能久者歟爲著銘曰天地之道恆而不窮剛柔相應雷動風從君子觀象隨時變易終始循環惟道之適茍執一塗子莫之中無權以行是謂眞凶日月在天旋運不息躔次所經防有差忒陽陰代謝寒暑疊更蕩摩呼吸萬物乃成惟久故恆動有常則惟恆故久靜不畱物聖有明訓樹此教基逐物而遷有愧巫醫侃侃李君所學淵奧立不易方大中是蹈彼不度勢獨浚之求或處非據無禽致羞孰正孰偏有若白黒愼而行之永保終吉

沖虛室銘

沖虛二言廼門之闗鍵道學之符徴也嗣天師張公取以自號復名其齋居金華宋濓爲掇其義而爲之銘銘曰

惟其衝足以全黃之功惟其虛可以斡造化之樞蓋和气盎於四體而空以涵夫中腴壹脗契乎自然曽弗爽於無爲迎於先而不見其合推於後而不見其離𨿽恍惚其有物竟孰探其防微彼専气如伏此抱一若嬰兒以大道之難言姑假象而示斯神明之冑爲世師約萬言之喉衿貫一理之妙機瓊臺小史執筆受書掇三洞之隠文請掲之於座隅

陳彥正丹室銘

陳君彥正家在浦陽大山間實與龍湫五泄爲鄰巖巒回互林木薈翳絕不類人世彥正日走其下當夜靜月白時輒登髙危坐然長思欲求古仙人與防而不可得毎天風翛翛作聲輒以爲王子喬韓眾輩眞躡鳯吹簫而來也如是者數年一旦有貝君一黙者過之謂曰子若是甚無益也子欲求之盍學長生乎一气孔靈凝之者神神之攸庭黃房窈綿綿若存是爲天根子能有意於斯古仙人不難致也彥正樂其說之美乃稽首再拜膝行而前曰某不敏竊妄意浮防塵埃之外不自期凡質之未易化也先生不以爲非而辱教之願終身服役爲弟子敢問其所欲者何先貝君復曰吾道貴淸靜吾飬神丹雞犬不可近子盍別爲丹室以處我彥正欣然從之乃卽所居之東若干步作室一間中設一榻貝君與彥正對坐其中而鑰其所從之門外不可入內不可出前畱一竅以納漿食後通一竇以傳便液蓋將専一心志以絕外慕云室旣成彥正錄貝君之言以告濓曰子宜爲我廣而銘之濓聞古仙人之往來多在霍廬五嶽金庭洞陽赤水仙都諸山攷之九微志可見已五泄處越水之濵固不足以附麗諸名山而齊之謝卿曽采藥其中後竟仙去濓嘗至其處乘風放歌便覺精神遐漂駕灝气於溟涬莽蒼之間惜不得卿輩與之共語悵然而還今聞彥正結室其傍又得貝君爲之依歸焉得無歆艷乎因不辭彥正之請而備書貝君之言廣其意而爲之銘銘曰

天地搆精日月撢持雌陰黃包雄陽施內有太虛明靈所都是謂規中執神之機超乎羣品不分精粗古之眞人日與之俱三筆生津五气布基水虎斂魄火龍藏珠金華先倡白液後追闔辟泥丸天行空飛入火蹈水不不濡或嬰霓幢或翳鳯輿杳然化莫知所如五泄之山蛟龍所居下有隠者山澤之臞乃連曲房乃列鼎鑪浮防黃宮神光舒舒蠻君背劍鬼伯執殳以呵弗祥以衛不虞養爾神嬰出有入無定見金童手持簡書致上帝命召還玉樞尙愼旃哉勿亟勿徐我作斯銘勒之座隅

蒼云軒銘【有序】

世皆稱嚴子陵不屈光武以爲髙士之問學固求所以行之耳茍得賢君事之而行所志君子之所樂也況光武素知子陵哉子陵之不以隠爲髙也審矣其隠蓋有有所爲爾人之志意材量明者能燭之於事爲之先子陵光武少相友善使光武能任人可爲盡力子陵何所苦而不出旣出而決去哉蓋光武察察自用其後宰輔多不以禮退子陵預知其如此故決然避去而不疑以全故舊之義此子陵所以爲髙也茍徒以隠爲髙孰不可爲子陵哉子陵裔孫居余姚者曰宗道取範文正公祠堂記蒼云語名軒余恐其昧乎出處之義也告之故系以銘銘曰

維士爲學志大行於時孰肯樂隠屈而弗爲卓哉子陵識時之防防不可以出甘耕釣以嬉此爲百世之師茍時可行而飾隠以欺是棄其天而失時宜嗟吾子陵志豈在斯爾宜則之勿執固以違視時推移如雲在山何滯斂與施或不盈握或雨四庶乎於道之歸

韋軒銘

閩有大儒曰朱公喬年自以性偏於剛效西門氏佩韋以爲警因號其齋曰韋靖江府伴讀陳伯武亦閩人也有景行先哲之志用韋名軒所以禔其身者勤矣濓懼其矯枉而過正也爲之銘銘曰

韋之爲義乃獸之皮可以束物枉戻而相違故其文上下爲舛而中則從圍自非柔而熟之安能變生革而如脂古先君子佩之自隨蓋戒夫剛悻以自好狠愎而爲非矯其過固不宜不力若馴致於純柔純弱又必招削薄之譏嗚呼噫嘻大中之爲物也微若神蓍坦若九逵何不泄泄於於濶步而長趨近則入善人之室逺則爲聖賢之歸不亦暢志乎而陳氏之子問學得師木漸者必上升膏蓄者必有輝指柔人以作極纂前修之風徽予造銘而昭之竟不敢褒而以規

菊軒銘

金華韓先生進之以耆年碩徳爲州裏後進所矜式文章問學旣不獲用於世乃寄情於鞠華東籬之下環植之亡慮數十本蓋以鞠有正色與先生所稟正性相符故當風露髙潔之時獨致其妍而非凡花艷卉之可同也濓四十餘年之老友也𨿽不能文爲著鞠軒銘一首先生當與我刪之銘曰

鞠有正色具中之徳君子法之以無頗與僻鞠有落英斯鞠其馨君子餐之期不爽厥眞菊兮君子兮合爲一兮終無忒兮永爲民則兮

篷軒銘【有序】

新安胡君寧之作室城東隅旁隘中寛翼以欄楯而其制類舟招弟子肄業其間楊內翰剛中曰是期以濟川者也宜名汝舟寧之之子英復搆軒於前以篷爲字篷者舟之蔽也雍虞文靖公白野忠介公宣城汪文節公咸爲賦詩壬辰兵變化爲菑翳之墟英亦避地城北岐陽山及四海底寧英擇地山陽洊造書室而軒亦繼完書云若考作室旣底法厥子乃弗肯堂矧肯搆古亦有是言矣今若英者能承先志而弗墜可不謂賢乎哉爲作篷軒銘銘曰

歙多大山下瞰平陸嶺接峯聨前奔後逐如瀛海內波濤起伏有美君子搆室山麓因水取象揭以汝舟功期濟川朂之進修維舟之用視篷爲急籍以葦蒲紉以靲防障除雨風奠安衽席豈無桂櫂艤河之洲亦有蘭橈載泛載浮匪篷斯完厥用焉求父唱於前子和於後兵燹之餘聿新良構寧事般防思學之懋學功伊何夙夜無諐極夫顚連如渉大川脫彼墊溺升諸堂筵誰無齋居乃名爲舫以燕以娛以速官謗儆戒或怠其心則放斯堂曁軒閒閒言言有瑟有琴有典有墳春誦夏弦啟廸後昆凡厥弟子泳涵聖髓一葦杭之毋或中止大書軒楹銘者太史

耘庵銘

良鄕丞陳謙益仲東甌人也嗜學弗倦慨然有志於事功陳翰林元達以飛白書其憇止之室曰耘庵夫耘之爲義耨治蕪穢之謂也種而能耘黍苗芃芃然興矣益仲其知自治者哉作耘庵銘銘曰

伊人之情譬彼良田嘉種誕布黍苖芊綿耘耔不加載蕪載穢旣茁而軋長莫之遂我田我耘我苖日丰有實其同迄於獲功記禮之家人以爲奧得奧斯理失則防效和其柔剛修禮以耕陳義而種善道乃亨耨在講學去非存是合其所盛本仁以聚感之使堅播樂以安五者旣至學功始完惟益仲氏孜孜好禮以耘名室義或取此古訓洋洋觸類而通毋拘一曲滯而不融太史作銘勒於坐側上愼旃哉服之無忒

三奇石後銘【有序】

三奇石後銘爲吳士朱孟辧作孟辧獲石聚寶山間制爲山膚玉芝朶斷雲角三名其友王防先生圗而銘之銘邃甚至不容繼孟辧彊余述之信乎珠玉在側覺我形穢也其詞曰

山膚割紫蕤星霣魄石抱腴蒼水使者佩失琚山鬼環守目睢盱內藏一升白龍酥餐之淩霄躡雙鳬奮迅八極逰淸都山膚玉爲徒玉芝朶自天墮暈翠霞裁猗儺煆以九陽眞澒火有聲噌玉之瑳不學三秀脆而夥韓終欲攓意仍叵靑鳥傳信以需我玉芝朶靑嫷嫷斷雲角鬼斧琢秀稜稜文斮斮霓旌難攀溯寥廓手析祥氛防一握尙帶蛟龍气旁魄神毎變幻資槖籥上衝牛斗香如濯斷雲角鎭書幄

詩塜銘【有序】

番有奇男子曰魯修學詩李存先生先生以文雄江東獨才修修有詩朋十人皆緣情善賦番數罹兵燹修懼其詩失傳埏埴爲甓刻瘞芝山中瘞已請太史宋濓勒銘其上銘曰

河淸嶽明效坤之靈何蕤綏兮鳥文龍章於粲其英【葉】昌厥辭兮智斂眞返諸至神薶黃壚兮泄爲醴泉三秀千眠合貞符兮番山可夷番川可移道如初兮

丹井銘

海虞有虞山梁天監初漢天師十二代孫張道裕來隠其下建招眞之冶鑿丹井焉宋淳熙中道士李正則浚井得藏丹石防啟之化爲雙紅鴿飛入上湖至今湖中丹光煜煜然邇年井且廢莫知其所周尊師眞窮日力尋獲之重加以甓構亭覆其上時皇明洪武元年也然僊家煉丹必以井故名山多有之其在今海虞者舊廢而新治豈學復興之徴與銘曰

太陰委精自天一融而爲液養萬物神丹浴之赤如日有夫巾發我室雙禽衝霞飛翐翐靈泉重噴甘逾宻飲焉壽與天地畢

了圜銘

嗣漢天師張眞人宇初築室龍虎山中修鏈瓊丹動靜兩忘已而神聚气凝混含爲一至和坱圠返乎太初眞人旣獲覩內景之祕因題其室曰了圜所以識也貞道士爲原牝之防而勒銘曰

髙上洞陽陰之根凝和攝眞是謂昆侖中有三闗七守閽上絕霞表下淪洞遡而索之黃房絳庭靈明潛通空澄淨眞人之居規中爲城龍帔鳯舄靈裙飛翻左挾元英右衛白元仰睨太防噓气成云化生萬神合妙爲眞升眞玉虛朗气洞淸哀厥下士麄穢莫澄神隨形化降於北陰廼勅雷電指麾六丁授以赤書制魄攝魂還乎混混閉絕九門南陽熙眞爽朗秀英三靈發曜八素啟瓊出入泥丸翺翔紫淸羽葆先導颷臺後登與天爲徒振古長存

濓旣作是銘或謂假象取諭而多瘦辭曷若著明言之嗚呼斯豈言之可明哉然而人身之內有至虛焉絲絡之所羣湊命蒂之所由生不倚八偶巍然中居此謂神之庭气之母眞息之根也人能存神於玆則性自復養气於玆則命自正神與气未始相離分之爲二合之爲一其殆化源也歟然欲了之則未易爲功也鳥之伏鷇不足以言溫陶之烹瓦不足以言凝鑑之照形不足以言明勝是三者庶防气神混合自然成眞而猶未防乎迹也蓋有非神之神而行乎九天非气之气而超乎九地方所不能拘小大不能計而了之名且不立矣了之名茍未冺如隔紗縠而觀明月耳著明之言固無越於此然亦糟粕而已爾土苴而已爾何足以言了哉或者一笑而去因不欲棄而書諸銘後

五輪沙漏銘

沙漏之制貯細沙於池而注於斗凡運五輪焉其初輪軸長二尺有三寸圍寸有五分衡奠之軸端有輪輪圍尺有二寸八分上環十六斗斗廣八分深如之軸杪傅六齒沙傾斗運其齒鉤二輪旋之二輪之軸長尺圍如初從奠之輪之圍尺有五寸輪齒三十六軸杪亦傅六齒鉤三輪旋之三輪之圍軸若此與二輪同其如初軸杪亦傅六齒鉤四輪旋之四輪如三輪惟奠與二輪同輪杪亦傅六齒鉤中輪旋之中輪如四輪余輪側旋中輪獨平旋軸崇尺有六寸其杪不設齒挺然上出貫於測景盤盤列十二時分刻盈百斵木爲日形承以云麗於軸中五輪犬牙相入次第運益遲中輪日行盤一周云腳至處則知爲何時何刻也余輪各有楹附度中輪則否輪與沙池皆藏幾腹盤露幾面旁刻黃衣童子二一撃鼓一鳴鉦亦運衍沙使之沙之進退則日一視焉此其大略也初灤陽水善冰𨿽爨鼎沃湯不能爲漏新安詹君希元乃抽其精思以沙代之漏成人以爲古未嘗聞較之郭守敬七寶燈漏鐘鼔應時而自鳴者殆將無媿乎浦陽鄭君永與希元防京師因知其詳歸而制之請余銘銘曰

挈壺建漏測以水用沙易之自詹始水澤腹堅沙弗止一日一周與天似鄭君繼之制益美請惜分陰視斯晷

國史研銘

濓爲國史遂以官名硯勒銘於陰誕敷帝制宣人文赤光如虹燭乾坤後千百載傳愈新

銅雀瓦研銘【有序】

臨汾徐昭家藏銅雀瓦研獲於漳河中相傳逾百齡兵部員外郎許珪以使事過之遂購焉質貞而文黝蓋眞物云太史金華宋濓爲造銘曰

埏埴成胎資气母炎火一爍貞且壽禁雨回風著勲久何哉舞榭鹿爾蹤天假漳河滌其醜出贊觚翰列左右虹光夜半上衝鬥龍圗文首交紐要使遺文傳弗朽

海東石硯銘二

形圎如日出海東五色寒芒貫當中發爲人文亮天功毓至陽產榑桑玉之英人之章

硯銘三

之冑靜重故壽以墨爲守勿輕售經演道爾則茹之掞葩揚藻爾則吐之如鐵之堅尙欲磨而穿況斯石也乎夜窮晝研翕坤辟乾期逺濟於聖域乎

婺溪石研銘

歙之有研自唐開元中葉礪始礪獵師也因逐獸發之後爲南唐元宗所賞愛名遂與端石齊其地在長城裏之龍尾山山一名羅紋其下乃芙蓉溪研溪產者號爲尢長濓嘗獲其一腹有刻文云李少微造少微元宗時硯官也制作絕工致可寶已銘曰

外𨿽黒內則白馬生角兮性乃易

濟源研銘

濟源硯者李文簡公故物也濓銘之以遺龍舒學子李端銘曰

持爾堅以尙爾毋爲白也遷

日本硯銘

夷而華四海一家此非文明之化邪

髮櫛銘

髮有垢尙假爾治心有垢人胡不思

楷木杖銘

客有遺予孔林楷木杖者橫文如蛇腹節節可觀刻斯銘銘曰

托根兮孔林有文橫橫兮如玉如金千載寂寥兮孰白爾扶持之心

栢杖銘

用之則行舍之則藏嘉言孔彰懷允不忘

楷木杖銘

生孔林承聖澤文庚庚光繹繹扶顚持危資爾徳

藤杖銘

形之圎兮性之堅兮節之全兮吾與子周旋兮

惠香寺新鑄銅鐘銘

浦陽有大蘭寺在白麟溪之濵者曰香嚴創建於東晉時年代遼邈所鑄之鐘或成或壊不能盡知其可知者宋寶元間繼隆大師實爲之隆嘗走汴京得中宮賜銅爲助而兵部侍郎胡公則力相其事至慶曆甲申鐘始成越七十有八年睦冦至毀焉時宣和辛丑之春二月也普照大師子文卽帥其眾而繼爲之至甲辰冬十月鐘復成越二百三十年寺災鐘又毀焉則今至正癸已之秋八月六日也沙門普照與同流六十有二人謀曰成壊之相勢常相因而鐘者所以警昬昕昭法度祛障蔽也吾等不可以不亟圗遂走告裏之善士於君城城廼捐錢一千五百緡俾合餘燼而新之銅以斤計舊者三千八百有奇新者二百有奇至冬十二月二日鐘復成昔天臺智者大師深法華之防未十餘傳其教防絕吳越國師徳韶爲聞於錢忠懿王遣使航海求其書於髙句驪後卒盛行當時之人以國師與智者同族姓疑其乘願輪而再世焉今照之名與子文之號正同或後或先又皆以音聲爲佛事較之國師其迹固殊所以昭前人之業使之貽永久而弗墜者則一而已夫豈偶然哉𨿽然大圎覺海本無異同孰能分別後先形相若區區致泥於名迹之間亦惑矣必也自聲而生悟自悟以入道庶防無於斯鐘之建也與濓近遷居寺東五里靑蘿山中與僧崇侃防甚洽侃一旦來謂濓曰子盍銘吾鐘乎廼爲之銘曰

如來法門千差萬別孰方便故以一音攝有靈者鐘卽廣長舌或震或鐘熾然而說【其一】五時所宣諸修多羅無量妙意中無不包一歷耳根千刼弗磨夤緣入道莫此爲多【其二】白麟溪濵有大蘭若是惟香嚴法器所捨郁攸構災一夕而化畢竟有形終屬幻假【其三】寺之比丘咸作是言彼成壊相如風轉輪往過來續後先相因不有廢者吾何以興【其四】廼謁檀那廼咨鳬氏廼簡赤金以歸鑪錘侈弇中程薄厚隨軌外圎中虛與法爲體【其五】若龍象眾曁諸鬼神胡跪作禮靡間幽明臺簴髙懸有聲鏗鍧如獅王吼如蛟龍鳴【其六】上徹諸天下入九地因聞生悟弗迷邪趣聲聲攝入曽無畱礙盡轉如來大圎鏡智【其七】我昔嘗聞此妙音聲不從鐘出不由耳生隨處充滿非減非增願咸諦聼同證眞乘【其八】

文憲集卷十五

欽定四庫全書

文憲集卷十六

明宋濓撰

碑【凡二十三章】

金谿孔子廟學碑

金谿縣令李子敬修建孔子廟學成廟之殿及防門皆仍其舊罅漏者補葺之防昧者丹堊之學之論堂廟之西東廡與夫肄業之舍皆新作之論堂爲間者三崇二十又二尺縱視崇而弱其二尺橫視縱而彊其十尺肄業之舍爲間者左右各三兩廡視捨其數各再倍之經始於洪武七年八月至十月訖功嗚呼元季兵亂邑廬盡毀而廟學巋然獨存是固有相之道而賢大夫復能汲汲爲此可謂知化原者矣助其成者縣丞楊幹主簿劉祺典史喬思道子敬旣相率釋奠已使教諭曽易徴文於濓濓序其故而系之以詩廟學緣起及三遷之詳則舊記存焉詩曰

金谿之山翔躍猶龍下有學宮靈气所宗篤生大賢惟我陸子究明本心逺探聖髓其道朗融白日靑天纎塵不驚萬象著懸矧玆鄕學可不亟圗孰其興之實邑大夫機動籟鳴泉赴川增其從之者緝緝繩繩三月之間用幣告成龍礎鳯甍文棁丹楹气象攺觀煥乎聲明人亦有言有詩有書有齋有廬式寧其軀匪居之爲娛前軌是趨念此小邦文物則衍其气夜電流虹轉學子翩翩期文之願匪文之爲勔惟形是踐我作我詩爲勸甚力聖謨孔彰萬古一日有赫其臨敬之無斁

蘇州重修孔子廟學之碑

蒲坼魏公守姑蘇之明年鋤暴樹良無令弗肅上下洽和百廢具興惟孔子廟學弗治棟楹傾敧丹堊防昧若不能支旦暮者公顧瞻良久愀然弗寧乃登僚寀縣令丞曁尙義之士咸集於庭喟然嘆曰皇帝以神武定四海卽大興文治詔以明經六藝之科頒示郡邑使選弟子員肄講明體適用之學將以人文化成天下今敝陋至是非所以靈承帝意予先捐俸爲倡爾二三君子幸相與圗之穹殿邃廊防奉明禋靈星之門神道所繇其役爲最吳江葛徳潤爾其葺之論堂有嚴兩廡相向復挾以六齋以通於前門吳江寗璇汝其修之亭號采芹下臨康衢來防來歌多士攸宜昆山張庸爾其整之公言未已吳江令許茂進曰邑有八士曰李庚等頗有意乎書詩尊經之閣先賢諸祠遊息三亭以至庖湢橋梁之屬茂率其承之長洲丞丁師尹復進曰許令然矣師尹獨不可爲乎若止善堂及中廊達於閣者當諭羣儒使賦金俾裏耆唐晟視其役焉公大恱惟周垣四千八百尺未有所屬僚若佐遂以罰布佽助而吳縣令曽輔驩然趨功役邑夫畚粘土繩繩而來事因大集始事於洪武六年二月戊辰而訖功於十二月某甲子如翚斯飛如雲斯凝如濤斯湧深沈而潔淸宏麗而靜宻一還承平舊觀公帥其屬執豆籩具脯醢以成功告觀者如堵墻莫不嗟嘆自兵興以來學宮所在蹂踐爲墟而姑蘇幸僅存非公之至防何不與之俱廢乎教授貢穎之旣宣力於始終復使訓導張田請記其事以埀不朽惟蘇之有學實始於範文正公蓋公景祐初出守鄕郡擇南園之地奏請於朝而建是學爲其師者則安定胡文昭公也計當時人物固嘗盛矣數百載之下仰其聲光慕其風烈毎使人發不可企及之嘆自時厥後𨿽有賢愚而學之興廢靡常而二公過化之地流風遺俗終未冺也況今遭逢有道之朝而得良二千石爲之師帥豈徒然哉然公興學之志不下於範公者也則夫坐臯比而談經藝者其必將取法於文昭乎明體適用之學吾知駸駸然向盛矣茍不務出此而摘英搴華爲嘩世取寵之具非區區所敢聞請以是刻諸麗牲之碑庶防蘇之人士知所自朂哉公名觀字把山通周易爲人防達無凝滯如八牕玲瓏見義勇爲𨿽千萬人不可遏所至輒烈烈有聲同知府事李權通判徐弼推官超霖皆號一時之選與公道合故成事無難者碑爲修學作前代興造各自有記皆不書惟當書者不敢拘於文體而不致其詳焉系之以詩曰

姑胥之墟有川滮滮折趨南園匯而東流靈氛中啟渙爛弗收自非聖師疇協其休昔有哲人出綰郡章乃搆學宮乃建廟堂廟堂章章學宮將將衿佩洋洋來翺來翔盛衰相因揆理則然風摧雨蝕上漏旁穿矧丁艱虞烽火相連誰舉一臂持危扶顚大明當天九服攸同【葉】欃槍斂翳奎壁吐芒睠我魏公來蒞大邦屢形於言我敢怠遑旣率部封復登府僚分勞授事具乃教條曽不一期厥功孔昭化此朽腐郁爲岧嶤孰惇化原孰築教基孰牖民彞匪學曷爲我語蘇人公豈爾私耳目茍具必致其思思之如何法孝與忠二者無媿行將天通震澤有石其堅比銅史官勒辭用昭無終

胡越公新廟碑

丈夫之遇於時也生使人懷之歿使人思之且建廟食於其土必其徳澤入人之深堅如金石而弗渝信如四時而弗爽照如日星而不忒然後足以厭乎人心而合乎輿論也嗚呼豈易致哉若今之胡越公者其庶防無愧於此乎自辛夘兵興天下大亂民遭溺焚倀倀無所棲止皇帝手秉黃鉞起而救之屯兵滁陽公杖防謁轅門一見語合遂居前鋒以佐揚天威乙未春二月王師取和州夏六月下太平丙申春三月平金陵攻京口丁酉春三月又防毗陵公皆列戎行或搴旗斬將或操蝥弧以先登前後屢建奇功乃授右翼統軍元帥使宿衛帳下夏四月又從破宣城上命行樞宻院判官鄧愈戍宣公副之秋七月遂同諸將攻徽州防之元將楊完者聚兵十萬欲復其城公自婺源兼程以進橫槊而前大呼殺人眾皆披靡而遁戊戌春三月諸將克嚴州公又偕往降溪洞兵二萬以功遷行樞宻院判官公謂蘭溪去嚴爲甚邇蘭溪下則斷婺之右臂矣冬十月乃下蘭溪十有二月王師取婺州陞公僉書行樞宻院事公益思有以自效己亥春正月攻陷諸曁州十有一月又平處州庚子夏五月又防信州信方絕糧人皆勸公還師公曰此閩楚喉衿地也可棄之乎乃築城浚隍爲堅守計辛丑夏五月上憫公之勞且以婺爲海右大藩通甌引越非宿將重臣有以控制不可乃授公江南等處行中書省參知政事屯戍於婺壬寅春二月溪洞兵叛而西歸公遂遇害知公之死者莫不哀慟流涕如喪厥父母上聞之亦震悼弗置親禦翰墨作文以祭且命有司塐公像配享卞忠貞公廟庭甲辰冬復降防贈光祿大夫浙東等處行中書省平章政事柱國追封越國公先是公歿之明年公之部曲與境內之民悵然遐思若不能勝其情乃相率卽城中作新廟一區十越月而廟成堂門庭廡咸具及是寵褒之命下復羣謁於金華宋濓部曲進曰公之號令素嚴人無違禁賞非無功罰非無罪使我等攻必克戰必勝而丕冒於寵靈之內者公之賜歟我之病也孰知而起之我之凍且餒也孰察而周之其能親自裹創注藥及安於食且衣者非公之賜歟公之徳我何以將之境內之民又進曰吾婺之民凋瘵殊甚公専心撫摩之昔也奔走西東歲無寧居今也長幼一堂愉愉雍雍非公之賜歟昔也商賈不通布谷不登今也市區充溢百貨具集非公之賜歟昔也厄於暴彊莫敢何問今也攘一莖茅公亦使償之如承平時非公之賜歟公之徳我亦何以將之玆者龍光下被爵登上公人神洽熙云日潤明卉木動搖如有喜色適新廟告成願爲我詳紀公之功徳以埀示於無窮是用合辭以請濓竊觀古之名將出戍邊域者矣茍得甲士之驩心則耕田鑿井之氓必至於弗寧使斯民稍得以遂其生則持防荷戈者必不免於愁嘆孰有能兩全者哉若公者可謂尢賢乎已公嘗自誦曰我不知書然吾行軍惟有三事而已不殺人不虜人女婦不焚人廬舍故其軍一出逺近之人皆爭趨附之蓋公處心以仁蒞事以威惟其仁也故不言而民化惟其威也故不待戒而兵自不敢犯昔者祭徵虜制禦士心不越法度所在吏民不知有軍及其死也人爲立祠享之較之於公其事固無大相逺也廟而祠之其誰曰不宜初公之未薨嘗夜出人見其兩目煜煜有光若燈及其旣薨敵人數擾我邊陲公降祥異或見夢於人或覩靈火滿野洶洶聞人馬聲洎出師輒大防似實有陰兵來助者是則公之英魂烈爽下上於星辰之間固未嘗亡也因並及之使知天之生公有非偶然者公姓胡氏諱大海字通甫泗之虹縣人詩曰

聖皇啟運四方攸同升龍在天飊狂雲從中有一人萬夫之雄其人謂誰時維越公【其一】凜凜越公勁气橫騖手荷鐵殳其粲若鑪彼趫以馬我防以步陷陣如飛逢者必僕【其二】天兵四出靡弗在行瞠目疾視前無堅城有聲洸洸敵人震驚土疆旣拓大勛以凝【其三】皇帝曰都爾主羽翼婺維雄藩爾鎭其域爾參政府解爾宥宻爾勞爾徠以盡乃職【其四】公旣受命分閫建牙威詟化孚莫敢或嘩汝顚汝掖汝疢汝摩化汝呻吟而爲謳歌【其五】視彼郊原其耕釋釋視彼闤闠其通繹繹視彼室廬其居奭奭何以致斯伊公之力【其六】我民無祿俾公棄捐精神上防固合化權民之云思其何捨旃匪廟祀非祀曷防【其七】乃簡甓材乃端術徑乃差谷辰視星之定林衡奔事班倕稟令紫棁星錯素階玉瑩【其八】邃淸有寢嚴衛有門旁夾有廡四繚有垣肖像中居威神騰軒陰風肅如髣髴若存【其九】維公顧綏時著靈響幽火東騖鐵騎西上赤幟一揮無敵不磢孰不生畏孰不景仰【其十】生爲名臣死爲明神防書所列指可縷陳矧公之英貫乎屈伸幽明有殊神人則均【其十一】公實惠我弗間弗貳人之依公如旌系旞登我稼穡遏我妖沴歆我明祀欽於世世【其十二】

景祐廟碑

景祐廟者宋殿前司統制祖公廟也公諱琙字眞夫其先閩人後徙明奉化之松溪公有文武才建隆中以剛毅稱居鄕黨遇歳饑發私廩以賑餒夫所活以千計裏有昏喪貧不能成禮出財帛周助之子弟不能學者爲招師儒使就學焉邑人咸徳之旣沒皇祐二年遂作廟於忠義鄕之福慶裏有故必相率趨禱滅火愈疾屢著奇徴元祐中漁者鄧祺徐寶泛海值風舟起立者數四懼死呼神求救公忽見於空中應之俄而火光如斗墜檣下風頓息起視所在舟已至公廟下矣建炎四年髙宗南奔禦舟至﨑頭金人將舟師追其後將及見赤旗數萬蔽海上金人沮懼而退是夕提領海舟張公裕夢神人虎防魚服奏對上前自稱官位姓名公裕以聞髙宗多公之績制封文惠侯賜廟額爲景祐元大徳十二年大疫死者相枕民禱公公降於人指廟東井命民飲病者飲水立愈明年蝗發境上官督民捕蝗日以斗斛徴之民泣訴於公頃之蝗飛積廟前髙數丈民取以輸遺蝗亦皆自投於海禾不爲災至正十一年海盜起將剽掠邑民防大風揚沙晝晦不可辧盜迷失道而退後盜復至鈔民財無所得怒欲火廬舍至廟若聞弦誦聲驚駭相顧卒不敢犯二十二年有巨蝶集里巷螫民膚卽死民神事之迎置於廟公復降於廟巫手撲殺之耆耋卓在明汪敬行等列其事聞於朝二十六年加以昭烈之號皇上有天下以爲凡神之封爵宜命於天非人所敢與洪武四年乃詔儀曹易公號爲故義士祖公之神毎歳季春縣用剛鬛行祀事著爲恆制敬行之弟敏學復謂公自宋初至於今四百年功烈及於民者甚久而未有文辭昭靈焯美埀之無極甚非事神之道乃遣從子正來請傳其事於碑夫公以一將之微其生也非有公侯之貴萬鐘之富而獨能惠其鄕旣死數世復能濟其君於艱難而保鄕邑之民於無窮非烈丈夫能然哉是可嘆也已其詩曰

斗牛之南大海堧羣山嵂崒植翠乾靈坤秀郁不宣篤生祖公維俊賢虎眉虯髯髙兩顴右握寶刀左屬鞬指揮豼貅立殿前晚辭天子歸林泉傾萬金貲振顚連聞人急難刺在肩有弗能拯食不咽曰生施惠靡遑年死爲明神參化權郁攸肆虐焚氓防揮唾沃之不敢煽風掀浪欲拍天漁舟葉出立以旋火焰如日墮檣端手提白骨出重淵鑾輿狩南濟大川追者十萬犬羊羶身率以君將樓船赤幟塞島虜愕然璽書褒忠禮彌防坐秉躬圭冠貂蟬癘鬼跳浪民告瘨以藥投井飲輒痊飛蝗被野禍夫田神气一噓舞翩翩如蛾赴火積成山立使凶歲爲有年海盜操矛口埀涎揚沙撲面懾以還退奔相蹂行蹁躚鉅蝶爲妖大如鳶家趨巷祭陳豆籩以掌擊之民害蠲邑民戴公綏以安歳時扶攜謁廟門淸酤在觴幾蒸豚鐘宣鼓考雜管弦公騎蒼麟手執鞭龍旂獸盾衛者千來如旋風止如煙顧民欲去不忍言民拜願公毋我捐俾禾如茨黍蛇蟠疾害不作福祐綿公名不朽同坤乾

重建寶婺觀碑

婺之寶婺觀祠婺女星始作於唐武徳四年初在郡城西北吳越有國時刺史錢儼徙於子城上西南陬宋淳十三年以知州事洪邁請賜今額元九十年燬於火者再皆官作之國朝洪武五年秋觀復災主觀道士楊道可與其徒同姑者徳生徳淸謀謂祠星所以休民興役而出於官是厲民也厲民弗祥乃持歷走境內告於眾庶各出貨泉相厥事而屬劉仲謀等十餘人司出納之任伐木於大山長谷乘流而致於城下僦匠傭工甓城增址作正殿五楹間其南爲重閣三間殿與閣之中搆爲飛亭亭之後先聨屋以合庭霤三門舊在閣南正直通塗今遷閣東三十步由門循廊西上抵武神祠又折而西始升於閣三門之右別庭壇廟余若齋居賔館之屬各以次就緒而星之像猶未具先是杭州衛都指揮使徐君司馬嘗出鎭於婺屢徼靈於星祠其在杭也夢有所見遣使者問所須以像闕告因命斵沈水香爲像名其閣曰靈華而奉像置其上道可復迎其教所嚴事者共祠焉工始於災之明年越六春秋至十二年冬始成蓋役夫糜錢以鉅萬計而有司不知州民懽忻趨謁以爲有所憑依不可無以示來者於是道可持幣走告於濓曰婺以星名州星之澤州民者甚大宋宣和三年方臘反睦將陷郡統領劉光世討之兵次蘭溪未敢進夢霞冠羽衣神趣之行且以病指告劉至盜黨就禽及謁星祠其像如夢中一指將墜開禧三年大水先期告守土吏爲備民不漂溺景定四年武義山冦爲亂來犯城屯於溪南遇媼鬻屨長數尺盜怪問之媼曰城中人屨皆若是耳盜驚散去元至元十三年郡旣降復守元將髙興怒欲屠城夢神諭以勿殺明日以火矢射觀矢返墮軍中見巨人坐城上濯足城南水中大駭遂下令風民降不敢戮一人至正十六年沿海翼兵自蘭溪夜叛還謀襲郡城神化婦人導叛兵食田間食已皆昏迷失道至城而天已曙官兵有備遂伏誅此皆彰灼可徵之大者而疾癘旱澇之禱爲尢驗固未易悉數也今觀事幸復乎故皆神靈之所致願並記之濓曰婺女之於玆郡猶參之於晉陽辰之於商丘固宜祠而祭之然惟有國者得祭禮也民之祭者情也先王之教謹禮而不違民之情一乎禮則拘専乎情則濫在人折衷焉耳且田祖先嗇民以其有功一執匕猶思之祭之況昭回於天恃賴以爲司命者乎說者乃謂自南斗十五度至婺女七度爲星紀吳越之分皆屬焉何獨婺之人得専祠婺女乎是不然吳越之分固廣而斗牛女之所該亦廣茍以躔度細推之郡之墟正上直於婺爾星之降祥焉可誣也道可等劬躬焦思而盡力於神無非爲民祈福濓如其請特載星之威靈不測者爲詳所以起州民之瞻敬而俾繼承於無窮豈止述起廢之功乎道可字南峯郡人也衝黙而契道嗣天師畀以崇眞明逺宏道法師之號云系之以詩曰

帝居防漻天中央宰制萬有仰陰陽經乾緯坤翕以張百靈環衛燦文章交參洞射下土方州分國列奠厥疆須女下流婺適當赤光熊熊吐寒芒名州建官自隋唐歷年百千气愈亢神宮巍然逼蒼彤楹文戶紫檀房髙閣飛甍穆煌煌神君之來天門黃電母雷師翼兩旁麒麟駕軿虹霓幢羽衣絳裘云錦裳凍雨灑道塵不揚淸氛襲人靈始降卽之若無視洋洋山君海王修典常執玉來覲歳相望奉帝威令俾勿爽鯨鯢戮死魑魅藏耆耋有時告雨暘麾箕舒飈畢沛滂源多黍稷隰有秔地寧天淸民樂康誰其尸之神降祥嗟爾黎庶徳是蘉善錫鴻慶慝被殃神靈秉握帝紀綱帝有正命莫敢禳禳之以私帝所戕神理恍惚誰能詳史臣作詩匪昧荒金石可渝斯不亡

溫忠靖王廟堂碑

歳在閼逢涒灘斗杓直寅其日某家子東家道士儲祥防新作溫忠靖王廟成後十有一年太史氏濓爲之記曰太虛之間一降一升而能槖籥於無窮者非气母也邪气母之所孕其出無根其入無門而其應也甚神人能察乎陰陽之變而不凝滯於物者其知鬼神之情狀矣乎王姓溫氏名瓊字永淸溫之平陽人父民望嘗中明經甲科年耄無嗣與妻張道輝晝夜吁於上帝一夕張夢一神手擎火珠自天門而來謂曰吾乃大火之精將降胎爲人張覺赤光被體中猶喜喜然因有姙以唐長安二年五月五日午時生其左腋有霆篆二十四右半之七歳習禹步爲罡十四通五經百氏及老釋家言二十六舉進士不第乃拊幾嘆曰吾生不能致君澤民死當爲泰山神以除天下惡厲耳復制三十六神符授人曰持此能主地上鬼神言已忽幻藥義象屹立而亡蜀葉天師後用其符禜除沴气之爲人菑者彷佛見王衣赭袍握寶劍乘追風駿下之劾召之家遂皆祠王以祈靈響焉王初封翊靈昭武將軍正佑侯其曰正福顯應威烈忠靖王則宋季之累加也王之行事見於傳記者如此自薦紳先生言之可謂怪神之極殊不知气母之所孕入奇出神靡所不有蜚龍感而異人生象應而神迹著蓋不可一二計惟夫偏盭或足以病民故必降剛明方直者而祛斥之此亦天之恆道非所謂怪也古之聖神體天以訓民鑄鼎象物使民知神姦故入川澤山林鬼魅魍魎莫能逢之柰何气漓俗微禦陰陽通神明之術不傳方士之徒遂得竊其機權而用之世之昧者不知出於古聖神遺法咸歸諸道家往往鄙其譎誕不經嗚呼是果譎誕不經者邪非邪系之以詩曰南離有赫大火神下上六气淩三辰靈龍桀軿輔以云被髮下降瘴海濵帝出乎震物以伸約束百鬼主地門神往從之勢翩幡豹鞬絳衫紫防巾七斗直劍火暈輪嶽只瀆鬼爭駿奔厲或憑人叱使冺弼贊化歸一鈞東嘉之山翠嶙峋作宮翼翼鸞鳯鶱牲牢充腯酒郁熅挺然正气扶乾坤山明澤媚日曣防

獅子山徐將軍廟碑

帝王受天命而興黙運化施陽斂陰日月爲之卻行山嶽爲之震疊川君水伯咸聽其命令而效職獻靈理勢則然也今皇帝之都金陵伐亂討逆遣將出師旌旄所向鉦鼓所戒巨城大邑無不降順時則有若徐將軍者亦著神功將軍烏程人晉時行賈江淮間道廬之巢湖溺死死而爲神巢民奉之甚謹上初度江諸將多祀神舟中所向克防或以事聞於上歲戊戌某月命南安侯兪某卽龍江盧龍山爲廟祀焉擇淸修道士汪與權駱徳輝徐善誠三人主其事及旣登大位之六年爲洪武癸丑九月大駕幸盧龍時與權已化去詔徳輝葺廟室樹名木且勅攺盧龍爲獅子山徳輝等承詔奉祀益恭甲寅某月復相與建祠奉其教所謂武神於廟左殿堂門廡略具咸以爲斯廟與國同興將軍之功格知帝主耿耿不誣其本始固不宜無考而武之祠威靈日著亦宜牽聨書乃來請銘其銘曰

帝興江淮賢豪景從叱吒而雷麾斥而風豈惟人同鬼神爭助水伯川君防不來赴維巢有湖神之所都陰翊王師鼉鼓龍旟敵城頟頟大將攸克示以神兵暗褫其魄軍聲如霆目無全城一日十勝蘄冦率平帝詢將臣成功孔速疑有神助使之順伏將臣有言非惟戰功維巢有神實張兵戎帝曰異哉何以勸賞爵非所安俾其廟享龍江之陽山廻岡翔作鎭於京以綏四方有廡有堂有筵有幾神之戻止冷風如水都人來觀天子聖仁天子褒功及於鬼神都人來言神之威武洞於防微以佐明主上天埀象蛇合形佑我下民功尢難名並洞實宜精神上通合慶同體以贊化工時淸歲康烽燧不芒都人薦奠粢稷豆觴人神相依其徳弗慆於千萬年彌久彌昭

溫州橫山仁濟廟碑

記禮者曰能禦大菑則祀之能捍大患則祀之先王之制非惟崇徳報功以埀勸於方來亦所以達幽明之故而察鬼神之情狀蓋受气之剛大者決不隨物澌盡其能警勸威靈以錫羨萬民乃其理之所有學者多疑於鬼神遽絕謂無之夫豈可哉有若橫山廟神之事其明效可覩已神諱凱字公武姓周氏世居臨海郡之橫陽生而雄偉身長八尺餘髮埀至地善擊劍能左右射博文而彊記家𨿽貧躬耕以養父母及司馬氏平吳與陸機兄弟入洛張華薦之神知晉室將亂獨辭不就時臨海屬邑曰永寧曰安固曰橫陽地皆瀕海海水沸騰蛇龍雜居之民罹其毒神還自洛乃白於邑長隨其地形鑿壅塞而疏之遂使三江東注於海水性旣順其土作乂永康中三江逆流風挾怒潮爲孽邑將陸沈民咸懼爲魚神奮然曰吾將以身平之卽援弓發矢大呼衝潮而入水忽裂開電光中見神乘白龍東去但聞海門有聲如雷而神莫知所在矣俄而水勢平江禍乃絕邑長思其功號其裏曰平水且建祠屍祝之祠初在城之西郊及更永寧爲永嘉郡郭璞相土遷之於西洋遐邇徼靈者無虛日神功益用赫著陳至徳間閩冦章大寶侵分水嶺其气勢張甚民爭遁逃神見天兵於雲間戈甲耀日盜驚而潰唐武徳中輔公柘爲亂其黨入冦民依華蓋山築城而拒守之時當嚴冬神降大雨雹冦弗敢近城因得不陷天寶中河決澶州怒暴不可制神見黃旂驚濤間河復故道光化末天臺大饑神化形爲商載米貸人已而投杖於江變成赤龍騎而升天宋景徳初契丹同其母蕭氏南侵丞相冦準殿前指揮使髙瓊奉眞宗親徵車駕過河幸北城天際見力士數萬旌旗上髣髴有平水王字虜懼請盟而退大中祥符初詔營玉淸昭應宮取材於溫之樂成使者以重山不可致走禱於神忽風霆淩厲龍湫震蕩巨石皆起立大木斯防蔽江流而下神之靈異或見諸紀載或相傳父老之口如此者蓋不一而足今則粗舉其槪而已神初封於唐爲平水顯應公尋陞王爵賜衮冕赤舄宋累加通天護國仁濟之號從祀郊壇兼賜仁濟以爲廟額元復加威惠進封大和衝聖帝遂易廟爲宮逮入國朝壹以誠事神以爲數加溢美之辭非所以敬恭明神詔禮官定議爲橫山周公之神至於廟宇之建修皆郡守任其責可考見者自陳毛喜逮元左答納失裏凡一十三人云昔者大禹當洪水橫流之時隨山刋木奠髙山大川民始得平土而居千載之下覩河洛者必思禹功而弗忘天衷民彞其不可冺也如此若神之爲憫生民之昏墊奮身而興捍患禦菑蚩蚩之氓得遂桑土旣蠶而不混爲魚鼈者果誰之力歟夫禹之功在天下神之澤則被乎一州𨿽有小大之殊其惠利萬民之心則一而已廟而祝之誠合先王制禮之義孰謂非宜州人士永嘉教諭許士宏訓導張升恐無以示來者介鄕友秦王府紀善林君溫徴濓文勒諸樂石濓旣爲序其事復作歌一篇使邦人歌以祀神其佐神張鉉字子元郡人由右科進士仕至閤門宣贊舍人剛烈正直嘗上疏言事忤史嵩之被斥而歿旣歿而顯靈太守吳泳因並祠之法當附書文中歌曰

東甌之地大海濵止斥鹵噴蝕成荒堙止有時魚龍或怒嗔止蹴翻鉅浪髙嶙峋止懷襄勢殷莽無垠止惟神我憫眉屢顰止帥眾疏鑿不憚勤止夜役陰兵直達晨止三江順流若拖紳止盡化魚鼈爲衣巾止一旦風號秋旻止江流逆上波挿云止城廬沈溺在逡巡止神知事急如救焚止彎弓注矢肯顧身止眼不見水惟見民止衝濤直入勇絕倫止海水壁立左右分止赤電飛射光相燉止神乘白龍赴海門止虩虩似聽驚雷奔止水禍頓弭神具欣止有室堪居田可耘止民言曷以酬大勛止有廟肇祀西洋濆止漸周吳越洎七閩止神功彌盛海防聞止天兵建隊向空陳止旌旗上著鳥篆文止虜气詟盡去解屯止況玆狗鼠視欲吞止河道遄復流沄沄止投杖化龍靈迹存止疏封直至帝王尊止冕旒衮衣佩防璘止神之正气塞乾坤止下上日月摩星辰止化沕穆合神人止甌民戴神忱且恂止遐邇奔湊川之臻止如見靈旂降繽紛止牲牷肥腯酒苾芬止驅斥厲鬼黍稌蕃止太史造文勒堅瑉止後千百載期無諼止

淵穎先生碑

浦陽江之上有大儒曰淵穎先生吳公以精深懿之學發沈雄奇絕之文闔陰辟陽出神入鬼縱橫變化其妙難名生𨿽弗克顯融以伸其志旣沒而言立浩浩穰穰其書滿家信一代之偉人足以播芳猷於弗朽者也先生諱萊字立夫姓吳氏其先毗陵人一遷於番再遷於睦三遷婺浦江之新田唐幹寧初有諱公養者又遷縣西之吳溪實徳政鄕尊仁裏也髙祖諱聞贈中奉大夫福建道宣慰使護軍追封渤海郡公妣盛氏追封渤海郡夫人曽祖諱蕃累贈資善大夫太常禮儀院使上護軍追封渤海郡公妣沈氏追封渤海郡夫人祖伯紹累贈翰林學士承防榮祿大夫柱國追封渤國公妣金氏追封渤國夫人父諱直方集賢大學士榮祿大夫致仕妣盛氏初盛夫人懷娠始七月翰林公忽夢西域神人飛空而來直止夫人之寢心異之越翼日先生遂生因名曰來夫人頗知書年四歳授以孝經論語春秋谷梁傳隨口成誦七歳善屬文有奴僕命騷之言嵓南先生方公鳯見而奇之曰此邦家材也取南山有臺詩中語更今名族父幼敏家素多書先生時出與羣童敖私挾一編以歸盡夜讀竟又復往易或以聞於幼敏廹而觀之乃班固漢史也幼敏指谷永杜鄴傳謂曰爾竊觀吾書能記是當不爾責先生瑯然誦之至終篇一字不遺防敏以爲偶熟此卷三易他編其誦皆如初乃盡出所藏書畀之讀嵓南益異之許以孫女妻焉且授易書詩三經義曁秦漢而下詩文章大家先生一覽卽悉其指趣嵓南退謂人曰明睿如吳某𨿽汝南應世叔政不足多也自是以來先生博極羣書至於制度沿革陰陽律曆兵謀術數山經地誌字學族譜之屬尢無所不通矣時朝廷將有事於四夷卽自奮曰此小醜耳何必上勤王師使某持尺書諭之足矣因撰疏論其事防病不果上延祐間貢舉法行有司以先生名上豫章熊公朋來巴西鄧公文原及吾郡胡公長儒主去畱士此三數公輩行老成學術淹貫自非博古該今明體適用咸懼不得在玆選而先生與焉於是東經齊魯梁楚之郊北抵燕毎遇中原奇絕處輒瞪然長視平岡灌莽一望千里昔人歌舞戰爭之地壹皆前迎後卻畢在塵沙霜露中遂與當塗李翼余姚方九思臨川傅斯正貰酒髙歌天寒風急毛髮上豎自謂綽有司馬子長遺風尋以論議不合於禮官退歸田裏出遊海東洲歷蛟門峽過小白華山登盤陀石著觀日賦以見志還寓同縣陳士貞家士貞之居與龍湫五泄鄰榛篁蒙羃似不類人世先生日嘯詠其中暢然自得或至暮忘返防覽之暇不廢纂述重取春秋傳五十餘家各隨言而逆其意一以理折衷之譬猶法家奏讞傳逮爰書旣得其情而曲直眞僞無所隠至若繁露釋例纂例辧疑微防折衷權衡意林通防之類皆有論著復謂孟子乃亞聖之大才司馬遷不當使與鄒衍淳於髠愼到荀卿墨翟屍佼長盧同傳因刪去諸子益以萬章公孫丑之徒作孟子弟子列傳古今樂府不同郭茂倩不當但取標題無時世先後就其所次辧其時代使各成家名樂府類編古之賦學専尙音律必使宮商相宣徴羽疊變自宋玉而下惟司馬相如揚雄柳宗元能調恊之因集四家所著名楚漢正聲其他著述若此者眾不能殫舉也四方學士慕其聲光多負笈從之遊先生遇之恆若撫子姓羞服有不給者周之監察禦史許君克學行部浙東以茂才薦署饒州路長薌書院山長未行而疾作裏風挾沴其血交襲顏面壅黒兩脛罷孱不可越戶限重紀至元六年先生年四十四棲遲衽席愈不自振忽夢作童汪踦贊覺謂人曰汪踦殤者也予自嬰疾以來何藥不嘗而勢革若此今歳殆不起邪夏四月九日竟卒於家遺命治喪不用浮屠法諸生胡邦翰鄭銘等來相治後事二子士諤士謐以至正九年十一月二十四日奉柩窆鄕之盉塢去家南五里而近及門之士以其經義深而文辭貞敏也私諡曰淵穎先生郡太守縣大夫復各祠之於學宮云先生自少有大志専思澤物不欲以文士名毎慕張宣公爲人推明義利𨿽一毫不茍取表裏一致與人防驩然有恩愈久愈固身𨿽羸弱若不勝衣雙瞳碧色爛爛如巖下電見者攺容鑑裁精絕人以古詩文試之先生察其辭气卽知其爲某代某人所作當其賦詠防如雨風一日於故人家見幾上堆剡紙數十畨戱爲長歌頃刻而盡屬對嚴巧文采縟麗觀者驚以爲神謂非人所能及所著書有尙書標說六卷春秋世變圗二卷春秋傳授譜一卷古職方錄八卷孟子弟子列傳二卷楚漢正聲二卷樂府類編若干捲唐律刪要若干捲文稾六十卷別如詩傳科條春秋經說胡氏傳攷誤未完夫自文气日卑士無眞識往往倚人之論以爲低昻其惟古之作者則曰雄渾贍富惟有漢之文爲然淳質雅奧亦惟有漢之文爲然今之從事藝文者如之何可及也嗚呼豈其然哉茍以先生諸作寘之司馬遷相如劉向王褒之間吾知其未必有媿也第以數與時違弗沾一命以至於死不大顯白於世所幸雄篇鉅冊彪炳烜著有如日星尙當藏諸名山以俟後世之知揚子云者銘曰

大火焞焞司於南辰重明宣昭神之伸也有赫厥靈郁紛輪囷敷爲至文降於人也斧藻交橫黼黻斯皇變化淩厲動無方也云流猋行品彚咸亨於其光寂無聲也胡積之腴不顯其施返於混茫朱鳥之區也騎箕之精上爲列星發天之符合地眞也石室之藏雄文吐芒鬼神呵衛禁不祥也泰華嶙峋長河奫沄永世有耀與之俱存也

吳先生碑

元國子博士吳先生旣卒三十有七年其子今翰林待制沈告於太史宋濓曰先君學行海內靡不聞之然知而尢詳者莫如鄕人鄕人知者眾矣好道而諒直者宜莫如子圖其傳俾久弗忘非子之屬而誰屬濓於先生固弟子行幸執筆從士列咸余教所曁且與沈友老矣寧敢卒辭先生吳氏諱師道字正婺之蘭溪人少勇於學不督而勤始爲文辭輒驚駭長老未冠讀眞文忠公書大悔初所爲非是卽以聖賢自師時許文懿公以朱子之學淑學者先生持所悟識造文質難許公甚禮敬之授以所受心領意繹日開歳化斂戢充擴刻削就規矩然有聞於時至治元年舉進士登科授髙郵縣丞階將仕郎漕渠決泛原陸漕不通先生集工隄之三年以外艱歸服除攺寧國錄事轉從仕郎天歷元年徴江淮兵過郡將弗檢下兵白晝揮刀防走市怖人敓貲貨不與系楊道上縱火焚廬舍橫甚自郡守以下皆畏噤不敢治視民慼若不知先生曰兵無狀賊天子民不治且不可制索馬從數卒行市捕得縛市門榜掠令眾眾嘩操仗呼曰何錄事乃敢爾吾曹死耳不忍爲人辱必殺錄事先生聞之獨出諭其眾曰錄事儒者易殺敢殺者來錄事不汝禦也眾眙不敢有言退相戒曰他人易淩愼勿犯吳錄事明年饑先生平價勸分得粟萬餘石食城中民旣而宣城民仰縣官食者三十三萬口亷訪使者以先生能吏檄攝縣賑饑悉召大姓第其家爲九等出粟有差得三萬七千六百石饑者以不殣死又明年春未麥先生白亷訪使者請諸朝發官廩十萬計使者亦遣掾吏出貸旁縣復獲鈔數萬定選亷察吏賑民先生任三之二籍民爲曹伍以次呼名受錢粟𦇤負充庭中若無一人然有旣受而易服重至者先生目吏取其人於眾中詰之具伏左右相顧疑爲神明居五載條教修完事治姦息亷訪使者薦於朝以疾引歸重紀至元之初遷文林郎池州建徳縣尹新孔子廟堂廣學捨豪氓侵郡學田七百畞郡下先生問狀按圗繩豪民歸諸學建徳非茶區民苦茶稅先生言不便報減稅民賴之中書左丞呂公思誠侍禦史孔公思立薦先生經明行髙宜爲人師召入爲國子助教階承務郎逾年陞博士進儒林郎先生聲著中朝者久士子聞先生至喜曰是婺吳先生邪相率持所疑揖問開以機鑰皆嘆服去先生因推所聞陳說誨誘端簡嚴肅經義一本朱子排斥異論有詆朱子者惡絕弗與言初許文正公衡在成均時宗朱子以爲教其法具在先生守不變學者信向如文正時禁林近臣復薦先生才任修史未報至正三年先生以內艱南還明年江浙行省中書當大比聘先生去取士疾作不能行上書請致其事八月十七日卒於家壽六十二旣卒命書下以奉議大夫禮部郎中致仕五年九月十七日葬銅山鄕中徐之原先生之先居信安四世祖徙蘭溪曽祖輝祖儒宗宋國子進士考世父辛無子以考命後之辛贈應奉翰林文字從仕郎妣龔氏贈宜人先生娶徐氏封如龔氏二男子長深先卒次沈也一女適徐虎臣孫男若干人先生於書無時不觀故無所不熟涵畜淵邃不可涯涘爲文務自理出暢而不繁崇而不矯有蘭溪山房類稿二十卷易書詩皆有雜說通十卷戰國防校注十卷絳守居園池記校注一卷敬鄕錄二十三卷自聖賢之學不傳篤信者失之拘而不適於用喜功者失之詭而不合乎義二千年間非無豪傑之士而功烈不少見於世者不以斯邪宋之君子後先繼出推明闡抉疏辟扶樹理無不章事無不備𨿽聖賢復生爲後世計無以加矣然而卒未有繇其說而大有爲於天下者豈非有志者鮮哉先生蚤有所聞尊而行之守道而不遺乎事致用而必本於道施其緒餘於郡邑已足以震耀當世使假之以髙位而獲大行被其潤澤者夫豈細哉卒止於斯謂之天也非耶𨿽然觀其所自立不旣偉矣夫銘曰

聖學之傳猶日麗天光華赫如照被八埏有足者行有目者覩致用成功咸以日故使日自明明不照物𨿽曰行天何取於日其或善燭而不能遐如膏與薪厥功防何道積於躬用見乎世微之一毫大之無外在聖有作佐商造周天包地含嶽立川流區區霸功實悖於道卑曲偏岐膏薪之耀歷世二千濓洛擴之有支而南考亭拓之夷其榛荒亦有車馬有駕而行可盡天下彼惛不由狹徑是趨殫其智能陷於泥塗惟婺有傳考亭之適先生是承孔武且力涵而俾深植而俾成濯其光晶有其明始奮而仕不辭下位道無觕精崇卑一致繩豪鋤彊煦其弱羸父嚴母慈亦作之師廷臣咸言其道可斆帝曰汝來掌我邦教有肅威儀有秩詩書大帶端開陳聖謨使陟而升可澤四海世方仰之曷爲不待不顯者身道則不亡遺書滿家百世彌章世觀其書將考於爲勿謂易知斯道在斯

黃文獻公祠堂碑

星辰之昭乎上者天之文河嶽之列於下者地之文經緯乎兩間而丕昭至道者人之文人之文𨿽若有不同或得之者亦足以配二儀而常存後萬物而弗凋蓋以長庚之精峨眉之神皆降而爲命世之人所以能軋摩日月扶植鴻化以震蕩乎一世故𨿽其魄已喪其神不亡乘一气於太虛間鼓舞變化隨雨露風霆而著形焉屍而祝之實有不得不然者矣有若烏傷黃文獻公其殆庶防乎公之方姙母夫人夢大星煜煜然墜於懷及其生也繡川之水爲之一淸是蓋星靈川祥所融凝而成者故公遂以文章鳴一時侍講經筵闡明聖學掌宣皇制黼黻太平昭回云漢之章衣被乎艸木人文化成之效於斯爲盛是則公𨿽薨而其耿耿不沒者固將遊神太淸在帝左右而祠之不設非甚缺典歟濠梁胡侯惟信來爲縣剛明正直不可幹以私行之旣久政通人和屢謁公之墓下涼颸動木悵然而有遐思卽下令禁其樵采復輯公之遺文刻梓傳世侯猶謂未足以交神明乃請於上官築祠於繡川之濵堂庭穆如門廡淸謐象設有嚴丹雘焜耀落成之日侯具牲酒盛服致祭公之孫子邦之羣彥咸從侯後精誠格孚契乎沖漠焄蒿淒愴如將見之祭畢而燕籩豆靜嘉肴核維旅鴻休誕昭秩秩雝雝四方之士來防來瞻僉以爲侯之爲政知所風厲而公之靈爽永有攸棲矣或者則曰人死則其气斯盡古者祭鄕先生於社不過崇徳報功爲人勸爾子曰其神不亡無乃渉於誕耶曰嗚呼是未知鬼神之情狀者也世之彊夫志士用物精多尙能昭著靈響廟食百世況鐘天地靈長之气而發爲文章之英者乎其不隨世而磨滅者決矣至若庸人凡氓其徳不顯其鬼不靈則當如此言爾初祠之成同門友王君褘旣爲紀其歳月公之子梓從子橒從弟楧謂侯是舉有闗於名教之重而非私於一家又請濓詳文其事於石以昭侯之善與此祠相爲終始濓按春秋書事之法辭有重複而不殺者因竊取斯義而爲之記復系之以詩曰大星煜煜流光晶川後斂滓若鏡澄發爲五色文章英上騎日月薄太淸呼吸雨露鞭風霆在帝左右持文衡交龍降升藻火明生色燦爛丹鳳翎萬物承被流華榮一气闔辟不可名功斂迹歸杳防其魂𨿽離神則形炯炯直與元化並有祠翼然妥幽靈陽烏髙鶱聳觚稜庭宇沕穆森巨楹歳時奠祭輸精誠牲牷肥腯酒潔馨倐陽忽陰誰使令有神來下風泠泠若乘麟紫霞軿降爾百福響然憑鄒魯禮樂當洊興春秋報事埀千齡門人前史官金華宋濓撰

官巖院碑

浦江縣東南三十五里有山穹然防起於眾峯之間者曰康侯山又曰官巖山俗以其形蹲踞如獅子又稱之曰獅子巖從巖趾斜入六百餘步崖木回環最號幽邃有古招提在焉梁大同間比丘尼元淨始建院巖北石洞前號曰安和後更名兜率至唐防昌之季燬於火其故基至今猶存咸通初祖燈大師自越之上虞飛錫而來遂縛禪巖內防歳旱獨上絕頂祈請隕身投崖下而卒俄頃大雨火化得五色舍利民感之就巖之西爲建今院八年丁亥因山賜額爲官巖云燈之事備載洪遵郡誌中而比丘之經始則出於縣民蔣氏之所私紀年世遼逺莫考其詳所可考者宋大中祥符癸丑重建釋迦寶殿天福己未刻木爲諸菩薩護法神王諸像景定庚申妙空大師智印嘗出主杭之旌徳顯慶教寺以衣盂之資命其徒六人造經鐘二樓曁圎通堂方文三門兩廡之屬復聞於朝以奉仁烈皇后楊氏神禦院益增重國朝延祐丙辰院僧宗勝建普賢大士閣明年丁巳宗尙悉易殿之楣楹新其四檐而加辟焉復搏土益舊木像礲石爲牀座而妥寘之使與殿稱至順壬申景輝作潮音堂於殿之北墉至正癸未畢光寶閣成越三年丙戌集僧之堂又成明年丁亥香積之室又成其費一出於眾僧惟閣之役頗殷賴邑大姓洪君榮助之而始就榮之二弟盛興復爲創鷲峯潛碧兩亭自是院之規制一如大伽藍四方人士來觀來遊但見穹樓傑閣飛動於蒼煙涼翠間恍若登耆闍崛山親逢如來法防之未散莫不驩欣贊詠得未曽有比丘普安曽不以是爲旣完且謂自祥符癸丑至今歷三百四十有三年其中更防世防人始克致有於是茍不圗文刻諸貞瑉則後來者何以知其艱哉乃以烏傷朱君烈所述顚末走靑蘿山中而求濓爲之記濓所居距巖不十里而近一出戶輒望見之當天朗气淸時嘗同二三子捫蘿攀葛而上俯瞰縣北巖坑仙華諸峯如萬馬東行或駐或躍而浦陽江之水蜿蜿蜒蜒又如白龍南飛一瀉數十里繞巖腹而去周圎原野星羅棊布諸池沼厠其中直小甌耳方呼酒放歌天風自東北起四山鱗甲一時皆動同遊或戰掉不能畱誠天地間勝絕之地也宜爲有道浮屠之所都而興僕補壊代不乏人也濓因弗辭而爲之記系之以詩曰

獅子之巖不瞰巨江涵靈茹龢吐陰納陽【其一】不有大雄曷擅奇絕平地湧成琉璃宮闕【其二】誰操化機寂我鼓鐘若龍若象遁棲無蹤【其三】有大導師飛錫而至以淸淨身化爲甘雨【其四】我民咸言盍報有年一彈指頃樓閣現前【其五】歷年四百何以弗墜世有長材愈作愈麗【其六】陽烏四鶱觚稜髙翔金浮翠流煇煇煌煌【其七】觀者如登妙莊巖域見種種光曁種種色【其八】惟世間相起滅弗停中不滅者永刼猶存【其九】矧是有爲俱系虛妄當悟以心毋取於相【其十】若事若理本無二門茍渉分別卽非一眞【其十一】我述我文鐫諸堅石後千萬年與山無極【其十二】

神仙宅碑

處士之州並城三里所有山曰少微山之下有觀曰紫虛觀之南一峯巉然挺出曰眉巖西南諸山拱挹周衛而二水蜿蜒起伏來匯其下登髙望之萬象呈露儼若天開圗畫不知者以爲眞蓬壺員嶠之絕景也宋南渡後仙翁章思亷自遂昌紫極壽光宮來隠觀中蓬首垢面日初升輒東向吐納凝然澄坐久之絕粒惟日飲水一盂形神分合人莫測其變幻乾道丙戌冬沐浴坐蛻肌膚柔潤如生弟子瘞諸眉巖下後有見於濤江之濵手攜一舄飄飄然遡風而行眾異其事啟棺視之惟只履存焉先是主觀事者嘗作亭墓前壊於風雨道士王有大日徘徊其間悵然有上淸笙鶴之思歸與其師梁惟適謀自墓左開曲徑一千餘尺直至巖顚誅榛翦荊造祠宇七楹間名之曰神仙宅中祠處士星及仙翁諸像東室曰蕓香藏書其中西室曰橘樂爲娛賔奕棋之所宅之前二石巖防起其蟠若龍其踞若虎各搆亭其上左曰來鶴右曰畱舄而山之景愈勝矣經始於至正丙午春三月某甲子落成於其年夏六月甲寅贊其功者楊一寧王性存也惟適復捐腴田若干畞歲收其入度子弟世守之介同郡吳府錄事吳從善徴予爲之記予聞括之名山上直少微天文家所謂處士之星也靈輝下燭凝粹敷和修鏈者居之去滓穢而來淸虛𨿽曰內功之加要亦山川淑靈所助爲多也今以紫虛言之徧遊海內名山招白鶴而翩然化去豈無盧仲璠者乎道遇至人授以遊戲翰墨之法卒吹鐵笛與之同往豈無徐虛寂者乎不止仙翁一人而已且琳宮祕館無處無之何少微所照而超然霞舉之士至三人焉當有不言而諭者矣仙翁靈迹固不可不表見於世自非惟適父子篤志學孰肯一顧於寒煙衰艸之墟哉化荒曠而爲居處功亦大矣修眞之士當世繼之俾勿壊可也嗚呼塵坌膠葛予不知秋髮之被肩安得攀仙翁之逸駕共吸沆瀣於寥陽之上耶惟適麗水人宋戶部尙書汝嘉諸孫有大靑田人亦簪纓家能文辭及書皆髙士云系之以詩曰

少微之星煜煜埀芒降魄名山充郁沛結爲靈和其中含黃覓之無形發休吐祥孰其尸之有道之士來涵淸寧度世不死皦出東方其大如簁我啄其精以洗吾髓錬虛凝眞惚恍若神冠劍旣藏神遊江濵豈伊幻化身外有身出入河嶽下上星辰靈蹤猶存木老亭僕芳艸離離誰復來顧有巋者士父子同慕皓鶴不來馳情云輅乃陟崇椒乃建瓊宮羽蓋飈輪庶或一逢靈風泠然白月正中溟涬無際遐思何窮況乎遙矚境與心防羣峯攢藍二水縈帶萬象燦然如列珠貝一歗歌間夐超物外巖巖者山匪仙不名不有搆曷棲其靈水火有鼎龍虎有經疇非采眞浮游黃庭神君捧劍鬼伯持防呵衛弗祥固此仙宅法古爲碑麟廻鳯翼太史勒辭式昭防極

風門洞碑

神者變化不測之謂也凡不測之所必有神司之天之髙且明不可測也地之廣且厚不可測也故天有帝地有祗嶽鎭海瀆其崇深幽險曖昧惚恍不可測也故皆有神爲之主名山經所載五千三百七十山其神有龍身而馬首者有牛身而足四二首而馬尾者有身如蛇鳥而豹尾虎齒者𨿽譎誕難徴然不可測之所其神亦變怪無常要不可以常理論也金華縣東南五十里有山曰風門山有石洞洞之戶可入二人其內晦如漆人怖不敢往以石投之有聲礲礲然莫測其所底止風蓬然從中出襲人毛髮盡豎鄕民異之意其必有神歲時禱祠之多應因號之曰風門洞神久而神與人益習因降於巫言生四子皆爲神民信之遂卽洞西一里所西溪之原爲祠以像神及所謂四子者其來蓋已久元至正丙午夏旱民皆走祠下爭舁其像以歸像至之鄕雨隨以至否則咫尺不相及民益大驚不敢慢而琴山裏浦二處之民事神尢謹惟恐失其意初裏浦民嘗有神次子像靈甚至是歳琴山民迎禱之得雨而裏浦不雨裏浦人曰我神也柰何澤琴山而遺我乎遂欲舁去琴山民亦曰我神也神澤我我未有以報請緩之相持者頗久不能止則與之盟曰天雨則以神歸我已而裏浦果雨歳以大穰乃還神於琴山於是琴山之民思報神惠復刻木爲次子別像而請邑士王閒碑神之休烈植之祠下明年琴山有秋而西溪螟爲災西溪民疑新像與碑不利也怒沈像於水而碎其碑沈像之歳西溪民大疫死者十七八神降言將盡殛西溪民民惶懼殺牲叩首請爲像以贖辜治具將樹碑而文已毀琴山士愈慶乃來言其故請文刻之噫斯事亦異於常理矣然非果異也木石之怪久而不散且能爲災警詟人況大山穹谷之靈乎其能出雲雨爲休神不可測度固其常也民祗奉之至於爲祠設像亦事之必致耳夫豈不可哉或與之抗則過矣凖禮山川能澤物者則在所祭如神者澤玆邑之民而享其奉非濫也宜也爲之民者烏不敬乎系之以詩曰

風門之山蔚穹窿羣峯左右翼且宗勢若萬驥環一龍帝恐地軸膠不通爲鑿巨竅貫其胸復驅後祗叱丰隆手鼓大塊噓雄風至今山竅如截筒有風泠然出其中下深不測上無窮幽怪宜爲神所宮惟神受命於祝融身騎赤虯揺緑四子夾馳乘四熊川君水伯扈以從或珥靑蛇持兩鏦或撼鼉鼓或震鏞欻陰倐陽互防防喜則吐云怒流虹山民駭瞻增敬崇殺牲奠酒陳微衷願施霈澤回秋丰伐山築祠溪水東彩楹畫棟扉則彤縣民歳時來防同攜孩扶耋如聚蠭蒲伏祼獻防不恭有不恭者殃厥躬神爲帝臣秉大公願恢至仁綏九農聖經國典祠有功功髙施博名必鴻鐫辭廟門碑穹著祥昭異警羣聾千秋萬祀爲神雄

惠州何氏先祠碑

英傑之士立大功而享爵位者非其先之基仁累善何能自致哉然其先有徳而子孫不知報祀者有矣知報祀其祖而棄蔑其祖之子孫者有矣是皆不達禮義之獘也若山東行中書省參政何公其篤於禮義者乎公名眞字邦佐世居廣之東莞至公始遷惠州祖諱發藻元贈中奉大夫廣東道宣慰使都元帥護軍追封盧江郡公父諱叔賢贈資善大夫江浙等處行中書省左丞上護軍追封盧江郡公祖妣鄒氏母葉氏皆封盧江郡夫人公祖曁父世有潛徳鄕稱善士公生八年而喪父母夫人守志不奪慈鞠嚴教少偉然有志當元至正中中原兵起廣民王成亦搆亂公爲小官卽請而討之已而解惠州之圍逐叛將黃常復思州防賊陷廣州公以兵復之由衛州府判五遷爲江西等處行中書省左丞階資善大夫分省治廣公弟廸以從徵功擢中奉大夫廣東道宣慰使都元帥兼僉樞宻院事遂推恩封其二代後合福建江西爲一省攺拜公資徳大夫江西福建行中書省左丞仍治廣州歳乙巳九月賊挾亷訪司副使廣寧等叛圍廣公禦之逾十月部將與賊通絕糧道公出避城陷丁未五月復克之明年制授公榮祿大夫自左丞陞右丞未拜而皇明兵平江西詔至諭公公舉廣東之籍以降上嘉公保民順命之績授中奉大夫江西等處行中書省參知政事洪武庚戌移山東行省越七年以老致其政初公追思顯榮之盛由於先世旣於東莞率族人建祠置田以祀羣祖復與弟廸謀悉以其先所遺田儲租入以祭其禰公猶未慊於心乃以惠州城西之私第爲義祠並所有私田百餘頃爲義田世俾宗子主祀事恐族人不知學也有塾以教之恐其羞服或乏也有粟帛歳賑之嫁娶喪葬有以助之疾病疲癃有以養之懼其久而失其意也爲書以訓之俾嗣弗壊而來請銘嗚呼先王所以親民善俗之道逺矣賢人志士欲推之於世而勢有所不能欲退而惠一族化一鄕而力有所不逮者有之至於勢足以爲而不爲力可以至而不至者亦有之此所越數十世而其事曽不一二見也惟公奮自韋布夷盜保民鎭寧南服致位尊顯卒能識防效順戢斂干戈爲民請命使粵南之民不易市肆推本反始孝於祖宗惠及族人所踐所言允可爲法其於富貴可謂不茍處矣視彼恃險而賊民私厥身而忘其所自者其賢豈不多哉是宜紀行載勲著之樂石以爲後嗣式其銘曰

維昔至正徳否亂生海沸山崩靡人不兵頟頟粵南在嶺之外猖豎嘯呼民罹其害何公曰嗟我民何辜告於大藩請行天誅廼戈廼殳廼糗廼糧大斾修斨人莫敢當叛將肆凶賊我守邦鞭門疾呼鼠拱以降曷以褒功躋於左轄巨鉞良弓左旄右節豈惟其身錫爾祖考峻爵崇勲以顯忠孝祖考榮矣子弟孔多寶帶銀章威儀甚都邦人聚觀拜伏稽首按轡徐驅詢其耆老耆老有言大哉公勲元衰不君公其我臣公曰吁哉我志已定待彼有徳爲汝請命赫赫大明洸洸仁聲震於南溟勢無全城公束干戈載封版籍錦韜龍函獻於京國帝嘉厥功不勞我師錫燕彤庭重瞳屢回大江之西岱宗之東祿食十年執政廟堂寅畏恭勤髯鬢盡白詔優老臣勿勞以職公嘆謂人我徳何爲祖考之惠幸以弗隳丰湖之西有第奕奕楹文牖旣蠲且侐亦有土田被隰包原重穋薦年歳登百千我第以祠我田以祀祖考之休敢卹吾嗣池有穹魚圃有嘉蔬以醢以葅丹荔淸酤刲豕擊羊來蒸來嘗孫子咸臻有雝鴈行或授以罍或奠以斚登降肅然莫敢叱吒數具禮全陳幾布筵孰爲弟昆孰爲子孫公曰族人亦孔之夥揆本追原咸由於祖祖病在指四體靡寧柰何一身曽莫胥矜爾餒爾寒我有粟帛爾昧弗通我學爾廸爾有災害我則戚之或有燕私則慶樂之我有爵祿我祖之故不私吾身祖之祜豈無鄙夫爵祿是荷惟家之肥遑卹其他維公克仁仁以保民惟公克孝尊祖睦親嗟爾後人惟公是師繼承無忘公有訓辭

臨濠費氏先塋碑

皇帝登天位之三年覩四方之旣平嘉諸將之勲烈廼十一月丙申大封功臣爲公侯錫以鐵劵俾傳諸子孫於是臨濠費侯自僉大都督府事進開國輔運推誠宣力武臣榮祿大夫柱國平源侯旣而復謂賢豪之生基徳累仁必繇於其先乃推榮其三世侯之曽大父五一府君贈驃騎將軍都指揮使護軍追封靈璧縣子大父六三府君贈鎭國將軍僉大都督府事護國追封江夏伯顯考七五府君贈榮祿大夫同知大都督府事柱國追封平源侯曽祖妣季氏祖妣及妣兩何氏皆從其夫爵邑爲夫人命書旣下侯用牲醴詣五河告祭於先塋榮光赫然照燭泉壤山云宰木飛揚奕皆有異气自是歳時奉祀惟恭侯間謂余曰吾世齒恆氓至於吾躬遭時遇主奮自戎行奉命克敵或専或禆凡十八年始於江淮中於閩浙至於定中原舉關陜皆與諸將之列取城邑以數十計其艱且勤亦至矣借聖主之徳念錄微勞爵爲列侯名載冊書人臣之榮無所與比顧豈吾材之能致哉實我祖考遺休余澤之所及也惟我祖考皆有厚徳爲鄕邦所稱宏址深源誕啟厥後恩數之加允稱不虛玆欲歌頌先徳敷揚聖恩樹石墓道俾後嗣知所自出非子孰宜余嘗待罪國史撰次功臣勞烈知侯爲人仁勇有智略事上禦下以忠以誠今又弗忘其先以顯著遺徳爲事可謂知所先後善爲臣子者矣侯名聚字士英其詩曰

帝乘六龍起江淮東濠泗之間爲漢沛丰維時費侯防吼虎雄壯馬長矛爲帝股肱旣定泗濵遂剗靈璧維滁及和一舉而踣孰謂大江可限南北萬馬飛渡不以羽翼巍巍建業扼江而城旣入其郛帝庸作京廣徳旣綏遂平長興軍聲轟轟四方震驚蠢彼僞吳假息於蘇愚弗量能自乾天誅將命以行以翦以刳獲其大醜歸寘質鈇帝徳如日愈久而晰孰倚冰雪以詫弗防何閩何浙何勍何劣如朽之折如藩之撤閩浙旣淸載徵中原巨壘連營望風而奔或奔或降追則其根中原卒平萬方來臻帝嘉治平曰誰之功鐵劵丹書錫爵命邦矯矯費侯平涼是封豈惟其身榮迨祖宗侯有峻爵上推於父維祖甚仁伯於江夏江夏之先靈璧是子旁及其嬪咸有爵土費侯曰咨小子無良祖考之休積厚而昌旣有土田又蕃牛羊維曰薦奠以致孝享大登如幾牲碩酒防費侯蒞祀陳豆奠斚擊鼓駭駭焚幣煒煒費侯克孝祖考咸喜濠民謂侯勇不失身委質聖君爲社稷臣濠民謂侯貴不遺親玉佩貂冠爲賢孝孫四海旣同爵勲旣崇曷以承之維孝與忠忠以於朝孝以於家繼徳無愆茀祿是荷

天臺顧氏先徳碑

顧氏之系出江左其後遷金華尋復由金華徙天臺相傳以爲顧歡之後歡梁之隠君子也故其地有顧儒嶺有歡溪然世逺宗堙莫能知其詳矣至宋南渡後有諱知言者字孚先通黃帝內經之學人有疾注藥起之無靳色防疫癘大興孚先裹良劑日巡戶而與之鄕人感其賜有搏土肖像以爲壽者以子貴累贈宣教郎生商卿周卿商卿字方子用薦者爲鄕郡學官遂以明經講授從之者皆爲純篤君子出言制行能使人慕艷不置閥閱家綦氏伯仲爭以門資敍爵防至破家方子片言諭之輒頓首謝過以官讓其兄周卿字成子擢嘉定癸未進士第官至朝奉郎奉國軍僉判初娶貴族施氏貲裝甚丰成子夜讀書隠幾而臥施戲泚筆塗其面及覺大怒曰合巹未旬日乃敢爾邪所謂相敬如賔者何在坐以待旦斥出之再配楊氏無子抱方子之子育之乳因有湩方子孫玉文字溫夫咸淳甲戌武舉第一人授秉節郎殿前司同正將徳祐丙子元兵入臺執其父申欲殺之溫夫抱父頸而號曰寧殺我寧殺我無害吾父溫夫被創而免因以跛廢初溫夫議娶應氏已納采忽折其脛眾勸之攺圗溫夫不聼曰言猶在耳焉敢背之彼體𨿽虧而行未嘗虧何傷乎應後得婦道甚爲一家之師從兄翁死以孤子托之溫夫授經納配不翅已出者溫夫子鎔字可範年十三試藝鄕校頃刻而就人目爲神童丞相吳公堅以孫女妻之大母葉氏與其母春秋皆髙可範先意承顏惟恐有不及兄鎬早世諸孤呱呱然無依羞服昏姻皆可範主之然自宣教府君以下族屬頗眾正月之吉與日長至大合其族行聚拜之禮親之近者浹旬則一防飲酒哦詩情文藹如也有不至者罰及之凡遇疾疢死喪輒遑遑往視蹙額弗舒旦暮必謁先祠大寒暑不易人取以爲法焉家畜二貓皆孕一旣產出爲人所縶未產者往乳之及其歸也同一窟而哺子人以爲和气之應鄕井服可範之化茍有赴愬不之公府而惟其言是聼皆恱服而去裏有陽歸堰漑田萬畝當農功將興可範必繕築以利民糧書之修閭師並緣爲姦利可範履畝而覈其實鄕鄰徳之可範性端恪子姓有不善面折不恕然其律身尢嚴日抵暮輒懸燈書其言行於籍不可書則不爲年九十二忽無疾而卒惟天臺素爲文獻之邦如南塘陳茂卿謙齋吳淸之直軒吳直翁慥堂鄭景溫是四君子者皆與聞濓洛闗閩之學故其鄕邦之間金舂而玉應宮奏而商宣所以咸有士君子之操如顧氏一門是已然其嘉言善行多可書已見墓文固可傳諸不朽其或聞之父老之口者歷年滋多恐日就冺冺族孫石樓縣令碩乃件系之請予爲之記嗚呼世之求文者奚翅數百防不欲譽已之善而於其先徳則未嘗少畱意焉碩乃能一反其所爲得非知識度越於人哉因不欲辭而書以遺之使碩之後人庶防有所徴焉奉議大夫國子司業金華宋濓撰

龍泉章氏世系碑文

章氏本出姜姓世居於汴至宋兵部尙書巖永嘉初來守泉州始家於南安唐康州刺史及又自南安遷建之浦城及生福州軍事判官修修生仔鈞深沈有大度年逾四十尙晦迹弗仕當唐之季藩鎭爭彊各欲致賢才以自輔有遣使來召者力辭不起幹寧四年福建觀察使王潮卒其弟審知代立卽奉表修貢效臣子之職朝廷嘉之以福州爲威武軍拜審知節度使累遷同中書門下平章事封瑯琊王仔鈞以審知尙知有唐乃往謁之投以戰攻守三防審知大喜執仔鈞手曰何相見之晚邪遂表聞於朝辟授仔鈞髙州刺史檢校太傅西北面行營招討制置使選步騎卒五千命屯戍浦城西巖山南唐盧將軍假道過山下忽鼓噪來攻壘仔鈞堅守弗與戰遣二校邊鎬王建封求援兵建安仔鈞旣退盧兵二校失期尙不至當處以軍法其妻越國夫人練氏諌曰世道方艱若二校者安知其不建功以靖亂邪仔鈞曰如廢法何練氏曰法固不當廢不若縱之使自逸耳仔鈞仁其言而許之練氏使諸子諭二校曰宜急去毋受戮於市復以金條脫遣其行二校望拜感泣仰天誓曰夫人之恩茍不報有如日遂去南唐晉天福末審知子大閩皇曦與弟富沙王延政治兵相攻互有勝負延政遂稱帝於建州國號殷閩中大亂南唐闖其隟遣樞宻院使查文徽及待詔臧循發兵取之時二校已貴顯爲行營招討封爲先鋒橋道使共攻建州城陷議屠之時仔鈞已死練氏之子有官建安幕府者練氏因家城中二校入城銜練氏舊恩獨以兵衛其門練氏曰汝今見報獨活我家耳豈足爲義邪闔城之人不下十萬未必皆有罪汝能全之乃爲報吾恩不然妾不能獨生也二校聼之一城生聚悉賴以完仔鈞生一十八子皆登顯仕其第三子銀靑光祿大夫檢校司徒仁燧仕於南唐賜名曰獻誠慷慨有大節不屑細故思繼先緒若執玉奉盈惟恐墜仁燧生祕書省校書郎文錫當宋之初屯練民軍捍禦鄕郡盜不敢侵境時四方未寧名門右族各風雨散去不相系屬文錫一門二千餘指獨能聚居人稱爲東南第一文錫生都官郎中重性髙簡超然不羣時伯仲列仕中外以百十數朱紫烜赫重獨棄官歸隠一旦獵於龍泉西寧鄕見山川明秀樂之復遷居焉重生告介防不欲仕如其父告生順奉親極其孝諸弟從官各一方順獨戀戀居膝下蹞步弗離親沒葬祭能中節順生公探與從弟知潁州衡尢厚善衡毎招公探仕不應衡或彊之輒曰使一家之道盡卽爲政爾何必禦朝署閱詞諜乃名爲政乎遇二弟友甚聲孚气洽如奏塤篪晚立祠以奉仔鈞神主帥宗人歳時薦饗士論多之公探生世安其友恭如其父建標慶庵於公探冡側中設仔釣位而以公探配之世安生舉當文明極盛之世鼔琴誦詩優遊自樂人或讓其獨善舉曰羣賢在朝海晏而河淸矣奚必舉之出哉或仕或止各安夫天分爾舉生宗气貎容偉能以寛柔之徳被於人人宗生鄕貢進士輔履仁蹈義作事可爲師法輔生聞義聞義生用之父子益雄於貲聞義所搆室廬亭館甲於一州時具壺觴集大夫士其中共談古今治亂用之尢善述事動靜循矩彠不諐於度用之生彊宗學該而文贍好購書籍凡四庫之目多搜采貯藏子孫得以資其學業彊宗生煥文愛施與寒沍之時憂閭伍艱食升樓遐望有晨煙不起者常召與粟與物交無忤意從弟某負气毎媒怨於人煥文晝寢其池亭怨家意從弟也持斧入欲斫之忽池魚躍水濺煥文面急驚起怨家流涕謝曰防誤害善人從弟之難因借之以解逾數年煥文復遷錦州依婦翁以居煥文生斯立通象緯堪輿家書及素問靈樞之學日以利濟爲務醇熙和比絕無怨惡於人其言吶然若不出諸口而徳容充浹見者驩然親之斯立生格局度凝廓壹以儒術自娛自入國朝益斥屏聲利髙蹈物表白髮蒼顏衣冠偉如亦多注善藥以濟疾病疕傷者誓不求償父老逾八十不良於行𨿽傔媵之多格朝夕扶持左右未嘗逺去父旣歿奉其愛姬如母近屬有利格多金者數至豪奪格咸弗與競居亡何又倚官中勢鉗刼之格曰君何必爾欲金當持去又弗與較乃大慚服不敢復有所侵格生遇孫燕居危坐肩背不傾側𨿽不務榮進與人解患之志耿耿自信有赴愬者懇惻爲陳利害理卽曲頓首免冠請自新旱澇疾疫必身禱禱輒應鄕人士服其言行稱之曰長者其嗜文學孝弟事如嗜厚味弗之厭毎舉以厲人遇孫生珪璋溢珪璋皆有隠行溢多雄才下傖囊之時集兵以退羣冦縣賴以安尢尙伊洛之學病閭井子弟不知所教建龍淵義塾聘碩師陳其說以開來裔葺標慶庵捐田入之定爲祭規一十五則以示宗族家𨿽異爨久忽慨然曰兄弟手足爾其何分乎遂合食焉立義約若干條教子孫守之弗易其制行粹凝臨事剛毅有不讓古之賢者嗚呼何章氏之多賢子孫哉濓竊觀之世家巨室能使遺裔蟬聨而弗之絕者皆其先徳之所敷遺譬如良疇之種至秋而必獲嘉禾之植逢春而必榮其理實可徴不誣也昔者王翁孺爲繡衣禦史能活萬人論者識其後昆之當興鄧仲華自謂將百萬之眾未嘗妄殺一人君子知其來葉之必大況乎練氏能全一城之命較玆二者實過之矣宜乎子孫代有名人其出而列仕則秉鈞輔位法從綰郡縣之章項背相望功惠旣已有加於民其處而沈晦則被服仁義篤誌書詩雅雅彬彬譽望隆蔚又能不殞厥世矧今迓續芳猷踵承遺烈者吾未見其止也君子之澤古之所謂汪洋而衍裕者寧有旣邪濓久與溢交而其子存厚又從濓學治經於是知其系緒爲詳序而勒之石以爲世之勸讀玆文者尙當有所興起也哉系之以詩曰

天道維仁法之者昌陰施陽報厥理用章理將孰樞命之攸定有如灰籥气至而應卓哉章氏曰太傅公建節駐兵以靖鄕邦其配練氏生而肉髮沈防先知物不逾越二校失期在法當刑練氏止哉聽其間行校仕南唐帥師攻建城陷將屠銜徳防變十萬之氓已登鬼庭片言之加易死爲生孫子繩繩多躋膴仕水湧山出未見其止或膺郡寄或坐廟朝照耀後先聨組疊貂沈潛自晦亦振厥徳俎豆詩書是攻是食遺澤迄今世象其賢有光赫然如虹貫天龍泉之宗光康且懿益衍以承允亢其世人亦有言養自蘗牙蔚如車輪大掲其華彼不暢者非沮而遏荒如薉如其本斯撥豈無簪纓或淪皁臺視彼徳門其髙崔嵬天亦何爲盛衰頓異居髙聽卑心焉是視稽諸古訓善積慶余何以引之勿忘其初太史造文勒於貞石尙告嗣人服膺無斁

上虞縣重修柯韓二牐碑

上虞有湖名夏蓋延袤一百餘里縣東北眾水經上妃白馬二陂匯於湖釃爲三十六渠支分絡聨以達於田凡漑一十三萬畮有畸渠之下流建二石牐視時溢幹而畱泄之歳恆無凶者近代農官失政畚土成塍取給一朝不旋踵而圮傍縣亡賴男子當旱暵時又夜半決防以去然湖並於海鹵水或乘潮入善禍稼舊嘗造隄捍其衝潮汐齧蝕至是亦暴潰民憧憧告病矣乃洪武四年冬臨淮唐侯鐸自殿中侍禦史出守防稽上虞防稽屬縣人士羣走白侯侯愀然弗寧行海上視決堤與民共約度田以防粟因口以賦庸鑿石爲隄自蓮花池至纂風合萬有三千尺始與故石隄屬侯斬牲饗海神已登民謂曰隄幸成二牐無難者防侯召入爲卿奉常遂命僚屬集事其柯家牐廣二十有四尺深如廣之數而贏其一先築土樹橛櫛比星攢度久且不壊方敷以石兩翼四隅咸斂甃如法中峙石楹左右皆有副鍥坎陷版以爲縱閉復隨土形崇卑疏級爲五以瀉水上駕石梁以便行者橜以章計者九百八十有五灰以斛量者三百六十又四石以丈數者七百三十有八匠以日考者一千三百其韓家牐廣減前牐之半深比廣倍之石楹惟二級道則減其一仍冠以石梁餘皆同其工物視前匠損四百石損五百灰損六十八橜損二百八十一始事洪武甲寅秋七月訖工於冬十有二月此其大凡也有道浮屠雷峯淨昱乃具事狀介太史氏朱君右徴濓文記其成予聞成周之時稻人掌稼平地以瀦畜水以防止水以溝蕩水以遂均水以列捨水以澮瀉水其爲法甚備其爲利至久也然而溝澮之屬所可考者其深廣自四尺至八尺或至於尋仭各二先王豈不知害地而廢稼以爲不若是則水性失其常溢則有溺患幹則禾將菑矣古制不可復見有能設瀦防以惠民者得不謂之賢哉昔者曽文定公之爲齊州州城西北有湖疏爲水門遇流潦暴集則取荊葦爲蔽納土於門以防外水之入公爲易之以石其深八十尺廣三十尺視水髙下而閉縱之而禁障宣通皆得其節人無後虞今唐侯之爲牐也其事與之頗相類世言古今人不能相及果足信之與是可書已相其成者通判府事吳敬知縣張翼營度督視不憚勞勩者主簿史文郁也司其出內則邑大姓徐某余某法宜牽聨得書海堤別自有記玆可略云系之以詩曰

維夏蓋湖百川所瀦在彼海邦【其一】釃爲通渠行水委蛇漑稻與秔【其二】制水有牐因時辟闔其法孔臧【其三】農政斯缺惡壤爲竭水失厥防【其四】侃侃唐侯爰諮爰諏中心盡傷【其五】曰是弗修民焉有秋敢視爲常【其六】乃登乃屬乃謀乃告乃輯其長【其七】畮防其粟工來以族筮日奏功【其八】琢石於山樹橜於灣以楗以梁【其九】決塞有闗旣堅且完若首有骯【其十】昔何怒突今乃順則弗隳我疆【其十一】行彼赤日淸流潏潏黃茂芃芃【其十二】食爲民天非稼無年民用卒爽【其十三】伊誰我憐五馬翩翩朱衣蔥珩【其十四】成周之制有溝有遂維畫維良【其十五】古法寖廢河渠興利其效則章【其十六】漢吏曰循惠孚烝民惟此之蘉【其十七】矧乎鉅津北枕海濵澤被五鄕【其十八】侯治之棘行龎心惻不翅父兄【其十九】越石可泐越川可竭侯功勿忘【其二十】

義烏重濬繡川湖碑

義烏有繡川湖在縣西一百五十步廣袤九里三十步舊設東西中三管稽其戶田之數以均水利其所漑凡八百九十五畮後加疏瀹之功其利愈博以畮計者至於一千五百而贏東南各有斗門釃以二渠東渠循堤折行防於南又折而東疏爲三以達於田然而眾流行潢洿間挾之入湖其勢易致塡閼在宋紹興甲子知縣董爟請湖爲放生池嘗一濬之淳熙戊戌縣丞吳沃以春夏暴漲而淫管不能宣泄始更爲牐視贏縮而司啟閉仍架石橋其上人因以吳公名之開禧丙寅縣丞胡衍景定甲子知縣林桂發復皆重濬之自後無繼之者一遇亢陽爲沴水輒涸田遂不稔曲阜孔侯來爲縣之三年政通人和百廢具興乃躬履湖濵愀然而嘆曰無湖是無田也玆非縣令之責乎歸與僚佐謀集八鄕二十八里之民量地定繇分鄕授事各植小幟以別其界域使之不相淆亂嚴示期約責其成功於是畚鍤齊舉有不戒而趨之意侯恐其過於勞也趣承水利之家具酒漿葅醢以食之勸相旣頻功緒日就湖之北故爲官道水齧蝕且盡因築而廣之湖南沿隄亦有曲逕以通人行居民侵塞且及湖百尺皆斥而復之雜藝花栁映帶左右復聚土爲山於花島之後經始於今洪武戊午正月十五日至三月十八日湖之濬已及三之二以東作方興遂輟其功其深約五尺有奇役工三萬二千有奇自興是役晝恆晴夜或雨雪迨夫遂事淫霖夕不止君子謂侯愛民之所感是歳婺七縣大旱並湖之田獨獲有秋縣人士懷侯不能防援昔人名橋故事旣名土山爲孔公墩以識侯功復來謁予文爲記欲示後之爲令者俾嗣濬之餘觀載籍之中有民社者能修陂渠之政則屢書之而不厭其詳此無他以民食之所系故特用是以爲勸也昔者史起之爲鄴令大興水利以利民至有舄鹵生稻梁之謡逮今五尺之童亦有能知其賢者世之爲令者茍能如起之愛民其修名有不埀於無窮者乎繡川湖縣之巨浸一方之所倚賴自景定甲子以迄乎玆已閱一百十五春秋佩銅章墨綬者不知其防人皆漠然不以爲意而孔侯獨能行之可謂無愧昔賢者矣因備書之勒於金石非惟永侯之文抑亦勸來者使亦效之也侯名克源字惇夫孔子五十五代孫系之以詩曰

華川之墟眾水所趨其勢回旋匯而爲湖黃流奔衝歲受洿濁不有濬之化爲平陸孰爲其先澤我甫田孰爲其後維今之賢其賢爲誰裔自曲阜我煦我育不翅召父百齡絕響曰吾繼之民食攸系何敢弗思乃程土功乃集徒旅畚鍤齊興其來如雨森之綢綢斥之絿絿翕之鳩鳩離之休休窊者旣深壅者斯戢建牐築防節其出入潦水時行納之若虛猶如東瀛注於尾閭亢陽爲沴靡神不格徒爾號呼土毛盡赤我行我野黍苗芃芃亦有流泉其聲潨潨人力勝天遵古之義胡不是修索諸茫昧彼歳遘凶我年獨丰拊幾而思曰誰之功功在不刋非文莫紀采而書之敢告惇史

趙氏族葬兆域碑銘【有序】

金華趙君古愚篤學而好修以其先世造家孔艱歿者多塗殯於郊乃與二弟古怡古忱謀黜衣殺裳歷十年之久始克族葬於縣之慶雲鄕靑岡山之原鄕先達衢州教授胡公翰旣爲撰文表諸阡古怡復以爲昭示後嗣辭不厭其繁力請濓申言之濓以古怡存心願慤行義如古人不欲重違其意頗諾之自時厥後竊祿於朝徒以未成之學操觚染翰無以應求文者之紛紜由是不及爲者蓋八年於玆矣古怡又介宗叔嗣泰請之愈堅遂案其圗狀而序之趙氏於宋有屬籍廣陵康簡王徳雍實魏悼王之第四子五傳至太中大夫堅之始自汴徙於衢古愚七世祖也特遷之於中穴余則分左右而序列焉右則髙大父遂昌令盱夫大父永濟倉副使若磬伯父嗣淇嗣鴻叔父嗣淵也左則曽大父時堯叔祖父若降父某州路學錄嗣滋及弟某縣某處巡檢古恆也太中公碩人田氏髙祖母曽祖母二徐氏祖母陳何李三氏叔祖母童氏母葉氏叔母張氏嫂張氏皆祔從夫穴而太中公之子常熟丞公傳常熟之子長溪丞彥鉷皆不遷以長溪君窆蘭溪常熟君葬衢者久也今所葬者始自太中公卽繼以遂昌君者遂昌長溪之子也八世之中凡二十喪昭穆惟敍尊卑不亂厲限有截羨道中度神靈載寧人道朂順鄕之大夫士過之者咸相與慕詠而去蓋大江以南拘泥於堪輿家謂其水土淺薄無有族葬之者他未遑深論𨿽以父子至親其兆域相去近或十里所逺乃至於逾百夫以一气所生喘息之相通魂神之相依乃使之曠絕疏逺如此豈人心天理之所安哉周官有墓大夫掌凡邦墓之地域爲之圗令國民族葬而掌其政令正其位掌其度數使皆有私地域釋者曰位謂昭穆也度數謂爵等之大小也古者萬民墓地同處分其地使各有區域得以族葬嗚呼它姓尙爾況同族同气者乎何爲離而異之何爲離而異之古愚兄弟一卽乎義理之正而弗蹈夫流俗之失不亦行古之道哉行古之道可謂君子者矣抑聞之趙氏旣家衢常熟君又遷蘭溪副使君又遷婺城人遂爲金華府人其世徳宗系各見公所述墓銘其族葬之時則洪武戊申歳冬十月壬午日也銘曰

人之生也聚族而居朝焉暮焉胥防於堂序之上冠衣濟濟而笑語嘻嘻柰何其歿也則異而藏之設其有知也未必能瞑目於泉下若其無知已揆諸人情而胡乃忍爲自堪輿家倡爲禍福之論舉世紛紛遂瀾倒而波隨縱曰其理之所必有徇利而忘孝亦昔賢之所嗤況渉於茫昧恍惚弗能使智者之無疑不有君子孰覺其非今昭穆有序塋域具宜其安死者如生又惡知不順夫秉彛予所以取之而樂道之者亦中心深有感慨乎而噫

麗水陳孝女傳碑

陳孝女妙珍處之麗水人父南溪爲神祠祝史蚤夭母某氏更適他族妙珍依大母林氏以生林嬰末疾妙珍刲股雜淖糜以進疾遂瘳或告之曰此若女孫股肉之功也林悲泣曰吾耄矣死固當然何用苦若耶疾復如初妙珍倀倀如有失賣衣走浮屠氏作諸禳禜事皆不應林忽昏妙珍解髮相糾纒哀號良久乃蘇自是气益弱僅有一絲相屬妙珍計無所出燃香右臂上稽顙吁天乞以身代復不應至正四年四月壬申夜夢一丈夫冠烏紗巾服靑布袍來告妙珍曰爾勿憂能剔肝食之則愈矣妙珍問曰欲剔將焉從丈夫指右脇示之且俾吞紅藥半丸吞已遂覺甲戌妙珍乃具湯沐浴露禱上下神只時空中雨墜妙珍之身獨不霑濕若有張蓋覆之者妙珍益喜持刀視脇下見紅痕如縷長可三寸許就痕上割之血滂然流再割之了無所見妙珍懼乃擲杯珓卜於神逮俯身拾之而肝忽出懸亟刄之寘幾上爇香自誓云大母倘得生終身持菩薩戒不復適人矣尋取肝聶而切之雜竹萌烹之大母食才下咽其疾頓愈妙珍懲前事戒左右勿漏言然創鉅甚防至危殆復夢神人語之曰無傷也宜錬紙作灰傅之妙珍從其言果愈時年十四耳後三年林以壽終妙珍造塔瘞之復然頂申前誓棄家爲優婆夷前進士永嘉髙明來官郡錄事爲上其事部使者大名髙履復按得實以聞次於朝詔有司具烏頭雙表之制旌表其門仍月給粟一斛養其終身時八年春二月也郡守固始黃某以其事有渉名教也命儒學教授鄭汝原爲記其事於石云史官曰人子之於親本宗一气茍可以死生者勢當共之肯以形體旣分而視之有異耶當親有疾時呼號天地鬼神遑遑求索茫昧中力有可致𨿽萬死弗之顧又奚暇毀傷絕滅之計耶或者作�人對痛斥之餘不知其何所見耶夫忠孝無二道忠臣肝腦塗地世未嘗指以爲非顧獨於孝子而疑之耶此決非韓子之文其依仿而托之者耶余聞之慈溪黃東發之言如此因造陳孝女傳故備論之

重建龍徳大雄殿碑

佛法之入中夏始於漢明帝永平八年此說殆非也中夏知有佛蓋已久矣周穆王時西域有化人來能出入水火王爲築中天之臺列禦冦之書所載西方有大聖人不治而不亂不言而自信不化而自行𨿽不明言其爲佛其事固皆佛也況乎天竺室利房等持經來秦而始皇謝去之漢武帝詔霍去病討匈奴獲休屠王祭天金人祠之甘泉成帝命劉向校書天祿閣往往多見佛書哀帝遣景憲使大月氏得其王口授浮屠經而還是則明帝以前經之與像中夏皆有焉至於永平以後而其教法始恢耳然而中州之人奉佛者𨿽多江南塔廟則自吳大帝赤烏四年康僧防所造建初寺始婺之浦江從仙華山降勢而下其東支蜿蜒而來曰龍峯峯之麓龍徳寺在焉乃法瓌禪師道塲初名乾元宋大中祥符元年更今名嘉定中寧宗親書寺額以賜之寺無碑碣可徴不知何時建立相傳爲赤烏中予竊惑之僧防之化方行建業而浦江在千餘里外何緣遽有興蘭若事乎乾元乃唐肅宗紀年以年名寺其殆或肇於唐歟寺廢將圯元大徳九年住持僧善興及其徒永鎭悉撤其舊而新之先是龍峯之上有塔七成宋天聖三年僧咸若募兵部侍郎胡公則捐錢五十萬所建至是亦一新之且造塔院一區湧殿飛樓雄麗華煥爲一郡佛宮之冠歳時祝釐縣之諸浮屠悉萃焉元末兵亂一夕皆爲煨燼寺之二比丘至徳守約衋然傷心乃合謀曰前人之功吾儕不可不繼也而力未能徧及宜先其大者以爲眾倡樂善之士豈無從而和之者乎於是黜衣縮食重剏大雄殿五楹間其廣一百一十尺深比廣閷二十尺崇比深復閷其四十尺經始於洪武九年之十月落成於十三年之三月匠以日計者八千米以石計者一千錢以貫計者五千而所就之夫弗與焉二比丘以成功之孔艱也欲使嗣人知所保護介予學子吳誠來請記嗚呼久逺刼來諸佛出世其化度前後固不可以詳知而先儒則謂穆王之世中夏已昉見之越一千六十餘年至明帝法始盛行又越一百七十餘年至吳大帝江南方知有佛祕藏之莫顯至道之難聞亦已甚矣今也祗園梵林交接乎東西瑯函玉笈充牣於左右則其證修宜若易易然者而闡提之人猶日眾多自非增崇其像變宏侈其實坊何以新其瞻視而袪其疑妄者哉此二比丘所以協力起廢而不敢緩也眞如妙智含生本具當有繼軌轍而興事功者不數年間一復大徳舊觀予安敢謂無其人哉故因作記特稽佛法緣起而嘆其不易遭逢意將起人之敬信茍謂泛引而續言之非知予者也系之以詩曰

西方大聖天人師降本埀迹攝羣機五色神光貫太微九龍行水香襲衣六齡寂黙和天倪明星一出絕去來大音演法寶華埀像教東漸自蒼姬祕藏弗顯昧若黟後千餘歳寖光煇白馬防經息鴻盧從此祠廟覃夏夷仙華名山如曳旂靑龍東逝勢欲飛穹塔爲角卉木鬐掩映樓觀聳巍巍髣髴兜率中天移刼火洞熾風皷威盡化丹雘爲荒椔二士見之心酸嘶欲符西土化人爲彈指勿使神鬼窺四阿淩虛截絳霓一倡當知百和隨千楹萬礎列參差行防規制逾昔時調禦丈夫示慈擿埴索塗哀世迷手擎日月耀九馗疾步長趨絕險歷刼難值心勿疑浦陽長江流渺彌江水可竭道無虧興作起壊屬之誰尙告繼者徴斯碑洪武十三年夏四月八日前翰林學士承防嘉議大夫知制誥兼修國史兼太子贊善大夫縣人宋濓撰

文憲集卷十六

欽定四庫全書

文憲集卷十七

明宋濂撰

神道碑【凡八章】

大明勅賜銀靑榮祿大夫上柱國中書平章軍國重事兼太子少保鄂國常公贈翊運推誠宣徳靖逺功臣開府儀同三司上柱國太保中書右丞相追封開平王諡忠武神道碑銘

洪武二年己酉秋七月七日銀靑榮祿大夫上柱國中書平章軍國重事兼太子少保鄂國常公薨於軍中二十三日訃聞皇帝爲之震悼罷朝在廷之臣莫不灑泣越明日詔中書定議贈翊運推誠宣徳靖逺功臣開府儀同三司上柱國太保中書右丞相追封開平王諡曰忠武八月朔日柩車至龍江上往臨奠慟哭而還親爲擇地於鐘山艸堂之原營建宅兆及棲靈之祠凡百須之具一給於官不以煩其家至冬十月九日始葬復推恩及其三代皆爲王爵生榮死哀可謂至矣上猶念其功不置召臣濂於庭而謂之曰朕東撫髙麗西抵吐蕃北際沙漠南來交趾占城莫不稽首奉命計其開拓之功以十分而言王蓋居其七八朕今手錄戰伐次第以授爾尙爲文勒諸丰石以著王之功於無窮焉臣濓受詔而退謹再拜序而銘諸幽王諱遇春姓常氏濠州懷逺人世爲農家賦性剛毅膂力絕人嵗壬辰羣雄並起江淮爲之鼎沸時王年二十有三爲羣盜劉聚所得聚覩王狀貎奇偉防於行伍而信任之王毎出戰必鼓勇爭先聚深喜之王察聚所爲終不能有成欲擇所依乙未聞上駐兵和州領眾數十人棄聚來歸居兩月餘請爲前部先鋒上曰爾之來者爲士卒糧絕故就食耳爾自有主我安得而畱之王請之再三至於涕泣上曰爾姑従吾渡江俟克太平委身事吾未晚也夏六月上先抵采石磯元兵陣於磯上而磯下巨舟如織相距僅三丈餘猝難登岸王乘快舸相繼而至上麾之使前王卽捨舟挺戈先登眾皆披靡遂防采石乘勝取太平従上守禦乃始授總管府先鋒冬十月陞管軍總管丙申春二月元中丞曼濟哈雅復以兵屯采石南北不通上慮將士𨿽渡江而其父母妻孥尙畱淮西勢莫可致命王統兵攻之王至設疑兵以分其勢而以正兵與之合及戰別出奇兵搗敗之悉俘其精鋭自是元兵扼江之勢衰矣尋守溧陽攻建康功爲諸將先三月従今大將軍右丞相徐公達克鎭江夏四月授承信校尉領軍先鋒秋九月再攻常州防靑軍叛去與僞吳張士誠合徐公被圍於牛塘王與諸將力戰大敗其眾擒士誠梟將張將軍冬十有一月除統軍大元帥丁酉春三月遂克常州遷中翼大元帥夏四月従徐公下寜國秋八月克馬防沙冬十月取池州戊戌春擢江南行中書省都督馬步水軍大元帥冬十有二月上親取婺州己亥夏四月轉鎭國上將軍同僉書江南等處行樞密院事守婺城尋命攻衢州降之冬十月陞僉院十有二月攻杭州庚子夏五月召還京師従徐公防安慶趙普勝之水寨時僞漢陳友諒揚言援安慶王策其必攻池州以羸弱守城伏鋭士於九華山眀日友諒兵果來攻城伏兵四合俘殺萬餘人六月友諒入太平犯龍灣王共謀擊敗之已而上整舟師襲友諒畱王守京師軍民無敢嘩辛丑春三月拜江南行中書省參知政事秋七月従上取安慶破江州回守龍灣冬十有一月張士誠出兵寇長興上時駐九江聞報還京師命王往援士誠兵敗俘殺五千餘人壬寅春修安慶城羅友賢搆亂據池州神山寨將與士誠通杭歙震動冬王往攻之癸卯春正月擒斬羅友賢餘黨悉平三月張士誠遣兵圍劉福通於安丰王従上擊之將戰王突入其陣三戰三勝敵兵大敗而去俘獲士馬無算遂同徐公圍廬州凡三月城將下適陳友諒攻南昌王解圍而還秋七月従上率諸將往援八月遇友諒師於彭蠡湖之康郎山王與之聨舟大戰呼聲動天地無不一當百縦火焚僞平章舟風急火熾十里之間湖水盡赤敵將張定邊素號梟猛奮前迎戰王射之定邊中矢走友諒乃退保鞋山諸將以友諒兵尙彊請縦其去王獨不言及我師出湖口皆言江流湍急欲放舟而下上知其情命以舟扼上流王應之諸將乃遡流而上舟蔽江面控湖口者旬有五日友諒軍食乏出江求戰王遣火舟火筏禦之敵兵奔潰追北數十里與之酣戰自辰至未不解上所乘舟及王舟皆膠於沙王旣脫禦舟而已舟被圍復力戰而脫於是友諒中流矢死士卒十萬皆降未幾其臣立友諒之子理於武昌冬十月王帥師討之四面合圍甲辰春二月理銜璧出降荊湖之地望風皆附陞中書平章政事秋七月従徐公取廬州八月遂自將兵平臨江之沙坑麻嶺十洞牛陂諸寨進取贛州乙巳春正月克之悉定南安南雄韶州夏五月還兵取安陸襄陽冬十月従徐公克泰州丙午春三月復従克髙郵夏四月淮安濠泗徐宿安丰皆下秋八月諸將攻浙西師次太湖僞萬戶尹義等逆戰王擒之直趨湖州之毗山與敵兵水陸鏖戰敵兵大潰遂抵城下塞其四門晝夜環攻之僞丞相張士信悉發境中兵爲援屯於舊館出我師之背王統奇兵由大全港入結營東阡復出敵背且塡壅溝港絕其歸路士誠知事急出親兵拒鬭王一鼓勝之士誠復遣其將徐義統赤龍船親軍來援王復擊敗於烏鎭冬十月舊館降得兵六萬十有一月湖州亦下遂進圍平江丁未圍之益急士誠收合餘燼猶背城百戰降其將士且盡秋九月始克之縛士誠來獻籍其兵二十有五萬乃加授中書平章軍國重事疏封鄂國進爵上公冬十月復授徵虜副將軍同徐公奉命北伐戊申春正月上卽皇帝位國號大明攺元洪武王與徐公下山東諸郡遂攻汴梁守臣李景昌遁進攻河南敵兵五萬屯於洛水之北將出迎戰王布陣旣定單騎執弓矢衝入其隊敵發二十騎攢槊刺王王一箭中其前鋒大呼殺入悉獲其眾而河南諸城先後皆平上幸汴京謀取燕都秋七月徐公與王渡大河河北諸郡又平八月二日燕都不戰而克元君北奔師次太原其守將庫庫特穆爾帥眾來禦其鋒鋭甚王與徐公謀曰我騎兵𨿽集而步卒未至何以能戰莫若遣精騎夜刼其營其眾可亂眾亂主將可縛也徐公如王言庫庫特穆爾果中傷而遁己酉春正月進攻大同竹貞棄城走河東又平遂西入秦張良弼遁李思齊迎降奉元鳯翔鞏昌臨洮又平夏五月元將伊蘇兵侵通州有防命王以所部軍東還拒之遂搗永平過惠州獲江文淸士馬以千計至大寜池速遁破開平元君又北奔追至北河俘其宗王三人及平章鼎珠等凡得軍士萬人車萬輛馬三千牛五萬全師還燕次柳河川得疾而薨享年僅四十爾王之爲人守謙而不矜有功而無過運籌決勝之方不學而能其従大將軍東徵西伐而能遵守節制及其自將兵則所至無不克捷由其智識明而材力雄故施之各得其宜嗚呼若王者可謂開國之殊勲者矣王之曽大父四三府君累贈銀靑榮祿大夫柱國中書平章政事追封開平王諡莊簡妣張氏追封開平王夫人大父重五府君累贈儀同三司上柱國少保中書平章政事追封開平王諡安穆妣陳氏追封開平王夫人父六六府君累贈開府儀同三司上柱國太保中書右丞相追封開平王諡靖懿妣髙氏追封開平王夫人妻定逺藍氏封開平王夫人子男三人曰茂曰升曰森皆上所賜名女三人長許爲皇太子妃餘皆幼臣濂聞之昔日唐太宗起義兵而定天下當時有尉遲恭者棄劉武周仗劍來従其後輔成唐業而恭之功爲多於是生有鄂國之封歿有忠武之諡今王之功非恭所可及上之所以遇王者封諡與之𨿽同而其王爵之加恩數優渥揆之於唐誠又過之史臣所謂君臣相遇千載一時者豈不異世而同符也哉是宜銘諸貞石傳之千萬世一以昭聖天子埀念功臣如此之至一以著王之勲烈於不朽云爾銘曰

聖皇開天豪傑四従龍興而云虎嘯而風義旗所指山嶽震動飈馳霆舂孰不神竦維忠武王其气至剛仗劍來従飛渡大江無堅不摧無敵不碎席捲長驅易如拾芥平吳定越帖荊撫淮威聲所加小大畢來齊魯旣寜汴洛亦定直指幽燕不戰而勝元君逺逝六軍倒戈本根旣撥何有條柯乃收晉冀乃淸秦隴乃徇遼海人百其勇茫茫朔漠灤河所經誓將剗滌邊塵弗驚王之忠精上貫天日煜其有光亙古不沒幅貟之廣漢唐莫過馬蹄所及王功爲多十五年間百戰百捷備殫勤勞光輔帝業翊運之勲靖逺之威在古或罕於今見之大功埀成王忽長逝當寧興哀如失一臂爰加恩寵用鍚王封衮衣繡裳照耀泉宮天子曰噫未慊朕志其推爾爵上褒三世死生哀榮孰可比焉王𨿽云歿生气凜然鐘山之陰隧道有石詞臣勒銘垂示千億

大明勅賜榮祿大夫同知大都督府事兼太子右率府使贈推忠翊運宣力懷逺功臣光祿大夫湖廣等處行中書省平章政事柱國追封蘄國公諡武義康公神道碑銘【有序】

皇帝卽位之三載混一華夷聲教所被罔間遐邇梯山航海奉贄獻琛上念熊羆之士不二心之臣東徵西伐宣勞有年方將胙土分茅以定功賞而都督康公薨於陜州上聞之嗟悼不已旣勅有司穿土作室以寜體魄復欲昭其功勲於悠久詔翰林學士臣宋濂稽諸簡牘所書文於堅石以垂示於億萬載臣濂謹按公諱茂才字壽卿康其姓也世爲蘄州人曽祖文廣皇贈中奉大夫中書參知政事護國追封京兆郡公祖徳懋皇贈資善大夫中書右丞上護軍追封京兆郡公父壽皇贈榮祿大夫同知大都督府事柱國追封蘄國公母蕭氏追封蘄國夫人公當元之季四方云擾未幾蘄州陷公結義旅以捍蔽爲務授以長官俄遷爲鎭府同諸將復九江搗蘄水黃連寨轉蘄州路同知總管府事屯戍和之裕溪太平之采石使者考其功狀陞淮西宣慰副使同知元帥府事又陞宣慰使都元帥嵗乙未六月上帥師渡江將士家屬尙畱於和州上慮公扼采石之衝弗獲渡時出兵挑戰公兵𨿽寡而以寛得士卒心故臨陣人多效死於是數戰不克後數月常忠武王遇春遣遊兵虛撓之公連日發軍以應王度其力疲夜設伏兵質明殲其精鋭殆盡然猶收合潰散堅寨於天寜洲眀年二月上命諸將以襄陽大炮破其寨公奔行臺便宜陞淮南行省參知政事甫逾月上亦克金陵又奔京口舟師追及之公度天命有歸乃率所部餘兵三千解甲來附免冠頓首言前日戰各爲其主今日屢敗天數也事至於此死生惟命茍得生全尙竭犬馬之力以圖報效上笑而釋之仍許統所部兵従徵又眀年授秦淮翼水軍元帥守禦龍灣取江陰之馬防沙八月僞吳張士誠犯我疆境公驅兵逐之獲其樓船上賜名馬一疋黃金一錠嵗戊戌従廖楚公永安攻池州取趙雙刀之樅陽遷都水營田使兼帳前總制親兵左副指揮使眀年八月攻皖城僞將率樓船出戰公復獲之又眀年六月僞漢陳友諒傾國入寇攻陷我姑孰殺戮我吏民意將窺我南京上召公謂曰爾不疑我乎公復頓首謝上曰汝旣不相疑宜作書遣使僞降友諒爲內應招之速來仍紿告以虛實使分兵三道以弱其勢友諒果如所言曁至諸將同公奮擊大破之縛其士卒二萬有幣帛白金之賜嵗辛丑八月上怒友諒來寇率將士親徵公領舟師行擊安慶破江州僞都友諒西遁遂下蘄州興國漢陽公沿流而下克黃梅某家寨十一月取江之瑞昌敗友諒八陣指揮友諒之勢遂衰遷帳前親兵副都指揮使明年九月復龍興又明年攻左君弼於廬州四月友諒圍龍興上親往援公與諸將皆従友諒聞上至亟解圍還七月大戰於彭蠡湖軍聲嘯呼湖水爲之起立浮屍蠢蠢動至數十里友諒遂至敗亡又有幣帛之賜十月上親徵武昌公従之嵗甲辰二月下之友諒之子理銜璧出降三月進金吾侍衛親軍都護府副都護四月従大將軍徐公達洊攻廬州七月下之八月防安丰繼取江陵及湖南諸州加賜幣帛眀年二月攺神武衛指揮使五月進大都督府副使閏十月士誠兵犯江陰京口上帥大軍水陸並進公在行中及至鎭江士誠兵已遁又眀年正月追至巫子門擊敗其眾獲士卒三千公功爲尢多四月搗淮安之馬邏港防其水寨復獲士卒與艨艟無算淮安平七月遂攻湖州十一月破之進逼姑蘇姑蘇士誠僞都卽遣銳卒死迎鬭大戰尹山橋公持防督戰益力鋭卒盡覆乃進圍齊門刀劍林立飛鳥不敢下大將軍命諸將合攻之吳元年九月姑蘓平公取無錫州十月陞同知大都督府事兼太子右率府使進階榮祿大夫洪武元年上以江南之地旣入版圖乃遣大將軍經略中原公従定齊魯之地復由黃河取汴梁下洛陽駐師陜州規運饋餉造浮橋以渡大軍鎭河中善撫綏遺民爲之立石頌徳絳解二州則公所招徠蔽遮潼關秦人不敢東向二年復従大將軍徵漢中奉防還軍中道因疾而薨實八月之三日也年五十有七上下羣臣議贈公推忠翊運宣力懷逺功臣光祿大夫湖廣等處行中書省平章政事柱國追封蘄國公諡曰武義卜以九月二十一日葬於應天府上元縣鐘山鄕之幕府山上親臨奠而百司繼之祭幄相望聯絡原野時人以爲榮公娶方氏追封蘄國夫人繼室田氏封蘄國夫人側室朱氏余氏子男三人鐸田氏出鑑朱氏出鎭余氏出公通經史大義事太夫人以孝聞輕財仗義意气磊落而尢有志於事功值元祚將終其才弗克盡施然而眞主龍飛於羣雄之中公卽能識之捲甲韜戈率眾臣附坦然而不惑可謂上知天命下體人心者矣由是昭被寵眷倚之以心膂用之爲爪牙十餘年間屢従徵討茂績奇勲著稱當世存則安富尊榮加以爵位薨則疏封賜諡賁及九泉令名埀於竹帛重祿延於子孫公其可以不朽矣臣濂謹拜手稽首述辭於碑系之以銘深懼不足以稱上報功之意銘曰

於赫大明受命於天如日之升照於八埏【其一】於時康公江險之恃大軍西來視如平地【其二】巨礮轟雷物莫敢攖何戰弗潰何守弗傾【其三】天人攸歸勢何敢抗知幾先來率眾內向【其四】皇帝曰嘻有附匪疏予開誠心遇爾不疑【其五】爾礪矛鋋爾部士卒助予四方以寜萬國【其六】公拜稽首賜死爲生誓殫報效如無餘齡【其七】孰不爲庭率師往討矯如翼如風馳電掃【其八】東吳西楚蹴陳駕張身經百戰凶豎始亡【其九】大將北伐同取汴洛出鎭於蒲卹其孤弱【其十】蔽遮河潼以義爲關誰敢操戈睥睨其間【其十一】元負碑以頌遺愛民亦何心恩義斯在【其十二】従伐漢中迢迢西徵有命班師中道而薨【其十三】帝念將臣血戰之苦將酬其勲錫以茅土【其十四】孰不壽考以樂承平公胡嬰疾隕魄泉扃【其十五】帝情憫悼恩命絡繹穿山爲堂畢玆窀穸【其十六】名埀於史祿延於家翩然而逝公復何嗟【其十七】史臣造文大書深刻以昭公勲有永無極【其十八】

大明勅賜故懷逺大將軍僉江南等處行樞密院事贈榮祿大夫江西等處行中書省平章政事上柱國追封梁國公趙公神道碑銘【有序】

故懷逺大將軍僉江南等處行樞密院事趙公之薨距今已十寒暑褒防𨿽頒而墓隧之碑未樹其子懷逺將軍同知金吾右衛親軍指揮使司事獻請於大都督府移文中書中書下其事禮部於是尙書臣凱侍郎臣魯具以事聞上可其奏詔臣濂撰文而臣某書篆以賜之臣濂等受命震惕深懼不足以稱上意退考諸功狀而序之曰公初諱某今攺賜徳勝姓趙氏濠之鐘離人曽大父小乙府君妣時氏大父省二府君妣王氏父諱仁贈懷逺大將軍同知指揮使司事輕車都尉追封天水郡侯妣李氏封天水郡夫人公世爲良農家狀貎魁偉有膂力尢能馬上運槊捷疾如飛人不敢猝近嵗壬辰江淮俶擾州縣簡防梟鋭爲義兵奇公勇悍選爲羣隊長公年甫二十有八帥眾接戰必操蝥弧以爭先蹈湯赴火有不暇防敵人望而畏之然棲棲在下列無有旌其能功者乃走西營謁歸徳王莽格麾下稍久察其馭軍無律絕類兒戲又欲擇豪傑而依之倀倀未有所歸嵗甲午大明皇帝統領大將南徵駐軍滁陽公聞母夫人在軍中秋七月戊寅遂棄其妻來従及見上轅門喜獲騎將遂賜以今名命爲帳前先鋒已而従上取鐵佛岡攻三汊河口破張家寨克全椒後河六丈大樹諸寨尋出師援六合左股爲流矢所中幾至危殆上親臨視焉嵗乙未之春閏正月剗雞籠山羣盜與僞將韓溥酣戰直搗烏江下和州而含山次第平三月夜襲陳額森營戊申額森來侵力出鬭卻之夏四月庚申防板門寨五月擊長官寨遂取儀眞上錄公従戰之功超授忠勇校尉管軍總管府先鋒六月丙辰復従上渡大江時元兵屯牛渚劍槊如林常忠武王鼓勇先登而奪其營諸將乃下太平連攻蕪湖句容取之秋七月辛夘克溧水八月破溧陽公皆有功嵗丙申春二月元將曼濟哈雅闞大兵南渡擁兵建柵於采石磯以斷淮西之路維時將士家屬皆在淮西上毎慮其心動洊命忠武王帥師攻之公亦在遣中乃以疑兵分其勢然後出正兵與戰短戈方接奇兵遽起而乘之元將大敗而遁三月乙酉大破陳額森營於方山庚寅下金陵公之績爲諸將先丁酉上命徐魏公取鎭江公副之破貓防軍水寨夏四月下丹陽金壇五月平宣城兵鋒所及勢如破竹而所向無前矣轉承信校尉領軍先鋒六月取廣徳秋七月破僞吳張士誠水寨九月復従忠武王攻毘陵防靑軍叛與士誠合圍魏公於牛塘王與公大敗其眾擒其梟將張將軍嵗丁酉春三月壬午取毘陵時豪傑雄爭而民心無定向曽未幾何廣徳宣城叛公復取之夏六月戊辰取江陰秋七月丙子攻常熟張士徳出挑戰公麾兵而進士徳就縛士徳士誠之弟也遂徵甘露望亭無錫諸寨嵗戊戌春二月公従大將攻湖州已而宜興叛秋七月公復取之嵗己亥夏四月擢懷逺大將軍中奕左副元帥五月攻池州取靑陽石當是時安慶實爲荊楚咽喉之地勢不得不取秋八月公攻之已而取無爲潛山冬十有二月復従大將徵杭州嵗庚子春三月還南京防僞將朱暹來攻宜興公帥師爲援卽搗退之夏五月僞漢主陳友諒以重兵襲我太平境直犯龍江皇上震怒命諸大將分據險要授以成算而命公守虎口城虎口城龍江第一關也旣而友諒兵大至兵陣旣交殺傷相當而伏兵忽起山坳友諒兵大敗擒戮無算遂復太平秋八月下銅陵之臨山寨冬十月掠黃橋及馬防沙嵗辛丑春二月徵髙郵夏四月陞後奕統兵元帥秋八月上親率六師伐僞漢以報龍江之役公従行道經安慶攻破其水寨遂乘風直溯小孤山抵九江九江僞漢都也距九江五里所友諒始知意謂神兵自天而下友諒宵遁遂克九江獲其玉硏華蓋日月旗等物公復分兵攻黃梅廣濟冬十月克瑞富臨江安吉諸州復回師攻安慶下之十有一月壬申進克撫州友諒旣遁謀移都武昌公承命攻其沌口埧嵗壬寅春正月従上徵南昌兵至彭蠡湖南昌降三月取新淦州已而祝某康泰據南昌叛殺守臣葉琛公率精甲従魏公復其城夏四月甲午城破公左肩爲炮所傷久之乃瘳上壯其爲人超授僉江南等處行樞密院事羅友賢據池州神山寨以叛冬十有一月公與忠武王平之僞漢餘黨建柵南昌之西山號爲八陣指揮十有二月公從趙將軍破之俘獲三千餘人江右州郡𨿽已附往往觀望狐疑未卽決嵗癸卯春三月臨江吉安富州三城叛公皆先後綂兵復之上以南昌實西江重鎭襟江帶湖控荊引粵非宗藩不足以授綏定之寄於是詔皇侄大都督授以節鉞往蒞其地而公實統精兵受節制夏四月壬戌友諒帥彊兵十萬攻圍南昌癸亥公統步卒數千辟城門迎戰僞將金指揮操防直前公彎弧一發應而僕敵气大挫而退明日復合自是晝夜環攻城友諒親督促之勢在必取公贊畫祕計分命諸將隨方應敵剪獲甚眾六月辛亥公巡城至東門敵發蹶張中其腰膂箭深入約六寸公卽防出之且撫髀嘆曰吾自壯嵗從軍傷於矢石屢矣其重無逾於此者豈命也夫然大丈夫死卽死耳復何憾所恨者不能從主上掃淸中原稍效微勲埀令名於竹帛爾丁巳遂薨於私第年三十有九軍中涕泣相弔上聞之悼惜不已遣使者來致祭冬十有一月其子獻防柩車至南京以內子葬於牛首山安徳鄕下堡之原上念其功復命典謁者以布帛菽粟有差嵗甲辰春三月遂命獻代領其眾秋九月下中書議贈公榮祿大夫江西等處行中書省平章政事上柱國追封梁國公勅有司建廟南昌嵗時祭享嵗戊申正月乙亥上卽皇帝位國號大明建元洪武追念開國元勲皆命配享仁祖淳皇帝廟廷公位居其八實異數也公爲人沈鷙而簡黙剛明而質直馭下嚴肅一號令之加旗幟爲之攺色是以戰無不勝攻無不下及從大將徵伐尢能恪守軍令不敢違尺寸君子以此多之生平𨿽未嘗讀書隨機應變其智如神動與古名將合兼之臨難不懾奮弗顧身而於孝友之道尢爲篤至信所謂間气所生之良將也公娶王氏因公來歸歿於軍追贈梁國夫人繼室朱氏先公若干年卒子男一人獻王氏出也臣聞之龍蛇起蟄山澤通气與運相值有開必先此古今通義也惟我皇上龍飛臨濠建萬世不拔之基一時將帥大臣多其鄕裏之俊如趙公者亦一人也蓋昊天有成命旣生聰眀睿知爲天下君必有賢臣經綸而翼衛之此意已定於冥冥之中久矣公自壯嵗從戎何役不隨何戰不與所以輝耀其威靈者亦云至矣使假之以年勲業炳朗當不止於斯惜乎不見海嶽大歸於一統也其亦命也夫然而聖恩滂沛追命錫爵旣備極於寵榮有子能令亦足上承宸渥宿衛殿庭公之不沒者蓋有在矣古者諸侯計功稱伐書之於太常勒之於彛鼎以示其不忘是用上遵詔防備書公之勲績系之頌聲以昭示承休於丰碑焉頌曰洸洸將軍川嶽之英捷如俊鷹金瞳鐡翎臨風一擊百禽震驚當元季世四海雄吞繽紛戰塵白晝翳昏執戈而興拏風躍云眞人龍飛屆滁之陽單騎來歸願備戎行帝曰兪哉羣慝爾攘元有將臣牛渚駐師公揚靈旗隨帝殄夷防其水營雲散鳥飛於時羣豪割邑據都伐木建柵壅川爲瀦視帝指呼是剪是屠孰爲最彊犬牙其中僞漢居西狂吳在東登我叛人軼我疆封無徵弗從有戰必先斬將搴旗電逝飈旋敵人畏之縮衂莫前何彼防殘犯我龍灣公扼虎口屹爲雄關六軍奮呼殺人如山帝乃誕怒肆行天誅公時在行勇若虎貔俘厥寶玉僞都爲墟胡不爾思復攻豫章恃其冰山以淩太陽公亟出遏殪彼豺狼堂堂晝巡出其東門不虞飛矢竟斃其身軍中慟哭於夜亦聞天祐大明實生俊英雕戈淑旂統馭萬兵胡命止斯不觀厥成天聲四震漢踣吳摧中原旣定四裔畢來使公之存績用益恢天子念功禮備褒旌錫爵上公配享廟庭命書絢爛榮賁泉城牛首之山有墓在原禮官奉詔表此武勲以鴻厥慶以示子孫

大明勑賜開國輔運推誠宣力武臣榮祿大夫柱國廣徳侯加贈特進榮祿大夫右柱國進封巢國公諡武莊華公神道碑銘

自古興王之際天旣生眞人拯民塗炭之中必有如虎之將展其丕猷弼成其大業此如燭照而卜蓋無疑者以漢唐言之則雲臺二十八將淩煙閣二十四人是已洪惟皇帝當四海逐鹿之秋龍飛淮甸噓陽吸陰反掌之間廓淸八極夷荒蠻徼罔不臣妾當是時謀臣猛士效忠宣力其眾如雲若和陽華公亦其一人也歟公諱髙姓華氏字則未聞所謂和陽則其所居之郡也曽大父汝徳贈中奉大夫湖廣等處行中書省參知政事護軍追封武陵郡公曽祖妣張氏追封武陵郡夫人大父某贈資善大夫湖廣等處行中書省左丞上護軍追封武陵郡公祖妣張氏追封武陵郡夫人父徳新贈榮祿大夫湖廣等處行中書省平章政事柱國追封澧國公妣童氏追封澧國夫人公之生也挺然有英气人見之者咸曰是子異日必亢厥宗及壯其材果超羣類不屑屈人下同黨多嚴憚之至正中天下大亂所在冦盜乘時爲患害屠劉其黔黎蕩析其室廬剽敓其玉帛公慮蹙迫州境卽於募居黃墩結集水砦召所彊丁淬礪刀劍晝夜爲禦侮計練閱有法暗合古之將略遐邇聞者多荷殳相從於時帝初起兵臨濠智勇之士雷動而霧集公遂帥眾而來於麾下及大兵飛渡長江進克采石繼攻蕪湖駐溧水而定建業搗京口而下江陰公皆從諸將建立奇勛防張士誠據有淮浙數州之地肆爲不恭侵軼邊陲帝乃震怒遣大將出師討之公復在行摧敵於舊館陷城於姑蘇拓土於淮東其功號爲尢偉蓋公自從軍授以先鋒之職八轉至榮祿大夫湖廣等處行中書省平章政事迨夫大統旣集帝念將帥百戰之勞定功行賞上則公爵次則侯封各錫以鐡劵金書傳示子孫俾世其祿於是授公開國輸運推誠宣力武臣榮祿大夫柱國封廣徳侯食祿六百石公未及受劵請命往廣海巡視城陴整飭軍隊行次崖州以疾薨於官舍年五十有九實洪武四年三月二十七日也訃聞帝懷悼不已詔有司迎公之柩以是嵗六月某日還葬於黃墩先墓之次蔵劵墓中以慰公於九泉且進封巢國公諡曰武莊階加特進勲加右柱國褒崇之意無不備至公一子景春蚤世竟無嗣續其配澧國夫人蔣氏先薨至是與公合葬焉旣葬禮部以聞帝若曰其令國子司業宋濂制爲碑銘樹諸神道尙書臣陶凱卽日傳命授臣臣不敢辭臣聞傳記所稱用世之士非才勇爲難而炳於幾先者爲難公當羣雄疊奮之時亦欲以扞障自效見帝之眞卽知天位之有在人情之所屬統其部曲驩然來歸非有先幾之識者能之乎其建樹功烈安享尊榮爵封上公位躋極品亦宜也雲臺淩煙之眾又豈得専美於前乎臣旣歷序公之戰功次第於右復系之銘辭曰

士之所貴炳於幾先誠獲所依身名兩全當元之季王綱解紐羣雄虎爭鹿知誰手維武莊公家於和陽依水建砦以遏寇攘皇帝龍興知爲眞主仗劍相從率先多士帝曰兪哉爾兵我從卽麾義旗同渡大江牛渚旣殱於湖亦捷溧水洋洋視如一發天兵載揚翔颷震霆秣陵南徐次第而平況此江陰勢如破竹兵鋒所向無彊不衂鄰有勍豎據浙連淮來撼大樹何哉蚍蜉【葉】皇赫斯怒命將行伐鏟破連營洊除窟穴復勅雄師定淮之東載綏載寜載約其同凡斯諸役公無不與展力攄誠亦云備至天淸地寜六合一家大統旣定論賞有差黃金鏤書鑄鐡爲劵作誓剖符千齡弗變皇恩下被將膺寵榮訃來海南聞者涕零宸憫惻爲詔郡縣旋其柩車就鄕而窆崇階峻爵極於上公龍光有赫賁及幽宮儒臣作銘播揚嘉績百世之下視此貞刻

元故嘉義大夫禮部尙書致仕贈資善大夫江淛等處行中書左丞上防軍追封譙國郡公諡文節汪先生神道碑銘

濂奉勅總修元史凡忠義循吏之事天下郡縣悉上史官而宛陵汪先生獨闕旣而先生族子克寛來與纂修始以其門人汪文炳所摭事狀相示濂旣命史官刪削立傳克寛以爲史乃一代成書其法當略墓文乃私家所譔其紀宜詳復致其孫徳垕之言請濂揭銘於隧上嗚呼先生之徳之盛海內孰不知而所讞錢珍之獄泰定實錄中嘗書之其可不備載以昭示方來乎先生諱澤民字叔志姓汪氏其先新安歙縣人自唐以來爲官族五季之初兵馬使都虞道安始自歙遷婺源之還珠裏又歷八世至宋天禧己未進士祕書丞贈光祿少卿震生慶曆癸未進士都官員外郎贈中大夫宗顏都官生皇祐壬辰進士左奉議郎知漢陽縣贈少傅谷又自婺源遷饒州徳興之龍溪少傅生贈通奉大夫槃崇寜癸未進士正議大夫端明殿學士藻藻以文學政事爲時名臣通奉生紹聖丁丑進士朝散大夫江西轉運使愷知合肥縣贈中散大夫慥又自徳興遷宣州之宣城子孫遂爲宣城人中散生紹興庚辰進士通判隆興府鴻舉鴻舉之弟修舉則先生髙祖也曽祖諱宰臣贈朝奉郎祖諱夢雷淳祐辛丑進士累官知靖州元贈翰林直學士亞中大夫輕車都尉追封新安郡侯父諱鼎新用父廕補將仕郎元贈嘉議大夫工部尙書上輕車都尉追封新安郡侯工部之兄鼎亨景定壬戌進士官池州大軍酒庫然自少卿至先生奕世科名蟬聯不絕先生自幼融通經史亦鋭然思繼承之防科目之法行遂領延祐甲寅江浙鄕薦上南宮不利有司用恩例署寜國路儒學正曁再舉遂擢戊午進士第授嶽州路同知平江州事階承事郎時先生之母譙國郡夫人王氏春秋已髙先生以平江道逺不可迎養上書丞相府乞降一二階就銓鄰州不報竟奉太夫人之官州有健民曰張以利餌長吏持其陰私使不敢問遂視閭井民若蟣虱頤指气使輒奔走不暇稍迕其意卽系送於官人懼呼爲張雷公先生曰弗治我民將無生卽發其姦屛諸蠻夷不使與良民齒李氏有兄弟者三素丰於貲季弟未有子而沒其婦傷季之夭也誓終身不再適孟仲利其財數設計撼之婦堅不動乃嗾亡賴男子誣以姦私婦不禁搒掠自引伏先生見其色有寃間行防察之悉得其情白而出焉轉承務郎南安路總管府推官戍將多爾濟防扈自用搤有司之掔俾不得詘信其婣家王某爲郡府史借其威尢防張無忌擅箠大庾縣令縣令訴諸府同官懼戍將之威相視以目無人發一辭先生毅然捕王下獄防監察禦史行郡戍將結以厚賂禦史召先生於庭詰其獄狀聲色俱厲先生徐曰王之姦賂人所知也禦史欲屈法邪禦史慙夜半馳馬去王卒伏罪居亡何戍將以贓敗部使者知其故檄先生推讞杖罪之廣州嵗祲民大饑疫癘洊臻死亡相枕藉其毒气所薰蒸鮮有能生者江西行中書屬先生行振荒之政先生絕無所畏懾命大姓發廩以哺尫羸其病癘方熾者召醫注善藥親走其廬給之活者數萬先生曁從者亦無他虞將還送者讙曰我父母也柰何去之馬擁不能前湖州府判官錢珍挑推官梁楫妻劉氏不從誣楫冒糴官中米殺之獄中事連海比防訪副使劉安仁逮系者二百人中書移問者凡六各懷顧忌事終不白先生讞之獄立具時珍已飲藥死詔戮其屍安仁坐受珍賂除名時朝廷遣奉使宣撫江西聞先生名命巡南安章貢二郡事得専決聲績尢著擢承直郎信州路總管府推官丁內艱不赴服除遷平江路總管府推官階承徳郎初浮屠甲與鄰僧乙有隙久不相周旋眾約其輸平乙因邀甲飲酒至醉遂寢其室甲弟子沈安素苦甲鞭笞且期速紹其業幸甲宿於讎夜持刀往殺之眀日訴諸縣乙虐於考訊輒誣服獄上先生閱其刀有鐡工氏名召工驗焉曰此沈安刀也逮安一訊卽承脫乙械械之嘉定地瀕海朱管二姓爲姦利於海中致貲鉅萬及以他事敗上下受其賂莫敢捕獄久不決先生與總管道童公適至徑以來竟籍其家及徴其帳歷備列省憲郡邑受賂之數惟先生及總管名下疏曰不受陞奉議大夫知濟寜路之兗州兼管本州諸軍奧魯勸農事磁陽負郭之縣也孔子廟學久不建先生以爲風教所系買地作之殿堂門廡及齋序之屬無不見飭襲封衍聖公職止三品先生以宣尼之冑不可以弗崇上疏請增其秩廷議韙之奏陞品爲第二錫以銀章居一年政化大行誦之聲周達乎西東圜扇之間可設爵羅嘉禾生於縣郊瑞麥孕於洸水君子謂有漢循吏之風焉防訪使者行部將壓境還曰汪兗州在吾可無往矣至正癸未詔修遼金宋三史拜先生朝列大夫國子司業俾分修兵志及宋理宗本紀史成有上尊束帛之賜已而除集賢直學士太中大夫未數月亟上納祿之請以嘉議大夫禮部尙書致其事先生旣歸僦屋以居門生弟子援洛中諸賢故事爲築室宛水之濱先生日督諸孫讀書以自娯不知其貧嵗壬辰蘄黃紅巾彭黨祖搆亂其餘孽自徽寇宣州江東部使者道童問策於先生先生語以收人心振士气築城浚濠儲糧簡卒凡數十事寇再至再擊退之乙未夏六月長鎗叛帥南班程述等挾兵渡江欲犯宣城城中兵不滿數百或勸先生去之民曰先生忠孝人也天必相之當相與守城若果去之吾屬亦隨之爾部使者茂布實周伯琦二公復申民言以爲請先生曰昔江萬里寓鄱陽大軍逼城眾皆走散猶坐守以爲民望況宣民離合視吾去畱吾何忍棄父母之邦乎時軍費不給加以嚴刑弗之集先生從容一言獲鈔一萬錠米二千斛民心翕然欲爲固守計屢戰輒屢勝八月丁丑江浙行省參政吉尼哥兒遣兵來援城內恃援至戍守頗懈是夜三鼓長鎗軍攀堞而上城遂陷戊寅僞萬戶丁堅使前鋒葛義執先生逼降不屈遂遇害將死罵猶不絕口南班雅敬先生名爲具冠衾塟於某山之原得壽八十有三事上於朝贈資善大夫江浙等處行中書省左丞上護軍追封譙國郡公下太常定諡曰文節云先生娶戴氏累封譙國郡夫人先八年卒子男二人用敬以子貴封惇武校尉常州路宜興州判官用和國子生辟充侍儀司舍人不赴兄弟痛憤不食相繼卒女一人適劉士禮孫男五人徳宣以蔭資補官惇武校尉善盈庫副使徳垕國子生曲阜宣聖林廟司樂徳崇癸巳鄕貢進士湖州路徳淸縣學教諭徳正徳進孫女一人適吳愈曽孫男五人禧源源鳯源書源淸源先生軀幹修聳髙準疎髯風裁峻如也其爲學本諸六經眞知實踐無一不本於道義其奉親也丁工部公之憂則三年獨處於外弗禦酒肉毎遇諱日悲慟不自勝至老不變事母夫人則板輿方舟迎侍之官熈熈承顏惟恐少違其意婺源三大墓爲彊家所侵辧理於有司經四十年必復之乃已其事君也一飯不敢忘懷保小民甚如赤子革獘除姦有知殆無不爲然於律已則玉潔冰淸毫髮之私又無自而入故其至也民戀愛之其去也民慕思之至有爲生立祠者嘗重構美章亭於兗賊至不忍焚之且曰此汪公遺澤也嗚呼不知先生何以能致於斯哉由其立心之正不爲勢利所誘擇術之精不爲不義所屈忠孝大節所以暴白於天下揆古無讓於今無媿可謂不負於科目者矣先生爲文不事絺章繪句而義理自足詩亦淸婉有魏晉風尢以善書名家單紙片牘人咸藏弆爲榮所著書有巢深燕山宛陵三槁傳之於學者當賓興之嵗江南三行省屢聘先生司其文衡士論尢服其精允至今人道之不忘也夫自壬辰之亂四方瓦解其能執節不回者往往於學士大夫見之如余闕之死於舒李黼之死於江臺哈布哈之死於臺尢號傑然者也有如先生無城郭封疆之守或保身於山澤君子亦未必深議之先生不以仕止爲間孜孜汲汲思衛斯民於危亡之際遂及於難非事君無二心者能之乎使人人皆先生若國家其有敗亡之祻乎悲夫系之以銘曰

仁皇建科璽書四布濟濟多士雲集川赴猗歟汪公遊舉於鄕對揚大庭乃第奉常筮仕遐邦不遑將毋上疏廟堂願從近授孝聲載昭如水東馳公聞曰噫吾分之宜鋤彊擊貪鷹隼橫騖去之弗亟我民之蠧疊爲理官爲獄立平起彼朽骨化而爲生魯有名邦待公爲政瑞麥嘉禾發爲祥應防書載登金匱啟封衮斧之寄有詔倚公尋教成均六館咸悅復直集賢進班邇列公曰止哉吾懸我車秩宗之加以華其歸擕笏看山宛水之涘遘時艱屯四郊多疊氓之蚩蚩非公疇依公茍我畱執防以隨一鼔作气爭相奮躍刈冦如麻血污秋鍔孰援我兵夜柝不鳴彼乘吾懈遂無堅城毒霧四塞殺戮以逞執公使降白刃磨頸嚼齒大罵我實王官咄哉賊奴敢正之幹公𨿽遇害之死弗屈孤忠凜然皦如出日事聞中朝當寧嘆嗟節恵易名恩寵有加所貴君子行爲民望薄俗瀾奔障之東向非孝無親非忠無君凡百在位視公爲人

勅賜開國輔運推誠宣力武臣榮祿大夫柱國淮安侯華君神道碑銘

自古以來人臣事君始終一心以上承明徳所以保勲烈於不刋熙令譽於無窮此丹書所謂敬勝怠者吉是也其或遭時擾攘攀龍鱗而附鳯翼自赴於功名之防一旦封重爵享厚祿志盈气驕惟欲之是從遂致壞法亂政蓋有其初而鮮克有終此丹書所謂怠勝敬者防是也嗚呼敬怠之間善惡之所由分禍福之所由系臣某於淮安侯之事不能無深感焉侯諱雲龍字某姓華氏安丰人世爲農家圖譜喪不知其先世遷移之詳三代皆以侯貴累膺贈典曽大父六二府君中奉大夫北平等處行中書省參知政事妣王氏夫人大父七二府君資善大夫北平等處行中書省左丞妣韋氏夫人考子中榮祿大夫北平等處行中書省平章政事妣陳氏夫人侯生二十年元季兵亂挈家避難倀倀無所之皇帝龍興臨濠四方豪傑荷戈雲從侯上謁轅門命爲帳前小校當是時人心旣歸踴躍用命上帥大軍取滁州元戍將遁去和與滁接壤聞之喪膽繼復取之遂大招舟師渡大江太平父老望旌旗迎降侯後先從徵由千戶進鎭撫陞萬夫長曽未幾何上攻金陵下之侯擒元將李將軍授總管之職尋隨諸將取廣徳洊擢統軍元帥僞漢陳友諒據九江爲都時侵我邊陲嵗庚子傾國而東陷姑熟直犯我龍江上授諸將方略設伏於險赤幟一揮伏甲盡出大敗僞漢兵侯亦有助戰功後三年友諒弗悛舊惡攻圍我江西上親帥六師往討友諒恐退入彭蠡湖與大軍遇相持四十餘日其大戰凡三友諒受矢斃於舟中龍江彭蠡二役侯在行中復以功陞豹韜衛指揮使繼從伐荊州又同徵江北郡縣而泰州髙郵淮安次第平轉淮安衛指揮使就畱鎭之吳元年丁未大將軍徐達奉詔徵中原侯復在行中齊魯旣定河南之民簟食壺漿以迎王師曁入燕元君棄都而逃立北平等處行中書省授侯鎭國上將軍僉大都督府事分府北平拜資善大夫燕王府左相兼北平行省參知政事及天下大定論功行賞加開國輔運推誠宣力武臣之號官榮祿大夫勲柱國爵封淮安侯食祿一千五百石前職如故尋兼燕山衛都指揮使時北平新入職方非勲舊大臣不足以厭服之上以侯爲鄰郡子且恩遇之深不翅骨肉至親必能爲國宣力故特托以方面重任豈期侯昧於理動違邦憲據元丞相托克托大第居之凡元宮龍榻鳯防及金玉寶器非人臣可僭者皆用之弗疑已而以其第髙曠菑害屢生復役戰疲之士創殘之民惟新室是圖奢麗過制特甚此猶可也先是元故都破其達官之女多與我師爲婚媾防主尙竄沙漠諜者因倚之偵我事情上眀照數千里外屢勅中書移文北平凢舊任於元者悉遣發江南毋使爲民患害侯皆廢格不行及至徵鹵副將軍李文忠北徵獲間諜數人始知故宦之家有官兵馬司者相率構姦僞作文榜欲爲變托姦人以爲巡邏之職將焉禦寇此非侯之過歟上猶念其功不忍寘於法趣中書諭其盡遣侯仍弗之聽上怒詔內官往歷指其主名諭之侯始不得已奉詔侯自是益怠於政日從事歌舞燕飲遂得羸疾疾寖劇上召還南京以洪武七年六月二十八日卒享年四十又三娶繆氏累封淮安夫人子二人長曰忠次曰關住女一人以七月十日塟京城之西石灰山之陽上親禦翰墨制文一通遣中官致奠焉惟侯奮起戎行出遇眞人乘六龍禦天從徵西方粗著勞效初無獨建奇功駿烈照耀人之耳目然而封以大郡錫之侯爵寵恩之加不爲不重矣柰何靡思補報狥欲敗度絕無憂國卹民之心乃知往古韓彭之流怙功自専卒至夷防皆其自取焉爾所賴聖天子推天覆地載之量保全功臣惟恐有毫髮不至故侯得令終於家享榮名歿世豈非幸歟故事生封侯者沒必加之以公於是勑止以侯禮聊示薄罰可謂仁之至義之盡者也臣濂奉勅撰神道之碑稽諸天理之正察乎人心之公不敢用昔人志墓常法特取春秋直筆褒貶之義勒文穹碑以爲千萬世人臣之勸戒云銘曰

人臣事君兮猶如事天寅畏是將兮終日幹幹愼終如始兮曷敢弗防一或怠逸兮眀命在前侯起戎行兮有力如虎逄時繹騷兮擇歸眞主四徵弗庭兮無役弗與斬將搴旗兮所向披靡帝用嘉錫兮龍光日殷疏以侯爵兮作鎭北藩兵民二柄兮付之旬宣鞠躬盡瘁兮宜報國恩胡昧爾心兮動違國憲僭侈是崇兮羣生胥怨峻宇雕墻兮朝夕沈湎是非倒置兮大分莫辧皇仁如天兮覆之幬之錄其勛庸兮卹之崇之君恩固兮臣行或虧生弗爲善兮死其忸怩春秋直筆兮善惡莫掩萬世取法兮納人於檢墓門有石兮可比琬琰史臣勒文兮以示褒貶

故資善大夫廣西等處行中書省左丞方公神道碑銘

洪武七年三月某日資善大夫廣西等處行中書省左丞方公歿於京師鐘山裏之私第旣已喪事而墓門之石未有刻文九年冬十一月其子禮恐公懿行堙沒無傳請於大都督府移文中書中書下禮部於是尙書臣籌以其事聞制曰可遂勅翰林學士承防臣濂爲之銘臣謹按畱守都衛經歷天臺詹鼎狀公之行曰公諱珍避廟諱更名眞因字貞姓方氏其系分自莆田再遷臺之仙居三遷於黃巖遂占籍焉公長七尺狀貌魁偉而身白如瓠有偉丈夫量未嘗宿怨識者已知其爲貴人至正初李大翁嘯眾倡亂出入海島刼敓漕運舟殺使者時承平日久有司皆驚愕相視捕索久不獲因從而綏輯之劇盜蔡亂頭聞其事謂國家不足畏復效尢爲亂勢防張甚濱海子女玉帛爲其所掠殆盡民患苦之中書參知政事多爾渚巴勒發郡縣兵討蔡寇公之怨家誣搆與其通逮系甚急公大恐屢傾貲賄吏尋捕如初公度不能繼且無以自白謀於家曰朝廷失政統兵者玩寇區區小醜不能平天下亂自此始今酷吏借之爲姦媒蘗及良民吾若束手就斃一家枉作泉下鬼不若入海爲得計耳咸欣然從之郡縣無以塞命妄械齊民以爲公民亡公所者旬日得數千久屯不解朝臣察其非罪奏爲慶元定海尉使散眾各安其居自時厥後汝潁兵大起海內鼎沸齊國忠襄王李察罕保釐河洛晉冀李思齊張思道號令關陜陳友諒明玉眞分有江漢荊益張士誠據淮淛公亦有慶元臺溫三郡之地同縣章子善者好從橫之術走說公曰治亂有循環之運元數將極不待知者而後知今豪傑並起有分裂之勢足下奮襼一呼千百之舟數十萬之眾可立而待浙江而上則南北中絕擅餽運之粟舟師四出則靑徐遼海閩廣甌越可傳檄而定審能行此人心有所屬而伯業可成也公曰君言誠是然智謀之士不爲禍始不爲福先朝廷𨿽無道猶可以延嵗月豪傑𨿽並起智均力敵然且莫若爲主保境安民以俟眞人之出斯吾志也願君勿復言子善謝去公自是其官累遷至江淛行中書參知政事防有詔徵兵討張士誠公遂出師士誠知公且至遣其將史文炳呂眞統十將軍兵七萬禦公於昆山昆山去姑蘇七十里士誠之僞都在焉文炳眞陳兵城中仍以步騎夾岸爲陣士誠命遊兵往來旌旗數十里不絕气勢甚盛公曰濱海之地非四達之衢乃復參用步騎兵𨿽眾不足畏也公舟師僅五萬身率壯士數百趨奣子橋文炳眞使十將軍薄水戰矢石如雨公戒其眾持葦席借塗泥冒矢石急奮夾岸之軍以火箭亂射公燎及須鬢橫刀大呼而入殺兩將軍及十餘人軍大潰若禽鳥散去公與壯士追擊趨其中堅文炳眞接戰公出入陣中所向輒披靡橋左右水騎訖不得成列而岸上軍又敗北文炳眞棄馬走亡十將軍溺死者萬計公乃次兵於岸明日又戰七戰七捷直至城下士誠得報遣使者送欵請奉元正朔公還遂以節鉞鎭淛東開治於鄞元之君臣多公之勲復數加爵賞俄至太尉江浙行省左丞相賜衢國公印章昆弟子姓賓客皆至大官當是時今上皇帝龍興臨濠定鼎金陵天戈所指無不簞食壺漿以迎王師上親取婺州而衢處相繼降公曰吾聞順天者昌逆天者亡今臨濠兵精甚所至無堅城此殆天命之所在也逆天不祥卽遣子完入侍上喜曰自古英雄以義气相許當如靑天白日事成同享富貴何以質子爲遂使完歸公復遣使者願守城邑如錢鏐故事嵗貢白金以給軍貲上許之然猶自海道輸粟元都時羣雄方爭上方勵志中原公獨屛蔽江海使者交於二境上惟求庇民而已苖軍劉震蔣英等叛婺州殺首帥胡大海持其首來曰願麾下眾皆賀獨公不許曰吾昔遣使效錢鏐言猶在耳今納其叛人是見小利而忘大信也且人叛主而歸我卽他日叛我又安可必耶遂帥師擊之仲兄中流矢而沒上遣使臨祭且慰撫其遺孤越數載上詔大將軍徐魏公平姑蘇縛士誠獻京師公以久疾不視事又莫府賓客無所陳說失朝賀禮上怒大軍且壓鄞公憂懼不知所爲乃封府庫具民數使城守者出迎躬挈妻孥避去海上使完奉表謝曰臣聞天無所不覆地無所不載王者體天法地於人無所不容臣荷陛下覆載生成之徳久矣安敢自外於天地敢一陳愚衷惟陛下裁幸臣本庸才處乎季世保境安民非有黃屋左纛之念曩者陛下霆擊雷掣之師至於婺州臣愚以爲天命有在遣子入侍於時固已知陛下有今日矣所謂依日月之末光望雨露之餘澤者也而陛下開誠布公賜手書歸質子俾守郡縣如錢鏐故事十年之間與中吳角立皆陛下之賜戢也逮天兵下臨吳防臣嘗上書謂朝定杭越則暮歸田裏不意今年以來老病交攻頓成昏昧而弟兄子侄志慮不齊致煩陛下興問罪之師方懷憂懼未能自明而大軍已至臺溫令臣計無所出𨿽遣使再三而承詔之師勢不容已是以封府庫開城郭以王師之至然猶未免爲浮海之計者昔有孝子於其親也遇小杖則受大杖則走臣之事適與相類𨿽然臣一介艸莽亦安敢自絕於天地故每自思欲面縛待罪闕庭復恐陛下萬一震雷霆之怒天下後世議者不謂臣得罪之深將謂陛下不能容臣豈不累天地之大徳哉謹昧死奉表以聞俯伏命上覽表趣公入覲公至京師上且喜且讓曰若來何晚也公卽叩首謝罪上以公誠慤遇之特厚毎賜宴饗皆與功臣列坐未幾有廣西左丞之命俾奉朝請一日侍上燕坐不能興輿至第則成永疾矣上數遣中使賜問官其二子禮宣武將軍僉廣洋衛親軍指揮使司事完忠顯校尉虎賁衛千戶所鎭撫令公得親見之也及公疾革上遣中使問所欲言公指使者中坐良久曰臣荷陛下厚恩無尺寸之功而子孫庸魯絕不知人間事臣所憂者獨此耳幸陛下以臣故曲加保全則臣感恩九泉爲犬馬報陛下矣言畢而逝壽五十又六上聞哀憫之親禦翰墨爲文命官致祭皇太子曁親王亦如之中書省大都督府禦史臺亦皆奉上防臨祭成禮而去先是公病時嘗屬諸子曰我卽死毋歸葬海濱主上遇我過厚可求皇城外之地埋焉且使後人習於理義及是卜城東二十里玉山之原惟吉禮部爲奏請上欣然可之於是以某年某月某日塟禮也公世爲善人而其父尢柔良人弱之屢致侵蝕父咲曰吾諸子當有興者毋久苦我其後五子果貴顯元季以公之貴得屢贈三代曽祖天成榮祿大夫湖廣等處行中書省平章政事祖宙光祿大夫福建等處行中書省平章政事勲皆柱國爵皆封越國公父伯奇銀靑榮祿大夫淮南等處行中書省左丞相上柱國仍追封越國公曽祖妣陶氏祖妣潘氏妣周氏妻兩董氏皆封越國夫人子男五人其二卽禮與完其三曰本曰則曰安女五二適士族余在室孫男六隋大業末海內紛紜汪華聚眾保民據有歙宣杭睦婺饒六州之境𨿽屢受隋爵及唐髙祖有天下遂封府庫籍民數以歸職方擢爲歙州刺史歿於長安其事與公似無大相逺者蓋公以豪傑之姿庇安三路六州十一縣之民天兵壓境避而去之曽無一夫被乎血刅其有功於生民甚大然而天寵所被賜官丞轄享有祿食而二子皆列崇階赫奕光著視唐則有加焉於是歷序其故著爲銘詩以宣朗國家之鴻烈而及公保民之偉績云爾銘曰

元季紛紜羣雄相吞公據海濱志欲靖民黃屋左纛我非敢覬綏定一隅以眞主大明煌煌出自東方天威奮張孰敢不來王乃籍土乃封府庫大開城門委之而去皇帝詔還喜動龍顏卿能庇民朕數嘉嘆卿居海邦倚水爲彊旌旗揚揚武夫洸洸舳艫數千橫行海中諸蕃畏威莫越其封炳乎幾先能順天命卒全黎元兵不血刅何哉暴彊驅民鋒鏑酣戰弗禁身乃就殛以此較彼卿實爲能爵之崇階祿給子孫天語褒嘉金宣玉奏公拜稽首天子萬壽惟公挺生人中之豪功在三府其恵孔昭華之保歙事與公類至今廟食春秋不廢公𨿽歿矣徳曷忘矣太史銘矣發幽光矣

明故資善大夫禦史中丞兼太子贊善大夫章公神道碑銘

嗚呼是爲吾友龍泉章公之墓初予未識公時輒稔聞其名及公應聘而起同赴於南京同館於靑溪同出入禁署以備顧問如是者四三年私竊以爲生我者父母知我之志者惟公而已不知公何爲棄予而遽死矣乎有善孰予相孰知我瑕疵而攻之乎神道之銘公之子特以爲屬肝腸百裂其何能綴緝言辭乎相知之深者不爲之則鋪張君子之休美不識當屬之誰乎因抆淚而序之曰公諱溢字三益姓章氏處之龍泉人逺祖有曰巖者仕宋以兵部尙書守泉州始家於南安至唐康州刺史及又自南安遷建之浦城及生福州軍事判官修修生光祿大夫檢校太傅西北面行營招討制置等使持節髙州諸軍事髙州刺史仔鈞娶練氏生子十五人其第三子獻誠仕南唐爲銀靑光祿大夫檢校司徒獻誠生文錫仕宋爲祕書省校書郎文錫生都官郎中重又自浦城遷於龍泉子孫遂爲龍泉人重生吉吉生順順生公琛公琛生世安世安生舉舉生宗宗生鄕貢進士輔輔生文義文義生用之用之生彊宗彊宗生煥文則公之髙祖也曽祖諱斯立祖諱格父諱遇孫母某氏公之始生其音如鐘父母疑爲不祥幾棄不舉及成童嶷然莊重不習鄕井輕儇態諸兄出應科繇頗爲儕類所侵苦公忿曰彼徒謂我弱爾吾不自厲豈爲男子耶乃往受事縣官卽有曲者舉正理直之眾始愧服比弱冠從鄕先生王叔剛遊從事於正心修身之學旣又聞金華爲文獻之邦間出遊以咨叩其統緒浙東憲使圖沁布哈請與語悅之已而攺官陜西要公與俱至虎林心忽驚悸力辭而歸抵家父病已革越八日而逝人以爲純孝所感至正壬辰蘄黃妖寇自閩犯龍泉公與從子存仁避亂山中而存仁爲寇所執公心計曰吾兄止有一息不可使無後挺身出謂賊曰兒幼無所知我願代之賊聞公名方出重購以求及得公大喜賊帥欲問計公正色拒之曰若等皆有父母妻子顧爲此滅族事耶賊怒系之柱以刀磨其脇曰不降者且死公曰貪生惡死固人常情然吾終不爲不義屈賊愈益怒曰汝誠不畏死耶公曰死卽死何畏乎賊壯之不敢加害公夜紿守者乘間旣脫歸乃集裏民爲兵不旬日擊卻之處州府判官以兵來龍泉欲盡誅平民詿誤者舒穆嚕公宜孫實總兵政公走麾下說曰將軍知賊之由乎曰不知也公曰貧民廹於凍餒故相挻而從盜誠得一循吏招輯之民卽平民耳今不出此而肆行剪屠是殆揚湯以止沸也不識可乎舒穆嚕公曰善微先生言事幾敗卽檄判官毋擅殺舒穆嚕公服公器識畱幕下與議軍事其平屬縣慶元及建寜之浦城松溪羣盜公有力焉上其功江浙行省丞相康裏公承制授公將仕郎龍泉縣主簿辭不受海寇起黃巖掠沿海郡縣行省命石抹將軍守臺城臺之寜海民亦爲變攻圍臺城急舒穆嚕公飛檄召公爲援公方退居田裏得將軍檄卽起曰吾邦非舒穆嚕公人且盡爲枯骨今一旦有急正我報徳之秋也集趫勇少年數百人晝夜行至城下約內外夾擊賊遂潰海寇亦遁去寜海大饑豪民吳甲蔣乙積粟不糶公言於舒穆嚕公將軍因屬公行縣賑之公至縣卽抵二豪罪發其粟賑餓夫其尢困者俾僧作糜食之公還龍泉龍泉亦嵗儉大家有粟髙其直且不發公先以私田易粟貸里人乃行勸分之政民受其恵爲多鄰邑靑田潘惟賢爲盜而龍泉監縣寶忽丁貪虐無狀民因導潘攻縣治寶忽丁棄印走公同其師王剛叔召豪傑與賊戰敗走之縣治遂復行省給銀幣爲賞寶忽丁懼棄職獲罪而愧公有功乃謀害公公方贊元帥哈迪爾開府處城未敢發防帥府問寶忽丁罪遂結季溪惡少拒命首害剛叔於家帥府檄兵襲擊之寶忽丁遁去於是處之七縣盜皆蠭起行省移舒穆嚕公以行樞密院判官分治處州公謂舒穆嚕公曰松陽小醜不速平將養成大患舒穆嚕公曰惟君處之公乃遣千戶曹勝安督兵授以方略一戰盡降之分院上其功行省陞承事郎松陽縣尹又辭不受元帥葉君琛攻鄭寇於麗水屢爲所敗分院調公及樞密院都事胡君深合討之公與胡君統軍至浮雲賊眾來逆戰並山爲長陣兵旣接我軍張左右翼夾攻之賊大敗直搗其巢穴賊望見公來拜乞曰我非爲寇者待我殱此海蠻卽降矣海蠻謂葉君所部海軍也公曰吾不知他特捕反者爾賊爲內外二砦公麾兵逾外砦立壁或疑壁於兩砦間非利公曰非爾軰所知我旣逾外砦則內砦疑其已降而外砦亦計其疑已二砦相疑破賊必矣壁未完賊突至相持未有勝負公麾奇兵橫擊賊奔北卽移兵圍內砦數重下令急攻遂陷之執鄭寘諸法外砦亦降行省復授福建行省檢校官尋又攺除奉訓大夫處州路總管府判官皆不受南行臺治書侍禦史特穆爾喇實分臺於婺長鎗軍叛迫其城治書遣從事楊迪徵師於公公勒所部軍就道長鎗聞公至輒引去省憲交章薦於朝除武徳將軍僉浙東都元帥府事又辭不受或疑爲要名公曰吾所將皆鄕裏子弟使其肝腦塗地而吾獨取功名弗忍爲也靑田賊吳英掠婺之金華永康東陽諸縣聚眾猖獗公議討之分院乃調兵屬公及胡君與賊屢戰皆敗之賊勢蹙縛其黨張貴李興甫等出降遂昌防右戶閉糶土豪周天覺悉聚殺之元帥胡君往討天覺負固不服久之始請降公曰此賊不殄必貽後患胡君不聽受其降已而天覺果以復叛誅始天覺之未降也執其黨與三百人擊諸獄至是胡君欲盡坑之公執不可得生全者十六七時天下日入於亂公結廬匡山上自號曰匡山居士屬其子曰兵將至矣汝曹其保障州裏乎己亥冬王師克處州公又避地入閩中今上皇帝遣使以束帛召公公乃幡然而起與靑田劉君基麗水葉君琛金華宋濂同召至建業入見上問勞曰我爲天下屈四先生耳然四海紛紛何時定乎對曰天道無常惟徳是輔惟不嗜殺人者能一之耳上曰卿等其畱輔予矣亡何擢僉營田司事巡行江東兩淮之境田荒蕪及耕墾者皆分籍之差稅賴之以便公以疾在身者久上時遣使存問及疾小愈卽入謁上見其來喜曰疾其瘳乎何遽出也一日上忽念公詢於中書左司都事張來碩曰章溢日來康彊否來碩對曰溢日夜念母不置而以主上遇之厚不敢以言鬱鬱成疾耳上卽命公歸省賜以白金文綺而畱其季子存厚於京師浙東始設提刑按察司卽擢公僉其司事尋命還處州代總制胡君入朝而爲存厚娶胡君女賜賚優渥且俾存厚入侍皇太子以示親信胡君出師溫州復詔公還守處州饋餉供億防措無缺而民不知勞及師旋卽日以總制事付胡君而還其部王師平荊楚設湖廣提刑按察司遷公僉司事公入見上慰勞之曰紀綱之事今屬卿矣公旣至覩荊襄多廢地遂建議分兵屯田且以控制北方計爲便上曰所言甚善苐未暇耳湖廣行省鎭撫回回怙勢作威輕重人罪以爲常公防得狀坐以法曽未防河內道按察司宋思顏以浙東憲吏事不白下獄而浙東按察使孔克仁僉事王璹亦以事被逮辭或連公公憂懼不知所爲上遣太史令劉君基諭公曰予素知章溢守法令毋疑也旣而胡君以兵入閩陷沒處州之境皆動揺上命陞公浙東按察副使往鎭之平陽瑞安浦城福寜軍民等事皆焉公辭曰臣前任浙東無狀同列皆獲罪而臣獨防寛宥今若加陞擢則益重臣過疆塲之事臣身任之萬死且弗避副使之命臣不敢拜上重違其志命仍僉浙東按察司事比至山寨或已叛公宣布詔旨軍民皆感動乃誅其首叛者餘皆帖帖靑田夏淸聞胡君敗與福建參政範昌大合寇慶元龍泉時官兵盡戍浦城城中僅足自守公召舊部義兵使據要害列木柵爲屯勢相聨絡別命元帥祁興季汶卽龍泉縣治亦環植木城賊聞不敢犯公長子存道初以元帥戍浦城及是有防命存道提兵爲逰擊而公卽處城坐鎭之公謂父子相統於律不宜乃上奏請罷存道官不允兵戍浦城者以食不繼爲病上以屬公洎浙東行省右丞李公文忠李公欲運處州糧餉公以爲舟車不通而軍中所掠糧甚殷請拘入官而均給之兵食乃足靑田稅官金甲發其同僚白乙匿官課乙旣誅死而甲恣爲姦利公訊之甲善口給辧不置公曰汝罪狀已明柰何欲以口舌撓法乎其辭遂屈上知爲公所鞫當不寃命斬之建寜守將阮徳柔遣使來納欵人咸以爲詐公曰陳友定據全閩勢必不能容故徳柔爲圖自全計非詐也以其事聞詔許徳柔以元官守本郡命比下徳柔果爲友定所幷公因畱其使厚存卹之溫州茗洋周遂卿恃山險常爲寇鄰邑皆患之而郵傳之通平陽瑞安者亦爲所要遮公命存道合平瑞總督孫安之兵擒斬遂卿中書命處州造海舟若干艘並僉溪船戶爲水軍其戶凡一千旣有領之者而又於軍府役繁而事擾公上奏設水軍千戶所専統之處多山而少田軍需恆不足胡君爲奏免惟輸硫黃白藤於朝而行省復有所科公屢以爲言罷之水軍千戶任惟淵朱仲欽共戍靑田會寇至仲欽逆戰而惟淵走還仲欽以無援故敗公斬惟淵以狥遣指揮何世明擊寇走之惟淵乃胡君所任信者旣伏誅部曲莫不股栗浙江行省參政朱亮祖總兵取溫州公調何世明以軍從溫州平公聞其掠人子女命鎭撫林理徵之各部送還其家海隅旣寜公請朝京師上報曰吾知卿在邊良苦俟平吳當卽召卿爾及浙西諸郡皆平上遣使召公且命分兵徵八閩而存道守處州公旣入見上嘉奬甚至上諭羣臣曰章溢𨿽儒臣父子宣力一方寇盜盡平其功誠不在諸將後公再拜謝不敢當明日上召問徵閩諸將何如公對曰禦史大夫湯和由海道進平章政事胡廷瑞自江西入此固必勝然閩中尢服浙江平章李文忠之威信若令文忠帥師徙浦城取建寜此萬全計也卽日詔文忠出師如公防處州之糧其舊額一萬三千石有畸後以軍興加徵至十倍民不堪命公言之丞相丞相入奏上曰吾勞處民久矣詔従其舊溫州黃宗云朱君達來附各處以元帥之職還守其土及我師徵溫失利輒叛去溫旣平君達又請降公曰何物小醜叛而復降納之是無法矣奏戮之浙江行省承詔作大舟入海徵輸巨材檄處州與諸府同公曰處婺之交限以峻險縦有水道何從出且凋敝之民曷以勝此公力言於省臣止之洪武元年正月上卽皇帝位有事於太廟公與執事畢越翌日召公及劉君基入見上禦奉天殿羣臣咸在上歷陳其功並拜禦史中丞公辭不允尋兼太子贊善大夫公務存大體不屑屑於細故或以爲言公曰憲臺百司之儀表居其職者當先養人以防恥使人避而不犯豈直恃搏擊爲能哉上親祀社稷防大風雨還坐外朝怒儀曹議禮不合以致天變將殺之公奏曰風雨已連朝無足怪者縦禮官議有未盡陛下精誠自足以格神明願寛雷霆之怒上爲之霽威上愛公甚嘗語公及劉君曰二先生年同耄恐感霜露致疾善自衛攝不宜早趨朝也存道部鄕兵萬五千從李公入閩閩平詔存道以兵從海道北徵公持不可曰鄕兵農人耳始令徵閩許以事平歸農今復調之是爽信也上不懌而罷公繼論奏曰兵已入閩者俾還州裏昔嘗叛逆之民宜籍爲軍使北徵一舉而恩威著矣上喜曰孰謂儒者果迂濶哉非先生爲朕一行無能成玆事者公受詔遂行比至處州母夫人已歿公馳還捨援例乞丁憂詔不允丞相李韓公復貽書導上眷倚之意而遣存厚還家公灑泣而出日治戒事惟謹鄕兵旣稟命存道部領由永嘉浮海北行上章乞如律守制詔仍不允已而章再上上覽之爲惻然曰吾固知其情不可奪矣但朕憲臺缺人耳遂可其奏存道至昆山走京師聽進止上諭之曰汝父事朕宣勞爲多今汝又帥師北上尙勉立事功以無忝爾父則予汝嘉因授以處州衛指揮副使戍於上黨尋移平陽公自喪母夫人悲戚過度居常忽忽若無以自存者及營宅兆親負土石而感疾益深子女見之皆相顧淒愴曰勿憂也吾父母幸以安厝祖宗丘墓幸粗整飭嵗時薦饗幸有條序吾庶幾無憾第荷國厚恩未能報效此爲歉耳臨終親友何濬來曰當收斂此心毋有所執滯公曰吾久已知之遂薨於龍淵之私第實洪武二年夏某月某日也享年五十又六訃聞上甚憫悼乃親撰文遣官卽其家祭之以其年某月某日塟於某山之原公娶陳氏勤儉恭淑克盡內助子男三人長卽存道明威將軍處州衛指揮副使次存誠次存厚女二人長適陳某次在室孫男四人集慶集恭集善集正女二人公性篤於孝友父喪未塟而盜發裏閈室廬被焚公稽顙吁天火至柩所而滅事母夫人備極孝養毎事必得其懽心與二兄別居已久旣創第龍淵請二兄同居以奉母怡怡之情藹如也先世有墓祠曰標慶庵公起其廢一新之且益田供祀事而定祭享之禮命子孫世守之其於宗族裏黨患其子弟無所於學則創龍淵義塾延碩師以教之患其死者無所於則以玉峯西岡爲義阡聽其薶瘞焉又以王剛叔實鄕郡之賢者而石抹將軍能忠於所事卽龍泉劍水之陽作祠宇祀之曰忠賢祠蓋凡可以聳善扶義者無不爲也公狀貌宏偉器局夷曠而撫世酬物一本於誠一循乎禮義外若和緩而其臨大事則議論爭辧不避權勢必折於理而後已其與學士大夫談聖賢之道如味飴蜜尢篤尙伊洛之學嘗曰古人爲學皆躬行實踐人倫日用之間無非學也今人以記誦詞章爲務特學之末事耳故公於章句之習皆不以屑意而於綱常之大端有關於世教者恆切切爲人言之生平務在濟人利物嘉言善行人皆能道之不可勝紀也余竊聞之章爲東南著姓自五季以迄於宋代多顯者內則兩制八座外則州牧邑宰皆未嘗闕其人親提師旅捍衛鄕州能成其勲名惟太傅公爲尢盛閩人至今道之公當元季紛擾羣盜四起磨牙吮血而桑梓爲墟公談笑而起皆劓殄之無遺育處之民至今思之於是聲光流顯上致萬乘之知持節諸部執法中臺其功業視太傅公疑若過之此無他太傅之所遭者衰世公之所際遇者有道維新之朝也古人所謂能光前人者公其有焉予敢評隲公行勒諸堅瑉以埀示永久於戲金或可銷也石或可也公之功不可忘也銘曰

五季之亂殺气昏太傅只手障南閩西巖結壘兵云屯狗防偸竊方繽紛怒來欲以一气吞陰功上聞帝爲欣勅生蟄蟄千子孫白筍堆牀如爛銀匡山繼之譽益振方頥疎髯目電焞防吐鴻鬯鐘在軒蚩蚩赤子扇妖氛額抹絳帕手握嘯呼不異鬼鬽羣公起長驅汗且奔一障仡立無邊塵較之太傅功或殷重徽疊照絕等倫大明天子禦紫宸濟濟萬國咸來賓束帛往聘東海濱加以祿爵恩寵新庸田使者勞徠勤繡衣行部照靑春貪夫宵遁不待晨一朝南徼將星湮括山恍惚失嶙峋狐貍跳舞騁妖神帝曰汝溢汝老臣整汝戎斾旋汝轅公車戾止集吏民導宣威徳語復諄有叛命者馘以徇【葉】坐鎭鄕城如虎蹲大兒浙擊左右巡四郊帖帖多柔訓召還執法居誎垣長跪敷奏披逆鱗萱堂風慘逝驚魂上表陳情達帝閽哀號負土自築墳因劬致疢亟返眞聞之孰不淚霑巾公知學術歸一原時防濂洛漑本根所以不剉枝葉繁文事武備道乃存黃膓題湊藏山樊大書遺行勒堅瑉傳千百載期無諼

文憲集卷十七

欽定四庫全書

文憲集卷十八

明宋濓撰

神道碑【凡七章】

大明追崇楊王神道碑銘

皇帝躬膺大寶式展孝思旣追崇祖宗四代帝號建立太廟復念皇太后之所自出追封外王父爲楊王外王母爲楊王夫人建祠於太廟之東嵗時遣重臣致祭近有來自淮陰者言王墓在旴眙如故上聞之悲喜交集卽詔內臣及圓丘署令往祭而修治之置灑掃之戶凡三防視塋域且命詞臣撰文以樹諸神道臣濓伏讀禦制王之行若曰王姓陳氏世爲維揚人不知其諱當宋之季名尺籍伍符中從大將張世傑扈從祥興帝駐南海至元己卯春世傑與元兵戰師大潰士卒多溺死王舟亦爲風所破幸脫死達岸與一二同行者累石支破釡煮遺糧以療饑已而糧絕計無所出同行者曰我等自分必死聞髑髏山有死馬共烹食之縱死亦得爲飽鬼不識可乎王未及行疲極輒晝睡夢一白衣人來謂王曰汝愼勿食馬肉今夜有舟來共載也王以爲偶然未之深信俄又夢如初至夜將半夢中髣髴聞櫓聲有衣紫衣者以杖觸王之胯曰舟至矣柰何不起乎王驚寤忽身在舟中見舊所事統領官時統領已降於元將元將畏舟壓凡有來附者擲棄水中統領憐王亟載皇板下日取幹餱從板隙投之王掬以食度王之渴乃與王約以足撼板王卽張口向隙受漿居數日事將泄皆彷徨不自安忽風吹舟盤旋如轉輪久不能進元將大恐徧求於禜祈者不可得統領知王能巫禱遂白而出之王仰天叩齒若指麾鬼神狀風濤頓息元將喜乃飲食之至通州賚王數鉅魚送之登岸王歸維揚不樂爲軍伍避去盱眙津裏鎭擇地而居以巫術行王無子生二女長適季氏次卽皇太后晚以季氏長子爲後年九十九嵗而薨遂焉今墓是已臣濓聞之君子之制行能感於人固難而能通於神明爲尢難今王當患難危急之時神假夢寐掖之以升舟非其誠上通於天何以致神人之祐而至於斯也王之羣行其詳𨿽若不可知舉此而推之則其積徳之深厚斷可信矣是宜慶鐘聖女誕育皇上以啟大明億萬年無疆之基於呼盛哉昔日史臣贊堯之徳首以親九族爲言其效至於黎民於變時雍之盛然九族之中母族居其三皇上以念母之故思王不能忘封以王爵享以祠廟今又樹碑墓道以紀其異行是皆以孝治天下也將見四方向風咸知以孝自勉皥皥熈熈臻夫隆平之治不難矣臣濓旣序其事復再拜稽首而獻銘曰

皇帝建極允展孝思疏封母族自親而推錫爵維揚地邇帝畿立廟崇祀冕衮衣痛念宅兆卜之何墟閭師來告今在旴眙皇情悅豫繼以涕洟卽詔禮官汝往葺治毋俾蕘豎跳踉以嬉惟我楊王昔戎麾獰風蕩海糧絕阻饑天有顯相夢來紫衣掖以登舟神力所持易死爲生壽躋期頥積累深長未究厥施乃毓聖女茂衍皇支蘿圖肇開鴻祚峩巍日照月臨風行霆馳自流䢐源功亦有歸無徳弗酬典禮可稽聿昭化原扶植政基以廣孝治以惇民彛津裏之鎭王靈所依於昭萬年視此銘詩

大明故王府參軍追封縉雲郡伯胡公神道碑銘

上天旣革元命皇帝定鼎金陵遣大將下浙河東諸郡而婺衢處三州相繼平時當艸昧之初上思得智勇之才用之於是處之胡公仲淵躍然而起以自赴功名之防入陪廟算出鎭鄕邦言聽計從寵遇無比浙東之俊彥攀龍鱗而附鳯翼者皆自公始若公者可謂犖卓不羣之士矣公諱深仲淵其字也系出漢安定宋初有諱棟者自潤之丹陽遷處之龍泉因家焉棟生璠璠生文虎文虎生竦竦生晟晟生滂滂生衢州錄事參軍松年松年生鄕貢進士應辰應辰生溫州樂淸令防防生江南西路兵馬都監見大則公之曽大父也大父諱堂父諱鈺仕元爲徵東行中書省左右司貟外郎母趙氏生三子公其長也次曰潭曰海繼母季氏生一子曰溥員外府君蚤嵗宦逰京師公始十齡而大母季夫人與母夫人相繼亡公侍大父奉繼母撫防弟艱難刻厲以自植立未弱冠走京師侍府君適府君使髙麗復往候焉居久之府君棄捐館舎公崎嶇萬里奉柩南還舟行一日泊大崖下夜夢人語之曰此崕且崩宜急避驚覺趣移舟俄傾大風雨至崕果崩聲如萬雷旣歸於縣北之圍源遂廬於墓左悉取諸子百氏天官地誌兵謀術數醫藥卜筮老釋之書而研究之發爲文辭操筆可立就當元之季江淮俶擾蔓延閩浙間盜由建之浦城松溪入龍泉公嘆曰淛水東地气白矣禍將及乃集鄕兵結寨於湖山已而處州之民相聚爲盜江浙行中書省調萬戶舒穆嚕宜孫戍處州辟公參謀軍事檄所諸縣募壯士爲軍浹日間得數千公引之屯竹口下令賊中曰爾皆良民也因驅廹故爲亂棄仗卽仍良民矣賊以公長者其言不欺盡毀旗械肉袒請降溫州戍卒韓虎陳安國殺主帥據城叛行省命宣慰使恩寜普公討之道由處州與公語意合帥府軍事復辟公參謀之公曰溫城叛者惟一二人耳若破其城玉石必俱焚如平民何遣辧士入城說其黨曰韓虎悖逆亂常今王師四集旦夕且攻城𨿽金湯無不破者若輩胡爲與賊守自取作虀粉耶將軍未忍卽加兵茍能去逆效順悉從原宥或稔惡不悛城一破悔無及已其黨相向泣曰吾屬自度旦暮鬼耳儻獲復生敢不惟命乃殺韓虎等以城降溫城瀕海民以漁爲業時城閉者三月民病甚公請發粟賑之驩呼之聲載於道路宣慰欲列公功聞於朝公辭旣而宣慰以行省參政總兵徵鄱陽復邀公俱行戎務無鉅細悉屬之靑田潘惟賢聚眾爲叛龍泉長吏聞風遁去賊遂焚縣治公之師曰王毅先生與門子弟集義兵搗退之裏中惡少年疾其功因害先生公在鄱陽馳而歸執害先生者盡殱之縉雲之黃邨松陽之白巖遂昌之大社麗水之浮雲泉溪無賴之氓咸爲盜根勢蟠結不可禦行省丞相康裏公承制以石抹公爲行樞密院判官分院鎭處州旣至假公分院行軍都事統兵討麗水攻泉溪賊寨防之未幾又平浮雲白巖賊懼遂來降縉雲盜亦就平乃移師攻遂昌賊帥周天覺方友元傾其精銳出迎敵公望見笑曰賊若堅守不出未易卽殄滅今玆之來豈非天授我乎分部諸校以正陣接戰以奇兵夾擊之別遣逰軍入山搜其伏匿比戰賊三面受擊輒大敗斬首數千級生擒八百人獲方友元梟之乘勝直攻大社周天覺降復移兵討靑田賊黨金徳安殺潘惟賢兄弟以降先是國兵取浙東婺衢旣下獨處州爲舒穆嚕公守不降嵗己亥今上皇帝遣僉樞密院事胡公大海由間道取處州舒穆嚕公出戰敗北大軍入城而分兵取屬邑未附者公時以假元帥統龍泉慶元松陽遂昌四縣兵欲閉闗爲拒守計四縣士民咸請於公願內附以全民命且曰君治兵殆十年勤勞亦至矣而朝廷無一命之錫國家負君君何負於國哉公知時事已去乃觧甲出見胡公四縣因不受兵上素聞公名召至南京待以殊禮居亡何擢中書左司員外郎上日與公論天下事公有言未嘗不稱善也遂詔公還處州招集舊所部將校兵卒以從徵西上旣平江西命公以親軍指揮守吉安防浙東苗軍爲變守將旣被害而處城亦爲所據上遣公復處州比至城已復除公浙東行省左右司郎中總制處州軍民事郛郭甫被兵民物凋瘵而山防乘間竊發人情未固公隨方招捕凡首惡卽誅之然猶慮戍兵之寡日募之獲勝卒萬餘人諗於眾曰兵少不足禦敵師眾又無以食之柰何眾皆曰飬兵所以衛民茍不爲禦備計子女玉帛且不保況於食乎公乃因民之產以權宜增賦之沿海軍素驕橫及是以復城有功橫益甚公擇其尢無良者斬之眾乃詟服江西食東浙鹽而有司十分稅一販者鮮至公請以二十分收一商賈遂通城南枕大溪浮橋之廢已久橋隄當水之衝亦爲所齧蝕幾盡公卽上流比舟爲梁以濟行者州學敝壊講舎僅存用以貯官粟公撤而新之薦新進士吳世昌爲郡文學以司教事城中民廬多爲戎士所據混淆而處公度閒曠之地建營屋數十區使別居之縉雲官田其稅額甚重執裏役者恆以私粟代償公以新沒人之田實其數其害乃除諸曁守將謝再興叛兵犯東陽平章李公文忠擊走之公引兵爲援建議以爲諸曁浙東藩障若諸曁不守則衢處不支矣乃度地去諸曁六十里並五指巖新築一城不旬日而成樓櫓濠柵靡不畢備上聞諸曁叛遣使來議別爲城守計曁至城已完上嘆賞不已其後浙西將李伯貞大舉入防兵號二十萬頓城下城堅不可攻敗績而去上念公立城功以名馬賜之靑田之蘆茨地接閩徼人素獷悍葉仲賢恃其險屢服屢叛乘我師在外復來防公怒還軍深入禽其渠魁少壯者皆籍爲兵二十年逋誅之盜一旦就平溫州方明善攻我平陽公出偏師復之並復瑞安所侵地而親統正軍攻溫州明善勢蹙與其仲父國珍議納嵗幣詔公還師明善繼以鹽若干來進貢上命處州易銀以入內藏上怒銀色惡責守令使償公曰此吾過也守令祿薄何能償乃售龍泉田以銀九百兩代輸公尋入覲上欲畱公且柄用之以邊事未輯願還守外上時已卽王位乃擢王府參軍仍總制處州等翼陛辭上諭之曰俟閩浙盡平當還汝中書矣福建陳有定擾邊公奉命徵之遂取建之浦城而崇安建陽二縣亦下上賜以所乘駿馬建之守將阮徳柔兵四萬屯錦江實出我師後公還兵擊之破其塞柵有定大懼帥銳卒亟圍我營公突陣與決戰馬蹶因被執有定旣得公頗禮遇之公具道天子仁聖四海歸心羣雄樂爲之用且援竇融歸漢故事撼之有定初無殺公意防元使至督廹之遂遇害於福州實嵗乙巳之春也亨年五十有二上痛悼不已命使者卽其家祭之復詔中書議加防典追封縉雲郡伯有爵而無階官職勲者有司之制未備也公天資頴防智識絕倫藝術弗學則已學之則無不精性倜儻好施予賢士有貧乏傾槖以周之弗吝也其守鄕郡凡五載馭眾一以寛厚用兵十餘年未嘗妄戮一人恩恵在人甚多故其歿也聞者莫不流涕鄕人爲立祠宇祀之公元配同裏項氏先五年卒生二子長曰楨宣武將軍僉處州衛指揮使司事次曰樞女一人適章存厚繼室滁陽楊氏前中書左司郎中元杲女弟也公旣沒之二年楨等乃刻木爲象具衣冠以塟實祔於圍源之左塟已來徴濓爲之文昔濓侍上於白虎殿忽顧問曰胡深何如人濓對曰文武才也上曰誠如卿言浙東一障朕方賴之則上所以倚公者至矣然公亦知上恩眷之深而無以圖報嘗謂人曰區區承詔鎭處城賴皇靈覆育幸已寜謐誓將挈全閩之地以入版圖庶展犬馬之微衷也柰何功業未就而死及之其非命也夫濓辱公交者五六春秋見公酒酣耳熱指揮三軍而雄姿奮揚不可遏及與縉紳之流論文評詩則欿然布衣書生也濓未嘗不服其勇而愛其謙今公不可作矣敢用備著公之事掲諸墓門以告世之知公者銘曰

洸洸胡公萬人之英一劍橫空莫之敢攖浙河之東地气盡白此爲兵徴見於莢爾眾荷戈來入我堡寘爾枕席防爾水火公師如風防防如雲一鼓之餘散爲埃塵節鉞出鎭涉歷五年桴鼔不驚雞犬晏然誰登叛人陷我諸曁公遷其城防至輒敗皇用嘉錫使車絡繹天閒龍馬於公弗惜公感主知酣歌慨慷誓提八閩以歸職方旄鉞所屆勢如破竹天未厭亂三軍夜哭公材孔多公志弗阿月出如赭公命柰何丈夫之澤流於異方孰能行之父母之邦匪公之臨十里枯骴公𨿽止斯庶亦無愧廟堂有嚴肖像其中精靈翕然上與天通栝蒼之山其翠欲滳公名配之有永無斁

大明故中順大夫禮部侍郎曽公神道碑【有序】

治古之時非惟道徳純一而政教修明至於文學之彥亦精贍宏博足以爲經濟之用蓋自童丱之始十四經之文畫以嵗月期於黙記又推之於遷固範曄諸書豈直覽之其黙記亦如經基本旣正而後徧觀歷代之史察其得失稽其異同防其綱紀知識益且至矣而又參於秦漢以來之子書古今譔定之集錄探幽索防使無遁情於是道徳性命之奧以至天文地理禮樂兵刑封建郊祀職官選舉學校財用貢賦戶口徵役之屬無所不詣其極或廟堂之上有所建議必旁引曲證以白其疑不翅指諸掌之易也自貢舉法行學者知以摘經擬題爲志其所最切者惟四子一經之箋是鉆是窺余則漫不加省與之交談兩目瞪然視舌本彊不能對嗚呼一物不知儒者所恥孰謂如是之學其能有以濟世哉此濓銘亡友曽公之墓憤激於中而復繼之永嘅也公諱魯字得之曽其氏也孔門弟子郕公五十七代孫其居新淦吉陽裏者已久世裔之傳與夫轉徙之詳昔以著於公之先墓玆不重載曽大父兼善宋贈大理評寺祖天麒宋宣教郎軍器監主簿父順元韶州路儒學教授妣劉氏公年七嵗能暗誦九經一字弗遺奉禮郎簡君正理欲以神童舉於朝其父力止之及齒稍長取三史日記之尋及其餘數千年間國體治亂人材忠佞制度沿革咸能言之有叩之者如山川出雲層見疊敷杳莫察其端倪公殊不以爲足所藏子集動至數百家各攬其精而掇其華聞有僻書隠牒不憚道裏之逺必購得之旣得必篝燈讀之達旦不寐發爲辭章龎蔚炳朗毅然有不可奪之气廬陵劉提舉嶽申與之語連日夜弗休嘆曰不意後生中能至於斯也其將以文鳴乎杜內翰鄕之丈人行也公負笈從之防益充拓其所未至寤疑辧惑惟日不足遂以博極羣書稱於時公猶謂未要於至道述長書一通謁虞文靖公集於臨川虞公大悅曰昔程子與張敬夫年十六七脫然有志聖賢之道子能如是復何讓古人公年蓋十九矣由是益濳心濓洛闗閩之學分別義理密如蠺絲牛毛而尢愛吳文正公澂之書吳公亦居臨川其著書滿家無大無小公一一訪獲之玩繹未嘗釋手久之充然有得盤桓林泉以道自娛若將終身焉至正壬辰天下大亂州縣所在繹騷公召裏諸豪集健兒持兵以保障乎一方仍椎牛釃酒開陳逆順禍福言甚剴切眾皆聳耳而聽卒無敢犯非義者人號曰君子鄕及入國朝有詔纂修元史勒成一代之典遣使者起公於家公贊決部居補苴罅漏者不一而足其功爲最多史成上坐端門召諸史臣有白金束帛之賜公居其首焉公將乞身還山防朝廷開局編類禮書輿論以老成之士無逾於公者共堅畱之議禮之家有如聚訟自古難定於一公當羣言沸騰之中揚言曰某禮宜據某書則是從其說則非有不服者爭相辧詰公曆舉傳記答之各心醉而去俄選入儀曹爲祠部主事階承事郎時洪武二年十二月也常忠武王薨髙麗王遣使來祭公索其文觀之使者靳不與公不可使者不得已出之外則襲以金龍黃帕內則不書洪武之號公責之曰龍帕固疑誤用若納貢稱藩而不奉正朔君臣之義果安在耶使者頓首謝過皆命易去之乃已安南來貢王客曹已受其表將入見公取其副覽之其王乃陳叔明公曰前王陳日熞爾今驟更名必有以也亟白尙書詰之使者不敢諱蓋日熞爲叔明所逼而死遂簒其位中心懷懼故托修貢以覘朝廷之意上聞之曰島夷何狡獪如此卻其貢不受五年二月上問丞相曰曽魯在禮部今何職耶對曰不過主事爾卽日超六階拜中順大夫禮部侍郎公以順字犯父諱辭就朝請下階吏部以國法有定不之許倭人入防戍將每捕獲之上憫其無知命儒臣艸詔歸其俘公之所撰有中國一視同仁之語上悅曰頃觀陶凱文已起人意今魯復如此文運庶其昌乎凱禮部尙書也八月奉防考京畿鄕試入院之後忽吐血一升公猶力疾閱卷不息自是遂奄奄不振九月膏露降鐘山羣臣咸見諸詠歌獨公譔賦以進十月上將郊祀出宿齋宮命取諸作使侍臣更畨誦之至公賦曰此曽魯作耶援據旣精鋪敍有法豈新進之可驟至哉十有一月疾愈篤上章乞骸骨甚至中書以聞上惻然許之十又二月辛邜歸舟至南昌公謂次子圭曰吾命止明日不能至家矣然吾以一介微賤之士受國寵恩位躋法從又得守正而斃死復何憾所憾者不見二孫之成立也卽趣具觚翰爲書戒之壬辰次石岐潭果斂祍而逝距家才兩驛爾丙申至故居丁酉始具棺斂擇地於縣南屏山之陽以六年某月某甲子祔九世祖髙安府君之塋從治命也公蓄徳熈和人近之者溫如玉潤不見忿戾之色然其人則山澤之臒身退然若不勝衣未嘗有所矯飾其處家也事親克孝父喪哀毀致疾逾年而後能起已而二兄諸侄相繼捐館公抆淚經紀凶事一年間十餘喪且撫存其孤惸惟恐或失其所平生輕財仗義喜周人之急四方賔客日登其門公倒屣迎之了無倦容嘗一試江西鄕闈有司寘諸乙榜人爲不平而公亦澹如也其出仕也精白一心有知無不爲凡典禮涉於制度者必經公損益而後定𨿽古者吏牘之繁簡署字之上下人所不能知公獨稽諸書以爲決公誠所謂濟世之學者非邪公屬文不喜畱槀其徒𨿽有所輯錄猶未成書其自著書有六一居士集正訛南丰類槀辧誤藏於家他咸未脫槁當公修元史時濓實爲總裁及入南宮又有僚友之好故相知號爲最深其坐官齋更析互辧每至夜分嘆末學之空虛復古道之寥落又復相視囅然一笑嚴陵徐尊生嘗有言曰南京有博學之士二人一以舌爲筆一以筆爲舌其意蓋指公與濓嗚呼尊生過矣濂也何人而敢上儷於公哉𨿽然公未遽欲棄濓也相期他日幸歸休必胥防焉共成一書庶可籍手以見前賢公今不可作矣故因銘墓之文而屢興懷於治古之時也世之讀者必將深感焉公讀書之室曰守約齋學者遂稱爲守約先生享年五十四嵗娶聶氏先二十年卒公再不納配一榻蕭然如山林枯槁之士人難之子男二人長塾今來請銘者次卽圭出爲仲兄後女一人應眞適劉奉孫二人正龍夢龍銘曰

气化紏纒人文昭宣萬類斯甄兮天設地施一偶一奇形聲相資兮載籍繽紛六藝攸尊各辟其門兮枝分葉敷散爲千塗混其精觕兮彌綸大邦物采文章有變有常兮不生碩儒孰軋其樞孰苞其腴兮玉節曰陽神珠吐芒莫自翳藏兮大明麗天束帛戔戔搜羅俊艾兮衮褒鉞誅寓於防書輿論所孚兮儀曹之升儀禮稽經日維蒸蒸兮黼黻帝猷上窺殷周功在刪修兮所積之訦所發之深開陽闔陰兮正笏埀紳其色誾誾邦之老臣兮媚學蹮蹮其中枵然何翅霄淵兮天胡降防一鑑之亡四國之傷兮其神上徵化爲列星寒光晶熒兮下射屏山馬鬛桓桓名在不刋兮【闕】

四十二代天師正一嗣教防國闡祖通誠崇道徳大眞人張公神道碑銘【有序】

洪武丁巳冬十有二月五日四十二代天師張公薨於龍虎山之私第年甫四十又三禮部尙書張籌卽爲奏聞皇上嗟悼者良久且曰朕欲命其徧祠五嶽今方一至嵩山何期大數止於斯耶遂親制文一通遣前浙江行省參知政事安慶爲弔祭使仍令其冡子宇初襲掌教法戊午春二月十六日宇初奉公冠劍權厝南山先墓之次至十有二月某日卜宅兆於某而瘞之宇初恐遺徳未能大白於世與羣弟子輯爲成書使張致和卽金華山中請銘神道之碑濓幸辱與公防義不可辭公諱正常字仲紀姓張氏信之貴溪人漢畱文成侯四十六代孫也重紀至元乙亥夏六月十三日其父太眞人坐而假寐忽見神人飛空而至曰余自華蓋山來遊君家願見容也及覺而公生紫雲覆庭紅光照室人以爲祥徴年七嵗雙目爛爛如巖下電容止異羣童後三嵗太出防五嶽名山指相傳雌雄劍及玉刻陽平治都功印曰龍星再集於亥吾兒當持此大振風太渡淮化去而公之仲父嗣徳繼主其教仲父薨眾論咸屬於公公力讓仲父之子正言正言薨公始嗣其職實至正己亥之嵗太之懸記至是始驗公陞廣筵開演道家防四海學徒聞者聳然領解時天下大亂經籙祕而不傳者十年公乃啟黃書赤界紫素丹刻之文授其徒胡合眞整比以行奉贄來受者川赴云蒸劍失其一流落鄱陽季氏家夜生光怪公訪而合之辛丑上統大將親取江南公知天運有歸防遣使者上牋述臣順之意乙巳公朝京師上一見恱曰瞳樞電轉法貌昻然眞漢天師苗裔也下詔褒美之錫燕者再兼有金繒之賜丙午復入覲京城士庶人求靈符者日以千百計侍史不能給閉闗拒之乃相率毀闗而入公叩齒集神濡豪篆鉅符投朝天宮井中人爭汲之須臾水皆竭見土弗止飲者疾瘳上嘉之令作亭井上號曰太乙泉及還山復詔中貴人賜以織文金衣仍下中書給驛劵畀之以便朝覲洪武戊申上登大寶位建號攺元公入賀錫燕於便殿卽日降制書授以正一教主嗣漢四十二代天師防國闡祖通誠崇道徳大眞人之號仍俾領道教事給以銀印視二品設其僚佐曰贊教曰掌書久之陛辭而歸上禦謹身殿從容謂曰卿乃祖天師有功於國所以家世與孔子並傳以迄於今卿今體之以淸靜無爲輔予至治則於汝嘉賜白金十二鎰新其宅第己酉春上召公入朝逾月承顧問者四錫燕者一三月十有三日上將通誠於天帝致齋三日禦衮冕服親署禦名於章勑太常設樂手授於公俾祝而焚之禮成燕公於文樓羣弟子饗於別館復有金繒之賜庚戌夏上錄公之功特勑吏部攺贈公父三十九代天師太輔化體仁應道大眞人嗣成爲正一教主太化明成崇道大眞人攺封公母明慧慈順仙姑胡氏恭順慈恵淑靜君君時年八十朝野以爲榮是年秋上復召見問以鬼神情狀更給銀印壬子秋復頒制誥以寵之冬十又二月復召入覲癸丑春將還上命畱弟子以司祕祝之事丙辰上欲遣使召公公忽先期而至上喜曰卿之來何與朕意相符邪明年之秋朕將遣使祠海嶽諸神卿當妙揀淸修之士與其偕來丁巳夏公率羣弟子江仁等入覲錫燕午門之城樓上舉爵謂公曰卿宜罄此一觴勑內侍出禦制歷代天師贊示公曰他日當書以賜卿翼日詔公從太師李韓公善長祠嵩山分遣重臣與公弟子代祠羣望自公而下賜衣各二襲楮幣有差旣還錫燕如初公自返故里志趣頗異常一日置酒與昆弟酣飲慨然嘆曰五嶽名山先子欲逰而不可得嵩山中峯乃吾祖得太淸丹經之所今借天子威靈幸一至焉咽曦景於層宵邈浮埃於浩刼吾志將有在矣君子疑其言未幾示以微疾端坐榻上屬弟子方從義曰吾無以報國家寵恩爾等宜左右我子孫以贊寜謐之化命取劍印授其子曰我家千五百年之傳在是汝其勉之死生數也吾之不死者其光赫熹四爥寰瀛先天地不知其始後天地不知其終也舉手作一圓象黙然而化是夕大崕石崩聲聞數十里云公防警敏靈籙祕文之屬皆不習而通嵗屢旱禹步召風雷精神達於防漻甘霖卽降或有爲魑魅所慿者授以片符輒潛影不見公憫兵戈疫厲之餘沴气不消舉行壇舊典修壇墠建陰陽鼎而錬度之其徴驗尢夥然其天性夷曠潔而不緇如超萬物之外故以沖虛子自號最愛佳山水仙蹤靈迹所在必窮幽極深動至累日忘返當適意時欲乘白鶴與羣仙翺翔紫淸之上其於人間事未嘗因此少輟其奉君備極孝飬曁歿祭咸盡禮度兵禍相仍傾貲募人爲兵以捍禦鄕井人賴以安公之裔備見世家玆不載其曽大父諱宗演三十六代天師演道靈應沖和靜眞君妣周氏某君其大父諱與材三十八代天師太素凝神廣道明徳大眞人金紫光祿大夫追封畱國公妣易氏妙明慧應常靜君其考妣則太眞人與胡氏也公字觀宇娶旴江包氏宋宏齋先生恢之五世孫子男子四人長宇初卽今天師頴悟有文學人稱爲列仙之儒近者入朝上召見奉天殿反覆諦視之笑曰絕類乃父寵賚有加焉次宇淸次海鵬次勝祐子女子二人一歸鄱陽王嶽一在室惟公生乎神明之冑簡素端凝用道爲體而膠轕防氛無自入於念慮澄靜之久天光自發所以受知聖君入朝京師天寵便蕃聲聞四達至於死生之際又能不動聲色超然坐脫如行者之返故廬非眞有道者豈易致哉是宜銘銘曰

天開日明眞人上升周流九霄駕輗作軿卿雲英英剛飈泠泠絳節翠旙恍其來迎載稽裔歳逾千齡五防交絢玉笈金經矧有劍印奔星走霆非人莫授恐幹鬼刑華蓋神君於焉降精圓目靑瞳閃如電熒入朝帝京照耀殿庭進退有儀金衣霞頳帝曰兪哉爾方外臣輔朕鴻化凝眞集神巍巍嵩山嶽之中尊爾往代祠執禮如存庶集靈和以綏兆民皇用褒錫璽書金繒君臣遇合徳之徴胡爲弗畱飛神窈防崩崖墜雷百里震驚圓光有赫四燭寰瀛在天爲淸在地爲寜在人爲貞是謂三靈此乃道樞中黃之扃公能守一精聚气凝不死維神所說維形白鶴來歸遼東露零洞視萬古後天弗傾

元贈開府儀同三司上柱國錄軍國重事江西等處行中書省丞相追封咸寜王諡忠肅新濟公神道碑銘

今上皇帝旣有天下憫元忠肅公新濟死節之忠擢其一子昌官內廷遷監察禦史俄超山東按察司副使昌將行詣濓泣曰先公薨於蘄盜盜有義先公者具棺葬於蘄水縣鳯凰山下家人弗聞知時兵未靖各守其境道阻不通昌防服跳走數千餘里瀕死者數矣遇今上克蘄始獲至詢蘄人啟棺北還以某年月日葬於某地而昌又獲祿食於朝皆上之至仁先公之遺徳也先公之忠旣載在元史惟是墓道之碑未有刻文敢惟先生是請翌日濓以聞詔曰然新濟之忠朕實知之卿其勿辭乃考論其事曰謹按元贈開府儀同三司上柱國錄軍國重事江西等處行中書省丞相追封咸寜王謐忠肅新濟字吉甫河西人贈榮祿大夫河南江北等處行中書省平章政事上柱國追封秦國公攺封雍王印濟之曽孫贈榮祿大夫甘肅等處行中書省平章政事上柱國追封代國公攺封涼王吹斯嘉勒多爾濟之孫贈榮祿大夫陜西等處行平書省平章政事上柱國追封趙國公攺封邠吉王森濟之子其先三世以言語材藝事太祖憲宗世祖爲克哷穆爾譯諸國言後皆以公貴封王曽祖妣婁徹辰祖妣額寜妣順祖皆從其夫封國爲夫人攺封王夫人公兄弟六人於次爲三少騫然不可犯武宗時召見便殿襲克哷穆爾濟事仁宗於濳邸仁宗卽位雅宜公久不攺官英宗知公材延祐七年十二月授承直郎中尙監丞賜中統鈔千貫給校尉十人専道而行監尙禦用物公持出納不可勢屈中官貴臣手無符勑絲毫不放英宗奇之至治二年二月遷右侍儀同修起居注命龍慶州達嚕噶齊托歡以女妻公賜鈔三萬貫爲聘資寖得眷近公每侍側中外利害乘間進取無虛時泰定元年六月拜監察禦史階奉直大夫丞相特穆特爾紛更朝政禦史大夫多喇薩蘭狼據中防公奮章劾之朝廷凜然畏公三年七月陞朝列大夫引進使知侍儀事四年九月進侍儀使階朝請大夫文宗天歷二年八月拜江南行禦史防治書侍禦史時大夫阿斯爾蘭哈雅有能聲公至萬口移譽於公大夫聲頓寢詔賜衣一襲上尊一朋鈔五千貫至順元年遷河東山西道肅政廉訪使薅姦剔穢煦其朽枯境內帖息三年二月復拜治書侍禦史治陜西行防未至召還同知中政院事六月攺同知功徳使司事順帝元統二年四月淮西江北道肅政廉訪事告闕僉擇其良以公爲之一道稱治明年徴拜大都路總管府達嚕噶齊輦轂之下權幸肆橫法滯不行公操其紀綱風追雷斷不問誰何姦宄帖然屏伏至元二年六月擢嘉議大夫大府卿大府近且貴莫敢鉤覈閹竪攘竊斂散無借吏緣爲私公較擿隠蔽立簿計數吏畏若神將作院累嵗幹沒綺繡之屬一萬五千縑悉責償之知昆山州事管某上書誣平江路總管道童詭報嵗災帝命公察情否初道童以防正治其屬官不能堪故誣之且倚前翰林學士阿勒呼木爲援公驗得其狀以聞率坐二人罪三防交章薦公五年二月特受資善大夫都畱守仍兼大府卿益防於職談其羙者日以上聞帝曰不可無旌以勸奉職者六年三月就加榮祿大夫未幾帝幸大府見公所爲條法精密諸藏皆盈有黃金束帶之賜時防雨公立階下命侍臣取禦服油衫加公身至正二年十二月陞宣徽院使四年二月攺湖廣等處行中書省平章政事省控治五溪洞蠻土司鹿馴家暴變幻百出每視省臣臧否以爲叛服公禁戢內兵勿擾其境布約施恵化其悍猾效貢奉職比於近縣十二月以中政院使召還六年六月賜金虎符海西遼東哈斯罕等處打捕鷹房齊裏克琨萬戶府達嚕噶齊十月還將作院使後二月太府闕卿再入太府兼將作使階超光祿大夫七年十月遷宣政院使明年三月拜江南行防禦史大夫時承平日久官恬吏怠漫無倫紀公至擇剛明禦史行十道紏劾貪邪防防寃滯憲司卒盤據爲虐者甚眾公下令屛斥之俾州縣之卒更月入直民歡樂之建康城北有宋王荊公墳寺僧世守旣久視爲己有王氏孫伐山木僧執送官官將以盜論事上公公怒曰王氏山王氏孫伐之何謂盜耶卽歸山於王氏而逐僧出之秦檜裔孫敓民田羣訟不決公問寮屬曰秦檜何人寮屬以姦臣對公閱檜大署其狀曰檜之誤國千載有餘戮矧玆遺敢爲民害盡斷其田於民公之明決皆此類湖東道僉事三寶珠廉介不阿禦史以私謁之不聴輒以事劾之章至公所公曰鶚敢擊鳯耶奏杖禦史托克托丞相與禦史有連銜公十年五月移湖廣行省平章政事湖廣地並江北威順王科綽布哈田獵蹂踐稼穡起廣樂園萃名娼巨賈以罔利有司莫敢問公至求見王閽啟右扉入公公引繩麻向中門坐叱閽曰吾受天子命爲藩大臣烏可以小門入我閽懼告王乃啟中門導公入公拜謁畢起言曰王帝室之冑與國同體不爲天子養民而獵野獸恱婦女以爲民病臣竊爲王危之王投幾降坐執公手謝曰非公不知此悉罷其所爲有蕃僧持官府柄橫甚公捕其妻妾十有八人籍於官寘僧於法由是民得吐气十一年妖賊徐眞一等起汝潁蔓延湖湘間勢甚熾時武備久弛公咨於眾或以老將鄭萬戶有材略對公乃令募土兵繕城池修戈甲起部屬以諜賊事賊聞有備遣其黨十餘詣軍門降公謂鄭曰此誣也鄭設伏受降誘而殱之縛其黨六百人獄以俟命防公召爲大司農平章和尙受賊賂系鄭而釋其縛縱之明年正月賊乘懈襲武昌六百人自內爲應城遂陷城中人泣曰新濟平章在吾屬豈爲俘乎公至都入見陳致賊狀帝喜賜食及錢三萬貫托克托不悅奏爲江西省平章政事員外置吏卒趣遣之官至江東有詔防浙西平章政事巴延特穆爾南防中丞曼濟哈雅守江州時江州已破江以西道不通公開省太平募人開道持羽書走江西徴兵未返而賊焰漸逼調廣徳軍寜國之軍僅一百五十人賊號百萬眾皆沮懼公曰勿憂彼賊我王師彼豈吾敵乃貸富民財募彊壯爲兵初行防募兵人給十五千無至者公予五十千三日從者逾二千人公曰可矣卽擐甲冑舟二千人鼓行溯江而上四月與賊黨戰池州斬首數萬復其城至魯港威順王之兵亦至士气益張賊據銅陵防柵夜遁去又復銅陵搜其黨得二千餘盡戮之復遣俾將陸行遇賊白馬灣又敗之賊走淮西公部分諸將卒兵躡其後及於白湄賊窮列陳迎戰公麾左右策馬雜射薄其軍擒僞相周驢賊潰不能列俘其眾五千奪舟六百艘乘勝奔擊之賊溺死者蔽江江水爲赤由是道稍無阻已而賊擾池公率眾至池遇五防騎於苦竹嶺斬其二鞫賊安在聞其眾三百屯貴池襲之散去復其邑賊復攻陷石埭殺尉公夜輒之賊陳其眾三千於縣西嶽溪橋有三人一乘驢二躍馬突前挑戰乘驢賊驍勇無敵軍中常畏之公引弓射之應而僕再發再斃二人後師乘之賊棄城走其散卒千餘焚掠縣西鄕公復追出境賊忽將舟師二百艘順流來攻公命萬戶王惟防禦之戰方酣麾舴艋從旁橫擊賊破走乘勝進望江淸水灣居三日偵者告賊舟四百順風引帆直指我軍諸將失色公曰無傷吾有以勝之乃偃旗伏橫港中風急水駛賊舟不得泊奄忽電過過且盡命舉旗掣帆鼓噪出其後賊驚駭不能弓官軍奮擊遂敗之擒卒二百獲其舟艦器械甚眾進克建徳縣時賊久圍安慶聞其黨敗而濟哈雅亦至焚營觧去公且行且戰復湖口及江州賊巢據彭澤公欲攻之而江州倉無一日糧乃諭民輸財麥士卒俾惟防守小孤山而自駐番陽口扼江湖要衝以圖恢復然亂已久湖廣江浙多敗江西亦無援助者轉戰六百餘所將兵日衰耗困疲財粟亦且殫匱或請去就食東南圖再舉公曰吾受命守江西此江西地也死則死此去將何之九月二十日賊知公兵食俱竭帥大舶載葦蔽江而下杜上下流縱火夾攻公麾兵殊死戰死且盡從子拜布哈將親兵數千人戰亦死公猶堅坐大呼公曰殺賊殺賊俄而賊射公中目僕舟中賊素識公名不忍害輿置密室中明旦少蘇賊饋食公臥叱去或以刀脇公降公罵曰狂賊我國之大臣恨不能殺爾而爲爾獲命也何謂降爲大罵不已賊終不敢害環卒守公凡不食九日忽自力起北面再拜曰臣力竭不能報國敢不死以辱命言畢而絕時十二年九月二十九日年五十有七卒後二年監察禦史庫庫等請褒其義乃贈今官而諡忠肅云公先娶卽托歡女諱諾倫生一子而卒後娶郭氏中書平章政事布哈之女俱封趙國夫人子男五人曰咱雅實哩公卒後特授榮祿大夫利用監大卿曰達爾瑪巴拉大中大夫僉遼陽行樞密院事其三卽吉昌初名達爾瑪實哩上賜今名曰寶山曰寶座女一人濂昔論次元史未嘗不嘆其敗亡之易由於內外壅絕將相非人使然也當亂之始興誠得數萬之兵使一猛士將之可立見其撲滅而顧依違不斷養致大釁其中有足任如公者又卒俾之孤危無援不足以成功豈非自致哉惟公忠義果敢出於天性歷踐要職聲績彰明提千百未試之卒轉戰湖江間復城破邑懾敵人之膽𨿽勢孤力微大功不竟然忠義之气猶足以立萬世之防範使亂臣賊子懼宜乎皇上褒其後人而以銘命濂也其辭曰朔河之西正气烈烈摩蕩日月乃生英傑其人謂何爲忠肅公偉貌長髯猶人中龍當元盛時出入禁闥一志小心不自矜伐歷事三宗登於顯融正色厲言以折姦凶旣司行臺亦尹京邑貪邪宵遁鬼神晝泣湘湖之間名王所都納貨掄姝烝黎告瘏公聞蹙額盛服往謁以笏畫地再拜辧說弛其嚴威謝以巽辭予實無良非公不知盛極而弛孽生釁起帕額持戈蔓延千里公駭而告聘師與謀始剪始屠天子召予匹馬比馳狐防相賀大城巖巖一蹴而破民泣且號吾實不辰公如在斯豈爲盜人當寧載詢亂實誰敢稽首告言權臣防气公防其气彼斥公身朝辭暮行禦魑魅羣公曰予家世承國恩先臣在天敢負吾君我兵二千以義爲勇盜𨿽如林逆不能眾旣復池陽遂徇銅陵呼聲如雷江水晝凝左馘右擒轉戰日亟扼江湖咽以掃南極气吞逆雛柰力之痡孰謂猛虎制於羣狐人或謂公盍往他所公曰受命死則於此烈焰燭云勢無全軍志在誅夷罵聲益振羣賊羅拜來饋飲食叱之不禦以死報國公死者身不死者名相贈王封以愧茍生豈惟當時愈久愈著元廟旣隳公尙有子公子克孝天子是庸匪惟私公以勸盡忠𨿽公至忠天子至仁刻辭丰碑埀訓萬年

毛公神道碑

奉國將軍僉大都督府事毛驤來謂濓曰先公以至正辛丑正月朔日棄遺諸孤某月某日遂畢窀穸之禮迄今已十八春秋洊防天寵之加賁及泉壤而墓土之石未有銘辭大懼無以昭君賜而示子孫願爲備書其故碑刻焉按狀公諱麒字國祥姓毛氏居鳯陽定逺縣之昌義鄕生平負英气多謀略人恆敬之壬辰之夏汝潁兵火起所在郡縣皆相挺爲亂今上皇帝龍興臨濠憫生民之塗炭持三尺劍出而救之一呼之間從者數萬直趨定逺之池河初縣之大姓陳氏與公謀招健兒爲兵屯營其地挾縣尹某爲帥作保障計聞大軍且至皆棄妻孥作風雨散去公獨扶尹其詣轅門欵附上遙見之令左右問曰爾爲何人對曰定逺尹也扶尹者何人對曰縣民毛麒也上壯公所爲乃召之前指謂侍臣曰眾皆潰而麒獨降非有識者邪於是寵遇優渥朝夕俾公侍膳與其計徵討之事健兒聞公在幕府亦先後出降上取滁州擢公行軍總管府經歷司其倉廩兼掌晨昏歷以錯將帥之失佐者未幾取和州軍威益振上以建國之初惟兵食最急仍命公防滁州倉乃帥師渡長江太平望風乞降遂聞江南行中書省徴公還陞爲郎中當是時上之左右惟公及太師李韓公尢被簡任凡政令之敷布饋餉之轉輸羽檄之交馳皆二公相與恊贊之及建康下遂定鼎焉分道帥師日以獻防聞復陞公爲參議官戊戌冬上親徵婺州公實權署中書省事小大庶政咸出公營度人情脗合文武無間言上將大委任之而公之病告上臨其家坐榻上執手問所苦且勉其善自愛如是者凡三訃聞宸衷憫悼錫贈有加焉且詔參軍胡深選地於江寜虎頭山及靈車就塗上復躬禦翰墨作文一通禦鎭淮橋而祭慟哭良久直至處所視其下棺始還公之子驤時備宿衛上念公弗置俾驤就儒師學親自訓督之命爲飛熊衛管軍千戶轉振武羽林二衛驤感上恩自謂千載一時夙夜思立身揚名以報國顯親爲務防大兵徵漢鄂定襄沔汴吳興俱從徵有功洪武元年上郊皇天卽帝位國號大明在廷之臣皆驗勲進官擢驤宣武將軍僉羽林左衛親軍指揮使司事仍追封公西河郡伯封公妻周氏西河郡君大將軍徐魏公奉詔徵中原而驤又從行直搗燕薊元君出奔天下於是大定論功行賞陞驤懷逺將軍同知羽林左衛親軍指揮使司事世襲其職得推恩二代時重定封贈例司封據令更贈公懷逺將軍同知親軍指揮使司事周氏封淑人公父文政贈明威將軍親軍指揮使司副使母朱氏贈徳人驤室劉氏先封西河郡君至是亦更封淑人已而驤進官羽林左衛親軍指揮使階昭勇將軍滕州段士雄反驤帥師討平之倭奴入防浙柬沿海郡縣皆失寜驤防浙江太倉諸軍捕斬五百餘級獲海舟一十二艘倭奴逺遁入奏奉天殿上大恱曾未幾何驤復超奉國將軍僉大都督府事加贈公僉大都督府事階奉國將軍而明威公亦加昭勇將軍羽林左衛親軍指揮使朱氏加淑人周氏劉氏皆夫人繼室張氏亦封夫人公生子九人驤其長也次曰駿某階羽林衛千戶所鎭撫曰某階金吾左衛千戶所鎭撫曰某曰某曰某曰某曰某曰某女三人二先卒一嫁宿衛舎人沈俊孫六人曰振武曰應孫曰承安曰鎖住曰東平保曰寶慶嗚呼天造艸昧之時六合雄爭未知鹿入誰手昧者往往失於所憑依而公獨能炳於幾先識眞主於龍飛之初扶攜臣服獻計宣勞以佐興王之運豈非豪傑之士哉及乎神武四達方域內附皇上崇徳報功之心惟恐有弗及故當時開國元勲無不分茅胙土鐵劵金書傳及來裔柰何公之蚤世不得盡其才而與之並其命也邪𨿽然驤之雄略超羣著奇勲出入扈從上簡帝心爵位之融贈防之便蕃尙方新而未艾也公𨿽歿亦可以無憾矣銘曰

猗歟毛公沈毅而雄元運將終亂如聚蠭公奮而興使民爲兵執旗一呼從者如星我州我閭我保鄣之俾全其生寜顧我私上天厭亂特命眞人驅雷駕雲廓淸妖氛公聞曰噫天胡可違附鳳攀龍玆惟其時我志先定敢徇輿情上謁轅門稽首以迎上嘉其忠寵賚日優談笑折衝帷幄運籌羽檄星馳饋饟弗遺是馳是驅以壯我王師飛渡大江軍威洸洸達於四方無敵不降自參戎閫遂贊中書拾級而陞漸見赫熹卉木方榮嚴霜折之大火始然河水滅之天若假年勞烈孰侔貂蟬朱紱豈不公侯命也止斯人其柰何中外聞之孰不嘆嗟公𨿽云亡有子慨慷出入禁庭侍衛帝傍勲名日崇貤典日殷天光照臨燀燀焞焞難逢者時不朽者名名著實並登諸汗靑莫堅匪石以礲以磨史官造銘永鎭山河

元故國子祭酒孔公神道碑

堯舜禹湯文武及孔子徳皆聖人惟孔子不得位而功最盛天於恆人有一善且昌其後昆況徳充天地功施萬世而身不食其報者乎堯舜禹湯文武皆王天下故子孫受其祉有限孔子無位故餘慶遺澤被其子孫者無窮自斯民之生未有若孔子之徳而無位者也亦未有孔子之傳世久逺而襲爲封君者也嗚呼天之報聖人其在玆乎公諱克堅字璟夫世家魯之曲阜孔子五十五代孫也曽祖曰之厚贈大夫濟寜路總管輕車都尉祖曰浣累贈通議大夫禮部尙書上輕車都尉皆追封魯郡侯父曰思晦嘉議大夫襲封衍聖公累贈通奉大夫河南江北等處行中書省防政知事防軍追封魯郡公諡文肅曽祖妣女眞氏祖妣李氏妣張氏皆追封魯郡夫人公少廓達通敏日誦千餘言始冠逰學成均通春秋左氏傳文肅公薨襲封衍聖公階嘉議大夫元重紀至元五年上防請修飾廟像順帝可其奏賜山柬歷日錢之半給其費命監察禦史族人思立持楮幣二萬五千緍勒碑以紀成績至正六年中書謂公爵與階不稱奏陞之制授中奉大夫易銅章以銀十五年平章政事達實特穆爾薦公明習禮學徴爲同知太常禮儀院事以子希學襲公爵是年冬帝親郊公攝太常使盛服襜然登降有容觀者稱爲達禮禦史大夫蘇蘇言公才宜近侍左右拜中防治書侍禦史公辭歸明年拜山東道肅政防訪使旣受詔復辭防山東兵亂公率家人北行次槁城丞相賀太平奏召公爲集賢直學士希學爲祕書卿遣使者卽槁城起之公至燕都處盜毛貴犯畿甸且逼廷議棄燕遷闗中公曰天子當與社稷宗廟俱爲存亡烏可棄而它之今勤王之兵頗眾與之決戰盜可平也如公言盜果敗去十九年遷禮部尙書知貢舉時四方士避亂多集都邑公請設流寓科以取之是年冬擢陜西行防侍禦史李思齊及察罕特穆爾二軍爭防隴相攻朝廷不能制陜西行省丞相徳埒特穆爾納思齊降將命張良弼禦之公及中丞袁渙諍曰不可二軍不敢舉兵犯奉元豈其力不足哉特以無名耳今納其叛將而出兵禦之是引虎使噬也丞相不從渙亦被劾去公怒曰謀之不善亂且至矣遂自劾而歸月餘二軍及良弼戰於鹿防奉元果陷二十二年除國子祭酒帝賜上尊太子書大成殿額以賜公以世亂不樂居位竟謝病歸闕裏營別業城南以居後起公爲集賢學士資善大夫不就復以公爲山柬防訪使卒不起二十八年皇上手詔趣公入覲待以賓禮而不名賜以廩祿不煩以職郊祀必致膰肉撫勞甚至洪武三年春以疾告遣中使存問疾篤詔還公於家給驛以行賜白金百兩文綺八端它錢物稱是三月二十八日次下邳新安驛薨於舟中壽五十有五希學奉喪歸以六月十三日於孔林去孔子墓若干步公寛厚樂易事親有禮遇族黨有恩與人交不爲掩覆計度一以誠信丰厚美髯容止甚都順帝以福人稱之公娶張氏濟寜路總管子仁女封魯郡太夫人丈夫子九人長卽希學次希說希範希進希麟希鳯希順希尹皆元國子生希贇其季也女一人適某某孫男九人曰訥曰證曰某某女五人希學今資善大夫襲封衍聖公每嵗朝正於京師上寵錫之甚厚以袁渙狀來請曰先公沒今十年而墓道之石無文以刻恐休徳不聞於來世人其謂何濓嘗獲識公且與希學善𨿽老矣其忍不銘銘曰

天命大聖爲萬世師廓幽昭潛雨施日輝功加堯舜位則不有斂其遺澤以昌厥後歷年二千有興有亡五十餘世封褒相望自侯而公愈逺彌貴桓圭衮衣肅將祀事惟公紹休道大且文人曰休哉聖師之孫入爲秩宗左禮右樂格於幽明上下允若亂兵趨燕宗社震騫君臣合謀棄而西遷公曰不然君死社稷以正伐亂勝不以力王師焞焞如虎如貔盜遁難夷公實啟之闗陜之間將驕胥噬彼謀不臧以水止潰公謂元戎世方興亂無失厥防以速其叛言臧不從不臧是爲禍將迨身云何弗歸璽書迎拜俾掌邦教大訓宏謨敷聖之道土宇日隳位其可居退修於家琴瑟詩書皇明禦極取聖爲則陟降帝庭禮儀有翼生享其榮死篤其承云誰致然聖澤休明惟聖之澤如山如川有址有源以永厥傳繼聖惟賢守位惟徳昭績埀聲後嗣是式

墓碑【凡六章】

東丘郡侯花公墓碑

皇上渡江之六年庚子夏閏五月癸酉僞漢主陳犮諒以舟師入防圍太平行樞密院判花公率麾下三千餘人結陣迎戰三日賊不得入乙亥城中乏食公士馬憊城陷賊縛公急公怒奮身大呼縛盡解起奪守者刀殺五六人罵曰賊非吾主敵也曷不趣降賊怒碎公首縛於舟檣眾射之公至死罵賊不少變已而賊犯龍江上命諸將力戰賊敗遁去後五年甲辰上卽吳王位追封公東丘郡侯又十六年其子僉水軍左衛指揮司事煒泣曰先公歿今二十年無文銘於神道竊恐忠烈不白於後世敢請惟公勲業始卒宜載國史余嘗待罪太史氏不敢以耄辭公諱雲姓花氏世爲懷逺人自考以上姓名皆亡莫知遷徙世次然皆不顯公少孤隨母嫁張氏貌偉而黒驍勇絕人儕輩畏服之嵗癸巳杖劍謁上於臨濠上奇其材力俾將兵略地所至輒克破懷逺城口擒其帥以歸進攻全椒防之羣防據繆家寨公俟夜襲之冦散走上將取滁州單騎前行遇賊數千人於道防劍躍馬衝其陣而過賊驚曰此黑將軍勇甚不可與爭鋒兵旣至遂克滁甲午從上取和州得卒三百以功授管勾明年乙未率所部先渡江上克太平以公忠勇可信任命宿衛左右丙申上破集慶公得兵千人陞總管徇鎭江丹陽丹徒金壇諸縣皆下之過馬防沙劇盜數百遮道索戰公且行且鬭三日夜皆禽殺之授前部先鋒攻常州防其城駐守牛唐營夏六月立行樞密院於太平遂拜公院判階安逺大將軍丁酉春正月克常熟州獲卒萬餘命公將之秋七月以兵三千之寜國陷山澤中者八日羣盜蟠結梗道公操矛鼓噪出入營壘間斬首千百計而身中一矢還命守太平後四年遂卒卒時年三十有九夫人郜氏公與僞漢戰時一子方三嵗夫人以牲酒祭家廟防家人泣曰今城且破吾夫忠義人必以身死之吾夫死吾必不獨生然不可使花氏無後嬰兒在若等善撫育之聞公就禽夫人赴水死年甫三十有五侍兒孫氏瘞夫人屍遂抱兒以行僞漢軍擄之至九江軍中惡飬小兒孫氏以兒授漁家屬之曰此兒良宜善視之是年冬王師伐僞漢漢敗孫氏至漁家視兒在瞷漁人出竊負以走夜宿陶穴中天曙脫簪僦舟渡江遇漢僨軍奪舟棄江中孫氏抱兒遇斷木浮至附之入葦洲采蓮實哺兒七日不死夜半聞人語聲呼之逢老父號雷老告之故與其俱行明年辛丑春二月達上所孫氏泣抱兒拜上上亦泣寘兒於膝曰此將種也賜雷老衣遣之復其徭已而令人追之忽不見兒八嵗侍皇太子就學年十三授虎賁右衛副千戶後七年拜今官卽煒也煒於洪武丁巳偕孫氏至太平奉夫人骸骨歸乃束艸像公以二月己未合上元縣南五十里之水橋嗚呼觀公之死賊與妻妾之報公可以知公之爲人矣天不殄其後豈不宜哉銘曰

云雷遘屯區宇分篤生眞人鎭乾坤騎龍鞭霆下天門前翼後衛蓊若云誰其最雄花將軍力驅智駕敵萬人蹂躒羣盜猶防麏大刀長防屬櫜鞬左麾右刺流電奔緋衣緇弁貔虎屯駐馬飲江江水渾吳楚之域殺气昏手挽天河洗妖氛軍聲隆然若雷震遭者膽落兩足蹲元戎開府大江濆腰佩兵符威令尊控制上防爲國藩僞漢恃力不圖存建旗揚帆事鉦鼖艨艟蔽江躡鉤援捶牛享士士气伸馳馬督戰寜顧身賊焰熾若烈火焚大戰三日勢愈殷單騎赴之齒囓齦怒髮上指目吐煙【葉】汝賊凶頑犬與豚願醢汝肉一口吞賊慚耳塞不忍聞至死不屈酬國恩飄然乘雲叩帝閽請爲厲鬼扼賊元賊當殛死洗厥寃天子下詔褒忠勲東丘立侯賁九原孤兒保育寵便蕃不墜宗祀天所惇生爲烈士死明神神靈在天光焞焞嗟爾來觀萬子孫繼忠男孝愼勿諼弗信請考太史文

故嘉興知府呂府君墓碑

元至正之季民反處州爲盜轉掠而東陷永康婺諸縣繹騷弗寜永康太平裏大族呂君文燧散家資數千萬與弟文合謀募裏壯彊子弟得三千人將之與盜屢戰盜敗走復其邑斬獲甚眾呂氏之聲聞東南朝廷三授以官皆辭不受用事者聽讒殺其弟卒不敢怒而爲之盡力大臣義之承制表其閭而復其家婺之巨室細民幸不遇盜者悉歸功呂氏是時永康有呂氏隱若巨鎭焉今上皇帝旣克婺君族人借兵甲以君名詣轅門降上大喜特立永康翼以君爲左副元帥兼知縣事時君以事畱杭未返命其弟文烜攝之君還復召爲庸田司經歷攺中書省管勾江西行省都事權知廬州府至官三月浙西平更授嘉興知府累階某大夫松江民作亂襲嘉興君覘知之走使者告李曹公文忠賊始據城曹公兵卽至遂就擒諸將欲屠城君爭曰據城者賊也城中民何罪釋不屠民徳之滿三載入朝奉詔持節諭闍婆國洪武三年十一月次興化有疾十六日卒於驛舎四年十二月某日歸東陽縣興壠西丘之原年五十四君有徳於鄕鄕人聞其卒皆哭泣相弔防歸耄倪拜迎於道數十里不絕卒之明年嘉興佐貳以下坐鹽法死者數千人有司以君嘗署名公櫝例借其家上特詔歸之曰吾知呂文燧誠信人必不圖姦利且歿於使事可念也時呂氏家逮系縣獄鄕人哀之如親戚及詔歸其家乃皆舉手相賀君子由是知君之徳及人者深也君字用明文燧其名也其先有諱玖者自河南來遷玖孫浩上書宋孝宗朝脫父兄於詔獄孝宗崩行防三年浩弟源以行義旌門皆有恵於閭裏源孫鑰仕元爲永康尹君曽大父也大父汲父機母某氏初君之大父嘗修上世所立義田以食族人置學以教子侄至君踵其志卒成之君爲人如懦夫至其奮發於義不顧利害必達乃止蓋其所從來逺矣君娶戚氏三子曰堂塽垍垍後季父文烱六女其三人適同邑胡海金華戚誠道東陽兪文璉余未行孫男二人堂旣君乃謀於弟曰先子之友固多其同朝仕而知先子者惟太史宋公太史嘗銘天下賢公卿大夫其言可傳信茍以墓上銘爲請必不忍辭乃以君族弟熒狀來請君之政蓋多可稱余不能知然其最大者活永康嘉興之民書其大使人可推知其餘也銘曰

人之所爭智名勇功或易於始而艱其終呂君之興秉義孔偉散金聚兵以彌狐防旣克有成不居其名錫命者三辭而弗承匪徒辭之以俟神聖黃鉞臨城解甲請命左綰將符右佩縣章季也攝之於君有光起司甫田亦佐方嶽章服有儀蔚爲邦伯自廬而吳千里是綏相其良姦以撫以誅憸氓跳踉弄兵陷郡陰檄王師禽斬以徇將怒謂君亂民可屠君爭不從萬家獲蘇不躋於崇而淪於遐吏操深文幾隕厥家家之再完明天子明天子不遺由君之誠君徳甚多鄕人是思載徳登碑於以悼之

贈中順大夫鎭江知府徐公墓碑

皇上卽位之十年詔曰光祿卿徐興祖愼事小心在朕左右二十又五年未嘗有過非其祖父之教曷以致斯其凖恆制寵贈之官以勸奉職者於是吏部承詔贈其大父餘慶中順大夫應天府丞父景福中順大夫鎭江府知府祖妣朱氏贈徳人妣髙氏贈淑人興祖旣祗奉制書告於墓下復謂余曰吾祖父世有醇徳祖之事稍逺弗能悉知知而悉者惟吾父而已吾父之徳吾知之吾子𨿽知之弗悉也至於吾孫又不若吾子之知則遂忘矣茍不托於文辭何以示後之人使知所自敢以累執事焉余與興祖同朝甚久不獲辭徐氏世爲建康人國初易建康爲應天府今爲應天之江寜人公諱景福字某諱餘慶之子諱守禮之孫平居願貌寡言事親先事揣意取其歡欣兄眉壽析產出居朝夕往省問其缺乏及所好而饋進之並市肆修百物以通時之有無不過求銖兩息遇人不問長少卑躬悅色懇篤誠信出言惟恐傷之一揖埀首幾欲及膝久之然後起與俗無怨聞喧詈聲輒引避人告以求利則曰茍足可矣非敢求也或尢其太同則曰誠以待物同非所知也由是裏閭咸稱之爲善士公旣以此自治生子亦以是教之年若干以某年某月日卒某年月日於聚寶山府丞墓側妻卽淑人髙氏祔焉髙氏柔嘉有則年若干以某年月日卒子男三人長紹祖次卽興祖次敬祖興祖淳篤遜謹由尙食局副使四遷至今官階中大夫爲上所信任賜以第飭土田而孫男五人欽鑑鈞仁義皆謹飭習禮欽復擢爲從仕郎掌醢署丞曽孫男女又十餘人君子於是知公積善之報未已也嗚呼爲善者觀於徐公可以知勸矣乎銘曰

天博而穹厥聽孔聰善祥慝殃咸以類從孰嚚不知訾其幽逺棄不爲善其卒殄有察其然善集於身身或弗昌昌在後人懿惟徐公嗜善忘利豈必多言躬行於事純孝篤誠於父於兄小智私謀我則不能裏譽閭稱公誠善士不顯其身以遺厥子厥子如何冰潔璧溫玉食是司以奉聖君帝嘉舊勲俾長光祿金帯朱衣其儀甚肅殿門嚴嚴不敢顧瞻退食於家黙無一談帝曰爾賢祖父善教錫以峻爵以勸忠孝乃贈徐公守彼鎭江徐公有父佐於鄕邦制書煌煌丹璽如日宰木祠垣然動色鄕鄰嘆咨始實弗知積善致斯胡寜不爲徐公有善子食其報人孰非公賢者是效

故翰林侍講學士中順大夫知制誥同修國史危公新墓碑銘

嗚呼翰林侍講學士中順大夫知制誥同修國史危公享年七十以洪武五年春正月二十三日卒於和州含山縣之寓舎其年二月十五日權厝於含山某年月日始還金溪白馬鄕髙橋之原其子防【於蹇反】深懼公之功行世系不昭白於天下書夜兢惕自爲狀二萬言來謁新墓之銘濓守官少暇久未克論譔春正月防恩致政柬歸私念公相知特深在前朝時欲引薦入史館及今待罪禁林實與公爲同僚相得甚驩於是評隲羣行而勒文於碑其文曰公諱素字太朴姓危氏危本姬姓周武王庻子某生而手中有文曰危因賜姓危氏封於新其後居光州晉永嘉中建州刺史京遷建昌之南城唐黃巢之亂全諷與其弟仔倡赤手起兵擒巢黨柳彥章於象牙潭擢撫州刺史累官金紫光祿大夫檢校太傳封南庭郡王南庭之後復遷撫之金溪白馬鄕譜圖亡竟逸其名南庭十五世孫宋景定三年進士通直郎知臨安府仁和縣事元累贈中奉大夫江浙等處行中書省參知政事防軍追封汝南郡公炎震公之曽大父也累贈資善大夫河南等處行中書省左丞上防軍追封臨川郡公龍友公之大公也累贈榮祿大夫江西等處行中書省平章政事柱國追封豫國公永吉公之父也曽祖妣王氏彭氏妣劉氏皆封郡夫人郡之名如其夫母劉氏黃氏並封豫國夫人公自至正元年用大臣交薦入經筵爲檢討公年已四十一矣五年攺承事郎國子助教七年除應奉翰林文字同知制誥兼國史院編修官未上轉宣文閣授經郎兼經筵譯文官階文林郎明年復入翰林爲應奉十一年遷儒林郎太常博士十三年轉奉訓大夫國子監丞擢兵部貟外郎十五年陞奉議大夫禮部郎中拜朝散大夫監察禦史遷工部侍郎明年轉朝請大夫大司農丞又明年陞中奉大夫大司農少卿復入禮部爲尙書十八年參議中書省事兼經筵官次年進通奉大夫禦史臺治書侍禦史二十年拜通奉大夫中書參知政事同知經筵事提調四方獻言詳定使司後四年階陞資政大夫俄除翰林學士承防榮祿大夫知制誥兼修國史博羅特穆爾入相出爲嶺北等處行中書省左丞明年棄官居房山二十八年閏七月元順帝北奔淮王特穆爾布哈監國承制復起爲翰林學士承防上章控辭已而元亡迨入國朝召至南京洪武二年授以今官三年兼文館學士是年冬監察禦史王著等劾公亡國之臣不宜用公坐免詔出居和州閱再嵗而卒公生四嵗其大父卽使公讀書大父本黃氏子來繼於危知公能亢危氏宗督厲之尢切年十五卽通五經大防據座爲人師與同郡葛君將曽君堅黃君冔葛君元哲更相策警窮日夜不休復徒步走臨川吳文正公澄淸江範文白公梈之門質而正之二公皆析行輩與之爲禮吳公至恨相見之晚凡所著書多與公參訂之虞文靖公集孫先生轍名徳俱尊其遇之一如吳公由是公之名震動江右間出防金陵或以其文示南臺中丞張文穆公起巖張公以狀元爲顯官少所稱許獨推服公曰危君爲狀元庶幾相當老夫有愧色矣張公入朝遂挾公以行達官貴人慕公聲華爭欲出其門下更相論薦惟恐失之公之檢討經筵也經筵一月進講者三講文皆屬公手公嘗敷繹民惟邦本之言以進典領臣惡其峭直難之公曰經筵之職所以格君心反不以民之疾苦告邪縱加罪罪在操觚者素請當之卒以進講順帝大悅詔賜經筵官酒公不飲復賜馬湩一革囊金織文幣人一端皆有副已而有詔下中書發錢粟千萬賑河南永平民萬口咸曰活我者經筵官也公復移書執政請修宋遼金三史乘傳行宋兩都訪摭闕遺書成公之力居多順帝知公問學淵深特命注爾雅較君臣政要公悉心而爲之不數月而成及進賜金若干公辭曰臣職也何勞而受賜不敢奉詔尋有宮人之賜公復辭曰臣有糟糠之妻在大江之南無所用之亦不受其助教成均也六館生擇所疑羣揖難公公片言折之悅而去分監上京輟餐錢建監門葺齋舎勒開國以來分教師之名於石尙書王某致政居蔚州搆暖泉書院請額於朝他監官以地無先賢故事不從公聽其立師以訓士子順帝以公善筆札詔書釋氏書公辭曰臣官冑監以教化民彛爲職外教之典不宜書無已遷他官乃可耳遂止其授經官學也受業生皆貴戚大臣子橫肆不率度公創教條置帳歷日書其勤惰月防而賞罰之皆畏服不敢犯其復應奉翰林也防修后妃功臣傳事多亡逸無據公買餅饋宦寺戚裏歷歷叩之復參覆得實乃始筆之卒爲全史其在太常也請親祀南郊築北郊以斥合祭之非謹諡法嚴祀典以祛謬妄時翰林承防張公翥爲博士禮文有闕者同補正之人稱爲雙璧其爲國子監丞也捐束脩鋟小學書及夏小正經傳考於梓以恵學者其居兵部也奉詔墾田於雄霸二州相地受略薙除荊棘辟田幾千萬畝使民有道民徳之其陞禮部也與許文正公衡之孫克學俱贊皇太子受玉冊故事皇太子謁廟用牲體百官以朝服賀於東宮公謂克學曰儻有違禮人惟責吾二人盍正之遂徹牲體而以便服賀其擢禦史也知無不言禦史觀音保等四人以諫死英宗朝公請錄其後官之四川行省平章政事囊嘉特天歷初舉兵欲翌戴明宗雅克特穆爾巴延等構殺之公力爲雪其寃容城民魏敬益買田千畝後見鬻田者二十家不能自生以田劵還之公請旌其門以惇亷讓其在工部也順帝欲以防古書譯釋氏三藏經下部刋行公以無益諫罷之執政居第與燒飯橋近有司希其意欲鑿石易橋公諍止之降香祀嶽瀆故用金十兩爲香函吏利金以銅半雜之或造銅函易金公亷其狀皆執論誅之淮南兵亂公奉防亷問其故防維揚京口嵗饑民欲相食公便宜諭守臣發楮幣數萬定賑之所全活者甚眾上淮西宣慰使余闕捍賊功狀請陞其官秩復請立宋徐節孝書院於淮安其官大司農也分治京南保定之境幾無曠土時海輸不至軍國多仰焉新城民田氏聽後妻讒殺其子公憤之職旣不可治乃爲文祭其子民悔愧後妻逃去人揺手相戒不用婦言其長禮部也時亂將亟公憂之每陳得失無隱丞相賀惟一曰君向寡言今又何多也公曰時危恩重情豈能黙黙吾不敢畏丞相但畏後世史官耳其參議中書也論天下事以擇將帥舉賢才爲本請専任甘肅行省平章定住總西方兵勿遣其迎帝師悞軍事用樞密副使布延布哈爲中書參政經略江南以額森特穆爾黃常爲禮部尙書頒歷安南立兵農宣撫使司以安畿內任賢守令以撫流竄之民順帝欲以公兼兵農宣撫使公以疎逺辭且諫曰今日之事宜臥薪嘗膽以圖中興可也公言𨿽愈加切時不能盡用舊制銓曹有行止科吏主之曰具內外官十名上中書中書籍以遷擢其後吏怠不爲意仕者淹滯有待選十餘年者公責吏日具五名五日一上中書吏樂易集各思奉職而久滯者獲伸髙原富民劉彊通其子婦婦訴官達刑部吏受賕欲變其獄以俟赦公以事闗倫理趣如法論之其轉侍禦史也亂兵殺易州達嚕噶齊公請假守令以制兵之權防中書左丞成遵而下以贓得罪獨賀丞相翰欒平章與公不與皇太子書澄淸忠義淸白傳家八字以褒賜之其參知政事也刑部尙書托裏圖兼興和路總管與守將有隙守將誣其欲私發官囷糧廷議杖逾百免其官公驗無發封狀釋不問都事倪晦與劉哈喇布哈同官丞相臺哈布哈幕府數以公事忿爭劉怒欲中晦陰結監察禦史劉君楚俾擠之防晦至燕都囊故人所寄買馬白金君楚攟其囊得金下晦獄令自伏爲贓狀上中書公疑亟爲白出之馬徳守徳州俘所獲南軍千戶楊甲至都將斬之公召問狀乃淮安世襲千戶戰敗陷濟南羣盜中陳柔俾詣徳軍饋物徳械送之非賊也公白宰相釋之楊感泣曰參政生我枯骨中恵大無以報然參政長者爲公法釋我我不敢私謝期以忠義報可也卒與逆臣博羅特穆爾戰死之太醫院經歷徐某蔵盜贓盜敗徐就鞫案已具要官庇徐屬公從末減使三返公竟不許嶺北行省參政董復初素有防名同省臣飛書言其在稱海宣慰司時取官中米千石公疑其事遣使覈覆之果得其誣博囉特穆爾庫庫特穆爾俱以平章總兵河南漸生釁端公謂禦史大夫布哈曰飬虎者欲其不相搏噬則別其牢今欲二人無鬭莫若加其職而分地處之用博囉特穆爾爲丞相治四川以庫庫特穆爾爲丞相治河南各責其成功可也大夫曷不爲上言之普化如公言順帝及皇太子咸以爲然防丞相吹斯澗防妻不出事中寢初江南經略使布延布哈李國鳯請封徽國朱文公爲齊國公以山楊公豫章羅公延平李公西山眞公九峯蔡公從祀於孔子廟廷公爲禦史時亦請封諡劉蕡事上中書皆寢不報至是公皆舉行復爲文以少牢躬祭墳墓禮部員外郎姜碩使僞漢陳友諒不屈而死公爲奏官其子京畿歉國用不足公奉防以錢幣誥勑募民入粟公以義諭民聞者感動荷負來輸者塡道至有不願給直者上都宮殿火順帝勅重建大安睿思二閣公上書諫曰茍以二閣爲祖宗所建四海九州獨非祖宗故物乎防皇太子大臣亦以爲言遂罷其役其承防翰林也翰林修史有司日奉餐錢方爲之否則斂手而坐公謂同列曰吾等以史爲職且祿已厚矣奚俟餐錢而後爲邪因次第修之其以左丞居嶺北也和寜爲太祖肇基之地而無圖志可徴公請於朝作和寜志先是夏侯尙嘗伏闕上疏言郯王某之寃公髙其義補其子爲宣使時伊蘇岱爾爲平章挾私憾殺右丞達爾瑪巴拉公曰是尙可以仕邪不去禍且及卽上章辧達爾瑪巴拉無罪辭官去居房山臥不起將相重臣皆以書請不聴丞相史列門來問計公曰撫軍院誤國至斯不可救矣亟請河南王庫庫特穆爾總兵以衛畿甸而固守之當時事勢已不可爲及再任翰林僅一日而大兵入燕公曰國家遇我至矣國亡吾敢不死趨所居報恩寺脫帽井傍兩手據井口俯身將就沈寺僧大梓與番陽徐彥禮大呼曰公毋死公毋死公不祿食四年矣非居位比且國史非公莫知公死是死國之史也力挽起之已而兵入府藏埀及史庫公言於鎭撫吳勉輦而出之由是累朝實錄無遺闕者公之力也其入國朝也皇上嘗訪以元興亡之故甚見禮重俾之侍講禁林宋穆陵顱骨爲嘉木揚喇勒智所發後入宣政院西畨僧相傳授爲祭器公言於上索取瘞之聚寶山時公春秋已髙雅志亦不復仕矣公厚重深中有容寡言笑聞詆毀如不知與人交有禮𨿽貴顯恆若貧賤時平生好薦賢先後所引若翰林學士劉君獻待制黃君哻等七十餘人至通顯者甚眾累持文衡考試多士人服其公樂善好義若有督之者凡事有闗於名教可以勵風俗者必爲之乃已居官淸愼節儉遇凶嵗輒防食不禦酒食倉吏進祿米贏七鬥時斗可易白金五兩公命歸之官奉勅書徽政院使圖們岱爾神道碑其從子以白金五十兩爲壽公卻之曰國體當爾居中書凡請文來謝者皆不受故人妻子不能衣食者厚賙而生之防嘗請仕公曰賢才未進吾敢私爾乎能以徳報怨參政燕人杜翺以公南士欲構公罪翺死金陵公爲文祭之公博學善文辭至正中獨以文鳴天下凡朝廷制作皆自公出四方欲顯白先徳者皆造公門尢精於書得片楮隻字者寶祕以爲榮有文集五十篇奏議二卷宋史稿五十卷元史稿若干篇蔵於家公娶舒氏先三十年卒再娶趙氏先十一日卒俱封楚國夫人子男子二人防中至正二十年進士第累官承直郎大都路同知薊州事今爲安慶府儒學教授遊登仕郎大都路儒學提舉亦前年卒女六人一適同邑曽侁堅之子也餘皆夭孫二人長太平夭次徳章公未仕時館授貴谿張氏張思伐杏樹以辟家塾有鬼夜叩寢門告公曰吾杏之精也主人將伐願參政生之公卽造張力解而止鬼致白金壺爲謝公辭及公爲參政嘗以滿溢爲懼後陞左丞遂怏怏不樂云嗚呼天之於人不能以俱全也久矣或授之才而不假以位或畀以位而不畀以時此奇才偉徳之士常困而不施而生民所以鮮防其休澤也惟公以淵深之學精純之文嘗都顯要之地位海內仰之如祥雲景星亦可謂有得於天矣而逢時亂亡不獲大展以死豈不可哀乎𨿽然觀其所自著者固足以不朽矣銘曰

二气孕精至文乃生凝爲川嶽煥爲日星天地之文因象以示象黙無言非人莫著往古百代作者孔多迄今有聞其能幾何元興朔方气淳而龎俊烈宏謨震蕩萬邦積盛而彰實在君子維八十年其績甚偉卓玆危公起大江西奧學醇辭孰能與齊在至正初交薦而陞敷繹聖經以牖帝明中原薦饑黎首告病公跽而言民爲國命同列畏聞吐舌攺容當寧褒嗟曰維汝功往師成均蒙瞽有相化其荒嚚趨厥禮讓貝葉之文有詔俾書非職所宜正色控辭或服豸冠或爲宗伯或居中臺或參廟畫孰寃弗雪孰善弗褒孰蠧孰莠弗除弗白之擢之予之錫之剔之殛之抉而植之彼何不思多言是訾曰匪其然吾畏後世南風泱泱耆老淪亡屹如丘山以鎭四方疆土日蹙孰不震動謂尙有公恃以無恐權姦肆威盜秉國鈞畏公有言出爲藩臣政亂無章倚勢相戮公駭而吁吾胡可祿微服宵趨房山是居庶士遑遑如涉失桴天兵北徵驅雷走霆有耳莫掩燕社已傾公曰國亡吾曷不死公忍不死以存國史大明方隆多士景從有詔任公侍講禁中昔豈不仕弗獲行道時之可爲公則旣老維古賢士立徳樹勲茍有弗施著之斯文公文之純太音酒道則在玆爵祿何有孰髙爲山孰深爲淵文之有傳終古昭宣

元故祕書少監掲君墓碑

有元盛時荊楚之士以文章名天下者曰虞文靖公集歐陽文公範文白公梈揭文安公傒斯海內咸以姓稱之而不敢名其後三公皆死無繼者獨文安冡子諱汯君以文學仕順帝時至國亡而後終人謂掲氏有後君字伯防少惇朴苦學同舎諸生已成誦出嬉遨君獨坐諷不休夜爇薪以繼必至精熟乃已年十八盡通六經大義肄舉子業試不合有司旣棄去取諸子百氏書窮研之攻古文辭侍父入燕都補太學生端方有威儀六館士敬憚之或嘩笑方殷聞君履聲輒止是時虞公及歐陽公皆在朝廷交稱君羙以爲文安慶至正【闕】年文安薨天子錫金錢百僚皆致賻禭人勸君輸貨縣官而給鹽淮安可獲利數倍且無遺路虞君哭不從曰汯敢玷先君之喪乎至家援禮制儀戚易兩至服闋以廕補祕書郎階承務郎遷翰林國史院編修官轉太常博士再入翰林爲修撰仍兼國史編修階三轉至奉議大夫代祀北嶽北鎭還拜江南行臺監察禦史未上畱爲禮部員外郎階朝列大夫十八年奉詔諭江西至七閩防僞漢陳友諒陷江西不得往攺僉江西湖東道肅政廉訪司事加朝散大夫治建寜旣而友諒兵防杉闗下邵武據延平建寜受圍大軍退保福州城中吏民相繼出奔惟經略使布延布哈尙在君詣與之謀經略聞君至迎曰僉事猶未行耶君憤曰經略何爲發此言今盜賊圍孤城正吾與經略致死時也吾死將與此城俱顧獨走欲安之乎經略起問計君爲之畫防經略驩曰吾志決矣卽當如君言部散卒得千人命建寜總管阮徳柔將之出戰不利民大詟君集眾告以禍福謂並力禦賊則妻子可生緩將爲俘馘語甚切民感泣請各自效無老少悉乘城固守君往來撫勞之分壯者千人助徳柔戰屢防勢稍張城外有山曰黃華髙出城上君恐賊窺見虛實作層樓蔽之命守者鍜鐵爲長鉤廣儲水樓下以俟眾不知所爲及賊據山以火攻樓卽以長鉤曵之隨灌以水火尋息復預積濕薪枯防城下賊穿隧以入燎煙於隧燻之死者甚眾賊揚言攻城西君察其旗亂而气怠命備城東已而果攻城東知有備驚駭而退是時內外相持逾十旬樵蘇道絕徹民居以炊經略憂以問君君曰士气在乎作之爾且直壯曲老吾以王師討賊何憂不勝乃槌牛釃酒勞將士以義激之皆踴躍請戰空一城皷噪助之聲如雷霆賊眾數萬逆戰君戎服出陣後督諸將盡力俄矢石亂下或請少避其鋒君叱曰破賊在今日敢言退者斬於是士卒殊死鬭自寅至午焚其三柵乘勝奔之是日福州援兵繼至賊敗走復延平等三州獲勝兵千餘人咸欲系獄論其叛逆罪君曰大盜未殄脇從者可勝誅耶誅桀黠者數人悉縱之耕及諸將上功於朝被褒擢君未嘗出口或爲君寃君曰吾職耳可徼功乎攺江西行省郎中未赴以工部郎中召時淮浙亂道不通畱家四明之慈溪挾子樞浮海而北過黒水抵鐵山卒遇倭防同行多被害君脫走趨遼東轉之山東制下陞祕書少監階中順大夫而齊國忠襄察罕特穆爾在洛遣使迓君君赴洛畱嵗余承制授刑部侍郎不就二十八年逾太行至燕都未久大明兵圍城七月十八日順帝宵遁明日君覺之遑遑北走樞失君所在號哭而追及於海子橋君罵曰吾死職義也爾來欲何爲奮然行弗顧樞泣抱持賔客故人亦稍至遂彊掖君歸環立守之君擁衾臥不食樞叩頭流血請所親厚者交進慰解乃起食一餐八月二日兵入燕凡仕者例從南京君至稱疾弗仕逾年反慈溪洪武六年二月八日卒於寓捨年七十四月一日權厝捨西香蘇山之原以某年月日葬某地君事繼母以孝聞撫庶弟有恩六主文衡所得多奇士交友皆當世名人爲文惇深簡質有父風務關倫教不爲浮艷語集毀於兵存者若干捲藏於家君自視欿然接人和而有禮寡言峻行未嘗有矜大之色𨿽家人不見其疾言厲气平居非疾病必冠帶爲私書皆端謹可觀初君之曽祖贈嘉議大夫禮部尙書上輕車都尉追封豫章郡侯惟聰祖贈中奉大夫江西等處行中書省防知政事護軍追封豫章郡公諡貞文文成世居丰城皆以厚徳稱至文安遂以布衣致位翰林侍講學士中順大夫知制誥同修國史同知經筵事追封豫章郡公而推恩及於二代郡侯之配黃氏何氏郡公之嬪黃氏文安之室李氏程氏皆封豫章郡夫人君起其後又能世其家有聞於時而君之子樞樂復好學問不失儒行當可繼於君嗚呼爵祿之繼可幸致也而繼其文學爲難文學可勉而修也而繼其道徳爲難若君者可謂兼之矣君娶曾吳易三氏曽早卒吳易二氏皆封靖安郡君子男四人棐醜夭其二郎樞樂三女適盛伯剛某君之居慈溪與今晉王傅桂君彥良交君卒彥良持樞狀來速銘銘曰

自古有國貴惟世臣匪爵之仍有徳有文有元百年中有掲氏位𨿽弗崇其徳可持揭氏之先豈無侯王盛莫與紀靡久卒亡維文安公惇厚凝確際時休明典帝制作徳尊望隆震撼四方執造化機闔陰辟陽人止其身公又有子緝其休聲克闡克似豈惟文辭亦有事功建略南藩剪屠姦凶仗義爲城奮作士气章甫申申復地千里褒寵之加非我敢知勞烈𨿽多乃職之宜邦國殄喪吾能獨存奉身以歸敢污先君生旣有聞歿則有承凡時之人其誰與京天匪私君以彰世徳徳著穹碑來者咸式

故筠西京府君墓碑

洪武二年冬十月二十有五日筠西府君以一疾不起聞壽年𨿽八十有八其州裏之人更相弔哭以爲義士亡矣吾屬將何所依賴十數里中聲嗚嗚不絕四年春正月六日於孝義裏戈溪之源其孫鐩以濓知府君最深請張君辰件右功世取文刻碑文曰府君字長卿諱宗元號筠西其氏曰吳吳出泰伯苗裔初遷防稽之山陰唐太宗間有諱翥者以學行聞門人私諡文簡先生先生逺孫少邽咸通初復遷諸曁開化鄕之峽上少邽九世孫泗宋崇寜中復由峽上遷孝義裏世有顯人其詳具見譜圖記曽祖蘭祖元祐父防母斯氏府君馮出也孕二十四月而生防發智如成人蚤喪父事母夫人甚恭黎明至寢所候起居躬進饍羞必待竟食乃退母常戒之曰我有媵侍自足備給使勿勞苦我兒也府君頓首謝及母有疾府君遑遑不自寜夜參半泣禱上下神祗吁以身代久弗驗府君心益苦一夕母夢白衣人謂曰汝壽止於斯今以汝子之孝特延一紀疾果瘳呼圖嚕呼公宣慰浙東聞君之孝辟爲奏差受事僅數月嘆曰我母年已耄茍力田以爲飬不翅足矣何以仕爲竟拂衣而歸日在親側視其顏色爲進退歷十二年母以髙壽終府君號慟幾致隕絕服闋𨿽已久但語及之輒哽咽流涕如新防見者憫之府君自念父母歿惟教子孫毋析居乃可以繼先志聞浦陽鄭順卿家十世同防特往謁焉順卿示以家範數千言府君如獲寶璐而歸力遵行之十有餘年家政蔚然可觀戶庭之間穆如春風人無間言者和气所感有犬病足其子銜食哺之犬得不死文人競爲歌詩美之府君益堅爲善之志制家教一篇誨飭剴切洪纎無不及而恵利鄰族之事居多召子孫示之曰天之畀於吾者厚矣脫有餘財可坐視顚連而弗之防乎吾就地之日近故惓惓爲爾輩言之府君晚年耳益聰目益明健步如彊年人及見孫之生士君子咸集府君危坐中堂一子康髮盡白帥諸孫曽鴈鶩行以進次第舉觴爲壽府君抱孫寘膝上銜杯盡歡蒼顏酡暈望之者謂爲神仙中人繪史遂爲髙聚慶圖以傳後三年府君遘奇疾陽道閉澁不復能小遺醫者云病在陰气絕藥不能及法當噏而通之其孫曰鉅者遽如醫言僅得污血一勺終不治府君度疾不可爲呼家人與訣以義居不分爲屬其耿耿猶前志雲府君娶陳錢二氏皆先卒繼楊氏後府君亦卒子男子二長庸先卒次卽康子女子一適同里斯文孫男四鐩銓鉞鉅孫女一花亭黃鏞其婿也曽孫男十源滉濤海汝治瀚渡淇曽孫女二在室孫男橚梓桶植府君性恬衝與物亡忤貌熈熈常如春未嘗見少憂戚之容頗嗜音樂自造短簫長可六七寸遇風日淸美輒箕踞而吟之聲振林木而胸中之自信者一假是以泄之故當時之賢者多樂與之逰且惜其不沾一命之祿以展所蘊終無以暴白於世然而生受備物之養歿則期功緦麻千指就位而祭𨿽古之封君亦不過此尙奚憾哉濓也不敏頗嘗獲拜牀下與聞緒論及東出逃難及蒙授館致餼如防年交府君今不可覩矣俯仰今古惡得無情乎於是掇其大者而制銘曰

有夫之嬴如發行之眞如家聞之馨如條教惟程孰得而京如影端於形孰得而傾如蟄如繩如彚如烝如將歷世而如

文憲集卷十八

欽定四庫全書

文憲集卷十九

明宋濓撰

墓銘【凡一十九章】

贈承事郎吏部侍郎張府君墓志銘

國朝之制凡官階自七品至於第四皆贈封其父母與妻上徳至渥也於時吏部侍郎張度官品居四從例贈其父某君吏部侍郎母林氏徳人命書旣下度錄其副楮焚祭墓下復請一介蟣虱之臣待罪銓曹恩榮溥博逮及二親鸞綾金軸下賁泉壤度深懼無以侈上賜而埀示來裔莫堅匪石願吾子爲文之濓謹按狀府君諱復禮字禮庭姓張氏廣之番禺人番禺有鄕曰黃岐角皆張姓環居之室廬櫛比當秋宵月白燈火連接而讀書之聲相聞宋紹興間有諱堮者始遷於禮園社堮生飛一通周易能防萃諸家之說而折衷之廣之士大夫推爲宗師號曰黃岐張氏易歿葬社之南山配麥氏生二子彬甫鄰甫皆善傳父經旣葬父晝夜念之弗置搆堂曰永思兄弟躬耕以奉歳時享事彬甫娶羅氏生丈夫子三其次卽府君也府君薫炙家庭之教而於易學尢精發爲大義頃刻千餘言出入朱程二氏無乖盭者漢儒拘泥不通或流於術數痛麾斥之當是時科目方盛行鄕人士咸謂府君爵祿可以引手致府君笑曰學易者爲知吉凶悔吝而已何以官爲獨念居處村疃諸子見聞孤陋乃築室都城中俾就名師儒防見其成立輒喜動顏色已而度舉茂才去而爲肇慶路髙要縣學教諭迎養甫六齡而府君歿矣時至正二十一年辛丑四月二十三日也享年六十又一國朝洪武元年戊申十月十五日度奉柩葬於增城縣西之章山因遷家焉四年辛亥度受薦入朝拜監察禦史以至今官風采凜然貪墨爲之屛迹君子賢之府君四子長卽度次輔次峻次熙輔峻俱蚤世孫男二曰原潔曰吉祥女五人昔人有云爲善者譬猶藝禾世世能令嘉種不絕則其發育也益昌且碩矣信哉斯言也府君世爲儒積善之聞播於海南實合於易積善成名之義今度位居法從其聲益大以宏是皆府君遺休埀祉之所致度方欲爲親榮而府君不及見矣悲夫此墓門有碑其銘固不可不勒也銘曰

一屈一伸其理孔神易道之門君子之攸遵宜文而彰乃韜其光不露而揚俾後之昌有命自天寵臨昭宣鬱蔥而綿延是爲張氏之阡

元故文林郎同知重慶路瀘州事羅君墓志銘【有序】

嗚呼士君子立志孰不欲建功名埀竹帛哉或不能逢其時時逢矣或剛正忤物坎至死卒無以達其志志弗達矣使其名復寂寂無聞其鬼不靈則已脫稍有知未必不郁悒於九泉之下操觚任紀載之責者寧不爲一動心耶此余於廬陵羅君殊惻然也嗚呼君諱文節字仲正姓羅氏羅爲江西右族唐肅宗時自洪都遷廬陵之秀川入宋以來家談仁義而人悅詩書以通經上南宮對大廷者防無虛歳朱紫相承照耀州裏起綰郡章者四人而邑之令佐尢夥焉曽祖時誠祖宗權鄕貢進士父履泰字以通爲元之鉅儒著書滿家春秋禮記周禮三經皆爲之集解復衍河洛圗書之義列圗三十多前修所未發出其餘力補正戰國防舛誤數百條且爲年表以次其先後行丞相府聞其名署東湖書院山長蓋世號道齋先生者也君始能言其父抱就書室抽一卷授之祝其疾讀君指插架牙籖曰吾齒稍長𨿽盡通之未慊也其父驚喜曁肄小學輒以气雄諸生莫敢與其齒後從宦東湖賢士大夫咸折輩行爲防年交問學日進水湧而山出撫州判官燕君某辟爲郡吏郡有獄疑不決守貳爭以爲問君歷階而升摘其案語曰如此則爲直如此則爲枉儕類大慙出奇計沮君防朝廷有詔造鹵簿器仗遣君至屬縣督其成君至樂安憇縣廨中羣吏更謁互諌以爲鬼物所馮不宜居君笑曰惡有是乃酣飲而寢夜漏下十刻月色微明見丈夫長而靑立與檐齊君奮起執之曰爾來矣爾來矣應時而滅黎明視之並廨有豫章穹隆而敷腴縣人祀以爲神君曰其怪在爾矣歷數其罪用竹楔釘之未防豫章枯死怪遂息郡有織錦工嘗籍於官竟遁入武昌出入辧章溫公門溫勢焰燻灼莫敢誰何復嗾君捕之縣知之不敢受君牒君直訴辧章辧章曰爾胡不求之府公乎君如言而往府公揺手相戒亦不復出一語君怒洊走辧章門辧章厲色斥之曰業已屬爾矣復來何邪君曰工合應官繇府若縣謂其爲社防城狐不能詰區區小人固不知何所指明公乃方嶽大臣不助半指之力如廢王法何辧章語塞卽下令捕與之眾益嘩曰是尙不畏溫辧章其有我輩乎謀出之益急君懼禍及裹糧馳燕都燕都貴人亦忌君峭直髙門縣簿無可投足者遂入成均爲弟子員一日方挾冊諷詠有相者謂君曰君兩顴入鬢當邊徼建功無以久淹爲也君遂用國子助教姚公登孫之薦上於集賢集賢移文雲南行中書署君昆明州學正秩滿陞授孟傑府君列蠻夷子弟曉之以君臣父子之懿辭气激烈聽者聳然轉普定府知事防行彌厲大理金齒宣慰司辟爲令史豪酋侵人疆畎持黃金數鎰爲君壽乞君勿右愬者君麾之去酋怒曰君賽天赤邪乃不納吾金也賽天赤鎭雲南之名相云君卒奪田歸愬者幹崖湎裏當賦金使者至蠻人納賂往往過所賦之數而金又不可免君至憫其愚反復開導之蠻人鼓舞於庭曰微使者之亷孰能卹我至是亟輸金而還俄入掾雲南行中書雲南馹騎皆官中給直官吏幹沒之以市馬責土酋君曰爲天子牧元元者顧若是邪痛懲其獘朝廷以雲南在萬里外下吏部準循舊比行銓選之法使者至選君承其事君知積獘未去且曰王者無外敢不靈承上命以正其法乎獻五策於使者吏受民賄者官不稱職者廩藏不防者月日不登者居制未終者皆不調使者大恱悉從之幸門遂塞滇池有神蛇能興雲雨防大旱民屢走池上若無聞者君爲檄責之片雲欻然興雨因霑足南韶海中積葑成淤而浮游水上夷獠耕稼之號曰葑田田如不系舟西東無定人交相爲盜君命紀字爲號疏其步畮及四畔所屆上於官官爲給劵使有所馮復植木海岸嚴其畛域不相淆亂或海潮漂蕩有借以爲姦者俾出劵環証之竟歸其田夷獠指示子姓曰此羅掾所賜也否則人盜之久矣監察禦史至毎召君於庭事難定者必待君言而後決雲南王亦熟君行命陞爲提控掾史提控掌六房之政人多畏縮不前君益淬礪弗少怠適中朝大臣喜意以失宰相意出參省事鋭意更張庶事悉心任君君知無不言言無不聼名聲翕然動蠻夷中先是蠻夷有鐵甲郎者負固不服至是驩曰天子遣賢輔臣至矣柰何不降帥未附者皆來歸君之功爲多鎭戍萬夫長伯胡行事多不法憲府繩之急伯胡擁兵以叛累歳不能討曲靖宣慰使鬼宗亦蠻酋也助兵一萬夾攻之伯胡就縛幕府上功擢鬼宗參知政事將上省臣上下莫不與之君力爭曰雲南親王臨蒞之地辧章而下多八座大臣何得有蠻酋位邪茍錄其功使以參政之名自鎭其土足矣不然國體其謂何空一府咸曰微羅掾防失之矣鬼宗懼托君鄕人囊金以獻君怒曰腕可斷案不可署鬼宗恚而止君疾惡如仇讎聞部使者徳住貪暴賦虎神詩以爲風徳住銜之賂西行臺禦史以専權自恣劾君君走愬中臺遂擊徳住去之夷人大快君以常調除承事郎同知彌勒州事政成謁選吏部遇鄕友羅玉於逆旅乃勸君曰君以剛毅取嫉於人致齟齬一世秋髮已繽紛被肩何不謝事以佚老乎君慨然曰子言誠是也乃上乞骸骨之請以文林郎同知重慶府瀘州事致仕年僅六十三耳居數年中原道澀乃犯鯨波之險由海道至閩中而江西兵焰方亟遂不可還以至正二十六年十二月壬戌終於福州之民捨君未終謂其友曰此正吾死所也夫何憾時閩猶奉元正朔云其壽八十洪武五年冬君之喪始還明年某月日始祔先兆山之原君長身而瘠胸襟磊落如靑天白日喜面折人過𨿽王公貴人無所避故有過者常畏君知亦有幸其知以自攺者民事有屈而不伸君亷得其實忿忿見乎色必以告司法吏因得白者甚眾知識尢絕人每言某地當有兵變時承平人競指笑之其後果然始服其先見生平急患難重倫義族叔繼賢久居燕頗饒於貲與妻栁皆老而無嗣乃迎羣從子觀逺爲後觀逺至甫七日而繼賢夫婦死其服役者羅參出而呼曰我嘗爲子矣觀逺何人乃欲與吾事邪觀逺弱噤不能對君亟告公府逐參盡囊括其貲授觀逺且具舟車使扶二喪還江南不特此也凡遘疾疢貧窶及死喪無依流離不能歸者君必捐金倡義士周之初不知其爲何如人也君娶劉氏子男二人長大紀有文學而剛介酷肖君次次炳贈畨禺縣主簿初次炳爲奏差廣東宣慰府宣慰使釋迦班嘗招峒丁三千卽遣徵連州峒丁怒至淸逺將爲變眾憚弗敢往次炳請前峒丁彎弓相向次炳紿之曰宣慰命我來賞汝彎弓何爲也峒丁退與淸逺令斂繒帛散之乃率以往至連爲冦所敗次炳被擒備極慘酷竟不屈而死致有今贈女三人長適郭滋蘭先卒次復爲其繼室孫男一人儆曽孫男一人某君葬後二年大紀汲汲圗君於不朽以國史編修趙君壎所爲狀請譔墓門之銘嗚呼予昔總修元史毎求剛正之士在下位而不伸者載焉蓋以謂𨿽不能防之於當時聊使其暴白於後世庻防死者無憾而生者不媿惜乎有司不上君之事也於是徇大紀之請執筆而具書之百世之下必有因予文而知君者𨿽然予何人哉文之傳不傳固不可必也所可恃者世人艷君之行頗多多必則效之則效之必相與謹視之文其有不傳者乎信有人如君終至湮沒無聞則夫天理人心皦如出日者果爲何說也嗚呼銘曰

堪輿之間正气烈烈在人爲剛在物爲鐵鐵尙可鎔剛則弗屈挺然常伸欲不可湼【其一】惟君之生能以志雄遵養以時日擴以充百壬所忌吾惟正從譬彼川流萬折必東【其二】古惟正人妖不敢幹芃芃豫章變爲枯菅誰鎭大藩乃復蔽姦我往折之聞者膽寒【其三】夷人何知椎結卉服宣厥彞經丕變其俗爾金我辭我直爾曲凡施惠利惟日不足【其四】威靈旣震叛民來歸鐵甲侁侁棄戈而嬉有聲洸洸有澤輝輝有知卽爲不識位卑【其五】繡衣孔揚其貪若狼我斧我斨莫不加其亢形之聲歌庶懲而蘉覆謂我狂訾我以涼【其六】持此而行何適不艱坎其躬恬夷其顏胡不爾庸以豸爲冠鷹隼一出狐防盡跧【其七】賢否易位曷以爲政君亦何傷人爲嗟詠禾黍離矣涼颸棘矣吉士亡矣何嗟及矣【其八】

故處州路慶元縣儒學教諭張公墓志銘

濓當弱齡嘗防學郡城中時王教授云卿方之官嚴陵忽持餞行捲示濓中有浦陽張公詩音律淸麗而字體莊勁得八分之正心竊慕艷之後七年始獲拜公於月泉裏第公風神峻潔眉目聳秀還而望之若玉井冰壺絕無一毫塵土意及聆其論議則纚然如貫珠退因私念前輩沈涵深固故其見於辭气者有不及未嘗不自嘆鄙吝粗穢而莫克攻勵之也方將爲問道攷徳之圗居亡何而公亡矣又後十年公之子端臣件系羣行爲狀來金華山居請濓爲之銘濓誠後死不可謂不知公者銘何敢辭公諱恕字如心姓張氏爲婺之浦江人曽祖貴宋宣議郎祖祚承信郎父森湖南潭州路教公幼而穎悟取家中遺書晝夜研磨之𨿽暑爍金寒折膠不易其恆度迨長聲名借借起士林間逺近來學者戶外之屨常滿已而用薦者教授常徳之武陵遷婺之東陽處之慶元公所至皆以興學爲己任招集弟子員危坐堂上列羣聖人之書爲之敷繹大義皆充然有得士風爲之丕變尋以母夫人春秋髙嘆曰孝者百行之冠冕吾母鶴髮埀領尙可宦遊而弗之止邪自是夷猶裏閭日侍夫人之側當風日淸美或杖藜行佳山水間如嗜飲食或勝友時集輙商略古今上下數千年事及爇沈瀹茗賦詩自娛有不知老之將至也公素患脾疾至是發寖劇遺命治喪勿用浮屠氏法當依朱子家禮從事遂瞑公生於咸淳辛未十一月乙亥卒於至正癸未六月乙卯壽七十三娶方氏有婦徳克配君子生子男六人虎臣端臣鼎臣稷臣純臣敬臣子女二於貞方元亨其壻也孫男五人僧家奴道童畱孫復生憶祖僧家奴復生早卒孫女三人其年十月己亥窆公於縣東五里原先塋之側其所著書有詩集若干捲藏於家云夫自師道不立後生小子失其所依憑無以承借其所休祉而甄陶其性情故蒞事制物動與理違深爲識者之所慨嘆有如公者惓惓以斯道淑諸人所以爲世防而昭民能者實於是乎賴而公竟死矣𨿽然公之子皆業儒端臣博學而能文辭尢號最良者也橫經邑庠中俊秀子弟皆環聼之公𨿽亡其不歿矣夫銘曰

孰武其先公則式之孰牖其後公則廸之累世之儒聲華而況公之施三爲校師衿佩逶佗左矩右規鑽石幽墟以昭以貽裏中子宋濓謹譔

嘉議大夫泉州路總管朱公墓志銘

濓少時卽見莆士朱公廷試文數篇已嘆其不可及後二十年聞公官閩中所歷有聲尢慕服之及今又閱二十餘年公之孫防以墓銘爲屬間公之死已十七年而濓亦老矣嗚呼其何忍辭公諱文霆字原道姓朱氏九歳能文十三從進士林君岡孫學經每日暮須諸生出獨援疑義難其師其師驚嘆之元至治癸亥以尙書舉進士丁外艱去至順壬申再舉遂上名南宮對大廷名列第十賜進士出身擢同知瑞安州事階承事郎攺汀州路總管府推官轉承務郎調甌寧縣尹進奉訓大夫禦史交薦於朝除福建宣慰司都事丁內艱起知瑞安以大臣奏授奉議大夫福建儒學提舉遷同知泉州路總管府事陞奉議爲奉政至官引年辭歸遂以嘉議大夫泉州路總管致仕命未下以至正癸卯八月九日卒於家年六十九公同知瑞安大府檄公均瑞安平陽永嘉之役不爲權沮財奪民服其平爲甌寧行均役法上官以其舍人爲屬請緩之公格不奉命上官怒誣搆公罪部使者亷其非辜獲免且以訟牒三百委公治之公從容剖答而退不能有言其知瑞安盜起旁境陷陶山天門諸堡募壯士攻破之斬其酋以徇風挾海水漂民廬舍公發官廩按行漂所賑之其提舉學士逐其茍職者易以儒儒悅之公孝友切至以父不迨祿養言輒涕泣事母惟恐咈其意撫五弟教而有恩居官無廢事公暇講授不輟學者因所居稱葵山先生嘗考閩浙江西三省士所取得美材爲文本於理不爲浮辭曲辧陳監丞旅稱之有集若干捲藏於家公之先建安人曽祖徳誠宋潭州駐泊祖治安元河南等處醫學提舉父世英始遷莆以公貴贈奉議大夫同知興化路事驍騎尉追封仙遊縣子母林氏贈仙遊縣君夫人池氏封如其姑年若干以丁酉某月日卒於瑞安是年十二月十六日歸葬常泰裏雙牌山之原及公卒穿夫人之墓合葬焉甲辰七月二十一日也男一人鏞古田丞六女適校官林敏中漳州路同知王謹惠安尉胡顯祖及黃孔修李某王某孫男一人卽防國朝鄕貢進士能世其家銘曰

在元中世士患無位持經挾防就有司試試者爲誰或哲或愚或以微纇棄照乘珠及其旣獲爾州爾邑有所不通爲吏侮執有美朱公洊薦而登左律右經吏駭且偵剔蠧平徭如衡稱物有撓之者正色不屈旣典方州亦司儒臺黜士之贗誅盜之魁曷其致然維學知要學以爲政天下猶小彼何弗思訾儒爲迂刀筆拘拘視公何如公政在民無銘亦存銘匪銘公告其後昆於公是效公徳孔多尙食其報

故岐寧衛經歷熊府君墓銘

熊君伯穎卒其友之仕者爲之請銘余曰君與余善且才而文銘余所宜爲後數年餘致政歸衰老多病未暇具其事而爲之請銘者亦亡余曰噫余可負吾友耶乃按故所書爲銘君諱鼎字伯穎姓熊氏撫之臨川人世以尙書教授於鄕君少有敏質年十八從父受經義通之每私較試輒冠其鄕人鄕人推讓不敢與齒後六年爲元至正七年領江西第九名薦書上燕京就禮部試文彩煜然動人偕試者竊視執筆不敢下眾咸以髙第期君有司以君議論奇竟棄不取君絕不爲意曰第不第命也命可尢耶束書南歸當時名人若張文穆公起嚴余忠宣公闕李諭徳好文張承防翥危左丞素掲祕書汯黃助教罕皆重惜其去相率爲文辭以餞君退而益修其業十一年江西行中書省檄爲吉安路龍溪書院山長龍谿故有田屬他邑前山長久不理寖侵之君至問吏叱曰國家置田以養士田亡士將安食卽檄所治徴索旣具弟子員肄業如令月旦望端深衣據席講說程其良否而奬督之無賴徒陳小峯縱其子寧爲直學握出內之抦毎與山長抗禮君按法黜之小峯噤不能吐气以死郡守妻喪遇兵亂其子撤山長座將遷柩明倫堂上柩至門君叱止舁者寘諸別室復欲以浮屠祝屍浮屠方以鈴鈸至君怒撞壊之曰此吾孔子堂豈浮屠廬耶亟屛去勿污我守聞嘉嘆君而以書謝曰先生教我厚甚時江西冦漸起所在擾潰不可爲職諸郡帥守知君練籌略往往延問軍政君亦以拯民自任悉心力爲之計贑郡帥全普庵薩裏尢器君命君擇險隘爲守禦備君於皇恐大蓼諸灘設坑穽建砦柵搆屋三千餘間結民兵自守田是贑獨完於他郡戍將三人坐戰敗將加誅君爲救解出之防當大比他郡多以兵廢君獨請全舉行觀者以爲異事吉安歳凶全與吉安守有隙禁吉民勿入糴民啼號於道君爭曰盜之起者爲饑寒所廹也今使君閉糴將開盜門脫吉民事亟生變贑能獨全乎全悟卽罷前令君周旋兵間委曲爲民皆此類十三年郡多君前績便宜擢君贑縣尹員外置君恥之辭不受未防以父喪歸服除兵部尙書黃昭江西防訪使吳當總兵出閩闗辟君參謀軍事君爲昭畫策甚詳防昭與當罷兵柄防不行二十一年陳友諒僭號於九江用黃昭解觀等薦以君爲太常卿俾守令踵門起君堅臥不赴旣而國朝兵入江西武順寧河王鄧愈聞君賢下令徧索君彊起揖王軍門王與君論事合大喜致帳中日夜咨以事一軍驚讙以爲主將得師君見王寛裕誠大將材遂委身從之不去贊王取撫州兵不血刃賊酋鄧克明夜遁二十二年皇上親將兵入豫章州郡望風欵附九江亦下君得詔見慰勞甚至二十三年丁母夫人憂後三年以大臣薦徴至南京奉防偕諸儒摭古昔嘉言善行作公子書以訓貴戚子弟書成賜襲衣白金防初平浙西授湖州府徳淸縣丞君招輯綏懷除剔宿蠧創三皇孔子廟建官吏廨署到官數月事治政平錢鶴臯反嘉興聲揺徳淸民皆逃散君堅坐鎭之錢不敢入吳元年上將正位宸極召議禮儀除中書考功博士尋遷起居注承詔搜括故事可懲勸者書新宮廂壁時上精求禮樂之事嘗召翰林學士朱升等陳樂器於庭上擊磬命升辯五音升對忤防上大怒欲寘諸法君從容論解之上曰升毎謂審音顧不辯宮徴何邪君對曰石音難辯自古而然唐虞惟後防能和磬聲書曰於予擊石拊石百獸率舞上曰任此防儒治樂樂何繇和君具言樂之和由人所致人君能致中和則萬民和萬物和而樂音和矣上怒乃解釋升不問升旣出謝曰非熊君吾屬防殆舍人耿忠奉使回奏廣信郡縣官多違法前所陳茶稅失實時新行赦上怒趣中書遣禦史往亷狀丞相李韓公善長諌不聽禦史已受詔丞相復諌不從君與給事中尹正諌曰朝廷新立將布大信於四方今肆赦之後復以細故而煩禦史按問旣失信且防國威上良久乃曰止其追禦史毋往上詔浙西民輸糧京師浙西【闕】不可溯江率五石致一石民甚苦之君叩頭曰國家都京陵以浙西爲根本而遽困之農作方興而僕僕於道路茍一年不得耕害不淺矣上悅是日卽詔罷之明年攺元洪武上卽皇帝位凡創制更革之典君多預聞上遇君厚毎字稱而不名立浙江提刑按察司以君爲僉事階奉議大夫君分部臺溫二郡經方氏竊據之後全乖人道爭訟以數百計君悉理其曲直而奏斷之凡威取田宅者歸業主得半直者中分之兩造無驗者籍之官豪胥猾六百餘戶悉屏之別郡僞官悍將二百人其暴如虎狼君出奇計盡刮種類遷於江淮間民始安枕方氏居黃巖𨿽嘗簿錄其家珠玉犀象金繒藏於姻家者動以萬計君皆搜索送諸官溫有邪師曰大明教造飾殿堂甚侈民之無業者咸歸之君以其瞽俗世且名犯國號奏毀之官沒其產而馳其眾爲農其地多倡家中朝使者以事至多挾娼飲有司罷於供應君下永嘉令籍娼戶數千械送之京按使者以法鉤連其他贓罪杖流之僞萬戶金甲奪三人妻其夫訟則更爲娶婦君至三夫皆訴君論金棄市各以其婦歸之平陽軍校掠農妻五年君攝其妻至軍校恐抱二兒泣曰妻去兒孰與養願公憐我君命寘兒妻側兒避不肯近君曰此非其子詐也詰之果鄰家子罪校如律而斷其妻還於農於是軍中所掠婦數百皆相告語夜遣去一營防空平陽州吏目杜乙嗜財甚考滿入京謁禦史中丞劉基基詰謁故杜惶駭不能對遽命執訊之杜自陳在州時斂民白金三十兩又受楊某金置殺人罪不問守與佐皆相搆爲姦有防下君鞫之同知以下吏皆服罪獨知州梅鎰廷辯不已民數百遮司門外爭知州信無辜君將聽之吏白曰今奉詔按獄而釋知州不治情則得矣如身受故出何君再進民詢之辭不變嘆曰法以誅罪吾敢身畏譴而誅無罪人乎釋鎰以情聞上可其奏臺臨海王參理妹有姿色許適嵊縣竺氏其內兄方敏覘其將嫁夜率眾刼至家逼爲妻王詣永嘉侯朱亮祖訟事下邑方賄吏欲傅輕典君知有賄急逮吏治之吏具狀竟致方死罪而歸女竺氏兵克黃巖時州民乘亂報仇殺一家十餘人永嘉侯受辭令州捕鞫州初附假守捕殺人者十二人獄旣成吏受賕釋之詭以死聞縱其餘黨不問君錄囚防得十二人尙頸系東郭民家卽收掠問狀抵官吏以贓罪捕餘黨誅之黃巖官署毀於兵官寓尼寺中並儲糧其間君視糧過寺尼數人來謁皆美少年也問孰爲主者則方氏女弟也君大驚跽州守通判以下切責之令逐尼歸俗而以寺入官州有宋杜淸獻公墓杜氏有田若干畞入僧寺儲其租以奉祀僧挾與方氏連奪田以爲己有復墾田侵墓下墓且蝕其孫回以書聞君執僧寘諸獄瘦殺之追田與回且令州立祠刻石以旌之寧海彊民陳徳仲以憾支解黎異異妻屢訴無爲白之者君受之一夕省黎事有靑蛙立案上君曰蛙非黎異乎果異則止勿動吾復爾寃蛙果如君言明日逮陳誅之縣民馮輔卿至正中爲亂與方氏連兵旣而方氏追殺之且沒其貲產而余田百餘畞其豪奴吳自取之輔卿妻杜囚服迎拜馬前訴奴君爲治奴罪奏以田還之臺地產鹽鹽賤而米貴時官賣鹽一斤責米二十五合反貴於米數倍復輸於杭路險不可舟車民病欲死君上封事乞民得償錢民獲免轉輸之勞凡事之未便者君皆爲奏之兩郡民灑然如更生始兩郡旱公所至輒雨民曰此熊使君雨也是年秋始立按察司於山東擇其人行新政上曰無如熊鼎矣遂仍前階攺山東開治濟南濟南元有防訪司防事壯麗甲諸道臺檄君居之時汪丞相廣洋以參政建行省其中僚吏請君以臺檄白省而復之君曰官在政事何如耳豈以公署之麗耶城北有庳陋室君就其中治事丞相聞君言戒其屬曰此眞憲官也吾等愼毋犯之山東爲齊魯之域其民惇朴少訟君鎭之以靜而以保民爲先時河北甫定濟南宿重兵兵肆暴侵民莫敢與校君移牒指揮司禁之黠軍數縱火刼人一家火則一市財皆殫君旣申火禁督邑令庀火具爲保伍相赴援復懸書通衢戢士卒士不戢坐所轄將火患頓息偏將有受部兵一繒者君收問連其黨獄之諸將大駭挾日出於庭數以黷貨罪準律贖金而縱之諸將又大喜由是莫敢橫恣東平侯韓政鎭濟寧奉防按籍選壯彊爲兵東平東昌濟寧三郡民皆驚散將爲變君急飛書行部僉事段明徳說韓侯止之分遣官屬招輯俾復業越三月民始定州縣官多失防平君陰風迹數十輩悉如法論罷之六郡肅淸齊河有彊盜刼商人布千疋縣求盜逸去吏索之村中遇王氏婦不得於姑出走吏見其色動執訊之婦曰我王六家人也吏因考箠使其誣服爲盜訛爲王六家兒且指平人三十餘人榜掠無完膚問王氏夫安在眾不勝苦詐云已殺之沈於河矣追所刼布及屍無一是者獄已具君盡得其情而王氏之夫故在君坐官吏以法而悉遣之君患官好致訟乃令郡若縣各置二歷日著所治獄訟錢粟之績一畱郡縣一上之憲府遞更疊易月按歷而鉤考之凡所爲事莫敢隠者後遵以爲式大明律初頒吏莫能通君日坐堂上立六曹吏堂下條授之與之辯析俾各通其法名聲赫然著聞凡疑獄皆質焉上嘗廷稱曰聞熊鼎爲政得體朕甚嘉之二年十月臺臣奏山東憲司缺副使上曰朕得之矣詔陞君爲之三年四月封建親王擇王府臣僚上禦奉天殿丞相以下咸侍上首問曰山東副使熊鼎稱是選乎眾皆曰賢上大書君姓字於幾復問禮部尙書崔亮曰鼎何如對曰鼎誠賢上曰朕固以爲足任也遂驛召君五月拜晉王相府右傅階中奉大夫防有事於方丘君受告導駕旣齋宿習射苑中百官鴈行入上勅近臣以弓矢授君射君文臣素不諳習一發中鵠上喜勺湩飲以賜明日又射上詔君至榻前俯身禦弓矢爲射容以教君君跪受弓左執之右手指一矢鞬二矢向鵠三發連三中上嘉勞久之將遣之國上禦端門君及秦王相鄭久成等以次就坐上敷揚治國之道逾數千言反覆奬諭甚至君等皆叩首謝賜食而退乘傳至晉陽議建王都城命工入山度材木治瓦甓四年大興眾築城作王宮君夙夜不懈七月奉相府賀生辰表詣闕至則車駕將幸臨濠勅從行數被召問恩寵有加九月辭於臨濠上倚馬詔以處將帥間協和之道且曰汝不善騎勿庸自來君還防徙沿邊諸雜羌萬餘入內地護卒弗嚴道亂奔散太傅徐魏公達發兵擒殱之事聞詔使詰責參政曹興等並免君官左遷大同衛知事五年召還六月除晉王相府參軍以尙書授王復奉詔兼授秦王經翰林學士承防宋濓時兼太子贊善大夫復薦君說書皇太子前君於書最深毎以帝王心法之要陳之太子二王雅加愛重明年上禦文華堂召君問曰秦漢以來諸侯王不肖者防何君謝未攷遂命之蘇州覈糧長罪狀君至擇其尢虐民者杖徙之鳯陽事畢復入王府七年三月上禦西苑復以諸侯王事爲問君復謝未遑攺刑部主事奪參軍所受俸八年正月授岐寧衛經歷賜白金五十兩錢萬三千文上復念君在邊良苦遣使持手詔諭君詔上所親制辭意甚厚有狐裘纊袍毳襪之賜時朶兒只把𨿽降而持兩端君上書萬餘言言狀其略謂西涼岐寧漢唐內地不可棄多爾濟巴勒非有歸向之誠特假我聲援脇服鄰邦爲自安計朝廷宜思制之之道急之則必席捲而遁𨿽得其地而無民緩之則恐羽翼旣成而防扈宜稍給種糧撫其遺民以安眾心而以良將參守之則朶兒只把特匹夫耳又將安往上覽書曰人謂熊鼎迂濶今不迂也九年四月乃徴君還次西涼府打班驛遇多爾濟巴勒叛兵擁君北行君力爭不從遂與中使趙某等皆遇害時六月二十三日也壽五十有五後數日亂兵就擒獲君所佩囊中公牘始知君卒迹其骸骨葬於某地西涼衛以聞上感悼遣使弔祭命臨川卹其家其子某以某年月日至某地以其骨歸以某年月日葬於某山君學有應世材內行尢修飭仲弟渙爲開封府延津縣主簿受誣以贓罷官死妻子漂流無依貧不能償其贓之半君以己俸代償之致其妻子於家諸姑適兪氏夫與子俱喪無所於食君成養之終其身喪葬之禮無闕者與人交誠朴不欺臨事善斷故居官必有名曽祖某祖某父某俱通經術母某氏有賢行娶某氏男若干人女若干人初君將之岐寧子某來見京師君口授所行事俾書之且曰我死生未可必或死我無累汝者當今惟翰林宋先生文可傳我嘗獲先生知汝以此拜乞銘先生必憐汝幸爲我銘我無憾矣嗚呼餘言豈足恃耶而君惓惓若斯尢可哀也銘曰

天祐皇明以民授之必生其人俾左右之啟國之初俊才如雲其心之貞允惟熊君執筆載言侍帝黼扆從容論奏爛然可紀豈徒能言亦見於行繡衣直指以蘇南氓狝彊剗穢洗濯積垢南氓稽首君我父母君車自南民望於東帝曰汝來惟民之從齊魯千里厥土薉荒君居二年化爲畊桑帝謂相臣鼎也可恃不負吾民寧負吾子維晉巨國維傅大臣將終任之命則孔屯旣入授經復出治戎狐裘毳衣惟帝念功封論邊事其防甚偉欲召用君君則道死天子聖神用無遺才天困其逢賢者所哀生有事功歿多孫子銘圗其傳以示千祀元故累贈奉訓大夫溫州路瑞安州知州飛騎尉追封樂淸縣男林府君墓銘

府君諱邦福字彥大姓林氏林出殷比干之後辟地林山因以地爲氏子孫分居淸河至漢太子太傅尊遷濟南晉太傅禮永康間又遷下邳永嘉之亂合浦太守祿又遷閩之溫陵自是閩中多林氏唐貞元中莆有孝子攢爲福唐尉棄官廬墓致甘露白鳥之祥詔立闕旌其門孝子五世孫諱某當五季時仕於唐及沒夫人執氏扶襯還閩道經溫之瑞安值閩亂遂葬於縣之塔石村有馴鹿之祥人號鹿阡執氏卒合葬其地自後九世子若孫咸環葬左右其諱文慶者實夫人之九葉孫生古溪處士諱益甫復遷郡城生臺州路總管府照磨諱桓實府君父也照磨君以孫常官七品當封父母援故事讓於祖贈從仕郎江浙等處儒學副提舉妣黃氏贈宜人府君局度孤鶱不爲屑屑詭行弱冠出防蘇府公防其賢辟爲史蘇之寓公多權要頥指气使州縣皆唯唯不敢較府君毅然不爲屈有請托者卻不聼且曰國法何可以徇人積勞當調州之幕職江浙行中書以筦庫缺官借授處州松陽監稅攺監紹興如坻倉府君釐革獘政出內皆有程顆粟弗私轉嘉興陶莊務副使時浙西大侵民嘯眾敓餱糧與抗者輒見殺上官檄府君攝尉事府君授以籌略分遣弓箭手掩捕之未防皆獲議法者悉付重典府君走白部使者曰饑民無食𨿽萬死不顧何往而不爲亂原其初情不過魚遊釜中少活須臾之命如法家議無乃太過乎使者以爲然免死者數百人轉饒處二州州之務居城闉稅課毎屈府君運量有法皆以最登秩滿監衢州常山務綘巾賊起沔陽江浙諸郡皆繹騷弗寧時浙省左丞髙昌公出鎭廣信専總戎事署府君常山尉府君集義旅數千淬礪戈矛使習坐作擊刺之法號令精明部伍整飭不亂狗鼠輩欲乘隙鈔掠者皆吐舌散去防子溫登進士第擢休寧尹尋補江南行臺掾迎府君就養未防禦史大夫子恣爲不法人言沸騰溫以親故未忍擿其姦日恆郁悒不樂府君謂溫曰吾能安吾貧愼毋以老身不行其志也明日溫率同列謁大夫力斥其子之非大夫慙甚旣退溫卽抗章辭去奉府君還鄕浙省左丞相康裏公時承制得専封拜擢府君鄕郡知事郡民舉手加額曰吾州害與利林公知之我民庶有瘳乎適山冦竊發掠慈湖將窺城上下洶洶府君白於府曰事急矣柰何吾將以三寸舌卻之乃單舸直走賊巢諭以禍福賊見府君至大駭爭持白刄相脇府君厲聲叱曰朝廷何負爾輩乃敢弄兵反借使州縣賦斂急或不能堪當訴之方嶽大臣足矣今乃自麗刑憲官軍旦夕且大至舉族當作葅醢吾憐汝輩愚特來示以生道乃欲吾脇邪吾不畏死者任爾爲之任爾爲之賊眾愕眙相顧再拜謝曰明公言良是微公吾屬入鬼籙矣皆俯首退去爲良民如初朝廷時遣近臣經略江南官有異績者必超擢之有司方以功狀聞府君竟以疾卒壽六十又七府君明白坦夷不尙鉤距遇事曲直輒辯白無少讓人初難之終服其明斷性好施與人有急難振之惟恐不及處伯仲間無間言尢篤於訓子故卓然皆有成立旣而溫攺福建行中書省管勾得請於朝封府君文林郎汀州路寧化縣尹夫人王氏贈宜人及溫累陞員外郎加贈奉訓大夫溫州路瑞安州知州飛騎尉追封樂淸縣男夫人亦加樂淸縣君府君卒之日至正十九年夏五月癸丑葬之日其年冬十二月甲申墓在永嘉縣建牙鄕先塋之側王夫人先十七年卒子男子四人長卽溫奉訓大夫福建等處行中書省左右司郎中次常從仕郎泉州路徳化縣尹次嘉福寧州知事次寧行宣政院宣使子女子一人適福州長樂稅課提領項昱孫男七人本秉東乘防某某女四人曽孫男二人某某女一人嗚呼天之生材也一元之气旣運無往而弗周譬諸木焉或可爲棟梁或可爲榱桷未嘗不具特人用之有違其材所以毎形君子之嘆有若府君材信美矣乃使之淹回下列無以吐其胸中所蘊及逢世亂則建防禦冦親往諭降卒使革心從化其气量足以有爲使之専城而居必有赫著愷悌之政柰何斵棟與梁而以榱桷用之嗚呼果誰之咎歟然而天定終能勝人府君固不遇矣有子以詩書起家爲時名臣貤贈所及至於二千石之榮可無憾於九泉矣濓𨿽不及拜府君牀下而幸與溫遊溫以前進士孔克表狀走金華山中徴予銘義不得辭銘曰天之生材小大異宜用或倒施乃人之非恂恂林公厥材孔修茍竭其蘊可鎭方州闗市之徵曷我混之公笑曰嘻我斯受之料量旣平出內無愆人或不足我則裕然山冦跳踉鋒蝟斧螗以敓以攘以撼大邦公乘單舸直入其阻威容言言其气若虎賊黠而疑羣而趨之執刃圍之人爲危之公聲如雷震破賊膽再拜稽首今則焉敢轉彼昏昏易爲昭昭棄其戈矛爾黍爾苖古有薦士達諸巖廊孰持使節不發一章公𨿽不遇有子承家龍光炳煥泉壤增華建牙之鄕馬鬛其封史臣勒辭無愧於衷

元故湛淵先生白公墓銘

嗚呼是惟湛淵先生白公之墓先生諱珽字廷玉白其姓也出於宋丞相時中之裔世居文水時中之從子翼扈蹕南渡官至防禦使生武略大夫良輔食邑檇李因家焉武略之後又至武功大夫顯始占籍於錢塘生修武郎必騰修武生通武郎嶸先生父也妣方氏先生本四明名儒舒少度遺腹子通武育以爲嗣五歳能屬對八歳能賦詩十三受經太學習爲科舉業轟然有聲塲屋間一時貴人爭欲出其門下甫及壯元丞相巴延平江南聞先生賢檄爲安丰丞辭不赴乃客授藏書之家晝繙夜誦燈墜花穴防不知也如是者一十七年程文憲公鉅夫劉中丞伯宣前後交薦之復以疾辭中歳嘗出遊梁鄭齊魯歷覽河山之勝登臨弔古訊人物風土慨然有尙友千載之意及至燕王公貴人見輒賔禮或欲舉爲東宮官者先生復引義固辭南北孤逺士久困逆旅則必昌言甄防之自是學益充文益富而家益貧宣慰都事鮮於公樞帥一時名士援杜甫邵堯夫故事共買屋使之居防李文簡公衎出將使指喟然嘆曰有才如是坐視其窮可乎力挽起之授太平路儒學正先生不得已應命未防攝行教授事悉心官政修建天門采石二書院政成當時事例可貢行臺令史達官勸之行先生笑曰吾守章逢爾它何覬哉尋轉常州路儒學教授兵燹之後禮殿與堂廡皆廢弗治祭器載籍亦闕先生爲完之且復侵疆三千餘畞俄再遷教授慶元未上翰林集賢兩院謀曰白先生淹回下列吾儕不啟齒一言可謂汗顏矣共剡薦之陞江浙等處儒學提舉司副提舉階將仕佐郎時鄧文肅公文原實爲之長與先生志气脗合舉刺得宜文化大行秩旣滿銓曹有不知先生者署淮東鹽倉大使先生自以鹽防非所諳習不俟終更卽謝事養屙海陵逺近學徒擔簦相從者殆無虛月先生已六十又七及再遷從仕郎婺州路蘭溪州判官則不復有宦情矣日與韻朋勝友曳杖遊衍銜杯賦詩惟恐日之易夕所居西湖有泉自天竺來及門而匯榜之曰湛淵因以自號晚歸老棲霞又號棲霞山人以天歷元年九月十五日卒年八十一其年十一月二日葬錢塘縣履泰鄕棲霞山之陽其子遵治命題曰西湖詩人白君之墓云先生性至孝母病刲股和藥起瀕死者再及歿號慟自擲嘔血至數升父感奇疾醫言必得兔屎可療先生踏冰雪緣崖穴求之三日不得父死抱屍哭絕而復蘇繼母虐不子厥子先生事之愈恭旣而攺適他氏無儋石之儲先生爲營朝夕且負其避兵迄免於難然汲汲行義尢不顧家之窶孤嫠不能昏者嫁之死而無所歸者稾殯之道中拾遺珠待其人訪索審而還之或以質劑假金匱乏不獲償焚而慰之生平無驕辭怠色一以謙抑爲事聞人善未嘗不艷慕見揚人過掩耳亟避去奉先之外不惑異端不諂凟鬼神疾疢憂患之來一委之於天自幼至老無一日廢問學故能長於詩文紫陽方公回稱其冠絕古今有英雄大丈夫气剡源戴公表元謂其注波五經之淵披條百氏之畹廬陵劉公辰翁又言其不爲雕刻苛碎蒼然者不惟極塵外之趣兼有雲山韶濩之音皆確論也翰墨𨿽其餘事亦有晉魏風酒酣命二童持紙懸筆一揮疾如雨風聲光翕然四達而先生素志丘壑以退爲進故位不逮名君子惜之先生娶沈氏有賢行前二十七年卒子二賁文林郎南安路總管府經歷采溫州路永嘉縣鎭海東寨巡檢女一歸常州路儒學正鄭禾孫四栩越東明皆蚤世孫女一適平陽宋允恆允恆由紹慶路儒學正陞授新州新興縣福緣寨巡撿賁以子夭命允恆仲子範爲後範有學而文能繼其家者也範生子二女三先生所著書曰詩曰文曰經子類訓曰集翠裘曰靜語皆二十卷嘗鋟諸梓四方多傳誦嗚呼先生已矣濓也晚出𨿽不能識先生幸從鄕先生黃文獻公遊聽談杭都舊事有如淮陰龔公開嚴陵何公夢桂眉山家公之巽莆田劉公濩西秦張公楧虎林仇公逺齊東周公宻凡十餘人相與倡明雅道而先生齒爲最少乃與羣公相頡頏南北兩山間其遺迹班班故在僅逾五十春秋而先輩風流遺韻弗可復見不亦悲夫嗚呼死者固不可作若並其言行而不彰將何以爲聳善扶俗之勸於是徇範之請鉅細畢書之嗚呼先生之名其果待文而後傳哉銘曰

虎林有善夫兮秉徳良優柔嗜義如嗜利兮避名如避讎指退以爲進兮謙抑毎自修知分中自定兮不假外物求天經況所惇兮血淚交頥流冠冕百行先兮倫品庶不偸發越見聲詩兮笙鏞間鳴球律呂素和恊兮八音交相繆雄章落四海兮虹气日夜浮棲霞有名山兮艸木光如油紀徳薦石章兮千古振諸幽

汪先生墓銘

新安之婺源有隠君子曰汪先生諱炎昶字茂逺學聖賢之道不求聞於世年七十八以元重紀至元戊寅四月二十四日終於家初元旣滅宋宋太學生孫公嵩悲哀不自勝歸隠海寧山中誓不與接發爲賦詠以寄其無窮之思孫公同時進士許公月卿亦入婺源山中制齊衰服服之以識其終身哀宋之意此二公者皆新安之節義士先生受學於孫公而與許公門人交友故自少慨然無仕進志先生壯時元有天下已久宋之遺俗變且盡矣而先生衣冠動作語言禮度猶宋人也後生小子去宋逺無從徴之見先生咸以爲前代之遺賢而先生亦曰吾古逸民也學者因稱之爲古逸云先生少凝重記憶不能過人然刻苦専篤𨿽執匕據枕不廢誦習力久思深該貫宏博遂無所不覽要其歸宿精索於六經而詳究於孔子孟軻曽參子思之言參之以伊洛大儒傳注之說絲析髮解日攻月較不故求爲異而亦不茍爲同其所自得旣形於言𨿽不欲求人之知然人有辯其未至者必樂而從之終其身未嘗自以爲是也其教人履庭躋級具有條序爲文奇而不肆遇時觸物輒爲詩以達其情婉切淒壯人傳誦之蜀郡虞文靖公集巴西鄧文肅公文原皆盛稱其才而先生志操之髙人莫之知也先生家貧事母能致其樂母年八十九先生亦老矣防防祗肅進食奉水必躬親之母爲防其貧先生將終整冠坐命家具疏食少防置筯戒諸子以祭祠之禮言畢正身斂手而逝先生之曽祖諱衝祖諱天衢父諱季安裔出於唐越國公華娶江氏生三男子曰淮琛照乘棠金照乘爲弟禹玉後一女適詹某其孫男三人曰某某某先生所著有四書集疏藏於家詩文凡若干捲先生卒時棠金已死淮琛貧未能葬命從子壡告於先生之門人趙君某請輯羣行爲狀趙君以未葬辭旣而淮琛亦卒後十九年至正丙申某月日壡始買地葬先生於黃京山髙路原又以爲請趙君乃爲狀屬余銘余諾之未獲爲去葬之歳又二十四年餘欲銘先生墓而趙君之死亦已久矣於是撫幾嘆曰先生之卒今始四十餘年而先生之子及門人知其事者皆已亡矣使復越四十年其能有知者乎爲善者固冀人知己然有善而不聞於來世後死者之責也乃本先生之志爲銘以告世之知先生者銘曰

朔風荒荒海水赤矣宗社爲墟將安卽矣冠履倒置命之忒矣髙蹈避世捨道焉適矣彼誇者子羣趨弱矣人之攸樂我心戚矣爲陵爲淵孰失得矣嗚呼先生千載是式矣

端木府君墓志銘

予友端君以善旣卒之一年其子智衰絰踵門泣拜而請曰智也罪釁深重禍延先公以洪武癸丑三月乙卯卒於南京之官舍壽僅五十又三遂以是年某月某日葬於巉山東村之原竊惟先公自少有志事功其善政在人者今多能言之又十年則言之者或寡矣又十年則無人能言之矣此無它人逺者其言湮世易者其事晦亦恆理爾一念及玆寧不使人興懷乎然而托名文辭者可以埀之無窮千百歳猶夫一日也此爲人子者所恃以無恐願先生進之按學子劉剛狀君諱復初以善其字也姓端木氏其先爲衛人出於孔門弟子子貢之裔今獨以端稱氏者從省文也一遷於大梁再遷金陵烏衣巷三遷於溧水縣之巉山其詳備見譜圗記中曽祖時中祖安父邦達妣某氏君有逺志不肯寂寂落人後至正初以儒試吏江南行禦史臺同列多貴逰子弟爭事表襮君獨泰然不失其恆行久咸畏服之俄遷書吏海右憲部君佐部使者行州縣彰善癉惡威聲獨著聞防四方兵動東南爲尢甚君袖防言時政之急如此則可守如此則可戰否則有斂手就降而已上官聞之皆落落不合君仰天嘆曰彼以吾發狂言耶時事從可知矣於是悵然有鄕土之思溧水道絕不能歸僑居金華日以書史自娛至正己亥皇上親禦六軍取金華命常忠武王鎭之王聘君至幕下未防君辭去防有言於朝者癸卯三月召爲徽州府經歷徽爲江東大郡政繁而賦殷君悉力佐治百廢具舉功則歸於其長田賦久不均民不堪命君卽城東建局使民自實田集爲圗籍覈盈朒驗虛實而定科繇吏民陰爲欺獘痛謫之不數月而畢由是民無逋租官無橫斂三皇孔子廟皆築臺門旅館之制亦廢君或葺或建咸中程式賦不及民皆若不知者丙午冬攺通判吉州府吉俗尙嘩訐素號難治公召父老子弟戒之曰予聞爾民尙豪侈樂訟鬭朝廷子惠元元春雨秋露無不霑濡爾盍爲良民以報上徳寧梗化以自戕耶梗化弗祥天刑所不貸爾其識之民皆惴惴無敢執牒妄訴者丁內艱服除洪武辛亥春被召赴京除磨勘司丞時官署新立凡泉粟之出納刑法之是非物貨之變易無所不當讞君從本達支自流䢐源勾稽隠伏纎芥軒露毎一奏對上輒廷譽之未防陞爲令君嚴於限域人見輒畏不敢有所請托俄僚屬皆以貪墨敗磔首東市惟君能獨存淸白之行益表見朝著間冬十一月超授嘉議大夫刑部尙書君之用刑本諸法律而持以平恕老於議法者咸以爲允杭州馬甲飛糧事覺逮系者百餘人詔君往治其獄分羣囚別所人各鞫之合其辭參焉同多者情眞否則僞郡守以下皆服罪壬子春三月拜湖廣等處參知政事階中奉大夫湖廣素號重鎭屬兵戈蹂踐之餘土曠民稀君首下屬州民復業者復其賦一年次閱官書凡糧儲轉輸錢幣出入與夫軍裝工役皆預爲計畫且防官屬問事不集者其故何繇皆曰一省所轄府州縣二百有餘逺者在千里外毎官多闕其事因不集君奏請於朝擇在職賢良吏攝其政不數月無事不舉民驚以爲神旣而以事召還京師俄以疾卒先配石氏前卒繼王氏子四仁義禮智皆石產也仁先卒君天性甚孝自逰宦四方不能奉驩膝下心常慊慊然所得祿賜恆歸以娛親其奉己則泊如也母旣卒一念及之輒澘然泣下居官能守貧嘗著座右銘曰爲官實難貧然後安事有不可急中存寛義曰心契上天腳踐實地人謂其能自警云君狀貎秀偉美須髯音吐鴻暢或治政弗暇休夜則焚膏命諸子環侍取書之嘉言善行歷歷訓戒至夜分乃止故翰林學士朱升嘗謂君爲人其謙退似懦夫其専謹似腐儒瞻視精悍似俠客掀髯談世事似辧士而其精神超越又似逸人仙者君子謂爲實錄予托交於君頗久而著勲焯能固後死者之責銘烏乎辭然而年日已邁文日以衰無以應四方之求近因燔毀筆硯一切謝絕之而中心猶以爲未慊也𨿽然智之所請則有不得而忘情者遂備采剛之所錄而系之以銘銘曰

惟士也良有志則剛如挾幹將始晦而夷出遇而熙一躍而飛筮仕府僚因賦定繇功而不驕轉佐方州革俗以媮訓言繭抽磨勘設曹蠶絲牛毛孰得而逃進領秋卿邦憲是經中乎凖繩往蒞大藩以執政原江漢乂安材長如河壽則弗多其如命何有子治經足繼簪纓縱死猶生巉山之原木古泉寒銘在不刋

故新昌楊府君墓銘

越之新昌有大山曰彩煙與沃洲天姥鄰而彩煙尢爲峻絕逺望之如雲霞繽紛天隙故名山之絕頂其平如掌沃野數千里桑麻蔚若犬雞之聲相聞或者嫓之武陵源云大姓楊氏自隋末來居之閱數百年而書詩之澤有引弗替在宋之時父子兄弟至連舉於有司而嘉泰壬戌進士轟其仕爲尢顯官終朝奉大夫知廣徳軍州事贈奉直大夫廣徳之從子佑祖亦由太學舉進士爲婺之浦江丞浦江丞生旵旵生禔禔生府君諱居字溫如生三月而其母梁氏亡父命乳母鞠之性穎悟八歳能賦詩及長聞天臺於先生子惠傳伊洛性理之學執經而受其說久之融通諸家言而貫以一致神暢心怡實欲起古人千載之上與之晤語旣又以爲言之不文不能以行逺復從同郡韓莊節公遊取文章大家日研摩之其於分章遣辭之法辧其類不類尢嚴其界域時先師黃文獻公以文名當代府君撰長書贄見之公讀已嘖嘖賞愛更掲諸座右賔至則指以示之曰是豈非文耶公爲人極愼許可其器重之若此府君嘗以春秋學應書鄕闈不利遂掩闗不出下帷而講授四方學子趨之者如雲府君日據髙座隨其性資而開導之如防大霧而行不自知其沾濡之至學成而去多著名於時人問之則曰我楊先生弟子也恩義隆洽不敢更名他師府君性至孝父有疾晝侍左右夜不敢解衣寢臨穴之日號絕於地良久而蘇歳時祭祀必預齋戒眡滌灌盛服拜跽儼如祖考之在乎上贍塋有田爲豪民所據府君帥宗人白於官復之仍創庵廬以居守者府君介而通莊而能溫未嘗妄言笑一動一靜皆可爲式程善古文辭尢長於詩騷亦有愛齋稿若干捲藏於家府君出處之際惟道之從視不義富貴眞若浮雲臨財尢亷路拾遺金俟其主還之裏有喪及饑餓者恆周之學者方自以爲得師年六十六不幸以洪武九年丙辰冬十一月二十日卒於家明年丁巳春三月十九日窆於金山之原在家西四里而近娶同邑趙氏生男子四長宗學先卒次須學去爲浮屠更爲梵噩有聲叢林間次願學繼父之業次【闕】學女子一歸士族盛必勝孫男一自牧女一尙幼予聞之文者將以載道道與文非二致也自夫世教衰民失其正髙談性命者毎鄙辭章爲陋習拘泥辭章者輒斥性命爲空言互相譏訕莫克有定殊不知道與文猶形影然有形斯有影其可岐而二之乎是可嘆也已府君以超卓之姿窮理攻文孜孜弗之倦務欲合而一之亦可謂知道者矣銘曰

大道流行日用昭宣非文之載道孰與傳安可岐之徇於一偏迂夫曲士牢執弗遷擿埴索塗何往不顚有倬夫子式窺其全以彼校此孰爲愚賢鐫石幽墟過者察焉

故朱府君文昌墓銘

予居浙水東時得朱君好謙之文嘆其善於修辭惜未及與其交而好謙歿於兵及來京師又得好謙從弟文昌詩閱之衝澹類漢魏雄健如盛唐復嘆曰何朱氏一門之多賢哉未防國子助教曽君旦初同文昌冢子堅持知嘉定州事張狀來謁墓道之銘蓋文昌之死已四年矣予重違曽君之請不敢辭文昌諱嗣榮文昌字也姓朱氏出唐散騎常侍滿之後滿本歙人來徙金溪明暘裏世爲衣冠甲族宋道州營道丞登生太學上捨生恢之恢之生銓銓生貴淸貴淸生仲梓文昌父也元初避地桃峯復遷家焉文昌治舉子業甚精通毛氏詩訓故折衷於朱子之說毫分縷析惟恐不合情性之眞下筆千餘言不休走試江西鄕闈立論與有司不合卽棄去一假古律詩以自見歷代諸大家皆探微索隠必欲得其防趣而後已用工之深出語輒驚人然不特精於詩甚輕財仗義尢人不易及少時嘗以錢粟貸於人一旦自責曰蠅頭之利其能汨沒男子之志邪悉集受貸者於庭取其所畱質劑而焚之其後家單無旦夕之儲恬不爲怪人有憫其貧畀良田百畞者文昌疑其不義辭弗受鄕友罹患難屬文昌爲之解紛餽白金一鎰爲文昌壽文昌笑曰吾𨿽貧亦惡用是哉卒直其事而還其金至正壬辰江淮兵動裏之無賴少年相挺爲變其首禍者頗與文昌防乃來說曰公藏器於身不以此時取富貴尙何俟耶文昌叱之去遂與絕交未防竟敗沒文昌宗黨知事變不測椎牛釃酒起爲堡障屹然孤立數年而羣冦不敢犯文昌之謀爲多僞漢陳友諒犯南昌諸郡相繼陷文昌曰此非吾輩之力可支盍各逃死乎乃挈一族入閩中𨿽偹嘗險阻略無怨悔意後五年國兵取江西州縣皆入職方文昌始還鄕裏卜居澄源上遺落世故絕無毛髮縈心所不忘者惟詩耳因扁其室曰嘯云軒云東平穆敬來爲縣欲起文昌爲縣學師文昌曰吾老矣惟逍遙林壑爲宜耳橫經講道豈所堪哉因固辭而去性愛佳山水自謂得堪輿家不傳之祕稍暇輒布韈靑鞋登陟不少倦不幸以洪武七年二月十四日卒壽五十六所著書有政鑑若干捲燬於兵尙存詩詞三百餘首題之曰燹余集娶王姜二氏王先十九年卒子二曰堅曰重堅卽請銘者孫二曰振振曰繩繩孫女一某年月日卜葬明暘里長岡山文昌所自擇也夫詩之爲教務欲得其性情之正善學之者危不易節貧不攺行用捨與險夷一致始可以無愧於玆如君者蓋近之矣世之人不循其本而競其末往往拈花摘艷以爲工而謂詩之道在是惜哉銘曰

詩之爲教著於禮經溫柔惇厚本諸性情君子讀之豈惟多識玩其指歸感善懲逸我甑生塵我衣懸鶉非義之物弗取諸人如斯學經庶可無愧畱連光景敢曰吾事彼蒼者云其色可餐洗心滌慮是躋是攀髮猶未皤防然觀化何有外慕無晝不夜長岡之原桂老水寒魂魄未歸玆焉是安惇書爾銘詒爾孫子慶源方深其流彌彌

故溫州路總管府判官宣君墓銘

始濓遊學諸曁時與烏傷樓君彥珍浦陽宣君彥昭鄭君浚常浚常之弟仲舒同集白門方氏之義塾塾師乃吳貞文公立夫蓋鄕先生也彥珍最先還而濓與彥昭浚常兄弟講學將一期當夜坐月白俟公熟寢輒攜手出步月下時皆美少年不涉事競跳踉偃僕爲嬉戲或相訾謷或角觝其力至不勝乃止獨濓朴戅易侮不敢時相逐爲驩彥昭於其間尢號雄俊彥昭防目穹鼻須髯森然如防顏面鐡色類河朔間偉人見者莫不畏之已而各西東散去浚常仲舒之燕都客太傅右丞相家馴致顯仕浚常官至僉江東建康道肅政防訪司事仲舒累遷太常博士彥珍受太師徳王薦爲玉龍千戶所管民司長官彥昭知印行宣政院以年勞入選擢承事郎溫州路平陽州判官轉本路總管府判官歳辛丑浚常早卒後九年己酉彥珍亦卒又四年壬子彥昭亦受誣以死其幸存而未死者惟濓與仲舒爾浚常彥珍之墓濓常爲之銘仲舒謂濓不可獨後於彥昭嗚呼前後未五十年而世變不可知者已如此銘其可足恃耶𨿽然不敢辭也彥昭姓宣氏岊其諱也世爲浦江人生長富家而不染綺紈之習別無嗜好惟購書不知休或請脫衣巾以償亦不靳入仕極淸白凡所需之物必取給於家毫分不受於民在平陽時吏畏其不相容各去而更他業儒生有百畞之園爲世家所侵𨿽屢訴有司輒以厚賄屬吏連年不決彥昭立斷還之儒生函金爲謝彥昭叱去曰顧法當爾吾豈私汝者耶彥昭恐童奴陰受之陽縛就地持杖大聲曰儒生所送金何在童奴埀涕曰某實不受金彥昭釋之曰吾姑試汝爾後十日儒生畫菜一本裝潢成防入謝曰判官淸苦敢以一菜爲獻彥昭曰是𨿽微物終有私意存遂題識而歸之天大雨民與軍爭簦民曰我物而軍取之軍之辭亦然絕無證左者彥昭命裂而爲二並驅出使卒踵其後軍忿噪不已民曰汝自失簦於我何損耶卒以聞彥昭杖民令買簦償軍其在溫府治聲如平揚防大俠起東海來攻府城戍將問計於彥昭彥昭曰此烏合之眾耳宜帥精銳大開城門搗退之冦果敗北自是屢戰屢捷戍將气驕頗易之冦乘隙入城戍將被擒而彥昭亦受縛彥昭瞑目罵曰天子何負於汝乃搆亂邪冦怒欲兵之民翼蔽其背泣曰寧殺我毋殺我判官冦義之而止彥昭得解夜縋城而出請兵於方嶽連帥欲爲殄滅之計無有聼之者彥昭知時事不可爲歸臥孫井山中已而元亡大明受命有詔起江南文學之士而彥昭與焉上將官之彥昭辭以疾不受復還故山彥昭之兄財賦總管府知事彥髙風流醖借爲多士之冠彥昭與共論上下二千年治亂至抵幾太息間操觚成詩酬答不已襟懷衝曠外物若不能擾之兄弟又善音樂遇風日和麗對坐海棠洞底取檀槽琵琶彈之侑以樂府新聲釃酒仰天而飲不至於醉不休防婚家幹沒裏氓田氓撾登聞鼓訴寃誣彥昭闗通州縣以致事不直彥昭實不與聞也逮彥昭至刑部婚家引伏部吏並罪彥昭彥昭抗辭曰我實無罪柰何不爲白行當於殿陛前辧之吏怒下獄幽之彥昭气憤憤無所泄不食三日死口鼻出涎涕凝結須上成冰實洪武壬子正月某日也壽六十其子騏收骨歸葬於某鄕某山之原禮也彥昭曽大父某大父某父嗣良母某氏娶方氏生三子長卽騏次駰次駱女一適洪某孫男三某某某嗚呼彥昭之事行其都凡如此濓謹爲序之皆出於人心之所同不敢以私好變易其辭蓋期傳信於來世云復收淚而著銘曰非學之弗蘉胡軋之而使屯邪非才之不揚柰何不得以伸邪百齡防何孰爲短長達人大觀其得喪固均邪墓艸荒涼靑而復黃寧不使余感舊而傷神涕涙而沾巾耶

故處州翼同知元帥季君墓銘

元季之亂江南諸郡多陷於盜獨處州以士大夫倡義兵堅守而完及今上渡江始降其城邑故處稱善郡是時起兵之士麗水有葉君琛靑田有劉君基龍泉有章君溢與三君並稱者曰季君汶亦龍泉人其舉謀興事不甚相逺其後三君在國朝爲顯官故天下皆知其名季早致其事以歸是以其功不顯然其鄕人至今以之儗三君則不以其位也君諱汶字彥父氏爲季元至正中率壯士從石抺忠湣公宜孫討賊數戰數有斬獲功授義兵萬戶經略使李國鳯承制攺龍泉縣尹不就國兵破處州擢安南翼總管防賀李二將叛殺總制孫炎處大擾君勒部駐白巖出其不意攻之已而中書平章政事邵某亦引兵至左右夾擊遂誅賀李復其城事聞陞處州翼同知元帥賜白金盂文綺靑田盜葉賢三燒浦城政和兩縣掠婦女畜產而南君告胡總制深伏兵平山嶺邀擊斬之出私財贖軍中所掠耄倪遣還其家民徳君肖像而祝者甚眾洪武元年上卽位君入見於便殿辭疾乞骸骨上亦老君遂錫宴儀曹賜襲衣冠帶金帛遣歸居九歳以十年正月二十六日卒壽六十君少讀書多智略事親孝服喪如古禮族人貧者買田以贍之不能學者延師以教之外王父無嗣爲立其宗人之賢者且割田畀之祀鄕民老無以養者月予粟病則施藥死則給以槥櫝民苦嫁女育女多溺死君說以父子至理有育女者以粟六斛養之嘗出見羣嫗灌苖色饑甚遺以囊中金十兩而去其爲人望之凜然與之語溫然久而知其爲豁然長者也君曽大父諱泰來大父諱僅父諱鏡其先在宋時多顯者娶張氏先卒晚娶葉氏二男子榘槪槪爲母弟漳後一女適張守成孫男四炳允頥允齊允中余與劉君基遊固聞君事及君卒榘復奉工部員外郎劉君狀趨京師請銘且言將以某年月日葬於劍池鄕大運裏某山之原不可無銘乃爲之銘銘曰

元運將傾四方震驚海怪山妖執殳逞兵括有季君實奇壯士手麾義旌從者如水左捕右攘朱衣銅章卻而弗居以待眞王眞王之興雷轟風行孰戕守臣敢觸天刑長劍如林萬夫一心扼其咽喉執斧碪平帝念峻功賜金賜爵掃除東南防敢不恪飛龍禦天虎拜陛前亂旣息乞身林泉帝曰歸乎齒則旣多大帶巍冠輝於鄕閭鄕閭有言君績孔偉死而弗朽不在太史揆行考勲以焯以宣遺徳在焉彌久而傳

莆田陳府君墓銘

君諱中立字誠中姓陳氏莆田之忠門人其先有名畟者宋紹聖間舉進士官奉議郎曽祖諱子文祖諱君保父諱髙有學行學徒私諡曰靖逸翰林侍講學士晉安張公以寧銘其墓母林氏君季父諱齊早死無子君以祖命後之少受經於溫陵盧公琦公以文學著稱君聞其指授色承心解日鶱月邁莆士皆嘆服之元至正間部使者行縣集經生試君輒魁諸生防張潞公翥以修撰使莆見君文誦而奇之由是君名益著然就有司試卽不利君語人曰我命薄故爾非吾文之罪也遂隠居不復有仕進意晚乃結廬壺山年五十有三以國朝洪武十一年正月十二日終於家君事先有禮毎諱日必素服悲哀至終身不怠初君之祖曁父欲營義塾以教裏中子弟規制未備而歿君繼先志創廟建學學後爲祠祀艾軒晦庵夾漈三先生復爲祠廟右奉其師盧公之主講說有堂燕居有室凡學之制無所不完割祭田十餘畝以食爲師者儲山園之利以資春秋之祭凡爲淑人善俗之計者又咸極其慮君日陳經傳爲學者剖析聖賢大防鄕人賴之嗚呼世之爲士者其未遇也常以無位不足施其所學爲憂及旣得位則又顧畏怯縮爲其身謀終無所益於人者眾矣夫豈知君子之爲善固不在乎位之大小哉若君者一介之士未嘗受釜庾之防而汲汲焉以化其鄕人爲心其亦異於懷位屍防者多矣君配國淸林氏子男曰堂曰基女二長適郡人顧初幼在室皆林氏出堂將以是年某月日葬君於某山之原請銘於太史氏濓濓嘗銘君母墓聞君行宜銘銘曰

維古之士不以位世降俗媮位斯貴貴而無能冠狗彘豈若夫君賤爲庶居家孝友推以義辟廬建學躬訓蒞鄕髦如雲聆且肄少長齗齗類洙泗化嚚爲良暴更懿醇儒爲功斯小試嗟哉後人繼其志廟祀勿忘欽永世

故詩人徐方舟墓銘

庚子之夏皇帝遣使者奉書幣起濓於金華山中時則有若靑田劉君基麗水葉君琛龍泉章君溢同赴召遂出雙溪買舟溯桐江而西忽有美丈夫戴黃冠服白鹿皮裘腰綰靑絲繩立於江濵揖劉君而笑且以語侵之劉君亟延入舟中葉章二君兢來讙謔各取冠服服之竟欲載上黟川丈夫覺之乃止濓疑之問於劉君曰此何人斯諸公乃愛之深耶劉君曰此睦之桐廬徐舫方舟也濓故聞方舟名亦起而鼓噪爲驩共酌酒而別聲迹不相聞者久矣自時厥後葉君出守南昌歿於王事後五年章君爲禦史中丞以卒又後十年劉君亦官至禦史中丞受封伯爵投老於家復以一疾不起又二年濓亦乞骸骨還山白髮埀領頽然成老翁矣今年冬來朝京師忽方舟之子膺持中書舍人史靖可之狀來謁遂速之銘則知方舟之死已歷一十二年嗟夫人生如寄石火電光眞不堪把玩如此良可悲哉濓因語膺以舊事爲之淒惻者久之乃序述其事曰方舟故簪纓家自幼有俠气好馳馬試劍兼善攻毬踘之戲視拘拘法度士如無物稍長幡然悔曰此豈君子道哉卽從師受章句爲進士業操觚爲文輒爛然成章已而又悔曰是如蠧書蟫出入於故紙中何有終期哉人生貴適意曷習古歌詩以吟詠性情庶防少遂其願耳先是睦多詩人唐有皇甫湜方幹徐凝李頻施肩吾宋有髙師魯滕元秀世號爲睦州詩派方舟悉取而諷詠之鈢肝劌腎期起邁之乃已積之旣久圎熟璀璨明珠走盤而玉色交映也方舟猶以爲未足出遊江漢淮浙間與名士相摩切而詩道益昌江浙行省參知政事蘇君天爵聞其賢力欲薦之方舟曰吾詩人爾其可縻以章紱耶竟避去築室江臯日苦吟於雲煙出沒間翛然若與世隔因自號曰滄江散人天大雪乃泛舟釣江中終日戀戀若不忍捨去見者疑其非世間人元季兵亂益韜閉不出易爲隠者服人莫知其蹤迹所在有瑤林滄江二集各若干捲唐詩通考若干捲藏於家云方舟平居喜怒不形於色無急步無疾呼防測涯際性尙風義宛陵羅氏率五百指來避兵方舟衣且食之病者注藥死無所歸則擇地藏之久而弗懈事平具巨舟載其還家至正丙午正月九日方舟以疾卒壽六十八某年某月日葬於某縣霞川之原君子稽其自號題曰詩人滄江徐方舟墓表其志也方舟髙祖某宋四川制置使曽祖某某路提舉常平公事祖某始自淳安遷桐廬今爲桐廬人父子奇元中順大夫平江路總管府治中致仕妣皇甫氏妻張氏有婦道前二十九年卒子三人長曰行蚤世次曰鼎次卽膺以文學受薦授淮安桃源丞女二人適某某孫男九人曰某曰某云云孫女二人未行濓謂君子出處固立志之不同然亦有命焉當劉君之出也銜方舟以隠自髙數欲挽起之防有故而止方舟獲終老於山林亦豈偶然之故哉予思方舟其人而不可得俯念疇昔防然傷情乃歷序其故而銘之曰

有才不施一發乎詩日星月露艸木走飛人事變遷可愕可悲舉無遁情入我範圍咳唾所及皆成珠璣一旦觀化魂無不之非湧醴泉定生靈芝昭徳之符千載弗墟洪武丁巳冬十一月具官宋濓造

亡友陳宅之墓銘

嗚呼吾宅之死矣銘非濓孰能爲之初濓讀書浦陽江上宅之侍其舅氏吳徴君長卿來遊濂始識之徴君淵澄山聳發言不繁而咸中肯綮宅之气象雍容揖讓合節鳯和鳴而玉鏘如也濓心異之進謁徴君退必與宅之言問其所從師則韓莊節公性黃文獻公溍也問其所學則治經爲進士之業也濂時頗有志應舉相與詰難經義連日夕弗休迨別去猶依依南望至日落乃止自時厥後宅之聲譽日起大夫士惟恐內交之晚防訪使者行部舉爲稽山書院山長宅之辭宅之意气方豪謂朱紫可以引手致及試藝有司數上數不利乃撫幾嘆曰慈親年髙矣予髮亦種種安能逐三五少年競一日短長耶卽退隠大山中朝夕親側不敢少離去濓聞而悲之至正戊戌濂避兵徴君家已而遷宅之之西軒濓攜室人賈専及仲子璲長孫愼三世爲四人爾心膽戰掉若喪家之犬宅之煦嫗而軫存之視濂猶弟兄遇璲與愼有若子孫宅之內子蔣夫人亦視専如妯娌然濓安之百里之外忘其流離顚沛之苦者宅之夫婦力也浦陽旣入職方濓挈妻孥而還庚子之夏朝廷遣使者來召濂趣裝上南京擢爲王官與宅之別者閱十春秋其依依之懷猶浦陽南望時曁以病予告東歸思宅之之心逾切病間竟騎驢往見宅之大喜屐齒殆將折畱連浹旬椎羊豕以爲饗當夜半酒酣敍兵火離合語刺刺不能已旣而掀髯髙歌聲調激烈一吐壯年不平之气濓復悲其壯志𨿽不衰然亦頽然老矣居亡何濓復起修元史進官禁林又將十年而璲同愼亦俱竊防於朝濓私自念皇明圗任黃髮以開文治如宅之者年縱邁豈丘壑所能淹將以其文行上聞璲愼咸爭曰陳先生老矣得毋不可於意邪乃止洪武丁巳春濓蒙恩休致於家始知宅之之歿已五年矣欲如昔日一見有不可得矣追念今古不覺澘然出涕専亦思蔣夫人之切復念宅之固云歿而夫人尙無恙行當胥防以慰中心之懸懸近有自諸曁來者則又曰夫人之亡亦已三月嗚呼悲夫濓知宅之之深者宅之歿矣銘非濓孰堪爲之宅之諱堂宅之其字也姓陳氏其先襄陽人十一世祖宋國子助教旦始遷於杭生余姚知縣慤再遷諸曁陶朱裏曽大父某大父琳承信郎提刑司幹辦公事娶吳氏吳居縣東之流子裏生子曰燦宅之之父也仍娶於吳遂依女氏以居爲流子里人宅之壽七十有七卒之日乃癸亥十一月六日閏月二十三日葬於戈溪之源娶黃氏壽六十前十五年卒繼配卽蔣夫人有婦徳鄕人稱之壽七十四後五年卒子男四銕鋘鏞鎰鋘亦前五年卒女二適吳義吳鐩鐩徴君長孫孫男六濟溫浦潤浩潽女二尙幼曽孫男四樟權梓橡宅之性雅飭行乎患難能以理自遣室廬蕩於兵燹亟遷別墅曽無防微見於顏色毎速故人飲酒賦詩以自適其詩韻度深婉一篇出人競持去閭井之間恆樂親之久而不厭徴君家將合族爲義居宅之左右徴君爲定科條以齊子姓至今守之嗚呼宅之已矣而徴君亦作土中人矣上距避兵之歳僅二十年人事變遷何所不有未知後二十年又爲何如也惟有善名著於時述作傳於人𨿽歿猶不歿也如宅之者是已銘曰

五彩弗施不如赭泥我哀乎宅之受才則丕其數則奇我哀乎宅之斂其奮飛發於聲詩我哀乎宅之墓門有碑太史勒辭尙足慰多士之思

金陵杜府君墓銘

金陵有孝義之士曰杜君諱元字一元其先居吉之吉水與防稽正獻公衍同宗至君始逰江東樂金陵土俗遂居之而爲金陵人君苦學有材气能爲詩元重紀至元中張文穆公起巖爲江南行臺中丞見君詩願掾君君不可欲以茂材異等薦又不從年若干卒以布衣終君少時父患噩疾夜數驚君冠帶伏父榻傍父驚起輒抱持曰兒在斯父疾數月君目不敢瞑至愈乃已母沒服喪得古禮甚聲聞日起貴人賢士多樂與君遊君未嘗以事干之及有罷黜失志者則爲之力不怠行臺都事楊惠被劾去人莫造其門君獨持酒與飲而送之趙中爲禦史掾坐法罷君徒步與俱行百餘里僦屋居之儒學教授張鉉以事黜君出金帛資其行其子四歳失母君命婦鞠之不異己子兵部主事常允恭家人夜失火允恭方醉臥眾怖懾散走無賴子利其貲將刼之君率少年數十輩爲出其篋笥寶貨於外允恭泣謝曰微君吾其死乎鄰人陳鼎舉室死於兵二兒匿捨側怨家復害其小者君曰脫並殺其兒則陳氏絕矣卒爲抱匿它所以免吉之部運吏輸糧金陵不足者三千斛吏受笞榜號泣莫爲計君憫之爲貸於大賈以償吏徳君以物來謝君卻之蔣山僧爲禦史所誣夜竄君室求救君藏之故人家僧獲全宋楊忠襄公邦乂廟在城南君以公吉人歳時率吉士遊寓者具牲酒祭之君之爲義多類此君嘗攻醫尢良於治證疾病造君者不問有無必予藥藥必擇精善者服之必瘳金陵大疫君和藥走給之不得食者以薪米餽之賴君以生者甚眾由是人多稱君美及兵亂士卒相戒不忍犯君卒於至正丙申七月九日以丁酉三月十日權厝金陵淸涼山右國朝洪武壬子十二月九日復攺葬南門外之鐘家山夫人劉氏祔焉君曽祖若海祖懋父文煜母周氏君二男子曰琪曰環琪早卒環承事郎晉相府錄事賢而能文精於書得晉人筆意二女適蕭伯髙鄧世良孫男二某某孫女四人皆在室環與余交頗久以銘爲請余惑乎世之交友者利之所在則趨有小害則避去不肯畱目一顧或道上相值輒引袂掩面陽爲不識倘以事過其門防馬疾馳惟恐爲所污況望其拯防乎若君者可謂無讓於古君子矣烏可不銘之以爲世勸乎君所爲詩凡若干捲藏於家銘曰

杜裔孔鉅支著吉水其在金陵則自君始君才旣多胡不祿仕非不樂仕義不屈己養气爲文五色有煒孰非公卿接迹交軌彼徼其權權銷志沮吾守吾義夷險一揆章服之加鞶帶之禠所交者心加褫何與拯難濟危存孤起死匪名之求惟義所止兵戈如林白骨千里君若不知左孫右子斯豈人爲天錫嘉祉天曷私君惟善之致貴有不聞賤有足恃刻文昭美以諗多士

臨海方府君墓銘

君諱濬字徳明姓方氏臺之臨海人五代時有以武顯者居臨海仙華山之東號東山方氏君其後也曽大父仲大父賢父奎母韓氏君少孤能自防擢超出流輩中誦書不求多解務見於用持身有威儀不妄嘩笑儇薄子過其家蹐步傾耳不敢出聲喜延攬賢士至則沽酒與飲取其歡忻不顧惜貲費人有過弗匿於心輒面折之遇流俗則不肯舉目視至門亦不與語是以所交皆臺之有名者元季或薦名於朝授江浙等處儒學副提舉不赴防方左丞據海上賤儒多倚之求利防君獨避匿日與裏中故老緣躋山水間歌吟忘返庭有鉅檜毎醉餘盤旋其下晚乃別號檜屏翁一旦得疾正衣冠危坐抗手與視疾者訣頃之乃逝年六十時至正二十六年二月十日也娶牟氏諱巽事姑孝宗族稱之年五十有八以今洪武二年二月二十一日終五年十二月九日合葬於仙華山之原四男子仁義禮本禮去爲浮屠本以才薦擢起居注遷徽州府通判攺知金壇縣事有政譽一女適董宏孫男六人組忠良桓金瑰女三人長適韓載二尙幼本爲起居注時與餘同朝屢以銘爲請未果爲及余致政朝京師本至自金壇重以爲言退則自狀羣行使忠來速銘其辭文甚於是知君善教子也銘曰

維蔓方氏本於方雷事軒與舜曰明曰回叔佐周宣功侔尙父紘在西漢始徙南土南土之方皆祖於紘派別支繁維歙爲宗臺之方氏始自歙分或昭或泯不大有聞君之先人嘗以武顯君隠不仕乃篤爲善善積在人彰善者天其將熾然子孔賢

莆田黃府君墓銘

莆田黃處士有良婿曰陳熙哀處士之早亡自狀其行千餘言走三千里來京師請銘且曰處士事繼母孝庶弟出後從父從父愛其女盡以腴田嫁之處士患弟貧割以私田之半族人以田來鬻處士不忍取乞以直而歸之不能爲生者加衣食焉以貲多爲閭裏之正裏中民買鹽於官及科繇不能庚者出私財代輸有受誣者諍之於縣庭得解乃已毎歳首縣次民貲力多寡定徵斂之籍眾不能決處士發一言皆稱平爭訟者來質是非告以理法舉酒飲之各謝而退藝田家歸粟入以小量遇凶歳則減賈以大量糶之初郡南有僻壤盜常狙伺以剽行旅處士搆廬棲僧夜則燃燈達曙盜散去復施貧死者棺三年至二百餘野無暴骨元末兵亂縣命處士帥兵扼險畫捕賊防陳於上民借以安處士讀書有識待物恕以和其生也鄕人教其子俾取爲法及其沒識之者無不弔弔者哭必哀至今言善人者稱焉熙又曰處士之善蓋多其類如此其使人感且化者不得而知亦不得而言也然其大者旣不可言倘可言者又不得托文以傳焉則何以使爲善者慕敢請余曰處士之行誠可傳矣餘言之不文烏足以傳耶𨿽然不可辭也處士諱己字景陽自唐屯田員外郎潛之子朂不仕至審知始自光徙莆在宋稱書詩之族髙祖審再以進士舉於鄕與從兄某州通判君亮皆有名曽祖文子以五經爲州學諭祖來鄕貢進士父元壯母陳氏繼母鄭氏俱名族處士娶林氏無子先二十年卒再娶李氏生子男四人興祖振祖光祖麒祖女三人長壻卽熙其二適吳某王某孫男五人隆庸洪某某處士初爲長女求壻富人爭欲問名不聽聞熙儒士許妻之或謂熙貧非偶處士曰我志決矣卒妻熙熙今爲連江儒學教諭有文名君子又多處士善處其女也處士年四十二卒元至正十八年八月廿九日後五年殯某山下廿七年十月十二日權窆山之西今洪武十一年十二月廿八日始克葬於白砂之原銘曰

人不患財之弗贏而患善無可稱善集於身𨿽賤爲恆氓歷千載而有聲身爲鄙夫𨿽位居九卿溘旣死而誰名維處士君足不出州裏而化者眾身服乎韋布而徳可程斯之謂死而如生

文憲集卷十九

欽定四庫全書

文憲集卷二十

明宋濓撰

墓銘【凡一十七章】

故奉訓大夫僉提刑按察司事王府君墓銘

濠梁王佐其先府君之歿越六年矣今奉工部主事杜君環狀來徴墓門之銘不覺爲之愴然而悲蓋當皇上飛龍淮甸定鼎江表弓旌四岀旁招俊乂濓時應聘而起擢典儒臺而府君亦仗防轅門思以勛業自砥礪薦紳之士多劀目禮之濓𨿽不泛與人交聞府君崇論宏議亦未嘗不傾耳而聽及退毎自愧自嘆以爲弗能及自後離合靡常迨濓再召入禁林府君已作土中人載感疇昔銘欲不作可乎按狀府君諱濓字習古濠州定逺人曽大父某大父某皆肥遁丘園人號善士父子良敏給而多智定逺令酷愛之俾爲書佐未防補吏尉司遷霍丘縣以積勞升安丰府史達官知其能辟爲河南行省理問掾未命而終母蔣氏府君嗜讀書知彞倫大義習爲聲詩音節韻趣皆有法推擇爲定逺縣吏出謀發慮皆中肯綮令長以賔禮遇之元季政乖豪傑並起府君附髀嘆曰事急矣保宗社以拯黎民可也乃走潁亳說其軍帥曰民罹虐政不得已起爲亂矣當思有以靖之防劉人以逞所謂如水益深如火益熱者也無乃不可乎軍帥聞其言以爲才交薦之擢萬夫長五轉至工部尙書非其所好也當是時盜稱名字者皆烏合之眾散漫無統所經之處惟務焚掠千里爲荒墟府君察之度必無所成謂所親曰區區豈欲從戎哉奮不顧身出編虎須者志欲生烝民也今若是猶魚遊釜中耳竈火已燃尙自謂得計耶吾聞眞主已建都金陵寛仁愛人四方之民爭引領望之不去禍將及於是乘間挈家南渡府君之婦兄太師李韓公善長時已在上左右亟言之召見於靑龍殿與語大悅防新設執法議理司方將選人以授遂詔爲執法官府君悉心詳讞務恊厥中人稱爲平允丹陽令白齊因公致罪當棄市府君以情可矜恕敷奏上前得貸死知應天府王子謙坐事械系者久府君惜其材議從末減由是上簡注之深陞爲中書貟外郎轉遷提刑按察司事階奉訓大夫府君巡行郡縣見貪墨蠧民者必擊去之惟恐弗亟余則務存大體觀風宣化而已一日天大風晝晦上下詔求直言府君歷述災傷之病民竟爲之罷徴俄得末疾家居者久之以洪武三年四月二十七日卒於京城之寓捨壽五十又七以九年二月日葬於某山之原娶李氏子男二人伯曰驥先十八年卒仲曰佐卽來徴文者篤學好古凡法帖名畫多能鑑定且善虞世南書以才選充忠顯校尉飛熊衛千戶所鎭撫女二人適魯某孫志逺髙某孫男一人寧安府君軀幹昻聳而容貎潤澤恂恂儒者也或共其論議輒掀眉吐气指方畫圎衮衮數千言不休臨大事之際神采精毅然有不可奪之色與人交愈久愈敬遇急難必蹈湯赴火援之若行事有過差復面折不少恕性又慈惠凡貸泉布者不納息弗能庚則皆寘不問遇凍餒者如身受其病思輟粟帛濟之乃已其在戎行耑務以不殺爲勸且導人辟兵之方賴以生者數百人至於事親盡孝奉意承顏惟恐毛髮有遺故鄕邦尢稱之咸曰孝如王習古庶防無愧嗚呼爲士者內行修於家外行有以澤諸人可謂不負所志者矣銘曰

民吾同胞不幸亂離屠劉之何爲我務生之海防載淸式簪且纓正色立於庭我竭其誠嗚呼惟行之腴契道之符不亟不徐循序而詳趨其亦有識之吉士也歟元故行宣政院照磨兼管勾承發架閣鄭府君墓銘

至正乙未十二月二十五日故行宣政院照磨兼管勾承發架閣浦陽鄭府君卒年五十六歲以是月二十九日卽葬縣東二十五里大樊山中去白麟溪三百步而近越四年己亥七月六日夫人吳氏亦卒年視府君逾四歳越一十五日而少房勞氏又卒年視夫人而少一十四歳其祔葬府君之穴夫人則是月十一日勞氏則一十五日也府君二子漠沂以架閣君旣棄捐今半月間二母又相繼卒慟哭將欲無生請從兄溫州路經歷泳狀其羣行來徴銘府君諱銖字彥平其先出於鄭遂以國氏自公子友受封至今世系皆可考詳見世譜錄中其由滎陽徙歙者則宋歙縣令凝道也由歙遷睦者則殿中侍禦史自牖也自睦徙婺之浦陽白麟溪者則淮也淮字巨淵於府君爲八世祖淮生照照生綺綺生聞聞生運運生政政生徳璋處之靑田縣尉府君之大父也父文厚母葛氏府君自幼輒失怙恃鞠於世母周氏府君事之以孝聞年十六善爲廢舉之術未防家大穰府君自綺以來八世同爨朝廷嘗表爲義門子姓之多至數千指府君與兄欽營田八百畝有畸建嘉禮莊以給婚婣之用俄撫髀唶曰太阿在室孰知其有剸犀刺象功丈夫不能用世亦猶是爾予將爲萬里遊當必有所遇卽弗遇歸老丘壑亦未晚耳於是戒行李與親舊揖別從以三蒼頭上馬徑去迨至京師諸公貴人爭相引重時托克托道濟公入秉鈞軸日以致太平爲務一才一藝無不甄防見府君儀觀偉飭器之奏爲行宣政院照磨宣政蓋統治江南諸道浮屠氏事權至重浮屠以幣交者府君絕弗復通門庭肅如江浙行省右丞相多爾濟公以元勲碩徳方領院事察知府君之亷命持檄行浙東西一髮無所取諸浮屠嘆曰凡受檄來者恆欲得重賄不奉命則禍立見聞其還也錢積至數萬今鄭君槖中蕭然空耳其亷吏也哉由是院之推亷吏者一則曰鄭君二則曰鄭君云轉松江等處稻田提領所大使嘉定華亭上海之交有田二十頃余旣所中而都水使者洎江淮財賦府復重賦之民日困甚府君爲聞於朝免之先是徵民無藝歳有羨糧以斛計者萬餘上下共利之習以爲常府君至獨曰是安可哉命給還於民吏爭以無主名爲解弗聼乃計種家口數分之望門而拜者日以千數稻田所素號米貨之府而爲之使者又總攬其綱他人靡不思遂其欲府君日糴於市處之猶貧人然防從子洵來省覲一夕病卒府君哭之慟且曰人生不翅朝露何以官爲卽日解印綬而歸居亡何亦以一疾不起府君性精宻不妄嬉笑遇事各有條理不可越尺寸聲嗟气嘆之間諸奴畏之甚於鞭箠吳氏諱雙字齊祺生女曰潤歸義烏縣丞洪士濓勞氏諱觀漠沂蓋其所出也吳性平恕而誠慤宰物必均寧己劣於人府君出遊京師日禱於上下神只及有疾猶扶憊東面叩頭再拜遇漠沂慈甚媵人報其安寢目乃瞑不得報輒輾轉至旦勞氏亦奉承惟謹同處三十年穆如也次女曰潾許適黃育其母曰奴嗚呼府君在家能孝居官復以亷聞可謂賢也已銘曰

厲行於門一何哲也出而用世又何潔也烝烝兮能順皎皎兮弗涅也斷斷兮知止凝凝兮有發也懿哉若人名不防也攷行造文勒此圎碣也

元封從仕郎江浙等處行中書省左司都事鄭彥貞甫墓銘

嗚呼大同之世人不獨親其親不獨子其子貨不必藏於己力惡其不出於身自大道旣隠情僞日滋此尼父所以有不及見之嘆𨿽然秉彞天性亙萬古猶一日時縱有污隆而其道則未嘗泯滅有若浦江鄭氏非一家之三代而其七葉之長彥貞君非三代之英乎彥貞諱彥貞字也其家自宋南渡初卽合食爲義門迄今已歷十世宋元二朝國史皆爲立傳家教修明有遺範二卷俾奕世守之彥貞嗣主其政益匑匑畏謹正己以蒞物或行其所未至或補其所不足家人翕然遵化一堂之上雅雅雍雍動逾千百指愛無不均也情無不一也不知孰爲親而孰爲疏也視其貨泉則錙銖皆聚於公且曰我惡敢私也察其事功則羣趨而競赴又曰此吾分當然也爾何與哉𨿽甚勞弗懈義浹仁孚和气充牣四海之廣莫不聞知過其門入其庭者神暢心怡而鄙吝之萌銷沮無餘退而有言僉謂昔之義居如樊楊張李之流誠所不及而益重彥貞君之善繼先志也彥貞自幼沈毅端慤屹然如成人𨿽朋舊不敢狎侮語一近防輒白眼望之聞人有輕己之言自責自勵惟恐如其料及壯主貨財倡家意其易惑百端傾誘之毎正色叱之使去倡大詫曰此鐵心石腸人也彥貞事父盡孝父病在枕席其妻卒彥貞不敢哭彊顏漧笑以奉湯藥竟不使之知後八日父亦卒彥貞哀慟防絕水漿不入口者三日須髮爲之盡白及至終喪張外舅必慶憫諸甥防防無依力勸其更娶彥貞謝曰見後母肆虐戕賊骨肉者多矣忍令吾兒陷之邪不聼彥貞年未四十君子義之時天下承平衣冠萃於燕都翩然出遊以充其見聞掲文安公傒斯在禁林黃文獻公溍居成均二公以文辭鳴當世皆折行軰與彥貞交論文談詩或至達旦不休一時士大夫見彥貞方嚴皆敬憚之或酣酒放歌聞履聲卽斂容正坐不敢吐气自時厥後彥貞仲子泳與從子深同講授托克托太師家彥貞爲書數千言陳時政之獘令進於太師太師多采而行之彥貞尙風義舊與參政呼都克婁斯遊其子爲武義宰免官畱武林貧不能自存彥貞延其家十口來浦江給衣食三十餘年鄰瞽者跛者彥貞憫其顚連養之終身毎夙興告饑者塡門彥貞積余飯親攜簞分餉之至老不厭元季兵起州郡俱繹騷大將數統兵入境服義門名皆戒士卒毋敢犯樞宻判官阿勒呼木帥軍五萬一夕驟至奪民廬舍以居二十里之內雞犬牛羊盡敝彥貞說之曰明公非太師之偏禆乎太師徵髙郵尙以無罪去國況明公之士卒恣行不道乎脫有一人言於朝不識明公將何以處之阿勒呼木愕然曰業已如此爲之柰何彥貞曰爲明公計者甚不難浙東據山阻海其民頗柔馴易制明公誠能撫定而綏輯之俾他兵不敢東向執政柄者尙敢以嚧咳相驚乎行且錄明公之功矣阿勒呼木不覺屈膝曰非公不能聞此言命左右致束帛爲謝明日下令啟行一軍肅然曽未防何國朝大兵取婺州彥貞攜家避入諸曁流子裏時李曹公文忠統兵來過嘆曰此義門也今世罕見之躬爲扄鐍而去事平遣帳前先鋒率民兵二千護其家歸浦江人以爲彥貞積善之報云彥貞年七十以甲辰之歳四月十四日終於家某月二十八日葬於諸曁州桐山鄕宣山之原家庭內外不問服之有無咸嗚嗚哭哭則盡哀一縣之中若宗黨若婣連若三農百工若鄕士大夫皆素冠拜哭哭亦盡哀傍邑之賢者聞之亦竊哀之曰是家實無愧於三代使尼父生於此時未必不樂道之今其七世之長亡矣薫漸之益吾屬將何望乎嗚呼此可以聲音笑貎爲之哉彥貞之致是者必有在矣彥貞之先自歙遷睦又自睦來遷其詳見諸譜圖記同居初祖諱綺字宗文宋乾道中賜號衝素處士朝請郎郎中晏穆爲銘其墓父文泰植志不屈人下設施運量大能昌其宗文泰乃靑田尉徳璋子出爲伯父徳池後徳池之父致則處士曽孫也妻張澄有婦徳敬夫如賔沒齒無一言相加遺男子五人長漢才優識精𨿽不大聲色弟子莫不畏之量入爲出而其致用恆裕如也次卽泳通經而有文累官從仕郎溫州路總管府經歷得封彥貞江浙等處行中書省左右司都事階亦從事郎次湜東陽丞人謂才如長兄次渶江浙行省宣使次漴庶出也女子一人歸東陽蔣嘉亨男孫十人楨棫榦樞模格棠�杗柯女孫八人其二適嘉亨之子昭及其從子明其一嫁同邑張宗餘皆未行曾孫男八人燾爟炎樵熒熉光焰濓也不敏與彥貞有連而彥貞子若孫又皆從濓授經其相知實深然而逰宦南京彥貞之歿斂不得憑棺窆不得臨穴將何以釋其悠悠之思惟紀載羣行鐫之樂石可以埀聲光於不朽貽矩則於方來是猶可爲也於是不敢讓姑徇漢等之請而爲之銘銘曰

大道之行天下爲公風气惇龎臻於太康異體同心情無不通此謂醇熙三代之英世遷俗殊道徳淪喪紾臂借耰秦法之涼肝膈充窒形骸閉藏愾我寤嘆涕泗沾裳彼美鄭君沈毅自彊上承奕葉合族共煬內教云飭外政復蘉規重矩疊遹有耿光曷以致玆曰率其常或斂而舒或翕而張有子將將有婦洋洋無間戚疏萃於一堂孰爲尊卑誰爲父兄至龢丕冒奚有畛封儻渉其庭煦如春陽浹人肌髓薫爲善良人亦有言此爲世坊非君之賢莫襲其芳襲之斯何旣柔且剛以仁爲食以義爲漿翳能使昭枯堪再榮百鳥喧啾忽見鳯凰宜覽徳輝西東翺翔豈意鎩翮竟歸防茫載者亡車渡者失航瞻望弗及防然感傷仙華卭卭浦汭湯湯緬懷徳人何日而忘

故朝列大夫浙江行省左右司都事蘇公墓銘【有序】

洪武十一年四月二十五日元朝列大夫浙江等處行中書省左右司都事蘇公卒郡之壽俊與旁州之賢凡知公者無不澘然流涕然公以政事聞於時享年至八十三而終五男子嘗與仕版七孫亦嶄然見頭角皆可以無憾顧乃哀之弗置者誠以一時遺老日就凋謝而公又云亡古今文獻將何從而徴之邪其子祖允等以其年某月日葬公於某山之阡乃命弟伯衡踵門請制墓上之銘濓公之裏中子其哀公尢切於他人固不宜以不文爲辭初公之生也不聞啼聲視之惟紫胞在地而臍帶縈絡之乳嫗撥開兒始啼識者已知爲祥徴及長學經於許文懿公以才推擇充府史尋入閩海憲府爲奏差憲使以亷直爲同官所忌嗾禦史劾之章未下卽命奪使印公毅然持不可使亦攟拾同官之過欲訟系之公諍曰兩虎共鬭其勢不俱生明公柰何類之已而皆止汀冦謀襲臨障公往督長吏爲備長吏欲籍民爲兵公曰民不知兵久矣一旦籍之必大致紛紜此非禦盜是增盜也長吏曰計將焉出公曰吾知所處矣閱兵籍得放逸者二千使帥之撃賊竟獲其首禍者廣東部使者聞公賢稽其年勞辟爲書吏南海畨禺二縣輸恆賦之外復有所徴號稅外錢以給上官燕私之須小民怨讟盈道路公聞白罷之朝廷毎頒新鈔諸郡部使者必監焚舊鈔此故事也時使者與廣州守有隙恚不往司鈔吏積十五年不得調公復白而焚之俄再入閩補令史於宣慰司聲稱借借行宣政院延公爲掾久之趙郡蘇君天爵來參江浙省政極才公復挽之入省公遜與舒常弗之從蘇君遂兩用之公以蘇君知己遇事失當輒諍凜然有峭直風蘇君敬憚視之異他掾海漕之糧歳不下三百萬漕官多彊取贏無錫州獨不與乃誣其糧惡不宜上供省臣怒欲加罪公命覆核之事獲免海盜起省發官粟募民舟載軍捕之舟未盡發而盜請降省逮民歸粟公曰言猶在耳惡可背之況民得粟必已食之旣今將焉徴卽徴惟徴未發者可爾省臣從其言蘄州紅巾搆亂陷於潛昌化犯杭州省臣皆遁參政樊君執敬獨坐堂上以死自誓公說樊君曰明公以身死國義則得矣如一城生聚何今城中健兒不下數十萬公庫金帛以萬計與其委諸盜賊曷若募民使戰邪戰而不勝就死何晚也樊君不能從上馬迎戰而死公與掾李樞謀以蘇李署號召民殺賊殺一人卽攜首受錢二百五十緡民持刀爭奮數日之間獻馘者充庭未防辦章教化君復杭州公絕口不言功考滿謁選銓曹中書參議汝中栢聞公名家子欲引爲右曹掾公察其威權太橫力辭南還擢紹興路蕭山縣尹蕭山民詭名匿其田賦科繇不能均一公令其自實田輯爲冊書凡有徴發皆視書重輕之兵興以來縣糧輸衢處二州民憚逺徵往往皆屬吏吏並緣爲姦利糧不時集主運者妻孥恆坐系公釋之而罪吏期月咸足且爲立法毎鄕置督運一人趣民各以糧赴江濵仍驗糧寡多賦錢僦舟以行民大便之縣爲吳越要衝師旅經從無虛月誅索芻茭少不愜則侵掠居民民畏之甚於鬼公儲峙旣丰有犯者擒寘於法士卒入城如見大將不敢出語相誰何防歳儉弛湘湖之禁以利民不足啟常平倉以活餓者僚屬力沮之公大言曰發天子粟活天子民有何不可儻有譴責吾自任之民賴以生者以數萬計帥閫以元日至檄縣市殽核諸物公發視恚甚執筆書檄尾曰四郊多壘正臣子痛心疾首之時柰何襲太平故態飲酒爲樂邪聞者愧服府公韙公之爲有難決之獄移公訊之諸曁知州袁元以散耆年帛不明將搆以贓墨公推其情乃吏與裏胥爲濫元但不躬給爾公各坐以其罪元致白金爲壽公曰吾知執法爾豈私爾邪卒卻之歳余攺本路總管府經歷不上階自承事郎轉文林郎行樞宻院照磨僞吳張士誠據姑蘇旣降公持詔書往湖州責其戍將潘允明行郊迎禮禮成允明欲西向坐公公正色曰以爵則我幕僚𨿽相向坐亦以爲過然我所持者詔書君敢與詔使抗禮邪挾胡牀中席而坐允明懼服臨發贐米百斛錦二十端公笑辭曰君謂使者而可以貨取邪時士誠新授淮南平章政事開省蘇州士誠聞之請於康裏丞相曰詔使四出惟蘇照磨防介士願得爲幕屬君恥之不往復超今官參政石抺君宜孫分省於處請公與靑田劉君基從石抺君方以討賊自任浙東倚之爲重毎事必謀於公公勸其禮賢下士安輯流亡招徠羣盜撫之以恩石抺君始從之眾心翕然歸後好自用幕下士多散去部將胡君深章君溢亦擁兵觀望公獨左右之不變復移書胡君等惓惓以共濟國事爲戒石抺君多用故人攝縣棄行省丞制所用者公曰今朝廷不通事當一出行省柰何違之石抺君愧謝越部書佐李伏喜誇誕石抺君賢之薦授員外郎位居公上數狎侮公人爲之不平公不與校旣而伏以反覆受賂覺石抺君械系之公解之曰參政始薦之今乃囚之古之以禮進退人者其亦如是邪伏因得引去經略使李君國鳯循行至處久畱不去以十羊授公牧公曰某以非才爲省屬天使命之牧羊固當然大敵壓境天使能出奇計殱之𨿽日烹百羊何害否則某亦不保首領欲久爲天使牧羊得乎李君黙然元季處多盜徵行吏多受盜金旣降而復叛公秋毫無所犯大溪吳誠七成擒官簿錄其家得帳籍驗之幕府官無不受賂者獨無公名已而浙水東諸郡悉入皇明版圗而七閩猶未附怨家告公長子仕閩宜謫徙滁陽公就徙無難色丞相李韓公憫公無辜欲奏而官之者再公以年耄力辭遂歸臥金華某山中左圗右史超然自得越十二春秋乃終未終一日精神如常時忽不晡食越翼日瞑目端坐至夜諸子進問所欲公曰靜以俟命無所欲也漏下四鼓撼之則逝矣是夜大風雨居民見士馬雜遝前籠絳紗燈訶叱東去民叩後來者云接蘇伯防君子以爲異公性惇恪尙風義孳孳務行及物之政惟恐有受其害者至於修水利興學校皆具有成績然識量堅凝不爲威武所遷嘗從大司農受海盜降分比其眾冦不悅嘯其部曲大噪轅門下眾皆相顧失色公獨進曰天子以爾等本良民廹於不得已爲盜故遣使者諭爾降爾果欲反不畏十萬橫磨劍邪俱逡巡而退復從樊君督海漕事用牲牢祀天妃廟始降神冦舟突而入陪祀官解散公謂樊君曰事不可中輟成禮而退神色自若與人交緩急可倚借部使者有托其妻子者使者亡公禮之益厚避兵登舟逢故人兄弟徬徨走水濵亟呼與共載行數里所又見婦女羣泣亦其友母妻也命舟迎之或止公曰舟重不能前追兵且及遑卹他人邪公曰死生有命吾不忍獨濟也公之善行如此類者甚夥姑取其著者書之餘不盡載公諱友龍伯防字也人稱之曰栗齋而不敢字其先居眉州眉山縣文定公轍之長子宋吏部侍郎徽猷閣待制贈少傅遲來知婺州因家金華歿葬蘭溪之紫巖鄕遂爲金華人少傅生龍圗閣直學士廣南東路經略使贈少保簡少保生江東提刑祕閣修撰大理鄕諤大理生吏部郎中江西提刑林吏部生朝奉大夫顯謨閣待制知貴州熙貴州生通直郎兩淮轉運司幹辦公事圭運幹生從政郎淮安縣主簿鎭淮安君娶潘氏無子以三從弟太學生鎬之次子爲後卽公是也上距文定公蓋九世矣公娶宗氏忠簡公澤七世孫柔順惠嘉爲一鄕婦儀子男子六人四仕於元一仕皇朝一蚤卒祖允將仕佐郎浦城縣主簿師道廣東宣慰使司奏差繼兄肖徳後伯衡前鄕貢進士今自國子正擢翰林國史院編修官文辭雄麗較之小坡斜川集有過無不及焉思誠夭止善東陽縣尉崇徳將仕郎行樞宻院管勾子女子三人長適兪坦道餘皆天孫男七人恆悟悅恢愷忭忻孫女五人歸曹源宗涵徐道余在室嗚呼蘇氏之世非惟以文學忠孝著稱而爲政及物之美亦代不乏人有若少傅奏減吾婺市羅之額二萬八千有奇民爲立祠少保歷典大郡所至以遺愛見思而大理之樹善剗姦吏部之忠厚惇俗奕葉之間簪笏相映公又起而繼之聲名烜赫亦丕昭於前烈何其一姓之皆賢哉嗚呼自奮於榮名者易爲力而能纉先緒於弗墜者難爲謀非天欲報功俾之世濟其美吾知未必能爾也嗚呼是則然矣婺之蘇氏其積累深長實自少傅始後人因引而伸之公之仁民之功可謂侈矣其子若孫烏有不振防者乎當知後之視公者亦猶今之視少傅也夫何疑哉伯衡與濓有文字之雅故竭蹷來山中請文遂歷序其事而歸之銘曰眉山蘇氏稱三文光芒萬丈爥乾坤少傅守婺政以仁紫巖生气凜然存珠明玉潤多後昆簪紱繽紛絢朝暾貴而尸位玉之瑉能守家法斯足珍維公挺生嘉兆甄鳴岐彩鳯瑞世麟從事大府歷粵閩其職𨿽卑气益振峭直猶如古諍臣得失利害輒屢陳聞民有病眉則顰浙垣招充幕中賔孰知蘄冦紅爲巾嘯聚山澤動作屯犯我屬部窺大藩用姓給號令編民殺賊如殺狐羣有功黙黙不自言大官受降東海濵忽爾跳踉欲舞一叱鼠伏不敢嗔身佩縣章魚懸銀煦嫗扞禦一以恩設心不讓漢吏循防彼水火脫溺焚錯之華榱借錦茵參贊宥宻待咨詢手持璽書諭嚚昏中坐以示王人尊噉我以利耳不聞括氓搆亂奔狂瀾障遏勿使成彌漫海桑旣變光嶽新攜書歸臥丘壑云執節不仕爲全人庶防不負名家孫春秋之髙逾八旬翛然觀化只逡巡大風挾雨來掀翻士馬雜遝向東奔絳紗籠燈光吐吞騶卒前呵肅靈氛生爲良臣死明神丈夫如斯世罕倫白石可磨嫓瑤琨史濓造銘焯墓門石從可泐名弗諼

故韶州路儒學教授曾府君墓銘

府君諱順字至順姓曾氏郕國公四十九代孫郕國家於魯十四傳至都鄕侯據始避新室之亂徙豫章子孫日盛大江之南言曾氏者皆宗焉又六傳至略遷於臨川又十二傳至唐沂州刺史可徒生司空洪立司空生散騎常侍延鐸常侍又遷於南丰生四子長曰仁暠生志及文照南唐時又同遷臨江新淦縣之吉陽裏文照舉童子科生幹度宋淳化三年進士仕至大常少鄕贈刑部尙書志生易用易用生侃侃生髙安丞斧擢元祐六年進士第又遷縣之髙元裏屏山之下生用先用先生嶽嶽生願正願正生翊翊生汝舟汝舟生兼善能傳黃文肅公榦之學爲時名儒生軍器監簿天麒天麒倜儻有大志常居文信公天祥幕府義從賈丞相餘慶等奉使於元竟全節而歸則府君之父也府君性警敏自幼輒有聞時信公之弟文惠公璧來爲郡招府君與其子文莊侯陞共學陞旣秀穎府君能與之競爽其師胡君端一亟目之爲二俊當宋初攺物遺黎故老猶有存者監簿君日開尊共飲劇談先代文獻府君從旁聽之有疑則問惟恐其不傾盡諸老爲之嘖嘖愛賞元至正中程文憲公鉅夫奉詔求賢江南欲薦府君才可用監簿君止之曾未防何部使者趙君孟迎以茂才舉署饒州路儒學錄攺袁州陞南雄州儒學正士皆服其化而爲率徳勵行之歸防科目詔行府君欣然應書不利退而嘆曰吾能損所學以徇時好哉因不復踐塲屋鄕友範文白公槨淸修之士也極愼許與憫府君官不充其才防禦史銓選廣中力薦之於是板授韶州路儒學教授未及上吏部已別選遂止賢公卿多稔府君行欲彊起之府君辭已而長子受辟爲校官季子以春秋舉於鄕取第五名文解府君喜曰吾何以仕爲乃陶然自放淸泉白石間與髙人逸士相遊樂府君被服儼雅揮麈談笑皦然如霞外人世間塵土不可得而侵也善鑑定古器物曁法書名畫毎傳玩以爲適或取琴鼓一再行焚香黙坐超然與造物者遊一旦遘疾預告終期召婚友入榻前與之言別意甚懇懇介婦方歸寧命趣之還旣至正衣冠起坐撫幼孫頂曰吾遲汝久矣復東首而臥翛然而逝實至正七年春三月某甲子也壽七十有五斂之日風雨晦防室廬之後大木俱防君子異之九年春正月壬寅奉柩葬於屏山麓堪輿家謂不利以某年月日攺葬同裏夏方之原府君孝友天至監簿君得痞疾甚劇府君泣禱上下神只夜夢三士告之曰服二附湯當瘳已而果然歷十餘年方沒監簿君沒大母陳夫人年埀九十府君懼夫人之哀夙夜祗奉惟恐少咈其意夫人安之曰吾子𨿽亡不沒矣季弟甫齓出爲伯氏後仲姊生四子而夫亡子絕幼茫不知所爲計從父兄孤子凡三倀倀無所依府君皆鞠養教訓之使至成立且歸其產所入毫毛不以私其與人交一裁之以義郡守李章肅公倜聞府君爲佳士禮下之李公後以誣免官其門可羅雀府君事之益勤別駕髙翔其知府君不下於李公及攺守浮梁欲一見府君走書速之府君卽日命駕旣相見勞苦甚勤未防徑上馬出城去翔聞之大驚追餞十數里且曰公能遠來何遽往如是邪府君曰旣見君子不還將焉求翔嘆息而去性尢仁慈振貧防匱毎不遺餘力臨川姜肅長沙譚志仁盱江王旭皆顚沛流離數瀕於危亡府君能振之是三人者徳之謂殺身亦不能報雲府君容貎魁梧須髯如防爲文辭不務鉤章棘句而壹以理勝當是時若吳文正公澄虞文靖公集皆海內師表毎稱府君之賢不少置則府君信賢矣初監簿君著史學統紀一卷未及成而沒府君補完之府君所著詩文若干捲因自號惟庭遂以名槁吳公爲序作者之意今藏於家府君娶義門劉氏克盡婦道前三十一年卒子男子三人長曰紹惟平陽州儒學教授次曰斯季曰魯承事郎祠部主事博極羣書而文辭龎蔚學者師之子女子一人分宜縣儒學教諭聶景堂其壻也孫男七人曰垕曰基曰壡曰均曰埴曰塾曰圭女六人長歸某余未行曾孫男六人曰某曰某曰某曰某曰某曰某女四人在幼嗚呼聖賢之裔自北而南者若孔氏之於衢顏氏之於蘇於閩曾氏之於豫章皆多子孫而曾氏爲尢盛紆朱拖紫以顯融於時在在而是常侍五傳至文定公鞏兄弟者出遂以辭章名天下何曾氏之多賢邪府君之先蓋與文定公同出於常侍奕世以詩書亢其宗府君𨿽不獲大用屢司教鐸蔚爲經師達賢大官亟稱交薦可謂無負於家學者矣府君之葬翰林待制杜公本國子司業曾君堅旣爲前後撰銘刻諸幽室而魯嘗與濓同修元史夤緣交誼復來求隧上之文濓聞較徳焯勤在古者不厭其詳故爲表其行而益之以銘銘曰

郕國傳道自孔門遺澤滂濊苖裔蕃有如大江從西奔支流𨿽千防一原重珪疊組光燉燉著勲昭徳裕後昆夫君繼之如玉溫嶄然頭角譽彌惇目爲二俊起繽繙三爲人師教道尊書詩俎豆習禮文鄒魯其俗澆爲淳自內而外本則存大木斯防風霆掀人琴俱亡海气昏學子攬涕爲招魂刻文墓石揚淸芬

葉仲貞墓銘【代栁待制作】

桐廬李驤龍嘗與武林葉禎交禎年三十時從父某來桐廬爲釣臺山長山長君死禎貧不能歸驤龍爲合錢予之使賣藥市中以自給禎風神蕭爽不能隨世沈浮毎遇月白風淸輒同驤龍買舟泛桐江而下驤龍善洞簫禎歌古辭扣舷而和之或至忘返蓋飄飄然遊於物外者埀二十年而不知老之將至也禎一日病革憂戚莫知所爲驤龍顧禎曰君非念後事乎有驤龍在君何憂禎喜力疾起拜曰此膝未嘗下人今不覺爲君屈也竟不能食三日死驤龍爲具棺斂買地葬焉後一年驤龍亦卒驤龍之從弟懋哀禎不娶而無子復合禎之所遺財市田二畝有奇入華林僧院俾立主以奉禎初禎善爲學不治章句頗喜以詩自鳴翰林學士貫公甚器重之稍長習吏於浙西憲府部使者欲辟爲屬不就天歷中有詔粉黃金爲泥書大藏經禎以善書應募法當得儒學官亦不就蓋禎气岸多豪一言不合輒徑去故卒無所成名禎字仲貞武林人無他族屬其世系禎未嘗言今皆不可知享年五十有四以重紀至元五年五月二十六日卒明年三月三日葬於玉塢山原去驤龍之墓不二百步葬後四月懋復爲伐石來請銘昔粵謝翺以善詩來遊吳越間吾鄕巖南先生方公鳯實與之交翺死無所歸公爲率一二友生葬翺於釣臺傍且刻碑志之其事與驤龍兄弟正相類豈聞公之風而興起者耶非耶先聖人嘗有言曰死於我乎殯驤龍兄弟蓋近之矣是宜銘之以詔後之人銘曰

吁嗟葉生胡不卹汝家吁嗟葉生胡不就汝實而斂汝華使千載之祀一朝而墜豈汝之不自力抑命爾耶幸有仁人旣殯且薶汝已歸骨於此矣予尙何嗟

吳子善墓銘

濓之友吳中子善世家婺之東陽自曾祖某祖某父某咸爲儒至子善益務讀書從裏之大儒陳樵先生遊初濓謁先生太霞洞中先生曳杖微笑出迎坐濓於海紅花下俄呼酒酌濓先生自歌古詩奮袖起舞子善侍先生側目濓引滿以成先生之樂濓自是得與子善交後三年再謁先生復見子善時先生年耄重聼或有所問子善從旁書濓言以對及濓辭先生還子善送至山髙水長處坐石共語依依弗忍去自時厥後久不見子善聞子善獨奉母某氏居陋巷間𨿽無儋石之儲曽不少戚戚動於中毎遇明月之夕輒鼓琴以自娛琴已復把筆詠詩弗輟濓竊悲之人往往窮則失守有若子善之爲造物者必能昌之今年秋復求子善而謁焉則子善之死已三年矣嗚呼天者豈易知耶子善之固窮如是乃復使之早夭是果何理耶嗚呼悲夫子善通周易諸家說屢就試有司不中家益貧年過三十不能娶有一妾爲生二子長某五歲幼某三歳子善母死未防而子善又死二子蓋惸然可念子善之友張良金韋編蔣偉器率諸好義者旣買棺以斂子善復用羨財贍其諸孤子善得年四十生於皇慶壬子某月日卒於至正辛夘某月日以某月日同母葬於縣南二里姜原蓋潘逵所指地也葬一年偉器來謂濓曰子與子善頗交久盍爲銘嗚呼濂尙忍銘吾子善邪昔孟郊歿貧無以葬其友樊宗師爲告諸嘗與往來者經營喪事且以余貲給其遺孀昌黎韓文公與交遊甚洽實爲銘其墓今觀子善之事固不能盡同其交友之所盡心者則蔑古今之異也濓𨿽無昌黎之文又可無一言慰子善於地下也嗚呼悲夫銘曰

孰使子材孰使子窮又孰使子年之不丰彼蒼者天曷其夢夢一气悴榮或系其逢我作銘詩以弔其凶以哀其終以掲其封

鄭仲涵墓銘

嗚呼自道廢民散之後世之爲師弟子者朝離書帷夕若秦肥之視越瘠比比而是有如仲涵之於予義則師友情如父子也仲涵之死予寧得不哀乎仲涵初年學舉子業把筆爲文春葩滿林色澤明鮮而生意津津敷暢予思仲涵必先登再踐塲屋皆不合有司繩尺仲涵嘆曰吾惡用是爲哉乃棄去益潛心秦漢以來諸文章大家無所不窺亦無所不辧畜之旣深發之亦盛商惇周彞借以五采五就陳列天祿石渠間人見之者雙目輒暈仲涵復嘆曰吾惡用是爲哉又棄去取羣聖人之經而燖溫之窮其道徳性命之祕質於濓洛闗閩之說久之充然如有所得仲涵復嘆曰車成矣輪轅美矣不行何以渉於遠道乎益思明體而適諸用母夫人病逾年仲涵保抱扶持終日不離側夜則泣禱於天請以身代忽臋患惡疽不能坐跪鏈藥劑以進膝爲生胝夫人病革思食西域旣食而卒仲涵見終身弗忍食因懸懸念母不置气鬰結弗舒遂得瞶疾迨居父喪拊膺悲號絕而再蘇者數四杖而後起服𨿽闋凡遇諱辰卻酒肉弗禦者七日至期哭奠如初喪癸卯之夏諸曁戍將謝再興以城叛浦陽與諸曁鄰壤訛言冦且至羣從兄弟皆避地東陽或移金華是年冬冦壓東陽囊橐皆無遺仲涵時在金華聞之泣盡持所服衣衾往分之𨿽身罹寒沍不防也從弟澧與妻蚤夭三女傫傫然無依仲涵鞠育盡道各選名冑而配供張之丰逾於己女仲涵家義居十世族屬頗眾或有疾不擇疏戚夜必四三起視遇有死喪急難不顧利害身任之至於周旋事爲之間條理粲然必期於集且不與人較曲直或以非理相讓但俯首黙受而已其在內之行如此達之於其外者尢夥也蘄春王烈家燬於紅巾帥其族五十乞食浙河之右仲涵館之數月而後去同縣騷人貧不能養母來愬於仲涵仲涵曰吾何無母可養邪厚周之仲涵負笈從師道遇十餘人𦇤負其子且行且泣試叩焉則山水暴溢室廬漂沒欲求給縣大夫不食者日再周矣仲涵亟傾篋中錢與之村氓王氏患多男子仲涵至其家聞兒啼聲甚悲蓋氓將溺之於水仲涵爲陳父子至情且惠以粟氓大感悟生之並捨三里所溪流湍悍遇雨則人蹤絕仲涵造舟渡之金華洞溪其悍爲尢甚舊有石梁久壊而弗葺仲涵捐白金八百一十銖爲倡眾翕然而和未防而梁成當夏五六月赤日流金道多病暍者仲涵設湯茗濟之冬大雪仲涵晨出見寒士衣不掩脛齒相擊下上仲涵呼酒飲之爇火溫之乃解自衣纊裘爲贈又嘗禱於廟寡嫗困臥廟門無衣愈於寒士仲涵與妻周雋謀制衣一襲與之凡納交仲涵者無不曰此古仁人也或又曰其內外行如一者哉仲涵自試藝不中遂不復有仕進意有薦爲玉泉書院山長者仲涵辭不就及入國朝防求賢之詔下郡府絡繹致請仲涵輒以耳瞶爲辭已而部使者趙君壽奉防搜材浙水東以薦紳交譽力廹仲涵就道仲涵冠帶謁君辭意悃欵君察其誠也不敢彊仲涵稟賦孱弱𨿽臒然若不勝衣而其精神峭矩度峻整人莫不親而愛之其於倫品之間驩然相聚睦然相惇有如春气流浹不知泰和之襲人也性𨿽好施與絲毫事必咨稟於長者不敢私奔走兵燹中人見其袖二書以行頃刻弗少離及事平還家取而視之乃宗譜家範也仲涵所著書有遂初齋稾十卷續文類五十卷藏於家嗚呼仲涵之死予安得不哀乎初予讀書浦陽山中仲涵卽從余遊先後十有餘年予初無益於仲涵而仲涵之相助餘者恆多時予執經山長吳公待制栁公侍講黃公之門仲涵毎侍予往拜三公見其文亦以逺大期之自時厥後人事不齊不聚首者數載及予赴召總修元史與仲涵約曰子非靑年矣予春秋亦漸髙行當俟汰而歸與子婆娑一丘一壑間聖賢心學之祕尙相與窮之史事𨿽畢復待罪禁林畱南京者四年仲涵忽不逺千里來見且申前言予諾之而未及踐豈意仲涵先予而逝乎仲涵之子楷自爲狀來求冢上之銘其詞纒綿悲愴尢足以動予之哀思毎一讀之淚澘然下所以久而不能成文𨿽然予於仲涵忍不抆淚而言乎昔者徐仲車以孝行著稱惜以聾廢而仕不大顯君子以節孝諡之今仲涵之事無媿仲車者也宜私謚以貞孝處士勒石墓門而埋予文墓中庻防少慰仲涵於九泉之下乎仲涵姓鄭氏淵其名也其先世遷徙之詳見譜圗記曾祖徳璋宋靑田尉祖文轟父鉅母周氏配室卽周雋生一子楷也以文學稱女二一適呂堂一未行孫一燿生於元泰定丙寅九月十三日卒於今洪武癸丑正月十一日壽四十八以其年某月日葬某山之原禮也銘曰

質珪璋兮絺繡文旣姱麗兮又栗溫宜參雅樂兮獻明庭胡淪巖穴兮鏟其英匪進則退兮道之常保家肥兮譽彌章民同胞兮勢弗殊使我心惻兮軫寒與饑少微煌煌兮云掩之陰雲英英兮又不能霖前何古兮後何今思美人兮涕泗沾襟

東陽貞節處士蔣府君墓銘

府君諱字子晦別字若晦姓蔣氏初周公庶子伯齡受封於蔣子孫氏其國在漢居杜陵者最著兗州刺史詡尢有名詡四世孫山亭鄕侯澄徙居義興之陽羨澄七世孫樞仕晉爲吳郡太守復南徙臺之仙居唐末五季之亂樞裔孫勛避地婺之東陽仕吳越錢氏爲金紫光祿大夫檢校司空兼禦史大夫遂家焉府君蓋其後也曾祖諱天廙宋紹定中入粟佐邊授廸功郎祖諱沐元南康路建昌縣主簿父諱吉相少俶儻負气嘗事仁宗於東宮擢典用監知事出爲襄陽路谷城縣尉以卒府君生於燕都兒時嶷嶷嶄聳不妄狎笑八齡就師讀書終日據案端坐未嘗旁顧其師奇之使察諸生怠肆者諸生畏憚斂戢莫敢嘩年十六侍谷城之官杜門絕賔客不交晝夜攻學母夫人閔其勞節膏油不多與俟母寢以衣衾蔽牖而誦夜參半乃已谷城蒞官剛嚴府君因事進諌多所匡補出遇其吏民恂恂退抑人不知其爲尉子也旣冠而歸時許文懿公謙以道徳爲學者師府君從而受其說識悟過人辧析精確內涵外飭日超月異先輩皆自謂不及然府君務見躬行以禮齊其家奉先祠謁拜祀奠取朱子所修儀文行之歳時率族人祭始遷祖墓祭畢序長幼列坐告之親睦之道屬之近者朔望必防貧者歳周以兩月之粟修建昌所創義塾延師教其子姓至於鄕人毎歳冬至殺牲置酒防長老俊乂行鄕飲禮府君爲之講說嘉謨偉行使聽之曰爲父兄子弟當如是鄕民莫不化服細民窶者貸以粟不取其贏待以炊者常數十家東陽多宋貴臣族民藝其田者旣入粟半復畝徴其絲民頗苦之府君倡其鄕人曰君子以養野人柰何厲之遂罷不徴人用是徳府君稱其善不虛口遇事無大小皆立決不形於謀議所爲輒出人意表初延祐中惡少結邏卒誣平民爲僞鈔破其家意府君儒生可侮以語撼之冀得賂乃止府君怒走白大府逮惡少寘於法害遂絕由是宿豪文吏搖手相戒不敢過其門府君益刻苦爲條法使後嗣可守室廬械器皆預爲數世計各極其精善人服其才而惜其不獲施於世也府君饒於貲產脫去華靡習聚書萬卷致力其中著四書箋惑大學章句纂要四書述義通若干捲治平首防二卷學則二十卷韻原六十卷府君懲士習日趨流俗獨制古冠衣服之揖讓步趨必以禮法人望之神情夷朗如逸民髙士及卽之則雍然和與之語出仁入義愈久而愈無窮年四十有七以至正四年六月辛酉終於家學者私諡貞節先生十二月壬申葬縣南乘驄鄕禦史裏馬塢之原娶葛氏宋參知政事端獻公洪之孫子男四人大同興宗嘉亨允升女四人適葛實李觀及東陽儒學教諭李思文其一蚤卒孫男十人昭暉旭曄升昱昺昻景杲孫女二人適許益亨鄭格曽孫男五人鈞鑾鎕鎭某女三人允升嘗從黃文獻公溍逰有文用薦者授慶元路儒學正早死而二次子亦繼卒獨大同存善承其家學以故國子祭酒許元狀來請銘余未壯時嘗拜府君於家炙其言語儀貎儼然成徳人也蓋今四十年而余亦老矣銘烏敢辭銘曰栢之丸丸或朽於山堂之巖巖或病於顚天產其良不需其完人慍以咨我恬以安探聖之源揚道之瀾不諧一時千載之傳

鄭檝墓銘

浦陽鄭檝少凝慤寡言能暗誦易詩書論語孟子稍出爲詩歌可觀先生長者能之爲加布其首字曰叔通年二十至正丁酉三月辛巳以病熱亡四月癸酉葬仁義裏三角山其父濓哭之慟來謂予曰檝也幸從先生遊先生謂爲可教竊意其能亢吾宗今不幸死矣先生儻不死之盍爲銘予聞亦哀不自勝爲著銘曰

父母生子孰不欲望其成矧如檝之秀穎者乎今未出弱齡而遽霣魄泉下可悲也哉可感也哉

唐思誠墓銘

嗚呼吾思誠其死矣乎吾婺稱東南文獻之邦十數年來故材已霣而新秀未茁所以承前而引後者當有其人而思誠其可死矣乎嗚呼初濓年十九時來書遊城南識思誠於暢樓上思誠長濓僅三歳濓見其斂容端坐辧嚴光陶潛優劣歷舉傳語而以義裁之衮衮五千餘言濓𨿽慕之意思誠或致力於斯故知之爲獨詳他固不能皆然也自是以來日與思誠親當風气曣防賔客滿坐或觸其談鋒而思誠岸幘傾吐愈詰難愈見不可窮有來求詩若文者肆筆而成不事塗竄如春雨方滋宿葩雜芳不擇地而發思誠未始有自矜意且曰文以達吾言何以工爲濓益慕之然猶謂思誠信奇士世之敏洽者將能之而未知其充積於己者果何如也後五年濓從淵穎吳公遊越而思誠以亷訪副使暢公之聘講授淮陰思誠搜剔經髓意融而言隨之聞者爭聽戶外之屨常滿一時寓卿若辧章左公翰林承防張公參知政事韓公皆忘其勢與思誠交聲華張甚及思誠自淮陰還防濓客錢塘上思誠竭蹷來訪濓欣甚出醇酧與思誠飲爇火夜宿相與辧諸子是非凡九十種余及僻隠緯之書又數十家濓時血气未衰尙能記憶思誠各歷舉疑以問濓頗歷誦其文而對思誠抵掌於幾曰君之精博一至此乎吾毎見君言吶然不能出諸口又何善自閟藏而文采不露乎吾之彊記不下於君第恨無書可誦陳氏書錄之所記者吾惟能了其三之二耳濓聞思誠言遂以所疑者反質於思誠思誠答之如撞巨鐘隨叩隨應嗚呼自科舉之習行爲士者趨辦目前一遇有問舌拄齶不得發孰有髣髴如思誠者乎而思誠方恥以自名又曰吾學不徒博徒博陸澄之書廚爾吾則借之以窮理而施諸事也濓極慕之始知思誠之學期明體以達用而非獵襲以給談辧者也後十年濓旣歸隠小龍門山飲水著書以樂先王之道不復與世接而思誠用部使者之薦擢金華縣教諭丁外艱不赴再遷衢州路學錄亦未及上忽創發下體大熱如蒸焚已而增劇遂卒時至正丁酉八月十七日也濓方避兵勾無山南思誠之沒不及知曁知之而思誠之骨已入土久矣濓奔走西東弗能絮酒一酹墓下思誠之弟懷敬奉門人徐孳狀以墓銘爲請嗚呼濓其尙忍銘思誠乎思誠幼而穎悟未就師傅已略能誦詩旣長受業於文懿許公不出戶者十有餘年而所造極深六經百家之說無不究之𨿽名物度數之微亦皆訂覈其同異大抵其學以濓洛諸儒爲宗故粹然一出於正武威余公持節海右深慕思誠之學特傾下之餘公善大篆或請書揚雄九州箴者余公不知所出思誠曰此載在古文苑卽援筆寫之後覆以其書不差一辭余公爲之驚服思誠天性孝友處己接物簡易平直無矯情之行自幼至老劬書不厭善字學得虞伯施之法嘗手錄諸家異書亡慮數百卷又凡所讀之書輒撮其諸凡而附之以論辧名曰破萬總錄錄一千卷外有六經問對若干捲鉤集若干卷書學指南若干捲存齋雜稿若干捲皆藏於家思誠諱懷徳思誠其字也姓唐氏唐爲金華著姓宋南渡後擢進士第者十有七人其與鄕貢捨選及曹試童子科者莫可勝數而傑然出乎其間者世稱說齋先生先生諱仲友天分絕人書經目輒成誦遂以學行名天下由紹興甲戌進士中博學宏詞科召試館職累遷著作郎疊守名藩更秉使節終官朝議大夫思誠先生七世從孫也人竊意思誠問學之富似無忝於先生君子之澤其未艾也當於思誠乎徴之孰知一文學掾之防有不能食況望如先生烜著於時乎此濓反覆嗟悼而不能自己者也𨿽然先生之名其埀之於今者以學不以位也位勢之隆可行志於一時學術之殷則遺芳於千載今思誠𨿽死於困窮而其所著書具存其不與形俱亡者固自若也惡知後之人不以稱先生者稱思誠乎濓又何悼焉姑歷序相知之次第以告世之知思誠者思誠曽祖欽祖津父琰孫皆不與仕籍卒年五十有一娶金氏五丈夫子升賁晉恆震女二申戍汪道演其壻也孫男三道堅無逸梓材墓在縣北婺女鄕之陽岡以其年十月某日葬銘曰

孰爲峣峣而不昭昭孰爲詵詵乃復焞焞二气糺紛莫知其門有遺者文煜乎霞氛訇乎霆奔不泐以堙不軋以髠後千百齡其永存

徐夫人墓銘

婦徳以柔順爲美然以之處常可也茍無堅凝之質事變臨之其能自立者鮮矣故持之以堅貞行之以柔順斯足以爲賢婦偏一則有虐妄縱佚之失焉若徐夫人者其備婦徳者乎夫人姓余氏衢之開化人年二十適邑士徐君安越十三年生四子徐君死舅姑皆老家莫爲主貲產頗傾蝕夫人日奉羞饍升堂問體安否退則率媵妾治絲縷麻枲歲時機杼之聲聞於鄰里衣服諸子務臻華好靑褎防衿少長嶷【闕】人不知其爲孤年七八歳委之於學慈嚴兩至責其成績由是諸子咸爲善士而家迄以成舅姑相繼壽終治喪葬以禮鄕人暴彊者皆畏其能莫敢淩犯教女語婦必以夫人爲則年七十有八以洪武九年九月七日卒於家二十三日葬於淸源裏西村之原三男曰祿可詵一女適某孫男五人孫林璣桂生以國子生擢給事中來請銘銘曰柔順爲徳斯婦常濟之堅貞家乃昌執偏或墮弱與彊二者維全保無爽猗徐夫人婦之良喪夫秉志事尊章內外屹然禮義防躬親織紝靡怠荒家政浸修貲大穰男治書詩女衣裳壽彌徳備名譽彰孝孫刻銘闡幽光卓哉婦則埀無疆

故朱夫人戚氏墓銘

夫人姓戚氏諱某字某婺金華人宋朝奉郎知袁州事如琥之曽孫從政郎廣徳軍司法參軍宋祥之孫貞孝先生紹之女年若干歸義烏朱君元逾若干年喪其夫三子皆幼時宋亡爲元盜起旁縣焚廬舍剽刼家單甚夫人艱勤悲悴事舅姑無怠容遇諸子有恩而嚴少子嘗戲取人一雞卵夫人怒曰是乃所當取耶笞而責還之稍長遣從許文懿公遊督教愈於夫在時粥釵釧資之俾無勌懈父老病殊殆迎以就養烹藥進食不寐者三月畱十年乃終不以喪葬累兄弟出私貲爲具女兄歸朱氏蚤死夫人育其三孤兒長兒亡又撫循其男女爲擇名族嫁娶族女貧不能行者必以貨助窶家得子多溺死以倫理訓誘俾勿溺資以粟帛裏中人徳夫人如慈母夫人與娣姒和視娣姒子猶己子禦媵婢仁而威聞夫人謦欬咸肅畏嘩者止惰者執業以俟久而知其可事多終身不忍去夫人春秋旣髙三子冠裳翼然須髮頒白升堂奉觴以次爲壽諸婦孫男女數十人列侍左右懽愉竟日年八十時婣連賔客慶問者以千計夫人讀書史爲人言皆有詞采可稱述壽八十有七猶康彊不衰旦起盥櫛召子孫來前曰吾殆死矣就枕熟寐日晡遂卒至正丙戌五月九日也十二月某日遷朱君之柩合葬某里東山之原三子長曰震亨有學行人尊之曰丹溪先生次曰巽亨次曰防正皆善士孫男五人嗣衍嗣洪嗣紀嗣湜玉汝孫女十人皆爲巨室妻曽孫男二人文栢文椐女子三一適人其二在室夫人卒三十五年嗣紀以狀拜泣曰夫人於朱氏爲賢母宜得銘余曰嘗聞丹溪言信然丹溪學可師法觀丹溪可知夫人賢觀夫人其子之賢益可徴余奚讓銘曰

詩稱賢知多本母氏史傳子輿三遷是紀仁猷義訓與性皆成導之爲善川赴木升少閼其端愈長滋戾曷若夙教圗難於易有儒丹溪行介徳方匪惟師承惟母之良祗率慈惠具有典則尊章嘆咨遐邇遵式黃髮朱顏眉壽樂康環佩紳緌秩其盈堂善慶孔多澤則在後後人勿忘碩儒之母

故王母何夫人墓銘

門人王綬喪其母夫人何氏衰衣稽顙求造墓隧之文予與綬之父翰林待制君學爲同師官爲同朝揆義不可辭夫人諱妙音婺之義烏人大父仁父智母傅氏父早世傅厄於窮重醮金華兪氏兪故名閥夫人隨母鞠其家逮長大父器之撫其頂曰是女柔嘉其凡子儷耶時同裏初齋王府君良玉家居講授受業者百人大父爲夫人擇配環視諸弟子心自計曰無有出王禕右者禕卽待制君府君之仲子也府君揣其意乃命行媒相知名片言成姻夫人旣歸事君舅君姑甚恭待娣姒壹以和勝三族競誦其賢待制君方從黃文獻公學絕不爲家謀夫人挺身任之不以一髮貽其憂待制君能以文辭鳴海內者夫人之助爲多待制君出佐方州入官禁林恆挾少房與俱夫人安之謂世之當然自後待制君持節諭西南夷六載不返夫人攻苦食淡防防然與二子綬紳居歳時具牢醴祭王氏祖若襧奉巵酒前酹命二子拜後曰我王氏老主婦也禮則宜然聞者爲悲之夫人訓二子成人且爲授室抱二女孫宜定宜亦許適予孫恂夫人猶日治絲枲不廢經畫內政斬斬中度𨿽偉丈夫有所不能由是家寖裕然以待制君久未還積憂成疾羣醫不可藥紳防爲心傷亟刲股作糜以進竟不愈洪武十年二月十一日遂沒壽五十六其年十一月二十八日葬於縣南崇徳鄕靑巖裏之象鼻岡禮也嗚呼若夫人者其盡爲人婦爲人母之道者乎銘曰夫學方婦徳維貞同聲而相應也雞號而興絲枲作朋克勤於內政也靑燈宵明顧影惸惸能安於義命也國史著銘焯行幽扃欲其辭之稱也

故金母翟氏夫人墓銘

洪武乙卯七月三日故金母翟氏夫人以疾卒於南京之寓捨壽七十六卜以其月二十四日奉柩還葬故居無爲州巢縣之槖臯鎭其子朝興旣備書卒葬歲月刻石以寘堂復介予友錢顒狀其羣行請立銘於墓門按狀夫人世居無爲州城偃月池上今遷於槖臯父大成巢縣稅務副使母徐氏夫人自幼溫醇莊重嶷然如成人父母有命毫髮不敢違事姊若兄亦盡其愛敬之道故一家奇之皆言愼擇所居不可與凡子年十六始歸同縣金君斗輔今封鎭國將軍僉大都督府事夫人旣歸孝養舅姑甚至婉愉其容色惟恐有咈其意晝食之間未饋食不敢先飯或遇有疾具鼎烹藥齊嘗而後獻其於四時祭祀之禮尢謹祭器必親滌濯瀕祭心存目著儼乎若有覩者助鎭國公以節儉植家凡爲伉儷者六十年相敬如一日未嘗以片言相加遺人以爲難遇諸內外婣族一循禮節若鄰曲若傔媵亦皆有惠恩故稱夫人之徳者無間言生子男四人長溫次良次恭皆先卒季卽朝興驍勇而有謀當元季兵亂四海鼎沸歳乙未從皇上渡江與諸將削平江東取淮淛下湖湘定中原收西蜀十五年間與有勞烈遂由同知振武衛親軍指揮使司事陞爲本衛指揮使階昭勇大將軍攺鎭國將軍僉大都督府事於是司勲援例上聞夫人致有今封鸞誥賁臨人皆爲夫人榮不幸以一疾終嗚呼夫人其飭躬也儉其奉上也孝其事夫也敬其廸子也嚴其使下也惠五者備矣其無愧婦道母儀者乎銘曰葆貞則兮循天經【葉】篤孝敬兮奉尊章親滌濯兮愼烝嘗事夫以敬兮終身不爽【葉】子爲武臣兮從徵四方斬將搴旗兮紀功太常鸞誥自天兮煜其寵光夫人𨿽歿兮令名不亡槖臯之原兮山秀水明【葉】太史作銘兮薦此石章

故寧海郭君妻黃氏墓銘

天地之間爲人倫之綱者有三曰君也父也夫也君統臣父統子爲綱固宜妻與夫齊亦以系之者何蓋夫者婦之天婦能尊夫夫能統妻則倫紀修明而家政嚴飭不然則反目之禍作而斁諸之事起矣其有生能敬夫如賔歿而服喪若父者孰不謂之賢哉予於寧海黃夫人之事不能無所感也夫人諱珍生有淑質父某與其母王氏絕愛之年十八歸同裏郭君仁壽夫人尊之甚異動靜必遵稟而行毫末不敢欺內外諸政率皆親蒞𨿽甚勞勩弗憚君好賔客朝夕酣觴淋漓談辧以爲適家單不能備物夫人極意營集不使知窘澀之狀君一日入臺城歿於旅邸夫人聞之慟絕者數四及靈車至庭撫棺一號遂暈僕地防欲無生以湯藥灌之移刻乃蘇治喪一循古禮布苫柩側取石爲枕不解衣而臥者三月石有稜當枕處肌肉成創創液浸淫其子泣爭欲以木易之不許三年弗禦酒肉柴毀骨立與人言則曰未亡人未亡人未嘗有愉色或曰孝子之喪父其有過於夫人者乎或曰夫人之事夫固至矣其於君舅君姑殆有過無弗及焉事舅姑固孝矣其在家也善奉父母亦有過無弗及焉其後父母無子而終相夫卜宅兆瘞之哀慕至老不衰若夫人者豈古之所謂無愧人道者非邪嗚呼位極三旌有不足榮也祿盈萬鐘有不足貴也名傳四裔有不足多也此權勢者可僥幸而致也惟夫制行可以厚人倫可以移風俗古今人莫不多之貴之榮之亙天地始終而不可泯也其不可泯者非有增三綱九法之重者乎夫人之事烏可使之不傳乎夫人壽五十六卒於洪武己未正月二十三日以其年某月日塟於某山生子四彌逺濬俊女一適士常孫三女二予在京師濬爲太學生嘗從予遊以文學知名於時濬來請銘銘曰

振其綱萬目乃張卑尊而有常庶各循乎降衷【葉】茍反於斯維家之殃懿哉夫人厥徳允臧可以重彞倫而樹世防彤筆煒煌特以昭其藏

陶先生妻諭氏墓銘

嗚呼是惟當塗陶夫人之墓夫人馴徳淑行自幼出天性父母異之曰是女也良非凡子配也愼選久之始嬪同郡陶先生安姑徐氏方毅以禮束羣下不可越尺寸雞始鳴夫人往起居察顏色薦羞能獲姑心姑病皇皇不自寧力茍可致無弗及者曁卒先生適以使事畱淮夫人襲斂殯奠無違度晝夜慟防至傷生人稱爲孝婦先生沈涵道藝以千載自期夫人恐以家汩其志凡內外政皆身服之不以勤先生先生之名聞於江南者夫人有助焉先生舉進士州人士無少長咸賀夫人不喜色或怪之夫人曰夫君所滋者徳爾名非所急也及爲校官問道考徳者接武而至夫人則館之如未嘗貧春秋之祀盛服事滌濯不役媵禦及祭升降周還精誠廹至若欲見之恆居不施丹鉛不服金鈿翡翠綺綉物後其家𨿽盛夫人處之猶前貧時女弟四皆適閭右族歳時來歸各爲靡曼飾相誇漫夫人惟禦常服充充無歉容諭宗嘩曰是祗専靜嘉者也諸婦今得師矣人稱爲令妻訓二子動靜必以學稍渉豫怠正色訶勵之偶見奕器於匭怒曰此牧豬奴戲耳汝爲名家子亦復爾邪畀之火二子因惴栗自持遂以學聞人稱爲淑母先生將移家秣陵夫人不忍獨其母且虞有兵禍力迎與俱母以耄年辭夫人泣曰世道方棘惟髙城深池可倚耳母從之其族果及於難人又服其有先識云夫人諱徳常字可貞姓諭氏諭爲當塗名門曽祖某祖某父汝政母梅氏二子則晟昱也孫一墉壽四十七以某年月日卒卒後十日權厝江寧縣陶家山之原嗚呼自先王之教不行公卿大夫多涼徳以名勢相衒以利祿相媒頹波滔滔日流而弗返況所謂女婦乎有如夫人羣行之美可爲女師可爲女範蓋於古而無愧者又何可少也昔劉向傳列女八篇一事之善惟恐冺沒無傳使夫人生丁其時名有不著者邪銘曰

夫人之行柔且則饋祀防齊家政飭補紉澣濯亦盡職紛華弗禦食儉徳內外順治夷以懌栗而能剛類圭璧羣女從之視爲式壽年不遐聞者惻先生祿位日防赩玳首錦櫜書五色龍光當臨賁幽室史氏作銘示防極

文憲集卷二十

欽定四庫全書

文憲集卷二十一

明宋濂撰

墓志銘【凡十八章】

故江東僉憲鄭君墓志銘

奉訓大夫僉江東建康道肅政廉訪司事鄭君以辛丑之嵗夏五月十又六日卒於杭之寓舎江浙行省左丞相特穆爾達實公深用痛惻命左右司都事錢君用壬曁僉事君八都來治喪事秋八月十又一日權厝城西七寶山後五年丙午冬十二月二十四日還葬義烏石斛山其弟淇始請從兄承務郎溫州路總管府經歷泳評隲諸行成書而授前史官宋濂請刻其墓碑曰君諱深字仲幾一字浚常鄭其姓也其先從陸來遷婺之浦江自建炎以迄於今同居者十世朝廷旌爲義門曽大父徳池大父文泰文泰本靑田尉徳璋子出爲徳池後徳璋與兄徳珪罹難爭欲就死其事詳見宋史孝義傳中父鋭累贈奉訓大夫樞宻院判官驍騎尉追封浦江縣子母樓氏累封浦江縣太君君幼知讀書務了大義不能泥章句然負气不羈嘗往外氏有以童視君者君不平出奇計紿之日者以六物推君休祥言君必凶於其家君恐祖父聞之或薄其愛大惡之居亡何他日者又至君迎謂曰我某年月日生也子幸譽我吾當厚報子否則戒悍奴辱子矣聞者皆大驚稍長气益振見部使者行縣騶從甚都君嘆曰吾非夫也哉孰云異日不如之也人斥其誕獨從父欽奇之使遊學京師久之防丞相博爾克布哈公出鎭南服命君從行杭城災連數萬家丞相趣吏具文書以聞君爭曰杭民無恆產若報下振之則已大半爲鬼矣汲黯發廩此非其時乎丞相悅令戶賑之君曰戶有小大必計口乃宜耳丞相從之俄辟君行宣政院宣使未及就丞相入中書君復從行丞相多君欲用爲宣使俾理問官約爾珠召君約爾珠將別有所薦不白以丞相意率然問曰儒者可爲行人之職乎君曰不可約爾珠反命謂君不屑就丞相怒而止君知爲約爾珠所賣不復辧聞太師托克托公喜士卽走見之時太師新解機務退居於丰謁入與語大悅遂畱之君乘間問曰蘆蕩之利宜與江淮萬姓同之閣下専焉無乃不可乎太師曰向者之利悉歸豪右今嵗入不過什二餘皆編民物何云専邪君見太師語堅不敢彊他日太師復自言意若怒君失辭者君從容曰在至元間魯王嘗取之矣上以其病民罷之且詔羣臣不得奏請閣下今復繼焉或者其違制書乎太師笑曰吾業已奏辭恐君言中變姑試君耳於是謂其子哈喇章曰鄭先生有道之士也爾往事之君教以書詩得師道甚太師稱譽弗置口至有聞於上者初皇太子鞠育太師家與哈喇章同臥起至是有防欲使之共學君力謝曰輔導皇太子歷代自有故事今若茍而行之是取譏於天下後世也太師入奏如君言上曰朕言已出必使一至卿家而返明日皇太子至君以孝經進喜見顏色因錫錦衣一襲明年太師以煩言出居西寧以哈喇章托君時訛言沸騰或促君亟去不去禍且及君曰人以孤托我而中道棄之不義孰甚焉且死生命也吾何所避弗聽丞相舊與太師有微隙又怒君不爲宣使而客太師家將罪君復憐君才不忍發乃遣人鉤致君君曰丞相遇我厚我寧弗知之其去也特爲理問所間爾今丞相幸用我然受人托而遽背之何以事丞相爲丞相義之寘不問又明年太師還朝開太傅府奏君爲長史階從事郎時至正八年秋八月也九年太師復拜右丞相叩君以民所最病事君曰皇慶初國用不足令民入貨取劵使受直於有司逾三十年弗償非惟民困欲死國家之信將何在焉太師卽勒吏使給之鈔以緍計者八百五十萬有奇國子監所設管勾學正司樂之屬舊以監中諸生積分未貢者充薦者多濫有俟二十年之久者廷議患其復以諸生試禮部下第者別選爲次榜補之斥去已薦者四十人蕭熙黃楧等號訴於太師太師以示君君曰法獘固當更然守以嵗月一旦斥去亦失物情若二者交參用之盡於所薦而止斯善矣太師奏行之太師在西寧時門下客盡散無敢履其庭者獨王架閣梅時過之君因數道其賢太師曰梅屢短君而君反賢之何也君曰賢之者以其知義爾若深所短梅正當言之能言之所以爲益賢也太師欲選禦史君又薦梅可用太師以君爲長者鄕先達爲臺臣所糾奪其誥命君言於太師復之及其來京師頗用人間將風禦史劾君君略不爲動亦不自明未幾其子以廕入官君復白太師擢爲崇文丞始大媿嘆以爲不可及十年春三月遷宣文閣授經郎階徵仕郎召見明仁殿上顧資政院使多爾濟巴勒曰此哈喇章師也教法肅甚朕今陞入宮庠矣俄中書奏君兼經筵譯文官君敷繹聖經啟沃深切上毎爲之攺容宣文在禁中宻邇端本堂日侍皇太子研席寵遇殊甚嘗問君家同居事屢嘆以爲嘉瑞書麟鳯二字美之十四年夏四月轉宣文閣鑑書博士階儒林郎兼官如故上見君久益器之以新刻智永千文識以宣文閣寶賜焉君侍經帷教冑子者凡四載嵗錫燕者再頒金織紋幣者二皆有副扈從上京又予褚幣二千五百緍率以爲常當是時君從弟國子助教濤方爲經筵檢討權防贊官每進講殿中兄弟連翩而入及退均被上尊馬潼之賜人尢以爲榮耀焉秋七月攺中書吏部員外郎吏部月有選鄠縣丞張鼎年六十七吏以官期三年白君曰使如汝言當致其事矣何須入銓遴卽上之闕畀之後者爲例董甲雲南木邦人以任子當官貧不能賄吏遂以戶冊有異移符審之君曰京師距雲南萬里公牘往來動經一二載且其先人嘗官於朝豈無可稽者邪下架閣吏閱籍而注之永新尹趙大訥上休致之請時新例必經廉訪使者覆按而趙竟失之吏以爲難君問例始何時吏以九年四月十七日對君曰趙之謝事乃是月二十一日永新僻在大江之西五日之間其能知有詔乎宜以例前行之同舎生先入仕籍見君未達頗使酒廷辱君君心甚銜之及是攺官之文適至君曰彼積勞日久豈可以私憾而廢公法哉命擇良郡官之徐人周令尹家陷於冦獨周以智免及太師統兵平徐其女掠入太師騶奴家使之主汲力不任數欲赴井死周物色知之不敢言君將聞於太師人曰國家以徐叛殲之君言不脫吻而禍及其踵矣君弗顧卒白還周九月君以分部從太師徵髙郵至嶧州見民東西竄君追問之民曰軍奪民牛且擊翁嫗傷故逃耳君曰王師除暴禁亂乃令侵民耶吾若不言孰當言者急蹤迹之獲樞宻院吏王丙執詣太師寘於法冬十二月太師以讒去君曰天下自此多故矣遂移病弗視事十六年秋八月禦史臺欲用君爲禦史君以母夫人年髙辭已而除君僉江南浙西道肅政廉訪司事而中書同日奏君江西行中書省左右司郎中臺臣覆奏乃止君急欲南歸卽入謝上皇太子聞之將畱弗遣君對以其故復賜眉壽二大字君持歸以爲親榮時中原道不通君浮海而還至菜州洋遇颶風擊旅舶壊深目而髯者六十人望君舟而號曰曷生我主舟者曰此泉南回紇氏精悍且持兵不殺將爲亂言人人同君力屈羣議斂其兵刃而飯之曁升岸羅拜去浙西時屯重兵挾貓防軍勢彊僕人廬舎以爲薪上下惴惴莫敢何問君反覆鞫訊知平章政事慶童公帳下械送而請治之軍因不敢嘩譯史桑葛憑藉憲使之威視僉事呼都克布哈如無人僉事欲黜之恐激怒其長乃自引退譯史愈鴟張無忌君劾之憲使持不下君怒曰彼且不有僉事何有於公哉叱出之憲使慚其庭中人以事誣君上行禦史臺時平章爲禦史大夫罵曰鄭僉事剛介之士吾熟知之爾固不能容也擲其文於地事遂寢尋除今官未及上卒年甫四十有八娶同裏周氏累封浦江縣君繼室義烏吳氏東平王氏封恭人皆先君卒無子少房髙麗康氏生女曰棼未行今以弟之子某爲君嗣君眉目疎豁軀幹魁梧𨿽沈敏多智數秉心慈恕而壹以正裁之人未出言已能窺測其肺腸故周旋南北間鮮自憤事然頗以師道自任授經宣文閣中皆勲戚大臣之子君戴星而出戴星而入孜孜以開物成務日迪導之學成而仕蔚爲名臣與人交不以勢之崇庳而貳其心在朝公侯卿大夫亡慮數百人無不知敬愛君而翰林侍講學士豫章掲公傒斯翰林學士承防瀏陽歐陽公太子右諭徳東文李公好文司農少卿臨川危公素尢與君爲文墨交而無間者也若君者可謂奇偉不凡之士矣濓長君僅四嵗負笈遊立夫吳先生之門始獲與交君晝同食夜則共衾裯而寢穆穆然衎衎然其姓𨿽殊情實兄弟也君嘗指時之聞人謂濂曰某也操寸管入位館閣某也垂紳正笏立廟朝而弼成化功鄭生長𨿽不滿六尺行見錚錚然鳴矣濂見君言誇出峻辭戲君反覆相撐拄不已君益騁奇辧是非蜂起且曰子未可少吾後當然已而果然嗚呼君今已矣其不隨世磨滅者猶耿耿而在是亦足矣濂幸後死因焯君行而掲之以見有志之士其事終成且告修郡乘者錄焉銘曰

劍出丰城如龍蜿蜒風雲防之飛騰上天顯允鄭君才實類此利器在躬不試焉俟嚴嚴師臣四國是瞻佐其戎勲惟君則堪民生瘡痍我是用悼朝政粃糠我寧不告當寧聞之召入宮庠日照月臨承其寵光廣廈細氊從容論道載啟載沃有勤無惰其勤謂何堯舜吾君八荒熙然期囿至仁天子曰於爾學之博宜鑑朕書宣文鐸省臣交薦贊治銓曹冰淸衡平物無遁逃出將使指繡衣赫赩嚴霜夏零邪輩不植凡人賦材此盈彼虧若君之爲無適匪宜豈非義風淪肌洽髓大本旣立孰逾其軌君器則功業可馴如持右券責報於人烏臺鳯池遲君遊衍泉臺莫晨有淚雙誰謂君亡視之若存淸風凜然施及後昆烏傷之西溪石如斛石或可磨君名不沒【葉】同門友金華宋濂文

大明浦江翼右副元帥蔣公墓志銘

君生於元之大徳戊戌十二月丁丑以有洪武二年己酉十有二月乙亥卒於家壽七十二是月乙酉葬於通化鄕長富之原其子防奉里人陳汭所爲狀來謁銘乃敍其世次與出處之大方而系之曰君姓蔣諱鏞字可大其先湖之安吉人唐末自始祖守善來遷於婺之浦江其子徳邵顯爲洪撫交三州刺史皆有徳於民自宋南渡有諱廷俊者宣教郎君之七世祖也有祖五人俱登仕版鄕人榮之君之曾大父吉京學登俊齋諭大父自祐早世不顯父頴有潛徳以行義服鄕裏君自少長豪縱不羈喜結賔客嘗慷慨曰大丈夫不能致君於朝廷之上則當封侯於萬里外否則睦宗族安鄕裏稱爲良善人亦足矣時人未之許也及元之季也天下兵動且二十年而吾邦聮貫閩浙山川相繆烽燹之焰燭於天所至焚蕩爲墟屠戮居民殆無噍類方是時君以七子有奮身之勇與鄕人保聚嵩山境內怙之老幼妻孥煦嫗相養居室雞犬無恙如平時遊卒抄擄相戒引去不敢犯曰嵩山有蔣君蓋其畏憚有如此者及值聖朝廓淸海宇天子躬擐甲冑親徵南抵於蘭谿卽以檄召君及詣轅門天子勞問洽至愛其才厚賞之惜其年曰卿老矣大將樞宻院僉院胡公薦之俾逐突冦常昌軍於義烏君率義兵數萬人大破之殲其渠帥梟首及獲俘馘以獻上嘉之與之符章爲浦江翼右副元帥攝分閫事以治浦江軍肅民安明年樞宻院總其事伐越得諸曁又命移鎭諸曁與樞宻院判官爲禆將又明年君以老告胡公爲請於朝以職授其子珹君旣歸遂休養田廬與鄕人父老還往裏閈間恂恂若無能言者故感戴之曰是有徳於我者及是又十年竟以微疾談笑而卒非豪傑士哉娶郡城陳氏有子七人璋琮瑛瑀珹防理皆有室女一人璉適蘭谿陳寧道孫男一十八人銘曰

桓桓蔣公萬夫之雄壯年有志嗇而未逢眞人開天龍飛雲從進而知退不居其功佚老鄕邦克永令終長富新阡山气鬱蔥千嵗而下人曰是爲蔣君之宮翰林學士承防中奉大夫知制誥兼修國史兼太子贊善大夫宋濂撰

元故翰林待制朝散大夫致仕雷府君墓志銘

府君諱機字子樞姓雷氏其先出萬春之後傳至五代時有諱鸞者由光州固始遷建寧之建安曽大父時宋太學內舎生大父龍濟鄕貢進士當宋之亡帥義師抗元兵遂歿於難父徳潤入元爲福州路儒學教授積學庾之餘買田三百餘畮以給貧士昏喪老疾者號義士莊人爲建祠學宮攺將仕郎福州路長樂縣主簿未上卒後以子貴贈朝散大夫祕書少監母遊夫人贈建安郡君夫人善書而有文無子黙禱於神夢黒熊行天遂有娠及生府君頴悟異恆兒九嵗能詩賦十嵗九經皆成誦十二著明經解題十七試論郡庠選爲第一二十受大官薦爲邵武縣學教諭二十五登延祐戊午進士第授福州路古田縣丞自詔行科目閩人擢第者從府君始未幾丁朝散公憂服除遷延平路總管府知事沙縣陳氏丰於財身沒而子幼族有彊暴者欲據其業賄於上下訟久弗能定府君下他廉吏鞫之竟白其事時經歷司獄二司曁照磨所皆闕官府君攝其印印置西樓幾上夜有靈尾恕防潛伏几下不動若防之者浹旬始不見或以爲瑞應攺邵武路總管府經歷郡長官乃西域人恃與憲部有連其猛若虎與守議稍不合遽引杖擊之守俯首遁去府君獨不爲屈每曰茍如此天子法將何在獄有不平抱案與之庭辯辭順理直𨿽怒形於色不敢沮調興化路興化縣尹有豪大姓數家陰持公府短長挾勢以戕民府君曰此猶苗之有螣不去苗將稿矣悉置於法燭見豪發無遁情皆以雷神稱之闤闠之衢甃以如卵小石犖確不可行府君令諸浮屠鑿石爲版易之人呼爲雷公路先是賦役屢不均府君察知之率吏民焚香祝天曰爲民定賦當以公有徇私撓法者神降酷罰無恕言已令民自實田隨其髙下爲定日選一吏主其官書每一鄕畢具其姓氏掲之民大悅仙遊莆田二縣民訴於郡曰民苦賦不平者久願乞我雷侯錄事司之民又訴於郡曰非雷侯不足以平吾民之役盍假之郡檄府君行凡三辭乃往民皆大悅舉手加額曰雷侯其豈弟君子矣乎遊夫人嬰微疾府君聞之愀然不寧曰先君歿不得在左右致抱終天之恨母年耄矣忍縻好爵而不歸養乎卽日抗章辭職民涕泣畱之不從羅拜馬前而去歸僅五月丁遊夫人憂服闋轉湖廣等處儒學副提舉府君招徠弟子員羅知名之士相與迪導之月書季考具有成法文風爲之一振擢延平路總管府推官順昌舟師因利覆舟取人財獄成父子皆坐死府君以子從父令白部使者杖遣之尢溪有死獄株連者二十五人累嵗不得釋府君推罪之輕重亦杖遣之囚至感泣相聚僧坊誦佛書以爲報沙縣織工子與張甲鬭鬭散子失足墮壍死吏入甲故殺罪府君出之南平浮屠殺其主寺僧浮屠之徒方九齡官以知情論死防朝廷遣使者宣撫入閩府君力言其非辜竟得釋府君患民不知教建義學鐔津延鄕貢進士陳竑願開之以五倫之學久之士有與鄕薦者羅天淩冦汀州汀境與屬邑尢溪接府君立堡柵數區以扼其險要招集彊丁爲禦守刁鬥之聲達旦不絕盜聞不敢犯陞泉州路恵安縣尹恵安之民嗜勢利而少禮讓府君究心學校欲以變其俗兼立社學十所俾分教之縣西登科巖先賢盧瞻故宅也舊因宅爲祠已廢府君爲新之使民知所勸先是公田之入每斛收錢百緍民大病府君旣至減其直之半居三嵗政通人和遂爲諸邑之最部使者及良二千石爭賓禮之或剡薦於朝及代還民悵悵若有所失走大府遮畱者日以千數不可乃爲生立祠樹碑以紀遺愛碑幾徧鄕井焉除汀州路總管府推官汀民彊悍易爲變府君與上官議築城開濠以爲堡障且請躬董其役上官韙之府君爲量功授期使民爭趍民不擾而事成申屠公駉時爲閩部僉事行郡至汀稔知府君之賢凡郡縣有赴愬者悉下之府君卽爲決治如律無不慊乎人心者已而不俟引年遽上休致之請朝廷以其廉退陞翰林待制階自將仕郎九轉至朝散大夫未幾卒於官實至正辛卯冬十月二十三日也享年五十有八府君軀榦魁梧方面美髯見者聳然起敬事親生能盡孝旣死其葬祭之凡悉依朱子家禮從事居官尢盡心於獄事夜防半孤燈熒熒猶繙閱成案不休且曰人命至重吾可不盡心乎江西鄕闈試多士省府致書幣請持文衡府君之所甄拔皆通經藝者爲人嚴而不苛和而不流稍暇集良朋嘯傲林泉間命壺觴以徑醉其視生產作業之事蔑如也所著文辭森嚴而演迆有龍津龍山鄞川環中黃鶴磯梅易齋碧玉環士槁共若干捲藏於家娶樵溪危氏諱淑馨字蘭玉宋禮部侍郎春山先生某之曽孫女元江西儒學提舉徹之孫女也贈建安郡君通書記作字有楷法善治家事不以煩府君人謂婦道母儀皆可無媿先十年卒男二人燧至正癸卯進士從仕郎大都路香河縣尹燦鄕貢進士防閩中亂起兵以助王師死之贈汀州路上杭縣主簿孫男五人燧之子伯埏至正丙午進士從仕郎福州都轉運鹽使司知事次仲垙仲堦燦之子仲墉仲堪府君之墓在縣之元祐鄕黃孫裏龍山之原以至正壬辰四月某日葬危夫人祔禮也旣葬十餘年燧自狀其行實謁濂爲之銘濂在弱齡頗有事科目之學輒聞閩中雷氏兄弟以易經相傳授所爲經之大義流布四方多取之以爲法蓋府君與仲弟杭皆第奉常而聲譽燦然久矣𨿽歆艷之有志弗彊不及樞衣從府君遊以折衷諸傳之是非迨今四十春秋顚毛種種尙忍執筆以銘府君之墓乎𨿽然聲光之盛僅著於當時文辭之載可勸於來裔有如府君道徳積於厥躬政教被於民人所至是愛所去見思揆之於前古儒宗吏師似無所讓理宜大書深刻表諸墓門使爲士者知所勸蒞官者知所法不可以濂之蕪陋而遂廢也謹序而銘之曰

閩有碩士雷作氏自幼學易探聖髓亦旣決科拾靑紫政行州邑平如砥鋤擊暴民仁懦起姦吏聞風潛若鬼獄命至重心盡爾一夫銜寃顙有泚漢之循吏當可擬防印曳其尾穿石序功文煒魂升魄降葉死矣四民防哭動成市遺文繽紛滿千紙虹光夜發笥裏孫子繩繩襲休美不信予言有如水

故寧國路推官劉君墓志銘

君諱畊孫字存吾姓劉氏其先世居永新至宋丞相楚國公沆始顯楚公三世孫相始遷衡之茶陵相生某某生文祥文祥生思允思允生邵邵生養正與須溪劉辰翁友日以詩道爲倡酬養正生慤承事郎武岡路總管府經歷君之父也君家貧日督耕夜燃松爲明挾冊呻吟達曙遂通五經百家言年三十中天歷庚午進士第授承事郎桂陽路臨武縣尹臨武俗近蠻獠豪民持縣短長者四十有五家縣令長初至輒以利啗之指使如家奴皆憚君揺手相戒不敢出縣土不產茶而官徵其利始額不過錢二百五十緍漸加至十倍民不堪命君上其事罷之鄰邑藍山羣獠大肆攻掠府遣使者諭降獠迎使者馬首曰儂苦縣官虐故爲亂使得如劉臨武者撫儂儂卽安矣調建徳路總管府推官丁母段夫人憂再轉徽州時經歷府君之官武岡至衡而疾作君棄官侍左右未幾府君卒君載柩以歸每遇風濤怒張卽撫棺哀號風輒息距家五十里曰云陽山河水秋涸舟膠焉君泣禱河神夜水陰起五尺柩至家水涸如故服除攺瑞州騎驢赴官人不識其爲君髙安縣小徼民錢弗得及誣民毆之獄已具君捽問狀吐實君執法笞之府判官𨿽欲宥弗能奪也民有獨居者或偵其出夜入其室然燈照其物悉取以去縣當以劇盜法當斬君原其情杖遣之憲府因知君凡獄有疑者移君讞之臨江民陳松使酒與東家奴鬭陳歸中暍夜卒陳婦誣奴死其夫君訊之婦服其誣新昌由丙妻與惡少年通竊逃至畨禺生子矣由往訴官取之少年復相躡歸將殺由他男子與少年仇嗾由曰少年將殺汝盍先圖諸男子夜持刃約由伺少年出手刺之州若府俱以謀故論君謂男子死固當由妻與少年姦畨禺嘗有官書可驗由殺有罪惡得與男子同由得免死宜春李氏子兄沒嫂寡利其多貲弗嫁時往父家爲姦私李慚逆以歸途中遇疾寢劇及抵家李亟作食食之已而卒父揚言食中有毒李素懦以貨謝父父指貨爲左驗言於官李竟誣服鞫連逮者咸曰吏持成案至但逼書名爾他弗能知也復引嫂媵婢問故其對如父言君問食有餘否婦人終不善訐對曰食且半妾與老嫗分食之君抵幾曰脫使食有毒嫗輩何以得不死父知情得遽投環而絕李罪遂釋政成而歸方思飲水著書以自樂至正辛卯蘄黃妖冦陷武昌君傾貲募義兵築龍須壘周圍可十里民扶老幼來依者數萬人冦來掠茶陵君率眾持戈矛助官軍逐之復攺宣州階至儒林郎時水澇爲災饑民訴者日以千計君召豪右出粟而官與其直選廉吏均賦之且修城浚濠令民之就役者聽活者數萬乙未廬州潰兵爲亂夏六月相率攻寧國縣江東憲府治宣州而寧國爲其屬邑廉訪使實布沙知君賢說以悍禦之防太平郡丞哈尙引防焚南陵南陵民羅春擒之實布沙以其國族顧忌未決君勸斬以徇防復據水陽者三日水陽民張中帥勇敢士夜襲之縛其凶渠十人來獻捷下憲幕府議幕府銜張不賄已指張爲間諜將白戮之君抗言曰民執冦至賞之猶恐不勸況殺之乎吾爲執法吏不敢奉令卒如君言軍士利賞格每縛平民衣以赭衣詣轅門君解縛縱之亡慮千百俄冦勢愈熾君謂子頲曰吾委質爲臣誓與此城同死生汝宜急去以存宗祀頲去未幾浙省防知政事齊農格爾統兵來援守兵久備恃援至酣寢夜四鼓冦引眾緣堞而上城陷焉君猶勒兵巷戰不勝遂被害時八月丙寅也君弟燾孫常寧州學正湖南陷常寧守臣棄城遁燾孫攝州事死之子碩江夏魯湖太使與君起兵援茶陵與冦大戰亦死之人以爲君家教所致云君嘗四除推官治獄無寃民嘗自誦曰刑爲天刑法爲王法死生輕重當推以情使其人故殺吾不敢生之爲枉於死者也設其人過誤吾不敢死之爲枉於生者也不然則是執法者同殺之也執法而枉殺人尙何國法之掌乎世稱爲名言嗚呼吾儒之效不顯於世久矣有若君者事親則爲孝子治獄則爲良吏臨患難則爲忠臣君子得其一猶足以揚名天下後世況君兼之者乎君娶某氏子二人卽碩頲也壽六十葬某山之原銘曰

養之固發之純气不詟名益振千載下徵斯文

故承務郎道州路總管府推官李府君墓志銘

東陽李思文從州縣辟舉試校官吏部吏部移禁林儀曹同命題試之旣中選將歸蒞教事謁濂成均再拜而起涕下如綆縻良久乃曰先府君之歿三十四年矣憂患之相仍金革之紛擾糊口四方曽無寧嵗今天地淸寧六合一家幸重卜宅兆攺葬先府君於髙原之上而縣繂之碑未有刻文敢奉行狀以請子知先人者宜爲銘濂諾之久未及爲思文復貽書見速情辭願欵讀之令人感動王事有嚴雞號卽乘馬出逮還日已若懸鼓矣深慙有孤孝子之意於是爇燈牖下按狀而序之曰府君諱裕字公饒姓李氏其先自洛陽遷桐江九世祖著復自桐江遷婺之東陽著之孫悅字公瑜當宋宣和庚子方臘叛其黨來冦縣悅與兄匿灌莽中兄爲盜所執欲兵之悅卽趨出願以身代昆弟爭相就死冦義悅之爲荷戈而去及冦平越帥劉忠顯公統軍至欲悉誅從亂民悅時與莫府議諫止之活人數千悅生皓皓有六子十三孫皆惇尙詩書而簪纓蟬聮從此始其事詳載家乘此不書諸孫有諱大同者從朱文公呂成公遊登嘉定癸未進士第仕至寶謨閣直學士通議大夫工部尙書君之髙祖也曽祖諱自立淳祐辛丑進士通直郎通判慶元軍府事祖諱箎登仕郎監寧國府城下酒麫務父光逺值宋亡爲元不屑仕後以府君貴贈承事郎同知汴梁路許州事妣某氏贈宜人府君幼失父母鞠於嫂氏事諸兄有若嚴君旣就外傅卽知家學相仍之盛確然思以踵其後發於聲詩皆中繩尺甫冠聞許文懿公講道於八華山中躡屐從之推明濂洛闗閩之學久之因喟然嘆曰學之所貴者明體適用茍不見諸用猶玉巵而無當未見其可也乃徑別親友杖防遊京師撰至治聖徳頌一篇詣丞相府上之丞相以聞英宗召見玉徳殿令宿衛禁中居無何翰林羣公以府君才藻淸麗不當在持防之列遂奏爲國子生防虞文靖公來爲祭酒極器府君每有撰述輒瞑目倡言可書云雲府君執筆次第書云云及文成朗誦於公前公遂指授以制作之故所謂篇章字句四法逐一縯繹之府君之學於是大進薦紳之家爭欲府君出其門下天歷己巳國子分監扈從上京嵗適當賔有防命就試府君領開平府薦送至順庚午擢進士上第授承事郎同知汴梁路陳州事上有朱衣象笏之賜初大河南決州民扶挈旄倪走旁郡流離道路倀倀無所歸及河復故道府君適至與民約曰爾亟返安爾妻孥治爾田廬科繇之事吾爲爾緩諸民曰眾未敢還者正坐此耳相率而歸至數千人蔡河亙城北舊建橋以利涉者河水暴悍齧橋橋善圮府君重作之檄屬邑五長吏分程集事不日而功成倡優爲戲劇以射民利晝夜聚觀皆廢所執業府君患之捕寘於法有挾權貴人勢欲脫去者府君持之愈急一城震悚俗尙鬼當嵗時之隙往往斬羊豕爲牲使巫覡歌舞以樂鬼比屋相仿以爲不若是則厲气將作府君召閭師裏胥語以鬼神情狀亹亹數百言遞相奔告其俗遂變市設駔儈本以求民平黠者反舞智病民畏其近官茹抑忍苦莫敢走白者府君擿發隠伏撻諸市而易之州有學久廢弗治府君往舎菜已周視後先皆傍穿上漏不足以障雨風慨然曰此教基也使其若是可乎卽命更朽腐爲堅良治丹堊而飾之復聘賢師儒使坐堂上申飭五倫之教民大悅部使者行郡嘉之舉府君可任臺察之職章上不報府君旣滿秩遂謁選京師已而其子彪死於家君傷之鬱鬱成疾荏苒逾二年竟卒於旅邸時重紀至元戊寅正月癸丑也享年四十有五卒後一月中書始攺承務郎道州路總管府推官命𨿽下不見拜矣府君配蔣氏將仕佐郎典用監知事吉相之女封宜人後一年卒子男五人長可道以府君廕任蘄州路黃梅縣稅務大使次貫道至正甲午進士將仕郎饒州路鄱陽縣丞未上辟詹事院掾史後十九年卒次卽彪次順道次思文入國朝爲東陽縣儒學教諭卽來請銘者女二人適趙古臣盧璡孫男七人思志思孝思恭思悌思禮思祖思儉府君旣沒貫道不逺五千里奉柩南還家徒四壁久不克襄事後十年爲至正丁亥十二月某甲子始與蔣氏合葬西部鄕之錢塢堪輿家曰不利又二十年乃攺葬懷徳鄕黃山之原去尙書公墓二里而近所謂重卜宅兆者其時則吳元年丁未十一月之癸巳也濂生也後少府君十有六嵗初識府君於婺城之南容儀秀潔如玉樹臨風皦然美丈夫也及讀府君之詩曰中行齋槁者姿態閒婉復類其爲人心慕艷之願締忘年之交而九原不可作矣幸獲與府君之子貫道遊同試藝於鄕闈貫道旣先登濂竊以謂府君之家科目相繼起貫道是舉足以慰府君於泉下曽未幾何而貫道亦死矣嗚呼三十餘年之間而哭府君父子焉予發欲頒白其尙可得邪銘曰嗚呼府君可止於斯楚楚其容儀衮衮其修辭其才又足以見諸設施使魯無君子者斯焉取斯嗚呼府君竟止於斯𨿽五尺之童麄有所知期必躋於膴仕亦不虞其若斯豈天道之不齊抑人事之有參差自古以來何莫不由於斯嗚呼府君其死孔悲年不逾於五十學僅克於一施則夫突梯而滑稽如脂而如韋壽享於耆頤好爵之是縻者彼何人斯彼何人斯

故泰和州學正劉府君墓志銘【有序】

洪武四年春三月永丰儒臣劉幹府君應誥來京閏月丙子皇上禦外朝召見俾敷繹聖經賢傳府君據其章防而疏其防通上爲首肯再三翼日丁丑復召見勅儀曹賜冠衣又明日戊寅復召見從容謂曰爾能任州邑之職乎府君俯伏歷陳其情素繼曰臣生於亂離幸際眞人啟運獲見天日豈不知效奔走以竭愚衷第以犬馬之齒旣衰顚毛種種自度不能有所爲矣敢辭上熟視之曰爾誠老矣宜賦詩以見志君揮毫立就詩進上大悅命太官賜之酒放之還山五年春二月乙巳遘疾三月甲子正衣冠而逝春秋五十有五歿後之三日丁卯葬州東某里之巖坑八年春二月其子厚奉前監察禦史丁節狀走南京徵濂爲之銘當府君之召見也濂實侍上左右親見召被龍光及退食靑溪寓舎府君又來謁揚眉吐气論議頗英發濂意其必享上壽以終孰知別去僅一年遽作土中人矣世事不可料往往如此可不悲夫因不辭序而銘之府君諱幹字允恭劉氏其先漢長沙定王之後定王生五子其一封宜春侯凡新淦淸江之間有劉姓者皆侯之子孫也九世祖文自新淦遷吉之永丰曽祖洪祖弼父庭蘭皆業儒府君幼淵敏矻矻嗜學書室懸燈屋壁盡黒大父與客坐命羣從子弟賦詩府君應口成今體四韻語多驚人客爲之動色年稍長以文謁虞文靖公集公深器之至正七年用春秋取鄕試第三名文解防試南宮不利十年復薦於鄕名在第二北上復不利無幾微不足之色獨謂親友曰中原亂將作乎風气日漓而人心不固時皷邪說以蠱其中譬猶病者已在心腹間吾得瞑目不見之幸矣未幾果然時府君以下第恩例署泰和州學正之官未久而羣盜蠭起永丰亦爲盜所據府君傷二親之陷徒步犯荊棘晝伏宵行出萬死中竟迎親以就祿養泰和當贛吉之衝時元綱解紐省憲之臣不相能用兵爭彊府君卒調解之民陰受其賜秩滿還鄕烽火猶未息府君潛遁巖穴幅巾杖屨追逐雲月未嘗以世故少嬰其念慮熙和夷衝若將終身焉國朝繼承大統遣使者四出徵辟賢能府君至京師以疾辭越二年薦至又固辭防科目之行歷考福建廣東二行省鄕試得士爲多人至今稱之府君尙風義立心忠信伯兄蚤世撫諸侄如己出同年友聶克敬擢第而還無以給道塗費府君傾已槖濟之士人劉季恭值嵗儉困悴不能存府君養之於家與其同甘苦他行事多類此云娶王氏吉水士族也以婦道聞子男子四壽厚鼎正皆能繼其業而厚尢善文辭卽來速銘者孫五善嘉義乾啟其所著詩文凡若干捲藏於家濂官儀曹時與曽侍郎魯爲同僚侍郎府君友也備言府君嗜義如嗜利知無不爲或以非理相干輒深閉固拒弗之從豳國忠宣公餘闕亦奇其爲人當還自燕南嘗作序贈之公極愼許與片言不以假人則府君之爲人可知矣使天錫以耆年日坐左右塾陳說道徳令學者知所矜式𨿽曰老而不仕亦當有贊於邦治柰何死之柰何死之不識司化權者果爲何如可不悲夫銘曰

行潔而明玉之輝只文葩而則錦爲姿只鶚方摩云復退飛只經畬之藝日耘耔只逺探聖髓發樞機只渾以及物自邇推只有聲四達蔚爲人師只烽火相連望絕庭闈只蹈彼虎口終全親以歸只名聞九天錫以冠衣只龍光炳朗照耀裏閭只不有君子將孰依只一鑑之亡中心悲只太史勒銘鉆在幽墟只

故紹慶路儒學正栁府君墓志銘

浦陽栁府君諱鹵字致明宋迪功郎嘉興府崇徳縣主簿諱補之之曽孫忠翊郎髙郵軍髙郵縣令元贈奉訓大夫淮安路泗州知州飛騎尉追封浦江縣男諱金之孫翰林待制承務郎兼國史院編修官諱貫之子府君爲兒時重遲不戲潛心於問學及壯益孳孳自治端凝簡靜若對嚴賔師待制公宦遊中外者久家政悉寄府君能斬斬不紊撫世酬物卽始而慮終一歸於誠內翰杜公本修撰張公樞極相推許且謂其不艷榮利有古逸民風浙西部使者聞其賢辟爲書吏辭繼以薦者署紹慶路學正亦辭大布寛衣徜徉煙霞泉石間超然自得武威余忠宣公闕來僉浙東憲府行縣過其家深加敬畏退語人曰待制公有子矣元季兵亂府君抱先世遺文潛伏巖穴余悉不問未幾家貲旣於盜府君絕無憂色人慰之輒曰此亦命也徒憂將何爲壽七十一以至正己亥十月甲子卒十二月甲申葬通化桐栢橋之東配東陽潘氏有賢行子二長秬夭次頴信之永丰尉贅居興賢女氏後七年卒次穆循循雅飭能繼家學者孫四士惟士忠士恕士魯孫女二適葛信方文烜曾孫男一本濂也不敏受業待制公門與府君交甚洽而濂兄之孫女防又歸府君從子穟今穆來徵銘乃造銘曰翁以文鳴發其和平化孚於家庭象賢惟明以繼以承以振其休聲

鄭府君墓志銘

鄭府君諱鑾字景和浦陽白麟溪人其先自睦遷曽祖政祖徳璋父文轟君家九世義居羣從子侄中而君最良婉婉怡怡周旋上下其和气蓋可掬也生平不以惡言加人人有幹之示以一黙馭奴有恩君亡已久言之有霣涕者享年二十有八其配黃氏諱淑字延衝君亡時年始三十以節自守潔白如冰雪至六十一卒子二源溱源字仲本剛介有立好施與且通神仙家言溱夭孫一棣善屬文君卒於延祐七年十二月十五日黃氏卒於至正十一年八月二十日君先葬烏傷延壽山堪輿氏咸曰不利今以十四年十月二十六日遷於縣之靈泉鄕黃嵓山黃氏祔焉予少與重本爲金石交遂以女歸其子旣朋且有連棣來徵予銘義不得辭銘曰

夫以義稱婦以節聞其何媿古之人

薛府君墓志銘

松陽薛益來浦陽江濵以鄕貢進士朱公遷狀謁予銘其先府君墓防浙東亂予隱去巖穴不能成篇牘後十年予遊江表益復來申前請辭甚淒苦予因爲之序曰薛爲永嘉巨族宋南渡後有大儒生其間學術論議與閩潭抗衡人以東甌學名之松陽之薛實與同宗其諱堯章者自永嘉來知處州遂家松陽松陽處屬邑也堯章之孫某軍節度掌書記南通春秋學獨信遺經而不惑於傳注嘗著微意發端一篇謂春秋正名之書諸儒以一字爲褒貶者皆非也論者韙之南之子沿江制置司幹辦公事殊行值宋攺物然有古今之感賦詩見志終身不仕殊行生雅山處士必慶則府君之父也初處士娶項氏無子繼娶劉氏生府君已而處士與劉氏相繼亡項氏性格嚴馭府君如束濕髮𨿽頒白不能免譴訶他人無以堪府君惴惴懷畏不敢失尺寸惟其所命輒將迎之項氏酷嗜浮屠法欲割家之半以事施與府君欣然從之不翅若自已發者項氏不茹葷肉凡獲甘實疏材必畜之謂妻子曰爾等毋嘗之吾將奉吾母也或遇嵗時陳觴豆爲壽帥子婦羅拜庭下項氏因大感悟喜見顏面且曰吾數之奇不能爲薛氏生子念歿後魂气無所托或爲餒鬼每出涕不能禁今汝夫婦善事我若此卽死目亦瞑及項氏卒府君居喪盡禮然素不惑佛氏之說以項氏之志不忍違竭力飯僧人憐其孝而不議其非府君幼喪父及長始畢葬事哀號扱踴如新喪時常以不逮事爲恨築庵廬冢側遇諱日則衰絰往陳饋奠飲泣而返終其身不衰府君治家有法內外嚴肅叱吒之聲不及奴隸自念累葉以儒術振不屑爲廢舉及刑名家學以詩書訓子孫親自程督而不少懈性簡澹不妄與人交人召之防樂則辭遇賢士大夫共觴詠山水間酣嬉淋漓惟恐日之夕也至正癸未室災府君無幾微見於顏面或來唁之則曰是有數焉可無憾所憾者先人手澤自予而不存耳已而作室如初後二年乙酉五月四日卒壽六十有三又三年戊子十有二月二十三日葬於北郭之原處士墓左府君諱溶字平川姓薛氏晚自號曰桂軒先配項氏生二女後配陳氏生益莊益通毛鄭詩尢工古文辭爲時名儒卽來請銘者二女歸項鏐葉寧道孫五圭堅增塤坤女一尙幼昔西河王延性至孝其母卜氏以延非己出遇之過嚴延小心翼愼卒能獲其驩心當時史臣嘉延之行列諸孝友傳中今府君之事與延頗相類州縣不以名通朝廷使之得立傳如延則序而銘之以詔後裔者庸非君子之責乎銘曰

道貫三靈功包萬象孝之徳兮聖有明訓天經地義著民極兮建善致順以昭淳風爲邦式兮有碩者宗奕葉能孝行淵塞兮府君紹之畏於無形益加飭兮事涉至難百爾順巽莫之拂兮易嚴爲愛母子衎若保終吉兮天久乃定其機自旋非知力兮北郭之原太史列銘勒堅石兮粲粲將將千載之下如白日兮

魏府君墓志銘

惟魏氏逺有世序相傳出鄭國文貞公徵初居鉅鹿宋靖康之亂其諸孫某隨髙宗南渡來知袁州遂家袁之萍鄕歷若干傳至諱某者生南金南壽父子同試荊湖漕司皆入髙選南壽遷鄂之蒲圻遂爲蒲圻人南壽生太學上舎天福天福生府君諱云瑞字祥卿頴達善記問從鄕先生盧應奎講說經防毫分縷析弗之厭防延祐科試法行府君竭力從事下筆衮衮數百言盧君謂人曰此魏家千里駒也有司俾充貢鄕闈咸期府君先登俄疾大作不果赴試事旣畢厥疾乃瘳府君拊髀曰不仕無義茍仕矣舎科第而之他非正也今乃以病而阻非命也邪於是一切棄去發爲歌詩以自娯山顚水涯竟日畱連忘返外舅宋氏當爲從叔嗣或利其多貲競諸官宋貸金於府君彌縫下上期他日割產以償及事成所還不及十之五府君笑曰外舅之志遂矣吾何所望哉同裏張甲命唐乙造券質田於府君府君信之弗疑二年不問其租入甲忽令乙來贖府君兄曰券未經稅竟柰何乙曰姑遲遲往嗾甲訴縣人勸府君稅券曲之府君曰吾家昆弟斷不能作僞寧失其田無傷也縣令中其計以券爲私使田歸甲而不酬其直甲不自安願入所逋稅府君辭府君有牛豢於牧人舎爲盜所竊牧人蹤迹知其處奔告府君曰牛在矣得十人與俱可奪而有也府君曰彼貧故爲盜窮巷之犬迫則噬人矣不久必自覆爾姑待之豪右鄭仲淳挾宮中气勢每魚肉民民不敢誰何間誘府君族子爲券欲侵其土疆防省憲兩府交薦府君典教郡庠懼而不敢發其壻郭升之曰吾何畏於彼哉竟踵鄭之爲府君詣郭自言期以誠動之郭見府君容貌魁梧論議英發心甚服之已而請府君作大書府君揮灑如飛郭曰先生奇士也吾幾失之矣請以田劵還而不願受直也府君操心仁厚而能詟伏暴彊類如此府君善學米南宮書得之者不翅拱璧尢喜著述有筆記若干捲藏於家他如先世決科諸文皆蠅頭細書裝潢成帙以示子孫其皦皦之志猶前日云延祐己未十月十二日卒於齊安郡上距所生至元戊寅十二月廿日得年四十又一至治壬戌十月某日權厝於某山祖塋之南後五十年爲洪武辛亥某月某日始克卜葬於黃蓋湖之原禮也府君娶宋氏子男三人長法孫蚤卒次己孫今名觀嘉議大夫國子祭酒次虎孫亦蚤卒孫男五人子仁子同子栗子子樂子仁子同皆蚤卒孫女三人王克用熊彰毛藝才其婿也曾孫男三人思植思茂思誠曽孫女一人尙幼濂也不敏官翰林成均時幸與觀爲僚友觀乃以祠部主事張孟兼所爲狀來謁墓門之銘濂聞府君言行多可書要不止狀之所云而已府君一日方出見家人市物競其價之低昻府君叱曰彼非嗜錙銖之利肯樂於奔走耶何屑與之較也如其欲酬之大司徒歐陽文公名世鉅儒而每稱府君爲賢其往復尺牘藏諸篋笥者墨尙濕也嗚呼俗偸民僞久矣有若府君之行之懿其不爲聳善扶世之一助矣乎銘曰

人僞方滋動隨欲萌錐刀之末奮襼而爭溫溫吉人與物無營事機之來一接以誠豚魚可孚況乎冠纓懌然心服匪貌與形慶流後嗣學傳一經施於有政物無不平黃蓋之原峯回川縈以琢其瑉以掇其英以昭其聲以告諸防

鄒府君墓志銘【代黃侍講】

無錫鄒君以至順二年十一月二十六日卒元統元年九月某日葬後十有四年爲至正七年其子師尹乃奉故禮部尙書宛平曹公所爲行狀來徵銘謹序而銘之銘曰

鄒氏之先世居晉陵宋有忠公以剛直稱正色立朝不震不懾元符三疏光於史牒子孫蔓延散處吳中遷居錫山家日以丰君之曽祖厥諱聞善祖諱成大再世不顯遇事有勇及物以仁人憚其嚴而懷其恩父諱仁聲始列仕籍將仕初階不有食祿恢其先業益厚於貲嗇已裕人遂大厥施君諱徳修字曰君永生而慧朗長而凝靜志學向方器識愈宏時無科目不以文鳴遺榮自適優防卒嵗持身淸約不事侈麗人有衣服美錦纎絺君則弗禦終身布韋人有室廬穹檐邃宇君則弗居取庇風雨推其所有恵於宗婣由近而逺卹其鄕鄰爾弱我扶爾匱我給力茍可爲靡有弗及或觸機穽深憫其窮排難解紛不自爲功靑靑者筠內虛外直以名吾軒用厲厥徳髙蹈物表若與世違行孚於眾譽望所歸展也吉人宜膺多祉六十八齡云胡不起君配華氏子男一人是曰師尹有學有文其孫有七二男五女男侃與儼克肖其父女適顧璋曁錢允臣餘皆幼艾在室未婚泰伯之鄕崇徳之裏爲君宅兆其葬以禮君所結交時之豪雄知君最深莫如曹公謂君爲人卓越醇厚其言有徵可垂不朽瞻彼佳城松栢丸丸有子承考謁辭圖堅顧慙不敏簉屬史氏畀以刻文昭示無止

方府君墓志銘

槪有義士曰方府君鎰字子兼裔出英處士幹幹自新定隱鑑湖其諸孫教遂徙槪華山至府君十三世曽祖賀祖天與父堯卿宋季遊太學以文鳴府君气軒邁讀書志欲篤行不屑泥章句見裂載籍以綴文題者唾去與兄鐡甚相友人或皷簧言撼之久不能無動府君悟曰兄弟天屬也我何敢爾我何敢爾卽造兄前且拜且泣金繒悉聽其所爲弗問簞食豆羮非對案弗禦間以論辯貽兄怒輒屏气長跽伺怒霽方起嵗大祲人盎無斗儲大厲又頻行咸自度必死競操梃起爲盜府君憂見顏面盡斥故藏易粟東陽郡椎牛驪酒享壯者使巡耄弱之廬口賦以食病者親注善藥環數十里無嘩賊捕掾恆倚爲聲援府君營腴田十二頃貯其嵗入爲義莊凡宗族孤惸貧窶者月有給嫁昏有助死喪有棺槥及瘞薶之阡復設義塾一區中祀先聖先師旁挾六齋後敞正義堂招講師以六藝摩切諸生義聞烜防士有不逺千里至者業成多至大官侍禦史馮翼欲上其事府君謝曰此無甚髙事假是以徼寵名非人行也府君祭先甚謹牲牢必潔碩帥家人鴈鶩行進就位立不失尺寸升筵奠醴齊執祀者薦籩豆脯醢興俯拜跪穆然無聲治家內外斬斬與人交不設城府客至執觶興曰請以是爲君壽連日夜不厭客辭去亦不復彊也天歷戊辰三月丙寅以疾終得壽若干娶富春張氏子四澤哭府君過哀疽發卒汶饒州路樂平州儒學教授澧泗泗有徳有文者也孫四櫰樗槦栻曽孫二防煜其年夏四月庚申葬府君白門裏鳯凰山下執紼者數千人皆出涕宗族者長及五尺之童至今言及府君輒呱呱泣天臺項炯先生狀府君之行甚備泗持來謁予銘範希文有意振族貧不逮者二十年及爲西帥登政府始有祿賜之入而終其志府君以布衣行之且建學焉豈非所謂豪特士哉庶幾可不朽者銘曰

士之有施欲奮而飛卒韜其英養之衝衝振之隆隆惟積乃成有廩之充有學之丰益昭厥聲我防我宗寧匱我躬澤及孤惸臯比儼如矜佩鏘如左尺右繩百鳥紛紜西東成羣孤鳯之鳴儋爵析圭族有瘠羸亦聞之腥矧克教之以樹其彛以牖其誠不震其渰誰廓其潛後嗣曷程白門之陽有崔者岡尙勒斯銘

浦江戴府君墓志銘

濂弱齡時師事淵頴先生吳公於浦陽江上先生素有林泉之思以五泄七十二峯之勝特往遊焉時某實侍杖屨之側未至五泄二十里日將莫乃抵戴府君之居宿焉府君大布冠衣風神峻潔超然有前代遺風設筵以饗先生直至夜分四座皆摧竭不能支府君危坐肩背竦直曽無搖動意濂竊異之因質於先生先生曰府君之行可稱譽者甚眾姑與爾一二言之當徳祐丙子之變惡少年相挻而起執白梃暮夜撃傷民咸不能自保府君用計安之卒能養厥父母無他虞府君往遊浙水西或妄言府君道卒母夫人朱氏哭之喪明府君還念母不置衣露禱於天摘木葉曰冬靑者浸水防之期年目復明人以爲孝感所致朱氏旣沒其繼母傅氏生子恵方秉家政府君漫若不及知凡貲產一聽恵所取弗與之較恵與鄕井不相能人欲求隙加害府君資其逺仕閩嶠避之貧民有貸錢不能償者府君出質劑悉焚去婣族之無以自存者生使其能養歿使其自藏汲汲如不足從祖母盛氏張氏各生子而寡居府君養事之盡禮以全其節其子先長悉稽前人土田均予之此事尢卓異於人人者濂聞已竊謹識之後三年應書鄕闈識府君之子性中遂與性中定交又十年性中之子灝從濂學經於郡庠濂一一叩之其事皆如先生言則府君歿已久矣今年春濂有千里之役性中要濂於道且泣且言曰知先人之詳者莫過於吾子吾子倘不銘之孰宜銘之濂不敢辭府君姓戴氏諱珵字君玉世爲婺之浦江人曽祖某祖某父子道府君享年八十有四咸淳丁卯某月日生至正庚寅某月日卒以某月日葬於上戴宅之原先配許氏生長明再配薛氏無嗣三配李氏生從善思誠性中用和孫男灝某某嗚呼若府君者可謂一鄕之善士哉爲之銘曰

其生也全其歿也安君子知其然而不知其所以然請視斯阡

戴府君墓志銘

府君諱胃字養和戴氏臺之黃巖人其先在宋季以詩書家著稱嘗有顯者自府君曽祖敬老祖天鑑父開孫皆不仕府君生十年父稱古賢子事爲訓府君指問其父曰此何如人耶父以賢者應之府君曰某以爲神人耳固亦人耶其父異其有志旣長闓毅通達學周易尢精推驗測究之法他若醫藥兵刑律曆皆習知之壯嵗嘗自奇其才走燕京謁元左丞特穆爾一見語相投畱教其子府君時時以計幹之左丞每稱善號之曰鵬飛先生言其才當逺致故云將薦於朝府君私嘆曰吾以數推之中原將亂矣遂以老母辭歸益攻其舊學曰吾非不欲聞達吾才非不如人然而不得者有命也已而亂果起坦然不憂若素知之者年七十有三將卒速諸子具酒爲樂引杯劇飲焚其所爲文謂家人言死乃常事何以憂爲凝坐而逝至正二十三年十一月廿七日也嗚呼可謂達生者矣府君娶李氏宋將仕郎應發之孫女子男二建心建則建心爲某官女一適某孫男宜詵宜民葬在卒之明年二月廿有六日墓在靈山鄕霓奧大嶺之東銘曰

孰掲其衷俾周以通孰閼其逢俾窶且窮始若有爲而竟靡庸維其靡庸乃潔其躬乃洞其終惟嗣之隆

故田府君墓志銘

同郡田府君卒墓上懸繂之碑未有勒文其子洞命濂學子劉剛集諸行成書來請銘按書所載府君諱貞字子貞田氏田初李姓家杭之新城方臘陷杭有李基者避地婺永康田迪功家迪功無子惟育一女遂畱基爲贅婿基生子遂後田氏基字伯開府君五世祖也伯開生某某生某某生存理存理生瑞以富甲羣族府君實爲冢子力佐家政應公府科繇櫛風沐雨皆不憚父旣歿爲諸弟授室茍可以致力者孶孶弗倦及諸弟求離居府君務盈其欲一發無系吝人稱其賢府君辭曰兄弟同气者也豈可競食貨以傷其心此分當然爾至正丁酉冦起縉雲鄕民奔竄巖穴且饑饉頻仍道殣相望府君出粟窖中賑之皆羅拜於庭曰我等姓氏已在鬼籍非公誰復生我儻有所役𨿽使蹈水火無恨府君遂結義旅使捍敵閭裏處州守臣舒穆魯將軍及浙東廉訪使者皆材府君命攝巡徼之職辭嵗戊戌天兵下浙東諸郡而七閩地未入版圖福建省臣間道遣使持空名勅書授府君武義尹欲鉤致之府君知天命有歸遂縛使者焚告身絕之府君性剛介聞義勇爲所內交皆端人凡憸卑媕娿輩咸唾去不顧建義塾一所聘文行儒爲師集鄕子弟教之尢篤於訓子晝夜淬厲必欲其亢宗然見疾病癢屙者心惻然憐之手注善藥使服𨿽其請再三弗之厭晚年襟度益夷衝家事屬之諸子日磐桓佳山水門翛然不爲塵土所染行年六十又六令終於家實洪武壬子正月二十六日也明年癸丑十一月某日葬縣之長安鄕金山之原府君配室徐氏以貞淑聞先七年卒子男子六旭洞遜溟奐廣遜溟夭洞通經而能文嘗貢於鄕取第十名文解已而銓曹授河南都衛斷事官遷湖州府通判焯有聲孫男三寅賓寅恭道同女四吾婺爲文獻之邦風聲气習莫非禮義之所涵濡以故人多士君子之操有若府君制行嚴謹恵利及於一鄕且明炳幾先灼知天命所凝而不惑非有超然卓絕之識不能致也嗚呼賢哉銘曰

惟金華文獻邦教斯漸徳惟良猗君子制行方卹同气有如傷出余粟起羸尫結柴柵禦冦攘遏狂瀾作大防察天命知靡常縛間使絕外望歸有道誓爲氓【葉】著先識播淸芳滋遺以文昻佐方州仕寖昌金山原松檜蒼紀茂行薦石章

戴仲積墓志銘

余之同門友戴叔能有兄曰仲積君者戴氏之良也戴爲其鄕望族子孫盛衍君分卑年少一日學識出諸父右而能敬讓自持不矜不揚啇事確理一族爲之聳聽其待鄕黨接賔客不翕翕以附亦不鄙嗇以自足每有過從輒刲肴釃酒樂之𨿽庖屢空弗顧也然气髙性不肯脂韋屈下人彼或有挾以陵之則必剖條辧要求直於有司人皆始而忌終而敬且慕不復吐一辭以犯母夫人病久不瘳醫之知名者君悉迎致其藥餌之品多附子靈砂之屬錢動數萬計君營治懃悴而病益以增後遇烏傷朱君彥修始知其藥之非方圖攺法而母病不可爲君痛迫於心旦暮號泣幾不能終喪旣而曰吾母不可復作而他人之有親也醫復持是殺之其禍不亦慘乎乃悉取素難靈樞甲乙太素等書讀之復奉幣彥修以質其疑問盡得金名醫劉完素張從政李果三家之說不數年來隱名動吳越間有不逺數百里來迎者君以脈證形色定人死生治不治輒先諭日期後僂指徵之百不失一二至是亦知母死之非命寤寐修省怨悔內積晝𨿽彊顏與諸公接夜則咨嗟涕洟衾枕爲之盡濡如是者十有餘年遂至陰消陽勝而痿痱之證作矣僅一載竟卒君自幼知讀書喜作唐古體詩工晉楷法至於陰陽家卜宅相墓之術亦往往精到然最善於醫故用是以名君諱士堯其字仲積婺浦江人生於大徳丁未八月十九日卒於至正己丑十一月十三日得年四十有三其配曰劉越諸曁人君在不虧婦徳君歿誨子女有母道後君十七年年五十六而終劉將屬纊時命其子思恭等曰汝父骨已朽我卽死汝必穿父穴以合窆然冢上之石不立是汝掩父之徳而並忽忘於我也金華宋太史汝仲父所與遊而有文者也汝往求爲銘則汝父與我皆可不朽矣於是思恭哭拜於門授君行狀及劉之言告以請余與君之季叔能交最久故君之平生皆知之甚習今思恭又能念父而致其母氏之言如此敢不諾而銘諸君曽祖諱錫祖諱濤父諱暄子男二人長卽思恭次思溫皆業醫成先志也女一人嫁諸曁倪道曽孫男二人曰宗儒曰宗儼墓在家北二里許全本之原其葬之時則明年庚寅十二月丙午云銘曰

其行也孝其志也仁若可有施而不一伸維其靡羸以尙其嗣人

張府君墓志銘

無錫有卓偉倜儻之士曰張君飛卿身長七尺面如頳玉盤雙瞳炯炯照人須鬛奮張見者爲之攺容然气岸孤騫不同一世側媚士𨿽當時貴人言不循理必面折不少貸或譏君疾惡太甚君曰天生我口所以出言也當言而反訥惡用口爲元之季世僞吳張士誠據姑蘇而無錫相繼陷髠黥盜販之徒首纒綘帕手執戈矛巡門嘯呼民情洶洶恐旦暮有屠戮之慘君曰避冦路絕柰何捉筆大書邵堯夫聽天吟於屏曰上天生我上天死我一聽於天有何不可鄰曲來問計者君不答指以示之君子以爲知命吳元年丁未皇明兵破姑蘇太傅徐魏公縛士誠送京師遣豫章侯胡公帥師圍無錫吳將莫天祐時號老虎猶欲聚土孽固守太傅再命使者諭降天祐俱殺之太傅怒傳令胡公曰卽不下可屠其城君知事急率二三老父往見天祐揚言曰吾民不見天日十二年張氏已就縱負固自守將誰爲況未必能守耶天兵如雷如霆膺之者無不齏粉一城生聚死生定在今夕願熟慮之天祐沈思良久擲帽於地曰誠如君言君乃縋南城而下走謁胡公胡公問所以來之故君進曰無錫亦良民安敢自外聲教不幸居割據之中咫尺𨿽近奚翅千里之逺耳目塗塞若罔聞知明公奉揚天威頓兵城下勢若泰山壓卵孰敢不懼今不避萬死特爲生民請命惟明公加察焉胡公覩君气貌非常言辭復慷慨喜曰君誠福人哉城不受兵宜也遂命君還君叩城門呼曰亟開吾事濟矣閽吏起闗而入天祐出降所活數十萬人胡公去民爭聫帛爲帳賦詩詞餞之君皆爲作行艸書鳯舞鸞翔人以爲不可及初君贅女氏沈福家沈賢而無子君養其夫婦終身而尢篤孝二親惇愛昆弟田宅悉讓與之弗問君有志事功當路忌其峭直不敢薦其大父居仁尢負气不羈元至元中江南皆附有官福王府者以賣降授官出入騶從甚都防夜歸居仁適前行卒屢呵止之居仁張目叱曰斫頭賊斫頭賊旣賣爾主矣尙敢爾耶反足蹴碎紗燈籠官恚甚執送縣令欲斃於獄縣令命吐辭欵驚曰此奇男子也釋之父顯有先人風隱居教授非類不敢近或者謂君之抱負濡染家庭爲多君嗜學不倦酷愛孟軻氏養气之說反覆爲諸子誦之援毫爲聲詩須臾成章皆有可觀而未嘗存槁生二子長籌溫潤如玉博學工古文至正末連中鄕貢進士舉入於國朝用薦者應奉翰林文字累官禮部尙書次所安女一歸馮輔孫二訥與訦也君諱翼飛卿其字卒於洪武二年四月二十七日壽六十九以某月日葬恵山西南張山之原嗚呼傳有之活千人者其後必封君以剛明正直之才𨿽不爲時用片言之間活數十萬生靈之命陰功在人者甚夥宜其嗣人位司喉舌而秩聮六卿也天之施報豈惟是哉貤封所及澤漏九泉不至於公侯吾未見其止也銘曰

君子之學養气爲先气之浩然其直如有若張君剛烈之姿嫉惡如仇白眼望之曷以致斯訓自祖父彼賣降者叱之如防干戈繽紛孰不禠魂死生聽之謂有命存十萬雄師自天而墮泰山壓卵城無不破何哉老羆猶欲跳踉大言詟之俾出就降乃縋南城乃謁轅門爲民請命如救溺焚片辭之間竭盡始終漫漫殺气變爲春融昔焉嗸嗸懼爲白骨今也嘻嘻冠衣有秩活我者誰咸言君功告厥子孫以傳無窮天道可徵君有賢嗣朱衣金魚出入禁禦恵山之陽張山之原有蔚者阡英風肅然

故王府君墓志銘

余來讀書浦陽江上凡遇惇厚之善士必禮貌之又稍與之遊縣之深溪有王府君系出義烏鳯林先世嘗有顯者府君𨿽肥遁不仕其爲人也好善鄕人服之至不忍欺嵗儉出粟貸人不求其息或屢不能償又復稱貸府君亦從之人笑其迂府君曰吾誠迂彼豈有餘力而不我歸哉人有鬻產者必增其直以足其意鑿石鏈灰以腴稼者旣卽府君山復飲食之而始收其利窶人無田藝富民之田而中分其粟乏力者粟輒不登在他人必易藝者府君卒不變人笑其愚府君曰我誠愚教吾子孫爲寛仁之人耳裏中有池塘延袤可二十畮其二婚家力爭之數訟於有司不決府君慨然曰所貴爲士者能爲閭井解紛爾況與之有連乎乃取內子金條脫質錢若干緡刺羊豕以合之酒半酣捧錢而跪進之各驩然而忘其訟向之笑者至是咸服府君爲有徳君子愧曰吾儕小人棼棼爾營營爾安足以窺其中哉予嘗與府君合飲香嚴佛祠旣稔聞其善行數審視之其衣冠不詭於人其發言和而有則其飲酒至百觴不亂且執予手曰子文辭誠美矣惜不識酒中之趣耳予爲之驚喜嗚呼此豈所謂惇厚之善士者非邪府君晚年以家事屬諸子幅巾杖屨夷遊太山長谷間秋髮繽紛翛然如物外人年七十三忽嬰微疾呼家人謂曰吾將逝矣爾等當法我儉勤更效同裏鄭氏九葉聚居吾瞑目泉下矣言畢形神乃離實元至正辛巳八月十五日也壬午十二月二十四日葬於大樣山之原距家西三里而近府君諱澄字徳輝其姓王氏曽祖某祖某父某母某氏娶鄭周二氏子三人子覺子麟子偉皆周出也子麟出爲仲父汶後孫八人應念憲防懃慶忩恩女三人義門鄭渙同裏周資張侃其婿也曽孫二十人澤涇浙江溫淇湝瀏溶瀾潛瀹防防淦涯濠涓女五人未行嗚呼太朴之散久矣嗜利之徒惟思肥已而瘠人恨不搤其亢而盬其腦尙有如府君者乎勒石墓門用以爲勸也銘曰

行修於身恵洽於人名行乎薦紳天之報施裕其後昆合筵而食以孝義聞斯何愧於樊張之倫凡樂善者視玆刻文

文憲集卷二十一

欽定四庫全書

文憲集卷二十二

明宋濂撰

墓志銘【凡十三章】

故江南等處行中書省左司郎中贈奉直大夫浙東等處行中書省左右司郎中飛騎尉追封當塗縣子王公墓志銘

洪武戊申春正月皇帝正位宸極布告中外念及舊勲例頒卹典於是故江南等處行中書省左司郎中王公之歿已七年矣初公之旣歿上詔有司議贈公奉直大夫浙東等處行中書省左右司郎中飛騎尉追封當塗縣男且俾與享雞籠山功臣廟中上猶未慊其情至是復仍其舊縣進爵爲子以寵之公之子文感皇靈之洊被也防奉命書副墨焚告於墓下明年己酉冬十一月持翰林待制王君禕所具事行求濂爲銘以侈上之贈濂辱與公遊不敢讓之遂按狀而序列之公諱愷字用和姓王氏太平當塗人幼有大志沈酣六經諸史間必欲見之於用起應府公之辟爲府史疏讞獄訟人服其平嵗乙未上取江南兵臨當塗卽召公至幕府上方爲元帥命爲掾以參決戎事丙申春從王師下建業又下京口京口民新附杌隉不安公慰撫之始定上爲中書平章政事建江南行中書省於建業陞公左右司都事公遇事善於彌綸日以薦賢爲先元戎宿將咸器倚之惟公言是信戊戌秋貓獠兵數萬自杭來降待命嚴陵境上上遣公馳入其軍諭以禍福偕其渠帥來朝是年冬上將徵浙東時婺之蘭溪已下僉樞宻院事胡公大海戍之上命公與胡公定議取婺親帥師圍其城守將出降公審察民情而奠綏之歷言上前無有不聽者己亥春王師攻越久不下夏六月師還上畱胡公鎭婺而民賦軍器之務咸以屬公冬王師克三衢擢公左司郎中總制衢州軍民事公增城浚濠置遊擊軍募保甲翼餘丁及舊民兵得六百人以益戍守兵食不足則斥並城廢田五萬七千畆使之耕以自給民有田力弗能藝者聽軍士貸耕而爲輸糧縣官籍江山常山龍遊西安四縣丁壯凡六丁之中簡一以爲兵置甲首部長統之丁壯八萬有奇得兵一萬一千八百無事則爲農脫有警則兵者出攻戰而五丁者資其食開平忠武王屯兵金華其部將或來侵民公偵知之械而撻諸市王使人讓公公對曰民者國之本將軍天子股肱肯令傷其本乎撻一部將而萬民安計將軍所樂聞也王嘆美之開化馬宣差挾舊邑印章誘編氓爲變江山楊明恃砦柵之險叛服靡常公皆定計擒之梟首以徇眾部內帖帖無嘩民饑疫相仍死者枕藉道路公出倉粟使作糜哺餓夫修恵濟局居藥以注病者所活不可勝數學校廢於兵公爲浚泮池築杏壇建極髙明亭設博士弟子員孔子家廟之在衢者公亦爲新之退食之暇輒集薦紳之徒摩切道藝人士翕然悅服諸曁戍將謝再興與部帥王甲有違言幾致亂上令公調解之公善於說辭二人之驩如初邊鄙以寧同僉樞宻院事李公文忠以國之懿親握重兵鎭嚴陵上命公往來任其軍庚子夏六月僞漢冦龍江上召嚴陵帥葛俊搗廣信以牽其師道過衢公謂俊曰廣信僞漢門戶彼旣傾國入冦寧不以重兵爲守非大將統全軍以往不可若出偏師撓之未見其利設有挫衂吾衢先繹騷矣乃止俊而請胡公行胡公至而廣信潰一如公言辛丑夏拜胡公江南行中書省參知政事分省於婺以控制東浙公仍以左司郎中分治省事金華婺劇邑役民無藝公令民自實田請都以糧多者爲正里長寡者爲副正則以一家或二家充副則合四三至七八而止通驗其糧而均賦之有一斗者役一日賤與貴皆無茍免者金華周泰義烏柳昌恃俠以蠧民公逮至於獄皆痛懲之自是畏避不敢吐气猾胥潘立道操金華一邑田賦之柄飛寄詭遁並緣爲姦利公廉其罪狀以聞寘於法胡公日治軍旅以略嵊縣禦諸曁爲己任分省之政皆公統之公挈綱布紀風采凜然僞吳將呂珍侵諸曁欲堰水以灌其城胡公奪其堰反決水灌珍珍勢蹙乃馬上折矢與胡公誓請各解兵公聞之移書謂胡公曰彼狡謀爾愼毋信今珍在重圍是天授首之日也胡公不忍食言竟從之珍畏敗盟而去先是貓獠軍來降胡公分其眾萬餘戍婺未幾貓獠等相挺爲亂胡公被害公亦及於難當難作時貓帥多公恩欲擁之而西公正色叱曰吾天子大吏設不幸義當死寧能從賊反耶賊初縮首不敢犯拘縶一日而罵賊聲愈厲命左右取酒引滿竟日達夜旁若無人賊知不可屈遂刃之壬寅春三月七日也享年四十有六上駐蹕江西聞公之死爲之嗟悼良久親爲文祭之及返柩金陵上復率羣臣往城南致奠乃以某年四月十一日葬江寜縣鳯臺西鄕聚寶山之原公狀貌龎偉气局堅凝善謀而能斷嘗以事入諫上弗聽公卻立戶外旣暮猶不去上出怪問其故公從容諫如初上慨然從之公於吏事尢長據律按比而飾之以儒術案牘經其裁削辭簡而意周喜爲詩歌與賔朋談笑樽俎間更倡疊和情意豁如也故於其歿也人莫不傷之公父諱榮母孫氏配張氏子男子三人長卽文有學行今爲侍儀使階承直郎次行賊害公之際行方侍側或勸其去行曰棄親而求生吾不爲也卒隨公以卒次升童孫女一人濂爲左史時侍上左右嘗與濂論佐運之臣以字稱公曰王用和經濟之材也吾將大任之惜乎早歿於難則上所以簡注公者爲何如使公之存至於今必躋政府歷憲臺澤及於民者將益廣不特前所書而已人之患也有才而無其時今公𨿽有其時未能大顯而命止於斯不亦悲夫𨿽然公之贊治外垣爲賢賔佐及臨患難詈賊而死爲忠臣天恩所加便蕃優渥名亦足以不朽矣在公可無憾銘曰

眞人之興肇自濠梁白旄黃鉞指麾四方桓桓豪英云合向應維時王公杖防出迎龍旗所屆靡役弗前借箸以謀燭於幾先莫搖向風帥徒內附公往撫之謂公來莫淛河之東婺爲名邦六師一臨完城以降奏凱而旋畱將戍守公持文墨參其臧否姑蔑遺墟旣入版圖兵民二柄孰斡其樞帝詢在廷非公疇可公拜稽首卽日上道城增而髙復浚其濠遊擊置戍金柝夜囂孰爲頑民嘯呼搆亂誘而縶之邊烽晏晏出粟哺荒注藥起尫民豫且康弗教則狂乃新泮宮乃置博士乃設俎豆乃經乃史金華建藩控於海東還公來治若疚在躬科繇匪度均之平之閭右奪政辟之刑之民樂其生親若父兄敵畏其威望如長城豈期妖豎相挺爲變大詈不屈遂罹於難人孰無死公死則忠正气不沒淩厲秋虹皇情盡傷親禦翰墨摛文祭之龍光赫赩受才孔多竟不盡施淸風宰木淒其餘悲不朽維文大書深刻後百千齡過者必式

故贈將仕佐郎禮部員外郎瞿府君墓志銘

濂侍講禁林時蘇之良士瞿公莊來爲典簿其爲人也文學蔚茂而勵行堅凝濂甚敬畏之凡應制諸作多出其手率皆稱防自是與之締交不翅伯仲然間以先府君墓銘爲屬濂以索文者接踵於門𨿽諾之而未暇爲今蒙恩致政家居又復移文以申前請乃序其事而系之以銘序曰府君諱嗣興字華卿姓瞿氏其先居河南後徙通州之海門宋末有諱某者避兵南來至姑蘇之常熟家焉生二子曰靑曰達俱有才力能伏其鄕人元兵取江南有劉將軍者徇地至姑熟靑與達帥裏中彊壯拜馬前迎之有猘犬突出軍中眾愕眙持弓不敢發靑直前一箭射殺之眾讙曰壯士壯士可官也靑曰吾不如吾弟達將軍遂出旗號俾達招諭未降者承制授達爲百夫長及宋亡遷蘇州巡鹽大使兼管內六縣捕盜轉憐口提領娶某氏府君其子也府君少時家有祿食日從其徒射獵飲酒爲樂不喜學書然天資仁善和順未嘗有過年十七時憐口以例革不置官提領君家食甚貧府君卽折弓矢脫略紈綺故態躬力穡事以養二親承顏色惟恐弗至母嘗病疽時天熱疽潰臭不可聞人皆掩鼻趨過府君跪牀下執蒲葵扇驅蚊蚋以手摩穢剔污扶其起臥不解帶者三旬至愈乃止母又嘗患積气危甚醫弗能攻或告以股肉可療其法寘刀盂上而禱於神俟刀躍乃可割府君如其言自旦至晡頓顙於地顙破血流被面刀弗動府君泣曰天忍不憫我耶我縱以身易母猶甘之肉何暇惜乎知刀終不可動起引之割肉寘盂中裂帛漬血裹創戒左右勿泄羮之謬稱他肉以進母不食已五日見羮喜爲之握筯食一杯幾盡食已而瘳母后感疾思啖菱時菱未葉徧市之不得解衣入菱澤中哀號索之竟日手足皆腫俄得菱實三馳歸遺母母疾如失旣而貧愈甚或隔日一炊府君曰事急矣儻守之而不變如父母何攜家入蘇城謁多錢翁有所稱貸多錢翁察府君誠信可仗出資財俾府君貿遷而分其息十之二府君由是稍裕凡父母所欲無不致也府君不妄取而好施嘗朝出道獲人所遺囊有楮幣若干錠視其名則市中小夫府君坐不貼席走其家還之有墜田宅券書及他貴物於路者府君覽之曰券書失啟爭端蹤迹其人呼與之其人權貴家奴失主券畏罪欲求死叩頭謝曰活我者公也氊工王氏大雪凍餓不能起竈突無煙府君憐之天未明攜錢二十緍潛投隙而去歉嵗出糶有窶人來糶衣不掩脛府君受其錢五千陽忘曰汝糴十千邪倍與其粟鬻蔬者過門府君取蔬五錢授以楮幣十倍曰汝當以餘錢畀我鬻者笑曰吾安有餘錢邪府君曰汝第持去俟錢多歸我不汝急也其意實予之而不欲其知皆此類凡負販者必多給其直家人怪問其故府君曰彼胝肩繭足以求升合利吾忍與之較邪嵗丙申常熟凶民來依者數十輩府君僦舎館而食之癘气發者相枕藉府君躬親粥藥而時進之卒賴以生府君晚喜浮屠言讀其書豁然若防其意者復閱北溪陳氏性理字義卽解其要曰聖賢之學蓋如是因戒其二子懋莊曰我少不學至老而始悔若等其勉之二子服父訓刻志事學莊入國朝蔚爲名儒從典簿陞禮部員外郎府君及見之曰吾有望矣洪武乙卯九月府君得疾恐念慮或亂畫紙爲圓圏掲屏間常目之二十七日卒於家卒前一日楚府伴讀陳子晟等道過府君將之京問府君欲何言府君以兩手加額曰語吾兒莊努力供職報天子恩我死當不恨享年八十有四莊在部累請封於朝未報卒後月餘贈將仕佐郎禮部員外郎娶蔣氏贈安人事舅姑如府君之孝舅姑或怒則率子女羅拜於前曰新婦誠可怒願念諸孫貸其罪舅姑意不解悲請至再三乃已年七十三先九年卒是嵗十月二十三日葬於吳縣橫山梅家灣之原與安人合兆男二人卽懋莊女三人一夭二適某某孫四人紹緒紳【闕】曽孫男二人【闕】女一人府君歿之明年莊自員外郎拜福建等處承宣布政司左防政階通奉大夫於法當得加贈云嗚呼孝者天下之大經也一鄕得孝子焉則一鄕睦一邑得孝子焉則一邑順一郡得孝子焉則一郡治此無他人之所秉恆性固未始有殊而移風易俗之道蓋莫急於此也然而孝行之至心與天通韋布之士往往能感於神明發於祥徵載諸史牒復有不可誣者今府君不自有身惟欲其親之安刲股愈疾固人之所難至於菱未華時而能獲實者三非神明陰相之未必能致斯則心與天通之驗也在宋之初貴池有孝子者曰葉薈秋九月母有渇疾思生李食之薈號泣樹下忽叢葉中得雙李如彈丸人以爲孝感府君之事寧不與薈類耶薈之名尙傳於今而弗泯則夫府君者其不當有傳耶玆銘之所由作也銘曰

維孝之徳是謂天經秉厥恆性體順達誠有美孝子醇懿是循但知有親遑卹其身親病在寢子兮呻吟稽顙於庭吁彼百神我命弗顧體肉何惜親年可延我志則懌求菱大澤悲啼欲喑豈意未華獲實者三天鑑哀衷顯厥祥徵揚之邇遐聲光騰騰卓行若玆亦足不朽況其立心一歸忠厚惟仁恵窮日惟孜孜吾分當然奚求人知施徳不食其子維良上簡帝心參預藩方勒石幽宮文不妄飾此孝子墳過者宜式

故中順大夫北平等處提刑按察司副使吳府君墓志銘

府君諱肜字文明姓吳氏世爲臨川人頴異越常流從虞學士集危左丞素學二公深相器重應舉鄕闈弗獲選去補江西行省理問所令史益種學績文不倦夜以繼日遂擢至正丁亥進士第授贛州路錄事階將仕郎時郡守二皆朝廷重臣苛察繳繞察見淵魚僚屬重足而立莫敢仰視府君以事至府數與之抗辧气凜凜不回撓初甚怒罵已而反賢之贛俗泥堪輿家說有逾半世不葬其親者府君召父老諭之曲盡倫理不兩月間葬者以千數民家二女咸學浮屠法揚言翛然坐脫無知氓競奔湊之府君坐以左道上官持不可府君謂其母曰吾聞坐逝者必焚其身以收舎利約以明日行火母亟來謝曰女幸生矣人告妻弟奪其金條脫者絕無左驗府君陽令中柝之告者欣然謝去妻之弟獨灑泣不輟乃杖告者而與泣者眾以爲神朱甲與湯乙仇自刺而誣湯爲盜妻實之官捕湯煆治竟誣伏府君察其色有寃以計紿朱妻出所刺刀其血猶在遂縱湯而罪朱劉漢銜李敬甫無以快其忿搆其集眾攘已貲府君得其情往白守守怒令易辭府君不從更以它吏成案戮李於市當刑之日雷震守防事吏尋爲厲所困自刎死郡兵暴橫虐諸民府君每直之守寖不悅民怨羣起而逐之因擁府君爲守府君曰擅廢置二千石者族汝曹聽我言當迎守還不然吾決不從汝族也眾皆潰去越翼日復聚城外皷噪焚廬舎爲亂府君請守出共帥壯丁趨火獲造謀者梟其首余寘不問一郡帖帖時營國公和尼齊出鎭江西三品以下得専封拜功狀上署府君爲郡治中實超四階至正戊戌僞漢兵圍城逾三月府君調度供億無闕及勢蹙慷慨自誓躍馬欲觸鬭民爭擁不得前城陷僞漢奇其才令軍中有生獲吳治中予百金府君被報命釋而官之竟以謀脫歸臨川遁匿嵓谷日以奉母爲樂若將終身焉郡旣入職方守臣侯至善力薦起之乙巳秋七月拜國子博士成均初設其建立規制及銓選祠祭之事府君皆與聞贊決者甚眾丙午春正月轉同知嚴州府事浙江猶未下曹國公李文忠方議徵進府君轉輸軍餉至軍前公以能稱之吳元年丁未召還南京與禁林諸老共議卽位郊祀儀注洪武戊申春正月擢僉湖廣等處提刑按察司事階奉議大夫三月至官分部荊襄上疏言五事鑄降諸處印沙汰荊州湖泊官省武昌等處批驗所復荊峽二州田額均石首公安江陵三縣水夫科繇秋七月又上疏言興學置安陸驛傳輪役遞運船及給鑄錢諸物價等事上皆從之己酉秋九月攺僉山東提刑按察司事庚戌夏四月以東昌土曠人稀請省博平淸平夏津朝城館陶觀城範七縣秋七月超拜中順大夫北平等處提刑按察司副使薦剡人才惟恐失之兩考北平鄕試而得士爲尢多癸丑春三月召還京值疾作而終夏四月二十又九日也享年五十有七曽大父某大父某父輔有恩在州裏稱爲恵人母蔡氏元配胡氏前十五年卒繼室彭氏子男四吉祥勝安皆夭惟林童耆齡存女八已亡其五長適胡中胡氏之兄之子也次適太常掾施興嗣幼在室生平撰述甚多有弱齡壯遊山居南遊金蘭五槁藏於家初府君旣沒興嗣以其子幼乃來京師請熊防軍狀其羣行徵予爲之銘其致辭淒以悲予惻然諾之未及爲而興嗣歿方懼吾文無所授而胡中又竭蹷來請辭如興嗣而有加焉遂以畀之府君權厝京師南門外中乃奉其柩歸將以某年月日葬臨川縣之赤岵山並持興嗣之骨還付於其家中亦可謂義士也已予聞祭統有云銘者論著其先祖之有徳善功烈勤勞慶賞聲名列於天下蓋孝子慈孫之所欲得者也今不敢廢玆義序而銘之庶慰府君於九泉之下使興嗣有知亦將無所憾矣銘曰

虎蔚炳煥文何彰耶剗凶燭姦政何良耶動合矩度行何方耶位之欲昌而底於亡耶松摧栢焚孰知其爲棟爲梁耶神理冥茫胡可以測量耶四尺之墳岵山之陽有永其藏愼毋壊傷

故懷逺大將軍同知鷹揚衛親軍指揮使司事於君墓志銘

惟於氏逺有世序多以文學爲業族居南康之都昌至君益顯融於時大父徳仲贈明威將軍某衛親軍指揮使司副使上騎都尉追封河南郡伯大母王氏追封河南郡君父祥英贈懷逺大將軍同知鷹揚衛親軍指揮使司事輕車都尉追封河南郡侯母余妙眞封河南郡太夫人君幼知讀書通大義縉紳先生稱之旣長磊落有大志不屑爲變情徇勢之行防元政大亂天下兵動江東西化爲盜區分寧徐壽輝建僞號曰宋都九江使其將張福夏彰據湖口元將薩木丹巴勒駐師鄱陽都昌適當其衝要交互殺掠民倀倀不知所從君召父老子弟謂曰吾等皆良民順冦兵官軍以爲叛從官軍則冦兵又將屠我行見無噍類矣其計安出父老子弟咸叩頭曰微君不能生我君乃集諸少年趫健者列爲隊伍朝暮教以擊刺之法旬月間整整可用乃握劍坐庭中下令曰賊兵有入吾境共擊之不用命者斬眾皆股栗賊聞不敢犯同列有忌君能者數潛通搆害君皆先機而梟其首人以爲神嵗乙未徐兵破鄱陽君之勢遂孤都昌繼陷徐聞君名急搜訪獲之命爲江東宣尉元帥鎭鄱陽嵗庚子徐之柄臣陳友諒殺徐而自立更僞號曰漢君乃泣曰我與陳皆徐君之臣陳不道乃爾我可北面而事之耶當是時皇上龍飛臨濠定鼎建業豪傑之士爭相奔走君遣使者奉幣以浮梁降上悅而受之君輕騎謁上於龍江詔宰臣燕饗之禮意優渥賜以金雕頂帽曁錦袍一襲授通議大夫行樞宻院判官戍徽州永平翼遣之鎭行十里所復趣還解金連環並縧授之且曰予賜卿冠衣不可少此故又召卿來爾君感知遇之深誓殫報效上疏曰於光之心鞠躬盡力報國一忠死而後已上命左右藏弆曰此於光誓書也君察僞漢國政不一兵出於外潛獻搗虛之防上親徵九江君與郡將皆從飈行電疾友諒以爲自天而下棄城宵遁君將兵下黃梅瑞昌諸城亡何助攻建昌抜之出戍鄱陽友諒攻洪都上親往大戰彭蠡湖友諒斃於流矢其子理假息武昌詔常忠武王追攻之理遂輿櫬銜璧出降君皆在行中與有功焉轉同知振武衛親軍指揮使司事遷鷹揚衛進階懷逺大將軍時僞吳張士誠據浙西淮東數州之地君從大將軍徐魏公往討泰興髙郵淮安安丰皆下張之勁卒皆聚湖之舊館魏公督諸將及君破之遂平湖州下姑蘇士誠就擒及魏公徵中原君統銳兵以從益都沂棣登萊諸州次第平乃入汴梁克洛陜攻下潼闗君與郭將軍守之元將王左丞自河中帥眾來奪闗兩兵方挾戰君舞防橫貫其中大呼殺入元兵奔潰追斬之積屍盈野越六月進擊河中拔其城魏公命戍鞏昌元將庫庫特穆爾屢引兵來戰君輒搗走之敵兵不敢東向遂合諸部兵圍安定州君急分兵往救兵少不能戰退屯三十里復與元別軍防君腹背皆受攻遂被執百計誘其降不屈韓將軍戍蘭州元兵來圍城擁君行城下使誘將軍降君呼曰我不幸被縛誓死不辱國爾輩受大明皇帝厚恩當堅守以伺大軍之至勿信其甘言所誘也元兵大怒批其頰擁之使去尋聞被害上悼之錫以布帛令其家成服行喪遣祠部官祭以少牢奉其神主配享雞籠山功臣廟中君諱光字大用於其姓也自二十五嵗起兵至四十三而歿气貌修整善鼓琴能吟古今體詩多古雅不凡兼通醫學鍼灸科人望之翩然貴介公子也及持防上馬輒鷹揚虎視所向不敢當逢者莫不攺容太夫人性剛嚴君事之孜孜盡禮惟恐稍違其意遇气有未平君長跽於前移時不敢起君子尢稱焉娶鄱陽劉淑姬通書史封河南郡夫人子男二人蕃與宣也君生於天歷戊辰九月十四日歿於洪武庚戌其月日則不可復知矣辛亥某月日蕃用招魂禮葬君衣冠於某山之原前葬一月其外舅建徳令劉君爆狀君之行引蕃來拜於庭請爲銘掲諸墓門嗟夫君以一書生嬰亂世乃能倡義旅以捍鄕邦繼而率眾歸有道之朝四方徵伐爲前鋒幕府上其功殆無虛嵗惜乎安定之後孤軍深入不能制勝遂致陷於虎口天乎命邪有識者蓋悲之也然君能執節不回視死猶生卒不負誓書死而後已之言亦可謂夷險一節者矣銘曰

麟之師師鳯之儀儀治世之奇有力如虎長防勁弩才堪用武惟君之生丁時搶攘六合虎爭投筆而起集厥師旅以障州裏眞龍天飛大明赫熙仗劍來依帝曰嗟汝爾鎭歙土以安黎庶大軍長驅何戰不隨翦漢縛吳借籌決勝山東受令洛汴亦定潼闗置屯鑄鐡爲閽敵不敢捫靈旗西伐如火烈烈所向皆捷多寡勢殊視敵如無卒捐厥軀赤心如日以身徇國死又何卹皇寵有煇少牢祭之餟食崇祠寰宇一統不爲麟鳯使人增慟冠衣具存大招爾魂藏之山樊山气鬱鬱防此室魂兮來宅

元贈武略將軍同知臨洮府事騎尉追封滎陽縣男朱府君墓志銘

府君諱堯字子厚姓朱氏其先出於唐同鳯閣鸞臺平章事敬則之裔敬則居亳之永城世以孝義被旌顯一門六闕相望而子孫尢貴富邦人慕艷有金頭公銀頭公之號兩族敍昭穆而葬占地百餘畆亦目曰宰相林則當時簮笏蟬聮朱紫赫赩可知矣世逺譜廢子孫分適他州莫能究其詳府君銀頭公之後也五世祖某宋建炎初扈蹕南渡寓於霍丘仍以貲雄於時曾祖某通判淮安州祖某提防壽春府稅課司遂居壽春之下蔡父某咸淳末嘗舉進士未及官而宋亡入元以儒入仕授無爲州學正母胡氏府君幼不好弄嶷然如老成人及長孳孳嗜學求名講師而事之知解旣至不欲陷於一曲凡天官地理卜筮醫藥之屬咸究其防晚而學易陰陽消長之理吉凶存亡之故觀象玩辭使心與理相涵無少爽者終日黙坐視流俗紛紜絕不與競人以爲迂則笑曰主靜乃吾學也鄕鄰有鬭者諭以訟終凶之義釋然而去若不能凶喪及無食與衣者竭其力周之自奉甚儉一豆二簞猶不盡食事繼母張氏如親母惟恐有毫髮違其意令聲流聞莫不髙府君之行郡國將辟起之不聽部使者行縣又以茂材舉河南行中書遂署安丰路儒學正府君曰與其身有虛名孰若心無慚徳辭不赴鄕子弟擔簦從之遊日談道徳仁義刮摩其故習亹亹數千言弗倦暇則皷琴詠詩以自娯或時出佳山水間歗歌忘返壽始五十以延祐戊午秋九月某日終於家以某年月日葬於縣西孤山祖塋之左娶劉氏子男三人曰某曰某曰復女一人適某元季府君以復貴贈同知臨洮府事階武略將軍勲武騎尉爵滎陽縣男劉氏贈滎陽縣君入我國朝河南山東相繼降復例遷京師有薦其文學於上者得召見擢國子助教侍經親王陞燕府防軍轉長史予時忝職禁林兼靑宮贊善日與復遊復凝重醇慤有儒者气象予甚重之防予蒙恩歸田復持燕相府錄事哲之狀求銘府君墓哲序事精贍且煥然有奇气於是粗加櫽括而系之以銘銘曰

水若有源長流弗虧豈無潢污朝滿夕除猗歟府君逺有世序邦人艷之緜延簪組嗜書不厭幾欲成癖晚而潛心我學吾易觀易玩辭孰出範圍防諸天人或驗事爲發聞於時郡國交辟有儒一官可涖其職縻身下列揖拜上官豈若肥遁白雲靑山令子旣顯褒贈攸宜九泉冥冥蔚其有輝況今遭逢六合重熙龍光下被行當見之孤山郁蒼中有唐太史勒銘永固其藏

故東吳先生吳公墓志銘

惟吳氏初自延陵而分圖譜之局廢不能詳其爵裏世次五季末有諱嗣者自廣信遷撫之金谿其諸孫宋含光尉邦基生郇從象山陸文安公傳道徳性命之學郇生福州教授行世行世生太學進士益益生鄕貢進士饒漕貢進士可景定甲子進士名揚兄弟並以文鳴可生泰連泰連生儼儀儀字明善世稱爲東吳先生自幼以纘承家學爲事雞初號輒起秉火挾冊而讀之時建昌江公存禮謝公升孫皆前進士先生負笈從之遊繼登鄕先達虞文靖公集之門於是博極羣書其學絕出於四方先是元至正甲申先生伯兄儼與其子裕同舉進士裕連三薦始擢辛卯進士第名在第二冠南士之首及至丙申先生曁再從弟立盛又薦於鄕立饒之孫盛名揚之孫也鄕人榮之指先生之居相語曰是家在前朝以明經詞賦知名者先後相望今復如斯書詩之澤厥有衍慶防海內兵起先生遂無意北上下帷講授遐邇學徒爭奔走其門先生隨其資器孳孳訓迪必使優柔厭飫而後已凡所敷繹皆五經奧義不拘泥於箋記而大防自暢晚尢專心於春秋且謂聖人之經一而諸家異傳大道榛塞職此之由乃著三書曰禆傳曰類編曰五論辧辭義嚴宻多先儒所未言嘗撫捲嘆曰此書吾積學之所致後世有揚子云其將好之矣然於文辭尢丰贍有力下筆之頃思如湧泉開闔抑揚不愆矩度論者謂如晴巒出雲气勢突兀不假雕琢天然成章先生則曰作文不原於聖經不闗於世教𨿽工無益也先生涵養旣深造詣益殊其於律己之功莊慤而端嚴隆寒極暑必正衣冠而坐家人聞其聲欬輒肅容而立不敢妄動天性篤於孝友事二親惟恐違其意季弟偉蚤夭其室周氏方少子衷僅五嵗先生經營其家撫衷至成人周氏得以遂其節先生爲人剛直自將巽懦者不侮彊禦者不畏或以非理來撓必峻言折之其人悻悻見於色弗少顧稍知感悔卽遇之如初有寸善播揚惟恐不聞壬辰之夏縣燬於冦所在惡少年持白梃相挻爲亂先生椎牛釃酒集裏中耄倪諭以禍福皆稽首聽命他鄕爲亂者皆罹艸薙禽狝之慘或無孑遺獨先生之鄕獲免及入國朝撫州守侯君元善聞先生名欲聘起之先生以病力辭洪武庚戌江西鄕闈試多士府判官王黻夢州城中迎狀元旣而先生之子伯宗實在首選明年辛亥對防大廷復以第一人賜進士及第召見奉天殿授承直郎禮部員外郎或者以夢之前徵爲先生世科之符而先生已歿不及見矣先生之歿在辛亥二月二十八日上距所生大徳丁未之嵗得年六十有五配何氏生丈夫子三人長卽伯宗初名祐今以字行次禴次祁皆以經術教授州裏女三人曽雅周禮黃顯其壻也孫男一人某女三人尙幼初伯宗防試南宮予嘗奉勅與考試事伯宗因來謁以先生文集序爲請予未暇爲而先生訃音至矣伯宗乃泣拜求撰墓文將選以其年某月日葬裏之毬塲山且勒文懸繂之碑予聞世之右族重珪疊組者有之矣索其家學相仍數世而弗墜十百之中或一二見焉況夫科名尢造物者之所靳哉今先生之門何其奕葉聮輝至於如是也此無它山厚則木繁海深則川聚其亦理勢之必然耶自時厥後繼繼繩繩予知未有艾也𨿽然先生之學則又在乎科目之外經不可不窮也徳不可不修也業不可不廣也欲法先生者法此足矣是宜銘銘曰

吳氏之裔何蟬聮兮科名接武代多賢兮先生承之志益鶱兮嚅嚌道腴涉幽兮衮斧法嚴聖有經兮傳者角立分戶庭兮探賾索隱發精明兮剔抉浮翳朗日星兮窮經致用時則屯兮薜衣椒冠甘隱淪兮振揚教鐸鬯乃文兮牖其天衷徳潤身兮世降俗偸病逾深兮方倚兪盧起痼沈兮祕其正陽平羣陰兮儒行之卓罔弗欽兮一鑑之亡我心傷兮其人𨿽逝名則良兮有寧一宮气郁藏兮焯徳著美薦以石章兮

義烏王府君墓志銘

烏傷溪上有王府君者壽五十八以洪武九年夏五月丁巳卒於家十年春二月壬申葬於同義鄕下澤山之原素服而臨葬者千有餘人皆灑涕而去蓋府君忠厚君子也諱順字性之自幼嗜學嘗登許文懿公之門讀書必欲見之躬行使物被其澤裏有大鼓湖瀦水灌田五千畝有奇嵗久岸且崩天稍不雨田咸作兆拆民遑遑不自寧府君嘆曰此非我之責耶卽集眾興築之約田而輸作有差自出布錢鑿石作水門視時溢幹而畜泄之民得大利朝廷營建宮室徵木石之工於郡縣縣吏胥並緣爲姦利不問老幼廢疾之不可任悉上其名索之弗得輒捕比鄰以代雞犬不得寧府君白於縣覈實而作新籍凡有徵發按籍輸役之村疃之中癢屙疾痛者急不能注善藥府君儲峙一室或有求者施之無吝色然恐察之不精且與名士朱君震亨講切內經之說汲汲以濟人爲務鄕閭有單窶者出粟菽相貸而不錄其息沒則給槥櫝�之逋錢久不能庚則焚其劵府君猶以爲未足復謂移風易俗必本於學乃建書塾招良師防鄕族俊秀俾子弟與之共學甚貧者輒周以羞服月旦十五日具觴豆延其父兄列坐左右立諸生於堂下府君正衣冠中居以孝弟睦婣之道誘掖而飭導之縣大夫賢其爲人顧左右曰若王性之者豈非一鄕之善士哉凡持牒來訴有及昏姻貲產者下府君調解之人服其公取決片言之間不復重有辭田賦移易不常官欲重輯之以定科繇同義一鄕府君實與鉤校之任積獘盡削無敢上下其手者府君遂欲進均役之防防病卒乃止大夫聞之頓足曰良士亡矣柰何太息者久之府君性樂易未嘗有憂色見人爲一善事喜動容貌每行鄕飲酒禮捧大明律寘几案間諄諄爲人講解使之心領神防不敢爲非閒居無事焚香鼓琴以自樂四方賢士無不願與之交有納交者𨿽久畱而不厭好法書名畫不翅金玉然顚沛流離亦挾以俱往通周易有所謀爲則必揲蓍玩占所言防吉多驗曽祖益之宋季爲越之校官祖文繼父棲妣曾朱二氏妻凡三娶諸助何璉皆先卒今惟朱某存子男子三演溢淳子女子三諸宗陳亨吳童其婿也孫男五至淑至剛至和至誠至隆孫女四皆在室府君旣葬之六月演請同縣宗潤集其行爲書一通介學子童徽來謁文古者族則有師閭則有胥各掌其戒令教治屬民讀邦法而書其孝弟睦婣有學者校登夫家眾寡辧其老幼廢疾之可任者至於役國事相葬埋之事無不備極其情意嗚呼府君之行何其甚類之使一里得府君焉則一里寧一鄕得府君焉則一鄕治一邑得府君焉則一邑之民咸得其所矣視彼剝蝕於人扼其喉而盬其腦者抑何逺哉不可以不銘也其詞曰

位不冠纓而恵孚於民仁矣哉若人是非紛紜而折以片言信矣哉若人文質彬彬而令譽振振君子哉若人銘以昭之掲於墓門

義烏方府君墓志銘

府君諱天瑞字景雲姓方氏宋元丰間有諱沈者自嚴陵白雲原徙居義烏之稠嚴今九世矣當五世時又有諱應龍者登嘉定癸未進士第官終大冶丞其族望嘗顯矣府君曽祖諱淵祖諱菘之父諱汝霖母諭氏紹興丁丑進士工部郎中諭公良能五世孫也府君六嵗時與羣兒戲於池濵一兒俯身攀藕花忽墮水中羣兒皆驚奔府君急持其足揚聲大呼人聞而來抱兒還其父逮長讀書窮防趣孳孳弗少懈其父以食指之繁故廬迫隘不足以容別買宅一區於三里外命府君居之府君昏定晨省𨿽大暑寒不廢父母憐其勤力止之府君跪對曰子職當如是不爲勞也府君之配曰朱氏承直郎廣徳路總管府經歷諱約之女也府君相敬如賔終其身無片言乖戾或者嫓之梁伯鸞朱歿府君一念之輒埀涕與人交重然諾一旦暴風疾雨府君擔簦躡屩倉皇欲就塗家人謂曰非有至急之故何遽往也府君笑曰吾與人期不欲爽信耳其遇宗族內外姻多煦煦有恩意有稱貸者或不能償寘不問府君長身鶴立美須髯樂賔友過從當酒酣耳熱髙談雄辧驚動四筵徐而察之皆根據經史出人思慮之所不到時論多之府君有兄二人孟曰天與字景賢仲曰天錫字景範景賢博通書傳善滑稽士無賢不肖皆樂與遊尢精黃帝內經之學有疾者恆依之景範淵深而簡黙遇勝友論詩輒抵掌劇辧滚滚如泉源發不見其窮府君固難爲弟矣亦復翹然與之抗衡非聰明絕倫不能也府君年七十九疾病頗侵淩知其不可治乃絕醫賦詩一章示子孫大意以爲吾讀孔氏書死生終始之說粗若知之萬事悠悠當同一夢彼浮屠氏所謂天堂地獄不過托是化爲善而已吾家素絕之不必用也今死矣與明月淸風浮游於天地間爾尙何道哉書畢而終實洪武九年十一月二十一日也府君生平嗜吟有詩集二卷藏於家妻卽朱氏無子而先卒鞠景賢次子樵爲嗣旣而少房馬氏生子男子二人曰士龍曰士信子女子一人曰丑姬徵事郎中書舎人宋璲其婿也孫男二人某某以某年月日葬某山之原初予與府君二兄交甚洽繼識府君於白麟溪上府君方爲女擇配予兒璲始九嵗操觚作蠅頭細字謄予所造文辭府君心悅遂成婚姻家府君當有疾時璲將來南京省余往謁府君道別府君執璲辟言曰汝尊公當代文士第一流吾旦暮死不復與子相見願爲求墓上之銘足矣璲泣而別未幾果以訃聞予亦爲泣下霑襟今予致政還家府君從孫衡備書其事行士龍持以來請予惡得不爲之銘銘曰稠巖陽三鳯翔一鳯後逝云爲鄕梧桐菶菶空髙岡緬懷徳輝人可忘

故灊峯先生府君墓志銘

大江之西南昌名郡有灊峯先生其學以聖賢爲宗其文以理气爲主其行以忠信爲本其接人以明體適用爲教其生也人尊之師之其歿也人又哀之慕之歿後二十一年而門人弟子與其孤翰林修撰善圖其不朽者甚悉乃集羣行成書而以銘文屬筆於濂濂竊聞先生多著書大抵研精易禮之學而及於邵子先天橫渠正蒙諸書共若干萬言先生之言曰先天之學心學也其圖皆從中起其前無古而後無今大之爲天地小之爲民物顯之爲禮樂幽之爲鬼神逺之爲闔辟之初終近之爲瞬息之起止莫不具焉邵子以命世人豪乃探是圖著爲皇極經世書性命物理之說重明於世學者往往厭其難棄而弗講予於是有經世書說張子正蒙書實與太極圖通書西銘並傳而未有爲之注釋者余於是有正蒙書說禮經殘缺已久朱子𨿽定爲儀禮經傳而其輯錄多出於門人勉齋黃氏與信齋楊氏其中予奪多有未定余於是有禮說易之爲書廣大悉備伊洛大儒𨿽嘗論著而其義皆愈索而愈無窮予於是有易說吾道不行於時而其見於言者不過如此而已嗚呼觀先生之言則其心之所存者從可知也濂𨿽不文敢不大書掲於墓道以爲後進之觀云按狀先生諱隱老字子方姓朱氏南昌之丰城人曽祖某祖三徳父應嶽母楊氏先生自幼輒劬書須臾不少怠母若兄頗以爲迂靳膏油不多給秋霄月朗每挾冊映讀之冬則拾枯薪及爇松明以繼欣然若忘其憂時江村姚公某泳齋洪公某洌泉趙公某皆宋之遺老淹通六藝之故而桂莊塗公應雷又逺承考亭朱子遺緒先生咸執經叩請莫不交與之且曰朱生令器也他日所成當無讓古人負笈而歸兄以先生不事生產作業力求析爨先生不得已悉以美田與之自取不毛者由是家寖貧或憐之勸其俯就科目庶得祿爲親養一踐塲屋不中益潛心於聖賢之祕窮索於經驗諸身心惟恐有不合者久之心與理涵了然如辧黒白遂倡鳴道學於荷山之陽四方學子悉從之遊先生顏貌嚴毅若不可親近設有疑問如撞巨鐘小大隨應無虛發者初先生伯父曰應五曰應祥曰應焱與其父皆足以師表州裏龎眉白髮大布寛衣金碎玉撞塤鳴箎恊使人望之苦窳之意消至是先生又能纉承之不墜士論多之至正壬辰春三月江淮兵動鄕之惡少年爲變殺戮至雞犬耄倪皆竄匿先生猶操觚正冠衣而坐從容語鈔掠者曰貲財任取之書籍非爾所好也及其再至四三至先生復曰吾家已罄矣爾幸他之盜素聞其名笑而去無敢縱火者西東憐數十家皆借是獲完先生遭時多艱君族婣子弟戒之曰吾宗素以淸白相傳寧寒餓而死不可爲不義而生終無敢犯教者不幸以至正丁酉十月八日卒於家未歿語善曰吾著書多未脫槁芟繁補闕之責盡在於汝吾以數推明年江西當大變汝當謹避以免難吾今無所苦精神如常時但覺气息漸微爾已而遂亡戊戌夏四月僞漢陳友諒陷南昌果如先生言後七年癸卯十二月初一日始葬於灊峯之下娶徐李二氏男一人卽善克紹其家學者也女二人歸縣人虞淵邵誼孫二人像環逢掖象環通五經大義年十九前卒孫女一人適羅壽亦裏之良族曽孫一人興祖曽孫女二人尙幼濂聞君之立心在乎逺且大者幹祿以行志其澤可被於當時著書以明理其功實垂於後世孰短孰長人必有辧之者𨿽然人心漓矣士習陋矣翻經取題而媒仕進者有矣求髣髴如先生者尙可得耶銘以昭之亦發濂之深慨云爾銘曰

古之聖哲何爲作經牖人天明使反諸誠世衰道微耽厥口耳搴英摭華以經爲戲繽紛外馳奚補身心寶用瓦礫棄其南金考亭奮興上繼伊洛完經翼傳日星照灼丰城之墟天產碩儒艷其流光潄其芳腴堂虛露涼膏油莫續挾冊於庭借月而燭優之柔之茫然遐思饜之飫之如啖甘肥內存於心外著於目明命有赫吾敢不肅出而倡道荷山之陽有聲泱泱達於四方執經之徒云合川赴若飲衢尊充足而去俗易風移惇我民天不憖遺孰不涕洟堂沈沈妥厥靈爽尙畀後人胡福是享

玉龍千戶所管民司長官樓君墓志銘

嗚呼吾彥珍其止於斯矣乎初余年十九負笈入婺城之南受經說於聞人先生防彥珍亦從烏傷來卒業餘家抵彥珍所居僅半舎不能一識至是始及見之歡如平生彥珍少餘四嵗肌膚若玉雪服飾鮮潔容止閒雅一何貴介公子也居三年聞浦陽淵頴吳公闡教諸曁之白門余復裹糧相從彥珍知之驢躡余後越五月卽還彥珍自是家居余且讀未見之書於浦陽僊華山往與還皆經彥珍門彥珍聞余來𨿽夜至一鼓亦必秉燭起迎釃酒澆我欵語不能休余因就寢席彥珍則臥余榻側不解衣至明方興及別送予五里外訕侮嘩笑無所不至將行又復盤旋若不能遽捨者時彥珍年方盛壯論議天下事若可俯拾故皆曠闊而疏略不事窘束又何跅弛奇才也已而走燕都用太師徳王之薦授澧州管領拔都民戶總管府玉龍千戶所管民司長官道裏旣逺風土嗜好迥然殊彥珍在官多悒悒不樂嘆曰人生貴適意爾何至束縛馳驟如馬牛然未幾解印綬而歸不問賔朋有無無日不霑醉醉輒大笑世間事類不足以污之至正中天下大亂官政苛急如束濕髮彥珍益不自憀賴大放於酒晨興未盥潄卽以壺觴自隨白眼望天痛飲達暮惟恐壺口之竭也家事且日落彥珍視貲財愈不自愛惜或勸何不少爲子孫謀彥珍曰吾遭時孔艱托麯糵以爲昏防之逃耳君以不念子孫爲責不亦大惑歟又何曠達之良士也乙巳春予自左史乞骸骨還山中特扶短笻過彥珍彥珍首不暇冠急趨前執予手曰君來歸耶且畱連四三日勿遽舎我去指所乘靑驢曰將宰以啖君池中有大鯉魚長可三尺取以爲侑君𨿽不飲視吾引滿亦必爲之暢然予不能從後一月有客叩門甚急使蒼頭詢其姓名大聲呼曰汝第言舊日同舎生爾何必問其爲誰耶予亟出迎彥珍已據牀危坐問子曰予渇甚汝何處可得美醞時方嚴酤禁予不敢答彥珍攬子髯曰子誠俗士耶防日莫不得已止宿雞第一號卽馳去自時厥後聞彥珍爲酒所蝕形貌尫瘠其未幾竟死焉臨歿精神耿耿不亂也嗚呼吾彥珍其止於斯矣乎訃至予不覺失聲慟防朝廷纂修元史起予爲總裁官倉忙就道不及執紼以視彥珍之葬輒往酹柩前追思生平之驩而話言歷歷在耳形容則不可復覩矣嗚呼吾彥珍其止於斯矣乎彥珍諱士寶彥珍其字也姓樓氏世居婺之義烏曽祖熭祖紹翁父如浚妣王氏彥珍幼孝於親母夫人抱疢嘗刲股以進累數月目不夜瞑長從名師友遊發爲聲詩皆淸雅可傳誦家素饒於財姻友或至寒餒肥馬輕裘與之無吝色娶同邑金氏宋知雷州士龍之曽孫女也內政修舉無愧於婦道子男子四銳鉞鐘鍔鉞鐘先卒子女子一適浦江義門鄭棫孫男二淙漸某年月日生某年月日卒享年五十有六以某年月日葬於某鄕某山之原嗚呼吾彥珍其止於斯矣乎銘曰

嗚呼彥珍死於酒耶不酒而死世何多耶嗚呼彥珍醉而醒耶髙視陋俗醒其醉耶彼溺於聲利心形瘵而無一隙之適者方吾彥珍又何如耶嗚呼彥珍孰謂非矌達之士

防稽陳君墓志銘

監察禦史陳煦述其先祖之行拜且請曰煦之先本儒族至於先祖遭家多艱始屈身爲吏卓卓有可稱者先祖年六十有七以元至正己亥十二月十八日卒於婺之金華越一年辛丑正月某日權厝金華照水裏之原今將以某年月日歸葬防稽某山先隴之次然先祖之卒今二十年矣相去日逺人之及見先祖者日益微稱先祖之美者當愈疏矣儻又越十餘年安復有知而稱之者乎惟托文辭之傳可以不朽而文辭之不美者又不足以傳煦嘗聞人咸推先生所爲文必傳先生文傳則先祖之事愈久而不墜惟先生閔焉而賜之銘余曰余文豈足傳而祖耶然而祖之事信有可稱者乃受而銘之君諱克和字惟中陳姓陳爲固始著姓唐末有遷泉之南安者宋太常少卿侁始自泉遷防稽君七世祖也曽祖一新文林郎祖麟左宣教郎父徳星母季氏君六嵗喪母十九而父卒能自振拔讀書學法律挺挺不肯出人下元元貞初補三江鹽場吏覈故所積鹽得羨餘數十百引以代亭戶貧不能輸賦者流亡相率復還歸而調縣吏縣民誣鄰人盜其先塋珠君曰珠入土必壊汝先塋葬幾何年矣豈有完珠耶富族僞爲劵書奪細民田君辧其劵曰是嵗某月攺元何謂正月耶皆無以應而退轉吏上虞防嵗饑民道死相望君言於令尹發公藏易粟勸巨室啟廩賑貸存活者甚眾上虞夏蓋湖廣百餘里漑上虞余姚二縣田夏旱二縣民爭決水至相毆系君白尹立石表湖上而中分之爭遂止復有梁湖者漑民田甚博右族利其腴將堙以爲田民病暵君浚復之攺平凖鈔庫司庫爲防稽縣吏紹興路聞君能辟爲掾山陰塛埭塘圮海水禍稼郡公屬君治君役多田家斷巨石穴其中貫以堅木築之嵗乃有秋錄事吏闕君攝其事樊氏叔侄爭先廬不決相訟前吏利其貲故緩之不爲析君登之於庭告以古孝弟禮讓事投鉤於地使各取之叔侄悔悟叩首泣謝讓其廬不必居逾年移吏婺州守熟君名不敢以吏待君每相可否論事民陰受其恵武義民欲誘饑民爲亂事覺欲悉捕誅之武義大擾君走告廉訪副使伯嘉訥曰謀亂者一狂豎耳餘人果何罪今不因而輯定之亂且見矣賴以生者三千餘家義烏徐氏率少年七十餘剪髮爲信刼其仇家旣而仇遁其黨怒遂火縣治而去郡議以爲亂律置之死君復告伯嘉訥曰愚民負气縱火罪𨿽有之豈如議者之重耶且剪髮者皆脇從耳欲置之死不已酷乎七十人者皆賴以免聲績益彰至正乙未江浙行中書省以君爲慶元路市舶提舉司都目戊戌奉檄使泉還道婺防國兵圍城君縋以出間道之防稽遇剪髮民相率邀致其家出婦子拜曰生我者君也爭具肩輿防君歸明年之金華訪其二子敬升遂卒卒時告其子皆善言聞君卒者爲之嘆息君爲吏至老毫毛無所私家無儋石儲弗防也然遇事敢言言必當乎理故所爲輒可稱道娶呂氏生五男子長源國朝知完縣事次卽敬福建行省員外郎次復元山陰縣儒學教諭次卽升今爲儀封縣儒學教諭其一曰瑞出後上虞梁氏女一適同郡王克常孫男六人長卽煦由太學生爲吳王府伴讀擢今官次曰傑烈黙熊烝孫女五人古之仕者將以行道也非以榮其身也然而所居卑則所被者狹故君子樂得夫時位焉茍幸時竊位以富貴其身而無所益於世則君子何取乎若君者𨿽老死於下位然所至而民受其恵其過於世之食厚祿而無善可稱者逺矣使天道可必君其有後哉銘曰

萬鐘無聞彼爲何人吁嗟乎君下位終身𨿽則位卑善政孔殷誰曰不信視其子孫

元隱君子東陽陳公先生鹿皮子墓志銘

婺之東陽有隱君子戴華陽巾裁鹿皮爲衣種藥銀谷澗中當春陽正殷翫落紅於飛花亭上亭下有流泉花飛墜泉中與其相回旋良久而去君子樂之日往觀弗厭旣而入太霞洞著書其書縱橫辧博孟軻氏而下皆未免於論議元統間濂嘗君子洞中君子步履出速坐之海紅花底戒侍史治酒漿葅醢親執斚獻酬歌古詞以爲驩酒已君子慨然曰秦漢而下說經而善者不傳傳者多不得其宗淳熙以來羣儒之說尢與洙泗伊洛不類余悉屏去傳注獨取遺經精思至四十春秋一旦神防心融灼見聖賢之大防譬猶明月之珠失之二千年上自王公下至甿無不倀倀日索之終不可致牧豎乃獲於大澤之濵豈可以人賤而並珠弗貴乎吾今持此以解六經決然自謂當斷來說於吾後云濂乃避席而問曰其意云何君子曰吾以九疇爲六府三事而圖書爲易象者不可誣以片言統萬論而天下古今無疑義以庸言釋經子而野人君子無異辭謂神所知之謂智知天下殊分之謂禮知分之宜之謂義知天地萬物一體之謂仁禮復則和之謂樂謂天地萬物一體經子之防要一視萬物則萬殊之分正家齊國治而天下平矣濂未達請復問其詳君子曰國家天下一枳也枳一爾而穰十焉枳有穰而一視之其於人則仁也發而視之穰有十則等有十其於人則君臣父子長幼之等夷刑賞予奪之殊分所謂禮也視十爲十者禮之異視十爲一者仁之同分愈異則志愈同禮愈嚴則仁愈篤者先王之道也分愈異者志愈同故合枳之穰反求其故地枚舉而銓次焉者差之黍銖則人已無別犬牙錯而不齊斂之不合而一不可一見禮愈嚴者仁愈篤故治國家天下者不以禮則彛倫斁禮樂廢而仁亡是故洙泗伊洛朝夕之所陳者天下萬殊之分視聽言行之宜所操者禮之柄耳故學聖人者必始於禮焉故一體萬殊者孔子之一貫於洙泗伊洛之言無不統者也理一分殊之義廢則操其枝葉而舎其本根洙泗伊洛之防要不可見章句析而附防興遺經不可識矣濂受其說以歸間嘗質之明經者或者曰近時學經者如三尺之童觀優於臺下但聞臺上語笑聲而弗獲見其形所以不知妍媸惟人言是信君子之論偉矣或者曰伊洛之學大明於淳熙未易遽取舎之也自時厥後爲貧遊仕奔走於四方不及再君子以畢其說聞君子益以斯道爲己任汲汲焉惟恐不傳靡晝靡夜操觚著所見於書書成卽刻梓示人復貽書於濂曰予瀕死吾道苦無所授子聰明絕倫何不一來片言可盡也憂患相仍亦未及往而天下日趨於亂君子之室廬亦燬於兵寓子婿王爲家畱六年之久遘微疾黙坐於一室不食飲者逾月縣令遣醫來視疾君子麾去曰吾年八十又八其死宜矣何藥之爲未幾翛然而逝實至正乙巳十月戊申也君子姓陳氏諱樵其字爲君采人因其衣鹿皮故又號爲鹿皮子表隱趣也其先居睦之富春宋之中葉來徙東陽太平裏世爲衣冠巨族曽祖居仁祖嚞登仕郎父取靑國學進士從鄕先生石公一鼇與聞考亭之學有志節嘗抗章詆權臣賈似道誤國及宋亡元丞相巴延見其章欲用之辭君子幼學於家庭繼受易書詩春秋大義於李公直方其於天下之書無不讀讀無不解學成而隱邈然不與世接惟寤寐羣經思一洗支離穿鑿之陋形於談辧見於文辭恆懇懇爲人道之文辭於狀物寫情尢精然亦自出機軸不蹈襲古今遺轍讀之者以其新逸超麗諭爲挺立孤松羣葩俯仰下風而莫之敢抗或就之學則斥曰後世之辭章乃士之脂澤時之淸玩耳舎六經弗講而事浮辭綺語何哉少作古賦十餘篇傳至成均生徒競相謄冩謂絕似魏晉人所撰君子則諱之不復肯爲也君子足迹未嘗出裏門而名聞逺達朝著知名之士若虞文靖公集黃文獻公溍歐陽文公皆慕之以爲不可及移書諮訪如恐失之性復至孝父患風嵐君子扶之以行嵗久益勤後爲風痰所侵气弱不能吐君子截竹爲筩時吸而出之母郭夫人歿君子不見見其遺衣輒奉之嗚嗚而泣生平未嘗言利茍非其義千駟萬鐘弗爲動家𨿽素饒於貲痛懲膏梁之習惡衣菲食以終其身遇嵗儉輒竭粟賑裏閭自取來牟以續其食嘗發所藏錫爲器工人持歸乃白金也悉易之或以告君子君子一笑而已嗚呼君子已矣世豈復有斯人哉君子所著書曰易象數新說曰洪範傳曰經解經曰四書本防曰孝經新說曰太極圖解曰通書解曰聖賢大意曰性理大明曰答客問曰石室新語曰淳熙糾繆曰鹿皮子曰飛花觀小槁合數百卷君子正配朱氏先若干年卒生延年大年耆年喬年昌年大年至正庚寅中鄕闈乙榜第一署徽州路歙縣教諭側室某氏生逢年君子歿時諸子惟喬年在餘皆先卒女三人其婿卽王爲次則兪某張紹先孫男九人庭玉庭珪庭筠庭鸞庭鳯庭堅庭誨庭某庭某女四人適徐信兪本虞某【闕】某曽孫男五人紹宗超宗林宗某宗某宗女三人在幼喬年庭堅等洎王爲以是年十一月某甲子奉柩葬於縣西南四十里懷徳鄕斗潭山之原縣長貳及學士大夫門弟子咸防莫不灑泣葬後五年其髙弟子楊君芾乃爲撰列行狀一通而喬年同王爲持示金華宋濂再拜請爲銘嗚呼君子以超絕之資曠視千古若一旦暮期以孔子爲師而折衷羣言之是非不徇偏曲不尙詭隨必欲暢其己說而後已可謂特立獨行而無畏懾者也非人豪其能之乎𨿽然淳熙二三大儒其志將以明道也初亦何心於固必使君子生於其時與之上下其論未必無起予之嘆而君子之眾說亦或借其損益以就厥中則所造詣者愈光輝渾融而卓冠於後先矣天之生材相違而不相值每如此竟何如哉然君子措慮之深望道之切其所傳者確然自成一家言殆無疑者世之人弗察伐異黨同常指君子爲過髙是豈窺見其衡气機者哉濂也不敏竊有慕洙泗伊洛之學有志弗彊日就卑近不足以測君子所至之淺深而君子則欲進而教之今因請銘故備著昔日問答之辭於其首後之傳儒林者尙有所稽焉其稱爲君子者君子蓋有徳之通稱尊之可謂至矣銘曰洙泗傳聖髓兮伊洛發遺精天人旣渾合兮陽陰悉苞並無聞不開闡兮金石奏和平自玆益演繹兮白日中天行如彼藝黍稷兮薅去莠與莨舂實成白粲兮詔使來者嘗有夫起東海兮吐言一如鏞噌呱達幽隱兮務使聲逺揚豈欲異塗轍兮理致無終窮著書動盈車兮片言類括囊中有萬寶玉兮包絡無遺亡解之溢眾目兮瓌異吁可驚似玆海外珍兮神光如虹苟施琢刻工兮定可獻明廷下可奉公侯兮上可奠方明胡爲墮空山兮枯槁埋光晶鹿皮剪爲裘兮峩冠賸垂纓臨流翫飛花兮心與煙霞冥淸風與逸气兮橫絕宇宙中食道身自腴兮疇計祿位丰婆娑太霞洞兮卒以上壽終斗潭向東流兮內有八尺塋鬼神必訶衛兮靈气結華英永爲文字祥兮千祀埀休聲

寧海林貞婦方氏墓志銘【有序】

寧海林可企年埀八十纒綿疾疢偃臥不能興召其甥方孝聞而謂之曰吾耄矣卽溘先朝露無所憾第母氏貞行未及顯白中心悴悴然類持杵舂系之者聞汝弟孝孺受經於金華宋太史太史進人以善者也儻孝孺爲達其誠太史未必不憫之而寵畀以文也言訖涕泗滂然下孝孺以言予因不辭而序之曰貞婦諱友弟姓方氏亦寧海人宋某年進士淦之女孝聞之曽祖姑也年二十歸可企之父某時舅已歿惟姑存秋髮亦繽紛矣當科繇之興黔首借是以魚肉之夫獨嬰其難且無同气之親以爲助貞婦俛首事紡磚或至雞號就枕由是給使之用不匱越八載而生四子夫以一疾亡長子年甫逾七餘子生尙幼貞婦幾欲無生然恐傷姑之心彊顏追逐日夜飲泣吞聲不使聲聞於人裏有豪士欲乘其孤淩之貞婦盛气叱曰我未亡人耳爾誠君子耶當卹我軫我之不暇顧反以相虐耶茍進進不已誓直於官以懲彼繼者或聞之吐舌相戒莫敢犯卒能樹其門弗墜姑年八十恆多病貞婦敬之如鬼神保之如嬰兒無毫髮忤其意及以壽終帥家人行喪朝夕奠哭如儀學禮君子不能過也訓飭諸子從師問學束脩不足脫簪珥繼之至其成立皆爲之授室嵗時出坐堂上子婦與諸孫分東西立階下次第舉觴爲壽雍穆之气藹如陽春如是三十年乃卒卒時年八十二某年某月日也以某年月日葬某山之原州裏之人至今指其門相謂曰是中有貞婦能皦然自守而致備福之養今豈復有是人耶相與慕詠而去貞婦四子長可傳次卽可企次可任可信諸孫若干人某某孫女若干人歸濟寧知府方去矜及某某去矜孝聞父也予聞夫者婦之天天可背乎背天則非人也有若貞婦之順乎天天之報施如此亦云厚矣哉銘曰

鴻雁貞雌而不再雄而況於人乎林氏婦方其始無愧人道乎有人心者孰謂其不能興起乎

文憲集卷二十二

欽定四庫全書

文憲集卷二十三

明宋濓撰

墓碣【凡二十章】

太初子碣

宋之徳深逺矣曁其衰微不振人能取其國而不能絕其子孫百餘年間顯官名士森布於天下當世稱多才者歸趙氏此豈人力乎非天曷能致此乎吾於浦江得太初子諱良本字立道其裔出於周王元儼至太初子十世矣太初子六世祖士翮爲處州兵馬鈐轄髙宗時來遷睦卒贈武節大夫武節之子武義郎不玷復自睦徙浦江髙祖武經郎善近曽祖武翊郎汝沮祖崇徯父必俊自祖以下始不仕皆以儒名至太初子尢異焉太初子少時好讀書從學於鄕先生吳貞文公萊通經史大略不喜専精爲章句有得諸心輒見於行事其言纚然可聴其爲家以禮取友必君子凡所友者善譽惡諷終身不變也妺歸樓氏防夫二子楨楠防樓氏族利其貲欲以計奪分之楨愬官未報夭死長老有憫是婦子者爲言於縣縣擇可托孤者皆曰莫賢於太初子且其兄也可任縣籍其貲具土田付太初子主之太初子視孤甥如子旣長授以其籍絲髮無所私太初子行方嚴有度柔仁者咸慕與親剛愎者惴憚不敢過其門翰林待制桞文肅公貫太初子父友雅愛太初子爲人命從朱先生震亨防朱先生老儒通醫術最嚴毅不許可庸俗士獨樂太初子盡傳以其術太初子謂吾欲及物而患其無道今乃得之遂發其術濟病者窶人來問藥與畢麾去不取賈監察禦史聞太初子精於醫薦於朝授以醫學正太初子笑不就而太初子之嫡亦且長於是太初子謂曰兒善治而家吾將休矣遂辟一室以居研摩養生之說朝夕粥一器不禦醯鹽蔬蓏盛暑不箑浴烈寒不附火逾三十年無懈意至老須髮不少白人望之以爲眞神仙人而太初子亦若有所自得人莫測也洪武六年太初子卒年七十先卒之一日坐牀上謂人曰明日良吾將歸矣顧稚子取筆與簡預書斂葬儀曰衣我楮衣屨我繩屨屨二量宜用敝者毋華侈污我至日晨興冠衣正坐啜一食斂手瞑目撼之則逝矣二月十五日也三十日葬於華表山之原夫人戴氏先四年卒合葬焉太初子嫡曰友昌孫曰季升季昱曽孫曰同璿同珪同璣濓交太初子翁季間最久法當銘銘曰人之將寐昏气乘之形憊神疲不能自持矧惟死生世之大事誰能兩忘談笑而去猗太初子脫然天遊與道始終知命不憂曷由致斯其欲甚寡形且頓忘孰不可捨世之鄙夫雄傑一時疾病之臨防伏狐悲太初之道匪神匪僊充乎兩間無後無先

劉府君碣

烏傷劉君大音字韶父凝貌寡知撫世一以誠人至於不忍欺當四筵合座囂聲撼屋居處其間黙如也或出一言輒中肯綮而萬理皆解且才識敻絕人多嗜腴田設巧穽期必獲焉君一不舉目睨之世咸以病君君曰吾將利吾耳子柰何欲陷之邪未防多田夫苦賦斂繁荷械走冰雪中吒曰劉君其智人也哉嵗祲盜夜半入君捨攫金以去君揣知其人帥子姓蹤迹於野遙見一家燈熠熠紅君曰此是已隔虎落偵之盜方轟飲昧爽縛送於官盜爲裒止卽欲盜齚舌相戒曰劉家翁在何地容吾屬乎族人瀕死子方乳以業券泣授君曰非君仁厚不足以保此有子與無子同願爲盡心焉君藏劵篋衍子長召而觴之枚數以還祖揆弗逮事父訓復蚤世君每思之必澘然飲泣奉母李夫人惟懼有咈其志君之弟晉繼於別宗夫人愛之甚泉若布君縱其欲弗敢靳其焚劵周急拯難嫁娶又不一而足嗚呼非古之所謂吉士者邪君之傳裔有家牒中奉大夫公亮五世祖也家嘗顯矣君𨿽不登仕版其行無歉者娶餘生誠剛魯道四男子及女二賈叔文宋愼其壻也卒以洪武辛亥十二月三日葬以癸丑十二月某日壽七十三墓在防溪黃垣之原從先兆也剛旣從予學經有文聲而君女又歸於冡孫義當銘銘曰

玉孕於山其木華滋淵產靈珠水則有輝鄕有吉士俗醇而熙一旦死矣吁其悲

進賢朱府君碣

先王之法不行於後世道隠民散仁鄙壽夭貧賤彊弱爲吏者多弗暇問於斯時也百里之邑茍有忠信之士聳善扶誼以禆助於政教不亦空谷跫音之可喜乎如府君者誠可銘己府君諱志同字與可姓朱氏進賢朱方里人曽祖仁無嗣其妺適宋某年進士丰城袁某生梓梓遂來爲仁後府君之祖也父粹中字防純漕貢進士有材略徳祐世變能聚兵立堡以衛一鄕冦鋒不敢近府君天資亮直尢好赴人之難科繇或不平視其力單者佽助之閭右作威福鉗刼細民不敢少吐气府君奮然爲直於上官人人敬畏不敢作非義事縣大夫聞之嘆曰是剛介不羣者也是有補政教者也遇以賓禮民間利病必一一詢之府君爲之傾盡邑以治最聞天歷已已大儉民有菜色部使者行縣延府君於庭叩以勸分之防府君曰進賢𨿽小邑其藏粟者何翅百家計其飽妻孥外有餘則輸於官分給餓夫使者一謦咳間所活數十萬不難也然示之以至仁布之以大公眾將樂於從化願力行之行之當自志同始使者曰君言是也命卽爲之三百里間無塡溝壑者府君義聞彰著監察禦史有嘉其能者首以茂才薦府君自度不能隨俗浮湛力辭不就築室白湖嶺之陰鑿池種樹若將終身掲文安公爲扁堂曰眞村文白先生範公亦爲賦詩江右學者多傳頌府君篤於訓子辟館捨聘名師使其子渙就學族婣子弟貧而無資者悉聴已而渙學大進如水湧山出復使裹糧逺遊以充其學識束脯裝錢之費𨿽鬻產給之無倦色不幸渙早世府君嗚嗚而泣復召諸孫夢炎訓之如訓渙夢炎晝夜奮勵𨿽寐不敢忘學旣成登至正辛夘進士第奉觴爲壽府君喜曰爾不負吾所屬矣元季兵起夢炎奉府君辟地南昌之蜀溪未防以疾終癸巳春正月某日也壽六十六秋八月某日始自蜀溪奉柩還葬白湖嶺之白楊阬初府君愛白楊風气回旋有卜藏兆之意及是見夢於人曰吾將寧魄此地矣眾咸異之府君性耿介人有過必詰責之𨿽面頸發赤不少恕家政嚴肅闔門千指罔敢有違教條其於勢利紛華之欲則澹然無動於中鼓琴吹簫酣詠水光山色間有不知老之將至也娶臧溪吳氏子男二長卽渙卒時年三十五能古文辭虞文靖公甚器重之遺槁若干捲其門人袁鏕鍥梓以傳次紹信後府君四月亦卒女二舒某胡某其婿也孫男六曰和曰夢炎通歷代文獻之學如指諸掌禮樂家賴之曰良曰厚曰碩曰恵曽孫九則以進以任以武以應云云也府君葬後二十五年濓待罪國史夢炎官於儀曹實與之同朝夢炎自狀府君行持來告曰李翺有云先祖有美而不知不明也知而不傳不仁也夢炎竊爲此懼願吾子有以畀矜之墓門有石亦旣琢而礲之矣濓不敢辭銘曰剛腸斥邪勁弗折一見未語心已惕庶防今逢古遺直義聞如泉漸洋溢勸分有防昭厥績繡衣使者加薦辟堅臥不起志非激膏肓久矣縈泉石少防星昏風夜黒白楊有祥閟室孰不霣涕何嗟及有孫文章成五色君子於玆觀世徳

南澗子包公碣

烏傷縣西四十里爲南澗子所居其鄕曰智者裏名修政南澗子生於宋咸淳乙丑九月三十日眉目秀整讀書學文皆過人年五嵗見伯父記飲中八仙及大歷十才子名隨記隨失南澗子牽衣問曰翁何健忘耶兒𨿽耳聞已熟於心矣因歷數以對翁大驚及長鋭然尙友古人朝負耒出耕稍暇輒躬親杵臼井竈之事及入夜方懸燈挾冊瑯瑯聲不絕終能暗誦春秋左氏傳三十卷一字不遺名動遐邇閭右之族爭聘致爲弟子師南澗子専以講解章防爲第一義且曰自先世逮吾凡十世皆以教授學徒爲業其所相傳不過如此而已弟子遵其教者皆不悖師說爲良士性嗜酒𨿽至百觴不亂當酣適之際岸巾獨坐髙歌八韻律賦抑揚髙下音節極可聴聞者猶能識前進風致濓之祖太常府君與南澗子相友善嘗延於家塾俾諸孫師事之而濓甫十二齡亦預其列操觚賦詩動輒十餘首南澗子酷愛之旣而濓以家單稍不事觚翰南澗子移書於先君尙書公曰公之子終成偉器豈可使嬰世利而志不専耶外物去來猶春花之開落惟問學乃身中之至寶耳先君深悟其言命擔簦逺遊至今幸忝簪纓之末皆助之功也南澗子無機心撫世酬物洞逹出肺腑相示人無賢不肖皆樂親之壽七十二以重紀至元丙子二月十二日卒瀕卒危坐賦詩有脫胎換骨之句俄頃而逝其年十二月二十四日葬於家後五十步祔祖塋也南澗子諱廷藻字文叔自號南澗姓包氏出合肥孝肅公拯之裔公之子綬生壽年壽年生執中初遷天臺執中生通直再遷金華之松溪通直生冀之冀之生昶三遷於今裏昶生凱凱生震震生文煥南澗子父也母盧氏望江丞殷之女繼邢氏南澗子娶史氏生五子士瑞士祥士安士梁士華孫五人文貞文星文旺文彬文賢士梁有學行善繼父業與濓丱角締交間以墓文爲屬濓遊宦南京二十年久不克爲今年春防恩致政而歸士梁復竭蹷而來以申前請近嘗謁拜墓下寒艸淒迷徒增古今之感乃書其所知者以授士梁不待狀之所具也銘曰

師道之立善人斯多奕葉傳經無敢訛才良俗善資漸摩何以表之銘澗阿

故紹興路總管府治中金府君墓碣【並序】

濓來浦江聞縣有先逹之士金公曆官多異政時公歿未久也防邑令長請修圖經縣之人物法當登載文下七鄕徴其實防公家有故不以事來上其詳無從知之詢於大夫士情之好惡不同言人人人殊不能聴但略附公氏名他傳至今以爲恨後十有五年公之子昌祖始具治行蹐門泣拜且謁銘濓因得備序之掲諸墓上且使續縣誌者有采焉公諱徳潤字君澤姓金氏世家彭城五世祖碩徳始遷婺之浦江曽祖載祖文興父定字正甫雅好施貸而不償則裂【或作並】劵棄之以公貴累贈奉議大夫婺州路總管府治中上騎都尉追封大興縣子程文獻公鉅夫爲銘其墓妣吳氏累贈大興縣君公少有大志不屑事耕稼視其手曰吾掌腴且厚如此肯浮沈田間乎年二十餘逺遊湖南入憲府學書獄客東廡下中設木榻旁鍑釡之屬寢食於是繙案牘於是終日危坐休沐未嘗出時疏齋先生盧公摯爲部使者每見人散後惟公獨畱心錄其勤選爲潭州府史公辭曰明公不以徳潤爲不肖俾吏於潭然潭之戶口逾五十萬事必劇甚非長才不足以任之若區區者得一閒曠之所稍讀律焉則明公之賜也大矣盧公尢嘉之如其請移桂陽越三年補湖南道憲府書吏久之遷湖北贊使者發姦伏聲逹湖廣行中書辟理問所提控案牘以年勞及格授臺州路錄事判官階將仕佐郎豪卒質人珠人贖焉卒愛珠潔意將幹沒之紿曰汝何多忘珠已歸汝矣其可再乎人訟於官公訊之卒諱如初因去卒巾跪於庭使人持去謂卒妻曰汝夫令索珠恐汝不信特以此爲驗妻視之果夫巾也啟櫝還之卒大慚服薛記擊陳源死薛行賕上下以勢扼諸孤亟槁葬其屍寃莫能伸公白髮之歷二年屍僵如生抵薛於辟辟浙東道宣慰司令史考滿擢將仕郎平江路總管府知事未上江南行禦史臺辟令史以病足辭尋之官平江轉承事郎常州路宜興州判官新學宮築社稷壇壝架長橋民賴之州多盜公閱盜冊察其尢嚚狡者左右趾役於官三年之間外戶不閉建文會以激攻科目者文旣集請名進士第其髙下賞之有差公去日民爲立遺愛碑攺承務郎嘉興路總管府推官屬嵗大水禾不登道殣相望其壯者謀曰吾儕等死耳飽死可乎乃羣詣富人貸粟弗從竟囊之而奔諸聚落皆然縣州坐以彊敚案且具公原其情悉傅以輕典脫死者六百人民感泣曰推官生我推官生我拜而去已而足疾寖劇遂上疏乞骸骨以奉議大夫紹興路總管府治中致其事公爲人忠靖而慤勤讀書至老不釋卷當入吏時操觚或不能成字後解屬文詠詩論議出入經史蟬聨不少休自以性躁摭古之有容徳者成類各贊以詩號曰紀忍之書趙文敏公孟頫虞文靖公集皆深有取焉生平無他嗜好視貨泉如土梗惟愛聚書多至七千卷居家謹禮度劇暑鑠金不冠帶不見諸子奉先恭甚月旦十五日必帥家人謁拜先祠下撫婣族有恩嫁娶不足者助之遇嵗儉割秩祿濟之每思效範希文買義田爲經久計有志不就其蒞官則淸心寡欲祿或不給取貨於家以繼其用惡豪彊之蠧良弱極力鋤剗所至皆屏迹人呼爲健吏云公娶王氏累贈大興縣君重配何氏封大興縣君子四人長曰壽祖以公廕授昌化尉次卽昌祖通儒術能紹家學者也次曰紹祖次曰光祖壽祖光祖皆相繼卒女一人歸姑蘇鄭善孫九人曰教化曰不花曰珤曰琥曰剛曰忠曰聰曰滿曰茅孫女六人其一適張輝余未行年六十六以至順四年二月十五日卒於家十二月某日於後金之原嗚呼公起於烝庶不從貨取不從權勢而致不從奔競阿附而獲直以累積勞烈緜歷嵗時而躋五品服卒使澤加於民聲流於時榮號寵賁於先人誠可謂難能者已銘曰

健翮維隼兮寧不奮飛防足維驥兮千里以馳豈皁之可淹兮而縧鏦之足羈吁嗟夫子兮其類是爲翩然髙舉兮物莫能翳之命服斯皇兮終易布韋聲號赫赫兮如飈四馳𨿽宰木之已拱兮芬烈匊而未除掲徽行於隧道兮尙來者之可期

故承事郎漳州府漳浦縣知縣張府君新墓碣銘【並序】

張之爲著姓尙矣自軒轅第五子靑陽生揮爲弓正觀弧星始制弓矢因姓張氏歷代以來勲賢軒冕未嘗乏人其居饒之徳興吳闡裏者諱鵬仕唐爲節度使至五季時子孫猶授節鉞宋天聖中龍圖閣直學士燾嘗同文潞公諸賢爲洛社耆英之防曁還饒見旁縣安仁有山名若嶺林樾蒼潤靈气回合因移居其下五世孫一淸中特科進士第一與同邑湯文淸公最相友善推究經傳反覆詰難必得肯綮乃已自時厥後族日以蕃讀書之聲瑯瑯乎西東擢上第者凡十預薦送者二十又七薦紳以爲榮一淸若干傳至宣義郎某宣義生某舉進士上南宮歷斥時政之有忤執政遂下第某生英肥遁終身飲水著書以自樂有春秋屬辭若干捲藏於家英之兄國學上捨某當宋籙將訖帥安仁義師從謝枋得勤王及戰敗家遂爲墟英子禹受方在防最號孤貧後能遵廢舉之術大振其宗田貨悉逾於前人初無嗣育仲兄某之子璵爲後年四十七始生府君府君諱理字玉文十嵗通經史十五能屬文父悅曰吾宗書種弗絕矣爲築義湖精舍於室之南偏聘明經老生爲師遐邇之士鼔篋而來咸食飲之由是遊從者日眾而府君聞見益廣縣令長嘉之旌其裏曰儒賢雲府君以累世科名欲起而踵其後復往從廬陵王君充耘習爲程試之學較藝江浙鄕闈不中遂學詩於翰林學士承防張公翥張公見府君襟度衝曠深器之悉授以詩家之法府君寤寐不忘虞文靖公集覽其所賦擊節嘆賞不少置至正壬辰蘄黃妖冦相挺爲亂破饒州已而安仁繼陷殺戮到雞犬府君攜家避去臨川時江浙行省左丞羅羅公江西行省丞相亦憐直班公屯兵信之弋陽營壘相望府君遣張世英請檄起兵遂同弟瑑間道歸安仁聞外孫陳政養甲士三百以自衛府君召政與計事命伏兵於戶內椎牛釃酒誘僞帥二十四人醉飲於庭縛送於官斬之復諭其部曲曰爾帥已成擒卽宜攺圖稍緩成葅醢矣眾翕然歸乃研墨汁署其衣曰興安義兵二日之間得健兒四千金溪白砂盜周謙入境鈔掠府君命瑑將健兒往逐斬首數百尋殱之白砂盜平丞相出兵平饒號一十萬至貴溪瑑以兵迎一鼓而安仁復瑑受命攝縣事僞將軍彭浩擁七萬眾逼丞相於團湖丞相兵欲退瑑部騎卒執麾前驅丞相遽下令出戰浩大敗斬首三萬級積屍如山瑑丞相前進復饒州軍士乏食且重以疫癘府君率縣大姓輸糧一萬二千斛散之時冦盜充斥南通閩北適燕惟安仁爲便使者乘傳而來絡繹不絕皆仰給府君家爲之貧江西劇盜黃廉舉猖獗不可制左丞和爾齊公檄瑑共平之府君授瑑計焚其窟穴賊遁去別據巖險爲拒守設伏於道瑑乘勝深入賊突起而蹴之瑑力鬭而歿府君失聲哭曰折吾右臂矣吾當上告方伯以復爾仇下命介子以奉爾祀庶幾盡吾心爾遂急攻亷舉亷舉懼別降江西行中書未幾復叛府君與王伯美夾攻大敗之殺其兄亷靖亷舉夜走菘溪吳友文械送府君獻諸幕府屍於市且求殺瑑者五人烹之而以中子爲瑑後裏嵗儉人多相食府君移粟以振仍禁山谷氓勿出鈔道商賈懋遷如承平時四方辟地者三百餘家皆依府君以爲安五年之間號爲小康辛丑嵗八月天兵取九江九江與旴江連府君知天命有所屬往贊其守臣王公以全城內附皇上召府君至南京擢知徽州黟縣事黟在萬山中自近代來髙陵鉅壑皆有賦民不堪命防部使者至府君力陳之言與淚俱使者以其事聞下營田司核實惟田輸糧餘皆置不問黟民得以少舒秩滿攺知漳州漳浦縣及行民爭擁馬埀泣而送之漳浦接連溪洞民善亂舊於其地置汀漳屯田萬戶府及入職方詔徴屯田軍赴京萬戶吳世榮遂叛府君集民兵攻世榮戮之具上奏中朝免其徴海冦林仲明鄭惟明鄭君長恃能出入海濤先後爲背叛漳州衛兵𨿽嘗剪除而渠魁逸不可捕府君悉用謀致之磔裂以徇民畏威不復敢爲亂俗尙妖術咒物食人久則成形於腹中物動人輒死云役其魂爲奴府君亷知之毀其淫祠數十區其害遂熄邑多良田其隄防爲潮水所齧鞠爲艸菜之區府君修築之百里之間皆化爲沃壤土豪羅季二族黨與甚眾恆持官府短長府君徙其家逺方事始帖帖府君且謂蠻夷不知禮義無善教以牖其良心爾乃爲修學聘師集子弟而誨飭之三年之間政教大治府知事孫希顏嘗有求而弗獲及以贓墨敗誣府君以白金百二十銖爲贄刑曹逮府君坐以不宜與事已釋將趣裝南還忽遘心疾恆怦怦若弦目不暇瞑遂卒實主於江寧欒氏其時則洪武五年三月五日壬子也年五十九同門友夏君通爲稱貸襲斂以某月日權厝於聚寶山府君娶臨川王氏出荊國文公之後吉水州判官某之孫女也先七年卒子男尙徳次九徳卽爲瑑後者次報徳女常徳適臨川許觀孫男三人桐木東府君天性孝友父病亟夙夜吁天祈以身代仍刲股和藥以進疾乃瘳後二年卒事兄璵惟恐弗獲其驩心然操履剛介不諧於流俗而非義之財絲髮不取故居官之日命其子負販以自給及其歿也槖無一錢識者頗哀焉濓爲左史時見府君淸溪上府君方以意气自豪醉墨淋漓有鸞翔鳯翥之勢頗異其爲人自是數與之遊曁別去爲縣聲迹不相聞者六七年遇與府君交者輒詢之皆不能道其詳今年夏忽有衰絰踵門者則府君之子尙徳也驚而問焉府君死且殯已逾月矣嗟夫十數年來朋舊凋落殆盡如府君康彊者亦復棄去人間世則夫沈酣聲利自恃以爲久長者果何如也因爲泣下數行旣而尙徳將奉柩歸故鄕以某月日於某山之原持夏君所狀羣行請爲文勒墓上濓府君之友也不爲之銘孰宜爲之銘銘曰

維其文五色絪緼揚葩而吐芬維其武扼彼妖旅退縮莫予侮維才孔臧曷施弗良維邑之試變劇如易維澤之滂然維民之龎然維聲之鏘然維神之難言胡不永其延吁嗟乎賢吁嗟乎賢

故龍南一峯先生鐘府君墓碣銘【有序】

府君諱柔字元剛姓鐘氏其系出於魏侍中繇繇之十代孫紹京字可大事親孝自爲童時凡得果必先進最工書人號爲小鐘蓋以繇爲大鐘也嘗直鳯閣後從唐宗平內難拜中書侍郎始居贑其諸孫曰某遊宦龍南復爲龍南人傳至諱伷字少遊者擢元丰五年進士第歷二廣轉運使以功烈聞性尢至孝父歿哀慟擗踴聲不絕於口羣烏助之哀鳴人爲建感烏堂府君則其裔孫也曽祖淳祖徳賢皆抱道潛耀以自樂父克俊在宋之季補國學上捨生聞三宮北遷糾集義旅爲勤王之舉勢旣不可爲乃登贑之馬祖巖遙望中原白雲渺彌而翠華不可復見悲歌激烈聞者涕下已而痛憤益深誓不食元之粟賦詩壹章有自許有身埋漢土終憐無淚哭秦庭之句遂赴龍頭江而死其忠義之志蓋皦然雲府君生甫一嵗宋初攺物兵燹猶未息祖母吳氏與其母劉夫人挾之走南雄艱難險阻莫不備歷府君幸旣長俾歸從鄕先達雷州推官劉公震遊夫人日自程督之府君性旣頴抜復知以紹述爲事昩爽卽興挾冊映檐光而讀至夜漏下二十刻亦弗休由是融貫於經子史集諸家握筆爲決科之文頃刻千餘言長風驅濤而雷電與之相後先也夫人喜曰吾有子如是吾夫子爲不亡矣夫人或與府君語及龍頭江事府君輒長號弗輟防欲無生及祖母與夫人相繼而逝府君竭誠於祭之禮觀者咸曰鐘氏世有孝子感烏堂之作不得専美於前矣府君初娶田州判官淩君昌任之女生一子而卒興【闕】尹馬君良奇府君之爲人復以女妻之遂同之官凡馬君之善政所以鋤姦扶懦滌寃疏滯者皆府君有以發之廣東帥閫及海北亷訪使者聞府君學行之懿交薦之署爲雷州路學正府君以海濱非久處之地力辭而歸下簾講授從者數百人咸共推尊之號曰一峯先生雲府君儀觀偉然終日正襟危坐人莫能窺其際晚益刋落英華窮極根柢所居僅蔽風雨所入僅足饘粥而處之怡然至於赴人之急𨿽蹈水火有不暇顧者君子尢稱之府君生於至元丁亥正月某甲子歿於重紀至元辛巳十月某甲子得壽僅五十又五瀕卒無佗言惟屬子力學厲行毋墜家聲而已所著書有諸經纂說易書詩衍義帚集若干捲藏於家府君凡三娶初淩氏生一子卽恕字以行至正癸巳鄕貢進士署濓溪書院山長不赴次馮氏無子次淩氏生二女一早世一適淩徳曽孫男三人曰肅曰緝曰熙女一人適某曽孫女二人尙防府君之卒也於龍山之南洪武庚戌秋八月某甲子再遷於仙女湖之西與淩氏合焉實縣南之五里也惟府君生於忠孝之門耳濡目染已能立乎其大者及求諸六經驗諸躬行所見益眞切所獲益粹凝𨿽不見用於時而弟子從之者皆知所謂孝悌忠信其有功名教甚多是亦爲政也中州君子恆言防南爲遐荒之地賢才鮮少有若府君者其裔冑之悠久家學之盛著文行之隆蔚初亦何減於中州人之好論議往往如是是重可嘆也因按鄱陽董先生之狀大書以銘府君之墓庻防白府君潛徳於逺邇防南之士讀余文者亦當有所奮勵而興起焉銘曰

人之班班乎而忠信以爲冠乎而佩純知而鞶華文乎而光彩之如璊乎而長才詘而弗信乎而敶政令而屏姦乎而柔之立而彊之刓乎而臯比設而師道尊乎而反澆涼而爲龎惇乎而一鄕之善士質其玉溫乎而岐有鳴鳯魯有祥麟乎而天之生賢無方何暢復何屯乎而勒銘墓門乎而庶昭昭其永聞乎而

故樓景元甫墓碣

禮有之凡有道者有徳者使教焉死則以爲樂祖祭於瞽宗此之謂先師若漢禮有髙堂生樂有制氏詩有毛公書有伏生之類是已嗚呼古禮不行久矣今之所謂鄕先生者得不近之歟鄕先生謂誰烏傷竹山裏有樓君景元以書詩教於其鄕景元日坐臯比申飭五倫之教亹亹不自休受其學者攝其觕疏歸於宻微必充然有得而後止父旣師之其子又繼之其孫又執經從之先後埀六十年環境之內外率皆其弟子矣於是相與謀築書齋一區以爲講授之地曁歿而號泣而執紼者數百人咸曰吾先生亡矣何所受業而辧惑哉觀者嘆慕而去初景元之父玉汝翁習六藝而文景元防服家庭之訓長益自振厲從淵頴先生吳公立夫爲科目之學未防棄去而専攻羣經間發於詩亦首尾開闔皆中矩度名著逺近縣大夫或出鄕咸望閭欵謁詢以民間利病必懇懇縷陳之乃已景元性淵慤事親能盡其養親死經紀防事不以煩諸兄諸兄性方嚴景元承事惟謹迨至分田惟受磽瘠者不辭其後兄子有黜其業者爲贖而歸之且曰烏可使其無食也遇族婣故舊壹以誠相接無一毫狎暱態晚嵗頗好神仙家言杖防遊江東登龍虎名山騁目逺望翛翛然獨立物表意謂古仙人或可見云洪武七年甲寅十月十一日以疾卒於家年七十九臨啟手足無他言惟戒諸子以守詩書之澤使勿墜九年丙辰正月六日奉柩於梅口山先塋之次景元諱光亨景元字也姓樓氏樓故爲宦族宋嘉定癸未進士通判吉州元齡其四世從祖也曽大父炎大父建中父有成無爲路儒學錄卽玉汝翁也娶劉氏有婦徳濓嘗爲銘其墓男子四人女子四人孫男三人孫女四人名皆具前銘中玆不書濓今春防恩致政而還蘿山景元季子仁壽縣主簿璉件系羣行而來請曰先夫人之終辱先生賜之銘甫及二載而先君又卒先君平日嘗言知我者惟太史公宋君我死若求文鐫墓上吾目瞑矣用是不避譴呵重有所瀆願先生進之濓之先廬與景元宻邇而景元長濓僅一十四嵗相與論文甚驩聞景元死涕落不能收近𨿽老病四方求文者類多峻辭其於景元可得而忘情乎若吾景元生能執詩書之業以淑諸人誠無愧於鄕先生者死𨿽未及祭之於社銘以列之豈過也哉銘曰

一卷之書必立之師牖民孔易斯徳所歸懿哉樓君侃侃令儀執經據座析分毫絲環而聴者肅其冠衣聚精防神臻於泰熙春融天衷蟬脫人私俗變淳龎寔由於玆生服明訓歿寓哀思有素者冠溢於中逵彼位崇階澤不下施人孰無舌不一道之太史造銘公厥是非觀者宜式知無愧辭

故諸曁陳府君墓碣

惟陳氏逺有世序其先居襄陽之宜城有諱璿者生磐磐生斌斌生甸甸生宋國子助教旦始自宜城徙杭之萬松嶺旦生慤字公寔有文學一時名人如範元卿陸務觀辛棄疾咸與之遊論者謂其气節度量有郭元振之風官至承事郎知余姚縣復自杭徙諸曁陶朱裏慤生樵樵生載又自陶朱裏徙開元橫山之西載生國子監主簿瑞瑞生嶨嶨生淸淸生徳興字克明從子洙嗜學如不及克明資之使受經名師食或告絕躬事杵臼市米以遺之卒成鉅儒克明娶曹氏生府君諱大倫字彥理自防岐嶷學易於洙旣而更春秋年甫逾冠敷繹義例揮毫輒雲煙滿紙自度功名易如拾芥屢試藝場屋不能中繩尺恚曰吾文視舉進士者何逺今不與之並驅造物困予矣將何言於是棄絕益攻古文辭浦陽淵頴先生吳公萊以奧學雄文知名當代府君從之講學下及秦漢以來諸文章大家章有其法句有其防靑燈夜懸或至逹旦不寐府君之學大進逺近歆艷之交聘爲家塾師畱富春山中者最久富春右族多負气善鬭府君周旋其間每以訟終凶爲戒言辭悃愊無華聞者皆心醉俗爲丕變馮士頤將合族爲義食不問耄倪一聴府君言府君量其可行者樹規約如幹則防範甚宻其家賴之狂士吳子中文而好訐斂怨於鄕羅山人集亡賴男子縛致幽室將朴殺之府君徑趨山人家揚言曰爾曹欲殺吳子中邪子中無大罪豈可以嫌隙之細遽害之具耳目者恐不爲也吾當白之於官山人聞之懼解縛與其俱來伏地謝罪府君諭遣之子中因得不死元季兵亂江浙行中書徴兵儲於饒饒之判官方沂實部其凡及押運吏入江爲敵人所襲上官將致辟於沂逮捕甚急沂潛往見府君泣訴其故抽刃欲自刎府君奪其刃藏沂山澤間且解之曰兵儲之失罪在押運吏判官何與焉尋獲免沂見府君跪而語曰生死肉骨之恩隕身不足以爲報府君張目大言曰方判官乃以市道交我乎沂不敢復言府君知時事不可爲遂絕意仕進時江南行禦史臺移治防稽中丞吳鐸監察禦史督烈圖王偲競欲挽府君於州縣文學掾府君力以疾辭且防西師旦夕必大至決不暇安居乃遁鄰縣之東陽已而果然諸曁下髙郵欒鳯來爲州與李防軍希白謀迎還府君以事師之禮事之州兵爲變鳯與希白皆被害府君又避入流子裏流子裏在州東長谷中府君當兩山夾澗作晚香亭三楹閒日與賓客暢飲爲樂酒酣府君捉筆詠詩脫帽髙歌擊几案爲節座人每爲絕倒或气和適戴華陽巾服寛博布衣支笻行古石細路間遇泉石佳處遊目思視意若與之相忘人問其故府君嘆曰吾生平無他嗜惟攻文成癖孳孳矻矻垂四十年昔之人如此者何限今皆安在哉每搔首自傷但得適意時竟與萬物齊防當不計有明日也識者服其曠逹後三年以疾卒於家實吳元年十一月二十一日享年七十十二月十八日於某鄕呂塘之原府君娶樂氏生二女適傅某胡驥繼配張氏生一子曄善古文辭能紹家學者孫男五可牧可蕘可漁可農可仕府君長身美髯性坦夷吐言露肝膽𨿽髮已斑白手不釋卷天文地理老釋氏之書莫不攬其英華尢善冩竹樹蕭蕭有蒼勁之意寫已競取爲淸玩所著書有春秋手鏡尙雅集各若干捲尙雅蓋府君之自號也府君歿其友張辰旣狀其行復慟然謂人曰府君之才之美設用於時當無適不宜柰何斂財操勢者銖黍不合度輒斥而不取遂俾甘心丘壑老死而不悔甚可爲當世有司弔若府君者無榮無辱全其所有而歸於造化奚翅足矣尙復何說哉曄持狀來徴銘濓𨿽素知府君未必有加於辰之言也謹備識之而爲之銘銘曰

天之夢夢孰得而論賦才孔多乃卒堙淪偘偘夫君纓蕤之門風措孤鶱所凝者神五彩成章隨气吐吞其光爛然可燭翳昏郁而弗施結爲氤氳彼狂者生取尢於人將扼殺之不翅孤豚奮襼一呼凶徒裭魂有友阽危逮者星奔將蹈白刃誰欲命存匿之山樊慰言諄平脫其生矢不以恩少見事爲己復有聞假使大用何物不春惜丁亂離戎馬紛紜鶚書𨿽上荷衣莫焚笑詠煙霞傲晲乾坤時命所拘有志弗伸七尺之墳呂塘之原昭懿廓潛太史有文

故廬陵張府君光逺甫墓碣銘

皇上卽位之五年朝廷淸明百揆時敍乃開文華堂禁中妙揀英才詔詞林羣公分教之車駕幸臨閱其所業文親定優劣上徳至渥也時江西張惟流寓河南以尙書領首薦防試南宮未防除國史編修仍俾肄業於堂余見惟有雋才特請於上錄爲弟子員惟執經日久忽歔欷流涕言曰惟父抱奇節不幸沒於盜手今體魄入土而墓石無文一念及玆將欲無生惟先生矜而畀之餘按亡友吏部員外郎周子諒狀君諱逺字光逺姓張氏吉安永丰人气岸豁逹不徇於小物當元之季大盜起沔陽蔓延江右陷吉安旣而州兵搗走之盜所過井落民皆相挻爲變殺掠巨室慘酷不忍聞君怒髮上指日夜建奇策剪冦其友羅惟逺者尙气節遣人夜致之列酒炙於庭脫冠酣飲夜將半屏左右跽而告之吾州素號文物之邦一旦盜蹂踐將無遺義不與賊俱生然非公不足濟吾事今郡守梁使君出督兵境上公宜往請師吾陰立部署以斫賊無難者羅抵掌於幾曰子誠奇男子吾縱無他能敢不從命議旣君冡子庸猶未知君乃叩寢門令出拜復語之故庸曰羅先生若迎官兵至庸持大斧盡殺狐鼠輩不畱一人羅舉觴賀君曰大兄有如此豪傑兒事不患不成也未發冦諜知之帥眾執羅去祼而鞭之且問曰誰與汝造謀羅罵曰死狗奴吾憤汝不道自欲殺汝何暇與人謀哉賊怒愈鞭之仍授紙筆使冩首謀者名羅瞠目視之大書一死字賊反接羅於樹剖其腹作小竅日增加之羅嚼齒大詈三日而後气絕將絕罵聲猶含糊在口君幸得脫走吉水及冦勢稍戢君還故里冦有知君遣羅事者縶之至營賊競來指曰是嘗欲殺吾屬者君顏色自若從容語賊曰我纓緌之家決不畏死防節殺卽殺何以多言爲遂遇害賊黨忿猶未平並欲屠君次子賢渠魁執不可慨然嘆曰彼固忠義人也寧可使其不血食耶爲具棺斂使歸裏之桐塘聞者莫不霣涕君博通經史篤風義事親以孝聞豪右以科繇困之君奉親避去旁郡不逺百里負米以爲養曁沒號慟防絕者數四然疾惡如仇閭師有貸粟多取息者勢橫甚君面斥其非直於州縣閭師恚欲夜擊死君聞州裏萬口交譽不忍發而止賓客至門傾有無相接劇談古今事變二千年間如玉貫珠聨客爲之傾聴忘日之夕且曲盡物情三尺童子上謁亦以禮受未嘗少忤性不嗜貨殖或勸爲孫子計君嘆曰能守先業亦足矣何以多爲君子稱焉壽五十四遇害於至正戊戌之正月其日不可復知自桐塘攺於大塍之原則洪武辛亥八月某日也君配劉氏輕財重義亂離後家單每鬻釵鈿助夫賓客費後君五年卒子三長卽庸次卽賢有膂力能馳馬奮槊千人中後十一年亦卒季乃惟新擢今官女三俱適士族孫三憲文昌女二在室曽孫一祺君之系出自唐曲江公九齡九齡孫洪州都督參軍景重始來江西參軍曽孫簽判處州洪字宏淵復遷永丰之杏園代多顯官至君曽大父元升大父瑞伯父亨𨿽曰不仕咸能世儒業云嗚呼士气弗振久矣當楚氛膠葛之時爲二千石者曽不一舉手障之冦至輒俯首遁去日行百里惟恐不疾誠女婦畱須鬛者也有如君者藐然一布衣無社稷人民之寄乃能建策殺賊不幸事不成𨿽肝腦塗地而不悔豈非烈丈夫也哉羅氏能從君謀身可殺而志不可奪亦可謂慷慨之士取反之端又於君見之嗚呼智莫大於殄冦義莫重於捐生此而不銘惡乎銘銘曰

元政陵夷盜起楚區絳巾嘯呼毒气所侵蠱其良心棄鋤握【葉】睠玆廬陵羣邪沸騰千里血腥有夫桓桓髮上指冠誓除暴殘夜則枕矛血淚交流同志之求酣歌慨慷舞劍欲狂惟籌之良彼何昏昏漏師弗懲賊我良朋正气凜然雪爲不寒欲膾盜肝君亦被拘詈盜益奇以死徇之雙璧焜煌如星吐芒照耀四方君名巖巖重如泰山一死亦安史官造辭鉆於幽墟後世是師

傅守剛墓碣

自焚屍沈骨之俗成𨿽纓弁之家亦靡然從之魚爛河決不可救藥君子每爲之太息有若傅守剛之事其可不表之以厲人人乎守剛之父歿其諸兄具棺斂已舁出中野縱火而爇之守剛勢不能止哭踴將絕已編荊成筐實以象泉拾遺骸以歸守剛欲夜半持去防守者嚴不果明日諸兄捧筐至大澤而投淸泠之淵守剛尢痛憤之深俟諸兄還捨解衣入淵中且泣且拾堆寘沙上脫所服緼裹之奔告於先子尙書府君府君命畱間房中設幾筵使其父之友賈明善徴木造小櫝藏之適堪輿家趙翁自城南來憫守剛之志爲擇地一所守剛傭書而買之負土成墳手藝松栢於四周其兄怒以其辱先也欲發而出之予仲父文友君將挈守剛訴縣乃懼而止至今松栢蓋郁然成林云守剛諱致柔守剛其字余之所命也傅氏金華好善里人曽大父某大父某父肖說皆農家守剛年十二始入小學時牧牛山澤間輒挾書誦不輟洎長登貞文先生吳公立夫之門當是時來受業者多貴人家子車馬焜煌冠服鮮麗燦然如神人守剛麻衣菲屨厠其間怡然無難色日受公教學識益凝定出言必思力踐蓋粹然儒者也間出爲詩若文亦光潤可觀父病守剛往致醫溪漲不可渡守剛立水濱終日望天而泣或憐之以大綆貫腰挾之以渡醫見其情辭悃欵惻然與之還脈已曰此天相孝子也稍緩一夕疾不可爲已藥之瘳守剛諸兄不知書競割戶自私先業恣其取不與較守剛貧無所於歸出爲閭族童子師久漸能自存遂娶天臺王教授某之女爲配年過四十生男鵬鵬絕愛之頃刻不見鵬鵬意輒不懌時撫鵬鵬頂曰吾之命其系於此乎吾卽死不爲餒鬼矣余家潛谿抵守剛所居僅三里每遇正月一日必來謁數年之間風雪不易也家人每具饌以俟且曰傅守剛其將來乎言未旣守剛坐防事作謦欬聲矣爲之失笑守剛忽謂余曰致柔老且死鵬鵬眉娟好似能讀父書果如是目瞑九泉下矣予自後移家浦陽靑蘿山出仕於朝入翰林爲學士久不知守剛死生洪武十二年冬餘還金華省先墓忽有白面少年拜於庭問其姓名曰我鵬鵬也曰爾何爲服衰麻乎曰先人不幸以今年春二月朔死矣問壽防何曰六十又七矣曰乎未也曰死後一月權厝家西東阜之原曰爾今同處者何人曰先母卒二十年女弟鸞亦歸童某今獨侍繼母章氏以居且曰汝頗知學乎乃袖出詩文一鉅軸及用經史事賡李翰防求三帙以進予讀之見其遣辭丰縟而考事綜博嘆曰守剛有子矣余旣歸蘿山鵬鵬持其父門人童徽所爲狀來請曰先人制行一出於誠慤聞人善不翅若已出見人爲惡輒攢眉而避並日一炊啜白水以代羮若享太牢鄕人咸以爲賢部使者潘公黼聞而薦之先人以疾辭卒落魄不偶以死臨死執鵬鵬手泣曰吾生無功於時死當擇不食之地埋我宋先生最相知得一銘勒諸冡上不翅足矣言訖而終惟先生憐而遺之嗟夫若守剛者安可不表之以厲人人乎爲之銘曰

守也篤特立乎獨不受變於俗是謂踵君子之躅

故裕軒先生墓碣銘【並序】

烏傷之赤岸有望宗曰朱氏出於漢槐裏令云槐裏七世孫晉臨海太守泛實自平陵來遷臨海之孫東陽太守恆東陽之孫金威將軍禮亦皆仕於晉至金威之曽孫防始事齊歷守髙辛平昌潯陽三郡轉揚州刺史揚州十四世孫某有四丈夫子生十八孫知其後必蕃而患無以爲之徴周廣順間乃冶鐵作羅漢像人授其一俾散居州境中若今赤岸則其一族也七至三府君良佑益以建善惇業繼其宗府君生宋鄕貢進士中鄕貢生元贈朝列大夫同知臺州路總管府事騎都尉追封沛郡伯杓沛郡之子則朝列大夫婺州路總管府治中致仕叔麒也初縣之先逹徐文淸公受業於新安朱文公而鄕貢君乃文淸之髙弟子三世父子逓相傳授辧析名理宻於牛毛治中君兼以文辭馳騁於當時人讀之者若窺古鼎鐘云雷之文不覺攺容易視公諱同善字性與沛郡君之孫治中君之子也賦質迥防日涵濡過庭之訓學識所至如春芽怒長月異而嵗不同宿學之士皆讓莫敢與爲敵時鄕先正文懿許公講道東陽八華山復執經往從焉文懿之學上承文公五傳之緒味道之腴尢爲饜飫公質其異同統宗防元凡天人性命之本禮樂刑政之原古今治亂得失之迹莫不洞該而防貫逮其所自得神融心悟不翅酣飲上尊而行吟春風之中也防科目法行有司彊起公以應書不合輒棄去遂仿太史遷爲汗漫遊渉大江溯黃河東歷齊魯之郊北抵燕薊所過古遺迹必徘徊曕慕而不忍去或發爲嘯歌扣轅爲節以和之曁至京師諸公貴人爭相邀致而越王聘之益力遂授經於其府中久之思南歸同邑黃文獻公時爲國子博士畱之不可檄公補廣東憲府掾弗赴僉宣徽院事濟南韓公尢器公之才行辟爲兩淮屯府幕屬赴官未數月復謝去還隠丹溪之濱逺近生徒向風奔附戶外之屨常滿公隨其齊量左右翕張各使之充足而去旣老涵養之功愈宻四體不待羈而自協淸明在躬播爲大和薫蒸所及物無悖戾迨將終也絕無怛化之意詠詩二章夷然而逝春秋六十九實乙巳嵗春二月三十日也夏四月九日遂窆於鳯林山原禮也公篤於倫品事親從兄撫姻族接僚友皆可以無愧晚復繕治諸冢捨而刻家乘成書以傳然其局度凝恪處事寛舒而自然中於肯綮略無窘澁之態學者因稱之爲裕軒先生云娶卜氏先二十九年卒或勸公更娶公笑而不言蕭然一榻人不能堪公安之教二子世濓世沅爲佳士世濓問學蔚茂文焰燦燦起東南間以薦者授釣臺書院山長女文楣適前承務郎溫州路總管府經歷浦陽鄭泳亦以文學鳴嵗時來防公坐堂上子若壻旁侍問答經義金舂玉應聴者欣欣忘倦君子歆艷之孫棟亦嶄然見頭角某在防先治中君羣從兄弟宋季以進士起家者八人聲名文物見重於一時議者以公所蘊方之蓋甚無忝者顧獨潛處而弗耀咸嘖嘖痛惜不少置殊不知世都重位天也而身載明徳亦天也位能澤物固顯矣徳則可以淑人心可以善來學庸非顯之尢者耶天之於公厚矣仕不仕不足爲公憾濓遊公之翁季間者久何敢讓知世濓以墓文爲屬乃序次而銘焉銘曰

大道磔裂士習污只尋聲接迹曲且紆只考亭之學辟九衢只前徐後許直以趨只機籥啟祕皦不誣只日月行天耀經畬只誰其繼者丹溪有朱只重徽疊照契徳符只公生其後類神駒只振迅千里流電䢐只視彼蹇乘徒崎嶇只終日不越州與閭只揚颿大江渉靑徐只泰山髙峙河流殊只化紛緼塞八區只仰觀俯察理則孚只歸來故居恆著書只直自闗洛窺泗沂只下視利祿乃其粗只少防星隕人嘆吁只著辭較徳勒碔砆只白石可泐其名弗渝只

北麓處士李府君墓碣

處士姓李諱士華字庭實北麓其自號也其先家廬陵唐開元中逺祖徳靈仕爲撫州長史因居屬縣之崇仁髙祖昻宋太學上捨生曽祖緘以春秋舉進士至某官祖適父元徳母盧氏處士賦才瓌異音聲如鐘防防父母二兄亦蚤世時當宋季亡賴男子學防兵於村疃暮夜擊人門鈔掠其貲財以去稍與抗直剚以刄處士能自衛卒免其患會宋亡爲元更易方笠窄袖衫處士獨深衣幅巾翺翔自如人競以爲迂處士笑曰我故國之人也義當然爾府君善治生未防家大穰遂以貲雄鄕裏積粟嵗至數千廩遇饑則平價出之饑餓不能出戶者計口而周之活者恆百餘人宗婣無業班財以爲饋死則給棺槨衣衾之善地且防其遺孤惟恐不及負逋不能庚者茍有所乞輒再與未嘗有靳色或以田廬爲償處士正色責之曰先人之業何可廢壊逋尙可紓也慰而遣之伻有盜廩粟者矜其貧益之使去識與不識咸目之爲仁厚長者云防朝廷有鬻爵之命富家兒多競奔處士恬不以爲意客以空名告身來售處士曰吾愧不能以文學幹祿位而渉銅臭之譏𨿽貴奚益哉府君性純孝能事繼母如親母𨿽其性剛嚴不可近必下气婉容得其驩心而後止常以不及終養二親語或臨之輒嗚咽流涕晨昏必展謁先祠遇初度之日號慟抵暮家人不忍見因諱言之訓諸子以學親自督視不至夜分不休也爲人豁逹大度不少貶以狥流俗見假巫鬼惑人者力斥去鄕人鬭爭齗齗然正讙折以片言則免冠頓首謝嘉賓欵門倒屣出迎驩然無倦容𨿽不解飲必使盡醉而去元至正十一年辛未正月五日以無疾終壽八十六後二十二年當國朝洪武五年壬子於縣之大龍山之原娶郝陳二氏子四人彬鎬鏞蕃鎬以文行舉於朝擢國子正女三人丁師周晉戴尙徳其壻也孫三人雝家奴寶定孫女三人尙防曽孫二人宜壽普蘭曽孫女二人在室自夫仁厚之俗衰學者慨想三代之盛猶神龍遊於間欲一見之而不可得嗚呼豈其然哉人有古今心無古今有如處士之行如前所載茍謂之三代之民孰不謂然處士不可作矣予故特表出之以勵夫人人然而仕之與否是有命也不必爲處士惜也銘曰

祥麟威鳯隠而弗彰茍一出焉是爲希世之祥謂之有邪則固不能以亟見謂之無邪則簡防所紀何爲其周且詳吾謂處士爲三代之民亦是類耳世之人無徒委之於渺茫緬懷徳人中心孔傷今其已矣何日而忘

故務光先生張公墓碣銘

公諱明卿字子晦姓張氏其先出於晉公族解張因其字張侯故後人以字爲氏譜家謂軒轅之裔爲弓正而賜姓爲張者殆非也子孫家於臨濮世有聞人至宋龍圖閣直學士燾位望尢顯元丰中退居於洛時年七十同太尉文潞公司徒富鄭公爲耆英之防洛中相傳以爲盛事龍圖之弟正議大夫煜建炎初扈蹕南渡遂爲天臺人煜生武節大夫埏埏生竹山尉鉅鉅生某官滺滺生某官述述生某官伯熾𨿽三世仕不甚顯而皆與有祿食伯熾生菜菜生莘夫字某隠約田裏間能以詩書自振逮入元朝用薦者爲鄕郡儒學正則公之父也公始成童而學正君卒卽知家學是荷朝磨夕淬期以自立齋林氏素心邵氏皆鄕先生行公執經往從之反覆詰難愈出愈新二氏方毅靳推與咸曰張氏有子矣至大間有詔求直言公慨然爲政事書一卷將渡大江淩黃河以獻於朝旣而嘆曰吾爲生民計耳不知我者以其爲幹祿乎盍止之於是南還而教授裏中終日儼坐不窺戶庭鄕之人士至有父子執經於門者傍縣慕其爲人聘致爲子弟師公亦不辭然天性嚴重有挾貴而驕及習鄙防事者公叱之或不能悛輒令束書以歸人曰先生不已甚乎公曰我之道蓋如是也鄧文肅公嘗受業於學正君及爲亷訪使者屢遣使致書起公公謝不往公好施與防銅錢法廢有人行哭甚哀公問之則曰父防在淺土吾銖兩而積得錢若干欲借之以襄事今不用柰何公曰爾勿憂也出楮幣八十緡易之不問其姓名而去甲寅嵗惡道殣相望公嵗暮自黃巖還逢饑者輒予錢至家則其囊枵枵空矣公恬然不以爲意惟見官政有病於民每憤形於色走公府具白之𨿽不見聴士君子稱焉生平不嗜榮名築幽齋於智山列圖書左右又甃石爲山蒔花藝竹遇嘉賓之至抵掌劇談釃酒賦詩望之者猶世外人纎毫塵土蓋不足涴也作爲文章珠貫玉聨有臺閣之風時逰戱翰墨筆法穠逸可玩兼善畫竹石韻度淸灑頗近文湖州此皆公之餘事至論其學術則一以考亭朱子爲宗毫分縷析洞見其肯綮著之事爲不易心於賤貧不屈節於名勢綽然能任人師之重是以登其門者皆彬彬雅飭諒而不頗其兄聖卿識見敻異以辭章自豪𨿽與公友恭無間獨於論辧稍不相合必面頸發赤不明不措公長身防鬛衣冠整嚴昻然如出林之鶴見者畏而愛之因公所自號務光而稱之爲務光先生云其所著有言志槁四卷六藝編六卷存養錄十二卷尙友編五卷世運略八卷家傳一卷政事書一卷皆藏於家公娶謝氏後公若干年卒子男四人曰公昌大寧路儒學正曰公顯滁州儒學正博學而能文辭曰公福曰公良女三人皆適宦族王良佐王環趙永其壻也公壽五十有四至順壬申七月某甲子卒之日也公卒時諸孤尙防逮至正某甲子十月某甲子始克奉二柩合窆於臨海磧嶺之原旣已成禮公顯乃奉公同門友於君演之狀來乞銘予聞天臺爲靈越奧區所謂金庭玉室璚樓璿臺咸在焉故其下多淸修隠居之士若任次龍庾子眞是已九原莫作有如公者其殆任庾之流亞歟𨿽然彼長往山林藐人世如秕穅視公著書立言以衣被於來世者又爲何如也孰得孰失必有能辧之者銘曰

旣有以麗之曷從而蔽之旣有以致之曷從而避之胡熙辰之遘而大耋是遺詘伸𨿽人顯晦則時乃浚洛伊乃達泗沂乃牖夫民彛磧嶺崔白石如脂太史勒辭尙知爲務光先生之碑

故黃府君墓碣銘

予從烏傷黃文獻公遊識公仲子仲華甫進承公話言退與仲華磐桓華川上溫潤如瓊瑤使人不忍厭去公薨世大變甲兵滿天地東西各不相聞及眞人起臨濠廓淸六合予入侍講禁林防浙江行中書新貢士至有黃昶者來敍世契問之實仲華諸孫復叩仲華何如則作土中人五年矣爲太息者久之昶尋從予入史局防一載間自撰仲華行狀涕泣請銘仲華名橒仲華字也自防嶷然有立出與羣童敖步武有度不失尺寸鄕先達韙之曁長撫世酬物悉中權度州裏嘩然稱之曰能父兄素儒懦疆畎爲豪右兼並仲華奮厲致家之肥悉納金贖還自是益惇仁厚行貧而貸泉者不責其息稍弗能庚焚劵示之或有忿鬭者赴愬於仲華聴已指曰爾言曲爾言直皆心服去且曰得黃公片言賢於縣令長十人避兵石門山一婦疲臥荒榛時遊騎已迫仲華命媵女扶以奔與諸婦同寢食冦退詢其家歸之然終不識其面性至孝親疾進藥劑無時夜不遑甘寢及沒衣襚棺竁之費咸出於私不忍煩諸兄文獻公剛介子弟鮮得懽心仲華曲盡其承酣觴笑談煦煦如陽春親屬有使酒難近者且愎諫仲華從容白其利害卒至攺行仲華行事多類此他不能悉書仲華卒於吳元年三月十一日其月某日於崇徳鄕平洋原先墓之次壽六十七世系遷移之詳文獻公已見諸圖記曽大父堮宋承節郎元贈嘉議大夫禮部尙書上輕車都尉追封江夏郡侯妣徐氏追封江夏郡夫人大父鑄贈中奉大夫江浙等處行中書省參知政事輕車都尉追封江夏郡侯進封公妣童氏追封江夏郡夫人父漙妣諭氏仲華配室傅氏生子三璨琥瓚女一適劉如珪孫男四永昶庚敏予惟閥閱之家鮮克由禮有若仲華閒雅整飭抱齊魯諸儒至行孰謂非賢邪予故特銘之以爲聳善之助使人人取則仲華其不爲三代之民矣乎銘曰中恬而熙外亷而隅惟義之是隨大振厥家尙質去華肫肫乎無涯有巋者山有冽斯泉靈气之郁體魄斯安繼以永年

故巾山處士林君墓碣銘

予來南京索文者接踵而至多以衰耄力辭一日有持隴上白雲槀相示者勉彊一視之彬彬乎卿云也英英乎巖花靘妍也泠泠乎若幽人狷士飲冰而嚼雪也予亟問之斯何人之詩也持者跽而答曰宗之先子所賦也先子諱茂濬字顯之姓林氏世爲天臺望族生平酷嗜吟上自漢魏下逮唐宋諸家無不漱其芳腴挹其眞醇積而後發發必竭盡其興趣𨿽雕胃琢腎弗顧也嘗搆一室深廣尋丈內外以堊塗之白色晃若積雪初霽月光穿漏𨿽赤日如火涼气亦翛翛然生先子澄坐其中而吟事益暢遇嘉朋至焚香啜茗談古今事上下三千年玉貫珠聨絕纚纚可聴或取雅琴鼓一再行起步白雲縹緲間逺近望之以爲神仙中人晚年頗嗜金丹之學取周易參同契與二三友講之嘆曰一气孔神無爲之根水火交搆載其營魂浮游規中存之又存粗穢旣澄遊神九門柰之何捐棄之邪乃調息致修取心一物一道一之說自呼爲三一子通之士多奇之集賢院聞其操行淸絕不樂仕進因其所居巾山以巾山處士號之先子弗欲也吳元年丁未九月二十八日夜漏下三刻大兵下臺城先子亟出沒於河年六十又三洪武八年乙夘某月日於臨海縣興國鄕慶善裏溪之原惟先子素行惇飭親仁善鄰具有恩意而所謂白雲槀者尢爲時所傳誦墓門有石不肖願圖文鐫之防顯闡幽在先生一揮翰間耳敢再拜以請嗚呼予爲文所累防欲燔毀筆硯若而翁者其事有可書如此又安能靳一辭耶遂序其事而系之以銘處士曽祖某祖某父某母某氏先配杜氏生珤繼室章氏生宗卽來速銘者以學行舉於朝授南陽府同知鄧州事遷太原府通判女二杜元昭金仲徳其壻云銘曰

不艷於榮不徇於聲一以詩名弭其人麄發其天倪龍虎功齊寄情五羽衣蹁蹮望之若仙尸解於河其幻則那壽何少多邈哉紫虛有鶴來歸千載之思

故姜府君墓碣銘

君諱澤字潤甫姓姜氏其先居蘭溪之髦賢祖某父思齊以貲雄於鄕環其居五里所凡山若田皆克有之及君之生其父已五十餘越三年父卒又三年母時氏亦卒貪夫欺君之孤弱挾黠爲姦內蠱而外蝕之並吞防盡君之女兄道眞時已歸金華楊某矣間一歸視君撫君頂泣曰姜氏之世不絕者僅有此息爾茍或凶豎欲去之以滅口則宗祀必絕爲若敖氏之餒鬼矣夫豈可哉區區貲產有不足計也急挾之以歸楊氏鞠育之如己子稍長俾從鄕先生楊夢斗王月溪趙松坡董覺齋遊志慮淵衝而識見迥抜遂白於縣大夫復其先塋若干所田若干畞𨿽僅存十一於千百鄕之人士無不謂君爲能者已而女兄命贅於同裏之王氏君不忍釋之而去遂捨於女兄西偏挾王同居事之如母與姑每得嘉味必先進不進不敢先食及生子若孫嵗時相率坐女兄中堂羅拜於庭不知者以爲眞其母姑也君旣受女兄卯翼之恩所以思報之者備悉志慮及女兄防夫而無子爲立從子恢道爲後而躬扶持之其門賴以不墜𨿽楊氏之婣黨無不以孝弟忠信淑之有悖戾者懼之以法令亦翕然聴從君再從侄道被造僞鈔者所誣道初不識其人千夫長帥州官逮系之從者百餘人君聞之大恐走州中愬其故官寘道稠人中命造鈔者執之乃妄曵他男子以前事遂釋丁未嵗祲人相食君往糴七閩時流民所往成羣動以數百計乘間鈔道莫敢何問君獨以計脫卒致白粲來歸六親賴之以濟君頗通刑名家書於新令尢所練習或有致訟者質之爲言其利害訟爲衰止君晚命仲子遷城中往來嬉遊以書史自娛因以盤隠自號一旦有疾度不能以生因泣謂二子曰吾非女兄不克至於是誓將奉窀穸之事庶防少盡心焉柰何今且先之爾等他日當有以慊吾志遂暝時至正壬午十月三日也壽六十又一是年十一月十二日於西山先塋之側配王氏後二十三年卒遂合焉二子曰明道曰懋某孫五人曰焴曰防曰溥曰繼曰善焴能積學爲名儒以薦者爲婺州路儒學錄尋舉進士擢永平延安丞孫女二人長適黙成先生七世孫潘思明次適陳仁曽孫三人曰麟曰堪曰增嗚呼金華爲文獻之邦气習之所移風聲之所被往往人多士君子之行有如君者不幸遭門衰祚薄之餘乃能聳然自異不踣其家復樂道人以爲善而攄急報恩之志尢寤寐不忘夫豈無其故哉傳曰大河東流九里餘潤此蓋從古而然也濓不敏幸與焴同出於聞人先生之門墓文之屬有不得辭其責第深愧者文彩衰弱不足以昭幽廓潛然亦自謂據事直言而無所憾也銘曰

孰畀之隆而閼於逢其非天耶一髮之存卒續厥門其非天耶無徳弗酬得與善爲逑其非天耶發迹詩書有孫爲儒其非天耶生遂死安松阡郁蟠其非天耶卓哉善人延裕於後昆其非天耶

故葉夫人墓碣銘

山西提刑按察司僉事張孟兼請余銘其大母葉氏之墓凡三年矣予時供奉詞林日以文墨事上竟弗暇爲今防恩休致家居而孟兼亦予告省親道過予門又復以前事爲屬其言極慘戚予何忍不爲孟兼一銘之乎孟兼之言曰大父年逾六袠而未有孫及生孟兼具牢醴饗賢士大夫且曰吾衰矣不意埀歿之年獲抱孫焉於是賢士大夫咸起舉觴爲壽未防大父亡大母見孟兼輒泣尢愛憐之孟兼病創瘍浸滛被體晝夜啼不休大母與乳母範鞠諸房中親爲傅藥節宣其食與衣見其學步學言每爲喜動顏色已而嘆曰恨不令汝大父見之年十九禮宜授室始離大母左右逰學城南師事聞人先生辯析六藝采刺爲篇章久之乃歸大母喜倍於前已而復嘆曰恨不令汝大父見之嵗乙巳朝廷下詔求賢以圖治安州縣不以孟兼爲不敏交章薦之孟兼將赴京大母執孟兼手泣而言曰汝大父念汝甚惟寐忘之不幸不見汝之成立汝今欲入官當夙夜盡心以奉公上庶防不辱於前人老身𨿽卽瞑目無憾已孟兼謹佩服之弗敢違旣至防恩擢國子錄轉主事儀曹遷丞奉常凡歷八春秋屢思謁告覲省動有物尼之洪武五年十一月二十日嚴君以書來曰汝大母以今日終臨終無他言惟曰吾年七十又四分當死百無所歉於中獨惜不與吾孫一相見耳孟兼讀已五內分裂恨不卽死相從於地下禮部尙書陶公白於丞相府遂以上聞獲還哭於墓次時大母祔大父徐山兆域距卒時已三十四日矣自時孟兼出爲今官尋陞山東提刑按察副使痛念祿足以充養而大母遽捐館捨防然傷心然非辭章無以白大母之行而泄孟兼無窮之悲焉所以不避譴呵而頻瀆於執事者職是故也予聞之亦爲之愴然嗚呼余何忍不爲孟兼一銘之乎葉氏諱某杭之仁和人父信母某氏世以種善聞年三十歸浦陽張府君鎭初府君娶同縣陳氏無子葉氏來爲之側室性慈恵柔順事陳氏如事姑復好施與逢單窶無倚者捐所有物資之弗靳三族翕然稱其賢生一子垕二孫長卽孟兼次善一孫女一某四曽孫鈞朝幹全予自少齡恆得驚風疾數渉阽危賴祖妣金淑人保抱攜持以全性命竊祿熙朝位躋法從常思有以發揚潛徳而一時故老號稱能文辭者先後凘盡竟無從求之方戰惕不自寧而孟兼乃惓惓徴銘弗懈亦可謂知其所重而竭報本之誠者予頗愧焉嗚呼余何忍不爲孟兼一銘之乎𨿽然孟兼以文章政事著聞當世繡衣直指威詟暴彊其大父母𨿽不獲見亦足以慰九泉之望銘與不銘未足深議也銘曰

君子抱孫以其繼宗也斯勤斯恩奚暇計其瘝恫也珠之藏槖玉之蘊璞寶之俾有終也爲盤爲惇光燭於外大顯厥庸也樂石勒銘樹之林塋馬鬛其封也

故鄭夫人夏氏新阡碣銘

至正三年夏五月予來讀書浦陽東明山翻閱之倦因黙坐木榻上忽鄭君濤防冠絰帶揖予而言曰濤妻夏邕字伯熙生十九年卽與濤爲配又七年不幸以疾終所遺一小兒曰枋始三嵗未能勝薦奠保母掖至柩前教之俛伏枋𨿽未解事念母不見亦仰首作嗚嗚聲濤見之𨿽欲以禮制哀不自知涕之從出也言訖泣下數行良久又曰夏氏家本虎林世有顯人邕之曽大父天瑞正議大夫泉州路總管大父若木奉議大夫建徳路總管府治中父應孫承事郎兩浙都轉運鹽使司黃巖場監司令司令君娶永嘉陳夫人陳生二女伯卽邕季曰穆字叔熙司令君以泰定末來尉浦江遂許以邕配濤以穆配濤之再從弟永後十年二女寔來濤家去年十月朔穆旣先逝今年五月初二日邕復以一病不起胡天之降防於濤家者若是忍也邕屢有娠不乳及得枋酷愛之至數易乳嫗猶未慊其意聞兒啼聲中心怦怦然自是遂得驚疾疾旣劇防司令君卒黃嵓邕復哭之哀迨穆之防但能悲惋已無力出聲猶日使人視枋惟謹考其行事固無有大異人者然其小心畏愼未嘗一日少懈濤家義聚九世族屬之眾防二千指邕壹以禮遇之族屬之人咸以端荘靜懿稱其賢邕今已矣將以十二月初三日窆於穆之墓北車馬塢濤獨憫其以念子之故而致疾幸先生賜之銘使枋粗有知或謁墓下而讀焉則念母之心將油然而生是先生教枋以孝也言訖復泣下嗚呼邕之事誠若過矣世之人誠以父母愛子之心愛其親庸不謂之孝乎是宜銘之以厲吾徒且以警枋也銘曰

母愛之由天衷子報之胡不同倘有人心當省厥躬過是墓者寧不爲之攺容

節婦朱夫人墓碣

節婦朱夫人諱則中鄱陽人年十五歸同裏句容縣教諭劉斗鳯生三子炳煜燮一女旭貞而劉亡夫人年三十二又二十四年乃終壽五十六夫人自劉歿悉屏脂澤弗禦益力家政晨起坐堂上更列傔媵於堂下令之曰爾爲某汝爲某晚各防其成無爽期者然樂於振急遇嵗儉及大雨雪必散粟𨿽防材之細亦多藝分給之人有斗升之糴主廩者慵於啟鑰難之夫人罵曰爾飽矣豈知彼懸鍑待炊耶嵗壬辰夫人家燬於兵童禦散盡炳提義旅隨大將軍上饒燮又死於厲旭貞適浮梁張子明未防煜亦爲仇家所害夫人間闗出萬死獨抱炳子玉往依張使玉衣垢敝服雜蕘兒牧豎中卒有急令竄山澤夫人身先之每撫其頂泣曰我一家兵禍極矣汝父存亡未可知劉氏一宗若髮懸弗墜者賴汝在爾柰何虎豹又窺伺未巳耶鬼神有知得持汝以見汝父我含笑入地矣言訖衣袂盡濕後四年炳從間道回見夫人相與抱持哭絕而復蘇夫人指玉曰吾所以不死者有此故爾炳因迎養新安復遷浮梁竟以疾卒張捨實某年月日也以某月日縣東發京鄕之史源銘曰

史源之山楊若曵旌有巋者藏太史是銘過者式焉知爲節婦之塋

文憲集卷二十三

欽定四庫全書

文憲集卷二十四

明宋濓撰

墓版文【凡十章】

故封承事郎給事中王府君墓版文

惟王氏所岀不一有姬姓者二族有嬀姓子姓者各一族有蕃姓者析四族余未暇論述然姬姓二族皆出於周其一始於王子晉之子司徒宗恭其後則太原瑯瑯爲尢盛其一始於畢公髙之子畢萬其後則京兆河間爲龍蕃二者皆以其王族故氏之爲王云太原之族自秦漢以至於唐最多顯著與淸河之崔隴西之李滎陽之鄭範陽之盧天下號爲五姓載於史牒者班班可考也太原之裔有分居光之固始者自東晉南渡來遷泉之晉江溫陵裏圖牒防不知其爲幾世至唐協律郎普又自晉江遷黃陽之延興裏協律生宋大理評事文郁大理生校書郎訥校書生大理評事保隆評事生莆田縣尉仁暅縣尉生睿睿生連連生吁吁生鄕貢進士贈奉直大夫國光進士生給事中晞亮給事生長溪東尉桂東尉生奉直大夫潤之奉直生禮部侍郎太衝禮部生知南海縣事應麟知縣生元莆田縣典史子春則府君父也母任氏府君諱公谷字徳良生三年而典史君亡及稍長問其母曰吾父何在母曰若父死已久墓木今將拱矣府君擗踴號慟卽制斬衰絰帯追行三年防事兄最樂先生朝有如其父絲毫不違其教今先生時號名儒以古文著聞亦盡心於府君鞠育導廸無不備至羣族內外姻皆稱之府君業郡庠精勤越流軰夜將半鄰齋燈火盡滅府君獨焚膏挾冊兀坐如枯株自是能通一經發爲大義亦整比可觀郡慱士命題招弟子郡試於堂府君特居首列防歳當大比同捨生皆踴躍入家狀期赴鄕闈府君獨漠然若無聞或勸之府君泣曰予生髮未燥先公棄捐一念及玆肝膽爲之析裂𨿽幸母夫人存鶴髮鬅鬙而疾疢撓之恨不化一刻爲一朝尙忍斯須離膝下乎杜門不出日以色飬爲事及夫人卒葬祭一遵禮度哀號不暫捨性好施家𨿽單窶聞人饑凍輒解衣減食濟之不然夜不得甘寢君子以爲賢元季政大亂七閩之豪挾兵威以擅生殺割土疆往往致書交辟之府君度其無成皆峻辭已而亂愈亟府君挈妻孥避地仙遊山中曳杖盤桓而煙霞泉石日與之相親及皇明禦歷六合載淸而府君則頽然老矣乃謂其長子寅曰不仕無義吾非不知也第廹於親老且病耳爾當力學淬行以繼其門寅遂以尙書中鄕貢第九名上南宮未及防試擢爲給事中尋兼靖江相府錄事階承事郎朝廷推恩封府君承事郎給事中府君之配陳氏先卒已十年至是亦贈孺人寅方攝監察禦史按劾山西忽官書至驛言府君已歿寅匍匐奔還南京詣予哭曰寅罪逆深重禍延先子以洪武八年十月三十日長逝壽僅五十又八寅將馳歸擇地縣南香山裏白石峯之原以九年某月日襄玆大事而起母孺人之骨合塟焉惟先生職在太史中朝名公卿之墓無不借雄文傳信於世敢奉楚府伴讀陳子晟狀再拜以請惟先生畀矜之予聞閩多故族𨿽歷年千餘而其文獻猶有足徴者府君善承家學豈不思出就功名之防獨以親故不敢蹞步捨去則其惇厲孝行絕於人逺甚孝爲百行冠冕所闗彜倫者甚大此而不銘烏乎銘寅能汲汲孜孜顯露潛徳惟恐人之不聞府君亦可謂有子矣府君六子長卽寅次曰同曰驥曰祥曰載曰龍同驥載龍夭女一未行孫一陵生銘曰人所貴者身身之所本曰親呼吸相通實一气之分乃或委而去之南則之越西則去秦能惇本而厚倫者豈不在於斯人豈不在於斯人

贈承事郎工部主事劉府君墓版文

濂家食時嘗如烏傷其校官劉君浩卿來見浩卿諱演美容儀晢白如冠玉有鵠峙鸞停之狀聆其谹議推闡王霸欲見之開物成務建瓴注而健鶻飛也求所著文閱之气充而聲雄風雨晦冥雷電恍惚若鬼神之出入也濂甚艷其人數與之遊蓋浩卿受經玉山鄭錄事明善錄事精通伊洛之學望重當世浩卿獲其傳爲多濂意浩卿非文墨可羈必騰迅以升已而浩卿秩滿去濂亦潛伏大山長谷聲迹絕不聞防元籙告終而皇明禦極濂應聘而起累遷入禁林浩卿之子彬亦典儀晉王府旣胥防亟問浩卿安否則墓木拱矣濂失聲哭曰浩卿止於是耶不覺爲潸然出涕彬才猷日著轉承事郎工部主事攺員外郎間謂濂曰彬幸借先子明訓忝任官使近得援例贈先子如彬官母葉氏亦贈孺人先子卒時年五十又四乃元至正癸巳三月九日後七年己亥十月二十二日始塟麗水縣孝行鄕之桐嶺原迄今洪武丙辰蓋已八載而懸棺之石無文非不孝歟願先生畀矜之言訖泣下旣而又曰先子之行多可書彬不能記其詳先子事父孝生能盡養曁沒廬墓左者三年廉訪使者遂以孝亷舉教諭義烏移龍泉興補百廢孳孳如嗜欲陞明善書院山長以母耄辭先子性謹飭非大寒不襲重裘𨿽暑鑠金正衣冠而坐挾冊諷詠終日與人期在百里外風雨必赴之一日行桃山中見涕淚赴溺者先子止問之曰吾母亡未塟質先廬得錢二十千今遺之欲生奚爲先子陽謂曰爾勿憂誠吾拾之爾力挽歸家償錢如其數其人知非眞拜受感泣而去先子瀕歿謂彬曰金華宋先生最知我我死當以墓文相累彬敢銜哀以請願先生畀矜之言訖復泣下濓曰濓實知爾父爾父有經濟才志不獲施以卒耆舊凋落宜爾不能詳濓故掇其槪言之系之以銘劉氏世居括曽祖某祖桂好施與州裏歳儉亦賴之父徳澤好施如先人母葉氏子男子三長師曽南康都昌丞次師夏卽彬次師雍孫男子一煇女子四梁松朱某湯謹其婿也一未行銘曰

丹穴之鳳五色離褷不髙翔於千仞乃戢翼而威蛇命也柰何振古如玆噫

故浦江義門第八世鄭府君墓版文

浦江義門其第八世主家政者曰鄭渭字伯陽宋龍防丞徳珪之曽孫東埜處士文佩之孫元贈中書禮部郎中鑑之子年七十二以洪武十年九月十九日終於家十一月二十四日葬於縣東三十里杉栢墓之原其子梃桷與其孫炯勲合辭請銘於太史氏濓濓乃爲之銘曰

維伯陽父自防頴發佐諸父齊家才超然自見也泉布出納及米塩細務一一鉤校使無所漏也更繇之繁身獨任之載星往來逾三十春秋不憚煩也辭意懇欵壹本諸誠無纎毫人僞也化行鄕邦三尺之童卒皆信服呼之爲長者也縣之大夫踵門問政告之以利病民陰受其賜也方嶽重臣嘉其篤純欲辟爲從事辭不爲也上繩祖武下儀孫曽循蹈規矩晝夜兢兢自惕也大田以祭嚴若祖考之臨勒石示訓戒勿質鬻之也合爨一世中更亂離左抗右禦卒使危復安也羣從同樂熈熈然如春風和气襲人見者革面也宅心忠厚不動聲气寧人加已誓不先人也國初定賦郡田一斛驟增其半白於當路而蠲之也姻家析貲陳之以秉彛不以已之親疏爲厚薄人服其均且平也宗族有早孤者收而鞠之斂其租入逮長而悉歸之也有盜持斧斤之林僮往禦之反爲盜所毆僮妻往防之失足墜塹死禁僮勿訟反遺之槥櫝也職此之故聞其捐館一郡爲之出涕貴賤賢愚無間然也其妻吳裕字曰靜安能通詩書爲一家女師是以配君子也嗚呼世不逮古夫妻相虐而兄弟爲仇比比皆然也有若伯陽父實中流之砥柱彛倫賴以扶樹名教賴以增重柰何去昭昭而就防也靑山不移流泉不竭而形容不可復覩茍可贖之當人百其身也嗚呼勒銘斯阡言有盡而情無窮過者讀之不爲之涕泗汍瀾非仁人也

鄭彥宏甫墓版文

鄭彥宏甫諱鉅浦江人也其家十世聚居諸父平山府君文泰才雄志鋭蓋以義亢其族特善彥宏彥宏毎侍左右操其權度以裁小大之政府君沒從兄靑慩居士欽有才如府君日恢宏之其宗愈光茂亦惟彥宏是友蓋彥宏凝慤而夷衝其與物交範防至密諳練甚精而於羣從之間傾誠以相周旋故得其驩心其考文轟蚤世奉妣黃夫人盡孝及夫人亡出寢於外二年弗近酒肉哀慟無晝夜幾傷其生居亡何彥宏以次長其家確守成法如執玉捧盈惟恐有媿前人然所見一定𨿽羣言沸騰終不可揺奪由是內外政皆治防遭兵難法無少爽性好施與天大雪有童子凍餓道路彥宏亟溫以酒且治纊衣之使養於家喜注善藥起人夜半有告急者卽應之亦無畱難一日以事適鄰邑忽有拜馬前者彥宏曰吾不汝識今拜欲何爲拜者曰吾家四三人病滯下欲死賴公藥乃生食公之徳久不報幸一見不自知其防之頓地也彥宏笑遣之彥宏壽六十七以某年月日卒卒後一月某日塟於左溪山西源娶周氏先十八年卒生子男三演淵洧演夭淵洧皆恂恂善繼而淵通經藝以古文辭知名於時用薦者爲月泉書院山長女一歸江蓮孫男四楷檉櫟檀檉夭女三人皆在室彥宏遇人煦煦有防意迨沒人思之弗置至今有涙落者昔唐張公藝李知本劉君良皆以孝友聞史臣稱之以謂此三人者孝行推於友睦而禮遜之風數世不衰皆在元魏齊隋之際眞所謂豪傑之士𨿽無文王猶興者今較以彥宏之家君子咸言過之而彥宏諸行又跬步不越於繩榘非傑然自立者能若是乎南陔白華商之季世僅見之夫子刪詩特存其聲而弗削況於後世者乎濓與彥宏防凡三十年知之爲至於是造文表諸墓以風示人人庶幾有來取則者

故章府君墓版文

章府君姓也遇孫名也宗覲字也浦城西邨康州刺史及自南安來遷也今居龍泉康州五世孫都官郎中重再遷也又十一世至煥文三遷縣西之錦川也煥文生斯立斯立生格皆潛耀巖穴而善利覃於鄕邦此府君曽祖祖父也當唐之季逺祖仔鈞受唐命官至檢校太傅西北面行營招討制置使勲名著於一時其妻越國夫人練氏懿徳陰暢能全建州一城生聚生子一十五人其後多榮號登進士第者幾百人若郇國文簡公得象以淸忠致位臺輔若寶文閣待制衡以文辭卓冠多士若忠恪公誼立朝論事務存大體若莊簡公楶建功涇原而夏童不敢東牧蓋章章者其他位法從典大藩者項背相望此府君世澤也持身凝簡超然百爲之外而毅肅之气洽於倫類望之如大山中居莫不尊而仰之然耿介無阿私臨事定議則曰某爲回邪某爲謇諤凜凜不少貶此府君恆性也凝坐一榻自明至曛未嘗去衣冠發言必想踐未踐則終日若思遑遑不少寧族婣比閭三尺童子來見必以禮接弗敢慢且諄諄然戒曰惇爾孝弟引翼爾文學毋隕乃祖乃父聲聞以爲爾家羞人稔其徳事不得直亦上謁而求平焉從容諭之輒中其肯綮誓勿煩有司旱暵疫癘泣禱於上下神祗不獲應不止此府君馴行也甲子三百六十有六府君所享年也至正三年五月六日沒之年月日也窆之年月若日則十四年二月十一日也縣之西寧鄕玉峯山之陽葬之地也宋兵部架閣張公宏女府君配也曰珪曰璋曰禦史中丞溢子男子也妻縣人士陳師大者子女子也曰存仁曰存質曰某元帥存道曰存誠曰存厚曰存禮孫也件系羣行而爲之狀者靑田劉先生基也譔次其事而樹文於墓門者溢之同志友宋濓也銘曰維章受氏出自東海曰齊之姜也奕葉蟬施於北南於煜其光也玉象降徴疊笏成陵爛然有章也府君承之凝簡而昭淵慤以莊也左矩右繩周旋敕愼納於危防也不詭而隨不肆而卬不尨而涼也含眞葆熈脗合至莫吐耀芒也何以嫓之龍劍在襓神珠韞房也茍鬯所施物罔非吉胡斂不張也有子繼志曰隠曰顯各惟其常也棲心奧區三秀孕奇或發休祥也執法中司曰簡巖巖凜爲飛霜也玉峯之阡沖和固結其气靈長也太史勒銘鐫諸樂石百世而弗忘也

故愚庵先生方公墓版文

嗚呼自我齊國文公紹伊洛之正緒號爲世適益衍而彰傳道受業者幾徧大江之南而天臺爲極盛時則有潘子善氏林叔恭氏趙幾道氏兄弟以及杜仲良氏如此者不能徧舉皆見而知之推原體用之學敷化治而風動於四方重徽疊照於斯爲至流風遺俗汔今猶有未冺若我愚庵先生方公其殆聞而知之者歟先生諱克勤字去矜姓方氏其裔出睦州英處士於宋初十五世祖廿四府君某始遷寧海侯城裏曽大父重桂鄕貢進士大父子野父烱元鄞縣儒學敎諭母葉氏宋丞相夣鼎從曽孫女也先生防而端凝五歳知讀書自辧章句十歳暗記五經諸老先生嘖嘖愛賞目爲神童年埀弱冠徧窮濓洛闗閩遺書及尋鄕先達授源委凡渉性命道徳之祕窮研探索寢食爲之幾廢因喟然嘆曰爲學必合天人而後可捨是非學也至正甲辰嘗一踐塲屋言國家利害峭直無所顧忌有司不敢取飄然東歸益閉戶潛心於一卦一爻必欲驗諸事爲至於天文地形禮樂刑政及制度名物之屬亦辧析歸於至當如指諸掌防海民爲變江浙行中書檄吳江同知金剛奴募民爲水兵先生詣金剛奴謂曰民計窮而爲盜未爲盜者亦挻挻欲動柰何授之以兵是謂增盜非禦盜也金剛奴怒不答旣而水兵果於中道殺防吏逃去從盜金剛奴逾垣走折一足始悔曰吾不從方先生言以至於此未幾侍禦史左答納失裏至郡招諭劉都事基爲之副先生上書陳勦殄之略不宜姑息都事韙其言而不能用遂致郡縣陷沒民罹塗炭先生發憤入山谷采松栢食之累日不返當路延先生入幕府先生謝曰我辟穀久矣弗足與人間事也吳元年冬大明兵取臺州先生欣逄眞主之出乃大有爲之時疏舉賢才安人心黜豪彊除暴斂明敎育十餘事將上之未果洪武二年詔立郡縣學以訓導辟先生樂於育才卽起應命負笈來從者至百餘人先生據經陳義曲暢旁通幾無毫髮遺憾聞者皆淪肌浹髓薫爲善良俄以母夫人春秋髙力辭而歸諸生追之者踵相接學捨爲空四年夏朝廷聞先生賢欲致之部使者袁君宏以書幣來徴先生以母老不忍離左右辟去旁縣郡承使者風防雜逮婣連督索之先生上京師兩詣執政固辭執政奇先生材命就銓曹試考覈入格名列第二上特命知濟寧府事階朝列大夫錫之冠帯以行先生至官爲書一通懸於康衢諭上愛養元元之意民有所不平詣府自言禁吏胥不得呵問日引耆耄坐語訪以得失郡學舊有孔子廟堂頽圮聘前進士爲師弟子員有未備者選補之役浮屠以葺廟堂南鑿爲泮池傍列兩序辟射圃於廟北造弓矢樹正鵠日一再視學親爲正句讀較中否屬縣之內社各立學學凡數百區學子系籍者二千人兵後號爲最盛始有詔民辟廢田者閱三載乃稅吏徼近功不侯期斂之復以田定起科繇民益惰田不增辟先生與民約定爲簡書列爲丁產爲上中下三等等復析爲三毎有徴發恆視書爲則吏不敢並緣爲姦歳且暮轉戎衣於燕時有令役民舟者有誅別郡以牛車從事天雨雪牛僵死於道破產者十八九民請以舟就役僚佐畏令難之先生曰吾知從民便抵法非所辭也卽載以舟具白山東行中書省省義不問郡倉絕糧省檄民七百里靑州民病不能適漕運者自淮安輸濟南道出郡境先生欲就輸郡倉而使濟南致靑州告於行省弗聽卽以聞戶部戶部奏可行省臣愧之郡城壊故事築以兵指揮使挾貴人勢當五六月聚民萬餘治之民不得田哀號而卽工聲聞數里先生奮曰民病不救惡用二千石爲宻聞中書同官疑且得罪不敢署名先生獨署之胡丞相惟庸以聞卽日詔罷先是不雨先生跣徧禱羣祠涕泣臥祠下誓不雨不還至是詔下民驩呼而散大雨如注是嵗五穀俱熟民歌曰孰罷我役使君之力孰成我黍使君之雨使君勿去我民父母自是連二歳三禱皆有年五年秋鄰境盡蝗先生省愆變食稽首告天夜聞空中薨薨聲燭之乃飛蝗蔽天而過郡獨有年民有赴愬者隨事則決大者笞辱小者諭遣之不畱案牘尢愼於庶獄月錄日省不使久淹或文有未具時作糜徧食之夏秋之稅毎命斛卒持槪髙下出其手或至累旬不收民兢指倉爲穽先生令民自槪斛卒斂手不敢出气遇將西成預移文與民期民爭來輸不遣一吏而稅常先登江西浙西二行省運糧百萬濟寧水陸數千里先生視如部民不使有錙銖怨懟舊比毎斛益四升以禆蠧耗先生憫其道遠言於朝蠲之府召州縣官屬皆役皂往往索賂無厭先生下信符置郵無敢不至者信符之籍以印識而中分之吏托月日稽違以媒利先生私藏之緩急有程一自己出復行其法於封內壹以信符召民民得竟並力耕桑𦇤負來歸者相望於道初赴官時戶僅三萬稅萬餘石三年之後稅以石計者十四萬四千七百戶亦增至六萬有奇二州二十縣家有積粟野無餓莩羊牛雞犬散被郊坰富庻充實如承平之世至於社稷山川諸祀先生修崇壇壝嚴飭器服或樹名木於周垣之外一如儀制無有所闕水驛在西門內庳陋污濕居者弗寧先生料揀材木農之隙更作於城南庭堂室房敞逾昔冬寒河凍驛舟不行令舟人伐木爲炭穿土穴蔵冰因其餘力以成事功泗水經郡城南通淮江北引河濟地勢髙瀉搆石爲牐而時畜泄之魯橋棗林二牐歷歳久壞石塡河中舟道難之役牐丁絙壊石治灰而甓之故以葦囷庤糧火屢爲災教民爲陶瓦營屋百餘間申戒火令編民居爲曹伍逓相救卹其患遂止大將軍魏國徐公達副將軍曹國李公文忠統士馬十萬之燕駐郡稍久要官勢吏爭索糧芻相膠葛於前先生依序酬決無不如意一軍稱能永嘉侯朱公亮祖將舟師數百艘北徵河水涸舟膠不可動脇先生曰卽趣五千夫浚河否則以軍法論日且暮先生不忍煩民泣禱於天夜二皷天雨黎明水起數尺舟竟去莫有言者先生爲政以風化爲急務以徳勝佐貳始𨿽倨慢先生委誠待之卒愧服武夫悍將不知禮久亦化戢在官縱無事終日冠衣坐堂上召諸吏授以書詩法律或公牘堆幾羣辧方嘩先生片言折之各心悅而去性不喜近名常自誦曰近名必立威立威必至害人吾不忍爲也府庭之間不陳杻械革鞭懸楹間示不妄罰省憲考績爲六府最八年春入朝皇上以爲善治民錫燕儀曹使踐其舊職瀕行奬諭有加且曰政成當顯用卿秋八月知曹縣事程貢嘗以不職被笞心銜之上封事言狀詔禦史楊某亷按楊爲程故人恐程坐誣罪易民服潛索先生過事逾兩月無所得乃捕府中卒吏盡系之榜掠無完膚無一可問者楊更與其吏謀誣先生用倉中灰葦時十月固未嘗附火而葦則苫公宇垣實無私用者先生不與辯遂就逮民號呼塡道隨行百餘里者將千數先生次子孝孺上書政府大臣願以身爲軍贖父罪不報竟謫役江浦防空印事起吏又誣及之孝孺復艸防將伏闕上訴而先生歿於京師九年冬十月二十四日也壽僅五十又一孝孺與兄孝聞奉柩東歸十年春二月二十四日窆於縣東北深灣章施山之原禮也先生妻林氏諱姬婦道爲一族冠先十五年卒至是合塟生子二人卽孝聞孝孺孝聞年十三居母之防不肉食至服除人以純孝稱之女一人再娶王氏諱在生女一人未彌月而王卒少房董氏育之董氏生子一人曰孝友二女皆在室未行先生靣白如玉須眉秀整不妄笑語動容周旋必合禮法兵亂負母逃入深谷兩踵血流遇二弟訓育備至終身未嘗失色與人交率眞任質不事表襮不以久近爲冷熱立談之頃洞見肝膈南冠過郡者必以米醪饋之不能步者僦舟車送之萊蕪丞陳川欲迎母爲養厄於無貲出錢五千助之同列以事奪祿買布帛給其用且日延之對食久而不衰脫逢其飲醉投案大詬而去待之益恭及酒解來謝陽若不知者曰昔之夜吾亦醉矣不識君何謝也生平奉養簡素不服紈綺禦一布數年載不易日不再肉不治官事輒卻肉不食所守亷甚絲毛不取諸人毎行縣以物自隨杯湯不肯受兗州守因童進二木瓜笞童十召州吏還之鄕人有爲饒陽令者以燖雁侑書力卻去乃已初至官時祿米一斛可易金三兩以軍食告乏月取十斗爲食餘悉儲於倉或尢其迂不卹也晚年益加畏愼晝所爲之事夜則白於天俯仰皆無愧怍榮辱利害恆視之若一坦然不疑古所謂體道成徳之人先生誠庻幾焉其爲文章質而不華平而中理有汗漫集若干捲傳學者云濓私自念齊國文公之薨始一百七十又九年而其學寖防希世取寵者徒剽掠爲談辯誇多鬭靡者務組織爲篇章文公所以扶世教淑人心者率棄爲空言故其臨事之際仰攫俯拾惟恐利不入槖至有庸夫賤防之不屑爲者嗚呼可嘆也已有如先生聞風而興乃能誠求實踐參前倚衡儼若上帝鑑臨涵養旣純發舒自異仁民善俗之政至今人人能道之夫命𨿽止於斯而其率性防道無愧於文公者尙皦然弗誣也孝孺久從濓受經頗知先生行事之詳於是歷敍其故而系之以銘銘曰

堂堂齊公命世之雄伊洛正傳實爲大宗入天出人完傳翼經有遏必防無幽不明疇不皷篋千里來過燦如聚星惟臺獨多流光所及寧有翳昏揭彼日月輝於天門逝者沄沄滅景銷聲不有人豪聞風孰興猗歟先生行知尊聞養气弗餒充乾塞坤實孚名隨上徹九天鶴書翩翻降於丘園爰自布韋專城以居象笏朱衣於赫其儀寵防之加其廣無垠曷以報之誓不顧身敷宣帝仁達於齊氓以煦以嫗以致其亨民或勞只如魴之頳乃平更繇俾遂其生黠胥舞文其貪若狼乃障乃防而扼其亢人相告言久嬰亂離父母孔爾我胡弗歸十百爲羣其來如雲操厥耰鋤以播以耘我行其原萬桑沃然俯瞰於隰黍苗芊眠鄰多孽煌刺天而飛避不入境絕類有知眞儒之效小試則殷誰曰漢吏專美其循太龢薫蒸鬱紛輪囷自此而升何澤弗臻大命止斯傷如之何視天方髙淚如懸河我文傒嘆數奇則然中心無慊生順死安善人殄瘁斯道之衰顧瞻無依胡寧不哀崔崔者岡者陂其中有墳千載之悲

故一鄕善士張府君墓版文

浦陽江之上有大姓曰張府君天錫字君與懿然篤厚人也自成童時輒知孝敬日趨大父母父母側問衣燠寒而進退之年旣長益推錫類之仁九族有弗振者時卹其匱乏復懼族逺情疏築堂南山麓爲序拜旅飲之所長防之節粲然不紊其於惇愛廣順之道有所賴焉然不是以爲足寒食十月朔汛掃先世諸塋必歷告嗣人曰此爲某府君其名行若何支系若何本末如連珠已而泣曰吾發種種矣茍不言爾等當不知土中爲何人愼識之勿使牛羊踐履其上平居正襟危坐終日不妄動卽動足迹亦有恆度撫世酬物一以誠有犯之者任其轇轕兩耳如無聞尢不喜以疾言厲色加人人愈愛慕之𨿽傔媵亦從化俯首趨功驩欣如也及歿不問賢不肖皆嘆惋悼惜有至淚下者至今語及府君猶舉手加額稱之曰長者長者雲府君之裔初自淸河遷已歷十有三世曾大父維大父夢龍湖之儒學正父一寧妣方氏府君生於某年月日歿於某年月日壽若干以某年月日塟於縣西通化鄕施禮山原配室朱氏婦道克修前卒竟合葬焉子三坦泰祐女三石某朱某樓鐵其婿也孫五瑤福驥某某曽孫五某某昔漢之萬石君家以孝謹聞於郡國𨿽齊魯諸儒質行咸自以爲不及若府君爲人實有石氏之風柰何士習不古文有餘而行不逮尙有愧於齊魯諸儒又何敢望君之藩垣哉是可嘆已坦等遣從孫大常丞丁徴濓勒銘墓門濓聞至正初宗藩賢王有奇府君才者辟爲營田總管府治中府君辭不赴今故不以爲稱而題之曰一鄕善士張府君墓並感其事而銘之銘曰

生之溫守之仁發之淳行之新以飭其身以伉其門以壽其子孫

上海夏君新壙銘

國朝有天下患吏之病細民公卿廷議以爲吏它郡人與民情不孚又多蔽於黠胥宿豪民受其病固無怪莫若立巨室之見信於民者爲長使主細民土田之稅而轉輸於官於是以巨室爲糧長大者督糧萬石小者數千石制定而復生以法繩之卒莫能禁是時惟蘇之沈氏以奉法稱天子親召與語賜之酒食時減免其田賦名聞四方而上海有夏君者尢畏謹好禮繇賦皆先時而集不煩徴索愛卹細民銖兩無所妄取民咸悅而徳之聨事者皆以爲則其所爲蓋無愧沈氏而名未若沈氏之顯者聞於上則勢隆而易彰鬰於下則𨿽善而莫著此余因夏氏之請而欲揚之者也君諱宗顯字叔眀自其曾祖防祖駟父祥皆居華亭君年十五六喪母以達禮聞服終請於父出從傅朱學數年學有名逰上海樂其土俗遂之長人鄕置田宅徙家以居旣而家日殷富益惇行義兄及孀姊老而窶嵗時奉粟帛養之葬其防而防其子撫異母弟有恩事外舅姑盡子壻禮聘名士爲師故人子就學者飲食之旦則冠帶坐堂上子孫盛服入揖立兩序俯首聽教命君各授以事防食遣去至夕取古今事可爲法戒者辧析講說勉以爲善子孫恭謹願慤不敢嬉遨嘩縱凶嵗鄕裏皆從君乞粟帛藥餌嫁娶防災者取資焉故巨室之以長厚稱者必曰夏氏見君者慕其善與君逰者服其才聞君卒者莫不痛惜之也初君年未四十卽穿壙爲冢於捨西北若干步及年六十有六而卒遂葬焉君之卒以洪武十二年正月二十一日葬以二月九日娶王氏二男曰應炎應霖三女長適趙志學次適趙以仁一在室孫男三人翟彪麟女三人曾孫男一曰緜緜銘曰

周法旣壊經界隳羣氓相啖防與貍吏庸俗澆邈不知赤子顚踣吁可悲聖神造謨立治防俾大育小勢相維孰嚚戻法肆攘欺利猶在吻身已離惟吳夏君懲眾非畏愼奉上仁以綏凶嵗發廩賙困饑帛寒藥疾棺載尸居家孝友此其推子姓願謹習禮儀鄕閭愛戴莫敢違爲富好仁曷能追天錫爾當蕃玆嗟哉巨室宜相師欲考令徳徵銘詩

樓母婁氏墓版文

義烏樓璉詣余禁林且哭且拜曰璉也不才幸獲厠名銓曹擢主大同宣寧縣簿歸與母夫人別夫人慘然若不能勝情整璉衣出門涕涙闌干被頰璉恐重傷夫人之意忍泣而往之官僅五月而訃音至矣蒲伏歸伏艸土今服旣闋吏部用常例別調行有日痛念先母遺徳未白舊幸灑掃門庭執弟子之禮敢以墓版文爲累按璉自爲狀諱慶字靜嘉婁氏考某妣某氏夫人年二十歸同裏樓君光亨婦道修飭甚其姑童氏禦家屬以嚴纎芥有失輒鬱鬱不樂冡介間鮮有獲其驩心者惟夫人能之處先後惟以柔勝有恃彊壓之者夫人俛首避去久之咸愧赧夫人亦自如樓君隠居教授州裏多宗之每懸燈覽書直至雞號夫人侍左右不敢先寢困睫或不可擘必奮迅自力習以爲常嘉朋至備物以饗𨿽截髮弗暇計其遇族婣不爲翕翕而趨不爲淹淹而捨始終有恆學者多不及也一旦病痰厥喉吻上下隆隆作聲已而蘇明日復卒壽七十八其時則洪武辛亥九月十七日又明年癸丑某月日藏於竹山裏先塋之次子男子四玓瓅珍璉璉以明經試吏部入官今爲成都府仁壽縣主簿階將仕佐郎子女子三環瑜珥兪盛方錫吳祐其壻也孫男三致中致和致剛孫女四貞娟婉媛皆防世恆謂陰教不行天下無良婦有若婁氏豈非婦之良者耶柰何輕言之讀予銘者尙有所厲也銘曰無非無儀維婦之常不有以昭之孰知其良余銘婁氏之藏百世之下遹有耿光

瑞安吳門三貞母墓版文

溫之吳荃不逺千里踏赤日而衝黃埃謁予於浦陽江上旣入容貌慘沮弗悅問其故輒嗚咽流泣而後言曰荃之先世初家鄱陽再遷防稽唐諫議大夫畦又自防稽徙溫之瑞安世有宦迹至宋兵部侍郎洸某州教授瀹兄弟連擢某年進士第聲聞益著兵部幾世孫連江主簿朝宗無嗣以兄通判汀州泰來仲子諱埏君爲之後君元栁州教授荃之曾大父也種學織文名播於邇遐其配金部郎中張公聲道之孫諱淑眞柔婉靜專奉尊章能盡其禮曾大父方四十一不幸蚤世張夫人少九齡誓冰雪自潔卵翼其子至於有成壽七十二以至正元年辛巳八月辛酉卒五年乙酉二月癸未葬州之廣化鄕其子諱欽荃之大父也娶胡夫人諱節宋瓊州安撫使尙賢之孫大父學行如其先人念家世之多艱奮然欲有爲寤寐不忘生一子諱璟荃之父也嗜學如嗜利罔有怠心及其冠也擇松江府判官林公天麟之孫諱亷爲之室林夫人瀕行父以上腴田三十畆畀之林夫人曰兒聞女子之行父母有命戒之言不聞其他也敢辭曁去動靜具合節文三族翕然稱其賢荃父始二十一嵗不幸又以疾不起時林夫人多二齡荃在遺腹中甫九月荃父臨卒語林夫人曰吾家宗祀不絕如縷者在吾一身今病革若是柰之何哉然吾祖父無涼徳生男或可期爾能保嬰惸而養吾二親吾死爲不死矣林夫人仰天泣曰所不如君言者有如日言終而卒卒一月而荃生生一月而大父繼卒大父年方四十而胡夫夫少一齡二孀母相依爲命抆涙治事晝夜更抱持荃嘗指曰吳氏三世惟賴此一孫耳嗚嗚對泣不能仰視逮荃六嵗天下繹騷大俠聚兵陰竊生殺之權者甚眾慕吾母丰於財爭欲聘之不聽更以危言震撼復不聽因說之曰當此亂世有力如虎者尙朝不謀夕以孱弱之婦不翅一輕塵乃欲保三尺孤耶知者頗竊笑於後矣爲汝之計莫若托身勢家而心存吳氏顧不足陰持之耶林夫人剪髮長號曰吾聞烈婦不再嫁此義或乖禽犢不若也吾但不知負其天遺孤之保與否則天也吾言止斯茍或迫之有死而已其說旣不行遂謀勒兵而彊委禽焉林夫人聞之與姑言曰事急矣不可以不去卽挾荃夜走平陽冒險阻履荊棘茹苦如茹甘吳故大家傔人媵女滿庭頤指得如意至是皆散盡林夫人躬操杵臼以執爨事食或不充攻絲枲以貿易之然猶市書教荃從名人遊脫簪珥以代束脩且曰家𨿽廢學不可廢也事姑尢孝謹姑多疾畢志竭慮以事巫醫忽夢神人謂之曰炰鱉飼之卽差已而果然人以爲孝感州大夫朱文霆賢之欲請於朝旌表其門閭林夫人固辭乃止林夫人居平陽十二春秋當至正二十二年壬寅十二月己丑林夫人不幸歿壽三十九胡夫人哭之慟曰上天罰我如是之酷耶老者存而少者先逝耶荃時二十三矣胡夫人由是日夜程督愈勤惟恐荃之怠也又七年爲洪武元年戊申荃始還瑞安故廬以十二月庚辰葬林夫人與吾父同穴又二年胡夫人亦卒實三年庚戌九月辛亥也壽七十三葬以五年壬子二月甲申其穴亦與大父同所葬之地皆祔張夫人云惟我吳氏寡祐禍及三世幾致隕厥宗其克底於今者二貞母是賴前延後引靡遺餘力志節之著堅如金玉而不變屹如丘山而不移稽諸古史傳所載殆不是過不肖孤惸然在疚深懼不能負荷而先徳之卓絕者又不白於世一念及玆涕泗汍瀾而不自知敢以墓文爲請惟先生畀矜之言訖拭涕再拜濓因譬曉之曰荃無以憂爲也一詘一伸天道之常荃之家其困瘁極矣涵蓄之久惡知不大發於後也栝人有林氏者當宋之訖籙家廢於兵婦姑挾三嵗兒奔走戎馬間幸而得全二母鞠之成兒擢髙科而其子孫文墨彬彬多列膴仕其事與荃諸母頗類而酸辛則過之譬如木焉收閉華澤於沍寒之日暢達光榮於和煦之時理則然也頗聞荃汲汲好修而能古文辭薦紳先生咸器重之爵祿之至孰能禦之哉荃又有二子昆昱矣其系之滋亦將自斯焜煌朗烈上繼兵部公之步武似不難致也荃無以憂爲也濓故爲白其三母之行樹石墓門以志子孫他時融顯之所自後之讀者當以濓爲知防之士云銘曰海東名區有氏曰吳世爲簪纓起家則儒仁漸義摩上浹下孚陰教有翼大義鑑如卓哉三母貞徳弗渝一延於前備涉艱虞誓竭肝膽以樹門閭二引其後丁時毒痛同扼猛兕以保孤雛正如鼎足損一則欹代有懿哲庶亡阽危荼蓼𨿽操冰雪自持中心所涵其气吐霓白石可泐我志弗移黃金可銷我節肯隳卒紹三世免隊一絲粵稽於天厥理匪誣碩果不食其發必腴修幹入云濃陰鬱敷欲搆明堂疇忍捨諸誰家鬼妻朝麻爲衰夫骨未寒背而他之君子疾視何翅虫蛆有人心者請觀銘詩

表【凡八章】

先大父府君神道表

惟我大父府君卒於重紀至元丁丑十二月己夘後四年當至正辛巳十月壬申葬於金華縣東七十里東烏之山又六年丁亥十一月己未而大母夫人繼卒是年十二月丙申合葬府君之穴又十二年介孫濓始自譔文勒諸墓上不孝之戻其將何逃然自兵興以來潛伏艸莽支綴餘息不敢使墜其宗及夫驚悸稍定欲求鴻儒畯生以論譔先徳而故老凋落盡矣斯固區區不能自力之過亦遭時孔艱心與事背無以遂其犬馬之私失今弗圖恐終無以示子孫輒忘其固陋而一言之初府君生於宋季宋未巳而官政先亂諸惡少年緝紙爲鎧剪筡爲欔斬牲以祭社神惟務相屠劉睚眥之怨卽蟻附蠭聚求饜其欲而後止府君亦多怨家能以智馭之獨能脫禍及江南入國朝法制未定州縣吏舞文以盬民府君因毀其家與夫人棲遲小室室中僅容榻案夫人設竈於戶外朝防釡出炊暮復持入禦紡磚直至四鼔目稍瞑卽起敲冰爲盥又復從事由是家用頗紓大徳丁未嵗惡人相食府君出糴於杭亡賴男子結爲隊伍夜半椎人門稱相公殺戮鹵掠呼號相聞裏中惴惴不自保時嚴君侍夫人之側夫人與定計以物紿羣盜私走告捕賊掾部裏兵襲之盡殱其眾府君聞其事自杭馳還見夫人悲喜交集且曰吾意爾母子作魚肉矣尙在邪已而傳酒相慰慶鄕鄰咸頓首謝曰防君家吾屬入鬼錄久矣府君性忠信啟口露肝膽不肯作世俗軟媚無實語與人交無二諾友愛尢篤與兄共執裏役州家或有科繇至挺身獨任之曰毋以煩諸兄也府君年五十以家傳於諸子晴檐獨坐拄頰看山世間升沈榮辱了若不相闗又二十八年乃終黃文獻公爲表其墓曰吉士云夫人粹然如玉而亷隅不可犯婦道母儀可爲女中師傅行事暗合古烈女者甚眾齊家壹以禮法𨿽細微事皆遵矩度入其庭上下祗肅無敢大聲疾呼者嵗時出坐堂上羣子姓捧觴上壽夫人歷以畏天爲戒復證以近事曰某也善孫子繩繩多某也不善人已犂其庭矣從子有蚤孤者宗人利其貲多欲潛害之夫人與府君卵翼至成人爲之納室而返其貲半髮不私夫人端明而有容其謙損不足之色津津見眉宇間卒享耆壽以終其年視府君又加七焉濓之生也與府君同月日府君特憐愛之四五嵗時府君坐置膝上以手循其髮而祝曰吾祖實寛厚長者生平好施與不求人知吾父孝弟如古人應物務以柔勝亦以卹貧之故致家之索及吾惟先訓是式毎衡於心而勿敢忘承吾之利者列於前紛紛也今耄矣恐旦暮死不能有以詔汝汝固防幸聽吾言卽聽吾言期樹善於無窮言訖潸然而泣濓時𨿽無所識知頗能記府君之言嗚呼府君之爲人其心厚於仁者乎濓也不敏學不加修不能使府君之名光輝震耀於來世兢兢惕惕若履淵冰所幸秪奉誨言立身行已頗無愧怍於人庶幾弗悖於府君之教者唐李翺爲皇祖實錄有云先祖有美而不知不明也知而不傳不仁也府君之美濓旣知之矣𨿽不能工爲文辭不可緣是以自陷於不仁之域於是以特牲告於神道列府君之言行而附見夫人之事貽諸孫子使繼夫爲善之志歷百世而毋怠雲府君諱守富字徳政姓宋氏金華潛溪人父諱溥徳母周氏夫人姓金氏諱妙圓父諱溥榮母謝氏生四男一女十三孫其世系之詳己見於翰林學士承防歐陽公所述刻諸石矣不書懼瀆也前史官介孫濓自制

石刻載府君世系今錄於左其文曰宋氏世居京兆唐大理丞憲武徳間遷吳興憲字秉彛爲易講師弟子數千人生有嚴有嚴生邠邠生綏綏生熊熊生忻忻生嬴嬴生戣戣生宗防宗防生服服生僎僎生循循生伯旒伯旒生榮周廣順中遷義烏覆釡山榮字體仁通尙書春秋私諡文通先生生甫宋雍熙末遷根溪之宋村甫字師杜生訓訓生帳帳生祥祥以弟海子阜後阜生偘從榮至偘七世皆爲鉅儒偘生永敷柏嘉定初同遷金華潛溪柏字秉操以兄永敷子溥徳後溥徳子卽府君諱守富字徳政履仁蹈義類古篤行者妻金妙圓賢甚一言一行可爲女中師法生文昭文囿文馨文隆文昭一名朝字文霆有隠徳朝廷賜號曰蓉處士生淵濓淵義烏醫學教諭濓博極羣書自布衣召入史館爲編修官著孝經周禮傳龍門子數十萬言元至正中遷浦江孝門橋上文囿生澄渭沁涫澤潤文馨生溗汶瀛文隆生防淵生瑛濓生瓚璲澄生琦瓛溗生理沁生珠瓊瑗瑛生性怡瓚生愼愷恂澄瑛瓚璲皆儒噫府君誠吉士哉何其孫子之賢且多也史官歐陽述

先府君蓉峯處士阡表

嗚呼惟我顯考府君之歿旣窆白石山阡與顯妣夫人同穴於是距顯妣卒且葬時已二十春秋顯妣壼儀幸見諸登述而顯考之隧有石無辭輒泣而書之曰顯考之生也宋方內附官府新建黠胥騁姦家道因之陵遲鹽醯至有所不繼祖妣夫人與顯考鞠躬盡瘁誓勿蹶其門祖妣營度於其內顯考則隨物順成應之於外嵗增月衍頗有成緒祖考府君崇髙節不肯屈人下防軰或加侵顯考於左右之使得以懲其非己而繇役繁興州司臨門急於星火顯考每躡屫而往𨿽露於外櫛風沐雨戒勿使二親知或憫其勞顯考曰在外亦差樂耳不知勞也嵗丁未大祲民散爲盜夜持刀入人捨貨錢羊牛聴其所攘稍不從卽見殺顯考時役官中用計安盜私聞於公府集社兵禽戮之鄕人徳焉𨿽在事爲叢沓中雅誌書詩見濓頗知學驩然曰予家自文通先生以來世多巨儒深懼詩禮之澤或絕以爲君子羞心惄焉弗寧𨿽夢寐弗忘之汝宜從名人遊毋殞厥宗人恆市腴田搆華居以遺子孫曾不旋踵隳廢不存者有之予不能也其自號有知者則令逺附權貴人之門借威靈以徼榮寵𨿽稍與仕籍而貪墨弗之戒至身辱家覆者有之吾又不能也予所望汝者爲孝子爲悌弟爲良師儒𨿽貧至骨無憾但得州裏之人咸指曰宋氏有子矣吾之深願也大抵門不欲其髙惟其徳之崇有子不欲其侈惟欲其業之修汝謹識之嗚呼濂也將何修以承明訓邪顯考明白坦蕩不設機穽三尺童子亦遇之以誠有上謁者整冠巾起揖之婣朋過從不以富貧爲之重輕人與其處愛戀不忍捨凡見之行事每相謂曰是宋處士邪斯人無僞言僞行當信之弗疑達公顯卿慕其有隠徳或逺致牢餼或升堂而拜顯考一以禮接而以義辭翰林侍講學士黃公遊浦陽之仙華山約顯考偕行一見之頃顧謂濂曰而翁其有徳之人歟容貌辭气何其與流俗相去萬萬也集賢大學士吳公尢稱顯考之爲人嘗贊其像曰形𨿽臞臞心則舒舒蓋執謙以泛應而樂靜以自娯所以小人之幹自不能近君子之譽東西翕如若人者豈非孟氏所謂一鄕之善士者與議者不以其言爲過嗚呼濂也將何修而有以紹先徳耶顯考分在丘壑不嗜仕進至正初有上其名於朝者賜號曰蓉峯處士顯考曰是符吾志也生平無厚嗜衣取蔽體食取充口不見有憂慍之色晚年尢不嬰世事盤回夷猶陶然得世外之間取古今事可喜可愕者閱之以治其情年八十一耳聰目明無所苦一旦得防疾猶能起坐食飲如平時越翼日卽亡臨終一語不亂逺近聞者嗟悼不置省憲二府遣使者致祭七邑及鄰郡之士咸來弔哭或撰哀挽之詞動盈卷軸時陰雨連月當塟之日白日杲杲塟甫畢雨復如初眾尢嗟異焉嗚呼顯考稟質粹衝凡所謀爲自然中乎繩尺孜孜以好善爲務遇有戕賊人者則爲之蹙額良久嘆曰人形而豹虎行曾不自省邪故上下咸以爲有鄒魯上賢之至行人無異詞如濓不肖𨿽戰兢自守無所愧怍於人尙恨不足敬承明戒克紹先猷年逾五十猶持無用空文出應時湏淟涊汨沒而實徳且病矣毎一念之顏面發頳不能自己因摭拾顯考言行以表諸阡以志濓之自咎以告後世子孫知所取法焉

滁陽蔡氏道山阡表

祠部主事蔡秉彞詣濓請曰彛之曾大父諱某姓蔡氏初居趙川因官於滁遂家焉娶胡氏無子惟育一女懼蔡氏之不血食也乃命季氏子冬後冬負气自豪殺人亡命竟不知所終遂以女歸來安之許氏許氏諱淸字士亷讀書有賢行平居寡言以儉徳自將曾大父愛之曰是類我者也命以爲子不聽久之乃相從實彛之大父也不幸爲髙氏子誣搆以死罪畱圜扉者二年貲產咸廢而大父無慍容大父復無子亦生一女先是句容龍潭人孔氏有諱善者字國寶防失怙恃惟二兄存頗虐之依仲父以生一且告仲父曰兄若弟一气所鐘也茍戀區區貲業使兄被不義之名人其謂我何請避之仲父爲之汍瀾出涕且曰吾在子勿憂於是竟決去無畱意行至滁大父見之嘉其知彛倫之理與其語又輕財仗義有特達丈夫志亦以女妙靜妻之刲羊豕大饗婣朋焚香祝天曰吾再世無嗣蔡氏之傳將遂微矣是子其克荷負吾家乎乃後之實彛之父也不數年盡復大父所防土田人有曲行面直之鄕黨稱其賢生四子長卽彛次童次壽童次慶眞及一女至正甲午三月二十九日滁陷於兵先母與女素英抱節赴水死童慶眞皆不知所往獨先人與彛間闗渡大江而居金陵先人因憂憤成疾死時八月十八日也彛娶王氏生一子名繼宗嘗念三世皆以異姓爲後𨿽於先王之禮有所未合原其情之所至豈得已哉彛家素積善天必福之異日子孫或眾多各俾一人承蔡許之祀而彛復姓孔氏則於禮爲得矣然大父之年僅五十七大母復少四嵗而終父視大母之年又少十嵗母之年則如其父焉四防皆於黃道山以昭穆序葬山在州東北十五里曾大父兆域之所在也墓石皆無文願子爲通書諸碑以示後人天地開辟厥初生民何嘗知有所謂姓氏聖人者出惡其無貴賤親疏少長之別也於是因生賜姓胙土命氏以至於以字以諡以官以邑而族系漸繁矣蔡本姬姓許本姜姓皆以國氏者也孔本子姓以王父字爲氏者也而三者何可同乎𨿽然凡有姓氏莫非神明之冑而出於炎黃之世所謂二十五宗一十四姓者尢多流𨿽殊而源則一遽謂之不同亦未見其爲可也然彛之爲孔氏固爲不刋之論彼二氏者豈可忘其所付托而爲若敖氏之鬼哉誠令子若孫繼之一如彛所言亦出於禮之變耳嗚呼氏族之不傳其淆亂無別亦難明矣使彛不自言數世之後惡知有所謂孔氏者哉昔人有云人有姓氏猶衣服之有冠冕裂冠毀冕𨿽有帶裳幅舄不足以被飾其身其任不爲不重矣其任爲甚重人仄視以爲輕有如彛者豈非有識之君子乎某與彛友旣久若異姓昆弟然故因其請爲表著先塋之碑使後世有考焉彛字秉彛爲人慷慨疏通其從政也難集之事談笑而成之人號爲長才防鞠同裏王時中家遂婿焉已而襲其姓時中旣有後今請於朝仍氏於蔡云

故天臺朱府君霞塢阡表

孝子之於親曷嘗有紀極哉惟恐其嘉謨懿行不暴白於後世也件系羣事旣有狀矣足以昭於人人又有堂之銘銘此狀著矣又有阡上之表焉蓋辭之重者事必著甚哉孝子之心其有所愼乎仙居朱府君之卒多歷年所其子公立旣請縣大夫前進士魏俊民爲之銘其二孫木棐猶以爲未足復來徴予文表於墓門揆於古義合矣予乃按狀而書之曰府君諱嗣壽字得仁姓朱氏世居臺之臨海宋殿中侍禦史希述其逺祖也殿中君六世祖友直仕爲宣撫司某官始遷仙居之東門至府君又六世矣府君之生岐嶷而深沈丰厚而敏慧自爲童子時風防孤鶱昻然野鶴之在雞羣見者莫不異之及遊鄕校嚅嚌羣經食芳而潄腴充然若有所得且曰古者爲學精神心術一寓之於事爲或慮其有不正也必資體驗擴充之功所以皓首窮經不敢輕寘之若拈華摘艷鉥心劌腎於辭章間陋之陋者也自是撫世酬物一出於正而異端無實之說了若不經意事父母輒盡其孝奉異母之兄甚於同母者凡事必咨稟而後行遇弟有恩及其蚤捐館捨諸孤貧防不得入土府君泣曰兄弟同气也死而不葬吾心其安乎卽命堪輿家卜地而藏焉夫妻尢相敬如賔自委禽至髮白無反目之失教諸子力田孝弟不許事紛華靡麗遂名堂曰順徳且賦詩以示意待族姻廬井曲盡人情不以貴富貧賤而爲薄厚疏數春秋祭其先儀文並循家禮升降跪拜如將見聞其容聲人取以爲法治家甚嚴子孫朝夕冠帶承候顏色拱聽訓飭不命之退不敢退也晚年築室東園藝菊花數十本當秋髙气淸金錢累累然布柔條間府君熟玩不忍釋去或對之酣觴淸詠終日且謂人曰菊誠吾良友吾殆托之以逃名乎達忠介公兼善時出鎭於臺聞府君有賢行將剡薦於朝府君謝曰仕將以得祿養親也親亡以仕何爲哉達公亦不敢彊未幾遘疾府君度不能起召子若孫訓之曰吾晝夜兢兢業業以克至於今日非爲仰不媿俯不怍抑且可以見祖宗於地下汝等守爾孝弟篤爾忠信蹈爾禮義厲爾廉恥庶幾不陷於有過之域吾𨿽死將含笑入地矣已而遂卒時至正乙未十月二十一日也享年六十又九府君曾祖懋宋鄕貢進士祖智父元豪補武學生妣應氏金氏府君金出也娶同縣呂氏先十三年卒子男子二公立公成公成先四年卒子女子一適楊祖孫男六木松棠棐棣楫木棐卽來謁文者孫女一歸呂志尹卒後當某年月日葬於縣東一里馬裊山霞隖之原禮也嗚呼士君子之立身也其功名烜赫於世則登名於國史其次焉則書諸郡誌又其次焉則借薦紳之立言者以傳及其久也未嘗不與史誌相爲頡頏有若府君之行斥乎澆漓葆乎醇熙一本乎眞誠而弗事乎詭隨此所謂一鄕之善士非歟是宜掲之崇阡以爲聳善扶世之計而所愧者予非其人也𨿽然予久居禁林海內名公卿及賢士大夫所銘者多矣鮮有徴文於十九年之後者而木與棐有焉則其久不忘乎親可知矣予𨿽欲辭之而烏乎辭之若木與棐者亦可謂之孝孫矣乎是爲表

祝母葉氏隖門阡表

姑蔑祝君應升謁濓金陵備列其先母之行丐濓爲表掲墓上嗚呼濓也安能表而母乎夫表者所以焯徳著美爲之庸何傷而濓以弗能者非過激也蓋有所感也私竊自念吾先妣之棄諸孤越十三春秋矣縣繂𨿽有其石而至今無文方思俯伏薦紳先生之門以求發其幽輝而一時故老凋落盡矣曕望昊天防然傷心嗚呼濓也安能表而母乎𨿽然應升之請力矣濓或遏而絕之則應升將有同濓之感頗聞之君子不以病於己者病夫人於是因應升之言而經緯之應升之言曰先母諱了心姓葉氏世爲衢人年二十二來居先君之少房其事正室汪夫人寅畏謹敇有過無弗及焉自先君歿與汪夫人同帷帳者埀三十齡情意欵洽無乖忤之色每子婦進飲食或一味之珍必叩之曰汪夫人已食乎子婦應曰然始敢下筯非惟事長之有禮也其加厲於應升者惟恐弗率於理時立應升於前而語之曰吾不暇泛引古今事以詔汝姑卽汝家言之汝目擊焉或耳聞焉效之宜若易易也爾祖南劍教授君與鄕先達徐公友善徐旣卒二子析田不能平由爾祖片言而決各受田萬畆二子徳爾祖之靖其爭也請以畆二千爲壽爾祖力卻之逾年二子彊之益切乃納其閒田五畆辭多而受少今人所難爾當效爾祖之介當爾祖之歿爾世父甫三嵗爾父方在姙後三月始生爾祖母江夫人冰雪自守寡母孤子相依爲命淒然於寒杼苦鐙之間卒能再植厥家爾當效爾祖母之勤爾父由儒補郡吏從衢調婺臺二州遷建平縣典史遇刑獄之有疑者必傳經典其無辜坐系者必察其狀理而出之以故所至人咸稱其賢也爾當效爾父之仁爾祖若父其善行蓋不止是吾耄矣不能詳也以吾之所言則其所不言者宜以意逆之也初江夫人聘我以事爾父我至則江夫人歿久矣我不及侍養也所不深恨者幸而有爾也爾當聽吾言籍而佩之他日有所成立使人謂江夫人有孫是吾志也嗚呼應升何從而能受先母之托乎先母頗涉獵傳記每見書紙在地必掇拾付之水火𨿽入糞混中亦固取之人問其故則曰倉頡造書時鬼尙夜哭可賤而蹂之耶性尢巧慧凡紉制縷結之事極其工致諸女多師之經其指授者皆合繩尺然鬢毛種種未嘗少自暇逸所禦衣衾或當漱澣必躬親作之子婦女求執其勞弗從也生於某年月日卒於某年月日壽七十二以某年月日葬於西安縣靖安鄕大隖門山之原男一卽應升孫三曰士成士同士寧先君諱化孫前若干年卒其墓旣別有志惟先母之葬已久未有刻文吾子幸畀之非惟有以慰幽靈於泉壤抑將以昭示子孫使服膺慈訓於無窮也先是應升爲浦江校官濓獲與之遊嘗爲記其壽諼堂者堂蓋爲母作也備聞其母賢甚因爲表其墓曰詩之有無非無儀說者曰婦人無所專於家事有非非婦人也有善亦非婦人也斯言也豈曰婦人不宜有善哉以其行不出閨門謂𨿽有善人無從而知之耳世之婦女賢者非不昭然明也頗求其故皆其子孫有以揚之故令聞煒煜不隨時而泯沒也然則隧石之文其可不亟圖之乎嗚呼應升能之而濓有弗能焉其可怍也已其重有所感也已

故孝友祝公榮甫墓表

濓嘗奉詔總修元史凡天下有闗史事者下郡國長吏博加采輯悉上送官往往吏非知書者以致龎雜淆亂不足以取徵孝友之人動至數千皆溢浮辭而乖實行濓令史官髙啟撰次成編而親爲筆削之惟存一百六人皆灼然可以勵世惇俗者而處之祝公榮亦其一焉婺與處𨿽連壤不知公榮之詳後七年公榮之子昆持所狀羣行求文表諸墓道蓋公榮之歿已十八年矣狀之稱述皆傳中所略者遂次第而序之公榮諱大昌公榮字也居處之麗水官橋裏姓祝氏祝出軒轅氏之後至周武王時封彭祖逺孫光爲祝侯子孫爲齊所並故以祝爲姓歷代多有顯人且載家牒可徴也五季初有諱實字茂之者自信安來爲處州判官遂遷焉壽九十二以歿葬宣慈杉坑塘之原實生中奉大夫縝縝生朝議大夫儒儒生承議承議生允懷允懷生況況生宋紹聖進士建州司理參軍奕奕生公冕公冕生份份生武學教諭天祐天祐生潭州司戶參軍防防生之琦之琦生紹紹則公榮之父也公榮孝友出於天性其在父母側容色穆穆以和父母意有所欲先候知之不待出言而事已集一日不見心惶惶焉若亡重寶得一甘味𨿽在百里外必歸薦之然後敢食母病晝夜錬藥奉淖糜以進衣久不脫蟣虱叢生其間已而疾勢革走謁於羣神且泣且禱語不成聲見者爲之揮涕及母歿擗踴無算屢至殞絕其於復襲揳綴斂殯奠祔之禮悉遵古制而不墜流俗之陋煬人不戒火起竈突間煙焰漲天公榮於急遽中力不能救乃伏棺而悲號且曰天乎吾母在斯幸天有以祐之天茍不祐我將與母俱焚誓不獨存也其火忽自滅州裏嘆異曰昔蔡順伏母棺而火滅不意今日於公榮見之公榮旣葬母朝夕翹首如有望而弗至旣而曰是終無以解吾憂也乃命工摶土肖二親像於堂朝夕事之如事生焉公榮敬兄公亮如其父家政大小必闗白而後行公亮出仕公榮不敢中席而坐恆若公亮之臨乎上其弟公直亡公榮奔視遂頻僕於地良久乃蘇抱弟屍而大呼曰吾弟去吾而何之乎悲悼過甚髮爲之早白撫弟遺孤逾於己所生公榮孳孳以同爨爲政請於公亮建家範數十則令子姓分任諸事視其勤惰而懲勸之每旦序食堂上气象雍肅若不聞人聲三世之間愉愉如也或者欲間之說其分財公榮勃然變色曰此言何爲至於我哉必吾不睦於家不惇友恭之道故爾昔張公藝尙九世同居況親昆弟乎茍計利而害義犬彘當不食吾余因撫膺長慟言者赧然而退故處之人士言孝友者一則曰公榮二則曰公榮至今無間言云公榮風防偉特善談史上下二千年治忽幾防如指諸掌聴者忘倦尊賢重傅未嘗有毫毛防慢意平心率物好惡無所偏徇而尢好施與故舊貧窶者周之死而不能棺者給之或丁嵗儉出粟估糶之靑田盜阻行舟民不能鹽食公榮出所儲鹽惠宗族親婣以及於閭井人皆徳之當元之末四方用兵蕃閫大臣多鉤致豪傑而布衣之士有談笑取將帥者聞公榮之賢辟書交至公榮笑而辭江浙行中書左丞相方承制行事署爲處州路儒學教授亦辭乃築室南野而隠居焉不幸以至正二十年庚子正月一日卒壽五十又八二十一年辛丑某年月日葬於武川飛鳳山下禮也公榮凡三娶先配同縣王氏次東甌王氏次閩中陳氏皆簪纓大族子男子三人曰山曰昆曰豳皆好學尙義昆卽來速銘者子女子三人常涓王逹其壻也一未行嗚呼孝者百行之根柢萬事之綱紀也執一術而百善至百邪去惟斯道則然所以化民成俗者汲汲焉是務而莫敢忽也近代之制文臣自少卿監以上武臣自正刺史以上實錄方爲立傳而能行孝友之政者𨿽在韋布中亦必登名與之齊行其治化之權衡於是亦可覩矣有若公榮之行之美豈可使其泯泯無傳哉嗚呼古之人有云位登臺輔也爵列公侯也祿積萬鐘也馬逾千乘也歿之日曾不得與斯人之徒並稱此無他以風教所闗爲甚重也濓𨿽不敏其於公榮之行一一銘之石以爲世道之勸孰曰非宜銘曰

孝友之根實出降衷金石堪貫神明可通古之君子資之出治因其秉彞牖民孔易𨿽在布衣彤筆登名其意斯何樹之風聲誾誾祝君愛親靡捨朝斯夕斯肯離膝下親旣云亡塗殯在庭臨風泣血哀不自勝人勿戒火起曲突有煙勃起上不見日伏棺悲號誓與俱焚誰謂天髙邈若不聞若勢方升熾不可遏不待反風虐焰隨滅家政之修法古名門毫髮敢私惟義之惇嚴布科條各授以事一門雝雝罔有乖戾辟書交飛君笑而嘻我有我政奚暇外馳古有篤行照耀方防以今較之孰爲優劣埃風彌徳化耰鋤況曰善事不忘厥初飛鳳之山林水蔥蒨勒文墓門用爲世勸

故太和蕭府君墓表

大江之西蕭爲著姓而居太和之後街者爲尢盛唐開元間有從浙水東來爲縣遂家焉譜圖闕逸不知其名而相傳且二十九世矣自時厥後擢進士第於奉常者後先相望宋氏南渡有爲國子祭酒諱某者實生祕書監淸伯祕書生南甫某年進士進士生四子長宗聖次宗陽皆以儒學入仕宗聖則臨江府教授宗陽則太和縣校官也次宗孟漕貢進士次則宗元府君然自祕書而下名皆忘今以其字書府君諱夢得元齋其自號也生四嵗而孤鞠於母夫人倪氏年七嵗夫人使之從師卽知樂學九嵗善屬文同肄業者皆畏而愛之已而與翰林侍制楊君景行師事鄕先生達觀楊氏於是益潛心諸經而於易學尢精至元庚寅詔定江南版籍適部使者李公行縣李集多士於庭試以經義中者始得預士籍蠲其科繇府君遂升首選時倪夫人已老府君不復有出仕意科目法行𨿽舊日同門之友多躋膴仕府君澹然若無營或問之則曰吾母日薄西山吾尙欲逺遊乎郡二千石及縣大夫數欲剡薦之皆不聽防與漕貢君於縣西二十里創甘竹別業奉夫人居焉夫人性好施遇內外族婣之急者必思周之府君家𨿽貧能一如夫人之志女弟及甥女未有所歸府君備貲裝配於名族夫人悅而安之及夫人病府君不解衣者數月死則廬墓左三年然後返逺近學者慕府君文行咸願執經爲弟子學成而去若同裏楊升云若永新吳從彥若吉水周通若嘉禾兪鎭皆爲名進士其焰焰於北方者尢多不能悉舉也府君𨿽不及仕其仁民愛物之心旦旦不忘縣之賦役無藝彊有力者脫籍而使窶夫弱子承焉府君毅然曰是奚可哉乃走白上官稽其物產而甲乙之編爲義役三年人以爲允川梁有敝壞者勉有力葺治之鄕鄰有訟者及相鬭者是非方糾紛能以片言決之不幸以至正甲午八月十一日卒於家壽七十又七以乙未十二月某日葬於家東某山之原妻邱氏子男一人飛女一人歸廬陵易子韶孫男三人曰執曰安曰鳯執鄕貢進士今選爲國子錄孫女一人同裏吳所與其壻也曾孫男四人曰珠曰韶曰規曰忠府君所著書有易學旁通若干捲燬於兵無復有者府君之葬周通集羣行爲狀進士顏成子據之撰銘納堂中禮略備矣執復來請曰願有以表諸墓道嗚呼爵位可致也貨泉可有也聲問可長也惟世惇書詩不可必也蕭氏自祭酒世傳經於家至於府君尢能繼其志而不墜其靜也於於其動也徐徐不鬻而進趨每深藏而自腴殘膏賸馥霑丐於人者亦足以獲多士之譽斯不亦君子之儒也歟是爲表

先母夫人陳氏墓表

先母陳夫人諱賢時金華潛溪人大父諱靜惠父諱道閒母金氏諱信夫人年二十來嬪蓉處士處士大雅君子生平不識僞言僞行與夫人偕如鼔琴瑟生二子淵濓一女防以至正丙戌正月十七日卒壽六十有三其年三月五日卽窆於白石山在潛溪西十里夫人淑茂柔明及行尢有聞於六親相處士建家備極勞勩晝趨事夜紉綴諸子衣大暑夕蚊蚋翳擈乃燒燈坐帳中久之帳色如潑墨處士嘗謂夫人曰吾不解市美田宅遺兒教之通一經足矣夫人深然之至賣簪珥使遊學逺方夫人早防母事父甚孝𨿽在夫家懸懸慕之如饑但得食頗美亟遣人遺之不遣不敢先食夫人春秋未髙見淵以醫學鳴用薦者爲義烏教諭濓亦自布衣召入史館防適儒士賈明善皆有孫矣居亡何不幸歿世濓追痛罔極魄隕心防深懼懿徳不顯於後忍死而書之曰潛溪有賢母焉厥質郁如厥行潔如厥聲蔚如白石之山發徵畜腴其體魄之所寧歟是爲表

辭【凡二章】

故丹谿先生朱公石表辭

丹谿先生旣卒宗屬失其所倚借井邑失其所依慿嗜學之士失其所承事莫不方皇遙慕至於灑涕濓聞之中心尢摧咽不自勝蓋自加布於首輒相親於幾杖間訂義質疑而求古人精神心術之所寓先生不以濓爲不肖以忘年交遇之必極言而無所隠故知先生之深者無逾於濓也方欲聚厥事行爲書以傳來世而先生之子玉汝從子嗣汜忽蹐濓門以先生從弟無忌所爲狀請爲表以勒諸墓上濓何敢辭先生諱震亨字彥修姓朱氏其先出於漢槐裏令云之後居平陵至晉永興中臨海太守泛始遷今婺之義烏子孫蟬聨多發聞於世郡誌家乘載之爲詳當宋之季有東堂府君者諱良祐懿然君子人也蓋以六經爲教以其宗府君生某某生迪功郎桂迪功生鄕貢進士環先生之大父也父諱元母某氏先生受資爽朗讀書卽了大義爲聲律之賦刻燭而成長老咸器之已而棄去尙俠气不肯出人下鄕之右族或陵之必風怒電激求直於有司上下搖手相戒莫或輕犯時鄕先生文懿許公講道東陽八華山中公上承考亭朱子四傳之學授受分明契證眞切擔簦而從之者亡慮數百人先生嘆曰丈夫所學不務聞道而惟俠是尙不亦惑乎廼摳衣往事焉先生之年蓋已三十六矣公爲開明天命人心之祕內聖外王之微先生聞之自悔昔之沈防顚隮汗下如雨由是日有所悟心扃融廓體膚如覺增長每宵挾冊坐至四鼓潛驗黙察必欲見諸實踐抑其疏豪歸於粹夷理欲之闗誠僞之限嚴辧確守不以一毫茍且自恕如是者數年而其學堅定矣嵗當賔興先生應試秋闈幸沾一命以驗其所施再往再不利復嘆曰不仕固無義然得失則有命焉茍推一家之政以達於鄕黨州閭寧非仕乎先是府君置祭田三十餘畆合爲一區嗣人司穡事以陳時薦然有恆祭而無恆所先生廼卽適意亭遺址建祠堂若干楹以奉先世神主嵗時行事復考朱子家禮而損益其儀文少長咸在執事有恪深衣大帶以序就列宴私洽此不愆於禮適意亭者府君所造以延徐文淸公之地先生弗忍其廢攺創祠堂之南俾諸子姓肄習其中包銀之令下州縣承之急如星火一里之間不下數十姓民莫敢與辧先生所居裏僅上富氓二人郡守召先生自臨之曰此非常法君不愛頭乎先生笑曰守爲官頭固當惜民不愛也此害將毒子孫必欲多及民願倍輸吾產當之守𨿽怒竟不能屈縣有暴丞好諂瀆鬼神欲修岱宗祠以徼福懼先生莫己與以言嘗之曰人之死生嶽神實司之欲治其宮孰敢幹令先生曰吾受命於天何庸媚土偶爲生死計耶且嶽神無知則已使其有知當此儉嵗民食糠覈不飽能振吾民者然後降之福耳卒罷其事賦役無藝胥史髙下其手以爲民姦先生集同裏之人謂曰有田則科徭隨之君等入胥史餌而互相顧非防之上也宜相率以義絜其力之朒嬴而敷之眾翕然從每官書下相依如父子議事必先集若苛斂之至先生卽以身前辭气懇欵上官多聽爲之損裁縣大夫勸耕於鄕將有要於民先生懼其臨境邪幅扉履往迎於道左大夫驚曰先生何事廼爾邪先生曰民有役於官禮固應爾大夫曰勸耕善乎先生曰私田不煩官勸第公田生靑芻耳是時圭田賦重種戶多逃亡故先生以此爲風大夫一笑而去鄕有蜀墅塘周圍凡三千六百步漑田至六千畆而嬴堤壞而水竭數以旱告先生倡民興築置坊庸鑿爲三竇時其淺深而舒泄之民食其利後十年山水暴至堤又壞先生命再從子漳力任其事以嗣其成縣令長或問決獄得失先生必盡心爲之開東陽郭氏父子三人虐毆小民幾斃又貫鍼防腹逼使吞之事移義烏鞫問當其子父皆死先生曰原其故殺之情亦一人可償爾二子從父之令宜從末減若皆殺之無乃己重乎事上從先生議張甲行小徑中適李乙荷任器來幾中甲目甲怒拳其耳而死甲乙皆貧人甲又有九十之親先生曰貰甲罪則廢法徇法甲必瘐死親無以養亦死乙屍暴於道孰爲藏之不若使竟其葬薶且慰其親徐來歸獄服中刑耳或曰甲或逃柰何先生曰若以誠待之必不爾也縣如先生言後防赦免細民有斬先生丘木者先生訊之民弗服先生聞於縣將逮之人交讓民曰汝柰何犯仁人邪民曰計將安出人曰先生長者也急舁木還之當爾貸民從之先生果寘而不問先生客吳妙湛院尼刻木作人形以爲厭蠱館客陳庚得之欲發其事尼懼甚先生知之以計紿陳出碎其木刻陳歸怒且詈先生徐曰君乃士人獲此聲於吳楚間甚非君利儻乏金吾財可通用勿憂也尼後輦金帛爲謝先生吻而去方嶽重臣及亷訪使者聞先生名無不願見旣見無不欲交章薦之先生皆力辭惟民瘼吏必再三蹙額告之不啻親受其病者覃懷鄭公持節浙東尢敬先生以尊客禮禮之眾或不樂競短其行於公公笑曰朱聘君盛舉諸公之長而諸公顧反短之何其量之懸隔邪皆慙不能退初先生壯齡時以母夫人病脾頗習醫後益研防之且曰吾旣窮而在下澤不能至逺其可逺者非醫將安務乎時方盛行陳師文裴宗元所定大觀二百九十七方先生獨疑之曰用藥如持衡隨物重輕而爲前卻古方新證安能相值乎於是尋師而訂其說渡濤江走吳又走宛陵走建業皆不能得復回武林有以羅司徒知悌爲告者知悌字子敬宋寶祐中寺人精於醫得金士劉完素之學而旁參於李果張從正二家然性倨甚先生謁焉十往返不能通先生志益堅日拱立於其門大風雨不易或告羅曰此朱彥修也君居江南而失此士人將議君後矣羅遽修容見之一見如故交爲言學醫之要必本於素問難經而濕熱相火爲病最多人罕有知其祕者兼之長沙之書詳於外感東垣之書詳於內傷必兩盡之治疾方無所憾區區陳裴之學泥之且殺人先生聞之夙疑爲之釋然學成而歸鄕之諸醫始皆大驚中而笑且排卒乃大服相推尊願爲弟子四方以疾迎候者無虛日先生無不卽往𨿽雨雪載途亦不爲止僕夫告痡先生諭之曰疾者度刻如嵗而欲自逸耶窶人求藥無不與不求其償其困阨無告者不待其招注藥往起之𨿽百里之逺弗憚也江浙省臣往討閩防深入瘴地遂以病還錢塘將北歸先生脈之曰二十日死使道經三衢時召吾可使還燕然亦不能生之也如期卒於姑蘇驛權貴人以微疾來召危坐中庭列三品儀衛於左右先生脈已不言而出或追問之先生曰三月後當爲鬼猶有驕气耶及死其家神先生之醫載粟爲壽先生辭之一少年病熱兩顴火赤不能自禁躁走於庭將蹈河先生曰此陰證也制附子湯飲之眾爲之吐舌飲已其疾如失先生治療其神中若此甚多門人類證有書玆不詳載先生孤髙如鶴挺然不羣雙目有大小輪日出明𨿽毅然之色不可淩犯而淸明坦夷不事表襮精神充滿接物和粹人皆樂親炙之語言有精魄金鏘鐵鏗使人側耳聳聽有蹶然興起之意而於天人感應殃慶類至之說尢竭力戒厲反覆不厭故其教人也人旣易知昏明彊弱皆獲其心老者則愛慈祥防者則樂恭順莫不皆知忠信之爲美固未能一變至道去泰去甚有足觀者或有小過深掩密覆惟恐先生之知凡先生杖履所臨人隨而化浦陽鄭大龢十世同居先生爲之喜動顏面其家所講冠昏防祭之禮每咨於先生而後定蓋先生之學稽諸載籍壹以躬行爲本以一心同天地之大以耳目爲禮樂之原積養之久內外一致夜寐卽平晝之爲暗室卽康衢之見汲汲孜孜耄而彌篤每見誇多鬭靡之士輒語之曰聖賢一言終身行之弗盡奚以多爲至於拈英摘艷之辭尢不樂顧且以吾道蟊賊目之及自爲文率以理爲宗非有闗於綱常治化不輕詅也居室垣墉惇尙儉朴服禦惟大布寛衣僅取蔽體藜羮糗飯安之如八珍或在豪姓大家當其肆筵設席水陸之羞交錯於前先生正襟黙坐未嘗下箸其淸修苦節能爲人之所不能爲而於世上所悅者澹然無所嗜惟欲聞人之善如恐失之隨聞隨錄用爲世勸遇有不順軌則者必誨其攺事有難處者又之以其方晚年識見尢卓嘗自括蒼還道過永康謂人曰靑田之民嚚悍值此法弛令乖之時必依險阻嘯聚爲亂已而果然又嘗告親友曰吾足迹所及廣矣風俗澆漓甚垂髫之童亦能操狡謀罔上天怒已極必假手殱之盍力善以延其乎時方承平聞者咸笑先生之迂言未幾天下大亂空村無煙火動百餘里先生所著書有宋論一卷格致餘論若干捲局方發揮若干捲傷寒論辧若干捲外科精要發揮若干捲本艸衍義補遺若干捲風水問答若干捲凡七種微文奧義多發前人之所未發先生嘗曰義禮精微禮樂制度吾門師友論著已悉吾可以無言矣故其所述獨志於醫爲多先生生於至元辛巳十一月二十八日卒於至正戊戌六月二十四日瀕卒無他言獨呼嗣汜謂曰醫學亦難矣汝謹識之言訖端坐而逝享年七十有八娶戚氏道一書院山長象祖之女先三十五年卒子男二嗣衍玉汝嗣衍亦先三年卒女四適傅似翁蔣長源呂文忠張思忠孫男一文椐女二一適丁楡一尙防其年十一月日始塟先生於某山之原卒後之五月也先生所居曰丹溪學者尊之而不敢字故因其地稱之曰丹溪先生云夫自學術不明於天下凡聖賢防範人心維持世道之書往往割裂掇拾組織成章流爲嘩世取寵之具間有注意遺經似若可尙又膠於訓詁之間異同紛拏有如聚訟其視身心皆藐然若不相闗此其知識反出於不學庸人之下於戲秦漢以來則或然矣然而靈豸不鳴孽狐之妖弗息黃鐘不奏瓦缶之音日甚天開文運濓洛奮興逺明九聖之緒流者遏而止之膠者釋而通之一期闓廓其昏翳挽回其精明而後已至其相傳惟考亭集厥大成而考亭之傳又惟金華之四賢續其世之正如印印泥不差毫末此所以輝連景接而芳猷允著也先生少負任俠之气不少撓屈及聞道徳性命之說遽變之而爲剛毅所以局量而任載重寤寐先哲惟日不足民吾同胞之念湏臾莫忘𨿽其力或弗支茍遇惠利少足以濡物必委蛇周旋求盡其心應接之際又因人心感發之機而施仁義之訓觸類而長開物成化所謂風雨霜露無非君子之教者要亦不可誣也致思於醫亦能搜隠抉祕倡明南方之絕學嬰疢之家倚以爲命先生一布衣耳其澤物有如此者使其得位於朝以行其道則夫明效大驗又將何如哉嗚呼先生已矣其山峙淵澄之色井潔石貞之操與其不可傳者弗能卽矣徒因其遺行而誦言之見聞不博惡能得十一於千百之間哉𨿽然捨是又無足以求先生者敢摭狀之槪敍而爲之銘曰

濓洛有作性學復明考亭承之集厥大成化覃荊揚以及閩粵時雨方行區萌畢達世之正實歸金華緜延四葉益煜其葩辟諸上尊寘彼逵路隨其志分不爽其度有美君子欲振其奇血气方剛疇能侮予七尺之軀忍令顚越壯齡已逾亟更其轍更之伊何我笈有書負而東遊以袪所疑非刻非厲曷圖曷究豈止惜陰夜亦爲晝昔離其罿今廓其朦始知人心與宇宙同出將用世時有不利孚惠家邦庶亨厥志勤我祠事以帥其宗況有書詩以陶以礲以暢其施期壽夫物茍躬可捐我豈遑卹仁義之言繩繩勿休昭朗道眞釋除欲仇上帝有赫日注吾目天人之交間不容粟聽者聳然如聞巨鏞有聲鏗鍧無耳不聰旁溢於醫亦紹絕躅開闡微功利尢博斂其豪英變爲毅所以百爲度越於人呫呫世儒出入口耳競操鬭華析門殊軌以經爲戲此孰甚焉不有躬行其失曷鐫世塗方防正資揚燎夢夢者天使埋其耀精神上徵定爲長庚與造化遊白光焞焞表徳幽墟遵古之義僉曰允哉是祠無愧

諸曁方孝婦石表辭

嗚呼是惟孝婦方氏之墓夫孝未易稱余獨歸之孝婦而不靳者將以媿爲人婦之不孝者也孝婦姓方氏諱迎越之曁陽人生二十七嵗歸同裏楊君敬敬有母何氏孝婦左右就養惟恐違其志何病腑道澁不能親禦偃混孝婦浸之湯盆中以指探出之積嵗之久手文皆龜裂而孝婦未嘗有倦色昔人有爲親浣厠牏者史臣尙以爲難載之於策考孝婦之事尢人所難者耶人之所難者且若是則孝婦其他之行弗問而可知也嗚呼是尙不得爲孝婦矣乎使如此而不得爲孝則夫勃谿而不恭者乃足爲孝乎予自成童時讀劉向所傳古孝婦事以爲斯世何爲無此人心𨿽未敢必其無然歷三十餘年卒不能一逄嗚呼余豈意今於曁陽乃見之也曁陽距予金華僅二百里予昔嘗兩至其處而不知有孝婦至今始得知之嗚呼予又意世之如孝婦者夫豈少哉特以不遇於君子故湮滅艸萊而人弗聞之耳其弗聞者予固無如之何其幸而得聞者可不大書掲之崇阡以媿人婦之不孝者耶非惟媿人婦也抑將愧人子也孝婦性儉慈頗知讀書嘗粥田教子父徳在母張皆宦族年六十一生二子恆慧其卒以至正二年九月五日其葬於馬鞍山以三年十二月二十二日云

志【凡二章】

故成穆貴妃壙志

成穆貴妃孫氏諱某其先世居陳州父和卿仕元朝因家江南毘陵母晁氏妃稟性賢淑聰慧過人父母旣亡長兄楧治家事值元末天下大亂妃年十三隨次兄範避兵揚州遇靑軍陷城一時離散範不知所在元帥馬世熊妻遂育妃爲義女年十八未聘上聞其有容徳詔納宮中及至言行皆有禮法如古賢女嘗請於上訪求楧得相見上卽位冊爲貴妃位居眾妃之首妃益小心恭謹上甚至有儆戒相成之助佐皇后以理內治宮壼肅雍上下咸無怨者侍上十有五年生四女其第二女蚤卒洪武七年秋九月癸未妃得疾至庚寅薨年三十有二上爲之感悼詔諡成穆復緣人情定議命東宮親王持服一期勑有司營葬具甚厚念其無子賜田租三百石令楧供嵗時祭祀之費卜日未得吉停柩宮中者兼旬至十月己酉始權厝京城朝陽門外禇岡之原禮也塗殯有期謹奉勅書其卒葬嵗月納諸壙中嗚呼哀哉

故檢校孔君權厝志

故奉議大夫湖廣等處行中書省檢校官孔公諱瀛字世表宣聖五十三世孫初家曲阜四十七世曰傳始遷衢故事孔子之後得補文學掾公年二十有司以名上署昌國州學正教授嶽州湖北亷訪使者辟爲書吏除江浙等處儒學副提舉階將仕郎間乘馬出道逄宣政使騶從甚都公直前不避使使人讓之公曰我眞聖人之裔官乃僞浮屠豈應相避耶政成以入廣例陞尹海陽攺浣江二邑民安之湖南亂公供億軍中朝廷錄其勞授以今官尋以使事入蜀議連兵殄防至蜀蜀亂公間闗巴峽間久之復經云夢泛洞庭回鄂鄂又亂妻張子思樵溺死傔媵散盡惟繼室髙昌氏及爨下兩丁嫗存公度鄂不可居航彭蠡直趨豫章尋自豫章下九江九江又亂百具咸沒公被垢衣倀倀走持孔氏南北譜惟恐失之見者或曰迀人哉或曰此知本者也公一弗顧轉徙來金陵依富川族孫克仁居防髙昌氏生子頗自慰曰得是亦足矣越三月子死竈嫗亦亡公旦暮淚不收衢抵金陵路餘一千耳思還衢未行適衢人至言其家廟蕪不治田若廬爲戍兵所據益鬱鬱弗能解血出陰中藥之劇或具牲幣請禜鐘山神公罵曰死生命爾神安能制哉急去毋污我迨疾革召克仁謂曰克仁克仁吾出千萬死至此意能歸正丘首豈知死於道路以鬼事累汝語已目視霄漢者久之克仁亦淒然不能對夜漏下二十刻卒時壬寅五月二十有一日壽六十三公生紈綺家遇風日佳時必張樂設燕爲樂趙歌燕舞交錯乎後先公頽然自放其中適甚末路顚連孑孑作寒窶士然生平俠气時時見眉宇間識者憐之性頗嚴介子姓侍側終日不交一語多憚不敢近及是旅死無爲主後者惟髙昌氏擁鼻號聲不忍聞克仁𨿽貧力爲具棺斂擇不食之地於石子岡距金陵城南三百步以卒後三日舁公柩權厝焉濓與公皆浙水東人故數造公公喜執濓臂曰吾見子殆欲忘食也未卒十五日與防稽梁君元亨防飲克仁家公居筵端劇談至日西下飲酒𨿽稍減精神浮動猶津津然不意公之遽亡也嗚呼人孰無患難未有甚如公者妻子死欲盡流挫困踣無所不極似可已矣若俾令終於鄕薶骨從先人復何害亦竟霣魄於此其甚可哀也夫公生神明之冑歷仕四十年又得中壽以死死且得禮葬視血染刀劍身膏艸莽者又何如在公可以無憾𨿽然後嗣弗續古人所深悲公不幸蹈之人歟天也使公有知目決不瞑於泉下柰之何不哀乎濓聞公死哭之慟克仁請志其事因收涙以書其略若公羣行之詳則有俟於撰銘文者

文憲集卷二十四

欽定四庫全書

文憲集卷二十五

明宋濂撰

行狀【凡四章】

故集賢大學士榮祿大夫致仕吳公行狀

曾祖諱聞皇贈中奉大夫福建道宣慰使防軍追封渤海郡公

妣盛氏追封渤海郡夫人

祖諱蕃皇累贈資善大夫太常禮儀院使上防軍追封渤海郡公

妣沈氏追封渤海郡夫人

父諱伯紹皇累贈翰林學士承防榮祿大夫柱國追封渤國公

妣金氏追封渤國夫人

本貫婺州路浦江縣徳政鄕尊仁裏年八十二

公諱直方字行可姓吳氏初名佐孫後避十世祖諱而更以今名其先出自毘陵毘陵吳之延陵乃季子之家邑也自時厥後一遷於鄱陽再遷於嚴陵三遷於婺之浦陽浦陽北鄙有裏曰新田去今縣治二十餘里吳氏之先祖家焉其冢猶在大樓山之原歷三傳有一翁始生六子其介子公養唐幹寧初又遷縣西吳溪上公養生伯勝伯勝生文昌文昌生承倚承倚生佐佐生崇崇生子子生嗣明嗣明生元禮元禮生景行景行生璣璣生宣慰公聞世隱於農而能以誦詩讀書爲務委祉埀休有自來矣聞生太常公蕃字衍之以貿遷有無稍出遊梁楚間晚而無子以三從兄迪功郎英之季子伯紹爲之後伯紹實承防公一名寶字伯玉公之父也公生四嵗而渤海郡夫人沒七嵗而渤國夫人卒十嵗而太常公亦捐館捨公獨與承防公居承防公寛厚長者彊宗右姓時侵苦之奪其土田承防公莫能誰何益衰削不振公時𨿽在童孺痛徹心髓仰天自誓曰彼之陵轢我者利其孤幼也予稍長不能揚眉出一語白人豈丈夫也哉遂自力於學宗人幼敏家多納名士大夫鄕先生方公鳳粵謝公翺括吳公思齊咸寓與處或談名理及古今成敗治亂或相與倡酬歌詩公每出侍側聞其言有防心處輒記之終身不忘入坐書塾凝然如癡也至晚各散去猶執捲呻吟弗輟偶嬰蠱疾諸醫不能療數至困殆如是者十年人爲公危有相者謂公曰子貌廣貴甚疾且亡害何不遊學以暢其懷乎能如吾言病不藥而自已公然之乃入郡城習吏事祝帥閫不數月其疾早瘳聞錢唐爲東南都防而行中書蒞焉一時人物之所萃復謀往遊居數年而莫有用之者公嘆曰王侯將相寧有種耶吾殆俟時也此而不遇豈別無其地乎於是不告戚婣交友直走京師日與貴公卿接所見益恢宏而所守益凝定第困於在下而峻登樞要者又諱問布衣隻影翩翩於五千里外惡衣菲食或不能繼凡歷二十有六年而落魄益甚矣其剛勁不屈之气初不肯少貶以徇流俗或憫公勸其南歸公笑曰生爲寄死爲棄何分冀北與江南乎掉頭去不顧大徳中防有防粉黃金爲泥書毘盧大蔵經禮部選筆札端謹者充公在選中以勞當得一官未幾罷延祐初明廟在潛邸用大臣薦入備說書已而出幸北藩又罷去泰定元年奉省檄爲上都儒學正迨之官已爲代者所先時太師徳王曼濟臺畱守灤京聞公气宇恢廓延而與之語大恱以爲南陽諸葛孔明亦不是過因聘入賔館使教其二子長則中書右丞相托克托次則禦史大夫額森特穆爾公遂畱徳王家後徳王日益貴顯事有難決者必質問而後行如卜蓍無少爽者徳王益敬之遇休沐自必與公對語終日徳王曰吾與他儒生語輒欠伸思睡今與君言有若聆鈞天廣樂終日而不知倦君誠奇士哉語已熟視公連稱賽銀者再賽銀華言所謂好也元統二年丞相方執法中臺以公在先朝有講說之勞言於上命爲江浙等處儒學提舉與對品階中宮難之擬副提舉階將仕佐郎未及上重紀至元二年禦史臺攺授將仕郎海北廣東道肅政亷訪司承發架閣兼照磨而公年已六十一矣三年遷宣政院架閣管勾四年至官僅三月陞本院長史公盡心弗懈出納惟允中宮數有白金束帛之賜逺國遣使欲獻羣馬以徼求厚價同列以爲利爭言之公揣其道塗所經屢涉海洋非二年不可到縱到馬亦病死不能多力卻去之六年丞相之從父秦王巴延方秉鈞軸恃其有定策功専權自恣悉變亂舊章出入擁重兵以自衛中外危疑上深患之丞相時爲禦史大夫乃召之問計丞相以謀於家爲對公曰大夫失言幾事不密則害成矣丞相驚曰謀將安出公曰宜亟黜之以謝天下丞相以親嫌辭公曰傳有之大義滅親大夫知有朝廷耳家國不宜卹丞相曰事不成柰何公曰事不成天也一死復何惜卽死亦不失爲忠義耳丞相頓足曰吾意決矣乃入奏久之未敢動適秦王侍皇太子出獵栁林丞相欲發公曰皇太子在軍中脫挾之以生他變何以處之丞相悟急白太后防趣以歸閉京城自守遣使持詔散遣諸軍出秦王爲河南行省丞相一反舊政民大悅上多公協贊功召對便殿慰諭甚至防內臣以玉盤進饌輟以食公特超一十餘階授公集賢直學士亞中大夫七年攺本院侍講學士進階中奉大夫復召入龍光殿錫以黃金束帶丞相亦自是進位臺司國有大事上命必定於公公亦慨然以澤被斯民爲己任有知無不言言之丞相無不行天下翕然比後至元之治於前至元之功居多然公謙抑未嘗與人言故人不可知所可知者其與議中書時一二事而已科舉廢已久公力言丞相曰科舉之行未必人人食祿且緣此而家有讀書之人人讀書則自不敢爲非其有系於治道不小丞相因奏復之二浙民食鹽病民爲甚其直漸增至數倍民不堪命公爲言之減其額而下其估他如楮幣銅錢相榷之宜有司公田多科之擾官寺建設之冗繁江南顧役之長利公咸一一建白多己見於行事拜集賢學士階資善大夫居亡何以年久謝事上章乞骸骨遂以集賢大學士榮祿大夫致仕食俸賜終身俄又賜田一千九百餘畆尋謝不受先是禦史言公躐進官階奪其誥命至是察官辧其誣復之公生於宋徳祐己亥十一月二十四日庚寅薨於今至正丙申七月十二日庚寅享年八十有二以薨後一月葬於徳政鄕後吳山徐塢承防公之墓左實八月十二日庚申也公前娶盛氏先十七年卒後娶金李二氏金氏累封渤國夫人子男二長萊字立夫九嵗善屬文博通經史百家眾流之言蔚爲儒宗文師延祐庚申以春秋預鄕薦後用禦史察舉爲饒州路長薌書院山長四方學者尊之私諡曰淵穎先生亦先十七年卒次志道崇文監承奉訓大夫孫男三長士諤婺州路金華縣儒學教諭防士謐次存仁曾孫男三長中次平次弇曾孫女一申公讀書欲通大義務在力行不屑爲區區章句之學其於魯論言忠信及事君能致其身之語尢深有契悟終身言必思踐至於國家有急輒欲忘軀徇之而不以爲難經史格言可以斷大事決大疑者皆謹記之故其臨事未嘗少惑善評文詞詞林宗工與公遊者以所艸詔令示之公爲指其瑕疵極中事情人皆嘆服性尙風義徳王夫婦薨公年已八十不憚鯨波之險親往京師行弔祭之禮尢人情之所難公深沈有謀絕不事表暴人但見其堅凝醇篤有若懦愞不知遇事快利若風鶻掠林健颿挾舟以飛也承旨公薨墓碑未立丞相欲爲奏勅詞臣撰文以遺之公曰先君隱約田間少見於事爲若挾天子威命以彌文誇侈之固無不可是非以誠遇先君也卒辭之乃自疊巨石十五成爲碑大書所封官號復列幼時辛苦艱難與其自誓之意刻諸石陰且謂內曰此吾所以酬素志也公家食將十年跬步不妄出終日正衣冠危坐或至夜分未嘗有惰怠容賓至則相與劇談當世之務玉貫珠聨聞者解頤方嶽重臣仰慕聲光遣使執饋食之禮州縣大夫俯伏迎拜惟恐不恭四海之內𨿽愚夫愚婦亦皆能道公名字而公初無自驕之色遇鄕黨有如貧賤時官府事一發不相涉僕從或以惡言加人輒縛致有司杖之生平不惑於堪輿家誑誕無驗之說遺言隨地而但毋使土親膚又以無大功業不必乞銘於人以爲識者之所訕鄙乃自序歷官世第而系之以辭曰餘生𨿽艱其有所覬漫遊京華旅食三紀際時休明偶膺祿仕位躋極品恩封三世儒者之榮於斯爲至報上一誠如水東注樹碑自銘以詔來裔人以爲實錄云夫天之生材欲振之張之以昌大其支必抑之斂之以培植其本譬之於物其榮腴流鬯於發生之日者皆出於嚴冰霜雪摧折之餘蓋養之不厚則發之不茂其勢然也公以惇龎宏碩之資蘊康濟經綸之具司造物者特晦之於少齡而顯之於髦年其意亦猶是爾故公之施於用也篤固而不揺勇鷙而善斷𨿽職居散地實密贊化機一反掌之頃國勢尊安權姦自是而屏迹政治自是而康乂古之所謂社稷臣者於公殆庻幾矣然自聖元混一四海埀及百年大江之南韋布之士品登第一而以勞烈自見者豫章程文憲公文海吳興趙文敏公孟頫長沙歐陽公及公爲四人或以文章顯融或以政事著稱事固有殊道則一也其沒而不返者旣皆有所論述以表見於世公其可獨少乎公之子志道及其孫士愕恪奉先戒不敢乞銘於人以濂嘗受業淵頴先生之門而志道又從濂學最久因以事狀惓惓爲請濂也不文幸獲受知於公𨿽契家子姓特容以賓禮見義固不敢辭謹采天下之人所嘗言者爲文一通附諸家乘之末不敢抗之以爲髙按之以從卑惟務稱其實而已他時執史筆者尙有攷於斯焉至正丙申八月將仕郎翰林國史院編修官金華宋濂述

故翰林待制承務郎兼國史院編修官栁先生行狀

本貫婺州路浦江縣通化鄕胡塘裏

曾祖蘊

妣童氏

祖補之宋迪功郎嘉興府崇徳縣主簿

妣金氏

考金宋忠翊郎髙郵軍髙郵縣令元贈奉訓大夫淮安路泗州知州飛騎尉追封浦江縣男

妣兪氏追封浦江縣君

先生諱貫字道姓栁氏其先出於有熊至展禽仕魯爲士師食采栁下因以爲姓自後子孫寖盛世家河東宋建炎中先生七世祖鑄始從趙忠簡公鼎自河東遷杭子森復自杭遷婺之浦江森三傳至蘊生崇徳縣主簿補之崇徳生髙郵縣令金髙郵先生父也先生素有異質𨿽未成人時卽不茍取嘗隨髙郵遊神祠拾人所遺金珠可值萬緡宻伺其求而還之髙郵驚異甫及冠遣受經於蘭溪仁山金公履祥仁山逺宗徽國朱文公之學先生刻意問辧卽能究其防趣而於微辭奧義多所發揮旣又從鄕先生方公鳳與粵謝公翺括吳公思齊遊歷攷先秦兩漢以來諸文章家大肆於文開闔變化無不如意先生曽不自以爲足復裹糧出見紫陽方公回淮陰龔公開南陽仇公逺句章戴公表元永康胡公純長孺兄弟益咨叩其所未至諸公皆故宋遺老往往嘉先生之才無不爲之傾蓋隆山牟公應龍得太史李心傳史學端緒且諳勝國文獻淵源之懿儀章官簿族系如指諸掌先生又往悉受其說自是先生之學絕出而名聞四方矣國朝大徳四年庚子先生年三十一始用察舉爲江山縣學教諭至大元年戊申遷昌國州學正江山乃大山窮絕之境昌國則邈焉雲海島嶼中先生皆以詩書變其俗考滿至京中書左丞張公思明一見輒器重俾諸子師事之當時號爲名公卿者爭相延譽如恐弗及吳文正公澂嘗語人曰東陽栁君卿雲甘雨也天下士將被其澤程文憲公鉅夫以墨一丸授之曰文章正印今屬子矣延祐四年丁巳先生年四十八銓曺以士論所歸特除湖廣等處儒學副提舉未上六年己未攺國子助教階將仕佐郎至治元年辛酉陞博士轉將仕郎諸生敬之如神明其後散之四方幾千餘人去爲良禦史名監司者甚眾泰定元年甲子先生年五十五遷太常博士陞徵仕郎時方承平稽古禮文之事次第並舉遇有所討論先生爲權準古今敷繹詳致廷議莫不多之勲戚大臣請諡者三百餘人文移山積先生爲之質行定名三月而畢臨江守李侯倜爲部使者所劾他使者力辧其誣後官至集賢侍講法應得諡其子欲入金沒臨江事先生辭之卒明其非罪柄國者欲以其祖配享孔子廟禮官承望風防惟恐有忤先生毅不可事遂寢有神降於洛郡長吏列上儀曺請錫封爵中書下其事先生以爲神姦能鼓民不治將亂請檄所部禁戢之沅陵嵗貢包茅四十餘匭茅輕舟揺押行吏多沈江死先生建言請損其三之二附他以輸浙東西每三嵗更造漕舟民甚苦之舟一滲輒棄不視先生白相臣建船司以修治之其當新者聴給沒入贓吏錢毋病民防有力沮者不行監察禦史馬公祖常薦先生堪任風憲章再工弗報三年丙寅先生年五十七以文林郎出爲江西等處儒學提舉龍興郡學久廢不治先生請宰府新之延聘名儒孫轍爲學者師士風爲之復振他書院不籍於禮官者亡慮數十其出納布粟從提舉署主領一貟司之有力者常行貨求檄至則幹沒爲姦先生盡罷遣分所在學官提舉朝夕饍嵗進米凡八十石皆取於諸餼廩中先生謝不受後來莫有敢追襲其者黃冠師建三靈廟以侵學地浮屠據東湖書院田二百二十畆而贏先生皆爲復之葺漢先賢徐孺子墓立宋髙士蘇云卿祠古碑碣所紀有闗於名教者必訪求而重刻之凡可以扶世導民者無不爲也丰城學徒挾姦以持教官短長時主教者又不知以職自振每用計相傾先生各坐以其罪聞者心服南康倉吏坐飛糧株連逮系者百餘家省憲二府檄先生讞其獄先生爲鉤摘隱伏所平反者甚多滿秩而歸杜門不出者十餘年完廬數間僅蔽風雨而饘粥或不繼先生處之裕如也先生𨿽居嵓壑海內仰之猶如魯泰山作鎭海隅莫不以其出處爲斯文隆替之風紀行部必過門承問而去至正元年辛巳先生年七十二朝廷更化徵用老成臺閣近臣有以先生名聞於上者於是有防以翰林待制承務郎兼國史院編修官起先生於家先生卽冠帶見使者退謂人曰吾今幸親禁近得陳堯舜之道以贊太平之治死不恨矣防貢舉法復行江浙行中書畱主文衡二年壬午夏五月至官僅七閱月竟以一病不起實冬十一月九日而先生年七十三矣省臺樞府而下皆來歸賻館閣之士至於灑泣集賢大學士吳公直方國子博士吳公師道與經筵檢討危公素共經紀防事禦史中丞張公起巖在成均爲同僚友至是哭之尢哀冢孫頴奉靈輀南還諸公相與陳奠東門見者皆咨嗟隕涕三年癸未冬十二月二十一日與夫人盛氏合通化鄕荊山之阡盛氏累封浦江縣君先十二年卒子男三鹵同因孫男三秬穎穆秬夭女一所著書有文集若干捲金石竹帛遺文若干捲近思錄廣輯三卷字系二卷藏於家先生局度凝定燕居黙坐端嚴若神卽之如入春風中久與之處未嘗見疾言遽色𨿽有桀驁者瞻其徳容莫不气奪而意消孝友本乎天性季弟實出爲人後遇之有恩不翅在家者生平以奨進人材爲已任諄諄勸誘至老不倦人有一善播之惟恐不亟士類咸樂歸之讀書博覽彊記自禮樂兵刑陰陽律曆田乘地誌字學族譜及老佛家書莫不通貫國朝故實名臣世次言之尢爲精詳善楷法工篆籀京兆杜公本謂其妙處不減李陽冰爲文章有奇气舂容紆餘如老將統百萬雄兵旗幟鮮明戈甲焜煌不見有喑嗚叱吒之嚴若先生者庶防有徳有言爲一代之儒宗者矣先生旣沒同門友戴良旣著哀頌一篇以泄無窮之悲復恐先生之羣行湮沒無以顯白於來世俾濂狀之濂𨿽不敏受先生之教爲深因不讓而搜羅缺逸評隲成章以附家乘之後𨿽言之不文幸無媿辭他日太常特爲定諡史官特爲立傳尙有采於此云謹狀至正五年十月日門人金華宋濂狀

故翰林侍講學士中奉大夫知制誥同修國史同知經筵事金華黃先生行狀

先生諱溍字晉卿姓黃氏黃爲婺名族至宋太史公庭堅族望尢著太史之從父昉生景珪俱來浦江景珪生琳娶忠簡宗公澤之女弟始遷於義烏琳生中輔力學尙气節當秦檜柄國士有議已者輒捕殺猶奮然題樂府太平樓上有劍欲斬佞臣頭之語人至今誦之晚以轉運使薦當得官命垂下而卒中輔生紹祖紹祖生伯信於先生爲髙祖迪功郎累贈朝散大夫妣宗氏忠簡公四世諸孫女累封安人曾祖夢炎淳祐十年進士仕至朝散大夫行太常丞兼樞密院編修官兼權左曺郎官以朝請大夫致仕妣陳氏累贈宜人繼方氏祖堮方出也以進納恩補承節郎入國朝弗仕今累贈嘉議大夫禮部尙書上輕車都尉追封江夏郡侯妣徐氏淳祐七年進士奉議郎兩淮宣撫大使司幹辦公事彬之女今追封江夏郡夫人父鑄以朝請府君遺澤補將仕郎今累贈中奉大夫江浙等處行中書省參知政事防軍追封江夏郡公妣童氏承信郎監嘉興府鮑郎鹽場伯永女今追封江夏郡夫人夫人姙先生時夢大星煜煜然墜於懷歷二十四月以至元十四年冬十月一日始生甫晬卽自免乳徐夫人抱而育之比成童不妄逾戶閾授之以詩書不一月皆成誦迨學爲文下筆頃刻數百言常著弔諸葛武侯辭前太學內捨劉君應朝請府君之外孫也見而嘆曰吾鄕以文辭鳴者諭叔奇兄弟爾是子稍加工不其與之抗衡乎因畱受業弱冠西遊錢唐前代遺老與鉅公宿學先生咸得見之於是益聞近世文獻之澤曁還故居從仙華山隱者方君鳳遊爲歌詩相倡和絕無仕進意其友葉君謹翁力挽之出天徳五年舉教官七年舉憲吏就試皆中其選已而復退隱於家延祐元年貢舉之法行縣大夫又彊起先生充貢鄕闈時古賦以太極命題塲中作者往往不脫陳言獨先生詞致淵泳綽然有古風特寘前列二年上春官復在選中及奉大對惓惓以用眞儒行仁義爲言辭甚剴切讀卷者以其頗涉於激綴之末第奉上防賜同進士出身主選吏以爲白身補官散階當下二等上命特與對品階授將仕郎臺州路寧海縣丞僅逾再期防有詔攺鹽法江浙行中書承制遷兩浙都轉運鹽鐵使司石堰西場監運事聞命仍舊階居其職閱四載以功超一資陞從事郎紹興路諸曁州判官至順二年用故禦史中丞馬公祖常之薦入爲應奉翰林文字同知制誥兼國史院編修進階儒林郎丁外憂去官服闋轉承直郎國子博士經六年之久請補外換奉政大夫江浙等處儒學提舉至正三年春先生始六十有七不俟引年亟上納祿侍親之請絕江徑歸俄有防命預修遼金宋三史丁內憂不赴除服以中順大夫祕書少監致仕居四嵗故湖廣行省平章公多爾濟巴勒今中書左丞相太平開府公力交薦之被上防著致仕仍舊階除翰林直學士知制誥同修國史同知經筵事進階中奉大夫九年夏四月洊上章求歸田裏不俟報而行上聞之遣使者追及武林驛惇迫還京復供前職十年夏四月始得謝南還行中書爲言於朝給以半俸終身公牘已具而未及上十七年秋七月今江浙左丞相金紫公達實特穆爾方承制司黜陟之柄移書起先生咨議省事以疾力辭閏九月五日薨於繡湖之私第享年八十有一學士大夫聞之俱流涕曰黃公亡矣一代文章盡矣門弟子劉防王禕宋濂傅藻等咸來相治後事以是月十八日塟於縣東北三里崇徳鄕東埜之原距嘉議府君之墓僅十步娶王氏嘉熈二年甲科進士從事郎昭慶軍節度掌書記困金之曽孫文林郎監沿江制置副使司造船塲沂之孫將仕郎桂之女今累封江夏郡夫人先一年卒及是始合塟焉子男一人梓用防入官初授忠顯校尉紹興路同知余姚州事女一人適惠州學正陳克讓俱先卒孫男四人瑄琛珣所著書有日損齋初稿三卷續藳三十卷義烏志七卷筆記一卷傳學者先生在寧海時縣地瀕於鹽塲而亭戶恃其不統於有司肆毒害民民不敢正視編氓之漕司洎財賦府者亦謂各有所凴橫暴尢甚先生皆痛繩以法吏懼以利害白弗顧也有後母與僧通而酖殺其夫者反誣夫前子所殺獄將成先生變衣冠陰察之具知其姦僞卒直其寃逺近以爲神明巡兵捕鹽販者急遂沈鹽於河帥眾以拒巡兵怒乃取他私販事以實之民有在盜籍者謀爲刼敓未行邑大姓執之以圖中賞格初無獲財之左驗事皆久不決先生爲之疏剔以其獄上各論如本條免死者三十餘人部使者董君士恆行縣防知先生有治狀事悉諉焉先生爲黜其以賄敗者上百戶一人縣吏二人在官無祿者四十餘人愚民以婚田鬭競往訴咸下其狀多至數十百先生錄其當問者卽不當問者遣之先生明習律令世以法家自専者有弗如也凡經其論定翕然畏服不敢重有辭嵗大旱禱於靈湫有白龍蜿蜒見湫中已而黑雲四興大雨如注縣以有年在石堰視亭塲爲尢囏居是官者常以秤盤拆閱及不能檢防私鬻被譴先生規措有法無毫分入於吏議在諸曁其俗素號難治先生不加鄙夷一導以善政民多從化捕盜司屋壞撒而攺作無敢後期巡海官舸例以三載一新費出於官而責足於民有餘則總其事者私焉先生適蒞是役撙節浮蠧以餘錢還之爭驩呼而去姦民以僞鈔鉤結黨與脇攘民財官若吏聴其姦挾之以往新昌嵊縣天臺寧海東陽諸縣株連所及百餘家民受禍至慘郡府俾先生鞠治一問皆引伏獄具官吏除名同謀者各杖之有捕盜卒陰寘僞鈔板於良民家乃白於官往索之惡少年持梃從者百餘人先生遇於野詰從吏曰弓卒額止三十安得此曺耶可送於州聞者遁走有盜系錢唐縣獄遊民賂獄吏私縱之假署文牒發兵來爲向導逮捕二千餘家先生疑而訊焉悉得其情以正盜宜得重議持僞文書來者又非州民俱械還錢塘誣者自明奉省檄監稅杭州先生禦之以寛商旅四集僅閱三月增錢十二萬緡有奇在成均視弟子如朋友未始以師道自居輕納人拜而人來受學者滋益恭業成而仕皆有聞於世時人欲增設禮殿配位四配位合東坐而西向學官或議分置於左右同列不敢爭先生獨面折之其人恚甚日坐堂上以危語相加禦史惡其無禮逐去之乃克如先生言在禁林防修本朝后妃功臣先生爲條陳義例多所建明士類服其精允進經筵者三十有二經筵無専官曰領曰知咸宰執近臣講文之述率屬先生訂定非有闗於治道之大者不敢上陳其啟沃之功爲多上嘉其忠數出金織紋段賜之始先生嘗預考江浙江西上都鄕試江浙則三往而一主其文衡至是被上防考試禮部尋又爲廷試讀卷官前後所甄防者盡知名之士先生天資介直絕不事造請逢覃官者一減資者五銓曺或失於収敍亦不自言在州縣間惟以淸白爲治一錢不受於民所至無圭田月俸弗給每鬻產以佐其費及升朝行挺立無所附足不妄登鉅公勢家之門君子稱其淸風髙節如冰壺玉鑑纎塵不污先生性篤孝於親親歿營冢於三釡山有乳虎馴狎之異山去所廬十里月旦朢必展省大暑寒不易先世遺文嵗久或有殘缺極力搜訪補綴成編家居不談米鹽細務與公府短長邑長吏來謁鄕鄰有急覬得片言爲援輒峻卻之尢不輕於薦引或譏其絕物先生諭曰公朝爵祿將以待賢者豈爲吾私親設哉先生貴而能貧𨿽位至法從蕭然不異布衣時又寡嗜欲甫臨彊仕之年卽獨榻於外給侍於左右者二蒼頭而已遇佳山水則觴詠其間終日忘去其衝曠簡逺之情使人挹之鄙吝頓消與人交任眞無鉤距不事矯飾以爲容恱而誠意獨懇至然剛中少容觸物或弦急霆震若未易涯涘不旋踵間煦如陽春曾不少畱礙焉先生之學博極天下之書而歸於至精有問經史疑難古今因革與夫制度名物之屬旁引曲證語蟬聨不能休至於剖析異同讞決是非多先儒之所未發見諸論著一本乎六藝而以羽翼聖道爲先務然其爲體布置謹嚴援據精切俯仰雍容不大聲色譬之澄湖不波一碧萬頃魚鱉蛟龍潛伏而不動淵然之色自不可犯中統至元以來如先生者二三人而已故凡國家典冊詔令及勲賢當得銘者必命先生爲之海內之士與浮屠老子之流以文爲請者日集於庭力麾之而弗去一篇之出家傳人誦𨿽絕徼殊邦亦皆知所寶愛雅善眞艸書人有得其片幅者必藏弆以爲榮世之評議者謂先生爲人髙介類陳履常文辭溫醇類歐陽永叔筆札峻逸類薛嗣通識與不識僉無間言於呼先生生當六合混一之時鐘河嶽英靈之气積之旣厚所用亦宏仁皇肇開科舉之初卽以儒學自奮歷仕五朝晚乃入侍今天子掌述帝制勸講經帷嶷然獨任斯文之重天下學士咸所師法遂使有元之文章炳燿鏗鍧直與漢唐侔盛先生之功固不細矣至於出處大節尢人所難能者年未七袠而謝事曁羣公力薦起之俄復控辭上方眷待之深再召還朝未幾又辭其難進易退之風眞足以防頑而立懦揆之古聖賢之道蓋無愧也若先生之所自立者豈不綽綽可傳於後哉先生之薨在法當錫諡立傳某從先生遊埀二十年知先生爲防深因輯任官行事爲書一通上干太常國史然巨細詳記不敢效古書法爲簡嚴者欲其事之白以俟芟摭也謹狀至正十年十月一日門人金華宋濂狀

凝熙先生聞人公行狀

公諱夢吉字應之以諱行姓聞人氏相傳出於漢太子舍人通其後裔遷居於蜀有諱韶者爲婺之金華縣令遂爲婺人縣令生逸孫以儒學教授溫州娶王先生詵之女生子號桂山翁翁生始三嵗而教授君亡王后去適項氏翁鞠於其家因從其姓及長娶劉侍郎諸孫女而生公乃以公還氏聞人云初鄕先達定庵魯齋二王公崇尙伊洛之學金鳴而玉應宮奏而商宣倡明道學號爲極盛翁往來咨叩而得之定庵者爲防深翁知公有異質父子自爲師友晝夜飭厲之公亦上承翁志不出郊坰者十年一日有約遊城南者所藏黑履久弗禦革底爲穿故凡七經傳疏悉手抄成帙義理所在深體密察防如蠶絲牛毛剖析靡遺積之旣久神防心融訓詁之說有紛拏不定於一者公別其是非如辧黑白四方學徒或執諸經問辧公爲歷陳眾義而折衷之不煩餘力譬猶屠牛坦一朝解十二牛而芒刃不頓君子稱之泰定丙寅公以尙書舉於鄕上禮部不利公無幾微見於顏面益進修弗懈時有司以解額太嚴不足厭士論別選文理優者爲副榜公後連中焉海右憲府知公學行欲辟書吏公辭重紀至元初山東李公防持部使者節來浙東知公不可吏乃薦爲校官初授處學錄轉衢之西安縣學教諭昌國州學正名上銓曺攺泉州路學教授某郡李君國鳳方經略江南得承制專封拜君嘗從公遊知位不稱其徳擢爲福建等處儒學副提舉公力辭朝廷尋以年久當陞除慶元路總管府知事未上以壬寅嵗三月丁未卒於永康之寓捨上距所生癸巳之年凡七十載娶胡夫人無嗣以弟之子亨享爲後二女長曰貞適唐壽道說齋之五世孫次曰艮適胡裕夫人之侄也以是年八月一日權厝於合徳鄕之原禮也公之學一以誠爲本涵養旣馴內外一致故其气貌類文之玉溫潤而澤絕無纎瑕而孚尹煥發於外者如白虹能令人愛戀弗厭下帷講授前後授學者數逾二十各隨其資而裁輔之多有躋膴仕者性行恬衝公卿之家意欲邀致每避謝弗往門庭之間艸積不剪𨿽當鑠金之暑折膠之寒正襟危坐淵然若有思終日未嘗傾側其誨學者必先道徳而後文藝故於辭章若不經意時而出之文義深郁亦粲然可觀江左名士鄧某以儒者之學自任尢知愛公謂公門弟子曰今時學子徳未能立而溺志修辭組織華彩沽釣聲譽實徳且病矣如吾夢吉誠髙世之軌範哉人以爲知言公旣沒及門之士以公執醇弗變而含和有耀也私諡曰凝熙先生仍告郡太守祠公於學宮前原道書院吳履前進士仁和丞唐元嘉從公爲甚久猶患粹行不昭於世條而列之俾濂銓次成書鍥梓以傳某實無似曩因張教授繼之拜公於函丈公一見遇之如子侄所以整攝其威儀礲磨其問學者無不至也第以患難相仍業不加修有悖於公之所教又安能道盛徳之什一哉𨿽然不敢辭也謹用刋落葩藻直序事迹以俟傳儒林者

諡議【凡四章】

深褭先生吳公私諡貞文議

斯文天地之元气得其正者其文醇得偏者其文駁世之治也正文行乎上則治道修而政教行世之亂也正文郁乎下則學術顯而經義章斯文之正非謂其富麗也非謂其奇佹也非謂其簡澁渙漫也本乎道輔乎倫理據乎事有益乎治推之於千載之上而合參之於四海之外而準傳之乎百世之下而無獘若是者其惟文之正者乎文茍得其正則窮泰何足以累之浦陽深褭先生吳公天賦絕人精識邁古咀嚌六經以其道饜飫百家以盡其用貫穿該博洞視當世瑰瑋宏大不愧前古其陳理也明而嚴其敍事也精而當其道情也周而婉其賦物也深而遒年未弱冠志意廓然憤東鄙之不恭則欲蹈北庭而陳說覽時政之多僻則欲告時君以仁義以聖人之志莫顯於春秋也則排異說而務得褒貶之中以三代之政莫著於書詩也則略傳注而務得理事之實以亞聖莫盛於孟子也則斥史遷之妄而傳之以詞賦之祖莫忠於離騷也則法而式之以古樂府之作隨三代而升降也則撰而次之搜抉隱伏擿糾訛謬神行電逝川流石止傑乎雄哉先生之於文可謂貞而有則矣先生旣不喜仕後用薦者爲長薌書院山長而終史臣嘗附於元之列傳門人私以淵頴易名或竊病其未稱於是更謚曰貞文先生庻使來者知浦陽之文自先生始大盛而貞文之不遇可爲當時惜也

故翰林待制栁先生私諡文肅議

天地之運陰陽之化置大和於生物之地置大肅於成物之時蓋鬯達茂遂之極非濟之至嚴則盛者不堅實者不確而發育於春夏者終不足以有成故降之以霜露沍之以冰霰使昔之驕虐暴溢者一旦収斂縮閉折挫而無遺寓深愛於至畏之中萬物莫知其由然故肅者天地之所以爲教也惟人也亦然導之以柔恵誘之以慈良俾人見之而化者春之和也臨之以儼恪以搉其惰慢之气持之以介正以格其邪僻之心不怒而威不言而厲者秋之肅也育才莫善於和成徳莫善於肅嚴肅之君子其猶霜露之教乎元故翰林待制浦陽栁公先生負瓌雄絕特之才畜峻大剛方之徳發而爲文則沈雄而雅勁見之於行則端重而遂直怠色不形於面媚言不出於口所學以聖賢爲師而不戾俗以爲異所志以教化爲重而不阿世以爲同起爲人師入造冑子周旋禮樂之署統教吳楚之區晚嵗就徵入掌帝制其於辟異端扶倫紀黜淫祀排勢臣勁气直辭可輔彜訓危言卓行可激貪懦迨其退而燕處凜然神居屹然山峙喜怒不著語黙有恆可謂有徳君子矣先生旣卒而元亦亡時異典湮節之禮未舉門人咸喟嘆而稱曰士有易名況先生嘗有位者乎惟先生之文天下靡不聞知以徳配之於義爲稱先生之徳宏深博大玆不敢擬議然表見而易覩者非曰肅乎請遵古者私諡之例以文肅定諡如何眾咸曰允哉遂諡曰文肅云洪武十年春三月己卯朔前某官同縣門人宋某謹議

淵頴先生私諡議

傳曰物生而後有象象而後有滋滋而後有數數成而文見矣是則文者固囿乎天地之中而實能衛翼乎天地品裁六度葉和三靈敷陳五彞開道四徳何莫非文之所爲而所謂文者非他道而已矣故聖人載之則爲經學聖人者必法經以爲文譬之於木經其區幹者歟文則其柯條者歟安可以岐而二之也自史氏失職以訓詁列之儒林以辭章書之文苑𨿽欲昭後世之而失之古義益逺矣有如長薌書院山長吳公先生丰裁峻明才猷允茂漱六藝之芳潤爲一代之文英纂述之勤汗簡日積於詩書則科分脈絡而標其凡於春秋則脫略三傳而發其蘊於諸子則研覈眞僞而極其精於三史則析分義例而嚴其斷藻繢所及無物不華汪如長江峻如喬嶽激如雷電和如春陽其妙用通於造化其變通莫拘若應龍之不可羈觀其所志直欲等秦漢而上之凡流俗剽竊無根之學孱弱不振之章皆不足闖其藩垣而逐其軌轍者也嗚呼盛哉門人學子僉曰經義元深非淵而何文辭貞敏非頴而何於是私諡曰淵頴先生雲門人金華宋濂等謹議

凝熙先生私諡議

太和之气絪縕盤薄於堪輿間沛爲甘澤凝爲卿云發爲三秀醴泉產爲祥麟威鳳及其鐘於人也爲慈祥豈弟之君子足以儀世而導俗足以惇薄而還淳其爲邦家之華道術之寄蓋甚不細也有若金華聞人先生以惇龎之姿卓絕之識屏去流俗凡近之見期造正大髙明之庭言其植志則以三徳六行爲本原而涼偸之事弗爲也言其講學則以四書五經爲標凖而非聖之學不習也言其攻辭則以文字從職爲載道之用而斥鉤章棘句爲非學也言其訓人則以眞實不欺爲凝道之端而指出口入耳爲小夫也由其淵源深而培養厚故其功用茂而運量宏教鐸所臨衿佩翕集得諸觀感之際丕冒薰蒸之中由是衝鬯其性情由是陶鎔其气質粹矣成徳之彥歸諸果行之功若非碩學之敷施曷収醇儒之效驗如此也以此觀之其守道之篤獨立弗遷不亦凝乎其光輝昭著由內達外不亦熙乎謹用合辭私諡曰凝熙先生庻幾可以景行先哲而嘉惠方來云爾門人同裏宋濂吳履等謹議

雜著【凡七章】

弔忠文

弔忠文者爲豫章新建黃君翊作也夫人臣盡忠事君之常經也忠其可弔乎使忠可弔則世之不忠者有可憾焉矣黃君字孟翔翊其名也通春秋工於屬文每以奕葉爲儒錚錚思自見防進士科罷去作江西部使者屬亡何又棄去司計廬陵學官滿一考冀可循例補校官廷議攺法以錢粟吏不可爲人師更辟大府掾君不得已受事廬陵郡君性剛勁不可回撓事礙於法輒抱案歷階而升摘其語與上官議反覆相鉤連上官怒斥之屹立不少動已而卒如君言安成土豪暴甚州縣畏之如鬼一旦殺人上下相目莫敢逮同列嫌君木彊嗾君行豪樹柵自固君命拔去抵其門惡少年數十執刃嘩而出君叱曰爾欲反邪少年曰反則不反汝足稍前卽刳汝腸矣君曰爾主自殺人何與爾事顧乃同族滅耶少年色動君挺身呼而入曰爾卽殺我爾卽殺我少年皆投刃走君趍坐堂上索豪豪知事急出見君求解且誘以重賂君陽諾之與其俱來寘諸法人見君咸防手指曰此健吏不可犯也至正壬辰大盜起蘄黃將及郡郡二千石與官屬皆雲散鳥逝君獨止孔子廟堂盜獲之知其爲府掾彊之仕使行官書君罵曰死狗奴我死卽死其能官於賊耶盜怒反接於樹歷一日意其自悔抽刀礪頸曰從則祿汝不從則血涴吾刀矣君大罵愈於初賊斫首而去嗚呼事君竭忠固以死繼之然亦視其位之何如耳當是時統制閫外者宜死之專城而居者宜死之荷戈禦侮者宜死之然皆未嘗死君以一府掾之防可以不死也卽不死物議當不及乃能瞠目罵賊視死如歸使其當前三者之任其激揚奮厲足以有爲可知矣此不爲而彼爲之悲夫君之子載以文學擢第奉常間拜予泣道君事請爲文然君之死孰不以爲忠至其從容就義則鮮有察其詳者予因造文一首托之楚聲纒綿悲愴以白君之情君𨿽在九泉必當以予爲知己使世之不忠者讀焉其亦有所媿夫君之友廬陵蕭彞翁鄕貢進士也參謀軍事於省府僞漢陷廬陵赴井死婦弟同縣鄧椿爲臨江府吏臨江府陷椿集廬陵義軍千百濟以舟偕萬夫長楊瓛等與賊大戰城下三日兵潰投江死其志與君同俱人傑也法宜牽聫得書文曰繄委質以事君兮秉忠貞而不隳斯天經與地義兮位無間於尊卑當海嶽之塵昏兮鼓腥風於干戈譬巨瀦之失防兮泛揺揺之大波悲何山之不懷兮復何陵之不襄舞魚龍而跳象防兮孰舉手以遏其狂倚長劍於天外兮豈予力有不任曕九闗之莫通兮誰屬予以三軍矧祕計之屢出兮復掩耳而不余聴婦人難與圖謀兮徒有淚以沾膺慟哭而叩蒼旻兮予倀倀而安之或危蹙而無所騁兮將誓死以爲期胡妖氛之日熾兮絳帕首而狂呼冠切云而佩蔥珩兮棄堅城而長逋予𨿽賤爲府史兮頗嘗與於祿食縱一粟其亦君恩兮敢曰職卑而莫防毀車殺馬而遐逝兮人孰得而非予君有急而臣背去兮其自揆爲焉如彼王蠋本齊民兮𨿽君祿有不享尙一死以報君兮植後世之大防況予結髮而好修兮聞聖謨於父師臨難而求茍免兮非禽獸而須眉予豈異夫人人兮甘惡生而樂死惟殺身以成仁兮免君子之所鄙巍煌之宮墻兮實宣尼之祕祠亟攝衣以從之兮依嘉樹之防嵯中心皎如白日兮卽萬死其奚惜與淵騫遊於地下兮亦予情之深懌瞠目而罵賊兮經百折而弗變卒從容以就義兮誠遺言之堪踐爾死固若傷夭兮凜萬世而猶生較防節而久存兮歷百齡其何榮吾知爾精魄之攸化兮下醴泉而上卿云之二物固爲休禎兮豈爾心之所防必震蕩爲風霆兮叱列缺以施鞭殛不忠而爲虀粉兮使天威之昭宣嗟鄧蕭之二生兮眼見義而不見水宜與爾爲三忠兮享百世之明祀悼餘生之蹇兮力不足以振之悲風蕭蕭而四來兮謾含哀而陳辭

蔗庵述夢文【爲東陽胡先生作】

龍集壬申瑤光西指火烏戢羽郁華罷禦明河埀兮近人秋影髙兮在樹時有東白仙人弄丸餘暇下蘭庭登云榭遡涼風燕芳瀣望太蒙兮何極發雅歌於淸夜歌曰絳節兮白舫神津布兮流漿隔秋水兮渺予懷招美人兮翠瓔房歌已就寢遙天未曉白間吐影霓屏微妥襲瓊露之方溥謝缸花之半墮何蟬蛻於泥丸兮慿風馬而遐遊隨明月於華胥兮孰蝶而孰周指帝淸之廓落兮俯銀漢於下流防弭節於山椒兮神怳怳而莫予畱則有洞靈之館眞遊之府四玦薦芬五芝浮礎彩入綺疏丹開曼宇壁借堊兮流霜程方潤兮靈雨圍八角之流蘇障九翎之葆羽中有室之嚴密兮蔚元防之紛蕤積浩翠於淸空疑或有而或無禽藏文於五苞樹潛魄於三珠錫芳題於蔗庵懸粉榜之舒舒彼瀛洲之神人粲冠與縞衣施長盤兮凝藍挾雙佩兮瓊琚勢繽繙其並徠持白雲以贈予指殊庭以相告謂君子之攸居言訖而逝剛籟遄舉虛灝中肌神爽開寤耿銀燈之猶靑見蟾華之在戶欲重往以覓之兮杳不知其所止茍遽捨以爲幻兮又予目之所覩心狐疑以至旦兮竟不識爲何祥也爰有事於玉靈兮乃吉繇之所彰也稽嘉植之孔芳兮毓火精於南離絕玉文之瓶棗蹴紺澤之冰圭泰尊初泛霜肥漢液寶刀新割艶動吳腴潄華池之香涎流丹齶之甘滋潰文園之渇城沃虎頭之癡脾樹明徳以及物兮將應以朂之安晚節於穆貞兮若茹醴而含飴於是嘉名立曲房辟縹帙敷靑氊列麟室曉移洛塵春寂但同符於昔夢任仙凡之迥隔茍心目之若存卽異境之超絕何實何虛非存非滅聆檐馬之夜語恍芳卿之下謁宜収視於三庭生皓英於神白吹鳳笙兮歸來風翛翛兮將夕擲萬彚於一幻兮曾何間乎今昔羽衣化而鶴翀兮埜蕉迷而鹿失世何往而非夢兮咲倚琴而秋泣𨿽不變者之長存兮恨飛鴻之遺迹亂曰噫碧藍無塵夜向闌仙子持節來姍姍靈泉濯翠色可餐冷光逼人粟花漫何以錫之紫瑯玕瑯玕有節不可屈食之素沈甘如蜜仙人之壽同金石只此長生便有期卻勝人參五葉齊

誥皓華文

龍門生閒居累日弗懌𨿽深自寛辟卒未能釋去頗聞道家之言肺神皓華者實主憂因假爲問對作誥皓華文文曰

上章困惇在旦之月火雲不移積气焮熱時龍門生黯慘弗恱顏面腫噲情神鬰勃防文九折麋梁雙閼首不暇冠足何能襪其友亡羊先生哀之謂匡山君曰龍門生病矣爲祅爲嬖矣其中枵枵神防守矣匡山君曰花妖媚武圊祟惑赤仇鐸投繯苟伯赴溺移昭入幽倒白作黑不遄其逐卒霣靈魄龍門生之所罹殆此疾也邪亡羊先生曰不然也彼自外入有隙斯窒此自內出無罅可遏昔者元靈錫眞黃苞承鈞者人分爲五神守靈威明龍煙育嬰或喜而眉揚或怒而色頳或恐而湮淪或思而纏縈各攸司別域異扃中有皓華其字虛成西方之英白虎之精於時爲秋揫斂華榮於音爲商肅殺之聲於行爲金厥徳爲刑於藏爲肺百憂所城察之無迹迫之不驚歘爾水集忽焉云凝眊矂防昧哫訾竛竮久而弗革或爽厥貞余嘗遇河上文人於龍都之山九陽之庭授我以帝靑之錄示我以赤水之經劾召五鬼麾斥三靈動爲山合怒爲霆崩卽將召皓華而訊之不亦可乎匡山君曰子計誠良矣亡羊先生乃仗七星之劍曵三辰之精灌酒於茅焫膋上升禹步成罡拔發爲兵左叱右顧潛聴於防涉炊五斗黍頃飇怒旋冷气四興幻陽變陰弄晦閃明勃律媻卒如見其形有媺一夫素裳彯纓衛以刀防載以輜軿踉蹡而前嘑謂亡羊先生曰我皓華之神也與夫子人鬼異程曷召我爲亡羊先生曰龍門生之疾爾柰何祟之吾之召爾非茍然也寓形兩間爲生幾何擊石火起流陽電過俄頃歇滅不樂則那旣有良朋相與嘯歌上下角逐東西戛摩筵陳笙磬尊列象犧酣嬉淋漓屢舞傞傞雞防失得鴟鳳少多棄而不辧遑卹其他孰不志舒孰不顏酡孰不鬯遂孰不婆娑爾何使龍門生慼慼沕沕媕媕娿娿委榻弗振如蝕沈屙爾當攄情以對其辭若直吾將爾爲式辭或不能良我劍有鋩皓華聞已頩然怒曰夫子藝周載籍心統人天在古無上在今無前電生目底雷捲舌間雄章谹議彈壓神奸夫子宜先天下憂而憂乃欲自樂耶惟昔尼父任道爲宗上畏天命下悲人窮𨿽不得位惟世是從敢曰自佚以疚厥躬子幸我聴請竭始終民吾同類綏之匪易遑遑齊魯棲棲宋衞樹伐蒲圍絕糧不繼車轍周環曾莫少避欲興東周拯我民悴是謂世憂夙夜防替天下爲公道紀攸系魚爛已成河決安治傷麟曷來嘆鳳不至捨瑟長吁反袂拭涕述爲彜經表我王制是謂道憂惟恐淪墜夫子法尼父者也宜爲二者深憂乃欲自樂耶況今六合雄吞矛縱防橫千里蕭條土絕播畊屍胔如山悲風往還鳥鳶見人飛集樹端夫子不爲之長慟日欲開口笑樂一何惑乎亡羊先生囅然笑曰爾望吾以聖人之事我病未能若謂生民遘屯則有肉食者存吾亦何知焉古今一馬天地一指死生一轍彭殤一軌溟涬無末恢落無始神光下燭人麤將弭內已若忘外憂自止我額弗慼我齒長啟我神孔寧於胥樂只爾固欲反之將有說耶抑防我也皓華曰大道陵夷始有聃周放言如雲彌布八邱蛟龍驣驤搏之無由狎聖侮賢漫漶弗収欲齊夫物彊名弗憂夫子取之人將見尢且吾聞之王公弗憂四國不治侯伯弗憂庻政用隳子男弗憂名毀身隨士庻人弗憂菑害是罹是憂者羣善之原眾徳之基修之則安悖之則危故曰生於憂患死於安樂而君子終身以之夫子柰何棄諸粵自古初有天皇焉斡運日月輨轄坤乾司執神機主宰帝權懼民多欲志因物遷特遣天老命厠五官蹈陽金徳専主憂患以助人極以拓化原夫子辱我以祟並觀如此尙有識耶亡羊先生曰爾言固善古之聖賢有無憂者矣有知命樂天者矣有遁世無悶者矣若是彼皆非歟皓華曰夫膠柱不可以調瑟刻舟不可以求劍尙矣事𨿽有常易貴變通苟執於一子莫之中憂樂有異時勢不同使古聖賢生於當今其有隠憂又將何如也言旣畢化爲白气其長如虹昬昏蒙蒙歸於太空亡羊先生退謂匡山君曰皓華之辭良直吾敢不敬承以爲式於是攢眉入室睫淚欲滴撫物傷懷終宵太息

咨目童文【有序】

走也病目視不及尋簡禮越度速諐招刺乃抽隱思引物嫓義作咨目童文文曰咨爾童子我目之精凝媾五神配合三靈素質西皓圎暈東靑南丹注眥北孕睛約束臉胞黃中之英气幾內動藏系外徵啟辟人牖通泄天明聚爲根蒂敷爲華榮眾咸允賴爾獨失貞孰不若電洞觀八紘爾於咫尺不分五牲誰不如月照徹七經爾防湊幾僅辧一丁此明而執孰眎弗迎彼不面識反揖而承頰或自泚顏常發頳辟如水母借蝦始徵又如野狼挾狽則逞皆爾弗職以玷我形童子曰噫何言之戾賦授自天初無恆制堯眉八彩嶽黃以毳聃耳無輪愼額斯贅尼口類海惇陿且銳澤鼻如蠍欽直而細四者猶殊目胡不異或牟其參表厥明叡或角而方遐舉長世或了而或眵而翳壹囿於我則何系矧子淫書膏焚晷繼摛掞辭藻搜剔文藝肺鏤肝雕心鉥腎劌我劀我揉我斵我八廓注邪五輪受厲靡精弗防有明益瘞我合子躬如左右契子榮我尊我子盭豈圖子玷成此左計咨爾童子爾辭固臧傅以正理則涉於涼形𨿽異賦爾宜自彊何取其窳乃釋其良書滛所致尢墮意量冬映雪席夏乘螢囊刺股流血懸髻於梁未聞其目遽縮晶光是謂遁辭君子所襄星野有捨云漢成章測步幽渺挈度機祥爲爾之故不知低昻三條占限兩戒畫疆气勢旁魄民物浩穰爲爾之故足不及行述此二端余可類詳尙飾巧言陳法列方孰爲曲直敢矯而亢童子曰噫士貴自謀匪姣足恃惟道是遒考亭有熹廬陵則修厥視惟短所履孔優一紹道緒上遡魯鄒完經翼衣被九邱一昌其辭出孔入周有光赫赩昭若參遊子不此卽而反我仇椒蜂彌豹豈無炯眸鼓辭樂禍腥聞不収偃瞻文眇世所嘲咻內美之章玉瓚黃流子苟弗悟自貽大郵何河而厄何漆以休何靑以謗何肉而囚子勿寘思棼若繭抽遺形全智與造化遊我𨿽俚言實爲逺猶毋慚墨墨成此絿絿童子言已我心之疚蒙倛旣寢斷菑亦陋植鰭太纎削匪秀號尊聖哲名亙宇宙非形之妍惟徳之茂況目在形賓筵一豆𨿽眊非瞽物亦云覯縱瞽焉尢有用輒售朦腴三品備予樂奏國語成書事明若晝矜察秋毫或速殃咎潛曜自將神腴內富五色免惑一誠自守幸遂遵養庻絕馳驟禍福倚伏理嘗易究所憂忘荒如醟四酎本實不培枝葉巧湊弗別莠禾徒煩薅耨童習固動白紛防就千古居前萬世在後虛生其間冠裳猨狖自今伊始啟蒙撤覆責躬靡遑敢目之詬我道之凝我學之懋上愼旃哉吾言不又

逐鷆文

蚊害物虫也凡有血气者恆病焉然其所化不一江南有孑孑生洿水中好屈伸水上見人泳去久則蛻爲蚊此虫化也塞北有蛟母艸艸楙而蚊變嶺南有蚊子木實如盧橘熟則綻蚊出實空此艸木化也江東有蟁母鳥生池澤茹藘中形類烏而大黃白雜文鳴如鴿每鳴吐蚊一二升此禽化也爾雅淮南子李肇唐史補陳藏器本艸注頗載其事以予觀之四類之中惟蟁母出蚊特夥蟁母鷆也予因作逐鷆文使鷆可逐也則人之胎禍戕物者其知所警也夫文曰來汝鷆上堪下輿萬物並育各全其生以蕃以族飛繽繙蝡動蹙防鱗介潛淵毛蹄藏陸文華璀璨形模繚曲游泳同嬉喊呀相逐旣拘於气曷禁夫欲大或啗小眾將壓獨惟類之求於人敢觸來汝鷆相度汝生厥形甚微賦質防昧樂生穢艸啄磔蠡蛤捕索鼃魚含蓄佹反軒露掘奇非疢噦嘔無疾唾洟產醜惡朝息夕孳不胎而凝憑化而馳不卵而孕與涎相依初若蠢萌漸則奮飛來汝鷆爾腸刀鏃爾胃芒刺不爾之虐所出曷異鳴如雷殷聚若云翳緣撲湊肌噆嘬口咡投間抵隙潛察黙覷體如粟眇吻若錐利中有豹腳勢尢可畏髙沙斃女西洋死吏艾燻徒力羽扇不避我人尙然矧彼物類來汝鷆物豈無嘔與爾不同兔口出子一气之從驢嗌吐絲局厥異封鳥能金昆明所鐘雞或懸綬色黃紅惟爾肆孳胎此禍艸木所化洿水是宮無若汝慘厥害則鴻予今逐爾欲滅爾蹤嗚呼我挺之將兮其長嫓矛爾鷆我逐兮亟去勿畱往彼北荒兮其土幽幽鬼物披攘兮豺兕咿嚘爾宜吐蚊兮齧彼若仇胡宅中土兮自貽大郵我逐爾鷆兮下民用休鷆旣逐兮梧桐昁昁鳳皇下來兮鳴聲噦噦

文原

余諱人以文生相命丈夫七尺之軀其所學者獨文乎哉𨿽然余之所謂文者乃堯舜文王孔子之文非流俗之文也學之固宜浦江鄭楷義烏劉剛楷之弟柏嘗從予學已加以道爲文因作文原二篇以貽之

其上篇曰人文之顯始於何時實肇於庖犧之世庖犧仰觀俯察畫奇偶以象陽陰變而通之生生不窮遂成天地自然之文非惟至道含括無遺而其制器尙象亦非文不能成如垂衣裳而治取諸乾坤上棟下宇而取諸大壯書契之造而取諸夬舟楫牛馬之利而取諸渙隨杵臼棺槨之制而取諸小過大過重門擊柝而取諸豫弧矢之用而取諸暌何莫非粲然之文自是推而存之天衷民彜之敍禮樂刑政之施師旅徵伐之法井牧州裏之辧華夷內外之別復皆則而象之故凡有闗民用及一切彌綸範圍之具悉囿乎文非文之外別有其他也然而事爲旣著無以紀載之則不能以行逺始托諸辭翰以昭其文略舉一二言之禹敷土隨山刋木奠髙山大川旣成功矣然後筆之爲禹貢之文周制聘覲燕享饋食昏防諸禮其升降揖讓之節旣行之矣然後筆之爲儀禮之文孔子居鄕黨容色言動之間從容中道門人弟子旣習見之矣然後筆之爲鄕黨之文其他格言大訓亦莫不然必有其實而後文隨之初未嘗以徒言爲也譬猶聆眾樂於洞庭之野而後知音聲之抑揚綴兆之舒疾也習大射於矍相之圃而後見觀者如堵墻序防之揚觶也茍逾度而臆決之終不近也昔者遊夏以文學名謂觀其防通而酌其損益之宜而已非専指乎辭翰之文也嗚呼吾之所謂文者天生之地載之聖人宣之本建則其末治體著則其用彰斯所謂乘陰陽之大化正三綱而齊六紀者也亙宇宙之始終類萬物而周八極者也嗚呼非知經天緯地之文者惡足以語此其下篇曰爲文必在養气气與天地同茍能充之則可配序三靈管攝萬彚不然則一介之小夫爾君子所以攻內不攻外圖大不圖小也力可以舉鼎人之所難也而烏獲能之君子不貴之者以其局乎小也智可以搏虎人之所難也而馮婦能之君子不貴之者以其騖乎外也气得其養無所不周無所不極也攬而爲文無所不參無所不包也九天之屬其髙不可窺八柱之列其厚不可測吾文之量得之防燬魄淵運行不息基地萬熒纒次弗紊吾文之焰得之昆侖元圃之崇淸層城九重之嚴邃吾文之峻得之南江北瀚東瀛西溟杳渺而無際涵負而不竭魚龍生焉波濤興焉吾文之深得之雷霆鼔舞之風雲翕張之雨露潤澤之鬼神恍惚曾莫窮其端倪吾文之變化得之上下之間自色自形羽而飛足而奔潛而泳植而茂若洪若纎若髙若卑不可以數計吾文之隨物賦形得之嗚呼斯文也聖人得之則傳之萬世爲經賢者得之則放諸四海而準輔相天地而不過昭明日月而不調燮四時而不愆此豈非文之至者乎天徳湮防文气日削騖乎外而不攻其內局乎小而不圖其大此無他四瑕八防九蠧有以累之也何謂四瑕雅鄭不分之謂荒本末不比之謂斷筋骸不束之謂緩防趣不超之謂凡是四者賊文之形也何謂八防訐者將以賊夫誠橢者將以蝕夫圜庸者將以混夫奇瘠者將以勝夫腴觕者將以亂夫精碎者將以害夫完陋者將以革夫博昧者將以損夫明是八者傷文之膏髓也何謂九蠧滑其眞散其神糅其氛狥其私滅其知麗其蔽違其天昧其幾爽其貞是九者死文之心也有一於此則心受死而文防矣春葩秋卉之爭麗也鴟號林而蛩吟砌也水湧蹄涔而火螢尾也衣被土偶而不能視聴也蠛蠓死生於甕盎不知四海之大六合之廣也斯皆不知養气之故也嗚呼人能養气則情深而文明气盛而化神當與天地同功也與天地同功而其智卒歸之一介小夫不亦可悲哉

予旣作文原上下篇言𨿽大而非誇惟智者然後能擇焉去古逺矣世之論文者有二曰載道曰紀事紀事之文當本之司馬遷班固而載道之文捨六籍吾將焉從𨿽然六籍者本與根也遷固者枝與葉也此固近代唐子西之論而予之所見則有異於是也六籍之外當以孟子爲宗韓子次之歐陽子又次之此則國之通衢無荊榛之塞無蛇虎之禍可以直趍聖賢之大道去此則曲狹僻徑耳犖確邪蹊耳胡可行哉予竊怪世之爲文者不爲不多騁新奇者鉤摘隠伏變更庸常甚至不可句讀且曰不詰曲聱牙非古文也樂陳腐者一假場屋委靡之文紛糅龎雜不見端緒且曰不淺易輕順非古文也予皆不知其何說大抵爲文者欲其辭達而道明耳吾道旣明何問其餘哉𨿽然道未易明也必能知言養气始爲得之予復悲世之爲文者不知其故頗能操觚遣辭毅然以文章家自居所以益摧落而不自振也今以二三子所學日進於道聊一言之

畫原

史皇與蒼頡皆古聖人也蒼頡造書史皇制畫書與畫非異道也其初一致也天地初開萬物化生自色自形總總林林莫得而名也𨿽天地亦不知其所以名也有聖人者出正名萬物髙者謂何卑者謂何動者謂何植者謂何然後可得而知之也於是上而日月風霆雨露霜雪之形下而河海山嶽艸木鳥獸之著中而人事離合物理盈虛之分神而變之化而宜之固已達民用而盡物情然而非書則無紀載非畫則無彰施斯二者其亦殊途而同歸乎吾故曰書與畫非異道也其初一致也且書以代結繩功信偉矣至於辧章服之有制畫衣冠以示警飭車輅之等威表旐之後先所以彌綸其治具匡贊其政原者又烏可以廢之哉畫繪之事統於冬官而春官外史專掌書令其意可見矣況六書首之以象形象形乃繪事之權輿形不能盡象而後諧之以聲聲不能盡諧而後防之以意意不能以盡防而後指之以事事不能以盡指而後轉注假借之法興焉書者所以濟畫之不足者也使畫可盡則無事乎書矣吾故曰書與畫非異道也其初一致也古之善繪者或畫詩或圖孝經或貌爾雅或像論語曁春秋或著易象皆附經而行猶未失其初也下逮漢魏晉梁之間講學之有圗問禮之有圗烈女仁智之有圖致使圖史並傳助名教而益羣倫亦有可觀者焉世道日降人心寖不古若往往溺志於車馬士女之華怡神於花鳥虫魚之麗遊情於山林水石之幽而古之意益衰矣是故顧陸以來是一變也閭吳之後又一變也至於闗李範三家者出又一變也譬之學書者古籕篆之茫昧而惟俗書之姿媚者是耽是玩豈其初意之使然哉𨿽然非卓然拔俗之姿亦未易言此也南徐徐君景暘工書史善吟古今詩信爲才大夫也旁通繪事有士韻而無俗姿一時賢公卿皆與之遊名稱籍甚有薦於朝者景暘以母老不仕予尢愛景暘者於其別去故作畫原以贈焉嗚呼易有之聖人有以見天下之賾而擬諸形容象其物宜是故謂之象然象之事又有包乎陰陽之妙理者誠可謂至重矣景暘其亦知所重乎哉

文憲集卷二十五

欽定四庫全書

文憲集卷二十六

明宋濂撰

雜著【凡二十三章】

文說

明道之謂文立教之謂文可以輔俗化民之謂文斯文也果誰之文也聖賢之文也非聖賢之文也聖賢之道充乎中著乎外形乎言不求其成文而文生焉者也不求其成文而文生焉者文之至也故文猶水與木然導川者不憂流之不延而恐其源之不深植木者不憂其枝之不蕃而慮其本之不培培其本深其源其延其蕃也孰禦聖賢未嘗學爲文也沛然而發之卒然而書之而天下之學爲文者莫能過焉以其爲本昌爲源博也彼人曰我學爲文也吾必知其不能也夫文烏可以學爲哉彼之以句讀順適爲工訓詁艱深爲奇窮其力而爲之至於死而後已者使其能至焉亦技而已矣況未必至乎聖賢非不學也學其大不學其細也窮乎天地之際察乎陰陽之妙逺求乎千載之上廣索乎四海之內無不知矣無不盡矣而不特乎此也反之於身以觀其誠養之於心而欲其明參之於气而致其平推之爲道而驗其恆蓄之爲徳而俟其成徳果成矣視於其身儼乎其有威確乎其有儀左禮而右樂圓規而方矩皆文也聴乎其言溫恭而不卑皎厲而不亢大綱而纎目中律而成章亦皆文也察乎其政其政莫非文也徵乎其家其家莫非文也夫如是又從而文之𨿽不求其文文其可晻乎此聖賢之文所以法則乎天下而教行乎後世也今之爲文者則不然僞焉以馳其身昧焉以汨其心擾焉以乖其气其道徳蔑如也其言行棼如也家焉而倫理謬官焉而政教泯而欲攻乎虛辭以自附乎古多見其不察諸本而不思也文者果何由而發乎發乎心也心烏在主乎身也身之不修而欲修其辭心之不和而欲和其聲是猶擊缶而求合乎宮商吹折葦而冀同乎有虞氏之簫韶也決不可致矣曷爲不思乎聖賢與我無異也聖賢之文若彼而我之文若是豈我心之不若乎气之不若乎否也特心與气失其養耳聖賢之心浸灌乎道徳涵泳乎仁義道徳仁義積而气因以充气充欲其文之不昌不可遏也今之人不能然而欲其文之類乎聖賢亦不可得也嗚呼盛矣今之人惑也聖賢之爲學自心而身自身而家其爲事亦多矣而未嘗敢先乎文今之人未暇及乎他自幼以至壯一惟文焉是學宜乎今之文勝於古之聖賢而終不及者豈無其故邪不浚其源而揚其瀾不培其本而抽其枝弗至於槁且涸不止也然則何爲而後可爲文也蓋有方焉聖賢不可見矣聖賢之爲人其道徳仁義之說存乎書求而學焉不徒師其文而師其行不徒識諸心而徵諸身小則文一家化一鄕大則文被乎四方漸漬生民賁及艸木使人人攺徳而易行親親而尊尊宣之於簡冊著之於無窮亦庻幾修道而立教輔俗而化民者乎嗚呼吾何由而得見斯人於斯世也吾何爲而不思夫聖賢之盛也虎林王生黼年甚少讀春秋而好爲文問法於予予美其有志也以其大者語之

河圖洛書說

或問於宋濓曰闗子明云河圖之文七前六後八左九右洛書之文九前一後三左七右四前左二前右八後左六後右邵堯夫云圗者星也歷紀之數其肇於此乎方者土也畫州井地之法其昉於此乎是皆以十爲河圖九爲洛書惟劉長民所傳獨反而置之則洛書之數爲十河圖之數爲九矣朱子發深然其說歷指序其源流以爲濮上陳摶以先天圖傳種放放傳穆修修傳李之才之才傳邵雍放以河圖洛書傳李漑漑傳許堅堅傳範諤昌諤昌傳劉牧修以太極圖傳周惇頤惇頤傳程顥程頤其解易大傳大槪祖長民之意至於新安朱元晦則又力詆長民之非而遵闗邵遺說且引大戴禮書二九四七五三六一八之言以證洛書以爲大傳旣陳天地五十有五之數洪範又明言天乃錫禹洪範九疇則九爲洛書十爲河圖夫復何疑其說以經爲據似足以破長民之惑臨卭魏華父則又疑元晦之說以爲邵子不過曰圎者河圗之數方者洛書之文且戴九履一之文其象圓五行生成之圖其象方是九圓而十方也安知邵子不以九爲圖十爲書乎朱子發張文饒精通邵學而皆以九爲圖十爲書朱以列子爲證張以邵子爲主榦鑿度張平子傳所載太乙下行九宮法卽所謂戴九履一者則是圖相傳已久安知非河圗也及靖士蔣得之著論以先天圖爲河圖五行生成數爲洛書戴九履一圗爲太乙下行九宮華父則又以爲劉取太一圖爲河圗誠有可疑先天圖卦爻方位縝密亭當乃天地自然之數此必爲古書無疑乃僅見於魏伯陽參同陳圖南爻象卦數猶未甚白至邵而後大明得之定爲河圖𨿽未有明證而僕亦心善之則是華父心疑元晦之說而亦無定見也新安羅端良嘗出圗書示人謂建安蔡季通傳於靑城山隠者圖則陰陽相合就其中八分之則爲八卦書則畫井文於方圈之內絕與前數者不類江東謝枋得又傳河圗於異人頗祖於八卦而坎離中畫相交流似於方士抽坎塡離之術近世儒者又有與太極圗合者卽河圗之說又有九十皆河圗而有一合一散之異洛書旣曰書而決非圖之說夫圖書乃儒者之要務若數者之不同何也濂應之曰羣言不定質諸經聖經言之𨿽萬載之逺不可易也其所不言者固不彊而通也易大傳曰河出圖洛出書聖人則之書顧命篇曰河圖在東序論語子罕篇曰河不出圖其言不過如是而已初不明言其數之多寡也言其數之多寡者後儒之論也旣出後儒宜其紛紜而莫之定也夫所謂則之者古之聖人但取神物之至著者而畫卦陳範茍無圖書吾未見其止也故程子謂觀兔亦可以畫卦則其他從可知矣初不必泥其圖之九與十也不必推其卽太乙下行九宮法也不必疑其爲太乙圗也不必究其出於靑城山隠者也不必實其與太極圖合也惟劉歆以八卦爲河圖班固以洪範初一至次九六十五字爲洛書本文庻幾近之蓋八卦洪範見之於經其防甚明若以今之圖書果爲河洛之所出則數十載之間孰傳而孰受之至宋陳圖南而後大顯邪其不然也昭昭矣或曰子之所言善則善矣若鄭康成據春秋緯文所謂河以通幹出天苞洛以流坤吐地符河龍圖發洛書感河圖有九篇洛書有六篇者將果足信乎濂曰山楊中立不云乎聖人但言圖書出於河洛何嘗言龍之兆又何嘗言九篇六篇乎此蓋康成之陋也此所以啟司馬君實歐陽永叔之辧而並大傳疑非夫子之言也或云揚雄覈靈賦云大易之始河序龍馬洛貢書長民亦謂河圖洛書同出於伏羲之世程子亦謂聖人見河圖洛書而畫八卦然則孔安國劉向父子班固以爲河圖授羲洛書錫禹者皆非歟濂曰先儒固嘗有疑於此揆之於經其言皆無明驗但河圖洛書相爲經緯八卦九章相爲表裏故蔡元定有云伏羲但據河圖以作易則不必預見洛書而已逆與之合矣大禹但據洛書以作範則亦不必追考河圖而已暗與之符矣誠以此理之外無復他理也不必寘疑於其間也或曰世傳龍圖序謂出於圖南若河圖由圖南而傳當以龍圖解河圖可也而容城劉夢吉力辧其僞焉何哉濂曰龍圖序非圖南不能作也是圖南之學也而非大易河出圖之本防也八卦之設不必論孤陰與寡陽也不必論已合之位與未合之數也或曰然則易之象數捨河圖將何以明之濓曰易不云乎大衍之數五十其用四十有九又曰幹之策二百一十有六坤之策百四十有四此固象數之具於易然也不必待河圖而後著也或者無辭以對濂因私記其說而與知易者證焉

鉆燧說

宋子閒居見家人夏季攺火不用桑柘取赤檆二尺中析之一剜成小空空側開以小隙一劀圓大與空齊稍銳其兩端上端截竹三寸冒之下端寘空內以細綯纏其腰別借卉毛於隙下左手執竹右手引綯急旋轉之二檆相軋摩空木成塵煙輒起塵自隙流毛上其煙蓊葧以虛掌覆空之則火焰焰生矣宋子嘆曰火在木中不鉆則火不見萬善具於人性不學則善不明人何可不學哉

撲滿說

撲滿貯錢陶器也狀類甖口通一錢錢入不可出滿乃撲去故名濂因是未嘗不悲石荊州之爲人也荊州俠士刼逺使商客致富至與貴戚爭豪以鐵如意擊碎瑚非金多不能然卒用是以殺其身嗚呼荊州亦撲滿歟傳曰仁者以財發身又曰積而能散然則聚財而不散者不可哉

寧山續說

兵部尙書單公徳夫濠梁之人也其與濂交嵗行將一周及再防京師公以寧山捲示濂曰名之有字固周道之彌文也字之外又有所謂號焉不幾於彌文之尢者乎此蓋昉於晉流於唐極於宋秦漢以前無是也𨿽然行之旣久孰能廢之吾以寧山爲之別稱意將取安靜之義臨川先生旣爲之說矣子幸爲余重言之濂曰昔之人有劉彥衝者所居在屏山之下人因號之曰屏山又有孫明復者家於泰山之陽故人亦號之曰泰山焉皆從其地而實之非徒爲是虛稱也今有峯名荊寶气夜浮而矗起濠之西有山名杏靈氛蟠而平峙乎濠之北公欲取以爲號盍於是乎求之然皆不彼卽而獨致意於無形之寧山者豈故與古相戾耶公曰子言固善矣而吾則別有意焉夫自防亂以來淮楚先被其害崖非不髙也谷非不深也亦罹其蹂踐剪伐之苦盡失其故態古所謂山川鬼神莫能自寧者無甚於斯時也上帝震怒乃命皇上出而平之黃鉞一揮四海底定非惟齊民之安至於邱陵艸木皆克保其恆性予驅馳戎馬之間十有餘年冒霜露而衝雨風無斯須之寧今幸列仕熈朝軄司喉舌埀紳正笏委委蛇蛇回視昔日之爲果何如耶號之以寧山所以志也山且寧民物其有不寧者乎𨿽然名固寓也字之而又號之寓之寓者也且夫地之載物嶄絕而屹立者人因呼之爲山山初不知其名爲山也名之爲山山且不能自知況山之上又加其名曰某曰某者乎山旣無定名吾不知孰爲寧山而孰不爲寧山乎濠梁之間吾廬在焉環吾廬之靑翠如沐者皆山也不止荊杏二峯而已也吾茍以寕山加之山亦豈能拒予者哉吾収山之名而不求山之形蓋欲全其天者爾嗚呼我則人也非山也山則山也非人也人今謂山爲我又安知山不謂我爲山乎若謂我爲山則山與我一矣我與山一則物我齊矣物我旣齊而奚虛實之有何當與子遊於莽蒼之區鴻蒙之都招亡是公而談齊物者可乎濂矍然而謝曰公所見幾於道矣濂尙何言哉作寧山續說

蟠松說

昔人之言喬木必系於故家者何哉蓋故家者非一世之謂其封培也有其素保衞也有其道所以能上千九霄下蔽萬牛撼雷風而弗驚沐雨露而常新者也嗚呼此亦自承平之時言云爾若夫當戎馬繽紛之際無澤不竭無山不童人之屋廬且不能自保其有鬰鬰芊芊巋然而獨存者乎蓋必無也理之所必無而今或見之者是豈人之所能哉非人之所能則天而已矣中書左司郎中劉君明善居武昌之咸寧其先塋之在崇陽者有松暢茂成林其一最巨者枝柯縈盤勢若長蛟角鬛備具而爪距奮張尢爲可觀者焉當汝潁變作蔓延至武昌愚氓起而應之相與建營結柵山之有木者剪刈無餘而崇陽之蟠松巋然獨存人過之者皆彷徨嘆息指而言曰是蟠松者出於平麓非有絕壑懸崖人迹之所不到也何爲能免斧斤之厄乎且其形質與恆松等爾非鑄鐵以爲枝柯也又何爲能自全而不損毫髮乎嗚呼我知之矣持之以智力者不足以禦人事之變感之以慶祥者誠可以俟天命之定劉君武昌故家累世積善之深故天之報施俾其喬木在墟墓間者不異承平時其意若曰善人者天所厚也茍謂天不厚善人盍於蟠松徵之亦如是而已矣𨿽然天將雨而礎潤潮將生而飈興家將蕃而林木有輝理之常也今蟠松出於百剪刈之餘蒼然而弗渝充然而含滋得不爲劉君之家盛大之兆乎矧劉君以濟世之學歷仕熈朝出持憲節入位郎官聲譽翕然動於中外其融顯方日進而未己也蟠松之祥又當於是乎徵之昔人又有言曰樹徳如樹木木之成材可資於一時徳之榮身可被於後裔劉君當益務乎徳哉某幸與劉君交於是推原其故作蟠松說

人虎說

莆田壺山下有路通海販鬻者由之至正丁未春民衣虎皮煆利鐵爲爪牙習其奮躍之態絕類乃出伏灌莽中使偵者緣木而視有負囊至者則嘯以爲信虎躍出扼其吭殺之或臠其肉爲噬齧狀裂其囊抜物之尢者余封祕如故示人弗疑人競傳壺山下有虎不食人惟吮其血且神之已而民偶出其婦守巖穴聞木上嘯聲急意必有重貨乃蒙皮而搏之婦人質脆柔販者得與抗婦懼逸去微見其蹠人也歸謀諸鄰噪逐之抵穴獲金帛無算民竟逃去嗚呼世之人虎豈獨民也哉

猿說

武平產猨隕毛若金絲閃閃可觀猿子尢奇性可馴然不離母母黠不可致獵人以毒傅矢伺母間射之母度不能生灑乳於林飲子灑已气絕獵人取母皮向子鞭之子卽悲鳴而下斂手就制每夕必寢皮乃安甚者輒抱皮跳擲而斃嗟夫猿且知有母不愛其死況人也耶

章氏三子制字說

龍泉章史君有三文夫子孟名存道仲名存誠季名存厚旣皆冠矣嘗有爲其字者而其配名之義有未盡焉三子者以其父命請予爲更之予竊自念加冠制字乃大賔之責衰朽之餘精神遐漂安能與聞於斯𨿽然不敢辭也予聞天道付予實有恆則惟正是將本無頗僻君子修之是之謂徳請字存道曰允徳何如人道之務惟在乎誠眾善之源隨物以形其欲致之必由於明請字存誠曰允明何如地道所貴旣厚且大深重弗遷宏博無際無所不負是曰能載請字存厚曰允載何如夫允之爲言信也三子者信能察之則無媿於名若字者矣𨿽然未也學貴能辧辧則不戾視徳爲虛而不驗之於實徳者其所謂徳非吾之所謂徳求明於寂黙而不著之於民用者其所謂明非吾之所謂明也視載爲易足而不本之於龎鴻者其所謂載非吾之所謂載也三子者愼之哉𨿽然未也辧貴乎行不行猶馬之無足隼之無羽也其中廓乎使有容制乎外無使其沛作其欲不逺而復遏絕其未然而其天始全汨焉其若虛肅然其若拘統焉而有樞如此方能入於君子之塗矣三子者朂之哉𨿽然未也而家自太傅公以來以詩書禮樂衣被於子孫極盛而休其章紱之蟬聨勛業之煇煌溢於史冊而播於士大夫之口者先後相屬也而父史君尊崇理性之學嗜善如飴厲行如金石而三子者又各有士君子之操或提義旅以鎭捍鄕邦或攄所蘊以著澤物之仁或酣誌書詩以纘其先緒亦旣綽有令譽而予猶諄諄爲是言者進學之功無已而繼志之責不易也必使上不媿天中不媿人下不媿地斯善矣三子者勉之哉𨿽然未也薛氏有三鳳焉才非不髙也而徳則鮮也賈氏有三虎焉位非不榮也而徳則鮮也宋氏有三絕焉才非不多也而徳則鮮也非三子者之所樂聞也三子者之所樂聞其殆聖賢之學乎予之有望於三子者可謂逺也已矣三子者其懋敬之哉其懋敬之哉

傅幼學字說

四明傅君其名曰行而字曰幼學問其字之說於余余告之曰子學後世之學歟將三代之學也後世之學士有以理財爲學者矣有以聴訟爲學者矣有以治兵爲學者矣有以文章爲學者矣有以訓詁爲學者矣然皆非所謂學也夫辧章析句剔抉細碎若馬鄭之流訓詁之學也研精極深融理放辭若栁劉之類文章之學也貴變務奇奮智鼓勇若孫吳曺操治兵之學也以察爲明以刻爲公若商鞅韓非聴訟之學也箕斂口稅不遺毫釐若桑羊之徒理財之學也是皆得一而遺十或不適於用或用之而不足以致治故君子弗貴焉且夫聖人之所學者大可參乎天地而小不遺乎事物妙可以贊化機而近不離乎云爲其本仁義其具禮樂政治其說存乎經而學之存乎人人皆知學之而不能行之者惑於後世之學故也後世之學譬猶稊稗然藝之易成而獲之不可以食食必有霍亂泄嘔之疾人恱其易而不顧疾之在後不亦惑乎聖人之道猶粟菽也用之於身則气充而體安用之於家則家裕國用之則治天下用之則四夷格而庻物育而後世未嘗大行者或有其人而無其時或遇其時而不能盡其才通患然也幼學材敏而色和志篤而有容庻乎學聖人之道者矣而又生乎今之世其殆將有合乎夫不學道而妄行者無他責也學道而不以行者自賊其心也得乎君而不以斯道事之者欺其上者也是恆人之所不敢爲況幼學之名若字出於父師之訓者乎幼學盍自勉焉他日佐朝廷有以經術致治者吾知必幼學也夫

說凝子

凝子密人往來吳越間人問姓名不答迫之以指就案畫凝子字人因稱之曰凝子云初凝年十三時牧豬東海上有道士佩劍過之授藥一丸赤如火吞之卽棄豬隨道士去涉瞿塘上灔澦入靑城山坐白龍洞中洞前大雪髙三四尺凝居之若溫時下山敲冰濯足澗中戱折澗竹竅而吹之學鳳皇鳴道士聞之咲曰孺子之駭一至此乎未幾道士去三神山采藥凝欲從不可獨處洞一年或三月不食卽食不過黃精石芝嘗劚芝鬼城下有白虎向南行凝往執其尾躍上虎脊趍一里所捨去反白月射洞底秋風四鳴因思故鄊菊花酒且熟遂還密人見凝眼有碧焰意其已仙而凝弗是也人見凝者輒贈詩運筆如風字或類霆書鬼篆不可識俄道士復至與飲瑯琊臺上大醉竟同去不知所之道士眉長八九寸雙目深髯怒張如防人疑爲古仙人云爲說者曰齊地自古多方士爭言有禁方能神仙而少翁欒大尢善惑𨿽漢武雄才亦所不免今凝固齊產也豈其山川之靈有以致之歟嗚呼使上之人有好凝者其不少翁欒大也寡矣先王之世以左道惑眾者必拘殺於司冦必有防哉必有防哉

蘿山遷居志

余世居金華孝善裏之潛谿其地在縣東七十里禪定院側溪之東卽入義烏境元重紀至元元年乙亥正月十五日授經浦江義門鄭氏久之以其家九葉同居乃願卜鄰焉相地於仁義裏孝門橋之上其地直縣東三十里有山曰靑蘿至正六年丙戌十月二十七日於山趾建寢室三楹間繚以周垣前敞小門十年庚寅二月十五日攜家自金華來遷掲其扁曰潛谿示不忘本也十四年甲午十二月八日再搆前軒如寢室之數東西榮之屬以次告完扁軒曰靑蘿山房因舊山而志新築也十八年戊戌六月十八日國兵取浦江遂避入諸曁兵𨿽定浦江當戎馬之衝不可居十九年己亥三月十五日還潛谿故廬越九載始重葺治於是復來遷時國朝吳元年丁未四月一日也惟古人最重遷以墳墓在斯親戚在斯不敢輕於棄去或去之必出於勢之不得已今予豈有他哉特欲薰漸孝弟之風以朂我後人爾然蘿山之望潛谿朝發而夕至非若別郡千百里之逺宗屬之胥防先塋之展省固未嘗廢其與弗遷者初何異哉余旣來遷偶閱宋嘉定末官給地券所居左右曰宋公園園與予姓同亦似不偶然者豈其數或前定歟予子孫居於此者毋析爨毋爲不義毋侵蝕比鄰日衣被乎詩書耕則爲良農學則爲良儒庻幾不負予之志也

五山水志

五山在婺杭越三州境上北距富春南據勾無東接浦陽其山水最號奇峭齊謝卿嘗以采藥深入其中而宋刁景純吳處厚亦頗遊焉自西坑嶺入過遇龍橋北行二十步始入西潭前橫一溪水甚寒履之如冰由溪而前徑小潭旁有礁石突起類大甕斜覆乃捫石而登一失足輒墜又行二里所地稍夷曠怪石四瞰峯巒環列獻狀其紋縈縈然類神工鬼斧所雕刓者山多猴逰人或恐之撒石亂下如雨又前行半里所泉自石竇中出瀏瀏作聲若琴若笙竽泉西流滙爲小窪瑩澈徵毫髮不隱鯈魚數尾洋洋往來如行琉璃瓶中見人至潛去窪左大樹離立極怪偉倒影入水中如畫又前行五千步大石閼道相傳有巖角肖鷹喙忽夜大雷雨喙崩下聲聞二十里又行三十步榛篠成林翠光浮映衣袂成碧色山虫崕虺奔繞後先瞬目失所在至此則气象陰幽絕不類人世如升蓬嶠坐水晶宮生平煙火气消盡又自山腰緣而前竹籜覆地厚足動輒僕又過十步許抵小潭小潭上曰西潭流水傾沫成白簾濶可七八尺冉冉下注滑而無聲兩傍石崖峭立苔蝕蘚暈時有水珠毶滴下嵗旱鄊民禱龍於此遇禱水或湧取蜥蜴入瓶盂中持以歸多驗自遇龍橋至此約可五六里皆蛇盤磬折路行若窮又復軒敞其中勝致難得具記或言潭上有石河從石河至三臺塔人迹罕至莫詳也尋故路而出斜迆而東過香鑪峯峭拔上有石類香鑪故名香鑪北有峯圓而童名鉢孟峯或曰肖東甌鴈蕩又名雁蕩峯由雁蕩而南時有白雲覆於谷者曰雪峯屹然人立者名玉女峯嶄嶄勢欲柱天者名天柱峯其他諸峯星聨肺附登名圖籍者蓋七十有二焉復從崕東折度略彴橋趍三學院院唐靈黙禪師道師嘗降龍於此遺迹尙存由院北深入又百餘步至東潭上飛瀑可二十丈瀑怒參倒擊崕窽中若運萬斛雪從天擲下白光閃閃奪人目睛至潭底輒復逆上有聲如輥雷人咲語咫尺不能辧猶聞甕中聲居人云每天風一號四山林木震撼欲折黑雲下罩杳不知昏曉嵗多投龍者其多驗如西潭復北折而西溯潭之源登響鐵嶺度紫閬山村人多舎篁葦間有平臯數百畝可耕槪傍防石河又行一里所地名石鼔足頓之咚咚鳴越十步至第一潭潭如井睨之正黑投以小石鏘若佩環又越十餘步至第二潭圓如錡釡面廣而底敞大水驅亂石聚其內迨滿復泄去潭下石壁百餘尺險不可寘足從其石懸藤墜下至第三潭潭甚深以綫縋之下不見底其形方狹而長天向陰常有雲气從中起疑有蛟龍潛其下人恆以幽悄爲病第四潭咸不敢往或以綯圍腰系巨杙俯崕而瞰潭左右皆楓木其形大槪如第二潭而廣袤倍之側有晉劉龍子墓相傳龍子常釣於潭得驪珠吞之化龍飛去後人爲壘石作冢或雲龍子之母塟焉世逺不可辧又其下至第五潭卽東潭因其水五級故名之爲泄云噫造物之委形山水者其奇峭有是哉

刪烏城志

元至正七年冬嘉禾城西有烏數千營巢於地圍八尺崇五尺晝夜弗休類有物督迫之者未幾大盜弄兵海上紅巾繼起江淮皆繹騷朝廷遂詔州郡築城築城自嘉禾始亦異哉唐貞元中田緒境內烏銜木成城其崇則緒五之二其圍則至數里之廣所以徳宗有播遷之禍今元亦馴致防亡先儒謂杜宇啼天津橋南方地气先應亦是類歟吳僧本誠著烏城志五百餘言余愛其文特刪之以附集中本誠字道原以能文名

志釋寄胡徵君仲申

華容孝廉與廣平文學遇於神明之臺孝亷問曰予締子交已越二紀其貌固狎其志則未之聞也子能爲我揚防古今而釋之乎文學曰走也不敏長自嵓穴鶴毳編襦土芝縕食動趾踉蹡發辭喫忽挾緗縹去歷都邑見者大噱指爲木刻錯愕周章無地寄迹獨孝廉暖我以溫顏前我以重席迪我以三古之芳猷期我以九能之至域拜孝廉之貺厚矣孝防有問敢對以臆寓形霄壤不翅蠛蠓時幻嵗遷電滅鳥空惟極所適其樂則鴻出遊大澤才騫气雄鼻尖出火耳後生風金張前驅許史後從牽黃臂蒼箙矢韔弓仰落雙雕俯搤長熊毛血旁灑塵坌四封入防館廷實惟供罍尊旁午豆俎衡從肉腴春酎暈移童器周八音律合六同部分立坐筵布西東緑華白臺南威紫衝靨輔寄牙瓌質姣容歌防撼塵舞袖翩龍其有事固日新而弗足也竊有志焉孝防能許之乎孝防曰欲敗度縱敗禮古人所戒子豈宜蹈之願聞其他文學曰班生投毫令名煌燿終童請纓其齒甚少不有熖熖孰潛其爝非勒銘於燕然必建標於絕徼軒冕以之蟬聨紳笏以之姱嫽衛霍擁軨樊陳執纛公子掃門王孫媚竈霜露系乎吹噓予奪視其慍笑其銳也若孟勞之出魯橈其重也如天球之鎭周廟天下學士揮汗爲雨聨袂成帷莫不仰遺光而企末照其視處環堵厄藜藿擊壺而越吟倚柱而吳嘯卑卑南陽之耕落落滋泉之釣口心共語影形相弔不亦大有徑庭乎孝防曰功髙者身危位隆者名防此眾人之所嗜而君子之所愼也文學曰神封靈壤作鎭下方防稽衡華沂岱嶽常霍及毉閭分布九疆總三條於中區限兩界於外邦他若滄漲蕩浮靑瀚混茫包天裹地循環相通【葉湯】其間怪偉靡可數詳天孫嶽長水伯瀆宗【葉荘】昴宿寶符之貴靑鯉之章金篋玉策之探日月珪璧之藏或隱而晦或露而彰走將簡徒禦戒樓航濯足於咸池晞髮於塼桑豁氛埃於人瑕發忠信於天光蒼水之使稷邱之君庻一問之望鼎湖而想遺弓履河洛而思聖勲也孝防曰山川形勝固足以廓子耳目昌子文辭然非至焉子毋徒取則於太史遷也更請大之文學曰去聖逾逺學術紛披控名責實禮度是師上下有敍禮殺異宜苛察繳繞弗失絲釐貴儉兼愛上賢右鬼采椽不斵型簋惟土嗇然自奉與孔齊軌權事制宜詭行遁辭移陰轉陽入神出奇變化闔辟有目莫窺秉要執本立爲經制法無常形事無成勢洞究羣情爲萬物主儀節忒愆峻刑弼之肅如晨霜犯者裂肌伅鞅非到挾之以馳因彼天時以施教令若儀若象測度以定紀綱載明是謂大順食天所寓邦本所資山澤平地相厥攸宜八政之首著於經彛揣摩國紀宣明帝治或合或兼本末畢具凡有猷爲防越憲制若是喧豗泣猋訊雷震撼乎四極充斥乎九垓沨沨乎海水起立而應龍天飛也戔戔乎五兵雜陳而神授握機也芒芒乎曠野萬里而列井布棊也是故徧索其說而試之不識可乎孝防曰夫子沒而微言絕諸子百氏人人殊未有能一之者也文學曰勘定惟武亦國之程其書漫衍四類是繩陰陽權謀伎巧勢形其目臚列繙繙繽繽九宮八門六甲五神軍軌兵鈐星式雷經金雞玉狗風角鳥情制器尙精動合神機冑鎧羅陳戈防交施渠答距堙鶩防扶胥象車雀杏行馬飛鳬武衡大櫓驩耳長芟云火萬炬渾脫全驅防全器良其用益張營察六形旂按五方天地定位風雲流行龍虎騰趠鳥蛇翼驤正正奇奇巍巍堂堂赫赫赩赩稜稜璜璜以守則固以擊則揚或追北於函谷或喋血於太行或徇地於臨菑或陷壑於昆陽是亦英雄之壯觀也走竊樂之不知饑渇之在已也孝防曰兵者不祥之器聖人不得已而用之子服儒衣談儒書又焉用爾爲文學曰粵厥軒轅遊心太初上超鴻沆下入渺彌有竊其餘亦神其軀文賓履生師皇馬毉玉柱丹砂騎鳴龍師木羊葛由神泉鹿皮折足山圖赭衣服閭女丸素書赤斧碧雞朱璜瘕脫俗質虛心存衝寥迹入佹奇五性旣絕九患亦除三階有嚴七嚴無虧身升紫宮位紀琳書陰隆伏骨目炯四規執東象之玉文契九赤之班符禦躋虛之龍韈服太極之麟芝入火不爇入水不濡入石不閡入木不拘云臥天行神潛靈飛是蓋與天爲徒又不特致治於無爲也當辟我石室寢我世機服我胎息殺我虫屍洗伐我毛髓銷解我膚肌覩銅狄而摩娑約令威而來歸不知能成其志否乎孝防曰聖人不師仙使其可爲則周孔爲之矣文學曰荒荒遺文或僞或眞學徒巧辧或正或舛先出者堙從出者存何老生怨尢而異師是嗔藏之名山編簡乃完何傳授有緒而魚魯或殘汲冢一啟虫書再覩何怪言放紛而不齊於古緯侯相傳內學是尊何列國寶書而盡閱其文僭辭竊義聾俗簧世日新月巧動莫之制衡錯摛瑩方州部家何立言浩深而莫究津涯始生終通生育及資何其象不一而數皆九爲原熒丱冢名性气體何圖指佹殊而重摹疊儗觸類而言何莫非此沾沾動喙徒見其鄙走將鉤其龎鴻掠其纎微懸空明之金鑑俾無遁於妍媸能若是是亦足矣孝防曰此粗近之然滯於傳注童習白紛若華蟬死生其間亦奚益哉文學曰孟軻氏歿世乏眞儒師師萌庻倀倀奚歸孰廓我蒙孰砭我愚羣言孔多契眞者誰欲操腐艦以泛其區欲絡盲象以駕鼔車縱有智巧寧不殆而嗚呼噫一何寥乎九聖之神於昭於天九聖之心存之於文又何昭乎嗚呼噫薋葹盈室何有芳蓀繁星爛宵孰知朝暾寧不使我怡怡而愮愮乎帝降民衷徳與天一胡不自貴葩藻是溺顚倒首足淆混白黑棄其瓚槃寶厥瓦鬲拊膺自傷淚血交積誓劀俗穢以剗末習駕舂陵以爲舟鼓闗洛而爲檝張武夷以爲颿期洙泗之可涉夙興夜寐偟偟業業凜然如上帝之在目睫若是何如孝防曰此僕素昔之所究心者也幸與子同之於是執手降臺相視而笑笑已繼之以歌曰眞儒不生世陰陰兮擿植索塗愈幽深兮炯其靈根無古今兮超彼九離濁氛兮攀淵追鶱乘赤麟兮文之興防負以身兮任重道逺何時而止兮朝斯夕斯相期於沒齒乎

續志林小引

志以林名者何言多也所謂林者豫章防梓檆桂棫榎之屬皆在焉通曰林而不別言之何明所志之不一也所志不一其言續者何昔之君子嘗掇以名書續之所以繼也繼則繼矣其不同者何一以資多識一以牖民衷所以異也文埀世行逺者彬彬然諧彪彪然炳斯可矣子直而不婉柰何天文之昭也地文之著也人文之烜也我則不敢知今之所書其事核其辭質其理足爲天下勸如斯而已矣吾聞古者左史記言右史記事職也故國無小大皆有之子職非史也其躐而僭之何史官失職久矣國乎史曷若家乎史國私而家公也使天下之人家得史之人庻乎知法戒也奚僭爲然則子所書皆善也勸矣如懲何善惡備書史也捨惡錄善志也善者勸惡者懲矣曷爲而不可也斯志也其言或不能盡徴者何所見異辭所聞異辭所傳聞異辭信其信疑其疑可也

旌義編引

浦江鄭氏世居縣東二十五里鄊名感徳裏曰仁義其逺祖衝素處士綺自宋建炎初至今同居已十世歷二百五十餘年守詩書禮樂之教弗墜宋元二史俱載孝義傳中然其持守之規前錄五十八則六世孫龍灣稅課提領太和所建後錄七十則續錄九十二則七世孫靑槤府君欽江浙行省都事鉉所補皆已勒碑鋟板當時公卿大夫士所遺詩文亦累爲麟溪集二十二卷刊示後昆今八世孫太常博士濤復以爲三規閱世頗久其中當有隨時變通者乃率三弟泳澳湜白於二兄濂源同加損益而合於一其聞諸父之訓曾行而未登載者因增入之總爲一百六十八則文辭之屬選有系於事實者則錄之釐爲三卷通名曰旌義編旣刻板可模印請言其故於篇端予與源爲姻家濤爲同門友而泳等又皆執經從余學義不容辭嗚呼是編之行其於厚人倫美教化之道誠有益哉

非非子縣解篇引

非非子廬於仙華山下幼不嗜書讀魯論未終篇棄去尋學鏈金碧九還寶丹斵丹房如方榻中僅容膝而述古仙人辭於四周澄坐其間身如槁木不動或睡睫不能禁輒下榻僵立達旦如斯者七嵗凡堪輿气化之原事物盈虧之數神鬼幽顯之祕似不能越其範圍又久之若有物鯁其中芒角森然膠刺肺腑必吐去乃暢於是濡毫著書炳然成文老生宿儒或有所未及而其藻思之奮發若山下出泉涓涓而不斷若獨繭之抽愈出而不窮旣成書自號之曰非非子縣解云金華宋濂讀而疑之曰子自稱爲非非孰非之耶以爲人之非子耶則子爲非而人爲是以爲子之非人耶則子爲是而人爲非非者固非而非之者不尢非非耶是故有是則有非無非則無是是其所非非其所是非其是是是其非非是是者固二而非非者果能一耶辟諸髹幾焉人以其文墨墨也而不知其質皦皦也皦皦者謂之白如其墨墨者何墨墨者謂之黑如其皦皦者何惟黑惟白惟白惟墨惟白而黑黑非白乎惟黑而白白非黑乎亡白白則黑黑有有黑黑則白白無欲黑白而黑黑寧黑白而白黑也𨿽然此猶以迹言也吾本爲白而黑何加焉吾本無黑而白何形焉是謂白黑忘矣白黑忘而有亡齊矣有無齊而是非泯矣是非泯而非非者絕矣非非者絕則天與人凝而合矣此之謂葆純此之謂熈神此之謂物防若是者何如非非子咲曰始吾學道物我而我物也繼而惟我我在今則吾防我矣我我且不我又何有非非者乎子言良信也濂亦莞爾一咲爲系其說於篇端非非子鄭姓源名婺浦陽人生貴人家能堅厲入道大夫士服其操行奇勁云

贈浩然子敍引

交神明有道乎曰有無妄而已矣然則所謂無妄者何也曰其中有物非思慮膠葛之可揺奪也非聲利沈酣之可變易也至虛而神與道合眞放之無垠収之則存歷代以來恆有其人也今之近於此者其惟吾浩然子乎浩然子與餘同姓其名爲宗眞遂以其稱浩然者爲之字學道於京城報恩光孝觀得靈寶而能知鬼神之情狀嗣天師知其賢號爲體妙道純素法師提防觀事防朝天宮虛席中書以爲言上召見奉天殿命太官賜饌俾之住持時洪武五年秋七月也又明年正月十五儀曺奉常同傳防諭之曰凡有事郊社及山川百神當令宗眞帥其徒十人前期芳香潔豆籩以俟臨事之日仍令宗眞被法服與祭浩然子拜命惟謹蓋以其精潔而於敬恭神明爲宜浩然子由是簡在上心屢蒙召對且賜白玉眞仙像二十餘軀以鎭山中龍光赫奕光動林谷采眞之士無不欣艶之餘嘗見浩然子於冶城山風度凝簡執謙而有容澹然無所累其心所謂其中有物不爲思慮聲利之所惑者誠近之此所以遭逢盛際而眷遇有加焉然而忠君親上臣子之職也浩然子益宜振拔精明傾竭誠慤以頌禱國祚於無疆非特敬恭明神而已誠如是𨿽身居方外而乃心王室被法服以與朝紳之列非僥幸也實宜也浩然子其尙朂之洪武六年冬十有一月金華宋某序

顏率求鼎難

秦興師臨周而求九鼎周王患之以告顏率顏率曰大王勿憂也臣請正大義以卻其軍率乃詣秦君長揖言曰周之與秦勢𨿽若敵國其分則君臣也率聞君伐臣則有之矣自非弒逆未聞以臣伐君也不知君之興師而涉邦畿也何故天子謹使使臣以問諸左右秦君曰無他意也寡人竊聞九鼎四海之厚寶也誠願得一觀焉然恐周之執事不察敵國之情乃盛陳師衛以備不虞耳寡人人臣也豈敢稱亂率曰率意君忘其爲人臣也今幸弗忘甚善率嘗適蔡蔡人有事其主者其主有龍淵之劍蔡人操刃與防逐而奪之或諫曰此汝主也汝何得乃爾獨弗畏不義之名乎蔡人曰吾見龍淵不見主也彼猶不見主故肆行而無忌憚君今知爲人臣而興師求九鼎焉何也君不聞齊晉之事乎齊地方千里帶甲數十萬天王嘗賜太公履東至於海西至於河南至於穆陵北至於無棣五矦九伯皆得専徵迨桓公之興平宋折鄭帖服荊楚威行諸侯天下莫彊焉尙欵欵以尊周爲事未嘗敢求九鼎也晉地亦方千里帶甲亦數十萬掎以太行之髙起以首陽之雄迆以黃河之深靡以大陸之廣所謂表裏山河之固晉實有之文公籍累世之盛侵曺伐衛大戰於城濮而楚師敗績列國畏威無敢不從然猶一曰尊王室二曰尊王室亦不敢求九鼎也今君欲行霸術不思法桓文而乃惟不軌是圖率恐諸侯有以議君也且君有不義者三以臣帥兵而刼天子不義一也鼎乃先王重器而敢睥睨之不義二也肆虎狼之威志在邱墟宗廟不義三也六國怨秦之虐日夜共謀洹水之上恨無其名以興師設知君有爾韓必遣三將軍出宜陽趙魏與韓唇齒之邦必注彊弓蹠勁弩助之燕𨿽稍弱勢不能以獨寧四國合一精兵當不下三百餘萬齊爲山東大國亦必驅其眾西向殽函嘗見諸侯並起其雄吞之志益暴又必急趍搗武闗君𨿽有百二之險舉六豹而噉一牛不至血肉狼藉不止也率竊爲君危之夫鼎者又以昭夫徳也茍無其徳𨿽得之必亡之昔夏之盛也貢金九牧鑄鼎象物百物而爲之備使民知神姦用能協於上下以承天休桀有昏徳鼎遷於商商紂暴虐鼎遷於周周徳𨿽衰天命未攺君尙可力求之耶楚荘之彊君之所聞也因伐六渾之戎遂來問鼎之重輕王孫滿一言卻之輒俛首莫敢吐气者豈力有不足哉誠畏負不義之名也君世有功於天王今其所爲可不如蠻荊之長乎爲吾君計莫若告於眾曰寡人不敏昧厥君臣大分帥爾有眾欲求鼎於周周之大夫弗以寡人爲不谷肫肫然諭之矣寡人𨿽至愚竊已藏之中心矣爾眾宜解甲韜戈從寡人寡人幸至於廟當悔解自罰復告於太史書之以旌寡人之過君能如此則攺過不吝之成湯又見於今日也君徳孰加焉秦君聞之赧然謝顏率曰子之言良是也卽日罷兵西還【鼎周鼎也故借周天子立論】

爲說者曰秦師求鼎之事𨿽急率以是大義折之秦縱必能退師初不待陳臣思將兵以救之也旣不能然復以八十二萬人挽鼎誑齊率眞小人哉嗚呼大義不明久矣豈獨率一人之爲然哉嗚呼大義不明久矣

擬漢使諭郡國共擊邯鄲檄

惟髙皇帝提三千卒起自丰沛赤幟一揮而天下底定累洽重熙至於孝平皇帝藐在幼沖委制新都侯莽久秉國鈞遂致潛萌異圖僭姦天位四海豪傑怨怒切骨至有枕戈待旦而弗寐者義旗始竪持劍之士動以萬數不一二年直搗長安眾共誅莽天地爲之開明日月爲之宣昭神祗爲之舒爾吏民之所共知賊王郎者本邯鄲卜筮之家乘海內弗靖詐稱成帝子子輿以惑爾吏民趙魏亡賴男子遂立爲帝徇下幽冀漢與賊決不兩立義將剪屠之今大司馬劉公將城頭子路刁子都兵百萬眾從東方來軍容之盛煇赫震蕩如雷如霆攖其鋒者無不殞滅爾吏民皆漢舊臣當不忘二百年子養元元之澤帥爾子弟執爾戈矛鼓行而西相與成大功漢法具在陷陣卻敵者受上賞搴旗斬將者次之執俘獻馘者又次之爾吏民隨所擇焉前之大將軍建立殊績埀名竹帛者亦夫人也曾謂爾吏民弗能之乎亦在朂之而已其有不知順逆之辧甘爲賊虜敢持兵以拒我者必艸薙而禽狝之盡根株痛斷乃止耳爾吏民姑昧昧思之新莽篡立已十四年置百官有司謀臣甲士雄天下尙頸血濺地節解臠分王郎以新集之眾假名烏合遇戰則鳥獸散其能與漢兵敵乎漢徳在人心者未泯海內謳吟思之𨿽五尺童子日夜矯首以望赤帝旌旗之至故一叱咜間破昆陽之圍斬司徒之首拔武闗之險降宛城之兵下河北之眾星流電掃若神兵自天而下皆爾吏民目所親覩此無他天命所在固不可易也昔髙皇帝嘗刑白馬盟諸侯王非劉氏而王者天下共擊之況王郎僭厥帝號反易天常罪決在不赦爾吏民上察天命下度人心尙傳相告語戮力以誅無道使他日祀漢配天不失舊物爾吏民榮名無窮焉不然漢兵且至其無悔

擬孝武南巡金石刻文【按水經注及十道四蕃志所載而補之】

皇帝臨禦撫有四極上與神通行幸雍郊親祠五畤白麟顯異如厥汾陰后土效靈地祗元光五年之冬行南巡狩至於盛唐望祀虞舜九疑蔥天柱用登上淩峻極直薄太淸眺望汪洋遂自潯陽下浮大江射蛟水中輯江淮物防大海气以合岱宗上天報享著厥靈貺民用平康協气自順災害不作利澤攸長在昔神禹刻石紀功百世彌章羣臣從行請勒遺制昭示萬方

廣薛季防對張柬之語

神龍元年春正月秋官侍郎張柬之天官侍郎崔暉中臺右丞敬暉司刑少卿桓彥範相王司馬袁恕已舉兵討武氏之亂張易之昌宗伏誅中宗復位洛陽長史薛季防乘間言於柬之曰侍郎舉義兵剪除姦雄匡復帝室使四海蒼生再見唐家日月其事甚偉而季防無一語以爲賀者侍郎亦知其意乎柬之曰不知也季防曰僕亦爲侍郎不知也侍郎若知則其所設施當不止此侍郎幸聴僕僕請披肝瀝膽爲侍郎言之昔我髙祖提三尺劍起晉陽輔以太宗之神武將帥之忠烈然後能縛世充於東都戮建徳於河朔剪黑闥於山東収李密於黎陽誅蕭詵於江陵晝不得息夜不得寐蟻虱生於鎧冑之間蓋出萬死一生百戰而有天下此無他欲爲聖子神孫建萬世不拔之業耳今武氏以妾媵之防黜奪帝位斷王皇后蕭淑妃手足投酒甕中囚諸宗室朝明堂恣行殺戮禦則天樓大赦天下革唐號爲周易服色置社稷立宗廟身被衮冕手秉大珪自稱曰天冊金輪大聖皇帝南面而朝羣臣自天地始分以至於今未嘗有也侍郎竪義旗以復辟爲辭但殺二張而釋武后弗圖是舍豺狼而問狐貍何以厭服天下人心僕竊爲侍郎弗取也侍郎若聴僕計集百辟卿士執武后獻諸太廟數其過惡取太宗黃鉞斬之以謝天下凡武氏之在中外者無小大皆盡殺無赦庻幾少慰先帝在天之靈而侍郎髙義亦不在伊尹周公下侍郎能畱意乎柬之曰吾業與暉等謀亦嘗如長史言但武后倒持魁柄二十有一年生殺廢置皆自其手出三公九卿惟知有武氏勇將精兵亦惟知有武氏萬邦黎庻亦惟知有武氏脫有一人號於眾曰天后且爾將何所寘吾屬乎則吾作虀粉矣季防曰不然武后負滔天之惡海內𨿽畏其威忠義之心人孰無之其専制之初李司馬起兵揚州奮臂一呼得勝兵十餘萬山東豪傑皆蒸麥爲糧挿鋤爲兵以俟南軍之至當時天下尙憤惋如此況今日乎侍郎朝武門而入不過羽林兵五百人耳誅二張如殺狐兔無一人敢動者則人情可知也侍郎卽誅武後天下有不帖帖者當使鐵鉤鉤吾舌懸於長安城上以爲亂言者之戒柬之曰漢之呂后與武后無大相逺平勃𨿽將南北軍未聞誅之豈不以誅之爲弗是耶季防曰武后之罪浮於呂后萬萬呂后𨿽殺孝恵子盡封諸呂爲王未嘗敢移漢鼎今武后肆行不道賴皇天后土未絕唐祚使侍郎得竭忠其間不然其天下非復唐有欲持一巵酒滴獻陵土且不可得侍郎尙欲同之乎柬之曰武后母也今天子子也以子罪母縱快忿一時如萬世公義何季防曰傳有之人臣無將將則必誅設有人焉招納亡命而欲睥睨神器侍郎必盡殺之乃已是何也亂臣賊子決不可赦也武后於唐大義已絕不過一亂賊耳二三大臣爲國家討賊宜從先帝之法豈上所得預聞當此之時宗廟社稷爲重武后爲輕能殺之乃所以伸公義也柬之曰吾爲唐家大臣卽旦暮死恨無以借手見先帝於地下今幸誅二凶復國號曰唐便當上章乞骸骨歸老故山他固不敢識也季防見柬之不能聴其言气怒甚目光如炬大聲謂柬之曰此事姑寘之二凶𨿽誅諸武封建如舊日夜切齒恨不碎嚼侍郎之骨況三思又得辛於上儻白上罷政事矯制殺侍郎等若反掌耳侍郎尙不知動念乎柬之曰大事已定彼猶幾上肉耳無相能爲上素勇烈當使自誅之以張天子之威耳長史固不必過慮也季防退彈指嘆曰唉吾以柬之爲天下人豪故往告之乃若是乃若是吾不知死所矣二月上命三思爲司空五月賜柬之等王爵罷其政柄二年六月各貶爲逺州司馬未幾皆爲三思所殺如季防言

文憲集卷二十六

欽定四庫全書

文憲集卷二十七

明宋濂撰

雜著【凡十六章】

燕書十六首

晉侯將伐楚楚子甚懼召六卿訊之曰楚國𨿽小自若敖蚡冒至於武文威稜气焰懼彼諸姬今晉君不道乃謀兵入我是蔑寡人而死二三子也寡人耄矣不復親帥三軍以逆堅乃城郭以遲晉人不亦可乎王孫由於對曰然易有之王公設險以守其國非險國孰與守盍圖諸𨿽然城郭有時而墜楚國之南有方城焉其東有漢水焉晉人𨿽眾將焉用之𨿽然山川之險亦可逾也若使舅犯守郢先軫保鄖叔禦雲中荀偃扼直轅誰能侮予𨿽然此猶以力言也齊民毒吾賦久若綏之以仁馭之以寛繩之以禮則封內之民徳君以死守矣𨿽然是保民也非保國也楚子曰何謂保國王孫由於曰君務上尊天王下睦四鄰分昭於上勢定於下上下有序疇敢搆兵是保國也楚子曰善於是遣公子結如京師左司馬戍聘於齊魯諧大國晉侯聞之謂諸大夫曰楚國方尊王睦鄰而以兵入其境不祥遂退師君子曰甚哉分之大也分爲天則定乃靡亂何有兵禍哉易不云乎六二之吉順以則也失則凶矣

齊路寢壊桓公欲新之召工師翰具材工師翰伐巨木於營丘山中若樞若檆若魄旄若豫章無疵取而泛之河蔽流而下工師翰麾眾徒操剞劂斷之運繩尺剫之閤閤然槖槖然聲達乎臨淄之郊越五月路寢成桓公環視之東阿之楹有用樗者桓公讓工師翰曰樗散木也膚理不密沈液弗固嗅之腥之不知所窮爲柣爲棖且不可況爲負任器耶工師翰對曰臣之作斯寢也嘉木以爲桯文磶以薦址畫藻以奠井堅堊以厚墉陶甓以飾黝臣竊以爲盡善矣𨿽東阿之楹缺以一樗足之不虞君之見讓也桓公曰寢之鞏者在杗廇承杗廇者在桴借桴惟楹耳一楹蠧則寢隳柰何不讓工師翰曰臣聞國猶寢也一楹蠧則無寢若眾壬進尙可有國乎桓公曰不可也工師翰曰君旣知不可何爲察其小而遺其大也桓公曰不知也工師翰曰臣請爲君言之擅執國柄者有雍巫焉成內食之姦者有夷鼓初焉長君之欲者有寺人貂焉外惡諸侯而凶徳弗革者有開方焉是眾楹皆蠧矣路寢能獨存耶桓公悟曰敬喏於是解四子政而召管敬仲任之齊國大治君子曰工執藝事以諫忠矣斷而行之者非勇與宜其上下相親伯業底定書曰從諫弗咈桓公有焉易曰納約自牖工師近之矣

鄭伯卒庶孽奪正公子五爭及厲公自櫟入國將盡劉諸公族懸劍於國門且下令曰敢爭者斬子兪彌方病聞之嘆曰是何亡國之政也乃令左右扶見公未至公遙呼曰大夫力疾而見寡君非欲嘗國門劍乎聲色俱厲子兪彌陽驚曰何謂也公語之故子兪彌曰君能如此過文王逺矣臣頓首賀且不暇況敢爭乎公解顏曰寡君焉能過文王也曰臣言不悖君實過之公曰大夫言何易也𨿽然幸卒言之子兪彌曰君之過文王者無他威勝也公悅前子兪彌問曰文王初伐西戎次伐密須次伐耆邘次崇侯虎而作丰邑自岐徙都之其威盛矣大夫乃謂寡君勝之其故何邪子兪彌曰文王之威能行天下而獨不行於周宗故其子孫之盛兄弟之國者十有五人姬姓之國者四十人此無他親親也今君欲兵之非威勝文王乎公艴然見乎色曰大夫言固善如儀亹之黨何子兪彌曰鄭之公族盡二人黨耶君柰何殲之臣所居之南有山曰陽都之山甚深羣熊萃焉熊性惡血偶度絕壑棘刺脇血見若濡縷熊亟爪之血愈滋爪之不已膚成坎原原如泉湧熊不能禁剜去其膚而血弗息竟擢腎腸以死鄭之公族猶一體也今因公子五爭不問小大盡劉無乃與前事類耶公矍然失聲曰吾過矣吾過矣遂下城門之劍寘諸公族不論君子曰鄭厲公之愎諌誰能犯焉子兪彌反復言之而公弗格者以順入以正出也內經曰寒因寒用熱因熱用其始則同其終則異於戲豈特醫師之爲然哉

魯之老父相與謀造狐白之裘紉之以密箴緣之以畫純佩之以長禐熨之以楡火擇彤笥承之趨魯君之庭而致辭曰吾儕小人得有闔廬以蔽風雨者非君賜與出作入息而鼓腹酣歌者非君賜與男播於疇婦饁於郊以遂其生者非君賜與吾聞上徳不報於人爲無禮於徳爲諐義不祥莫大焉請以是爲玉體之共謹再拜以獻魯君曰寡人聞之君猶本也民猶支也君所以庇民如本之養支也爾二三老父之無衣宜於寡人乎是給今倒行而逆施之無乃不可乎敢辭二三老父又相與謀曰是服之不華無以彰君之徳也盍更諸於是以錦爲衣繡以五色龍章鞶以朱絲襮以華黼有文爛如也又復趨魯君之庭而致辭曰臣等不佞長於蓬蒿之野未嘗受教於君子不知以禮事君今因物以合矩矩謂之章緣文以顯義義謂之範君有至徳而惟皮革之物是供非合顯之意謹更之惟君圖焉公曰魯國𨿽小尙敢私裘乎禮若可受絁布惟盈如其不然五采奚益敢固辭二三老父又相與謀曰吾君誠賢君其不受者非有他也不欲重煩吾民我等當愛之以徳可也又進而致辭曰君之中心臣等幸已知之有君無臣世謂亂國臣不敢以褻服汗於執事願以仁義爲衣道徳爲領忠信爲紳亷知爲緣使君服之長有玆魯國先公社稷永有攸賴不亦可乎公曰寡人敢不承教君子曰魯之老父何其善愛君哉其气和其辭婉以周其情懇願而有依魯君應之若黃鐘大呂歌於洋洋乎相宣泠泠乎相應也君臣如此魯欲不治得乎禮曰無體之禮上下和同此之謂也

秦昭王卽位之三年中外士多去昭王患之謂陽山君曰寡人遇士不爲不至矣先饑而餔之未凍而裘之寡人何負於士士之相視如弁髦將縶維之邪益離其心欲任其所之邪則去者日多矣弗禁國將空柰何陽山君曰君何患焉夫王孫非重甗不棲非山實不食非族林不懸聞人聲則逸弋人餌而罞之詔而馴之命之舂人立而下上其手命之水負壺出汲命作防離桑林之舞則冠帶踉蹡而起夫王孫類夫人者猶可也至於防虪則噬人之物卭首則百獸詟掉尾則林木震嘯咆則陰飈四發非惟不敢近矧敢狎獵人羉而之習而安之相與作角觝之戲跨項編須或翻出蹯下無所不至防虪亦靈獸猶可也至於伯趙禽中微者爾技人引而羅之擾而柔之摶土爲人獸神鬼面而空其中衣與皮如之令其爲鬼則冒鬼面服鬼衣以出跳踉偃僕如畫至於人獸神皆然伯趙𨿽微猶禽屬也至於蚍蜉則虫之至微者也形大於粟其目鼻入微不可見人以彘肪誘而致之集於幹壺與黃異貯序而教之布髹幾於庭置二壺其上振鼓三初則黃皆出再則各成列奮首搖鬛相向三則紛紜交不可辧聞鉦聲各退入壺不亂夫王孫防虪獸也伯趙禽也蚍蜉虫也皆口不能言防頑不靈其可服而制之者奠心志寧嗜欲故也況士靈於萬物者乎且士者國必資以成治者也昔我先君繆公西取由余於戎東得百里奚於宛迎蹇叔於宋求丕豹公孫支於晉遂成伯業臣竊聞之先君嘗語羣臣曰林繁則眾禽來棲海寛則大魚來遊寡人之待士亦以寛故劍舄乃麇至耳今王之馭下如束濕晝不得寧夜不得息來者如入囊有入無得出者臣亦將去之況他人乎王若以誠待士縱其去來不問士若不至當磔臣以示不悔也昭王曰善鄰國聞之士之來歸者千餘人君子曰君子懷材抱藝孰不欲自見哉特患遇之非其道故避去爾禮云舉賢而容眾毀方而瓦合言寛裕也君子亦何心哉

齊頃公欲賦民一丘出車一乘不從者死袁婁宰泣曰敝邑之賦急矣四丘一乘尙弗支也況倍三乎吾寧死爾不忍死民也弗奉令公使使者讓宰且召與使者俱宰至見公頓首請曰臣無罪盧蒲就魁在側斥曰汝惡得無罪立國養民古也瘠民肥國今也胡不朘民膏血以媚公爾罪一也公旣棄民汝反欲愛民使諸侯不敢侵伐爾罪二也通國之宰皆徇公欲爾獨以正自匡而欲死之爾罪三也汝惡得無罪公笑而釋之君子曰古者諌有五有正諌有降諌有忠諫有戇諫有諷諌若盧蒲就魁之言其殆諷也與

齊西王須善賈海出入扶南林邑頓遜羣蠻中貿遷諸寶若瑇瑁頗黎火齊馬腦之類白光煜煜然遇東風覆舟附斷桅浮沈久之幸薄岸被濕行夷陰山中山幽不見日常若雨將壓地西王須自分必死尋歇竇絕气庶遺胔不爲烏鳶飯未入猩猩自竇中出反覆視意若憐之者取戎叔雹葖委萎諸物指之食西王須方餒甘之竇右有小洞棲新毳厚尺餘甚溫讓西王須猩猩獨臥於外大寒不自卹語言𨿽殊朝夕嗢吚作聲似慰解狀如是者一年不懈忽有餘皇度山下猩猩急挾西王須出送之登及登則其友也猩猩猶遙望不忍去西王須因謂其友曰吾聞之猩血可染經百年不篤是獸也腯刺之可得斗許盍升岸捕之其友大罵曰彼獸而人汝則人而獸也不殺何爲囊石加頸沈之江君子曰負恩悖義人弗戮鬼斯戮之矣西王須之見殺也宜哉𨿽然西王須固可殺猶施於異類也類同者亦有之豈惟類同而同气者亦或有之柰之何哉天王之法尙在吾當執刑書以往

楚將伐魯取其地召諸大夫問焉辟閭巫臣曰可神子魚曰不可楚子病之請言其故辟閭巫臣曰魯公失政季氏得民公伐之弗勝次於陽州齊侯唁公於野井而不能討魯之臣子枕戈待旦莫敢發者畏季氏威也君將求逞諸侯而徼福周公之廟柰何不伐臣故曰可神子魚曰周室東遷列國失序若聲罪加之以兵何君不可攻何國不可伐楚之視魯猶齊晉之視楚也魯可伐也楚能免焉臣故曰不可辟閭巫臣曰魯棄周禮惟彊弱是視當齊肇伯衣裳之防九兵車之防四魯鮮不與聞晉文率諸侯防於溫以臣召君不可以訓亦僕僕而往不遑寧處其蔑我楚國則曰是蓽簬籃縷之國可與行典禮乎楚國之民含怒日久非特君也康王卽世魯公𨿽與二三大夫辱臨楚郊實怵於勢非中誠也不伐何以示逺臣故曰可子魚曰周公相王室尹天下於周爲睦分魯公以大路大旂夏后之璜封父之繁弱殷民六族使帥其宗輯其分族將其醜類以法則周公卽命於周其徳至今未泯也夫修惠以懷人人誰弗親逞威以上人人何能輯今以魯不我與而兵之以示逺其無乃非徳惠也乎臣故曰不可辟閭巫臣曰受姓定封孰非懿親諸姬存者其可數也或明徳之弗崇則弗足以存且臣聞之立徳敷政立義和民徳天之明也義地之制也君人者則天之明法地之制以洽和民人古之道也今魯之公室弱民罹荼毒若入烈火無所避之棄而不伐不亦左乎臣故曰可神子魚曰王靈𨿽微天下共主楚國固彊終人臣也以君伐臣是謂布義以臣伐臣是謂悖政四海弗靖職此之由君若以師宿於魯境東諸侯告於天王使一介之使以讓君曰魯也弱諸臣畔之致使其君越在艸莽不能事宗廟諸姬竊憂之君爲大國不惟其難之靖而土地是圖或爲執事羞天王命我諸姬亦旣有辭當以公徒三萬與君周旋於防之墟君其圖焉不知君將何辭以對也臣故曰不可辟閭巫臣曰天王崩王室亂劉子單子以王猛居於皇自救且不及況能綏魯國乎五侯九伯桓公實徵之以臣伐臣非一朝夕今楚之伯與齊代興我若討魯之罪東諸侯震疊不暇其能有辭乎臣故曰可神子魚曰魯之爲國密邇於齊又甥舅也王室固多難魯之君子或借齊餘威以安靖之楚師進焉諸姬必忿將爲楚患是無故勤諸侯也如或還也勞師千里糜厥糗糧觸冒風露何益於國臣故曰不可楚子曰巫臣之言良欲帥師東聞齊侯取鄆居昭公乃止君子曰春秋大夫類多能言而麗乎理者何其寡也季氏逐君諸侯莫不聞楚能告天王致討桓文之功可繼也神子魚乃遏之巫臣不務出此乃淩蔑我王室惓惓以威逺爲言二者胥失也楚之爲楚其不競也宜哉

衛靈公問治國之要於蘧伯玉曰寡人之國不爲小矣久而不治欲帥虎士以禦四封何如蘧伯玉曰可也非其要也遣使致聘以修鄰好何如曰可也非其要也曰愼簡百僚毋曠厥官何如曰可也非其要也曰杜閼女謁勿使行政何如曰可也非其要也曰斥擯姦回崇厥正士何如曰可也非其要也曰儉徳是共屏棄淫侈何如曰可也非其要也曰懷保小民夙夜匪懈畏之如天敬之如神綏之若子何如曰斯其至矣有民斯有國有國斯有君民者君之天也君之則君捨之則獨夫耳可不畏哉公曰善哉言乎君子曰蘧伯玉之言其有激哉君者主民民之從君猶水朝宗振古然也而曰民爲君之天何耶天之生民使君主之不使虐之虐之非君也是則君爲民立民亦重矣哉靈公能善言抑可謂賢也已

趙成陽堪其宮火欲滅之無階可升使其子朒假於奔水氏朒盛冠服委蛇而往旣見奔水氏三揖而後升堂黙坐西楹間奔水氏命儐者設筵薦脯醢觴朒朒起執爵啐酒且酬主人觴已奔水氏曰夫子辱臨敝廬必有命我者敢問朒方白曰天降禍於我家郁攸是崇虐焰方熾欲緣髙沃之肘弗加翼徒望宮而號聞子有階可登盍乞我奔水氏頓足曰子何其迂也子何其迂也飯山逢彪必吐哺而逃濯溪見鱷必棄履而走宮火已焰乃子揖讓時耶急舁階從之至則宮已燼矣君子曰迂儒僨事往往類此是何可勝道人以經濟自負臨事之際或不知急緩以至覆亡亦何其謬哉

中山君嬖梁其生生蹇僿而椎鄙盡國中無過者惟中山君宜之一朝不見輒若有所失語大夫旃曰梁其生其智人哉何爲能安我也大夫旃曰心成憐白髮情弗怡艷色媸從古然也中山君曰何哉大夫旃曰君聞癸比子翏之爲人乎子翏愼妃耦十年不遂恆鬱鬱離居曲逆有醜女眇左目疹瘢如叢珠且黒面羸曲逆人過而不晲醜女怒去從師學擊築彈坎侯三年精其技又善爲北裏之舞以惑人子翏一見大悅致厚幣聘以歸字曰姬朝築焉莫坎侯焉嬖之甚子翏稍出遊歸必熟視其面無不妍者反笑世人多一目云其友宛爰都憐之爲致趙女光艷皦皦照人世謂閭須白臺不能似之子翏逐出曰何物醜類敢儕吾姬所謂姬其君之智人與中山君笑曰大夫言過矣君子曰中山君之蔽一至是乎妍媸最易辧且不可況其他乎世道旣汗以佞爲賢以正直爲憸邪者皆是也尙何暇中山君之笑哉

齊侯再伐山戎賓須無問曰聞君將有事山戎然乎非與公曰然何如曰以臣觀之可伐者五不可伐者一公驚曰何謂也曰謀夫孔多可伐者一也矛防銛利旛幟精明可伐者二也旣稟充牣餫饟弗絕無仰於鄰可伐者三也卒乘輯睦隊伍成列不戰則已戰無不克可伐者四也大而陳蔡宋衛小而邾鄧杞薛皆與國也奔號承令匍匐恐後可伐者五也以此言之止君勿行者惑也臣竊有私焉夫山戎蕞爾之邦也使誠有罪君亦旣伐之矣柰何再乎爲土地耶海濱千里君悉有之何愛僻逺之野以廣君土疆爲人民耶衣冠劍舄充斥君之境土何愛魋結卉裳之俗以亂我邊陲爲一戰可以定伯耶君已帖陳服鄭親魯而攘楚矣何假山戎今再帥師徒使斯民肝腦潤艸莽枯胔暴原野耳夫爭地以戰殘民以逞非仁君也非仁君不足以霸諸侯此不可伐一也齊侯曰大夫言固善山戎屢悖寡人柰何賓須無曰熊羆豺虎並家於山蛟鼉魚鼈俱穴於淵九夷百蠻均宅於仁君務仁徳之修獨不能容一山戎乎容之則來庭伐之則叛去力不勝徳故也君請攺圖焉齊侯曰大夫之言善止君子曰桓公賢君哉不然何聞義則服如此也

秦有尊盧沙者善誇談居之不疑秦人笑之尊盧沙曰勿予笑也吾將說楚以王國之術翩翩然南迨至楚境上關吏縶之尊盧沙曰愼勿縶我我來爲楚王師關吏送諸朝大夫寘館之問曰先生不鄙夷敝邑不逺千里將康我楚邦承顏色日淺未敢敷布腹心他不敢有請姑聞師楚之意何如尊盧沙怒曰是非子所知大夫不得其情進於上卿瑕瑕客之問之如大夫尊盧沙愈怒欲辭去瑕恐獲罪於王亟言之王趣見未至使者四三往及見長揖不拜呼楚王謂曰楚國東有吳越西有秦北有齊與晉皆虎視不暝臣近道出晉郊聞晉約諸侯圖楚刑白牲列珠盤玉惇防血以盟曰不禍楚國無相見也且投璧祭河欲渡王尙得奠枕而寢耶楚王起問計尊盧沙指天曰使尊盧沙爲卿楚不彊者有如日王曰然敢問何先尊盧沙曰是不可空言白也王曰然卽命爲卿居三月無異者已而晉侯帥諸侯之師至王恐甚召尊盧沙卻之尊盧沙瞠目視不對迫之言乃曰晉師鋭甚爲王上計莫若割地與之平耳王怒囚之三年劓而縱之尊盧沙謂人曰吾今而後知誇談足以賈禍終身不言欲言捫鼻卽止君子曰戰國之時士多大言無當蓋往往借是以媒利祿尊盧沙亦其一人也使晉兵不卽至或可以少售其妄未久輒敗亦不幸矣哉歷考往事矯虛以誑人未有令後者也然則尊盧沙之劓非不幸也宜也

越人甲父史與公石師交甲父史能計弗決公石師善決而計疏各合其長事無畱行人兩而一心也因語相侵離去政輒敗密須奮泣諫二人曰君不聞海虫有水母乎水母無目資蝦以行蝦亦資水母食兩不能無也水母姑寘之又不聞有瑣乎腹藏蟹饑則蟹出求食歸則瑣飽否乃死蟹失所巢亦兩不能無也瑣姑寘之又不聞夏屋有蟨鼠乎與卭卭岠虛比爲卭卭岠虛齧甘艸卽有難卭卭岠虛負而走亦兩不能無也蟨鼠姑寘之又不聞西域有共命之鳥乎枳首一體性多妬饑則爭啄一俟其暝餐毒艸害之及下嗌皆斃亦兩不能無也是皆山海虫爾不足怪𨿽人亦有之北方有比肩之民疊食而疊望失一則死亦兩不能無也今二人甚類之其所異者彼以形此以事爾柰何離去柰何離去二人相顧曰微奮言吾等將愈敗驩然如初君子曰十二官各有所司必相資以成體況尺有所短寸有所長何可自用哉密須奮可謂諷矣

楚帥師伐晉晉人恐嚴甲兵以待楚入河陽退師未幾又入如是者三晉侯疑朝羣臣問焉伯瑕對曰楚誘我也急宜敺弗敺必深入存亡不可期晉侯曰子計疎矣伯瑕恚曰君如弗納臣言臣終不能俘隨君請先去之晉侯斥之問步毅步毅對曰楚非昔楚矣執政眾乖內嬖日盛曳綺谷而副玉珈者後宮千人旦謳暮酣惟日不足焉能及我問士渥濁士渥濁對曰毅言固當亦知其一未知其二者也楚西有秦難東諸侯則齊鄭魯衛枕戈待隙獨吾國有新喪未暇攻彼虞我兵起五國必應之故先動相制耳不足慮也問範匄匄對曰如二大夫言問韓起韓起大笑絕纓晉變色曰大夫笑寡人乎起對曰老臣何敢笑君實笑鴈奴不知也晉侯曰何謂也曰具區之澤白鴈聚焉夜必擇棲恐人弋已也設鴈奴環巡之人至則鳴羣鴈借是以瞑澤人熟其故火照之鴈奴戞然鳴澤人遽沈其火羣鴈皆驚起視之無物也如斯者四三羣鴈以奴紿已共啄之未防澤人執火前鴈奴不敢鳴羣鴈方寐一网無遺者今楚師進退三執火之謂也君可不少察之乎晉侯曰爭人不當如是哉於是大嚴守備楚子聞之曰勿謂晉無人不敢侵君子曰晉侯其善謀哉集眾人之慮必有一長者及韓起獻計楚人知悉其情遂退師詩云先民有言詢於芻蕘況士乎

宋剔成君自髙視羣臣皆下有諫者輙拒曰爾欲上我耶毋不已也指所佩劍曰懼此乎皆怖汗而退欲造九成臺於雍丘之郊恐羣臣言戒門者無納士納則死北殷子且謂門者曰吾將見吾君門者沮之子且堅欲入且曰吾事君十年豈不知君臣所甚惡者諌耳吾不諫則已何沮也曰子旣不諌欲入何爲曰吾善爲雞戲將以悅君也門者入白剔成君君召至子且鼓肱爲翼膠膠而長鳴鳴已急趨出气甚暢君怪之趣使還問曰子人耳乃效雞鳴何也曰臣尊雞甚故效之曰何故尊之曰臣以堯舜之知或不如也曰是何言與是何言與寡人聞非聖人者無法況方之異類乎曰臣焉敢非聖人竊有疑也道蔽天地者堯徳極萬世者舜皆古聖人也今謂其知不雞若者誠過乎激然風雨晦防能司晨不愆度者堯舜能之乎曰不能也堯舜𨿽大聖司晨必以雞乎曰固也曰君如知此柰何盡下羣臣無若雞者乎君喜曰羣臣無言及此者今乃始聞之寡人有過子宜力諌也曰君令臣諌臣不敢隠今賦急民單環四封皆彊敵夙夜憂勤且懼不免況事遊觀乎曰寡人不敢也曰君曰不敢而造九成之臺何也剔成君卽日罷其役君子曰日之行晝天下無不照月之行夜萬國無不明然日月之光有所不及者一燈之微足補其光此蓋子且雞諭之說也

演連珠【五十首】

連珠者興於漢章之世班固賈逵傅毅咸受詔作之其後陸士衡演之司空圖徐鉉晏殊宋庠又從而效之然其爲體不指說事情必假諭以達其防而覽者微悟合於古詩諷興之義有足取者作演連珠五十首

蓋聞忠臣徇國不惜於軀命烈士愛君竟忘其首領是以左轂之鳴車右伏劍越甲之至雍門刎頸

蓋聞鷹鸇巢林烏雀爲之不棲松柏在岡蒿艾爲之不植是以君子居鄕憸壬革面正士立朝姦雄斂迹蓋聞志於貞節者浮名不足以累其眞志於恬泊者好爵不可以亂其性是以子陵樂富春之耕幹木辭於陵之聘

蓋聞天矩有定人謀莫移或順之而從吉或反之而致凶是以鶴脛固長截之則恐鳬脛𨿽短續之則悲蓋聞事貴審機行當寡尢大易愼辧早之戒春秋嚴謹始之謀微必馴於顯極鴻每事於纖求是以肥一出潛魚盡怖霜鐘初動巢鳥咸憂

蓋聞龍升云隨虎吼飈興丰澤劍飛徠山東之冠履晉陽戈指集冀北之簪纓是以气志脗契精神合並桑陰不徙而大功立戎衣一禦而四海平

蓋聞體微而勁者或足以交戕形龎而武者或失於見制小大毎失於相形剛弱乃拘於所畏是以豺舌𨿽狹而有殺虎之能鼠牙𨿽尖而有害象之技

蓋聞資地以成恆麗形於名嶽向陽而集惟借飲於醴泉物以類而方聚徳必均而可肩是以五色神芝借鬯靈於朽壊九苞彩鳯笑嚇鼠之烏鳶

蓋聞外味不加則形气日削內養有道則神明自腴茍譬諸物若契以符是以脾析一停犘牛卽付中夷旣涸鱴刀成枯

蓋聞賞物在精取財有道毫髮異觀天淵殊造是以嶧陽之桐惟伯牙能知其良烏號之弓必由基方領其妙茍徒妄粥而暗投曷若藏音而收耀

蓋聞旭日才升於上則沈霾斯屏疾霆或振於后土則魑魅潛驚何則大明足以著宣天徳大威足以遹昭天聲是以兩觀之誅尼父與政三叔之亂姬旦東徵蓋聞殷商久旱有備而無虞鄭國屢菑知警而弗復是以陽徳載乎气化難知治忽系乎人謀昭明可究蓋聞人畜木難輕如尺布家藏敝帚重若千金何權度之遽失斯沈痼之已深是以自珍而蔑人者不行於匹婦中虛而徇禮者可化於百壬

蓋聞靑霞白鳯之文奚關治化黃馬碧雞之辧頗類俳優哀彌文之喪質致末俗之效尢是以六藝之科法莫嚴於炎漢三緘其口銘式播於成周

蓋聞爭雄角勝者常貴於權謀伐罪弔民者必資於仁義由王霸之或殊遂正偏之頓異是以湯武之師若日照而月臨桓文之兵如風飛而雷勵

蓋聞翔蠅飽偃混之腴如甘芳餌艾猳處汗蔑之窟若寢文茵緣局气而不變乃反物而獨稱是以錮於陋習苦良易置同乎衰世妍醜奚分

蓋聞負道推公者欲舉善以同人挾智自私者恆患賢之壓已以其量之隘驗其人之臧否是以五弓之陵莫齊泰華之岡一蹄之涔難嫓滄溟之水

蓋聞神祕啟聖龍圖出河生卦爻之參錯見陰陽之蕩摩參元化丕葉大和是以梏於防緯者誣絺繡於輕縞銖於術數者量瀛海以蠡

蓋聞大鈞司播何奇不有通神廣攬厥識惟貞若限一已之陋將失百物之情是以南徼流泉人飲之而化蟒西戎羊角土種之以成形

蓋聞九聖有作懸中天之兩曜七經埀訓燭萬古之重移擿埴以索塗咸履榘而蹈繩是以采章文物因玆而昭煥禮義廉恥借是以修明

蓋聞有感斯應無闇弗章或聲音之相召或物我之兩忘是以瓠巴援琴而鼓則遊魚出聴曽子倚山而嘯則飛鳥下翔

蓋聞寰宇至博當百工共理廟社至重非一士可圖是以尺薪不能漫鑊水寸冰不足寒庖廚

蓋聞哲士窮機必售其所嗜純臣彊識必揆其所當是以文繡𨿽華犬冒之而棄去毛嬙𨿽美魚見之而深藏蓋聞正色在廷固資於謇諤婉容而諌尢貴於優柔盛怒無逆鱗之批易志有解頤之休是以叔向善辭故不殺鷃之竪晏嬰能諷故卒出斬竹之囚

蓋聞士必因其才則可以致使器必稱夫用則可以致享若反是道將毀於成是以泗濱之梓不能以爲篴云夢之竹不足以爲箏

蓋聞善事國者不以私廢公善爲臣者不以怨棄義是以解狐之引伯栁上黨則安舅犯之舉子羔西河則治蓋聞地隨天偏气因方異旣爽中和則流隠厞是以由首之山曽雪常凝壽麻之國大暑倍熾

蓋聞志或不持亂靡有定甘於遂欲如染飴之鼎澁於從善如蹈刀鋸之穽是以善妬者弗服泰寶之木善淫者不厭大倉之令

蓋聞黃載析品象攸凝兆人文以宣其用乂粒食以遂其生是以魚遊翠嬀而錄圖至天雨嘉粟而帝農耕蓋聞天兆旣朕神符有尙葉二儀之絪緼含三辰之融盎有開必先揆理無妄是以赤龍感河而堯生白气貫月而湯降

蓋聞處平則通行危則蹇厥志弗回斯力乃衍是以魚升龍門難於拾級車上太行難於薄險

蓋聞是非易軌白黒倒置勢有不一時隨所值是以齊女𨿽艷反以醜聞秦士𨿽賤卒以貴遇

蓋聞惟气應時其則弗爽惟神體物其用乃周是以槖籥順虛而鼓動關鍵乘時而啟抽故人心或變壯士歌而怨夫哭物化有定春女思而秋士憂

蓋聞善言物情者否固有泰能察人理者詘或弗信是以道不濟而戎夷寒死志不行而東郭長貧

蓋聞形采未彰者竟忘其窳陋事功未白者誰察其隆髙是以鬋飾自矜臨淄水始知其醜威稜素斂破昆陽始知其豪

蓋聞事貴適用物宜近觀或墆恆而變終背易而由艱是故寒者不貪雙璧而思短褐饑者不願千金而美一餐

蓋聞九五飛龍三靈葉瑞大徳有貞至神攸馭是以帝堯卽政景星出翼成湯臨防飛煌挾馭

蓋聞惟皇建極爲世彞制變鹿豕之俗則竭力以行道出魚鼈之民則忘身而徇世是以通河漢者首無髮而股無毛贊天地者心有經而膂有緯

蓋聞民旣大安則樂世如砥策能戡亂則目牛無全是以勺酒郁搖勢在克殷之後甲兵未動勝居服夏之先蓋聞中心弗妄大信孚如驗千里之違應在片言之是非是以史佚正辭以實桐葉之戲晏子佯對而發海棗之疑

蓋聞葆熙石竇任運陵局左闔右開以攬二儀之祕仰觀俯察以盡萬品之情何則行廢安於否泰動靜符乎屯亨是以虞舜大聖猶禮於支父神禹至治猶優於伯成蓋聞一饋七起者文後之急士一沐三握者姬旦之下賢是以庶績用乂靈貺斯甄故自長而短人者國必僕賢賢而愚人者身必顚

蓋聞天人協合上下盤魄參神運之回旋資气化於沖漠是以君致尊而制命則日月貞明臣守卑而介道則雨暘時若

蓋聞崇庳別方鴻瑣殊器其性有差其量則異是以蝦蟹之朋莫希雲龍之軌燕雀之儔難知鴻鵠之志蓋聞明聖有作問道無方之具茨而事大隗適東岱以奉中黃是以下綏定於黎庶上燮和於陰陽故衝黙之徳蟠乎無際淵微之應覃乎無疆

蓋聞善行興邦嘉言作則法緣之以革姦人依之而建徳是以聞一言之當如得萬人之兵獲一士之賢如得千乘之國

蓋聞擇食者在驗其醇窳觀人者在察其衰良是以烏喙𨿽可充腸茹之則身滅憸邪𨿽可任事用之則國亡蓋聞昭懸景於天則暴威不作鼔飛廉之气則柔慝自退是以白日揚光雷車避藏祥飇鼓籟云掩斾蓋聞淡顏鈍舌不合於污世戇揖癡步取憎於流俗寧采緑於澗阿肯逐軌於朝曲是以擇林而遁者甘西山之餓知命不憂者免窮途之哭

蓋聞至道妙非气象可局靈化潛融非軌轍可制若魚兔之已得則筌蹄之可離是以協三才而貫十端宰一心而統萬彚

寓言【五首】

齊桓公因過葵丘葵丘人掘地得鐵劍以上厄於土蝕甚桓公力耆之命左右礪以密砥沃以鳥膏𨿽日切劘下上而鱗然若痏痂者猶故也持以示隰朋隰朋曰是謂太白之精西方之英北斗上布中烱外空不用則已用不畱行是蓋諸侯之神物也復示開方開方曰隰朋之言良是昔我太公嘗得寶劍於渭之陽名曰龍光命太史占之其繇有曰金以至剛象以武功大啟爾封東海之邦歷年八百乃終迄今卒受國於齊君之所獲與太公無異是殆天欲昌齊伯業乎昌之必自葵丘始管夷吾不言而出桓公召而問曰寡人得寶劍左右皆吾譽子獨無一言何也夷吾曰君闇而臣佞臣尙何言桓公曰何故夷吾曰君勢隆則諂諛日至諂諛日至則危亡之道也彼隰朋開方者豈不知三尺枯鐵冶鍛之家皆有之今敢面欺於君是君有重勢以臨之也古之賢王好善而忘勢者果何爲哉桓公足地曰微汝言寡人不及此勢之所至可畏哉

晉景朝出見飯牛者且行且歌意軒軒若自得命韓厥呼而問之女衣才至骭曽無衮繡之華出牧於野曽無文軒之載女果何樂而行歌若是也飯牛者曰此吾所以樂也吾豈欲異於人哉顧衮繡之榮適以囚吾身文軒之美適以械吾體故絕去而弗求也吾豈欲異於人哉人過百齡其速若一日耳舞而婆娑行而浩歌寤而蕤蕤寐而魚魚以此優遊卒歲不亦安乎生殺之柄弗累於手安危之機弗系於心朝夕所慮者牛之饑得靑芻一束則吾事濟矣不亦足乎旣安且足其視列車千乘積粟萬種皆外物也泊然與化俱防矣不亦達乎有此三者而欲持以易彼非惑歟韓厥曰女自謀則善矣如蒼生何飯牛者不答笑去

衛人有齊丘生者年五十生一子愛之食寢非子在側弗安弗飽偶渡河溺死齊丘像其貌而哭甚哀其友子人丙曉之曰魯人有愛狻猊者狻猊產徼而中國不可得乃使人貌之而日視之終不得一見之爾之所哀得無類是乎齊丘聞之愈悲子人丙之兄罵曰爾惡識死生之變哉宜乎不爾聴而愈悲也乃走告齊丘曰太虛之門气有屈信生生死死一耳爾容何力哉古之達人委之順之由之全之不逆命不沮化不祈內福不辟外禍不知天之爲人人之爲天也且爾之死生亦縱浪大化中未知津涯尙何暇卹爾之子哉齊丘收泣謝曰諭之矣

商於子家貧無犢以耕乃牽一大豕駕之而東大豕不肯就軛旣就復解終日不能破一畦寗母先生過而尢之曰子過矣耕當以牛以其力之鉅能起塊也蹄之堅能陷淖也豕縱大安能耕邪商於子怒而弗應寧母先生曰詩不云乎乃造其曹執豕於牢言將以爲殽今子以之代耕不幾顚之倒之乎吾憫而詔子子乃反怒而弗答何也商於子曰子以予顚之倒之予亦以子倒之顚之吾豈不知服田必以牛亦猶牧吾民者必以賢不以牛𨿽不得田其害小不以賢則天下受禍其害大子何不以尢我者尢牧民者耶寧母先生顧謂弟子曰是蓋有激者也

雍丘有北宮殖操舟捕魚蚌自給夜宿河濱忽獲夜光之珠明照百步外雍丘之人以北宮殖得奇寶也爭刺羊豕往賀之曰自若居雍丘出則操舟入則捨舟其衣罔罔爾其食扈扈爾宋人之窶者未有過於若也若今一旦得奇寶奇寶者世之所珍何欲不饜哉宋大夫聞之亦往賀曰宋君欲求照乘之珠十枚旣有其九環宋國之疆而詔之無有應者不意若得之河濱也若當襲以阿錫貯以寶椷吾挈若西獻之貴與富弗須口也北宮殖將行其父始還自秦北宮殖具以告其父哭曰予居雍丘十世矣安於一舟今以是珠獻必致貴富貴富則驕驕則暴暴則亂亂則危危則大壞而後已求如今日操舟尙可得耶吾安用是爲也吾安用是爲也碎之

蘿山雜言【二十首】

濂自居靑蘿山山深無來者輒日玩天人之理久之似覺粗有所得作蘿山雜言

君子之道與天地並運與日月並明與四時並行衝然若虛淵然若潛渾然若無隅凝然若弗移充然若不可以形拘測之而弗知用之而弗窮惟其弗知是以極微惟其弗窮是以有終

至虛至靈者心視之無形聴之無聲探之不見其所廬一或觸焉繽繽乎萃也炎炎乎爇也莽莽乎馳弗息也茍不以畏爲君而欲轡之勒之檢之柙之苞之涵之是猶教猿學禮也不亦左乎

子不見嬰兒乎目不畱采色故明全耳不畱音聲故聰全舌不畱苦甘故味全君子則之養其聰晦其明忘其味是之謂通原通原則幾乎聖人不用則已用則爲天下獨

六經皆故迹新入之機不同其機其履濯濯其機采采其履昧昧甚哉其機也人以文視經斯繆已善察機者其以質視經乎

綿絲棼棼乃政之分純純謐謐乃政之一是故聖人馴而弗擾靖而弗逸明而弗察勤而弗煩弗擾故民舒弗逸故民寧弗察故民寛弗煩故民裕四者有失則天下受其害

守正莫過於一一故弗貳弗貳則明明則神神則無不通天下之能事畢矣是故聖人之學貴一

天下一物也譬之千鈞烏獲能舉之力不獲若則或壓焉或僨焉甚可畏也然則舉天下有要乎曰有徳以懷之刑以威之

陰陽相摩晝夜相環善惡相形梟鳯相峙梁藜相茂勢也亦理也君子欲盡絕小人得乎哉

鳥之羽者兩其足獸之角者去其齒天地生物尙有不能而況眾人乎故曰功有所不全力有所不任才有所不足

行遇刃者必避食逢鴆者必捨懼害已也麗色藏劍厚味臘毒則弗之察愚矣

雞司晨犬警夜𨿽堯舜不能廢人有棄小善而弗采者非道哉以文徼名名必隳以貨徇身身必亡隳故無成亡因有爭惟君子知名不可徼身不可徇是謂守素則治治乃昭昭乃純純乃誠內修不暇奚事外欲

皦皦兮不緇容容兮不知其所窮如擁鑑如持衡隨美惡輕重而應焉其君子之心也哉天無言而生殺遂伸子則榮屈子則悴亦何容力哉故君子與天合徳不察察以自恃乎不黙黙以求全乎不赫赫以鷙翔乎不縮縮以雉伏乎能純一乎能絕外誘乎能山立而海受乎如是者謂之近道

彼因气彊吾以義剛彼因气弱吾以仁柔剛柔彊弱之間不容一髮知者行之是謂得天不肖者悖之是謂失天

人有奔走而求首者或告之曰爾首不亡也指以示之冷然而悟學者之於道亦然

世求聖人於人求聖人之道於經斯逺已我可聖人也我言可經也弗之思耳

天下之事或小或大或簡或煩或虧或贏或同或異難一矣君子以方寸心攝之了然不見其有餘

以術幹祿者敗以財樹家者禍以勢臨人者辱以安自恃者危以學自者禽以行自翹者僞是六疾也慈則和儉則裕勇則決明則逺容則聚是五懿也去六疾行五懿方有爲於天下

琴諭

客有爲予言楚越之交恆多山山民齊氏者不識琴問人曰何謂琴或告之曰琴之爲制廣前狹後圓上方下嶽首而越底被之以絲則鏗鏗然泠泠然可聴也齊悅曰是知琴也一日適通都大邑見負築來者亟趍視之驚曰是不類廣前狹後圓上方下者邪反側視之良久又曰是不類嶽首而越底者邪以指橫度之則亦有聲出絲間復曰是又不類鏗鏗泠泠之可聴者邪遂力致其人而歸師之三年蚤夜不輟自以爲盡其技也鄕之告者偶過焉聞其聲輙瞿然曰子習者築也非琴也不然何若是嘈雜淫哇也因出琴鼓一再行齊民聞之蹙頞曰子紿我矣子紿我矣澹乎若大羮酒朴乎若蕢桴土鼓不足樂也予所嗜者異乎是若鸞鳯之鳴若笙簫之間作若燕趙美人之善謳吾不知子琴之爲築吾築之爲琴也請終樂之嗟夫琴之爲器人所易識山民乃以築當之則夫誤指鄕願爲君子日愛之而不知厭者尙何怪乎感斯言作琴諭

論頑

陶尙書中立爲餘言臨海林甲一門皆疫死甲獨治喪曁甲歿無人藏其屍家犬奔號里巷若狂已而羣犬翕集銜甲衣曳至西郊跑土成坎薶焉坎淺不能容又復曳出如是者四三始壅土覆之而去新昌黃琛甫有牝犬爲邏卒所食棄骨屛處其子銜之瘞諸野予聞撫髀太息每舉諭諸人人輒笑予誕且謂古無是事昔譙縣崔仲文畜犬防稽石和以丁奴易之不從和殺仲文奪其犬犬齧和守仲文屍跑浮土掩之尋牽和衣訴官和伏誅此晉義熙中事也冀州石度犬母育一子愛之甚度烹子啖之母骨投地斂寘一窟移塟於桑間日夕向桑嘷逾月乃止此宋元徽中事也謂古無是事者過矣夫犬能禦盜齚姦解難報恩傳記所載者然也又寧止此二事乎人若不自重物理有可徴者亦弗之信反指予爲誕予故書此示之人心尙存其亦有所感夫

孔子生卒歳月辯

或有問於濓者曰孔子之生傳記所載歲月不同公羊氏云魯襄公二十一年冬十有一月庚子孔子生谷梁氏之說年之與日同於公羊而謂冬十月孔子生則與公羊實差一月月固差矣至賈逵注二十一年經云此年仲尼生昭公二十四年服防載賈逵語云仲尼時年三十五則皆以孔子爲二十一年生也司馬遷著孔子世家云孔子生於襄公二十二年則與公羊谷梁實差一歲日則𨿽與公羊同而月復與谷梁異杜預主司馬遷以注左氏傳謂二十二年生司馬貞主谷梁公羊以證史記謂二十一年生遷誤爲二十二年者蓋以周正十一月屬之明年也孔若古主公羊谷梁謂爲不易之論胡舜陟主司馬遷謂如谷梁公羊所書則孔子出處之年與經史諸子皆不合孔宗翰亦主司馬遷羅泌之議略與宗翰同洪興祖主谷梁而謂周家攺月十月二十一日庚子卽夏之八月二十一日馮去疾見傳記異辭則造爲調停之言曰襄公二十年實己酉之嵗也是歲八月置閏以歷法積之則大雪節當在十月十七日或十八日是爲十一月朔气又三四日方爲庚子是孔子之生已在十一月之節矣旣在十一月則是二十二年庚戌歲首無疑公羊書爲十一月似誤而非誤也司馬遷書爲二十二年而又謂孔子之年七十三以卒亦未嘗誤也谷梁於年於月皆據實而書公羊於年亦據實而書於月則以節書謂有日可以表見也司馬遷於年則以節書三者皆非誤也若是眾言之不齊何如濓應之曰公羊谷梁二氏傳經之家也傳經之家當有講師以次相授且去孔子時又爲甚近其言必有據依司馬遷固良史則後於谷梁公羊者也吾則無徵乎爾孔子所生之年吾當從公羊氏谷梁氏所以春秋長歷考之二十一年己酉十一月無庚子庚子乃在十月之二十一日孔子所生之月吾當從谷梁氏注家謂己酉爲己卯卯酉之文相近故誤書也曰孔子周流諸國之年世家所紀多可攷宋之大儒或取之若如子言無不遲一歲者遷尙不足信乎曰衛靈公之時孔子適衛又適陳匡人以爲陽虎而拘之世家謂孔子使從者爲寗武子臣於衛然後得去按武子仕於成公之朝至穆公末武子之子相已與孫良夫將兵侵齊則武子年當耄矣復歷定獻二公凡三十七年至靈公三十八年而孔子至衛使武子猶在其年將一百五十有餘歲矣武子之事然也孔子之年乃獨可信乎非惟此也孔子去魯世家謂定十四年年表則又謂爲十二年以年表爲是則世家爲非以世家爲是則年表爲非一書之中自相矛盾若此他蓋不足深論皇王大紀曰遷載孔子言行不得其眞者尢多言行且爾而況於年乎曰洪興祖謂周之十月卽夏之八月者然乎曰非也三代𨿽異建而月則未嘗攺也殷嘗建丑矣書則曰惟元祀十有二月漢嘗建亥矣史則曰元年冬十月舉前後以例之則周制可知孔子作春秋行夏之時爲萬世法不過截子丑二月於前歲之終耳月固不之攺也否則春入於夏夏入於秋錯亂而不成歲矣曰馮去疾謂十月庚子在大雪後卽爲十一月者可乎曰亦非也世之星史歷生以六物占人休祥當气防之交固有生於己酉而以庚戌嵗推之者孰云吾儒乃有是耶此野人之語捨之勿以污齒牙可也曰孔子之生予旣得聞命矣其卒之時亦有一定之說乎曰左氏云魯哀公十六年夏四月己丑孔丘卒司馬遷遵之諸儒又從而遵之理之所在孰得而違之故孔子所卒之年吾當從左氏然十六年乃壬戌之歲也是歲四月戊申朔有乙丑而無己丑己丑乃在五月之十二日已與乙文亦相近故誤書也所謂乙丑則四月十八日謂當夏正二月十八日者非也謂十六年爲辛酉己丑日爲戊戌者亦非也自壬戌歲上遡己酉孔子之年乃七十四謂七十三者尢非也曰近代王應麟博極羣書者也頗致疑於是而謂今不可考矣子乃質言之何邪曰眾言紛淆者當折衷以經經無明載當索之於傳索之於傳不猶愈於史乎謂今不可考者過矣曰子之言辯則辯矣夏周二正千古難決之疑也何言之若易易邪曰是非爾所知也𨿽罄䢐徠之松以爲煤盡剡溪之藤以爲楮未能竭吾喙也他日當爲受春秋者詳焉

諸子辯【並序】

諸子辯者何辯諸子也通謂之諸子何周秦以來作者不一姓也作者不一姓而其立言何人人殊也先王之世道術咸出於一軌此其人人殊何各奮私知而或盭大道也由或盭大道也其書𨿽亡世復有依仿而托之者也然則子將柰何辭而辯之也曷爲辯之解惑也鬻子一卷楚鬻熊撰熊爲周文王師封爲楚祖者書二十二篇蓋子書之始也藝文志屬之道家而小說家又別出十九卷今世所傳者出祖無擇所藏止十四篇崇文總目謂其八篇已亡信矣其文質其義實爲古書無疑第年代久邈篇章舛錯而經漢儒補綴之手要不得爲完書黃氏疑爲戰國處士所托則非也序稱熊見文王時年已九十其書頗及三監曲阜時事蓋非熊自著或者其徒名政者之所記歟不然何有稱昔者文王有問於鬻子云

管子二十四卷齊大夫管夷吾撰夷吾字仲其書經劉向所定凡九十六篇今亡十篇自牧民至防官圖九篇爲經言五輔至兵法八篇爲外言大匡至戒九篇爲內言地圖至九變十八篇爲短語任法至內業五篇爲區言封禪至問霸十三篇爲雜篇牧民解至明法解五篇爲管子解臣乘馬至輕重庚十九篇爲管子輕重予家又亡言昭修身問霸牧民解輕重庚五篇止八十一篇題云唐司空房齡注或云非也尹知章注是書非仲自著也其中有絕似曲禮者有近似老莊者有論伯術而極精微者或小智自私而其言至卑污者疑戰國時人采掇仲之言行附以他書成之不然毛嬙西施吳王好劍威公之死五公子之亂事皆出仲後不應豫載之也朱子謂仲任齊國之政又有三歸之溺奚暇著書其說是矣先儒之是仲者稱其謹政令通商賈均力役盡地利旣爲富彊又頗以禮義廉恥化其國俗如心術白心之篇亦嘗側聞正心誠意之道其能一匡天下致君爲五伯之盛宜矣其非仲者謂先王之制其盛極於周后稷公劉大王王季文武成康周公之所以制周者非一人之力一日之勤經營之難積累之素況又有出於唐虞夏商之舊者矣及其衰也而仲悉壊之何仲之不仁也嗚呼非之者固失而是之者亦未爲得也何也仲之任術立伯假義濟欲縱能致富彊而汲汲功利禮義俱喪其果有聞正心誠意之道乎周自平王東遷諸侯僭王大夫僭諸侯文武成康周公之法一切盡壊列國盡然非止仲一人而已也然則仲何如人曰人也功首而罪魁者也曰齊之申韓鞅斯之列亦有間乎曰申韓鞅斯刻矣而仲不至是也原其作俑之意仲亦烏得無罪焉薄乎云爾

晏子十二卷出於齊大夫晏嬰漢志八篇但曰晏子隋唐七卷始號晏子春秋與今書卷數不同崇文總目謂其書已亡世所傳者蓋後人采嬰行事而成故栁宗元謂墨氏之徒有齊人者爲之非嬰所自著誠哉是言也老子二卷道經徳經各一凡八十一章五千七百四十八言周柱下史李耳撰耳字伯陽一字耼耼耳漫無輪也或稱周平王四十二年以其書授關尹喜今按平王四十九年入春秋實魯隠公之元年孔子則生於襄公二十二年自入春秋下距孔子之生已一百七十二年老耼孔子所嘗問禮者何其壽歟豈史記所言老子百有六十餘歲及或言二百餘歲者果可信歟耼書所言大抵斂守退藏不爲物先而壹返於自然由其所該者甚廣故後世多尊之行之視之不見名曰夷聴之不聞名曰希搏之不得名曰微道家祖之谷神不死是謂牝牝之門是謂天地根神仙家祖之吾不敢爲主而爲客不敢進寸而退尺是謂行無行攘無臂仍無敵執無兵禍莫大於輕敵輕敵防喪吾寶故抗兵相加哀者勝矣兵家祖之道沖而用之或不盈淵乎似萬物之宗挫其鋭解其紛和其光同其塵湛兮似若存吾不知誰之子象帝之先莊列祖之將欲翕之必固張之將欲弱之必固彊之將欲廢之必固興之將欲奪之必固與之申韓祖之以正治國以奇用兵以無事取天下張良祖之我無爲而民自化我好靜而民自正我無事而民自富我無欲而民自朴曹參祖之耼亦豪傑士哉傷其本之未正而未流之獘至貽士君子有虛長而晉室亂之言𨿽耼立言之時亦不自知其禍若斯之慘也嗚呼此姑置之道家宗黃老黃帝書已不傳而老耼亦僅有此五千言爲其徒者乃棄而不習反依仿釋氏經教以成書開元所列三洞瓊綱固多亡缺而祥符寶文統傳所記若大洞眞若靈寶洞元若太上洞神若太眞若太平若太淸若正一諸部總四千三百五十九卷又多雜以符咒法籙丹藥方技之屬皆老氏所不道米巫祭酒之流猶自號諸人曰吾蓋道家吾蓋道家云

文子十二卷老子弟子所撰不知氏名徐廣曰名鈃李暹曰姓辛葵丘濮上人號曰計然範蠡師事之裴駰曰計然姓辛字文子其先晉國公子也孟康曰姓計名然越臣也蔡謨曰計然者範蠡所著書篇名非人也謂之計然者所計而然也顏師古曰蔡說謬矣古今人表計然列在第四等計然一名計研吳越春秋及越絕書並作計倪倪與妍然三音皆相近故訛耳由是觀之諸說固辯矣然是書非計然之所著也予嘗考其言壹祖老耼大防道徳經之義疏爾所謂體道者不怒不喜其坐無慮寢而不夢見物而名事至而應卽載營魄抱一專气致柔滌除覽也所謂上士先避患而後就利先逺辱而後求名故聖人常從事於無形之外而不畱心於已成之內是以禍患無由至非譽不能塵垢卽知白守黒知雄守雌知榮守辱之義也所謂靜則同虛則通至徳無爲萬物皆容卽道常無爲而無不爲侯王若能守萬物將自化也所謂道可以弱可以彊可以柔可以剛可以陰可以陽可以幽可以明可以包裹天地可以應待無方卽道沖而用之或不盈淵乎似萬物之宗也其他可以類推蓋老子之言宏而博故是書雜以黃老名法儒墨之言以明之毋怪其駁且雜也計然與範蠡言皆權謀術數具載於書絕與此異予固知非著是書者也黃氏屢發其僞以爲唐徐靈府作亦不然也其殆文姓之人祖老耼而托之者歟抑因裴氏姓辛字文子之說誤指爲範子計然十五卷者歟

關尹子一卷周關令尹喜所撰喜與老耼同時著書九篇頗見之漢志自後諸史無及之者意其亡已久矣今所傳者以一字二柱三極四符五鑑六七七釡八籌九藥爲名蓋徐藏子禮得於永嘉孫定未知定又果從何而得也前有劉向序稱蓋公授曹參參薨書塟孝武帝時有方士來上淮南王安祕而不出向父徳治淮南王事得之文旣與向不類事亦無據疑卽定之所爲也間讀其書多法釋氏及神僊方技家而借吾儒言文之如變識爲智一息得道嬰兒蕋女金樓絳宮靑蛟白虎寶鼎紅鑪誦咒土偶之類耼之時無是言也其爲假托蓋無疑者或妄謂二家之說實祖於此過矣然其文𨿽峻潔亦頗流於巧刻而宋象先之徒乃復尊信如經其亦妄人哉

亢倉子五卷凡九篇相傳周庚桑楚撰予初苦求之不得及得之終夜疾讀讀畢嘆曰是僞書也勦老莊文列及諸家言而成之也其言曰危代以文章取士則剪巧綺防益至而正雅典實益藏夫文章取士近代之制戰國之時無有也其中又以人易民以代易世世民太宗諱也僞之者其唐士乎予猶存疑而未決也後讀他書果謂天寶初詔號亢桑子爲洞靈眞經求之不獲襄陽處士王士元采諸子文義類者撰而獻之其說頗與予所見合復取讀之益見其言詞不類因棄去不復省農道一篇𨿽可讀古農家書具有之或者謂可孤行吾亦不知其爲何說也

鄧析子二卷鄭人鄧析撰析操兩可之說設無窮之辭當子產之世數難子產之法子產卒後二十一年駟防爲政殺鄧析而用其竹刑夫析之學兼名法家者也其言天於民無厚君於民無厚父於子無厚兄於弟無厚刻矣夫民非天弗生非君弗養非父弗親非兄弗友而謂之無厚可乎所謂不能屏勃厲全夭折執穿窬詐僞誅之堯舜位爲天子而丹朱商均爲布衣周公誅管蔡豈誠得已哉非常也變也析之所言如此眞不法先王不是禮義而好治怪說者哉其被誅戮宜也非不幸也

鶡冠子楚人撰不知姓名常居深山以鶡羽爲冠著書四卷因以名之其書述三十變通古今治亂之道而王鈇篇所載楚制爲詳立言𨿽過乎嚴要亦有激而云也周氏譏其以處士妄論王政固不可哉第其書晦澁而後人又雜以鄙淺言讀者往往厭之不復詳究其義所謂天用四時地用五行天子執一以守中央此亦黃老家之至言使其人遇時其成功必如韓愈所云黃氏又謂韓愈獵取二語之外余無畱良者亦非知言也士之好妄論人也如是哉陸佃解本十九篇與晁氏削去前後五卷者合予家所藏但十五篇云

子華子十卷程本撰本字子華晉人曰魏人者非也藝文志不之載予嘗考其書有云秦襄公方啟西戎子華子觀政於秦又稽莊周所載子華子事則云見韓昭僖侯夫秦襄公之卒在春秋前而昭僖之事在春秋後前後相去二百餘年子華子何其壽也其不可知者一孔子家語言孔子遭齊程子於郯程子蓋齊人今子華子自謂程之宗君受封於周後十一世國並於溫程本商季文王之所宅在西周當爲畿內小國溫者周司冦蘇忿生之所封周襄王舉河內溫原以賜晉文公溫固晉邑也孰謂西周之程而顧並於河內之溫乎地之逺邇亦在可疑其不可知者二後序稱子華子爲鬼穀子師鬼谷戰國縱橫家也今書絕不似之乃反類道家言又頗勦浮屠老子莊周列禦冦孟軻荀卿黃帝內經春秋外傳司馬遷班固等書而成其不可知者三劉向校定諸書咸有序皆淵慤明整而此文獨不類其不可知者四以此觀之其爲僞書無疑或傳王銍性之姚寛令威多作贗書而此恐出其手理或然也然其文辭極舂容而議論煥發略無窘澁之態故尢善惑人人溺文者孰覺其僞哉

列子八卷凡二十篇鄭人列禦冦撰劉向校定八篇謂禦冦與鄭繆公同時栁宗元云鄭繆公在孔子前防百載禦冦書言鄭殺其相駟子陽則鄭繻公二十四年當魯穆公之十年向蓋因魯穆公而誤爲鄭爾其說要爲有據髙氏以其書多寓言而並其人疑之所謂禦防者有如鴻防列缺之屬誤矣書本黃老言決非禦冦所自著必後人防粹而成者中載孔穿魏公子牟及西方聖人之事皆出禦防後天瑞黃帝二篇𨿽多設辭而其離形去智泊然虛無飄然與大化遊實道家之要言至於楊朱力命則爲我之意多疑卽古楊朱書其未亡者勦附於此禦冦先莊周周著書多取其說若書事簡勁宏妙則似勝於周間嘗熟讀其書又與浮屠言合所謂內外進矣而後眼如耳耳如鼻鼻如口無弗同也心凝形釋骨肉都融不覺形之所倚足之所履非大乘圓行說乎鯢旋之潘【合作番】爲淵止水之潘爲淵流水之潘爲淵濫水之潘爲淵沃水之潘爲淵沈水之潘爲淵雍水之潘爲淵汧水之潘爲淵肥水之潘爲淵非修習教觀說乎有生之气有形之狀盡幻也造化之所始陰陽之所變者謂之生謂之死窮數達變因形移易者謂之化謂之幻造物者其巧妙其功深固難窮難終因形者其巧顯其功淺故隨起隨滅知幻化之不異生死也始可以學幻非幻化生滅說乎厥昭生乎濕醘雞生乎酒羊奚比乎不筍久竹生靑寧靑寧生程程生馬馬生人人久入於機萬物皆出於機皆入於機非輪回不息說乎人胥知生之樂未知生之苦知死之惡未知死之息非寂滅爲樂說乎精神入其門骨骸反其根我尙何存非圓覺四大說乎中國之與西竺相去一二萬里而其說若合符節何也豈其得於心者亦有同然歟近世大儒謂華梵譯師皆竊莊列之精微以文西域之卑陋者恐未爲至論也

曽子孔子弟子魯人曽參所撰也漢志云十八篇唐志云二卷今世所傳自修身至天圓凡十篇分爲二卷與唐志合視漢則亡八篇矣其書已備見大戴禮中予取而讀之何其明白皎潔若列星之麗天也又何其敷腴諄篤若萬卉之含澤也傳有之有徳者必有言信哉七十而從心進學之序七十免過勉人之辭其立言迥然不同也周氏不察而譏之過矣君子愛日誨學者也一日三省自治功也語有詳略事有不同也髙氏以辭費誚之亦何可哉或謂大孝篇有及樂正子春事固出後人所輯而非曽子所自著則庶防也

言子三卷言子名偃字子遊吳人近新昌王爚裒論語書所載問答而爲此書不知者直謂爲偃所自著蓋非也大抵古書之存於今者多出於後人之手如孔子家語謂爲孔安國所錄壁中之文往往多鈔左傳禮記諸書特稍異其辭耳善讀者固不敢與之世傳賈誼新書謂誼所作亦不過因過秦論弔湘賦而雜以漢書中語足之似非誼本書也此猶有所附麗而然古三墳書亡已久宋毛漸特出之山墳則言君臣民物陰陽兵家謂之連山气墳則言歸藏生動長育止殺謂之歸藏形墳則言天地日月山川雲气謂之乾坤與先儒所言三易大異陰符古無是書唐李筌特出之以爲黃帝所作皆取兵家譎誕不經語而文以奇澁之辭又妄說太公範蠡鬼谷張良諸葛亮等訓注皆鑿空扇虛以惑世尢使人驚愕不止是果何爲者哉予讀言子之書於是乎有感

子思子七卷亦後人綴緝而成非子思之所自著也中載孟軻問牧民之道何先子思子曰先利之軻曰君子之告民者亦仁義而已何必曰利子思子曰仁義者固所以利之也上不仁則不得其所上不義則樂爲詐此爲不利大矣他日孟軻告魏侯防以仁義蓋深得子思子之本防或者不察乃遽謂其言若相反者何耶愼子一卷愼到撰到趙人見於史記列傳中興館閣書目乃曰瀏陽人瀏陽在今潭州吳時始置縣與趙南北了不相涉也誤也漢志云四十二篇唐志云十卷不言篇數崇文總目言三十七篇今所存者惟威徳因循民雜徳立君人五篇耳威徳篇曰立天子以爲天下非立天下以爲天子也立國君以爲國非立國以爲君也立官長以爲官非立官以爲官長也民雜篇曰太君者太上也兼畜下者也下之所能不同而皆上之用也是以大君因民之能爲資盡包而畜之無取去焉君人篇曰君人者捨法而以身治則誅賞予奪從君心出矣然則受賞者𨿽當望多無窮受罰者𨿽當望輕無已皆純簡明易類非刑名家所可及到亦稷下能言士哉莊周荀卿稱之一則曰愼到二則曰愼到𨿽其術不同亦有以也

莊子十卷戰國時防人漆園吏莊周撰內篇七外篇十五雜篇十一總三十三篇其書本老子其學無所不窺其文辭汪洋淩厲若乘日月騎風雲下上星辰而莫測其所之誠有未易及者然所見過髙𨿽聖帝經天緯地之大業曽不滿其一哂蓋彷佛所謂古之狂者惜其與孟軻氏同時不一見而聞孔子之大道茍聞之則其損過就中豈在軻之下哉嗚呼周不足語此也孔子百代之標凖周何入敢掊擊之又從而狎侮之自古著書之士𨿽甚無顧忌亦不至是也周縱日見軻其能幡然攺轍乎不幸其書盛傳世之樂放肆而憚拘檢者莫不指周以借口遂至禮義陵遲彞倫斁敗卒踣人之家國不亦悲夫金李純甫亦能言之士著鳴道集說以孔孟老莊同稱爲聖人則其沈溺之習至今猶未息也異說之惑人也深矣夫盜跖漁父讓王說劍諸篇不類前後文疑後人所勦入晁氏謂孔子沒道術散老子始著書周起而羽翼之老子著書在孔未沒之先

墨子三卷戰國時宋大夫墨翟撰上卷親士修身所染法儀七患辭過三辧七篇號曰經中卷尙賢三篇下卷尙同三篇皆號曰論共十三篇考之漢志七十一篇館閣書目則六十一篇已亡節用節明鬼非樂非儒等十篇比今書則又亡多矣墨者彊本節用之術也予嘗愛其聖王作爲宮室便於主不以爲觀樂之言又嘗愛其聖人爲衣服適身體和肌膚非榮耳目而觀愚民之言又嘗愛其飲食增气充虛彊體適腹之言墨子其甚儉者哉卑宮室菲飲食惡衣服大禹之薄於自奉者孔子亦曰奢則不遜儉則固然則儉固孔子之所不棄哉或曰如子之言則翟在所取而孟子辭而辟之何也曰本二

鬼穀子三卷鬼穀子撰一名微子鬼穀子無姓名裏居戰國時隠潁川陽城之鬼谷故以爲號或云王誗【誗一作詡】者妄也長於養性治身蘇秦張儀師之受捭闔之術十三章又受轉圓胠篋及本經持樞中經三篇轉圓胠篋今亡梁陶景注劉向班固錄書無鬼穀子隋志始有之列於縱橫家唐志以爲蘇秦之書大抵其書皆捭闔鉤箝揣摩之術其曰與人言之道或撥動之令有言以示其同或閉藏之使自言以示其異捭闔也旣內感之而得其情卽外持之使不得移鉤箝也量天下之權度諸侯之情而以其所欲動之揣摩也是皆小夫蛇防之智家用之則家亡國用之則國僨天下用之則失天下學士大夫宜唾去不道髙氏獨謂其得於易之闔辟翕張之旨不亦過許矣哉其中𨿽有知性寡累知命不憂及中稽道徳之祖散入神明之頤等言亦恆語爾初非有甚髙論也嗚呼曷不觀之儀秦用其術而最售者其後竟何如也髙愛之慕之則吾有以識髙矣

孫子一卷吳孫武撰魏武帝注自始計至用間凡十三篇藝文志乃言八十二篇杜牧信之遂以爲武書數十萬言魏武削其繁剩筆其精粹以成此書按史記闔閭謂武曰子之十三篇吾盡觀之其數與此正合漢志出史記後牧之言要非是武齊人吳闔閭用以爲將西破彊楚入郢北威齊晉顯名諸侯葉適以不見載於左傳疑其書乃春秋末戰國初山林處士之所爲予獨不敢謂然春秋時列國之事赴告者則書於策不然則否二百四十二年之間大國若秦楚小國若越燕其行事不見於經傳者有矣何獨武哉或曰風後握奇經實行兵之要其說實合乎伏羲氏之卦畫奇正相生變化不測諸葛亮得之以爲八陣李靖得之以爲六花陣而武爲一代論兵之雄顧不及之何也曰兵勢篇不云乎戰者以正合以奇勝戰勢不過奇正奇正之變不可勝窮奇正相生如循環之無端九地篇又不云乎用兵者譬如率然率然者常山之蛇也擊其首則尾至擊其尾則首至擊其中則尾首俱至斯固風後之遺說也曽謂其不及之可乎嗚呼古之談兵者有仁義有節制至武一趍於權術變詐流毒至於今未已也然則武者固兵家之祖亦兵家之禍首歟

吳子二卷衛人吳起撰起嘗學於曽子其著書曰圖國料敵治兵論將應變勵士凡六篇夫干戈相尋至於戰國慘矣往往以智術詐譎馳騁於利害之塲無所不用其至若無士矣起於斯時對魏武侯則曰在徳不在險論制國治軍則曰教之以禮勵之以義論天下戰國則曰五勝者禍四勝者獘三勝者霸二勝者王一勝者帝數勝得天下者稀以亡者眾論爲將之道則曰所愼者五一曰理二曰備三曰果四曰戒五曰約何起之異夫諸子也此所以守西河與諸侯大戰七十六全勝六十四辟土四面拓地千里宜也較之孫武則起防於正武一乎奇其優劣判矣或者謂起爲武之亞抑亦未之思歟然則殺妻求將齧臂盟母亦在所取乎曰姑捨是尉繚子五卷不知何人書或曰魏人以天官篇有梁惠王問知之或曰齊人也未知孰是其書二十四篇較之漢志雜家二十九篇已亡五篇其論兵曰兵者凶器也爭者逆徳也將者死官也故不得已而用之無天於上無地於下無王於後無敵於前一人之兵如狼如虎如風如雨如雷如霆震震防防天下皆驚由是觀之其威烈可謂莫之嬰矣及究其所以爲用則曰兵不攻無過之城不殺無罪之人夫殺人之父兄利人之貨財臣妾人之子女此皆盜也又曰兵者所以誅暴亂禁不義也兵之所加者農不離其田業賈不離其肆宅士大夫不離其官府故兵不血刃而天下親嗚呼又何其仁哉戰國談兵者有言及此君子蓋不可不與也宋元丰中是書與孫吳二子司馬穰苴兵法黃石公三略呂望六韜李衛公問對頒行武學號爲七書孫吳當是古書司馬兵法本古者司馬兵法而附以田穰苴之說疑亦非僞若三略六韜問對之類則固後人依仿而托之者也而雜然渾稱無別其或當時有司之失歟

尹文子二卷周尹文撰其書言大道似老氏言刑名類申韓蓋無足稱者晁氏獨謂其亦宗六藝數稱仲尼其叛道者蓋鮮嗚呼世豈有專言刑名而不叛道者哉晁失言矣仲長統序稱其出於周尹氏齊宣王時居稷下與宋鈃彭防田駢同學於公孫龍按龍客於平原君君相趙惠文王宣王死下距惠文王之立已四十餘歲是非學於龍者也統卒於獻帝讓位之年而序其黃初末到京師亦與史不合嗚呼素問以爲黃帝所作而有失侯失王脫營不醫之文殊不知秦滅六國漢諸侯王國除始有失侯王者六韜謂出於周之呂牙而有避正殿之語殊不知避正殿乃戰國後事爾雅以爲周公所制而有張仲孝友之言殊不知張仲乃周宣王時人予嘗驗古書眞僞毎以是求之思過半矣又況文辭气魄之古今絕然不可同哉予因知統之序蓋後人依托者也嗚呼豈獨序哉

商子五卷秦公孫鞅撰鞅衛之庶孽封於商故以名書漢志二十九篇陳氏謂二十八篇予家藏本二十六篇其第二十一篇

亡鞅好刑名之學秦孝公用之遂致富彊後卒以反誅今觀其術以勸耕督戰爲先務墾艸之令農戰之法至嚴至峻也然不貴學問以愚民不令豪傑務學詩書其毒流至嬴政遂大焚詩書百家語以愚天下黔首鞅實啟之非特李斯過也議者不是之察尙摘其商農無得糴糶貴酒肉重租之語以爲疵病是猶舍人殺敓之罪而問其不冠以見人果何可哉

公孫龍子三卷疏府白馬指物通變堅白名實凡六篇漢志六十四篇其亡已多矣龍趙人平原君客也能辧說傷明王之不興疾名器之乖實以假指物以混是非冀時君之有悟而正名實焉予嘗取而讀之白馬非馬之諭堅白同異之言終不可解後屢閱之見其如捕龍蛇奮迅騰騫益不可措手甚哉其辧也然而名實愈不可正何邪言弗醇也天下未有言弗醇而能正茍欲名實之正亟火之

荀子十卷趙人荀卿撰卿名況漢志避宣帝諱作孫卿劉向校定除其重復著三十二篇爲十二卷題曰新書唐楊倞爲之注且更新書爲荀子易其篇第析爲二十卷卿以齊襄王時遊稷下距孟子至齊五十年矣於列大夫三爲祭酒去之楚春申君以爲蘭陵令以讒去之趙與臨武君議兵入秦見應侯昭王以聘反乎楚復爲蘭陵令旣廢家蘭陵以終鄕先正唐仲友云向序卿事本司馬遷於遷書有三不合春申君死當齊王建二十八年距宣王八十七年向言卿以宣王時來遊學春申君死而卿廢設以宣王末年遊齊年已百三十七矣遷書記孟子以惠王三十五年至梁當齊宣王七年恵王以叟稱孟子計亦五十餘後二十二年子之亂燕孟子在齊若卿來以宣王時不得如向言後孟子百餘歲田忌薦孫臏爲軍師敗魏桂陵當齊威王二十六年距趙孝成王七十八年臨武君與卿議兵於王前向以爲孫臏倞以敗魏馬陵疑年馬陵去桂陵又十三年矣崇文總目言卿楚人楚禮爲客卿與遷書向序駮益難信其論殊精絕然況之爲人才甚髙而不見道者也由其才甚髙故立言或弗悖於孔氏由其不見道故極言性惡及譏訕子思孟軻不少置學者其亦務知道哉至若李斯𨿽師卿於卿之學懵乎未之有聞先儒遂以爲病指卿爲剛愎不遜自許太過之人則失之矣

韓子二十卷者韓非所撰非韓之諸公子也喜刑名法術之學而歸其本於黃老與李斯同事荀卿以書幹韓王不用乃觀往者得失之變作孤憤五蠧內外諸說林說難五十五篇計十餘萬言秦王見而悅之急攻韓得非斯自以不如非忌之譖於秦王下吏使自殺非慘激人也君臣父子夫婦之間一任以法其視仁義蔑如也法之所及𨿽刀鋸日加不以爲寡恩也其無忌憚至謂孔子未知孝悌忠信之道謂賢堯舜湯武乃天下亂術謂父有賢子君有賢臣適足以爲害謂人君藏術胸中以倡眾端而潛禦羣臣噫是何言歟是何言歟是亦足以殺其身矣

燕丹子三卷丹燕王喜太子此書載其事爲詳其辭气頗類吳越春秋越絕書決爲秦漢間人所作無疑攷其事與司馬遷史記往往皆合獨烏頭白馬生角機橋不發進金擲鼃膾千里馬肝截美人手聴琴姬得隠語等事皆不之載周氏謂遷削而去之理或然也夫丹不量力而輕撩虎須荊軻恃一劍之勇而許人以死卒致身滅國破爲天下萬世笑其事本不足議獨其書序事有法而文彩爛然亦學文者之所不廢哉

孔叢子七卷中興書目稱漢孔鮒撰鮒該覽六藝秦並天下召爲魯國文通君拜太傅及焚書令行乃歸藏書屋壁自隠嵩山陳涉起聘爲博士遷太師仕六旬以言不用托目疾退老於陳而著是書年五十七卒則固非漢人矣又稱一名盤盂藝文志有孔甲盤盂二十六篇本注謂黃帝史或謂夏帝時人此書稱子魚名鮒陳人或謂之子鮒或謂之孔甲孔甲姓名偶同又決非著盤盂者也其殆孔氏子孫雜記仲尼子思子上子髙子順子魚之言行者歟其第七卷

則漢孔臧以所著賦與書謂之連叢附於卷末嘉祐中宋咸爲之注𨿽然此僞書也僞之者其宋咸歟王士元僞作亢桑子而又自爲之注抑此類歟近世之爲僞書者非止咸也若阮逸闗朗易傳李靖問對若張商英素書若戴師愈麻衣易亦往往不能迷明者之目竟何益哉今觀是書記問篇所載有子思與孔子問答語子思年止六十二魯穆公同時人穆公之立距孔子之汲七十年子思疑未長也而何有答問哉兼之气質萎弱不類西京以前文字其爲妄昭然可見或者謂其能守家法不雜怪奇歷戰國秦漢流俗而無所浸淫未必然也未必然也

淮南鴻烈解二十一卷漢劉安撰安淮南厲王長之子招致蘇飛李尙左吳田由雷被七披伍被晉昌等八人及諸儒大山小山之徒講論道徳總統仁義著內書二十一篇李氏書目云第七第十九亡崇文總目云存者十八篇今所傳原道俶眞天文地形時則防覽精神本經主術繆稱齊俗道應汜論詮言兵略說山說林人間務修泰族等訓連卷末要略共二十一篇似未嘗亡也又有中篇八卷言神仙黃白之術又有外書三十三篇漢志與內書同列於雜家中外書餘皆未見淮南子多本文子而出入儒墨名法諸家非成於一人之手故前後有自相矛盾者有亂言而乖事實者旣曰武王伐紂載屍而行海內未定故不爲三年之喪又曰武王欲昭文王之令徳使四方各以其賄來貢遼逺未能至故治三年之喪殯兩楹以俟逺方三代時無印周官所掌之璽節鄭氏𨿽謂如今之印章其實與玉角虎人龍符旌諸節並用不過手執之以表信耳今乃曰魯國召子貢授以大將軍印如是之類不能盡舉也昔呂不韋相秦亦致辯士使人人著所聞集論以爲十二記六論八覽其說𨿽未純要其首尾以類粲然成一家言非淮南之雜也古人論立言者漢不如秦秦不如周信矣哉揚子法言十卷漢揚雄撰凡十三篇篇各有序通錄在捲後景祐初宋咸引之以冠篇首或謂始於唐仲友非也自秦焚書之後孔子之學不絕如綫雄獨起而昌之故韓愈以其與孟荀並稱而司馬光好揚雄學且謂孟子好詩書荀子好禮揚子好易孟文直而顯荀文富而麗揚文簡而奧惟簡而奧故難知其與雄者至矣是法言者爲擬論語而作論語出於羣弟子之所記豈孔子自爲哉雄擬之僭矣至其甚者又撰太以擬易所謂首衝錯測攡瑩數文掜圖告之類皆足以使人怪駭由其自得者少故言辭愈似而愈不似也嗚呼雄不足責也光以一代偉人乃膠固雄學復述潛虛以擬抑又何說哉余因爲之長嘆雄之事經考亭朱子論定者則未遑及也

抱朴子晉葛洪撰洪字稚川著內篇二十卷言神仙黃白變化之事外篇十卷駁難通釋洪深溺方技家言謂神仙決可學學之無難合丹砂黃金爲藥而服之卽令人壽與天地相畢乘雲駕龍上下大淸其他雜引黃帝禦女及三皇內文劾召鬼神之事皆誕褻不可訓昔漢魏伯陽約周易作參同契上中下篇其言修煉之術甚具洪乃時與之戾不識何也洪嘗自言馬迹山中受九鼎金液三經於鄭君鄭君名隠又得之葛仙公洪從祖也其後鄭君知江南將亂負笈持藥東投霍山莫知所在亦不識其仙歟否也洪博聞深洽江左絕倫爲文辭𨿽不近古紆徐蔚茂旁引而曲證必逹己意乃已要之洪亦奇士使捨是而學六藝夫孰禦之哉惜也劉子五卷五十五篇不知何人所作唐志十卷直云梁劉勰撰今考勰所著文心雕龍文體與此正類其可徵不疑第卷數不同爲少異爾袁孝政謂劉晝孔昭傷已不遇遭天下淩遲播遷江表故作此書非也孝政以無傳記可憑復致疑於劉歆劉勰劉孝標所爲黃氏遂謂孝政所托亦非也其書本黃老言雜引諸家之說以足成之絕無甚髙論末論九家之學迹異歸同尢爲鄙淺然亦時時有可喜者淸神章云萬人彎弧以向一鵠鵠能無中乎萬物曜以惑一生生能無傷乎【亢倉子同】三復其言爲之出涕

文中子中說十卷隋王通撰通字仲淹文中蓋門人私諡因以名其書世之疑通者有三一云唐書房杜傳中略不及其姓名此書乃阮逸僞作未必有其人按皮日休著文中子碑謂通生乎陳隋之世以亂世不仕退於汾晉序述六經敷爲中說以行教於門人皮唐人也距隋爲近其言若此果無是人乎書果逸之僞作乎一云通行事於史無者獨隋唐通錄稱其有穢行爲史官所削然史氏之職善惡畢書以爲世法戒人有穢行見諸簡策者多矣何特削通哉一云房杜李魏二溫王陳輩未必其門人脫有之何不薦諸太宗而用之隋大業十三年五月通已先卒將焉薦之劉禹錫作王華卿墓志載其家世行事有曰門多偉人𨿽未可必其爲房杜諸公要不可謂非碩士也第其書出於福郊福疇之所爲牽合傳防反不足取信於人如仁壽四年通始至長安李徳林卒已九歲而書有徳林請見之語江都有變通不及聞而書有然而興之言關朗在太和中見魏孝文自大和丁巳至通生之歲開皇四年甲辰一百七年矣而書謂問禮於關子明此最爲謬妄者也噫孟子而下知尊孔子者曰荀揚揚本黃老荀雜申商惟通爲近正讀者未可以此而輕訾之

天隠子八篇不知何人所作唐司馬承禎爲之序承禎字子微嘗著坐忘論此書言長生久視之法與之相表裏豈天隠子卽承禎歟洪興祖謂承禎得天隠子之學豈或別有考歟

貞子兩見唐志一云十二卷一云二卷予所藏者外篇三卷爾計必有內篇而此非全書也唐張志和撰韋詣作內解志和字子同金華人始名齡年十六擢明經以策幹肅宗特見賞重命待詔翰林授左金吾衛錄事參軍因賜名後坐事貶南浦尉防赦還以親旣喪不復仕居江湖自稱煙波釣徒著眞子亦以自號其書多偏曲之論無足采所可采者其隠操亦卓卓云金華子三卷劉崇逺撰或云崇逺唐人或云五代人仕至大理司直其爲人莫可考其爲書錄唐大中後事蓋駮乎不足議也昔劉向采傳記百家之言撮其正詞美義可爲勸戒者以類相從爲說苑新序二書最爲近古識者猶病其徇物者多自爲者少況崇逺乎哉金華子崇逺所自號蓋有慕皇初平云

齊丘子六卷一名化書言道術徳仁食儉六化爲甚悉世傳爲僞唐宋齊丘子嵩作張耒題其後遂云齊丘犬鼠之雄蓋不足道其爲化書𨿽皆淺機小數亦微有見黃老之所謂道徳其能成功有以也嗚呼是書之作非齊丘也終南山隠者譚峭景升也齊丘竊之者也其云能得一者天下可以理老氏說也魂魄魅我血气醉我七竅囚我五根役我釋氏說也心防防兮無所知神怡怡兮無所之气熙熙兮無所爲萬慮不能惑求死不可得神仙家說也非淺機小數比也使齊丘知此則何爲不得其死也其文髙簡關尹子可亞也實微有見於黃老所謂道徳者也

聱隅子二卷蜀人黃晞撰晞宋仁宗時人著歔欷瑣微論十篇篇有小序造文效揚雄王通二氏而造理不能逮其謂張良得聖人之安蕭何得聖人之變劉向得聖人之力者似不可哉黃氏間采其語謂二代反有所不及非知言也然自五季以來士習極陋而文亦隨之入宋代將百年而猶未大振晞獨知辭賦戾乎治具聲偶甚乎倡優確然立論以成一家言眞豪傑士哉眞豪傑士哉

周子通書四十章本號易通舂陵子周子惇頥之所著也自孟子沒孔子之學不傳千載之下獨周子得之以授二程氏遂大白於天下安定胡宏有云一回萬古之光明如日麗天將爲百世之利澤如水行地其論不亦至哉第每篇之首宏輒加以周子曰三言而損其舊有篇名失其防矣是書文𨿽髙簡體實淵慤誠可上繼孟氏非餘子比也然莫知其師傳之所自彼妄男子謂同胡文恭公受學於鶴林壽涯師者固爲詭誕而云傳太極圖於穆修修傳先天圖於種放放傳於陳摶者亦恐知周子未盡也其殆不階師授超然獨覺於千古之上者歟

子程子十卷一名程子粹言乃程頥叔子書蓋其門人楊時變語錄而文之者也前有序不著氏名東陽厲髯翁云相傳爲廣漢張栻作序稱得諸子髙子家傳以其捲次不分編類不別因離爲論道論學論書論政論事天地聖賢君臣心性人物十篇欲其統而要非求類夫論語之書也予取觀之實皆叔子之言而伯子之說附焉辭極峻古𨿽間有稍離眞者亦不逺矣覽者尙愼擇之哉

至正戊戌春三月丙辰西師下睦州浦陽壤地與睦境接居民震驚多扶挈耄倪走傍縣予亦遣妻孥入勾無山獨畱未行日坐環堵中塊然無所爲乃因舊所記憶者作諸子辯數十通九家者流頗具有焉孔子門人之書宜尊而別之今亦俯就其列者欲備儒家言也始之以鬻子而終之以周程者欲讀者有所歸宿也其中疏剔觝排亦竊自謂有一髮之見第以家當屢徙之餘書無片牘可以稽質不能必其無矛盾也夏六月壬午僅克脫槀越三日乙酉而浦陽平矣余遂竭蹷趍勾無驚悸稍定俾仲子璲錄之如右於戲九家之徒競以立異相髙莫甚於衰周之世言之中道者則吾聖賢之所已具其悖義而傷教者固不必存之以欺世也於戲邪說之害人慘於刀劍虐於烈火世有任斯文之寄者尙忍淬其鋒而膏其焰乎予生也賤不得信其所欲爲之志旣各爲之辧復識其私於卷末學孔氏者其或有同予一慨者夫秋七月丁酉朔金華宋濂記

祿命辯

三命之說古有之乎曰無有也曰世之相傳有黃帝風後三命一家而河上翁實能言之信乎曰吾聞黃帝探五行之精占斗罡所建命大撓作甲子矣所以定歲月推時以示民用也他未之前聞也曰然則假以占命果起於何時乎曰詩云我辰安在鄭氏謂六物之吉凶王充論衡云見骨體而知命祿覩命祿而知骨體皆是物也況小運之法本許愼說文已字之訓空亡之說原司馬遷史記孤虛之術蓋以五行甲子推人休咎其術之行已久矣非如呂才所稱起於司馬季主也防及後世臨孝恭有祿命書陶景有三命抄略唐人習者頗眾而張一行桑道茂李虛中咸精其書虛中之後惟徐子平尢造其閫奧也曰十一曜之說古有之乎曰無有也書云在璇璣玉衡以齊七政所謂七政日月水火木金土也而無紫气星孛羅防計都也星孛數見於春秋或見大辰或入北斗紫气則載之史冊與氛祲同占羅防計都者蝕神首尾也又謂之交初交中之神初中者交食之防也借此以測日月之蝕也唐貞元初李弼幹始推十一星行歷鮑該曹士蒍皆業之士蒍又作羅計二隠曜立成歷起元和元年及至五代王朴著欽天歷且謂蝕神首尾頗行之民間小歷而已若吳伯善若甄鸞若劉孝孫若張冑之所造但云七曜而不聞有十一星也曰然則假之以占命又起於何時乎曰洪範雲月之從星則以風雨泠州鳩云武王伐殷歳在鶉火月在天駟則以星占國亦已久矣而未必用之占命也曰以星占命柰何曰予嘗聞之於師其說多本於都利聿斯經都利蓋都賴也西域康居城當都賴水上則今所傳聿斯經者婆羅門術也李弼幹實婆羅門伎士而羅防計都亦胡梵之語其術蓋出於西域無疑晁公武謂爲天竺梵學者於此徴之尢信也曰術之緣起則吾旣得聞命矣然亦巧發而奇中乎曰有固有之而不可泥也何也且以甲子榦枝推人所生歲月展轉相配其數極於七百二十以七百二十之年月加之七百二十之日時其數終於五十一萬八千四百夫以天下之廣兆民之眾林林而生者不可以數計日有十二時未必一時惟生一人也以此觀之同時而生者不少何其吉凶之不相同哉呂才有雲長平亢卒未應共犯三刑南陽貴士何必俱當六合誠足以破其舛戾矣三命之說予不能盡信者此也天以二十八宿爲體體則爲經有定所而不可易以五星爲用用則爲緯恆絡繹乎其間或遲或畱或伏或逆固有常度而可以理測茍謂躔某宿則吉歷某宮則凶猶或可言也設某星有變其行不依常經而犯乎河漢內外諸星又將何以占之哉或如前所謂生同一時者其躔次無不同吉與凶又何懸絕哉夫萬物皆出於五行安有五行之外又有四餘土木行度最遲而爲吉凶者久故有餘气而气爲木之餘計爲土之餘猶爲可言也水之餘則孛火之餘則羅果何所取義哉水火土木然矣柰何金獨無餘气乎或謂相生故有而相尅故無亦非通論也況孛乃妖星或有或無而气羅計三者本非星也不知何以有躔度之詳哉十一曜之說予不能盡信者此也曰秦漢以來諸儒推十二國分野十二次度數及所分州郡躔次毫釐若無差忒者旣可占國豈不能占人乎曰天運地維動靜不同故先正云有分星而無分野占國者不可盡泥也占國者不可盡泥況占命乎曰五星之精發乎地而昭乎天其分配十日十二子名𨿽殊而理則同也人資天地以生山林之民毛而力謂得木气之多也川澤之民黒而津謂得水气之多也得火气之多則丘陵之民專而長也得金气之多則墳衍之民晳而瘠也至於丰肉而庳則得土气之多而所謂原隰之民也人之賦气有薄厚短長而富貴賤貧壽夭此固然也人之賦气有厚薄短長而貴富賤貧壽夭六者隨之吾不能必也亦非日者之所能測也蹈道而修徳服仁而惇義此吾之所當爲也不待占者之言而後知之也予身修矣倘貧賤如原憲短命如顏淵𨿽晉楚之富趙孟之貴彭鏗之壽有不能及者矣命則付之於天道則責成於已吾之所知者如斯而已矣不然委命而廢人白晝攫人之金而陷於桎梏則曰我之命當爾也怠窳偸生而不嗜學至老死而無聞則曰我之命當爾也剛愎自任操刄而殺人柔暗無識投繯而絕命則又曰我之命當爾也其可乎哉其可乎哉所以先王知山川異制民生異俗剛柔緩急遲速異齊五味異和器械異度衣服異宜於是修其教不易其俗齊其政不易其宜所以卒歸於雍熙之治也昔者鄭大夫禆竈言鄭當火請以瓘斚玉瓚禳之子產不之與已而果然竈復云不用吾言鄭又將火子產曰天道逺人道邇非所及也鄭卒不復火嗚呼此不亦祿命之似乎吾知盡夫人道而已爾曰近世大儒於祿命家無不嗜談而樂道之者而子一切屏絕之其亦有所見乎曰有子罕言命

覈生辯

監察禦史上饒遊君元敏以覈生爲號進賢包先生希魯爲之解多至七百餘言以覈與核通故於果核函仁之義甚悉美則美矣而非元敏之意也蓋元敏之先實居閩中宋時有爲名禦史者今元敏以文學法律著稱於時亦擢居是官其自謂覈生者殆將畱心於聴訟之事乎何以知其然哉予按說文覈實也考事西笮邀遮其辭得實曰覈覈之文從西而敫則諧聲也徐氏從而釋之曰實謂考之使實也西者人覆之也笮迫也邀者要其情也遮者止其詭遁也所以得實也又按尙書曰兩造具備師聴五辭五辭簡孚正於五刑孔子亦從而釋之曰五辭簡核信有罪驗則正之於五刑也大抵簡核誠信有合眾心惟察其貌有所考合所謂察其貌者卽周官之五聴也由是論之覈之爲義原其所自出豈不在此而在彼乎夫獄者法令所托乃以生萬民也求其無生始以法死之其可不敬愼之乎元敏孶孶弗忘復大書著於心目之間可謂良禦史矣先生則謂果之仁必以覈而得人之仁必反觀內求而後見不亦取類之逺乎且古人之序學功曰窮理曰致知窮究也致則推極也初未嘗言覈也覈則讞鞫之意多使無情者不得盡其辭也嗚呼何可同哉防予有疾不能竭其所欲言謾略辧之如斯然亦自意一偏之見未合大方而先生之論則偉矣

辯蘭

王度記曰古者之摯天子鬯諸侯薰大夫蘭士則蘭爲瑞艸而取貴於世也尙矣然其種有九而九之中又有山澤二者之殊生於山者其葉類茅當春气初發有莖出其荄長可六寸而一華冠其顚華絕香每行逶迆深谷間微風忽過而淸馨悠悠逺聞故昔人有云芝蘭生於深林不以無人而不芳此花質易萎而不可佩服者也生於澤者廣而長節節中亦髙四尺漢諸池苑及許昌宮中皆種之以降神或粉中藏衣皆取其芬芳耳卽所謂蘭又所謂都梁香故昔人之言士女秉蘭必於溱洧之曲然華葉俱香而可紉佩者也澤中之蘭吳郡陸機明之山中之蘭豫章黃庭堅始能詳著其說或者不察二者之異徒泥佩帨蘭之文力觝庭堅爲非於是學者始病不知所從矣京口徐仲輝性愛蘭室之東西列植者皆蘭也金華宋濂故爲作辯蘭𨿽然艸之類夥矣其難辯者亦眾矣唐一物也許愼以爲菜名郭璞以爲今之菟絲也緑竹一物也陸元恪以爲艸名李石以爲今之篁竹也矧蘭乎哉仲輝更求博雅君子質之愼毋以予言爲足信也

文憲集卷二十七

欽定四庫全書

文憲集卷二十八

明宋濂撰

雜著

七儒解

儒者非一也世之人不察也有遊俠之儒有文史之儒有曠達之儒有智數之儒有章句之儒有事功之儒有道徳之儒儒者非一也世之人不察也能察之然後可入道也威以制之術以淩之才以駕之彊以勝之和以誘之信以結之夫是之謂遊俠之儒上自羲軒下迄近代載籍之繁浩如煙海莫不賴其精嚅其芳腴搜其闕逸略其渣滓約其枝蔓引觚吐辭頃刻萬言而不之止夫是之謂文史之儒三才以之混也萬物以之齊也名理以之假也塗轍以之寓也𨿽有智者莫測其所存夫是之謂曠達之儒沈鷙寡言逆料事機翼然凝然規然幽然漆漆然逮逮然察察然獵獵然千變萬化不可窺度夫是之謂智數之儒業擅專門伐異黨同以言求句以句求章以章求意無髙而弗窮無逺而弗卽無防而弗探無滯而弗宣無幽而弗燭夫是之謂章句之儒謀事則鄕方略馭師則審勞佚使民則謹畜積治國則嚴政令服眾則信刑賞務使澤布當時烈埀後世夫是之謂事功之儒備陰陽之和而不知其純焉涵鬼神之祕而不知其深焉達萬物之望而不知其逺焉言足以爲世法行足以爲世表而人莫得而名焉夫是之謂道徳之儒儒者非一也世之人不察也能察之然後可入道也遊俠之儒田仲王猛是也弗要於理惟气之使不可以入道也文史之儒司馬遷班固是也浮文勝質纎巧斵朴不可以入道也曠達之儒莊周列禦寇是也肆情縱誕滅絕人紀不可以入道也智數之儒張良陳平是也出入機慮或流譎詐不可以入道也章句之儒毛萇鄭是也牽合傅防有乖墳典不可以入道也事功之儒管仲晏嬰是也迹存經世心則有假不可以入道也道徳之儒孔子是也千萬世之所宗也我所願則學孔子也其道則仁義禮智信也其倫則父子君臣夫婦長防朋友也其事易知且易行也能行之則身可修也家可齊也國可治也天下可平也我所願則學孔子也今指三尺之童子而問之則曰我學孔子也求其知孔子之道者𨿽班白之人無有也嗚呼上戴天下履地中函人一也天不足爲髙地不足爲厚人不足爲小此儒者之道所以與天地並立而爲三也司馬遷以儒與五家並立荀卿謂儒有小大揚雄謂通天地人曰儒者要皆不足以知儒也必學至孔子然後無媿於儒之名也然則儒亦有異乎曰有之位不同也三皇儒而皇五帝儒而帝三王儒而王臯陶伊傅周召儒而臣孔子儒而師其道則未嘗不同也𨿽然自有生民以來未有盛於孔子者也我所願則學孔子也

鄭氏名濓解

余友鄭仲徳氏閒叩余曰幸與子同名濓而論者屢病濂字之義無據子亦知有其說乎余謝之曰余固寡陋至於父命之名則豈容有弗知之理耶請得而略陳之按濓字始見於周禮之輪人其文曰𨿽有深沈亦弗之濓也鄭借作粘音注謂泥不粘輻是已許愼說文解字唐人所抄舊本則曰濓力簟反從水從兼或從亷薄冰也一雲中繩小水又云淹也徐鉉所定新本則又曰濓力鹽反從水兼聲薄冰也一雲中絕小水不言或從亷以余觀之冰必水字之誤繩必絕字之訛所謂濓則水之淺薄者爾由其淺薄小水故中絕也若試作繩作冰則於義難爲訓矣𨿽曰郭璞山海經傳有山河無險四徹中繩及酈道元水經注有水自下通爲繩之語終不若絕字爲暢意者鉉見唐本之謬爲之校定如此亦未可知也又按顧野王云溓與濓同裏兼裏忝含鑑三反薄也大水中絕小水出也其說與正合豈之所校定者實有本於此耶又按黃帝內經陰陽類論曰陰陽交期在溓水楊上善云溓者水靜也七月水生時也細玩經之下文以石水盛水同諭則冬月水冰如石盛則雨雪皆解爲水之時則溓之爲義似與小水出之意粗同之所定當益可信不誣矣至若晁說之謂溓字從兼亦本文亷字非兼並之兼者固不察兼乃諧聲之義而樓鑰所云字書無濂字林黃中疑後世所加若元結之唐峿浯者亦不考舊本或從亷及顧氏溓與濓同之說近者楊恆著書學正韻自負該博輒輕易攺絕爲統尢與小字之義不相合也然而溓字在周官則宜作力鹽反而以淹訓之其義亦通正不必借音戴侗溺於鄭說乃於六書故收粘音之溓而於亷音之濓則不收又可笑也矧此字本無深義特以濓溪周子而顯以濓名溪乃道州營道縣小澗去州城之西二十里而近初亦以小水得名胡珵云楚粵之間方言謂水小者爲濓亦一證也周子家於是溪之上晚寓九江蓮花峯下不欲忘其初遂用故里之號亦以濓名溪黃庭堅作濓溪詩則謂溪名周子之所自取而濓爲淸亷之義則其說尢異於所聞也余老且多病舊學廢忘十至八九其言𨿽覼縷不輟未必可徵仲徳尙求大雅之士而正焉不須病濓字之義無據而期師法濓溪其人斯可矣哉或者則曰韻書云亷儉也釋名云斂也皆有收縮之意釋字惟四聲最近濓之從亷其爲薄水豈不昭然也哉此論頗有補於說文復系之

調息解

越西有僊華生遁迹林坰槁木其形儲思於元之域遊神乎太淸之庭然猶慮夫屍虫未戢龍虎未攖金鼎未固流珠未明悵鶴駕其已逺羃行雲於紫城於是謁素先生而叩之曰吾聞粵之鎛秦之盧燕之函胡之弓車𨿽號淺藝皆承師資況以大道之奧百靈之腴瑯笈有所祕瓊簡有不書先生葆乎則鏈乎眞滋幸啟其隠爲予詔之素先生曰上堪下輿二气與俱漚郁咇茀鴻防偨池運行不已詘信以時日以裏計九十萬餘茍諐其素災異紛蕤維人之生法幹之樞肖坤之儀委淸受寧發神吐奇晝動夜旋綿延若絲一萬三千五百有畸執神之麾斡精之羲其入則翕其出則噓莽爾勿驅迅焉弗馳勿抗而崇勿按而庳純乎潛盎如春熙儻失其養朋慮所移焦火凝水淵淪天飛恣睢無際涉歷渺彌斧斤日加貞陽則罷生方有志於學盍愼所之僊華生曰息之宜調則旣聞命矣敢問其出果何所始乎素先生曰善哉問也夫千章之木紛溶箾篸上摩云漢者以其根也百川之水宛潬膠盩東達滄瀛者以其源也息之在人也亦然離離豳豳如器斯盛旭旭許許如槖斯鼔不西不東宅於至中離形特立乃與道通不下不上混然無象潛與神符丰融肹蠁所謂太乙之晶中黃之扃水火之魂坎離之門神靈之所營太和之所蒸皆於是而大凝鄞鄂旣立陰陽闔辟元嬰載皇與炎襄羊赤蜺如璊羾於門以九儀爲車以六气爲轅策應而周流後天地而長存不亦侈且騫歟然而神有弗授人有所疑上智聞之力行弗隳下愚聞之斥以爲非或流旁蹊忘彼九馗十架七棊八石六芝烹汞煎鉛咽津茹脂有一於此命其殆而生宜法乎自然而守之以無爲僊華生曰質具陰陽數分生死譬諸晝夜必然之理若如先生言毋乃與造化戾耶素先生曰子謂天地非陰陽耶曷爲不見其終也人𨿽藐然與天地參一气乘之並立而三天地久長人胡有死特所養者非其道爾西河薊公汝南爰支九息靑谷三鏈赤須若斯人者皆閱世靈長而不變衰燎火遇風其消必疾石沈淵千齡不泐嗇則歸室久視弗忒生不見夫玉靈乎閉气內食以存其息浮游回光靡所傾側況有至靈而不物於物者乎生過矣生過矣僊華生曰先生之言固美矣至矣予竊聞之雨露之所潤功存庶彚君子之所志澤及黔黎先生懷負明徳進用明時宜拓化原以乘政機使陰陽和而風雨若武功戢而文教施則其所調又不止一己之私若是何如素先生辴然而笑曰生言及夫物者也翩翩乎防哉僊華生退於是次第其語以書先生之軒

孔子廟堂議

世之言禮者咸取法於孔子然則爲廟以祀之其可不稽於古之禮乎不以古之禮祀孔子是防祀也防祀不敬不敬則無福柰何今之人與古異也古者將祭主人朝服卽位於阼階東西面祝告利成主人立於阼階西面屍出入主人降立於阼階東西面此皆主人之正位也卒脀祝盥於洗升自西階主人盥升自阼階祝先入南面主人從戶內西面祝酌奠主人西面再拜稽首皆爲幾筵之在西也屍升筵主人西面立於戶內拜妥屍屍醋主人主人西面奠爵拜皆爲尸之在西也漢晉春秋所載章帝元和二年幸魯祠孔子帝升廟西面再拜開元禮亦謂先聖東向先師南向三獻官皆西向是猶未失古之意也今襲開元二十七年之制遷神於南面而行禮者北面則非神道尙右之義矣古者造木主以棲神天子諸侯之廟皆有主卿大夫士𨿽無之大夫束帛以依神士結茅爲菆無有像設之事開元禮亦謂設先聖神座於堂上西楹間設先師神座於先聖神座東北席皆以莞則尙掃地而祭也今因開元八年之制搏土而肖像焉則失神而明之之義矣古者灌用鬯臭鬰合鬯臭陰達於淵泉旣灌然後迎牲致陰气也蕭合黍稷臭陽達於墻屋故旣奠然後焫蕭合羶薌蓋求神於陰陽也今用燻薌代之庸非簡乎古者朝覲防同與凡郊廟祭饗之事皆設庭燎司烜共之火師監之其數則天子百公五十餘三十以爲不若是則不嚴且敬也今以秉炬當之庸非瀆乎古之有道有徳者使教焉死則以爲樂祖祭於瞽宗此之謂先師若漢禮有髙堂生樂有制氏詩有毛公書有伏生之類也又凡始立學者必釋奠於先聖先師釋奠必有合有國故則否謂國無先聖先師則所釋奠者當與鄰國合若唐虞有防伯夷周有周公魯有孔子則各自奠之不合也當是時學者各自祭其先師非其師弗學也非其學弗祭也學校旣廢天下莫知所師孔子集羣聖之大成顏回曽參孔伋孟軻實傳孔子之道尊之以爲先聖先師而通祀於天下固宜其餘當各及其邦之先賢𨿽七十二子之祀亦當罷去而於國學設之庶幾弗悖禮意開元禮國學祀先聖孔子以顏子等七十二賢配諸州但以先師顏子配今以雜寘而妄列甚至荀況之言性惡揚雄之事王莽王弼之宗莊老賈逵之忽細行杜預之建短喪馬融之黨附勢家亦厠其中吾不知其爲何說也古者立學專以明人倫子𨿽齊聖不先父食久矣故禹不先鯀湯不先契文武不先不窋宋祖帝乙鄭祖厲王猶上祖也今一切寘而不講顏回曽參孔伋子也配享堂上顏路曽防孔鯉父也列祀廡間張載則二程之表叔也乃坐其下淳祐初張居程上後因國子監集講再定張遂居程下顚倒彛倫莫此爲甚吾又不知其爲何說也古者士之見師以菜爲摯故始入學者必釋菜以禮其先師其學官四時之祭乃皆釋奠今專用春秋亦非釋奠有樂無屍而釋菜無樂是二者之重輕系乎樂之有無也今則襲用魏漢律所制大晟之樂乃先儒所謂亂世之音者也其可乎哉古者釋奠釋菜名義𨿽存其儀注皆不可知唐開元禮彷佛儀禮饋食篇節文爲詳所謂三獻各於獻後飲福卽屍酢主人主婦及賔之義也今憚其煩惟初獻者得行之其可乎哉嗚呼學校者禮之所自出猶河瀆之宗瀛海也猶山嶽之祖昆侖也今乃舛繆若是則其他可知矣禮固非士庶人之所敢議有人心者孰能黙黙以自安乎𨿽然此姑言其略爾若夫廟制之非宜冕服之無章器用則雜乎雅俗升降則昧乎左右如此類甚多𨿽更僕不可盡也或者則曰子之言信辯矣建安熊氏欲以伏羲爲道統之宗神農黃帝堯舜禹湯文武各以次而列焉臯陶伊尹太公望周公曁稷契夷益傳說箕子皆可與享於先王天子公卿所宜師式也當以此秩祀天子之學若孔子寔兼祖述憲章之任其爲通祀則自天子下達矣茍如其言則道統益尊三皇不汨於醫師太公不辱於武夫也不識可乎昔周有天下立四代之學其所謂先聖者虞庠則以舜夏學則以禹殷學則以湯東膠則以文王復各取當時左右四聖成其徳業者爲之先師以配享焉此固天子立學之法也奚爲而不可也

章服議

歙儒有議章服之制者其言曰公之服龍山華虫火宗彛五章在衣藻粉黼黻四章在裳五章則五列也四章則四列也四列之外雜以云朶聞之禮官駁之曰九章之名則是也其謂五列四列則歷代之制無有也非也自軒轅氏肇爲章服有虞氏從而明之各章或一或兩而已惡取所謂五若四哉假使其言可行則天無二日天子之服當繪三辰無乃有數日乎矧三辰者咸法天而成章云亦天物也設用以間之無乃又益之以一章乎蓋曲說之無據者也是未可信也金華宋濓曰禮官之議皆傅經而辧善則善矣至謂歷代之制無有則不能有以降其心也竊按唐制衮冕之服衣繪而裳繡自山龍而下毎章一行爲等毎行十二夫行猶列也天子之衣旣云毎章分爲十二則公之服似可以類而推但不知五四之分又別何所見也自山龍而下始然則日月星者必仍其舊而無所加彊誣天子之章當有數日亦不能通矣又按宋制章服並織成間以云朶而補其空地夫間以云者不過借爲文章而周飾之亦非益之以一章也由是觀之歙儒其果有據乎無據乎若不待知者而後決所可憾者好奇之過捨先王之大法而循末代之彌文耳嗚呼自先王之法壞侈靡之習迨於六代極矣至有議畫鳳於衮以示差降飾圓花於裳而云於禮無礙者況於唐宋之世哉豈惟衮衣爲然也冠冕之制古者以采藻爲旒前後邃延延冕上覆也表纁裏後世則用龍鱗錦表綴玉爲七星旁施犀瓶金絲网之屬又外作翠旒使碧鳳銜之古者以旒數爲降殺極於十二而止後世則或增爲二十四焉使歙儒舉以爲言則羣起搤其吭矣不觀其防通而遽斥人以曲說亦不可哉然則將安從之曰章服當凖有虞氏之制古之人有是言也宜以禮官爲正

治河議【此系舊作】

比嵗河決不治上深憂之旣遣平章政事嵬名禦史中丞李某禮部尙書臺哈布哈沈兩珪有邸及白馬以祀又置行都水監專治河事而績用未之著乃下丞相防廷臣議其言人人殊濓則以爲河源起自西北去中國爲甚逺其勢湍悍難制非多爲之委以殺其流未可以力勝也何也河源自吐畨朶甘斯西鄙方七八十里有泉百餘若天之列宿然曰鄂端諾爾譯云星宿海也自海之西又匯爲鄂楞諾爾二澤又東流爲齊必勒河而伊爾齊之水由西合呼蘭之水從南防伊拉齊之水復至自東南於是其流漸大詢之土人始名黃河也河水東行又岐爲九派曰伊遜鄂羅木譯云九渡也水尙淸淺可渉又東約行五百里始寖渾濁而其流益大朶甘之東北鄙有大山四時皆積雪曰伊拉瑪博囉又曰騰格哩哈達譯曰昆侖也自九渡東行可三千里乃至昆侖之南又東流過庫濟克特二地至哈喇伯勒齊爾與納琳哈喇河合又合奇爾穆蘇二水乃折流轉西至昆侖北旣復折而東北流至奎騰州其地名必勒齊地自昆侖至此不啻三千里之逺又約行三百里至積石從積石上距星宿海蓋六千七百有餘裏矣其來也旣逺其注也必怒故神禹導河自積石至龍門南到華陰東下底柱及孟津洛汭至於大伾大伾而下釃爲二渠北載之髙地過洚水至於大陸播爲九河趨碣石入於渤海然自禹之後無患水者七百七十餘年此無他河之流分而其勢自平也周定王時河徙砱礫始攺其故道九河之迹漸至湮塞至漢文時決酸棗東潰金隄孝武時決瓠子東南注鉅野通於淮泗泛郡十六害及梁楚此無他河之流不分而其勢益橫也逮乎宣房之築道河北行二渠復禹舊迹其後又疏爲屯氏諸河河且入於千乘間徳棣之河復播爲八而八十年又無水患矣及成帝時屯氏河塞又決於館陶及東郡金隄泛濫兗豫入平原千乘濟南凡灌四郡三十二縣由是而觀則河之分不分其利害昭然又可覩已自漢至唐平決不常難以悉議至於宋時河又南決南渡之後遂由彭城合汴泗東南以入淮而向之故道又失矣夫以數千里湍悍難制之河而欲使一淮以疏其怒勢萬萬無此理也方今河破金隄輸曹鄆地幾千里悉爲巨浸民生墊溺比古爲尢甚莫若浚入舊淮河使其水南流復於故道然後導入新濟河分其半水使之北流以殺其力則河之患可平矣譬猶百人爲一隊則其力全莫敢與爭鋒若以百分而爲十則頓損又以十各分爲一則全屈矣治河之要孰逾於此然而開辟之初洪水泛濫於天下禹出而治之水始由地中行耳蓋財成天地之化必資人功而後就或者不知遂以河決歸於天事未易以人力彊塞此迂儒之曲說最難成事者也濓竊憤之因備著河源以見河勢之深且逺不分其流決不可治者如此倘有以聞於上則河之患庶幾其有瘳乎𨿽然此非濓一人之言也天下之公言也

京畿鄕試策問

問儒吏之分古無有也蓋儒守道藝吏習法律法律固不出乎道藝之外也柰何后世岐而二之岐而爲二果始於何時歟然而儒之與吏各以才顯者亦眾矣以儒言之有以明經爲郎出守河南而民以殷富者有以明經入仕刺舉無所避而加光祿大夫者以吏言之有以治獄才髙而舉爲侍禦史者有以治律令而升封爲博陽侯者其果何修而致此歟豈皆以儒術緣飾吏事者歟世道日降事寖非古爲儒者不以明體適用爲學而畱情於章句文辭之間峩冠博帶論議衮衮非不可也及授之以政則迂闊於事爲羣吏之所賣爲吏者不以致君澤民爲務而溺志於簿書期防之末承順以爲恭奔走而效勞非不能也及察其所爲則黷貨舞法爲民之大蠧古之爲儒爲吏者其果若是歟誠使儒而不迂吏而不姦皆良材也不知何以擇而用之歟方今聖天子提三尺劍平定天下如漢髙帝發政施仁孜孜圖治過唐太宗且以吏獘未除而爲生民之害乃徵四方布衣之士畢升於朝命銓曹選而官之髙者擢守令次亦不失爲州縣之佐聖徳至渥度越前代其所以然者欲使儒術革吏獘而臻夫太平之治也古語有之法如牛毛獘如蠭午革之之道果何先而何後孰緩而孰急歟考之周禮士多而府史少今世之吏數倍於前事繁政紊案牘紛然所以其獘爲滋甚劉炫所謂老吏抱案而沒者也其可減去太甚而收良吏之績歟稽之漢世以四科取士若曰某以某才堪任某職初不專於一塗所以去獘興利具有其道董子所謂量才授官錄徳定位者也其可行之於今而收賢儒之效歟諸君子讀往聖之書負眞儒之學生平立志恥與俗吏爲伍其必講之有素矣當斟酌古今之宜逐問以對毋謄紙上之陳言一則曰在得人二則曰在得人

六經論

六經皆心學也心中之理無不具故六經之言無不該六經所以筆吾心之理者也是故說天莫辧乎易由吾心卽太極也說事莫辧乎書由吾心政之府也說志莫辧乎詩由吾心統性情也說理莫辧乎春秋由吾心分善惡也說體莫辧乎禮由吾心有天敍也導民莫過乎樂由吾心備人和也人無二心六經無二理因心有是理故經有是言心譬則形而經譬則影也無是形則無是影無是心則無是經其道不亦較然矣乎然而聖人一心皆理也眾人理𨿽本具而欲則害之蓋有不得全其正者故聖人復因其心之所有而以六經教之其人之溫柔惇厚則有得於詩之教焉疏通知逺則有得於書之教焉廣慱易良則有得於樂之教焉潔靜精防則有得於易之教焉恭儉莊敬則有得於禮之教焉屬辭比事則有得於春秋之教焉然𨿽有是六者之不同無非教之以復其本心之正也嗚呼聖人之道惟在乎治心心一正則眾事無不正猶將百萬之卒在於一帥帥正則靡不從令不正則奔潰角逐無所不至矣尙何望其能卻敵哉大哉心乎正則治邪則亂不可不愼也秦漢以來心學不傳往往馳騖於外不知六經實本於吾之一心所以髙者渉於虛逺而不返卑者安於淺陋而不辭上下相習如出一轍可勝嘆哉然此亦皆吾儒之過也京房溺於名數世豈復有易孔鄭專於訓詁世豈復有書詩董仲舒流於災異世豈復有春秋樂固亡矣至於小大戴氏之所記亦多未醇世又豈復有全禮哉經旣不明心則不正心旣不正則鄕閭安得有善俗國家安得有善治乎惟善學者脫略傳注獨抱遺經而體驗之一言一辭皆使與心相涵始焉則戛乎其難入中焉則浸漬而漸有所得終焉則經與心一不知心之爲經經之爲心也何也六經者所以筆吾心中所具之理故也周孔之所以聖顏曽之所以賢初豈能加毫末於心哉不過能盡之而已今之人不可謂不學經也而卒不及古人者無他以心與經如冰炭之不相入也察其所圖不過割裂文義以資進取之計然固不知經之爲何物也經而至此可不謂之一厄矣乎𨿽然經有顯晦心無古今天下豈無豪傑之士以心感心於千載之上者哉

隋室興亡論

昔周室闇弱靜帝防衝髙祖以外戚之尊入握朝權都督諸軍遂假黃鉞開丞相府當是時宗藩大臣心志弗平五王連謀三方稱亂髙祖咸得翦夷之始有輕睨周鼎之心自進爵隋王加九錫尋受周禪而卽皇帝位於是修明庶政綏撫逺夷經營四海至日昃不遑暇食髙熲蘇威李徳林之屬調馭於內楊素韓擒虎賀若弼之徒折衝於外防模日盛遂萌平陳之謀張皇六師直搗金陵陳人膽破叔寶斂手就擒天下自是歸於一統東防大海南撫交趾西連且末北極五原莫不稟受正朔願爲臣妾開皇仁壽之間人物阜繁號爲極治及煬帝嗣位借承平之休運慕秦皇漢武之爲人治宮室而務侈靡使絕域而勤逺略市武馬而困烝庶禦龍舟而般遊無度自以爲日月所照雨露所及孰敢不臣髙句驪一島夷怒其不恭親總大兵一百十三萬分十二軍並發旌旗彌亙千里近古出師之盛未之有也意謂狼噬菟之野鴟張扶余之境電掃襄平之墟未幾麥鐵杖死遼東宇文述敗蕯水而九軍先後陷焉曽不悔禍益務興戎府庫空竭頭防箕斂而民益不堪命由是盜賊蜂起王薄發長白張金稱聚河曲林士據九江杜伏威掠江淮翟讓出陽城似此之類不可勝計而海內四分五裂矣江都之幸猶自沈湎聲色惟日不足度其不免乃欲摩頸自斫卒至血濺禦衣而身亦隨殞非天下之至愚孰能與於此哉當其指麾羣雄叱吒之間風駭云流而混六合於一家何其雄也身死肉未及寒而邦國蕩覆子孫誅戮殆盡反不如農一布衣時又何其削也君子論禍敗之幾不起於煬帝之日而基於髙祖之時何也蓋天下大物也可以徳持不可以力競使髙祖以徳結人心𨿽煬帝昏荒之甚其敗亡未必若斯之速也夏有太康殷有雍已河亶甲周有幽厲而宗祀不絕者以禹湯文武之徳未斬也是故采章文物不足爲之盛金城湯池不足爲之固長鎗大劍不足爲之利士馬精彊不足爲之勇玉帛充牣不足爲之富其足以賴而長存永治者非徳何以哉惜髙祖不可語此徒以力競也悲夫

秦士錄

鄧弼字伯翊秦人也身長七尺雙目有紫稜開合閃閃如電能以力雄人鄰牛方鬭不可擘拳其脊折僕地市門石鼔十人舁弗能舉兩手持之行然好使酒怒視人人見輒避曰狂生不可近近則必得奇辱一日獨飲娼樓蕭馮兩書生過其下急牽入共飲兩生素賤其人力拒之弼怒曰君終不我從必殺君亡命走山澤耳不能忍君苦也兩生不得已從之弼自據中筵指左右揖兩生坐呼酒歌嘯以爲樂酒酣解衣箕踞拔刀寘案上鏗然鳴兩生雅聞其酒狂欲起走弼止之曰勿走也弼亦粗知書君何至相視如涕唾今日非速君飲欲少吐胸中不平气耳四庫書從君問卽不能答當血是刃兩生曰有是哉遽摘七經數十義叩之弼歷舉傳防不遺一言復詢歷代史上下三千年纚纚如貫珠弼笑曰君等伏乎未也兩生相顧慘沮不敢再有問弼索酒被髮跳叫曰吾今日壓倒老生矣古者學在養气今人一服儒衣反奄奄欲絕徒欲馳騁文墨兒撫一世豪傑此何可哉此何可哉君等休矣兩生素負多才藝聞弼言大愧下樓足不得成步歸詢其所與遊亦未嘗見其挾冊呻吟也泰定末徳王執法西禦史臺弼造書數千言袖謁之閽卒不爲通弼曰若不知關中有鄧伯翊耶連擊踣數人聲聞於王王令人捽入欲鞭之弼盛气曰公柰何不禮壯士今天下𨿽號無事東海島夷尙未臣順間者駕海艦互市於鄞卽不滿所欲出火刀斫柱殺傷我中國民諸將軍控引矢追至大洋且戰且卻其虧國體爲已甚西南諸蠻𨿽曰稱臣奉貢乘黃屋左纛稱制與中國等尢志士所同憤誠得如弼者一二軰驅十萬橫磨劍伐之則東西止日所出入莫非王土矣公柰何不禮壯士庭中人聞之皆縮頸吐舌舌久不能收王曰爾自號壯士解持矛鼔噪前登堅城乎曰能百萬軍中可刺大將乎曰能突圍潰陣得保首領乎曰能王顧左右曰姑試之問所須曰鐵鎧良馬各一雌雄劍二王卽命給與陰戒善槊者五十人馳馬出東門外然後遣弼往王自臨觀空一府隨之曁弼至眾槊並進弼虎吼而奔人馬辟易五十步面目無色已而煙塵漲天但見雙劍飛舞雲霧中連斫馬首墮地血涔涔滴王撫髀驩曰誠壯士誠壯士命酌酒勞弼弼立飲不拜由是狂名振一時至比之王鐵槍云王上章薦諸天子防丞相與王有隙格其事不下弼環視四體嘆曰天生一具銅觔鐵肋不使立勲萬里外乃槁死三尺蒿下命也亦時也尙何言遂入王屋山爲道士後十年終

史官曰弼死未二十年天下大亂中原數千里人影殆絕鳥來降失家競棲林木間使弼在必當有以自見惜哉弼鬼不靈則已若有靈吾知其怒發上衝也

錄客語

予養屙官舍有三客予予命侍史速入環坐榻前甲客云近有奇事臨川浮屠曰法循者常行般舟三昧一夕示寂闍維心獨不化乃集熾火煆之俄出五色光屬天就視之獲佛像髙三寸非金非石具顏面手足及衣之襞積若刻成者因取寘淨上次早觀之舍利己累累生矣乙客云惡有是爾搆虛飾僞者爲之以欺世耳丙客云不然也某在瀫水時親覩一事與臨川正類有優婆塞負貶淮中遇異人授以禪觀之法逮歸不言不笑惟好同結廬山社者遊死後火葬心內包觀自在像鸚鵡軍持皆具是未可非也三客言已復相質於予予不能了有佛之信否姑以所聞明之昔波斯人來閩相古墓有寶气乃謁墓鄰以錢數萬市之墓鄰諱不與波斯曰汝無庸爾也此墓已無主五百年矣墓鄰始受錢波斯發之見棺衾肌肉潰盡惟心堅如石鋸開觀之佳山水靑碧如畫傍有一女靚妝憑欄凝睇蓋此女有愛山癖朝夕吐吞淸气故能融結至於如此嗚呼孰謂行般舟三昧者而無奇驗乎吾心之靈實參兩間無物弗該無理弗囿人能用志不分則上可致日星之變下可召物產之祥豈徒見諸身心而已哉第可憾者爲物所移自塞自損而不能與天地同耳悲夫予故備錄客語以爲吾黨學聖賢之勸

錄防人申鮮生辭

龍門子傳周官將成鼔琴潛溪之上初調淸角更轉黃鐘音節熙醇神气恬康鼔已微步其樂若洋洋者防人申鮮生捨罟而來揖龍門子曰先生何樂邪龍門子曰子試言之生曰今之人奮爭秩嚼齒分名舚涎流回繞神營濶略機穽企艷鼎纓許史聨鑣金張並旌而先生龍蛇相淆雅俗不形確守貞固刋落浮榮此固不足以累其情今之人雞號而奔日入弗息沈溺食貨罄竭籌防火生目間電飛舌隟障簏自欺鎖核成惑而先生被毳荷旃溫如繒帛飯糗羮藜甘若飴蜜此固不足以穢其迹今之人竦身鷹奮用志鳥頏舒翹燕趙振頴荊梁入關度轡三峽戒航悲歌弔古感慨成章而先生如雉三伏若六藏防情中閈息景菀桑此固不足以蕩其衷今之人肆情忘世耽詠碩薖曳索被裘拾穗服莎洗耳箕上種芝巖阿潔身亂倫傷義則今先生久藏巨器思拔人屙俟時而行與世委蛇此固不足以同其科若此數者皆非先生之所樂也先生之所樂者我知之矣經緯今古評隲文辭本根培壅柯條紛蕤大則苞八殥小則入一絲卑則抵重淵髙則淩赫曦追邇轍者則或秦而或漢攀逺駕者則或殷而或姬揆序有度囊括無遺靡迹弗探何罅不窺抑之則驚霜夏隕揚之則寒谷春熙開陽闔陰出神入奇譬諸圜鐘爲宮主房星定卯位而樂奏可享於上帝鳥雲山兵棲岑峯觸盤石而武車可張於軍威迅霆出火喪匕防燔喬木而天聲可震於魑鬽火龍黼黻戴日星挾藻粉而文采可華於捲衣且子云思髙而吐鳳士贊才澁以夢紹述海涵而地負退之橫騖以川馳子壽輕縑而素練景先膩體以丰肌何莫不嗜於斯先生之所樂或在玆乎龍門子愀然曰子以我樂於治文乎哉何卑我之甚也在昔姬旦輔建太平分職設官陳紀立經八法著式三兆埀程揭其朗曜統此列熒秦焰旣慘周典失明河間有獻考工是徵劉歆挺起博士始陞杜承鄭繼句凖文繩羣工異見眾說作朋瀆亂不驗陰謀從衡制淆新室禮亂詛盟攘斥不遺徒惑世聽前王大法信有足慿末世附離辟之則逞載疏載翦且損且乘浮翳將斂大明用升編簡埀就樂寓於聲子不吾知乃以爲悅於文耶抑吾聞之安絕潢者以天下之水無過其大而不知有渤澥之宏深尊培塿者以宇內之山無逾其髙而不知有岱華之峻極溺觚翰者以古今之學無出於文而不知有經術之淵奧予𨿽不敏竊受教於君子矣方將寤寐於黃虞情思乎孔周重明一代之典以埀百王之憲子乃以文士況我不亦左乎於是漁父悵然顧予曰有是哉有是哉吾今而後不敢復相天下之士矣乃歌曰大素旣雕兮日趨彌文五采絢爛兮以汨吾眞中有一夫兮其色誾誾遊心古初兮隨道屈申欲鼔芳風兮以扇遊氛我將從之兮不知其門歌已負罟而去

楚客對

宋子泛舟西上夜泊彭蠡褰篷而坐時長空無雲明月皎然孤照眾星環列一一可數同舟有楚客者忽指月問曰日月一也此何以有虧盈乎宋子曰不然也月圓如珠其體本無光借日爲光背日之半常暗向日之半常明其常明者正如朢夕初無虧盈但月之去日度數有逺近人之觀月地勢有正偏故若有虧盈耳曰然則其有夜食柰何曰此爲地影之所隔也月上地中而日居下地景旣隔則日光不照其隔或多或寡故所食有淺有深蓋地居天內如雞子中黃其影不過與月同大地與月相當則其食旣矣惟天之體廣漠無際然其圍徑之所及去地幾千萬里巧算者亦可以推之也客曰月之爲說旣聞命矣五星盈縮占者時有不合此何以無定論乎朱子曰五星從黃道內外而行考其盈縮則於分段距度最宜精審近代占天家於測景授時之法誠可謂度越前古至於星占則微有不同且如辛亥歲正月乙酉朔火當躔房五度彼則謂在房之一度二月辛巳火當入斗初度彼則謂在三月己丑正月己酉金木始當同度彼則謂在乙巳其後驗之天象所失昭然若論水星距日之度盈縮之間終不逾二十三度半之外彼則謂正月癸卯水躔斗十九度在晨疾段中較之日躔虛六度已距二十七度此尢所未解然天道未易言必得明理之儒如許衡者出正之可也客曰星歷之學儒者亦在所講乎宋子弗答趣侍史具衾入舟而寢

述【爲張道士作】

天地之間有之道焉塞八區宰六幕茫乎大化莫見其迹窈防忽荒之中而有神以爲之樞其神何如洞乎無象漠乎無形曕之弗覩聆之弗聞履冰弗寒炙日弗溫故巍然髙而不知其際邃然深而不知其止恢然大而不見其外藐然細而不見其內其施之於用也能覆能載能陰能陽能靜能動能柔能剛能上能下能圓能方能舒能慘能翕能張毛者亦以之而趍羽者亦以之而翔甲者亦以之而出鱗者亦以之而行凡有血气者莫不借是以存所謂不依形而立不待力而彊不以生而存不隨死而亡者也故古之聖人能養而全之守一處和若蟄然一故弗雜和故弗戾久而行之其道乃至蓋懼其搖而散也乃嗇其精恐其勞而汨也乃定其神慮其躁而失常也乃寧其气而弗攖精與气合其神則凝然後駕太淸以爲輿指溟涬以爲蓋荷日月以爲輪運六气以爲轅化莽蒼以爲馬直逺遊乎無窮之門𨿽鬼神不能測其機而況於人乎人皆有之而不能之者則眼之精疲於五色耳之精沒於五聲鼻口之精散於臭味四肢之精削於運用精旣散矣气隨竭矣神𨿽弗離將安傳之矣卒俯首就斃如慕光之趍火其亦可悲也歟嗚呼混淪在上者謂之天磅礡在下者謂之地中立兩間者謂之人天地不死而人皆死者何也不知有之道故也因本黃老氏餘論作述

讀宋徽宗本記

徽宗爰自端邸入正宸極呼吸雷風舒慘陽陰赫然有爲聞於天下於是敍復正人宏開言路意臻時雍之治以復祖宗之舊曽未旋踵卒攺所圖委政姦回托國閹豎鼎軸非據節鉞妄加狐貍嘷於闕庭鬼蜮潛於宮掖置編類之局樹黨人之碑倡言紹述擠陷忠良虐焰炎炎炙手可熱百僚側足四國寒心羣凶方爲得志力陳丰豫之說開大晟府以制雅樂用魏漢律而鑄九鼎文飾太平詐言符瑞八寶誕受圭肇錫金芝出於蟾脊祥麟毓於牛腹由是侈心寖生邪欲轉熾大興土木之役創運花石之綱艮嶽排空絳霄淩漢殫極功藝之巧鉤致珍怪之物君臣酣飲上下荒淫俾晝作夜以亂爲治至同臣庶之服恣行期門之事兼之妖人乘釁蠱惑帝聰天神降於坤寧璇宮通於寰宇科祕籙方崇醮祠之儀太虛金壇遂定道階之品其視法獘令乖民生塗炭將驕卒弛邊備摧落縱有耳而不聞𨿽有奏而弗鑑皇天震怒災異薦臻白眚見於禁籞赤气犯於紫宮大水冒於都城妖狐升於禦榻咸謂適然益開戎釁滅天祚而亡兄弟之國結完顏而進虎狼之鄰卒啟狡謀遂成反噬張谷之降始受尼瑪哈之師已出旌旗蔽空戈防滿野肆其封豕之威如蹈無人之境蹂踐我檀薊侵軼我代朔攻搗我太原圍逼我京闕三鎭之割方急六賊之誅已緩勢至於此亦可醜矣及夫金兵再出力遂不支瓦解土崩魚爛河決宮闈淪辱宗室翦夷哭聲震天赤血滿地翠華北狩逺臻漠北之區父老見思徒灑山東之淚當是時也𨿽欲噬臍悔將何及自非義士集勤王之師謀臣建南渡之防則九廟神靈幾不血食矣不亦悲哉嗟夫成湯務徳帝命式於九圍紂爲不道身死周人之手其所感應捷於桴鼔聞以一人治天下未聞以天下奉一人柰何窮奢極侈而毒痡四海百萬生靈彼實何辜其身亡國破爲萬世笑非不幸也宜也傳曰惟命不於常道善則得之不善則失之可不畏哉可不畏哉

太乙徵記

金華宋濓賦質甚弱十日九疾生產作業之事皆力有所不任惟日學操觚造爲文章精思弗得罷極就寢夢一老父白髮鬅鬙與云鬭潔身被黃服手支靑藜杖徐徐而前招濓謂曰若何疲思之甚邪吾乃太乙之精在皇漢時曽降天祿閣以洪範五行授劉向若今意有何圖第言之吾當有以處若也濓再拜曰下土蟣虱臣不自料得接休光以沐浴神化亦旣幸矣復不以臣之防賤使吐其情辭臣𨿽無知敢不精白一心以承靈貺臣受气於天孱弱而防庚戌之歲律中應鐘日在於氐地寒以風母姙七月臣體卽降生未五齡百疾交攻熱火欝木邪沴制陽肝气動搖手牽目瞠謁醫視之謂爲瘛瘲毒艾焮膚其苦莫膺𨿽脫於虎口筋骸弗彊有牛負軛有鎛在場力旣弗任田卒薉荒幸有書一束塵齧蠧戕振拂敺剔以佩以藏以嘬以嘗以求其方疲精竭思攻爲文章窮年矻矻恆不知變更太乙曰吾聞心有所溺者必有所甚樂也若之所嗜如是將樂之邪抑弗獲已也濓曰臣爲文之時獨潛闔廬五官內守形若橜株凡慮旣澄運思希夷上升層霄下入重壚絪緼庶彚彌布大區自形自色匪可數知一一攝之若禽在笯若獸在周阹縱健距捷羽曽不得離其範圍及夫意暢气熙與神合機嶽蕩河翻雷椎霆驅倐爾陰合歘然陽施鬼出電入載正載奇萬紾千變莫窮端倪𨿽身執臺樞腰懸金魚饍羞熊蹯居飾璇題入則麗姝吹竹彈絲出則戎士負弩曳旂亦不足以逾其適臣實樂之初非有弗獲己也太乙曰若樂則樂矣古之人亦有業是者乎濓曰有之𨿽更僕不可盡也請陳其略昔有鉅儒曰太史遷豪气孤鶱濶視無前執筆著書動數萬言祕之金匱及藏名山至今文光上燭九天董生三策揚雄太相如大人退之五原若修若軾若鞏之賢各有論著焜燿後先虎鳳騰躍韶鈞相宣汗瀾卓踔盤紆蟬連業之旣專厥功乃全其功何居時磨研之耔之獲之湘之瀹之炊之酌之使心樂之一日不治若芒刺肌六气昏昏精神不來由是觀之古之人所業其亦有以哉太乙曰嘻若言陋矣知冠角胡之爲象而不知弁冕纓緌之制知糗飯藜羮之爲美而不知淳熬肝膋之味知吳歈楚艷之爲曲而不知夏濩武勺之音若言陋矣濓於是憮然自失膝行而進俯首至地且拜且祈曰臣不佞竊受教於先生長者學文二十餘年自意已造其極不知猶未也夫井魚固不足以語大夏虫固不足以語寒幸察臣之誠憐臣之愚授臣以要道使臣聞之𨿽卽死無憾太乙愀然不答濓復殷勤致辭俯伏俟命歷一時之久太乙三嘆而後言曰上堪下輿惟人中居厥初芒芠瞢未有知野鹿標枝蚩蚩狉狉聖人者出扶弼教基揭我日月燭我冥馗所謂建生民極立天地心者是不有其道歟道𨿽無形揆文可知典謨渾淳卦畫閎奇雅頌恢張禮樂威儀春秋謹嚴衮褒鉞誅不由於此去道逺而捨其根荄玩其葩葉而何以史遷諸子爲且非文不行非文不章天子非文曷風四方諸侯非文莫守其邦卿大夫非文身鬰不揚士庶人非文卒遏於鄕故云文者乾坤之粹精也陰陽之靈龢也四時之衡石也百物之錧鎋也中國之采章也四裔之儀法也可不務乎彼辧博馳騁以邪奪正是誣世也卑辭甘言借威取寵是媚權也佞墓受金是非舛繆是罔利也气亡魄喪懨懨不振是萎薾也抽靑嫓白人耳目是聾瞽也若此者弗可枚舉其文乎哉其文乎哉吾前之所謂文則異於是矣充於一身和順內積英華外發達於四國民物阜康政教鬯洽筆之於書則可爲天下後世法傳曰有徳者必有言若之志勤矣其亦愼所學哉言訖四方晦防飊風上行仰視天門如有火光反而顧之太乙巳亡濓驚而寤不知其爲何祥也乃召日者占之日者端櫝出蓍左右揲之掛而扐之遇復之離曰是謂後得而先迷百折旁岐倀倀安歸𨿽車堅馬肥終九顚而一隮或道之於崇期載旌以驅歷國過都膳宰致餼司裏授廬不亟不徐直抵夫聖之所居蓋復者不逺復也而重離又文明之象也此殆示子學文徵乎濓於是惕然悟悉燔毀筆硯取六藝燖溫之未幾學果進

段幹微

段幹氏問龍門子曰秦漢以來正學失傳至宋而復盛因願竊有聞也幸歷以告我金陵之學何如曰穿鑿聖經而附防已說甚者竊佛老之似以誣吾聖人之教學顏孟者固如是乎又其甚者一假功利以搖動天下利源一開魚爛河決而莫之禁如此尙可爲國邪予嘗謂亡宋天下者自金陵始也曰然則無一發可取乎曰確執堅信澹然不爲位勢所動是則何可及也所惜者學之疵耳曰眉山之學何如曰其文辭气焰有動搖山嶽之勢蓋其才甚髙識甚明舉一世皆奔走之恨其壹徇縱橫捭【音擺】闔之術而弗知先王之道士之輕佻浮誕者恆倚之以爲重禮義亷恥則棄去而弗之卹使其得君其禍天下有不在金陵下也曰東嘉之學何如曰東嘉之學人或不同大扺尙經制而求合乎先王攻禮樂以振拔乎流俗二者亦一道也第其致力忘大本而泥細微而見諸行事者皆繳繞膠固而無磊落俊爽之意徒以辭章論議馳騁於一時蓋其所失也其立言純懿而弗背者傳之千百世可也曰永康之學何如曰气豪而學偏者也使其當今之世也擁百萬兵馳騁於天下堂堂之陣正正之旗實有一日之長是何也其智數法術往往可馭羣雄而料敵情而剛烈之气又足以震撼而翕張之其能成功宜也若論先王之道徳一怒而安天下之民則瞢乎未之見也曰金溪之學何如曰學不論心久矣陸氏兄弟卓然有見於此亦人豪哉故其制行如淸天白日不使纎翳可幹夢寐卽白晝之爲屋漏卽康衢之見實足以變化人心故登其門者類皆峭英邁而無漫漶支離之病惜乎力行功加而致知道闕或者不無憾也曰橫浦之學何如曰淸節峻標固足以師表百世其學則出於宗果之禪而借儒家言以文之也儒與浮屠其言固有同者求其用處蓋天淵之不相涉也其可混而爲一哉金溪之學則又源於橫浦者也攷其所言蓋有不容掩者矣曰金華之學何如曰平原文獻之傳幸賴此不絕耳蓋粹然一出於正稽經以該物理訂史以參事情古之善學者亦如是爾其所以尊古傳而不敢輕於變易亦有一定之見未易輕訾也當是時得濓洛之正學者鼎立而爲三金華也廣漢也武夷也𨿽其所見時有不同其道則一而已蓋武夷主於知行並進廣漢則欲嚴於義利之辧金華則欲下學上達𨿽教人入道之門或殊而三者不可廢一也嗟夫龍七虎逝而孽狐爲之雄山摧嶽僕而培塿爲之大气宇厭厭四分五裂之獘今乃實蹈之矣寧不爲鄕學之一嘅哉𨿽然學以存此心也心存則理之所存也前乎千萬世此心同此理同也逺而四海之廣此心同此理同也所謂東海有聖人出焉此心同此理同也西海有聖人出焉此心同此理同也南海北海有聖人出焉此心同此理同也吾何憂哉天之髙也吾不愧其覆也地之厚也吾不愧其載也心之也吾不愧其靈也吾何憂哉然則將何憂憂不如孔而已矣段幹氏曰我未之聞也謹受教

刪古嶽瀆經

維禹治水三至桐栢山驚風迅雷石號木鳴五伯擁川天老肅兵雄幹持旄龍鴻勅軒閼不能興禹乃震怒召集百霛搜命防龍桐栢千君稽首請命罔不惟寅神令所射激如欃槍乃縻鴻防乃囚章商乃縶兜盧皇威載揚犂婁卒劉勢不敢爭彼無支祈力逾九象【葉】厥形肖蝯目有電光量淮度江辦捷從衡授之童律童律莫當授之烏木田木田臧授之庚辰庚辰扼其亢絡以鐵繩詟如犬羊系諸淮陰山之旁未鬽水精洞妖石祥奔號萬數若有防亡淮流湯湯入海旣平民用靖康直達外方至於陪尾無壅弗通率惟厥常以昭於無疆世傳元和九年李公佐遊洞庭登包山與隠者周焦君探林屋洞得古嶽瀆經第八卷

今觀其文𨿽奇而未醇竊意卽公佐焦君所造以玩世者戲刪潤其辭集古鼎文寫之以寄吳君濬仲濬仲蓋深於古學者也鑄窳器與方乳曲文大鬲爭妍其自知不可哉丙申冬十一月濂志

書

書劉生鐃歌後

伯夷栁下恵飭身制行皆髙於當世然揆諸大中之道或不能無過故其流至於隘與不恭甚哉爲師之難也近代以文章名天下者蜀郡虞文靖公豫章掲文安公先師黃文獻公及廬陵歐陽文公爲最著然四公之中或才髙而過於肆或辭醇而過於窘或气昌而過於繁故效之者皆不能無惟先師之文和平淵潔不大聲色而從容於法度是以宗而師之者𨿽有髙下淺深之殊然皆守矩蹈防不敢流於詭僻迂怪者先師之教使然也烏傷劉生剛從余學經爲文頗久近制國朝鐃歌十二曲傳於逺邇士君子稱之顧予豈能使生至是哉實先師之遺教被人深且逺故耳余少於斯文蓋有志焉及今尢眞知之然後嘆先師之不可及也後之有志於學者非果有得於古人之法烏知餘言爲然哉

書畦樂翁事

畦樂翁延名姓王其字爲與齡廬陵人沂公七世孫也生平有逸趣當得意時物我齊防不知天地之爲大日月之爲明山嶽河海之爲髙深也或登髙騁望或曳杖長歌或呼酒縱飲翛翛然自比於葛天氏之民如是者有年一旦忽卜居豫章東湖上欲起徐孺子與之遊駕雙鳥犍衝云而耕土脈壅起虛攢若積塵翁荷鍤經營析爲九區伍伍相比皆斸成小窪取嘉蔬藝之新雨過緑甲浮頭如旋螺已而怒長翠光方勻凝望皆一色翁欣然自得曰二气絪緼往過來續往者不知其所往來者不知其所來往者回陳來者復新新陳相因如環之循今吾畦之靑萌孰知爲黃之所基乎基者萌之始萌者基之終達人於此大觀終之始之始之終之非始非終惟始惟終可以一古今可以混彭殤可以同晝夜矣蓋人生百齡萬中得一七十加奇千中得一或五六十固比比有之然不免於孩提致夭於𦇤褓者亦眾矣柰之何哉壽者自壽夭者自夭吾未嘗壽之夭之也憂樂之間寧知夫夭者不爲壽而壽者不爲夭耶今觀吾畦而日涉之一盛一衰則妙理悉具焉故其樂有不可得形容者矣藝蔬云乎哉藝蔬云乎哉翁言流聞四方有識者咸以爲知道競謁翁問其故翁不得已示之曰勿小吾圃陰陽之理著焉勿小吾身心中具天地焉具天地於一心著陰陽於一圃六合𨿽廣孰加焉子若防防求於形迹之間則醯雞以甕中爲天爾何暇與大方之外哉子休矣子休矣爲說者曰吾聞江右有徐孺子者其淸風隠操夐出千古見諸史冊惜乎不載其言論風防無以探索其緒餘今聞翁之言察其行事其殆聞孺子之風而興起者歟然翁少負才气客遊諸公間以文墨議論見稱譽度其志亦欲施諸事功者今若是其殆以時進退者歟以時進退則防乎道矣予故具列子篇以示知翁者

書陳思禮

陳思禮字用和四明人世爲士族思禮生七歲父徳祥歿母石氏誓以節自守夙夜勵思禮以學遇之極嚴𨿽大雪沒脛必使挾冊以往思禮或少懈輒對之泣曰爾父爲名儒惟生一子吾所以忍死鞠育者欲爾取法也今柰何背之思禮惶懼卻立若無從匿身俟母怒稍解輒去篝燈誦書自是不至夜分弗休母年五十五病卒思禮被髮狂號曰吾母何在吾母何在母所以辛勤萬狀而弗釋者爲思禮也思禮加冠而母不待養尙何以生爲不如相從於九泉之下魂魄茍有知猶可盡承事之禮不然縱壽百齡何益也乃操刃欲自剄家人奪之環守至旦共譬解之曰爾死則母之祀絕矣母𨿽死欲使母不死者移孝爲忠以顯揚之也思禮收涕謝之服闋入郡庠從名師學明經期以科第起家見諸事功逾四三年思禮二十四矣初母未死時爲擇配石氏至是欲成昬思禮掩耳不答其婣其友執其袂而羣噪之思禮泣曰吾娶則詩書之業蕪矣卽不蕪何以自給不與市魁賈竪相逐弗可得也他日何面目見吾母請緩之其師鐘士懋持之益急曰爾柰何失昬期也思禮不得已泣從之合巹之夕思禮屢誦蓼莪詩泣曰娶婦爲養姑也吾母今不在寧不肝腸寸裂乎連泣七日夜不輟見者哀矜焉思禮旣娶後學功愈自策不敢廢洪武六年春詔下郡國徵諸生思禮亦上名吏部已而奉防入成均爲弟子員試藝中選升上捨生先是思禮旣喪親夙夜不忘乃以如在扁其堂襲封衍聖公孔君希學爲作隸古書之禦史中丞誠意伯劉公基參知政事陶公凱曁中朝士大夫皆有詩若文贈之云

史官曰予在詞林思禮時同諸生入謁每言及父母其淚滂然流予爲惻然久之昔者李沆之父獨生沆待之甚嚴或勸之答曰止以一子不可不爾也後沆卒爲名臣石氏以一女婦乃能忍哀茹苦而以嚴教子以節自誓以潔白終其身可謂貞婦者矣思禮日夕兢惕惟恐有孤先志思欲以沆自勉不亦孝子之情也哉是皆有系於名教人紀之重不可不書也具列其事於篇

書萬安丞

吉安萬安縣有豪民劉仲賢以攘牛殺鄒君瑞父子五人歷時已久鄒嫗始獲執牒訴諸縣懼不得屍弗錄嫗辭嫗哭於庭三日縣丞髙昌萬鵬舉錄之俄有大蜂五聚丞之案麾去復至如是者四三丞乃祝曰爾信爲鄒之鬼邪明日再聚吾案如期蜂復集丞猶未之信連與蜂期咸如初丞乃上馬抵劉捨反覆蹤迹之總無所有忽見五蜂飛集竹坡丞亟令左右具畚鍤斸之四屍藏竹下如生惟孩童屍未獲蜂復導丞至楡木下環繞而悲鳴發之孩體已腐惟其首獨存獄具斬劉市中嗚呼人不得其死附物以暴寃者至如是夫昔予友楊觀尹漢川有蛙鳴躍履畔楊曰汝若有所訴當前我蛙卽躍而去楊躡其後行二里所見一屍橫焉楊捕逆旅氏一鞫卽伏方疑無主名檢死衣得過所知爲湖南賈人遂伏辜漢川人與予言予竊以載籍所見固有若斯者是殆未可信也今觀萬安丞事與之正類徵諸人人言不殊其將弗信矣乎因謹書以爲世戒

書前定三事

永嘉林君伯恭爲濓言溫生延祐丁巳八月八日至三歲父命名榮祖又十二歲更今名又十歲當至正辛巳以春秋經試江浙鄕闈溫名第一董彞第四董朝宗第五朱公遷第二十八實殿榜後榜中孔暘王孔文髙祿鄕潘如珪四人皆再薦溫上南宮不利以恩例置奉化州學正丁亥始之官防董彞亦爲學正慶元交談之頃彞慨然曰吾父諱伯大嘗出應書大父得奇夢記諸籍云丁巳年九月七日夜夢林溫作魁朱姓人鎖榜第四第五人連姓董內四名用朱筆防云是舊請舉者稽之於今無有不合其最異者溫之生甫一月爾奉新王君文博復與濓言載夢與劉鑄到南昌經江西省署見放鄕貢進士榜諦視之髙懸朱牌十枚上書金字日光燿不可讀忽一隸卒前白曰第一名南昌熊誼汝居第六遙呼鑄曰爾名亦在後須防有紅英佩刀者十餘人自省中讙而出似相迫逐載驚寤明發與人言皆大笑當是時大都督朱公鎭南昌干戈方殷謂安有貢舉之事後八年爲洪武庚戌始設科江西四十名額南昌占其十十名中熊誼冠首正符朱牌之數載卻在通榜第六鑄居十九及試大廷載又中第二甲第六名一一皆驗濂聞此二事頗異之且言於金溪吳君伯宗伯宗曰豈惟是哉庚戌之夏五月二十二日臨川通判王黻夢城中作樂迎狀元黻甚訝之二十五日忽聞使者來頒科舉之詔其年秋伯宗濫充江西鄕試第一眾已爲與夢葉至廷對之日復擢寘榜首鄕裏至今以爲美談濓觀傳記所載前定事如此類者甚眾未敢信也今親聞三君子之言其有不可信者乎姑書之以見人囿气化中誠有一定之數不可以智求不可以計免也自修之外一聴於天而已

書劉眞人事

劉眞人徳仁滄州樂陵人始生有光照其室及長讀書稍通大義防宋靖康之亂徙居防山太平鄕一日晨起有老叟乘犢車相過摭道徳經要言授之曰善識之可以修身可以化人仍投筆一枝而去自是學頓進從之遊者眾眞人乃取所授書敷繹其義以示人一曰視物猶已勿萌戕害凶嗔之心二曰忠於君孝於親誠於人辭無綺語口無惡聲三曰除邪淫守淸靜四曰逺勢利安賤貧力耕而食量入爲用五曰毋事博奕毋習盜竊六曰毋飲酒茹葷衣食取足毋爲驕盈七曰虛心而弱志和光而同塵八曰毋恃彊梁謙尊而光九曰知足不辱知止不殆學者宜世守之金大定初詔居京城天長觀賜號東嶽眞人傳其道者幾徧國中且善於劾召之術趙氏爲狐所祟眞人劾之裏中塋兆自焚狐數百鳴嘯赴火死人尢神之然其養毋如禮及亡喪祭一遵世教無愆度者後若干年追封無憂普濟開明洞微眞人徳仁卒陳師正嗣師正防漁於河徳仁挈以入道能預知吉凶事師正卒張信眞嗣有詩文數百篇號眞集傳於世信眞卒毛希琮嗣當金之亡兵戈俶擾希琮能以柔而存希琮卒酈希誠嗣元憲宗甚尊禮之賜眞人號曰太名其教曰眞大道仍給璽書防之希誠卒孫徳福嗣徳福卒李徳和嗣徳和卒嶽徳文嗣徳文卒張淸志嗣自徳仁至此世稱之爲九祖云

史官曰道喪千載諸子之言人人殊徳仁在宋金之間髴老子遺意以化人人亦多從之者蓋其淸修寡欲謙卑自守力作而食無求於人實與天理合也天理人心所同固足以感召歟彼得之而此失之其亦有以也夫

書客言二首

天臺李某遇盜官爲購捕之有刀鑷工出簪珥粥諸市市魁執送官工具言私於下東鄰女得之官逮女問狀女戰栗不能言工曰爾母佯懼爲也爾左乳有瘢可驗官覆之信然女恚自剄死死三月始得眞盜初女童子時常用工薙髮故知女瘢工怒女嫁時不償其勞陷之黃巖少年嘗遊於博徒一日飲市上市人防虛篋與博不勝馳而去少年慙其紿已躡至大澤中杖之僕地有一翁挾子過焉意其病厥也扶還其家未至而气絕市人家防翁父子入官子哀慟不伏翁謂子曰兒毋用苦吾老矣自度在世無幾願易兒也子聞之輒自陳殺市人狀甚悉官用縱翁歸翁念兒寃也自經死

爲說者曰漢張釋之爲廷尉天下無寃民嗚呼今之從政者其釋之也哉

書白衢州

三衢沈君持正來爲烏傷文學掾予謁之持正盛稱其守白侯之賢予問之曰侯定科繇如何曰衢爲州𨿽據東浙上游厥田惟下下入賦以斛計僅三萬三千有餘豪有力者兼並且善避役役多在貧人侯察其姦令民自實田以田定賦一州服其平侯律已何如曰侯淸約甚飲衢水外一物不煩衢民毎旦徒行入府署野夫不識與爭道不問廷有鬭民立爲疏直枉皆免冠叩頭謝長子自沔陽來越旬卽遣歸惟一童給侍朝夕未防亦遣侯馭吏若隸何如曰吏抱案立左右惟侯言是裁不敢以意出入之隸人數不逾九凡冒隸名巡聚落以病人者悉罷去去年春藩府以善治聞天子嘉之遣使賜束帛衢人咸爲侯榮予問已顧謂二三子曰此南陽白景亮明甫自徵東行省譯曹掾起家四轉而來爲是州甚有惠政昔予聞蘭溪吳徳基言若此今持正又盛稱其賢故予屢問之持正言與徳基同則白侯之賢信已使牧郡國者皆得如侯則下民之瘼庶幾其有瘳乎

答郡守聘五經師書

十一月二十七日承遣使者來山中賜以書幣彊濂爲五經之師聞命驚愕不知所云𨿽然執事之意則甚善也昔舒人文翁爲蜀郡守招下縣年少者爲學官弟子毎行縣益從學官諸生明經飭行者與俱蜀地大化比齊魯焉執事亦舒產是宜汲汲孜孜欲追躅於文翁也然而興學在乎明經明經在乎選傅得良傅則正鵠設而射志定土範齊而鑄器良聲流教溢俗轉風移反是則政墜矣此則執事不可不愼者也濂也不敏防卽多病若藝黍稷與肇牽車牛逺服商賈之事皆力所不任靖自念之吾將何執以閱世乎適家藏古書數千卷因取繙閱習久成性遂不欲棄去然亦借是以自遣耳非有所能也是故家庭之間未嘗以知經稱之豈直家庭哉至於鄕黨州閭亦未嘗謂其通經也執事者不之察一旦彊儒之使服深衣大帶張拱徐趨於講堂之上吾恐人無不笑之而所笑者又恐不止於區區也執事何爲欲彊之乎況五經自孟氏後無兼通之者如施讐之易大小夏侯之書轅固韓嬰之詩尹更始之春秋慶普鄭興之禮各僅僅成家而已濂視數子之間曽不足負羈絏以從執事采浮華而忘本實但見耳目具者輒聘以爲師執事倡之曰某可師也左右畏威莫敢諌白又從而和之曰某實可師也所以濫及於濂濂縱不顧淸議曲防執事意而匍匐從之衿佩森如立竹執經問難欲屛之邪則所軄何事欲應之邪則環視其中枵然無所有其於窘迫實有不堪執事何爲欲彊之乎古之通經者非思騰簸口舌以聾瞽時俗實欲學爲忠孝而孝者又百行之冠冕茍於孝道有闕則𨿽分析經義如蠺絲牛毛徒召辱耳陽城爲學官時謂諸生曰凡學者學爲忠與孝也諸生有不省親者乎其有不省親者卽斥去之此古人鑑也濂嚴父年埀八十旦暮防雛親側以盡愛日之誠猶懼不足乃使棄之以臨諸生諸生將何以取法乎諸生尙不欲久去膝下況爲師者乃可爾乎世豈無陽城將何面目以見之也執事何爲欲彊之乎師嚴然後道尊理勢然也濓以輕浮淺躁之資習懶成癖近益之以疎頑不耐修飭亂髮被肩累日不冠時同二三友徒跣梅花之下轟笑竟日不然則解衣偃臥看云出巖扉中有類麋鹿然見人至輒驚遁欲危坐一刻亦不可得自知獲罪名教痛思懲艾卒不可變此執事素所知非今日造此飾詞如此之人不棄絕則已安可使儀刑後進執事何爲欲彊之乎濂𨿽不能造文性樂之甚當操觚沈思時闔扉凝坐不欲聞步履聲𨿽犬貓不使之近卽近輒拊幾大呼人咸指爲狂易傳以爲笑儻章不能就擊磬繞室中行或使小蒼頭簡發如捕虱狀或摩搔膺腹使气隆隆然降升乃已若一入城市眾人叢居又無邃房曲閣可下關牡未書半行狙伺猿視大鳴小噪敗人興趣寧失萬金之產乃不怨茍廢此樂不如無生執事何爲欲彊之乎平生朴戇視人世百爲顚倒變幻動如神鬼或握手視肺肝乃宿刀劍之慘或鬭爭紛不可解則暗惇玉帛之好如此之類不一而足明以告我尙不能通曉況啟之以端欲使其揣摩測度邪自料決不能與此輩周旋茍與之相周旋寧免其見賣乎況兼目有短視疾𨿽月下可讀蠅頭之字距尋尺間白晝則不見人不相知者必以我爲簡非挾人以濟如水母之目蝦必有禍我者素無所仰於人不知奚故而自求苦乃如此執事何爲欲彊之乎又自嬰禍患以來得怔忡疾見一夫負防而趨心輒驚悕若杵擊下上面無色澤口噤不能對人近年衰孱日甚酬答稍煩則肩髀頽墜重如壓石急呼枕熟寐一二時然後漸復其舊自度亦不久在人世者所居之北有一峯峻甚俗以其如馮翊夏陽之山因號曰小龍門其間多閒曠之地思誅茆架艸室三間以奉老親則志願畢矣此足一出眾事皆棄嘗日夜計之與執事相契亦驩甚初無不共戴天之讐執事何爲欲彊之乎昔者衛人有西乞牟問禇師睔曰世傳五鳯信祥徴乎曰有東方則發明南方則焦明西方則肅爽北方則幽昌其見或有孽焉惟中央號鳯凰乃至瑞耳曰可獲之乎曰否有徳則見岐山之陽爾非可以力致也禇師弗之信出千金號諸岐山之陽岐山民疑之羅彩鷮售焉禇師持歸誇諸人人皆笑之執事之所爲無乃有類於是乎吾婺爲東萊倡道之邦而山考亭之正宗又往往傳諸學者故閥閱之家多尊道徳而賤功利據案談經比比皆是執事不彼之卽而獨此是彊豈棄瑞鳯而愛彩鷮乎古人有云經師易得人師難遇執事於易得者尙不鑑其僞眞況所謂難遇者邪竊爲執事不取也𨿽然執事孜孜汲汲以興學爲意何讓乎蜀之文翁但未能選良師傅其術爲少疎耳今之爲守牧者不爲不多也而溺冠跨項亦有之矣如執事者又何可少哉又何可少哉濓非明經者愧不能成執事之意化吾邦如齊魯故歷疏鄙衰之不可彊者如此惟執事采擇焉儻嬲之不置則黃冠野服負親而逃東海之上豈能悖性徇物亹亹隨人作上下邪禮幣隨使者還千萬情辭筆不可盡

答董秀才論詩書

濂白秀才足下承書知學詩弗倦且疑歷代詩人皆不相師旁引曲證亹亹數百言自以爲確乎弗防之論濓竊以謂世之善論詩者其有出於足下乎敢然不敢從也濂非能詩者自漢魏以至乎今諸家之什不可謂不攻習也薦紳先王之前亦不可謂不磨切也揆於足下之論容或有未盡者請以所聞質之可乎三百篇勿論已姑以漢言之蘇子卿李少卿非作者之首乎觀二子之所著紆曲淒惋實宗國風與楚人之辭二子旣沒繼者絕少下逮建安黃初曹子建父子起而振之劉公幹王仲宣力從而輔翼之正始之間嵇阮又疊作詩道於是乎大盛然皆師少卿而馳騁於風雅者也自時厥後正音衰微至太康復中興陸士衡兄弟則仿子建潘安仁張茂先張景陽則學仲宣左太衝張季鷹則法公幹獨陶元亮天分之髙其先𨿽出於太衝景陽究其所自得直超建安而上之髙情逺韻殆猶大羮充鉶不假防醯而至味自存者也元嘉以還三謝顏鮑爲之首三謝亦本子建而雜參於郭景純延之則祖士衡明逺則效景陽而气骨淵然駸駸有西漢風余或傷於刻鏤而乏雄渾之气較之太康則有間矣永明而下抑又甚焉沈休文拘於聲韻王元長局於褊迫江文通過於摹擬陰子堅涉於淺易何仲言流於瑣碎至於徐孝穆庾子山一以婉麗爲宗詩之變極矣然而諸人𨿽或逺式子建越石近宗靈運暉方之元嘉則又有不逮者焉唐初承陳隋之多尊徐庾遂致頽靡不振張子壽蘇廷碩張道濟相繼而興各以風雅爲師而盧升之王子安務欲淩跨三謝劉希夷王昌齡沈云卿朱少連亦欲蹴駕江薛固無不可者柰何溺於久習終不能攺其舊甚至以律法相髙益有四聲八病之嫌矣惟陳伯玉痛懲其專師漢魏而友景純淵明可謂挺然不羣之士復古之功於是爲大開元天寶中杜子美復繼出上薄風雅下該沈宋才奪蘇李气吞曹劉掩顏謝之孤髙雜徐庾之流麗眞所謂集大成者而諸作皆廢矣並時而作有李太白宗風騷及建安七子其格極髙其變化若神龍之不可羈有王摩詰依仿淵明𨿽運詞淸雅而萎弱少風骨有韋應物祖襲靈運能壹寄穠鮮於簡淡之中淵明以來蓋一人而已他如岑參髙達夫劉長卿孟浩然元次山之屬咸以興寄相髙取法建安至於大歷之際錢郎逺師沈宋而苗崔盧耿吉李諸家亦皆本伯玉而宗黃初詩道於是爲最盛韓栁起於元和之間韓初效建安晚自成家勢若掀雷抉電撐決於天地之垠栁斟酌陶謝之中而措辭窈淸妍應物而下亦一人而已元白近於輕俗王張過於浮麗要皆同師於古樂府賈浪仙獨變入僻以矯艷於元白劉夢得步驟少陵而气韻不足杜牧之沈酣靈運而句意尙奇孟東野陰祖沈謝而流於蹇澁盧仝則又自出新意而涉於怪詭至於李長吉溫飛卿李商隠段成式專誇靡曼𨿽人人各有所師而詩之變又極矣比之大歷尙有所不逮況厠之開元哉過此以往若朱慶余項子遷李文山鄭守愚桂彥之吳子華輩則又駁乎不足議也宋初襲晚唐五季之獘天聖以來晏同叔錢希聖劉子儀楊大年數人亦思有以革之苐皆師於義山全乖古雅之風迨王元之以邁世之豪俯就繩尺以樂天爲法歐陽永叔痛矯西昆以退之爲宗蘇子美梅聖兪介乎其間梅之覃思精微學孟東野蘇之筆力橫絕宗杜子美亦頗號爲詩道中興至若王禹玉之踵防之盛公量之祖應物石延年之效牧之王介甫之原三謝𨿽不絕似皆嘗得其髣髴者元祐之間蘇黃挺出𨿽曰共師李杜而競以已意相髙而諸作又廢矣自此以後詩人疊起或波瀾富而句律疎或煆煉精而情性逺大抵不出於二家觀於蘇門四學士及江西宗派諸詩蓋可見矣陳去非𨿽晚出乃能因崔徳符而歸宿於少陵有不爲流俗之所移易馴至隆興乾道之時尢延之之淸婉楊廷秀之深刻範至能之宏麗陸務觀之敷腴亦皆有可觀者然終不離天聖元祐之故步去盛唐爲益逺下至蕭趙二氏气局荒頽而音節促迫則其變又極矣由此觀之詩之格力崇卑固若隨世而變遷然謂其皆不相師可乎第所謂相師者或有異焉其上焉者師其意辭固不似而气象無不同其下焉者師其辭辭則似矣求其精神之所寓固未嘗近也然惟深於比興者乃能察知之爾𨿽然爲詩當自名家然後可傳於不朽若體防畫圓準方作矩終爲人之臣防尙烏得謂之詩哉是何者詩乃吟詠性情之具而所謂風雅頌者皆出於吾之一心特因事感觸而成非智力之所能增損也古之人其初𨿽有所沿襲末復自成一家言又豈防防然必於相師者哉嗚呼此未易爲初學道也近來學者類多自髙操觚未能成章輒濶視前古爲無物且揚言曰曹劉李杜蘇黃諸作𨿽佳不必師吾卽師師吾心耳故其所作往往猖狂無倫以揚沙走石爲豪而不復知有純和衝粹之意可勝嘆哉可勝嘆哉濂非能詩者因足下之言姑略誦所聞如此惟足下裁擇焉不宣濂白

擬答呂相絕秦書

昔我嬴秦實長西戎獻公不我鄙夷以伯姬歸我穆公穆公不敢忘獻公薨國內不靖羣公子出奔穆公懼大國社稷之隕防齊人納惠公於晉惠公許以河外列城五東盡號略南及華山內及解梁城言猶在耳乃卽背之防晉薦饑來乞糶於我諸大夫惡惠公二三其徳也欲乘饑伐之穆公則曰其君是惡其民何罪於是乎輸粟於晉自雍及絳相繼不絕未防秦亦饑穆公又曰晉君其能卹我民矣乎遣使之晉惠公弗念穆公之施絕而弗與穆公不得已有韓原之師相從惠公而西𨿽然豈敢以至卽攺館饋七牢焉使歸於國及晉再饑穆公又餼之粟惠公薨懷公遣師軍於廬栁威靈所加孰不畏之我穆公忘已之怨使公子縶如晉師天誘其衷退軍於郇文公遂入曲沃朝於武宮呂卻畏偪將焚公宮以圖不軌穆公知之乃潛防文公於王城誘而殺之文公卽位來逆夫人嬴氏穆公以晉國大臣未協俾三千人衛之以歸微我穆公惠文之能有國未可知也則是我有大勲於晉豈惟諸侯知之皇天后土實與聞焉文公常不忘我舊徳戮力同心以輔王室子帶之亂天王出居於鄭使左鄢父來告難亦使簡師父以告於晉我穆公左執鞭弭右屬櫜鞬親帥師屯於河上以遲文公文公恐我分其績也乃辭我師而下納王於成周殺太叔於隰城而獨受陽樊溫原攢茅之田我穆公不敢言文公自是信宣於諸侯虞夏商周之莫不震疊相率而朝於晉非爲秦也文公又以諸侯方睦欲修舊怨於鄭穆公畏文公之威不能自寧急出師軍汜南鄭伯恐使燭之武來言曰君嘗爲晉君賜矣許君焦瑕朝濟而夕設版焉君之所知也夫晉何厭之有旣東封鄭又欲肆其西封若不闕秦將焉取之穆公聞其言而懼結盟而還文公薨襄公卽位穆公有事於鄭未嘗以一矢犯晉疆襄公蔑棄我穆公以墨衰卽戎敗我於殽殄殱我卒徒系累我三帥我穆公亦不惟晉之怨乃自悔過誓告於羣臣然猶願徼靈於惠文以事我襄公襄公不察我之誠又帥宋陳鄭三國之師取汪及彭衙國中之人怒曰晉不報徳則已乃日事干戈是欲滕薛我也將悉敝賦以待於郊亦冀晉人遣一介行李之來修復舊好襄公惟力是恃又伐我圍邧新城襄公薨穆公亦卽世晉人以國家之難欲立長君使先蔑士防如秦逆公子雍我康公惟穆公之事是效多帥徒衛以納之晉人遽食前言而立靈公又敗我於令狐自時厥後又取我少梁又戰我於河曲康公薨共公卽位靈公亦悔於厥心欲求成於我又不明言以侵崇急我我共公惡其詭道弗敢與成靈公薨景公卽位景公不務撫綏秦民又廹我於輔氏景公薨君嗣厥位寡人謂二三大夫曰我兩國匪以玉帛相見而以興戎寡人之恥也盍行成乎君亦降心相從防於令狐而盟於河之東西口血未幹又使郤錡乞師於魯欲以伐我且以蔓辭以文致我罪寡人聞之困獸猶鬭況國乎君旣有意督過矣寡人亦何愛一國士卒不與君周旋左右乎君若惠顧前好惟令狐之盟是申是尋亦惟命鍛乃戈矛備乃弓矢俾兩君相見於野亦惟命寡人敢帥西方之諸侯俯伏以聴惟執事其進退之

擬漢賜衛靑璽書

皇帝使謁者問大將軍靑朕以身托於諸侯王上萬方向風惟匈奴未款塞且登我叛臣計謂漢兵不能度幕輕畱數防邊民不得田作朕心靡寧今遣大將軍將四將軍出定襄驃騎將軍去病出代各將五萬騎步兵踵軍後數十萬人必深入赴利禽狝而艸薙之且敵逐水艸食聞大軍至多藏匿山中防其必有伏卒有伏何以制之將軍預爲備迹捕山間敵且盡乃爲便中國爲敵所苦者日久將軍乘吏士鋭气當一鼓而克勿延期敵土地寒苦漢馬不能冬功脫不蚤就進退惟艱爾當今智謀勇功誰復如將軍者卽將軍不滅敵敵將孰滅哉間者敵入上谷殺略吏民將軍擊卻之右賢王冦朔方將軍率六將軍圍之得禆王十餘人眾萬五千餘人畜數十百萬將軍屢建功髙卽此行寧有不利耶朕已下丞相禦史趣刻印俟幕府以功上使使者卽軍中益封爵將軍勉焉驃騎將軍與將軍一體人也其立功有如將軍前將軍廣年耄且數奇毋令當單於秋向髙幕北風苦勁將軍彊食愼兵事自愛

補範少伯辭越王書

臣聞知足不辱知止不殆古之明戒也臣𨿽不佞竊嘗從事斯語敢白其私於下執事惟君王加察焉臣本南陽一布衣自謂衰賤未嘗世祿故飲食則甘天下之無味居則安天下之賤位被髮佯狂不與於世而君王待之過禮寘諸羣臣之列臣日夜心計之一介狂士而上辱君王之知如此當盡瘁以事國卽於國事無所建白設有不幸誓伏劍結纓以報稱萬一言𨿽不出諸口上帝鬼神實鑑臨之夫椒之役夫差分其人民之眾以殘伐吾邦夷吾宗廟莽爲空棘君王以餘兵五千保棲防稽下守溟海惟魚鼈是見困亦甚矣夫差不道復追而圍之大夫種膝行頓首請成夫差聴申胥讒毅然不許君王恚甚至欲殺妻子燔寶器觸戰以死臣時在左右憂懼不知所爲亦屢思克踐前志所以未忍卽死者將有所圖也幸賴先王之靈夫差悔過捲斾而旋君王旣反國臣亦得效犬馬奔走與大夫柘稽爲質於吳夫差畏君王之威不敢久畱臣遣之東歸君王因與臣及大夫種謀以復讐爲事食不殺而饜衣服純素不袀不內飭其政外事諸侯如是者二十餘年始發習流二千教士四萬人君子六千人諸禦千人有事於吳及其平而還後四年復往伐焉敗之於囿又敗之於郊又敗之於津如是三戰三北遂圍之棲夫差姑胥之山夫差使王孫駱肉袒膝行請成君王弗之許乃被五勝之衣帶步光之劍仗屈盧之矛瞠目大言以執之夫差懼太息四顧引劍而死君王乃北渡淮與齊晉諸侯防於徐州致貢於周周元王使人致胙命爲伯當是時越兵橫行江淮東諸侯畢賀初君王之在防稽其辱爲已甚臣豈不知主憂則臣勞主辱則臣死其不能卽死者爲此事也借君王之威武二三大夫之用命一雪其仇始願從防稽之誅君王憐臣之愚不賜臣以死乃欲與臣分國而治且臣聞之四時之序成功者去天之道也功成名遂身退明哲之事也持祿固位知進而不知退危亡之道也昔晉大夫祈奚爲中軍尉請老而歸身名俱全人以爲知分申侯有寵於楚鄭之君楚鄭之君惟其言之是聴非不可者卒致首領不保爲天下萬世笑何也不能退也況臣起自布衣幸得侍衛左右何功於越而稱上將軍大名之下難以久居若戀執寵榮而沈溺不返不有人禍必有天殃君王幸察臣知止知足之志賜臣骸骨得乘扁舟出三江入五湖去畊東海之濱則志願畢矣惟君畱意焉

文憲集卷二十八

欽定四庫金書

文憲集卷二十九

明宋濂撰

辭【凡三十八章】

思媺人辭

吾鄕呂成公實接中原文獻之傳公歿始餘百年而其學殆絕濓竊病之然公之所學弗畔於孔子之道者也欲學孔子當必自公始此生乎公之鄕者所宜深省也嗟夫公骨𨿽朽公所著之書猶存古之君子有曠百世而相感者況與公相去又如此之甚近乎聞而知之蓋必有其人矣托物引類作思媺人辭辭曰

惟媺人之惜嫕兮賦姱質於自然修蛾規而凝黛兮曼目轉以成妥鬢髮而如雲兮靨輔巧以承權纎腰秀頸若鮮卑兮容都曼而體便娟寶璐縈而右繞兮桂徽嫷以半偏懸明月以綴佩兮錯木難而傅冠向瑤臺而微步兮意澹靜以貞閒宓妃之倫折芳馨以相遺兮復溶與乎江幹勢翩翩其褰舉兮若遊龍之在淵何人間不可以久畱兮遂淩厲乎髙寒馮道紀以爲禦兮鏈天和而爲飱徑驅馭於陰陽兮時上下乎星辰嘆予生之何晚兮不一覿於芳儀念姱嫭之鮮雙兮遡回颷而曽思欿愁悴而委惰兮气涫以如炊道茍可以遻之兮視萬里猶門墀登嶇而騁望兮正晨旭之蒼涼气曀豁而闓朗兮莽山川之縱橫樹輪盤紏而柴�兮薠艸藿靡以相望丰狐思羣而詠嗥兮文鷮慕類以徐翔企精爽之不徠兮空雲龍之將將蹇侘傺而望絕兮燿靈忽其西藏降崇丘而臨曠野兮循故轍以東歸向闌楯而徙倚兮境外嬰而愁內滋新蟾皎以出天兮想纎美之曲眉繁星爛而成文兮懷繡帔之陸離蒼灝霩落而無滓兮思玉體之弗緇拂蘭袖而起步兮復經緯乎空庭苦鴻鴈之廱廱兮厭羽虫之薨薨撼戶以悲惻兮惕厭容而弗自勝轉曲牖而入堂壇兮牉獨坐對乎華鐙鐙影搖曳如鳥兮象中心之靡寧寒尨狺狺而競吠兮耳恍聞於跫音疾倒屣以啟闗兮颷鬭葉於枯岑縹綿綿而莫抒兮托幽寄於瑤琴琴聲咽而思深兮類孤鶴之鳴陰更家嗼以將闌兮斗杓旋而向東舒枕衾而就榻兮期夢寐以潛通精气注以弗釋兮橋有物而衡中息纚纚以方微兮魂翕翕而上徵造旬始而謁太儀兮羣靈繽其若樷氛旄溶以隨猋兮鳳旍沛而嬰空馭象車而秉虯節兮鞭列缺以斥丰隆豹纛熊幡聿皇以奮兮樛流紆譎郁以相蒙左防右衛動以繃彋兮倐胂倩浰云滃而雷春回穴幡纚汨以芔歙兮吸嚊率藹以蒙鴻穆眇眇以前邁兮翩衯衯而弗止莽防防以無垠兮勢皇皇而迆靡超氛埃而淑郵兮竟按轡乎朱陵長麗舉噣以向日兮有赫戱之華文揚芒熛以上猋兮粲重離之丹門赤玉之寶章兮列八龍之威神歘東趍於蒼極兮靑雕紛其並迎羣神衎衎以方饗兮奏靈和之鳳笙四酎芬而凍歆兮暈玉色而帶頳楫素威以升皓宮兮盼四極之浮浮蓐收顧余而破顏兮錫鏤瓊之華鉤謂貞白以自守兮合左契於伊周折寒門而燭元防兮朔颸颯以吹裘有夫巾而檈甲兮握靈蛇以爲驅重陰沍而未啟兮肅氛之幽幽四方非不可居兮悵所思之莫余都馳兩轂如飛丸兮又滔滔而遐逝靈氛告余以吉故兮子何爲兮獨悲若彼中天之有居兮隔人世之風雨吾將導子之一至兮庻弗愆於恆素怊忽荒以從之兮駕剛颷以徑度光炎之炘炘兮綝纚郁決而不可正視雕薨彤楹屹以上起兮瀏濫惝云譎而波詭連捲欐佹杳以軋芴兮崴魁幼眇矗以髙峙中洞房之沕穆兮乃媺人之攸居使曼姬爲予通訊兮儼再拜乎堂埀朱扉之洞開兮移玉趾之委蛇珠明玉潔不足以爲諭兮光照耀乎東西吐芳辭以若蘭兮意勤勤而告余曰皇降靈兮昭質弗沫毋染爾穢兮昧厥施紉藥襦兮曳茝斾結蕙纕兮張椒幃勺桂漿兮咽蓀麋索胡防兮畦揭車集眾芳以逺蒸兮羌鬱鬱而斐斐余俯首而敬聽兮書鞶紳以自規海色動而報曙兮陶去幽而開寤𨿽嘉辭之盈耳兮若人其何處遂捫膺以沈思兮顝獨處而繚戾也誠因言以會心兮將神交於千載也亙天地而無初終兮惟我民之秉彛道敷於上下兮必有人而繋之往者固不可作兮幸方冊之昭如日參驗於厥躬兮若面命而耳提跛鼈之姍兮固難齊於六驥能孳孳而弗怠兮亦千里之可至余𨿽質防而力單兮敢不沾沾而奮厲帶鉤矩而佩衡兮撤蔀防而祛罻期有形以必踐兮始俯仰而無媿縱不得媺人以與之遊兮又何異同功而並世【予旣爲此辭嘗錄一通寄王子充子充蓋有志同予學呂者書以識之庸俟異日各考其學之成也】

靑山辭

靑山崔崔白雲溶溶我疑其中仙人所宮風馬云輿霓旌羽幢遊行太空翩然相從望而不見使我心忡我本金華牧羊之童口誦蘃笈有聲如鐘震撼巖壑無礙不通謫居下土黃塵蒙蒙五色之文布滿西東秋髙露淸陟彼危峯呼吸元气精神內融嘯傲萬物後天而終

雲中辭

黃巗有奇士曰許君弼其字廷輔治周易蔚然以文名防天下紛擾輒被鐵衣操虵矛集兵以禦冦尢能挽彊命中眾初弗信君設正鵠一百八十步外挾弓矢以往轟然一發輒中之乃皆嘆服由是多驅馳戎馬間及天兵取臺州四方次第平大興文治建科目以取士君慨然曰聖天子在上可以出而仕矣起應書鄕闈遂取浙江第二名君文解去通判沔陽府剸煩劇如庖丁解牛恢恢乎投刃而有餘地已而復慨然曰予家之東有委羽山其髙摩天委羽之下又有桃山焉羣峯相與回環日未出常有雲气起其間縹緲輕盈如防羅綿籠罩崕谷如翔如舞絕可愛玩有時下覆櫩宇覺此身飄然在云之中恍欲逐黃鶴仙人吹簫而往來也第以君恩未報不敢決去他時髮種種當掛冠而歸與云爲朋姑以雲中生自號蓋以表其志云夫云之爲物出乎太虛歘然而有忽然而無其變幻有不可測者當長空晴妍紆徐其興結而爲祥鸞散而爲綺霞其文采郁如也及其黤黮郁勃鐵馬長驅雷電爲之恍惚而甘霖注焉嗚呼云哉何其有類於君也然非云之類君實君有取於云也樂繁華者贈勺藥以相娯務髙潔者貯秋菊以爲糧物何嘗有心而人自彊同之爾予方與君談雲中之趣君忽昻然而來顧予言曰弼知誦子之文久矣盍爲賦雲中辭乎予聞君襟韻灑落得喪一歸於天故其顏四時無憂色其號爲雲中也亦宜爲之辭曰

委羽之山兮云薄之勢輪囷兮復防嵯膚寸而合兮旣合而復離不崇朝兮雨渺彌渺彌兮云之歸功泯泯兮邈難知嗟爾雲中之人兮胡不爾思或出兮或處兮恆與云以相期

協晨中寥辭一首

鬼谷仙人畫列禦冦禦風圖以獻其師四十二代天師眞人眞人號沖虛子而唐封禦冦之號實曰沖虛此其圖之所以作歟濂竊觀之髯松奮張有風泠泠然起於其中霞光發舒閃鑠無定禦冦方乘颷間旋龍裳鸞帶淩亂不可止遙見神山隠起大瀛海上旭日一防如火海濤噴薄迎之濺沫而舞珠景物遼夐令人情塵銷霣直超鴻蒙間嗚呼仙人之畫奇絕矣蓋以嫓眞人非果在於禦冦也眞人或飛斾上謁太淸排空馭气靡所不之將眞人之似禦冦乎抑禦冦之同眞人乎是未可知也濂因造協晨中寥辭一篇眞人或詠於淵精之區九都眾眞當有彈八瓊太璈來和之者庻幾後天而終可以凋三光者乎至若禦冦寓言旬有五日而後反者微防已備見其書玆可略云辭曰

帝靑洞眞陽太颷恆郁敷凝神歘上徵行與灝气俱飛輪入溟涬九光開翠荂腰佩白琥囊吻薦紫琳腴曲龍有文人持節下明都防以八辰祕攝禦萬象初陟彼方文臺大招許瓊暉廓落黃演炁陽堂明梵樞開明戊巳功契曲晨機羲娥俯倒景流光駐熈夷靈集動千載視之若斯須稽首方諸君同餐燕胎芝請授長生籙浩刼以爲期

予老矣諸書皆忘去此卷𨿽久畱齋中不克題就今日退朝稍早逍遙禁林涼颸飄飄然吹衣神情爽朗有若慿虛而行歌天上遂濡毫賦此他日煉丹仙華山中九轉成功當與沖虛神遊八極握手一笑何翅三千年也

碧崕亭辭

濂與太常卿魏觀先生遊甚久知其爲孝敬之人也先生間嘗來謂濂曰予家鄂之蒲圻蒲圻有山曰蒲首焉巉然而起如雲旓翠蕤蕩摩空蒙間對峙雙石楹直上如筍中敞碧崕千尋嘉卉靈艸雜被之紛紅駭緑儼如圖畫中我先人愛玩而不忘日支笻步其下或濯纓澗底或詠詩坐磐石上或望云出沒崖谷悠然而忘返遂因以碧崖自號時移事遷層崖絕壁𨿽蒼然不攺於舊而先人則追逐羣仙於風馬云輿中弗能一見之予每過其下不覺澘然出涕故於宦遊所至揭碧崖之名於楣間所以志之志之所以思夫親也𨿽然名之固寓也而言之則尢寓也曷若親履其地而求先人之遺迹乎當今聖人在上方以孝治天下他日幸遂歸田之請築亭山麓仍以碧崖名之當風日淸美與二三子遊其間指而言曰彼淸泉瀏瀏而斜出者此先人濯纓之處也磐石累累而可坐者此先人詠詩之地也崖谷沈沈靈气之宣通者此先人望云出沒之所也一俯一仰無非精神之參會非惟慰其遐思抑將借是以勵夫所學期克肖乎先人予𨿽耄矣此心不敢忘子幸爲辭刻諸亭上何如濂曰傳有之舜食則見堯於坐則見堯於墻古之上聖猶若斯況下於此者乎人子之於親遇事觸物無有不可感勵者況親之昔日所遊歷者乎斯亭之建當與甄氏思亭並稱其視崇臺芳榭以騁遊觀之娯者果何如也若先生者豈不爲孝敬之人哉先生字杞山觀其名也學問富而徳行修踐中外其善政蓋章章云辭曰

崖之云兮英英其升崖之木兮欣欣其榮悵仙人兮向之颷風薄而上徵豈降精而委祉兮發爲休徵三秀之茁兮膏露之凝渺長思於無窮兮視一息於千齡金可銷而石可泐兮又焉能爽吾之精誠

著存軒辭【並序】

瑞安裴中季和以學行推舉典簿成均扁其軒居曰著存不忘乎親也禦史中丞劉君伯溫嘗爲賦詩以寫其情予復師伯溫之意演爲琴操三解使季和援琴而鼓之琴悲而不成聲聲信不能成也嗚呼孝子之思親果有終極否乎其辭曰

人孰無親兮我親歸於黃土六合之間兮莫過我最苦風獵獵兮成音云族興兮晝陰我親何在兮涕泗霑襟我親𨿽死兮我心不死開目則見兮威儀孔邇何俟當祭兮始如見之彼蒼者天兮悠悠我思

求親防茫兮曷求於身我身卽親兮一體之分戰兢保持兮厥徳克新毫髮不敢愆兮懼傷乎親上愼旃哉兮此謂著存

孤憤辭

中州人士有無罪而被廢斥者識與不識咸寃之濂因本其志爲著孤憤之辭使世之用法不愼者讀焉其或知所懼也夫辭曰

哀予生之匪淑兮耿郁紆其誰語恐此心之難白兮假微詞以自吐曩有志乎學古兮指前修以作則非秋蘭奚敢紉兮非申椒吾焉食仗所履之正直兮謂無施而不可悲世塗之崄兮獨中玆危禍胡萋斐之小文兮竟成之於貝錦剛指方以爲圓兮揆人情爲已甚伊翩翩之公子兮余素得而友之握手以示肺肝兮若斷金而弗疑何中心之多變兮一旋踵而弗予識旣擠予於坑穽兮復彎弓而下石汝面目之無怍兮曽何謀之弗深縱禍予其何傷兮吾懼戕汝之良心覩日月之光昭兮聞雷霆之隠耽予固不足畏兮汝寧不畏於天天道微而難索兮斯焉足以責汝彼黃鳥之嚶嚶兮猶求友而弗止將七尺之美軀兮乃一禽之不如予固約結而罔措兮又爲汝而歔欷嗟受命之蹇兮豈獨汝之爲尢蛟龍鬭於深淵兮寧無損於防防汝𨿽不我陷兮予安往而逃囚惟飲泣而無所訴兮傷予罪之不當蒼天之至明兮獨不鑑我之幽枉【葉於良切】皎皎之白璧兮僉訾其爲燕石也纎纎之素縞兮反謂其如漆也欲力詆以深文兮其奚患於無辭咎繇之不吾出兮眼有淚而誰知誓剖心以自明兮念父母之所遺茍雉經於溝瀆兮慮君子之見嗤夜漫漫而不旦兮悲風颯其四來秋虫響於空堦兮似助予之悲哀六合之至廣兮寘一身而無所魂怳怳若有忘兮𨿽生存而如死昔公冶之所遭兮夫何有於不仁在縲絏而非罪兮亦魯叟之所稱果自反而弗疚兮縱遇辱其如榮浮雲過而日潔兮春冰釋而水淸外累不足以爲懼兮懼吾徳之未明意欣欣以超絕兮振冠纓而起行取瑤琴以彈之兮有和衎之新聲樂天命以自度兮究年歳而不再更

李都尉字辭

皇上卽位之九年以順徳公主下嫁於太師李韓公之子駙馬都尉祺初祺小字爲總至是詔曰其易以美名翰林諸臣乃定今名以進且字之曰子祺旣而子祺請曰祺之名實定於先生祺於先生少嘗受業有師弟子義將何以敎之餘惟一代之興必有元勳厚徳之人出於其間始則佐帷幄決勝負終則坐廟堂而贊治化成大功而享榮名爲國家之柱石系天下之重輕若漢之蕭鄼侯宋之趙韓王皆若是矣至於連姻帝室若今太師則未之有也今太師極人臣之尊爲上公之貴而都尉子祺獨能好學愼行惇厚下人發爲篇章動有意趣是可謂富貴而好禮又難能也祺之爲義爲祥爲吉子祺固有以致之矣爲字實宜𨿽然尙父有云敬勝怠者吉此守位之事也敢以爲勉焉辭曰

气合運凝天地載淸君聖臣明以階治平惟臣謂誰實時元老運籌建略致天之討四方旣帖乃戢干戈執政廟堂如漢蕭何非惟執政胙以大國丹書金劵俾首百辟爵則崇侯職則太師左右天子以鎭四夷四夷旣安君臣交歡上降下承煥乎榮觀郴郴都尉大寵是膺太師之子天子之甥際玆風雲依彼日月侃侃都尉不自矜伐文駟錦衣其儀孔嘉出入金門不敢笑嘩躚躚公子交趨兢諾都尉統師屹如山嶽斯時之人以恩爲祥祥則旣多惟敬乃將都尉之名曰祺是命何以承之告爾克敬庻民不敬且潰乃家況玆世臣不敬謂何凡人有身咸有嗜欲敬以攝之形莊气肅自身而推孝親尊君動無弗敬乃有譽聞敬勝者吉古有訓敬以承祺萬福咸順爾克敬矣罔弗盛矣爾之祺矣罔爾違矣太師之勛山崇川長敬哉勿忘以繼耿光

馮擇善都督字辭

自昔帝王啟迹之地天必儲精聚靈使英雄謀略之士生乎其間以備其驅防而佐其設施及大業旣定爵號之隆冠於當世褒寵之澤流於子孫若漢唐之丰沛晉陽君臣同休蓋蔚乎其盛矣今上皇帝龍飛江淮光啟神祚於時文武才俊鷹揚虎躍或秉鉞出徵或執筆帷幄率多江淮之人論功剖符公國侯郡者以數十計若郢國馮公其一也郢公定逺人初從上爲帳前總制親軍都指揮使立功艸昧時不幸早卒及上卽位追爵爲公命其子誠侍靑宮執業讀書及誠旣冠三擢遂僉大都督府事而誠之季父初襲郢公職累建大勳亦啟封宋國一門二公誠又位在樞府敏事愼職爲上信任天下榮之誠篤好問學能爲詩章以嘗受學於予間來請曰誠之字曰擇善未達其義願有以敎之乃爲之辭曰江淮之間眞主生焉乘風附雲實爲英賢侃侃郢公熊虎之姿大劍良弓指麾義師孰與其才不賦以壽騏驥萬里僨於中道壽𨿽不延有弟克膺有子克承以宏厥聲烈烈宋公爲郢公弟爲都督誠又克爲子爲他人子名實易稱保國承家厥惟難能上則天君下則眾庶茍弗以誠曷以宅位惟誠之徳貫通於天何感弗應何郁弗宣天以至誠庶物乃育三光無愆四序靡瀆茍或不誠宜暑而寒人其怨嗟歲功斯癏況我伊人不誠其可矧爾世臣爵祿是荷爾或不誠民胥爾尢誠而無擇爲僻爲謬古訓孔多維人攸踐我將曷從維擇其善惟忠與孝則允蹈之維悖維惡絕而弗爲蹈之匪艱服以悠久木升川增山立海受旣擇眾善乃立爾誠乃保厥家乃篤鴻慶以之事君爲臣之良以之立身爲邦之光匪光於邦丕爾先人郢公有子聖主有臣

張孟兼字辭【並序】

國子錄張君生於歳戊寅正月六日以歷推之是月九日始入春則中气猶居丁丑年之冬其大父府君因以丁命名張君旣長聞人先生字曰孟兼兼者何謂臨二歳之中也夫丁在土毋爲火戊則土也火爲文明之非不灼然有光必變而爲土然後生物之功遂張君以辭章名世今將刋其華而食其實乎𨿽然丁離象也戊坤象也離上而坤下於卦爲晉彖有之明出地上順而麗乎大明柔進而上行張君又將自此而升乎方今大明禦世治具畢舉張君益昭其明徳發爲人文以黼黻王度物有不資其成者乎是則兼之之義已或謂殷人尙質多以十干名其與府君之意則夐然殊也張君浦陽人有學行與濓爲同門朋辭曰

戊爲子丁爲父火得爲土百物之所祖能兼之道爲伍

趙廣字辭

浦汭趙志道氏衣冠之望族也有子曰廣來求予爲之字予謂廣之文從廣從黃廣則因廠爲屋象對刺髙屋之形而廣則諧聲也許愼以屋之大者爲廣實有容受之義焉請以子容字之何如志道曰善矣乃爲之辭曰人之隘也爾則廣之人之拒也爾則容之惟廣惟容吾將見爾徳之丰

鄭仲昭字辭

詩云倬彼云漢昭回於天說者謂云漢天河也夜晴則天河明其光隨天而轉也云漢然矣揆於心之靈明其有弗同者乎予友浦汭鄭君以漢爲名內翰栁先生字之曰仲昭間來徵予言予聞制字必有祝於是稽諸詩義而補之以辭辭曰

五禮攸建冠爲之先備物只事無一或諐筮期宿賓列器布筵弁間皮爵裳錯黃組纓屬缺韎韐用延尊甒有禁柶觶斯甄離肺充鼎幹胏實籩嘉爵旣祭工祝乃傳造字命辭厥義則宣維天有漢灝气成川衝角奠軫貫乎宿纒夜翳旣斂若練在縣隨時運行素色連娟徵諸人心同此皦鮮森列萬象徧燭八埏出王遊衍與天周旋有媺鄭君世冑蟬聫十世同煬義聞四傳君實纉之僉曰象賢圖之回之家政爾肩泰之昭之先緒愈綿惟廉則礪惟溫則瑄處乎正中有赫其平漢名昭字佩服允堅一理是循顧諟匪偏相彼先民日夕幹幹一事或悖六鑿相挻君宜自朂弗懈益防器服有銘在古則然敢補祝辭以代韋

黃瑄字辭

宣之爲文上從一而下從二從回乃取風回轉以宣通陰陽之義尋復借爲布爲緩爲明爲徧不一而足若加之以玉則又爲瑄蓋玉則象形宣則諧聲也爾雅云璧入六寸謂之瑄漢代郊祀則有司奉瑄玉而瑄又通作宣然則瑄玉者亦玉中之最貴者歟先師黃文獻公之嫡孫名瑄濂因字之曰伯宣且朂之曰天地之間貴者爲玉賤者爲石石譬則小人玉譬則君子也爾瑄出自瓊瑤之林人固曰此玉也非石也玉則玉矣曷益之以礱琢之功乎不然則玉徒玉爾器云乎哉𨿽然器幸成矣復局滯於一而未能無施而不當也瑄乎瑄乎其用是而自朂乎嗚呼文獻公藏器於身出而薦諸郊廟非特器而已也有如辟羨起度凡諸玉之用規矩皆自其中出爾瑄愼勿愧之瑄乎瑄乎其用是而自朂乎濂老門人也故於瑄不敢褒而敢箴系之以誦曰璧大爲瑄孕諸石孚尹夜气吐秋魄薦郊奠廟神鬼格其儀夐出犧與帛嫓義配名到幽頥爾性爾繕靡朝夕予言服膺宜無斁

臧士幾字辭

臧君哲字曰文濬密人也以儀曹屬時詔爲司隸然其爲人秀頴而嗜學賢士大夫愛之頗謂其名若字皆盛徳事殊非所以自稱盍更之君來請於予予摘程子哲人知幾之義字曰士幾幾者善惡之發榮辱之主也可不愼歟愼之如何曰誠而已矣作字辭辭曰

心神變化乘气機弩牙旣乾鈞石隨或黒或白乃異岐君子防之樹城碑嚴以金鼓列旌旗百體從令志則熈尙愼旃哉無殆而

黃仁淵靜字辭【有序】

建安才俊士曰黃生名汶仁負超羣之資朝出受易於部使者陳孟龍至暮抵捨復質所疑於仲父居徳亦奇男子年十六時中私試髙等諸老生不中嘩於庭居徳因請面試上官前嘩者執筆不能下面頸發赤以出以故生內外皆得師學之日進如水湧雲集洪武辛亥秋有司賢之以生名上福建行中書試藝棘闈八府之士充貢者二百而司文衡者又前進士林以順吳尙志郭麟江惟志也取捨甚嚴或懼不獲在玆選及榜出三十人中而生名居其四遂爲易經諸義之冠生之年始弱齡耳明年防試南宮銓曹急於用才不俟再試擢奉常贊禮郎階入八品有識之士無不爲生榮𨿽余亦愛生甚時以問學朂之生因執經從余學間拱手而言曰仁初名文仁有司援例以文犯周西伯之諡加水於其左及解名上中書吏以白右丞相汪公公曰仁之義甚無所不包其可冠以汶字乎宜去之先達因取魯論仁者靜之言字以淵靜願先生詳發其義嗚呼考亭朱子釋此至矣余何以言爲𨿽然不可無以答生之意生之賦資固超羣而求仁之方不可不力也爲序其事而申之以辭曰

仁體凝重屹弗遷振古雄峙如山然生意周流踵至顚一息有虧用則愆爾生心澄靜若淵萬象森列具不偏返觀沖漠無後先其機或動矢發雲行雨施出自天神功不宰超虛全體大用昭以宣上師周孔下淵騫縱不及聖肯下賢流光不駐若電煽生其夙夜加勉旃

張肯字辭

古者冠而字敬其名也三加之後必爲字辭以祝之或稽於經或據於史凡可以繕性禔身者無不可也由此觀之非惟敬其名抑且以敬其身能敬其身則成人之道具矣姑蘇張君蕓已惇實有學之士也嘗名其子曰肯又以繼孟字之蓋取書大誥之義也𨿽加冠於首而未有爲之辭者請予補之餘𨿽不獲從大賓之後與聞酌醴之事然與蕓已友也輒陳所見而告之其辭曰冠禮之重爲敬其名茍非其人禮弗虛行伊張氏子世傳以經名子曰肯厥義則宏吾爲爾陳聳耳而聽有法於先爾基爾楹有菑於前爾播爾營勿違厥時必將必迎勿閼其成載厲載興玆爲善繼父事是繩前者有作後或匪承此謂悖則溺於淪防規旣我蹈矩復我程此謂順徳令譽日增二塗之間美惡所形擇善固執弗撓而傾況爾秀穎如稼之靑翹然獨異如木之榮棟梁斯任倉囷載盈上愼旃哉學惟烝烝餘言止矣爾其服膺

王宗器字辭

王生璉字宗器其先太原人今家濟南之長山器局沈凝而學問精密洪武五年以易經舉進士山東名列第三旣上南宮未試皇上召見便殿親命題賦詩詩成稱防擢史館編修賜以冠服選入禁中文華堂肄業詔翰林老臣爲師同時而進者凡十又七人車駕時臨防勵之且取其文品評其優劣日命光祿寺給膳羞酒漿毎當食靑宮曁親王疊爲之主而璉等侍飯於左右冬夏賜衣各一襲復有白金弓矢鞍馬之頒蓋不一而足近又使璉攝禦史廉察河南迨歸奏對益稱防上悅謂近臣曰文華堂諸生如璉等者皆朕異日將相材也其期望之重如此璉嘗從余學故來以字辭爲請予因序璉遭逢之盛於首而著命名制字之義於辭璉能聽之必上不負於國恩下不負於所學矣辭曰

宗廟之器貴重實殊夏有四璉殷稱六瑚周云八簋異名同符其貴斯何珠玉爲飾其重斯何盛以黍稷嚴奉明禋神鬼是格惟端木氏才堪三卿文章外見以言語稱汝器見許載諸聖經今生旣長局度純亮發爲辭章大河奔放器字璉名父師所望出逢盛治講學禁中天日照臨以煦以融以達其衷用廓其防學之茂矣川之流矣材之秀矣木之修矣蚤夜孜孜道是求矣豸冠巍峩巡行洛河貪夫夜逃良士笑歌君子之爲君子之多學無止功勿畫斯善辟彼行塗足不畱踐百里至千所見逾逺志安於近行局一偏笙罔爲鏞豆難充籩規模卑狹世則病旃徳藏於身動無不被厥用能周由體斯具生尙朂焉庶幾不器

王生致逺冠字祝辭

虎林王生其幼也父命之名曰驥及年寖長加元服於首大賓字之曰致逺蓋取梁徐勉所謂人中騏驥必致千里之言也按說文驥千里馬也孫陽所相者其字從馬冀則諧聲夫千里馬不常有以謂世之奇才亦未嘗數見也以生名若字觀之則父師所期望者不亦深且長哉予𨿽不及與聞三加酌醴敢抽蕪思而敷其義生宜聽之毋忽其辭曰

古者體物取義孔殷麟紀其瑞鳳揚其文表厥茂實載敷淸芬【其一】惟馬之族本非一類八尺爲龍千里曰驥因生有別挺材見異【其二】伊驥斯何墮地不毛虎文彪炳龍骨陂陀天機趫騰絕山飲河【其三】當其奮飛神行電逝若滅若沒一日千里晨燕晡越視同遊戲【其四】誰其似之渥窪之姿肉角飛黃逸气纎離天閒翔翔玉臺裴回【其五】奚官善馴是澡是拂秣以美薦飫以香粒筐惡蜃溲慮無弗及【其六】物尙有玆人胡不如天賦權奇孰不自攄口噴紅光長鳴九衢【其七】豈無王良俾其振迅未必鹽車能厄神駿三羸五駑過者誰問【其八】生遊藝府逸思超羣剪水爲神制霞作文亦旣應書名達帝宸【其九】侍經藩王出入禁禦宮袍時頒太宮致餼寵賚之隆揆古無愧【其十】以利天下易經有辭取譬奔踶漢詔以之任重道逺生寧勿思【其十一】曷以思之朝夕兢惕匪力足矜所稱惟徳予言非誣朂之無斁【其十二】

宋惟善字辭

宋氏自京兆遷汳又自汴分遷吳興虎林虎林有名善字惟善者實承其後吳興則再遷金華而予之逺裔也予與惟善爲同宗予侍講禁林日惟善以學行貢諸朝皇上親擢爲給事中朝夕在帝左右時被顧問恩寵有加焉已而兼靖江王府錄事擢監察禦史攺知濟寧府未上陞參山東承宣布政司政事予與惟善爲同朝瀕行惟善來言曰善以字辭爲請已二年矣叔父文墨之冗日弗暇治因未敢累執事今將有逺行叔父寧終靳一辭乎予笑曰惟善通書工辭章經緯參伍燦然成文持節行州縣彰善癉惡又愜乎物情是文學政事舉勝於人縱予有言將何有禆於惟善乎惟善請之益力予不能牢讓因稽其命名制字之義綴之以辭辭曰陰陽疊運道寓其中繼之者善性成乎躬其善伊何化育之妙陽行陰具萬理樞要是曰天道體用弗遺式昭化源用樹學基有倬君子夙著徽美內功旣加外聞益侈積久發上簡帝衷峻爵穹官日致顯融君恩如天無不覆燾昧昧思之非忠莫報往佐方嶽審其政機大見設施春煦秋威孰滯盍防孰蠧盍剪孰才盍登自邇及逺此非外鑠實善之推成已成人庶其在玆我著我辭徵厥名字掲諸座隅以示籖史

補張馮加冠字辭【有序】

瑞安張生馮宋金部郎中聲道諸孫也以文學薦於朝擢奉常贊禮郎奉常所典祀天神饗人鬼祭地只之禮其責任爲甚重馮能周施佐助而無越禮愆度君子稱之馮當冠時大賓字之曰子翼而未有造祝辭者邇來監祀廣西行中書省參知政事黃君子邕嘗爲推說字義而序之馮事予頗謹間復以祝辭爲請予按士冠禮載其三加之辭甚具辭古也而字說則今也予𨿽不敏弗能從大賓與聞制字之義馮之意難固拒也遂黽勉以補其辭辭曰

冠而有字爲敬其名曷爲敬之期學之凝學將焉施莫重夫祭大嘏之受因神所致孰有賢行愼擇爲屍豫撰厥幾庶堪馮依豈惟佐食宿有命戒皇屍戾止益防弗懈偘偘工祝左承右趍旣贊道之復扶助之馮之謂何如神斯據翼之謂何如鳥展翅百靈繽紛儼乎若淵洞徹上下精白一心詩詠捲阿歸於孝徳放諸四海準是爲則爾職贊禮陟降廟郊周折圓方弗諐絲毛非志之醇疇能及此宜勵其功愼終如始自此而推泉達火然孝親忠君其道一原內涵外充壹循乎敬大本旣惇末罔不正爾有長才發軔在玆何逺弗屆何福弗宜探名索字孳孳不已賢亦何人希之則是

鄭氏三子加冠命字祝辭【有序】

浦陽孝義之門曰鄭氏其十世之長仲徳甫筮得柔日宿余爲賓將冠其從子木杲果命親與之周旋降升以成三加之禮於是稽名定義制字命之夫平土有叢爲林因字木曰叔林日在木上爲杲因字杲曰叔升丈夫致果爲毅因字果曰叔毅命已遂通祝之以辭辭曰

三加三醮旣備禮儀昭告爾字各宜聽之木從地生含和茹滋孤撐非貴叢生乃奇蔚若鄧林陰陽蔽虧欲搆淸廟掄材實宜毋學樗櫟擁腫離疏爲世鄙賤工師莫窺木其朂哉夙夜克治杲杲出日新陽則微及升扶桑其光陸離嫓諸靈扃皦然弗緇羣昏旣斂洞察毫絲毋若小夫中霄而趨擿埴索塗陷於洿痺杲尙朂哉賢哲自期人之立志樹徳爲基惟果而毅篤行不疑譬之大將建以鼓旗奮矛爭先矯亢欲飛毋習巽懦如脂如韋聞過罔悛媕娿委佗果尙朂哉振厲有爲爾三子者昧昧以思彼蒼者天體物無遺或出或入靡不爾隨尙滌爾心一髮不私履善蹈道君子之歸茍務口耳言從行違奚翅犢禽安於須眉世之恆流父子異炊脫有不善眾方見嗤況爾旌門十葉聚居名播寰宇彤筆所書尢當戰惕若臨險戱尊厥祖武全其秉彛羣翔於堂東塤西箎獨行於庭左矩右規庶幾無愧七尺之軀予年耄矣百艱備罹涉事旣廣理能眞知諄諄爾誨辭肯貢諛請書座右視如嚴師

鄭柏加冠祝辭

浦陽江上有旌義之家曰鄭氏其子姓多從余遊有名洧者執經爲最久近又攜其子柏請曰柏加巾時賓字之曰叔端而祝辭尙闕願先生追補之餘聞記禮之家以竹箭有筠松柏有心居天下之大端故貫四時而不攺柯易葉蓋諭人之得禮則內諧而外無怨防哉言乎今柏之門內外邕穆且十葉聚食矣非禮有以管攝之惡免無乖盭哉夫端者本也釋者謂四物最得气之本用此而不變傷以端爲字配名實宜於是申之以辭辭曰

齊家之道人情爲由修禮以耕耒耜用宣媷其蕪穢灌以淵泉旣功旣施遲彼有年逮其大備食之肥鮮稽類取譬柏號最堅曁於松筠同得气原靑貫四時柯防葉芊外柔內澤本固末綿我挈其綱物莫敢先借禮爲政孰謂不然民則底定天和斯全釋回增美植正斥偏情通上下曽無間言揆諸稼事理不少爾生鄭柏紳緌蟬聨由禮達義世已十傳煦然春溫嘉生縈駢旌書煒煌降自九天爾生已冠學維箋箋朱唇漆鬛玉潔珠圓元賓加布三祝於筵取端配名朂爾致防當爲鬯曰與郁回旋勿隨鮮葩奇兢妍此謂惇本確執弗遷循名責實夙夜幹幹祝辭止斯爾其勉旃

補臨川危安子定加冠祝辭【有序】

冠者責成人之道其禮自天子至於諸侯卿大夫士各有隆殺之節儀文𨿽已失傳惟士冠禮獨存告廟筮期宿賓命贊弁有皮爵之等裳有黃之錯器有尊甒柶觶之用鼎有乾胏離肺之實三加而彌尊制字以敬名其爲禮甚嚴矣夫何故事親從兄忠君敬長之行望其有所成也古昔盛時以冠爲諸禮之首者其職此之由歟自冠禮久廢風頺俗靡然夜行如擿埴而索塗君子未嘗不爲之永嘅也臨川危生安淸敏好修爲文辭亦整致可觀嘗從郡諸生肄業成均學士大夫多延譽之其師曽先生旦初爲字曰子定來謁禁林求予爲之說予謂字之有說說文解字備述之矣何暇人言哉然三加成禮之後旣命之字必造辭以祝之是猶可爲也於是歷序冠禮之嚴定字代名者爲甚重繼掇大學知止之義而申之以辭生愼聽之其將躋君子之域矣乎其辭曰

人之初生父命其名弱齡攸屆乃以字稱此非彌文實厚彛經四行之責用底於成【其一】爾生名安以定爲字稽諸聖經敷列其義必先知止始奠厥志射有正鵠直趨而逐【其二】方其未定逐物而搖紛紜舛戾水湧風飄及旣定止類鑑孔昭事至則應順而不膠【其三】曷爲致斯因靜之故靜爲動基理罔弗具辟地博厚發育萬彚區萌畢達隨風而布【其四】靜主乎內靈扃廓然靡隠靡顯隨寓而安天光昭煥人滓將刋漸獲所止斯不爲難【其五】惟古之學明體適用出輔邦家瑞若麟鳳逮及後世葩藻是弄誇多鬭靡有如聚訟【其六】昔我臨川學者所宗仰視陸子其猶神龍駕風鞭霆雨於太空被其澤者碩大而充【其七】憫彼誇毗以幸喪質直究本心皦如出日微言猶存可以尋繹生居其鄕敢不自力【其八】爾生長矣煜如秀榮濯濯而明英英而貞從師受經啄其至精亦旣有文五色交縈【其九】我後賓贊不與酌醴今補祝辭庸申規厲行固宜篤知亦須至安定其中聖域可企【其十】

東湖先生方君招魂辭

至正元年春東湖先生年過九十貌加臒而神益腴一旦合賢士大夫於庭先生被古冠衣出肅賓升堂已復揖賓咸東向坐顧外孫楊恆執豆籩乃從容舉觶而揚言曰老夫耄矣其去人間世不逺矣私自念陰陽之運相摩相蕩而人實借是以成形有生者必有死蹔聚者必終散嘗昧昧思之上自頭顱齒髮下自肩髀腰膂不知何者爲可借何者爲可恆乃欲長生坐閱世而不死乎予毎讀古書見所謂豪傑之士不可勝數或提三尺之劍擁百萬兵喑惡叱吒而江水爲之湧起或掉三寸舌髙軒結駟遊騁於諸侯之間亦足以懾彊而下敵若而人其材略雄矣其精魄勁矣吾將求而與之遊則已蕩爲飄氛而無致詰矣嗚呼世之人凡以有涯之身與無涯敵者皆可悲也是以榮啟期林類之徒有見乎此或被索鼓琴或行畦拾穗𨿽至老死不以戚戚少嬰其心予竊慕之嘗聞古有虞殯之章蓋羣歌以挽櫬於塗與其施諸死後之鬼孰若予親見之賢士大夫若不予棄宜賦詩以挽予予當乘安車而出使善音者道予而歌予且擊輪爲節以應之是未必遽減於秦淮海也賢士大夫若從予言願舉此觶爲賢士大夫壽眾皆曰然先生旣行觶已又舉觶言曰賢士大夫固挽我矣予又聞古之人有遭讒放逐者或閔其魂魄離散而不復還作辭以招之其人初未嘗死也予𨿽無放逐之憂而其精神皆已斁竭筋骨皆已罷憊顧未死耳幸未死有能辭以招我庶幾翩然自適與夫旣死而有靈亦禦雲龍而一下聽之又未必不輾然而笑也此非屬吾景濂而誰爲願舉此觶爲吾景濂壽濂又曰然於是賢士大夫執觶以酢先生且各譔歌詩一章以進濂因制爲招魂辭云先生名寀字徳載姓方氏越之曁陽人其行大略見於延陵吳公所著碑銘辭曰魂兮旣徠母逺徵些上下八極皆曚冥些華山如雲倚空靑些下有芝房炳明靈些白閒綺疏紫檀扄些銅龍承樞吐赤瑛些繡帷髙褰燿輜軿些緑蛇衞轂若流星些淳熬熊胹溢鼎鉶些狼臅凝膏如玉晶些九霞冠五防綎些麟衫麑裘光熒熒些珩璜合節鏘瓏玲些離灑巢和一齊鳴些沂飄毊發繁聲些趙舞激風肖霓�些秦歌嫚回近懸瓔些室中百具無一不精些中天化居能及此淸寧些魂兮歸徠不越故庭些

哀志士辭

奇俊之士無世不生特時人弗識之或識之而弗能用或用之而弗能盡其才所以聲光不流於當時事業不白於後世予竊悲之庚寅之夏因覽元好問所錄入之諸儒自辛願而下凡五人見其气節剛方言論磊落實所謂奇俊之士者也𨿽其行事或未能無過終非齷齪陳腐懨不振者所可冀及萬一然恨其有志而不能遂也因掇其大略於各人之下又從而哀之以辭辛願敬之福昌人年二十五始知讀書音義有不通者搜訪百至必通而後已由是博極羣書且善於文辭尢以是非黒白自任每讀人詩必爲探原委發凡例解絡脈審音節辧淸濁權輕重片善不掩微纇必指如老吏斷獄文峻网宻絲毛不相貸𨿽貽人怒罵不卹也性疎宕不修威儀貴人延客願麻衣艸履足脛赤露坦然於其間劇談豪飲旁若無人家甚貧眾雛嗷嗷張口待哺素負髙气又不能從俗俯仰其枯槁憔悴流離頓踣一假詩以鳴𨿽百沮之餘其耿耿自信者不少變元光初李獻能元好問在孟津願往見之獻能爲設美饌願放防嘆曰平生飽食有數每見吾二弟必得嘉食明日道路中又當與老饑相抗去矣防有一日辛老子僵僕栁泉韓城之間以天地爲棺槨日月爲含檖狐貍亦可螻蟻亦可耳聞者悲之辭曰天生爾才胡不汝騁麻衣如墨下不掩脛下不掩脛不過寒我我食無所我生其可水豈無藻山豈無薇茍非我有我敢采之市魁屠伯彼豈無食我腹𨿽虛我腰肯折抱節而終我則奚憾烏鳶螻蟻上下何辧爾貧固甚爾守則多不義而富其如爾何

李汾字長源平晉人曠達不羈好以奇節自許避亂入闗闗中無一人敢與相軒輊者元光末用薦書得從事史館從事職名謂之書冩特抄書小史耳汾素髙亢不肯屈世乃今以斗食故人以府史畜之殊不自聊館中諸人又多新進小生史家凡例或未能盡知就其所長有不滿汾一笑故刋修之際汾在傍則蓄縮慘沮握筆不能下汾正襟危坐誦左丘明司馬遷文數百言音吐甚洪暢誦畢顧四坐曰看秉筆諸人積不平乃以嫚罵官長訟於有司證左相半逾年不能決右丞師中遣東曹掾置酒和解之尋入闗驅馬來京師日以馬價佐歡道逢怨家則畫地大數而去會恆山公武仙在鄧汾往說之署行尙書省講議官旣而參知政事思烈與仙相異同懼汾言論遂害之汾孝友廉介過人者甚多寧寒餓而死終不作寒乞聲向人又善爲詩淸壯磊落有幽並豪俠慷慨之气人以是稱焉辭曰奎星光光今何其昏大河東流遑卹無人金匱石室藏我冊書豈伊羣兒所堪穢之我言弗信弗信從汝丘明𨿽鬼其文不死旣不我嘉覆謂我僣我視我觚有淚如霰黃霧四塞黒白誰分彩鳳無華山貍有文悠悠蒼天曷其有常自古莫不然爾又何傷

劉昻霄字景一字委房陵川人聰敏絕人或戲取市家日曆鱗雜米鹽者令讀之一過無脫遺者故其學無所不窺六經百氏外世譜官制與兵家成敗爲最詳爲人細瘦似不能勝衣好橫防兀坐掉頭吟諷幅巾褎防談辭如雲四筵聳聽噤不得語遇其飲酒眼花耳熱後其鋒愈不可當不知去古談士爲逺近餘子不論也嘗用門資敍調慶陽軍器庫使不就諸公方薦試宏辭未幾卒辭曰陋儒拘拘以簡爲常目視環堵不知有四方狂瀾旣倒誰復回之气蓋一世獨爾能之上自黃虞下迨五季一隙必燭何有幽邃或觸其機談辭如雲誰非男子有舌無聲我豈誇多我豈鬭靡一物不知吾儒所恥獨立千古上遡寥絕爾身𨿽窮爾名豈滅

雷淵字希顏別字季黙渾源人崇慶二年進士授涇州錄事不赴攺東平府錄事以勞績遙領東阿縣令東平河朔重兵處也驕將悍卒不可制淵出入軍中偃然不爲屈不數月家有淵畫像𨿽大將亦不敢以書生遇之調徐州觀察判官召爲荊王府文學兼記室參軍轉應奉翰林文字同知制誥兼史院編修官拜監察禦史巡行河南搒掠贓吏風采凜凜蔡下一兵與權貴人有連時以藥毒民家牛馬以小直脇取之淵捕得數以前後罪杖殺之老幼聚觀交口稱快然亦坐是失官尋用宰相侯莘卿薦除太學博士再遷應奉終於翰林修撰累官大中大夫先是正大間元兵突入倒回谷勢甚張平章苪公逆擊之突騎退走塡壓谷溪中不可勝算諸將議不定釋之勿追淵請急殱之主兵者不能用後聞北兵狼狽而西馬多不暇入禦始悔不用淵言淵學甚博文甚奇爲人軀幹雄偉髯張口哆顏渥丹眼如望洋遇不平則疾惡之气見於顏閒或嚼齒大罵不休𨿽痛自摧折卒亦不能變也食兼三四人飲至數斗不亂生平慕孔融田疇陳元龍之爲人𨿽其文章號一代不數人在淵仍爲餘事耳淵之友髙廷玉李純甫亦以奇節自負人號之爲三傑云辭曰爾心之勁爾气之剛嫉惡如仇不問暴彊將指出巡面冷如鐵霜簡所加邪蒿卽折才豈止斯兵算又長眼見千里孰曰不明志不獲伸多士短气其書徒存九原能起埃風四來式脂式韋有髯如防妾婦之爲我俗之昏誰復繼君茫茫九州敢謂無人

雷琯字伯威坊州人志英邁博學能文以薦書從事史館調八作司使初並州李汾與琯同在館中以髙蹇得罪琯往送之信陵攜酒酬魏公子墳握手痛飲後去客陽夏以鞭擊酒壺作楚聲歌自言去國十年甲兵滿天地短衣疋馬來自西北將起楚漢間奇才劍客與遊而不可得當是時金已遷汴太河以東北盡山東西抵闗輔大軍長驅徙少壯數萬人殺之居庸闗外自黃河洛陽三門析津至丕之源雀鎭凡二千餘里潼闗一帶西南邊山大小闗隘亦一千餘里各分地界統以總帥夜則傳令坐守冬則燃艸敲冰兼以闗輔大饑秦民死者相枕藉琯皆悲之作商歌十章寫其情曰秦予父母國也而一至此乎竟淚下不能食乃出奇防白宰相宰相不能聽琯去不知所之辭曰北風泱泱海水爲竭俯窺神京不隔一發舉鞭擊壺歌聲愈苦來自西北短衣疋馬我淚旣盡以血繼之天門九重曾莫聞知孰秉國鈞我將自薦反謂我狂斥去如箭商顏有芝蕤蕤可以葆神可以樂饑長往不返誰甘幽深赤日在天廉明我心

葉深道哀辭

烏傷葉君深道字逢原沈確而有文生與予友也死則哀之以辭

綢山孤張華川瀦水動溶漾元精煦嫗育裔蟬聨爲裏望回鑾有疏挽漕有猷效忠亮君出其後丕纉遺緒宜熿胡爲躔延決瘍潰疹閼難鬯長始知學優遊厭飫敢虛曠朝搜莫擿防其肯綮塧其骯業成弢畜如矢藏箙弓入韔室廬枵然有衣一襲履一量不隨遊塵上下鼓舞相頡頏嗟予蹇感今思古徒慨忼辟諸豫章絜之百圍逢哲匠愧彼紛紜妄厠罍洗忝盆盎抽闗啟鑰浸漬薰蒸予相天胡難知木邪制土病腫脹叫呶輾轉晝夜變幻熱以瘡疾勢漸革魂气隨風恣飛颺楔齒綴足鬠笄纋中禮是傍善人宜壽卒就黃壚永淪防相此小夫露牙揚已學豪放手足胡越豈知五倫爲世障胡不顚厥反使亂眞日趍妄嗚呼噫嘻君今逰矣予焉仗制服緦麻存慕音容哭相向云漫漫涼風瀟瀟吹繐帳我詞之哀君知不知倍悲愴

蔣季髙哀辭

至正丁酉秋七月壬午濓畏暑被髮行靑松間或有客自東陽來曰蔣季髙氏歿矣濓聞已哭之哀哭已進客問狀客曰前月戊辰季髙以事如縣中己巳卽有滯下之疾晝夜之行餘百久之熱發體中如火其兄伯康懼亟呼翳視之翳至脈已絕矣自已已至今月甲戌僅六日而遽至扵亡濓聞已復哭之哀乃尢天曰嗚呼悲乎不知何繇而夭吾季髙乎使季髙其行負天地愧神明夭之可也季髙恂恂儒者非其道弗言也非其道弗爲也言其事親則孝而恭處伯仲則穆而和交朋友則信而貞遇族姻則惇而莊接閭黨則惠而慈求其致夭之繇無有也今季髙何爲乃遘爾乎豈髙髙在上果不可必乎抑其視夢夢不能別善惡乎所謂天道常與善人其尙足徴乎嗚呼悲乎初濓年二十餘頗嗜學聞文懿許公弟子三衢方先生以性理學講授東陽之南深徒步往從之遊先生所主蓋蔣君子晦家子晦季髙父也濓因獲交季髙父子聞時季髙尙未冠卽能執經問難進退雍容肌肉若玉雪可愛嵗幾何旣哭其父今又哭季髙焉則夫人世如傳捨者可不信乎嗚呼悲乎季髙篤意於學方先生旣歿復笈師事侍講黃公防濓亦執灑掃之役扵公門與季髙交益宻季髙日出所爲文皆雅馴可傳誦濓甚敬之毎一防綉湖上輙握手吐肺肝間酒酣气豪競出慷慨背俗語季髙喜益與濓親季髙善辧說衮衮數千言不休濓不能屈毎務力皆勝之扵是各大笑而止之且曰良防不可數一嘻笑一怒罵皆別後之相思當時出此言亦以爲常豈知別後之相思者乃爲死後之相哀乎心𨿽如鐵石其不爲季髙一酸辛乎嗚呼悲乎去年之春季髙有書來曰東西二峴山無君足迹十年矣縱不爲吾行其可貽山靈之所笑乎濓方閉戶著書跬步弗妄出不及如季髙言濓所居實浦汭靑蘿山山中林樾蒼潤孤猿野鶴見人了無驚猜意而梅花泉又極可飲濓自念𨿽不能爲季髙往季髙淸俊士折簡招之或可一來當共飲水哦詩或投壺白雲間亦一樂也豈知季髙遽棄濓而長逝乎峴山之蒼翠固在眼寧不對之墮淚如防陽乎𨿽欲重登顧後瞻前而季髙不見又寧不爲之感慨乎嗚呼悲乎季髙之太夫人年逾八十母夫人髮亦種種而三子方累累在疚長者僅七齡防者尙居乳哺中惸然可念季髙之死兩目能遽暝乎嗚呼悲乎季髙已矣濓將摭季髙羣行爲書以信後世適有故未及爲姑撰哀辭一通焚之扵墓以冩中心之悲季髙其能有知乎抑無知乎岱嶽可移瀛海可塡濓之哀吾季髙者尙何時而已乎嗚呼悲乎嗚呼悲乎季髙諱久叔季髙其字也卒時年二十九云辭曰

有木蕤蕤兮嗚呼將鬯其施兮嗚呼霜雪何爲兮嗚呼竟從而折之兮嗚呼天者不可知兮嗚呼千載之悲兮嗚呼

郭淵哀辭

郭淵字濟川六人唐汾陽王子儀裔也宋季羣盜起淵聚族共保若一障曰蔡堡六人依焉天下已定民爲占借吏撓之民見縣有爲丞相客者無敢呵相教爲丞相奴淵謂民民賤生民也奴重人奴也使世世爲人奴與王民孰愈民愧而止後樹吏吏務休息民而奴客困皆來謝曰微君幾不免大徳末淮大饑淵作饘粥食之生者甚眾是時人多鬻子自救淵取困甚者假子飬之十餘年皆爲娶婦居數歳大穣一朝縱之曰若事吾良苦及時歸毋久畱爲也皆涕泣曰公生我今驅我安之願畱終公身淵曰毋悲後吾子孫不省將以汝爲奴卒縱之有人貰酒飲西家者已醉而出遺所賫金於門淵適見藏弆俟之明日遺金人從西求金西家誠不知怒以爲欺求之急西家怒益閉其人困卽欲自剄方爭淵聞之遽出呼其人與之所遺金人皆驚始保蔡堡羣少年共刼一人將殺之淵呵曰此何罪至殺羣少年曰此疑狙伺爲諜而將襲我故殺之耳曰吾所爲相保以生誠惡死也今疑而殺人禍將及羣少年怒淵私計奪之力且追殺之乃曰吾代之贖何如羣少年喜遂免之後至升升市中有戴粔籹盤鬻扵市者遇淵置戴盤叩頭泣曰今日遇公天也幸臨過我我有母皆願見公謝淵固辭假以爲誤去之市上老人嘆曰世稱長者此眞是耶初六界北邊民習兵少文淵與父諗以詩書俎豆爲業人慕之多化者至今六多儒淵旣卒其孫言抱李光孝所造墓文請濓哀以辭濓未及爲言客死豫章可悲也已始言與濓遊語及當世輒暝目嚼齒語皆驚人聴者掩耳避去及操筆綴辭則海蜃吐樓而芝轝翠輦隠見空蒙間可怖愕言誠奇男子濓故刪孝光文爲辭哀淵且附見言事以見可哀不特淵也辭曰

有開其先以申有紹其後文以彬何遏其施祿以屯

王季楚哀辭

王仲淮季楚越人也其父艮嘗檢校江浙行中書政成謁選京師時季楚年方二十餘請從行旣至有多季楚才者薦其名遼陽行中書授季楚大寧路儒學正未幾以病卒檢校君哭之甚哀旣請國子監丞陳公�撰銘揭墓上復謂其甥方泗曰予深哀仲淮旣不能壽而又客死其二子基始八嵗塾始一嵗傫然也仲淮有知其能瞑目乎聞汝交友多能文盍求辭以哀仲淮且慰我泗來爲濓言濓竊悲之初濓見季楚扵泗家眉目秀整每言輙牽引史傳幾若貫通者濓方意其必進用於時今若是世之人欲以智力相雄長而不知止者果何如耶辭曰

冥冥化孰屍其權胡予其才而不予其年嗚呼

陳子章哀辭

嗚呼吾子章竟止於斯邪始予遊學諸曁之白湖而子章實來予因獲與子章交當是時四方來者類多紈綺之子喜文綉以自媚人爭悅趨之獨予之貧短衣才能至骭冷處前廡下四壁瀟然誰復見顧者惟子章與予燈影相望而讀書之聲相接也予時學未聞道心頗不能平子章嘗慷慨厲予曰子量隘矣是焉足以污子哉子章好使气人稍加暱白眼視之至其去乃已予因用子章厲予者厲之子章矍然謝曰是善教我子章自是與予居至驩也予旣還金華子章亦去越二年予再見子章於烏傷更相勞苦子章握手顧予曰子之貧尙爾邪子但力學天殆不能貧子也予觀子章貎加壯其厲予一如諸曁時未幾予復西還金華又二年予束書寓浦陽子章聞之喜以書來曰予昔在諸曁與子居僅四月而別在烏傷未十日而別今子來浦陽浦陽予父母邦也予家距子之所寓不百里庶幾與子少相羊乎予亦喜當與子章時相見也又三年子章未嘗一來予竊怪之因詢子章所常往來者具道子章病咯血气厭厭不振予謂是疾勢𨿽迫人得良醫可己未始爲吾子章憂又四年子章竟死嗚呼吾子章竟止於斯邪予之交友固多矣如子章者寧幾人哉積二十年之久僅能再見之蓋以子章春秋始壯予𨿽少長亦不過二三年其與子章遊未晚也豈知子章遽先予而棄去乎予蚤知子章若是又敢憂百里之逺不與子章周旋乎子章已矣孰能相予之善孰能指予之疵哉予𨿽欲不哀子章不可得已因從而著其辭子章諱璋姓陳氏子章字也浦陽人辭曰

已乎子章天賦爾材而鐘爾精宜乎煇赫其聲光振拔其華英不秩登於百石亦名薦於九卿柰之何單襦短褐不知珪組之貴藜羮糗飯莫沾鼎餗之榮𨿽足勩乎敝屣神憊乎篝燈竟不少用而遂潛輝韜迹於泉扄則吾子章何如勿生已乎子章白楊萋萋宿艸莽莽悲泉咽而不流寒云郁而不聚以吾子章之才之淑而遽下制於一壞之土寧不使予撫遺文而增嘅想音容而惻楚也耶嗚呼唏矣

哭張教授父子辭

濂同縣張公繼祖力學而尙志操少讀魯仲連傳見其排難解紛嘆曰士當如是而已大徳中縣有桀黠吏挾重辟害民民愜怯莫敢觸其鋒公直之部使者時吏方抱案在庭公面防其姦卒置於法延祐間郡上公才行署雙溪書院山長考第成遂調瀏陽州學教授公爲復侵疆稽其步畝刻石學宮防守貳闕太府檄公攝州事時歳薦防道殣相枕藉方下令勸分公爲設方略使持劵者左入受粟者右出竟事帖帖無嘩居二年以大父喪棄官歸卒其子道生力學如其父屢應進士舉不利困頓殊甚適余觀以監察禦史行部浙東觀同捨生也召見相勞苦薦爲武夷書院山長未幾亦卒初濂年幼時見公公卽相器重與爲賓主禮俾同道生師事城南聞人先生逮今粗知學而不陷於小人之域者皆公賜也濂旣往哭公曾未幾何又哭道生焉𨿽石人猶當墮淚近抱疚袵席間中夜尢念公父子不能置起篝火濡毫申之以辭辭曰

番番良士僅以教施才不盡展人期有兒兒今死矣吁其悲

哭王架閣辭【有序】

王君檉字徳潤濟寧金鄕人祖仁義烏丞父端溧水州稅務大使母劉氏君少警敏人物又魁傑嘗掀髯自吒曰王檉不尋功名功名當自來逼王檉爾豈有錐在布囊而末不見者耶遂學治經試進士不中卽棄去攻法家書爲衢處二府吏尋補書吏浙東廉訪使者府遷浙西名上江南行禦史臺辟察院書吏已而貢入中臺察院出調浙西道肅政廉訪司照磨兼承發架閣禆贊憲政人器其材因防酒言忤禦史銜之以事中君下符逮就吏君坐樓上嘆曰男子頭可斫膝不可屈死則死肯與獄吏對乎遂拔刃自剄左右急救君已僕地血滂然流君妻劉及子僧僧忍泣具棺斂載入金華卽城北五里藏焉蓋君自幼寓金華又以女妻縣人江演兵起山東道絕不能歸故君喪來葬而妻子皆來依江初余入郡從聞人先生學君同日至與之語又知同庚戌生人相驩也晝摩切經藝晚則捉手同遊衍或縱談大噱幘墮地弗顧或聨詩才脫口卽促繼之遲則罰昏鼓動咚咚始歸日以爲常一旦去爲吏余遂不以書記通有自浙水西至者出君手書相勞苦且曰吾薦子於方嶽大臣行授子校官矣子能爲我一出乎余以書謝復固辭居亡何聞君死矣余之辭君者非托此以爲名髙竊自念貧賤士何往不自得吾固不忘故人余足一動人必病餘以爲挾且私是以弗能往視君俟君他日歸休禦欵段馬君靑霞白水間未晚也嗚呼孰知君之遽去余而死矣乎使知君之遽死也縱百千其人以爲私以爲挾朝夕疊提余耳而噪之餘尙何卹必能謁君虎林之上矣今復何言哉今復何言哉君旣不可見乃絮酒裹雞走哭君之墓僧僧知余至哭迎於途傫然也余心益百折不自勝造爲哀辭一通以泄餘情𨿽然餘情其得而盡泄乎君卒時年四十七至正甲申九月十二日云辭曰

犧尊靑黃嘉禾之災樗大蔽牛不以爲材使君非材行已昧昧過者弗睨孰得而害君旣材矣人誰捨旃髙位疾顚理之必然氓之蚩蚩匪材曷治君仕則當不仕無義孰不顯融君門而凶豈仕之尢秪系其逢所逢者時固有通塞亦命使之君復何惑物忌大剛不缺則刓自君取之命復何云君若居柔觸物惟忍非惟保名身何能殞從古有言柔則詭隨縱生千齡非君所宜君死𨿽亟君膝不屈君气凜然千古莫奪人孰不死君死則寧尙可謂君鴻毛之輕君何用哀我哀有以天方壽君君則自死我茍無罪誰敢死餘一朝之忿惜不爾思妻子防防東西顚沛君在九泉亦將自悔我則深悲豈直悲君悲法之隳法旣隳矣君宜長逝彼豸斯冠天亦不畏

悲海東辭

王山鄭先生原善字復初延祐名進士起家徳興丞轉處州錄事有異政爲眾所忌遭誣搆去官尋以疾卒臨川危君太朴病執法者不得其平爲著悲海東辭濂亦繼作時元統癸酉冬十月丁亥也

我悲海東我涕拭矣善人云瘁邦其棘矣倬彼昊天冒此下民彰善癉惡胡莫之懲冥冥其晝不見出日飄飄雨風墮我家室家室墮止邦國危止豈遽危之遂將自邇大君維河冢宰維舟卿士維楫烝庶維徒上下相力厥載孔速茍不是念不膠則覆維彼哲人化爲螟螣維彼愚人猶如鬼蜮鬼蜮戢戢巧爲我賊螟螣僥僥蝕我黍苗我民我牧惟恐傷只彼豺伊兕敢爲民痏旣啜其肓復醢其髓我寘我法孰云能已淑爾君子綉衣孔有瑲蔥珩有節斯煌不我能朂覆謂我爽詈我縶我絕不畏明訾彼鸞凰見藻是食有振者麟邪蒿爲室式紛式錯動罔不忒嗚呼昊天曷其有極甡甡其鹿乃索之江中林喬喬乃求其魴顚倒瞀以逞無良嗚呼昊天曷其有常無然惛亂無然慆淫無然回遹以虹我心爾之悖矣民胥害矣爾之迪矣民相懌矣勿曰丘陵崇不可夷勿曰淵冰堅不可摧忽爲平陸忽若流澌誰與爾謀曾不爾思謂爾醉止黝然無知爾不用酒何徳之違謂爾蠱止上下卒迷日用飲食不愆厥初其止蘧蘧其行踽踽其慘呿呿其威虺虺我涙旣竭繼之以血百海其深莫諭我心我生不辰伊誰之云無越我墻我垣我藩無菜我田我田我麋天命有定我將我怨爾無人怨我爾用歆乃塤乃篪乃琴乃瑟乃磬乃笙以樂其音以樂其音實獲我心峩峩墮山山則有樗彼漼者淵淵則有魚匪今獨然振古如玆我茍不樂不樂奚爲

廣漢難辭

難古禮也周人三時皆行之春冬之季難難陰气也仲秋之月難難陽气也蓋二气或佚厲將乘之爲災故難以止焉其制命方相氏帥百索室區疫以逐之又磔牲以禳四方之神漢襲周制而其儀加詳選中黃門子弟百二十人爲倀子赤幘皁制執鞀方相黃金四目防熊皮衣朱裳執戈揚盾十二獸有衣毛骨中黃門行之冗從防射將之以逐惡鬼於禁中夜漏上水朝臣防侍中尙書禦史謁者虎賁羽林郎將執事皆赤幘陛衞乘輿禦前殿黃門令奏曰侲子請備逐疫於是中黃門倡侲子和其辭凡八十言繼作方相與十二獸儛讙呼徧前後省者三持炬火送疫出端門門外騎士以次傳火棄雒水中自漢至今朝廷之難𨿽廢而民閒猶有存者先臘一日巷萌社飾鬼神貎禦五色龍虎文衣巡門擊鼓而難之予惡其言鄙褻因疏古者用難之意復廣漢辭使習焉其辭曰

陽陰乘化左右而行日曆昴畢得積屍大陵其气勃芒更涉虛危墳墓西司鬼官攸房厲附彊陰而降於釁殃咨爾十二神宣其威良焱突劍亢胇胃食虎甲作食雄伯食鬽騰簡食不祥攪諸食咎伯奇食夢祖明彊梁共食磔死寄生委隨食觀錯斷食巨刳其腎腸窮奇騰根同享於蠱毋使害傷咨爾十二神鍜爾戎兵出四方吮厲之以代酒漿解厲之肌以充糗糧絲厲之腱織以爲衣裳斥除慝陰暢回明陽乾坤載淸物楙民卬惟爾神之功神或不蘉上帝是明急急如律令

補雩壇祝舞歌辭

周官有司巫掌羣巫之政令若國大旱則帥巫而舞雩漢法夏不雨祀竈毋舉土功更火浚井暴金於壇杵臼於術爲四通之壇於邑南門外方七尺植赤繒七其神蚩尢祭之赤雄鷄七酒具淸酒搏脯祝齋三日服赤衣拜跪陳祝辭以丙丁日爲赤火龍一長七丈又爲小龍六長三丈於南方皆南向壯者七人皆齋三日服赤衣而舞之司空嗇夫亦齊三日服赤衣而立之鑿社而通之閭外之溝取五蝦蟇錯置社之中池方七尺深一尺酒脯祭齋衣赤陳祝如初取三嵗雄鷄猳豬燔之四通神宇令民闔裏南門開裏北門幸得雨報以豚一酒鹽黍財足以茅爲席然周制久廢典午以降漢法亦不行而祝辭尢闕歳丙申夏旱羣巫雩於山川之神予旣書其事授之復補其詞使巫歌舞焉

於泰鴻冒下民動以化時屈伸煜朱鳥萬物甄亢則害陽畢屯土膏耗蓊欲痻田畯奔勢維礥壇四通僾明神神中臨勃如煙鬯嘉錫燦若羅繭握薦豕炳膋蕭灌郁金匊芳防气上延合溟漻洞五精貫八幖茫無外莽翛翛門沆碭駕以猋俯下土無不釗

郁行風羽輪翔黃變慘復爽眾嫭集亢景章僾然存索之亡爍陰明回叢陽符翹襟逝弗忘崇明禋成穡功憑紺筵嚴以卬應上公與天通植赤繒驂紅龍左列缺右丰隆流火降鉅若鴻鬼婦劉散爲風灑靈注徧四封函斯活頴茸茸眾維魚兆已從融祉暉毓宵氓甫田阜物豫成風平平綽以行人旉與鬼肹蠁耿曜振霈充盈神心暢樂茫良四防綏萬國洋洽大康慶昭膺

楊刺史廟迎享送神歌辭

浦陽雞冠山上有古神祠相傳祠漢交州刺史楊侯侯縣人也名扶字聖儀累官皆有恵政侯歿已千載民以雨暘禱輒應是侯之神在天猶不棄於吾民也吾民其可忘於侯乎濂𨿽不敏爲撰迎享送神之辭俾邦人歳時歌以祀侯其辭曰

紛溶溶眺天門白蜺出雜云惇翩我靈整修駕車登登般裔裔翩我靈降潛場回飈興與之鴹翩我靈變陽陰奔以放光淫淫翩我靈繽如廧神鬼衞鳥翼張

紛溶溶一

神筵啟混朱黃愉以康怳芒芒奄靈車奠芳酎爵行千流若雨奄靈車蕙爲有饗且飫以舞歌奄靈車靈已醉廣宣延無不備奄靈車樂無極神山髙髙可測

神筵啟二

氛翼翼欲上升指靑雲化爲文靈之旋疾如風從西虎導東龍神之旋髯長逝淩紫靑瑤光下靈之旋兆逢景已滅猶放靈之旋錫我祐沛若雲雨下土

氛翼翼三

題辭

菊坡新捲題辭

當塗陶君用髙蓋出於晉徵士元亮之裔凡宦轍所臨必效前人種菊花滿坡當萬木揺落時花始秀拔低昂枝上若赤金所鑄錢頗可玩用髙公退之餘酌酒與花對恍然如在柴桑籬落閒殆忘其章綬之榮案牘之煩也或者疑之曰仕者樂乎朝市故馳而弗息隠者慕於山林故往而不返有若水之與火未易合也昔者元亮遭時孔艱不能爲五斗米折腰向鄕裏小兒因有托於菊而逃焉耳今用髙則不然生逢今有道之朝亦旣由憲史檢校中書而主畫於秋官矣眾咸以致君澤民期之用髙則畱情於菊若將與世相違者無乃不可乎嗚呼是何言歟是何言歟觀人之道不於其迹而於其心迹固朝市也而心則不忘乎山林謂之吏而隠可也迹或滯乎山林之中而其心則艷華趨榮無一息之不思市朝茍謂之爲隠孰能信之況君子之出處可仕則仕可隠則隠初何容智力於其間哉設使元亮當今之時將不能不仕而用髙生於元亮之世似亦不得不隠也世之人學元亮者多矣皆在乎去位之後用髙則見於在官之時此蓋魯男子之善學栁下恵者也用髙誠賢乎哉予固不敢以用髙方之元亮也以其志之或同而他人未必能知也聊相與一言之並作采菊之辭以遺用髙曰我采我菊露其和矣今我不樂鬢其皤矣鬢其皤矣吾行歌矣我菊我采露其晞止今我不樂白日馳止白日馳止吾顏衰止歌罷用髙攬衣而起曰贈予言者盈三帙矣子頗能知予之志曷爲書於新捲之端俾詩家者流繼之他日約子於三徑間俯仰西風歌此辭而餐落英顧不美歟予不敢固辭用髙通儒術爲人仁厚士林中多稱之云

羅鄂州小集題辭

有倬羅公家於歙邦幼名曰願冠字爲端良其父吏部內外踐春秋之學與胡氏抗衡生子凡六皆能辭章公居其五尢赫赫有芒旣收世科歷仕縣州出刺武昌皁蓋朱旛績用翕以張夫自五季以來文气日卑宋室龍興篤生哲師汶陽浚其源二尹導之元城倡於前範張和之逮於廬陵日粹以夷臨川南丰眉山父子同焰而聯輝淸寧協順功用發揮精气充斥暢達蕤綏變化合神而光景弗虧柰何王轍旣南涉於偏頗衰俗羣趨以事決科浮聲切響駢言儷辭襲謬而踵訛公挺其間弗徇弗阿濯其孽屙障其頹波謂六經之作如日行天不可以軋摩惟秦曁漢是則是效接其遐軌而視法在軻然而畜之不則動之弗振涵志今古潛神典墳玩陰陽之交察海嶽之文覈治亂之變通典禮之津以至稗官虞初旁行敷落鳥獸虫魚之倫凡可以資博識者咸區別而彚分力思精索從莫達晨功以凝將通乎鬼神故其形諸篇翰鑰啟繭抽髙雅精鏈莫之與逑喬嶽峣然上淩太淸而陋夫土丘戴冕執圭屹若山立而異於卉裘棠溪之金美則爲鏐幹將之鐵百鍜始遒視彼蝕鍮腐鉛敻乎不侔考亭朱子取法魯騶發人瑕類一髮必讐獨推公文而弗捨者以協理之微幽嗚呼公旣逝矣遺文四行惟於東南粲如列星遭時不平遂壊於兵其諸孫宣明賢而有徵懼懸黎之鏟彩結緑之沈英復鍥於梓以震其聲以開其冥以鍧於眾聽濂也不敏幼誦公文蒼白無成搏朽壤以代磶不壓亦傾揉敗檿以爲弧莫使之繃其瞻公之制作猶應龍之降升區區贊述何系重輕姑序其作者之意於首簡使後生小予知豪傑之士不爲衰俗所囿而雄渾之作或當與秦漢並

文憲集卷二十九

欽定四庫全書

文憲集卷三十

明宋濂撰

贊【凡三十九章】

文右相像贊

才優徳純山峙玉溫重厚可以鎭俗仁恕足以澤民或陳經術而侍靑坊或秉霜簡而立紫宸終受知於聖主宅右揆而相秦深沈有謀眞潞國之裔剛毅忠信誠絳侯之倫觀其屹立不動正笏埀紳猶可作懦夫之气而褫邪佞之魂嗚呼此所謂邦家之重寶廊廟之大臣也歟

婁貞公贊

原武婁宗仁當天后政嚴之時獨以寛厚聞其弟守代州宗仁教以唾面自漧至今爲善者師焉因贊之以自勗贊曰

我言之恌斯辱之招我行弗足或貽其辱二者無失其至由外內省不疚我則何罪我面彼唾乃彼之愆我何潔之正使自幹孰忿自乘攘袂而閧孰量之受詬如頌是非茍繆不亦殆而防公之師吾誰與歸

陸秀夫像贊

身抱龍髯兮眼不見水鳳闕𨿽遐兮龍堂則邇玉雪皦如肯污泥滓赤日出海兮爾心不死

滕奉使贊

齊人王蠋有言曰忠臣不事二君烈女不更二夫女之從人一與之醮當終身不攺譬之白璧小有玷辱人將斥去而不之顧臣之事君也其理亦同故蠋特並言之事兩夫者𨿽辧如虞姬智如鄧曼吾知其決非良婦事二君者𨿽功如汾陽才如西平吾知其決非良臣嗚呼使此義昭如白日人臣安肯懷二心而國安有喪亾之禍哉東陽滕茂實當宋靖康初以太學正與僉書路允迪奉使於金議割三鎭太原尋奉密詔據城不下金人怒囚之雲中欽宗北遷茂實謁見涕泣請從行主者不之許其後允迪南歸茂實獨畱雁門終身不再仕臨沒令以黃幡裹屍而葬仍刻石識云宋使者東陽滕茂實墓此殆不事二君者歟當是時有宇文虛中者亦以黃門侍郎使金見畱遂攺節易行反面事讐其後𨿽欲奪兵仗南奔而自贖卒亦不逃君子之議其視吾茂實果何如也茂實已矣人至今想其遺節如神龍不可得見至視虛中輩不啻若鬼蜮犬豕有識妾婦亦羞聞之此無他人心天理終不可誣也乃作滕奉使贊用規事君而有二心者贊曰

漢有蘇武奉使不屈滕公配之有聲烈烈黃幡裹屍以全臣節如璧之白弗緇弗缺其人𨿽亡而神不滅上游帝所淩厲日月降臣見之肝碎膽裂敢述贊辭勒在貞碣

東陽十孝子贊

十孝子者皆東陽人其事載於郡乘爲詳予讀書之暇因采其昊天防極之思而爲是贊以風世之爲人子者

秦顏烏【東陽人】

古有醇孝厥姓惟顏父防未葬行泣道間我畚我鍤是薶是瘞彼羣烏何知銜土予助我冢旣封烏吻血流感爾異類愧我同儔秦風日漓借耰鉏而徳色誰意霠云之四防見此皦日千載之下禮憲淪胥豈獨愧君烏亦不如有廟嚴嚴春秋是祀用興薄夫作孝子

吳斯惇【東陽人】

有孝者斯峴山之阿父罪當誅兒心柰何自非吾親盍從生我我寧隕身父死其可九關峩峩虎豹齗齗泣血上書願易以身王用爾卹卒全父命更旌爾門風彼不令池波奫淪宰木扶疎淸風肅然過者下車

晉許孜【東陽人】

嗟嗟許生實孝於親胡風木不停遘此難屯輤車旣載負土築墳我親我敢曰勩彼鄕民手胼足胝我不爲辛巾笥猶存幾筵不攺惕然念之吾親何在秋霜凝凝春雨防防父兮母兮得母苦寒與饑兒旣不可見寧不念玆天髙可極此情防極鹿獨不閔我觸我松栢嗟嗟許生厲志不移終身之慕於子見之

唐馮子華【東陽人】

緬彼孝馮綰廬墓傍思親不見欲與俱亾白月寥寥悲風四起蒲伏號呼哀徹心髓天錫嘉瑞慰我孝思有皦斯有斐斯芝孝馮曰噫吾焉用汝九京莫興百瑞奚補惟爾孝子樹我世防𨿽歷萬祀厥徳彌章自公之亾肖公者幾茫茫堪輿孰非人子

唐應先【東陽人】

卓哉至行眾人所難眷我應君抆涕汍瀾親之云亾中心咽塞𨿽艸生髮間何暇束櫛昔處膝下其樂泱泱今我來思舉目但見白楊彼蒼者天曷不我惻茍可從之我生奚卹爾心之苦爾行之優雙闕峩峩卒承天休

唐唐君佑【東陽人】

唐氏之子以孝行聞死生一節弗岐弗分惟思親不置鞠明究曛誰無父母以樂以愉今我何罪獨行次且我罪之深我宜隕墜胡獨使我親先彼朝露昊天不弔直至於斯渺渺音容如何勿思官用褒旌封闕在舎匪私爾一人式勸來者

陳太竭【浦江人】

浦汭之間有氏曰陳親沒居廬衰麻終身心勦形瘵杖而後起一气如絲去死無幾朝哭如吞莫哭尢不忍聞松風翛翛林鳥嘐嘐來助予之悲號遐思弗寧起奠我爵果肴在前烏鳥爲之不啄世瀦失防頹波滉瀁我思古人古人焉往

宋董少舒【蘭溪人】

有倬董君父以令終躬負厥土馬鬛其封四郊無人夜寒如水黑飇潛興如臨神鬼董君出廬擁墳撫膺念父寥寂長哀無聲日兮月兮能照下土寧不閔我最苦願亟入九泉奉我父母靈芝煌煌駿發爾祥蓋紫漧黃於燦其光有焯董君徳聲斯不亡

宋金景文【蘭溪人】

濲水之州三山之坡下有孝子孝如之何父疢在首吁天請代願萃予身我親防害母棺未窆執以前天光下爥五色粲然五色粲然未足爲偉怪雹獰風勿犯其裏茍匪中忱曷以臻此緜代是師於戱孝子

宋賈南金【金華人】

孝道之百行所生誰與賈氏實惇古風生弗離親歿安可棄忍令親之玉體爲泉扄所閟晝𨿽不可見接以夢寐夢中相見宛其未死覺後求之寒燈在幾得不慨玆澘澘墮淚睠爾孝徳閔我章逢梔蠟其貌黼黻其躬父子相軋或不相容我述贊辭用發民衷

許魯齋先生贊

濂洛之學傳自武夷重徽疊照日星昭埀逮我許公尊聞行知若親摳衣寒泉之麋張皇幽眇釐析毫絲如臯陶淑問畢其情辭如后羿注矢不失其馳旣入閫域遂升堂基橫經冑監衿佩鏘如袪其人私牖其天彛釋其偏岐挽其九衢徳成財逵昭用如時黼黻帝治甄陶泰熙明體適用公實庶幾無徳弗報四海祝屍嗚呼許公百世之師

劉靜修先生贊

先生之心嶽鎭川澄先生之操玉溫石貞先生之學寤寐六經岐陽之鳳魯郊之麟和气襲人盎然陽春發周孔性情挹其深醇或出或潛與道周旋九原可作吾爲執鞭

吳艸廬先生贊

紫气蟬聨神物蜿蜒有開必先山川降神自元而貞篤生哲人愼斯勤斯絕乎等夷於道早知厲如秋霜煦如春陽何徳之昌抱膝而居气蓋八區閼而弗舒玩心神明操觚弗停輿衛聖經學徒是依毛之有麟甲之有防其淵衝以消吝封心熙气融大明當軒畱聘益尊施教成均北許南吳先後合符人文之敷大明太史金華宋濓贊

虞文靖公像贊

朱眀之墟離火降精也丹鳥防褷爲駕防軿也手握化樞人文昭明也補帝衮衣五色熒熒也上淩霄漢下燭九溟也無幽不啟無芳不榮也頓挫萬彚配合三靈也獨騎元气棲神窈防也之死弗沒隨物流形也凝爲矞云燦爲徳星也琬琰所勒鬼祕神扄也命世之材一代之英也

先師內翰栁公眞贊

偉貌長身端嚴若神卽而就之煦然春溫海濶天髙莫窺覘其宏度霆奔飇竪莫驅駕乎雄文來趨蹌之衿佩作儀表於薦紳出入容臺振百年之禮樂昭宣帝制煥大號於乾坤惟其具該博崇深之學所以繼光明俊偉之倫仰瞻遺像有涕沾巾儻使泉臺之可作庶幾士俗之還淳門人具官宋濓拜贊

吳山長像贊

原道書院山長吳履予之異姓弟也人之評履者一則曰履善屬文其嚴簡嶄絕處類秦漢間人語廹而視之有淵光也一則曰履自幼沈酣羲獻中行艸書皆入妙品如寶劍舞空光芒疊發芙蓉出水態有餘妍當與鮮於大常齊驅其得意者或謂過之其知履僅若此至其尙風義赴朋友之急不顧水火𨿽古人猶難知之者未必能知履也因贊之以白履行於世贊曰

若人者其古君子之徒與聞人急難卽欲赴之力縱不及心懸懸其如饑水火在前幾若弗知輾轉不寐而長夜以思世滔滔而莫察吾獨探其隱微彼以藝文爲矜者其相知也不亦淺而若人者其古君子之徒與

石巖林先生像贊

冰霜顏面鐵石心腸持斧七閩百壬斂藏神眀之政淵源之學其人𨿽亡淸風猶昨

溟涬生贊【有序】

溟涬生者旴江廖應淮海學也抱負奇气好研摩運世推移及方技諸家學年三十遊杭上疏言丁大全誤國狀大全怒中以法配漢陽軍生荷校行歌出都門道傍觀者嘖嘖壯之抵漢江濱遇蜀道士杜可大揖曰子非廖應淮耶生愕然曰道士何自知之可大曰宇宙太虛一塵爾人生其間爲塵幾何是茫茫者尙了然心目間矧吾子耶然自邵堯夫以先天學授王豫天恱天恱死無所授同葬玉枕中未百年而吳曦叛盜發其冢得皇極經世體要一篇內外觀象數十篇余賄盜得之今餘五十年數當授子吾俟子亦久矣乃言於上官脫其籍盡教以冡中書其算繇聲音起生神鑑穎利可大指畫未到者生已先意逆悟可大自以爲不及學旣成去隠宣歙間遇余安裕戈陽將教之安裕勸生業中庸生瞠目厲聲曰俗儒幾辱吾康節於地下矣復去之杭客賀外史家晝市大衍數夜沽酒痛飲飲卽吐吐卽飲不醉如泥弗休醉中嘗大呼曰天非宋天地非宋地柰何柰何語聞賈似道遣客叩之生曰毋多言浙水西地發白時是其祥也似道未解復召至屏人與語生曰明公宜自愛不久宋鼎移矣似道惡其言掩耳走生亦徑出過曾淵子家索酒轟飲酒酣作嬰兒啼曰大廈將焚燕猶呢喃未巳耶復賦歌以見意都人士聞之競指以爲怪民不與接獨太學生熊希聖猶時造其廬生私執熊手謂曰吾端居層樓聞空中戎馬百萬來人鬼作哭泣聲壬申襄樊陷甲戌宮車晏駕乙亥長江飛渡似道亦殛死臨漳丙子三宮播遷諸王大臣皆南北亂走噓吸事耳子不去欲何爲居亡何宋事日非沿江州郡望風奔潰生大慟曰殺气又入閩廣中吾不知死所矣遂遁去其言無一不驗後四年病死處州學中年五十二無子惟一義女從之生宗堯夫先天之學頗自謂知易每見諸易師傳疏不問淺深輙訕駁以爲樂及論後天則尊羲畫爲經彖爻繋辭爲傳黜文言彖象二傳爲九師之言且謂說卦非聖筆不能作上下系乃門人所述序卦直漢儒記爾蓋生聰明絕人未聞道而驟語數故其論經多失中然性使酒難近又好訐人陰私人面頸發赤不顧罕有從其學者惟國子簿吳浚進士彭復樂師之浚不卒業復屢受唾斥不怨生將遁時召復至口發例手布籌𨿽平昔所靳若終身不示人者一舉授復復後又授鄱陽傅立云或曰生瀕死語女曰吾死後一月中朝命山姓鳥名使徴吾及傅立當過予門汝可出藏書示之立當以此致大官後皆如其言所謂山姓鳥名崔鵬飛也生所著書有集歷髓星野指南象諭統防聲譜畫前妙用數十萬言今猶間傳於世贊曰

龍圖成章有文從衡以濬以眀以泄其藏以奠乎黃昔我素王韋編三絕墜緒微茫誰其我綴我參我腴九師襄之我苞我晶百氏攘之如河之渾如曀而昏如治絲以棼天未降割一發攸存維洛有士居於百原超神沖漠凝於畫先數往知來小大斯甄莫峻匪厓我陟其顚莫深匪淵我瀹其泉簡材以畀非隠弗傳有冥者冢卒昭以宣或得其載神於言炎炎宋籙維其訖矣長星蝕栁色之赤矣眚祥見徴土發矣朋昏以世莫之戚矣魚在在鬵尙其息矣維生之知中如沸羮彼惛弗知覆謂我狂我狂如何我憂孔多我山我河我用弗磨俾淪胥以訛我酒旣嘉我瑟又龢我寧不嘯歌北風其涼旂旐央央我車龎龎蕩蕩江流杭之如陸有腥其穢流血沃沃海氛方殷其何能目人有恆言風雨漂揺夏宇障之涉於大川烝徒楫之楫副宇橈孑孑焉依國武斯墜不知攸戒日隕弗升𨿽晝作夜鴞舞於林鬼瞰於舎孰投是艱曾莫之艾乃惄乃驚乃瞻乃行乃遁死於防睠生之爲胡乃神以著徴之古聖匪程伊度何以言之卒淪於數一曲之淹不通其故易道旣泯數亦不類激贊於生發我長喟月出皎兮在天之心在天之心何古何今

余自幼卽見長老談溟涬生事近見李淦性學及戚光子實所造文又知生爲詳以生之精藝如此而修宋史者不列之方技傳中殊可恨也故予湣之特序之又傷易道之微激而贊之惜乎予文蕪陋不能永生也然予情亦至矣濓志

采苓子贊

榮陽鄭仲徳有隠操嘗采苓九藍山間因自號采苓子斯贊之所由作也贊曰

彼采苓者肥遁之士皦皦霞外不容纎滓白月入懷涼颸溯櫺髙視一世何慮何營

匡山居士眞贊

紫眼有稜足以洞視千古長髯如防足以畏詟百壬或建大將旗鼓而殄殱於妖沴或被處士冠服而容與於雲林可顯可晦載浮載沈一委順於外物初無累於貞襟縣千尋之丹厓莫逾其峻瀦萬仞之重淵防測其深抱忠義之志而耿耿自信所謂不變不攺若百鏈之精金者邪

曾侍郎像贊

身形之瘦弱也則山澤之臞精神之淩厲也則列仙之儒博極諸書而守之則約智周羣類而處之若愚當議禮而考文較損益於錙銖稽百王之軼典翼一代之鴻圖豈非養徳之腴造道之樞而爲國之耆艾邦之蓍者乎

章判官像贊

唐福州軍事判官章公修實檢校太傅仔鈞之父也其遺像至今蓋四百餘年矣二十世孫禦史中丞溢偶於閩中購得之如獲至寶持以示其友宋濓因爲作贊贊曰

器局深沈容儀嚴肅吁嗟哲人如金如玉餘慶所被孫子若云重珪疊組至今揚芬

四十二代天師張公像贊

含衝葆虛執眞之樞翊度宣靈契道之符龍虎衛乎左右風霆屬於指呼此古之博大眞人而今之列仙之儒者邪

趙使君像贊

宋之王孫元之循吏才優識明政通民治未老而歸臨難不貳懦夫觀之可以作气

趙子昻像贊

文運中微頽波日靡公起東南作天一柱天人之表帝王之孫麟遊鳳翔珠明璧溫歷試中外遂居禁密其名之升與日同出彼憸邪者腐防敗豚何能病公臭穢自聞三百年間西東萬里雄鳴一代如公者幾公貌如玉公文如金變化莫測照耀古今

李太白像贊

元行臺治書侍禦史亦憐眞班所藏李太白像系祕閣傳本吾友危君太朴嘗爲之贊自後流落於金陵駱氏酒家洪武己酉秋郡士王宗溥購獲之尋以摹本見貺因造贊曰

長庚降精下爲列僊陵厲日月呼噏風煙錦衣玉顏揮毫帝前气吞閹豎視若烏鳶頓挫萬象隨機回旋金童來迎絳節翠旜下土穢濁孰堪後先囅然一笑騎鯨上天

傅同虛像贊

將求子於外兮則鏈精於三田欲索君於內兮則遊神乎八天是皆窺見夫粗迹而未能暢逹其眞髙岑兮谷綿白鶴舞兮蹁蹮豈非長跨於洞庭之野吹瓊管而招飛僊者耶

宜春夏都事遺像贊【以忠字尙之】

其才孔良其气則剛沈潛乎仁義之府擩嚌乎禮樂之塲窮春秋而寓衮斧法菽粟以爲辭章使之專城而居則可以攀次公之黃使之入直鑾坡則可追文成之張胡爲乎低回下列莫展一長托使車以遐覧竟仙遊於五羊豈詘於人者難知而信於天者不亾後千百年剛風郁滂當見騎麒麟而下大荒者耶

英處士方公遺像

予學子方孝孺英處士之諸孫也持處士像來請贊贊曰

振騷雅於江南混漁樵於玉笥諫垣天近𨿽屢形州牧之童牛衣夜寒終不奪煙霞之志凜然亢直之風可折諂諛之气遵眞曜之遺則造英之私諡惟其畜厚而發所以繼隆而傳熾紳笏蟬聯勲庸赫著蔓延閩浙之間莫匪云原之裔敢申贊辭式昭瞻企

王宗普像贊

以子爲貴介公子耶何其神淸气和無綺紈之態也以子爲仙翁釋氏耶何其與時俯仰遊乎方之內也以子爲詩人韻士耶何其淸奇勁直訥然而謙退也然則果何爲者耶蓋迹混乎三者之中而心遊乎埃之外此吾嘗謂空同子以古之人而處乎今之世也

危雲林像贊

文繼虞歐之盛位居廊廟之尊天下譽之而不爲喜眾人毀之而若無聞此公所以爲大雅之君子傳百世而存長者乎

王指揮像贊

眞人龍興山川降精杖劍來從莫非豪英維時王公實將家子虎吼鷹揚萬夫披靡成功錫爵遂鎭一方弛其武威佩玉冠裳何以觀之有英其像益懋厥勛配古良將

蘇都事伯防像贊【子由後平仲父】

才足以行志智足以成事也茍盡施於時必有大過於人而得位以行者僅出其一二也年齒之髙林泉之趣皆公之所宜有固天報善人之所致也惟有子之甚賢以文鳴於治世足以繼絕學於前人揚休聞於不墜也此吾嘗私爲之善誦長公之言擬公於晁氏之君成而知其無愧也

自題畫像贊

廣陵孫生貌予眞人皆失笑謂無不似者因題其右辭曰

似柔而彊如愚而明辧駁百氏寤寐羣經千載之長一世之短前武儼然吾敢不踐

又

吾心與天地同大吾性與聖賢同貴柰之何隨於曲學局乎文藝忘其眞實之歸溺此浮華之麗顚隮於得防之塗蒞惑於是非之際縱濫厠於大方曾不離夫小智靜言思之幾欲霣涕奮自今以爲始日載惕而再厲有如升嶽者當極於崇顚辟若攺火者須資夫新燧期融通於髙朗誓薅治其蕪穢用致知爲進學之方借持敬爲涵養之地續墜緒之茫茫昭遺經之晰晰𨿽任重道逺必篤行而深詣庶幾七尺之軀不負兩間之愧爾其勉旃以終厥志

越國夫人練氏像贊【有序】

天地之大徳曰生夫生者乃天地之心𨿽陰陽之所運行有開闔慘舒之不齊然天地之心生生而弗息者恆循環於無窮有如碩果不食則其生道已具其中俟時發榮挺然而莫之遏矣時至五代用兵爭彊屠戮逮乎雞犬是天下極亂之時蓋無復人道有能於其間不爲气運之所變遷而一念之仁有以契夫生生不息之心則其感召之速所以敷遺於後人者其澤曷有旣哉閩之練夫人諱寯建州刺史章公仔鈞之妻也生而肉發深沈而端毅終日或不一笑言且知識有絕人者時閩王命公屯兵浦城之西巖南唐盧將軍帥師來侵我公遣二校請師於州失期將斬之夫人勸曰時危民未靖公柰何斬壯士公悟不問二校逸入南唐皆爲大將一則金陵邊鎬一則上元王建封也保大三年二月南唐遣江西撫安使查文徴伐閩取建州鎬爲行軍招討建封爲先鋒橋道使奪其險要已而建封焚外郛八月甲子克之公歿已久獨夫人猶存二校遣使者持金帛遺夫人並以一白旗授之曰吾且屠城夫人宜植旗於門吾已戒士卒勿犯矣夫人反其金帛並旗弗受曰君幸思舊徳願全此城必欲屠之吾家與眾俱死耳不能獨生也二校感其言遂止夫人之子一十五人孫六十八人多躋顯仕而其後人繩繩相繼位宰執登法從歷卿監佩守令之章者殆百餘人嗚呼何其盛哉非夫人有以契夫天地生生不息之心則其施報之厚未必若此之至也原夫人之心渾廓昭融不限封域視一城之生聚不翅如一家眞有所謂仁者之量殃慶以類大易之旨也夫人之後其有不蕃昌者乎其有不絢著者乎昧者不知天之未定謂爲善無足倚是則天之生生之道絕矣夫奚可哉夫人二十世孫存道以遺像求予贊予旣質諸傳記以序夫人之事而復爲之贊曰

懿彼夫人生於七閩肉髮有倫靜毅而莊動循厥常女士之良笄而有歸建州之妻其徳與齊建州桓桓旗旐繙繙以扼建闗將固我城必集我兵移書以徴二校言旋何期之愆絕首以懸夫人曰吁乾坤創夷壯士勿誅逸之使奔遂爲唐臣建斾而軍爭城以攻火旗晝紅陷其四封二校有云使鬼爲人夫人之仁曷其報之曷槖我私曷授我旗旗植於家有突而嘩我劍之加夫人曰吁是城卒屠我生何爲有眾若林昔而斧碪今而謳吟夫人之亾其魄已藏其澤愈滂傳紫襲龜霧滃云迷被於今玆遺像儼然萬目斯瞻曷取則焉

黃氐三壽圖【浦陽合溪人】

資善

身安而家裕者人之所欲也藏智不用而厚重有餘者天之所福也君有以契乎天故不求而自足也超乎寵辱離乎毀譽而遊乎物表此人之所難能而君之所獨也

資深

智足以燭理而加之好學敏足以蒞事而本於無私事長不以和樂勝禮馭下不以慈惠傷威行乎家庭春溫而秋肅著乎言行方矩而圓規斯學者之所難能茍謂之篤行君子其孰以爲非耶

資文

人知其外之偉而不知其內之美知其才之丰而不知其行之崇是蓋質而不二和而有禮介而能通者也

龍馬贊【有序】

西南夷自昔出良馬而產於羅鬼國者尢良或云羅鬼疑卽古之鬼方其地有養龍阬在兩山之中渟奫深開闔靈气而蛟龍實藏其下當春日始和物情酣鬯夷人立栁阬畔擇牝馬之貞者系之已而雲霧晦防咫尺不能辧色類有物蜿蜒上與馬接蓋龍云逮天色開霽視馬傍之沙有龍迹者則與龍遇謹其芻菣而節宣之曁產必獲龍駒焉粵若洪武四年六月壬寅夏國主明升以全蜀降獻良馬凡十而其一色正白乃得之於阬者身長十有一尺首髙九尺足之髙比首而殺其二尺有肉隠起項下約厚五分廣三寸餘貫膺絡腹至尾閭而止精彩明晃振鬛一鳴萬馬爲之辟易韀勒不可近近輙作人立而吼上謂天旣生此英物必有神以司之親撰祝策詔有司以牲牢祀於馬祖然後勅典牧副使臣髙敬囊沙四百斤壓之人跨囊上使其遊行苑中久之性漸柔馴適八月癸巳上將行夕月之禮於淸涼山壇上於是乘之而出如躡雲而馳一塵弗驚皇情恱豫賜其名爲飛越峯復命禦用監直長臣馬晉臣繪其眞形藏焉臣濓稽諸載籍漢之元鼎中有神馬出渥窪水中馬之生於水者尙矣養龍之說𨿽相傳於夷人要當可徴不誣也肆惟皇上以大徳而位大寶日之所出日之所沒無不梯山航海獻贄奉琛邇者獨角之犀來自九眞食火之雞貢於三佛齊之境其他佹形僪狀借借紛紛且不一而足而況玆水產之龍馬乎周書有云不寶逺物則逺人格所寶惟賢則邇人安皇上宵衣旰食日懷保於小民巖穴之士搜羅殆盡將圖治安如黃虞時其遐荒殊裔珍毓奇產未嘗有心求之所以榮光休气洋溢中國仁聲義聞充洽八表而龍媒之異自致於天閒十二之中揆之於書前聖後聖蓋同一軌轍也其視貳師之遣黷武窮兵以索諸大宛者果爲何如哉臣濂以文字爲職業際玆盛美不敢黙而無言謹述贊辭一首以貽諸後世贊曰

天駟熒蛟龍升靈澄神馬生祥飇瑞靄晝杳冥天一翕聚通精靈龍胡盈鳬臆輕竹披耳鏡懸睛花雪卷毛光照夜汗溝有血霞流頳振鬛鳴萬馬驚閃流電逐飛星九霄彷佛從龍行但聞瀟瀟風雨聲三川平八極寧眞龍媒獻龍廷出入天門駕龍軿太霞五彩蒲瑤京皇風淸皇道貞皇威明茫茫堪輿內孰敢不來庭陋彼漢將軍空圍貳師城乃知天子在樹徳不必連年徒用兵

墨鞠圖贊

建安蘇照爲學子黃叔暘作墨鞠圖侑之以竹石豈以其气節之相同歟禁林散吏宋濂爲造贊曰

我本中黃鐵爲肝腸精神外章不自知形貌之黝歟緑竹猗猗白石瑳瑳貞而匪阿斯爲月下之友歟萬色齊防洞容物情𨿽暗而明豈陶令沈昏而托之酒歟

陳方都督像贊

桓桓俊英矯矯虎臣心雄萬夫才佚三軍爵列崇階功在盟府圖像雲臺流芳千古

李徴君像贊

嗜義親賢以道自娯懿哉若人君子之儒

虎林處士贊

虎林處士王君年逾七十而視聽如少壯時其孫監察禦史驥從予受經者久間來請贊贊曰

素髮埀埀中心熙熙儉勤作肥家之本嚴厲爲馭眾之基好施之仁久而彌篤嫉惡之气老而不衰吹鳳笙於明月之夜飛羽觴於百花之時大布寛衣容與委蛇不知謬稱虎林處士知之者以爲瓊臺之神仙乎

華嚴經贊【有序】

上人幻滅嚴持梵行欲求無上眞如之道嘗自念言華嚴大經實中天調禦第一時所談一乘頓教化爲尊勝欲爇松爲煤入以香藥搗和成劑以書此經而彼松煤者假物所就具黑暗相有染白法欲煆汞爲丹承以空露研潤如法以書此經而彼汞丹者炫燿可觀能育人自非助道者欲推赤金素銀亷薄如紙復粉爲泥以書此經而彼金若銀𨿽曰重寶外塵爲體初不自內以是思惟身外諸物若勝若劣若非勝非劣若一若多若非一非多皆不足以稱此殊利繼我一身內而心膂肺肝外而毛髮膚爪資血以生資血以成資血以長資血以至壯老曁死是則諸血眾生甚愛如梵摩尼一滴之微莫肯捨者我今誓發願於世尊前以所難捨而作佛事從十指端刺出鮮丹盛於淸淨器中養以溫火澄去白液取其眞純蘸以霜毫志心繕冩滿八十卷尊閣益壽禪居昔者樂法比丘當無物時欲聞佛語了不能得乃信婆羅門言以皮爲紙以骨爲華以血爲墨願書一偈況今千百妙頌十萬正文不止於一縱捐軀命以報佛思無足爲異於血何吝惟願法界有情或見或聞證入雜華藏海證入雜華藏海已卽得六根淸淨得六根淸淨已卽得自性淸淨得自性淸淨已卽得四天下微塵剎土中一切眾生皆悉淸淨無相居士未出母胎母夢異僧手冩是經來謂母曰吾乃求明延壽宜假一室以終此卷母夢覺已居士卽生今逢勝因頓憶前事於是親五分妙香香雲輪囷結爲寶网編覆經上乃復合爪向佛散華作禮而稱贊曰

雜華淨智海九防之所說一音所演唱十處放光眀信解行證門總攝無復餘如是具五周如是辧六相如是分十妙義皆充足以至四法界二十重華藏無邊香水海教條有差別性相子無礙圓融與行布非異亦非同一可爲無量無量亦爲一重重無有盡是爲功徳聚如來最上乘龍宮所祕藏上人出身血嚴飭書此經於一滴中中普含十方界於一一界中普現光眀臺於一一臺中普成獅子座於一一座中普見分身佛如上無數佛皆具大威徳睂間白毫光徧滿一切處共宣大乘法聞者應解脫譬如日月生照三千大千悉見種種色法能破暗故譬如大洋海波平乃如掌無邱陵堆阜法能平等故譬如陽春至大地盡發生諸根各萌芽法能霑漑故譬如梵志夢一夢千刼事不過剎那間法能融攝故譬如子憶母未見心已至形神皆兩防法能無離故譬如黃金色金色不相分金亡卽色空法能不二故譬如石性堅初不從外得石性自圓滿法無修證故能如斯見解見經不見血若加精進力見佛不見經及至成道已見性不見佛我性如虛空了無能見者無見中有見全體卽呈露茍執於所見亦非我本性見見二俱泯此爲眞見見眞見復何有性本無物收一心歸命禮袛夜以爲贊諸妙樓閣門彈指一時啟

大還龍虎丹贊【有序】

龍虎丹贊爲予友鄭源氏作源因讀金碧古文龍虎上經有悟大還之旨用之修練節節有奇驗復以其祕也請予白之作是贊贊凡四章

苞幹靈一

人身苞精气妙與元化並一神管攝之鉛汞各流行神所棲止處實爲天地中闔辟類兩扉循環不竭窮廓然含沖虛獨立不以形是卽眞息根彊名帝乙庭靜極必自顯內境埀白芒或想爲連環無乃喪其常

斡化紐二

凝神入紫虛衝然抱一居靑龍郁上升白虎爲熬樞牝牡旣相從蒸潤如流酥鄞鄂一以固溫養成子珠銷霣離中陰坎陽復來隨純剛號爲幹潛躍契道符郁羅蕭臺中服霞漱云腴閱歷無窮年永共溟涬具

考火記三

鼎鑪乾坤樞匡郭水火魂戊巳居土官一气中夜存火候十二時暮防復朝屯專气而致柔綿綿日相因刑徳務並進文武須錯陳薰蒸洽太和天機盎神津三元與五气一一返其根後天不能雕長爲萬象尊

稽曲徴四

三千六百門盡墮魑鬽塲雌雄鑄爲劍日月吸光晶尾間閉液九鼎運女英三遜及五假八石巧煎烹如此之舉措難可一二名陰魔奪人命遺屍莽縱橫寒飊動羅鄷時有鬼嘯聲方知渉有爲不可學長生

觀音石贊

虎林翁君祥卿得圓石一大可五六寸上現圓通大士妙嚴寶相坐寶蓮華善財童子合爪侍側蓋大士住不可思議解脫門能以神變作諸佛事攝受眾生大則示化眞身於陀怛洛迦山小則寄影像於一木一石不假人爲自然天造無非自慈湣中發現祥卿因請濂作贊以顯神功以示闡提生我慢者贊曰

黃旣肇分白石卽受質斯時未有佛云何能應現千刼皆不化難以時節拘刼初與刼終常居寂光土石本無情物其頑無與等初無感通者云何佛示像微塵剎土中塵塵皆是佛有情與無情本來同一體諸佛亦無數動曰那由他云何圓通佛獨此示神變圓通於支那夙有大因緣所以不防捨如母之憶子如來談諸相皆是虛妄集云何自著相曷以釋迷网田相以俉性正如指指月見月指則防寧有系執故以此四者觀惟知佛願聖凡盡融攝調禦菩提心假石顯云異超出思慮表旣非圖繪力又匪鐫勒功幻成妙嚴相七寶作瓔珞瞑目結跏坐正以慈湣故用警闡提者徒爾增我慢當知神通力乃復有斯事始悔未見時口出不淨語如仰首唾天唾還著面故愚癡誠可念寧忍加斥逐我願大地人無不知三依見石非見石見佛亦非佛但見無量光各自心中發徧照十方界眀如日月燈十方諸品類盡得諸佛智

文憲集卷三十

欽定四庫全書

文憲集卷三十一

明宋濓撰

忠義【凡二章】

宋攝松陽丞助教梅溶

溶之死執禮嘗哭之曰吾從父一老儒生耳平日恂恂似不能言者乃能慨然守百里之地以蕞爾之軀膺虎狼之至於麋身弗顧執禮之言其眞足信哉凡人外柔者內未必柔但視其所存爲何如耳世槪以白面書生目之可乎哉可乎哉是故溶之死非儒弗能故又冠曰儒以見儒術之有功於名教也人主嘉其忠而旌賞如是可以勸矣故特志之

宋戶部尙書梅執禮

自宣和至靖康七年之間而梅氏一門殺身徇義者凡二人豈非難哉夫生者人之所甚樂而有家之私又人之不能遽忘彼豈甘於頸血濺地而自以爲得計哉第以君上決不可背名教決不可負綱常決不可虧忠義一激𨿽泰山之髙不見其形雷霆之鳴不聞其聲刀鋸在前不覺其慘鼎鑊在後不知其酷必欲得死然後爲安也今去之𨿽數百載忠剛之气充塞乎天地之間凜然如生非烈丈夫能如是乎使當時縱能屈膝受辱以保其首領受人唾罵受人賤惡𨿽生百年又何益也賈誼有言曰守圉捍敵之臣誠死城郭封疆梅溶以之法度之臣誠死社稷執禮以之

孝友【凡三章】

梁處士何千齡

千齡當唐季人倫廢壊之時孝行推於友睦而禮遜之風數世不衰眞所謂豪傑之士矣夫閭巷布衣之家𨿽其所爲不足以驚世動俗有能修孝友之道者朝廷必下詔以旌之史官必求其實而書之脫或史官失書賢士大夫又必從而謹志之則其事往往反足以傳於後世豈非天經地義不可磨滅有非區區功名富貴者所可同也哉善乎魏徵之言曰𨿽或位登臺輔爵列王侯祿積萬鐘馬逾千駟死之日曾不得與斯人之徒齒其言又豈不信然也哉嗚呼有志之士寧不於是重有感哉

宋處士鐘宅

鐘宅一家剔肝刲股者三人亦皆出於廹切之誠或舉韓愈氏所論鄠人者非之非之誠是也較於親病不嘗藥者豈不有間歟書而列之非嘉宅也愚又聞之兄弟之不和每起於妻子之離間非丈夫有逺識則爲其役而不自覺一家之內乖變生矣此文廣之出妻𨿽非至徳而亦甚難事也然則如之何而可嘗見逺識之人知婦女之不可諌諭而外與兄弟相愛常不失歡私救其所急私賙其所乏婦女不與聞焉亦可謂善處妻子兄弟之間者矣

明處士黃逢原

鳴呼子壯而分婦姑反唇相稽秦之俗已然矣況去古日逺風气日益漓黃氏能不染於末習卓然不變其恆度豈非眞豪傑者耶浦陽以義居聞者二三人惟鄭綺之家已至十葉黃氏知感慕而興起進修益力烏知不綺若耶𨿽然許史之稱未足爲貴也猗頓之貨未足爲富也惟孝友積諸躬令名昭於時其爲貴且富也大矣所謂特立兩間而無愧稽諸賢哲而有徴著之後世而可法何莫不由於斯黃氏孫曾可不思自朂哉

政事【凡七章】

漢尙書僕射楊琁

嗚呼政事於人大矣操厚倫惇俗之具執舒陽慘陰之柄禦賞善罰惡之權任出生入死之寄其在朝廷則四海被其澤其在一郡則一郡仰其賜其在一縣則一縣受其福茍得其人則上明下淳歌謠太平一或反是則流毒四境神怒民怨至有激成他變者其所系甚重且難也蓋如此人能以一善自效於官者豈可使之冺冺無聞乎縱曰往者之不可作寕不使來者之知勸乎嗚呼紀載之文其可少乎濓竊拳拳於此不可知者固已無如之何幸猶可以考見者輒不敢不書自楊琁至趙大訥凡十一人𨿽官有崇卑治有優劣其利吾民一也因盡錄之

宋撫州刺史蔣邵諸曁令張惇鄂州刺史傅柔

洪遵撰東陽誌書楊扶在蔣邵張惇傅柔之後且言邵歷洪撫二州刺史轉交州惇遷車騎大將軍柔亦刺鄂州扶東漢時人也遵旣如此書則邵等宜在扶之前無疑矣濓不謂然漢朝之車騎將軍衛將軍左右前後皆位次上卿典京師兵衛則車騎固漢官也惇爲扶前人亦未可知若洪在兩漢時名爲豫章而撫之地焉鄂亦名爲江夏郡並無稱洪撫鄂三州者及隋平陳始皆置之而冠以今號則邵柔疑隋以後之人也遵曾不考之是果何耶浦陽未置縣時地屬烏傷扶自曾祖茂來遷考其所居處實今縣地故扶之墓猶在縣西北十五里扶之子孫不見有別居之文遵獨據舊經以扶浦陽以扶之子喬璇烏傷其又何耶濓皆不得不正之

宋工部侍郎傅雩

古語有之人才必臨事乃見豈非然哉雱之使金也制詞甚褒之至有庶爾一言之合爲吾兩國之成之語則當時任寄之重可見矣雱亦奇男子哉

宋訓武郎黃仁環

仁環者區區一劍之雄耳其初未必不鈔掠爲人患亦復進之士君子之列何哉有過錄善春秋之義也錄之斯進之𨿽然當賊气正鋭之時使仁環不急挫其鋒則數萬生靈血污荒原矣

宋太常少卿王萬

人之欲猶夫疾也聖賢之書猶夫藥也以藥治疾則疾瘳而體和以聖賢之書克欲則欲去而理明自然之勢也世顧玩之以爲辭章之助𨿽日誦五車亦何補身心哉萬自聞季衍讀四書之一言潛思精索反以自治故其律已則義利截然表裏不欺治小民則忠厚粹和不事威斷人自感服居言官則不畏權姦擊之愈力言或弗行掛冠徑去嗚呼是可謂善讀者矣當時賢士交口稱譽或謂其如白圭振鷺玉尺冰壺或謂其振荒如朱熹先見如蘇洵呂獻可無實功者能之乎嗚呼是足以貽不朽矣視彼抽祕思騁妍辭而與庸人孺子同一澌盡者竟何爲哉竟何爲哉

元大學士吳直方

天之生材欲振之張之以昌大其支必抑之斂之以培植其本譬之於物其榮腴流鬯於發生之日者皆出於嚴冰雷雪折摧之餘蓋飬之不厚則發之不茂其勢然也公以惇龎宏碩之資蘊康濟經綸之具司造物者特晦之於少齡而顯之於耄年其意亦猶是耳

元知永新州趙大訥

丈夫之以功業自見者豈必借祖父之勢哉借祖父之勢而成者世豈無之終不足謂之丈夫必也奮自布衣卓然有立小或作州牧大或聞國政使徳澤簡在人心聲聞流於後世然後始無媿於斯名善矣哉吳趙之爲何其近是耶𨿽然均名爲人均生是邦均食粟衣帛而有能有不能焉稍知自勵者可以惕然而省矣

文學【凡十章】

宋屯田員外郎於房

於房論文有曰陽開陰闔俯仰變化出無入有其妙若神何其言之善也蓋文主於變變而無迹之可尋則神矣司馬遷班固韓愈之徒號爲文章家其果能易此言哉冝其三世以文名也濓竊慕之歷求其文而不可多得近過左溪山見房之子正封所書碑字勢雄防如蛟螭虎豹盤拏後先慨然想見其爲人登髙遐望精神爲之飛動嗚呼數百載之下能令人思之不置者必有以也夫

宋著作佐郎朱臨

天聖慶曆間縣之能文章者惟於房父子爲盛優於經學則臨一人而已臨之所傳有淵源意其所著必有大異人者今皆亡之惜哉濓防時尙見臨所受嘉祐告身於吳明孫家明孫蓋朱氏外孫其亡亦已久今又不知何如也斯文存亡尙往往類是豈沈酣聲利者爲可恆也哉

宋工部尙書錢遹

四朝史有云瑤華失位而復也太母實詔之姑有遷婦之文母有攺子之道播之天下合於至公誠哉是言也遹在當時孰謂其不知此理耶其意蓋有所循焉爾執禮銘遹之墓嘆其剛方少圓死生負謗其厚於揚善者哉

宋太學生何敏中

世之人掊克自恣剝膚及髓茍臨患難人將甘心焉如盜感敏中之恩庇百人而不殺者有之乎愚謂世衰道防士習日靡工文辭而茍利祿奔走乞哀於權幸之門惟恐不一售者有矣如敏中之以八行及遺逸薦而不受者有之乎朋友道防平時指天日爲誓一旦臨小利害不引手一救反擠之下石者有矣如敏中鬻行槖而歸朋友之防者又有之乎

宋處士朱有聞

揚雄有言曰君子純終領聞蠢廸檢押如敏中有聞二人是已議者以立傳之法必關大勸懲則書若二人者碌碌爾庸庸爾何必累簡編哉濓曰不然世之人掊克自恣剝膚及髓茍臨患難人將甘心焉如盜感敏中之恩庇百人而不殺者有之乎奔走州邑奴事上官望塵亟拜掃門求通惟恐不能一見如縣令丞欲謁有聞而不可得者又有之乎時非三代人有小善必取曾謂二人之行而可遺之乎激而書之知者當識之也

宋布衣倪朴

宋自宣和之後國勢不振金人乘釁長驅而入破防太原侵軼眞定攻搗汴京以致天子防塵生民暴骨當時臣僚謂冝枕戈待旦不共戴天以洗刷國恥以尅復土疆乃復割地議和頓首請命忠義之士𨿽欲有爲每擯斥不用卒致淪亡而莫之救哀哉朴以一布衣之防非有爵號之榮祿賜之厚乃能赤心憂國吐其耿耿直欲叩帝閽上之𨿽其書不能進其視賈廷佐之二防陳亮之三書俊快朗烈照耀後先如朴者豈非人傑也哉使朝廷用之未必不能立奇勲柰何姦惡秉軸有志之士不獲泄其忠憤之气推是言之亦不獨人謀之不臧也嗚呼王業終至偏安父讐終至不報必當有任是責者幸朴書猶存百世之下非惟使英雄灑淚肉食者聞之亦或知勸哉

宋處士黃景昌

縣之立言之士名不著者三人宋元祐紹聖間有朱恮者師黃山薛大觀大觀得平陽孫復春秋之學恮悉傳之嘗著春秋羣疑辧若干捲宋季有蔡慶宗光逺者以春秋舉於鄕後以恩補官至武進丞亦著春秋集解若干捲有陳訥升之者通周易得先儒未發之祕亦著河圖易象本議八卷今皆散佚無存或僅存人亦鮮知之者竊意事功之實行難亡語言之空文易冺故致是爾然則世之傳者亦何往而非空文哉必系其學之醇疵醇則習之者多疵則傳之者少也嗚呼信如是說古之荒誕不經之文縱橫押闔之術可謂極疵矣至今熟在人口者又何其多耶是蓋有不可曉者意亦有幸不幸存焉幸不幸天也天則非人之所知矣𨿽然人眾者勝天文之得傳與否實系乎後之人天何預哉今觀景昌所著之書亦將散佚無存矣濓爲此懼故得而備論之

元翰林待制栁貫

公負瓌雄絕特之才畜峻大剛方之徳發而爲文則沈雄而雅勁見於行則端重而遂直怠色不形於面媚言不出於口所學以聖賢爲師而不戾俗以爲異所至以教化爲重而不阿世以爲同起爲人師入造冑子周旋禮樂之署統教吳楚之區晚歳就徴入掌帝制其於辟異端扶倫紀黜淫祀排勢臣勁气直辭可輔彛訓危言卓行可激貪懦迨其退而燕處凜然神居屹然山峙喜怒不著語黙有恆可謂有徳君子矣

元處士吳萊

濓嘗受學於立夫問其作文之法則謂有篇聨欲其脈絡貫通有叚聨欲其奇偶疊生有句聨欲其長短合節有字聨欲其賓主對待又問其作賦之法則謂有音法欲其倡和闔辟有韻法欲其淸濁諧協有辭法欲其呼吸相應有章法欲其布置謹嚴總而言之皆不越生承還三者而已然而字有不齊體亦不一須必隨其類而附之不使玉瓚與瓦缶並陳斯爲得之此又在乎三者之外而非精擇不能到也顧言猶在耳而恨學之末能因志諸傳末以謹其傳焉

宋潭州儒學教授張森元翰林文字陳公舉明儒學教諭張端臣翰林檢討鄭棠淸

逸處士鄭柏中書舍人周編修趙友同

文學之士自古及今以之自任者眾矣然當以聖人之文爲宗文之立言簡奇莫如易又莫如春秋序事精嚴莫如儀禮又莫如檀弓又莫如書書之中又莫如禹貢又莫如顧命論議浩浩而不見其涯又莫如易之大傳陳情托物莫如詩詩之中反覆詠嘆又莫如國風鋪張王政又莫如二雅推美盛徳又莫如三頌有開有闔有變有化脈絡之流通首尾之相應莫如中庸又莫如孟子孟子之中又莫如養气好辯等章嗚呼濓之所言者客爾以其所言推其所不言蓋可知矣人能致力於斯得之深者固與天地相始終得之淺者亦能震蕩翕張與諸子較所長於一世𨿽然此特論爲文之體然耳若原其本則未也其本者何也天地之間至大至剛而吾借之以生者非气也耶必能養之而後道明道明而後气充气充而後文雄文雄而後追配乎聖經不若是不足謂之文也何也文之所存道之所存也文不系道不作焉可也茍系於道則萬世在前不謂其久吾不言焉言則與之合也萬世在後不謂其逺吾不言焉言則與之合也是故無小無大無外無內無古無今非文不足以行非文不足以傳其可以無本而致之哉浦陽𨿽小邑自宋以來以文知名者甚眾大抵據經爲本有足貴者

貞節【凡二章】

宋節婦何道融

詩曰無非無儀惟酒食是議釋之者曰有非非婦人也有善亦非婦人也惟議夫酒食而已蓋婦人之行不出閨門在無事之時尙不欲以善自聞況當哀苦之餘稱之曰未亡人而顧以是自歟君子之論毎欲先之而不敢後者豈非憫其志之確而不少變歟抑將假是以勵其不能者歟世之材士大夫習爼豆攻詩書坐而堯言行而舜趨其自負誠不在古人後一旦受人家國之寄輙懷二心者有之矣況區區一女子所事不過織絍中饋之間反能守死自誓如秋霜烈日不可狎玩又可得而少之歟是故楚之貞姬梁之髙行漢之桓嫠皆登於彤管之書者殆以是歟𨿽然貞節之昭風俗之偸也使當比屋可封之時果孰名其爲貞婦貞婦之得名蓋以世之不貞者眾也濓又豈得不爲衰俗一慨也歟

明鄭節婦黃琇

昔者孔子稱宓不齊之善而歸於魯國之多賢蓋觀感而興非有資於賢者要亦未易以成徳也今鄭氏之家十葉聚食其防度整肅如嚴霜烈日可畏而可仰其徳義之防濡又如春風和气之薰蒸不自知其入人之深故其化行教洽過其門者猶率徳勵行而乖戾之慮消況爲其家之婦者乎冝守貞執節之堅而循禮之謹也傳曰一家仁一國興仁其理誠不誣哉

琴操【凡三章】

飛泉操

浦陽麓山有飛泉濓與鄭原先生數觀之造飛泉操鼓之琴書諸崖石其辭曰

飛泉兮瀏瀏洗耳固非兮誰飲我牛覆謂我污兮移彼上流具人之形兮柰何忘人之憂

琴操二首

余將有逺行道過雙溪之上中心隱憂未能釋去逢友琴生於麗澤精舍乃制穹霞洞林二操使彈之流宮含徴其聲泠泠然恍如坐靑蘿山中時也生亦淸俊士哉其辭曰

有穹者霞其色楚楚朝冝弋於林暮汕於渚役車駸駸胡弗之休視彼江水彭然東流

有洞者林其色陰陰可以樂饑可以洗心中有白雲藹其承宇我親之思我心之苦

含山操二解【有序】

含山操者爲和陽王綱妻吳貞媛作貞媛遭兵亂乃能完節蹈水死其不有系民經之大者乎辭曰

含山有云莫蔽我衣彼荷防者廹我以馳我馳我驅泣涕如雨仰視白日光不照下【葉】地不可穴天不可緣捨旃捨旃我尙何言

含山有石其光差差石或可轉我節可虧我夫何之欲從無所捨彼黃泉無相見者【葉】誰謂淵深我視若陵我死得死中心之寧

琴操二首

客有吏於海東者以能擊貪聞然終用是受誣嘔血死予友胡徴君爲著哀辭一通予讀之甚悲竊取其意作哀海東傷妷女二操使善琴者彈而和之客之鬼或有知則其鬱鬱之气庶幾少伸矣乎辭曰

我哀東海而思之苦彼何人斯猛噬如虎我不擊之我民之憂縱不我與覆以我爲仇蒼天𨿽髙寃其有極非血之嘔曷明心赤泱泱大風沈沈寒泉捨旃捨旃我尙何言

有妷者女顏如舜英詆我以醜我其何傷白爲黒古亦多有自尢不遑敢誰之咎黃鵠飛來其音誾誾我心茍安何戚弗欣天上地下命也柰何命也柰何焉知其他

鼓吹曲【凡二十二章】

王國祀仁祖廟樂章

迎神奏淳和之曲

皇圖聿崇茅社受封禮分𨿽異孝思則同緬懷世徳源深流鴻報本有祀式昭神功

奉牲奏慶和之曲

王國之東淸廟翼翼奉我皇祖享祀弗忒薦以牲牷敢曰充腯神其廸嘗純嘏是錫

初獻奏保和之曲

皇祖載徳旣淳且仁弗耀其身委祉後人睠玆藩服典祀維寅淸醴方薦歆其苾芬

亞獻奏淸和之曲

穆穆靈宮庭燎有煒貳觴載升神其樂止其樂伊何錫我繁祉磐石之宗本支百世

終獻奏成和之曲

神兮下臨陟降在庭不見其形如聞其聲冷風蕭然達於兩楹禮成三終神保攸寧

飲福奏咸和之曲

神具醉止威儀孔肅曰爾孝孫來飲爾福介爾眉壽膺爾百祿子孫保之以引以續

徹豆奏嘉禾之曲

禮備樂舉祀事攸冝孰其尸之廢徹不遲皇哉神惠覃及我私靈氛將逝如何勿思

送神奏徳和之曲

杳兮忽兮神運無迹鸞馭上徵星流飈疾其靈在天其主在室億萬斯年孝思無斁

宋鐃歌鼓吹曲

臣聞眞人應運而起旋陰轉陽協和神人剗革僣僞期底隆平於時五季之亂已極光嶽气分河海怒溢彊臣悍將割土分疆擅執節倒持天柄敢拒帝命莫之敢制我太祖躬屬櫜鞬奉命四徵赫聲濯靈所向輙克姦惡授首獻於太廟已而大功旣茂天命攸歸乃受周禪卽皇帝位璽書誕頒天日昭煥凡厥臣庶莫不翹足延頸以俟太平皇帝若曰皇天旣畀我有家朕夙夜曷敢荒寧彼螢爝之防僅若一髮欲抗明於日月疇能置諸朕當剪其孽芽毋使滋蔓爾有眾尙克協乃心以底天之罰越建隆元年夏五月丁巳上親徵澤潞六月辛巳克其城李筠赴火死冬十月丁亥又親徵淮南十一月丁未傅其城未幾防之李重進亦赴火死幹徳元年春二月髙繼衝遣客將王昭濟奉表稱臣而荊南平三月壬戌王師入朗州獲周保權以歸而湖湘又平三年春正月取劍州蜀主孟昶封府庫以降開寶三年秋九月己亥朔伐南漢四年春正月辛未次白田其主劉鋹素服出降七年冬十月王師伐南唐八年冬十一月乙未李煜奉表納降由是天威所加如雷如霆有觸之者靡不殞滅太祖旣棄羣臣上游帝所太宗嗣厥大寶駸惠前烈文綏武戡惟日不足太平興國三年夏四月己夘平海節度使陳洪進以漳泉二州獻五月吳越王錢俶復盡獻其國所有地四年春二月甲子上親徵太原夏五月甲申北漢主劉繼元率其官屬衘璧入朝自是海內羣雄皆爲臣僕風气宣通罔有限域東西幅員盈三萬里梯山航海獻贄奉琛委蛇而來上實天府戴白之叟埀髫之童皥皥熈熈莫知帝力於是宋興至是已二十年矣臣惟帝王之興自有貞符歷古以來史不絕書我太祖之生也祥光瑞彩流爲精英異芳幽馥鬱爲神气所居之地紫气隨之建纛而出白日爲暈是蓋上天著厥嘉貺以流耿光於無窮故自唐虞禪受之後鮮不以徵誅而得天下其中豈無揖遜而紹位者皆陽予陰奪尋卽廢之惟我太祖應乎天而順乎人陳橋之戴黃衣之加蓋廹於甚不得已爾由是能大一統臣服四海用作神主聖徳神功巍巍堂堂傳至孫子億萬斯年跨漢唐而追三代何其盛哉然而短蕭鐃歌黃帝岐伯所以建威揚徳風勸敵士者也周制因之其在大司樂則王師大獻乃令奏愷樂在大司馬若師有功則愷樂獻於社大抵皆軍樂也古樂久已亡失至漢有朱鷺等十二曲列於鼓吹謂之鐃歌今尙可考見自時厥後代有其辭而唐栁宗元獨凖漢曲仿其篇數作鼓吹鐃歌以紀髙祖太宗功徳及徵伐勤勞之事臣𨿽不佞自防以文字爲軄輙取法漢唐窮思畢精作爲歌辭以侑戎樂治兵振旅之際得於馬上奏之焜耀鏗鍧震撼無際使有宋之成烈增光於後無讓於前臣死且不朽臣謹冒死上

太祖生洛陽甲馬營中神光滿室有香郁然經宿不散此聖徴先見者也爲啟聖徴第一

啟聖徴兆載先炎精降爛以鮮破重陰爥層合之暢神必宣應昌期馭宰權天序葉地軌甄星遊渚白帝延气貫月永殷年質往牒無不然惟皇符熾且騫著成烈在不刋

右啟聖徴曲凡二十二句句三字

太祖將北伐師次陳橋驛諸將以黃袍加上身列拜庭中稱萬歳遂詣崇元殿行禪代禮爲受周禪第二

受周禪崇靈基飛龍在天黃道開躬握乾衡鎭坤機蒼精喪木無支黑光蕩日見重輝天人同歷數歸靈承帝祐流鴻滋嘉瑞章紛若惇神爵集肉角來垊灝灝俗恢恢昭皇威時赫戱

右受周禪曲凡二十二句其十八句句三字四句句四字

昭義節度使李筠據澤潞弗服上禦六師平之爲斮老雄第三

斮老雄雄勢蹙連防師樹髙纛襲邊城施蠆毒王赫斯怒誓加戮百萬貔貅若林矗行視嶕峣勝平陸升城齊呼山嶽覆飛矢貫臂防其鏃雄斯窮畀炎熇朱鳥鳴反舌縮反舌縮四海服

右斮老雄曲凡二十二句其十七句句三字五句句四字

淮南節度使李重進不庭憑恃江淮招集亡命上親討之爲長淮沸第四

長淮沸沸若湯有蛟下潛石作房腥沬旁灑矛距四張欲鼓孽浪浸日光眞龍出火鬛明炳暴髓焦毒吭殱厥凶醜如刺狼水安流若鏡平皇威洽濊澤滂建萬寓慶無疆

右長淮沸曲凡二十句其十五句句三字五句句四字

上遣將討張文表假道荊南其主髙繼衝懼奉表稱臣爲耀靈威第五

耀靈威奄八夤如山壓卵飈噓塵大帥率師手握【渠巾切矛炳也】防馬飲江江水渾蕩摩日月搖星辰孰敢姦命馘以狥蠻荊輿櫬稱妾臣剪拜柯條刖其根一朝坐鎭百粵門南荒帖帖絕妖氛

右耀靈威曲凡二十句其十一句句三字九句句四字

師克南平趨朗州武安節度使周保權拒命討獲之爲鷹之第六

我鷹之於彼南楚目城無全尙何有險阻虜周惛惛曾莫搆思仇孽旣殄胡反噬我師裊騎厲華眊旋海水立霄旭昏殺气回薄蓊若煙濯徵斯克功無前王度逺引靡不肩

右鷹之曲凡十八句其七句句三字九句句四字二句句五字

諸將伐蜀取劍州蜀主孟昶封府庫請防爲巴蜀平第七

惟彼巴蜀務靡麗以誇金塊珠礫納政於邪於鑠王師如虎如彲防夷凶族使民气以攄足不加首臂豈大於股啟關迎防崩角無敢後聲明宣流被區有百蠻來同孚至理上鄰二五皇徳羨且阜

右巴蜀平曲凡十八句其二句句三字十一句句四字五句

南漢劉鋹據嶺南良將徵之鋹教象爲陣以禦我集勁弩射之奔鋹遂詣轅門防爲象斯奔第八

象斯奔擴南爝開重昏揭兩曜通粵海接閩徼虜初弗知跳踉以戱敢持厥鷇雛鬭與隼俱力索气銷始就縛三早凱旋奏戎樂威神出自天顯彼帝略千秋萬年烝庶和且延

右象斯奔曲凡十八句其八句句三字七句句四字三句句五字

王師伐江南江南主李煜防時彗出栁歷輿兒爲彗出栁第九

維彗出栁六合布新矧此彈丸何敢不臣弓宛轉鐵騎參潭天塹未度已無江堧帝詔將臣俟其來賓愼毋疾擊以病吾民長蛇成圍不異祥麟孱王旣防市無驚塵大宣皇化覃於至仁

右慧出栁曲凡十八句句四字

太宗旣繼大統平海節度使陳洪進獻漳泉二州爲拓閩關第十

閩關屹南紀上應牛女星南將窺瘴海東或帶滄溟五季失覊禦藩鎭擅甲兵太阿旣倒持僣竊瀆恆經誰歟據二州於此建節旌予奪自已出況復望來庭太宗嗣寶符渙號風霆行稽首歸厥命覆冒仰王靈鞮譯通絕域珪贄集明廷神猷杳難測穆穆臻泰淸

右拓閩關曲凡二十句句五字

吳越王錢俶見上威徳日盛盡獻其土地爲吳越歸之十一

皇王握神契重華葉帝謩神兵從天下歘忽千萬餘揮戈日爲回投鞭海成枯奮擊八極間健疾飛電如錢氏最先覺方物久內輸終知喬嶽尊邱阜欲何須登民獻天府不煩神戈誅帝徳統罔極萬國混車書

右吳越歸曲凡十六句句五字

海內咸臣惟北漢假息湯釡上親徵之其主劉繼元素服紗防待罪臺下詔釋之爲克戎逋第十二

汾晉十萬甲數葉僣爲君蟠根欲弗防毒虐我烝民聖人攄武師威烈赫然振刀防夜生火出入動若神方將藏下地防已淩髙旻有城皆作醢無甲不爲塵戎逋膽已落舉族悉來臣羣氓如流魚挈置海津自玆遂生育陶然履太淳阪泉著軒徳母浦明堯勛赫赫炎徳殷永世同不冺

右克戎逋曲凡二十二句句五字

四言古詩【凡三章】

風樹亭詩【有序】

風樹亭者嘉禾潘孝子之所建也孝子之親沒每對人言輙嗚咽流涕然無以寓其罔極之思取韓詩外傳樹欲靜而風不止之言表其墓亭嗚呼孝子之意至是爲可悲矣夫人孰不欲養其親親則不子待也所以昔者臯魚立泣而死者孔子蓋傷之也憫之也以其志爲可悲而無所用其力也嗚呼若孝子者念念不忘乎玆其亦知沒齒慕親之道哉爲之詩曰

山有嘉樹油然發榮豈不欲靜風撓之鳴我思我親顏貎日攺子欲養之親不子待嗚呼噫嚱孔懷孔悲山髙海深孰堪諭之內而九藏外而四體皆親之枝同一根柢根旣撥矣而枝獨存夙夜哀號莫達九原白楊蕭蕭泉扃夜閟我親我思得無蕉瘁親不可見音容是求求之不得血淚交流作亭墓隅是曰風樹仰之瞻之心焉孔瘁

右詩八章章四句

靈槐詩【有序】

四明史氏貴富光榮與南宋相終始非特人事也蓋有天道焉元有國百年史氏以忠信文學稱於時者甚眾而祿位弗稱人事不冝然也是亦有天道焉元季兵亂槐生於史氏之庭史氏里人曰是必有異旣而槐死於馬里人又曰是必有異未幾槐果復生南園中里人曰前之異者徴已往後之異者將來徴之史氏殆有顯者乎入國朝史氏諸孫靖可以才見推爲中書舍人出爲泰州守遷肇慶通判前之言者曰是其徴矣然而未也遂相與字槐曰靈槐而歌詠之靖可嘗與余兒璲同官謂余冝賦詩嗚呼天人之際逺矣觀於史氏又何其著明哉詩曰

難諶惟帝厥命孔赫鑑於九有顯相有徳先宋九君旣南而防防不遂傾世臣毗之世臣之家鄮山之下歳時來歸旗節車馬馮軾而趨衮衣佩璜其綬伊何將相之章雄城渠渠黎庶如雨相臣戾止耄倪咸喜豈無公侯孰能後昆三相二王國存與存誰其尸之其徳有始旣受多祜又有孫子鉅海湯湯朔風荒荒不淪於危不顯其光孰云菑播而不有獲天將昌之嘉徴允灼崇堂有庭其左有槐匪植而生惟徳是培天實培之或戕於人人力𨿽勞其能勝天南園膴膴有萌期蘗其本如達靡有摧害始軋而卑忽防而穹其兆斯何冝卿冝公明明天子俊乂是使矧玆世家王公之嗣嗟爾君子天休汝膺何以占之靈槐在庭

贈閻希曾參政山東詩【並序】

國朝以魏晉以來立行臺省於外蓋爲徵討權冝之計至唐末方鎭擅地遂以中書令同平章事命之至今相沿而不革非所以示悠久乃攺爲承宣布政使司設使一人左右參政各一人以協和庶政統馭人民河南閻希曽由鄕貢進士擢爲起居注皇上愛其才俊俾肄業文華堂堂在禁中車駕時幸臨訓飭之尋除監察禦史轉司文監令乃授山東承宣布政使左參政希曾名鈍仕學兩優者也因其嘗受經於予故其行也詩以贈之其詞曰

山東鉅藩統府惟六民物阜蕃土地饒沃宸衷軫之百司碁布誰挈其綱政乃無斁乃詔近臣爾鈍爾往宣朕至懷參佐其長臣鈍曰吁臣恐弗勝方嶽重鎭厥任匪輕帝曰兪哉爾毋固辭精白一心力行無疑鈍拜稽首卽日啟行君臣一心共底隆平我知閻子有學有文五色燦然出類超羣子之往矣期建功勲貯見政績邁於古人古人有云盡瘁國事子尙勉旃服之毋忒五言古詩【凡二十七章】

雜體五首

丹桃艷陽實移自武陵源柔風拂纎條鮮澤沃靈根吐葩當春茂結實俟秋蕃盈盈大如斚有色極華丹衛之不敢防期以奉君餐君餐發靈和神滋生玉顏無爲升化黙卽軒轅【效顏平原】

流幻百年中有如水中泡虛形本不實何以永今朝悟此造化意肆情常逍遙夜來風雨至南園秀芳條采之薦美酒斟酌樂陶陶斜川素心友叩關約遊遨相攜步廣陌遂與品物交驚颸亂陵蟬墜照落巖猱歸徠枕肱臥遐思遡寂寥黃唐不我逮緬焉心煩勞【效陶徴君】

竹死不變節蕙焚尙餘馨秉性有恆操墆【徒計切】物非至情左崦結層構中園穿空防井花遙上白風影時獻靑築竈試丹訣濡毫謄酒經一爲纓笏累殊嗟神府扃事去慮將澹感來心已醒薨薨哀饑鳶累累嘆凍蠅逝將命修駕薄言旋故坰防穠澆陽卉泛碧破陰蘋觀化驗羣品褰襟詠三精情素諒已展爵服吾何營【效謝臨川】周庭體王國漢制建神區環極法北辰防應蘿圖綺殿祥飈轉丹闕寶气浮象魏壓輦道獸環防金鋪宮花錦隊展禦栁翠鑾圍長生臨宇縣億載握皇符琛贄九夷集梯航百蠻輸天開睿情懌道洽臣節孚奉觴鳷鵲殿奏防承明廬元功在獻替昌言列都兪殷勤宣大雅持用補嘉謨【效顏特進】

少年趨京洛京洛多繁華迅河日流駛崇芒郁巍峩宛馬遊龍行文軒流水過晨夕騁般樂張筵陳綺羅觀禊濯曾澗行酒上陽坡宛轉七盤舞縈環北裏歌中有巗棲士如同顏闔家尋云因剪木飲竇卻搴蘿時盼城闕中流塵深如何自吒逸徳殷頗興賢達嗟及時不行樂長有好容華【效鮑參軍】

韶光將暮芳事未經托物念時濡毫成句

入春已三月不見曜陽葩有足限戶閾而能搴物華芳林只尺幰車日來過縞李感明雪頳桃凝崇霞焱開通鸎使暉媚促防衙要友具嘉遊豈乏玉鼻騧鉤白出川曲采緑向層阿行樂固云得將軍猶枕戈

憶山中

平生絕俗尙幽期在一壑防巵周曲汜班坐防蘭薄日嫣花欲笑風迅燕飛弱防峯挺飛莖平楚下饑鶴厓傾石似行澗折泉如約何時脫塵鞅賦歸躡防屩

浩懷

漆園欲齊物伯陽期守修軌務絕絆衝志在潛淵夕陰防蕙幌晨陽暖石田外膠一以遣澹泊返自然五圖非謬記九籥有眞詮靑靑林間雨勃勃谷竇煙松華行將熟米之釀紅泉

古辭四首

步月空堦下蟋蝍廹人啼急扶卭竹杖越過畫樓西登樓望南山山峯如髻丫西頭雲起處定自故人家誰家采蓮女面如白玉盤相對悄無語風吹荷葉翻曉行秋川上無柰秋色何芙蓉難堪折卻愁零露多

靜室二首

靜室似僧廬絕與黃塵隔引雀喜畱黍惜苔懶穿屐有時倚幽軒情境一何寂只有巗華飛隨風亦無迹明月出東山照見西林明龍蛇布滿地欲步還自驚試問夜何其鳥喧自知更誰探千載意寂黙乃其情

題亭上壁三首

意隨流水行卻向靑山住因見落花空方悟春歸去花飛豈解愁愁之損年華請觀未蕋時何處得飛花山花招客笑山鳥喚人鳴相逢本偶爾花鳥亦何情

古曲

思君不可見忽見堦下花此花君手植如見君容華嫣然索予笑不語意自佳花容方窈窕因君愈妍好見花情尙多見君將柰何

曉行

荒雞一再號驅車事晨徵寂寂秋風蕭況此華月明萬頃琉璃中著吾一身行肝膽盡冰雪毛髮亦含情超然鴻蒙初頓覺百慮溟安得王子喬爲言此時情

始衰

四時相推斥行年五十過觸心若無悰況復值春華良節足遊衍逝齡翻成嗟蹙眉拭花露按愁聆禽歌气索怯縮風顏凋仰流霞倚林思寢防躧坡企行車志士惜墜景達人傷逝波寧不動靈襟澘然下涕多人生大化中飄蕭風中花百年終變滅感慨欲如何

寄逺曲

淚盡愁難盡燕歸人未歸遙知君念妾似妾憶君時【其一】憂心不可冩天際望歸舟江長望不極更上一層樓【其二】妾有五字詩寄君君勿忘十朝成一字字字九回腸【其三】關河勞夢魂欲見杳難憑照君文繡帳相近不如鐙【其四】

遣興

鶉衣皆惡顏章紱無丑容容顏未嘗異人心自不同西鄰起髙樓妖冶春穠玳筵陳圓方朝暮雜歌鐘東家席爲門著書述軒農豈能望膏粱糠覈亦不充一門軒蓋集一門罔空是非千載定奚卹達與窮

川上夜坐約王子充同作

四山動暝色紅日下防翳川光生夜明一白欲無地星斗可俯拾恍疑靑天墜曠景與心涵直接溟涬際若非隔林鍜不知有人世

病懷

人生老須至在我不敢辭老人多壽康我胡病擾之一從嬰弱屙筋力漸告疲淩晨頻攬鏡且復傷鬂絲固知非金石難可百年期如何未五十摧塌已不支豈非蒲栁質望秋輙先萎歷觀宇宙內气化相推移試求古賢豪存者今爲誰當知事必爾奚以嗟嘆爲兒童種旅葵芳葉正參差南風一披拂流光欲生煇玩之百憂忘濁醪聊自持

望鐘山作簡周先輩【有序】

春旭載和鐘山在望道光泉之嫩碧冝咽朱湖洞之飛丹可尋爰憶舊遊輙形新詠不慚下側以艷髙情云爾鐘山菀如沐綉巘孕春饒生黃歸灌棠駭緑亂陵苕谷沸桃雀集飈廻川景嬌玆今愧畜軫宿昔憶聨鑣陟峻鼻生火酣芳臉帶潮詩情霞間迥酒纈望中銷偏憐晴蘿思長麗涼月宵文園病渴吻沈生減圍腰江表周公子華采雙鳳翹逸興如遄舉相隨擷鞠苖

題方方壺畫鐘山隱居圖

餘十年不作詩見方壺子此圖不覺逸興頓生防仲修求題忻然命筆第塵土襲人者久殊不能佳耳詩曰飄飄方壺子本是仙者倫固多幻化術筆下生白雲白雲縹渺間防起靑嶙峋似是朱湖洞笙鶴遙空聞豈無許飛瓊烹芝噏華芬錬師從何來面帶山水文相期守規中結庵在雲村心遊帝象先神棲太乙根我防上淸訣衛以龍虎君內防命祕一气中夜存行當去采藥共入無窮門

題新竹圖送張齊賢【三章並序】

齊賢鄕尊丈夫春秋之髙今躋九十誠邦家之人瑞州裏之禎祥也慶旦將臨預繪新竹圖於扇以爲壽且侑以詩三章一章美其徳二章期其年三章願其後之華榮也裏中子宋濓上

猗猗淇園竹冩之紈扇中持以奉翁壽期翁如武公猗猗淇園竹閱歳常靑靑持以奉翁壽願翁逾百齡猗猗淇園竹本根蔚且蕃持以奉翁壽顯榮多子孫

答胡將軍

將軍去徵蠻軍气如鷹揚寶劍白玉璏鐵馬靑絲韁旌甲帶亮月笳簫激淸商韓彭當後拒褒鄂作前行顧盼多姿態出入生容光奮迅東海濱海水爲騰驤定如漢貳師去樓蘭王想見凱旋時橫槊賦篇章椎牛饗壯士歌之侑行觴功勲名鼎鼐永世不能忘

示呂生【有序】

六經之後防無文矣近世學者専攻浮縟之章動以鼓吹六經爲辭予實病焉因爲呂生賦此以示能文者呂生家潯陽昻蔵若饑鴇持刺望門拜不復資介紹手持縹囊書蠅頭寫芒渺病眼花暈生力覽始能了詞鋒剛且鋭無異鏄斯趙污萊盡媷劉糜芑植如旐風枝動姍姍秋實垂嫋嫋豈比稗與荑難復稱舂搗似爾才思多堪爲世珍寶文華固交絢荒志咎非少憶當弱齡時頗亦耽葩藻精神應防合夢吞羅鳥射侯抗熊豻萬舞持皇翿五采染夏翟三就薦周繅自謂頗俊爽分得天孫巧俯視占畢徒孤篁出叢葆有時被余酒便指腹爲槁防蹏薄如葉鴉蚓恣揮掃春苑集穠艷秋陵失幹薧下則陳姬周上復述軒皥古今萬沿革毫髮無不考終焉立門庭焉敢望笑古聖制爲經白日行黃道流行逮幽隱爛然天下曉誰騁螢爝防欲以鬭造若非靈臺昏致此明目昌以七尺軀不解分白皂末俗狂瀾奔湖江決隄堡郊原化巨浸何地有桑棗魚鼈舞神姦廬舍作洲島非加回障功未易就平燥秪緣正學防本末遂顚倒邇來深知非筆硯稍焚燎遺經寘枕傍寤寐事搜討尙慚弓力防不足穿魯縞荏苒餘十齡晦朔幾朒朓不見宗廟美憂心惄如搗爾才十倍丕雅志復精曒當思不逺復攺轍謝纒繞蒸沙豈樂饑裹糧足充飽光廬長山東結蘭以爲橑非獨繁牙籖亦自饒魚稻念爾當何來相與探深躬行驗所知勿憚心形勦翻翻逐時移毋類風中繇皮革可登器所貴在柔鞄大羽金鏑亦務端其笴千里孰如遐舉足始一蹻煌煌作聖功湏知此其兆勉旃復勉旃勿謂吾言耄

送門生方孝孺還鄕詩【並序】

洪武丙辰予官禁林寧海方生希直以文爲贄一覽輙奇之館寘左右與其談經歷三時乃去明年丁巳予蒙恩謝事還浦陽生復執經來侍喜動於中凡理學淵源之統人文絕續之寄盛衰幾防之載名物度數之變無不肆言之離析於一絲而防歸於大通生精敏絕倫每粗發其端卽能逆推而底於極本末兼舉細大弗遺見於論著文義森蔚千變萬態不主故常而辭意濯然常新衮衮滔滔未始有竭也細占其進修之功日有異而月不同僅越四春秋而已英發光著如斯使後四春秋則其所至又不知爲何如以近代言之歐陽少師蘇長公輩姑置未論自余諸子與之角逐於文藝之塲不識孰爲後而孰爲先也予今爲此說人必疑予之過情後二十餘年當信其爲知言而稱許生者非過也𨿽然予之所許於生者寧獨文哉庚申之秋生以不見大母久將歸省焉予深惜其去爲賦是詩旣其素有之善而後朂以逺大之業云詩曰

昔在詞垣時英材常駿奔水碧與金膏價重駭見聞終然無根蒂斂散空中云方生海上來玉栗而春溫袖攜絺繡書面帶黼黻紋揖遜入禮域陳義陵秋旻同餐太倉米共勘典與墳潛將索幽邃穹欲攀嶙峋蹈雪忽言別涉險航江津梅花似相憐沿途慰孤顰湛恩來九天憫吾髮如銀特勑還故山許與煙霞親生聞抱經來處此寂寞濱莽蒼叩太始溟涬窮無垠宇宙所管攝載籍所敷陳鉅細鉤鉗之若大樂建均律呂按髙下宮商肅君臣鬯和免惉懘疊奏歸繹純桑濮俟揮斥滛哇竟何存黃鐘壓瓦缶庭燎滅荒燐似玆稽古力可敵龕定勲濡毫冩雄顥勢欲移峨岷漏泄混沌竅出入造化神變幻波起伏淸溫玉璘珣盡抽神奇祕不墮臰【臭同】腐塵所以日出之逾見光景新山鬼當灑泣湘靈且逡巡振古著作家後先胡繽紛豈知萬毛牛難嫓一角麟古今二千載有如星在辰豈意荒礫中獲此席上珍予生髮未燥立言鄙河汾結交一世士暮齒越七旬妍蚩與苦良入目無畱痕自非病狂藥顚倒甲與【渠巾切】寧因一學徒諛辭浪云云大言心不怍秪爲所見眞生今有行期序飲松竹根笑摘黃金花起泛靑瑤尊酒酣雙耳熱劇論如抽緍豈無贈別言有意湏當遵眞儒在用世寧能滯彌文文繁必防質適中乃彬彬有虞號多士九官展經綸惟時亮天工外夷悉來賓不聞有著書鼓蕩摩乾坤生乃周容刀生乃魯璵璠道貴器乃貴何須事空言孶孶務踐行勿負七尺身敬義以爲衣忠信以爲冠慈仁以爲佩亷知以爲鞶特立晲千古萬象昭無昏此意竟誰知爲爾言諄諄無徒謂彊聒一一冝書紳

送李生還四明詩【有序】

古者重徳教非惟子弟之求師而爲師者得一英才而訓之未嘗不喜動顏色此無他天理民彛之不能自已也予以一日之長來受經者每有其人今皆散落四方黍稷𨿽芃芃不如荑稗之有秋者多矣晚得四明李生其爲人也凝重而不遷於物頴鋭有以燭諸理間發爲文如水湧而山出喧啾百鳥之中見此孤鳳凰云胡不喜越一年別去感慨今昔又云何弗思退朝之暇懸鐙黙坐因發於聲詩一十四章以送之末章用來字者冀負笈重至以迄於有成也詩曰

北風何逶迆雪花大於手之子有逺役忍勸尊中酒【一解】念子初來時才思若繭絲抽之已見緒染就五色衣【二解】被之行儒林孰不生艷慕蹮蹮媚學徒三步亦回顧【三解】餘生老且至秋髮垂兩肩得之喜欲舞如獲寶璐然【四解】素編耽淸晝靑燈坐深夜深欲忘寢薦味如啖蔗【五解】一朝別我去何以釋離憂不禁秦淮水流子江上舟【六解】但願逆風起吹舟不得往共穿鐘阜云時防白石長【七解】風本無情物豈能知我心事旣不能諧贈言如贈金【八解】須知九仞山功或少一簣學功隨日新愼毋中道廢【九解】羣經耿明訓白日麗淸天茍徒溺文辭螢爝欲爭妍【十解】姬孔亦何人顏回了不異肯墮盆盎中當作瑚璉器【十一解】不見金穀園瓊芳委塵沙泰山有喬松老干淩蒼霞【十二解】四海皆兄弟知已獨難遇伯樂儻弗逢塩車厄騏驥【十三解】明年二三月羅山花正開登髙日騁望遲子能重來【十四解】

送黃伴讀東還故里【並序】

濓黃文獻公老門人也嘗恨無以報深恩一旦諸孫昶從余學經爲之喜而不寐防其還家覲省賦詩十四章爲贈然絕吟事者已十餘年矣詩曰

我昔弱齡時輙侍而翁遊經畬日耕槪藝圃兼旁搜泰山一以頺欲往將安從豈意麒麟兒復出湖水東爾年逾二十文采昭淸秋燦燦五色錦孰肯寘道周一朝捧貢凾羣彥讓先登氊新題處祥雲爲之升南宮𨿽免試成均復漸摩庭中傳且葉幾見寒雨多天子坐法宮詔繙金匱書爾獨當靑年執筆與之俱九年遊降勑持經贊藩王出入禁闥中衣分泥水香有時獻新文跪誦黼扆前帝曰爾小臣才思何蟬聨聲名落人間一如潮水生蛟龍助气勢坐使汀洲平雙親在烏傷不見今三年靑宮爲奏請卽日乘舟旋顧我發種種與爾防神京懸鐙靑照夜不翅父子情別言不忍出況復爲新吟吟成意莫盡一字一寸心別去明早來立業繼而翁翁名亙天地不見初與終持此贈爾行櫂發龍江麋官書有嚴程勿戀故山薇

贈劉俊民先輩

劉君卓犖士出自詩書冑眉目儼如畫幽花晴晝踉蹡忽來謁進退頗溫茂自言宅偃師家昔千金富大父名法從累累印懸綬文辭補元化求者輒奔走繼此簮纓余矜莊事雕鏤無食不鳬翠有衣總文繡蘭舟盟津水蠟屐谷城岫或騎紫驑馬深林出從獸黃須年少兒執矢利先後一發巧中肋驩聲溢郊囿狼兔懸寶鞍歸來薦淸酎燕姬白如雪時唱淸角侑人意天上郎雌伏不敢雊一旦黃金盡其事乃大謬漁樵來爭席傔媵或昂脰憤來气屢絕十起九顚僕折節去讀書攻苦分句讀初如蛇入筒漸類雛脫鷇把筆學爲文眾色紛來就又恐誤儒冠雜藝亦兼究雅奏辧宮商古文參篆籀六物推休祥八卦占爻繇更參九箴法兪穴別膚腠圍棊與握槊賭勝欲起鬭不覺疾聲呼有若熊虎豹最便結風舞惟恐技難售偶逢玳筵張肴核列飣餖酒酣兩耳熱徐起整衿袖文鸞側嚲翎皓鶴仰褰噣躡節盼盤鼓廻旋逐音奏𨿽得諸工憐不博兩眉皺使者天上來防合誠邂逅負書亟從之何翅杵投臼三河及幽並無地不馳驟登髙或弔古感時更懷舊恨無息肩所若沈屙待灸前年往龍漠气序異常八月雪卽飛一夜三尺厚今年度庾嶺熱气甚蒸餾老梅𨿽未花鐵幹倚云瘦欲俟喘息定陰厓聊宿畱土虺長過竹矯首出嵌竇目光夾明鏡鑠我汗如漚閉目但待噬有術不暇咒性命鴻毛輕幾被山鬼蹂年來自懲創此險安可復俯思十載間行事賤如畜徒然召悲辛寸祿焉能就卽將巢雲松終老友猿狖予聞心鼻酸宛若身在疚於時十月交日月防龍霜風吹人急層衣悉穿漏百齡俱過隙胡不重棲宿須知學踐形庶不慚載覆勺水當離尊贈詩比糧糗歸歟勿久畱吾言不能又

寄方編修以愚並簡徐大年

方君足文史二十卽決科州縣治文劇史館仍編摩須知軒冕榮莫換山水癖釣淸一川舟攬翠千峯屐豈徒糜歲月且復注春秋書法嚴衮斧箋記分薰蕕𨿽然落湖江政自憶京輦雪盡馬蹄幹花簮貂帽淺十齡不能見一旦忽奇逢楚澤蛟龍雨秦淮雕鶚風紅燈夢未殘明月家何處典衣沽酒別蹈雪騎驢去怱怱千里意沈沈三月餘可憐天邊鴈不帶山中書懷人隔秋水題詩冩山石若見徐徴君須言共相憶

遊仙篇贈鄧尊師【並序】

往歳鄧尊師以髙行道士被召至京寵遇優渥遂畱主祈禜之事蓋尊師通混元大道而尢加意九還寶丹之法數著奇驗役使鬼物特其餘技耳於是不還龍虎山中者頗久儀曺以其事上聞詔許之尊師來別且徴予片言夫道貴於無名奚假言宣哉予方溫繹眞誥輙擬羣眞唱唪之體造一章以遺之方壺眞人必囅然笑云是夫也何其狡獪之若此耶詩曰

眞人契衝翩翩泠風俱遊行一气中流耀周八區丹雀銜白環來授寶祕圖內感炎靈方欲采三素腴錬成赤明液郁華凝黍珠蒼龍爲濯氛上來辟非將期學眞侶度之升紫虛自知滯塵凡何能應符頗聞琵琶峯肉芝發瓊荂玉掌如嬰兒烈日不枯定當分刀圭成此列僊儒

送黃尊師西還九宮山【並序】

雙井黃尊師中理文節公庭堅之八世孫也年弱冠以門資爲光之固始尉尋患半身不遂棄官來歸有神師號金華君者謂曰吾能療而疾疾愈當爲道士弗聴吾將去尊師曰儻能起廢疾爲全人敢不受命金華君以帛粘其體焫燈徧灼之越七日起行尊師曰神師之言猶在耳也小子其敢忘乃去學老子法於欽天瑞慶宮宮在興國九宮山上卽眞牧張眞君道淸錬丹之所居十餘年遂主其徒凡一千人咸服其教恂恂有道待當皇上西平江漢尊師拜迎於鄂應對稱防後八年上思其人復召至南京所以寵勞者甚至旣退命儀曹設宴享之薦紳家以爲尊師幸逢盛際上簡主知龍光赫絕山中泉石當被餘輝而綽有喜色不可無詠歌以誇張盛美其西還也相率賦詩餞之而請金華宋濓予之詩曰

崔崔九宮山翠蕤倚層靑飛觀峙後先宸奎爛晶熒中有遁世翁霞衣佩蔥珩仙徒一萬指執簡聴使令年來遘兵燹散走如流星翁獨牽靑牛尋云自躬耕翠華幸江漢扈從森幢旌俯伏黃鶴磯再拜陳中情天日下照臨簮裳受余榮今又奉璽書翩然覲神京太官給珍膳法酒雙玉瓶祗因逢景運重瞻泰階平致使方外士恩寵霑鴻靈一旦賦歸歟行裾逐雲輕自言當弱冠緑袍佐山城風露感末疾離家煉黃寧藥烹日月鼎符參龍虎形經中气象昭覽極窈防欲期起泥丸翀飛出孩嬰名花滿皇都春風語流鶯景气非不饒歸思竟纒縈芳歳去如矢逝彼日堪驚純陽一銷鑠重陰遂相乘余聞重自媿顚毛類枯莖逐物尙役役棲身亦防防幸有一寸丹能與萬化並何時滴秋露相期注黃庭

俚詠寄義門鄭十山長叔侄追述嚴陵別意

結髮與子交二十又五春手足𨿽殊體肝膽寔同身朝帷接觴翰夜幌抱衾裯殷勤忠欵意寂寞采眞遊親暱物所忌一旦忽東西剛腸固無淚不覺萬行啼子時惜我出餞至�溪濆離家二百里不忍兩相分情深忘道逺猶謂咫尺間行將過嚴瀬勒轡子當還子方執手泣胡可便暌離中情一如河東流無止而流水到海止惟潮兩度來將心比潮水一日幾十廻欲別不成別背顏彊登舟子騎白馬去十步九回頭出倚颿柱望望望苦逾濃馬首出復沒漸入烏龍峯峯髙在天半未晚涵日車巖阿人已隱恨不鏟嵯峨身𨿽逐棹發魂則隨子徵暝泊蘆花渚寤言呼子名迆邐向前馳徘徊宣歙間李白題詩處蹋蘚升孱顏升髙欲爲樂念子翻成愁想子已抵家伯仲聚綢繆自此積繁思思繁如棼絲柰何三月久不得子音徽客鴻未返塞夜鵲尙飛南俚辭冩中悁一歌百慮覃

題麓山八景【有序】

予不作詩者十年近尋蘭至麓山左泉右石爭獻奇秀疑山靈欲鉤致新句故使人情思亹亹然也因賦詩八章用元漆書諸崖石別錄其副以俟同然

桃花澗

桃花滿靈澗樹老不計春白雲如可問爲覓種桃人

鳯簫臺

簫史去已逺朱鳥不下來幸有山頭月憐來入酒杯

釣雪磯

釣雪立蒼磯入夜魚不食不食非水寒自是鉤大直

翠霞屏

古石不攺色絳緑自成圍誰裁一片霞爲我制秋衣

飲鶴川

渴鶴忽飛來愛此一勺淸五湖非不多恐染鳬鶩腥

五折泉

一汲復一汲有若步云梯終然投東意萬折不肯西

飛雨洞

飛泉灑成雨洗盡塵土胸欲持靑芙蕖去防赤鯶公

蕋珠巖

吟上蕋珠巖詩成不敢寫疑有緑毛仙洗髄梅花下

別義門

平生無別念念念只麟溪生則長相思死當復來歸

文憲集卷三十一

欽定四庫全書

文憲集卷三十二

明宋濓撰

五言律詩【凡一章】

題李息齋竹【方存雅題詩其上】

別駕聲名遠先生節行尊百年耆舊盡二老典刑存已返遼城鶴難招楚客魂人間畱翰墨不獨重璵璠

五言長律【凡一章】

玉兔泉聨句【有序】

洪武五年秋九月十又五日日入酉予與仲子璲過張錄事孟兼於成均秉燭對坐孟兼方命侍史汲玉兔泉防茗俄熊參軍鼎劉職方崧周虞部子諒皆集相與談詩至愜心處輒抵掌笑嘩呂太常仲善聞之亦驩然來防旣啜茗已孟兼出新造玉兔泉銘諷之且曰今夕何夕勝友如雲不可無以爲娯請舉泉聨詩何如眾皆曰然予年有一日之長俾題其首句余則以次而續鬭奇據勝閧閧弗能休至二鼔詩成各擁衾就榻逮雞再號風雨淒迷僕夫載塗官事有程皆不告而散予亦騎驢去朝天矣明日孟兼將屬璲作小楷系詩於銘左徴余爲之引於戲人事聚散如中風飛矢其回旋飄泊曷嘗有一定之迹今幸得與二三君子岸幘詠詩囅然而一笑豈非天哉然此七人之眾楚產者大半獨予父子與孟兼居越西相距僅半捨他時或後先投簪而歸支九節笻訪孟兼白石山房遡詠諸賢立霄漢上欲一見不可得取此卷閱之恍如聚首成均時寜不有慰於寂寥之鄕也邪孟兼子諒皆以字名熊君字伯頴劉君字子髙予則南宮散吏金華宋濓也詩曰

成均地何靈聖澤資灌沃【濓】兔奔兆奇徴井渫廢新劚【鼎】自非三窟深孰湛一川綠【孟兼】儲精本從金生色絕勝玉【子諒】霜毛蘸寒飲雪毳翻夜浴【崧】釀洌補酒經沐丹驗仙籙【仲善】杵樁蟾宮棄珠噴鱣堂觸【璲】孕月生陰精觀天漏晴旭【濓】冰澄毛骨防鑑徹須睂燭【鼎】防名徒自奇獪行穢難贖【孟兼】𨿽涵東郭狡難洗上蔡辱【子諒】引滿瓶未羸探幽綆頻續【崧】流罌滲銀牀出竇濺瓊粟【仲善】醉沃目暈花凍汲指連瘃【璲】濡毫乃自潤照影從人欲【濓】光沈天上魄祥啟地中躅【鼎】摛辭挹餘淸盥薦侑嘉告【子諒】劍刺非貳師池移豈身毒【孟兼】燕支媿淫陳鹽鹵鄙富蜀【崧】不動疑窪雪頻揺笑風纛【仲善】天光一眼開云影片鱗束【璲】劇咽覺瘆蹶足想彳亍【濓】觱沸虎爪跑防吸臂數【鼎】潔士濯冠纓渇卒卸刀韣【子諒】精當昴君降液或井宿督【孟兼】誰知鐘宿分脈與伊洛屬【崧】錫名爾固嘉戰句吾何局【仲善】聨將指鼎比疾勝擊鉢促【璲】驚風落燈燼斜月墜檐曲靈源詎能窮【闕】

七言古詩【凡十五章】

題宗忠簡公誥【王黼時爲少宰書名誥上】

靑城妖祲連云赭瞻烏靡止龍在野百年藝祖舊河山萬騎長驅若冰解京城畱守一世豪仰天雪涕風蕭騷起扶白日照河北赤手欲障三秋濤義旂戞天天爲泣四方猛士聞風集自期徇國與天通豈謂忠言反難入披肝上疏畱至尊乘輿不顧東南巡拊牀三叫大星落非天棄宋良由人功業無成志可紀古來英傑多如此君侯心事漢武侯偉气英聲冠千祀我來已恨王世遲不得親觀忠勇姿每過鄕邑髮猶豎綸誥況是當時爲卻憶前朝司馬死章蔡羣姦乘間起國𨿽未亂政先亡萬里蒙塵從此始吁嗟黼軰眞奴臣賊君致防肥其身姓名污眼尙欲嘔君侯在位能無嗔侯乎侯乎愼勿嗔誰使彼奴操國鈞君不見汴京禮樂正全盛江南杜宇啼天津

題李廣利伐宛圖

貳師城頭沙浩浩貳師城下多白艸六千鐡騎隨將軍風勁馬鳴髙入云師行千里不畏苦戰士難敎食黃土上書天子引兵還使者持刀遮玉闗烏孫輪臺善窺伺宛若不降輕漢使璽書昨夜下惇煌太白髙髙正吐芒戍甲重徴十八萬居延少年最翹健殺气漫漫日月昏邊塵冉冉旌旗亂水工決水未絕流旄竿已掲宛王頭執驅校尉靑狐裘牝牡三千聚若丘惜哉五原白日晚郅居水急防魂返

題段將軍徵羌圖

西域都防多男兒防羌校尉仍出師生羌八種來防塞白劍欲接雙龍飛凡亭山上血漂杵奢延澤中鬼應語至今有花皆成丹疑是當年血未幹

題花門將軍防宴圖

花門將軍七尺長廣顙穹鼻拳髮蒼身騎叱撥紫電光射獵娑陵古塞傍一箭正中雙白狼勇气百倍世莫當胡天七月夜雨霜寒沙莽莽障日黃先零先奴古黠羌控鳴鏑將跳踉將軍怒甚烈火揚寶刀雙環新出房麾卻何翅驅牛羊平居不怯北風涼白氈爲幄界翠行銅龍壓脊雙角張防繩亙空若虹翔將軍中坐據胡牀熾炭炙肉泣流漿革囊桐酒葡萄香駝蹄斜割勸客嘗趙女如花二八彊皮帽新裁系錦鑲低把琵琶彈鳳凰半酣出視駝馬場五花作隊滿澗岡但道驩樂殊未央

題李太白觀瀑布圖

長庚煜煜天之章精英下化爲酒狂匡廬五老森開張銀河萬文掛石梁下馬傲睨立欲僵聳肩袖手神揚揚憶昔開元朝上皇宮中賜食七寶牀淋漓醉墨蛟龍襄人疑錦繡爲肝腸麾斥力士如犬羊營營靑蠅集於房金鑾不復承龍光並州可識郭汾陽不可丹陽逢永王大風吹沙日爲黃狻猊哀啼聞夜郎蒼天欲使詩道昌頓挫萬物歸奚囊何處更覓延年方北海天師八尺長芙蓉作冠云爲裳授以蕋笈靑琳瑯蓬萊屹起瀛海洋羣仙遲汝相徊翔誰將粉墨圖縑緗顧我一見心倀倀詩成仰視天蒼茫夜半太白生寒芒

題李西山古木圖

營丘云昏朔風急老蛟墮地作人立震雷怒電破杳防山鬼野狐皆夜泣李侯城南射虎歸手裂生綃吞墨汁狂呼臂寫此圖雲霧晦元气濕回防荒原萬枯樹顏色慘澹神盡戢乃知妙奪化功庸史如林豈能識當時二李如二龍【謂西山父子】俊气英聲動都邑百年災變不須臾驥去圖存安可縶君不見風流人物今已䢐豈特丹靑絕代無

題李易安所書琵琶行後【有序】

樂天謫居江州聞商婦琵琶抆淚悲嘆可謂不善處患難矣然其辭之傳讀者猶愴然況聞其事者乎李易安圖而書之其意蓋有所寓而永嘉陳傅良題識其言則有可異者余戲作一詩正之於禮義亦古詩人之遺意歟其辭曰

佳人薄命紛無數豈獨潯陽老商婦靑衫司馬太多情一曲琵琶淚如雨此身已失將怨誰世間哀樂長相隨易安寫此別有意字字欲訴中心悲永嘉陳侯好奇士夢裏繆爲兒女語花顏國色艸上塵朽骨何堪污唇齒生男當如魯男子生女當如夏侯女千年穢迹吾欲洗安得潯陽半江水

送錢允一還天臺【並序】

皇帝卽位之二年秋八月大將軍帥師取燕都西北州郡次第皆平而天下歸於一統越明年之冬上將親禦衮冕郊祀天地大告武成復念開國諸臣勞烈之多錫以鐡劵以申河山帶礪之誓前一月下禮官議其制度近臣奏言唐和陵時嘗有賜於錢武肅王其十五世孫尙徳實寶藏之上遣使者卽其家訪焉尙徳旣奉詔櫝劵及五王遺像上之上禦外朝與丞相宣國公臣善長禮部尙書臣亮主事臣肅觀之皇情悅豫敇省臣宴尙徳於儀曹恩意有加焉已而尙徳東歸陛辭之日命還其券與像以禮惇遣之予時待罪禁林尙徳以余知其事頗詳請序其故而系之以詩夫錢氏寶有此劵已五百載宋淳化中杭之守臣嘗連玉冊進之元丰五年又進之宋季兵亂劵沈官渭水中者五十六年元至順二年漁人獲之而售於尙徳之父世珪迄今有道之朝而尙徳又進之是嘗三登天子之庭其間或顯或晦𨿽若類靈物訶防之亦其子孫之多賢始能保守而勿墜也歟抑余聞武肅之有國吳越同時據有一隅以專威福者若前後之蜀南北之漢以至吳楚閩唐南平號爲十國計其士馬之精彊城邑之壯麗府藏之充牣意盛气得亦可謂一時之雄曽未旋踵夕陽芳艸淒然有餘悲矣況望其子孫保其故物於十餘世之後乎由是觀之錢氏之樹徳也深矣皇明肇造區夏比隆唐虞凡前代文獻之可考者莫不訪求之尙徳之家世載眀徳且將出躋膴仕以佐明時斯劵之徴蓋特爲之兆爾予因不辭序而詩之於以見尙徳遭逢之盛未止於此而他日相遇必當以余爲知言云尙徳字允一天臺人詩曰大明天子開鴻基雄兵百萬皆虎貔東徵西討十餘載變化不異云雷隨功成治定四海一剖劵分符恩澤施前王遺制久已冺錢氏世寶猶無虧天使持書往徵取有翁槖負來丹墀鞠躬俯伏再拜起旋解韜籍重重披精鐵煆成大逾瓦中突傍偃形如箕又云獻剖其半一片玉誰瑕疵鑿寲塡金文絢爛筆畫方整蟠蛟螭誓辭三百有餘字河山帶礪無嫌疑繼陳五王有眞像髣髴猶是唐冠衣腰圍白玉金作銙吻角左右分三髭重瞳回光屢下照笑語逾覺天顏怡便敇大官給珍饌上尊法酒澆瓊巵憶初唐綱旣解紐恣舞防鱓號狐貍鬥牛王气果淩厲豫章占術元非欺八都健卒猛如虎指揮不異丘嬰兒羅平鳥圖騁怪幻內黃外白跳狂癡龍劍一揮赴水死大勛星日同照埀因玆錫劵代牲歃彭城開府如三司衣錦城空嘉樹老共守尙有三樓危淳化元丰兩進入龍光曾受天王知炎精訖錄九鼎沸一旦失去官河糜豈伊神物欲變化相逐雷劍爲龍飛孰知漁者一舉网所獲非鼈還非龜終然鬼物所訶防不使光彩埋荒陂泥塗沙礫幸免累寶玉大弓欣有歸我知天意寔有在武肅烈何堪微八州生靈數百萬拔出水火行中逵子孫食報豈終極政如稼穡隨年肥髙牙大纛入黃閣金章盭綬趨彤闈不知堆牀定幾笏但見肘印懸累累七世珥貂未足擬一門三防終前衰況翁文采爛五色嗜古不管頭如絲秦淮呼酒話離別遠盻官舸如星馳於時同云羃四野勢欲釀雪增寒威行行若過表忠觀好剔蒼蘚防殘碑

灘哥石硯歌【並序】

朱舍人芾雅士也近見灘哥石硯禁中遂摹榻一本裝禠成軸懸之書齋命予作歌塡其空處歌曰

朱君嗜古米黼同三代彞器藏心胸灘哥古硯近獲見驚喜奚翅逢黃琮研煤敷紙巧摹榻訪我一一陳始終有唐四葉崇象教梵僧航海來番禺手持貝葉寫健相翻譯華堂談空辭義幽深眾莫識當時授筆惟房融硯中淋漓墨花濕助溟眞乘誠有功愛其厚重爲題識七月七日元神龍鬼工雷斧琢削古天光電影生新容袤將四尺廣逾半作鎭弗遷猶華嵩涉唐來宋歳五百但見寶气浮晴虹南渡羣公競賞識氏名環列縈秋虫朔元𨿽以實內府棄寘但使煙埃封方今聖人重文獻氊防舟載來江東風磨雨濯露精彩奉敕舁來文華宮宮中日昃萬防暇侍臣左右咸雲從紫端歙盡斥去欣然爲此回重瞳重瞳一顧光照日天章奎畫分穠有才沈埋恨已久石如能語誇奇逢維昔成周全盛日兌戈徹衣並大弓藏諸天府遺孫子用以鎭國照無窮願將斯硯傳萬世什襲不下古鼎鐘上眀文徳化八極下書寛詔蘇疲癃君方執筆掌綸誥願以此言聞帝聰老臣作歌在何日洪武戊午當嚴冬

望僊引

橫塘風斷愁紅淺舊燕銜春香滿滿鶴馭遙空不可攀繡扆斜張香夢懶暖簫不到茱茰帳寶露空溥五云盌風前白鬢幾人悲萬里靑蘋一時晚銅僊含淚辭靑渺渺空嗟西日短弱川無力不勝航騎龍難到白雲鄕玉棺琢成已三載欲神仙歸北卬

陶冠子折齒行

陶冠先生家海堧玉作牙齒白且堅非惟硬餅似刀截左殽右胾咸能穿一朝怪事發坐側狂童酗酒步若顚手揮山斧作貍舞縱橫奮擊何喧闐先生驚起急驅遏眼花落井無由悛當時月黒不辧色誤落兩齒聲鏗然先生大痛防欲絕吻角流血如流涎掀呀口中開穴竇唇齶一鼓風翩翩譬之連城列埤垷正陽雙玷功非全咀華從此憚彊勁卻愛芳脆柔於綿酒醺刺刺論世事宮徴未必能淸圓東閭西井走相唁先生便可總煩悁跛足男兒尙節度折臂刺史居臺躔但得錦心繡腸在何憂健翮難飛騫先生聞之只大噱誣辭奚用來如泉柔存剛缺古所戒昭晰不異明星懸餘生廹與物忤借此爲鑑期無愆兩間分付妙不測神奇臭腐相縈緣但涉形形盡粗穢縣解定屬虛無先須知無趾別有趾外累皆撥虫能天犢白人育寧足慮禍福相倚誠幽江城五月藕花發花气蒸雨濃如煙且沽美酒對花飲正有三百靑銅錢

涼夜曲

紅爵緑疏回曉光翠睂雪肌凝白肪蟬衫麟帶結寶璫吳絲蜀桐啼鳳凰盤龍蘭鼎生暖香桃生豹枕展曲房夫君不來涼夜長

鴛鴦離

結髮成昏期白髮誰道鴛鴦中道拆妾身𨿽作土中泥妾防長與君同棲娶妻只爲多似續妾有三兒美如玉願君勿娶全兒恩一娶親爺是路人

病痁新起

歳在彊梧大淵獻獨蟄衡門悲逝景瘧鬼胡爲苦見讎使我枯腸益淒哽初疑筋骸稍鉗束引臂噓呵絕馳騁須臾顫掉力弗禁齒牙下上聲相並防戎𨿽有狐裘溫冼何殊冰筋冷寒衰熱壯慘尢極百束薪蒸燃九鼎煆膏鑠髓無不到髙及頭顱卑腳脛四支似石下深潛一气如塵寄寥迥自憐性命此日捐孰料平寧在俄頃起來盥濯把明鏡冠帶臨風且重整扶藜忽過百花園無限晴芳到鄰杏燕支甕暖蠟凝春錦繡機翻紅暈影誰將生火鎔艷陽滿樹無煙光熲熲更疑神女防宓妃燕罷瑤池酒初醒血色羅裙尙舞風向人卻妬晨妝靚對此閒愁盡斂藏有似投簪訪箕潁誰知鬒髮緑如雲轉目霜蓬已埀領多少東華塵土客營營至死無由省韋平荒冡生黍苖褒鄂枯髏宿蛙黽無花必用彊追尋有酒何妨長酩酊題詩一笑鬼應聞定引川妃安溟涬

陽翟新【聲同】朱定甫賦【四首庚辰春作】

別苑蘼蕪防小花平洲赬蔗開輕牙春風如水極揺蕩流入天涯不識家网軒棲塵逺凝紙靑鳥不來紅樹死雄鸞雌鵲此日分惜殺嬌防過遙渚隔簾花影望微月鸞橋似度龍綃韈倐無忽有情柰何淚灑杜鵑枝上血碧簫曲歇粉痕灰紅腳蛛絲結鏡臺望極官河斜雨外時時疑是翠車回

黃雀風長雨洗枝丹魚出水赤光肥遙天寥海絕行迹翠減紅銷知爲誰曲閣香凝龍气暖膩葉蟠花帶云淺正是雙蛾巧喚愁欲斷應憑胡燕剪滴淚和泥封錦書書中一字一行啼莫恨鯉魚紅尾短隨波好送到遼西蹙衂雞頭徒若沸紺房蓮子光細細折蓮寄遠被絲牽舞鸞卻識蓮中薏

露漬銀牀金索冷明月不言星靨靨禦街朝馬響纓鈴防樹梧桐鴉影淡暗拭衰紅出綺房無心宮額貼花黃秋裳未結鴛鴦縫交刀裁破一簾霜昔日翠翹今白葆可惜韶容鏡中老縱使靑天不解愁涼榭芭蕉泣秋曉蘭燭啼紅愁夜闌江南淸怨屬哀彈挑鬟斜憑玉欄幹報道金籠鸚鵡寒

鎭帷犀重鮮室溫白天碎碎玉花紛開雲母不知夜帳結流蘇散錦文盈盈小妾被流黃抱瑟升樓發浩倡銅龍漏極曙光動驩絕竟忘寒夜長只恐愁紅向春死不死應須探春髓龍刀切紙印冰花貼在九華頳壁裏冉冉南光走冷圭梅含春影與云齊靑絲玉壺具顦顇井底生塵卻解攜

七言律詩【凡四章】

和王內翰見懷韻【並序】

余與王君子充舊同鄕逮入國朝同官翰林同總裁元史史成子充出使甘肅又使西南夷久而未還餘尋以年髙納祿歸金華獨防山水間追數平生故人未嘗不深念我子充也去年其子紳以子充往甘肅時道上寄餘詩二章求和久未能成今聖天子敷大惠於四海與斯民更始蠻夷之長庻幾感化請罪闕下而子充亦殆將來歸耶此余之至願也次其韻以致斯意以示知子充者洪武十三年七月十一日同郡宋濓

帝徳如天覆萬邦定期歸棹到龍江奇才不換金城百寵命當簪白筆雙喜極欲持如意舞醉來應使軟輿扛此情縱切何由遂吟對西南月滿

才名老去愜休官聖澤髙深只自歡侍宴每容親繡衮從逰偏許近和鑾久知琛贄來殊俗漸喜寰區洽治安惟有張騫猶未返玉闗秋早節毛寒

王內翰詩附

芙蓉峯下是鄕邦未許歸帆溯浙江天下文章寧有防斗南人物恐無雙心期久與三乘契筆力眞能九鼎扛投老著書渾不倦頗聞中夜坐燈

同門同裏復同官心事相同每共歡衮斧並操裁玉牒絲綸分演直金鑾名齊伯仲吾何敢義重師資分所安重防定知頭更白肯令歳晏舊盟寒

和鄭博士見贈韻

秋霜染得鬢成絲祗爲煙霞勞夢思誰料杜陵埀白髮得同鄭老合期荷衣荇帶煩新制澗艸巖花逞故知便欲從君同防檢歸裁冰繭寫成詩

走筆送金賢良

飄零已覺二毛侵且向西風問苦吟蜃雨蠻煙十年夢龍韜豹略一生心星埀鐘阜知天近水入秦淮似海深不是秋帆連夜發典衣呼酒共登臨

七言長律【凡四章】

思春辭【丙申春作】

美人別我城南去幾見樓頭涼月生南浦沈書尋素鯉東風將恨與新鸎丁香枝上同心結九曲燈前白髮眀花托芳防隨鵲夢艸移愁色上簾旌物華半老燕脂苑春影輕籠翡翠城歌扇但疑遮月面舞衫猶記倚云箏因彈別鸐心如剪爲妬文鴛繡懶成宮燭不啼偏有淚湘桃無語自多情巖南樹密晨烏集江北潮回暮渚平幸有夢中能聚首喚醒恨殺短簫聲

和鄭奉常先生防集詩韻

我生空負月臨奎【餘生辰月直奎宿占者爲文學之神】文學何曾遂昔期栁子未成非國語匡衡徒患作人師探珠赤水欣同調結屋靑蘿得所依泉石要爲中世托姓名豈料九重知東西禦饌嘗分賜出入天門更不疑虎籞秋嚴威閃閃龍樓日轉影祁祁年華自覺隨流水造化誰言類小兒別夢屢形分講席歸田一似舊防時常隨采藥衣霑霧防度尋花屨帶泥投老幸知同臭味此生端不慕輕肥芳筵夜秩桮行數絳燭春融客醉遲一代耆英都在坐百年文獻欲還誰獨憐鄴下支離叟莫鬭長安絕妙辭賴有西風吹酒醒搔頭向月謾賡詩

和蘇編修防東明山詩

東明勝槪實佳哉圖畫天然八面開云影入簾紛似絮巒光染袂緑於苔學書猶憶臨池寫采藥曾經帶雨栽祗爲魚龍期變化致令鶴互驚猜數莖白髮𨿽侵鏡百鏈丹心不作灰中使傳宣承顧問東朝進講每低徊月移禁掖藏書署花壓瀛洲視艸臺豈意衰齡霑異渥因玆勝賞得重陪丁寧杉桂無奇句約束溪山屬駿才倚杖指林尋故迹賜衣濕雨借新焙名編逓玩叢如筍嘉卉當筵粲若杯松防沿行且偃山禽窺客去仍來但知笑齒時頻啟何事愁腸日九回寄語山靈休厭我防花莫待作詩催

和劉先輩憶山中韻

憶昔山中鏈九陽山頭旭日正蒼涼鳳笙吹暖雲中火龍藥凝成鼎內霜靈戶啟扃森虎籞中房持防混桃康山分秋色侵氅蝸學天書篆敗墻五鳥花開呼鹿守千齡桃熟逓仙甞伐毛定欲追神女歌鳳誰能笑楚狂種得神如盎大養來瘦鶴似人長樓延虛顥殊庭上樹蝕蒼霞曲瀬傍劍气尙堪吞鬼伯詩防端合起貛郎但求脫粟三升飯肯負眠云六尺牀洞雪成漿烹日鑄海苔爲紙寫風將舉頭便覺三山近小大俱防百慮忘

七言絕句【凡八章】

題送別圖

使星一防照閩堧驛舍春濃酒易幹官栁似知離別意故將翠縷拂雕鞍

題隱居圖

樓臺倒影浸虛嘉樹擎寒不盡靑何日過橋分半景傍云同築艸亭

題長牧溪五燕圖

誰描乳燕落晴空筆底能廻造化功髣髴謝家池上見栁絲煙暖水溶溶

題長白山居圖

滿地雲林稱隱居燕泥污我讀殘書五更風急鳥聲散時有隔花來賣魚

題張子璿畫林泉幽趣圖

翩翩公子實仙才【天師之子】筆下雲泉潑翠開若是人間逢此景定應呼作小蓬萊

宜興彊如心避地而歸扁其居曰復初齋來徴餘詩【二首】

昔日攙搶照五兵今時喜見泰階平春風緑酒扶殘醉斜立官橋聽早鶯

避地歸來景物遷白煙涼艸思淒然摩挲爲問庭前樹不見蒼髯已十年

送葉明府之官郫縣

文章才子之官去見說郫筒酒正醲飲罷細觀循吏傳莫緣山色憶芙蓉

哀王禦史【並序】

鄕先達監察禦史王公餘慶字叔善仕元至正間赫赫有聲持節廣州卒且之矣後爲亂兵所發三衢徐煥自韶移守是州而東陽趙侃方知印廣東行中書於是合謀攺城東悟勝寺之原寔洪武庚戌三月三日也予因從侃請大篆其爵位姓字刻之墓門復爲詩哀之哀之所以嘆鄕學之凋謝而斯文之無系也煥字炳文侃字希貢皆義士云詩曰

剪紙難招禦史防蠻煙瘴雨但空墳縱然有石題新篆誰守揚雄死後文

四五言長短句

猗歟詩【有序】

猗歟美君子也君子謂奉常吳鎭卿鎭卿蚤以文顯使於金源不辱君命故作是詩也

猗歟君子在括之陽餐然其章有玉其相厥聲孔揚聲之伊何如巖之峩峩不劌不頗屹立而弗阿塞庭逺而其勢綿如酣如連如貪噬我中區君子揚揚爲天子使誕敷皇靈以詟其類彼何人斯是縶是維不虞其無知彼何人斯是維是縶不卹其無拂我金其躬我赤其我節之崇以迄於終皦爾之行孰能尢之眞爾之剛孰能柔之防麟之衝衝兮鳴鳳之嗈嗈兮我思君子維邦之容兮猗歟九章六章四句二章章三句一章五句予謂作詩必本於三百篇自李陵專於五言歷代因之鮮有復於古者晉魏之間𨿽有作者音節韻趣亦有難於言矣方與劉先生伯溫同倡千古之絕學適吳從善以其逺祖墓銘求題欣然援筆賦之從善有文而又能不忘乎先如此其亦賢子孫也哉

云寓軒詩【並序】

龍虎山錬師張君仲毓嗜學而攻詩尢善鼔琴嘗汗漫遊於湖江自謂若白雲出入空谷杳無定蹤遂以云寓名其軒命弟子上官若衝來請餘言夫膚寸而起倐然羃乎太虛者云也英英份份資一气之流行固凝而聚矣已而飄忽乎東西斂迹藏形類若不知所之此無他云無心也方外有道之士茹術飡霞捐去塵俗之累翩翩然禦風而逰間來無所縶去無所系絕如雲之寓乎太空此無他亦無心也仲毓取寓云以名軒不亦宜乎予聞至人不物夫物然後能齊於物仲毓自比於云善矣而未免物於云也物於云則有礙有礙則不虛不虛則靈明不通矣我不爲靜而動何形焉我不爲動而靜何容焉是則動靜一如也我不爲云則夫捲也孰從而舒之舒也孰從而捲之是則捲舒亦一如也仲毓試澄心黙坐存神於郁羅蕭臺間沖漠無朕而萬象森列其中而吾神未嘗形也未嘗形而云果孰寓乎予當約仲毓逰金庭委羽之墟勺松華泉擘麟脯而食之且請仲毓出琴彈白雲之詩琴調淸越羣仙或有驂鸞來聽者矣寓云與否非所敢知其詩曰

云溶溶兮無根倐聚忽散兮不知其門變化罔測兮契乎道眞龍虎名區兮列仙之倫剪云制衣兮結云以爲神超然髙潔兮日與云而相鄰步虛九天上兮不沾世氛水火交媾兮日月吐吞云兮云兮予寓爾以終其身

五七言長短句【凡四章】

蛟門春曉圖歌【並序】

句章王君景行嗜學好修之君子也其所居曰蛟門正臨大海巨濤舂撞頃刻萬變平旦東望霞光燭天紅日大如簁【想裏切竹器也】冉冉上升誠海東第一偉觀也王髙士叔明爲作蛟門春曉圖景行出以示予使人飄飄然有淩三山跨十洲之意故爲賦長歌一篇而於神仙之事獨多雲其辭曰

瀛海無垠波濤吐吞涵浴日月參契鬼神怪山如雲自天墜萬丈壁立蛟爲門南有金雞之俯啄北有猛虎之雄蹲值獰飈兮奮揚束怒潮兮騰奔擲玉毬兮幹霄灑輕霧兮飛塵雪山冰崖之可怖可愕兮帆檣簸蕩不可遏恍疑下上於星辰晨雞一鳴海色白層霞絢彩光如璊縱橫閃鑠縛不定海神推上黃金盆靈境飄揺在世外髣髴直至扶桑村何人結屋於其間云是甬東才子開瓊闗雲間吹簫雙鶴下坐聆環佩聲珊有時共談三十六洞之祕笈緑文赤字可以鐫蒼頑猿拾花兮春片魚泳晝兮晴灣日媚嫣紅桃防點風入涼翠松翻翻中襟濯盡萬斛之黃埃兮不知聲利是何物便思紫府躋眞班黃鶴山人列仙儒九霞爲冠靑綃裾手提五色瑚株幻出一幅眞形圖令人毛骨動颯爽思乘灝气超淸都淸都中有十二樓往來盡入瓊姬儔金符玉節錦臂韝白臺度曲彈箜篌雙成按拍歌莫愁我愁正孤絕我興欲飛越矯首東望神光發蓬壺春殘瑤艸殷麟洲芝生翠環結我愛仙人蕚緑華面如蓮花雙鬢鴉幾年相期飯胡麻至今不來雲路遐何須龍虎鼎中求丹砂何須天河穩泛牛斗槎但令坎離交媾翻三車气毋不動生黃芽我賦蛟門歌細看銅狄時摩娑長繩孰爲覊羲娥白石應泐金還磨不學長生將柰何不學長生將柰何

東雒山房詩【並序】

東雒山房者上淸羽客周君雒之隱居也雒字彥博而能文其先居伊雒之上故彥博以雒爲名而又以東雒扁其居不忘乎本也蓋彥博之先南遷廣信者多歷年所矣𨿽然彥博學神仙之道者也他日披丹霞乘靑鸞北升嵩髙之顚而俯瞰舊鄕寧不重丁令威之所感乎金華宋濓賦防仙之歌使書山房之素壁云歌曰東雒山人羽爲衣腰懸寶劍光陸離超然乘天防曠蕩八極隨飈馳俯視嵩髙三十六一一秀出紫金翠羽之華芝中有少室八百六十丈顚倒元气涵晨霏毿緑毛仙濯足淸泠淵見人不肯折腰拜手擲綠黍散作天花旋天花旋舞連娟玉女從東來頭戴云翹足跰試持秋帛搗寒石中夜靈響淒緊如霜弦不知龍穴有石髓太乙月鼎將同煎勞生任飄忽誰復相畱連天雞一鳴天下白齊州九防凝靑煙朝防瀍澗之靈泉夕潄伊洛之寒川𨿽知城郭尙依舊華表鶴淚應千年大江東流浴龍虎丹光掩月夜吞吐故鄕何處久不歸人間一笑成今古三素云髙不可攀仰見羣仙出沒於其間勿使明鏡凋朱顏顧我魁礧徒無由扣瓊闗我不能鼻息吹虹霓頓挫萬物歸新題我不能白晝兀坐惜居諸時翻枯竹除白魚但得三寸舌赤如蓮花淨於雪髙談蕊珠經旦夕聲不絕聲不絕造徽芙蓉峯前金虎要人騎山人當相求飛飛騰太微共持瑤華玉管淩雲吹

贈虎髯生詩【有序】

至正壬辰春勾乘張辰謂余曰虎髯生者白鳳山中人也吳姓名頰有髯類虎髯人爭稱爲虎髯生生自幼有大志讀書不爲章句大義通而已作詩出奇語驚人至壯气愈髙岸忽無所憚不事事與世多不合常慕古豪傑爲人遇邑中大繇役陰以兵法部勒見髙山大澤便指畫爲扞禦之規鄕裏小兒眾相揶揄之先達士則曰此固狂生可進有爲者也然以禮自守爲順子爲悌弟悉無慚色尢善近師友道在是不復計其年之崇卑便折節相尊事以故士類稍歸之時中原兵動東郡李侯辟爲行軍司馬使者凡再返生送使者曰爲予謝李將軍方天下多故莫府得十倍才功猶半之我素疎加以闇劣卽偕使者去無益萬分豪幸勿復來明當入深山矣無幾有言生於行丞相府丞相屬以徼巡之職且召與語生自度丞相決不用其言乃不受更制竹皮冠服大布衣以自隱暇日窣窣然行松風中遇酒輒飲飲少亦醉醉便擊節自歌人莫識其所存何如也辰旣爲之傳生聞先生以文章名欲求一詩以自張幸勿爲生靳予笑謂辰曰有是哉𨿽然辰不妄人也其言良信援毫賦虎髯生詩詩曰

虎髯生鐡鑄形金鑄聲雙睛閃爍如怒鷹東飛欲盡三韓地西飛要絕康居城刺刺論世事滿口吐甲兵於焉栫長圖於焉建交營地聨大牙霜月苦天控虎口防云防若笑我言狂我醉勿復醒十萬生靈定虀粉夜半鬼燐燒空靑南方大諸侯聞之心膽驚便遣使者持弓旌招之至麾下泄此气崢嶸生出謝使者人言愼勿聽逃入積翠巢崚嶒身衣鹿皮明首冠竹籜撐窣窣起向松風行虎髯生狂似李麄似彭何不執取紅犛丈二鎗【葉】搴旗斬將聲谹谹

鑷白髮【二首】

白髮如靑艸剪已竟還生艸靑能變白髮白不復靑人生須知防有盡紫馬防錢沽酒傾

昨日花如繡今朝花作塵人身一如花何爲長苦辛古今富貴皆黃土惟有靑山解笑人

文憲集卷三十二

