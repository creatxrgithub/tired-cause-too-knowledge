

欽定四庫全書

集部七

學余堂文集

別集類六【國朝】提要

【臣】等謹案學余堂文集二十八卷詩集五十卷外集二卷

國朝施閏章撰閏章字尙白號愚山宣城人順治已醜進士官江西布政司參議康熈已未

召試博學鴻詞授翰林院侍讀王士禎選感舊山木二集所錄閏章詩最多又取其五言近體八十二聫爲摘句圖見所撰池北偶談中閏章嘗語士禎門人洪升曰爾師詩如華嚴樓閣彈指卽現吾詩如作室者瓴甓木石一一就平地築起士禎亦記於居易錄平心而論士禎詩自然髙妙固非閏章所及而末學沿其餘波多成虛響以講學譬之王所造如陸施所造如朱陸天分獨髙自能超悟非拘守繩墨者所及朱則篤實操修由積學而漸進然陸學惟陸能爲之楊簡以下一傳而爲禪矣朱學數傳尙有典型則虛悟實修之別也閏章所論或亦防有所諷寓規於頌歟其蠖齋詩話有曰山谷言近世少年不肯課治經史徒取助詩故致逺則泥此最爲詩人鍼砭詩如其人不可不愼浮華者浪子叫號者粗人窘瘠者淺癡肥者俗風雲月露鋪張滿眼識者見之直一葉空紙耳故曰君子以言有物觀其持論其宗防可睹矣古文亦摹仿歐曾不失矩度然視其詩品則少亞魏禧爲作集序乃置其詩而盛許其文非篤論也外集二卷一爲硯林拾遺乃奉使廣東時記所見端溪石品一爲試院冰淵則歷年典試所作序文及條約今附存之又有別集四卷其二卷爲蠖齋詩話二卷爲矩齋雜記詩話瑕瑜參半雜記則小說家言今析出別著錄焉乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

學余堂集原序

士大夫之能詩古文者數百年以來於今爲盛予最愛吳門汪戶部宣城施愚山先生之文其他卓犖奇偉指不勝屈今天下文患才多二家獨剗除一切浮腐之言而左規右矩與古人不失尺寸此其所以難能也嵗已未施先生自京師以書來郵其詩及傳記諸作屬予論定而序之予於先生舊爲部民未嘗一請見今定先生文盡吾意所欲道若吾於易堂諸子儕輩相晨夕者之所爲蓋先生學聖賢之道日久心虛平而气下方孜孜欲寡其過使人輕千里而告以善況區區文章之間乎予病廢三十餘年不敢懷一刺一啟事於貴人獨往好戶部文欲有所商確先之以書而世不察也以爲相訾議然頗尋繹是書縱橫淩厲有求勝於人之气自恨生不學道不能自克其名勝之私以五十無聞之年蹈少年喜事之習今將破焚其版然而悔已不可追矣先生詩文原本道義無自矜厲之气其譽人也無過情之詞綢繆往復亦未嘗自過其情所稱有道者之言非耶予內媿而白汗交下者蓋往往而然然先生文意朴气靜初讀之若未嘗有所驚動於人細尋繹之則意味深長詳復而不厭文章瑰偉之士退然不敢踐其籓籬間爲議論若不得已而出而終不欲馳騁張皇自傷其體法蓋才多之文先生非不能爲而不爲之而未嘗不可以想見其才此則愚山氏之文而非他人之爲文者也先生詩古節雅音得風人之性情海內士久服習而論定之無待予不知言者之厲已予旣甲乙先生文以歸因道所私見質先生若夫弁諸集首則何敢寧都易堂魏禧撰

欽定四庫全書

學余堂文集卷一

翰林院侍讀施閏章撰

賦

璿璣玉衡賦【有序】

蓋聞載物敷仁徳莫厚於配地膺圖永祚功莫崇於敬天故上古聖皇首出夙推亶聰之哲鴻蒙初剖早竭仰觀之思蓋神明與造物同符而耳目與化工合撰然於穆之體以象而克彰欽若之心因器而悉察自羲軒在禦分晝夜以淸寧及姚唐授時定支幹以甲子有虞制作久備璣衡肇詳上以齊七政之運行爛星雲於眉睫下以資庶彚之蕃息敍人物於雍熙自非聖人其孰知之我

皇上出震乘乾登三邁五郊祀而盥薦必親齋居而旦明防懈恩肥土域道格蒼穹猶復廣徵俊良稍備采擇以璿璣玉衡

命賦伏見敬

天勤民至意臣上慚

宸眷內赧管窺敢稽首頓首而賦之其詞曰

維帝載之黙運冺聲臭以難【名】旣髙下以定位紛散殊以流形嬗神功以闔辟妙旋轉於不停固淸寧之合撰乃天施而地生伊積气之上浮亶羣陽之至精風雨露雷司其教舒斂溫肅推其序蘊之則防美利於不言見之則粲星辰以眾著或隨躔度以迅行或守次舎而若住或象九野而區分或拱辰樞而環聚亙終古其如斯夫誰得而知其故爾乃二曜周天五行列次象緯由之錯綜祥祲由以徵異章亥不能施其步算保章無所容其巧智苟測景於自然良坐照其位置爰有天挺至聖志气如神仰觀極目理矚無垠三辰七曜旣羅於胸臆遲速順逆洞燭其紛綸乃殫精畢慮制器以當懸象綴珠刻玉造儀以繪紫氛璣爲圓景而穹窿於焉曲肖衡爲橫管而日星於以爛陳由是命官則羲仲和仲分其任測晷則朝夕賓餞敬其時由璣以列其全則𨿽圓如欹蓋而圖之不出指掌由衡以測其詳則𨿽繁於散珠而窺之炯若察眉斗杓東而勾芒禦春識農事之攸始防垣耀而文武協翼知皇極之咸歸其後言天之家有三而宣夜無傳不足以窮蘊奧周髀之說𨿽晰而渾天儀立遂莫出其範圍要以七政旣齊而庶績皆底非徒求之天象也王者父天母地兄日姊月呼吸可以上通精神防於孚格雨時若稽於洪範之書卿云載歌颺自虞姚之冊日食修徳月食修刑聖王每用以省衮職風不鳴條雨不破塊古帝本之以承天則他若泰階平則上理丕奏奎井聚則賢才彚徵天倉顯而嵗丰黍稷欃槍晦而世偃甲兵皆有感而胥應信庶徵之分明故三言近仁熒惑退舎而恐後以民爲天管氏昌言於齊後董子對天人以陳王道春秋書災異以警休咎旣協極於維皇固知純嘏之輻輳

粵江賦

壬辰暮春奉使西粵將下漓水泛蒼梧時嶺南甫定所在榛莽心懸萬里勢異三江行而不息遂浮漲海爰抒情托翰以粵江命篇事不期詳聊書卽目辭不競侈略紀荒隅若曰元虛之淸波鼓景純之洪沫此則平子爲之絕倒士龍需以覆瓿云爾

頓余轡兮桂嶺鼓余枻兮漓江維此流之漰沛實分源於沅湘鑿靈渠而曲注滙猺洞以沆瀁豈天地之鐘祟抑河伯之流殃南連交阯北控漢陽西毗巫峽東浴扶桑神禹望淵而卻步桑欽輟翰而徬徨險隘劣於容舠猋激騰於飛矢疊羊腸以爲崖紛犬牙之錯峙橫磯截而若斷積峽閉而還啟瞻前後其不屬洵目而駭耳於時靑陽弭節朱明發輈瘴云釀厲炎風煽愁入舟若甕披絺勝裘𨿽漣漪而樂饑曾不可以久畱聊翹首以遐矚托乘槎以寫憂若夫夾岸層嵓詭形不若或上方而下圓或踵銳而頂縮此乍騰而旋倚彼奮飛而中落爲杵臼之參差爲刀劍之岝煙雲之旖旎森虎豹之相搏云竇窅其洪深洞門閴其寥廓亶魑魅之窟宇江妃之所磅礡若夫石壁百仞的爍玲瓏虫鳥繪繡風雨磨礱皎潔則玉屏失素渥丹則晨霞奪紅盻盻若須眉之刻畫累累懸鐘鼓之肅雍俯墜而成飲猿仰躍而作飛熊日曜瑚之圃潭澄珠貝之宮湛縹靑與結緑與雲水相菁蔥良綺麗而難忘亦愀愴而動容爾乃急漵危灘星羅電逐倍蒺藜之糾蔓驅地軸以反覆龍首乍昻鰲背潛伏雷劈聲訇黃牛吼瀑【雷劈黃牛並灘名】貫舳艫於一綫濘盤渦於千曲石硠硠而相豗水噭噭而自哭蝮蛇噴气以成霧鱷魚張口以伺肉苟失路於秋毫將永逝而不復其艸木則郁金馥烈冶葛蔓延菓鏤人面樹號鉤緣地羅錦燦斷續藤牽楓人椰子筯竹木棉桂緣岡以挺翠榕抱石以連蜷問桄榔於宻谷搴蒟蔞於崇山艸吉利以祛毒竹輪囷而爲船上林絕種本艸遺編其鳥獸則豺狼疊迹兕狖交衢林潛犀象原臥麕鼯猩猩躑躅笑呼糖牛防舌飛虎餐膚錦雞孔雀倒掛提壺憐彩翰之鵕防憎南飛之鷓鴣彼吉了與鸚鵡豈言語之與人殊何托體於嶺表寄翩翾之防軀羨羽族之有口哀人生之郁紆爾其乘迅流之逸駭命蘭楫之駘蕩語未終而岸移瞬方迎而境往駕飛廉而奔駾驂虯螭而戃怳至於緣磯升舫濡裳引防瀨急篙摧裝傾水濺舟人屈蠖而叫號若哀鴻之悲彈方杲杲而日出郁炎炎以沸湯黿負沙以出曝鮫跳波而驚翔忽淫淫而滂沛云慘慘以晝昏木防防兮肌粟水漎漎兮山奔迷帆檣其失影悵天地之何存嘆陰霽之回互愆四序之寒暄訪溪蠻兮島夷問江亭兮水驛敗瓦頺碑梯崩徑坼或卉服而鳥言亦巢山而棲石乎若行蟻之上枯梨悄兮若蝸牛之廬絕壁於是有漢將南徵戈船竹舸馮夷出鬭鮫人並坐馬飲流而駭毒士解甲而就裸馳羽檄而逡巡仰跕鳶之前墮亦有宦遊使者持節浮槎感夢山靈隕淚江花悼然犀之短照耿幽咽於哀笳霓旌折於窮島鷁首沈於漲沙若乃魚鹽市販之徒珍怪逺方之客采奇方於儋崖剖明珠於海舶巴姑笑而嬋媛猺戶聞而踵索忽抽刃以剽殺各鳥散而狼籍至於遷客羇人幽囚嫠婦銜悲嶺嶠寄愁林藪影畏含沙之虫心系啼猿之樹朝露其寥蕭夕月藹其幽素然靑燐於宿莽弔寃魂之麕聚或風嗥而雨嘯涕闌干以相顧撫單影之不雙嗟遇物之非故邈中土之人兮夫何爲乎此路忽收淚以自疚兮將憔悴兮告誰尼父發波臣之嘆張騫犯織女之機三閭吞恨於魚腹伍胥流憤於鴟夷彼聖賢不忖乎死生復何有於險巇龍負舟而按劍蛟爭璧而不迷審至人之髣佛悟哀樂之是非齊四海於勺水指十洲以爲期

大樟賦

吉州官舍旁有廢署亭館旣虛古樟獨存榮枯相半不知幾年顧影婆娑情感斯集爲之賦曰

維豫章之都防兮依茂樹以立名生七日而表異兮更累防以長生何喬柯之拂層霄兮寄婆娑於空庭洵魁壘而耆碩兮頎然如故國之老成旭日澹兮晻防靈飈發兮淸泠驚絕巘之秀峙兮紛蒙蘢兮崢嶸影扶搖兮千仞腹輪囷兮十抱體臃腫以辭繩墨兮節礧砢兮骨傲卜嵗年其莫知兮若根株之天造塊獨處兮旁無人風夜號兮雨嘯豈不可崇棟而丹楹兮聊樗散以相羊爛五色兮繡錯凝淸液兮芬香涉蕭摵而不槁兮棲綠葉兮霜苟孤榮之不隕𨿽憔悴兮何傷歘靑陽兮載旋敷繁英兮峭蒨枝油油以云垂葉冉冉兮霧散弛巾帶以命觴防炎歊而卻扇豈日月之攺度愕寒暑之頃變旣連蜷兮善下復夭矯兮若防廻眾羽以來巢兮羣長子孫而鳴啾啾卽梟鸞其雜處兮亶道大而能周木寄生兮成拱芝叢秀兮菌聚寧頺形而瘁貌兮招萬類以疣附悵亭館之就墟兮巋階基其如故彼息影而坐憇者閴焉如四時之代去悟盛衰之相推兮蘊憯怛而誰訴生偃蹇兮正直集百靈兮慿依駕飛龍而降雲中兮森蘭旌兮桂旗聆笙鶴之逸響想羽人之委蛇樂虯蟠以觀化兮秉素節而不移鄙封爵兮秦松逺宮闕兮漢柞齊大椿兮春秋悲楊柳兮搖落卽菀枯其代嬗兮若逍遙於廣莫滄海竭而山摧兮湣鄧林之殫殘良托身兮得所歷斧斤而獨完時開襟而矯首兮閒倚嘯而盤桓終含貞兮抱朴審大道之所安

南郊賦

伊有國之大事維享祀之是崇矧帝王之踐阼曰受命於蒼穹溯感生之所自出知皇降之特隆偉哉父天而母地緬呼噏以上通固明旦之必防尢嚴恪於升中司天肇於顓頊授時命於姚氏有虞舉郊禘之典夏商異鯀防之祀易稱殷薦書紀肆類代相祖述姬旦備制圓丘象幹就陽設位卜日用郊嵗維冬至蓋緣父以祭天乃推祖以作配葭灰之防轉感生气之初遂告萬物之將成因祈谷於來嵗司時之帝有五昊天之神則一事不委諸有司誠必致乎齋栗望柴之牲用特瓦甒之獻凡七雷以靈龜之鞀鼔奏以云和之琴瑟雲門之舞從風孤竹之管協律所以天神降地祗出防百靈格太一故掃地而祭以明潔也崇土而丘以示尊也紫壇翠幄象九霄也陶匏太羮昭素質也大裘素車無敢飾也齋路寢而聽雞人修祗肅也先十日而戒百官各舉職也於時元防司令靑陽啟塗防雪滌濯夜皎星疎天雞初唱絳節宵趨掌次張帷典路驅車

天子乃乘玉輅綴垂旒夾道炳燭司樂導輿飛廉淸塵於三輔啟明發曜於九衢和鑾以中節象佩玉而鳴琚望郊壇以戾止云連蜷以踟躇气鬱蔥而布濩髣髴乎神靈之所都集羣公與百辟咸夙夜以瞿瞿森文武之就列洵秩秩而於於乃燔芳薪進牲幣酌五齊薦蒼璧饗上帝而配始祖相陟降而爲主客日月星辰羅布若次舎風伯雨師旁分其幾席腥熟旣陳芬芳疊積鐘呂互奏磬石戞擊太常審音宗伯執爵調八音之和奏九成之樂冉冉乎云車之下臨裊裊兮霓旌之參錯就丘壇以醉飽紛百靈之相索睇帝座之神光如流星之灼爍聽鈞天之有無流逸響於寥廓郁紫煙其靉叇屬黃气以旁薄旣畢獻而樂闋猶秉圭而顒若爾乃隠列宿吐朝暾回鑾鏘鏘屬車啍啍祥雲四塞上連天門登髙臺而望南畤燔柴之餘靄猶蜿蜒而氤氳念昊天之有子實一本之尊親怪漢武之濶略乃三嵗而間舉明禋苟齋沐之稍怠或風怒雨以返輪故曰通天之義報天之禮非徒肅將於爼豆厥惟令徳之馨聞懿我皇之天縱睿慮以如神旣左經而右史亦講武而修文恭儉惜露臺之費寛和布泣罪之仁巢有阿閣之鳥囿有九眞之麟躬鬯盥其必與奉烝嘗之孔勤蓋與天而合徳將無瑞而不臻由是祠官夙退史臣授簡拜手稽首而獻頌曰皇建極服南北薦馨香見天則罷兵革平反側壽萬齡懽九域重曰謹壇壝集靈祗閶闔開卿云蜚命惟新天無私滋黍稷雨時於是

天子大恱受釐宣室維惠廸吉顧視弗諼日愼一日

南苑大閱賦

天祚聖徳地盡皇輿爰膺玉曆坐撫神區維赫濯於新命踵幽燕之舊都岱宗位其東籓太行峙其西隅枕居庸而帶滄海象天闕之辰樞亶建極於垂拱豈耽逸於康娯然而遊豫徵於夏諺畋魚肇於羲易姬文有靈臺之詩漢武侈甘泉之制蓋將以觀云物節勞逸振師旅講武事借田禽之多獲簡軍實以有備乃有西苑瀛臺近取禁內樹列千章山稱萬嵗俯玉泉之淸泠挹西山之紫翠眷別苑於南海伊宻邇於王畿壤連天以曠莽水浴日以漣漪挿崇墉於云漢淸輦道於郊圻睇紅門之嶻嶪想帳殿之參差其陸則塗通九逵軫連三輔金臺扶轂督亢接武碣石逺而來朝翠防近而獻嫵眺平楚之蒼然樂原田之膴膴其水則潏沸沆瀁澹沲淵桑幹輸溟渤效靈島湮渚溢風靜波鳴囊括太液缾掲昆明閃旌旂於河伯動鱗甲於石鯨邈乎若乘槎之浮銀漢彼哉哂求仙之泛蓬瀛於是菇蒲沈綠菡蓞敷紅防防翡翠仙鵠賓鴻呼羣鼔翼唼雨鳴風屬玉翔而上下赤鯉戱而西東雉兔麏麚遊集乎其外虎犀熊兕騰躍於檻中玉樹蓊郁佳果連捲張公梨茂朱仲李蕃葡萄盧橘珠綴火然上林閒居之賦爾雅方物之編窮侈極異不可殫言時登髙而騁目樂四野之芊眠是時百谷告成八荒賓服西旅貢以厥獒於闐獻其浮玉龍馬來於大宛象師致於西域

天子治不防亂安不防危乃詔虞人營虎落乘戎輅載白旂千騎電發萬乘風馳用三驅以祝网命八校以前驅竟陵谷以張罼界河海以爲阹次飛賁育騁其拳勇韓盧雕鶚恣其指揮俄摧山而抨石卷四野而合圍气吞麋鹿手搤熊羆皆應而命中若俯身而拾遺風毛雨血括雄並雌由是割鮮殷輪委禽蔽地程校多寡殿最次第勇怯分明惕威銜惠鳴鐃振旅歸而飲至天子乃推綘灌之宿將詢旦奭之訏謀尙想頗牧之賢旁覧孫吳之書敷文徳於荒服定勝算於廟謨姬有荊舒之懲商有鬼方之誅畫策則燭照而數計殱冦則拉朽而摧枯令嚴則過王師於衽席功成則告

列祖以獻俘然後班張枚馬驚聽駴睹或奏賦於長楊或歌防於湛露頌擬白狼歌傳朱鷺鏤徳銘功垂諸竹素天子乃所無逸戒禽荒佩虞書九徳之盛詠豳風七月之章眎異姓若赤子以八荒爲蕭墻猗允文而允武亦知柔而知剛將麟遊而鳳至永萬壽其無疆

修禊賦

懿景運之邁古樂聖世之如春履開陽之令序撰季月之芳辰矧膚功之疊奏忻天气之方新豫皇情於夏諺騁帝狩於虞巡於時勾芒司姑洗應節淑景和柔英蕤布列都邑競遊士女咸恱綺服塞塗華輈接陌或憩蘭田或戲霸渚駢席云移攘袖風舉若夫宦遊仙使戚裏豪家尋芳林麓拾翠水涯灑醪決澑浮棗成霞山鳥窺筵而哢響遊魚蹴浪以吹花

皇帝於是佩蒼玉駕靑輅騎命渥窪弓繁弱解禊栁泉流觴淸洛侍衛繽紛旌斿灼爍馭叱山靈歡騰海若爾乃川原獻瑞云物開祥黃河穢滌白馬神翔捧劍而金人出水挍射而星鏑穿楊講武則騎從頗牧蜚文則授簡班聞束晳之對而賜金稱善諷右軍之序而觴詠難防斯時也雕云映輦靈飈扇裳移情南澗遊目東堂井桃舒纈苑栁拖黃紫蘭泛景紅藥含芳彩仗徐動翠幕髙張乃集羣英命篇章入瑤圃挹天漿緬河曲之盛集陋溱洧之防茫笑三女之怪誕指八公以徜徉美宸遊於元已擬獻賦於林光旣蠲煩而集祉亦俗阜而時康遊豫喧闐於九陌聲靈遙被於八荒

喫賦

元晏先生咀茹百家尙友曩喆窮論殫思倦而假寐若有見焉董仲舒賈誼劉向馬遷揚雄司馬相如班固張衡不謀斯集坐定田駢愼到之徒披帷直入不俟咨度發難騁辧談天炙轂飇馳雲起元晏先生耳不周聆口不給應於是董賈諸賢談言解紛班張接袂寓辭托諷相如揚雄矯首卷舌褎如塞聽元晏先生聽然曰諸君子皆不世出之英文辧之士也兩先生獨墨墨豈不足君所耶竊聞兩先生口喫沈黙好著書多博麗之辭盍請爲喫賦馬避席固辭交譲舉手屬馬曰公雄之先進也夫何辭相如始受簡含毫有頃而賦曰物無鬰而不宣人無噤而不言伊辧吶之殊分亶天授之自然或發聲若洪鐘或大笑如蒼蠅或舉舌如懸河或出口如不勝乃有非喑非啞藥石防治產非鴂舌言近侏掀唇頓頰疊韻重詞語未吐而顏赬聲欲急而逾遲駭中斷而不續且語竟而終疑誦詩則宮徵失諧論事則賓從匿笑詎三緘之是規將郁伊而莫告已而賓退體閒散帶開襟圖書在列淸飇在林抽我祕冊操我素琴沈吟朗詠山髙水深牙期傾耳夔曠停音爾乃包羅天地采擷萬彚作爲詞賦筆雕楮繪气淩雲而若飛才掞天而不匱言懽而雪谷華敷敍悲而春林霜悴托諷諫於君王時比物以連類不俟淳於之滑稽何假東方之遊戲且魯恭苦喫位列漢藩李廣吶口戰稱飛將韓非說難以悟秦周昌彊諫於騎項此皆流聲史冊者也夫何嗛嗛以喫怏怏揚子云曰美哉其猶未旣也子不見夫枋楡斥鷃肆飲啄以從容黃鸝百舌獨坐閉乎樊籠信如簧之階厲哀尙口之必窮懲邦家之傾覆惟佞幸之是庸吾固知百鳥之嘖嘖不如孤鳳之嗈嗈且夫風假物以成籟天垂象而無聲雷出蟄而偶震水潭靜而灘鳴所積者深厚所發者難名試因謇而緩言善蔵其短苟難辧而守嘿用寡厥尢艱寒暄於猝遇或工入座之應酬澀言辭於客座或詳奏對以如流多言生垢維口啟羞行將謝辯士討遺編馳情象表邈思物先揮斥堅白艸吾太元千言波委儀秦結气單辭抉奧羲孔比肩俾言立而行逺冀書成以有待鏘金石以寫心曽嘯歌之不廢嗟韓周之二美猶逡巡於吾輩彼竊笑而旁譏埒虫聲與鳥喙湣酈生之何辜橫就烹於遊說又何羨乎嗇夫之喋喋便給哉廣川子曰兩先生之言盛矣而未免乎誇也夫吐辭成經多寡咸宜吉人罕語黙以時喫固非病誇亦奚施乃歌曰讒夫張兮貝錦怨箴捫舌兮白圭善天與黙兮守吾中寧自安夫拙謇時坐客皆太息而罷元晏先生瞿然寤喟然嘆曰偉哉江都言約而富起而削牘書爲喫賦

洗象賦

蓋聞帝徳率舞乎鳥獸王風不廢乎觀遊匪騁目之樂亶敷咸若之休故麋鹿集乎靈囿虎兕入乎上林重譯絕阻之塞飛走珍奇之屬莫不梯山航海貢瑞獻琛皆兼收而並畜使遊髙而詠深於是林邑交阯慕義內響匪熊匪羆厥貢馴象其爲物也素牙挺柱修鼻垂環蒼質擬石厚重等山鼻叩地而鼔簧以奏身服教而拜跪知嫺芻粟潔淸頒廩給以有秩居處爽塏列大屋以重關乃司魏闕乃服大輅朝謁謹時步止合度受詔則割膚不辭蓄勇而在羣罕鬭固恵養之積年亦馴性之有素爾乃令屬祝融節苦炎熇馬解鞍而喘汗人揮扇而煩囂念玆體之龎重非霑汗於一朝聞渡河而徹底盍試浴以洪濤乃諏吉日弛覊靷出重闉就巨浸鼓吹旁喧官騎前引其往不疑笑野狐之涉水其行坦步鄙渴驥之奔泉初慿淺渚或踐澄淵昂首則神蛟鼔浪捲鼻則長鯨吸川旋蹙盤渦則倒瀾曲注仰沫噴流則飛雲散霧嗇夫奮帚拂拭容與苟毫末之可浣終不匿乎泥污於是驚矚駴觀溢郛塞路公卿結轡以來遊至尊回輦而一顧何一物之遭逢濫九重之榮遇若夫羲車將昃去川卽塗旣捐宿膩彌曜鮮膚霑疑汗血流賸垂珠被淸泠之適體若顧戀於須臾儻洗沐之可數將何畏乎江湖夫韓盧至健供逐獵以追風虎豹至猛長搖尾於圏中不若爾之馴謹得遊放以從容燧尾者狂奔於戰壘塗泥者受殪於獅子不若爾之安閒樂淸淨以沒齒亂曰奮身荒服兮厠迹天閽佇待駕馭兮霑灑國恩君方賤貨兮齒不焚身湔腸滌臆兮伺奉至尊苟馳驅之弗展兮慚屍素兮何言彼騶虞與麒麟兮當何日兮來郊原

牡丹賦

瀛臺之西太液之涘天作一邱鸞停龍起玉泉繞流燕山側峙

宸遊禁苑實據其趾山呼萬嵗園稱百菓珍禽翼接異卉花妥潘嶽閒居不能列其名相如上林未遑載其夥羅羣芳於四時推國花之獨冠旣叢植於芝房復駢延於蘭館信奇葩之可懷萃根株之無算若夫梅英才落柳絮將飛東風洊暖疊蕋初開盈盈灼灼鬱鬱皚皚千枝萬朶拂檻翻堦云殷別苑霞絢髙臺白擬玉版赤類丹砂旣眞珠之九蕋亦千葉之蓮華壽安潛溪以地異添色倒暈以種誇品盡洛陽之美數過廬陵之譜勝玉樹之菁蔥豈人間之所睹

天子乃佩蒼玉幸離宮移步輦就芳叢翠華旖旎周覧肅雍或紺蕊扶疎獨號朝天之紫或露苞灼爍名擅禦袍之紅或臨風昂首晨露未晞若向榮而吐气聳翔步於金閨或回飈側景朝雨方滋若承恩而旣醉還霑灑於朝衣列樹爭妍若六宮之奉顏色異彩繽紛又若冠裳之來萬國爾其修廊回幔日暖煙含靑陽斜映緑暗紅酣於斯時也天顏一笑萬卉咸歡香吹合殿色射靑山杜鵑屈膝桃李無言錦雞失艷南威防妍時則授簡侍從淵云之彥賞花賦詩飛英濡翰亦有重臣出使逺人朝見引入禁林恩霑芳宴剪挿玉壺則婆娑幾硯折賜宮僚則寵光繾綣元輿之賦告成香山之詩稱善陋李廸之畱守煩驛送於長安笑沈香之亭子惟暱情於婉孌𨿽松有大夫之號蘭爲王者之香拒霜有美人之面秋菊爲隠者之糧芙蕖澤處而婥約將離質弱而徬徨莫不低眉卻步遜謝頡頏臣拜手稽首爲之歌曰處艷兮不冶含芳兮不誇不與時競兮大肆其華豈遺世兮獨立欲並美兮不可得舒大文於東皇兮攬春暉兮何極

菊賦

猗山澤之靈卉稟天地之淸剛森抱潔以標素亶含貞而爲章葉沃若以散霧枝翹翹其待霜湣百艸之搖落嵗崢嶸而獨芳𨿽狼藉於槿蘺將憔悴而何傷豈東華之不我告厲晚節以慨慷匪背暄以昧時固淑性之有常紛雜彩以陸離受金精而黃裳乘少皥之司令秉正色於中央遂回秋以成春詎姚氏之可王爾乃淸飈疊薦白露旋霣燕翔北翼鴻賓南景川原澄肅風日淒嶺桂告䢐湘蘭泣冷肆騁寒葩載吐蒨頴霑瀼瀼其若飴飄防防以逾挺或敷浚谷或冒澄潭灌根天池滋族嵓嵐侶朝霞兮照曜與云木兮相參喟芙蓉之凋歇悲楓樹於江南若乃辭宿莽登廣廈防山房淩水榭去故土而從遷迎沍寒而不謝蛺蝶莫由睨其旁蟄虫不敢侵其下於是詞匠勞人曠懷髙寄落英晨餐延目心醉收囊用枕紉華充佩肇獨賞於靈均張五美於鐘防亦有逸客勝流采芳滿手冒零雨以幽尋坐東籬而泛酒見南山之悠然忻嵗月之無負或命之幽人或招爲端友或升於丹陛或植於靈囿當上林之滌若揚麗綺於獨後歡旣醉而作歌眷相遺以介壽謂凋齡之可扶借紫莖而黃耉懿魏文之賜書尙芬傳於人口爾其應重九之令乃抱一以便娟伴綘囊之髙防簪欹防於風檐刀圭收以袪疾甘谷飲而長年宋孺子因之羽化周少夫吞之飛仙侈前賢之賦頌疊稗官之軼編茱茰黯其減色秋蘭亞其比肩洵有美而必彰非爭妍而取憐藐拒霜如吹籜又奚問夫落葉與哀蟬悟萬之必遒獨守夫貞堅同後雕於松栢聊嘯傲兮防言

學余堂文集卷一

欽定四庫全書

學余堂文集卷二

翰林院侍讀施閏章撰

志譜序

袁州府誌序

傳曰沃土之民淫瘠土之民思思則善心生於是知瘠土之易爲理也江西郡十三袁稱瘠焉川谷僻邃巖石廉利其巉峻磊砢之气小人得之爲願朴君子得之爲介特其發爲文辭則又多髙寒幽峭之音鄭守愚之遺風猶有存者近代黃太常抗節犯難精誠動天地其後士大夫多厲廉恥尙節烈至今未墜民間閭巷無紈綺皆安儉守簡淡然而易足固知瘠土之民多善也然畊作弗力徒手召佃山谷麻枲之利讓之閩越之流民而土人不有予又嘗惜其儉而未勤也使之力穡重農棄師巫而崇禮義庶幾稱治而非上有休息之政無以安瘠壤之民蓋地逼長沙逋民客戶易亂難靜考諸往牒江楚有事袁必先受兵故明初設重衞以鎭之籍軍視他衛獨倍懲已事也賦重糧浮積累幾三百年賴今天子一旦減除徳意洋洽一二賢長吏又與之釋負息肩民稍安集吾冀後之人其毋或擾吾民也夫天屬之愛莫甚父子有窶人焉不克衣食厥子日撻而索其養鮮不離矣況吏民乎吏實牧民若之何弗思也夫鑑水知貌鑑古知政郡故有志殘缺漶漫順治丙申前守吳泰巖補刻新志一冊文采斐然患其析未合軼未全也告郡大夫李煥章率其邑長摉集屬友人博洽者合校爲是編於乎志亦史也利病必詳好惡毋作浮華弗摭亦猶良史之遺也初浮糧告蠲之役事下部議患無所依據賴前守持郡誌白部事遂定於乎後之吏玆土者綜古核今其必曰某事便民某事厲吾民其尙知所從事哉書凡若干捲始自康熈甲辰迄丁未秋乃成

重修臨江府誌序

施子有述職之役臨江府誌屬艸甫定請爲序予謝曰志蓋非予作也夫爲政在力行不貴多言苟得樹尺寸澤被一方卽椎鈍少文何病焉惡在其以文章飾吏治也然史乘圖志之書所以紀事而載道也故文獻不可以無徵也順治辛丑秋予分守湖西徵臨江府誌自隆慶以來闕焉時嵗饑民勞與郡邑諸大夫合志休息數年民稍寜處旣新學捨繕城郭百廢粗理始議修郡誌請於巡撫中丞董公報可防予驅車入賀道病輙心掉簿領之外不暇治他書然竊謂國家肇興混一車書天下郡國志所在修輯臨江故文獻地自宋劉孔諸君子以還名臣碩儒相望簡牒比者闕載籍將百年其吏於玆生於斯者豈繄乏人而父老不能舉其名碑碣不足詳其績上之良法美政下及貞士節媛寖就湮滅不可勝數是用滋懼夫廢前人之盛美遏潛徳之幽光略因革損益之制度無所徵述皆後起者之責也用是咨於郡大夫王君徧告邑長及薦紳博士弟子网羅編次嵗余始艸具其事又屬友人髙子阮懷爲任筆削先是隆慶志成於太守管君大勲從事者則郡人比部劉君松也其筆簡嚴多軼漏玆因其義例而摭捃加詳文詞略備逺無徵及見在者槪不立傳以闕疑逺嫌也至於賦役綜覈則專屬之淸江令屈君余病未周覧聊借手告成事焉志蓋非予作也古者三年報政取民間風俗以觀政治得失予監司玆土六年矣月吉讀法申命再四間與賢士大夫講學考業以磨切俊良𨿽勞不敢輟而風俗之移易何如哉頃嵗復水旱寒燠違時民惴惴供億不給予又以奉裁去拊其疾苦予以喣育是專賴乎司牧之君子書之以志吾憾也康熈丁未仲秋月朔日記

新泰志序

太史公自敍及列傳推論古作者並稱窮愁著書垂文以自表見然則著書者顦顇不得志者之所爲也苟有吏事之責簿書之煩則其勢有所難兼夫爲吏之難至今日極矣錢谷訟獄盜賊逋逃軍興期防之役一人之身而考成之目以數十計缺一焉皆足以曠官而論罷於是疲精耗神思慮煩其中耳目亂其外以庶幾奉職救過至於史乘文獻之林非獨不能作也寓目瀏覧者亦十不得一焉楊令君之爲新泰也若行所無事而百務具舉士民安之已而詢父老討掌故俯視濮水思師曠之賞音仰眺宮山弔漢武之遺迹見山髙而水長慨然思髙堂生羊叔子竹溪六逸之流風餘韻庶幾遇之而邑乘缺有間矣乃謂前事者後事之師也其曷可不志徵文考獻與邑教諭舉人牟適廣摉約取舊分十卷者定爲六卷凡星埜山川城郭土田人物食貨災祥藝文之類燎若指掌𨿽古之窮愁著書者其精析無以加焉先楊君而令者爲今東郡太守盧君好古修廢不遺餘力其事犂然見於篇而楊君博雅能詩宜其才長力裕考鏡於古今得失之林也若楊君者可謂知所從事矣

廬陵縣誌序

急吏事則專簿領懷古學則詢簡牒二者嘗相妨而不相倂而賢者兼之裕如收文獻於放軼之後讀詩書於案牘之餘人謂不急我獨卒圖將以鑑往迹昭來訓胥於是乎有取也廬陵於古爲郡於今爲吉州巖邑蓋歐陽公文信國兩先生之鄕而河南兩程夫子數過其地明又宰之以王文成風澤政教涵漬漸摩蔚爲大賢雲集霧合予視事之暇講學靑原白鷺間得三祀舊志求所謂卓然三不朽者考定姓氏嚴恪俎豆未嘗不竦踴向嘆尙友其爲人問之郡縣則志乘不備殘於古而闕於今者多矣吉故連防南交閩粵處戰爭之地數罹兵禍廬舍煨燼荒城殘市或求尺籍不可得極盛而衰蓋至此也近者巡按侍禦許公嘗有郡誌之役矣其時侍禦將去太守李君分曹掇輯期竣旬月未免駮漏而廬陵故無縣誌也於君慧男來受事則以爲請予蓋心難之其人物多則難區分其事迹多則難綜覈其文辭多則難网羅耆舊零瘁是非參錯則難論定費重帙繁則難剞劂與校讎往見萬曆間吉安舊志爲王公承槐劉公元卿兩先生所修其人理學夙儒義例不苟則以復於君盍踵其例而增益分郡爲縣用力差易防予奉裁去官旣嵗余而廬陵志成屬序蓋擇其邑之賢有文者宋子蕭子輩爲之編輯而於君綜其成發潛拾遺彚爲大冊可謂勤矣於君之尊甫司直先生閎覧好古嘗刻金石錄帝京景物略傳之四逺而慧男世其家學喜爲故舊表章遺書其在縣修學宮葺書院請蠲粵鹽之累吉者民用稍蘇蓋其畱意於文章政事非獨一縣誌也予嘉其不辭難也因其請而並及之

安福縣誌序

縣誌蓋一國之書其眎史差易者三而其陋有五夫書約則易殫地狹則易稽人近則易辧然史之爲書掌之太史修之異代善惡錯陳褒議互見書成旣奏流播方防天子不遑匿其過舉子孫不能諱其祖父其中𨿽間有得失猶爲近核若夫郡邑志乘官非左董義爽筆削頌長吏則諛傳先達則誇紀名勝則傅防摭文詞則浮蕪分星野考沿革則淆混書取速成事多踳駮甚且論符眾口一人矯喙板藏邑庫攺竄潛加官吏不能校其非士大夫不盡覩其籍遷延日久遂成掌故余嘗極論誌書謂不如國史足信者蓋以此也自非有道而能文周咨獨斷平心折其是非鮮不謬於聖賢然可藏之於家未可以示國人何者愛憎蠭起而牽制之患多也則擇人善任不得不歸賢有司安福縣舊無志有之自今中州焦令君始然其書固非一時艸創無所按據者也明武宗朝布衣張子松以理學著有安成叢錄鄒文莊嘗爲之序神宗時劉徵君元卿又著福乘藏稿二君所謂有道而能文是非不謬者也藏之旣久人無異詞今踵而增之遂成縣誌又有邑薦紳王謹山司諭酆五峙明經朱昭逺及文學諸子各任搜討義無浮濫於以著安成山川風物之美張巨公名卿理學貞孝士女之盛使後之聞者希風景軌於斯爲烈一國之志而不悖史之義者其庶幾乎予不及寓目卒業而焦君屬序再四夫安福昔處物力充牣文獻輻輳之時邑令闕然無成書今乃成之於難爲之日夫豈碌碌簿領之吏所可望歟

廬山誌序

志山水者類稱山記而約有二端摉覽巖壑形勝及人物往迹是紀事也討據簡冊摹索崖碑以廣舊聞是徵文也事易湮漏文易踵增好事者略古而崇今徇勢以取悅捃摭𨿽富君子難言之廬山見禹貢曰敷淺原上有禹書六字是爲廬山文字之祖太史公南遊登之無所紀述晉始有惠逺作詩迄唐太白諸公而盛然淵明近在柴桑醉臥行遊詩中無廬山一字以今眎之古人爲儉於才矣西昌前輩蕭伯玉常病近志蕪穢獨喜桑子木廬山紀事謂遺文散失如周景式張僧鑑陳舜兪馬玗諸記戴師愈廬山文物列傳孫季藩廬阜紀遊等書皆恨不得見而所言桑氏紀事余購之亦不可得間泊星渚略尋瀑布三疊五老之勝嘆望久之防吾友李子鏡月與其友閔子賓連至南浦將從事匡廬予告以所憾曰盍爲山誌夫志有三難於山窮遊覽於文稽往牒於人絕徇濫三者得而志可立就也李子去三年而書成蓋本之桑氏廬山紀事桑以侍禦直言謫江州輯爲此書觀其自敍亦以不見諸書未窮遊覽爲闕事夫酈道元注水經𨿽與其書相發而其注可孤行今李子以桑書爲本而窮探博覽目涉羣籍又出入往還於崩云墜石之間凡僧廬巖窟斷文賸語選擇其可存者手摹目記可謂勤且難矣使後有讀其書者入此山歷歷如見所舊遊而學使吳公嘗以挍士之餘徘徊白鹿洞嘆息懷古又亟賞此志而刻之皆可書也桑侍禦廣陵人今李子亦廣陵之興化人云

嵩山誌序

平生五嶽之遊蓋得嵩山而有其二焉始視學齊魯登泰岱嘗爲岱志再易其槁書成而秩滿不及刻以去今遊嵩山登封長葉君慕廬方修輯嵩志屬爲序夫嵩山以峯名者太室二十有四少室三十有六今可得而指數者才數峯耳漢唐宋封禪轍迹相尋壇畤宮觀窮極土木銘金鑱石以垂示無窮今漠然爲榛壤無復瓦礫賸碑殘碣百無二三登封故山縣風尙質簡士大夫不好遊樵牧之人無所記述向微舊志則所謂某某峯者其名亦已亾矣故竹素之壽不及金石萬一迨被兵火攺陵谷往往金石銷隕竹素猶存則是志不可闕也夫山誌有三難前人碑篆多埋土蘚虎穴間吏士足迹所不至又斷剝多闕文摹錄者以意傅防或棄取失重輕又不載撰文年月率難核考其詩文濫登近作動苦蕪陋余序廬山誌論之詳矣昔傅君元鼎令登封作嵩書十三篇近者鄕先生焦君汝將有嵩髙志捃拾旣富葉君又出私錢命工窮搜石記徧搨以備甄采余杖屐所到君輒問何碑善數舉以對所賞略同因相眎而笑君以名進士理延平有名績攺尹是邑與民息肩無餘事日把卷望二室長嘯其舊著詩文皆行於世知所輯必良書故不待其志成而預爲序之𨿽然願君亟成之毋畱予向者岱志之憾也

靑原山誌序

山經海志合九州內外爲一書其言不煩今窮山浚谷爲佛老精舍之稍著者尺寸而志之遊人詞客之言皆在焉間取視之不能終捲以其罕所采擇無與於大道也靑原之爲山起平壤回岡相抱扄鑰層深自七祖卓錫迄於今稱祖庭與曹溪埒前十餘年笑峯禪師始創爲山誌屬艸未竟其徒因而增輯然唐以前名人罕至者顏魯公黃山谷胡忠簡諸賢始有題詠其餘紀載頗放逸自明至今作者遂多餘嘗芟其十一病未卒業防藥公來主是山故以歸之公出其餘力摉括巖穴网羅舊聞以紀形勝則周傳古徳則核列詩紀文辭則詳以雅而又以此地爲先儒講學之所祠館𨿽荒俎豆故在爲萃其語略並錄之合爲靑原山誌其先後編挍相助有成者則陳伯璣宋商玉郭入冋諸子之力與焉或猶以書籍散亾搜討未備余謂存其大者則小者可略也夫君子之樂山水非徒以資遊覽也藥公之志是也寧惟誇詡山靈已哉一卷之石烏知其非泰山一勺之水烏知其非滄海其能悠然曠然有得於山水之外者有乎哉若猶未也是所謂自崖而返者也

閤皁山誌序

官臨江數年蓋日與閤皁山相望也旣系於官求登矚之暇不可得則求其山川艸木之志一觀之以釋吾懷庶幾乎臥而遊焉於是得閤皁山注二卷東吳兪防所集也漫漶譌漏至不可通曉以南州陳子公霖家多藏書屬爲校讎而予稍括定更名閤皁山誌敍曰古者有道而無仙歐陽子之言也其說甚正莊列之徒始言乘雲上仙事而葛穉川作列仙傳得九十二人豈所謂無其事詭其名者邪王方平降蔡經家多著神異比捨有陳氏者欲從執役學仙方平立而視之謂其心邪不正未可教以仙道抱朴子曰求仙以忠孝和順仁信爲本若徳不修而但務方術終不得長生也然則神仙之事與聖賢之學蓋亦有相近者後世方技家乃徒侈言黃白以求大藥不亦愚乎臨江東有閤皁西有玉笥皆道書所稱名山爲靈異所棲而閤皁尢盛相傳葛仙翁學道沖舉處宋時宮觀道院至千餘間朱考亭周平園嘗來遊賦詩今荒榛茂艸丹井故在卽而求之其亦有飡霞馭風之人潛遊其中而不見知於世者邪

蕭縣顓孫氏族譜序

氏族所從來久古神明之冑聖哲蔚生其後或氏以官以國地遷代逺寖失厥初攷載籍所傳仁人賢士不數葉而防絕者不勝紀鄒魯之間故聖賢之都防也予嘗視學東魯求其子孫孔顏而外曾孟僅十數人他無在諸生籍中史記弟子列傳七十二子之徒不見書傳者四十有二人其苗裔之盛衰有無與散在他國皆不可知也嗟乎以彼文學性成又得孔子爲之師稱髙弟子而卒不詳其言行不辧其氏族子孫蓋保世滋大若是之難也間過徐泗之交其子姓蕃者莫如仲氏蓋子路之後也其次則蕭縣閔氏顓孫氏史稱顓孫氏子張陳人也而其墓在蕭縣今蕭人顓孫君佐聖爲峽江令問其祖則先賢子張且謂子張年十四從尼父往來鄒魯家於蕭子國卽今蕭縣也墓在堀坊村唐宋累封陳國公嘗置博士世官今専祠尙存子孫守之六十四世矣所藏象志遺書佐願以視事之餘補輯殘燬丐公敍之予謂先賢之名徳依於孔氏如日月在天不可掩滅且不以子孫重於譜牒何有焉然愼守先籍亦所以昭繼述也檀弓不云乎美功不伐貴位不喜不侮不佚不傲無告是顓孫氏之行也然子張之問孔子見於魯論者數矣其意多喜聞達尙髙逺孔子悉告以反躬篤實之學蓋不難在聞達以無尢悔爲難也子旣才而祿矣施之盤錯無不當意其尙勗爾宗人懋爾嘉言懿行以光厥先緒謹受簡以書俾藏之世世

水陽河西李氏族譜序

邑水陽李氏族譜成李君元愷茂之載其書以示施子蓋取元至正明嘉靖舊本釐定之從事斯役者茂之偕其兄元叔及元白輩皆賢有勞任而屬張徵君芑山爲筆削君子陳書而攷其義蓋重有取焉夫譜以明系重吾親所自出也親所自出𨿽微必溯非親所自出𨿽貴不援狄武襄不附梁公後識者韙之李氏舊譜引盤谷李願爲西平郡王晟公子今辧其非是斷自龍溪公始則本系以近而明親親之至也龍溪公肇居河以西抱徳終隠厥用弗彰爲傳其生平及昆弟後裔之賢者並采軼事羅舊聞用以發抒潛徳俾後人有所嘆興尙賢之義也他若詳世牒述家訓嚴繼立之條講惇睦之道其起例也簡而該其褒賢抑不肖也微而顯其爲大小傳記也質而不蕪是可譜矣今世士大夫喜稱大家謂其世逺族蕃且貴也余聞之先人曰世家易大家難俗所謂世家者或位公卿世累纓笏相繼然而公卿貴人咄嗟立盡髙門巍閥吾見其生荊棘穴狐兔也甚且墮其家聲爲先人僇族𨿽大無取焉若夫戶詩書而家禮讓崇本尙實孝弟力田族不必皆賢而向善者眾有弗類者恥之讓之其賢者慕而頌且效之貴至將相而不驕困爲匹夫而不諂保世亢宗以無失墜是之謂大家非僅僅富貴者比故稱難也是言也先君子嘗舉以告族人閏章爲兒時心識之近見廬陵王塘南先生序其家乘亦述先儒之言曰子孫才族將大夫族之大系於子孫之才譬猶楩楠杞梓之材𨿽在拱把已卜其干云蔽日矣否則枳棘塞塗亾足算也蓋族蕃則善人常少而不肖者多不肖者多則善人寡黨而教有不行吾虞夫族大之難言也今李氏昌自龍溪公世有隠徳上之稱詩而述禮次之惇本以息業其父兄子弟多引繩墨厲廉恥又有耆碩如茂之不言而躬行李氏之相成以善者日有進也族之大將於是乎在茂之色動起謝曰是不獨先徳也其可志簡冊以啟我後人遂請書爲序

螺川章氏譜序

往予聞萬曆中九龍陳先生倡學宛陵從者輒數百人是時螺川章氏徳操伯輔仲輔諸君子皆從其遊而先大父中明公與仲輔尢善往來講學章氏聚族瞻聽蒸蒸然多善類一時宛陵推螺川有鄒魯風予稽其先世相傳出姜姓國於鄣以國爲氏其源殆不可考而開國忠憲公仔鈞大顯於唐族甲閩浦城其後文通公令吾宣遂家於宣之北郭在宋貴顯多名人著聲實天子數降敕褒美而徙居螺川則自國華公始以螺川負山帶河故耕漁地可永久也今歷四百餘祀族益蕃滋衣冠之冑相望蓋章氏之明徳逺矣史稱忠憲公用兵時有二將得罪當死夫人練氏俾亡去後二將還攻建州將屠城授夫人旂免其家夫人報曰君幸念舊徳乞全此城卽不聽請先眾死義不忍獨生二將感泣城獲全其後忠憲公十五子顯者八人皆夫人出夫脫二將於垂死之地而卒不惜一家之死全建州一城之眾忠憲夫人之徳厚矣其世居浦城者無論予過防稽道墟章氏稱膴仕者接迹問其祖則忠憲他如霅溪及吾邑昆山寒亭艸湖所在多章姓亦無不祖忠憲者豈其支裔散處使然與土之沃者生必蕃源之深者流必長章氏之眀徳逺矣宜其子孫殷庶貴盛蔓衍至不可殫極矣今螺川自明以來𨿽不多顯者而詩書理學之風繩繩不替蓋無愧其先世者吾友章子聖修行誼篤謹仲輔先生子也以予習其家世能不妄言故出其譜牒使予序而藏之

斗山楊氏族譜序

余嘗作老癡楊先生傳其略蓋得之楊君仲建仲建家黃池舟上下必道其廬至則相索久遊而不厭聞其五世祖曰宗信嘗以千金置橋橫崗鄕人傳稱之而其伯父儒父伋皆嘗與先大父同問學於陳九龍先生之門以是余兩家交最舊因得盡徵其先世楊氏之先蓋家陜有自陜而廬州者世爲合肥人宋靖康間髙宗南渡避亂於宣城之北境遂家於宣可紀者自曾六翁始其子遷斗山又遷花橋數傳而有宗仁宗義宗禮宗智宗信凡五人用儒學惇孝友五人者有子十二人其能詩而著者曰實曰貞實號竹屋其詩不多示人貞則與莊防定山左輔廷弼諸公遊好詩傳於世所稱老癡先生者也自老癡以上同居六世至是而蕃始析產以其始盛於五人也至今謂之五房而傳其孝友不墜積學有稱者多以明經薦晉寧知州緒廣平通判綸皆廉恵以名其官賢而厄於卑位者曰謙曰迪以教爲職能置學田育貧士其以孝特著者曰級居母憂廬墓三年爲時嗟詠至於婦女節烈或殉夫而死或無子而守或未字而貞不可勝數施子曰善乎楊氏之教其家也仕宦稍疎而文學俊良子孫相屬蓋上世氏族稱才子若干人不惟其官故賢者用顯晉唐以來競重富貴侈閥閱非顯而在位及與名公卿遊則𨿽有碩徳茂才往往湮沒此布衣隠君子之所爲罕聞也行能克修於家聲譽或不出諸閭可不惜哉然闗西楊氏四世三公淸徳名當世極盛矣禍患相尋間多不免故或公卿而傾殆或被褐抱書而保世永存君子亦爲其可繼者耳矣楊故有舊譜以老癡攜至金陵適罹火厄今自曾六翁始者志愼志信也仲建屢述其先徳余嘉其意可爲勸故敍之詳焉

學余堂文集卷二

欽定四庫全書

學余堂文集卷三

翰林院侍讀施閏章撰

書集序

四書大宗講義序

國家立學宮程以五經四子之書使天下髦士一出於是豈顓爲制舉設哉道之不明也不能戶說以論於是歸其指於傳注又或病夫防引或問大全諸書之浩無紀極也於是學者又約其說於講義緣聖人之言爲傳注緣傳注爲講義其言愈詳其指或稍逺今以一人之言傳諸眾人之口自室而堂而階而戶外而國中未有不異其辭者取一人之身四體百骸之通貫支分而節解之以各名其處以胡越其肝膽說𨿽井井而其支離扞格者亦不少矣近世所謂講義又率取一二有聲帖括者所纂輯奉爲宗旨由是學防之流司衡之吏悉奉之爲令甲尊之爲蓍蔡設有負頴深思之士間出其所見不刺謬於聖人論者不以爲異講義也直謂之悖傳注然則今之所謂五經四子之書直弋取科第之嚆矢也其不合者聖人復起或亦莫敢辯之矣尙君韋堂少爲經師沈酣渟演句研字剔嘗有防於先聖諸儒之說中嵗懸車益殫搜校數易其稿勒爲是書蓋本之傳注旁采講義百慮折衷至於發語措辭神理維肖微獨聖人之言卽制舉之法彊半具是矣或曰是書専爲制舉不與聖言有間乎曰今國家之功令在是苟捨是弗從弗行也於韋堂奚惑焉先生服官飲冰旣罷而歸家無長物安得一二有力好事者爲之板行以引繩後學乎夫聖人傳道以言而言不盡意要貴得之意言之間憶少時受經塾師日所講解明旦必歷取其言而復之十九抵牾予以爲其辭不勝紀也冥目反思視聖賢之言等諸家常鹽米瑣近之語要明其義不惟其辭往往霧解而冰釋先輩有言熟讀白文數過題義自了孟子所謂博學反約此其一端也學者有因是而求諸心也其亦得魚而防筌也夫

易經揆一序

古今注易者無慮千百家言人人殊要不越於羲文周孔四聖人之指四聖人畫卦系辭彖爻十翼竭智殫思而要不越乎先天之一畫蓋觀於河洛中宮之一而知奇耦相配三五相參其數皆始於一得一而兩儀四象八卦於是乎皆備極之三百八十四爻亦無出乎一者故自伏羲始作一畫之時而確然以全易示人無復餘事所謂得其一萬事畢天地且不能外況於人乎然而窮幽極眇探通類非有涵蓋天地上下古今千態萬狀不可紀算之神奇則所謂一者不可得而盡故昜者不易之理而實變易無方之義也近世宗程朱傳注頒在學宮呫嗶家罕通其蘊於是爭尙講義扣盤捫燭影響支離差得其近似四聖人者出亦不能家置一喙矣在中洪子受周易爲文學耆宿探索有年簡括諸家易說勒成一編曰易解醒溫陵大中丞曾公見而善之爲之版行已流通數十載矣洪子研慮不已與年俱深又復取舊所已行者增損參校略雷同之眾觧定猶豫於微茫謂之易經揆一眎舊本爲尢善蓋其一以逓至於無窮又綜無窮以歸於畫一古聖人先後同揆者洪子實有以窺之殆所謂卽筌蹄而得懸解者哉夫易之爲書萬世文字之祖六經之權輿也故百家詭奇之說無不竊其緒餘而去易益逺程子之言曰易止是天理合乎理則合乎易大哉一言貫之矣洪子少以易名家今年逾八十而好之不衰拳拳以討論爲事其有出於人也逺矣

重刻感應篇輯解序

君子之勸善而遏不善也多方扶誘而悚厲之不盡其力不止至於古人之嘉言懿訓稱道傳誦不厭再三要期於環聽共觀爭相磨治此古聖人樂取諸人與人爲善有不自知其然者也廣昌何印玆先生好學樂善嘗刻感應篇化書廣示後學已見予感應篇輯解嘆爲善本偕同志諸君子重刻而黃君某又爲之手書剞劂旣半適予過旴江相視欣然出此屬敍予敬謝曰前已詳敍之矣今復何言毋已請略述一二舊事余少失怙病疳瀕死者數旣八嵗先君子手示一編曰孺子薄福多病幸而免於殤若無防此蓋太上感應篇也閏章謹識之及官京師小有戱豫輙夢神若冕服者厲聲督過余叩首謝罪神揖之起曰若家世理學能攺過未晚也旁睨其案頭有牙籖錦帙者彷佛見太上二字知爲感應篇益厲志奉行遂版其書前序中所謂感異夢者此也甲辰官臨江復取諸書合校爲感應篇輯解署中有古柏髙七丈大合抱南防署室北覆庖廚防夏月家人咸列坐其下忽大風雷自北至折柏如斧截不南僕而西西正當土垣空處無一人傷者先是之夕內子夢神吏數十人出入臥內倚柏墻立若有所伺察者予嘆曰髙明之家鬼瞰其室行勉之矣日晡乃有折木之異予方執捲據案但聞砉然聲向使從風南僕其不麋於覆壓者鮮矣豈神實司之而故折以西耶向聞王湘周箎諸人奉持演說獲應如響或疑爲偶然今乃知其非謬語也印玆先生聞之喜曰此卽可以序矣請悉書之於乎不視其履而沾沾刻書爲功者陋也自稱大道而迂眎此書者妄也信之眞行之力而樂與人爲無窮者智且仁也旴江爲明徳先生故里講學姑山從學者眾去今百餘年猶有諸君子樂善相勸明徳之風逺矣吾安得盡與之遊以相考徳而講業也

刻思賢操譜序

歐陽子之送楊寘也酌酒進琴以爲愈幽憂之疾釋不平之心將於琴有得其言琴之哀樂感人形容要眇有聽而忘倦者余嘗夜宿東牟蓬萊閣月明風起海水激噴崖石如孤舟拍浮洪濤怒號萬籟交作感成連海上事輒嘆曰此亦將移我情安得伯牙其人者援琴以寫之旣還歷下有彭山人者能詩畫鼓琴因人以請曰家有思賢操譜少保殷公僎所刻也音節指法與世傳異蓋雅音也惜火其板請序以授剞劂余少嘗好琴從海陽髙處士受思賢操未能卒學今疲於四方之役積其幽憂之疾所爲撫動操者不熟於手而未能忘於心將以是愈吾疾焉召山人而山人老矣蒼然抱琴來坐定使鼔之愴然以感穆然以思於是知其音之悲調之雅感人之深而霍然愈疾之速也絲之爲聲哀哀以立廉廉以立志故君子聽琴瑟之聲則思忠義之臣而思賢操者琴之始事也斯譜之傳於世也固宜山人又言家趵突泉之側泉聲潺潺然達吾耳水洋洋然濯吾目老不自給以筆墨爲生暇則拂琴鼓歌悠然若忘其身之貧賤也蓋將以終吾天年予聞之嗒然曰子蓋聞成連海上之說者乎能如是可以琴矣書以爲思賢譜序

稽古名異錄序

嵗甲寅仲冬月朔獲見禹航孫海門先生於寧陽客捨坐語間出所輯稽古名異錄蓋取上古以來史傳所載名氏謚號岐異疊見者萃爲一書用資徵考者也夫前人有同名錄有同姓名錄不過綜其所同如兩丘明兩秋胡之類近代陳士元心叔网羅古拾其名氏參錯踳駁者謂之名疑較稱博奧先生泛覧窮搜又雜采荒史竹書汲冡外傳緯書路史諸書怪異百出補所未補前人皆藍本矣間及軼事辧闕誤如蒼頡之非史官陶之漁雷澤瞽瞍一作瞽�人但知其頑也不知其能作十二弦之瑟免文王於羑里之難者人但知散宜生不知又有陰競也事非盡出僻書而後生困守帖括束書不觀間一搜攬如遊廣莫而聞鈞天他如此類更僕不可勝數先生遽屬余序乃序其略曰孔子之刪書始唐虞闕疑也上古荒忽不可考卽有書契而漆書竹簡虫魚鳥篆之文防畫瞀亂古字多通用轉相承寫魚豕滋淆所見異辭所聞所傳聞又異辭振古爲然秦火而後益難防詰周禮山海經尙疑非周公伯益所作其餘附防杜撰各自名家多與經傳抵牾學者乃欲以一人之見搜考三皇五帝以來史氏殘闕之事蓋其難已要之博聞彊記有禆於道其說皆不可廢今有人入貴冑之家見其宮室罇彞珍怪器物皆爲之目駴心怡況乎上古之人物姓名掌故荒闕未全者而獲睹於一朝乎夫聖人存而勿論儒者不知爲恥古之閎覽博物君子未可爲尠見拘墟者道也余不學善忘所交士大夫姓字頃輒失記何論往古與之語半日驚其言若河漢也先生性癖古多購祕本所至荒碑斷碣手自捫錄遇事成書著有孔氏全書孟子外紀四書編年等編將次第行於世

匡林序

記事易論事難論古事尢難今夫州裏耳目之事傳述略殊古人逺矣本末曲折不具見於書持其一端不無得失孔子作春秋褒譏筆削遊夏不能贊一辭蘇氏兄弟工於文而富於辧所撰志林古史論或臆斷其可否有無餘嘗不敢盡信且夫書契以來賢愚同迹彼此異宜或是或非間在毫判若淵嶽不有聖人其孰能定之善乎毛子稚黃之言曰載籍博則尊夫經羣言亂則折諸聖其書有曰匡林者蓋偶讀子瞻志林有所擿正者也附以雜說小著共爲一編屬餘論定夫著書立論有發前人所未聞有正前人所偶失者亦曰吾取其義而無庸心焉故𨿽原情於論定而不以爲恕抉慝於未著而不以爲苛至於古人行有偏至境有所不得已而事有難安爲之設身劑量傷其已甚𨿽使古人復起聞其言亦必拊膺而流涕此所謂尙友也今觀所論春秋魯隠齊桓事多獨見而足以明子臣之義其甚叔段之不臣不弟所以嚴亂賊之防非獨寛鄭莊也於陵背兄離母以廉廢孝弟匡章出妻屏子不以生君違死父而終置其母馬棧下言之有重足悲者夫匡章之孝見禮於孟子而稚黃惜之非好辧也將以明大倫而通古人之窮也他如尊經駁緯擿杜注之牽附於唐宋八家中痛繩安石於近代一二傳人不茍狥可其持論不可具舉余不敢自謂知言其不合者或寡矣稚黃少以文辭名西陵晚而有志於道嘗極論格物之旨磨切學者平生善病不廢書掩關執捲客至罕送迎蓋餘十年矣往時同起西陵諸子麗京旣去爲僧虎臣錦雯去矜彊半凋謝稚黃顧影感慨未嘗不嘯呼叱吒欲收千百防爲崇朝惇謂稚黃非與古爲徒者乎或疑以去欲爲格物說悖朱子余曰唯唯否否夫志仁無惡立其本也閒邪存誠修其業也禹謨論道先以人心之惟危蓋已戛戛乎欲之難去矣近代羅旴江服膺制欲非體仁之說蓋本孔子之難原憲然所謂不行當與去欲有辧夫深之乎窮理必無欲而全乎其去欲莫非理二者得一而畢貫者也嗟夫諸家言格物訟矣觀其防通皆可入於聖人之道稚黃之主是說也亦所以匡救人心與若夫文辭之恢博而雅馴又其餘也他所著書有防書詩辧韻學通指等編行於世

陳總戎戰功紀略序

覽古命世之英多歷試於艱難而後成天下之膚功當其窮蹙困踣幾不得茍活與傭販者伍及功見名立天下以偉人歸之說者謂有天幸要非其智深勇沈經百折出萬死而不挫則尺寸不能以幸成譬若楩楠松柏之材天固老之以待用向使其才不勝任則雕急雪而殞崩崖其不爲槁莖腐艸者鮮矣陳公贊伯之以戰績顯也余舊聞而偉其人頃故人髙使君尙孚分巡溫處二州說溫鎭陳將軍不去口旣相見抑抑禮讓如儒生語及戰陣間事惟上稱頌朝廷之福親王貝子督撫將軍之能及師武臣之力無一語自伐請至再乃出紀略一冊夫功業待時而建者也勇略不待試而具者也公姿岸不過中人生而雄武有畫地爲陣之意明末冦大擾其先公防難憤不共天聚鄕人殺賊殲其渠羣賊必欲得公甘心公脫身獨走衝虎豹披榛莽饑三日夜至生啖野彘肩墮眢井深穴中伏匿得免可謂萬死餘生矣然終不肯黃項老牖下轉徙川蜀國家拓定蜀土仗劍效順累功札授都督同知僉書公始以敢戰聞久之部補協守杭城防滇閩搆逆溫處連防金與衢且剝膚督府大中丞李公謂公才可大任親王貝子試可決策推轂一二歲間大小三十餘戰卒復溫處而綏靖金衢遂以總兵鎭溫州當是時賊眾所在數萬東陽義烏之間蠶食豕突而金衢故浙西門戶也溫處又所以屏翰金衢而閩海之衝也公料敵策勝於處則先奪桃花嶺於溫則率其子紀先破石塘皆二郡最要害處要害旣奪迎刃節解二郡遂平公旣負勇敢戰數以寡殲眾直搗中堅或仿陰平入蜀故智騰鳥道繞出山背皆身先士卒或免冑冒矢石大呼而入間手舉一礟摧鋒折纛應聲而倒賊望之披靡呼爲陳鐡頭及其師旋則又以身殿全軍無恙昔人有言使遇髙帝萬戶侯寧足道哉防聞

天子大恱於是以左都督加世職有一拖沙喇哈畨之命公感涕霑膺未嘗不追痛出萬死而重被國恩也客請書其本末乃略紀之以勸有功以示後裔且志諸王督府之知人善任使也功臣宿將多漁獵子女玉帛以侈娯樂公懲念少賤仳不置歌兒舞女戢部曲無淫掠又多方從他將贖釋俘婦於戲豈非所謂智仁勇廉者哉余重公之爲人欲就公談悉具列戰功備國史闕遺以遄歸不暇請爰敍其略如此

池州府江防同知汪公崇祀名宦祠錄序

人臣服官受事有大功徳於民或爲王事死者皆祀之禮也身卒於官而一時士民父老賫咨涕洟若奉考妣祠祀之不容須臾緩此尢有入人之深者君子於是嘆汪君云襄之死爲不朽也云襄湛深文學由內閣典籍中書舍人出爲池州郡丞三年以督解滇餉抵貴州安順道病死郡人聞之雨泣嗚嗚作爲謳思哀挽之言彚成大捲又合辭請祀名宦附諸瞽宗嗟乎汪君何以致此先是在中書余見之京師於時夙夜在公校理祕閣羣籍罔有缺遺議謚撰文惟謹無敢私

天子嘉其能數被寵賚及佐郡池州灑然淸立不索民一錢而賑凶饑贍窶士惟恐不給有所承讞令兩造自赴不以捕擾民家故饒益以守官廉恵致中落巡撫大中丞徐公疏薦治行第一進官一級會滇餉告急選才督解僉謂非汪君不可君慷慨奮身往而滇黔方用兵虎穴羊腸役夫匱乏寇盜伏莽道警則相顧無人色又防暑月瘴雨鬱蒸勞不得休息遂以疾客死黔中嗚呼痛矣以云襄之學行旣不能優遊館閣大展論思密勿之才又不能専城秉節爲國家當一面之任手佐太平而﨑嶇烽火畢命萬里無人之境天之生之也亦獨何哉夫朱邑爲桐鄕卒告其子曰我子孫奉祠我不如桐鄕奉祠我今池州太守諭公旣厚治其喪其孤斯善復能奉其櫬北歸而池人之奉祠當與桐鄕等餘備官史局流涕而書之將以告後之傳循吏者

平山堂詩記序

士乘時奮起坐制一方其丰功渥澤必有浹諸人心可垂史冊者而後其登望遊防之所使人志之不忘及其迹之將湮也又有賢者慕而新之作爲詠歌而善政流風亦因以並存揚州故無山而平山堂特名以歐陽公也範文正公與歐陽先後守揚而歐陽較著以其作堂觴客於此又有子瞻太虛諸公往來賦詩故其傳益在人耳目自宋迄今不知興廢凡幾而忽爲浮屠之宮地蓋前時用兵處震蕩摧隤以至此也今殘鋒斷鏃時時出土中而第五泉以供飲馬久矣金公長眞拜命守是邦汪蛟門舍人輒請復堂之舊防師旅踵接太守日夜籌芻餉繕戎器不給逾數月稍休乃出私錢爲之堂成置酒四逺賔客咸集曹侍郎秋嶽首爲長律五十韻屬和者二十餘人一時江南北傳盛事金公顧謂坐客以宣城施子不與爲恨已又寓書招甚力余未能往也今年過金陵公遷秩副使已半嵗而平山堂詩記裒然成集余謂以太守爲山堂餘事耳公之拳拳於斯者蓋景慕歐陽之遺烈因是以如見其人士大夫之競爲詠言者亦以今太守有合於歐陽非獨觀遊之美也桓宣武九日與孟嘉輩宴龍山至今山借以顯羊叔子登髙嘆望自懼磨沒無聞而峴山碑尢使人墮淚吾聞金公受事時兵警洊至郡人洶洶而公寛和沈靜拊之不動聲色卒以安集郡戴其徳吾意他日登此堂殆有泣感其流風善政如羊公之峴山者乎士不垂意千年而偸取旦夕甘與腐艸同冺視此奚若後之君子倘亦樂聞其風與

續蘇長公外紀序

餘多病寡懽以讀書爲臥遊嘗取古能言之家有得於筆墨之外者以文則防莊司馬太史蘇端明以詩則陶靖節王右丞李供奉韋左司白香山以記則栁栁州皆誦之超然泠然可以解憂可以愈疾然合論數家或有獨詣無兼長求其旁見側出嬉笑怒罵各極才趣自有文人以來子瞻一人而已子瞻才冠當時不自檢束譏呵程子未免爲大徳之累及輾轉遷謫瑣尾於嶺南瘴厲之鄕濱死而後返其所爲文乃益奇其書畫筆札言語之類往往散落於人間盈海內外無所不屆殆非遷謫不及此詩𨿽不逮唐人而古體長歌多非煙火人語當時朝士嘗舉以方唐李白神宗曰白有軾之才無軾之學其見推如此崇觀間以黨禍詔毀其墨迹禁其詩文而禁之愈嚴傳之愈盛士大夫以不能誦坡語爲恥蓋其令名大節見於朝廷被諸天壤者旣已炳然如日星而其餘技雜見又無所不工故其流風爲天下所愛慕至於片言隻字寶貴之不衰此得之天授非可彊而致也王元美自負子長相如客有以長公擬之者笑而不答晚乃摧心屈服坐臥不釋手謂天下未能見公之全也集長公外紀十卷攟拾殆盡今防稽徐埜公好學博聞又取元美所遺散見於諸書及後儒所語及者爲續外紀十二卷嗟乎蘇氏之書家有之卽增此不加益而學者掇輯不能巳何哉蠧魚三食神仙字爲脈望持以望天中星星使立降可求丹度世讀是書者譬如仙廚酒饌非世所有其所棄餘食之皆可仙去未可與世之吞腥啄腐者言也

詩原序

有適燕而南轅如粵而北指者眾必笑之曰若迷於方也守溝瀆而忘海若泛黃河之水而未溯乎昆侖君子又笑之曰是逐流而昧原也今之爲詩者類是不殖學而務塗其辭不已出而事剽賊不尙論逺采而一二近今是師是詩盛而愈亡也唐虞之賡歌商周之雅頌古之人未嘗學爲詩也以聖賢之辭出爲聲律之言藹然爛然以通上下而洽朋友播之樂章則天神降地只出鳥獸以舞風雨以時故太史采詩以觀政治辧貞淫孟子曰詩亡然後春秋作然則詩不亾春秋不作可也詩之用宏而原逺如此非不學無術之所能爲也夫人之哀至而哭樂至而嘻智愚所同情也今使庸夫牧竪抵掌頓足言悲喜之狀終日無足聽者賢士騷人筆爲史作爲詩𨿽累千百世人讀之無不起舞長嘯或烏烏然泣下霑衣其言至而情出也三百篇以下屈宋蘇李曹劉諸家之作茍可傳者皆是類也人各有情而非賢士騷人不能道何也沐浴芳澤者言馥鬱於蘭懷抱古今者聲流被於金石自然之勢也後漢魏而雄於詩者莫如子美其自敍曰讀書破萬卷下筆如有神故樂府五言諸體不爲擬古之作卽事命篇意主獨造而學集其大成以是爲不可及夫古今之勢不同風雅頌已不相襲而殊途同歸自漢以來善作者大抵善述之流也蘇子瞻嘗教人作詩曰熟讀毛詩國風與離騷曲折盡是矣今吾友見山編輯詩原首毛詩以正其始次楚辭以綜其變次選詩以峻其體次選賦以博其材次唐詩選以嚴其則詩賦之選不盡於昭明於鱗而特從其本志約也且取選體詩賦編次人代如列諸掌顧子才富而學有本其知所先後如此余少好誦詩先君子命之曰書稱詩言志歌永言先之以直溫寛栗孔子刪詩三百以思無邪蔽之詩之大原其在斯乎發情止義深思而兼蓄之嚴擇而善變之毋徒爲優孟之衣冠則幾矣

續宛雅序

宣城以謝暉著名而宣之詩人漶漫莫考率就湮滅禹金先生取宣之能詩者無慮搢紳布衣始唐人迄眀萬曆彚而存之名曰宛雅其言以采一方之書總核諸家之集核欲其嚴采欲其備蓋志恕也然已洋洋一國之風矣萬曆以還又將百年作者云興視昔加盛余又慮其紛而將逸也同裏蔡子廣搜而嚴防之屬餘論次余芟之者十之三入之者十之一是爲續宛雅踵事增華不忘舊也旣以命梓人乃廢捲而嘆夫晉乘魯史人専典冊鄭歌衛什國紀風謡亦各存其地也网羅放失有美必彰宜先土音然竊自悲悼文人騷客以一生之智慧畢能竭慮磨精耗神焦髯髮槁朱顏憔悴苦吟求不朽於天地之間及其溘焉澌盡化爲飄風百不傳一又或連篇累篋不如單詞之巋存紆組飄纓不若帶索之遺響至於浮屠方外女伎之流無意於傳往往見稱蓋不可以勢禁而力致其幸而傳者又充棟盈牀卒難省覽如漢魏百家詩紀所錄文選所收皆文詞之淵嶽風雅之僑肸也近世士大夫得舉其名誦其言者鮮矣況其爵裏平生乎又況窮壤僻邑之殘編乎而吾儕區區乃欲采一方之言成一國之書冀以傳之將來豈不戛戛懼哉𨿽然我兩人之志則苦矣其曷可不一言使後之君子或得之山巓水涯之間又復延頸望古而長嘆也

龍眠風雅序

潘子蜀藻以文辭名江上多所輯撰間搜其鄕先進之詩若干捲曰龍眠風雅寓書以示施子其言曰誦詩而見其人以是爲尙友集一鄕一國者先土音也余觀孔子稱述夏殷而嘆杞宋之無徵傷文獻之不足蓋古史竹簡漆書𨿽以帝室天府之冊紀載未詳而殷之遺風餘烈後世猶見一二於啇頌然已亾其七篇矣詩托始國風漢廣江永見於周南而楚大國無傳曽不得與鄘曹檜比豈以荊蠻擯楚而不見采錄與抑太史采之而地逺多故旋闕逸不存與三代以下太史旣不采詩以觀風俗考政治於是有迹熄詩亾之嘆而風雅遺音不終絕於人間往往剩詠殘篇垂耀簡乘則存乎网羅收輯之人蓋得其人則傳不得其人則廢唐人選唐詩如河嶽英靈國秀篋中等六種所存不甚多而傳之至今杜淸碧之谷音集元裕之之中州集亦錚錚焉蓋全集繁而易失選本合而易行也潘子之爲是書也例仿河嶽英靈人敍崖略詩防菁華其間有闕者摘數語附見嗚呼桐城故望國昔之作者更閱數百年盈尺之書彊半爲鼠蠧噉盡鄕裏不記其姓字子孫不能舉其緒言一旦揭揭焉若引星辰而聨珠貝甚或轗軻老窮巷貞人義士存其只語單辭可歌可涕所謂羅遺文於旣墜發潛徳之幽光𨿽限以韻語不過一邑之書而知人論世殆與汝南先賢襄陽耆舊相伯仲矣余聞之父老江上人物蓋稱二城謂桐城宣城也吾宣之詩盛於宋不乏繼起明隆萬間梅禹金先生輯有宛雅一書其後作者彌眾吾友蔡君大美嘗見約爲宛雅續集防余視學山以東大美又老病造次卒業其書不大顯而潘子乃獨以風雅張龍眠余何敢望潘子哉詩有之曰維桑及梓必恭敬止余𨿽淺見寡聞願終有事於斯矣

快閣紀存序

古道之罕存久矣其發乎文辭詠歌者古人之餘也歷嵗旣久亦往往不存於是知僅存者之爲可惜也西昌之快閣蓋登望江山之所而說者以爲古也以黃山谷先生重也從而祠之歌詠之邑人劉鴻爲輯存古錄四卷紀祠閣廢興祀典碑碣之屬今其書缺逸過半欲求殘碑斷碣而閣已數燬蕩焉無復存矣然則人之務爲文詞以壽金石者不亦惑歟刪其煩附謂之快閣紀存古人往矣亦何古人之系人思一至是乎

蕭江倡和集序

古人之久於官者多喜山澤遊豈非其性所耽恱哉嵇生言一行作吏此事便廢則必放乎長林丰艸矣歐陽子在官作亭陶然意得於山水之間又何以云焉始予官山左叔父家居爲一閣曰待歸蓋憂予善病不善官也而予未能歸秩滿數月未暇一日臥閣上又移官湖西郡爲臨江地踞山阜署中木芙蓉始華出檐側丈餘爛若霞舉予稱之曰芙蓉屋久之作就亭已愚樓又成皆因舊就簡取便山川工不逾旬役不滋費人言局蹐我獨相羊客至則觴焉主客醉歌畱詩屏壁雨蝕風披殘軼過半一日命童子帙其僅存者爲蕭江倡和集或曰是其流風逺矣卽異日亭閣廢而書存山川無恙不猶之今日乎𨿽然是又適人之適也吾知吾適而已他何計焉然余病久未能歸憂且老矣豈所稱仁智能樂山水者哉

練中丞金川集序

中丞練公集凡三鏤版玆復爲版行之以往者木朽工窳文字脫誤也集本二卷後人取檄移故牒附防煩蕪屬友人爲之櫽括存雅馴也刻之者知淦事髙君以公故淦人官斯土者之事也集旣成序曰於乎中丞之事世莫不知其鄕之樵夫牧防具能道之餘庸何言當時坐公難死者百五十一人謫戍三百七十餘人其受禍也烈滋累也多然未及百年郡丞王佐觸冒忌諱收輯遺文以俟表章其後或立祠血食或逺求苗裔淦峽交爭以公爲邑重公之後裔一至自徳興一至自長樂若造物者爲之位置有司爲復其家俾奉俎豆是何疾風震雷摧折之餘人心向慕感動勃然若江河之不可遏與夫義有分定事有難言齊黃諸公任用李景隆喪師僨事公旣廷爭請誅景隆及紀善周公是修等指摘政府他人猶疾其詬厲公引咎曰國事至此尙怒言者乎度公之心非徒視死如歸卽九死尙有餘痛余讀史至此輒廢捲失聲不待其裂眥天門舌血書地而後見其气吞日月揮斥雷霆也公嘗謁余忠宣祠慷慨以國士自命蓋其志趨已早辧矣世以謂死事諸臣自洪宣迄隆萬𨿽防赦宥未加顯謚爲義士所憾至今入其祠過其裏指其墟墓皆嘆息流涕稱爲練忠貞亦烏在乎易名之及與不及也悲夫悲夫公爲文炳朗朴茂並散逸十不存二三自言嗜太白詩觀其玉山東山諸作往往似之向使無革除之難簪筆論思黼黻太平盡發其所蘊積累編纂豈不卓然成一家哉公旣不以文重而其文不可磨滅故釐正成書附以遺事使後之誦且讀者得以尙論其人焉此予之志也夫此予之志也夫

重刻何大復詩集序

吾友金長眞以比部郎出守汝寧蓋何氏大復之鄕也因取其詩讎定而重版之寓書屬序觀其所論旣推髙之出李上又引康徳涵稱其文有相如子長之遺惜世無知者於信陽可謂功臣而此書又久行蓋不待余序也古人稱詩莫尙於六經書曰詩言志歌永言詩曰穆如淸風曰其風肆好記稱溫柔惇厚詩教也於乎蔑以進已風雅逓變義歸正始率多淸明廣大一唱三嘆之遺音焉明正徳間李空同虎視鷹揚望之森森武庫學者風靡固其雄也大復起而分路抗旌如唐之李杜各成一家𨿽嘗貽書辧論不相下而卒以相成至今稱何李當時又有髙子業與空同並居汴中倡和希闊獨爲淸疎閒逺之作視大復稍亞抑亦振古之士不隨人踵者也昔人目謝詩初日芙蓉自然可愛余謂惟大復不媿此語及其深蔚警健未嘗不泉湧而山立嘗考其世當劉瑾用事時大復官中書舍人名借甚亟謝病歸瑾誅薦起復以中書入直內閣掌制慷慨上封事指斥宦官貴幸聞者咋舌幸而不及於難其憂時抗節厭進喜退可謂獨立不滓者矣年未四十卓然成一書垂後有得乎風人之指其或孱而稍懈於古蓋多少作向使及空同之年手自編定其伯仲更不知何等至其所謂詩弱於陶文亡於韓錢東澗嘗力辧其非蓋文人矯枉過當有爲而言也長眞旣盛推其文而玆集又專行其詩其故何與余嘗涉河洛登嵩髙將求大復之故里而憑弔其遺風以距大梁逺不獲至聊序其集以致余尙友之懷要其詩之定論久矣

重刻陳蝶庵先生詩序

郡太守於漢爲最重其時辟官屬典兵刑境以內太守得専制然所謂良二千石者不在武健嚴酷而在撫柔其民也近世吏道多雜専務擊斷以浚民生民困滋甚有能稍稍休息治以寛大簡易之風者如去霜雪而挾重纊如出湯鑊而濯以淸泠也矧其文采風流有不盡於吏事者與吾寧郡當順治酉戌間

國家新定江南四郊多壘東討賊而西獻俘郡中騷然多事吏或捕民爲賊戮其人漁其所有可恣所欲爲而西蜀陳公蝶庵先生以名進士來守是郡釋不忍問訟獄裒息間置酒引賔客痛飲北樓爲長夜之驩或謂公沈湎不事事或曰公殆有不平於中托酒佯狂依隠以玩世者然賦詩喜客若防其官與左司之守蘇坡公之守杭略相似或勸其稍積官槖公咄曰我抱書數千卷足矣安問錢爲未幾去官客死於蕪江今二十餘年而子貧落舊所刻書籍散亾求之於蜀皆無有先生之風流幾盡矣更數十年後將誰復知先生者今菊水張君謫仕郡幕乃搜得其詩而版行之張君蓋公之邑人閭巷相接其舅氏朗仙又公之甥也用是相與校讎刪輯以存十一其用心良厚矣公爲詩援筆立書奇詭間出雜以滑稽不肯繩墨古人丙戌秋餘初濫鄕舉嘗以詩謁公公出所著史記學風輪等書見屬以余爲賞音而宦遊吾郡以詩名者故無如謝宣城李供奉公酒酣時客舉謝李以況公公笑而不答蓋其跌宕自負類如此今遺詩旣刻余敍其平生以髣髴其爲人若其詩則已見於集矣

學余堂文集卷三

欽定四庫全書

學余堂文集卷四

翰林院侍讀施閏章撰

詩文序

灌研齋集序

司馬李先生古文雜著數百篇藏之不示人次君孝廉維饒懼久而軼也刻行於世是爲灌研齋集記曰君子行有枝葉言無枝葉非獨尙質也蓋不徒以文也先生之文以其鄕歐陽公爲法不務棘其辭而紆徐條達讀之使人欣感可謂懷文抱質者矣當王文成撫防時以道學鳴江西吉州士大夫稱最盛先生曾大父株山公嘗與羅念庵王龍溪諸公往返論學及先生以鄒忠介公爲之師忠肅公爲從大父所爲切劘於學者積有嵗年又自行人銓曹以躋九列與名公卿交遊議論相上下先朝之掌故四方之山川風物前賢故老之嘉言善行多目記而心識之餘講學靑原白鷺間先生至自南州辧論折衷慨然謂先賢盛事賴今以不絕嗚呼道之中衰久矣余何敢望前賢得一二薦紳先生老成負偉望者爲之稱引舊聞使後生小子相與嘆興不可謂無助而是時吉水雕獘土滿賦逋爲長吏病先生以父母之國求所爲安全者以百計往往言之賫咨涕洟仁人君子之用心固如是也先生雅愛山水旣髙臥不出則治小園於宅之西偏與朱夫人賦詩相屬次君孝廉又善文辭不出戶庭而有巖壑之觀近在房幃而兼師友之樂先生以是全其天矣宜其言之優優而自適與餘數過園亭爲永日之遊輒援筆而序之先是嘗得古研如黃玉識者寶之以爲灌英廟瓦故以名齋其詩有石園集及與夫人倡和者另爲集若干捲

熊少司馬遺集序

司馬熊公雪堂先生卽世之明年餘以事至南州入弔而哭之長君芋僧季春卿屬敍先生遺集已具舟東下二君追予滸次復以爲言余病不能作旣別臥舟中數日竊自念曰生而敬之歿而哀之獨無辭以附其遺文如生死義何先生自少以才鳴於時所爲古今文章自簪纓及縫掖無論識不識皆能道其姓字其撰著頗汗漫三四年前悉畀陳子伯璣刪次爲大集剞劂以傳自是之後觀其意稍倦於文筆矣而世之慕恱先生者爭欲得其一言彊之不已故卒不能辭多於頌美之外寓憂時憫俗之懷至其單詞短語風蘊淸逺往往可誦自先生視之要皆其餘也先生起家縣令爲銓司不數轉洊歷少宰官不爲不達通籍貴人日於馬首希望顏色者疊迹競進而自處局蹐若不能安其身引疾家居臥將十年不爲起久之徵拜少司馬部牒惇促再四始力疾行至京師不期月復乞骸骨歸嘗語余曰吾拙且老矣厠足公卿大僚間自顧濶迂多不可人意筋力不任走趨實不敢塞賢者路非薄官也家南州郭外憑江構綠波樓坐對西山以詩書爲朝夕意所恱可手自疏錄小楷如毫髮一日多或十餘紙終其身不作一艸書蓋先生之勇退而好學如此余故拙宦善病先生過許爲賢及歸自湖西畱連贈答不能已今先生之詩在篋而其人往矣能不悲哉

江雁艸序

古未有以詩爲史者有之自杜工部始史重褒譏其言眞而核詩兼比興其風婉以長故詩人連類托物之篇不及記言記事之備傳曰溫柔惇厚詩教也然作史之難也以孔子事筆削其於知我罪我蓋惴惴焉昌黎爲唐文臣起衰敝至言史官不有人禍必有天刑引左丘明司馬遷及崔浩魏收等爲戒子厚深非之往復辧難不相下史之難如此詩人則不然散爲風謠采之太師田夫野婦可稱詠其王后卿大夫微詞設諷或泣或歌憂憤之言寄之萇楚故宮之感見乎黍離吉甫以淸風自稱孟子以寺人表見言者無罪聞之者足以戒其用有大於史者風騷而降流爲淫麗詩教浸衰杜子美轉徙亂離之間凡天下人物事變無一不見於詩故宋人目以詩史𨿽有譏其學究者要未可槪非也至於胸中郁悒侘傺捲舌不敢盡言旣言而不敢盡存若以爲飄風驟雨之颯然過而不畱也斯其志抑已苦矣予未獲見少宰熊公客武林從陳子伯璣得江雁艸蓋少宰自定其平生之作嵗存數篇麕而成冊其時其地其事其人皆可以指數有史之遺意焉而幽憂抱屙屢疏乞骸骨堅臥不起陫側嘯詠無可端倪其古風人之防耶然先生之自序比於空江雁影須防都盡嗟乎是其心可盡也哉

陳徵君士業文集序

豫章稱文詞家甚眾其尢工而未遇者吾愛徵君陳士業萬茂先徐巨源數人自少時已聞其姓名而讀其文矣及官湖西茂先巨源已死惟士業先生獨存與之交三載而士業又死予哭之哀惜斯人之難得易失僅存而又亡也嗟乎徵君余尙忍敍其文哉文者道之見於言者也本之茂者其華盛學之勝者其言富近世淫靡於文浸刺謬乎道徳或擬議剽割心知其然而言不能盡吐無磅礡汗漫之勢者學未足气未充也士業之爲文不務詭奇不俟搜討修飭而油然沛然敷陳略盡蓋嘗以賢良徵於朝謂宜珥筆侍天子左右備顧問卒不大用以州縣免歸其學不究於時率見之文章所爲忠正發憤道賢臣義士之行嘯呼歌泣若艸木之於春勾萌畢達若淒風驟雨之於秋冬防窱喑嗚而不能已非其有本者然邪天下以文人目士業而士業之志若不肯僅以文人名此其所爲慷慨而不平也往過予臨江晝接賓客夜屬文燭防而就竊怪其敏給又酷嗜余文余間以文相可否則謂文以載道而气行乎其中如黃河怒流破山走石而莫能禦也豈必句繩字削哉其立論如此欲以序吾文予亦許爲其序防有文字戒輟不卽爲使知其止於是也子兩人亦何憚不言哉始予發南州而北士業病數月矣執手恐不復見比予還而其病已亟扶杖出拜訣且屬以其遺書越三日死矣嗟夫徵君之書卽無待予言予又烏能已也

邢孟貞宛遊艸序

往余癸未春讀孟貞詩慕之過石湖與之遊已孟貞兩過宛陵必造余雙溪信宿甚驩孟貞貧故抗直其論詩不善媚人余獨心是之故樂爲餘言且以告顧子與治曰施子眞詩人也又數年餘交與治甚驩孟貞老益躑躅旅食白門余間從與治所一立談輒別去鬱鬱不自得今年冬餘讀禮家居貽書招孟貞與治遲十許日與治以事不果孟貞獨棹小艇至則衰鬢皤然幾不相識又脾病不能彊匕箸惟噉糜髙臥客至則舉手如是者彌月餘亦患寒喘息益急輒相對無一語嗟乎余交孟貞十年握手不數四而孟貞已老病世嘗謂詩人少達而多窮不知其易散而難聚幸而聚焉必有一二人不能俱又且使之憔悴呻吟局蹐無一日懽何天之窮詩人者如不我克也然主客旣病門庭閴如間苦吟出數語一時同志者屬而和之用相娯樂孟貞之疾其庶有瘳乎遂命刻之爲宛遊詩集

邢孟貞詩序

吾友邢孟貞卒旣哭以詩又爲文祭其墓皆悲孟貞以窮死而悼其書未傳於世蓋將身任剞劂焉此故余與孟貞平生之言也及抵石城晤杜子於皇顧子與治語及孟貞輒愀愴已而擊節稱快言倉曹範正解俸板其詩旣成逾年陳子伯璣又板其所遺者若干篇論次尢鑿鑿自石城貽書歷下曰君雅善孟貞盍序之餘發書流涕倉曹平生不識孟貞其義至髙陳子布衣倦遊無所依顧篤好孟貞惟恐其一言之不傳於世陳子之於朋友何如哉揚雄著太元時人無知者獨桓譚嘆爲必傳曰使後世復有子云必好其書唐之詩人子美蓋代身沒近百年其集始盛行今孟貞死未逾年江左之士識與不識皆能誦其詩又有如範正陳伯璣者集而傳之豈不眞知己哉孟貞生於石湖爲諸生數年斥去迸力於詩身旣無用拾湖中菱芡菇米不自給嘗旅食吳門南遊甌越轉徙金陵北固之間吟詠益苦故未老而發白齒豁至死不輟筆其爲詩以陶汰爲工以沖淡爲則以惋惻悲涼爲致其企而之峻潔也若病暍者之思淸冷其厭穠縟而引避也若見羸豕之負塗泥而紈袖之防糞土也故其詩淸越無纎埃人病之爲郊寒島瘦不卹也觀其所長則旣與錢左司劉隨州伯仲矣孟貞嘗謂余曰剝盡今人面皮斯成古人讀其集信然是役也校讎者於皇與治伯璣皆孟貞之論詩莫逆者也

宋荔裳北寺艸序

有地之幽憂困辱不可一朝居者卒然以非分見罹此庸人之委頓志士之不平而達人之開導智慮者也地之幽憂困辱不可一朝居者莫若縲絏而文王之演易鄒陽之上書司馬子長之史記於是焉出昔人所嘗稱述不具論卽明興近事如李夢陽之三下吏盧柟之抵罪徐渭之械系亦其亞也古今𨿽不侔皆能粲然以文辭自表若天之啟其衷而故幽憂之困辱之以發其不平而若人者身當其時局天蹐地旁皇悲吟泣數行下及其事後脫然痛定晏處之日覆覽其防難之作未嘗不欲泣且歌慷慨大嘯呼以爲平生不及也然則非幽憂困辱之憊且久而終其身耽豢逸豫蔽聰塞慮以冺然與鹿豕艸芥同盡可不悲哉自吾好爲詩通籍而求當世搢紳同輩得一人焉曰宋荔裳旣讀其集數卷慕恱之不得見防入直西曹見荔裳非所大嗟異遂定交闤墻間因怪才人防難或矜气迕俗如嵇康或怨望失節不軌如範靈運其見收固宜荔裳恂恂儒者身曲謹下人文字交遊滿天下而以一亡命蜚語陷不測之网坐系逾年度其防志失業侘傺難告語今觀獄中諸詠何其璅而雅怨而不怒也賴

天子聖明慈惠諸法司明允其事本末得白而余適奉使粵西相與賦詩別因論次之以附古君子幽憂困辱之列俾有道者覽焉

程周量詩序

余少喜文詞爲古詩歌聞天下之善是者求之惟恐後自官京師以遊四方所交殆徧非徒其詞之癖也蓋將與賢豪者遊而最後得程君周量周量相值南州遂同登嘯滕王閣後數年防於濟北雪深尺許劇飲過夜半賦詩贈答交相勸勉有古風人之防知其人篤實君子也今年予在都下故人曹君顧庵宋君荔裳王君西樵阮亭沈君繹堂相與連日夜爲文酒歡是時周量官兵部職方郎於事稱劇未嘗不脫身與髙防出其詩益騰踔奮偉熊熊有光時以謂職方要地伺者疊迹而周量愼顰笑拒干請皭然無毫髮私所嗜惟詩古文詞先是官比部與阮亭同捨防齋宿郎署執捲論詩燭屢防不止旁吏皆私語曰兩公貴人也何刺刺如書生爲客有挾一藝以來者輒爲稱引去則解裘衣之資其行李予嘗嘆文章爲道徳之餘而近世驕吝成習文人相輕遂爲篤論其人又類多跌宕不防細行今觀周量之爲人如此不獨其詩可貴重而又勤懇自下屬所知爲詮定且曰吾所與遊眾矣如子之直諒殆不一二人爲我序海日堂集願毋過許也昔陳思之才不肯定敬禮之文余之不足取裁也審矣夫海涵渟百川沐日浴月走蛟龍而羅珍怪風雨雷霆象緯皆出其中而海固無爲也惟其器大以深故無不並包夫日浴於暘谷升於扶桑光采萬變而終古長新者是孰使之然哉君子之學大而有本積久而有曜其道一也周量家南海其有見於斯邪始周量舉於其鄕一出而冠南宮入禁苑忌者摭其瑕疵謂不當壓榜其擠而去之意不在周量也卒坐是左官浮沈郎署十餘年益刻意好古爲詩文以行逺或語及前事謝曰吾向者之文誠不足厭天下是藥石我也然則周量之所蓄又可知矣

曹氏一家言序

澹齋先生出守新安之五年自輯其詩歌文辭合其三子之作爲曹氏一家言移書余曰吾疲於官而寄興於此也蓋將老焉余謂先生起家翰林天固以文人待之先生非獨以文辭見者也到郡之日修紫陽天都兩書院刻朱子小學數與賓僚士大夫講學歌詩而郡以無事余嘗敍其新都近艸文章政事略著於篇漢史稱良牧以經術飾吏治竊謂先生不愧斯語其子靖逺賓及衝谷油油然孝友也每有賦詠三人逓奏塤箎協而金石鳴也昔張載兄弟稱三張陸恵曉之子稱三陸以今視昔殆相伯仲而先生之爲詩文不事鉤棘掀髯槃礡揮翰成風有足樂者徽故大郡也古稱膏腴地兵興以來素封巨賈皆挾貲走四方闤闠空虛村落雕敝而實去名存供億支吾吏嘗救過不給復何文墨之暇爲而公於是時張弛文武修舉缺墜常殱婺饒諸山數十年逋誅之冦爲未雨綢繆之計可謂勞矣又能從容寛綽與三子肆力於文辭豈不逺出於人哉夫家挾猗頓之富不若藏名山之書嵗有九遷之官不如成一家之言子桓氏之論文也以爲年壽有時而盡榮樂止乎其身文章爲不朽盛事傳之無窮而人多不彊力忽焉與萬物遷化誠爲大痛士大夫能自樹立以庶幾傳逺而無爲子桓所痛則亦豪矣復何外物之足動其心哉

沈鏡天詩序

往讀唐諸家詩怪劉眘虛詩甚工所傳僅十四首嘆其易盡鐘伯敬謂其髙自位置選而後作不聽人選又竊疑其言近隘非眘虛指也夫人挾其才力鏤繪萬物揚厲風騷卽亡取雕虫自矜亦何事剗削太盡哉或作者篇什頗富選者缺焉存什一於千百或藏之名山子孫失守或盜發其籯篋災於水火而滅沒於殘編斷碣之間者不可一二數也詩之傳不傳蓋有幸不幸焉安知眘虛之不多見者非其遇使然邪崔信明生平苦吟蓄有眾篇鄭世翼遇之江中索覽未終投諸水而去余嘗恨其妬才忤物然世翼卒坐怨謗流死嶲州不傳其詩信明𨿽見摧抑其詩尙有存者至楓落吳江冷則人人傳誦之想見其餘惡在其多爲也沈子鏡天閉戶寡交遊雅以詩自名少時湯司成霍林以通家子目異之己而序其詩多見稱賞擾攘諸生中數十年遭罹兵燹所著詩詞皆散軼意頗怏怏今收葺成一編曰搜餘數過余問序余惟司成之序詳矣讀是詩者惟致憾於兵燹之散軼耳序何以加焉然兵亂以來掲竿之子以書籍爲鎧甲且爇爲薪吾邑先達舊家所撰著諸書寫本皆爲煨燼其不得如沈子之存什一者眾矣且視崔信明所傳孰多邪序以復之亦猶慶斯集之不終軼也

馬季房詩序

於乎世之善詩而不傳者眾矣布衣苦吟不得志而死身名俱沒尢可湣焉然名公鉅卿著書滿牀旋踵消滅或反不如布衣之聲施者蓋不可勝數也以予所聞馬生季房廬陵之詩人也郡乘軼其姓名予詢之故老得遺稿於其子天善吉水施偉長尢亟稱季房詩手寫百餘篇𨿽播遷楚粵出入鞍馬間未嘗不賫以自隨視其家所藏本增十之三四大抵淸和秀善有吳越間風味五言古體上窺三謝髣髴其遺音如幽巖瘦石泉聲潺潺芳艸芊眠足人畱賞嘗見劉殿撰孝則錦鱗集多與馬生往還詩極相推許又嘗屬侍禦邢公物色徵辟及邢按部堅臥不見孝則髙其行誼卒之日特爲表其墓以是益知其詩可貴也吉州兵火洊至諸先達文字蕩然而所謂城西馬生者猶存遺艸爲之櫽括刮磨防其菁英而其風流自此逺矣於乎馬生一布衣老死耳平生知已貴人相繼零落莫卹其子孫所遺殘篇賸墨狼藉莫爲愛惜亦豈知數十年後忽有江左施子爲之摩娑終日畱連三嘆者乎孝則與季房酷愛金牛泉嘗月夜攜鐺煮茗論詩欲構品泉亭其上卒不果予癸卯冬濬泉作亭鑱石爲記而未獲聞其語恨記中不及載今得其詩讀之如揖季房於亭中而與之言也彼雲月之夜江楓沙鷺之間若有人焉幅巾野服戛然而長嘯者非馬生也與非馬生也與

楚村詩集序

邱子愼淸司法撫州之二年板其先人海石先生詩來問序以予知海石最舊也嗟乎海石棄人間七年矣憶其惇朴修謹恂恂君子人也今讀楚村集又如有物磊磊喉舌間嚼齧不下其自稱曰文嘗愛聱牙詩不喜選體殆睥睨古今不肯與世儒文士相浮沈然則予向之知海石皮相耳烏足以盡海石哉孟子言誦詩讀書不可不知其人夫達者多懽詞悲者饒苦調俊邁者流逸而多風靜深者髙寒而孤寄任眞自得者淡泊而容與窮髙極逺包舉眾家者渟涵怪幻風雨鬼神雜出而萬變陶韋王孟李杜韓退之孟東野及蘇子瞻諸集皆望而可辧其人者也海石外無崖特之行中懷礧砢之姿其發之詩歌艱倔廉厲使人隠然不可測者何哉詩爲性情之物而近世以之徇人𨿽復屬詞綴韻類古作者終與畫龍刻鵠等耳海石少壯崛立有盛名使及其年馳驟當世其才美必有所著見旣已偃蹇不售屈迹廣文彈琴詠歌殆將老焉防臺使推薦擢爲髙要令其邑蓋予之所舊遊山水淸妙爲作詩贈其行而海石嘆曰吾老矣安事躑躅嶺嶠爲遂引疾不赴是其負气岸然豈復有尺組斗粟之營營哉士以气爲主气勝而其言從之此海石之所爲去人逺也

張虎別詩序

往在京師詣周給諫伯衡其詩中數及張虎別指謂余曰南鄰君子人也習嬾不卽見心識其姓字後十年虎別分巡湖西而余爲分守到官之日虎別述職北首相見舟中明年南還又以裁官當去握手相勞苦未暇言詩防公事聨舟行數日見餘詩輒和出所贈羅安成歸閩諸篇觸事屬情悠然可誦因語虎別故久於此者何良賈之善藏也於是始出其生平之作屬余定之且謂少年盛气喜事舊多涉獵年長摧頺作不勝輟嘗南遊武林湖上丘壑窮搜極覽西登華嶽之巓見太乙諸山如髻黃河如杯自幸此生壯遊篇什稍多中更世故無同調者又往往而廢今得見詩人意勃不可已又將別去固不恨去官而重別我良友爲我敍之以識吾兩人之雅終不敢輕示人虎別又善琴而口不言壁有囊琴彊爲我鼔其音泠泠然余旣見虎別嵗余始得其槪若此則余之知虎別亦末矣而其詩淸眞簡逺如倚孤松憑蒼崖與髙人衲子坐語聞殘鐘幽澗之聲出林間也君殆以自怡不求人知余復區區於此者亦嘆知君之晚別去之速爲恨也

西江遊艸序

桐城方爾止以詩名三十年而別余不相見者垂二十年始一聚於秦淮酒樓酒罷復別去至是有西江之遊所適皆賢主人嵗暮歸自贛過臨江畱十餘日出所爲西江遊艸屬序予受而讀之匪獨其詩工也西江之時地人事防見於斯矣夫時有古今風有正變體𨿽則古言必由衷近之論詩者惟尙聲調噌吰气象軒朗取官制典故圖經勝迹綴輯爲工稍涉情語訾以降格於是前可移後甲可贈乙郛郭𨿽雄中實獘陋譬猶村童觀劇但取華冠彩服摐金撾鼔作轟雷裂石之聲目爲上調而賞音之士如吳越間善歌者於江淸月白羣籟俱靜時哀細管按拍成聲或疾或徐哀樂涕笑各極聽之者不自知其所由然是之謂能移人情爾止爲詩多主此論𨿽民謠裏諺塗巷瑣事皆可引用興防所屬衝口成篇故其詩欵曲如話眞至渾融自肺腑中流出絕無補綴之痕而豫章當凋瘵之餘師行絡繹供億煩苦故憫時事則愀愴傷心敍覉愁則郁紆永嘆登臨則望古而淒惻交遊則慕義而纒緜後之觀者必有感於斯言予尢怪世人多薄視香山而爾止酷好之輒以爲爾止病今試取香山詩沈吟三復淸眞坦率飄然欲仙卽其雜文短記杼軸已懷寓目流連愁疾自解不煩藥石豈可以白俗二字蔽之哉嗟乎此固未易爲耳食者言也爾止有嵞山全集數十卷此後每嵗出遊詩必成帙故有北遊魯遊諸刻予特敍其西江遊艸云

王山長集序

海以內恢奇博雅能文之士大率多吾友也不則亦嘗聞姓字寓書往來者也詩古文辭固莫盛於今日才性所限各以區分規摹古人者貌附響臻千百人若出一手或憔悴苦吟遲巧速拙片言有餘連牘不足間有負才好事者躑躅鞅掌沈頓於手版簿領之間號稱得志其拂郁滋甚神耗力憊不得究其所欲言作者用希潭州王君山長挾軼才不甚得志其爲人也博涉羣籍卓犖自負不隨俗俛仰好奇服金石圖書之屬放遊山水所至與賢豪交歡用气誼相然諾與之言侃侃窮日夜四坐莫能難非其所心服𨿽名公鉅卿不茍推許意有所取凡山人野老方伎浮屠之流往往狎遊相顚倒至於一事之長一言之撰述聲名未立亟爲推引盡其力乃止其爲人也如此嘗與予論文都門慨然曰士貴各言所志耳若執筆隨古人謂某似某篇某似某什是古人之役也安用我爲故其爲詩古文也多自成杼柚不假繩削朝脫於腕夕鏤於板終日累數千百言怒嬉歌哭筆墨淋漓或以爲憤時嫉俗而不知其胸中鬱結積累使然也風之始發也調調刁刁耳及其郁極而怒號發林木揚沙石摧山堙谷河海倒流砉然作雷霆劍防之聲風豈有意爲之哉蒙莊云大辯不言而其所著書洸洋無範曼衍以窮年殆自謂也山長弱冠上公車連不得志故其言多騷怨而激楚向使山長早嵗釋褐浮沈於手版簿領之間求如此之窮愁著書豈可得哉然則山長𨿽數奇亦未爲不得志也

顧赤方詩序

詩之工者作者或不自知有非學所能至而非空防不學者所能幸也夫詩之爲道大矣惟雄才大力博物閎覽之人然後能振奮自防於儕俗中韓愈氏稱气猶水也言浮物也水之積者厚則爲江爲河蛟龍鱗介之屬出沒其中莫窺其涯涘气之積者厚則大言小言瓌異變化激爲雷霆風雨之狀駭聽惑視不可方物故茍其未至𨿽賁育之勇無所施力及其已至則安坐拱手舉泰山如鴻毛覆滄海如杯水其所積者然也余始聞顧赤方而未識其人一日自楚蘄抱其詩直詣門曰非公誰序者余特異之與之見忼爽駘蕩其書累寸未昜卒業簿書稍閒則又時取讀之蓋信乎其可以豪矣夫詩之有出於人必其不盡於詩者也其人之不盡於詩者其詩又無乎不盡者也顧子樂府五七言古體排律恢博雄悍上之原本李杜下之長吉樂天義山以及子瞻放翁旁見側出無所不有往往於時人近事一言一笑刻畫如生嘗飲酣四顧振衣昂首自謂不讓古人客或詫以爲狂及其遣興授簡馳騁筆墨食頃累數百言頓挫激昂不假琢磨𨿽號稱工詩者見其便給又喑啞叱吒未嘗不驚其言若河漢也赤方機警性成今總憲龔公嘗識之總角中旣長益博覽彊記諸子百家仙釋諸書無不流覽勤搜以贍其才力故其詩如此有駭其太肆而未純者赤方則掉頭不顧曰君知言哉予姑爲楚歌放言洸洋以適吾志焉

學余堂文集卷四

欽定四庫全書

學余堂文集卷五

翰林院侍讀施閏章撰

詩文序

閩粵使集序

人臣奉命馳萬里職也躑躅險阻犯風濤防煙霧寢處峒箐兵革之間而行足以格鬼神無隕越者誠也所過山川風物謠俗憑軒載筆書而志之以歌以詠宣主徳而達民風愀愴慷慨博麗離奇者才也三者備可以使矣東武馮君殿公行誼文詞爲齊魯鉅公推重官大行人三年再奉使自燕而閩而粵地皆崄逺方用兵旋使旋反各紀其役君子是以知殿公之可以使也三者備矣子未得閩遊而嘗使西粵殿公將之粵過余問道索使粵紀行爲賦詩別且告之曰楚衡嶽最大粵七星巖最奇皆以雨不果遊心甚恨之君勿失今觀殿公之不果遊也亦以雨有類予者然余在桂林防兵變刃交於睫賴

天子之靈徒步間關幸脫虎口而殿公僅戒心於洞庭風浪之夕且余自楚溯粵迫不敢休後又以間道歸故衡永之勝皆失之咫尺而殿公返棹之暇得縱觀於梧溪鈷鉧雁峯石鼓之奇發爲詩文之光怪其過余逺甚夫人之耳目見其所未歷則才智於是乎生殿公家海岱出入神明之廬驅車閩粵險逺用兵之地往復萬里無愆期忠信格山川文詞響金石足以豪矣以視夫身處簿書案牘間局蹐焦勞精涸形憊而事有以重挫其志言不敢寫其心者其相去必有辧吾是以序之蓋不以疇昔之崎嶇險難爲苦而竊追憶之以爲樂也

蜀道詩序

海內詞學之友聚則相朝夕別則音驛不絕未有若王戶部阮亭先生者其才筆防又喜錄人詩對客嗟誦康熙辛亥夏餘客京師出遊嵩洛阮亭與伯子西樵諸公合爲詩祖帳國門又嵗余阮亭主四川省試手錄蜀道詩數十篇屬余題其首余往聞蜀客言彼中山川飛魂悚骨毋俟覃思研練略書卽目便爾瓌奇竊謂不然夫以白傅之才輟翰巫山蜀固未易詩也且範至能陸務觀出入蜀記以二子宦遊所至弭節策杖累日經旬故采錄略具今阮亭以文字之役銜王命赴期戴星夙駕度其道路經涉車無輟軌而探幽索異悉著於篇豈不一時盛事哉蜀自王褒揚雄司馬相如蘇氏父子諸人擅恢麗博奧之才鷹揚中土文存簡冊而杜子美以羇旅轉徙之客作爲詩歌顧使巴蜀川巖形見勢出後之好事者磨巖鑱石照耀無垠殆自蠶叢開國以來所僅有昔人以湘江爲三閭湯沐邑由此言之則蜀之錦江巫峽所在皆杜氏湯沐地也向使工部安居朝省卽坐致卿相奚以致是然則阮亭之使蜀其所得亦已多矣古之據有蜀土者號稱天險率負固不賔近歸版圖二十年兵革之餘風物雕瘁山川陳迹大半湮亡阮亭俯仰遲回蓋若有隠憂焉未二年而難作古之使者軒輶采風以知治亂詩人豈徒然哉初萊陽宋荔裳以觀察入蜀余嘗寓書恨不得一往而今老矣蜀又阻兵固知其不能遊也於蜀道集見之矣

定力堂詩序

昌黎韓子之論文也以爲與世浮沈不自竪立𨿽不爲當時所怪亦必無後世之傳予讀之然信韓子之奇於文也學者拘常襲陋膚附而踵隨求一語突出不可得且謂君子之立言固如是其坦白也信如是說則是麒麟鳳凰不必稱瑞於世而黃茅白葦彌望無際皆可目爲琪樹之林矣胡子國堂讀書好奇偉一詩成輒俯眎其儔輩顧獨以予爲知言介吾友徐靑溪屬爲論序出其所作則誠耽奇逐異勇自防立不肯與世浮沈者也予驚而告之曰子不屑與時人伍必將求合乎古人自漢魏以來能言之家別流同原互相祖述唐以之取士千人一律幾同帖括於是李杜諸大家而外昌黎之崛奧長吉之詭奇閬仙東野之巉削幽寒皆於唐人淹熟中另爲別調以孤行者也夫惟充乎其內不徒務異其詞故其盤空鑿險風雨鬼神百出而不可殫究久之漸老漸熟漸歸平淡如防騏驥於千仞之岡蟻封百折而徐放乎康莊也子其求爲後世之傳而毋憚爲一時所怪則韓子之說信矣胡子曰固吾志也予蓋好奇不逮者嘉胡子之不茍同人也故次其語爲序

房樞部文集序

天下日競於文而文益敝其患非徒在文章也唐虞去上古未逺其人渾渾爾書辭質簡非後世史家言天下稱文明爲獨盛三王相嬗制作閎備星陳而霞爛文治已極聖人之書旣具而諸子百家旁見駢出皆自命爲作者之聖由是莠言繁興天下姦回猾亂簡冊不可勝書而變亦無所不底於極吾夫子刪正詩書筆削春秋以坊天下後世不啻摧陷廓淸而中古淳茂之風卒不可復何者文極而敝固其所也敝極則變變極則反其本蓋不俟筮賁而惄乎其有憂矣浸滛至戰國不已卒召嬴秦焚書之禍於乎向使孔孟生今日見今世之文人其憂嘆何如也夫立言爲不朽謂其祖經禰傳以載道而牖民也假令騷賦詩文徒取雕繪浮言曲說是非甘謬於聖人鞶帨𨿽工卽土苴之弗若矣樞部房君愼庵出其文若干首大抵正學術閒人心坦然洞達之言杼軸一出於己所謂修辭立誠其言有物者邪始樞部宰丰城治行第一到今輿頌不衰夫蓄之爲徳發之爲言施之爲政一也漢儒崇尙經學史氏或稱以文章飾吏治謂之爲飾有道者陋之君子理義積中言無緣飾若植根而木華若掘地而泉湧若田夫野叟之量雨暘話桑麻也吾論文如是樞部曰然故書之或曰沾沾其文非樞部意也自其先公貞靖先生旣有所受矣

趙五詩序

丈夫生而讀書負誌略屈首牖下郁不得一騁如莫邪之劍弢刃未試常嗚嗚鳴鞘中及驅馳旣勌能已少暴於天下而志大塗艱終不得究用所謂孔融魯國男子便當拂衣去矣吾友趙君五守慶逺不期月輒移疾歸豈徒以其地荒惡不可理耶五弦嘗司刑兗州彊果明辧遇事無難色或大獄連數十百人推勘累嵗以屬君則燭照刃解巡按禦史爲之倚重累防薦其才當入爲京朝官防格他例不行遷南安郡丞督府以下諸大吏皆優重之如在兗時以其才何施不可況太守得專制一方邪然觀其在郡之作多咨嗟局蹐悄然以憂旣謝免家居南登京峴北眺淮海其神逾王其詩愈雄健而郁蒼殆以棄官爲樂者往嘗喜讀香山放翁諸家近則専意杜陵舉舊刻十餘種將彚而刪之存其五六餘適過刋江相見賀無恙執其手曰君故有元龍湖海气今尙咄咄逼人其能從田間人遊邪五笑不言徐謝曰君姑序吾詩嗟乎詩固不足以盡五弦也故略論其人之梗槪焉

梁園詩集序

予往序人詩大抵能近乎古人者輙亟稱之讀許子天玉詩則大異許子曰今天下某某學唐而似焉者也規規焉尋聲肖影側足學步非前人所嘗道過則逡巡不敢吐一字故出其所作若古人所已作焉讀其作未竟若我所已讀竟焉以是爲學古又奚以爲夫善學古者在得古人之法神而明之出以己意不在乎膚立而毛附故寜抉奇造險毋蹈常襲故及其遲之又久以絢爛爲平淡可安步而至也坐客駭其言不敢應予曰許子言是也陸機不云乎𨿽杼軸乎予懷怵他人之我先韓昌黎惟陳言之務去戞戞其難之古之能言者皆滌膓抉髓而出故其言能發光怪但不可爲堅僻者借口許子之詩气雄力厚如巉巖猛虎凜乎其不可攀森然其不可犯君子觀其言卽其平生之魁壘博肆亦可槪見矣客皆唯唯以予爲知言遂與之酌酒進觥大醉別去

汪舟次詩序

往嵗丁未在豫章與汪子舟次髙子阮懷同遊西山甚樂也已汪子又獨遊匡廬集其往來登覽贈詶之詩若干首屬余序論讀之累日洋洋若無盡是可憚也近世之稱詩日盛立名益難嘗見前輩言隆萬之間學者窟穴帖括捨是而及他文辭則或以爲廢業比其志得意滿稍涉聲律餘力所成無復撿括有能奮自振防深好而力學者則人爭睹異今士大夫多窮愁比戶聲詩下邑僻壤不乏一二人夫習之者眾則其業易工易工則人望難厭坐客皆韙其言余竊以爲今之時固獨難然自古能言諸家𨿽挾尢異之才未有不閎覽專思終身肆力而能特立不朽於後世者也余少嘗有志斯事中年病耗荒忽意有所得不急書則失之故多率意成篇而汪子同遊西山時紀其所見窮幽極不過人不已其家廣陵南北輻輳魚鹽之地日大索古文奇編麕聚而讀之四方客至非著聲實而擅文章者則閉戶不出間有所作惟與孫焦獲吳野人輩相可否譬有美玉治之以良工磨之以嵗月求其光气揜覆不可得也古之讀書將以向學今人作詩或不暇讀書汪子之所爲乃大異故其詩日進而方張夫揚其波弗忘乎其源循其塗弗知其所止君子之於道亦如是矣

適余堂詩序

必不得已而後言其言於是乎至古之詩人皆然而得之行役羇旅者爲多其身閒其地逺其時淹久旣積其窮苦憔悴之懷又歷乎荒厓大谷云物虫鳥之變或震蕩之以兵革淒迷之以風雨出其所言使人往復而驚嘆所謂有觸而鳴者也陳子元水吳人也而家豫章遭亂家破孑身窮老不得歸往往以詩自慰藉又能書法兼篆其爲人也博雅好古抽之不窮與之久而不厭以此遊士大夫稱其詩者日眾趙韞退大參嘗敍述之以傳謂其晚年詩益進崎嶇憂患有少陵防州子厚永州之遺而陳子更請子論其詩予無以加也大抵早嵗多山水遊防之篇中更亂離樂往悲來咿嚶叫嘯往往哀激其境窮者風變其思苦者曲工陳子旣以其不得已者托之於詩士大夫又樂道而與之遊宜其老不輟吟也夫人之情無不懷其故鄕者豫章之去吳門乘迅風不旬日至耳豫章之服食居處玩好又率不類吳今陳子年且六十買妾生子將老於此鄕其有愛於匡廬劍水之間樂而忘返耶抑三吳雕獘田廬蕩然𨿽歸亦客邪異日東下章江當繋舟取酒數斗醉陳子而問之聊敍其槪如此

吳舫翁集序

文之傳後者以道存也近世文與道二蓋自有宋諸儒來矣以其湛深性學不沾沾小言故別創爲語錄後之工文者若惟恐其凂也相戒不敢涉一語文之所以日靡也今使司馬揚班之儔與濂洛諸賢絜轡比迹其輕重必有辧矣孔子曰辭達而已矣又曰修辭立其誠誠之不存辭於何有吳子舫翁之有作也其志亦將以眀道其爲文浩乎不可禦纚纚焉曼衍而無窮少爲安成名士明末自髠爲僧嘗從靑原藥禪師遊余講學靑原又來堅坐累日藥公語余曰舫翁嘐嘐道古狂者也故於道近夫藥公非僧也卒以僧老其於儒言儒行無須臾忘也舫翁迹混僧而儒言儒行未之或攺也二人者其皆有托而逃邪士之望道卻步者利欲汨其中世网牽乎外二者交屏而專嗜守愚從事於聖人之學吾知力穡之必有獲也吳子詩文操紙筆立成往遊闕裏登泰岱尋孔子聞韶處望古賦詠有聞韶集旣又裒次其生平撰著固請曰云非敢以文鳴也先髙祖質直翁年近百與東廓鄒文莊公劉三五先生友善講明愼獨之防以授先曾祖桐川翁先祖問學於徵君劉瀘瀟先生多所推擴先君佩韋老人又受之皆不言而躬行布衣累世不大顯於時云私識之不敢忘今集中所論著夫亦有所受也吳子飛文騁翰旣惟其祖徳是述又言今姑熟太守竹庵公爲同邑三五先生之裔往往思紹述其舊聞余對之太息憶昔修復吉州講防環聽者近千人或至泣下媿余學闇塞不足張文成盛事然益嘆文成漸被之深而斯道之尙未墜也吳子亦終勉之矣子瞻譏詆正叔數言之失洛蜀攸分前賢已有惜之者良知之致實本孔孟後懲學者之失見疑爲異端卒使朱陸殊塗而騁喙於姚江也噫亦殆甚哉

曾子學陶詩序

古之詩人代相祖述人不相襲亦各其志也士各有志故言不茍同今有日屠人於市而口誦好生之書侈聲色極口體日夜聚斂而好爲屏嗜絕欲之語有不聚喙非之者哉何也其人與言不相謀也陶公無意於詩後世誦之者想見其人慕而效之蘇子瞻謫居惠州所和尢多近日詩人殆無不和陶者且掇輯爲近體曰陶律陶絕磔裂無完膚而去陶益逺甚以其人無與於陶也慧逺作蓮社謝康樂求入以心雜不許獨許淵明飲酒然則有淵明之人卽飲酒無礙於禪仕亦無礙於隱也而卒不以公田種秫易其東籬采菊者所謂素襟不可易也余舊有和陶飲酒詩二十首今縻於升斗發視之輒內愧面赤而曾先生復以學陶詩屬序先生嘗官憲副尋棄不用行遊放歌澹然無悶蓋庶幾近陶者矣請以質之陶公

斗山重九遊宴詩序

江山登望之美眾人濡首於宴樂君子遊息於髙明將以宣郁通誌因時導和優遊孔愉歌詠斯作其流風遺韻往往傳後世不衰右軍之於蘭亭山公之於習池是也徽之郡以山爲城介在重城之間出乎雉堞之上曰鬥山厥象斗杓郡之人文於是攸屬崇閣丹亭廢而復新今太守曹公力也公起家史館歷部曹出守是邦雅有勝情政舉時平山盜偃息間與客登臨引酌興屬成詩綴不停手蓋已數倒接防於玆矣壬子九月予適在郡林葉攺素淸飈扇和公偕參僚集賓客始就山巓張幕野飲肴俎旣列羽觴迅舉南見紫陽北望黃嶽西看練水東顧玉屏思柴桑采菊之時追參軍落帽之事其人已往其風猶在俯仰陳迹共爲歡嘆旣而攺席登亭歌吹雜奏筵罷星稀人各有作夫登髙能賦大夫之才也按圖牒考形勝修舊復古者賢長吏之事也髙防良辰與眾偕樂歌以永懷者賢人君子之所爲作也與此集者俯川巖而矚云物無峴山冺滅戚戚之悲皆可書也郡故多文人以餘同遊防尢數故又屬之序云

王白虹詩序

觀人以言十得一二焉觀言以詩十得一二焉人盡乎其言言盡乎其詩而掲掲然自以詩鳴則其人亦僅矣詩三百篇中徵夫遊女之作後世學士大夫研精殫思或幾其一言不可得而昌黎之言曰餘事作詩人豈眎詩易哉抑其所挾者大而有本與吾友王白虹蓋不欲視人以詩者也昔上書公車余見之侍禦張雪封坐上詞人畢集酒酣輒競論詩白虹退然若無與者旣而私與論某某詩髙下則笑而不言摉其篋有詩數百篇舉體淸逸出入晉魏迄唐韋柳諸家而皆祕之不肯出予在武林數與之遊間語及某某詩則又笑不言祕其詩如故及將別飲我而醉曰君知我詩他日必序我是時蓋心許之白虹忼爽負气不習輭媚貧時得錢不甚惜多與賢豪結懽其才如太阿之出匣於盤錯無所畏且以是爲媮快焉旣久不得志始摧抑爲縣而興安又信之瘠邑也城中才數百家爲之期月坐嘯無所事乞免官不許嘗抱膝瞠目曰作吏如此不可了吾詩乎於是稍出其槖中艸授伯璣論次將以是自適焉讀其言多幽憂峭激類侘傺失志之人殆有未盡其才礧磈而不平於中者昔陶公爲彭澤五十日千古稱陶彭澤閬仙主長江簿至今稱賈長江官固不足重人亦何至爲人累哉

閔子遊艸序

詩以道性情其次言事物資贈答蓋猶有四始六義之遺逮乎今則交遊酬酢之言居多𨿽世所號爲負天下之望者逾不免焉於是幽人畸士務放其奇於名山大川之間閔子賓連與吾同年李鏡月善往嘗識之南浦其偕鏡月入匡山凡熊羆所館虎豹所家靡不攀踐幽險目記手疏傳諸好事尋又溯漢江登黃鶴樓抵嶽陽而歸意之所感耳目之所及悉見於詩可謂勤甚夫旣才且勤其詩若云蒸而泉湧彥和論文以隠秀士衡歸詩於麗則殆兼有之非得山川之助云爾哉閔子方壯而好遊異日渡黃河而北登岱宗太行華嶽諸山俯顧中原北抵關塞以發其胸中浩博蒼茫之气吾驚其所造之靡涯也閔子嘗告我曰今天下多詩人余獨願爲學人然則閔子蓋有志於學者姑識而歸之

淡止園詩集序

內鄕菊谿許先生嘗爲京尹予方在比部與同捨郎趙君錦帆善趙君大梁人也因得盡交中州諸君子是時宗伯薛公行屋給諫張君譙明數相見而彭君禹峯自外至值之慈仁寺已乃得交菊谿先生皆一見傾洽遂爲文辭之遊及先生按察江南餘贈詩有曰鷹鸇今日事冰雪古人心先生輒起謝曰敢不佩良友之規以當韋且咨詢東南姦獘間及金陵詞人耆舊疏其姓名藏之至則讞獄平反之暇諸所知名多被容接嵗余罷官閒居金陵益得與詞人遊防故其詩尢多先生嘗爲餘言其鄕有菊潭周數百畝水淸以甘防潭皆叢菊故自稱菊谿翁得歸老其涯足矣旣歸三年而先生歿譙明禹峯相繼殂逝中州舊遊殆盡矣而先生之仕無餘財子孫𨿽賢力不能舉其防蓋廉吏之不可爲如此今其孫玉相走數千里槖其前後諸詩屬序而行之會予有述職之役旦夕且發無暇爲玉相裝聊序先生之遺集鳴呼予不序人詩數年矣於先生蓋有不自已云

唐舍人耕塢集序

生同郡同時晚相懽而不數數論詩者余與唐舍人祖命先生是也舍人少壯得志時有盛名余方閉戶治經生業已舍人失職客遊余又繋官東西不相見及歸田而舍人年且七十執手曰近有板餘詩者子不可無言余逡巡遜謝蓋古人之序人者稱許無費辭要視其人爲可受今之序者大異是余椎魯方蠢嘗戒作見在名人序旣以此爲懲則𨿽舍人之可稱者亦握筆不敢下然未嘗忘於心今舍人旣下世樞部房公愼庵乃刻其詩於乎舍人可謂得友矣舍人善書法喜交遊賦詩斐然多逸藻每名士髙防罷酒揮毫一扇作小楷數百字更索疊書坐客皆藏弆爲樂明末都江南用詞學薦充舍人掌制誥而與用事諸權貴不合自引去遂終老山澤間嘗酒闌耳熱述先朝館閣及宮禁軼事多外廷所未知者使人傾聽絫欷所存防遊詶贈而外彊半多小雅離騷之遺其遭時鬰塞使然也舍人官蹔而客久客凡數十年所至爲重客縞帶餽遺槖常滿而文酒徵逐它不省記歸視槖中空亦不問長子念祖負才而夭家日以困匱今得一故人房樞部解俸經營將買田以老而舍人死矣樞部不死其友爲刻詩餘不敢忘故人平生之言故爲之序

琴樓合稿序

錢唐胡子文漪與其婦張氏槎云並能詩槎云年二十五死胡子神傷追刻其詩儷以已作是爲琴樓合稿論者皆悲槎云以才夭余觀近代吳越間女士稱詩不乏新聲麗制律之內則所垂班姫所誡或無取焉且夫男女之際難言之盤中詩好不聞伯玉和歌織錦詞工未見連波作答女之才者多不能必其夫至如夫婦皆才矣而卓氏有白頭之吟徐淑有人遐之嘆蓋兩美難合薄命寡歡自古恨之若胡子之與槎云可謂美合而相得無憾者矣槎云乃遂早死余旣惜其才又多其能修婦徳聞父病京邸刺血書禱詞已而訃至哀慟得疾逾年卒今讀其思歸哭父墓諸作防然有足傷者昔歐陽公與謝進士景山交因爲其女弟希孟序詩今槎云故步靑之女祖望之女弟也余嘗交二君湖上而胡子又從吾友毛君稚黃遊以是不能辭然吾聞胡子繼室陸氏星浮亦喜詩工刺繡文未幾復夭何胡子之連有才配而皆溘以盡也

新安集序

歙與宣軫相接也士大夫時相往還而黃山界宣歙間道歙爲稍易余是以有歙州之遊郡使君冠五曹公嘗接遇於京師矣見則甚歡出其詩二集楚遊詩騷激澹宕髣髴有楚風新安諸作登髙睇逺行役在塗勞人感觸之言中多閒逺公始以進士讀中祕書遷比部郎論文三楚溯大江登黃鶴樓文采奕奕爲時名人其出守於徽也郡在萬山當兵興雕敝之餘公私旁午左右支撐嵗又洊饑山盜伏莽公摩拊爬梳摧牙拆蘗又出私錢市糴活饑人無算其移易風俗著詩訓誡有賫嗟慨惻之辭間與賓僚賢士登烏聊之山巓矚紫陽之書捨把酒命篇情興都劇故其詩多無意爲工而造次立成余嘗嘆人才不易兼之尢難文人不習吏事猝遇盤錯談軍旅則縮項失色卽彊果能辦治椎鄙少文彊爲之則心口不相適以視公所爲豈不逺哉公嘗觴予斗山顧河西層欄髙處曰李太白舊酒樓也李訪許宣平經此飲酒予故表出之今河西十寺可遊也獨不獲相從於黃山余笑謂之曰謝康樂作郡日事遊覽嘗伐山通道震駴旁郡今去黃山止一驛盍往視諸公謝曰君不聞嵇生之言乎一行作吏此事便廢遊山其一也君行矣幸示我遊記它日得量移一官當杖策踵君後𨿽然公旣有勝情而公之三子靖逺賓及衝谷皆雋才數遊黃山詩賦文詞連爲大冊公之臥遊黃山有日矣不患無黃山詩也

徐東田詩序

淵明自敍飲酒詩命故人書之以爲歡笑淵明殆懶自詮次者而劉眘虛寄江滔求孟襄陽遺文曰相如有遺艸一爲問家人予讀其詩輒流涕夫人不幸不得有爲於世而僅以詩傳又傳之不得其人什九泯滅是可悲也然士處貧賤窮厄轗軻無聊𨿽雅善詩老病頺放不自收拾非得其故人深惜而裒集之亦往往不存吾鄕東田徐先生善書法大或丈餘小或豆許皆得古人筆意尢精六書能篆刻少時從其父太僕公遊宦最久父最愛之一無所取惟好圖籍書畫其美田宅悉讓諸兄弟結廬東田日誦讀其中作書數紙或詩成多爲人持去家益落出書畫易米終不向兄弟挍生產士論髙之而是時已老矣接對幾杖肅然如見古人丁酉秋予在齊貽書餽問而東田已卒故人蔡大美髙阮懷報書曰君念徐君而徐不待焚君書於其墓予嘗收其遺詩簡逺恬淡有淵明風味請以君之贈刻之而其諸孤以序請嗚呼予何能不流涕先生諱淑字善生居東郭外學者稱東田先生

潛水雜著序

芹溪蔡子刻所輯宛雅成予旣序而行之逾年以書來山左曰近遊潛水主人𨿽賢地陋且貧交遊絕少閴然如萬山中所得者雜著一卷而已子盍序我予得書笑曰君將以斯遊爲未最乎向使其地不陋且貧交遊雜沓鹿鹿往來相徵逐將厭苦不暇復何文之能爲予故嘗好遊者聞人之善必造訪或裹糧越境遇佳山水不躋其巓涉其流不止扁舟艸屨於於汲汲精力旣疲樂亦斯在今予縻於斯二年惴惴集木罔間昏旦蓋慕遊而不得卽遊亦不自知其樂也其能不爲蔡子妒哉宗少文志在臥遊圖山水壁上而向平欲畢婚嫁爲五嶽遊二子志趨𨿽殊其寄興於遊有同致也蔡子少年屬文喜交遊嘗自釀待客釀兼數種老且益貧釀不給又艱於嗣所著作愈多力不能刻而平生鄕裏故人如朗三孟璿景山輩相繼不祿鬱鬱無可語其亦有所廹而遊者歟是又可感也已潛水今廬江縣凡文賦詩若干篇蔡又有來諗居數十卷及別集數卷並刻本行於世

學余堂文集卷五

欽定四庫全書

學余堂文集卷六

翰林院侍讀施閏章撰

詩文序

綏庵詩稿序

虎臣先生別十餘載書數至論詩辭古文外無一語及他事以予所爲稍類於古遲予定其詩予歸自山左渡淮聞虎臣在白門庶幾一相見比至則已返金沙予寓書未達又先以詩來屬序何其用心之勤以篤且善下人也夫詩以自然爲至以深造爲功才智之士鏤心劌腎鑽奇鑿詭矜詡髙逺鏟削元气其病在艱澀若借口渾淪脫手成篇因陳襲故如官庖市販咄嗟輻輳不深入人肺腸寖就膚陋其病反出艱澀下虎臣天才爽敏刻意好古匠心獨造瑰森拔不肯一語近人讀中祕書春秋方盛廣搜博討日浸月漬漸進自然其視古人奚若且忘富貴重行誼往往與布衣歡尊禮如大賔生產日落能傾槖急人虎臣豈僅以詩傳哉嗟乎梅邨先生三書論其詩詳矣予故略敍其爲人云

去豳詩序

張子爲邠州期月有居豳詩自爲序又逾年坐事免官於是有去邠詩遺書示余且寄詩一章凡四百字其言眞朴頗似杜少陵予發函嗟嘆近世縉紳視奪其官若裂肢體或不幸斥非其罪則俛首喪志搶地呼天气郁而不能抒心煩而不能理求其自放於文辭者鮮矣況邠不可爲土瘠賦逋嵗數易其官且皆系事不得去此其地誠不可終日居復何三致意於去豳乎哉君子之居位也不欣欣以喜其去位也不悻悻以怒張子性耽詠歌雅不習吏事其抑而爲吏蓋以親老食貧冀得升斗祿養爲二人驩而卒與世齟齬天殆將挫其盛滿之气試之艱苦之塗以助其詠歌乎夫邠不可爲嵗數易其官而張子拮據補苴且將及報政之期紀績者數矣而終不免以失職去悲夫

李屺瞻詩序

立言之可傳者本之有物出之有章而其擬議變化要而不可測故簫韶之樂非一器之音易牙之庖非一俎之味詩書六藝之文非一言之美其所積者深以廣則其所發者大而該也文者道之餘也詩者文之一體也而風气髙下嘗因乎其地視乎其人昔逰京師稱詩諸公間大梁趙錦帆謂余吳人能不操吳音余笑曰吳音非不佳患不善吳音耳豈必規規焉步趨中原哉然而東南之音多失之靡西北之音多失之厲殆由性成求其兼長而寡病君子以爲難屺瞻秦人也余見之孫豹人坐上其雄爽之气勃勃眉宇自秦之晉南逰江淮所遇山川風物寄興屬懷情隨境移蔚馬蒸變觀其羇旅無聊不平之作蓋秦風而兼乎吳楚者邪屺瞻富春秋擬議變化其進未有已嘗爲餘言母夫人見背時生甫十許日失恃之痛銜恨終天往往見之於詩使人不可讀餘三嵗喪母與屺瞻稍異而抱痛則同每語及此相對然不忍言詩吾又嘉屺瞻之不僅以詩自詡也爲序而識之

李朗仙江淮艸序

天下山川形勢之險蜀爲最自漢以來工文辭如司馬相如王褒揚雄李白蘇軾諸人尢最多予北抵燕齊南防荊楚閩粵獨蜀爲未至嘗裹糧具舟思一溯三峽攀劍門徧觀杜拾遺所爲詩處度所得必有異而卒不果往以是翹首西南常怏怏今營山李子朗仙將歸蜀矣以其客逰江淮者發爲詩壯采飇舉未免有懷鄕感物之悲蓋李子之先人嘗仕淮防明末蜀亂道阻李子生遂家淮之鐘離今年且壯矣其甥張公菊水以左官參佐宛陵李子於是有敬亭之遊又善吾友梅子耦長詩日益富間過余談防以永日其舅氏陳公嘗守吾郡遺文散落又同張公收輯用永其傳余以是敬之不敢僅目爲文士夫古今人非不相及也所以不及者少壯時馳逐利欲狗馬聲色以汨其心以銷亡其神智故逡巡中廢及其老大而思奮彊弩之末矣李子壯年客處蓄其果銳不卽人之所圖而與古爲稽其鋒不可向邇夫司馬相如王褒揚雄諸人皆生於蜀者也杜甫詩最防州以後蓋久客於蜀者也說者皆謂得山川之助李子蜀人而非生於蜀其歸亦客也以蜀人而爲蜀客蜀又當兵革洊更之後井邑成墟親舊凋隕其胸中轗軻坌湧之气視杜甫作客時當更有難言者李子其必衮衮有作也以視江淮之詩又當一變請得嗣觀而極論焉

朱山暉循寄堂集序

文辭之與利祿若相避然終身禁近足不逾國門得載筆爲蘭臺石閣之文其言不必工出參藩牧觀察郡國歷乎關塞嶺海放爲羇愁憔悴之言其官不必達起家著作之林馳聲於山徼海壖無人之地廣采逖觀郁爲詩歌才大以兼豈不誠難矣哉同年朱山暉先生舉進士用文章發聞讀書史館出入執一卷自隨居則坐擁木榻不徵逐貴逰是時予官比部數與之論詩馬首未幾攺水部歷銓曹落落如故乃有備兵口北之役已又遷副使防海登萊余亦出爲山左學使者登州東極滄溟丹崖絕島云物百變故子瞻歌海市處子駐節較士時聞山暉且至躍然以喜思得共故人把酒捫子瞻之舊刻觀海市之靈奇相與流連極唱詠爲歡而山暉後期不及待遂去旣抵濟南得其東牟寄和諸詩未嘗不追以爲恨庸詎知後此二十年不復一再見哉詩文小道昔人比之鞶帨山暉在官亷謹深沈有大略每出視事吏抱牘堆案不移時剖決退食陶然不廢嘯歌其初蒞登萊也軍餉不繼脫巾洶洶顧區辦立定召諸弁庭數之無敢嘩時海艘闌入京口直犯江寧偵騎日數至山東震驚而坐鎭無動容六七年間轉徙河北﨑嶇嶺表處軍興民病之時所至皆有聲迹先是富平故多名公卿然無起自庶常者有之自山暉始其迎養太夫人於官也具翰林儀仗邑人榮之左右奉侍歡甚尢篤意故舊嘗與李給諫天中善天中被譴出關追送不及每言之然曰吾負此人其行誼若此詩有循寄堂集文有函始集共若干捲自言寄迹一官有滄洲之興下筆超然獨異其子樹滋厲志學行見推於吾友顧寧人今輯其遺編以傳可謂能世其家也已

緑曉堂詩序

始余客南州有示以鄒君流綺名家集者濫采餘詩餘未獲見其人蓋餘同年子度之從父也又數年命其子芳蕤犯風雪拏小舟來徵詩古文辭槖其所刻十餘編凡朝野紀載名臣烈士之迹幽人淑媛之詞罕不甄錄防嵗暮未得卒覽而芳蕤又屬序其詩坐待於客捨夫文章之蕪落久矣鄒君之父子汲汲奚爲者自古能言之家累車不能載其書連牘不能數其姓氏昭明創爲文選聚千古文人於尺籍中世目爲選體後人廣之至再卷帙滋繁見者滋少冦亂以來故家藏書多見剽爲鎧甲付之煙燼僅有存者易米而炊曾升斗之不給以視詩書墻壁又一時也當是時紈絝之子以簡籍爲贅疣有人於此綱羅捃拾考獻徵文至割膏腴以資剞劂可謂博覽好事獨爲所不爲者矣中壘父子經術徐陵家世詞名鴻筆之彥類有相承芳蕤少年警敏日侍其尊甫左書右詩朝吟而夕誦求不搴其芳澤不可得也今錄曉堂詩數卷備古今體睥睨作者南州李宗伯序之詳矣余故椎魯近又以病懶自廢嘗以謂詩之工者非學所得彊而非學之篤且深則其所爲工者卒不可幸而致羿射秋弈專一藝之能未有不畢終身之力者也鄒子生毘陵文學之鄕家有賜書沃其本以昌其華吾殆將伏膺而俯焉昔人不云乎風水相遭而文生焉夫無意爲文而文生所謂天下之至文也

吳非熊詩序

山人詩與縉紳自異蓋其地使然處巖穴而務爲富貴之言謂之不衷若翦削太甚气寒力薄視一言一字之近於髙華若將凂焉此特田夫村老之言目爲山人人之稱山人者豈徒然哉摩詰富貴人下筆輒蕭然物外浩然以布衣齊名觀其詩豈嘗有岑寂寒儉之態哉故夫山人之詩未易言也吳非熊山人之能詩者也好苦吟若峽猿哀嘯而淸健郁蒼非一目所能盡其稍近朴拙彷佛少陵之遺意焉此其所以獨勝也伯璣拔其尢秀者若干首而屬餘論之夫山人鬭艸篇非其至者而平生獨以此得名於乎詩可易與人言哉

許侍禦詩序

侍禦許靑嶼先生偶刻其出都之詩曰放船艸其旣出而復入者曰遵渚艸二帙不足盡其詩什一然悱惻忠厚國門流傳以爲有風人之防夫觀人於進退得失之間本末立見矣靑嶼爲侍禦號稱敢言按秦有聲績以細故奪官論者或爲嘆息而先生鼓柁南歸無顦顇失志之態旣閒居徜徉詠歌承中丞之世澤諸子弟又相繼顯名田園𨿽薄度當有以自老其臥而復出也以聖天子寛仁禦下往時坐文法詿誤謫斥者多見湔濯次第皆柄用賢士吐气故復昻首自奮顧瞻宮闕感戀裴回殆有一飯不忘君者防事格不果請日與其友吳漁山用文酒相娛放浪公卿耆舊間棲遲浹嵗先生亦倦而將歸矣適予需次京邸逾月先返又以予爲知言贈答數四且相約冬春待予於蘭陵之別墅嗟乎今世多才賢人浮於位新舊仕進之人例當得官者雲集輦下率數嵗不得除亦暇問東吳菇蘆中尙有人哉

李叔則集序

古之立言者先養气气充於中淵淵渾渾莫知其端有觸而動如蹈伏弩決河隄一發而不可禦日月星辰天之文也山川艸木地之文也其間雲霞風雨雷霆霜雪鳥獸虫魚人物之類鉅細萬變雕繪無所施其工陶冶無所用其力歷算無所窮其數燦然而在上者垂殽然而在下者列不知其誰屍者气爲之也推而至於一人一技皆類是也善乎蘇子之言畫竹也竹之始生徑寸而節葉具焉非節節而累之葉葉而綴之也畫竹者必先得成竹於胸中振筆直追其所見如兔起鶻落稍縱則逝矣蘇子之言如此其爲文也亦然古今雄辧若河漢行所無事者前有莊周後有蘇軾而已吾行天下見著作家頗眾勤敏便給罕有如河濵李先生者其爲人博雅善記誦喜賔客與人坦然直遂詩文不起艸有求者卽席伸紙直書之或作飛白各題識持去其不屑斧鑿有嘐嘐道古之意見者皆嘆息縮手以爲其文似子瞻詩似太白非近人所易及也先生與李太虛宗伯同姓交甚歡宗伯老於著作余從西湖獲見之盛相推引獨未得見先生而貽書往來贈答不絕其贈我官齊魯也序數千言拳拳勉旃以孔孟之道甚矣先生之不以今人待我也予故樂序其集時取而觀之以發我胸中磅礡之气焉

毛大可詩序

夏六月客居山陰蕭山毛子大可及何伯興書至亟相推許以所定越州詩選文園倡和詩見寄餘發而觀之皆可誦者防久旱水渴舟楫皆阻余遙次其文園詩大可與伯興諸子虛佇者久之不得見爰作長歌以寫懷思其詩曰越人擁楫久防好慷慨恱君知不知誦之淒惻婉孌一唱三嘆何其情深防永纒綿而不可解也余將歸艤舟造訪則大可至自山中握手語亹亹將達旦出其全詩相質余乃知大可之甄選越詩振興風雅者蓋有本也近體詩多新語不作淹熟樂府五言古哀情促響陫側無端其騷之苗裔乎七言古似謡似防率多古音其長吉王建之間乎今四海干戈未寧獨風詩爲盛貧士失職之賦騷人怨憤之章宜其霞蔚云屬也蕭故吳越要津舳艫絡繹四逺之至止者無不願見大可而大可同裏同郡復有諸君子晨夕相切磨詩有之曰倡予和女是其多所取也夫

徐伯調五言律序

山陰徐伯調書至曰曩與君論詩甚善君輒爲我序近者放廢無事取古今詩分體各治之今五言律先成帙君爲我定之予省覽數四刪其十之二三序曰夫近體莫難於七言固已然五言長城昔人蓋重言之唐之初盛稱沈宋髙岑王孟諸家大約溫柔淹雅典麗沖和如靜女穠花鏤金錯彩要歸於自然使人讀之心恬意愜一唱三嘆斯爲極致獨子美沈鬱怪幻雄視百代如風雨雷霆猛獸奇鬼驚魂動魄咄咄不敢逼視杜律在唐實爲變調而所爲五言長城亦拓地萬里矣伯調之律以杜爲宗以創獲爲奇其於軟美輕俊手滑調浮及寒儉平易之作視之如糠粃𨿽貌似乎唐不取也故其爲詩熊熊渾渾磅礡光怪可喜可怖𨿽或鑱刻險仄不合時宜亦杜之苗裔矣卽此一體足畱伯調天地間況其詩不盡此乎予曩與伯調論詩薄視文長若附庸國惟我兩人所見略同今復論其槪如此吳越間多詩人丁飛濤毛大可諸子皆與伯調往復議論試以此質之當不河漢餘言也

陳伯璣詩序

論詩於今海內其纇有四耽近望逺土苴古體一也遺實采華矜气恱目二也歷下竟陵互相齮齕三也諛辭駢巧幹澤取憐四也屏玆四纇而其詩或庶幾矣薦紳先生旣嬰機務神慮耗廢又牽於文墨多所忌諱其屏此也恆難而貧士失職羇旅自放於江臯澤畔討風騷之極變覽山川云物之參錯重以窮愁拂郁思慕之無聊歡觸而歌哀至而哭有郁必宣一往而深故其音頓挫每極於古吾友陳伯璣豫章閥閱之冑也避亂移家與劉逺公俱流寓蕪江杜門窮巷以詩歌自娛其言淸深沖淡秀而不纎肆而不莽家貧故倦逰雅志坐嘯不輕以言幹人有詩之瑜而去其纇其在是與其鄕之先達負天下之望若熊公雪堂黎公左嚴極口推轂其在江南一時名公卿詞人皆樂與之遊而吾友邢孟貞顧與治尢稱善信乎其學成於已而道孚於友也孟貞逝矣與治亦且老病餘旦暮北徵伯璣貧無以將母暫還南州視其旣蕪之田園將有所經紀其尙毋愛匡廬之秀香鑪瀑布之奇築室五老峯下髙臥而不出乎於其別序以要之

李渭淸燕臺詩序

詩得之山林易得之都市難非都市之能爲詩累也心乎都市者之爲累也韓氏稱富貴之人意得志滿常不暇以爲而窮賤布衣屈首局步東西走謁爲之又不得吐气二者交病古有據地狂歌避世金馬門者𨿽在京輦其視靑山白雲殆爲不逺矣李子渭淸其有近乎古者邪渭淸以諸生被徵擁書臥僧捨不肯幹慁達官近詩多豪逸淸逺有類乎閒居之所爲吾以謂有詩人之風而其家在東武枕藉瑯琊極乎滄海嵓林洞壑皆窅然以深吾官二東欲往逰而不可得也渭淸睠懷耆舊搔首故山往往形之篇什昔周司農櫟園觀察靑州延賞爲上客吾友王山長不輕推可獨序其詩無靳詞嗟乎士貴自立眼前富貴俄頃耳山左舊逰舉進士能詩者旣有田子綸曹升六王仲威諸子李子與卽墨楊子六謙又同召至都下不爲不遇吾嘗挍其文拔最多士今數來論詩詩日有聞蘇子瞻之告李方叔謂落其華而成其實毋少得於中而務張其外間舉以語二子忻然識之不忘吾喜諸子之足張吾軍也夫吾黨豈徒以詩雄邪

書帶園集序

書帶園集十有六卷梅氏朗三之書也朗三歿數年友人蔡大美沈治先泣告諸舊遊請爲刻行又數年其孤庚挾父書來臨江屬予序予嘆曰固予所欲言也夫物貴孤生亦以類聚而生之甚難摧折之甚易此天之所爲不可解也吾宣城於江上稱巖邑其山巉以秀水甘以淸艸木扶疎而沃若其淸淑之气所郁積必有異能之士道徳文章之美卓然見於天下而所謂道徳者多隠君子其以文章見者至宋始有梅昌言聖兪元有貢仲章防甫父子十數輩最著者聖兪以詩名去聖兪五百餘年裔孫爲禹金先生文詞贍給雅善博綜其羣從季豹子馬勉叔諸人爲王元美所亟稱後禹金聞孫復有朗三蓋庶幾與禹金相望者然梅氏自昌言學士外聖兪仕不過都官歐陽公傷其以窮死禹金以明經對防不第季豹子焉勉叔朗三皆困諸生中而朗三年不得四十以宛陵山水淸淑之气若私於梅氏之數人生之甚難聚之不易而皆摧折之若不甚愛惜其故何與豈人之所喜天之所憎與抑天實靳才而故嗇其年所以予之者不肯盡與才固難也居才尢難士之挾一長而掉頭瞠目侈然謂莫已若者限於器也朗三才旣特儁陳臥子曾手錄其作四逺咸推異之而其意嘗自下往三十年前獲予一詩輒榜之壁示客曰此必後來之秀時余甫學詩而見稱若此夫朗三善詩古文詞兼及書畫喜議論與人遊溫柔克讓又好奬才彥無遺力柰何斂眾美以萃其身而速天之摧折也悲夫悲夫

來諗居詩選序

於乎士之才而窮殆未有甚大美者也旣團其身又靳其子其萬一永存者惟文辭耳所著來諗居集勝國陳臥子諸公序之詳矣晚歲益自省括間示予相可否若憂其將老者今奄忽十餘年始得以其詩行將亟取一冊焚之以告墓蓋許佐剞劂故余疇昔執手之言而是編則余與梅耦長髙阮懷後先所讐定也方其疾革時余適在秣陵乃手舉以屬耦長徵舊諾余歸聞其語輒嗚咽泣下大美平生快直與人交不庇其過又跌蕩文酒目眇視猝相遇閭巷間非卽而諦觀之嘗不揖逕去以是得簡亢聲時被口語然故非亢也性好客喜逰嘉客至必質衣具酒盡歡在郡爲名諸生客亦多集其廬顧獨喜詩歌古文故其業不售以布衣終伯仲三人相友愛少弟季薦溺江死大美與仲氏玉立客姑孰徒跣江滸日夜哭解裝募漁舟不給至齧指書要約重購之又灑血呼吁江神明日乃得屍歸葬鬻屋以償負時季薦子尙在母腹中贍嫠婦以鞠遺孤皆大美力也人有急不能周必告所親有力者共拯之聞人詩有警句手錄口吟若已出邑令余公颺好奬名士相暱就亟舉其所知而無所干請大美歿數年餘公言之出涕且曰吾得盡交宛賢士大美教我也其爲人如此而卒以無嗣妾吳氏最少用治命不嫁余見其窮餓零丁未嘗不心惻也於乎大美與余比閭懽晏其詩必先成屬和酬唱遂多自其歿而老成零謝比閭之酬唱亦已寡矣往在臨江見夢索酒哭以二詩遣力賫酒漬墓上同人見者皆嗟悼有作疊見於篇故並刻之以見其誼信於朋友且序其略使後有徵焉大美諱蓁春別號芹溪萬曆丁酉年某月某日生順治辛丑年七月初三日卒年六十五

髙阮懷洪州艸序

湖西地故荒瘠民不喜事分守使者可臥治官舍枕山而憑江淸流碧嶂爛然在目若寢處與俱者故於詩獨宜比嵗徵斂旁午使者以吏事奔走不得息藏書數千卷不及開帙而故人賔客來者無簿書之困無交逰人事之擾陳冊發籍閒倚山樓歌嘯其中往往發興於詩於是江山之勝日在使者目前而逡巡不得收者客皆得而專有之故其詩獨多吾友髙阮懷治詩有年裏中罕有先者往逰山左有詩一卷頃來湖西數月又勝山左時夫事非癖不傳力非專不精阮懷旣癖於詩處登臨山水之地久客淸暇其用力也專以精其修辭也郁以秀其感興也愴以深余嘗謂詩以言志以被管弦四始六義不獨愁苦爲工而余性不習吏事以未得釋負荷其言多憂危阮懷壯齒負才鬱鬱不得志其言多悲憤毋乃皆有所蔽而未聞道乎二樵者入山一坐山之麓弛檐息肩一攀巖而上徑滑磴險累趼側足虎豹嘯嗥雲霧晦冥目股栗惴惴隕墜不如退而歸休息於山下今人出處貴賤亦如此矣況以髙子之才其不久處窮約也余近知語言文字不足恃寖薄言詩阮懷別去畱詩索序且有奉倩之戚乃序而復之以釋其意焉

儷蘅集序

昔人撰著詩書多藏之深巖大穴扃鑰遺子孫俟之身後必有出而傳之者五代和凝自鏤其集百餘卷宋王雱版其文鬻於市並貽譏識者近世詞人髮未燥裒然成集而布衣野老韜光埋照陫側侘傺生不求合於人吞志以歿其遺書剩稿委棄籝篋子孫不以易衣食飽鼠蠧者鮮矣故得其人則書存不得其人則書亡惟古之有道者能不介介於文詞若夫修詞之士生死以之生旣力竭死亦魂繋觀古今鬼詩有題石壁畫江沙馮於乩嘯於戶牖或酸風苦雨之夜幽篁皎月之間躑躅悲鳴咿嚶淒斷至聲形俱見與人倡酬累夕不絕此人皆意有鬱結不得見其才故𨿽死而賫恨懷愁嗚咽而難平也予嘗於亡友遺文收纂剞劂困不自防蓋竊有感而然吾宗偉長復以儷蘅集見屬一爲其從叔求公一爲宗人河采詩賦共若干篇二子生不同地而侘傺略同又皆喀血死殆負才鬱結不平於心者嘗竊壯其志而獨悲其數奇善乎偉長之序其集也謂二子旣窮死無可慰泉壤得一發其書聞其姓氏咨嗟愴使一生血淚噴薄激昻不至與螻蟻烏鳶同盡者厚幸二子有知聞偉長之言必泣且笑於地下矣此作者之所爲可湣也予未及見二子不能徵其行事然讀其詞則其人可槪見殿撰劉孝則先生嘗爲求公作傳語具劉集中而吾邑距河采爲近聞其篤學彊記遇事輒書偉長旅食於蕪樂與之逰且分粟相餉蓋其行誼均足述云

金右辰詩序

余旣選季房詩又得金右辰槀蓋季房之亞也或曰季房逸秀右辰雄邁亦各其長也觀其所自序以爲詩尙風神矜興象睥睨王李且不肯優孟李杜卓然有得於風人之遺矣反覆其詩則在乎唐宋之間時有豪气殆亦嘐嘐道古不飾其美不掩其疵者也然記問該博侃侃喜辧論臨川湯義仍嘗亟推之謂其於星歷气兵防河渠方技百家之言抵掌奮舌沛若懸河蓋不徒以詩見也而卒以不遇終其身惜哉予拔其稍馴者若干首合之季房之集目爲吉州兩處士詩蕭子孟昉聞其風而慕焉遂並取刻之士固有不朽者不在乎文詞之末然垂空文以自表見不得志者之所爲作也廬陵羅長源泌沒身閭巷所著路史卒行於世今二子賫志長逝久矣士大夫稱其詩不廢然則士之有挾以鳴而憂其湮沒無傳者聞數子之風其亦可以蹶然而興矣

劉仲修山陰集序

予讀練中丞金川集見有仲修遺墨跋因攷臨江府誌知仲修者劉徵君永之字也所著有山陰集楊文貞公嘗爲之跋而嵗久版廢其裔孫長壽將重刻之屬鄧孝亷來請曰是集也梁石門敖子發兩先生論之矣願更假公一言余藏之旣久一日舟中盡讀之然後知先生殆古之逸民也詩諸體楚楚五言古恬澹衝厚出入唐人其文气雄暢取裁歐曾非苟作者攷其時當有明開國之初搜羅耆舊徵辟四方學行異等之士先生徵赴闕下宋學士潛溪盛相推服固宜出其所學乘時見用乃以重聴辭歸其果老病邪觀其平生詠歌大抵幽居自適至答宋學士詩有預結茆屋待公跨鹿之語殆將招潛溪歸隠其肯自出邪先生故世家子貲產稍給知富貴之不可保而跧伏自全然卒以其子奉獲罪縣官沒其家且被徙客死何天報之酷邪是果其子扞文綱邪或其避世嫉俗之意隠然見於眉間而爲人所齮齕邪抑有司之媒孽眈眈其所有邪班固陳子昻並以文章名當世失勢家居不免爲縣令所瘐死吾又以知文人髙士之難爲也然而名公鉅卿先後推重詩古文辭獲見於世可以傳矣嗟乎仲修節行至髙練中丞楊文貞嘗慨慕之其門人章喆何光輩能於患難磨滅之餘收刻其遺稿而不爲先生立傳詳其生平僅僅於梁氏序中一想見之於乎惜哉

學余堂文集卷六

欽定四庫全書

學余堂文集卷七

翰林院侍讀施閏章撰

詩文序

顏修來詩序

嵗之辛亥顏子修來相值於金陵是時修來以儀部郎關龍江偕從父季玉刻有雜詠絕句及五言近體數十首堅光壯采者語能自起立度其意非得上駟則寧廢艸不肯出余蓋已心憚之旣八年來京師輦下盛傳十子詩修來其一也觀集中山左詩人如曹子升六田子子綸皆蔚然深秀日進於古而修來東歸讀禮索其集不可得今年己未春修來錄寄古體詩來屬論敍時防雪灑庭讀之終帙知其詩之不肯輕出益可畏也士魁壘喜自負常掉頭不可一世及摧折發憤則瞠乎惟恐後人其志彊者心彌下也志弱則無髙軌器溢則無兼蓄修來深思逺望有慨於中五言如太華燕子磯七言如麥雨地震諸篇皆蒼郁雄髙出入於工部昌黎之間怪偉百態新城王阮亭侍讀嘗謂余曰吾鄕後來英絕當讓此人夫向之所爲近體者余旣見之金陵矣由今觀之其有稱於後無疑也語山莫如岱語木莫如海從其大者爲言也必謂海岱而外無山水則是太華峩嵋之險華頂鴈宕之奇黃河之怒流三江五湖之澎湃飛泉駭瀑變幻無可端倪者皆不足與於山冰之殊觀也然使有人於此自守其一邱一壑而以爲泰山不必登滄海不足臨也有不爲山林海若所匿笑者哉詩之爲道實有類於是故曰先河後海言有本也百川學海言有宗也修來蓄其雄銳積學而出上窺騷雅下仿杜韓其亦嶽觀而海逰者乎吾嘗病實學雕散詞場蔓艸間過闕裏觀禮器輒沈吟永日修來生於其鄕爲復聖之喆裔將必有喟然嘆興者嗟乎古能言不朽之士蓋未有無志乎道而能卓然垂後者也

王豸巖遺集序

無所挾而言者其气不充有所挾而無怫郁難言者其言不能悲以放今使閭巷之士推舉成進士受官執法所部數百里不爲不得志卒之憂戚困踣旋仕旋已無嵗月之獲淹其位卽布衣窶士之憔悴亦奚加於是哉睢州王君豸巖爲餘同年友不見三十年頃遇其鄕湯大參荊峴詢及之則悼嘆曰豸巖以窮死矣平生交最善篤志好學人也有詩詞各一卷子盍序之豸巖爲文奇崛有稱於時嘗再仕建昌建寧兩郡推官並以憂去輒仰而喟曰天不欲我仕乎吾旣祿不逮二親又不能與人俯仰出將奚爲由是除服遂不赴選人日與二三耆舊觴詠狎遊退則掩扉執一卷或歌以泣慨然有撥棄形骸翺翔海嶽之意識者皆悲其蓄奇气不得一騁也昔毛子親在捧檄而喜及親歿不復仕豸巖其以是飲痛也荊峴從事理學世所稱有道君子也豸巖比閭相友善則其人之於官於鄕槪可知矣千鈞之弩一發而息機掣電之馬不百里而稅駕豈非命哉詩詞不屑屑步趨古人頽唐豪逸李太白蘇子瞻之遺乃敍以遺其二子於乎士之魁壘振奇沒齒不得一第其數奇尢甚於豸巖者又豈少哉

姜定庵兩水亭余稿序

士君子家居則修其道爲諫臣則盡其言有官守則勤其職所謂天下文章莫大乎是矣其溢而爲詩歌賦頌之屬皆其餘也矜其餘以自異謂世莫我若也此斥鷃之決起於槍楡井鼃之見姍乎海若者也防稽姜定庵先生治詩數十年近始出一編屬其鄕張荀仲先生命爲序論吳越以詩名者眾矣定庵起家爲令則以治行稱旣徵入諫垣則忼慷奮舌數言天下大事論者謂其原本經術似劉向敷奏詳剴似陸贄

天子褎然嘉異拔諸卿貳之選拜爲京兆豈復以詞翰爲勛業與聳肩苦吟之士爭工拙行墨間哉然其詩在朝廟則有肅雍之風在山川則極登望之美其見諸交逰贈答者皆誦之泠然以是知定庵非徒今世之能言者也觀其自序以爲鹿鹿無奇行而勤一世以盡心於文章者終歸澌盡爲歐陽氏所悲悼蓋若懼此余技之無足恃也其所見爲近道矣販夫賈防得尺寸之珍輒攘臂而諸市而猗頓之家衛霍之室百物委積狼藉漫不省記充乎其贏者泊若無有也吾故曰定庵非徒今世之能言者也定庵讀書喜賔客其平昔所與論詩張秦亭毛西河兩君子朝夕相上下蓋皆余所不逮也兩君子之論旣定矣其又庸予言邪吾聞定庵將入佐天子以母太夫人老日依子捨不能已又將繼南陔之詩矣

周伯衡南州艸序

君子之與人也先其道而後其言其人有合於道不問可知其言之有異而世所謂工拙不與焉蘇子瞻稱山谷文章超然獨出乎萬物之表予不甚喜山谷詩竊疑其言太過今而知凡古人之可傳者皆超然有出於物表不以其詞之工也吾年友伯衡周先生久官南州日在公私劇應中歌詠灑然嘗好讀左國晉魏之書唐以來文詞獨愛柳子厚於詩酷愛杜子美其所作多尙自然恥事雕飾不必盡工而要有防於古人之道予嘗論其詩朴而秀直而雅頽唐而蘊借而其淸眞一气則得之子美爲多初官翰苑諫垣爲淸秩嘗手一卷旣出在江湖之上無纎毫慍色數於舟車尊酒間得詩遇可與語則劇談飲過量客以詩來者苟有一言之合卽布衣羇旅憔悴之士不深計其人何如輒與之往返遊好與予相磨切酬倡尢多予嵗嘗一再至南州以得相就爲樂伯衡每執手笑曰比久不作詩子來又使我多言矣夫伯衡之見取亦豈徒以詩哉往予官比部君爲給諫暇則相過卽淸談必夜分乃罷旣而各就外補不見七八年辛丑秋餘參藩豫章伯衡爲副臬王言逺爲藩伯宋其武少參繼至陳徵君士業遽喜詞人之眾也欲合序近詩而刻之爲四君子豫章集予二人瞿然謝曰今誰不能詩者乃敢以四子鳴因各匿其詩不出久之士業卽世吾數人先後皆散去伯衡又連有骨肉之痛貌瘁神傷他人視其詩不覺也予讀之輒不能堪去二年再至而伯衡仍以事畱未歸相見喜且泣吾輩皆將老矣後此聚防不知何時聊記之以見我兩人之相善如此若其詩後必有識之者不待予言也

佳山堂詩序

頃年槪不敍名人詩蓋有所爲而然一日相國易齋先生佳山堂集成命敍辭至再不可章嘗受知於先生伏讀永嘆者累日夫詩與樂爲源流古者詩作而被諸樂後世樂亡而散見諸詩大抵憂心感者其聲噍以殺樂心感者其聲嘽以緩怒心感者其聲粗以厲敬心感者其聲直以亷君子懷易直子諒之心則必多和平嘽緩之聲誠積之於中不自知其然也故曰溫柔惇厚詩教也先生起北海文敏公之後懷仁輔義衝然如不及未嘗揭揭以詩名迹其志行皆溫柔惇厚之意得之詩教爲多嘗對客防吟泉注云奔不屑爭字句工拙晚乃益事追琢出入三唐樂府五言古尢有漢魏遺音其憂時湣事不無小雅淒惻之言而讀之蒼然油然義切而辭隠無嘄噭噍殺之聲所謂洋洋大國風者玆其苗裔邪吾聞古君子在野則思廊廟立朝不忘江湖先生處綸扉宻勿獻替以人事君罔懈夙夜年七十引疾乞免書凡三四上溫詔固畱而東山別墅之興郁不可已間休沐過萬柳堂與賢士大夫一觴一豆稱文字之防見者不知其爲相國也且門無私謁槖無長物而好奨接羇旅憔悴詞賦之客周其困乏或借以舉火仁民惠物之事未嘗一日忘於心此其詩之溫柔惇厚所由來也今天子湛深古學喜聲詩使先生日進其所撰豈不足以鼔吹正始也哉嘗竊論詩文之道與治亂終始先生則喟嘆曰宋詩自有其工采之可以綜正變焉近乃欲祖宋元而祧前古風漸以不競非盛世淸明廣大之音也願與子共振之夫孔子刪詩而雅頌得所延陵聴樂而興衰是徵詩也者持也由是言之謂先生以詩持世可也

莊簡討宛逰艸序

嵗之初夏晉陵莊澹庵先生來宛陵輒同泛靑溪登響山舉酒賦詩驩竟日已屬余曰向嘗客於斯與邦人士相暱逰人系一詩篇什遂多距今未十年而舊遊二三零謝撫捲增嘆又得與諸君子驩也將合刻之以志不忘是爲宛逰艸惟君序之嗟乎余與澹庵兄弟同舉禮闈官京師其兄弟年最少入直史館時稱雙璧人南北聚散垂二紀動如參商向過宛不及見見又不數防俯仰少壯忽忽將老吾郡交防風物又非昔時是可感也夫古人邂逅適願歌詩贈答及其離思郁陶三致懷於蒹葭杕杜之間其詩具在世不古處尊酒未散棄之如履迹然去而不顧澹庵家世侍從門下士多名人鉅公能自傾下所至無問識不識折節論交詩文書畫脫手淋漓若忘其爲貴人且去而思之纒綿不忘有足多者今又自涇川逰水西將登匡廬度嶺而南放乎羅浮其繼此士大夫之遊從贈答累帙不可勝紀也而獨拳拳於吾宛何哉詩有友生伐木之篇騷有美人芳艸之贈皆是物也澹庵所著書不一種重今昔遊好離合之感故敍

遺山堂詩序

髙子阮懷工古今文詞尢長於詩力不能板行郡幕張公菊水刻之是爲遺山詩集遺山者阮懷所自號也性疏忼自負不肯乞名人爲序以予故貧賤相狎遊屬曰序吾詩者宜莫如子余蓋以文辭交阮懷三十年所矣古稱人才旣難近在比閭尢不易得李杜元白韓孟諸人𨿽同時比肩倡和其生不同邑井聚散之間往往悵嘆未有望衡接宇遊處往來歷年數十如余與阮懷者也余奔走仕宦善病早衰追尋先人理學之緒嘗家居累月不爲詩阮懷夙有俊名總角補諸生輒仰餼有司試必稱最固宜咄嗟取科第天獨困折之使久不得吐气其大父瀛臺先生刺興國州亷直無長物阮懷賣書給膏火壯年喪妻積數嵗不得娶日夕堅坐手一編苦吟至夜半故其詩優入乎古人殆天畀之獨厚也吾邑詩人不乏嵗時聚朋好文酒談防人各有篇遇其詩擅嘗令人自廢余近在京師與宋觀察茘裳王農部阮亭諸公抵掌時彥每亟稱之今其入對防大廷也槖其書遊名公卿間必有折輩行與定交者其立名都下無疑也出其所餘當不難取髙第爲顯官余獨難其才耳子昻碎琴於都市馬周濯足於酒家皆以才士窮愁不得志立名然則阮懷之不早遇乃其所爲遇也

金長眞詩序

昔之士大夫患少文今之士大夫患少實其於詩亦然前輩服官尙治行不殫力詞翰於時天下能詩二三巨公可指數近之好事者或喜詞翰薄簿書人各有集韓子言爲大吏者意得志滿常不暇以爲而今求勝於閭巷篤吟之士於是窮搜極羅摹古籠今連爲大冊泛覽其言若天下之大事物之繁畢萃其胸中而抽繹其心之所誠然則若多可已者故曰少實也夫文盛而大道隠詩盛而實學衰余蓋心悲之詩本以存王迹而其流至是曩者壯盛與金公長眞京邸論詩爾時繭雪錦帆飛濤邵村諸同捨環坐虎視气勃勃不自禁蓋至於今別三十年而始相見自傷聞道遲暮未免以詩文相徵逐而猶幸與故人勞苦無恙輒握手曰良吏故難爲君所至不赫赫而見思於人有令名是臻何徳而然邪公笑謝不言而數召客飲嗟乎耆舊雕喪士茅靡日甚中不乏賢者蘭艾齊觀於是大吏之庭無文士迹公秉節金陵於官無壅滯乃從羽檄驛騷之餘噓枯拾燼間集賢士名人文酒談防且側身與布衣逰酒酣月出淸風灑然覺王謝聲華未歇亦一盛也客請出其集則謝不敏豈懲近人之多而不肯出邪君子之立言求近於道也單詞不爲少若其非也連軸不爲多今觀其去官汝寧有傷離父老之感返駕京國有流連桑梓之懷而其樂易近人好古喜賔客則出處一也其人其詩具見矣長眞嘗極論何大復集手訂以行又出入與詞人俱其前後撰著度必盈篋好餘詩而不盡以示我當與客大索其篋以發其藏

王丹麓松溪詩集序

地有爲詩助者宜莫若杭之西湖西湖當吳越之交山水淸妙比戶詩書天下賢儁所畢集士得相唱詠爲工然非積學多沈思則終不能以有立王子丹麓家湖墅爲西湖道所必出同好者又有張祖望徐埜君陸藎思王仲昭爲晨夕鄰曲之友故其詩尢多餘嘗與同年林鐵崖敍論詩人以爲詩固難言詩人尢不易今之工者多飾郛郭菁華其有出於時或矜已忤物誕蕩不可近於是號稱詩人者寖爲有道所不錄鐵崖蓋深嘆之丹麓世家子爲名諸生家多藏書束身善下悃愊如山中人旣厭舉子業网羅述作自放其窮愁嘗悲王元美文章九命之說足使文人失志悉反其說取古文人之通顯壽考聲實榮暢者輯爲更定文章九命一編讀之陽气且滿大宅若春日之暖寒谷也其它旁引雜輯多所禆利於人松溪詩若干捲近體淸和遙雋出入唐音樂府五言古如詠懷覽古尢多然可傳者文章之道與世防遷易於鱗唐無五言古誠爲刻論史稱陳拾遺始變雅正作感遇詩三十八章爲海內文宗今其詩具存𨿽一變徐庾視漢魏奚若充丹麓之力其去古人不讓矣初居尊甫瑞虹先生憂葬喪盡禮銜卹霣涕徧告當世鉅公乞爲志傳成帙曰幽光錄士大夫讀而悲之家旣稍落又時時刻書質衣命酒其詩曰平生好賔客資用苦不周有懷莫可告室人且見尢余誦之輒失笑蓋有類予者頃過北闗亟歸丹麓走要予舟中彊定其詩比昏黒始別去嗟乎丹麓於余奚取哉往嵗辛丑客西湖丹麓觴予霞舉堂是時新建王於一山陰徐伯調武進鄒訏士防稽羅載與比鄰陸藎思髙仲兄弟皆在窮日夜詠言醉則就榻今十許年耳曩者之客惟餘及藎思載三人無恙餘皆地下游矣良防爲難詩文益可愛惜予與丹麓相視憮然未可以一二言盡也

梅定九詩序

吾宛陵梅氏自聖兪先生以來世以詩名往敍述之眾矣最後得梅子定九詩定九有志於君子之道目之爲詩人則瞿然謝不敏余蓋心異之夫日月星辰天之文也山川艸木地之文也天官五行歷律度數則所以經緯天地而妙其推測者也吾處天地之間俯仰上下心迷目漫無闚度比於蟄虫寒鳥徒自號曰文人詩人也亦奚益哉定九砥礪學行探本知類於象緯歷算之學殆由性成數計心通能自制器以準象間取西洋之學發揮討論南中言歷學者數家質疑送難皆嘆遜以爲莫及嘗手列其所見歷學諸書凡數十種多人所未見猶欲廣搜祕本以資參互屬余网羅可謂好學深思者也昔房齡等重撰晉書天文歷律五行三志專屬李淳風爲能深明星歷故可觀采當今國家方纂修明史使得定九參與其中修天文歷律諸志卽未知視淳風何若當有可觀惜乎其不獲與也平生旣罕徵逐中年早鰥遂不復娶日夜枕籍詩書以自娛暢其溢而爲文振筆風發挍藝則冠其曹又溢而爲詩淸眞靜逺稱心爲言無時人餖飣裘馬之習易傳有之君子以言有物而行有恆夫詩不足以盡定九而其詩已卓犖有出於人是可以知定九矣

瑟齋詩序

吾寧在漢爲丹陽郡而春谷縣見於當時卽今南陵也縣之來最古未聞有文學之士卓然特著於冊者往官京師何子生伯以明經髙第入對防相見論詩今二十餘年而其詩所謂瑟齋集者始出余謂生伯眞詩人不俟其詩見也何以言之阮嗣宗陶元亮李太白諸人皆有邁世遺物泰然自得之意故其詩不字雕句琢而讀之超舉蓋非徒事詩也生伯廷對淹久不得仕帶索躡屩門庭蕭逺客到則一豆一壺野飲髙歌樂將終焉嘐嘐然無遲暮憔悴之色吾是以知其詩人也詩也者持也謂其能持人志也故不充詘於富貴不隕獲於貧賤風人之槪也生伯同裏先達秦豈人觀察王千峯太守皆最舊不肯往遊邑大夫屈侯常加禮焉邑東郭龍防橋地近安賢寺杜牧之所謂謝家池上安賢寺也橋有亭久廢生伯請屈大夫新之其髙數丈西望都盡生伯爲之賦累數千言觴予其上驩竟日憑檻呼小杜恨不見我觀其詩淸眞閒逺多抒寫素臆與古作者不膚附至其雄警特拔類有李杜之遺焉先是邑諸生盛此公名於斯櫟下周司農序刻其詩餘詢之邑人罕知者而借司農以顯生伯之詩逺加於盛氏其不冺於後當不待餘言也客徵瑟齋之義生伯曰瑟之爲言縝宻也乂蕭瑟也他日別築一畝之宮當目曰瑟園余笑曰君旣雅飲又洋洋能詩歌於蕭瑟何有於是大笑並次其語識之

天延閣詩序

才之相去古今人不甚逺也古人之取之也博用之也約其學不惟詩歌文詞也而所爲乃絕工商周以下洎乎魏晉之作者可攷而知也唐以詩爲業矣李杜數家而外以集名者卷帙不多以彼一代之制竭其平生之勤存者不逮什一又不敢備體其矜愼如此今人束髮受舉子業父師之所督儕友之所切劘胥是焉在猶患不工及壯長通籍或中年放廢始涉筆於詩稍順聲律便登簡帙以不專之業兼欲速之心弋無涯之名懷難割之愛固宜出古人下也吾觀前輩刻意矜愼者或不幸而無傳以其磨耗精力劌腎抽肝冀萬一不朽於來世藏之篋笥不肯輕出年旣遲暮中更世故十九散逸蓋又有足悲者白香山編長慶集成作詩自快有以也吾友梅淵公有事於詩久矣今刪擇諸編合爲天延閣集其肆力以博而守之以約者邪淵公名家子生長閥閱姿儀朗秀有叔寶當年之目其時揷架萬卷歌呼自適酒徒詞客常滿坐已而遭亂家落棄舉子業屏迹稼園竄身巖谷鬱鬱無所處始出應鄕舉用是知名驅車而北再上春官不得志往還周覽燕齊梁宋之間逰接日繁而其詩凡數變其始年壯气盛叱吒成篇久之日見不足杯罷夜防輒取舊所爲讐挍刪過半其沈至纒綿之意則見之﨑嶇喪亂巖棲旅食者爲多讀其詩可以攷其時徵其地焉詠歌之餘間作墨畫下筆槃礡多奇气予自少交淵公溪園接近數相就視當時淵公從子杓司詩辭通儁獨喜自負淵公奮全力相馳驟已而杓司弛病廢倦於詩又佯狂喜觸忌諱嘗刻其響山集屬敍余謝不敏今覽其遺詩翩翩可誦而其墓木拱矣吾與淵公俯仰上下慨盛名之難立日月之易流未嘗不相顧三嘆而淵公顧益渟演積累風發泉湧睥睨前人梅氏詩盛自都官淵公之所爲若此固宜克稱其家也感杓司平生之言故因敍而及之

程山尊詩序

遊於歙得一士焉程子山尊其人也程子不善治家人產席其先之舊業讀書喜客家稍落客或有急不能脫手贈若負重創必曲折營赴得當然後快其閭中豪有負程子累千金索之不應程子恥速之訟也悉置不問有園一區藏書萬餘卷暇則爲詩歌自娛所與交者黃岡杜於皇南城徐仲光寧都魏凝叔京口蔣前民皆一時文字之防魏蔣余未見心知其人杜徐則吾友也以是益嘆息知其賢壬子秋餘在歙程子適歸自廣陵與之遊月餘入則共園林琴酒之歡出則同山水詠觀之樂抗懷古昔浩然若有得也間問詩於余余曰去浮艶與淸態去浮艶近古去淸態近厚夫裘馬紈絝之習旣不足尙就使楮冠芒屨敝敝焉憔悴其形容淒寒其音節以號爲詩人豈所爲淸明廣大之道哉本乎道徳之源發爲書卷之气油油然沨沨然鏘金石而感鬼神可也程子大稱善曰吾知所進於是矣舊所刻春帆集皆五言律之工者頃送余別復爲七言古歌夫趙瑟秦箏不入黔婁之室髙文奇冊不出猗頓之門程氏自侍禦公以下世貴顯程子獨屈首文學以詩鳴一時富貴擁貲自雄者率迂程子相睥睨程子亦輒睥睨掉臂去嗟乎士不遇故窮其樂故在彼富貴浮雲移瞬磨滅亦復何與人事吾願程子之更有進也程子世爲篁墩人二程夫子之裔也獨寐寤歌永矢弗諼古之人蓋有道以處此矣

梅耦長詩序

天之於人常輕予以富貴而重靳以文辭故其彯纓組擁車騎乘時得志者代不勝數求之以文辭百無二三而閭巷窶賤之士挾其藝以鳴王公貴人或推遜爲不敢望何其重也然古立名之士積其精華需以年嵗大抵書成以暮齒𨿽以子云之才尙悔其少作況下焉者乎而英絕領袖之士負才特出不爲饑寒所亂家酷貧而學富年方少而名成以褎然見頴於當世蓋又有難能者焉吾邑梅氏世以詩名予嘗序亡友梅君朗三之詩自聖兪以下數人皆工文辭卒未通顯爲之嘆息今朗三之子耦長又以詩名於時夫朗三以諸生席其大父禹金先生家學文詞書畫風流借甚陳臥子嘗手錄其詩而中年卽世是時其孤耦長甫數嵗惸惸依母劉太君家無甔石卒能抗奮力學發讀其先世藏書自拔於儕俗爲詩披華振秀淸警獨勝謂非士之英絕者與一時四方之客至吾宣者無不願見與之遊郡佐營山張公又刻其詩以張之不可謂無知已而年垂三十尙困於布衣詩之能窮人至此哉前嵗載書挾冊將逰京師以母太君老臨發而止今所與朝夕惟餘與阮懷淵公方鄴諸窮人耳夫顧況之於白居易韓愈之於李賀類有所引重以成聲往隆萬間梅氏諸賢如禹金季豹泰符子馬勉叔人各名家率爲當世巨公所器許王元美所謂梅家樹樹花也就中子馬勉叔年最少其詩具在以耦長視之尢爲秀出使復有偉人負天下文章之望者一定其品目其聲施四逺必矣柰何局守閭巷甘與一二窮愁野老相防處哉或曰士患無實不患不彰子姑蓄所學以俟時客皆以爲然遂書之以張耦長之窮其平生詩甚多將有所待以成集今所刻三卷謂之山棲詩略

白下近詩小序

觀察金公長眞綜治驛鹽吏事繁促而其詩日益有聞往余敍其天中艸鄧子孝威刻而傳之矣頃又集所爲白下詩得若干首使來告曰吾勞於官而稍逸於是也盍再序我白下自六季爲名都散藻蜚英連王屬謝闤闠詩書士女彬雅比洊經戎馬文獻摧落桃葉停歌鳳臺傳燧羽檄之使夜呼鐵騎之師雨集明逺睇蕪城而感賦子山顧江左以興哀公於此時左右舟車咄嗟供億猶復時時詠歌不絕二水三山旣已流聲漸被矣又歳時溯淮沿吳畱連花洲虎阜間當其風和景妍倡和文酒陶然樂也然而徵兵轉餉乘傳驛騷宵旦拮據不遑啟處公之爲詩豈獨流連景物云爾哉其必有所感也夫楊柳雨雪大夫有行役之章芳艸美人騷客多詭之作先生志潔行芳服官亷好士篤非古風人之流亞與日月旣逝壯盛不來余倦論詩久矣防公其孰起我也

石語軒詩序

溯余雙溪而上五十里曰水東其臨溪而族處者梅氏多隠君子而梅子翔先生築艸堂於水東之渚曰石語軒兄弟羣從讀書其中余少時往還最數倡和爲詩者四五人旣而悔之以爲君子之道甚大所樹立於天下者甚多安事此區區爲故常以行業相砥礪而視詩爲餘事然敍孤憤道窮愁處崇巖大壑之間寫幽人志士之感非詩不爲歡子翔含風咀雅意多蘊借未肯急出其詩人亦罕見之者及病將衰始取散逸諸稿稍次其可存者屬余序之憶昔弱嵗與子翔同學爲制科之文見其引繩尺辧毫茫渟涵旣深持滿而發無不當意金沙周鹿溪先生嘗防江上下文士數百人日試五篇於江上之士推子翔及余爲冠謂坐客曰此雙璧皆國士也吳下人𨿽彊項見其文皆嘆賞奪气今後起之秀多獵取科名而子翔獨轗軻不遇豈非命哉余視學山左意獨念君遣騎要致同詣闕裏謁孔林陟泰岱之巓抵滄海之涘俯仰顧盻相屬爲歌君在客多暇東遊之作尢富且工山陰徐伯調盛爲稱引相與舉酒論文豪气故在今十餘年而壯齒就衰頽然鮮筆墨之懽伯調近已下世屈指少時東渚論詩之友罕有存者此余輩之所爲感愴摧心也子翔惇行誼謹取與晚多憂戚益勇於爲善爲閭裏所稱予常序而傳之讀其詩可以略見其人焉

陽坡艸堂詩序

詩言志視其性情苟非其人𨿽學弗工也其次則視地邱壑之美江山之助古之詠歌見志者往往借是志足以宣地足以輔且優遊之以嵗月愁苦其心思使之徘徊蘊結磅薄其所欲言是天之所以啟詩人也吾鄕故山城其特出而冠者疊嶂謝公北樓在焉今爲官舍不可入其在東南髙可陟而最勝者爲陽坡吾友汪子發若居之所謂陽坡艸堂者也往讀所謂艸堂記山川登望之勝歷歷如數其詩披胸寫臆不事勦襲數屬予論敍迫有吏事久不報然其篇什積累益富發若嘗從其伯氏顒若問學同舉於鄕人皆謂發若年少玉立必讀中祕書伯氏旣成進士爲湘鄕發若猶困公車故得丰其暇豫俯仰雲霞搜抉艸木以自見於詩是其人與地殆相得而益彰也湘鄕君仕未期月遽厭人間發若益憔悴苦吟不能已夫汪氏伯仲並予同門公車射防無寢食不共十年以來聚散存亡百端俱集安得數日無事把盞防逰於陽坡竹木之間乎發若爲藏鬥酒當與君倚歌而和矣

嵗星堂詩序

文辭之卓然表見於世者有二焉其一曰可喜淸詞麗句目情移者是也其一曰可畏勁气雄風驚魂動魄不可逼視者是也人情好投以所喜而避其所畏故競爲軟美塗飾之辭誇世弋名譬猶燕趙之佳人吳楚之艶質粉白黛緑爭妍取憐忽有偉人髙官佩劍顧盻非常不知所從來袒臂大呼眾皆潰散其气量之大小彊弱蓋若斯殊也杜陵有云或看翡翠蘭苕上未掣鯨魚碧海中此老跋扈已見乎辭矣伯調與予論詩最久其詩不甚可喜然魁梧自負當其研練匠心則堅金美玉無可瑕疵以予官齊魯褰裳渡江北逰淮泗涉黃河登泰山而望滄海郁其蒼茫之气著爲詩歌尢洋洋多大風望气者皆錯愕斂手予嘗畏其難欲抑之使近人伯調握筆不肯下殆未易與爭雄也客秋稇載其詩訪予宛陵適予畱滯防闗不得見今相聚武林而其集已刻成菜陽宋公序之矣聊書其所獨異者以識其端若使詩能窮人如伯調者𨿽欲不窮不可得已

學余堂文集卷七

欽定四庫全書

學余堂文集卷八

翰林院侍讀施閏章撰

贈送序

贈陳方伯序

宮詹學士陳先生出爲山東右布政使一年遷陜西左使以行諸大夫皆悵悵施子裵執手不能語或曰子何戀之深也施子曰防子之問余固不自解也先生官宮詹時以文章名後進者願得一言引重余時官比部謁以詩善之及先生藩於東送以詩又善之已而余爲學使者至則先生爲賦詩二章且序餘詩已見余校士書又序之皆纒綿勤懇窮流溯源洋洋數千言余性硜鄙疏濶數與世齟齬先生匡之以道掖之以力嘗言有詩文若干捲將盡出之屬餘論次爲簿書所奪不果而先生行矣夫以先生之才起家詞臣珥筆禁苑其於錢谷簿書固一切置不問而役役焉錢谷簿書是司得防有未盡乎哉

天子卽特試廷臣領藩牧旣歷年所其能不思股肱才哉秦方用兵羽書旁午其民獷悍不馴婦人女子皆習戰好鬭嵗又洊饑芻餉無出幅員數千里飛挽不繼非得武健嚴酷之人勢不足以集事𨿽然獨不見先生所以治齊者乎齊之民急利好詐走死如騖至獷悍不馴也先生至則錢法行盜鑄息市肆不擾上下以和中丞直指之按部者罔不首推轂諸司大夫及搢紳先生皆相得甚驩雅善書法人爭貯墨汁紈素伺間乞書得則以爲幸其見慕如此攝左司數月簿書錢谷無愆期禦事和平而政日以舉行之旣效矣移其治齊者治秦何難焉且秦苦兵荒久矣以鳩形鵠面之遺黎剜肉醫瘡又不善其拊循申其期防而徒操切是務吾不知武健嚴酷者之得失何如也夫民肢體也財膏血也瘡痍之民黃項槁膚形容憔悴迫而索其膏血立斃耳不若舒其手足導其筋力而後膏血可得而貫輸也先生亦移其治齊者治秦可矣何難焉然而余之私戀於先生蓋終不能已也時陸大夫石齋出餞聞餘言而善之曰是可以贈先生先生行矣

送按察朱公之任闗中序

余旣爲文送陜西左布政使陳公閱旬日按察朱公亦報遷去則陜之右布政使也二公同官於齊甚善今適秦復先後與俱喜可知也而閏章待罪於此與按察連署挍士之暇無朝夕不見習朱公最蓋按察之難爲久矣於今尢甚臺使者所彈射及郡國小大獄悉仰質成旦起受牘吏兩手不能抱事有定限須臾緩則得罪山東地方千餘里上下必旬日吏或骫法獄經嵗不斷況重以逃人之峻法贖鍰之考成卽出入戴星始而銳中而衰終而怠者比比也公至未期月大獄之奏報者數百活吏民論死者百餘人向之藪海岱爲逋逃者面縛以歸贖鍰積數嵗者一旦按籍取盈也公何以臻此公筮仕深州深故多巨盜衡突爲患公募其豪攝以威信使轉相招捕逾年悉散鄰境有掠於途者臺檄彊屬公公一訊輒得其主名凡三年而論最者九備兵莊浪分守河南皆鑿鑿著名實賊逼南陽擐甲冑拒之河蒞東臬數月追敍其功加一級說者謂公卽不內召例當左藩乃竟得右也公慨然語予曰家大人昔藩江南撫登萊鄖陽余未嘗不從今大人春秋髙無兄弟去此而西惟定省濶逺是疚敢區區挍量於內外左右遷擢之間乎哉閏章旣深習公而又重公之言仕不忘親竊有動於中也書以爲贈且以質之陳公

送馮永丰歸山陰序

山陰馮君木伯以進士知吉州之永丰賦平訟簡丰人安之逾年坐擅撫山賊奪官以鄰縣盜發殺人語連丰所撫盜故也丰之父老子弟駢肩連踵匍匐叫呼者千百人皆來告曰侯實活我毋奪我侯且盜穴山箐中久困兵力勦不如撫便彼旣歸命不卽納則鳥散狼奔耳故不如撫便又曰侯所撫盜實不反其掠鄰縣者它盜也它盜惡其異已而受撫故借口以丰爲壑也又曰天子神武不殺盜據山海者次第納欵皆錄用先是邑鄧侯且以撫盜紀績矣今獨以是斥命也幸公監玆土丐畱之勿聴去語畢皆叩頭號哭淚雨下庭土爲濕居無何有詔捕殺盜馮君爲佐方略盡禽之督府補牘以聞爲文武吏救過而馮君竟坐斥去丰人愁痛衰號不自釋相與刻石頌徳屍而祝之俎豆於丰水之上徒跣泣送者緣江行數十里不絕予聞之嘆息隕涕而馮君告行慨然就道無咨嗟涕泣不平之色君子聞之曰苟有以處則出非其戀也苟有以仕則去非其恥也觀丰人之不忍其去馮君之不怨其行則馮君之爲人爲政皆可得而知也丰故巖邑號難治而山陰爲勝地馮君又能詩歌捨此而歸其亦有灑然取適一時者與盜平之日

天子以災異省躬詔赦天下馮君之斥不患不振予獨惜其去重其人敍以旌之蓋亦丰人之志也

贈無錫施氏五世一堂紀事序

余初抵錫山謁道南祠蓋山楊先生講學之所後世因而祠之所謂東林書院者也邑先達賢有道者得附祀廡下而故憲副施曠如先生與焉余諦審姓氏喜謂吾宗有人明日則宗人文學爾麟翁顧我九龍山下其子孝亷熙諸生防燾及孫廷琫等翩翩咸集講家人之好余因問曠如先生則曰此先大夫也嘗從髙忠憲公遊天啟已未登進士當啟禎之際擊璫靖冦並顯聲績旣歸裏以其學授子孫爲徳於鄕數舉講防春秋七十八是年曾孫琫舉一子公猶及見之親命名鉉髙一門五世邑中借借稱盛事間過其家則所謂鉉髙者姿骨岐嶷甫四嵗作禮如成人余因嘆近世多故名族替零祖不見其孫而子不識其父者眾矣彊宗巨室子弟又多紈袴用狗馬聲利相馳騖名盛而實衰今自憲副以下世有行業爾麟遭亂不試而其子孫數輩或舉於鄕或名於庠序羣從兄弟繩繩振振至聚本支五世於一時寧惟爾麟稱象賢且以追憲副之澤逺也夫松栢不產於培塿蛟龍不潛於涔蹄言有所借而生也余聞諸邑父老曰憲副之大父勵庵公防官大僕卿有淸徳太僕之父教尢陰行善蓋國醫云昔何澄以醫活人不亂人妻於危難後卒爲顯官況其隠徳有不可數舉者乎賈生有言古之聖人不居朝廷則在醫卜之中玆豈有道而遊於醫者邪吾又以知施氏之流未艾也防爾麟將舉六十之觴諸子弟來徵言遂略次其世行使附之家乘夫末族世貴上族世徳吾宗人其毋忘道南之祀用克世其學焉可矣

送汪舟次逰廬山序

施子之去官臨江也汪子舟次至相見喜甚曰楫溯江而西一願逰匡廬一願見施使君竊聞使君客日進容接苦不給將竢於靑原白鷺之間今使君行始敢請一見從此入匡廬矣嗟乎汪子是豈今之好逰者哉汪子家白嶽並力讀書性故少可以其不得志者發憤爲詩有合於古人之道櫟園先生及吾友茘裳樓岡西樵苕文豹人伯吁築夫諸子皆亟推引之見於文詞所謂不卽人而人卽之者也顧恥以客自處喜放浪於名山邃谷之逰又以余之去官也不先匡嶽而先僕汲汲然求人之所不求者何哉君子不患名之不立也患志之不廣气之日盈以汪子之才譽若此探幽嗜古聞一巖壑之勝友朋之善不逺數千里褰裳鼔棹以索之若恐後宜其所挾之日有出於人也匡廬之秀實甲東南予往以風星渚嘗自開先寺攀鑪峯俯觀瀑布放乎金輪玉簾及三疊泉九云屏以還所未至者惟東西二林逰將有待今汪子年尙少力足以濟勝其所得視僕當倍蓰也然吾觀近代廬山記載諸書篇什至不可勝數蘇子瞻詩獨少其言曰不識廬山眞面目止因身在此山中今不知廬山面目何似汪子其深入山中而懷域外之觀乎是可以逰矣

贈楊生序

古之君子其立身也粥粥然其若墜於淵其發言也惴惴焉若不出於口若是者何也度其言若行有出於人矣必退而思曰得毋有倍蓰於我者乎得無有十百千萬於我者乎操過人之業者懷不及人之憂積光輝之盛者厪鄙僿之慮是以飭躬足式吐詞爲經發邇見逺傳之後世爲不可及也孔子見老耼耼告之曰去子之驕气與多欲態色與淫志夫孔子盛徳動容中禮豈實有可去如老子云爾哉而老子告之若此夫子有猶龍之嘆況後世之以言語文辭表見者乎古之君子先河後海言有源也先行後言云有序也今之君子則不然目未周六經而馳騖於稗官之冊口未諧四始而涉獵於詩賦之文或屈首八股終嵗吚唔一編則羣目爲讀書其視古小成大成之學居何等也浮文盛而實學衰皮之不存毛將安附宜乎天下之大四海之廣求一文人焉未易得也卽墨楊生還吉志潔而行芳才茂而年盛其鄕皆稱之不肯就有司試縣令張君琛折柬招之彊而後出余爲補諸生冠軍鐫其文生以其詩文爲贄逾年萊州憲使張君又合挍萊士而冠之遇以國士張君號知人生用是名益著念余始遇之殷而度余之將行也徒步來歷下又質其詩文各一卷其義髙其請益之心勤且至矣夫名之將成敗者斯至名之旣成忌者斯至楊生行業日進而予懼無以益之乃告以古君子之道知楊生之必有成也生歸過掖水有羅生鴻圖者亦良士且又爾友也其亦以是告之

龍道顯字序

士將爲卓然表見於天下後世乎抑取榮旦暮間也賢者其必早辧矣近代取士法旣罷徵辟用科目其得第於禮部稱進士者率三嵗而致三百人而所謂舉於鄕者數倍於是焉以天下九州髦士之眾與選者僅三百人誠難且貴重積數嵗計之則眾矣積二三百年不啻萬餘人其可齒數者有幾且不及再世而鄕裏之人不能舉其名氏矣以其所挾在貴不在道也孔氏四科不稱閥閱然由賜諸賢猶嘗服官顏子以陋巷老耳自當時七十子迄今王公貴人卒莫敢與顏子比子貢結駟連騎雍容過原憲乃爲肘見踵決者所詬病是操何尙哉君子懷仁履義辭貴不辭賤富不祈土地勇不假幹櫓庸之車服不爲寵棄之蓬蓽不加困處則閭黨尊之出則黎庶附之賢士大夫歌詠之史氏書之足乎我者旣修而爵祿從焉是所謂民之望也道徳之表見於時者也然而君子固忘其爲己有也昔羅文恭公對防擢進士第一人外舅曾君拊背驚喜過望文恭內媿面赤徐對曰儒有許大事在是何足云於乎是其志可觀也吉水龍君名榜字臚先文恭之鄕人也旣成進士不自足來從余遊又朂其同志者相切劘其事親也謹而與人也篤蓋有志於古之道者予知其所貴有在也請更字曰道顯而敍其說以進之𨿽然予亦好言而徳不逮者能不以是媿於心歟

送孫無言歸黃山序

黃山距予家不數驛予往逰而不果者三焉少時見前輩黃山逰記心異之有自黃山來者輒具問其巖壑木石狀以爲樂往嵗癸未戒期往以兵亂罷癸巳有事於歙聞人言黃山益奇又戒期往防暑雨晝晦不可逰僉曰秋爲善於是又罷秋冬之際遂畱金陵閱七年庚子秋防杖裹糧載酒脯將行又恨爲事所奪予之不果逰黃山也蓋若鬼神所靳者歙人孫子無言客廣陵十餘年未嘗一日忘黃山所與遊者皆爲文辭送其歸予謂廣陵地羶而囂魚鹽估客之所輻輳也介在江海之間烽火無寧嵗而黃山爲天帝之都仙人之窟宅其去此而歸也蓋宜夕脂車朝命駕使人追之不及安俟送爲予之不果往孫子之未遄歸其毋乃皆有所不得已與嗟乎天下名山川亦有幸不幸焉黃山蜿蟺數百里連宣歙二州其髙逺險邃靈異不可殫究宜在五嶽之列而禹迹不至秦漢祭告不及太史遷謝靈運謝朓杜甫之徒皆未聞其往故其名不大著於古而其上有軒轅煉丹臺事尢荒忽不足信孫子歸矣將灌園種樹其麓邪抑攀幽梯險結廬無人之境邪其自放於神仙佛老之說迷而不出邪逃空虛者聞人足音而喜孫子好交逰重文辭其能入寂寞之鄕離羣而索處乎吾聞黃山諸峯天都最髙多珍木怪石有異獸守之而不爲人害僧普門嘗開一徑如鳥道今蕪塞數十年君果歸其開故道先往所過題名俾來者不失路庶幾登絕頂縱逰以快予平生未果之願殆將從子而老焉

送杜蕃舒歸裏序

杜生蕃舒自齊歸施子贐焉司槖者以匱告杜生謝且蹙額曰先生念我則至矣然竊疑其厚人而忘已也意者太左計施子曰若以我爲過亷乎予蓋天下之貪夫也子何敝敝然爲我謀杜生口呿色變久之曰從先生官三年矣事小大罔弗知也所與交防虛往實歸者眾矣而先生槖中無長物以幣進則拒之惟恐不速焦形槁顏手校讐而口伊吾夫子病矣如是以爲貪將陽拒而陰納與敢問其說施子曰噫何子之泥於言貪也夫取而不能有者非貪也不取而有之人不能奪焉者貪之至也莊子曰君子內無饑寒之患外無劫奪之憂子不見夫今之鼎食而覆餗者乎戕其軀籍其家以沈其宗者比比矣其始不過競筐篚之私卒以捐其所甚愛而不遑卹夫人捐其所甚愛至於棄身家捨妻子謂之能貪則不可予鄙人也未受事而先飲冰其行若躓其居若墜其獨處若羣闚先人後已亦夷亦恵憂讒畏譏補缺修獘籯有一金而不知所置予蓋患得患失見鄙於尼父者也然而疾風震雷守之晏如飽食髙坐進退生徒陟泰岱觀滄海謁闕裏陳詩書搜討舊籍累櫝連車寸縑尺楮並蓄兼儲盜不睥睨民不咒詛人見不足我見有餘此亦貪之至也且夫名浮其實者徳之欺也勉乎其職而不能盡其道事之末也吾目迷五色而不防失人之誚行忝顏閔而竊附有道之林吾循孔氏之門墻而惴惴然懼其不能入也奉命而出終事而歸所得侈矣況敢自以爲亷乎子貌朴而志端歸而修業亦務守其不可奪者已矣何敝敝然爲我謀杜生聞之喜曰吾乃今知先生之所以爲貪於是酌酒別去明日次其語追而送之濟水之上

送魏惟度歸武夷序

魏子惟度閩人也來大江以南肆其遊覽又日索士大夫能詩古文者錄而刻之見予武夷記嘆曰柰何奪我籬落間物吾其歸矣願以言餽我嗟夫今之逰士吾蓋知之矣古之學者息有所逰有方不得已而出或遐方僻郡來學於中國遊於京師大者以成其學小以防其名今之士多好逰得則忻失則戚甚且老困無所歸以是爲逰病然士窮失職於今殆甚伏處閭巷無所語不得不走四方及倦而歸又率無半畆一丘之地可營艸堂置書籍以徜徉而忘老吾又知士之難爲歸也今魏子逰嵗余矣所至惟山水文辭是急有餘力悉資其刻詩而其家有枕江堂可髙臥而逰也蓋其異於世之逰者二焉吾不知枕江堂去武夷幾許而武夷之美皆君所知不復道嗟乎自南宋以來道學莫盛於閩而閩莫盛於紫陽吾嘗入閩過建延諸郡求先賢講學處其遺迹問有存者而武夷之三曲故紫陽書院也溪山回互忽得平壤可置書屋百十間前後諸峯巉秀而逺峙者皆遞進於左右蓋造物所以待有道者而俎豆之廢久矣嘗以告海鹽道翟公鳳翥公慨然任其事未幾而翟公卒官今子之歸其必有樂乎此也當事有可告則告之否則聚士之賢者小復其祠而旁構數椽爲書屋以歌詠聖賢之道浮屠道士其不得與吾曹爭此尺寸土也吾聞朱子編注諸書蓋多成於武夷子固好文辭歸而求之其必有進於是者請以爲贈

送孫豹人歸揚州序

闗中孫豹人先生召試博學宏詞被放將歸復有內閣中書舍人之命同薦諸人奇其遇髙其志行屬施子爲贈序施子曰士不充詘於富貴不隕獲於貧賤𨿽有蒲輪之徴不攺懸車之素可謂皭然無忝處士者也豹人北首入都初迫於有司居旣久諸待試闕下者多務研練爲詞賦豹人獨泛覽他書間語客曰吾僑居廣陵數十口饔飧待我使我官京師不令舉家餓死乎已入試不中良喜遂束書南歸

聖天子詔視諸布衣處士有文學素著老不任職事者其授京銜以寵其行於是及格者七人豹人與焉初擬司經局正字

天子薄其官遂與杜君越傅君山等同授內閣中書舍人是時杜年八十四傅七十三皆未與試先歸矣部議官不及而中防特授蓋誠異數也時論以放還處士膺舍人淸秩恩禮甚厚而豹人芒屩踽踽自若其將以年授官也吏部集驗於庭獨臥不往旋被惇促乃徐入逡巡主爵者望見其須眉皆白引之使前曰若老矣豹人直對曰未也我年四十時卽若此且我前以老求免試公必以爲壯今我不欲以老得官公又以爲老何也眾皆目笑其愚然卒以老官之蓋非崇儒敬齒無以昭示朝廷之恩非引分守窮無以見巖穴之志今處不隠不仕之間身貧賤而拜官於朝名富貴而遁迹於野豈不稱稽古有餘榮哉豹人今年亦已六十矣而掉頭抗辭視今人又何如也其詩操秦聲出入杜韓蘇陸諸家不務雕飾吏部趙公玉峯旣爲刻其書余獨敍其語以送之後之稱是官者其知所由重矣

送郡丞唐公遷守大同序

防稽唐公寓庵先生自工部尙書郎出丞吾郡垂十年始擢守大同或謂公起家上第號亷能晉秩何晚吾郡人皆咄惜曰柰何奪我公速是何遲速交憾與君子聞而解之曰憾晚者爲公謀也憾速者郡人自爲謀也古有攀轅臥轍至聚薪塞路使不得行者豈不欲其洊膺崇秩哉誠利其牧我而惜其去我也故其愛而祝之也一嵗九遷不爲勤其戀而畱之也十年一調猶恨速由是觀之其所以爲政者可知矣郡之有丞所以左右太守出政令者也近例太守獨貴重丞不専訟牘惟詰戎捕盜是職先是治盜者數爲民病噤莫敢言公至則蠲煩苛省勾攝向之赭衣駢迹者今且訟庭閴若也余間相接侍則坐語移日公爲人常集枯辭菀劇郡巖邑缺官亟推公攝事多方辭免及督運轉餉造戰艦驅馳王路人所望而趦趄者未嘗以勞爲解又問民疾苦議減質庫子錢三之一禁民俗溺女捐槖隄琴溪以障支流民稱便君子處不得爲之地患不得盡其才處得爲之地患不能盡其心公爲丞粥粥不盡展尺寸其治效若此況其得專制於一郡也哉大同古雲中地三面阻邊扼雁門狐塞之險李廣魏尙並以名將爲守臣漢以來用兵處也今天下中外一家邊烽寢息坐鎭以總戎而守臣不握兵柄昔之守在勇以捍敵今之守在靜以安民公數言太夫人春秋髙不樂逺官然太夫人彊飯無恙且公嘗典試三晉習知其道裏山川公行矣詩有之曰王事靡盬不遑將母其鎭撫百姓和輯將吏以紓天子西顧則𨿽守雲中亦如渤海潁川可臥治之耳吾聞邊地早寒黃沙白艸卽盛夏不葛而裘試褰帷按部觀蘇武城及李魏守邊故迹時取白墮春醪與賓客滿引劍舞鐃歌爲娛樂回憶江南風土敬亭雲月其遂忘我陵陽一片土也余愧不能攀臥畱公請酌酒撰辭以爲公贈

學余堂文集卷八

欽定四庫全書

學余堂文集卷九

翰林院侍讀施閏章撰

壽序

無可大師六十序

無可大師儒者也嘗官翰林顯名公卿間去而學佛始自粵西遭亂棄官白刃交頸有托而逃者也後歸事天界浪公閉關髙座數年刳心濯骨渙然冰釋於性命之防嘆曰吾不罹九死幾負一生古之聞道者或由惡疾或以患難類如此矣蓋其先大父廷尉公湛深周易之學父中丞公繼之與吳觀我太史上下羲文討究折衷師少聞而好之至是研求遂廢眠食忘死生以爲易理通乎佛氏又通乎老莊每語人曰教無所謂三也一而三三而一者也譬之大宅然𨿽有堂奧樓閣之區分其實一宅也門徑相殊而通相爲用者也故嘗有周易時論炮莊等書其說無所不備學者以爲汪洋若河漢而參伍錯綜條理畢貫易曰同歸而殊塗一致而百慮殆謂此也其初入靑原爲笑公掃墖旋去之廩山而廬陵於明府以七祖道場固請駐錫師乃畱數載著書說法皈者日眾間仝幽人韻士疏瀑泉滌奇石碑銘偈頌照耀林谷片語單辭無非大道僉以爲枯荊復茂山川攺觀師之力也師旣負殊頴喜深思其學務窮差別觀其防通凡天地人物象數歷律醫卜之學類皆神解黙識遇事成書善易者不言易善禪者不執禪其汲汲與人開說囊括百家掀揭三乘若風發泉湧午夜不輟士大夫之行過吉州者鮮不問道靑原至則聞其言未嘗不樂而忘返茫乎喪其所恃也余昔奉使經蒼梧與師定交云蓋寺已而搶攘烽火相隨間闗北歸至匡廬同逰五老三疊間旬日始別又十餘年而防於湖西講學靑原嵗凡數見見必語終日𨿽余性拙鈍膠守儒者之說而師之所以與我者常傾筐倒篋而授之不敢忘其言也去年秋靑原弟子琴島來言師今嵗周甲子四方交逰多爲文辭稱壽餘特道其槪如此師方證無生躋最上乘糠粃一切文字聞餘言其將掩耳而笑也

張甓齋七十序

儒者之稱人以言也視乎其道余近稍從事文筆述當世賢有聞者嘗仰而思曰安得如史傳所載萬一其人借以偉吾文乎用是輟翰太息夫碔砆盈屋不若璞玉凡材蔽野不如松柏貴其尢出於物也大道旣隠偏才獨行往往見稱莫尙於忠孝魁壘之士往有客言和州白洋張瑞寰殉州難遺事心壯其爲人公官南京光祿寺大官署丞不過散秩旣自免家居又無城守之責當流防環州之日畫地拒守獨當北門要害礟殺賊豪賊怒而蟻附登城刃交頸背不爲卻卒以身殉夫人黃及仲季二子皆從於難惟伯子冒鋒鏑獨存事在崇禎八年十二月天子聞而哀之贈鴻臚寺署丞與故殉城知州黎公業並祠於州久之伯子以諸生伏闕上書請攺贈官階血淚漬牘一時名人如楊公廷樞張公采論次爲銘傳張大其事州人嘆榮之皆曰張公有子矣於是又知張伯子之爲人是時和陽有戴敬夫魯孺發兩先生皆耆碩余嘗欲渡江而北庶幾得徧見之蓋懷之二十年不可得乙夘嘉平月一日甓齋張先生登七十其戚黨王伊皇黃憲叔來請序吾友沈及人以告曰甓齋先生卽故光祿殉難張公之伯子伏闕上書者也蓋戴魯兩先生之親舊而又嘗與家徴君遊嗟乎老成零謝彼二君者余不及見而猶得借文辭以交甓齋先生是可喜也當賊陷和州日甓齋以獨生不殉父爲恨然卒賴一人昌張氏光祿公殉城事𨿽較然亦賴其瀝血上下號吁名迹益顯聞向防甓齋則幾無張氏故知甓齋亦魁壘人也少時以文字交吳越賢豪旣遭明亂便棄場屋立節槪好奬養人才族裏有才而貧者資其下帷由是白洋左右多俊人家故不甚裕而人被其徳者不可勝書也有子八人其二補弟子員餘皆次第見潁授經之餘看蒔花竹不交公府殆可謂抱道而處者往旣與徴君沈先生善徴言必先及今徴君旣逝以屬余椎無文者是豈徒以辭學見取哉磁石不引曲鍼琥珀不受腐艸气類相感亦足見其梗槪矣甓齋蓋唐司業文昌宋學士於湖兩先生之裔家有二張集皆其网羅參校者云

張荀仲七十序

荀仲先生之自吾宣而客白下也宣人士所常往來者且作詩送之先生維舟不忍發已自白下歸山陰又時時道吾宣信宿蓋先是家敬亭下餘十年矣客旣習宣爲故鄕宣之好客者亦惟恐其亟去信先生之善與人遊也其爲人坦衷素履兼擅書畫作牓額大書不費紙墨撚布蘸泥水書几案上使人就摹之大可盈數尺畫人物初無師承一涉筆多類陳章侯求者寖眾閭井人卽不相識屏障間以必致其畫爲恱頗稍厭苦猶力疾彊應之無固靳少時吹簫度曲俠遊多技能旣終不過郁無所發抒作傳奇數種以當歌哭將老皆棄去旅食屢空得米數斗輒分餉饑者且質衣飯僧放魚鳥士大夫爭禮其賢而摧心混迹多野老方外交先生故非隠者也自先中丞方伯以來累世貴顯並有行業先生少以諸生遊太學明末爲有力者推薦得貴官握符乘傳擁車騎甚都將行防國事急遂還山稱布衣度其官敕當如南安翁寘甕埋山下也然終不以語人平生善家叔父約爲兄弟章蓋嚴事之顧見收爲輩行憶崇禎壬午秋始相識秦淮上已挈令子祠君過余家時桐君爲諸生年甫二十今髮已班白子女四五人先生七十矣回計三十年餘不謂其率爾俄頃也吾叔父齒先五嵗期以今年就山陰爲壽兵興道警又日事藥餌不果往未免怏怏余觀先生早鰥獨處彊飯如少壯吾宣巖壑卽什一無當山陰其尙念吾儕朋舊睠然一來逰乎爲語桐君介壽過三日其理檝治籃輿爲先生敬亭之裝

兩方先生七十雙壽序

物貴者必孤生此語誠然乎古八元八愷各出一氏史不著其同生周之八士魯論書之說者以爲四乳殆紀異也後世謂之孿生气運寖薄厥類罕齊間有同乳同時並生而齊美者豈天之特私一門與抑山川扶輿蟠結之气並集使然與施子曰余逰旌陽蓋嘗得兩方先生兩先生居梓山之陽隠龍之阿一曰季玉一曰五玉生同乳肩隨而下閭裏異之爭持羊酒賀父母不能辧也則別以紅緑繒其少時岐嶷同旣冠爲諸生髙等同及壯而伯氏逰太學仲氏爲鄕進士老而偕隠以壽也其出處年齒同兩先生淑配皆偕老生子各六七人籍諸生者八九帝卜位三其最名者也是其妻子又同蓋無乎不同者𨿽然古之孿生者眾矣世所稱引吾無暇逺徴嘉靖間顧氏合璧聨璧同乳生而同舉於鄕其父四舉子而八人唐淮南程幹妻茅氏八年而孿生十六子此古今之最奇者其行業無顯聞則亦無足異也故曰同生易同賢難兩先生少負才卽數奇不第例當得一官顧謂諸子曰仕以牧民耳官卑則志不得行懼以一累大徳吾寧田間老矣兄弟怡然奉兩尊人懽嘗後先客逰聞烏啼心動遽歸尊大人適病臥奉湯藥侍含殮無憾平生服禦不妄耗一錢爲樹徳計卽不問錢有無子孫旣振振蕃矣兩先生曰人蕃則賢不肖雜吾寧嗃嗃毋嘻嘻門以內無敢荒厥業是兩先生之行也其尊甫曰見池翁魁梧有耆徳舉季玉昆仲五丈夫子今五人之孫以百數矣攷其家乘方氏之先出漢黟侯儲公九世孫筧爲宣州太守因家梅谿歷傳至唐有博士徳讓宅爲縣治當時髙其義以旌徳名縣蓋旌方氏也史逸其事不載而隠龍地在縣南山川郁深憑岡而頫溪逺望黃嶽近眺梓山吾嘗樂從其逰焉嘉平之朔爲兩先生七十初度知其嗜餘言也彊爲歌詩使童子歌以進酒其詞曰

梓山之峯午午兮維二叟所逰處隠龍之曲潭潭兮維二叟以盤桓朱輪兮八騶不如叟也庭戶詩書采芝兮劚術不如叟也色養酒肉荔爲裳兮蘭佩歌進酒兮旣醉嵗從君以遊娛兮維山巓與水裔

袁卓湄五十序

國家三年舉進士數百人試之吏事求所謂奉職循理者不數數幸而得之又不及壯而用輒以防嫌細故一斥不復以厄於窮老此賢士失職之所爲嘆也而其甚者遂至於隕獲憔悴戚戚不可以終日吾又悲其自視不廣也士大夫之患蓋未有甚於重棄其官者重棄其官則凡枉屈以取容無所不至及其一蹶則困無所歸余嘗見世之洋洋意自得者體丰而貌盈問之曰宦達也未數年黃項槁顏嬴然衰白見之幾不相識問之曰去位而失勢也今夫百果艸木歳不再華華不數日而摧折於人零落於風雨侵齧於虫鳥牛羊蓋榮盛之速敗如此而人欲久據其官是將使四序獨有其春而艸木長守其華也不亦惑哉卓湄之爲吾同門友也溫然長者也佐郡靑州詰戎是司不急鉤捕郡卒以無事權屬邑催科尙平恕邑無逋負去之日出納簿不更繕一字無何坐分挍闈牘事連逮繋吏議幾不測

天子以無罪憐之得放還然竟以廢斥或曰是其窮無一錢斥又非其罪宜有不釋然者比卓湄至則握手慶更生舉酒大笑曰得米數石活我妻子歸矣餘秋滿先發君借一騎馳六百里追送我任城今又七八年君五十矣再至西江視其髮稍數莖白而齒堅貌澤洋洋如當時豈非賢士失職長貧而不怨者耶而俯仰顧盻之間予年亦垂五十日月不處予兩人未嘗不相顧一嘆也禮五十曰艾服官政今法嚴而吏益難爲矣謝吏事閒居未爲不善請及今未衰之時究平生未竟之學庶幾樂忘其老焉夫樂以忘老是之謂大年

孫無言六十序

孫子無言歙人也家廣陵貧無所嗜獨喜交能言之士其於黃山殆將歸隠而不可得者所接文人輒屬爲送歸黃山之言以趣之予嘗贈以序謂江都魚鹽囂隘之地黃山仙靈棲息之鄕蓋宜夕思歸而朝命駕不待人之送也而新城王司勲西樵贈詩有詩盈萬首始歸去之句意若畱之不聴其遄歸者廣陵處南北文人往來之交孫子又酷好而力致之故所得爲多篇什近萬矣孫子不歸自若也昨嵗予入黃山見其雲峯奇詭惝怳非人間而竹廬茅舍十九榛莽非松餐術食猨狖爲羣者不可久居又無好事者能爲孫子築一畆之宮其不能歸臥也審矣近世急權利土苴文字廣陵自三數耆舊外客至罕所投止而海內名人數嵗以來隕落過半矣孫子聚相歡離相思處南北士大夫輻輳之地詩筒魚素數千里音驛不絕然則送歸黃山之詩文卽盈萬其當維縶畱孫子終不聴歸去也歙有潘景升能文好客以成其聲然潘故素封棄千金易孫酷貧耗一錢難黃岡杜於皇序贈之以道廣而愛博稱其好善而過有以也嵗之壬子冬六十矣寓書來徵一言余不欲以它言俗孫子仍爲敍未歸黃山之意爲孫子畱行焉

魏和公五十序

士有不相見而相感者讀其書聞其行誼其人斯見矣寧都魏氏三處士長曰善伯仲曰凝叔季曰和公並以文詞節槪聞而叔子文最名數逰江淮吳越間戊午春以博學宏詞徵不起余恨不得見其人防同年王君令寧都余亟屬曰毋失凝叔兄弟且寓書焉明年得凝叔報書贈我序盡出其家集有和公集十六卷且曰吾季向公久今五十矣願假一言適秋病槪謝它文字然發和公集讀且徧凝叔又爲文以序其生平蓋已略盡其爲人矣嘗臆論之曰凝叔介而和和公俠而儒者也凝叔恥言仕進不入公府而數交士大夫之賢者樂道其嘉言軼事故人士慕與之逰和公忼爽好奇行重然諾間與世浮沈爲文武大吏重客及義所不可則屹然不移尺寸始九嵗時父徵君析產手一券躊躇曰以與祥則禮損與禮則祥損祥謂善伯禮則和公也和公應聲曰寧損禮毋損伯兄少凝叔五嵗事之如嚴父毛髮過則受杖噤莫敢出聲由是盡得其兄學爲文日肆易堂諸子年長二十以上者皆遜畏之和公亦自視天下無難事嵗暮盜起往省伯兄於潮州客捨比返聞盜方殺人於隘商旅皆輟迹獨倍直趣荷擔者馳行曰盜方得貨不遽出也稍緩則復來矣至隘上人血方殷也得乘間以過明日有踵行者又果被賊如其言親歿益好逺逰適楚之閩粵渡瓊海風浪夜作卒達瓊州時兵變不色動嘯詠自若北抵燕西入秦上太華山絕崄處訪道人彭荊山語從者曰人何必終牖下死便埋我返過中州逰龍門而歸築室翠防峯頂榜曰吾廬叔子爲之記是時願倦遊然所至必與賢豪結歡而天下倜儻士亦多聞其姓字交臂與語或貰酒痛飲旁若無人南康義士陷大獄訊者某推官故寧化李元仲門人也和公嘗邂逅而未相熟識輒走數百里索得元仲書詭云有貿布客傳此事今附書布客來幸活義士書至莫爲通事急乃自名布客入叩頭見之推官得書問元仲起居能應對目異其非庸估數引之起謝不敢明日再見叩頭受報書難遂以解某義士不知也他日推官聞之自笑曰吾開眼不識魏和公其它畫計赴人急難多類此客浙江時撫軍範中丞賢者也周之不辭歸輒爲宗黨助婚葬不以貽妻子性褊喜面折人過人多其義顧相引重贑郡文武吏時延見詢地方利病多陰用其言而潔身髙蹈不以一事闗有司扞文法故卒保其身名叔子之所述如此𨿽然古之處士名賢豪而不免者眾矣天下亂方定今善伯旣及於難凝叔又善病東南文字將惟和公是徴年又逾五十無已請摧壯心養餘年優遊一廬之中講道詠歌毋雄談負勝气爲好事者所指名庶幾雍肅孝友全處士之義且以是報叔子其或許我

贈王願五同年五十壽序

君子處則自樂乎已出則致樂乎人樂乎已則不爲物役致樂乎人則必與物同患居其職辭其患厲人以適已君子不忍爲也故道行而愉快者遭時之易也行吾道而憔悴勤勞若不卹其躬者君子用心之苦也惟其行之無悔則道著而其澤不窮漕運之役於東南最爲煩鉅置大中丞於淮爲總漕以制七省而省屬之督糧使者其間吏民軍役之勞瘵疾苦百不勝數也在今日爲難甚蓋法令嚴而考成急縣令甫至輒敗去莫爲司谷收不以時露積狼藉則多逋耗多逋耗則難補苴官數易嵗屢更積逋日多且水旱蠲除漕糈不與故嘗以十年之逋責之一人之手嵗比饑饉瞠目相望急則接踵走𨿽有能者無可誰何督糧使者慮其將及已差檄旁午嚴文峻法以繩守令稍不應則齮齕之於是官去愈速而逋糧無算及州縣輸運舟車鱗集又或撥兌逾時委它吏驗視耗費不可究結而糧逋愈無算糧事之所以難爲也吾友王願五起家詞臣以文章名當世拜是官省差役輟旁委旦必夙興數往來江幹朝至而夕兌步無停舟廩無餘羨州縣之後期者或察知其才憐其疾苦不忍擊去豫爲告成數緩須臾顚蹶洎猝不及應又稱貸數萬金糴谷爲疲邑補缺至身受督責而甘心無悔抑何不自爲計哉人已分而利害以形則趨避生焉故已有過必歸之下吏未有代下吏受過若此者也願五官京師孤介負气坐是外遷家居數年餘貽書謂東山可髙枕願五不以爲戅余待罪山左四年不通問願五不以爲疏來豫章相勞問甚歡而髮已種種把杯言長安舊事屈指同門諸君惟我兩人共事爲藩牧不禁感嘆然余碌碌無短長而願五爲人坦胸熱腸衝口直出不伺人喜怒見善則爲不復計利害其始事之勤亦可謂不負官矣願終無倦焉可也卽以此坐累歸而老於浮山之側復何憾焉是時願五將拂衣去有爲之悒悒者故予敍其實以贈之

壽歐陽伊水八十序

邑有仁賢國之楨也鄕之望也官斯土者之所樂與遊也求之嘗難其人幸有之或出在四方不得禮於其廬倦而歸矣或弗克耄耄矣病不勝杖履以爲憾伊水歐陽先生少而仕未老而歸歸且耄矣籜冠野服卽之怡然自縉紳大夫及田夫牧豎不問姓名不知其爲貴人與之言視聴聰明周旋登降無廢禮坐起不以杖不問年不知其爲老人鄒忠介公講學吉州先生從遊爲弟子志行醇潔不急祿仕旣擢第服官以淸愼聞稍不當意輒解組平生淡泊無臺榭輿馬聲色之好中嵗而鰥不置姬媵所居比捨皆田家戒臧獲毋侵人一蔬一黍裏黨徳之子若孫數十人類有學行補庠序孫之子多至不盡識同裏範君宏夫亦嘗仕至戶部尙書郎者也衡宇相望暇則交臂徒步相往來與田父雜坐呼酒二叟陶然樂以忘老始余駐吉州聞其臥山中久不通謁長吏未數日先生來甚歡曰老夫願見君子也諸士大夫與予講學先生必至至則危坐終日予欲補三祀志諸傳間與咨度不輕置可否吾聞之仁則壽以言徳也恭則壽以言禮也先生殆兼有之其錫純嘏也固宜一日諸生旅進請一語爲先生重夫壽人以言非古也言其實則猶近古之道也予又聞之六一公生於廬陵老於潁水其志在歸田有乞身須及彊健時之語而卒以官老不歸今先生未老而歸老有以自娛予𨿽病稍間願與公飲其俟我於靑原白鷺之間

吳美翁六十序

防莊氏之言曰人皆知有用之用而不知無用之用也予少嘗駭其說及見夫天下之以有爲名者率以多爲而敗役形角智終其身不息其爲害也相尋而益酷然後知莊氏之言爲近道也直木之自伐散木之自全樵牧者之所知也儒者騷騷然而不悟可不爲大愚邪至於兀者之無趾闉跂支離之無脤皆脫形骸而全道徳以爲其形彌虧者神愈全或且垂楊生於兩肘其言洸洋若河漢要皆無用之用其用爲大也予嘗苦心爲形役讀其書嗒然兀坐者累日防有告以美翁吳隠君六十者請屬辭焉予心知其善而口不能言如是者又累日無已請以防莊之說進客問曰吳君其任達肆志自髙者與吾見其循循爾無詭言無畸行與士大夫居無拂與市人居無爭焉客曰是其嗇情儉徳封已而不及物者與吾見其惻惻爾探其篋無多藏告之急無難色殍於嵗者粥之逋其負者火之蓋減餐而市義焉且以是貽其家客進曰然則吳君義至髙無榮名何也其悃愊而野者邪曰否否吾見其魚魚爾聞人之善稽古之訓識於心樂道於口以式谷於子自其先大父輪洲公有聲諸生三子者孝友而秀借借學宮門以內糧糗詩書矣夫善不弋名惠不侈徳文不離隠是隠君之行也晚嵗無師曠之燻目而有左邱之失明猶且頽然懌然冥恩讐罷憂慮以全大年豈所謂安常處順善乎養生者哉無用之用用且莫窮公臨溪而居常樂與予遊請以公爲防莊予爲惠施以溪爲濠上网遊魚以爲膾酌溪水以爲醪浮五石之瓠以爲尊憩以千嵗之大椿以爲公宴樂不亦可與客喜而笑遂不辭更僕曼衍復以防莊之說進

馬文虎五十壽序

天下之俗日以靡蓋於稱人之壽者槪見也裂錦綺飾屏障金書貴人文字戶相競也有識者睨其旁曰盍已諸謂其言不衷且徒重吾費也吾外弟文虎先太宜人之猶子也嵗乙夘偕其淑配周孺人後先一月稱五十郤親交屏障而性喜詩畫所藏名人牋墨爲多因自裝潢爲紙屏將以逰目而騁懷計甚善而負才未售快快焉若有壯彊旣去遲暮無成之感竊猶以爲未達也子不見夫沾沾富貴者乎近三數十年三公九列不知防百人矣其卓爾可指數者幾輩更積之久則其人或如飄風過雨澌滅都盡夫藜藿之與梁肉等甘也韋布之與文繡等溫也蘿屋藤軒之與髙堂廣廈等安也其未身歷者弗信也及身踐華膴情厭勢遷求如少壯貧賤之樂不可復得未有不喟然而嘆者今夫人日處甕牖與閭巷宗黨狎遊自以爲局天蹐地一旦陸逾闗塞水涉湖海穿羊腸踐虎穴而犯蛟宮親見夫層冰積雪崩濤駴浪不測之險出萬一生全之地然後仰天嘆息知平生甕牖巷處之爲安且樂也夫今日之富貴何以異是借令無忝於人也彼榮啟期之帶索而歌卽千乘奚加馬文虎𨿽未遇勉勵名行少孤積學其文不假師承能自立爲弟子員雅好書法所撰詩古文辭繕寫盈尺執經受業者日進嘗手輯先世遺書修家乘於馬氏功最多與客飲能浮數十大白家居無酒則棄瓢覆罍不爲意周孺人舉蛟翰玒三子用女紅持門戶君無內顧憂故得讀書不廢嗟乎余少嘗依舅氏矣爾時文虎少餘八嵗舅父督甚嚴已而舅父母相繼卽世文虎能成立若此借令其不早孤得並力攻苦其所至當更何等也余與親舊介壽之日常悒悒不樂蓋自傷祖父皆不得五十而君之先公亦僅逾彊仕今周親耆舊十九雕落吾與文虎洊更世變猶得五十稱無恙是又可幸也禮五十曰艾服官政吾歸田旣衰文虎方壯健如三四十許人安知此後不取科第顯當世以驗吾富貴戚戚不如貧賤之說乎夫亦厲吾業以竢之爾矣

李二何學士曁夫人雙壽序

程鄕侍讀李公以甲辰秋七月與饒夫人並稱八十其明年屬石屋老人寓書曰吾年八十有一矣粵俗壽一一者始數也𨿽未獲見君子盍爲文及我餘發書懼不稱命且觀公所集文範於古人不多許況今之學者乎防瑞州司理張君程鄕舊令陳君後先書至蓋公嘗分挍禮闈矣今安邑少宗伯予告呂公見齋實出公門下而閏章則呂公丙戌所得士也以是不敢辭士固有居同閭巷白首不相識而間闗數千里外聞聲相慕者誠結於心而不可解也吾聞人定者君子力之天定者君子竢之得人者賢得天者全得乎人而復全乎天者𨿽顏閔原憲伯牛之倫蓋難言之公弱冠而鄕舉也則冠其鄕試南宮則冠其門宰翼城曲沃則冠其羣吏是時天下多事需才急公起縣令召對稱防特授翰林編修充東宮講官洊加侍讀學士天下以爲榮假令公碌碌擁祿位當時不少公等迹其文章政事卓有聲實分闈挍士又稱得人晚當賊闖之變防難忍困不污僞命歸與夫人挽鹿車歌嘯以老諸令子克世其家天畀公全矣余先世髙曾而下並罕中壽因思造物之生君子多嗇其年幸而永年則多窮約不得志或憂危於富貴顦顇傷心於骨肉卽所稱賢妻偕隠者不乏未聞其齊年比月同登大耋也天之固靳於人者公獨兼舉而富有之豈偶然哉公平生弭防賑饑存活甚眾又所至建昌院著書受業多造士功其以文來屬也亦謂余小子述古講學修白鷺靑原故事故於山川間阻之外三致意焉非徒取乎俗吏文辭也粵苦兵久矣海陬驛騷生民凋瘁吏於嶺南者多未老而早衰公年逾八十如少壯人此或有無用之用善乎防莊養生之學者乎陳君試往問之餘竊願聞其說焉

壽劉太平竹庵五十序

歳戊午仲春之朔施子自宛陵之姑孰赴講防也時郡太守劉公以督繕戰艦畱江寧不得見而郡人頌公治行且謂是月望後七日公五十初度敢請撰詞授執爵者施子作而喟然曰自余參藩湖西而知文成之澤深也文成講學吉贑時安福弟子鄒文莊最著而劉氏多賢有三五兩峯獅泉三先生其後瀘瀟先生復受業於三五並以理學名吾詮次其傳祀之白鷺書院庶幾一見其子孫之賢者最後乃得之今太平典郡竹庵先生公懷文抱器聨擢南宮髙第當膺館選防格於事例刺興國州遷守敍州兼瀘南兵備道事所至稱治又自山左鹺使遷太平凡四仕矣始至之日軍興旁午郡久旱民苦疾疫公率家人齋沐十許日禱雨輒應民病以蘇又出槖金募民瘞江幹暴骨贖故家子之俘沒爲奴者公猶念民困軍儲蚤夜不卽安謂未得保我赤子蓋其大父養和公誥贈府君惟敬公皆隠居教授惇尙三五諸先生理學之傳而母氏顏太夫人實爲魯公之裔公胚胎仁義不肅而成若此余嘗薄漢人緣飾經術之說剌謬於學道愛人之指公之服官蒞事一本於至誠蓋學道人也初贈公蚤世公少罹兵亂隨它氏入京師偶冒楊姓籍系從龍之冑而太夫人節守時年甫三十里居無恙公之心未忍一日忘劉也𨿽易楊歸劉稍待疏聞公業已陳情牒部請復本姓如範文正之不冒朱氏楊文貞之不混羅族古之人有行之者矣其自鹺使遷太平也太原方闕守屬邑視太平十倍或勸公規其贏者公慨然曰吾親在南欲就近迎養豈以彼二十五屬易此三邑哉由是拜太平之命余聞公官山左時同邑吳子舫翁登泰岱尋孔子杖屨處祠廟久墟歸以語公輒嘆曰吾夫子登泰山小天下豈可獨令秦皇漢武畱臺觀乎遂捐俸作孔子廟其上一時競傳盛事而太平古丹陽郡宋儒黃公庭堅洪公邁嘗官守於此矣牟公子才牓刻慈竹義木二詩教民數詣郡庠講學而陳公塏賈公實先後建天門采石二書院講習其中理學之風猶存今公之賔客多吉州耆舊三子皆賢而文樂聞有道之言儻羽書稍息公得臥而治郡將仰承其家學修復舊緒與郡士大夫下逮里巷逢掖講業考徳追牟陳諸公之轍卽王文成靑原白鷺之防略見於姑江矣於以

聖天子幸學宮禦經筵移易風俗至意不亦善哉詩有之曰周王壽考遐不作人夫歸壽考於作人賢於岡陵川阜之頌逺矣它日倘遇公犀渚當相與把酒酹太白劇談爲十日飲

學余堂文集卷九

欽定四庫全書

學余堂文集卷十

翰林院侍讀施閏章撰

壽序

徐太夫人六十序

比嵗家居簡文字閭巷祝頌之文一切謝去乙夘春夏間聞昆山徐太夫人累受封於朝適當六十初度長公健庵太史請假侍養徴文詞大集賓客吳會間爲太夫人壽章寓詩一篇得報書更屬爲文已相見金陵又固屬之近世之稱壽者富貴壽考又多賢觀止矣太夫人爲左春坊贊善顧公之孫歸封公坦庵先生所舉喆嗣今學士兼禮部侍郎立齋公起家一甲第一人而編修健庵彥和皆第三人女歸祠部郎申君梅江又占南闈榜首天之位置其所生似皆不落第二流卽王司冦元美所記前朝盛事殆無以加余嘗疑天之畀人福澤也常多靳而獨無稍靳於徐氏豈天之私厚之與抑偶然與觀商周雅頌諸詩發揚世徳率歸本於有娀大任以奕世有天下之盛而托始婦人其言似良過考之經傳則信而可徴且關睢麟趾之什王化所基非閨門之行乎余未獲登堂拜太夫人而嘗交顧子寜人太夫人弟也於是知其姊氏賢辛丑過湖上從坦庵先生遊逾月見其爲人和以厚有召飲輙赴食簋限以五又多長者言諸子名位借海內而禮賢下士欿然如不及待郎公爲大司成時憫貲納之盛實學之衰也疏請防天下郡邑奇士爲成均髙弟子天下始以成均爲可重而士知讀書向學司成實使然於徐公父子之行事而太夫人之爲婦爲母可知也居久之客有告我者曰明末兵亂有武人俘數十婦女扃徐空舎中太夫人憐之陰畫計毀垣使逸去人以爲隠徳而至今諱不肯言方是時徐氏未貴也而能陰行善又不以告人見指知臂舉一知百他善事可不具論夫履貴而及人易處約而防人難況其身冒險難者乎太夫人少通書史知大義淸心好道訓諸子以立身行已親黨子姓有疑事請片言輙定又能立屏間辧交遊中人物髙下彼史傳所稱列女或得其一而傳之後世矣餘閒拾其遺事以彰母徳使天下後世知所取法其累見他文辭者蓋已詳云

梅母劉太君七十節壽序

吾邑詞學之友年少而名者蓋有梅子耦長吾嘗序其詩以爲梅氏多聞人而後起獨秀爲季豹子馬勉叔諸前英所不逮眾頗駴之然來世必以余爲知言丙辰九月母夫人劉太君稱七十耦長屬撰辭且曰庚三嵗失怙家驟落微母氏劬勞庚不有今日余觀古人列傳彊半家貧少孤卒能力學自立以顯當世其恩勤教督度皆得之母氏者居多而史不盡載惟徙宅九膽二三事爲世俗所習稱班姬作女誡不聞其督子豈閨闈訓之辭世莫得而聞與皇甫士安年二十不學所後叔母任氏切責對之流涕始感奮讀書爲晉名儒由是知母教之重不翅與嚴父等餘少孤且𦇤褓失母蓋自傷也太君歸文學朗三君爲名人婦文學日遊四方無內顧憂及歸則冠蓋履舄塡閭巷而中廚尊簋應之若無事余嘗爲文學小友矣故見之爲詳太君嫠居時年餘三十外持門戶而日夜督耦長讀父書不廢蓋有人所難能者世變以來髙門華冑十九陵替耦長有聲童子中爲當塗大吏所傾攬補諸生益涉羣籍逺近詞翰之客皆願見結驩而去眾謂梅氏有克家子矣方太君惸惸不天母子一鐙相倚時得抱孺子無恙足矣詎冀其才若是所居第嵗久穿漏耦長以文字修脯爲補繕冡孫婦入門適當太母介壽之期郡丞唐公嘗折節交耦長聞節母之將稱壽也爲大書牓其廬曰柏操荻訓裏中皆屬目嘆稱其賢當明嘉靖間耦長之髙祖大參公母劉早寡教子成進士封太恭人大參之冡婦亦劉也無子年十七矢節不嫁被詔褒美年並八十餘今太君又出於劉吾鄕玉山劉族最舊世與梅婚姻又皆以節壽著異哉夫前之二劉旣徴諸郡乘矣因太君而並及之以志盛也且以著節媛之壽蓋蔑以加也

孫母王太夫人七十序

仍云孫公之掌諫垣也余始爲諸生容接甚懽不畜以後進因習其家世陰行善以逮都諫且獲聞王夫人賢都諫公旣捐賓客夫人稱未亡人持門戶餘二十年乃益嘆夫人之賢且能而追頌都諫之徳不衰夫人今七十親舊徴言爲壽餘以爲孝事姑章睦娣姒逮下在他人稱難能於夫人皆其餘也當順治已亥京口之變冦有至自海上者入踞我郡城要脇我父老時論洶洶謂都諫公淸臣也將不利於其家或爲夫人防請重賂納欵可更得志是時賢士大夫惑亂失措者甚眾夫人堅謝不聽曰毋妄言族矣必欲蹈借吾家有未亡人在已而冦敗宵遁他被脇者坐重法而孫獨無恙說者多夫人之保有孫族謂之夫人城可也都諫公介弟以細故爲仇者所搆巡按禦史持之急夫人傾槖營救得免卒不修郤往時仇我者或且徳我二子生長富貴太夫人董督之命從劉君緝生遊十許年事大小無不諮稟非其友戒勿納劉君者所謂沈博而嚴正者也由是二子矩矱醇謹爲諸生有俊望長君玉京捧檄丞昌邑次君予立以文辭名嘗自奮曰吾母春秋髙必得階尺寸爲奉一觴挾策遊京師遂舉北闈先是太夫人飲啖小不健至是霍然爲加餐甚矣予立之能悅親也然非太夫人之教不及此始國初川蜀道梗郡苦嵗賦黃連爲民病都諫公家居爲言巡撫中丞疏免三之二郡人徳之其所以收防宗族者蓄意未盡及太夫人爲二子析產稱述先公之指亟割腴壤四十畝爲義田以贍族人近者龍溪莊屋壊垣中有瘞金見者爭拾之家人畱數鋌以告或謂匿金多可窮治太夫人悉置不問昔李景讓宅後墻陷得錢盈船母鄭曰無勞而獲身之菑也天必賜先君餘慶則願諸孤學問有成遽掩而築之太夫人非其流輩哉然則太夫人引年彊飯以迓無疆之休觀二子之丕纘都諫也固不竢端策而卜也予姑敍其軼事以待彤管之采擇

王母唐孺人八十序

三百篇托始關雎言文王之求后妃也而大雅之什誦文王之徳推本於大任周姜以迄太姒用能蕃其子孫而饗其先公俾無怨恫若是乎周之積徳累功其原不出閫內也而其歸美文王者刑於寡妻至於兄弟以禦於家邦甚矣詩之善言徳也非家之成其何能國苟非其人何以刑家是故其人之賢者不問其家可知也婦之徳以順爲正無所表見故其事多不聞劉向博采簡冊爲列女傳而後代以婦女聞者浸眾大抵貞女烈婦及閨秀名媛或以節行或以文詞或助其夫成其子以功名聲譽而能忘乎貧賤之見與聞乎道徳之說者則孑乎罕聞也此又婦徳之所以難也自閏章受業臺文先生最久故知其配唐母最詳先生燕居寡言笑切責人過人皆憚而逺之及其琴瑟之歡終身無間言以是知其順而正也先生晚年始舉一子應鼎甫十齡挈之就館百里外數月一歸省卽遣出以是知其慈而義也先生衣𨿽布必澣治完潔未嘗垢敝以是知其勤女紅也先生嗜講學不問生產客至則滿座歌累日夜不散尊簋不移時具未嘗乏絕以是知其敏且不倦也先生以教授爲生室中不厭糟糠黽勉有無油油然忘其食貧之苦類有道者豈非其貧而樂耶𨿽黔婁之妻陶侃之母方之蔑如也蓋先生道積於躬刑於妻子而非有貞順勤敏之徳發乎性成其淑愼不及此吾又將徴之易矣家人之上九曰有孚威如終吉先生有焉其六二曰無攸遂在中饋貞吉唐母有焉男女正位家道以成先生旣捐館數年應鼎爲諸生見頭角有孫能讀書乃不逺二千里走歷下徴言爲母八十壽閏章限於官守不得奉觴上母夫人壽𨿽不文其曷敢辭爰特書其爲古列女之所難者而不爲祝誦之文俾後之史氏倘有徴焉

張母沈太孺人七十序

嵗壬寅之十二月吾友張谷受母太孺人壽七十同裏親舊寓書請撰祝詞會予以職事昏耗罷筆硯已而書再至曰向也六十君有詩度無以加然詩之爲言略不如文之核以詳也則敬謝曰諾孺人爲刺史震陽沈公女司空生洲公介婦理學懿靖先生之室也余與沈比鄰常從懿靖先生遊獲聞其可稱之大者三焉司空公自吏部累官淸愼產故不厚懿靖以膏腴讓伯氏而自取其下他器物奴婢稱是人不能堪孺人以爲固然懿靖以防當得官棄而問道從昆一汪先生講新建旴江之學凡爲善之事無敢後日鬻產饌賓客孺人率子婦執爨無怨言懿靖之力學也常齋居獨處晚謝肉食如浮屠家夫婦相賓十餘年懿靖旣捐館晨夕事其像如生戒二子曰爾父志在問學若爲聲利交是壊家法且爲門戶憂於是二子屏居力養以孝友和厚聞於鄕比嵗族裏子弟席富貴走聲利相繼覆家者幾無遺類而二子獨全無恙然後嘆母氏之逺識如偉男子不可及也孺人嘗善病谷受遂隠於醫用佐調饍又出其餘技全活人爲母懽孺人誠不以文重然通經好學知貴重文字憶向者拜母六十時立書歌詞於屏障命二子再拜謝今忽逾十年孺人彊飯如昨日再十年爲八十僕儻邀幸家食請得徴懿靖先生之事與孺人之行次之爲合傳

劉夫人六十序

福建閫使劉君潤伯吾同學友也其淑配吳夫人年六十長君紹先來徴言余無以辭也追念曩昔重爲憮然蓋余之交潤伯逾四十年今去其在日又六年矣始潤伯讀書與餘同幾榻出則肩隨妻孥相見不引避夫人謹而慧得舅姑歡造其廬不移時輙具飲食餘歸語吾妻若何如劉嫂賢及余通仕籍潤伯起家武榜十五六年兩家不相見潤伯爲人坦熱喜交遊不爲家人產計夫人常勤內政手治米鹽從官於徐於皖皆賴其拮掘得稍積累以待遷秩遇大事嘗與謀畫潤伯司閫於閩祿入稍裕益餉客不問多寡而囊無長物夫人諫曰官蹔耳必若君所爲旦晚徒手歸將不田而食乎閫使君笑不應夫人則陰爲部署謹出納數嵗治裝歸置田廬納子婦不復從於官未幾而閫使捐賓客歸櫬之外無有也人皆曰智哉劉夫人閫使𨿽髙義向微夫人之早計且遄歸也其能有今日哉在易家人之九五曰王假有家勿卹吉閫使以之其在六四曰富家大吉夫人以之夫人膺誥封於朝其家居節儉如裏嫗未昏暮輙杜門臧獲毋敢出入所蓄筐果常數嵗不匱三子分治文武各庠序毋敢蹈紈絝習向所爲歸而納子婦者今且累累抱孫矣閫使始在徐時督運抵京師當四十初度余官西曹酌酒賦詩爲壽洎戊申入閩相顧皆垂老閫使方戒伻買屋在余西鄰執手要約以歸田晨夕相過從今余幸久歸而閫使不待每念之腸回气結而猶及見其諸子之賢有立也則皆夫人之教也八月旣望之十日爲舉爵之辰親交進祝詞余仍書疇昔少賤往來之事以見余兩家親厚無飾辭也

陸母吳孺人七十序

予以辛丑春客武林始識陸藎思髙仲兄弟於湖上接其言詞知其溫以文也抵湖墅詣其家輙命酒尊君際明先生聞客至忻然杖屨出見三子敬侍左右懽防終日無惰容知其孝以友也不速客而殽核畢具皆潔以防所居近市竹樹瀟灑如山林家故不丰而門內怡然僕從皆有自得之意以是不獨知三子之才繄兩尊人之賢所貽也又嵗余羅子載自會稽至臨江藎思伯仲致書問且言母氏吳太君七十乞一言爲壽記曰內言不逾梱然不知其婦視其夫不知其母視其子以余觀陸氏父子兄弟之間吳太君之爲婦爲母已槪見矣采羅子所言又有人情所難者其相際明先生也俯仰事無不辦二子見頭角猶爲夫子置妾媵比司訓防稽又獨遣從於官妾旣有子女悉子之如已出凡陸氏宗黨之婦皆遜謝以爲弗及也太君之行若此螽斯麟趾無以加焉其他瑣碎女紅婦職固不必一一道也羅子曰稱人之婦徳者眾矣未有如先生之言質而行該者敬借手以報二陸氏

吳母胡孺人七十壽序

歙人之遊處江淮者戶相比也溪南吳君爾世獨喜接名人賢士爲文字之遊問其所欲言則具爲其母胡太孺人苦節願有聞於來季其言曰先大人蚤世母氏年二十三慟不欲生而是時不孝方在娠乃嘆曰柰何從諸九泉而令夫不祀天乎其尙畀我有子用是飲泣忍死稱未亡人逾四月始生不孝孤先王父持之哭錫名延支字曰爾世志母氏之不絕我吳也上事堂上諸尊人甚懽下撫藐孤持門戶迄今四十年不倦吾力不能請之於朝如吾母何如吾母何言已輙泣客皆爲攺容由是觀之是母是子之賢其槪可知矣嵗順治庚子母春秋六十餘適過防江壽以詩又十年爲庚戌則孺人七十矣爾世已不祿惟二子出見嗟乎自劉向傳列女範因之以附史傳古婦女之記載者眾矣要惟守身苦節爲難孺人筓年蚤寡鞠遺腹之孤以有成立可謂難矣夫人之所難天之所佑百神之所敬防也脫令假爾世數嵗俾賢子列筵具食聚內外宗親子弟起奉觴爲母壽裏中觀者嘆慕僉稱節母之賢且壽康具享景福豈不差彊人意哉砥節於五十年之久而天靳此一日之懽則又何也松柏之幹千仞不能保無枝折而飽歷風霜靈气所鐘能郁爲琥珀蒸爲芝艸以見珍於世孺人旣嘗有賢子今二孫又能世其業其可老而傳矣溪南吳爲歙著姓與吾施氏最舊今八月望日爲孺人設帨之辰爾世季父芋生率其孤承勛來請序夫孺人之孝慈勤約施及宗黨懿行多可紀予獨先其大者冀後之史氏尙有采焉

程母七十壽序

先王之教始自閨門漸被於邦國易著家人禮詳內則凡所爲端本立防者無微不愼然古士大夫家女子之生也多學詩書受姆訓幼而習之其行之也恆易後世風教旣弛山陬里巷之女目不識文字耳不聞內則女誡列女諸書非其得之性成鮮克爲婦迄於今艶冶相矜錦綺簮珥遊樂相尙以其流習之久也甚且若忘其爲婦人而風俗遂至於日故矯而勝之也爲難吾寜與徽皆山郡朴謹之風猶有存者而吾聞程子景思之母鮑太孺人爲尢詳始孺人之未歸於程也處士晉卿公家方造而母氏羅太君已垂白鮑又甲族弗習荼苦孺人事姑則孝謹未食不敢食食不防不敢進而其事處士公縞綦操井臼相敬也及其息業饒給矣縞綦勤約如初嘗從處士徙揚州不數年求去復還吾郡之西河曰揚人風俗侈靡吾不忍多見也比居田間日以蠶績蘋蘩督諸子婦而遇鄰媼如娣姒下逮臧獲如小兒女人或告之急𨿽頻數終不搖手拒中外諸婦見其操作不倦或私相語謂太孺人老矣何重自苦爲孺人則笑應之曰老婦故樂此耳公父文伯之母績文伯以諫而其母有厲辭孔子聞之曰季氏之婦不淫矣夫以大夫之母績而後謂之不淫然則天下之名媛介婦其於婦也幾何而終春秋之世惟敬姜之賢見稱於孔子蓋勤則不匱思則善心生下逮徳曜少君之屬猶有遺風以孺人方之大略相類孺人有賢丈夫子三人皆能世其業而景思數爲餘言故述其所聞將以示天下之爲婦者其設帨之辰則今庚戌十月之二十九日也

族祖母彭氏七十序

柏舟之詩見采國風嘉女貞也共姜以世子之妃義不可有它而聖人猶亟取之況窮檐匹婦忍窮餓堅守以終其身以成立其子孫可不謂難哉吾族家雙溪守先世禮義之風婦女多食貧而貞而厲節最難者莫如從祖母彭太孺人今年庚戌九月之朔七十矣族之長老僉來屬詞曰是貞且淑非文莫徴非子莫悉使吾子之言徴而傳也𨿽象服之榮奚加焉嗟夫餘言之未必傳也知之誠莫余悉也孺人少歸士忠公夫耕於野饁餉如賓退則修其女紅以佐饘粥生二子而寡是時孺人年甫逾三十盎無斗儲諸嫗皆勸去堅謝不聽久之長子又夭撫次子玉符蓋三十餘年而始造有家始其夫疾革時訣曰汝窮餓不可守速嫁以活我孤今孺人力成其家若此易稱苦節不可貞然未有不苦而能貞者也先王母吳太孺人故相敬愛遇之如親妯娌孺人謂先王母曰自吾稱未亡人食未嘗飽蓋上以奉吾姑下以哺吾兒寒夜績紡必雞鳴手足凍僵寢不解衣旦起體尙未溫又復拮據以是磨耗其心不知未亡人之窮且悲也先王母聞之輙相向泣閏章少時嘗及見之今孺人數過余家猶爲佐女紅不輟而其子若婦皆孝謹能當意人皆謂孺人事姑之報也吾言質而近如此竊以爲古之爲婦爲母者蔑以尙也故序以附之家乘

祝張氏妹六十序

嵗癸亥之三月張氏妹六十矣家人請撰祝詞余謂無庸文也余早失怙恃終鮮兄弟與我同出者實惟張氏妹一人余妹也與哉吾弟也妹之母爲胡太宜人繼我母馬太宜人而來歸者其鞠我也不啻其腹我也妹生三嵗而失母痘又瀕殆而蘇先大母吳太孺人先大夫憐愛之又不啻其憐愛閏章也始妹未出腹吾施與張故世講卽相約爲婚姻後兩家父兄雕喪家又中落幾不能婚嫁吾叔父之遣吾妹也重念孤女視所生梅氏妹爲較厚蓋吾施氏之家法如此自此歸次周昧旦相警未嘗嗟食貧所居曰曹塘枕山面水居則有提甕出汲之風出則有我耕子饁之意所謂計有無而持門戶者𨿽百其口弗能悉也如是者十有餘嵗內外宗姻皆稱曰賢甚矣吾妹之難也迄余通籍妹稍有寜宇兒女成行又往往而夭惟一子士綸幸存吾於妹重有感也今夫厚其施者必贏其報逋於人者必償於天物理之固然也張氏世有隠徳至翼眞先生與先大父中明公以講學顯貲累千金散之立盡且急人婚喪而賑之於凍饑活之於防獨無告者不可勝數也先大夫嘗語人曰使天必錄善張氏之後其興乎今旣再世矣天其竟忘之乎吾力薄不克爲妹計妹相夫子治生良苦然薄田給饘粥且種秫自釀客至則命酌吾甥士綸能讀書見穎補弟子員時時寓書省我渭陽情不薄使學焉弗輟當爲我成宅相矣安知今日之分燈課子者不卽含飴弄孫以防繩振振乎且吾妹數舉兒女皆自乳用早衰耗十數年前嘗銜哀抱屙戚戚然有蒲栁自視之感而今與次周相守無恙已周甲子矣天其意者不終忘乎行以吾言劵之也吾老而將歸旦暮抵裏門當舉酒相勞苦矣

學余堂文集卷十

欽定四庫全書

學余堂文集卷十一

翰林院侍讀施閏章撰

記

章丘學記

自京師至天下郡縣皆立學祀孔子師儒無缺旣廩周給經史之籍具在可不謂大備者乎教化之不興士習之不淳美其故何也古者士出於學師儒董戒教學相長先以祭菜鼔篋之文詔以誦干羽之事董以夏楚之威臨以天子養老乞言之典重以世子齒讓之禮歷以三年九年之期考校以小成大成之學其士畏敬而不敢悖服習而不遷優遊漸被以幾於化學之入人深也三代以下惟漢爲近古髙帝過魯祠孔子太牢漢之文治實始基之其後置博士弟子辧五經同異石渠白虎之議天子親臨決焉於時士多厲廉恥起自薦辟用經術爲政事文章其季也亦矜尙節義太學諸生與漢相爲終始魏晉以下逓興逓廢唐太宗立學召名儒廣生徒頒注疏一時稱盛及宋仁宗詔天下州縣立學親謁孔子始行再拜禮綱目特書之而濂洛關閩諸儒後先輩出聚徒講學修明孔子之道以庶幾不墜經學莫盛於漢理學莫盛於宋蓋春秋以來所再見也學之效章章如是自元而明建學立廟祀孔子封爵典禮蔑以復加至於今修舊舉廢著爲令於乎何其盛也今之學蓋難言之其以教爲職者名存實廢無所董戒非臺使及學使者詣學行禮則諸生不至使者以講書爲故事下務記誦塞責上益厭不聽或顧左右言它漫無可否畢則拂衣去諸生逺且貧者奔走於館餐其富貴子弟紈絝相尙睥睨先生長者召以爼豆之事不應亦不敢挍甚矣學之衰教之不行也齊魯列郡首濟南而章丘又巖邑土髙壤沃多山川人物之美而學廢不治前學使戴君咨於縣令劉君僉謀於諸生分任厥役有差廟學修舉會劉君擢去未竣逾年閏章至亟進諸生踐宿諾而新令張君先之餘又少助之先是兩廡無木主置則旋毀爲橫版書姓字其上享禮畢備諸生請記之嗟乎道衰久矣聞人言聖賢大笑之閏章未得爲聖人之徒而不敢自外聖人之教夫以輕裘肥馬酒食徴逐之餘力出什一治學校罔不治以占畢記誦時文之力治經史罔不該以求富貴利祿之心求聖賢之道罔不進以玆山川風土人物之美麟麟炳炳以日以年必有軼漢宋而追三代之隆者敬書之以竢其有事斯役者具載碑陰

登州府修學記

登州地界東海昔用武之國也古爲斟鄩氏過澆伐之周蒲姑亂成王命六師移之益封師尙父始就國有萊君起兵爭營丘春秋不與中國會盟終並於齊戰國時樂毅下齊七十餘城三國至五代羣盜數起明初卽苦倭嗣冦氛海舶所至蹂躪終有明一代屢遭兵燹受禍烈扵他郡當是時城闉川谷流血積骸而欲以廣厲學宮修起禮樂必有迂其說而斥之者然登擅神山之異而應析木之津磅礡郁積必有偉人故世多名公卿先是赤風烈火邑裏蕭條產自登郡而遊學江淮間者多取上第以忠節文章著稱海內非登之無人也太史公曰齊魯之間於文學自古以來其天性也今

天子定宇內海岱之間山髙而水淸嵗丰而民樂士幸生無事之時而得以専壹思慮於聖賢之學可無轉移遷徙之勞而羣萃州處以習其業使猶諉諸斷甓荊榛而不爲興廢舉墜作興文治其在上者之責與或曰學之立否無系於人材鄭子產爲良大夫猶議毀鄕校單子假道於陳以臺池苑囿之崇陂梁道路之茀占國不治未聞以學校不立爲譏田橫兄弟得士五百人與橫俱死俾千古識君臣之義豈皆由學兩漢立太學設博士弟子員天子執經問難學士靡然鄕風然多緣飾儒術低回依阿而其後卽有忠臣義士亦相與爲矯激驚世之行而不適於實效唐宋而下人才之興廢亦非盡由學豈學宮可無修與先儒曰不養士而欲求賢譬猶不琢玉而求文采也養之則必講肄有業遊息有居瞻向必崇觀法必近此孔氏之宮墻不可以或圮而行於天下未有廢於其鄰壤者也余視學之明年再行部至登瞻拜聖學煥焉維新兩廡及敬一亭尊經閣塗丹塈黝不啻更始問其由則郡大夫李君所葺也余嘉郡大夫之能興學致治而亦欲登諸生之肄於學者旦夕觀瞻知昔爲用武之國今幸生無事之時無遷徙之勞得専壹思慮習詩書六藝之防釋褐於

天子之庭相繼爲名公卿而亦欲使知黌序之間非僅梯仕進爲務昔魯仲連以一布衣義不帝秦書遺燕將卒髙蹈東海爲登人士之冠轅固生僅博士斥公孫丞相爲曲學言詩於齊學者宗之則學之所重者在此不在彼也如僅安朴野矜功利後世考登郡之勝者徒在於蜃樓島嶼之變幻蔽虧而罕鐘於人則非所聞於泱泱大風也郡大夫李君名經國南宮人已陞任岢嵐副憲襄厥績者郡丞馬君名思才華州人別駕黃君名之遴廣寜人司理王君名鼐長治人而鳩工有成者學諭任琪髙宻人例並書

臨江府學記

蘄州髙君培守臨江之二年郡學荒圯懼無以宣教化慨然興復營畫百計新孔子廟及殿閣門廡屏楔之屬旣堅旣飾丹雘有爛工事畢舉君子謂良二千石之急所先也學成集吏士釋奠請爲記示諸生於乎學記備矣韓歐王曽諸家皆祖經禰傳推明孔氏之指其詳蓋不勝述云臨江罹兵禍十餘年毀垣發屋書籍煨燼士無比肩立或掇拾故業十亡六七漫不復省記又或坐逋賦累疲薾奔走終嵗不見宮墻遑誦習孔氏哉尊孔氏之學在由其道近者以教學濶疎議罷師儒廢科目縫掖皇皇賴

上嘉恵學校不果行嗟乎道之衰也繄無學使然哉前事者後事之師余無暇逺舉爾郡之人物可略數也守正不阿則孔公恂蕭公燧理學醇恪則劉公淸之彭公年文章贍敏則劉公敞攽兄弟範公梈勁直敢言則孔公文仲及武仲平仲慷慨赴國難則陳公喬李公邈練公子寜乘時輔主則金公幼孜胡公儼數者行𨿽不同其皆不見拒於孔氏之門矣維今國家軍旅旁午猶置師儒守科目不廢而異能碩徳魁壘之士罕聞焉其洵有之伏而未彰耶夫修明孔氏之業上以稱廣厲師儒至意下以嗣美其鄕之賢士大夫垂耀史冊後世奉之與屍祝等士不可不任其責諸生其毋忘太守今日之勤墜吾夫子之緒爰次厥詞刻石廟門是役也郡丞杜君養性別駕溫君如璜司理陸君璿淸江令張君暥先後有助法得並書

安福修學記

天下之盛衰人才之得失皆視其學之興廢兵革未息則不暇治學及其旣平吏困於簿書士窮於衣食淹月累嵗卒以無成故非彊幹有爲者不爲功安福之學不治久矣新野進士焦君榮治縣之三年振窳扶萎賦充而暴戢乃出力新夫子廟置學舎又以私錢買田租六百斛贍士之來學者不數月而就邑人來告請記之此蓋安福之盛時所不數見者也今邑中比嵗水旱逋負相接漕艘之營作屯卒之勾補兵艦之驛騷山民之獷悍事頻節促不遑宵晝於此而從事學宮進諸生治爼豆吾見其才行之去人逺矣𨿽然古者有學無廟羣師弟子日習其中而因祭菜以明敬也後世有廟無學置博士之長僅司爼豆而弟子不與居也然則學𨿽具而閴無人焉以滋茂艸猶無學也名而實背途一而趨岐𨿽委粟於地以飽窶士猶無學也夫學者求諸聖人之道而以之育才則才出以之蒞事則事治者也漢人多尙經學服官斷獄之事無一不出於經今人首尙制舉業而以其餘力治經父師之所傳子弟之所習詩易春秋之指甚且稍謬於聖人非惟無學又無經也學聖人之言而至於無經不其甚與安福於吉爲中縣土淳而材茂舊多君子明正嘉間以理學稱者鄒公守益最著次則劉公陽及文敏邦采諸公皆反身切理深入而自得故一時從之者甚眾其後學者之患或離經傳侈空談於是劉公陽嘗極論之以爲世儒道堯舜之孝弟而鄕黨無稱小溫公之誠實而然諾不踐深言幽獨而無忌於可指可視髙言著察乃未及乎行之習之吾讀其言未嘗不撫捲嘆息深吾道之憂也居今之世志聖人之道𨿽鑿巖而處負經而鋤居孑孑行踽踽苟其气専而力深吾知其必有獲也況土淳材茂聚族於學而誦飲食其中者乎工有肆農有畔士有學各其所也亦各其業也由其塗者眾而收效者寡則吾所不敢信也

永寜縣治記

永寜之爲縣也始自元至正間析永新勝業鄕地而鵞峯玉笥諸山盤錯如蠶叢距郡最逺壤僻以貧供賦不給明末縣治災二十餘年不克復吏皆奪民舎莊君梯云至三嵗始力新之不請帑不浚民烝徒咸集期月以成左爲鵞峯書院悉仍舊觀邑進士謝君上舉來數百里以其圖謁記夫君子之於民也毋苟勞毋苟逸苟勞則擾苟逸則窳古之人有聽訟於樹下者豈不欲簡易親民哉而義取向明南面而治者所以明有等示民不佻也故爲政者在予民以可親不予人以可狎寜固蕞爾邑民社在焉今使一邑之長與蓽門圭竇之氓比戶雜處執事無所尊卑上下無辧豈政體然哉予參藩湖西四稔矣寜民之質訟者不數人甚矣其朴且簡也莊君又治以無事訟獄不作賦稅克供其民安之謂邑父母不有其署則吾儕小人弗有其廬故𨿽興作而民不爲病民之願也宓子賤宰單父不下堂而治在能取人寜不乏二三賢士大夫試以時詢其利病梳爬喣噢政平事簡其治綽爾也然山民易馴亦易獷寜北枕七溪南接鄭漢實與楚茶酃相逼處多盜賊藪嵗比水旱山谷僻逺其暴桀獷悍之徒或相煽爲姦往往有之其日進父老子弟訓飭之以禮義俾先賦稅尙詩書惇本崇讓毋聽邪說阻聲教以椎野相雄長謝君曰諾請書之乃作歌示吏民曰

寜之山盤盤兮宅民以安兆人用歡寧之石齒齒兮人民以理逺人至止爾父兮爾母邑以永寜俾民淳古

重修黃山谷先生祠堂記

施而爲政發而爲言君子之所以垂世行逺者也其人有足傳則所居不必有奇迹而一言一事俎豆之不衰豈非其風流餘韻入人者深與昌黎之於袁子瞻之於登到郡不過數十日膏澤未究去而民祠之鳳之在岡麒麟之在郊景星卿云之在天所見必書人爭覩之以爲快賢人君子亦猶是也故其所生之鄕所仕之地及其所遊處往往追思而俎豆之況其被澤旣久予人以不忘者乎於乎後之聞其風者可以興矣山谷先生令泰和數年史稱治尙平易不與諸縣爭鹽防吏不悅而民以安蓋吏議之與輿頌其不相蒙久矣民之良牧豈有赫赫可紀哉郡誌載其政事之暇窮搜溪谷過勝處輙題墨今攷其集中西昌詩頗少而快閣蓋偶然之作無意求工者前人之閣遂舉而歸之先生且建祠其旁與閣相終始屢廢而必興士大夫追和其詩至於今不絕夫山谷之名得子瞻而振卒不免文史之禍遷謫以死然小人能厄以遷謫不能掩其文詞使不傳於後世則小人之忌之厄之者亦徒矣其詩爲當時所宗尙稱西江詩派予未能多讀獨愛其書法而其雜著文詞多湛深性命之言非詞翰諸家所及故𨿽歿於謫所超然蟬蛻不以生死累其心子瞻所謂獨立萬物之表而亟推其行誼文章有以也壬寅之秋予嘗登快閣時久雨江漲四望廓然憑欄移日而祠之蕪穢久矣且假閣爲倉廩委積狼藉乃斥而修之與司李胡君各出其力以屬蕭生伯升防邑令置倉別所閣旣聿新祠用修舉予喜爲書其事嗟夫山谷豈以祠重哉

寜國府故太守袁公祠記

郡東郭上下兩橋石趾穿決繕修旣有記其創始實維豫章袁公橋側舊有袁公小像僻寄僧廬眾罔瞻覩父老悲思久矣至此益追頌公徳不衰圖新其祠地故偪水濱隘甚又爲橋建也不可以它徙於是架層樓治水榭址不加增而有廓其宇先後有事斯橋者次第列祀費取諸修橋之餘家叔父獨出已力補所不給工乃竣郡人又屬爲袁公祠記余作而嘆曰天下事其可爲乎爲之未必皆成成者且以得謗於是畏愞者以有事爲戒矣夫至於戒有爲則𨿽事之必不可已皆束手郤步而天下事日以廢壊今有一事於此利濟日被萬人功可數百載不爲則人殆而我安爲之則任重責繁幸底於成而或不免於難爲行爲止賢豪必早辧之矣吾每過宛水兩橋未嘗不爲郡太守袁公嘆息流涕也當明正統初公用輔臣薦守寜國興去利果藝以達始至則攺建府學興賢育才其它官舎倉廩條治井井蓋元之末季於象爲蠱明之初造於象爲蒙公奮然明作於象爲震爲離功大而可久莫如東郭兩橋其始聨舟架木遇暴漲立敗公肇置石橋上曰鳳凰下曰濟川不耗帑而用給不病民而事舉語具橋記中是時詔舉天下治行卓異者十人公居第二無何坐涇人程禦史蜚語逮繋以幽憤死郡人皆嗚嗚孺子泣今所謂程禦史者考其時案之涇志不問可得其人彼亦赫有時名或公彊正不善事貴人卒被齮齕事連督橋工醫官荀存善並逮榜治欲令誣服污公荀至死不波一言郡人義之今置像於公側者是也於乎人能戕公之生不能斬公之澤能陷其身於一時不能奪其名於百世方公被難時郡人已涕泣奉祠今垂三百年語賢太守莫不曰袁公袁公也公亦可無憾矣公諱旭字廷輔江西撫州樂安人永樂乙未進士初授津江令以官俸代民償積負其守吾郡可知也或言公旣死爲吾郡城隍之神數有徴驗事見王給事蓋石溪閒筆今郡人猶戶說云

修旴江羅明徳祠記

近世言理學多推二江蓋姚江王公文成旴江羅公明徳也羅功業不及王而其學相後先所在多祠祀旴水姑山其生長講學之所舊有専祠三今城東一祠僅存水俯旴江山橫大阜左芙蓉而右從姑於地稱善偪處驛舎經兵擾屋瓦失半上下漏子孫奉祀者惟日輝一人學宮貧不能葺余進禮祠下顧瞻悚愾出槖中金屬郡守髙君先易其漏瓦合力修治庶幾不壊髙君及南城苗君皆欣然各出私錢擇能者董其事先是羅公嘗守我寜國特祠在開元寺左嵗久且圮余告郡別駕陶公新之先生誠不以祠重學者之於先生若有求而不能已其守寜時自僚吏大夫士下逮輿臺卒之屬無不與之講學卽以事笞杖及囚服臨刑之人無不曉譬再三冀幸其一悟也有所質訟命甲以攝乙辰至而已理民有兄弟爭產者公徐問曰爾同父乎曰然同母乎曰然爾父母舉汝二人相賀也今爾相仇父母不地下泣乎因嘆曰爾有兄弟以產相失我有俸錢終鮮兄弟不覺淚下曰是罪在我而訟者兄弟乃相向泣叩頭請杖公喜其悔攺也諭而遣之其政尙徳化多此類蓋其學勞於制欲逸於體仁充性以爲用而行之若無事其教人之術多端卒要歸於孝弟慈言約而可守質而可行至老而教學不衰後之人讀其書遊其裏可以慨然而興矣而從姑山礧砢奇偉爲先生寢處地祠館榛莽未嘗不臨風一嘆也姑記之於此邦有賢大夫其尙踵而從事焉

重建永丰陸侯祠堂記

古之功徳在民者祀之禮也志民之不忘也近世亦稍濫矣然不旋踵而墟無復問者若夫祠成於去官之後而修廢於歿身之餘使人過之太息思其所以致此者將惇薄而廉頑在斯舉也明崇禎乙亥武林陸夢鶴先生知永丰縣期年稱治用調繁例攺吉水又稱治二縣之人思之並祀名宦而永丰有特祠丰左吉州稱中縣叢山防嶂阻荒數百里往往逋賦而藪盜君拜命京師卽上言殘邑積逋請撫字狀制可之聞常熟瞿公式耜嘗治丰有聲又造請受治譜三卷具得其要領至則延見父老問疾苦革耗羨以勸民義余以次推行徵徭訟獄事皆如夙辦盜以衰息先是筦庫者舞文倒置完負君內設掌簿綜核了然故民莫敢後聽訟務平恕甲詞旣入輙祕不發摘空名捕訊乙詞不相謀多得情實執牘吏皆屏息其不刻而嚴多此類至於修治學校禮遇士大夫人得盡所欲言𨿽裏老田父一言之善一藝之長皆被嘉與邑人大恱吉水大司馬李忠肅公邦華方裏居講學聞之嘆曰吉丰咫尺獨不可恵吾邑哉爲語按部禦史梧陽劉公於是有吉水之役蓋疏入而後以語君君堅辭不得丰人請畱不可至聚薪塞路防手詬吉民於界曰柰何生奪我侯其聲嗚咽君亦爲墮淚旣去士大夫過吉問起居如家人禮仍置祠邑中臨川陳公際泰碑其事後三十年兵興祠火父老嗟悼防君之子圻來問祠所在邑人相見欷歔遂僉謀新之嗟乎縣故不易爲也爲於不得爲之時用法嚴見徳尢難蓋百不得一也是孰使然哉或曰丰吉被澤均也専祠在丰何與夫吉人之得君於丰也如人子之終依慈母習安其乳哺而丰人一朝見奪若失慈母於𦇤褓之中呱呱之子不禁其啼失聲也故丰人思君爲獨切君亦嘗曰丰水吾之桐鄕魂夢猶睠此也其政績旣具陳碑及郡誌不勝書書其大者君諱運昌字夢鶴浙江錢塘人崇禎甲戌進士

贈太僕寺卿宋公益詠堂記

往天啟丙寅間萊陽宋公長元先生知淸丰縣以績最徴入京師淸人皆孺子泣作祠於縣之北郭嵗時供祀值公所生之辰咸酹酒醴拜舞鼔歌如事神禮或竟日不罷及公死事之益防民有弗直於吏者手瓣香叩頭曰使公在吾何至是順治甲午春公之子琬自吏部出爲隴西備兵參議過淸丰黃髮父老皆扶杖攜子孫迎抱馬首至則會祠下出公畫像示之皆嗚咽失聲請畱之祠中旦日傾城出送相持泣戀不自勝其自西而還也亦然久之參議君累遷按察浙江坐誣逮系淸人聞之愕曰公不庇乃公子耶皆哭禱於祠諸生程世則等更議增重檐於前楹用障風雨今

天子以琬事白復其官需次京邸淸人來告訖工且踵舊以丹雘蓋自公去淸之日迄今四十年謹奉祠事如一日施子曰異哉吾見吏之有祠者矣其屋巋然其祀忽焉孰是祠宋公其誠且久如是問之淸人其父老曰吾邑於古爲頓丘俗頗淫侈少年無賴好摴蒱羣飲卽負無償者彎弓禦人於路甚或椎埋發冡剽刼無所憚宋公不鄙吾民下車新孔子廟月進諸生課藝明約束講鄕飲大射禮問民所苦有所謂白捶手者其人率豪猾大姓收暴桀子弟要盟盤挿裂帛書姓名姦胥市儈屠狗之雄皆黨附有所睚眥飛挺雨集重或撃死其黨又譸張營搆先騰其詞下有司率骫骳不得直裏有好女子豪欲之卽朋媒黨妁不彊納不已公問其主名父老囁嚅相顧一夕盡廉得之敇騎卒曰馮進塲者白捶之豪也方與羣兒博飲某所敢縱一人者死無赦食頃縛數十人至括得其盟書遂杖殺進塲大門外繋其屬爲耳目於是接踵歸命願燬其籍竟死不敢爲惡淸人歌曰宋公來捶手災有婦人毒殺其夫而誣其夫之弟公察無戚容呼婢紿訊之立得姦狀淸多盜與滑濬曹濮連屬爲淵藪公捕治其魁又善爲盜備盜皆亡去戒勿犯宋公劇賊謝小谿者南樂人也漕使索之急彊屬公捕公不敢以境外辭請期以匝月果得之河南界中總河尙書李公若星最其能於朝縣故輸馬太僕寺嵗擇富民市解費不貲解又不輙收民破家無算公悉出官帑爲治辦又免驛馬之芻牧於民者嵗可省二萬緡催科置大匭四使民自投不入私羨其他善政稱是由是訟衰賦給氓庶息肩謡頌喧路故防祠事甲申冦起火公私廬舎殆盡惟南將軍霽云沈靑霞鏈及公祠獨存淸人之言如此嗚呼士君子秉政一方或肉視其民壠斷其官者子孫計耳歸則廣田宅飾苑囿置歌兒舞女自娛快居無何所治田宅苑囿或爲他有矣問其子孫曽烝嘗之不供況於所治之邦有能通國祠祀再世而不懈者乎嗚呼若宋公者其可以風有位矣昔朱邑爲桐鄕嗇夫曰吾子孫祀我不如桐鄕今淸人旣知徳公而公之子又能爲顯官遭大難不墜厥緒將益力爲善以張大先公之澤則是祠可永弗壊於是按察君流涕屬碑其略章亦爲泣下公諱應亨字嘉父號長元天啟乙丑進士在淸丰五年行取爲禮部主客司主事攺吏部三遷至稽勲司郎中嘗典試河南稱得人以母李太淑人老疏請終養歸癸未萊陽陷公實死之事聞贈太僕寺卿予祭葬其大節又如此淸之鄕先生吏部尙書郎李公其紀撰祠碑題曰益詠堂所謂去而益詠者也嘉淸人之義作詩以侑公饗其辭曰

有偉宋侯剖符頓丘千瘡萬痏徯來斯蘇維氓蚩蚩姦盜蠭蟻剽掠椎埋挺人於市公怒罔測殱渠斯得譬農治苗務去蟊蠈有慝不聞公擿維神有噤莫愬公惻以呻盜去其土氓熙於田作學翼翼伐鼔淵淵髦俊是師徵徭是釐塗無鳴鏑獄罕赭衣凡公所爲以養以教淸人翺翔昔咷今笑嶽牧交讓天子曰兪壐書徴入耆耋叫呼崇祠宇百年丹雘祀公如生舞呈樂作公朅而去騎箕大荒公降戾止霛車鏘鏘匪祠是歆維徳永馨百爾君子眎此刻銘

重修伏生祠記

六經自大易外尙書最久逺其所載二帝三王政治得失之林最詳鉅秦棄書籍壊先王之法懼諸儒生引古帝王得失相議論切切焉務磨滅無遺者宜莫先尙書而齊伏生以一人晦迹終老年九十餘卒以腹記口授傳其書萬世嗟乎初伏生以書授生徒其坑者不知凡幾伏生以博士得免幸也然人之童時誦習老不能舉其辭者眾矣向使漢文帝不詔求尙書求矣而伏生不待或老眊荒忽不復記憶或又言語迷惑無人焉能辧而傳述之則是書終亡也而上有其君生又有其年窮憊且死能舉其辭以授幼女女能述其辭以授鼂錯豈非天哉鄒平縣北十八里有伏生祠其墓在焉蓋伏生故里宋封乘氏伯有司修祀惟謹歷年旣久祠寢廢吏亦不親至今縣令徐君甫受事詣祠行禮卽率諸生新之餘至見其像修眉丰額垂旒秉圭如古侯王幼女及鼂錯皆侍側壁上畫當日授書狀如平生予不禁愾乎其慕愀乎其悲也時諸生數十輩皆治尙書余告爾諸生生於是鄕讀是書亦知先生傳之之艱天之憗遺一老之意乎謹爾俎豆以時習禮俾異日通達政事諸生責也諸生皆拜受教已又拜請曰是祠也無長吏迹久矣今徐侯之必躬必先新之必以其力也且恵邀先生之蒞止也其曷忍無以詔來者余旣感伏生之事嘉徐君之義而益以見伏生之教思與世無窮也故旣爲詩歌又詳次其事爲之記

魯兩先生祠記

往讀歐陽氏所爲孫明復石守道兩先生墓志銘偉其文嗟異其人久之過泰安州有兩先生祠知爲先生遊息講業之所因爲文以祭之入其祠頺檐漏瓦門垣不飭幾筵不具而兩先生像獨存其儒衣冠上坐者孫先生侍坐者石先生也孫先生晉州平陽人舉進士不第退居泰山之陽魯人石先生輙師事之杖屨必侍登降必扶執弟子禮甚恭魯人觀者皆嘆息興起今觀其像如生時余不覺流涕夫兩先生學成行立傳於後世無可哀者余獨念兩先生躬耕力行居泰山䢐徠之間𨿽嘗官於朝而不久其位不大伸其志卒爲姦人所嫉謗石先生作慶曆詩褒譏大臣尢中奇禍至困踣身死幾不免發棺可謂阨矣然當時魯人尊之太學諸生從之宰相卿大夫折節下之以薦於天子天子加禮蓋行修於身而不可掩也自宋迄今六百餘年祠祀春秋不廢魯人無賢不肖皆稱曰泰山孫先生䢐徠石先生而不敢名泰山䢐徠兩山遂若爲兩先生所獨有而向之姦人乘權嫉謗者影響俱冺且不得與艸木等太史公曰富貴而名磨滅不可勝記惟倜儻非常之人稱焉後之有志於道者其毋味於利而怯於義毋競刀錐之末而失丘山之重亦可以自壯矣而吾儕承先人之訓遊聖賢之鄕不敢爲不肖而竊恐其未逮不免與艸木同盡此後人之所以可哀也旣撤祭召兩先生之裔爲存卹惟石氏有奉祠生承基問其遺書已不存會理問蘇君署州事予出四十緡俾新其祠侍禦趙公倡爲之助蘇君旣謀始而州守曲君至又踵治之屬武舉張子董其成乃訖工夫聞先生之風者思見其人謁祠而見其像如生俎豆肅然感興者必眾況泰安壤接闕裏尢近聖人之居者哉乃刻石告諸生且將以自勵焉

七忠祠記

士君子仗義成仁以身殉國九死而不悔者豈役於其名哉而後人之悲思者往往勢不能禁時不能移崇卑隠顯無所岐視聞風稱慕咨嗟涕洟不已者無他激於義動於誠而不自知其然也濟南舊有七忠祠以祀建文時死事之七人其人爲兵部尙書鐵公鉉禮部尙書兼太子少保陳公迪刑部侍郎胡公子昭都督僉事平公安都督府斷事髙君巍東平州吏目鄭君華濟陽縣教諭王君省以數公先後捐軀皆嘗有事於玆土者也萬曆三十九年巡撫王公克纘謁祠始黜平安進監察禦史丁君志方謂平安就擒曽事文皇帝爲大寜都指揮使及帝問無恙始自經死故也嗟乎平安血戰奮不顧身文皇幾危者數矣不可謂不忠而以其死較晚隠忍隳節君子斥之若丁禦史潛遣妻子不屈而死族人諱忌且百年陵谷遷徙臺使者始表祀之得與七人之列何其義終不冺也豈不可懼且勸哉方文皇之乘勝而南也若疾風捲籜旦暮渡淮而濟南爲天下之中地所必爭鐵公時爲布政司參政挽芻粟收潰兵與胡髙諸公死守濟南兵圍數匝及三月不下當是時文皇欲引兵北還向使天下得鐵公等數人靖難師必不南而卒以身殉天也余至濟南問鐵公紿文皇入城懸板幾中卽今西門也未嘗不仰首嘆息泣下又聞公誓師水面亭髙君賦詩見志述一時忠勇之士甚眾其人姓名或傳或不傳痛惜久之而陳公抗節死最烈先是曽爲山東左參政多治迹濟人思之與鐵公等故七人者不出百年立廟血食生气凜然可以見忠義之感人歷久而不替也自萬曆至今垂五十年地數苦兵求拜其祠而已化爲芻牧之塲矣按祠碣故有祭田閏章請於臺使者徴祠田二年之租益以諸公之捐槖刻期修繕丹楹崇宇視昔有加鄭王二君秩卑皆鐵公屬舊附別祠於東廡祭者不至穢防尢甚余謂鄭君嬰城死守王君以頭觸柱義至髙合而饗之隆其祀也位則東西侍昭其等也廣其別祠爲前楹其宇也祠田在大明湖凡六十八畝嵗租畝一金有奇以供祠事可永不廢主者怠失其業履畝而復之者爲分巡濟南僉事陸君朝瑛而庀材鳩工則都使司李君承恩之力最多雲

提學道題名記

山東提學道署在濟南府治之北大明湖上凡天下官署皆南面而此獨北面其始蓋至道書院也嘉靖間學臣鄒公善築以教養多士士多向學江陵議毀書院始攺今署地與湖接水流至階除余置石梁曰濯纓其上有髙樓名之曰四照俯瞰郡城內外如指掌湖中蒲葦菱芡芙蕖之色來就幾硯是可樂也余視事之暇登樓縱目憑云馭風已而引領南望其隠然若可見者爲岱宗又其南則尼山鳬繹諸峯也退自念曰學使者天子特簡之儒臣多士之師也其學以孔子爲法其書以六經爲宗其學宮之堂曰明倫其門曰禮路曰義所以端本立教移易風俗也非獨校藝之官也孔子布衣倡學席不暇暖教成於天下後世尙已朱子之白鹿洞陸子之鵞湖並能以官爲師講道考業而胡安定教授湖州天下稱湖州先生詔取其法著爲令授國子監直講今學使者儼然爲多士師操八股殿最𨿽有顏閔之行非文不錄而上亦以其所殿最之業定其官學使者循文法救過爲幸士日以躍冶風教未振夫教授之力不逮學使者而以其盛若彼以衰若此是可愧也余紹述先人理學之緒待罪齊魯之都數引諸生講業相告誡或至流涕諸生亦有感動泣下者猶懼其未能格也徬徨轉側未旦而興一日顧視防側有題名記自薛文淸以下得六十有三人而理學惟薛公爲著士稱薛夫子明末至今姓氏皆闕攷名次補之又得七人因爲述今昔沿革之由湖山風物之美本

天子倚毗學臣廣厲風化之防而重有感焉夫紹往學詔來者司教之責也其敢不惴惴以求無失墜是爲記

分守湖西道題名記

湖西道治臨袁吉三郡分守使可得而考者自嘉靖四十一年陳君大賓始事見叢芝碑記夫分守者以方嶽之職分藩外郡者也其専駐有所然自省防及屬郡各有署間行部問民利病大則陳請小則一切便宜𨿽守也而有巡之義焉故事以備兵爲職置守備供指臂使猝有盜則發吏士或急不待報可躬擐甲以往武士之畫疆而守者通約束無敢後厥制與古方伯連帥近其分巡一道明初用按察司僉事署在南昌嵗一巡郡覈吏士視其能否進退之訖事則還其體勢又與巡按侍禦史近嘉靖辛酉廣冦入防掠萬安泰和境始議駐吉安兼制茶攸郴桂四州巡之權視守差重而三郡吏民兩道得通治之有大事皆關白行地故當百粵之衝實偪三楚多猾盜故畀之參錯相制與爲犄角也章始到官會嵗饑巡撫中丞公令督屬郡逋租仁煦義震山谷逆命多悔罪供賦稅其明年

朝議罷道臣兵未幾罷巡道而三郡之事兼並於分守道矣

天子旣重念封疆不彊文弱吏問軍旅所以責武備者重且専自是使者非借兵於伍則左右緩急無所恃惟督催科奉簿書期會而已夫道猶路也謂事之上下所必繇也今郡邑或有事得直以便宜上請而使者拱受成命若贅疣然昔兩道兼治而不足今一道専治而有餘豈昔難今易歟賴

朝廷之慶底定四方守臣得以優柔苟安素餐累嵗事勢所格材不塞職害未盡去譬如父母之於子視其疾痛含淚拊摩而力不能醫藥中夜以思未嘗不撫膺然負疚也南昌舊有湖西道分司蓋沒宸濠廢址而拓之見大學士費文憲宏記今蕩然無存至則以舟爲館而臨江地稍僻尢余所樂居者間覽郡誌自郡邑丞尉百執事皆備書守巡兩使則闕焉自明設此官迄今且三百年其間濯磨奉職戮力旬宣玆土者當可指數今不載其政迹且姓名湮滅不得比丞尉百執事無所勸戒豈不可嘆哉夫大法則小廉分守使𨿽備官亦所以表帥三郡吏也爰采而記諸石得四十有三人

宣城防館記

官之所居謂之署其宮室齋廚例皆吏民葺治官至如歸在外監司郡邑皆然惟官京師者入署視事退則人自爲廬或僦居民舎其力不給則旅食於荒祠客館以庶幾無風雨憂士爲貧而仕仕且益貧至求一投足地不可得亦病矣吾宣城故有防館鄕之諸先達卜築以防邑之遊宦往來者也攺革初爲大力者所據且將鬻之己丑余釋褐力爭乃復出然則余之入居是館固其宜也乙未春服闋入都始就此解裝時居人雜防余備官比部初未攜家顧防壁瓦墁榱桷皆頺污崩裂不可住惜夫創之艱毀之易也頺者築之污者堊之崩且裂者葺而完之於事若無所損益以錢計之凡四十有三緡耗郎官俸幾半嵗不亦計之左與猿之擇木鳥之巢林非謂其木與林爲已有也而枝欲其固巢欲其安今世士大夫傳舎其官其去荼就薺若不可以終日而余浮沈郎署他無所干進力旣不能僦屋又不敢如張齊賢估買大第以希主恩將卑棲坐嘯以卒嵗焉孰謂此逆旅之館鄕人所共遊者非吾廬也與

學余堂文集卷十一

欽定四庫全書

學余堂文集卷十二

翰林院侍讀施閏章撰

記

重建東昌考院記

東郡自漢以來縉紳宿儒用文學起家者常巋然甲天下才俊之士比肩立而其地濱於河吏民重困南北冠蓋之往來者舟車交錯或一時並至則無官舎學使者往往駐節以冬月蓋取河水腹堅舟楫不通得乘隙以校士也戊戌春旣畢試郡諸生僉言考院不可不復狀其略曰國家崇重學校視學有専官校士有別署今假館於禦史臺巡按之所無以臺使者有司多惶愕失措其不便一考棚費竹木無算郡故平壤濯濯無深山茂林至發屋材以從事事已撤去旣費且勞聊城爲獨累其不便二考院舊有瓦棚髙明爽塏今敗葦朽木取辦一時卑暗闒茸風雨不蔽其不便三公能不鄙夷諸生有前此之考院在其廢而僅存者尙什之三盍修復之餘是其請而難其費無已與諸生酌夫聚沙成垤聚水成川諸生之新者能五人一金乎舊者能十人一金乎計合郡之士將萬人金可得千計其富而好施者旌之其不足者官爲補之如是而役可成也諸生皆應曰諾郡縣上其事於東昌道道上之巡按禦史皆報可於是分檄諸州縣各置簿募如約余爲諸生先而太守盧君及司理劉君殫力經營以竣厥役自堂廡防廚及吏胥執役之所無不畢備又搆瓦棚使髙敞夫然後學使者有駐節之安諸生無不便之嘆矣或告予曰君之試事畢矣是不可俟諸後人乎夫事苟便於士民缺於昔創於今可也況踵舊舉廢嘉與多士維新吾職也夫需者事之賊也勇者功之府也後之人因而守之時而修之則不勞而可久此有事斯役者之不可不記也盧君名紘湖廣蘄州人與予同榜爲己丑進士劉君名士龍河南睢州人壬辰進士余以次可考焉

景賢書院記

書院稱景賢者何曰存古也曷言乎存古者吉州舊有景賢堂以祀王文成先生者也地踞南郭髙阜憑江面山久廢爲榛莽之墟嘗過之太息謂有司盍復諸予講學白鷺靑原間旣二年諸君子欲爲別置講堂羣謀僉同選地維舊於是卜築於景賢之遺址以其名歸予予固謝曰君子恥名勝其實未聞無實而弋名者也凡吾之講業於此蓋踵吉州舊事振其緒而弗敢墜焉非抗顏人師也且將爲實乎白鷺靑原之席具在將爲名乎則今之才力殫矣曷忍擾吾民爲辭之數四終弗能禁且視昔規制有加予戄然曰噫是重吾過也無已乃祀文成如其舊而虛其堂爲講學之所是爲景賢書院楚進士羅誥茇樞有志於道者也過螺川移書曰聖自我作景賢之義何居予告以故且謂之曰聖賢道二乎尼父之教人也髙下偏全兼蓄曲成未嘗掲掲焉責之以聖而聖人之道以明且子將薄賢乎傳曰賢賢易色見賢思齊而遜謝聖仁爲不敢豈姑舎其最上者乎夫學以學爲人也君子以人治人攺而止今有人於此稱之以聖人𨿽彊者不敢當斥之以禽獸舂兒走卒皆怫然防手矣然而孟子辧其所異惟幾希蓋危之也出此入彼間不容髮然則有志於道者亦還其爲人而已洵爲人則其去堯舜周孔不逺矣夫侈然予聖是自誣也謂予弗克聖是自棄也人皆恥不肖之名而或不免蹈其實是有知而不克致也易不云乎可久則賢人之徳可大則賢人之業賢與聖何畛焉吉州旣爲文成政教漸被之邦俎豆未墜風澤未逺而學者又砥礪奮迅不介以孚苟能如登嶽而涉海不躋其巓不窮其流不止也寜第稱賢而已哉旣以復羅君又具告諸君子皆曰善請記之予不敢作也聊次其語若夫經始落成度費董工紀姓氏本文則有吉州諸君子在

重修復眞書院記

施子曰余觀於吉州而知理學之盛也其最則安成蓋自鄒文莊洎劉三五師泉兩峯諸公受業文成稱髙弟子繼又有王塘南先生兩峯之門人也於時講徳考業書院相望有曰復古曰復眞曰道東曰識仁皆書院之著者也而所謂復眞者文成嘗手書惜陰說以朂之一邑之中所在有防嵗必數舉舉必累日用相砥以勿懈有入其中而戾其教者則人目笑而背指之曰夫夫也而與於講學者耶其人聞之必大慚於是君子有所誘而爲善小人有所憚而不敢爲惡淺者習威儀守繩墨深者略言語而優入於性命田夫孺子市販之徒皆耳習其言目習其事若日用飲食之相循不廢也故其教立而俗以不偸則此數君子力也近年書院多荒圮余間爲修舉故事其在屬邑者弗遑徧也而上南裏鄕先生王君吉張君瑛朱君經康君若生輩居近復眞輒聚眾力葺之以董率後學可謂知所先已君子之教人也非三復以申命則入人不深而苟非其人往往數聞而易厭甚有竊其似而離焉者遂爲人口實非教者之過也文成之致良知孔孟之言非王氏私言也不學者或以任情率意爲良知而躬行闕焉則王氏之罪人也豈待羅文莊困知之辯而後知其非哉人有少去其鄕長而迷所歸者告以父母宗族所在無不蹶起思返者豈天之所與棄不反顧歟天命流行物與無妄夫亦在乎復之耳於乎昔之數君子予不得見矣猶及見後人修復其盛事苟得二三君子爲之必誠必盡也其立教成俗何遽不古若也謹志其嵗月而別書其同事之賢者劖諸石庶後來之有繼也

修復依仁齋記

書院講祠之設也其學校之衰矣乎古者教出於一上自冑子下逮庶士僉由學校今之學宮惟官博士者司俎豆而弟子罕至布衣韋帶田閭之孝秀勢不得講肄其中於是別建爲書院宋之理學大盛所在講堂賜額多禦書或主以山長旣而有僞學之禁學者零散前明正嘉隆萬之間又稱盛當國者復加厲禁毀書院墟講堂其不盡廢者或攺爲講約讀法之所托諸浮屠老子之宮以圖僅存其僅存者又率防其所司至以彼奪此而莫爲之救則甚矣吾道之衰而仁義之風寢息也依仁齋者江寜耿公祠後之別業也始嘉隆間天臺耿公督學南都建崇正書院於淸涼山堂曰體仁一時諸賢多出耿氏之門焦翰撰弱侯先生爲髙弟子不忘師學祠之淸涼山又卽其所居陸家巷創専祠祔以及門諸賢別構一庵曰景賢買田數十畝擇僧主之而豫章劉水部文光祝給諫無功又築室祠後以居陳光庭先生名之曰依仁今耿祠碑所謂左爲景賢庵後爲依仁齋者是也是時先大父允升府君從陳先生問學偕洪子元夫至焦翰撰一見大恱爲佐館餐四方學者往復議論齋中之履相錯也由是作依仁問一編鄒公南臯敍之以傳亡何元夫奄逝十餘年間陳先生先大父先後捐館焦公過而哭曰是故諸賢萃止地精爽憑焉盍祠諸乃首祠陳子九龍配以先大父及元夫諸子九龍者光庭先生別號也不袝耿祠者以別於耿氏之門人也齋屋五楹中虛其一祠木主左右各兩間爲客館學者解裝就榻至則如歸如是者五六十年兵變洊更守者失職田鬻庵奪移景賢之額於耿祠而所謂依仁齋爲守者吳氏子竊鬻惟九龍先生吳子孝昭二木主存而不祀乙夘夏餘白諸副使金公下其事於江寜徐侯歸其直以復之葺殘易朽更列幾筵自先大父以下從祀名氏無考乃臆取陳門髙弟子數人配享余不勝紀者闕焉旣訖工卜日行禮諸賢士輻湊咸願有述以告將來於乎仁者人也稱人以仁則愕斥人以非人則咈天下豈有仁外之人乎昔九龍答問無慮數千言要其指歸曰依仁竟是仁依知仁然後依仁防哉言乎後之學於是者其各自識所依也孰謂斯地非洙泗遺壤哉或曰屋無守則壊於是中加欞門緘以扃鑰虛其左待客右二間仍置守者供灑掃嵗取賃錢以備修治官免屋稅庶永無患是役也贖屋修葺費三十餘金副使金公助三之一咸載諸石俾後有攷云

修葺水西書院記

吾郡講學書院莫著水西其興廢盛衰百餘年間凡數變輟不舉者逾二紀矣不治且墟今

天子幸學奬儒術百執事向風知涇縣事鄧公修舊補缺增置水西館舎集諸生異等者考徳講業四方俊乂多歸之會秀水髙君念祖客遊涇川博搜碑牒具錄其本末以鄧公命屬記余喟然嘆先儒垂緒之大且久也往在明正嘉間王文成公倡良知之學及門多大賢於時歐陽公徳爲南祭酒涇文學章君棨首師之未幾鄒公守益謫判廣徳則宣城貢東平安國戚項城衮沈禦史寵梅大參守徳太平周太常怡時皆以諸生從遊吾郡人士知學自此始後錢公徳洪王公畿友教四逺諸弟子嘗假水西三寺爲講防之所延兩公主講席鄒公偕劉公邦采自金陵衝雪臨之防數百人僧寺不能容乃構別館於寶勝寺東其堂曰明徳曰明道其樓曰退省曰熙光楹各五東西舎各十三楹置田饍士謂之水西精舎始自郡守劉公起宗邑侯邱公時庸而鄒公時爲祭酒與修撰羅公洪先各爲記錢王兩公更疊往來學士薦紳雲集歌洋洋由是水西之學名天下蓋其盛也嘉靖中郡守羅公汝芳數過講習邑最著者查憲副鐸蕭侍郎彥布政良幹相與切劘其間攺爲水西書院正祀王文成公配以髙弟子王公艮及鄒歐錢王四公嵗防以時屨舄常滿此又書院之一盛也已而柄臣議毀天下書院水西中廢萬曆乙酉廷議進王文成從祀孔廟知涇縣張公堯文卜吉奉祀禮成士大夫請復水西書院查憲副與翟駕部臺實經始復舊觀又增祠田語具張公堯文自記中天啟初邑人趙太僕健追祀先儒朱子攺稱朱王二先生祠其逓增從祀姓氏皆刻諸石自徐布政榜及趙太僕健歿講會寖輟書院之興替如此前後葺修者則陳公大綬李公邦華何公廷魁髙公承埏勞績不可勝書當其盛也如春風長養萬物艸木怒生油然不自知其廢而旋復也如霜雪之餘根荄具在煦以春陽觸以時雨又勃發而菁英道之不墜在人人之同揆以性本乎天之與我者擴而充之上之可至於聖人下不失爲賢士大夫故其時人才蔚起名臣廉吏節義之士相望不絕皆其風澤流余也從事於斯者可須臾忘哉然爲於治安無事之時易爲於軍興不暇給之時難鄧公獨爲其難者飾吏治以文章噓往緒於垂燼於戲可謂賢矣是時補從祀則前邑侯髙公承埏吾邑梅大防守徳先大父文學允升公諱猷皆公所僉謀論定而舉者也閏章承流後起宜有以告來者夫鄒羅諸公之論道詳矣守而弗失循而日進近同濓閩上溯洙泗毋馳騖藝文而略躬行毋樂言生安而恥困勉先我者倡導於前薫而善者至於今不輟詩不云乎豈弟君子遐不作人吾冀後之勸興而有徴也故略於辭而詳記其事云鄧公名琪棻字偉男廣西全州舉人

淸白亭記

同姓兄肇元由比部出守防稽旣期月政平而人和操潔而事簡按圖問所謂淸白泉左右莫知也一老吏識之指示其處發地得泉滌污決滯泉冽以甘置數椽其上名之曰淸白亭亭成而余適至兄舉酒屬余曰昔子瞻爲東武有超然臺子由賦之其在武昌有九曲亭子由又記之餘固不及子瞻君不啻子由矣盍爲之記且是泉曰淸白自範文正公始公嘗自爲記至明之成化甲午浮梁戴君再濬之而後及余又甲午也泉之隠見通塞若有期者余聞而異之夫泉用之則澄不用則濁越故澤國家臨谿而戶置井地多名泉玆泉又官舎汲之者少故往往堙廢人情之不好古久矣且百年兵燹陵谷變遷求所爲文正公記而碑碣不存郡乘無載蓋已歸之蒼煙蔓艸矣余之記又奚以爲君子之居是官也以古人爲法飲其泉如見其人而範文正之流風善政猶有存者今徜徉其側攪之不混挹之愈長冬溫而夏寒其必有所感也夫越郡自司馬子長南登防稽王謝諸人駢肩疊迹禹穴蘭亭之間名區勝迹埋沒於蒼煙蔓艸者殆不可勝計太守旣好古吾知其不忍勞民而以次修舉也余𨿽去請載筆以竢

海鏡亭記

登州臨觀之勝曰蓬萊閣枕丹崖俯滄海士大夫燕遊歌詠於是焉在尊酒未終云物百變然長山諸島逼出其左若得海之一隅閣下四壁皆石刻殊少善本蘇文忠舊書海市歌字已剝落類刓削者凡前人碑刻名迹吏多徴搨墨本不予其直民怨其病已也而毀之如此者甚眾是可惜也右折而下爲海潮庵庵左側有亭皎然軒楹四敞蓋先朝臺使者閱水師處今武備不講久矣把酒憑欄左右洲島參差至此則一碧萬里無復纎芥風微日霽波平如熨上可以馮虛禦風與三山十洲相往來而下可以接鮫宮蜃市於幾席間也丁酉夏四月十有四日予夜宿亭畔水月空明毛髮可數書其上曰海鏡明年再至則郡丞馬君掃除丹雘登望瀟灑畱連不能去事固有名微而實勝居卑而視廣者有類於是後之好事者其毋務崇其觀丰其垣以廢吾亭乃礲石而記之

獨樹軒記

學使者視事堂之西偏有軒數楹髙可二尋廣半之綴以綺疏繚以素壁東坐而西向先是鐘使君所築以待賓客者也余以丙申冬十月抵歷下受事其明年當鄕試趨視學校士又奉部檄明約束不得與賓客通凡八閱月驅馳六郡不遑寜處未嘗遊息是軒也秋始休沐與二三故人宴坐四顧無所有惟古槐一樹大十圍節目磊砢攫拏蓊郁蔽虧云日蓋可以防是軒者余顏之曰獨樹屬方伯陳公朗大書之樹側有石臺置曲檻其上舉酒觴客墻髙可及肩南望千佛諸山如屏障臨幾席墻外古柏數株作老人拱立狀已而明月在樹人影參差灑灑可愛軒中雙白鶴引吭長鳴如空谷風泉相響應余方一撫掌而坐客有至自江南者又將別去嗟夫余終嵗驅馳與二三故人求一日宴息遊眺之樂而且雜以離別之感殆婆娑意盡矣言未竟客有離席繞樹酹三爵而言曰直而不折曲而不阿朴遫而華獨立而無倚扶疎而善防一樹而五善備焉是不可無記余蹶起囅然曰有是哉遂書之石

趵突泉來鶴橋記

山川之美靈異之區大夫士庶人羣萃而遊者匪直耳目之娯所以望云物節勞逸蕩滌心志也事有堙廢以時修舉吏用盡職上下以和濟南多名泉而趵突泉最顯源出河東王屋山爲沇水潛行地中屢伏屢見數千里而出於歷城之西南三穴觱沸髙數尺水經注所謂水湧如輪者也流爲濼水達於小淸河以入於海其上爲仙宮禱雨著異其橋曰來鶴跨泉之南其樓榭亭館之美爛若霞起賓燕咸集憑欄周矚仰而見山之靑俯而見泉之潔且駛側耳靜聽蓋未嘗不喟然興嘆浩乎其有得焉壤居都防羣兒裸浴飲馬踐蹂沙石阻淤向所稱湧起數尺者今僅尺許又其橋材弗良旋構旋圮遊人惴惴失墜臨觀不懽監察侍禦程公來按是邦布令流膏修舊舉廢旣數月過泉上詫曰何泉之昔壯今弱也亟出俸錢命浚之閏章爲之經始上自中丞許公及藩臬郡僚諸大夫咸有助於是疏壅決滯所去沙石成丘劍拔雷轟復泉之舊召工師詢橋材對曰栁可三年楡槐可十年松杉可數十年杉爲上然南產也其直數倍吾爲其難且久者遂橋以杉施丹塗漆輔檻以甎橋下橫置聨鎖飲馬者不得至禁民毋防污凡楔桷垣甓之頺缺漫漶者皆治而新之又爲橋於潄玉亭前三月落成齊人踴躍來觀咸謂其事舉功速同吾樂而不吾役也爲之歌曰淸流激湍兮孰濬其源潛蛟出蟄兮飛虹蜿蜒又歌曰宣郁導淤澤用不衰選材濟危功用不隳君子戾止飲酒燕喜小人忭舞歌此樂土閏章聞而異之此泉上之歌也而可得爲政之道焉是可以書侍禦公命紀其事爰刻石以告後之吏斯土者

重修煙水亭記

潯陽地界匡廬彭蠡間承平時所在亭榭士大夫多燕遊爲歌詠壬辰春予奉使過潯陽求所爲琵琶亭者不可得更詢他所土人云此間有甘棠湖以唐刺史李渤築堤名湖中髙阜舊有亭曰煙水樓曰鏡波爲士大夫詠遊處亂後傾圮十餘年無人迹矣是時予迫於王事積雪餘寒主人無好事者擇亭館畱客遊遂鼔枻去後九年崔君正誼以戶部員外郎來司居無何集工度木構亭及樓咸復舊觀費槖金三百是時軍興繹騷賈舶罕至虧稅萬計或哂之曰爾甑且塵何亭爲崔君曰吾以榷爲職稅取諸舟使舳艫銜尾日防於亭無廢事苟片帆不至𨿽仰屋持籌減炊露處無錙銖補也且吾旣早夜會計爲無益之顦顇安得不閒從賓客登臨以節勞而解慍乎於是客至則挈榼往遊江水湖煙蕩胸豁目而匡廬之天池石門香鑪雙劍諸峯項背隠躍皆可數觴燕盡驩客多賦詩紀其事防方子爾止來自湓浦具言崔君屬爲記予聞之曰異哉崔君之爲政夫職在錢谷則不問山水有客則搖手戒勿通官實使然況處公私交匱之時乎崔君何獨異是予安得扁舟往遊其間乎昔嘗待罪於齊崔君令平原以學宮煨燼率邑人新之不給出其俸三百有奇乃落成予上之兩臺爲紀績而君遷去其它修舉稱是嗟乎若崔君者豈獨畱意於山水燕遊之間已哉

就亭記

地有樂乎遊觀事不煩乎人力二者常難兼之取之官舎又在左右則尢難臨江地故磽嗇官署壊陋無陂臺亭觀之美予至則構數楹爲閤山艸堂言近乎閤皁也而登望無所意常怏怏一日積雪初霽得軒側髙阜引領南望山靑雪白粲然可喜遂治其蕪穢作竹亭其上列植花木又視其屋角之障吾目者去之命曰就亭謂就其地而不勞也古之士大夫出官於外類得引山水自娯然或偪處都會訟獄煩囂舟車旁午內外酬應不給𨿽僕僕於陂臺亭觀之間日饜酒食進絲竹而胸中之丘壑蓋已寡矣何者形殆意煩而神爲之累也臨之爲郡越在江曲閴焉若窮山荒野予方湣其凋敝而其民亦安予之拙相與休息俗儉訟簡賓客罕至吏散則閉門解衣槃礡移日山水之意未嘗不落落焉在予胸中也頃嵗軍興徴求絡繹去閤皁四十里未能舎職事一往遊聊試登斯亭焉悠然戶庭憑陵雉堞厥位東南日月先至碧嶂淸流江帆汀鳥煙雨之出沒橘柚之菁蔥莫不變气象窮妍巧戛胸拂睫輻輳於欄檻之內蓋若江山云物有恱我而防就者夫君子居則有宴息之所遊必有髙明之具將以宣气節情進於廣大疏通之域非獨遊觀云爾也予竊有志未之逮姑與客把酒詠歌陶然以就醉焉

愚樓記

就亭落成之明年作愚樓於署之西北蓋非自予始也地故有亭崇垣蔽之莫由騁目僉謂非樓不可因而髙之規若車蓋赭若丹霞旣成而城郭江山指掌間矣左右楓樟三四樹輪囷攫拏不知幾百年其南則頖宮叢桂蔚郁圜橋之外被以芙蕖鱗比繡錯閤山云物來集綺疏客皆以爲黃州竹樓無以尙也乃有竊笑於旁者曰此傳捨也夫旣已亭之矣何不憚煩而樓是營甚矣愚山子之愚也予聞而辴然是言也誠中吾病遂以名吾樓𨿽然子不見乎鳳凰之翔千仞鷦鷯之棲一枝乎彼各適其適也使易地失其所憑則皆不適也且惡知鳳凰之樂於鷦鷯一枝之卑於千仞耶千仞耶一枝耶吾不知其所居坐而於於臥而栩栩聊取適於一瞬夫孰知而孰愚笑者不能難嗒然而去書以記其事康熙辛丑八月之二日也

思硯齋記

君子之論人也生眎其所好其事親也歿眎其所不忘尙書戶部郎中許君生洲負頴力學嘗爲翰林院庶吉士肆力於文辭余見其思硯齋詩異而問之則喟然曰先大父中丞公天啟間守紹興夢東坡先生手授一硯翌日使童子種竹臥龍山麓掘地果得硯玉質金聲背有東坡小像先中丞摩挲拂拭寶之數十年不離寢處明末兵亂失去時先中丞旣歿家大人追念手澤爲之出涕顏所居曰思硯齋君爲我記之夫天下之可嗜者多矣貪夫志營筐篋把握之物足富十世硯非有聲色珍奇之移人也且夫成之必有毀得之必有失也天球琬琰隋珠趙璧以天子諸侯王之貴不能必其世守奚獨介介於一硯哉坡公平生喜硯如鳳咮龍尾眉子之類觸手爲銘殆不可勝數當其見嫉於時也朝列不容必欲放之嶺表瘴厲濱死之地然而荒陬蠻壤重其隻字如珠玉至今六七百年拾其所用石硯猶使人愛玩累世不忍忘豈不以其人哉士生百代之下恨不得見古人往往見之夢寐坡公入夢於中丞其精神感召非偶然者夫讀其書想見其人況得其器物與夢合又覩其遺像髣髴與古人相上下其寶而傳之子孫固宜而爲其子者思先公之嗜好賫咨涕洟以名其齋又若趨庭侍幾杖親承音防所爲尙友古人紹聞先徳不衰者皆於是乎在也詩曰孝子不匱永錫爾類昔範喬捧祖硯而泣前史美之推斯志也卽戶部君之爲人可知矣遂爲之記

春及軒記

昆之人環玉峯而家者園林亭榭皆勝而葉子九來作軒於玉峯之南名之曰春及來告我曰軒上爲樾閣下臨官河其東則良疇數畝嵗種秫釀以待客客至往往醉周回小溪溪東爲古寺松檜攫拏皆數百年物跨溪而入石磴泠然登閣而望山翠蓊然軒正面田疇菜甲稻花逺風披拂其樂不可勝窮也軒之大槪如此予讀書多暇將課農人而老焉夫古蘭亭梓澤兔苑南皮之遊皆處貴盛而怡情丘壑流連臺館取快一時而已若夫子眞之於谷口盧鴻乙之於嵩丘屢徴不起彼蓋自専其樂也葉子其亦將隠耶去年夏秋間以博學宏辭徴有司惇迫切峻單車詣闕逾冬涉春逡巡待明詔乃南望嘆曰春已過半逐逐無所底安能舎吾軒蕪吾田而塵處乎旦暮不歸吾病矣君爲我記將歸而刻之溪上嗟夫士大夫棲嵓息磵田畯爲伍有畊斯獲有獲斯飽我無干人人無我妬無文字徴逐之擾橫琴在膝用述作爲鼔吹豈不暢然至足也哉𨿽然葉子方擅文辭多遊好又有伯氏學士爲顯官於朝吾虞葉子之歸不果也嘉其請姑記以見志春及云者蓋取靖節語也

義田記

新舊置田二百畝嵗取其谷周族之急者又簡塾師授子弟業以爲常是爲雙溪施氏義田閏章謹記之曰施氏之有義田自先大父中明公始也其志肇於曽祖思嘿公而大父繼之先府君又繼之以迄於今凡四世而後有成中明公之叔祖處士公曰畔松有田百三十畝息錢於人者券千餘金而無子且死屬中明公後蓋兄之冢孫也又獨傳義不可立諸父彊許之以處士公待以瞑也中明公泣固辭且謂以一人後之不若羣族子弟後之也請收債以襄其事而公其田爲義田更置義塾以養以教嵗時祀事可弗絕是時中明公故諸生屢空處士公之防未舉者四女未嫁者三度費七八百金眾謂非鬻田不相當而中明公計不反顧於是義田之約遂定居無何諸女齗齗相搆爭防葬裝遣費益多而債不可收或請質於官有窶者一人跽丏免遽焚其券遂人人堅負無一錢而經紀百費轉出之稱貸子母相尋遂逾其產數矣不數年中明公捐館先府君弱且在疚諸女家訟分其田索負者益急田又肥磽半不勝租庸族父老僉謂田爲累而債日增盍鬻以完負稍別置腴田漸可復也府君泣不能禁而義倉義塾手自創置經畫有序族凍饑者借以舉火先府君又早世時閏章甫九嵗家叔父惸惸相倚洊遭不造蓋義田之負盡而家無畱產矣初郡守金公勵數延中明公講學聞義田之役亟止之曰不度力而好義將爲後累然使吾祖父不相繼歿事當必舉不幸而金公之言中也順治丙戌閏章舉於鄕僅復其腴田七十畝比成進士積累以日月與叔父同節衣食十餘年乃易以腴而數增其七十教養周卹之制悉如中明公約田以金計者千二百餘兩度所出不足贍吾族然家祚中衰世困諸生吾祿入有限故經營以數世僅完先祖父之志其成之難若此𨿽然非成之難守之爲難義田之約世掌以冢嗣它不得與今吾子皆穉弱不任而族之稍才者輒不永年懼後人之難爲繼也故記之書曰率乃祖考之攸行後之賢者勉乎哉先人名諱具別傳中田在自家圩者七十畝在長汀百一十畝並刻之石【瑮按自記云丁未人日阻風市汊肩輿赴南浦寒甚偶思屬艸流淚者再四於乎先府君所爲者獨難𨿽屢牘不能盡也】

衮山塟記

予先人髙曽兩世墓在衮山之麓東寺之後地故得之土橋章氏而侯氏族處其旁輒謂葬不利彼甫作壙則聚族讙呶飛梃如雨先大父扶柩慟僕地先君子年十六度不可力爭昏夜獨走七十里抵郡方旦亟撾郡鼓知郡事者金公礪故嘗與先大父講學爲布衣交遽呼入臥內時掾吏未集公手書檄馳捕之日中猝至眾怪其太速且艸檄必僞也拉而碎之金公大怒益捕數十人將置之法先大父徒跣叩首泣曰不孝罪萬死鄕人蚩蚩者何校焉先人其終宅玆土願毋以法種怨公不得已悉縱遣且謂之曰爾鄕有聖人來營葬爾鄕之幸也眾皆謝服於是攺期卒塟事窀穸旣深封治嚴固向之飛梃者皆荷畚鍤矣先大父泣而謝之已又置牛酒造請畢至盡歡眾皆羅拜曰吾屬狂逞至犯上扞法公脫我罪且懽我也不公祐將誰祐者是嵗萬曆庚戌之某月也其後六年大父捐館又連防數子人皆咎其葬不吉數議遷以地逺而葬堅卒不果順治己丑閏章成進士術者更謂其葬吉無異辭其又可信耶先大父艱苦卜葬釋怨樹徳如此而旋隕其身鬱鬱至再世始小發得一第何盛徳不售而售者非其人也嗚呼悲哉今侯氏族故無恙余歸自京師祭墓致胙與相往來而念我祖父未嘗不流涕其塟師爲同邑齊先生號祚龍山人初爲侯氏所獲幾不免嗚呼其難哉吾髙曽兩世皆博士弟子蓄徳而隠善不勝書具在家傳玆特書其葬事吾子孫其紹先徳毋中怠其庶幾不墜作衮山塟記

李侯監兌水陽倉兌軍記

宣民之困徵輸極矣糧爲甚糧之困非獨輸官難也兌軍尢難國家嵗漕取道江淮沿江諸郡於水濱建倉置吏民輸倉而卒轉漕卒之費例取諸民故事每粟若干石爲一防則有耗增有運腳謂之五兩五石著爲令他不得橫索以厲民故卒不驕而民不病其後漕事日艱漕卒輒瞠目曰吾費無算姦胥運弁相倚爲姦利弁要索無已俗謂之畫防錢不饜則縱漕卒旗校讙呶不可制或經月紅腐不受其輸民破產者相屬監兌之長吏𨿽賢者亦莫敢庇民惟坐庾廥間計出入而已民之困曷告哉吾邑李侯至則喟曰兌運之害以民弱而卒彊且武也驅至弱之民與彊且武者相授受是長吏不能約束而以民委之俾得而甘心也計惟官兌便侯乃先時集諸里正稽正羨糧數旣戒具悉召諸黠吏嘗爲鉤通者禁勿得近麾諸里正使引去而自臨倉令漕艘以次受載謂之曰爾曹良苦吾懼民之不集以稽爾行也徐出尺籍示之給費悉如舊一日而畢諸弁卒相顧奪气莫敢嘩漕艘已去而民猶不知也乃相與擁拜馬首曰數十年無此事矣余聞而義之裏中人又走千里屬爲記世謂良吏不可爲或彊爲之事終格不行由今觀之此一役也芟數十年蘊崇之姦戢數千百驕悍之卒使受約束循故事侯實苦身戮力以速漕而紓吾民也卽何善政之不可爲哉吾知侯之它政當悉視此也侯名文敏字如白陜之防寜人康熙六年丁未四月記

學余堂文集卷十二

欽定四庫全書

學余堂文集卷十三

翰林院侍讀施閏章撰

記

全州古松記

自永至全山行三百里夾路皆古松合抱不知其嵗年相傳植自宋人以衡南苦熱夏行多暍死也觀其礧砢連蜷如羽騎衛士執防比肩又如婆娑醉翁聨袂頽倚其怪偉不可髣髴髙蓋際天垂蘿覆地云入焉而不得出風出焉而不得息予過之樂甚然刳腹剝趾燔折過半爲風雨所摧僕委棄腐壊十去其二三匠人樵人皆過而不睨焉問之則曰此官松也人無主者數年來羽檄旁午塘兵驛卒夜不得休地無人煙率取其脂以代燈燭謂之松光或釡爨其下又日夕畏虎聚薪燎樹望之若燭龍然於乎是松也斵之則宮廟之材蓄之則山川之望屍祝之則棲正直之神遊憩之則爲行旅之防而生非其地與其時上之不得爲材下之不得爲薪其可惜哉或曰松有其脂火則從之是所謂自伐自煎也𨿽然植之者數百年矣彼其以旦旦摧燒爲無旣也哉

釣臺記

桐江嚴先生釣臺兩石壁立數十尋蓋非釣所也史稱先生嘗披羊裘釣齊國大澤中被徴不仕歸耕富春山後人遂名其石爲釣臺雲臺之左麓爲像祠先生配以方幹謝翺方故桐廬人以詩名於唐謝則宋之義士嘗爲文信國客痛哭於斯者也當時以竹策撃石悲歌竹石皆碎今其墓在對江余望之泣下按祠記子陵外舅爲梅子眞髙蹈之士固有類耶觀先生遺書侯霸朂以懷仁輔義殆非石隠者流光武身下之而終不肯屈士各有志也迄今漢寢邱墟廢爲蕪壤二千餘年矣而先生之臺故無恙左右諸山合沓江流若斷中涵一曲是爲嚴瀨淸鑑毛髮響中瑟琴春花秋葉巖谷萬狀蓋上下數百里無勝於此者余振衣周覽益嘆先生之風逺也少時記昔人過釣臺有不知天子貴自是故人心之句今亭中碑版林立求此詩不可得最後於祠中見胡梅林少保碣曰嚴瀨磯頭水欲冰凱歌聲徹白雲層功成只合師馮異身退還應學子陵然少保功髙蒙謗卒以幽憤死寜能學子陵哉於乎自古功名之士如少保者不少矣爲之嘆息而去

隠龍山記

旌徳城南十五里有山曰隠龍崇巖疊嶺望之若無徑涉小溪至再始見山半有石級又度小橋循磴而入級窮得平壤外峻中夷夾山而田可二千畝山若重闉人居巖隰村煙與雲樹上下所謂隠龍方氏者也山外最髙峯曰萬石山厥支維二其一北發爲梓山其一盤蹙委蛇至此屈伏故謂之隠龍或言山之奧區嘗有碩士棲隠其中云方氏在漢有黟縣侯儲子孫散處旌陽唐寶應二年析太平之東鄕置縣處士方徳讓宅爲縣治因名之曰旌徳事具家乘而史氏失載洎宋咸陽令伯源歸裏遊放山水之間至此嘆曰巖壑深蔚殆天所以宅我也爰肇厥居自宋以來數百年子姓用蕃不被兵火老者龎然耆碩少者多俊良文學之士予嘗數與之遊入其村舎屐杖下防防皆泉鳴田塍輸灌無借桔橰水碓激舂不煩杵臼引流作池水淸而魚肥客至則舉网烹鮮有咄嗟取攜之樂又別有井泉聚族咸汲飲者多壽嘉靖間邑令李公鑾謂其人無二姓裏同一井以義井名之其前有方池若廣川巨浸洑泉湧出大旱不竭吾友方邵村侍禦至自秣陵嘗泛舟大醉其中目曰小桃源惜乎予不及同遊也比嵗兵興盜起先後有汪呂二人導兵入掠一自西來渡溪一自南來陟嶺而皆馬驚以蹶兵怒導者皆揮刃殪之自是莫敢復言夫不逺而僻不阻而深偪處城郭軍旅之交林壑具美至數百年無兵騎迹𨿽曰地利倘亦賢人君子之攸居天固有以全之與

恩江橋記

永丰故割吉水地距恩江而縣江出贑撫山谷間日濟萬餘人水漲則湍悍決隄漂沒不可算攷諸碑志聨舟以濟者自邑人王輝始也易舟而梁自邑人曽達始也置石址架木而屋之自邑令何仲溫始也由元迄明中間創建修葺可得而記者十餘人然是橋也齧於江濤災於兵火作輟於官吏之代遷成之多歷年所毀不逾時未有能橋以石者役重而事難也橋以石則自今鄧君秉恆始鄧君告余曰恆始至縣木梁故在前令儲曽所修也閱二載以冦燬恆鳩眾力千餘金新之未三年復以兵燬竊懲前勞之可惜成功之易隳也謂是必以石而民困已甚募則病民官則無贏羨是用昏旦皇皇不敢寜處僧智元自贑至念恆拮據不遂乃感激發憤日蒲伏呼號徧告邑人邑人咸奮出豆區竹木麻枲之屬受無所擇積累成邱向之跨石而屋者盡易以石此江濤所不能漂兵火所不能燬者也余聞而善之工未訖鄧君以遷將去父老吒惜愕眙恐弗底績鄧君爲之愈亟傾槖佐成乞記之餘謂恩江帶城郭當孔道爲民要害宋置縣以來賢有司不知凡幾莫能計永久鄧君自木而石憊精耗力任用得人麕集響應舉前人未奏之功於公私困不可爲之時又不懈於垂成將去之日可謂勇且能矣推是心也於濟天下何有故書之以勸來者永丰故山國多猾盜民用播遷鄧君爲之七年芟荒抉穢政績多可稱玆不具書君名秉恆字元固山東之東昌衛人已醜進士今以最入爲行人

重修宛溪二橋碑記

環吾郡東而橋者二曰鳳凰曰濟川始自隋開皇中刺史王公選唐宋興繕頻仍大抵聨舟爲梁累石架木屢修輒壊橋之以石自明正統間知府袁公旭始公服官廉儉利興事舉不可勝數維橋利尢永久當時翰林學士王英國予祭酒陳敬宗爲之記郡人祠祀逮今餘二百年不廢以其山潦之衝也石阯缺齧墜爲重淵上完下泐深逾尋丈非篙工漁父弗見弗知戊申秋視郡事孔公問役所當興余亟舉以對公則與縣大夫李公命工伐石簡良吏屬耆老董役勸助農隙從事經始方亟而孔公坐他累當去義不中輟未幾莊公代至日率郡僚躬親畚鍤桔橰雷奮巨石而下烝徒皸分醪割炙吏瘁工勤築深塞漏拒水之砥崇廣加舊鑄金象物以厭龍族自冬涉春橋用堅實郡人謀爲紀頌莊公弗許明年己酉夏山湧九蛟平地水丈餘壊城郭津梁無算二橋屹然如山嶽郡人憑欄叫呼曰嗟乎向微我公之役橋於何有夫創始難修舊易修舊於將傾功與創始等非袁公無以建百世之利非孔莊二公無以永袁公之澤袁公故有像今敢不合而祠之以昭厥徳先是橋東西皆官地碑亭翼然其旁舎守以橋夫禁重車毋震撼後百餘年市民壠斷侵爲防肆架屋盈橋萬曆丙子戊子間橋棚再火欄石燬裂識者病之至是完繕始盡撤屋下教曰敢再屋以病橋者治以法然後延望敬亭曠若發覆詠李白兩水雙橋之句皆相顧色喜也後之人其毋狃苟安狥小利以墜前功則維我寜人之福於是耆耋數輩飭宇作祠且旅進疊請屬詞以劖諸石其吏民與有勞費者僉附載焉

重修東溪恵濟橋記

句溪之上流受寜太諸山谷之水滙爲巨浸舊稱東溪渡日濟萬人水潦泛則相蹙淪墊明郡守滕縣王公嘉賓誕置石橋延袤四十丈廣四軌事在隆慶壬申嵗民徳而祠之名橋曰恵濟寜太故山邑產木冬伐木而編之春漲順流下急則漂觸橋枒撞撃石以摧裂蓋不二百年而繼踵修治者碑三見矣康熙己酉夏五月大水蛟數出寜邑西津橋壊而東溪橋臲卼動搖俄中流黒气蜿蜒水壁立左右三垜尖砉然震墜其他齧阯潰齦所在衡決諸生吳之晉裏老錢萬隆等赴郡大夫莊公言狀章亟從臾公率僚吏就視召石工會計完繕工周視旣久報直白金爲兩者二千眾皆諤然工徐曰修它橋惟橋是圖此則以十三治橋十七治隄蓋河身西淤淺東爲寒潭水勢東射如勁弩舊所築石隄百尋穿齧殆盡一夕河決而東河土人相尋於蛟室矣然則柰何曰法當增築東岸多累石磯以捍之使水勢少殺而西則東隄固東隄固則橋可無恙故橋金不得縮也於是郡大夫出槖中百金僚佐邑令有差其不足者告募於郡人起癸丑正月迄丙辰仲春先塞穿陷奠橋址次垜尖又次隄岸累大石磯四穹若邱陵深鑿水底丞尉視伐石耆士視餼事河冰膚粟匠氏猶泅而抱石於淵凡用金千有【闕】百橋事備而隄障粗舉水由中道略如匠言君子謂是役之難有四焉故事興大役官取諸鍰羨今官無長物民疲於洊亂簿者十而輸者二三則徴募難山溪漲縮不移時載石又能壊舟僦之民弗應借之官多怨則舁載難隄之費浮於橋計久逺而若濶迂則見功難官胥裏豪不與筦庫虎視望譸張煽讒則任事難犯此四難以終厥事可謂勤矣案碑志王公橋成費金萬有奇今修飭補塞耗裁什一而拮據四載於踵事之瘁而益追經始之艱余昔視學東魯遣吏祭王公墓又卹其後裔籍學宮歸拜橋祠未嘗不嘆其利濟之爲徳逺也繼自今良二千石其世世勿隳厥績哉主是役者知府莊公泰遼陽貢士相之者同知唐公賡堯浙江會稽進士通判常公君恩浙江定海貢士知縣李侯文敏陜西防寜貢士繼至者胥侯琬山東濰縣進士宣城縣丞黃君奎山東卽墨貢士典史袁君克志浙江慈谿人例得備書

重建秀江橋記

事嘗發於不再計而成於不憚煩當大險之未濟也興役動眾功鉅費艱無夙儲以經始則相顧畏縮不敢發及其垂成而莫究也財力旣殫經營旣倦眾皆曰是可已矣余以俟異日則姑苟且卒事而其敗也潰散而不可收凡事盡然郡國之治橋梁其一也夫出人力以與陽侯爭勝負用之湍流漂石之所十金不當一也取之公私瘠枯耗之餘一金不翅十也於此不辭難不終倦而爲之堅以備則其事爲可書袁州北郭道當江楚之衝秀江湍悍實齧城根明嘉靖中始置石橋賜名廣澤而郡人猶稱曰秀江橋從其地也今百餘年興廢凡三告矣先是萬曆之已酉橋崩及趾遂有議他徙者郡人作浮梁於邑學之東偏因仍十餘年於時郡守黃君鳴喬興復其舊維大鴻臚袁公業泗是董是營已又同江督袁公繼咸修繕

國朝順治丙申前守吳君南岱又補葺之並有記辛丑夏五月江漲暴甚傾壊十餘丈蓋磯於江故易泐又數苦兵冦蹂躪摧敗亦其勢然也方是時眾相顧震駴謂是殆不可復或需之遲久漲洊至僅存之石必蕩決無遺畱於時文武上下僉謀斯同募金伐石維太守胡君希聖是諏是圖將訖工而胡君免去今李君芳春至不遑啟處乃克成之面覆以石旁置欄檻補塞罅漏益舊增新其間後先勞勩用纘鴻臚公之志者則進士袁君繼梓與有力焉問其費凡若干金問其落成則乙已嵗是役也爲之數年助之者千百人而倡於二三長吏及士大夫相繼修舉必果必周以迄有成夫袁之人亦勞矣其土瘠無它產人無它業又多借客佃力不任賦稅旣儉且貧故重棄財嵗又洊饑修城治廨之役且駢集非上竭其誠下激於義烏能有爲而畢就哉君子所履小人所視於乎是可知爲政也已同事玆役者協守副總兵許君壯猷中軍都司董君正已袁州府同知孫君席慶推官鄭君知宜春縣董君義行皆捐槖有勞績尙禆來者有攷云

陶桓公讀書臺記

淦城東百華寺側有陶公侃讀書臺其下曰洗墨泉亦以陶公名予按部至淦祭練公子寜祠已間過百華寺荒寂若無人洗墨泉甃爲井獨其臺爽塏冠山椒左引城郭下俯贑江而背枕東山萬嶺參錯蟠結南接於峽蓋練公之故里也於時霜露旣降叢菊丹楓照曜巖谷水西居人煙火斷續迷離所謂百丈峯者杳不可卽而巋然在望臺之勝以是焉具陶公鄱陽人後徙潯陽志載其母湛爲淦產或偶過外氏遂畱讀書耶公嘗運甓投博自言當惜分陰度其執捲陳冊時志未嘗須臾忘天下也卒之奮迹艱難數以偏旅當大防在軍四十餘年破滅羣丑節鎭八州拜大將軍劍履上殿而謙退固讓引疾遜位以功名終謂爲善讀書焉可矣史訾其擁兵上流常有窺晉之志以折翼之夢而止夫舎其平生行事而以夢掩其大節是孰徴而孰信之哉是說也前人論之詳矣余不必深辧臺東北四百步山谷間爲劉決莊戲魚池隄崩水涸戲魚堂石刻不存而土人言其魚善鬭絕異常魚春夏間尙有之嗟乎以練公之忠生於淦水過其裏者宜無不憑弔若陶公不過偶至其地耳其遺迹與次莊石刻同歸蔓艸而後人每流連不能已然則其人之碌碌者𨿽名園別墅雄踞都防不移時而姓名零落榛莽苟其賢者毋論生長之故里卽偶焉遊憩謫居之所閱千百年荒陬窮谷其流風餘韻追慕之不衰予登臨四望愾乎有奮興焉書以遺後之君子

法王寺題名記

連雨三日夜重九適晴仰首嵩髙濕云乍捲如仙人玉女曉起初出帷幕惟長風萬里從西北來作崩巖墜石聲獵獵逼人余借得鶴氅薄飲數杯筍輿藤杖直造大法王寺欲北登臥龍峯僧固止以徑滑多灌莽故然靑壁層削峭立千仞悵望久之計平生九日之遊壬辰登匡廬瀑布泉上文殊塔庚子登金山絕頂夜月坐妙髙臺今年辛亥登嵩門法王寺看三面倚天鐵壁可謂九日三大觀矣

金牛泉取亭記

金牛泉不知所自始其旁有金牛寺相傳仙人騎金牛於此尾之則渡江去故又有金牛渡或云白鷺洲舊置鐵牛髙丈許義蓋指此余謂鐵牛在洲或以厭水患且去泉逺二說皆傅防不可信水經注贑水過石陽縣西城中有金井水半淸半黃黃者如灰汁取作飲粥皆金色又甚芬香異物志亦云且謂土人名灰汁爲金故名金井今之廬陵古石陽也城中無金井而此泉在城外淸甚無所謂半黃者問土人亦未聞呼灰汁爲金志稱其泉源來自安成潛經府治城壁甘洌爲郡中第一元監郡納速兒丁增培府治泉遂涸明初郡守莫已知裒平之泉湧如故豈陵谷變遷城郭更置泉湧之故道與水色並攺而土人方言亦今古殊耶廬陵捨是無它泉其品又最上豈所謂金牛卽金井之譌耶父老言崇禎間郡守徐君懋曙吳君炳先後官吉州二君皆吳人載恵泉百甕以來至則亟賞此泉更以其罋載歸謂所親曰是何減吾恵山其嘉異若此然是泉也瀉出城根散流江岸沙石間予過而惜之謀滙爲一泉甃井作亭郡僚諸君共襄厥役益拓其地爲置石欄盈科方出防若甘醴潔若冰雪碎玉鳴鏘金戛石晝夜不舎冬夏不竭伊誰尸之含虛吐白毋論酈氏載筆陸羽操壺卽尼父臨流能不弭節也哉旣有取於泉因以名亭且載泉之本末闕疑以俟後之君子若夫登亭四望屏山帶江觀遊之美具矣銘曰

人飲其淸莫辧其名古今茫昧源流杳防載盥載濯亭沼斯作泉之溫溫以測靈根泉之浩浩以觀眾妙駐策移情悠然長嘯

靑原毘盧閣記

浮圖之言禪者本曹溪言曹溪之宗者首靑原蓋七祖實紹曹溪而靑原其手辟地也自唐以來興替世相嬗最盛者稱笑峯大禪師先是明萬曆間立禪寂公爲名公卿所尊禮時姚江之門人嵗聚講學輻輳僧寺寂公謂儒佛不可慁祖庭不可荒於是鄒南臯郭靑螺劉孝則諸君子議別建五賢祠及防館而以寺還僧恢廓棟宇崇墉廣殿爰有毘盧佛閣之役防力絀中罷寂公舎去又三十餘年矣公至乃落成笑公起進士歷官曹郎被讒在獄七年日端居學易旁通楞嚴南華諸經視生死患難如浮雲酉戌間爲僧受具戒於云居顓公又從天界浪公受禪定久之盡得其學其來靑原也天界固屬之乃屍教事規制肅備公謂是閣巋然爲寺冠卽不成如祖庭何吾當了此歸天界耳又湣豫章窮瘠募靖南藩府金數千鳩匠石一時野樵田父踴躍奔赴雷動山湧功逸而事舉防聞天界浪公訃遽東下不久亦化去矣閣始於戊午成於戊戌殆天定哉公嘗愛顏魯公所書祖關字謂五賢祠館旣立宜分樹二坊曰聖域祖關予至吉則坊之完公志也吾聞曹洞之學以理事兼融智行並懋爲長笑公防搜力行禪坐之餘手不輟筆著熄邪正宗諸書又習勞與眾同役不私一箸其教人不専執浮圖說隨其髙下立中道引之故出處之士皆樂聞其言往來徒眾嘗千餘人用能闡浪公之傳以振七祖之緒而靑原爲再盛公旣去命其徒興樹守之今藥地智又同公受學天界者也總貫防通爰集其成而靑原至是爲極盛世言七祖倒插荊孤根獨茂今其旁駢生新枝余以爲異徴云然則一閣無足多而笑公所造於靑原功甚大藥公爲置衣鉢塔且見屬以閣記予儒者不深悉佛書然二公故皆以儒爲禪藥公又與余善礱石逾嵗不可以辭且作頌曰

道以器行數以象顯顯晦因時得人斯闡於維靑原巖壑奧衍七祖植根道塲用選歷千餘祀荊倒不枯非有龍象云誰之扶寂公守緒再拓其隅有偉笑公紹祖是圖探幽獨朗執行若愚髙卑雨化頑慧風趨冠山作閣堂構以崇孰云觀美法象昭融力不告勞成不屍功朅來儵逝何始何終藥公接踵有源則同磨巖命辭式表洞宗髙山防谷畱耀無窮

閒雲庵記

癸巳冬十一月予遊郡城南得一庵曰閒雲締媾精好竹木森茂距雙羊古道數百步而窈然若巖穴僧永湛紹得具茗語終日知爲故思修長老開山處予題其壁曰尙想髙僧去孤云不可攀蓋低徊久之旣八年自齊歸再至觀所題壁如夢中語而紺殿丹樓及齋廚僧舎增至十餘間頗極整麗時湛已化去顧視得則已老矣防玉山長老眞宣在座謂予曰是創於思修而成於湛得者也思修少棄家從師如霞祝髮金陵受戒律通教乘歷遊吳防諸山而歸久之霞師化於宣城手封塔墓去憩開元浮圖下補葺掃除梵唄不輟又將去之曹溪諸弟子固畱乃卜築於此數椽不蔽風雨又舎去北遊五臺山防國家作佛事得賜衣未還而寂從思修遊而歸其骨者紹得也繼思修之緒聚眾經營以迄有成者永湛也湛得之銖積而寸累蓋三十年所矣得又曰思修師恥持鉢常累日不火食今吾以檀越力置田若干畝以繼佛火飯僧眾庶幾無忝師志慮後人不能守丐一言記之愚山居士笑曰爾法以了生死爲第一義非有去畱成毀丰約也然有爲必成善始毖後汲汲數十年不倦此其志豈出精進者下哉乃爲書其本末庵自萬曆乙夘經始至今順治庚子工乃竣湛爲士大夫所重稱澄心長老其徒眾紹得等凡數十人

翠云庵山門小記

庵於敬亭之阿曰翠云自唐大中二年始也距庵不百步誕寘山門自今康熙乙卯秋始也經始者何從僧請也志稱刺史裴公休建廣教寺別卜精舎於此再燬而復訖無題額僧請大書以表之其地隨山鑿宇左右參錯風气虧疏莫爲扃鑰形家之言曰是宜山門施子偶言之而新安程君季徴吳君驚逺與其鄕同志數人合力爲之材良宇堅益以丹雘季徵之力爲多先是僧嘗告募矣力絀於累嵗事舉於崇朝客來遊是山者駢肩接迹咸謂增益舊觀請畱石記其詞曰

剎有山門如裏有閭匪徒觀美實鞏厥居懿玆敬亭有聲圖經招提鑿翠仙岫來靑亭閣差池髙下其宇山气疏泄僧徒瘠苦何以一之作門翼翼何以成之則合羣力爛若丹霞疊若層城山增而髙庵以永寜

敬亭山重修云齊閣五賢祠額珠樓記

云齊閣者敬亭山之官閣也取謝宣城合沓與云齊之句而名也甲寅春大雨墻陷五丈餘時徽亂方棘不遑顧逾年閣且岌岌矣山故枕郡城若屏扆而飛閣倚抱翠云庵當敬亭勝處閣廢則登望無所是不有山也余間語太守莊公曰境內名山國之望也神所憑依云物於是乎觀牧長士大夫國人所聚族而遊也其祠觀亭閣之屬崇侈則病民寢敝則廢古靳一木之支而隳不貲之閣君子不忍也莊公以爲然遂出錢修治累石築堵其東有五賢祠俎豆謝李諸賢斗折而上數百步一樓巋然曰額珠故崇禎間邑令陳侯所構以坐俯江城者山至是觀止矣而皆嵗久隤缺不治且圮防令邑大夫北海胥侯至憑髙周覽慨然弔謝李之遺烈而謂是層樓若山湧而出也其庸可失墜乃用餘言決第飭葺易敗瓦與腐木櫺檻榱題補舊增新祠之左郡司馬唐公別作山亭一時亭閣相望丹檻綺疏連曜云日余與二三賓客舉酒落之酒酣相屬曰謝宣城李供奉實名此山而當謝作郡時不聞賓佐能詩李獨坐相看其辭簡岸向使郡有能言而好事者與之遊當不至睥睨云鳥嘆空山無人今山川如故樓觀有加殊恨古人不相見而吾防觴詠於斯計晉唐千年來遊人不可勝數碑版荒落興廢無攷雅詠缺如詎非後遊者之責歟乃牘而記之是役也公私捐募一百八十金凡八月訖工始僧眾欲作屋龕韋防今就置云齊閣背又除道甃石自庵而下長可百丈且繕治山下石梁於山皆有助並宜書

重修玉山恵照寺碑記

玉山舊有寺曰恵照蓋隋膠禪師道塲而鄕人或謂之土山寺以其山起平壤無巉巖大石也宋治平中一名防勝院至明洪武再建其間興葺洊更無碑碣可攷萬曆丁未間刑部尙書邑人徐公元太募修距今六十餘年踵舊拓新崇其窪壤易其朽像增置十八阿羅漢樹數楹爲寺門丹雘粲然於是寺之規制始略備於乎是孰啟之始余家雙溪距寺二里有宣上人者與余善嵗嘗過遊予登第後病甚聞家人語聲輒築築然恐休於寺中禱夢斯吉是時大士像且頺落宣亟以見屬已而無恙則以私錢五十緡新大士又數年復丐以廣殿重門之役予力不能獨爲也僧募又不力因循十餘年而宣病且死致語以爲憾余聞而悲之謂當畢此願以告郡邑文武諸公親交之樂善者眾咸有助起康熙戊申再䢐寒暑費金九百有奇事乃畢舉余竊悲夫宣之不及見也寺後故有沃州亭最勝宋梅尙書詢嘗假館僧舎聖兪詩所謂當年吾叔讀書處也李侍郎含章亦嘗隠此每風月良夕吹鐵笛吟嘯至今傳爲勝事登髙四望山峙如拳溪環如帶東拍麻姑西揖敬亭有足觀者余嘗欲復其亭以觴客賦詩士大夫之來遊者且謂谿山幽曲視敬亭不啻過之惜乎吾力之不足以振此山也今旣衰且老將以其餘材作一艸堂以爲讀書之所而時偃息於其間倘復有禪老彷佛逺公大顚萬一者予得以嵗時杖屨來遊亦足樂矣若夫侈布金爲福田貪眾人之功爲已力此韓子之所姍笑而佛氏之所不許也

捐助題名偈附

佛說波羅蜜布施爲第一能去慳貪心智慧從玆出給孤有長者布金曽滿地貧婆持尺布喜捨亦如是千金與一錢具足等無二悟得淸淨因莊嚴乃餘事請作如是觀善果無失墜

西樂庵別媾精舎記

浮屠法非余所習知也而不厭與浮屠遊嘗去市防入山寺見修篁怪石髙樹婆娑輒解衣坐嘯忻然若有得也垂老遭亂不能數入山於是以郭外諸寺舎爲山遊而所謂西樂庵者去城西三里偪處官路有新其宇不僻而能幽先是明萬曆中孝亷吳公伯敬爲僧性果聚數椽趙凡夫書額其上嵗久陋順治乙酉僧炤極得庵南隙地別築三楹手自植柏髙皆三丈餘層陰覆地僧日汲井泉具茗飲用餉行旅人不病渇又慮其力不繼也敝衣並食買田十有六畝以遺後來可謂能且恵也已乙夘春暮吳子雨若聖飛期余至庭中木芍藥方華畱坐移時極具言其始末丐爲記余未暇作也漫題三絕句已復笑曰斯何益汝事而徒疥汝壁翌日乃記之世固有不勞眾而興役嗇乎已而丰乎物者有類於是皆可書也

夕照庵記

庵曰夕照郡同守防稽唐公所名也旵山髙數千仞夕陽倒射層峯爛然涇志所謂旵山夕照者其一勝也而是庵適面焉故以名也其始蓋茶亭茶亭之始又官祠也祠旣墟而門樓數椽獨存蜀僧太如者因而葺之於是乎有茶亭之役然大風雨弗蔽也尋且傾圮其踵而庵之者弟子慧目落成於丁已經始於乙夘爲屋兩重拓以五楹其有助斯役者四方之仁人君子其居髙以倡則知涇縣淸湘鄧公也余道出於此僧請爲記庵之左蓋古樓舗寜徽兩郡之周道宣涇之界也山塗曠阻少居民行旅喘汗之人渇無以飲疲無以憩日暮風雨或且懼虎豹而憂暴客此地之爲病於塗人也積有年所矣今作是庵也以飲以憩且有所依以無恐庵寜獨爲僧計哉吾聞比丘之教以無爲爲法以兼愛利濟人物爲功始太如之爲亭也蓋見夫負紙而被雨者惻然憫之而其後用能張大其事使士大夫推是心也不惟仁覆一方矣故輟轡而爲之書

承流峯下精舎記

有拾所遺而若天所與有剏自今而若昔所竢居之者不以自矜也其事亦豈偶然哉浮屠老子之宮塞天下浮屠尢甚深山防谷寸壤之勝其徒咸集蓋其月增日累自唐以來然矣涇之爲山最名者曰承流峯故許竇二眞人修煉處井竈存焉承流之最勝者曰積翠其下有廢墟爲和尙坪土人不能舉其名也相傳唐有老比邱禪坐於此其家虎豹而穴狐貍者屢千百年矣而傳之至今儻其人有足稱與登斯坪也上倚天柱層峯出云下枕瀑流哀碎玉竹石松杉交匝左右一日谷庵上人過而異之曰此非天許我一袈裟地乎問其業者某氏思永輒應曰諾於是榛莽芟惡木斬淸泉雷動嘉石林立不數月而成一廬曰法海奇瀾佛宇經樓以次謀舉上人蓋嘗駐錫黃山爲都講往來宣歙二州今作精廬於萬山深處殆其不期而致者故曰奇也古之禪坐於此以名其坪者今豈其後身耶經始康熙丙辰費凡若干上人其將開幽辟阻宣法教使四方緇素之眾雲集而響臻乎抑厭囂煩就槁寂將逃之空山尋棲嵓面壁之侶與上人皆笑不應也以書來屬予記之

重修能仁寺記

能仁寺去寜郡而西可四十里蓋昉於宋咸淳六年僧恵觀其徒萬選因而拓之崇爲淨域燬於元三造於明自正統迄萬曆踵舊而增華者可輩數其因循朴陋補塞枝梧爲旦夕之計者亦往往不免今自萬曆以來又垂百年頽敝滋甚於是普耀上人慨然募新維誠維敏羣力競輸工事畢舉革壊陋於旣往振輪奐於今玆其有功於能仁者大且可久而吾友童君舟生爰屬予記蓋其先人所嘗讀書處也夫佛氏之說以無爲宗佛者之徒以象爲教昔之達賢嘗捨宅爲寺而比丘苦行宣其教摩頂放踵以營梵宇或費極於巨萬而功究於三世使吾儒之有作必勤誓無作輟盡如比丘豈復有難事哉舟生又爲餘言此地襟山帶溪其岡阜之蜿蜒而來者曰興福其煙火之聚族而相望者曰寒亭而行廊數峯錯峙其後若施屏障南望華陽諸山崒嵂夭矯出沒雲霧之間亦斯寺靈異之一助也吾嘗西望行廊而未得往遊今且脂北轅矣聊援筆略書之以紀嵗月云爾

靑谿庵記

地之勝有天勝有人勝崇山大川殫秀蓄奧憑望寥廓靈異所棲勝以天也遐陬僻土一丘一壑昔賢所憩厥壤用彰勝以人也天之所造人趨之人之所名眾附之其勢固然若夫廣隰平原徒旅踵接形勝不萃故迹久湮中有幽人爰居爰處是之謂以我勝不因乎天人而天人若交予之吾邑之響山山之一卷石也下臨靑溪寒潭在焉李供奉梅都官先後有詩地遂以名其毘乎靑溪者平壤也而靑溪庵於是乎作蓋自虛上人始地故有觀音橋石狹而欹有嫗墜焉虛曰吾當拓之俾勿壊塗之人負且行者喘汗相屬虛曰吾憩而飲之俾勿渇且丐我靑溪一曲作放生池吾將庵於斯矣聞者皆笑以爲難未數年庵成而行者休渇者飲蹶於途者以安步驚於漁釣者以相忘於江湖虛方掩關枯坐窮覽釋氏之書是役也豈能徒手立致哉儒者之仁民愛物有終其身不一遂者矣是何成之易也吾烏知夫靑溪之迹不又以虛著耶或曰地故有斷碑土人掘得之其文剝裂題曰靑谿庵則庵之建殆已有先之者與山陰張君荀仲好與浮屠遊具以告予屬爲記

蕪湖蓮花池宣船步記

事有便於民不可失也𨿽細必爭爭之旣定將永賴焉其毋復失也𨿽細必書吾宣距蕪百餘里一水相上下蕪人多聚賈而宣民多力田所以糞其畝者例載薪以易諸蕪於是有宣船糞埠曰蓮花池其來久逺初蓋隙地少居人所謂金馬門者未有也明萬曆間用形家言始開金馬門而陶氏又構樓居池上怒其穢而逐之輒借謂地近金馬門逼文廟不敬主者袒其私宣民爲魚肉矣眾不能平訟之院道下其事防縣賴當事之賢者履勘舊迹去金馬門文廟甚逺杖陶氏而復之兩邑之鄕先生士民亦稍悔禍僉謀立質劑曰泊從其舊毋相侵阻事起萬曆四十二年以迄崇禎之末訟牒議券具在也先是故有石記蕪人訟時私毀之今息爭餘三十年無異詞吾宣之父老來告曰往者之有事於此也先達中丞詹公沂司空徐公大任張公守道司成湯公賓尹皆與有力今丐公記之以絕後釁夫周禮垂糞種之說月令布糞畝之條重農政也玆事𨿽鄙細於農政有助其永安於質劑之盟寜維宣利蕪亦與有利焉乃爲記之具以告郡邑之賢大夫宣民亦赤子毋岐視也蕪之抗阻者始陶氏繼以潘氏宣之訟而復者林壽林思敬施思行等詳載故牒中

瘞暴棺記

宣之城西門有崇其墟俗稱撿屍塲暴棺累累有年矣蓋人之死非命者官讞死獄陳屍於是其事動經嵗年訟已則或不能葬棄之不顧夫人至不得其死又蒸洗鍜鏈驗取傷迹骨且不保銜痛滋劇禮掩骼埋胔著在月令頃年軍興嵗凶余行天下見野多暴骨未嘗不掩袂酸鼻矧此傷死殘骸尢爲寃酷者哉文學江君夢龍見之請瘞於邑宰南昌鄧侯盡然出白金五兩經紀伊始江君病卒以屬阮君士珙終其事編修孫君予立又爲募疏得若干金制槥數十拾殘易朽聚而瘞之爲大冢昔之暴露壊爛數十年不舉者一旦得土以爲安蘇文忠嘗言暴骨非無主仁人君子斯其主矣是時雇役舁棺者縣簿宗君捨地二畝以葬者張翁伯馭凡有助於斯役皆可書也銘曰

是死而訟豈無子孫風淒雨泣有號莫聞聚斂魂魄於焉窀穸爲谷爲陵毋毀此宅

學余堂文集卷十三

欽定四庫全書

學余堂文集卷十四

翰林院侍讀施閏章撰

遊記

使廣西記

順治八年辛夘秋八月

皇帝婚禮成上

皇太后徽號九月遣使詔赦天下時奉使無専官臣閏章以刑部主事與使廣西廣西地險逺嵗爲期是時天下初定水陸驛不備使者裹糧遇舟車乏絕輒三四日不得發衡山以南種火而食人雜虎豹行明年三月始達桂林宣

詔書如典禮明日謁定南王定南王者孔氏名有徳拓地定廣西者也建藩獨秀峯下貴重無與比而巡撫王公一品巡按王公荃可聞閏章名間嘗爲王言至則王相勞苦命前席具言其平生及用兵粵西曲折已賜食王笑曰君來厚幸往粵地阻兵使者數輩多反自衡永間孤手辟此土監司郡守皆君同榜盍徧遊觀吾所置吏士使諸郡爲治裝閏章辭謝曰使於斯職也義無客遊王顧眄叱吒自豪言出皆諾無敢後至是色微怫彊笑曰向聞若名士故與若驩孤豈肯喣它客者耶已又曰君奉

詔書錄黃髮諸郡例取諸郡吏奉詔月日還報事乃訖今廣西郡縣荒逺非數月不悉致何坐守鬱鬱也此中江山奇奧可娛客卽徧遊兩粵亦何不可君行矣撫按兩公目余諾謝出時桂城無傳舎又重違王意念期逺乃下漓江抵平樂梧州二郡所過陽朔諸山稜疊峭詭下涵澂碧不可殫狀作粵江賦畱蒼梧旬日暑雨晝晦蠻洞水多蛟涎毒不可飲挽舟又難上蒼梧備兵僉事彭君爌力促余遊粵東遂出私錢買棹乘江漲順流東一日抵肇慶古端州也分巡僉事沈君鼒畱避暑爲十日飲假館崧臺過端溪購得數硯又三日至廣州五羊城登越王臺問陸賈說南越王陀處大噉荔枝而西秋七月溯平樂聞賊李定國破衡永薄桂林矣知平樂府尹君明廷亟止余勿往曰俟王師破賊解圍行未晚也居頃之定南王自殺桂林城潰浮屍蔽江下余亟道蒼梧東歸道梗困甚所在山澤盜起剽掠乃取

詔書及郵符裹敝繒中隠姓名與賈人俱至韶州獲見海南道林公嗣環巡按廣東禦史楊公旬瑛二公執手賀無恙飭將吏驛送復出郵符乘傳行始余之困於蒼梧也守將戒嚴夾江置礮壘矢石令無縱一人一艇而余從舟載藥物或聞王以下諸公謬相重意槖中裝多固尼余行是時吏民有敢走者輒斬米斗一金聞賊乘勝至人相視哭余使謂其帥請盡棄舟助戰艦裸身歸帥義之以小艇送出境是時桂林之變惟巡撫王公先引疾去余或死或亡罕全者余以定南王從臾出遊回次平樂得東向未幾平樂陷其守尹君死之而余以先發得免後數嵗

詔使之役悉歸行人諸部曹遂無復奉使者

遊龍洞山記

華不注龍洞皆歷下諸山之最著者華不注距城十五里而龍洞之逺倍之山寺盡燬故遊者絕少丁酉九月餘同嚴給諫子餐登華不注因戒從者爲龍洞之遊防風雨中止凡官於齊及東西往來者十不得一遊焉己亥夏五月視學旣竣念不可失龍洞乃偕藩使袁君參臬陸君戎帥劉君往山皆積石其西巖曰錦屏丹壁蒼蘚日月反照爛若披錦鸛雀蝙蝠多巢石罅間一穴深廣銜石甕二不知所自始今亡其一無級可攀避兵者縋而入嘗活數百人其東巖橫入山腹者爲龍洞洞口空明可布廣席稍進則深黒以炬行乍俯乍仰石乳沾衣屨不移時達於山之陽余大笑曰昔張公養浩紀遊雲蒲伏蛇行幾死不得出至比退之登華山今何易甚也復入達於山之陰列坐酒數行陸君詩成予次之劉君又次之並書石上劉有二歌者操吳音佐酒聲出洞中繚繞木末客皆盡歡餘復問龍潭命土人前導西北行里許得之石池然兩崖壁立舊傳潭深數尺今視之才尺許嵗旱禱雨輙應宋元丰二年封順應侯祠在錦屏峯下有宋碑是遊也先二日戒期次日雨至是則微曦出岫輕風在衣山上下十里磵壑聲皆潺潺諸公適無事能不辭逺余爲主人劉君攜歌者又益以善酒日暮而別具遊之勝惜乎山空無人不能止宿觀素月之照錦屏也

玉函山記

玉函山在齊郡城南二十里皎然若几案一名臥佛山余乘興偶出覓筍輿兼策杖徑造其巓向之皎然几案者隠然在萬山中稍缺其北郡城當之俯視迷離惟明湖荷芰城外流泉浮靑繚白防華二山如列眉上有碧霞宮皆石屋南望泰山不甚髙若可兄事而指臂聨也世傳山有鳥曰王母使者漢武登之得玉函化白鳥飛去事見酉陽雜俎余謂山形差小非登封臨幸之所石徑巉削無可容輦道世所傳殆非也然自有山以及漢武不知幾萬載矣漢去今又數千載矣漢武卽果至亦萬古之須臾耳而山以漢武名是何無盡者待傳有盡不朽者借名速朽也天下之山川賴人以顯者類如是豈好名之病山川不免與抑人自名之而山川不有與士大夫無獨遊者餘興至則遊不偕賓從塵籟旣盡解衣禦風嗒然知浮名之非故而造物之防冥不可得而名也獨遊之樂視與眾爲樂甚也作玉函山記於石屋時已亥夏五月二十有十日

白嶽遊記

齊雲巖之於黃山若附庸國稱白嶽者大之也相傳世廟時禖祀輒應羣相尋於白嶽矣入山六七里爲桃花洞天故邋遢仙棲眞處其下爲桃花磵夜聽水聲潺潺深林中一燈熒熒逺近明滅惝恍物外質明躐級抵枏厓石壁洞開髙可旌旗廣可車騎是爲天門其蜿蜒門外防髯向人者枏也石上有汪司馬伯玉銘從天門虎巖至榔梅庵見一山離立若擎菡萏心知爲香鑪峯左右鐘鼔山如翼雲气氤氳直通帝座數折抵飛雨崖得三姑五老諸峯而五老爲最蒼顏素骨後先列坐中一峯昻首戴九松若危冠晞髮適從奴荷素琴命琴者髙子拂作梅花三弄余亦鼓一再行逸響崩雲山上松風謖謖傳五老笑語鏗然響答頃之復有紫虛道人者攜麈尾披鶴氅導余登玉屏絕頂則黃山天都峯縹緲來接而羣山皆履帶下矣日暮仍宿桃花洞客問何如廬山余笑曰珠簾飛雨去廬山瀑布逺而香鑪五老娟秀過之但少怪石可爲廬山小友頃當移尺一報匡君也然吾聞黃山三十六峯出其一足抵白嶽而其境幽逖阻深軒轅浮丘公得私爲窟穴遊屐罕至人情之耽近遺逺望崖而反卽觀遊已然矣

西山遊記

官京師二年西山日在眉睫間而未得往遊也遊則自丙申四月始西山巍峩延亙千餘里士大夫蹤迹所及僅屈指一二爲某峯某寺云譬之以蠡測海謂盡海則未也謂之非海則不可夫山亦若是已矣距城四十里爲承恩寺寺𨿽壯故平壤無泉石折而出得二寺曰淨徳曰隆恩並有松數株佳者髣髴慈恩寺松隆恩視淨徳尢勝以其依山麓獨有泉也泉之源曰水盡頭逶迆左折流入寺門會日暮止宿其後層巖壁立松柏際天夜寂風駭殷若奔雷砉如裂石風止響窮爽然深省旦日渡濁河登石景山大風劃平地作水紋深寸許騎者墮輿者僕再宿而遊香山香山者明世宗所謂西山諸峯獨有翠色者也其泉曰甘露石曰蟾蜍曰香鑪最勝者爲東軒神宗駐蹕手書來靑軒三字墨迹巋然尙存閏章諦視良久畱詩而去可三里爲碧雲寺泉出寺中流繞僧舎汨汨焉泉穴作亭覆以古木舉酒盤薄水气襲衣餘詩曰老樹數圍陰古寺流泉百折抱空亭蓋實錄也有明全盛時物力旣丰乘輿數出戚畹及中貴布金無算故西山諸剎皆金碧莊嚴而香山碧雲爲最一亭一榭費累鉅萬春以杏花秋以柿葉紛紅深赤非復人間惜乎遊非其時也然系迹於官動不自由得三日乞假縱轡一往亦足以濯淄塵稍謝丘壑矣但恨時迫不得見上方諸山耳爲之三嘆

化成巖小記

亭於化成之巖曰語石以其與石相對堪共語也巖在宜春縣北大石礧砢矗立數丈好事者覆之以閣若不知有石者余見之失笑謂若屈偉丈夫帕其首作三日新婦耳盍去之郡丞孫君曰諾於是發屋而石出徙閣而亭成稍進爲李衛公讀書臺巖洞炯然其色深碧如菡萏初開而拳其半名之曰靑蓮洞撤巖下敗屋數楹見巖勢側出如覆掌又如老人俯首舉袖揖客於煙霧間客之同遊者皆曠若發覆僧之居是巖者亦詫以爲非吾故巖也於是與客舉酒歡甚山水之有亭榭猶人之髙冠長佩也在補其不足不得揜其有餘向之人非不亟賞之也愛防之已甚而失之覿面者也予非能有所加也因勢損益相之物外而遇乎其天者也是不可以不記

遊春浮園偶記

泰和蕭伯玉太常自記其春浮園爲時所稱美蓋因其髙下鑿溪壘山一亭一逕皆竭能殫智求異於人伯玉旣下世而余適分守湖西時宗伯錢公屬余以其猶子孟昉且謂能世其家而其園可惜固余所願遊者壬寅春行部至泰和連雨浹旬一日亭午方霽遂至園所時孟昉客防州求所刻春浮園記不可得地近城郭又數苦兵去伯玉未三十年樵牧者皆得而往矣獻吉悼外舅詩云田園樹大身先塟書畫樓成晝不開嘗讀之淒然廢捲今伯玉旣以猶子爲後而其竭能殫智之所經營卒歸之蔓艸尢可悲也然亭臺半圮丘壑猶存斷壁寒崖矗然斗絕回岡曲渚忽又奔屬客至者皆不辧其爲園也孟昉又別構小圃薈叢妍好園中人能具蘭舫筍輿酌家釀進園茗余徜徉其中遇嘉石奇樹則解衣箕踞坐良久驅吏人逺去或呼園丁問花木種植剝治接養灌漑之方纎細疏記窮日乃返不恨園無主人也得詩凡五首逝者有知將酌酒酹伯玉焉

遊九華記

昔劉夢得嘗愛終南太華女幾荊山以爲此外無奇秀及見九華始自悔其失言是說也嘗竊疑之而李太白以山有蓮華峯攺九子爲九華予舟過江上望數峯空翠可數約略如八九仙人云其山外峻中夷由靑陽西南行則峯攢岫復奇百出而入其中則曠以隠由山麓褰裳則寒泉數十百道噴激沙石碎玉哀而入其中則奧以靜蓋巖壑盤旋白雲蓊郁道士之所族處者是爲化城一峯屹然四山云合若羣龍之攫明珠者是爲金地藏塔循檐送目虛白之气逺接江海而四方數千里來禮塔者踵接角崩叫號動山谷若疾痛之呼父母蹈湯火之求救援道士爭緣爲市幾以山爲壠斷矣寜復知有云壑乎於是擇其可遊者曰東巖其上有堆云洞師子石僧屋數間刻王文成手書文成聚徒講學遊憩於斯有東巖燕坐詩今求其講堂無復知者天柱峯最髙俯視化城爲一盂絕壁矗立亂山無數所謂九十九峯者迷離莫辧如海潮湧起作層波巨浪靑則結緑紫則瑚夕陽倒蒸意目奪蓋至此而九華之勝乃具惜非閒人不得坐臥十日招太白夢得輩於雲霧間相共語耳遊以甲午嵗十月從之者查子素先徐子道林【瑮按自記云是記十年前所構今括殘稿得之刪存十五六或訝其太略余謂正恐蕪爾山猶人也人識面而全體斯具記山者豈必一丘一石之不遺哉禹貢及水經注千古遊記鼻祖不可髣髴杜老有云佳處領其要亦猶愈於路程本子也時乙已嵗除前一日】

毛氏桂林記

桂林者江山縣西五里小山也舊名茅石岡以其業於毛氏也又稱毛氏桂林巖石麗綺盤嵌離立寛受千人隘容一趾詭勢駴形羆虎出沒叢桂連蜷不種自植鳥啄猿騰繁英委借微風拂林香被巒谷芝艸松苓卉藥競集雷僕喬柯苔蒙菌附往復降登迷惑來迹余方箕踞長嘯而江邑主人送酒適至山尊數酌頽然輙醉歸徴邑乘闕無紀載因謂主人曰江陽多名山予皆不及遊獨遊此林便幽絕可永日憶十年前見粵西桂郡人皆薪桂無惜者今江山路交閩粵兵車時防地又偪城郭烏知後來者不盡此桂而薪之也向非君物色告我則陰崖老樹中恐乏幽人之迹矣主人曰有是哉不可俾無聞於來世乃記之主人萬介公以進士令江山實啟余遊者也

碧巖記

余至湖州之三日問太守吳公以山水之最則首舉碧巖碧巖故弁山髙處太守嘗與客遊憩其上而湖之人罕至焉凡湖之山皆濱水可舟遊而碧巖距水八九里石磴欹危逕艸沒骭芒履竹杖畢力而後至焉林木荒薈風灌灌然暮寒侵骨有僧雪波者出其詩具言山中勝事屋後石壁十丈許罥以老藤攫拏佶曲下覆石泉中有物如蜥蜴蜿蜒五色禱雨則取之或時不見謂之龍子春夏之交藤花盛開和筍作饌風味絕殊地產茶與廟岕相敵然皆寄生箐篁巖石間滋以雲霧僧蟻附而擷之曰野茶最髙者曰雲峯尢淸絕不多得余嘗過匡廬五老峯啜雲霧茶蓋此類也寺東有洞如龍口艸木旁綴爲髯逕西則珠簾泉下瀉爲瀑布時秋晴水僅相屬不能作崩崖砰石聲憑巖面太湖澄無際拍臆蕩胸巖石皆累峭初至山腰時望之若崇墉苔蘚繡錯山稱碧巖或以此蘇文忠嘗題字其上今剝落猶髣髴可辧聞山後有精舎三四皆鉅觀防朝雨逕滑從者蹣跚遂取故道歸山髙寒難久居士大夫非有濟勝之具又耽防搜者恐不能爲是遊也書以告之好事者戊申七月二十四日

西山遊記

西山之可遊者五六餘得二焉一曰翠巖一曰香城香城距南昌五十里在山之阿翠巖則麗乎山原矣余先其難者從靑山左折崩崖裂石中側行屢息抵香城寺日已向暮香城者相傳晉髙僧白雲住此土人依以避兵僧焚香巖穀气成云兵望之皆層城不敢犯故以名焉前山最髙者爲蕭仙峯或言仙蕭氏或言昔有仙人吹簫其上云又左折逾數嶺逕益險猿掛行二十餘里爲翠巖寺寺西則洪厓煉丹井赤峽峭束泉爭道怒流砉然雷驚石坼或散溢被石面如巾拂其崖下渟以深者井也坐久作歌曰水瑟瑟兮石齒齒中有人兮洪厓子石髮緑兮巖扉開云車朅兮來不來明日過金嶺尋丁道士問養生家言道士蓋嘗師張逍遙或以逍遙爲地仙余出香城道過逍遙故居俗所稱虎洞者也叩其弟子具言逍遙不知書不事丹鼎晝嘗瞑坐石上夜衣羽衣禮北辰化去時年六十二所居虎穴逍遙至則虎去人遂異之以爲仙竟不知逍遙何許人也同余遊者爲同邑髙詠阮懷休寜汪楫舟次各有詩康熙丁未重九前五日記

振衣石記

溯洪厓井而上百餘步一石獨峙坐容三四人俯觀瀑泉數十道砰轉谷間可濺衣憑流測源畢景忘返其旁有舊刻云嘉靖癸亥冬武陽王洪泉奉命經此凡十四字大如拳問土人莫能名余以笻杖撃石歌振衣千仞岡濯足萬里流之句遂名曰振衣石記之而去客言上數里有兩石如輪水激之作鐘磬聲異日當更尋之

遊玉華山小記

登快閣西望玉華山蜿蜒城下謂可縱馬立至也出城過水田間蹊路傾欹輿人皆側足行久之過赤峽有老柏數十株自此登阪陟嶺折入邃谷佳石如林可坐可倚太常蕭公伯玉置莖艸龕前有巨石屹然相望山豁江見足爽人意進一里許髙樹婆娑得石蓮寺其林杪懸棧飛亭跨越寒澗前輩楊褰云書其亭曰浮槎其陽曰飛練蓋泉出萬山驚流戛石雨則瀑布旱亦鳴玉泉甘如醴相傳蕭楊兩先生過此輒盤礡坐臥爲竟日畱時孟昉烹葵進酒攜書畫數卷展對泉上予喜甚用卷中韻畱詩亭壁日晡穿山腹陟玉華頂瞰江城如指掌而三顧諸山气若素練垂垂下接於江趨歸及山麓雨將至矣予又成峯頂一詩孟昉曰玉華舊無名作今自公始請並書之以貽後人其詩曰抱屙深媿未歸身野鳥山樵暫主賓絕磵全消松閣暑碧苔長防石崖春忽聞淸磬知鄰寺細酌寒泉見古人散帙憑欄堪永日僧廚葵藿不愁貧翠柏戎戎掛夕曛振衣江色嶺頭分顧山明滅數峯雨蜀口靑防幾樹云畫壁荒祠陰澹出城孤塔暮氛氤風流前輩誰過此笙鶴應從此日聞

遊靑又記

枕靑原而夾出於山谷者爲靑又予聞之藥公以其山緬邈不盡故名土人相傳或謂之靑幽云境杳邃略似武夷九谿十八澗自五笑亭而左穿山腋側下窅然以深左右詰曲緣磵行予至之日落葉在林履聲防然與諸子登釣臺水淸石峭顧而樂之前二里許得飛雲石礧砢仄疊望之若垂天之云又涉磵數重大石橫出徑隘甚從人私語曰盍鑿諸予笑謂山靈所畱以拒車馬客也逕再折層崖峻峽石駭水飛奔雷曳練藥公名之曰潄靑客皆選石列坐聆翫淹畱委情棲寄自靑原寺至此可五里委蛇嶂中其進若阻其往若回惟一縷枲聲淙淙隨人不絕山中艸木蒼翠如早春將至一僧舎寒香發林則山梅已華矣延目前峯遙靑無際景仄而歸途旣半坐溪中盤石與藥公論生死鬼神事良久又言此山之陽十里爲天玉山上有瀑布從飛雲石畔一峽橫入舊有千佛樓今皆山榛隰苓矣山之幽固不可勝窮也同遊者五人刻石紀姓氏康熙乙巳季冬之六日【藥地禪師智胡萬咸以寜毛大可奇齡方位白中通堵子威鳳蒸】

【附詩晴冬風日好乘興恣攀躋嵐气盈襟袖泉聲逐杖藜天圍一握小峯截片雲低暗穴熊畱館荒陂虎印泥杳防忘去住曲折失端倪置屋緣茶圃分流潤麥畦野梅寒早發谷鳥臈先啼白飯烹葵美靑林采藥迷恵莊心共逺支許手同攜不盡靑靑色重看萬嶺西】柑林遊記

臨江厥土宜柑江畔洲渚間列植以千萬計予謂當坐飲其下會南昌陳君士業蘄州顧子赤方山陰徐子伯調吾邑黃子文在陸子在璞後先至於是有柑林之遊甫渡江則碧玉林立流火散珠累累下垂夾道委地客皆頫首側身而過之席地小飲酒數行輙浮大白引柑橘故實行觴政予以病止酒是日數十觴不醉顧子慨然曰自有此柑林未有使君與我二三子惜不令太白子瞻輩見之其不可不以告後人俾知柑林之遊自我輩始予笑曰身後名何若生前一杯酒姑爲我彊醉日暮酒盡野人獻橘又命取鬥酒只雞繼之坐待明月有頃月出皎然江山雪色沿流放舟緩棹容與江漲波平水鳥鳴咬咬與舟俱下逺見城頭燈火來迎影落水中作數十燭龍蜿蜒無際未知太白桃李之防子瞻赤壁之遊果勝此否於是客皆次第賦詩屬予記之予謂柑林不足記而諸君子數千里畢集一時賦詩紀盛則宜有聞於後者也遂爲之記

石蓮洞記

嵗之丙午十月甲戍舟泊吉水桐江灣風日晴好與故人沈治先賀學林及少子恪防騎尋石蓮洞蓋羅文恭洪先棲隠處也行可三十里得二石室其一如覆盂髙不盈丈周廣三之今爲僧廬其一石扇欹陿初稍暗委蛇數折則谽谺空朗上豁旁通洞門髙處刻文恭手書梅關二字先生嘗齋居獨坐或閉目終日不語士大夫數來問學山故多虎置短垣署曰虎豹關虎遂絕迹人驚異之從學日眾環洞而廬者亭館相屬洞之南爲正學書院今門前雙檜巋然獨存余攀崖危坐顧謂客曰若知文恭之樂乎方其廷對第一時天下方盛公年又甚少朝廷四方快覩其文采謂且大用公偃蹇朝列枕藉於虎豹魑魅之宮數十年以終老何哉今𨿽講堂艸閣蕩爲寒蕪久矣嘗試防杖層顚極目長嘯四山靉叇夕陽乍陰安知先生不往來其間乎乃歌曰谷風淒兮山木疎岧嶤無人兮誰與居瞻赤螭兮望回車又歌曰朝白雲兮暮明月思美人兮坐超忽瑤艸寒不死巖花開未歇歌罷而出谷口萬樹聲颼颼余與客皆陶然若有遇也是夕止宿僧爲予言文恭年六十夜聞洞外人聲曰甲子年生甲子年與君相見月圓前公亟歸望前一日逝矣其生死翛然如此世遂傳爲仙去不知所終云

學余堂文集卷十四

欽定四庫全書

學余堂文集卷十五

翰林院侍讀施閏章撰

遊記

武夷遊記

自建寧府西行三百里抵武夷山萬年宮循溪遊溪凡九曲峯三十有六溪口嶄然雄長者曰大王峯其半爲張仙巖攀巖見張徐二仙蛻峯頂有投龍洞天鑑池峭險不可上肩隨者爲幔亭峯卽武夷君虹橋彩屋宴鄕人處也娟倩臨水立者曰玉女峯旁有峯負石如鏡所謂妝鏡臺也稍進爲大藏峯峯側橫版曰仙船巖下有臥龍潭深不測前數石錯峙溪中曰小九曲其峯直且方者曰大隱屛朱子依之作武夷精舍地可三畝許獨平如掌蜿蜒其前者晚對峯左右天柱文峯諸巖環向疊侍郁爲奧區一石附隱屛有斷痕三曰接筍峯緣梯捫銕絙可至頂其下種茶有茶洞有屋爲云窩皆石谷谽谺池臺洞穴之屬尺寸攺觀又西曰仙掌巖橫石百尋陷掌紋其上數折則天遊峯峯故曲防上有一覽臺頫視萬峯林立若相聚語溪流爲玦爲帶云蕩煙霏畢集掌上由山麓渡溪曰小桃源石門山塢間土沃泉香可耕可潄由此至上流稱峻者其峯曰三仰曰天壺曰鼓子曰玉蕋皆次第見山將平曠一峯匝雲際曰白雲沿溪之峯大槪如此從天遊取別徑十里爲水簾洞人立百步外巖際飛雨來灑人衣繞出於幔亭之後者爲換骨巖云仙人沖舉蛻骨於此余或舟或輿或梯或杖薄遊者五日其溪流曲繞山中山回相抱崖隨櫂轉交睫異勢故峯無定形曲無專屬𨿽有敏者目記指示頃卽迷誤其山蒼紺皆巨石斗峭作斧劖劍削痕苔艸絕附陟其巓有冽泉有茂林有佳茗靈卉巖岫防搜可以棲神頤性歡延累月蓋羽人之窟宅也然自朱子築精舍講學著書櫂歌游泳九峯諸儒萃處稱爲閩南洙泗今皆灌莽荒榛矣余顧之慨然嘆息旣返櫂小暇聊記其略以自娯覽武夷者列仙傳云籛鏗二子居此曰武曰夷故名又云昔有神人自稱武夷君皆荒逺莫可攷然至今傳焉

旴江諸山遊記

旴江之山最麻姑麻姑之迹以顏魯公仙壇記著山半有亭驟聞風雨聲防然者瀑也源出西芙蓉峯過石梁垂爲水簾滙爲龍湫砰轉數百丈忽分爲二夾練爭飛左右稍異俗呼雌雄水下有觀瀑亭瀑洶洶來壓人龍湫上百步有神功泉出石底土人取以釀謂之麻姑酒去此卽仙都觀祀麻姑榜曰丹霞小有洞天傳稱王方平過吳門蔡經家召麻姑防今吳地誌言其宅在朱明寺西一名蔡仙鄕而此山觀址又相傳爲蔡經宅云舊有仙壇記碑碧蓮池唐大夫松今皆湮廢問丹霞洞久無識者矣其稍近者爲從姑山從姑者謂亞於麻姑也三石聨屬逺望之如側弁稍近之如兩禿翁其面爲飛鼇峯昻首虛腹左半爲天柱縣巖作宇甘泉窟焉有舊刻云前峯書屋蓋明徳羅先生父子讀書處而明徳聚徒講學尢盛壁上銘勒不可勝數左百餘步曰一綫天石罅中僅可通人冠以飛梁梯巖而上城郭江山一目千里西望麻姑紫气郁然而此片石礧砢突起雙江似未肯相下余謂其離奇蒼紺有類武夷峯者目之曰小武夷客謂華子岡僻奧少人迹幸毋得兩姑失華子故復有靈谷之遊靈谷者麻源第三谷華子期仙隱處也巖下大石丈許欹側成門是爲谷口上有石屋曰仙巖巖側石角有亭曰倚雲山靄溪光如在亭檻時四山杜防花盛開而巖石堵立泉澑防防下日射之赭然謝詩所謂銅陵碧磵石磴紅泉者髣髴近之而或謂康樂所詠在撫州城西之銅山嗟乎陵谷變遷丹丘滅沒又安從而深辧之也蓋麻姑以瀑勝從姑以石勝華子岡以石門勝自此逾嶺涉溪尋雲門寺則境益閴寂麻源之窟益防逺非杖屨所能周矣

蘇門山遊記

出國門將薄遊嵩少間過衛而太守同年程君觴焉曰嵩遊毋亟行君不聞蘇門百泉之勝乎去此五十里耳於是相顧撫掌旦發至共城趨泉上日將晡矣亟躡蘇門山登嘯臺右瞻太行左眺九峯謁孔子廟入邵子安樂窩與嘯臺相望臨崖爲衛源水神祠百泉沸出山下一稱百門山山以泉名也泉上多廢亭有大蘇手書蘇門山湧金亭六字泉左爲百泉書院碑刻不勝讀其閣曰淸暉煙月空明都非人間世施子曰余往聞蘇門有孫登嘯臺意其巖窟阻深矣今視之蓋若培塿然阮籍旣退至山半聞嘯聲若鸞鳯向人不可得見庸知其嘯處哉然自阮公後千餘年矣寂無嘯聲宋李之才攝共令邵堯夫從受易築室山阿其後姚公樞許公衡竇公黙相繼往而耶律楚材來居溪口沿溪種梅歌詠梅溪卽今水南村落也海內名泉不乏見於三百篇者衛源獨焉所謂毖彼泉水亦流於淇是也澄源一本眾竅爭流視之若無聽之萬籟蓋大河以北所僅有古之人其皆有樂乎此邪夫詠柏舟而思共姜之節歌淇澳而懷衛武之風泊乎晉宋以還有道而棲遲者輩接矣所謂伊人在水一方或庶幾於一遇焉康熙辛亥八月二十五日

遊少林寺記

自洛之嵩必先少室其北麓曰少林寺後魏孝文爲胡僧跋陀建枕藉五乳峯旁有甘露臺相傳跋陀翻經致甘露故名自佛法入中國迄達摩面壁少林傳五葉其說大盛故寺稱最古名僧逺迹具見唐裴漼碑則天武后嘗遊幸供祀詩文皆婉秀可觀宋樓異三十六峯賦爲參寥子書今僕在地累級而上爲法堂代推一僧主其席籍名祠部寺後毘盧閣最偉麗初祖庵在西北二里龕達摩影石髙三尺廣半之膚理眉髯如生世稱達摩面壁九年時精神所徹也石故在面壁洞道阻峭故移之山麓云余偕僧雪門奮防尋石洞其北壁稍空可倚立一人卽故影石處聞當時二祖立雪斷臂亦在此後人作立雪亭寺中非也古求道之士餐風雪狎虎狼捐絕百念而爲之故精貫金石學無不成類如此洞棲一頭陀敝衣跣足門以緯蕭問姓名不答與之錢不受余嘆嘉而去南見鉢盂峯如在掌亟欲登少室僧曰不可登也山舊有金宣宗砦勢斗絕一角可攀明末爲賊壘事平焚禁二十年無人迹矣峯一名少室山海經曰少室之山有木曰帝休服之不怒又名負黍山今土人但呼禦砦云問貝多樹不可攷藏經閣後有秦槐永樂間亦火矣惟前瞻少室如靑玉案林陰山靄與庭柏藤蘿蒼翠郁蓊心形交靜或曰此少室之背也稍東二十里回望舒妍爲翡翠屛再轉而南過汝州則八九靑蓮花矣余喜曰固當有異姑記之於少林寺

嵩山遊記

施子之將尋太室也登封宰葉君井叔以事如洛城值余少林寺還畱一日是夕冒防雨入城旦從雨隙中東八里謁中嶽廟廟後有黃蓋峯宛然車蓋漢武帝封山見黃雲故名其西則萬嵗峯所謂嵩呼者也夜井叔對酌部署遊事是時九月六日余期以八日宿中峯九日從絕頂縱觀防連雨二日山不見膚寸輙私祝曰安得風伯爲我捲雲霧後夜適大風旦起山色深碧逕滑甚輿登法王寺石壁稜厲東峯斷處曰嵩門唐宋人嘗以中秋夜待月於此月從門出號爲絕勝余題名壁上從嵩嶽寺塔院東抵嵩陽廢宮有三柏相傳漢武帝封三將軍今存其二大皆圍三丈有奇輪囷盤蹙紋如垂鬘稍北一石幢半沈土中見韓歐諸公題字東數百步有石甃九曲泉昔人提舉崇福宮流觴處其左爲啟母石有漢武禦道石門篆書古甚明旦自此陟嶺穿腹及背約十五里得一石如蒲團坐面少室朗然幾硯間名其石曰畱仙西數里側下靑防中度棧得石窟曰髙登巖世傳仙人李八百隱處或曰韓退之所宿石室卽此巖隙垂乳泉日供一僧余畱絕句而去又西上數折則嵩巓矣從城郭望之略與諸峯並至此則前拱後衛羣山皆頫於少室拊其肩背下瞰方城爲棊枰多黑白子登最後峯北望黃河如練東西女幾具茨惝怳出沒指顧靑影於是潄玉井之泉探白鶴之洞日已將昃一道士甫歸問封禪臺玉女窓搗衣石皆無以對惟言峯左一荒址尙餘瓦礫云顧龍潭兩寺出趾下遂東北行二十餘里過九龍潭就潭下寺宿始余將陟中峯人皆以虎諫余笑曰蠢爾山君不當避人耶葉井叔勅虞人以火具從已而下北巖路峭棘如危墻未至寺六七里深林日暮從者恐前後相叫呼間舉一礟響震林谷賴月明不失道抵寺中已漏下矣

遊盧巖及石淙記

十一日登龍潭南尋盧巖寺蓋唐徴君盧鴻乙隱處泉出千尋巖上雨後爲瀑布回風拂之爲捲簾防秋旱尙灑灑如散珠然下有盤石可坐數十人盧隱居授徒累徴不起著嵩嶽記一卷問邑人亡是書矣東二十餘里過周公測景臺南望箕山故有許由冢人皆曰許由山云又十里大聲發山磵怪石林立是爲石淙水從東北來束以石崖人立而猊踞中臥巨石激湍淙淙然循崖南上壁面斗削下爲小潭前人竅壁置懸亭磨崖勒銘今亭廢字逺不甚辧左右石以百數大小抗墜突缺之勢不可具狀西一石離立爲蹲虎頭目欲動前有釣魚臺其流少逺水聲漸細夕陽旣西崖黑蘚靑倒映澄緑儵魚長二寸許粲粲可數土人言昔官遊宴嘗取魚石穴佐酒謂之小鮮危石竦峙其下流齟齬交錯如不聽水去每曲注爲潭必有平石可布席類造物者所位置以待幽人東接潁水西矚箕山仰首長嘆思巢許諸人必嘗有遊迹焉彼鈷鉧潭石魚湖僻在荒儌以柳子厚元次山名而此地處中原不大顯於世豈以距嵩逺故士大夫罕至與抑天故靳之不使市朝人狎也世嘗謂嵩山少名泉餘一日得二奇懼惝怳而易失也趨童子濡筆書之

山門遊記

寧郡匝萬山其磥砢而谽谺者往往竅爲洞穴而其環山皆洞交屬旁通者莫如寧邑之山門山石橫亙中豁如甕城髙廣數丈其西爲文脊峯中多平野山爲郛郭其前後髙下以洞名者曰朝陽曰紫雲曰漣漪曰枇杷曰龍潭相距不一里許朝陽者南向爽塏戶牖三面相傳瞿硎先生披鹿裘坐石室處東百餘步從怪石中側墜下者紫雲也窅深而明時出雲气自西北穿磵谷深黒可三百步防防聞流泉僧炬而導客南出於山之尻所謂漣漪者也左陟山椒又陷而中虛崖罅有枇杷樹洞以是名其稍逺者爲龍潭大旱不涸龍窟其中嘉靖間土人竭水灌田雷奮龍見日爲晝暝其水東北逕漣漪合流滙於港口其餘如竇如井多深陿不可入春夏水漲灌輸萬竅眾山怒號若考鐘鼔始入門曰靈巖寺有古木大數十圍人稱瞿硎樹寺外精舍有所謂鑿銕庵者又別辟一石門隨山架宇倚石爲壁曲榭層樓人蹈空際中有獅子峯倚天昻首環顧崇巖萬怪竦疊余少而聞之將老而遊春日旣佳歡興殫洽樂其洞穴之幽而多軒豁通朗給人遊目類有道而能容者時無瞿硎子石室閴然然其人遁迹韜光而桓溫造訪物色使伏滔作贊溫故自可哉千百世下求斯人之車塵馬迹又可得哉

黃山遊記

江以南諸山黃山爲冠其髙四千仞所謂天目之頂僅及其趾者也舊名黟山說者謂黃帝鼎在焉故稱今名壬子八月八日施子至自宛陵憩硃砂峯下浴於湯泉次桃花源遇雨三宿觀白龍潭瀑甚奇雨止自湯寺觀羅文恭所題壁遂過慈光寺揖老人峯日暮登中峯絕頂度棧緣梯如自井中出是爲文殊院夜得好月旦登蓮花峯將及頂三丈許附壁以腹行踞巓坐良久西數里穿鼇洞宿煉丹臺指月庵防霧雨寒甚十五日霽躡飛來峯獅子林至西海門遂歷始信峯石筍矼縱觀日將夕從光明頂上看月大醉作歌旦將北逕雲谷以蕪塞反湯口取道折入觀九龍潭宿鉢盂峯下精舍明日出湯口還客問遊記余曰無記黃山不易遊遊不易記也子厚居柳州一丘一壑寓目周賞他名山以峯記者數十其巉奇間出率得二三黃山奇峯不翅三十有六拔石萬仞離立刺空若攢笏植圭分一峯足名一嶽矣又聚數十峯爲一峯石罅銜松蟠屈怪瑋人百其目不給覽矣又雲霧窟宅陰霽頃異陰則白日混茫客或至逾旬不辧一峯失意去故所見人人殊余幸得數日淸霽登文殊院左右顧大都蓮花屛立骨見其餘萬峯皆莫敢輩行自此逕西北傾曲作蟻旋出花萼中平視天都若几案間物逺見九華廬嶽者蓮花峯也斷石若峽橫松引臂下視散花塢丹黃繡錯者始信峯也前臨防壑塔湧墻立人鬼鳥獸器物狀以千數者煉丹臺海門也萬劍林立間若三數人偶語行且立者聚擎羽蓋累累惝恍者石筍矼也突若廣顙冠前後海者光明頂也頂以東曰前海西曰後海以雲气布濩羣峯出沒如島嶼在海也久雨新晴雲歸壑岫層累萬疊是爲鋪海可猝遇不可必也適我願者中秋月夕正踞光明頂倚天嘯呼月在眉際獨未及見鋪海然風起雲飛籠山堙谷一瞬百變差得其槪焉若夫山光嵐气激射虹霞照耀冰雪詭形殊采千態萬狀𨿽使酈生撰注謝客遊詠安能含毫抽思縷析其什一哉客曰黃山大且奇矣然太崄仄如足繭何余笑曰蓬萊限弱水矣西華千尺峽非垂繘不得上今黃山天帝所都羣仙攸處蛇虎不穴不靳人攀躋自太古以來億萬年至僧普門開逕山始通人吾儕蓋幸而覯焉觀其要眇子乃欲慁以車馬作耳目近玩邪客口呿無以對再浴湯泉而出栩栩然若禦風矣是遊也始以山記從臾者程子非二從餘者洪子美周許子雪懷而江子允凝數於梯逕絕處躡險先登余恃以無恐蓋稱黃山導師焉

遊石梁記

遊天臺而最者髙則華頂奇則赤城石梁赤城距城西數里山色正殷崇墉復闕上下二巖若層城去此北五十里爲石梁兩崖堵立橫片石長三尋廣可盈咫龍首脊西北雙磵飛來抵巨石合流爭道萬籟鍧砰崖石皆洶洶蠕動旁據曇華亭俯瞰梁下直瀉千仞煙霏霧散殆絕髣髴循亭檻東下望之則飛梁冠云白虹數百道垂天而下矣雙磵一出華頂一自桃源洞逕蓮花橋撃石坎躍出如白鶴振裳如建瓴噴乳尢爲奇絕余嘗過匡廬開先寺觀瀑布時浮山藥公告余天臺石梁今遲之二十年餘而故人髙使君培自臺郡遷秩要餘同遊賔從六七人餐噏雲霧是日將趨華頂防雨小憩周覽左右因笑謂使君山遊宜晴瀑遊宜雨非雨其能漰湃噌吰盡泉之能事哉逝者如斯山梁如故吾與諸君子發在川之永嘆蘊濠上之遐觀惝怳有得人百其情姑記之於石畔是夕宿方廣寺旦日雨止乃去時康熙丁已十月朔

雁蕩遊記

雁蕩山蓋海嶠也抵臺州聞海警將不果往髙使君固彊之行及抵大荊樂淸令盛君吾鄕龍眠人也舉手西向曰雁山在眉際矣於是使君擁騎之東甌余舁籃輿入山行數里見大石巋然人形髙坐是爲老僧巖稍進則石屋層軒洞門橫石如楣梁爲石梁洞又西過謝公嶺前望數十峯稜峭夭矯云挾之欲飛去輿人告余曰此靈峯也循石谷行夾面山皆拔地骨立無土膚作人物鳥獸艸木狀以十數寺前危崖壁立中罅石扇髙五百級乳泉滴澑泠泠然爲羅漢洞防防雨白雲塞路急前問靈巖寺其境視靈峯尢最左大小展旂峯右天柱上蔽云日背倚丹霞嶂綴以霜樹靑紅爛然天半從寺右側東上入石洞得龍鼻水石脊蜿蜓昻尾俯首泉正出懸鼻中如垂珠洞後有小龍湫泉掛巖壁數十丈而獨秀卓筆雙鸞等峯肩摩趾錯相聚尋丈間是爲造物之房惜小龍湫飛瀑稍渴耳問大龍湫尙隔十餘里西度馬鞍嶺日將夕風泉防防如虎嘷恐人趨羅漢寺宿旦日山霽復循磵涉錦溪可五里過常雲峯下望見獨石側峙其端兩岐曰剪刀數折而入則鐡壁連雲飛泉出天漢綜若曳練析若散絲將墜中翔隨風回薄舊傳鼓吹聲作泉輙飛舞適從者拍掌大呼叫聲裂石崩崖木葉颼颼雨下初陽斜映光采萬狀是之謂大龍湫其旁有詎那亭余倚杖忻嘆不謂戎馬遲暮重獲此觀也僧言其源出雁蕩去此可二十里土人謂之雁湖好事者嘗裹餱糧攀藤葛半日可至今山下石門寺久廢榛塞逕絕矣雁蕩者羣山之絕巓也泉湧成湖鴻雁攸歸自初古蔽灌莽間至宋祥符中伐木始顯故謝公遊屐不至今又絕人迹是日過能仁寺後觀燕尾泉遂下芙蓉嶺去他不復記同遊者武林傅子傑先兒彥恪

三天洞小記

宣州稽亭嶺東南數里有石洞曰三天稽亭者谿巖層陗圖經所謂過客至此盤桓稽畱者也去此最深曲者爲洞其上有仙人巖巖麓得洞仄逕成梯罅而入裁通三四尺許風出泠然中空爲大屋修廣可數十間苔斑赮駮上穿三牖吐納云日洞盡處泉防防流石底漑田數頃龍窟其中嵗嘗雷雨大作湧流駴瀑鼔蕩砯砰滿洞迸出謂之洗洞春夏間林棲逸士觴榼燕嬉枕潄永日唐扶風禪師嘗累土作臺跌坐今遺趾髣髴故在門右側一洞獨窅深燭之皆鏁子金甲色山舊鬻爲民業郡守旴江羅公汝芳過而奇之爲復於僧劖記巖壁洞稍有聞余遊憩數四觀其髙明寛綽夏凜冬溫雷雨所藏韜迹澤物故是陸處之蛟宮仙靈之息壤矣嵗之甲寅秋予避地水東與同好二三子紀遊畱詩其上

學余堂文集卷十五

欽定四庫全書

學余堂文集卷十六

翰林院侍讀施閏章撰

傳

李忠肅傳

李忠肅公名邦華字孟闇一字懋明吉水人師事鄒忠介元標每讀史至諸葛孔明顏常山文信國諸傳慨然流涕萬曆三十一年癸卯同父廷諫舉於鄕甲辰成進士知涇縣事考績第一擢山東道禦史巡按浙江以剛勁忤時屢蹶屢起歷萊州分守登州易州兵備光祿寺少卿巡撫天津總督河道兵工二部左右侍郎南北兵部尙書終都察院左都禦史遂殉國難公敏練吏事持大體所至有異政其被徵赴闕也時國儲未建福藩假請荘田遷延宮闕公懼搖國本力引分封典例爭之幷論戚畹鄭國泰竊弄威福頗觸忌諱然福藩卒就國顧端文憲成講學東林爲讒者所詆公抗聲謂攻道學興黨錮非盛世事拜禦史卽上書論邪正久淆指斥執政及依附諸臣蔽賢病國狀請召還鄒元標顧憲成郭正域及廢棄諸名賢已劾南直學臣熊廷弼殺士媚人勛臣劉世學盜擅國柄冢宰趙煥迫逐總憲孫瑋請法祖制用人正官方収眞材杜幸門直聲大震大學士葉向髙遇之朝房舉炬熟視曰今乃識李禦史不敢忘公韋公嘗列啟事爲政府規故也按浙江課吏上廉能卽所舉無敢餽謝故事濟邊費取之贖鍰不足則預徵郡縣以應公悉罷之曰獄未成而坐賍非訓廉也檄祭方正學於忠肅王文成諸先生聘禮其後賢嵗大旱請賑未報可悉索公費買谷以賑中涓織造病民請停遣令有司兼領其事不報事訖引疾旋罹黨禍謫遷天啟初以光祿少卿召廷臣交薦公邊才拜僉都禦史巡撫天津妖冦圍景州急公猝用奇兵俘斬數千人復景武鄒滕諸州縣躬巡海上覽要害修墩戍復請募兵以固重鎭多建營房馬廏置戰守車械畢備又設軍市使兵不離伍商民以安事聞上嘉悅發內帑勞軍累賜公蟒服金幣後先加俸凡三級入爲兵部右侍郎時楊忠烈漣疏逆璫魏忠賢二十四罪中及南樂相魏廣微魏疑出公意嗾所親疏斥鄒元標講學語數侵公適工部郎萬璟以論璫廷杖創甚公省視槖饘璫詗而銜之崔呈秀倪文煥等興黨獄欲盡斥淸流先側目公號爲老東林諷禦史李蕃摭他事論劾勒令還鎭公乞歸養去逾月復因言者罷官明年倪文煥極疏妄詆事幾殆兩嵗之間緹騎數遣士大夫接踵死公子士開憂形於色公之曰人生如寄所不死者忠孝耳崇禎攺元閹黨誅詔復原官代行總督事陞兵部尙書遂請核京營兵失貴幸意京營自於忠肅後法盡壞老弱與空籍半之而董戎政者勲臣子弟也嵗中兩撡更番相蒙又倚中官相援莫敢問宿衛無勁旅一旦有警卒不可恃公具陳所以及任將馭軍淸蠧諸事且謂京營嵗費米一百六十六萬計虛冒二十四萬三備兵營尢冒占淵藪請急淸汰於是勲戚中貴震恐募人補伍增勝軍四千餘人馬四百匹營務稍振而銜公者眾也再疏乞歸養不許未幾遵化報陷大兵薄都城公選兵繕械區畫防禦請列營近郊爲犄角而終以忤要人意中蜚語免官營務由此益壞越二載上禦經筵思公嘆曰京營近來全無振飭何似李邦華任事時蓋深惜之公里居十年已卯起南京兵部尙書審顧形勢建議守江東不如守江北守下流不如守上流宜於滁和全椒間屯田鞠旅以固門戶池陽間建開府采石置哨舟車兼制以固咽喉又請徐州設總督宿重兵通南北爲神京應援不果行疏論神宮監張其蘊不法狀按治伏誅嵗饑賑活甚眾又淸出艸數萬畝墾田徵租以佐軍興丁父憂歸服除詔起公是時中外交訌江淮震動公聞報卽募勇士督援兵入衛請専敇直省督撫傳檄海內勤王爲文辭冢墓訣家而行已知時事不可爲矣大帥左良玉兵潰東下圍皖城索餉橫甚公單騎入營撫戢之措給餉銀十五萬兩且激以戮力殺賊毋負君恩受惡名良玉感泣申軍令戮其部曲不率者揚通成等四十三人還所掠漕鹽艘五百男婦四千餘人勒兵還鎭公在道卽攺都察院左都禦史疏辭不允召對職掌事跽最久上數目起公故事巡方復命未嘗署下考公執法請不時糾劾凡巡方舉薦首廉惠有學術知兵理財各爲一類試而不效罪及舉主乃申禦史約束嚴稽核謫斥貪墨禦史四人輦下肅然甲申春潼關陷山右不守上召對數爲泣下二月集廷臣定大計公宻請上居守東宮撫軍南京其略曰方今逆賊猖獗國勢杌皇上身爲社稷臣民主當明詔天下效死勿去所慮東南渙散収拾無人萬一腹心禍起孝陵震驚噬臍何及臣見皇太子仁明英武宜急仿仁廟故事撫軍南京簡親臣大臣忠智威望者輔弼凡軍國大政便宜施行毋從中制毋聽旁撓於以振國威通聲援安祖陵固上游不可緩也疏上三日不報又請定永二王速分封東南鼎建藩服上覽奏頷之示首輔陳演曰憲臣言是亡何外傳上南遷上疑演泄其議罷之而公言亦寢是時闖賊蹂躪三輔勤王之師不集督師輔臣逗𨖻日行三十里公又請頒詔罪已激發忠義召天下督撫星馳入援又狡賊姦細多倚勛戚中官家爲窟穴伺宮府陰事乞嚴勅勛貴覺察而媼相之秉兵柄貂珥之典神策千古覆車同一敗轍議者欲用中官守城此不可不慮也祖宗設立內帑原積有餘之財以供有事之用今寇在門庭士無重賞何由得其死力願盡出內帑以供軍需鼓士气諸臣如袁繼咸路振飛馮元飈差有方略力堪禦侮史可法饒忠膽南壁當專委之疏上又不報三月九日寧武告急大同昌平三日繼陷羸卒守陴中官蒙蔽公知城之必不守也望日至內閣約請發帑城守與首輔議不合公唾而出卽督諸禦史上城集矢石拒之或謂鑾輿必出狩不則防皇嗣微行宜畱身以待公痛哭曰謀之其臧則具是違老臣撫軍分封兩疏空吐心血今時已不及措矣十六日賊抵城下移寓吉安館文丞相祠酹酒告文山題詩矢志又手書別倪公元璐馬公世奇施公邦曜相期誓死是夜趨大內面奏機宜不得入十九日城陷公朝服北面再拜更靑衣角帶曰國事至此臣𨿽死當素服待罪徐三揖文山云邦華先生里人當國難無可報君惟一死從先生地下耳家人哭請遺命曰吾以身殉國復何言但未知上所在勿殮吾屍遂自經死是日天子死社稷殉難二十餘人公實先之坐屍中堂五日顏色如生賊羅拜曰忠臣忠臣梓宮出東華門公始棺殮年七十有一始公家食時嘗畫防禦九蓮山寇興復白鷺書院捐田餼生徒復於郡城建依仁書院與賢士大夫討論聖學往還切劘所著詩文六十卷勤王北上時自題曰畱丹集蓋決計以文山自任也旣死衣帶間有贊曰堂堂丈夫聖賢爲徒忠孝大節誓死靡渝遭國不造空負良謨臨危授命庶無媿吾淸順治十二年賜諭祭諡忠肅

九江總督袁公傳略

袁繼咸字季通號臨侯宜春人少砥志節登天啟乙丑進士授行人奉使致祭壽陽王禮成王贈以所乘名馬不受崇禎庚午拜禦史疏請辧君子小人進退之介甫兩月條奏盈篋左遷南行人司司副轉主事禮部時中官王坤以監視貪悍而張彞憲總理戶工事怙勢淩轢諸郎吏率望風蒲伏公屢疏痛言上頗采用癸酉典廣東鄕試遷山西提學巡撫吳甡疏薦其治行以忤巡按禦史張孫振被誣逮問晉諸生傅山韓霖等伏闕訟寃都禦史白其事逮孫振公得復原官分守武昌攺淮道副使尢多擿發性倔彊與督鹽中貴顯名抗禮顯名佯薦其才請加敕兼視鹽事實抑公受節制也公不問抗禮如故遂坐免流賊張獻忠寇湖廣督師楊嗣昌檄公監軍累陞僉都禦史撫治鄖陽數困賊辛已二月賊襲陷襄陽而公實分治鄖陽軍爲部議所摭復被逮繋謫戍壬午薦起總理河北屯田大師左良玉以襄郢連敗引踞安池間轉餉不繼兵寖爲暴上下數百里江帆中斷公徑趨小孤致書良玉責以大義復告都禦史李邦華檄移川黔餉十餘萬餉之左兵自是不暴掠然不肯一戰上特命閣部吳甡出視師始議設督府九江扼吳楚吭於是以公總督諸軍事公聞獻忠圍武昌疾馳趨左師西援見浮屍蔽江下指謂良玉曰大將軍忍見此乎左面赤然難其行公讓之曰大將軍功多罪亦不少朝廷不督過之一嵗兩遣中使宣諭開國徐中山所未有也柰何不圖報稱良玉左右以他詞爲解公叱曰人孰無死張睢陽死賀蘭進明亦死某行矣寧爲睢陽死不爲賀蘭生左大慚始進師先以五千人往公捐金犒師授方略敗賊収復蘄州大冶武昌諸州縣賊棄武昌走嶽州亡何吳甡中讒罷公復攺屯田防新督撫呂大器與良玉有郤聞於朝復移公督九江軍良玉挈兵還武昌光立進封良玉寧南侯气益盛公之再爲總督也𨿽以夙望見推兵事多撓掣不盡由已出乙酉四月賊闖東逼時江南用事者亂政良玉指淸君側劫諸將盟欲東下公集諸將城樓灑泣曰兵諫非正晉陽之甲春秋所惡可同亂乎肅冠帶誓死未幾兵將洶洶良玉不能制拊胸曰吾負江督吾負江督遂嘔血卒是時

國兵將定金陵英王師壓九江矣良玉子夢庚以軍降挾公俱北公再四求死不得八月抵京數奉

諭防令易服以朝公引疾辭自寒䢐暑坐一室讀易春秋史鑑及謝臯羽諸集作經觀史觀二書未就丙戌六月二十四日復

諭令就官不拜且死公曰不殺固

淸朝之仁效死實明臣之義越二日赴死於城東便門里許三忠祠南臨刑色不變初公被拘舟中賦詩見志有曰衰年奉二老一死酬至尊從容文山節誰招燕市魂他詩文及奏議多散軼不傳

熊禦史仲龍傳略

熊化字仲龍淸江人萬曆辛丑進士官行人以冊封使廣東四川又賜一品服出使朝鮮所至爭購其詞翰嗣王餽遺無所受臨別獻名馬公至山海關以書謝歸之後姜公曰廣使至朝鮮國人訊公起居有詩云慇懃寄語淸江老白髮相思又十年其爲逺人頌服如此擢監察禦史是時朝政骫骳內惑權幸外倚債帥公上書慷慨言邊事乞淸占役彊正兵修器械錬火藥爲制勝長防又疏論首輔方從哲誤國不報時朝士以東西植黨門戶相傾軋公獨踽踽無所附出爲淮陽備兵副使卽日拂衣歸臥足不入城者二十餘年郡邑有大事咨而後行再起關西川東參政皆以疾辭牘移凡數十上始得請致仕崇禎甲申燕京陷光保有金陵起太僕寺少卿未赴尋播遷避難崎嶇閩粵喪亂間僅以身免歸臥山陬嘗置腦子袋巾曰急則用此

天旅定江西或促公出謁當事公瞠目曰吾前朝舊禦史老且病矣安事折腰求活爲援筆書絕命詞家人彊防之防當事促之急私服腦子不驗則紿眾曰管仲魏徴非傑士乎爲我具輿我將往見眾稍懈脫身投後園池中眾趨救不死因長跽請曰我志已定徒苦我耳遂閉戶自經而絕時順治已丑五月十一日也公生有奇穎家世儒而貧年十二始受書輙好古文辭父時貴故諸生抑之曰制科安事此遲十年與汝公匿好之不廢嘗讀左傳史記睥睨唐宋諸家謂不逮古逺甚日與同郡楊公廷麟南昌熊公明遇相劘切爲古學久乃手校唐宋八家之文謂出之左氏司馬而不肯因襲故其爲文皆已出言質而气勁有靜儉堂集凡十卷公自序曰蘇氏有言文視其气吾則曰志至焉耳又語人曰持靜儉可以治天下巡視節愼庫嵗省金錢數萬屯田山陜權貴猾胥皆不得爲姦利而其家無餘財子兆行兆兪皆諸生

鴻臚卿袁公家傳

袁業泗宜春人字時道別號景源萬曆戊戌進士知樂淸縣攺蘭溪丁父憂再補龍溪所至著循績擢南京兵部職方主事進武庫司郎中請撤湖口稅璫李道遂罷其出知漳州府陞福建屯鹽道副使公爲人端亮有介節髙行念母太恭人年八十乞養家居天啟中閹黨魏忠賢等煽亂日殘殺正人朝士多爲屈節公堅臥終不出崇禎攺元召補廣西副使分守左江其俗罕向學公誘以文教士類興起遷廣東參政分守嶺東與分巡謝璉平九連山賊地介惠潮兩郡多反側肇置連平州所部以寜遷浙江按察使未至以功賜白金文綺徵爲南京鴻臚寺卿加一秩公將赴浙時防廣寇劉香等蠭起震海濵諸縣督府畱公決防議者請撫公不可曰國家全盛蠢爾防子憑山海陸梁義當滅此朝食議撫是長盜也且賊性觀望叵測聽之殆矣督撫猶豫不能用公遂謝去代公者果以輕撫墮賊計死乃合兵平悉如公言是時有識者爭倚重公公在鴻臚二年嘆曰卿曹𨿽可臥治柰何老不知止哉再疏乞骸骨歸崇禎甲申三月聞京師陷痛憤成疾八月終於家享年八十一而乞養家居者十有三年予告者十年杜門屛迹不齒利祿篋無長物自守令至藩臬分司多在閩粵間山陬海澨威著惠行閩粵五嶺之民皆曰是於我大有造其守漳時黃公道周爲諸生公獨早識之卒爲名臣嘗修郡誌辧袁州糧額誤編狀請紓民困後議汰浮糧卽引爲依據表黃太常子澄遺事具載於書他如周族黨建義倉治橋梁凡有裨於郡者輙身先之不以私幹公府文詞詳贍朴茂有訓蒙編燕遊艸兩朝奏議秀橋歸來集若干卷子繼樟繼梓皆賢樟貢士早卒繼梓康熙甲辰進士

蕭正固先生家傳子用道附

蕭岐字尙仁自名其齋曰正固學者稱正固先生世居泰和縣西柳溪上祖與道志節淸曠治亭沼自娯嘗署其門曰一溪活水五柳髙風終隱不仕父方平仕元爲書記客死嶺南崖山寨岐年十六往収父骸以歸發憤力學試有司不利卽棄去好古講道裏士愛敬之賫酒饌過從劇飲不亂人目爲君子醉有巨室髙年舉杯屬以身後墓銘岐正色曰若好爲人庶幾不閣吾筆也一坐聞之悚然洪武初髙皇帝以賢良徵時天下初定告訐蠭起亡命者相讎輙赴闕告變枉死者無算岐至上十便書言時事所不便者甚悉且面陳小民無尺寸之刃而橫坐大逆之名誅殺過當墟閭井而耗戶口非聖主所忍聞也上悅賜食是時郡縣所舉賢良皆許自量能受官岐以老固辭詔爲潭王府左長史凡數命皆固辭忤防謫雲南楚雄府教授旣行復追還令朔望入朝居嵗余授陜西平涼府學訓導岐嘗夢神人引至一室座有圖書至是入學捨如夢中所見嘆曰命也訓飭弟子一如居裏塾時從者甚眾賔興之嵗聘幣交至嘗主試湖廣福建並得士數十人又詔徵考定典籍與宴奉天殿賜衣被數事給道裏費比歸築樂在堂於近裏之楓山自爲志銘曰吾以此見祖宗地下差不辱矣年七十有二端坐卒平生撰著有正固稿京華稿歸來稿若干捲嘗曰吾爲文不能譏諛人片言惟因物賦形欲移甲置乙必不可也其詳見衡府紀善周是修所撰行狀及學士解縉傳中

子遵字用道號坦行侍父岐讀書三華山下督之嚴毅嘗謂遵曰父子責善而至相夷是無家教也周公以成王移撻伯禽伯禽敢喘息哉遵奉命惟謹以明經薦官靖江王府長史尋召入校國史永樂元年從王歸國遇事當白侃侃無忌諱王遣入奏國用不敷遵力進以節儉且諫王曰至富可得至貴不可得王貴比天子僅降一等復何求哉惟節嗜欲愼起居讀書學問非但養成徳性亦可怡悅性情非若騎射博奕徒勞力損神也因條陳切務凡八條語皆懇至又作四門箴王爲之攺容嘗以祿不逮養凡遇內宴珍饌不忍醉飽金繡之衣惟朝賀一用退則布衣手書翰不釋有仕學齋詩文五百餘篇自爲墓銘曰才不及於經邦政不及於善俗然在職八年王國安而道無辱𨿽乏臧武仲之智而得孟公綽之不欲是保全歸以從先大夫於楓山之麓人謂之實錄云俄得痺疾乞骸忤防謫宣府鷂兒嶺巡檢卒於官年五十有五

贈奉政大夫蓼庵田公傳

公田姓諱緒宗字彷文一字文起山東徳州人曾祖三戒明嘉靖癸丑進士官戶部主事祖髙父實栗並諸生公爲仲子少倜儻自負不屑伍裏中兒家貧嗜學冬月聚薪擁足讀書常達旦爲舉子業務偉特成一家言試塲屋久不中人或規以諧時嘆曰虎豹之斑鳯凰翡翠之羽貴其文異也使吾文而猶夫人也烏用吾文爲卒持之不變教授諸弟子有繩尺同裏蕭侍讀惟豫初自童子受業輙以翰苑許之至今服其知人順治辛卯舉於鄕明年壬辰登進士除知浙江麗水縣立著名迹先是民苦催科淆紊公內外各置一簿核注盈欠吏不得上下手爲姦其力役則按籍均徭防困貧寡故邑處衝津而趨事無後期賦役一淸麗水故仕國學校巋然冠檡山之陽昉自唐李鄴侯而韓退之爲石記亂後荒圯公至則新之防諸生其中講業課藝名曰麗澤大社由是人士益興於學邑有通濟堰蕭梁時所築障松遂兩溪水爲四十八派灌田萬餘畝後大水決堰泉散土公單騎往視之曰創於昔而隳於今如吾民何躬畚鍤復堰民用利賴田谷以登初公將之官作筮仕自記一編歷援古循吏以自勵曰使吾行有弗恊於是弗敢爲也至是出爲政無一不如其言麗民歌之曰邑侯淸雞犬寧邑侯賢婦子安亡何以疾卒於官年四十六邑人爲之哭罷市公在縣甫五月其得民如此子雯需並進士雯以工部尙書郎陞按察司僉事督學江南需翰林院庶吉士並以文名世其家施子曰史氏傳循吏眾矣大抵奉法循職恂恂無奇行以麗水治行方之寧出古人後哉語云見指知臂夫朱邑之愛利文翁之儒雅王景之治河渠彼有其一而傳之至今今不待期月能兼之使天假之年豈獨以循績見哉

徵仕郎知九江徳化縣借庵汪先生家傳

公諱作霖字雨若別號借庵姓汪氏世爲歙人祖懷峯公通判雲南楚雄提舉白鹽井有名績父寓庸公倜儻自負謁選得丞職不就曰吾有佳兒必大吾門矣公是時爲少子出語驚人弱冠補郡弟子員試輙髙等尋遊金陵吳越間吳中先輩鉅公若文相國湛持顧宗伯瑞屛等見之咸折節恐相失其他傾蓋接坐不介以孚者甚眾諸名士或樹聲援角門戶公懷仁砥義對之如飲醇醪意所不可則嶽嶽不少徇附歸居父母喪毀瘠盡禮過時而哀壬午舉於鄕時明末多故隱居教授諸子弟皆從受業有終焉之意久之補蒙城教諭葺學宮新講堂士薰其教澤者蔚然一變接迹登賢書由是得薦知九江之徳化縣江州洊苦兵火當滇黔楚蜀之衝師行充斥供億旁午民救死不給公殫力拊煦嘗親行郊陌課農勸租民不忍後期公惻然傷之又捐私錢爲民請命邑賴以稍紓及二子先後成進士輙解組歸里治小園池雜植花木數十本池中菱芡芙蕖爛漫彌望日偕故人觴詠其中名之曰夢醉園蓋以蒙城漆園故壤而江州則淵明舊隱處公官於其地出處興寄與兩賢略同也性嗜詩古文手輯前後撰著數十卷爲夢醉園集嘗有蝴蝶夢回仍是我東籬酒熟便爲家之句其率尙如此江左士大夫爭傳之臨歿前一日曳杖過宗親談防若相別狀且徧呼家人老穉相勸勉引酒數酌旦起沐浴更衣而逝年七十四公尙節槪不苟取受初未仕時有故人蒙難亡命望門投止親知畏拒勿納公獨以身庇之論者比之孫嵩之於趙岐文舉之於張儉及故人驟躋通顯則堅謝弗往曰吾曩哀其窮無歸耳豈望報邪族子有竊先世劵攫人金者事泄分金爲餽又有爭產者重賂遺豪貴轉以半屬公意在分謗公正色悉郤不受旣官數嵗或勸營田宅笑曰吾教子一經所遺侈矣田舍翁吾不爲也以故里中稱淸白必數汪氏云今所著書藏於家長公溥勲內文院中書舍人先二年卒公痛悼得疾次公浩然行人司行人並有學行予嘗與行人交故詮次其遺事爲之傳

張懿靖傳

張五權字中生一字巽仲父守道工部尙書以淸白稱父歿未終喪兄遽析產跪而泣曰大人故無長物今屬纊尙溫何忍及此兄不聽則讓腴取瘠悉惟兄命以恩成貢士棄舉子業弗事從汪有源昆一問學延致其家反復於克復歸仁之指凝思終夜粥田饌賔客不倦久之瞿然曰朝聞道夕死可矣仲尼豈欺我哉益搜先儒語錄澂心黙坐嵗以爲常間與浮屠往來質問欣然有得乃斷葷酒著復初論集古婦人得道者二卷授妻沈氏異室而處人訾爲自儒而禪不卹也辛卯疾革卻醫藥端坐曰死生旦暮耳深衣幅巾作詩而逝有悟後修持二十年儒功梵行兩能堅之語學者私諡爲懿靖先生其學以陸子知性爲宗而推之愛人澤物人有喪親者貸金不能償遂火其劵與人交抑抑若恐傷其意勸之以道則懇篤曲至嘗附客舟值一妓不假言笑妓怪其簡賤先生愀然曰正不忍賤汝耳試思父母生汝爲良家女今見汝失身供人媟狎將喜乎悲乎何忍復言妓不覺大慟舟人皆攺容又嘗避兵遇盜將剽掠見先生斂手謝罪曰公長者吾何忍犯其感動若此施子曰於乎懿靖豈韓子所謂儒名墨行者邪吾嘗獲與之遊矣迹其孝友樂善好學深思非儒林之篤行者乎世不多學人又烏忍盡沒之哉

兩孫先生傳

孫經字阿麟別號中日與弟緯孿生並補弟子員經近狷緯近狂交相愛重防九龍陳先生講旴江之學遂同受業早夜勤懇適有所愜則撫掌髙歌兄弟相視以爲笑樂緯得鬲疾晝夜調防緯不食卽不忍食緯卒益感憤嘆曰吾亡其輔矣日暮孤行安敢不力見人輙慷慨勸勉或繼之流涕晚遭亂益貧處之泰然順治丙戌十月十一日無疾飲水十餘日而逝年八十初工詩古文詞學書法後悉屛去間有作焚之存詩二卷語錄雜著四卷後人集之曰焚余

緯字季昭別號二陽後經而生僅逾時性忼爽不循繩尺年十三姑父唐陽川見而異之勉以學始折節受書補諸生俄卽棄去母臥病刲股求療百端夜吁天請身代人無知者母忽呼之曰神告汝所爲矣顧我數盡毋徒自苦母卒厝柩家園廬處三嵗九龍先生過之卽廬次執弟子禮小祥後嘗夜半樂聲隱隱奏廬上久之家人皆驚起竊聽音節非人間服除赴講四方自悔學不逮日夜皇皇一夕瞑坐牀上忽有見於良知之體暗室中有光洞照移時毫髮可數始豁然喜曰姚江先生不我欺也時學者多言無善之善是爲至善緯力辯其非以爲此告子之學與孔孟大相逕庭故多與論者齟齬嘆曰知我者吾兄一人而已旣病廢食手不釋書有來問者猶掀髯論學如平時崇禎壬申三月二十三日卒年若干嵗所著廬中言三卷今不傳

論曰兩先生之生也純駁不同而同相友善卒澤於道徳學顧可少哉世傳仲氏居廬瞑坐語近怪疑儒者所不道余蓋嘗聞之父老云

心源呂先生傳略

公諱堅字定夫別號心源旌徳之鯉塘人明隆慶戊辰用恩選判廣信府委勘鉛山諸縣田淸豪滑漁占民碑其績遷知路南州同知桂林府事七登薦牘防忤一朝貴摭事謫巨津州轉河南周王府長史耆年碩望弼王以道王禮異之數引疾不可萬曆戊辰請爲王購書金陵遂歸臥不出年九十無疾終太史焦澹園竑爲狀其行公曆官廉靜布衣蔬食若寒生尸居必整衣冠待人卽童僕無疾聲厲色在路南師事李見羅先生講學宦歸遂與先大父允升公倡同仁興仁等防偕六邑人士力爲發明至老不倦非公事不至城郭郡守金公勵延至論學甚懽數嵗言不及私金公益敬憚焉始周王贈賫圖書器物甚厚又舁巨盎牡丹數十種遺之邑令蘇疑有瘞金索貸無以應遂搆他獄坐公子抵罪事久始得直先大父捐館公年八十餘來弔哭甚哀語先子曰僕老無可贈願君他日仕進無受錢吾雅愼取與惟濫官俸千餘金坐是家破子陷刑獄幾不祀錢帛之毒甚矣哉聞者感悚公所記著多講學格言以亂燬於兵惜哉

贊曰竦若嶽峙皎若冰淸束身寡欲惟道是營爲王傅相爲士儀型危言著戒聴者霑纓衛武九十終享令名

袁君啟先生傳

袁光南字君啟髙淳魏塘人少執贄同邑趙五云問學後從九龍先生遊嘗言儒者自立必先知恥作自勵篇性朴率處族黨是非嶄然與人言必依孝弟晚年劘勵同學以反觀切已輙曰事急矣君毋姑待或至流涕崇禎乙亥十一月卒於家年五十八先期戒家人治酒饌徧召所親曰某日與諸公別屆日無恙已而危坐卒邑人祠之稱中臺先生

【附記先生自勵篇孩心自如如韶光已六六嵗月易消磨此生不再得往莫追來須策富貴防有命執鞭豈其欲欽哉尼父言有恥士先錄恥則通天關貫地軸支撐宇宙不碌碌小節無知便屬麻木大節無恥便落禽犢麻木媿血肉禽犢忝眉目有恥天心見無恥人欲汨求志永配命敢不矢自朂】汪惟淸先生小傳【代】

汪有源字惟淸少酷貧廢學年十三始受學杜朱川初講學至孝弟章輙喜謂孝弟吾分內事杜驚曰孺子便作身心語眞可講學攜赴五松書院聞諸賢緒論萬曆戊戌就郡試師祁門陳九龍履祥受羅旴江集以萬物一體爲已任與宣城施猷聫集六邑同仁防時有陳門曾顏之目居母憂哀毀骨立服除居維起十州縣大防謁泰州王心齋祠慕其風聚諸海濵之民告以聖人可學而至所在歌習禮其父老曰自心齋樂吾兩先生後無此風矣在金陵數主陽明祠與焦澹園周海門楊復所髙景逸諸公往復講防尢盛其學以復還木體爲則詞色衝然平易近人來學者無賢愚皆嘉與之人人以爲坐春風中賴其奬掖至於今誦述嗣續不絕生平不問人家產嘗再詣孔林探禹穴溯白鹿洞所著有東魯西江等遊記其防記不可勝數晚嵗於邑中結歸源防力誘後進又嘗居宣城之雲山蓋九龍傳經臺在焉學者稱昆一先生或稱汪夫子年八十卒葬歷山衝九龍墓側

吳處士傳

吳處士諱延支字爾世嘗自稱捲石山人家歙之西溪南伯祖應明萬曆中登第官太常寺少卿祖應曙太學生蘊徳爲名人父自誠篤孝遘疾早卒母胡氏方娠閱四月處士生祖太學翁喜曰天祚我吳其在斯乎泣而名之曰延支憐愛甚及就傅不以孤自恕刻厲誦記年十三能通帖括居久之不利念大父旣年老寡母當戶勞苦中夜抱書泣曰嗟乎富貴當須何時安能鬱鬱冀萬一無以奉晨夕懽乎遂輟經生業更治鹽莢家稍給奉養尊老具防膳而束身儉素衣裳無紈綺事叔父如父親黨困急隨多寡賑施嘗過東亭見河防崩徙朽棺暴骨防然傷之爲編木防河堤又謀別置義冢以掩胔骼人有頌義者輙謝曰此吾母氏意也江淮間大賈率與其徒持籌謹簿鑰不利交賓客處士獨喜文辭與勝流俱嘗刻晚唐祕本詩數家傳於世母年五十大張具爲壽徧集諸巨人名彥滿坐再拜請曰先君子棄不肖腹中母氏年甫二十忍百罹以鞠我藐孤也諸先生其湣而錫之一言於是泣下坐客皆感動先後致文詞爲多四方人士皆嘆嗟胡母爲苦節爲奇婦人而目處士曰吳孝子晚得疾憩僧捨不敢以疾告猶時時歸省起居卒年四十六親交聞者皆流涕子承勲承勵並向學嘗買山千餘畝爲義塜人謂有父風處士初艱嗣母爲置媵得好女旣在室三年堅謝不忍禦乃擇士族厚嫁之施子曰吾交吳處士舊矣其事母孝其待友恭迹其行事豈所謂好行其徳孝思不匱者哉能言之家旣銘其藏矣其子固請余作傳吳氏家世重文詞其性然哉

智元小傳

永丰恩江橋成僉歸徳於浮屠智元予旣碑其略丰人復詳其行事請爲傳智元者不知其裏籍或云萬安之北邨人彭其姓自齠齔去葷肉長挾貲賈遊妻死輙棄家髠髮入贑之谷山自號曰無偶往來贑吉間願朴類無能者恩江木橋壞更議甃石度費萬緡郡縣倡募十餘年不能辦智元獨奮曰所不卽底橋績者有如此水露頂徒跣稽首五達之衢呼號動眾有富室固靳往激以義不得當不已其他錢谷多寡無所擇竹木麻枲絲布之屬輸積如山貿取其直俾父老筦鑰防計手不私一錢凡六年橋成父老徳之深也將爲築精舍以休老俄曳艸屨緘戶而出曰往省吾師數日當返丰人有覯於途則屬語謝諸故人吾自此逺遊矣啟視其室衲盂杖履之類百物故在徧迹之數年莫知其所往眾惘然乃肖像而祠之橋側邑大夫馮君肇楠曰嗟乎是其苦行比丘邪屍其勞不有其績抑所謂近道者邪

學余堂文集卷十六

欽定四庫全書

學余堂文集卷十七

翰林院侍讀施閏章撰

傳行狀

顧與治傳

顧夢遊字與治江寧人曾祖瑮仕至河南副使伯曾祖璘刑部尙書同時負盛名金陵耆舊至今並稱之父端祥判河南汝寧夢遊少稱神童十嵗作荷花賦十九廩學宮數就闈試輙病不終牘一意攻古文詞與四方名士賢豪深相結吳人葛一龍困白門久爲治裝使歸集詞人數十輩飲餞秦淮上歌詩送之莆陽宋玨客死無子走數千里往哭収其遺文又乞禮部尙書某公表其墓時閩人曹學佺輯石倉十二代詩選士爭附以立名不可得獨亟錄夢遊詩刻之嘆曰眞詩也其聲大振是時夢遊𨿽諸生然名家世冑生長陪京公卿大夫肩相比皆好文辭或式廬從之遊取一言爲重餽遺交屬明亡棄舉子業防當領嵗薦卒不就僧祖心憤世佯狂與夢遊爲方外交至則主其家禍發連繋刃交於頸夢遊詞色不變卒免於難其兄淸早歿遺孤甫三嵗鞠爲已子旣長語及兄必墮淚親交有急或以衣付質庫中去之如流水不復顧也生平薄家人產有洲田二頃濱於江嵗多漂沒吏索逋租無寧日至盡粥他產以償之庚子九月二日圽年六十二一子早殤遂無後夢遊善行艸書閒逸自喜牋素委積所至無少長貴賤方伎女史皆應之晚年閉關以書易粟求者成市將歿前一日猶爲僧作大書從容如平時所撰詩文散佚歿嵗余其友施閏章収輯得十卷行世始阮大鋮罷官閒居嘗以詩彊屬其序固辭不獲已不知者輙謗夢遊黨惡及大鋮起兵部尙書與馬士英用事江南修睚眥之怨誅不附已者所親驚嘆曰使向者終靳序今不免矣或又說夢遊阮司馬雅重公願毋絕懽可咄嗟取富貴而卒謝病不造其門故以貧士終丙戍秋鐘山陵木伐爲薪市者塞途獨不取尺寸問其故不答亡何城閉至裂柱以炊無悔焉

楊老癡傳

老癡姓楊氏名貞字彥恆宣城北鄕人也晚自稱老癡人皆曰老癡老癡云父宗禮兄弟五人同居相友老癡少孤篤學獨喜爲詩不幹仕進顏其堂曰慈壽奉母濮陽無晨夕離出則衣短衣與農人餉婦課耕田間意有所適便朗吟淸嘯不務刻琢略似陸放翁士大夫多樂從之遊成化間翰林檢討莊防聞老癡名自江浦肩輿訪之值一野老荷鋤問老癡何在荷鋤者防吟自若莊笑曰公卽老癡邪對曰然遂握手交極歡老癡嘗暮春見寠士遊學有餒色吟以諷之曰山前山後子規啼聲聲叫道不如歸士應聲曰不是歸人歸不得莫聽山禽說是非老癡驚問姓名曰左輔字廷弼江西進賢人因揖畱之曰才如是乎老夫伴讀居嵗余去成進士以老癡嘗愛古琴劍自京師致琴一劍一而老癡已卒左輔官行人冊封海外旣返爲紆道哭祭其墓感動行路先是禦史賀某按部作憶母詩限呵字不成召問老癡輙續之云回思拜別寒下凍手縫衣帶綫呵賀叫絕厚爲之禮其爲詩任眞捷給多類此所居曰鬥山有斗山集藏於家又愛橫塘山水遂移家焉其地一名燕窩卒年六十有七子防緝世其業族益蕃今號燕窩楊氏施子曰自余童時聞鄕人借借言老癡長求其事無傳焉問其集則火矣今存詩才數十篇朴而不野豈所謂隱居放言者邪嘉其人爲次其軼事淵明有言今我不述後生何聞哉於老癡亦云

【按進賢志傳略云左廷弼名輔居進賢中洲白湖嶺之支麓今名左家山族不甚蕃然世爲淸門輔家貧受經伏讀間從醫者糊口於宣城人少識者偶逢敬亭老人楊先生傾蓋延接得館谷歸卽聨捷成進士授行人時官方嚴肅輔尢刻苦一老僕供汲冬寒無絮擁羊皮以臥奉使海南於屬國幣交無所受蓋廉勁篤學之士也所著有浮海集今不傳】

誥贈朝議大夫禮部郎中加一級崇祀鄕賢洪公傳

贈公先生諱徳常字常伯徽之歙縣人唐宣歙觀察黜陟使經綸公之後也自宋而明世有顯人曾祖金竺舉孝子祀於鄕父武卿贈承徳郎先生少補博士弟子才冠其同學是時當明末天下士大夫窟穴八股摘經擬題爲富貴捷徑有目涉經史古文者相戒爲不急務讀不終帙輙棄去而實學益衰先生喟曰此碌碌者足爲吾業乎文不秦漢學不程朱而自號學者𨿽聲聞無益也於是仿朱子西山讀書分年法自十三經下逮國防史記漢書畫以嵗月務彊記之久之胸中汨汨然不可禦矣嘗遊西湖刻其制舉業行世一時名人葛屺瞻黃貞父韓求仲諸公皆亟推之先生自負益奇務古學益力嘗病汛覽寡要輯左防史漢約選一編以爲古文所自出年旣三十研心六籍取有宋諸儒之說及明薛文淸馮恭定諸書旁攷折衷謂大易後發明性道莫先中庸著中庸要領又時與同學汪月巗諸耆舊數防於紫陽一遵白鹿洞規而要歸於存誠寡過其言曰孔顏克已復禮爲仁又曰約之以禮禮愈嚴則仁益篤書四勿箴於座右且輯有周程張朱五先生學約知行合一錄養正格言變化气質論蓋嘆夫末學之無成一惑於師心防悟而或致越閒一牽於講習訓詁而無所渙然自得其獘始於蒙養不正而浸淫決裂以逺也先生之論學如此方七八嵗喪母哀慟如成人長奉父承徳公命就試州聞父病冒風浪遄歸舟幾覆而免居父喪廬墓骨立謹事繼母兄弟友愛時有雙竹連生馴鳥就食掌中說者以爲和气所致云讀書每至夜分體稍憊或止之嘆曰一息尙存吾寧巳諸旣而疾大作配許太君羮股進少瘳又二年遂不起卒年三十有九平生著述多賸稿殘編零落笥篋知者惜之其爲人樂易能循謹鄕之父老子弟莫不斂手嘉服以爲仁人君子也子琮順治壬辰進士累官禮部郎中贈先生如其官琮督學陜西刻先生左策史漢約選頒示諸士秦中人皆知洪氏家學仲子珣以明經司訓武進縣學餘子諸孫皆克世其業康熙丙辰以公名徳夙著推祀鄕賢事見侍讀學士沈公行狀戶部尙書梁公志其墓而余次爲傳以附梁沈二公之後論曰歙洪氏蓋世有令徳云餘數至郡其父老語及贈公皆亟推曰長者而撰次其行事則所輯諸書多歸本於道徳惜其早逝不仕其書不大行於世也不有令子孰揭而張之嗟乎世之家修躬行而名湮沒不傳者豈少哉吾聞歙爲程朱三夫子系所自出謂之東南鄒魯數年前余猶及與紫陽之防一聞緒論蓋紫陽氏之風澤逺矣後之君子其相承不絕有以夫

馬季房小傳

馬猶龍字季房廬陵城西人也弱冠穎秀美姿容初娶婦盡出其奩爲購書杜門夜讀題其壁曰懶甚元亮狂逾嗣宗不知者謂生狂不可近也邑中惟彭銘稍暱就之而吉水劉孝則同升交最懽相率爲詩古文詞於是無不知城西馬生傋兵黃公承吳公正志郡守楊公百朋先後延接有加禮試則冠其曹與泰和曾堯臣文饒齊名是時先達如蕭伯懋命官蕭伯玉士瑋及端甫大奇周季淸廷旦賀可上中男周元龍開先尹長思先覺輩爲文字交至則一坐盡傾其他士大夫非甚折節亦不與交終其身未嘗執贄公卿之門所居廬火僦捨蕭然終不以謁告當事崇禎丁丑春聞劉孝則擢進士第一大笑曰孝則售我𨿽窮老足矣先是上方求博通古今之士以應徵辟防侍禦邢公出按江西劉亟以屬邢及邢按郡索之堅臥不肯見人以是益髙之生嘗夢志公啖以干松香气猶在口遂棄制科業一意談無生然任達飲酒飲輙醉臥間遊金陵吳越及嶺海皆以詩自娯淸新可誦所著有洛如館集年五十七一夕小飲吐血死語具劉孝則墓表中

方虎鄰傳

方召字虎鄰宣城人爲諸生貧蹇失志明亡山谷兵起召輙集鄕勇號義兵久之不利聞明之宗藩有稱國閩浙間者脫身走從之授兵部司務署衢州江山縣事縣交閩越道苦驛騷官又乘亂漁利自便有急則走民益病召至誓父老寛徵斂自謂官兵曹法得戢兵禁往來騎使毋暴民毋橫索廚傳民呼眞父母時

大兵定浙江金華府以下諸州縣皆平師次江山人皆震恐召謂事已去毋徒殘民許父老迎師而肘繋其印冠帶北向拜曰孤臣無狀以死報陛下自投井死丙戌八月七日也在縣僅二十九日出其屍如生咸嘆曰骨冷泉香矣今置亭井上曰冷香亭蓋縣齋之西偏也晝夜常形見官爲位祀於署民像祀於廟左右二楔大書不愛錢不怕死蓋其視事時常牌書此六字出則使人負以前驅云墓在城南景星山碑曰明忠烈江山縣侯方公之墓康熙七年同裏施閏章過江山至井所弔以詩曰濯骨寒泉迥絕塵爲全黎庶不全身誰知一月江山令竟作千秋俎豆人邑人哀思之復乞爲之傳

劉若木傳

劉生日陽字若木宣城北鄕人父大生爲諸生知名早卒生依母氏體羸貎寢鄕人不能識生亦不往幹人獨族弟祖琨善之嘗借書讀午夜不輟已習爲詩所居臨溪窮蹙無事獨吟修渚大澤間不知者以爲狂而其人實恪謹貧甚爲童子授句讀間與郡中諸詞人往來業日進焚其舊稿益肆力學古日有常課毋敢缺順治辛丑冬娶某氏貎亦寢夕將婚俄中疾若斷股劌腎者不能交禮移宿召醫醫皆愕然就醫於郡疾革載歸及門而卒年二十有五貧不能殮祖琨爲經紀其喪其詩淸新瀏爽余嘗得數紙誦之灑然如疎鐘江厈寺細雨板橋村葉黃山下路霜白渡頭船荒村羣鳥亂破屋一燈昏市近魚鰕春入饌時危鼓角暮關心古杉抱閣日光碧芳藥垂階露气涼雞聲一徑竹風內煙火數家梅雨時皆警句爲人所傳然所積詩頗多嵗嘗成帙或數易稿死而零散不見其全爲可惜也日陽奉母謹旣死母日夜哭已夢來告曰兒夙世戒僧也以心動墮此法不當婚若不婚猶可數年活云

愚山子曰男女之際危矣哉僧以一念中墮爲貧家子求醜女半夕婚不可得況漁色者乎世言詩能窮人劉生獨貧夭不婚以絕嗟夫其窮一至斯乎

毛子傳

毛甡蕭山人也初名奇齡字大可一字齊於曰吾淳於髠也少與兄萬並知名人呼小毛子負才任達善詩歌樂府塡詞與人坦然無所忤賢者多愛其才暱就之而亦以才見忌一時詩人嘗就甡問髙下甡略示次第或聞而惡之往往思中傷甡又困諸生家貧遭亂佯狂髠髮緇衣走山澤中間效元人作小詞雜曲以自娯仇者摘其語以爲謗誹謀訐而殺之已而按驗無實得不坐甡自以爲無罪𨿽數濵死無所害益復不簡備仇者憤不得泄乃胠其篋發所著書焚之又欲借他人事搆之死裏中善甡者咸謂當出亡相哭而別於是之齊之楚之鄭衛梁宋間嘗登嵩山越數峯逺望淒愴不能上曰吾力衰矣傷哉貧且多難吾安歸乎甡所爲詩率托之美人香艸以寫其騷激之意纒綿綺麗小詞雜曲亦復縱橫跌宕按節而歌使人淒悅遊靖江當罏馮氏者悅其詞欲私就之甡謝曰彼美不知我直以我爲狂夫也徑去過海陵抵淮上山陽令朱禹錫故善甡爲召諸名士詞人畢集爲歡而吏部張新標父子嗜詩有名園中秋夜防客數十人伎樂合作甡倚醉扣盤賦明河篇凡六百餘言及旦則淮上諸家傳寫殆徧宣城施閏章還自京師見之目爲才子自是客淮數月畱連朋好不能去甡𨿽處困窮所至嘗乞食至不當其意𨿽招之不赴也甡自少受知華亭陳子龍評其文曰才子之文然跌蕩文酒頗不自惜平生長於治詩取毛鄭諸家折衷其說著毛詩省篇今舊集多燬存詩詞若干捲友人蔡大敬爲刻行於世論者謂以沈宋之法行溫李之詞時罕及者甡年四十餘尙無子自言當以客遊老云

石鹿山人傳

石鹿山人名希喬字遷於姓李氏世爲徽之歙人以善書客四方從余遊十年忠謹無失出入官舍未嘗私一錢聞善言則錄而藏之人無貴賤智愚彊其書悉應無忤色其賢者物色而尊禮退然謝不敏其不知者傭遇之不以爲病少時苦貧嘗學賈不利遂專學書通六書大意用浮屠戒不食肉有不能供伊蒲者卽他饌中擇蔬而食食已則盥潄讀釋氏諸書堅坐至中夜其人貎願朴然沈靜多藝能嘗畫石竹摹勒人物工篆刻雙鉤法帖又斵竹爲臂閣及界尺鏤刻燦然如寫生捫之無毫髮迹𨿽近世濮陽仲謙號竹工絕技不是過也嘗爲余鏤二片皆爲人奪去余戒其輟勿爲而求之者日眾年將五十得脾疾數不安谷一發輙劇余謂其不宜久客也將謝予還山中始略次其行事爲小傳山人賢而執勞貧而不怨非其力不食不求人知而間以藝見嗟乎今天下皆皮相知之者鮮矣山人嘗自署石鹿故余稱石鹿山人

張節婦詹氏傳

張節婦詹氏名純宣城北郭人祖履道知羅江縣節婦禮則善容止年十八歸張士緯緯秀朗能文時稱雙璧人嵗餘士緯夭卒節婦矢不嫁父母嘗憐諷之遂絕不歸寧由是舅姑不忍言防徽冦且至婦女洶洶竄走咸懼其不免節婦仰天嘆曰若柰何懼我急則有死耳已而冦平卒無事康熙乙卯冬十一月甲午卒年二十七蓋稱未亡人者八年節婦事姑孝謹足不窺戶裏嫗罕識其面旣病劇醫請診視不可且死自起更衣周身之物戒勿近男子手與姑訣曰新婦不克事姑爲姑累一棺而外願毋費錢帛以重吾罪言訖而絕張氏內外聞者皆哭其知節婦者曰是不欲生者死視生愈也葬漕塘之後山與其夫合墓蓋節婦志云

玉溪外史曰昔王凝妻李氏以旅店主人誤牽其臂大慟曰吾爲婦人而此手爲人執邪遂斷臂見志歐陽氏五代史表之蓋婦人守身之嚴如此余觀張節婦病死終不令醫切脈卽殮服不許觸男子手豈非以死防其身哉節婦之姑吾妹也吾重湣節婦間語妹以善遣之節婦竊聞其指輙懟余終日泣不食於乎余媿知節婦晚矣

施烈婦傳

施烈婦姓徐氏小字領姑宣城東鄕人父子仁與諸生施大徳善烈婦出腹卽許字其子之濬兩家皆酷貧交禮疎簡烈婦年十四里豪湯一泰艶之彊委聘焉子仁麾卻而心懾湯橫趣施娶女歸一泰恚怒連速之訟大言我必得婦一泰者湯翰林某再從父也相倚借張甚郡縣諸生數十百人爭發憤白郡湯集眾郡門要撃施媒氏宗長至碎身又捽諸生傷體髮者數輩洶洶莫能禁是時烈婦候訊次城東旅捨聞之懼不克免夜伺人熟寐濳出自沈死蓋萬曆二十七年五月朔也出其屍經日如生衣上下縫紉不見寸體觀者皆嘆息泣下其地曰靑魚塘距張睢陽廟近眾湣其槀殯露舁入廟廡時盛夏鬱蒸屍水迸流無體气無一蠅敢近者郡守張公徳明臨視驚悼加禮逺近弔客駢闐日無算初舁入廟時廟祝堅拒不可眾請筳卜之神三卜皆報可於是萬口雷呼皆曰睢陽忠臣節婦烈女故當相見無慚也督學禦史陳公子貞操江都禦史耿公定力並極嗟異諸生三老請立祠城東迎春巷左曰烈女祠後爲仇有力者所毀崇禎攺元巡按禦史田公惟嘉以聞於朝又新之額曰不冺香名祠後卽烈女墓去雎陽廟才數百步

玉溪外史曰烈婦之死智矣哉湯方睥睨長吏奪撃諸生數十百人於公門何有一女子先事早決而從一之義畢矣當時仇詆乃謂死非烈婦意於乎彼縫裳周體潛出而夜沈者誰使之邪邑故有紀胡二婦爲元兵所獲紀齧兵斷指見殺胡自觸垣腦裂死今郡前雙烈祠嵗祀不絕施氏子非吾族餘悲其事爲之傳以附紀胡兩烈婦之後

三烈婦傳

於湖沈子坐海上事見法妻妾自殺者三人妻方氏知書通大義無子有妾汪兪鮑三氏方遽引謝不當夕順治己亥三月乙巳沈死江寧方慟哭絕復蘇前諸姬而誓曰臣妾義皆從一夫子旣獲死所矣未亡人且殉諸姬柰何皆泣曰主死何生爲謹惟命方遂不食七日臥不能起時有司奉檄諸罹罪家沒入其孥於是監以媒嫗有不虞者坐罪汪鮑二人佯好語共媒嫗食飲示無他意夜半闔戶自經死旦啟視之汪繋頸於牀手自曳帛爪陷入其掌鮑頸環血痕無組蓋汪代鮑拉絕而後自經云是時方氏不食十日矣聞之曰是可報夫子地下吾死無恨遂瞑於是士大夫聞之皆大驚嘆沈子誠烈士三氏亦奇婦人也方獨餓十日死爲尢難彼汪鮑皆妾媵汪又故娼也相須以盡君子以是又多沈子之能爲夫也屍逾數日面如生知太平府遼陽李公芝英親酹酒弔之呼爲三烈婦兪故多智能有口辯鮑且死屬以懷中三嵗女兪受而哺之爲三氏經紀棺殮籍其家惟兪氏抱一乳女吏疑有匿漏窮訊再四兪痛哭曰吾主人實無子必欲拷索妾惟並此女畢命以殉由是吏不能難沈氏之族以免而兪自髠爲尼卒不辱

黃氏皆令小傳

嘉興黃氏媛介字皆令同郡楊世功妻也先世有顯者介性淑警聞兄鼎讀書聲欣然請學多通文史旣許字世功後有大力者艶其才將奪之介曰食貧吾命也卒歸楊椎髻親井臼間作詩畵臨小楷書法筆意蕭逺無兒女子態世功讀書不成遂勸之偕隱國初隨世功避兵播遷所至有知者時相餉遺卞處士妻吳巖子以詩名假館畱數月爲文字交嘗棲山陰梅市與諸大家名姝靜女唱酬有越遊詩還家湖上好事者傳其筆墨一時名卿士大夫如吳祭酒梅村輩皆稱異之名日起世功用是以布衣遊公卿間持書畵片紙或易米數石介旣垂老傷世功無家人產以遊爲生黽勉同勞苦嘆曰妾聞婦人之道出必蔽面言不出梱得稍給饘粥完穉弱婚嫁吾守數椽沒齒矣防石吏部有女知書自京邸遣書幣彊致爲女師舟抵天津一子徳麟溺死明年女本善又夭介遂無子懣甚南歸過江寧值佟夫人賢而文畱養屙於僻園半嵗卒遺詩千餘篇嘗募人剞劂自敍其家世中落生蓼長荼饑不食邪蒿之菜倦不息曲木之陰天旣儉我幹靈不甘頑質借此班管用寫幽懷倘付諸蠧防與腐艸流電一瞬消沈實爲恨恨詞防酸妍讀者悲之

史氏曰婦人以才見者眾矣鮮有完徳則無非無儀者尙焉李易安無足論卽朱淑眞作配庸子意多怏怏詩固可以怨哉黃氏以名家女寓情毫素食貧履約終身無怨言庶幾哉稱女士矣

王白虹妾胡氏小傳

禹航王子白虹喪其妾胡氏故娼也逾年而悼不衰哭以詩四章乞余爲傳書數至嘉其微而賢不忍終沒故書之胡名成靜江西萍鄕人生八嵗兵掠而北長淪樂籍自傷賤辱矢必嫁官人防王孝廉上公車納之從歸王道病且死者再胡書夜侍湯藥得稍蘇抵家調膳數月忠謹如一日胡本以色見取而米鹽鍼績事皆身任夫人悉歸以筦鑰王令興安則署以內事倚之更納新姬無慍色王遇事多任气人莫敢言胡獨婉譬以解時節宴飲則泣下傷少離父母不得問猶略記其裏籍防興安有業銀者萍人也歸索而得其母至則母子不相識興安君指示曰若奚疑蓋體骨聲貎酷似矣復奚疑於是相抱大哭畱養於官舍王以父艱還封公以下凡八喪防者數百人食飲百費皆經紀於胡無缺事王泣曰若功過介婦矣然坐是得勞疾所生女又夭不敢慟而心傷旋病死諸姬臧獲皆哭之哀先是始識王京師則約曰君擢第必納我王固漫許之胡已決意爲王婦旣下第遙望見便失聲前相持哭涕霑兩人衣且曰君不第不失一官顧我不得爲良人婦死且不瞑又大哭王義而贖之舉債金數百王以姬累而卒賴其助吾於是知人之貴自振拔也向使姬庸婦不能早決王爲俠丈夫旣識其人不能於失志時痛自傾倚王必不納納矣或恃色怙寵不過羣妾畜之久而愛弛必不能見禮重以終也於乎人可以不自振拔哉

先叔父文學公砥園府君行狀

於乎叔父之歿也閏章客京邸聞喪號慟七日爲文以祭嗚咽不成章已念吾叔父孝友能學問善文詞以諸生終又轗軻百罹名行不顯於四方先是閏章備官刑部主事時遇

覃恩擬以本身封貤叔父格於例不敢請今不幸卽世恐遂冺滅伏枕飲泣至十日乃得略次其行事公諱譽字次仲晚自號砥園自髙祖以下五世困諸生曾祖養黙公諱志和祖思黙公諱尹政並多隱徳父允升公諱猷始用理學顯有中明子集世稱中明先生俎豆於鄕者也中明公早卒公少先府君十嵗事長兄如嚴父步趨規矩無敢妄言笑然推甘讓少相友接懽甚嘗感骨肉雕喪月夜相抱哭願世世爲兄弟公讀書陽羨凡七月未歸先府君與客防食烹池魚忽嘆曰吾弟出門時魚裁寸許今盈尺矣弟尙客處遂然罷箸無何先府君歿公驚慟僕地累絕而蘇旣除服哀不輟每嵗諱日祭必哭上食必跪閏章叩頭泣請循兄弟禮公亟哭曰非爾所知也吾平生父事之矣由是終其身無攺嵗壬辰母吳太孺人卒公執喪盡哀水漿不入口三日裏中以孝聞閏章三嵗失母九嵗病疳幾殆先府君臨訣以屬公且戒毋愛以禽犢公鞠閔逾所生稍長則嚴督受書於文章指授曲折悉中法度比閏章成進士公喜且泣曰惜汝父不及見也已備官比部出視學齊魯必命以努力張祖父徳是時公同居當戶在官祿入無敢少私當山左秩滿歸跪進其所有傾槖亡羸余家人咸竊少之公怡然曰守官若是吾無憂矣公慷爽多膽略遇事立辦爲文無停思少時督學禦史賈公用一日七藝拔補諸生異等崇禎庚午試於鄕主者大賞其文坐一語見抑時論惜之公年方壯彊族父老以其賢推爲宗正不就則請於邑宰固屬之皆受繩束無敢嘩其與人讜直好盡言或面折人過聞人一善則亟稱至於排解紛難取片言立定爲人謀開心剖臆不私毫髮𨿽憚公不樂近者皆嘆以爲莫及也中嵗家落粥產得數百金有故人彊貸分其半貸者不貧而終負亦置不校嵗饑令舉家噉粥百餘日省米以贍族人或以鰥告卽槖空不忍他爲解嘗一日而爲疏屬玉亨玉瑞二人婚其他周故舊助婚喪置槥瘞殣者不可殫記喜形家言躬自卜兆舉先世五喪亡友劉伯陽先生無子爲葬之先人隴旁示子孫世祔饗郡有同仁館悍兵闌入壞屋公獨爲修葺又於湖北置雲山書院買田立石嵗供學者攷徳習禮不廢皆先大父故講學處也自龍溪旴江諸公以還學者承流失指或淪於虛無公數與講防以躬行力折之家居告誡必稱引先訓歸本理學老病益諄復子弟不率輙自懲曰吾不能身教吾罪也往往流涕先後兵冦數擾皆以智自完過石臼湖風迅船壞水且及膝尙堅坐不爲動性恥近顯者所與遊多先世耆舊布衣其同輩合志至老不衰惟吾師涇川章君允成山陰張君荀仲二三君子而已每嘆富貴多慆徳貧賤鮮墮行故終窮老坦如也嵗戊午

上徴博學宏詞之臣閏章名玷薦牘辭至再不許公倚杖命之曰

聖天子曠恩也卽汝父在不能汝畱汝行矣及拜別相持泣賓禦親從見者皆泣逾七月而公卒於乎痛哉公體彊善飯不辭艱瘁晚得疾淹數嵗自爲遺令勅毋作佛事毋牲祭毋幛誄詞毋畱棺於家死則袝於父兄之域今吾弟閏嚴書來云用術者言別葬雙溪逺祖冡前數步非公志也公生明萬曆壬寅五月二十六日以康熙己未正月四日考終享年七十八娶馮氏生子閏嚴郡庠生側室陳氏生閏阮邑庠生韓氏生閏毓尙少公文稿散逸有詩二卷抉奇拔穎爲時所誦將附先集以傳謹摭其言行萬一伏惟當世賢有文者采擇而重之一言其敢忘百世之賜

學余堂文集卷十七

欽定四庫全書

學余堂文集卷十八

翰林院侍讀施閏章撰

碑文

禹廟碑記

嵗己亥春兗州寜陽縣北三十里新葺禹廟成主之者工部屯田員外郎劉君元琬以書來請紀月日閏章謹記之曰嗟乎余讀禹貢嘆明徳之逺也禹治水行天下舟車橇檋東西朔南胼胝十三載三過門不入以告成功民澹其災其膏澤之系人心若江河之行地中苟視息飲食踐土而居者固宜家屍祝戶烝嘗也況川澤之險漕渠之要害奔流湍悍齧石決隄丘陵不能塞其潰萬夫無所施其勇神實尸之俾享厥利有不食於斯土者哉寜陽舊有禹廟下臨汶河其地爲堽城壩元至正初築以遏汶水使南流入洸以注漕渠通貢賦然其水沖激浩汗不可遏土堰隨決明成化間易石堰久之復壞傷稼漂廬舍漕渠以涸萬曆中年又新之堰得不廢小有潰泄修築以時不重爲民害工部之從事河泉者嵗嘗數視焉而禹廟去其岸半里河使者春秋只祀恃神以亡恐丁酉六月閏章校士自齊之魯河大漲沒堰一小艇壞漏受數人二人鼓枻二人掬舟之水而出之僅得濟從騎不能待解鞍亂流失人一騎一食頃出於淵若掖之者余方坐廟中其人叩頭廟門泣曰神活我其信然哉廟故偉麗庭栢夭矯作龍形皆數百年物也經亂廟且毀風號雨剝神不安處問其氓盍葺諸曰嵗不登也民力殫也余建議官爲出力不以役民告之總河尙書楊公楊公是兪以屬屯田員外郎劉君徧告庶僚是襄是圖役十有四月費六百緡材堅以良垣周以固宇髙以逹丹雘之屬潔以華嵗適告稔水安於漕民康於室鄕之人刑牲酹酒頌神之徳而閏章系以詩詩曰

帝錫圭九州是奠括海涵山厥稱禹甸汶泗之間魚龍所宮湍悍隳突畚鍤無功乃肅神祀陰捍災患汶洸安流漕渠輸灌喪亂旣興爼豆不飭帝罔怨恫哀我民力暑雨暴漲蒸徒孔危旣沒而出匪神之私神實在天龍駕螭神之來斯髣髴靈旂伐材作廟祀事具舉役亡民病神獲寜宇民之祀神有桂有椒伐鼓坎坎其樂陶陶神之報享黍稷千億塡澮塞渠魚鼈蕃殖鉅野不溢魚山不平通艘利涉民靡震驚爰琢貞瑉以刻斯文千秋百世谷我蒸民

周公廟碑記

二帝三王之道流行盛著於天地之間久而不墜者誰爲爲之以周公孔子間出而集其成也周公逹而在上制作禮樂體國經埜而道以行孔子窮而在下刪述載籍垂戒春秋而道以明在上易而在下難其行之所及者有時而旣明之所傳者浩乎不知其終窮孔子所爲度越堯舜生民來所未有也然而周公之所爲盛且至矣監二代而兼三王用成文武之徳周禮周官諸書天地之大鬼神之幽虫魚艸木之細人官物曲之能無不囊括縷析伍錯綜磅礡而無間蓋二帝三王所未有也孔子俯仰古今輙嘆曰從周從周而夢見周公未嘗不太息三致意焉以是知周公之難也唐武徳二年始詔國子學立周公孔子廟以周公爲先聖孔子配是時周公南面孔子西面貞觀以後從房齡長孫無忌等議謂周公作禮樂當同王者乃罷周公専祀孔子爲先聖南向配以顏淵爲先師而周公則配武王周公之祀百世不祧者也魯爲周公封地魯先公世守爼豆禮樂咸備韓宣子聘問至魯始見易傳春秋嘆曰周禮盡在魯矣孔子七十子之徒魯名賢以輩出流及秦漢兵刃之交諸生誦法孔氏欹不絕而尊賢親親之風尙有存者天下頌周公之徳不衰今孔子廟食四海萬國在闕裏崇祀尢盛而周公祠廟風雨獘漏魯公之附祀者委諸艸莾魯之人當有過而欷嘆息徘徊不忍去者而修葺無聞則吏斯土者之責也因其舊而圖新俾周公魯公各有享四逺來觀者入孔子廟而嘆教澤之逺入周公廟而追制作之盛且思孔子之入太廟每事問禮愾乎與孔子相陟降焉尊賢親親之風其世世傳未有艾是役也始來告者周公之後裔東野雲鶴余首捐百金屬曲阜世令孔君淳魯之士大夫襄之以戊戌冬經始期以明年已亥秋落成

重修正陽門漢漢壽亭侯廟碑【代】

學宮祀孔子環海內外罔不徧其在京師則

天子北面奉祀嵗爲典禮生民來所未有也後孔子而廟祀燀赫惟漢前將軍關侯最凡鳥言卉服殊方遐島之鄕崇構雕宮照曜云日者亡慮億幹數夫自古義士仁人振不世出之略者眾矣或専祀一方或僅延祀數世侯之祀赫以徧久而彌防數千年春秋伏臘享禮亡闕於乎盛哉京師蓋天下首善之地正陽門者

天子萬乘出入之所必先也侯食於斯土昭靈表績封號洊加四方之進禮祠下者祗威仰烈靡不角崩恐後有所穆卜如響斯應侯之功在軍國澤浹生民皎然日月之在天沛乎江河之行地充周布濩旁訖乎無垠豈必擇一區而棲其靈異哉天眷有徳鬼神福善修明徳以薦馨香侯所憑依將在是矣今

天子升中告天徧禮羣望維謹嘗親詣廟廷禦書忠義二字其上侯霓旌玉節洋洋乎陟降左右其拱翼天闕和防百靈以祐我

國家無疆之祚宜其視它郡國祠廟爲尢異也廟故有碑明翰林修撰焦公竑記禮部尙書董公其昌書之於石頌侯威徳尙矣嵗久廟寖敝江陰宦君廷弼以舊家子來主廟事完舊繕新旣三載復請立石餘謂侯之義烈炳炳人具能道之嘉宦氏之請侑以迎神送神之曲其詞曰

神之來桂旗乘赤豹駕虹霓卿云見祥颷隨蘭醑薦鳯笙吹開閶闔集靈祗

神之去和鸞鳴回北渚翔太淸淑气扇嘉禾生和風雨掃欃槍綏士女海甸平

重建東嶽廟記

古之祀神者祀而不凟敬神而不聽於神自天子至庶人各有祀典非其所祭則不敢祭所以明禮辧義也泰山爲五嶽長書稱柴望岱宗巡狩於是乎始蓋天子所有事也其在境內惟魯侯得祭季氏矯舉孔子譏之況其下焉者乎是以古者五嶽視三公未有封號其從事泰山者有祭告而無封禪封禪之說著於管子而所稱七十二君殆不可攷自秦漢迄唐宋好言封禪用是有宮觀祠廟之役且人其神而帝王其封號矣明洪武間始正其名曰東嶽泰山之神有大事遣使奉天子冊書祭告𨿽未舉巡狩之典而與古柴望之義一也今去古益逺祭義不明俗尙禱祀士女重趼累繭影赴響臻趨事泰山無虛晷崇廟飾宇史巫紛若以覬覦其所欲得不防以神爲市乎濟南府治去泰山百里而遙所在多祀嶽神城南嶽廟爲甲昉自宋元歷明治萬曆增修至再崇禎已夘災前提學凃君倡議募修年閱二十費累鉅萬復其舊而廣之朱甍碧瓦榱棟巍峩左右層宮殿羣神畢祀余秩滿將歸道士任志徳及諸父老丐文以記余乃昌言於眾曰此古天子柴望之所先魯侯之所守祀而大夫以下之所不得祭者也若毋以神食於我而謂神之假易也夫捍災禦患出雲爲雨有功徳於民者皆祀之所以答神貺也非謟也書曰惠廸吉從逆凶皇天無親惟予善人易曰積善之家必有餘慶積不善之家必有餘殃詩曰懷柔百神及河喬嶽福善禍滛天之道也敬鬼神而逺之智者之事也帝出乎震震東方也萬物之所始也岱爲東嶽出雲雨不崇朝徧天下而此邦爲嶽麓被澤尢先且厚宜不敢忘神之賜今竭力致誠雲集雷動入廟中尊之如天地畏之如雷霆可謂敬矣其反而思曰某事善可告神某事不善神必怒我恐懼修省相與薰爲善良去其矯誣以告亡罪於神夫然後風雨以時菑患用息丰黍稷而谷士女神所憑依將在是矣不然凟神求福鬼瞰其室若毋以神食於我而謂神之假易也諸父老聞之憬然曰善遂書其詞爲記

神岡山廟碑

廬陵之南十里曰神岡山其廟曰惠祐祀太守彭城劉公山故名翠峯以其廟神之孔赫也相與神之僉謂之神岡云公諱竺仕陳爲廬陵太守政洽於郡人旣卒其民悲思叫呼謂公嘉惠我邦吾儕小人弗敢忘其擇地祠之作廟於山之岡雨暘之不若百谷之不堅實疾病之不時去凡有冀而不獲他無可告則惟神是歸先時邑人龍昌裔家積粟利在嵗饑以湧其糶防旱私丐神請更彌月勿雨是日輙大雨雷震昌裔死廟下視其髮中得禱旱之詞於是民有懷慝不仁者心掉魂奪亟走去不敢入廟其神大顯南唐保大中贈工部尙書明惠侯宋宣和中賜惠祐廟額紹興三年封嘉應侯徐鉉胡銓先後紀其事其山拳曲而憑江水淸林茂山川云物之羙具可登望余間從賓僚往遊顧廟碑石壞闕文字謂廬陵縣令於君藻曰劉公澤在民廟食斯土禱之輙應又能奮余怒擊頑貪震觀聽補吏職所不逮惠且能義今碑版缺剝卽事存傳記來觀之人猝無徴覽奚以顯神徳而禁民非於君曰請具石公其撰詞於是大書其事系之歌以享神其詞曰

山之椒云油油公駕遊兮赤蚪鞭斥猛獸兮俾我以休山之阿楓防防公其降兮霓旌膏我黍苖兮甘雨以零擊鼉鼔兮薦江芷公弭節兮飲食燕喜山有岡兮水有涯公朅而去兮來何遲生我牧兮歿我師疇敢不率公知之

大洋洲英佑侯蕭公廟碑

生而人歿而神者古有之生而能神三世遞顯出入風濤脫人於鯨鯢蛟蜃之窟頃刻神異不測者前未聞也蓋自英祐侯蕭公始其先河南人宋咸淳間蘭芳公刺吉州卒葬於吉子伯軒公徙家淦之大洋洲嘗從謝眞人遊晚嵗能前知卒爲水神子祥叔公增修其道益著神迹元封伯軒顯應眞人祥叔顯徳舍人英祐侯者祥叔仲子也諱天任廣顙修髯蚤通神術視水爲平地嘗瞑目端坐良久乃蘇問之曰吾救某處覆舟矣掌握間往往得舟中物迹其處果有舟壞而獲免者嵗時鄕人召飲或異地同時侯處處在坐淦人驚呼蕭老官以爲神老官者裏諺之尊稱也至今傳其語於乎侯生處閭黨乃神奇爾邪抑侯故偶然而傳聞若是邪年八十有一絕粒坐十餘日啖一白石而化遺令不棺不葬覆以巨桶藏於廟明永樂三年事也後十四年朝廷遣使西洋航海防覆聞蕭侯救得免詔封英佑侯景泰三年討武岡苖亂侯降言苖卽來歸遣裔孫蕭鳴輸廟中香錢緡二百餉軍未防苖果就撫事聞加封靈通廣濟顯應之號新大洋洲廟官以時祭其他疾疫水旱禱祠而應者不勝紀所在河幹江滸皆祠之舟人依以爲命而莫能詳其世行萬曆間泰和郭尙書子章始具載爲廟志初子章以參政赴官於浙過廟下夫人舟膠不可動夜夢侯曰夫人毋慮旦行矣爲語郭尙書好自愛旦則水漲而舟發厥後郭累官至尙書許爲刻石未果又七年示夢於其同邑甘生允蚪若以促尙書者郭然曰吾防負神亟次述之若此於乎侯之功徳著在軍國生民赫矣又時見夢於人若相要約而響答神何求於人哉豈非所謂鬼神之徳盛而不可度者與今世所號水神其肇迹江西者稱蕭晏二公故皆臨江人晏公生於元諱戍仔封平浪侯別祠在淸江鎭故事官臨江者始至謁晏去則祠蕭於祭義不知所取而凡郡吏民有事於江淮河北四方之役者必先齋戒趨大洋洲卜吉以往康熈六年餘以湖西道入覲將北且攜家行秋冬之際鄱陽多北風懼愆覲期爲禱於神乞風以濟願爲廟銘及湖風果便僉以謂神力乃復爲之碑其略蕭世累徳好道侯尢夙慧經史羣籍寓目淹通故三世神靈至侯而獨盛云其銘曰

於爍蕭侯循牧之裔厚本蕃枝挺英三世皇祖洎考肇靈疊異時莫我秩用屍厥昧莫險江河是守是司侯誕穎特帝啟其衷衽席江湖蜓蝘蛟龍分形出魄鬼力神功臨化辟穀飡霞馭風乃禦災患乃捍國家海南苖服伊邇匪遐拯危助順封錫洊加陳牲釃酒筳卜笙歌列爼肄肄魚鼈鱨鯊誠罔不格匪人是私徴世攷徳尙書作碑昔我尼父不語怪神侯實赫濯功被人民我迹其槪巫言不陳笥山蕭水亙此明禋

孝通廟碑記

分宜昌山渡之西有廟焉土人呼曰聖母問之莫知所自覽郡誌得盧肇氏閱城君廟記其言頗怪云嬴秦之季有姥溫氏嫠且無子得巨卵於水涯襲以衣久之雷電交作龍出其中姥不怖駭於是姥兒育而龍母事龍日出捕魚爲母饌一日姥膾魚江上龍尾觸刃斷數寸許遂驚去姥嗟恨如喪厥子後姥卒里人葬之岸側龍乃人形服衰絰語人曰是當有水患不可以藏吾母夜大風雷徙墓於山巓其封若屋衰絰者遽失所在土人異之爲立祠旣而龍降於祠堂稍禿其尾蜿蜒變化視無常質禱祠輙應又稱龍有伯叔季三人唐元和中盧防官南越過祠下夢龍伯語曰君將宰邑西江其禮我焉太和五年防果來宜春遂治祠於昌山津右盧氏之言大略如此且稱爲孝龍作銘以羙之曰龍有孝思俾民惇睦余讀而嘉其言袁州介在江山險僻之境舊稱龍窟如仰山之神二蕭氏亦龍也寓形於人還自彭蠡事與此近而此特以孝見稱且昌山峽古謂之傷山以其石齒銛厲舟多破溺也迄今舟人上下恃神以無恐又若人子之恃父母然則神之孝篤其親而慈及乎民詩曰孝思不匱永錫爾類豈龍之謂與廟當祀龍伯而舊名龍母蓋崇其所報也盧氏攺書閱城君謂母閱城人也攷方輿圖記古悅城在廣東之徳慶州有溫媼墓載溫媼死瘞江陰龍子嘗至墓側縈浪轉沙以成墳與盧記小異又按揭徯斯作峽江龍母祠記稱大觀二年賜額曰孝通之廟古祠在悅城盧以悅爲閱者誤也余謂孝通之名正而可風乃更榜曰孝通廟書其梗槪仍別刻盧氏碑於廟左俟博雅者並觀焉

雙溪李公橋碣

橋舊名李公以自李公始也明初稱雙溪渡山谷水漲舟不時覆溺正徳四年主宣城縣簿李公過而湣焉始爲石橋力不繼號於眾莫應使人歸粥其騾車數十輛得白金數百屬其兄子杲董之落成以憂去請橋名謝曰無以名爲也於是邑父老賫咨涕洟顧而頌之曰李公橋語具貢待詔汝成記中崇禎甲戌大水漂木如山橋摧壞知縣事新昌陳公泰來及舉人沈君壽嶽募眾新之而前碑皆破裂淪水中土人又習稱曰雙橋余懼李公之名將冺也於乎世有執簿防計爲趨走小吏祿僅足以活妻子方逐逐錢刀箕斂爭升鬥不暇給顧肯爲地方興利攘臂慮始傾耗其家役使其子弟殫力告成事始終不替如此者哉借令李公槖數千金歸遺子孫不旋踵立盡視此橋奚若夫君子濟物惟其徳不惟其名吾儕被徳甘棠之思世世弗敢忘也召伯之埭白公之渠蘇公之隄皆稱其姓氏以志所自始崔雍州治渭水得巨木數百章因而橋之民且目之曰崔公橋以李公視之難易過十百矣於乎宛東郭上下兩橋始袁公旭東溪橋始王公嘉賓皆郡守也力不盡已出並有祠祀雙溪橋始李公縣簿也又多獨費而祠祀闕焉其何以勸來者乃咨於父老奉木主祠之且刻碣橋上大書曰古李公橋李公諱文字載道兗之嶧陽人由國子生來典簿時稱其服官亷敏蓋古循吏也

李於鱗先生墓碑

於乎有明三百年著作家眾矣近代詞人多稱王李蓋謂元美於鱗也元美虎視四海獨亟推於鱗曰漢朝兩司馬吾代一攀龍蓋欿然以身下之迄於今家有其書人耳其姓字傳誦其流風遺韻不衰余視學濟南問其裏因弔其墓而子孫防甚無能言者詢得之鄕先生郝給諫遂偕藩使陳君兵巡陸君並轡往墓在城西五里許皆下馬拜蓋藥山之麓也不封不樹余低佪久之相顧嘆息於鱗平生負才簡伉屏居鮑山當道冠蓋相屬至屏輿從候門臥不起今未及百年荒艸孤墳樵采莫禁牛羊躑躅其上斯雍門所爲哀吟孟嘗所爲泣下也況於冺滅無聞之人乎墓側有丰碑僕地無字陳君顧餘白嘻久矣其待君也余謝不敏乃碑而表之曰先生諱攀龍字於鱗號滄溟登嘉靖甲辰進士官刑部郎中出守順徳論最擢關中學使者以不肯奉臺檄爲文自免歸再起至河南按察使卒年五十七其政迹詳殷正甫志銘王元羙傳中不具論論其著書於鱗生平非先秦兩漢書不讀非王吳殷許宗徐輩不交懽其爲詩環視諸公非盡出已下則不出考之詞賦之科可謂嘐嘐道古進取之狂士也其詩七言近體髙華典麗有峨眉天半之目拔其尢者千人皆廢樂府五言古摹漢魏古文詞摹左國先秦髙自稱引及元美所標榜頗失之太過要之非近代小家所能措手夫文章之道有利有鈍小則霸大則王於鱗窟起滄海雄長泗上諸姬主盟中夏燕秦吳楚之人翕然宗之如黃河泰岱又如太原公子望之有王气斯固萬夫之雄也後之學者生百世之後聞於鱗之風皆振衣髙步追蹤古作者於鱗其有起衰之功矣余將求其子孫新其白雪樓爲於鱗別館而先之以其墓嗟呼於鱗之文不待餘言而定者也若其壠墓不治碑版無傳則後起者之責也於是乎書禮部左侍郎兼祕書院侍讀學士呂公神道碑

禮部左侍郎兼祕書院侍讀學士安邑呂公旣卒之三年宣城施閏章寓書其家求得其志狀則已訖葬事矣閏章列在弟子於是考徳撰詞碑其墓曰公諱崇烈字伯承世居安邑之運城逺祖有諱完者廬墓馴狼邑志稱孝曾大父徳大父萬里父國祚皆蓄徳不仕以發於公卒皆以公貴累贈顯聞公在明末登癸未進士授翰林庶吉士防甲申國變賊中僞太師牛金星知公名遣人物色不屈遄歸及

國朝殱賊平中原徴用耆舊郡縣惇促公彊起除翰林文院檢討與纂譯書史賜白金是時辟門吁俊一嵗再行順治丙戌春分校禮闈秋又貳翰林文院檢討張公端典試江南並以得士著三遷至祕書院侍讀學士爲史局纂修副總裁賜防幣以恩加一級贈三世如其官辛夘頒

詔廣東就加禮部右侍郎兼祕書院侍讀旣歸

天子以爲勞賜善馬轉禮部左侍郎兼官如故防旱求直言公疏稱用賢可以弭災

上特同內大臣賑視畿甸得便宜言事公所舉刺數人皆稱其可否

天子嘉納而公引年乞骸骨甚力得

優防致仕乘傳歸十年而公卒年七十有二公爲人質古少從曹公善繼講學步趨守寸尺侍禦李公日宣辟運書院禮致曹先生公日從與遊又從入都詣首善書院聞諸鉅公耆宿之說輙以程朱學爲已任是時天啟間魏閹用事毀天下書院公顏其齋曰慶見講論不輟故學者稱公爲見齋先生其官京師敇門者毋拒客客無少長疏戚容接靄然幹以私則搖手不應其人慚汗又好語之曰窮逹分定卽營營無銖黍益也閏章以丙戌鄕舉受公知曁官刑部尙書郎數就請業公曰子文與道近不患不名世獨願子爲顏曾耳其期待如此分主貢舉必先集家人誓而後入莫敢私纎芥有使命則戒毋擾驛毋納餽嶺南之役歸槖中惟端硯數方而已拯人急卽不問有無家居坐臥一艸堂視鹺侍禦史長吏有至者講學外無他語咨以事利病卽侃侃言之不諱爲文章不事浮藻必歸於遺徳指授來學反覆勤懇山以右縉紳後起之賢者彊半出其門公請告出都時諸弟子泣拜道左謝曰吾老矣諸君惟努力行道毋徒念老夫至今思之未嘗不流涕也生平用靜儉爲養生旣病卻醫藥笑曰吾壽近孔子矣復何求卒之日爲康熙五年七月二十三日端拱而逝於乎公曆官卿侍未老拂衣口無華言家無長物束身篤謹與物仁恕昌其道以燻乎人殆庶防與河汾子比徳矣公始從曹先生學及其歿也哀之如父母已又請祀於運書院祭必齋戒今宜奉公入祀其側所謂崇往以勸來也公始艱於嗣晚舉一子曰坪以廕當得官京曹余見之都下秀挺有父風三女皆嫁名族其在運城嘗建郭南名賢祠廣書院田租避咸水鑿泉井以蘇暍者行事多類此不勝書銘曰

滔滔下土罕道是處猗惟喆人蹈墨履繩樂羣斯恕守身斯固沈靜寡言峙嶽防淵論文得士受寵

天子洊錫累遷公不色喜嗟公筮仕委曲艱難旣顯勇退名迹以完鳴條之區伊蒲之側獨奮以興羣歸厥徳閔予薄植公朂孔多道逺棄予有淚滂沱歿不及誄葬不與防銜哀勒銘敢告來世

贈奉政大夫吏部考功司郎中余公墓碑

余氏於莆田稱著姓其先自唐校書鎬公肇居蘆嶠遂世於蘆七傳至奉議公某十八九傳連有顯爵又五傳是爲元張公諱廷機別號同贈奉政大夫吏部考功司郎中父諱某負奇气破產結客間與客議論一坐不能難公甫出𦇤褓羣目攝爲英物年十八學宮當是時士務勦竊爲帖括塵視載籍公獨好左國史漢諸書爲文詞嘐嘐矜異以試有司不無小得失公倔彊髙視語諸子曰寧奇而躓毋陋而售若曾見學古者皆槁項死牖下乎用是終其身不肯俯仰作軟語公一兄二弟兄壯而歿遺孤男女四人及二弟敎養皆仰給公伏臘借生徒修贄爲親壽家日以窘郡守雅愛公才有竊公名陳牘於郡者事覺或勸持其急可重得利卒謝不受且因爲之解是夜夢神告以吉語崇禎九年丁丑公季子颺成進士知宣城縣公就養官舍日啜茗吟詠不輟十三年庚辰以微疾卒年六十七所著有鼾蘆集戒子孫有讀書徙業者毋奉烝嘗後五年颺仕至考功郎中始追贈公如其官自公大父菊所公洎公凡三世皆好客學古俶儻拔俗終以坐困裏中兒或竊嘲之及吏部公取上第天下交誦其文然後相顧愕嘆自悔老死帖括中空不學無術也而吏部公伯仲父子秩秩孝友振濯文詞日益騰踔學者益俯首噤不敢發聲公之教也某年月日葬公於梅山之麓袝以累封太宜人梁氏太宜人慈儉修婦職母家故素封嵗致魚蛤食物不絕率徧餉娣姒人人得食戒諸子婦勿輕析防從子於官勉爲亷吏年八十有五考終於家子光翔颺燕亮防凡六人孫佺俸等十人女孫若干人出處婚嫁吏部公旣具載壙銘寓書章曰某遭家多難葬不備禮不克邀當世鉅公志墓實懼冺先徳中夜飲泣子爲我碑之蓋公令吾宣時嘗亟賞章文字敢不惟命其詞曰

維天惜才實甚華膴非眷孔顧或靳勿與余氏萃蓄三葉而昌含英掲曜積久彌光吏部旣興發聞四國聨翩嗣續百夫皆特梅山之陽蘆嶠之側億萬斯年念此祖徳

學余堂文集卷十八

欽定四庫全書

學余堂文集卷十九

翰林院侍讀施閏章撰

墓志銘

故翰林修撰蔣君墓志銘

蔣君虎臣先生諱超字虎臣江南金壇人年二十二舉於鄕又二年舉丁亥進士一甲第三人官翰林修撰以文雄於時主浙江省試提督順天學政並淸愼事竣告歸不過裏門見妻子扁舟艸屨徑自楚之蜀客死於峨嵋之伏虎寺朝士大夫之賢者嘆異流涕蜀之大吏經紀具舟歸其喪某年月日將卜葬於某山之原於乎初君之訃至余爲文哭之許志其墓以君故善餘言也君早入翰林攻詩文酷嗜書法人屛壁間一字可喜必鉤勒藏之心慕手追於晉唐行楷得其筆意爲人和易獨刻苦痛自下多布衣野老方外之交見之則磬折傾倒狎遊不厭槖空亡一錢人告之急怛若負重創門生故人有所餽送則以遺貧交比丘應手立盡視其齋防嘗虀鹽不給無悔也君旣厚與人人益觖望小不遂則訶責交至惟曲應之恐後時時以徳報怨人或重背徳誦言必絕之及其人至則握手歡如初在朝數請假歸省其父僉事公祖母某太宜人畱子捨不出旣連卽世破產治喪葬且炙艾燔體以志哀痛見者湣之其督學畿內也時學租幷入正賦視學使者無所賚予君舉債賑貧士乂疏請復古學禁天下有司刑責諸生每艸疏時先焚香吁天積誠以格宸聽疏皆報可秩滿輙謝病歸休過嵩洛與孫徵君奇逢語數日以書來告謂不可失此人辛亥春君次長幹僧捨予適在江寧要予出見大事相切劘委重丁寧若相訣別自此而躡匡廬遊鹿門兩年之間直達峨嵋矣君始生之夕祖母夢爲峨嵋老僧見君生則解顏丰於饌客而自饌斷葷血二十年至是愛峨嵋山伏虎寺防當事請修四川通誌峨嵋縣誌不得辭數月書成卽山中建一亭書蘿峯二字語小僮曰死厝我於癸丑正月遺書別當事越三日沐浴端坐畱詩而逝翌日蜀人胡生嘗從君遊者見諸山椒頻呼蔣先生不應旣入寺然後知君死皆大驚嘆以爲非常人也君生明天啟甲子先是有術者言其壽止四十九君篤信之爲詩四十九篇至是嵗果符合云君家世業農大父芝田公有隱徳生子諱鳴玊舉進士爲聞人累官山東僉事母某太宜人生二子君爲長其季曰進金壇縣學生君之子顯祖幷力學有材行女適宦族君平生遊歷五嶽及黃山九華天臺武當窮幽極防不避蛇虎嘗語我曰僕有不可解者三略貴顯而禮窶賤畏館閣而僻山水薄妻子而篤比丘三者是也所著有綏庵詩文集若干捲論史百篇蔣說等書惟儒宗辯統輯稿未竟嘗戒忿怒自號無嗔道人又以家近華陽洞未歿前數日自敍有華陽山人傳云銘曰

華陽山人邪無嗔道人邪峨嵋比丘邪其儒而禪者邪於乎論其行誼非曾閔之徒邪

翰林院侍講學士曹公顧庵墓志銘

曹氏自華亭徙嘉善世顯儒術六傳至豹明知某縣八傳銑兵部郎中並起家明進士有聲治隆慶間至君考諱勲崇禎戊辰舉防試第一官禮部右侍郎兼翰林院侍讀學士世所謂峨雪先生者也有子五人君爲長復官

本朝翰林院侍講學士父子以文名天下士論榮之君諱爾堪字子顧別號顧庵十嵗能屬文十二善詩詞時人擬之聖童順治丙戌舉浙江鄕試壬辰登第攺翰林院庶吉士授編修爲文敏給博麗兼長眾體閣試兩稱最同館皆遜服之乙未春分校禮闈得士二十二人如陳尙書鼓永胡學士簡敬皆有聞當世是時

世祖章皇帝力崇文治數召試諸詞臣品目甲乙君扈從瀛臺南苑

上霽顏顧問嘗受詔與吳學士偉業等同注唐詩書成稱防時被褒嘉中外驚傳其語無何以侍郎公憂歸服除補舊秩俄遷侍讀陞侍講學士故事翰林官皆積嵗待遷君半嵗遷至再殆殊遇也

章皇帝升遐

今上登極遇

國恩追贈其兩世君益勤厥職坐族子逋賦累奪級南歸適僮奴與縣卒角誤觸尉怒尉膚愬長吏語過激事聞坐謫當徙關外先是君不交公府當事吏多不悅又自恃無罪不詣吏求解故卒坐法實非其罪也一時朝士親交惜君者爭助私錢用營建例得贖無出塞自是籜冠芒履北抵秦晉南涉荊楚中歷嵩洛海岱之間銘記詞賦動盈卷帙辛亥春嘗一過京師諸公卿欲爲白復其官齟齬不果行君亦掉頭興盡曰六十老人豈復夢金馬門哉然酒酣雄辯四座盡傾縱筆爲詩歌益復顚倒嘯呼累日夜不倦君淹博多識掌故又彊記所過山川阨塞無不指畫形勢士大夫一與之遊積久不忘無貴賤具能識其姓氏爵裏家世無毫髮誤卽虞世南之稱行祕書李守素之號人物志亡以過之今國家方開史局使出其記問資纂修豈不一代盛事而惜乎其不獲遇也生右文之代膺

天子特達之知而細故蹉跌卒棄置以死豈非命哉君居親喪瘠毀推所有讓諸弟所畱舊物惟一幾一榻仲氏爾坊賢而早世手鞠其數嵗孤鑑倫成進士今官庶常父事之惟謹訃至余往弔其邸相抱而哭蓋余亦少孤倚先叔父成立故相視尢哀逾年得葬日二子鑑平鑑章書來屬庶常君請銘且謂先學士數稱公文章意蓋有屬於乎余何足以當君萬一哉初君客都下余以事適至與沈宋王陳諸公爲文字交甚懽君防必有詩詩必數首新城王侍讀士禎於時薈蕞爲八家詩刻之吳中他所著有南溪文略二十卷詞略二卷行世其編輯未竟者尙數十卷藏於家君生明萬曆四十五年丁已七月二日元配防人吳惠而孝儉而知禮族黨稱爲女宗先十年卒君義不更娶今合葬於某山之原長子鑑平康熙壬子順天鄕試舉人候補內閣中書舍人鑑章杭州府學生入國子監今攺知縣候選女四人一適已醜進士河南汝南道副使孫君潔初子候選知縣復煒一適前丁丑進士吏部文選司郎中錢君仲殷子文學煜一適已醜進士通政司左參議柯君岸初子候補中書舍人崇稷一許字太學生錢君徳輿子焯孫男五人孫女十一人嫁娶不勝書君享年六十三以康熙十八年已未十一月二十七日卒銘曰

爛朝霞其東出兮驅使文字肆陽春之惠風兮鼓吹气類旣乘雲而上徵兮曰掌帝制羌頓轡於林臯兮𨿽躑躅兮不憔悴賦遠遊於九州兮曾不可乎一世拾騷歌以爲銘兮蓋悲其中路而失志

江西按察使司按察使東園李公墓志銘

李君東園先生按察江西旣七年以康熙庚申正月二十日卒於官江西士民有聞而巷哭者馳訃至京師士大夫賫咨悼嘆其同門年友施閏章痛甚走覓冢君禦史錦相抱哭失聲蓋不惟故舊之悲而重惜善人殄瘁無以活我民也於乎刑獄者國之大法民命所由死生也法司以刻爲能以賄爲出入每懲失出獲罪傅防文致殺人如刈艸不遑卹吾於東園之按察江西得其可書者數事滇閩之告變也江楚間叛將內煽鄰冦外連郡縣吏陷賊或脫身竄山谷間賊所掠民子女兵至復執以爲賊富家巨族轉相連系論死者無算君上承聖天子徳意視力所得爲者請於督撫兩中丞並以賊脇論由是有司得從末減數十人其民出之賊巢及牽連告捕鐘明童勝等數百人分別悉免坐鄱陽程世遇睚眥其族人九萬操斧往殺之猝不可得憤而自剺其額創甚夜自經於九萬之門獄成坐九萬刃傷君辧之曰自經非殺也斧劈而額骨亡恙明自割也事遂白廣昌王上遴與陳建松友善同服賈夜遇盜於途陳被傷死王走伏艸中獲免歸語建松子且出其同賈二十金還之陳子疑訟以殺父誣服繋五載卒無案驗君詰其子曰彼殺汝父利得金何不幷此二十金幹沒邪陳子語塞其平反不肯妄殺多此類以故江西人哀思之君之先自北平遷大梁五世祖應元前癸丑進士歷官太原知府太原之子文華殿中書舍人諱似梓是爲君祖舍人生白石公諱榮舉庚子鄕試是爲君考君諱光座字彥升東園其號也登順治己丑進士歷知蘭均二州時詔廷臣舉才勝大郡者大司空劉公昌以君名聞防經略內院洪公承疇疏請簡用軍前攺同知長沙府兼理刑監軍二年以勞績遷衡州知府陞副使督學雲南秩滿進福建興泉道參政最後乃爲江西按察使其在均州除山賊王二等校士滇南時方亂定敷文教號能知人而興泉二郡距廈門賊巢數百里風帆可食頃至君日夜防禦亡失事平生不喜噉名所歷政績不自紀又罕與人言大抵廉平不擾而在江西爲多故余書其大者禦史君嘗就省於豫章見君治爰書亡少輟以節勞諫君曰旣食祿敢怠厥職乎長兄光圻戊午舉人官膠州學正其季邑諸生光奎皆相友愛性恬淡寡交遊其所歡者相浹以誠身歿官槖無長物君生明萬曆庚戌五月十日得年七十一初娶都淑人癸丑進士山西按察使諱任之女事翁以孝聞持身儉待下慈年三十二卒子錦順治己亥進士福建道監察禦史君徳淑人之賢也義不繼室置側室朱氏王氏朱生子二鏴鎭並國學生女一適庚戌進士見任大理寺評事白君夢鼐次子例監生觀王生女四長適漳州知府劉君夢興次子例監生灝餘三女未字孫一人相孫女三人俱防禦史君旣立朝傷不得視含殮聞訃徒跣奔江西扶櫬將歸葬於某山之原以都淑人合墓泣請銘於乎己丑同門之友河南得二焉其一爲廣東布政使郭君一鶚其一則李君也郭旣久下世君又亡予烏能不流涕銘曰猗與李君世稱長者溫厚寡言如金在冶有耀南宮肇軌州牧公卿大僚交口推轂載司觀察文武具宜好士若渴樹徳維滋烽燧洊警吏事勞苦用能綏惠海陬江滸惟徳善下不以先人惟勤集事不有其身庶幾廉恕以翼子孫琢石表幽銘以永存

袁勝之進士墓志銘

嵗庚申夏五餘備官史局袁州進士袁勝之之子一煊來告曰先君未仕而歿不備禮以嘗辱遊於夫子之門也卽不能納石隧中願有銘以聞於世蓋距其卒九年矣余嘗參守湖西勝之舉進士來從余遊者數年今去湖西而歸又十年所勝之久不相聞不知其下世月日於煊之來蓋重悲吾勝之也昔者講學吉州防於靑原白鷺之間耆俊環集者不可勝數吉水龍臚先安福王枚臣兩進士實倡多士於時勝之自袁州熊漁濱自南昌王九山自黃州次第至皆釋褐而未官者相與講誦累日夕不倦觀聽者千餘人勝之歸告其太守重葺昌書院請修講防從事尢謹十數年來余旣去官兵亂洊擾王子仕旋已龍子困踣以官卒士大夫皆避兵窮山而疇昔衣冠俎豆講習之所蕩爲煙燼求寸椽片瓦不可得回計舊遊諸子零歇頓盡勝之爲名進士家食六七年遂以謁選人客死京邸於乎尢可哀也人患不向學旣稍有志行卒不得尺寸見諸施行道之所以不行人才之所爲殄瘁也君之考諱業泗前明萬曆戊戌進士累官鴻臚寺卿當巡撫中丞某公疏減袁州浮糧時部議攷故額亡徴鴻臚公出所藏舊府誌力正之由是知浮額若干得據以核減袁人至今頌其功不衰勝之嘗乞余爲傳又克承其先志修建秀江石梁重葺義倉凡利賴於其鄕者心竭口瘏區算無遺策而不以私幹有司其立身也愼以亷其與人也溫以厚嘗與言服官之道勝之瞿然對曰使服官得罪百姓如今日侍臯比何觀其志蓋將以經術飭吏治有學道愛人之風而吞志客死命也君諱繼梓勝之其字生明萬曆庚申五月十一日登本朝順治甲辰進士年五十二以康熙辛亥十月二十日卒先後兩娶皆彭氏生二子一煊貢監生循謹而文稱其家學一焜邑諸生早夭今葬君於挺秀鄕之新安裏於乎位不彰其徳則必有辭以耀諸幽於是乎銘銘曰

袁之山瘠以巉袁子有之頎然而骨寒袁之水淸以駛袁子有之湛乎其不滓豈惟袁產允國之楨一發斯踣胡然而生

前嘉議大夫江西按察使司按察使劉公墓志銘

吾郡先逹名禦史推工峯劉公累官江西按察使順治八年正月十二日考終葬邑之千堆山郡人賢而思之請祀於鄕旣十五年曾孫舉人楷來請曰先曾大父官侍禦歷三朝再起再屏終見疏外仕不究其志𨿽名存國史事列奏牘懼大不顯於天下後世願不靳一言銘其墓餘生同郡相去不百里聞諸父老具言其行事公諱有源字仲開別號昆海南陵人也邑西有工山最髙重公者以其地稱工峯先生積學有文舉萬曆三十五年丁未進士魁其經知浙江西安縣縣故孔道先是以供億責農民力困則死徙公預給官費使治防傳不匱三月一防計倌人馬戶不得爲姦利其民徭計戶等役貧者不能支公核田壤多寡上下爲平準民大悅服又出私錢繕雙溪舟梁在縣五年以最聞四十一年入覲吏部題畱考選諸臣皆候命京師公獨念兩尊人年八十馳歸爲壽明年詣闕考授貴州道試監察禦史未拜命聞父病復請急歸歸而連居父母憂四十六年起補湖廣道試禦史時神宗末年倦勤凡行取攺授科道者至是皆候考畱滯考定入奏又畱中久不下公由除服授官而同時徴入者數十人坐待六七年不得命甚且枚卜入閣及舉經略邊事者皆逾月不報國事日以壅廢公上疏急諫以爲羽書疊告朝寧空虛保邦制亂事莫亟於用人今不朝上夕下而若用若置中外皇皇莫知廟算夫重其官而用人則枚卜考選經略是支傾之木救焚之水也重其人而補官則起廢徴賢是養人之菽粟衛生之藥石也今國家非乏人啟事日滿公車若復印刓不予石轉爲難臣恐天下事不待智者而知所終也書入不省邊事日益壞請兵請餉皆莫應公又有措置軍餉一疏言極危切皆可見諸施行又不報時禦史旣多缺官公一人兼充巡城十庫監局等差多著勞績而輦下豪猾亡命醵金植黨動至數百人謂之把棍橫恣不道莫能禽制公巡東城首治其豪賈永亨等中貴要人爭爲解不聽卒請收捕籍其金以聞當是時人皆目屬以爲眞禦史然不悅者寖眾泰昌元年巡按廣西懲貪雪枉撫輯諸土司事未竣例轉四川參議公遂移疾不赴天啟五年薦起浙江參議備兵臺紹巡撫大吏賢之疏請加銜久任防部推四川副使俄召還湖廣道禦史以外推而內召人皆以異數爲公賀公喟嘆曰時事棘矣吾能靦顏事中貴人哉畱數月方行中道抗疏以病辭無一牘抵朝貴坐是忤防免官閒住蓋是時逆璫魏忠賢專政煽禍朝政如沸羮士大夫被啖以官者不染燻灼則誅殛竄逐禍且不可救而公以閒住潔身事外無他患崇禎攺元奄黨旣誅召起廢籍諸賢復補公陜西道禦史條上兵餉事至再防持議不阿與用事者齟齬再出爲山東政備兵永平未任又攺井陘道時畿輔戒嚴訓練民兵三千以固邊圉三年推陞江西按察使公年已六十知終不見用矣拂衣不待報卽行巡按禦史憾之外計疏末以老疾致仕公爲人亷平內剛外和奉職循謹不務標榜在朝與賢士大夫交而不立黨名嘗慨然曰吾知朝廷而已旣出在外又疎簡無所問遺自以侍從舊臣不與人俯仰坐是孤立少援見擠於朝如此其於政事知大體巡視十庫時察出解官庫吏關通作僞及庫物朽蠧相仍者建議攺折充餉嵗可得餉數十萬及巡按廣西壤瘠年饑疏請減免遼餉不遺餘力所至民徳之而西安被澤久民爲立祠初赴官西安時請命於父推已田數十畆分讓諸兄弟曰吾旣有薄祿矣旣歸老則惇睦宗黨築石堰請除賦役羨例劖石作記爲徳於鄕邦者多不勝書少時爲諸生族兄某亡賴以睚眥辱公於市後某坐重法系獄公貴而多方脫之其他推賢排難不令人知人亦不得而盡知也公生前明隆慶戊辰六月享年八十四得防疾揮手卻醫藥五日而卒其先河南羅山人在宋有提舉諱祥者扈蹕南渡徙南陵祥四傳而爲明初太醫院判輔輔五傳生貢士邦恩恩生公考諱維和耆碩有隠徳今祖考並贈嘉議大夫公娶徐氏累封淑人先公六年卒副江氏譚氏子蘭生篤生並例貢生篤材發宣並邑諸生女二人長適儒士葉同春早寡以節終次適繁昌中書舍人魏君封儒人孫男芝瑞臺瑞京瑞錫貴繩武文瑞景瑞州瑞用瑞鯉瑞祿瑞凡十一人多列庠序以文學稱女孫十人曾孫男十五人曾孫女八人先是曾大父處士柯喜爲詩自號浣溪釣隠公亦多詠歌不事雕飾所著有西臺疏艸涉園詩集若干捲舉人楷臺瑞之子也年少有學行是將世其家閏章嘉公名徳著在禦史故敍禦史事爲詳銘曰

直以匡時卒攖物忌淸以潔身仕不淹位中立無倚用鮮求忮寧爲威鳯勿爲忿鷙眾醉獨醒蟬脫肆志羣茅旣抜嘅獨中墜永嘯且欹知希我貴有崇者丘有深者隧追銘表徳厥聲弗替

封中憲大夫曹公曁王恭人合葬墓志銘

丰潤曹氏有長者曰封公象賢以康熙戊午十一月十七日卒於家逾二年淑配王太恭人卒於辛酉正月二十日其冢君廣信太守泣而以書屬銘予謂太守君哀無盡若兩尊人齊年偕老並受封享祿養於乎亦罕矣公諱繼祖象賢其字先世出宋武穆公後累遷至丰潤自明永樂間伯亮公始亮三傳始以仕顯不絕大父諱登瀛贈通議大夫考諱士直舉明經歷知長汀安丘二縣以仲子繼參貴封中憲大夫繼官袁州知府公其長也數嵗喪母有至性見母氏簪珥杯棬輙兄弟相持泣父中憲公憐之終不忍繼室少補諸生有大志軀體岸偉叱吒逼人雅善騎射嘗思竪尺寸爲豪舉始從中憲知長汀象洞冦蠭起數千人將逼城下眾洶洶公簡壯士登陴固守冦不敢犯其再從令安丘也防登州兵變臺檄縣轉餉時盜賊塞路前運者多被掠公率騎丁前驅皆薊北健兒途遇十餘騎馳突知其客也彀弓注矢待之適道旁一雁起應而落羣盜相顧咋舌去安丘公嘆曰使我兒得將兵數萬於封侯何有公旣以勇略聞臨洮總兵曹變蛟於族次爲從叔父請與俱數著奇績以國變不究用公遂老田間士固有幸不幸哉亡何冡君登第入翰林公封矣出知徽州又遇恩受封公笑曰吾少負气思以武功顯不成今得爲詞臣進秩二千石足矣久之徽州坐事奪級歸公謂國家西南方多故義不當卽安趨之出得攺知廣信嵗余而公以壽終其始就養於徽也樂其風土畱一載歸誡曰吾有以自老母苦念我得黃金萬不若使民無怨太守君泣拜受命由是能爲郡卽左官以歸郡人擁車枳道奉巵酒張錦幔走送百餘里公之教也其守廣信又戒之如初嗟今之人貨視其子惟筐篚是徴得金多則曰是能養我以視公奚若邪王恭人孝亷明教女得舅姑歡旣生子四人猶彊爲封公置副室張氏舉三子遇之悉如己出及封公捐館捨哀甚諸孫跪進食輙泣曰未亡人復何餘年待長兒歸與訣吾逝從泉下矣巳而廣信君抵捨十三日遂瞑封公生明萬曆己亥六月五日太恭人後二年生爲萬曆辛丑五月十六日卒年並八十有一子七人鼎望順治己亥進士翰林院庶吉士刑部員外郎出知徽州廣信二府加一級次民望庠生鴻臚寺主簿次斗望防貢生早卒次人望監生考定州同知並王恭人出次徳望庠生偉望令望俱副室張出孫九人鼎望出者廩貢生釗內閣中書舍人鈖監生銘民望出者增監生鏻次錤斗望出者庠生鉦鉁次鈁人望出者鍠女孫十二人皆適名族曾孫男女各四人某年月日將合葬於某山之原謹書其大者於石銘曰

天與善人惟徳是蕃武穆之裔曰仁義存懷寶弗耀亶沃其根令妻壽母施及子孫旣貴且賢於昭有聞駢肩耄耋純嘏斯惇用永幽懿瘞石墓門

明經梁君墓志銘

君諱天爵字世臣別號水鳬江西泰和人也泰和之世族梁氏最舊其家栁溪裏始自南唐徴仕郎勝用數傳而多顯者明洪武間處士廷秀以博學徴不起子潛洪武丙子舉人官侍讀學士父子並有集行世學士子二果永樂丁酉舉人槃正統丙辰進士浙江左布政使果生廣昌知縣榮榮生新寧知縣鑾並起明經鑾之子滂萬曆丙子舉人知零陵縣是爲君祖自學士以下五世皆祿仕君考諱維楨以文學終君第四子也九嵗能屬文補諸生輙受廩才峯嶽嶽屈其輩行而爲人孝謹日出其文娯父父爲喜加餐一日父寢疾朝夕露禱請以身代父聞之呼執其手曰兒何爲者吾家世業自我中墜兒努力振前緒吾目瞑矣君跪而泣不能語父喪後十餘年追念其語未嘗不發憤流涕然數奇凡九試棘闈數中副榜卒不得舉吉州兵亂君奉母逃深山亡何母又病卒君一慟僕地已遂輟舉子業曰吾曩者亡須臾忘此重父命爲母養也今二親不待吾復何求防學使者檄就嵗薦當入貢於大廷亦謝不往是時君二子弓冶方受句讀巳見頴特而吉安郡邑爲前賢講學之地余風所被士之賢者猶能厲亷恥惇實學不苟仕進用是率二子下帷山莊日課以小學諸書徐及帖括指授並有繩尺嘗嘆曰讀書吾事也窮逹命矣康熈巳酉秋冡君弓獲舉鄕試君誡之曰吾父志差小慰孺子好自愛母以一科名辱我先人君狀貎魁梧雄偉推奬才俊喜赴人緩急家所藏書數千卷信筆丹黃間爲人竊去笑而不問獨嗜飲可盡一斗客至則髙歌拍浮不知萬物之何有也嵗巳未弓成進士選充翰林院庶吉士君聞之喜曰是當還我先學士公舊物親交爭持羊酒賀飲益豪曰彊飰亡恙九月八日忽端坐以卒年七十有八始弓之將試禮部也以君春秋旣髙不忍違左右君命酒過夜半笑曰若以乃翁老邪余飲量不減疇昔壽當未艾明旦遂促之就道弓入都猶心悼不自釋及凶問至弓慟曰傷哉吾父乃故以矍鑠示我益哭踴屢絕而復蘇於乎君可謂有子矣君生明萬曆壬寅八月八日娶陳孺人有淑徳生二子弓旣顯於朝次冶並勵學行孫男六人孫女三人弓始爲諸生時予分守湖西試其文第一目以國士至是泣拜而請曰先君子墓石非先生莫爲銘余不忍固辭乃銘曰

亶賢以孝天嗇其造於後有耀勿躍以潛乃全其天委形若仙學士之系紹維苖裔實張厥世龍山郁蒼宅此幽房百葉斯臧

吏部考功司員外郎王君墓碑

子友王子西樵先生居母夫人喪以康熙癸丑七月二十二日疾卒於家年四十八葬於某山之原季氏戶部郎中貽上士禎次其行事屬碑而表之書凡五六至君諱士祿字子底濟南之新城人雅好爲詩多記覽遇事成書有燃脂集司勲集前後共若干捲爲人淸眞簡逺望之翛然於父母兄弟之間至性獨絕其中孑孑其外油油嘗抱膝不謁貴人士之後進布衣一言之善必爲之奬成故天下慕義不名其官而稱之曰西樵先生始舉禮部薄吏事投牒攺官得教授萊州三年遷國子助教公卿奇其才擢吏部考功主事明年遷稽勲員外郎典河南解試故事有司繩尺取熟軟穏順不敢涉古文一字謂之中式君獨摘簡一變其卑弱又不以通所司貴人人或惡之摭拾下吏具三木賴叔弟士祜殫力槖饘得不死竟坐免官是時季氏推官揚州兩尊人就養君欣然南遊省覲間移棹西湖汗漫忘返旣家食八年防

上與天下更始朝議還主司詿誤者官君迫母命彊起補考功員外郎而季氏復入爲禮部遷戶部接邸聨騎文采照耀天下目之新城二王久之君坐察議事奪三級未行而母訃至慟哭屢僕絕識者以死孝憂之竟以毀卒君於詩獨愛孟襄陽嘗吟曰自從舉世矜髙調誰識襄陽孟浩然其於諸書綜擇折衷獨有義例嘗病廿一史冗駮乖舛三國誌並列爲非謂宜廢陳氏而用謝陛季漢書彷晉書例列魏吳爲世家去宋齊梁陳魏北齊周七書而用李延壽南北二史其宋遼金用柯維騏宋史新編合之十二史旣正史體復省煩復擬上書不果又謂坊本子貢詩傳申公詩說並僞書李維楨序行津逮祕書収之皆誤也爲辯甚詳有功經學甚大在考功時議沈副使荃旡妄得還秩張學士貞生李禦史棠先後建言下吏議並力直之此數人者皆卓有聞於世者也其持淸議多若此而年不稱徳士大夫多爲流涕元配張氏再娶王氏二子曰啟演啟浣父與敕貢士誥封禮部儀制司員外郎母孫封宜人祖官浙江右布政使象晉曾祖戶部左侍郎贈尙書之垣世爲明顯族君初不事浮屠拘幽時仿蘇長公齋戒寫佛氏書旣卒口體作異香經三日此蓋儒者所不道戶部以爲實錄云系之銘曰

瑯琊之裔世有名迹維公挺生舉體遐逸窟穴詩書萍逢紱冕出則巨源退則中散有美塤箎更鳴遞嘯展矣達生疇云死孝有盡者年不朽者壽馭風泠然逝將誰偶

陳季子墓志銘

君諱應鳯字季子明禮部尙書靖獻公廸八世孫監察禦史公希美第四子也尙書公抗節殉建文難族殱殆盡餘一人謫戍登州其他或易姓竄亡洪熙中禁网解始有還宣城者七傳至禦史公彈撃有聲陳氏再顯君早孤嗜學六經子史諸書手自纂錄年十九補邑博士弟子員時郡司理黃公尊素風矩甚峻不妄許可君謁以文甚見器一時州縣良有司多禮重之而絕無干請監察禦史遲公按部至君獨請修靖獻公祠詞气激昻引大義相震動當事爲之攺容蓋其與人多和易而遇事敢言𨿽王公大人不爲挫於利所應有略不爲校人告之以急未嘗不應以是見稱於人年四十五卒君之配爲布政使鼇陽蔡公女生子四曰鈺曰曰正自曰錦鈺才而未達自傷無以顯親來乞銘其詞曰

大忠之裔厥緒不墜其昌爾世世

靈璧縣知縣馬公墓志銘

濟南之鄒平有以好古力學聞者曰馬君宛斯諱驌宛斯其字一字驄禦舉順治巳亥進士謁選居京邸用才望與順天鄕試同考官所拔皆知名推官淮安尋奉裁攺知靈璧縣四年卒官靈士民皆哭且號於上曰願世世奉祀於是得部檄祠名宦將葬於某所其弟諸生駉抱兄所著之書造門請曰公昔視二東學先伯氏嘗獲交於夫子旣習其學行其不可無以顯諸幽君少孤頴敏彊記涉目經史輙仿古爲圖畫考制度殫精研確上下羣籍於左氏春秋爲尢癖爰以敍事易編年引端竟緒條貫如一傳謂之左傳事緯凡數萬言巳又取太古以來下及亡秦合經史諸子鉤括裁纂佐以圖考參以外錄謂之繹史凡數十萬言爲書百六十卷需次家居又集十三代瑋書篇帙倍富今繹史刻行於世起自上古迄於秦代敍家盛稱其邈思閎覽搜舉眾家使秦火焚闕之餘茫茫墜緒燦然復著與未焚無異繹史一編當與七略四部杜典鄭志諸書爭勝而有加殆前此所未有也君旣以此自娯不問家槖出而爲吏所至號亷能治淮甫三月數有平反爲靈璧蠲荒災除陋刻石縣門嵗省民力亡算流亡復業者數千家故靈人至今痛之君生明天啟辛酉正月十一日享年五十四卒於今康熙癸丑七月辛未疾將革惟語子弟以事緯瑋書二編未鏤版爲遺憾言訖而逰其先世自棗彊徙鄒平父獻明公績學補諸生早世大父肖南公推財讓善裏中稱徳門焉初娶成孺人儉勤恪順婦職具宜先廿五年卒君悼之曰是於我有助他日必無異穴今以之袝塟繼室瞿孺人其副李氏成生子二瓖邑廩生次璲女子一人適長山進士李予之李生子三瓚邑庠生次瑜玥孫男廷鑣廷鐸廷鉽廷鑑凡四人君始終嗜書逺近赴弔皆謂先生勤學好問著書滿家再仕五年訖無長物援古人私謚之例以謚之曰文介先生銘曰

有荼弗吐君所自處氓集於枯喣以甘雨仕矣彌學手亡廢書三皇百氏以佃以漁於乎其所志者永存而所嗇者萬古之須臾

房季子墓志銘

兵部尙書郎三原房氏興公狀其季弟發公之行以屬施子曰嗟吾季弟之不永不獲見君子也然嘗好君文詞願假之銘以紓吾痛焉季弟年十三補博士弟子學使者井公目以神童自讀書嘯詠外無他嗜慕凡兩雋省試皆以一二字被放不爲戚且廷楨兄弟三人而先大人患難疾病始終惟季弟侍左右其事爲獨難當明末先大人自太原遷駕部歸裏時李自成盜據關中吾父冒鋒刃入都謀滅賊季弟請從母氏以年少不可泣對曰大人將死國子少不從奚生爲遂衣敗絮裹餱糧爲小黃冠以往夜抵黃河阻賊不得渡乃從涉洛水躡王屋武功太白諸山蒲伏行數幹里甲申四月聞國破君殉先大人北向號哭絕粒數日季弟亦不食叩頭流血以死諫卽吾父子俱道死誰知者先大人始一彊食隠忍嵗余歸臥病防當路徴訪耆舊有司惇促就道嚴甚余與仲弟奔走都防陳病狀是時母孺人巳先逝吾父疾甚其奉湯藥亡廢離惟季弟一人在與間行從患難時等向防季弟則吾父防不得有子矣言及此嗚咽流涕君諱廷祥字發公生崇禎己巳二月二十八日年四十五以康熙癸丑十月二十二日卒娶中丞焦公女亡子仲氏孝亷廷祚以少子椿子之初襄父母葬事卽廬墓側讀書貫穿羣籍尢喜史學餘力爲詩有手錄詩書詞賦凡二十四卷藏於家葬在某山之原房自唐爲著姓曾祖諱時用隠徳不仕祖諱東昺以太學仕冀州考諱建極明辛未進士歷官兵部車駕司主事賊闖防京師憂憤卒鄕人義之私謚貞靖先生母劉孺人舉三子君最少世稱房季子云銘曰

無位而貴不子而祀惟多艱以孝友用永章於來世

學余堂文集卷十九

欽定四庫全書

學余堂文集卷二十

翰林院侍讀施閏章撰

墓志銘

平樂府知府贈太僕寺卿尹公墓志銘

尹氏系出周吉甫始家齊之臨淄元末遷爲吳縣人累傳至君考諱天章始以儒顯君諱明廷字蓂階孝謹溫秀尙气誼所與遊皆名士爲文掲掲耀一時順治己丑登進士除廣西平樂知府故事知府秩四品例不得初授是時

王師方略定兩廣官皆從軍地尢荒遠數叛服故特用異數人猶趦趄憚行君獨慨然亡畏色﨑嶇長沙衡永間一歲始抵郡確壤惡灘猺獞錯處兵火後白骨委地民竄走山谷中君招徠摩撫掩骼辟野申要約禮羇舊延秀良甿庶蘇蘇若尫羸得藥粥兵卒有轥轢吾民者君力戢之弁者庇兵至以身受齮齕不稍悔祿入不贍脫其妻手釧質米分守周公永緒巡按王公荃可聞之攺容稱嘆曰是眞良二千石而握兵吏頗不懽順治九年秋七月防陷桂林定南王自剄死潰兵浮屍自漓江接昭潭遠近震駭君募勇士誓死固守十餘日而郡城庳薄呼援兵無一至賊入脇降罵不屈斷一股一臂至死猶踞地罵郡人爲泣而瘞之死所事聞

天子嗟悼詔贈太僕寺卿賜祭塟廕如禮初平樂之聞亂也刑部主事施閏章奉使在郡歸必道桂林君謂省防危機不可蹈畱治裝東下蒼梧巳而桂林報防乃置酒與閏章訣曰君使客也宜亟行某守是死矣余泣下君猶彊飲語笑如平時其志定也死之日爲順治壬辰七月十八日年四十三夫人徐氏明翰林詹事汧之從孫女生二子長正始吳縣諸生今以防入監讀書次正雅女一嫁虞山陸氏君殉難之明年六月正始從間道奉君骨歸又三年走山左來乞銘余故君同門進士最相善君又嘗脫我難讀其狀慟絕銘曰

生東吳兮死西粵嬰白刃兮气不折昭之人兮腹斷絕昭之水兮聲嗚咽振令名兮君莫哀

寵命防兮天昭回遊大荒兮魂歸來君騰而上兮閶闔開

故徵君晉州知州陳公墓志銘

陳徵君者南昌之新建人也諱緒字士業用徵辟得官仕不稱志四方多稱之曰陳徵君及其歿也皆驚悼曰嗟乎陳徵君死矣至爲出涕君傳聞彊記長於文辭下筆輙千百言少補諸生以父防當得仕京朝不就曰吾自取之所與交同郡萬茂先時華徐巨源世漙劉士云斯陛萬羙叔曰佳余小星正垣輩凡十餘人皆知名君進而折衷於道徳學益醇其文章閎逹浩衍出入歐曽諸大家以其餘溢爲詩風雨馳驟士大夫遜畏其才而卒以不售崇禎中兵防交作文吏多棄城失職上寖厭科目爲亡用特徵處士賢良奇碩者巡撫中丞劉公宗祥以君應詔君在途擬上書見天子言事至則不得召除知晉州晉故偪畿輔守禦無備君百計修繕儲芻粟治火具甫三月而晉受圍君登陴誓死守眾皆感奮環攻七晝夜不下乃解去當是時眞定屬邑大城多潰而晉以褊小獨全莫爲上其功坐不肯納閣部劉宇亮兵入奪民居中蜚語逮系而晉州數百人走訟寃闕下得釋不問謫經歷湖州權長興孝丰兩縣事遽完逋餉攺知舒城縣巨室濮氏與巡按禦史有連乘勢摭事脇州縣罔敢咈君獨怒叱之居亡何爲禦史臺所論罷君剛介寡合不樂州縣而是時天下重科目數百年君又不以是進故三歲三易官卒坐罷斥於是徵辟之典寖壅格士皆臥不起而天下事日壞久之太宰鄭公三俊彊起君安廬監軍推官逾年甲申遂有京師之變慟哭累日絕復蘇君故自負史才至是馬士英等用事南京殘滅善類給事中馬公嘉植薦修國史不赴蓋知金陵之必敗也丁母憂廬墓西山輯南宋遺賢錄以見志山中盜起求躬耕不可得順治癸巳始置一樓章江上作江城懷古詩六十首讀者多隕涕中丞蔡公制府張公聞其名先後禮遇張公屬修南昌郡誌成書五十卷四方以他文請者盈笥堆案皆立應人人滿志去康熈甲辰六月病噎明年乙巳三月五日端坐卒享年六十有九所著石莊集恆山存稿寒崖集鴻桷編畱書凡若干捲行世其藏於家者周易備攷詩經羣義尙書廣錄山房讀書防江城名迹記峿齋詩荷鋤雜誌等書又十餘種君性疾惡議論侃侃及發諸文詞罕所刺譏服官淸愼俸入輙購書累車舁還家人發之咸相視嘆笑家居食貧客至未嘗不畱當事有造廬者指陳古今利病以經術自任語終日不及私有得輙記謂之病榻雜語最後喀血將歿前數日猶爲王祠部士禎作詩序蓋絕筆云君生萬曆丁酉十一月十有二日考諱道亨萬曆丙戌進士南京兵部尙書贈太子少保謚淸襄妣劉氏誥封夫人曽祖諱標祖諱瑞並贈兵部尙書曽祖妣余祖妣袁並贈太夫人君娶熊宜人善筆札凡所屬艸皆熊爲書先二月卒生女一副室王氏生二子淙澍皆諸生淙早卒娶周教諭以璇女年十八守志澍篤孝力學廩於庠娶熊封君洪奎女幼子潤妾魏氏出女二人一適湖廣左布政使熊公宇奇子啟峻早卒一適尙書劉公定國孫紹節將以某日塟君某山之陽孤澍泣具狀屬其同姓兄允衡來請銘曰父命也予旣敍其文又詳其行事銘曰

謂子爲窮富有文史謂子爲逹三仕三巳其誰爲之俾丰於此而嗇於彼嗚呼命矣

前翰林院編修吳公墓志銘

歙縣前翰林院編修吳公天石先生年八十以康熙六年丁未閏四月二十九日考終於家又十一年丁巳八月二十二日始卜塟於龔山先壠之左孤夢龍從龍等來請銘閏章於公爲後進然嘗獲飲公坐上且序我天都遊艸不可卒辭蓋嘆公發聞之盛罕所施用而引退之早遂終老巖穴間也公諱孔嘉字元防天石其別號也遠祖出海陽唐左臺吳少微公後繼自海陽遷歙丰溪之南九傳至貫之公族益盛冠蓋閥閱接巷塡閭溪南之吳名天下五世祖有賢處士諱榮讓事節母程以純孝稱公考贈編修公諱某母曰殷太君大司徒殷公女孫公少有俊名萬曆乙卯舉南畿鄕試天啟乙丑進士廷對一甲第三人授翰林編修是時公方壯年入史局預纂修實錄同館交譽以良史才崇禎攺元上將踐祚故事勸進有三箋值公屬艸時中外危疑羣姦未靖廷議洶洶上方憑幾待旦政府諸公慮三箋濡滯公請用權宜連進三箋典禮亡闕俄而箋奏畢徹殿陛歡呼天位遂定政府皆以公爲能一時覃恩制誥皆出公手戊辰防試公例當爲同考官以族人有與試者引嫌辭之公故羙丰儀每入侍經筵上竦顏傾聽賜璽書有啟沃詳愼之褒而公未第時贈公巳早世公飲痛終天又念太夫人老意有不自釋者遂決防乞骸骨歸養詔許乘傳館閣公卿設祖帳都門外觀者塞路以爲神仙中人蓋公年甫四十也公孝思迫切初及第謝恩卽艸陳情一疏爲先世程太君及榮讓公請旌節孝得異數報可恩追五世至是旋裏被賜衣拜堂下跪進太夫人冠帔鄕父老相望咨嗟泣下曰孝子之顯揚其親固如是矣公奉養十載太夫人以天年終喪葬盡禮公終臥不出而國事亦日壊公爲人不嶄嶄絕物人皆樂從之遊不幹公府遇鄕國有大利害則慷慨力言當事者以其賢爭禮之故用其言爲多順治乙酉

王師初入境郡民駴竄山谷公急冒鋒刃馳見提督張公請不戮一人以定民情提督竟如公約戊子豫章兵變郡壤接多煽亂兵憲盧公防鎭師撲剿村落近賊者牽連俘獲公又泣爭之兵憲從馬勃間脫難婦數百口皆號哭羅拜而去曰吳太史活我郡卽數被兵丰溪一帶雞犬晏然無一騎卒入村巷皆公力也公好客奬借人才旣老與客飲午夜不倦詩文操筆立成年旣耄而視聽不衰及其歿也人皆哀之論者謂其情寓林泉似白太傅惠洽鄕閭似範文正云公生明萬曆戊子年十一月二十九日元配封孺人程工部郎中太防公女相公四十餘年黽勉始終婦職畢舉先公十五年卒公自爲狀副室余孺人羅孺人繼秉內政先後舉男子四人道長夢龍從龍光龍公平生多義舉能赴人急故太常鮑公應鰲天啟間以王事盡瘁給賜塟地子貧不能守公爲白郡還塟仍樹碣題曰明太常卿衷素鮑公之墓郡司李溫公璜偕妻女殉節郡城三防藳塟公爲文以祭斂賻百金招其子郊瑞扶櫬歸吳興士大夫多頌之所著有玉堂眎艸臣鑑彚編知非錄後樂堂等集藏於家初公未釋褐夢太傅許文穆公觧裘衣之公與文穆生同邑及第同後先乙丑又同所乏者十年太平宰相嗚呼豈非有幸有不幸哉銘曰

公初奮迹時孔艱難道不可直賢者永嘆乾綱易位公已勇退終攺國步蹇獨處晦嗚呼黃山蒼蒼丰水洋洋身隠而文泉石之光

潮州知府吳君墓志銘

故潮州知府溧陽吳君卒數年將塟於某山之阡使來徴銘余嘗官比部爲同捨郎初見不煦煦久而逾篤知其君子人也君諱頴字見末別號繭雪順治壬辰擢進士髙第授刑部主事遷郎中防

帝求直言詔許七品以上官得無隠君疏言刑獄至重律無正條者毋得刻深以意傅法其初詞旣具無復株引滋它蔓

帝頗采用其言命卹刑福建凡五月不刑一人曰吾以卹來也爰書末減者千餘人禦史李某以多失出疏論覆視無他得不坐出知潮州潮西山曰五指石者故藪賊置兵三千更戍民苦爲兵役且奪廬舍君請減其半又畫防別建營房民始有寧宇潮屬邑皆駐兵而兵餉輸府以給府蓋利其羨也君請令餉就縣支不復輸府兵皆稱便間以農隙修學宮及饒平壩韓文公祠月朔課諸生防其髙等士多借成就君秉性和平而勇於爲善嘗視推官獄案固爭出死罪三人防歲防請免大城所屯糧宿逋數百石持之力失司計者懽是年癸卯從內大臣及督撫中丞巡視海上中寒疾投劾自免適舉計吏典遂注病歸逾十六年卒於康熙戊午二月六日年七十九矣君初爲諸生治經藝好奇見黜於學使葉氏葉閩人也君使閩葉氏子有懼心顧遇之加厚人以爲長者少與同邑陳公名夏友善及通籍陳巳當國君視之如布衣時所與論詩推髙淳邢昉孟貞江寧顧夢遊與治最舊皆窮交及在比部號多詩人君最爲老宿當其援翰命篇淸眞澹逸視它人所爲工者不顧也然亦絕口譏訶晚築西疇艸堂日有詠課一時碑版撰記多出其手有蒓羮堂集潥詩選等書百餘卷行世未刻者尙十餘種其先家吳中由楓村徙溧陽爲處士洽之三傳爲奉政大夫士衡又五傳爲君考贈朝議大夫心齋君配曰虞恭人先七年卒有子四人嘉稷邑庠生嘉穗恩貢生並考職將授官嘉稔例監生大臨己酉武舉人女二一適史棟次適狄翼經並文學孫曽男女三十餘人可謂蕃巳銘曰

宦亡巧名亡競才冠諸曹仕終一郡拂衣蕭然貧矣非病何以報之壽考終令其文旣丰不戚其窮瀨水之裔白雲溶溶曵杖相羊或在其中

前贈文林郎直大名府推官霖海張公墓志銘

安丘張子貞從余遊能文章不逺千數百里來國門乞銘其先大父霖海公墓問其生以明嘉靖七年九月卒萬曆十五年四月四日到今且百年銘不已後與曰先人嘗礱石於墓不得其人寧闕焉先大父不獲以位顯事具邑乘鄕父老能言之文獻徵矣卽百年後銘自先生始其誰曰不宜嗚呼聞是言也孝子慈孫之意戚矣公讀書好古𨿽業經生言不渇功利嶽嶽然寧矯毋隨故多髙行中年未舉子妻王請納媵固彊乃許媵至有殊色余淚霑面詰之故名家女也公矍然心悲立遣歸不索值女泣謝且祝曰天乎張公徳厚其連畀三子以昌之後生子竟符其言自奉刻苦布衣藿食一折扇用之常數年曰吾𨿽不酷貧分固如是也懲世俗厚塟手勒爲遺令瘞以柳棺疾革時三子尙幼而從子書紳己舉於鄕召詣榻前授槖中千金曰此嬛嬛者弗能守汝需其長歸之毋使孺子以懷璧賈罪從子唯唯納食器中舁去人亡知者後十餘年書紳大防宗親還金如故人皆曰孝廉君誠長者防公盛徳能知人奚能有此而生不膺一命年止六十悲夫子嗣倫萬曆壬子舉人繼倫天啟丁卯貢生緒倫崇禎辛未進士湖廣道監察禦史公由是得贈文林郎始禦史在娠公寢疾顧謂王孺人曰汝腹男也且將大吾門公生平不信禨祥而所言類前知竟莫能測也女一適諸生馬爾駿孫二人喜聞諸生貞防貢生嘗辟博學宏詞以憂未赴今候補翰林院孔目曽孫在辛在戊在乙皆貞出貞之言曰吾伯叔不幸皆亡後貞不肖獨有三子惴惴奉蒸嘗惟先徳冺滅是懼余觀其敍列家傳具矣先世自山陽徙居安丘公大父澄以明經主簿武安父守防爲諸生公諱民感字爾孚邑諸生別號霖海塟敖山之阡銘曰

其行孑孑疇則湼之其守墨墨疇則掲之匪卽於私莫我忍欺惟遠乃耀昭以永垂

封文林郎城固縣知縣毛君墓志銘

上徴天下博學宏辭之選百五十人集京師其與章善者毛君際可其一也出其先公太素先生狀無誇辭而讀之欷歔至流涕信毛君之孝能有文也是時先公歿八年矣泣曰願有辭以納諸隧嗚呼狀若是銘奚加焉毛君嗚咽再拜請曰先府君善屬文際可不敏亡足稍當意且其所嗜爲文者非今世之文也年十八補諸生不樂舉子業聚書數千卷丹墨淋漓幾漫不可辧與人恂恂而爲文奇肆日有聞先是汪中丞喬年未仕時公從之受業汪奇其才數抑以繩尺始折節揣摩更獻所爲文數十首汪大喜稱善徧示坐客府君退語人曰聊以見吾非不能耳是豈足名吾文哉卒掉頭爲奇肆如故庚午秋闈牘巳中選以過奇置額外是時主試黃公道周固以奇文名世者也府君卒以奇失之異哉顧益洋洋喜自負曰吾老矣姑以貽吾子久之際可厠名進士府君不色動嘗就養樂城官舍誡曰汝先世作宦無長物子孫未嘗凍餒汝無憂後人毋宴安是圖而以疾苦遺百姓居無何無疾而卒年七十六性狷立寡嗜好喜赴人困急不責人報佃戶入秋租雜以稗濕置不問後歲祲或不能自給亦無餘悔居家孝友多不言而躬行吾懼無以顯吾親也子其爲銘嗚呼文合乎古不取容於時君子之行也且約己以厚物稱祖徳而翼其子以成良吏也嗚呼其可銘也巳更數日徵諸其鄕人方君象瑛宗人升芳皆亟嘆稱其賢以爲實錄云公生前明萬曆丁酉五月二十四日卒於今康熙壬子五月二十二日以遇覃恩封文林郎城固縣知縣初娶童孺人繼室徐孺人子際可戊戌進士今官祥符縣知縣有廉名毛氏系出姬姓毛伯之後天寶間遠祖羅自江山遷遂安至希成公六世同居號曰義門又四傳生化州二守志淶淶生前壬辰進士一瓚官吏部郎瓚生思程公國章廬墓稱孝子有子五人公最長諱之履字爾旋裏中稱太素先生銘曰

偉矣先葉世目義門皇考紹緒力孝發聞爰篤我公大肆厥文糠粃雕綺槃礡丘墳疇駑而騁疇驥而蹶羣攘以趨我掉不屑嗚呼不以貧戚匪以子貴昭徳勒銘厥聲弗墜

汪覺非先生墓志銘

公諱如江字觀瀾其先出歙州越國公數徙而家揚州曽祖克臣祖天澤世以軍功襲錦衣衛千戶父敬庵公獨尙儒術生公晚而教督嚴甚公少力學修行業以親老服勞奉養遂終布衣公爲人樂易好遊多智略能緩急人卒得人死力明啟禎間南歷楚越北走燕趙遊於名公貴人是時中原防擾北軍無見糧公挾防說執政請持帑金數千就糴於楚苦盜警乃甕其金置酒船以往得糧數萬斛募沙舶泛海逹邊司餉大悅上其事將授官不果歸巳而防犯鳳陽宣言渡淮人練鄕勇保障推公掌約束而閭井無賴多借兵以逞有河北少年裘馬弓矢隨數騎來眾執爲盜君力白其良士果大學士範公景文子也巨估李氏者數人至自河南周藩府擁金巨萬豪侈不甚蓋藏遊徼利其貲將掩捕以大盜論公急誡之曰盜不可誣坐果藩客也若屬無種矣吏懼緩其獄尋得白估盛幣拜謝公不受數人者欲甘心諸遊徼公又善解之乃巳劉莊塲富民某訟系於官出數百金屬援尋事解還其金某愕然公曰實無須多金也卒還之某感泣其後

王師下城某先掉小舟冒白刃徧索諸城中載公歸居其裏時時供饋不絕公初不甚貧笥中多積劵不挍少子舉甲乙科南北往還又告貸於人及官內閣中書舍人以文章名四方幹旄之使走贄幣於庭公悉籍親交所贈貸示之俾持金造謝如其數公乃懽曰孺子差不負人始州被兵時淑配李宜人自投井中得不死以出公薙髮匿僧廬兵至驅諸僞僧盡殺之而公獨無恙聽其引去人僉謂汪長者之報其卒也以康熙十五年十二月五日正襟而逝得年九十一公生於明萬曆十四年正月二十一日元配李宜人先公三歲卒內閣大學士益都馮公志其墓有四子振麟兆麟早卒次耀麟州府學生又次懋麟康熙丁未進士所謂內閣中書舎人者也副室某氏生一子起麟女子二人孫男六人蘅荃茝艾芊菓女孫九人曽孫一人公耄年碩徳自號覺非居士前郡守趙公具書幣造門請爲鄕飲大賔衣冠偉然有神仙之目嘗手飼一鶴見則迎舞銜衣及公病輙不食數日亦死舍人與余以詞學相友善故來請銘銘曰

以俠遊以儒顯匪貲雄善則腆郁未仕昌厥嗣官所司在文字子旣名行益醇年大耋垂令聞更百季視斯文

處士汪長公墓志銘

汪長公者歙潛溪處士也裏中髙其義稱汪長公云其先自晉唐爲顯族宋宣議逸庵公始遷潛口五傳至文學義芳文學生太學生如珩王元美先生常作傳志又三傳爲長公諱以功字惟敏父文鑑服賈長公受書治博士家言雅好閎覽防不造於家父賈汴使來召曰而翁糊口四方而安坐呫畢乎其亟修而翁業長公不得己戴經而賈是時父寘汴室舉子一女二敇長公賈饒州旣南發俄心動歸省母適寢疾侍湯藥三嵗卒執喪盡哀目爲之旣塟趨汴侍父所無何命賈昌江聞父病遄反痛不及訣矣扶櫬奉汴母歸復之汴收責李賊圍汴久不解城中人相食長公煮所市藥物及革舄笥篋餉之人多借存活賊決河灌城漂溺亾算長公縛榱棟爲桴乘屋巓防中牟令王公以舟援得脫乃引而南客州乙酉將受圍決策先出且亟呼所親毋坐死圍城中族子某不聴於是別瘞金十鎰緘片楮彊授之曰若有急發視及城破枕屍相接兵持之急啟函發瘞金得不死長公𨿽賈遊多智能喜赴人困阨始遊吳客有死逆旅厚殯載歸其脫州而南也江城列卒登陴鋒刃載路生死爭呼吸秣陵故人張叟屬以弱子曰其濟則公之子也長公挈歸周防匿山谷間亂定始歸張父子環拜而泣人是以多長公族無賴子橫幹之宣言客汴寄公金若干可反我不應則搆之對簿官入它言不得直嘆曰命矣乎遂棄金當所訟長公賈敗於汴於又敗於訟由是金立盡有吳公者知長公客豪委金累數千俾主鹽防人言汪長公窶矣柰何吳公不聴長公卒經紀以贏歸之人乃嘆長公眞長者年六十八康熙乙已十一月八日卒妻方孺人嵗進士明宇公女生子徴逺籍諸生娶巖溪方忱公女一女適潘氏早卒長公棄儒而賈手不釋書用程督其子卒用文學顯於世爲名人銘曰

儒也市爲徒吾烏知其儒賈也維古處吾烏知其賈其積不贏其聲不隳表黃嶽以爲碑嗟後之人其知之

顧貞譽先生墓志銘

蘄州處士顧重光先生年七十有五以康熙癸卯十一月二十七日卒逾年其子景星書來請志其墓中之石先生諱天錫重光其字明福建按察司副使諱闕之孫通判南昌諱大訓之子其先昆山人逺祖諱士徵爲元進士總管蘄州路遂家蘄六傳至闕與其兄問皆嘉靖進士官並藩臬有顯名先生挺特喜壯略學無專家初冠通書禮春秋著三禮三傳集解爲文露崖崿光焰當世聞人鉅公亟嘆爲奇益喜自負試有司益困輙憤甚嘗傅粉狂走挽伶人拍歌嘯號不自禁愛茂林大水載書孤艇旬日不歸病下血輒斗許久之北遊爲國子生亟賞於祭酒朱公之俊積試有聞太僕卿米公萬鐘館於海澱之勺園從遊以子弟轉客天津講禮河間保定二郡著戴儗四卷是時弟子日進而天下兵日擾再試北闈不中嘆曰難將作矣盍歸隠先生喜著書論經史尢涉意天文歷算醫卜導引之書試之往往驗嘗論明大統歷刻漏之誤與西洋歷學失得縷分髮析人莫能知卒亦不用崇禎戊寅四月月犯熒惑大司馬楊公嗣昌以後宮藩鎭爲言先生聞之曰是占貴臣出大將死也楊卒死於寇如其言其後流寇渡河蘄黃間災異疊見先生課家人負擔環室走爲避亂計癸未正月寇屠蘄而先生家獲全甲申聞國變上殉社稷痛哭不食者二日嘗著歷代攺元考二十一史評論五經說等書修蘄州誌又避兵居澱湖爲隠騷四章詰曲郁奧不忍卒讀蓋勞人義士之所爲飲泣也嵗饑嘗辟穀嚼側柏葉飲水鹿裘石幾冠雞羽冠冬以氊褁腕錄書養雄鷄五七皆有名目雞亦不雊至八九年聲如老人欬初鳴卽起坐服气久之數嵗不復臥不與人通著素問靈樞直解冬病作下血索冠履危坐曰吾去矣童子勿扶叩齒而逝頂蒸蒸然熱逾時明旦侇斂屈信如生遺命合以瓦缸曰毋棺毋怛化毋受弔奠毋刑牲毋封毋樹今厝於時思圃之貞節坊子一人卽景星博學能文辭女二人適名族孫男七人皆幼先生少失父母鞠於劉氏姊嘗以貞節被旌終身母事之執其喪甚哀所著書存者二百二十三卷藏於家士大夫汪蘅等痛先生學行不爲世用私諡曰貞譽先生國人以爲然銘曰

知道之將蕪發憤以著書知國之將墟捲迹以全軀知生之必䢐守靜以致虛是殆與造物者爲徒而吾儕之區區安知其所如

明處士章獻仲墓志銘

處士諱其修字獻仲宣之湖北人湖北族大而名者南姥章氏章氏處士之雄曰獻仲其先爲宋侍郎燾故太傅仔鈞公裔也燾生子十人綱純並乾道中進士族用以張始自南姥分霎溪又十餘傳至君大父蘿塘公諱汴徙居土橋稱土橋章氏蘿塘生見宇翁諱應科是爲君考執親喪廬墓三年兄遺孤坐仇搆幾死傾槖中裝出之由是得孝友聲君其仲子也少有父風用行誼世其家性故好客客坐常滿家南湖之濵枕山帶水畊漁爲俗君獨坐一小樓泛覽百家及古今名人書畫聊取適意不治經生言艇子進魚則父老昆弟賔客接席列坐舉酒烹鮮窮日爲懽笑不知塵事之攖懷也以此自號羲皇上人家故不甚貧不喜談錢谷人告之急則應嘗如厠拾遺金需其人歸之乃去至今耆舊談遺事猶交口借借焉君生明萬曆甲午二月十九日卒崇禎甲申六月二十四日年五十一配孫氏吏科給事中襄姊也於章氏之室家內外靡所不宜蓋後君三十年以八十考終塟不及祔男子二人長三賔邑諸生文而賢次館賔稱長者女子一人孫男二人逢璿逢堯孫女二人曾孫女一人處士君旣不仕罕所表見或曰處士多隠徳躬行而不言世莫得聞故自還金而外亾傳焉始吾先大父中明府君講學湖北嘗買地治冢衮山之陽蓋得之章氏云館賔氏以銘請其忍辭銘曰

山之隰湖之裔韜厥徳有處士人食徳翁不言問幽宮惟竹園

東城兵馬司指揮施君匪莪先生墓志銘

遊天下士大夫同姓之能言者五六人其來官於宣而狎遊莫如故司訓匪莪先生匪莪爲人好文學人有贈之言者裒集不遺一字積爲大帙其所詶贈人皆手自書尢喜集唐人成句爲詩切情指事脗合渾成工若已造多至累數寸不倦爲宣城訓導以此餽郡邑長吏上學使者皆禮重之剞劂氏滿官舍用薦爲範縣則載版以行又遷而爲司城亦然京師名人遊士酬接煩促所善翰林編修沈公荃同姓侍禦史維翰尢亟推引朝貴日聨車騎就取其書悉脫贈不受一錢又時時觴客坐是耗官俸盡而是時君己老矣余嘗入其署視所殺靑墻立而山積輒調之曰君倦於副墨矣獨不儲十一歸買田邪卽歸如稇載何君笑曰公勿憂吾歸載是爲一莊矣逾三年而君歸不果卒於官實康熙甲寅年二月七日也年七十二君初娶贈孺人陳氏亾子繼宋封孺人生二子於國於朝皆未婚而夭及君卒宋孺人挈喪載書板以歸立侄孫自重嗣於國將塟於盱山之原二女長適同郡廩生周伯士次適宣州衛湯九一乙夘八月使伯士來請銘君訓宣城好奬名士嘗葺治學宮在範縣九年噓枯起瘠累牘蠲虛糧二千餘石民賴稍蘇奏績當內召拘限資格遷東城兵馬司累功加三級又貧亾援故久不調卒坐外郡盜案免官君考贈承徳郎諱天民祖竹岡翁諱用逺祖自吳興徙嘉定有官博士泗州者遂家泗之雙溝母李孺人簡經師使受業故君承其流亦以好詞客終其身著有唐詩韻匯五十卷集唐十三卷六書指南嘯閣文集等書君諱端教字匪莪生明萬曆癸夘七月十七日以明經髙等起家云銘曰官不達數之奇修何闕罔遺所篤嗜爭纂述篇籍繁懼亡軼生於泗塟於泗魂來歸眎銘記

梅處士墓志銘

有行不出於閭而爲善於一鄕者君子必書而志之曰闡幽也千章之木或材爲隆棟或產於陰崖崩谷之間爲風雨侵蝕而神明依之父老拜之其地使然也吾是以多梅處士復予先生處士諱堯中復予其字世居水東之梅村生某年月日卒於丁酉五月享年八十有茂才子四人曰枝南枝喬枝鳯枝遇皆含英佩實與余交懽而喬遇二子先處士卒處士少讀書不利退而息業業遂振性不嗜酒褐冬葛夏人望之必斂容其與人言孝弟農桑則娓娓至老不倦其俗急利好訟處士以和厚禦之多所存防有稱貸而逋者或火其劵常粥麻賈客立談而許之客歸取其金逾數日至而價增一倍或勸之請益可贏中人產處士曰使吾舌而可追也則當易之吾豈市儈者流邪其髙致如此防夜半所居室災處士臥閣上火然其梯二女奴熟寐牀側妻趙氏以救女奴死焉處士猶徐徐抱書契以出人皆憫趙之以慈罹災而賀處士之更生也旣二十年始以疾卒鄕之人皆聚而哭於其廬豈非行不出於閭而爲善於一鄕者哉余旣遣使以文祭之而嗣君子先子翔請銘至再蓋所謂枝南枝鳯者也乃次其軼事有足銘者銘曰其朴匪野其柔匪隨非古之人兮孰使余心悲

學余堂文集卷二十

欽定四庫全書

學余堂文集卷二十一

翰林院侍讀施閏章撰

墓志銘

奉政大夫晉府左長史張公墓志銘

山陰張君荀仲與余叔父善因從其遊徴其家世向往其尊大夫長史公長史公歿弔其家用是知公益詳閱十有七年荀仲來請銘予拜受教曰固所願執事也公諱鎡字孔時在宋忠定公詠家濮陽其四世孫伯義以禦史言事謫尉山陰遂家焉明成化間髙祖以曾祖景琦並官於朝坐抗直左遷祖官至都察院右副都禦史巡撫江西諱元衝考官江西右布政使諱一坤後先稱理學巡撫公尢顯嘗受業王文成學者稱浮峯先生自明以來凡四世貴顯皆名進士公胚胎仁義不繩自直聞浮峯公誦說文成心慕之年十五補諸生再中副榜終不利用恩貢受晉王府左長史王故賢者公日進其所學論政治得失古今人臧否六籍同異嘔心奮舌澄源塞流懃懇畢至王世子以下奉之有加禮流及國人賢士大夫爭來學嘗與門人郊遊賦詩慕者至繪圖傳其事王薨乃歸道作我思王十章讀者出涕是時劉公宗周陶公奭齡講學陽明書院公與之左右片言必錄所著就正編劉公亟稱之其未爲長史時連居父母憂號慟得嘔血疾至是遷葬浮峯公墓去捨里許日三四往如是匝月遂疾作崇禎癸未四月二十日卒年八十有二公嘗言道之不明壞於文人役志主司工揣摩苟得當爲幸賢者茅靡背道毀方至不可救止故矯自樹立大奮於學而及其與人油然善也門人私諡曰正學先生配章氏潮州推官昆岡公女封宜人嘗侍其姑胡夫人病不解衣兩月中外多其賢年七十先長史公卒合葬秦望山之麓有子二人長灝邑庠生次淑太學生女二人孫五人曾孫七人以儒世其家淑字荀仲工文詞所與遊多賢豪用能闡其先人之行者也銘曰維張四世賢且昌顏堂閔搆澤未央有懿正學特珪璋稽山琢石垂無疆

故藍山縣知縣侯君墓志銘

同邑侯君韓振知衡州藍山縣以順治壬辰秋死於官旣八年庚子其友施閏章返自山左立石於墓曰嗟乎韓振君不幸以進士速死命也吾復何言然藍山之人皆垂涕衡南之士大夫皆嘆嗟鄕閭之不識者皆欷歔詫惜以善人爲不祥於乎人之所與天或怒之鬼或嫉之矣吾何忍亾一言君諱振世字韓振先世耕且讀父三垣力善積學老困舉子業以口授君君警朗多才蓺號能文章與餘同榜登進士痛自飭謹不敢出一語先人時湖南寇大擾而藍山衡州之南偏賊夷其城殆盡縣令接踵死君至之日城中老弱數十家戍卒二十人皆鳥獸震駭君請城不許請益兵又不許乃誓死守期防徵斂以時民徳之賊將至裏老夜告急迎脫其妻子而君以不能禦賊免官轉側湘潭爲亂兵所害年三十一妻馮氏許氏皆未有子一子魯生出側室某氏卽脫難歸自賊中者也君兄弟三人田產千金以君仕耗費寡稚凍饑奴僕無畱者嵗余弟振倫始往湘南褁骨歸葬於故居之側於乎君少餘四嵗兄事余最懽愛予文辭余遇事疏略君纎悉必記亡遺防自謂愼當不敗而卒以然旣將視其孤且哀之以銘銘曰

以官往以骨歸九疑之麓湘水之湄招魂而葬兮是邪非

封給事中蔣公曁太安人韓氏墓志銘

蔣氏在宋元丰間逺祖文忠公之奇觀文殿學士其後自義興徙金壇又十數傳生封給事公諱應祿字子亨爲徳於鄕號曰芝田翁先世孝弟力田公始好儒術生僉事君少慧自束髮及補諸生無日不多方督其學比成進士自臺州推官入爲給事中遷山東按察司僉事無日不教以廉平使問民疾苦其與人自少至老無日不惇朴自下旣封於朝徒步城市間遇所知必握手語有召必赴有急必周卒之日春秋八十四疏逖皆垂涕公兄弟五人公最少失父異母兄分予壞宅公葺而安之念無以將母棄儒而農獨奉洗腆外大父韓翁罹仇獄陰寄公百金已而暴卒公謂匿金不祥還其家封識如故嵗乙酉江南盜起亡命相煽掠公盡所有事平吏爲捕治公堅置不問娶韓氏與公共艱苦凡公所爲善必助之力鄰嫠婦亡蚊帷撤已帷遺之操作奉姑無少懈姑所遺瓶盎幾杖寶之終身如一日就養臺州敝篋敗縷瑣細百具皆賫行謂老婦朝夕須此毋爲臺民累居數年不取一帛旣歸臺之吏民有持金數千里爲壽者悉卻去平生深識大體類偉男子僉事君之子復爲翰林院修撰略不驚喜誡之曰士而宦如女字夫但作得一好人爲可喜耳初封孺人累封太安人與封公偕老貴壽且康以順治庚子十二月卒春秋八十五子僉事君諱鳴玉明丁丑進士孫二長曰超順治丁亥進士第三人以文辭行誼名天下次曰進女孫二曾孫一顯祖芝田公事旣具大學士兩陳公志傳中而太安人後終修撰再拜屬銘故志其軼事銘曰

疇士而農孝養是供維徳是崇用啟其宗淑人作配曰勤與惠維徳不二慶流於世琢石納銘維固維寧千秋萬防維徳斯馨

資深汪公墓志銘

元至正末吾鄕禮部尙書譙國郡公文節汪先生諱澤民以家居殉國難子別駕用敬舍人用和痛哭不食相繼死汪氏遂世以忠孝聞凡十傳而爲處士公資深諱逢原吾同年友湘鄕縣令觀孝廉燦之父也少挺志防而恥爲嶄巖執謙養醇裏中稱長者二子旣貴不少變曰吾豈以兒輩一第重哉所居陽坡山與敬亭相望日以孝友篤其家子孫益眾乃置宅城北徒步往來手種梧竹以自娯樂賔客貴人間從其子遊者求通謁爲壽輒謝不見郡縣行鄕飲禮固請詣賔筵公掉頭曰若彊我則南山之南矣配曰周孺人謹儉而慈相朂爲善先公卒未幾又聞湘鄕訃鬱鬱不懌遂以考終公𦇤褓而孤祖父母又連歿拮據讀書不得志及長子觀十嵗能文卽不就制舉曰是在吾子又命其次子銓燦輩次第受業伯氏拜跪如師弟子禮觀燦旣並舉於鄕又皆出富平田先生門公焰然亾喜色及長公成進士知湘鄕縣公若以爲憂迎養不往手勒居官十二則以示之旣而湘鄕多惠政以聞母訃哀慟卒於官湘人爲之俎豆公嘆曰兒死能得民死亾憾矣初文節公祠燬公亟新之曰君子將營宮室必先宗廟也其上世故籍婺源學士公以文鳴於宋賜祀田一區文節公增置若干代久浸沒公命二子淸復勒石母蘇氏苦節未聞於朝念之輒淚下其惇本尙孝如此公年七十有五生萬曆戊子六月二十六日終康熙壬寅八月二十六日配周氏生萬曆己丑五月十九日終順治己亥九月二十六日得年七十有一某年月日葬某山之原子四人長觀乙未進士知湘鄕縣次銓郡諸生次燦丙戌舉人次炯郡諸生孫六人紹隆紹霖並郡邑諸生紹洪紹楫紹陞紹裕俱有才質孫女三曾孫女二聘字皆巨族始周孺人孝其姑蘇氏姑且死訣曰願冥訴於神使汝多賢子婦以相報云於乎汪氏世系文節公以前詳宋濂溪碑銘湘鄕兄弟行業玆不具書銘曰

汪肇唐葉丕顯宋元忠孝懿節萃厥一門猗與處士匪惟子貴亶有令聞是將式谷其後以無忝文節之子孫

陸處士墓志銘

吾裏有陸舒白先生頎而髯賢而有文當領嵗薦防亂棄不就其子之瑜有父風尢好爲詩予交陸氏父子而未獲知其先世聞裏中父老相傳有陸孝子不能舉其名問之瑜則戚然曰此先大父省我公也己而舒白卜葬公於某山之原出兪子所爲傳請志銘嗟乎章𨿽不及見公旣聞其行事敢不識其大者公弱冠爲諸生束身向學采經擷史用張其文詞試則屢困以授業生徒終其身公之志不大遂然平生借修脯爲養未嘗有戚容晚築一茅舍雜植蔬果手罌盎灌園客至摘蔬薦尊簋談笑不倦少病羸治導引之術旣耄而視聴不衰齒能噬幹臘卒之日年八十有六其訓諸弟子茹實吐華弟子皆嚴憚之人有過則防詞曉譬使人人自解防國變士多佯狂憤世亾窮山峻谷中或以事扞法公笑曰若將馭羲和遊於廣漠之野乎抑曳尾泥中猶視息人間世乎胡爲是揭揭者公之父諱敍嘗疾篤刲股藥之獲蘇有饘粥田數畝析產之日悉讓其兄郡守金公礪崇尙風教故嘗建髙齋延先大父允升公講學者也聞其事上之提學禦史以孝子旌其門故至今裏中人稱陸孝子云子二長履中次諸生履素卽舒白孫三人長曰之瑜余並幼人皆謂孝子徳厚其發當必大公諱可宗省我其字娶施氏勤苦相賔予從祖姑也銘曰陸氏三世皆窮於儒喟此孝子虧體若愚生以名其閭歿以光其幽墟於乎展如之愚兮我淚漣如

前孝廉張穉靑先生墓志銘

往嵗辛丑識武林張子祖望於湖墅告余曰先子久棄不孝孤願有銘以葬防予赴官豫章不果作丁已秋再過武林張子亟以狀請蓋別去十七年矣張子以文辭稱又所遊多賢豪能言者顧獨遲十許年惟予是徴於乎余何敢不銘公諱光球字穉靑別號志林明萬曆丁酉舉人福安知縣諱蔚然之子戊戌進士都察院右僉都禦史諱應禎之孫也兄弟凡五人公於次居三力學善文辭杭之士莫能先焉補山陰縣學弟子員山陰之士亦莫能先也顧自奮曰此不足爲學也時有福定公髙弟陳存之從事理學公復遊其門而爲文日進崇禎癸酉舉浙江鄕試第五人以數奇連上公車中副榜終以不第年四十三崇禎壬午九月二日卒公爲人孝友忼爽有智略始昏從父官福安署後樟樹大數十圍其土神號靈異犯者輒死母夫人偶過樹下暴病卒人皆謂樹祟也公大號哭褫神衣冠而數之欲毀其祠人皆爲公懼公扶櫬歷險度仙霞嶺歸竟亾事福安公晚病肺徹曙坐公侍側常數十夕不倦及居父喪廬墓孤山臥起衰絰是時伯兄壎己登鄕薦仲兄埁拔明經而埈壇兩弱弟方在𦇤褓公遽請於兄以父田宅盡歸之兩弟且匡其不逮一時兄弟之子如絡孫孫輩公手口指畫使工爲文章從弟中發貧甚公彊致之授館餐遂舉於鄕由是人人奮起諸子弟亾論售不售炳炳輩立用張一軍皆公力也公旣領袖後進士多依以成聲門人陳潛夫者公所師存之先生子也疏狂略細行羣從皆不悅公獨禮遇之後卒殉國難於越又數拯人困厄皆不避彊禦不惜貨財公始生有力能挽彊命中諸父謂當受兵家言公掉頭不屑然頗懷戡亂爲諸生時好錦衣褶袖與諸子挍射冀可得一試及計偕北行渡江登金山浮淮泗慨然賦詩有誓淸中原之志而卒不遇又不屑折節爲州縣故卒老田間其壯心未嘗一日忘也福安公用治閩有聞其後閩數苦倭有章某者令福安問治所由公報書敍其山川要害戰守便宜策如指掌試之皆驗說者謂公才略於此書具見焉公娶沈氏淑愼儉慈婦徳咸備生子三人長綱孫卽所謂祖望者也次麟孫仁和學生振孫錢塘學生孫六人郕曾沐曾演曾法曾洪曾福曾孫女四人孫一人於乎張氏之先河南人來遷於杭四世而顯不可勝書然世世淸白又好客亡餘財今葬於某山某原以沈孺人袝蓋禮科都給諫山陰姜公希轍爲之經紀其費云銘曰

張氏累葉顯用文辭公奮而登崛爲人師將伸載屈云誰則屍有偉哲嗣聲以永垂

陳文學墓志銘

文學陳君吉裘病將革余就視之客館語食頃執余手曰此歸與君訣矣意若屬銘其藏而口不言予自許之悲且喜別去十許日果歿家貧亡子族黨門人出錢爲殮於敬亭之北麓君爲人性畸行介與世多不可獨刻厲爲文辭喜與貧賤失志者遊籍郡爲諸生有司號知文者皆最其才明亡遂臥不就試徙家漪湖之北隠居教授及門常數十人講蓺惇行間爲詩歌其徒李子常徳等日益有聞貧不能贄者收之來學曰爾力爾業吾分爾膏火君故不善治生人間有餽不妄受兄子開生恐其老而病也請迎養於郡又謝不往顧時時好周人急贅壻於家修脯所入悉以分贍至困極亡所悔暇則聳肩苦吟村館野寺中往往題壁其與人交懽小有缺失則切責或一善可稱則百其言至病劇猶爲余說某人某事某詩可傳屬予記之惟恐其不聞於後篤友而樂善其性然也於乎斯人也而靳其後耶君諱祮吉裘其字父靑縣尉諱可賢母徐氏逺祖諱灌字子將江西廬陵人洪武間守寧郡有惠積遂家宣城之南街今所稱子將舊裏者也君少失父母稍長能學書宗親長老皆趣爲掾吏君大恚憤曰大丈夫讀書肯以刀筆事人邪卒自振拔爲名士至今學者稱蘧人先生君別號也生萬曆甲辰三月二日卒康熙庚戌五月八日年六十七妻胡氏生三女皆適士族銘曰

旣窮厥身又艱厥後昆所不冺者維賢與文於乎十世之後倘復知爲先生之墳乎

處士吳公美生墓志銘

東裏處士吳君居宣城之水東以康熙辛亥十一月壬申考終於家年六十有五矣里人皆爲泣嘆余哭之涕霑衣其長子易吾施氏壻也遽以銘請越數年易殯宮葬於某山之原琢石待辭且述處士垂訣之言曰若能與施某遊吾亡憂矣是說也余嘗聞之至是稱說又相對哭蓋不惟其舊而其人是痛也宣之有吳氏城南水東皆祖宋丞相正肅公潛而水東多韜徳隠君子風气尢近古處士少治經生業不利慨然嘆憤日取古人嘉言懿行以澤其身以貽其後人於是二子易簡並遊邑校行立而學有聞其季紀治家人產佐二伯氏膏火三人者油然左右無間也處士大懽晚得目疾拍兒肩以行聞客至欣然亟出或不待扶掖畱防語至夜分不倦山谷俗好鬭數以睚眥細故相連搆破家處士嘗力解之蠲忿滌怨飲人以和晚自號東裏處士人無問賢不肖皆亟稱東裏翁長者長者故其卒而人哀之公諱徽明字美生後更名可敏髙曾皆晦迹絫善父諱有成生子六人君第六父歿有庶子某穉弱公翼之成立旣長生子而某又夭公又撫成其孤從弟某坐法論死殫力百救之得免明崇禎十三年大饑破貲拯貸又義率其族閭有力者存防甚眾病且死猶出其宿劵可千餘金悉焚於榻前娶沈氏最賢嘗刲股已姑疾織絍相處士力善逮下慈而義易簡紀三子其所出也康熙壬寅十月二十七日先卒一女嫁方氏孫三人寶國康國柱國皆幼簡字在心攻古今文辭通秦越人術善小兒醫侍父母疾甚謹處士之不懌也簡適就試旌陽學使者拔之廩食及歸而處士已卒躃踴僕地嘔血數升曰吾不得奉侍含殮也其追從於九原未幾病卒後處士僅百餘日人皆謂以孝死也吾嘗許爲墓銘今附見於處士之末銘曰

野處樹徳兮惇族及鄕善無弋名兮施用不彰於乎被褐懷璞兮孰知內美維蓄罔泄兮發未有已何以徴之視其子

文學楊子商賢墓志銘

楊氏之先山東之文登人徙宛平四世生嘉靖癸丑進士兩淮鹽運使君璽璽生刑部郎中從善於君爲大父善生萬曆丙辰進士諱維垣累官副都禦史是爲君考君字曰商賢諱彭齡籍餼順天府學自少有聞與今致仕禮部尙書王公崇簡善而其伯子熈今爲兵部尙書者嘗從受學眾推國士是時中原賊亂君方與兵部金公鉉憤切時難講用世之略甲申春金公闔門殉闖賊難而君之考副都公初仕天啟朝負俗累見訾淸流君恨不湔雪後一年副都公官南都遇變衣冠拜闕自經死妾朱氏孔氏皆殉君旣幸先公得死所南收骸骨又公私痛絕遂畢意旅食老江南學宗紫陽氏於六經諸儒之書穿穴發伏上下數千言不輟口將有所論著數舉朝聞夕死之義名其亭曰晚聞爲文秀隠喜短篇追摘舊事謂明末大臣畏臺諫臺諫樹朋黨終誤社稷其言多切中至序忠臣烈士之篇輒嗚嗚飲泣間粥文詞取甔石不肯作濫語人視之泊然卒坐窮不悔京師貴人數屬當事者餉遺終不謁謝所與遊惟秣陵徐處士延吳最舊他人罕識也妻閻氏故明兵部尙書鳴泰女有子始萌再納姬石氏生女少慧能爲君鈔詩宅近桃葉渡僅蔽幾杖雅通日者言或用其術得百錢沽酒欣然移日予始識之顧君夢遊坐上後在官相值吉州愛其詩淸逸幽寒能削浮響將序而傳之君舉酒懽甚初不言酷貧康熙癸丑十二月見余出涕曰黔婁子且死矣恐不復見亡何果以是月二十六日卒年六十三訃聞都下尙書王公命門人金君抱一經舉其喪葬牛首山後其時爲甲辰年十二月某日其遺集有所善淮安郡丞於君許爲刻行而於又死銘曰

士窮見義亦以窮不大顯於世維學是耽晚節彌勵莫士非貧蹇獨不言有偉其篇裂眥九原於乎傷哉

外大父馬公墓志銘

公諱禦璽字楚石馬姓少貧爲小兒醫奉親養不給出數嵗遊學遂以醫擅其家諸貴人𦇤褓之子爭托命焉尊禮惟恐後公喟自奮曰是奚足發吾名哉男兒自立貴學問於是醫稍間輒讀書不廢捲習爲詩歌與賢士大夫遊久之聞陳九龍先生講性命之學稱贄爲門人生二子皆頴達愼選經師修脯之外間有所須惟其意子並成立以才行稱族之始祖墓在趙子岡爲鄰葬者侵剝族噤不敢言公界而碑之捐私錢經始爲家廟作族譜俾族人防祭有所用相親睦自敍其祖考世行乞當世名文章者爲傳銘氏族用以張顯已復泣曰吾親生不能封歿必妥其藏維幽宮其穆卜由是延接葬師先後數十百人奉之如嚴父母如事鬼神舟輿食飲幣贈之費累數千金買山數十所發視之無吉壤仰天號哭至老怏怏吞恨而卒母嘗嗜鱖日進爲饌母歿禁鱖毋入庖沒齒不食張嫗以貧粥子憶之成疾公爲贖歸病輒愈鄰有橫無禮者公遜謝防其子痘劇僉謂非馬公不救而心憚前郤長跽請曰丐公大度活我子公大笑卒賴以全所著有醫學諸書及淨永居詩集晚年喜自歌詠夜飲小酣輒發聲瑯瑯達戶外一市人或竊笑公益髙吟不輟生嘉靖庚申二月八日卒崇禎甲戌閏八月二十六日年七十有五配胡氏謹修婦徳後公三年以崇禎丙子九月二十三日卒合葬黃泥岡二子長曰云錦次曰甡並宣城縣學諸生孫男五人璠琬璿琳瑾璠補諸生曾孫七人尙幼女子二長適趙處士國選次歸先府君是爲閏章之母累封太宜人初公遊丰城主範氏家二年具食必敬報以金不受公歸而範歿每嵗除酹酒野祭髙呼範翁享我且戒二子勿防余官江西舅氏屬求其子孫周以粟帛至則爲之加禮云銘曰始以醫顯旣以儒終志大於身目攝豪雄佳城鬱鬱北山之麓子孫亢宗則百其祿

誥贈湯母趙太恭人墓志銘

睢州節烈婦曰趙氏封陜西按察司副使湯公諱祖契之妻江西布政司右防政斌之母也事已表聞於朝吳學士偉業孫徴君奇逢爲之傳而防政復以書屬予志墓於乎母可謂得死所矣當明崇禎庚辰間李自成寇河南嵗比旱蝗開歸諸郡無堅城母豫爲憂亂子女各一人趣令婚嫁完家事而遣子斌從伯父讀書城北之村捨戒不得數歸未幾賊陷鄰邑斌馳歸睢城閉繞城大呼母使謂之曰湯氏不絕在子矣其急走毋俱入死地斌痛哭去聞者皆哭逾二日城陷勸夫子從姑匿蘆葦中輒自經家人解之復入井又出之母大怒曰汝曹柰何欲辱我語未畢賊至環脇以刃則奮袂罵曰奴敢犯我朝廷何負若若且寸寸磔矣遂遇害蓋崇禎十五年三月二十二日也年三十七數日收瘞顏如生後八年子斌登順治己丑甲第巡按河南禦史上其事得詔建坊旌其裏門有司又特祠於故居之側睢人榮之母爲名家女嘗通孝經列女傳事父母舅姑皆謹舅亹齋公歿營葬以禮家益貧奉姑甘防而自飽糠籺不敢令姑知其子自外塾暮歸必令背誦其書燈燭不繼則闇坐爲講孝經且謂汝祖父有令徳必於汝身汝愼無忘吾言死之日猶屬家人曰若幸有脫者爲語吾兒好自愛斌用是哀憤力學渟蓄髮聞始官翰林庶吉士遷國史院檢討攺陜西按察司副使備兵潼闗皆稱淸愼天子推恩贈母恭人斌再遷江西右防政嶺北道以封公年老告歸侍養講學於鄕所謂能以孝顯者也太恭人墓在澗岡之阡康熈三年封公卒乃合葬焉銘曰生不逢賊孰顯節烈子非篤孝孰彰母教六珈非貴鼎養非榮一日蹈刃百葉之名

天子有詔史氏有辭謂母而死往視廟祠

髙母石太君墓志銘

湖西領三郡而蘄人髙君尙孚爲臨江廉平不擾郡賴以寧居嵗余以母憂將去予愕然若奪左右臂已而請代不得命彊以墨衰視事視其睫常涔涔有淚痕久之徒跣再拜泣曰培不獲奉母喪以歸死不塞責今行有日矣願得公一言以志母幽宮死且無恨予請徴其狀嗚咽不能語有間乃起曰母姓石氏年七十有二逮事先府君僅六載稱未亡人時母年二十生不孝孤三月耳當是時狼狽零丁內外無所倚髙氏不絕如縷母誓以身殉孤從旁睥睨者僉謂不可終日而母卒之死靡他其拮據荼蓼以鞠以教𨿽百其口弗能狀也培旣官豫章母就養布衣蔬食篋中蕭然子婦或以爲言母嘆曰視昔糟糠不厭時何如吾所耗侈矣培是以無敢漁民也培旦出防事母倚杖側耳聞脫人械則悅或箠楚聲盈庭則愀然不食培是以無敢濫刑也𦇤褓而哺之不有其身及長大有過庭跪而責之督諸婦若孫也亦然培是以無敢傲且惰也夫母之早年苦節艱瘁百端培幼不及知而粥粥晨昏以庶幾無隕越則母實使然培待罪考績例當受封蘄之士大夫合請之學使者將以節行聞於朝用旌其閭而母已不待言及此遂大慟於乎有是母厥有是子信哉防顧子赤方至自蘄於母爲通家子具言石太君苦節事借借州裏間蓋實而可徴也乃次而爲之志太君爲處士玉華公女年十五歸髙贈君諱自見爲諸生才而不永母嘗吁以身代事繼姑鄧氏生死盡力有子培卽尙孚官江西臨江府知府孫二長曰克紹州庠生次曰克綋並有文行曾孫曰朝生元生碧生凡三人康熈壬寅九月母終於臨江之官舍今葬於某山某原銘曰

陵谷可移石亦可泐惟母心之匪石更終古其不磨滅

廬陵張太君墓志銘

翰林祕書院侍讀張公貞生之母太君曰李氏廬陵人也李於吉稱著姓父處士公曰子寉有隠徳太君年十六歸封編修公諱其完縞綦相樂以子貴封太孺人其始生無昆弟親特憐愛之太君不以愛自逸用是以淑女聞於家其旣歸張也悲不逮見其姑嘗雪涕移事祖姑甚謹用是以孝婦聞於鄕及賢子舉進士冠南宮累官侍讀抑抑修謹動不防親而太君之義方聞於天下是時太君與封公皆老矣嵗癸卯封公卽世侍讀君南奔執衰絰逾年太君又卒侍讀君大號慟曰某不獲視先公含飯不卽就殞以有母在今何復畱視息人間宗親見者皆聚哭累日未嘗不嘆太君爲難能也侍讀君少慧而體羸封公督之嚴甫就傅示以白鹿洞學規稍不當輒受杖至膚墳赤太君泣不敢言以是有成其官中祕慕戀太君太君復勉以大義毋內顧於是祗愼夙夜

天子召問稱防已命典鄕試兩浙所得多名人事訖省覲跽奉觴上兩尊人壽畱旬日爲宗族親黨歡入又司業國子太君喜曰吾兒𨿽縻於官始終不離文字封公少時以剛直迕俗仇者中之速公父子於獄將危公太君悉出簪珥粥田宅訟寃得白侍讀旣貴顯人或謂是必修郤而太君悉敇勿問於乎難哉所以貽後人者莫大於是侍讀君旣與予論學往還再拜泣請銘不獲辭銘曰

不知其母視其子匪華其詞實可紀彤管有煒待良史

吳母汪孺人墓志銘

歙吳母汪氏爲邑西鄭村孟明公之女處士吳君文長之配笄而歸三十而寡又二十有二年而卒自妯娌姑姒及鄕之姻婭婦女輩皆謂天奪我母儀俾無所矜式至爲出涕溪南吳族大而奢母獨節儉衣澣布及事舅姑待賔客則無不盡禮飲食必防以丰嘗嵗祲道殣相屬贊處士公收瘞之仍治糜給粟贍饑者存活甚眾處士公體羸力學得瘵疾刲股藥不愈請殉不可嵗乙丙之間江南多故所在揭竿起母新寡二子呱呱在側鄕裏無賴爭魚肉大室不饜不已母從容調攝陰厚啖其豪黠者數人俾毋嘩其黨遂定當是時裏中破家者無算而母無一縷之失人皆以爲能又十餘年長君補諸生能存立有家人產在廣陵爲主計者所落母恚曰若欺我未亡人邪吾斑白矣何忍使十世業委它人掃地攜二子親往校理居月餘病卒蓋其恵足以卹族裏智足以持門戶大略若此文長公之父曰肇一叔曰大年皆嘗從先大父受業二君之母亦汪也貲數十萬館客盤餐皆手出先大父嘗亟稱其賢今處士之妻則冢孫婦也用能世其家法是烏可以不志男子二人長曰爔邑諸生次曰熿某年月日將塟母某山之麓熿來乞銘銘曰

維吳先世汪有閫徳三葉及今母儀不忒琢石幽宮徽音是式

傅節婦墓志銘

傅節婦姓吳氏十七歸當塗傅光箕箕力學善病婚未逾月朝夕侍藥餌居嵗余羮股進數四不起遂矢以死殉父母湣其少寡無子也欲奪之紿歸寧彊畱於家使媒妁爲言不聴則迫脇之又不聴乃謀絕其舅姑以它事搆傅怨婦歸傅傅果怒拒之曰若父仇我何婦爲節婦號哭於野終不納婦歸吳吳又不與食眾皆曰是其窮無歸也不守必矣節婦泣請其母曰假我數椽吾寧獨餓終不以一溢米累父母乃於庭隟葺茅室日夜女紅給饘粥鄰媼憐餉之弗受嵗祲餐腐柤以活積數嵗買一女奴晨樵暮汲拮據凍餓相守者四十餘年康熙辛亥十一月十七日病且死屬曰歸我屍於傅同穴瞑矣言訖而卒年六十今將以壬子三月某日合塟如其言兄士瑜屬予表之於乎婦從一而終義也節婦無子無食難乎其爲節也於傅於吳皆見逐奪之者百而之死靡它也不吳食而吳是居嫠不可無依也死而歸傅終從夫也君子以是難節婦且俾其夫光箕借以名焉吳子兩若旣傳其事余爲之銘銘曰

其生同歡曾不累月其卒同歸萬古之宅

學余堂文集卷二十一

欽定四庫全書

學余堂文集卷二十二

翰林院侍讀施閏章撰

墓表墓志墓碣

象山縣知縣顧君墓表

無錫顧君銘柏與餘同舉於鄕順治己丑又同登進士君爲人忼爽魁傑好與天下士結驩天下之士亦願從其遊君以文章著稱其意倔然自負蓋有志於功業者也及釋褐爲象山令輒欲見諸施行問民所苦視力所能去者悉罷之履畝均籍徵稅以時民無匿田無逋賦威大行豪家悍卒皆翕戢地故海濵君繕城郭謹斥堠海寇猝至不能犯象以獲全間集邑中諸生爲講課拔其尢者二十人置館授餐嵗旱步禱願減已算以活民牒防而雨邑多虎爲文以吁神虎爲斂迹在縣二年象之士以爲師民以爲父坐無以資賂遺遂見斥不用蓋吏道旣雜獲上與字民常相悖上之所最下之所怨下之所頌上之所憎防如此後事白當復官君掉頭不出無疾卒於家實順治己亥正月朔日年五十有八於乎惜哉君諱煜銘柏其字別號雙丸顧氏之在吳者世有名人四世祖廣東按察副使諱可久正徳甲戌進士抗疏諫南巡爭大禮兩受廷杖直聲震天下所謂洞昜先生者也君少補諸生卽以洞昜自許閎覽博辯遇事敢言以指切公事忤有司坐黜馬文肅公世奇爲直而復之三吳多文字之防推君爲雄長讀書錫山嘗端居靜思覺有物垂垂窗牖間注視之忽與身合然後知其心苦而神凝也君居家孝友與朋友親信己丑春之赴公車值同行孝防孫君治晉道病抵京益殆距闈試數日親交皆謝不遑問君延至邸寓手治湯藥孫將瞑流涕泣謝死爲之殯又斂賻爲歸櫬計君倉皇入闈竟得第一時都下皆推髙其義先娶劉孺人光祿少卿本儒之女痛不逮事其姑每祭則嗚咽君讀書好客置家事不問皆倚辦孺人卒年三十二生二子防俱諸生繼娶季孺人生一子而尢力學爲詩古文辭以世其家劉旣先卒今合塟於孔山之原蓋君志也君性喜讀書去官益勤所著輯有尙書講義經濟鉅文小學纂注諸編未刻而卒君之行事不勝書從子宸旣爲之傳詳其世系余撮其大者表其墓於乎是亦足以見君之槪矣

業師劉伯陽先生墓表

於乎先生蓋古之遺民也爲人謹廉朴厚讀書無所遇齟齬固窮然多藝能取自資借閏章七嵗從受業先生善講解工書法督以孝經小學未嘗嫚言笑居六嵗閏章能屬文始自辭去初娶王氏繼孫氏各生一女年六十三生萬曆己丑四月十八日以順治八年辛卯八月二十日卒先生父諱尙安字寧我與先大父同事講學吾父吾仲父嘗從受易窶而篤義鄰人告饑減炊而餉之生四子其長則先生事親孝交友信與兄弟族黨和以讓其弟三人白旦昐皆有材業或娶或未娶皆先殀而四人者皆無子一時閭裏親舊皆詫嘆爲出涕天邪人邪以善世其家固如是邪初閏章官刑部主事將行先生來屬曰吾旦暮且死未舉親之喪子它日念我恐不待得一棺地瘞我父母足矣閏章泣不能語逾數嵗閏章在官家叔父以先生之喪並其考妣葬湖北大家山先塋之左嵗時附祀且勒銘示後人先生姓劉字伯陽行鼎三其諱曰光昱以窮老布衣時人罕知者閏章哀無以報先生又系之碑陰曰

艾以繁蘭則燔其根髙髙者天有號不聞生懽我祖考歿以毘其墳我祀則從饗以永世世夫烏知誰之子孫

處士吳云翀墓表

君字云翀諱瑞鵬姓吳氏歙之西溪南其舊裏也溪南吳於歙最舊顯者以輩數而君祖父皆不仕祖某公諱某父敬南公諱履祥讀書無所遇始用鹽防起家生二子長諱瑞鳯君其仲也初恥爲賈人子軼宕不治家事稍落其業無以爲尊人驩於是折節嗣鹽防然頗慷慨喜負气內收宗黨外防閭巷親交故其家𨿽自給訖無餘財遇其赴人急卽質劑取母錢應之亦不自徳色恆嘆曰士不得已而賈寄耳若齷齪務封殖卽一錢靳不肯出眞賈防矣嘗請其兄收債於楚兄許諾則敕家人眎防氏薪水有無久之兄返簿所收歸之不受遽持爲兄壽曰兄病矣敢以收吾債役兄邪羣從皆嘆以爲難冢子楚英早慧補諸生君亦懲世變棄賈不復事日督諸子讀書雅蓄硯墨見前人嘉言懿行輒滌研吮墨手自書之又喜錄醫方時與醫老及日者耆宿數輩相狎遊則瀹園茗傾家釀不倦其遊四方多購書畫金石諸古物置左右間一寓目婆娑自得春寒偶不懌忽割所愛命諸子分遺親舊曰寒食前吾當逝矣諸子愕然已而果卒蓋康熙十五年丙辰二月二十一日也得年七十有五未卒前十日卽自絕食飲少子春暉爲君所最愛慟不欲生賦哭父詩四章又自傷無以顯親萬一哭而寓書乞表其墓石初君輟賈業愛石城東山遂家石城門余嘗道過春暉防仲夏亭午畱稍憇君方解衣髙枕聞余至杖履出見持所藏舊墨餉余喜動顏色曰今日得禦君子矣余亦心識其藹然溫厚長者人也然則表君之墓者非我其誰哉非我其誰哉君生明萬曆壬寅十二月十一日娶淑配汪孺人生子二人楚英春暉側室某氏生子一人楚材女子二人孫八人春暉字報叔方以學行自勵云

梅秀才育生墓表

於乎育生之歿至於今十有六年諸父昆弟言之未嘗不嗟嘆其窶且貧者思之未嘗不飲泣於乎育生非永年者也非得行其志者也何哀思者眾也育生與季弟起聖皆早慧好讀書推擇爲諸生而其仲氏茂生治家人產不問所出入是時梅氏族盛諸生數十輩羣從昆弟若子先世臣子翔雨吉皆文采著見且暱就余上下議論而余之女弟歸起聖數過其家見育生美姿容喜謙抑恂恂長者卽僕夫牧竪不數訶責族之貧病孤寡不舉火者出槖金予之不以謀父兄也其爲文淸切溫柔不迫急也而竟不達以早死余爲出涕起聖屬曰君必爲墓銘起聖性行與君略同而文好奇崛其才實過之旣數年起聖又死後十有二年而茂生數以書請銘曰吾兄弟皆不祿起聖之死君哭以詩而育生尢無子吾以子爲之後不可無辭以傳之將來於乎梅氏之向同吾遊而不祿者若世臣雨吉踵接九原餘皆哭未及銘以其早卒而徳業未見於世也然茂生之請則勤矣特爲表其墓於乎梅氏故多賢其醇謹稱育生最云育生諱行一以某年月日生某年月日卒年三十二爲之後者曰曦葬於楊村園之西阡

齊祚龍先生墓表

祚龍齊先生居宣城之北郭諱瀛字元升自稱祚龍山人少與先大父允升公遊因同受業光庭陳先生講學砥儒行不屑以形家名而心獨好之以爲觀天之道盡地之理非積學而達化者不足知十一嘗采葬經諸書論著七卷謂之續統其要曰反經曰崇徳言先心術而後可道術也先大父信之卜葬先世於衮山之麓旣葬而洊凶先大父卽世人莫能知其善也後三十餘年予成進士形家者言始僉善其葬所是時先生歿已六年矣記少時見先生杖履翛然與人油油然顧謂我曰若異日必賢有聞比余官齊魯念先生不敢忘寓書問其孤巽又七八年巽過余臨江出先生遺書蓋崇禎甲申十一月朔日筆也自言後十五日當死死殯某日大雪及門戶衰喪國家禍亂兵自某方來城居某所則吉具以告巽已而言悉驗又言爲施氏卜塟勞勩成疾然再世其昌矣予讀之流涕先生少有大志以窮老終遺命書其墓曰明未競志士祚龍齊子之墓於乎先生之志何如哉生不見知於人其書亦未大著而預知死日言身後子孫國家吉凶事大小無不中其臨訣浩歌灑然若不動其心也此豈無得之人哉乃伐石題爲明志士祚龍齊先生之墓且銘之曰

癸酉生甲申卒七十一知死日道未顯後有述配曰曹宜爾室藏同穴兆永吉

待贈於太君蕭母墓表

於子昌谷自北海抵宛陵奉其母蕭太君志狀再拜請曰母氏棄不孝澤長二期矣傷無以顯母敢借夫子墓表塞萬一恨予聞婦人之道無攸遂無非無儀蓋無所表見者也觀風詩所載芣苢捲耳葛覃采蘋諸什皆田野婦女之事其細已甚說者以閨門權輿王化其幽閒貞靜之徳於是防見禮內則事舅姑於饘棗栗修髓之類尢加詳焉蓋觀於其細而大者可知也後世傳列女多用節烈著稱則是琴瑟靜好而不矢柏舟者皆無可稱焉豈通論哉於母蕭太君少歸於文學諱某爲冢婦凡蠶績女紅蘋蘩酒饌於婦職罔不力舅姑以爲能姑孫氏性嚴毅太君獨曲謹當其意姑用以歡居四年姑病且死屬以所生子女五六人曰此稚弱無母者卽若子也毋析爨毋異視太君泣拜牀下曰新婦敢不惟命及舅卒復申命如姑言於是稍長者教督𦇤褓者躬自乳哺衣食婚嫁費以百端皆黽勉有無自已出居無何小姑之旣嫁而貧者借以饘粥早寡無依而歸老於宗者待之無失禮門以內羣從娣姒子侄輩食指旣繁每旦以大釡作糜共食卽一臠一絲常先人後已推多就少任其勞而不私其有內外無間言嗟乎家庭婦孺之間故難齊也姑婦勃谿兄弟防墻其啟釁言色失徳幹餱爲患不可勝數五代李自倫王仲昭並以六世同居詔特旌其廬近代浦江鄭氏稱義門飭規立誡以男子爲家督猶鰓鰓其愼太君一婦人操作持門戶上下五世百口同餐和洽無間不尢僅事哉豈北海自鄭康成孔文舉以來惇厲風教卽婦人女子亦漸被其禮義而然邪於氏累世通籍至文學公不遇讀書種菊絕不問家人產丁酉秋昌谷登鄕薦又困久不第悲祿養不逮母銜痛而泣於是又知太君之能教子孝也它日爲良吏用彰母教人皆謂母氏不死矣太君爲邑處士諱舜行之女生萬曆三十七年己酉正月八日卒於今康熙十三年甲寅九月二十五日年六十六子二人長曰澤長是爲昌谷順治丁酉舉人次澤溥並有志行孫男五人孫女一人曾孫男三人詳具宋先生繼澄志銘中予特書其大者於墓碣且將以風北海焉

先太宜人墓志

贈奉政大夫山東按察司僉事先府君初娶北郭馬氏是爲馬太宜人生萬曆丙申九月二日年二十有六而卒實天啟庚申七月七日也子閏章舉順治己丑進士初官刑部主事遇

國恩贈母安人再仕山東按察司提學僉事加贈宜人三仕江西布政司防議考績報最加一級例當晉恭人防湖西道裁解官不及請故稱太宜人如舊太宜人性惠女紅治中饋能人所不能先大母常亟稱之以訓飭家人與娣姒懽善家叔母至今嘆息思其賢先府君抱徳弗售母氏菜羮麥飯不厭外王父劇憐愛之日遣婢子訊眎得其狀怏怏數勞苦母氏母氏習苦無怨言以終其身初葬城西五里橋遷敬亭東麓皆不吉今卒葬於玉蔥山之原吾母生不受封葬又屢遷不及與先府君合墓於乎哀哉閏章三嵗失恃生不識母及登第歸過鳯陽夢一婦人頎且晳裂土而出如病初起如寢初興欠申久之張目熟視呼閏章前著膝上曰兒勿怖吾若母馬氏也是時心知母久歿以爲母魂也顧日方杲杲東出照面皆赭言動有聲影乃大悲喜過望謂吾母果復生矣遽失聲而寤嗟夫魂邪想邪章永不識母銜痛何極今宅於玆土袝以冢婦梅氏以事太宜人有姑有婦其安厥幽宮於乎哀哉

書亾妻梅宜人墓碣

宜人梅氏家於水東之溪上俗呼溪頭梅氏父處士公諱枝選母曰吳皆賢有聞以萬曆戊午十二月二十六日生宜人與施子同嵗十七來歸事施子二十有一年順治甲午九月二十一日卒殯於雙溪故居之西康熙九年庚戌冬十一月壬申塟諸郡南玉蔥山先太宜人之墓側蓋距其歿十七年矣君爲人質厚訥訥罕笑言余讀書在外嘗數月不歸君盡解妝槖爲余買書未嘗有慍色鄰里諸嫠媼貧無告者乞粟與粟乞布與布生一女一子皆慧而殤憂懣成疾卒以是殞然禦妾媵有恩禮同坐起食飲若相匹敵不爲嫌視他出之子若已腹病則爲撫抱臥不安枕內外諸婦皆遜嘆以爲莫及也卒年三十有七蓋見予通籍而不及從於官今洊被覃恩誥贈爲宜人有冠有帔賁爾泉壤君其尙有知邪君始入門悲不逮見先姑言之流涕今袝爾於先太宜人祭則從饗又與汝家近故汝志也初欲奉汝母吳太君同葬於此汝諸弟以穴隘不果將買地而別塟之哀汝無子故書而表之墓上

學余堂文集卷二十二

欽定四庫全書

學余堂文集卷二十三

翰林院侍讀施閏章撰

祭文

闕裏祭孔廟文

維戊戌冬十一月朔四日提督山東通省學政按察司僉事施閏章謹祭告於至聖先師夫子前曰於維夫子訓萬世而冠百王至徳莫罄其揄夫子之學宮盈天下遐陬僻壤靡不瞻廟貌而嵗烝嘗而學者必向往乎闕裏之堂譬日月之著明照及幽荒遡靈曜所自出必觀乎谷與扶桑山海崇深功徳及物必履泰岱之阯觀滄溟之濵而後知爲五嶽之長百谷之王維章小子祗承

王命敬敷文教再歷於夫子之鄕𨿽未獲遊聖人之門猶幸睹車服禮器之煌煌思齊魯之一變弗稱職其悚惶願多士之無忝於四科七十而共聞乎夫子之文章

祭閔子廟文

於乎道岸嶄嶄而莫登兮繄庸行其實難惟先生之純孝兮愾乎動尼父之永嘆九嶷起於門內兮菀枯分於屬毛彼虞舜之齋栗兮於野尙聞其呼號何內外之無間言兮樂家人以陶陶抗幹旌而髙蹈兮將汶上乎遊遨旣春秋之綿邈兮慨陵谷其遷移期幽隧以攺宅兮胡姓字之前知荒祠閴其晝閉兮走幾筵之伊威感音徽其猶未歇兮零余涕兮沾衣岱云朅其飄忽兮颺霓旌兮桂旗陳椒酒兮一巵魂髣髴兮來歸

祭嶽廟文

維岱爲五嶽之長維神爲岱宗之君自古帝王祭告封禪及海內外士女重胼響臻者無算蓋萬物之權輿也閏章視學此邦日夜震恐懼不得賢才報

天子休命夫賢才者嶽之所生神之所依也其有伏而不出者豈神之靳惜與抑求之未盡其道也惟神其啟佑之俾終厥事以無墜厥職

祭和聖祠文

泰山巖巖汶水湯湯蜿蜒蟠郁不知其幾千里而作鎭乎魯國之傍聖哲於焉挺生亙古今而相望伊展大夫之令徳依隠玩世而以和自將當臧孫之竊位謂申椒曰不芳乃弗黨同而伐異甘逍遙以相羊羌直道而自處𨿽三黜其何傷夫固終其身裵於父母之國未嘗歷九州以翺翔胡大名之垂宇宙遂齊聲乎莘野與首陽當其生也防恥救民片言卻彊齊之侵疆及其歿也賢愚同哀顯諡不妨出乎帷房行人爲之嘆息樵采過而悲涼夫何一死士之壠而靈爽或過乎生王斯固孟子所謂聖人百世之師而聞者莫不興起而徬徨夫是以采谿蓀而陳醴敬薦乎先生之祠堂

登州祭東海廣利王文

惟神涵育萬靈吐吸百谷沐日浴月化無爲而自成出雨興雲誠有祈而斯應乃有蜃樓海市飄忽迷離旣隠見之靡常亦淹速之莫測逺者願見而不得至至者屢月而不得見閏章待罪於斯不揣固陋竊欲寓目俄頃快意平生是用齋沐洗心肅將牲帛維春夏旣交之節乃魚龍吐气之期伏兾鞭蛟駕螭現神奇於翌日行將洞心駴目著詞賦於將來昔子瞻獲覯於非時事爲創見豈今日告防而不貺神或棄予閏章凟冒尊嚴不勝惶悚謹告

禱雨朝天宮文

伏惟天以好生爲心吏以卹災爲職敢謂有求之必獲竊恃居髙而聴卑今者湖西大旱五旬徧禱羣望𨿽防霑涓滴而無救焦枯巫祝無功筮龜旣厭是用無所告訴仰首呼號天災流行或當憫玆瘠土官吏失職猶冀哀我憚人況水旱洊饑所憂者喪亂夏苗旣槁所望者秋禾願及數日之間大沛盈尺之雨若果災由吏召則毋移禍及民民之死生迫在呼吸某等無任激切惶悚之至

祭新諭縣城隍文

吏以惠民聞一害而必去神以治鬼豈有祟而弗驅袁家井近在諭城民或失墜厥鬼沈淪轉取代替甚且白晝牽人之臂神孔赫矣所司何事井以養人俾鬼爲厲琢石伐木甃井作欄萬家用汲有利無患若果有祟神遂袚除俾民以安我愧不腆薦此牲盤

祭袁家井文

井在祀典惟神是司嗟爾溺者其孰驅之不自悔艾爾懟翳誰載胥及溺寃無究期收爾遊魂各返所歸有不聴者神其爾治

祭城隍文

天之生民發政布令問民疾苦者吏也禳疫癘時雨暘俾民陰恃以無恐者神也神與吏厥任維均今嘉禾甫秀雨澤不降是無年也師徒煩興供億匱絕無年是無民也無年無民是神與吏均無以職玆土也山川出云神實尸之天地好生神實奉之是用齋戒徒跣請命於神吏之不職惟吏是罰哀此下民忍弗生活反暘爲雨報神牲幣嵗凶乏祀神亦不利

修臨江府城祭江文

臨昜之民亦孔勞矣災患徵徭無稍休息而雉堞濵江傾圮不時豈役夫之不力與官吏之不職與抑江神之食於玆土者不卹其危而蛟螭出入衝決使然與民非城無衛神非人無依惟人事之旣窮則不得不吁於神是用卜吉載版載築惟神其陰相之俾永不廢工之落成刑牲以祭

祭城隍

城於江幹壁立斯難旣修復壞霖潦爲患𨿽匠事之或窳繄民勞其可嘆竊惟神爲城之腹心城爲神之榮衛榮衛不完疾病將至載版載築丏神之恵俾完且堅以永不廢

告神驅虎文

康熙嵗在丙午辛丑月庚午日江西布政使司分守湖西道議施閏章謹齋戒三日率郡邑僚吏稽首上告於臨江城隍之神曰竊聞上治之世猛獸不擾益烈山澤周公驅虎豹使人掌川澤山林猛獸毒物各安其所無爲民害迄中世且有廢檻去穽禁民張捕虎自渡河越境者固由仁及飛走孚格異類或亦有物焉以陰相之也比者猛虎晝出擇肉當路郡縣傷噬至數十人豈吏實不徳使然與神之食於玆土蓋爲民捍災禦患者也人爲萬物之靈出其力以供百神之祀神所式臨於是焉在乃令此猛獸悍然乳血餐膚殱滅我赤子哉天實好生哀我下土其忍令兵荒疾疫洊罹鞠凶之遺民接踵飼虎口哉民旣窮且弱矣山澤阻深不能多設檻穽張网罟從事彊弓毒矢用是歸命於神惟神其上告於天使山川土神爲之收戢毋俾滋害吾民昔宋均有言曰虎爲民患咎在殘吏今不能斥貪暴修人事而惟神是聴吏之恥也然災患之不禦神亦與有責焉謹告

獲虎謝神文

施子作文驅虎之二日淸江縣南二十里有虎在原忽墜深谷土人殺之以獻吏民咸歡謂神賜乃薦虎肉侑以牲醴而告之曰告神捕虎曽不三日不田斯獲繄豈人力事有適然敢貪天功神不可度感而遂通山民孔艱莫敢寧處去暴務盡俾歌樂土尙饗

禱劉公文

民莫瘠於湖西雨莫急於今日及今不雨雨亦無及兵災相仍禍亂將作章旣以告城隍之神惴惴懼不得命謀於士庶僉曰惟劉公忠烈威信食於玆數百年厥靈惟影響禮云捍災卹患有功徳於民者則祀之公之忠可貫金石而力不足以致霖雨民之信公如考妣而不卹其災患非所以厭羣望畣明禋宣上帝徳意神必不然其尙垂惻焉

祭練忠貞文

公昔肇迹兮三洲是宅旣捷公車兮金川攸居公之逺遊八荒兮馭蒼龍兮翺翔顧瞻舊裏兮驂赤豹兮戾止仰昭爍其精英兮月不晝晦日則宵明悼國事之亡補兮眎九死其猶輕江蘺綠兮柑黃公無忘兮故鄕嗟墟墓之毀傷兮穴狐兔兮寢牛羊羌忠烈之感人兮僉佇立以霑裳小子竊祿於江國兮頎然夢公之顏色企儀型其未邈兮巋荒祠兮河側丏公神力兮俾時雨暘民罔盜賊嵗刑牲兮薦醑永百世兮明徳

靑原五賢祠祭文

維玆靑原山水靈異九邑衣冠嵗舉大防姚水薪傳四賢作配日月旣逺典型未攺我登其堂洋洋如在章縫再集諸賢之力自顧菲躬蓬依麻直願我同人懷此舊徳靈爽在天是憑是式

祭王陽明先生文

於乎格致之說肇自聖經孟氏闡之良知以明下士昧道岐路縱橫先生昭揭用啟羣盲視之無形聴之無聲須防不離終身率行維公百鏈卽明卽誠續嗣絕學立功顯名步趨失軌粗率任情逐流忘源實負先生於乎音徽逺矣遺澤未湮維此廬陵誕萃羣英再新俎豆潔薦粢盛人孰無知此爲章程如工居肆如農力畊先生之教罔不曲成

祭鄒忠介公文

於乎維公生爲直臣歿爲先賢金堅嶽峙立徳立言其在朝也不席暖而家食者三十年其始也艱危百折萬里播遷而論道講業至今靑原白鷺俎豆於山巓水厓之間維我先大父中明子奮迹諸生接旴江之淵源公相值於金陵遂與焦楊諸鉅公亟推畏友折節以相周旋且爲布衣作傳垂不朽之大篇予小子見其墨迹想其遺風如在公之左右矧入公之故里仰祠宇之巋然蓋竊附於孔李之通家采溪毛而薦幾筵

祭羅明徳先生文

維公天挺眞儒紹明聖學其始刻厲朝磨夕濯旣乃渙然鳶飛魚躍充擴防通施博守約曰孝弟慈萬善槖鑰與人爲大知性斯樂昔守我寧教澤在人專祠俎豆奕世再新私心仰止謁公故里躡屐從姑如聞音防酌江之水薦江之蘺匪祭之腆以將我思予學無成尙啟牗之

祭李於麟先生墓文

維川嶽之流峙與日星之光鋩哲人鐘其气之扶輿淸淑兮亶郁蔚而成文章惟先生之間出兮羌負才而倔彊及其卓然成一家言兮卒莫敢與頡頏世嘵嘵而異喙兮曾不免乎雌黃擁溝澮以自雄兮旋失色於望洋𨿽其嗣斬焉而天下之士讀其書想見其人亦必爲之弔古而徬徨章聞風以嘅慕過丘隴而心傷表爾墓封爾藏靑爾裔孫之衿新爾白雪之祠堂維海洋洋兮維嶽蒼蒼攬先生之大風兮將百世其猶未央

祭蔡芹溪文

於乎君之下世已十三載憶君色笑軒然猶在版行君詩君昔垂托黽勉後期稍塞前諾挍讎簡括實偕耦長所不盡者名山之藏焚書於墓敢告成事再表以碑墮予老淚於乎余淚可拭兮心結難言逝者有知兮破涕九原

學余堂文集卷二十三

欽定四庫全書

學余堂文集卷二十四

翰林院侍讀施閏章撰

祭文哀辭誄

李梅公先生曁配朱夫人合祭文

於乎南州耆英巋然二李閬翁旣歿惟公而已束髮登朝歷膴仕銓衡樞軸登庸柄使偶薄世榮幡然不起所未究者以畀公子弱冠趨庭脫頴露偉孝秀初升公輔是儗公有才偶人稱女史左芬伯仲班姑娣姒有倡斯和如宮應徴翩翩鳯雛一舉千里早歸鸞掖庶常吉士韋平代興袁揚濟美所謂顯親寧第甘防二人樂康世鮮其比髮素顏丹方期久視何意我公遽騎箕尾金門承訃徒跣哀毀及奉慈幃一則以喜庶幾祿養嗇彼丰此詎天降凶崩隕相倚喬柯風僕萱艸霜靡錦軒長謝彤管誰理將司馬公夜臺需矣及泉從之若魚赴水逝者相儷生者奚恃前愴未卒後痛伊始昔忝江藩交公喬梓頻承大故三嘆不已有子通顯九京未死何以寫哀椷詞致誄

祭成寶慈先生文

於乎余未能奉公之杖履接公之形音何一聞公之厭人間忽焉忉怛以傷心士固有聞聲而慕義者無論識與不識哀斯人之隕落皆爲之咨嗟嘆息而不能禁夫以公之盛气吸虹霓馭蛟螭朝浴咸池夕越昆侖猶茫乎不知其弭節之期以公之勁節推山嶽決河泗揮太阿之鋒碎天門之鼓而浩乎不撓其獨行之志猗與斯人掌帝之制秉國之鈞乃式百僚乃康兆民誰使之仕𨿽早而不達气𨿽吐而不伸就重華以陳詞覯虎豹之狺狺幽憂困踣幾至殺身旣已連年累嵗遇赦遭亂而後得脫焉自放於窮山之厓大海之濵於乎侍禦公憤世而疾俗謂日月不照乎下土悼桑田之變滄海知托身之無所士各有志𨿽上有堯舜不妨招巢由以爲侶故其生也名可得聞人不可得見而其歿也遠近士大夫爲之撫膺隕涕而如雨於乎自古有死公死猶生惟忠與直炳爲日星公之後裔蘭茁其英尙其嗣公不墜典型

寄祭魏叔子文

於乎我懷君子庶幾得見聞君永歸有淚如霰匪直以文亶維其人因文見志交亦有神我藩湖西講業鷺洲耆舊雨集遲君來遊其迹不邇道則相謀君之伯仲夷儔皓侶振衣髙步翠微峯下榜曰易堂羣彥萃處我聞子言展矣相許君遊吳越僑肸景從誼懽縞帶文葉鐘鏞引經樹訓屹矣華嵩有不然者鄙之雕虫君昔讀書海涵山荷窟穴春秋膏肓盲左勒成一編如夜觀火長揖古人恨不見我嵗之戊午

天子是徴宏辭博學曰維子能心匪轉石

璽書弗承鴻防鳯舉躋逾九陵坐使吾儕搔首拊膺防身磥砢睥睨一世溫溫恭人卒無肆志維恭則壽曷云早逝年不及耆天嗇其嗣於乎痛哉髙言可市賣文已多心枯腕脫寢就沈屙倦遊客死吞恨如何書成盈尺逝將不磨迢迢江水維淚滂沱昔稱三魏處士是宗今無伯仲巋維和公蘭摧蕙折斯道其窮慨獨才難吾黨所恫異苔同岑孰西孰東良防不數音書嵗通炙雞絮酒薄將我衷

祭方邵村文

康熙己未嵗仲冬丁巳前陜西道監察禦史邵村年兄先生訃至京邸其友弟翰林院侍講宣城施閏章爲位哭之薄陳牲醴哀之以詞曰於乎邵村玉樹軒軒多才蚤達實藝且賢誰謂君死頎然眼前令嗣告訃發書涕漣計子春秋少餘二嵗余病已衰子彊方鋭今子已然矧余危脆人生忽焉飄風無蒂昨秋南來值子渤海客捨開尊子如我待入醉郡齋共澆磈礧髙談竟夕滿坐歡駭謂子仙人百年當在子之兄弟皆餘同榜惟子暱就性尢爽朗比捨西曹論詩抵掌夕酌分杯朝驂並鞅子銜卹命泛彼洞庭益振髙唱載好丹靑寄我累幅楚風冷冷及歸覯患天道杳防子之遷謫舉室沙磧緘金餉行心悲永隔子父吾父報書嗚咽迨其歸矣涕笑狼藉子官侍禦未按方州雅稱宏博徴辟不收賣書賣畫鬥酒斯謀願持將母終嵗客遊方介母觴畢命黃壚曰有喆兄轉徙兩粵音驛茫摧心竦骨今縱來歸塤箎中歇毋怨長年轉增白髮子善談謔傾動四筵夜臺結恨郁誰與言子編父書將鋟以傳此事未就吞聲下泉人之急官僉以求富兩世並顯屢空惟舊歿無以喪束手誰救豈無麥舟此道不又於乎哀哉人亦無多蓮西薤露子又逝波同年垂盡傷如之何招魂千里哀不成歌於乎尙饗

祭舅氏文

嵗之己酉月維仲秋我舅父馬公褧山先生旣棄人間行就窀穸靈輀將發親故咸集不肖甥施閏章謹以牲醴庶羞致奠靈幾之前於乎舅氏早齡多病中嵗健彊庶幾永命年垂七旬華未攺鬢一朝忽焉衰白交並簞瓢屢空平生不憂近始心摧涕淚斯流謂公不達公實無求所未能防弱子稚孫旣育且蕃先徳具存莫營生產以饔以飱予嘗力諍累百其言聴言則頷心不謂然亦有薄祿黽勉有無自慚勺水無救焦枯金不宿槖居無恆廬命茍如此孰云其愚東撐西圯宵旦踟躕舅養不贍甥罪何逋公有喆弟先是告殂公棄諸孤其顚孰扶惟公畸人不可一世人卽我逺性矯迹異萬事掉頭一杯散意非其所歡不共霑醉坐此齟齬沒齒無悔公昔總角有聲學宮芙蓉出匣玉樹臨風篇章旣秀書翰尢工俯眎靑雲敝屣豪雄疇云吾舅黃項以終銜杯不語有憤塡胸公嘗嘆嗟親舊雕落四顧零丁百無寸樂今捨我去行歸冥漠丹旐飄悲風蕭索有醑盈樽何時還啜昨嵗夏五曰喪舅母攺嵗及秋又哭舅父餘生幾何閱玆百苦言舉兩柩宅於黃土匪吉其兆逝安其所送死養生拙計小補有不竭誠靈赫斯怒

祭楊兪之文

嗟吾兪之爾生數奇神寒骨瘦爾窮固宜弱冠發憤曰余是師負米購書茹荼如飴提誨之言永矢寤寐有觸於中澘焉出涕爾衿旣靑中道顚躓余爲匡救厥功亦細爾之事余中心悅服余忝宦遊東西南北貽詩淒愴發緘沽臆匪子思存念子明徳豈其朝露泉壤永隔爾之失恃蔬食三年家貧養薄永痛終天父耄且鰥爾忍相捐慈烏銜恨膓斷九原記我北徵窮冬積雪徒步追送再拜嗚咽余官二東子必余從而今已矣余誰與同

祭吳象武表叔文

於乎表叔尙能舉我之酒乎尙能衣我之帛聴我之言乎不及其生而徒哀其死心與行違悔無及矣於乎哀哉先大母之猶子惟君最親而能君亦事大母最謹嵗時伏臘往來數十年無疾痛不相聞無緩急不相告先大母勞苦操作君來則稍輟坐語移日今大母墓木未拱余不敢忘大母其敢忘君哉頃年以來驅馳嶺嶠羈宦燕齊所問遺君者帛不過一縑金不滿一鎰私心惴惴欲稍有所需厚奉君爲壽而竟溘焉朝露也予何以爲心哉客冬以書問久不通移書見責讀之竦然手疏以報不謂此書遂不及見也於乎君早嵗憂貧苦身戮力以贍俯仰宜其未老而病也病劇而愈一發不可救積憊使然也君之兩伯氏皆夭絕君又無子以世徳之忠厚兄弟之孝友而其嗣不蕃則吾所不解也於乎哀哉君旣不待予復何言奉君慈母以終餘年我饘我粥君黃泉

祭於慧男文

於乎君之卽世以十月之朔越十有六日而千里訃至知我親厚無間也禮朋友死哭諸寢門之外今我客涇川僧捨爲位而哭禮以義起也渡江涉淮嵗聿其暮未能素車白馬而雪涕爲文招魂以祭之痛不能待也於乎傷哉君之徳我以官相屬也君之厚我不惟其官也蓋我解官而君泣涕別如失慈父母余家食八年君未嘗不嵗致饋問也余守官拙迂寛民而苛吏君爲餘同年東海君從子禮遇有加然不敢姑息於事有小失輒正色督過且召胥吏受杖君謝罪攺弦卒遇之如初未嘗挾以它求也君令廬陵爲衝津力不足獲上諸司郡長時多所操切數賴吾以解又時時爲言於大吏得救過遷去君用是徳我甚然實非我力也發其美匡救所不逮吾遇郡邑諸長令皆然而徳我甚者惟君獨也君爲吏事牽迫違胸臆常負疚於民其心之愷悌𨿽古循吏無逾也君之先公司直先生慷慨好客喜刻書君故有父風遇父之舊尢勤懇無少倦也司直先生遊金陵以客死有好友顧與治經紀其喪君貳淮郡以官死二子防防幼孤不知誰倚也君治淮北廟灣海稅舊多膏潤今水漲嵗荒海舶禁而稅存一棺旣戢逋稅額二千金有奇斥賣家物以塞稅帑其官可知也余歸自湖西君彊贈大舟不可辭於是作賣船詩傳諸好事今不能以麥舟舉君之喪余自眎無人理也君期過我艸堂恨莫能遂去年相見秦淮喜且泣同舟宴遊不知遂爲永訣也始君舉長子余貽書稱賀今十餘年二子次第見頴賢者固有後也余甚媿君厚君易簀時語二子以未報余徳爲憾余哭不能撫棺塟不能致賻客中不腆再拜附使者萬不展一計惟爲君志墓稍竭後死之責匪文之工貴心相知也古人有言相知無多人人實無多商賢窮死君又云亡耆舊幾何相看立盡余所爲臨風廢筆膓裂心摧也

祭張甥文

康熙八年己酉五月十日舅氏施閏章樽炙脯侑以楮幣告吾甥五文之靈於乎吾昨嵗自閩歸召汝飲汝病不能坐吾今歸自豫章遽酹酒於汝之墓於乎痛哉汝死以三月四日吾聞汝訃以三月二十四日時客處官舍欲哭不可聲吞气結郁而成病幾殆不起匪獨痛汝且重哀汝母也吾少無兄弟若母吾妹相見不數見必流涕今旣善病又一乳雙女其堪爲汝慟邪汝大父翼眞公力善破產客死不歸汝父早貧廢學汝弟尙幼謂子亢宗卒爽其報汝弱嵗能文謂當靑爾之衿而吾力苦薄汝逝不待悔不可追卽百其言亾補矣汝婦詹名家淑女歸汝甫嵗余無子是汝之身後眞已矣吾督子弟嚴望汝厚故無恕詞今而知子弟之慧者多夭折而長者之訓督爲徒勞也於乎哀哉

祭叔父文

康熙己未嵗四月朔日不肖侄閏章謹治牲帛酒脯遙祭於叔父大人砥園府君之靈於乎不肖之不得侍永訣也我叔父十年前早料及之矣叔父捐館以正月四日至三月二十三日始訃聞都下蓋距屬纊時已八十七日矣計此八十七日中宜在哭泣之位者皆與士大夫從容文酒防遊之日也於乎痛哉自違裏閈半嵗常間一二夕必夢叔父或夢見顏色不豫則驚懼轉側達旦比入春輒夢絕豈生而魂气相接歿則已邪冬春兩寓書奉人葠充藥餌其尙得見邪此去吾家二千餘里其以春往者必後矣其果以藥物不繼使然邪叔父孝弟積於家庭義聲流於族黨三子二孫年垂八十於先人之事無不舉叔父自眎當無憾而閏章之永痛者卽累千百言弗能罄也閏章早孤羸疾數瀕死叔父常手抱之驢背以就醫行十餘里淚猶霑面是時叔父有長子肩相比一臠之甘必後子而先侄侄女與已女同嫁奩相若也必擇其善者畀侄女閏章或不任教督必哭而數之先君寢室之前由今思之自孩提以至今日皆叔父之推溫讓飽也自諸生以成進士皆叔父之口授指畫也自服官以迄遂初皆叔父之咨嗟告戒提左挈右也於乎今遂已矣韓愈鞠於嫂氏爲之期年持服度尙失其從父得以去官居憂古人禮以義起有隆無殺況如叔父恩勤尢罕倫比今

本朝典例旣不得奔喪𨿽輦下親交貴人枉唁接迹不敢設位受弔每一哀號肝腸摧絕昔先大人見背叔父毀瘠逾禮閏章時方九嵗略能記憶叔父執兄之喪如喪父閏章之喪叔父不克盡猶子萬一何以眎息人間世哉叔父閔不肖善病苦吟謂不勝吏事常望以歸田昔在官時曾爲搆待歸之閣作倚閭之詩及東歸相見喜曰先人累世名徳無中壽今吾年七十餘汝亦五十得相守足矣不爾恐不及與我訣也閏章唯唯泣下故每出遊必計日而返需次十年期不復仕蓋未敢須臾忘叔父不謂垂老之年復乖夙志也傷哉自先大人與叔父同居歷數十年如故防閏章解官將歸叔父念食指旣繁預爲析產不欲以其名歸閏章也竊念吾弟三人力薄請獨任奉養不許於是四人者更畨具饍平生故無私槖惟西江積俸二百金命家人儲偫以備叔父身後不欲累諸弟十年以來祿入久絕租庸迫耗其存者遂無幾閏章旣出門兒子淳恪輩又不諳生產諸弟奉治命薄喪而渴葬其不能無憾於大事也審矣當去嵗春夏閏章被徴辭不獲免叔父促遄往臨發流涕至失聲蓋已知爲永別矣私心怦怦不能無少冀幸以爲部檄限八月或九月召試十月可放還也事防久淹遂至於此然則向之所謂倚閭而待歸者今不待矣三子中惟閏毓最少猶應童子試戒毋以例進它日卽得階尺寸邈無見期矣閏章辜恩負義生不能侍湯藥歿不眎含飯無執紼之勞違負土之願進退無所底空抱長恨卽自殞滅無贖矣𨿽然閏章年迫遲暮發白齒落羈旅零丁行復何望蓋銜痛於南北者終天而相從於九原者有日也於乎哀哉尙饗

祭周太恭人文

康熙丁未九月誥封太恭人周年伯母張太君終於洪州官舍分守湖西道參議年侄施閏章聞訃入哭旣數日章將東歸不得從同官諸君子合詞爲誄乃酌江水采溪毛跽而陳辭曰於乎傳稱列女世重母儀曰貞與勤曰儉與慈式昭內則是訓是師惟太恭人四徳具宜淑愼天植名宗華冑習禮明詩工縑織素林下之風閨房之秀遭家不造涕泗沾巾柏舟早泛熊丸是親佑啟憲副爲國名臣朂以忠孝義方克秉眎艸黃扉封章梧省千騎東南嶽牧兼領風淸鈴幕績懋翰屏章與憲副分身共心詩文詶倡並馬聨吟單詞隻字燈灺漏沈握手相親靡古靡今憲副有子稱元季方惜哉元馭玉樹摧傷余時往哭失聲裂膓未敢追賻以母在堂冀母忘哀眠食爲康曾時幾何母氏又亾母初悼孫長號不已孫今依母泉下悲喜慘獨憲副防防瘠毀昔賦東徵板輿戾止今奉北歸丹旐江涘笄珈翟茀維帝之錫曰維麻枲服之無斁列鼎重俎大官之膳曰維蔬水是飲是饌凡人所艶母也弗歡人之所苦母也卽安棲神澹泊生死齊觀壽考彊飯忽焉驂鸞於乎哀哉余實猶子未及拜母陳芻設醴逝將安補拜題銘旌有淚如雨猶有墓石摛辭是許彤管徽萬一終古

祭尢孺人文

風肇雎鳩淑女難得象垂風火富家稱吉是以健婦持戶力勝丈夫名士悼亾悲深琴瑟況乎逺道參商燕吳阻別永訣差池心腸摧絕於乎孺人令徳具宜曰勤曰儉無非無儀井臼是操綦縞是好裝卻少君賢齊徳曜夫子筮仕從官朔方朂以淸白不攺糟糠桁楊哀楚側聴霑裳願多平反逺紹於張騏驥偶蹶敬通歸裏書滿通都髙言何綺

先皇動色嗟稱才子龍馭遽遐鹿門歸只籜冠椎髻階隠是矢一壑一軒芙渠秋水

天子曰咨嘉汝宏詞鶴書惇促責在有司孺人勸駕君行無遲兼將雛鳯就試禮闈中夜治裝力疾縫衣誰知揮手無相見期昔供婦職言采蘋蘩今尋所歷機杼空存昔張客筵尊簋立辦今慘虛幃誰具華饌兒奔母喪父送子歸旣違死訣復痛生離哀辭如錦隕涕如縻於乎徐淑書沈秦嘉久客蘇姬罷織竇滔膓結吞聲奉倩老更傷神多才孫楚情至成文某等交同縞帶並集金門聞吟謝絮遽惻莊盆馳思繐帳合酹椒樽於乎薊北江南悵望何極彩雲易散白日西匿入月驂鸞逝不可測招魂歌些靈其來卽

祭亡妻梅安人文

亡妻梅安人旣卒之彌月施子將北徵奠以酒脯爲文哭之以寫吾哀以志其行焉其詞曰於乎謂爾嗇於才爾不爲寃謂爾丰於徳僉以爲然疇畀之沈於疾而促於年於乎傷哉爾不及見舅姑言及先太安人未嘗不流涕家故食貧簪珥盡脫無難色爾寡言笑余復多病就塾數月不歸歸亦不甚比暱若宿於逆旅者余嘗以是讓爾無燕婉之歡而心竊私敬之也舉男女子各一差彊人意兒岐嶷丰碩尢不類殤者而皆殤命也吾三世獨傳爾又數嵗絕乳伶丁孤苦爾翁嘗勸予納媵予丙戌舉於鄕欲私一婢爾止之曰使置妾有子不猶愈婢乎余是時猶未免疑爾言也後嵗余有側室爾不恚妒及其舉子又篤愛之疾則𦇤治之然後益知爾賢也爾初喪子時痛懣成痼疾治久不瘳吾偕汝弟客山陰夢一女子辭別不下拜而去熟眎其人不相識而體貌閒逸云衣羽裳先太母實導之行且手抽其髻上簪授某曰此女簪有斷痕然美玉也若好藏之餘覺而嘆曰簪所以約發也抽之中斷吾妻殆不永矣其服飾不類人間何也旣月餘而爾卒豈爾之去來亦翛然有異於人耶予庚寅病浹嵗多暴怒諸婢不敢近爾獨亡須臾離及爾病則醫晚圽又不得與訣是余報之薄也然爾棺爾衾爾服之華爾喪爾殯之榮則先太安人尙弗逮也於乎痛哉

沈徴君先生哀辭

維夫子之依隠兮亶抗懷兮姱節騁修塗其未艾兮忽頓轡兮中絕生固不處乎蕪穢兮逝又朅將安歸知魂魄之離散兮耿兮予思昔修名之早立兮來纁幣於良時朝挾防以北上兮夕折檻以陳辭寧不懲虎豹之狺狺兮曰余感重華之我知旣枘鑿其齟齬兮蹇盍歸兮塊處躬誅茅而荷鉏兮紛從者兮如雨悲鉤黨之雉罹兮爰鴻飛而鳯舉傍黿鼉兮卜宅與虎兮爲家中夜側足以憭栗兮吞痛哭兮長咨嗟日月忽其攺度兮履蒺藜兮無屨世蟻鬭而若狂兮獨安歌兮坦素挹飛泉兮木末葺舊宇兮山椒麕六籍於環堵兮聚終古兮崇朝祖昌言於孟韓兮尋舊緒於伊洛惜纂述之未成兮庶其望前修之矩矱惇固窮之踽踽兮邈系迹於嵓扄𨿽式廬其不可見兮世混濁而猶亮其中情旣葺荷兮爲衣又種蘭兮爲堂泉有酌兮必淸庭無艸而不芳謂被褐其長年兮何中道而棄余豈飛廉爲之轡兮彭咸爲之前驅吾令巫昜求索兮逝周覽乎四宇將溯沅湘以南徵兮抑弭節乎首陽之下蹇修其莫我顧兮日冉冉而將暮洵有美其必盡兮惄乎恐靑昜之不我與亂曰木葉瘁兮白露溥哀江南兮蕙艸殘歌楚些兮霑臆魂歸來兮天漫漫

汪母李太孺人誄【有序】

江都汪舍人懋麟母李太孺人以康熙十二年癸丑八月十一日卒於家得年七十有七生死榮哀僉曰罔憾舍人泣狀遺徽累千百言不忍卒讀蓋其奉尊章孝以謹其鞠諸子慈而義舍人將之官誡之曰少飲酒毋多言毋譏議人始順治初

王師取州圍甚急孺人坐城中小樓指樓下井曰吾死必於是已而城下遂投井兵過以爲死也去不顧逾二日家人縋而起體僵气防屬久之得蘇其殉節不死事絕奇吾謂其死而不死者天也赴死如歸者人也世固有冀萬一生於井中者乎然則一投井而孺人之死事畢矣天故畱之於二十九年之後親見其子爲舍人而孺人則赴死於二十九年之前州城破之日爲烈婦於乎豈不難哉在朝侍從詞臣自大學士益都馮公以下志銘傳表人富厥詞舍人與其兄耀麟又各有哀詩八章佘讀之涕零於乎作者備矣累詞述徳令善彌宣乃作誄曰

易系家人詩歌邦媛內則孔繁疇亶聖善勤彼班昭作誡維勸徳尙珪璋節淩霜霰廣陵之汪肇起練江處士抱璞再世其昌爰求淑女配徳維雙朝采蘋藻夕紉衣裳勤乃不匱以怡髙堂肴無虛俎醴必盈觴咄嗟供具敢告糟糠處士好遊逝不卻顧織素及縑健持門戶及倦而歸國步多故城之圍礟雷矢雨抱雛涕泣仰天誓語樓下井中是余死所城潰斯投羣挽莫禦兵駴浮屍它掠狂走誰言信宿存气一縷縋起復蘇枯鱗出釡神扶鬼援事罕記睹全生逾望殉節已苦二十餘年重享華膴於乎哀哉母也伊師有嚴訓辭愼爾出話毋狃酒嬉舍人釋褐簪筆金閨母誡彌厲語傳京師屬疾將革舍人告歸脂車聞訃銜卹莫追孝聞朝列哀感路陲載誦哀詩淚如綆縻我與舍人文章同好掞辭匪華述徳維邵旣表貞淑亦勸來孝彤管有輝奕葉流照於乎哀哉【瑮按自記云汪母沈井中不死世以爲奇近見魏叔子書宋烈母傳後言宋實穎孝廉母夫人葉氏當乙酉嵗兵亂葉與季子實方女雪娥實頴婦朱氏同赴井仲子實栗見母投亦從井旣經日母葉及實栗死而實方雪娥與朱氏皆直立水中竟不死此與汪孺人事相類因附記之以見天之所活非人所能測也】

學余堂文集卷二十四

欽定四庫全書

學余堂文集卷二十五

翰林院侍讀施閏章撰

雜著【頌露布說

議銘

贊】

仁壽頌

斗維表瑞沙麓毓靈應符協運聖善篤生紫气屬天黃雲覆庭正位璇宮體撰坤寧巍巍

烈祖是毗是輔仁洽朔方化行東土曰維是時嚳妃堯母母儀萬國誕育

聖子底定方夏混一文軌天作壽母再翼我

皇內總陰敎外綏遐荒邁隆炎漢儷盛陶唐曰維於今太任太姜歷勤

皇家三世有燿淑愼其儀重累顯號春溫秋肅克矜嚬笑謂兵猶火民鮮寧宇毋屠毋掠務予安堵

皇帝曰兪廷誡方虎惟敵是求綏我士女歳比洊饑尢厪軫憐活我遺孑毋俾播遷

皇帝曰兪廷簡能員輸金髮帑動地呼天謂古明良股肱元首任賢則逸毋拒苦口

皇帝曰兪廷召左右爲余旁求搜巖剔藪庶政畢舉慈孝交孚鑾旍前發屬車後趨袚於靈泉宣和達愉共美遊豫敬恭匪倦玩絕珠璫禦惟緹練持盈履貞去奢卽儉愼終如始疉承天眷天眷有徳福此黃耉恩洽天潢禮加勛舊居同星共載侔地厚

皇帝祝釐陳詞進酒睿藻天葩蒸云燦斗表正八埏慶祝三後馬鄧竇曹瞠乎其後億萬斯年咸歌仁壽

平湖湘頌

皇帝一十有八載羽書夜奏收復嶽州廷臣畢賀中外懽呼玆蓋我

皇上勝略無前雄圖式廓虞幹再舞湯网開用能仁育羣生義徵不譓三苗旣已革面六詔行且向風而況下瀨之船蔽江浴鐵之騎動地風行電掃拉朽摧枯橫戈卭笮之區飲馬昆明之浦東南底定嶺徼敉寧陟名嶽以告成鞏皇圖於永固猗歟盛哉臣才慚斷木學類雕虫固不足以形容休烈發揚膚功竊慕韓愈之歌元和守道之美慶曆不勝忭躍爰執筆而獻頌曰

於維我

皇受天顯命率土內外罔不臣順歳紀在醜逆藩造釁恃險忘恭憑遐作橫脇我疆臣盜我邊郡背徳孤恩敷天共憤逆悖而顚實負且乘明祚旣移

皇淸代運維我

世祖驅氛掃祲文徳內洽武功外奮鉗徒餓咸供使任於時逆桂率先來覲願效馳驅左右鞭鐙錄其微勞授以兵柄西顧滇黔孽牙未靖

帝收爪牙曰汝往鎭爵賞汝専刑殺汝令錫之茅土聨以姻親寵偪而驕任重莫稱心膂是托化爲梟獍囊血仰射於天曷病瘈狗自狂堯其能禁

皇帝曰嘻汝逆太甚乃誓六師剪彼毒疢斷棧塞嶺遏其逸迸一旅荊門兼制襄鄧長沙嶽陽爲蜀門徑賊所憑依依山阻浸先拔巴陵後可乘勝舳艫云屯緣湖置陣戈鋋霜揮礟火雷震賊饑且疲我气方盛一戰盡殱羸弱半賸降旛夜懸晨出輿櫬門戶旣傾巢穴自困露布星馳懽騰逺近孰突孰守孰分孰並孰闖其堅孰晲其釁廟謨夙裕料敵如鏡維玆克防一稟

宸訓

皇帝曰嗟武不可竟元凶旣殄脇從罔問矧彼軍士誰非兆姓哀此兆姓如墮於穽束身來歸禍福轉瞬皇帝在禦聰明仁聖繼禹之道沛湯之政祗事

兩宮克殫孝敬宵旰靡寧恭儉表正體一法三就將日愼師濟盈庭旁求賢俊寸長必庸微眚勿擯丕承洪基聿昭令聞濟負蔡彊曦恃蜀勁卒就砧斧二防灰燼嗟彼遊魂釡魚蹔泳

皇命來宣汝其敬聽大能翻城細或送詗列爵敍賞吾不汝靳雍齒且侯朱鮪捐忿如天垂仁皎日明信賊徒悔罪爭先響應弄兵偸全初若飲酖繼聞恩言如醉方醒解网投戈指日底定伏箐竄莽愼毋再競赫聲濯靈皇威四振萬國咸寧一人有慶敢作歌詩蹈舞以進

擬平滇黔露布

伏聞皇威有赫爰誓師以討不庭廟算無遺用決勝而誅後至我國家宅中以臨萬國秉圭以禮百神匝宇歸心環區飲化是以反踵穿胸之俗奉正朔以來王雕題漆齒之倫爭重譯而欵塞彼一夫乃敢作難則九伐在所必張逆賊三桂技同雀防心類狼緣失勢於勝朝始效命於眞主我

世祖章皇帝包容海嶽函蓋乾坤徒以指臂之勞錄任心膂之寄苴茅裂土眷篤懿親降主館甥恩聨戚畹甚且除官逞臆武安無不遂之求借餉漁金曲逆邀莫問之典方圖收效於犬馬故使寵絕於臣僚詎料豢養恩深反張牙以吠主梟雄日甚遂囊血以射天致蒼梧貴竹之區咸遭防溺負巴陵洞庭之險尙稽掃除九服沸騰萬邦憤怒彼謂阻兵絕域井底蛙可逋霛誅憑勢諸蠻穴中防足勍敵殊不知天网之大𨿽至逺而畢收王者之師本無徵而不克惟我

皇上應五乘幹登三紹統徳崇防儉政尙威明師行六年而民不加賦折衝萬里而武必修文每待旦以枕戈誓滅此而朝食猶謂弄兵皆我赤子曲示招徠且許納欵不靳王侯廣開恩信兼行剿撫之策深憐玉石之防臣等上稟睿謀遙憑神武一舉而八閩革面再舉而五嶺投戈勢類土崩危將瓦解昨者

皇天厭亂首逆自殱𨿽未快於燃脂亦戮同於授首乃猶豕突荊峽張嶽陽於是親王與宿將坐籌灼如燭照而數計禁旅及諸師交奮防然雨驟而風馳四面合圍百道俱進扼長沙之隘絕其餉道據君山之勝奮我戈船譬猶率貔虎而碎孤豚舉昆侖而壓遺卵鼉鼔雷震鯨鯢駴而遄奔霜刃山摧蛇豕望而逺遁鳥驚魚潰洞壘穿城積骨等於巴丘漂血殷乎湘水賊等計窮力屈面縛來降顧門戶之旣傾蕩巢穴以在卽矧部曲皆已離心舟中將爲敵國一日而告三捷若俯身而拾遺浹旬而收列城遂前驅而無對彼呂嘉威行於嶺嶠終爲下瀨之所擒吳曦雄據於巴川難保劍門之不破嗟跳梁之日蹙知剪滅之可期將士同心樹衡峯以赤幟朝廷有慶越卭笮如康衢伏波之威勒名銅柱乘破竹之勢飲馬昆明臣等不禁懽忭慶快之至謹露布以聞

河圖洛書記

道渾渾而無形也而或見諸象象賾而不可紀也而或該之以數象數旣形而道存乎其中故道之大原出乎天而天不能祕道散見乎物又或假物之尢異者以呈象數而聖人者仰觀俯察逺取近思於是河圖洛書之說著焉其事至神奇其理則至平也何也天地之道盡乎陰陽有陰陽則有奇偶有奇偶則有相生相代錯綜變化循環於不已皆天地自然之數也自河出圖而兩儀四象八卦之象皆出其中故庖羲因之作易自洛出書而範之初一以至次九之數悉出其中故神禹因之敍疇其理皆以數見數有多寡之不同理未嘗不一也圖以五生數統五成數書以五奇數統四偶數似異矣而自一六以至五十其相配則無不同圖之生成同方書之奇偶異位似異矣而同方者分內外異位者同比肩則無不同圖得數之全書得數之九似異矣然圖之有十以五得五而爲十初未嘗有十也書𨿽無十而一九二八之對皆含十亦未嘗無十也天地之數皆五而圖書皆以五居中其文之所謂七前六後戴九履一者環繞於其外則陰陽奇偶配合以生成南北東西運行以參互者位次若有定而變化無終窮其數皆始於五之居中也虛五之中卽太極也圖主生數其中五卽具五生數之象書主奇數其中五卽具五奇數之象則所謂五十有五與四十有五者皆具乎五數之中𨿽書之爲數似縮其十然河圖而虛其十卽爲書之四十有五洛書而積五與十卽爲圖之五十有五圖之一六爲水二七爲火卽範之五行範之九疇之目又卽河圖之總數也數之盈乏或殊虛其中之十五與五則陰陽又各得二十而均也劉歆所謂河洛圖書相經緯八卦九章相表裏者是也宋儒辧之尢詳至九峯蔡氏謂圖經四聖而象已著範錫神禹而數不傳於是覃思極變作範數八十一章而其義理殫盡𨿽更僕不能數也安俟一一而剿說之哉歐陽氏又起而疑之則吾所不敢知也要之陰陽一理乾坤一畫羲不待洛書而畫易禹不祖河圖而衍疇程子以謂卽無圖書八卦亦須作蓋言天地陰陽之理已具於聖人之心也若夫易範旣成則其通變化而行鬼神者昭然若日星卽不言圖書亦所謂善易者不言易也

朱陸異同略

朱陸之立教不同其同歸於性學一也其歸旣同而不能無異者同源而異流其從入之門徑然也道原於天維皇降衷於民厥有恆性所謂天命之謂性也而率性爲道性不麗於空虛修道以敎敎必兼乎人事凡古聖賢所爲垂世立敎者皆修道以復性之事也夫子無行不與而罕言性與天道豈不樂語人以最上哉天下上智少而中人多其教以文行忠信言惟詩書執禮使之循循下學由焉而各得其性之所近上之可至於聖次之不失爲賢層積旣久一旦渙然冰釋有不自知其然者所謂神而明之存乎其人非可以躐等而頓入也陸子以不世出之豪傑獨爲直捷簡易之說以爲直見此心萬理皆備千聖悉同無俟乎外求旁騖兼容並包致者致此格者格此充塞天地而不懼橫亙宇宙而無窮此其說與夫子之一貫孟子之收放心誠有同原非陸子創論也然直舉本體屏絕詁訓遂以講學爲異端以鑽研六經爲故紙以學問思辧爲支離充其說遂將焚六經罷講習相尋於閉目心之地而後止則其說亦太甚矣朱之說自博而反約由下以達上所謂自明誠者也陸之學卽約以該博卽心以具理所謂自誠明者也由朱之說致知格物豈其馳騖廣覽而不求諸心者乎陸子卽從而矯之其能髙談性命塞聰蔽明廢書不觀乎吾又知其不然也吳艸廬嘗辧尊徳性道問學矣夫不尊徳性所學何事不道問學徳性又安在二賢之敎未嘗不相成而卒於相反互相訾詬其徒又加厲焉黨甚洛蜀戰等黃則亦學者之過也陸子與朱子辧太極不相下或以諫陸陸曰建安亦無朱元晦靑田亦無陸子靜蓋言道無我見也朱子遺陸書云邇來頗覺向來支離之病恨未得從容面論未知異時相見尙復有異同否又曰南渡以來理防著實工夫者吾與子靜二人而已某實敬其爲人未可輕議也然則朱陸二子殆已泯其異同矣又奚俟乎後人沿波修釁苦操同室之戈也或曰朱陸之異久矣王文成亦嘗宗陸而辟朱而子乃比而同之可乎曰異卽不必諱也亦不害其爲同以顏曾由賜同出於夫子之門所得不無小異要不謬於聖人夫子不云乎殊塗而同歸一致而百慮程子所謂識得此仁以誠敬守之不俟防檢推索李延平敎人觀未發气象蓋已直露最上一著陸子之意以爲先立其大則吾目自明吾耳自聰大指亦與程李相同而偏執其說或流於無忌憚之小人又非陸之本指也朱子憂其然也故表明六經折衷諸儒之說枝分節解不能無小得失而使學者有所依據外之有物有則終於無聲無臭由思孟以及周程之言至是集其大成文淸薛氏有言曰朱子之功不在孟子下蓋其度越諸子者眎陸氏宏逺矣

請復四氏學科場恩例議

伏見科場條約四氏學諸生捲號另編耳字額中孔裔一名不言及三氏

本朝十有四年凡四科並止中孔裔一名其三氏有中者拆號悉置副榜三氏不能平以爲前朝恩例優崇聖裔特設四氏學編耳字號從聖傍也顏復聖思述聖曾宗聖孟亞聖得以聖槪之也故歷科孔顏遞中未嘗禁錮三氏今條約攺聖裔爲孔裔而三氏遂不得中式又仍編入耳字號是禁錮且不得與它氏等請查復孔顏並中之例不拘定孔氏或顏曾孟三氏另編一號額中一人以示優異或徑削去三氏耳字號俾與齊民同進取言甚激切閏章上之監臨禦史繆公謂是不可不入告防是年丁酉秋中式耳字一卷拆號則顏光敏也主者愕然謂與額中孔裔例不合因取副榜第四名孔興炌易之而置顏光敏爲副禦史繆公疏議更例如三氏所請中有一二未盡者閏章復爲建議一曰孔裔中式一人之額當廣也歷朝崇重至聖自唐宋迄明髙第疊迹具見闕裏曲阜兩志明末鄕試孔氏無舉者天啟元年臺臣李日宣始疏請四氏學另設耳字以便檢閱於省額外加中一二人奉有不必拘定一人致滋多礙之旨是編耳字者所以防脫科未嘗限定一人也世之大家巨族或編戶崛起父子兄弟一科並登者甚眾今天下萬世皆誦法孔氏其子孫登進例限以一人豈不得與大家巨族編戶崛起者比並邪

國家崇重衍聖公及博士恩禮有加何獨靳於鄕薦應於耳字號額中孔裔一名以防脫科其有他卷中式者不爲裁抑則孔氏無遺才矣一曰三氏阻抑之例宜破也四氏並稱本無去取今曾氏孟氏中衰並寥寥數人顏氏諸生尙數十人使孔子司衡伯魚與顏淵就試孔子必不以伯魚先顏淵棄顏氏已中者以尊孔氏非尊孔子之道科目不廢當暗中摸索於孔顏無辧俟他日三氏繁衍或別置一號每科中一人如孔氏例不爲濫若限孔氏以一人屏三氏不錄或不論孔顏曾孟例止中一人恐又或遺孔氏均非推崇聖裔廣厲學宮至意伏惟垂采擇焉謹議

修史議

史不可一日無也良史才則曠世不多覯也左氏之後史漢並稱良史紀表志傳之體馬遷創始班固繼作其法遂不可易魏晉以還惟陳壽之三國誌歐陽修之五代史差爲近古然壽之短諸葛也比於雪怨而索米見詆抑又甚焉歐陽不爲韓通立傳蘇公亦嘗譏之夫歳逺則異同難明代近則恩怨多乖徵實則有目睫之虞矯誣則有人鬼之譴故以昌黎之才亦遜謝不遑史固難言哉我

皇上天授亶聰祖經禰傳旣修

皇淸玉牒實錄又纂輯四書講義皇輿考人物考諸書文治丕茂又將有事明史監前代之得失以信今而傳後誠盛舉也且勝國諸史未有不成於後王者逺不具論宋金遼三史元臣脫脫總其事而元史之成則宋濂王褘爲之今

國家膺圖秉籙三十年餘矣明史廢而不修後將何稽防而論之其難有八一曰考據後漢紀傳發源東觀梁陳二書父子繼成蓋創始者難爲功因舊者易爲力也明史如大政紀吾學編憲章錄諸書皆起自洪永訖於萬曆啟禎二朝信史闕然此考據之難也二曰裁制馬遷敍三千年事五十萬言班固敍二百年事八十萬言非固詳而遷略而多寡懸殊唐書修後事增於前文省於舊按明二百七十年紀表傳志動須累尺繁則蕪雜略虞掛漏此裁制之難也三曰核實所見異詞所聞異詞所傳聞異詞有疑必闕古聖所稱前朝載籍佚於兵燹而子孫志傳類多曲筆鑑定衡平吾斯未信此核實之難也四曰定論議禮則予張桂而絀楊羅講學則禰紫陽而祧新建百喙爭鳴防成聚訟尢可異者楊左崔鄭黑白較如而三案旋定旋翻知我罪我志在春秋此定論之難也五曰門戶甘陵之部分自淸流濁洛之黨成於賢哲明季門戶淸濁判然事異往昔然張湯以後賢不入酷吏寒暑筆端古今同嘆此門戶之難也六曰牽制古人修書出於一人之手成於一家之學班馬是也後此分曹共局是非牾議論蠭起腐毫輟翰相持不下此牽制之難也七曰忌諱事涉本朝崔鴻匿書不出因避唐諱百藥甘受世譏蓋文字常伏危機吹毛動成大戾彼亡虞之佐或以興秦吠堯之犬本以忠桀棄則失眞著恐觸忌此忌諱之難也八曰程限班掾承其父彪端緒積思二十餘年猶待女弟昭以卒業宋祁出守成都許以唐書自隨蓋以事在千古非可取辦歳月也若急就之章繩以八法疾行之步律以采齊當不然矣此程限之難也要以作之者數人議之者千萬人嫺詞賦者乏史裁善記問者短筆札工捃拾者罕定識嚴綜核者少持平所謂擅三長而去五失蓋難之難者也

禁橫山鑿煤議

陵陽山爲郡治其逺在郡南而爲之祖者曰橫山載諸郡乘萬曆十三年以其山產煤恐傷地脈立石禁勿取故牒具存也重利所在乍禁旋弛始猶刳股穿腋今抉喉鑿頂十餘年來災異疊告人文雕落當事之牧玆土者亦多失意去詢諸形家僉謂以鑿橫山故伐其本者枯其枝戕其祖父者憂及其子孫理固然也往者鄕先進湯沈諸公嘗昌言請禁今言者一而咻者百莫敢發聲惟湯氏之鼎言之焦唇敝舌說者遂謂其憂在祖墓非爲郡脈也然則載諸郡乘禁之數十年前者豈一人之私爲之哉山之有本支猶人之頂踵也易稱山澤通气詩稱相其原隰形家之說昭昭也吾儔生長聚族於斯郡謂橫山地脈不足卹是猶抉喉鑿頂而求其人之肢體無恙也豈不悖哉爲今日計毋見利而忘害毋急私而昧公毋憚怫一二人之欲而遺一郡六邑之災是在吾郡士大夫昌言之當事之賢者力行之若曰緘口避怨偏袒市徳則吾何敢

伊洛淵源墨說

程君正路有書畫癖因而癖墨嘗自言膠陳杵到煙逺藥勻按時气節陰陽得墨家心法所制天關煤書畫墨旣稱上乘馳聲四逺其品目多用古人格言又取太極河圖洛書及六經各引數字爲名統目之曰伊洛淵源皆墨之至者其意獨在墨哉於乎子墨客卿功當受上賞世之用之者何其絕不愛重也使士大夫循名責實歸本道徳不爲異端邪說以壞學術不爲綺語小詞以玷文章有一字而關人之死生則含毫以愼出入有一言而別人之賢否則輟翰以謹是非推之羽翼六經鼔吹百氏有可以析疑補闕者則抉微茫而定猶豫我不負墨墨亦許我是程子將以墨箴也吾聞新安之程皆宗墩篁爲二程夫子系所自出正路殆稱引其家學者與銘曰

滔滔墨池江河何極疇采春華不忘秋實有斐客卿光照四國匪厥美亶純令徳是抒大文式玉式金周情孔思則殫爾心尼山匪髙河洛匪深誰其用之一嗣徽音

勸同志勿用壽字緞說

織金壽字緞不知作俑者近年士大夫生辰慶祝多用之其初惟胸背中有字今通身壽字有百壽百二十之說官府甘貢防織坊工逐利不知其有妨名教也夫旣通身壽字則一半壓在下體在婦人尢爲穢防甚至用作睡褥鑲嵌防膝滿襪試思僧道捧經必盥手焚香吾儒惜字戒裹物糊壁今淩賤倒置如此於心何安烏得無罪余在豫章飲一前輩家見壽字椅褥拱立不敢坐主人然撤去且永戒勿用眞善補過者也天下虫魚花鳥新奇奪目者多矣何必狎防文字又聞

禦府織造例有織金壽字惜無言路君子疏請禁免於必不可已或仍織成袍料位置壽字在胸背肩項移用他處不得其餘通身壽字者一切停罷則緞式不廢壽意可稍免罪戾矣昔楊百行身坐經文舉家病癩王氏敬惜字紙生子王曾爲宋名相封沂國公一字卽等六經惜金亦爲惜福凡官於蘇杭江寧嘉興織造之地者畱心戒飭不惟羽翼名敎實所以衣被子孫也

夢愚堂銘

施子返自粵西載罹憂慼除服北徵宿於靑州之官舍庭月皎然酒酣就睡若有見焉頎然而長黝然而黑長袖靑衣袒胸跣足持半刺署愚山道人四字余詫問曰子何爲者豈古之愚公邪其柳愚溪之苗裔邪將山鬼木客之無名者邪抑遊方之外不通姓名倨見士大夫者邪其人不對投刺而去覺而視之空庭無人月在髙樹時順治乙未三月之望日也至京師以告侍讀學士龍眠方先生答曰嘻殆子之前身也因呼余曰愚山子迄明年拜命督山東學抵靑州駐節於斯開帙視郡誌地故有愚公谷乃失笑曰向所夢者其斯人邪夫舉世巧宦遇之以愚則無失足人情刻深與之以愚則無戒心惟口興戎守之以愚則沈黙而不爭位髙則危名盛則毀居之以愚則淡泊而無損至於幽憂之傷人思慮之耗精雕虫之漓大道抑之以愚則頽焉浩焉而得所歸愚之義大矣哉余惟懼余之不克終愚也乃顏之曰夢愚堂銘曰愚爲陋名哲人用恥人之所惡天之所喜夢邪覺邪神或予啟含醇抱朴將以沒齒

天然硯銘

工部尙書郎顧子見山爲餘同年友所藏天然硯蓋得之李山人云硯不待劖琢堅潤發墨峯壑隱然或謂之硯山李山人居金陵兵艦至自閩舁甕覆以石甕墮而石委地棄不顧山人拾之三沐則硯也有宋仁宗禦書璽文米南宮黃山谷諸題識前後凡三十字林茂之一見驚曰此弇州集中所記天然硯山也試驗之欵識分寸銖兩悉合山人晝置几案夜抱臥求者日益眾故髙其直大力者迫脇終不肯售一日懷硯千餘里走夏陽遺工部謂微公吾誰與此觀弇州記自唐宋元明傳寶禁闥流及名公貴人端委畢具直作硯世家年表余不能盡徵也然上下千餘年來陵谷變遷無紀極而硯山獨存旣淪沒兵火棄污泥塗中山人得之完好深祕固靳以歸工部豈偶然哉工部博雅喜文辭善書畫硯可謂得所歸矣銘曰

帝錫鴻寶神鏤鬼鑴有斐其質有山有川素月冠雲輕霞綘天璽書勒銘蛟螭盤旋神物攸歸司空是畀琬琰之光岣嶁文字全朴近仁防垢類智大文不雕厥壽千世

瘞鶴銘

署中蓄雙鶴旦則交舞夕則對眠飲啄行止有常度惟仰視雲間鴻鵠飛翔輒淸唳頗不自禁逾年一鶴死其一踽踽然側吭顧影罷舞哀鳴旣二年又死鶴故宜壽而物或害之有足悲者余爲合葬之淸江紫芝山慧力寺後銘曰

瘞爾骨兮魂安歸千秋萬歳兮當爲丁令威

羅文恭公像贊

溫乎其潤湛乎其淸偉乎其鳯峙而鸞停蟬脫富貴冰釋死生人皆以公爲仙去而公則怡性以踐形余小子望顏再拜不自知其感愴之難名於戲夫孰知寂焉冥坐於蓮洞者百世而下見之如泰山而聞之如雷霆乎

故寧國郡守金公太阿像贊

公於學爲名儒於行誼爲善士於守宛陵爲良二千石皎然其不滓者玉韞淵渟淸標之獨立藹乎其可親者霽日春風和气之洋溢蓋嘗於謝公之北樓辟髙齋爲講席收先大父於逢掖之中而與之朝夕今公去已數世我寧人之爼豆歌思者如一日矧余小子望公之光儀交公之子孫能不瞻拜涕流感愴乎今昔

附記西華數經兵火公像藏於家者已失去而我寧郡五賢祠貌公木像獨存歳時俎豆不墜今公之三世孫國香來謁公祠摹像以歸憶公守郡時講學髙齋與先大父允升公爲布衣交歡好無間故附及之

題曹賔及小影

華山仙方盛年姿濯濯才翩翩胡爲置君丘壑間老禪潑墨隨十指阿堵傳神武林子胸蟠五嶽橫萬里雙童不動寒秋水

張桐君泛槎圖

吾以爲寧陸處也君則泛泛乎橫流豈追蹤乎博望聊乘槎以遣憂生不五侯遊當十洲君欲折瑚爲釣客願詩卷兮爲我畱

陳默公眞贊

猗惟先生含藻騰聲入承明廬登著作庭引疾自放眾醉獨醒排纂百氏綜考六經文詞淵灝挹海建瓴各集爲書有待殺靑誰其揭之俾佐日星大道未墜借文以行斂手敬贊尙有老成

龔半千像贊

人推詩老自稱柴丈名不可逃俗不可向尊酒陶然筆墨天放投迹巖中寄情霞上

吳介玆像贊

髙柳之中獨立翛然其度則張緒當年其神則幼輿丘壑自謂過焉吾嘗見之秦淮客座對酒論詩今復遇之山水之間

汪山圖像贊

是老詞客自謂山圖胡爲乎幅巾笻杖不策駕於蓬壺噫嘻山不可盡遊兮眼中之人誰與爲徒

吳美生隱君曁淑配孺人像贊

美翁先生之逝也予哭之淚盡今拜其遺像猶不覺泣下蓋先生惇行樂義人稱長者晚得目疾誤於醫藥遂失明然接遇賔客未嘗廢禮口不離仁義旣歿而人思之三子才而賢以孝友聞可謂爲善於鄕者矣

黠者服義寠者懷仁幅巾野服朴有其文垂老喪明以葆其神所損者形所全者眞是之謂無懷之民與

吳孺人贊

卻紈綺兮縞綦是爲鴻也妻丰賔客兮尊酒是爲侃也母小嗇其年用昌而後豈必冠帔徽音不朽

先太孺人像贊

惟勤惟儉力善無厭保育孤孫箕裘克衍百千萬刼報亦難展嗚呼人百其言莫名聖善

余方伯趺坐小像贊

澤被蒼生心存丹訣具大經綸尋小休歇彈指三十年功業爛然兀坐時胸中不畱一物不知者認作朱衣宰官知者道是袈裟古佛

張公翼眞先生傳贊【代】

翼眞先生諱嗣達行榮五原名文邦世有隠徳惇行誼與同邑施允升章仲輔友善同受業於九龍陳先生慨然有曾孟聨鑣之志補諸生芥眎帖括日與同人講學切劘力排靜悟之說歸本躬行當其掀髯雄辯洮洮數千言四坐莫能難也家故饒給人告之急則應李實夫酷貧輒贈三十金爲之娶其它賑貸錢谷卹人婚喪困阨者殆不可勝數卒坐是家落以事遊京師客死不知所終說者以爲天之報施善人獨左云公生萬曆庚辰五月十五日戌時娶南門馮氏生萬曆甲申五月廿七日申時生男子四人浹聖洽聖沐聖滌聖今惟沐聖存女子三人長適邑庠生孔川吳子望次適郡庠生馮毓禎三適建平縣廩生袁髙贊曰嗟惟先生其儀孔偉佩實吐華周程是軌旣昌厥辯縫掖聲施聞善若渴樹徳惟滋人食其丰已受其嗇庶顯後來用昭令則

汪母蘇太君貞節贊【並序】

夫松筠勵節涉凜冬而挺翠椒蘭信美掩幽谷而逾芳良以性本貞特無慕於發聞節砥閨幃必顯於鄕國其流風徽躅積厚徵逺終不可得而冺歇也故汪母蘇太君者作嬪君子六年蚤寡遺孤𦇤褓門祚衰落卒稱未亡人撫令子資深先生式谷寖昌郡縣屢旌未得表於朝而母歿資深言及輒流涕曰吾力不能彰吾母無以見母黃泉已而冡孫顒若成進士官湘鄕令其季發若舉孝防能文辭所與遊四方巨公名人傳詠其事連爲大捲屬予標其首夫光寵門閭則崇綸綍昭垂簡籍多尙篇章然而連封絫錫乘勢者易爲榮昭實徽傳逺者難爲力故有門無綽楔事不上聞而遺文歌詠足以壽之金石傳之無窮古今作者大槪然也況汪氏以譙國文節公之緒激抗於前湘鄕兄弟以孝秀友愛之風承流於後吾知蘇太君之節必傳無疑也諸君旣各爲詩予乃作贊曰

矯矯文節家食殉國世纉忠貞肇始內則猗與蘇母天秉淵塞式潔蘋蘩晨饔宵織春條早瘁笄歳不天藐孤方乳毀室多艱懷霜誓死靡日靡年蘗荼匪苦金鐵匪堅呱呱之子鞠以象賢實啟宗祊貽厥騰騫於乎淑媛肅昭梱敎婦供子職禦窮宣孝生厲其操沒淹其報綸章未錫子孫追悼載詠載歌百防有耀於爍維汪令聞永劭

學余堂文集卷二十五

欽定四庫全書

學余堂文集卷二十六

翰林院侍讀施閏章撰

雜著【引疏

跋書後紀事】

蕭江集小引

蕭江集者南州李太虛先生之作也稱蕭江者紀遊也先生旣遣家若不能忘情者駕言出遊以寫憂也章門都防苦應酬而蕭江簡僻如在窮山又有其親舊楊子爲主人故來遊且淹也愛此江山謂不讓西湖虎丘故無日不遊無遊不詩大抵漫與之言也往所撰著月必盈寸老倦編次屬諸故人往來者力汰之故所存僅十四五也無意爲詩而天眞爛漫多人苦思所不及世稱其敏捷如靑蓮眞率如香山先生欿然不居江海之善下也十年前見先生於西湖輒序餘詩相推重今余疲於簿書先生把臂道故脫迹忘年𨿽一爵一豆可醉可歌酒間嘗出詩示余敬謝不敏其稱余小子所選者先生之謙詞也先生博問好學年八十手未釋卷及門之弟子皆天下聞人若譚友夏黎博庵吳梅村諸君子其尢也予尙不得與諸君子比而妄論先生詩則何敢哉則何敢哉

胡處士募刻詩集引

有可傳之詩不患其不傳也而莫爲之傳或至於零散而湮廢君子惜焉丰城胡恱之處士之以詩名者也其爲人蕭疏簡朴不習脂韋間有識者嘗度外禮之少壯時以治易名家晚終落拓無所就獨不廢詩今七十五矣猶能燈下作小楷自寫其詩三十卷思募人刻之餘笑謂刻詩不急之務處士不合時宜之人以不合時宜之人謀不急之務恐未易猝當也然處士老矣不可以待昔筠州任濤能詩有露團沙鶴起人臥釣船流之句爲防使李隲所賞特與放役使遇恱之奚翅賞此二語令老且骨力而使其憔悴苦吟之作淪沒敝簏爲防蠧噉盡亦我輩之過也王梅邊嘗言柯亭之竹不取爲笛竹故自在惟爨下之桐不亟收則無琴材矣其言良可嘆今處士之皇皇欲存其詩倘類於是故爲之言

募建惠民門外木橋引

蓋聞輿梁爲王政所必先利濟乃羣情所共恱故編蘆尙可渡蟻況通行旅之往來𨿽一河曾不容舠終恨阻深於衣帶玆者惠民門外隍深丈餘春漲則積水滿盈誰敢褰裳而濡軌秋涸則兩崖斗絕不啻入谷以登天官輿猶苦趦趄負擔益滋喘汗余舟停蓼渚心湣畏塗念濟川不可以無梁而駕木尢便於驅石事有開而必先功維眾而易舉偶過僧寺拈此爲言遂有頭陀覺逺願肩厥役在防城羣賢畢集不難拯巨浸爲康莊況工費百金有餘遂可濟萬眾於廿載碧江倒影照粉堞於雲中長虹臥波見靑龍於水底倘善人引手自宜等饑溺於一援若當道鳩工尢當及龍火而戒事三冬經始不日斯成謹啟

重建香泉寺募疏

余久不至廬山憶其巖壑林泉一石一木皆如吾故人適歸宗寺僧超有謁余臨江追敍舊遊歷歷如昨日超有告余曰歸宗西三里故有香泉寺在金輪峯俯瞰彭蠡玉簾石鏡醉石柴桑之勝環集左右歸宗舊志可攷也以其地過幽故寺廢無葺者今欲募建數椽復舊觀懼力弱不克就丐居士一言先之餘搖手笑曰宰官之窮甚於頭陀不自施而以施彊人人將不吾信也若又將誰告而超有志甚果請愈力嗟乎余遊匡廬爲壬辰之歳偕無可禪師信宿歸宗超有爲主人年方少及今壬寅適一紀無公駐錫麻姑不可得見而超有亦已老蒼余何忍終拒其請然余舊有建香山艸堂之志而累歳蹉跎安能如僧之有爲必果乎書於冊亦以志吾愧焉

重建敬亭廣敎寺募疏

城北招提古稱廣教地是昭亭之麓山臨宛水之湄偉浩二師辟蒼巖而駐錫裵休刺史延黃檗以傳燈著靈迹於金雞不啻龍降虎伏躍良材於井底居然神運鬼輸綘闕珠宮奪雲霞而弄影蜃樓飛塔睨霄漢以齊標貝葉寫經文函十二部之寶藏伊蒲飯緇眾拓三萬畝之山田誠所謂選佛勝棲僧淨域也罹元末之兵燹歷明季而榛蕪遂使珠樹琳宮空迷苔蘚殘碑斷礎半臥牛羊塔影尙爾屹然風雨切飄搖之懼磬聲𨿽未寂也栴檀少金碧之觀事無廢而不興人有待而再起林云上人者來從初地不忘化城苦行修持共擬法門龍象堅心締構誓圖佛地金湯托鉢深山已選材而得巨木鳩工勝地將踵舊以辟叢林力絀舉贏防同精衛之塡海役繁費重端借給孤之布金冀廣福田共襄慧業法財並施芥子卽具須彌貪吝全袪欲界斯成淨土將見塔函舍利追赤烏建剎之年教闡西方同白馬繙經之日天花飛作雨不數謝李詩篇僧寶盡如珠重見裴黃法座

世徳圖跋

吾施氏自子常公列於孔門七十子而名氏大顯唐封乘氏伯宋封臨濮侯予視學至魯求其子孫罕聞者蓋遭亂南遷吳越之間而在魯者寖微矣漢唐以來施氏貴顯且賢者不乏其源流世系莫得而攷焉予世居雙溪聞諸先人宋季有伯玉公家宣州知天下將亂爲宗祊憂散兄弟五人遇谿而止於是有雙溪橫溪班溪寒溪英溪之而所謂橫溪者今華陽也族最蕃偉長家於江西之吉安而其譜系分自華陽初不知其在吾宣也過宣城始詢得之派析支分猝難聨屬已出其家藏世徳圖十有四幀宋元諸名公鉅卿爲之贊自宋迄今流傳且六百年丙戌爲亂兵掠去戊戌購得之僧所𨿽稍有散逸粉繪墨迹照曜如新十三年失之而一朝復得之豈非祖徳之所式憑乎偉長魁梧博雅英气見眉宇憤吾宗中衰將昭揭而大張之傳諸無窮古之所謂世徳作求者捨我偉長其誰歸哉捨我偉長其誰歸哉

重刻旌陽防紀跋

旌陽防紀二卷憲副金太阿先生講學於旌徳先大父中明公與諸賢從而論次者也紀不盡出大父手而所辯獨多故卒以歸之也先大父爲諸生毅然任斯道太阿公初守郡時構髙齋延接問學所在有會館會必有紀而旌其一也觀紀中所錄首立志主性善歸本愼獨皆深切著明一時諸賢往復辯難言有餘警閏章讀之蓋三太息今天下布衣庠序之士言道者百不得一焉長吏大夫千不得一焉非曰我不能則曰勢不暇也得上下數君子出而偈明鼓吹或鄕或國雍雍一堂歷歳時不倦卽言人人殊必有聞而興起者抑亦洙泗之遺響矣況其言有深中於道者不可學而至邪浮屠旌人郭懷虛故儒者嘗與同邑諸君從事斯紀其子不忘其家學故再刻之屬予序以予先大父之手澤存也詩有之曰無念爾祖聿修厥徳閏章蓋心識之願共勉旃不惟其言之述矣

書王旦華扶櫬歸蜀冊

往余參守湖西王子旦華自蜀營山間關走數千里來吉州泣告爲其先大夫副使昆柱先生舁櫬歸是時巴蜀始通道多棘非關牒不可行余閱其牘義而許之蓋副使之槁殯於吉二十年所矣始昆柱用鄕舉第一人理吉州防明末兵興以才見推擢洊加副使分守湖西已而國事旣去棄官入赤岸吞憤死人稱爲忠臣其子之以櫬返也旣防吏子無一錢又遭亂家破赤手貧諸生辦舟上峽不翅登天然乃徒步灑血大聲疾呼所在守長津吏資送卒買大舟溯川峽犯不測之驚濤震駴亡恙𨿽庾孝卿之減退峽水無以過之旣多歷艱崄又能具禮而歸鄕人觀者皆嘆嗟稱爲孝子夫世冑閥閱相望而忠孝不常有王氏父子一時並稱可謂難矣吉數被兵蹂爲瘠壤其士大夫感副使之舊澤旣爲之爼豆又醵錢爲賻作爲詩歌銘頌以追美副使且以送且華之西也亦可謂義不忘故者也四方人士屬而和之旦華裒爲大冊將藏之家傳之剞劂氏以予實始津發於吉者屬題其卷首於是乎書

書宋文康公手迹後

章己丑釋褐獲出文康夫子門下今三十五年矣辛酉秋以中州之役道過商丘始入拜祠下髣髴其音容萬一不可得諦觀墨妙愴然者久之夫子宦迹文章載在國史而書翰又復精妍得古人筆意遭防亂離日侍母太夫人於鋒刃間賊不忍加害其書有云髙堂無恙萬慮皆輕何其仁孝藹然也昔夫子分巡遵化旋晉薊撫卒入爲相國今牧仲博雅好古爲曹郎最名頃又纉舊緒觀察通永拳拳惟先人手澤是寶不獨以官世其家矣

書於司直哀辭後

予友顧與治嘗爲言北平於司直先生閎覽博物君子也好客傾海內卒以倦遊死金陵名士防哭者數十人今世爭傳其帝京景物諸書而墓木已拱爲之三嘆旣十許年見與治所書先生哀詞情防淒絕書法遒美蓋其壯年筆也逝者奄忽與治墓木又將拱矣宜斯冊之見寶於氏也嗣君慧男不忘父友且謀刻與治遺集嗟乎其斯爲司直之子哉

書徐節母五十壽序後

渭璜吾良友其於妻子獨不幸有餘痛卒賴兪孺人節守立後絕而復祀天也嗟夫兪孺人來侍夫子於疢疾未期而寡其於夫婦何如哉嗟夫兪孺人所爲不其難哉讀此爲之三嘆

書羅念庵先生贈汪中丞捲後

致知著在大學良知發端孟氏非姚江私言也然先生自述良知二字從萬死一生中得來果易言乎哉當時羅公整庵作困知記以辧之蓋救學者空言良知之誤在不能致非良知罪也近日専以排擊姚江爲有功絕學或亦過矣念庵先生教人深求自得無誤信所論良知語似煩難郤是眞易簡處嗚呼此不徒見先生之苦心與同年相切劘卽汪中丞之人之學槪見矣余舊藏先生手書衡嶽紀遊詩六十餘首爲一冊其言𨿽衝口隨筆皆是物也況此冊爲中丞同心之言中丞之賢子孫有不世奉爲琬琰者乎友月其愼守而弗失也

跋先祖奉送陳九龍先生北上詩後

九龍陳先生初來宛陵從遊才數輩先大父一委贄倡導挈引一時至八百餘人先生倚大父爲左右手萬曆己酉大父疾劇先生吁天作祈命辭減已算以益之大父疾果瘳明年先生北上道病所艸正學疏未及上捐館京師矣然則大父送別作頌之時卽先生永訣之一日也嗟乎傷哉先大父衰絰執師喪如喪考妣旣營衣冠墓於雲山又手築陳夫子祠嗚呼求此義於端木築室之後蓋亦寡矣閏章不逮見先人而儀翁先生錄示此頌不能無重感也

書楊文貞公自撰墓志銘後

史載文貞公傳詳矣今謁公祠獲見仁宣二帝宸翰及洪熙初所賜銀印其文曰楊貞一令子孫各無相忘又讀公自撰墓志銘不禁然流涕也夫人臣遭時遇主信任不貳每事咨詢病則賚藥物慰勞或降勅賜詩使命相屬比於骨肉朋友之誼尢爲歡洽至於傳之金石以示子孫旁觀者且感泣況身受者乎及英宗幼沖踐祚太后委重是時王振之勢已張惟畏公稍斂戢公履霜知戒觀自志所云憂重畏深進退無補蹈素餐而昧止足亦大惴惴矣然立朝四十年乞骸不可省墓家居僅四十日公旣知風燭奄盡復何所求恩深責重死而後已或且以其子稷之累短其引退之晚豈嘗爲公設身自處也哉迨公去不起閹振橫恣國事日非然後知公之身系安危不小也太史公言畱侯狀貌如婦人好女不類其行事文貞魁壘嶽立今觀其像丰厚少髭須溫然長者蓋貌不盡人古今大致然矣癸卯七月朔閏章敬書

書兩姜先生詩後

萊陽兩姜先生詩讀之終日仰天太息流涕者數焉於乎兩先生兄弟皆早歳名進士身當明末不得竟其用並流離遜荒以死識者悲之然向使覯防良時優遊朝列數十年富貴亦浮雲過眼耳何似今日之九死艱貞光昭日月也哉於乎兩先生可謂不徒死矣方貞毅在諫垣疏斥首輔攖不測之震霆大中丞劉公宗周以力爭去位上怒稍解猶廷杖謫戍宣州衞旣荷戈行防淮南兵阻不得達已遂國變其後十餘年往來宣州誓沒齒亡東歸卒埋骨敬亭山下所謂死不忘君者也貞文官行人京師旣陷徒跣南奔間道數千里從侍行在垂老無成始奉老母歸裏已吞憤得疾死葬吳門讀其七歌等作未嘗不嗚嗚聲出紙上也人必不茍生而後可以不死不幸遭大難卑之淟涊於利祿其次隱忍就功名皆自謂委蛇觀變屈其身以有用君子弗韙也夫矜義烈之聲者未必篤死守之志擅辭賦之才者未必堅介石之操文人之見訾於世也久矣昔三閭大夫以放逐之孤臣行吟澤畔後世以其所作爲騷經推之與三百篇相表裏謝臯羽宋遺民耳觀晞髮集想其痛哭西臺擊石碎竹時生气奕奕故在由此觀之兩先生之所重殆將與孤竹君二子比烈矣後之人有不讀其詩而仰天太息流涕者彼何人哉

書嘯閣文選後

淫於書癖於詩皆古人之性所獨也吾兄匪莪先生兼之其於書多所表章卷帙充溢常礙寢處於古人詩博覽彊記毎一落筆絡繹奔防嘗取古人佳句裒集爲詩盛傳於世然人知其集詩不知其能自爲詩知其工詩不知其富於文也是未讀其全書者也匪莪之爲文論事詳核敷詞華贍而皆原本經術振筆揮灑浩浩焉有江河莫禦之勢及其感舊懷悲唱嘆之音往往淒絕此其爲文之大略也當塗之大吏習聞其才故多屬以文辭皆猝應之亡難色今集中所載者十一耳余旣徧讀其書嘗竊嘆其所爲有獨難者匪莪學該眾家位不稱才抑在散秩祿入有限而酷好刻書所至欹劂成林其自範而入都也書版累數十篋舁以牛車墻立而山積公卿士大夫購其書日眾受直則不可不受則耗費亡所底今又將刻行其文吾益憂其難爲繼也先生薄宦垂二十年詩書碑版撰著之籍至不勝稇載而槖中蕭然無歌三徑之資豈非通人之一蔽哉然其有出於人也自此逺矣吾故曰先生之所爲獨難也余近輟筆槪不作序辱命再四聊書其後如此蓋予於匪莪諸書序之已屢而此集爲錢礎日陳緯云二君之所編次其論之詳矣故無取駢枝其說也

書陳章侯白描羅漢後

章侯吾不及見矣遊山陰購其畫人皆固靳最後得白描阿羅漢於陸氏易以八縑其徒陸薪山子見之驚曰嗟乎此吾師絕筆也師作人物設色綴染薪具能從事惟振筆白描無粉本自頂至踵衣折盤旋常數丈一筆鉤成不稍停屬有遊鵾獨運乘風萬里之勢它人莫能措手其體貌巉古瓌瑋又不待言方之顧虎頭李龍眠又一變也作此卷不數月卽長逝矣予又聞同年顧松交宰山陰延致作畫防歳暮有罪人在系將釋者宰欲爲陳作計卽謝曰系果可釋邪丐公卽出之山人義不受金山人旦起塗一紙得數斛米矣章侯𨿽以畫爲生性癖簡不羈嘗與所親窶賤或優俳狎遊之徒諧謔雜坐一杯在手畫無吝色及意所不可卽彊有力者尊禮以金帛厚啖之不可得頗似郭恕先遇岐亭富人時也嗟乎章侯家酷貧其致行若此今人但知其畫耳

書坐花軒詩二集後

昌黎以詩爲餘事又好言憔悴苦吟之士謂必専一其心而後能聲出金石也然則詩非餘事也吳君讓裏家於長幹之側遊於南村諸詞人之間性故耽詩少以孫吳家言登髙第而性不可奪時時看花對酒以吟嘯自娯見名人詩帙輒麏拾以爲富若饑渴之於食飲其詩之翛然淸逸有出於唐音也固宜嘗泛舟牛渚登采石酹酒太白祠與同人連臂髙歌亦足豪也今復仗劍而西抵固原故項忠襄諸公戰勝立功處秋風動地登望山川蕭然多關塞蒼涼之气郁其壯槪又可據鞍而賦矣

先大父中明府君集書後

是編經始乙卯春刻成於丙辰仲秋合之得中明子集十卷蓋先大父允升先生之書也先生少篤孝長志聖學防祁閶陳九龍先生履祥至遂北面焉九龍蓋旴江羅公汝芳之髙弟子鄒忠介公元標之畏友也其學隨事指授要歸知性自稱天學生先生從遊辯論往復日夜不倦久之渙然以解旣遊郡校楊復所先生嘗遇之金陵見其舉子業謂必名天下先生泊然不以經意其師事九龍不啻七十子之於孔子九龍亦倚毗心膂嘗病甚九龍慨然吁神至捐已算以益之師弟之篤可謂曠世一遇者矣所至講防有錄欲俟中年後編挍成書年四十七而歿遺言殘帙委諸篋笥先君子居廬日錄數紙跪而陳之靈幾旣爲一編乙丙之間狼藉兵燹今從故舊藏書家网羅考訂故遲之歳余疑者闕焉其講義不可勝載於乎先君子能跪錄之衰絰之中而後人不能保之兵燹之際痛可言哉抑韓氏所謂存十一於千百猶愈於澌滅都盡也孔子立敎以文行忠信詩書執禮未嘗數言性道使人學焉而自得性道卒在其中故子貢以夫子性道爲不可得聞子思子作中庸首揭天性而以率修爲學本之不睹不聞極之無聲無臭孟子尢極言性善宋儒祖而述之直指本體自謂得孔孟心傳非不學也學者學此也覺者覺此也其爲物不學而能而非不學所能全故終身由之而不盡者性也蓋自濓洛諸儒授受皆然矣或有致疑旴江之學殆未知道者也

先考遺集書後

於乎先君子棄閏章三十有二年始得發其遺槁排次成集讀未竟而廢書號哭者累日於乎先君子蓋不屑揭揭以文詞鳴者也不得已而有言以見志也其言之愷惻沈至示人肺肝者仁義之發於外者也其憂深思逺愀愴至不可讀則其遇使然也先大父中明公篤志理學所至聚徒講習不輟新安吳肇一兄弟畱受易廣陵先君子從學經歳冬葛夏裘無慍色主人數餽縞幣謝不受亡何大父捐館先君子當戶無中人產而有大父義田之役旣不敢粥田以廢義而彊宗悍戚虎視蠶食者日環其垣公私逋負潰決狼狽內無紀綱之僕外無素封稱貸之友劬身戮力出則躬督農圃入則課諸弟篝燈誦讀不休是時先王母稱未亡人又諸子相繼夭殤嘗終日哭先君子必跪而止之王母不食則粒米不入口家叔父少先君子十歳嚴憚若父稍不當禮則跪之大父寢室之前痛哭而讓之平居則易衣而出友愛亡間言叔父讀書陽羨歳一歸省防薦新谷先君子偕親故防食忽語及叔父愀然曰吾弟客數月矣安得共此觴遂嗚咽廢箸又謂吾兄弟相知勝於朋友而骨肉零落嘗月夜共語相抱而泣今先君子下世數十年每諱日叔父臨祭未嘗不慟蓋其友愛如此自先王之道不明五經𨿽列學宮士皆習舉子業浮靡佻蕩聖學殘缺殆盡先君子推本躬行言必澤於道徳行必歸於孝謹𨿽造次步趨未敢斁也故平生與人切劘反覆不能已及其旣沒親知聞者無不流涕嘗過金陵從焦澹園鄒南臯兩先生往復問學以貧病親老不能逺離爲恨間丙夜讀書先王母戒止之夕則就寢伺王母旣寐輒復起黙誦不敢出吚唔聲其勤且困若此病日益甚故所撰著不多然觀其遺艸微言至性見於篇什讀者爲之感動於乎先君子紹述祖父以斯道自任易簀之日年僅三十有七其行事略具傳志中閏章學不逮先人竊從王母知先世之艱難將敍述爲家乘義田始末別爲記玆僅掇其軼事敬識捲尾益不勝廢書而號哭也

書靳莊事

長淸縣東南三十里曰靳莊有遲賢亭今廢其屏壁石刻十大字龍文鳥書不甚古而難辧土人云此靳尙書莊也尙書有子八其少子夏月施以蘇途暍者一道士大噉之復索漿余公子延坐設漿數椀道士各飲一口以余授公子公子連飲者三左右以道士貌穢覆漿敗盎中犬吮之化一白鶴道士曰鶴可騎也公子遂乘之飛去其明年復有道士來尋靳公子不得曰靳八公吾友也何不稍待余索筆書十字人怪問之口吟曰號咷歸別處結防便飛雲忽不見後人因刻之且摹其像爲仙人影相傳爲純陽子今泐其半郡邑志並燬不可攷山東通誌有遲賢亭石刻女像云宋靳八公妻同僊去遺此像古雅不詳何人余並略不載余蓋婆娑碑版親得之故老云戊戌四月十一日記

記歙縣孫公活民事略

徽之蹂於賊也官皆越境郡人流散其不能去者賊脇降之逺近震悼謂天不湣徽陷爲大戮我軍至必無幸矣已而賊平徽人竟無事問之父老泣曰此

天子不殺之恩督撫兩將軍監軍節使之力也其全活根柢則知歙縣孫公徳尢多徽故擁萬山阻重嶺兵騎不得猝至數百年不血刃郡之賈於外者聞滇閩亂爭槖其貲歸爲安宅上下相狃以無備康熙甲寅九月一日賊自饒婺突犯休寧叛弁以城降是日武臣守郡者束手款賊郡中無一一矢權府事鄢公知歙縣孫公從數騎出趨江寧請援抵蕪湖防巴額二將軍鐵騎至孫公叩頭請伏斧鑕具言城陷本末徽人無叛志二將軍咄曰是何言孫又叩頭曰兵興數年閭左給芻餉無敢須臾後城未陷二日前猶供賦如常輒探懷中出催科紅簿爲左驗將軍意稍解九月十四日師次績溪之鎭頭殺賊數千乘勝復郡城於時郡人鳥駴獸竄子女筐篋緣山堙谷懼收爲鯨鯢相聚野哭公復同監軍副使王公固爭益力且謂賊眾未滅師必以餉戮民則餉不辦某請以身任餉出所懷紅簿如初又多方丐軍中用事者由是得免事定之後不殺掠一人公𨿽借用民力而卒全民於難其出境時預恐民坐不赦故生死呼吸之時百不暇顧獨懷紅簿以爲民白也故曰其徳爲多也十四年春巡撫大中丞靳公檄赴皖勘失城狀郡人焚香泣送者萬計號於路曰公實生我我輩忍令公死先是所斂軍儲資盜糧者咸願補帑以紓官累又爲之訟寃得湔洗仍治縣事於乎公以身活其民而卒賴民蓋其失以全其官余觀封疆吏有不虞必移罪於其下以自解順治己亥海宼犯江南傳僞檄寧國而知府焦某棄城夜遁賊退乃還齮齕郡中士大夫搆以大獄卒上下相攻發皆論死是歳賊入太平府其叛首非知府也及後論罪知府李公芝蘭慨然曰吾卽引它人終不我活遂獨伏法不辯至今郡人哀之君子曰士服官有幸不幸然義不以數萬人死易吾一人生故具記之爲守土防難者鑑

紀炮異

過臺州見城樓官廨多摧裂蓋山賊攻城時飛炮所擊也問之父老有可記者一匠人治廬舍好斵木作鬼物陰藏爲祟炮從稠人中擊之洞其心腑一貧家父子共牀臥炮著牀前橫木其子正當牀面間不容寸父驚曰防殺吾子不若以我當之移臥其子牀內其子若甘委老父於炮也翌日炮子墜地復躍起越父而中其子人皆謂不孝之報又有陳氏者性行平恕櫝藏其衣服器皿一女距櫝尺許坐炮飛墜梁間大如鵞卵正落空處陳氏泣曰使炮稍左右移不毀櫝則殺女此炮殆恩我也舉而祀之以爲神比鄰皆笑之然自是飛炮如雨卒不犯陳氏宅父老又言凡敵所發炮丸我軍拾得謂之逆子多棄辱之阬混中不復用若用以擊賊不前反自擊或壅塞炮口致炮裂賊拾我炮丸亦然施子聞之流涕曰異哉鉛鐵至頑無知也顧若辧賢姦識恩怨且一爲主者驅使卽不中訖無貳心彼頃刻向背甘反面事仇敵者何人哉於乎豈其智出鉛鐵子下邪

紀雷震

蘄州楊嫗某氏少寡鞠一孤年三十不能娶嫗懼斬夫祀百計營聘所少僅數金嫗私許富家爲賃春預乞其直得娶婦時嫗已往役婦入門索其姑不見終不肯成禮夫語之故婦泣曰妾槖中金足相當立趣贖姑夫夜馳往猝未持金已而來索婦曰金適已付汝矣夫大詫愕蓋貧家壁皆編葦鄰人竊聞其語輒詐爲夫取金去也婦羞見紿又無餘金痛姑不得贖遂縊死質明雷擊盜金者死戶外金故在手而孝婦气絕復蘇

興國州有比丘尼浴於山池惡少匿其衣尼裸身不得上一婦來汲望之反走以爲僧也尼亟呼救語其實婦取衣衣之先是其夫外出防日暮畱尼宿而去越日夫至兒甫能言迎謂父曰昨僧宿此夫怒杖其婦婦曰彼尼也期某日來歸我衣請俟之尼故徳婦屆期方浣衣謀餽謝不卽至婦無以自明遂縊死後一日尼來在途或語以婦死勿往尼曰彼死以吾累吾不往婦寃不白矣伏屍哭極哀縊死婦側其夫歸號悔曰柰何以一疑殺二命亦自殺然卒不知盜衣者誰也是日雷擊一少年跪捧尼衣觀者震駴

丰城不孝子某數犯其母母搗衣江側一孫甫三歳竊附其背母揚杵誤觸兒囪死母惶懼避之外家不孝子怒曰母殺吾子吾何有母袖短刃藏空樹腹中往以好言迎母歸道經樹下抽刃樹腹忽合曳其手半日雷震死事並在康熙乙巳夏月

愚山子曰蘄興二州事得之蘄州髙君尙孚蓋其鄕所親耳目者而臨江實逼丰水道不孝子事者語相屬丰之士大夫諱之予傳以示戒焉嗟夫使天之待不孝凶人皆若此則司寇之法其亦可以不設矣嗟夫

書報恩寺浮屠事

金陵報恩寺偉麗第一古所謂長幹寺也永樂初準宮闕規制攺建徵天下良工造五色琉璃塔九級髙百丈周四十尋積數十年更三朝乃成塔燈兩夕盡油一石星火熒熒照曜云漢嘗見異光殊采形狀百變順治戊戌爲雷壞一角田氏修復其舊予親詣問狀寺僧頴伯言三月二十三日人定時黒气自東南來奔繞塔趾有僧紫崖觸之僕地死黒气上騰雷電訇擊裂趾及頂募工修治求大木作架輒費金數千有田氏者兄弟二人至曰吾不立架不索謝若但食我可徒手辦眾皆驚異乃陟最上層系橫木於塔門防梯於木端緣之而上若猱升木其徒執役者三人魚貫運材因勢掇葺如燕鵲營巢壘移其木以次及下三月訖工僅費數十金疾若運斤工若天造碧瓦丹檐爛若一色田氏解衣跣足持長帚踞塔巓磅礡掃除謂之洗塔復仰天坦臥云日蕩胸安若平地薦紳士女駢集來觀者千萬人皆震駴洶湧歡喜瞻贊或仰視力窮登臺榭疊几案臥而望之田氏循檐斗折冉冉而下人皆詫爲神仙焉好事者競爲僧役具食施金錢田氏多不受而去亦不畱其名或言田氏京口人也督役者僧性蘊言塔變前三日聞塔鳴如龍吟云按吳赤烏間異人康僧指示孫權掘山麓深若干丈得如來舍利始置長幹寺建塔宋眞宗天禧間重建賜號聖感舍利塔更名寺曰天禧明洪武工部侍郎黃立恭疏請募修費黃金二萬五千兩永樂燬於火拓舊攺作工力萬倍成化八年賜江洲蘆塲入寺選行童百名燃燈並有禦制碑太僕卿陳沂記之詳矣若田氏𨿽小技爲而不勞險而能樂有而不居亦烏可以不志哉

學余堂文集卷二十六

欽定四庫全書

學余堂文集卷二十七

翰林院侍讀施閠章撰

書

上傅相公書

日者書牘禁甚嚴不敢通姓名於閣下者期月矣閣下不爲督過且衝乎其實能容也然後知大賢之有出於人爲能行度外之事不可以尺寸道裏計也閣下一再上書請歸治隴墓仁人孝子之言血漬紙上讀未及竟泣下霑襟奉命東歸之日固章踴躍忭舞願侍左右之日也聞閣下抵裏旬日矣官守所拘又無因而至前伏念某駑怯固陋實由性成承先祖父理學遺緒弗克負荷實懼且羞今學臣一席天下耽耽虎視毛舉而發剔者無虛日𨿽使拔十得五而鏟削大傷登進益隘祝者一咒者百矣身非曾氏之賢日防殺人之謗私心惴惴滋懼竊以爲執法則人怨悖理則天怒與其幹怒於天也母寧受怨於人鄒魯之間誓簡寒畯不畏彊禦一出一入斤斤如也閣下必聞其槪矣有鄕人來告於閣下者幸察其善不善可也

復顧見山

見山足下僕性不能畫亦不深解顧獨以干見山無厭非徒以畫也見其畫如見其人見所畫山如見吾故山也今大風雪中函尺幅儼然遣使千里而臨之發函爛然煙雨迷人詩四章情郁以深音悲以涼若有不釋然者讀而思思而嘆見山負兼人才何施不可而鬱鬱臥河幹同時與見山相伯仲者衮衮躐要津擁厚實意气揚揚而見山獨鬱鬱臥河幹其能無怨乎夫仕者古之所爲得志行道者也今何爲者邪吏持繩墨急公卿救過不暇位益尊勢益窘其在臺省表見丰采者或以一言睚眥一事詿誤破人之產覆人之祀爲天下錯愕多一美官則多一重公案僕又不願見山爲之也學使者今外臺所謂美官見山防得而不爲者也由今觀之豈得志行道者哉竊嘗慕許衡爲教授及祭酒功在造士願借此效尺寸而道之喪久矣不以官爲市則以身爲的言孔孟之言者未聞也況其道乎然則見山官水部臥河幹優遊三嵗讀古人之書言古人之志言之無罪傳之不朽惡在其非得志行道也怨何爲也𨿽然詩固可以怨矣且僕非怨之尢者哉僕今惟汲汲去此之不暇畏吏持其後而不敢猝去也是以怨也見山異日自知也

上劉相國書

嘗讀昌黎三上宰相書壯其瑰雄辯動心駴目至所云蹈窮餓之水火書亟上而不得通足屢及門而閽人辭焉猶喋喋爾也竊以爲過矣士固信於知已語曰誰爲爲之孰令聴之其知已邪不待其辭之煩其不知已邪義當斂喙而退𨿽然以昌黎之才援周公吐哺握髮之風大聲疾呼於宰相之門如以石投井又悲其遇之窮也章在京師一僕一騎日索米數升聚書不滿千卷迂疎駑怯不能自振拔以聳動當世貴人閣下見其詩文有一言之合於道也且謂其窮約能自守也咨嗟稱異言之於在朝寵之以文辭惟恐其不見賞於當路不傳於將來此豈有交遊之根柢左右之先容干請交際之僕僕哉章迂疎駑怯閣下遇之若此向使其才行卓絕獲進於閣下之門其汲而引之張大之何如也今章待罪於玆二年矣學使美官齊魯又聖賢文學地竊欲感奮振拔興起禮樂扶育人才報

天子特簡之恩而其碌碌奉職無狀效亦略可睹矣有譽之者不過曰辯文字髙下耳或曰能塞徑竇耳其嫉之者則非笑之矣人情非其所親信一旦聞嫉者之言則必疑疑而終怠不爲解則必怒疑且怒焉疎節者於是乎殆矣攷山左學使題名記最著者理學則薛文淸文章則王道思其餘數十人若顯若晦焉某旣不能追蹤文淸又未能比肩道思教不足以變風俗祿不足以逮周親惟日惴惴畏罪也吁亦可鄙哉詩有之曰無言不讐無徳不報閣下位益尊而徳益盛學益富而心益虛章自顧無可報尺寸然其向之無因至前者旣已咨嗟稱異不以眾人遇之矣其後此者可知也而猶未能終嘿者轅下之駒感伯樂之顧而仰首長鳴也凟冒尊嚴惶悚無地

答嚴給諫子餐

今天下號能文辭喜交遊懷較然之志者如執事與飛濤不數見僕嘗獲私於執事執事信其心而錄其言在京邸把酒劇譚必飛濤與俱有所得必相質執事來典東闈從遊彌月其後飛濤被譴絕域如隔世人見其詩輒流涕執事又乞假歸他同志有才力者或出或遷去疎節寡援遂成罪戾議者以僕小摧抑不得安坐取卿貳爲恨豈知僕者哉僕之先世蓋嘗從事理學矣布衣樂道視公輔不與易也僕行業衰薄不克窺孔氏宮墻分顏閔之末照顯祖父之令緒以忝平生夙夜是懼若進不能行其道退不能修其業而熱中云云固熟思而竊恥之矣頃買棹南歸載書垂槖無可爲宗黨親故歡不知者用相姍笑僕思之萬萬無悔向者奉使粵西防兵變不測爲絕命辭與從者訣實不意自全當是時思脫虎口長爲農夫何憾哉旣免於難又官齊魯三年無知人之明而濫被得士之目徼幸於造物多矣卽貧且交謫視粵西時何如故嘗以此自解庶防樂天知命者近例引疾愈難不知所抵冀少緩補官展先人墳墓鳩刻家集得數月足辦此事榮於中書二十四考矣遇夏陽晤見山度執事將到畱觀海集以獻千里風便冀有以發吾覆也飛濤母夫人及妻子無恙否還示幸甚

與陳士業

士業先生足下文章之道自古難之兼古今之文不失大家者惟足下爲然且處末流砥行義至髙有國士風僕是以心折恨相見晚僕口期期見足下語累日夜不止吐露情實無所諱誠待足下以古人也世無陳使君仲舉其人使有之足下當在孺子之列敢以部民目之乎今見投名紙過抑損是世法我也俗吏我也僕𨿽不肖行誼不敢後於古人實不願任受愼勿謂僕不古處也文以載道僕頗粗識端委而欲足下相定者冀礱磨字句毫髮無憾也每見古人謀篇之善反覆省讀不能增損一字如堅城髙壁無纎隙可乘未嘗不嘆息斂手範希文作嚴先生祠堂記曰先生之徳山髙水長李太伯攺一風字通篇警動凡文皆類此患人不細心耳僕亦嘗泚筆防閱尊集不敢漫可否伏惟畱意焉行當有以相報晨起他往甚愧率爾不宣

寄魏司農環溪

章再頓首寓書環翁老先生閣下竊聞國家之有正人猶天地之有嶽瀆所以綱紀萬物也𨿽阻遐壤昧平生且聞聲延頸願通音驛況其得禦於一日者乎閣下位望日崇門墻日峻無所庸後進之稱說卽稱說亦近佞僕不忍爲也然向者濫竽郎署嘗與同捨陳天袚丁飛濤旅進於左右矣閣下置身千仞而喜接後輩遇之頗不以眾人其後閣下請養家居垂二十年巋然如泰山北斗亥秋入都常西望恨不相見今

聖天子倚爲股肱兵繁餉匱得毋甚勞仰屋乎舊有奉懷小詩嫌以文辭取容匿未敢獻今賤不自揆敢有所請於閣下先祖故明萬曆間諸生篤志理學實得旴江之傳蓋旴江曾守寧郡教澤猶存旴江之髙弟陳文臺先生來遊宛陵先祖稱第一髙弟子語錄雜著盈尺家居周道乙丙之間洊遭兵燬今网羅掇拾次第付梓海內文人比肩而有道者爲難輒敢以序累閣下近世論學者頗訾姚江旴江誠亦有見要之前輩孳孳汲汲無寒暑晦明以畢力於身心性命之學蓋非無所得者先祖之名諱行事詳具焦澹園鄒南臯諸公志傳中旣幸收於鄒焦兩先生其不見擯於閣下無疑也伏惟稍垂照焉

寄沈繹堂

賜裘盛事載之史冊播之詩歌爲後來佳話今出典闈試入掌成均天下英流盡坐春風中猶憶及鄴下南皮故人文酒之樂乎嘉防不常轉眼陳迹爲可嘆也近匿影林臯以偸安養拙爲幸然自亥秋握別時賦詩見志有得閒吟一篇爲漁洋先生所見爾時已決計從麋鹿遊矣它人愛我者猶勸駕先生獨肝膈示我眞知我者哉一出春明便同行路平生宿好未敢通隻字蓋勢位闊絕實安原憲之貧非敢同叔夜之傲乃漁洋翁時時筆舌見及頃復得此於先生苔岑气類不免重爲搔首耳髙位難居盛名難副此席舊稱南陳北李今不得不推先生願益勉之矣

復湯孔伯

吾道之衰甚矣處今之世薄聲利而急道徳早嵗拂名講洙泗濂洛之學如年丈先生當復防人平居引頸逺望庶防旦暮遇之及相見又復邂逅別去蓋是時家叔父年正七十遊子心動魂夢作惡惴惴恐不相見故兼程遄歸及抵裏幸無恙始追恨從前之防爲當面錯過也僕不幸少習雕虫爲名交所累觸緒牽纒動不可了卽使畱數日亦未必有可就正今復何以應明問而裨髙深乎孫徵君先生今代典型得見於榻前懃懇良至又辱其手書贈句比卽爲報章兼函二金爲九十之觴防項君兩嵗不至遂無從郵寄不知孫先生天尙憗遺否今仍將原書附去倘已歸道山幸致其喆嗣爲我防之其墓嗟乎天未喪斯文其或勉畱先生百年乎今年偶過錫山尋東林書院謁楊山道南祠見髙彚旃先生亦扶病一面坐間輒語及夏峯老人然觀東林講學諸子亦寥寥近有敝門人海陽施璜虹玉者壯年棄舉子業専力理學其爲人悃幅無華而所至學者傾動其後來成就逺近不可知要是尊信謹守一流人此道惟苦岐路亡羊門戶髙而閫奧薄往往無成若果鞭心向裏無論大小偏全要得其性之所近猶愈於燒破空鍋也年丈近日所得何如幸不吝指示去嵗徽變震鄰禍且切膚敝郡人皆驚竄弟亦不能安坐今日城野兩難將從何處生活每憶南陽在孔道而諸葛君躬耕髙臥艸廬此法今日尙可行邪勉旃爲善外此多未可卜耳

與王阮亭

敬啟阮翁先生萬福頃尙需次邪今日仕進勢不得不同積薪僕家食無杖頭錢安能稱貸作北客乞米長安乎前後三奉手書皆辱委以文字之役僕非其人也然萬萬無辭理念西樵先生旣騎箕他無可效萬一孝友篤至亦誰如先生者憶客冬捧書夜讀年譜流涕滿紙比卽欲屬艸以避兵假寓一小樓妻子稚累環集雜遝無安筆研處過此一夕便爾經年無可用自解免夏五過秦淮與蛟門舍人語及輒出年譜行篋中感痛各有書亦足見僕之未嘗須臾忘也比旣聞有魏葉汪三公之文日月旣出無庸爝火而申命再四遂自斷以冬仲必附公車諸友適寒帶血恐成喀癥不得不暫緩若果卜塟在明春嵗底春初必當踐此息壤也平生恨未到惠泉溽暑中乘金陵便舟枕潄泉上因過吳門與鈍庵坐半日此君閉戶著書坐無雜客其詩中不畱人姓字眞有名士風流人皆病鈍庵狂如鈍庵乃許其狂若復不狂則近道矣海內英流凋落我輩見在如晨星當路諸公旣數嵗不敢通問誰復齒及山中陳人者先生稱說愚山不置口且以告三大君子毋乃好而忘其醜邪熊相公獨言聖學於舉世不言之日彷佛許平仲向謁之京邸值其請假南歸彼此投刺未值益都馮公往還稍舊司農魏公則爲部曹時曾被容接者也其人其文皆有浩然孤行之气不揆卑陋欲乞爲先祖遺集序先祖蓋理學不徒作文字觀其平生見推焦澹園鄒南臯諸老或亦見收於魏先生旣自通以書屬之張君一衡又以聞閣下知不吝齒牙助成此舉耳日月漸促明年誓簡應酬努力近裏一著今料理先集网羅授梓者十才三四聊見一斑握筆頻咳言無倫序附友人特制墨八笏伴柬

寄莆田余賡之先生

建南道徐君來輒再拜屬訊起居今又以屬海道宋君二君當能道鄙人近事也歷下山色抱城泉聲滿郡差彊人意兵燹頻仍書籍灰燼所問濟南先代舊家如李於鱗邊庭實殷正甫輩子孫存者絕少殷氏諸生一二邊氏無讀書者於鱗之族止一童子李濚已靑其衿且碑於鱗之墓爲文以祭祭之先一夕夢五丈夫皆古衣冠偉然見過未通姓名中一人以黃紗籠面再三揖若言謝及造其墓則五冢蓋自其先三世及李駒墓皆在焉則五丈夫也爲之驚異若許殿卿則後人不可問矣臨淸謝茂秦亦然百年之間淩替至此盛名難居余澤易斬良可嘆也亦可懼也宛雅之有續刻蔡子之書也委章以序實不敢分任筆削不知何由達記室讀寄來長歌又愾焉增慨矣

與顧見山

九嶷在幾席間獲戾不少硜硜如故甚矣愚山之愚也佳什直逼古人公餘多暇當更努力精進剝去近今皮毛不必盡求好看便是杜工部堂奧此語不敢爲時賢道見山必深知之而僕復云爾實恨有志未逮當今同調如見山亦安能多屈一指邪

與同門李嵩岑僉憲

薦紳先生行古之道者年丈一人而已行至髙誼至篤而官輒獨達天之待素心有道者類如此矣然居官恬淡寡欲至斷酒肉作苦行僧亦復何地不可才足理劇而防不愛一錢𨿽荒服蠻陬可格也蒼梧僕所舊遊山川云物足以愁人而不甚苦瘴夏秋驟雨後巖洞鳥獸百物之毒皆流入江水中愼勿汲有冰井泉獨甘冽以元次山得名僕嘗就而飲之作冰井行防其身在嶺表此足以濯塵纓飫淸吏矣王盂山淮南名進士今爲荔波令慮其無土可官也惟善遇之

與祁止祥

奕逺令侄遂作古人聞之流涕比聞髙興不減書法更遒恨不能乘風奮飛圖一握手也海市惟登郡有之然臺使至止率坐守經月不得見僕校士役竣邀幸寓目卽不敢比美東坡竊謂事非偶爾紀之以歌不揣固陋乞心閒手快時爲書一通刻石置蓬萊閣上已訪得鐫帖名手佇望揮毫弗虛千里引領也

答張爾公

辱示書及序甚相推引讀之汗下何災梨之速也古有終日同堂不若千里聞聲者甚勿以不相見爲恨從此不踁而走不介而孚皆講業聞道之年也詩文不足深論將必有進於是者海波甚江上戰艦如織南望搔首又喟然放筆也

復趙禹功

雞山接對如在碧霄柯亭長嘯今憶之尙洋洋盈耳也別逺防稀古今同嘆逺貽尺素重以瑤篇出入懷袖眷戀靡已眼中突兀已見雞山峯頂矣

與吳梅村

長安車馬塵中不得過省過亦不數及臨行拜別語娓娓難竟時已迫矣徳音之錫寵逾百朋愧未屬和抵滄州則與第五聨舟燈下讀百韻詩涕數行下詩之能移人情至此益追恨前此不日侍左右當面錯過也人之相知貴相知心私心向往燕齊千里欬唾可通猶之在左右也比與第五劇談兩晝夜幾致委頓分手之夕成此四詩俚率罕蘊借不遑匿醜亦以我輩交情不論文詞工拙也去人索書如索逋他何能言

與彭禹峯

長安塵土中忽見中原偉人諸子逡巡髣髴虯髯客值太原公子時也此道廣大精微無所不有溫柔惇厚詩之教也近日北音噍殺南響浮靡歷下竟陵遂成聚訟可一撫掌僕才本弱劣人皆目爲淸俊竊努力爲沈鬱雄髙之作而不敢以矜气出之躁心乘之昨讀近詩皆洪鐘大呂金戈鐵騎之聲見獵心喜輒擬奮臂大呼當偏師一面未審許我否分手之時夜闌酒困仰天爲歌迨詰旦走筆追送車騎已渡桑幹矣公視其言𨿽不工亦足豪也頃與張許諸君子班荊賦詩酣歌屢夕一時聲動長安以不得先生建旗鼓爲悵先生行矣瀟湘云夢之間波濤拍天鼓角動地風悲馬鳴極目萬里於此時橫槊磨盾短歌見志卽不及曹氏父子當虎視王粲從軍諸什南風之便幸不惜雙鯉以開薊北愁顏也寒曹如冰致缺展待言之祗增愧悚

寄顧赤方

帶甲眞滿天地矣歙固焦爛宣亦剝膚未審先生髙臥何地年來當事諸侯有能下榻月致米數石並爲買山作計者否貧士得此固佳如不可必則僵臥躬畊怡性養壽不得作仲宣從軍詩也僕家食十年艸艸老農圃生活虛擲光陰今年耳順矣髮白齒豁生意婆娑殆盡拙集編刻到今未卒業茫茫四海文士滿眼安得如黃公先生一定吾文乎頃聞瞿山長公於役黃岡立附數行並往八家集中拙稿一冊請正匆遽不暇作韻語風塵澒洞中得知己片札往還亦不翅饑十日饗大牢也髙臺州無恙且甚髙義苦道棘不得往遊天臺雁蕩諸山知故人有同憾耳周伯衡使君客死珂裏甚可痛先生曾與之交否二挽詩附覽向曹尙老歸楚僕曾錄湖上奉懷詩當不浮沈何自此竟絕音驛耶信筆及此如何能已

復孫徵君鐘元

夏仲湯孔伯同年郵到手牘伏審杖履安健忻忭無量至大作中所云九十蹣跚叟儼然侍君旁讀之惄然愧先生卽容接後輩何勤懇折節至是然獲見風采聞緒論未敢一日忘也姚江立教有間涉禪語處其徒従而張之致滋口實然致知良知語本孔孟姚江從萬死一生中體驗得來正大有攻苦在學者循聲失實空說本體咎在不致其知非良知之罪也姚江之說曰所惡於上是良知毋以施於下是致知何等知行合一但單提此說便覺一切記誦學問可廢未免偏枯此是朱陸之辧其實尊徳性未有不道問學者楊慈湖曰識得此體不用工夫語亦有病先生稱薛文淸明之醇儒王文成明之大儒殊途同歸不失尺寸近日談道之儒遂舉陽明而斥之絕以異端且自謂能辟王氏卽爲有功斯道心竊惑之譬有人於此無立錐之地而日訟其鄰人與爭界址角門戶亦徒見其太早計也儒宗一書門徑不隘要歸一揆就中指示精切往往發人深省二三同志之友競相傳寫日苦不給便中再得一二冊並牋刻短言見寄誠大惠也家居附郭人事沓冗惡動求靜正是動靜未合一處此道要須靜處立根久之卽動是靜乃爲得手今尙未免憧憧祗增纒結耳孔伯於此大具猛力惜艸艸萍散蘇門遊記詩附呈記室不腆之私聊當三千里外一觴伏惟爲道自愛

答張祖望

士爲知已者用女爲悅已者容男子之篇翰殆猶女子之膏沐也意所悅可忻然相許欲黙不能伏防示詩賦拳拳屬一言冠其首防舟車輻輳賓從塡委局環堵間不克引避逺近惠示書帙文詞堆案連牀猝難周省迫於君子之命導以糠粃之言牽率蕪陋無可比倫報書洋洋許至千百言是猶報木桃以瓊瑤饗爰居以鐘鼓也僕少孤家貧守先人之訓屢空晏如仕不攺行今玆之來凡以爲西湖也困於風雨之連旬疲於人事之徵逐屐齒不徧湖山而尊酒無以贍賓客將悵悵而返棹矣僑肸在望縞帶缺焉懼命之辱若知已之言不敢忘也

爲鄒流綺致金長眞

扁舟迅發徑抵錫山信宿鄒園飲淸泉數斗便灑然若有得所委序二首並已乘興艸就但恐不工耳行笥幷索廣輿記不可得或有錯誤幸更正之梅邨先生綏冦紀聞一書鄒流綺以故人子弟之義賣屋剞劂一以備放失舊聞一以表章前輩著述良爲盛事但不合輕借當事姓氏參評致有此舉蓋懲前史之禍不得不申明立案非有深求於鄒也聞其中絕無觸犯惟凡例所列有大事記等語似多蛇足而實無此書也今拘系赴解舉家號哭悉焚他書笥槖爲空毘陵士大夫甚憐之鄒旣貧且老莫爲手援萬一決裂不特鄒禍不測且恐波及梅邨先生梅邨往矣遺孤惴惴巢卵是懼夫束天下文士之手寒先輩地下之心或亦當事大賢所不忍爲也惟臬憲崔公之賢者必不忍爲此事惟公與崔公善也可進以此言公不爲賈彪大難誰解哉前健老已力言再三今重之以書又申之以曹秋老伏惟畱意轉致之多方力爲之解俾得釋系而歸其所全無算弟與鄒不特無所私幷未識靣所以云然者恃老公祖臭味之雅可布腹心也惟祕之不罪饒舌

復阮亭

知已陶陶恨不永夕古人所以嘆良防之難也毛氏兼本雜錄往未寓目頃迫索之緣空拳北首不能印行就笥中數冊攜來到時都盡𨿽平生忻慕願爲執鞭如先生缺焉不能呈左右先生固不惜齒牙者也能以一語進退天下士者也左氏三都捨元晏將奚適哉僕𨿽不敏與毛最舊脫以不見及督過將喙長三尺無所置辧矣而僕不督者知其力不能多賫也經營數日得此冊蓋先爲居停主人攫去今奪回報命觀集中序及先生其向往具見文章之道有隱有秀天下生才不盡作者難兼𨿽嗤短艷要尙淸華此君才致旖旎搖筆散花近不優孟秦漢下不印板八家燻沐於晉魏八朝之間別有情韻故當推一雋人終窶無子客路可悲不識可請間一垂接否顧況亟賞於樂天昌黎傾盼於長吉前輩遊揚風徽未艾也

寄髙彚旃先生

得遊道南書院拜止水尊光祠且侍先生杖履是吳遊三大快事惜以炎節寸晷冠蓋應酬之時多而考徳請益之時少別來媿悔直是當面錯過比來寒暑乖度雨暘失時不審起居安否烽火數千里相接人生如朝菌無復余念惟先祖父理學之緒不克負荷以張大前業夙夜是懼先大人逾壯見背年不展徳先祖允升府君以諸生數奇亦不及五十其生平努力惟講學一事饑以之飽寒以之燠疾病以之色起終嵗汲汲而衝然自得蓋家無甔石而有膏澤四海之心身在韋布而有衣被千秋之志所撰防紀語錄遇事成書將編次爲一集奄忽易簀藏之篋笥先大人手錄而輯之防遭乙酉兵變化爲刼灰比年從親交故舊之家稍稍捃拾十存二三闕以待補頃防士大夫公請崇祀祠部報可竊欲就此殘缺者編目行世伏惟老先生學承濂洛文匠歐曾所謂有道而能文足以垂世行逺者也倘不靳徳音惠賜晏溽暑髙年不敢過勞筆札卽艸略數行自足引重布帛菽粟之言不徒作文字觀也學術異同卽孔門一時諸子已有差別不特朱陸爭鳴近日攻擊陽明幾無完膚恐陽明亦未肯全受要在眞實到底大小各有成就敝郡理學薪傳濫觴於東廓過化而承流於旴江作郡大約皆沿習良知之防而先祖所北面則旴江髙弟子所謂陳文臺先生諱履祥字光庭者也先祖嘗疾篤陳先生願減已算作祈命詞以蘇之而焦公澹園鄒公南臯今詩志傳具在集末可攷而知也其學以見性爲宗以同人爲大老先生一涉目而見端知委矣道路戒嚴遣使逡巡偶因羲人兄舟便率爾馳請言無倫序兼乏縞紵惟長者慈亮得遂所請感且世世虹玉今嵗家居侍養時時惓切不一

復虹玉

前書裁復未得達玆於望後四日汪兄又袖出手教累千百言防同永夕陶陶矣大抵近人講防多是踵襲故事間有賢者一暴十寒作不勝輟往往無成足下力張朱子之說取軌旣正勤勤懇懇身以爲任塞狂瀾而振墜緒將於足下是望僕牽於世故困於名交在家在外泛應不給顧念流光實懼且慙足下折節師我肫篤之情有逾骨肉亦不敢不共勉相與有成也羅陳兩夫子之書先祖父家藏甚富手澤爛然緣寒家舊居雙溪地當孔道酉戌之間土兵蠭起倉卒避難莫爲典守盡付兵火今先祖撰著尙存什一皆從他友所藏語錄殘編多方鳩輯旦暮間亦將授梓矣毘陵髙先生所刻尊繹語具有深心非足下無以當毘陵之心非毘陵無以著足下之美要之此道貴深造自得不徒在語言文字著腳勿以一二先輩鉅公推奬便自忻然意得也久之疑信遞更甘苦倒置進步正無涯耳紫陽書院議修良急然所費不貲往例取之贖鍰今無贖可捐鄕先生又難募助以視當湖陸公時又霄壤矣曹太尊因賔及一言親臨講防嵗以爲常去秋又任修葺其志趣實有出於恆人且足下一片精神在此可動天地今如教艸一書惟善投之仍以臺意作稟帖一通備用倘不得面謁卽一並投入稟詞中要歸美賔及度必就中玉成也頃聞家居授徒教育英才承歡菽水居然三樂具是願益努力自愛

上總憲魏環溪

老先生正色立朝爲淸流領袖固宜朝夕侍左右奉提命比者曠日累月不混迹於閣下之門誠不敢冒凟淸嚴且數有狗馬疾𨿽在輦下僵臥如深山也頃有私心所痛者萊陽宋茘裳以詩雄於山左其人不無純疵要是豪士滇黔未變時朝覲赴闕旋阻兵難旦夕西望憂傷鬱鬱客死目且不瞑蓋以其家百口盡在成都也諸公卿憐之爲助殯而歸其喪聞蜀撫羅君頗卹其家近見桐城姚經三問之言渠發川中其家人尙無恙惟遣一無子妾輒爲之悲且喜茘裳六十無兒晚納吳姬數人生二子此蓋千鈞一髮者也今

王師底定蜀疆卽秋毫無犯竊恐玉石俱焚不能免於難矣

皇上堯仁天覆凡文武大吏陷賊而返正者如少司寇馮公鑾儀衛嚴公家口在蜀皆許覓取完聚況如茘裳萬里輯瑞王事賢勞倘得達

宸聴當無不垂卹者前已具告言路一二公未見入告老先生或可作計請敕彼中將吏物色但能保取遺孤母子俾之東還得繼宗祊感且不朽夫官非陷賊事有成例其人旣死無可引嫌老先生言人所不敢言所不能言者天下旣皆被其澤矣勉爲此舉肉將枯之骨續垂絕之祀使若敖氏不終餒逝者有知當泣拜於九原矣當時同入覲者雲貴川三省多人能更查列其姓名爲徳逾普伏惟采擇黃兪邰奉書至再三前已托湯荊峴同年轉送掌記惟魏鄭公奏議一冊暫畱鈔寫今並補上倘賜數行以慰馳仰庶不致疑洪喬耳

上內閣言被薦人才試期

接侍以來不敢慁門墻忽忽逾月伏聞

禦批有薦舉人員著到齊之日考試之旨

聖恩汪濊屢沛溫綸張八紘之网集四海之士卽累月浹嵗沒齒余榮豈艸莽臣所敢言抑寒虫羈鳥有迫而欲鳴者敢以獻於閣下竊聞聖王哀一夫之不獲仁者胥萬物使得所計天下被薦者內外出處凡百八十餘人除丁憂準免者九人見在驗到者百三十一人續到者七八人物故者四人題明不到奉

防續催及未經查明題報者共二三十人以所部惇促上道火烈雷迅度必有疲癃衰疾實不能起者且今之耆舊如傅山杜越年垂髦耋病不能輿馬舁以籃筥馳臥國門外亦可見

天朝之曠典莫敢不舉踵希風矣昔燕昭以一國之王築臺以尊郭隗而樂毅劇辛鄒衍之徒畢至矧

天子至尊以禮爲羅其誰不環向而輻輳然堯舜在上下有巢由不以損唐虞之盛彌足以彰堯舜之大蓋物情故不齊也今必比而齊之秦楚閩越文檄往還非兩月不達說者謂嵗月沍寒短景孟春凍未解二月又舉禮闈非三四月不暇及此其在富厚有力所親官京師者坐擁輕裘飲酒讀書甚樂也四方寒素之士多不敢過望作持久計僉謂八月赴限九月陛試取進止以僕薄宦餘二十年坐臥一羊裘盛暑出門都無所攜頃方稱貸營寒具其他貧士且逺出僕下今聞有就食畿輔他縣者有寄宿僧廬者狼狽萬狀北地苦寒裂膚此輩短褐不完饔飱不給萬一老病凍餓間且溘焉塡溝壑誠無異九牛亡一毛然

皇上仁覆海防側席辟門惟恐一士之不集輦下使輦下待

詔之士若此當亦惻然不忍聞也以芻蕘之愚防計皇上回鑾在陽月中旬倘久霽冬和或尙可炙硯一試其年逾七十有疾者禮有憲老之典或從寛免其試而見放者猶可歸田卒嵗夫齊桓舉火而爵寧戚趙王抵掌而用蘇秦賈生召至漢文帝方受釐宣室遽接席於夜談主父偃徐樂嚴安等書奏召見孝武嘆相見之何晚豈其時果乏才哉誠結於心而不能緩也今古代相移易才辧詞賦不能方駕前人其疎逖貧賤尙可與扣角者比閣下膺

天寵最渥夙夜侍殿陛以啟沃之任兼吐握之風試從容乘間言及未必不霽顏嘉納如水乳之相投也比嵗西南洊警

皇上萬防之暇吟誦如儒生今聞天殪元凶魚潰蠭駭鯨海波平南顧之憂稍釋及此憑軒策士使天下應詔大小臣工布衣野老受簡進言卽不逮董賈揚班亦可以歌詠盛事垂諸竹素始徴之甚渴旣待之甚溫不忍終置之經年逾嵗之久亦所以宣曠恩光盛舉也倘末議可采閣下其俯擇之若以爲熱中躁進此宓子所謂陽鱎也執事當麾之千里之外不以厠門下僕堅臥十年亦嘗奉教於有道矣士故信於知已知閣下之樂聞此言也書詞瑣陋伏惟垂照不宣死罪死罪

學余堂文集卷二十七

欽定四庫全書

學余堂文集卷二十八

翰林院侍讀施閏章撰

書

寄徐健庵

公郎得雋聞之喜甚媿未展賀賤辰將近適有故人招遊天臺鴈蕩杖防一往蓋避觴我之客也昔人有云年過六十湯火居心向薄其未達生今始知之裏中姻舊乃以粉飾之詞逺辱先生逾分已甚先生以立言自任可遽爲過情之許邪恭讀一過汗浹背貺爵斷不敢當欲顒竢公郎世兄來寧國面璧延佇至今頃故友劉都閫潤伯之子繼文來謁宗伯先生輒附寸函便繳幸爲查收劉所請具宗伯公函中不敢復贅髙淳詩人邢孟貞先生諱昉者詩品在錢劉郊島間眞唐音也卒坐詩窮以死其家近石臼湖時稱邢石臼僕少時與之上下議論受其礱錯向以告倉部範正刻其集十二三周櫟園先生已裒集爲四家稿以傳矣昨年偶過其家索藏稿未刻者尙多其遺孤沔已早夭一孫方五六齡田產粥盡所存僅五畆孤孀防防難存活見之流涕其所親因言淳邑父母爲宗伯公門下士倘邀惠兩先生閣下合賜一函屬其收卹得三四十金爲之經紀贖田七八畝可免寡稚凍饑此在當事爲順風之呼兩先生其許之乎夫邢孟貞未獲交於閣下之門僕何敢爲乞鄰之請然古人之文士名賢有生不識其人而死卹其後且刻其遺艸以傳者蓋不乏人卽範倉部正當時亦未識邢者也可否惟命瑣凟及此亦以先生之篤念气類有素耳

與林茂之先生

先生春秋八十有三矣矍鑠如五六十許人其必臻上壽無疑恨相去日逺不得數侍杖屨仕宦日拙艱險日多𨿽嵞山入署得一開懷解頤坐未移時簿書堆案上下徵求攢睂仰屋先生視此樂否也昨秋晤周伯老輒言及先生饘粥之艱伯老欣然許餉米粲數石蓋是時伯老入覲舟經白門定果此諾今嵞山返棹便附二金自媿釡甑將塵作此戔戔鄙薄當令仁祖笑人耳

寄沈姑山先生

才拙時艱一切荼苦甘之若飴病入膏肓無復藥理處無丘壑之安出無升斗之餘逺近見聞驚魂駭魄憂能傷人不獨顚毛之種種矣山中髙臥苟不至以饑寒死𨿽艸衣木食南面王不與易未可爲世俗人道也

又

舉家飯麥不給廿餘年無此事殆天遣爲老農矣歸雙溪課兒書外日問田園間讀先儒語錄數則便欣然永日有味乎其言也多病苦思則胸舂午夜不寐故一切罷筆墨昨念及邵徵君先生耄矣屬詩久不報爲骨竦因走筆報之雕虫壯夫不爲又苦不能書祗自增其形穢耳年已向衰於我夫子所學未窺底蘊所見撰著絕少處岱麓遵海濱求捲石勺水不可得是畱悔於沒齒而貽譏於來世也惟夫子稍出一二示之行當裹糧來矣漆夫未敢冒昧通啟致聲爲荷

寄蔣大鴻

先生遂爲越人邪相去六百里日日說出門不可得古之千里命駕者何人哉近且比嵗無書問窮蹙不必言又頻頻爲俗物敗人意前賢稱讀書著書遊好山水皆是厚福防哉其言也去秋薄遊黃海見所未見自今以往決計一遊天臺鴈蕩便堅臥雙溪艸堂老矣詩文小道無足恃近稍編輯苦無定我文者不能不爲君一搔首大作刻就者願見一二又黃山遊艸一帙泚筆直示可當談防陸舟先生發矣追附此數行悵惘何極

寄王丹麓

伏承示近詩屬刋定爲序親舉玉趾追送昏黑乃返忘形故人不督我過反厚存我悚息不敢當省覽終帙多確然可傳者直欲爭座古人不揆頑戅輒爾刪竄舴艋傾側風浪中頭目交又適患寒知必無萬一當要是朋友磨切之益借此爲獻老年翁再加持擇可也徧觀古人著作不能豪髮無憾何況時賢然我輩志在行逺決不可自恕正使痛自鍼砭不審去古人防許當今家曹劉而人李杜一邑之中卓爾豎鼓旗者常數輩求其鐵壁堅城無懈可擊者難言也酬贈詩不易作老杜且然七言爲甚稍縱則手滑調浮矣閨情綺語數見不鮮且傷盛徳尢宜割愛僕終嵗鹿鹿去古學日逺鼠光螢火自照不足庸遑及人嗟乎僕亦懲俗忌絕口不泚筆久矣所以云者感年翁夙誼悃愊骨肉友生勉竭一得之愚所謂士爲知已者用也山郡寡聞時有小作徧示閭巷同人莫肯下一語輒用爲恨曩惟陳伯璣方爾止二君間有可否稱益友而蘄州顧赤方出其詩相讎挍嘗握手笑曰吾儕相好也攻瑕索垢當猛鷙如寇讎毋畱纖塵爲後人口實時嘆爲名言毛稚老昨爲定二記感甚且頭俯至地矣古人詩文以一字分工拙見於詩話者不勝稱引劉舍人云攺字難於造篇故有以一語而腐唇斷須者矣率爾涉筆誠不能悉當抑彼善於此攺之猶賢乎已且一經彈擿存而思之久之必有工穩字句如天造地設特患人艸艸混恕無從省發耳此僕所身試者年翁得失冷暖豈待僕之畢其辭哉夫神堯之智不無疇咨於四嶽夷光之美不免借照於明鏡不獨文章爾爾也知旦暮剞劂故先歸稿本倘不河漢其言嗣當奏薄技於左右矣嵗晏多冗春以爲期但勿以語他人也

與曹太守言紫陽書院事

客有來自紫陽者言拙詩防鐫置書院甚媿甚感輒不自揆敢布其愚於左右憶去秋陪侍見書院屋瓦十裂四三上雨旁風行就傾圯明公慨然有亟修之議此蓋文公父子之靈實式憑之故誠發於中心非他人所敢請也間者迫公事或未暇及此然竊念朱子爲孔孟後一人紫陽爲朱子講學之地朱子在閩著書武彛考亭之間必自書紫陽朱某其不忘此故土也生則魂夢是歸歿則精爽來格實與他處祠祀不同且宋建紫陽書院理宗禦書院額以寵之載稽往籍其時建在歙學南偏非紫陽山也其屢廢而興僉議在山爲可久亡兵火患故入明攺建於紫陽其經始者新淦張公繼修者蒲阪何公其將圯而新是圖則維當湖陸公然其時亦止養士課業未嘗授餐防講也明季六邑大防嵗三日當事轍迹罕至兵興以來不絕如縷今汪胡諸耆舊徒步就米習禮歌詩修復防事未敢邀重於縉紳大夫其聞風惠顧枉車騎而戾止者則自明公始也嗟乎此道希闊久矣當途貴人不以爲迂事則薄爲腐談故村氓巷卒皆從而目笑之今明公親率僚屬官師嵗及朱子誕生之辰詣祠講學與諸生布衣周旋揖讓肆筵授餐不倦在防之士及觀者千餘人皆烝烝心向卽陳述無甚髙論所謂存什一於千百守墜緒於來玆賴玆一舉不可謂非盛事惜其祠宇之壊漏將不可復支也說者曰往例取之贖鍰今旣無鍰金又難募助如仰屋何然自明公涖郡修舉廢缺可指數者多矣勉爲其難者先治漏瓦易腐椽稍免傾壓余以次徐及要在任用得人其費當不甚濫明公繼當湖之後舉從來未有之典又修前人將墜之業使學者奉祀俎豆嵗時防聚嘆興於學其功在先儒後學輕重何如也僕往官豫章曾檄修吉袁諸郡書院不辭勞瘁去嵗遊紫陽公亦欣然自任曰此吾事也故敢以聞

復王便朴

一寸未成眞事業百年虛負好光陰此王文成句也以文成學業尙云爾我輩何處生活近來此事借先生稍稍振興從者不乏未可謂徒托空言矣但不明性體則學無本源不法先聖則學無規矩此是先生定論與尊徳性而道問學相合今後學或侈言性悟全薄躬行遂有打七坐禪之說似顯涉異端矣先生宜有以亟正之莫謂其流不可懼且恐開有道者之指摘而阻眞實學人向往之心也僕非知學者偶有所聞不敢不以告耳

寄魏凝叔

僕聞之君子尙友古人讀其書不見其人可也然讀其書嘗恨不見其人古人往矣且恨不得見況當吾世近在二千里之外者乎僕讀先生之文有年矣往備官湖西講學白鷺書院窮巖浚谷之士迹絕闤闠衣如黃綺者皆惠然來集易堂諸君子以隔郡抗迹金精山不得致頃年先生屢客吳越維間賣文爲活僕又臥病山中無因緣相見向從程穆倩逓中得所惠文集知有意向僕竊聞當世之論文者多舉汪戶部鈍庵魏叔子凝叔爲二家於戶部旣習遊而上下其議論矣念不可獨失魏叔子今天下文學之流皆被徵召集闕下先生褎然啟事廹再命臥不肯起則是相見終未可期也私心怏怏以爲恨故敢因便風寓書左右古之取人者先器識而後文章其爲文也先根柢而後枝葉非無枝葉也根柢旣立枝葉萬千重花累萼奪繒彩而煥雲霞皆是物也言之不文行之不逺孔子蓋亦屬意於文者近世詞人比戶駢肩權輿於八股優孟於八家求其庶幾於道者頗少七言律古人所難今下筆四首十首五排動至百韻又塡詞累寸才情驅煽前無古人有道者私憂之夫苕楚之華隨風輒隕溝澮之盈移時立盡其原本然也若夫平原淺水獨樹疎花望之立盡擷之無餘又非文之大者見近世所推一二名家偏矯王李之失遽以爲冠一代而抗歐曽竊未敢深信以其淸眞自放而波瀾不闊光焰不長也先生之文原本經傳動闗風教其間層折頓挫有古法讀之攺觀易聽庶幾懷文抱質有彬彬之槪又聞先生行已介以嚴與人和以恕砥礪巖穴之行而樂交士大夫凡文人相輕相軋驕吝之气皆不見諸詞色殆所謂言有物而行有恆者故願與朝夕遊僕嘗憾文人不防細行爲世口實顧不幸好爲文詞因取古之文人近道者嘉言懿行集爲一書目曰文人盛徳裒輯垂竟蓋有慨乎其言之也僕先世皆篤學力行從郡大夫旴江之遺澤肆力於聖人之道僕少孤無恆產稍長用括帖教授生徒尠識寡聞輒以詩文見稱人苦不知恥一涉宦遊便多傳布𨿽嘗刳心滌腸從事於其上焉者薄有闚測寒暴洊更終未深造垂老不寐當中夜飲泣性癖嗜詩二十年來未嘗一付剞劂諸公流傳並友人選刻近始合編爲集約近四十卷尙須撿括今視所往三冊可得其梗槪也文二百餘篇多牽率昌黎所謂俗下文字適偶抄一帙中有李忠肅袁江督二傳據其家傳成文並貴鄕先進倘有抵牾煩爲是正立言不朽盛事僕何敢覬覦但半生精血所在積習難忘頃有防城金使君肯解俸鐫全集惇索良切不知有一二言之幾於道否丁敬禮誰定吾文之嘆陳思王喜人譏彈之語味之嗟賞如在把臂近日直道寖寡士大夫不折節受礱錯人莫肯傾冩爲一言者故言行日蕪陋而交道日衰僕竊痛之古人有云白頭如新傾蓋如故人之相知千里神交未必不親厚於銜杯接膝也比聞有同气之痛旦晚或未得出敝門人姜學在嘗獲私於先生稱行誼甚悉吳門距宣城一航可達詩文之友有吳雨若梅耦長諸子可往還扁舟枉過有敬亭疊嶂可爲主人僕老矣苦被惇廹入待詔昏耗迂鈍明年當如楊朴處士一誦詩卽見放矣新令君王如老敝鄕同年老友也作吏廉平又傾向良至當一切咨訪仁人爲桑梓計可傾心悉告之所謂上下相與有成也一縑伴緘竊附於古人縞紵之義幸勿遐心呵凍信筆以當接對悚媿悚媿

寄魏和公

客嵗宋使君郵到令兄叔子先生一書詞義勤懇以僕爲有合於古人之道𨿽執手定交稱平生歡者無以逾此且見屬爲先生壽序書到時已十月矣方患怔忡罷筆墨旣以得備采擇爲喜又懼無以副委重逡巡至嵗晚始屬艸騁欵段於伯樂之前耀魚目於隋侯之室固宜卻步而沮色矣防乏確使不卽報每憶叔子嵗前之約未嘗不怦怦於心庸詎知叔子之不待報哉初傳凶問北來以爲妄也旣而程子山尊數接廣陵書皆云然則果爾矣爲驚悼累日子瞻嘗言文人未老而衰病無惡而得罪叔子勞心耗神以文字致衰病旣已敝屣利祿而就醫江南不能無萬一冀於生子今旣靳其子又嗇其年吾不知天之疾視君子何至此極也天之生才不易旣生矣又不愛惜而喜摧折豈不悲哉力疾作誄偕諸同人南望嗚咽曽鬥酒只雞之不若冀逝者有知或當邀其冥契耳往承叔子大序過爾謙抑云候僕定其文始敢剞劂僕何敢當今其人往矣願爲補入以存知已贈言之雅至僕奉報一序不過取叔子令兄所述敍其崖略又逾期久之無所逃罪其文詞牽率借躬庵邦士諸君子爲之點削以定稿還示俾可畱存幸甚

寄毛大可

中州不及相聞白門距宣城三驛復爾爾空同有雲海內詩朋官罷減城中酒伴病來稀詠之撫牀於邑伯調錦雯相繼去吾曹亦皆老矣小毛子才調風華不讓古人卷帙較侈金汝州曽爲料理剞劂否向承寄一冊爲他友所奪至今怏怏幸加倍償我前嵗嵩少諸作惜不令吾兄見之詩文見在校讐蕭瑟掩闗不敢望故人命駕或出遊道路之便枉過溪亭畱數日謝李千年已還又當使敬亭小破岑寂也

寄陳轉庵太守

日者令甥雁老南行敬附尺一言先賢依仁齋事今未浹月復有所陳是瀆也𨿽然所言私卽一言猶瀆也所言義卽千百言未瀆也況復理前說非更端而他請固知長者所樂聞也曩因敍述南中耆舊嘆顧與治楊商賢後人零落因及商賢嫠妾孤女終嵗嗷嗷所望不過甔石而先生慨然嘆息許鋟其遺詩甚且欲爲擇壻嫁女此蓋僕所囁嚅而不敢固請者以視文季卹張堪之妻孝標悲任昉之子殆爲過之何則彼二君者猶感於知己之言篤於夙昔之好而先生之於商賢初無邂逅接席之歡故爲難也度先生不忘於心旦暮且行之矣頃賤累北上過江寧餉米數斗楊氏防防母女受之感泣蓋以時方絕糧括及缾罍之類易米二升日晡方炊賤內聞之流涕渠因告以女年十六貧無媒妁倘覓得一壻衣食粗遣母隨女去獲免餓死便畢所願語罷輒復吞聲觀其窘蹙至此及今不救將有溝瀆之憂矣夫周之以粟後恐難繼不若嫁女活母均得所依且聞其女才質大是上流閨秀但隱之旣歿並無犬可牽賣耳倘先生公事之餘偶一垂憶進上江兩邑父母或兩庠學師面屬之不出旬日之間此事必報諧矣夫商賢之先公以副都禦史盡節於南京門望不薄商賢之文章行誼見稱四方亦白門人所共聞也況其女又足稱林下風致不責聘金重以煌煌郡侯負一時之望者親爲作計光寵十倍閭巷人士有不忻然樂就者哉事有惠而不費順而易行恩及於寡婦孤女而感徹於先達泉壤者此類是也先生惟速圖之僕且借以報商賢地下其他刻詩之役不妨姑緩之僕別爲之所也

寄王昊廬

去嵗獲侍左右容接勤懇談防數四幾顧戀不能辭去今日名公卿擅學行如公能復幾人乃拳拳於偃蹇需次迂步疎節之人不知先生將何所取也今且以嘉與士大夫者衡校多士矣

帝畿固天下人才根柢得大賢而爲之師存獨醒於眾醉之中砥頺瀾於旣倒之後爲天下所獨難非公其誰近聞言路繩摘學政極爲痛切防須我公一洗之耳嵩少之遊所過多賢主人登封葉君尢歡甚蓋其篤詞學重交遊出之天性又知爲公之故人辱公之推重故也惜其以公事赴洛信宿輒別嵩陽夜雨有詩奉懷道逺莫致今借手貴門人蔣年兄請正自揆疎拙無仕進之念惟輯著小書詩文各十餘卷力不能刻又恥以告世俗之人將恐終飽蠧魚南來州縣有可語者或語及之次第分刻不敢謂其可傳亦庶幾存苦心萬一其他干謁之事久謝不敢爲矣無可爲獻嵩山詩不能錄謹呈遊記數篇伏惟示繩削焉

與伯璣

傾城艷質到輒生子可爲眼熱遊子未歸得無望斷逺山邪頃者消渴司馬亦擬一女校書未審因緣何似當長跽月老乞其攺簿並欲向吾兄一問津也奉柬二詩其一賀生子試以示閨中人頗復囅然否塗中值榷闗唐使君輒以君告頃寄詩及之有部下肯憐詞賦客南州孺子甑生塵之句想不白眼按劍也閒居有作幸多及我但不必步韻作近人生活逺懷增怛勞心如何

與徐伯調

比值內人之戚復淹北轅裵逺望不能去懷夫漢魏贈言比興托防晉梁諸葉駢麗敷情厥防逾暢體斯下矣不揆荒穢衷於兩塗之間用抒九廻之結辭無虛引義絕阿私惟郢人斵之勿廣宣示以滋愆戾夫晉不乏才衞多君子而延州歷聘僑肸是與義各有専尙也倘雲路可通羽翼相接當與君左右馳騁薄有纂述垂末照於來裔耳君家世臣古人也具以是告

與毛方伯論遺才

鄕試事廹矣聞道路口語有截科舉罷遺才之說私心惑焉士子三年一大比錄科之外例得网羅遺才所以廣賢路鼓士气也今中式減半錄科數議裁誠非艸野所敢爭乃欲截已錄之數罷垂久之例竊恐士皆囂然喪气非盛世所宜有也往者科嵗兩試各錄童子數十人今童子旣不得科入又裁嵗進三分之二童子廢書徙業者亡算旣裁進取之額復隘其闈試之路士之皓首讀書何爲也

朝廷混一區宇再行防試日以鼓進人才爲念其裁中式者蓋緣選途壅滯以減爲通且謂國用不足議省廩給也故事科舉有路費入塲有燭有飲食皆官辦明末漸減至今惟錄科正數存路費什一餘悉無有然則卽盡罷科舉無補於司農之仰屋也士子知軍興用匱不敢復望供給但南闈號房舊稱七千有奇猶且添席捨用筍輿以補不足其數近萬今無大費於官而必欲虛號房之六七阻數千人登進之心此必當路大賢所不忍爲也解之者曰功令中式一名限取科舉三十名中式旣減敢取盈科舉乎夫錄科三十中式一人之例舊載全書不自今始也前此中式百餘名時止錄科三千餘人乎寛以收之嚴以取之前輩有同心也見在錄科二等者皆磨勵以須已取而復截之其何以堪詩有之曰濟濟多士文王以寧士之翹首闈試者未必人人國楨而懷瑾握瑜之士嘗接踵出其間不若存其已錄者仍酌量錄遺寧約取毋廢例令諸生裹糧而入上不費公帑下不沮士气亦何惜此闈棘尺寸之地不使其甘心一試哉僕待罪齊魯錄遺至再尙有擁輿號哭者不得已覆取數十人直指繆公方伯陳公信其無私不以爲濫此僕之已事也頃引嫌不敢寓書學憲故以告執事夫司多士之進取者學憲也司場屋之供給者方伯也方伯不苦供給卽監臨之直指公亡不樂引其网羅況學憲以多士爲子弟者乎惟公采擇而力行之存國家育才之典昭當事愛士之心爲徳不細寒家子弟尙幼無闈試者謹從士類人才起見幸不罪饒舌【瑮按自記云毛初仕山東有舊偶爾寓書不意此稿遂傳在浙中爲美談孔子所謂出其言善則千里之外從之是也】

寄金州長眞

廣陵爲南北輻輳地貴賈賤士老公祖下車頗垂意耆舊以文章飭吏治一洗從來之陋可爲僅事又時時齒及陳人何許春風能不忘寒谷朽株邪嵩洛之遊恨不得到天中今又咫尺畏塗計昔西曹比捨入則共食出則聨轡宵晝談防或歌且泣僕與老公祖曁汪耑老數人尢劇懽善及今垂二十年萍梗東西曠無防合耑木又化爲異物平生舊遊大半盡矣平山堂畔未得共倒一尊非獨時事戒心亦恥以作客累知己也學使一席近代已成金穴卽以伯夷處之人必目爲盜跖向來不幸涉足至今爲累公私屬目交責環向歸田八載埽地赤立家本農人爲老農畢世足矣所未能忘者拙文百餘篇詩近五六百葉向在官固靳不與人刻今坐困如枯魚二三知交醵金災木將半而羽書洊警勢難卒業終歸煨燼未審故人能小爲作計否此集得成不敢望李杜後塵亦或與三唐諸賢分一坐位死可不恨要是名心未盡妄想未斷此地此時夏虫語冰不堪爲他人道也去嵗夏間一函以何大復詩序奉報入許州家郵中定不浮沈毛西河今尙在署齋邪部下詞人孫豹人舊推老手汪舟次近爲勍將王築夫程穆倩諸君各是耆舊蛟門石林兩中翰今在否念之不盡此書適值便舟匆匆遣信援筆直書聊當一夕陶陶未暇作一詩奉寄拙集已刻者亦未能刷樣呈正一芹荒褻勿罪勿吐頃又聞驛傳一席借重防城請教當有日也燈下目昏潦艸恕之

與方邵村

石谿和尙舊爲方外交而未索其畫今甚悔之州來先生爲貽偃松半幅無論其畫卽其意已千古矣老年翁聚精防神作一必傳短歌大書其上以當醉我此行借是爲實歸矣且邵村集中不可無愚山莫謂窮同年可路人也

與蕭孟昉

濟川赴鳯陽不及來防知其飽借順風矣夏間寓書貴郡伯輒言及知已蓋處今日以無禍爲福無爭爲貴頃聞訟未釋鄙人惑焉昨制臺下車又有含沙射影者矣幸而其說不行萬一允行則一紙虛驚千金立擲勝亦不武矣古帝王賢聖惟以謙下爲受益顏子犯而不挍孟子橫逆自反老莊之學和光同塵執雌守下不敢爲天下先而天下莫能先之藺相如引避廉頗婁師徳唾面自漧皆忍辱蒙恥小屈而大伸所謂天下之至勇也願垂聽而勉思之言𨿽逆耳此心良苦也偶在秣陵值蘧使勒此聲妄布芻蕘從坊間得八家詩一冊侑緘不及裝褁寸芹缺然惶恐惶恐

復汪惕若先生

僕不敏中年學道而無聞者也逺思孔孟之傳仰承祖父之緒弗克負荷中夜不寐拊膺而汗背者數數矣總以世网紛牽未免支離作輟年向垂暮尙無渙然冰釋處老先生壽我以鴻篇進我以大道首推聖人作經之意與聖人之所以用心歷數羣聖心法而歸於中庸庸不離中是爲至一誠則無息是爲合天大哉言乎非其人誰足以當萬一哉僕蓋學道而無聞者也然不能自得由不深造之故此事未了縱名敝天壤浪死虛生終無歸宿從此亦惟努力以畢殘年尺寸或有所得敬奉教於先生矣至於賤號愚山得之夢中似是前生宿因詳見夢愚軒記非敢上擬顏子之如愚也先生將掖而進之乎抑好而忘其醜耶敝郡之防惟姑熟王便朴先生表明性學是月朔日聞姑江有大防乘扁舟冒雪而往郡中數十人肯從風雪中危坐一日亦是唐虞三代气象偶語及二十年前舊寓僧捨都迷門徑王先生笑曰先生二十年不到太平便不識舊寓止恐我輩墮地數十年不尋來路亦不識自家舊宅僕亟嘆曰此可爲頂門一鍼時坐中憮然各有省聊舉以告先生傳示學者願共勉之

與金長眞

寵命下喜躍數日非獨爲老公祖賀遷擢也蓋爲盛世喜祥刑之得人爲江鄕喜民命之有賴也史稱張釋之於定國一曰天下無寃民一曰民自以不寃蓋謂聴斷得平耳今法吏或武健嚴酷艸菅民命以囹圄爲質庫以援書撡金劵其間寃濫不少近又見有執法大吏多行不義無所湔補乃以故放罪人爲種徳則有縱凶惡而殃善良者矣皇天無親惟善是與縱惡人以殃善良非仁恕之道書曰刑期於無刑惟明克允孔子曰刑罰不中則民無所措手足今國家赦令數頒卹刑四出而盜賊姦宄日眾以刑罰之未中益相習而無忌憚也如果平心執法輕重得宜歐陽公所云求其生而不得則死者之心與我俱無憾此所謂惟明克允者也老公祖旣仁且明辦此綽如矣僕復云爾者蓋有所懲而然也江南訟獄繁多躬親綜覈則太勞倚任吏胥則滋惟一代大賢駕輕就熟折獄不煩於廷尉之髙門不足數矣

復葉井叔

名嶽借賢主人遂使客子得穿虎穴一躡嵩頂題詩石壁最髙處自是平生僅事老年丈先生窮搜博覽繼以雅吟文采風流故當長畱二室間也拙序恐有浮沈不謂遂厠首簡承示種種琳瑯滿案讀累日不置恨頃方猥冗不敢以煙火語玷淸覽耳阮亭先生咳唾皆仙又篤重同聲精心品藻大集得共相商挍甚快僕局山中見聞孤陋所謂海內詩朋官罷減城中酒伴病來稀誦之未免三嘆矣蔣虎老生平畏友相視莫逆渠卻翛然塵外自了本分僕鹿鹿艸艸何敢望伯仲哉嵩遊詩記未刻拙集垂成而力絀恥以告當事告亦未必肯應銖積寸累或秋冬可竣卽馳寄請正也

與吳孟舉

相距四五百里積懷數年不得見讀黃葉村莊一帙𨿽偶爾小作具見胸中武庫矣衰病廢學僅和得種藥二絕直是打油聲口然竊疑年丈閎才博覽一片雄心恐難以菜根消卻輒復以短句奉嘲云葉滿村莊酒滿樽便便腹笥舌難捫紫螯黃雀饒香味肯把黃虀嚼幾根覽至此或當一捧腹也手制敬亭綠雪伴柬肯寄一絕句紀事便是山中佳話玉老瀕行來別廹不他及

答陳滌岑兼索壽序

夏杪歸自雉城從姚年翁所得拜書問悚媿無量𨿽大君子防謙采及固陋然以嫫母而傅朱粉於夷光拙匠而效斧斤於般輸固知其不足當一噱也先生文章弁冕當世顧壯年引疾不燃天祿之藜坐擁君山之書天殆將特縱其才以傳世行逺冠蓋滿眼眞浮雲耳憶長幹搜帳中鴻寶撰著等身洋洋大篇不啻嶽峙川流僕方願附姓名於其中未敢遽請而先生顧以此見屬僕何敢復辭竊恐寸筳撞黃鐘未能發鴻聲萬一然異苔同岑久在艸木臭味之末矣先生以明年耳順爲衰朽亦知僕今年仲冬已先周甲子乎麋鹿性成無復宦興讀書之外所不能忘者惟山水朋友桐宣相望不獲登浮山一拜藥公願老之墓實爲缺事去冬抵皖口蓋以先大父崇祀鄕賢借撫軍公大力嘗相識於京師數承垂問故不得不往謝嵗暮天寒何緣得一攀函丈慰此饑渴乎省書又增一嘆矣貴門人諸君子多鴻筆幸稍敍先生履歷梗槪卽當撰侑爵之辭頃因小捨弟就姻新安甫回冗次布復不一

答友人論廉吏書

辱示苦節不可貞居今之世不宜以廉名教督意甚厚然僕非能廉亦非敢以廉名昔人云淸畏人知必以此見知於人陋矣僕何嘗矯矯焉自稱廉公私徵索不已間稍自解暴以語所親其知我幸也其不知我也黙守而無悔有婦於此日侍其夫子舅姑揭然鳴於眾曰我不玷爾帷簿一室之人必大笑以爲婦固然也終嵗食貧室中虛無有婦飽糠籺而甘防奉舅姑猶日詬而責以三牲五鼎之養宗親內外又日廹而索以牡羜之速雜佩之贈誶聲交至婦必怫然謝曰吾非倚門倡安從辦此非以此自多情激勢蹙聊一云爾也僕之所處或有類於是夫吏之事有百莫先於廉婦之行有四莫先於貞婦無他能而獨以不淫鳴固已悖矣假令墻茨見醜侈然驕語其夫曰我𨿽不徳而善女紅能辦爾家事其夫有不大慚而唾逐之也哉今爲婦或不幸如此不見逐於夫又從而寵之婦輒以驕娣姒然以告東鄰之嫠婦去之若負塗矣人之才志不同未可以不識時相病也昨爲兄治裝亦不敢不略盡兄故知我者幸恕此老婦郵便還答想復一笑

與所親

我輩旣知學道自無大戾名教但終日不見已過便絕聖賢之路終日喜言人過便傷天地之和

與張某

所示某公徳政錄詩頌並序甚勞捉刀讀之不免泚汗使當事賢者身受之且視我爲何如人僕不敢謂當事無足稱然我輩立身遣詞亦自有體何至作如此牙舌昔人謂輿論之是非勝官評之黜陟以輿論無私也況彚集羣言刻爲大帙存之旣久賢否混淆往視學山左搢紳之子有爲其先人請祀鄕賢乞香火生者或鄕評無甚著輒出其在官頌徳之書爲稽據觀其書大抵東南人所爲也南俗善佞度不自公始然公長者願後此勿復爾愼勿一字假僕旣不爲僕累又不傷公盛徳所謂相愛以徳也士日飯脫粟不一升亦安往而不得貧也言切而直恕之宥之

寄沈元佩

先生髙義積學聞之久矣二小孫頑稚恐不足辱提誨防教督諄至嚴明漸就繩束稍記往事感荷不可言伏惟垂神加意倘有可造本經之外課讀詩書二經必不可已且日授掌故如白睂故事之類散金碎玉後來都可資博雅一失此時便不能彊記我輩今時所引用半是童子時父師所授炯炯不忘耳昔人謂發防須名師以先入者爲之主眞篤論也向來在官無長物今冰署益窮不可支書樓偪近內廚人聲嘈嘈飲饌粗糲不堪爲他人道先生澹泊家風幸慈宥之

又

先生萬里尋親大孝格天見之詠言可歌可涕此事爲不朽矣小孫得執經侍函丈童養之功便爲後來上達根柢可勝忻感但恨非上根人過費大匠繩督耳徵君先生頃局中方議立傳欲得參武陵疏艸入之方有闗系幸全錄見示並侍禦文節兩公家傳彚抄尢爲勝覽戔戔引意稍佐筆墨之費兒輩年長無成老眼將穿又専屬之孫枝矣

學余堂文集卷二十八

欽定四庫全書

學余堂詩集卷一

翰林院侍讀施閠章撰

四言

警志詩

洋洋景運六轡䢐流爾徵爾邁不我眷畱維帝賚予靡徳不具旣具旣完逝不我顧拾穗維利不如躬耕束炬夜馳不如蚤行鴟爭腐鼠鳳餐竹實翔視千仭下罕雛匹懿我祖考爭道防驥腹我目我遑敢隕墜昔遊東魯攝衣孔庭俯仰瞻聽實邇儀型匪哀匪慕泣涕如雨愴如亡子初見父母軌臻回賜文企姬秦不慙爝火持照千春隕霜警木世難厲徳懷璧負塗智士不惑猨則穴果獺則祭魚誰爲令人不勤是圖皇皇朝夕望晷心栗如岸斯崩如虎將咥冉苦抱屙顏不待耉敬爾良時並宵作晝

誡弟

弟閠嚴弱冠方婚予行役在道愛而不見悄然以悲將崇以成人之責俾纘我先緒焉爲作是詩凡七章

我䢐凜冬川谷逶迆霜披隕葉飈擊單枝憂來隨人顧影沾衣翩翩鴻雁焉知我悲

嗟余負乘長懼顚覆雞豚不逮俯仰心疚皇皇饘粥防恥叢詬爾爲令人食徳維舊

維耜維耨三歲不穡一歲倍獲卒食乃力曰余先葉重苞固植吾儕小子承流墜徳防川則難涓涓可塞旣加爾冠載授之室爾邁爾勤如彼旭日春華旣榮懿玆秋實嵗不我畱遑敢暇佚

爾父吾父亦孔之勞暱我猶子矧爾屬毛懸車延頸靡夕靡朝南陔可誦曷忍遊遨

共爾悠悠弼爾不腆旣判旣離懷莫由展人亦有言鄙近矜逺匪耳之提我淚則

匪膏匪火炎炎自煎亦旣戒止熾其燎原維憂速老誰蓍誰𨿽則云爾胡遽弗思

中園

憂亂將作而子弟學無成也

中園有葵其葉沃沃朝復夕兮灌此寒緑霜露將至逝恐不蕃心之憂矣云誰與言

中園有菊其葉粲粲日復月兮茁英有爛霜風將至逝恐後時心之憂矣寜莫我思

中園有桂其葉幕幕歲復歲兮載累華蕚霜雪將至逝恐薄榮心之憂矣各念爾生

神搤虎詩

海陽人捕虎虎入陽山寺見判官像爪之像輒僕壓虎不能動若神搤之者眾遂擊殺余讀其碑慕神威徳時新安歲饑多虎作是詩俾土人歌以侑神焉

虎欲齧人睯不畏神神赫且武視虎如鼠罝在原虞人如雨不弧不矢在廡之下孟賁失勇卞莊無功殪猛薦馨擊鼓逢逢降凶自天實蕃厥族人饑虎餐嫠婦塗哭誰使渡河我不敢知神食此土捍災是屍載驅載殄兼屏蟊賊寕我婦子丰我黍稷何以薦之擊豕刲羊何以酌之椒醴蘭漿有溪湜湜有嶽矗矗刻詩告防則百我福

責子

老不廢學如燭繼日自湣末光猶勝闇室咨爾後生杲杲初出齠齒燕荒曜靈將匿黃髮皤皤昨日如漆喪亂蠭興帝怒人逸秋素雨霜百谷堅實岐路何多決勝寧壹湛彼源泉川谷洋溢毋撥本根競華雕質羈鳥抱雛中夜喞喞攬衣坐牀寒風觱栗懲予薄躬祖徳是述

學余堂詩集卷一

欽定四庫全書

學余堂詩集卷二

翰林院侍讀施閠章撰

樂府

將進酒

將進酒羅羣賢合四坐陳廣筵履舄錯蘭膏然弛佩帶步華軒蠲憂端齊歡顏歌旣醉酣忘言舞陽阿揮朱曲雜奏心相憐薄富貴樂當年願更酌要列仙壽千春白髮

短歌行

蛟龍可豢致之重淵神𨿽壽謀身不全禍福無兆天地匪堅山則爲谷水則爲陸服食引年蟪蛄等促永嘯無爲含眞守朴

少年行

少年矜任俠走馬探金丸朝從漸離飲夕交劇孟懽家本五陵子遨遊雙闕間使气陵五侯結客滿長安白日報人讐純鉤血未幹官騎不敢追九衢側目看一朝見天子請纓輸心肝南徵舉百粵西使斬樓蘭英聲振海陬勝气浮雲端竦身光竹帛小勇寜足觀

隴西行

客有隴西行道逢江南客本自同鄕人相見各頭白憶昔出門時新婦掩口啼嬌兒不解愁薄作堂下嬉夫婦不相思父子何當離西風吹隴水堅冰凝我衣慚無一觴酒爲君解渴饑勿復言故鄕故鄕不得歸

東門行

步出城東門行行逢阿誰當時數萬戶夾道交華榱多謝諸壯士斬木稱義旗閭井供一炬流血被九逵豈伊秦與越相殘一何悲烏鵲厭人肉犬豕日已肥昨傳戰城南矢石縱橫飛接刃爭須臾咄嗟成鯨鯢生無鷹揚烈沒無黃鳥哀嗟彼爲國殤掩袂酸心脾

豫章行

大木藏深山交阿蔽髙天生與磐石固太古無歲年斧斤儵見取長繩相鉤連推挽髮千夫持作萬斛船昔也淩崇岡今也泛廣川不惜離根株役我風浪間鉅材逝將盡臃腫亦難全多謝中林艸惆悵私相憐

代怨歌行

誰謂太行髙陟之一卷石誰謂長城逺度之不盈尺新人歡巧笑故人涕汍瀾對面成逺別何必間山川梅樹生庭隅枝葉多憔悴梅酸不言好結子君勿棄

君子有所思行

端坐郁愁思遊娛騁良辰五侯從何來賓從皆貴臣浮雲擁輕蓋接轂紛朱輪前騎鼓吹作後車燕趙陳餘芳散綺服照曜九衢新朝華不待莫夕歡不及晨貴盛有隕歇珠玉成埃塵防稽𨿽晚貴翁子終殺身誰知蟬冕客長媿采薪人

秋胡行

秋胡行自魏武以還諸作者無與秋胡矣余爲賦秋胡本事冀世之類秋胡者一聽采焉

佳人獨處盛年明璫翠袖春妍君行不歸姑老采桑微步桑間黃鳥一雙睍睆攬衣淚下漣漣駐馬翩翩誰子色飛目奪心憐金夫不回妾盼踟躕惆悵玉顏白日晼晚各歸相看慚愕難言妾心念君萬里君心忘妾眼前蓄怨含嗔那忍捐情絕愛重淵長恨東西流水吞聲嗚咽誰傳

上畱田行

傷婦死於兵也

裏中有啼兒聲聲呼阿母母死血濡衣猶銜懷中乳

門有車馬客行

門有車馬客言自故鄕來置酒列廣筵合坐臨髙臺爲問故鄕事欲語中心摧海水齧桑田陵阜爲崩隤親交滿里巷回首皆塵埃語罷各嗚咽淚落盈金罍人命信朝露念舊有餘哀中宵倚長劍奮袂起裵

前有一尊酒行

前有一尊酒月出當我樓人生苦晝短賓從歡夕遊朱顏理瑤瑟妙曲彈箜篌娯樂夜忘疲河漢已西流涼風捲羅衣鬒髮成白頭萬變在須臾但願蠲煩憂誰當鞭赤豹遊戲昆侖丘

城上烏

城上烏有巢不棲中夜呼自言城南賊兵至殺人如山烏得哺烏得哺且掩口城頭多健兒弓箭各在手彎弓射烏折雙翼轉服烏死蟻得食

陌上桑

沃沃陌上桑離離池中蒲南國有佳人窈窕世所無髙樓臨廣陌皓腕颺輕裾兄弟盛車騎坐中夫婿殊春華艷金屋足不逾門樞日莫見烽火攬裳泣踟躕樹木雜輪囷巍阪何﨑嶇金雀墮艸間霜露沾羅襦傍有冢上松昨夜聞啼烏烏啼亦不雙雌嗚懷故夫鐵騎從東來悉索南山隅相逢村谷口險隘不容車力脇牽上馬肯復立斯須左手何所攜長佩雜瓊琚右手何所攜翠帳垂流蘇移我嫁時物顚倒系馬頭婦言將軍令勿虐良家姝健兒聽益怒此婦一何愚我已棄妻子從軍萬里餘若不逐人歡所願誰與俱垂頭掩雙袂吞聲泣路衢

妾薄命

妾如木槿花朝榮愁日莫君如楊白花東飛復西去去去何時還西度楡林闗不怨妾憔悴念君非故顏

雞鳴髙樹顚

雞鳴髙樹顚徵夫夜不眠披衣下牀去牽馬立門前妻孥相訣別長徵遼海間上山馬蹄滑渡河河冰堅堅冰有時泮浮雲何當還

烏生八九子

烏生八九子啁啾髙樹間西鄰彈射兒挾矢探金丸東家白髮翁咄唶多苦顏投杖前抱持拉絕弓與弦急難不相卹安用交豪賢羽翮幸無恙飲啄何翩翩被徳良不訾報恩誰復言

邯鄲才人嫁爲廝養卒婦

委作溝中泥寧爲篋中扇扇棄猶自可泥污誰忍見宿昔傾城姿窈窕稱邦媛佩玉珥明璫挾瑟侍歡宴春華辭舊枝榮悴中塗變未能自決絕摧頽就鄙淺洗糚臥委巷夜夢猶廣殿捲舌懷故恩願化堂前燕

釣竿篇

持竿南山下濯足大河涯河流何湯湯魚尾何蓰蓰水淸小魚見水濁大魚肥龍子亦魚服太息中心悲芳餌愼勿貪後車非所期被褐蹇獨處誰當知我爲

浮萍絲篇

李將軍言部曲嘗掠人妻旣數年攜之南徵値其故夫一見慟絕問其夫已納新婦則兵之故妻也四人皆大哭各反其妻而去予爲作浮萍兔絲篇

浮萍寄洪波飄飄東復西兔絲罥喬柯嫋嫋復離披兔絲斷有日浮萍合有時浮萍語兔絲離合安可知健兒東南徵馬上傾城姿輕羅作障面顧盼生光儀故夫從旁窺拭目驚且疑長跪問健兒毋乃賤子妻賤子分已斷買婦商山陲但願一相見永訣從此辭相見肝腸絕健兒心乍悲自言亦有婦商山生別離我戍十餘載不知從阿誰爾婦旣我鄕便可防路岐寧知商山婦復向健兒啼本執君箕帚棄我忽如遺黃雀從烏飛比翼長參差雄飛占新巢雌伏思舊枝兩雄相顧詫各自還其雌雌雄一時合雙淚沾裳衣

采桑篇

種桑東谷口谿路何逶迆夕摘日薄莫朝摘露未晞不自知妾苦但爲愁蠶饑努力事織作奉爲君子衣七襄爛五色是妾手中絲裁縫稱長短被服生光輝振襟還嘆息含情當語誰新衣時復故盛顏日已衰十月隕繁霜桑葉隨風飛願君爲磐石素心無轉移

丘陵歌

陟梁甫兮馬虺隤瞻泰山兮云不開云不開兮日莫雨回望魯兮逝何所

升天行

丹鳳一雙乘雲上翔俯視八極中路徬徨【一解】下土小臣心思太古言叩天門手擊天鼓雷雨晝迷噤不得語【二解】天閶髙髙髙不可卽但見羣仙玉女侍側貨財千億【黃白旣成貨財千億役使鬼神玉女侍側見陰長生仙詩】小臣昧死頓首言天闕淸虛安用貨財千萬億願丐下土小民作衣食【三解】仙人持節問汝何所求小臣不願富貴願假赤螭遊戲十洲山無崩徙河海安流天子萬年兵革罷小臣魯鈍但當貧賤長優遊【四解】

擬宛轉歌

露已零鬥酒醉復醒新聲曼曲歡自成夜闌別促傷人情歌宛轉宛轉悲且遲願爲南山石硜硜心不移

二

星欲稀雙烏驚不棲野蠶作繭機中絲纒綿辛苦爲君衣歌宛轉宛轉不能忘沈憂令人老歡樂夜未央

慷慨歌

耕田求食苦不得息起而爲吏薄食我力念爲良吏何可得【一解】貪吏受錢甘如飴身安逸樂亷潔何爲入無以娯室家出無以遊賢豪長者遺我心所思何不歸故鄕與妻子共餔糜【二解】念爲貪吏子孫愚受人嗤念爲亷吏子孫𨿽賢常苦饑嗟彼子孫誰何人丈夫各有志何當爲爾作計身受惡名爲【三解】

折楊栁歌詞

路傍執手別借問還歸時春風二三月吹殺馬上兒

二

莫作閨中婦寧作陌上塵願得隨風起爲君霑羅巾

三

腰佩鹿盧劍背著錦裲襠防馬願馬肥出門願身彊

四

鷂子橫天飛日莫有歸翼莫學菖蒲花無由見顏色

讀曲歌

憐歡含怨怒當歌斂蛾眉春風入桃李婀娜難自持

二

虫生黃蘗中滿腹心腸苦儂向石城住歡作襄陽賈

三

庭前夜合花枝葉相重復雙烏不肯棲汝從何處宿

四

歡情柰何許窺井不見底東家石橊樹累累自成子

五

持歌勸歡飲歡復彊儂醉歌到懊儂曲墮儂一生淚

六

儂歌不言好薄言托情素爲取歡顧儂故作曲中誤

七

他人亦憐歡儂無負歡事持釵刺儂心劃作相思字

八

別歡不能眠逺行斷消息羨殺靑溪姑無郎罷相憶

九

玉井藕如船定生五石蓮斷錦不成匹當窗仰喚天

隴頭水

隴阪九折長水流去何極故鄕行當歸行子各努力

二

登髙望所思引領迷處所徵夫腸百結吞聲不得語

三

隴髙寒气蚤九月霑嚴霜落葉墮水底遊子悲道旁

四

隴頭水幽咽隴頭人髮白隴頭人回頭隴頭水自流

華山畿

郎心何太切使儂腸斷絕死合得同棺生嫁止同穴

泰山梁父吟

山髙多烈風鬱鬱少松栢側足陵天門浮雲蔽碣石辛勤紀封禪茫昧探玉防攘攘七十君一逝無陳迹上爲羣仙居下爲萬鬼宅言當采芝食使我生羽翮攬裳不及餐白日何促迫生非孔顏徒百年亦何益何況蕩陰裏空埋壯士魄

夜坐吟

長夜何漫漫天風吹我徵衣寒人生一寸心安能糺結千萬端野曠飛蓬不得息引領髙臺望八極星稀河漢雞欲啼記得前年別家時

望逺曲

歡從何處去妾倚中庭樹不恨天涯逺恨殺門前路

彈箏曲

髙樓夜靜流悲音願君千里知妾心回風吹折餘音斷淚落輕裾拂弦緩

烏棲欲奏烏啼曲烏啼啞啞傷柱促遼陽十載不思家秦箏那得比胡笳

雞鳴曲

喔喔復喔喔雞鳴茅屋角客行千里無此聲傾耳聽之驚客情踟躕回勸主人翁勿畱此雞鳴屋中朔方健兒如雲屯城中掠盡來山村山深茅屋隔松筠但聞雞鳴知有人妻孥被掠雞亦烹空庭破壁徒酸辛君不見長夜漫漫夜相續啾啾人鬼同時哭

送春曲

江水彌彌艸萋萋君行何速來何遲願畱君兮君不知回風拂樹庭花飛仙人防當老何事戀馳暉歌且舞送君歸

棗棗曲

海陽有香棗蓋取二棗刓剝疊成中屑茴香以蜜漬之好事者持爲逺餉詢其始則商人婦所爲寄其夫者義取早早回鄕云予爲作棗棗曲其詞曰

井梧未落棗欲黃秋風來早吹妾裳含情剝棗寄逺方綿綿重疊千回腸封題寄去憑君語棗甘誰道妾心苦閨中不識望夫山君看淚濕牀頭土

采麥詞

桁無衣倉無儲田家兒女啼呱呱新婦采麥奉老姑老姑髮白齒盡落有兒服賈母藜藿前日風吹麥落花今日雨浸麥生芽老蠶成蛾又生子良人何不早還家

病兒詞

夜不得解身上襦晝不得織機中絲問爾懷中兒嬌啼一何悲君家門戶單兒女難剪我匹練市藥一丸嬌兒泣咽旋復吐中宵索母嚙枯乳烏啼啞啞天黑莫雨醫當從何來門外水深三尺許

莫射雁詞

莫射雁雁孤不復雙夜夜哀鳴思故雄天寒野曠積冰雪獨憂矰繳聲不絕卻驚羣雁來相欺吞聲抱義中心悲流人逺謫多邊戍定有逋臣附尺素請君放雁且雙飛憑寄書來還寄去

牧童謡

上田下田傍山谷三年播種一年熟老牛亂後生黃犢版築將營結茅屋催科令急畏租吏室中賣盡牛亦棄今年逋租尙有牛明嵗田荒愁不愁前山吹笳後擊鼓殺牛饗士如磔防牛兮牛兮適何土

荻港謡

江口泊處一夕水湧丈餘有宋公臥官舫夢神促曰移船移船遽驚起船纜已解俄岸崩如雷它舟皆破溺矣【事在順治丁酉十月十六日】

港中艇子不可宿夜半蛟翻浪崩屋港口頽垣不可居蛟來觸岸民爲魚峩岢大艑落何許鼉駭鯨奔作風雨幾人翻卻橫黃金有客移船聞鬼語

新安客

巍巍蠶叢路飛鳥不能度中有新安客老向成都住家中存阿誰防獨余故妻別時兒在腹雌雄未可知冉冉二十春寄書無六親忽逢逺來客云是新安人往問敍鄕曲同姓復同裏握手稱弟兄何意乃父子飛蓬偶相值哭拜不能起阿母望爺歸淚落東流水水流何潺潺遊子及時還

獨山婦

枯楊巢野雀將雛苦不蕃勿爲貧家婦被遣適它門夫婿已決絕乳下癡兒存入門見肬贅阿母中心煩悔不守故夫抱兒歸九原小兒不解事索脯無朝昏中庭有苦李累累重隤垣開花自結實好惡那得論腹中復有兒婦病臥艸間力難致醫藥負薪得肉還阿姥知釡肉故嗔背姥餐吾老乏藜藿新婦私饔餐婦慚矢皦日彊起聲暗吞持刀未割炙癡兒啼怒喧汝實眾所憎去去愼莫前啖之卻牽衣揮刃兒不全兒自有阿父事理那可言里正白縣吏縣吏淸且賢謂婦非故忍薄贖十二緍富家有牛賣貧家止雞豚語婦汝作祟鬻汝充官錢生兒好還我愼勿復相煎婦答我免身理合奔黃泉我𨿽若蒲葦一辱無再遷四顧郁誰訴雉經掛桑園是月兒當產腹悲空煩寃阿夫在南鄰媒妁方糾纒東家有樵子稱貸相夤緣作計論錢帛雜用靑繩穿夫歸見婦死悲憤塡心肝門前舊井在舉身赴重淵四命爭須臾老樹號烏鳶爝火燔鄧林蟻穴成長川裏嫗責細故盡室悲摧殘傳戒後世人骨肉應相憐

海魚篇

東海有巨魚掉尾北海灣兩目若日月掣浪如連山朝薄扶桑津夕過碣石還饕餮用水族吞舟噏百川憑陵作風雨遊戲走平原潮回忽失水坐困沮洳間漁子揮霜刀聚族橫相干修鱗霣洲渚鮮膾登金盤委身供啖食口噤不得言生爲蛟龍畏死爲鰕防餐

抱松女

宣城秀才羅愷妻孫氏未笄從姑避兵匿松下兵獲姑將殺孫亟出以身代兵脇之去抱松大呼曰死耳義不可辱遂見害三日猶抱松不僕人稱抱松女云

松之靑靑兮女娉婷松之瑟瑟兮女貞一松可斷兮女不可轉徹松根兮凝血碧永千古兮松化石

敝袴翁

身無完袴家余紈素彼誰者翁嗇身窮莫誰使爾對吏吏大叫怒倒索筐篋泣下如雨【一解】翁勿嘆翁勿嘆裏中嘈嘈環顧笑言平生親故無升斗今日傾筐持爲官長壽【二解】谷有牛羊園有梨棗老翁歸來戒兒食勿飽棗熟不敢剝羣雀復來啄【三解】岸崩於東西則有步匏苦甜誰知厥故有日官人子白身充富戶【四解】

貞孝篇

阮氏女未字而貞割股事姑以孝聞

日晝暝霜夏落女無夫空倉雀誰使露中花變作風中籜與君約爲婚妾未識君門爲君奉姑舅未侍君箕帚春風吹兮桃李枝山有松兮心不移死不難兮心獨悲辛苦韶華空爾爲

括蒼漁父行爲周宿來太守作

東甌惡溪水中有九龍灣奔流急於箭駭浪髙如山賈客自覆舟漁父自垂竿靑繩四角箱乃出蒲葦間中有碧玉盤文犀兼木難葳蕤生五色糾結靑瑯玕持詣府中趨請爲府主歡使君大嗟吁便可待賈還賈謝前致詞理合歸上官物鄙不足取乞畱碧玉盤揮手卻賈去長跪涕闌干還持餉漁父固辭非所安借問漁父家蓬門亦不完髙原有松栢其下生芳蘭直木無曲枝澄淵無濁瀾使君與漁父千秋同一嘆

梧井篇

哀二烈婦也癸未冦陷登封諸生焦陽長妻楊其弟之妻牛並投梧下井以死焦追悼有梧井遺恨篇

靑靑井上梧湛湛井中水中有雙白璧並塟寒泉裏霜枝老不枯巢烏啼不已它日井梧枝防應作連理

殘雪曲

南山之陰停白雲含愁結怨遲陽春願畱淸光持照君

黃鵠歌哀膠州韓烈婦張氏

黃鵠防其雄孤飛起徬徨空林聞夜號月黑天雨霜【一解】偸生義不爲上堂辭阿姥顧語黃口兒那能復惜汝【二解】獨繭不成匹單柯不成林海漧白石爛誰能轉妾心【三解】畢命靑絲繩合歡黃泉路東海多烈風夜夜振庭樹【四解】

憶逺曲

狂夫舊種辛夷花風吹花片落誰家妾手親栽女貞木多年葉覆空房緑裁縫重寄徵衣裳愁君恨君願君彊縱使來歸妾已老背立東風私斷腸

終風篇

大風連日夜屋瓦聲洶洶孤枕旅思繁短檠霜气重太白一何髙光芒勢飛動萬事總飄搖藏舟苦不勇廩粟霑腐儒素餐實閒冗賜金酒可沽內顧慚且久安朽鈍姿詎當徴辟寵鴻筆謝淵云微言昧周孔雨雪一冬無槁壤閼秋種歲事頻艱辛物情逾倥傯把卷手欲僵敝裘鑪自擁時序忽已闌坐增遲暮恐

莫相忘行【贈同時被召諸公】

人生良防不易得對面東西各南北干戈遲暮更驚心相望那能見顏色朅來文士如雲屯一時待詔來金門深山大澤皆羅致申命重招勞

至尊枚馬紛紛皆博雅漢世賢良稱董賈彩筆雕龍徒滿眼吾儕豈是悠悠者從來虎防有定命歌聲金石貧非病縱令醉尉相揶揄早被

君王識名姓男兒菀枯聚散復何常與君相見莫相忘

禽言

姑惡姑惡使儂朝炊夜汲饑復采桑故嗔不操作姑惡自可小姑呶呶一何虐明年小姑亦有姑行當知苦樂

又

不如歸去碩防虎步蒺藜塞塗老馬局顧

又

泥滑滑泥淺可脫泥深不可拔兒家自有夫何當隨汝苟存活細雨霏霏行路難長弓大劍相鞭撻

又

脫袴脫袴蕪田不耕辦田賦裏胥夜來烹我雞燒我蓬戶岸濶河深赤身走向何村去

又

婆餅焦阿翁惱孫兒饑夜啼餅焦亦言好南山髙孫兒有母畱賊巢念欲往贖取耐可囊無金錯刀

又

行不得哥哥白晝伏山阿中夜渡河前有挾彈後有張羅鷂子橫天飛雀死一何多

又

提壺提壺有酒不飲當誰需憂來不能語起步空庭周四隅手捋長髭須東家子焦唇讀書不如西鄰子鼔瑟吹竽

學余堂詩集卷二

欽定四庫全書

學余堂詩集卷三

翰林院侍讀施閠章撰

五言古

述祖徳詩【並序】

序曰商周作詩推美先徳見諸雅頌厥後詩人潘嶽撰家風之篇靈運重祖徳之述義非私濫並著曩編維我先王父履躬昌道講習之防十有四州肇義田贍宗黨學者至今稱不衰痛罹防亂所撰遺書闕亡先大夫孝友絕人益振令緒年不展徳逾壯而卒行𨿽信乎友生事不傳諸國史大懼隕沒各述髣髴用告有道云爾

述祖【文學諱猷字允升學者稱中明先生崇祀鄕賢及所在書院】

王風久隤缺大道日寖微孔轍豈不邇百家爭路馳吾宗肇東魯七十肩相隨在漢顯經學讐也博士師士匄揚其波先後同聲施世逺存本根後勁振前綏微言紹天學髙步追宣尼講肆羣響臻周遊遂忘疲閒先恢孟辯排異搴韓旗磬折勞公卿閎聲蜚布衣輟餐餉寠士商歌長樂饑徳音昭爼豆奕葉流風徽

述考【贈奉政大夫諱詧字曾省一字述明】

前徽洵卓犖望古郁長嘆惜不逮師孔翺翔洙泗間遺言滿笥篋防亂悲闕殘生世逢百罹營道良獨難純孝踵曾閔潔志厲璵璠纒綿九族義欵懇同气歡努力沛先澤遺構靡不完晞髮淸川汜永嘯層峯端修塗苦促算履順一何愆跪讀我父書俯仰涕潺湲珍木多早折上士罕長年儒林闕傳記潛徳當誰宣

詠古雜詩

黃河有本源傳自昆侖丘隄防苟不固泛濫將爲憂章亥度天地誇父觸不周目營萬里外心遺徑寸謀靑陽無畱景仄逕多傾輈弱水不可航欲濟行無由喟焉睠周道止策還優遊

二

文明盛中古帝陛存土階相驅逓雕斵大朴無重回百家旣蠭起六籍歸秦灰世變不可極斯文爲之災犇騰過千載作者橫九陔周行攺岐路榮木忘故荄眾艸旣已蕃霜雪終皚皚宣尼志刪述筮賁有餘哀

三

赤帝薄儒冠得鹿守文治斯文有本根過魯先孔祀墻壁出遺經諸儒相鼔吹辭賦等優俳諷諫亦無諱孝文寛賈生痛哭肆髙議謗書訾史遷身辱書不墜風騷許怨誹煌煌四始義楊惲行樂人片言乃階厲吞聲拊缶歌千春爲流涕

四

種蘭思花多種思蔓長姬周本忠厚弱祚逾夏商祖龍亦何促黔首棲劍鋩炎劉襲餘烈吏酷如探湯朝爵拜通侯夕屍棄道傍懿彼從赤松蟬蛻惟子房

五

玉樹生傾崖不如桑與麻抱璞貴不毀黨人詎足誇膺滂如火烈剛直成疵瑕衽席視湯鑊甘死無咨嗟張儉斗筲人脫身連萬家惜哉荀爽言棄擲如塵沙

六

卜式本助邊義請烹羊次公起錢谷奮身稱循良毀家紓國難受爵亦何傷志士有逃祿抗迹獨髙翔徴車臥不起飲毒何倉皇奉錢贖徴聘咄咄譙君黃

七

平勃交歡日呂狐收族時陸生掉寸舌不使九鼎移生才各有用所貴心相知純鉤或繞指神龍時守雌諤諤洛陽生乃羞綘灌爲

八

下士多所營上士少所偶寸心懷百憂豪末非我有豈無千夫雄馳騖求白首達哉柱下言人與骨俱朽長跽問猶龍賤子長年不靑牛不可追行就尼山叟

九

浮雲如車蓋白日蔽餘暉衝飇起中路化作飄蓬飛行行無根蒂持此終安歸雍門自鼓歌薛公霑裳衣千春誰不死朝菌良可悲君看繁華子寧憶桑楡時

十

獨行良踽踽四顧何滔滔富貴徒汨沒不如爲客豪朝爲鬥酒防莫爲刎頸交翔鵾淩廣漢奮翅求其曹張陳旣相厄蕭朱非久要烈士寸心合萬事輕秋毫兩人成一身長嗟左伯桃

十一

詩人罕聞道栗裏有徴士坦履就田疇遐尙追皓綺稱心發髙唱和歌者誰子右丞及左司異代分具體枯槁何見嘲液非甘醴悟彼髙山操絕良有以

十二

蒼鷹飽摶擊鸞鳳無棲枝弋人慕彩翰弓繳將見欺文章資叱吒髙步多崄巇禰生求白刃黃祖安足嗤輟翰就戎服彎弓西北馳寶刀珠玉飾白馬黃金覊常從霍驃騎不數李貳師功成防天幸虎嘯不移時今日萬戶侯昨日羽林兒

十三

驅車適齊魯饑渴求善士觀瀾洙泗濵濯纓滄溟涘美哉洵泱泱大道亦孔邇百谷何羣飛天風揚海水賓客競平津塵埃生闕裏行行薊北門滔滔長安市橘柚𨿽佳樹渡淮化爲枳眾醉思獨醒轉嘆於陵子

十四

昔遊嵩與洛引領箕山岑野曠風蕭條落葉下修林髙墳獨崔巍流泉淸且深未知葬者誰父老傳至今萬乘且不顧何況揮黃金矯立易爲節達生難處心喆人冥榮瘁貴不攖素襟垂旒如白屋楮冠樂鳴琴一爲撫歌太古畱遺音

十五

春鳥多好音鳴我池上樓情人盈海甸夙昔偕宴遊言當策我駕顧望還淹畱出門阻虎豹安能歷九州芳蘭易摧霣壯士多煩憂平生誦地牧馬成荒丘何以歌我懷五噫間四愁肉馬不可禦翺翔驂赤虯欲挽天河水俯澄濁海流

十六

雀銜松樹子飛落枯桑顚本自非骨肉寄生亦纒綿誰謂同根株兩心不相憐勢利生白刃兄弟成棄捐孤竹樂交讓二趙悲獨全拊膺感至性三嘆不能言

十七

三王禦海防禮樂急斯須如金歸大冶巨細成規模厲階彼嬴氏任法仇詩書堂陛迷隔絕朝儀一何愚叔孫采其獘綿蕞徒區區新聲傳樂府雅頌竟何如兩生不肯行倔彊非世儒遺緒振河汾董薛復先殂長河日東下蔓艸誰當除嗟爾墻東叟望古久踟躕

十八

靑陽敷淑景百卉爭葳蕤商風未及發花落余空枝華士狥物欲傾身騖文辭雕飾防其璞少壯朱顏衰自古多作者名在魂安歸生爲鸞鳳吟死爲猨狖悲獨言慕揚馬誰與曾閔期

灌園

山園傍竹屋溪流出襟帶讀書暇豫多手灌引淸瀨勿言斯事鄙適與賞心防樂矣桔橰翁寧知卿相大昨日涼風來今日桐葉敗秋蔬苟失時霜露將侵害辛苦滋本根我生得微賴

栗園村

栗園嘉樹稀返景前山赤客子無與歡防溪坐磐石朔風一何怒翻巢傾雀雛其母來下視含餔聲嗚嗚口噤餔不得宛頸久踟躕心憐腸斷絕相抱死須防羇懷余感愴嘆息霑我襦哀哉金丸子彈射充歡娛

茗隖行【避亂時作山曲皆產茶故名】

我有老祖母白髮披兩耳骨肉日零落慟哭依秋水眼前看孤孫問是誰家子淚多早防明艱虞迫莫齒白刃何蒼皇驅我東南徙人與杖俱扶蹉跌入荊杞黽勉進藿食哽咽受一匕男兒值亂世固窮未云鄙空郁負米心窮岫無甘防

二

晨徵發荒野薄莫臨回溪秋水寒且急梁絕路無蹊妻孥相怨怒濡足褰裳衣妾身不足惜所念懷中兒前山猛虎穴日昃徒侶稀屏營不敢語怪我饑兒啼吞聲還撥棄泣涕誰當知

三

逺赴南山阿言邁已百里樹杪見人煙解顏慰妻子捫足息巖陰一坐不能起長跽乞主人廡下聊棲止親交何雜遝兔絲牽葛藟茅屋二三間風雨昨傾圮去去勿踟躕落日下荒壘

采薪

客居久寄食他人爲我炊感君不自徳薄顏亦難施粗衣裁掩骭微霰復已霏客心自多戚豈必寒與饑疎林掃枯葉陰岫求枯枝攀條弄松云引領眺京畿忽憶采薇人淚下不可揮

宿山家

山行路自逺孤客魂易迷莫鳥各歸去啾啾向我啼暝色冒四野小徑多蒺藜俯見林麓下燈火臨磵蹊舉策一叩門四壁風淒淒主人進粗飯努力療渴饑來時經虎穴宿處連雞棲平生戒垂堂飄零緣鼓鼙客久望人憐使我顏色低中宵萬感集不寐聞霜雞

懷友

嚴霜下喬木落葉隨風揚飄搖轉無極萬里越川梁客遊何慷慨道路險且長仗劍久徒步雨雪霑衣裳層霄置网羅健翮將摧傷破巢思危卵揮淚遙相望

二

中腸已斷絕之子歸無期豺狼蹲大路行人延頸嗁風拔山樹海陬多蒺藜仰天中夜嘆雙淚暗交頤時無孫賓石誰當藏趙岐知命苟不憂努力待來玆

淳湖別邢景之

漠漠野田水新漲接平湖昔記漁家路今迷舊艸廬村前見野叟借問幽人居君館湖水外爲我夜回車乾坤兵甲裏匏系哀吾徒燈前兩不寐歌泣窮悲娛晨興當早發薄言縶我駒牀頭開鬥酒臨別烹雙魚論交憶童丱流光忽以䢐歡難感別促登車悲路隅

過石臼湖

徵途遵石臼停橈傍陰壑霰集林臯疎潦收浦漵涸菇蒲冒淸淺魚鼈郁蕭索防防商飈來嗷嗷羣鶩落臨集復回翔悲鳴避矰繳中澤暗張羅殺機難可脫勞生害水族人物兩索寞黃鵠獨髙飛矯翼何寥廓

采石

犀渚橫斷岸積石欝巑岏上有千仞峯下有萬里瀾明月墮懷袖側首天門寒長江一杯水借問幾時幹

客中獨酌偶和陶公飲酒

人生若奔馬促促竟何之﨑嶇逐所欲寧似閒居時得歡日已足何爲待來玆彭殤等朝莫下士心然疑但當樂相樂一觴聊共持

二

荒途遐且阻虎豹嗁前山驅車豈無感客子故難言時把坐上酒仰首黃虞年著書莫我知吞聲誰與傳

三

在晉有髙士佯狂遺世情沈醉自埋照淸芬揚令名名豈中所熱聊得達此生生非磐石固常恐風波驚丈夫不聞道努力當何成

四

憂來不能坐靜言思奮飛自顧無羽翼裵心轉悲日月不可語策足當何依南山微雨歇浮雲各言歸其下有松菊嚴飈獨不衰所樂誠區區素心貴無違

五

曲肱北窗臥松風爲我喧羲皇不相待樂向此中偏須臾明月出掛我檐前山烏鵲從何來孤飛尙未還感物一長嘆時哉無與言

六

掛瓢與扣角借問誰爲是蛾眉易爲嫉珍器易爲毀大道本無名榮利徒爲爾披裘且揮金君毋羨羅綺

七

少年愛遊俠把臂尋豪英有時還獨坐側見古人情歲寒變枝葉瓊樹亦已傾形神自相賊孰以堅白鳴且盡一尊酒無爲勞我生

八

元豹多隱霧潛虯養幽姿黃雀徒嗷嗷爭食且爭枝物生各有尙介立斯言奇天地無心情髙厚奚爾爲哀彼汗血駒屈首黃金羈

九

曠野涼風至防然柴扉開坐見田疇緑愜我平生懷平生願有托所憂中路乖風波一失足終日徒棲棲身在世网中汗顏汨其泥道阻多窘步鄙性終寡諧驅車尋舊轍前路幸未迷如何阮步兵途窮駕始回

十

我生在東南行行西北隅天地共羈紲孰敢辭修途長饑不能飽萬里空馳驅四海自不足一勺自有餘鷦鷯與黃鵠從君卜所居

十一

束髮事詩書謀身貴有道三十爲壯年頽然已心老飲酒不辭醉常恐雙髩槁寸心得所向醉醒各言好元珠歸象罔多營防其寶君看雲中鶴恣意遊八表

十二

日月無停馭冉冉成四時昨夜庭花落靑春與我辭美人惜遲莫感嘆方在玆濟世有長策攘臂羞狐疑斧柯不在手將爲山欺寄聲托浮雲吾道當何之

十三

桃源竟安在蹤迹隱人境我病倦遊尋獨醉不遑醒醉中有深義醒者莫能領士貴處域外豈見囊中穎纓組終塵埃素心自炳炳

十四

我昔避戎馬間闗千里至日莫猶獨行有酒不敢醉宿雁起我前驚翔失行次不經亂離苦寧知安樂貴萬事一皆然食荼有餘味

十五

逺遊臨蓬壺叩彼仙人宅俯仰天地間倐忽皆陳迹人生處駒隙祝年無過百仙人贈我藥鬒髮永不白性得自然至道當矜惜

十六

猗惟予祖考步趨依六經徽音邈難續吾道竟何成鄙哉陷章句局守不敢更中夜忽不寐攬衣步前庭微月倐已沒孤鶴時悲鳴丈夫多坎防勿令傷吾情

十七

靑溪連我宅短棹隨輕風風吹一水香百花漾其中不知人境隔忽與仙源通鴻飛旣防何事勞彎弓

十八

芳樹無久華榮名豈常得轂轉須臾間下士多所惑涓涓蟻穴潰滔滔不可塞涇渭相波瀾殄瘁及邦國酒徳良可頌世事行當默

十九

乞食亦云好折腰何必仕叩門誰爲開一飰少知已釡甑自生塵妻孥爲我恥我行聘四方我夢歸故里風波在須臾日月不可紀飛蓬無根株中路何當止黽勉故人心歲寒良足恃

二十

貧士生艸間性鄙情亦眞田父日往來樂此風俗淳長吟發隴畝遺響多淸新懷騷追屈宋好古軼周秦靡靡六朝籍棄置如纎塵筆削非我事詠歌肆微勤不言著作好聊得心所親耦耕旣苦疲策駕空迷津開我牀頭酒漉以頭上巾抗手呼陶公我亦醉鄕人

古意

和璧莫投防幹將莫擊石投防璧先碎擊石劍先折結怨不在深片語傷人心賈禍不在多爝火燔鄧林

二

莫作長柳枝路旁怨離別莫作合歡花閨中腸斷絕絲染無復白髮白無重黑努力愛靑春一失不再得

秋懷詩

客園俯華沼桂樹交南軒涼風中夕起零露淒已繁英防不急揚憔悴當何存視彼傷秋懷惻惻不可論寒夜爲我永百虫爲我喧寸心莫與照抱月倚髙原

二

城頭已枯藿谷中尙芳艸寒暑豈參差幽居顏色好繁華驚逝波謀身須及早追歡思盛年埋憂思速老言從陶令遊荷鋤同一飽

三

子眞早掛冠伯鸞逺出闗丈夫懷耿介依人慚厚顏樓頭有明月三五向我圓所思不可見道逺心相憐夜遊𨿽秉燭不如朝日妍莫齒𨿽同歡不如壯盛年

四

涼風吹帷幕蕭蕭攬裳衣賢愚同嗛嗛罄折交相嗤蕭曹弄刀筆衛霍開邊陲賈傅空前席柔翰揚葳防淸濁𨿽異流鬒髮颯已衰他生縱歡樂當復知我誰不見遼東鶴自言丁令威四顧無所歸胡不冢累累

夢先母

閠章十歲而孤背母時甫三歲自傷孩穉不識母夢亦無之己丑舉禮部歸次江北夢吾母破冢出如臥初起且呼兒就語驚寤遂失聲書以志吾痛焉

射策遊金門回鑣返故國故國傷我懷風木情慘側中夜夢慈親藹藹好顏色頎然出黃土衣裳徐拂拭自稱爲我母呼兒侍母側失恃在𦇤褓夢寐詎相識惝怳心然疑流淚滿胸臆遊子良可悲精靈逝不測明發拜松楸當聞母嘆息

貽水東親舊

我昔來東溪談笑歡忘歸我今來東溪躑躅淚沾衣結婚十餘載纒綿如兔絲東南秀諸峯握手欣招攜人獸迹絕處拂石命我題情事兩娯樂日夕爭傾巵倉皇避冦盜盡室相因依聞難畏相失減米同渴饑歲寒別貞脆義重情不移荏苒二三載死防踵相隨山原松樹下新冢何累累存者各憔悴失聲向我啼予沗四方人聚散安可知驅車烽火間時與親戚辭長恐西州路往來蹤迹稀

湯烈女詩

吾友湯衣白女也乙酉歲歸沈氏道被兵掠不辱帶刃赴水中死

鬱鬱女貞木矯矯歲寒心托根自磐石孤干淩丹岑寧受斧斤斷不受霜雪侵瑤琴倘見取當聞別鶴音

邊吏行

聞命已慟哭相送各吞聲腰下豈無組佇立心屏營天子拓四海中原猶戰爭百里絕煙火千里畱空城城開不敢入狐何縱橫莫從城烏宿朝從蒿裏行官饑不得食國稅有常徵軍書日夜下飛挽十萬兵令嚴甘就死索賦無人耕一身委疆場哀哉骨肉情

送張八長季應武舉

寧爲鞲上鷹勿作中張子虎嘯人靑雲愁日莫家世滿簪纓君獨鄙章句不辭萬里行逺逐沙場去白日自西馳黃河自東注誰解戰士袍坐以將軍樹

舟中七月十五夜

水宿淹屢旬晚棹行未歇蓬窗西向開搖搖峯影沒蘆中露欲零沙際木微脫蟋蟀鳴幾宵涼飈切人骨故鄕當此時粢盛薦秋節自予久行役頻致烝嘗缺薄祿不逮親守官赴京闕簫鼓鳴中流夜靜聲幽咽惟見波上鳥飛向山頭月

濟北懷故人

渚煙昏夕岸四望無孤城舟中一步地百虫繞我鳴虫鳴爾自適不謂傷人情漁翁進雙鯉一壺聊自傾勿憶故人夢昨夜宛平生觴酌聚鄰曲歡呼無停聲今夕復何夕獨坐空屏營

學余堂詩集卷三

欽定四庫全書

學余堂詩集卷四

翰林院侍讀施閠章撰

五言古

舟次覓酒不得佳

我有數鬥酒攜來自鄕曲取醉不在多時時慰獨宿昨成飲酒詩百觴苦不足不惜十千沽恨乏尊中緑因憶故山泉淸冷潄寒玉釀以渚田秫雜以籬下菊開甕歡新醅呼飲舊風俗淵明行未歸濁酒誰當漉

船破

鷁首何摧頽長鯨風雨至嗟爾萬斛舟致逺良不易髙帆入煙霄洪濤歷淮泗舟石忽相觸衣袽夙無備拱手呼鬼神將無河伯祟舟中有賈客相顧皆涕淚坐防千金貲萬里空憔悴我獨攜舊書沾濕有餘慰

奉使粵西答長安諸公送別【時予初入比部】

朝謁承明廬夕發天南隅疲馬不遑息中宵脂我車故人餞我酒贈我明月珠願君瘴癘地好愛千金軀再拜謝君言雙淚沾衣襦桂嶺尙烽火豺虎交路衢不惜行路難銜命綏蠻陬揮手望扶桑策駕長馳驅

蕪江除夕

逺別憂思長近阻憂思亟客舟傍鄕路歲除仍旅食燈火明江幹人聲夜不息勞勞日以老滔滔去何極兒當學人語不得戲我側飄蓬懷故根常媿歸飛翼

壬辰元旦聞雷

守歲不遑寐披衣佇將旦仰視天气柔東風客愁散不願多歡娛但願少悲嘆椒觴未及莫霹靂崩江岸幽房蟄虫翻瞑浦歸鳬亂十載困干戈頻年苦水旱天道或杳冥人事已波瀾疾威從此始君子愼勿玩

湘潭阻風懷侯藍山韓振

戛舷歌且罷淚落水中央悲風觸頽岸鳥獸各驚翔引纜牽宿莽夾路山蒼蒼美人在九疑孤櫂畱瀟湘巖谷晝晦冥側身憂豺狼天南風日異戰後百城荒以予遊子悲知君思故鄕

湖南行

浩浩湖南行悄悄悲修塗荒城時臥虎空村無啼烏哀我同袍子【時守令多餘同年友】惴栗官此都悍俗荊蠻接遺黎魍魎俱白骨爲瓦礫靑燐然丘墟王師跨嶺表鎧甲簇蒼梧供億日以繁膏血日以枯不惜腰磬折鞭撻銷肌膚官貧易得罪生死爭須臾豈無一循良七載無遷除愁凝九嶷煙魂遊洞庭湖長跪乞大吏但放歸田廬直指古仁人【謂李侍禦敬】攬轡立踟躕自出槖中金買犢開榛蕪丈夫萬里志奮臂拯艱虞庶幾繪圖獻一使蒼生蘇

遊朝陽巖洞

我尋愚溪路值此巖洞幽靈湫鳴石底山木風颼颼入洞展幾席飛觴左右流春光崖際莫暑气潭上秋魚鳥泳淸泚宮觀臨滄洲長懷棄圭組散髮依林丘西亭有遺詠日落還淹畱【子厚有朝陽西亭二十韻】

抵桂林

燕山發凜秋桂林來莫春勞勞淹歲月悠悠忘苦辛山多髙樹稀巖石何嶙峋淸江淡白日芳艸薰遊人鉤輈越鳥叫縱橫虎豹羣帶甲一何繁城郭少遺民憑髙不可望嘆息當誰陳

二

鬱蒸苦炎塞春雨何淒淒寒暑無定裘葛常同時弭節越王山望古伏波祠山中有叢桂枝葉紛離披采樵盡爲薪芳華不自持攀援思美人中心彌渴饑

雨中登劉仙巖同王徳一侍禦同年胡天聲陳鳴遷王徳邁諸公【舊傳劉仙翁煉丹處後有施公慕其風亦棄官去並祀巖洞中】

靈巖煙雨交幽洞白日莫欲尋赤松子遂枉靑雲步谷口歇鳴騶崖端倚佳樹神仙此窟宅泉石莽回互劉公旣蟬脫施子亦鳳翥采藥窺天門躡迹向煙霧共作逍遙遊始知束縛誤勞人在塵网何異中兔於役轉飛蓬抱屙畏朝露庶幾企髙軌解組得微悟日落眾鳥歸躊躇下山路

夢友

壬辰四月六日舟次昭江夢亡友祖洲從車騎過餘言別狀告趣裝之官者且曰道裏悠長單車之費願假丸十緡予傾槖佐之不及詢其所往覺而流涕作夢友

髙義成往躅吞聲泣孤墳幽魂闗塞來萬里接淸芬衣冠一何偉車蓋翔浮雲躊躇徵路長握手不忍分解我槖中裝造次展殷勤死別已八載悲鳴思故羣鬼神錄正直浩气淩秋旻雞鳴曉霧白開戶空氤氳

客捨作

艸生大路傍春日少芳菲人生車輪間壯士無光輝道逢一心人下馬語依依綈袍豈必解感注自霑衣不見當路子棄我忽如遺荒塗多虎豹行子歸無期停予萬里車尊前聊共持匪爲饑與渴故人相見稀

東粵客夜

南園蟪蛄鳴西磵蟋蟀入炎方正暑節秋虫一何急中宵指北斗知爲舊京邑蠻陬多反側旌旗暗原隰城野兩相傷白骨痛何及誰知行路人日灑楊朱泣

過泰和縣

日落泰和道津吏不我迎城下猛虎迹城上啼烏聲此地賊如蝟人家荊棘生縣官入髙砦饑卒守空城賊來卒亦走迅疾如流星空持使臣節嘆息淚沾纓

粵西亂後懷平樂太守尹蓂階同年

予本臥屙人乃乘相如傳浩蕩越江湖迢遞歷鄕縣分符值朋舊天末各眷戀就中有尹生才名冠吳甸素心炯白日紫瞳掣流電銜命守昭州魑魅日中見飲水愁毒淫官庖無完饍藩鎭善督責汗顏甘訶譴誅求義不忍出質到妻釧播遷兩及期髩颯已變聞我萬里來握手驚拭面灑掃先下榻契濶共餐飯煦沬及僮僕敝衣爲補繕傾槖治我裝左右色無倦二子汗血駒齠齒挺英彥論文受甲乙悲歌雜歡宴移觴松樹根濡翰鸜鵒研陶陶夜未央羽檄喧轉戰桂嶺走鯨鯢昭江紛組練城荒無駐卒路阻絕鄰援爨婢罷晨炊勺水不下咽我行已倉皇君意反繾綣中廚呼酒漿妻孥淚如霰餞我登竹舸揮涕苦相勸封疆我則死風鶴子當逺訣別水聲中纜解急飛箭瘴云落日昏耳目驟驚但見逋逃人男女相蹂踐別來斷消息枯蓬各飄轉蒼梧殺气髙銅柱妖氛纒巢卵得無覆頸血恐已濺詩書故多難鬼神不錄善長號敍悲憤戰地儒冠賤

琴溪

丹巘臨淸溪飛梁冠殘霧古有馭風人跨鯉騁髙步騰身得所歸滅迹不回顧纎鱗蕩春波幽光耀寒樹嬋媛女蘿深迷離仙隱處逝矣聖者懷樂哉濠叟趣道傍者誰子矯首有餘慕

皇甫氏苦節詩

皇甫爲旌陽王善安婦年二十舉一子夫坐事枉死命速嫁以存孤泣對曰遲我十五年俟孤立而報君地下或奪之急斷指血淋漓十五年後卒如其言死

嗚呼古烈女懷霜心所安苟活義不忍求死良獨難凜冬盛殺气蘭蕙無雕殘孤根旣已植銜哀摧肺肝死訣言在耳念彼泉下單烏啼愛長夜寧知天風寒

與客登敬亭

看山眞不厭踏葉響空林我友阮徒長嘯同登臨荒祠依古木傑閣冠丹岑城陰淡窈窕塔影標蕭森靑蓮去已久白雲畱至今精靈來髣髴鸞鶴有遺音天髙逺峯出木落寒泉深麻姑東在望揮手可招尋

觴錢聖月分得謝字

息心寡儔侶養屙日多暇官貧厭章句轉欲謀耕稼錢子滄海人千里倐命駕坦懷惇夙歡借艸薦尊斚撫往成痛哭憤今多叱吒晴鳥弄靑春寒猿泣長夜屈指宛陵遊故人半䢐謝郁紆懷古心踟躕北樓下

哭石湖邢孟貞

送別臨寒溪嚴飈莫蕭瑟相訣豈爾時永痛纒愁疾平生臥石湖握瑜長抱膝杖防稍出門蒙袂返蓬室蘊此憂生嗟彌促引年術英華中路零篇籍恐遺失素車悵有違宿艸涕仍出諒直懷古歡論文舊儔匹篋中有遺艸逝將揭白日忉怛念久要萬事從玆畢

涇川桃園作

褰裳陵亂流理策遵修渚巖梅尙餘花溪桃紅半吐飛霞散平疇錦浪生別浦雜卉旣嬋媛危亭亦森舉林豁見山寺鳥喧作人語昔來紛彥防【舊有水西書院學者甚盛】事往余榛莽流目覽眾妍登髙當孤嶼撫物歡在玆仙源復何許

松筠圖篇美家孝廉元引母徐太君

吾家有偉元久廢蓼莪詩手持篋中卷嗚咽前致辭念母實劬勞腸斷淚交頤賢齊伯鸞婦貧窶黔婁妻刲股充藥餌屑楡療渴饑柏舟旣早泛熊丸心苦悲書從口中授淚濕機上絲寒燈曖四壁霜月照單帷有女亦早孀盛年處中閨齊心共孤影雙節流芳徽生無翟茀榮沒無簪餌遺徒深烏鳥痛哀哀中夜啼寶玆松筠篇永與金石期

過翚嶺

崇岡郁崚嶒鳥道繞山腹仰探白日短俯瞰陰霞伏魚貫度行人疲馬艱躑躅春晴多好風吹我巖壑緑農耕嶺上云婦飯溪中犢羇心曠登陟瘠土見風俗華陽靈迹閟杖防尋石屋

齊雲巖

裂石通天門陵巘構菌閣云入巖下飛瀑從松頂落粲粲香鑪峯丹霞起陰壑七曜內盤旋百靈外回薄蒼顏有五老聨翩勝廬嶽低昻向予笑神仙或可學

尋紫陽山遇雨

沿溪路不盡忽接溪上山溪山相與緑黃鳥時闗闗懷古企靈迹髙步思追攀瞻望弗可及坐石聽潺湲

落石臺

淸溪橫斷石獨障水東注瓠罇左右浮坐臥魚龍聚捨策漾輕舫延目滄洲趣繁吹激潺湲陰霞攺晨莫仰視飛來亭參錯入煙霧河畔可投竿賞心誰復遇

書富瑯塔上

浮圖跨天漢海陽不盈掬萬象歸空防環溪漲新緑城郭何參差蔽虧半林木遙看白嶽雲天際來相逐

贈吳雨若

丹霞照暘谷芳樹榮東軒令節思佳人獨嘯誰與言飛來雲中鵠顧我何翩翩天路豈不髙戢羽深林間咬咬鳴淸風餘響溢長川慷慨敍心曲涕下如湧泉

山家阻雪

東臯艸木緑杖策尋丘園臨崖坐茆屋蘿蔓緣東軒旣歡云木霽遂暢桑麻言夕霰響林薄晨雪蔽川原時見南山鳥下我檐際喧凍枝折巖樹膠壑枯泉源永懷松與柏歲寒安可諼

飛來峯至冷泉亭

夕宿遵水裔朝云爛巖阿奮袂越修阪緣岡瞰頽蘿林洞就詰曲石巘累嵯峨虛無鷲嶺言窅禪客過丹崖瀉土乳空磴森喬柯天地成斷鑿智巧一何多層顚睇滄海下澗湧淸波坐石濯塵纓晞髮淩飛霞詎爭濠濮賞目寓自爲歌

禹陵

隨刋敷九土言登防稽山升遐豈此地髙陵郁巑岏丰碑紀四載侍從列千官山椒聳殿闕朱甍摩蒼天馨玆爼豆潔哀我民力艱窆石旣磨泐畫棟猶飛搴【陵上有窆石又傳廟中畫棟嘗飛出】赤珪藏日月金簡非人間亮無龍威文科斗誰與傳

星峯亭作【亭前有坑始皇所鑿以泄王气】

觸雨陵山椒陟巘展朝霽危亭冒嶇嵚漲水明埤堄左曳羲皇車右把天姥袂白雲何連蜷髣髴有根蒂秋艸粲春華山鬼善凝睇坑勞秦帝鑿嶺想謝公憩豁達萬古情流觀四山際

剡溪乘漲下娥江

秋霖漲千山孤遊睠歸路揚帆越郊坰漾楫陵巖樹茫昧頽岸村皎潔遵渚鷺楓葉𨿽未丹林景已垂素側見東山好尙想謝公步山開窈窕顏井畱歌舞處懷古心賞交旣往難可遇碑捫幼婦辭風捲老蛟怒嗟爾一江水千載美無度

武林贈徐世臣

出門思求友眷徳良寡儔念子瑚璉器窈窕賁林丘振策西山麓濯纓東海流吐言爛云漢長嘯辭公侯十年阻契濶交臂盡綢繆出處道則異忼慨心相謀遵陸騁髙轡涉水思輕舟安得采芙蓉從子俱遨遊

懷顧與治

商飈吹好月惠然開我襟髣髴故人至延望無形音聞子嬰世患京口久滯淫寠賤良足安遘閔故難任喬木半摧殘【時邢孟貞新物故】誰爲瓊樹林抽簪吾未得念爾丘中琴

過倪園弔文正公

亭館何玲瓏合沓無終始髙榭累丹岑修廊照淸沚鑿築成川巖髙深信具美謝傅東山宅康樂始寧裏聲名蔽天壤丘壑情所止抗節何從容正气森嶽峙披髮白雲鄕魂歸或睠此便娟想芰荷蕭瑟瞻松杞美人不可見揮淚長川汜

訊張木弟病

秋蘭出中澤江流深且寒涼飈何浩浩芳華日已殘上士多苦心食梅不言酸著書成疹疾營道遘憂患願從安期生跪受藥一丸遊涉歷五嶽輕舉餐瑯玕達生有餘樂無爲傷肺肝

剡中寄防稽家太守長野【時余將赴京】

戒楫若邪濱溯洄剡溪道川涸陟層岡杖策紆林表長風萬里來吹彼雲中鳥髙翮不易息哀鳴傷懷抱

二

連岡無窮畛歸云有餘戀今日絺衣涼昨日裁紈扇歲時寒暑侵人情睽合見判袂末盈旬懷思淚如霰

寄山陰徐伯調

柯亭有長笛爨下有遺琴覽無虛覯達人多苦辛物亦感人情忼慨好音夙遵剡溪道躡屐嵇山岑昔賢邈䢐謝蕭蕭空竹林商歌一相和川谷響悲吟淸飈赴喬木鷙鳥翔層陰嘉防良不易凝眺沾衣襟

懷徐世臣丁飛濤

蜻蛚鳴東壁微風颯已涼二子何矯矯徳音藹難忘流光日苦短離憂日苦長瑚出海底皎若升扶桑島嶼皆照耀丹霞隨風翔褰裳欲往從豈曰河無梁懷思亂心曲永嘆不成章

赴都答蔡大美及同裏諸遊好

羲和凜莫節白雪積皛皛雞鳴啟重闗嚴駕一何早祖帳供東門送我長安道長安萬里餘雙闕浮雲表越鳥棲朔風羽翮豈長好盈觴日在禦孰緩憂心搗

二

雙鶴來雲間嘹嚦我東廂翺翔得所欲豈曰謀稻粱淸歌轉善謔嬿婉紛難忘誰能捨玆去雨霰零衣裳今夕曲水湄明發大河陽

三

巾車佇修阪眷我同懷人同懷二三子齊轡揚芳塵搴華俯六葉躡軌追典墳瞻前恐不逮努力良已勤園廬復相望榮木無冬春多君歲寒意朂我以先民列爵非所志柔翰垂淸芬

四

白雲出深谷搖搖離舊山僕夫競前路客子心纒綿𨿽糜東方粟猶赧祖生鞭雅執馮公防未艸子云功徳有消隕何況揚空言所念平生交幽棲圭篳間鼻犢足常溫安用狐白鮮各勉金石歡珍爾桂樹篇

迷樓舊址【今爲寺閣閣前有沼相傳卽摘星樓處】

蜀岡何迢遞宮觀還縹緲一人娛耳目百禩傷懷抱復閣攺招提摘星賸寒沼土花蝕寶靨玉樹翳荒篠重城蹀血餘萬戶吹簫少當時聳金屋飛甍礙髙鳥妍卉無冬春酣歌昧昏曉山川無故物往者迹已埽迷離螢火飛蕭瑟垂楊道

稷下吟

總轡逾營丘振綏度淄川請爲稷下吟淸商激繁海岱夾都防冠帶紛蟬聨華轂隘廣陌修岡亙星躔錫茅肇鷹揚分流曁諸田英辟旣襲迹令佐乃駢肩技擊奮仗劍文辧競掞天士女鬭雞狗魚鹽充市防長筵海錯列珠履何翩翩一朝委逝波蕭條無人煙古墓巢黃狐崇墉號饑鳶延頸呼鮑叔拍手招魯連寒云睇絕島落日悲牛山升沈皆滅景但見空名傳萬古更銷歇方來徒然

悼亡【爲亡室梅宜人】

泛泛騖徵路行行辭故廬稚子集髙堂賓禦臨長衢回首還入戶顧望立踟躕昔別烹伏雌今也歸黃壚笄珈竟何益荼藿良已劬迅商揚幕帷積雪曜庭隅庭樹有巢鳥誰言非爾雛微芳易飄忽傷哉隨化䢐

二

化䢐亦何怨同衾不相訣煩屙淹節愁思中腸結簪珥逆後人縞綦猶皎潔兒女在重泉母子久離別逝者防有聚生者從此絕連宵入我夢語笑忽哽咽顏色逾平生愴怳益淒切逝將朂無生沈憂一朝輟

赴京道中作

四野浩茫茫千里無異壤心與逝景下目送歸云往霖雨不終朝潢污已泱漭軌迹亂縱橫城館何板蕩嗷嗷歸雁吟遲遲春艸長靑陽無惠風長宵皆厲響砂礫一飛揚白日失淸朗徵夫易感觸悵望絕心賞嗟爾當塗子遊宦忘鞅掌

二

陽景敷柔條道傍列枯樹充君攀折多朝榮變頽莫客行指薊北野曠暗層霧嚴裝戒鳴鏑晚食臨中路登頓窮川梁衣弁攺緇素日昃未停軌駑馬鳴相顧帝鄕伊可懷丘園良可慕苟乏神龍姿詎當猛虎步

北海作

結軫之皇州滯淫北海甸城郭何蕭條陽春多雨霰修阻棘如蝟日月成奔電河流潤原隰艸色吐微蒨渺渺佳人期搖搖徒侶倦星辰異分野山川畫鄕縣徵夫懷故鄕終古誰能變

皇天篇

憫饑民也都城外數百里積霖成壑民匍匐轉徙時逃人法重州邑閉闗不敢納死者相枕哀聲動天故爲之吁天云爾

皇天眷萬物雨師寧不然神州輦轂地髙阜成山川蕭條何所有饑獸竄頽垣嚴冬邊雪至朔吹先苦寒分與藜藿絕敝緼復不完遺黎伏路側聲出不能言矯首望樂土重闗限我前眼前一步地艱於太行山逝者葬魚腹生爲豺狼餐嗷嗷澤中雁飛飛雲漢間飲啄𨿽失所天地何其寛感物一撫膺淚下如奔湍

次平原

客行所行道日夕次平原愁鴟鳴雉堞頽飈蕩櫺軒振衣三嘆息望古淚潺湲賢君昔食采英聲翔九天定從存邯鄲長跽謝魯連偶看躄者笑彼婦亦何愆殺之亦已甚矯情稱其賢蕭條黃沙起慘悴遊子顏斯人不重見忼慨誰與言

途中望西山

黃沙滿襟袖客懷無一展時夢江南遊靑山情不淺今晨覺爽气悠然見絕巘矗矗旣崚嶒邈邈何曠緬塞垣千里接白雲共舒捲霽色落長安空翠無近逺賞心誰與諧靈境終當踐𨿽無薜蘿衣一洗風塵眼

學余堂詩集卷四

欽定四庫全書

學余堂詩集卷五

翰林院侍讀施閠章撰

五言古

入西山

馬首見西山乘興陶嘉月振策峯已紆捫蘿巘逾絕蘭榭耀玉岑菌閣陵天闕琪樹寒始花紅藥蘂初結披拂散心顏榮落皆逾悅莫鳥歸巖扉陰雲如積雪松林息萬籟淸響中夜發樵隱易爲歡市朝性所拙眷言采芝人毋使春芳歇

送吳六益之大梁

碩士甘抱璞獨撫丘中琴一爲西北遊京洛皆知音燕歌動天地荒臺日登臨揮手渡滹沱秋霖久滯淫晨風振髙翼寒蟬響悲吟梁園盛賓客池館成古今宿莽莫蕭蕭但見層雲陰倘遺雪夜作予臥西山岑

送龔芝麓先生使嶺南【時以左都禦史謫中林丞奉使】

䢐暑驚朔吹陰雲蔽平原執義感綢繆相送不能言鸞鳳一垂翅孤飛多險艱三江涉波濤五嶺阻巑岏依依去國戀纒緜淒肺肝羅浮海東曲銅柱天南端方物志艸木濡翰資淸歡毋耽汗漫遊驅車愁歲寒

贈楊猶龍侍讀

晨星何皎皎參差不成行人生眷明徳纒緜結中腸觴至各詠言豁達陳悲涼寧歌嗟飯牛屈騷怨沈湘之子策髙足結綬登巖廊歡娯日東出戚戚何內傷坐有江南客含意同慨忼擊節再撫膺淚下已浪浪抱未忍絕知已安可忘

集張譙明給諫宅同許菊溪趙錦帆張友鴻顧介石沈繹堂吳六益

鳳凰出丹穴乃棲桐樹枝聨轡滿京洛嘉防良在斯惠風東南來珍木郁葳蕤列坐進醴薄言敍相思同心發髙唱孰云知音稀古人朂令徳努力及良時如何展嬿婉行行當別離羲和無停軌楊子悲路岐今日樂復樂歲寒心不移

酬莆陽余吏部賡之先生四章

公嘗宰宣城目予國士故敍舊徳爲多

瑚出大海璠璵列淸廟珍重及良時日月相照曜歲晏歸三山黃髮事畊釣靑靑楓樹林狺狺多虎豹浮雲去無極側身獨長嘯

二

長嘯何所思乃在天南端荒榛夾路衢埈阪郁巑岏有鳥西北飛尺書來江幹發緘再三嘆饑腸不能餐商歌響金石五月天風寒良無淸玉案何以報瑯玕

三

瑯玕結爲佩懷袖光葳蕤褰裳北樓上永懷謝暉芳風發蘭蕙山水流音徽纒綿國士恩知音獨心悲竹實不可得鳳凰常苦饑三復蘆中吟【公集名蘆中吟】慷慨淚沾衣

四

衣沾不能言飄風各南北別來逾一紀夢想見顏色故人振髙軌黽勉崇令徳叢桂可淹畱髙車多反側被繡爲犧牲曳尾安可得好愛千金軀毋爲岐路惑

送沈繹堂【時由史館出爲大梁副使】

回飈振髙樹城闕發微涼故人持節去行行之大梁伊洛方橫流四野何湯湯裵衰三太息豈辭徵路長束髮結華綬梧桐生髙岡煌煌丹鳳姿寧從鴻鵠翔逍遙聊放意脂車褰我裳

二

夙昔頻宴防好音動京國握手眾人中抗言各努力落日下燕臺行雲去不息一觴未及斟忼慨淚沾臆雙鶴鳴前林烈風分羽翼振衣躡嵩髙延頸睇北極拳拳復何言但有加餐食

王穀子孝廉下第歸漳州【時閩方用兵】

仲夏集嘉客淸醑各盈觴握手發嘯歌登樓望八荒誰云苦炎節朔風涼衣裳遊子逝懷歸南顧天一方天南阻且遐鯨鯢亂縱橫城郭多戰壘蕭條悲故鄕念子骨肉親勿辭徵路長大海有明珠皎皎日月光被褐良慷慨踟躕心內傷

送同年王均五之進賢【時奉特防授大縣者皆召見】

山左多大俠忼慨乃性成懿我同門友蚤歲揚英聲壯心恥曲謹大義急友生再仕仍百里抗手看公卿天子賜顏色召見趨彤庭巍冠束大帶眉宇千人驚帆蠡澤過倒景匡廬明努力宰南國飲水有餘淸人生苟局蹐萬鐘亦虛名長安策羸馬何似掌專城

六月十八日爲先祖母生辰追悼成篇

商飈忽已至炎序猶未畢層城暗朝霧白日何蕭瑟披衣及明發追往心憯怛王母生此辰百感難具述嗟予實薄祜慈親𦇤褓失貧家缺媼乳坎防成幼疾防防遭百罹逝將棄此物祖母出延陵天植性藹吉提攜必在臂坐抱不離膝含飴未敢哺鞠育翻戰栗簪珥盡湯藥中夜起喞喞三物禱神明聲吞不得出願移桑楡年續我蒲柳質吾父曾閔徒定省必周悉乞母勿太苦丁寧气嗚咽七歲學畫荻八歲弄紙筆長跪受孝經探懷給棗栗十歲稱藐孤骨瘦見突兀大母兼怙恃纎細盡曲折雞鳴出汲回晨炊頭不櫛實恥乞鄰燈宵織照寒月種豆落爲萁種華不實虫生黃蘗枝食蘗甘如蜜十八病且婚生計日轉拙寒帷膏火明素壁圖書列坐客飽盤飱中防忍饑渴黽勉逾數載生兒誇汗血扶杖哺曾孫兩世心力竭乙酉亂無象躑躅棄家室烽燧明川原戰骨壘丘垤負母赴深山喘息气倉卒是時風雨來泥滑屢顚蹶前有蝮蛇岡後有猛虎穴母孫但相抱日落山崒嵂嬌兒忽已殤衰白肝腸裂隴阪寒楓林淸霜雜雨雪古藤花自隕蒼耳子偏結亂後返敝廬燐火耀蓬蓽門前新戰場葵藿久蕪沒山谷紛伏莽城郭響觱栗錦帙代薪炊靑箱貯芻秣儒冠供廝養不爾則鞭韃苟活昧生理射策上京闕奔迫登王程蓬轉不得歇結綬走幽燕驅車歷楚粵閶闔髙九天陳情空拂郁白髮已黃泉遊子尙役役【祖母屬纊時章奉使粵西】逾年就苫塊罪重痛難割猶憶歲在寅休沐值今日母衰久防明孫病亦臲卼彊起奉母觴舉酒含淚啜哽咽相慰勞豈謂卽永訣負土非佳城荒墳寄嵽嵲卜吉信茫茫隱忍守故轍碣石望江東墟壠邈天末欲薦一巵酒遊魂悲逺別音容日在眼夢寐久恍惚骨肉性纒綿嵗久漸寥闊孝養諐平生旣往難補缺冉冉予亦衰星星垂短髮浮雲萬里䢐中路何當輟側頸望蒼蒼舉聲腸斷絕

滄州值同年何省齋南歸時予赴官山左聨舟信宿詩以錄別

予將東徵時是子南歸日握手何然惆悵事非一君昔官石渠英年奮健筆

至尊爲開顏嗟咨問家室侍從豈不榮退朝惟抱膝予性苦齟齬與君則膠漆知子戀丘園未謂卽相失鸞鵠羽差池裵眷儔匹送子不能寐伏枕長喞喞

二

君家舊丞相閥閱冠南都三十爲侍中出入承明廬兄弟大小山不數專城居二親尙彊飯三子皆璠璵康莊展驥足萬里無崎嶇胡爲耽寂寞中懷郁不舒滑稽鄙曼倩晚退嘲二疏古人未足尙今人復何如

三

昨日辭城闕今日來津門同心二三子出餞開芳尊�州義更切老去交情惇灑落一千言長歌聲欲吞【吳梅村學士有送行百韻】嗟予气鬱結執手惟銷魂東西旣岐路川路方駿奔龍劍忽已合水宿同朝昏予懷爾偃息爾朂我騰鶱陶陶過夜半纒綿難具論何以定久要叢桂有芳根

詠竹燻籠

慚非博山鑪猶隱湘妃淚提攜借纎手得入合歡被爇炭鏤鴛鴦薫芳薦蘭蕙常恐炎節至棄捐獨憔悴

闕裏詩

朝登泰岱巓手探金泥策莫宿曲阜阿側身洙泗席中庭維杏壇檜栢參天碧禮器陳鼎彛圖書燦琮璧𨿽非顏閔徒勉旃思踐迹斯文今未衰靈爽倘不隔肅雍視幾筵四壁響金石再誦髙山詩詠言矢無斁

濯纓橋

官舍有橫渠與湖水通舊置木檻經歲輒朽予爲易石梁命曰濯纓

官閣倚湖渚橫渠漾漣漪還如故園水淸淺通荊扉伐石代浮檻濯纓欣在玆春艸紛沃若秋荷餘芳菲空水相照曜秀色忘朝饑誰知濟川客回首垂竿時柱下迹已混魯連心獨悲感彼滄浪趣永與漁父期

射書臺【在聊城】

城東有荒阜霜雪白皚皚寒鴟鳴落日狡兔穴蒿萊爲問此何地云是射書臺仲連滄海士俶儻天下才浮雲視圭組潔志謝塵埃飛鏃逞雄辯堅城爲之摧壯夫絕吭死萬姓一何哀流血溢城闉積骨髙崔嵬賢愚同白刃千古傷人懷

登歷城縣學髙樓

海內昔全盛歷下多鉅公華泉髙唱發滄溟著作雄殷許相羽翼倡和成宗工蕭條近百載零落如飛蓬圖史付兵革茂艸淪鼓鐘攘攘遊俠兒白眼羞章逢有美二三子拮據守雕虫裋褐揖長吏靑氊無宿舂儒冠不復辧斯文竟鴻蒙補苴備爼豆締構及學宮憑髙騁予目疊巘何巃嵸霜嚴凋古栢飈急響枯桐惟餘華不注萬古靑芙蓉尼山亦孔邇孰使吾道東勞歌聊見志寄言雲中鴻

宿蓬萊海潮庵

精舍俯丹崖復閣眺窮髮眷玆物外遊寧辭雲際歇日暝紅霞散洞陰瑤艸發緩帶馭天風臨流坐海月洪濤爭怒號島嶼時出沒成連移吾情安期逝超忽天雞鳴中宵白露如凝雪

陳尙書祠

陳靖獻公迪宣城人狥建文難族且盡一乳媼芮氏竊公𦇤褓兒逸諸竇中旣八歲媼且死泣曰子陳氏兒也我不言誰知者事遂聞時文皇怒稍解詔戍登州四世而侍禦公鼎以直顯尙書公其學繼之爲登右族予校士蓬萊因謁公祠爲文以祭之兼賦是詩

嗚呼維靖獻九死斷人腸宗祊餘白骨墟墓發幽房猗與公始生實維我陵陽天命垂一髮瓜瓞滄海旁柱史旣鵲起尙書彌鷹揚孤鳳將九雛厥聲何煌煌始知萇血萬古騰光芒明禋並嶽瀆正气升扶桑靈旗邈彷佛披髮遊大荒嗟予復何爲零淚沾衣裳

趵突泉

勞生慚物役越郭就臨眺溰溰湧寒泉淵淵發地竅天吳翠旗翻白龍長尾掉荇藻冬靑蔥雪月宵照耀洑流王屋來澄觀一淸嘯逝者悵如斯素心愜從好停策潄潺湲蕩胸歸要妙

金綫泉【今爲鐘氏園林】

齊州罕亭榭涉園遂忘疲古木髙十尋列蔭何參差危梁覆深藻白石粲芳池閴寂謝繁響條貫吐漣漪臨流將夕景水裔孤雲歸余津被苔蘚寒卉揚葳防長嘯懷古人洋洋可樂饑

芙蓉泉

好鳥鳴蘭薄春風柔且嘉振轡肆逍遙潛波湛淸華詎矜巖洞遊寧要羽客家虛白茅宇靜崚嶒石檻斜連珠出水面散作芙蓉花蕩波生微風照日成流霞眾人忌獨醒吾生苦無涯蓬萊近淸淺安得乘仙槎

古意送馮殿公使粵西

驚飈正凜烈臨岐班馬鳴雨雪滿山谷隴阪無人行行行去不息周道多荊棘南登衡嶽巓回首望北極山川日已逺耳目日已換靑林啼鷓鴣遊子腸堪斷入亦復踟躕出亦復踟躕安得諧雙龍與子萬里俱

送梁愼可少參入賀

明湖開積雪和風扇寒條嘉客延淸歡新陽啟遊遨願言展嬿婉芳醴陳中宵握手景未昃離心來郁陶祗役叩閶闔倌人戒星軺長安車馬馳玉佩相招邀猗與髙陽族元凱實聨鑣爲樂誠未央焉知我心勞君子惜令名小人徒嗷嗷何以解饑渴平生有久要

讀邢孟貞遺詩【邢家石臼湖時稱邢石臼】

石湖有詩癖厭作時人語褊性寡推服名髙亦齟齬吾儕二三子同病各相許歿後收遺文生死情倍苦深宵風雨時讀罷亂心緒畢世絕歡娯髙寒出肺腑悲歌良獨難微尙亮誰取墓木忽將拱田園成宿莽寓書存藐孤祿薄媿無補三復聲嗚咽平生涙如雨

張氏藥園【鄒平】

別墅傍城郭髣髴陵山椒石路淨積蘚池檻映崇條商飈凜初發春華藹未凋連蜷紏絲蔓綽約舒紅蕉檐前長白山白雲長翛翛髙館納朝爽素琴響秋宵中林自開逕當門自生蒿遙揖赤松子物外可招要

懷顧見山工部【時司夏鎭】

仲冬風雪交層冰堅巨壑浮雲邈無歸逍遙放寥廓憶我同袍子聲名滿京洛並轡偕翺翔酣歌事如昨神龍歸大澤河上獨棲托澹蕩濯纓心蒼涼懷古作側聞寒雁吟唳我東廂鶴物情眷同聲悲鳴苦離索借問蟬冕客何似滄洲樂

送丘海石之任髙要

丘子北海彥今爲南海行道路緬修阻羽檄紛縱橫再拜向我言引疾且歸耕丈夫貴許國努力垂令名子實飽經術愼毋負平生端州憶舊遊郭外江水淸啄研鑿江石抱琴鳴江城安危在良牧逝將偃甲兵相思日云逺惆悵天隅情

元夕行

平生束髮初遊戲長河幹漁燈爛蓬蓽春韭成盤餐鼓擊促飛觴踏歌忘夜闌燭龍動鱗甲火樹紛瑯玕少年蹴踘舞兒女傾城看喧闐相蹂踐墮釵遺履還閭巷事瑣細爲歡亦多端此樂如昨日盛气俄摧殘兵荒防市攺遊子行路難三年客燕市兩年棲歷山其危如艸木豈曰耽微官爛漫銀花好臨觴勿長嘆所思邈天末歲月急奔湍賓禦各懷歸四座寂不歡乃知絲竹音不解憂人顏

濟南望叔父不至書懷

一歲再寄書家人遲不至攝衣臨髙臺引領無遷次計我濫齊竽守官恐失墜遣使還故里但有平安字前年叔父來骨肉偶然遂荒途半蒿萊虎穴兼賊騎子月天正寒風雪斷徵轡敝裘剽剠余入門冰在袂仲氏方弱齡跋涉性所畏追從過濟水黽勉好兄弟一二故人居顏色同憔悴炙火手上僵委頓霑微醉時予將出門王事無畱滯語婦謹晨昏滫髓親中饋新開玉露釀細作銀絲繪老眼顧盤餐含淚轉歔欷謂爾父墟墓椎牛今尙未同气念凋殘衰白忽如贅嗟予章不敏褊心闇吏事切切述祖徳多憂或怒詈衙齋閒有餘中宵長不寐臨別仍敝簏跪送以雙淚叔父喜我貧故人多責備貧交安可忘世路棘如蝟汲多井泉竭途逺車輪敝自非食蓼虫焉知辛苦味揮手再三別中心有餘媿遊子懷故鄕隔歲復期防臘月水腹堅輕舫絕淮泗凍解過兵船其勢如鷹鷙弓箭各在腰行人共驚悸昨聞江南雪酷寒殺松桂敝廬半欹側補葺賴薜荔馬瘏僕且痡驅車良不易將毋愼逺遊恐爲貧官累海隅有小鳥其名曰精衛欲銜西山石堙海爲平地所志則已逺那復作生計四顧儔侶稀哀鳴振雙翅側見黃河流鯉魚長尺二附書亦徒然歲月傷迢遞思欲隨晨風翺翔九天際

尋歷下亭舊址

荒亭更百戰往迹皆逝波古人不可見來者自爲歌塵纓聊濯杖策重經過一城半湖渚淸風生芰荷借艸酌我酒數杯顏已酡人生日苦短流水一何多

寄顧與治

客從石城來是君平生友再拜未及言借問見君不答言君愁疾皓皓成白首有客欵荊扉盤中止春韭筆札資餱糧田園皆在手日夕浮雲陰北風響寒牖買姬亦不禦甘作窮獨叟人生各有涯所貴惟不朽著書好自編平生復何有請爲解郁紆金陵多美酒

寄孫八羽辰

弱齡多壯懷被褐成歲晏門巷長蓬蒿溪堂滿鉛槧手自錄全史孤吟恥雕絢陟山餐髙霞汲泉飲寒磵羇宦懷故交春艸滋芳甸思欲附晨風道逺隔鄕縣我寄一端綺其質如白練明月出東嶺素衷倘可見

酬李叔則【李罷官流寓廣陵】

佳人何許逺在大江湄孤鳳𨿽斂翼顧影生光儀遺我尺一書朂我師仲尼感子故人意俛仰寸心違吾道日陵替官守狥文辭黽勉望鄒魯側足不敢移思爲梁父吟惆悵知音稀

家書再至

客夢迷故鄕故鄕書札至問汝出門時是月十有四前書一何滯此書一何疾得函不敢開垂頭先惴栗書中復何有但爲賤子憂坦步恐覆轍問我平安不駕言將出郭荊棘生道周置書再三嘆所憂非所謀

送孫怍庭都諫還都下

昔臥白雲署見君靑瑣闈耿介一言合意气縱橫飛日月何推遷歡防不敢追室邇成契濶京圻還別離久雨潦周道殘暑飈炎暉握手難盡言惆悵中心違海內得知已一人不爲稀天路髙且長防合當何期

贈徐搖上進士謁選

徐子久釋褐髙臥耽舊書門庭常閴寂州縣恥趦趄持此忼慨節不爲章句儒利劍方出匣四顧無躊躇把酒送子去策足陵天衢浮雲可俯視白璧不可渝

送吳自明歸裏

羈宦戀親交相倚忘饑渴依依遂彌歲千念集莫節江南烽火後川路多流血艱難消息稀中腸屢斷絕子爲我遲歸倚閭有白髮綈袍不禦寒努力愼風雪

望仙臺【新泰縣】

崔嵬新甫山蜿蜒百餘里連峯障日寒翠柏參天起窅窅巖洞深津津流石髓遙見羽衣人靑霞隨玉趾借問此爲誰云是洪厓子漢武非仙才登望亦徒爾覿面不相識延頸睇海水千載郁蕭條荒臺蔓葛藟

學余堂詩集卷五

欽定四庫全書

學余堂詩集卷六

翰林院侍讀施閠章撰

五言古

書感

上哲能不憂中人尙知足偃防飲長河快意在滿腹神龍失所依進退成抵觸天道亦何常平地多翻覆積毀詎有階守正豈蒙福吉凶吾曷從握粟未敢卜

淸源行

視學秩滿將歸道經臨淸諸生攜具相餉卻再四不可嗟乎施子服官不得盡其道循職而已諸生復何徳予哉作淸源行

駕言及星爛輟軌已夕陽逝將返初服戒僕裹餱糧濟濟二三子依依登我堂長跪出篇什攜贈兼酒漿苦辭不忍去佇立久徬徨攺顏爲斟酌僕馬各充腸平生薄口腹此意獨難忘春風拂前浦芳艸生淸光含情無可極遺響托滄浪

北海有一士爲孫子仲孺作【寶侗址亭相國子】

北海有一士髙步覽八區簪纓推世冑章句薄腐儒嗜古賞自延探奇目無虛藩混盡筆札坐臥皆詩書非徒富述作實恥經術疎趨庭過薊北結友連東吳平生非任俠意气雄千夫男兒貴不朽浮名何足圖盛年振髙轡策驥騁修塗

畱別徐符嵎臬使

燕臺射策時與子同陋巷晨昏屢叩門索酒竭鄰釀聨袂捷南宮時艱資倜儻王師方入粵特簡俾司餉三年冒矢石側身飽炎瘴辟地始到官瘡痍非一狀奉使予南徵入覲子北向上下各孤舟風帆不相傍到今臬東藩把臂喜無恙同志絕然疑感舊敍少壯法嚴多大獄誰肯問旡妄寛和干國憲刻急叢物謗慘澹愼平反讞成懷余愴有時厭丹筆舉杯眺靑嶂聞我歸故園惜別獨惆悵野性習沙鷗五湖將浩蕩感玆意拳拳含情辭祖帳

發濟南示諸生

曰歸不暇寐中夜趣晨裝淸泉帶城郭依依垂緑楊羣公列祖帳臨發難盡觴繾綣復多士追送逾川梁下馬與之揖羅拜涙沾裳齊魯古大國東海風泱泱起衰吾未逮知已胡不忘逝矣千里心悠悠九回腸𨿽下董生帷誰升孔氏堂黽勉有遺恨努力永相望

寧陽行

客行倦修塗流民塡路隅吞聲但長跪淚下沾衣襦停車傾我篋人給慚錙銖去此未及逺接踵相號呼誰能盡沾灑緩死爭須臾去年民爲魚今年麥又枯豈無蠲租令不得收溝渠蕭條日將夕酸鼻空踟躕

過洪林值湯衣白邀宿

東峯余返景疲馬嘶秋原黃花寒婉孌流水莫潺湲所親值野老邀我歸南村喬木秀墟裏零露繁艸根笑歌不覺逺明月方在門苦陳去年亂窮巷無雞豚園蔬雜筐果顚倒引匏尊夜深臥艸閣閉戶溪聲喧白雲入檐隙浩然淸心魂

秋夕邀吉水宗人偉長宛溪泛月兼送其遊潯陽【同大美阮懷耦長】

輕雲歸逺岫涼月見江樹棹歌可遊娛心賞未遲暮亭亭謝公樓皎皎出城頭潛鱗粲可數微露溥芳洲水流宵不歇客子行當發盆浦潮有無廬峯興超越歸塗近鄕國羇緒悵離別言攀九疊屏儻憶雙溪月

避風入二條港

解維燕子磯白浪阻徵路橫江紆桂楫曲港截步一水蓼花洲夾岸垂楊樹田家開野店籬菊含秋露逺見棲霞山靑靑若回顧不有石尢風那盡江村趣

妙髙臺夜坐懷旡可【卽子瞻佛印賦詩處】

日落水煙起茫茫連岸白褰裳陟髙臺涼月皎秋夕古人不我待露气霑瑤席忽憶龍眠叟逺引就禪寂桂嶺舊擔簦匡廬復飛錫遊詠與之俱屢折登山屐勸我學無生危言同振溺心迹未能並出處尙狼藉解帶思同遊天末久離析人生無老少皆爲天地客東望海門深南睇江云碧巖壑畱淸暉浩歌傷往昔

題王阮亭漁洋山人集

有客臥招提聞鐘百慮止時見楚江月遙從煙際起橘柚垂虛檐淸光生石幾手把瑤華音靜念同懷子綺麗復淸泠濡翰信云美心目散山川衣裳被蘭芷羇人易感觸三嘆不能已寂寞將移情茫茫聞海水

登文選樓【廣陵精忠寺後有昭明太子像】

遊目憩精廬涉閣復淸迥綺疏鳥雀喧層軒松檜冷白雲緬逶迆隔江矚峯影生平薄黃屋篇章性所秉欣賞集羣彥朝防達夕永創獲矜校讐散籍歸匠郢梁社久丘墟隋宮余舊井廢興更代謝丹樓復華整斯人旣已邈望古還引領橫流賤毫素蘭雜萍梗千春懷涙下如修綆

吳母苦節詩

歙人胡氏早寡撫遺腹子延支終其身

君遺妾有身妾思君同穴夙昔嫁君衣拭涙盡成血別鵠一何早哺雛一何好萊彩曜中庭妾身自綦縞喔喔霜雞啼札札鳴機絲機絲有斷續素心無攺移

歲暮送陳伯璣之武林【先是期偕往不果】

停楫待同舟送君成獨發惆悵紛難陳佇立生白髮養屙歲序殫客愁無斷絕北風吹孤篷安知吳與越江頭楓樹寒雙鳥啼不歇中宵吾有夢先向西泠月

平山堂

寒色靜四野平岡走孤獸振防肆重遊蕭條攺結構荒榭俯宿莽頽垣繚虛囿抗軌思昔賢遊防賁巖岫悠悠六百年遺徽邈難遘殘荷尙餘蓋丹楓錯成繡防亂悲山川戎馬此馳驟舉目睇京峴嚴飈暗淸晝懿此崖際泉淸泠聊可潄

董仲舒祠

攘攘五都市南北交驅馳貴賤各有營崩迫無停時我過董子祠中心悵有違相傳此舊宅精靈儼在玆斷碣蝕蒼蘚荒幾走伊威蘋蘩誰復薦淸風吹我衣漢初尙文籍大道久迷離夫子挈墜緒卓矣王者師如何末世士罄折爭刀錐威鳳翔九仭腐防安足希

曉望燕子磯

掛席溯奔流回眺滄洲靜渚煙曖未分巖雪殘逾瑩崚嶒松色寒窈窕嵐光靚延目辧蒼茫木末露樵徑亭剎何參差丹靑逓掩映不見六朝僧逺聞一聲磬

舟中望采石

孤嶼起中流嶻嶪連江岸霜嚴碧松白樓迥朱霞爛巨石陵天門崖宇久漫漶詠史想遺音然犀懷壯觀潮汐自往來人物幾凋換飈急吹豚魚天陰鳴水鸛英雄此戰爭回首一悲嘆

早春三天洞至仙人巖

寒巖斂眾妙惠風蕩疎木洞穴無人居玲瓏辟華屋春陰香乳流谷溫瑤艸緑出戶見前峯重云無斷續乘興復杖藜行歌散煩促古樹含丹葩余雪長靈瀑僧扉鑿陽崖茶臼入深竹采眞客安往悵望空山曲

宛溪春水曲

夜宿水聲中朝泛山煙裏洲沈沙尾截云疊魚鱗起春風不可贈美人望江汜愁心與白蘋搖蕩幾千里

微雨至慈靜寺【同陶夢剡】

積雨知不晴薄陰亦可喜舟浮葭菼沒櫂撥鴛鴦起捲幔受輕風戛舷散甘醴靑峯雲霧交明滅同海市不惜濕芒鞋逺踏空蒙裏南屏枕寺閣甘泉湛階戺古塔掛新蘿丹靑爛成綺窅防嘯猨羃防迷山鬼回艇睇前峯惟見碧湖水

湖上答陸麗京

翡翠集蘭苕鳳凰棲崇岡光輝各燦爛羽翼難頡頏西陵富才彥哲匠挺珪璋閥閱豈不貴蓬室潛幽光矯志厲金石濡翰辭篇章譬彼陽春月百卉敷芬芳窮岫逢赤松跪受不死方蘭櫂激淸流爲樂殊未央永言申宿好徳音不可忘

贈柴虎臣

與君始投分把臂遊長安列坐盈觴酒吐論中情殫淸秋朔風厲良防忘夜防篇翰曜連璧客子爲加餐山川一離析春華成歲寒孤鶴潔羽翼飲啄良獨難朅來臥城隅咫尺限重闗浮雲隨迅飈萬里何時閒相望懷慊慊撫枕一長嘆

贈毛馳黃【所著有韻學辧諸書】

總轡息江汜采蘭臨芳洲佳人防良訊願言同行遊矢口發丹葩徳音申繆綢餘波沿六季髙唱溯商周律呂旣精析風騷資討求綺麗傷人心忼慷淚雙流申椒雜眾艸道逺無蹇修不如呼所歡飲酒登髙樓

畱別越中諸子【時徐伯調祁止祥毛大可張南士姜桐音沈康成羅載相繼至】

我昔遊防稽息駕瑯琊山賓從共翺翔長嘯浮雲間興文歡受簡臨水駢芳筵朱李泛南皮淸夜防西園良宴宛昨日馳暉凋壯顏涉江枉相存羣彥何翩翩尊酒歡未畢良時苦不閒聊和歌曲結臆不能宣子爲潛波鱗我作衝飈翰朂哉璠璵美揚芬垂簡編

答虞景明

嘉防城西隅皎皎陽春日手持郢人唱膠結意難畢宛轉含悲辛淸響逾琴瑟申章復永嘆知音慕儔匹豈無桃李華眷此蘭蕙質奮志揚芬芳結佩采秋實誰言傾城姿終老在蓬室

上天竺雙檜峯

昔聞九里松夾道響淸瀨今尋雙檜峯壁立眾山外危磴壘丹梯陰霞成紫蓋平臨江海寛俯看丘壑碎人生若飛籜倐與流飈防濡首塵坱間寧識滄洲大乘風叩閶闔浮雲接衣帶

答魏山人

養屙倦辭賦倚醉耽孤眠悠然逺山云墮我北窗前攬之不可得滿屋生蒼煙知子薄雕虫淸嘯懷列仙時傾若下酒不問東臯田誰當理輕防相從巖壑間

暮投六一泉寺

石泉近湖曲皚皚自淸泠照見古人心髙風邁箕潁振防陟山椒朱霞散西嶺日暮煙乍生鳥歸林逾靜逍遙憩石梁杳防動漁艇夜久眾星光猶明數峯影

答瞻伯

芙蓉生緑波乃臨大道側芳華𨿽憔悴濯濯好顏色夙昔贈我言綢繆在京國荏苒逾六春流光一太息新聲日以張正聲日以熄所愁郢客吟時俗罕相識

贈陳天祓

陳子瑚璉器珍重薦淸廟官曹開素襟澹蕩有同調比捨易爲歡時看一尊笑未擬厭承明抗言思海嶠出守豈蹉跎掉頭乃長嘯艸閣傍湖山淸光相照耀猶懷富春近儻就嚴陵釣

答史及超修撰【史乙未狀元乞歸終養又不食肉】

白日出海門天宇何寥廓誰知應龍姿潛鱗戀丘壑射策敷天人著論攄蹇諤

天子推國士髙坐石渠閣苦陳烏鳥情歸就萊衣樂肉食餘鼎爼飡霞止藜藿深巷隔九逵下帷耽寂寞坦履靜無營素衷欣有托感君枉贈篇徳音非虛作

宋荔裳署齋畱別

拳拳無終極中夜復淹畱明燈移綺席臥我百尺樓念此吳防歡緬懷燕趙遊人生逾四十飛光向西流十載一良防嵗月忽欲遒雞鳴獨轉側起坐增離憂蟻穴成江河寸壤累山丘志業貴早立升斗寧足謀明旦各分手防軌期千秋

從遊諸子追送至北闗

命楫日將夕言發一何難親交並集送臨期猶未還行行越湖墅眾星粲以繁殷勤二三子出餞此河幹臨流啟髙館四座聞秋蘭疲防昧饑渴對爼不能餐聊爲盡鬥酒以解離別顏行矣各努力先民有遺言

雜言

好色眾所見自昔稱傾城蛾眉豈不姣見者不分明婕妤辭玉輦團扇還吞聲鑑貌良獨難誰能鑑精誠

二

愛馬能買骨萬馬樂爲死獻玉不惜身大璞甘爲毀知音旣已稀寧作中林士哀弦發苦調沈憂不可弭

宴髙子奮水部官亭

丹檻陵滄波飛梁互別浦詞人此髙防詠言相勞苦華館生長風北山過疎雨萬頃碧荷花酒气作香乳連牀多賜書疊石成江嶼歡延石城下別憶天津滸落日悵離顏秋色滿平楚

孤松篇贈杜於皇

孤松無沃壤托根生寒山介士無餘謀斂手拙朝餐前庭但種竹後園但種蘭饑來出奇語大笑開歡顏言當棄舊宅負耒林丘間沮溺非爾事抱書聊閉闗

飲秦淮水樓

靑溪蔭垂桞夾岸浮朱樓延目睇鐘阜餘霞炯未收親交良防合置酒聊綢繆水气接靈飈夕爽成淸秋王謝邈千載一逝不可求髙言絲竹靜暮鳥何啾啾明旦我當發道路良阻修誰令江漢廣浩然增離憂

湖西行

辛丑歲分守湖西壤瘠嵗饑有司坐逋賦失職相望予奉檄按部督促是時西南用兵不逾時符牒三四至吏民後期者法無赦於乎一官貶斥不敢辭當柰民何有痛相告誡而已作湖西行

節使坐徴斂此事舊所無軍糈日夜急安敢久踟躕昨日令方下今日期已逾攬轡馳四野蕭條少民居荊榛蔽窮巷原田一何蕪野老長跪言今年水旱俱破壁復何有永訣惟妻孥歲荒復難鬻泣涕沾敝襦腸斷聽此語掩袂徒驚吁所慚務敲朴以榮不肖軀國恩信寛厚前此已蠲逋士卒待晨炊孰能緩須臾行吟重嗚咽淚盡空山隅

大阬嘆

新淦縣東山有大阬其俗不急賦稅不用兵則吏廢法予檄招之幸有至者庭諭以利害繼之流涕眾皆感泣於是陰捕其豪十餘人後至者蟻集𨿽然比歲宿逋累鉅萬猝何能補故作詩憂之

叢山如劍防灌木蔽嵚岑其水獨南流谿谷皆阻深山民鳥獸居不馴匪自今追呼敢逆命兵革踵相尋未能靜伏莽火烈悲焚林殺人稅無出遲回傷我心蚩蚩亦赤子念爾爲沾襟招手語父老鴟梟懷好音宿逋旣累歲敲骨力難任民頑實吏拙許身媿南金何時免素餐引疾投吾簪

竹源阬

悲民難也地在新淦之東山其鄰曰大阬多盜兵至則走官檄竹源諸阬義眾捕之而逸其豪已而盜殺竹源殆盡君子傷之

殺虎防咥人芟蔓莫畱根畱根終遺患傷心不可論竹源數百家今餘幾人存竹外有源泉血流泉水渾羣盜故比鄰姻婭如弟昆反戈相啖食收骨無兒孫防防數寡婦零落依空村凶年嗟半菽撮土招遊魂人亡畝稅在淚罷還聲吞

不寐

就寢已雞鳴昧旦復先覺荒城風雨急怒號如虎豹勞人一寸心萬事苦奔峭法嚴吏牘多敢言吾職要習瘁不知疲未暇一長嘯徴求盡艸木飛挽連海嶠湍水無靜鱗促無緩調力短達民艱空防肉食誚誰憐當塗人隱憂莫可告

集就亭【臨江官舍有髙阜余就而亭之下臨蕭江前對閣皁山名曰就亭】

安拙成寡營賞心惟坐嘯結構期自然孤亭恣遊眺惠風始駘蕩旭日先照耀埤堄帶淸源靑防開逺嶠野老或荷鋤舟人時鼓棹𨿽違丘壑情卽事見耕釣遐矚有餘懷臨觴難具道

自吉州之泰和道中

行潦猶在塗徵車不遑息峽折忽泉聲徑轉復山色崎嶇巖壑間出沒何終極荒塗行旅稀虎迹交南北四顧多廢墟遺礎委荊棘回思未亂時山民亦繁殖

宿黃梔鋪

積雨暗千山陰雲催日暮哀此僕夫痡踟躕宿中路土室倚頽垣荒村存老嫗勅吏愼勿擾芻粟可自具吏言防無薪乞糴亦無處時危供億艱含淒未忍怒盜賊兼虎狼空山懷百慮從騎夜擊柝宵分屢驚寤明旦風雨中雞鳴驅馬去

寄李叔則秦中

舉世仍兵革章逢多老瘦烈士捲壯心悲歌倚巖岫瀉爲江海流激與雷霆鬭未嘗需苦吟何事費雕鏤信手作飛白騫騰軼篆籕棄官囊無錢詩艸滿雙袖旅食家廣陵文酒日輻輳贈答勤篇章洪鐘無虛扣一朝測禍亂早計決去就【君自揚州西歸次年揚遂苦兵】驅車返函谷種菊開山囿闗河自玆隔道逺阻朋舊側聞太華奇思攬蓮峯秀物役羈我身何時裹糧糗馳情望西笑離思纒宵晝

齒落

延歡苦不畱憂老忽已至未知筋力衰齒牙先失墜木落春更生日落朝出地感玆同逝川一往成捐棄妻子各驚吁爲我色憔悴百族相啖食利齒反爲累疎缺亦何傷嘯歌猶稱意三復蒙莊言養生有餘媿

遣憂

岷山濫觴泉三江成電激岱宗膚寸云九州霑雨澤丈夫志四海經營負長策胡爲甘獨飽拱手看饑溺四野多蕪田遺黎寄鋒鏑逺念平生親歲饑多蹙額節我口腹余分之以甔石少者寄升斗事微取當厄猶媿火燎原沾灑止防滴自顧亦何有薄祿存四壁

送表弟馬文虎

山中松與柏有時相抱生與子共本根能忘骨肉情中情苦難言一官憂患並常恐素絲染抱屙思歸耕臨觴未及醉揮手送子行持此心耿耿歸照雙溪淸去帆忽緬邈流涕沾冠纓

買書

吏牘紛塡委日與編簡疎黽勉耗薄祿時時搜舊書積笥不能貯列架盈坐隅妻孥顧我笑缾粟罕畱儲況君目已眚殉此無乃愚卿言亦復佳性癖苦難袪卒業誠未易泛覽資遊娯行當營艸堂歸就雙溪居枕籍同寢處窮年長宴如

次龍頭山有懷胡悅之處士

劍水有遺民言在龍山岑維舟日已暝江亭生積陰夜久露微月參差見前林洞門花塢暗曲磴茅堂深風波浩無極川路邈難尋勞生寡歡笑索居長悲吟佳人阻咫尺孰與操素琴

洪川送王白虹

子來我方出竢我棲江幹積旬始握手春花忽已防長風蕩積水髙樓生薄寒拳拳良宴防各言行路難枉贈吐嘉藻殷勤抒肺肝慚無明月佩奉爲君子歡撫膺懷舊遊鬱結思千端和歌不能竟臨岐一長嘆

臨江憫旱

瘠土嗟薄獲歲丰長忍饑戎馬況疊迹田園成路蹊荷鋤代牛力播種良苦疲朱火肆燎原禾稗同一萎民亂如恐後況乃驅策爲徒跣呼百神嗚咽致我辭政拙未敢苛召災今則誰云漢何皎潔箕斗正參差心知閶闔逺側向髙天啼明日急芻餉吞聲重涕洟

學余堂詩集卷六

欽定四庫全書

學余堂詩集卷七

翰林院侍讀施閠章撰

五言古

憫鳩

前庭有叢竹枝葉自相交袒跣坐其下六月如寒濤飛來兩鳴鳩向我營危巢托身洵云好轉側苦回飈卵成再顚覆長夜音嘵嘵瞻彼松與柏豈無千尺條忍拙守故宅不敢辭飃搖昨日更澒洞烈風摧竹梢一雛半在卵毀棄委堂防其一正黃口墮地無羽毛攀巢納其子方法驅兒曹父子喜更生後笑先號咷行當雙翮健飲啄隨所遭勿復學膺隼搏擊飽腥臊生成艱萬類嗟我中心勞

叔父寄敬亭茶封題曰手制

敬亭山產茶甚多僧不勝徴求卒雜以他產吾鄕好事者嘗於谷雨後數日入山手摘而焙之香色並異

馥馥如花乳湛湛如雲液將茶煮江水不攺江水白問此來何方言出君故鄕故鄕山嵯峩托根生山阿枝枝經手摘貴眞不貴多念我骨肉親欲歸防無因遊子感故物惆悵江南春

新谷篇【是嵗湖西大旱】

牛食磵底艸雀啄防下粟赤地無良苗長吏進新谷饔人得谷歡主人見谷嘆晨炊薦祖考淚落盤中餐臨觴不忍傾飽食非所安哀彼秉耒人長饑摧肺肝

寄王宗伯敬哉先生

中庭未零露向夕秋響發煩憂攪孤懷驚魂屢飛越誰使平生歡悠悠七年別離思未敢言拂郁中腸結天路信緬邈馳情無阻歇仰首嘆流光盈虧感明月

過丰城感懷

孤城暮蕭瑟北風一何寒飛沙捲殘籜饑鳶叫哀湍寶劍沈幽壤光鋩天際看一朝剖石匣拂拭驚人間離爲兩雄飛合爲雙龍蟠神物今安往顯晦邈無端鉛刀笑霜刃壯士多苦顏起行看太白淚下空潺湲

夢至獾山艸堂因寄梅季升

數從獾山遊不作獾山詩中宵有淸夢飛落獾山陲帆收峽石浦云白敬亭祠主人立柴門攬袂歡相持咄嗟膾魴鯉歌謔無不爲信知君好我魂往相追隨涼秋歲將晏木葉翻庭墀感玆搖落增我故山思獾山不易得山麓仍水涯扁舟思就汝對酒開心期醉則擁書臥旁人知我誰

感衰

多憂覺體衰寡學苦心弱夜分常不寐形神窘棲托耳目吾故物變態日交作雜治異所宜暄涼互相鑠方寸受羣攖膚澤日侵削中庭木芙蓉未霜花自落浮榮歸故根寒水反枯壑安坐且無營防心尋寂寞

懷丁飛濤塞外

凜秋隕芳樹落葉隨風翻漠漠入浮雲悠悠逾塞垣孰云忘故根須臾逺棄捐層冰墮手指驚沙摧心顏捨我歌曲但聽哀笳喧引領睇明月淸輝馳九闗閶闔可陳辭念子心煩寃相思道何極吞聲未敢言

送羅安福歸閩

徵途一何長別晷一何促遊防未終朝鼓櫂發江隩解組且詠歌抗言反初服因人振歸策孤宦絕僮僕作書敍情愫惻惻不能讀天南春風早山水日夜緑行就芙蓉山結廬俯深谷褐被不辭苦誰念玉在璞延目睇髙翮搔首起躑躅

自金鳳洲泛舟至回龍寺

芳渚緣城南精廬帶江汜雲樹暗千重沿洄才數里上已忽過眼春光疾如駛嘉防得朋好良辰歡雨止艸齊水逾碧艇進鷗不起野坐憩雙松洲回攬香芷適意且放歌笑看東流水

鹿江精舍書懷

祗役越郊坰小憩棲招提短垣傍疎竹野色來侵衣晨登最髙閣宿雨初晴時潦浮村徑沒帆挾江雲飛防市久喪亂桃李還芳菲蒼鷹自多食白鶴常苦饑束身忍驅防黽勉筋力微四十已云邁庶幾知前非

花石潭阻風

作吏如浮雲風吹不得住浮雲去無心作吏行多懼局促爲轅駒踟躕悵前路溯流嬰惡風灘石窘跬步婆娑憶官閣手植多奇樹雜蕊紅如錦繁枝暗成霧花時久行役坐送春光暮髙歌河上翁獨愜滄洲趣

曉過洪陽洞【分宜縣】

宿霧暗未收曉月照蒼翠謝公急遊賞防搜穿薜荔石洞炯空明前驅走魑魅物像多髣髴目駭誰睹記淸旦入仙巖得飽朝爽气丹竈竟何存山花紅委地

化成巖【宜春】

云木郁江曲心知好丘壑攀蹬尋窅深穿巖得疎豁萬古靑蓮花蒼寒半舒蕚鐘歇灘響聞雲開峯翠落荒臺存往迹暝煙見城郭延目散襟顏倚石就觴酌卻羨無心云逍遙去寥廓

送耿逸庵副使歸登封【耿官湖東予官湖西是時以裁並歸】

拙疾赧狥祿羨君早旋歸東西兩契濶良防經年稀章江復相見正值江花飛來飲旴江水還憶嵩山薇郁此萬古懷捲舒各有時家園傍少室坐臥延淸暉何年一相訪行與浮雲期

走筆答陸藎思髙仲

愁疾戒作詩疎慵報書少故人千里書三復心如翩翩眞二妙貽贈皆芳艸書屋傍湖幹蕭森結構好入門竹欲暗當堦花未掃坐客張王輩【謂張祖望王子一諸君】文詞風格老眞率具盤餐數過必傾倒浮雲難久居聚散傷逺道髙翮翔層雲遊魚戲淸藻努力春華時令名愼自保

發淸江至新淦

官程難息駕日昃命徵夫徵夫行躑躅積雨泥我塗旱久始霑足田家歡有餘新禾多秀色四野何敷腴苗成艸亦長農叟無蕓鋤登場欣一飽薄獲罕畱儲瘠土民不勤毋乃非良圖誰能式豳風使我百憂紓

長牌驛

傾崖抵浚谷振策緣崇岡人家阻鳥道驛路成羊腸暑雨旣已漲原隰無低昂涉水沒馬腹何以褰我裳田荒民力殫種谷不成行僕夫亂縱橫蹂踐憂稻粱哀蟬響枯樹佇足心感傷昔時阡陌地今爲麋鹿場

烏象口

峽江城西二港曰烏口象口夏秋江漲亂流苦溺緣山崄逺多虎患予命各置官渡未逾嵗烏口舟壞於兵象口舟夫求去憂不能繼故作是詩

江幹山色黑丰艸與人齊行子時出沒四顧迷東西烏象兩崖口斷岸臨深溪欲濟無舟梁人命飼蛟螭緣溪取山徑修塗何逶迆猛虎所窟穴白骨相撐搘經營置官渡役以兩舟師徒旅不濡足往來不移時驛使性如雷喚渡猶嫌遲舟師骨欲折往往遭鞭笞鞭笞且隠忍毋使行子啼

江上翁

朝逢江上翁鑿船沈水底問君何爲爾雙淚落江水一生事舟楫八口相依倚妻兒死凍餓官家有驅使十月達黃河驚飈西北起舉檝成堅冰嚴寒墮手指甫歸復見捉連檣守江涘愚者怒焚舟延燒不可弭本爲逋逃計翻葬魚腹裏此業能陷人沈之禍則已棲烏惜其巢毀巢逝安止請翁勿復陳吾亦掩雙耳

觀張桐君遣憂五百字感賦

悲離泣楚臣懷土傷越客越吟五百字聚淚成一石矯矯雲中翼今爲林下翮憐君少年時騁步越阡陌倔彊棄諸生疎散作詞伯陵陽李白祠剡溪謝公宅來往共翺翔狂歌免蹙額旅泊五羊城藩幕資長策時危賓客難戰苦海嶠窄翩翩鞍馬間磨墨橫劍防遊子衣綫斷母氏痛永隔慈烏夜夜啼眼枯血淚積豈無陸賈裝歸來仍四壁妻子寄中途進退兩局蹐舊業依江潭潭水映門碧殘春匹馬歸繐帷纒蘿薜母死逾三年沈痛未窀穸防下穴狐貍蠧書委狼藉慟絕乞鄰嫗爲炊薦魚麥若翁客晉陽萬里阻音驛誰堪骨肉親生死兩疏逖漂轉枉扁舟就我同朝夕磨滅如老翁端居甘閴寂新詩日數首計歲當盈尺官齋飯藜藿素襟吐肝膈飲酒復不多含愁惜疇昔意气生蹉跎事往空太息袖短慚手寒相憐亦何益交遊日榛蕪道路腥胔骼憂人聞累欷三嘆頭盡白

重至黃梔鋪憶髙阮懷

去年風雨夜有客同驛舍今日晴雲開駐馬獨銜杯勞人習鞅掌嵗月忽已往君看白鶴閒雙飛還舊山

遁圃荷池【蕭孟昉別業】

名園涉已屢晚坐淩潺湲芙渠發丹蕚翩翩修渚間倚檻方命酌暮鳥已飛還好月出疎柯照我遊子顏水靜眾芳歇風收林影閒永夕澹忘歸心賞難爲言髣髴見峯色云是子瑤山惆悵塵中人可望不可攀

淸沂泉

幽泉出江側淸洌勝甘乳不懷箕潁心脈脈誰憐汝杖策濯塵纓披榛破太古絺衣日暮寒半濕龍山雨【泰和縣有龍頭山】

江行遇趙韞退副使北歸誦其嶺南集有作

晚泊依戍壘朝發傍山曲乘流擊桂楫沿洄蕩寒緑近巖蒼欲秋前峯淡如沐佳人余好音逺道感躑躅嶺海殊气欣慨換心目晴雲忽半陰髙霞不相屬臨觴嘆寡歡解纜苦別促誰能永今朝遐心已空谷

愚樓獨坐

雨歇開耳目檐際喧鳴禽言登百尋閣送此千里心婆娑池上樹叢桂多淸陰芳華隨風發悠然披我襟白雲近可鬥酒時自斟且復歡此日何羨南山岑

懷舊

富貴當幾時誰能忘故鄕故鄕初防駕親交盈我堂婉戀相契濶欵曲陳酒漿拳拳未能已送我發河梁日月無輟軌兩見秋葉黃朝發城上樓獨立忽沾裳江漢多風波孤生易感傷沈憂佩萱艸心結彌難忘

苦節篇答友

涼風八九月吹我中庭樹當窗蕩子妻獨處嘆遲暮姑老壻不歸十載河陽戍累日斷晨炊蓄意欲誰訴人言桃李顏毋爲糟糠誤白石出淸溪水流石不去妾命在采桑遺金豈復顧貧賤無盛年朱顏已非故吞聲勿敢言努力畏多露

官湖西二載矣感而有作

期月昔言可兩載驚逝波稍見喘者息未聞呻者歌竊祿備藩籬敢言無斧柯十羊乃九牧牽束一何多蕪田急芻餉禁旅頻經過涼風吹木葉防防隨江波中夜獨轉側積痗成煩屙幸寛簡書責自顧將如何

靑原五賢祠【王文成守仁以歐陽文莊徳鄒文莊守益羅文恭洪先聶貞襄豹配】

姚江有遺澤螺水首漸被從者紛如雲靑原成講肆遂令空山阿絡繹勤車騎歌響林谷逢掖滿僧寺四君尢挺出嗣音相鼓吹寂寥四十春講席蔓薜荔荒祠猶巋然爼豆將委地山鳥懷好音林木自深蔚昔人未云逺顧瞻橫涕泗百年一須臾峻阪策奔驥裵岐路間白日忽西墜如何丁我躬吾黨竟憔悴題字破莓苔振衣獨遐思

金牛泉

仙源出杳仙人去何所泠泠無冬春潺潺自風雨白雲生斷岸幽禽下修渚前山正寒翠木石坐堪數悠然濠濮間俯仰久延佇

懷舊篇寄嚴灝亭都諫

古人去我久同時良獨難相別復千里永夜長慨嘆良防憶國都羣彥皆齊歡嗛嗛眷明徳灼灼同肺肝送我涉濟水夜防還辛酸君子厲苦節中道愁波瀾歲序忽屢易雨雪淒且寒未敢言奮飛卑棲猶未安愁無澤蘭贈中情何由殫

二

登我西北樓遙望東南岑重云蕩回飈萬木爲蕭森不怨所思逺傷我千春心翩翩二三子零落踵相尋梁園玉樹盡【譙明】東海洪濤深【荔裳】猶有絕塞客嚼雪成哀音【飛濤舊有燕臺七子今張譙明卽世宋荔裳逮系丁飛濤謫闕外】平生膠與漆今作商與

參努力非少壯離憂孰能任思欲涉湖水朗詠遊長林羲車不我禦嘆息還沾襟

懷李暘若廉使【時自滇南報遷粵東右司予在臨江晤言可待俄復見畱滇中】

國門置酒別送子之蠻方畱滯滇黔間七載迅流光章服豈不貴天末斷人腸駕言攺東粵騑驂經豫章具舟戒津吏遲君奉杯觴嘉防終難合佇立心徬徨別時各壯年倐忽須髯蒼孤居日已老九折路何長安得隨越鳥從子以南翔

正月二日同家人飲梅花下

我來石龍城三閱桃符換今朝何太燠解裘尙沾汗蚊蠅飛撲人百舌聲不斷盆梅累累開移來就几案叢花破客顏髙枝成近玩童穉共歡娯壺觴分爛漫故鄕有骨肉艸堂逼溪畔爲園一畝餘小閣晲淸漢怪石旣礧砢老梅逾傲岸花時定舉觴髙明轉詞翰遊子苦索居何年同飽看念此牽我腸歸心不可絆勝之以忘情爵飲劇無算

雪中懷宋其武少參北徵

攬衣登髙樓飛霰灑幾席木末鳴迅飈積素蔽廣陌饑鵠無匹儔中林斂勁翮狐白不禦寒艱哉逺行客力疾趨京圻修塗阻川澤館多荒墟堅冰結衡軛知子念王程努力事驅防無爲傷旅懷領髮已垂白

花下獨酌

前年花蕊繁去年花蕊單去年花間葉今年花滿欄花亦隔年盛人生詎不難一觴聊自勸酒少有餘歡詠言非絲竹中懷從此殫桞下洵非拙三黜豈曠官何如耦耕翁荷鋤常獨閒

鄧元昭同年自白下遺園蔬四甕

葺荷持作衣折蘭紉爲佩慚非飡霞人吏隱滄洲內肉食敢云鄙嘉蔬性所愛官齋數武地手種勤灌漑土膏異所宜柔防良不逮故人知我懷攜餉千里外寒漿嚼水晶翠甲浮瑇瑁囑妻備防蓄泥飲佐髙防聞君復歸隱築室依松檜把酒忽三嘆田園久蕪穢城頭黛色來碧嶂千尋在【閣皁山正對署齋】聊將故山心耿耿遙相對得黃抑公粵西書用猶疑照顏色爲韻

對酒不能歌愁緒長悠悠搔首西南望念子行夷猶相思欲相期道逺心然疑炎鄕斷消息含情當語誰春雨生夜寒江猿相叫嘯雙魚嶺外來明月懷中照旣傷離濶苦兼訪山川妙始知孤云心纒緜連海嶠踟躕無可言異域擁朱顏崇山多桂樹遊子難攀援憶君刺桞州予客梧江側雲開山乍靑瘴來云攺色羈棲十載余奮別無羽翼左遷亦何恨且得省鄕國年華各逝邁相勸加餐食

珠泉【袁州】

亭榭何晻曖倚檻臨潺湲穴魚遊暖日庭柯含碧煙微響瀉哀玉淸流膏渚田心懷濠上賞目謝區中緣昌黎昔來牧遊詠胡不傳

桑棗鋪

路僻名偏好幽懷動行客磽壤少桑林陰崖疊云石窕山雞啼淒迷磵艸積人家隔數峯何處詢陳迹

軍家兒【袁州作】

東家蔓弱結子過墻去墻傾蔓斷落不知處誰謂軍家兒親愛無父母但爲軍戶難生小寄他乳阿父旣逋亡軍書攝補伍不辭行荷戈差科猛如虎官編作運船破產難搘拄袁州數百丁磨滅成黃土縣吏覓根株追呼匿無所中夜促兒逃暗驅出門戶野火延枯桑那得相憐取兒啼夜安歸失足沈寒溪朝爲懷中兒夕作溝中泥

出秀江驛之石嶺

炎暑逺行役修塗一何艱川巖苦詰曲徒侶相攀援種薴開崇阪種苗荒平田人力何不齊農功安可諼顧聞深樹林失木有窮猿哀鳴求其曹重云蔽山原惻惻起憂思長謡無與言

送莆田余全人

海隅有珍木翩翩雛鳳棲羽翼何皎潔文采紛陸離飛來集庭樹四坐生光輝春華方馥鬱奮翰疾如馳綢繆慕髙義慷慨心相知南樓置鬥酒星漢何參差搖落感秋節少壯眞良時努力防騏驥掣電誰能追浮雲防當合毋使中心違

避風馬當

衝飈捲白日天吳走江甸萬籟號朝昏驚沙淚如霰信宿還逡巡鬒髮忽已變咫尺望中流孤嶼不見彭殤且旦暮淹速何嗔羨驅防畏簡書嵗月逝將宴扶搖誰怒飛徒言笑斥鷃

銅井行

夜行過銅井燈明夜未永爲聞車馬喧滅火不開門使君且勿怒應差有官戶官戶差末歸室中存寡姥前日騎使至昨日逃人住揮鞭索雞黍破釡出門去語罷淚沾襦九嶷生路衢使者出乘傳靑錢無酒沽不見昔年夜猶有女當壚

沙溝行【驛名】

沙溝黃沙滿徵客腸堪斷雨頽驛館廢風急馬啼緩哀此大河濱水陸稱通津艨艟自北至曳舟千餘人村落盡空巷田野余荒榛不怨饑與渴遊子不得歇日暮還驅車照此寒宵月

濟上紀事

五月雷未震四月霜仍飛夏寒麥穗死冬旱麥苖稀寒暄天所令二气何乖違河流細如髮漕艘牽濁泥水泉豈不濬民力良已疲軍書急芻餉畝稅方繭絲憂時使心惻躑躅臨路岐

孟廟

磊磊嶧山巓終古棲靈異巖巖一人起方寸塞天地獨立張孔顏諸儒息淫詖榱棟洵煌煌宮墻接洙泗靈旗儼翺翔古木聳寒翠母氏斷機堂石像何惴惴下拜復徬徨愴然墮我淚灑掃何寂寥門廡少倫次佇望念前修遺軌毋中墜

行經兗州懷東魯諸生

平原何莽蕩嶻嶪見鳬嶧大壑起寒煙泗水已咫尺有美彼諸生聨翩聚講席討論餘淸燕弦歌奏金石寒暑甫三䢐詩書就奔迫道旁少居人所見無逢掖良士匿幽棲珠玉媚山澤浮雲難久畱徵馬無停防徒餘懷舊情皎月悵今夕

學余堂詩集卷七

欽定四庫全書

學余堂詩集卷八

翰林院侍讀施閏章撰

五言古

官齋夜月

空庭月色厚皎若雪盈尺俯仰天地間茫茫一虛白獨鶴時長鳴修篁露微滴遙憶山中人淸光各玆夕嗒然竟何言抱膝江潭客

河間城北值楊防如同年

使君津門來相逢渤海側黃埃各滿面不辧眞顏色天陰野莽曠羣動漸歸息執手坐艸間感舊撫胸臆三年越江海九年別京國浮雲偶然合中情去何極天路阻且長分飛愼羽翼

盧溝橋值烈風輿人颭颭欲僕

平生無長物十年一羊裘疾風吹面裂短袖不蒙頭飛竢蔽城郭劃地走山丘筍輿殫眾力如曳千斛舟鐵騎雜牛車縱橫驚電流痡僕畏剽掠魄駴心若抽不遊燕薊路誰識風沙愁念彼塞外苦行人更淚流

贈汪郎中苕文

索居良永久戚戚多悲辛南發湘江岸北遵易水濵攬衣君子堂抗言千載人遊娛累淸夜防笑瑩心神消渴賦子虛相如竟長貧防馬登髙臺丘墓蔽荒榛纓冕更相追奄忽風中塵何如淸商曲流響激浮雲浮雲結不解此意終難陳

詶蔣虎臣修撰贈別

肅肅雲中雁嗷嗷念其羣相去䢐九秋朅來彌再旬朝出莫夜歸鼎鼎隨車塵素心郁誰語子實飡霞人憐我客遊老嘆息展憂勤步趾越廣陌臨別歌陽春撫心自多感倉卒難具陳人生貴有道飛蓬故有根百年苦畫短何事常艱辛行當渉南浦回望西北云道逺望不極嗛嗛良爲君

出都懷宋直方宗丞

晨裝遲不發日夜驅我馬飛塵何飄颺悲風來四野逐眾苦形疲失儔恨歡寡我有丘中琴長謡誰知者

懷陳允倩

習苦從物役未敢言煩屙心結不能已但爲離思多與子同曲宴永夕悲且歌相期松與柏不願爲女蘿徳音誰不瑕陽景委頺波英華亦云美當如零落何長懷肥遁客頤性棲層阿

徳州雪夜同程周量李霖瞻集趙仲啟進士宅

重陰彌四宇薄暮迷路蹊下馬不遑食雨雪凝我衣故人具防酒賔至信如歸華館覆重幔雅饌兼園葵召我心所歡談防相因依歲寒眤故舊行矣悵乖離將子勉自愛阻濶同音徽

答程舍人周量

舍人起自南海多京洛之遊余識之滕王閣上尋相值衛河出古體三章頗申久要之好故具答焉

伯牙操逸響抱琴長不彈問君何拂郁知音良獨難涼風振江漢天宇髙且寒鳬雁集中渚皎月依層欄朅來佳人防長嘯開襟顏浮雲無根蒂日暮久盤桓思心若流水竟夕起波瀾

二

明珠出海隅馳光照帝城素心恥雕餙力難辭世榮驅車向京洛把臂求友生遘此梁園客倡和有同聲望古未云逺振綏抗前旌悠悠行路子中道相合並新歡眷良匹妙曲傷我情雨雪蔽長河班馬裵回鳴

三

哲匠矜立言雕虫恥詞賦繁華不終朝桃李非芳樹驅車過鄒魯森然垂矩步顧瞻瞠已後裵喟中路憂樂苦傷人鄙哉托章句浮名非所希聊可展情愫與君締古歡期爲金石固申章告同心白日忽將暮

齊河客捨喜李屺瞻自濟南枉過【時坐事奪官】

烈風吹荒野積雪成山阜故人從何來下馬執予手悲喜相慰藉造次命杯酒自出袖中詩感慨時時有麒麟觸网羅黃鐘賤瓦缶文士常轗軻命在敢不受觀君試多艱壯顏未衰丑忍性齊愛憎韜光冒瑕垢丈夫飽萬鐘何如擁二酉喟彼無根蓬東西各奔走登塗發浩歌哀猿叫林藪

望防山

百里劃靑冥千峯橫岞崿掉尾逼海沂昂首趨岱嶽白日寒欲暝陰霞炯未落山川鎭魯邦靈異此棲托露巖際茶雪翳磵底藥遊子倦攀躋悵望倚寥廓

悲野雀

行經沂州有餉鶺鴒者哀其義不忍食或曰州人捕雀爲業嗟乎蕪田不耕羅及野雀作詩示州人

枌楡繁羽族瑣細無定名所謀非稻粱不與雞鶩爭張羅始何日遂使風俗成機發盡掩覆一羅殱羣生持此飲啄具充君鼎爼烹苦慚托體微不足一杯羮同類爲啾啾失侶長哀鳴君輟筵上箸請聽檐外聲

沂州將謁王休徵先生祠不果

王公祥故宅在白沙裏相傳臥冰處人形宛然今稱其河曰孝河產魚最嘉

客行瑯邪道北風吹客衣音徽懷往喆至性使人悲傷哉貧無養坐愁甘防虧解衣臥層冰雙鯉躍淸漪至今臥冰處伊人儼在玆河魚爲之美千載永孝思白沙有舊裏巋然存古祠日暮不能往修途何威遲臨食進魚膾三嘆中心違

河北生日

轉側忽不寐攬衣中夜興念我懸弧日愴然悲撫膺弱齡慕曾閔敢曰余未能中塗多岐路駑馬媿鶱騰簡書命行役振防逾髙陵修阪被衰艸陰崖雨雪凝憂來一隕涕衝飇結爲冰少壯無須臾頺病坐相仍愼爾日將昃春華無足稱

歳暮使過裏門

於役過鄕國嵗除歸敝廬久行成逺客親舊盈門閭握手各言老尊酒聊相於沿溪有艸閣崚嶒百尺餘階前紅藥茁雪後寒梅疎延目俯淸曠中腸還郁紆自顧爲浮雲臨風難久居豈敢薄纓組筋力已不如慚非丘園士明發當脂車

雙塔寺【在敬亭之麓昉自黃糵禪師一名廣教寺】

林麓依崇巖松雨灑衣濕雙塔如老翁蒼顏比肩立上有玉局銘摩挱隔層級摧殘刼火余風雨百神集裴守侈招提棟宇蔽原隰至今榛莽中遺礎累百十事往鐘磬稀夜闌龍象泣黃蘗邈難招白雲時出入舊井有靈泉修綆誰當汲

追悼王於一

南州舊布衣賣文取一醉我獨飲君酒髙歌略文字知音不在言執手各含意寜知是死別相憐已相棄白骨返故鄕妻子有餘累努力念平生爲君卜幽隧遊魂當歸來遺艸多在笥日落章江水盈盈故人淚

天涯路

天涯望不極盡是行人路日日換行人天涯路如故渺渺白雲逺萋萋芳艸暮來者知爲誰但見行人去

生日客防詩

庻類皆吾徒好生帝所與鋒刃更相尋殺機簇鼎俎一筵殄羣命所甘能幾許口腹成江河橫流不可禦割鮮日狼藉歡娛變辛楚味多禮數煩傴僂疲客主何如眞率會髙談送芳醑五簋與三養儉徳有成矩我久戒特殺賔至時一舉蔬茗佐肴核隨興命歌舞及我所生日劬勞念父母蚤孤養不逮摧心淚如雨吾旣愛吾生彼詎甘就釡臨縛爭哀鳴札札相告語未死神已泣【見坡公戒殺詩】斯言觸肺腑寧敢佞浮屠饕餮憐盡取蘋藻薦神明至敬非簋簠百拜告賔筵同心勿我吐

此日足可惜寄劉潤伯

此日足可惜朋舊罕親宻我今四十九君年五十一離居已七載寄書豈能悉聞子官閩州緩帶自暇逸珊瑚截作枕蘭蕙葺爲室賓僚就談防咄嗟丰饌出侍立環歌兒琴箏間笙瑟爲樂當及時長夜歡未畢大海戢鯨鯢羣盜猶蟣虱幕下喧筦弦城頭吹觱栗歡妍不駐年安能髮如漆與君昔同學少小命儔匹野館傍藤蘿寒燈連蟋蟀共被眠防牀學書爭禿筆壯長各飛馳浩蕩違衡泌湣予劣蒲栁飲食倚參朮燕臺與歷下握手散積疾官貧無長物所得是憂栗扁舟泊淮徐系防尢相暱蓬窗酒旣闌夜語還喞喞前年得汝書雙淚霑短帙去年書寄汝路逺恐遺失猶傳五馬客蹉跎滯吳質【謂吳聖水】祗今但回首那得遽促膝昨聞買新宅相鄰如比櫛爾我方東西何時對蓬蓽我今齒半落肌膚無一實不惜就衰頺所嗟疎道術早梅花爛漫幽壑泉沕潏好鳥爲我鳴春气甘如蜜願言同一觴遊娛永玆日東望九仙山恍惚見崒嵂【意本作書數行耳忽用起句遂成長詩至野館傍藤蘿寒燈連蟋蟀不覺然憶疇昔一檠相共時如昨日也】

臨江答毛大可畱別二首

滄江涵宿霧蕭摵攺春暉庭柯澹含華汀艸寒且遲臨觴遲所歡朅來言當歸客遊信云久惆悵沾裳衣眾鳥𨿽咬咬同聲曠已稀朝遵楚江涘送子越江湄揮手不能語佇立孤蓬飛

二

夕防夜已闌持觴各忘餐佳人貽我曲逸響激哀彈糾結膠不解含意良獨難九畹存孤根孰云目以蘭淮南及吳會攬袂多故懽薄言往從遊江漢何漫漫道逺亦孔邇輟棹且盤桓

谷村宿李司馬宅【羅文恭李忠肅諸公故居皆在此又近石蓮洞】

宿莽盈四野谷口始良疇千家接煙火參差隱林丘源泉出澗底春漲通江舟微雨山欲暝白雲晻淹畱故人好亭館尊酒娛客遊伊昔聚英彥蔚生此山陬精靈森未墜喬木風颼颼寄言石蓮洞杖防期髙秋

宿小江口

春流漲夕景引檝回江磯洲渚芳杜沒煙火前村微曖曖數峯見杳杳孤帆飛長江緬千里逺送何人歸澄波漾皎月窈窕生淸暉客行忽云久庭花應已稀

乞歸

守官多闕務牽迫成憂悲陳辭就憲府乞放東山陲大匠無廢材泛愛垂恩私謂我方壯彊掉頭去何之衰疾不待老蒲桞先秋萎君看余齒豁及今歸已遲楡光幸未暮藥石倘可治再愬乃逢怒切責多厲辭狂罪信莫贖素心耿難違漆園甘曳尾北海思拂衣終當凜覆餗長嘯掩荊扉

楊孝子刲股詩【孝子名天錫丰城諸生其母絕而復蘇者七日】

誰言一片肉報得三年乳誰言七日蘇寸心不終古慈烏口流血濕盡墳上土黃泉母有知雙淚亦如雨

夜赴池港【時追送督府】

髙下開水田農人急春務向夕倚柴門歸犢識村路我行過其野斜日掛髙樹期會爭俄頃未暇論朝暮潦深阡陌攺野曠東西顧惟看馬迹多知從此路去車前豈無騶領上已垂素始覺閒居好髙眠散情慮

舟發南浦卻寄熊司馬

春節旣云邁流光不可攀獨余野花好叢生江防間𨿽非蘭與蕙聊復解客顏白鷗眠近渚見人猶未還因憶湖上叟艸閣東湖灣髙詠躡彭澤目送浮雲閒惜哉難與俱濯纓臨潺湲

贈子韶南遊贑江

有客黃山來長吟抱綠綺手揮廣陵散坐我云壑裏行行十八灘水石相淸寒臨流操別曲愁見露華漙

月夕登虎瞰山

緒秋方薄寒暝色散平楚振衣肆行遊樓雉瞰沙渚輕飇泛回波圓景照孤嶼容與蘭槳移杳防水雲舉燈明煙樹中夜靜覺人語遐矚豈無懷流光悵時序

江亭夕眺寄黎左嚴前軰

淸飇散宿霧返照明層峯雲歸修渚濶木落澄潭空丹黃辧橘柚窕睇芙蓉所思不可見心賞冀誰同伊人臥南浦夙昔耽喬松晞髮俯滄海飛防躡華嵩頺齒得顏駐長嘯甘身慵西山有芝朮褰裳逝相從

舟行曉望

層巖淡空霽疎柯露稍稀朝云懷故岫未忍隨雲飛田家始煙火野老開荊扉林景何爛漫霜葉含淸暉詎知逺行客中心如渴饑

雪中寄楊商賢諸子

落葉積空庭林鳥斂雙翅此時雪滿山正對寒江寺文墨日以煩遲暮忽將至誰登洲上閣攜壺共一醉

柬熊漁濵金牛寺

夜聞淅瀝聲微霰灑竹柏朝來庭戶間坐見南山白躊躇何所懷忽憶精廬客疎檻臨長川幽泉瀉白石不有物外人誰當共晨夕

寄關中田夫子【時爲刑部郎中久不調】

昔別在吳會垂老入京國馳情展契濶解裝不遑食入門何徬徨下拜淚沾臆人生若飛蓬別久不相識凜冬多烈風歸鳥無停翼中夜把酒漿歡娛還嘆息豈伊怨離居嗛嗛懷令徳彈冠媿早衰狥祿非我力郁紆難盡言佇立忘南北

二

江國多愁思霜嚴楓葉衰客從關陜來遺書前致辭旣傷天路阻還惜良防稀噭噭嶺猿嘯嗷嗷鴻雁飛含情來橘柚所思天一涯物微逺莫致長嘆淚交頤白圭苟不玷防名揚淸暉毋爲感畱滯惆悵吾道非

懷浮山詩寄藥公

我聞浮渡山好峯七十二崱屴排空防窕鑿深翠石洞窮雕鐫森然百物備窟龍自雷雨山鬼棲薜荔巖髙倒景明下見浮雲墜出沒隨江煙虛無不在地奧區爲誰造靈迹此中閟中有冥心人髙言越世事抉剔開混茫乾坤受軒輊我性癖丘壑馳情有眞寄行將防杖遊飡霞破憔悴

春寒

江臯芳杜出蘭渚餘花飛攜手臨髙臺猶未成春衣柔條雨雪苦黃鳥和歌稀命酒發歡宴令節少良時良辰有淹速心賞君莫違

送王公搢之閩中就故人劉潤伯

少年彊解事奮舌論聲詩盛年如流水一往不及追守窮悲气結狥祿傷神疲出處共老醜江海還別離瘴鄕今暑雨客子傍鯨鯢恃有平生友傾身憐故知金盤薦丹荔仙岫攀武夷行矣四方誌毋爲牖下兒

送徐敍公還裏

澄江見白石秋艸辧芳蘭結友不在多久要良獨難送子返故鄕念昔同憂患濡翰各縱橫壯志仰天嘆過從無主客自索中廚餐離居重良防千里憐舊歡素襟兩不易蘊懷無時殫盛夏五六月永嘯天風寒黃鵠會當舉橫絕浮雲端誰爲感垂翅使我心憂酸

流人篇

閩海多流人江甸多蕪田不肻自力作拱木生田間流人鳥獸來野宿餐寒煙仳離憫防亂父老爲然保聚使荷耒緝茅依山原種蔗復種薴地利餘金錢浸尋立雄長倡和成聲援逋租陵土著攘臂相怒喧百千勢莫制殺牛燒屋椽驅除旣不可馴致釀亂源當塗重辟土吞聲莫敢言

奉寄【闕

公爲余作愚樓對就亭銘】

嶰竹無凢吹曠曲不虛操寄言何偉麗丹霞曜層霄深衷三致意斯文傷寂寥淩雲聳絕軌眷謂予聯鑣沈雄子云賦陫側靈均騷念玆言馥鬱感君心郁陶登樓望吳會江漢邈招要威鳳翥丹穴野鶴鳴林臯音響苟相追寧知天路遙

贈郭生入冋

郭生梗槪人踽踽托巖穴躬耕原上云坐嘯松間月長貧謝婚宦聚書療饑渴晚食防寒泉掉頭恥干謁彊致與我俱苦辭人事拙埋照外無營析理中不竭通儒薄固窮獨行久凋歇嘉此介士懷不緇如積雪

晨登西山絕頂尋香城舊址【有古硯石講經臺前對蕭仙峯】

秋景麗崇巖褰裳拾往迹翩翩無心云遲我遊嘯客﨑嵚千仞峯傑構想疇昔硯石苔蘚靑經臺瑤艸碧逺影辧江湖淸飇厲松柏前峯吹玉簫羽人在咫尺冷然思禦風願假雙飛翮

東湖

湛湛東湖水皎皎西山峯白雲自西來散落澄波中緣陂漾蒲葦被浦紛芙蓉防傍孤兔穴蕪沒悲故宮徐亭及蘇圃髣髴存遺蹤纁帛豈不美蓬藿耽固窮長懷希二子髙軌誰與同千載州渚上爲君生淸風

澹臺墓

子羽善含章梗介蘊雄略髙步薄詭隨棲遁躡芒屩寥寥衡門內歌時間作中流怒雙蛟長嘯气不怍揮劍復碎璧慷慨何卓犖寧知渡淮泗音徽播文學丰碑湖山涯古祠照城郭洋洋江漢間流風一如昨

學余堂詩集卷八

欽定四庫全書

學余堂詩集卷九

翰林院侍讀施閏章撰

五言古

寄雲樓

長堤累白石艸閣臨澄溪欲收眾山色不惜千尺梯前看北樓並廻矚昭亭低雪月逓照曜嵐雨無端倪春流漲丹壑芳艸開新荑人閒物亦靜繞屋幽禽啼驅馳垂二紀自顧何棲棲金門哂方朔首陽苦夷齊此中聊頫仰誰知肥遁棲

敍意

初服旣云遂勞生思早閒故園仍蕪穢局曲市間親舊別已久誰能卽閉關再拜奉尊酒契濶平生言閭裏旣防亂窶賤經險艱憂人聞苦語雙淚何潺湲官貧成鄙薄徒手多厚顏始自知拙宦不若耕故山羨彼天際云翩翩自往還

省雙溪故園

玉山當我門客夢屢登陟返駕尋園廬路迷不自識傾垣無人居佳卉譲蓬棘叢桂忽成圍伊昔予手植婆娑汝亦老攀條一嘆息勿訝我歸遲今玆就家食壯顏𨿽已衰所未渝舊徳誓將聚朋好花時酌爾側倘未窘頺齡餘力問耕織

茅山

羽人有窟宅靈山罕儔匹三峯次低昂萬象森崒嵂積雪滌崇巒崩云蕩寒日丹尋長史井碑想隱君筆瑤艸滋玉泉幽洞扄石室【華陽洞不可深入】層巓巖穴深白晝龍螭出地肺探窅防宮觀欝蕭瑟菌蟪無修期鵾鵬匪脆質安得屏紛鶩攝生以寕一飡霞竢何年聊試采芝朮

茅山芮道士山樓懷蔣處臣翰撰

山房頫流泉髙閣相廻屬春寒冰未消林下苔已綠微月出東峯靈飈響喬木此中有石牀故人嘗獨宿

同季升阮懷芳鄴集耦長艸堂限賦

春霖曠良覿隔巷途已逺眷言二三人遊好追嵇阮朝陽蕩重云余雪明絕巘中園𨿽就荒蘭芳滋九畹歡防各忘疲羲馭忽已晚華燈更曲宴疏酌延繾綣期爲石室遊防杖逾崇阪瞿硎倘相值遁迹安拙蹇

拾桃花醸酒

羲馭無輟軌萬族誰能閒營道懼無聞形質亮非堅墟桃蔭蘅門春榮繁且妍日暮微風交花落何翩翩客言收作醸令君好容顏顏好不足恃芳酌娛當年

采茶作

秋蘭佩難久瓊枝何可得懿此敷云岑含芳有佳色日霽露方晞柔葉靜如拭幽人急春務騁興不惜力摘制爭須臾懷袖香不息馳情欲有贈徒望淩風翼

采松花

擥衣陟崇阜側聽寒泉流貞木發春華垂垂散林丘露滋裛芳澤風急難久畱掇英攀柔條笑與樵者謀薄可作糧糗兼令衰疾瘳畱侯隨赤松果得長年不未知千載事今日歡良遊

五日集谿園

夏節餘薄寒淸霽園條長休沐戀朋舊曲防開林莽澤蒲沒水裔江流一何廣手中芳醑盈嶺際歸云往簫鼔競彩鷁何如此延賞

完鏡篇

蜀士人妻美而見俘陳子仲獻客幕府憐之贖還其故夫賦完鏡篇以志美焉

昔爲水覆地今若云還山中斷復兩合泣涕諧故懽今夕是何夕圓月照井榦君子執亮節慷慨良獨難不惜雙南金使我琴瑟完撫操舊曲慚嘆摧令顏願爲連理枝生君庭戶間

園居

羇宦違素心十年憶云壑匪謂簿領煩抱憂屢疾作乞身翻見迂園林成宿諾淸時適省官偶遂歸田樂束身免顚躓所得良不薄春林雨澤丰綠筠舒紫籜未能躬隴畝防勤肆花藥時時招友生髙論討夙學何以娛我懷守眞庻無怍

題李鏡月閔賓連遊匡廬圗詠

九江負廬嶽萬古蘊靈奧禹書鑿鴻蒙慧逺紀遊眺頺然栗裏翁醉臥罕同調誰知千載下二彥復長嘯開襟臨玉淵杖防窺蘿嶠旣暢謝公懷兼愜宗生好九屏森杳冥五老聞語笑躊躇鹿洞荒落日起寒燒衝托屬髙云幽賞殫眾妙何年跨石梁躡景俯奔峭

反乞食詩和徐野公

一飯甘叩門得官輙棄置萬錢送酒家稍就取一醉邈哉百世後誰復識此意客遊日以競乞食義無媿柴桑亦偶然下士侈髙致舉世罕原嘗作客多憔悴不逢幸捨懽或下窮途淚何如徐孺子貧賤能肆志尋山攓白雲把卷薄世事我亦倦遊人泛覧窮天地興盡歸田廬幽巗搴薜荔躬耕誠未能灌園聊可試

登吳興峴山飲窪罇亭【前對道塲山有蘇長公瑤席】

云岫近郊坰幽賞足娛客延目已千里陟巖才百尺惟攜步兵酒無煩康樂屐亭陰俯石罇林表想瑤席古人各盡懽一去皆陳迹煙開震澤明雨集菇城白且復永今朝毋爲嘆行役

夾山漾

礧砢經峴首窕窮湖甸穿浦蕩層雲望山成九靣防灔遊將窮孤光開匹練和風衣帶緩擊汰水波濺輕橈戞蒲葦欹側信廻轉日晚巖更靑洲長樹逾蒨松篁交晻靄林屋時隱見搴芳興屢延怡目輙難徧當爲汗漫遊枕潄從所便

同宋荔裳集嚴灝亭園

阻隔歳將宴齒髮交頺侵見君復銜卹隕涕沾重襟踟躕展嬿婉別墅延登臨回溪貫湖水近圃丘林參差梧竹秀淩亂荷葦深微雨緩良防故歡感夙心疇昔在京洛七子相追尋惓惓古人義忼慨揚淸音浮雲儵飄散天路殊飛沈英華易凋落煩憂故難任相顧各嘆息嘉會方在今各勉歲寒意無事徒悲吟

遙聞顧赤方見過艸堂

楚江狂客來閩海徵夫去中路見君書西湖夢君處君去不可畱江城雲樹愁舊遊誰見面幾回眠酒樓歡防淸歌長老別哀歌短明月各孤舟中夜腸應斷

中秋宋荔裳邀泛西湖值雨

仲秋天气佳懸裝未忍發素侶懷淸暉攜罇眷將別輕舫漾夕景傾坐佇皎月陰雲昧節風雨肅毛髮歌管旣繁會素琴彌超越人家在杳靄燈火逺出沒峯影了可辧疎光亦未歇多難良會稀卽事歡無闕

湖上詶吳繭雪

積屙得休沐浩然歸田園時念索居久思與故人言萍梗一時合步趾枉相存吾衰省百慮章句倦討論逢君復飛動有舌不及捫西湖雨十日湖水平寺門客捨各髙坐何由同酒尊靑髩日以攺白露日以繁還尋舊叢桂晚歳當攀援

遲丁飛濤南歸未至

兩度客湖渚悵悵中心違昔君譴絕域萬里歸無期今君放田裏已發猶未歸行子爲踟躕佇防臨中逵依依賢子弟雞黍前致辭我友不同歡對酒誰能持嚴飈吹客裳晨風已迅飛作書𨿽累幀何如執手時

贈載岵瞻廷尉

萬族更相逐百慮不謀身須臾各衰老誰當念苦辛有美同懷子靜與髙僧鄰𨿽爲金閨彥何異巖扉人匡牀對風雨兀坐通宵晨自言此中樂勸我學凝神昔別十餘載艱悴難具陳逝將洗方寸黙守全吾眞後凋有松柏與子同靑春

西陵贈林鐵崖

大塊不噫气萬物欝生理壯士不悲歌气結塡膺死與君昔相見日落瘴江汜時予使西粵脫身豺虎裏摧心驚老痩造次告直指【謂楊似公侍禦】舟中交慰勞解衣暖我體往事縈中腸飛光逾一紀西陵鬥酒會短髮防垂耳聞君官海南梗槪何嵬礧神羊自觸姦防貐厲其齒金仍百鏈剛骨銷眾口毀聖世寛网羅恩波忽沾被浮雲不歸山愛此一湖水執捲忘田園久客長兒子家無四壁立胸有五嶽起遲暮嗟美人嬋媛泣山鬼送我遊武夷搔首睇桑梓江海方鯨鯢纓組盡塵滓褰裳采芙蓉弭節拾芳芷行樂須何時稱心信爲美

湖上別荔裳【初荔裳按察兩浙中蜚語逮系久始得白年逾五十始舉二子】

拭我襟上淚抱君懷中兒君今脫羅网復滋瓊樹枝悲喜各難言尊酒還共持昔別聞險難寄書慿阿誰當時恐永訣此會安可期浮雲無定所偶然會路岐西湖淸興發情至成新詩客居難永久返駕須何時鴻鵠志千里忽爲燕雀欺垂翅尙可振天路當奮飛平愼以自愛歳晏東山歸

仙霞嶺

皇天限百粵驅山作險阻遂令行路子側足不能語前嶺旣威遲後嶺復齟齬回疊眾山合慿陵微逕取雲气出我衣去作滄江雨層巓頫來路斷續垂一縷深秋天莫寒楓葉照宿莽飡霞獨何人白日生毛羽

過嶺行

入山傍林谷陟嶺多嶙峋哀此僕夫瘁防杕聊逡巡僕夫習艱險欲語還悲辛前有驛使過百里起埃塵去時若流水來時若連云婦女雜方物舁載何紛紛行徒無休息吏卒不敢嗔莫問所從來問之淚沾巾馬力尙可念饕餮用斯人含情相勞苦此意當誰陳

浦城值方樓岡同年自閩歸江南【先是曽謫闗外】

人生能幾何一別十三歲況子塞外歸嶺表初把袂悲喜紛無端欲語失次第不敢重問訊恐復引雙涕逆旅一尊酒開顏好遊憩子念倚閭親歸塗亟鼔枻上堂拜阿母盤中進丹荔生還盡懽娛萬里忘迢逓語罷各分手飛蓬無根蒂同心良會稀三嘆臨水裔

武夷山中作

秋霽林谷靜疊巘明廻谿蜿蜒故相接名狀紛難齊前峯悅來目轉楫失故蹊白雲亂襟袖咫尺迷東西巑岏石磴斷捨防淩丹梯寧知境廻絕坐見千山低仙巖遺蛻骨幽洞聞天雞寒暄谷中變秋盡滋芳荑寄言魏子騫抗迹可招攜

二

崇巖多赤峽微雨得寒綠嵐煙作雲海龍象相奔蹙洞坼山澑鳴逕懸峯頂禿回巒似鳥巢偃松成蠖屈天梯不可窮石榻誰棲宿去櫂歡景延乘流駴勢速坐使蓬萊淺縮注此九曲悠哉萬古懷挹之不盈掬

歸宗巖【一名小武夷】

衣濕武夷雨還登溪口岑巖穴互崩峭石門相欹臨懸泉泄微澑眾籟生磵陰洞寒气逾燠峯廻霧全沈日午始開霽亭檻俯江潯荒榛翳木葉靈迹無人尋下山望巖屋但見靑松林

登喝水崖

疊壁何崚嶒赤峽露石背崖交古木深洞與流泉對龍湫忽廻轉靈迹走茫昧曲磴度巖扄孤亭豁杳靄仰看絕頂峯平視滄海外興愜已忘言況與支公會石鼔聲逢逢天風吹萬籟我心如片雲悠悠復何在

寄霑化李吉津先生【予使粵西時李亦銜使命久之以建言謫闗外赦還】

昔持金門節邂逅君子顏萬里出關塞孤鶴何時還多艱彌近道絕域能心閒忽放歸䢐徠瑣屑安丘園刈稻釀春酒長歌隴畝間遐托向平志坦率柴桑言相思成阻濶蘊懷不可諼臨風附短書髙翼誰攀援

集髙云客遺安艸堂【同鄭奚仲崔五竺陳效儋劉直夫彭爾仁】

大海多瓊樹君子懷淸暉遊娛遂談防曲坐臨水涯謝公有別墅遺構欣在玆藏書累篋笥盛事傳聲詩華沼澄且霽魚藻何參差目寓丘中賞心追濠上時列筵矚返景微雨鳴髙枝林昏歸鳥集徑濕秋蘭滋古人邈不作素心良可期誰能永晨夕慰此長渴饑

答莆陽鄭奚仲

獨歌罕予和放遊窮八表豈曰競文辭瞻望惟有道君家夾漈翁嗜古肆遐討六籍資屏籓百家歸擊考哲裔玆繼踵兄弟並國寶時危甘蠖屈懷玉守枯槁著書向千峯荷鋤欣一飽何當廻髙轍過存吐胸抱載誦躬耕詩頺然共忘老

螺女江

窶士苦不飽珍饌忽有餘寧知天帝意窕臨中廚物色向蓮華室中見好姝旣見不可畱別去在須臾素女有遺贈玉粒長畱儲盈盈一江水佇望永踟躕

釣龍臺

寒潮日日至東流無重廻何人此垂釣傳有越王臺山川掃陳迹臺殿皆黃埃龍蛇相啖食戰骨髙崔嵬嚴陵臥不起萬古桐江隈

烏石山【左對九仙山曽子固道山亭記卽此處有金蟒穴浴鴉池蟠桃塢諸迹】

舊聞道山亭勝事不可數坐接九仙人低昻如笑語亭館付干戈石丈相撐拄蟒穴瀉哀泉鴉池沈宿莽松際忽飛霞參差新紺宇廢興如捲籜古今誰記睹不見閩越王何處尋抔土山郭橫海天秋晴亂煙雨暇時慿竹杖重來問桃塢

答侯官髙云客

懷友思卓犖尋山豁拘陋遂杖武夷防防搜徧巖岫朱蔡及李揚先賢共輻輳寒泉旣精舍考亭復俎豆豈無嗣好音秉徳相先後講席乃榛莽斷碑臥猿狖扁舟過建江哲人嘆不又閩中萃英華闤闠充甲胃風捲地寒滛雨決天漏吾病倦出門髙坐吟宵晝幸有林涵齋松柏挺獨茂杖履肯數過文筆非雕鏤後勁推髙生斐然擅深秀聞聲欣夙昔素心投邂逅珍饌集良朋淸池足枕潄洋洋述先徳吐辭如決澑【髙詩近千餘言】給諫與柱史閥閱世維舊尊甫𨿽郡僚獨立睨宇宙長嘯激風霆盛勢薄梁竇拂衣還海陬淸白昭受授萬卷富藏書數椽存遺構有如原田膴後人恣耕耨亦如藪澤深再世足搜狩鳳毛寔五色述作明濯繡傾槖鮮長物奇篇仍爭購雅欲嗣風騷未肯拾飣餖吳越資勝遊縞紵歡蘭臭逆旅有窮交恩勤等姻媾列傳續髙士六經紛殫究大道謙未遑才俊亦希遘滄海尙鯨鯢被褐苦奔走誰能洗甲兵萬里無斥堠中路苦思君搔首吟詩瘦

仙霞嶺見閩婦北行者

故鄕南水去薄命北隨人辭家逺萬里附書無六親誰憐眼中淚濕盡嶺頭塵

海民篇

飛藿思故根遷人思故里道傍乞食兒海濱千金子家世饒田園佃漁給驅使暮操舟出浦朝負魚入市金盤列海錯被服紛紈綺廟算淸海疆編戶悉內徙骨肉各奔散徒步棄行李長風吹西野日暮無宿止防袂羞叩門接踵吞聲死生時背丘墓歸魂戀桑梓何如委白骨東流葬海水

寒夜集畫溪閣【是夕曹秋嶽侍郎及項嵋雪明府招同陳黙公計甫艸髙阮懷時張濟夫在坐撫發歌客皆長嘆累歔】

艸堂客旣醉曲坐慿山阿丹亭收眾壑暝色含淸波齊心懽彥會陶陶散欝屙有客傷千春拂袖起髙歌朱奮逸調慷慨一何多悲風從天發萬籟響喬柯坐中各嘆息憂來當柰何不急傾百觴今夕靑髩皤歸途命蘭楫皎月湧長波哀樂不能寐中夜舞婆娑

檇李遇計甫艸【時見示古文詩二卷】

我昔官國門計子稱卓犖公車方射防結交滿京洛會予適東魯十載成間濶前年逢李生【謂李屺瞻】雪夜共斟酌論詩推爾我心期足遐托今過範蠡湖把臂暢疇昨窮愁富文字往往見沈著董賈溯源流曾王分矩矱同時王汪軰【謂王阮亭汪苕文諸君】努力互揚防斯人皆吾友文酒舊娛樂風流久雲散髙歌意索寞安能聚良宴開顏一磅礡篇中頻及我姓氏見采掇艸木臭味存不竢相要約藝苑今迷陽微言變糟粕屈宋賤臣僕遷固遭榜掠標榜與訕譏筆舌肆鋒鍔

興朝治寛大文禁尙疎略詞場兵气多嗚呼難再作子文獨溫厚矢音滌頑薄惜哉鸞鳳姿垂翅守林壑吾老拙篇翰頺然恥雕琢所貴經術深六經增式廓黽勉追古人愼勿資酬酢鴛水夜含霜吳梅寒吐蕚援筆披心胸知音未寥落

曽石屋畱飲

官筵盛賓客軒蓋紛交錯饌多禮數煩形疲意索寞石屋素心人一笑畱淸酌手自炊胡麻對客開桑落細雨坐淹畱淸歡興磅礡夙志尙無生新詩時間作閉門長庭艸防杖采巖藥春風日以佳遊目信爲樂得閒良不易誰能自縛束

贈張簣山侍讀【公促我刻講學語錄故答及之】

我來揚子驛逢君灌嬰城東山不得臥北轅將載徵邸寓修主客顚倒歡合並同遊淹永日坐語殫中誠謂我有記述盍懸如日星聞言我踖踧短喙敢長鳴往歲備籓牧凋耗湣遺氓灑淚撫瘡痏憂心如宿酲禮樂猶未暇爭先食與兵姚江遺澤在俎豆垂風聲漸摩徧耆宿往往存典型努力補頺缺同心求友生實維循舊軌匪曰抗前旌周孔路蕪塞反唇訾六經亡羊多岐路穴防紛闘爭感此閒決裂要欲守章程所說皆恆言未足千人驚質疑每前席感激亦沾纓良田余美種一漑吐菁英賴公及司馬【謂李梅公先生】輔翼揭羣盲靑原白鷺間接坐或班荊盤饌費供億冠舄塡郊坰問答旣反覆語若流泉傾執筆𨿽在旁端緒難分明藏之置篋笥編校愁睛鹿洞與鵞湖大指夲平平至今若在耳丘壑生光榮諸賢不我棄書院重經營苦辭幾敝舌華構已飛甍先生助木石往視無廢停城南見輪奐洲閣同崢嶸公私皆懸磬此力豈余贏我至彌駴汗佇立久屏營旣成不可毀仍舊祠文成長吏肯修繕【盧陵令於君翼以長垣】朋舊寖零丁數子誰墨守空堦已艸靑忍使誦地榛莽穴鼯鼪鄙人信薄劣拊心羞噉名以此長太息吾衰誰見聽猗惟曲江裔奮采爲國楨校書窮二酉論才羅八紘【君以內翰典試浙江又官司業】讀禮久家食履迹罕公庭拳拳念絕學執手數丁寧持此起頑懦足以重公卿愧無鈞天奏鴻響破飛蝱所欽行復逺驅車之帝京願公教育先覺非獨醒

從姑山【有羅公芳書屋】

武夷風雨夜飛來三兩峯至今雙江渚並出靑芙蓉懸巗側軒翥絕磴廻巃嵸一鏤開鐡壁微竇流石淙褰裳入深翠坦步淩寒空五嶽志不遂玆丘誰與同昔賢已䢐謝竹樹猶菁蔥睥睨向千山獨立肯相從

華子岡【近麻源第三谷】

懷幽踐蕪徑瑤艸含初榮石門扄虛谷巖屋版層城磴無一寸土峽有千歲莖雲飛橫匹練磵響騰哀箏積翠交眾靄白日爲靑防此中愜棲遁豈謂無仙靈釣臺不可辧佇防洗塵纓羽人逝永久延目空含情

贈饒蔚宗秀才

尋源溯旴水旅泊過江曲春陰暮雨寒孤棹成信宿寧知潭上村已接櫧山麓之子向夜來餽我尊中醁遙指讀書堂雲樹掩茅屋言詠開羇愁散帙對明燭嬋媛嗟美人胡爲在空谷

書藥公畫冊

層峯防天端怪石穿地軸豪末具髙深嵐變心目過橋何處翁倚杖當飛瀑此中誰臥遊五嶽繞茅屋

學余堂詩集卷九

欽定四庫全書

學余堂詩集卷十

翰林院侍讀施閏章撰

五言古

捨弟阮兩兒淳恪讀書雙溪

讀書貴聞道靜專靡不成送子適園館要使心魂淸麻姑東嶻嶪玉山前崢嶸庭交竹桂影門無剝啄聲溪山足朝爽披豁來聰明念此舊廬好先世手經營藏書萬餘卷入室千人英仰首接洙泗顏曾如弟兄余少苦貧病饑飽倚藜羮呻吟雜呫嗶灑掃鋤柴荊空樓常獨宿鬼語窺燈檠齋居寡言笑槁木捐百情哀樂見古人解頤或沾纓有作或傳冩童丱早聲名撫躬慚不逮心曲中宵驚宦遊狥薄祿髙樹出檐楹歸來巡舊圃攀條淚縱橫汝曹今逸樂被服暖且輕牙籖烏幾淨珍木黃鸝鳴喆匠維師友典訓稟周程黽勉念祖徳愼勿忝平生吐詞賁文繡髙步追六經布衣苟若此何必談公卿纒屙吾久衰踽踽愁獨行髙歌拭老眼佇立搖心旌諸公過看牡丹分得侵字【孫直公髙阮懷吳聖飛貢鼎夏】

虛榭俯碧水晴雲晻西岑紅藥爛庭際良會懽追尋去年當此日旅食方滯滛何如敍親舊觸詠開重襟好風一廻薄餘芳散中林妍華易娛目馳景難處心努力盡春醑毋使年髩侵

酒間贈妹夫張次周

相習忘年歲飛光忽五十少壯一回首萬事皆昨日黽勉相因依艱辛多惴栗中年築茅屋努力完家室綠沼明山樓田園丰芋栗日夕自傾壺東峯月初出祖徳如源泉春流自洋溢膝前有阿寅齠齔挺慧質對客誦文辭向爺索紙筆卽目有餘懽開顏遣愁疾誰同松柏姿長使髮如漆

詶劉公防吏部

久客自成疾積陰況連朝欹側把書卷枕臥辭喧囂晨光喜淸霽薄雲開層霄髙軒肯回轍披帷相招要倜儻數人物窅冥論風騷往者雕虫軰接踵歸蓬蒿維公癖奇士腹中多賢豪予亦硜硜人未忍爲斗筲望古赧未逮違時甘見嘲海甸尙兵革何處容吾曹相憐殊造次行矣還林臯

重贈姜綺季

見君廣陵城憶別白門日江海𨿽倦遊老气獨橫溢年來山水間頗得荊闗筆造次遺數紙觸手見超逸人生在風塵會合苦不一舟車或偶遭書問轉相失暑雨方欝蒸涼風忽蕭瑟悵此頻別離彌感歳月疾

廣陵值楊鄂州樞部

聞君在承明羔裘號司直篤義求友生抗言振邦國西南有鬭爭於法當討殛

聖世尙懷柔受詔使絕域樞部盛推引

天子動顏色親承丹陛語汝往罷兵革安南古交州君長世相賊蠻戰𨿽穴鼠其狡甚鬼蜮萬里若風馳片言弭反側卽事徵逺猷賢勞厲百職憶昔枉短書慷慨敍胸臆丈夫交有道相知非舊識孤蓬聚防江岐路各南北平生萬古心欲言不可得惟應重良時風雨懷令徳

送袁卓湄遊晉中

浮雲不得住薄言逾太行臨風防當發車輪轉中腸拙宦若倔彊爾我略相當操刀不自割依人復何望防江一月雨夏寒如隕霜隔巷頻枉存辛苦爭篇章向平婚嫁廹萬事貧可傷鳳凰求竹實鴻鵠謀稻粱气類苟相感寧辭徵路長

贈李湘北檢討

積霖浹宵晨江郭阻深淖所思不可接獨坐慨長嘯三復瑤華音深衷追古調校書在石渠雅歌奏淸廟休沐富娛覧興發狎耕釣廣川收混茫孤嶼躡寒峭遊山想康樂驚人懷謝眺汗漫客蕪城望古一慿弔菡蓞始敷花初日相照矅盛年奮逸軌誰能窮要妙

先太宜人攺葬志感

古者不修墓矧乃墓屢遷宅兆苦非所大事多屯邅周身未云美蟻穴突潛穿惴栗發幽宮骨朽松根纒譬人據蒺藜豈不思細氊揮淚易貍首攺卜此新阡山川洵回互艸木亦芊眠雪晴復暄暖杲日懸山巓親交來會葬車騎何駢闐刑牲薦椒酒林麓累幾筵雞黍養不逮椎牛紛徒然萬恨感旣往吞聲還涕漣

陳九龍先生函丈【先生講學處在宣城雲山】

大道浩難歸先民義不譲愛玆巖谷好彥會環相向講席蒼巖顚弦歌白雲上至樂遂忘疲荒榛得開剏先生所晏處數椽如斗帳維余先大父入室依幾杖羣賢爭豫附六經資保障【九龍先生有九經翼】至今垂百年頺構仍靑嶂風雨念飄搖爼豆屹無恙寸壌已陳迹耆舊此瞻望後來者何人前旌或可抗

柬石埭姚六康

州縣徒勞人髙流薄世事石埭神明宰混迹仍孤寄君看出岫云不攺巖棲志簿領閒有餘好古馳長轡盤饌屏羶葷衣裳紉薜荔耽寂非逃禪淸齋發深智方外締素交耆舊忻把臂馳情眷林壑復寄相思字殘照明江城獨鶴戛煙寺迢迢九子山極目睇遙翠

蔣虎臣修撰書至言得假遊蘇門少室諸山

平生金馬客愛隱不愛官黽勉偶一出沈憂紛百端引疾謝朝列奮防追林巒蘓門朝坐嘯少室夕盤桓直見古初人抗言披肺肝寄身好相朂營道惇宿懽連雨蔽白日停雲懷故山遊子復當發踟躕行路難心思不能寐還抱尺書看

候風皖口

積年嬰物役窮老仍修塗津梁豈不勌山澤少寧居沂江泛輕楫上下隨鷖鳬解組賓客散所攜數卷書坐臥日偃屈把讀忘饑劬古人涕且笑去我無須臾風波信屢淹羈慵心乍舒朝蔬飯蘆筍夕饌餐鱘魚獨歌進巵酒取懽不取余轉恨囂塵間疲病無時蘇

同楊商賢秦淮夕坐

尊酒遂日夕詠言殊未終鰣魚新入饌非君誰與同此地古笛步靑溪廻檻中歌船歇繁吹楊桞來淸風忽憶莊與惠悠然濠上翁

秦淮贈吳六益【時挈其子西峙至】

王謝久零歇秦淮空水煙今日何覯會與子臨淸川文詞勿復論相顧成華顚努力同心人置酒開芳筵輕風過髙樹藤花墜我前書成會覆瓿誰識揚雄賢兒子日已長且願同歸田

石城贈胡曰從

驅車方北首啟途懷故山言就幽人居如遊林谷間佳木引修竹白日深柴關丈人年九十郤杖仍丹顏古篆破金石屈彊蛟螭蟠授我枕中書大笑雕虫言出門卽鐘阜目送孤云還

讀王元倬孝亷南陔詩

秣陵賓客地文酒相驅馳森然豁雙眼突見南陔詩君親結根蒂毛鄭滋風徽一唱復累嘆朱有餘悲名徳重徵士賢書舉明時公車數垂翅天步中攺移衰白念有母誓言守茅茨廿年不復出長臥鐘山陲怨誹小雅哀歌讀楚辭百家恣采擷眞气浩淋漓石城耆舊盡巋然一老遺扶杖肯出見古道欣在玆李郭存楷模黃綺看須眉自慚出岫云仍受長風吹大道日蕪塞孤鳴來眾訾逝將倒我篋剖質開心脾臨發申短章歲晏重相期

王心齋

在昔王泰州椎魯世賤貧詩書不相識魚鹽爲四鄰一遊闕裏歸嶽立東海濵目無軒冕貴心與孔顏親春風開講席羣彥響然臻時有朱及韓【朱白雲韓樂吾】樵客與陶人聞聲各奮迹軒騰皆絕塵野雀化丹鳳一舉淩層雲如何纓紱士老死轉逡巡永媿此三老髙視空八垠

董蘿石

吾愛董蘿石賦詩揚盛名聞道片言合折節師文成皤然斑白翁抑抑逾後生舊侶紛相誚抗言吾獨行自比出籓籠翔步摩髙淸適志豈無言浩歌金石聲長笑雕虫軰聚喙徒哀鳴

經兗州見刈麥

仲夏少行役四顧久延佇於時方麥秋田家懽舊侶農刈揮長防婦拾維筐筥詩人不我欺主伯及亞旅沃野皆平疇種多甘薄取未能肆人力所賴惟膏雨棄灰良可惜田功敢辭苦節取管商意富彊豈小補驚禽思茂林遊麏思宿莽停防當言歸努力藝禾黍

叔父七十之辰在塗自責

閒雲朝出岫向暮歸故山慈烏急反哺當饑不及餐今日是何日遊子行未還爾少孤且病黃口惴不完育汝成羽翮風雨恩勤殫黽勉數十年忻戚兩相看後生多謬誤祿養百憂攢及玆介睂壽逺獨違衰顏忍心背親愛長驅狥一官七十古所稀歲月奔急湍懸知我諸弟稱觥競斑斕廣筵歌舞列笙瑟琴箏彈所期數朋舊永夕相遊盤卻觴應北望悵逺懷悲酸侍側亮無補羈孤欝長嘆憶昨出門時老淚雙汍瀾昔人薄三公但問心所安負疚爾何爲徒煩摧肺肝

有客【都下作】

有客過我言問我何局長安諸貴人冠蓋日相索況子多舊遊握手示肝膈髙坐復何爲沈吟暱逢掖感君意拳拳我乃江潭客疇昔忝京僚一出掃履迹公卿𨿽吐哺閽已顏赤迢迢天際云欝欝磵底石气類本纒緜形勢自疏隔頗懽貧賤交爾汝相朝夕文酒張吾軍髙言嗣往昔行矣班生廬干謁非長防

黑龍潭樹下晚集分得濁字呈龔大宗伯【是夕同荔裳顧庵繹堂西樵周量阮亭次山蘗子銕夫靑藜陶季谷梁】

長安車馬間何處尋巖谷朅來帝城隅突似春江曲方澤橫松林西山明竹屋晚云薄絳霄浮動累百幅徙席借芳艸龍潭防喬木窟穴深晦防麟角隱盤蹙海桐欝擁腫枯桑炯空腹水气與林陰連天漲寒緑主人丘壑懷金龜換醁杯從魚鳥親耳謝箏笛俗明星懸樹顚宵鐘響地軸耆舊感漂蓬聚散如轉燭苦畱永夕歡頗嗔僕夫促妙理在春醪更酌不辭濁

程周量寓齋夜宴兼送蔡竹濤遊太原同用一屋【同荔裳顧庵繹堂周量西樵阮亭竹濤】

鳥歸佳客集露坐散羈束爽气同山齋秋燈照深竹冰盌寒蔗漿銀膾羅水族海嶠森入懷嵇阮紛在目卻憶河上飲雪片飛滿屋回首已八年流光逾轉轂永歗方夜防離憂動心曲之子遊晉陽匹馬逺躑躅石室辧奇字中條聳遐矚行役豈不疲吟賞意良足歸當解詩帙共醉酒一斛

贈陶季

淵明恨生晚慨獨思黃虞詠言抒中懷自與詞人殊陶生豈苖裔憤俗多驚吁逺遊窮朔南述作勤舟車我友有楚狂髙歌與之俱躡屩走京洛浩蕩如江湖不過五侯宅語黙惟吾徒苦吟鮮貴士斯人老菇蘆欝紆勿長嘆還讀古人書

天壇

淸秋就靈境芳艸藹芊眠古松圍夾道長垣亙星躔遂造羽人居逺聞仙樂傳前朝肅典禮遺器存筦圜丘峻穹宇白日生紫煙森然看絳節百神羅堦前齋廚七十二丹楹相接連郊宮含宿雨壇樹陰逺天中有白玉井淸比惠山泉塵襟一浣潄消歇爲之蠲北首瞻黃屋巀嶪浮雲顚卻憶爲郎日趨陪大祀年積雪夜方霽皎皎明星懸重來忽斑髩駐防心茫然

與家研山侍禦

吾家本東魯髙弟列洙泗漢唐代有人家學未失墜我分吳興山縣久憔悴𨿽嗜班張徒頗懷曾閔志晚歡骨肉情怡然若同气平生羞傍人愛君執髙義讜言天下聞抗聲非喜事攬轡遊河東太行挹空翠威鳳翔九天飲冰舊風味以餘一日長垂老不相棄觸熱數過從將別還把臂蟄蛇與應龍迹殊心不異涼風吹綠樽爛漫取重醉

贈張一衡

閩海有畸人掉頭鄙凢語鐘呂𨿽雷鳴視之如土鼔縱轡走關塞倚棹歷吳楚客中誰與偕孤影時踽踽山川發奇懷獨鶴叫秋雨

贈同年季滄葦侍禦

肉食廢讀書闇陋等蟻蠛猶言經世務章句所不屑吾友柱下史好古劇摉擷藏書癖宋版列架與山埒蠧簡愁漏遺手自補殘缺雙燭大如椽午夜哦未歇薈蕞成別編胥鈔罕停輟累疏言大事觸忌摧牙蘗一斥旋賜環小挫气不折請揚舊諍臣面陳詞敢決

天子爲動容特詔收喉舌巖穴有遺民【謂物色沈徵君及餽遺杜茶村孫豹人】惠好肯折節誰無槖中金少此方寸熱阿兄故給諫【謂天中】批鱗尢激切謫遣不生還骨鯁日星掲安得返鯨馭臺諫俱朝列因君感旣往發聲重嗚咽

將遊嵩嶽畱別都門諸同好【靑嶼荔裳顧庵繹堂西樵周量阮亭康成陶季峩眉蛟門石林】

富貴非我懷慨焉企髙蹈京國偶羈棲相憐爲同調文酒連朝昏屨舄每顚倒欲別重拳拳白頭不忍掉秋風感客心言歸肆遐眺曳我舊芒鞵薄遊問嵩少名嶽領中區元气羅眾妙商飇景物淸蒼翠相照耀齋心躡往迹猿鶴或前導中峯有絕頂淩雲奔峭俯探二室幽坐對三花笑要期接至人靈境不虛到澄曠諧賞心詠言托微好惟應憶故歡回首一長嘯

塗中寄王西樵考功

素風日零歇望古獨慨慷夫子羲皇人披豁懽吾黨隋苑發長吟吳山蘊幽賞渉險塗愈亨任眞道彌長溫厚矢徳音喧囂厭塵鞅送我嵩洛遊激昻厲奇響傾身存故舊野性略疎莽越陌屢談防祖席重悵惘日暮多悲風天寒怨河廣見月長憶君光輝共淸朗

寄阮亭農部

歸鞅越郊圻離思盈襟袖所思瑯琊客矯矯金閨秀疇昔官江南京峴地輻輳一日命舟車題字滿巗岫郎署歷淸曹藝苑日搜狩昔爲山水音今爲金石奏結情江海人晨夕苦暱就開心相可否磨切肆討究客子棲京華舉動見窮陋解官無長物未足成瑕垢時俗或揶揄君收若蘭臭讀我賣船詩慷慨書其後大張亷吏軍抗聲告耆舊杜陵與道州千載復良覯安得駕赤螭與子同馳驟

蘇門山

尋幽無逺近在險必攀踐玆山接郊坰靈異天下鮮仙臺冠丹岑列館叢碧蘚來者若有遇往迹詎可辧林端虛白生下見水淸淺荇藻舞漣漪云嵐靜舒捲澄波平百頃倒影涵絕巘懷道企李邵多才惜嵇阮逝者不可追淸歡孰與展遲回川上嘆白露忽已

望少室

晨興出東郭秋霽開心顏髙阜一回首爽翠飛巉岏三花信有無碧樹森瑯玕前峯復中斷白雲時獨還巖戶深且阻峻阪何險艱逝將淩玉巘騁轡無翔鸞延睇如藐姑綽約靑霞端

登太室中峯

壯士貪名山如海吞百川東遊臥日觀羲和親比肩南使經衡嶽霧雨悵遷延近思太華頂逺夢昆侖巓嵩髙在睂睫振防窮攀緣詰曲蛇逕幽陰熊館穿冉冉極天際舉頭觸星躔宅中環四嶽一气何盤旋風雨欝交會蛟龍走連蜷樹杪忽橫練坐見黃河懸窕搗衣石淒淸玉池泉引領眺箕頴巢許方陶然辛苦茂陵客壇畤飛荒煙有爲終滅沒瑤玉空雕鐫帝休昧珍木【帝休木名服之使人不怒見山海經】石室閟誰傳長憐肉食者虛無求偓佺

嵩陽漢柏

舊三株相傳漢武封三將軍大者圍三丈五尺次者三丈昔人謂在漢已封當是殷周時物丁未冬火其一矣怪時人無敬防者剝膚穿腹行就摧朽故作詩傳諸父老

海風折若木陰火炎昆侖天地幾反覆礧砢君獨行嵩髙防勁幹河洛滋靈根鼎立勢犄角銕積藏踵跟彭亨腹臃腫攫拏枝騰騫平岡溟鵬奮白晝蒼龍蹲韶濩時鏗戛日月爲吐吞漢武昔封禪雷殷萬乘喧維時盛宮觀金碧被丘樊上撐珠殿黑下蔭翠華翻天子動顏色錫封匪濫恩陵谷攺朝暮連甍無寸垣數千年碩舊惟爾畱中原前有開元碑屭贔立軒軒其辭出林甫穢不足論典刑爾獨古正气司乾坤岱松大夫輩俯視成耳孫自非闕裏檜不肯譲稱尊豚酒勤父老叫嘯來鸞猿其神長數丈建纛擁朱旛左手佩鉞斧右手垂鞬出入衛中嶽自稱臣大藩古道日隤替瓦缶看璵璠我來肅長揖將軍向我言余已經百戰鎧甲攢瘢痕近曽決劉項逺則從軒轅小人不解事嬲慁羣攀援剝膚肆剠劓受侮心煩寃帝怒命祝融收一先燒燔吾儕逝當化蜿蜒升天閽子頗識文字爲我紀混元杜韓不再出制筆誰飛鵾再拜陳荒辭風起黃雲昏

夜讀葉井叔明府詩畱別【葉秀水人阻亂家黃州有越吟集】

悲歌不能長狂歌不能短越人作楚客涕笑腸堪斷手把瑤華贈耳激淸商管識曲憐新懽歸驂爲君緩昨攀太室峯白日如玉盌雲樹紛靑紅上下秋色滿之子方入洛天地不同盥良會復何期離憂積山館

過箕山

四嶽薦有鰥歷試徵厥徳許由何如人揖譲乃孔亟洸洋漆園語後世爭耳食荒墳終茫茫萬古誰能識潁水今淸泠箕山多傲色擲瓢與洗耳音徽如可卽長嘯淩崇岡淸風翔八極

石淙

谽谺交磵底箏瑟響林表誰使尋丈間殫玆開鑿巧水石相盤紆眺聽忘昏暁淸飛玉井寒綠割湘潭小始至駴噌吰靜對歸飲流睇猿掛劃沙見虎爪靈異漏水經境幽來迹少庻幾箕潁徒與共觀魚鳥

送髙阮懷入都

春風正駘蕩驅馬言北徵淸時尙文治對防收董生叱吒翔藝苑俊偉傾公卿富貴不足言欝紆傷我情與子平生交篇翰紛縱橫仙嶠窮閩越日觀攬蓬瀛所至必有作慘澹爾經營懷愁嘯哀狖奮舌吞長鯨慨欣相倚借如鳥諧嚶鳴家居牽百事旬月曠逢迎在近且契濶去逺誰合並願子好自愛流聲傳帝京

聞伯璣訃【時西江陳士業熊雪堂朱遂初李梅公徐仲光諸公相繼卒】

貧病煩愁思生理久難恃浮名竟何爲吟嘆坐成死白日暗匡廬悲風激彭蠡西江數舊接迹奔蒿裏稚子當何依殘篇逝誰理平生八口憂此日君都已空令故所懽白頭哭江水

哭吳在心【君赴學使者試父卒扵家積哀成疾】

瓊樹寒將華春風忽吹折蕭艾一何多蘭蕙種幾絕之子至性人孝友心力竭鬼伯故乖離父死不相訣欝哀摧中腸纒疾紛百結遂令千里轅啟塗行已輟夙昔善文辭靑衫一嗚九原逢二親相看淚成血

學余堂詩集卷十

欽定四庫全書

學余堂詩集卷十一

翰林院侍讀施閠章撰

五言古

書懷

賓客滿四座終歲罕獨閒浮名促疲疾罷組仍糾纒道廣良可樂物役傷徒然窮居易資給少賤嘗灌園稔歲有畱儲俯仰樂當年老願息舊業衡茅營數間盛夏面林陰凜冬就朝暄琴書從所好周孔有遺編素侶偶斟酌白雲開前山此志遂何日托詠舒襟顏

仙源胡白水校書郡齋

營道今寡黨世事薄好爵安定有喆裔望古獨棲托居閒慕箕潁抗迹躡濓洛偶讀郡齋書防心成屈蠖五經何紛綸羣言恣斟酌春風吹我廬堦前爛紅藥伊人不相見室邇悵離索

攜酒酌張菊水【張坐事奪官】

窮交纒坎卑位含瑕垢嘆息申椒芳一刈同稊莠往事洵難追袖短露兩肘壯夫能任逹解顏懽舊友急雨過髙城返照明西牖通塞誰當知平生一尊酒

劉伯陽先生墓下作【先生諱光煜閏章八嵗時受業師也酷貧力善卒無後爲葬之先人墓左兾嵗時共饗祀焉】

荒墳蔽丰艸下拜一沾臆齠齡憶受經百我夫子力言笑無戲豫學書必端直匪亟禦童心束躬自防墨時俗薄踽踽多艱摧令徳黔婁寠不辭伯道痛何極黽勉一抔土宅我先隴側曰維余祖考故舊好相卽勿懟無烝嘗薄薦歲黍稷短碣畱墓門千春有人識

書文杏庵壁

山寺俯寒塘古木散淸樾霜餘竹影疎客到鐘聲歇浮雲相與歸羣岫見毫髮日暮思抱琴弄此崖際月

行役至城南雨宿田舍

重云翳昃景寒雨沾我裳山潦滿谿谷咫尺阻相望出門卽客子誰謂非他鄕踟躕就野宿筦簟施中堂四方余夙志繁憂安可忘大火未西流輕飇攺素商但令歲毋晏寕辭徵路長

聞龔宗伯病劇

浹旬欝不歡書來自京闕秩宗魁壘人抱屙淹日月任重紛艱虞憂多促齒髮累牘請賜骸陳情劇激烈帝曰余股肱眷賜及藥物溫綸重纒綿中使無斷絕公臥且稽首稱謝語哽咽

主恩洵無涯臣力何由竭秉軸徧諸曹補衮義亡缺羅才八紘盡渴士九州悅【公嘗三主禮闈又屢請廣取士額】未應參天材盛夏愁摧折昔酌黒龍潭更闌吟不歇錄別詩四章使我心百結荏苒歲再更耆舊成騷屑安危系公等惝恍意難輟

感興

昨日非前日今日異昨昔馳光防頺齡如不遑朝夕衰至愁思並年往懽情擲人生信有涯五十已爲客但惜聞道晚寧辭髮早白撫琴聊獨歌驚飇拂庭栢萬事有凋隕何況非金石薄言刈萱艸織爲忘憂席

行經三谿石壁【旴江羅公守郡時書山髙水長四字】

抗防淩峭緬秋霖方滯滛輕飇扇防涼亭午蕩層陰上有千仞峯下有百尺潯飛泉防叢薄百響騰﨑嵚旣中淸商曲還傷遊子心嘒嘒蟬息噭噭哀猿吟昔有伶倫客眷言山水音道逺誰見錄寂寥故難任撫發孤唱日昃寒巖深

旌陽追哭杜朋李

孤桐一何直猗蘭一何親苦心執髙義拳拳見斯人斯人不重見涕笑誰爲眞平生愛巖穴經籍談紛綸嬰疾旣已疲好古不謀身當塗爭折節結念惟隱淪懿玆握中璧奄爲泉下塵

吳孟舉見寄舟行日記有述

歐公志於役放翁作蜀記卽目散羈懷繁簡撰各異吳子閥閱人江海頗髙寄家有積書巖園多種竹地遺詩表宋元斷簡無失墜【吳刻有宋詩鈔】鼔棹入京師萬卷悉梱致摩娑石鼔文時把公卿臂碎琴都市間十千取一醉興盡遽歸來輕舟北風利河水沒荒城霜鐘寒逺寺時爲漁父吟一寓滄洲意長嘯多憂懷深衷見瑣事近日王平子【謂西樵阮亭兄弟】京輦論文字風藻盛推君吳會資鼔吹雙魚來石門瑤華慰離思三嘆書紙尾一附臨風翅

浴湯泉

黃帝鞭赤龍銜珠地上走長驅暘谷水觱沸成仰漏其下惟丹砂百靈司左右慿欄如蹈空解衣若飲酎濯物不辭污懷新無宿舊隨意稱暄涼齋心得枕潄掩蓋交藤蘿暑寒攺气候防口試蔗漿竟體沾蘭臭三浴入毛髓自祝或睂壽靈域扄萬山車騎罕暱就猶嫌礐石泉薌澤染紅袖【驪山溫泉貴妃浴處】作詩銘仙都長使神蛟守

鳴泉

太古無琴片石橫絕壁時俗昧文辭風泉自戞擊山中秋雨多松際寒云碧昨夜復何人數聲吹鐡笛

登老人峯【與蓮花峯近】

觀化百代後獨立萬古前時時嵐霧裏濯濯冰雪顏俯首見白雲舉首見靑蓮軒後旣防邈藥鼎空聞傳竦身躡峯頂把袂親拍肩欲語若凝睇夕陽在前山爲問容成子螭駕何時還

雨止登煉丹臺

巖秋劇凜冬夜雨防飛霰檐際靑蓮花【蓮花峯正相對】暁起橫匹練忽如丈雪深戶外看不見圍火爇松根縮手謝書卷向夕一開霽風吹裂云片倒影射丹臺四山紛素絢仰矚天欲翻俯窺谷彌羣峯盡骨立防壑起峭蒨矗影標浮屠銳形躍長劍回巒竸侍從羽騎森飛戰惟餘九龍峯輕綃隠半面舉踵狀候移倚杖晴陰變軒後事渺茫百靈環繾綣懷新矜異賞憶往薄曩羨始知風雨心畱余究美善

自西海門登始信峯至石筍矼作

漢武企蓬壺謝客思廬霍﨑峭此層嶺俶詭難可度獅巖旣蹲防九龍復回薄防壑開虛無海藏失扃鑰珍貝堵中陳鯤鯨谷底躍馮夷破幽宮白日逢不若連巒蕩層波危嶼竦丹雘人煙乍晦明緬睇辧山郭廻防磴屢紆孤峯吐岞崿菓看野猨供碁見仙人博坼峽斷谽谺孤松橫略彴【有接引松】峯頭石室存鐡壁成斗削長江練一縷九子蓮累蕚俯窺散花塢丹黃紛漠漠延賞垂昃景石筍驚解籜萬指攢靑防髙撐各鋒鍔其旁無附屬兀奡露齗齶璚樹作弁蓋鮮云褭綽約造物何狡獪巨靈苦劖鑿苟非馭風人實恐山鬼攫抉險情自移采眞理無怍逝將餐菊英重來躡芒屩林峯不我嘲當果浮丘諾

南村贈許靑巖

借問南村叟何如許叔重堦前繞叢竹林下緬幽蹤平生慕遊俠垂老守章縫詠言歸黃海登三十六峯遲暮篤鉛槧搜討無春冬旣嬰丘明疾彌安原憲窮誰能辧耆舊寒谷有靑松

歙城傷二友

汪明經文岫

文章皆長物夙昔獨古處步屧數招隱忘年懽爾汝逾耋道終窮一抔事未舉鉛槧委飛埃山園成宿莽

吳文縣右舟

延陵本世冑修髯气卓犖遊嘯娛園林文酒歸京洛扃篋有遺艸殉官無畱槖山水若平生勝事已零落

海陽施虹玉來問學

薄遊紫陽山突見吾宗秀矩步維先民彌縫數耆舊衣袖裹餱糧風雨趨爼豆抗陳濓洛言直鄙揚班陋惄予忝祖徳勞子屢虛叩防驥取修塗千里貴馳驟努力早升堂拳拳此良覯

寄答孫鐘元先生見懷

薄遊嘯臺下言登君子堂浮雲翳髙樹商飈動防涼披帷恨已晚執手意何長良會攺疲疾坐語傾中腸欵曲重平生惜別非河梁歳暮入我夢望逺一沾裳端坐讀君書示我維周行間關二千里晨夕在君旁亡羊苦岐路大道成迷陽天畱一老在九十誇身彊努力馳修途並駕同徜徉

擊蛇行

南山鴨腳樹輪囷逾十圍腹空五石餘穴暗不可窺長蛇營窟宅盡室潛來歸慿陵長子孫吞噬飽甘肥吐气或如縷神怪疑蛟螭丰隆乃赫怒霹靂俄一揮其豪折巨顙樹剖血淋漓羣族相枕藉京觀等鯨鯢破卵餘數百累累腥山陲父老皆憤嘆爾曹罪當治穴藏逋累歲破滅終一時誰爲執法者明斷如雷師

送唐寓庵使君入

賀兼憶沈康臣舍人

靑桂始敷華芙蓉被秋水天气吹客衣星軺指

帝裏五歲四行役勞臣無息軌拜舞趨

彤庭行歌滿燕市京曹多舊遊契濶羅尊簋我友沈隱侯飛藻金門裏瑤華敍繾綣灑落竟長紙防合當何時少壯難久恃回望西北云三嘆不能已

陶氏山莊

崇岡四回屬中野開原田林塘欝相錯墟裏曖人煙百年無旱歲觱沸有靈泉桔橰不復施溝洫自緣沿種谷間姜芋巖麓余茶園石樓坐寒翠羣岫來樽前踵舊復締構塗塈完且堅逍遙樂志論省曠閒居篇苟非執髙軌飽食寧足賢

感事

屏迹傍東郭敝褐守蓬軒叩門逺來客憔悴多苦顏黃鵠乍垂翅顧我難爲言造次不相識慷慨心相憐脫贈一無有腸回岐路間虞卿急士困相印爲之捐爲謝多金人畱眼看豪賢

薄遊

汨汨嵗將宴出門何行遊歸云翳層阪落葉悲寒流逹人有哀樂牗下非所謀安能事瑣屑坐愁成白頭鶴夜孤唳矯翼淩江洲行行無所適駕言散百憂幽興有時盡還轅息故丘

壯丁篇

爰爰罝中彊言南山虎身毛非健兒作使充軍伍里正倚府帖論戶不論武東鄰老寡婦獨子年十五子母共一身懷抱勝嬌女丁簿故添名弱肉供吞侮報十不報一顧盼分去取秋藤蔓不長孤兒出無侶骨肉愁生離吞聲淚如雨

古興一首示所親

嫋嫋百尺藤冉冉依喬柯靑蒼蔽日月花葉相婆娑有鳥巢其中托身無网羅綢繆良得所所患天風多喬柯有時折藤蔓將如何

寄王臨江端侯【先是予參藩湖西久駐臨江王爲郡守】

故人念野老寓書雙淚流我發故人書臨風搔白頭借問何以爾同心憐匹儔臨陽久凋瘵拱木生田疇遺黎鳥獸走村落成荒丘爾我中腸斷辛苦爲綢繆我歸君雨泣五載懷百憂流民起溝壑逋賦寛徵搜江城橘柚中父老行且謳遙聞一撫掌何時復同遊多慚仁祖意爲我饔飱謀懷惠豈小人念君無儲畱考功尙能績循牧多沈浮緘書告憲府亷吏今難求願旌潁川長一使蒼生瘳老病赧疏賤倘納芻蕘不惟餘杜陵叟髙頌元道州

臘八日報恩寺繞塔【同張南村黃兪邰王安節諸子】

長幹崇梵宇始基吳赤烏有明增式廓巍煥甲中區佛火亂列星髙標奮浮屠窮年無暗夕臘日傾東都旣欣冬夜暖復懽良友俱襆被憩精舍香飰飽伊蒲向暮忽雷動萬眾聲喧呼防檀累平地燈燭耀天衢摩肩紛喘汗羅拜充殿隅我來亦三匝勝事不可孤髙下響魚磬鼔吹繁笙竽循欄出翹首萬仞殷珊瑚九層燈百八一一隋侯珠雲月共澄鮮綽約懸冰壺琉璃金碧河漢靑芙渠百神或圍繞諸天來有無爭傳圅舍利白毫光气殊嵗時一湧現萬口同驚吁文人誇遘遇長歌仍大書【錢宗伯有塔光詩】此願起阿育神力當防持胡爲時破碎霹靂驚太虛【康熙間嘗兩被雷火輙有異人修治】浩刼絕思議奔走湣羣愚淩晨噉茗粥紀述慚粗疎

登普徳寺後山

精廬興不盡穿竹躡崇嶺近扼鳳山吭逺撫鐘嶽頂龍蟠自形勝王气久凋隕三山沒塵埃六朝迅俄頃巍剎象天闕浮屠虧日影石城何逶迆江流逝方永虛無指鷺洲煙靄失漁艇朔風萬里來亭午衣裳冷逹生齊彭殤遁迹企箕潁城郭百萬家攘攘幾人靜

日月逝酒漿

五字古篆見莆田城西水磨間世傳爲仙書閩人宋比玉摹勒以傳謂非仙者弗能道也味其言竦人心骨詩以系之

萬古相促廹百年無須臾請呼心所懽置酒相遊娛宵歌未終曲日出東南隅沈沈蟬聨客歲月此中䢐田竇刀俎伏阮嵇禮法疎白髮不逡巡百計難驅除揮戈力莫挽變老術終虛惜陰卻儀狄八載安饑劬爵飲限有定運甓亦良圗酒誥良可讀醉鄕誰當居君看羲馭速還肯稍踟躕

遙送程湟榛出守桂林

信美金閨彥五馬驅天南振防過衡嶽鼔枻浮湘潭題字破崖蘚友收瞿曇荒驛罕徒旅空天雲樹參疊嶺欝叢桂千章間山楠山川紛殊詭乍見人未諳突陷成杵臼欹銳爲圭簪寒星落巖戶羽客棲洞龕漓江下陽朔水色逾蔚藍之子騁詞翰如葉飼饑蠶瘡痍湣蠻嶠雨露好濡涵簿書綽遊刃登望性所貪靑郊時露冕鬥酒攜雙柑嬋媛有山鬼大笑使君酣昔人憂瘴癘今日美煙嵐地气喜更變方物資搜探四時綠葉暗九月春華含我昔逺行役有作畱二三蘚蝕倘未盡和歌爾我堪誰憐阻江介不及追徵驂

楊商賢力疾送別至流涕

喜聚翻涕流悵別復垂泣貧病傷心人後會知何及公卿多舊遊梗槪余骨立平生不言饑老去百憂集家山歸恨逺橡栗臥難拾殘艸畱滿籯汗漫當誰輯遊子感悲風爲君雙袖濕

重過徐田東河亭

河館托幽棲不逺車塵路大書曰孔廬所言非世故連章述祖徳懷秋訴孺慕我廢蓼莪篇觸此淚如雨時攤一卷書獨撫中庭樹庭樹皆古顏連蜷攫煙霧淸懽收素交披帷散中屨命酒膾江鱗烹葵飯霜芋白水照疎籬寒云自來去

詶歙浦汪扶晨

天都聚靈異云物相因依振防有超領層峯徒侶稀美人家谷口亭館靑霞飛回岡藹髙樹幽磵流淸暉室邇阻良覿涼風吹客衣嵗月屢迢逓握手陵陽陲眷言敍情愫蘊懷彌渴饑哀鼙警郊壘積雨沒江蘺纒綿谿上酌汗漫丘中期招隠儻可和長嘯同巖扉

避兵塗中作

築城築眾志聞難翻棄置爭言鋒刃來剽悍防奔駟俘掠空井閭萬屋供烽燧比戶竄無人羽檄仍疊至吾廬負東郭曲徙媿早智妻孥中夜走身外皆委地萬錢致一輿千錢謀一騎月黑山防嵚十步九顚躓悲風作鬼語膽落不遑淚遺我守敝廬校檢及家事平生所拮據聚斂苦文字狂貪戒速成紙墨闕詮次浩汗懷千春一朝成失墜樓頭復何有藏書盈列笥乾坤刼火時此物亦余累定分看浮生福極何就避

谿頭行【地在宣城之水東有谿頭梅氏】

我生三避宼川陸窮躋攀臨谿好親舊要我松壑間中夜呼亞旅把炬來牽船入門雜涕笑黽勉同饑餐衰稺相倚借十口棲半防諸弟各星散道阻看烽煙未知誰樂土析處圗偶全晨興陟岸阜顧望仍獨還沙鳥自羣飛白雲翳髙原憂來難坐臥俄頃數遷延始聞潰饒婺倏駭蹂新安寓書問城市翻畏消息傳往者嵗乙丙宼盜如蜂屯盡室此依托聞難還宵奔赤身臥巖塢斜倚秋樹根巉岏犯猛虎叫嘯聞哀猿回首三十載舊淚重潺湲

石龍村

谷口一村成逕轉千巖內灌木交層陰到門失向背林表淸光來坐看石龍對山根豁虛無谽谺通地肺神物蟄修鱗出入晝防晦崖戶礙樛枝觸髯紛隕碎憩息謝炎熇凜冬蒸靉叇靈液自千春南畝資汪濊居人耕且獵視虎眞防軰雞黍苦畱客聞亂相盼睞終當巖穴遊陶然悟所退

三君詠

孫徵君夏峯

故明孝亷累徵不出著書終老於嵩洛之間

徵君厲感防抱書嗣微言九十眞帶索肥遁余丹顏執經纓冕集卻幣丘園閒長吟伊洛水永嘯蘓門山【所著有理學宗傳】

魏光祿環溪

志行磊砢以太夫人老得請終養裏居講學

黃門介特人掉頭少所向補闕憂素餐陳情急歸養詞翰見淸剛出處崇亷譲大隠朝列間逖志層雲上

張學士簣山

拾吉州諸儒前緒在官踽踽以廷諍被謫明旦遂歸

學士早宦逹營道愁歲宴退直自掩關守官無兼饍髙軌躡三羅直聲齊四諌彤廷夕謫歸祖帳就晨餞【公嘗言吉州三羅文恭文毅一及第後並有浮雲富貴意文莊獨坐小樓二十年兩起尙書不赴有樂道髙風】

除先墓棘蔓

經歲一省墓下馬雙淚痕曠如逺遊子累月違晨昏棘蔓爾何族慿依來墓門山靈不擇物蕭艾良並存曰玆棲正直蕪穢傷心魂不敢冀芝艸薄可滋芳蓀恭持剪伐意流涕詒子孫天道靳美好含情難具論

敬亭精舍夜坐

谷暖眷新綠林芳紛紫茸振防菌閣外頫看云壑重客歸暮鳥還日落春山空皎然見睛雪片月臨中峯江城入杳靄松竹交微風靈異辧髣髴延佇開心胸夜涼耿不寐天際聞疎鐘

半畝園詩贈柴丈

南望淸涼巓北枕淸涼尾髙齋木葉疎四山茅屋裏微云拂林麓澄綠如春水於焉獨棲嘯洵美中林士出語成積雪泠然濯心耳墨汁灑長牋五嶽歸十指疎雨鳴竹陰中夏涼飇起重來皆老蒼歲月一何駛

江浦畱別王白虹明府

山際有孤云風吹渡江徼搖落逢故懽纒綿同一笑文園方病起彊飲不成釂開筵臥榻前華燭宵照耀長嫌墨綬苦逺憶嚴灘釣夫子虎嘯人滿眼誰同調在昔遊金門儕軰年俱少是時張侍禦【謂張雪峯】髙歌數相召旗亭競作逹文酒紛叫嘯羞爲轅下駒矯若經天鷂浩蕩垂二紀舊遊疾如埽章江與歙浦相左枉蘭櫂有懷頻寓書離愁不可療我來三日畱巖壑領淸妙濯纓湯泉隈振策定山嶠登渉費盤餐恨不同登眺中原方沸爭萬事罕前料此別會何年寸心如野燒努力愛平生舉步愁奔峭君爲北溟鯤余作南山豹

薄遊

白鶴棲中林踽踽久不飛匪爲饑與渴中心欝以悲矯翼翔八表烈風行未歸志士尙遐矚努力及良時滄浪方橫流後遊安可知遲暮思故懽山水懷淸暉常恐隔軍壘一步成邊陲逝矣將息駕自昔知我希

客誡【時被賊擾處多兵禍故人有危言促余卜居金陵者】

事變成飄風煩憂忽已老客言旣陰雨綢繆何不早君看鋒刃間能復幾人好縣小如釡魚山深亦籠鳥公私爭啖食室家不自保金陵百萬戶蹀血古所少買宅且羈棲羣盜緩俘摽君計良瞿瞿四顧無良圗槖無千金裝上士等羣愚驚禽無安巢瘦馬無修塗將從詹尹卜防駕立踟躕

修復依仁齋紀事【有序】

地在上元縣北耿公祠後焦文端公竑所築以館來學中祀祁門陳九龍先生【諱履祥字光庭爲羅旴江髙弟】從祀門人十餘人先祖實居其首【諱猷字允升】垂五六十年守祠者鬻爲民居閏章白於官贖之憲副金公鎭爲解俸佐厥役於是修墻屋置龕主展祭而去更擇守者勒石告後人俾無侵廢恭賦短篇

昔明隆萬間講學崇京師秣陵實舊京公卿擁臯比耿楊湛鄒祝【謂耿天臺楊復所湛甘泉鄒南臯祝無功諸公】後先輻輳時主者焦翰撰墜緒手撐搘延納如大海眾流爲之歸辟宇淸涼臺【耿祠一在淸涼山】葺館北山陲洙泗邈難卽流風儼在玆翳我先大父發憤起布衣抗聲相問難折角羣公推文端肯暱就懽好兄弟爲依仁有別業衡宇接耿祠遊處累嵗月當日稱陳施旣沒則爼豆從祀主累累庭宇四五間逢掖紛追隨典型忽墮地居守知阿誰鬻屋燔木主存者字迷離萬事多反覆遺構委蒿藜嗚呼文端澤可嗣不可隳廓淸復舊觀大書峙丰碑努力愼此日要以千年垂陵谷攺俄頃天壌餘音徽酹酒念祖徳踟躕還涕洟

學余堂詩集卷十一

欽定四庫全書

學余堂詩集卷十二

翰林院侍讀施閏章撰

五言古

雞籠山登覽經雞鳴寺作【山巓舊爲觀象臺】

言尋萬古迹奮袂陵崇岡璇璣歸蔓艸樓觀余斜陽含淒臺城畔流笑宮井旁舊迹半淪滅仰視天茫茫【舊有石刻古臺城三字今廢景陽宮辱井亦不可攷】城中百萬戶煙樹紛低昂洵美此南國天塹一何長列季更相送萬事如朝霜當年遊防地綺麗不可詳雉堞枕湖水山影涵靑蒼浩呼漁网集鷗鷺皆驚翔【山之陰卽後湖舊禁漁釣數百年】左顧巋蘭若丹碧郁相望垣餘一畝地徑曲九廻腸懸空爭燕壘盤簇成蜂房浮圗蘊靈異古碣吐寒鋩【塔藏嬾融祖師骨前有寶志公影碑】鐘磬忽疎歇一木支隤墻江山猶故物百變生淸光憑髙過疎雨吹我徵衣涼

登惠山第一峯【是九龍之首南見太湖】

淸泉洗百慮渴飲傾百斗野興出人間晨興躡龍首始至宿云多解駮朝曦後茫茫震澤寒空明蕩髙厚三嶼若列眉九峯近連肘客言新霽時捲石辧虎阜巨浸雄東南涵滋萬林藪俛仰人代促延陵復何有靈境佇幽棲惄焉喟奔走

尢悔庵看釣圗

文字走雞林才名動

天子興盡拂衣歸浩然五湖裏垂釣付兒童注目看秋水自作滄浪歌悲風天際起

支硎山【支公放鶴於此】

石門祕靈異亭館陵丹梯道人放鶴處野鶴還翻飛山骨旣磊磊磵道成龍池不辭千尺瀑濺我遊子衣中夏自芳艸夕景逾淸暉共指西峯色芙蓉開翠微【山下有僧閣西望蓮花峯佳絕】

自支硎晚赴花山

石路交修竹新晴豁煙靄殘陽送客行時與涼風防深樹暗人家流泉出衣帯欲辧靑蓮花遙知白雲外疎磬一聲傳泠然得天籟

曉登蓮花峯【在支硎山之西其下有天池】

天池涵絕壁菡萏生靑峯服之言羽化長畱冰雪容采采者誰子冉冉惟喬松逺望邈難卽近攬眷彌重陽巖麗朝景瑤艸香天風振衣誰復語歸云蕩心胸

贈蔡九霞【蔡先中丞忠防公巡撫山西死事九霞言及悲愴其子石宣又從余遊】

誰言邂逅合郁此久相思髙齋入花隖庭樹揚淸暉四坐盡嘉客新歡忘渴饑馳光何廹促嬿婉不逾時君處茂苑側余臥陵陽陲東南尙多壘道逺良防稀哽咽述先烈臨發中心悲

尋光福寺

新月已在天餘霞猶隱樹柔艪漾淸波直隨塔影去不聞水際鐘但聞煙中語借問隔船人僧廬向何處白樂天有吾年五十七詩尢展成又廣爲五十八餘適當是歲因和之

吾年五十八出遊月在午回憶我生初衰門方薄祜隻影悲鮮民蓼虫習蓼苦仰屋與向壁心口自相語夙好惟詩書無心問庾釡白眼睨靑天空手思撐補終安野老愚難競眾女嫵肉食忝半生磵石行當煮如何甫淸暇杲日忽陰雨安坐少歌澒洞多鉦鼔樂郊成戰場禍山福如羽生民復何辜百萬飽貔虎中宵或涕淚實恥同兒女杖策還出門局愁索處南憩石頭城東尋笠澤浦靈境恣幽懷登渉忘炎暑向禽良獨難稷契徒自許遊防戀友生內顧傷羇旅烽火淹歲年醉鄕迷國土何當坐虎邱看月當三五

寄岑羽長西華

淸若寒潭水藹若春山云誰念綰符吏仍是飡霞人通識紓崄難逸懷脫塵氛東南方板蕩梁汴多艱辛經營若無事涕惻拯遺民戴星羽檄夜鳴笳鼓辰苦心問耆舊被服熙陽春流聲及南國道阻情日親舂陵有遺詠三嘆爲君陳

贈徐雨蒼學博

松柏生浚谷抗志髙嵯峨下枝拂淸流上枝淩丹霞鳳饑不妄食尙想玉山禾豪士處末位大隱如巖阿詩書一何癖升斗寕足多髙齋瞰層岡白雲相經過時時集逢掖安坐且弦歌盤當饌紫芝衣當葺芰荷努力存令名長嘯樂如何

黃海篇爲汪扶晨母太君七十

黃海無波濤突出瑚樹照曜蓮花峯皎皎開雲霧汪子實國楨望古奮髙步時有賢太守下榻禮徐孺翺翔徧吳越篇翰展情愫上堂拜君母母髮甫垂素師班文史兼鐘郝禮法具徽柔多澤物煦沫及裏嫗到今介春酒梅花發東圃令徳揚彤管賔筵紛杖屨我凴琴溪魚飛向練江去寄聲浮邱公芝艸生無數

得臺州髙太守尙孚書賦得臺州信始傳【時臺州拒賊嵗余僉謂不守至是得書知賊退喜劇有作】

臺州信始傳發書一沾臆烽燧蔽天南三年斷消息延頸重踟躕周道多枳棘死當爲國殤生恐阻殊域願言隨越鳥南翔無羽翼雙魚從何來苦道長相憶忘君渴與饑問我加餐食趙尹存晉陽齊田保卽墨使君一何健我仇不能卽揮淚收遺黎中宵頻轉側功成行受賞努力滋令徳

旌陽遇張淮山吏部

別筵淮浦側執手梓山陽相見各驚嘆此會來何方海壖正俶擾豺虎橫周行歸田洵閒曠憂時一沾裳伊人心浩蕩杖屐收淸光言當入黃嶽雲壑資倘徉崇巖罕人迹靈異安可詳時聞絕梯徑往必賫餱糧拂云蓮岫迥濯魄砂泉香何當附晨風與子同翺翔

過喬亭劉氏山家【蔣虎臣曾遊憩山中十日】

故人蔣學士在昔來幽蹤眷餘懷舊情杖策還相從迢逓歷巍阪登頓倚長松靑山繞墻屋雲气紛千重左顧仙鳬嶺右看黃嶽峯前山一峯好正向山樓中汲泉得仙井方池涵石淙野酌傾家釀林眺開心胸詎要菊潭美猶餘瀼谿風懿玆肥遁地遐尙誰能同

陪涇州鄧明府集敬亭山閣同瞿山

謝公已千載望古展芳宴霽日寒巖靑疎林亂峯見雲開出郡樓樹白分江練淸箏響虛谷和風起南磵山下二浮圗裴公舊僧院緩酌間攀躋霜葉彌峭蒨須臾昃景移气象千山變不有物外人誰識丘中善亮哉吏隱情林壑余深眷

詶鄧孝威廣陵見寄

長夏薄人事屏迹貪寂寞江門尺書來悵焉悟離索白髮忽已繁壯遊藹如昨豈不思溯洄道阻然疑作

二

海嶠方戈鋋一步成燕越淮揚舊戰場靑燐晝未歇霖雨一何多春江無好月所思誰與言憂來劇饑渴

三

五嶽迹難徧黃山亦云美獨遊多苦吟言寄同懷子耆舊復零謝髙臺成戰壘惜哉無鐘期絕弦誰爲理

四【鄧方寓文選樓論次詩品】

變雅日以繁折衷賴時彥披榛拾芳艸素心炯可見蕪城文選樓萬古月如練鴻飛寄短章秋聲起江甸

贈閻牛叟

山月多淸暉江淮同照耀洵美思公子潔身棲海嶠長吟枚叔裏時把任生釣歲晏渉橫流中原紛虎豹叢桂還靑靑重看八公笑

程非二吳旉公招集問政山

冬晴山气佳靜侶塵務省餘葉爛髙柯薄雲澄素景入谷得招提低昻竹樹影俯尋磵底源仰攀霞外嶺層陗辧蓮峯散目有超領側下東南隅池館復淸境懿此崖屋多處處石泉冷曲晏情未防夕陽射峯頂老梅半蕪沒丹閣自窅防世亂林壑難天寒耳目醒舊遊憶壯齡二紀成俄頃詠言偕所歡勝賞誰能永

江行次池口書懷

津市少完屋江甸多荒村層冰復行役鼔角傷心魂托身非轉蓬何爲離故根平生粉署客不掃卿相門時危故作逹未敢安丘園饑鴻叫修渚牧馬散平原靈峯思九子行當與爾言云昏望不見倚棹聞潺湲

張孝烈詩

孝烈名淸雅字玉楚家潛山白玉磵明末獻賊至父疾篤畱侍湯藥旣卒率防子超藝老漢云滿舁棺猝殮滿趣主人亟去曰老奴以死守棺雅泣曰吾父死未瞑去將奚之乃蹲伏屋梁超藝匿厠捨滿獨具茗飲待賊賊刃脇索主人滿叩頭流血不解將剖棺雅驚墮梁上兩手覆棺哭賊斷其手超藝從厠旁躍出代父並遇害滿營殯兩棺長號不食死

潛山玉澗泉嗚嗚流血淚萬古傷人心孝烈殺身地父死方戢棺賊來那忍避蠖屈棲屋梁早決無去志偉哉老僕夫禮數守造次豺虎不可馴咆哮勢何亟睨棺且揮刃人自梁間墜長號抱貍首斷臂不撥棄兒來代阿翁駢首齊死義雙孝殉須臾千夫皆裂眥是時天黑風天柱欲奔躓【縣有天柱山】老僕痛捐軀從容志終遂人生有本根貴賤無岐異嗟彼臨難子矢心誰勿貳

以詩代柬寄金長眞憲副【公索刻余全集】

老友畏情多情多引離思抱君白下書轉側宵不寐言當會秦淮要約過五四通都冠蓋繁休沐分相棄泛愛煩諸侯野性苦乖異解官垂十年始知符節貴篋中余舊艸半輯嬾詮次長懷敝帚慚敢爲故人累老賤念貧交失計喜閒事有時輟梨棗持充賔客費誰當定吾文此語千春淚使君僑肸徒風義動天地不願十日飲願復一把臂積雪明山樓疎梅爛江寺托身語春風爲我禦徵轡

舟雪紀懷

防然修渚客復此連朝住气斂渴海潮聲翻防江樹噭噭聞哀鴻防防失白鷺倚杖思江村防徑阻芒屨宦遊二十年出處罕暇豫風雪得淹畱執捲自朝暮筆札走蓬窗丹鉛正遺誤百端交茫茫時少得防趣𨿽無破浪懷雅有浮家慕且願買扁舟長遊五湖路

送胥明府入爲兵部督捕

鷁首揚雙旌天路振髙翮昔爲巖邑長今爲粉署客薄飲樽不傾離緒紛累積君鳴武城弦我踐澹臺迹欵懇眷餘歡風義陳在昔但令膏雨流庻幾毫髮益烈風吹蒲葦黽勉作磐石至今愷悌聲祖帳塡廣陌藹藹敬亭云送君逺行役漢廷執法嚴於張有遺澤明愼酬主恩願言敬朝夕

哀豫章

豫章多土朴善生其間宦逹矜亷隅閭左罕豪姦布衣飽脫粟八口皆歡顏哀玆氓俗儉生齒或苟全往年經防亂蕪沒嗟良田貧或苦逋賦獷不至揭竿何人實戎首禍蔓橫糾纒江村餘幾屋流血膏平原志士滿溝瀆存者隨北轅訣絕無六親長號衢路邊悔不早駢首生死同家園

鐙夕侍叔父適允成章夫子在坐【是年叔父七十六章師八十矣】

匏尊泛甘醴火樹照繁弦豈必解鼔吹錯雜取歡妍請看坐上人頭白明鐙前相將有耆舊契濶平生言世亂久索寞閭井罷喧闐春霖昨日霽新月出雲間佳辰復良夜今夕是何年勿言戰地苦奪我歡樂顏

寄沈繹堂宮詹

和風拂蘭蕙餘芳散葵藿艸木感同心匹鳥鳴相索登我竹外樓目極靑山郭憶昔遊國門羣賢聚京洛沈南皮會授柬鄴中作淸防窮歡妍夜坐秋河落夫子方待詔謝病思林壑時沾上方賜有待仙人藥餞我嵩少遊濡翰在杯酌浮雲淩迅飇一別成飛萚令徳耀良時鳳舉翔寥廓臯比白虎觀珥筆石渠閣簪紱非我願索居守寂寞海陬尙多患巖藪窘棲托身無雙飛翼何以相娛樂

思嗜軒詩

故給諫貞毅姜公嗜棗吳門客園畱一樹其子勉中作軒其側曰思嗜公之墓又在敬亭

趨庭有舊樹花發何纂纂昔日怡老顏今日悲腸斷果落余空枝腸廻無盡時敬亭山下墓重系淚如縻

花山牡丹

山在髙淳北境歲開白牡丹數枝種非人力開無恆所人或折去輙有禍

輕橈宿水裔杖策尋巖扉眷言芳春節兼與故人期天葩無舊種玉樹無繁枝前年北山麓今年東山陲根株與歲遷素心終不淄豈無叢花好懿此靈卉稀空山石累累獨立天風吹攀條莫敢折含芳貽阿誰

巖山詩十六韻

昔有白鹿見此一名白鹿山霍子秋文學開榛輦土石益巉好有鹿巓沙洞紫谷云屏等十勝其最髙一峯舊名百丈予名之曰獅子峯

髙人志在山手自洗山骨拂翠鑿云根抉幽地翻窟一朝破榛莽萬象昭毫髮石罅貫峯腰巖虛聳庭闕紫谷洵谽谺丹鑪入超忽削成列屏幾稜疊森劍笏百丈作蹲獅昻首無頺蹶陰洞臥潛蛟喬柯棲俊鶻頂穴維天閶淸光先日月昔傳白鹿遊時見朱霞發中有掛瓢翁大耋興突兀物色徧巓崖劖題當銘碣山鬼怯逋藏巨靈愁劓刖武夷憶南閩星巖夢西粵靈迹不可常勝事表滅沒前看釣魚臺王气如未歇【前里許巨石臨溪爲陳武帝釣臺】答徐揚貢進士【君兩過文成書院並有作又爲先大父允升公作傳志後序】

聲詩日以競錯采如春葩壯夫聳髙轡吐气成丹霞儲粟不盈甔著書常滿家爵服有屈伸吾道還龍蛇前賢講習處顧望長咨嗟濡翰耀徳潛隕涕紛如麻願爲河朔飲共沈南皮客子騖前路畏此西日斜行行髮將素令徳毋疵瑕

與隱龍耆舊別【方氏季玉五玉兩先生】

子眞居谷口彥先園辟疆何如龍山館盤曲梓峯陽靈泉響東澗灌木陰南岡淸飇扇炎節吹我客衣裳解帶何容與詠言白日長丈人枉步屧欵欵攜壺漿慿崖傾玉醴命网收谿魴昔我春花好今來鬒髮蒼常恐歲將晏遊娛安敢忘且爲紫芝曲暮齒同慨慷

新都戍【新安亂後畱戍以防古諸軍也】

玉屏山艸盡練江江水渾丈人看飲馬千騎如雲屯腰間橫大箭遊戲走平原射雁落雲中逐兔適田園連禽在一發縱轡何翩翩割鮮不須臾腥血殷盤飱漢兒芻秣久相馴通語言此軰尙猛鷙好惡難具論往年賊破郡去年蹂楡村驅除借厥力到今防禦存居人逺竄匿白日黃塵昏何時罷兵戰天河洗乾坤防憂方飲泣再誦畱花門

練江月夜懷舊太守曹冠五

君行一何早臥轍塡周道別後亂如麻君行一何好【曹去郡數月郡卽爲賊防】君昔迨未雨逋賊請搜討脫今猶在官山城當可保憶過斗山醉送我黃海遊詩成茶酒內髙視呼浮丘我從蓮岫歸要以郡齋宿山中記一篇肯作百回讀看云太函巓講學紫陽麓萬事長相思書來髩已絲惟有東峯月殷勤似舊時

憶琮瑮兩孫

衰情愛稀久客無歸夢時憶兩孫雛中宵方寸動阿跨開七齡眉眼頗殊眾苦未露機警紙筆解珍重阿亢類短小跅勢難鞚气欲吞阿兄五齡方好弄吾當遺二硯他日汝曹用成立逺何知畱此老眼送子思挺少成孔顏相伯仲慚非九苞羽敢冀將雛鳳先徳尙緜緜嘉禾應可種

同門李東園按察豫章亂後感寄

西南望江甸佳人方滯滛流血一何多江水爲之深削亂如芟艸吞恨匪自今我友秉邦憲淸飇翔徳音執讞湣滋蔓下車涕盈襟不貴苦擊斷貴安反側心作樓東湖涘遙睇西山岑請閒容野客側弁同一吟所欽悵修阻曠若飛與沈

石門吳右弨進士詩彷韓孟肯示數首臨別有贈

時論泥詩格膚附少礧砢有宋趨杜韓變雅淪俚瑣譬乘破浪風要捩長年柁心眼細虫魚雕鏤堪炬火卓犖延陵子獨賞薄眾可語創煩鐫劖韻險豈堆垜深藏苦扃篋染指使頤朶喑嗚地震篇二儀受掀簸黃白二山吟寒峭復婀娜【有地動篇及遊白嶽望黃山諸篇】五老肩已拍蓮峯頂可坐如何望黃海容成諾不果門閥累四世蟬聨淸徳播中丞撫閩軍傾廈力撐荷太史丁末祚儒臣奮坎坷磨盾檄書成縻軀馬革裹【君三世進士祖巡撫福建父介子翰林庻吉士明末死兵事】空拳不補天往事淚雙墮君又早騫騰石渠應故我六月且倦飛一息計非左【君已登第未殿試】我罕韓孟詩耽奇興亦頗言當窮防遊野酌羅果論文松院中惜別練江沱何日泛錢塘觀潮同畫舸

將遊天臺雁蕩諸山詶梅瞿山子彥送別

謝公愛丘壑雁蕩迷冥搜謫仙客吳越天姥終夢遊川陸旣緬阻道險多傾輈要我有好友籃輿爲我謀豈不畏行路駕言驅百憂振策越華頂濯纓溯龍湫歲月逝將晏樹木風颼颼念子一尊酒佇立臨道周

二

回風振江甸孤云正裵衰東南烽火後白骨橫皚皚誰言虎窟得見金銀臺霖雨泥修塗白髮日以催揮手招列仙掖我淩九垓白鹿爲我騎寒花爲我開天漿行可酌抗言浮一杯毋爲臥窮巷局中心哀

湖墅尋陸藎思王丹麓諸子感舊

秋云陰北墅時菊淒已繁別顏展良覿契濶思永言著書好筆札愛客開東園明霞起髙樹碧沼涵華軒羣彥昔八九談防忘朝昏逝者忽過半【林鐡崖王於一鄒訏士徐伯調陸髙仲】予衰慨獨存遊娛事已往世變難具論西湖歇歌吹蘭渚余丘樊含情顧叢桂三嘆重攀援

與門人徐武令

纓組不崇朝山澤難索居白露沾艸木日夜靑林疎念子臥蓬巷汗漫窮詩書抱膝秋思苦濡翰春云舒誰言少述作百氏供驅除流光過壯齒憂來與我俱黽勉矢徳音金石不可渝曽從鄒魯遊羞稱章句儒

登赤城【上下二巖有玉京洞】

靈城非遐壤丹樓聳天造木末出層標雲歸展眾妙玲瓏初景明爛熳夕陽照紆磴窺窅防飛策俯寒峭玉洞虛無人延目肆孤嘯飡霞蘊奇賞采隱企髙蹈逝將物外蹤汗漫窮仙嶠

自臨海赴黃巖

黃巖不三捨髙嶺逾四五山谷何茫茫人家余宿莽顧視修阪側白骨相撐拄故壘血痕腥日斜聞鬼語亂定成初歸惸獨少兒女兵宼互俘索千村無完堵杈枒深樹間夾路多伏虎回風響林薄相看色如土

靈巖【巖皆奇石爲雁蕩諸山最髙處有天柱展旂丹霞雙鸞諸峯小龍湫龍鼻水】

巨靈蘊靈迹層城郁巍巍羣峯相倚蔽白雲無端倪崇臺倚丹嶂天闕何參差觸目聳玉柱臨風翔羽旂皎皎匹練明喈喈雙鸞啼驚雷洞石峽仙液垂龍防靑冥萬象列佇立百情移宻竹翳陽景重巖交淸暉徯彼域外客投迹偃荊扉

樂淸行【溫州屬邑阻山濵海數爲賊陷】

畏塗介山海行行何崄巇山行多虎豹水宿多蛟螭城中復何有狐貍向我啼賊來數蹂陷人民皆已非所餘充軍實四鄰無寡妻富者或許贖貧者啼路陲天風吹海水平野走鯨鯢乘潮來海舶剽掠若風馳村墟盡流散南畝成蒿藜將軍急芻餉租吏愁鞭箠催租令如雨不知徵阿誰

玉甑峯【王梅溪玉甑峯詩謝公好山水得郡古東甌行田過白石不到仙山頭】

朝從谷口來夕從天際歇仄徑盤山椒谽谺豁云窟廣廈受千夫幽巖蛻仙骨寒光倒星辰夜气來溟渤須臾萬岫開東峯出皎月戶牖何空明照曜成瑤闕天雞中夜啼煙客時出沒曉看江海間巨艦炯一髮行田阻謝屐濟勝失倉卒延目雁山靑坐臥已超越

髙尙孚使君送別江口【甌江苦海警舟溯括蒼例候晚潮始發】

踟躕不能發昃景照行色軒車還出餞歸鳥振羽翼臨別酌巵酒再拜淚沾臆旣暢巖壑情願言翔京國握手相黽勉念我苦家食防解已中流故人立江側不肯多黃金拳拳意無極滄海漲鯨波當塗好自力潮喧暝色深回首望南北

張荀仲先生自山陰至武林見待

歸棹岐西東遊子無根蒂丈人從何來遲我西湖裔齒髮各摧頺江路迢逓夙昔結比鄰十年成判袂回首悲舊歡相思堪一涕時事薄老成齋居托松桂惟冀少干戈田園得寧歲

學余堂詩集卷十二

欽定四庫全書

學余堂詩集卷十三

翰林院侍讀施閏章撰

五言古

行經朗陵劉佩長子端同何生伯茆楚畹招就依水園宿

客子憩籃輿夕景明桑柘素交聞我來步屧過旅捨言方開一樽共坐芳林下勿鄙傾中腸借艸薦酒炙新霽逢故歡涼月皎淸夜夜防語未防徙席就蘭榭秉燭歷亭沼花气余深夏東南戰骨髙五土猶休暇行當把舊書努力安躬稼

贈朗陵何生伯

谷水淸泚泚工山何峩峩中有幽居士撫弦獨安歌束髮癖鉛槧白首老巖阿豈無檄可捧一卷興婆娑園林好鄰曲二仲時相過坦懷肆觴詠五斗不足多君看塵纓客車馬紛轗軻稱心得所托不醉將如何

送錢聖月歸甬東

風吹水中蒲緑葉何離披君來不相識顏鬢各已衰索居逾二紀驚嘆前相持薄言一尊酒聊以解渴饑親舊四坐滿談防成新詩黃塵蔽滄海浮雲復東馳東西皆故鄕歸去來何時【君弟妹皆家宣城】行矣薄世務髙臥堇山陲僶俛念所歡毋使中心違

太平郡齋小東山【時郡守劉竹庵邀同吳舫翁及令子部山登眺將重葺山亭】

綰符逺峯岫掛笏思躋攀詎知郡齋裏卓爾小東山墟囿何蒨谿壑成周環丹陽數萬戶杳靄修林間不見塵擾但見煙蘿閒靑山招謝李兩峯峙巉岏斯人去我久仙馭何當還使君慕往躅矯首川巖觀涼風中夏發泠然解襟顏況復多彥會談防永淸歡丹亭好重構把酒浮雲端天門送明月先入掌中看詩成過十韻萬古江漫漫

夢叔父

斑鬢辭白頭拜別各雨泣迢迢二千里回睇百憂集常恐秋葉零一逝嗟何及昨夜羇魂歸髙堂見拱揖語笑能娓娓千言不記十似矜晚節佳怪我憂心急兩孫忽已長將前還卻立招手未及來一寤成怏悒野店雞嘐嘐北窗風習習萬感來無端不知孤枕濕

得家書知大兒失婦汪悲琮瑮二小孫無母

客行變寒暑鄕書通一紙發緘展數行淸淚不可弭老者病喜存少者已蒿裏匪獨念兒鰥兒婦亦女士將雛得兩雄義方懷抱裏頻呼授紙筆督書傍牀笫持此荼苦心庻免禽犢恥吁嗟此二雛俄頃成失恃衰麻力不勝數齡未毀齒大母則若母恩勤貫心髓防養得師難受經復何似我生未三年早爲失乳子劬勞大母恩嬰疾仍不死回頭悲昊天涕泗空流水如何甫再傳祖孫同一揆悲來摧肺肝咄嗟吾來矣燕山九月寒驚沙北風起待

詔金馬門索米長安市文字生糾纒自笑今若此歸夢還山園親舊相我爾欹枕聊呻吟絮語不嫌鄙

京邸述病呈諸公

疲策劇平秋偃屙越重九念我桑楡年實爲牛馬走養拙早歸田短褐安林藪敢忘堯舜君竊祿中心負被詔仍乞骸官司怒搖手海甸方橫戈文章眞敝帚睿慮羅腐儒盛事應不朽觸暑廹修塗鬱蒸但張口中路倏嚴飇冰霰零馬首於時孟秋暮气驚罕有【七月廿七日景州大風雪】咄嗟亂寒暄憔悴摧蒲桞蹭蹬來國門契濶平生友浮名濫前茅萬事他人後廡下棲一枝長風防虛牖經營到缾盎瑣屑勝裏婦醫藥生坎坷二竪豈相守掩關聞剝啄欹枕屏營久公卿時過存黃鐘收瓦缶折簡忝嘉招華筵彊野叟靑雲多妙年抗手推衰醜艸野受優容顧影覺顏厚歌吹喧從伶屨舄相踐蹂稠人接對難數問此某某嗟此麋鹿性還看上客否買菊當東籬看云向西阜煙霜寒薊門敝裘不覆肘且緩五侯鯖待剪春盤韭身健從素交笑把一杯酒

覽羅侍禦述祖揚庭文學舊徳爰著於篇

白門羅侍禦骨鯁名

彤庭推賢執髙義奮藻發新硎自言倚大父提命及齠齡獨坐久穿榻諸生環受經江幹交雨雪竹屋燈靑熒屢空還意气不問罍與缾篇章矢孝友幾杖余箴銘十上書不報痛哭誰見聴嗚呼飽經術沒齒淪郊坰先期示易簀霓馭風冷冷去來洵有以觀化非杳防豫章稽故老三羅稱典型【文毅公倫文莊公欽順文恭公洪先號三羅】遺徽百年歇此道如晨星感玆述祖徳使我耳目醒短章類蠡測浩蕩紀滄溟

冬夕豹人大可孝威舟次枉集寓齋

飛蓬無恆處奇樹有連枝蠻陬方洊警江國成乖離豈無尺素書拂郁長相思執手防京洛顏鬢或已衰蹀車馬間怊悵私心違微雨靜黃埃虛室延淸暉造次具尊酒淹畱遂忘疲纁幣賁羈舊防足及良時苦慚猨鳥性嵗晏多懷歸寒月初照地夜永華星稀賈傅奮鴻防公孫終見譏黽勉愛珪璋曲學非所期

漑堂篇贈孫豹人【孫西京人流寓廣陵自名所居曰漑堂取誰將烹魚漑之釡鬵之義】

大夫志四海出門忘西東思歸歸不得感嘆將安窮旅食滯江介家世名關中烹魚誰漑釡富兒笑章逢結鄰有王烈識面來李邕【謂王築夫李屺瞻】讀書時裂眥浩呼歌秦風壯懷髮早白大類商山翁引領忽西望華嶽起心胸把琴恥碎市誰謂非豪雄寕爲松與柏不爲槿與蓬

奉益都相國馮公【時七十初度同人徵詩爲壽】

肅肅季冬月積雪明西山和風生霽日百族皆歡顏古來英雄人委蛇濟時難秉軸心獨苦韜徳意如閒異哉松喬姿乃在伊呂間所以謝芝朮靑鬢未全斑

二

卿云相糾縵丹鳳亦有族當塗不薦士致主苦不足抗聲推直臣坐使百僚肅【公推舉魏公環極上特擢用至縂憲時稱名臣】譬構九仞臺求得千章木賤士多霑濡羣才見甄錄昔聞赤舄公吐哺下白屋

三

畱侯思辟穀疏傅有歸心引年書屢上未許枕巖林北闕眷何厚北海意何深辟園依萬樹流目睇遙岑白雲從西來一尊開素襟對客命篇翰浩然山水音

黃兪邰聞母防南歸

惻惻送君歸薊門暮寒節持尊不敢餞麻衣淚凝血短景騖修塗羸馬愁蹩傳家書滿廬富與君山埒十載罷逺遊曰惟母將耋稍稍賣文字甘防或無缺卓矣羅昭諫推賢能奮舌【謂繼峯侍禦】徵書促上道內顧紛羈紲盛夏嬌女殤回腸摧百折母老病眼苦傷心但嗚咽兒實難廢離獻賦兒亦拙淸時方辟門屢詔搜巖穴

天子尙優容部檄苦惇切當門吏叫呼交逼甚火烈母曰汝亟行毋使我磨滅況汝父腹笥恨未窺天闕汝往光我閭吾衰未永訣語罷久逡巡聲吞還气結誰言登車時早爲長別日入都把殘捲相期愼干謁延訪有公卿梁魏亶人傑【大司農梁公大中丞魏公見予輙問及黃子】文酒亦縱橫戶外多車轍觀子每談防撫膺憂惙惙遊子心頻動慈母指當齧

丹陛阻陳情【控辭銓部未允】回首祝哽噎知未平宿屙所冀且存活書來得凶耗擗踴腸斷絕家貧久客居生計困臲卼含飯與周身憑誰殫曲折三日謝水漿垂領變華髮北海最禮士唁賻義突兀【相國馮公嗟悼枉唁卽贈賻八金】遂令素冠人下交動朝列聖善洵哀榮誄詞出鴻筆歸時告幾筵形音猶髣髴朝渡滹沱水夕望金陵月河決浩橫波衝飇正蕭瑟中路一哀號隕涕垂冰雪近聞中防傳祿食到裋褐聖主念棲遲試可劇饑渴子才當見收大故復中奪嗚呼捧檄心本爲承歡發臣子願俱違蹉跎悲兩失我亦有隱憂揮手未敢說子歸慘獨傷我畱彌惴栗一身系宗祊萬事看雞骨受體念所生哀毀毋汨沒

劉節婦早寡不嫁爲夫立嗣復不遂憤自經死【富平人劉乃造之妹張乃瑋之妻】

誰言松上蘿纒緜若根蒂中路霣飄風一心不能離矯矯西京女單棲志逾厲黽勉將他雛苦爲故雄計一朝雛見奪萬事空流涕生爲隻影悲歿作同心逝捐軀亦何補九原還裂眥但使心無慙寜求事有濟

陳說巖掌院以太夫人憂歸澤州

登朝二十載回首悵孺慕曰有北堂親倚閭髮垂素主恩良不訾返哺義難顧憑髙懷子捨一喜百回懼攬涕今西奔凜凜嵗雲暮郁紆風木悲﨑嵚冰雪路相送不能言踟躕泣如雨

二

防足臨髙衢壯盛好騁力秉徳旣不回百爾恊貞直耿介見篇翰湛深資衮職咫尺接綸扉銜悲去京國天路阻且悠海陬烽未息侍從惟端人八方消反側良時古所難靈曜寧西匿

三

夙昔共談防玉樹難攀援綢繆豈在多悃愫重一言去爲參與商內顧心煩寃彈冠何足道知己未敢諼慚非經世士永念歸田園引領望西北浮雲連塞垣馳情誰可寄徒嗟芳艸繁

葉訒庵學士示近詩有作

嘈嘈百喙鳴好手競丹雘不見揚子云垂老悔少作別來近十稔衝然斂鋒鍔無書懸國門入直臥館閣稍喜韓蘓詩溫李如掃籜撫時耿隱憂詠古肆遐托匪期眾稱妍要使心無怍數數推瑯琊共此晨夕樂【謂王阮亭侍讀】寒冬風雪交空庭喧鳥雀下帷若無人應龍等屈蠖窮闚石室藏著論補河洛

天子爲咨嗟爾足紹往學洗心請借看固靳深扄鑰是時代

王言文字戒繁弱十九出君手髙下苦繩削典冊企班揚碑版徧衛霍自謂總糠粃劣可供嗢噱逺當祖六經博擬綜七略懷舊招遺民眷言及巖壑【有寄訪浙東黃太衝詩】大海收百川容納猶恐涸隔巷肯過存抗言惟好爵我愛滄浪歌行采名山藥契濶感夙心吐气一盤礡

和藝圃十二詠寄姜仲子學在

藝圃者吳門文文肅公之舊業萊陽前給諫姜貞毅先生客捨也汪鈍翁爲姜學在作十二詠王阮亭見示和章余亦漫賦簡學在聞吳湖州園次一日畱詩四十首恨未卽見也

南村

園林數武地孤村自杳靄人間煙火中興在滄洲外言招栗裏翁賞心有同會

鶴柴

棲君林壑間憐君江海意時銜幾上書略識篇中字淩霄志未忘顧影振雙翅

紅鵞館

曾聞朱鷺歌素羽紛已爛身入荷花紅掌翻萍藻亂有客坐臨池沿波方汗漫

乳魚亭

水木共深翠魚從蓮葉戱濯纓有餘淸把釣渾閒事逍遙濠上游千古一髙寄

香艸居

尋芳無處所春風爲君起含情怨王孫結念思公子采采欲遺誰湛湛長川水

朝爽臺

日出喧眾鳥孤懷易惆悵朝光木未來拄笏閒相向有時笠澤雲飛著茅亭上

浴鷗池

主人讀南華鷗泛空明裏出沒狎潛鱗髙眠就芳芷不有蕩舟人何由撇波起

渡香橋

川巖羅戶牖略彴通何處懷新徑不窮直躡飛虹去花气秋滿衣坐石澹容與

響月廊

沈沈松檜冷防防風泉淸月涼鶴自警中夜時一鳴此際倚欄客泠然滄海情

垂雲峯

片石倚天立五丁削不得題字昔何人靑蒼萬古色佇望杳難攀亭亭自孤直

六松軒

喬柯作偃蓋淸陰周四壁自具虯龍姿風濤聲戞擊執捲坐中庭晴空防露滴

繡佛閣

眾香國中住淸淨生妙理山鄰支道人身合龎居士惟餘文字禪髙言不妨綺

都下嵗首見盆桃作花

層冰暮皚皚燕市繁花開輦入列侯第懽傾上客杯花時猶未至火力競相催拍手笑春風待汝奚爲哉人巧淩節序燻炙移根荄芳菲豈不早咄嗟隨雕摧故山有佳卉江雨閒滋培榮悴自天意粲粲臨髙臺花餘還結實寧知搖落哀

江蛟門寄詩集因短述

防水曠前期修塗阻談防來書得累寸燒燭摩挲徧丹霞爛滿山駴瀑奔注澗照曜心胸披砰訇耳目中間枉贈遺十嘗三五見浩蕩金陵遊纒緜洛川餞契濶敍平生欵曲勝言面舍人通籍早濡翰明光殿直廬晝漏聞禦苑春鶯囀盛事多詠歌流傳徧朝彥忽廢蓼莪篇素冠返鄕縣灑血成哀辭聲出不能咽

天子召文儒三事亟推薦謂子富述作落筆迅雷電舍人及司農【時曹公秋嶽亦以艱不應召】銜卹謝

天眷曰臣艸土身方切松楸戀吾老愧虛聲驅廹逐蓬轉念子尙幽憂搔首涕如霰逺聞乞表墓鼔柁放吳甸朋舊窮悲歡山川發雕絢昔君夢廣廈袖裹十二硯晶瑩琬琰姿光怪蛟螭纒豈非

上帝簡俾汝掌書卷魂非茂先與筆已文通擅況子方壯顏風徽必遐扇淹速各有涯捲懷亦云善獻賦此何時天南尙傳箭

潭柘分得柘字

良遊欣素侶越嶺騁幽暇眷玆云外峯塵纓罕防駕緣階瀉碧泉古樹臥殘柘舊聞此海眼眞僧奪龍捨靈迹信有無蜿蜒見猶乍陽塢竹還靑春渚梅未謝棲宿倘巖扉潺湲響淸夜

返自潭柘道中有懷王侍讀阮亭【先是見示西山諸作】

歇馬已停午日永緩歸防回看夕陽深彌見靑霞積晞髮鑑靈湫矯迹冒欹石悵嘆忽盈襟賞心違謝客

宿西山戒壇限壇字

淸境歷懸磴飛塔浮雲端桂旂時上下百靈集丹壇舉首見

宸翰【有禦書淸戒二字】光怪生林巒入門二松石匝地雙龍盤攫拏廣庭隘戞拂靑天寒谽谺有崖洞迢逓穿巉岏不知客行疲但惜春風殘移觴未敢酌髙座生淸歡精廬坐山月誰解棲長安

題王山長小像

盤石積云深老樹倚天碧衮衮緇塵中見此江海客早嵗登公車逸气莽揮斥虎嘯無弱響雕掣皆怒翮時俗悅輭美豪士迕繩格談經坐臯比吏隠就魚麥隨州淹幾年著書動盈尺蓬轉來京華一氊仍夙昔國子借韓名廣文爲鄭辟月俸耗酒錢堆牀富篇籍萬事時掉頭五侯門絕迹巋然蘓宮詹【謂蘓學士亮工】淸論洽晨夕斯人竟寂寥四顧雙眼白披豁甘防嵚叱吒走霹靂朝彥恊推引彤庭重對策

天子儻召見應奪戴憑席近喜南楚平仲宣畱故宅無恙報松筠春風解蹙額遐尙思鹿門無心戀鸞掖營道子素懷抗手傷物役行矣從杖藜與子共山澤

贈陳藹公

豪士𨿽畏人不可眾人意交語酒杯間軒然襟抱異文章詎足多忼爽挺風義彊項苦嶽嶽所遭時裂眥濡翰有深衷托諷輙連類披豁開心期把臂笑相視各出篋中篇髙論千春事君家通徳裏節烈動天地往躅悲重陳殉難見井記【明末闖賊防保定陳氏媍女合門殉節有殉難井記】松柏畱根株枝葉無憔悴讀書二十年百氏資鼔吹廷尉曽結襪諸侯肯擁篲雄文薦九閽欲灑賈生淚本是澹蕩人徵車不得志我懷萬古愁頻來郭外寺靑冥可放遊思一振雙翅臨發贈平生前山正深翠

次和王侍讀喜諸子夜過

老眼勌讀書瞑坐罷然燭新月復櫩端涼風鳴檻竹同心禮數寛隔巷招尋熟忽憶臨淸溪漁燈照蓬屋

二

養屙人事稀幽興無主客虛庭落疎影喬柯挺百尺安用持尊酒髙談已中夕露气滋苔痕惟應余鶴迹

三

秋虫尙未鳴颯已秋聲變涼夜惜淸暉急景如奔電時俗貴鉛刀寧知剛百鏈且懽襟抱開誰言儒素賤

李劬庵引疾歸關中

送子拂衣去悲來郁難語誰言鸞鳳姿欲棲無處所豈不能奮飛羽翮何差池恥爭黃雀食反哺圗恩私川原悠且阻中路還乖違方將南適楚何日成西歸故人日以少相看日以老傷心秋雨中枳棘生周道

送邵子湘遊東牟

故人去何亟老淚紛如霰黃菊酒盈尊分手罷芳晏昔別在蘭陵此會在京縣平生憚貴遊涕笑眈窶賤共坐藤陰下袒跣把書卷踏月夜敲門貽詩朝滿扇掀髯意飛動隔巷頻相見嘆子靑雲士生涯守一硯不種東陵瓜不求文舉薦逢掖多塵埃西南猶轉戰側聞賢使君折柬招才彥郡閣臨蓬萊海日蕩人面仙都連十洲蜃市駴百變觀我舊題處墨沈丹崖徧奮筆紀後遊當使蛟龍纒

蘭言

上林紛玉樹菁蔥欝相望崇臺飽淸露花葉多輝光猗蘭乃小艸幽谷含防芳何當被采掇目以王者香取賤豈捐貴兩美終相妨當門固應鉏側立私徬徨

送韓元少侍講歸營先墓葬事

纓組成長物文章世所須羣流靡蔓艸雅唱誰枝梧淸時冠甲第制作韓侯殊振筆一長嘯掉頭無萬夫金臺騁騕褭駑馬皆驚呼

主恩親講幄士類羅璠璵到今借湜軰接席紛生徒下直嬾車騎髙坐懷羣書一日夢故山歸心滿五湖思營京兆阡言返班生廬涼風初拂樹零雨方載塗不愁徵路逺但念吾儕孤南國有羇客側足私踟躕

以緑雪餉王侍讀阮亭及邵子湘陸冰修卻枉佳句索和

靈巘欝佳气茗柯了不凡老夫昔好事抉勝窮嶄嵌采緑日盈把香露霑春衫有時經石窟對面起麏麙擷擇無俗手蒸焙余所監制成得妙理沈碧寒筠杉羞與酪漿齒特著冰雪銜頃來棲輦下鹵井憎苦鹹購取玉泉瀹回首思舊巖馬上昨有寄篛籠將一函薄可餉鄰好紅票銀缾緘詩人貪澹防逺過梁肉饞新篇競品目險韻何巉巉紕漏哂桑薴譜茶枉見芟【陸羽茶經以宣歙爲下】當遺故山叟石壁深鐫劖

送劉瑞生歸金陵客捨

海神自嫌醜畏人冩其貌吾面老瞿曇太瘦每自笑幾軰擅丹靑刻畫苦難肖劉生稱健手濡翰得淸妙貌我丘壑間閒曠如海嶠嗒然把一卷含情傳夙好客皆撫掌看共訝天機到都下傳盛名飛鞚五侯召傳神喜佳士標格見奇峭圗繪無閒時鄕心系歸棹逺夢幔亭云近憶秦淮釣江南山水地髙臥可長嘯

送姜西溟歸奔母喪

朔風吹易水榮木作雨霜豈無時菊好蘭蕙慘不芳懷中韞白璧爛然明月光天路阻閶闔被褐徒慨慷三夕九夢歸驚魂依北堂臯魚忽銜痛執手各霑裳

二

越鳥西北飛曰爲反哺計誰言成斷蓬回首失根蒂家林烽火余屢空成儉歳惻惻倚閭心萬事余雙涕客歸誠獨難何忍久畱滯崇巖亦有巓滄海亦有裔惟此孺慕情吞恨永無際

贈陳孟象太守之江寧

受事談飲冰掉頭人匿笑吏道如大賈丰約競相耀勁艸靡疾風淸泉逐泥淖豈無抗志人相驅作同調突見陳太丘丰骨表寒峭三仕淹遐陬逺遊諧夙好濯纓印江水題字筆峯嶠【君三仕皆黔中曾爲思南太守】五馬非不貴雅尙狎漁釣金陵六朝地三山供坐眺人物久凋殘俯仰余叫嘯殷勤問耆舊素心耿相照嵗儉還軍麾疾苦栗誰療搴帷一援手嘉祥應可召雪霽明朱旛江空送飛櫂宵旰眷東南旌廉有特詔

送白仲調典閩試

蛟室有珠淵滄海何滉瀁鯨波況復惡物色無象罔之子洵南金亮節蘊賞夙昔戒星軺干戈滯徵鞅逾年報廓淸八紘恢遐壌

帝曰廷評兪申命汝再往山海逺馳驅心目彌曠朗於乎烽火余逢掖散榛莽藝苑收菁華王風肆長閩南富圗籍輶軒好搜网史乘方載筆願資聞見廣前路踐殘雪歸防蕩輕槳江甸多耆舊鐘山綽偃仰行矣崇令聞亦足張吾黨

汪發若同年之任淄川

三冬曠雨雪藹若陽春時君行亦不逺雙旌濟水湄懽極轉惆惙臨發手重持結髮爲好友京洛同驅馳淩風振玉樹誰不希令儀冉冉歳將晏君彊余己衰奮飛好自力會合當何期䢐徠有松柏歲寒無攺移心如松上蘿纒綿不相離

二

東土淄靑間疆域夙稱最戶口十萬餘輻輳衣冠會今非齊故都猶足吞曹檜睇重關情沃土方儉歳充此乳哺心持爲饑者惠般水流淸波岱云徯徵斾單父多仁賢鳴琴有嘉賴

嵗暮三首

白日無根株搖搖忽遲暮仰視天路長駑馬愁窘步夙昔蘊微尙中嵗早誓墓垂老復見徵虛聲怵殊遇思一叩閶闔直陳當世務乃命授筆札分曹弄竹素抱書𨿽黽勉精力久非故

二

婆娑庭際樹兩見葉辭柯終日少安坐歳月紛蹉跎九重已宵旰災警一何多雨澤靳中土烽火連牂牁精衛苦力竭蟻穴愁江河慚非魯陽子日昃將如何

三

人情侈仕宦侍從耽京闕骨肉逝不待摧殘到黃髮銜痛拖朝紳未敢日衰絰忽忽歳云期蓄淚那能竭鹿門有妻子鄕夢久濶絕失恃憫二孫逺念徒嗚咽平生一寸心輾轉成百結更防不能寐獨夜立寒月

孫樹百以給諫需次蹔還用馮相公原韻

幽人矜獨行豪士貴作逹所向非所諧肝膽洵楚越古有湖海客進退燭本末撫劍思及鋒發機必省括澡濯橫流中秉性不可奪惟君挺亮節四顧何疎豁歲寒旣崛立春華復采掇鼔歌四始陳紛綸百家撮騰聲起墨綬補闕待黃闥吏道成積薪書空還咄咄詎敢臥東山身世疑乖剌防足不辭晚勇退如剖割臥壑喜舟藏處囊羞穎脫語黙防有時勝气誰能遏天馬骨權奇未肯仰芻秣種竹得園寛論文從燭防所嗟素心逺恨別增慘怛

主眷足彈冠民艱猶蹙額抱膝且長吟許身應管葛

學余堂詩集卷十三

欽定四庫全書

學余堂詩集卷十四

翰林院侍讀施閏章撰

五言古

送勞書升督儲黔陽【初以庻吉士禮部郎中典試江南督學山左】

煌煌丹鳳姿振羽西南徼鸞鶴爲裒儔侶相叫嘯昔遊雙闕間文章日照耀

帝曰汝人師論才亶敷教物色超驪黃海嶽歸襟抱誰言蘊瑚璉不亟登朝廟黔陽烽火余雷雨甫天造驕陽煽炎歊修塗緬崩陗允矣仁者心惠風蕩蠻嶠

聖世多懷柔羣盜疾如掃努力此驅車飲冰乃夙好漢川陽臺山產叢芝徐子星方伯名之曰采芝山徾霞起求詩紀之

我昔過漢渚丹閣俯淸湍江洲滋芳艸眷言目以蘭回首郎官湖把酒天風寒朅來二十載舊遊成一嘆誰言銅池秀叢生谷間嗚呼南楚地烽火久摧殘殺气纒艸木戰骨髙巉岏嘉祥何蒸蔚靈卉攢巖巒煌煌餘百本照耀森瑯玕寧非兵革息林麓回歡顏達賢欣睹記嘉名錫玆山一洗陽臺陋刻碣層崖端憶我官臨陽九莖亦江幹紛綸延眾賞流詠傳蕭灘遙知企松喬采采思晨餐何當同飽食奮飛生羽翰

張仲誠之官資縣

蜀都初釋甲吏往皆卻顧逹人獨振衣忼慷甘叱馭本無纓組懷崄易隨所遇朝從洛水遊夕躡尼山步抗手抱遺經披榛騁廣路弦歌偶一試三徑歸如騖推薦起田間尙書期復誤

至尊彊優容亷吏霑異數【君初以進士知內黃坐緩徴奪官廷臣薦起臨選又引疾不至例當論罷特詔畱之】翛然出岫雲乘風不得住僻邑分蠻江土儉財賦簿領少煩囂山川邀野趣遺黎存幾家喣沫如婦孺懿此鳴琴理非供折腰具看君宰內黃舊徳積有素

爲朱矞三舍人頌其母費太君苦節【費無子蓋撫舍人於𦇤褓以後其夫者】

靑靑南山柏上有雙鵷巢巢成不將雛隻影凜嚴飇中夜思故雄悲鳴音嘵嘵口銜一雛至彩融如九苞哺雛自忘饑咄嗟丰羽毛昔也棲卑枝今也翔層霄飲啄豈不美反哺心郁陶良時無久畱風樹何蕭條雛孤懷恩永慕還哀號言當托彤管遺徽長不雕

答唐濟武

金門日羣遊踽踽自林壑守官競文辭大道恐搖落洙泗旣云逺問津或濓洛戰壘生講壇岐路黃作甘苦昧荼薺性命洵惟諾時縈禹稷憂遑問孔顏樂不有拔俗人斥鷃迷寥廓所欽蘊微尙抗手論絕學結綬嗟濡首談經恥折角東望何髙深浩歌懷海嶽

魏子存參藩湖西是余舊官處慨然有贈

燕山白露下千騎之臨陽靑風郁寒色旅雁隨南翔眷余弭節地閤山畱艸堂瘠土富橘柚江郭盈芬芳官齋經手植嘉樹森成行閒心安朴俗坐嘯傾羽觴螺川余鷺渚講席水中央臯比聚逢掖誦聲洋洋別來變荊棘豺虎橫飛揚烽煙萬事盡中夜爲霑裳遺黎棲戍壘何以資壺漿使君古遺愛治行緣文章和風被洱海竹箭收瀟湘盤中復何有芝菊充餱糧【君久不茹葷血】霑濡看惠澤行與江流長寄聲語父老轉側千回腸

繪川書院紀事【並序】

林居記云雎渙二水波文皆成五色其人多文章又名繪水故杜詩曰藻繢憶遊雎雎州同年湯侍講孔伯請於州守建書院曰繪川祠兩程子及周張朱爲五先生集子弟後進講業其中屬余爲詩以告州人士

洙泗日以逺伊洛近可溯臨風一仰首千載睠有遇重過雎水淸尙想杜陵句舊俗多文章良士矜矩步吾友企前徽丹祠展遐慕交馳戎馬塲得此爼豆處屍祝森昔賢歌集儒素河嶽紛回翔上下英靈聚周行今蔓艸駑馬裵顧羣喙爭揚波六經忍塞路虎觀何足榮兔園久非故寸心獲所歸眾寐成獨寤仰視浮雲馳俯看流水去誰爲挽天河回川盡東注

趙天羽戶部楊州

如何千里行不把一杯酒滹沱冰皚皚衝寒難折桞看君灑落人故是經綸手結綬耽歌談笑窮賊藪天子曰汝能萬事如揮帚會計爲曹郎司農倚左右範張夙昔交生死義無負造次還急人風流洵罕有關政猛逾虎鷗鳬亦駭走枳棘盈道周行子咨嗟久今往防江時事戎饑後知君薄斗筲努力崇忠厚蕪城余鼔吹鄕國歡親友篋存自訂詩冰雪長在口萬斛廣陵濤胸吞可八九

爲宋牧仲員外題王元照畫冊

客夢尋家山紛緒不可理前山一何秀萬仞靑冥裏天低華頂峯虹掛匡廬水長松乍有無遙知白雲起此中劚茯苓荷鋤者誰子

贈徐健庵編修

圭瓚有餘潤鐘鏞無細響嗈嗈丹鳳鳴矯翼層霄上掞藻方炳蔚蘊懷亶俶儻防對萬人傳胸涵眾流廣授簡咨河源揮毫映仙仗張騫絕迹處羅列森在掌

至尊爲嘆嘉國士洵無兩頃者平蠶叢獻頌挺超朗庾鮑赧綺靡淵云避排蕩槖筆艸

帝制有作頻被賞退食含衝襟吐哺余技癢羣公滿門墻多士依幾杖咄嗟赴解推爛漫成推奬舊遊憶吳防著書奮遐想三禮窮微芒十春气慨慷招我玉峯巓一繋婁江槳淸歡成久要嵗月忽己往騰達方盛年簡濶收吾黨共知魁壘人豈徒辭賦長舉酒登髙臺聳身視天壤

寄從弟嚴時有防子之痛

我生鮮兄弟顧影常苦單側聞孤雁鳴永夜懷悲酸嗟子已中歲將雛一何難初索旣屢折晚舉無一完吾老復逺隔撫膺涕汍瀾先徳豈不永慨獨罹憂患人生有衰盛孝友固其端應憐汝弟弱努力同根懽營道匪幹福聊獲心所安喆考言在耳念之傷肺肝欲知瓞好先把紫荊看

丁雁水僉事購書百餘冊見遺賦謝

別夢溯雙江川路邈難度好風從南來眷言相契闊吾衰濫史職購書苦力薄逺道煩网羅見貽資筆削燦然列架陳羣言富斟酌如饑飫鼎烹如羸得大藥郁紆千載心相思有深托官舍臨髙臺江山在鈴閣回首睇燕云振衣收廬霍何以寫我懷纒緜應有作去日梧桐華昨日芙蓉落

贈崔學士玉階

大道非耳食逖聽紛然疑不有同懷子交語彌支離上士多冥心直與千秋期饑飽中自取旁人那得知登堂歡永日淸論不爲疲濓洛猶未逺流風儼在玆寧愁年髩促但畏陽春馳

二

丹鳳一振翮雝雝鳴天端羽毛寧足希徳音良獨難顧問凜當陛重瞳含笑看寸心將啟沃日旰忘饑餐寧知爛文字又把翠瑯玕惠風吹石閣宮桞散防寒不同觴與詠何以追淸歡

贈陸侍禦紀事

順治十七年侍禦抗疏指斥議政諸王貝勒大臣上知其忠直召見南苑稍出爲冀寧觀察且命內大臣溫諭有加禦史刻有聖恩錄余讀而嘉之

誰能張寸舌長號排九閽誰能捋虎須攘臂拔本根矯矯陸侍禦亮節何鶱騰鳴爲阿閣鳳搏作北溟鵾埋輪已都下抗章驚至尊天潢資彈射百僚安足論翠華駐南苑羽衛森云屯召見識名字咫尺天威存禦榻顧之笑汝舌不可捫柏府𨿽蹔逺慰諭王言溫汝實骨鯁臣垂翅毋聲吞優容略忌諱曲折昭殊恩驅馬且西去回夢猶臺門鼎湖龍忽逝攀髯余淚痕到今朱檻折旌直古所惇

贈張園

惠風吹靑陽花滿燕山麓之子從東來淸歡展心曲鶴書曩見徴轗軻還空谷詩陳述祖篇手種臨溪竹京洛懷故山新蘿罥喬木渉夏且言歸瑯琊有書屋

題羮湖畫冊爲田雨來庶常

危石峙寒潭丹亭冒層霧結念霞上人防目江頭樹晴浦澄鮮歸云曳遙素棲禽靜不驚釣客閒相語棹舟爾何人獨戞靑冥去

爲陳潁侯庶常母呂太君

有美金閨彥浩然湖海客僦屋囊無錢官舍送朝夕夜聞玉漏傳晨見宮槐碧側耳哺子烏孺慕悲遐隔曰余母聖善黃鵠早影只辛勒挽鹿車操作兼蠶績俯仰廿載余覯罹奚啻百迸淚舉三防屢空少甔石巢破復綢繆咄嗟見擘畫喣沬霑眾雛婚嫁倚長策﨑嶇烽火間萬事宛促迫有子亶鳳毛黽勉成勁翮猶懷斷杼心大義逺督責共姜與範母千禩看接迹何以將返哺祿養分鸞掖他年俾彤管徽音永無斁

詩枕【徐善長庶常作一枕虛其中貯詩艸名曰詩枕】

長卿搆文賦深思擁被寢杳防靜經營毫髮恣精審有斐苦吟客鴻寶祕一枕側疊橫中箱多藏富倉廩夢回佳句來倚牀呼墨沈大則探驪珠細亦收碎錦興余時復眠酣歌當沈飲詞塲才久淹生民秀獨稟饑還窮百家采掇供烹餁馮氏兩世節婦篇爲少司冦馮公【祖母陳太夫人二十九而寡六十卒母戴太夫人三十三而寡六十九卒】

臨海多偉人大節炳不朽懿此荼蓼中復有雙節婦姑昔稱禮宗努力事井琴瑟悲中斷泉臺誓相守叱賊狥殯宮鳴機佐糧糗黽勉三芝秀傳經資一手有婦恵且閒紅顏遂蓬首笄年怨黃鵠將雛尙黃口口銜生羽毛捧檄供升斗慈母就養時百罹無不有﨑嶇滇蜀間戎馬忽踐蹂自分委豺狼棄官等芻狗中路回板輿畏途覯陽九母訣對烽火旅櫬營廣柳亂來又奔防脫身間道走南北睽死生哀猿叫林藪誰言客死骨今爲司冦母金齒仍周行闗嶺弛樞紐陳情乞迎塟

聖主咨嗟久丹旐還故鄕黃麻賁隴阜姑婦同哀榮完璧謝塵垢痛余翻淚零

主恩亦何厚作詩昭彤管應無媿瓊玖

墜樓篇爲毛明府女詠

黃鵠歌慷慨千春爲辛酸苦節誠不易捐軀良獨難倬彼婉孌女皎若靑瑯玕濯濯露下栁鬱鬱霜中蘭結防未盈旬失侶悲孤鸞矢心殉同穴涕淚雙汍瀾日夜姆防衛彊活非所安藿食長嗚咽常憐地下單舉身如落葉自擲層樓端其下皆石墄碎璧理無完嗚呼百靈防形體無摧殘隕絕久復蘓魂返傷肺肝死去儂計得生存慘不懽白石尙可爛東流何當還嗟此桃李華抗言淩嵗寒

畱別同館諸公時奉

命試洛中

星言涉河甸秣馬出

帝城暑荷尙餘華秋菊將含英涼風起髙樹寒蟬時一鳴馳防無輟軌揚鑣罕廢聲只役畏簡書佇立懷友生猗我同懷子聫翩集承明觴詠競響答談辯飛縱橫黽勉相咨度可否出中誠發爲金石奏合爲膠漆並判𨿽不逺往來寒燠更苑與虎觀絕藻稱東京文章亦大業賢喆爭令名安能得多士濟濟維國禎敢誦皇華什彌傷枤杜情

河南道中

餘壤猶郊圻分域已河甸平原黍盡枯川流細於綫人煙四野希井竈蕭條見偶憇逢田叟告我淚濡面連年苦赤地斗粟易匹絹賑卹霑堯天糠粃始一咽今秋方薄稔饑餐未充膳君看楡樹萎膚剝骨如練聴此語酸辛媿我飽廚傳時事急挽輸何年罷徵戰

二

鬱鬱大道側依依楊栁垂治河薪不屬剪伐防一時坤輿幾反覆城郭歸鯨鯢至今墟落間父老猶餘悲行行渉漳水荒臺傳故基西陵吞舊恨日落寒風吹我懷拾往迹片石韓陵碑古人深獨賞今人那得知驅車不遑息踟躕臨路陲

宋宮【河南貢院卽宋故宮舊地】

試院深且廣締構一何雄披圖視往迹在宋斯故宮金元逓寢處勝國侈藩封踵沿數百載偉麗無終窮玉階非舊物碧蘚余崇墉弱主耽近玩趙氏何夢夢干戈已接軫花石爭天工珍禽與異獸百族羅其中宸章銘雙檜【艮嶽上植雙檜徽宗禦題有撐拏天半分連捲虹南負之句】亭榭交玲瓏繁華一朝盡萬事隨長風到今詢艮嶽曠然無遺蹤千峯作平地浩刼歸洪蒙自古更銷歇永嘯看蒿蓬

九日重登吹臺

登臺復何有千春興未忘佳辰得再至懷古獨相望師曠奮逸響鼔吹來梁王當時枚馬軰受簡競篇章杜甫及髙李接迹气飛揚何李𨿽晚出後先稍頡頏【臺上有何大復李獻吉碑】往者不我待四顧艸茫茫汴城百萬戶京雒何輝煌苑圃成綺錯宮觀分低昻河伯摧名都半爲沙礫含情采野菊正對金樽黃慿欄一把首長風吹衣裳猶憶登嵩丘狂歌一慨慷

臨發大梁畱贈兩河新舉諸子

大國如滄海厥生徑寸珠中州風雨交天地此中樞喆賢盛都會文章固其餘懿此戎饑後辛苦懷璠璵慚非九方臯相馬仍拘墟贈子好自愛勿爲溫飽圗鄕舉古所重行誼爲先驅漢法徵孝亷名實貴相符淵云擅妙筆董賈陳嘉謨旦暮上春官防足淩天衢必有數偉人始不羞賢書沐浴伊與洛令徳緬修塗努力騁髙步名與千春俱寧表天人姿誰言聲利儒

使塗蹔歸有述

啟途星尙爛夕宿露將漙遄發苦奔廹短景天風寒簡書能不畏側足私盤桓憶我出門時叔病淚闌干䢐化忽三歲告歸良獨難家貧厝淺土窀穸仍未安卽違負土義忍無上看誰能在中路不使哀情殫獨鳥暮求巢奮飛振羽翰艸木霑霜華磵道鳴淸湍山川逝何邈撫膺欝長嘆

有懷田綸霞學使將歸

蕙艸三見花離情集暮節𨿽無尺素書道逺心如結天際舉孤霞林端皎積雪伊人秉微尙抱膝自娛悅得士矜異賞違俗甘用拙空懷欝陶心仰首托明月

塗雪書懷

到家才幾日忍卽命行役飛蓬故飄颺忽作驅車客川原緬逶迆風雪交晨夕欲知行路難四顧無人迹憶我官京闕三年雪未積未看階砌盈稍見屋瓦白同志二三人把杯話疇昔別時尙殘暑今來凜蕭摵饑獸啼空山寒鳥斂髙翮人生誰百年短景苦奔廹中夜念王程畏威咫尺

董黙庵督學京畿

敷教首神京簡命重殊遇髙坐擁臯比匪徒侈章句早逹冠羣流講幄兼記注下直時詠言雅志托毫素時俗湣頺瀾大雅墜霾霧佻逹紛子衿滛哇奪韶頀

帝謂惟汝都人師亶自樹珍賜出

彤庭天語親眷顧旣銜特達恩彌深素餐懼所期經術優餘力問詞賦爼豆偃干戈王風滋布濩髦士資奮興庶使聾俗寤知君沂鄒魯董率無岐誤得人良不難渴賢啟先路再誦朴棫詩願言振髙步

張學士得假歸葬

內廷啟沃臣詎忍離宮闕張仲維孝友至性固莫奪釋褐被簡在左右侍宻勿星爛趨宸居夜分直金闥不言溫室樹苦砥素絲節維

帝亶聰明顧問若饑渴經史何紛綸討論到毫髮豈無丘隴情銜防不得說八宇今乂安海甸干戈歇道合儼都兪陳情容廹切臣父未窀穸思歸淚如血

天子爲咨嗟詔許省巖穴賜金出中帑艸敇勤

禦札大哉我

皇言忠孝無異轍六龍正東馳跪送心百結駐蹕語移時但見

天顏悅千官驚嘆慕禮數獨殊絕江春楊桞生水驛錦防發寵錫耀鄕閭佳城髙墆防生成等罔極報稱彌激烈懸知侍從心猶夢依日月

戴楓仲古鼎詩

我不識古物鼎鐘埒錡釡巧手亂眞贗世逺誰記睹憶昔官齊州罇出深土云發景公墓墜道中掘取遺我提梁卣丹翠爛雜組摩挲非近玩質重難輕舉寜知楓閣翁珍此隨寢處攜來萬里餘什襲錦嚢貯光怪何陸離刻畫辧馬防蘊義取陰陽紀年寓子午吾友王石史好古勝甘乳羲黃及周秦鑄鼎傳遺矩考圗驗形式精詳窮髮黍臚列數千年直作鼎世譜博雅二三君銘贊同石鼔英辭再三讀嘆息敢狎侮九鼎旣沈淪魑魅如虓虎經過浩刼存神物愼所與知翁寶書畫貴比天球伍惟懷振古心古人可共語

醉後答劉山蔚

雪苑富名彥才華天下聞口吸黃河水手攬嵩山云當時侯公子【謂朝宗】勝气淩秋雯到今余耆舊拓落懷髙文新詩慕杜韓遐尙追丘墳白眼小時軰纎響徒云云我方倦筆墨拉雜思燒焚抗聲時大呼奮臂振孤軍燕臺菊花節花气寒氤氳沽酒共君飲小酌未成醺恨不同所歡東籬酣夕曛【宋牧仲比鄰時方病止酒】

都下諸公歲暮和東坡岐下三首余亦漫和餽歲

終歲常勞勞獨行莫余佐欲爲親舊歡空囊無餘貨自矜容膝安不數萬間大有時進巵酒醉卽枕書臥同志二三子淸嘯娯四座貴賤少安居紛如蟻在磨官貧酬酢希艸艸歳時過得句相問遺險韻不辭和

別歲

雙髩忽已白乞身一何遲羲和擲人去夷父苦思追歲華逝不處我生豈無涯顧彼孤蓬轉來歸復何時且同傾濁酒遑問甘與肥萬鐘寧獨飽甔石何獨悲明知新節至難與舊嵗辭倚醉從爲別誰當知我衰

守歳

人情看壯老吾道自龍蛇迅彼追風騎中道誰邀汝去不我告維縶將如何憶昔少年日笑語中夜嘩椒盤爭獻頌歲鼔喜頻撾回頭如昨昔馳暉忽已斜人生萬事好一老成蹉跎烈士多壯心暮年猶見誇

追送陸義山編修假歸平湖

歲晏懷中林首春命歸櫂裝發重踟躕欝紆眷同好松陰雪未消花塢梅初耀東望湖光開陽崖試投釣水樹藹因依猿鳥羣叫嘯散帶何從容無營謝競躁閒居理舊業開襟還一笑平原多藻思茂林起

丹詔累年多筆札永夜煩編校顧此述作勞難忘壑巖妙送子子不待蒲帆北風峭亦有思鄕客同時憶云嶠

徐宮允果亭假歸

侍臣有歸夢眷言采江蘺盛年蘊遐尙四座那得知冉冉黃埃中晏坐能幾時朝從靑殿入暮自金門歸兄弟參講幄接迹擁恩輝多君春陽日心與歲寒期養屙丰述作臨水忘渴饑風吹桃李花次第何葳防處爲豹隠出爲丹鳳儀山中足瑤艸何當一相貽

寄贈曹秋嶽司農是年七十

喬木秀中林歸云戀巖岫遙睇滄海深延頸眷耆舊聖朝東觀開儒臣羣輻輳掞天資巨手髙文需締構纁幣逺徵求掉頭謝不就托迹鸞鶴羣發聲金石奏

二

翺翔憶何許昔同京洛遊盛名方李郭彥會集應劉當塗發髙唱四座競獻詶浮雲忽以散防駕歷九州北徵紫塞下南溯珠江頭處腴不自潤道廣復能周興盡早還歸大笑營糟丘

三

史籍苦零散勝國無全書祕本或傳寫檢校多魯魚誰能諳往事睹記未荒蕪捃集賴遺老一身文獻俱【公所輯崇禎疏抄傳諭錄等書多史館所未備】不忍藏名山爲功在石渠莫言齒髮暮文酒懽有餘惠風蕩湖水爛漫春花敷幾時陪杖屨林壑同遊娛

髙母徐太孺人八十

昔登遺安堂咄嗟出丰膳髙子滄海人把酒苦相勸寧知白頭母中饋老無倦身甘絡秀屈徳許班姬擅仰承樛木慈退冺衾裯怨鵷雛非己出口銜如乳燕到今遊子衣彊半手中綫兒女紛滿前黽勉恩勤徧四世衍箕裘雜佩及親串家室罹飄搖洗裝棄花鈿中外稱禮宗海域傳邦媛髦齒飯伊蒲肥甘性所賤誰言困縞綦借甚歸聖善紀頌畀彤管風徽自玆見

偶成

平生金石交官移自疎闊勢位使之然不盡由厚薄豈無鼎食家車馬走相索磬折不崇朝黽勉生內怍冉冉松際蘿防防林中籜髙下成菀枯物情異所托𨿽非揚子云擁書甘寂寞

學余堂詩集卷十四

欽定四庫全書

學余堂詩集卷十五

翰林院侍讀施閏章撰

七言古

古硯篇

江城井底收鐵片土花瑟瑟龍文纒排沙刮垢重摩挱何代沈淪古石硯圭稜折盡半刓殘平處精瑩照人面光寒質重不時宜市兒皮相疇稱善永興紹興篆模糊龍圖二字差隠見古來著書經幾人還逃刼火經百戰當年珍重等天球今日塵封壓書卷於乎古道今獨難隋珠燕石誰能辧端州舊貢官禁嚴老阬尺寸人爭羨亂來萬事無畱余江根石窟搜羅徧眉子金星歙轉無馬肝鸜眼端翻賤誰知古物存典刑閱盡人間陵谷變請君拂拭作鴻寶明堂禁苑猶堪薦於乎縱使不用沈埋且阬塹毋使健兒橫取磨刀劍

桐窗篇

籜龍繞屋紛無數手植窗前碧桐樹夕陽不下好風來淸光直與相朝暮主人夜半還讀書窗櫺髣髴誰嘯呼桐君何處回仙馭【昔桐廬一峯有異人采藥問其姓名指桐以對因名桐君山】阿閣將無來鳯雛嶧陽孤桐已枯死島嶼茫茫余海水他年見取作琴瑟防看一洗巴人耳

杜拾遺戴笠圖歌【趙子昂畫劉公崧解公縉題時稱三絕】

杜老旣往垂千祀杜老軒然生在此何不貎公簪紱時短衣戴笠荒山裏丹靑巨手趙吳興白描眉骨隠鋒稜丈夫失路多慷慨憂時萬事悲塡膺西江槎翁題短句錦袍仙客知相慕【劉詩有爲報西流夜郎客錦袍霜冷更相思】驚呼復有解學士縱筆揮毫不得住其詩風雨發春葩書工行艸無欹斜乃知前輩不鹵莽俗傳解筆空如麻是時四坐皆嘉客聳肩咋舌稱三絕周郎乞取摹粉本【周伯衡命工臨摹】謂與此老尢親切嗟公自負比稷契誰令公不久朝列拾遺朝拜夕批鱗依舊麻鞵甘百折棄官拾梠走饑寒長鑱同谷歌幽咽人間滿眼皆公卿髙冠大帯誰寫生飯顆山頭一野老千秋遺像猶崢嶸請看巴蜀山川百戰攺浣花艸堂至今在

柏山祠堂行【梅聖兪先生祠一名雙羊山梅詩有風雪雙羊道梅花溪上村】

都官昔詠雙羊道雙羊滅沒餘春艸老梅折盡古亭廢公詩與日同杲杲丰碑在墓祠在山峻宇飛甍入蒼昊嗟公以詩冠有宋自許言皆嫓雅頌希聲古調知者誰推倒歐陽天下重載酒過門多防遊謀篇課日爭傳誦先生史學羅丘墳春華末技等浮雲毛詩小傳唐載記【事見宋史】千秋述作何殷勤上書未成館閣用落筆能令荒裔聞蠻布弓衣亦偶爾天將公張宛陵軍於乎先生不可作幾樹梅花自開落流風後起盛於斯眼前若个鳴當時酹公酒侑公歌鼔坎坎舞傞傞公歸弭節飲且酡宛溪如帯江蘺多

田家歌

雨後平蕪碧玉盤靑靑禾黍露華漙煙開日射東山見芙蓉秀出層雲端得水山田稻花好緑蓑老翁含笑看自言昨日府吏至賣絲已了官家事身無餘帛倉有粟妻兒忍凍意亦足

春風舞歌

何淡玉武陵伎也嘗作歌曰春風舞春風舞吳姬紫玉飛作煙越艷西施化爲土旣早死又數憑箕有亡年才十八死托杜防根之句吳門尢展成紀以長歌屬和仍目篇曰春風舞

春風舞春風舞風舞花飛落何所昔爲掌上身今作泉下土月眀環佩魂啾啾猶寄人間斷腸語自言死托杜防根三生艷質纒辛苦悲歌促節有遺音瑚碎折西陵浦君不見廣陵十萬女如雲一朝零落同秋雨江南薊北天茫茫夢回寧識吹簫侶但使春心吹不斷年年化作春風舞

春日陌頭歌

垓下重瞳泣數行沛宮隆準亦霑裳英雄哀樂各有淚眼中四坐皆北邙我欲竟此曲此曲斷人腸請君浮綠醑歌白紵明眸翠袖仙仙舞棄捐陳迹何足數生不願封萬戶侯但願歳歳春三月看花十日無風雨

玉山新筍歌【宋梅尙書詢讀書山寺甞乘銀鞍馬聖兪詩當年吾叔讀書處卽此】

雙溪云漲玉山頭幽篁礙日陰風秋山靈夜召雨師集驚起蒼蚪倚天立開崕裂石排崆峒紫鱗散落飛雲中靑復起半林霧鋭防長矛森武庫曈曈日射光气殊又疑海底生瑚騫騰作勢何夭矯才迸墻根出樹杪野老山僧驚嘆息幹霄防見千尋直噴薄𨿽兼雷雨功扶搖豈恃風雲力當年跨馬中林來尙書都官吟幾回文采風流今未歇靑山歳歳春花開我愛此君不能去他日重尋讀書處

夢殺虎

艸堂半醉孤眠客恍惚南山飛白額前有絕壁後懸崕哮闞馮陵爭咫足攘臂不知身是誰抨弓一發洞虎腋啾啾倀鬼哭寒月砉然一聲駭魂魄東海黃公術不行山君山君來縱橫舊劍如何心未死曉來壁上雷聲起

宿燕子磯

石燕孤飛落沙渚陵波奮翼空中舉年年江樹舞春風日日山云含暮雨片帆夜泊臨磯宿浪打輕舟眠不熟三更月出海門東一聲淸嘯聞漁翁

敬亭山贈別錢聖月時余將適吳門

敬亭之山髙嵯峨危巖古木防煙蘿錦袍仙客來經過若有人兮山之阿云車羽裳響玉珂月明猶聴空中歌酌君鬥酒顏未酡振衣上與蒼天摩累累列岫靑如螺坐中雅詠陽春和飛來白鶴舞婆娑君今小憇陵陽坡來朝我逐吳江波眼看楓葉落漁蓑回首寒山柰別何

燈船行

秦淮五日歌聲出簫鼔樓船風雨疾少年結伴橫飛揚舟尾相銜不相失朱樓兩防盡鉤簾皓齒蛾睂嬌綺筵樓上舟中爭注目緩楫停橈垂栁邊須臾日落華燈起羅列星辰畫船裏風回電掣天地翻照徹魚龍動江底可憐舊俗弔三閭歌舞喧闐送夜䢐不知今夜秦淮水還記繁華六代無

長安狹邪行

長安城中多狹邪千樹萬樹桃李花花間半住靑樓女門外爭過白鼻騧朝朝逺逐繁華子學弄琵琶惜纎指借問君家舊阿誰低頭淚落金樽裏妾家江南全盛時花谿畫閣香風吹牙籖幼讀班姬誡彤管嬌吟左女詩阿母憐兒愁逺嫁比捨崔盧結姻婭弱體難勝羅綺衣羞人不上秋千架爭誇十五正盈盈一夜江城滿甲兵雨淚駝來細馬上蛾眉早籍教坊名靑袍白馬多南客但聴鄕音暗嗚咽田園骨肉今有無身辱何人惜離別侯王列第喧笙竽霓裳翠袖舞毺分絕將軍沙叱利生憎倚勢霍家奴禦溝歳歳春風起燕子雙雙尋故壘心摧腸斷爲誰懽悔別家鄕身不死坐中嘆息愁四筵誰將紅粉換金錢押衙不見傾城老芳艸長悲薊北天

天妃閘歌【在淸河縣爲諸閘險峻之首】

黃河怒流動地軸十舟九舟愁翻覆臨磯作閘爲通舟水急還憂石相觸挽舟溯浪似升天千夫力盡舟不前巫師跳叫作神語舟人膽落輸金錢梨園唱盡迎神曲猶殺牛羊啖水族不爾作難在須臾鯨鯢張口待人肉嗟爾運漕於國爲咽防粟米力役家家愁願持尺牒問陽侯

聖主勞兮瓠子塞河兮河兮當努力

泗上行

颯颯石尢風暮送黃河雨雨來急如箭掩口不得語眼看村市飛沙鷗家家屋裏垂釣鉤水深防沒濶如海惟見靑靑髙樹頭問君桑田何日攺南畝西疇復安在老人嘆息涕沾襦仰天頓足啼且呼去年久旱千里赤賊騎衝突無朝夕今年滿地皆橫流馬蹄暫免蹂荒丘爲幹爲濕總無食賊去還愁官騎逼縣官不敢晝開城大戶朱門皆堵塞我行過此心忡忡蕭條滿目聞哀鴻水能歸壑人歸農

登超然臺【諸城縣上有東坡先生像】

昔讀東坡記夢憩超然臺夢中靈迹多滅沒乘風惝怳心裵豈知躡屐十年後故人天末同銜杯曉煙漠漠天欲雨城頭秀色爲余開浮雲一洗萬峯出縹緲如鳬海上來俯看苑囿雜丘壑欲尋菊穿蒿萊風流太守丹靑在掀髯極目眞悠哉逍遙之遊亦如此何必求仙去不回君不見秦皇空戀瑯琊臺斷碑剝落成飛埃千秋輦道埋荒苔

過皖城張有方同年餉鱘鮓六器

雪花鱸膾餐不足錯落燕脂染寒玉琉璃缾貯暗生香開筵爲勸杯中醁此去三江自有魚難將雙鯉報君書扁舟載得故鄕味甞徧江魚如不如

蘄州元夕傷亂後無燈火

終年在家郁不樂昨日出門客愁作觀燈擊鼔楚江頭白骨靑燐雙淚流長天漠漠山峩峩人生涕淚爲誰多自恨有心發易白振衣再拜江邊石

嶽陽行

嶽陽城中虎晝伏黃昬破壁擇人肉張弧射十不中一寡婦防頭中夜哭我來風迅難停舟畱連獨爲嶽陽樓登樓四顧失天地巴陵直欲西南浮茅屋新成數十間孤城蕩蕩如空山洞庭白日沈煙霧一葉扁舟從此去

野店篇

祁陽山中斷行旅萬嶺參天天欲雨松杉百里一茅店椎髻老翁作蠻語土垣半倒撐樹枝白日空庭走饑防驚看上客車馬多卻立低頭色如土連年此地莽丘墟行人露宿飼豺虎生兒箐中已八歳不識門前樹禾黍官來給種新買犢臥無莞簟炊無釜遺黎擊柝夜燔薪防虎中宵有伏弩客聞嘆息亦吞聲亂後天南鮮安堵吾語老翁汝勿苦日暮壺漿不索汝過吏遊兵愼莫嗔主人去此適他所

冰井行

蒼梧冰井著自元次山施子同藥公就而酌之求次山漫泉銘不可得作冰井行

鬱蒸炎海思飲冰物色寒泉隨老僧挈缾拂磴穿蒼藤水何窅窅山稜稜一泉下從石底出霮防云交白日眾山倒景色澄萬木凝霜气蕭瑟淒神竦骨如龍湫一飲能令消渴瘳山靈瓊液自珍惜祕之不肯通江流次山斟酌已千載鴻蒙再辟吾儕在屈蠖神龍濁水遊百尺淸心同不攺於乎此泉淸且仁活我萬里憔悴之勞臣不然三江流盡萬山毒勺水入口能殺人南有火山北冰井造物位置良苦辛於乎此泉淸且仁安得挹取百甕長隨身

昭江黃牛灘得黃抑公同年書

抑公拜廣西太平守地鄰交阯居無廨出無輿寄食軍中若逋客然施子聞而悲之

黃牛灘前風色惡怪石崚嶒森劍鍔平頭致我尺一書十年枯淚千行落天南瘴癘多故人屈指黃生最苦辛一官三載無處所寄食羈縻似逐臣瓠陽袵席連交阯日夕豺狼礪其齒甑塵不敢畱僮僕路斷無由訣妻子平生卓犖黃大夫局蹐甘爲轅下駒低頭側足幕中趨悔不早讀黃石書安知虎頭燕頷非吾徒

廣州寄博羅令馮歉然

前年走馬長安道燕趙風流君自好彈箏擊劍悲且歌相看意气非艸艸別來歳月如飄塵天南塞北車轔轔分符君作羅浮長叱馭余爲嶺外人羅浮山色自堪誇回首風煙莫憶家蓬轉自憐無定迹只懷潘令縣中花

廬山遇雨

山下自晴山上雨林深苔滑流石乳杖藜撥云云不開洞口老猿作人語忽聞天際一鐘鳴隔水蒼茫尋磵戶

玉川門歌

老蛟昨夜崖前吼百泉迸出雷霆走玉川雨後多白雲片片從風飛戶牖攀蘿捫葛石崔嵬鐵壁千尋掌上開因巖結屋誰能住好跨靑牛歸去來

水西行

水西寺爲黃蘗道塲嘗致碧雞虎又傳唐宣宗龍潛處李太白數嘗遊詠甲午春吾宗學博元引觴予其上故人程翼蒼庶常在焉坐俯芳洲桃花萬樹飲酣二君舉杯屬曰此山以太白名今復有尙白其可無以示來者乃作歌畱寺壁去

我來涇谿一月住風雨不識水西路乍晴鼔枻逐輕鷗山寺谿光雜煙霧此地當年帝子宮層巖古木紛巃嵸靈錫飛來黃檗住春風吹徧桃花紅桃花落盡芝艸長碧雞晝叫空山響萬家煙火逺參差一葉漁舠自來往乍看疑是輞川遊重憶瀟湘杜若洲釣魚臺下浮靑玉秋霜閣畔思貂裘【有劉遺民釣臺太白詩五月思貂裘】白也詩無敵遂使山川破岑寂我亦能淸歌復畱數字鐫絕壁五松院三生石安知今日後遊人不是當年舊李白

石照山【績溪】

華陽古洞何熒熒皎如白日出杳冥問誰鼔鑄五丁手直剖秦銅懸翠屏客照淸光四座滿雲開倒影羣峯靑劫火燎原燒不得【志稱黃巢照見猿形縱火焚之】山精木客皆形滴澑幽崖響寒玉乳泉瀉出如中泠試采菖蒲吸泉水昨日自醉今日醒世人白眼不可向此中臥讀黃庭經桃花洞遇紫虛道人狀甚異作詩與之

道人不識字信口是丹書十年髙臥終南隅忽騎竹杖來天都袒臂散發貎若愚手中日月雙明珠【掌中有光如珠】左目重瞳光曜殊獨持麈尾畫空虛邋遢仙歸無與俱【先是有道人名邋遢仙蛻骨石洞中今罨以塔卽紫虛坐臥處】一燈一榻君爲徒道人見客何爲乎看山導我淩崎嶇坐攀五老狎三姑倒捫星辰天可呼但使吾儕沐浴入玉壺回首人間一事無壺中自長靑芙蕖

胡將軍射雙虎歌

歙城西二虎排闥咥人獵者不能捕將軍怒馬一出得之啖予虎炙醉爲之歌

將軍世冑冠三秦身經百戰開風塵力排華嶽今不用掛劍弢戈勇且仁馬頭忽聴河西哭山君咆哮出山腹將軍怒掣金僕姑笑看白額如黃犢伏者爲雌騰者雄陰風獵獵靑林中雕弧五石洞雙腋霹靂一響羣山空須臾叱吒取虎炙折柬還招長揖客首縱橫似逐鹿冰盤玉斚何狼籍胡將軍君不聞李廣射石英聲孝侯殪虎成令名不若雙擒破虎穴天都賴爾爲長城明朝振策攀黃嶽許我披榛放膽行

新橋飯魚行

溪南之水淸且駛魚遊在空不在水朝朝得食魚自馴索餔昂首向遊人小魚喣沫沾余粒大魚鼔浪吞並急赤鯉從中飛且髙風雷隠隠翻洪濤乍如五陵年少行探丸躍馬相縱橫又若秦漢戰鉅鹿沙走石翻地軸須臾食盡還悠悠一遊一泳空潭綠是時兩防桃花放羅綺香風生錦浪瑚鞭折寶釵墮千人注目心駘蕩魚旣樂兮我欲歌罟師眼熱當柰何嗟彼枯魚過河泣向來貪餌亦無多

再遊寶相寺燒筍歌【泉湧出石底名沸沙泉】

問政山中云滿衣叢篁曲庭開僧扉問政山中筍如斗長鑱劚得不能剖旋解紫茸煨白玉斜日穿林火候足同遊恰有兩三人興酣吞卻千竿竹重來祗樹開芳筵新茶初試沸沙泉籜龍半吐半屈蠖香膩彌甘過雨天艸閣數椽碧靄聚松濤萬壑春風顚春風顚我欲眠前日花紅今樹緑憑闌注目心茫然

老女行【並序】

傷女奴也海陽俗用女奴樵汲或終老不字覽長門寡婦二賦湣焉玆又殆甚敢告主人年二十以上俾爲媍怨庶可已作老女行

老女發黃赤雙腳敝襦掩淚千行落夙昔紅顏不嫁人今朝衰髩將誰托憶渠三五如春花道防見者爲咨嗟木有連枝鳥有匹女兒那得長無家杏花月楊栁春使我上山行負薪豺狼厲齒爲我鄰暮歸不敢言苦辛宴髙堂舞霓裳梁間燕子飛雙雙主人歡樂夜未央我獨何辜宿空房君不見蕩子婦望逺未歸悲獨處老女吞聲更誰語

王郎行酬王梅士並簡諸子【汪文岫吳右丹饒景玉江懋昭漢石尙一】

杜陵醉後歌王郎拔劍斫地何激昂千年相望有我輩短歌一曲爲君長君勿言窮愁著書老君勿羨遊俠少年塲丈夫磊塊少知已揮毫白眼看扶桑黃山三十六峯峯秀絕倒掛靑霞吐日月五月六月百花開紛紅駴綠無時歇王郎直入煙嵐窟飽餐石髓脫凡骨驚魂濯魄淸思發片言隻語皆突兀我從敬亭來卻望黃山空裵軒轅拍手向我笑爾自齷齪非仙才眼前幸有二三子握手傾尊懷抱開汪子典刑老無敵吳子秀逸淸塵埃饒子手口盡丘壑江子兄弟森風雷王郎屢空倍憔悴素心相視無嫌猜我歌王郎行王郎歌莫哀要使黃山倒墜作平地吾儕不朽畱姓字

憶昔行寄宋荔裳隴西【並序】

辛卯冬於役西粵宋員外琬坐系泣贈長歌呼予謝宣城時同門尹使君明廷守昭州故與宋善詩中兼及之及粵西亂後予歸居先王母憂宋已脫難遷吏部尙書郎緘書相慰勞而昭州訃至未幾宋又出備兵隴西三年之間忘形故人生死離合四顧澘然追憶往事作是詩

雕虫滿眼何紛紛安得麟鳯開其羣騷之苖裔今宋玉風流儒雅淸芬宣城後身吾豈敢文章膠漆良殷勤憶昔西曹別離苦倉皇不盡臨岐語北辰南極阻且長一曲驪歌淚如雨蝮蛇遊處鷓鴣啼山魈一腳向人舞傷心瘴癘復烽煙徒跣中宵避豺虎聞君騰踏黃金臺離愁乍破懽顏開隴頭流水忽嗚咽西方千騎逺裵李宻回車淚空盡昭州斷魂招不來願逐西風墮爾側彈箏夜醉葡萄杯黃花白露風淒淒拂塵開篋把君詩窅冥風雨鬼神泣防窱山林猿鶴悲我有一幅冰蠶絲裁成綺服遺阿誰天寒河凍闗塞逺腸斷思君知不知

雪夜簡邢孟貞

謝眺樓前雪盈尺江城夜半山窗白闗心最是白頭翁伏枕呻吟長作客故園生計在漁樵干戈萬事成飄搖釣竿空把湖邊月詩卷愁隨水上瓢寄書白門凡幾度十年重雙橋路可堪我病君復爾臥擁寒衾送朝暮人生聚散如飛蓬今宵相對一燈紅明日湖舟冰雪裏愁聽鴻鵠號悲風

南華山房歌贈張登子

越中山水秀天下君家山水越中無結廬已占臥龍麓別業重開賀監湖湖邊系艇園子百年三徑未荒蕪艸堂位置隨丘壑閉門空翠生肌膚新荷綠浦鳬鷖亂古木層巖麋鹿趨主人交盡天下士坐客半是髙陽徒袒裼竹林浮大白茶烹蘭雪炊雕胡我飲旣醉不能去欲眠不眠倚桐樹擊鉢催詩酒政嚴墨防滿壁紛無數檻外魚龍風浪生杳靄藤蘿鬼神聚自是君家多異書禹穴金庭何足慕明朝更作天鏡遊扶笻踏盡山陰路

書太守錢侯傳後【並序】

四明錢侯孝直嘗守寧國識閏章童子試中目以國士侯去五載冑子聖月過宛陵述侯少壯時有抗疏辯寃贖父出獄一事使予淚涔涔下紀以短歌

錢侯昔守宛陵郡簪纓不攺煙蘿性去住總無赫赫名悠遊萬戶載淸淨网羅才彥罕畱良憐予下士収門墻側聞平昔著奇節至孝激烈淩風霜爲痛父寃不得白身攖虎豹號天闕灑血直使鬼神驚遂使囹圄覯日月念玆一事垂千年何須政績耀簡編況復宦成甫中嵗臥龍抗志歸林泉於乎余父早歿叔含寃實恥自訟耽灌園當塗棄斥何足憾白璧蒙塵不可言我欲碎首呼蒼天覆盆抑鬰向誰宣自傷不若錢侯賢躑躅吞聲徒涕漣

學余堂詩集卷十五

欽定四庫全書

學余堂詩集卷十六

翰林院侍讀施閏章撰

七言古

靑藤引

靑藤書屋徐文長讀書處藤大如斗徐自稱靑藤道人後爲陳章侯宅今陳歿數年而靑藤爲風雷所壊感而賦之

靑藤靑藤爾生幾百載幾見桑田與滄海霜根拔地石谽谺翠葉垂天云靉叇下根伏積雪上干棲眞宰小山叢桂不敢望若木扶桑勢相抗葛陂仙叟騎作龍襄陽老顚拜爲大千年盤郁精靈開腹空火起轟奔雷嵯峨石桂倒燦爛金臺摧丰隆行嘆息屏翳坐裵嗟爾靑藤胡爲乎頽哉昔日天池讀書處狂歌大叫倚藤樹又聞丹靑老蓮子【陳章侯自號老蓮】解衣醉臥呼不起蘭亭客散纒荊榛風吟雨嘯空悲辛自古才人所托迹防能白日生霹靂靑藤靑藤我欲南登石梁遊金庭策爾爲杖兮爾騫騰

象山謠【懷同年顧雙丸也】

象山令居東海中往來飄忽隨夭風夜見魚眼波濤紅捨舟登防豺虎窟伏莽健兒復馳突夾路杈枒堆白骨城中罷市無居民秣馬無粟防無薪冠蓋使者坐生嗔爲語象山令請君勿太息昔何白晳今黧黒掛冠髙枕何可得

怪風行

海州白晝黃塵昬烈風倒海搖山根城崩一角塞城門兒童大叫相追奔有客擁衾臥髙閣屋瓦翻飛如捲籜驚禽駭獸無處所黃輿欲裂蒼穹薄海濵自昔多颶風父老袛今皆錯愕孤城屢破血痕腥風鶴喧呼猶膽落天豈驅除此孑遺茫茫吹盡成廣漠風伯飛廉有倦時願君返轡收靈旗髙山大壑無轉移於乎四海十年甲兵不得息風塵澒洞何終極

海東謠

海東旱三年矣施子過之減騶並食歌促急不成聲竊比於海人之謡云爾

海中陰火燒扶桑専車魚骨擎爲梁截骨爲臼春無糧囑兒忍饑勿夜哭墻頭跳叫多豺狼

二

塲丁鹺賈無完屋一握黃粱鹽十斛差科絡繹相驅逐前日路死骨未收且緩須叟莫鞭撲

三

黃蒿颯颯風啾啾遺黎眼枯無淚流賣男得錢新買牛墾荒給種聖人出何時親幸海東頭

太函山房歌寄汪文岫【是司馬伯玉先生孫】

司馬文章射雕手武庫森森無不有左拍歷下右婁東奇書萬卷皆蝌蚪騰驤後勁有聞孫墨汁沈酣作杯酒生事終年寄嘯歌杖藜十載慵趨走山堂舊業大如拳怪石幽花羅戶牅前坡隙地盡栽茶後圃髙墉密挿柳客來開甕酌流霞燒筍烹葵意良厚別君牢落歘三春好事狂吟無恙否練水華屏【歙縣二地名】魂夢飛蓮華黃海招邀久送酒王旣拂衣遊山謝客空回首狂夫靑眼向煙霞肯與侏儒較升鬥他年同上軒轅臺【黃山有軒轅臺】好揖浮丘作老友

梅母歌

東溪水淸淺水流石不轉石邊冬靑樹霜落靑如故冬靑樹髙母手栽扶疎百尺淸風來莫言黃鵠悲獨宿將雛繞樹飛裵

醉歌送吳錦雯孝亷歸武林

西陵詞客多如麻騰踏開元有數家吳郎傑出晚相見吸盡天臺山上霞長安出門塵十斛一日孤眠意亦足如君不厭往來頻肯把新詩借我讀君今年已四十彊須髯如防鬢毛蒼誰使燕臺困天馬商歌慷慨摧中腸我有一言君勿忘窮愁萬事緣文章不如拂袖艸堂去短棹西湖荷芰香

病中程防洪翰林季天中給諫各枉餽問

一官郁鬰暗成疾他人炙手吾抱膝長安車馬豈不多閉門獨坐空悲歌已愁僮僕盡饑色那更參苓充飲食今朝病起憶鰣魚食指蠕動不可得祕書知我有所思爲求嘉饌開心脾買得銀鱗箸未下冰盤移贈及朝炊同心復有季黃門越陌相存如弟昆江陰子鱭來千里蘭陵美酒分一尊病夫箸猶未健感此意气加盤飱吾豈小人懷口腹朋友膠漆古所惇況有新詩療饑渴五侯之鯖何足論

家叔生日聞畱滯山陰有作

我今通籍七年餘服官僅滿三百日野人不合遊金門半是艱難半愁疾往事傷心勿復言坎只今猶未畢風塵馬上倦開顏兒女夢中來繞膝薔薇花盡橊花開愁劇佳辰罷舉杯冠蓋滿堂非骨肉富貴於我何有哉長安達官賤珠玉秋曹八口憂饘粥憂能傷人人易老歳月遷流如轉轂別時我叔淚霑衣白頭重臥剡溪曲一觴寥濶三千里顧影茫茫淚相續何如歸向敬亭云手種桃花偃茅屋

贈湘潭王山長兼謝其作畫障

騷人昔日沈沅湘不意天壤之間有王郎此語𨿽唐突贈君殊不妨男兒詞翰皆礧磈安能低頭逐隊無短長愛君有膽大如斗看君用筆如用帚狂吟潑墨勢離奇豎儒睨笑驚且走我獨披圖盤礡久楚山峭湘水愁風林湛湛九嶷秋記我當年腸斷處扁舟曽向此中遊

送王懷人亦世兄弟歸漢陽

王家兄弟天下少髙歌激楚長安道武昌明月洞庭云超然出入君懷抱繁花落盡秋艸腓鸚鵡洲邊鷗鷺飛弱冠上書成老大敝裘何庭尋漁磯莫學蕭條漢陰叟掉頭抱甕都忘機

贈嵇叔子孝亷

嵇子淮南客相逢在燕市酒酣耳熱髯盡張怒決黃河天上水爭言叔夜是前身誰識荊軻猶未死頻年獻賦又空還蒲帆歸去幾人閒他日髙歌攀桂樹思君倘在八公山

簡方吉偶同年索畫

故人能詩復能畫胸中丘壑籠十洲丹靑磅礡渾漫興人言君是顧虎頭我有鵞溪絹一疋領取煙巒掛蓬室五日一石十日水如何三月不下筆秖今我病愁蹉跎江上靑山歸夢多安能突兀置我層巖絕壑間使我靑鞵黃帽影婆娑與君酌酒爲君歌聞君宦遊气豪壯曽踏龍湫與雁宕不妨潑墨爲此圖臥遊想象一惆悵張穉恭爲余圖白雲樓時奉使祀河歌以送之

我家宛水濵結廬敬亭麓敬亭山上多白雲飛來飛去繞茅屋別來京洛心悠悠一官又臥白雲樓拄笏西山來爽气掉頭不敢幹公侯張子灑落塵中仙贈我瑯瑯金石篇胸吞廣陵濤八九噴作華山千丈蓮【張闗中人流寓廣陵】懷餘百尺樓頭臥揮毫遣興成雲煙長松古柏半不見迷離碧靄連蒼天馮闌獨立者誰子側耳髣髴聞淸泉如君畫手不易得白石枯枝淡無墨亂山落紙疾如風坐客驚看皆失色君今四牡指黃河竹西鼓吹重經過白馬圭告成事黃鸝紫燕春風多噫嘻淇園竹盡瓠子歌宣房築室今如何歸來圖畫獻

天子與君更醉金叵羅

淮南行送張鞠存同年

張子天官之大夫文章冰鑑當代無鳯池螭陛含香趨崚峋玉樹淩天衢少年努力策髙足胡爲拂袖歸江湖神龍矯首不得志有時戢角走平地人生富貴風中塵蓬轉沙飛愁殺人要津掛冠那可得不爾左遷亦抽身聞說淮南多桂樹枝葉連蜷暗朝暮半畝艸堂桂樹邊八公蹁躚下煙霧張子自是張季鷹秋風未動思蒓羮畱侯晚逐赤松子彭澤豈辱陶淵明如淮之酒百斛傾髙歌激楚金石聲東山捉鼻恐不免請君大笑淮南行

送張友鴻歸雲間【並序】

施子官比部與時彥諸公數集友鴻所張譙明許菊溪趙錦帆顧介石吳六益沈繹堂皆詞學相友者也居無何或遷或出友鴻又別我去僕𨿽病其能無一言爲作長歌壯之矣

張子十日不相見一日別我去如箭把酒畱君君不畱笑索新詩當祖餞京華旅食似君稀文采風流誰不羨丹靑已入明光宮詞賦還傳柏梁殿雲間才藪不可當吳子沈子爭翺翔墻東招手顧子出春燈夜雨傾壺觴中州三子各意气回鞭聫轡登君堂秖言醉歌共朝夕誰知轉眼愁河梁燕吳秦豫各分散東西咫尺成參商張子別我情更苦躊躇把袂九回腸平生好客哀王孫鷫鷞典盡開金樽眾中許我獨知已紛紛交態聲欲吞長安謁客如叩閽浩然鼔枻歸江村辟疆園亭頗不惡柴桑松菊今猶存溯吳淞兮斫鱸膾搴薜茘兮紉芳蓀回首它年西北望應憐方朔老金門

苦雨篇

階前不合蛟龍走瀑布飛騰穿戶牖屢驚驟雨怒翻盆更看飛雹大如斗九衢萬戶皆洪濤蒼穹下墜滹沱髙垣傾壁塌知何限但聞野哭聲嘈嘈我棲客館作官署屋漏更無容膝處兒童狼藉坐泥中疊架匡牀暫箕踞老夫食性怕炊煤河魚疾發腹轟雷寸薪尺璧那可得蛙生塵釜空裵北嘗苦旱南苦雨防河掘盡中州土竹竭山平瓠子愁幽燕又見商羊舞淫淫日夜憂如何海陬未息長鯨波

醉後歌詶趙錦帆兼呈丁飛濤

臥屙一月生秋艸久雨柴門迹如掃趙君立馬下階前尊酒論詩恣傾倒君詩橫絕天下知掉頭不數雕虫兒同捨爲郎執余手愁中相視開須眉才雄气莽天地窄老蛟怒吼長河坼謂余能不操吳音直是中原一詩伯我友敬禮來西陵揮毫爛漫如雲蒸君言西署吾曹在三分割據爭峻嶒狂呼不顧防人笑遊俠何妨狎屠釣王李諸君官陸沈姓字千秋日照耀聞君作令賦甘泉七載囊中無一錢三年執防顚毛白當塗誰復知其賢人情惜官不惜才揚雄賈誼終塵埃請君放筆且掩口明日同歌歸去來

歷下送畢四世副使姚榕似運使同赴官嶺南

君不見太行王屋防天起畢侯墮地稱才子又不見苕溪浮玉生淸光姚家兄弟爭翺翔當年臥病白雲樓曽同畢子淩髙秋手持黃紙向西粵姚生努力相綢兩賢骯髒誰能伍萬古心胸一朝許漂泊聫翩出國門齊州忽集同心侶豪气眞看岱嶽低懽情防釋樊籠苦左提右挈太殷勤把臂酣歌海內聞璽書一旦九重下星軺雙指羅浮雲驪駒催人不得駐舞絮回風暗如霧羊城碧艸秋更香梅嶺寒花冬滿樹南粵山川眞壯逰翡翠明珠百不愁絳襦仙人天下美銅柱孤標萬載畱丈夫局蹐眼前地何如嶺嶠看滄洲滄洲回首穆陵闗迢逓風煙不可攀一杯祖爾防湖上流波別淚兩潺湲

今日行畱別王偉樹亷使

王偉樹按察粵西余奉使相接懽甚及北歸聞桂林陷度王不免次豫章值其子往省覲路阻慟哭而返今六年矣王遷粵東左司歸裏亡恙而其子已客死賦今日行

今日相逢是何日握手開尊重促膝回想桂林奔迫時欲言嗚咽聲不出桂林疇昔何殷勤忘年爾汝成膠漆許我新詩逼古人執捲髙吟散愁疾星巖仙洞憶同遊惆悵懽娛忽相失漓江火渡豺狼城頭流血殷瀟湘君在圍城余間道天南地北兩茫茫令子中途驚問訊招魂引領斷人腸誰知玉樹轉摧折白首逢君歸故鄕龍須華席鸜鵒研綈袍嗛嗛不可忘人生聚散亦何甞爲君努力傾百觴明日東西徵路長

望日樓同登州張蓬萊看日出

日初出時一綫橫袤長可竟天有頃作方幅稜角色深赤如丹砂已而焰如火外有絳帷浮動目萬狀久之赤輪湧出厥象乃圓光彩散越不彈指離海數尺其大如鏡其色如月矣

燭龍夜半開大荒羲和振轡嚴晨裝瑚十丈橫天出乍看直忽已方動如萬馬颺朱旗爛如金屋堆琉璃鮫綃菡萏作帷幛髣髴隠見無端倪車輪從中躍赤烏飛起彩雲落光鋩倒射黿鼉宮扶桑枝罥蓬萊閣客云日出光不同陰晴百變隨神工連朝霾霧今日霽使君天許開鴻蒙數言未畢日千尺翻如素月城頭出天明萬里從此生安得長繩系白日

蓬萊看海市歌

校士東牟思見海市事竣謁海廟因禱焉翌日臨發海市適見歌以紀之

蓬萊海市光有無冬物色誇大蘇我亦再拜乞海若願假靈異看須臾是時苦旱海水竭神龍困懶枯瑚鼉鼔忽鳴津吏呼天吳出舞鮫人趨大竹盈盈橫匹練小竹湛湛浮明珠方員斷續忽易位明滅低昂頃刻殊列屏復帳閃宮闕桃源茅屋成村墟沙門小島更奇絕浮圖倒影淩空虛有時離立爲兩人上者爲笠下者車砉然雙扉開白板中有奇樹何扶疎三山十洲一步地羣仙冉冉來蓬壺神搖目看不足惜哉風伯爲驅除人間快意亦如此浮雲長據胡爲乎噫嘻浮雲長據胡爲乎【大竹小竹沙門皆島名】

東萊贈趙赤霞太守【趙嘗守潤州爲處士顧與治完逋賦士類多之】

使君五馬臨江涘筆剪東吳半江水使君拂衣臥海濵手辟荒園成栗裏七尺骯髒千夫雄坐上客滿尊不空慷慨平生尙逰俠窮愁坎防成老翁園中嘉樹何葳防海燕裵不忍歸酒間袖出故人札數行未畢涙霑衣作詩贈君兼語顧離愁如緒如煙霧颶風刮海海水飛何時卻寄瑚樹

東海道中作

行人策馬馬行緩馬上風吹衣帯斷枯桑倒折作飛蓬驚砂走石摩蒼穹海濤怒嘯鮫人舞飛廉作祟天不雨可憐二麥急甘霖農夫淚濕田間土

禹廟歌

兗東禹廟臨汶河淩雲結構何嵯峨棟宇有時橫荇旌旗白日驅黿鼉五月陰風冷毛髮參天古木交婆娑繁華細葉宿鸞鳯神依鬼防無斧柯後亭更有千年柏枝是瑯玕榦爲石化作蒼龍上赤霄頭角須髯如刻畫吾聞神龍見尾不見首此物還能靈異否怪底頽垣苔蘚中夜來風雨聞龍吼

送髙阮懷歸裏兼訊大美季升杓司幼龍諸子

明湖六月荷花香宛溪故人歸故鄕折栁餞君各未醉憑闌日暮立相望與君少長生同裏共許詞塲執牛耳彩毫灼灼耀春葩雙瞳湛湛懸秋水千里綢更契濶論交夜夜燈花落欲歌欲泣君同聲相知不復然疑作子今歸去石城秋明月秦淮靑雀舟桂華窈窕芙蓉發髙歌一曲淩滄洲白門歳丰多釀酒靑錢三百沽一斗旋膾鱸魚剝新栗此時還憶勞人否同心更有蔡與梅窮愁襟抱向誰開歸去相看應大笑新詩一句一傾杯

送戴岵瞻入都

十月餞君歸五月喜君至尊酒復相於顚倒不能寐憶昔奉使雲門逰值君按節過靑州燈前長句爲君賦狂歌大叫風颼颼臨岐下馬握余手停杯佇立裵久自言辛苦難具陳不信但看餘白首轉眼東西羽翼分京洛緇塵倦趨走何期爾我相後先同官仍是同門友憐余直道多嵚防開心苦口眞吾師加餐相勸廢篇什此意防人那得知勞勞余髮亦垂白看爾吐气開須眉璽書徴拜還靑岱雲濟水隨旌旗送君忽憶心所懽故人同調滿長安欲寄雙魚媿疎嬾憑君傳語靑雲端

趵突泉送嚴子餐都諫北還【時主考山東】

傳聞此泉來王屋伏流倒湧歷山麓寒光噴雪復飛雲大聲奔雷小碎玉故人黃門天上來崔嵬百尺龍門開憑陵日觀照滄海咄嗟坐嘯生風雷臨流復有千尋閣白雪聲名赫如昨黃門揮翰似靑蓮更擬新篇致康樂爲君開尊握君手素心海內眞良友年將彊仕相伯仲忍使離居成皓首扁舟昨日明湖逰驪歌今日生離憂君不見濟南七十二泉皆在眼那堪溝水東西流陸大夫廬母墓雙鸛來巢生二雛有鶴在焉或曰孝所感也繪以傳之

荒丘鬱鬱寒泉深松楸手植成靑林中有慈烏口流血哀啼繞樹傷人心老鸛翺翔下寥廓將雛雙鸛復孤鶴鸛鶴裵未忍飛啁啾墓側悲離索於乎陸大夫鸛兮鶴兮今在無至誠感物理不殊吾母佳城求未得淺葬荒丘天一隅爲君短歌淚霑襦

漢柏行【泰安州嶽廟】

根不必踞絕壁枝不必摩蒼天婆娑嶽廟眼前樹輪囷屈曲幾千年龍文蛇腹復猿臂鐵榦蟠空少根蒂岱宗玉女旌旗翻百靈半夜風雨防偃畢宏畫不得神物防觀空嘆息春暮天寒鸛鶴悲陰霞繞樹沈云黑崔嵬祠廟已頻災唐槐灰燼秦松摧武皇六龍逝不回嗟爾古柏胡爲乎在哉令我哀歌矯首心裵

靈巖行【在長淸縣】

靈巖開鑿巨靈苦萬仞丹梯作環堵已畱天穴爛明星更遣甘泉瀉石乳僧廊側入洞門深鐵崖湧出袈裟古【鐵片如衣名鐵袈裟】腹空禿樹飽風霜斗大蒼藤暗煙雨丹臺飛嵌層巖巓削成石屋居無椽杖藜直上八千仞手撫白鶴淩紫煙朗公卓錫呼不應龎眉石丈拱我前【山有石如人立名朗公石】俯視人間悲浩劫誰知梵宇亦桑田般舟寶殿金銀摧世尊塵埃龍象哀唐碑宋碣紛斷折存者欹側埋荒苔靈迹摩挲恨未了倦遊一宿良艸艸誰能髙枕臥空山飽飯靑精顏色好

防歌行【陸使君席上作】

洞房曲室鎖葳防華燈綺席紛光輝朱顏窈窕操玉徽笙竽箏笛逸響飛輕風入戶颺羅幃月何皎皎明星稀樂極含悲知者誰更闌緩帯客忘歸儂歌薄命心裵願君懽樂憐春暉

學余堂詩集卷十六

欽定四庫全書

學余堂詩集卷十七

翰林院侍讀施閏章撰

七言古

煙火行

濟南亂後年初丰上元鼔吹如江東歌兒逰女不知數千家萬家春燈紅爆竹聲中煙火出忽如焰發阿房宮撲地流光走玉兔垂天列炬成燭龍橫看爛漫三十樹風起髙城滿煙霧明星落月飛縱橫急電驚雷莽回互層層怪幻魚龍戲蜃樓海市須臾至蓮花火裏劇分明中有天下太平字是時憲府髙崔嵬建牙列防傾金杯烹羔炮鼈惜良夜黃金灰燼同塵埃酒酣漏永回鞭去人壓看塲呼不開我聞此地舊王府夜夜鰲山照歌舞綺羅臺榭總丘墟園林寂寞今無主樂復樂兮延千秋醉歌莫問王與侯何日中原罷烽火華燈如晝長遨逰

伏生祠堂行

祠在鄒平城北十八里漢文帝遣鼂錯求尙書時伏生年九十餘令幼女口授事不見漢史今圖之壁

祖龍烈焰燔天地斷簡殘篇盡捐棄諸儒白骨成山丘倉頡史籕夜垂淚上蔡李斯甘罪首忍使萬古斯文墜天遺一老在人間火然不到胸中字須臾赤帝重瞳來阿房一炬咸陽灰表章經學漢文出詔求耆舊過䢐徠是時先生耄且病以口代手鴻蒙開二十九篇尙書備配享立廟何崔嵬我來再拜心徬徨側身望古涕霑裳避秦博士窮獨叟姚虞三代今未亡龎眉碧眼具冕服丹靑滿壁生輝光有女被繡珥明璫受書掌故拱其旁丰碑古篆不可詳諸生爼豆歌樂章靈旗髣髴來翺翔

送張泰安越九【時坐事逮系謫戍復放還】

山城積雪冰不開飛來黃鵠久裵見君欲哭復大笑舉酒一飲三百杯疇昔蹉跎事奔迫窮邊極漠甘遷謫聖恩溫詔垂九天獨許雲間作歸客泰山極目連滄海海鷗釣客遙相待何必功成問赤松流光一擲紅顏攺多君意气淩浮雲罷官慷慨尙論文庾鮑才名伯仲少原甞好客天下聞我醉爲君歌一曲歳暮愁多腸斷續好去五湖三泖間手撫山堂舊松菊

繡江行【章丘縣東】

羲仲驅車錯度奪取靑陽路三月重凝繡水冰烈風倒拔陽丘樹天河滄海同翻覆雪染桃花成白玉茂陵消渴鷫鸘寒望逺傷春亂心曲

女郎山

女郎山畔日女郎墓上艸靑靑長白雲連繡江水【長白山名登女郎望其雲气縈抱如帯】長佩陸離飄未已憑闌舉酒舞且歌深洞幽房山鬼多黃土紅顏自今古淅淅陰風吹女蘿

父書樓歌爲兪去文作

吾鄕前輩多博雅南金先生稱學者有閣三重書五車髙臥樓頭不肯下亂離萬事成東流銅駝金穀皆荒丘靑箱好在蓼莪痛巋然遺澤存髙樓樓前楓樹林樓下寒潭深白鶴爲君舞猿爲君吟山鬼窈窕尙含笑伯牙寂寞無知音腹笥便便君自可次第書籖兼藥裹賣文剩有杖頭錢雞黍能畱佳客坐藏書十九委埃塵百家七略誰問津長恨古人不見我空山月黒傷千春寄蔣虎臣金壇【先是京口之變士大夫家居者皆坐法惟虎臣獲免】

昔君校書石渠閣鄕心日夜思丘壑今君乞假臥江村三年不向春明門春明吏隠差不辱索米東方足饘粥何事髙吟詩百篇便向陰崕結茅屋瀟灑從來懷抱疎黃金不惜搜奇書道逢窮交下馬立解袍脫贈無躊躇尺書逺自金沙至開函墮我數行淚不訝虞翻疎節多殷勤卻索新詩寄江幹昨日多鼔鼙白骨黃塵咫尺迷茅屋髙齋亡恙否鯨波鼉浪風淒淒古人掛冠入山好今日入山難自保愁思如結未敢言何處相期拾瑤艸

姑山行送郭瑞屏

十年不向姑山去別恨羈愁亂如霧籜冠艸屨故人來相看猶似山中住衙齋蕭瑟客無氊片石荒臺倚獨樹主人鹿鹿竟何爲論心不得同朝暮記昔姑山夜坐時石泉手汲炊松枝傾盤芋栗雜雞黍酒盡牀頭醉不辭轗軻君今垂五十白髮星星時抱膝縱飲不多思醉眠怕聴城頭吹觱栗君爲窮愁來海濵到來輾轉愁官貧出山入山貧自好路逺天寒慙故人

荒雞行

長夜漫漫才二更濟南城裏雞齊鳴勞人鞅掌未眠臥起視欃槍淚雙墮昔人聞雞夜起舞雄心不厭亂離苦可憐四海今橫戈荒雞荒雞柰爾何

觀嚴水子畫人物引【嚴水子陸山子並陳章侯髙弟】

山陰髙士陳章侯開辟畫苑無虎頭左手把杯右執筆十指酒气生十洲尢工人物作殊態雕鏤瑣屑窮纖芥詭形奇狀人盡驚素壁中宵走光怪興闌箕踞時捫虱尺幅千金不可得晚傳二子早升堂吮墨含毫同侍側山子過從憶鑑湖淋漓染翰多歡娛五年以後水子至筆勢不與章侯殊搜慘澹追淸妙欹側江臯連海嶠芙蓉薜荔雜連蜷帝子嬋媛山鬼笑名髙薄俗復何益能事傷心爭促迫乞畫如山乏酒錢仰視髙天防赤幘春陰積雪風泠泠滿眼干戈愁客星冰開鼔柁且歸去萬壑千巖無數靑

閘舟謠

漕渠久渴水不流漕艘銜尾無時休日過一閘才五里千里歸心愁白頭閘盡灘髙更偃蹇中夜呼船重撥淺貓兒窩口居人稀魚頭集上漁船歸防濶河深風又惡坐看他帆拂面飛

林茂之自作生壙曰繭窩索詩紀之

八十一叟顏尙酡幅巾笻杖衣薜蘿肩輿彊來一相見數杯未盡能髙歌自言築室乳山住陰林防谷多煙霧新營生壙大如繭逝卽長眠不封樹踔絕才名年少時掉頭不許時人詩秪今垂死猶眼白自作髙人萬古宅君不見富貴磨滅皆輕塵丰碑石馬空嶙峋北邙悲風愁殺人

萬竹園醉歌贈鄧元昭同年

城隅別墅結茅屋千畝陰森盡修竹同心握手此開尊竹色客衣相與緑五年南北成別離昨歳干戈亂心曲鰣魚蘆筍雜蒓羮百觴勸我苦不足昔時侍從官長安對客揮毫人共看意气風流天下重五侯七貴爭交歡一朝特簡擁千騎未許淹畱問叢桂歳星忽厭隠金門便擬墻東長避世羨君躡屐臨東山淸歌白薴長歡顏羨君藏書餘萬卷鳥篆龍文時在眼丈夫功成須拂衣扁舟新買系漁磯飄搖萬事君休問惟有浮雲無是非

程穆倩印藪歌

黃山山人眞好奇性癖膏肓不可治雕鏤文字壽琬琰虫魚錯落蟠蛟螭苦心愛者有數子摩挲隻字等禹碑亦如昌黎推作者險奧不廢樊宗師九月防闗木葉下山人邂逅同僧捨自言好古非雕虫篆籕周秦足方駕詰曲迷離多不辧相逢十人九人詫可憐古籍秦火焚存者如縷金石文岣嶁鐘鼎盡奇字恍惚夭矯淩浮雲今人能手類刻木仰唇俯足徒紛紛豈若山人眼空六書與八分驚魂駭目天下聞噫嘻山人好古不能長得食何如歸老黃山三十六峯之南北赤文綠字藏其間風雨千年無剝蝕

水繪庵放生池歌贈冒辟疆

水繪庵前一池水花發芙蕖香十里冒家三世皆放生水族波臣不可紀日霽遊鱗鏡裏來有時蜃气云不開出沼穹峙丘垤防赤鯉生風雷四十年來成巨壑絲竹朝朝喧水閣賦詩不讓鄴園遊臨流逺勝濠梁樂滄桑萬事難具陳挺義橫网連彊鄰云根窟穴攺不得枯魚入肆空悲辛主人意气無所惜長嘆撫膺嗟世澤虯龍一朝不自保江漢飛騰限咫尺眼前兵甲髙如山放生殺生皆等閒昆明太液復何有爲爾作歌長畱天地間

僧捨題半山畫

常愛杜甫閬山句應結茅齋看靑壁半山縱筆爲此圖突見崚嶒倚天石寒江鼓枻倦逰人秋寺鳴鐘獨眠客與君痛飲且還歸四顧茫茫堪眼白

廣陵醉後贈陳曼仙同年【陳舊官蜀自免歸】

拂衣不采商山芝艸堂不羨浣花溪暖老爭看人似玉把詩自勸醉如泥開軒種竹江云入素甆酌酒嘉賔集洞簫鐵笛相和鳴玉柱檀槽雜歌泣芙蓉含霧暗氤氳婀娜吳姬嬌出羣輕謳緩唱四坐靜不動朱唇聲遏云十年契濶今良防宦逰忽敍巴西事羌村蠻洞畏豺狼哀角腥風動天地萬里生還信偶然銜杯且稱平生意主人瀟灑良得計有客風塵早憔悴柴桑夙昔無宦情東山偶起憐蒼生昔何勇健今何老歸臥雙溪弄月明

擊鼔行戲贈方山人

山人不儒亦不賈碧樹黃花繞庭戶客到開筵雜儔侶半醉掀髯爲擊鼔眾賔歌吹間搏拊疾徐應節不差黍大聲噭噭鳴砧杵細聲嘈嘈亂人語音繁調促苦齟齬激厲崩騰怒如虎地維缺陷天難補人生磊塊向誰吐不如撾鼔盡淸醑半作英雄半兒女尊殘颯颯寒夜雨因君側耳愁千古禰衡禰衡在何許吾欲呼汝出黃土

竹亭短歌贈王貽上

丈夫名成何必萬鐘粟但得繞屋扶疎萬竿竹三月不肉亦意足不爾伐竹結爲廬差抵瀟湘逺塵俗使君佐郡廣陵城髙齋逺聴寒濤聲卻構竹亭如篛笠瑯玕四壁靑霞生亭中鬥酒書千卷對此髣髴淩絕巘南軒老槐遮白日東籬黃菊照蒼蘚別君此去惜離羣幾度論詩到夜分眼前萬事難開眼還須種竹髙拂云君不見君家子猷僦捨亦爾爾何可一日無此君

龍衣船

連帆蔽日江水黒鷁首龍文爛五色舉檣捩舵重如山不遇大風行不得曳舟官給夫有餘得錢縱脫重捉夫裸體天寒被鞭撻荒村夜索聞哀呼豬雞祭賽舟人樂白奪樵薪不爲虐有時故遣觸他船反眼嗔人橫搒縛尊嚴秪爲載龍衣簫鼓船頭黃繡旗髙架一箱衣什襲客貨深藏無是非巨艦年來頻坐兵沿塗夫卒多吞聲船大行遲河欲凍嚴秋督促傷人情官差到處聞荼毒怪此篙工作威福造船苦耗水衡錢取材伐盡江南木側聞

聖主仁如天再浣還衣天下傳筐篚置郵亦良速何似重牽萬斛船

華表行

華表嵯峨冠靑嶂雙擎巧刻盤螭樣璽書賜葬傍陵園連牛鞭石來山上千金作使萬夫役深埋直作天生石勢移衞霍子孫貧斥賣須臾都不惜地坼山傾鬼哭聞前山華表又新墳請君易石將木柱縱朽猶爲墳上土

祀蠶娘

華燈白粥陳椒漿田家女兒祀蠶娘願刺繡帬與娘著使我紅蠶堆滿箔他家織縑裁羅襦妾家賣絲充官租余作郎衣及兒襖家貧租重還有無蠶時桑逺行多露好傍門前種桑樹

打虎兒【禹州朱氏子】

誰言虎尾不可履虎口小兒還不死兒隨隴畔翁耕田斑斕躍出黃蒿裏攫翁踞地兒不啼怒持竹策鞭虎起咆哮乍息重含情収牙捲舌拋人行父子倉皇驅犢返猶聞虎嘯腥風生刺史嗟吁召兒問兒年十一朱其姓簪花纒彩萬人傳朴穉能馴猛獸性當時視虎如視牛天地震動山靈愁死生計較勇成怯古來赴義無回頭

天逸閣雪後醉歌【主人梅幼龍耦長攜酒】

一冬無雪春雪好名園飛閣開晴昊主人逸興有籍咸把酒呼朋歡絕倒沙霽初聞白鳥鳴雪殘半露靑小麻姑綽妁墮窗間疊嶂防差浮樹杪細數梅花多昨日坐看新瀑通寒沼觥籌歷亂興偏豪石檻苔防不須掃此閣崚嶒髙百尺先輩聫翩著靈迹【禹金朗三兩先輩讀書處】蝌蚪深藏禹穴書賦詩日集梁園客二十年來玉樹摧竹榭茅屋蔓蘿薜抽毫授簡待吾曹肯使中原少詞伯前年鐵騎城頭嘶出門一步迷東西芳春暇日此良宴何辭鬥酒聴黃鸝我思置閣臨雙溪種梅髙下溪云齊花前歳歳同春酌醉醒遞換無端倪

爲李書卿感遇【有敍】

李氏世以文辭稱生又頴特弱冠爲諸生髙等然其爲文與時人異卒坐廢斥予感憤作歌爲生進酒

日月明明不照地蒺藜滿眼困騏驥欲叩天門扃不開爲君怫郁墮淸淚老蛟生子眞超羣少年勝气驅浮雲囁嚅羞作腐生語一寸泥蟠無處所壯夫魁壘常骨立俗眼揶揄百憂集唾壺擊碎歌不風雨夜闌鬼神泣靑桂引贈丁飛濤弟素涵【有靑桂堂集時飛濤謫闗外】

靑桂團團臨緑水香風散入江城裏東南孔雀爲裵下有寒猿啼不已山人奮袖歌且謡西湖澹澹吳山髙艷曲新詞半樂府瓌奇詭譎疑離騷有時嗚咽抱幽怨弱栁如絲絮如霰歌成流水雲不飛曲鼔湘靈人不見君家伯氏吾弟兄唱和西曹金石聲黃雲沙磧一分手朔風越鳥長哀鳴攀君靑桂憂思緩念君連枝腸欲斷日月不居闗塞長撫膺淚落錢塘滿

西湖送春歌

陰雨防防朝復暮丰隆屏翳収春去美人魂斷不可招夜啼杜宇西陵樹故園滿檻洛陽花歳歳花開不在家江山格鬭九州窄行止蹉跎雙鬢華含情欲作畱春曲燭龍昻首不得伏醉向流光喚柰何門前春水爲誰多

采蒓篇

西湖三月蒓始生含花卷葉浮緑莖質柔膚滑不畱手白汁盈盈成水晶浸之經宿逾肥美旋摘生新類蘭芷春山雨漲綠波深欲浮不浮難出水故人招我放生池畫船紅袖吹參差神魚撥刺動雷雨馮夷出沒搴旌旗酒闌卻向湖亭泊緩帯登樓气盤礡急呼舟子擷蒓絲雪鱠金盤佐觴酌凝脂膩澤難禁煮玉筍錦葵誰似汝滑翻碧盌匹冰漿淸絕香羮奴酪乳嚼腐餐肥良可憎五侯七貴知未曽怪來此物系歸思千載常懷張季鷹

西湖看月歌【同防稽羅載】

客捨階前湖水綠棹舟更向湖中宿兩防蒼煙皎月來萬頃淸光照幽獨渡口微聞潄玉聲樓頭無復彈箏曲片雲蜿蜒過南山望見仙人騎白鹿夜深風起何泠泠逺山猶白近山靑浮圖層級眞可數波心寒玉吐孤亭援琴欲鼔水仙操鐘期旣逺誰爲聴狂呼不醒童僕睡惜哉酒盡雙玉缾吁嗟明月古來有須照西湖杯在手可憐客久春芳歇陰雨三旬初見月荷葉田田漸作華今宵月下已思家漏殘髙枕日將出防有吳姬蚤浣紗贈闗西杜蒼舒兼懷李屺瞻孫豹人諸子

西冷橋畔日初低西京上客過招提眼中華嶽森突兀湖幹畫舫從羈棲十年讀書不射策負气論才防赤幘仲宣時賦從軍行少陵老作諸侯客滄海長江正羽旗廣陵逰俠重相思好買吳姬住江側醉倚淮南桂樹枝【李孫皆陜人流寓廣陵】

寄周處州宿來【舊同官比部】

故人別我六年餘聞道故人靑鬢疎層山疊嶂幾千里殷勤卻寄雙鯉魚天陰雨久重云黑開緘狂喜復嘆息新詩險絕語驚人苦調悲涼淚沾臆括蒼巖洞多煙霞九盤石門仙如麻謝公逰處莓苔厚春風古樹猶開花兵荒作吏眞可憫鞭撻催科心不忍滿眼靑山未散愁平生意气一朝盡甌江日夜流滔滔相思心曲翻洪濤欲問論詩興酣發斷腸還憶白雲曹

送羅載

聞君有別業逺在稽山隅白雲南接葛洪井綠水還臨康樂湖湖邊山下讀書好雜花奇樹連芳艸殷勤爲我渡錢塘西泠尊酒同傾倒與子契濶已八春囊中詩句轉淸新少年策名應努力莫羨桃源洞里人

西湖惜別吟答蕭山毛大可

西陵才子有毛萇浩蕩風流不可當繁音錯彩百端集短曲長歌悲斷腸謂我東來自滄海湖上輕舟日相待手裂吳綾白如雪新詩奡兀驚眞宰蓬萊之閣瑯琊臺海水壁立魚龍哀嗟爾濡翰一何壯使我回首久裵我昔聞聲未聫袂相隔山巓與水裔擁楫臨風作越吟纒緜期我攀叢桂別來叢桂難重攀天涯荏苒凋朱顏謝傅東山不得臥歳星索米愁人間平生聞道苦不早窮愁著書亦云好誰能漂轉隨車塵使我局促傷懷抱予將去爲君吟此曲歷亂無古今若問相思在何處歳歳西湖春水深

哭同年張於寅

海風動地白日昏折我玉樹垂昆侖魁梧磊落猶在眼滿堂慟哭皆聲吞鬼伯詎敢相促迫丰隆爲禦云車奔一生胸臆向誰吐裂眥慷慨號天門嗚呼天門路阻絕江漢溟溟墮孤月

二

嗟爾生年二十六气吞萬卷心不足開樽結客少年塲走馬長安還擊築雕龍世業公車早詞翰橫流瀉飛瀑相看努力馳中原豈料著鞭成轉燭嗚呼爾魂不可招靑楓暮雨空蕭條

三

出門出門何所營病中鼓枻江上行季布平生重然諾魯連排難輕死生男兒七尺自有命抗顏欲與雷霆爭風流意气一朝盡眼前豪俊誰縱橫嗚呼往事不可諫目極松楸淚如霰

學余堂詩集卷十七

欽定四庫全書

學余堂詩集卷十八

翰林院侍讀施閏章撰

七言古

自皖江過彭蠡連乘迅風時予赴官湖西

風獵獵水茫茫靑山兩防如驅羊大孤小孤爭鷁首輕帆坐嘯陵馬當逺看五老之峯冒雲霧白頭如雪須髯蒼我欲往從之川路一何長不見靑蓮與白傅至今猶有讀書堂官限催人何太急風檣破浪橫飛揚誰知予夢在廬嶽暮云回首勞相望

淦川夜讀王邁人方伯三仕艸有寄【王在巴陵有嘉陵水聲歌至是官豫章入覲】

王子稱詩無古今哀絲雜管傷人心醉歌斫地橫霑襟丹楓叢篠金川曲把爾瑤華向銀燭朔風微霰響枯木巴南萬里豺虎滿曼聲促節隨長短一曲嘉陵腸寸斷羊城別後聚洪都立談未盡各天隅誰能對此不踟躕李太虛宗伯自章門過訪蕭江值余按部未歸停舟浹旬聊書代柬

蕭江江頭楓葉赤雨雪行人斷行迹元禮仙舟何處來棲遲久作忘歸客水落章門上水難多君直到使君灘羽檄宵馳官吏急金尊咫尺阻淸歡短札新詩勝瓊玖珍重摩娑不離手更攜仙酒及良方使我紅顏無皓首感君意惜君畱君家羣玉有髙樓彈箏鼓瑟兼箜篌天寒夜永宜歌醉惱殺孤眠一釣舟

彈子嶺歌【新諭縣北距城百里】

渝川捕民如捕賊鳥驚獸駴各南北有時怒臂聚羣力遣騎飛符呼不得仰天峯外防山髙中有仄徑緣秋毫夾路荊榛虎豹嘷負嵎走險容爾曹巉巖更有彈子嶺居人半入靑天影隔山十里越鄰境百年風俗成頑梗吾聞此鄕山水奇重巖防壑多幽姿如何輸稅獨無期忍使催科困有司及此不戢後難治破巢殲滅中心悲爾不見黃木江前年殺人如薙艸區區彈子何足道【黃木江新諭縣地先是二年以民頑用兵】

北風行懷方爾止

北風夜發猛如虎飛沙散作空中雨生米潭邊老蛟怒系艇消魂望南浦浦前客捨有方生倦遊詞賦同馬卿泰岱恆嵩歸杖屨諸侯豪士爭逢迎昔時見君敬亭艸我方年少君未老流光一別十餘春縷縷贈我長篇好醉罷秦淮舊酒樓君言逐我匡廬遊蓬飛去住各無定山人又上潯陽舟潯陽防向章門落相逢正傍滕王閣一尊未盡又開船浦雲山雨悲離索方生老健多苦心淸歌慘澹矜知音出門道路盡筆札直寫胸懷無古今此時陳蕃亦多有周侯宋侯皆爾友【時周伯衡宋其武並官南州】洪都穀賤官俸廉扁舟百石還能否多君好古存典型白眼卻向東湖靑荒郊苦問云卿圃廢渚防搜孺子亭六月王師移鐡騎窮秋絡繹將軍至滿眼江山牧馬塲潦倒孺冠置何地秪今行路天下難莫訝乘車無肺肝烏鵲西飛雁飛北江楓渚荻皆凋殘秣陵艸堂閒復閒殘樽舊帙開心顏眼前萬事還山好歸去靑谿明月灣

百丈行

十八灘頭石齒齒百丈靑繩可憐子赤腳短衣半在腰飯顆寒吞掬江水北來鐵騎盡乘船灘峻船從石窟穿雞豬牛酒不論數連檣動索千夫牽縣官懼罪急如火預防民夫向江坐拘畱古廟等羈囚說來不來饑殺我沿江沙石多崩陗引臂如猿爭叫嘯秋冬水澁春漲湍渚穴蛟龍防虎豹伐鼓鳴鐃畫艦飛陽侯起立江娥笑不辭辛苦爲君行梃促鞭驅半死生君看死者僕江側火伴何人敢哭聲自從伏波下南粵蠻江多少人流血百丈不斷腸斷絕流水無情亦嗚咽

折梅舟中有嘆

野梅無賴惱江邊爛漫春光發歳前折來心賞不能語靜覺疎香散洲渚舊時索米傍燕臺苦寒只見雪如梅豪貴萬錢買尺樹凍蕋蕭條多不開昨歳雙溪歸艸閣梅枯二月花才著雨中憔悴苦相憐倚檻呼朋共觴酌轉眼他鄕憶故人分飛零落太傷神孤舟臥抱花枝醉載盡江南無限春

陳士業徴君讀書樓歌【時兵艘皆泊章門】

十日章江門不上滕王閣可憐帯甲滿江幹煙雨蒼涼聞鼓角憑虛髙臥有徴君一日不見如饑渴入門引手便登樓坐對西山控蓼洲夕陽帆影檐前落曉霽山光榻上浮君家閥閱連雲起銅駝泣後歸流水杜門小隠種松筠帯索行吟佩蘭芷諸侯結駟多式廬先生獨坐擁奇書蠧簡殘篇爭二酉哀歌痛哭懷三閭聞君倜儻多籌策昔領専城今艸澤平生壯志托空言中歳蹉跎頭盡白滕王髙閣𨿽嶒嶸童子詩傳始得名爭似徴君有艸閣千秋萬歳重含情

南浦逢王願五同年【王自翰林出督糧儲】

人生聚散如沙鷗江天海國各沈浮十載別君一相見茫茫嵗月隨東流執手開軒坐榻上旋呼尊酌交勸酬梅花老春白鹿脯爲君沈醉傾庶羞酒闌屈指同門友惟我兩人同宦遊疇昔聮鑣君始達天祿石渠資討搜隔巷招尋余最數素心晨夕相淹畱踏花緩帶歌燕市系馬銜杯傍禦溝此後驅馳逾粵嶺君亦謝病歸林丘天憐索處易憔悴蓬飄萍聚來南州令子成行孫在膝那得相看不白頭西江厥賦稱瘠土亂來荊棘盈田疇力盡犁鋤又水旱荒村野哭聲啾啾漕折爭言便民力追呼搒系如俘囚糶糧三石當一石倒廩傾倉還賣牛玉粒徴收又難運兵船絡繹無餘舟催科箕斂敢言拙遺黎溝壑何人收積薪厝火且安坐吏惟執法無良謀君昔善奕名國手手談淸防今能不丈夫湣時心慘澹中宵側足行夷猶回首故園憶松桂可憐山谷橫戈矛墟栁園桃忽爛漫黃鸝紫燕歡匹儔興來張口不能塞爲君髙歌南浦樓

歸舟遣興

蕭水章門三日路扁舟一嵗頻來去去望南風來望北好風半日終難遇蹉跎萬事總逡巡且就江潭烹紫鱗忽看兩岸花皆落細雨平蕪愁殺人

灌瓦研歌

李梅公司馬藏研五瓣如梅花質如黃玉間作紺碧色累累墳起雲是灌嬰廟瓦請予爲詩

笵土千年化圭璧琢作梅花伴騷客膩質全堆金粟黃斑痕細奪瑯玕碧主人置酒開山房叢花錦石兼幽篁摩娑書畫亦無數出此四座生淸光傳聞廟瓦今破碎銘字刓殘誰睹記扣之如磬拭如煙龍尾端溪盡堪棄雩陽古廟野火焚穹碑斷礎皆寒云神物可憐光怪在令人轉說灌將軍

臨江仲夏有懷荔枝之美因寄吳福州聖水劉都使潤宗

臨江長夏眞可憐熱如釡甑宵無眠冰漿雪藕那可得沈瓜浮李都茫然忽憶往年使粵嶺荔枝夾道垂江邊綘襦仙人日滿坐十年消渇爲之捐又向端江尋石硯明舊沈朱歡見面【沈止嶽朱子暇】沈水香中進羽觴荔枝園裏開髙宴傾盤旋連百顆驅童上樹將千徧就中黑葉號無雙喚取水團良足羨【黑葉水團俱佳種】客云此種猶未奇閩爲第一蜀次之福郡人家千萬樹驛亭官舍子累累陳紫江緑尢奇絕惜哉遙望空嗟咨故人今作福州守爲政風流無不有魁梧劉子气如雲相過鬥酒常殷懃此時五月荔枝熟日啖三百還未足圖傳白傅絕形容譜較君謨多品目【白香山有荔枝圖序蔡君謨作荔枝譜】二君倚樹定狂呼曾否思予亂心曲寄聲爲語陳使君【陳少參階六】遺民更訪蘆中人【莆田余賡之先生自稱蘆中人】平生知己各天末孤城索處徒酸辛東南烽火猶未息出門道路多荊榛安得慿虛生羽翼一日飛騰周八垠

洪都吟寄熊雪堂少宰

洪都江水老蛟窟蒼虯赤龍晝出沒蓼洲先生興超忽獨臥洲頭抱明月幹旌屢下尙髙枕注目西山森突兀畫船在檻書滿牀吟罷丹鉛字如髮古人旣死存者言精魂往往遭剔掘憐余癖好贈奇編許我身中有仙骨江干系艇數相尋髙論防言不能歇吏部文章信起衰山公啟事多補闕扶桑搖落滄溟湥精衛銜山木石竭誰信臨流怯浩歌孤舟五月涼風發

莆田余希之注李長吉詩作歌寄之

嶧陽琴材野火燒海波晦防鳥悲號夜半騷魂冢中起玉樓使者寒不死石鼓初鳴桐木魚冰蠶重濯錦江水李生餘生皆畸人知音識曲傷千春伯也能倡仲能和【伯氏賡之吏部詩近萬首】眼前樂事眞絕倫吾愛昌黎有奇癖鵾鵬垂翅能先識其時崛奧抝金鐡一寸瑤艸不肯食世人皮相韓無詩天孫怒罷機中絲請君並輯爲韓李光怪應須纒十指

五嶽眞形圖歌【丹砂所搨】

五嶽足迹誰能徧五嶽眞形誰所見岱宗山下嶽祠東鐫瑤刻玉窮鬼工紫泥搨就珊瑚色髙堂日射扶桑紅璇宮銀闕森髣髴羣仙玉女紛相從禹鼎沈淪多不若山林佩此百神卻丹竈思尋勾漏砂靈巖定采天臺藥陟嶽尋仙思漢武茂陵寂寞一抔土倘許吾曹有仙骨君現眞形與君語

終風篇

摧山剨地千樹折三日震蕩吼金鐡捲起荒村屋上茅橫翻駭浪江頭雪比嵗兵荒萬事非酸風鬼嘯重霑衣夏苖幹死秋谷稀一時化盡枯蓬飛

中秋夜愚樓觸月同赤方伯調阮懷耦長諸子

山寺歸來赤日落江心明月銜官閣淸秋逸興共婆娑畫棟朱闌倚寥廓屏風側疊環逺山素練平鋪臨巨壑閣前古木三十圍云來天矯蒼龍飛菁蔥桂蕚含金粟窈窕蓮花墜粉衣中宵羅袂如霜雪銀河倒瀉天地白烏鵲南飛見羽毛觥籌交錯忘主客兵荒萬事苦傷神良夜初傾竹葉春庾樓滕閣皆偶爾步兵中散伊何人去年此夕客蕪闗今年此夕吟蕭灘漂泊浮生爲一葉同心合坐千秋難千秋難在今夕羣彥聚東南髙吟響金石作歌贈明月月亦解愛惜智愚計較何區區鯤鵬斥鷃皆拘墟老夫今夕百愁無鑄金作樓良不愚君不見向平遊興在五嶽那能偃蹇局蹐一寸地使我眼前一日無江湖

送耦長歸宣城

期君別在重陽後才過中秋卽分手暮雨寒凝閣皁云朔風吹折蕭灘栁少年卓犖羞腐儒覽勝扁舟放五湖朝吟彭蠡夕滕閣大者琬琰小明珠春晴坐我竹亭下日見靑山滿官舍藜牀枕藉盡風騷銀管丹黃窮午夜分燈有客共聨吟韓孟髙梅勢相亞【耦長與阮懷有湖西聯句】人皆嘆爾傾城姿愁絕娉婷猶未嫁相看靑易成絲百年少壯能防時千鈞彊弩會須髮陸殪虎豹水蛟螭愛爾芙蓉艷朝日長歌爲我散愁疾嗛嗛寸心兩不忘共采春華佩秋實

浮山吟送藥公入靑原山時爲笑峯禪師掃塔

浮山一片雲飛落蒼梧野忽值南風吹旋歸廬嶽下【藥公家浮山避地梧州華蓋寺值余奉使西粵始同歸抵匡廬別】往還離合詎無因十年舊事休重陳三生石上魂未斷長瓢來濯淸江濵老禪不演三乘義卻注南華窮彖系推倒輔嗣冡中骨笑看防叟人間世洮洮淸辧渾無語食盡荼蓼覺蜜苦戲拈稊米是神仙捲起河源作飛雨坐中秋色何蒼蒼城頭絕巘森相望興來遣興揮禿筆淋漓墨迹紛滿牀塔掃靑原入山窟地作蒲團隨處歇黃荊倒挿郁菁蔥【七祖開山時嘗倒挿黃荊至今尙茂】又見孫枝爭秀發螺湖鷺浦夕陽曛吸盡西江獨有君別後思君何處所金牛泉畔夜鐘聞藥公拈余浮雲一洗萬峯出作畫並題短歌見貽依韻報謝

藥公別具神仙筆照夜靑藜逢太乙手翻滄海防白日興酣筆落如箭疾千巖萬壑何周悉爲我倒縮蓬萊歸一室雲蒸霧合天地一半空風雨泉聲出

【附藥地贈詩愚山生就名山筆十洲五嶽供塗乙瑤石瓊林浴天日波浮霧合風馳疾我欲贊嘆不能悉爲畫子春島上歌室忽然潑墨得句一浮雲一洗萬峯出】

送阮懷幼龍同歸裏

楓葉初黃橘尙緑騷人並集芙蓉屋爲舞白薴燒華燭傷心難聼驪歌曲昨接家書今日歸不恨別長恨別促吾儕放眼爭千古恥論窮達分虎鼠看君在困能倔彊俯視靑雲不足取結客飛年少塲賣文爲活中心傷半年官舍詩盈寸與古作者爭毫芒梅子淹畱無一月病中詩思如冰雪剪燭連牀興未窮一時二妙皆離別霜摧木落風怒號移觴宻坐淹今宵美人遲暮思公子君去誰知我郁陶人生拂意無貴賤但得同心齊所願伯勞西去燕飛東眼前憔悴君所見

寄贈徐山甫廣文

飲百斗談神仙古來惟有李靑蓮廣文先生無乃是囊中自注參同篇惜哉杖頭無酒錢妻兒待米气蕭索生徒餽餉猶堅卻坐客無氊出無騎芒鞋布襪尋丘壑貧交苦愛蔡芹溪相過索飲醉如泥黃土可憐埋玉樹【時蔡已歿】雙柑鬥酒共誰攜

甘林遊防作【同徐伯調顧赤方黃坤吉陸在璞】

瀟江水抱山城流奇樹靑靑金鳳洲我逢好友卽開愁渡江野坐隨沙鷗沈沈翠幙暗天地離離萍實堆林丘黃衣仙人好顏色笑我多憂將白頭鹿皮借艸傾淸醑揮杯急勸如風雨洲上木奴那作計橘中棋局今何許酒罷煙寒香在衣村醪重酌莫相違千秋不忘此今夕明月隨舟送客歸

得貽上揚州書卻寄【時自白下至吳門並有遊記】

漁洋山人海鶴姿一卷冰雪忘朝饑我懷君日君思我千里同時各有詩楚江十月梅花早折寄躊躇嗟逺道素書珍重來章門美人托贈皆香艸男兒作吏絕可憐登臨嘯詠誰能兼吳會山川好無數一時將去何不亷長風吹籜歳已晚愛君止願加餐飯報書卻付廬山云送到防闗勿辭逺

放歌答蘄州顧黃公

大風發地猛獸恐巴陵欲裂衡山動洞庭七澤橫天來魚龍百怪相喧豗黃公黃公太奇肆使我目失位置繁雜調相錯鳴語笑無端還涕泗一代風流澹蕩人廿年火悲酸事君𨿽郢客生在吳顧曲追歡無事無頻過幕府爲揖客時傍傾城眠酒罏流離滯迹秦公子詞賦傷心楚大夫倔彊寧拋三尺組魁梧自愛千金軀扁舟忽系蕭江岸兩月新詩不可算脫冠半醉作佯狂舉杯欲擲翻河漢眼中之人紛如蟻灑落如君復有防開心剖意君不欺吾亦分明看爾詩兩雄相值漫相許浮名身後誰當知我昔過黃州飛騎登赤壁題詩破苔蘚長嘯響霹靂荒榛敗瓦山鬼啼玉局仙人不可覓早知君臥北山阿悔不招尋吹鐡笛蹉跎晚相遇嵗月行將暮摧殘困簿書愁疾闕章句疊韻重篇懶唱酬紫螯黃菊少歡聚顧黃公顧黃公紛紛馬上皆英雄金鞍玉勒橫珠弓吾曹腐唇誇繡虎諸侯磨盾嗤雕虫君言老去知音急此語能令雙袖濕騶虞垂首防貐驕枳棘爭榮蘭蕙泣空手無錢送爾歸秋燈夜雨百憂集及今相見且盡歡君過三十我四十

就亭望閣皁山雪

去年見雪始作亭雪殘洗出芙蓉靑今日登亭初見雪倚天瓊樹森皎潔夕陽倒射天門開寒光燦爛金銀臺風吹萬疊晴雲出冉冉羣仙欲下來

李尙書夜宴燈舞歌

酒坐淸光何陸離瑚火樹交葳防白紵杯盤安足希翩何翻覆華燈飛繞楹拂檻相因依低昻容與紛參差髣髴羣仙綘羅衣洋洋舞袖香風防繁逸響畱春暉歡樂旣醉不能歸不能歸夜何其歌聲遲露將晞

就亭醉歌答李宗伯

芳洲如碧玉落花成錦茵緑波與奇樹蕩漾淸江春倉庚聲裏天气新葡萄酒酌謫仙人謫仙八十顏如童開口大笑生春風緋桃杜鵑獨晚發兩株正照金尊紅坐我芙蓉屋倚我篔簹亭樹裏丹樓紛翕赩城頭疊嶂來靑防謂余亭閣好無敵靑山古樹尢難得古樹輪囷百嵗余靑山回薄萬古色天畱勝事待吾儕防合登臨豈人力管日暮重開宴嬌歌忽懷芙蓉面【公詩有我家失卻芙蓉面使君尙有芙蓉屋】洛浦明珠悵不還舞衫化作西飛燕歌欲闋夜未央請君爯進白玉觴風回花片入酒香壯心暮齒慨且慷吾獨何爲生悲涼

人生嘆

人生常懷千嵗憂晝短應須秉燭逰古之作者已腸斷我今歌此仍淚流泰山爲輕一羽重巢由尙笑唐堯愁達賢懷抱類如此萬事浮雲何足謀盜粟恥爲太倉防被繡誰憐淸廟牛撚須苦吟復奚益坐遣霜雪盈我頭丈人捲舌但安坐息心頤性長優遊猶龍五千亦偶爾蒼蠅細響君且休

西江得蔣虎臣書言自吾宛陵入黃山卻寄短歌

有僧來自牛頭寺懷君一札千行字雙旌臘月宛陵遊素書重向洪川寄藥物擕將療我衰紫芝歌曲傷人意宛陵凋謝非昔時霜摧木落客心悲涇川難問琴髙鯉疊嶂虛尋謝朓祠先生過我待歸閣【予在官時叔父構艸閣曰待歸】寄宿溪光忘寂寞報道山家雲月好苦愁拙宦風塵惡黃山之麓丹砂泉濯君仙骨淩紫煙十年舊約余獨慳夢魂飛上蓮花顚卻如酒人聞防酒口未得飲空流涎聞君黃山旣久淹何時更掉潯陽船君不見匡嶽罏峯碧煙裏橫空飛瀑天爲洗遲君潄齒餐石髓

發袁江

秀江空翠看欲無盤渦激瀬寒侵膚乘流縱棹迅飛鳬羣山卻走如亡逋防傍水碓喧轆轤釣臺巨石靑珊瑚河伯江妃白晝趨臥聞灘響忽已逾颯如勁箭離雕弧萬籟奔騰鳥獸呼枕藉淸光離簿書藤花飄落上髭須逸興今朝不可孤舉杯滿酌酬江湖

樓頭歌呈太虛諸公時三月廿四日後三日立夏【太虛先生極言著書方法伯調載將歸越矣】

陂陀尺寸皆芳艸樓頭新緑忽已老坐中美人又將歸片時不醉朱顏槁平生意气山可移中年學道悔何遲富貴神仙終兩誤千秋萬嵗我爲誰勞勞愁緒何時畢過眼韶華爭箭疾枕藉糟丘未爲失春光珍重餘三日

送張虎別大參【余分守湖西張爲分巡時以裁倂回籍】

皎皎雙白鶴雙棲自相匹一朝羽翼分悲鳴聲喞喞喞喞終當別離腸無斷絕誦子詩如錦重我心如結蓼虫習苦人謂甘君去艱辛向誰說湖西三郡皆瘡痍山連楚粵多崄巇爾我犄角猶難治君去愁將一木支載書歸興何蕭爽山川到處延淸賞累月曽眠西子湖三峯舊踏仙人掌愛君意气輕華簮愛君流水操素琴十年在匣今一鼓殷勤珍重憐知音相思江上樹江云忽己暮惆悵春光好卻共美人去白鷺洲前靑雀舟蕭灘望斷倚髙樓相期鬥酒難相值心逐長江千里流

建蘭歌

澧浦舊種人不識建陽厥產稱第一花髙葉短自離羣嬋媛獨媚幽人室殷勤愛防資淸歡燥濕寒暄良獨難參差玉立當風笑宻幹叢花滿石欄昔時花少覺花好今日花多任花老主人爛漫坐花前有酒何人共傾倒九畹繁滋勿復論靈均旣去誰招魂願君見采充君佩與君同心君莫棄

紫芝歌

臨江府城南有唐處士歐陽董讀書臺叢生瑞竹色爛如銀名瑞筠山余分守之三年忽產紫芝百餘本李宗伯明睿更名紫芝山爲之記

嵗之癸卯夏初吉石龍城南芝艸出爛漫參差數十叢紛如紫雲曜赤日寺後亭陰半山滿盤梡車蓋狀非一百年父老罕驚見十日窮搜猶未畢是時僧捨薔薇開藥公駐錫閬翁來【李太虛宗伯別號閬翁】拄杖披榛睹靈物賦詩大笑同裵更錫山名曰紫芝摛詞勒碣冠崔嵬此山舊爲處士宅中林尙想讀書臺昔產瑞筠今神艸寸壤作異胡爲哉九莖連葉非難致甘泉涵徳空矜異嘉禾不書萇楚嗟忍拾山菌侈奇瑞陳顧周梅【陳士業顧赤方周宿來梅耦長並有詩】皆健手後先作歌眞好事我愛紫芝曲人呼紫芝山白石靑山無姓字江雲松月心常閒老夫齒落髩已班胡爲淟涊局曲風塵間五芝倘許斧子食會當餐英茹實使我光澤成朱顏

泰酒歌【有火酒老酒二種】

西昌半月罷飲酒舉杯勸我但搖手眾醉那能甘獨醒昔稱歡伯今良友可憐火酒如寒泉一觴未進喉欲然身非卽墨與燕敵火牛何用摧中堅再傾琥珀名老春沃我消渇瑩心神醇醪苦雜靑梅味裂牙蜇鼻還愁人太常故老有伯玉自矜家釀比醽醁【蕭太常士瑋家釀名酒見春浮園日記】安得就君乞一斛斯人不見傷局促客夜憂來不可當眼前況復荷花香袛應紀叟壚頭醉回首家園天一方

吉州九日登天華山

螺川夜雨朝日晴早霞正照千山明郭西走馬卽丹嶂巖前把醆看孤城浩蕩風塵成老叟怕見靑楓映疎栁孟嘉從事昔淹畱落帽曾經此地否【孟嘉嘗官此州】賔僚云物好無敵緩舞淸歌陵絕壁東籬有菊未開花野寺何人逺吹笛西江三度送重陽此度車輪轉客腸家園官舍皆離別且盡今朝住醉鄕

學余堂詩集卷十八

欽定四庫全書

學余堂詩集卷十九

翰林院侍讀施閏章撰

七言古

鷺洲講會歌

西江講學之會吉州最盛中輟者四十年矣余以癸卯十月修復舊事布衣野老皆許以客禮相見會者近千人

秋蘭被洲渚霜至皆落英春風一夜吹又見叢蘭生可憐天地畱此洲潛蛟宿鷺成荒丘誰開艸昧置講席狂瀾獨障砥中流哲匠經營相繼起飛甍畫棟臨江水歌終嵗白蘋邊冠蓋連鑣碧雲裏百年聚散等飛蓬或爭腐鼠矜雕虫今日何日復良防再陳爼豆考鼓鐘龎眉黃髮集耆舊深巖防谷來章逢談天恥作稷下士習禮依稀洙泗宮老夫顧影一何有皇皇生垢敢開口先民誘我升此堂駿奔左右余恐後往事消沈四十年父老重聞皆然蜉蝣旦暮誰不朽竦身防足追前賢淸光爲照逺來客向夕洲前月如雪請看萬古螺江水日夜長流無斷絕

逢武昌孟孝廉兼憶王山長懷人二廣文時並將赴公車

二十年前見文字气作長河捲平地二十年後看眉宇皎如玉樹淩孤嶼江亭把臂心胸開系舟鬥酒相裵探懷自具五色筆置身豈少黃金臺气結腸回說不得淸秋鴻雁飛南北洞庭波濶九嶷深彼美何由見顏色鄭防莫恨老靑氊司業年來乏酒錢相逢爲道相思處白鷺洲邊烏桕樹

冬雷行【癸卯】

今年八月春气催贑江桃李花亂開仲冬蛙鳴艸不死殷殷動地聞奔雷朝訇東南暮東北翻盆驟雨荒城摧乾坤戶牖何不閉顚倒八極聲喧豗江南夏旱秋雨滛巴川漢水洪濤深澤國魚龍窟城市人家煙火棲山岑百年怪事眞罕見儉嵗嗷嗷偏穀賤催科力盡無金錢上下相看淚如霰

酒間和浮山長短句贈飯牛山人

老夫官舍如僧室咀嚼新詩似崖蜜飲牛處士梅川來酒气卻從十指出千鈞力縱一筆大書如斗驚電疾山田不荒粟可種驅犢閒時且抱膝不然揮毫潑墨爲逺山啇歌扣角非今日

浴鶴

野鶴閉官舍引吭長哀鳴稻粱豈不飽中心殊未平塵污短翮誰憐汝銀缾汲井濯素羽褰裳振衣大如輪淸泉一石難容身屈曲盤旋不得意怒翻盆水滿平地請君放我江湖間爲君淸唳舞雙翅

憶舊吟寄金陵倪闇公黃兪邰

六朝舊地多賢豪少年結客相招邀開尊夜醉烏衣巷緩帯晨過朱雀橋太平盛事吾生晚松栢巋然見後凋秦淮日落歌管聞縱橫騷雅張吾軍是時文字天下重競推白雪輕靑雲三十年來事已往予亦風塵困鞅掌當時耆舊半凋殘存者飄零散艸莽漠漠江流白浪開崩雷駭浪雙蛟來倪生黃生各突兀矯矯玉樹無塵埃黃生邂逅竹闗側題詩贈我披胸臆賦擬三都气不驕書藏萬卷人誰識倪生灑落同心期吾友常推絕妙辭【謂周伯衡】反騷學杜意慘澹顏筋栁骨兼能爲二子同聲相暱就各有新吟錯如繡別離百感塡中膓憂時老淚霑雙袖倪生經年一相見黃生十載隔遊防菇蘆之中老此人驚看嵗序如飛電江南三月春可憐好傍靑溪系畫船雨花臺畔江天色桃葉渡頭楊栁煙我今多病洪川久昨夜傷心聞杜鵑長江東下二千里望斷金陵日暮天

橫谿吟送從兄雨侯歸【所居橫谿】

送君處艸萋萋寸心千里隨君歸君歸處山幽幽藤葉松花香繞樓樓下當軒種花藥到門春暮花應落華陽處士君獨賢來往江城詩幾篇宦遊兄弟空相憐何如歸種南山田雨歇南羣采茶去白雲如縷穿衣屨願分茅屋架橫谿掃石烹泉共君住

筠江歌答周伯衡

伯衡按部筠州有筠陽江路謡及烏山雲松懷友諸篇又貽余長歌爲之撫節而吟云爾

筠州江路阻且修美人弭節行夷猶童謠野歌三太息烏山落日啼猿愁人情棄舊如敝屣雲松膠漆何綢繆長歌似同谷短歌似秦州君兮君兮何獨長吟永嘆懷古今而慕匹儔願得千石酒與君相拍浮願得雙飛龍與君同遨遊君聞我歌還淚流安得並轡昆侖丘與君淸嘯淩十洲我髮爲君白我興爲君發鳥獸怒號洪濤汨沒伯牙成連安在哉霧雨防防沈海月東流逝不停滄溟會當竭人生哀怨何時歇君不見鳯與鸞出丹穴啄瑯玕髙飛天路絕繒何必珠樹始盤桓請君莫歌行路難

袁州臨發登宜春臺短歌

問君何事不得登髙臺黑雲積雨連江來簿書如山眼不開今朝走馬且裵空蒙逺色碧天盡滚滚濁世飛黃埃千山寂寞皆防嶁大小袁山在人口處士翻成古郡名古來富貴亦何有袁生兮袁生樓頭酹爾一杯酒【按郡誌昔有髙士表京居此稱袁山遂以名郡】

蘆中篇寄余季蘆先生【集名蘆中吟】

蘆中之吟淚如水蘆中之人伊誰子煙霧防防滄海深重欷絫嘆霑我襟三閭旣沈杜陵死此曲誰能辧古今嵗寒道逺日欲暮天慘慘兮雨滛滛步兵憤俗多白眼茂陵臥病無黃金從前萬事難具陳神龍偃蹇同枯鱗長鯨風起萬家破海濱白晝生靑燐四壁不存八口困著書滿匣成飛塵平原兄弟太丘子更和逓唱矜陽春寄我就亭歌胸中磊塊一何多序我江行集哀樂無端風雨急文章自古中何用瑚璉瓦缶誰輕重可憐一片子期心鬼神爲泣山川動先生舊澤在陵陽雜花種滿宛溪旁我今思歸心內傷安得歸故鄕從君以徜徉足踏琹髙鯉手把李白觴側身東望思茫茫

麻棚謡

袁州民不藝麻率賃地與閩楚流人架棚聚族立魁長陵轢土著吏不能禁謂之麻棚

山陬欝欝多白薴問誰種者閩與楚伐木作棚禦風雨緣岡蔽谷成儔伍剝麻如山召估客一金坐致十石黍此隰爾隰原爾原主人不種甘宴處客子聚族恣慿陵主人膽落不敢語嗟彼逺人來樂土此邦之人爲誰苦

萬載謠

山城早閉中夜雨夜聞城中嗥猛虎十家九家聲暗吞城中人少荊棘存城髙丈五半傾裂中貫長河無水門盜賊哀憐不肯入官吏倉皇徵稅急鳩居雁集一何多土人拱手客種禾殺牛沽酒醉且歌滿眼蕪田柰爾何

三宿馬當歌

小孤風急楓葉殷馬當磯下浪如山北去官舟三日住日日烏啼磯上樹聚艇彎弓防綠林又聞虎嘯來江潯舟中夜半人驚起沙頭擊柝誰家子

輿無夫行

雞鳴驅車客行急行渡黃河北岸立倌人驛吏饑且逋朝天使者輿無夫輿無夫日欲暮千錢一夫不肯去閭井流亾已非故君不見艸深野曠狐縱橫荒田夾岸無人耕

到京聞曹木欣學士移病南歸悵然有述

十年學道老未成千里論心懷友生扁舟君向黃州去匹馬踟躇空復情淸江亦與黃州近好付鯉魚寄山信心思歷亂別愁多數行短札將如何

董玉虯侍禦邸齋作墨竹布障

辟園恨不逾十笏種竹恨不髙千尋戲取冰絹寫寒玊茅堂白日如靑林葛陂龍杖那在手柯亭笛材少知音與君醉向此中臥夢到江南秋水深

奉答龔芝麓中丞京邸夜宴酒間枉贈長句【同鶴田孽子仲調翼蒼五崖園次】

髙堂蕭爽如山樓華燈淸夜羅庶羞詞人良防半耆舊遊子後來居上頭謂我間闗成逺客素心促席相勸酬紫駞作羮金盤膾吳歈楚舞揚輕謳啁啾絲竹四坐靜今夕何夕消百憂主人愛才天下少眾中見許文詞好執捲摩娑語未停長篇揮灑疾如掃粵嶠吳山夢杳防望逺傷離思潦倒共驚落筆獨波瀾顧我中年已衰槁江湖十載違金闕麋鹿閒心憶巖穴舊遊郎署各飄零新貴逢迎慚老拙先生痛飲惜淸懽午夜雞鳴興未闌天下英雄還幾輩笑看落月低檐端

臨江太守行【美髙使君也名培蘄州人】

臨江江水見江底太守酌之甘如醴臨江野田半荊棘太守見之淚沾臆露冕東郊騎瘦馬牛背牧兒不肯下官齋種藥兼種蔬廚中但有武昌魚

北樓夜醉歌贈別龔使君

樓在郡齋內客罕至者乙已仲春同洪庭植懽防余是時又將赴官西江爲作歌使後來知此主客

謝公北樓倚疊嶂敬亭壁立森相向逺樹全分官舍中浮雲倒接江城上畫棟珠誰壯遊靑蓮彩筆獨風流自從牛渚騎鯨去狂歌無復淩滄洲陵陽舊是神仙地詞伯更乘黃鶴至花下爭看水部吟池邊又見山公醉使君瀟灑眞絕倫抗手直揖千秋人興來大笑向我語樓頭百尺宜嘉賓北海淸樽成勝集良夜還將管入檜柏慿虛嵐气深魚龍聽曲牕紗濕銀箭金壺欲曙天落月重開萬井煙淸歌妙舞尋常事此地蕭條二十年二十年來無此樂一夕靑天咨盤礡飛夢疑攀華頂峯聞笙不羨緱山鶴才共登臨手重分風流好客苦思君明朝防指滕王閣回首江東日暮云

彭蠡湖遇迅風誤入別港

方舟夜湖口縣雨漲春朝急飛電北風暁發江晦防慘澹孤山看不見天吳河伯白羽旗牛首蛇身共酣戰帆檣飽掣天欹斜兒童轉側頭驚今朝雷雨更訇砰鄱陽倒掲匡廬傾折防沈沙怨鬼怒崩崖古廟神鴉鳴百端亂集茫茫裏白浪如山那肯平日昃風狂天盡黑漫漫江路無人識鷁首橫飛斷港中一步千鈞移不得是時四顧迷南北捩柁長年失顏色磨牙吮血盜如麻垂堂懼委豺狼食語君勿嘆息聼我歌短歌千里乘風聊快意片時停檝非蹉跎同來獨憶聨舟客倉皇相失隨風波人生自古憂思多明日愁看靑髩皤

對酒歌寄偉長

對酒不飲心茫然吾宗老髯稱酒顚一舉百觴傾四筵掀髯仰手問髙天平生彊項誰能憐掛瓢抱甕飲山泉窮秋送我衝暝煙夜闌語雜不能眠合尊促坐篷窓前明星歷歷照淸川吾今衰病非昨年新詩取樂不取傳殘牋散帙無人編飯牛野老耕蕪田倉有脫粟囊無錢胸塡磊塊膓欲穿速來共醉酒滿船眼前誰是飲中仙馮木伯自永丰罷歸山陰追送是詩【邑有蓮花山】

蓮花山下春花開陶令行歌歸去來衝泥難折江邊栁惜別還孤池上杯浮沈世事那可道不如歸去鑑湖隈丈夫大笑返初服陽丰萬戶吞聲哭昨夜空江風雨中孤舟卻向何灘宿

鹿溪行贈心淵

少年曽向鹿溪遊轉眼飛光欲白頭鹿溪園林足奇樹今日主人已非故剪紙難招北寺魂回車誰哭西州路公子生來不相識但言家世淚沾臆葛帔休辭太苦辛鳯毛自具好顏色汝翁意气山可移傾心下士兒童知李郭盛名眞再見喬固危機又一時石城忽灑萇血慘澹鐘山昏日月生存華屋死藳塟夜雨哀猿啼未歇梅生贈汝孤皃行【謂耦長】變徴移啇金鐡鳴淸時𨿽喜罷鉤黨畏路猶疑變姓名蕭江水淸月如雪賸有相憐寸心熟好倚閭讀父書丈夫何必恥巖穴

江亭短歌送周釜山

釜山作詩愚山眠自憎病滯楚江邊靑楓暗日秋雨急臨當送別心茫然丹鳯樓前爽鳩署吾曹痛飲髙歌處嵗星金馬閒有餘杖策西山自來去浮雲一散江湖濶風浪澒洞還束縛羨君拂衣汗漫防武夷雁宕窮巖壑君不見汝鄕王顧與沈吳轉眼舊遊皆老夫蒓羮千里四腮鱸安能往就傾玉壺又不見蔣大鴻董蒼水其人未見才並美安能同坐九峯巓笑看漁父蒼波裏行矣相思我與爾

答蔣大鴻

昨夜鄱湖風浪起飛出江南一雙鯉美人寄我歌曲長緜緜逺道九回腸生未相逢苦相憶置書三嘆誰能忘防扈詞塲殊不少可憐難得心期好側聞意气略時輩論交執義非艸艸十年不肉亦不妻南遊江楚東防稽尋山自具客兒癖揮防直蹋靑雲梯飡霞防日絕壁外碧蘿琪樹千峯低棲遲愛作陵陽客手自鈔書動盈尺登我溪上閣坐看敬亭山把杯半醉叫李白謝公樓畔時往還我欲因之附歸夢楓林躑躅摧心顏

靑原山後新得飛瀑目曰小三疊漫書僧屋

前山後山何嶻嶪臘月山中尙紅葉燒榛虎穴破杳防捫竹龍湫試登涉玉井銀河曲注來崩雲駴霧紛相接仰看拍手共驚呼此是匡廬小三疊往來樵客防千年灌莽防茸隔眉睫亦如雁蕩閟層巓晉宋以前迷浩刼天開靈境始吾曹山鬼水仙走蹀躞老僧笑對一無言振防重將峯頂躡【令藥公手書小三疊刻石其上】

題沈築巖洗桐圖

傍巖茅屋桐陰緑重汲靑泉洗寒玉驅童抱甕倒百回主人取潔心未足山陰髙士寫此圖胸中冰雪同倪迂誰其似之築巖子客遊只愛淸江水

花下歌送陸麗京之南浦

去年送君白鷺洲酒酣握手登髙樓賔朋四坐獨長嘯詩成气挾長江流今年送君鹿江曲春盤促席梅花屋城南擊虎進虎肉雲開坐見千峯緑丈夫忼爽心顏開對君好盡花前杯雙屐防年遊海嶠石梁瀑布窮天臺天臺四萬八千丈直攀華頂窺天上親見松喬馭赤螭下看日月生靑嶂大陸才名世所稀風波澒洞中心違鳯羽已將罹雉网羊裘還許臥漁磯【君嘗坐事逮系久乃得白】端江江畔寄雙鯉曲江祠前采芳芷倚徧扶桑望八荒更逐浮雲防千里勝遊良會難可忘東皇告我邀春光南州詞伯好相見爲報相思江水長【謂伯衡柴雪諸公】

寄陳階六淮上

韓信城頭憶風雪元龍榻前話離別明日孤舟我獨歸至今三嵗心如結江波淡沲江洲春聞君病起梅花新寄書且折一枝去爲問風流舊酒人【君自號楚州酒人】

桐陰讀書圖歌寄王西樵司勛

陶公愛五栁杜老憐四松千秋王司勛永嘯懷三桐盤根聳幹䢐徠東參差玉樹交菁蔥司勛讀書坐其下髙吟海岱來長風百尺排空飽霜雪疎枝覆地紛虯龍主人一去金門裏淸影時飛客夢中開襟凝睇不可見長安市上車塵紅誰移此樹森在眼廣陵好手丹靑工箕踞科頭气盤礡繁華大葉陰防茸賔客滿堂各題字畫手詩篇光气同阿弟見之復大笑【謂阮亭客部】機云唱和成兩雄多難風流未搖落不悲枯樹感飄蓬我有就亭在官舍山東長句郵詩筒因風報之歌一曲東西相望披心胸

神船詞

淸江縣舊俗上元賽防舁彩舟行地上羅載百神服餙甚盛鼓吹三日夜乃送而焚之江滸

淸江江上春未生江城滿耳棹歌聲驚雷駴電紛縱橫桂楫蘭舟平地行駕赤螭兮吹玉笙驅風伯兮抗霓旌船中恍惚天帝居乃是上帝百神之所都羽衛陰森彩仗集帆檣蜿蜒蛟龍趨別有天妃曳長佩篙工柁師皆好姝靈旗風起時晦防仙樂要眇還有無疎星歷歷月皎皎夜祀明燈接淸暁臇鳬臑鼈陳酒漿瓦卜雞占前致禱黃冠陪坐恣盤餐父老爭言神醉飽願驅厲鬼屢丰年使我百谷皆堅好喧闐花月可憐春送神還向淸江濱縱火燒船付江水錦袍絳節成飛塵塵飛處水東去梅花已落江臯路年年賽社不愁貧典衣又辦蕪田賦

送築巖歸裏

山園舊業姑山下抱書未肯事躬稼防名防載貢廷闕掉頭不出恥干謁坐吟門徑長蓬蒿平生意气許吾曹岱宗夜見三更日蠡澤秋淩萬頃濤玉筍峯前栁成絮故人鼓柁東歸去一旬積雨雲未開江蘺乍緑江聲來那堪昨夜牡丹發正照今朝送別杯

戲魚堂石刻歌【新淦縣】

南山有時平何況南山石剜瓊刻玖良可憐尢物摩挱成棄擲請君且勿喧聼歌戲魚堂禦史風流劉次莊謫居江畔歌滄浪臨池築室好心眼法書鉤勒窮防茫俯駕潭州方絳帖【語見輟耕錄】寸紙片石稱琳瑯繞檻文魚何蓰蓰叢篁古木交淸光隄傾石泐竟何往野水東西空夕陽我聞周宣石鼓刓爲臼嶧陽秦碑踣已久塡橋甃壁半湮埋雨剝雷轟恣擊掊礮火摧燒琬琰文馬蹄蹴蹋龍紐負郭東山百戰餘城市凋殘物銷朽苦心搜索決泥沙隻字斷文無一有天傾地坼海揚塵古來萬事終沈淪於乎古來萬事終沈淪零落殘碑勿復陳

湖西水

天柱傾欹滄海溢怒雨沈雲欺白日敷淺原低河伯居武功山破老蛟出城頭系艇城根摧雙江萬壑聲如雷山村駴漲牛羊沒津市盤渦魚鼈來茫茫后土成泥污水落田廬在何處父求亡子夫求妻死者橫流罥髙樹農時已過夏將䢐新禾爛盡谷種無莫言明日追田租今日呼天淚滿襦

醉書官齋叢竹

瑯玕萬樹成髙齋袒跣相對開胸懷炎天冰雪生四坐長宵風雨翻空階虛中那愛斧斤斵疎節寧求龍笛諧江淸月出時獨嘯捨君誰復知吾儕

龍山月下作歌送汪舟次遊匡廬

今夕江山共明月龍山嶺上獨淸絕秋光偏爲照幽人君去匡廬又將別鑪峯瀑布千尋長濺珠激雪相回翔九屏五老入窅眇相看衣屨紛靑蒼涉谿何處詢惠逺挹泉著意尋康王香山艸堂已蕪沒到今滿地山花香我昔薄遊屢迷誤崩云忽奪巖前路啼猿馴虎同往還曲磴枯松自箕踞僧廬石壁竹林邊頽唐猶記題詩處只今北發且脂車徜徉安得同君去人生頭白慚靑山輸君年少身能閒此行弩力應盡興長吟雲樹皆懽顏君看江上兵船滿但去山中君莫緩

洪崖短歌

寒崖成獨坐日暮不知還不聞人語聲但聞水潺潺仙馭何年撇波去木葉落兮愁空山息余馬兮駐餘策吾欲從此煮白石

爲余斗所方伯題像

秋雨江雲在江樹客船夜泊章江渡展圖忽見偉人姿滿船賔客皆驚顧鴨江龍起多賢豪爭剖符竹擁旌旄雄才獨可略時輩深還肯收我曹陽城心苦政偏拙賈誼憂多淚成血公爲方嶽最優容握手相看懷抱紫防官閣數懸魚淸夜藜牀坐讀書干戈未靖軍儲急水旱頻蠲民力紓半生遊宦誰不羨東西南北舟車徧建牙開府事尋常屏翰風流人所見木落蓬飛又別離爲君題句重相思它年黃髮丹顏好長憶東湖防面時

學余堂詩集卷十九

欽定四庫全書

學余堂詩集卷二十

翰林院侍讀施閏章撰

七言古

賣船行

誰言在官有餘祿倒篋購書猶不足誰言薄宦無長物故人贈船如大屋載書千卷船未滿四坐詞人命管淸江白鷺伴往還楚歌騷激吳歌緩自擬相將汗漫遊歸來蕭索妻孥愁親朋環顧只空手不如棄此營莵裘近日括船軍令急戰艦連檣如雨集大船被執小船破長年竄伏吞聲泣去官那敢說官船泛宅終輸枕石眠欲藏無壑賣不售且系靑溪蘆荻邊

無酒自嘲

大蘇嶺外無餘物酒器惟存荷葉杯我賸一杯是紅葉亦思斥賣重裵徊國工心苦雕鐫裏故人贈我來萬里到手曽無緑蟻浮擕鐺且酌澄江水藥欄花發還踟躕花下春風不可孤空杯何似酒滿壺明日能畱杯在無

題聖飛南岡種花圖

醉我南岡酒逋汝南岡詩買花種竹有奇癖桐陰把醆臨淸池惠我矮梅堆几案明年花發重相期世上餘子多碌碌抱膝枕書吾意足再辟南岡十笏寛與爾比鄰接茅屋

放生河

郡東郭宛溪漁釣所集僧明虛築淸溪精舍募買河五里許請禁网罟謂之放生河

淸溪不漁亦不釣碧山影落水淸妙魚遊絕勝濠上樂莊叟來觀開口笑昔時陵陽竇子明釣龍仙去歸太淸百尺澄潭靈迹在神蛟赤鯉山根生截流竭澤取無已龍潛魚服吞聲死駐錫重來杯渡僧買河長畜琴川鯉精舍疎鐘竹影間聼梵遊鱗時往還安得天下萬事皆若此止戈去殺同歡顏

白雀寺

輕舫聞疎鐘古寺尙松際靑松夾道二三里琳宮紺宇相虧蔽丹靑四壁煙霧開陰崕忽裂天爲摧寒空噴雪瀑崩屋蓬壺仙客云車來人間防見成滄海米蘇殘碣生光彩白雀孤飛去不還梁朝老樹今猶在流泉九曲何泠泠寺後危亭接窅防萬頃寒煙太湖白半規山影洞庭靑我欲擕鐺煮明月聼演三乘療饑渇至人大道不可說踟躕還與老僧別

吳興夜醉宗鶴問客捨【同嚴旣方孫介夫】

烏程美酒緩百憂罨畫溪連下若流借問昔人豪飲處窪尊亭在峴山頭市沽百甕難甘口欲尋歡伯誰家有少文本自耽臥遊客捨畱賔傾五斗白蘋風起蓼花新涼秋夜永且相親我亦淹畱能幾日除卻尋山覓酒人

同吳湖州飲孫太初墓側

客子有山癖主人借遊具道峯踏盡日將暮行廚置酒雲歸處【山有歸云洞】云深古木號悲風松陰酹酒山人墓作亭表墓始阿誰延陵望古心相慕於乎山人何如人掛瓢詞翰今猶存空同作傳少谷序後來憑弔皆銷魂寒煙薜荔哭山鬼老僧蘋藻如兒孫世間萬事東流水眼前且盡酒一尊殘碑風雨猶磨滅人生何似南山石

西湖嘆

山圍碧水隄橋好西湖一曲天下少波光雲气變陰晴玉笛銀箏接昏暁三春桃栁亂如煙十里芙蕖繞畫船遊女爭過瑪瑙寺少年遺卻珊瑚鞭南渡繁華長若此一朝歌舞歸流水蘭舟漸少葑田多飲馬千羣夕陽裏嶽王古廟飛靑燐處士孤山愁殺人呼鷹走狗無遺鶴陵樹園花盡作薪黃塵日日昏林麓野老哀吟愁躑躅夜來急雨洗兩峯可憐依舊湖光緑

幔亭歌

荒臺絕壁盤煙霧爭傳秦代羣仙聚虹橋防幄云錦張流霞天酒百花香髣髴藐姑膚綽約霓裳妙舞鈞天作傳呼太姥宴曽孫殷勤勸盡筵前尊忽奏人間可哀曲坐上幾人腸斷續白日欲暝飲旣醉虹橋忽撤人在地人在地兮當柰何彩雲散盡白雲多

屴崱峯

危峯矗立鼓山頂目盡閩天萬峯影磨崖上有紫陽書光芒倒射扶桑冷雙江滙合蛟龍遊三山滅沒人煙浮島嶼東看入海气空靑一髮指琉球洪濤忽起天地動羲和返駕寒云愁吁嗟乎白日苦短靑已班天風何泠泠吹我骨珊珊念欲乘風揮手去八表萬里何當還鸞驂鶴馭良不逺鯨吞蟻鬭誰能閒回首大笑哀人間

海波行

海波海波爾何意爲爾奪我沃野地傍海漁樵生計多萬家內徙皆撥棄饑人委路衢海水轉多魚我欲网魚取一飽官家捕我死須臾君不見煌煌赤字官碑在道傍一步卽邊界

閩寒行

風吹野店捲蓬壁旋如鶻起去無迹天黒愁摧若木枝雨翻直決鮫人宅邊海崇墉多戍壘濕蘚陰崖泣山鬼朔气南來變雪霜荔歇榕衰半生死不信閩天客苦寒手僵膚裂聲悲酸

射烏樓行

越王城邊烏啞啞射烏樓頭烏不下周侯破寇此城頭到今殺气城烏愁先皇丙申歲七月寇來海畔成山丘疾如長鯨吞巨舟城中號哭聲啾啾侯方解官聼吏議爭推要害守烏樓抗言立功須宿將使貪使過皆保障中有健手王老虎陷陣摧鋒气偏壯羣凶爭踞豹頭山咫尺烏樓正相向蟻附蜂屯頃刻間何人敢立女墻上周侯淸嘯決戎機誓師慷慨裹鐡衣指顧中堅發大礟須臾萬骨黃塵飛紫袍戎首正麋爛一軍气盡輿屍歸總戎援兵適繼至三山是日解重圍當塗方略固多有功成乃出閒官手煙旣息烏樓空烏樓壯績在人口他年再集頭白烏射烏還有周侯無

淸流船謡

九龍灘畔淸流船上如上天下沈淵船眞作紙艄爲鐡【閩有紙船鐡艄公之諺】差黍有時還觸石船觸石兮可柰何嗟爾客遊一何多

補船行

夾江石齒喧霹百丈斜牽爭咫尺傾崖斷岸阻人行三老呼號如哭聲老虎灘頭石如虎擊穿艇子咄嗟補斵板刮竹傅泥土不取堅好取撐拄樹黒云霾戍火微山魈夜啼立風雨

醉遊吟畱別曹秋嶽侍郎

昨日飲湖渚今日遊山園相擕繾綣不能別半醉臨風歌一言長安花發滿靑門司農東閣開金罇宣城野客臥郎署日袖詩篇相討論文章直許曹劉合意气寧知卿相尊風塵浩蕩忽飄散一臥蒼江嵗將宴南馳嶺表北雲中尺素雙魚心緒亂但知詞翰益老蒼豈謂園林同汗漫移船攺席興何長俯檻徴歌爵無算於乎此園傳自武穆之孫嶽倦翁其人文雅多淹通賸水殘山紛气象不與他家堆砌同司農讀書日坐臥範蠡湖水連芳叢又辟小園依第宅髙下池亭分咫尺半岡詰曲盡栽梅四坐谽谺皆倚石斯文耆舊時過從鄴下西園嗣往迹﨑嶇軒冕鬢早斑何如羣賢絲竹遊東山我今嵗暮且歸去防待花時重往還

嵗暮行

嵗雲暮矣胡不歸我叔頭白家書稀身𨿽老健心事違碁局詩篇今是非連宵入夢沾裳衣寒江防防雨霏霏明日買舟急歸去石尢風急江村暮

寄蕭孟昉

去年餘五十故人尺素逺相存今年君五十遊子扁舟方出門年過半百日已老相思那得好懷抱多君髙義復愛客藏書萬卷酒百石揮金代士輸宿逋投轄論文浮大白春浮園古易爲春年年臘月梅花新花前今日畱賔處倚醉題詩定防人

醉後歌答楊陶云兼寄令叔闇齋【陶云以翰林謫南昌縣丞】

龍門兩世稱良史不辭吏隠看江水古來重人不重官梅福風流正爾爾沈埋匣劍光逾明半爇枯桐琴不死春來日日開芳筵醉中爲我歌賣船藏書已購防千卷手板長拋盡日眠屈宋哀吟徒太苦夷吾江左今何補桃花昨夜雨聲多悔不花前倒淸醑君家大阮吾同曹六年不見心郁陶江山好在且爲樂莫厭門前滿逕蒿

南浦客捨送孫豹人入楚

雨落江梅濕不飛春泥沒骭愁掩扉君來何處得一笑藹如冬樹開春暉九載無書慰離別齒堅膚實須如雪吐气猶餘華嶽雲銜杯憶共防闗月我今去官無酒錢苦欲畱君同醉眠夜來大叫僮僕怪誦子長歌使我顚敍舊追歡淚如雨故人絡繹歸黃土【是日聞李叔則雷伯吁訃】詩逾千首爲誰雄賸有窮交相爾汝明朝君發龍沙頭春盡還登黃鶴樓人生作客豈稱意笑倩長江送客愁

麻姑酒歌【有泉出石穴曰神功泉宜釀】

石梁之上龍湫口野店三家賣仙酒蔗漿柔防色黃菊佳者泠泠如白玉我來橋上呼一杯舉杯對山山花開花霧防防人自醉醉聞泉響失酣睡再沽一斗三百錢不爭酒好爭神泉水淺蓬萊知幾度一勺猶傳丹井處碧蓮池攺洞云迷君看誰解仙遊去

荷山艸堂歌爲徐仲光作

蛟不在木兮鳯不棲淵嗟爾美人兮胡爲乎窮山掉頭縱使老巖穴安能飡霞躡景逃人間荷之山兮似荷葉煙霏露濯芙蓉色山中人兮抱膝吟走幣陳書招不得吾聞玉井之蓮藕如船花十丈削成太華不可上不如一畝之宮足偃仰君不見桃花園栗裏村其人百世今猶存

閬園牡丹花下醉歌

兩度看花司馬宅三度看花宗伯園客裏每過開口笑花前失醉多狂言君言狂不妨爾詩自擅塲嗣宗太白今在眼世上悠悠誰短長此花逺自吳中買古幹盤根幾百載不惜黃金舁入舟柯葉如山全未攺閬翁灑落眞仙翁對酒能歌語不同日張錦幄夜髙燭四坐雲霞爛漫紅乍晴還雨愁沾濕地近東湖寒吹急百年歡樂能防何乘興呼朋如不及布襪靑鞋客又來餘花重見數枝開當頭明月復已滿人生不飲胡爲哉春風但肯相畱得還傍花叢醉防回

哀覆舟【己酉四月十四日南州事】

人言覆舟之下無伯夷下有伯夷誰能知不見章江白浪翻銀屋千人一日委鯨鯢鐡樹老蛟豈斷鎖蛇身牛首角觺觺官舟賈舶須臾盡賢愚作計空爾爲我時系艇章門下訪舊登樓憩僧捨遙憐招手聲漸吞坐看沈淵淚空瀉最後一船防已收距隄三尺驚回流反覆淪胥在俄頃寃魂聚族啼沙洲茫茫世路眼堪白斟酌江湖聊泛宅江頭一步又迷津愁殺孤舟未歸客

短歌遣悶和阮懷耦長

李杜不登第郊島皆饑寒吾鄰有二仲悲吒常相看粥書三十乘不充八口餐況復有客窮且鰥天寒夜永離思單【謂阮懷】蜀山鑄錢終餓死雪中僵臥還袁安男兒饑飽各分定何能摧心屈首長辛酸君不見東家愚翁愚可憐去官偃仰餘數椽賣船補屋空茫然明年且種東臯田

桐川古松歌

半禿喬柯削頑鐡一面菁蔥枝不折蜿蜒墮地垂胡髯倒起盤空驚屈蜺共愁騰掣乘長風攀借還容坐老翁雲霧有時晝防晦蒼茫白日迷西東我夢天臺恨未遊數株想象石橋頭慈仁寺裏舊所見神物忍遭市人賤【京師慈仁寺松下爲廟市】愛君獨立淩寒煙菀枯隨意全天年數百年來少物色桐川耆舊今流傳誰能移傍我茅屋臥拂殘書松下讀

春江引送濮陽無著遊湖南兼懷龔扶萬使君

昨夜敬亭梅初放遊子帆開宛溪上楚天南去二千里此日春江正春漲鸚鵡洲邊碧艸平洞庭湖裏白蘋生少壯幾時成老大上書何不取公卿仲宣曽作荊南客漂轉干戈不得歇戰久西山積骨髙詩成鬼哭霜天月到今鈴閣罷從軍徵西賔客坐論文浮湘蘭芷眞堪佩弔屈騷歌誰共聞紛紛才子臥菇蘆嘯傲長懷楚大夫倦遊我亦漁樵者搔首長吟天一隅

寄題魏惟度枕江堂

客遊把書不離手愛說艸堂日在口艸堂距江知幾尺髙枕還聞水聲否短墻絕防石欄寛覆屋藤花白晝寒逕曲時容鷗鳥入磴回直絕霾云端亂來萬戶餘殘瓦怪石橫江色如赭書屋將營九曲中【詩有讀書武夷之志】茅堂坐擁三千下堂中人兮今未歸長對靑谿憶故扉篋裏新詩傳海內江頭閒殺舊漁磯

爲劉公防考功題孫徴君詩卷

孫鐘元先生隠居蘇門山之夏峯劉別業在百泉有畱琴堂孫嘗贈以詩

我聞蘇門山恨未得遊嘯千載孫登去已久眼下何人復同調誰知尙在此山中丹顏九十成仙翁掛瓢偶爾同箕潁倚劍直欲排崆峒百泉山下鑿深翠復有髙人劉子驥兩賢相見心相傾數行寫盡行藏意天下軒冕紛如雲倜儻誰雄七尺身生不平世則出世汨沒羞作泥中人畱琴堂好不得住時來暫別煙蘿去今之山公劉大夫借問琴堂琴在無夏峯老人老無恙鸞鶴空山不可孤我今多病臥菇蘆風波澒洞愁江湖蒼生憔悴賴公等讓我狂歌歸艸廬

金陵先賢祠堂歌

崇祠傑閣南山前問誰祠者維先賢在來開慶實肇始舊基結構靑溪邊泰伯以還人四十封爵姓氏人題鐫欲延血食垂香火供祭土田維七千重典何時遂湮廢南郊再祀神宗年議復維焦及李葉【焦公竑李公廷機葉公向髙】祠祭經營分俸錢【謂葛公寅亮】朱堂冠山下俯寺長幹塔影檐端懸書屋茅亭次羅列燦然气象聨星躔丹雘非徒耀耳目薦蘋酹酒皆畱連亷頑立懦此風好百年蕪穢成荒煙狐貍所家蛇豕混頽墻敗棘相鉤纒存者遺墟半侵沒父老吞聲多涕漣倔彊魏生與張子【謂惟度南村】弔古抗言相後先佛老精廬塞天下忍沒先賢無數椽陳侯磊落能好事刮磨位置重薫湔踵舊增新五十四曰采輿論無頗偏神呵鬼防此正直孤松獨立龍蜿蜒百年廢緒一朝舉丰碑偉詠千秋傳於乎前賢誕河嶽上者騎箕魂在天縹緲豈應爭爼豆尙徳崇功古所防丈夫慨慷追往烈後有來者其比肩不然盛事委艸莽恐使白日昏虞淵

隠龍山歌爲兩方先生【季玉五玉】

隠龍之山何詰曲上有千嵗之虯松下有奔雷曳練之雙瀑山中百靈防眞宰乞與方幹作書屋抱膝髙歌有二老對坐千山萬山看不足二老孿生舊最名年齊杖國聰且明鹿車並挽各偕隠兒孫衮衮羅羣英人生得此良不易何妨白眼睨公卿昔君六十髮尙黒相過大醉梓山側今年七十興逾豪采藥山南又山北我今漸老嬾作詩惟看弟勸兄酬浮大白

雪不止和耦長

去年冬雷震江涘今冬積雪蔽千里壓傾茅屋折松枝堙谷平山雪不止齋廚促饌防無薪折柱爲炊爇書紙若个貧交來叩門南鄰髙士僵欲死平生故懷廣廈志歳荒苦乏仁祖米疇昔當官不愛錢妻孥卻笑今如此流民道殣日相望不忍聞之急掩耳於乎不忍聞之亟掩耳已饑已溺何人恥

夜宿南湖

孤篷暮雨一天寒泥深月黒膠湖灘野寺荒村投不得冰鴻雪雁鳴辛酸南山虎穴北山盜心知畏塗坐相看一丈舴艋十人睡僕夫側疊饑無餐丈夫垂堂事偶爾長嘯短歌行路難

送張菊水自郡曹攝涇川事

李白來宛溪又去游水西君今爲政亦如此蹤迹正與古人齊東風細雨春陰好桃花萬樹黃鶯啼控鯉琴髙已千載洞荒藥竈知何在畱侯自是赤松輩借才重作神明宰山縣鳴琴樂有餘酒徒詞客興難孤桃源野寺行吟處問我題詩今在無

秦淮水亭集郭汾又楊啇賢吳野人汪舟次聽蘇生度曲

客捨何人堪共飲獨歌獨酌勸孤影今日鄰翁致魚膾良朋偶爾成髙會坐中絕調有蘇生含商激羽傾公卿當筵按拍絲筦亂一字沈吟更漏換空階玉佩翩珊珊重崖乳瀑寒潺潺忽聞巨石墮千仭驚猿駭鶴啼秋山可憐此曲眞可惜防須一飲盡十石我看四坐各忘言況是天涯白頭客劉郎故舊嘆何戡子山搖落哀江南是夕輕風動楊栁飛來片月明寒潭貧賤傷局促富貴多傾覆笑殺柴桑翁惟恨飲不足孫楚樓前酒再沽桃葉渡頭歌重續與君爛醉棃花春明日東西南北人

走筆贈胡山人省遊【胡善篆刻】

趨時妍媚摹古醜篆刻眼前無好手茶村獨推胡省遊秦漢商周靡不有籀斯旣逺碑銘亡六書八體爭防茫我今老病倦筆墨爲君摩挲動顏色古法今人誰識得臨別短歌還嘆息

楚狂歌贈杜於皇

楚狂爲我歌賣船我歌爲歌楚狂篇謂汝不狂君不喜呼汝楚狂君囅然楚狂坐嘯無甔石開口便許垂千年詩文骨立獨蒼瘦自言火食非神仙惜墨經旬不落筆千言俄頃驚流泉餘子靡麗羞掛眼杜陵老翁差比肩吾戲汝曹亞郊島掉頭瞠目語尢顚妻無機杼子不稼敝耒短鋤恃硯田好事失時眞可怪吾官豫章招不前君𨿽楚人少離楚夢想七澤空眼穿男兒赤身少兩翅出門一步如登天三都嬾借皇甫重書成自序爭流傳楚狂眞狂吾所敬倔癖不肯趨時賢酸風苦雨自騷激直腸坦臆無鉤纒白首常貧何足厭金帛如山終可憐邢顧林方【邢孟貞顧與治林茂之方爾止】相繼死汝臥鐘山將老焉秦淮蒲長橊花發孫楚樓頭堪醉眠十年一面又分袂立馬成詩歌別筵他時韓孟重防合艱辭險韻徐相煎漫矜字可酬匹絹且向囊中看酒錢

抱書嘆贈姜鐡夫

俗士大言盡枝葉壯夫柔翰穿金鐡筆鋒有時飛殺人開口露心帯生血姜生薑生苦讀書感舊憂時動淒絕長松鬱鬱臥寒云哀狖嗷嗷號積雪腹中撐拄廿一史妻死家貧愁百折人情愛少不愛老兩鬢將斑生計拙暑雨如蒸室如甑寄食依人事騷屑眼前下士多公卿倔彊羞從貴遊說稽山鏡水足徜徉瘦馬緇塵空蹩家雞自飽野鶴饑抱書長嘯休嗚咽

一笏墓田歌爲陸集生孝亷作

陸以親喪不得舉作墓田丙舍圖泣曰得墓田一笏營葬足矣遂自稱笏田

有親不封死不塟男兒腸斷气淒愴誰知作客成白頭荒墳未得營靑嶂佳城難得眞可憐黃金如土終茫然國士蹉跎家更破腹中萬卷囊無錢墓田一笏空在口銜哀側首號蒼天北邙髙塜知多少秋風石馬皆吹倒何如束縛歸山岡大孝無文非艸艸笏田笏田何處尋長在孤兒一寸心

學余堂詩集卷二十

欽定四庫全書

學余堂詩集卷二十一

翰林院侍讀施閏章撰

七言古

千頃堂藏書歌爲黃兪邰作

藏書共說須名山黃子艸堂防市間山中有盜能胠篋市上何人肯閉闗黃子示我藏書記使我太息還開顏天厄斯文意不測嬴漢宋元防沾臆金泥玉冊盡飛灰駝負輦馳歸絕域人間流落存殘編注疏補輯勤諸賢寇壘橫攤作甲胃圍城拉雜供炊煙馬牛蹂踏裹糞土頡籒夜號哀九天自從八股輕六經後生搦管登彤廷百家子史太瑣碎略數書名已倦聽風俗藐書人賤賣聞說朝鮮國偏愛舊家稇載救饔飱估客收羅換珠瑁此時喪亂漸無書君家六萬卷有餘幾度桑田變滄海帝敕掌書守爾廬多君先世眞卓犖【謂兪邰尊甫明立先生】祕笈奇文靡不學靑箱世守重裒增排籖插架無參錯虞山宗伯爲君嘆閎覽髙風兩獨難石倉緗帙旣珍襲手校家傳還借看恨我將衰難夜讀瞑坐有時背燈燭雄吞萬卷心不死會向髙齋看書目

旱風篇

千村井渇艸木黃二麥枯無一尺長刈取作飯徒徬徨中虛無粒余麥芒嘈嘈皃女嗔爺娘縛雞易黍炊壺漿天茫茫南風捲地不可當旱魃晝出飛亷狂兩年嵗儉今田荒九重心惻眞成湯桑林哀禱呼穹蒼萬民如堵皆沾裳上帝君不見黃河水溢連江雨田廬漂盡嗟淮

賜裘圖歌爲沈繹堂太史作

茂陵作賦傳禁闥召赴金門給筆札謫仙李白揮彩毫承恩勅賜宮錦袍奇才異數古罕有千載聲名在人口華亭太史沈休文遭逢聖世眞不杇憶昔讀書石渠閣京雒才華推卓犖掦馬文章夙討論鐘王字體兼摹索先帝旬宣遴舊臣雙旌秉節黃河濱政成嶽牧重淹

蹇數奇遷謫多艱辛矰繳脫身已垂翅敝裘旅食成枯鱗天子垂衣忽召見黃門飛鞚如流電天仗光搖金鳯牋禦鑪香暖鸜鵒研螭頭侍從列千官詞翰爭看柏梁殿濡毫進講復陳詩霽色溫綸荷天眷是時冰雪髙山丘瑤臺丹陛寒云流壺傾仙液金盤果尙衣又賜紫貂裘都下喧傳詫殊遇擁馬羣看塞道路七貴五侯來索書流傳墨迹多無數今年重召入宮門親承帝語問寒溫在廷喜起徴元首四海雍熙想至尊官還舊秩由中防棲遲難索長安米瘦腰靑髩暗摧殘三泖九峯思故里冠蓋如雲滿京國人生富貴何紀極天下才人亦無數惟此九重恩遇不可得聖主知臣臣戀主防應珥筆彤廷側請君莫憶南山之南北山北

醉來歌贈曹顧庵先生

騏驥何當老伏鳯凰不合垂靑防自古文章纒坎防升沈萬變皆漂萍汝不見曹學士昔何騰逹今隱淪談遷兩世稱史臣出入侍從詞淸新腹笥便便資顧問博聞彊記如有神胡爲失路髩垂雪傷心往事難具陳十六年來重把臂金門防合多吾輩萊陽之宋【荔裳】新城王【西樵阮亭】南海【周量】東吳【繹堂】相頡頏余亦覊棲燕市旁同聲異曲成宮商疎星歷歷月皎皎奮袖爲君歌激昻聖主寛仁尙文史國士銜寃心不已慿誰仰首號天門事白徐還臥鴛水風塵滿眼憂思多醉來且共尊前歌古銀槎歌爲荔裳作【背有鏤字云元至正壬寅朱碧山制朱名華玉見輟畊錄】

坐上突兀見浮槎根株半杇枝杈枒中有老翁獨箕踞縹緲恍惚如仙家細看乃是銀鑿落腹空曲注藏流霞碧山山人眞好事雕鐫苦盡經營意摩挲膩滑半無防猶存至正壬寅字宋公好古稱博雅滄洲懷抱尢瀟灑醉後淳於興轉豪天上張騫臂堪把此物曽經四百年浮生誰是長年者如君愛客天下無典衣沽酒飲吾徒雄談不借揮麈尾壯志時聞擊唾壺防當倒載入槎腹拍浮滿地皆江湖借伶酒隠亦不易人間萬事何其愚

趙閬仙膳部作頭陀小像

突兀天人姿灑落湖海气怪底含香厭塵滓掉頭別具逃禪意泰山稊米海一杯簪笏煙霞渾閒事愛君且欲苦畱君蒼生正賴靑雲人君家淸獻亦不俗豈必蒲團是淨身

喬石林舍人見示先侍禦聖任先生來鶴圖

柱史東山髙枕處射陽湖畔滄洲趣前代曽傳抗疏名知幾早就歸田賦手校連牀多異書坐看滿眼森奇樹海風簸蕩垂車輪一鶴翩來不去先生自是鸞鶴姿廿年萬事付漁磯嗒然倚杖天機靜還有亭前鷗鷺飛十峯艸堂歌贈錢礎日【錢家錫山有九龍峯自署十峯艸堂】

昔過惠山逢雨雪九峯不辧江天白今來駐防燕山旁逢君乃是九峯客九峯深處多長松艸堂正對靑芙蓉看山自信山爲友添汝不妨成十峯竹徑蘿軒雲霧裏芒鞵布襪何時始壯遊五嶽復三山相看我輩皆老矣掛瓢且酌山中水

程周量梅花小像

炎海祝融雄百粵山川郁奧仙靈宅栁州能言不解事嶺南少人故多石君看程侯起海濵睥睨中原眼欲白出入承明及郎署風流共許文章伯胡爲乎倚樹孤吟似山澤把君詩一卷酌君酒滿樽朋友膠漆君所惇幼輿自具有丘壑東方遊戲隠金門天南羣盜如蜂屯干戈未息黃塵昏羅浮縱好不可住回首梅花何處村

苦熱行

帝京酷熱天下無誰言白日寒幽都往時晝汗夜擁被朝昏爽气生肌膚今年日夜如釜甑赤身臥地仍狂呼龎眉父老稱怪事人暍馬喘死載塗輦冰如山塞路衢千家買盡爭須臾去冬苦寒今苦熱天气過差偏有餘江南炎暑常勝北闗情故里當何如近聞太白復晝見憂來側足重踟躕

金魚池歌仿杜樂遊園體【時余將南歸荔裳顧庵繹堂周量西樵阮亭觀玉昆侖方山諸公集餞同賦】

京華何處散愁疾城裏金魚池第一相國園林尢豁爽新秋遘防好風日諸公爲我開金樽預恐分襟聚儔匹鳴騶下直來及晨曲宴論文坐從宻菇蒲映水似江村別館連云紆石室煙中萬樹南郊靑屋角斜陽西嶺出開懷不惜酒如澠見面誰能發猶漆憶昔花時桃李新傾城羅綺驕靑春金鞍玉管雜無數遊女嬌姬不避人今朝彌望轉淸曠晴空無際心神白晝魚龍忽起舞滄洲鷗鷺閒相親人生貴賤偶然事好愛千秋萬嵗身

得閒吟

還山去秋云陰渡黃河河水深匹馬歸來畱不住悠悠若个知我心丈夫得時貴行志漫說爲貧聊一試療貧行志兩無成白頭濡滯需何事空堂積雨羅衣單炊菇膾鯉思江闗長風昨夜送淸夢故山笑我成蒼顏黃金如斗賜歸葬何如襆被生前還百年苦知不得息聖主恩深許暫閒登我讀書閣前俯鈞龍灣敬亭雲气軒牕裏宛句溪聲枕席間吁嗟莫負此溪山

防轎中坐臥不得戲爲俚歌

籃輿可舁那可防道長計短當柰何浩如一葉衝黃河縱橫簸蕩交風波坐愁臲寢則那暑雨如甕如繭窩山川都邑虛經過上下如山人力多搖精頓骨心蹉跎丈夫縱可無八騶豈堪局促憑兩騾不如匹馬騎欵段平沙緩轡行且歌

韓祠歌

河北孟縣城東陲有巋獨存昌黎祠知公故里下馬拜庭宇卑隘巍門基簪冕白晳皎玉樹不老不少疎髯髭詎果畱侯並姣好流傳刻畫恐差池隤垣蠧幾作鄕塾六七童丱聲唔咿問公閭巷盡恍惚奉祠者二衣冠衰仲宣有井宋玉宅唐賢迹豈無人知兵火摧殘一碑在略紀嵗月闕文詞寸筳難尋巨鐘擊庸工縮手差般倕鼠迹蝸涎滿蕪穢迎神侑饗無歌詩天生巨手掃落葉百家八代供鞭笞口吸天漿紉霞佩生拉羆虎捶蛟犀乾坤簸蕩萬類困竄逐饑愁逢百罹狂瀾獨砥塞羣喙羽翼魯鄒功不隳開云徙鱷在反掌帝遣鴻文驚海湄便當上書置博士飛甍攺築命有司發盛美琢金石陳牲薦體繁鼓吹公遊八荒當來歸嶺海嵩洛不移時君看月黒風雨夜公乘赤豹擁云旗

嵩陽雨夕懷王昊廬侍讀

登封城郭嵩之陽崒嵂靑防云錦張重云三日雨如霰滿耳虫聲秋葉黃此時獨坐生白髮忽憶美人邈金闕開尊永晝坐論文卷幔淸宵同對月長安車馬無時休臨岐執手重淹畱浩歌早識名山興瑤華送我尋嵩丘一生當著幾兩屐放眼一步成十洲看君亦有向平意望逺那免張衡愁玉女窻搗衣石來朝新霽淩絕壁與誰共作峯頭客

九龍潭歌

翠屏倒削成寒谷重坎靈湫連碧玊鞭霆作雨龍歸來縮角攢鱗此中宿密林夾石石髮靑崩崖訇磕陰風腥下有菖蒲寸九節潭幽磴滑云防防浣纓戛杖人嘯語困嬾九龍眠不醒君不見才雄膽大昌黎子石記猶傳雷震耳【韓退之遊九龍潭遇雷有石記云戒人勿妄語觸龍也】

獨酌寄張爾成少參【商丘城東作】

朔風一夜霜華新髙原艸衰色勝銀文雅臺東晚沽酒【商丘有文雅臺】短歌獨酌生悲辛君期大梁飲十日中塗攺轍防無因汴城百萬殉河伯夷門山阜湮沙塵梁園修竹成灌莽白日黃狐蹲怒人開尊虛左縱結客文章長物誰相親人生萬鐘轉眼盡嶽遊雙屐隨閒身多君意气自湖海資我僕馬無逡巡瑚作鞭碧玉杖上窮嵩頂下潁濵惜哉咫尺龍門失行過百里餘悔嗔囊中收得嶽雲在臨風會放周八垠茅堂藥徑重灑掃還山解帯題松筠江鄕此日好風味稻蟹丰脂魴細鱗安得致君江閣坐緩傾五斗新詩陳歌成酒气指頭出誰謂吾曹愁賤貧

我不如二首

思叔父也歸旣半塗夢叔父寢疾憂不能寐也

我不如黃鶴兮一舉千里無裵朝飛自西暮還東歸心皇皇兮思舊棲天路邈兮霜雨霏秣我兩馬兮逝將追而

二

我不如慈竹兮盤根曲節相因依菀必連生枯必並衰魂悄悄兮慘獨悲黃髮衰兮白日隤防我四牡兮殆其後而

宿啇賢艸堂

北來防馬苦思歸深巷斜陽還叩扉石城舊知亦不少執捲忘饑君獨老紫螯我買君開尊中庭摘豆充盤飱艸堂夜靜如崖壑讀半新詩月西落酒中忽憶墻東叟【謂方爾止】在日三人同笑口人生零落眞可嘆撥棄勿道使心酸

涇陽雙節婦歌

平陽太守劉使君曽大母張大母魏並笄年苦節成立藐孤見涇陽縣誌

黃鵠一寡不復雙哀鳴夜半天雨霜阿雛良匹亦如此雙悲獨宿寒巢里人言此事世罕有請看劉家雙節婦柏舟早泛年防何姑年二十婦十九後先兩世抱遺孤洗妝椎髻霑羅襦層冰墮指聲嗚軋窗前織素燈前書靑箱嗣續成頭角蘭芽玉樹爭卓犖九原鸞誥未追褒五馬聞孫雙淚落雙淚落且莫哀兩心金鐡齊不朽千古休論懷淸臺

仙源歌贈邵徴君鎭之

仙源近在黃山下三十六峯眞可把徴君髙臥棲翠防乘興行吟過白社少年詞翰紛陸離射防公車明盛時論心盡是顧廚輩結友羞稱遊俠兒蹭蹬天門不得上風塵世事堪惆悵南陔愛日罷南宮靑門掃迹歸靑嶂前朝曠典徴賢良羣英吐气爭翺翔詔起先生出蓬蓽身隨漁父歌滄浪是時姑山有一老【謂沈畊巖先生】同郡同徴與君好國是官常重制科采山飲谷甘懷寶轉眼人間萬事非滄江不攺釣魚磯八十著書從皓首北山笑指孤雲飛耆舊年來嗟逝水典型不墜存遺軌有道誰旌通徳門聚星差抵髙陽裏咫尺思君見面難采芝努力還加餐好憑七尺靑藤杖同向蓮花頂上看

斗山亭筵上呈曹使君【同錢陶云考功孟繼美少參曹廣孺孝亷】

鄣郡千山萬山裏累如海中碧浪連天起斗山壁立兩城隅巒壑人煙皆杖底培塿昔日埋荒榛亭臺今日淩秋旻復檻朱欄列桃李綺疎傑閣摩星辰借問此亭誰構者前生子建眞瀟灑【樓是曹使君修葺】臨風散帶時欲眠對客題詩不肯下今朝佳客集樓頭揮杯直作空中遊白嶽香罏亂雲外紫陽書捨叢篁幽練水當筵如屈注山城帶雨歸煙霧河西遙指石梁橫太白當年飲酒處白也把酒心常閒千年一去何時還與君傾一斗差可解愁顏防風拂髙樹銀漢聲潺湲北望容成正招手且可翺翔三十六峯間

白龍潭上桃花源作【地近藥銚丹井一名藥谷舊有蓮花庵】

黃山峯壑防千曲客遊先就桃源宿杖底殷殷雷繞身樓頭洶洶濤崩屋淸夢全醒風雨聲深林匹練中宵明曉起白龍掉長尾四山飛瀑來喧爭怪石礧砢排盾防寒潭冰雪澄空碧隔溪古寺斷疎鐘偃木垂藤纒絕壁匡廬三疊天下稀嵩嶽九龍稱神奇何如此地獨兼並咫尺眾壑蟠蛟螭復磴叢篁白日暝還溯藥銚尋丹井轟磕不聞人叫呼倚杖空亭發深省問君蓮花庵在無連朝細雨山糢糊屋角一圭破云影靑鸞舞處看天都【靑鸞天都二峯名】藥谷仙源難具陳琪花紫翠秋爲春憑君傳語武陵客笑殺桃源洞里人

中秋夕坐光明頂看月歌【同洪美周江允冰許雪懷是夕允冰吹鐡笛】

人間何處無中秋誰向仙巖絕頂遊白頭牖下苦局促浮雲轉眼空煩憂君不見黃山天海光明頂橫絕千峯冠萬嶺芒鞵踏破層巓云石鼓人歸日未暝夕陽散映靑山紅珊瑚萬樹琉璃中絕壁寒光出滄海赤霄皎月隨長風雲門仙老影重重九龍旖旎羣追從坐指蓮花見花瓣遙窺玉女臨虯松此時大笑皆拍手香溪客到貽美酒割吾炙傾一斗客吹笛吾擊缶昨日風雨今日晴天上良宵眞不偶銀漢疎星明玉盤山蔬野果資淸歡眼底髙擎出仙掌勸我把盞爲加餐獨憐五老墮雲霧【黃山亦有仙掌五老諸峯】相思不得同盤桓夜未闌露將漙白鶴唳兮回靑鸞翠云裘敝天風寒於乎萬古此山此明月何人不媿峯頭客

贈檗庵和尙【楚人熊氏名開元以進士官給諫崇禎中坐建言指斥輔臣謫戍】

入山得黃嶽九州碌碌少名山眼前幸無弱水隔怪底人難一日閒笑我尋山亦已晚得逢禪老開歡顏把君書一卷啟口非人間蒲團久坐三峯月杖藜重過九龍灣龎眉防拂時不語鉢中但見雲飛還靑原藥公思黃海一日西歸不能待【先是靑原藥地師有黃山之約】安能把臂同此遊虎溪大笑三人在勿言往事徒傷神裴休今作比丘身看君出世好男子舊是先朝骨鯁臣

黃山怪松歌【效古人純用仄轉體松有把門臥龍破石蒲團接引繞龍之目】

山中老松多詭絕風伯手揉云綰結靑枝如組踵屈鐡根似引防長百折髙可尋丈短尺許寄生以石不以土餐風飲霧無凡姿倒身拂地翩躚舞天門以上兩翁立一迎一送相拱揖向人兩手儼開張笑語有時風習習盤石團團翠蓋擎僧趺細雨衣不濕巉﨑一綫巖前坐倐駴蒼龍眠欲墮騰身逾峽復斜空片石搘撐成負荷又過云梯各呼吒破石松生蓮蕚下怒如利劍刺山頂迸出靑霞穿石罅平天矼畔蒲團好圍坐數人懽絕倒軟鋪熨貼貽阿誰應待維摩及天老山樵野火燒半枝雨漬雲滋未枯槁峯尋始信【峯名】眉睫斷崖恰賴孤柯接似伸猿臂來引手位置欹危通步屧左瞰一峯等卓錫突出倒垂翻削壁糾髯奮角肆盤旋煙靄防蒙纒霹徐看知是繞龍松或稱帝松莫與敵【帝松字見山誌】趾無梯磴絕攀緣膽裂猱愁搏擊其餘萬樹難名狀石竇山腰迷背向曽見軒皇煉藥年瘦筋緑髮今亡恙離奇睥睨人間世盆盎移栽空好事䢐徠山麓盡凡材天臺橋畔羞比類我今作歌非癖異笑遣胸中槃礡意廏多肉馬怪眞龍時俗徒誇梁棟貴

紫陽書院歌

九月十五朱夫子生日太守曹公同郡僚邑侯戾止集諸生講學賜飲饌歌以志盛事

尼山嶧山回光鋩伊洛南來歙浦長折衷諸儒誰獨苦羽翼六經朱紫陽紫陽山有韋齋館回峯環侍如堵墻夜闌風雨獨燈火書繙周孔堆繩牀作尉尢溪生仲晦新安故土無時忘考亭武夷著書處並以紫陽稱艸堂外家祝叟墓猶在舊時山月縈中腸【文公自閩還歙省祝公墓講學紫陽書舊時山月四字】共知魂魄良睠此連云傑構緜烝嘗禦書祠額冠巖壑【宋理宗禦書紫陽書院額】釋菜講業歌洋洋兵興萬事如流水漸仁摩義等粃糠百年耆舊掃蕪穢窮秋防涉裹餱糧生徒習禮气肅穆官師坐論聲琳瑯當塗豁達略軒冕布衣揖讓承酒漿俎豆敢言遺緒在山川已覺靈旂翔二程逺祖亦歙產厥裏篁墩湖嶺旁丰祠偉碣著譜系程朱闕裏聲煌煌【二程失子之先歙篁墩人有三夫子祠詳見程朱闕裏志】天生哲賢如擇地萃異鐘英接混茫孔壇顏巷猶咫尺濓溪鹿洞森相望於乎百家路充塞聖逺忍令吾道荒明明日星未墜地願翦荊棘還周行

黃山吟贈曹賔友

我家近黃嶽夢上天都峯苦遭纓組防側身難相從興來蠟屐賫宿舂靑松手防爲靑龍曹生示我山逰艸飛雲走日開心胸憑陵一萬八千丈踏翻滄海搴芙蓉緣蘿捫葛人無數山靈頻妒生煙霧曹生四入峯頭遊層巖疊壑窮朝暮尋山直欲作山史一石一泉皆記注我昨孤嘯蓮花巓鐘山廬嶽皆防煙羲和卻顧苦停轡恨無鬥酒招列仙看君弔古懷李白珊珊仙骨才翩翩少年努力爭撰著叫呼昻首摩髙天丈夫防應取知已何處酒樓同醉眠

酬贈髙蒼巖郡丞【君初官滇南】

君遊碧雞水臥治黃山麓借問防蒼峯十九何似黃山三十六防時投分軒轅君笑把蓮花拂雙目憶昔齊州叢菊開夜闌共倒明湖杯一別花開十五度斗山共賦臨髙臺萬古銷沈如過隙眼前事事頭堪白尋山乍可訪丹丘對酒寧辭傾一石君不見杜陵老作諸侯客

讀書行贈張黃嶽同年

後生空腹喜祖龍老守帖括如童防亦有聚書連屋棟塵封還與無書同不見歙州黃嶽翁縹緗充斥一畝宮手排筆纂少閒日丹鉛簡首訖篇終略抒胸臆作文字長嗤刻畫非天工我壯同官少同榜後先視學山之東見汝髙歌畱岱頂摧嵩抑華憑天風中年勇退良早計對客偏稱左耳聾別我於今二十載齒如冰雪雙顴紅糠粃一切那可得坐擁萬卷亦豪雄曹倉鄴架眼前少歸田誰信吾儕窮王衍呼將阿堵去文舉坐畏淸樽空與君引手向天笑啾啾塢壁徒秋虫

程公瑜藏墨歌

韋奚潘李世所無存者半挺如隋珠含光內映若膚枯螺文龍脊兩糢糊桐脂熊膽今良圖先朝妙手方程殊不數玉玦與金壺公卿目皆驚吁誰其嗣者今公瑜君房後勁爭齊驅一丸萬杵成璠瑜云腴石液分天都苦心物色忘饑劬漿可飲頭可濡割豹爲囊十笏儲便應如意椎珊瑚

學余堂詩集卷二十一

欽定四庫全書

學余堂詩集卷二十二

翰林院侍讀施閏章撰

七言古

貧交行爲程山尊作

富交長閉門貧交長開樽富交張四筵咄嗟多徳色貧交傾鬥酒意气深相得不及見君盛時貪結客祗今黃金散盡非疇昔片言岐路遇知已開襟倒篋無所惜一卷新詩雪不如滿眼富兒眼堪白園林細雨共繙書山寺疎林同躡屐聞君舊向邗江住怕見乘車喜儒素世澤猶餘諫艸存窮吟莫爲詩篇誤酒傾一石書萬卷屈蠖還須猛虎步狂客從來悲倦遊丹楓殘菊系離愁聞說春帆下子幾時來醉宛溪頭

桐塢短歌詶贈程非二

張拳欲搤南山虎袖手低眉臥桐塢海水怒翻桐摧殘鳳吟嘯聲辛酸白楡彥防須臾歇【新安舊有白楡社皆名宿】霜天雲散畱寒月籜冠避世棲墻東當年玉樹今山翁黃山數峯夜驚走索之乃在君懷袖日日公榮酒滿壺眼中人識酒人無

相逢行寄陳說巖學士

昔在都亭困濁醪長安耆舊相招要

天子崇儒聚文士班賈董紛吾曹新秋細雨涼別墅長謡短詠懽深宵酒闌脫帽半頭白惜別憂來增郁陶髙都學士獨年少皎然玉樹淩丹霄石閣校書朝索筆金門下直晚回鑣相逢忼爽始相識文章款曲心魂交我出春明躡嵩頂中原萬里風蕭蕭三花已落根株古少室斜穿星漢髙緱嶺仙人逝超忽抱書歸臥守蓬蒿尺素傳來開老眼陳遵健筆回斗杓八人方駕吾老矣不鄙謂我諳風騷論詩精域那能造【君詩有宛陵含淸眞論詩造精域之句】廢學雄心早寂寥丈夫經術重喬嶽笑看詞賦成鴻毛涵都茹京偶披寫掣鯨倒海生風濤出水芙蓉曜朝日盛年策足眞人豪吾家侍禦與君好【謂研山】贈逺豈必雙瓊瑤歌成不寐搔短髮起看江月飛寒潮

東渚艸堂歌贈梅八丈子翔

東渚艸堂大如掌蘿軒竹閣淸溪上東渚閒園半畝餘谿光樹影何森爽主人舊是子眞裔掣電空羣許騏驥少年詞翰早飛未老巖林甘棄置門畱三徑長蓬蒿坐揖吾曹論文字種蘭滿砌花滿溪繞籬叢菊無東西臨流抱甕手灌漑飲露餐英日杖藜我來十月花枝少傲霜猶賸黃花好舊時兄弟盡零落獨酌花前成野老興移得句襟顏開碧雲暝合呼餘杯臥病三年身好在掉頭萬事歌莫哀歌莫哀髩已摧好束藏書堆列架醉看鷗鷺眠幾回

黃門髙冡歌

萊陽姜給諫如農明末建言觸忌廷杖謫戍宣州衛防國變道阻逾數年始至遺命卒葬敬亭山下吳中士大夫私諡爲貞毅

謝公久逝杜韓死敬亭佳客能有幾朅來突兀姜黃門生愛敬亭死不已黃門不是愛山川憤切遺忠痛心髓一抔之土五尺墳明末孤臣某在此平生骨鯁重如山怒攖虎豹號天關身幽詔獄杖闕下偸生豈復思人間薄譴忽謫宣州戍荷戈便踏江南路時艱中道阻干戈亂後重來已遲暮國步𨿽移心未攺家園無夢歸東海誓言埋骨敬亭陲貞魂毅魄畱千載於乎魂歸閶闔將如何欲就重華舊淚多蓬萊水淺碣石泐黃門髙冢長嵯峨

徐田東見遺石溪偃松圗蓋摹東坡墨本

髙人揮禿筆天地爲軒輊君不見此偃松畫者誰郁盤轉作幹霄勢前有東坡後石溪胸中同此磥砢意官家宮闕童千山爾獨長畱巖壑間詰曲杈枒飽霜霧神全節宻多古顏於乎石公生前好畫與余善惜我未致鵞溪絹愛君古人心一片但願守此數相見

醉後爲周雪客題松林抱膝圗

層巖怪石紛巃嵸老松鐵幹根靑銅江天漠漠來長風誰獨坐者蒼山空老病看人眼欲白望气知爲周雪客丰頤廣顙不尋常骨重神淸愛山澤前年走馬長安市客捨髙齋面秋水題詩一出驚公卿挾策行將謁天子爾翁意气橫髙天君才豪俊尢少年顧廚結客凡幾輩書畫經時又滿船春華方盛詩已老老成更數何人好二酉家藏讀父書蓼莪淚盡收遺艸【君方輯先公遺集】金陵耆舊隨東流時人衮衮徒公侯多君父子能好事殘編陳迹時討求卽今抱膝亦不惡脫手黃金未蕭索薄遊君自敬亭回北樓坐對銜金杯我來重酌秦淮酒倚醉同登周處臺才雄心小君努力暫時雌伏休裵夜闌拂袖題長句我亦山中尋桂樹

敬亭遲新安曹使君不至

山城新漲驅山去把酒含情對芳樹五馬雙旌望不來雨中花落春垂暮敬亭雲气連天都索羣鸞鶴聲相呼不知此夕宛溪淚能到新安江上無

題劉緘齋樵客圗

倚靑松踞盤石出入千山萬山碧世人皮相識不得山人故是江海客華陽學士心相憐五侯七貴皆前席白眼長安忽倦遊掉頭歸臥鳬峯宅於乎買臣富貴殃其身何若行歌長負薪

悲老牛

老牛躑躅心悲酸上嶺下嶺走新安新安諸嶺石齒齒淚盡蹄穿鞭未已吁嗟力不勝驅使行行入肆充甘防此邦百萬多豪家炊金饌玉紛如麻一臠不備亦何憾相恬成俗無咨嗟君不見黃衣入夢語爭傳又不見救母藏刀尢可憐殺業相尋緣食肉爾有大功人不錄昔時力盡爲君耕今日忍棄供鼎烹不辭刀俎吞聲泣請君看取盤中粒

割蜜篇【避兵水東作】

山蜜茙茙傍山屋刳木作房相累屬過午放衙飛滿檐花盡采花心不足靑桂開殘叢菊黃戢羽藏身天欲霜持刀割取鏁子甲慘澹糾纒不出房彊憑煙灼驅除去欲行未行心卻顧不辭辛苦爲君甜裵猶覓空房住爾聚爾族且莫嗔殘膏霑潤安爾身棄家骨冃不遑惜獨嘆流離烽火人

避亂偶還見荒園叢菊方華慨然有作

主人灌園不出門手栽叢菊沿深村秋來叢菊花開滿主人避地畱虛館人間萬事逐烽煙幾處靑燐生井防溪叟潛歸暫亡恙憑誰杯酒酹花前

酌水歌贈張兩水

酌水懽四坐請爲兩水歌昔時共學並年少今日相看鬢已皤鬢已皤可柰何甔石𨿽屢空令名一何多昔汝大父維尙書銓衡手握澄冰壺睥睨權璫能嶽立早愛靑山歸五湖懿靖先生尢卓犖不官獨嗣旴江學中年戰勝兼逃禪鹿門妻子皆藜藿多君世冑貧不愁賣藥街頭韓伯休得錢供母苦不足便學何顒防酒肉避人蒿徑隔山齋返哺烏巢傍茅屋尙書祠前水淸妙錦樹丹霞相照曜君家三世稱賢豪萬事浮雲堪一笑請看閥閱存幾家回頭盡作風中花

關中房儀凡駕部初令新鄕有殊績及聞李賊陷京師痛哭山中不食死鄕人私諡曰貞靖有表忠祠碑敬書短歌其後

文士綰符能殺賊罷官聞難仍殉國義憤塡膺死獨難吞聲絕粒無人識盲風動地摧山邱如此孤忠那可得於乎鯨鯢得志龍髯悲正气哀歌又一時史不特書裏有諡千人墮淚表忠碑君不聞淸渭之涯太華麓墓上寒猿時夜哭

大滌精舍圗【潛谷爲湯巖夫畫】

昨觀潛谷嶽陽圗墨痕一掃天糢糊林端縹緲丹樓出半涵煙雨浮菇蒲尺幅重看圗大滌林巒層陗炯縷析拍空萬壑走長風拔地千峯暗雌霓問誰居者黃山樵【湯自稱黃山樵者】愛餌神芝鑿靑壁坐邀天海蕩心胸側聆松濤飛霹靂黃山樵者眞孤搴席門陋巷滄浪邊采薇晞發無處所作碑賣字餐寒煙梅村學士不相識新詩獨賞心爲憐造廬結韈事𨿽己海日江春句已傳【湯有赭山懷古詩爲吳學士偉業吟賞名遂顯】婁東逝矣淚如霰吾曹落拓復相見羽書日夜警關河帶甲縱橫滿鄕縣敝裘落日換鬥酒烈士哀歌倚雄劍買山歸臥定何年但捲疎見江練黃嶽天都不可攀大滌誰當共往還夢遂天姥亦虛語眼前一步三神山但令此圗常在手相看大笑開心顏

寄天都許靑巖

靑巖舊有靑藤杖生掣蛟螭馴倔彊苦心割愛傾所懽作歌贈我余惆悵亂來躑躅扶杖行懷君望逺攀孤嶂側聞松竹都亡恙重倚梅花酌佳釀我不共飲可若何興來拍手爲君歌丈人家傍黃山住山房卻在臨溪處丈人愛向黃山遊飛策天都最上頭住山遊山心總閒雕鏤云物窮仙山雪翁千嵗成逸友【山有老白猿人稱雪翁】蓮花百丈開懽顏黃山峯勢千手指就中耆舊今餘幾詞賦家風傳二子眼前萬事堪老矣殘編自向碧山藏仙客還分石髓嘗南村潭上東風暖應有春云滿竹房

松巖圗短歌貽馬吉人

崇巖太古松俯視大夫輩借問盤空幾許長能繞橫枝出峯背幽人放眼淩華嵩防當置爾丘壑中松風謖謖溪云合誰識孤吟拄杖翁

題金長眞憲副小像

昔年同臥白雲樓醉吟並馬西山遊風煙荏苒二十載今日逢君仍黒頭細看此圗良不殊丰頤防笑疎髭須手挈瓶花傍盤石懸巖倒掛靑瑚淸虛寡欲阮千里丘壑關情謝幼輿人生富貴誰不朽安得聲名滿人口使君五馬復千騎官達才多意良厚徧地干戈愁殺人披君襟抱如春酒薔薇花落坐新桐白薴歌殘橫北斗當塗努力好自愛君差雄健余衰醜

汪蛟門舍人三好圗【謂書酒聲伎】

丈夫寄興皆偶然要令懷抱垂千年擁書把醆列絲竹富貴何必非神仙不爾僵臥且止酒殘編短帙商歌傳吾愛舍人好才思縱無三者良快意竹西況復風流地雪色妖姬擅歌吹秦郵美酒吳閶書咄嗟充斥等閒事前年醉我燕市頭髙歌月下解貂裘白門昨夜燈船曲嗚咽秦淮水不流可憐名士悅傾城桃葉楊枝舊系情興闌開閣防遣去一壺一卷娛平生孫老倔彊殊苦口大聲勸汝屏詩酒杜老戒書嗤腐儒佯狂豈是髙陽徒【孫豹人杜茶村並有作】積書人多讀書少我愛讀書今已老慚君詩思眞湧泉被酒長篇疾如掃

金在吾苦吟圗【謝文侯寫照陳無名補木石】

陳郎作畫謝老寫生當風玉樹眞神淸獨坐緑蕉倚文石望中知是苦吟客聞君卓犖讀父書好客平原亦不如乘風破浪有長策肯學五言七字爲腐儒君不見吾儕靑髩皆早疎

酒間贈鄭谷口【時谷口歷敍八分及漢諸碑書法又被大司馬惇促入都】

八分健手天下知片紙尺璧傳京師諸王列第徧題楔五嶽名藍半寫碑收藏富有羅百代上窮岣嶁下李斯篆籀銅盤及石鼓銘刻重搜太子池中年慘澹工漢借問苦心摹阿誰溧陽挍官郃陽令石門禮器皆神奇【以上皆古碑名】摩挲軟勁非筆墨剝落金石光迷離錦帙牙籖盡書畫旁通不合兼軒岐公侯延佇爭倒屣車騎刺促無閒時勞人作達轉淸暇解衣揮翰明燈下匹絹殘牋气槃礡態遲勢速人驚詫義急窮交不顧身興耽古物寜論價髙齋別墅夏猶花畱我過從每涼夜飲君巵酒顏欲酡火雲滿眼鼓鼙多單車見說燕山去谷口閒園柰若何

登淸涼山歌

半生自向名山趣解組中年稱情愫北遊嵩少南武夷一枝撐空破煙霧世亂餘年仍薄遊剰水殘山思坦步無端一月坐秦淮領客終朝汗如雨籃輿忽舁石頭東新竹防風散巾屨到來不信是城中突見匡廬峯下路龍蟠虎踞何縱橫防壑層山莽回互翠防亭廢翠防深【山頂宋有翠防亭】江色天風曳遙素巖阿古寺自疎鐘舊是陳宮避暑處六朝勝事總荒煙三山寒影如浮鷺巖棲川觀多幽人望古聨翩足佳句昭明臺在馬蹄多玉局碑沈春艸暮【山頂髙阜傳爲昭明臺又有蘇文忠石刻今不存】一拂祠西峙講堂風雨時聞鬼神聚僧開髙閣並危巢云掛長松疑瀑布愚山老人作客便當此中住不然自捲殘書徑歸去聞說秋冬楓葉春桃花倘得重來定看十里江城盡紅樹

塞翁行贈吳岱觀

塞翁昔住江湖畔萬頃琉璃堆几案塞翁忽作秦川客萬里間關靑鬢白作客差同杜老時分符正值關西饑官舍數椽鄰鬼火邊城百雉啼寒鴟三川小路新通蜀輪蹄日夜相奔屬廏中十馬九馬死倌人走卒吞聲哭繪圗請命幾沾衣折腰早放淵明歸諸邊歷盡黃沙戍五月親看積雪飛此地古稱同谷縣子美哀歌淚如霰解綬還能築艸堂題詩重爲開生面【君修葺杜工部艸堂邑人有記】翁歸自笑稱塞翁芒鞋布襪隨西東古來得失皆偶爾且作逍遙河上公

靈巖山

苔滿西施洞葉覆吳王井巖前對面碧湖灣美人畱得蛾眉影麋鹿遊來池館平舊時響屧余鐘聲糚臺洗盡看僧墖惟有春花嵗嵗生

徐健庵編修洗研圗

徐公健筆千人萬人見詞翰驚傳柏梁殿偶然休沐臥江湖麈尾閒揮看洗研瑚架筆金花箋賦就還應闕下傳誰知得意苦吟處夢在池塘春艸邊【時仲氏果亭編修立齋學士並官京師】

七十二潭漁父歌寄贈陳確庵孝亷

吳江千里連雲樹漁父狂歌鼓枻去震澤周遭滄海深七十二潭定何處平生故是出羣才片言落紙驚風雷公車掉頭不肯上心輕萬事如塵埃桑田變後甘樗散白日飛騰忽晼晚抱膝橫經木榻穿繞堂種竹花溪逺向來偶作諸侯客老臥惟耽五湖宅龍威丈人得見無大澤羊裘空發白蒲葦零亂楓葉殷寒潭倒浸湖上山彌望關河箭滿眼江頭幾个釣船閒

王太常煙客先生作畫見寄報以短歌

余寓書先生初未相識聞作畫後數日臂痛廢搦管亦見先生耄年特筆矣

畫家法變宋元後潑墨紛紛負能手太常一幅來婁江意逺神閒眞罕有乍看僧巨然再觀癡子久晴山濕空翠輕雲罥林藪華頂天臺恨未登見此使我心騫騰峽裏飛流迥積雪松間細葉垂蒼藤先生甲第舊平津八龍七葉多聞人時移身隠巋耆舊巢許臯防無等倫少工書畫吐奇气望古心追爭上駟中年惟作擘窠書老罷丹靑倦人事誰邀異數苦經營是嵗春秋八十四前賢折節收後生手書細作千餘字昔我視學山之東梅村爲寫丈人峯剰水殘山走嶽瀆此圖气象將無同側聞別墅冠吳中惜哉相望阻相従轉眼梅花照亭榭何時鼓舵披心胸但見髙堂素障山千重

送歙州江允凝遊蕪江

山人生長黃山下一生愛作黃山畫殊松駭石非人間俗眼羣看盡驚怪天都仙窟眞靈奇不經身到誰能知拂云憶共蓮峯坐對酒曽橫鐵笛吹勝遊一步一回顧到今猶記題名處可憐亂後總荊榛回首丹臺隔煙霧宛陵舊友今寂寞鼔棹於湖興磅礡殘暑風生水石涼髙歌夜醉天河落笑君略識敬亭山欲往瞿硎防未閒此別中秋餘幾日月明兩地各江灣

寄邱徳俊大防淮上是年七十

我昔同官爽鳩日先生平反稱第一及君出守漢陽時讀禮余歸臥蓬室風煙従此各離居幾度門前楊栁疎爲政聲名滿中外那可相思無尺書漢陽絡繹疲兵革褰帷四望頭堪白潁川渤海最循良漢水楚江盡恩澤是時治行天下聞歸夢常思淮浦云東方千騎且麾卻故山叢桂多淸芬古來富貴如飛籜丈夫要貴能行樂如君有子過八龍二龍詞翰爲人宗【曙戒季貞】如君得年已七十手把靑樽發如漆湖海元龍不可攀香山耆舊心長閒餘年且作歸田錄笑看沙鷗日往還

石公種松圗歌【畫是梅淵公筆】

梅翁石公皆畫松倔彊不與時人同石公飛錫騰黃嶽萬松詭異羅胸中朅來黃檗袈裟地便擬手擎雙墖寺【廣教寺爲黃檗禪師道塲俗稱雙墖寺】莖艸拈成丈六身舊時云鳥來依人金雞舞罷吼龍象種松欲徧無荒榛上人逸興多如此黃嶽千峯歸眼底髙坐松陰自在吟役使神猿及童子客來笑把種松圖看取新松種幾株俄頃空中聲謖謖靑天萬樹齊浮屠爲問西飛黃檗歸來無

爲饒景玉題畫

老我靑鞵與布襪愛畫愛山都入骨近年苶極嬾登臨空向此中興超忽石翁落筆來英靈三山五嶽歸毫髮願畱坐臥十日看無數雲霞時出沒

防毛行

田家飲泣罷爲農悔不將田全種防無苗髙坐忍餓死無防搒系千家空可憐防毛嵗一割割剝非時防不活況復山家種植稀咄嗟那可飽搜括官家作艦頻遣兵防麻聚斂盈空城麻𨿽倍直土所出防非厥產從何生羽書飛促勢倉皇用三作一不相當誰知轉自蕪湖買婦無完袴兒無糧連嵗兩河需栁埽芻粟三秦重荒耗普天萬國困軍儲分在供輸復誰告語卿忍淚且勿悲人間禍福無窮期不見西南戰地赤殺人如艸鳥不食但令瘠土莫干戈力盡輸防死亦得

有客行

殘書把讀長松下有客來尋灌園者采藥山童隔翠防門稚子驚車馬停車贈我靑瑯玕促坐論文抒肺肝傍竹開尊復何有臨溪膾鯉延淸懽昔我先人皆好客洙泗髙談浮大白行觴子弟聚星辰並日琴歌出金石老夫十稔賦歸田有官不換東山眠削牘久慚事干謁堆盤何計羅肥羶以此虀鹽光舊徳卻看徒禦少顏色妻子笑余畱上賔無錢那合作官人回頭語卿吾累汝客去髙吟聞四鄰

岕茶歌

岕茶勝事眞罕見脫略茗柯作香片顧渚月峽趨下風倒戈羞與岕山戰岕陽絕勝無多地寸壤黃金爭品第最老廟後稱冠軍紗帽碁槃亞兄弟【其他有新廟後犁尖扇面香袋手巾皮刀洞頂皆連壤異名】問誰造者唐與朱【唐子晉朱日如】苦心創獲前代無抑徐疾有妙理俄頃能分气味殊北海韓侯雉城長玉川遺事傳淸賞【刻有玉川遺事一書】石鼎金泉手自煎小酌深嘗戒鹵莽就中甲乙難討尋賤耳歸求鼻舌心其甘雋永香蘊借非蘭非乳鮮知音時俗噉名吁可吒贗鼎偏矜尺璧價今年始擷供

至尊廟產摘盡余中下紛紛豪貴競徴求令君仰屋山家愁物色經時得一啜才分半盞霑枯喉山是陽崖總砂石瘦吞云日成芳潔廟後何偏奪地靈言人人殊莫能說幾處茶寒善損神將花燻染香失眞气幽色白此柔防大葉粗枝翻絕倫牙筍鎗旗春太早月團龍餅添揉造桑薴天隨安可嗤後來踵事今人好酷耽水厄癡則那我彊解事爲茶歌岕園未到猶餘恨山靈妒我將如何【余欲往登岕山防雨不果】

渡錢塘畱寄毛稚黃

吳山山下閉門久藥臼在傍書在手銷魂曽到宛陵書散病詎同湖上酒秋雨淫淫木葉黃我遊甌海渡錢塘龍湫知有千尋瀑訝許江漲別恨長

大龍湫歌

白龍倒影垂靑天天河欲決成桑田驚濤一瀉五千仭曳爲素練霏紫煙遊絲小駐勢不下奔雷迸射當我前舉頭拍手相叫嘯回風急雨爭喧闐忽如玉女舞白紵翠鬟長佩何翩躚矩那開山好心眼【矩那尊者開山有矩那亭】孤亭冉冉來羣仙我吞名泉胸八九杖藜對此嗟老顚靈源湧出雁湖頂怒翻月窟稱龍淵謝公屐齒不到處榛迷徑塞重茫然下注錦溪歷斤竹東歸到海何時旋憑誰拾取玉井石蓮子種此湫底藕如船它時騎鹿重相訪防看十丈開靑蓮

學余堂詩集卷二十二

欽定四庫全書

學余堂詩集卷二十三

翰林院侍讀施閏章撰

七言古

畫松歌爲梅瞿山作

梅郎爲我畫松索我歌古來畫松歌已多對君目駴柰君何但見修鱗巨鬛盤拏絕壑淩嵯峨咆哮騰虎豹怒掣奔黿鼉一株突裂餘霜柯神猿健鶻不得上空中壁立搴藤蘿髙枝獵獵翻風去白日寒山愁欲暮斸藥長鑱客有無前峯木末橫煙霧同時畫手老禿翁【謂半山】往往揮毫共奇趣世人不向黃山遊眼中那識眞松樹請君酌酒且論詩休遣人間喚畫師梅郎掉頭濡墨稱不疲公孫大娘舞劍器朱亥壯士揮鐵椎丈夫豪气亦如此何妨縱筆走蛟螭大笑山巓與水涯

賣屋行

老翁名姓君王識徴書屢下辭不得巾車欲發囊無錢宦田稅重誰買田數椽舊喜依山住減直今甘脫手去猶說官人反覆多縱買華堂難久據庭前橊樹正開花眼看已是他人家

觀宋牧仲比部家藏賜畫歌

宋侯世冑稱詞伯网羅墨迹有奇癖自矜手眼曽摩挱家藏賜畫皆拱璧錦囊繡帶重束堆案黃金不肯粥臨發江關要我看訝許光芒滿書屋玉女湘娥翩絕倫姿奇服難具陳精移神駭看不定諦視方知是洛神千年人物推周昉妃子撚花注幽想鸚鵡前頭無片言愁見東風自來往寫生更有山鷓圗差池羣雀聲喧呼猩紅小璽周四角宣和譜載非糢糊平坡大麓來獅子母顧其兒若狂喜電眸斗尾蹴寒空振壑摧林勢未已近時西域貢天家

至尊色動都人誇按圗比質毋乃是靑天黯淡揚風沙此皆坐臥可十日片時過眼徒咨嗟於乎文康相國調羮日召對有時前至膝詔頒珍畫寵三公宋元舊物宮中出相國平生室如罄寶此丹靑時嘯詠墨荘畫舫皆等閒賜出

先皇臣所敬可憐能事經營浩劫頻過光怪生什襲埋藏等棄置無人得見傷人情此日東南半豺虎銷沈粉繪如塵土君當祕此歸何許往渡黃河好防持毋使蛟龍橫攫取

何郎行贈何次徳子大春【曽大父芝嶽公故相國】

何郎贈我賣船歌我方北轅子抱屙今我重來未相見流光逝水三年過炎熇愛把奇編讀山寺髙桐間深竹丹靑遣興不隨人風雨著書還滿屋眼中冠蓋何紛紛黃金叱吒成靑雲何郎掉頭復抱膝酸吟苦嘯懷邱墳君家舊擁平津客珥筆分符世煊赫阿翁俊及最聲名少年豈合耽泉石於乎男兒磥砢千夫雄手掣霹靂開羣聾防當挽彊射猛虎安能腐唇敝舌徒雕虫

贈王侍讀太封公匡廬

瑯琊丈人瑯琊住閒心卻夢匡山路朱輪累葉璽書封注目寒巖展毫素岱宗東望海云來小春暖放梅花開鳳毛五色紛滿眼萬事髙歌酒一杯

對雪酬田茀園長句

車馬塵中倦紙筆投詩報一常逋十霏霏雨雪永今朝長句驚看气橫出未論彩翰灼雲霞早覺深衷托膠漆長沙痛哭非此時且可擁書送白日昔君作客重平津文章甲乙何紛綸見推吾賦亞潘陸【曽客魏相國邸選刻詩文亟推吾粵江賦】意气相親非眾人升沈雲雨多翻覆浩蕩江湖從隠淪爲園不少萬竿竹入饌那無千里蒓如何被褐來金門借騎款段愁逡巡排風折翼公車久捧檄掉頭無五斗豈眞詞賦解窮人能令萬事俱不偶一日君王問長卿賣文還有黃金否雪後西山滿眼明判解鷫鸘沽美酒

爲喬石林舎人題扁舟看花圗

無數靑山天際起白雲橫曳山松裏花滿東風雲欲飛扁舟誰坐看春水君之先公眞禦史舍人墮地成才子文賦揮毫若湧泉眼底如君復有幾燕山雪霽栁條新射陽湖漲桃花春不知天上含香客何似花間倚棹人

次韻李武曽見贈

詞人腕弱如茅靡健手千鈞鼎可扛我薄雕鐫復衰晚無鹽老女醜無雙檇李李君有佳句攜來剪燭哦西塞北黔南歸杖屨風流意气聨友邦新韭黃芽小開酌髙言碎語如翻江比捨汪喬勝二仲【汪鈍翁舟次喬石林】文詞麗人惇龎談經欲據臯比坐策足思撾天馬鬃燈明竹葉泛甆椀春近梅花撲玉缸窮愁韓孟角險韻大呂洪鐘相擊撞滿眼緇塵好誰向須遊海嶽逢仙幢局蹐轅駒不得去五湖閒煞煙中艭奇兵鋭卒火牛出坐看七十堅城降夜闌吟罷且酣臥天風防防吹銀釭

黃芽菜歌

萬錢日費鹵莽兒五侯鯖美貪饕輩先生精饌不尋常瓦盆飽噉黃芽菜可憐佳種亦難求安肅擔來燕市賣滑翻老米持作羮雪汁云漿舌底生江東蒓膾渾閒事張翰休含歸去情

京邸寒夜戲題惱豹人起用其集中語

娶妻當得如西子娶妾當得如莫愁看君狂興有如此那可空牀獨臥悲白頭胸中撐拄幾千卷細故悲懽那在眼粗才莽气橫飛揚百折回腸時一展君不聞杜陵拔劍斫地歌西京野老柰爾何

李相國示心逺堂集奉贈

鳳城滿眼多髙位誰存灑落滄洲意髙陽才子今元老俯視靑雲獨孤寄示我山堂詩一編三山五嶽蟠胸次於乎古來作者有深義篇章不獨矜文字先生經術本閎深短歌長句皆異郊居雜述憶田園詠史秋懷橫涕泗中間折衷及風騷異曲偏師安位置我昔獻詩良艸艸泛愛殷勤輒言好枉答瑤華亦偶然春風一日生枯槁雨散雲飛二十年吹噓重集長安道不信洪鐘憐瓦缶寧知溟渤收行潦對策誰能比仲舒虛名竊恐如殷浩髙秋緑酒坐園林風議澄懷接蒼昊感公知已非眾人不敢慁公甘迹掃連年蠻嶠愁鼓鼙山多豺虎海鯨鯢

聖皇側席尙文治欲綏卭僰來雕題我公委蛇防宻勿天旋日轉無端倪才雄心小恩遇重卿云颺拜翻含淒禮闈羅盡天下士龍門淸峻誰攀躋腐儒愁疾將杖藜軟塵對面迷東西寒梅欲破忽惆悵雙柑苦憶聴黃鸝迂疎那稱平津客只合長鑱歸舊谿

戒壇二松歌【並序】

戒壇寺庭二古松東一株尢奇髙裁及人便禿頂橫撐偃庭破壁余用虞伯生目松之語呼爲支離叟又寺外南麓一株通體作偃蓋可蔭數筵舊稱松棚余輩借艸淹酌其下酹酒笑曰翁防娑甚矣因命之防娑翁作二松歌紀別

支離叟防娑翁老夫西山三日過問我所得惟二松叟居戒壇紺殿東橫斜百尺走羣龍雪壓一枝西防折出入小放中庭空翁踞南山最髙麓一畝低覆陰蘢蔥主人置酒成四坐白日不到生長風磥砢神物故偃蹇盤旋百變爭天工松乎松乎吾老去汝將奚從君不見慈仁寺裏蒼虯凡幾樹蹴蹋苦遭市塵污何似山中攫雲霧

送毛防侯還祥符【時以博學鴻詞召試不得志】

栁花乍逐東風飛燕山艸緑春已稀遊子思家正惆悵故人卻向大梁歸大梁作吏神仙客鴻筆聲名動鸞掖文園獻賦舊淩雲丹陛談經應奪席幾度銜杯共禦溝有時並馬西山遊上書昨日不見收釣竿歸憶嚴灘頭劇邑専城殊不惡飲冰三載偏蕭索弦歌且看河陽花寂寞何如天祿閣

送董蒼水

野客愛江梅躑躅愁長安一樽歌別曲四月商飈寒君昔寄詩滿紈扇到今頭白懽初見春水遙連三泖深誰信相思淚如霰當陽

聖主渇賢才聞君髙臥機山隈詔書絡繹搜艸澤詩篇叱吒生風雷車馬黃埃那可歇交遊冠蓋喧城闕花筵縱飲數論文燈市聨吟曽踏月晨夕招尋通巷陌朔風忽送南歸客江鄕嵗儉興難孤舊釀牀頭餘幾石眼前詞伯紛蹉跎自言垂老變風多倦遊閩粵復燕薊長悲烽燧思煙蘿於乎似爾不悲將柰何雲間故人寥落久梅花書屋思老友【謂吳六益】無計從看黃浦云臨岐恨折靑門栁

華山歌贈王山史

華山突兀淩八荒仙掌擘畫摩靑蒼洗頭盆水瀉銀漢斜掛星辰森在旁攀絙直上幾千仞俯看海日生扶桑韓愈當年驚處昔爲絕險今康荘誰能羅致歸戶牖瑯琊先生有艸堂霞舉煙霏何爛漫杖藜散帙隨昏旦奔騰腕下走鐘王研索牀頭窮系彖安車彊起棲僧閣夜夜山中夢紅藥蹀躞金門嬾上書公卿縞紵還垂槖先生豈是塵中人披帷暱就多逸民所懽顧況尢比鄰【謂亭林先生】崋山不作終南逕看爾三峯頂上身

已未夏家園老梅作四花餘適同孫予立茅楚畹髙阮懷並官翰林裏中梅淵公諸故人作瑞梅圗歌索和漫題其後

金門客子苦棲遲故園梅發花幾枝花開不是梅花時靑梅結子久垂垂園林此事亦罕見俄傳盛事爭稱羨花枝人數適相符四子同時登翰苑主人愛閒不愛官可憐親舊滿堂歡繪圗作詩侈花瑞封題卷軸來長安老梅憔悴非奇樹餘花再發人何與偶然作異轉傷心當年吾叔髙吟處時艱才盡徒咨嗟不待秋風便憶家三人少壯予獨老剰有星星兩髩華

貞孝歌爲吳庶常母夫人

昔我交延陵倔彊好詩格朅來同燕山披襟露肝膈隴頭早梅寒未花石門才子思還家宮衣蹔作萊衣舞滿堂動色千人誇談遷彪固皆相繼雕龍世擅尋常事惟母聖善最劬勞伉儷忠貞動天地憶昔先公官石渠抗手請纓雄萬夫虞淵忽悲白日墜一身殉國無踟躕母將雛鳳方黃口官舟聞難吞聲久捐生舉體付黿鼉彊活回心事姑舅漂搖亂後可柰何萬事悲辛黃鵠歌杞梁有妻侃有母昔也授書今鳴珂荏苒流光周甲子懷冰茹蘗逾三紀綺筵此日酌金樽魚腹當年甘海水我今與令子虎觀偕翺翔願將明月爲母佩虹霞爲母裳挹鴛湖以爲酒把天目以爲觴看我作歌歌洋洋千春彤管垂光芒

宋旣庭孝亷南歸追送以詩

一年並轡燕臺遊苦憶銜杯醉虎邱徴車獻賦不稱意掉頭溝水東西流前日送君過淸苑逾月重看故人面今日聞君歸故園離筵不及春明門眼前萬事總銷魂吳中耆舊幾人存髙枕著書元不惡目極江南紅樹村

和田子綸水部移居元韻

載書何必三十車牽船住岸亦爲家才雄官冷耽坐嘯身隨鵷鷺心麏麚避喧狹巷蹴茅屋虛檐暖處安蜂衙藥臼茶鐺足位置天然曲幾容橫斜犢鼻偏嗤南阮富俸錢小買東籬花墻短逺山見秋色那無深栁可藏鴉滑稽暫爾金門隠徉狂羞作漁陽撾幾輩朋來競髙唱不妨鼓瑟驅靈媧

健松齋歌贈同年方渭仁編修

空庭老松攫雲霧一老裵朝復暮借問含情柰若何主人舊日親栽樹風塵澒洞橫干戈園館邱墟穴狐兔神防鬼呵知是誰霜皮鐵幹還如故先生有子今鵷鶵承明簮筆春華敷衣冠甲第韋平後詞賦風流馬徒此時此樹森在眼回首故園私踟躕風木𨿽悲手澤在看松不與老人殊於乎礧砢神物千年好方君孺慕天下少

一艸亭歌

秋浦吳次尾先生樓山艸堂之前舊有暫亭旣廢今其子子班復之沈徴君題曰一艸亭聊寄短歌

樓山老屋藏書處黑風怒捲白日暮天憐防木余根株堦前突出淩霜樹昔畱萬軸今一亭遺艸猶含碧血猩江月山云愁不散長防亭前書帶靑

題姚羮湖畫卷【姚官滇海陷賊中拔身來歸作山居圗見志】

塵中白日眼糢糊謁客重城喘未蘇矮屋才髙六七尺靑桐恨少兩三株長夏炎蒸欲大叫祗應舴艋眠菇蘆誰寫此卷幅盈丈毋乃萬里江山圗野渡村簾見毫末空天古樹何扶疎傍水人煙接隴畝腰防刈黍者誰與層峯千仞忽壁立拂云倒掛靑芙蕖親經劍閣復洱海筆力故與他人殊浮廬老禪吾舊友自詡浮山天下無【謂藥公】知君邱壑有夙好一官轉徙罹艱虞脫身虎穴來闕下驚看霜雪侵髭須不敢便乞歸田廬揮毫十指爭樵漁慈仁寺裏喜相見好向旗亭傾玉壺

聖朝解网寛遐陬孤臣防見恩霑濡但恐猶憐子卿節未許先耽賀監湖

題江靑園前輩廬墓圗【辰六尊公】

我失雙親初毀齒不成負土悲未已誰能血淚染松楸戀慕衰年如孺子昔聞大孝江次翁祗今又見靑園公神呵鬼防手栽樹巢烏夜夜啼天風千載墓門人下拜眞州之北防江東

爲戴楓仲題丹楓閣

掉頭苦愛靑山住擔簦偶踏長安路眼前突見層雲陰盤空艸閣巢楓樹關西耆舊不離口華嶽三峯擎在手老楓相伴寒不枯肯許風霜落葉無

送陸冰修歸海寧

大陸詩傳京輦徧滿眼公卿希見面聳肩抱膝短長吟羞把文詞覓推薦東西學士苦相畱一朝興盡成掉頭手攜襆被卷書畫出門便欲淩滄洲君家舊業連東海赭山翠壁爭碨磊捲簾幾閣坐風濤蕩胸日月生光采誰能破浪斬鯨鯢含愁攘臂號眞宰昨年邸捨吾比鄰袒跣相索無昏晨東亭看月許眞率【謂集阮亭侍讀邸中】狂歌雅韻何紛綸新聲共道諧金石吾愛開襟見冰雪酸風苦雨不嫌多怒流直抉天河裂於乎交道今何如與爲輕薄寧麄疎縱令交盡天下士不如自著枕中書庭前秋色催碧梧送君鬥酒那可無歸心我亦懷東吳莫忘江頭雙鯉魚

奉和葉閣學題院壁

風吹不埽門前沙老槐蔽日成槐衙瀛洲亭廢池水竭灼爍不見芙蓉花髙堂廣廈舊書屋石渠藜閣稱仙家到今燈火久寂寞幾人夜直聞宮鴉先生鉅儒親講幄獨陳絕學摛天葩分曹舊簡命筆削願洗瘡痏親搔爬樂饑日費太倉米病渇猶霑金椀茶网羅放失憎老眼狂來疊鼓思參撾龍門述作已千古此事那能無嘆嗟汗靑何日羣公在還山倘許餐朝霞

貞靖祠堂雙白松歌

嵯峨山下雙白松二龍夭矯丹祠中髙枝逺接終南雪宻葉長翻渭北風正直憑依人下拜婆娑父老走兒童問祠者誰樞部公平生勁气淩飛虹事去龍髯攀不得吞聲絕粒悲塡胸抗節深憐沒艸莽貞魂直上排蒼穹鄕人爼豆令子痛手栽佳樹標遺忠關中植此良不易霜柯廿載成靑銅盤郁心知資地力扶持敢謂非神功枯荊可茂木連理君親結念天爲通華嶽垂云作霑漑故滋鐵幹森菁蔥於乎武侯廟前千尺柏白松白松將無同

爲髙念東侍郎題衡山雪巷

雲樹合杳防千山失翠屏何人住茒屋獨坐餐淸泠平生不省因人熱自信前身許泉石有時拄杖躡孤峯俯視茫茫供眼白煨芋空山釀老春前村幾處梅花新誰知鶴氅騎驢客別是人間冰雪身

徒步行

東安門外許肩輿東安門內止策騎入門半里史局開徒步往還渾閒事窮交況有兩三人攜手同行且稱意旁人大笑官可憐天街雨後尢迍邅東鄰有馬恥數借蹇驢欲買無靑錢道逢列駟來喧闐避塵側足看髙天我昔山中躡芒屫竹圃花溪甘寂寞忝竊乘軒三十年召試還登石渠閣東方曼倩腹長饑國子先生齒已豁聖主殊恩錄侍臣尙書筆札給來頻特詔分曹事編纂旁捜散牒何紛綸但恐千秋無信史那知一日愁官貧昨日西山灑防雪朝來爽气逾鮮新腐儒衰晚精力盡短詠長吟忘苦辛君不見杜陵拾遺亦徒步當時裘馬同飛塵

同諸公陪侍葉閣學先生集黑龍潭卽奉和寓捨對花歌韻

長安春色不可見時買花枝著眼中籃輿出門騁野興春風無數芳林紅名園頗存濠濮意人物略與蘭亭同先生袖出看花句驚才絕艷爭天工黑龍臥壑云杳靄黃鸝囀日聲沖融髙臺別墅連咫尺西山翠嶂橫簾櫳論文永嘯傾四坐開襟緩酌須千鐘恨少金樽桑落酒酣歌醉倒玉山翁共覺臨流思畫舫不妨趂客有遊蜂經年講幄侍宻勿殘春休沐聊從容人生髙防感知已追懽一日良遭逢道存丘壑豈荒宴風光欲暮憐花穠靑峯萬古看不足躡屐還應憶謝公

丰臺看芍藥歌【是日劉蘧庵舍人攜酒率爾招同阮懷雷岸兩同館】

屢約尋花遊未果驟喜良朋堅促我花茵十里渾無賴肯數翻階紅幾朶尙書瀟灑有孤亭宴防偶閒容客坐好風駘蕩香滿衣隨意淸樽傾白墮燕山莫問黃金臺眼前且看叢花開一嵗牡丹先落盡三春忍復遣空回慈仁偃松久防折韋公西府已蒿萊帝京奇樹稱六七【見帝京景物略】繁華勝事余荒苔卽今西南猶戰鬭那免憂樂私裵請君痛飲歌莫哀毋使花前白髮催園人摘花如摘菜日日擔來城市賣花多全不卹花稀賣花聲裏春光歸

爲鄭瑚山舎人挽其先公寶水防憲

昔遊金陵逢舍人論詩共醉靑溪春舍人防畫親王幕側聞世冑本名臣今年爲我述厥考卓犖淹通稱國寶早上公車困禮闈詞林待詔聲名好一朝薦起騰銓曹亭亭玉樹淸風髙戒絕苞苴卻私謁千金擲去等秋毫是時國步正艱難不惜朝廷止惜官王章封事日慨慷賈生痛哭徒辛酸東南烽燧忽如霧轉眼防藩國事去王臣縱有荷戈心憲使已無駐節處瘴雨腥風密箐中依棲不避熊羆宮解組潔身從間道著書滿屋成老翁聖世沈淪三十載耆舊弓旌或可待終南捷徑羞投足石田農圃終滄海於乎丈夫不幸眞可憐吞聲抱志誰與傳古來義士亦如此舉頭往往號蒼天猶喜老蛟舊窟風雷纒二龍躍出爭蜿蜒

醉歌寄研山開府

君不見泰山雲起丈人峯俄頃雨澤沾寰中又不見杏壇古木摩蒼穹車服禮器猶雍容問誰主者維吾宗建牙秉鉞等帡幪當年柱史乘花驄心圅冰雪臨河東俄稱獨坐气何雄東巡特簡由宸衷稜稜玉尺橫磨礱百城坐嘯生淸風戶賑人霑憫嵗凶噓枯回槁分天工有時白簡如霜鋒一聲霹靂驚羣聾乃陳俎豆集章縫鼓吹文字撞鐘鏞今年正喜黍稷丰比屋無憂杼柚空不妨魯酒揮千鐘憑山臨海酡顏紅我昔視學思無窮尙想躡迹河汾公【謂薛文淸】葛藟異地情相通恵連把臂開心胸祗今嵗序如飄蓬安得防杖一相從或騎白鹿鞭蒼龍共聴淸泉十二聲沨沨

夷門

駕言尋夷山夷山不可見徙倚城東門城郭亦屢變侯生七十隠抱關虛左誰迎上客還擊秦救趙亦徒爾英聲髙義驚人間狗屠烈士何紛紛魏隋堤空夕曛惟有英雄心不死荒祠長弔信陵君

王給諫招集祝氏園林【是日同阮亭健庵果亭舟次蛟門峨嵋】

一春無日無風沙昨宵防雨今朝霞城南窈窕好園館攜壺並轡來看花白晝陰陰楊栁緑梓澤蘭亭叢一曲孤嶼回溪面艸堂攢云疊石成書屋就中縹緲飛丹樓捲西風在上頭主人況是王給事相將直作輞川遊去年與客同登臺今日追懽取次來狂思白鹿騁五嶽老憶靑山倒一杯四座髙談不得住尊酒才酣春欲暮多少遊魚唼落花行吟細繞池邊樹

走筆用韻答沈客子見贈

髩殘願學滄浪翁羞見桃花照眼紅何來詞客入京洛皎然玉樹淩天風才鋒不數三語掾腹笥直並五經筒彩毫濯出蜀江錦健腕鑄作首山銅投詩爛漫滿朝貴苦心追琢推良工公卿傾倒筵上客開樽列坐金緜狨春華絕艷今所少刮目那敢呼吳防誰是昌黎重昌谷鴻詞且獻蓬萊宮

送汪舟次檢討冊封琉球

九州邱垤海爲防人生牖下如蠐螬眼前馬首皆風濤恨不乘槎萬里潮海隅日出歸神堯分圭錫命仰天朝皇華特簡稱人豪諸侯負弩擁星軺牙檣錦纜隨靈飈如山巨艦輕鴻毛玉節龍旂光气髙鞭蛟馭螭不敢驕島嶼蒼茫紛動搖扶桑咫尺森髙標安期松子來招要珠宮貝闕浮煙霄橫空鰲背淩山椒噴味長鯨風雨交伐鼓中流吹玉簫淵客陽侯驚叫號天淸浪靜無塵囂澄波萬頃堆瓊瑤鮫人出舞呈冰綃殊方屬國迎旌旄曰臣北面瞻斗杓厥貢瑚兼寶刀任生長嘯且釣鼇閒看風物紀風謡往來破浪歌蘭橈海賦虛將見嘲

瓦上兒

健兒如鳥生雙翅飛騰屋瓦等平地漫漫長夜夜憑陵挾彈乘墉恣虎視短刀長箭膽气雄嘯侶鳴儔風雨至明燈倒篋迅須臾稇載臨行復飛騎爾曹豈果迫饑寒剽掠椎埋矜故智羣行劍防聲相磨街頭擊柝故鳴鑼豪門健僕或格鬭儒官拱手看捜羅衣被新從質庫出一時將去寒則那語卿飽颺休酣歌趙張執法汝柰何噫嘻趙張再出當柰何

聖朝解网恩波多

學余堂詩集卷二十三

欽定四庫全書

學余堂詩集卷二十四

翰林院侍讀施閏章撰

五言律

岀郭

岀郭見春色春風來幾時緩遊貪日永畱賞願花遲藥問山童種尊從野老移行看南圃竹新筍過東籬

春雨卽事

春雨乍陰霽殘花半有無林鶯愁不語水鴨喜相呼著檻圍庭樹分沙養石蒲蓑翁相問訊田舍已江湖

春暮

積雨閉天地初晴已暮春長歌花落徑獨步鳥隨人海嶠思尋藥湘湖夢采蒓那堪聞戰伐回首是風塵

太白祠

太白騎鯨去空畱采石祠當軒千里水繞屋萬松枝山月長淸夜江云無盡時誰將一尊酒把臂共論詩

燕子磯

絕壁寒云外孤亭落照間六朝流水急終古白鷗閒樹暗江城雨天靑吳楚山磯頭誰把釣向夕未知還

山亭

山亭溪色裏喬木散秋陰果落跳松鼠萍開過水禽入林蒼徑滑隔岸數峯深一坐移淸晝悠然物外心

三天洞【中有三牖上見天日故名】

一逕穿雲過三天入洞開仙宮窮斧鑿龍窟走風雷日抱松根下泉通海眼來幽棲何代客禪坐有荒臺

秋夜送楚客

酒盡暮江頭歸心水急流月明分手夜風逐去帆秋客裏添新髩潯陽憶故丘前途君自愛寒露滿汀洲

山中掘得小古鏡

菱花作蟬翼磨滅到人間神物出何冢淸光寒一山銘余蝌蚪迹血蝕鷓鴣斑多病愁摧髩憑君好駐顏

玉山寺書壁

山近故園好年來到亦稀回風陰寺閣深竹靜巖扉沙鳥下庭立風帆隔浦飛沃洲亭畔路坐見白雲歸天逸閣尋邢孟貞是亡友梅朗三故居

虛館孤城外春帆送客來獨憐芳艸地頻上故人臺夜月雙溪滿晴雲疊嶂開鶯花仍不減腸防爲誰哀

雙谿艸堂

僻性逐滄浪雙谿一艸堂亭穿叢篠曲潭漾雜花香錦石支書架垂藤掛藥囊扁舟將汗漫誰與卜行藏

敬亭云齊閣同孟貞

連峯深翠合傑閣倚林端盡日孤云在靑松滿院寒江城晴入坐今古醉憑欄不是同心客何人共此看

郭瑞屏過宿荒園

握手春風暮當杯莫放停兩余云滿席夜久月移櫺筍蕨邀鄰叟松篁覆艸亭陶陶同永夕簾外曉峯靑

水東

一路花開落孤鶯栁外鳴水飛懸嶂裂沙擁防橋平農圃沿溪灌郊原見鹿行相依有親舊卜築好躬耕

永慶寺送孟貞歸石臼

殘春悲逺別小飲不成醺客淚看花落鐘聲帶雨聞山鶯知選樹野鶴自離羣歸去孤舟路江潭盡暮云

遲王公搢不至

嬾來惟謝客爲爾倚衡門花亞巖中樹煙橫溪上村看山先蠟屐畱月待開尊讀罷新詩後疎燈聞夜猿

借劉潤伯舟發東溪【時將適吳門】

句水新秋漲孤舟逸興同帆髙分雁陣濤響合松風野店寒煙外山城夕照中吳洲行處好猶未落江楓

買舟避兵

偸生何處得水國靜悲笳萬事數行淚孤舟八口家隨風依岸栁載雪隠蘆花不是尋源去虛疑博望槎

栗園何氏山荘【栗園地名在水東】

野靜寒煙薄秋深暮景斜淸泉逢谷口老樹識山家餉客霜林果登盤磵圃村翁還揖譲不媿瀼溪涯

袍笏嶺

避地寧辭險攀蘿得逕偏陰巖風嘯虎半嶺石防天獨木立寒色羣峯交暮煙干戈歸未穏惆悵白雲邊

亂後和劉文伯郊行

斜日照荒野亂山橫白雲到家成逺客訪舊指新墳戰地寃魂語空村畫角聞相看皆墮淚風葉自紛紛

暫歸雙溪敝廬

客久防音書重歸感舊居魂招徵戰後淚似別離初鼠穴呼兒塞蒿園借火鋤艱難疑去住敢信是吾廬

哀族叔汝毅罹兵難

全身無早計蹈刃復誰憐歿後遺書債生前乏酒錢癡兒甘失學孀母怨長年喪亂猶如此魂歸何處邊

早春聞子規

栁條緑未徧已有子規啼春色此中去行人何處迷繁華芳樹下世事竹林西向夜含情坐空潭片月低

哭妹壻梅聖起

萬事君都已孤墳我獨悲有生惟臥病臨訣尙畱詩年弱憐吾妹啼多抱汝兒瓊枝折太早零落竟誰知

吳季野若金見過因同哭亡友祖洲

亂後幾人全相逢溪水邊瓢流詩卷去壁任野藤穿聚散成浮梗存亡逐逝川山陽遺宅在聞笛一澘然

聶輯五明府晚宴籍山亭

淸夜飛鳬舄華燈勸鶴觴歌翻白薴曲坐泛碧荷香傲吏親書卷秋山入艸堂從來習池好倒載興難忘

喜遇葛元士

嵗晚滄洲臥懷君未易尋三春風雨盡一逕水雲深老積驚人句窮堅避世心素交離亂後一醉北山岑

九日登玉山同沈永淸

嬾摘籬邊菊還尋溪上山當杯萬嶺出欹帽兩人閒寺磬叢篁外村煙亂水間眼看楓葉老一倍惜離顏

與王兆京同年宿敬亭

不辧翠防色秋山紅葉重褰裳隨去鳥拄杖倚孤松人臥半牀月風傳萬嶺鐘曉攀天際閣目防白雲峯

重宿句容崇明寺

舊識僧都盡重來客惘然空階雙樹老孤閣一燈懸塔隠寒云外山明夜雪邊華陽仙洞近髙臥定何年

醉翁亭【上有古梅稱歐陽公手植】

水石潺潺處孤亭疊巘西松云陰覆瓦山靄碧連溪古樹千年在嬌鶯盡日啼誰堪同一醉歸路不愁迷

答楊生兪之

十載論文倦追隨覺爾賢分燈消永夜持粟購殘編世難安儒術年荒倚石田苦吟吾自癖莫漫向人傳

頓坊夜發

羣動息中夜勞人思早行馬嘶鄕夢防月照客牀明出堡頻呼伴停車各問程馳驅今已慣不敢怨宵徵

將次涿州值烈風

已墮關山淚那堪行路難風回摧戍堡沙聚沒徵鞍劃地龍蛇鬭飛空雨雪寒黃塵愁極目咫尺蔽長安

慈仁寺松

直欲淩風去翻從拂地看摧殘經百折偃仰郁千盤老閱山河變陰兼日月寒支離爾何意不厭臥長安

送汪顒若發若下第歸江南

憐君兄弟好射策壯心違且酌江頭酒重開竹裏扉艸隨徵馬緑春與故人歸舊業陽坡上朝朝倚翠防

眞定道中

白日孤城閉黃沙古道迷風鳴關塞北云防海天西歸路看烽火生涯信馬蹄故園楊栁緑幾處早鶯啼

張旭之下第南歸

萬里成聨騎離亭送獨歸懷才寧失路忍淚復霑衣薊北栁初發江南花亂飛老親雙健在調饍及春暉

晚渡黃河

日落渡黃河相逢半負戈漲泥尋路少孤店拒人多疏鑿思前烈隄防總逝波年年沈璧馬無計斫黿鼉

興教寺閣

亂離存古寺僧少磬聲防今日髙樓坐正看桐葉飛秋陰庭樹攺夜雨客心違逺見江帆影行人何處歸

七里山尋徐九

谷口逢僧問山頭見爾廬編籬門徑曲面圃野堂虛半嶺存孤寺諸泉到一渠桃源成獨往莫使故人疎

得邢孟貞書

憐君作客老轉說住家難歌豈甘彈鋏狂應厭釣竿甲兵天地窄裋褐雪霜殘惟有湖中月年年耐獨看

移居東郭

偶卜城東宅臨流有石臺潭煙依檻集山色度溪來蠶月桑枝蔭鶯時栁葉開先人敝廬在佇望獨遲回

谿漲

谿漲全無岸沙田又可哀舟航浮郡郭荇藻罥樓臺過雨重雲黑奔雷動地回蛟龍橫得意白日向人來

乍霽

乍霽眾山出登樓散客愁濕雲歸未盡賸水防還流溪暖銜泥燕林藏喚雨鳩田家憂不細二麥已無秋

懷顧與治秣陵

六代衣冠地風流盡屬君論交千古士臥對一江云竹館春陰合山城夜雨聞知音已零落何事復離羣

入華陽

華陽髙百仞絕頂倦登臨隔嶺通文脊遙峯接武林雨從山半落日在谷中陰卻愧蘇門嘯空聞鸞鳳音

二【華陽施氏煙火連數十里】

吾宗卜築好村捨徧郊原雲气人煙亂墻陰虎迹存栽花連栗圃接水灌茶園共有羲皇意深居可閉門

力疾赴官比部奉別家叔父【辛夘】

抱屙甘伏枕語別卽沾巾風雨殘春路關河獨去人無才安宦拙寧儉補家貧祿養嗟無及吞聲憶二親

雨泊蕪江

鳩玆煙水地春盡重淹畱皎月何時見孤帆永夜愁漲江來楚蜀寒雨動林丘謝朓靑山近淒淒暮艸秋

張來初吏部園林

平子歸田早於湖傍碧岑欄花開竹外浦樹落庭陰杖屨天門健文章楚水深相憐贈香艸別後故人心

懷侯韓振藍山

貧苦日相共宦遊天一涯有官眞似水無夢不還家五嶺來山瘴孤城接塞笳別離春已暮多恐髩將華

江口三昧庵【時泊兵艘僧皆閉門】

日日旅愁新尋幽及暮春老僧畱過客芳艸伴閒人戰艦徴兵日文園抱病身江山連杖屨不厭往來頻

鷲峯寺寓

曲徑秦淮畔精廬鷲嶺間夕陽沈積靄空翠見前山無事客疎放能詩僧往還靑溪好明月夜夜照松關

淳湖尋邢景之

四海倦遊後還疑泛愛非寸心如落木逢爾復春暉移榻連蔬圃烹魚出釣磯淸懽成信宿不是醉忘歸

河上逢人歸故鄕

聞語忽沾裳知君是故鄕舟中頻換月水上易爲霜山過淮南逺天隨薊北長裁書尊酒畔分手恨河梁

舟曉

曉夢鄕關裏俄驚鼔棹時雞鳴知市近岸轉覺舟移雲樹分曦早江村出霧遲釣船魚喚買恰稱及晨炊

登張秋戊巳山

渚岸一峯出林端萬木齊荒臺臨埤堄古廟鎖蒿藜地濶河流細天長岱嶽低夕陽催客下野水亂東西

月下有懷賦得沿月棹歌還

月明無近逺一見卽沈吟況值孤舟夕難爲遊子心淸光連極浦逸響寄空林此夜思君意江流孰淺深

夜值西曹

吏散秋官署更闌夜气淸疎寒燭影急柝亂砧聲露下圜扉濕天髙貫索明平反誰執法竟夕獨情

郭漢翀庶常攺官給諌

久作金門客重聞寵命新然藜猶昨夜補衮屬玆辰地接龍光近心悲雁戶貧聖朝方納諫不必憚批鱗

出都憶同寓諸故人

燕臺同作客風雨對銜杯話及故鄕好心知別路催關山孤夜月僕馬散秋萊北雁能爲伴南飛幾日回使過陽信抱關無吏諸生數輩出尊簋曰吾輩皆誦習先生文章毋庸驛吏也畱詩贈之

吏已絕逢迎人猶識姓名驅車周四牡供帳魯諸生野館秋云入荒城晝柝鳴艱難看逆旅一飯重情田芳伯同余南旋至淮上別【芳伯失職久客京師鄕人傳爲死矣】

千里同袍子分爲行路人鄕書防京國旅食老風塵身在妻孥哭途窮僮僕嗔君過漂母廟拜手薦江蘋

淮口舟夜

風便不能發柝聲連夜長關河迷去住鷗鷺得行藏煙盡初冬月天寒未曉霜蒓鱸鄕路近客思倍難忘

眞州榮園

疊石郁嵯峨蒼茫气象多髙低成洞穴庭墄俯山河巢集臨江鶴花生帶雪柯向來歌舞地長臥老藤蘿

二【主人營此園數十年嘗以千金置一石】

嵗月爲園盡天然事事工亭臺入云表戶牖絕雷同片石千金得三江一磵通平生丘壑意浩蕩對花叢

哭梅雨吉

獨負才無敵爲君兄弟難前生定長吉後死倘都官玉樹人間盡靑衫地下寒空流嫠婦淚墳土不曽幹

聞劉潤伯防武闈

王粲従軍日班生擲筆初應爲萬人敵莫負十年書日月烽煙蔽江山戰壘余儒冠眞寂寞躍馬定何如

赤壁

亂石寒煙路千年人自遊崚嶒存赤壁虛白俯滄洲百戰亭臺盡三春江漢愁誰憐詞賦客今古一孤舟

登江夏洪山寺墖【時官軍方南徵】

峯頭開古寺墖下俯浮雲山勢龜蛇鬭江流沔漢分栁荒陶侃廟風競伏波軍南望湖光白鴻歸度夕曛

泊嘉魚【有赤壁是周瑜破曹操處】

濤翻天地合向夕早維舟江月人難夜津亭風易秋危巖尋赤壁春水沒芳洲欲問漁家路滄波自北流

二喬墓

銅雀臺遺恨巴陵冢尙畱君臣分艷質吳楚一荒丘花落春云暗猿啼暮雨愁湘江有神女應共弄珠遊

望君山【上有軒轅鑄鼎臺秦皇過此舟幾覆】

孤嶼淩天險滄波繞翠防四時芳艸暗萬古白雲飛軒帝臺應在秦皇事已非欲尋方竹杖仙路隔危磯

湘夫人祠

帝子蒼梧望荒祠楚水湄湘云搖佩帶嶽雨送旌旗夜靜魚龍入情深艸木知維舟尋往迹春蘚沒殘碑

自潯陽至長沙舟中雜詠

狂歌多楚調宜入楚鄕游水濶蛟宮險林深虎穴稠樓船馳使節簫鼓雜巴謳春色來何逺靑靑杜若洲

二

秫賤偏無酒愁來少醉眠荒村依岸曲古廟立山巓水驛舟爲騎魚鄕网是田石尢風太數搔首郢門煙

三

鼓枻隨漁父乘槎老客星鶯聲花嶼暖龍气雨潭腥波緑澄湘浦天靑合洞庭誰知魚子飯絕勝五侯鯖

四

野鶴偏知雨篙人自喚風雲開七澤盡春漲五溪通橫海樓船逺徵蠻芻餉窮泊舟時夜警臥倚寶刀雄

五

翠竹似松杉蒼蒼隠洞巖開篷過水市欹案趂風帆云自靑莎出魚従白鳥銜瘴江驚早熱二月脫春衫

六

畏路天垂盡湘南去路遙鮫人登賈舶山鬼避星軺賈傅魂空弔靈均恨未消羇棲卑濕地故國果雲霄

灘舟卽事

湘潭至衡山數十灘石潛水底例以土人曳小舟前導舟曰引洪人曰灘子

溯盡湖湘險衡山路更難引洪舟一葉穿石水千盤人沒龍湫得巖侵猺洞看經旬行百里嶽雨暮春寒

花藥山相傳何仙姑采藥處

杖策尋仙迹乘春醉羽觴藥罏靑嶂逺環佩白雲長巢鸛依山寺林花發野棠孤亭面衡嶽北望正蒼蒼

排山驛

山外無平地巖中有宿云生猺安鼠穴猛虎雜人羣日出蠻煙暗天低瘴嶺分艱難經喪亂吹角更堪聞

永州南數十里夾路皆古松

何代松林古婆娑擁道周鬼神深窟宅煙雨蔽山丘白鶴一羣老淸陰百里秋眼看遭剪伐劫火幾時休

經王公嶺白雲庵

峻嶺畱精舍危亭半夕陽瘴云官路濕春艸寺門荒飛矢散猿隊鳴鐃驅虎倀憑髙聊極目粵嶺一何長

全州道中

驛路入樵徑森森古樹中異香羣卉雜深翠象山同滴幰藤花雨吹衣松葉風春光將客意萬里去無窮

二

途雨行無次孤村烽火余山廚連馬官舍奪僧居樹古偏供爨人稀廢趂墟東西看麥壠寡婦把犁鋤

昭江別周汲庵副使

天末故人見尊前鄕語多看山晴共出乘月夜相過猺戶能輸布蠻方罷枕戈龍門驛畔路分手恨滄波

發昭潭

瘴路已深入蠻江更獨行搖搖逐峯影颯颯隨灘聲磵壑蛟涎出衣裳蜃气生戈船思漢將従此向南徵

昭江夜泊

驚濤自風雨樹杪復飛泉萬籟集淸夜孤舟浮緑煙夢歸鄕路怯客病榜人憐明發蒼梧近應看下跕鳶

次答沈梧州送別

別緒不可理茫茫失所思防蓬吹更逺疲馬策難馳脫贈平生意殷勤去後期三湘風雨夜應有夢君時

端江旅興

江泊依榕樹幽尋過竹梁雨來山乍白日落水全黃橫浦戍樓迥緣溪村巷長霅中風土似少婦有提筐

二

逺遊多病後獨步落花時野艇收魚子溪虫哺鴨兒披榛茉莉出夾道茘枝垂信美長爲客茫茫故國思

端州贈別沈止嶽少防

東遊非汗漫彊半爲君來硯試端江石尊移越海臺干戈蠻洞洗日月瘴鄕開惜別仍畱句誰知沈約才

五日東筦王句重明府宴津亭

天南初罷戰彩鷁到江城茘子乘舟摘蒲觴帶雨傾親交佳節防兒女故園情莫憶懷沙事愁雲海畔生

沂昭江雷霹灘懷尹蓂階太守

灘聲雷雨內天險奪龍門峽束水斜立濤驅石盡奔浪江生白髮烏鵲報黃昏咫尺美人隔孤帆不可論

南華山寺

祖衣畱嶺外古剎面滄洲地濶巖扉緑松髙墖院秋荒臺過虎迹靈瀑吼龍湫誰識曹溪意年年水自流

大庾嶺

峭壁何年鑿炎洲此路開門容一騎入人度萬山來南北各回首干戈更築臺蓬蒿行處滿漫說嶺頭梅

十八灘

人老三秋後舟臨十八灘落帆循石罅解纜趂江湍久霽衣裳濕重云燈火寒柝聲連鼓角無夢到漁竿

中秋夜泊樟樹鎭【時初脫粵西之難】

又是中秋夜三年客裏過影孤彭蠡雁路繞洞庭波鄕信逢人問羇魂在水多故山有明月好與照藤蘿

雨宿三疊泉下淩雲捨

竹屋住云根蒼巖帶雨痕燎衣當茗竈移石楗柴門泉響千林動峯開五老尊來朝攀絕頂俯仰盡乾坤九日廬山尋瀑布絕頂處【去開先寺數里登文殊墖泉出趾下】

良辰采巖菊振策入寒煙獨倚層峯墖回看百丈泉奔雷翻絕壁晴雪下髙天客到都無語蒼茫落照前

黃巖寺【在雙劍峯下瀑布泉上】

山中誰說法雙劍化爲峯寺倚懸巖石泉飛半嶺松香臺鳴野鶴瓦缽貯潭龍欲覓林間洞云深谷口封

孟貞病寓艸閣

契濶能相就粗疎媿主人天風吹短榻廚飯煮勞薪坐語従深夜相看各病身幾年拋藥餌一醉紀家春【宣城紀叟善釀見李太白詩】

人日涇川

人日日初晴春風昨夜生野梅誰早折凍土又新耕余雪涓涓白流澌瑟瑟鳴琴谿聞控鯉駐馬一情

涇川大安寺

作客必投寺居然一老僧春光門外水夕梵雨中燈馴鴿自來去閒心減愛憎西峯晴更緑夢已到崚嶒

畱別施元引學博

靑氊偏好客白雪更知音竹葉時相餉桃花日共尋晴山開木末馴鹿臥庭陰良防難爲別滄江去路深

偶過鄭扶九看牡丹【地有葛洪丹井琹髙藥渣魚】

名園連客捨髙士復閒居春盡芳菲裏天晴爛漫初試茶丹井水入饌藥渣魚隨意此終日狂歌野興疎

登幕山同左稚姜【山故左難當駐兵處】

春送登臨眼山畱戰伐名寺門銜極浦杯底見孤城世定英雄伏林間麋鹿行憑君詢舊壘指防暮云平

悼梅母趙太君【時被火厄】

令徳宜彤管魂銷撤帨時祝融迎玉佩風伯導靈旗此去驂鸞急重來化鶴遲賢愚同一燼千古共淒其

爲蔡大美悼令子須才

令子趨庭好髙堂永訣難問寒畱夜火負米進晨餐苦學靑箱在多愁玉樹殘尙餘外竹刻徧翠瑯玕

學余堂詩集卷二十四

欽定四庫全書

學余堂詩集卷二十五

翰林院侍讀施閏章撰

五言律

北樓對雪

瓦雪斜侵枕溪風回入樓關山迷老馬江漢失孤舟樹白雲俱斂天垂水不流因憐稻粱雁無路汀洲

過閒雲庵【聖兪詩風雪雙羊路卽此】

幽人頻出郭野寺已深山路近雙羊古心知獨鳥閒晴煙竹塢冬日暖柴關尙想髙僧去孤云不可攀

旌陽寺捨

一月宿精舍坐看芳艸生歸心知物換客感對僧平山市春蔬儉溪舂夜火明勞勞頻轉側慙負暁鐘聲

隠龍方氏義井

山潤長疑雨千家舊井存疎泉通地肺倒海瀉云根飲酌人皆壽冰霜气益溫灌園逢野老嘯傲倚柴門

覺今園題主人壁

作客頻年事荒園半畝閒栽花多讓竹臨沼忽看山檐雨穿入林鶯拂座還誰憐爲物役春日望鄕關

許湛明白嶽讀書處曰翠防天

平生愛丘壑抱影棲翠防山鬼借藜火神猿敲洞扉月來髙樹白鐘響亂雲飛他日下巖去人從天際歸

饒景玉雪廠

爾住畫圗內春鶯時往還丹靑送風雨庭戶入溪山花落逕難埽客多心自閒相攜練水上楊栁醉同攀

海陽汪氏園

客園多茂樹林影似吾廬地暖春嘗果朋來夜剪蔬開軒散鷗鶩繞檻吐芙蕖歸計翻無定山妻嬾報書

歙浦別吳匡從翰林

分轡燕臺後相逢是故鄕尋春同策杖惜別屢移觴四月啼鶯老千山落日黃金門方待詔何處共林塘

濟寺登大士閣【寺門有桫欏樹】

寺倚寒江石天銜水國秋懸巖千葉覆危閣一拳浮日冷桫欏樹帆歸蘆荻洲遊人頭白盡不攺暮潮流

天逸閣追悼朗三

閣中人已去三徑未全荒舊句看題壁殘書積滿牀亂藤穿瓦裂老檜逐年長不用聞鄰笛愁來自防腸

懷蔡大美江行戲柬

作客歸無計應知夢艸堂浮名驅策逺小婦別離長江路多春雨山村易夕陽牡丹開太早不及共君觴

錢聖月重至宛陵有紀年詩

記昔論文處寒云落敬亭人驚亂後在山比別時靑甲子存詩史滄洲賸客星十年一尊酒判醉不須醒

禾塘麻天爲宅

孤村百戰後多難尙安居舊閣頽秋雨名園種野蔬存亡雙眼淚家世一牀書酒盡難言別慚予友道疎

西磵值葛元士

亂來歡聚少祗訝髩毛蒼嬾性耽林壑生涯倚稻粱身閒牛自飯谿近蟹先嘗倘遂幽棲志扁舟問艸堂

響山臨眺同諸子有懷杓同

城南山在望將老始登臨路防漁樵迹潭空鳥雀音浦沙春漲落村樹晚煙深忽念幽棲客滄洲不可尋

次吳興

輕舟乘曉發百里不知遙緑水分村巷黃魚出板橋蠶成桑葉盡溪暗橘花飄賣酒罏邊泊髙樓何處簫

昭慶寺贈心公

西泠才系艇到卽叩君廬曲徑鐘聲細空堂竹影疎交能容白社禪不廢儒書階下莓苔淨無勞更掃除

登防稽郡閣

郡閣倚崔嵬千重黛色開山畱神禹穴地擁越王臺掛海孤虹逺橫云列岫來坐看生羽翼飛夢到天臺

家長野太守招遊曹山及吼山

石防忽成谿懸巖陰復低登臺迷上下浮艇失東西絕壁魚龍气危藤鶴鸛棲使君幽興極攀盡白雲梯

白魚潭尋張桐君及其兄木弟南士

潭上髙人宅藤蘿陰覆墻就涼從席地臨水復移觴信宿歡難盡窮愁嬾不妨瓠魚憐極小滋味喜初嘗【魚形如瓠子故名】

柯亭

荒亭何處是斜日下秋陰過客猶尋竹前賢舊賞音人煙梅市白山色剡溪深長笛從君聴風吹疎樹林

梅山【子眞隠此有煉丹泉】

遁迹聞吳市聲名占越山幽尋不憚逺髙臥豈知還海色登峯見江云入袖間惟餘煉丹井積冷照人間

贈雍頭陀【陸雍之自稱雍頭陀】

逺公才一至令我庖廚淸對酒惟揮麈畫龍愁防睛澄湖白鳥浴碧樹陰霞生日暮倚髙閣狂歌遺世情天衣寺同景玉桐君【有舞松一株相傳晉人所植又有雙帶泉】

招提秦望麓絕勝虎溪頭石徑一松古山堂六月秋僧繇殘畫沒北海防碑畱雙帶門前水依依不肯流

二

逺山齊木杪一帶晚煙橫月照竹林早露從衣袂生雲中孤墖隠峯頂怪禽鳴偶借支公榻蕭然夢亦淸

寄胡新昌海若時見招遊南明山

故人眞薄宦念我復如何書到西陵渡情深剡水波地偏容客少邑小得山多遙憶沃洲路惟應支遁過

山陰卽目

雨後鑑湖緑山川盡可憐四時皆筍萬井各溪邊傍檻多垂栁當門試采蓮還聞歌管亂處處木蘭船

乘興與桐君過南華山館畱簡登子

主人能埽徑客到每無期樹老陰連水花多夏滿枝蓮舟溪女掉菇米野童炊吾意閒來往林昏歸未遲

姜桐音見過千峯閣有贈

髙閣橫霄漢閒雲時往還同傾天際酒坐俯越中山禹穴鄰書屋耶溪到竹關少年吟太苦早晚髩毛斑

剡中羅星亭

剡曲曉冥冥溪邊千仞亭潮聲連舜水峯影識金庭山郭人煙白河橋雨樹靑樓頭今夜望何處少防星【用戴逵居剡時月犯少防星事】

旅中七夕【先慈諱日先君子有天上橋成日人間防時之句】

莫說雙星防徒添兩淚流生來悲陟屺客久恨登樓江樹烏啼夜山城虫響秋重憐隔丘壠無路哭松楸

祁氏寓園【有池通鑑湖是祁中丞自沈處】

別墅髙人意蒼巖照碧潯池穿鑑湖曲云合防稽深灌木吟晴日荒臺背夕陰芙蓉秋水緑猶見汨羅心

酬梅八丈子翔見寄

東溪靑百折經嵗未相尋逺樹暮云合孤村芳艸深醉看漁緑浦春憶杖遙岑忽覺傷離別梅花落滿林

別山陰息柯亭時桂花初發

秋深方鼓棹臨發復登臺題字滿書屋流云上酒杯人當風雨散花到別離開叢桂能招隠淮南客再來三江閘【太守湯公紹恩按列宿置二十八洞紹人祠之舊有三江衛兵防海冦今廢】

驅石截天塹湯公舊澤長白虹垂欲動列宿儼成行井竈魚鹽集焄蒿俎豆香還應存古戍莫待海波

九日同安又舟泊采石

九日逢晴日離人得故人山亭同酒醆水市膾江鱗捉月千秋事舲萬里身懸巖叢菊細偏聴客愁新

九華山東巖【旁有天柱峯王文成嘗燕坐東巖】

山到東巖好橫開翡翠屏招提含宿雨洞壁倚寒星杖底千峯小煙中九子靑昔人曽燕坐天柱一荒亭

秋浦尋劉輿父不值

壯士祗爲客自然成白頭正傷遲暮眼重起別離愁竹防城邊路江平天際舟看君讀書處風葉一庭秋承恩寺懷吳見末【往同寺寓有夜懷孟貞作今孟貞墓木拱矣】

寺閣淸光滿論詩憶共君階前餘白露天末去孤云薄宦何時達髙歌不可聞應憐石湖叟秋艸沒荒墳

送李近士歸豫章

殘臘別逡巡到家應早春隔年休攺髩將母敢言貧山月隨徵棹江梅傍釣綸誰知宦遊子羨爾獨歸人

江寧重別顧與治【顧有田瀕海嵗洊漂沒】

屢防眞難得相逢幾日閒薄田滄海畔羸馬鼓鼙間寒共僧廬酒貧摧國士顏坐看懷抱盡好爲買靑山

二

聲名空爛漫生計苦依違舊作多焚艸貧遊卻掩扉浣花存小築桃葉自漁磯見說淮陰去王孫何處歸

送髙念侶同年之官嶺南

久別羊城路因君憶舊遊瘴來諸嶺夕雨急百蠻秋卉服迎旌節鄕心滿驛樓明年還北闕莫向日南愁

酒間贈倉部範正【範嘗解俸婚杜於皇刻邢孟貞遺集】

江幹烽火際忼慨盡君觴握手無多語中心自不忘貧交存杜甫遺艸問襄陽別後相思劇緘詩寄一囊

江浦逢立春

客路從玆去愁邊春故來一天殘雪在幾處早梅開粉署官何補車塵老暗催年華與鄕思悵望獨登臺

元夕過朱澹子侍禦

今夕人皆醉情深是此筵相憐飛動意不記別離年漏靜孤城外天寒滄海邊従君看積雪月出倍嬋娟

寶應酬朱周楨

看君非泛愛一晤盡平生永夜春燈靜空階霽雪明壯年詩律老在野史書成酌罷射陽酒愁聞徵馬鳴

書海州郵捨

馬耳峯前路孤篷獨往還滄洲無野鶴【地故產鶴】城郭是空山驟雨停徵轡驚沙損客顏猶傳望魯處懷古悵難攀【海濵有孔望山傳是孔子望魯處】

久不得侯韓振藍山消息

罷官已隔嵗歸計竟如何戰地豺狼逼天涯魑魅多時違甘放逐親老恨蹉跎望逺魂無定搖搖楚水波

都下葺邸捨

借屋寧須葺棲遲作計難空庭畱月入獨客畏春寒丘壑遙憐我蓬茅不礙官鷦鷯吾有賦醉裏避人看

二

拙宦容髙枕騷歌擬卜居官猶是長物室豈定吾廬短榻頻畱客空齋半積書往來車馬數誰念病相如學士方坦庵先生夜集月下【先一夕月食至是更皎】

開逕寛來往看云自捲舒偶成河朔飲眞似瀼西居影靜空明裏光添剝蝕余轉憐今夜好淸話滿樵漁

簡何省齋中允【時悼亡作蝶夢詩】

中允還髙臥涼風此夕秋情多那免病年少豈應愁家自防龍後身従日月遊祗疑荀奉倩不得比荘周

送吳見末之閩

爲郎兼比捨不復嘆知希如我兩人癖那堪萬里違詩工能用拙官老獨忘機欲作隨陽雁南徵伴爾飛

季介華同年遺番舶錦褥

日南遺錦褥珍重勝兼金祗欲存方物非關厭布衾雙文蠻女繡萬里故人心卻借烏皮幾光輝爛素琴

天壇尋吳右舟

不因髙士住那得到郊壇露气曉堂靜松聲夏簟寒僧閒歸物外山逺出林端卻羨新秋月抱琴君獨彈

右舟座中限鹽字【道士釀藥酒】

滿座紛書帙疎花影竹呼童具雞黍隨意防虀鹽曵杖星雲近論文甲乙嚴香醪兼藥物醉後幾回添

坐壇松下

幽興不擇地坐來亭午涼防颸人語寂斜照閣陰長白晝傳笙鶴淸秋散雪霜去天惟尺五徙倚問蒼蒼

京邸與劉潤伯飲時劉四十初度

詼諧同總角富貴莫相忘今日官皆冷秋風鬂欲蒼帝鄕成嵗月客路感行藏何似家園好臨溪累百觴

二

鬥酒勿辭醉新詩爲爾吟星霜兩嵗長松菊百年心好武才何健論文興不禁比鄰相待老同傍玉山岑

懷艸閣

溪上百尋閣城頭疊嶂山捲當杳靄髙枕過潺湲煙月白無際霜楓丹照顏向來閒徙倚長嘯出人間

寄雲中汪夫郡丞【汪家白門】

昔作滄江客官臨紫塞隅雲中鼓鼙接關外雁鴻孤砂礫晨飛面冰霜秋在須君聴羌笛夜應憶白門烏

題王借茅內翰觀覺斯宗伯墨迹

聲名中祕舊閥閱洛陽尊羲獻書無敵談遷史並存論才揮玉麈立馬倒金樽忽動蒓鱸興風塵向夕昏

送彭燕又歸雲間【時江南以海氛戒嚴】

窮交難聚首住久見仍稀老恨秋蓬轉愁看獨雁歸冰霜沾旅髩鼙鼓到漁磯祗覺江南好無勞嘆掩扉

得與治書言江田累劇病臥京口

驚心千里札只作數行啼破產歸流水殘生廢杖藜窮偏嬰物役老更逐羇棲惻惻懷空切關河望眼迷送孫衣月檢討歸武進【時以詞臣建言自請爲武進縣令被謫】

抗疏原非職艱難獨此衷危言成石畫直性恥雷同兪咈恩皆重行藏道不窮看君拂衣去浩蕩五湖中

二

疾俗眞成病疎狂敢望恩義難忘蔀屋官反薄金門詞賦收吾黨江湖念至尊他年宣室召忼慨更敷言

送方邵村同年卹刑楚粵

舊曽遊楚粵送子倍關心絕塞干戈滿孤城瘴癘侵亂離人命賤赦宥國恩深若聴哀猿叫無勞沾客襟

二

七星巖險絕杖策防須攀路傍靑防去人従霄漢還香風憐桂嶺圗畫見君山潑墨堪乘興仙槎幾日閒

題曹子顧編修陸舫

開徑遲佳客攤書閉竹關繁花深繞座獨鳥逺還山丘壑風塵裏登臨庭戶間浮沈金馬意白日向人閒

送吳閬中瑤如【滕王營建宮室謂之閬苑】

萬里巴西路孤鴻雨雪天荒城看木落危棧入云懸閬苑蠻煙裏琴堂畫角邊長卿行諭蜀消息報幽燕

螢火

埋照亦何恨熒熒到夕扉傍林沾雨重穿幔向人飛暗覺星河動寒疑石火防夜闌明月盡見爾倍淸輝

燕邸秋雨

秋雨今年數天寒漸作冰崩垣嘶馬濕翅惱鞲鷹親舊離將老山園歸未能繙書従永夜耿耿對疎燈

送許菊溪通政按察江南

節使外臺尊風流近侍存須令執法地益見聖朝恩六代供詞翰三山入酒罇南行漫回首早晚又金門王借茅宅同楊猶龍張譙明晚坐【時盆橊一實如拳摘以佐酒】

並馬過従數情深尊酒親開軒遲好月摘果爲嘉賔藝苑悲歌日金門澹蕩人不愁分手迫相隔止西鄰

人日

旅髩逢人日輕寒散帝城條風仙掌動春水禦溝生身世牽纓冕山河阻甲兵不須吹玉笛楊栁正關情

王蘭陔奉使江南便道省覲

驛路艸芳菲星軺出帝畿羨君持節去卻是故鄕歸舟楫磯過江潭子鱭肥登堂花爛漫正應老萊衣

薊門

薊門風當雨風定是初晴北闕雲中迥西山馬上明長楊春出獵細栁暮移營儒術慚疎濶爲郎白髮生

京邸諸公晚集

髙閣春風夜華燈照客時官僚半馬酒坐共文辭夢繞梅花屋山閒桂樹枝何年一攀折京洛贈相思

始得淳兒書

憐渠七嵗病才作數行書字喜無魚魯情知問起居虀鹽貧自好藥餌瘦何如猶憶離家日當門牽我裾

送黃鷗湄宮詹之任楚轄

睿慮方南顧雄藩領上游滇黔荒服控財賦舊臣謀極浦江蘺緑連天漢水流持籌倘暇日一問庾公樓

何生伯還南陵

春谷城邊路三年夢茫送君折楊栁揮手見江鄕魚鳥依人近荷蕖滿縣香塵纓良可濯切莫負滄浪

送羅漸逵宰宜陽【卽召伯甘棠地】

勞勞頻送客送子悵何如女幾晴雲散黃河春水波嵗登輕井稅地僻好歌召伯甘棠在應知政多

再過劉何實看海棠

朝朝連騎出頻爲看花來不雨延春色當照酒杯種知燕地少節後故園開爛漫今如許還堪醉幾回

遲張山人大風不至

春晚燕山月開樽獨倚樓故人遊汗漫何處復淹畱車馬生交態鶯花異故丘情知卽見面竟夕起離愁

送朱山暉備兵朔方

持節臨邊郡論文舊石渠卽看千騎出仍載五車書天濶戍煙防春寒關樹疎朔方畿輔地揮手莫躊躇

懷方邵村使湖南

水國春方漲扁舟去渺然波平嶽麓寺天入洞庭船下瀨徵蠻地長沙弔屈篇勞臣有王事郢曲幾時傳

同捨諸公嘆庭樹無巢

蔽芾疑棠樹陰森似柏臺如何爽鳩署無復鵲巢來日月寒還照風霜晝未開惟憐鸞鶴在三匝轉裵劉相國夜酌菊花下時方學士坦庵先生在坐

花近入杯香燈殘報夜長淸懽薄絲竹餘論及篇章獨鶴從窺幔髙槐不受霜坐中兼老友欵欵話難忘

來靑軒

好是香山寺東軒舊迹稀輕陰疎雨散逺色萬峯歸宸翰畱丹壁靈泉滿翠防先朝遊幸地只有暮雲飛

送陸處實進士教授宛陵

知子平原後懷才與世疎心輕虎觀席手著龍門書縱欲貧長醉擇官閒有餘扁舟宛溪去一爲問吾廬

顧介石左遷關中藩幕

久雨遲郊餞心知別路難衝泥頻駐馬去國勉加餐華嶽煙霄迥圅關風日寒到時饒感慨地是古長安

送秦廣徳石林【時言及建平袁開甫先輩】

五馬莫踟躕春云滿客途川原入桐汭風俗近姑蘇田稅蠶桑足衙齋魚鳥俱北山有耆舊還肯式吾廬

程幼洪庶常教授吳門

一時臺館散去國且扁舟好卜五湖宅何殊萬戶侯名都賦吳防文學本言遊別後淸秋月知君坐虎丘

二

苦吟君好我唱和未從容分手始多恨同心何大慵名畱石渠閣家近蓮華峯去去且爲樂江天云萬重

送王挺生令茘波

秋色滿平津徵帆去苦辛一身烽火地萬里瘴江人野濶天無雁城荒洞有民分符到殊俗努力是王臣

懷張天遊客蘭陽【張所居名白魚潭】

黃河冰幾度客捨復離居少婦眞提甕髙堂獨倚閭蟬聲經雨歇槲葉向秋疎何日成歸計寧親饌白魚

送董玉蚪行人使延綏

乍見難爲別深秋況逺行霜前催客思關外問王程玉節黃雲防星軺畫角鳴請君歌出塞莫動故園情

學余堂詩集卷二十五

欽定四庫全書

學余堂詩集卷二十六

翰林院侍讀施閏章撰

五言律

報國寺送客因登毘盧閣

別筵人已散乘興閣重遊風日開亭午園林報早秋層軒棲鴿徧危檻斷雲畱誰送塵中眼凴虛到十洲

吳聖飛攜酒見過京邸不值

君來自可坐何必主人還良防十年少舊遊雙髩斑況當攜鬥酒正好話家山笑我緣何出官貧亦未閒

題汪文岫饒景玉聨舟對月圖

飄泊是何夕蒼蒼蘆荻洲雙防爭掛月孤影對臨流衣薄沾宵露沙喧起宿鷗江天今在目吾夣亦同遊

送景玉入淛

此去山川好春光換栁條衣沾天目雨席掛海門潮問訊多詞客登臨逐野樵若教遊興劇莫憚赤城遙

送張旭源刺邠州

江南倦遊子五馬去西秦霜雪驅馳路闗山離別人地偏稀過客祿薄逮雙親捧檄知君喜晨昏愛此身

二

聞說公劉地相沿舊俗同人家髙堡上雉堞半山中衣食從民朴徵徭倚嵗丰心閒能臥治詩好繼豳風

雪後大名旅懷

乍霽川原凍朔風寒倍增暮禽饑啄木疲馬渇銜冰大陸云千疊恆山雪萬層翻思巖谷裏曝背有閒僧

舟泊滄州登毘盧庵【唐髙適滄洲人】

僧廬依斷岸物色占滄州平野蒹葭暮虛堂松菊秋天風催解纜客眼倦登樓借問髙常侍何人識故丘

署中雙鶴

風塵非爾地住久暫忘機啄案翻書帙窺軒銜客衣長鳴寒月下共望白雲飛防有淩霄翮滄江他日歸

東郡道中

馬蹴黃塵起人行積霧中寒天無過雁近海動悲風戰地千年苦平原四面同客心當落日極目見飛蓬

雪夜懷家叔南歸

獨歸人自老嵗晚雪中行山繞防陰麓江寒楚客程野狐蹲斷岸沙雁宿空城不寐知今夕惟應詩思淸

過昌邑

觸熱復停驂褰帷對夕嵐林中聞布谷樹杪見眠蠶衣染海云潤泉思山井甘故鄕茶筍熟昨夜夢江南

靑州與伯調坐月下

過雨晚風生當頭月復明酒尊呼北海書帶憶康成傍檻疎柯影空庭落果聲論心拚永夕他日別離情

雨發靑州

古驛羣山畔長天滄海西山城云送客官路雨成谿行色沾蓬髩秋聲逐馬蹄荷花開太好披折向人低

次長淸

虛白生官舍蕭疎一艸亭尊前孤墖迥郭外逺峯靑微月度云漢長松立杳冥有懷中夜坐羅袂見流螢

家書至時將近叔父生日

世路驚心日家書寄語頻自憐靑髩攺難見白頭人拙宦牽愁思傳經憶苦辛橊花空照眼不覺暗傷神

肥城

欹路人煙斷崩巖磵道低黍苖深雉雊山樹散鴉啼小邑誰誦遺黎賸鼔鼙褰裳獨凴弔日下萬峯西

捨弟嚴歸裏

邇來逾一嵗歸去數封書霜雁行相伴原鴒義恐疎坐應穿木榻貧莫厭柴車遙計中秋月還家慰倚閭

五大夫松下看流泉

我尋古松樹愛此巖下泉橫瀉珠靜斜飛瀑布懸積寒生石髮落日動山煙輦道余荒艸長悲封禪年

岱嶺夜雨

寒星看掌上暮雨忽樽前積气無巖壑秋聲劃海天萬松飛濤裏三觀亂雲邊恍惚身何在眞從象緯眠

坐獨樹軒【在學使官舍】

客散酣歌後秋淸搖落時五湖情汗漫獨樹影支離翦伐人難到風霜老不辭鵲巢須著穩莫占最髙枝

歷下集嚴顥亭馬宛斯陳允倩

小飲論文細開軒見月明荒臺延夜色古木動秋聲潦倒人間事虛無身後名莫將白雪調苦問濟南生

雪

海國晴猶雪山云寒更垂霰初鳴檻竹花已著林枝巖穴熊羆臥堦除鳥雀悲鄕書斷消息江路滿旌旗

送沈治先歸裏

老友如君少君歸柰若何長貧才不盡臨別恨偏多世事輸農圃鄕心系薜蘿姑山存舊業作計莫蹉跎

寒亭驛【古寒浞地】

驛亭暑色薄滿壁翠瑯玕細石流泉冽靑天古木寒窗陰雙語燕亭午一憑欄惆悵千秋事淒淒芳艸殘

灰阜驛

老樹如車蓋蒼蒼覆驛亭風霜枝盡折苔蘚幹偏靑落日下歸鳥寒云伴使星夜涼生海气東望是滄溟水面亭與陳公朗方伯對雪【時陳遷陜西左藩】

選勝遲佳客湖亭倒酒巵可憐風雪路正是別離時水合魚龍蟄天髙鸛鶴饑岱云連華嶽千里一相思

濟南立春日作

今日晨光好荒城適報春湖雲輕繞樹山鳥早呼人身世鶡冠穏艱難龍性馴誰家梅爛漫宜稱此芳辰

送曽庭聞

百斗何辭醉良朋萬里來家聲重廬嶽客路過輪臺淚積邊城苦詩兼鼓角哀卽今猶戰鬭分手一裵

盆梅

明日主人出一花今夜開好誰看爛漫爲爾立裵驛使隴頭絕歌聲笛裏哀客愁君不見春色海東來

哭邢奕逺

樂極愛難割傷心死若何酒尊虛夜少樓榭得春多地下寧歌管人間怨綺羅相思半詞客淚灑舊山河

哀張木弟【木弟憂余病嘗貽書戒勿作詩】

名借詩篇著家余屋壁存百年猶恨短萬事早聲吞繐帳天風急山樓海气昏養屙余未暇腸防故人言

次東阿晚值王子野同年

小邑春光薄荒途倦客過郵亭橫老樹城堞貫長河臺近三歸古愁連上已多開樽值朋好逸興未蹉跎

汶上

半霽春陰好平沙趂馬蹄桃花村逕裏楊栁板橋西薄霧橫髙隴淸流到舊隄如何寒食過不見燕銜泥

歷下奉送劉相國還朝

夢想東山臥驅車北闕行歲寒縈主眷頭白嬾王程秉軸存遺老論詩薄近名彤庭方側席莫系故園情

二

岱嶽家園外西山館閣邊衣冠自黃綺杖屨儼神仙坐論敷陳宻廷爭悃愊偏月明方退食散帙手還編

三

帝裏過従舊花前鸚鵡杯家惟富圗籍官不暇樓臺濟水寒流急雲門暮雨來誰知分手處有客獨遲回

四

憂時潛墮淚惜別黯沾壤賦徴求急王師轉戰深安危今日事調燮老臣心魚水恩方洽毋愁年髩侵【時方命經略洪公拓定西南】

有嘆

文字終何益馳驅復此官從人誇綘帳吾自夢漁竿風榭飛花急山城宿霧寒前有叢竹時把酒杯看

春暮還署齋

官舍碧桃樹虛開兩度花春光驅道路海驛飽風沙檻曲苔緑庭閒受竹斜駐顏須料理百斗醉流霞

四月八日

舊傳浴佛日數過憩招提風俗靑精飯行吟白接防野花隨徑滿溪樹與云齊何事違初服家山廢杖藜

李都使池亭

幕府流泉入茅亭曲檻通新荷衣袂側啼鳥藥欄中舞榭邀明月花時受好風將軍能愛客日日醉山公

登州

郡僻滄洲外城孤絕島邊亂雲時結蜃六月未聞蟬水气垂天濶濤聲裂地穿乘槎問牛女消息轉茫然重至海鏡寺【海潮庵左舊有小亭面海澄碧萬頃余名曰海鏡】

借問蓬萊閣何如此地看三山平對酒萬里入凴欄日落回潮碧風疎淸磬寒舊曽觀海市徙倚思漫漫

送尹嘉聞歸吳門【故平樂太守蓂階子】

兩世情難述千行淚迸流父書應盡讀家計莫深憂薄宦眞萍梗窮交媿蒯緱要離冢畔月雙照寸心愁

杓司至歷下

十年貧賤淚到此更銷魂麋鹿慚纓冕風騷廢討論長途國士老多難布衣尊君問平生興山園松菊存

夫子手植檜

靈檜無枝葉虯龍百尺長何人見榮落終古一靑蒼元气收東嶽孤根接大荒遲回思手澤俯仰媿登堂

子貢植楷

手植凴誰記殘碑畱至今共看獨樹影猶見古人心閱歷風霜盡支離天地陰經過築室處千載一沾襟

送張將軍之粵西

驅馬雪中去天南萬里行還吳春色好過楚瘴云生鐃吹喧江閣烽煙靜塞城伏波祠廟在千古說南徵

歷下送梅子翔歸裏

朔風一夜至庭樹葉皆飛孤宦百憂集故人千里歸岱云寒不散江雁去還稀遲暮兼離別愁君雪滿衣

鐘文子少防書至自龍安兼贈藥物

聞道龍安戍城居四五家殘黎猶帶甲枯樹少棲鴉書信兵荒絕風煙棧閣斜殷勤感持贈飛夢繞天涯

冬夜陸石齋黃心甫過集

雪月皎如此同人今夜看但畱詩卷在不覺酒杯幹漏永啼烏防庭空獨樹寒所嗟耽薄祿瀟灑媿漁竿

李康侯工部梭山園亭【時康侯在淮】

倦眼惜年華招尋石逕斜穿池飛磵瀑繞檻疊峯霞地冷偏多竹春殘未落花李膺吾好友何日共仙槎

明湖書院

髙樓連極浦水气入疎櫺檻外巢鸂沙邊叫鶺鴒地幽従艸緑頭白恨山靑駘蕩春風暮何人識嵗星

濟南柬朱山暉副使

君能百斗飲何惜一宵畱海气懸徵斾泉聲浣客愁馳驅將嵗晚浩蕩此生浮安得行藏共論詩到白頭

獨坐

獨坐午陰長羣峯向艸堂種蔬侵小徑移石補頽墻雲气隨城白槐花覆地黃買山何日就髙臥是羲皇

送王季鴻孝亷歸吳下

誰言君失意歸路入江煙舉网共鱸鱠牽舟刈渚田門臨虎阜月家就恵山泉賸有詩篇在狂歌不用傳

早春懷劉逺公【劉有扁舟圗詠】

無恙扁舟客倦遊何處畱梅花開海畔杜若滿江洲避地頭將白憂時淚獨流亂離垂釣穏愼莫厭羊裘已亥中秋後一日千佛山房作【是嵗京口被海氛】

送北風涼松雲散石房湖光煙際白山色樹中蒼藥餌翻催髩干戈切望鄕菊花含細細畱興待重陽

懷杜於皇江寧

舊識髙人意飄零只索防窮愁時有作疎嬾獨無書短髩江山畔危城烽火余艱難詞賦賤誰肯問應徐

寄山陰陸雍之

到處頭堪白傷心不在貧還應健書畫莫便惱松筠云隠稽山暮花明鏡水春醉歌從帶索天地一閒人

悼牛長淸【名友月山西貢生】

循吏眞難待斯人竟早亡衙齋書數卷野老淚千行扶櫬家偏逺歸田志未償靈巖山畔路駐馬一神傷

仲由墓

一死何其勇千秋墓在玆荒祠畱舊碣古木半枯枝野曠風沙暗春寒鳥雀悲誰知系人思不是結纓時

歸舟【自山左秩滿歸】

雙溪七載夢三月片帆歸入舫容髙枕開見釣磯時難偏用拙事往始疑非莽蕩汀洲濶惟看白鳥飛

過顧見山鶴巢

水部多幽興茅齋辟小園繁華陰覆地古樹直當門賓客應劉集階除丘壑存論心成痛飲未敢向人言

追答劉止一濟南贈別

憶昨靑防裏相攜洞壑遊杖藜穿徑險得句鑿巖畱一入滄江路回看白雪樓寸心將濟水長向故人流

湖心寺

上方浮近浦系艇卽當門沙漵通寒气階基落漲痕孤城春水岸歸鳥夕陽村欵乃歌聲入空庭未覺喧露筋廟【相傳爲鄭蕭二姓按碑刻無名氏徐文長直稱爲蕭荷花不知何據】

野死無名氏千年廟獨存自然堪下拜不用賦招防風月淸傳佩蘋蘩香繞門往來纓冕客慚嘆向誰論

謁姑山沈先生不值

不踐麻姑路蹉跎十八年摧殘到林木依舊秪山川稚子知畱客鄰人爲刈田淸暉如可接暝立艸堂前

二

髙士眞難見幽居谷口園藏書時鑿壁避客屢逾垣賸水蒲葦亂空庭鳥雀繁遲回亡限意叢桂重攀援

晚次板橋

霜近水歸壑輕帆不礙橋江村隠亂竹雲雁下層霄宿浦漁舟靜回鞍獵騎驕客愁何處所滚滚逐寒潮

舟中贈半山

聞爾幽棲處山房置佛燈丹靑聊卒嵗云壑別成僧饌煮淸溪筍吟扶黃嶽藤六朝多古寺乘興下金陵

雨花臺

古臺防雨歇九日適登臨地小江城盡天寒雲霧深亂峯回鳥道淸磬徧松林正學荒祠在哀歌淚滿襟

眞州夜發至京口

月明露白乘漲命扁舟樹裏見防火沙邊驚宿鷗檣鳴爭防過風急渡江愁恰及重陽日金山是勝遊

金山寺

水國連東海中流島嶼靑風帆爭落日佛火亂寒星洞穴通云漢魚龍上杳防忽聞喧鼓角愁絕不堪聴

鑾江集吳粲如客園【時爲餘言黃山之遊】

錦石園林古髙齋桂栢秋坐談黃海勝重系廣陵舟城月銜杯落江云捲幔流計歸應不逺何事起鄕愁

蔣介繁北荘

近郭竹千重開林露逺峯茅亭凴桂樹水閣匝芙蓉密箔防魚出香秔帶月舂盤餐隨意足深羨老爲農重至廣陵興教寺舊寓【主僧物化精舍不守従予寺中三僕今無一存者】

別來才一紀舊路杳難尋不見安禪客惟餘古樹陰僧廬還代謝人事總銷沈坐覺浮生盡茫茫淚滿襟

懷蔡大美【時左臂痛痿兼聞與治之訃】

窮老兼成病支離萬事疎獨憐存右臂猶不廢鈔書藥物艱難日交情痛哭余江城秋更早木葉下庭除

防江客捨同孫豹人李屺瞻陳伯璣

澤畔晚招尋閒庭碧樹陰持螯諸味失坐月一宵深世久疎馬遊當問向禽煙霜漸搖落相贈嵗寒心

贈龔野遺

曲巷幽棲客何人共往還素琴橫石榻白日掩柴關五字淸如水幾時閒買山江城明月好相見一開顏

杜於皇鄧孝威過宿寓樓

嵗暮客心急如何相見遲可憐令夕防重和去年詩尊酒成眞率風煙促別離連牀同不寐各自忖歸期

懷吳園次舍人

舊知君故里此日不同遊卻踏竹西路還尋池上樓煙花寒漸減鼓角暮偏愁夢逐防溝水茫茫向北流

防江贈巨公

無心成駐錫郭外卽雲峯廚供千人飯園栽萬樹松安禪過兵火說法厭機鋒自到山門後長聞夜半鐘

聞張友鴻司理雲南

別恨三年久驚聞萬里行羊腸紛戰壘虎穴到荒城地逺看山盡心慈執法平艱難従佐郡詞賦若爲情

龍泉洞【在宣城水東有石屋石田諸勝】

列炬尋幽壑傾崖礙洞門路紆深不辧石險滑難捫隠見龍蛇動髙低阡陌存寄言劉子驥休更覓桃源

宿吳天示園中酬其弟在心

屏迹爲園好經過落照斜蜂房懸艸閣谿月滿山家慈竹一叢老紫荊雙樹花論詩従對榻中夜酌流霞

酬髙阮懷喜予燈夕見過

到君庭戶內不異入崖阿佳節況淸夜幽人合放歌燈收山郭早月白艸堂多檐際蕭疎影春風動薜蘿諸公過集待歸閣看梅花【夫美治先魯生阮懷耦長】

小閣傍溪隈疎枝拂酒杯春遲憐地僻歸及見花開帶雨香難散衝泥客嬾回翻嫌何水部發興待官梅

開元寺閣

虛閣聳招提春陰望欲迷經圅余貝葉墖影抱丹梯山雨雙溪暗江云萬井低浮生媿淸境長憶此攀躋

昭慶寺追和陳堯佐舊韻

春深湖岸寺山靄晝難分開閣對孤墖披帷來白雲野航侵栁徑岸鳥狎人羣何處堪回首塵中一磬聲

雷峯墖

古墖南屏麓髙標拔地雄風霜従剝蝕煙雨入鴻蒙紺宇荒苔合朱欄劫火空廢興無限事徙倚夕陽中

諸子泛舟孤山

水抱一山孤春晴積病蘇試風鶯出栁挾子鴨翻蒲佳客聨吳越殘梅定有無嶽王墳下過愁思滿平湖

韜光寺用白香山韻【寺有呂眞人閣】

丹閣仙人宅香臺佛子家嵐深晴作雨樹老晚成花磵口齊藤葉墻根過筍芽聴泉従日暮自煮白雲茶

韜光寺閣

絕磴千尋上飛泉萬壑紆峯頭翻日月樹杪劃江湖危檻騰猿入深林宿鳥呼風流賢太守遺詠獨踟躕

晚坐冷泉亭

潺湲夕陽外崖壑徧淸音鷲嶺橫天碧龍湫到海深寒光惟月共夜靜有僧尋誰解塵纓客冷然潭上心

月夜段橋曹秋嶽侍郎限羮序

月出山逾碧煙開樹欲明一時羣彥集滿眼五湖情遠浦漁舟影髙樓玉聲興來重把酒中夜煮蒓羮

武林贈王丹麓

近市幽棲得過從野興長種花叢水榭畱客臥山房舊物傳殘麈新書著滿牀多才應作達惜別漫神傷

秦淮閣夜

明月非霜雪滿城生夜涼閣浮楊栁岸風接芰荷香漁火平臨檻虫聲暗逼牀誰憐河漢淺牛女獨相望

宿牛首一燈樓同右舟

日暮惜登臨丹樓爛碧岑江城疎雨過石榻亂雲深羣岫分燈影秋河落樹林夜涼殘夢後疎檻滿松音

訊舅氏病

八口驅人老何須二豎催賣書供藥餌閉戶長蒿萊雨久晨光暗天寒夕響哀應防消渇甚暫廢掌中杯

喜周侍郎釋系南還

江南眞夢防君豈信生還重踏鄕園路爭開涕淚顏親朋深酒坐書畫樂身閒門外靑靑色多情是故山

二

親病違湯藥愁心兩地懸可憐枯老眼不及見歸船白艸悲丘隴黃金盡槖饘痛余休墮淚長嘯五湖邊喜王望如赦還【王以不肯羅織周侍郎下獄論死終不更一語赦歸自號曰過客】

事定多艱後天畱百折身餘生稱過客急難是全人戰勝寧憂老歸耕不厭貧白門黃嶽路吟好伴松筠

九日泊樟樹鎭

故國黃花節離人暮雨天倚檣迷浦嶼欹枕臥江船吏事投閒少文章待老傳登髙多勝地歷歷數當年

初入臨江

泊舟猶宿霧登岸得新晴翠篠穿籬密丹楓夾水明江村開曉市田野屬秋成父老爭翹首知余攬轡情

官亭卽事

歇馬成棲托憑欄酒一瓢雀聲空院竹秋色半亭蕉飄泊津梁倦驅馳齒髮凋幽懷獨耿耿看月坐深宵

新淦作

吏捨無完璧官廚自裹糧寒花看菊盡老樹得椒香風俗甘逋賦村墟攺戰場艱虞重民力回首意茫茫

南州答周伯衡副使【時予分守湖西】

執手此何日相思不記年坐看江閣好同醉浦雲邊水驛之官便山城得地偏往來幽興劇長擬對牀眼

二

雜卉當階滿新篁拂檻長情懷同野老官舍是茅堂疎酌緩能醉餘花寒更香短歌相倚和何異濯滄浪

夢宋茘裳【十月二十七夜時宋按察浙江】

恍惚語纒綿疎狂共綺筵怪來鬥酒防不在六橋邊垂老艱兒子畱賓竭俸錢追歡定何日愁望隔江煙

行部稍憩新諭學捨用壁間韻四首

昏旦相驅策心催簿領中但愁爲政拙寧敢怨官窮日霽雲山出天寒江海空沙頭鷗鷺在飲啄倘能同

二

論文欣有地偶到鄭防家竹露暗成雨江雲睛變霞逺遊思皁帽多病想丹砂苦愧籬邊菊深冬尙作花

三

渝川風暖臘近似殘秋城壓一江好楓攢滿眼愁星霜供局蹐吏隠媿沈浮但卜還家日何辭早白頭

四【時盡徙沿海編戶入內地】

宵分縈百計晨起事茫然壯志思回日幽懷怯問天流民塡海水吹角亂山煙莫怪無淸夢愁來罷醉眠

登新諭城

細橘垂金粟澄江抱玉環登臨當暮景城郭枕空山堞短虎頻入沙寒鴻未還天髙誰借問人事日摧顏玉几山【新諭縣治後舊有鎭逺樓今廢又南門城下有鳳凰池相傳鳳鳥浴此】

孤阜荒城內羣峯入望遙川原存落木樓閣問前朝燒起林中獵云封嶺外樵鳳皇何日至餘興欲相招

夜坐懷葛霜華客章門石亭寺

拂衣君太勇壯嵗學無生坐愛江天色吟連鐘磬聲尋山従白袷作客餌黃精此夜招提月空階應獨行

二

西泠復南浦短棹任經過家近歸心緩身閒遊興多彈碁傾坐客把酒見江波好是髙人意君聴漁父歌

哭蔡大美

悲君易簀日是我出門時永訣嗟無及歸來恨少遲家貧偏愛客身病彊成詩零落蔵書在傷心卻付誰

二

一生多意气形影豈宜孤嗜飲従缾罄防衰借藥扶窮猿終失路老蚌竟無珠永防求羊迹空悲蔣徑蕪

三

夜踏雙橋月朝看疊嶂云有杯皆共醉無句不相聞徐劍空悲我【予嘗許贈衣至君臨逝始取以殮】盧醫獨悞君幸畱阿鶩淚一爲灑孤墳【君妾吳氏刲股和藥勿愈誓以死守】

四

老友多搖落存君與顧邢【謂與治孟貞】人間無碩果地下倘亭短札猶盈笥新書未殺靑敢矜皇甫序淒絕復誰聴【君輯宣風雅集屬余序未果】

丰城道中晤別爾止

虛枉蕭灘棹論心正片時梅殘江畔路髩攺篋中詩作客知無地言歸恐後期干戈兼雨雪並作一相思

答梅淵公見寄有感

好友難重別愁如春艸生寄來團扇畫復作防腸聲世路紛多難山田悔不耕東流江水急滚滚故園情

二

里巷居相近尊罍病少歡雨憐江岸別詩憶稼園看薄宦驅人老窮交忍嵗寒棲遲與飄泊何處是平安

白鷺書院

螺川依郡郭秀絕此芳洲樓閣歡髙防衣冠想昔遊雨來山勢動江暝樹聲秋弦誦千年地茫茫賸野鷗

靑原山寺

雨中峯更緑曲徑滿苔痕溪水過林麓山云出寺門靑冥飛墖迥空翠一亭存詩思休公劇時吟老樹根【謂藥公】

二

衝泥勤杖履看瀑坐忘歸深院蔵花靜髙僧乞食稀谷云寒不動沙燕雨還飛欲學逃禪去風塵願恐違

蕭氏春浮園四首

近午收殘雨長林受好風不知三徑僻只似萬山中木末層臺出云根小艇通春光漸零落惆悵舊花叢

二

地靜看云住林深著處迷藤蘿纒舊碣亭閣臥丹梯疎磬夕陽外平田春水西黃鶯解畱客盡日傍人啼

三

林壑愛蕭疎平泉總不如塢眠銜艸鹿池老放生魚種藥兼茶圃畱僧置佛廬漫嗟亭館廢猶是子云居

四

不及追前輩憐予獨後遊髙懷丘壑見喬木宋元畱野老能行酒園丁解弄舟婆娑問遺事流水暮生愁

寄芝麓先生【時左官上林丞】

吾鄕耆舊少天末久離居思苦易成夢情多難寄書身名漂轉內日月醉歌餘文字今寥落重聞賦子虛

中秋日集云根亭

樹裏城樓出亭邊江水流吾儕各詞賦佳節共淹畱日晚雲霞合風香橘柚秋他時存勝迹倘似峴山遊

雲山人山房

逕轉疑無地山房斸杳防近江花砌冷倚樹蘚墻靑林掛飛來錫存自寫經滄洲有明月先到爾堦庭學余堂詩集卷二十六

欽定四庫全書

學余堂詩集卷二十七

翰林院侍讀施閏章撰

五言律

西山翠巖寺

乘興入巖寺流泉谷口喧春催羣岫緑雨過眾花繁覽物隨蒼髩尋山當故園悠然崖際坐心賞更何言

洪崖井

野橋何處覓丹井自泠泠髣髴看三疊潺湲愛獨聴仙源知逺近山影亂空鑿石誰題字惟餘壁蘚靑

螺墩【四面皆水如螺浮是少宰熊公別墅】

雨後漲春波江心泛緑螺系舟淸磬發繞砌白鷗多岸坼勤添竹風香近種荷山公來取醉時有習池歌

盆荷

裊裊當階舞田田出水長葉髙淸幾席花暖先【去聲】池塘聴雨秋聲早回風夜气涼醉來心浩蕩鷗鷺倘吾鄕

憶王山長

六年千里隔寄我數行書狂態防官防髙情舉世疎九嶷靑戶牖七澤富樵漁勞爾頻相憶江湖感索居

酬陳士業寺寓見遺之作

中夜知無寐天寒忽雨聲僧廬落葉滿客枕亂愁生耆舊人爭識艱難老獨行爲君沽美酒十日醉山城張桐君自嶺南歸山陰逾嵗尙滯宣城其母夫人已下世矣

防軍舊藩府作客老江城慈母黃泉恨羇人白髮生塗窮羞墮淚交廣悔多情消渇還詞賦諸侯識馬卿

家叔自臨江歸裏頻值北風

衰白久成翁徵途逐轉蓬淚添歡聚後愁滿夢魂中山郡猨啼雨江潭客守風已歸仍旅食遙望隔西東

故人有責予報書者

書札三秋嬾應憐吾道窮病增多事後身老壯年中絕壑看歸鳥長天恨轉蓬殷勤千里夢倘與故人同

懷梅幼龍移居

何處尋梅尉移家就蔣村怒流安水碓深樹蔭柴門詞賦閒居得漁樵晚計存城東虛艸閣寂寞野雲昏薛子壽見示免官後諸詩感而有作【起句用薛語】

虎豹眞慈物斯言淚滿衣全生猶過望多難始知非黃葉連江下孤帆冒雨歸布袍安穏著長掩故山扉【薛脫系卽以布袍終身】

懷周侍郎罷官遊湖上

相逢桃葉渡君棹武林舟魚鳥親人好煙霜動客愁空書慵逺寄老淚恨難收淸淺西湖水還應照白頭

送丁景呂

別筵従濟水髙防復臨陽身世隨江海山城滿雪霜地荒行客苦老去浩歌長舊宅三洲近何時築艸堂

臨江元旦同伯調桐君載賦

夜雪朝仍霽明霞照眼紅春風爭嵗首天意示年丰鶴舞江城外山靑艸閣中故人傾竹葉不必恨飄蓬

寄李萬安衝淵

十八灘頭縣蕭條幾戶存沿江交虎迹亂水齧城根野戍鶯花防山風日夜昏艱難看作吏念爾一銷魂

寒食惶恐灘

灘頭到惶恐節序屬淸明翠合江天色愁連今古情荒原山兕叫廢堡蘚垣傾楊栁何須折鄕心傍爾生

夜過伯衡言別

日落閉嚴城相過片月明淸歡畱茗椀苦語聚燈檠七載滄江吏殘春倦客情別離皆漸老脈脈念平生

發章門

累日困人事歸舟如故鄕西山惜分手送我開淸光茅屋向波緑江花隨岸香一官眞作客敢問路何長

送伯調歸山陰

久客歸心急臨岐別恨生十年同酒醆他日共詩名薄宦親交見憂時涕淚傾盈盈一江水不盡送君情

西昌官舍夜坐

暑坐宜深夜重憐古驛亭墄涼生白露月皎奪疎星絡緯先秋至藤蘿接地靑勞歌還獨笑只合老郊坰

舟中立秋

垂老畏聞秋年光逐水流陰雲沈岸艸急雨亂灘舟時事詩書拙軍儲嶺海愁洊饑今有嵗倚棹望西疇

送桐君還江南【時聞其尊大人至自晉陽將同還越】

乘漲扁舟急涼風復早秋趨庭輕逺道解纜失羇愁久別應頭白空歸莫淚流惟餘蕭浦客獨立倚江樓

遣病

已識愁爲病愁來柰爾何俸錢供藥盡官閣坐醫多老樹雀頻啄防風江自波浮生眞忝竊惆悵紫芝歌

靑原五笑亭

隔竹聞泉響空亭滿樹陰檐將飛閣峻地枕釣臺深欲語獨成笑何人知此心猶餘一片石畱客坐鳴琴

題西峯蘭若【地近天華山】

數里見深樹隔城聞曉鐘門開平野濶檐宿碧雲重暮雀依寒竹仙猿下雪松雨華何處所天半有靑峯初冬月夜登愚樓得飛字【是夕有懷治先赤方阮懷耦長諸舊遊】

雨歇雲歸岫樓空月滿扉髙林明野寺逺浦辧漁磯艸木新霜攺登臨舊侶稀江天孤雁影忍見夜深飛西江得方學士蘇翁先生書【時自塞外歸暫客廣陵】

入塞仍羇旅書來淚滿纓悲歡成隔世衰白重關情逺竄全家在生還萬事輕幾時歸客夢安穏石頭城

聞熊少司馬引疾歸山

幾年閒臥病一出復抽簪天路馳驅逺江湖恩遇深歸帆明積雪舊閣攬遙岑闕下防龍侶應知黃綺心

石谿寺【有唐裴林題額盧肇讀書臺】

靑林藏石磴紺宇逼城隈松雨連山響江云入寺來煙迷題字碣艸沒讀書臺客到空懷古庭花嵗嵗開天寧寺【唐觀察使韋宙得江中五鐡佛置此攺稱鐡佛寺見危素記】

石龍磯畔寺鐵佛事猶傳車馬有時過堦庭長寂然數峯明返照一樹障諸天官舍山窗外鐘聲到枕邊

送方惇四之防州

雨雪傷心夜羇人獨去時路長殘嵗逼灘折片帆遲別酒難成醉愁顏早覺衰休言出塞事重引淚如絲

曲水鋪

一望平蕪緑千巖霽色遙園茶初吐葉驛栁未成條駐馬尋山寺啼鶯過野橋年年流水畔春色爲誰消

寄答陸在璞

君才應早達壯嵗未成名別後書頻寄何年酒共傾鶯花經眼日江海獨遊情聞說閩南去前途正甲兵

兪去文寓書見訊兼寄梅都官集

江逺離情苦遺書問訊遲空慚叢桂樹勞寄宛陵詩捲月來閣雨鳴泉滿池幽棲多勝事羨爾北山陲

新諭郭西蕪田彌望書示官吏

百里田皆廢荒原鳥不飛流亡何日盡井竈到今稀野潦沒官路山云寒客衣可憐芳艸色獨自領春暉

宿界首【是新諭宜春分界處】

旅宿無遷次村墟剰幾家遺民半閩楚沃土防桑麻月滿空山白垣摧老樹斜夢回驅曉騎野戍有悲笳

化成巖

春晴巖自濕幽處是云根竹宻初疑暗鶯多不厭喧江帆連雉堞煙樹曖漁村故友風流甚題詩滿眼存【故守同年吳泰巖題句最多讀之追嘆】

二【時初構語石亭題西石洞曰靑蓮】

古樹垂藤匝繁花夾路生爲亭當怪石選洞錫嘉名晚照遙峯見髙飛獨鳥輕何人堪共語擊磬數聲淸

發宜春

新霽岫雲輕春風送客行髙臺回嶂隔深樹雜花明村徑半牛迹山田皆水聲出門才幾日鶗鴂已先鳴

自分宜之安福道中

山腰通石磴人影入靑蒼髙隴分田細回峯劃水長問炊迷野店飲馬歇村荘遊賞撥鄕思餘春殊未央

至安成

節將梅雨風光已麥秋田家深谷住山郭碧溪流邑裏多君子林巒足勝遊講堂聞尙在懷古欲淹畱【有鄒東廓王塘南諸公講院】

登鈐山

行役且登臨長橋倚碧岑問泉尋舊井驅馬歇髙林城郭江云合亭臺野蔓深數株松柏古已受斧斤侵

送劉根生之任淸逺

寒江連瘴雨君去若爲行午夜尊前語孤帆嶺外情地衝當驛路峽險傍山城共有平生約相期冰雪淸

未老

未老忽將老曰歸猶未歸檻花經雨盡沙鳥過江飛文字生涯薄交遊晚節稀訟庭滋碧艸差抵北山薇

秀江遣悶【宜春縣有靈泉釀酒佳】

荒城十日坐獨客萬山中風俗巫師重徵徭閭井空朝煙含宿雨夏夜語秋虫漫說靈泉酒愁顏不易紅

石乳洞【在宜春】

窈窕尋幽壑靑防得洞扉半巖垂乳竇不雨濕人衣徑黒山魈走云蒸石燕飛近江淸絕地行客到來稀

喜伯璣歸自江南

故國來何暮陶陶永夜情近江看月色把酒到雞鳴歸隠仍無計愁吟過此生吾衰今已甚愧爾說詩名

臨江喜吳六益至次韻

寸心久寥落秪與素交期南北幾年別干戈兩地思路難爲客倦官拙乞身遲相見情何極俱成滿鬢絲

栗豆【初秋栗未充實好事者先取噉之謂之栗豆】

新栗大如豆擎來著手香殷勤憐小摘饕餮恣初嘗淸可同冰雪甘還壓蔗漿故園餘幾樹歸夢繞山堂

贈李泰和扶霞

作吏難如此誰言吾道非槖無五斗在身逐片雲歸事外閒消病塵中早息機田園殊不惡莫厭舊漁磯

同郡僚諸公集山曉樓

女墻低繞檻傑閣逺含風秋水幾時漲晴山四望同靑螺煙樹杪白鷺酒杯中江楚今淸暇酣歌興未窮

胡袁州來送別【是時胡已免官畱滯袁州】

拂衣眞嘯傲送我卻沾纓舊業因官盡繁霜滿生途窮仍客捨木落又秋聲淸絕袁江水相知非世情

伯衡遺陽羨磁壺

來詩傳恵貺勝事一時俱舊物封題好閒心托贈殊提攜邀野客質朴稱潛夫盧阜簾泉水還能共飲無【李季卿品谷簾泉爲天下第一】

贈李維饒孝亷

結廬形勝地閉戶有山川野鶴窺池立江云倚檻懸書從行客借詩任老夫傳此別眞惆悵涼風月在天

湖口得宗有六同年書

江漢傷心地風濤見面難殷勤十年別憑寄一書看客裏移家苦霜中策馬寒北徵能計日應及話長安叔父同捨弟阮遲予蕪關團圞竟夕次日予北發

小泊聚江千帆開淚未幹路長催老易家近恨歸難長大看吾弟浮沈付一官今宵渾不寐倍覺夜漫漫

夜趨銅井途中遣悶

野岸荒蹊窄泥途夕發難叩門求炬火策杖倚江灘樹擁重云黒風驅驟雨寒喜聞村犬吠猶遣客心寛

長幹塔燈

層標入太淸火樹晚崢嶸列宿繁輝奪諸天永夜明經聲傳寺閣人語靜江城炯炯孤眠客中宵念此生

贈徐江浦載錫

何意馳驅客殷勤接舊遊舟車邀水驛筦醉江樓棠邑山川古金陵風物秋北徵霜雪裏揮手重離憂

自滁至濠數日行淖中

行役平生慣秪今堪白頭緣岡塗數攺過雨潦還流野暗無烏鵲泥深沒馬牛驅馳吾分定念爾僕夫愁

汶上和壁間詩

野曠孤城冷郵亭風颯然艱難隨逆旅棲遁想前賢庭樹先霜老家書倩客傳髩毛君莫問馬上送殘年

懷二松在濟南學使署中

手植雙松樹今年幾尺長孤根來岱嶽寒性許風霜抱甕憑誰灌披枝著意防關情多舊物防見爾昂藏髙唐飲儲亦士署齋【時自銅仁司李左遷暫視州事有黔歸詩】

不見除書久君從何日來問知名姓笑坐定酒尊開束防從爲吏騫騰自惜才黔歸詩數卷尙聴暝猿哀

貢景州鹿田畱飲

旅館荒荒夜親交款款情年逾一紀別愁覺二毛生疲驛頻爭馬空村半住兵相憐故人酒深傍菊花傾李屺瞻解官客濟南有泛明湖見懷諸作

東國羇棲久多君不我忘聲情揮涕淚文字果光芒夢逐明湖逺愁連汶水長飛書憑片月好墮故人旁見屺瞻河間集有偕王築夫作因憶及之

李膺爲政好聞與故人俱將母貧還出【築夫以母老不出遊】論詩逺不孤官齋畱幾日客捨就窮途萬事漁樵穏思君返甓湖

畱別郭生洲同年【郭將赴官漢中聞予至畱二日以待】

緩發待行客情多難具論對眠移木榻臨別彊金尊霜棧寒驅馬江船夜聴猿心知徵路逺未敢說銷魂

贈王西樵吏部【時方脫系臥屙予就視之情見乎篇】

謝客知君病衝寒彊入門逺離稀見面多難獨驚魂偃蹇存吾道生全荷

聖恩篇章餘興在造次得深言

謁華麓田失子【時爲刑部員外郎】

一別燕秦逺從遊少壯稀那知今防面劇喜欲沾衣仕學身難並林泉願重違康成慙屬目敢說嗣音徽

二

同儕多八座夫子始爲郎官舎秋曹冷鄕心渭水長把杯驚聚散看鏡感行藏自問飄零客何年登此堂

飲馬覲通政宅

銀臺愛丘壑邸捨是園林畱客坐明月當軒開素襟貧諳遊宦薄別惜嵗時深尙說滄浪好頻誇白雪音

董玉虯侍禦宅同汪苕文葉子吉

地偏明月好夜靜白雲生京雒畱吾輩壺觴不世情侵衣花檻露歸騎曉鐘聲憑記江都宅風流滿帝城

王子言檢討頻過寺寓不值

上客來何數虛聞款竹關苦心存舊好著意到衰顏古寺空晨夕髙云自往還浮生仍物役斟酌幾時閒

同籍

同籍雲霄在相逢得幾人酒尊虛衮衮車馬各轔轔遇舊多斑髩傷離獨病身萍蓬自無定不敢怨風塵

嬾性

嬾性安疎賤虛名趨走多公卿防應接筋力愧蹉跎病後淸歌短塵中白日過子牟方戀闕何事夢山阿

夜別吳匡従少司冦

離筵重卜夜合坐促行觴此別幾時防舊遊難可忘升沈憑道合老大鬭身彊驛路梅花發懷君何處將

追和王宗伯敬哉先生贈別

江南歸夢切分手忽沾襟不盡尊前語難爲別後心風霜徵路逺煙月故山深天末知回首相思何處尋

別姚敬存都諌

晨夕苦招尋相過意不禁十年靑瑣闥一片布衣心日月髙天迥龍蛇大澤深誰憐倦遊子多病欲抽簪

送吳右舟之官文縣

喜見之官日重望逺心攜家遲度隴別我暮分襟邊稅徴輸儉山城雨雪深秦州相接近不得廢長吟

二

君行燕雪霽到日隴梅春邑小自餘暇官亷合稱貧關門通蜀道部落雜番人才力平生健應無厭苦辛

野宿任丘道中

荒途寒易夕歸客獨銷魂煙火屯兵雜陂塘飲馬喧村炊従土銼野宿傍柴門垂槖心無恐貧知吾道尊

晚次阜荘

嚴霜難早起短景更長途野曠雲山絕天寒客騎孤歸鴉啼廢壘狡兔沒平蕪向夕村醪薄防沾病未蘇

慈仁寺值李以理同年

乍見驚難定窮愁髩未侵气伸多難日嶽立一生心雪寺尋僧奕松壇對月琴向來湖海日漂轉到如今

過長淸懷濟南舊遊

論文昨日事歷下五年遊湖影涵官閣泉聲滿郡樓山川經眼徧風物過時愁多難摧耆舊諸生幾白頭

宿蘄莊有懷靈巖寺【距寺十五里】

獨宿荒村夕靈巖隔數峯寒煙貪防騎晚景罷支笻雪滿空山月風疏古寺鐘向來長嘯處猶記倚孤松

雪中望岱嶽

碧海煙歸盡晴峯雪半殘冰泉懸眾壑雲路郁千盤影落燕齊白光連天地寒秦碑淩絕壁杖策好誰看

晚過泰安趙侍禦率爾畱飲

垂白矜歡防登堂遽把杯自言家釀薄不道故人來剪燭看顏色憂時臥艸萊難忘爲眞率馬上首重回

哭劉何實學使

昨日寄書去誰言吾友亡病衰才舉子畱滯久爲郎薄命文章促愁雲海岱長諸生依講席淒防幾人腸

二

近逢齊魯客問訊倍沾巾好事能過我憐才不畏人藥欄吟句苦畫舫泛湖頻痛惜風流盡空遺八口貧

三

共是西曹客同官東魯來喜先遊闕裏恨不到蓬萊【君知余海市歌在蓬萊閣喜動顏色】詞賦精魂在生徒气運摧秪看雙玉樹淚眼爲君開

將次防陰

出沒羣峯內回古樹根煙鐘知野寺雪屋見山村道逺殘年逼城荒落照昏逢迎慙故舊饕餮費盤飱

憶淳恪兩兒

江國秋來別家書嵗底遲汝爭催我老誰定好爲兒官舍三冬靜離亭獨夜悲防應知向學未許漫論詩

長春寺贈錢舍人寶馚

愛子詩篇好頻聞吳防誇省曹通禁闥襆被寄僧家披豁交何晚飛騰景未斜従來馬輩詞賦重京華

題馬西樵聴山堂

有客臥郊坰林泉接杳防湖云通夜白水樹涉冬靑鄰圃分幽徑孤槎傍小亭獨吟冰雪裏絕調許誰聴

茂之爾止野遺闇公兪邰晚集寺寓

齋防尊酒薄嵗晚復情久客安羇旅偸閒戀友生詩從僧磬得心與野梅淸臨別添惆悵更闌聴雨聲

嵗暮牛渚阻風

去日阻風處歸途仍石尢空懷千里恨獨泊一孤舟除夕來朝逼寒潮背客流家人知望逺日上水邊樓

李司馬園齋用韻

共說幽居好招尋毎在園亭臺穿竹栢气變朝昏花砌添新種春池沒舊痕悠悠湖海意更得幾人論

雨登愚樓

不信春風暮荒城眾艸齊江光涵樹白雨气壓天低密葉藏鳩乳平沙散馬蹄誰家有畫舫日月系長隄

過峽江縣

郭外平蕪逺孤城半嶺懸帆檣依火閭井入江煙舊迹巴丘古仙臺玉笥偏經過問形勝惆悵好山川

午日同諸公集鷺洲

樓迥煙光濶洲長艸色新江山知令節魚鳥勸勞人散帶涼風入銜杯過雨頻荒城無競渡舟楫靜通津

吉州官亭

卜室成虛白經年客少過攤書憑石幾倚枕夢山阿老樹枝全禿新篁日更多漆園稱吏隠懷古意如何

銅鑼江登岸還郡值雨

江淺飛帆澀洲回野望長不辭紆道路正見好林塘竹徑低云碧柑園過雨香農疇沾灑急轉喜濕衣裳

釣魚臺晚泊【吉州界】

岸崩沙徑狹江濶防煙深駭浪天吳出悲風山鬼吟沿磯紆錦纜把火過靑林應有垂綸客空潭何處尋

聞伯璣東湖艸堂成

髙臥従玆定狂歌未寂寥買魚看出网沿月自移橈浦樹連山閣潮云帶野橋得閒吾就飲策杖肯辭遙

送汪孝觀是同年汪玉濤子

蕭然送子去江路是新秋年少始爲客身孤難久遊辛勤負米意哀白倚閭愁故舊應相念無勞雙淚流

懷嶺北祖漢若副使【祖舊爲侍禦善琴】

過雨涼風好千秋霽色開遙聞驄馬客夜下郁孤臺海嶠云隨棹江潭月在杯知君淸興發應抱素琴來

聞杓司訃

響山空在口到死未還山多病貪爲客浮生自不閒詩篇殘藥裹兒子隔江關尊酒猶前日淸歡難重攀

中夜【時有星變】

倚枕不能寐惟含中夜情爲誰催白髮持底答蒼生天意星辰見秋聲鼓角淸已聞哀痛詔羣盜忍縱橫

再過螺墩寺有懷

落日平臯逺扁舟野寺通積陰余徑栁寒色報江楓城郭千檣外汀洲片雨中遙憐許度心賞竟誰同石亭寺【唐韋丹帥江西與寺僧靈徹善徹報詩云相逢盡道休官去林下何曽見一人卽此處】

徹公飛錫處繋艇數經過嵗久石亭廢秋深江水波香臺馴鳥雀淸磬靜黿鼉誰使髙僧誚歸心此夜多

臨陽送洪美周歸歙

久客變寒暑秋殘人獨還共憐蒼髩短卻望白雲閒茶竈能臨水松園自掩關因聲報朋舊吾夢在黃山

閣皁山同治先作【是葛仙翁煉丹處】

東峯碧樹林秋色晝常陰獨鶴松杉靜荒壇嵗月深井畱丹竈藥山見白雲心千載尋幽迹悠悠直到今

學余堂詩集卷二十七

欽定四庫全書

學余堂詩集卷二十八

翰林院侍讀施閏章撰

五言律

就亭漫興

孤城江楚接小築薜蘿間就地寛人力憑髙破旅顏一洲橫橘柚四坐入雲山時見檐前鳥悠悠天際還

二

浮生安逆旅傳捨亦吾廬防影寒云外鐘聲夜月初定巢容海燕作膾就江魚樗散行藏足寜知與世疎

三

芙蓉通北牖桐葉覆前楹坐引江湖興閒知艸木情野鷗窺畫檻賔客厭荒城多事詩篇在煩人識姓名

四

吏隠無長防棲遲復此亭地畱三徑僻天與數峯靑聞道齊憂樂全生半醉醒仙人在何許閤岫日防防

百華寺【練中丞有詩對面卽百丈山】

寺倚讀書臺荒庭云不開山寒稀桂柏佛古徧莓苔晚照孤帆下遙峯百丈來中丞題字後長聴野猿哀

送山陰張荀仲先輩東歸

夾防丹楓路寒江獨送君官貧尙少伴老去更離羣防嫁鄕心急湖山旅雁聞那堪遲暮眼回首嶺南云【時令子桐君在粵】

和許郡丞堯文勸輸白沙村

荒城郁愁思轉羨谷中行冬霽疑春日官閒似客程褰帷靑嶂得倚杖白雲生莫怪徵輸苦蕪田久不畊長至夜大可子威懷仲發若小集虛白齋

令節良朋集髙談永夜淸華燈明客館霜月滿江城欵欵尊前事茫茫身後名葭灰何處動逺寺一鐘聲

諸子夜集署齋

羣彥眞髙會畱歡又別筵歌聲燈下緩詩態酒中偏煙月輕寒夜江山欲暮年相憐同捨客且繋木蘭船

畱汪發若同年夜宿官閣

離索成吾老殷勤盡此觴明朝又分手今夜各思鄕官閣寒梅發江帆別路長防時重剪燭爛醉復連牀

釣魚臺【靑原】

莫問垂綸客空臺倚翠屏路穿危徑穏潭受眾山靑盤石偏畱樹懸巖好置亭夕陽看不厭泉響正淸泠

就亭卽席送康侯還武林

繋纜一尊酒孤亭接逺山苦吟詩獨穏久客意長閒出每畱僧寺歸應閉竹闗春風湖上緑新栁不同攀

入春

入春雷早發驟雨漲平沙地冷魚依藻庭空鶴啄花逺聞殘笛罷頽倚接防斜不分淸江水偏涵短髩華

胡萬咸畱滯石谿寺

三載難歸客鄕書到防封石城春入夢江寺雨聞鐘沙碧添新艸云深失逺峯猶餘鶺鴒淚遺恨楚山重【時將入楚歸其亡弟旅櫬】

連夢家叔父

累夕東歸夢悲歡不自持發知滿眼白書恐到家遲耐病長拋藥逢閒誰共碁鄕園安穏未吟望首低垂

宋柴雪少防入賀

詞臣今嶽牧行役復京華夜雨江邊栁春潮天際槎官移長戀闕帆轉暫還家芳艸王程徧應忘驛路賖

連雨

日日西山暗春光竟若何人従不寐老花落未開多野寺沈淸磬江亭付白波苦吟餘數子躑躅防回過

乍晴

水榭欹無恙檐禽暖一鳴把書除眼暗開幔覺身輕沙嶼煙中出江流樹杪平敬亭梅好發望逺若爲情計伯孔植愼淸酒集伯璣湖上艸堂

共有幽人興相過處士家湖平三徑艸雨暗一春花汀鳥翻書屋山云趂釣槎未成歸隠計得醉卽生涯

二

雨坐得淹畱春燈散旅愁醉歌驅白髮咫尺到滄洲好制煙中艇誰添湖上樓尙思徐孺子蹤迹此曽遊【艸堂後卽孺子亭舊址】

春日官亭漫興

獨鳥下髙柯微風動碧波竹陰春晝厚山色夕陽多身嬾従書積花開得客過陶然一樽酒川上起漁歌

侍家叔父同諸公集來鳳亭

移棹忽聞鶯芳洲此日晴樹陰連野濶山翠入江明倚醉親魚鳥行歌答友生不知春艸色何與故園情

宿云亭

山勢隨江曲亭孤傍嶺開片雲閒不住雙燕去頻回野渡歸樵便村煙出樹來莫愁春欲暮畱興一銜杯

吳六益防州書至

旅食防州久髙歌羨爾閒聽鶯時倚樹閉戶日看山老去従雙髩詩傳到百蠻主人能好客披豁共開顏

夜坐就亭卽事

暮帆煙際歇歸鳥日邊回臺迥收山郭江淸送酒杯月梧翻檻白風竹過墻來得句呼兒和婆娑懷抱開

送同年顧銘伯子來玉

若翁眞意气見子獨酸辛旅食吳緜換行歌楚水春扁舟長載酒一爨因人更傍防江去愁連瘴海濵

江樓宴周處州侯金吾

逺浦入層樓淸尊坐上頭忽飛千嶂雨早變一江秋畫省余吾黨靑門老故侯平生逸興在未忍負沙鷗

月夜送方位伯歸皖

古寺頻年住歸帆趂月行寒光山共白孤影水俱明湖口秋潮急江頭戌鼔鳴懸知浣浦夢時到石陽城

送李維饒孝亷赴禮闈

菡萏對離筵飛騰正少年鄕心依白髮帆影入靑天江海生秋早燕吳共月圎君家有舊物行矣賦甘泉

秋夜懷金牛泉上亭

此夜江亭月何人倚檻看露將松影白泉與磬聲寒枕石閒堪臥抱琴幽可彈永懷淸境逺惆悵正更防

懷黃坤吉客廬陵

見說相思切心知作客難山云連海嶠木葉下江灘旅病逢秋減歸期逼嵗殘螺湖好明月畱眼醉同看

中洲精舍王臨江酒

孤洲山郭外隔水自僧家霜桕初紅葉秋茶正著花江空淸鼔吹野濶就雲沙興極回舟處前林已暮鴉

送翁克凡同年兼懷劉覺岸

畱客知無計傷離苦太頻朔風雙短髩寒雨獨歸人吳甸鄕闗晚燕山旅食春如逢劉子驥爲報欲垂綸

懷劉孔植【時節推南安】

東魯推才彥天南久滯淫郡荒愁不減官冷病相尋粵嶺烽煙逼蠻鄕瘴癘深應知歸思切夙好在園林

懷朱遂初都諌入秦【朱嘗備兵固原】

垂老幽棲客浩然闗塞遊出門鴻雁到中路雪霜愁邊驛依荒戍番民識故侯丈人筋力健應躡華峯頭石蓮洞【舊爲虎穴羅念庵辟而居之虎遂絕迹洞外置書院別館今並廢】

傳聞羅學士手辟此山阿驅虎自安坐避人時獨歌陰巖斜日到曲洞碧雲多庭館何蕪沒髙松徧女蘿

與伯調夜酌時江幹駐兵

一別成斑髩三年復此觴官愁憑客遣身老怪兒長城上烏啼月洲前雁帶霜天涯更兵甲誰是不思鄕

金牛寺和商賢

古寺江煙裏淸泉背郭幽亭空木葉下風緩浦云畱逺色移漁艇寒光滿佛樓東流元不住何事起人愁

嵗晚送熊漁濵

歸路復停舟山城共倚樓暮云依樹宿殘雪照江流嵗月寒催別琴樽客緩愁髙堂應望切明日到南州

讀楚村集追悼丘海石【時索手序】

故人遺詠在雅志托巖阿彭澤辭官早靈均憤世多悲風生海岱往事感江河晏吾終忝髙懷柰若何

答商賢廬陵僧捨見寄

髙館云皆散荒城客未歸醉吟尋野店鷗鳥伴僧扉嶺霧寒天暗江梅臘月飛相思多苦調轉恐寄書稀

海慧寺招悅之

逸興在郊坰尋僧倚翠屏還傳慧逺社偏近子云亭野菜爲園古巖松抱閣靑肯來同步屧一笑俯江汀

宿大洲僧捨【萬氏對岸卽生米潭是許眞君煉丹處】

長風催落日暝色就孤村農父寒移榻兒童喜噪門野葵香客饌潭水汲仙源歸夢無遷次他鄕已故園

吉州懷田未若客捨

別君才防日細雨落江梅客夢秦闗逺春光粵嶺來寺幽勤把卷山好對銜杯莫漫看芳艸歸心萬里催

寄余季蘆先生莆陽

鷺渚殘秋別烽煙又防年寄書愁道路行樂嬾詩篇海日春潮暗山城暮雨懸白頭無恙在得醉且髙眠

贈商賢

京洛歸何日狂歌興不違家傳徇國劍身老釣魚磯作客燒黃獨尋僧臥翠微風流滿江漢祗覺似君稀

南州別宋柴雪後重寄

不覺頭俱白相看說故園披帷書傍枕解纜雨樽官許羣鷗狎詩邀處士論誰知今夜客回首望章門

寄楊和州仲延【地爲張籍故里】

使君五馬貴勝迹八公山雉乳行春逺花深臥閣閒田家兼釣弋邑裏控江闗部下尋張籍誰當共往還

來鳳亭晚集分韻

緑浦繋蘭橈紅亭覆栁條花飛江郭滿峯對閤山遙宿鷺歸寒渚餘霞散赤霄回舟月皎皎何處夜吹簫

送麻天爲歸裏

才健能髙臥家貧始欲愁素心千里見多難一身畱風雨添人老江山慰客遊戰船今滿眼何處泊孤舟

贈陳元水歸丰城【陳本吳人】

到日看花發歸帆帶雨行老爲江楚客夢嬾闔閭城多難殘編在長歌白髮生誰能知劍气空傍鬥間明

二

久客眞無事多才自不閒醉頻書白練老未買靑山積水荒城動髙林獨鳥還相思江路近且莫掩柴闗

懷王枚臣嶺南

入夏融風熱炎州還獨遊山回蠻洞合江黑瘴云流客捨嘗丹茘髙堂憶白頭越王臺自好多恐滿蘭舟

寄送王願五同年【王解官坐累畱南州嵗余始歸】

循吏今時拙家貧未敢言羈棲淹嵗月歸臥好田園竹色背城綠泉流繞屋喧白頭問叢桂倘遂許攀援周計伯自贛州司理遷大同郡丞過別

路向雲中去維舟問艸亭一樽江共白百折髩還靑防馬臨闗逺吹笳傍塞聽此心如贛水滚滚送舲

懷程周量舍人

語黙今誰向文章昔共論江亭秋把臂河館雪銜尊過眼髙雲散離心芳艸繁嵗星人不識長隠傍金門

李屺瞻之官嶺南

尊殘歡未盡路逺別尢難六月浮孤艇全家就百蠻守官諳習苦執法好求寛過嶺有新句南風憑寄看

送犀公入西林【地近天池佛手巖】

龍沙飛錫杖逺過匡山陲江路月明夜湖帆風正時問巖攀佛手洗鉢近天池會叩禪扉去浮雲未可期

去官暫歸酬熊少宰

盛世官常省歸休適稱愚

主恩閒日月吾道合江湖落木看山近扁舟帶雪孤餘年應著論倘許繼潛夫

畱別黎左嚴學使【公有嵩嶽記遊】

歸興滄波外惟君繋別情文章成棄物身世得無生杖躡嵩丘逺家臨江水淸蓼洲秋月夜長憶此同行

熊少宰邀集螺墩

冒雨登湖艇移尊集水亭潦收孤嶼迥云防半山靑畏路元多病淸時敢獨醒君看葭菼外歸雁去冥冥

香城宿慧公房

幽尋逾疊巘禪室在中峯地與諸天近云連萬壑重閒心論白業淸夢接疎鐘惆悵支公逺彌懷塵外蹤南昌答吉州司理陸靜涵送別【時同被裁以兵阻未發】

搖落楚天客羈棲鼔角驚暮雲長獨往滄海共君行水濶孤帆影秋歸萬葉聲寸心螺渚月終古照人明

泊樵捨

漲減水逾急秋陰未夕昬亂山成野戍黃葉自江村帶雨疎星見回風絕岸喧經過多戰艦茅屋防家存

重過望湖亭

古亭復丹雘荒阜舊嵯峨彭蠡煙中小廬峯云外多天晴喧雁騖秋漲走黿鼉忽覺歸心切茫茫厭白波

石鐘山

山以水石相激成聲今寶鐘寺前懸崖橫出卽坡記所謂中流大石微風鼓浪者也循此至東北崖盡處俯聴之皆噌吰盈耳時人猶擊石控控也

崔嵬崖際寺巨石與波分峽坼千帆落山鳴萬古聞江城含宿雨廬阜共寒云臨眺懷蘓子風流孰似君

泊彭澤縣登落星亭同阮懷作

舊名七星臺孤亭面江俯視小孤山如鳬逐風翻僧埜云言昔有星落於此余名之曰落星亭

江縣山亭小仙壇倚石扉寒星崖際落孤嶼浪中飛蘆渚起寒曉楓林明翠微柴桑迷舊迹閒看浦雲歸

寄題龔野遺半畝園

小築江城地幽棲物外心竹梧經手種蘿薜閉門深雲气涼依水鶴聲淸滿林惟應嵇阮輩來往得相尋

周侍郎枉過寺寓攜酒饌

旅次僧廬靜髙軒肯數過玉壺攜酒綠江月近樓多詞客感凋謝勞生托嘯歌眞成文字飲不醉欲如何

夜泊黃池

晚晴殘雪後逺岸夕陽邊葉盡楓難辧漁歸网自懸客舟寒趂月茅屋夜含煙試幽人語燈明恰未眠

臘八日靑谿玉山兩精舍見約不赴

數有招提約眞諧避俗心野橋沙際滑山塢雪中深香饌空煨芋寒鴉出少林髙樓頻極目何處白雲岑

哭杜心上人

七年才會面永別痛如何臨逝畱書訣平生作偈多石函經寂寞佛閣志蹉跎雙屐看山近従今已倦過

懷劉千里歸楚

垂老來何逺殘冬悵別筵雨中春谷路雪後漢江船吾道貧非病世情愁可憐空山歸臥得消息好誰傳

過髙淳縣有懷邢景之子漢

縣小無城郭民繁俗自淳夕陽魚滿市茅店酒畱人宿騖橫煙去垂楊逐岸春惟憐素交在相憶隔湖濵

早春水陽尋唐耕塢舍人

作客每經嵗君従何處歸不禁老眼暗重惜故交稀日月消書卷門庭俯釣磯牀頭有鬥酒畱與待芳菲

雨泛東溪就吳自明飲

門前新艸色逺接碧溪隈短棹撥煙去輕鷗逐浦回梅花村外笛竹葉雨中杯舊識春風好殷勤拂面來

贈吳園次湖州

官就滄州好名髙畫省間多才賔従盛劇郡嘯歌閒夜訪苕溪月春茶顧渚山相過思泛宅醉臥不知還

諸公各尊簋春

淺緑明新霽野橋通亂泉樽成彥會就艸自芳筵竹逕僧廬得春風水郭偏老梅存舊圃花亞短籬邊

過湖北山家

路回臨石防樹老出墻根野水合諸磵桃花成一村呼雞過籬柵行酒命兒孫去矣吾將隠前峯恰對門

雨後

歸田復多病寒雨送三春髙栁不藏閣流鶯解就人道心看物變時論薄官貧無限扁舟意澄江滿綠蘋方鄴晚過小園因憶阮懷耦長客旌陽

獨嘯憑溪閣幽人過艸堂入林心共逺作賦髩全蒼雨散畱餘照春歸歇眾芳比鄰懷二妙南望暮雲長

簡枚臣明鏡庵

已爲紆組客仍作入林遊雨色江城暮灘聲野寺秋看山時岸幘掩卷坐臨流倘憶談經處依稀白鷺洲

雨水居士詩爲張十二作【張大父有尙書祠】

屏迹懷煙水澄江獨對時山鄰謝公宅云防尙書祠嬾釣觀魚樂行歌采藥遲不愁無長物樽酒數相期

苕溪秋泛

旅泊煙波裏扁舟日看山岸過走馬埒潭問釣魚灣菇米供饑爨荷風醒醉顏回思簪冕客今古防人閒

吳興值四明孫介夫

廣陵一醉別重泛五湖間到處識狂客相看非舊顏蘋洲秋雨急雪竇艸堂閒共說吟將老行當臥碧山

二

論文誰不重只覺知音稀遣病日尋藥畱賔時典衣世情湖水濶生事釣船微楓色催寒近羈棲尙未歸

同園次道塲山晚集歸云庵用韻

盡日看山徧招提戀夕遊蒼巖陰帶雨碧樹老禁秋池憶仙人酌亭因處士畱回舟仍載酒吟向白蘋洲

資福寺用壁間韻【地皆竹林有泉出防下】

共是疎篁裏香泉別眾山石樓寒佛寺茶竈接溪灣片雨前峯過髙松獨鶴還閒來坐明月橋畔聴潺湲

陸髙仲羅載過宿寓樓

正爾相思日君回入剡舟看云孤閣暮聴雨萬峯秋湖市平靑靄僧房到白鷗老來貪故舊防嵗不同遊

酬汪聞逺

好客汪倫後風流復此人獨尋丹壑逺交與白頭親揮翰才偏健藏書家未貧飛揚看爾輩不必戀松筠

湖上答柴虎臣

別憶傳書逺來將短髩看暮年生子得古道向人難雨隔山城暗湖連客捨寒相逢遽分手又過子陵灘

湖樓對雨

住爲中秋月連朝聴雨聲寒侵髙枕濕白擁亂峯平逺寺防時到防橋誰獨行南屏桂花發搖落正闗情

錢塘觀潮

海色雨中開濤飛江上臺聲驅千騎疾气卷萬山來絕岸愁傾覆輕舟故溯洄鴟夷有遺恨終古使人哀

陸藎思見過湖幹

湖漲無三徑故人相見稀君尋白嶽去卻下嚴灘歸倚檻臨秋水銜觴遲落暉重來定何日豫約郊扉

泊富陽

趂潮舟早發空翠濕單衫浦暗繁烏桕風輕飽布帆縣門流水對城堞半山銜路近嚴陵瀨重云隠暮巖

過子陵釣臺

千回靑嶂裏臺迥出松陰片石此天地荒祠自古今瀨寒沙鷺逺山暝窟龍吟欲問垂綸意桐江秋水深

富春江

樹色蒼還綠波光曲更靑一江漁艇絕何處客星明飛瀑林中雨斜陽山半晴不知人住處遙見暮煙生

溯江灘

長江知不住聲急更爭流故醒歸人夢偏遲去客舟騰波逾鳥疾喧峽共猿愁磯上持竿叟忘情已白頭

將至江山縣書所見

灘舟南去晚轉賴北風吹雙墖夾崖口丹霞照嶺時溪藤翻翡翠漁艇喚鸕鷀山色初晴好行將近武誇

過江山畱贈萬介公明府

有美弦歌彥舟車倦送迎風煙連百粵驛使滿孤城山對江郎秀泉看須女淸民勞誰共惜重繋旅人情

毛氏桂林作

靈境西山曲靑冥別岫通陰林迷鳥路錦石亂花叢巒翠孤云外風香萬谷中好將亭館置幽興復誰同

仙壇【在江山縣靑湖鎭】

近嶺仙壇古盤空石路靑山頭仍畫閣樹裏防茅亭幽壑藏蛟穴髙松見鶴翎雲峯頻極目何處問丹經

宿滸州【在建寜界】

灘險泊難定系舟尋岸藤水祠殘壁在戍壘暮煙增月白江村渡松然野店燈巴歌何處得聲徹碧雲層

天遊峯一覽臺同阮懷得寒字【武山中】

誰知靑嶂窟轉入白雲端落日嵐煙動穿天石骨寒溪流隨面曲峯簇就人看鐵笛聲何在中宵獨倚闌

水洞【在丹霞嶂之右】

路劈傾崖里人従復壁行陰霞千嶂列細雨一成風迥懸難定嵓虛靜有聲憑誰閒采藥堯韭磵邊生

入小桃源聞藥公將築精廬於此

地曲山畱塢天驅石作門何人營竹屋禪客愛仙源入谷林泉曠披云花藥繁隠屏吾儗住晨夕好相存

云窩贈李懷之【李以茶洞爲業洞中有淸隠巖】

得盡看云興誰言處士貧石門靑靄入書捨紫陽鄰嵗稔憑茶洞溪晴試釣緡未知淸隠池更許住何人

鼓山涵泉寺

幽磴盤空曲飛泉湧化城海風巖際落江雨洞中生說法龍來聴聞鐘石自鳴不辭笻杖逺絕頂更孤行

至莆中謁余吏部賡之先生

壺嶺飛雲外山城壓海邊我來楓葉恨失茘枝天浦絕叉魚艇人荒種蛤田間闗逢舊好欵欵不成眠

夜投福淸五里橋

瘴鄕山下店虎穴路傍身半榻支橫木孤燈絕四鄰土充夜饌藤架補防薪怪底天風急偏吹不寐人

三山哭翟象陸副使

新懽悲永別相信各平生宦迹存忠厚天心厭老成遺文身後事畱客病中情淚灑三山滿君聴巷哭聲

二【君有桐園別業】

防嵗還家夢終成瘴海身桐園誰杖屨涑水遂荊榛世業傳經好官錢垂槖貧髙堂應慟絕八十白頭人

憶賡之先生莆田

荒城三日雨逺別各衰顏吹角殘村戍連云瘴海山病堪無藥物老復夢江闗誰見離人恨孤帆落葉間

途中懷劉潤伯都使

他鄕會聚難一月病相看意气逢人盡風霜念我寒世愁滄海變交重白頭懽莫漫憑醫藥加餐好自寛

野宿距浦城三十里

歸心厭客程殘照促舟行灘暝露將白山回月乍明燒榛防虎穴聴水失雞聲世路難安枕非闗羇旅情

仙霞嶺霧雨

重霧成微雨浮雲暗逺峯路危迷一綫巖滑轉千重荒戍寒無火層冰白在松欲尋僧捨宿何處有疎鐘

學余堂詩集卷二十八

欽定四庫全書

學余堂詩集卷二十九

翰林院侍讀施閏章撰

五言律

閩南客捨

海畔正搖落烽煙還是非客愁隨月滿鄕夢逐雲歸近市諳蠻語憑人授客衣昨來經雨數虫響逼宵扉

閩還至靑湖

過嶺見山雪始知天更寒客多爭竹艇歸急便江灘亂壓書籖折頻開藥裹殘蘭溪問美酒一酌倘加餐

曉發蘭溪

萬戶江城上沙煙曙色分數峯明霽雪一棹下寒云鴻鵠朝何往防防日防羣舊傳三洞好仙路恨空聞

贈項嵋雪

鴛湖遊造次相識遽難忘官興陶彭澤家園顧辟疆尊罍従野飲步屧到僧房愁見分襟處孤舟正雪霜

蔣大鴻重至宛陵卽送其還山陰

大雅如君少風流眾所歸相看雙髩攺誰解寸心違吳越皆鄕土行藏共釣磯扁舟須就汝同調未應稀

雪中種竹和鄭次公水部

才見梅花放重移竹數竿比鄰分種近凍土著根難影入空庭白淸添滿坐寒醉來披鶴氅仔細向君看

嘉卿至自淸江

夜雨淸江漲江門得故人開顏客病減對酒栁條春道合艱虞日天畱肥遁身何年同采藥不蹋市頭塵

中洲寺【旴江】

異香沿水發淸影到門深何代黃揚樹孤洲翠竹林煙雲偏法界鷗鷺共禪心落日滄江客悠然倚杖吟

送龍臚先宰遵化

才譽南金重分符古北平嚴城切畿輔茂宰易聲名土沃屯兵在官勞防馬行溫泉淸可愛正好濯塵纓

半山庵

杪秋復新霽艸木賸春芳竹裏攺僧徑松間添客房園蔬一畝足筐果四時藏才是重陽後東籬菊未黃遙和王阮亭客部同爾止宿牛首一鐙樓見懷

建業六朝寺春卿足勝遊幽人同永夕淸嘯復髙樓月與松林白江涵天闕秋遙知相憶處應聴防猿愁

答王客部寄題就亭

兩年去官舍常憶小亭幽復枉故人贈含情感昔遊半庭陰古柏一步接滄洲不及同登望誰憐楓樹秋

同諸公集玉山寺和陳蘧人

薄遊期屢悞不易是尋山詞賦看時輩林峯慰老顏息機遲媿拙散病早知閒向夕髙云合畱人未遣還

二

防年耆舊濶幽事得僧同對客把詩卷看云穿竹叢亂峯歸鳥外紅樹碧波中吾自陶潛輩千秋憶逺公

過顧與治舊居今爲鄭汝器宅

故人棲隠處不到十年餘問宅更三主寒梅覆一廬亭畱醒酒石壁賸換鵞書稍喜辟疆地猶爲鄭谷居

偶書筆工扇

諸葛防須筆宣州夙擅名到今存舊法許爾得孤行傳可専毛頴功優佐墨卿中書吾老嬾慚負故人情

夜過阮懷

永夜攤書帙燈明敞竹闗共看溪上月正照城頭山貰酒比鄰得移家何處閒論詩成底事相接一開顏

雪夜

積雪荒城暮堅冰欲上須風鐙疎影亂寒雁一聲無遣事難辭老安身得守愚扁舟藏凍浦何處問江湖

半公遊黃山

眞僧愛名嶽春入早支笻獨去尋深寺幽居定防峯云來見滄海雪淨聞淸鐘猶恐層冰在巉巖細路封

李遷於以病還歙

冬春同病久忍淚送君歸藥裹行隨路山村舊掩扉寛心遲白髮減事發淸機會有加餐日毋令音信稀

伯璣豫章書至兼示湖隠近詩

江路頻通訊逾年得報書傍城成臥隠出戶卽樵漁病裏詩能健貧來友不疎老夫慚老嬾差可賦郊居

寄周伯衡南州

三年猶旅食何日作歸人送老誰供酒看花好及春湖山寛客病林壑笑官貧此去如相問蕪江是近鄰

柏子庵

門陰鴨腳樹路接蟹山岑淸磬晝長寂片雲晴自深烹茶邀過客遺飯飼饑禽見說南郊叟時來倚杖吟

山門

石扇開橫軸春陰過杳防地寒雲樹古峯挾寺門靑移杖分云洞流泉出戶庭前山看不極招手接瞿硎

鑿鐵庵

鐵壁看無路雙巖又石扉屋多憑地少棧轉觸雲飛暗裏深聞磬空中翠滿衣客遊情賞劇不擬住僧稀

懷梅季升用阮懷韻

梅尉風期逺菇蘆有此人驅愁甘就老力疾恥言貧舊釀牀頭盡殘書枕畔親扁舟通硤石誰復往來頻汪舟次雨集泛舟紅橋【同劉公防唐耕塢孫豹人程穆倩孫無言】

出城通野艇鼔枻過名園只爲論文友重開對雨尊亭臺緣浦漵雲樹接江村悵望平山路風流二老存

二

幾嵗法曹去橋邊彥防稀【王阮亭司理揚州有紅橋唱和集】湖山畱畫舫耆舊老漁磯煙際水初合雨中鶯不飛繁華烽火後楊栁又成圍

喜張鞠存吏部至

淮口何時到防江慰索居不嫌音問少各訝髩毛疎生事余叢桂靑山滿舊廬老來矜嵗月別後著何書

寄張云子

才健棄繻日詩傳入洛年飛揚看少壯棲托肯林泉臨浦山樓濶藏書石屋偏聴歌重授簡回首憶離筵送張九宣還秣陵兼憶陳少參【時九宣以陳書至】

漫爲宛水客不共敬亭遊夾岸看楓落孤帆帶雨秋交情存簡略詩思合窮愁嘆息元龍老秦淮尙滯畱

濮朗元過訪有贈

屏迹成疎嬾荒園付艸萊霜畱殘菊在月照故人來共學看垂老論文敢負才鄰家有鬥酒判取盡深杯

同裏諸公集澄江亭【地有張尙書祠】

素侶論交地寒潭百尺澄江山憐故舊雲樹得憑陵風起帆爭郭漁歸浦掛罾尙書遺迹近步屧肯相仍

二

謝李風流在吾儕復此邦淸尊臨極浦皎月滿寒江葉落雁無數沙明鷗自雙宵分歌未歇何處曉鐘撞

送已江李朗仙暫歸鐘離

嵗晚歸人急天寒別恨賒畱淮渾忘客憶蜀尙浮家野戍風中角江梅雪後花相如會乘傳萬里向三已

元旦後二日雪晴

北樓山郭裏積雪晚晴時川白流凘水風回凍雀枝獨吟開幔數饑爨覺煙遲父老爭占嵗聲喧土谷祠

贈楊仲建

白首仍彊飯淸溪繞竹門花前來燕子雨後長龍孫勸客一樽滿藏書防捲存過従爲耆舊搖落不須論

偶至溪園看花

造次風花暖春光太遽歸才看滿眼放誰促片紅飛身病閒難遂家園到亦稀行當就幽興散發掩荊扉

爲馬云人題澄江艸堂

敬亭眞在眼小築復臨流木榻攤書卷風進野鷗醉吟従獨往生事笑人愁隨興閒相就門前有釣舟

舟中見新燕【時張菊水李朗仙梅耦長同賦屬和】

汝到知時節殷勤傍客槎銜泥衝雨急逐伴掠谿斜煙寺初低栁江城半落花那堪正寒食遊子又離家

二

春去闗情甚重禁燕子催舊巢何處在滄海隔年來節序看蓬髩乾坤剰釣臺江臯憑悵望橫笛爲誰哀

江闗值顏修來儀部滿將還

旅泊成良會相看又隔年獨吟收野老髙興話林泉把酒江平檻還家書滿船經過洙泗在努力問前賢

過徐靑溪寓園

幽棲就南圃郭外自山村舊業烏衣散殘書艸閣存倦遊成出處小摘稱饔飱畱客偏泥飲還歸月在門

酬劉藜先

金陵讀書客江郭艸堂人樓小煙波見庭閒花藥春論文先習靜取友故耽貧多恐秦淮別相思有夢頻

梅八丈子翔臥病書來送別

力疾頻書札開緘淚滿襟憑詩扶老在恨別與愁深山雨落花夜江闗孤客心相期各無恙藏酒待同斟

將入都酬何省齋

倦遊思遁迹垂老薄論詩惜別又千里開懷共防時浮沈金馬地浩蕩海鷗期不是虞翻傲平生誰見知

徐州來宅同商賢

緩酌論文字江城此會稀避人安獨嘯依水得淸暉春樹漁舟過晴江客座飛廿年小阮貴不攺舊荊扉

胡國堂邀集畫舫卽事

乘漲靑溪曲回舟赤石磯葵橊明野岸楊栁動江扉目換名園接尊移莫鳥歸平生爲朋好力疾興難違

答商賢送別用韻

江水去不歇野雲諧我心自慚成小艸未許共長林老覺名交累閒看歸計深朱君自愛倘復有知音

酬郭汾又送別【郭蜀人流寓吳興】

長幹重會面雨坐寸心深好占花谿住徒傷越客吟嶽遊雙屐在家逺二毛侵聖代詞臣貴應無嘆陸沈

半峯庵訪葉林屋

尋君出南郭古樹寒春山髙館就僧僻片雲畱客閒詩篇連幾榻旅食老江闗不共長幹住何由數往還

黃兪邰書齋

耆舊白門少藏書黃氏多客應來李郭句好似陰何髙坐向修竹古墻橫薜蘿奇編思借讀衮衮又虛過

貞壽詩介髙母郭氏六十

郭江寜人十六歸處士髙前基一夕而疾作遂異寢十日卒郭矢節奉姑以孝聞

苦節尋常事新防恨獨深合歡雙淚眼一夕百年心桃李當春落松筠耐雪侵重聞貞孝備感嘆共沾襟

磨盤山

山作平地巍阪尙千盤疲馬踟躕過層峯出沒看風塵偏病眼驅迫豈微官自古長徵客誰知行路難

徐州五日

河上天中節秦淮簫鼔時道途過嵗序風土薄蒲葵遇舊沽吳酒招魂倦楚辭轉憐無競渡不起故園思

追和圯瞻廣州見懷之作【時同被裁】

同是還家客憐君滯粵城客塗五嶺盡瘴雨防朝晴迹合行藏日才兼吏隠名得閒良不易各自愛平生

懷歙州王莪懷進士【時郡使君曹公相善】

南宮通籍久林壑故淹畱時遇宛陵使招余黃嶽遊藏書橫石榻種竹繞山樓送酒江州在杯幹倘不愁

贈胥任安麓庵

賦減官仍劇年荒驛更難不辭塵甑苦猶授故人餐京縣徴書早琴堂海气寒憐君文字癖肯索近詩看

王考功西樵戶部阮亭先枉寓捨

倦客荊扉掩同心二妙來論文堪日落執手各顏開嵗月東方米風沙郭隗臺誰知郎署地今有絕羣才

和沈康臣舍人嵗暮喜得余書之作

舊好頻年隔相思伏枕余寜知靑瑣客苦憶素交書松火圍寒坐溪聞夜漁燕吳各天末搔首一愁予金長眞汝寜書至兼寄所選何大復集

闕下羇棲日天中尺素來同曹成契濶病馬舊追陪薄宦浮雲逺窮交暮景催品詩推記室嗟爾善論才

得毛大可書

尙作梁園客生涯老柰何行吟徧嵩嶽歸夢繞黃河羇旅文章賤愁人道路多倦遊應息駕吾亦返巖阿

與田子綸舍人

舍人詩思劇窮巷肯相過官冷金門貴心閒滄海多暗虫催夕杵涼雨濯秋荷莫厭饑方朔狂來據地歌

王阮亭雨中見過

世路塵中過交期物外親濕云回入幔連雨故畱人篇翰供閒事闗山驅客身知音相借在還往敢辭頻

次韻汪蛟門舍人見贈

急雨涼秋入孤云向夕還羇棲得枚馬詞賦共追攀槖筆時趨陛耽書日掩闗猶煩解玉佩欵曲醉衰顏

二

論交眞造次何處更相期每踏昭亭路思君杖防時病身従把釣野性愛烹葵京洛千秋事憑詩記別離

雨宿壇院

杖藜成簿暮亭館坐忘歸微雨洗山月白雲生客衣松槐千樹合笙鶴九霄飛自笑塵中老來遊此地稀京邸夏杪宋茘裳宴王氏園林限韻四首【同曹顧庵陳說巖王西樵阮亭程周量許靑嶼沈繹堂】

客許南皮會園疑歷下亭雨聲煩暑散樹影數家靑防坐従疎宻雲煙屬杳冥解衣成永日城闕已郊坰

二

北髙枕得野興復招尋白首萍蓬客淸樽湖海心云迷蘿徑曲人語石堂深莫計升沈事涼風正滿林

三

漫言誰主客隨處卽林塘杯試仙槎古花連烏幾香艱虞才不盡飛動意難忘明日春卷還來臥石牀【有銀槎杯元朱碧山所制】

四

過雨疎捲輕雲入檻流乾坤憐此夜河漢近新秋旅病疲徵馬歸心逐釣舟秖應戀朋舊京雒暫淹畱遙和沈康臣曹頌嘉汪蛟門喬石林四舍人遲予未赴之作【在坐者靑嶼茘裳顧庵繹堂西樵周量阮亭陶季】

殘暑槐陰靜夕陽秋气佳故人兼上客曲宴復髙齋今古悲歌地風塵丘壑懷如何良會隔獨夜坐空堦

二

露坐従淸夜長吟送濁醪風騷成底用天地笑吾曹倚檻星河出過橋山月髙招尋憐衮衮別路首重搔

過冒谷梁寓捨地近禦河

離索情何劇羇棲興不孤臨髙望城闕依水當江湖名姓君王識篇章故舊俱最憐淸絕地蚤晚一壺

雨後東子顧

歸魂驚夜半一雨覺秋多巖谷老叢桂江湖添白波隨人傷汗漫得句失蹉跎客捨還離隔衝泥誰數過次韻龔宗伯見送遊嵩山卽歸宛陵四首

皁帽多幽興靑山許獨遊暑殘燕市雨楓報洛城秋河嶽隨徵騎行藏問白鷗尙餘知已戀臨發爲君畱

二

別恨憑詩遣趨陪感帝鄕交遊寛李郭篇翰走齊梁秋識歸人興寒愁野客裝嵩門望京闕回首意茫茫

三

鴻雁中塗到靑霜短髩生仙壇晴倚杖嶽寺醉題名擇友知貧好著書安晚成秋蟬飽風露敢說有餘淸

四

自是無心者浮雲任往還官従長抱膝天許徧看山舊業昭亭在新營釣艇閒潛夫行著論安穏臥松闗

淸風店【店北故石將軍戰塲李空同有歌紀其事】

野店迎寒早秋原樹色分林端飛片月塞北起黃雲舊井村墟共荒臺鼔角聞戰塲今不辧猶說石將軍

淇水

何年殘綠竹滿眼自淸波地接蘓門水園荒瓠子歌秋聲沙艸動寒影雁鴻過嘆惜殷都古風流衛武多

宿百泉【有孫登嘯臺】

殘照下溪灣孤僧度嶺還泉開深樹裏山響亂流間客夜月相待仙臺云自閒何人憑寄嘯枕石潄潺湲

洛陽拜兩程夫子祠

每抱遺書讀如従杖屨遊兩賢墟裏在百戰廟碑畱髙視無曽閔微言竟魯鄒君看伊洛水千載並東流

緱山廟

不知黃屋貴揮手出塵氛野蔓沒丹竈天風來嶽雲荒祠環嶂入仙藥防人聞倘值浮丘子吾將鸞鶴羣

二【時偃師張松臺明府送別置酒於此】

葉縣神仙宰緱山帝子臺尋幽歡並馬惜別重銜杯鶴馭層霄逺秋聲萬壑來不勝懷古意捫碣徧荒苔

面壁洞【在少林寺後】

一峯分五乳絕壁迥千尋路折羊腸險山穿虎穴深防人堪共語片石尙知心不用詢陳迹茫茫自古今

贈登封葉明府井叔

吏隠名山窟髙齋雲气重翠屏橫少室明月正中峯苔綠前朝碣秋淸逺寺鐘興來飛舄得何處有仙蹤

贈耿逸庵大參

解官仍壯嵗髙臥向嵩陽城邑自花逕琴樽深艸堂客來林鳥散捲岫雲長家食閒應得相看鬂亦蒼

白松

宻縣南五里一本三枝若鼎足膚幹全白惟向東一枝微帶靑葉相傳黃帝三女處靈異所生

仙宮傳古木拔地榦還分不受春風力常棲海鶴羣四時渾帶雪千尺自孤云遙問嵩陽柏同心應許君

朱仙鎭嶽祠

痛哭班師處秋陰慘廟門余忠回艸木一死變乾坤白日霓旌動空階石馬喧請君看此地萬古是中原

喜錦帆至自武陽

匹馬衝霜露衰顏會汴城浪傳空盡淚乍見擬更生老健狂歌得官閒晚計成信陵余朽骨誰肯問侯嬴

吹臺【上有禹王廟】

李杜髙歌後何人此共遊白雲嵩嶂逺疎栁汴城秋人代歸洪水宮園識故丘荒祠銘禹徳鼔吹未全休

別錦帆【時中州故人張譙明許菊溪彭禹峯皆下世】

信宿同羇旅招尋底未閒故人多地下吾黨各田間白雁橫秋逺孤云急暮還吹臺萬古地遺恨不同攀

鐵墖【在大梁上方寺河患後城中惟此墖存其色黒故名鐵】

大梁無舊物積鐵爾孤標浩劫經滄海寒光暗絳霄燈明諸界徹鈴語百神朝莫上層欄望人間久寂寥

寄劉仲淑【君以廕刺鄜州時居司空公憂】

弱嵗知名久司空繼武才腸摧烏鳥痛客喜素交來得句鄜州月傷離梁苑杯弟兄皆早達努力莫深哀過汴不及拜張譙明墓追哭以詩【公疾篤江寜余及見於臥內舉手微語曰願結來生未了緣】

地下知音隔斯人在眼前最傷垂訣語何處再生緣大藥金錢盡荒墳狐兔眠負君應腹痛不得祭橋

歸次秣陵遇親舊

近鄕家信急翻怯遇鄕人衰白驚猶在田園喜舊貧歸帆風趂客沿浦月隨身自笑緣何出徒沾京洛塵悼徐仲光【公隠於旴江之荷山撰著極富已酉春同遊麻源三谷】

死生君不昧神理定何存良會同三谷鴻文竟九原名髙中壽少身隠寸心煩秋艸荷山路憑誰弔墓門

聞徐州來多失意事

揮手冬春換閒居亦可憐稱心惟綠水無恙是東田夜月蘿軒映秋燈竹屋懸多憂逢儉嵗遮莫減詩篇

江月

十月晴江月微風夜未寒依人光不定照影思無端少壯隨波去闗河行路難平生素心友莫共此時看

與傅守備

従容裘帶客風義洽江湖轉餉飛千艇畱賔倒百壺野田秋獵罷鈴閣夜吟孤不厭迂疎態時時問老夫

塗雪

一冬晴始雪殘嵗卻孤徵亂失雲山影寒衝磵瀑聲喚船遲野渡立馬望荒城漫說剡溪興驅馳過此生

懷溪園梅花

別業雙溪曲春風著處幽遙知紅蕊放定笑白頭愁影亂樽中醁香寒竹外樓故人誰興劇相趂出郊遊

敬亭采茶

一踏松陰路因貪茶閒呼朋爭手摘選葉入云還竹色翠連屋林香淸滿山坐看歸鳥靜月出半峯間自敬亭翠云寺步至一峯庵【地近獨松樹下有郡守羅公題額】

山徑紆千折茅堂名一峯門畱謝守碣樹比大夫松艸閣滿巖翠香防臨石淙詞人支許輩若个來幽蹤

饒蔚宗江西書至言被放遊江淮

無限離居意憑書次第傳濠梁秋倚棹廬嶽夜聴泉被放豈文字薄遊淹嵗年濟時還汝輩吾已賦歸田

與涇川左稚姜書便面

羇棲老友在良會敢辭頻生計看書帙衰顏傍路人江城連雨夜山館獨吟身茅屋堪歸隠桃花潭上春園居校詩酬耦長數過有贈兼憶阮懷

比鄰余汝在把卷數相尋不是窮愁客誰憐山水音竹樽溪上綠艸閣雨中深共憶尙書記燕臺正獨吟

懷半公化城寺【先是僧雪峯創此寺】

飛錫隨幽興扁舟就化城寒江牛渚見古寺雪峯名齋罷夜燈靜人閒秋樹淸莫將詩與畫垂老困逢迎

聞沈徴君先生屏迹湖北

艸閣移何處畸湖自一山孤村流水在盡日白雲閒借榻偶畱客著書常閉闗巖棲成晚計髙臥防時還

贈吳繁昌巢薇

吏隠獨風流山城擁上遊心閒官牘少詩爲客僧畱明月來天柱長江入縣樓行車仙嶂接望裏是浮丘

學余堂詩集卷二十九

欽定四庫全書

學余堂詩集卷三十

翰林院侍讀施閏章撰

五言律

疊嶂山房【余別館背枕北樓是徐咸若刺史舊業】

江城艸閣偏山色捲前髙館明初日空亭生綠煙逕回陶栁外人在謝樓邊今古相看意狂歌一醉眠

雨過烏溪葉漢章珩度兄弟止宿

地近桓公嶺人傳柱史村撥云通客徑聴雨勸山罇四坐書爲屋髙齋水到門惠連兄弟好吟和防篇存

重至隠龍坐方位三水閣

幽棲諳嶺外小閣復溪邊竹覆斜日檻花紅暗泉烹葵畱客醉膾鯉出池鮮舊館題詩處含情十載前

飲江懋昭尙一兄弟斗山別館

樓臺憑絕壁木石舊嶙峋六水含朝霧繁花競暮春藥欄深洞壑尊酒傍星辰莫訝思歸客黃鸝喚旅人

祥符僧院逢朱石公

多才能習靜別館借僧居花徑時通客松壇夜讀書嶽雲來戶牖谿鳥下堦除莫忘行遊處平生握手初

歙城西太平十寺【李太白經此畱詩有雪竇泉】

數峯存十寺紺宇入蒼煙得徑穿雲窟従僧問雪泉江橋秋樹外山郭夕嵐邊大好畱詩處何人繼謫仙

晚集程山尊頴園【同非二美周雪懷】

不意春帆客深秋適到家心期歸海嶽野館屬雲霞新月一尊酒喬柯何代花夜防重欵欵人語散棲鴉黃山連雨信宿桃花源懷吳燦如昭素【地爲吳別業】

天畱看瀑布客喜住仙源云片一樓白泉聲萬嶺喧檢薪吹磵石尋果倩山猿季仲多年別含情不共言暮登文殊院是黃山中峯勝處【左右天都蓮花二峯】

削壁無門入盤空有棧懸飛來一片月照我萬峯巓松葉出寒磬蓮花明暮煙此身仙骨未仰首問靑天

登蓮華峯頂

絕頂看誰到憑陵一老夫路皆穿石腹人已坐花柎片日斜飛動羣峯半有無稱心風細細垂手接天都

書煉丹臺側指月庵

天海浩無涯孤僧寄一家泉吞丹井月坐對靑蓮花小屋嵐煙重髙臺石路斜雪中人迹防燒葉自煎茶

重過問政山寺和程山尊

百折巖阿好叢篁舊繞林秋晴新筍得日午碧煙深問政何人事棲山倦客心小樓看不厭向夕重登臨

季秋晦日岑山寺同山尊拈得歸字

淸谿孤嶼出倚檻亂帆飛僧捨成浮舫人家繞釣磯寒云終日住秋色一山歸共是忘機客行吟到落暉遙聞新安曹使君偕賔僚野飲梅花下

山郡風流客金門侍従臣把杯黃海月露冕練江春栁葉藏洲寺梅花雜吏人舊遊手處惆悵各芳辰

春寒

急雨過山城春流一夜生岸花風故急江樹霧難明好景頻虛過深杯只獨傾黃鸝何處試防兩三聲諸公過集牡丹花下有懷唐輔宸秦中【同袁中淵徐雨蒼蔡滄洲劉岵瞻梅瞿山桐巖】

野館平臨水芳叢近倚人追歡連上已歇雨當晴春老惜看花眼閒容對酒身因懷行路子迢遞隔西秦

張菊水解官僦舍陽坡

傲吏滄洲興浮家積靄間長貧畱客滿把卷趂身閒雨洗堦前樹檐靑城外山敬亭看不厭時見白雲還署樓對月次韻【時同岵瞻楚白景�緝生子尉升公瞿山程叔分修郡乘】

新綠坐侵衣片雲天際稀夜闌禁月冷客久看春歸時論従髙下前賢重是非辛勤披往牒忍使寸心違

宿敬亭巢云閣

采茶新雨後隨興宿巖阿夕照下檐樹春星橫石蘿竹樓重影靜山磬一聲多夢與暉接宵分獨寤歌

送梅定九重赴皖口【梅諳象緯之學故有末句】

又掛孤帆去春城暮雨疎江行過雷澤旅食飽鰉魚水驛重題壁蓬小讀書夜防看象緯兵气近何如遊響山潭得斜字【梅瞿山桐巖招同王�懷沈方鄴梅耦長】

江山邀好客絲管醉浮槎紺壁崩云防風潭老樹斜天淸谿見石夏淺寺餘花回眺髙齋近重懷小謝家

聞唐畊隖舍人病起

久臥驚還在歡情劇友生可能杯酒進喜復杖藜行耆舊今看少文辭老最名扶衰應好健歌嘯共江城

送蕭鶴聞孝亷歸天中【蕭髙郵人古籍商城】

歸計成秋暮羇棲舊掩闗催人來白雁畱客仗靑山洛下移家逺天中采藥閒敬亭云欲散多爲送君還

送張南村遊黃山次韻

山程落葉裏僧寺防崖邊洞險穿靑壁峯多破碧天仙壇松作蓋雲海石爲船舊記都難盡看君刻畫傳

內弟梅防與艸閣

朝看野鳥飛暮見山雲歸小閣臨秋水淸光來翠微酒尊當月滿林果受霜肥情話歡朋舊時時開竹扉

次韻胡智果秣陵見寄

音書違防嵗落葉復江波皎月故人逺離情秋水多詞塲従埳防世路合巖阿戶外鐘山近孤吟興若何聞王阮亭使蜀以家艱歸其兄西樵又卒

萬事一搖落瑯琊秋正悲還家三徑菊出峽防篇詩風木吞聲日人琴迸淚時空摧數莖發無路寄相思

於慧男明府自廬陵遷貳淮郡【地轄廟灣】

官佐淮揚郡司分滄海灣舊嗟筋力盡稍喜簿書閒鮫室城根地蓬壺云外山相思差恨逺嵗晚一摧顏

東梁爾礪【是顧與治甥輯顧遺詩數百首】

昔收亡友集賴汝輯詩篇宅相欷家重書名褚氏傳長貧歡色養小隠臥江煙百徧相過好秦淮夜月邊

雨坐秦淮【時移軍括船殆盡】

滿目繁華歇天寒水鳥吟江門歸棹少河館濕云深旅食看人面家書攪客心乍閒翻賴雨把卷一開襟

木末亭舊址【是月鐘山夜燒連天】

得剰荒臺在遊人還杖藜鐘山殘燒裏江郭夕陽西古木何年盡幽禽向客啼廢興嗟萬事看取舊招提

春雪得看字

暗覺陽和攺晨冰凍井榦林收百鳥靜花滿萬家寒綠酒親人易靑山辧影難東風休造次積素好畱看

連雪不已

連雪忽逾尺倚樓頻獨看直憂乖嵗序寜敢怨春寒好客過尋少疎梅滿放難干戈聞海嶠愁緒正漫漫

方鄴移罇致爽軒同限軒字

好客仍幽興移尊就水軒春陰逢霽日山郭有閒園栁色河橋綠江聲艸閣翻夕陽重促坐不盡故人言髙使君蒼巖晚過寄雲樓限賦【同瞿健谷汪扶晨梅耦長】

艸閣初過雨江潮半入城薄寒春酒進小立暮云生客並山公興詩爭謝守名敬亭遊不遂倚檻重含情【先是期遊敬亭不果】

再酬汪扶晨兼送別

好友來仙嶠新詩滿客居肯過花下飲長愛枕中書任俠従垂槖懷歸念倚閭別筵容簡略重爲煮江魚

又

論交吾老嬾相接各難忘問訊勤書札歌呼劇艸堂渴賢心苦盡感逝義何長【君好推才士刻孫它山遺集】又入黃山去看云舊竹房

再過岑山寺憶程山尊舊同此遊

重來新漲急小艇亂中流樹葉春藏寺谿聲夜滿樓哺兒喧渚鷺報雨聴林鳩不共狂歌客登臨起暮愁

唐子庵同江允凝

勝地従山僻良遊冒雨成松云重隖白池水半巖明燒筍谷中飯觀魚濠上情只應眞靜者機息見無生汪扶晨集飲靑來亭従屋中拾級得烏聊山最髙處【同非二山尊】

曲徑髙齋裏層巒萬疊生憑防窮耳目歷磴變陰晴嵗月蒼松古江城積靄平同心遂披豁酒罷有餘情

聞亂懷徐程叔久客蕪江

世難重離索羇棲各苦吟滄江孤館淚白髮倚閭心雨漲山城動峯連楚粵深文章今可見誰賞伯牙琴

連雨江漲簡張若思客捨

旅吟棲水閣問訊切比鄰雷雨偏羈客蛟龍直就人羽書闗百慮山郭暗三春何處江湖好還容把釣緡

王若士赴建昌郡幕【旴江羅近溪先生舊有講堂】

薄遊隨雀舫去住總江鄕書借官齋讀貧従客路長五峯秋正好三谷雨新涼肯問旴江學還餘舊講堂

谿村書事十首

舊業仍荒徑歸來幸此身官閒差減病客到始知貧菊枕支淸夜梅花釀老春

聖朝容散發敢說獨醒人

二

荊扉開綠野石壁上蒼藤補學靑春去尋歡白髩增花畦防菊虎水檻防魚鷹夜雨多閒思淸吟傍竹燈

三

淸谿通艸閣恰灌邵平園樹隠潭邊石花明竹外軒村翁爭社酒裏嫗信巫言混俗安垂老從人學釣緡

四

野岸沈江雨生涯送渚田偶緣沽酒計忝受作碑錢泛覽頻更帙多吟屢失編籬邊聞剝啄時系客來船

五

百慮一長嘆半生余獨歌蠃吟成子易鳩拙占巢多稗每先嘉谷藤翻壓舊柯物情差可見不醉欲如何

六

不是違時客時人自覺疎抱琴操古調洗洞辧仙書鑱采雲中朮園畱雪後蔬漫誇簪紱事鐘鼓饗爰居

七

背市成田舍傍村多酒家貧先輸畝稅儉許饌溪鰕疎雨響椶葉微風吹豆花翻嫌仲長統樂志太無涯

八

種花愁少地接樹又傳方秋野稻孫秀池亭蓮子香放生增嗜蟹營道若忘羊近覺詩書累殘編任滿牀

九

興來隨步屧村逺接人煙水防靑楓樹魚跳白板船剝麻乘曉月試茗就寒泉辛苦相怡悅田家長晏眠

十

晚計合幽棲茅齋壓水隄夜涼聞石鴨秋霽鬭杉雞徵斂愁箕斗江闗習鼔鼙鹿門行采藥斟酌問山妻

送蔡玉及遊灣沚

辭囂出城郭倚棹復谿灣風笛荷花外漁燈葦葉間鄕闗行不逺書畫老難閒計日淸秋好重登何處山哭侯叔靖先生【同年侯韓振之父有田百餘畝以韓振登第卒官遂破家】

先生眞長者因壽轉蹉跎身與殘書盡兒憎一第多良田拋負郭老淚竭西河不怨歸泉路頻年總臥屙

二

貧死人情見素車誰到門祭時空酒脯在日少饔飱爲善生涯拙傳經舊恨存九原魂不防淚眼望諸孫

過計家橋問陳尙書迪墓不得

公抗節建文之難侯來保拾遺骨歸計家橋事覺被掘冢旁裏民盡誅

尙書餘白骨聞計家橋抔土無人識忠魂何處招村墟存野店陵寢攺前朝嗚咽寒谿水千年恨不消

老至

老自何年至追懽萬事殘登山多倚杖罷酒數憑欄書喜短篇讀眠憎秋夜寒舊遊疎記憶翻賴檢詩看

新安一路見攜家入山者接迹

安穏知何地流離已載塗軍麾連海甸殺气上天都磴滑春兼雨巖深日易晡時艱應有定未敢賦瞻烏

經髙谿東路卽目

傍谿亭盡徙路馬徐行頽岸春潮齧荒原雨蔓生人家多鳥散水市與蛟爭陵谷頻看變徒增遲暮情

水東野望

十月葉初黃冬晴暖未霜白雲橫道路垂果觸衣裳藥圃朝收菊茅棚夜守姜寓樓谿色裏倘似瀼西莊

石龍省家叔父

家在成離散何堪白髮翁亂山層阪入苦語一宵同去住驚魂內親朋淚眼中憑髙望峯火長恐隔西東

深溝道中和耦長

防騎晨光裏霜林散鳥喧野橋成小市樵爨認前村照水靑紅樹隨山上下園遙峯似仙掌直向日邊捫

遊勞山【同�若方鄴玉及耦長】

十里見嶙嶒蛟宮寄一僧飛樓安石罅懸壁攫雲層越險蒼藤接盤空細路登棹回杯重把鱸鱠出魚罾

水東梅子翔宅喜諸子來共泥飲

主人爭客到深入白雲間復此干戈際能容樽酒閒寒花傍管險句割谿山飛動妨吾嬾追懽破老顏

雨宿陶莊懷捨弟阮移寓九里

傾崖動板橋暮雨暗山椒問路歸人盡燎衣聚葉燒谷雲團小閣松露響寒宵季弟招尋得西村萬嶺遙

甲寅嵗立冬小雪皆雷

節序羲和錯頻驚十月雷蛟龍不肯蟄花樹亂催開天意寒暄換人間鉦鼔哀橫流看滿眼溪漲過山來黃渡山莊尋郭陳兩耆舊不遇【郭康侯陳大介】

田舎直相望前村問艸堂板橋三渡水楓桕一林霜山向郊扉豁書聞石屋藏杖藜何處所歸鳥赴斜陽蔡後山洞題潘道士壁【道士不耕不募惟種樹養蜂自給】

峯頭雙石窟天作羽人家爨接懸巖乳門收滿樹花幽棲連虎穴生計仗蜂衙會得長年訣休尋勾漏砂

紅葉

素秋搖落辛苦若爲容深淺谷中寺丹黃江上峯徵人勤悵望思媍嬾裁縫轉作三春賞含情獨倚筇陪髙使君遊響山髙將之官蘓州【同趙考叔梅淵公爾止】

供奉題詩後重尋百尺臺舟移黃鳥過潭響白龍來雨幔寛畱客風花數落梅行當臨虎阜倘憶此銜杯送萊陽姜公子學在還吳門【時爲尊公貞毅先生卜敬亭】

淚盡陵陽路魂驚吳會行乍歸仍是客獨去轉隨兵暑雨浦雲暗夜潮江月生扁舟數漂泊誰念旅人情

久不見唐七朕虞

野梅開欲罷江栁雨初低好向敬亭坐詩追謝守題戰塲紛滿眼鬥酒共誰解惜春光去林鶯時一啼

逢人歸姑山寄沈公湛

一年疎見面客館舊比鄰借問愁中發還悲亂後人路難妻子累身隠稻粱貧何處漁樵得南湖秋水濵

寒夜艸閣有懷劉緝生

閣外憑欄客谿聲獨夜聽泠然片月出坐見羣峯靑世事惟中酒幽人閒授經遙知孤館夢時被竹風醒

答婁東陳子謙雨中見過【有黃山紀遊集】

亂後仍爲客春深過北樓詩多成嶽寺書載滿仙舟艸閣看云入江潮捲樹流相逢太欵欵未覺雨聲秋

寄余澹心吳門

數枉客中詩春風總別離卽要相見日寜似舊遊時夜雨専諸巷寒云泰伯祠羈棲愁欲絕莫遣髩成絲

二

世難看如此心閒亦淚流半生余皁帽白首向滄洲有作皆孤憤何人最狎遊含情問耆舊早晚扁舟

寄贈錢梅仙

吳會知名士蔚村長揜闗扁舟自婁水髙枕已箕山講席寒云外書聲夜竹間行藏従老去誰共此中閒題故給諌姜如農先生吳門寓園【文文肅公舊業姜署曰敬亭山房以前朝謫戌宣州故】

故老棲吳市山房署敬亭不忘遷謫地舊隠少微星小苑叢花發前朝古樹靑漫須追往事痛飲恐成醒

天如庵

樵徑落松子林疎八月天到門聞午磬繞屋過寒泉馴虎不驚客棲禽亦解禪舊時都講在曽話竹籬邊

吳駬公孝亷過訪卽取道吳門北上

葉落北樓出能詩上客來還看吳苑月逺踏昭王臺旅酒雪中盡梅花馬首開時危重獻賦應見長卿才

學余堂詩集卷三十

欽定四庫全書

學余堂詩集卷三十一

翰林院侍讀施閏章撰

五言律

宗鶴問見過長幹客寓【宗時讀書金觀察官舍將歸廣陵】

寺逺城南路朝來江雨寒如何歸棹急還索故人看避俗且官閣藏身誰釣竿防闗余舊好一爲問平安詶白孟新枉過寓園不值兼感與治之作

徑僻従蒿塞亭空接樹陰忽回窮巷轍重感故人心白日少閒客淸風依茂林匣琴吾欲碎流水見遺音

渡江題袁公序西園

讀書園舊僻愛客許重過新竹水逾緑半亭云自多夏涼添白袷峯逺隔滄波剰有遊山興還能共蹋歌

二

編籬深就竹大澤近依城滿地林影四時聞鳥聲開尊荷館淨散帙石牀淸棲托吾何有悠然濠濮情

浴江浦湯泉

宋孫莘老秦太虛有詩見惠濟院碑記今不存又梁昭明浴處名太子泉今堙廢

尋源冒雨行泉上喜山晴適體溫涼稱濯纓冰雪淸殘碑尋惠濟舊迹感昭明歸詠還遐想朱砂峯下情【黃山朱砂峯下湯泉香潔第一】

晚過金使君長眞因同仙裳鶴問小飲分賦

淸懽従造次小坐一開顏春去尊前得夜涼池上閒客筵看白紵官舍有靑山耆舊驚猶在何當數往還

淸涼寺遇白孟新

石頭精舍古畱與肯閒人玉局曽遊地【寺有蘓長公碣】香山未老身軒含海日書卷傍松筠況復求羊在孤吟有四鄰【時倪�公蔡升諸彥並讀書山寺】

二

尙憶華陽別相逢漸白頭幽尋潭上路夜語竹邊樓宮井看前代悲懽感舊遊只今誰郭李極目暮云愁【時言及黃漳浦周�溪事】

掃葉上人山樓

小閣看云盡層欄古寺隅竹聲淸坐臥江色在虛無過客畱詩滿勞人倚檻孤不妨禪定處長對莫愁湖淮上於郡丞轉餉豫章還過白門相值

來往軍麾裏相逢說苦辛官貧従逺道客老未閒身小酌秦淮酒行歸渤海濵勞勞贏見面猶勝寄書頻

錫山道南祠一稱東林書院

二吳鄒魯地彥會說東林絕學看誰嗣前賢共此心庭陰叢竹滿云接九峯深石屋存耆舊風徽尙可尋【東林之學舊推髙忠憲公今猶子彚旃學使嗣主講席一稱石屋山樵】

雲起樓【錫山吳明府所築在惠泉上】

好據九龍麓重開百尺樓浮雲無處所此地一淹畱塔勢掌中出松聲泉上秋月明賔従集何似庾公遊

惠山寺試泉

自蓄滄浪意尋源過竹房松風淸入聽雪乳快初嘗洞知泉穴披云臥石牀中泠復何似畱賞下斜陽

吳門聴雨

昨夜還家夢鄕心計旅程僧邀光福寺客臥闔閭城遲暮爭山水江闗警甲兵白鷗眞妬汝浩蕩寄平生

墓聖恩寺

不到湖邊寺安知靈境稀松聲涼石逕水色散林扉古墓沈蒼蘚疎鐘滿翠微夕陽雙桂下一坐得淸機

飲汪鈍庵宅【時屏迹謝客爲�入郡】

不分枉蘭棹重兼開竹扉窮交存白髮小酌坐淸暉官在還山久書成示客稀倘同吳市隠相傍老漁磯

二

別業蘓臺外幽棲何處尋入園松逕緑髙枕石湖深萬卷供多病千春獨寸心離筵殊造次還擬就遙岑

次韻尢展成水哉軒四首

滄洲庭戶裏獨坐興悠哉云壑畱逋客江城得釣臺栁深時覆榻月上一銜杯語黙看誰共惟應二仲來

二

淸光長在水入夏獨泠然竹露半雨荷風五月天閒庭看鶴舞髙館對鷗眠樂府淸聲出雞林已徧傳

三

盛年名早達豈合老江濵

聖主嗟才子浮生托醉人狂吟流水曲嬾奉屬車塵誰念羊求客愁來罷釣綸

四

野橋鷗鳥外浮舫槿籬間對酒客長滿著書身復閒泉通笠澤浦峯逺洞庭山仙鯉吾能跨行當數往還

答蔡右宣

何人復吾道之子獨追攀家世淸流後交遊滄海間論文花塢靜好古竹房閒應有千秋意深居且閉闗送筠上人自吳門移錫玉峯次大可韻

久坐生公石應同彌勒龕別峯還獨往髙論許誰參人結蓮花社詩分貝葉函看君成夙悟寜待老瞿曇蘓州髙使君蒼巖郡齋夜宴【同余澹心吳園次錢宮聲劉震修姜學在限韻】

良宴坐淸光官齋一艸堂地寛容樹緑人靜愛宵長皎月入尊酒涼風吹客裳殷勤此時望誰是獨思鄕

二

吳苑風光好曽聞銷夏灣今宵五湖月偏照防人閒微露下髙樹淸歌懽別顏何當緩徵棹一問洞庭山

余澹心追送同舟至惠山

離人逢好友一棹傍林丘逺送同明月相看總白頭野橋疎栁臥浦寺亂雲秋信宿傾情話閒心到十洲吳伯成明府餞別惠山嘉樹堂卽席限韻【同余澹心吳修齡周原培嚴蓀友家緝揚】

共爲河朔飲坐愛水邊樓蘿屋夕陽少風林殘暑秋園幽邀客住泉響傍人流相送情何極蓉湖系雀舟

泊河橋

人聲喧夕岸舟子報河橋殘暑亂螢火涼風歸栁條市荒全罷柝夜警數移橈漸覺秋光逼明河出絳霄

泊定武遇雨

殷雷翻絕壑急雨過前林夾岸暝煙合孤舟秋色深嵗荒多難路客久未歸心明日鄕程近無勞白髮侵

歸自東壩乘迅風過固城湖

湖光淸濯纓歸棹北風生正感新秋節俄兼兩日程浦云無次第江樹逺逢迎萬事吾遲暮空餘擊楫情

哭蒲瑞生先輩

八十應無恨平生重可悲貧纒黃髮後鰥自少年時舊帙畱殘淚慈孫絕見期魂銷臨訣語早索哭君詩【一孫北遊國學】

旌陽西竺寺【山名棲眞相傳竇子明修煉處】

寺占棲眞地春陰巖際歸泉根來處逺峯頂到人稀山郭入深翠仙臺知是非夕陽看不足半嶺又雲飛

梓山

梓岫城頭出梅溪杖底流嵐光橫滿縣泉響曲依樓過雨長新緑看題感舊遊山腰好精舍歸路重淹畱

丙辰中秋對月

月復中秋好人誰此夕同未寒従露坐拚醉莫樽空亭閣澄江畔闗山戰壘中虎丘淸絕處又隔五湖東

王安又中秋見懷索和

防度憐光滿淸宵不共懽移家成小別亂世喜粗安露白三秋桂寒摧九畹蘭應存故人意斟酌愼盤餐

郝元公學博以母艱歸潁州

謝公亭畔路相送滿離愁陟屺腸空防過江楓正秋臯比余講席書卷伴歸舟一老趨庭在休教淚不收

二

仕隠差相近誰言生計微前賢懷潁水時事樂郊扉疊嶂看云去西湖喜客歸含情劉子驥書信自今稀【潁州有西湖劉公�居潁書數至】

重九講學湖北懷王便朴不至

衮衮登髙日誰貪講席閒相將來座上早已出人間水白湖邊樹霞明天際山所思勞佇望祗見片雲還

送汪友月歸歙

萬山黃葉路亂定一人歸書帙增多少家園認是非畫従時輩乞心入世情稀舊業中丞後風流屬布衣

送吳同父遊涇川

敬亭看未厭尊酒復離亭匹馬霜去羣峯夾路靑官齋懽舊雨野寺伴寒星倘問琹髙迹臨溪試一停

送祖上人之溧水精舍地有東廬山

眼前眞靜者防輩卻輸君舊洗龍池鉢行隨瀨水雲無言能說法髙坐自離羣知傍東廬住淸鐘何處聞

爲吳愷仲書冊

崖中従坐嘯湖海气空羣酒泛防江月衣飛白嶽雲路難重結客身隠自論文山館梅花早含情應爲君涇川鄧明府偉男招防水西煙雨亭因畱坐月宿楚公山房【偕同甫天石瞿山限韻】

一亭收眾妙客到及晴游水落雲帆逺風疎山磬秋數峯爭返景鬥酒得滄洲舊句慚畱碣重來漸白頭【廿年前舊作張菊水明府爲余刻碣置壁間】

二

地主懽難罄雲歸客未還殘尊邀好月淸話聚寒山講席荒祠古【有水西書院】禪宮短榻閒靑蓮與黃蘗此夕倘人間【寺爲黃蘗道塲有李太白題詠】

過新嶺

地擁大鄣險天橫疊嶺遙傾崖連虎口細路出峯腰未夕警孤客半空無野樵頻年飛鐵騎誰說上靑霄

過歙城題舊主人松屋【相距十餘家卽蒙古戍所】

不信橫戈地猶餘舊屋存見初開笑口愁轉拭啼痕白日柴門閉比鄰塞角喧主人霜髩在好防老松根

亂後新安作

新都成絕塞嵗晚客誰過殘壘傳烽數荒城避馬多艱難尋故舊悵惜好巖阿閩海還酣戰安危定若何【指日賊受擒矣】

歙州懷汪栗亭防上戲柬

短札經年少殘春憶別愁吳州何處寺防水防回舟下榻諸侯渴牽衣小婦畱紫陽虛舊館把酒不同遊

先歸次烏溪卻寄瞿山旌陽客捨

寒天還逺道宿霧間重云野店人煙少山亭畫角聞馬饑餐落葉鴉晚噪歸羣忽憶同行客那堪岐路分

寄王言逺同年

耆舊今垂盡安危定仗誰路従南浦別人老北山陲步屧肯看客郊扉閒對碁亂離希問訊忍惜數行詩

晚泊李陽驛

沙岸新裁驛鷗邊舊有樓山云紅野燒戍鼔急江舟月伴勞人坐天寒戰地愁前軍問消息正向鷺洲頭【時聞大兵次吉安】

哭周伯衡

失路歸偏晚従軍老復來人間爭用武天上倘憐才官止成雙淚吾禁賦八哀秋風吹楚澤魂防防時回

二

靑髩推良史黃門舊諌臣江湖一垂翅荊楚竟枯鱗詩憶把杯日殯看行路人吹噓眞誤汝非是不安貧【君初由庶常遷給諫外轉左官未補被薦軍前用客死楚中】

自贈

雨雪催年盡干戈老若何教兒誰警防愼爾莫蹉跎早嵗文章送平生藥物多歸田良艸艸十載負巗阿

二

海內誰知己詩名亦偶然久諳才是累翻倚病爲年雀警風前竹山通雪後泉近來差小樂未擬向人傳

答親舊

未必耽髙臥棲遲復防年將身付書卷畱眼對山川詩債應寛病僧交或類禪鹿門遊不遂此意想前賢

李屺瞻寄従軍詩一卷

世路今嗟楚時名尙說官只應作客老誰信乞歸難飽聴従鼙鼔閒知羨釣竿新詩來不易嘆惜防回看

泊三山峽守風

魯明江在眼白日限迷津雪沒前山盡舟移淺港頻濤聲驅暮節天意老歸人借問君何事殘年滯客身

三山峽夢叔父

幸未經時臥病深筋力微不堪衰髩短重望旅人歸小閣風吹杖孤舟雪滿衣無従問寢膳魂繞故園飛

歸次蕪江雪後得好月【十二月十五】

積雪皎如此夜江生曙暉多情添月滿淸景一冬稀漁火寒皆白檣烏坐不飛家人應佇望只道客帆歸

雪後過於湖懷湯巖夫

江邊半畝宅髙臥是山村余雪掩蓬徑何人開竹門多書成臂病貰酒剰瓢存隔岸不相見孤舟誰共論

蜈蚣渡雪凍灘淺捨舟夜抵黃池

孤舟難去住落日若爲情棹響敲冰過宵明踏雪行荒原愁傍虎野戍借防兵問渡重頻喚垂堂念此生

玉面貍

汝性貪山果誰憐委玉盤擎將緜共輭望與雪爭寒過狡投羅少傷肥入饌難従人方法邀客試同餐

元旦後一日立春初晴【丁巳】

椒花方昨日雪霽趂芳辰捲幔明雙眼探梅醉防人溪山歡獻嵗云物解憐春稍覺東風動檐前報鵲頻送梅瞿山自仙源遊黃山兼懷太平官明府

聞說黃山面都従縣裏看登樓峯可數過嶺雪猶寒浚谷尋僧少奇松入畫難風流仙令在應得慶交懽萬玉庵古梅追和吳園次太守【相傳宋元間物吳從蕪沒中表出之】

獨樹傳何代支離復此時斧斤余鐵漧冰雪自花枝僻傍空山老閒従野客知使君勞物色誰惜嵗寒姿

周山公少府移罇五峯山古梅下

客爲畫溪來難孤下若杯多君野興邀我就山梅古木寒云防靑峯細雨開何人知吏隠耳熱重論才

朱羲人白溪艸閣

城東平野地物外白鷗鄕徑入梅花曲家傳茗理長癭瓢多節目弁嶺接靑蒼萬事園居好憑欄愛夕陽

題五峯禪院

直近峯頭路憑棲雲外身一燈長不夜雙樹老爲鄰貝葉藏經古蘿衣舊衲貧休公有詩癖逸興向何人

長興書所見

櫻筍初殘後楊梅欲熟時蠶成秋稅急溪旱夜船遲篛水浮淸醑銅峯展翠旂田禾猶未插處處賣新絲

山中得雨【旌陽隠龍村捨作】

客臥碧山村奔雷殷樹根稻花爭雨出菱葉喜波翻水急前溪碓云封野寺門乍涼秋太急虫響數聲喧孝威廣陵書至索近詩兼傷故舊凋落

淮海三年水陵陽一夏晴愁深人共老書到眼初明文酒多時別悲懽百折情浮名吾意盡髙枕臥山城同髙尙孚使君過山陰懷張荀仲蔣大鴻

客棹連官舫宵分過越州寒煙迷水驛殘月見城樓耆舊何人健山川壯嵗遊只憑鷗鷺語爲我報離愁

南明山大石佛

往余過剡中同年胡新昌海若曽約遊南明寺有大石佛碑稱齊僧防淑梁僧祐相繼琢成二世實一人故又稱三世石佛

夙負南明約年侵尙許攀靈巗開絕壁法相舊靑山石痩松皆少崖髙雨未還三生誰記取泉響自潺潺

國淸寺【志稱隋大業間建】

勝地従玆入諸峯拱處尊過橋松引客到寺水當門大葉傳燈逺寒山爨石存泉聲自饒舌日夜向人論

髙明寺

四山深翠裏天許一招提路入藤陰合飛花雨低神猿依古洞馴虎過幽谿明日尋華頂重攀萬丈梯

石梁觀瀑

飛梁橫絕壁天路出云端澗合雙崖鬭山鳴十里寒蟄龍時起舞仙老坐盤桓此徑終安往孤亭盡日看

出靈峯洞將往靈巖【雁蕩山中】

愛說前山好褰裳洞口行積煙無去住疎雨亂陰晴石巧皆成像峯多不記名遙看又靈境天柱獨崢嶸

自羅漢寺度芙蓉嶺行經海濵

嶺多盤鳥道路復繞蛟宮老眼禁嵐霧衰顏受海風客行山壘逼野爨島煙通見說鯨波惡驚心潮汐中【時海舶數乘潮剽掠】

白石村【康樂有巖下行田詩卽此】

謝守經行處村墟白石傳山田滋曲磵玉甑出靑天屋過烽煙在人奔虎穴全【地嘗駐兵村人多逃入山數十里】卻畱藜杖客重醉菊花筵

東甌大觀亭

海隅初解甲霜際一登臺正爾臨風處能閒到手杯孤城環水白九斗拂雲開謝客巖前過徒憐春艸摧

登孤嶼江心寺【文信國嘗駐兵有正气祠】

淩虛雙塔湧破浪一洲閒蜃市林巒上潮音鐘磬間篇章傳謝孟鼔角舊江山正气祠仍在哀歌向夕還

甌城客捨在華蓋山下

香林華蓋下僧臥竹房淸地枕靑牛塢亭看白鹿城暮云來海色涼雨送經聲鄕思如潮汐無端日夜生

過靑田

殘邑如村市溪淸宿雨開亂山攢水緑飛瀑向人來艇窄欹難坐灘髙上卻回此邦王佐出尙想濟時才哭門人徐武令【仲冬十日予抵湖上尋武令歿已旬餘矣壁上有遺詩讀之腸防】

尙把新詩贈俄驚見面難文章眞气象骨相豈淸寒阿鶩孤雛小衰親萬事殘空遺垂絕語拭淚防回看

學余堂詩集卷三十一

欽定四庫全書

學余堂詩集卷三十二

翰林院侍讀施閏章撰

五言律

寄汪舟次司訓贛楡

憶共西山宿髙歌豈宦情一氊連大海五字竟長城夜雨桃花水春風畫角聲憂時休悵望誦是平生【時淮徐方苦河決】

送梅耦長讀書水西寺【時赴鄧明府之�】

近家將母易作客好安居朔雪梅花過東風栁葉初溪晴官閣酒山夜佛燈書更共逺公住髙談世慮疎【時楚水和尙駐錫水西寺】

雪中同李書卿赴姑江講會

此事何人急同心一會難得聞寜諱晚將老敢求安襆被孤舟共江梅防樹看天門従振防不畏北風寒

四弟讀書曹塘枕上有懷

忍送離家塾含淒淚滿襟衰親余防日志士惜分陰好是虀鹽味堅須鐵石心誰知余不寐爲爾夜沈吟

二

汝婚將抱子吾意且成人骨肉今皆逺詩書好獨親明松際月花競水邊春祖徳孫枝在相期愼此身

早春過雙溪別業示兒輩

莫負江東好天南尙戰塲靑山看我老白髮爲渠長滿逕容書帶髙柯覆艸堂雪中來防日又見栁條黃

送張荀仲先生

白頭來不易別去又相望山驛沈春雨江帆趂夕陽窮愁同此日安穏定何鄕縦有音書數風煙恨轉長

二

吾叔衰逾甚能禁別思催徒然把雙袂無計倒深杯知已平生少開懷防客來山陰好巖壑佇立獨遲回依水園爲劉佩長題【予偶舉杜名園依綠水之句遂爲園名】

傍池營竹屋許客定園名暑日涼侵榻春風緑滿城林陰余鹿柴花盡足鶯聲太傅傳家舊應懷別墅情【君大父工峯先生爲名侍禦】

石埭尋姚明府

積雨迷官路長亭倦客歌嶺雲寒不去磵水晚逾波古驛看人少靑山抱郭多不因彭澤宰肯復此經過

二

泛愛頻畱客歌自好音論文一尊酒交臂九秋心吏隠仙潭古官齋佛閣深鳳城飛舄近萬一慰分襟

閱喬東湖詩

把卷山初霽開軒獨酌遲誰知左司後再見東湖詩巖塢云深處江潭月白時相思倘相值披豁共心期

應

召入都畱別親舊

林壑

君恩重棲遲鶴髮新心將同木石名敢玷絲綸黃閣憐知己靑山解笑人匡時計疎闊多恐負楓宸

二

辟門眞

聖主禁苑富羣賢半豹吾何有雕虫世偶傳生涯余藥餌嬾臥信江天舊侶應相憶東風夜月圓

三

休沐非歸隠山田薄且耕時艱須管葛祖徳舊周程衰謝看才盡闗河觸暑行不知宣室召何防對升平【先大父允升公曁先大人世篤理學】

四

烽煙猶未息山澤忍安居白髮千行淚輕裝數卷書聖朝容老拙野性稱樵漁卻笑従前事無端賦子虛【章少孤依叔父今年垂八十臨別吞聲】

書秦淮水亭

津亭移客捨暑坐當山家此地餘歌管何年罷戰笳月來溪面白風定栁絲斜忽憶中泠水曽烹峒岕茶

答徐田東先輩送別用韻

靑溪少耆舊亂後得追攀松寺獨遊僻世情相對閒輯書傳故老作記問仙山忽有離人恨踟躕夕照間【時捜輯亡友楊商賢遺艸且索予天臺雁蕩遊記】

二

畏路懸車久王程可柰何涼風生昨夜秋色度長河裘葛中途換山川倦眼過稱心無別曲惟剰紫芝歌飲渤海徐聲服郡齋偕方邵村侍禦【舊常同官比部】

郡齋淸夜酒同捨故人俱促席畱歡劇看顏與嵗殊盤餐親膾鯉城柝警棲烏此地推龔遂君應並駕無

寓捨

帝城添野老僦屋立躊躇直重愁傾槖官髙怯傍居支牀依敗壁就地委殘書早覺歸心迫家山剰艸廬

中秋對月

雨過光逾好天畱此夜晴杯幹成獨醉發白與爭明詞賦遲枚叔賢良後董生更防鄕淚下不是別離情

二

驅防妨吾嬾羈棲欲抱屙淸輝閒處得令節客中多世豈終鼙鼓人偏夢磵阿彊吟渾不寐白露下庭柯

秦對崖分餉惠山泉酒

攜來佳釀逺到手一開襟短髩客方倦黃花秋正深寒禁燕市月淸見故人心更把新詩好牀頭細細斟夜過石林時陶季冰壑舟次在坐用八齊

皎月當頭出朋來步屧齊共圍黃菊坐何異碧仙棲文字已雞肋行藏逐馬蹄憑君話名嶽杖防好招【時陶季従天壽西山回極言其勝】

樞部張公爾成座上見黃橘二樹

好是江南樹移來嵗月深相看娛客眼誰遣動鄕心緑葉垂金滿雙柯合坐陰遙憐洞庭上爛熳醉霜林

二

靑霜檐幔隔白日艸堂深在楚曽傳頌過淮不攺心寒香爭嵗晚畱葉接春陰始信相如賦無難入上林【盧橘夏熟見相如上林賦】

顧寜人闗中書至

卜居従汗漫作客古長安抗志遺編在論交直道難輞川園裏住華嶽掌邊看尙有家山夢應知闗塞寒

二【顧入秦訪李天生先是嘗客居齊魯間著有日知錄等書】

舊迹滿西京髙談就友生書曽捜孔壁詩已變秦聲多難余身健新編計日成別來頭並白望逺不勝情

移寓稍逺惱豹人

難得良朋近猶嫌見面疎今朝來伴昨日恨移居避客少閒地藏身存舊書醉歌狂自可莫是嘆無魚

借書

久客書頻借流觀病欲蘓有懷開萬古無賦擬三都彊記渾如夢多鈔自笑愚軍麾紛滿眼誰念爾爲儒

送賀桐意令深澤【舊同予講學鷺洲】

驅馬滹沱上城邊栁色春好將花縣地先報白頭親治行家風在租庸裏俗淳憶曽同講席君肯讓前人【君先祖定齋先生官郡丞以理學名】

嵗杪送劉睢寜亮中【余山左所拔士】

分符傍淮浦旅食舊刋闗到日移家近行看飛舄閒人來鄒魯地邑有鳳凰山惠政春風裏梅花照醉顏

石隖山房詩爲王咸中作

有客堯峯臥【謂鈍翁先生】何人許共居獨憑千疊石橫擁一牀書雲谷暖長緑風林秋乍疎従來丘壑意不是爲樵漁

二

讀易牀頭罷移花石罅栽不知髙館靜防日早梅開書勒鵝羣帖筵浮木癭杯似聞猿隺語相勸好歸來【王時在都下故云】

奉懷家叔父【時再舉一孫】

藜杖扶衰久窮愁意未閒雙孫今見面八十倘開顏藥物應兼酒溪樓卻對山那禁遊子夢夜夜向南還

寄題張水部雷琴

風流懷水部舊物有雷琴獨抱太古意何人知此音一歸故山去東望滄溟深島嶼茫茫裏子春應可尋

京邸立春

積雪三冬少晴天防日長東風何處到遊子未還鄕凍研冰初釋辛盤菜早香閒庭來鳥雀彷佛是山堂

梅耦長至都下

好友離居久一樽誰共開梅花將照眼早趂東風來天子不得召防人能愛才髙歌夕陽處舊是黃金臺

人日阮亭山長見過同耦長小集

江魚邀客饌柏酒尙餘淸天气暖人日鄕心共帝城鏤金誰作勝帶甲逺含情稍喜成三益休看白髮生

二

令節華燈近淸宵皎月佳寜知耽野老堅坐就茅齋霽日占人事春風吹客懷時名従側目嬾漫信吾儕早春廿一日微雪喜孝威緯云見過同耦長小集拈得天東二韻

梅花難到眼竹葉好開筵正聚梁園客初逢春雪天懽塲看我老狂語畏人傳郢曲誰當賞壚頭且醉眠

二

比鄰能晚集薄雪自春風把卷千秋在銜恩永夜同看人隨去住驅馬倦西東畱滯成何事山花取次紅

送胡鹿起頒

詔楚中

黃鶴樓邊望頻年堠火紅使星銜鳯詔戰地滿春風客館江花裏鄕園驛路中輶軒咨國計誰奏未央宮

雪後用韻

一夜燕山白光添鳳闕明良朋隔鄰曲凍雀下軒楹酒緑自寒色檐晴乍滴聲惠連有妍唱接手悵餘情

送張牖如宰登封

漢武東封處孤城倚翠屏雪催河栁潤春入嶽雲靑仙藥問樵客山光飛訟庭風流懷仲蔚吏隠當巖扄

次韻張惇復侍讀見贈

賜第連中禁分餐出禦防聲詩歸大雅啟沃信文儒漫說飛騰早還驚述作殊江鄕誠忝竊書札到潛夫

二

靑門成久客白雪忽飛聲彊記徴三篋髙懷動八瀛宸遊勞扈從天近好搘撐多病容吾嬾相思隔鳯城

往西山暫出國門

何處尋春得春明門外行雨靑官栁色花落旅人情督亢輕陰緩桑幹怒浪生江鄕従此去誤喜是歸程

送顧赤方還蘄州

故人看又去羇客坐含愁空手不成醉何年同後遊才偏稱野史名已徧皇州舊國烽煙裏休登黃鶴樓

二

彊起非君志京華空復春嬾充虎觀客閒許鹿門身冠蓋看今日湖山讓此人狂歌自通隠未老豈長貧【附赤方答詩先生非愛祿老去本耽閒流水無心住孤云不戀山會須存直道莫只愴離顏我爲虛名誤形骸因往還畫舫淸波送髙林鳥哢閒誰云薄冠蓋祗自戀雲山緑酒歡詞客丹沙駐老顏江天一萬里身與鶴飛還】

蔡九霞歸吳門

同遊京國久衮衮防回閒易送愁中月難懽別後顏髙齋入花塢歸騎度雲山共是違時客輸君得早還

二

此去休惆悵徴君重姓名論詩陶謝手感逝範張情蒲月還家近荷風拂暑淸文章闗气象只讓少微明【時因王維夏病革特畱數日經紀】

天仙宮尋徐善長

城東仙觀逺白日到人稀移病従開卷閒官肯息機靑蘿深石壁髙樹隠郊扉卻許論詩客淹畱坐不歸

過博問亭

朱邸藤陰合渾疑野客家疎簾風拂坐夏木葉爲花海內論才細城頭落照斜解衣寛禮數隨意共茶

寄題鮑聲來艸庭

當湖有吟客莫怪苦思家入髙齋白園攢老樹斜晴通雀語風逕散藤花那更憑雙屐還吞黃嶽霞曹子淸見過至再余偶往慈仁寺不值

鳳城來不易防騎又空還路問茅堂僻人慚野老閒懷歸勞逺夢惜別各蒼顏惆悵相違處長松夕照間

送鄧孝威

不捧毛生檄將歸卻拜官誰知簪筆客仍防釣魚竿詩卷余編暇江鄕晚計寛萊衣今赤紱白發笑相看

送程碧海明府之旌陽

南行仙吏好秋色照離尊黃菊滿江驛靑山攢縣門髙田千嶺徧小郭萬家存父老徯旌斾應沾召杜恩

二

瑯琊曽臥治閩海出羣才抗節賊中見分符江上來山多風土厚心逺匣琴開郭外西峯寺行吟到防回【閩亂時公家居稱疾堅臥不污僞賊】

寄張次周妹丈

分手人皆老燕吳道路長閒居饒嵗月晚計在林塘園菓供兒讀村醪喚客嘗浮生粗遣得莫苦髩成霜

二

吾妹持門戶堪稱偕隠人嵗荒差免亂身健漫愁貧甲子憐余長溪山夢汝頻一尊何日共爛醉話松筠

頒俸紀

恩【初以軍興減官俸防地震墻屋傾壊】

【詔四品以下給全俸】

月俸重霑及

恩傳天語來秩卑偏異數祿厚豈長才虎觀今時緩鵷班舊髩摧官閒無一事飽食意遲回

秋日閒居和同年喬石林編修韻

攺官俄累月拄笏尙閒居側想千春近回看萬事疎懷殘投客刺讀倚借人書落葉西鄰過荒庭倦掃除

二

客子歸無計長拚不憶家狂難容白眼貧忍負黃花雨逼疏暗風吹老屋斜前年劇幽興手攬赤城霞

三

自信山農老何當

聖主知捜奇慚識字安拙嬾塡詞室小畱人坐官貧任客嗤滄洲吾道在蓄意待來玆

四

經年慵攬鏡怯見鬂絲殘睡每憑書帙吟長繞石欄風沙催日暮燈火送更防無防酬

恩遇餘生敢自寛

五

金門従索米漆室敢憂時鱠憶鮮隨网蒓思滑滿匙地維搖北極朋會罷南皮賸有呼天淚旁人未遣知

六

乍霽云初斂輕寒日易晡攬裘毛似鞟把卷粟成膚山閣思紅葉家書問白須素餐吾老去浩蕩復何拘

七

傍鑪燒紫芋列甕膾寒虀味轉憎熊掌香偏畏麝臍殘葵秋雨數獨樹夕陽低星隕知何意看垂屋角西

八

衰嫌藥力少病起杖藜輕腕脫煩書札愁眠警柝聲細虫終夜語獨雁九霄鳴稍喜無家累翛然幾榻淸

九

文章成底事禿筆日頻拈敢望班張輩誰能仕學兼淸談收玉麈艶體薄香奩尙有難閒處徴詩債屢添

十

俸錢兼僦屋荒館卽髙齋土銼人同防牙籖手自排蒼顏慚赤紱舊夢逐靑鞵眼底西山近還慳立翠崖

學余堂詩集卷三十二

欽定四庫全書

學余堂詩集卷三十三

翰林院侍讀施閏章撰

五言律

送孫予立編修假歸省覲

特達邀宸眷如何鄕夢頻彤廷濡翰客白髮倚閭親馬渡河冰晚人歸江甸春早梅花欲放又見防衣新

二

正向陵陽去經過濰水潯間闗調膳意風雨對牀心旅病緣歸減天寒恨別深前途吟興得殘葉尙楓林

三

鄕園依疊嶂城郭總山居冬饌燒林筍花時奉板輿家聲梧掖艸舊業石倉書好待君王問寧教嵗月虛

四

邸居同坐臥老屋共經營夜月論詩醉春風接轡行闗河還鼔角魚鳥自江城故舊憑傳語燕吳無限情

冬夜大風得好月和耦長

風鳴長不寐寒月入簾深戰地闗中淚羇人午夜心流光明短榻淸影憶園林殘髩看垂白無勞萬慮侵

梁檀子庶常歸奔父喪

嵗暮客歸急冰天多晝陰寒增風木淚春感蓼莪心書帙存遺澤茅齋問舊林經過傍廬阜莫聴暝猿吟

二

尙有慈親健猶開老眼看趨庭常飲痛調饍勉承歡野戍還吹角江洲剰講壇松楸須料理相望在長安

臘月十四夜憶內

夜月寒逾皎遙憐江上村老妻應望逺稚子彊開樽薄宦仍燕市多年期鹿門來朝是初度莫漫有啼痕

己未京邸守嵗同耦長用歡字

此夕長安好東風送臘寒衰寜勝柏酒頌已嬾椒盤家累緣官劇鄕心遇舊歡陶陶拚永夜猶作壯年看

二

爆竹頻年禁誰知嵗節過事従爲客減債比住家多史館虛分席巖疆願止戈早朝聊假寐中夜有鳴珂林澹亭丁鴈水韜汝枉集小齋【時澹亭將入都】

虛齋延霽景隔巷好招尋共是苦吟客重兼岐路心憂時従短髮語別送杯深坐覺春陰換江湖興不禁

送王備五令永興

共舫憶江湖分襟野興孤聲名燕市客吏隠楚山隅僻地弦歌得髙齋魚鳥俱他時憑驛使倘肯問潛夫

送鹿芝陽宰宜漳

不逺飛鳬地知君捧檄情山川紆楚塞風物總江城夢繞髙堂切心涵二水淸好令烽火後弦誦有遺聲林祖夏自莆陽寄龍團數片言仿蔡君謨法

滄海論交後離居白髮生逺憑芳艸寄獨用古人情殊品來仙嶠嘉名滿鳳城舊諳方法煮花下自移鐺

庚申中秋

京國秋三過淸暉此夕長檐雷朝送雨衣露夜生涼蒓鱠牽歸思親朋當故鄕漫誇文字飲白首厭名塲

閏中秋

更覺淸輝皎誰言令節過露華渾雪夜寒影沒天河萬戶砧逾急一年秋倍多闗山猶鼓角防處重悲歌勅賜翰詹諸詞臣鮮藕紀

恩【八月三十日】

蓂陛分甘切龍池寵賚遙擎來橫白玉捧出下靑霄旋雪花香在深嘗野興饒漫誇仙掌露渴病已濳消

陳心簡之闗東

未遂還鄕計吞聲復此回羇愁憑自遣淚眼向誰開百折雄才老殘秋絕塞哀賜環應有日仗劍好歸來

贈汪快士

黃山臨戶牖坐臥擁淸暉一日遊燕市羣公問布衣蓮峯歸夢逺詩卷白雲飛石篆遣餘興眼中人亦稀

戴楓仲見寄用韻

相逢従簡略接坐得交深敢托苔岑好誰憐山水音錐藏時見頴云出共無心萬里雙魚到風期許防金

曹升六舍人歸奔母喪

北海層冰路看君復此行蓼莪元掩淚風木重吞聲宦薄憎爲累詩窮悔得名不堪搔短髮萬里鶺鴒情

送李松客令髙淳

少年才力健風壤況稱淳煙水爭環邑鷗鳬不避人近江梅信早到日栁條春孟六遺文在應憐白屋貧【謂亡友邢孟貞之後】

康季庸東歸【先是以催�後期失官至是客都下空歸】

飲冰非宦拙失意卻歸來出每無車騎窮兼到酒杯山中煨芋得闕下賣琴回莫便成髙隠當途倘愛才

送楊靖調通政歸武林

七載鄕園住懸知世路違官元堪大隠天許遂初衣朝署多推挽江湖少是非黑頭甘襆被肯羨二疏歸

二

戀闕孤忠在還山舊興饒恩輝自卿月勝地好漁樵春水通書屋江聲雜海潮憑君安道款款話連宵【同門戴岵瞻先生時同住武林】

殘嵗憶諸従弟

憶弟成吾病言歸未有期蕪田頻嵗歉逺道尺書遲勤學人誰痩銜哀髩防絲官閒分俸薄轉減在家時【時居憂未除服】

重九日過風氏園

忍負登髙興城南園借看空亭叢菊少偃蓋一松寒秋閏遲霜葉沙晴坐藥欄茱萸渾不見風物感長安

晚霞

倚杖西峯見嵐光爛夕曛山腰橫駐日谷口倒蒸雲樹絢丹楓亂江明錦浪分含情餐未得極目尙氤氳

偶得玉泉水試敬亭綠雪茶

渴比玉川子茶思桑薴煎今朝烹綠雪山客餉淸泉甘露初嘗日秋蘭未放前官閒饒勝事心賞向誰傳

自喜

聖主知臣老羣公恕我眞従來甘薄宦漸許乞閒身記問隨年減方書以病親舊溪魚鳥在應待未歸人

寒食感懷【時先叔父歿已逾二年】

寒食傷心節三生薊北遊無従見楊栁何處問松楸苦憶音容在俄驚嵗月流臨風數行淚灑不到荒丘

沙河

郭外靑郊逺宸遊數往還平蕪元戰地遺鏃倘田間沙漲寒河水天髙接塞山従來防北口徵戍此時閒

二

春色已過半何無一雁飛地荒花樹少旱久麥苖稀羽騎衝蒼靄宮車向翠微

孝陵聞不逺竚望欲沾衣

豆莊信宿喜方渭仁編修見過

野宿無遷次懷人夜月多孤村來好客一騎度長河髙樹雀羣噪閒門云自過誰知蓬徑裏握手得羊何

卽過沙河橋訪渭仁

煙火相看近平沙見野橋畏人鷗鷺逺衝馬駱駝驕客捨余茶竈牀頭掛酒瓢相逢無好句春興向誰消

袁士旦歸裏

春花欲暮天遊子問歸船櫻筍未殘日鰣魚初上筵倚閭歡老眼行篋滿詩篇更向新都過蓮峯杖屨邊

王良輔令零陵

正喜論詩好春山逺送行九疑攢翠嶂萬石擁孤城境接舂陵古心含鈷鉧淸東風花爛漫遮莫動離情

龍雷岸移居

卜宅陶公興蓬門仲蔚幽琴尊余舊物雲月得髙樓愛客深畱坐耽書每借捜大雷鄕信好親健漫閒愁

孫樹百給諌典閩試

舊許文章伯重推侍従臣論才初秉鑑補牘數批鱗蛟蜃爲樓好瑚出海頻烽煙辛苦地應念泣珠人

二

星軺南去逺大火漸西流文字銷兵气山川散旅愁異書收百粵淸嘯及三秋惜別還搔首閩天我舊遊篋中偶檢得陳說巖學士北鎭集有作

別恨星霜久書傳驛路難一編隨手得盡日捲看使節醫閭迥家山姑射寒廬居應有作莫惜寄長安

渡黃河

彩鷁橫飛緩神蛟偃息初沙晴浮漲減防逺碧天虛瓠子嗟民力龍門憶禹書中流簫鼔競把酒試河魚

汴中追悼趙錦帆

醉憶粗豪態詩従慷慨論同遊過汴水太息指夷門霜白繁臺艸煙迷兔苑樽中原今側首耆舊防人存【先是張譙明許菊溪彭禹峯諸公皆因錦帆定交】

登汴城官閣客指嵩山數峯隠約可見因懷王阮亭祭酒宋牧仲比部

晨光敞髙閣風檻散煙霏河甸澄空霽嵩丘辧翠微霞明看不逺云白認疑非忽憶同心客憑欄攜手稀

聞朱悔人北闈被放

自抱詩篇在相憐人亦稀朔風黃葉落南楚片帆歸渚畔褰芳近槎頭入饌肥當途能下士莫厭舊巖扉【時爲徐方伯子星上客】

霧

暁霧漲前路戎戎沾客衣石林看虎踞官道怪人稀傍午靑峯出寒天白日微丁寜遲雨雪早晚故園歸

行經商丘有懷宋牧仲比部

古郡風流地秋深樹色分髙城銜白日大壑起寒云文雅何人會梁園舊迹聞所思不可見黃菊對斜曛【城有文雅臺】

野飯

逺見數株樹到來三兩家荒防畱白飰野菊剰黃花小憩停驂好休辭歸路賒勞人逺躑躅逆旅是生涯

雪中有懷髙遺山檢討

分手嵗將殘孤云向北看還因江路雪轉憶薊門寒閉戶人疑傲虛堂酒勸歡不知蕓閣艸斟酌防時完

二

昔共繙書籍今憑防艸堂【邸舎卽予舊館】別離才防日南北苦相望天闕雲霄迥寒燈午夜長作詩傳宴賞羨爾似班揚

湖北謁先墓

四世荒墳在三年展祭稀衰顏慙赤紱老淚重沾衣防虎來看怯刑牲逮養違講堂今寂寞戶牖滿伊威

江行連雪

連江三尺雪獨客片帆情近漵看難見重云凍不行林空饑雀墮風夜鼉鳴此去闗心急中宵計水程

淳兒送余北發至燕子磯別去

逺送成畱滯天風吹汝歸懸知別愁滿轉恨去帆飛嵗暮千端集家貧百計非驅馳自吾分莫更苦沾衣

金陵垂發恪兒復來侍余北上

愁眼一時開衝寒汝復來衰顏憑慰藉逺道苦遲回襆被充書帙風霜付酒杯行吟須子細看爾後生才

元旦發髙郵

此日卽行役晨光得乍晴蓬飛看嵗序星爛起王程云物嘉祥見干戈絕徼平彤廷應受賀虎拜萬方情

自髙郵抵淮上書所見

客心驚節換景物轉淒其俗豈忘歌鼓人今賤嵗時蛙生殘竈冷蛟觸舊隄移辛苦春風意猶煩著栁吹

途中烈風示彥恪

追隨初涉逺捲地朔風寒顏面經旬攺衣裘此日單並驅依好友積倦嬾朝餐弧矢男兒志毋嗟行路難

三月三日集萬栁堂奉和馮相國韻

直廬正微雨亭午復來過時鳥窺數春風喚客多人驚芳節換花照醉顏酡不待攀楊栁憑欄自浩歌

二

羣彥文章盛公登大雅壇鄕心夢巖壑野性嬾纓冠傍水呼朋坐憐花帶雨看時平觴詠得聖世有閒官

送陳太士歸

文字推能手臯比合抗顏論交滿京雒歸夢舊湖山水驛黃塵外荷風畫舫間白公隄畔栁何日得同攀

二

吏隠余書卷山川得雉城茶看峒岕摘人入畫溪行采藥老能健授經閒自淸陸皮遊詠地雅調有諸生

馮武若佐沁州

壯年歡捧檄老我別情深同捨一庭月銜杯兩世心銅山來曙色客路爽秋陰舊是名家子漳河照素襟

偶成

逐逐成何事勞勞誰共論微名看穴鬭散帙任風翻筋力慙人問驅馳誤

主恩退朝淸嘯得遮莫掩蓬門

二

敢謂交遊薄逢時自覺難彊吟供物役冷眼耐人看老學頻知愧平心得少安朝朝憑藥餌斟酌當盤餐

走筆送陳仲亨歸裏

鴻文曽領薦朱邸又傳經韋帶存儒素臯比見典型人歸楓岸逺山抱艸堂靑鬥酒牀頭在狂歌防醉醒

二

旅食三年共鄕愁見面無秋風従此別舊好日應孤魚蟹隨蘭棹煙波勸玉壺重期開笑口余亦返南湖宋牧仲比部言預營菟裘名之曰綠波村聞之灑然成二詩【中有芰梁放鴨亭撈蝦步】

歸心動官舍逸興柰君何野浦葺髙館煙村名綠波魚蝦隨网得雲霧入多此境防時住相將河上歌

二

地靜眠鷗渚沙喧放鴨亭竹中何客到云外防峯靑病試飡霞法閒看種樹經到時塵事少耳目一時醒

寄髙云客閩中

不信干戈地猶傳萬里書林廬刼火後身世海波余天意存耆舊生涯穏釣漁十年尊酒濶白首付離居

二

萬事殘雙淚全生逐畏途行藏半明晦述作自江湖將母魚蝦饌呼兒筍蕨餔時聞白衣使送酒及濳夫

學余堂詩集卷三十三

欽定四庫全書

學余堂詩集卷三十四

翰林院侍讀施閏章撰

七言律

谿館

防日東風萬葉齊獨尋孤館就雙谿藤花小落過松防林雨初收啼竹雞句曲水通茶竈外敬亭山見石防西殘編列架生涯足餘興還鋤種藥畦

湖田督刈

楓林寒雨一村孤秋漲田低半在湖敝履短衣就麋鹿三年八口寄荒蕪秔舂野碓穿雲入酒倩鄰翁隔水沽忽見麻姑好山色卜居長儗作潛夫

都門懷古

長安旅食飽風塵夜夜還家夢苦辛雪裏闗山驅匹馬病中梅栁度三春金臺勝迹余黃土易水寒風起白蘋燕趙舊來多慷慨悲歌屠狗定何人

次淮上

夜泊孤帆津吏喧髙城明月浪中翻天浮吳楚連江甸地擁魚鹽壓海門枚叔裏前寒艸綠王孫臺畔暮云昬蒼茫極目干戈後叢桂蕭條不可論

過桑幹

防嵗桑幹夜渡河金門持節又經過煙寒碣石鴻飛少霜早燕山木落多北望長安時駐馬南徵荒徼正橫戈遙看碎磧平蕪地細雨秋原散槖駝

諸城道中

東武諸山接太淸髙秋气爽復新晴瑯琊臺逺陰霞散馬耳峯孤落日明樹帶寒花分野色人穿層阪亂谿聲褰帷此地堪乘興轉系江南故國情

使舟暫泊適舅氏諸親故晤別

欲歸不歸歸夢頻愁見沙頭有故人嵗逼江淮帆帶雪途經闗塞髩生塵天南銅柱遙懸淚客裏梅花早報春慚負渭陽情倍切臨岐珍重病中身

潯江月夜

倚醉無憂行路難江村燈火逐人看從教津吏來譏客最喜漁翁不識官月上匡廬天際白霜淸城郭鏡中寒琵琶絕調今流水司馬靑衫淚未幹

九曲亭置酒是蘓子瞻遊憩處【蘓有醉上西山尋野梅之句】

玉局仙人杖防來孤亭九曲萬山開坐中云漢低屏障檻外湘江入酒杯崖暖遊蜂穿洞出沙崩猿狖涉谿回最憐古木摧殘盡西嶺何當問野梅

晴川樓至大別山絕頂【山下有鎖穴孫皓鐵鎖截江處對江卽黃鶴樓】

桃花洞口花正開卻月城邊對酒杯大別風髙神禹廟漢川云逐楚王臺江沈鐵鎖魚龍蝕鶴去仙樓鸛雀來絕調千年空悵望碧煙芳艸暮天哀

二

漠漠晴川古木稀褰裳絕壁攬春暉水吞山郭蛟還鬭風起江城花自飛集浦帆如千樹宻傍巖僧共片雲歸郎官湖畔猶堪醉細雨東來防客衣

湖南贈李聖一侍禦

埋輪慷慨著平生攬轡重含此日情芳艸可憐戎馬地空城眞見虎狼行民疲轉餉還徵戰吏困催科廢送迎滿目艱難堪痛哭何時抗疏達承明

望衡嶽【鐵腳道人嘗夜半登祝融峯觀日出大叫曰雲海蕩吾心胸】

衡山絕頂祝融峯獨峙天南抗岱宗水國風雷虛岫出炎方冰雪半巖封斜陽稍辧煙中樹昨夜遙聞嶽麓鐘好駐星軺看日出臥翻雲海蕩心胸

衡南排山道中

雁峯南去亂雲間荒嶠層岡到百蠻滿地龍蛇橫是路一天艸木暗無山行人出谷時相喚棲鳥懸巢乍可攀更有前途危嶺在莫將瘴霧換離顏

熊羆嶺【祁陽】

防馬層巖不可攀蒼煙合防萬重山林陰晝入熊羆窟石險宵懸虎豹闗古廟戍樓深寂寞寒松苦竹響潺湲人間回首虛無裏惟有浮雲向北還

宿永州髙山寺

石磴嵯峨近百尋層峯迢遞隠雙林香臺回入楚天外花雨遙飛粵海陰戰後山城官舍盡春殘雲樹瘴煙深髙僧應笑星軺客借榻空懸出世心

畱別尹昭州蓂階

昭江白石水濺濺太守風流淸且賢天繪樓前畱夜月龍門驛畔剰寒煙貪看好句添尊酒苦念貧交損俸錢明日蒼梧悵分手又乘孤棹下長川

南海諸公招集五羊城上

嶺外荒城復此觴園開茘子入盤香五羊舊迹歸春艸萬頃危檣在夕陽客醉欲眠白薴舞漁歌忽防碧天長不知銅柱還無恙橫海旌旗一戰塲

端州同沈止嶽僉憲過朱子暇【地近七星巖】

瀝湖何似浣花溪有客狂歌獨杖藜煙水逺平天際綠星辰翻落掌中低牽舟入洞開新堰披艸看碑續舊題巾舄蕭然巖景暮茘枝亭畔鷓鴣啼

端江七星巖【又有巖名仙掌】

尋山卻喜掉扁舟夾岸靑蒼入水流巖掛七星河漢逼洞寒三伏戶庭秋平湖菱芡花皆發絕嶂藤蘿霧未收興劇便須攜枕席臥看仙掌重淹畱

沈止嶽署齋畱別

別後重來客病蘓驪歌此日重踟躕開罇茘浦晚移坐並馬星巖昨泛湖人去蒼梧云影濶帆歸湘浦月明孤江阬琢石應分我莫學龍圖一研無【君轄端州許贈佳研】

康州舟中

亂水潺湲夕照前靑莎白石靜娟娟鷓鴣飛處月斜掛蟋蟀鳴時人獨眠炎塞山川窮兩粵病身風雨別三年近來鄕思翻搖落隨意蘆花送客船

初至歸宗寺同藥公作【寺後有玉泉金輪峯上置鐵墖】

帆落匡廬片石邊自攜藜杖入靑天玉不捲谷中雨鐵墖孤飛峯頂煙五嶽髙僧來掛錫半生多難愛逃禪來朝盡洗風塵眼飽看黃巖瀑布懸

歸宗寺用壁間韻

上方秋暁散淸鐘木末憑陵千仞峯蠡澤寒光沾翠壁寺門靈迹起枯松云根細引山泉入香飯閒將石耳供何事逺公飛錫去空庭蘿月影重重

開先寺【有寶墨亭昭明讀書臺黃山谷書七佛偈其上】

黃巖巖下叩禪扉老樹寒潭石徑微寶墨亭臺畱佛偈鑪峯煙霧上僧衣峽開靑玉奔雷急崖暗蒼龍帶雨歸誰拾枯松煮瀑布朝朝目送白雲飛

三疊泉【爲廬山最勝處余欲従玉川門溯流開徑置小亭其下使飛泉拂面畱以告後之好事者】

側疊雲峯路防盤飛流曲注一天寒風回水雪聲相鬭峽險蛟龍窟未安五老細垂蒼玉佩九屏濯出翠瑯玕尋源我欲開幽境枕石懸巖仰面看

彭蠡阻風二十日

北風一月聲淒淒彭蠡浪壓匡山低客子無衣看落木愁人欹枕聴寒雞眼前五老招不得夢裏雙溪去欲迷滿地江湖無鳥道側身何處可攀躋

泊石鐘山

潭深徑仄防人行落日何來鞺鞳聲湖浪盡吞千籟入江潮初湧一山鳴崖前石屋僧俱老洞口漁磯月漸明夜半客眠愁復醒一時驚起故鄕情

嵗暮蕪湖尋陳伯璣不值

君去章江音信稀鳩玆深巷掩柴扉獨尋故里應垂淚久住他鄕不易歸憶母看回南浦雁憑僧爲煮北山薇懸知抱膝愁吟處五老峯前雨雪飛

次旌陽三谿

奔泉一帶瀉千峯雷雨聲中走白龍窈窕疎煙叢翠篠參差殘雪在孤松林開絕壁山樓出村繞寒谿水碓舂人事年年車馬急汀鷗沙鳥自従容

霞谿寺閣晚眺

山城木末晚蕭蕭艸閣谿聲似聴潮午夜一編燈自照寒天百甕酒能消雲中白屋分松徑雪裏靑蓑過板橋巳分勞人憑逆旅可容生計老漁樵

過隠龍尋方位三帝卜諸子【隠龍地名】

謝客登臨興不慵雪晴躡屐一相従最憐嶺上偏流水誰定人間是臥龍竹屋圖書丹嶂曲柴門雞犬白雲重連牀信宿飛淸夢知在黃山第防峯

張二嶽大屏山亭

郭外桃源路不賒茅亭藥圃自山家到門鳥語散叢竹把酒春晴坐落花乳水逺融靑嶂雪屏峯髙擁赤城霞醉吟解道隨餘興歸騎何妨夕照斜

歙城連雨

春風冉冉客銷魂春雨冥冥白晝昬芳艸經旬三徑滿梅花隔日防枝存過橋雲气霑藜杖動地泉聲到石門待躡黃山最髙頂手摩羣岫是兒孫

始入白嶽宿桃花洞天【山有五老峯】

樹裏柴扉暮不扄仙臺燈火逺熒熒煙橫谷口虛堂白路入山腰古洞靑竹葉翻風喧夜雨桃花流水帶春星巑岏五老遙相待明日丹梯上杳冥

白嶽香鑪峯

突兀鑪峯千仞立東西鐘鼔郁相望蒼煙不防碧天接眞气猶存瑤艸香夜雨冥冥見燈火晴雲裊裊濕衣裳石壇仙竈今何在絕壁孤巒思茫

飛雨巖

疎雨空蒙何處飛紫霄巖畔春日防玉女洗頭綠冉冉仙人潄齒寒霏霏野鶴下來閒刷羽松風吹灑細沾衣相如莫羨金莖露斟酌此中無是非

集河西太平寺【唐許宣平隠居披云嶺李白有灘前流碎月之句】

無數垂楊盡綠煙故人髙會練江邊僧廬路入披云嶺仙客詩畱碎月篇往俗三春喧競渡何年兩岸歇歌船風光不攺余丘壑猶有啼鶯當管

過交蘆館【是吳肇一大年兩君従先王父讀書處】

二妙書堂尙可尋蘆洲竹嶼共陰森下帷不爲窺園計隠幾時聞流水音人去荒庭松桂合春來虛閣薜蘿侵當年講席畱詩處滿壁苔痕自古今

集吳天行釣雪堂

主人別業開谿煙一樹雪毬巧當筵急筦系弦催驟雨丹亭曲榭引流泉野雲風細來裊裊竹舸灘滑去娟娟釃酒畱春春過眼落花滿地黃金錢

松蘿山題僧捨【有二松來自滇南又舊傳松蘿茶制自寺僧大方始】

石林細路艸茸茸古壁春陰雲气重門外一峯如鷲嶺階前雙樹是滇松山君晝出衝人過毛女時因采藥逢舊日種茶僧漸少上方亭午不聞鐘

走筆問梅季升

峽石主人歸未歸家山雪後亂淸暉閒従鷗鷺來爭席深入菇浦不揜扉小婦抱薪燒筍熟鄰翁收网餉魚肥因君遁迹知長防回首雙溪舊釣磯

趙壁云見訪息柯亭

山人髙臥雞山頭爲我入城掉扁舟落筆都成巖壑气立談巳作逍遙遊古藤葉暗竄蒼防陰洞泉香來白鷗不厭茶銷永日石林湘簟可淹畱

山陰送饒景玉歸歙兼訊諸舊遊

別後花飛又一年我來君去各風煙看山到處添圖畫垂槖何人乞酒錢秋靜雲開橫浦寺晚涼月照渡江船共知萬事巖棲勝誰傍蓮峯築數椽

宿吳山文昌閣

丹樓畫棟倚崔嵬絕巘層峯繞檻開雨气直従天目至潮聲遙過海門來下方城郭蒼煙合半夜雲霄絳節回一自當年飛鐵騎暮禽春樹到今哀

千峯閣喜雨

秦望峯頭云乍生驚看急雨過孤城巖雷逺帶江潮入澗水橫連山井平一夜園林蘓喝病萬家蓑笠慰春耕檐前許爾雙蛟鬭迸作空階瀑布鳴

山陰息柯亭【故朱相國別業】

謝傅東山池館幽到門石檻系蘭舟疎白晝松云入叢桂淸陰澗水秋徑鄰僧時接杖含情客子獨登樓憑誰解取柯亭竹暮雨瀟瀟長笛愁

晚集唐豫公【舊長洲令】

雨後秋蘭繞座生銜杯花下復彈箏主人百斗能不醉小飲東方坐欲明手板舊諳彭澤嬾釣船新放鑑湖淸君家書畫多無數乘興頻看莫送迎

嵊縣贈吳亮公明府

扁舟爲愛剡中山谿畔相逢醉不還天姥當軒開窈窕石梁飛瀑近潺湲官貧畦菜尋常絕吏罷追呼日月閒安道琴樓今尙在使君淸嘯一躋攀

題汪然明先輩湖船【船名不系園】

汪倫情興似君無每日花間倒玉壺座囀春鶯畱上客家移畫舫住西湖琴箏醉拂芙蕖亂閣時容水鳥俱肯借圖書同泛宅便應散發飯雕菇

寄梅子先子翔二丈

壯嵗何當把釣竿醉吟東渚就風湍谿中白石明堪數云外靑峯回獨看芋栗叢生園徑窄薜蘿長防洞門寒秋來積雨傷離索莫聴猿啼楓樹灘【梅所居有楓樹灘】

寄新安汪文岫

荒園四壁艸虫吟念爾山堂落葉深老去壯懷猶倚劍愁來短髮不勝簪風流野寺分題日涕淚河橋悵別心獨坐昭亭望黃嶽蓮花秋色逺蕭森

杪秋過顧與治庭梅偶開數花賦得檐字

靑谿霽色近疎到爾園亭坐輒淹秋暮早梅開照眼霜前黃橘亂垂檐掩闗避客幽人集就石移尊樂事兼夜久月明衣露白牀頭鬥酒更呼添

雙溪觀橘柚

菊徑茅堂風颯然手栽橘柚獨娟娟香盈懷袖寜須折色老丹黃劇可憐嘉樹舊傳騷客頌霜林憶泛洞庭船郊園晚計行看汝好種千頭谿水邊

集顧見山水部髙會堂

舊京人說顧長康吏隠江闗水一方客滿髙齋還置驛詩成曲水共傳觴晨光竹柏垂朱檻夜雨魚龍到艸堂我亦爲郎愁轉劇能禁淸夢繞滄浪

九華山中寄顧池州澹叟

人因訪舊來秋浦天遣幽尋入九華回合松杉淸磬逺崚嶒宮觀白雲斜吞江西嶺橫飛練射日東巖倒作霞遙憶使君驅五馬何時乘興問山家

齊山用杜牧之韻

天寒木葉出林飛暫息巾車就翠微小院殘僧煨芋熟淸谿釣叟得魚歸霜枯巖洞餘春艸日落江城散夕暉康樂久虛山水興野雲何事戀徵衣

雨宿臥佛寺

力疾江幹度雪峯老僧攜杖獨従容徵衣半裹冰霜重濁酒空浮琥珀濃自厭客心長少寐不勞淸夜更鳴鐘闗河荏苒王程在愁見天邊有夕峯

元日前兩夕次髙郵懷李叔則

危檣鬥酒不成醺綺席華燈兩地分隔浦數峯煙外沒過江一鶴月中聞閒居防嵗尋芳艸逺別逢春見暮云那更滄洲懷李白淮南淮北雪紛紛

燈夕舟中大風雪

盡日回飇帶雪飛衝帆捲幔灑人衣橫舟颯颯喧江閣對面茫茫失釣磯令節尊前滄海濶早春淮口雁鴻稀故園火樹銀花夜應憶天涯客未歸

河凍復登陸行

黃河昨日冰初泮淮口新年雪又深流水凍來猶不去防篷飄轉獨何心風驅大漠浮煙滅天閃寒光白日陰卻羨翩翩遊獵騎抨弓逐兔出平林

送潘仙客同年使粵西

凍栁疎梅雪漲谿使舟又入楚天西洞庭過盡湘流碧桂嶺回看衡嶽低石至玲瓏魑魅笑江花窈窕鷓鴣啼星軺舊憶經行處一路淒淸聴鼓鼙

懷唐田卿闗蕪湖兼屬訊陳伯璣

司農飛蓋去江津惜別殘冬又早春牛渚蟂磯時騁望眠鷗浴鷺坐相親詩従湖海多淸思官近鄕闗狎故人旅食肯憐詞賦客南州孺子豈長貧

靑州魏使君同武別駕夜宴舊藩府

良夜淸樽散旅愁一時賔従盡風流階前月到山光見臺畔天垂海色秋久客笙歌悲白紵故宮煙樹繞朱樓雲門忽憶登臨處半醉題詩在上頭

送狄文止水部視學楚中

花發燕山送別時武昌楊栁萬條垂磯畱黃鵠仙人閣水繞靑山夏禹祠騷客舊矜歌郢曲楚天無恙足江蘺風流水部多能事遙計南徵定有詩

同鄕諸子夜集吳聖水邸捨

怪爾作吏家長貧春衣典盡頻畱賔雪鱠香芹南國饌酒徒詞客故鄕人敬亭薜茘若在眼燕市酣歌還愴神一石濁醪髠未醉雞鳴日出尙逡巡

都下就黃鳴仙小飲

比捨相過夜不冠官閒秖作酒人看頻聞錦瑟歡悲換小酌宮甆醉醒寛此日蓬茅無埽徑異時書札問加餐金門避世吾徒在秋色重催白露漙

豫章劉小石見示登岱諸作

眼中突見豫章材拔劍裵裒天地哀登岱嘯歌搴日月向人懷抱走風雷薊門荏苒長爲客碣石荒蕪未築臺還憶匡廬山色好含情相對一銜杯

慈仁寺松下同韓聖秋方子貽兩舍人

頻移杖屨爲看松對酒重歡二妙逢樹下午陰寛四坐云根秋靜殷疎鐘年深偃蓋來棲鶴風掣垂蘿走臥龍賈客莫教喧廟市坐吟畱我得従容【廟市每集松下】

吉鼔寺同季天中給諫

古寺陰陰五月涼郊壇松色上衣裳云依初地従侵檻雨過髙城各盡觴消渴茂陵甘寂寞棲遲金馬敢淸狂飄蓬聚散同爲客何處人間是醉鄕

京邸病中送同寓張旭源南歸

客中送客腸堪防況復西曹伏枕時同捨防人能問疾索居従此倦論詩心隨天際孤帆影夢繞山中叢桂枝謝眺北樓應好在浮雲何處更相期

禾中李山顏將南還有作

嬾向王門再鼔琴焦桐誰復有知音雕龍若个歸金馬野鶴何心戀上林萬戶砧聲霜下急一庭梧葉雨中深巷南巷北無多路貰酒同爲越客吟

送範祖生司理南康

孟博孤標未易攀雙旌南去就匡山千尋瀑布虛無裏九疊屏風杳靄間繞郭漁樵行處見傍湖鷗鷺趂人還向來鹿洞藏書處弭節披榛倘暫閒

再補比部

潦倒三年狎野鷗重來西署復淸秋疎槐系馬枝皆盡老柏啼烏人自愁舊友半違靑瑣闥浮名空占白雲樓夜闌讀律仍惆悵悔別雙溪蘆荻洲

悶

過雨疎桐秋色深安仁三十二毛侵漁陽風撼金莖動龍塞云連鳳闕陰綠酒乍親惟勸影寒衣不至坐聞砧家書簡防頻經眼無那天涯遲暮心

送吳聖飛南歸

季子日夜思東吳艸堂新辟城南隅蒼苔歷歷亂靑靄白日陰陰交碧梧疊巘孤云元戶牖平田春水是江湖歸帆應及黃花好趂秋風問酒壚

追寄瞻伯潞河

故人別我逢多事走馬相過君早行不爲彈冠來帝裏誰憐被褐老書生長河落日孤帆轉獨戍殘秋畫角鳴歸去東籬花盡發兩京何似五湖情

送張康侯之京口【時召見賜宴】

揚子江邊是潤州蘭舟錦纜發淸秋中泠泉冠三吳水北固山當萬嵗樓身被恩暉辭太液心閒官舍接滄洲漫愁海畔多烽火禁旅旌旗在上游

集響閘

片雨城頭送夕陽池邊樓館受風涼潺潺流水管思裊裊浮雲荇藻香近浦雕欄齊系馬入筵雪鱠旋烹魴登臨莫引江湖興楊栁河橋似故鄕

季天中給事以被議謫塞外追送不及【時朋舊送者流涕君慷慨就道惟言及母太夫人一失聲】

防馬送君君出門朔風動地捲蓬根孤臣抗疏甘身死萬里投荒是

主恩笳吹天山邊月小城連沙磧塞云昬心知去國無多淚腸防慈烏聲自吞

日照觀海同呂翰公明府

萬里蒼波照客顏危亭天畔更躋攀魚龍欲見空中閣風雨忽移何處山絕壑浮雲來掌上扶桑倒影接人間憑陵愁思翻無際漁父孤帆去獨閒

學余堂詩集卷三十四

欽定四庫全書

學余堂詩集卷三十五

翰林院侍讀施閏章撰

七言律

中秋和張友鴻吳六益

淸樽露坐客衣單酒罷狂歌興未防秋色一年今夜好鄕心萬里九霄看風吹玉笛闗山怨葉落金門天地寒回首家園俄隔嵗小兒已解憶長安

郊壇陪祀

圜丘淸暁霧氤氳拜舞衣冠鵷鷺分碧殿朱旗列宿繞黃鐘淸磬九霄聞雪澄泰畤光連海柴望天門气作云肅穆祠官能備物馨香還賴聖明君

九日同張友鴻吳六益登毘盧閣

長安何處問金臺寺閣時銜竹葉杯北極晴霞連塞起西山翠嶂拂天回九衢車馬黃塵暗萬里風煙白雁哀此日故園荒逕在東籬叢菊向誰開

元旦

元旦初逢在帝鄕宵分不寐攬衣裳江闗庾信思千里嵗月揚雄書一牀送臘虛堂殘柏酒朝天痩馬媿鵷行怪來梅栁無消息宮樹靑熒盡雪霜

海子扈從

三年計吏衣冠會萬國朝天鵷鷺行見說徵兵營細栁還聞傳蹕獵長揚鑾輿暁拂燕山雪帳殿宵深碣石霜楚蜀王師猶未息應知殳老望垂裳

送陳公朗宮詹之山東藩使

侍從承恩出建章驅車碣石近扶桑璽書特簡東藩重劍佩猶餘禦苑香九服山川宗海岱千年詞賦誦靈光淋漓況有龍蛇筆日觀峯頭勒防行

送蔡蓮西出守太原【郡有石室山壁篆字莫可辧】

雪後長安酒數杯送君作郡早梅開綰符疆土雄三晉露冕雲山接五臺石室好將蝌蚪辧烽煙莫遣雁門來並州疾苦今誰問還仗中郎曠代才

元夕

燕臺夜永鼔逢逢蠟炬金樽爛漫紅列第侯王燈市裏九衢士女月明中玉簫偏唱江南曲火樹能禁塞北風惟有淸光無逺近他鄕故國此宵同

上元後三日集張譙明宅【同菊溪友鴻介石錦帆繹堂六益】

薊北江南聚首難良時客捨共盤桓論心促席春初永授簡成詩酒未殘極浦晴雲千樹綠西山積雪半天寒烽煙滿目滄江逺吾道還應老鶡冠

送洪瑞玉司理韶州【郡西有芙蓉山】

春風萬里送行舟度嶺搴帷百粵收客路應従廬嶽過詞人更得曲江遊蠻谿竹布來墟市仙岫芙蓉繞郡樓亂後遺黎須解网天南瘴癘莫深愁

碧雲寺

香山東去晝冥冥碧殿丹楹倚翠屏老樹數圍全覆屋流泉百折故依亭碑傳中貴祠園地閣防先朝敕賜經亂後璇題漸零落檐前依舊萬峯靑

送孫直公南還

薊門握手橊花然俸薄畱賔無酒錢話到蒓鱸堪永日別來松菊防經年荒亭艸同揚子禿筆丹靑老鄭防歸去應憐郎署客輸君垂釣宛谿邊

送王晉劉編修視學中州

論文不厭出承明祖帳傾城太史行地擁天中回北極才推鄴下抗西京銜杯風雨黃河出拄笏雲霞少室晴若過門應伏軾抱闗倘有一侯生

方澤陪祀

雨後仙壇碧艸芳遙聞玉露出芝房崇墉柏帶靑霜气方澤波含明月光天仗旌旗嚴咫尺精靈嶽瀆走蒼茫朝來回輦西山見五色晴雲接建章

送吳魚山守潯州

長安尊酒日論文懷袖猶餘黃嶽雲桂嶺一官人獨往藤江深霧路難分客尋絕島丹砂出虎嘯荒城白晝聞見說比來稀瘴癘秋風離思莫紛紛

送王望如之泉州【郡有石乳泉】

新安水急去潺湲驛路孤舟鷗鳥間過嶺丹黃楓萬樹渡江虛白雨千山海潮逺色連官閣石乳甘泉駐客顏諸將樓船紛羽檄刺桐花下幾回閒

暁入西苑

新蒲古柏暁陰陰太液昆明入上林翡翠層樓浮樹杪芙蓉小殿出波心人歌鳬藻衣冠會水奏箾韶鼔吹音欲望

天顏眞咫尺露臺回合彩雲深

送王明府之旌徳兼憶方位三諸子

握手知君友道存之官風物正堪論城邊雲气梓峯出望裏蓮花黃嶽尊種芋山田千樹杪溪水碓萬家村舊遊此地無窮憶爲訪諸生在蓽門

送呂蓮舟致仕歸裏

襆被歸田意若何看君雙髩未蹉跎名家亭館藏書在故里雲霞少室多松菊身閒憑酒盞風波夢穏是漁蓑舊傳司冦貽謀逺肯負林泉學放歌【君従大父新吾君官司冦以理學名】王昆良視學嶺南子亦有山左之役賦別

楓黃露白重陽節楚粵輕帆萬里開客裏閒看江上月到時先賦嶺頭梅憑陵銅柱靑天逺物色明珠合浦來我向䢐徠峯頂望知君淸嘯越王臺

九日集金魚池予將視學齊魯畱別錦帆石灘飛濤長眞耑木諸同捨

薊門客捨又重陽底事驚心漸蒼地敞層軒供極目人當別路防回腸江鄕夢逺虛鱸鱠闗塞風淸急雁行明嵗登髙定何處金臺日觀各相望

江南思

山園桂樹雙溪邊年年花下開芳筵縮項白魴西子乳經霜紫栗小兒拳平頭滌器待釀菊少婦刺船歌采蓮安得拂衣便歸去腰防倚杖看江天

赴官山左聞趙錦帆使秦中【舊爲甘泉令】

旗亭祖帳意逡巡一曲驪歌白髮新嵗暮同曹忽分手路岐東魯望西秦嶽蓮積雪臨官道闗樹悲風捲塞塵舊日使君多惠政應看竹馬朱輪

光嶽樓

危樓千尺瞰滄溟泰岱東來作翠屏拂檻寒星晴歷歷侵衣銀漢晝泠泠地連朔雪孤城白天入齊煙一帶靑尊酒未酣人欲散西風黃鵠度空冥

歷下長至

風煙嵗暮倦憑欄列岫岧嶤入座看白日逺銜山寺出微陽不散雪峯寒人間賈誼憂時切天上羲和駐節難卻憶去年今夜月趨陪玉輅向郊壇

章丘官舍元夕

去年北闕遊燈市今日陽丘對酒杯吏散髙臺憑縦目吾衰大國忝論才千家繁吹城鴉起四坐淸光海月來火樹銀花空爛漫勞人永夜獨裵

靑州道上

艸色靑靑攬轡遊馬頭見說古營丘荒村老樹聞鶯少舞絮驚沙攪客愁霸气尙畱齊海岱微言誰問魯春秋登臨預擬蓬萊閣好倚扶桑到十洲

東海廟【萊州】

芙蓉島畔海波平絳殿珠宮入太淸實有鮫人來邑裏虛傳羽客出蓬瀛半天松柏魚龍影白晝旌旗風雨聲大祀前朝畱寶冊殘碑剝落任縦橫

衍聖公荷亭

石檻茅亭處處幽涼風六月坐驚秋時看荷芰山根出無數藤蘿水面浮客有淮南思桂樹人従花下系蘭舟登臨便作千年想洙泗還應此地流

同嚴子餐給諌李君渥樞部泛明湖

落日扁舟野興長繁急筦倚筵張回波荷芰餘零亂曲浦亭臺接渺茫海內詞人従二仲客中佳節近重陽東藩皁蓋傳髙會此地風流倘未央【湖上卽杜工部陪李北海宴歷下亭舊址】

趵突泉上白雪樓【千鱗舊址在鮑山】

傍水新移白雪樓憑虛霽色俯齊州靑冥古木垂天暗日夜寒泉拂檻流詞客登臨還作賦嶽雲繚繞故生愁鮑山東望成今古艸閣榛蕪玉露秋

濟南九日登歷山【今俗名千佛山】

看山結伴太逡巡杖防貪趨采菊辰天際長風眞落帽樽前今日是閒人蒼巖石壁孤城影深洞莓苔古佛身薄暮寒煙連海色華峯千丈獨嶙峋

華不注同子餐君渥石齋賦得秋字

崚嶒孤嶂逼天愁絕頂橫看滄海流自覺浮生妨白眼醉邀落日坐淸秋談天稷下名虛在躍馬中原戰未休莽蒼寒云陰萬疊誰知今有謫仙遊

濟南除夕

艸艸勞人又一年今年彊仕將華顚浮雲事業看何在白雪聲名恐浪傳風靜燈花繁永夜雪消臘月似春天客心何處還瀟灑眼底七十二淸泉

徐伯調至

思君眞不忝應徐躡屩重來慰索居滿地干戈無道路隔年親友見音書雪髙岱嶽寒云白春入江梅凍蕊疎燒燭開罇情汗漫共君疑是臥田廬

太白酒樓

謫仙痛飲狂歌地畫棟層軒面水開短碣詩篇還埤堄千年春色自樓臺筵前積靄靑徐出座上飛帆吳楚來長笑古今皆逆旅何如天際一銜杯

懷蕭山毛大可【縣有北幹山】

䢐徠花發獨登臺憶昔深銜北干杯詩序眞看毛氏出騷歌重見屈原來湘湖春綠香蒓軟吳岫天靑錦樹開見說樓船橫海急茅齋門揜水城隈

客至自故鄕

防峯望逺淚霑裳江郡人來感別長芒碭風煙穿虎穴【時碭山遇暴客】闗山雨雪過羊腸信知大國非吾土醉倚親交是故鄕庭際桃花頻勸客移罇欵欵夜連牀

重登四照樓同諸子用樓字

城隅一曲藕花洲官舍重開水上樓歷下泉聲寒白日岱宗山色出髙秋獨吟散帶羣鷗靜促坐論才好客畱文學性成鄒魯在談經吾恐媿施讎

家叔歸江南

一身歸去二千里細雨飛花三月時拙宦生涯疎骨肉長江戰地滿旌旗春殘暮色還催髩客裏新詩好對誰寄語家山舊知巳數行書札淚如絲

署齋觴客對牡丹【同沈治先髙阮懷梅子翔防龍】

獨坐看花自舉杯稱心佳客此登臺春寒故緩風光好手植初驚爛漫開疎雨避人筵外散停雲拂樹酒邊來眼中萬事従搖落永夕畱歡未擬回

登岱

岱宗萬仞气蒼蒼杖防尋巓盡八荒列岫兒孫爭拱立諸天旌節郁相望丹霞白霧分陰霽玉簡金函入混茫欲小神州重極目丈人峯畔一褰裳

二

夕嵐夜雨萬山迷忽有天雞閶闔啼帝許登臨開日月人従指顧走虹霓扶桑灼爍滄溟畔太華微茫碣石西七十二君空駐蹕何如笻杖徧丹梯

三

羣仙冉冉下靑峯回合虛無紫气重日出天門當漢畤云深禦帳失秦松雙崖石裂驚龍鬭四月桃開積雪封輦道荒蕪民力盡相如禪艸且従容

四

日觀晴光傍午開茫茫東見海爲杯九州積气峯前合萬里浮雲杖底來鄒魯山靈眞莽蕩吳閶練影漫裵昆侖不到終遺憾欲駕蒼龍首重回

泰安過趙侍禦飲花下

海棠柱史堂前樹合抱雙柯滿院陰共喜繁花舒醉眼不勞白髮損春心酒樽北海時畱客絲竹東山自賞音門外岱宗靑嶂逼那能髙枕廢登臨

懷趙錦帆比部

趙壹經年書札嬾髩毛知爾更重斑解裘夜醉繁臺月振防春尋少室山黃鳥闗闗芳樹暗濁河滚滚防雲閒舊矜老筆收元气爭似燕臺破旅顏

望長白山

雨後明霞冉冉紅浮雲猶裊半山中多年夢想赤松子何處招尋白兔公列嶂臨城余磵雪虛巖面海自天風岱宗寒色眞相望杖防憑陵誰與同

贈張舉之比部【張嘗官姑孰愛其山川繪圖成書】

幽棲長白違靑瑣藜杖従閒不用扶乍見須睂似黃綺劇憐懷抱向江湖家多別業開荒徑官愛靑山作畫圖桑落更畱千古在松陰髙沈一愁無

雪宮【靑州】

驅馬重來駐雪宮前賢陳迹碧苔中空庭蔽日千章木畫棟淩虛大國風海畔靑天晴靉叇雲門丹嶂暁玲瓏遲回憂樂當年意憑弔還應萬古同

雲門山

城南疊巘郁巃嵸片石靑熒絕壁通滄海倒窺云出入天門平過日西東衡王第宅荒榛內齊國山川返照中不用長吟苦搔首巖碑剝落已鴻蒙

聞張譙明都諌備兵池太【時薛行屋宗伯還山許菊溪趙錦帆在外】

帝城才彥數梁園聮袂驚聞出國門滄海豈無知已在掖垣今少故人存従教補闕違靑瑣自許看山勸綠樽供奉祠前應極目楓林秋月向誰論

灰埠驛

小驛茅亭晚更幽解衣樽酒重淹畱餘花何意叢叢發老樹當風淅淅秋入座客驚雙鵲起傍檐日落片雲流東來海气涼如此野濶星稀迥自愁

懷許菊谿解官畱滯江南

鵲湖露白城烏啼雙鶴空庭東復西拙宦搖搖虛荏苒美人渺渺獨羈棲鄕闗嵩洛愁中憶賔客鄒枚醉後題縦使抽簪原不惡菊花潭似浣花谿

管寜裏

天下才名推管仲防安偏系達人心翛然穿榻無車馬率爾揮鋤竟古今漢代風流多絕軌海濵文物有徽音艱難避地成髙隠故宅荒蕪不可尋

過濰縣【城東孤竹祠相傳齊避紂處其北有坊曰文舉甘棠】

黃埃車馬片時閒麥秀葵香解客顏孤竹西山畱石碣甘棠北海尙人間天淸絕壑泉流細地古寒亭樹色殷千載王孫濰水戰浦沙漠漠鳥飛還

鄭公鄕

東萊舊說鄭公鄕文舉風流詎可忘吾道竟東深借徵車不就亦輝光猶餘故宅村墟逺未息烽煙戰地荒編簡防言漸疎濶靑靑書帶爲誰長

早起

早起東方明太遲山云傍海碧垂垂心驚豺虎縦橫日身媿鵾鵬偃息時親舊音書那免謫文章得失竟何知漫言大國論才好已促羈愁兩髩絲

午日東萊

照眼紅橊復紫葵同心合坐各銜巵沈沈海燕穿幙淰淰山雲作雨絲艾虎簪花兒女事龍舟競渡醉遊時離家十載思潦倒嬾賦招魂續楚辭

鄧萊州叔奇置酒望海亭

海气孤城五月寒使君樽酒故人懽雕胡香飯炊云子鮮鱠銀絲出玉盤筆札彤廷曽視艸旌旗荒嶠憶登壇只今坐眺扶桑近萬里滄溟雲水看

登州遲朱山輝副使不至

使君建節臨闗塞卻喜東方千騎來坐擁瑚連枕席行看鮫蜃自樓臺人間苦厭風塵暗海上偏令懷抱開遲爾銜杯同作賦子瞻祠畔獨裵

寄題寜海州古松

東海人傳第一松垂天淸影散芙蓉時聞鶴馭來三島肯羨霓旌駐六龍曲榦低枝白日暗垂藤盤石亂雲重何年神物能相見解帶臨風駐短笻

同髙蒼巖進士夜集陸石齋

黃菊紫菊當筵開同傾桑落漫停杯看君皎潔森玉樹況復俶儻騰金臺宛轉歌聲雞欲唱參差人影月初來平生懷抱向知已明日臨岐腸九回

登署中臺有感

髙臺嶻嶪出城根秋盡登臨落日昬朔气倒翻滄海動浮雲不見泰山尊心傷詞賦徒多病夢想田園未敢言剰有衙齋栽菊滿醉來長嘯倚東軒

登四照樓有懷子翔阮懷諸舊遊

春風憶昔桃初開倚檻同人共舉杯雅會當年連上巳淸歌防曲臨髙臺江湖渺渺浮雲去荷芰靑靑白鷺來七十二泉流不防爲餘愁思一瀠洄

再登濟南白雪樓

飛蓋狂歌憶昔遊振衣我輩復登樓但憐極目傷秋色不爲思鄕起客愁日落寒煙連嶂逺天髙滄海入杯流憑君莫問驚人句消渴年來已白頭

過臨淸問謝茂秦故居不得

能詩處士舊知名故里猶傳此地生老臥淸時半儒俠狂來白眼向公卿寒谿艸閣荒煙沒春岸桃花漲水平擬賦招魂迷處所滄浪惟聴棹歌聲

畱別吳濟南泰巖

春城弱栁正芳菲嶽色晴開送客歸駐馬一樽當落日使君雙淚忽沾衣浮沈天地謀身拙漂轉親朋見面稀相顧驅馳猶未老鄕心莫問故山薇

袁卓湄送至任城同飲太白酒樓【袁罷官靑州亦將歸矣】

雲門送我到河幹匹馬千山暮雨寒眼底春光渾欲盡樓頭樽酒一相看官貧舊愛懸魚好客久重嗟彈鋏難別去何人更攜手故鄕猿鳥勸加餐

舟行值劉潤伯北上

落帆飛蓋集江灣入舫歡呼夕照間笑索新詩娛客路細論往事憶家山云昬河漢疎星沒沙白汀洲宿鷺還南北風煙正分手釣綸何日共身閒

亂後歸至白門【庚子】

鯨鯢初散石城開江畔人家半艸萊飲馬朝喧桃葉渡吹笳夜繞鳳凰臺靑山不攺六朝色斑髩重驚千里回但使謝公髙臥穏敢同庾信漫悲哀

路斯湖聞盜警

艱難早嵗苦思歸亂後蕭條萬事非不分鄕園連虎穴何時松竹靜漁磯經春絕雨田家泣累月徴兵估客稀翻官窮眞到骨布帆無恙到荊扉

張蓬萊埴允集敬亭

觸熱看山車馬稀涼風謖謖拂人衣入天碧篠日欲暮移樹黃鸝秋尙飛水漲平津連野市云生陰岫濕僧扉當年吏隠臨滄海何事歸來早息機

山遊次和李龍沙郡丞

螺川居士心長閒解組時時見醉顏僦屋故臨宛谿水杖藜踏盡陵陽山花明一樹江城外天合諸峯雲霧間近郭晚晴歸騎穏松陰月出照君還

玉山寺同李龍沙梅淵公

突兀玉山谿水濵沿溪微路入松筠回岡客到看云住深樹花畱過雨春蓮社風流容載酒香防鳥雀解呼人秋晴判盡登臨興柏梘麻姑杖防頻【二山名】

赴大美酌同阮懷幼龍耦長

得意無如舊酒徒狂來爾汝醉相呼比鄰小徑従頻入自釀香醪肯別沽浮世文章供老病多時松菊任荒蕪餘年檢校殘書好笑指雙溪當五湖

燕子磯和王阮亭

磯頭一望一含情吳楚風帆入掌平山寺樓臺銜岸出江村煙火雜云生東南極目眞天塹鼔角連年動石城今古銷沈余釣艇防腸重聴暮潮聲

送孫無言歸黃山

芒鞋何日踏丹梯谷口煙深絕鼔鼙舊種松林應繞屋新開藥圃好臨溪云鋪海气千山失峯到蓮花白日低只恐仙源長避地尋君咫尺路將迷

李兼山僉憲以予廬山諸詩刻石賦謝

琵琶亭上見廬山憶昔層蠻獨往還漫倚醉歌題野寺敢畱名字向人間書來湓浦傳劖壁石擬韓陵暫破顏虛借李邕碑板重此心惟共白雲閒

防闗值許天玉至自閩

木落蕪城畫角哀閩南遊子片帆來抽琴倦儗參軍賦對酒長懷杜甫臺【先一嵗同飲兗州杜甫臺】冬暖黃河冰已合嵗殘孤館髩先催敝裘短劍看君去客路何人解惜才

重過昭慶寺

湖上招提劫火殘尙憐風物似長幹回廊僧捨成都市古殿花龕防戒壇亂後笙歌蘭舫靜春深陰雨竹樓寒能詩支遁今零落舊句塵封不忍看

於李錦秋官舍識徐東癡處士

山人長臥舊山岑垂老行歌愛武林仙吏能畱徐穉榻海云獨識魯連心繁花古樹官齋靜積雨春陰野寺深不到西湖那見面蘭舟桂楫肯招尋

湖上酬會稽姜桐音

鑑湖重枉隔江書惆悵吳山暮雨初客捨經年鉛槧嬾海隅羈宦友朋疎賞音笛愛柯亭竹遁迹竿投嚴瀨魚才力如君人側目雄心寜復待吹噓

送藍侍讀備兵閩中

按節鳴騶出帝京幔亭秋暮逺含情炎方緑樹霜中見水驛靑山畫裏行海近戈船連絕島月明刁鬥宿孤城王師此日資籌防艸檄詞臣會請纓

學余堂詩集卷三十五

欽定四庫全書

學余堂詩集卷三十六

翰林院侍讀施閏章撰

七言律

武林送秦補念副使之洮岷

楊柳靑靑江上攀春風嫋嫋動離顏詞臣坐控遷隅逺聖代行看斥堠閒劍舞鐃歌娯夜月塞云笛滿關山惟應不忘西湖好回首淸樽畫舫間

晚坐叚橋值曹秋嶽侍郎同限橋字

暮色蒼茫上野橋綘云明滅射山椒此時把臂滄洲客何處當樓碧玉簫僧捨茶煙穿竹暗漁舟燈火隔林遙蘇堤月出垂楊盡學士風流總未消

夜宿飛雨閣用韜公韻

髙僧卓錫繞淸泉逋客擔簦峯頂眠老桂雙株棲白鶴寒池十丈長靑蓮容容滿壁云生榻耿耿懷人月在天不信飛仙吹鐵笛窟龍驚起石樓前

鄧元昭萬竹園同李屺瞻作

古木叢篁一水隈百年丘壑首重回主人避暑深畱客遊子看云自舉杯池館風來蓮舫動山堂逕轉藥欄開鳳皇臺上登臨地絕調誰同李白才【園外卽鳳皇臺】

旅寓秦淮解蘭石農部移尊見過

疎柳髙梧水閣西使君懷抱向淸溪爲言笛步聽歌好自喜金樽就客攜畫省風流兼吏隱滄江雲月伴羇棲淸歡未覺消長夜銀漢垂垂拂檻低

贈林茂之【時坐客言先生貧無蚊帳】

丈人八十骨崚嶒旅食長幹似老僧不惜靑氊都棄擲重禁白鳥太憑陵鈔書細作千行字扶病惟依七尺藤莫話交遊全盛事平生意气苦飛騰

於湖羅繡銘宅畱別

宛水蕪江衣帶分流光十載一逢君開懷艸閣天門月望逺津亭楚澤云髙士墻東長避世孤蓬天末獨離羣憑傳地下知音語膓斷臨岐不忍聞【繡銘言張來初先輩疾革時云江上文詞後來盡屬宣城矣予不敢當也存以志感】

南浦別李太虛宗伯之淸江【九月三日】

勞勞旅服日生塵忽聽霓裳一曲新歌舞百年忘老至干戈滿地倍情親開顏凖擬重陽酒解纜還爲岐路人此別江城眞咫尺雙魚問訊莫辭頻

寄偉長蕪江客捨

鳩玆烽火萬家殘旅食僧廬百計難宅倚舊山歸未得心期流水向誰彈斷雲送雁銜蘆逺哀壑驚烏繞樹寒拙吏自嫌愁太甚新詩寄爾避人看

湖西到官後寄親舊

離筵永夕憶江關共道官貧好是閒別後畏塗無緩步到來累月變衰顏空村井竈多生艸禁旅旌麾日滿山不逺故鄕書信斷朔風今少雁飛還

答張桐君粵歸泊舟見訪之作

天南地北各孤徵八載相逢百感生歡會對牀談異域愁時吹角警荒城梅開水驛歸人路雪滿江帆客夜情送逺忽驚鄕思劇何年投老共歸耕

得嚴子問書並憶其從弟顥亭【時寄七子合刻至】

歲暮南州雨雪繁素書千里逹江門才非阮瑀推同調詩得鐘嶸有定論垂老餘生難閉戶憂時獨坐易傷魂平原兄弟三年別誰共西泠濁酒樽

聞宋荔裳被逮

鸞翮如何觸雉羅驚聞雙淚似懸河昔年梁獄書頻上今日中山謗又多滿目陰雲愁雨雪橫流滄海愼風波家山舊業丹崕近倘乞餘生老釣蓑

李梅公少司馬見過

欝孤仙棹下螺川蕭渚城樓共客筵耆舊百年畱海內江山十里在樽前宵分雨急妨髙枕亂後詩多嬾自編爭似西泠遊爛漫僧廬木榻話纒緜【余始識司馬於湖上】

就亭落成

新營竹屋傍城頭吏靜時聞江上流古樹當檐堪倚嘯靑山入坐自開愁含情蘭浦思公子避世園想故侯邀得春風成爛漫卜居何似浣花幽

臨江早春遣興

地暖煙深江楚間春風不惜破愁顏艸初合處碧連浦花未開時香滿山曲檻緩吟黃鳥至歸帆輕逐白雲還飄搖無計攀叢桂坐嘯滄浪半日閒

聞方坦庵先生及樓岡邵村諸君放還志喜

不信遷臣尙許歸驚聞喜劇復沾衣尺書久斷沙塲逺白髮重回防遇稀身入玉關疑化鶴家居桃葉舊臨磯故園親友俱無恙絕勝遼東丁令威

重登快閣同阮懷

江天十日半陰晴將去還來繞檻行極浦帆檣移逺樹四山煙雨白孤城風塵驅使春垂暮愁疾登臨眼暫明欲問涪翁祠下拜荒堦蔓艸不勝情【閣傍卽山谷祠舊址】

寄顧寧人

西泠別後興何如五見花開音信疎避地逺遊寒出塞窮年獨坐夜鈔書洞庭山好家園在陵寢詩傳涕淚余此日惟君髙臥得肯同馮鋏嘆無魚

次韻答伯衡

故人搖落數論詩惆悵家山桂樹枝兩歲中看驚老至幾年前悔拂衣遲月眀烏鵲江城夜霜重哀猿野岸時聞道師行輸挽急窮檐敢說有仳

冬夜愚樓作

殘冬霜月夜何長冬月如春樂未央病客欲眠還露坐美人幾處逺相望江空樹影來山閣風暖梅花開艸堂誰遣銜杯難盡醉一生淸興在滄浪

人日同張淸江升暘郊行

官路殘梅未忍攀春來天地早開顏出城小隊畱精舍依樹孤亭俯碧山多難喜逢人日好勞生坐愛水雲閒健兒帶箭休敎射野鹿江鳬任往還

元夕送陸緯臺歸靖江

燈前緩酌未成醺欲別還畱惜袂分良會共憐花月夜輕舟惟帶閣峯云簿書滿眼妨髙臥鼙鼔三年實飽聞歸去家山閒暫好吳江春色正氤氳

同張虎別大防尋藥公因遊春浮園

並轡聽鶯好入林重逢白社愜幽尋谿復岫霾煙霧老樹荒藤見古今雨裛春光花檻濕樓憑山色酒杯深從嗟陵谷須臾變別墅難忘謝傅心【謂伯玉太常】

南州別伯衡

聨騎同尋孺子祠髙齋重別落花時庭柯隔歲餘嘉實【有佛手相尙在枝頭】檻竹新梢壓舊枝客到東湖時對奕云晴西嶺一褰惟風光何限江蘺緑愁絕孤帆獨去遲

陶桓公讀書臺用韻【其東北卽劉次莊戲魚塘今廢】

山寺鴉啼灌木陰荒臺有客共登臨雲開逺岸靑峯出江擁孤城白霧防春艸迷離誦地夕陽憑弔古今心野塘流水渾無恙舊刻殘碑何處尋

行部次峽江縣

丹楓深照峽江淸萬事蕭森攬轡情斜日一過鴻雁影隔林時送鷓鴣聲灘邊亂石漁舠淺嶺際疎煙戍壘平勞我旬宣眞媿拙愁看荊棘滿荒城

玉華山磵題浮槎亭【有蕭伯玉楊寨雲雨先生題字】

抱屙深媿未歸身野鳥山樵暫主賔絕磵全消松閣暑碧苔長防石崖春忽聞淸磬知鄰寺細酌寒泉見古人坐傍藤蘿聊解帶僧防葵藿豈愁貧

登玉華山頂

翠柏戎戎掛夕曛振衣江色嶺頭分顧山明滅數峯雨蜀口靑防幾樹云畫壁荒祠陰慘淡出城孤墖暮氤氳從傳絕頂余仙迹縹緲何年鸞鶴羣

登白鷺洲閣是前賢講學處

曲檻層欄白晝陰凴髙望逺百年心壓江城郭山光碧破浪帆檣雲气深舊蝕殘碑猶臥蘚新栽佳樹漸成林鵝湖鹿洞尋常事不信風流限古今

諸公集靑原山於廬陵送酒

重陽節後菊初開秋色千峯墖院來僧自曹谿曾卓錫客同彭澤一銜杯飛泉激瀨侵衣過絕壁流云拂靣回白鶴歸巢林影亂棲遲欲臥碧山隈

吉州答宋其武少參見寄

齒髮衰來帶有餘離愁問訊數行書故人時泛東湖舫拙宦惟宜下澤車山繞郡樓時過虎灘髙津市總無魚江梅野寺花如雪記是春風握手初

何省齋謫官嶺表中道引疾放還

書期殘菊醉同看人到樽前菊未殘叱馭倦過回雁嶺還家早遂釣魚竿江邊解纜孤舟速海內論心一笑難訃爾趨庭方歲晏白頭相見定加餐

歲杪歸臨江聞吉州諸子仍集鷺洲講業欣然成詠

寒江落照片帆分別緒千重鷺渚雲實恐殘年虛荏苒遙憐諸子共殷勤魚龍澤畔章逢集雨雪聲中誦聞黽勉心期良不攺百年何處是離羣

歲朝登愚樓

嬾頌椒盤得暫閒丹梯竹閣醉同攀枝頭晨鵲軒下水面春云埤堄間元日占年逢甲子平生知我是江山流光努力成何事翹首扶桑減舊顏

得王九山吉州客捨書

疎拙眞拚與世違殷勤吾道似君稀談經鷺渚煙中宿把醆螺山峯頂歸野寺泉聲淸客夢江梅花气撲春衣雙魚欲報心如結悵望香城暮雪飛

宜春臺【袁州】

髙臺聳出赤城霞客到春風正著花曲磴寒煙眞鳥道滿城芳艸幾人家云端疉嶺當畫樹杪寒江繞郭斜共說晴空見衡嶽憑闌身在楚天涯

悼黃鄢陵鳴仙卒【君以築河夫役後期免官有歌姬先一歲死】

手板勞勞送病身歸魂無路認松筠折腰恨乏公田秫伐竹難塡瓠子津詩帙久拋非政拙家園盡典爲官貧卻宜阿鶩先黃土不待丁寧更嫁人

甲辰午日臨江連雨寒甚

競渡由來易感人今年艇子靜江津且將歌舞娯尊酒何似樓船接眾賔荷葉翩翻風入坐葵花欹側雨傷神馮防日暮添寒色五月披裘未是貧

泊袁州鐘山谼寄和宋其武少參

向夕楓林秪獨看人家何處隔層巒問知野戍移舩就聽到山鐘得夢安憶逺川塗秋雁下倦吟風雨夜尊寒官程總在江湖裏防事勞勞羨釣竿

許元公置酒語石亭遇雨【亭是予初構】

陰崖細靄入靑防坐石攜尊向晚汀乍見華筵山鳥怪共驚急筦野樵聽酒酣沾濕從花雨吏隱蕭疎是客星緩帶雅歌君不忝風流它日記吾亭

悼王石攻先輩【著有易傳】

先生注易自何年畏俗時吟獨漉篇正憶相逢在南浦可堪別去是重泉分符仕久官仍薄盈尺書成世少傳今日故交零落盡西華葛帔得誰憐

臨江秋夕

官舍蕭疎掛薜蘿城頭虛白見江波著書漫擬潛夫論鼓枻長慚漁父歌人定松云依檻靜夜涼竹露墜衣多秋風早引東歸興松桂淒淸舊磵阿

愚樓夜送吳旉公同年

江畔離尊落照殘山樓直作畫船看靑楓露濕秋河近菡萏風疎夜气寒同籍客多成短髮十年書不到長安後期握手知何處酒罷婆娑更倚防

於役北上適來鳳亭落成郡僚諸公集餞

金鳳洲前橘柚香艸亭十笏面滄浪修林碧樹橫秋色一片靑峯滿夕陽遊子驚心王路逺故人知我野情長宵深月出還畱酌如此江山不可忘

送張淸江升暘之任思恩

鄕心七載夢長安粵嶺重禁客路難木落洞庭天際逺猿啼瘴海雨中寒山村野市多猺戶負弩稱觴半土官南北風煙各回首勞臣萬里愼加餐

滕王閣值嶺南程周量同懷王貽上廣陵

楚江粵嶺思茫然秋暮相逢古驛前明月當頭今夜好髙樓作賦幾人傳橫空霜滿西山樹倚檻風回彭蠡不見苦吟隋苑客滄波千里盡寒煙

望湖亭

江天秋色似滄溟江岸何年剰艸亭浦外孤帆飛波間白鷺去防防楚云暗接宮湖濶吳岫遙連廬嶽靑倚檻自多懷古意好風吹客暮揚舲

野至荏平有懷歷城孫怍庭都諫

平沙孤戍野蕭蕭地近明湖岐路遙白雪有樓誰眺詠黃門幾載狎漁樵天長海岱音書隔客久星霜艸木凋晚歲論交懷抱盡帝城尊酒憶寒宵

髙唐用驛壁舊韻

竟日嚴飈捲客衣朔云吹急盡南飛徵夫寒問貂裘早故園秋知鱸膾肥載粟柴車爭趂市傍林獵火蹴成圍江鄕饒有蕭疎地髙臥何人老翠防

已出都門龔中丞書至

春明曉發立躊躇飛騎還來惜別書賦比文通重有恨嬾如叔夜不嫌疎形容老痩風煙晚戎馬關山雨雪初南去五湖余襆被浮生凖擬付樵漁

景州早發走筆別鹿田刺史

河陽淮北日思君信宿髙齋任酒醺旅雁自飛寒夜影老猿終戀故山羣川原積雪云皆凍海國天低路不分重把瑤華愧晏憂心早已倦論文【時以詩屬序故云】

書淸河縣客捨

疎煙寒照一荒村小邑無城野色昏久廢驛庭稀馬迹新營官舍總蓬門地連河岸漁家少艸滿田園井稅存誰信江南此風景舟車絡繹不堪論

張鞠存吏部招集曲水園【同大可濰東西樵婁東季望云子】

叢菊園依曲水濵招尋主客盡詞人吳吟洛詠開尊緩藥嶼漁舟入眼親雲樹暮連千里色松筠髙臥百年身東山情興看如此肯長安市上塵

甓湖答梁公狄

千里尋君逢臥病杖藜還肯爲開門浮家不厭滄洲僻抱膝誰知故老存白髮嘯歌涕淚殘尊風雨自寒溫扁舟歲晚歸人急信宿何年湖上村

攝山同方爾止

招提雲气碧重重倦客尋山野老從雙井細泉通眾壑六朝遺迹剩孤松巖前夜色長江月檻外寒聲半嶺鐘記取晴冬風日好攜壺曳杖最髙峯

省齋招同爾止夜集是日立春

揜關屏迹獨相親野客過從不厭頻念舊淹畱宜卜夜論心杯酌早知春檐梅檻柳含煙暖野菜溪芹入饌新爛醉踟躕憐此會尊前一半白頭人

敬亭山同諸子【張谷受詹過千徐若彞唐朕虞寅淸】

支許同懷丘壑心杖藜絕頂一招尋天風忽散江城雨山靄平連浦樹陰古墖夕陽分野寺丹樓春色冠云岑十年遊宦經過少回首靑防舊竹林

重赴西江過別髙阮懷

三載相思隔江水寸心開口向誰論滄洲傲吏難安枕深巷幽棲合閉門谿接寒潮春驟漲山宿雨晝常昏東風又送孤帆去剰有繁霜兩髩存

寄熊於厈處士【雪堂先生伯氏】

舊識元方兄弟名掉頭谷口獨躬耕身將丘索娯髙枕性癖煙蘿嬾入城竹閣秋晴千嶂色艸堂風過萬松聲塵中時有招尋約空望西山暮靄平

過伯璣新居

金陵遊子倦初還徐孺亭前屋數間小院空堦畱種竹髙樓短檻得看山湖中片月依人近浦外浮雲盡日閒愛爾幽居多古意茅堂稍似宛谿灣

白鷺洲卽席送陸麗京遊端江

湖上篇章舊出羣江樓髙會俯浮雲沙明逺浦尊前見日落靑峯樹裏分多病風煙重把臂臨岐賔客細論文崧臺知共螺江月對酒那能不憶君【端江有崧臺】

寄答沈方鄴

宛溪春暖憶論詩艸閣藤軒夜醉時地近卻憐分手急情多翻致報書遲揚州何遜誇髙調【王阮亭得方鄴詩徧示坐客】流水鐘期感故知【尊公景山先生賞予詩弱冠時】聞道扁舟將度嶺幾回極目楚江湄

和莆陽張孝亷見過就亭之作【張麟符】

閩海歸心厭鼔鼙江亭野望倚丹梯殘年泥客同尊酒幾歲看云獨杖藜落木煙寒漁捨小靑山晴壓女墻低飄蓬苦憶張平子夜夜孤吟艸閣西

早春卽事和伯衡

皁防扁舟興杳然憑陵髙閣俯山川饑憐獨鶴看人立笑指輕鷗覺汝賢庭橘自移疎雨後官梅爭放早春前棲遲秪見添斑髩不記滄江臥幾年

山曉樓和陳元水

空說看花郭外遊賔朋春晚一登樓不妨細雨侵丹檻自引靑山傍白頭燕子低飛沙艸暗江聲直入郡城流平陽不見絲絲柳何物天涯綰客愁

一春嬾作詩偶題遣意

官齋幾日覺春深新葉垂垂古木陰積霧半藏飛閣影浮雲不攺故山心閒消茶筍勞僧寄老罷鶯花讓客吟自抱無琴在膝柴桑異代倘知音

將入靑原不果寄藥公

尋源采藥許相從防壑層巖宿雨封實恐春泥妨曳屐且馮官閣當登峯林邊沙徑舒新蕨磵外藤花掛碧松遙寄閒心同此夜江城淸夢似聞鐘

仲夏得大雨

驟雨翻盆入夏無蓑翁野老劇歡呼盡拚人吏盡鷗鷺那可山城非五湖壓竹偃荷枝半折穿櫺漏榻捲全濡天泉急注滿雙盎茶試銅坑興莫孤

懷王印周學使吉州

綘紗淸晝細論文駐節歌滿郡聞鄒魯遺風存鷺渚生徒授業數河汾洲前地白當杯月木末樓橫過嶺雲野寺泉亭堪並馬不知何日得同君

新諭九日有懷閤皁之遊

五年九日長爲客官舍黃花秖自開碧嶂仙云誰策杖荒城落木獨銜杯楓林夕照千村見江岸秋聲萬壑來迢逓故園歸訃晚亭臯極目雁飛廻

將次袁州聞袁勝之進士客遊悵然有作

回岡蔓艸易傷魂古驛茅亭滯雨痕晚熟香秔黃覆野新添秋水碧當門空山人去迷仙棹老桂花開對客尊向夕鷓鴣城裏宿髙臺明月共誰論

暮秋登化城巖

乘興重過俯碧湍江天秋色上晴巒汀前沙暖煙還緑嶺際風髙葉半殘僧捨淒淸松子落仙巖窈窕洞門寒自憐未是山中客空向靑山著意看

和伯衡長至見寄

至日書來已除夕北樓回首望南州沙云浦鳥催寒盡柏葉椒花笑客愁窮海無人猶帶甲滄江何地許披裘年來怪爾傷情甚頭白長吟憶故丘

寄題胡悅之艸堂

處士園林水一方閉門幽徑薜蘿長閒來隨意題僧寺老去何人問艸堂隔嶺春晴雲洞白濯纓晴愛密泉香【有白雲洞密泉】經旬不出梅花落遮莫殘書滿石牀

寄石城胡將美同年【舊潯州太守最淸約喜著書】

中年髙枕賦閒居野興從教與世疎鐘阜晴雲時入戶潯江淸節舊懸魚看人笑卻雙藤杖垂老狂貪萬卷書憶在長幹歡握手比來筋力健何如

聞郡使君龔扶萬左遷

不淺陵陽執手情遙聞解組一沾纓雲開郡閣頻畱客春入襜帷早勸耕治行久無龔渤海風流長憶謝宣城北樓此日重寥落誰把淸尊對月明

柬毛大可客捨

獨俯江流望翠防它鄕幾歲換春衣身隨麋鹿家仍破髮短星霜客未歸積雨孤城黃鳥歇平沙野寺白鷗飛山中桂樹今憔悴何處攀援可息機

臨江春暮講學龍岡書院示諸子【時連雨適晴】

講席春風四坐生弦歌一日滿江城蕭灘帆落爭來客閤皁峯開特放晴經學自知慚士匄時賢應復有康成龍岡鹿洞元相接髙會重含異代情

布衣楊恥庵自楚來論學

鶴髮方頤白角巾扁舟風雨泊江津一尊執手來何暮千里論交若有神楚澤當年傳綘帳漢庭它日重蒲輪醉看花下談經好坐上誰如井大春

懷曹秋嶽侍郎傋兵陽和

雲中千騎防門開詞客元兼武庫才貂錦春閒靑塞曲旌旗晝擁白登臺度攴舊領軍儲重方嶽曾從海嶠來問道彤庭思故老徵西車馬幾時

寄陳仲獻蜀中

十年書記興翩翩萬里橋邊春可憐作客好依嚴武幕題詩肯寄薛濤箋山蟠卭筰巒鄕近江過巴渝棧閣連憑仗故人相問訊幾時消息峽中傳

聞家研山侍禦按鹽河東

蒲阪千山木葉殘遙聞繡斧出長安河流東控潼關崄嶽色西連太華看官暇應成鹽鐵論風淸還稱惠文冠對牀兄弟思良會惆悵秋天客路難

暮抵西山香城寺懷伯衡【先是相約同遊不果】

蒼蒼絕壁迥巃嵸陟磴攀藤一徑通茅屋數家松葉下山程十里水聲中天開殿閣回峯抱日落雲霞半嶺紅正是登髙時節近故人相望隔江東

送黎媿曽司理奉裁還汀州

翠防樓上推仙吏靑艸湖邊憶故鄕山色逺穿百粵險灘聲曲過九龍長淸時無事官應簡才子閒居嬾不妨便向東山營別墅莫將華髮對滄浪

學余堂詩集卷三十六

欽定四庫全書

學余堂詩集卷三十七

翰林院侍讀施閏章撰

七言律

丁未秋杪觴客李維饒孝亷宅【時行人吳澹庵以使至進士鄒程村孝亷徐原一張天民文學徐伯調髙阮懷皆客南浦予奉裁解官置酒與諸公別】

歸帆不惜系斜曛歌管畱歡到夜分北極使星初駐節西園才子乍論文當杯坐對疎籬菊過雨檐低別浦云酒罷明朝各天末尺書那得慰離羣

送徐原一入楚訪李元仗

東湖風雨數招尋惜別重看楓樹林路入湓城吳岫逺帆低鄂渚楚云深汀洲蘭芷含秋思鼔角江山感客心黃鶴樓邊逢李白那能相對罷髙吟

秣陵數與蓮西邵村省齋夜酌【時邵村歸自塞外余始相見】

老友艱難絕塞回同心復聚鳳皇臺共看靑髩年年換那惜芳筵日日開珍饌天寒圍土銼香醪月落倒山杯風流盡是烏衣客疎放誰知臥艸萊

園齋種樹

谿上小園春自花主人久客今還家藥欄欹折全應補艸閣淸陰不厭遮雜蕊新移通徑曲髙枝故放出檐斜尋幽更擬桃源去五柳先生未足誇

二

疎籬野色入山家疊嶂春陰覆水涯乍起白雲飛繞檻半枯老梅濃作花人間醉歌許林壑眼底屈伸看龍蛇抱膝吾廬書滿坐臨風莫問髩將華

玉山寺得遲字

東臯日夜芳艸滋二月未半已黃鸝深竹叢中尋舊徑沃州亭畔長新枝【寺後舊有沃洲亭】晴溪緑水隨山轉陰岫閒雲出樹遲好結髙齋依白社峯頭吹笛月明時【宋李含章隱此風月良夕輙吹鐵笛見郡誌】

牡丹花下集親舊

晴山積翠落江幹小苑流鶯過藥欄並蒂欲翻含露重髙枝獨立耐春寒尊移上客風前坐頭白名花醉裏看自古梁園佳會少百年今日故人歡【時同坐二十餘人談防盡歡月出乃散是夜風雨大作矣】

送陶在魯別駕歸山陰【先是官樞部】

城東春艸日芳菲共餞單車向越歸宦薄田園三徑在心閒江海二毛稀敬亭山下云隨馬賀監湖邊水繞扉頗憶含香靑瑣闥可能長臥釣魚磯

入夏十日懷周釡山去年同泛臨江

五馬歸來臥五湖今年詩似去年無蕭灘月夜同靑舫橘圃風亭倒玉壺官罷靑山雙屐在云深滄海片帆孤吳淞雕瘠重徵斂多恐閭閻病未蘇

吳湖州園次畱宴愛山堂【同阮懷】

故人惜別自長安官舍開尊共客歡秋曉雲霞天目見夜深風雨太湖寒近階雙鶴隨淸嘯臥閣千峯耐獨看我欲南遊問嶺海扁舟臨發一憑防

宿吳興碧巖寺【有白雲峯最髙】

寺入靑防石徑幽長風落日客衣秋寒聲谷應巖前瀑夜色湖明樹裏樓對榻一僧詩汗漫過山雙屐雨淹畱白雲峯下經行少更有何人絕頂遊

苕上答同裏茅楚畹【時授經郡齋】

挾策悲歌憶帝都談經郡閣復遊吳髙齋松雪開書帙美酒烏程滿玉壺夜雨官亭歡故舊春風畫舫入江湖白蘋洲畔同君坐雅詠還如柳惲無

吳錦雯湖舫同荔裳稚黃武令

鷺渚燈前散客筵虎林雨後蕩歌船淸秋共劇江湖興舊詠猶傳京洛篇【往在都下有京社詩】日落嚴城喧鼔角年來羈宦總林泉嶺南幾載音書濶拚醉蓬窗對月圓

湖上別吳潮州繭雪【先是同官比部】

華髮歸來粵海餘白雲樓上夢應疎百千生事付髙枕七十老人能細書興滿湖山猶杖屨家鄰松泖自樵漁眀年肯就扁舟約春水桃花接艸廬

江郎山【江山縣誌稱江氏兄弟登此山化爲石】

化石嵯峨靈迹稀江天海嶠接淸輝蒼巖萬古誰名氏碧漢千尋人是非秋霽煙霞天外落夜深笙鶴月中歸問君何日丹成去更作浮雲一片飛

建寧九日聞師次延平

老去重陽拚客捨落帆斜日投東溪百粵秋深帶雲霧三山路近愁鼔鼙叢菊炎方底未發芙蓉荒館傍誰低把酒登髙復何處幔亭尙隔千峯西

天遊觀贈谷語【天界寺僧又將往廬山】

已窮九曲復同遊一杖憑陵萬壑流冒雨逺穿洞窟梯崖獨俯幔峯頭夢回天界時飛錫興入匡廬更買舟三笑不須尋白社共捫仙掌坐髙秋

過延平【有黯淡灘】

薄雲苦霧楓欲殷黯淡灘聲催客顏城堞萬家出水上煙嵐一寺銜山灣浮橋沽酒晚相就立鷺伺魚寒未還千古沈淵好龍劍會須雙躍驚人間

閩中集劉潤伯都使山笑堂

嶺外孤城暮雨寒天涯握手重交歡匏尊竹榭聞笙筦海錯江瑤滿玉盤喜接親朋從坐密擎來稚子入懷看歸心莫問靑山笑丘壑頻年臥未安

榕城值陸在玆

壯遊何事感飄零久客滄洲兩髩靑幕府陳琳原艸檄朱門賈傅更傳經九峯花滿仙人宅百粵云依處士星痛飲過從吾不惜髙齋直擬是郊坰

客閩卽事【舊傳城南多名園】

殊方不定寒暄節病客難調增減衣江上人家間蜑戶城南園館剰僧扉省兵日見兵船急禁海年來海錯稀嶺嶠近傳羣盜在風煙畱滯幾時歸

晉安客捨和家又王

難忘春艸夢中情幾度秋螢客裏生舊徑荒蕪甘瘴海淸尊風雨對榕城窮愁漸老疎詞賦耕釣隨人混姓名惆悵三山今夜月不知何似虎丘明【又王家吳門】

莆中贈余季蘆先生【公以徙海入城喪其伯兄有詩近萬首】

舊業蘆中勝瀼西飄搖松菊委荒蹊斷行獨雁愁霜冷移樹哀猿帶雨啼病臥孤城滄海暗詩成萬首白頭低鯉湖咫尺仙山在那得晴雲共杖藜

贈莆中林氏兄弟【祖夏祖涵】

東山一拳成艸堂幾歲殺靑書滿牀海日防防自煙雨女蘿裊裊誰衣裳倚杖寒光豁雙眼窺檐怪石蹲羣羊坐語壺公對尊酒【有壺公山】惠連兄弟興何長

侯官畱別林涵齋

海隅耆舊不言貧車騎時時問隱淪種竹山堂髙臥地杖藜野寺獨吟身自燒紫芋仍畱客閒畫滄洲肯贈人朔雁南云眞惜別相思書札莫辭頻

偶書小齋屋壁

散帶狂歌五十春滄浪終笑未閒身善忘姓字頻詢客慣詠窮愁忌忤人縱少三山淩海嶽那無十畝長松筠坐看水際寒云在白鷺銜魚過白蘋

張桐君嶺南書至

寒山木葉朔風摧萬里音書粵嶺來事業只應歸綘灌文辭誰復問鄒枚頻傳海嶠風煙動十見江花瘴雨開客捨鄕園各無恙莫傷天末獨登臺

於廬陵慧男致酒貲藥物

安仁自喜賦閒居誰遣春風到敝廬恨別舊諳雙眼淚經年頻寄數行書詩耽家學官仍逹力盡親交義未疎爲報老夫憑藥餌荒園小健得攜鋤

元夜過唐耕塢舍人【時予適南州唐將往豊城】

幽棲艸閣接河幹數擬花時問藥闌鬥酒坐畱鐙夕永孤舟別去雪江寒白頭稍喜親交健作客寧辭道路難翻笑飄蓬多會合廬峯滕閣倘同看

過水陽有懷吳雨若

積雪羣山尙渺茫流澌短棹入滄浪劇憐春色郊扉早借問髙齋野徑長漂泊審音存季札艱難賣藥老韓康文章何物牽情思杖策還應就艸堂

將次荻港

雪滿寒江向晚晴舟隨淺渚鑿冰行蒲葦逺入水雲色鳬雁羣飛風雨聲潮送石頭歸棹急磯回板子戍樓明從來扼險成何事廢壘年年艸自生

寄屈淸江遜公【先是予官湖西駐節淸江】

河陽能吏自聲名憶昨扁舟送我情一臥空山依桂樹幾回飛夢共江城龍岡講席寒云在橘圃官亭茂艸生努力莫嗟懷抱盡縣前秋水照心明

贈李袁州煥章

郡連湘楚最關情自許臣心共水淸疲邑徵輸煩五馬古祠誦集諸生江邊日暖褰帷靜野外春深買犢耕風土更間多記述知君早晚報書成【時刻袁州郡誌】

南浦贈鄭次公【貴溪人自翰林轉水部時見示詠梅諸詩】

谷口幽棲臥幾回較書曾向石渠來鄭莊好事貪畱客鮑照新詩詠落梅帝子閣前新漲綠藐姑山下百花開風流水部還靑瑣後會何時共酒杯

兪逹夫邀集螺墩【同周伯衡張幹臣楊陶云】

畫舫淸歌倚洞簫精廬小閣出山椒春光到眼忽過半詞客同時屢見招散馬汀洲芳樹少落霞紅閣數峯遙從來宦迹隨蓬轉不擬鄕愁傍栁條

麻姑山中遲徐仲光不至

滿樹辛夷花气薰石壇精舍竹邊分孤亭寒引防流瀑五老晴飛眾壑云日暮洞門誰識路春深鸞鶴自爲羣幽人尙隔前峯外昨夜仙歌何處聞

雲門寺是麻源第三谷

度嶺穿巖日欲晡溪邊野寺白雲孤殘花滿徑鹿來去幽鳥數聲僧有無煙火人家依谷口胡麻仙飯問山廚尋源盡處知何盡自笑愚公老更愚

贈任淸南郡丞【時自粵西慶逺遷建昌】

任昉家聲世所知乘軺到郡及春時王程不憚炎方瘴官槖惟攜柳廟碑古寺花深陪客醉山城事簡放衙遲麻姑瀑布雙飛近它日重期倒接防

龍道顯進士自吉州見過

寒江逺道素交來南浦春殘未肯回客裏停舟惟把卷雨中燒筍共銜杯同心講席追陪久捧檄官程早晚催汝去吾衰重契濶看花執手一裵

答胡萬安邕藩

相思千里故人存書到空深別淚痕廉吏風流成拙宦荒城云物一孤村灘聲夜入琴堂靜嵐气春垂驛路昏逸興還來問新句那能灑酒對江門

寄王若先孝廉【王自南州入閩予返自旴江途中相趂不及】

差池來往各風煙南下閩江路更偏三谷近過仙子宅九峯遙接孝廉船殘春搔首龍沙畔舊夢談經鷺渚邊垂老新詩須付汝滄洲良防復何年

章江李少司馬園林畱別

名園占斷蓼洲灣況復歸田得暫閒海鶴雙棲重哺子籜龍新長半藏山不煩著屐頻登望獨爲看花數往還垂老偏舟容易別幾回芳樹醉同攀

髙阮懷省試見放

比捨論交二十年同遊看月百回圓疎狂合側時人目騰達還餘幾輩傳久病共拚逋酒債長貧誰辦買山錢秋寒夜雨思朋舊何處生涯不可憐

集家園桂花下

垂老歸田見汝稀攀條借艸惜芳菲交柯細蕋橫欺髩匝地繁花覆滿衣朋舊追歡成四坐蓬蒿作意揜雙扉谿漁野醉君休問招隱於今願不違

陪唐寓庵使君泛舟響山潭因登玉山

陵陽南畔釣龍灣赤壁髙臺緑水間一自錦袍仙去後到今煙月意長閒扁舟載酒隨登涉野寺穿林數往還半醉接防從倒著習池爭似此溪山【地故竇子眀釣白龍處李太白嘗遊詠】

二

秋晴難負登髙節策駕重尋玉嶺遊不信茱萸催我老肯教白雁喚人愁迷離雲樹垂村捨逺近江山入寺樓坐送夕陽歸棹急蒼煙明月滿汀洲

汪發若孝廉陽坡艸堂

門徑陰森石磴斜城頭山館樹交加雲霞逺色橫千嶂雪月寒光俯萬家烏幾琴書皆傍竹陽坡風土舊宜茶愛君兄弟過從數每歲吟看滿眼花

山行入寧川界

篛塢梅溪道路長重林秋色逺蒼蒼野禽羣散入寒霧山果葉稀眀夕陽貪逐峯巒樵徑失試餐杞菊石泉香田家谷口容棲托無數藤蘿覆艸堂

詶陳蘧人見過

雲山山下北湖濵古洞幽居少四鄰半畝自鋤非舊業百年髙臥見遺民苦吟立盡溪亭月懷友閒過野寺春逺別素交畱永日不妨題句滿松筠

過唐彥升野館

江郭茅亭沙鳥鳴相過不惜杖藜行田園逝水貧能學家世論詩舊有名繞屋寒云人境逺讀書秋樹野塘淸期君鬥酒何時醉搖落重含恨別情

宗人次騏孔固至自蕪湖

雨雪山城暗未開江頭何意片帆來羈棲避俗書盈篋眞率論交酒數杯家破尙畱廡下客時危誰惜郢中才於湖文酒多朋舊搖落離居盡可哀【悼蕭尺木懷沈天士】

贈李茂之處士

老去歡顏自渥丹春風拂檻好加餐牀頭周易日頻讀肘後方書時一看缾醉紫螯畱餉客家臨緑水不垂竿眼前耆舊誰爲傳混迹從教戴鶡冠

寧信寺看牡丹【相傳百餘年物】

策騎穿林興不違春陰入寺正芳菲風摧檻壓枝無數古幹叢花世所稀碧蘚半庭供客坐靑山幾處繞僧扉當年吾叔經過舊徙倚含情待夕歸【家叔嘗讀書寺中】

新城訪王肇生歸舟卽事【宣城北郭有地名新城】

三月乍暖如暑天溪光柳色淸可憐野渡孤村浮鏡裏敬亭列嶂橫眼前平沙深巷見髙樹菜圃麥畦交綠煙幽人坐語從日暮歸路晚風欹客船

一簋約和張陸舟

看花老眼倍憐春花下同遊復幾人兼味貧來猶是累一尊興到各隨身攜從借艸追丘壑防止比鄰略主賔翻笑朱門眞鹵莽萬錢廢箸總埃塵

嘲友人閉戶

坐臥茅堂對北樓敬亭招我及春遊好將朋酒穿雲去忍背鶯花盡日愁迹謝窺園終索寞詩成躡屐盡風流林塘莫厭經過徧剰水殘山足勸酬

雨阻不得登澄江亭

郭外澄江照眼眀一春肻放幾朝晴雲寒野渡扁舟少雨漲山橋亂水平滿砌濕花愁語燕髙樓捲幔待流鶯良遊咫尺頻虛約三徑何須艸盡生

夜愁朝雨

午夜攤書厭短檠來朝酒伴許相迎林花爛漫鳥休啄野老顚狂席任爭乍喜疏簾通片月休教急雨亂殘更華陽疊嶂賖晴色拂曙先生杖防行

莆田鄭牧仲未面枉詩見訊【有賣卜遊匡山諸詩】

未見幽棲谷口人詩來肯寄楚江濵藏書剰有君山富賣卜誰言季主貧夾漈湖邊髙隱宅匡廬峯頂獨遊身從誇謝朓吾何有徒遣相思白髮新

廣陵值趙五弦歸自慶逺

西江送別路偏長年髩詩篇各老蒼萬卷隨身輕五馬孤舟落木下三湘宦成家在笙歌地病起人歸瘴癘鄕見說登山復臨水拂衣何處不淸狂

題李鏡月七星巖畫卷

曽向崧臺汗漫遊淮南狂客重停舟峯回炎塞星辰合雨暗荒城島嶼秋指顧江山窮百粵逢迎詞賦動諸侯仙巖舊日題詩處爲我看餘幾字畱

顧來玉歸錫山【時爲其先公雙丸乞志墓故有末句】

亂山涼雨足秋陰兩世論交感素心官舎別來頭半白艸堂接近日相尋盤餐簡略家貧見楓樹蕭森客路深猶恐作碑慙有道十年舊淚一沾襟

洪林過湯衣白

十餘年別各蒼顏依舊南村屋數間偶種野花成小圃醉題拳石當名山支頤艸閣云千疊倚杖楓林水一灣宅傍麻姑仙竈在勞人衮衮讓君閒

郭瑞屏山樓

幽人舊宅園林幽地暖冬深如早秋旋网池魚供客饌共邀松月醉山樓靑衫笑擲羊裘在華發行歌磵水流生事漸看婚嫁畢向平五嶽可能遊

王舎人丁員外書至【王隴西丁次蘭】

比歲長安一字無眞貪散發臥菇蘆靑雲何意收知已白首相思問老夫揚馬文章歸省署漁樵風雪自江湖殷勤莫說彈冠事借壑藏舟未是愚

元旦雪霽試筆

衮衮流光艸艸身雪殘稍見歲華新冰花滿樹初迎日寒鳥爭枝早弄春萬事已拚無長物百年誰讓作閒人兵荒未靜田園穩匹馬愁驅薊北塵【時捧檄當詣部】

早春放舟至湖北

帶郭淸溪接翠屏雪融灘漲水泠泠湖雲送雨滿帆白沙桞禁寒一夜靑煙火空蒙幾村舎藤蘿縹緲誰家亭半醒半醉浮槎去肯信人間有客星

柬張友鴻雲間【君有竹深艸堂】

壯心何事老江門水郭山田自一村捲幔春風書帙亂閒堂夜雨竹聲喧管弦毎顧花前曲賔客時開湖上尊漂轉餘年懷舊切扁舟須就辟疆園

過何次徳孝廉

名都彥會不嫌眞疎節還收我軰人冠蓋如雲從滿眼文章何物獨傷神半生結客交遊倦三世鳴珂藥餌貧桃葉渡頭晞發好春風還愛舊松筠

與商賢夜酌

無復秦淮歌管年風流笛步水亭偏一庭紅藥送春雨夾防垂楊綰客船飄泊心閒餘汝共哀吟頭白好誰傳月明尊酒從深酌惆悵髙樓畫角前

和錢湘靈見贈【君有萬竹園牡丹詩和陶飲酒廿首】

孤飛西北一浮雲造次相逢客路分金穀勝遊花下得柴桑逸調酒中聞風煙荏苒思回防心迹疎慵薄賣文良防江城同惜別擁書髙坐獨輸君

酬顧與治從子友惺

顧況風流久絕塵如君詞翰復淸新比鄰晨夕來看客話舊悲涼易感人生事閒憑一研得幽居長占六朝春秣陵遺老今搖落壯歲髙歌莫厭貧

謁闕裏廟

禮器千秋自杏壇陰森夏木曙光寒古墻定有書還在講席猶疑語未防泗水回波淸俎豆岱宗眞气抱林巒丈夫一到堪回首誰謂吾生聞道難

初入都集王西樵阮亭邸舎同荔裳顧庵繹堂周量賦得初字

故人沽酒解金魚散帶開尊見面初客到淸陰生竹樹交情白首暱樵漁弟兄比舎長聯騎風雨連牀秪讀書契濶不嫌來往熟過從晨夕卽吾廬

飲家篚莪官舎率爾畱贈

吾宗眞有古人風茗竈詩籖滿眼中避世散曹從老去殺靑連屋任官窮城頭山見疎簾捲河朔尊開舊雨同解帶共拚泥飲得醉餘騎馬忘西東

別紀蘗子【時客龔宗伯宅】

白頭重別暮尊前桂樹風涼八月天作客可能忘艸閣移家聞說買江田貴遊每結王生襪詩品羣推記室篇長憶鐘山存一老十年風雪滯幽燕【君自號鐘山一老】

集董黙庵編修宅

隔巷比鄰迹未疎直容騎馬到階除朋來南國傾家釀雨過西山爽客居藜閣早年新載筆石倉幾世舊藏書下帷莫訝窺園少漢室儒流數仲舒

送郭生洲副使之漢中

梁州形勝自嶙峋千騎重開憲節新仙嶺連云元枕蜀漢山積雪俯看秦烽銷戍壘江流穩鯉膾金盤丙穴春此地雙旌來往熟長驅不是倦遊人【郭已兩宦蜀中】

贈謝方山舎人【相國之子有春興詩傳都下】

薊門邂逅輙相憐畫省含香正少年舊邸平津諸客散新詩康樂幾篇傳梅花春興江湖滿蕓閣秋懷岱嶽懸燕市悲歌吾意盡眼中誰復賞朱

畱別張簣山學士

誰識金門大隱人共看眼底一浮雲西江尙憶螺川防北闕重驚龍劍分得路臯夔應自愛歸田猿鶴舊爲羣蘭舟竹寺秋光逺何處靑山不憶君

飲梁蒼巖大司宼宅

不到靑門七載余重煩問訊及樵漁官因再起名逾美法用三驅网自疎風雨夜畱珠履客舟車時擁石倉書相逢便許相酬唱倘得新詩慰索居

都門臨發周量同阮亭追送出詩袖中

涼風吹面客心驚二仲勞勞復送行自喜淸溪三畝在相憐白髮一時生煙霜搖落題僧寺文酒招尋夢帝城何處離情最蕭瑟江船夜雨滴殘更

送劉峻度同年之官曲陽

孤城見說恆山下幾處人家近翠微館少逢驛使到縣齋時有嶽雲飛素琴在膝官應暇名士分符客盡歸舊日園林饒樂事霓裳一曲肯相違【君有家伎自言作吏當廢歌舞】

王敬齋宗伯招飲園林

兩世官兼八座名東山不淺謝公情圖書坐對花千樹絲竹都閒鶴一聲卜夜歡筵寛禮數嬾朝詞客肯逢迎朱弦舊忝鐘期賞十載徒增白髮生

錢介之少參請郡得成都

出牧誰言蜀道難風流秉節舊郎官劍門石棧披云入錦裏春江露冕看千騎寧逾五馬貴孤城坐控萬山寒浣花溪上祠猶在疎竹蕭蕭賸幾竿

學余堂詩集卷三十七

欽定四庫全書

學余堂詩集卷三十八

翰林院侍讀施閏章撰

七言律

中秋次大寧孫唐山煥吉畱飲

雙旌日暮出孤城造次移尊十載情岐路客逢佳節會中天月爲故人明鄕心露坐衣從濕驛樹烏飛夢自驚白首髙歌還北望舊遊詞賦滿神京

嵩洛途中追和鄭次公水部送別

燕臺把酒罄交歡逋客心知聚首難短鋏拂衣隨雁去好山畱意待人看津亭明月砧聲亂野樹斜陽木葉寒惜別彈冠總閒事白雲無恙報平安

河北值吳賡庵少司馬【時方除服奉特防徴拜】

八騶飛鞚入彤墀駐節停車慰別離落日漳河還執手銜杯練水憶當時

主防三錫絲綸重客路孤城風雨遲若問蒼生定前席艱難好達九重知

夏峯贈孫鐘元徵君時年近九十

城南平野卻山村屢下徴書臥蓽門地擁九峯三徑好天畱一老百年存著書濂洛追前輩比徳荀陳見後昆搖落斯文耆舊少結廬便擬共云根

懷慶別彭太守悟山【郡治舊有望嶽樓】

駐馬孤城落日黃燈前執手遽飛觴情知客子分襟逺故緩笙歌送夜長山曉登樓看少室花時行縣擁河陽富公此地三爲牧風澤於今尙未忘【富文忠嘗三判河陽】

登偃師城懷古

伊洛波寒漸作霜嵩山入望倚天長吹簫廟古存緱嶺叩馬村傳自首陽輔嗣斷碑秋艸沒田橫髙塜暮云黃可憐周武休兵地亂後空城半白楊

宿少林寺

夕陽半嶺照松關初地幽棲少室山僧磬自鳴林鳥靜天風不動石蘿閒懸巖五乳靑防外古樹三花杳靄間聞道折蘆人去逺錫飛常帶白雲還

九日登法王寺

重陽昨夜雨初晴翠壁層開稱客情野寺路廻飛墖見嵩門峯斷早霞生碑傳淨域僧還少葉滿空山鹿自行令節吾衰猶濟勝西風杖底落鐘聲

懷王蓼航共城【王汴人流寓輝縣亟稱孫徴君理學嘗登嵩山絕頂】

客裏巖棲近幾年藥欄花嶼讀書眠論詩自許中原長問學能推故老賢宮苑丘墟悲汴水杖藜煙月俯嵩巓尊殘岐路驅遊子回首淸光夢百泉

阮許州崖山夜宴西湖【州有徳星亭曲水園梅花堂諸舊迹】

曲水梅花迹杳然西湖不攺野亭前淸歌短笛誰投釣荷芰鷗鳬自繞筵露坐中宵秋乍暖煙疎別浦月初圓髙陽舊裏吾儕聚今夜徳星何處邊

哭劉尙書瀛洲先生【公爲司冦時予官曹郎禮遇甚異嘗誦予詩於朝列】

河嶽耆英更數誰銜恩知已淚雙羣空東國持衡日髮白西曹解网時勇退尙嘲疏傅晚論才猥許杜陵詩秪今繐帳天風急日暮徒催野客悲

山陰張陸舟自宣城移家白門

移家頭白仍爲客寒浦淸尊動別愁把臂看成三世在比鄰眞共十年遊鳳臺鼔角江雲暮牛渚霜帆楓樹秋六代繁華搖落盡山陰何日掉歸舟

攜尊敬亭山閣飲馮水伯

霜巖松竹就荒蕪踏葉看山興莫孤樓上仙人曾倚檻林間野老自攜壺雙溪逺浦時回合絕嶂閒雲乍有無拄杖狂歌從日暮何妨謝李是吾徒

送馮天貞之許州兼寄阮刺史

積雨春寒防騎行多年名士尙諸生遙知下榻需徐孺共說遊梁重馬卿桑落淸尊官閣醉梅花殘雪戍樓明西湖共憶題詩處月夜曽同阮步兵

望北郭一帶桃花率爾步屧【同梅淵公】

送客橋邊小徑通笑看郭外卽丘中數峯霽色猶殘霧深樹春光自一叢近柳僧扉經雨緑傍花竹屋隔溪紅身閒隨事取稱意林叟重招石磵東

贈梅木山

東郭幽棲碧樹間北時見敬亭山靑衫早棄從髙枕緑酒相看一解顏偶出爲尋書卷去獨歌閒傍野雲還子眞市隱今誰問家近寒谿揜竹關

聞龔宗伯病愈

尙書起色領朝班劍履仍趨閶闔間伏枕人傳生白髮拂衣天未許靑山恩深藥物還沾賜興緩詩篇小放閒此日加餐相慰藉九重應爲動歡顏

遣興【壬子四月】

看云種竹艸堂身歲儉時艱甑有塵佯托嘯歌廻防婢嬾將顏色向時人中年愁老休催老往日官貧不計貧猶有窮交責升斗含情自笑敢辭嗔

溪園閒興得書字二首

沿溪十畝抱吾廬舊業桑麻五世余借木稍編頽去壁隨身時帶讀殘書雨過深樹來黃鳥風定淸池見白魚誰道先生髙枕得閉門頻枉故人車

二

歸田眞作野人居恨少紅亭傍碧渠籬畔春添侵徑竹花間手種半園蔬病殘轉悔空耽藥老罷才諳未讀書看我拙勤徒若此兒曹嬾去復何如

閏七夕和韻

依舊明河限碧天女牛消息又頻傳從教歡防重今夕轉益離愁似兩年防綫倦穿樓上立鵲橋還耐斗邊懸愚溪乞巧徒多事費盡人間果筵

響雪亭【黃山白龍潭上和曹賓及】

憑防獨坐晝防防誰向云根置艸亭晴日峽飛千嶂雨秋空潭見數峯靑泉幽好入酈生注井近應畱漫叟銘憑仗村翁謀鬥酒涼風拂面總成醒【地近煉丹井】

雲谷擲鉢庵【山如覆鉢庵舊爲某處士書屋】

仙掌稜稜拂紫氛層峯回合檻邊分何年書屋成僧舎有客秋巖坐夕曛古鉢誰翻千仞石寒鐘難出萬重雲龍泉日夜潺湲去流與人間幾處聞

重九前二日曹使君再集斗山【同髙司馬鄢別駕分得頻字】

論文良會不辭頻露坐殘秋當好春風細暮云深繞樹臺空新月故依人山頭預把茱萸酒物外誰閒吏隱身乘興題詩從造次莫應此夜動星辰

題畫爲程山人以樞

何處潺湲滿耳聞空山深翠亂斜曛瀑流寒見半峯雪松臥翻成疊嶺雲茅屋藤梢晴漠漠石梁花气暗紛紛長鑱采藥此中去莫厭身隨野鹿羣

歙浦遇涇川趙考叔知汪發若在涇上

練江遊子方羈棲控鯉仙客來琴溪賸有菊花供爛漫那無鬥酒相招攜路難秋夜髮欲白霜滿山城烏自啼聞說汪倫未歸去醉醒好共吟水西

唐使君寓庵宴梅花亭【時將於役淮上】

何遜風期許入林謝公樓畔復招尋寒花故照離人酒仙吏閒同野老心江上雪晴孤棹逺檻邊山繞暮云深官梅水驛多無數淮甸江門幾處吟

過淵公看牡丹

繁花一日簇防齊散雨含煙傍客低地接比鄰盡醉春看過眼嬾重題檐前好鳥經時立葉裏遊蜂去路迷飛蓋傳觴還我輩詠歸月照小橋西

寄答吳江徐松之

有美詩篇笠澤傳江山藻思太翩翩園林夜醉書爲屋吳越春遊客滿船避俗爭畱徐孺榻殺靑判賣杜陵田五湖新漲桃花水煙艇相逢何處邊

詶汪澹庵同年

江上芙蓉漸作花尋山來問謝公家潭煙共泛靑溪酒風物先題緑雪茶入直弟兄同館閣耽遊楚越引仙槎金臺聨騎渾如昨不分相看髩欲華

泛靑谿【同瞿山桐巖和梅士】

江村野寺緑初齊風物何如罨畫溪觸舫空潭雙鯉躍傍巖幽樹一鶯啼子明舊迹摩巖得紀叟春醪滿甕攜防栁汀花隨客意棹歌深處夕陽西

哭蔣虎臣修撰【坐峨嵋山伏虎寺畱詩卒】

逺遊汗漫錦江春苦愛逃禪問許詢垂訣一詩猶說偈系官幾載自嫌身半肩華嶽峯頭月夙世峩嵋寺里人難忘平生相朂贈長幹臨別語酸辛

和程叔夜雨獨宿郡閣【時共修郡乘】

永夕殘編秪自論蕭條官舎亦閒門時艱短髩詩書賤雨急空齋燈火昏問夜羇心聞戍鼔懷人歸夢逐山村誰知野館江聲裏有客相思罷酒尊

雨夜重懷景威程叔

長夏如秋良不惡劇憐禦袷生淒寒重云滿榻裹書濕隔巷衝泥攜手難水閣山城霧淰淰憂時望歲宵漫漫門前便與江湖接防放漁舟乘碧湍

不獲辭郡誌之役聊述媿

分曹比舎盛文儒末議何容野老俱事異史裁無獨斷書成官限迫須臾富人卻米同揚子直筆捐軀媿董狐縱有三長那免拙誰憐一得總爲愚

忠州蕭鶴聞周雪客過集艸堂【同耕塢瞿山方鄴耦長士旦】

臨溪傍閣艸堂偏隨興看云野老筵曲檻晚涼疏雨後昭亭秋色綠尊前樓當謝守憑軒處客並梁園作賦年倚醉狂歌輸爛漫詩成京洛漫教傳

寄石埭姚明府六康【姚不肉食】

金城山下舊陵陽仙吏風流復此方手自弦歌傳邑裏坐容賔客倒壺觴王喬鳬舄飛騰逺裴相伊蒲歲月長猶未忘情詩卷在苦吟翻喜得身彊

初至龍谿莊

老罷才諳農圃歡身閒一就渚田看霜前稻蟹初登网雨後湖菱旋入盤秋水送人漁艇便野雲畱客酒杯寛誰營艸閣憑疎柳來往雙溪試釣竿

桂花三發彌盛舉酒客至

攀援歲歲逐溪來有客過從漫舉杯地僻好畱堅坐看花遲贏得滿叢開殘秋暮雨愁香減少日春風憶手栽黃菊含情先讓汝白頭相伴莫相催

送沈天士營其伯氏雨花臺畔

嚴飈昨夜動江城江上歸帆帶雪行車笠舊交皆失路鶺鴒遺痛一吞聲牛眠新卜雨花地馬鬛重傷掛劍情正學祠邊畱短碣他年俠烈好齊名

敬亭云齊閣限齊字【同張南村梅耦長許雪懷】

傑閣平臨萬岫低亂雲回合擁招提重陽節後蒼山靜眾壑霜前錦樹齊晚菊秋晴看客笑寒禽日暖作春啼與君不盡憑陵意絕頂行歌復杖藜

遺王安節鬥酒索畫得報詩

素交零落石頭城暫住長幹舊恨生顧影自傾同栗裏分杯君合勝公榮雨窓禿筆靑山出江閣開云好句成王謝風流看未歇暮煙歸棹滿離情

吳超玉攜酒就徐田東水亭【同商賢】

竹籬傍水勝江村古樹霜披舊蘚痕地僻髙人長抱膝天寒好友逺移尊軒窓晚覺滄洲入煙雨時看白鳥翻不是尋常文酒防漫將遊宴擬梁園

尋王元倬孝亷是年八十有一

髙齋冬霽總如春倚杖畱歡接膝頻舉世已稀同軰客百年重見獨醒人閒收菊枕緑多淚判棄山莊不厭貧好補石城耆舊傳掉頭肯復望蒲輪

燈夕送梅孝亷不次還肥【梅久客肥水暫歸宣城聞兵警復去】

射防初回舊艸堂華燈雪夜勸君觴忽看歸客成徵客轉逐它鄕作故鄕金斗城邊江路逺瞿硎山畔洞門荒靑春畫角關心甚離思遙隨驛柳長

山行經野寺小憩

藤陰磵響涓涓轉野寺松云冉冉新下馬徑須投白社逢花誰不枉靑春怕過朋舊盤餐費喜就林泉書卷親詩句每從行處得髙吟那問路傍人

送髙郡丞蒼巖還新安【時已報遷蘇州太守】

方春握手忽春餘風雨陵陽坐讀書舊憶淸尊開郡閣頻煩小隊問吾廬蓮峯云送江帆逺虎阜花吟露冕初吳防山川文物在能詩常侍興何如

涇川石山庵【故許相國讀書處】

疊嶺行來碧嶂寛天開禪室倚林端夾籬新筍筠初解滿徑幽花雨未殘峯頂泉聲龍窟穩書堂人逺石門寒爭傳相國曾畱碣杖策層崕拂蘚看

過烏溪重宿葉漢章山齋

山頭返景散寒煙列巘爭回溪館前紅藥風翻花照水新桐月上客當筵園林果盡閒居賦諫艸家傳折檻年若使盤餐能簡易經過長對石牀眠

新安城南龍井山閣

老去難禁野興賖江樓晴日俯雲沙舟回亂石漁梁淺城抱靑山雉堞斜古木千章陰客坐源泉一勺自僧家紫陽舊迹西峯近祠館參差著晚霞

田間漫成

歲歲田租倚俸錢去官何計復畱田自慚谷口躬耕處空憶天臺采藥年性嬾幹人疎簡牘題因存友恕詩篇豆畦架秋陰外倚杖還聽過雨泉

城南莊觀獲

迹系江城野興長南鄰曲塢接山莊攤書棚就靑松坐隔水園開早栗香獨客村廚惜雞黍斜暉丘隴散牛羊遙憐楚粵軍麾滿幾處田疇戰後荒

趙天羽戶部至自海陽

百年交態倦重論客有臨溪叩竹門正憶練江陪畫舫相看疊嶂共淸尊文章搖落孤雲暮園榭荒蕪老檜存造次霜帆一分手干戈離索兩消魂【時賊陷徽州】

劉畊南見過飲花下感舊

一尊相對正花前回首交情四十年春寺玉峯攜手入霜天溪館共牀眠當門叢竹閒開逕避世南陽學種田煙樹吾廬眞比舎杖藜重醉菊亭邊

西津白雲樓【有蕭太守石刻】

臨溪背嶺自仙丘舊碣爭傳五馬遊路轉崕阿深見寺雲飛水上故當棲長橋返照沙潭淺宿霧孤城木葉秋西望瞿硎應不逺幽棲石室幾人畱

疊嶂山房送旌陽劉君實

作客江城坐翠防梅溪歸憶舊松扉老能畱眼看書卷熱不因人自布衣抱牘復偕萊婦隱灌園久息漢陰機家山近在鳬山下日日仙鳬相傍飛

酒間贈楊仲建【時有客爲作个山老人圖】

谿邊小築近江鄕每系蘭舟就羽觴逕辟野雲還菊圃門臨潭水是漁梁晴川片月時隨杖老樹孫枝直過墻黃綺風流渾眼底暮煙仙岫逺蒼蒼

冬夜漫題惱阮懷都下

頻年衮衮接公卿篇翰勞勞徧帝城雪滿西山明客騎人寒中夜擁書檠傳經冑子朱門貴歸夢江鄕白髮生卻怪雙魚勤短札那無相憶一詩成

泊蕪關懷金揚州長眞

鼔枻行隨漁父歌離人永夕柰愁何濤聲直向石城去月色遙連隋苑多哀角霜天驚雁鶩孤舟寒浦傍黿鼉平山堂畔知相待風捲回潮生白波

目病不寐者七夜憒亂中時復得句

瞑坐過旬嗔欲顚暗中萬狀攢眼前春風笑我成相避藥物欺人攪獨眠逺札頻煩誰替讀良方十百總虛傳丘明子夏一何酷夜半椎牀嗟昔賢

谷雨後一日敬亭卽事【同婁江陳子遜】

春風相伴入巖扄薄霧寒云半杳防爲愛松花隨意摘攜將竹葉對山靑題詩幾軰畱殘碣吹笛何人最上亭小試新茶全勝雪好更鴻漸舊茶經【陸羽茶經以宣城爲下】

寓書湯處士未發湯書適至

冬殘惜別又春歸溪漲通潮到石扉花落不知爲客苦書成卻恨寄人稀滄江生事隨鼙鼔白髮心期見布衣重仗東風相問訊幾多薇長赭山磯

同諸公陪胥明府宴敬亭云齊閣

良辰髙會就林巒宿雨初晴接坐歡仙吏行春從緩帶靑山懷古一憑防竹房深入餘花晚尊酒遙臨匹練寒太白祠前云未散好畱新句與人看

和木山來看牡丹

生涯嬾種邵平喜近東鄰處士家竹逕舊諳誰是客匏尊一笑爲看花輕風燕語江城晚返照人酣席帽斜聞說天南烽未息多慚消遣對春華

馬吉人宅同雨若文虎

銘座尋常掛酒瓢淸秋暇日肯相邀豈嫌過客來看竹自愛空庭獨種蕉伴老詩書供枕籍違時醒醉狎漁樵含情有待成終日負郭無愁歸路遙【是日遲淵公不至】

酒間用韻答張七見過

別憶秦淮對落暉相看亂後忍相違停舟月照江楓冷把酒人逢稻蟹肥久客共判霜雪髩浮生誰穩芰荷衣應憐衰謝貪丘壑漫向星辰擬少微

洪庭植學使墓下感賦

四面靑山木葉飛孤墳宿艸淚重揮舊憐鄕曲同尊酒老歷官曹自布衣文字教敷荒服逺交遊人許素心稀黔南此日干戈阻猶幸從前旅櫬歸【君督學黔中卒官輿櫬歸未幾兵阻】

仙源崔友尙孝廉見過有贈

宛水秋晴落漲痕荒園握手一相存坐談應據戴憑席願盻曾登元禮門天向城頭開絕嶂家從云外住仙源何當重識黃山面靜對蓮花共酒尊

經寧邑東岸卽目

山逕盤盤谷口遮參差霜葉萬重霞磵邊列樹多收漆云外髙峯總種茶亂石風湍通釣艇夾溪煙火辧人家有懷不見含情思細菊馮誰爲采花

鄭谷口招集園館卽顧與治舊業

谷口幽棲好亭子閒園新緑上階除淸谿舊傍江淹宅荒逕偏宜仲蔚居累日看山眠野寺有時畱客當吾廬傷心忽夢平生友猶對寒松坐讀書【顧舊有寒松齋】

詶何次水

訝許關情見面遲美人贈我采江蘺前朝舊住烏衣巷近代誰憐水部詩桃葉渡頭把酒夜雞籠山畔捲簾時永興書法新摹就好古重搜幾處碑

鄴侯南村谷公有歲前聞警見懷詩淒然次韻

何意長幹此重尋別離情見素交深眼穿烽火三秋日頭白關河隔歲心不分詩朋違酒醆憶從禪老踏雲岑忽看搖落成髙會猶喜勞歌共賞音【谷公舊同予遊武夷】

江浦逢吳岱觀【吳舊令成縣有西塞諸詩】

別來何處復何年頭白相看各惘然形勝地隨遊屐盡風流名爲拂衣傳【君以詩酒疎放免官】家移煙火西湖外吟苦伊涼絕塞邊蹔把淸尊同一笑江山鼓角總堪憐

贈江浦王白虹明府

能兼吏隱意長閒病起尊前自好顏水驛孤城通畫舫縣樓髙枕傍靑山殘編送日眞成癖空槖畱賔不放還九折共知多畏路誰憐騏驥困人間

定山寺【相傳達摩渡江卓錫處莊定山舊有講堂】

霛山不逺浦城邊客到先尋卓錫泉裂石陰巖斜枕寺當門古樹獨支天禪宮云防殘僧在講席人傳故老賢好挹長江入懷抱看余飛策碧峯巓

同人集一拂祠講學【祠祀宋鄭介夫俠地故耿天臺先生講學處】

講席從來舊石頭空山回首白雲流百年忽見衣冠會一日眞同鄒魯遊抗疏人傳還俎豆談經天許傍林丘烽煙滿目羣英在坐愛松風五月秋

贈宗人惟和處士

六十聞君尙黑頭門前坐見碧溪流忘機自信羣鷗狎采藥閒憑一杖遊學自紫陽追闕里人疑黃海遇浮丘趨庭別有家風在百尺喬柯耐素秋

贈鄭瑚山中翰

參軍人自鳳池來制勝元須艸檄才醉肯畱詩邀笛步閒從挍射雨花臺金門回夢鳴珂近海嶠傷心戰角哀乍喜論文尊酒畔靑谿深處共遲廻

金長眞憲副夜送遊吳門同署齋諸子分賦

作客誰知嬾是眞畱歡獨此醉千巡歌殘永夜邀明月坐擁羣公送故人洵美山川多難日尙慚丘壑未歸身百花洲畔孤帆泊回首秦淮白髮新

次和長眞先生送別【時余取道吳門歸裏兼欲移家秣陵】

無恙山川復此看客遊當暑尙盤桓久射虎殘年過敢信藏舟何處安解防江潭乘漲急移家烽火傍人難吳門宛水歸途接倘遂窮交見靣歡

謁髙忠憲止水祠

中丞抗節從容地皎皎寒潭荇藻香正气翺翔陵白日淸流生死愛滄浪【公另有讀書處曰水居】旌旂何處應箕尾俎豆依然舊艸堂誰道渟隔河海東南濂洛總相望

二

祠接山道不孤東林遺緒起吾徒致身偶類江丞相含憤寧同屈大夫自昔黨人移漢祚到今屍祝盛文儒流風未墜箕裘好精爽還應戀舊廬【祠卽忠憲公故居】

夜投惠山宿秦園

客到孤城入暮煙卻貪淸境促移船蓉湖漁火散欲盡松寺暝鐘時一傳磵繞春申蒼徑滑園當龍岫碧雲偏攜鐺就水休辭夜頭白初過第二泉

集蔡皖森同年翠深堂

主人何羨北山岑亭午髙齋坐緑陰早歲歸來三畝宅素交離索廿年心臺依喬木靑天近座繞猗蘭落照深此別風煙還荏苒白頭何處重招尋

芹野艸堂詩爲陳集生感賦【君髙祖芹野先生爲沂州守有芹野艸堂今三易主矣】

緑野堂開傍碧溪爭傳刺史此幽棲春來湖水侵階滿木落龍山入檻低臥栁枝殘人久去古墻苔掩句曾題可堪王謝風流地巢燕頻更舊路迷

錫山逢丁飛濤祠部【歸自塞外謫所又居毋憂】

歸客艱辛近若何相逢失喜淚滂沱蓼莪篇廢王裒痛沙塞詩傳杜甫多滿眼江湖愁道路幾人書札問巖阿扁舟倘向鳩玆過只尺雙溪有釣簔【君言將訪舊皖口過蕪江】

山遊晚過徐長民

野色蒼蒼夕照間堂臨谷口復谿灣叩門夜識陵陽客入坐靑知鄧尉山早歲身隨叢桂老髙吟目送白鷗還東西十里皆梅樹春到能餘幾日閒

學余堂詩集卷三十八

欽定四庫全書

學余堂詩集卷三十九

翰林院侍讀施閏章撰

七言律

過故給諫姜貞毅公吳門舊寓【公自題敬亭山房】

解衣長喜傍淸湍翡翠防防入畫欄此地應同習池好當年直作敬亭看竹梧障日畱春色荷芰翻風生夏寒舊是孤忠晞發處臨流回首思漫漫

吳中答宋旣庭孝廉

茂苑陵陽一水長幾年淸夢逐鱸鄕爭誇闤闠皆文字自信交遊屬老蒼籬巷曲連深竹逕河橋原傍讀書堂晚涼過雨時相就湖上追懽舊不忘【先是相見西湖】

二

愛我耽遊如謝客投詩款曲故人情酒朋雅稱谿山美家世重兼烈孝名【宋母葉夫人乙酉聞兵變投井死仲子實栗從之有節孝合傳】獨臥煙扉成野老無雙國士舊門生【謂繆歌起狀頭】眼中搖落秋風起愁說天南未罷兵

吳瑤如同年夜宴虎丘【同園次飛濤叔夜雪懷】

畫船落日席重移精舎涼風倒接防林壑鳥歸煙盡夜管人醉月明時淸言獨占生公石舊迹長憐短簿祠何幸亂離能此防平秋鬥酒更相期

吳門畱贈方幹霄少參【公伯氏冰壺與餘同舉己丑公又同舎比部】

招尋衮衮復離筵依舊追歡粉署年夜永坐殘吳苑月心淸曽試嶺南泉論文家並機云美秉節人推嶽牧賢莫爲蒼生攺靑髩江湖樂地此中偏

登玉峯頂兼懷徐立齋侍郎

玉峯皎皎照人明散帯松風絕頂行逺樹暗連烏日嶺夕陽遙指闔閭城河流古道千年攺【舊傳河流出山下】雲气西巖一綫生矯首忽驚離思切還從直北望神京

徐健庵編修重集澹園分得防字【同葛龍仙陳躬一葉九來陳子遜子壯潘次畊曁伯氏孚若】

城裏髙齋面翠微開尊散帙總巖扉梁園防是眞名士用里人逢大布衣【時初識葛龍仙】池上風來穿竹過峯頭雲起傍筵飛畱懽恨別渾無柰帶甲驚心客未歸

舟回至虎丘髙蘇州追送一詩

綀江髙防舊纒緜重傍花洲共客筵杖履湖山容我軰風流韋白見當年雀舟早覺靑楓冷虎阜誰看好月圓別後尺書勞問訊離情長系郡樓前

重別澹心

星霜漂轉未成翁吳防風流屬寓公日記自畱文筆在詩傳肯畏客途窮白頭性癖春山曲紅豆歌聲夜雨中第二泉邊重惜別五湖煙月此心同

曉次荊溪

夜發河橋歸興催雞鳴系艇曙光開縣前湖水東西濶城上銅山煙雨來仗劍蛟宮傳烈士買田陽羨憶仙才故人漂轉知何處腸斷中原畫角哀【時陳其年客遊中州】

過陽羨徐竹逸見貽詩冊【時以足疾杜門】

布帆貪趂好風吹讀盡篷窓一卷詩岕荈湖蒓歸養日蒼山洱海宦遊時畏途自愛歸田早髙枕何妨見客遲欲報瑤華拾芳艸前川涼雨暮迷離

人日

人日何人野興長乍陰復霽稱初陽敬亭雲散明山閣江郭梅開報艸堂久病二毛年冉冉多艱五嶽思茫茫可憐畫角連芳艸好倩春風洗戰場

石埭姚明府署中忽生白蓮屬賦詩二首

鳬舃慵飛吏隱偏放衙時復愛逃禪從耽彭澤籬邊菊忽湧東林社裏蓮色傍水雲渾帶雪藕分仙種定如船冰心坐對看成笑貝葉經多手自編

二

自愛根株寄碧湍不將顏色供人歡臨風小試霓裳舞照水長畱玉樹寒並蒂直堪藏白鷺素心兼許笑叢蘭陵陽共說神明宰官閣誰同子細看

客歸喜金翰孺先自中州見【君曾祖太阿公曾守吾郡與先大父講學郡有專祠】

何人千里獨相思到久還嗟見面遲匹馬間關過陋巷一尊蘋藻薦先祠官齋共指談經處祖徳猶傳墮淚碑漫說江南好風景牡丹重憶故園時

謝王便朴見貽用韻

檻外寒溪水自流往來隨意有沙鷗開門坐見晴雲過背市閒憑小閣幽每傍松根攜一卷偶裁楷癭得雙甌四方多難吾髙枕肯負餘生浪白頭

趙永星置酒幕山【同吳同甫梅瞿山趙夢求】

不辭物外共淸懽舊徑重來木葉殘松偃半亭畱客坐林疎眾壑喜人看下方雲起孤城合故壘山空落日寒老罷酒防還極目江關戎馬倦憑欄

哭許靑崖

曾向南村問艸堂重來惟見竹過墻半生藤杖看山盡遺艸蓮峯鑿石藏左氏失明還述作杜陵遭亂晚哀傷新安江水悲耆舊嗚咽聲隨客淚長

畱別王莪懷兼寄舊遊諸公

日日山堂繞翠防更尋僧寺坐忘歸浮名早信林棲好畏路還疑市隱非烽火經時拚酒醆梅花破蕊傍郊扉相看親舊俱亡恙莫厭丘中薜荔衣

何生伯示近詩兼約文瀾亭野眺

不到朗陵三十年舊時遊好心茫然窮交握手開雙眼見面論詩手一編半世煙霞供爛漫幾人歌醉足纒緜危亭縱目還能否亂後溪山倍可憐

南陵長至值雪

晝霧經旬暖復陰良辰雨霰晚相侵晴冬久望占年雪倦客拚違行路心谷水交流寒野寺工山千仞失云岑軍麾人事催遲暮多難防陽何處尋

文瀾亭和生伯【同範魯生茅楚畹王左星】

安賢古寺殘鐘在百尺危亭復此杯楓落檻前千樹白雲移天際數峯來孤城地合漳淮水異代詩畱李杜才朋舊風煙閒不易夕陽歸騎漫相催【亭在龍防橋上漳淮二水交滙杜牧之有謝家池上安賢寺卽此地李太白遊南陵亦有詩】

畱別南陵屈明府君賜

頻年書到宛陵城良會疎梅帶雪淸客病多慚投轄飲官煩偏重縶駒情論才物色空逢掖得算安居過甲兵雨後試聽春谷水潺湲時送夜琴聲

哭髙彚旃先生

書來前日正開顏肯信騎箕去不還履道行藏追止水問年甲子合尼山愁雲楚澤招魂逺【公嘗視楚學】茂艸東林講席閒悵望中原與吳防更誰耆舊在人間【先是河南孫鐘元徵君太倉陳確庵先生皆相繼歿】

二

九峯髙會豈沈淪彊飰猶傳矍鑠身閩洛遺風還吾黨東南故老失斯人預畱治命寧傷鵬特撰新篇竟獲麟【旬日前序先大父集遂爲絕筆】天路招尋忠憲在逍遙共喜出埃塵

欲辟小園作艸堂不可得戲題遣興

花竹爲園興未窮艸堂地限蘚墻東行藏獨立千峯頂哀樂都歸一卷中半世歷官余野老前生入夢是愚公【嘗夢靑衣客示愚山道人四字】柴門便與山溪接斟酌扁舟漾晚風

寄徐田東秣陵

倚棹偶爲江上客逢人因寄袖中書揚云塜仍余淚【君哭楊商賢詩八章】徐孺東湖定索居寒許鷗鳬依水檻晴隨杖屨問僧廬武昌官舎知相近自愛靑溪釣白魚【時從子子惺官楚藩】

寄嚴顥亭侍郎

燕臺吳岫憶招要朔雪南云別路遙共說飛騰勤衮職可無書札到山樵班張夙昔曾分席伊呂於今半在朝退食詩篇應不減看餘一賦自鷦鷯

過拙庵孝亷自公安避亂至寧陽

棹頭不復問公車累葉家風舊著書龍市年來深避地雞山僻處重移居鄕園百戰人無恙客路頻歌興有餘消息荊門安穩未好將石室當茅廬【寧國縣有雞山及瞿硎先生石室】江陵李浪山因人寄詩有謀笑軒讀史諸集

江蘺湘芷恨難論石隱龍湖何處村自笑將詩聊卒歲悲歌讀史竟招魂乾坤那復漁舟在襄郢今余戰角喧稍喜山中畱故老楷模猶說李膺門

蔣曽防至自吳門余適將往皖口

歲暮重堪作客身孤舟相背各江津尊開坐對陵陽雪梅發行看鄧尉春仕隱生涯皆野老徐庾家世總詞人漫言寡合空歸去滿握隋珠未是貧

寄胡蒼恆天中【時見遺緝園詩集】

舊遊宛洛兩相望別墅重聞擬辟疆憶逺書能連歲寄歸田人共十年彊梁園客醉開花逕汝水雲飛繞藥房斥堠中原猶警在肯容髙臥老南陽

梅八丈東渚艸堂追和故徵君沈先生題壁

徵君杖屨尋幽處彥防花時數見招此日漸稀東渚客相看眞共北山樵石邊老樹經春凍煙際防鴻渡浦遙長憶麻姑重悵望【麻姑山徵君故居】雪殘靑嶂自雲霄

無錫吳明府特拜閩亷使

治行吳公海內稀九遷一日重恩暉惠山泉好畱詩別仙嶠花深擁傳飛蛋戶仳防矜肺石鯨波偃息解戎衣武夷形勝知相接叱馭何由歷翠微

答河東巡鹺鞠侍禦【余視學山東時鞠司諭嶧縣】

乘驄幾度傍龍門柱史風流舊可論鳬嶧峯前分講席金魚池畔憶離尊持籌轉運車儲急補衮雲霄諫艸存欲問仙山到姑射十年衰髩臥江村

唐朕虞以歲薦入都

無盡春風在帝城桃花一路送君行河邊月照離人影薊北鶯啼故國聲野戍漫勞烽火急旗亭何處酒尊傾秪今漢主需良防前席應知重賈生

答徐七程叔蕪江見寄

落盡桃花尙客居春風莫遣髩毛疎比鄰髙士能開逕【謂湯巖夫】隔浦靑山對讀書野岸芹泥香燕子江州蘆筍膾豚魚扁舟共醉知何日愁見停雲覆艸廬

對盆梅有懷

恨無多樹繞檐前小簇低枝傍酒邊過雨齋寒畱客看逢春頭白被花憐西溪林麓僧頻約【聞武林西溪古梅連接十餘里】鄧尉風光夢幾年忽憶題詩舊官閣平安消息好誰傳【先是官湖西手植梅署齋今臨江正駐兵】

傳經臺【故陳九龍先生講學處】

磵石髙臺玉几平天畱片席擁諸生野花無種年年發林鳥多情處處鳴杖底湖連千頃濶洞門雲散萬峯明丹祠蕪歿餘殘碣流水猶傳弦誦聲

鄧元昭同年抵敬亭宴集卽行追送一首

荒城會面是離筵峽石潭邊蹔系船皁帽秪今同野客靑山何處不詩篇開尊寺閣憑春樹分手江防帶夕煙小謝登臨余勝地白頭相望重流連

罨畫溪遊防【同彭鹿門太守張令音廣文丁舟及王子允臧受澄蔣自衡葉丹威諸文學】

沙泉廟茗共招攜宿靄晴雲覆一谿永日鷗鳬還上下當年藤樹接東西中流倒映丹樓出密竹斜侵畫舫低信美山川復朋好興移五月有鶯啼

畫溪含淸閣用韻

夕陽佳處樹防防返棹重尋水面亭無恙波光長入畫含情山色爲誰靑繁陰未歇三春艸隔岸遙開九疊屏大歷詞人傳舊裏迷離煙火問前汀【唐學士錢起家畫溪】

宿霍瞻菉山樓【董宗伯書額曰二酉藏書樓】

何年卜築冠林丘入座人同樹杪遊山近烏瞻云嶺見憑白鹿石林秋【烏瞻白鹿二山名】龎眉碧眼老仙客鳥篆虫書滿竹樓夜聽洮洮淸辯永前峯明月正當頭【時彭鹿門使君談出世之學】

柬贈丁季葵蒹索佳岕

竹院羇棲雨浹旬相逢慰藉倦遊身移情毎縱西湖棹愛客頻傾下若春茶到玉川元是癖園歸甫裏未全貧莫辭手摘分尢物洞岕君爲舊主人

山行暑雨

驕陽急雨太相侵大麓孤亭何處尋涼燠片時成異風泉半嶺共悲吟雷奔駴鹿橫溪過云暗藏鳩坐葉深莫嘆山程苦行役家居元乏好園林

大安寺雨坐有懷水西

荷芰風涼水榭閒橫塘帶雨聽潺湲暑逃官席貪髙枕客愛僧廬當揜關蒼髩早知拋赤紱疎簾卻喜見靑山煙亭竹院行歌處誰借枯藤一往還

詶旌陽司訓秦映碧【是畱仙翰林令弟】

梅溪風土接東吳才子臯比興不孤史席舊來推伯仲仙云深處擁生徒車驅驛路畱詩過酒貯齋廚待客俱借問梓山山下水淸泠還似二泉無【秦家錫山故云】

晚步

晚步東臯傍緑池薔薇別館剩花枝過眉杖覓靑藤得折腳鐺憑錦石支世亂慚叨無事日才疎嬾作贈人詩惟嫌山水情難斷竹塢雲林坐少時

諸公頻枉書幣促鋟拙詩

問訊篇章事若何未應撿挍尙蹉跎慚非揚子寧畱艸況是文園久負屙性癖雕虫聞道晚官無長物累人多雞林價重君休論且趂尊前倚醉歌

旌陽遇黃獻仲之歙

頻年竹策趂身閒立馬梅谿感別顏泰岱東遊身到海大鄣南去日看山人家半傍云根住客舎都從樹杪還【歙客寓萬山觀開化寺皆山城髙處】秀筆丹靑能暇否蓮峯秋色會應攀

傅星裔湖舫宴集【同髙子傳】

客向西湖雙眼明菊花節後正初晴畱人四面山還好飲馬千羣水自淸歌管不知斜日下歸舟倒指晚霞生隄橋陵樹秋如許頭白重來無限情

巾子山【臺州】

城上雙峯俯萬家振衣秋色滿天涯潮聲逺帶輕颿沒墖影橫催白日斜近海林巒余宿霧寒山郡郭少黃花當年戰壘膓堪斷殘戍沿江有暮笳

登華頂

丹臺側磴少人行莽莽羣山合太淸江海逺浮雙練窄雲霞重壓赤城平九天鸞鶴飛難到一寸松篁凍不生曉霧漫須遮老眼蓬萊看日舊分明【余向有登州望日樓歌】

臺州贈洪虞鄰少參

海隅一臥傍天臺畫省人傳視艸才烽火藏書曽入壁園林叢菊自銜杯孤亭月照滄洲白雙袖云收華頂來共說拂衣君未老東山何事久遲回

東甌贈林梅生

鹿城耆舊似君稀見靣僧廬對落暉墻壁藏書歸馬隊干戈橫海失漁磯無家重賦頭皆白半菽哀歌淚滿衣此日淸霜催木葉浮雲繞樹惜分飛

髙尙孚副使夜宴甌城畱別【時自臺移溫兵亂初定】

江閣星移綺席殘銀箏別曲更延歡楚鄕耆舊筵長滿甌海霜天夜未寒千騎重臨仙嶠好孤城百戰防山安餘年後防情何極各取蒼顏帶醉看

溫州贈陳總戎贊伯【以戰功錫世職故有六句】

漢家飛將舊橫行枹鼓年來臥不驚劍倚龍精輕萬事身先虎穴防孤城銷烽海國歸尊俎錫土天書列姓名共說軍前容揖客醉餘緩帶笑論兵

發甌江至括蒼道中

坐待潮來送客還暮雲疎雨動離顏諸村屍散漁舟斷故壘兵稀戍火閒波湧半江飛白鷺霜紅萬樹失靑山括蒼此去疑天上谷轉猿啼何處灣

桃花嶺

山行短景路遲遲嶺上丹靑剩廢祠雨後有時畱虎迹春來何處覓花枝荒途驛在無官騎野店人稀客自炊日暮靑燐燃宿莽前年此地防王師

過嚴州追悼故梁太守培元【梁名浩然山東濵州人自嚴州遷寧紹副使未任卒嘗酒間索予釣臺詩今重過嚴祠碑在矣】

桐江落木旅魂悲太守風流更數誰把酒固畱歸棹客到門先問釣臺詩七年臥治名還在千騎移官事已遲慚愧爲余存片石故交零謝淚雙埀

上元夕【同木山闇昭瞿山耦長】

良辰勝侶會難兼永夜同遊興未厭兩水煙波開皎月千家江閣捲疎簾春晴天放華燈好歲攺人從白髮添烽燧幾年還火樹踏歌歸醉定無嫌

花朝小飲有懷龔扶萬使君【公以花朝日生前守吾郡左遷歸楚】

共惜芳辰倒玉壺離情忽繞楚天隅洞庭人去雙魚斷謝守樓空片月孤宦謫生涯成道路歸來戰地失江湖【楚方用兵】花朝細雨逢初度有客看花痛飲無

王枚臣安福亂後書至

望斷螺川是戰塲書來破涕復沾裳殘生丘壑余衰病幾軰應劉累喪亡講肆已隨衰艸沒戍樓新控大江長東南羽檄何年定只有離愁對夕陽【來書言吉州城外市肆講堂盡成丘墟白鷺洲閣已攺戍樓】

和吳舫翁濟南見寄【舫翁江西吉州人曾同講學靑原頃客齊魯有謁闕裏登聞韶臺諸詩時吉州正苦兵】

二東書札數能來懷抱遙從萬古開習禮空壇親酹酒聞韶舊地獨登臺講堂猶夢靑原防鄕國惟餘畫角哀滿眼風塵吾軰老橫流江海幾時廻

寄劉太平竹庵【時督繕戰艦】

文士誰言出牧難褰帷治行動長安軍儲此日勞王事祖徳前朝舊講壇小謝靑山雲樹近大江白晝郡樓寒臯比好向天門坐犀浦應同鷺渚看【公先世三五兩峯諸公皆王文成門人講學白鷺洲而太平之采石舊有天門書院】

酬和方望子【時有父喪自京師歸攜吾友王山長書至一見而別嘗序其尊君眞學錄】

雪中造次未開尊意气相看盡一言風木關河殘淚在文章京洛素交存危時丘壑難髙臥遺緒濂閩許細論歸到紫陽重作客停車肯復問蓬門

巖臺寺

夕景重尋野寺遊層崖側疊自仙丘浮雲不散畱雙洞絕壁誰開置一樓抱石松根風物攺【郡守羅公近溪有臺端松抱石之句今松已燬】入天蘿逕杖藜愁當年題字多磨滅此地曾經支許儔

同王虹友徐章仲登敬亭【時王將遊歙】

夢逐林峯未許閒轉因佳客一開顏春風緑徧崖前樹夕照靑來雨後山謝李篇章人未逺江城煙霧鳥初還聞君畱眼看黃海萬仞蓮花更可攀

寄挽吳節母胡氏

當年陶母識吾曹舊憶登堂醉濁醪早歲栢舟成永痛千秋彤管待誰撡雞聲夜織余蠶績熊膽親分長鳳毛仙佩歸魂招不得淚痕空逐廣陵濤

送昆山徐章仲孝廉

靑簾畫舫照江津不分離筵遽愴神陸氏弟兄雙國士【章仲與兄藝初一時南北闈並防】徐陵家世總詞臣到來山霽昭亭月歸去花畱玉嶺春長憶辟疆園最勝舊時題句滿松筠五日同勉中聖月耦長諸子集方鄴藤軒同限蒲字

令節長懷楚大夫騷歌異代復吾徒滄洲髮短慵簪艾緑蟻尊開且泛蒲不分干戈連歲月尙憐耆舊共江湖滛滛雨急歸途滑笑指雙童待醉扶

二

照眼橊花興莫孤比鄰竹葉重相呼漫誇長命五絲縷自有仙人九節蒲白日藤蘿何杳靄澄江亭閣在虛無時艱競渡年來少秪合還尋舊酒壚

學余堂詩集卷三十九

欽定四庫全書

學余堂詩集卷四十

翰林院侍讀施閏章撰

七言律

聞王阮亭農部擢補侍讀

才力羣推稱石渠漢庭特拜重相如上林札給新成賦祕閣燈鈔未見書文字聲名騰禁闥平生懷抱滿樵漁傳聞珥筆辛勤甚退食常需列炬初

魏環極侍郎見寄卽用韻

靑溪散髮十年餘輦下詩來錦不如伊傅何當懷野老柴桑元自愛吾廬敢矜詞客哀時賦閒寫農家種樹書憶到龍門成久別蹉跎歲月恐全虛

次答徐善長庶常見寄

攜鋤種藥傍荒原歸臥誰言野老尊自愛名山閒蠟屐偶邀逸客止匏樽雨添籬竹從妨逕春漲沙鷗許到門同捨舊時詩伴盡何當蕓閣憶江村

寄鄧偶樵荊南

金陵握手八年過千騎長驅興若何禁裏星辰搖劍佩軍前詞賦半鐃歌山川坐控荊門險云物閒看夢澤多見說王師資借箸天南早晚罷橫戈

次韻馬文虎表弟贈別

投老東山向十年徴書忽下轉茫然江城樹色孤防暮驛路蟬聲七月天到日定催斑髩白歸心時趂朔風旋浮生晚節違親舊何似松間枕石眠

寄壽吳園次六十

何必身如老鶴形蒼顏相對眼俱淸政成柳惲髙吟地客占滄浪舊日亭北闕文詞傳畫省東山絲竹笑丹經吳門甪裏看雲气不是尋常處士星

二

千人石上興悠然淸絕追歡夜月天家破尙賒畱客酒身閒頻上釣魚船藏書林屋紛殘帙判袂風煙又四年衰齒慚予眞伯仲題詩那得共樽前

畱別金長眞憲副

靑溪緑酒好相將笛步風防水榭涼苦憶論文坐官閣重堪分手別河梁艨艟銜尾江鷗警堠火連天客路長此去薊門秋色早離情還逐雁南翔

白下贈何蓀云

滄海塵生未白頭石城耆舊自風流多時門閥推平叔混迹行藏且伯休二酉書移亭閣滿六朝山好杖藜遊傳家象緯稱能事甘石輸君定幾籌【君世擅天文歷算之學】

登歌風臺

雄略其如隆凖何髙臺憑眺客來過雲山芒碭秋風起雞犬新豊夕照多天下至今思猛士眼中依舊剰黃河休輕垓下歌非匹雙淚興亾總逝波

濟南飲家泰瞻方伯署齋

七二泉邊復此杯十年懷抱向君開連枝會喜天涯得片月光分岱頂來箕斗徵輸憂國淚西南飛挽濟時才懸知節鉞尋常事驅馬燕云首重回【時楚粵方急軍餉】

重登千佛山

廿年重上郡南山一指泉邊枕潄還【巖壁有一指泉】世變轉添精舍好客遊終讓片雲閒靑峯數防秋光裏曠野孤城夕照間誰解舜畊遺迹在不勝懷古悵躋攀【古稱舜耕山後人琢石爲佛遂防今名】

晚尋趵突泉

平生野興愛淸光駐馬看泉趂夕陽地湧舜山爭道急源從王屋倒流長舊傳殘碣歸鮫室新偃飛虹盡石梁老我題詩重倚檻含情獨立對滄浪【往木橋皆易石】

觀馬

端居紫禁拱垂裳還向天閒問驌驦自有六龍飛禦仗豈思八駿騁遐荒神駒物色驪黃外宛馬來歸道路長嶺嶠此時需撻伐功成鐵騎待騰驤

都下贈陳其年

靑髩俄看有白絲別君猶記少年時塵中見面寧相識亂後逢人數寄詩畏俗疎狂龍性在買姬飄轉蚌珠遲雄文此日同推薦賦奏長楊更屬誰

次韻楊六謙九日同諸公集黑龍潭時余偶病未出

長安云物易爲秋九日羣登傍浦樓雷雨此中生絕壑蒹葭何處有孤舟西山倒影當尊酒大漠悲風試客裘誰信少文懷五嶽良時偏臥不同遊

二

莾蕩風煙接薊丘蛟宮深處野亭幽鷗閒故狎筵前客葉落遙看木末樓舊日金臺荒艸在千年易水白雲秋憑髙詞賦吾何有歸夢滄江杜若洲

髙澹人中翰出紙屬書因賦贈

仙標特逹迥難攀賜第髙居霄漢間日捧圖書隨帝座風吹咳唾接天顏鑪煙香裏詩篇出玉漏聲中劍佩還鄕夢縱思湖上好此生應讓白鷗閒

舒康伯示北徵詩有作

漢江歸夢莫滔滔布襪靑鞋興自豪射策生涯供作客倚天懷抱見登髙悲歌終古聞燕市絕調何人復楚騷黃菊叢枝還好在旗亭鬥酒待持螯【有重九登髙四詩】

過沈學士繹堂卽事次韻

比鄰步屧日初寒竹榻髙齋過藥欄病起勞人還筆札談深野客共盤餐髩毛別後關心劇詩卷花前把酒看借問休文腰太痩蟬貂何似鹿皮冠

次答李渭淸【時同被徵召讀書禁城寺寓】

朔風動地夕陽防時憶招提靜掩扉把卷聞鐘應獨笑重城匹馬忍相違烽煙浩蕩頻看劍雨雪羇棲夢拂衣乍喜髙歌餘數子眼中猶見海濤飛【時山左及門多工詩】

宋牧仲比部贛關

誰共論才天地間醉歌京洛日追攀秋官讀律心長苦詞客持籌意自閒廬嶽雪殘明五老欝孤臺迥盡千山嶺南近報烽煙息賈舶應憐亂後還

王春如同年令寧都

近嶺梅花照眼初雙江南畔好驅車蠻陬鞞鼔知方定山縣行歌治有餘地大人家滿巖谷年登壤賦益軍儲金精石室多棲遁倘肯論文式艸廬【易堂魏冰叔諸子讀書金精】阮懷攜酒饌就發若客館夜集【同大可雪懷】

邸捨曲坐如山堂怪君別久顏未蒼從教下榻有知已那免回頭思故鄕小酌客中何爛漫髙談夜半轉猖狂燈殘歌罷各廻騎皎皎寒星天欲霜

得阮懷見和夜集詩有合並今夕當還鄕之句因憶故鄕諸遊好【謂緝生雨若淵公方鄴定九朕虞耦長】

素交何日集山堂獨對淸樽見老蒼戰壘頻驚從久客浮雲相聚各思鄕眞仙名障誰能盡【仙有九障名居其一】才子饑驅轉易狂長憶踏歌人影亂謝公樓畔月如霜

陳說嶺學士見過論詩兼示北鎭集

春明旅食阻招尋夙夜聞君在禁林官領石渠人望屬朝回蓮炬

主恩深舊遊文酒南皮會出使天山塞下吟重借鐘期心賞切相看倘許共知音

二

崔嵬北鎭碧雲端瀚海盧龍道路難馬向遼西天際去山從塞外雪中看使星歷盡沙塲逺詩卷髙臨碣石寒往歲聫鑣眞忝竊眼前飛將早登壇

京邸對雪【十月二十六日】

曙光虛白徧人間車馬長安幾處閒鳷鵲凝寒連北極林嵐積素隱西山甘泉獵罷回龍馭瘴海烽傳愴客顏獨臥棲遲虛荏苒鄕心一夜滿燕關

走筆書李劬庵小牋【時自竟陵令被徵舊有華嶽諸詩】

隋苑蕭灘恨別離徵車迢逓會何遲歌成華嶽秦聲在宦薄天南楚客悲海嶠縱橫還羽檄江關漂轉總文辭披衣隔巷好相就月白霜寒勸酒巵

過王山長

相見還如兩布衣官齋差勝舊漁磯浮沈世路已衰晚角逐詞塲今是非傍架抽書容借讀到門促坐笑忘歸薊丘極目江潭逺吏隱風流似爾稀

張松臺書至自滎澤謫所【舊偃師令坐事奪官安置滎澤】

失路仍難賦遂初歸田夢久髩應疎心閒麋鹿甘身老地險魚龍伴客居生計萊蕪塵釡在交情緱嶺酒杯余河陽鴻雁燕山雪膓斷離愁晚歲書【余過偃師君送別至緱山】詔賜被薦諸臣月廩恭紀

未到鵷班寵澤垂招賢特典荷

皇慈賜沾雨雪無衣日恩重宮廷減饍時不待賣文從取酒漫勞索米好吟詩微臣竊祿今衰晚只合衡門賦樂饑

禦札賜內直侍臣天花和王侍讀

靈卉防將睿藻誇驚分珍饌出天家秀疑漢殿銅池艸潔比雲霄玉樹花生摘餘香如帶露烹來仙液勝飡霞共傳藜閣承防重不數東陵五色瓜

簡張惇復侍講

東南爭道出羣才奏頌陳思入幾回夜半燈前宣室召日髙花下講筵開書抽石閣多藏本露近金莖有賜杯遊幸甘泉新駐蹕倘容休沐到鄒枚

爲尢悔庵悼亾

空期偕隱恨何如鐘郝徽音歿有餘身貴蒿簪仍舊物病拋錦字竟無書敎兒幾度丸熊膽垂老難忘挽鹿車共道安仁情太劇可堪重促鬂毛疎

見宋荔裳遺詩淒然有作【君按察四川會滇蜀反道梗憂憤死】

好客平生酒不空髙歌零落痛無窮西川終古流殘淚東海從今少大風國士魂銷多難後離人望斷九原中張堪妻子應誰托巢卵長拋虎豹叢

午門謝頒月廩

鳳城魚鑰啟朝暉紫陌淸霜拜闈廿載老臣還詣闕九重仙禁想垂衣弓旌特舉賢良盡雨露先頒禮遇稀聞道金雞方下詔天門冉冉五雲飛

奉贈梁大司農棠村

中朝曳履荷宸防復有懸書在國門楚粵軍儲時仰屋應劉詞客夜開尊多才歷徧諸曹長祕本看餘萬卷存歲儉繭絲民力盡含情賑貸向誰論

二

驅車曾到尉它城粵嶠爭傳陸賈名玉節坐銷豺虎亂塗歌時和鷓鴣聲漢廷錢賦增緡算禹甸關山尙甲兵天下安危公等在猶煩推轂及書生【公曾持節使粵有嶺南集】

喜白仲調評事移寓比鄰

旅服愁沾車馬塵過從日夕不嫌頻銜杯談防今鄰叟同學追隨舊黨人定國髙門惟尙徳東方索米豈長貧相看忽憶江鄕好殘臘疎梅早放春

寄懷勞書升學使山左

談經鄒魯似君稀泰岱峯頭獨振衣懷抱逺涵江月白文章橫捲海雲飛持橫南北頻專席槖筆班揚憶闈獨樹殘碑今在否明湖相見惜相違【署中有髙槐予舊額爲獨樹軒刻石其下】

書成寶慈先生集後

百年誰許是全人奏對前朝舊絕倫官似於公三執法名齊汲直數批鱗淸流去就安危系髙隱林泉述作新沒齒蝸廬千古事會歌楚些重沾巾【公署所居曰蝸廬子視學山左曽有誄言】

除夕同雪懷

浮生遲暮身如客久客重禁天一涯歲序欺人慵守歲家書到眼當還家淸尊話舊殷勤酌紅燭邀春爛漫花此夕鹿門妻子在不眠相對說京華【是日得家報】

元旦試筆

霽日屠蘇暖客筵歲華良稱早春天鼔鐘報曙千門動劍佩趨朝九陌傳疎節公卿諳故態驚心梅柳入新年烽塵倘息吾甘老夢在雙溪疊嶂邊【連朝賀皆免今始禦殿】

山左劉木齋督學江南

闕下論文興不窮才如子政幾人同臨淄舊聚諸儒盛吳會行看吾道東江送錦帆芳艸外春深綘帳百花中年來竹箭催殘甚披拂還憑大國風

李容齋學士見示近年詩感贈

詩篇還肯問閒人闕下爭傳啟沃頻累挍奇書元祕閣新開邸第舊平津坐親魚鳥江潭興花傍園亭韋曲春退食從容明月出不妨文酒夜畱賔【其邸捨卽柏鄕相國舊宅池臺略具】

唐寓庵大同書至

宦迹浮雲好是閒東西天畔各蒼顏黃楡白艸時行塞畫舫靑溪舊對山燕市尺書衝積雪雁門千里望重關春風倦客愁無那憑仗梅花伴使還

王昊廬宮詹晚過有贈【時見示紀年詩】

南陌朝朝聽玉珂不辭回轍晚相過篇章早占風流盡宦逹偏含涕淚多遙揖安期稱弟子數懷惠逺問巖阿卻疑學士鐘情甚我亦聞歌喚柰何

上元前一日入遊禦苑登洗妝臺

禁林燈節許人來太液蒼茫接漢回前代禦舟猶水榭中天白墖舊妝臺苑亭重繞滄洲出宮殿髙擎麗日開向夕含情遙指防景山終古自崔嵬

爲陳山農壽其尊公筠修翁七十

梅源丈人陶隱居帶索長歌樂有餘萬卷坐深三逕艸扁舟看煮四腮魚山中敎授幾成市肘後平生自著書滿眼桃花照樽酒共言斑髩未全疎

送汪郡丞之秋浦

東風初拂柳條斜南去褰帷傍水涯舊掌圖書開祕府新辭禁苑放仙槎夢中起艸還三殿樓上看山是九華秋浦題詩懷李白江城滿眼正飛花

翁武元之官黃州陳康侯索一言之贈

漫說交遊萬事慵相聞客捨倦過從夢回明聖湖頭月吟過慈仁寺裏松燕市尊開文字飲楚天春去水雲重岐亭赤壁風流地拄笏西看江上峯

二月二日雪

夜半疎簾作曙暉朝傳雪片壓雙扉宮梅苑栁春先入隴麥畦蔬願不違文酒兔園諸子在野橋驢背幾人歸久晴轉覺輕寒好捲幔從敎防客衣

己未二月朔同被徴諸臣集試體仁閣

上賜食且宣諭曰館選廷試例不給饌嘉爾等學行名儒優以曠典是日治南饌張椅坐蓋前所未有也恭賦紀

恩

減膳深知念萬方大官珍賜喜初嘗天漿捧出金莖逺宮饌分來玉粒香葵藿腐儒沾醉飽絲綸溫語重輝光華筵異數承防渥載筆還歌湛露章

元旦擬早朝

丹闕晨開敞禦筵朝元防好傍鑪煙春回曉日螭筵暖風細卿云鳳閣懸宵旰勤思荒服外衣冠拜舞聖人前稱觴進璧渾閒事共擬南徵奏凱篇

同毛會侯曹賔及梅耦長宿張見陽西山別業

馬首看山日向西藍田莊好一招攜蘿陰別館緣溪靜竹外繁花拂檻低雨過林深云不散殘春谷暖鳥初啼千峯四面靑如許醉逐東風信杖藜

彭直上孝亷下第歸南陽【禹峯開府之子】

南陽歸去舊山廬到日花翻紅藥初自有天人供奏對不妨河嶽暫樵漁一門才號髙陽裏兩葉經傳中壘書猶憶論詩接開府春明執手重躊躇

寄阮巖山

風期爭說嗣宗稀五馬天中早拂衣瘴海人傳馴雉處澄江花繞釣魚磯怡顏大藥畱春髩髙枕晴見翠防子弟能文誰得似園林絲竹莫敎違

送崔友尙南還用耦長韻

一尊未醉忽言歸紅葉花時手重揮雨歇宮云遙送馬風回江柳緑侵衣看山好就煙中寺領客還開竹裏扉眼底崔駰人共識離情鄕思卻依依

答兪逹夫神木見寄

尺書經歲逹長安恨別驚心破涕看古樹冰霜春不逹炎天靺鞈晝猶寒請纓虎穴孤忠見倚劍龍堆獨戍難漢主還應思李牧磧云邊月路漫漫【鎭將叛時獨以守偹抗節使人間道請益兵】

馮少司寇再來席上作

舊國仙臺碧海涯振衣曾躡赤城霞眼前京雒從爲客夢裏滇云尙有家貪坐夜防移片月含情春去見飛花承明曳履還靑髩莫遣鄕心感歲華

送張見陽之任江華

春遊同醉憶花亭逺送當筵酒易醒匹馬直臨三楚盡仙峯深入九嶷靑家余旌節傳開府亂定風檣過洞庭但使道州遺澤在春陵山畔好重經

劉蘧庵進士歸南陵省覲

浮雲馬首惜相違客捨鄕情似汝稀南浦暫辭金闕去北堂親見防衣歸文章價重還淸帙亭館花深接翠防鮑氏乘驄君舊業莫因調饍戀漁磯

病中答問亭善長見示次韻

秋聲昨夜到階除藥臼茶鐺獨晏如問訊數回窮巷客疎慵從委半牀書身依北闕經旬臥心憶靑溪夢夜漁逺枉瑤華當七發一庭新月悵離居

趙雲岑監司湖南驛鹽

靑門殘暑重驅車廿載交情白首余造次衡陽當日事間關洱海數行書官臨三楚旌麾逺地靜諸蠻堠火疎好客平生懷抱在持籌鹽鐵意何如

葉井叔暫歸黃州

節近重陽不肯畱黃花苦憶故園秋髙歌去傍岐亭好淸夢時回嵩少遊驛路霜催燕客騎江門楓落楚天舟莫論後會人難健此日相看已白頭

病中次方鄴見寄

長安冠蓋逐時新淸秩何由被老臣詞賦從來同鄭衛【時召試以詩賦】干戈猶復動滇閩校書才力看華髮伏枕生涯曠紫宸【有修史之役會病臥逾月】遙憶溪山輸穩坐藤陰石畔好垂綸

金眀寺放生池

灌木疎篁白晝陰重聞澤國出香林鐘聲徹魚龍醒漁艇機忘江海深人靜惠莊知極樂地幽支許數相尋眼前兵气銷難盡解网誰能共此心

贈宋叔防

黃塵蹀躞禦溝頭髙歌鬥酒久淹畱公卿把臂不相放閶闔上書誰見收南飛寒雁向歸路朔吹丹楓生客愁江湖斫膾且縱棹漫將鯖味煩五侯

和耦長移館書懷

空庭昨夜菊初殘霜白天髙歲又防巷僻總輸三逕靜官閒何似五湖寛詩妨人事吟成少愁滿鄕書寫盡難咫尺素交稀見面棲遲誰得一枝安

王侍讀答耦長餉木酬倡至再屬和元韻

舊貢宣州土物傳攜來還帶故山煙香風似傍蘭臯坐品目元居橘頌前幽谷華林全不攺旅人詞客總應憐同聲托好頻投報肯數何郎賦一篇【宋何承天有木賦】

二

鄕心遇物重難陳手植家園憶苦辛遊冶不同芍藥贈驛騷羞比荔枝塵壓來香汗和紅粉杖取靈根掖老人我意惟將伴書卷新詩一嗅一回新

學余堂詩集卷四十

欽定四庫全書

學余堂詩集卷四十一

翰林院侍讀施閏章撰

七言律

立春後一日陸翼王丘近夫髙阮懷梅耦長過集寓齋同賦五防

西山冉冉送淸暉一夜春云暖翠防客裏風光人日換坐中耆舊帝城稀世情鞞鼔欺書卷鄕夢梅花亞竹扉步屧招尋從造次旗亭燈市肯相逢

送簡謙居之右江

龍江象郡路何長嶺嶠今非瘴厲鄕南楚銷鋒諸洞靜春風擁傳百花香濯纓鈷鉧潭還在酹酒羅池廟未荒揮手離亭莫惆悵中朝才彥半門墻【簡以銓曹督學江南】

同翼王近夫耦長集阮懷寓齋再用微字

隔巷猶嫌良會稀過從乘興笑開扉客仍舊侶歡逾永酒問鄰家願不違新月何人吹玉笛東風幾日試春衣他鄕朋好傳柑近燈火天街並馬歸

送王仲昭舍人

同心愁見別筵頻不分東風柳色新官比馮唐猶未老才如王粲肯依人交遊早歲名滄海詞賦連年入紫宸誰念平津舊賔客扁舟歸臥五湖春

送丁雁水分巡贑南

鬥酒才酣傍薊丘春風無那別離愁滇閩烽火紓南顧吳楚山川領上游部下論文名士在尊前岸幘碧江流鬰孤臺畔行吟處望闕思鄕漫白頭

爲馮昌聞題冊

久耽賔客重文辭拜爵桓榮又一時東閣趨庭元世冑橋門抗手稱人師談經許奪臯比坐紀事先題石鼓詩玉樹翩翩年正少幾人卻媿致身違

送張英石分巡溫處【張由戶部郎出】

度支幾載意長閒何事離尊不可攀逺道春風隨劍佩孤城天塹擁江山龍湫瀑掛登臨外鯨海波平坐嘯間送別忽驚懷舊切憑君問訊莫愁顏【時附訊前使君髙尙孚及諸遊好】

寄冒巢民是年七十

肯信離居白髮新防江畵舫憶良辰坐論文獻空時輩笑看漁樵逐野人客到水園堪累日鳥啼庭樹不勝春能詩子弟風流甚相勸開尊定幾巡

三月一日入直史館見玉河水色次韻陳其年

艸色江南已緑茵春流初見玉溝新軟沙气暖喧花鴨太液冰開動錦鱗才盡直廬長載筆官驅華髮未閒身移樽修褉家園夢倘許朝衣當酒緡

朱雪沽同年之新蔡

射策聲華重帝京歌廿載總專城嶧山古洞曾題字銅水淸流好濯纓吏隱從來多海客官貧猶是舊書生同儕此日晨星在分手誰能不系情

錢月江編修暫假南歸

馬卿消渴日思歸南去靑樽興不違鱸鱠筵開新畫舫芰荷香滿舊漁磯石渠授簡余斑管宮錦承歡作彩衣髙臥遙知極目處白雲潭上暑雲飛

張振九守順慶

淸暉閣在好躋攀蠻徼烽稀一解顏地枕漢中元傍水雲生江上日看山搴帷訟少巴歌起買犢耕深戍壘閒舊憶張堪爲政美春風莫遣髩毛斑

送姚子遜遊東牟

歸心迢逓夢江村旅食羇棲尙薊門古調舊多關塞曲窮交不忘信陵恩過從數愛花連坐惜別何孤酒一樽東去滄溟看蜃閣風流海客幾人存

湯潛庵侍講移寓仝耦長用八齊

經年僧捨稱幽棲葦曲移居似瀼西一帶春流涼气入千章夏木緑陰齊空庭花烏侵堦靜髙館星雲拂坐低河嶽蒼茫森在眼過從幾輩得攀躋

夏日右安門外僧捨作

竹榭蘿軒興未忘僧廬小歇愛林塘傍籬南去丰臺近返炤西來翠袖長槐葉陰中誰艸閣荷花好處似江鄕柴桑蓮社依然在半醉輕風送客涼

送陳北山之南陽

僧廬相見把詩論湖海風流吏隱存此去濯纓臨淯水舊遊飛蓋滿梁園行吟驛路河聲轉坐嘯官齋夏木繁爲問南陽名士在臥龍岡畔好開樽

送陸云士爲郟令時令兄藎思仝往

邑有峨嵋勝地偏到時風物正淸妍千廻汝水秋林外百里嵩云曉幔前定鼎迹存余王气登臺樂奏想當年聨翩二陸多能事應有新詩洛下傳

送陸藎思歸武林兼悼亡之感

懸裝入洛又南旋驛路涼風客髩邊貰酒恨孤河朔飲髙歌憶共武林船人誇闕下平原賦篋有閨中錦字箋誰信淸秋遊子淚銷魂重續悼亡篇

與王星南夜坐兼懷王山長廣文

長貧何日酒杯寛野饌能延上客歡閒把蒯緱悲不語夜畱詩艸笑相看畏途旅雁鄕書少荒館秋燈暮雨寒時憶故人眞吏隱獨歌漁父滯河幹

劉井柯亭

翰林院有石井相傳劉文安定之所鑿柯學士潛作亭其傍曰瀛洲夾植雙柏李文正東陽詩所謂我行樹陰日千匝也今井存亭廢亦無雙柏惟餘老槐感懷舊迹和尢悔庵同年

劉井

靑熒誰鑿水晶寒錦石銀牀位置安起艸羣賢曾洗硯論文異代一憑欄宮云近覆晴猶潤海眼潛通旱未幹倘有泥蟠神物在那愁霖雨被人難

柯亭

仙客聨翩倚檻來丹亭曾向日邊開殘柯蔽芾猶連井芳艸淒迷舊有臺接坐共憐星聚地淩雲誰稱歲寒材風流未墜余陳迹悵望千春首重回

和尢悔庵嬾朝韻

藥裹隨身騎馬稀冠纓麋鹿性長違釡塵逺憶松花飯裘敝爭如荷葉衣中歲久衰貪養拙新恩未報敢言歸蹣跚逐隊慚鵷鷺珥筆生涯計恐非

送張濟南式思

五馬朝嘶上苑東岱宗回擁帝城雄鵲華山色分外日夜泉聲滿郡中杼柚民勞憐賦急郊原雨足幸年丰舊諳淸徳饒能事攬轡行歌大國風

敕賜翰詹諸詞臣鮮藕紀

恩

水殿傳呼特賜榮詞臣拜舞集承明眞從太液仙源出肯數蓮峯玉井生列案一藂冰共白堆盤千片雪同淸楓宸魚藻恩何限葵藿長懷就日情

王阮亭侍讀生日【君以閏八月廿八日生今歲八月始再閏】

石鱗墮地元秋閏今日平秋又閏年詞客名成多弟子宮人口熟半詩篇聨鑣屢踏金臺畔弭節曾題劍閣前手挍殘篇身好健開樽早近菊花筵

送焦荊巖都諫分憲薊寧

雪霽燕山照眼新西行千騎正陽春漢庭特美循良傳聖代元推嶽牧臣晉水聲名看攬轡都亭丰采憶埋輪當年諫艸心猶壯倘有民艱擬重陳

楊岱禎侍禦分守口北

舊時驄馬重神京屏翰寧輸諫艸名戀闕山川環輦轂臨關旌節控邊城千軍約束霜猶肅三輔謳歌風自淸聖世懷柔連極塞從容裘帶許書生

題侯仙蓓同年遺像【卷中備園亭歌舞之勝】

螭廷射策憶同攀半世星霜悵別顏粉署聲華傳北闕中年絲竹滿東山梁溪花發園林美龍岫泉甘尊酒間勝事祗今回首在不禁老眼淚痕斑

王北望視學廣西

香風入桂舊氤氳花樹冬春渾不分烽燧久稀從習禮臯比坐擁一論文漓江水炤千崖石獨秀峯浮萬嶺雲荒服無難變鄒魯使君家學況河汾

白少谷令故城是東谷尙書之子

門望先朝誰復過相逢燕市一髙歌酒尊彭澤閒心寄詩卷香山舊日多捧檄地元分渤海濯纓官好就淸河澹臺故里聞猶在人士風流定若何

嚴奕肯令建平

鯉湖仙客愛滄浪淸澗春流繞縣長入境野田多秫稻近吳風俗半蠶桑雉馴原隰依人慣花滿山城拂綬香握手靑門情倍切敬亭百里正相望

偶遺阮懷檢討氊褥枉詩爲謝笑有此作

客夢初回積雪天欲眠不寐意難傳千春俯仰催雙鬂萬事經營剰兩拳僵比袁安曾獨臥寒知江革舊相憐何時抱得顏如玉暖老全勝一束綿

【附阮懷詩欹枕更殘欲曙天淒涼情事苦難傳蠖行泥上身常屈鷺立沙邊足毎拳穿榻昔聞髙士臥割氊新得故人憐奇溫昨夜初生被絕勝吳蠶幾葉綿】庚申長至日後憶及內子李宐人以嘉平月望五十初度率成一詩寄之

早膺鸞誥亦稱榮嫁得黔婁卻累卿逮下眞誇螽羽徳還山久共鹿門情脫簪客饌親勞苦失母孫鄒賴長成好待老夫偕隱日持觴莫遣鬂生

聞孫予立編修將入都志喜

春眀一別歲將闌計日驅車天正寒心切早依丹闕近夢魂猶戀北堂歡江城畫舫霜前發岱嶽晴峯雪後看客路應多詞賦好舊遊相望滿朝端

馮相國生日同諸君移尊長春寺防坐【公卽席有詩率爾和韻】

海岱人宗屬望先花宮喜得早梅前綸扉一代推元老文字三生共宿緣愧比應劉容接坐身隨李郭是登仙忻逢初度成髙會況復昆眀奏凱年

惜書和錢宮聲韻

伏枕三秋黯自傷況當儉歲減倉箱破顏恨少盈樽緑老樹驚看落葉黃書籍久拋從脫手丹鉛難割幾回腸生涯蠧簡君休問贏得新詩滿一囊

緒冬月望早朝【是日立春】

曉漏初傳鐘鼓喧彤墀仙樂奏雲門烽銷萬國瞻天喜虎拜千官荷聖恩霽日春回初獻瑞和風拂面早知溫似聞遊豫迎陽气五柞長楊

至尊

髙念祖以曹秋嶽侍郎贈詩屬和漫爾用韻並柬侍郎

漫須斑管架瑚袖里長懷五嶽圖舊業藏書窮禹穴層峯躡屐到天都篇章誰識曹劉好京洛曾逢李郭無畱滯經年休悵望不妨髙枕作狂夫【君嘗遊宣歙諸山】

二

客夢家山鴛水遙鳥飛繞樹影蕭蕭烽煙戰伐關愁思文字招尋未寂寥月色醉歌燕市酒詩情閒在防陵橋歸逢耆舊憑相問應詔何嫌上赤霄【謂曹秋嶽侍郎不應宏博之召】旣收成都聞秦人言川陜事【時秦人轉粟抵成都一石價廿餘金】

禁旅初通蜀道年防書昨夜報甘泉

九重推轂籌先定六詔投戈檄可傳飛棧連云成白骨盤山轉粟上靑天秦民共憶憂方切側首西風一惘然

客每稱予視學山左舊事有感

東土論文廿載余何當垂老被嘉譽守官冰雪心元苦相馬驪黃術恐疎尙有齊風徵大國可能魯壁問遺書閒來側首長懷古比迹河津媿未如【薛文淸嘗督學山左】

送範平萬歸寶應

汗漫何曾學比丘淸齋髙論自風流園林久愛湖邊好書卷閒隨闕下游垂老夢飛還五嶽及春吟好且孤舟看君剰有淸尊興歲儉江田秫可收

寄題李躍淵參戎像

仗劍塵埃自致身須眉直擬畫麒麟知幾關隴先歸客敢戰滇閩不死人躍馬風馳猶習禮還家壁立未憂貧誰憐歲晚尋朋舊旅困天涯一愴神【君訪舊粵西道病卒】

王恕行宰桐城

談經東國舊心期綰綬風流好在玆畊獵山家供賦稅琴歌部下盛文辭浮峯花發行春日皖口云隨入郡時欲識此中遺俗厚到今朱邑有專祠

召見乾淸門

入直長趨丹鳳樓忽驚咫尺覲

宸旒未遮宮扇瞻天近不散卿云繞日浮

帝徳難名深气象

主恩蓄意待咨心懷董賈才何有奏對誰當第一流

送孔心一分守羅定

西曹風義舊難忘晚節重臨百粵鄕攬轡朔南多宦迹行春嶺嶠足篇章煙開桂郡連峯逺雨入瀧川漲海長自喜遐陬饒藥物丹砂看試養生方

答博問亭畱別【時送祖母太夫人櫬歸遼陽】

旗亭別緒日紛紛君去含情悵白雲出塞歸鴻沙際落臨關哀笛夜中聞天山地凍花偏晚邊雪春深路未分誰信王孫正銜卹重將尺素念離羣

送桐君和春字

薊北離亭送客頻相看斑髩復殘春百年生計多行路午夜歸心系老親不見花開能勸酒何當鳥語解畱人秦關近報烽煙動臥穩江潭敢厭貧

馮相國上巳日招集萬柳堂限韻

柳送春來又一年帝城園近勝遊偏蘭亭水榭依然在兔苑風流自可傳曲檻故畱云去嬾叢花不待雨催妍西南解甲從觴詠髙處閒看萬井煙

寄半字

齋居迢逓帝城西逕滿苔痕嬾杖藜冷寺春陰惟樹緑荒村雨散倘鶯啼看殘貝葉親茶竈饌美葵羮就菜畦正是江南櫻筍長幹能忘舊招提

馮相國枉謝緑雪茶兼索新者走筆奉和

軟揉碧玉作仙茶雀舌親收雨後芽桑薴經營情較癖文園消渴興還賖近虛茗椀慙畱客逺隔云巒苦憶家佇待江舟愁報晚何當句好赤城霞

王恂度以眀經自楚入對不更謁一貴人以母老遄歸得一詩送之

先朝遺直有聞孫江漢風流詩卷存鄕夢祗懷三徑竹貴遊愁向五侯門寧親饌美將魚膾送老吟多坐樹根赤璧磯頭歸棹逺更期何處共淸樽【其曾祖諱惟允萬曆朝名臣】瀛臺引見

禁林沆瀁有神洲宮殿巍峩在上頭靈沼不勞歌聖徳昆池習戰譲宸防虹橋畫舫波間動緑樹靑峯檻外浮聞道甘泉新獻防共忻魚藻

主恩優

比干墓

積蘚殘碑峙廟門何人捫讀爲聲吞宗臣不死終遺憾荒墓𨿽封轉斷魂六百祀亡偏爼豆千秋血諫總兒孫可憐刼火難銷盡尼父畱題字尙存

大梁試院中秋夜同劉怡齋吏部

汴宮遺迹舊淒淸永夜論文露气生忽見月圓知令節誰禁歌罷動鄕情閒從河畔看銀漢逺憶江關歷鳳城池白渾疑梁苑雪共君拚把玉樽傾

贈別同考諸君

鄴下詞人會聚難辛勤旬日接淸歡相知懷抱然疑絕苦愛文章慘淡看合坐風簾摧燭短倚樓秋月炤人寒金門握手前期在惜別芳尊興未防

重過睢州湯潛庵侍講宅

十二年前舊艸堂到時風景又斜陽官歸禁苑家如昨屋老藤蘿壁盡蒼逐隊一時同筆札論心晚歲感行藏北來南去應相見無那離愁轉客腸【君時主試浙江將歸】

學余堂詩集卷四十一

欽定四庫全書

學余堂詩集卷四十二

翰林院侍讀施閨章撰

七言律

孟冬朔旦塗中作【是日例祀太廟頒歷】

拂曙和風宿霧消回瞻直北鳳城遙五更遊子懷前路三館詞臣賦早朝盥薦衮衣親俎豆詩歌淸廟奏箾韶鵷行舊憶承恩日玉曆初頒下赤霄

宿雙溪舊館【時哭先叔父殯宮】

使節初回感舊遊荒園無恙帶溪流一林竹木猶靑靄三仕風煙早白頭殘蘚半遮題字壁暮云爭擁讀書樓趨庭拜墓余雙涙雨榭風亭叢桂秋

劉蘧庵舍人書至

關情千里意何如雪夜燈前細作書畫省苦吟從寓直髙臺極目悵離居山園入夢家仍逺星使還鄕計已疎聞道北堂身轉健朝朝含笑進江魚

池陽經望華亭

九子峯開碧玉林五溪亭上好招尋早霞隱見仙樓出積雪淒迷山寺深短髩星霜還策駕多時猿鶴勸抽簪憑闌舊憶經遊處曽踏東峯第一層

重宿依水園

孤城谷水暮潺湲傍渚開軒杳靄間溪老漫題石壁去野雲時上竹亭還新添曲塢穿巖入醉許沙鷗與客閒往日主人情爛漫倘應飛夢到家山

寄淳湖邢景之

雙魚鬥酒憶招尋回首俄驚白髮侵南北風煙難見面湖天雨雪重關心長途車馬生涯薄晚計蒓鱸歸興深苦嘆交遊成汗漫故人良會轉蕭森

詶蔡龍文兄弟假館

幽棲野性愛長幹招我如君兄弟難交豈忘年稱小友飲同十日罄淸歡江淹宅畔論才富周處臺邊感歲寒猶記嬾園荒逕在殷勤懷舊雪中看

再酌金長眞按察署齋【程穆倩黃仙裳在坐】

淸尊曲坐興遄飛紅豆歌殘夜漏微執法不妨文字飲當筵時有芰荷衣官添華髮音書逺客渡黃河雨雪霏不是使君眞惜別秦淮投轄故人稀

聞喬石林編修補粵西主考

虞廷干羽靜牂牁八桂徵才太史過拂幰鶯花春日好憑軒嶺嶠

主恩多星巖壁辧仙人字柳廟碑看荔子歌手辟荒榛收竹箭木蘭船下洞庭波

髙郵除夕

不信流光逼歲闌江城此夕試春盤壯心彊半消行路鄕思無端數倚攔侍從漫稱陳力短文章何物報防難得魚硏膾供名酒欲頌椒花醉嬾看

贈孫怍庭少司馬

舊好誰憐會聚難華燈永夜接淸歡文章共信知音少出處閒憑醉眼看云捲岱陰孤嶂直風髙齊水一春寒時平正切蒼生望應念東山老謝安

林澹亭視學河南【先是主山東試】

論才海岱一登臨回首中原攬轡吟上國文章皆在手東京風物有遺音龍門絕壁云常起兔苑荒臺迹可尋策馬舊遊無限意黃河春水向人深

表弟杜詩字李齊新補諸生索贈【本姓陳建文時死難尙書廸之裔也杜女適陳有姙歸寧得脫於難】

名齊李杜竟誰期愛爾昂昂策足時腹笥應窮千古事家聲莫倚數篇詩才稱早慧論文細世本孤忠晦迹悲待躡靑雲揚祖徳先題姓字九重知

送陸翼王

春燈夜月共髙歌大陸才名誰復過自有公卿能結韈肯拋林壑換鳴珂墻東避世徵車重篋裏鈔書祕本多作客郡齋仍邑裏五湖煙棹興如何

三月三日集萬柳堂奉和馮相國原韻二首

別墅城東竹石幽翩翩佳客集羊求隔年又值花朝節修褉重呼酒伴遊疎徑移將新柳種回溪時有斷雲畱平沙細艸春無限漫說靑靑杜若洲

二

飛花不厭入春觴故遣羣芳面艸堂翠竹夭桃共煙雨鷗眠雀啄自林塘坐看雲際浮蘭榭行憶天臺度石梁但使江流通畫舫何妨尺水傲三湘

趙閬仙視學江南

春來杜若滿芳洲按部論才是勝遊書卷閒看靑嶂出臯比坐對大江流山川南國遺風在人物吳都一賦收倘過陵陽能駐節敬亭云烏足淹畱

四月八日奉和益都相國萬柳堂及放生池元韻

池上吹來楊柳風好花猶剰數枝紅崖禽故繞芳叢亂水樹初含暖日融浴佛防邀鑾禁客尋山人是鹿裘翁香廚共試靑精飰緩轡追隨野興同【江南浴佛日俗用靑精飰】

二

爛曼頻過花信風早霞晴射一溪紅閒思髙論尋支遁倦把淸尊笑孔融生計甘隨抱犢子道心久許放麑翁乞歸未遂行藏得魚烏親人濠濮同【是日齋且有放生之防】

送饒與立歸寧邑

夾路垂楊送客歸藤花竹葉繞巖扉歌彥會存吾道生死交情見布衣乍聚燕關重欵欵行經闕裏定依依雞山石室多耆舊童冠春風願莫違【時爲所親收骨南旋】

駕謁

諸陵恭紀

戈息燧武功成大祀遄飛警蹕聲海立魚龍瞻彩仗風馳虎豹避霓旌橋山弓劍元靈寢丰沛歌宮自舊京到處題詩聞駐輦時時賡和徧公卿

二

遙瞻長白薦淸芬沙漠宣威擁六軍部落銜恩千帳肅靈祗祝聖萬山聞行邊競奏鐃歌曲獻賦還成羽獵文雨雪何須詠黃竹旌旄鐘鼓樂吾君

三

龍媒萬騎出天閒騰踏雲沙更雪山擊虎合圍供禦饍射雕防落動龍顏已昭聖徳來重譯共凜兵威靖百蠻聞說堯仁憫流戍佇看解澤灑人間【駕幸烏喇憫其地荒逺欲罷遣流人罪】

四

安邊綏逺奮長驅王气扶輿拱舊都萬里山回龍虎踞諸陵云防鬼神趨封章乙夜揮宸翰【禦覧奏疏三日一發】扈駕前星式壯圖【東宮從大駕】鴨緑松花巡幸處文成五色滿平蕪壽靜若少參之涼莊鄔嘉賔僉事之永昌

離亭曲宴對橊花半醉分襟白日斜壯齒歌呼憐薊北蒼顏兄弟各天涯隴山關塞冰霜早洱海風煙驛路賖叱馭王程應努力星軺指日聚京華

李閣學原庵得假奉母夫人歸裏

乍離丹陛向滄洲風義從來第一流報國蠟書傳闕下全身虎口寄壺頭時平蔣逕呼朋入親健潘輿選日遊手撰南陔調膳得海門遙指羨歸舟【壺頭地名】

二

宅傍靑溪足嘯歌白頭重喜見滄浪宮衣晉錫君恩重海錯登盤子捨多天送涼風輕鷁舫詩傳舊艸在鑾坡追隨鳩杖歡方永回首長安柰逺何

送林石來舍人冊封琉球

東南海色逺蒼蒼萬里風帆接混茫錫命殊方還帶礪共球屢世效梯航璽書气壓蛟龍靜蜃閣光連島嶼長莫畏波濤苦離索王程先喜到家鄕

孫玉京令衡陽

洞庭南畔碧天長擊汰風生杜若香帆過淸湘先見嶽人逢回雁一思鄕拄峯云防元仙窟石鼔苔深舊講堂努力甘棠延世澤黃門肇迹本衡陽【君尊甫都諫公起家衡陽】

白子常歸江寧【故人仲調廷評之子】

良會翻成握手悲涼風初發送歸時耽閒自愛遊山賦銜卹來徵有道碑獨臥精廬邀月夜窮交兩世感心期五侯門外多車馬何似靑溪把釣絲【時爲其先廷評乞墓碑】

苦憶二首和尢悔庵檢討

苦憶滄泿亭畔好眼鷗浴鷺傍堦時半緑防開書卷片石閒容把釣絲桐雨防聞人卻扇荷風入坐客銜巵西軒復有秋蘭在花箭新抽第幾枝

二

臨溪小築憶茅茨長夏松風枕畔時坐久晴沙翻錦石詩成細字寫烏絲藤根揉就充書架楷癭刳來作酒巵回首此時誰稱意鷦鷯夢繞舊棲枝

萬柳堂合餞益都相國卽和元韻

離筵列坐防長楊拂拭秋風未作霜地勝那禁成別路交親何處是他鄕淸暉照客孤亭滿緑蟻浮杯曲浦長無柰驪歌惟痛飲不妨爛醉賀知章

二

四坐笙歌意獨閒詩多漫興不須刪綸扉舊有林泉夢仙老長畱冰雪顏落日難拋頻會客浮雲遙接故園山從來出處關朝野千古風流碧水灣

杜閣老予告歸寶坻

漫說耽閒憶故園兩朝艱苦答宸恩抗爭平凖危言在【時諫止閩粵王商諸事】愼惜繁纓正气存述作舊承工部格風裁絕峻李膺門言歸杜曲靑山近回首綸扉戀至尊

二

賜宴移來病榻前溫綸維縶意纒綿聲名徧歷諸曹好恩遇深知一老賢千仞孤標眞防地片言忠鯾乍回天憐予舊是龍門客立馬靑門祖帳邊【正月十四日以公不與升平宴特賜之私第】

玉書表弟五十

尙憶嬉遊總角年弟兄今日季常賢枕溪春漲浮朱檻傍郭梅花照客筵案舉鴻妻身未老庭看驥子樂當前一觴逺致三千里夢到澄江水閣邊

送裘敬亭侍禦視鹺兩淮

爭傳如虎殿中身持簡持籌寵命新財賦東南半煮海都亭風義見埋輪蕪城染翰餘淸興月夜吹簫定幾人誰念古今佳麗處髙門大賈總家貧

益都相國夫子予告歸裏奉送四首

黃閣辛勤一紀餘溫綸寵錫遂閒居登臨永日身辭杖卷軸連車手校書半世神仙借公輔平生懷抱滿樵漁傾城出餞圖難盡千載何人說二疏

二

吐握心期世絕倫漫勞賔客擬平津魯鄒文學歸遺老海岱風流復幾人一望門墻見模楷得親色笑總陽春東山載酒過從數只恐難閒理釣緡

三

買山杜曲興縱橫朱邸先營緑野城密柳茅堂容乳燕繁花煙雨過流鶯吟連尊酒應劉集歸去家園海嶽淸二老髙堂晨夕近肯輸洛社數耆英【謂髙司寇念東太史唐濟武兩先生】

四

深開濟老臣謀合徳綢繆

聖主憂禁苑獨遊酣禦釀【上獨命遊灜臺禁苑賜酒饌飲酣】宸章三錫重天球【禦制送歸序詩及銀章】還山有使詢黃髮屢疏言歸未白頭重荷殊恩應戀闕回看西北是神州

偶過張武承編修有作

帝裏張華舊宅存艸堂秋色自山村臯比坐擁公超市蒿逕深閒仲蔚門弟子半收天下士詩書憑送手中樽髙齋退食多淸暇倘抱遺經共討論

寄夏蒼璧

黃葉秋寒下碧梧雙魚細札感潛夫田園自釀樽常緑松菊親移徑未蕪捧檄仙鳬曽入楚搆書蘭舫舊過吳不知別墅髙齋裏能見瑯琊海色無

贈劉徵士

被褐居然國士風論才意气爲誰雄匣藏龍劍塵埃下宅傍江山客夢中自笑燕遊同郭隗偶因讀史愛倉公漫言挾策不稱意石鼓詩成在辟雍

和彭羨門編修偕悔庵忍庵華隱諸同年夜集寓齋之作時壬戍除夕前二日

素交簡易共心期小坐偏宜歲晏時比捨客過常步屧趨朝髩攺漸成絲書多閒許披帷借路近歸從把炬遲三徑逢迎元我軰風流應遣後人知

二

老嗔歲短恨更長苦憶梅花傍酒香夜暖一冬無雨雪官寒五載飽風霜簡編送日生涯薄車馬看人底事忙永夕偸閒差不惡盡拚淸話舊山堂

研山自山左巡撫簡督兩淮賦此寄送

玉尺冰壺輦上間吳山魏闕又遙分海邦已沛岱宗雨幕府重開天目云談笑恩波深兩淛旌麾節制靜諸軍名兼管葛吾儒事努力行看答聖君

二

去年燈夕共更防火樹銀花爛醉看此日漸知旌節逺何時相見酒杯懽論文賔從湖山美秉鉞風霜鈴閣寒老我倦遊搔首劇西陵春水路漫漫【壬戌上元予過濟南卜夜畱懽極華燈煙火之盛】

吳大宗伯賡庵入閣

朝聞錫命五雲飛江楚聲名此日稀舊擅文章雄虎觀新參宻勿入綸扉禮闈典重頻專席講幄年深數賜衣已奏升平還備箸匡勷端不負恩暉

二

彤墀拜舞領千官吐握還傳賔從歡伊呂嘉謨陳禦坐防龍雅望擁朝端勝遊海嶽心期逺彥會壺觴禮數寛猶有舊時同籍客拂塵倘肯一相看【同年八百人公始入拜】

追悼李石臺侍講

相違信宿悵離羣忽漫經年袂永分禁苑薄逰曾並馬夜臺誰許共論文魂傷燈市春宵語愁黯江天日暮云闕下鵷班接坐處幾人款復如君【辛酉上元招予出遊忽把手曰恐此樂不再】

二

豈眞吾道困龍蛇匝歲賢人屢痛嗟【先是二月哭陳其年檢討】藜閣校書勞永夜星軺懷古弔長沙【典試楚中】一官沒後猶防謗百折生前久破家

聖主知臣臣不恨莫敎泉壤淚如麻

和徐大中丞除夕詩用韻

金門時憶舊郊扉荏苒風光勸拂衣守歲無心長少睡還山未果媿言歸春盤倦續椒花頌鄕味攜來菇米肥京輦燈觴多勝事相看只恐髩毛非【時傳上元節將賜宴觀燈】

二

遣興時時倚舊醅欺人日月苦相催忍看眼底拋殘歷忽夢江頭入早梅晚節久安生計拙春風逺接故鄕來論文稍喜存知己午夜重傾竹葉杯

送袁杜少假歸省覲

客中不分送歸頻卻羨髙堂戲彩身子捨尙分官釀酒板輿猶及故園春別時弱柳牽愁早中路繁花照眼新垂老校書應念我獨將蒼髩受淄塵

贈蒲陽湯素公別駕

經術元推漢大夫平生家學重東吳交情道合雙龍劍仙吏風淸九鯉湖海嶠恩波沾蛋戶文章涕淚湧鮫珠【在郡有存誠錄】爭傳折節收耆舊下榻畱歡定有無【謂髙云客余全人諸子】

寄李含露總戎

雙魚千里問加餐短札長畱懷袖看地控重關眞接塞風生萬馬獨登壇行邊雪後旌麾逺校射春深貂錦寒回首潺潺濟水上持螯把酒罄交歡

周星公使安南

玉節遙臨絕徼長春卿特使擁輝光路逾滇粵蠻方盡帆過沅湘杜若香聖世同風銷戰鬭儒臣載筆總文章跕鳶炎海休惆悵白雉行看貢越裳

學余堂詩集卷四十二

欽定四庫全書

學余堂詩集卷四十三

翰林院侍讀施閏章撰

五言排律

過洞庭湖

春半洞庭漲風驅萬櫓開蛟龍橫楚粵島樹割蓬萊軒帝乘雲去湘妃鼓瑟回白蘋鷗浩蕩芳杜水瀠洄蜃市朝曦暗珠帆夜月來气連南嶽霧濤駴北溟雷天地滄洲盡江湖畫角哀中宵呼屈宋千古一裵

谷雨日集太函山房試茶【先一日大雨】

春風偏愛客谷雨一朝晴雀舌看初吐龍團摘旋成色涵潭水白香奪畹蘭淸謖謖松喧坐娟娟花繞楹茶經翻陸羽酒伴召公榮鳥向鏡中語雲從杯底生藤深蟠曲磴樹老出髙城不盡登臨意重含海嶽情

山陰贈張登子

步屧過從慣園林防集頻乞泉分玉帶【泉名】攜酒坐花茵弱冠思遊洛英詞擬過秦官居滄澥郡恩到日南人逸興靑雲發閒心白社親歸來檻水曲大笑桃源春一研堪雙璧千峯是四鄰牀余王氏笏名重郭公巾金穀花無數蘭亭書絕倫苦吟不暇嬾好客豈知貧濩落年猶壯鶱騰志未申情知戀絲竹豈合老松筠

蕭山黃開平別業同諸子賦

山堂臨北幹好友共相求籬徑開叢竹圖書冠九州海門時騁目江嶼坐消憂投轄星辰聚臨窗河漢流巖陰藏短榻木末出層樓細雨池臺緑回飇洞壑秋云連秦望樹潮送武林舟疎酌偏成醉髙言不易酬才傾鸚鵡賦狂典鷫鸘裘兵革身將老風騷志未休漁蓑煙際沒水寺掌中浮宇宙誰靑眼滄洲許白頭湘湖蒓正好禹穴字還畱客選蘭亭勝人堪蓮社收棲遲心不厭貧賤性難柔朱果呼兒摘新醪向婦謀情閒鷗鷺靜歌罷鬼神愁杜甫詩難盡重過何氏遊

除服北徵連值雨雪回憶粵西遭亂有述

出門云嵗暮巍阪苦攀躋跋涉窮川陸關山歷宋齊朔風吹短髩積雪斷荒蹊行止何蕭瑟親交念解攜憶從碣石北逺使洞庭西浩蕩經三楚艱難過五溪嶺雲橫漠漠江樹暗淒淒路險騰猿泣林深怪獸啼城池驚虎豹肝腦遂塗泥白日忽已匿靑天不可梯存亡爭頃刻向背失端倪【先是奉使廣西值桂林城陷】符節衣重裏餱糧手自賫直疑罹网雀翻悔觸藩羝烽起霾霄漢魂歸怯鼓鞞綈袍供盜賊枕席付蒿藜僕作蠻鄕塜身爭水鸛棲倚閭空絕望【是嵗祖母卒於家一僕死桂林】間道苦長迷令伯私情痛王陽夙願睽三年苦苫塊萬里怨輪蹄瑟瑟河流凍遲遲防艸萋長安愁索米驛館聽鳴雞莫訝吟詩瘦天髙騏驥嘶

送孫平侯守平樂

萬里昭潭路雙旌去杳防瘴云連洞黒錦石倒江靑城市龍門驛官衙天繪亭異泉流感應【泉名】幽洞駐仙靈山色朝還暮灘聲醉可醒人家巢絕巘榕樹幕空庭朴俗安良收殊方寄客星相如能諭蜀早晚逹朝廷

諸公同集賈園【侍禦張雪崶孝亷王白虹陳公吳錦雯嵇叔子張旭之】

謝公愛丘壑別墅勝崖居況復良朋集兼之野性疏園亭紛窈窕樓榭上淸虛雜蕊辭柯後紅橊照眼初西山來幾席碣石走林廬近坐藤爲榻當軒柳覆渠頻傾白墮酒小摘杜陵蔬雲霧生衣袖星辰落綺疏論交歌寶劍拚醉觧金魚過雨葡萄緑微風荷芰舒忘形從醉醒髙話及樵漁它日相思切加餐有素書

奉贈學士方坦庵先生

今代詞塲客惟公號宿儒寸心惟簡易五字肯榛蕪折節收時輩新聲屈小巫誰言今老大隨意總歡娯侍從前朝舊文章此日須衣冠黃綺在經術董劉俱汗血皆龍種生毛並鳯雛談遷聯史閣元凱競天衢幔捲云依檻庭閒花滿株養分光祿膳客醉步兵廚含笑看斑彩髙吟廢杖扶異書橫短榻勝气拂長須北牖眠瀟灑西山翠有無閒來飼魚鳥興劇滿江湖好盡樽前酒滄洲趣不孤

送孔心一比部出按江南

華冑來洙泗聲名動闕廷秩宗曾典禮秋署舊明刑持斧仍兼綬懷瑜本六經蒼生需雨露白簡掣風霆吳防此何幸淮徐方就寧徵輸膏血盡鞭撻訟庭腥城社容狐防苞苴失渭涇波頽詎太激眾醉故宜醒送逺愁分袂同曹憶聚星新詩嘗好我末議倘能聽雲樹山川秀江湖天地靑龍泉今在掌斟酌試新硎

夜集劉何實員外

客來能不速下馬卽登堂復此前月同傾花下觴風吹禁爛漫香細得微茫云漢影俱淡江關思正長小僮森玉樹妍唱繞雕梁曲和朱奏歌翻白雪翔纒緜今夕酒淒斷百年腸努力念知已素心安可忘

贈劉侍禦按上江

柱史聲華著江南形勝偏絲綸銜紫禁斧鉞下靑天八郡瘡痍日三吳烽火年官元是鸞鳯公豈效鷹鸇竹箭收應盡江蘺坐可搴帆開揚子驛山躡敬亭巓霑灑窮檐急澄淸抗疏傳淵魚誰照燭禾莠愼陶甄道自朱直心從白日懸陳情同野老萬一使君憐

呈劉大司冦

嵩嶽蟠中土英靈盡八荒碩儒眞間出哲匠獨昻藏蚤領冬官秩俄登秋憲堂是時嚴令甲觸目滿桁楊擊斷心頻折平反淚幾行髙門追定國解网佐殷湯禮數官曹略詩篇接引長感恩余獨厚知已義難忘元气收河洛雄才抉混茫佇看親禦幄拜手頌時康

上內閣金相公【公見予舊詩謬辱奬許故獻是篇】

鳯闕名偏重龍門迹未登如何下裏曲翻動郢人稱亮直和僚省沖虛接友朋夙懷鴻羽漸重賁鶴書徵袍笏煙雲具行藏社稷憑筆濡仙掌露心濯玉壺冰匡救思無斁委蛇力倍增楓庭恩繾綣麟閣貌崚嶒【禁中嘗畫公像】勅使頒宸翰從搜賜角鷹朝成三殿賦夕侍九華燈制策天人盡司衡元凱升韞藏知玉石並水辧淄澠銘坐惟居易懷瑜更去矜盤傾皆白豆路險獨朱繩綜核勤圖史休容冺愛憎桐陰當夏緑山色向秋澄問字投揚子憐才仰信陵倘能攀羽翼延頸望鵾鵬

送薛行屋宗伯還山

拂衣謝燕市矯步還嵩髙出餞傾三輔思歸動六曹恩榮今賀監賦頌舊王褒令子龍門貴傳家郢雪操洞門餘石髓巖霧裛金桃紫蔓褰春服黃鸝勸濁醪羲農從白首天地且秋毫他日尋王屋重披仲蔚蒿

焦石虹侍禦園林夕晏

女郎山色好對此辟疆園落日下髙樹主人開東軒口銜北海酌興盡滄洲言種藥各成圃疏泉深得源蒼藤依石丈紫籜解龍孫繞屋眾芳積穿林孤鶴翻女蘿信繾綣叢桂難攀援延賞一長嘯思歸江上村

邗江贈關中孫豹人

聞爾羇棲久同嗟見面難未成歸渭北卻喜聚江幹尊酒能相就新詩許獨看揮毫心卓犖倚劍意辛酸遁迹摧雙髩憂時集百端秋燈靑耿耿夕露白漙漙任婦謀雞柵呼兒補藥欄困余惟筆研狂或廢纓冠散帙連牀滿論交二仲歡【雷伯吁王築夫】校讐良慘淡風議自波瀾共慕魯連義休爲馮鋏彈逢君同慷慨持贈媿瑯玕

答關西李屺瞻進士【有登華嶽詩】

有美西秦客淸歌正始存雄心侵北地側目向中原繪事丹靑絕交遊燕趙繁彤庭傳射策白社對傾樽气挾黃河注峯攀華嶽尊風煙開莽蕩日月郁飛翻安步蒼龍峽髙吟玉女盆洵難窮耳目直欲小乾坤浩浩經淮甸悠悠歷海門一身衝積雪萬里悵歸魂怒與蛟龍鬭羞同燕雀喧艱虞畱縞帶磨滅愼晨昏止酒銘庭訓【君飲酒有定限】憑詩省淚痕過從常夜月披豁共朝暾俗士矜雙璧髙人重片言看君飛動意應化北溟鵾

庚子冬暮歸自廣陵阻風述悶

倦客停橈久羇心野望長川塗仍故國舟楫自它鄕飄泊慚妻子逡巡犯雪霜山船深坐井泥防滑緣墻逝矣從迢遞悠哉入茫石尢風悄悄江浦雁行行旅防臨蛟室迷津轉客腸海陬猶甲盾水戰習艅艎島嶼黏天碧藤蘿覆石蒼書囊成几案藥餌代餱糧逺棹聞巴曲髙懷值楚狂物情爭慘淡吾道任昻藏飛塔浮雲外孤煙獨樹旁掠波憐翡翠眠渚羨鴛鴦憶昔螭頭賦曾充粉署郎年方逾賈董名或擬班揚鬥酒燕臺醉微吟郢雪翔星軺趨五嶺雀舫過三湘箐入蠻居黑花搴猺洞香加餐慿薏苡駐馬憩桄榔遠媿張騫使虛傳陸賈裝﨑嶇連鼓角騷怨付篇章已識驅馳倦誰言筋力彊推遷爲外吏隕越懼康莊畏俗懲辛螫謀身類跋狼艱難疏舊好束縛嬾詞場蓬髩風塵攺家園松菊荒殘生違皓綺往事悼膺滂戢影看宵月銜思送夕陽三山余繾綣六代總悲涼出處終何得漁樵未敢忘題詩伴朝夕晞髮近滄浪

頻過楊仲建畱贈【宣城北界黃池有楚王城舊址】

楚王城畔路艸閣壓寒濤身老漁樵健妻賢井臼操冰天烹紫蟹夜雨竭香醪愛客性能直長貧心不勞池魚供嵗月林館蔽蓬蒿家世詩名舊【君曾祖老癡先生以詩名】煙霜野興豪淸鐘來水寺落葉滿江臯不厭相過數時時系小舠

壬寅五月四日臨江官舍作

去年此日自湖上薄遊歷天竺靈隱韜光諸剎窮幽極險所至導以寺僧客皆不能從焉夜坐韜光飛雨閣得詩九首意不可遏防大風滅燭而止髙枕萬山但聞風雨不知其爲金蓮泉響也回憶斯遊便欲乘風奮策矣

今朝何逼側昨嵗太鶱騰酒厭湖幹醉山尋天竺登林峯頻出沒海日回憑陵窈窕塵囂逺空蒙黛色增輕身同鳥防峻嶺似猱升徙倚三生石攀援萬嵗藤洞門云靉叇樹杪峽奔崩靈鷲飛將去猿呼欲應諸天眞咫尺巍剎疊崚嶒新茗全烹雪寒泉不讓冰興移無可歇心賞逓相仍細路回千折危岡上百層窟深穿虎豹松老掣鵾鵬寂坐天香發孤吟夜气澄狂夫矜彩筆山鬼妬明燈風雨纒樓閣星辰逐寢興從遊希健客畱偈別髙僧放浪誠何有防搜得未曾至今思躡屐猶自夢擔簦奇岫宜披豁荒城苦鬱蒸艱虞情驟減局蹐恨難勝絲竹違女石蒓鱸劣季鷹漸添霜入髩那盡酒如澠防去觀滄海重題繼駱丞

範魯生書至卻寄【時捨弟受業】

別久兩相望書來水驛長新詩緘累幅短札字千行事往頻回首情多忽斷腸把杯陪畫舫祖道感河梁花想寒梅下軒開盧橘旁獨吟安石幾散帙滿藜牀疊嶂朝生爽雙溪晚送涼周旋從簡易搜討破微茫薄宦今何有窮檐卒未康向人眞慘淡得句復猖狂病遣楊枝去愁馮竹葉嘗敎兒粗識字憶弟倘升堂世事漸磨滅生涯迫老蒼蒺藜岐路仄蘿薜故園荒瘠壤仍凶嵗孤城近瘴鄕終當歸艸閣一醉舊滄浪

蔣虎臣修撰示近詩得十韻

篇章何汗漫把讀轉酸辛卒嵗長爲客新詩半哭人艱難經浩刼淸淨想前身貪善無虛日尋僧不隔晨行當歸禁苑何事守江津病采三茅藥羮思千里蒓悲來時有涙痛定竟無嗔【君自號無嗔道人】簡易安貧久纒緜念舊頻幾時重見面一飲共經句湖海風波濶看誰穩釣綸諸賢重防白鷺洲三日【時講學言及孝弟有聞之流涕者】

鄒魯微言逺東南墜緒傳不徒憐契濶復此共周旋修渚橫江出髙樓切漢懸衣冠空郡國耆舊儼神仙辧難毫芒析昭融同異捐道存言簡易心動淚潺湲闤闠羣瞻聽階庭競接聯淸歡歌雅什列坐疊長筵積雪山城白畱賔地主賢【時蕭孟昉一人供饌費百餘金】百年虛荏苒千里重纒緜詩說慚匡鼎經傳想服防他時魂夢繞應傍水雲邊

同藥公及諸子遊靑又【靑原山谷中名靑又】

晴冬風日好乘興恣攀躋嵐气盈襟袖泉聲逐杖藜天圍一握小峯截片雲低暗穴熊畱館荒陂虎印泥杳防忘去住曲折失端倪置產緣茶圃分流潤麥畦野梅寒早發谷鳥臘先啼白飲烹葵美靑林采藥迷惠莊心共遠支許手同攜不盡靑靑色重看萬嶺西

哭李梅公少司馬【用杜哭李尙書韻】

武林投分日南浦盡歡年論學頻同席傷離彊系船忘形眞故舊把醆共林泉神劍歸何處東山竟寂然盛名生隕謝耆徳易崩騫史局家相繼房中句共傳【公次子維饒官庶常夫人朱逺山有詩集】髩從樞輔攺書向國門懸采筆斯文在交情我軰偏靑松凋雨雪白馬阻江天絮酒將雙涙遙傾文水邊

雨宿南昌攜具與商賢伯調伯璣小飲客捨伯衡憲副適至同限七虞得二十四韻

天地酣歌短文章防合殊避人開慘淡得友失艱虞防滑愁官舫尊移就客廚立談良欵欵小酌太區區竹外求羊徑林間嵇阮徒冰盤薦櫻筍香飯煮雕胡忽有髙軒過重敎濁酒沽倒衣歡造次入坐亂喧呼詩思春江濶燈花午夜䢐沙寒沈野騖風急噪城烏屈宋同騷屑曹劉定有無閣中招帝子階下走天吳拙宦生涯見窮交骨髓枯心情難木石詞賦豈泥塗倚馬看君筆雕虫悔故吾奔騰從日月去住總江湖榻繼陳蕃下官將梅尉俱深杯疎禮法雄辯捋髭須雨細侵朱檻星昏隱碧梧風煙數子在戶牖百靈趨送老憑書帙憂時缺唾壺隋珠好相贈莫厭臥菇蘆

臨江答宋荔裳西湖見寄【君按察浙江坐蜚語逮系至是難始解】

老友幾時見頻年雙涕零傷離禁逺道多難逼頽齡路歷羊腸盡身從虎口經定交憐舊雨轉眼詫晨星吾子眞無敵髙言誰見聽撫膺盤岱嶽搖指動滄溟揚馬親齊轡莊騷類建瓴艱虞書不廢賔客戶難扃北寺長牋贈西湖畫舫停衙齊連竹榻午夜竭銀缾才大偏嬰网機危屢震霆卵巢垂殄滅日月付沈防請室頭空白窮途眼孰靑被恩寛對簿決憝快揚庭【時下石者反坐】孤憤傳梁獄饑虛憶楚萍檢書拚賣盡仗酒得無醒摧折驚魂斷哀歌帶血腥浙潮云淰淰楚樹雨泠泠混沌隨雕琢江山備使令星搖埋劍匣雷殷化梭亭執義同膠漆關情甚鶺鴒膺滂仍激烈王貢太伶仃久隔田園夢還浮江漢舲十年思射虎七子豈枯螢【往同在部曹有燕臺七子之目】公等宐朱紱吾將老翠屏長吟憑玉笥愁緒滿郊坰

送王仲昭還武林【時以吾友宋荔裳難後書至】

武林多逸俊之子舊崢嶸浩蕩遊京洛艱難亟友生荒亭金鳯渚古寺石龍城一月詩盈帙雙江水共淸翩翻看翡翠怒掣走長鯨賞愜滄洲趣交遊白首情離心百結苦歸櫂片雲輕身世宜叢桂江天止杜蘅懷人書嬾作拙吏計無成惟有蕭灘月隨君湖上明

官舍看牡丹

閣俯雙江水防開千葉花葳防含夜雨灼爍斕朝霞蕊疊翻堦重枝髙出樹斜逐香蜂繞座倚檻客思家鐙下金尊照風前錦幔遮多情娯老眼畱賞駐年華夢想洛陽勝虛聞姚魏誇但令春好在何惜滯天涯

寒食夜集得八齊【同毛大可沈治先徐若彛髙阮懷諸子】

應節鉆楡火看花復杖藜江連官舍緑山抱女墻低粉蝶晴初舞黃鶯晚尙啼論文停鼓吹選勝約攀躋風月知春好悲歡得醉齊年年此時恨不管艸萋萋

南浦贈徐原一孝亷二十韻【時徐有父憂】

昔別離筵促重來握手親煙霜眞潦倒風木一悲辛思苦才逾老時艱气益振文章爭庾鮑兄弟屬星辰托詠寧辭癖耽憂豈爲貧五湖閒鼓棹萬卷日隨身憲府延髙防諸侯擁上賔英華盡京洛形勝攬齊秦羽獵篇如錦河梁句損神客心方浩蕩歸興且逡巡楡次回車暮羅浮采藥春瘴江占母雨洞識楓人丹荔盤頻薦芳蘭帶自紉書成方物具詩在土風陳魁壘時看劍雕鐫妙斵輪荒亭問徐孺驚坐禮陳遵【君數過陳伯璣】戰艦愁經眼歌樓酒入唇防園香橘柚鄕味憶鱸蒓立馬浮雲合分襟白髮新何年玉山過見爾獨嶙峋

答鄒程村進士十六韻

詞翰今時盛艱難絕調孤相逢在南浦髙臥復東湖客久登臨盡才多著作殊雄文搜要妙別曲寄歡娯賈董生相並鄒枚譽不誣【君與董文友龔介眉有合刻】飛騰淹旅食歌醉失窮途隋苑吹簫夜西陵賣酒壚【先是同遊淮揚武林】賦成追鮑照梅落問林逋曉日山空翠春雲樹有無風華傾坐客朴野許潛夫憶別三江逺懷愁雙髩枯靑楓寒皁嶺黃菊泛洪都聞道深嗟晚全身或借愚煙波心浩蕩驛館迹踟躕執耳慙勍敵窺班敢大儒題詩當縞帶斯道未榛蕪

安成王枚臣進士自粵東歸不逺二千里見過接對有詩兼懷吉州講學諸子

畱滯羊城久過從鷁舫遙離心驚浹嵗情話劇連朝見取吾何有相看意自消溪亭同倚檻山寺數聯鑣問路風波濶憂時豺虎驕世途甘蹇劣吾道忍蕭條地憶螺川勝朋來鷺渚饒微言昭日月髙防逼煙霄講席今仍在諸生誰見招沙寒云滿樹江漲雨兼潮神物終當合靑松倘後凋因聲寄同志索處未飄搖

哭雷伯吁追悼及李叔則杜蒼舒二十韻

三子皆秦人李爲前輩盛名數寓書來往杜相值西湖姿防甚偉雷流寓廣陵尢與余善己酉二月值孫豹人言伯吁以去年臘月死李杜二君又先歿矣墮淚成詩並見是篇

世罕憐才者天收作賦人相催成隕落吾老獨酸辛叔則聲名久蒼舒邂逅親飛書來岱麓【叔則】握手記湖濵【蒼舒】敏防李無敵魁梧杜絕倫深心推伯吁鴻筆奮西秦文字經營苦江關旅寓貧詩尋孫楚說【豹人】家與仲宣鄰【王築夫】編纂連宵旦呼號動鬼神正誇同跋扈詎意頓沈淪篋笥書猶在泉臺气莫伸殘篇誰料理萬事一埃塵作序勞晏談經許大春【李雷並有贈序亟稱余講學鄒魯事】窮愁寧到骨嘯傲肯謀身態憶粗豪好交憐懷抱眞壺觴情契濶關陜夢逡巡所痛蕪城近偏難尺素頻嶽蓮摧菡蓞玉樹委荊榛海內知音失山中白髮新素車終隔逺雙淚染松筠

重遊從姑【羅近溪先生讀書講學處】

誰信孤峯峭居然小有天崕泉深窟穴杖屨入風煙絕頂平如掌陵空突似拳石梁飛碧漢書屋盛當年萬象春花候雙江暮鳥邊婆娑重懷古此意幾人傳

聞王西樵考功訃

海內文章伯斯人獨素心風流爭玉樹气類緬苔岑戎楷官何忝陰何興不禁百罹曾患難三仕總蕭森雅詠耽吳越髙懷托向禽摧頽無鵩賦殄瘁失書淫京輦追髙防壺觴伴苦吟同聲兄弟好銜痛蓼莪深名士希年壽傷心自古今恨虛輔嗣麈淒斷伯牙琴八子情搖落【時同西樵兄弟有八家詩行世】千秋事陸沈岱云今黯淡回首一霑襟

三天洞同諸子作【有序】

嵗甲寅十月三日屛迹水東吳雨若諸子自郡至爲洞壑遊遂就地酌洞中稍酣吳濡筆掃巖紀人嵗予分賦得十韻將與此山共磨滅焉

幽境歡重踐追尋好友俱層巖開窈窱萬壑炯虛無顯晦經營苦炎寒气候殊洑流殷地軸髙戶裂天樞洗洞龍湫湧【洑泉嵗一湧漲謂之洗洞】排閽木客呼日車愁上下云族起須臾席地霜千葉炊松酒一壺崖﨑曾墮鹿穴黒敢藏狐暝坐來神契疏觀啟眾愚山靈防題字終古漫糢糊

自浦城至建寧書事

南去文谿路灘聲曉夜聞橫空攢島嶼捲地走風雲回合山難斷靑防日易曛舟人頻出沒嵐气半氤氳石見無魚穴林深絕鳥羣劍稜欹側過眉睫死生分孤客垂堂戒驚流轉櫂勤壺漿答三老能事信輸君

學余堂詩集卷四十三

欽定四庫全書

學余堂詩集卷四十四

翰林院侍讀施閏章撰

五言排律

獅子詩擬應制二十四韻

聖朝惟尙徳薄海必歸王卻貢安殊俗獻珍來逺方遊麟當在野彩鳯已鳴岡禦歷兼三重乘時集百祥旅誇往事神獸致遐荒問產從烏弋盤山過白狼尾張逾斗大力勁作虓彊雄骨毛辭馭金精色受黃吞貔憑掉舌擊象直穿腸脛挾奔雷走睛搖駭電光名徵博物志賦賴永興詳踐踏翻林麓羈縻自漢唐皇圖寛覆載異國勇梯航玩好知無益懷柔道不忘吼聲驚虎殪騰勢想龍翔檻制蠻奴苦途經西域長

天顏時顧盼禁苑命詩章位置分熊館威稜壓豹房依仁靡搏噬展力窘飛揚驅戰殱犀兕鳴鑾媿驌驦修牙

玉馬靈族又神羊服猛余鴻略君防靖海疆

經筵詩擬應制

帝哲多天縱王猷豈性成虞廷心授受說命學分明師傅官僚重詩書智慧生皇輿眞廣大睿慮益澄淸省嵗銘無逸歌云許載賡臯防依黼坐董賈聚神京好古心何亟防傾气不盈艱難思稼穡饑渇下弓旌舊史勤防繹先王是訓行桑林方應禱竹素重垂情端策陳墳典求言憲老更甘盤懷舊切箕範敍疇精敷奏輸忠悃咨詢出至誠嘉謨堪補衮霽色洽和羮禦幾牙籖列仙班玉佩鳴表章追伏鄭傳注起周程日晡仍畱講宸聰莫可名龍門書盛事虎觀辧羣英滄海皆通貢潢池敢弄兵祗今干羽舞防見泰階平

大駕重幸直北校獵時冬祭後三日恭紀二十韻【太皇太后時尙溫泉】

九廟明禋重初冬爽气髙停鑾才盥薦出狩又旌旄組轡王良馭珠弓羿氏六龍眞逸足三輔舊神臯問寢紆宸幄於田佩寶刀共知勤部勒豈謂騁遊敖霽日迎仙仗朱霞照

禦袍合圍熊館破決中虎賁豪野獲窮山谷鳴落羽毛皁雕云外盡赤豹檻中嘷齒革資軍實豺狼念賊壕是時求俊乂侍衛繼英髦五柞離宮盛甘泉彩筆操計禽分勇怯講武寓甄陶虞甸爭除道郊圻待獻醪省方天藻發涉逺

聖躬勞帳殿霜生劍騎營夜屬櫜鐃歌簫鼓競宴賞羽林叨漢主誇宛馬姬書訓旅獒興朝誰諫獵蓄意忝含毫

馮相國萬柳堂二十四韻

不向城東去名園我未諳爭傳雄薊北大好壓江南僻地神京得幽棲相國耽雲霞元爛漫水木復涵化枳憎盧橘求仙謝石楠山亭蘿冉冉堤榭柳毿毿五樹陶潛隘千條白傅慚春風眞在手野興豈嫌貪灑落疑蓮社淸深倍菊潭緑波金縷覆錦石碧煙含溪靜畱官舫林間置佛龕揮隨一鶴載酒愛雙柑酬唱分題數登臨共客酣樂遊敢羨吏隱朴寧甘秉軸憂遲暮歸田乞再三靈和稱可愛宣武嘆何堪步屧滄洲近書倉祕冊探蓬蒿懷仲蔚弟子邁桓譚膴仕存空槖貧交慶盍簪鄕心還海岱莫怪嬾朝參

奉贈宋蓼天大司馬二十韻

廟算封疆靖兵樞社稷憑

一人今簡畀九伐必鶱騰詞賦英年擅忠貞世緒承石渠初特逹畫省遞相乘顧問謨猷進司成俊乂登聖朝崇孝治寶冊頌園陵

詔許羣臣撰爭歸大匠能經營辭慘淡述作義崚嶒山湧丰碑出天垂

睿藻稱禮闈推鑑朗柏府肅霜澄汲黯敷陳切長沙涕淚增霽顏應采納峻秩又頻仍獨坐官糾劾祥刑帝股肱綱開忻浩蕩【時以國恩肆赦】法在寓哀矜半嵗遷何數諸卿得未曽位髙勤夙夜責重凜淵冰幃幄籌師旅苔岑洽友朋憐才心若渴招客酒如澠時事詩書緩軍儲日夜徵折衝樽爼計防見不模稜

憺園詩爲健庵編修作

不勞多結搆竟日足躋攀隔縣通婁水閉門收玉山荷風淸簟外竹日曲欄間繞閣雲長住近人鷗不還花繁在藥圃心逺鍵松關覓徑靑林入題詩錦石斑書編隨坐臥朋舊散襟顏只恐金閨客棲遲未許閒

哭顥亭少司農

頭白期相見悲來斷客腸斯文失祭酒吾道共霑裳嵗豈龍蛇值人推麟鳯祥衝襟含嶽瀆峻望潔圭璋君防南宮日余陪西署郎定交元杵臼卜夜屢壺觴僑肸眞聯絡應劉並頡頏【謂丁飛濤陳倩】校書專史局珥筆主詞塲七子詩標舉千秋興激昻移官喉舌寄補闕股肱良視艸靑藜火彈文白簡霜臨觀雄海岱鄒魯入宮墻浹嵗三遷亟殊才特典章溫言承黼坐讜議動巖廊掌憲平反苦司農防計長邊隅初蠢動禁旅驟騰驤淸覈嚴絲粒經營薄孔桑時艱資道濟神瘁恃身彊仙骨將遺蛻臺星遽揜芒

帝心虛倚畀府事缺劻勷喆冑違含飰【柱峯侍禦】親交憶慨慷歷官無長物急友肯多方垂訣還畱疏殘吟剩滿牀多情偏好我逺道獨相望尺素嗟離索三生恨茫【客冬見枉詩札】商飈寒霄籜旅櫬逺還鄕亮采公卿痛淸流廚顧亡聖湖看慘淡天目少輝光繼武紛簪紱將雛盡鳯皇鴻名堪不死藝苑豈全荒褒卹恩知重凋零道可傷哀歌當薤露雙袖涕浪浪

陳母張太夫人挽詩【學士說巖先生母也】

良臣爲國重保訓本家成不有徽柔徳何由俊彥生母儀今絕少壺範痛難名書受班姬誡才同謝韞鳴深閨愛彤管雜佩尙瓊佐餕晨昏事聞雞昧旦情鴻妻方燕婉驥子早崢嶸正色胎存敎傳經手課程何煩機杼斷時挽鹿車行羣盜曾攻堡夫人竟作城劻勷明大義巾幗佐英聲羨牀堆笏羞稱金滿籯身膺翟茀貴養謝板輿迎性是簪蒿儉官因卻鮓淸起居誇矍鑠職事厲忠貞豈謂劬勞久俄令疾病並蓼莪腸斷絕風木淚縱橫慰諭來中使咨嗟出至誠

朝廷崇孝治生死僃哀榮綸綍新恩錫【時進封淑人】杯圏舊恨盈凍雲淒繐帳積雪灑銘旌永訣違含飰堅畱實聖明美應鐘郝並賢與孟陶爭史氏誰爲傳憑將報九京

官軍連收嶽陽長沙諸郡恭賦二十韻

廟算稱神武王師戒驛騷親藩分虎節幕府握龍韜頻接荊襄檄全淸江漢濤飲波馳萬騎下瀨奮千艘陣合連蠻徼圍長鏟賊濠中權揮扇定勁卒壓城挑破壘猶吹籜搴旗等刈蒿洞庭鯨盡駭衡嶽獸俱逃威命尊黃鉞驍騰避白袍迸雷轟礟火漂杵濺弓刀夢澤投鞭斷君山積甲髙倒戈方懾服系頸尙哀號戰馬歸天廐軍裝付鎧曹猷今元老壯凱奏佽飛豪指顧成安堵歡呼各獻醪勢趨巫峽蹙關失劍門牢恃險先亡述追奔共殪滔湔除還爾貸浩蕩豈重遭乘勝如摧朽長驅入不毛誓將余醜滅肯使

聖躬勞

蠲賑災民

帝徳歌風動王猷懋日躋憫時頻減饍耕籍每扶犁荒政蠲田賦軍儲急鼓鞞何當分內帑特遣卹遺黎滄海嗟無嵗黃河舊決隄炊煙寒不舉蔀屋逺含淒饑齧楡皮盡愁看鵠面黧林空難捕雀野曠絕鳴雞莫罄監門繪誰憐轉壑迷

聖恩肥土域羣望云霓疾苦朝聞告金錢夕已賫免租猶恐後命使肯敎稽

天語頒螭陛星馳迅馬蹄閭閻親閱歷羸弱喜提攜塵甑欣重防衰顏勉杖藜澤敷靑豫徧懽祝岱嵩齊幾處畱孤稚荒村救寡妻人從垂死活感極失聲啼積淚紓長楚餘生待麥畦有君眞覆載思服訖東西

上已修禊應制

虞書傳出狩夏諺望時巡露布宣威武宵衣苦辛鑾旍乘麗日象輅動靈辰快覩

龍顏近欣逢天气新祓除遵洛水選勝向河濵捧劍金人出登山玉輦頻永和還盛防元已正芳春睿藻雲霞爛澄觀魚鳥親西池懽駐蹕南苑看垂綸每憶林射應瞻白馬神繁花依講幄緑柳映扶輪舊簡班揚侍旁徵黃綺臣玷名勞館閣飛檄到松筠顧問慚三篋盤餐溢八珍恩波霑艸野仙樂聽韶鈞扈從千官集遊敖萬福臻握蘭沿曲渚浮棗漾靑蘋束晢談防賞張華論絕塵禊堂初授簡學海恐迷津

聖主收葑菲塗歌獻紫宸

召試體仁閣下恭紀

帝擅知人哲天寛吁俊塗山川昭瑞應麟鳯耀髙衢綸綍旁求急弓旌曠典殊三公勤啟事百執共噓枯出處咸推轂升沈許合符庭咨兼嶽牧物色徧江湖雄麗收文士淵通問宿儒賡歌懷喜起射策笑糢糊筆札鄒枚出賢良董賈俱俳優吾豈敢經術世還須檄下王程促星馳驛路紆煙霞時有癖箕潁未容逋照室珠寧揜連城玉必沽

璽書彌愷惻芒屩孰踟躕試可憑敷奏明揚定咈兪卿雲飛玉几旭景照金鋪寶鼎詩重作燕山銘詎孤觀遊誇羽獵研練比京都公等來何晚羣臣召則趨

天顏眞咫尺日晷迅須臾虎觀誰同異龍門信有無裁成歸大冶采擇辦嘉謨擊缶慚餘響雕虫劣小巫九重不自聖一得也輸愚扈從森仙仗壺漿出禦廚螭庭紛琬琰鮫窟防珊瑚簪紱瀛洲選梯航王防圖安邊看利劍報徳忖恩珠文治元根本民艱尙囁嚅披鱗能曲貸伏闕擬重敷

省耕詩【三月初一日太和殿禦試】

農事崇開國豳風紀授時供輸仍禹貢宵旰甚堯咨耕籍親扶耒祈年恪奉祠軍儲急壤賦

帝徳軫民饑遜志銘無逸省方樂有爲郊坼根本計丰稔太平期土鼓歆田祖帷宮命甸師輕陰將霢霂淑景正繁滋修禊靈辰近乘春令節宐雞人傳象輅虎旅扈龍旗霧合千官列雷鳴萬騎隨良疇眞錯繡厚獲祝如坻傍輦祥飈動停鑾解澤垂親承

天語勸敢使嵗功遲原隰應胥墾耔耘莫憚疲稑穜元獻種穀米定流脂

睿藻雲霞爛仁心魚鳥知鸞旍歡野老衮冕映茅茨屢下蠲租詔重陳多稼詩飽騰資撻伐皇路防淸彛

贈李梅崖

相逢燕市語如傍玉山行气挾詩書靜心涵冰雪淸從龍元特出繡虎早長鳴價與金臺重燈分藜火明借才來粉署列秩領春卿手自排緗帙茶親洗石鐺篇章思慘淡典則議崢嶸舊作風騷入新硎模楷成鶱騰爭一顧欵懇到諸生省事延孤賞衝襟出至誠白圭寧受玷欹器必防盈許客鈔殘艸橫經對短檠流風供奉在泛愛鄭莊情咲我眞牽率中懷爲漫傾

寄王山農侍禦是年七十

海內同年友相看我輩存老成不易得耆碩更堪論惜別星霜速投閒道業尊燕臺歡並轡鳯徳羨孤鶱出使星軺逺徵材竹箭蕃分曹森武庫濡翰倒詞源繡斧推淸譽彤庭數直言誰知懷子捨俄復夢丘園鳩杖怡黃髮鱸魚引緑樽九峯陪左右羣玉列兒孫鮑馭還驄馬龎妻共鹿門才名三子競祿養

兩朝恩媿此車塵裏思君桂樹根馳情歌一曲餘興到江村

贈徐大中丞

黃閣分猷久烏臺獨坐專論思能浴日抗疏竟回天義直羣僚肅風淸萬口傳兵荒勞轉側海嶠仰生全戢暴冰霜重憐才雨露偏小心眞比髮鴻筆大如椽述作淩陶謝編摹嗣董遷連枝皆史閣異數復經筵正學星辰列英詞河漢懸素交深吐握後進入陶甄衰疾安迂鈍吹噓荷接聯臨岐重惆悵牽率忝詩篇

仁孝孝昭兩皇后梓宮自沙河往葬山陵恭送紀事

二十韻

二後靈輿發春郊帳殿成園陵悲逺道車駕出嚴城幽餞頻將享前驅早計程賞頒周僕馭【時賜夫役人各一金】警衛擁神兵七校聨鑣靜千官按轡行荒村紛馬迹野雀避人聲借榻蓬茅貴謀炊井竈爭幕帷環霧合燈火燦星明隱幾縈宵夢聞雞候曉徵威儀墻翣盛禦路水雲平鵷鷺排川甸旌旗接玉京愁凝防輦重哀動萬山鳴任姒追遺範皇英軫睿情孝能嫺內則柔並葉坤貞逮下常多恕持謙每戒盈嬪妃余涕淚嶽瀆應精誠塵淨微沾雨風徐早送晴策文鐫慘惻祠寢肅經營禮葬輕珠貝和鑾想佩珩

聖躬勞不惜嗟此極恩榮

贈兪佺廬中丞

賦重東南地時需節鉞臣

帝心元簡在廷論協諮詢維楚多才彥於公見偉人摛詞眞奪錦筮仕舊宜民茂績頻推最衝襟迥絕塵抗言直似矢決策動如神諌議資帷幄丰裁領縉紳崇階猶轉轂遷秩不淹晨獨坐雄烏府溫綸出紫宸寵頒天上至睿命膝前申控制江湖大沾濡股肱親銜恩心感動誓報語酸辛治亂看襃斥安危愼笑顰淸風嚴防薤惠澤起枯鱗搏擊憑鷹鷙光輝自鳯麟防狐皆屏迹箕斗豈嗟貧嘯詠閒中事鄒枚幕下賔吳趨將挽薄南服盡歸仁按部輿情洽憐才士气振懸知冰雪後歌舞遇陽春

壽方太夫人

有母稱邦媛徽音與世殊生來謝庭女嫁得伯鸞夫忠孝元家法乾坤忽鼎湖烽煙埋白日逋客走蒼梧負戴從偕隱分離總畏途覆巢無破卵垂翅自將雛避地甘荒嶠潛身裹敝襦播遷經五嶺風雨抱三珠課讀親丸膽謀生任辟纑時危曾到粵亂定復還吳節並共班勁名兼鐘郝俱能書矜筆墨提甕習勤劬聖善人皆頌艱貞世所無閒心安梵唄晚計饌伊蒲菽水歡能養杼機義不渝到今垂鶴髮鳩杖未須扶

宋司馬拜冢宰同人屬和

一代聲華最諸卿領袖雄才元耀鸞鳯官舊統羆熊廟算敷文治邊籌奏武功佇看澄百職特進冠羣公玉尺銓除裏冰心藻鑑中淸通見裴楷簡要復王戎饋餉門無受推賢意不窮髙談風月靜主計紀綱崇獨坐曾烏府儀型在辟雍兼才稱具美峻秩許誰同鎖院春陰滿經筵

寵眷隆龍門忻接近賦頌忝難工

送孫如齋編修冊封安南

炎漢南交地陳黎角鬭塲

一人稱有道四海盡歸王寵使朱衣貴

恩綸禦墨香居然盟帶礪恪爾奉珪璋負弩諸侯肅乘軒萬里長中途變寒暑絕域異煙霜水歷昆明外山臨勾漏旁羽毛看翡翠宴防饗防榔陳迹瞻銅柱珍禽獻越裳多才重孫楚二妙得周郎【時儀部周星公仝行】獴隨騶禦珊瑚制筆牀含毫元侍從憑軾足篇章遲日和風送王程春艸芳飛揚邁卭筰省覲過衡陽【太夫人時在長公衡陽官舍】不費相如檄還餘陸賈裝遐方修職貢每嵗走梯航

學余堂詩集卷四十四

欽定四庫全書

學余堂詩集卷四十五

翰林院侍讀施閏章撰

七言排律

西湖醉後酬李宗伯【南昌人爲楚藩儀賔所居在藩府中曰閬苑藏書數萬卷被兵後僑寓西泠蓄善歌者與湖上耆舊爲香山社】

先生七十更無求笻杖芒鞋汗漫遊愛我淸吟頻勸酒接君片語坐消憂文章輝赫傳三殿池館蒼茫到十洲屢謁承明勤獻納敢言金馬寄沈浮交遊海內鄒枚在圖史人間蝌蚪收多難悲歌餘四壁殘生潦倒一孤舟龍門舊識存桃李丰劍寒光照鬥牛繞砌種蘭眞九畹數椽臨水是層樓春風舞袖銀箏弄夜月歡筵鐡笛秋坐上論文揮麈尾花前覓醉解貂裘香山結社身偏健閬苑思歸興未休李郭同時良不易看云湖上重淹畱

臨江答耦長次韻

謝李髙吟久寂寞都官獨擅宛陵詩忽驚鶵鳯生丹穴又見神龍出故池陸子才華入洛日終童卓犖棄繻時閒居亭閣江山助絕調騷歌气候移薦賦羞尋楊得意憐才恨少魏無知短衣射虎成何計抱膝橫琹聊爾爲石室藏書家自富滄洲禿筆興忘疲登樓獨嘯靑天月入坐人推玉樹枝苦學三餘雌霓識素心十載白雲期波瀾自許陳思敵意气誰呼徳祖兒策杖風泉廬嶽頂掛帆煙雨楚江涯官齋地靜看鷗狎野寺吟多把酒遲散帶臨溪開北牖沈浮李續南皮疎狂卻憶髙生老白眼東西何所之【謂阮懷】

淸明前一日經水東聞眾潯桃花沿溪紅數里恨不果往【在宣城東南港口有龍窟土人言陰雨時聞鼓樂聲】

江城伏枕動淹旬細艸天寒緑未勻昨夜東風何造次老夫策杖太逡巡谿邊好烏要人語谷口閒雲傍客身浦接桃源花夾路山連龍窟地無塵鈞天樂奏靈湫底濯錦波明曲水濵已辦靑錢拚一往忍敎紅樹阻相親中年衰樂登臨嬾比嵗西南斥堠頻苦惜良辰誰共酒飽經多難可憐春平生不分愁如霧明嵗應添髩似銀古墓烏啼垂柳外斜陽偏照獨歸人

太皇太后幸遵化溫泉

大駕侍從恭紀二十韻

兩宮聖善重禧日

五位晨昏侍膳年鸞輅和鳴遊勝地龍旗侍從幸靈泉才人列騎威儀肅仙仗千官擁衛全湯谷倒輸蒸日月素山回令暖雲煙飛來姑射從天上湧出瑤池在日邊宻邇神臯猶禁苑久晴霜候當春天一觱沸如潮溢半畝沖融似火然沿浦曲房嬪禦滿臨流帳殿起居便湘妃出舞迎環佩海若趨承捧翠鈿丹鳯沼中馮盥潄赤龍川畔恣盤旋波恬早覺輕寒散濯久潛驅宿疾蠲懽動慈顏畱汗漫坐沾香霧弄潺湲寢門數問勤天語珍饌頻移接禦筵預敇行廚賫玉粒肯煩屬邑費金錢洗頭嶽盆何在取石銀河興然珠獻鮫人紛上下旌麾玉女暗聨翩祓除有喜坤維奠奉養無方孝治傳不數驪山污粉澤羞稱汝水漫流連朱砂礬石誰能辧暖液溫濤洵可憐稍待九霄回輦後掖庭還奏祝釐篇

學余堂詩集卷四十五

欽定四庫全書

學余堂詩集卷四十六

翰林院侍讀施閏章撰

五言絕

寒女怨

虛窗響悲風抱影愁獨處霜落單枝寒莫敢自言苦

美女怨

美女嫁盲夫相近未相識願妾雙目盲明鏡照不得

題郵亭

春日勞勞盡風沙眼倦開東風不忍背爲自故鄕來

聞櫓聲

咿軋似哀鴻聽來殘夢中空江人未語咽斷五更風

舟泊閶門

我愛閶門好停舟細雨時伯通遺宅在爲問主人誰

見落花

花飛欲暮天飛向阿誰邊東鄰有思婦莫墜綺牕前

至南旺

客倦南來路河分向北流明朝望鄕淚寄不到江頭

曉行

月沈霧更昏將曙光如夕暗里人獨行朝看多虎迹

仙梅石【在嶽陽樓得之土中其文斑駁似梅花】

玉几出莓苔橫枝隱落梅誰能吹鐵笛更弄數花開

侵曉懷友

侵曉花光濕薄寒成早秋驚心昨夜雨歸客在孤舟

從制府江行

鼓角動江城軍麾帶雨行可憐芳艸緑不避馬蹄生

二

戰地春風苦荒村破屋斜重來雙燕子好去宿誰家

三

上灘折篙櫓緣岸愁虎豹淸淺自無魚何人復垂釣

四

棹上雙江路云迷皁口西昨宵愁不寐恰有鷓鴣啼

懷讓村客防州

聞君發歸棹還滯防城裏雙江人不來愁殺雙江水

田家雨夜

荒村聽雨客一夜百年心爲問前陂水新添幾尺深

夜涼

數防疎桐雨不知秋气生殷勤語紈扇又是一年情

臨江署中雜詠九首

建蘭

相習不言好含情憶舊叢祗應墻外客遙覺此香風

慈竹

同根苦相抱日夜中庭淸爲伴孤吟客長畱風雨聲

秋海棠

苔厚階庭靜陰多雨露偏容顏秋自好不擬傍人憐

拒霜

傍水遙憐汝空庭許半遮霜前紅覆屋已見五開花

芭蕉

半壁緑陰裏當窗舒捲時羅裳貪試舞容易得風吹

水葓花

秋光依弱艸狼籍復誰惜君看江渚間惆悵送行客

蝴蝶花

栩栩偏依砌臨風欲上衣墻頭回蛺蝶認伴擬同飛

佛手柑

何許眾香國應來祗樹園殷勤故垂手此意向誰言

虎須艸

靈迹傳堯韭山房重虎須待君成九節能療白頭無

萬竹庵

繞屋翠瑯玕淸陰當晝寒憑誰覓長笛倚杖向君看

舟中絕句

船過富春渚路近新安江家鄕才入夢夜雨滴蓬窗

二

曉色戎戎暗孤帆漠漠開濕雲飛不起幾片落船來

抵浦城

江樹葉將殘客遊程未歇愁心自知老夢裏見白髮

夜坐天遊峯得月【近仙掌巖】

微雨仍畱月千峯洗更明仙云眞可數片片掌中生

戱題三姑石【在武夷】

我愛三姑石窈窕相低昂南風吹過嶺好嫁三江郎

建江灘行

一灘一髮白百灘堪白頭不應千里路都作斷腸流

二

下水喜灘急上水苦灘澀舴艋不容身時向灘頭立

望江郎山

白雲曳峯頂皎若羅衣裳纒緜且開卻畱眼見江郎

題伯璣別墅五首

懷潁堂

東湖卽潁上況鄰徐孺亭閒把釣竿坐照見西山靑

稻云梁

橫橋碧水中風動水聲急人迹往來稀時有鷺鷥立

染香沜

眾香不可辧積翠連芳洲遙聞隔浦外歌發采蓮舟

三逸舫

孤舟去安適招招尋我友不知相對誰獨置一杯酒

朝气樓

夜涵月色多朝見山光早淸露濯芙蓉迢迢向人好

張逍遙石洞【舊爲虎穴】

人來奪虎穴人去敝巖扉丹竈知何在重云守翠微

茅山元符宮書壁

春寒山客少石逕迥百折恰對大茅峯晴余半峯雪

寄髙峯寺僧

不辧孤峯處遙知雲霧生采茶防著雨春暮幾朝晴

晚泊旴江

孤塔靑山迥長橋落照微江城近炎塞二月早螢飛

麻姑山夜坐

五老下斜曛萬山人獨宿仙歌何處聞石梁響寒瀑

客夜

獨夜月明多天際聞孤鶴梧桐尙未秋片葉空階落

雲山洞

洞門云不息萬嶺白須臾試向洞中覓孤云定有無

瓶中牡丹

花開遊子發短髩已斑白含情憑一枝畱伴孤舟客

漫河沙

南風沙作煙北風沙作霰不知腸斷續行人各掩面

題吳漁山畫

逺岫千層緑輕帆一葉飛橋邊過釣叟雙鯉自歸

過北邙山

黃河渡口人北邙山下路但見冢累累無地栽松樹

嵩頂書壁

二室千峯秀秋登第一峯中原歸杖底長嘯倚孤松

山行

野寺分晴樹山亭過晚霞春深無客到一路落松花

桃葉渡

萬事東流去爭傳桃葉名殷勤畱片月猶是六朝明

邀笛步

長笛數聲畢登車無一言江潮定何意故傍客亭喧

雙谿晚步

少小憑闌處夜深今獨過谿流不愁思依舊月明多

中秋對月【時東南大用兵】

好酌淸尊滿休敎恨白頭不知今夜月幾處戰塲秋

得雙鶴

知有雲霄翮猶棲官樹陰中宵發淸唳相對話歸心

采蓮曲

不惜羅裙濕花沾竟體香好畱荷葉在爲覆兩鴛鴦

二

結子憐花少回船出葉遲水淸時見影偸眼照蛾眉

見粵客馬鞭是人靣竹

方物憐摧折攜將作杖難忍畱人面在日逐馬蹄看

許雪懷還龍谿

家傍釣魚磯潮來侵板扉半江紅葉裏獨送一帆歸髙彚防學使錫山書至貽邵二泉先生墨迹

春風著意吹花落自成子殷勤感故人托贈心如此

二

別君九峯下嵗月忽如此書來靜夜看山堂落松子【附錄邵詩去時折梅花來時摘梅子把酒酹山靈吾道今如此】

早春入山

路入疎林外山靑殘雪中吹衣不道冷喚汝作春風

二

抝竹爲馬鞭春泥馬蹄沒半生行路人此中生白髮

爲武蘇州題畫

謝公愛丘壑林下多幽蹤白雲時一掃歷歷數靑峯

卽目

薊北思歸日春風欲暮時庭花知客意故放向南枝

次羅堠嶺回眺

石子鳴馬蹄夕嵐出衣帶遙覓雀兒庵數防歸鴉外

書大方僧壁

山月相澄鮮延目一秋水宵分眠復醒殘夢松風裏

題畫石

一拳多節目渾如枯樹根山堂讀書處許汝對柴門

寄和徐姬珠淵

莫怨經年別天寒耐獨眠老夫魂欲斷夢不到君邊【附元韻風牽離別燈殘人未眠此身無羽翼安得到君邊】

學余堂詩集卷四十六

欽定四庫全書

學余堂詩集卷四十七

翰林院侍讀施閏章撰

七言絕

野望卽事

荒村一帶句溪邊逺渚羣鷗白晝眠日落風多人影亂柳根爭系釣魚船

題花下問漁舟圖

小橋東畔野雲生春浪桃花濯錦明聽得漁磯相答問舟人笑語雜谿聲

伏羲生身處【有洗兒石記在新樂縣】

嵗月茫茫記得無荒煙古道獨踟躕洗兒石畔苔爲篆應是龍文八卦圖

道中折桃花

河朔風沙白日黃桃花獨笑短籬旁一年春色惟看汝駐馬誰能不斷腸

客至自雲中

大同城外是邊庭幾嵗哀笳客裏聽爲問王嬙墳上艸到今何似漢時靑

西曹署壁見畫竹

何處蕭蕭竹數竿空堂淸夜向人寒醉來疑是山窗坐剪燭支頤子細看

陽信題主人壁

千里星軺冒雨來幽齋霜後菊花開故園南望滄江外花發東籬又一回

經李太白墓

共說騎鯨捉月遊孤墳細艸野風秋夜郎幽墳無多淚萬古長江楚水流

書寒谿寺

谿邊古寺晝泠泠一樹梅花開滿庭我到恰逢晴日好西山相對眼俱靑

鄂城

防上何人尙楚歌千家頽瓦亂山阿褰裳欲問南樓月鸚鵡洲邊夜雨多

見斑竹

碧玉森森緑水灣風鳴環佩滿湘山遊人自灑離愁涙不是當年舊涙斑

三十六灣【湘陰】

湘水行來轉檝頻回波蕩漾送殘春低頭錯認鄕園水欲喚靑莎渡口人

道鄕臺【宋鄒浩號道鄕謫衡州經此守臣溫益下逐客令風雨夜渡湘江山僧列炬迎之張栻爲築臺朱熹刻石】

馮軒嶽麓洞庭開明月湘江夜月來逐客莫忘賢太守孤峯畱得道鄕臺

衡山道中寒食

路多虎迹少人蹤楊柳催殘賸幾松家在江南今北望可宜獨上祝融峯

端江到佛山途中口號

崧臺沙路樹相參急水輕舟帶夕嵐無數煙村山色裏不禁飛夢到江南

宿法華寺

夜涼深寺白雲封臥對星崖石上松夢裏莊周元是蝶浮生消得幾聲鐘

再遊桃園花盡落矣

渡口漁人路未迷重來緑樹一鶯啼風光好處傷心甚目送斜陽下水西

休寧道中寒食

寒食東風減客衣山堂茅屋燕初飛桃花欲落不忍落遊子曰歸猶未歸

懷匡廬源上人

靜裏眞僧冰雪容一瀑布萬株松爲馮今夜淸溪月掛到匡廬五老峯

薴蘿山

扁舟載去是邪非消息人間恨不歸畱得舞衣魂未散薴蘿山下白雲飛

重過阪蒲寺【時久旱居民鳥散主僧舊識餘者俱化矣】

系馬精廬憶昔年一朝滄海變桑田老僧去後繩牀在剩有殘燈照客眠

寄陶赤若

出門雨雪又中秋寒露催人自白頭月照靑溪橫匹練知君獨立水西樓

夢張旭之

歸魂夜夜傍家鄕忽共張顚話艸堂不記分明作何語爭題粉壁兩三行

程箕山員外半野園

松陰竹戶晝長關野鶴沙鷗乍往還無數芙蓉天際出憑闌人已在西山

題金嶺驛壁

驛亭樹老腹皆空墻外靑山面面同駐馬殘春花落後含情獨夜月明中

灰埠驛

閒庭細艸客重過古木娟娟帶女蘿滿地落花人不見向來春色爲誰多

初嘗蘋果因懷家叔父嗜此

蘋果靑州五月鮮摘來差勝小兒拳憑誰倩得南飛鳥銜到髙堂白髮邊

濟南官舍漫興

好防窗前竹數根莫貪新筍劚龍孫陰森五月如秋水不厭當門覆緑樽

二

種種豆試新春露葉風花冉冉新醉倚銀牀閒汲水笑余元是灌園人

三

玉露微酸紫露渾【並靑州酒名】靑州從事竟誰論愁必忽作江南夢沽酒梅花谿上村

廣陵泛舟兩絕句

緑浦紅蕖間白蘋采蓮艇子棹歌新慣聞簫鼓朝朝過睡穏鴛鴦不避人

摘星樓畔水迢迢古碣荒臺字半銷疎柳隋隄明月夜宮娃魂斷尙吹簫

燈夕口號

節到傳柑夜夜晴東風送暖月逾明火催花樹尊前亂人擁蛟龍地上行

二

千錢挈伴賃春衣珠翠糚成醉不歸才過南鄰又北郭行歌一道彩雲飛

三

謝眺樓前月似霜雙橋鼓吹簇成行耐可銀箏彈北曲城南思婦憶漁陽

四

截木爲橇髙似屋山城石路滑如油誰家年少渾無賴百徧翻身不肯休【橇音敲長五六尺以杉爲之上施黃木縛足而行馳驟如平地】

齋中白梅花

多謝春風緩緩催谿園開盡艸堂開白花素壁渾如水只道香從別浦來

苕溪曲

水竹疎籬防女桑提筐采葉逐溪長渡頭風起回船急夾防花飛斷妾腸

西湖漫成

春水盈盈浸碧沙行人折盡半開花六橋一色連芳艸何處錢塘蘇小家

吹角孤山鳥盡飛湖中日暮蕩舟稀長年愛說繁華事不管風光今是非

西湖竹枝詞

外湖遊徧裏湖遊南北峯髙水面浮弱柳新栽成絮少不教飛去惹人愁

二

儂作葛洪井中水郎似飛來峯上云怪他昨日成輕薄載酒偏澆蘇小墳

三

荷葉橫塘官路斜吳姬日出浣春紗兒家種蓮取蓮子囑付遊人莫采花

四

西陵松柏已無林天竺山頭日欲陰同向三生石畔拜與郎世世結同心

五

郎渡錢塘妾叚橋春花秋月可憐宵妾心似海愁無防不向江頭去看潮

六

白玉搔頭紫玉簫香車細馬木蘭橈但畱歌舞長如舊拚取黃金作【去聲】六橋

過新廊感懷方顧二宅【方謫陽顧已歿二年】

不攺秦淮舊艸堂含情駐馬涙沾裳故人生死皆離別惟有烏啼送夕陽

湖口舟次懷阮亭揚州

丹楓木落客心悲蘆荻風多雁叫時忽憶去年秋雨夜燈前把醆讀君詩

官舍題詩有竹亭愁中坐對眼俱靑月明今夜遙相望湓浦防江兩客星

九日抵鹿江【俗名樟樹鎭】

細雨舟中對濁醪自攜詩卷當登髙如何橘緑橙黃地不及江南足紫螯

走筆柬蕭孟昉

聞說蕭生十載余無因相見獨愁餘同鄕有客思公子憑寄江南數紙書

偶興

西江正月早芳菲開盡桃花滿地飛可怪春花似孤客一心日夜只思歸

春感

十年官舍送春華官舍逢春又別家寄語窗前舊桃樹主人未到莫開花

見梅花追悼大美

芹溪書屋一株梅嵗嵗花前笑舉杯今日花開人不見憑誰移向墓門栽

春日懷防龍

兩家相望是比鄰把酒看花來往頻老友凋殘好友別春風消遣屬何人【老友謂大美】

滕王閣

春水茫茫杜若洲千秋陳迹客初遊西山黛色還依舊不管長江日夜流

重過李宗伯【時新遣家妓】

殘秋別後此經過又見東湖春水波舞蝶啼鶯今散盡石橊花畔斷膓多

茉莉詞戲和阮懷耦長

海嶠佳人冰雪姿縞衣緑髩影參差不貪結子花長久摘罷明珠又滿枝

二

愛花全不爲花愁穿取團團似雪毬欲作新糚相趂好吳姬臨晚更梳頭

三

日汲寒泉灌幾回下階頻爲摘花來教玉蕊穿雲髩才傍儂身花自開

南州答伯衡

風流誰復謝宣城剩有柴桑飲酒情薄宦共憐詩不減寒江如練月長明

貽林茂之紵帳【並序】

茂之窮老金陵冬夜詩云老來貧困實堪嗟寒气偏歸我一家無被夜眠牽破絮渾如孤鶴入蘆花夏又無帷帳或遺之則舉以易米予謂暑無防病於寒無氈君能守之當爲作計處士笑曰願守之以虎客皆絕倒予在豫章爲寄紵帳書絕句其上屬同志者各題一幅不問知爲林先生物卽謂之墨守可也

北窗髙臥豈知貧料理偏愁白髮人紵帳親題林處士艸堂長伴百年身

晚過赤方寺寓

赤壁磯頭人未歸長篇短句興遄飛燈前促膝言難盡水寺涼風吹客依

柑林和石莊

重陽辜負菊花筵此日流觴碧玉川山磬忽飛深樹裏沙鷗還臥夕陽前

馬云人頻寄詩得絕句報之

謝朓驚人未敢當虞翻知己恨何長不堪尺素殷勤甚獨上江樓望故鄕

次答士業雪中二絕【時陳寓鐵佛寺】

嵗暮荒城作客難蕭蕭雁影下寒灘竹樓正對千峯雪倚杖同來天際看

髙歌絕調太傷神痛飲還逾少壯人皁嶺洪崖全接壤不妨相傍作比鄰【閣皁山在臨江洪崖山在南昌】

與龔天階飲愚樓【初在翰林餞予出都尋左遷南昌司理復解官】

解裘沽酒憶金門木末登樓復此樽月落吳歌聲未斷美人江畔總銷魂

揷天碧嶂繞孤城霧裏看山恨未明聞說武夷奇絕處登峯只作棹舟行【君閩人言武夷山水】

寄劉覺防同年

覺防官比部郎孤居不肉食京師謂之劉佛頭以母老引疾終養來臨江鐡佛寺手繙藏經予日厭苦吏事劉曰子曾見靑蓮花有離污泥生石上者乎聞之辴然別後寄二絕句

久辭簪笏愛江亭凍手時繙貝葉經莫是三生石畔客欲回煙棹太丁寧

檻猿籠鶴枉咨嗟羨爾閒餐五嶽霞領取江樓深夜語不聞石上種蓮花

贑江寒食

雨漲江平楊柳埀江船爭系向江枝春風寒食關情甚折盡新條卻怨誰

龍窩【地名在臨江】

艸靑沙白水如藍今日龍窩三月三一樣春光煙雨內歸心何事憶江南

同太虛牡丹花下

爲看靑蓮學士來相逢一笑說花開主人有酒難辭醉消得春風是此回

西昌舟次值趙韞退大參粵還

疎星片月照城隈久客孤帆瘴海來舊日題詩髙閣在系舟那惜一銜杯

十月十六日懷柑林舊遊【壬寅是日同士業天若伯調赤方在璞文在醉於臨江之柑林】

螺江江畔鷺洲頭久住還思金鳳洲十里丹黃垂橘柚去年今日醉同遊

送李萬安罷官歸裏

嵗暮歸舟一葉輕歌殘酒罷淚雙傾灘聲不是無情思嗚咽隨君爲送行

臘月八日同諸君靑原卽事六絕句

初來春雨繼晴秋今日殘冬又續遊卻憶雨中奇絕處一天飛瀑碧峯頭

松下親烹卓錫泉勝遊三臥白雲邊蒼顏五老曽相約不到廬峯十二年

磵轉晴雲拂袖低一時支許共招攜若畱慧逺相看笑贏得風流勝虎谿【先是藥地禪師駐過】

勝事相傳倒揷荊菁蔥一樹又旁生嘯公飛錫淩空去塔院松風是嘯聲【天界嘯峯和尙示寂寺中】

怪石孤亭曲水濱香城臘日總如春當杯不飲君休笑淸絕梅花解醒人【予以疾戒酒是日得汗體爲之輕】

谷口祠堂尙可尋弦歌泉壑有遺音明年重踐春風約云滿空山花滿林【吉州諸公有仲春講學靑原之約】

答李宗伯書漫題紙尾

鷺渚舟邊踏月行蕭灘亭上望君情梅花欲落美人去一夜離愁春水生

夢亡友蔡大美論詩臨別索酒【甲辰三月十一日】

幽魂執手太情親半笑嗔無酒入唇款款詩篇論未了相看不信塜中人

腸斷臨溪舊酒壚花開時節夜臺孤憑將五斗澆墳上得似君家竹葉無【予感夢遂命酒澆其墓上先是蔡釀甚佳名兼淸】

臨江官舍詠桃樹

短墻茅屋似山家小樹窗前帶雨斜記是老夫經手種春風滿眼見開花

章山【臨江城中相傳仙人章昉隠此】

笙鶴誰能見往還千秋荒阜白雲間仙家秪在江城裏尙有髙人說買山

靑蓮洞【袁州】

石作蓮花半未開玲瓏幾曲盡莓苔春深坐覺衣裳冷不道雲從袖底來

袁州讀鄭谷詩

都官當日眞名士笑殺人呼鄭鷓鴣秀浦城南君故里江山何事一詩無

安成至廬陵道中作

山田斜趂嶺雲低引得淸泉灌緑畦春暖插秧乘谷雨不勞布谷一聲啼

出郭偶題寺壁

道旁深樹隠招提滿院薔薇照眼迷燕子似嫌人吏俗飛來還去竹籬西

荷湖館【臨江】

隔林煙火幾人家古廟江頭噪晚鴉欲問芰荷香寂寂一川新漲白蘋花

施三十郎墓【志稱讓宅爲淸江縣治今墓在郡譙樓下】

江縣人傳讓宅名至今畱塜在孤城君看無數王侯墓蔓艸荒涼野老耕

廬陵得余季蘆先生書

螺子山前春艸生莆陽書到淚雙傾愁心歷亂君知否聴徹江聲到五更

靑原講防示諸同志

逺別還偸三日閒歌同見古人顏木犀早已傳消息一樹花開香滿山

守風左蠡【諺雲南康左蠡無風浪起又汛兵寥寥不足備他盜舟人皆坐守不寐】

地險無風人自愁石尢作意故相畱扁舟夜傍黿鼉宿一防殘燈是戍樓

逢南浦客寄周伯衡宋其武

寒江獨夜彊銜杯念舊悲秋日幾回南浦朝朝多驛使相思不寄一詩來

過白門追悼顧與治

舊宅經過哭幾回五年宿艸尙餘哀秦淮明月長如此更覓何人共幾杯

賣字全忘病裏身開樽畱客豈愁貧百篇詩句渾如雪半畝園林盡屬人

許我親書歸去辭澄心紙在淚空垂夜臺茟墨今何處莫被招魂更冩碑

酒隠髙風世所聞眼前身後一浮雲莫愁蘋藻無人薦共識千秋處士墳【君大父英玉先生有酒隠堂】

坐官閣梅花下

髙齋吏散卽花前坐久還移竹榻眠珍重殘枝休笑我重看爛漫是明年

緑雪【自制敬亭茶名】

敬亭雀舌枉爭傳手制從過谷雨天酌向素甆渾不辧乍疑花气撲山泉【過谷雨數日香味乃全】

最難消息趂春晴摘葉看僧頃刻成眼底何人玉川子可容廟岕獨佳名

學余堂詩集卷四十七

欽定四庫全書

學余堂詩集卷四十八

翰林院侍讀施閏章撰

七言絕

磨盤山憶兒淳在宛陵家累在洪川

客程鄕思苦漫漫積雨千山行路難知爾樓頭髙處立幾回北望又南看

值靑州人便走筆寄劉止一【予歸自濟劉置祖帳十里外攜善歌者曼聲苦調曲未及終而別又同遊龍洞有詩劉防佩刀爲予鐫壁】

幾年髙枕臥煙蘿愛客論詩興若何舊日何戡無恙否離亭半曲淚痕多

北海郵書久寂然西湖新句獨翩翩最憐龍洞同遊處鑿石分題又五年

宿靑駝寺

亂峯躑躅暮云平小市人傳古寺名月白馬寒嘶夜半不知何處有鐘聲

宿郯城聞僕夫言次日四十里外卽江南界

千峯萬壑倦徵驂客路歸心兩不堪忽訝燈花成一笑郵亭明日是江南

淮上別張菊存【張有曲江園】

纒緜無盡曲江遊送我重登出浦舟淮水亦知離別意相隨日夜向南流

讀漁洋山人集漫題【王阮亭集名】

萊陽大雅益都淸各自論詩擅一城玉樹臨風今獨秀新城不說濟南生【萊陽謂采荔裳益都謂趙韞退濟南李於鱗也】

六益過署齋得雨止宿

孤城日暮罷登臺江閣炎蒸向水開正共古人杯在手南山夜雨過江來

天涯將老未歸身同是江湖澹蕩人今夜對眠深剪燭何年散髮共垂綸

官庭艸

江聲到枕客心違多病如何未拂衣庭艸不妨秋色滿好畱蝴蝶上階飛

陸舟別後值雨重寄

蕭蕭木葉逐江流不是離人已白頭分手更堪垂老日亂山寒雨送孤舟

偉長索醉蟹自云老饕發書一笑

小飲終慚客興豪故鄕昨日寄霜螯知君舊是江南客不厭相呼作老饕

寄髙柱河夫子【公以侍禦視學江南目閏章國士】

敢言薄宦釡生魚官舍蕭條似客居媿比侯芭稱弟子淚痕空落數行書

晚泊石亭寺

十度扁舟系石亭龍沙風起客眠醒江洲芳艸無情甚一夜茫茫帶雨靑

正月晦日太虛宗伯作詩見憶予適到門遂同伯璣飲花下

春風騎馬到江城正值繁花照眼明頭白尙書吟正苦開扉一笑說離情

主人愛客艸堂淸髙士爲鄰詩興生每到必傾李白酒何妨長臥灌嬰城

臨江雜詩

閤山煙雨接虛無碧嶂淸江翡翠鋪好置亭臺添畫舫爲君喚取作西湖

又

更無羅綺艷江邊髙種茶園低種田一嵗繁華燈下盡滿城歌管送神船

又

萬松郭外一時空新種桃花幾樹紅最是春來暗雙眼江城日夜雨聲中【城南舊有松林直接瑞筠山謂之萬松關今蕩然矣】

又

靑靑橘柚壓江濵暖日晴煙照眼新三月花開橫十里香風吹殺蕩舟人

又

紅柑白筍不論錢淳朴山川劇可憐一畝官租三畝谷農家翻厭說丰年

又

夜夜江頭月一灣疎鐘聲裏白雲閒詩僧雪印殘篇盡隻字從何覓半間【雪印天寧寺僧洪武初召賦金陵春曉詩稱防賜衣詩見郡誌慧力寺僧半間有詩名今盡逸】

又

渚鷗沙鷺自雙雙耆舊風流說此邦劉孔諸賢俱逝水至今芳杜繞淸江

又

欵乃歌聲日幾回野航無數趂風開大洋洲上迎神去玉笥山中乞夢來【臨俗吏民逺出必先禱大洋洲蕭公廟又傳玉笥山祈夢靈異】

又

回龍寺前野艇橫伏馬橋頭江水淸聞說百花春正好秪餘芳艸向春生【郡舊有百花洲今廢】

馮木伯罷官永丰別後以官累再至

離筵楊柳春含雨廻棹芙蓉花滿溪明日且隨鷗鷺去滄江莫聽鷓鴣啼

卽事

山閣看云自舉杯輕風菡萏檻邊開今年勝事淸江少六月鰣魚出网來

有懷杜蕃舒梅防與

檻外風帆日日開江鄕不見故人來黃柑兩防防如此一笑何時共舉杯

爲楊中前軰題像

力盡謀生家自貧數間茅屋隱松筠年過八十惟髙枕笑對靑山不媿人

雪中閣望

江城艸閣俯漁磯雪滿千山失翠防笑指白雲來樹杪不知卻是片帆飛

聞劉孔植推官訃

釡甑生塵苦未休獨畱病骨臥南州如今客死何人哭扶櫬蕭蕭是白頭

牡丹初放同諸子雨坐【陳元水毛大可田未若沈治先徐若彛】

官亭春盡對花歌幾嵗花時客裏過頭白樽前人欲散一江風雨爲誰多

見阮懷題壁率爾次韻

山城官閣傍松筠檻外花飛覺莫春雨後忽看江水漲樽前身是五湖人

卽席送大可還蕭山

論詩風雨過三春江畔橊花照眼新明日湘湖歸棹遠相思各是獨吟人

夏夜

前山雨過月當樓竹影空庭暑乍収湘簟石牀人獨夜不禁蟋蟀一聲秋

別湖西父老

頃年在官引疾不許及奉裁東去父老夾道焚香泣送數十里予始然不能禁故畱詩爲別

官拙長懷賦遂初敬亭山下夢吾廬輕舟歸去

君恩重贏得閒身得舊書

二

多慚祖帳徧江洲曉發歸心逐水流怪底萬人紛涕淚難禁立馬一回頭

三

淚盡憂時白髮侵何勞畏壘卜云岑它年馮仗淸江水長照平生一片心【予將去時士大夫復構龍岡書院爲爼豆地】

書西山丁道人壁

山豆花開野菊秋隔林茅屋是丹丘客來問道惟搖手隨意淸泉繞屋流

登吳城僧閣【閣正對五老峯】

江畔停舟坐不回精廬小閣向湖開匡山五老曾相識爲送閒雲一片來

艸閣卽事

艸閣時時敞竹扉石欄平俯釣魚磯可憐一樹堤邊柳能遣飛花滿客衣

題畫冊寄於廬陵慧男

爲政風流孰似君相思遙寄敬亭云螺山南畔荒祠在弦誦年來幾度聞

髙峯僧餉茶

云外山寒吐葉遲眞僧入夏逺相貽淩風若問峯頭坐還似人間積雪時

四安旅捨

隔岸靑山半夕陽馬蹄歇處是它鄕主人十載重相見依舊扁舟系緑楊

晚至碧巖

崩云亂石相侵臨百丈層崖見竹林古寺峯頭歇淸磬蟬鳴老樹如龍吟

管夫人墨竹【在吳興天聖寺東壁其西爲松雪畫今剝盡】

翠篠疎枝帶雨新墨痕傳自管夫人江山南渡畱殘壁此物風流五百春

吳興天寧寺

作客年來萬事慵朝朝湖上踏靑峯翻嫌詩思如秋水不寐長聽午夜鐘

重題昭慶寺樓

芳艸春風爛漫遊八年前臥此髙樓如今官拙成衰髩何事僧閒亦白頭

憶故園桂

十載離家老桂存今年有約共芳樽秋來又作桐江客細雨繁花空閉門

江山縣弔方虎鄰【方殉難死井中今井上有寒香亭】

濯骨寒泉迥絕塵爲全黎庶不全身誰知一月江山令竟作千秋爼豆人

宿晨前【地名在建陽縣武夷道中】

野店荊扉旋織成暮煙寒杵若爲情客窓更壓山泉急一夜牀頭風雨聲

武夷山紫陽書院

萬岫深圍舊艸堂釣臺茶竈就滄浪空山不斷櫂歌曲鶴唳一聲谿水長【朱子有櫂歌曲】

玉女峯

太華飛來立水濱崖花開落自爲春若逢毛女還相識應化山中采藥人

仙釣崖

巖上仙翁白羽衣渚鷗沙鷺往來飛釣磯苔滿無人到嵗嵗持竿獨不歸

上接筍峯至隱屏絕頂

躡盡危梯俯翠防松門巖屋坐忘歸雨從天柱峯頭過云向臥龍潭上飛

白雲峯【是武夷九曲盡處】

曲盡難窮谿水源靈峯一折抱雲根莫言山外卽人境雞犬桃花別一村

鐡笛亭

谿光漠漠樹防勝事猶傳石上亭樵唱數聲人靜後松風吹出片雲靑

大王峯頂值鐘道人

虹橋絕處斗壇邊一綫丹梯萬丈懸獨住峯頭更何事白雲長防石牀眠

閩酒口號

客病三山問酒家持杯閒繞刺桐花苦心物色蓮須白只說官藍與碧霞【周侍郎閩紀稱曾家蓮須白第一官藍碧霞並酒名】

雙投眞益【二酒名】不宜人隔歲陳醪暫入唇香洌誰能更柔防風流聞有洞庭春【宋安定郡王以黃柑釀酒曰洞庭春色聞漳南尙傳此法】

再過楓嶺

楓色爭傳楓嶺頭丹霞爛漫破人愁煙霜此日催寒急葉響泉聲共一秋

還至淸湖卽目

江郎山下野人家漠漠朝煙出樹斜烏桕葉殘垂白子參差早擬是梅花

重題釣臺

天削雙峯作釣臺山盤繡嶺白雲開鴟夷千古余慚恨日送江潮到此回【錢塘江潮至此卽止】

翠壁丹亭夕照前晴江落木帶寒煙扁舟定向磯頭泊七里灘聲十九泉【陸羽品泉以釣臺下爲十九】

豫章和李太虛宗伯

滿眼山靑如翠黛中庭梅落似花鈿詩人共愛東湖好憑語春風恕酒顚

積寒何處尋鶯語獨客行須傍藥欄主人美酒飲不盡湖上靑春殘未殘

爲伯璣悼姬人浣花

秦淮玉樹不勝春窈窕誰當賦洛神已嫁黔婁還早歿一生荊布送佳人

泊舟得桃花

沙村野店笛聲殘小泊三江渡口寒風雨連朝春暗減好花畱折一枝看

過昭武贈丁景呂廣文【南宮牘已得雋以兩字被乙】

防憐對策江都好誰識談經賈傅尊夜半把君詩卷讀滿船風雨一燈昏

送丘愼淸赴官鎭逺

重來卽別太傷神路過牂牁更問津正是三春花欲暮可堪萬里獨行人

以麻姑酒遺伯衡

永漲桃花江路紆遊山𨿽好興愁孤人間何處尋仙洞分取麻姑酒一壺

哭方爾止

蹉跎萬事總長貧獨爲無兒太損神地下莫應逢顧蔡吞聲同恨有三人【顧與治蔡大美先亡無子爾止各哭以詩】

老健詩書意獨勤難將萬卷殉孤墳平生哭友惟君痛誰把新詩更哭君

宿松隱庵

寒山曲徑石嶙峋落盡桐花暮雨頻惜別重來三十載松云匝地苦畱人

江幹僧捨見周侍郎題有深竹畱人細雨中之句率爾有懷

防篁細雨客重過好句畱題柰若何欲寄數行相問訊白蘋風起亂愁多

孫豹人醉吟圖

杜老花溪卜築幽漑堂畱滯復防溝不嫌痛飲疎豪態眼底吾曹半白頭

尋常不醉市兒酒醉後髙歌覺有神雷李凋殘耆舊少西秦獨霸一詩人【謂雷伯吁李叔則】

紗防洲

千帆爭泊帶歸鴉野店蘆扉盡酒家汀艸江云應解笑漫勞相喚作烏紗

豹兒嶺僧捨

回岡合防畫才分半嶺茅庵住白雲葉落滿林人迹少一聲淸磬萬山聞

寄孤山上人

三年不到雙羊路夜半鐘聞城外山時憶休公相對處亂深松竹片雲間

送人歸西湖

風急空堦紅葉飛西湖遊子正思歸湖邊十里荷花滿何處宜君著釣磯

李陽驛

廿年重上驛邊樓兩度停舟遇石尢野店春殘花片盡白頭浪起白蘋秋

過江浦尋舊迹或以莊定山先生對

孤城煙火接江關故里爭傳莊定山一疏廷爭成野老幾篇詩在滿人間

千佛山【在歷城】

夢吸南山石窟泉重來亭館拂靑天不須更向峯頭望目盡齊州幾防煙

重題西樵桐陰讀書圖

曾寄三桐書屋歌重看深翠似巖阿山公啟事稱淸要怪底茅齋歸夢多

題沈繹堂撫松圖

層巖樹老臥蒼龍知在雲間第幾峯聞道九重新寵顧只應長對掖門松

謝吳漁山作畫

茅屋谿山古木疎看來眞是老夫居延陵髙士如相訪緑竹潭邊釣白魚

題阮亭秋林讀書圖

獨吟懷抱向人疎秋色千山一艸廬好記白雲紅樹裏雙畱老眼讀殘書

過鄴城【按圖記安陽縣有西河是子夏故居】

秋淸山色太行來晝錦堂前酒一杯借問西河人不識至今漳水說銅臺

夕次蘇門有懷孫徵君

策杖荒臺雲气重獨聽泉響倚孤松夏峯見說髙人在知隔東山第幾峯

嵩山髙登崖石室

斧劈靑天半壁懸丹梯老屋舊無椽山靈憐取孤僧渴萬石崖中一防泉

許昌孫秀才園乞牡丹【孫松友】

洛中花事近全荒畱與鄢陵及許昌尢物肯分江左去爲君作譜續歐陽

百種名花百尺臺主人喜客客頻來籃輿好約花時到一種花前舉一杯

繩武出佳紙偶書絕句

心淸略似龎居士齋禁還迂周太常捲幔北園春樹外數峯靑滿讀書堂

題許子柔歸黃嶽圖

歸帆一片入秋煙三百灘聲到耳邊雨後蓮花天半出不知誰坐碧峯巓

寄姑熟陳蔚宗

江城髙館似山村愛客論詩酒一樽好蹋峨嵋亭畔月與君長嘯倚天門

歙城客寓有古松名曰松屋

烏聊山下好幽居百尺寒松覆艸廬秋雨松濤聲不絕虞卿閒著幾篇書

叢菊禁霜解作花紫陽山畔晚蒸霞誰將雪竇泉來試有客新貽茅舍茶【河西有雪竇泉茅舍產茶最佳】

對酒答友人

蓮峯頂上客初廻防幘華屏酒一杯嬾向塵中問閒事道人元爲看山來

獨吟

自分漁樵付此身苦吟獨笑轉傷神塵埃莫道知音絕倘有旗亭度曲人

野興和徐田東金陵見寄

晴江竹樹春可憐無數繁花開緑煙野鳥提壺相勸得阿誰來送酒家錢

年來野興薄三公散髮長吟松下風多媿詩朋勤問訊靑谿好共隱墻東

又疊前韻

黃鳥白鳥聲相憐髙枝低枝叢野煙樵子折來渾不惜城中費盡買花錢

蒼髩長懷白兔公開襟拚對落花風故人相憶不相見半醉含愁西復東

學余堂詩集卷四十八

欽定四庫全書

學余堂詩集卷四十九

翰林院侍讀施閏章撰

七言絕

示彥恪

莫爲吟詩漫損神苦吟多費百年身藏書萬卷應難破肯許空畱與後人

寄哭偉長

吾宗耆舊數髯翁倚劍長歌痛飲中艸緑孤墳誰酹酒哀猿落日哭春風

過標紙廟弔張公果【公嘗夢神語以寜郡將漂沒卽抱民籍入水死城得不陷民哀之作標紙廟事見郡誌】

腸斷東流去不回獨狥河伯萬人哀江城無恙祠碑沒誰薦荒墳酒一杯

敬亭閒雲庵側尋虎窺泉

一雪乳湧何年虎窟看碑事始傳篛帽山前開白社玉蘭花下濯淸泉

中秋夜深得好月

酒罷雲開夜未殘澄江髙閣一憑欄去年此夕蓮峯坐三十六峯淸影寒

金陵寄酬沈康臣舍人

雨花臺畔日銜杯朔雪南云首重回誰料鳯皇池上客雙魚珍重薊門來

長安折柳髩將絲脫防髙歌又幾時謝朓敬亭成寂寞休文那得一畱詩【來詩以未登敬亭爲憾】

病嬾追歡阻白門靑谿時有舊題存當年揚馬風流散腸斷金臺月夜樽【沈先是久客白門】

巖松徑竹好禁秋人事年華逐水流老矣長鑱眞采藥靑山容我白頭遊

歸舟

葉落風髙水樹疎扁舟雪裏饌江魚家人問我歸何得一帙新詩數卷書

唐子庵和壁間絕句

回岡徑滑靑藤雨古寺山寒白晝燈夜靜好誰池上坐月明長照定中僧

郝元公自錫山至戲乞惠泉

久負梁谿季子招【謂吳伯成明府】靈泉入夢九峯遙載來肯療文園渴差抵龍山飲一瓢

不用梅花防玉壺淸泉一勺勝醍醐憑將緑雪分明試果壓東谿句水無

聞新安被兵寄吳驚逺

重嶺差同蜀道難山城多壘太無端練江親友烽煙裏那得平安一字看

劉仲復故居

醉吟泉路興何如積雨寒山萬木疎艸閣片雲終不散南陽髙士舊藏書

貽上濟南書至得鹽亭見懷及使蜀諸詩

劍閣仙云接使星雲谿懷舊淚先零殘燈雨夜千回讀蜀客書來歷下亭

二

往日篇章淸似水年來才力重如山浣花谿畔詩魂在應爲新題一破顏

三

飛棧重關百戰場錦江巫峽樹蒼蒼難禁十二峯前望那待猿啼始斷腸

【附貽上鹽亭見懷詩嵩嶽新詩見典型舊逰回首嘆晨星雲溪花映泠泠水獨向鹽亭望敬亭】方帝卜餉海魚

東遊滄海怪歸遲海錯將書一解頤卻憶金盤曾飽啖蓬萊閣上看潮時

餘生生還吳門客捨自言爲梅花作主人酒間得三絕

市上何人識故侯靑鞋皂帽稱心遊相逢頭白畱詩別細雨孤帆下虎丘

遄歸見說爲梅花鄧尉風光滿眼誇我夢相隨便東去一天花壓防檐斜

花時歸客怕花殘烽火漫漫道路難斷送春風多少恨憑誰畱寄一枝看

題畫松寄徐善長翰林

回枝拂地郁千盤彷佛慈仁寺裏看倚樹獨吟何處客半空風雨碧山寒

花前答客【乙卯春家園牡丹盛開日日觴客客謝曰花累主人矣笑而答之】

年年觴客爲花忙衮衮連朝復共觴回想亂離今好在黃金費盡盡相當

每出看花到夕暉作花都防怯花飛闌前倚醉深深酌陌上行歌緩緩歸

西樂庵看牡丹題壁

蘭若深穿藥檻邊好花開過落花天逺公結社餘淸興明嵗鑿池看白蓮

自春歸臺臨眺至城南看並蒂牡丹

髙下人家住翠微靑靑艸色上人衣春歸臺畔春光在造次何煩柳絮飛

山家野寺看花回深巷花驚並蒂開側疊春風開不盡好誰徐把合歡杯

漆樹嘆

斫取凝脂似淚珠靑柯才好葉先枯一生膏血供人盡滴還畱自潤無

發牛渚

萬樹松聲五月秋三山磯畔幾回愁長江解念孤舟客肯送南風下石頭

初值黃仙裳

白門相見髩俱霜此夕悲歌共此觴記得故人腸斷語每因詩卷說仙裳【顧與治詩多散逸數言仙裳處有抄本】

不共狂歌狎海鷗茫茫滿眼嘆橫流尊前又是傷離處明日長江送客舟

同蛟門夜讀王西樵年譜

風流歷歷見平生文酒招尋憶帝城同是瑯琊舊遊好白門相對涙雙傾

二陸才名更數誰雁行中斷不勝悲燈前病客余慚恨舊約猶逋有道碑【阮亭以西樵年譜屬爲墓表故云】

江浦城西十里有泉出亭下問之無名戲得口號

孤亭畱客亂山邊下有泉流淸可憐地近竹蘭人不識秪應喚汝竹蘭泉

秋林讀易圖成自贈

長吟多病愛崖扉五十平頭早息機努力韋編眞悔晚不知林外亂雲飛

題蔡升近詩【蔡盛年世冑有秦淮春望諸詩頗極感寓】

殘柳依然系畫船六朝舊恨夕陽邊傷心莫謂須頭白痛哭長沙本少年

題春山雪霽圖有感

千尋飛瀑下云端江色遙憐樹影寒好處家山渾在眼會須歸去倚樓看

題畫

老嬾何心泛五湖山根時系釣船孤白雲忽向前溪過屋角靑山半有無

周雪客戴笠圖

兩世風流洛下聞軒軒意气直干云靑松碧磵吾儕事笠子如何肯讓君

西山卽事

山上桃園山下田花時雨後瀉紅泉田家近日生涯攺半割平岡學種煙

汪鈍庵戶部杜門山居見貽二詩兼索敬亭緑雪

十載離居白髮新偶來不及虎丘春堯峯書到添惆悵何處空山覓此人

正是長松散髮天自攜茶就惠山泉囊餘一片龍團在石鼎應煩桑薴煎

虎丘偶題

虎丘茶試蓑衣餅雀舫人爭餛飩菱欲待秋風問鱸鱠五湖煙月弄漁罾

埋劍空餘霸气存綺羅絲管四時喧傷心偏問眞娘墓不酹吳王酒一尊

題怪石圖

米老驚呼入袖難嶙峋尺幅回生寒丈夫磊塊胸中足五嶽擎來掌上看

塔影園尋顧云美不值

大好池亭傍艸堂依稀塔影在中央扁舟相就不相見蓮葉風多吹客裳

袁重其負母看花圖

負米辛勤涙滿襟娯親孺慕老尢深秪今五月花開日猶見三春寸艸心

七十二峯閣

湖面憑闌六月寒眾山如鶩水漫漫何當縹緲峯頭坐盡攬芙蓉杖底看

蔡右宣汪覲臣諸子追送至虎丘毛大可張南士董無休卽席有詩贈別

華燈綺席玉爲缸宿鷺眠鷗他自雙忽聽驪歌聲未斷一時秋思滿吳江

滿坐詞人酒滿巵虎丘執手問前期河橋誰見銷魂處夜半月斜山寺時

舟中寄謝吳無錫

吳隱家風官自貧苦心爲客不謀身卻慚安邑殷勤甚仲叔當年恐笑人

嘉樹堂前折柳枝二泉亭畔倒金巵峴山叔子風流在猶讓當筵對客詩

金陵買屋事仍艱作客還山總未閒長憶延川眷僑肸艸堂好置九峯間

把臂相看好入林殘樽向夕恨分襟舟回百甕淸泉在照見延陵一寸心【時餉予惠山泉】

書毘陵龍興寺壁【唐荊川羅念庵兩先生曽講學於此】

龍沙精舍水雲隈長夏松陰晝不開傳說兩賢畱講席百年惆悵一人來

晤姜子翥

十年湖海問元龍一夕同聽水寺鐘莫恨來朝卽離別爭如白首不相逢

公湛言處士方嘉徵義甚髙率題奉簡

湖陰見說有方幹數就姑山問講壇耆舊只今搖落盡何年執手一相看

梅八丈貽詩索緑雪一笑答之

淸泠漫擬雪爲漿倚客題詩占一方消渴年來同病在松風石鼎好親嘗

吳孟舉新買名園曰黃葉村莊作種菜詩索和戲柬

葉滿村莊酒滿尊便便腹笥舌難捫紫螯黃雀饒鄕味肯把黃虀嚼幾根

嘗新小摘一開尊徑滑垂藤尙可捫飽噉無人爭坐位石邊閒卻老松根

夢題敬亭山亭子覺來僅憶得起句爲續成之

敬亭山半好山亭幾曲丹梯上杳防野客閒雲相伴住舉頭天際一峯靑

額珠樓【樓踞敬亭髙處舊令陳侯剛長所構】

雲中飛閣太崢嶸鑿破靑天意未平憑仗山靈畱好在風流長說舊宣城

兩水孤城掌上分憑闌帝座語堪聞何人呼得靑蓮出一片寒山空白雲

題王生望云圖

幾人眞廢蓼莪篇畫卷攜來一惘然我有平生無限涙掉頭愁向白雲邊

飲鄭扶九宅

碧雲紅樹傍堦生谷口山堂系舊情二十年前花下酒白頭相見又同傾

度新嶺口號

半天虛白度嶙峋巖穴僧閒起未曾昨夜人間聞細雨山頭積雪已成冰

宿將軍廟有懷隱龍方氏諸舊遊

夜抵梅谿路不分故人咫尺悵離羣欲知相憶成何許十里靑山萬疊云

題大安寺舊寓僧捨

廿年前宿贊公房半壁題殘字幾行底事重來迷處所含情物色舊繩牀

小喬墓

白雉臺東古寺前小喬墓在土人傳春心不死余楊柳舞盡春風起暮煙

池陽至皖口漫興絕句

寒蘆帶水作冰花木落空江一雁斜南發靑溪浪如屋可知地近長風沙

秋浦誰聞猿夜愁錦袍仙客舊淹畱淸溪解惜狂歌處縱近長江不肯流

誰遣樓船下石頭幾畨烽火照江流興亡來去如潮汐恨殺無情是白鷗

舟人誰辧皖公山巉削遙看暮靄間好買鰉魚送斗酒一鉤新月到江灣

書石埭姚六康明府紙尾

孤帆一宿淸谿口客夢頻飛黃鶴池憑寄魚書亂心曲千行書不盡相思

眞拚老嬾愛離羣風義何人復似君兩處陵陽山不逺川塗偏恨皖江分【宣城石埭各冇陵陽山】

卽事漫興

宛陵春漲抱城流無數桃花笑獨愁誰送香醪如竹葉烹鮮小酌試蒿頭【小魚可二寸極肥美俗稱蒿頭】

書雉城張羽士壁

曲闌小幾自茅亭坐對藤蘿覆壁靑除卻看山無个事茶烹廟岕讀黃庭

梅雨翻盆暑閣涼桃笙睡美接羲皇若溪一夜添新漲爲問扁舟傍故鄕

蔣蒼舒出佳紙爲書二絕【蔣畫人物】

園開三徑舊爭傳防扈論才正壯年底事丹靑憑遣興艸堂元向畫溪邊

聞道龍眠貌大蘇眼前人物似君無看予斑髩慚能手好畫柴桑漉酒圖

合溪值雨宿僧捨

萬壑飛泉此合流系舟一夜雨聲秋前生莫是僧樓客贏得孤眠最上頭

洞岕以朱氏擅名吳下謂之朱茶

官符少得金泉水地主難求廟後茶制作丁姚皆好手風流底事獨朱家【金沙泉距縣三十里人多取城外紫金橋下水代之又廟後茶園爲丁姚二姓舊業】

隱龍山中曉望得句

龍山曲曲畱山客昨夜龍吟山石裂西峯雨過雲不飛木末秋看半天雪

靑風嶺弔王貞婦

靑松半嶺石巉岏古廟舟人指防看欲弔懸崖題字處布帆吹斷北風寒

臺郡遇汪翁者吾鄕涇人也贈一絕句

一官畱滯竟浮家海國煙霜兩髩華夢到桃花潭上水可能長愛赤城霞

謝公嶺【相傳康樂入山處舊有落屐亭】

磵由斤竹舊題詩過嶺停傳蠟屐時誰道謝公身未到天畱雁蕩少人知

宿羅漢寺【武夷山中近大龍湫】

重林暮色隱巖扉客到鐘聲出翠微不識龍湫何處所坐中飛雨濕人衣

別傅傑先文學

多君風義眼中稀飽共看山到海歸日暮甌江分客路不知何事一沾衣

誓節渡悼逆旅主人王翁

始翁餉予栗問故曰記十年前公飯此見案頭有餘粒手取食之知公盛徳人也予笑曰翁乃記予細事頃予自淛回而翁已死其子言翁嘗念我天寒未歸蓋數日前語云

嘆息蒼頭舊主人無端畱眼太情親重來系馬不相見昨日猶傳念我頻

武陵答戴岵瞻同門送別口號

倦遊終嵗半離家坐語尊前日又斜謝李才名成底事相看靑髩各霜華

題畫

蒼崖壁立雨初收松際泉飛匹練秋老眼靑山看不足杖藜何日到峯頭

答吳松子書附一絕

素書消息動經年又折梅花倩客傳憑語春江過笠澤詩瓢好付阿誰邊

姑江口號

滿天飛雪片帆來載得春風幾許回莫向靑山問冷暖梅花江上一時開

涼繖橋戲題

飛蓋何人谷口行山梁片石借爲名題橋錯把相如笑此物從來屬世情

春雨至夏不已

橫塘流水漫東西臥擁殘書嬾杖藜不住雨聲春早去教人何處覓鶯啼

亡友梅杓司嘗浮家白門主子南爲今善畫作詩與之

響山宿艸痛多時玉樹亭亭又一枝年少丹靑看爛漫風流何減阿翁詩【杓司舊家響山】

靑箱零落倦論文老蚌生珠自出羣莫是故鄕情太劇扇頭長畫敬亭云

朗三詩畫舊聲名二妙瞿山又雪坪添汝不妨成後勁梅花樹樹照江城【王弇州有不及梅家樹樹花之句】

到來鬥酒共招攜生長秦淮家宛谿舊業荒蕪歸好住雙羊南畔釣臺西

偶寓秦淮卽事

碧水如何不種蓮曲闌涼近白鷗天故人知我吟還渴雲液分來第二泉【金使君見遺惠泉四甕】

秦淮淸淺暗通潮夜市疎燈見畫橋水榭風多眠復醒隔溪深柳聽吹簫

題彭爰琴抱膝圖

疎桐幾樹碧雲重除卻詩篇萬事慵欲識髙歌小天下千言飛落丈人峯【君登岱宗長篇凡數千言】

臥龍應復是前身長嘯重看抱膝人同被徵書君獨臥倘容江漢共垂綸

學余堂詩集卷四十九

欽定四庫全書

學余堂詩集卷五十

翰林院侍讀施閏章撰

七言絕

北徵口號

筐筥縱橫黍麥陳喧闐物色片時新君看江北行千里野市初逢趂集人

又

茅店從無酒一杯炎風刮面總黃埃連檣正送兵船過動地還看禦馬來【時發數千騎徵南謂之禦馬】

又

平原彌望絕孤村疊奏開荒慰

至尊猶剰蕪田千萬頃好誰報墾荷殊恩

又

歌風臺近起悲風劉項雌雄茂艸中駐馬日斜餐豆粥幾家殘店說新丰

又

腰弓箙矢騎如雲膽落行人傍夕曛見說年來鳴鏑少健兒彊半去從軍

又

河決年荒處處愁買魚沽酒問徐州題詩白傅多情甚畱得春風燕子樓

又

黃河北去好山稀路傍龜鳬見翠微最是峯峯經雨後芙蓉洗出白雲飛

又

明湖畫舫濯塵纓依舊荷花照水淸正值鹿鳴秋薦近白頭重接魯諸生

又

日夜虫聲不肯休干戈衰疾並含愁老夫宦興秋云薄不分飛蓬愛逺遊

又

夏歌云漢又秋霖路攺髙原攬轡尋斜日暗飛髙樹下暮蟬衝過馬頭吟

又

積雨嚴飇帶雪珠誰知七月粟生膚故園橘柚霜還未此夜江南寒到無【時七月廿七日景州飛霰】

又

虎符羽檄騎如龍萬里軍儲五載供安得長蛇齊掃穴普天髙枕罷邊烽

憶捨弟阮

我行汝病淚雙流腸斷髙堂更白頭今日平安誰問取南憑一雁爲銜愁

和姬人珠淵寄小鏡

白頭相許伴靑山天意驅人不放閒寄到菱花將錦字斷腸獨自照離顏

【附姬人詩六月扁舟別故山勞勞旅況幾時閒傷心不似匣中鏡千里依依伴客顏】

爲陳子萬題

家世元龍气未除歌小試興蕭疎十腰銀艾渾閒事一个蒲團半卷書

寄哭吳自明

別君分手憶河梁幾日俄驚老友亡萬種夜臺膓斷處慈親八十未稱觴【君歿時距母太君八十初度僅兩月】

書法從來號絕倫文章磨切苦相親劉郎歿後【謂潤伯】延州去同學凋殘復幾人

詩篇海岱記相於索我重書約尙逋【君嘗命重書山左奉贈詩未報】他日隴頭𨿽掛劍不知能到冢中無

東溪溪畔玉山頭百徧相過把臂遊從此溪山雙淚眼月明無伴水空流

戲柬對巖索空缾貯藥酒

把醆看花眼自靑新成菊酒制頽齡白衣敢望重來送莫惜龍山雙玉缾

戲和阮懷悲髮白

兩人同病漫須悲耐老相看到髩絲才被徵書幾零落可知應羨白頭時【時被召百餘人歿者已四人】

移寓卽事四首

新移客邸面朝陽容膝攤書卽艸堂向夕疎從半捲好敎明月到匡牀

書聲不敵市聲喧恨少蓬蒿且閉門此地棲遲曾宋玉蘚墻零落舊題痕【宋牧仲舊寓處】

葡萄霜際葉蕭森物色兼催遲暮心好處爭誇在三伏桃笙烏幾緑陰深

年侵出處自嫌身望逺間關入夢頻嶺樹江云秋未冷鷓鴣聲裏獨吟人

題嚴存庵學士小像

新詩一卷盡驚人奪錦宮袍早致身挾瑟妖姬書滿屋可容重占五湖春

塵中何許得開顏鹿柴花林好是閒誰解客星成大隱芙蓉闕下見靑山

燈夕同諸公月下口號

令節良宵艸艸過天街燈少看人多論文結伴渾無賴占盡風流踏月歌

聨臂誰聽玉漏催前門紅袖摸釘回太平鼓靜鼇山暗錦勒香車不斷來

燈市常年靈佑宮今年燈市散春風

聖朝罷卻天魔舞烽火休敎照夜紅

秧歌椎擊惹閒愁亂簇兒童戲未休見說尋常歌舞競大頭和尙滿街遊【都下兒童競唱秧歌擊椎相應又扮大頭和尙爲戲】

繁華勝事恨難論一架華燈五百緡不是祝融先奪取黃金買去向誰門【先夕一燈被火嘗索價五百緡】

爲朱守亭題秋山獨坐圖

射陽湖畔多才子況復超宗有鳯毛見說文辭滿京洛臯比坐擁且揮毫

箕踞深林復幾人秋山紅樹倍還春東風又到不歸去夢裏滄江生白蘋

山中喜遇朱錫鬯嚴蓀友姜西溟秦畱仙諸遊好

花林深翠月初明無限春山獨夜情聨騎相逢成一笑西峯絕壁共題名

磵底花

山行鶗鴂欲鳴時磵塢餘花少客知艸是怕春歸去早殷勤畱蕊獨開遲

潭柘歸途重經戒壇山下得口號

騁興峯頭復水隈云深路轉騎重回山家兒女相看笑昨日尋山客又來

同耦長有懷蔡九霞葉九來陳其年諸子

臥龍岡外掛斜曛谷口花飛細路分遙憶渾河東畔客湖臨裂帛萬條云

和葉九來憶鶴

羇棲莫遣報春殘無那鄕心到藥欄遙愧故山林下鶴相思淸夜數聲寒

駱令君小照【名襄雷號雷庵別號龍媒浙鹽官人丁未進士江都令】

抱膝科頭豈世情蕪城賦就舊知名憑君畱得心如水應照防江徹底淸

陂陀芳艸緑侵衣坐看晴雲拂面飛夢在靑山身赤紱不妨防事當漁磯

宗定九屬題李叔則畫

垂垂老樹傍江幹數防疎花照水寒似怪春風不相識幾人畱眼雪中看

王侍讀以詩索耦長畫扇兼屬和【有只寫澄江與北樓之句】

鄕心嘗夢舊溪遊朔雁南飛又早秋縱寫敬亭團扇上何如髙臥謝公樓

走筆促嚴蓀友檢討作畫

禿筆滄洲興杳防涼風客館又泠泠惟君最共看山癖寫出龍山幾防靑

尙署梁溪老布衣塵中冠蓋似君稀迂疎且作倪髙士不爲丹靑論是非

題楓江漁父圖爲徐電發檢討

秋云漠漠水漫漫一色芙蓉十里寛不向長安饑索米那知回首羨魚竿

才調東吳數菊莊騷歌漁父興偏長孤舟訝許疎狂甚家在虹亭鱸鱠鄕

邵子湘重過言別因宿寓齋得二絕

臨發停車復幾回後期懷抱好誰開連朝陰雨重陽過恨失靑山黃菊杯

策騎明朝海畔行重來襆被話離情懸知此去三山近少我三人共月明

尢悔庵檢討以家在江南楊柳村作二句屬耦長畫率爾用韻綴捲後

家在江南楊柳村芰荷匝水復蘿軒白頭共是羇棲客怕聽尊前說故園

家在江南楊柳村霜林滿眼動歸魂扁舟系處茆堂近笑指臨磯舊竹門

和張荀仲先生枉哭家叔父四首

嗚咽親書墮淚辭涙痕直徹九泉知回思在日難分手百徧躊躇別去遲

傷心不忍復登樓舊日殘詩壁上畱扶病白頭拚慟絕敬亭雲樹一時秋

何限交情共素襟死生辛苦範張心似聞欵欵遺音在重向樓前月下尋

生憎鑑水隔江南老去離防總不甘千里龍鐘還掛劍延陵義重幾人慚

再題王山長小像

坐客無氊未厭貧紉蘭佩蕋楚靈均捫胸五嶽難平卻閒弄焦桐不語人

詞賦丹靑總緒餘便便二酉腹中書平津賔客今時盛不信難容一仲舒

見彭羨門同年懷舊居三絕率爾次韻

藥裹經心髩早華隨人蹀躞禦溝涯塵中何處尋春色昨夢山堂幾樹花

三春不雨百花愁韋曲藍田滿眼秋此日江城芳樹裏敬亭深翠滿樓頭

松屋云多觸手披花溪捲幔讀書時一官垂老不歸去送盡春光卻恨誰

偶同王侍讀衍庵看海棠卽次王韻

頻年春事屬誰家送客靑門日又斜爛漫相逢禁不得憑闌深坐半樓花

把酒聽鶯計已遲花宮錦樹自垂垂飽看三十年前事猶記韋公寺裏時

老年不許重關情遮莫韶光過帝城何事東風太無賴幾人春恨此中生

干戈休憶蜀川紅攜手猶憐一笑同膓斷山園余老樹叢枝冷亞石闌東

答梅子翔淵公見懷用王阮亭侍讀韻

東山詩伴久寥寥愁思春江帶雨潮忽報梅花來驛使南飛客夢落雙橋

絕唱連篇乂手成懷人長嘯气縱橫東風爲爾吹惆悵重引鄕心滿薊城

論文坐對北山時艸閣平臨宛水湄自笑生涯詩卷在邇來累月少新詩

柏梘東溪無限春山花相勸酒千巡舊時猿鶴應嘲我近許何人更結鄰

寄題王漢侯暢心閣

檻水蘭橈憶舊遊龍湫天姥傍層樓主人愛客余豪興誰共開襟在上頭

朝飛雲霧暮飛霞浦榭山齋次第花正是永和觴詠處蘭亭終古屬君家

題宋牧仲雙江唱和集

坡公遊處路重經訝許詩人共客亭畱得官橋長好在使星曾伴少微星【君嘗於使院池上搆小橋以待魏和公】

荔子桑花勸客杯匡云東送片帆回郁孤臺畔休回首早捲雙江雪浪來

王阮亭宋牧仲謝方山諸公偶集寓齋適髙侍郎念東先生至卽席見贈口號漫和紀興

陋巷何當駐兩驂卻憐嵇阮共淸談先生自帶一壺酒不待傾杯已半酣【公嗜苦酒故自取家釀一壺】

盤中惟有露葵羮慚被髙賢說大烹衝口詩成杯在手淸歡那復問侯鯖

奉詶髙念東侍郎餉新橘用韻

洞庭嘉實碧雲籠入手香生滿院風安得容身如盎大此中長作對碁翁

攜來十月正煙霜料理呼朋伴蟹嘗縱使酸寒吾意足故鄕一物九回膓

得姬人珠淵寄詩憐而和之

少難離別老何堪錦字傳來淚一函莫爲天寒愁北客夢中夜夜在江南

【附珠淵詩雨滴梧桐秋不堪憶君誰共接淸談老天如識妾心苦北地風霜盡入南】

同館汪鈍翁編修假歸

悠悠相聚別相憐不淺論文二十年頭白何時重執手忽驚雙淚落君前

閉門髙枕謝公卿史筆紛綸數卷成特報

主恩臣力竭江臯天放歌行

金門興嬾夢雲沙襆被風輕二月槎妒殺長年相約定到時猶及牡丹花

堯峯別自五湖東竹徑茅堂畫舫通云壑逢迎猿鶴喜少微星果照吳中

送髙少司冦念東先生歸淄川

朝辭闕下暮山隈襆被行歌酒一杯莫道先生歸去晚十年前已乞身來

東山再起志多違才應徵書又拂衣喜脫朝簪官好在白頭猶荷主恩歸

晨趨閶闔每愁遲乂手官曹自詠詩此後閒吟髙枕得山靑雲白卷時

中書廿四考何如把卷松根爛醉餘仙佛髙談長在口那知戴笠與乘車

齋廚滋味止虀鹽此日歸裝轉不亷虎穴鳯毛來萬里無官有子一時兼【公冢君官黔中阻亂九年矣至是適歸】

星軺見說登衡嶽芒屩重看過岱宗海畔羣山靑滿眼杖藜咲指兩三峯

淄水盈盈傍錦湖春來桃李覆菇蒲花前野酌容誰伴覓得香山九老無

詩篇別是髙常侍懷抱應同陶隱居來嵗春風剛七十歸田餘興著何書

【附元唱詞人大雅是吾師莫笑金門曼倩饑我較昔賢歸較好靑門無此送行詩吟壇韓孟防奇勲刻燭題詩曉漏聞它日相思何處好泰山云接敬亭云講堂聾瞶一時新白鷺靑原泗水濵四百年來吾道在魯齋今現再來身】

送蔣波澄

西陵詞客共招邀三徑無端歸夢遙倘憶黃金臺畔路濯纓應愛浙江潮

十年音驛斷金沙學士門前有暮鴉【謂虎臣】在日憐君君念舊懸知問訊一停槎

哭茅一峯

哭君淚盡不勝情往事淒涼過半生才入金門又泉路天風都作斷膓聲

蕭蕭歸櫬冷斜陽藥裹詩畱字幾行最是哀榮獨絕處一時館閣盡沾裳【時朝列諸鉅公同年贈賻者百餘人】

臚唱聨翩競一時霜風先折好花枝歸魂倘認家鄕好多在潺湲宛水湄

放榜後知湯潛庵王蓼航宋牧仲三君之子並見遺悵然志憾

長就珊瑚鐵网遺詎迷五色數偏奇它年騰逹非難事膓斷知交欲淚垂

口號索黃祥符河魴

縮項槎頭風味長詩人雅詠美河魴黃花勸酒思魚鱠好問漁翁索一嘗

到家題壁

漫誇金馬玉堂身依舊相如四壁貧垂老承

恩眞沗竊誰畱鴻筆照千春

三年竊祿滯燕關衮衮長思林壑間昨日南歸今北發含情一望敬亭山

戲示徐姬

姬人徐氏珠淵小字善懷江都人也初略識字不欲令作詩間竊誦余作亦能爲五七言句予善病嘗累月宿別館相值如客都無怨色生一女殤不復乳余憫而遣之輒以死誓藥餌飲饌必手治以進事余廿餘年矣予應召攺官南人臥不習炕衰體不溫旣而老妻遣送來侍固止之不得曰聊以暖老於是暑則異榻寒則同衾牀笫之間邈若千里而柔謹有加曰君好自愛妾得爲侍書女史足矣性厭葷血彊半淸齋家居或薄飲數杯旣來京邸食貧間三五夕不沾酒茗飲歡然予不爲太常之齋禁難遣白傅之楊枝未盡忘情笑示二詩

敢言天女伴維摩忍背春風柰若何倘似朝霞隨玉局頻年活計藥鑪多

偸鈔詩句上羅巾甘擲紅顏逐老身猶勝經年一相見隔河牛女可憐人

【附徐姬春日望北信作九十春歸感嘆生黃梅時節乍陰晴香閨有淚無人見且倚闌干聽鳥聲庶祖母徐孺人生而端莊淑愼事先大父始終一循乎禮其侍疾刲股一節尢堪感泣先大父纂修明史積勞四載遂至成疾於癸亥三月疾大作孺人時從侍邸捨飲食藥裹手爲調奉每夜必潛自防香吁天願以身代如是者匝月疾愈殆孺人自念曰豈天故不鑑予抑予誠未至也防中故有關帝神像靈赫素著孺人於夜分時戒小婢持燭至神前黙祝哀禱者久之出利刃割左股寸許小婢在旁驚晲惟見神防內諸像森森欲動檐楹及墻角四周亦若有人林立俯視家人外舍巡宿者遙睇悉如是孺人昏僕於地恍聞神語曰汝之誠防已至但數不可易吾當爲汝假百日期可耳勿過自苦孺人乃嗚咽驚寤退舍以所割和羮進而人固弗知也是爲四月初三夜自是先大父疾漸瘳且彊飰如平日人皆爲之稱慶孺人顧隱憂不釋恐神語或驗也閏六月之十三先大父忽以微疾棄世逆計其期適百日耳嗚呼痛哉異哉始家人弗覺嗣小婢亦稍稍語人或詢之孺人孺人惟漫以應之嫌自張也瑮防孤防孺人恩育凡朝夕居處悉隨孺人一日從外塾聞客頌玆事歸遂詳叩所以且固請之孺人悲不語良久乃摩瑮頂然流涕曰汝孺子柰何必欲知此顧吾不忍汝諱也爰屛左右詳詔如前且出示左股創痕宛然復持瑮大慟迄今追憶之其情事猶歷歷在目眞爲淒絕一時也天不我佑孺人於嵗丁卯方稱四十觴遽棄瑮長逝嗚呼痛哉孺人於先大父事之竭誠盡禮而瑮於孺人無毫髮報稱抱恨寧有涯乎孺人故精文墨吟詠甚多原稿瑮皆謹藏篋衍編次成防行乞當代大賢筆序以授梓今集中附載者不過吉光片羽耳不肖孫瑮涙謹識】

傾蓋亭

行經河甸復江津望古長思共語人多少髙車空接軫昔人傾蓋已千春

舊迹茫茫古道隅交歡脫贈道難孤如何永日髙談處傳記當年片語無

題趙水星西湖小照

湖堤風柳夏泠泠誰臥滄洲是客星鬥酒載將雙屐去蘭舟恰對兩峯靑

憑陵曾路丈人峯攜興閒聽天竺鐘竹塢松亭煙雨外不知若个得相逢

張荀仲前輩書來末附二絕句率爾奉答

越水燕山萬疊云十年華髮恨離羣長安書札堆盈案一紙魂銷獨爲君

夢中曾共坐招提老去何能手重攜兩地相思無斷絕三生舊路未應迷

題徐大中丞小照

隱囊烏幾坐題詩軾轍郊祁又一時廿四中書書上考何如天壤大名垂

對客風流四坐春批鱗憂國不謀身誰知抗疏回天手依舊焚香把卷人

直筆沈埋董史余龍門去後復何如多公伯仲稱能事寸管重繙七略書【監修明史令伯兄先生又爲總裁】

社稷臣如汲黯難風儀麟鳯立云端安危久系中朝望圖畫應傳四裔看【史稱契丹使至望見文彥博立於朝門卻立攺容曰此潞公邪眞天神也】

漫題茅於純冊

烏程堪作醉鄕侯底事長安汗漫遊歸去擁書髙枕得花溪舊有白華樓

客遊終勝宦遊閒別後重開冰雪顏畱得文章嗣家學好傳姓字滿人間

爲韓醉白題修禊圖

千載何人復右軍蘭亭曲水恨空聞祗疑修禊當年客尙有遺民恰是君

病中答博問亭

長眠一月竟沈淪膓斷親交問省頻欲報

主恩心未死九原今有再生人

病中憶卜塟處口占

生前叔父細商量山似梅花谷可藏但得幽魂相接近年年麥飰野花香

學余堂詩集卷五十

欽定四庫全書

學余堂外集卷一

翰林院侍讀施閏章撰

硯林拾遺

東谷李之彥作硯譜縉雲葉樾作端溪硯譜襄陽米芾作硯史曹繼善作歙硯說其散見諸書者不可枚舉硯說備矣順治壬辰夏以奉

命使粵肇慶府古端州也所寓郭外天寧寺咫尺端江聚硯爲市旁諏參校稍益舊聞作硯林拾遺一硯阬

端溪在肇慶府城南一名端江臨江一山半浸水中鑿石琢硯以穴深入水者爲佳其石有層次率尺許爲一層上膚下滓中爲純美阬近江者曰水巖色潤如膚呵之成液其次距水略逺曰朝天巖石色稍燥最逺者曰屏風背燥逾甚山之尾曰梅花阬下矣

一辧舊阬

吾鄕秦正野嘗署肇慶學博藏大石廟廡下發以贈余有硯工李氏跛一足最名謂之李拐老使眎之以水拭石驚曰水巖也余問果舊阬否工掉頭匿笑曰阬何新舊因問之曰京師貴人耳食舊阬之說久矣我土人不識也自有天地來卽有此石石何新舊漢以前不通中國唐宋硯充貢官爲監鑿滿貢數則封穴它毋得盜取一阬旣盡更鑿一阬故稱新舊但眎水近逺不以新舊髙下也若舊阬浮上更鑿之而深入得水气逾多則新勝舊矣今官家不禁藩鎭有司日役百千人鑿取無算蓋硯房盡發時也公已得驪珠復何舊阬之羨耶

一取硯材

石旣授工削成硯材隨其橫竪大小得三十餘方一日與同年沈僉憲正嶽過瀝湖訪朱公子暇朱賀曰聞君得水巖石曾琢硯否余曰琢就朱憮然曰惜不令我見水巖之妙在潤而發墨石故有理凡木直截處多鋒稜橫斵則平順石理亦然庸工治硯如切肪橫側而分之平鋪爲硯猶操莫耶而用其背也宋貢硯皆鈍滑磨墨如磨鏡病正坐此然則如何曰法當用石鋒直立而層截之則面面發墨矣試之良然

一辧硯眼

鸜鵒眼貴活貴少貴在空閒處不受墨掩活眼黑白明潤有八九重暈了然瞳子畢國兆司理端州蓄一硯體質修妍色正純紫一眼在眉額間流盼如水銘曰美人硯又一石片作秋葉眼大如貓睛層暈尢多最後從天寕寺收得佛手石掌上七星爛陳如人所位置遭亂失去尢物信難久據也

葉樾交叔硯譜云端人謂石嫩則眼多老則眼少此語未然今俗所稱梅花阬石枯燥通體皆豆瓣眼歐公又謂有眼者十無一二發墨亦未盡然

李之彥端硯譜辧活眼淚眼死眼甚精惟云死眼勝無眼太過眼不活則混雜無光采不如無眼故昔人以眼爲石病當以瑩潤無瑕爲上

一石采

石色純紫苐一近者稱名種種有白光浮出紫綠之間曰蕉葉白有間作殷紅大防如火烙赤痕曰火衲文一曰火捺古稱熨火焦者是也或雜彩碎防紅曰丹砂碧曰翡翠或硯傍累累空蝕曰虫蛀【按硯譜石上有防塵孔者石之膚也今謂之虫蛀李賀端州靑花硯詩暗灑萇苰冷血痕則是翡翠之類】

一子石

歐陽公以子石爲石精生在大石中俗譌爲紫石米襄陽言徧詢石工實在大石版上鑿取並無中包一子者蓋若溪流中卵石可嶄面磨墨是謂石子世因譌爲子石餘案米說良勝今端人泅浴溪中摸得之水底者是也其石受水气生成上下削平四圍不斵往往潤麗多奇狀【葉交叔又謂嵓石鑿去黃臕胞絡方見硯材是爲子石亦似非】

沈正嶽嘗親見一人鑿石水底得尺許如紅玉軟如土壞掬而出之登岸乃堅其手摸處劃然指痕

一硯品

昔李后主用澄心堂紙李廷珪墨龍尾硯三者爲天下冠當時貴之端石尙未大顯自宋以後端石盛行今士大夫無復言龍尾者矣龍尾如淸寒道人時見機頴端石如風流學士竟體朗潤

端硯版無水池宋貢硯水池淺狹硯身太髙銅雀瓦贗沈泥弱洮硯如碧玉不下墨登州鼉磯下墨而麄獷淄川南康堪作硯奴歙金星眉子硯細潤發墨舊稱在婺源長城裏近世歙人多言在歙縣獄底地近不可得咄咄怪事【余嘗有古硯歌端州舊貢官禁嚴老阬尺寸人爭羨亂來萬事無畱余江根石窟搜羅徧眉子金星歙轉無馬肝鸜眼端翻賤】

一硯式

石產於端而工不善斵近日官吏餉貴人命工鏤琢有星宿海瑚島龍虎風雲赤云捧日三臺獨柱人物山水等名狀愈工愈俗是爲石災吳人仿宋式故爲刓損防以墨沈便成古物別一種不盡琢磨半畱本色謂之天然硏殊有風韻余友顧見山工部得王弇州硯山峯壑都具受墨處轉隘嘗示余索銘蓋硯也而怪石供矣

一辧發墨

曹繼善論歙硯云麄羅紋稍細者易爲磨墨細羅紋稍堅者最能發墨或以易磨墨爲發墨非也惟蔡君謨能言硯徳墨在硯中隨筆旋轉滌之泮然盡去此乃石性堅潤能發起不滯於硯耳黎逄石硯賦水隨暈而環周黒浮光而黛起

一琢硯

解石之鋸無齒視墨繩處撒沙加水引鋸斯入蓋籍沙爲鋸鋒也

一藏硯

貯硯宜退光漆木匣不宜紙漆潤紙燥也紫檀花梨之類粵東人多尙之亦香燥不養硯【古有琉璃硯匣瑚筆架】

一滌硯

粵富人喜櫝大硯不著墨中土人喜藏宋硯不求適用用硯但數洗濯不畱宿墨爲佳諺云寧可三日不洗面不可三日不洗硯余友有癖硯者每晨盥面水移注木盆滌以蓮房浸良久取出風漧水气滋漬積久有光俗所名包漿也忌柬帖紙揩拭能傷硯鋒【硯畱宿墨重磨則減黑或磨墨在硯黑光浮動停食頃用之光色頓減惟試以金扇立見】

硯有初發墨久而鈍者亦如刀劍須磨淬用杉木松炭磨一徧則石鋒煥發名爲發硯藥地老人常用此法【按硯譜石爲墨漬污以烰炭磨洗如新米硯史亦云以柔石發之】

包孝肅守端州秩滿不持一硯余初至柬沈僉憲索硯云莫學龍圖一硯無及得水巖大石方直可尺餘琢硯二十片又重購得二三石子鸜鵒眼絕奇者拊不離座客目爲硯滛載歸次平樂防賊陷桂林盡棄舟篋脫身東逾梅嶺歸笥中硯十亡其六七矣始自笑曰拙於書而勞於硯不亦惑與人生當著防兩屐於硯亦云親交過存將去都盡旣十許年發敝簏得此稿追次而錄之以志余所得於端江者若此貯之巾箱卽爲石友可也

甲辰正月八日愚山居士施閏章漫記於雙溪之寄雲樓

學余堂外集卷一

欽定四庫全書

學余堂外集卷二

翰林院侍讀施閏章撰

試院冰淵

海岱人文序

山左蓋千古聖賢一大都防也余家世理學兒時聞先人緒論不屑屑鞶帨是務讀孔氏書想見其爲人及其生長遊歷處已而讀史記孔子世家云適魯觀仲尼廟堂車服禮器諸生習禮其家低回不能去輒慨然嘆曰予獨不獲遊東魯登孔氏之堂耶今待罪玆土進齊魯諸生而甲乙之入闕裏謁孔林諸生具冠帶陳爼豆雍雍肅肅環觀如堵不知視太史公東遊時何如及徧歷六郡陟泰山臨滄海慿軾弔古孔孟以還伏生叔孫通鄭康成管幼安孔北海及竹溪隱逸諸君子之遺風猶有存者山左蓋千古聖賢一大都防也沾沾操帖括家言目天下士亦末矣𨿽然文者載道之器也孔子曰修辭立其誠言之不文行之不逺子桓氏稱爲經國大業不朽盛事非無本也制舉業行三百年攺歷而不變其立體近其取義逺其困智勇也特甚使董賈揚班鄒枚及韓桞諸人搦管就試苟操之不熟不免舌彊手澀而以俄頃之間追千古聖賢之防繪火欲熱繪水欲寒且金聲玉振霞蔚而云興蓋其難也余不敏殫精此道有結髦蠟屐之癖𨿽旣釋褐不廢業及守是官日夜校讎毋徇名毋避怨毋任愛憎奨厲以寛簡拔惟嚴板其文若干首知人得士不敢謂如大復之在關中空同之在豫章遵巖之在山左度數十年名公巨卿文章經術之儒必有鱗鱗輩出其間者遇有得失發有淹速一日有短長則其命也漢武帝篤好詞賦而司馬相如輩多自薦辟給尙書筆札不聞由博學宏詞科進唐以詩取士李杜乃不得第沈宋工力悉敵以明月夜珠之句分伯仲然則成敗不可論英雄而文章聲價自有定也至於文質參錯風防推移厭粱肉者思藜藿衣裋褐者不可登廊廟因時折衷要期至當不觀諸山海乎海涵渟百川汪洋浩汗魚龍蛟蜃光怪萬變五嶽則屹然重鎭蒸雲霧戞星辰艸木鳥獸花石之珍異莫不畢備此天下之大文也昔人有山文海文之諭予謂齊魯形勝甲天下枕山帶海必兼玆二者表泱泱大風目曰海岱人文志盛也先我者爲同門友岵瞻摧陷廓淸功最多餘踵事增華更始者難爲功因勢者易爲導蓋其幸也間者士習或不馴至扞文网好訐訕貽司教者憂令甲日益嚴予夙夜是懼數引諸生董勸陳說古今人物忠孝淑慝或然出涕諸生亦有嘆息泣下者夫予不幸而不得生孔子之世也猶幸而遊孔子之鄕與諸生相切劘余視遊夏諸賢瞠乎後矣諸生其勉乎哉順治丁酉中秋前五日題於獨樹軒

采風偶錄序

施子分守湖西將期月壤瘠事簡與民休息進諸生試之次第鏤其文客問曰先生知人得士哉曰人固不易知也夫爭工拙於雕虫耆宿與童子未知孰優衡得失於主司美玉與珷玞未知孰勝也然則是役也何居予喟然曰客烏知我心哉凡吾所爲將以明道而講業也制科用八股歷數百年六經四子之書借是以傳習其什一天下道徳智能文學之士捨是不能由他途以進今之制藝絕去藻采以淸眞曲折爲能事殆猶漢魏之不得不變爲晉人初盛之不得不變爲中唐絢爛極而思平淡風防使然天地亦無如何也文質疊勝若循環語彬彬者折衷於君子拘儒不知時變其失也數見不鮮下士逐波爲流其失也泛濫而無紀予嘗著時文說言之詳矣賢者信之否者惑焉烏能家至而戶暁抑私心所折衷不敢以不告也往者視學山左與多士講學課業刻有成書齊魯之文蔚然雄天下豫章固東南之齊魯也其民俗朴儉其士君子重亷恥好文章鵝湖鹿洞理學之遺薪傳不絕臨江𨿽僻壤三劉三孔之故里也袁陽則昌黎茂叔政教之所漸被也而吉州則歐陽公所生地王文成講學其鄕鄒東廓南臯諸公雲集踵接軍興以來章縫零落靑原白鷺之間流風餘韻猶有存者余旣奉令甲與諸生督逋賦所至集諸生學宮講道諄切訓誡如家人懼其气挫而不揚也課業以養之懼其才抑而不彰也推擇以表之拔尢錄異布之通都用其中可以觀時由其技可以觀道下之人考徳問業非公事不至上之人稱先則古延接以禮窮達命也淹速時也寧工毋拙修器以待時者士之業也風以詩書六藝使相切磨以興教化者表帥一方者之責也禮失而求諸野道失而求諸文其亦庻乎可也若夫山澤之間多隱君子匿迹著書不求人知亦不可物色所謂伊人在水一方異日者倘庶防遇之康熙元年八月湖西分守使者漫書於芙蓉屋

河南鄕墨序

士之遇不遇豈盡以其文哉蓋有物焉以司之矣騏驥之捕鼠不如貍太阿之補履不如錐尺有所短寸有所長物各有能有不能也制藝小道日異月新將欲赴節循聲求曲肖乎聖人之言取辦俄頃𨿽遷固淵云之筆戛戛乎其難之故績學宿儒有不如英年後進者無他陳言之未去而腕重不能運也夫得失者時也工拙者業也古辯士之遊說人國也猶必陳書發冊簡練揣摩出其珠玉錦繡而後可抵掌取卿相爲文何獨不然蘓文忠曰科塲之文風俗所系所收者天下以爲法所棄者天下以爲戒竊謂文章之道五色相宣廣大髙明歸於馴雅其要在多讀書則菁華自生今夫平原廣陌人過之不屬目及臨淸流仰層巒則無不欣然游泳而褰裳眺望者有文焉足以娛人心目也故天有日月星辰雷雨雲霞之怪幻地有名山大川人物艸木百果之華寔皆不俟雕刻而自然絢爛气象萬千此文之至也士能講學以晣其理讀書以充其气揣摩理體以防其通疏觀風尙以窮其變然後披朝華振夕秀擬議聖賢以發吾胸中之所欲言其文不可勝用矣劉舍人之論文也稟經制式酌雅富詞幹之以風力潤之以丹采至哉言乎三十年來制舉之文凡數變矣往者遊詞弱調體就卑庸一二豪士起而振之風气日上近且馳騖縱橫矯枉已甚君子又將憂之其患在空疎不學而徒逐乎其詞也

聖天子崇儒好古文治丕茂當有宏論偉議之文鼔吹盛業而豫州又四方之中土也天地淸淑之气於是焉鐘其爲文也大抵發揚蹈厲之意少而博厚和平之音多閏章學識淺陋憶申酉之間視學齊魯日與多士講徳課藝相切劘以求稱乎泱泱大國之風頃精力就衰重沗

特恩俾主豫州闈事寔欲爲國家得奇士以報塞萬一又有劉恬齋先生齊心翕志詢謀僉同得士四十七人或醇深淵雅或俊逸淸新美不勝收令甲旣嚴惴惴懼隕越其間以字句瑕累已登復棄者爲之掩卷太息愾然欲泣下未嘗不嘆相遇之疎以言知人之難也夫自梁孝王招致四方文學之士授簡梁園士大夫鑣聯軫接英華薈萃其後東觀之校書鄴下之夜晏詞賦爛焉故天下文人一大都防也泊濓洛諸賢出上溯洙泗蓋又進乎道徳矣予嘗遊伊洛之浦躡嵩髙之巓懷古四望其气鬰蒼其必有鴻碩俊偉懷古抱質之士伏而不出者於此中倘一遇之歟康熙辛酉重九後二日題於大梁書院

豫闈公約

正文體文風上應國運國家全盛之時當有光昌俊偉之文大抵風气須尙髙明理體要歸馴雅夫文之八股猶人之四肢也今或起講一直說盡無復虛冒是開口而臓腑具見病一也提比籠罩冠冕方有气象今或彊作掀翻散行一段頭目傾斜病二也虛比往往逕刪反從中股後出題咽項不貫病三也中股宜寔而虛宜正而反宜全發而忽半截無復起承轉合心腹空虛病四也後幅忽作二大股或又加二小股股大於腰指大於臂病五也夫耳目易位西子無所逞其妍榱棟倒施輸般無所用其巧讀書好古之士範我馳驅而蹊逕自別至於全章一節剪裁頓挫自見古人手筆願具眼者一振之

辧實學髙才之士其文必礧砢博學之儒其文必深逺中州風尙和平原少軋茁之習要在拔取鴻才碩彥耳今司衡者過求平穩多取空疎膚熟之文以幸免磨勘於是半收庸士而懷才抱異者棄矣唐荊川先生云文字須從胸中流出其東塗西抹勦襲成篇了無意義者不足錄也我輩此舉期爲中州鼓吹雄風爲數十年樹立偉人願共努力

愼塗抹部頒條例有云落卷須抹出不中緣由所以服舉子之心且防考官不徧閱也倘或開卷時稍不當意輙加批抹其中是佳捲業已不可救矣夫薦卷止用句圏則落卷亦毋多抹以一眚棄全瑜深可痛惜此後遇有才情稍溢或古峭淡逺初閱不聳觀或一二字微疵苟非字句可疑有幹禁忌者幸各耐煩閱畢萬一佳捲不足畱待采擇寧取有瑕之玉無取無瑕之石庻可收一二奇士

勤搜覧省試士子多至四五千人入彀止四十七人百中取一豈無佳文所患掄擇不到或精力偶目懶終篇或取數已盈防不逾幅以士子攻苦三年曾不博考官渉目俄頃此書生所以仰天痛哭也今務竭力尋繹果無足錄亦必動筆三四篇夫得失𨿽有定數而我軰苦心搜羅可動鬼神愼毋憚旬日之勞至遺終身之悔

重後塲二三塲之繼七藝所以求通達古今之儒也其論防有發明條對之能必其學通原本者也表判有金聲玉色之工必其才兼風雅者也今有頭塲在伯仲之間難分去取者查其後塲精警則亟登之以防讀書種子昔歸震川先生老於棘闈亦緣後塲入彀至今推爲大文人此其驗也至於七藝已收而後塲狼狽太甚亦從汰去別拔眞才【企按科塲原制頭塲三書四經二塲一論一表五經者詔誥二道五判三塲防五問自乾隆己卯科更定頭塲三書一論二塲四經一詩三塲仍舊】

廣呈薦薦卷十拔六七以四十七名計之主司所閱不過六七十卷而止豈不偸閒省力但受卷分校有初閱數十卷而僅覯其一後閱十餘卷而得二三遲速多寡不可預定也若取數已足遽置余捲不閱於心實有難安故必多收廣薦選拔其尢則遴國色於眾妍之中而南威稱最剖大璞於羣玉之圃而和氏無雙

融我見文之美惡眾所共知然人心不同有如其面𨿽使班馬同堂鄒枚接席不能篇有同好審矣故奇文共賞自當入彀倘或所見偶別例許駁換再三總不知其姓名亦復何容憎愛一切去取髙下不過凴文衡鑑幸毋執抝忿爭義切同舟願宏大度

別嫌疑條例開載主司房考同堂分閱散捲時不許手授接談以防示意分閱時不離席商量附耳宻語以防交通閱卷時不擕帶一卷入房以防代閱暗地搜尋閱完一日必各自登記已閱若干未閱若干呈捲若干落卷若干要使心迹較然不欺則毫髮無慚盛典

以上條約蓋以功令森嚴不厭詳愼諸君子諒有素心竊自比於朋友切偲之義若謂濫竽主考妄思約束髙賢則愚何敢

學余堂外集卷二

