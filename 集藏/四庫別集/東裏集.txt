

欽定四庫全書

集部六

東裏集總目

別集類五【明】

文集二十五卷

詩集三卷

續集六十二卷

別集三卷

【臣】等謹案東裏集九十三卷明楊士奇撰士奇名寓以字行泰和人建文初以薦入翰林充編纂官成祖卽位授編修尋簡入內閣典機務歷官少師華蓋殿大學士卒贈太師諡文貞事迹具明史本傳明初三楊並稱而士奇文筆特優制誥碑版多出其手仁宗雅好歐陽修之文士奇文亦平正紆余得其彷佛可稱舂容典雅之音當時館閣著作遂沿爲流派李夢陽詩所云宣徳文體多渾淪偉哉東裏廊廟珍者蓋亦推本於士奇而言其後效尢旣久或病其漸入於膚庸然亦不善學者索貌遺神之過若就其所作論之實能不失古格者其轉移一代之風气非偶然也集分正續二編正集所載較少續集幾至倍之其別集四種曰代言錄乃制勅之類曰聖諭錄曰奏對錄曰附錄則士奇之傳志諸文咸在焉李東陽懷麓堂詩話曰楊文貞東裏集手自選擇刻之廣東爲人竄入數首後其子孫又刻爲續集非公意也然則續集乃士奇所自芟棄非盡得意之作以其搜羅較富故仍其舊並錄之焉乾隆四十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

東裏文集原序

天生間世之才必予之以淸明粹溫之資際夫重熙累洽之運發爲事業參贊經綸輔成國家之盛著爲文章宣金石垂汗簡以彰文明之治夫豈偶然哉觀於今少師東裏楊公士奇可見矣公江右西昌宦族蚤失怙奮志卓立讀書數行俱下旣冠涉迹湖湘漢沔所交鴻儒碩士所談道徳仁義而所受淸明粹溫者養之直而資之深芳潤內融彪炳煜乎外見濡豪引紙力追古作於是聲名洋溢受薦而起際遇太宗文皇帝正位宸極建內閣以嚴禁宻公與淮等七人首膺拔擢之命典中祕兼知外制歷事四聖熙洽之朝凡大論議大制作出公居多肆其餘力旁及應世之文率皆關乎世教吐辭賦詠衝澹和平沨沨乎大雅之音其可謂雄傑俊偉者矣公之立心制行本之以忠貞亮直持之以和厚謙愼以故淸議咸歸重之洪惟我朝自太祖髙皇帝肇開文運儒雅彬彬軰出以公述作徵諸前烈頡頏下上能幾人焉方之當時齊驅並駕復幾人焉謂之間世之才其信然哉淮也孱弱無似旦夕相聚處聆笑語接矩範禆益良多屬以抱疾怠事上疏乞骸蒙防賜歸調息旋軫之後云泥迥隔離羣索居荒落殆甚公不遐棄貽書以文集序見屬輒以平昔之所知公論之共推者序述如右昔昌黎之文李漢序之歐陽之文蘇軾序之交輝疊映於千百世之逺淮豈知言者哉公命也其奚敢辭正統五年嵗次庚申秋八月旣朢榮祿大夫少保戶部尙書兼武英殿大學士永嘉黃淮序

欽定四庫全書

東裏文集卷一

明楊士奇撰記

遊東山記

洪武乙亥余客武昌武昌蔣隠溪先生始吾廬陵人年巳八十餘好道家書其子立恭兼治儒術能詩皆意度濶略然深自晦匿不妄交遊獨與余相得也是嵗三月朔餘三人者攜童子四五人載酒殽出防隠溪乘小肩輿余與立恭徒步天未明東行過洪山寺二里許折北穿小徑可十里度松林渉澗澗水澄徹深處可浮小舟旁有盤石容坐十數人松栢竹樹之陰森布蒙宻時風日和暢艸木之葩爛然香气拂拂襲衣禽鳥之聲不一類遂掃石而坐坐久聞雞犬聲余招立恭起東行數十步過小岡田疇平衍彌望有茅屋十數家遂造焉一叟可七十餘嵗素髮如雪被兩肩容色腴澤類飲酒者手一卷坐庭中蓋齊丘化書延余兩人坐一媼捧茗盌飲客牖下有書數帙立恭探得列子余得白虎通皆欲取而難於言叟識其意曰老夫無用也各懷之而出還坐石上指顧童子摘芋葉爲盤載肉立恭舉匏壺注酒傳觴數行立恭賦七言近體詩一章余和之酒半有騎而過者余故人武昌左防衛李千戶也駭而笑不下馬徑馳去須防具盛饌及一道士偕來道士嶽州人劉氏遂共酌道士出太乙眞人圗求詩餘賦五言古體一章書之立恭不作但酌酒飲道士不己道士不能勝降跽謝過眾皆大笑李出琵琶彈數曲立恭折竹竅而吹之作洞簫聲隠溪歌費無隠蘇武慢道士起舞蹁躚兩童子拍手跳躍隨其後己而道士復揖立恭曰柰何不與道士詩立恭援筆書數絕句語益奇遂復酌余與立恭飲少皆醉起緣澗觀魚大者三四寸小者如指余糝餅餌投之翕然聚己而往來相忘也立恭戱以小石擲之輙盡散不復因共嘅嘆海鷗之事各賦七言絕詩一首道士出茶一餅眾析而嚼之餘半餅遣童子遺余兩人己而夕陽距西峯僅丈許隠溪呼余還曰樂其無己乎遂與李及道士別李以卒從二騎送立恭及余時恐晚不能入城度澗折北而西取捷徑望艸埠門以歸中道隠溪指道旁岡麓顧余曰是吾所營樂丘處也又指道旁桃花語余曰明年防花時索我於此旣歸立恭曰是遊宜有記屬未暇也是冬隠溪卒余哭之明年寒食與立恭豫約詣墓下及期余病不果行未防余歸廬陵過立恭宿別始命筆追記之未畢立恭取讀慟哭余亦泣下遂罷然念蔣氏父子交好之厚且在武昌山水之遊屢矣而樂無加乎此故勉而終記之手錄一通遺立恭嗚呼人生聚散靡常異時或相望千里之外一展讀此文存沒離合之感其能己於中耶旣遊之明年八月戊子記

金華縣重修廟學記

孔子之道出於天而有以助天之所不及蓋裁成輔相品節防範之功天必有待於聖人書曰惟其克相上帝寵綏四方封人曰天將以夫子爲木鐸天之生聖人也其必有以任之伏羲神農黃帝堯舜禹湯文武任之以行道孔子任之以明道其所謂道大而天敍之典小而動靜云爲之則皆非有待乎外者旣明於孔子將後有聖賢者作得因之以贊夫天佑斯民之功於無窮故自周而後二千年爲君知尙於仁爲臣知尙於敬父知尙於慈子知尙於孝夫婦長防朋友各知所當尙及夫知好善而惡惡知貴王而賤覇知尊中國而外夷狄者皆孔子之功也微孔子斯道不防於熄乎道熄斯民不防於夷狄禽獸也哉自漢以來世主皆知尊孔子厚其禮而尊用其教我國家君師宇內一惟孔子之道內而京師外而府州縣逺而邊裔皆廟祀孔子冕服南面一視王者春秋有事與社稷等可爲盛矣而守令承流宣化有恭有慢則其治亦隨之張弛焉金華縣附郡城之下蓋呂成公何文定王魯齋諸君子之鄕永樂壬寅進士番禺郭瑛來爲令祗循徳意惇務教育爰及再期士信其行民徳其惠縣治東北二里所爲學甲辰之夏巷民弗戒於火延燬學捨廹及禮殿風怒火烈人罔攸措瑛拜頫叩首瀝誠吁神靈應響答反風熄火殿及兩廡弗燬特完周視殿材嵗久滋獘宜撤以新方諏於眾防詔有司修飭祀典祠廟邑人趨義咸願有助遂卜曰就事因故益新作大成殿曁東西廡飾聖賢像前建重門講堂齋廬庖廩周垣咸新作之加於舊規於是令率學之諸生行釋菜禮而教諭李和圗不泯其令與邑人好義者之績具事本末加書介中書舍人陳景茂請記其成夫祗先聖以飭教事理民首務也何幸有賢令克篤用之又何幸成公諸君子徳化沾漑其人心之深而致夫興起相助之易也嗚呼邦人俊秀來遊其間必也升而之廟湛焉肅焉秉其對越之誠而非僻之心不作退而之學誦焉思焉持其仰鑽之志而進修之功不己積習久而徳曰新業曰廣處也有以續前修君子之光出也有以任國家治平之責庶用不忝於賢令與賢父兄之盛意哉是役也令主之助之資者邑士朱士眞某某助之計者耆民劉某經始於洪熈元年閏七月某日成於是年某月某日其初建及攺遷之故前自有記不復著

丹桂樓記

五云洲之東距泰和萬安兩邑皆一舎有半曰學堂裏裏鉅族爲蕭氏其先徙自吉水之虎溪代有詩書行義爲鄕人所敬𨿽未有甚顯者而所與交遊婚媾率顯者也家有丹桂一株莫究所自植裏老長相傳約百數十年其盤骫偃蹇淩霄漢蔽虧日月就下而望之蒼然如垂天之云秋髙風露淸潔花盛發香馥馥聞十數里蕭氏之耆耋以其暇率族人聚樂其下長少具在布席列尊俎少者以次奉觴爲壽畢則拱侍聽長者之教訓懽洽之至禮度不逾嵗率一再舉焉及元季兵亂海內鼎沸蕭氏之老者皆沒壯而少者皆散徙崇甍飛棟蕩然無存而桂亦斃於燬矣𨿽枯根尙隠隠頺垣荒址之間而生意泯然於是歷嵗逺矣蕭氏之彥曰孟常獨切興念吾先人之所居吾可以去之而不復乎辛勤歸卽故址薙蕪畚礫營室以居讀書學道其中而敬修其先人之徳焉旣又作樓若干楹與桂相直無防桂之荄者復萌蘗數嵗而奮防郁然識者蓋知爲蕭氏復興之徴或曰蕭氏科第之祥也遂號其樓曰丹桂又數嵗孟常舉進士擢監察禦史奕奕起聲譽九載用績最陞浙江布政司參議而蕭氏之顯者遂盛於孟常桂亦靈異矣哉夫家之盛衰系乎气運亦必有由於人者蓋善徳可以致和气凡物之近者必先得其气故隨之而盛衰焉田氏之荊兄弟析而悴合而復榮此其證也田氏以友蕭氏以孝孝友行於家而家之所由盛也孟常將赴浙江屬余記丹桂樓楊於蕭故婚姻家而余與孟常仕宦往還又十餘年故爲之記又推其盛之所由者以示其族人子弟俾皆勉焉

務勤堂記

江夏鄧眞存誠舉進士爲監察禦史歷八年陞山東按察使而名其退休之堂曰務勤以余交遊之舊也屬爲書其所以名之故而自儆焉其言曰眞學不足以究道才不足以濟務聖天子不以其不可而授之一方耳目之寄綱紀之任夫山東古齊魯邦也凡其守令所治環數千里之地土廣而民眾其人之休戚治之得失皆吾所當究心也吾將何以稱任使而免譏累哉惟是夙夜兢兢弗勝之爲懼也又竊念之良驥一日千里如下乘而弗息十駕可至也眞之劣也使果能持之以不息之誠亦庶防其可哉嗟乎存誠可謂克篤其志者也蓋嘗察於天之運乎一日行九十餘萬里而一周明日又一周而無曰不然者以其健也幹之象曰君子以自彊不息蓋法天之健以爲勤也學非勤無以致夫道治非勤無以底厥功故自古大臣君子於愛君也必進無逸之說於事君也必躬匪懈之行而孔子於學者之問政亦有無倦之教也凡天下之事在於彊志而力行其本則在先立乎誠而巳傳曰誠無息不息則久久則徵未有誠不立而能致夫久且徵也存誠可謂克篤其志者與追念前三十年與存誠者三四軰邂逅沙羨相與讀書討論之餘恣其意於所適或登大別而眺江漢或扁舟浮游南浦赤壁之間弔古人之陳迹或憑髙騁望洞庭云夢於落霞飛鳥之外倚長鋏而淸嘯舒胸臆之浩然顧其所自得蓋富貴貧賤憂患無一之累乎其心其放且逸如此而奚暇有所用志於勤哉今幸遇聖明在位吾與存誠皆見用於太平之世固宜棄浮趍實以就功業而存誠官益進任益重且益勉於君子之道未已也將所樹立必有重當時聞後世者而未必不自務勤始也遂爲之書

凝秀樓記

芝之爲瑞也果與於人乎異時深山宻林巖谷之幽磵壑之陰人迹所未嘗至者芝樷生其間多或累萬本其少猶動以千百計是孰之所致哉無與於人乎孝弟慈厚亷貞潔淸之士其所居亭榭階戺園囿垣壁之側往往而芝生焉謂不系於人哉蓋天下平寜王道得化澤充洽泰和融液於兩間瑞物之蕃固有不擇地而出者矣若一徳一行積誠而不己足以通神明致和气斯瑞物亦必有著夫一人之感召者焉人之徳莫先於孝古之能孝者若韋宗楊思貞許利川之徒皆有芝產其廬墓之次感應自然之理也前江西按察使金華邵玘以先永樂甲辰喪其母居喪執禮哀慕夙夜乃是年八月所居重屋之下產芝五莖或三秀或五秀華采煥爛明年五月復產一莖五秀輪囷郁然鄕裏驚異嗟嘆以爲孝感相與名其重屋曰凝秀之樓鄕人之仕於朝者光祿李少卿顥中書陳舎人景茂求余記之以先永樂四年進士爲監察禦史明法意而淸操凜然仁宗皇帝監國南京時深所器重歷署大理寺都察院刑部皆有能聲其陞憲長江西也治行尢多而自得祿迎母就養愛敬兼盡母甚樂之以先於余往還蓋余知其能孝其所爲感召非獨居喪時矣斯樓殆將有聞於逺哉樓若干楹前臨縠水後枕椒峯據蘭溪之勝於顏孝子羣烏助葬處蓋相望云

翠筠樓記

吉水之東桐江之上其地多竹其裏名竹溪裏之望爲羅氏羅氏之秀有曰同倫於竹尢篤好作樓若干楹而環植竹數千挺嵗久蕃盛名其樓曰翠筠表所樂也因其族父翰林侍講汝敬求爲之記汝敬之言曰屬春景融霽秋气澄徹八窻洞辟天气徐來郁乎如靑雲泛乎若蒼雪頫而觀之浩浩如翠濤搖蕩於履舄之下坐而聽之邕邕如金石和鳴於幾席之外至若涼月之夕揚鳳羽之蹁躚冰雪之晨挺瑯玕而獨秀皆樓中佳趣也閒暇而登焉蓋使人襟抱淸曠萬慮不侵超然如出人境而立乎埃氛之表者余曰信可樂也而非有瀟灑離俗之資亦惡足以語此樂同倫其有離俗之資者哉夫髙防廣榭嘉木森布葩花之爛然香气之芬馥管弦歌舞曰相聚而懽宴淋漓此豪侈者所尙而世俗之所趍也其固自恃以樂矣然往往朝榮而夕悴不能少待於斯須之頃其視斯樓𨿽四時寒暑涼燠之不齊而皆有以樂焉者又豈獨淸濁之相逺哉同倫殆有異乎眾人之所尙者歟抑君子之尙於物也有不在耳目之娛意趣之適而在於其徳者夫竹中虛外直剛而自遂柔而不撓有蕭散靜幽之意無華麗奇詭之觀淩夏日以猶寒傲嚴冬而愈勁此其徳爲君子之所尙而同倫之志亦必在於此歟羅氏邑故家始自印岡徙桃林又自桃林徙竹溪吾聞宋有號竹谷老人者髙尙絕俗之士也子大經及其弟應雷皆理宗朝進士大經著書有林玉露傳於世文獻代有足徴要之羅氏之尙乎竹者逺矣同倫竹谷之九世孫於林爲八世其所尙殆有所自耶故推本而爲之記

退思齋記

少師吏部尙書蜀郡蹇公名其燕處之齋曰退思或曰公曆佐累朝陟榮一品祿厚而位崇天下之士奔走下風瞻望餘光者邈乎不可及矣尙奚退思之爲哉嗟乎此君子之所爲有思也君子思盡其在巳者何與乎外哉公以進士事太祖皇帝朝夕近侍十餘年而始終事太宗皇帝仁宗皇帝爲六卿之首進三孤之重三聖在上知之深信之厚任之專今遭遇明聖所以信任之如三聖而天下之人亦皆有望於公也凡今士大夫賢不肖之鑑別百執事能否之進退皆公司之國家有大政大議系宗社生民之重者皆公與之欲悉底於善也不思而能之乎古大臣君子如禹稷臯陶伊尹周公所思上之爲君下之爲民皆公職也公能獨無思乎退而思其道進而施諸事必使衮職無闕庶官無曠五典修百度貞陰陽和時序順四海熈熈無一物之弗遂庶防盡吾職而有以副明主之徳意與天下之人之望不然或有一之弗至卽吾職有所未盡故𨿽燕居獨處汲汲焉求諸心而不遑暇焉者大臣君子以身任天下之所爲也宋魯簡肅爲執政題其私室曰退思巖此其志蓋與公同當時稱魯直又稱其忠實可大用亦公之所同若遭逢列聖寵祿之久且盛則公所有而簡肅不及焉宜公之惓惓不能巳於心歟公自始仕至今四十年殫智畢慮於厥職恆恐不及而秉謙持約恂恂不攺其布衣時位愈進徳愈厚名愈重巋然今之老成人夫何幸國有老成以系百僚卿大夫之承式也哉士奇仕於朝從公之後知公之心間承公命爲此記旣復於公又書以自勵云

朴齋記

永嘉郭文通精繪事事太宗文皇帝嘗賜其名曰純純旣拜命退而名所居曰朴齋蓋朴防於純純以徳言朴以質言繇朴以達純也繪事自唐虞見於經蓋備五采之施而藝之至文者也一色不雜爲純在人爲至誠之徳聖明之意其欲約之使復於太古之無事乎三五以前絕智離巧迨夏與殷猶尙忠質至於成周而文盛焉蓋勢則然矣聖人豈不欲長用古之道哉孔子曰如用之則吾從先進其意可見矣其亦如民之初生赤子之心純而無僞旣長而欲動則私欲曰滋向之純而無僞者曰喪故孔子之教亦使復其初耳純之所以名同繪事後素之防文皇帝之心孔子之心也固欲天下皆純質之俗斯民皆誠篤之行而況左右供奉之臣哉純能欽承聖訓以名齋居其亦欲朝夕起處體諸心誠諸行不使有一息之或間一事之或戾以仰副文皇帝之心而不忝乎純其有志乎哉夫朴之爲齋也必忠信以爲址靜貞以爲宇澹泊以爲扄簡約以爲牖斥浮靡之玩謝矯飾之遊黜智巧之務執其誠守其一以任乎自然如是而可矣勉旃純也純爲人和厚明敏自永樂初召至後擢營繕所丞上嗣大寶之初陞閣門使云洪熈元年三月記

永思堂記

永樂甲午冬餘偕王邦彥司直張伯原劉允恭兩司諌還自北京晚出文明門道通州登舟時北風沍寒數人者聫轡徐行伯原從子時貴馳一騎挾四五僮奴崇殽載酒追及卽道傍民捨以餞皆引滿痛酌時貴侍其從父及賔客怡然甚恭惟恐不極其懽也旦出河上冰巳合則謀陸行時貴畱侍數日爲治裝具餘三人前皆未識時貴一旦相遇相愛敬者蓋自愛敬從父而推及之也及與從父別其戀戀不忍之意感動左右蓋吾輩皆竊嘆其事從父如此於事父母可見矣後聞其家有永思堂伯原言時貴年始十三其父當戍遼東老且病不能行卽奮身請代方行時道傍觀者矜念嘆息謂此孱然弱穉冒辛苦從役萬里海外夫安知其有立否也旣及戍四顧無所可恃勉自樹立然闓防磊落不肯局蹐在人後旣壯其上下皆愛重之獨其心未嘗一曰不在父母側也旣內徙淮陽日望得一歸省無防復徙常山防衛今父母皆沒矣徒抱無涯之戚此堂之所以名也願爲之書夫父子天性生而致愛沒而致思常情所同也春秋常事不書然後世有不能事其父母又有肆巳悖道以危父母者矣於時貴之事可書也嗟乎時貴養不可及矣顧今所得爲者持身謹行以圗無忝此孝之大節也時貴勉哉遂爲之書張氏世家蘄之廣濟時貴今寓北京云是嵗十有二月旣望記

宣徳二年進士題名記

宣徳二年三月朔廷試進士得馬愉等百有一人國朝廷試天子禦正朝親出制防旣第其髙下明日陳鹵簿傳臚天子服皮弁絳紗袍禦正朝文武羣臣朝服東西序立傳臚旣羣臣上賀其詞曰天開文運賢俊登庸士之與於斯者其榮矣哉自設科兼取南北士而前十有五科南士往往數倍於北皇上嗣統之初詔禮部科舉嵗取百人南士什六北士什四著爲令蓋簡用人材南北並進公天下之道也至是合前科未廷試者一人而其第一人出山東前此南北士合試未有北士占首選者有之實自今始禮部尙書臣濙言故事有題名刻石太學矧今龍飛第一科宜有示後制可命臣士奇述文臣士奇旣拜受命仰惟國家取士非一途而士必以科第爲榮者天子親擢之也今朝廷寵科第廷試有錄以示中外題名有碑以垂永逺夫豈徒顯其名哉固望爲當世之用太平之具也士平居勤苦學問亦豈徒借爲名哉固將推所學見諸功業及諸天下也名之所在使後人睹之而思其所立歆艷愛慕之無巳榮莫大焉不然碌碌無稱或所行非所學後將有指其名而疵議之者矣此系其立志與否嗚呼可不勉歟於是朝之令典宜有紀士之立志宜有勸敬拜手稽首具書於題名之首時奉命讀卷及執事之臣列諸其陰

賔壺堂記

翰林檢討莆田黃行中爲餘言其鄕有徐氏者故詩書家居壺山之麓東隴之裏累世矣至士徳甫始徙居黃石蓋去壺山之麓十里所士徳甫沒其三子長曰孟博不防厥祖之所居也偕其二弟卽其父所築之前而面壺山作堂名之曰賔壺求爲之記余未嘗識孟博兄弟而行中端重謹信不妄交際孟愽兄弟之爲人可知矣賔者敬以接之也父者吾身之所從出也祖者又吾父之所從出防而上之皆吾祖也皆吾之所從出也先儒論禮以立冬祭始祖立春祭先祖蓋曰始祖厥初生之祖也先祖初祖以下髙祖以上者也冬至一陽之始立春生物之始皆象其類而祭之也象其類有致愛敬之禮則卽所居而致愛敬焉者天理在人心自有所不能巳也夫巋然而峙乎吾前則吾起居出入無不接乎目接乎目則動乎中怵焉而興感肅焉而起敬者自無一朝一夕之間豈必象其類而後然也哉吾於徐氏斯堂蓋有以知孟愽兄弟重本敬始之惓惓也嗚呼恆人知愛敬於其父也於其祖蓋有間矣況防而上之者哉夫知重其祖其必知重其身又可以推見孟愽兄弟之爲善者歟吾又聞壺山莆中之最勝處也隠者之所樂而神人仙子往往出沒於其間夫徐氏之祖有靈焉其必不去此而精神相感气類相通其必有致愛敬而受福者歟堂凡若干楹作於某年月孟愽之弟仲曰某季曰某皆可爲徐氏孝孫云

思政堂記

治事之後堂名思政者求善其政也爲政有道也未得夫道先求諸心方淸淨無事不與物接之際靈防湛虛道無不存一念之興則道隨著焉故凡官府皆有退處燕休之居豈徒息勞而佚倦哉亦以專一其志而將致夫無窮之道也廣徳州及所建平縣凡民之戶防萬防千有奇田之稅嵗防萬防千有奇且在邦畿之內也於爲之守而善其政殆難矣哉廬陵羅坤泰之爲知州也勤其政而愛民如子蚤暮察其所欲惡盡心而爲之州治之後有堂久圮矣因其舊葺之而加閎焉闓爽靚深喧囂之聲塵雜之迹皆不及可以防暢煩郁澄心頥神而啟發靈智公暇則於此用其心於所未至名曰思政之堂間求余爲記君子居官本之爲持身上之爲事君下之爲治民三者其要也必端其在巳而勉於臣職不使有所不盡厚於民生不使有所不足夫欲其然也其道有不思而得者乎庶事叢脞乎前而人異情時異宜也欲隨事酌其情權其宜而不由乎思可乎猝有過舉焉不逺而復亦未必不由乎思也入而思之出而行之政有不善焉者寡矣坤泰可謂得爲政之道歟坤泰永樂戊戌進士由庶吉士擢今官和厚明敏而有志焉爲廣徳未逾年吏部尙書蹇公奉詔巡撫過之民耆老千餘人詣公言知州之賢能仁愛已也其得民如此非得爲政之道而然歟如其求道而不已焉將民之戴之豈有窮乎且後之繼坤泰而居者無窮也如皆求其道而不巳將民之戴之又有窮乎以是復坤泰爲記而並以告夫來者

東畊記

客有過余譚東畊子之事者曰所居吳淞江之上九峯三泖之墟其爲人質實無聲色之娛惟勤穡事嵗東作旣興每旦率子弟載耒耜畚鍤往治播種暮乃息或日中躬任餉饁有餘暇而天日融霽曵杖行塍間察視所不及迨夏耘其勤如之秋獲勤亦如之計其嵗中三時之日率什六七在田嵗以爲常有愛之曰盍少自逸耶曰吾民耳顧無他材能可以禆於時又不自力以食乃欲仰食乎人耶而其積有餘遇公府徭賦令下必先趨事曰凡吾民得安乎田裏足乎衣食無彊淩眾暴之虞而有仰事俯肓之樂者上之賜也吾旣無以報大徳又不盡力於此何以爲人乎余聞客之言嘆曰嗚呼世之人蓋有非其力不食者矣如惓惓於君上之大徳不敢忽忘非知本者能之乎誠使世之爲民者其所存皆然俗化可厚而刑罰可以無用也客聞餘言曰願書之遂爲之書東畊子潘氏字大本東畊其號余未嘗識東畊子皆得之於客客爲中書舍人潘謙蓋其兄云

梅溪書室記

梅溪羅宗智甫惇徳博學藏書甚富蓋自伏羲至於文武自周公孔子至於周程朱張自經史諸子至於稗官小說其書多具旣以爲自修之資又推以教其子孫及其鄕人之俊秀而名其藏書施教之居曰梅溪書室間命其子敬來京師求爲之記夫道原於天命之性而行於彛倫曰用之間其所以然者則具載聖賢之書而古教法必先致知深造而不己則有以明夫性徳體用之全而成已成物亦將馴至夫至善之域矣故學必本乎讀書書固不易得也而況處乎山林僻逺幽夐之地哉使得書而讀而又得師若梅溪書室然者非學者之幸歟推其本非由於宗智甫之仁歟梅溪在泰和東南兩舎許其山水環抱明秀其原田廣衍彌望皆沃壌處乎是者皆有以厚其生而適其意無慕外之累而其人又多秀敏惇厚之資則其於爲學宜易成也前二百年溪之東曽秀峯先生以淸文粹徳教授於鄕文丞相實出其門𨿽丞相非一師而曽氏在其裏塾要其所浸漑深矣今羅氏積書以教將無繼昔人而起者乎羅族出淸湖故廬陵世家有科第於宋元其徙梅溪至宗智甫蓋七世云

東裏文集卷一

欽定四庫全書

東裏文集卷二

明楊士奇撰記

石田茅屋記

石田茅屋者刑部尙書大梁趙公以名其宴休之居也士之有道也不以貴富賤貧而易其所守蓋道內也貴富賤貧外也主乎內者旣定則凡其外者舉不足以奪之故窮不加損焉達不加益焉顏子有王佐之才使得時而行之其心固不攺簞瓢陋巷之時而孟子亦稱栁下惠不以三公易其介蓋惟中之所守確乎不可拔而以之遇則可以建功不遇亦可以自樂非志於道者不足語此公少嘗樂於耕讀而有志用世旣發身科目事太祖皇帝爲夏官屬超遷浙江參政太宗皇帝臨禦徵爲少秋官攺冬官又攺春官遂進大宗伯攺大司馬仁宗皇帝嗣位惓惓於愼刑罰又攺大司冦遭逢列聖敭歷中外三十餘年預大議輔大政位髙而防厚自恆情觀之則向之韋布所樂豈復有一毫尙畱念慮哉然此非可以論公也公學愽而識逺志髙而才大推其心蓋惟天下寜謐朝廷尊安生民樂業邊境無事公之樂也矧今聖明在位方圗任老成公宜益攄嘉猷以輔建太平安得慕彼而違此哉而平昔畝之不忘於以見其心非酣溺於富貴其風可以亷貪而惇薄者蓋於士俗有警焉士奇與公同朝二十餘年相知爲舊間嘗屬余記其石田茅屋余重其可有警也遂爲之記

常州府廟學重修記

學校王政之大端民有養而無教則不可與圗治故建國君民教學爲先教道行民知務徳斯風俗可厚人材可興而治效可得自昔爲天下蓋未有去學校而能爲治者我國家自祖宗之世崇重學政皇上纉承大統益惇飭勵而郡縣奉承有祗有怠故學之振舉有能有否常有學數百年中歷兵革屢燬屢復洪武初廟學一新加於舊觀嵗久而敝永樂初撤而再新益加其舊旣二十年廟學復敝時郡守貳咸闕推官楊誼自監察禦史來獨署郡事進謁先師退就學館顧瞻嗟咨曰是可後乎卽謀修葺而計費甚鉅方事營度郡之好義咸願有助出貲市材諏日鳩工僕者植之傾者正之撤壊去腐易之以新工善材良旣堅旣好廟自大成殿東西序防門靈星門學自明倫堂志道據徳依仁遊藝四齋及賔客之位防饌之舎至於庖廩靡不具完彩繪煥然不浮於度是役也費不出公顧爲之有道民爭勸義經始於某年月成於某年月蓋始終皆誼之勤而後知府於文自山西按察僉事來同知張宗璉自大理寺丞來同志恊贊用克訖事時大理寺卿胡公槪奉命巡撫蘇常諸郡亦勤助相蓋政之張弛存乎人郡縣吏有不知究大體祗徳意而旦暮案牘期防以爲能趍走迎餞以爲賢者固不能知養民爲何事其能知學校教化之爲重哉之數君子皆起家進士知所先務宜其克恊於斯舉也常自太伯延陵相繼譲大利其人至於今知捐利爲義也自子遊親承孔子之教而率人於學道其遺化猶在鄕也矧今爲畿內郡涵濡聖化之宻且久宜其興起於善之易也則防學於斯必有仰惟聖朝之徳意及諸君子之用心鄕人長老之勞勤而作其自勵之志將見教化益行賢才不乏鄕閭禮遜駸駸乎治平之盛者皆自玆始於是府學教授余學奭等謀記其成而屬江陰縣學教諭陳孟旦來求文而能道修學之詳者今禮部尙書郡人胡公郡人之助義者眾周孟敬朱善慶其巨擘歟

稼軒記

夫務適乎巳而無天下生民之思者凡民耳士以及人爲道道明於已而或退食其力於幽閒無用之地以自適焉者蓋安命守義不得已者之爲而非士之素志也古之君子往往皆然泰和王行敏通春秋大義志髙才愽喜譚當世事稠人廣防行敏出論說娓娓於視今富貴有位人當其意者無防評泊是非髙下持禮義曲直人不少貸然人以義正過行敏率能屈服甚或加之橫逆亦不校也此非其能明於內而豈茍爲自髙也哉其父伯貞先生嘗僉藩憲典大郡有惠利於民弟行儉今爲學士於翰林掌制命天子左右譽望蔚然行敏獨家食澹泊自適曰士各有命安吾義與命耳買田百餘畝於邑西半舎許作廬舍田間躬率僮奴治耕堰水爲塘備旱漧其用力勤嵗獲常厚雞豚之畜曰蕃而塘兼魚鱉菱芰之利曰用所需悉具飽食無事讀書茅檐之下聲聞林外天气晴煦不之舎南之舎北與老農相娛嬉或數月一入城就其素所知已晤語少頃掉臂遽去其宴息之居數楹質朴闓爽題曰稼軒軒之前天柱三顧諸峯蒼然秀拔而大江橫其下啟北戶而望則武姥之山巉峭奇特而吏胥一迹不及門嘉客時至野服出迓相與坐軒中必具酒酒酣擊瓦缶歌古人田園之詩樂客客或問平居所侶指塘下白鷗及窓外修竹數千挺曰何莫非吾侶也蓋終嵗悠然忘世榮辱行儉在京師聞之躍躍有欣艷之意巳而其同寮君子聞之皆有欣艷意相與賦稼軒之詩餘竊嘆曰士知命而樂非賢者不能然命豈一於窮與達哉賢者亦豈自棄夫天之所予巳者而終不用哉觀行敏所用於巳責於人又豈幽人處士可以終其身也哉蓋昔人有稼名其軒者矣彼未必有行敏一日之樂而其惓惓當世之心未嘗巳也亦其不忍自棄夫天之予巳者也古今人豈相下行敏有不反而思作而跂乎行儉旣稡稼軒之詩寄行敏余於行敏非交遊一世之好故請以餘言書諸軒中使勉焉

滁州重建醉翁亭記

三代而下以仁厚爲治者莫逾於宋宋三百年其民安於仁厚之治者莫逾昭陵之世當時君臣一徳若韓範富歐號稱人傑皆以國家生民爲心以太平爲巳任蓋至於今天下士大夫想其時論其功景仰歆慕之無巳也而當時同朝有君子焉小人焉君子不容於小人不能久安於中或暫黜而遽還或屢擯而復用而終能顯其功名者由其君之明也歐陽文忠公以古文奧學直言正行卓卓當時其凜然忠義之气知有君而已知有道而巳身不暇卹其暇卹小人哉而小人皆不便之故一斥夷陵再斥於滁旣復起歷踐淸華從容廟堂與諸君子坐致國家於磐石之安者非由君之明乎考公在夷陵嵗余在滁閱三嵗皆無防微遷謫之意方曰務保民而與民旦莫相親相娛樂若父子然者君子之道固無往不自得也我仁宗皇帝在東宮覽公奏議愛重不已有生不同時之嘆嘗舉公所以事君者勉羣臣又曰三代以下之文惟歐陽文忠有雍容醇厚气象旣盡取公文集命儒臣校定刻之永樂庚子冬被召赴北京過滁登瑯琊山問醉翁亭伹見寒蕪荒址惟醉翁亭二賢堂六字隱隠巖石間顧時滁之守臣無足語者顧其從臣曰邦先賢之迹棄不治如此其政可知矣太息去之後六年太僕寺卿趙君至趙君素慕公之賢又知滁之人思公不忘也出俸倡其寮及滁人復作醉翁亭而刻公所爲記寘亭中亭後作堂以祀二賢二賢者王元之及公也元之至道二年自翰林學士出知滁州其文章及立朝大節與公相望合而祀之因滁之舊也醉翁亭之前舊有六一泉防導加石甃焉百費所需不出於公而加於舊規於是滁人嵗時謁拜二賢退而歌詠公之文章又徘徊泉上如親見公之樂乎此也而有以慰其不忘君子之心焉昔召公布政南國後人思之至不忍傷其所息之木而況公嘗樂於此者乎君子之感人心固自有不能已者而非有賢者倡率於上則亦莫能遂所欲爲此滁人所以有待於趙君也趙君名次進字孝禮天臺人發身科第累任顯官自廣東布政司參政遷太僕卿於滁豈弟惇厚明達大體所至爲所當爲以賢能稱相斯舉者太僕少卿蘇實龎塤丞楊文達孫暠宋載劉璧主簿舒伯治及滁人褚士良等十人經始於洪熙元年四月成於宣徳元年正月於是士良等請文記嵗月其成之又明年二月甲子記

壽徵庵記

永嘉黃思恭先生始春秋七十有二將營壽藏於郡城之東大羅山先塋之次卜曰之良先生與其族姻故舊咸往視工先事之夕甘露降玆山凝積松栢之上有鉅松直所營之竁其積特厚彌布柯葉皎如雪霜掇而食之甘若飴蜜其姻王止中曰此國家養老之祥殆先生之壽徵歟或曰瑞圖不云耆老得敬則松栢受甘露意者國家將致禮先生者歟止中賦七言長律一章歌以爲先生壽壽藏成之三年先生之子淮時爲右春坊大學士兼翰林侍讀防太宗皇帝恩封先生爲奉政大夫右春坊大學士後十有三年淮積官至榮祿大夫少保戶部尙書兼武英殿大學士又防仁宗皇帝恩以其所受散官及三職封先生又從淮奏以少保祿歸養於是先生春秋九十有三康健和豫聰明不衰所謂養與敬者備之矣然後其鄕之人忻悅嗟嘆謂止中與或者之言之明且信也夫可欲之物凡出乎人者可以力致惟出乎天者非人力所能天蓋可以誠動焉人壽富康寜諸福皆出於天而備於一人之身鮮矣人壽臻於耄期百有一二焉耄期而兼富康寜蓋千之一二加有兩朝之榮命龍章褒拂秩榮一品朱衣玉帶坐享厚祿之養爲天下所歆艷者求一於萬不易得而黃先生備之何其盛福也哉易曰視履考祥於以見先生好義之誠恆久不巳歟詩曰永錫爾極時萬時億又以見福之於善人且未嘗不豫定之歟黃氏之祥可徵巳其壽藏之側作新室若干楹先生所時嬉遊者也嘗取止中之言名其中室曰壽徵之庵淮屬士奇記其嵗月士奇與淮聫官視先生父執也竊喜聞壽徴事故敬爲之記甘露降於永樂庚寅十月已未庵建於明年辛夘七月甲戌記作於宣徳丁未七月甲午云

竹林淸隱後記

士能安乎其內而不爲外物動卽其身所處不間於貴富賤貧夷險靡不得焉若是者非其察之審養之素定不能也西昌陳一敬君其防於是哉君防達爽朗耿耿負气義髫齓時喪其父巳有志務尙曰挾冊從先生學士講說且學爲文章傳道理弱冠出爲裏塾師以資養母所居在邑東有竹數萬竿中作小軒爲藏修宴遊之處然少所往來獨深與邑中陳孟省好孟省爲人狷介刻厲學問其疾流俗人不直魑魅鬼魊獨與君交披肝膽相向莫逆也兩人者或一曰不見卽其意不釋時孟省大父海桑先生以道徳爲江以西學者所尊亦甚愛重君時來其家畱坐小軒中爲啟析性道或瀹茗或取酒相酌爲樂因名所居曰竹林淸隠先生旣爲文記之居十餘年平川大夫聞君之賢辟爲學博士使者奉書幣就其家起之西昌之大夫聞平川使者來曰吾邑之賢者吾不能舉顧令見舉於他邑之大夫吾何名爲邑卽躬詣其家請見狀其行義舉送之於朝遂以爲荔波丞又攺賀縣丞兩縣皆在廣右其民雜夷獠不盡馴服君撫之皆得其意至今民意或有所不適卽喟然以思曰安得復見陳侯撫我也君旣仕有民人社稷之寄食有祿出入有輿馬防而其所自處泊然蓋不異昔之在竹林時也旣歷佐兩縣輙罷罷輙復窮歸視其家蕭然操畚鍤治園田布衣蔬食暇則取古人書詩涵泳其中休休自足視鄕之宦達所得意非有加乎是也夫能不侈於達者亦不戚於窮世之人一得一失忽而爲虎忽而爲防不能不動乎中者要皆無所見有所見或無所養養之而久久而定定而安則凡觸於外者舉不足撓乎中也如陳一敬君可謂不撓者歟君嘗與余交其女兄之子翰林庶吉士余學防告余曰舅氏所存如此不爲之書可乎故書所知者以附陳先生記竹林淸隠之後

樵雪齋記

樵雪齋者吾邑王伯彰藏修之所也藏修之所而名樵雪者著其志也其言曰人之生皆有所業農業於耕將厚獲丰斂裕於身而足於家士業於學將徳修才達聲譽流而爵位顯推於其他業無不各極其所得也然耕稼或有水旱之虞富貴或有憂患之幹夫爲民之業隨其力所至無大得亦無不得蚤而作夕而休無虞乎水旱憂患超然而獨樂者其惟樵乎故樵吾之所樂爲也吾又恥夫世之人汨處淟涊混濁辱其身而不知侈然以爲得故竊有慕乎貞素淸節之士而常寡遇焉吾所居在澄江之東一舎許梅花岡之麓每嵗晏閒暇空山大雪上下皎然一色獨處齋中靜而玩之以爲極天下之潔淸無以逾此蓋有以契乎余心此樵雪所以名吾齋也於是可以見其志矣夫天下之事茍處之能不戾乎道不役乎物無不可以安其身而適其心然士之蹈髙懷潔者往往捲其所畜處眾人之所棄泰然自足視眾人之所趣不啻一秋毫之輕此𨿽未必當乎大中然其所自貴重視夫恌焉竊冒無禆益於時與辱巳而枉道皆卒之爲天下後世僇笑者其相去豈直倍蓰什伯哉孟氏有言人有不爲也而後可以有爲則世欲簡求賢才以爲用者必在此而不在彼伯彰磊磊負气義愽渉書史有才具尢工於詩歌其果久於在下者耶伯彰名某王氏居梅岡若干世蓋邑著姓雲

石岡書院記

吾邑蕭自誠先生來京師屬余記其石岡書院余與先生之子翰林庶吉士省身交嘗聞書院興壊始末石岡在邑東南半舎許仙槎江之西梁蕭子云十七世孫諱遜者始自峽江徙居之遜七世孫諱儀鳳宋舉漕貢始卽其居之近作書院聚宗族鄕人子弟而教之儀鳳之子子安爲王府掌計從文丞相舉義事敗覆其家書院亦廢掌計之從子福可明經擅爲古文詩賦復作書院又廢於元季之兵國朝混一海宇福可之孫則善復繼作之而隠居教授其中蓋先生之父云吾嘗竊謂吾郡之俗所爲可重非他郡所及者其民務義修禮尙气節𨿽至貧不肯棄詩書不習至賤者能誦孝經論語曉知其大義凡城郭閭巷山溪林谷之中無不有學富貴者遇逢掖士必敬禮之不敢慢易而尢重世族茍其世賤後𨿽貴盛人固不願與齒而彼亦不敢以其貴盛加人吾鄕之俗如此吾何以知其可重也吾嘗下彭蠡溯大江浮洞庭防乎楚郢之間又渉淮道舒而東上下數千餘里或行數日不聞弦誦聲觀其人之所務朴者事漁稼智者趍賈販以逐什一之利率資大勢厚者爲雄長不務乎詩書禮義不重乎逢掖之士也不辧乎世族也吾未嘗徧歷於天下而齊魯古稱詩書禮義之國今聞其俗猶不戾於古昔然則論風俗之善惡必由乎教學之廢興故先王治天下皆拳拳興學於家塾黨庠術序亦各有制焉石岡書院固古人家塾黨庠之制考其創建以來𨿽屢廢之亦隨有賢者起而復之不至乎終廢吾郡之不廢其學類此故其風俗所以可重者有由也嗚呼一郡一邑之中不廢其學而俗有可重況於爲天下之拳拳於學也哉是不可以不記

齊壽堂記

齊壽堂者翰林庶吉士歐陽俊奉其祖三峯先生祖母韋孺人之堂也先生生元皇慶初元今九十有八年孺人生元延祐六年今八十有九矣皆耳目聰明康健和豫孫曽繞膝屢受國家養老之澤光榮甚盛此堂之所以名也後登第授官與修永樂大典書成請於朝乞歸省焉且行求余爲記其從兄國子助教賢乂爲餘言三峯先生及孺人之善曰宜爲之記歐陽氏居泰和之西蜀江之裏其先與宋少保文忠公同出吉州刺史琮其居蜀江十數世積善累仁其族姓之衍貲產之畜詩書禮義之習愈逺而愈盛至先生濶達亷重言動率依於禮法而忠厚以爲主恆戒其子孫及其族人曰必飭行爲儒者以無忝我歐陽氏處鄕人必本於忠信蓋歐陽氏之族有三峯先生而後益惇於徳義文學鄕人有三峯先生而後益勸於善邑大夫嵗舉鄕飲謀賔必曰三峯先生孺人歸歐陽氏七十有六年以孝敬事舅姑以勤儉佐君子以雍睦處族姻以仁善導子孫此其所由壽康也歟洪範五福壽爲之首禮八十九十曰耄百年曰期皆壽之至也夫耄期環百里之地有一人焉以爲至異鮮能以兩見也或有之不皆出於一鄕一里也而況出於一家之間又共牢而合者哉蓋考其初生皆當天下無事之時其本所鐘己淸寜純固旣壯而未老又遭我國家太平熙洽之運淳厚靈長之气被於人物固宜光潤綿永而先生夫婦又承之以和平貞靜寛裕樂善斯以獨得其厚彌壽彌康聮芳榮於晚嵗沐天澤於無窮此𨿽先生伉儷同徳合慶蓋亦國家之澤矣先生字以忠三峯其別號云

顏樂堂記

廬陵胡則顏名其所居堂曰顏樂其志固望希於大賢君子之地乎間求記於余嗟乎其可以易言哉夫顏之樂極其學之所至心與道一而於出處動靜從容安適無往而不得斯其所爲樂也其可以易言乎然顏之樂𨿽樂其在巳者其心蓋未嘗一日而忘利民也孟子稱禹稷顏子同道道在是卽心在是得其心而後可以言其樂也則顏詩書故家其爲人惇厚詳愼外和而內夷志在利人善醫聞人有急𨿽風雨寒暑昏莫趨赴恐不及比以名醫徵詣京師京師士大夫家聞則顏善醫奔走迎致無虛日則顏爲醫不局於一科其所治無不良效其或一見曰此不可治卽不治而去𨿽更他良醫治終不治翰林沈修撰一弟甚愛之忽病目求諸專科之醫一醫曰疾本深矣不可責近效藥之半嵗其或庶防也一醫曰當施大藥非百緡直不可言巳皆竟去不顧沈修撰懼徧求醫之良得則顏則顏視之曰此風毒所侵耳卽治不過五曰愈藥之五曰愈胡學士女兄之夫病傷寒時在舟中求他醫往治醫問所病證曰此殆死也不肯行胡公百方彊之且約厚貲謝始行明日還報曰其果死也更求則顏則顏往脈之曰此病欲觧矣施兩劑而愈繼復病數劑愈司經芮洗馬病目其劇如沈氏往求則顏則顏曰此可三日愈藥之三日愈翰林周編修得痿疾劇初朝廷命蔣禦醫治未防蔣有使命出外他醫弗能繼也則顏繼之竟愈旣而周之家人皆疾他醫皆難之迎則顏則顏皆愈之庶吉士劉孟鐸暴病亟甚恆所往還親愛者環視之悚然則顏素厚孟鐸脈之搖手曰易易耳無怪也施數劑愈進士曽用常兩足腫則顏曰當急扶元气腫不足治也他醫曰當急治腫曽信他醫則顏爭不得數日卒翰林庶吉士陳孟京始得疾則顏視之愴然曰不及矣眾未信之走致數醫治卒不治余在京師目見其治效彰彰如此每瘉一疾輙自喜而人徳之與否不計也卽知其不可治輙憂形於面此其心之所存可知矣夫其心之所存與志之所慕者茍不相倍因是勉勉自修積誠而不已則大賢君子之地未有不可防及焉者孟子曰顏何人哉則顏歸而求之可也則顏與餘同郡故爲記其所能與其所存者如此使勉焉

江陰縣先聖廟學重建記

太祖髙皇帝正大統之三年詔嶽鎭海瀆封號如古制以山水稱忠臣烈士稱當時初封出於歷代所加者一切罷去孔子明先王之要道爲天下師以濟後世非有功一方一時者比封爵宜如歷代所尊崇著於令典垂之千萬年而定鼎之初首建學立廟京師親臨釋奠又詔通祀於郡縣又詔罷從祀之戾於孔氏者所以揆前聖之大中而垂永代之洪範也夫孔子之道天之道也國家生民不可一曰以無者伏羲神農黃帝堯舜禹湯文武行斯道於上孔子明斯道於下皆聖人也而使後之繼伏羲神農黃帝堯舜禹湯文武之位得以行斯道者孔子之功也論其功而隆其禮明聖之心也列聖相承益欽益至繇是自京師至於海隅郡縣皆有廟學其人皆知孔子之道尊且大而況邦畿之內且延陵采邑先賢禮譲之化未泯其人心向慕興起爲何如哉江陰縣學嵗久而獘侍郎周君巡撫過之慨然興嘆曰廟不飭何以妥明靈致誠敬學不飭何以興教化成賢才忱奉朝命來事寜有重於此乎謀撤而新之爲縣者聞之悚然曰此吾職也敢不祗承民耆老聞之躍然曰此以善吾民也吾其可坐視於是相與合謀賃工市材易故以新作大成殿十有六楹前作東西兩廡各若干楹殿之後爲明倫堂若干楹左右爲兩齋各若干楹庖廩門垣咸備以固髙敞麗加於舊規由是縣長貳學官諸生嵗春秋行禮廟廷對越有嚴秉防將事用稱朝廷崇祀先師之意而諸生退卽於學敬修所業以求無怍於古聖賢將上以光國家之用下以厚邦邑之俗所系豈細故哉訓導嚴頥書來請記廟學之成夫受命在政教之任而能知本源之意有倡有隨恊志畢力不費於公不勞於眾以底成功可爲無忝而爲民父兄於義事奮起趍赴皆如當然又以見人性之善而王化之被皆可書也肇斯舉者周君名忱永樂甲申進士累官工部右侍郎其巡撫江南諸郡適嵗荒歉勞心賑卹民賴以濟而所至勤於學事相斯舉者知縣朱應祖主簿胡忠而忠始終效勤耆民周孟敬朱善慶等皆助資曹宏黃惇等分董役事經始於宣徳六年二月成於明年六月記作於十年十有一月嗚呼後之有政教之任於斯爲民父兄於斯者可以鑑矣

文丞相祠重修記

孟子曰我知言我善養吾浩然之气知言者盡心知性而有以究極天下之理浩然之气卽天地之正气具於吾身至大而不可屈撓者知之至養之充而後足以任天下之大事天下之事莫大於君父文丞相甫冠奉廷對卽極口論國家大計未防元兵渡江又上書乞斬嬖近之主遷幸議者以一人心安社稷固巳气蓋天下矣自是而斷斷焉殫力竭謀扶防持危以興復爲己任𨿽險阻艱難百挫千折有進而無退不幸國亡身執而大義愈明蓋公志正而才廣識逺而器閎浩然之气以爲之主而卒之其志弗遂者蓋以天命去宋也𨿽天命去宋而天理在公必不可已故宋亡其臣之殺身成仁者不少論者必以公爲稱首公事具宋史而公鄕人劉嶽申撫公所著目錄吟嘯集指南錄集杜二百首及宋禮部郎官鄧光薦所述督府忠義傳以作公傳視史加詳實焉北京之有公祠洪武九年前北平按察副使劉崧始建於教忠坊今順天府學之右而作塑像焉永樂六年太常博士劉履節奉命正祀典始有春秋之祭於有司嵗以順天府尹行事宣徳四年府尹李庸始至謁公祠下顧瞻祠宇陋弗稱遵用詔防葺而新之而凡祀神之器靡不備具又求劉傳刻石將使人人皆知世之爲臣者光明震動焜焜烈烈有公也於乎忠孝人道之大節治化所先而崇禮先賢表勵後人尢守令之急務庸其達爲政之本歟庸字執中保定唐縣人寛厚明敏自太學生授工科給事中上親擢爲順天府尹愛人之心剸繁之才上下皆稱之而盡心學校敬賢尙徳如飭昌平之狄梁公劉諫議祠而嚴其祀事之類皆其知本之務皆可書也因並書之以示來者

楊氏祠堂復建記

士奇一嵗而孤上賴祖考之佑母夫人之保育教訓用克成立然素窶旣壯而仕積其防入始稍理田廬蓋先廬悉燬於元季之兵而故址在邑之學宮之北者諸父兄以窶而售之人矣仁宗皇帝臨禦進士奇官秩防賜加厚始克以五十餘年寢食不忘之心五倍元售之直而復故址乃命稷治居焉居之右故有祠堂亦燬於兵遺獘室數楹則族父之窶者假息其中歷三世矣族父之先有故址在邑西爲橫民所據巳久力不能復至是代厚貲內據者爲復之而使其孫歸治居焉遂命稷循故復作祠堂古知禮君子營宮室必先祠堂士奇之不能蓋復之於人者有先後也吾髙祖以前居邑東淸溪之上曁曽祖始徙學宮之北居與祠並作焉作四十年而燬於兵又二十年而淪於異姓又五十有餘年而余始克復之旣失而得旣燬而完𨿽辛勤積累而非祖宗仁厚之澤何以能致哉祠成祀四代嵗時行事悉遵朱氏禮楊氏繇吉水徙泰和淸徳正學代有紹續逮吾曽祖發而益有惠及民有傳在史祖考以來或仕或處履道執行淸白之節靡有間焉覆被及余夙夜懍乎荒墜之懼而今春秋七十矣顧吾之子若孫其可一曰忽忘先徳而不圖惟敬承之哉承先之道仁與義其要也學以明之誠以行之而持不息之功若是者豈惟無沗祭將受福焉蓋明徳者格神之道也父子祖孫本同一气幽明相通不相違也惠之則神歆而福降悖之則否而皆陰鑑潛察於平居曰用之際矣匪直奠薦灌獻之頃也凡後之有事於斯堂者不俛思而篤行可乎故書所以復建祠堂之故而又書所以感格神明之道以示吾後人堂不易舊規經始於宣徳八年正月成於是年八月明年正月壬午謹記

東裏文集卷二

欽定四庫全書

東裏文集卷三

明楊士奇撰序

贈醫士陳名道序

江漢間其俗尙巫有疾不事醫惟走巫求禱焉徼幸以治載醪牲實篚造謝巫之庭惟恐後卽不治不咎巫必自反曰我之弗防不敢懷纎毫怨憝且慮復有求也間有知巫之妄而從事於醫又罕遭乎良焉素不明陰陽表裏脈治之說而稱醫之師醫之師其治或投數十劑不效而又增劇者故𨿽什伯中復有一二精其術人弗信之矣江夏宋惟憲其弟病且殆凡與惟憲闗忻戚者皆彊之禱巫惟憲不應方博求爲醫之良者有進陳名道旣至診而藥之旬浹遂瘳惟憲謁之謝焉夫醫聖人之教也聖人憂民傷於寒暑饑飽勞欲有至乎夭死故爲醫之教使得保終乎天年者也巫者古以事神非有盜神之號以欺人也今盜神之號以欺人人亦安其欺𨿽百死不悔於乎先王之治天下有假於鬼神時日卜筮以疑眾者一拘殺於司冦巫所爲疑不旣甚矣乎故巫不誅醫不行民得保終乎天年者幸也然使今之信醫者皆惟憲爲醫者皆名道巫不足誅也而一惟憲一名道巫其可勝矣乎吾喜名道有成又重嘆乎聖人之教也於是乎言洪武廿二年冬十有二月旣望廬陵楊士奇序

贈蔣醫士序

凡至劇之患欲薙而去之必積漸而功立何者其劇也非一日之致故去之亦非一日之力流水之盈繇尺寸以進乎尋仭決而涸之一舉手之力哉必若閒之於始萌防之於始達斯力省而效速吾見今之人嬰乎疾疢也觸寒暑風雨肆嗜欲食飲勞膂力筋骨慮思其始漠然若無所與乎已及嵗積月累旣痼且亟方委諸醫療而藥一進弗效卽詬爲庸淺屏去𨿽十數易醫皆然底死無悟者江夏陳希逺病三閱嵗謁數醫皆無近效最後謁蔣添祥氏曰非六十日弗瘳砭以伐其堅焫以決其防藥以窒其虛及期而瘳今之醫去古逺矣始則試中則審終以致其力者蓋通術也求之者誠不計久近而一委之成功宜鮮不有效惟夫名是而實非者不可久任而不速易也若添祥者其可以久任而不可以速易哉希逺徳之求余文爲報並著久徴之說云

送梅淸隱遊武當序

江夏梅淸隱溫厚明敏而廢於盲不得效用當世旣壯棄其家去郡城之東長春山之下從學道人簡中陽居以習長生久視之訣固門崇垣閟足迹不出人亦罕至其處或時提靑嚢賣藥行西市中人見其膚肉肥腴雙頰渥渥有色𨿽目不及視輕袂飄颻不可追逐皆疑其有所得者而淸隠弗是也居無何中陽以爲學非遊不充聞武當之山與人境遼絕其中多異人鏈士而拂衣往遊矣又無何淸隠慕其師之爲將由大別溯洞庭道荊門望方城峴首而去吾聞昔列禦防好遊壷丘子曰外逰者求備於物內觀者取足於身又曰取足於身遊之至也列子信之而不疑淸隠能信其說如列子之不疑乎不然斯行也將不遇壷丘其人者爲子傾倒哉遇壷丘其人而爲子傾倒則反而捨也吾知有與子爭席者矣士有爲詩以道行者求余首序云

贈曽士榮序

古者論士先徳行而後文藝後世重文藝故士有惇行寡文者或屏棄不錄士榮遊邑庠其孝友行於家忠信重於鄕問學信於師友今年部使者行郡縣勵新學校考諸生經義不治者罷黜爲吏以懲而士榮與在遣中知士榮者莫不枉其去曰此非世所稱惇行士耶非以尺枉遂捨其尋直耶抑固其有命耶士榮且行來告別吾與士榮皆陳之出也屬臥病山中不得往餞嗟乎子往哉吏何足以辱子三代之時詩書法律同一理也其後始由詩書曰儒由法律曰吏夫吏不根儒或盭於道儒不達吏或滯於用子根儒以治吏理覈而務通功立而譽顯將不由吏以探重祿躋髙爵乎往哉士榮方今聖明更化率古論士以子之行將必有能知必有能言者矣吏果不足以辱子也遂書以壯其行

送鐘用之還蒼溪序

吾友鐘潛用之以鄕貢進士授保寜府蒼溪縣學訓導明年謁告歸省逾月復行吾一邑之士皆咨嗟嘆息曰當國家熙洽時儒術柄用士通一藝名一善者無不登榮躋要遂展其所蘊用之以閎通之學邁往之識忠貞仁厚之節奇偉博贍之文而不階顯庸乃獘獘然以一校官走八千里荒落之區而不得施其所抱負用之固當如是耶用之方覓覓然治行李就道無幾微窮慼之意見於色余曰君子之於道不擇事而行不卜地而處用一鄕則道徴於一鄕用一國則道徴於一國用天下則道徴於天下曷往不得哉昔夫子欲居九夷猶宜於委吏乘田之職今蒼溪𨿽逺王邑也校官𨿽卑儒官也吾居王邑守儒官談周公仲尼之道以淑其人正其俗吾之道行矣吾何窮慼哉或曰用之篤孝人也二親俱七十垂白乃去此卽彼不獲朝夕在侍其誰不戚戚於中耶余曰夫賢父母之志固有樂其子之行道者用之以是樂其志可以爲孝朝夕云乎哉於是眾皆知用之能躬夫孝之大者其不窮於下位也必矣相率爲詩送其行而余爲序云

贈謝敬常劉彥達彭永新赴京序

萬安於泰和宻邇同鄕也余與謝敬常劉彥達彭永新皆逢掖誦法周孔同道也繇吉至舒一千里兩艫並載聯行比止時時互過從取醪茗解覊寂相講論吟詠爲娯同好也敬常彥達選進士當赴春官永新以業成上游太學連茹而升而余方疲於奔走將弛擔南還於是乎出處之不同也萬安𨿽小邑士生其間多惇厚明秀沐教育之澤歌鹿鳴而起者內而詞林頌防之任外而郡守縣令之寄於時多有譽名今三子者積學執徳志篤而識逺才優而務通相繼以出又際國家求賢若不及之時將不皆有譽名於時者乎若是者吾𨿽處猶將與被光榮於蓬藋之下豈以有所不同者爲歉哉故書以贈別

送劉仲珩詩序

吾友劉仲珩盛年雅操博學篤志往年授重慶郡學訓導嵗中丁內艱去今服闋調巴縣巴重慶附城之邑視其裝蕭然而怡怡然買舟載其妻孥書冊道萬里之險以就斗石之祿而無所不懌之意吾聞蜀中山川瑰偉奇壯甲於天下班孟堅稱其土地肥媺有江水沃野山林竹木蔬食果實之饒且其扶輿淸淑之气鐘於人文章有司馬相如揚雄陳子昻蘇明允父子操行有嚴君平輔相事業有範蜀公張魏公虞彬甫明於聖賢道學有南軒先生而四方聞人鉅卿遊宦於此樹政績揚聲譽者加多也士得一命而道乎此能用志於內卽山川之勝覽昔賢之迹必將油然有得於中矣是行吾爲仲珩賀然願有所寓焉始蜀人未知學文翁誘進之而艱得師乃選小吏十餘親飭厲之遣詣京師受業博士減省少府用度買刀布蜀物賫計吏以遺博士可謂勞矣數嵗蜀生成就歸用次察舉官有至郡守刺史者時以爲榮今幸遭聖朝文明之運蜀子弟爲學不出其鄕師資廩養皆出於朝廷無所勞費學成而官之自郡守至於藩翰於六卿蜀之士往往與齊魯並其爲榮如此國家之厚賜也夫受厚賜而不知勉焉樹立圖報稱非君子之心願因仲珩以寓告巴之學者士友有爲詩贈仲珩者余因敍其首簡焉

送楊仲宜詩序

皇上以文教治天下特寵厚儒者簡徳義文學之士置之翰林任以稽古纂述之事而隆其禮遇凡翰林職務任之五人者禮遇尢隆旣榮極於其身曁其家之父子兄弟與被其榮者亦至矣五人者左春坊左庶子兼翰林院侍讀永嘉黃淮右春坊右庶子兼翰林院侍讀吾郡胡廣右春坊右諭徳兼翰林院侍講建安楊榮翰林院侍講淸江金防孜士奇之不肖亦辱與數焉五人者恆相與感激陛下聖徳千萬嵗一遇豈可茍焉以昧報稱蓋以爲勤於務者必愼於身愼於身者必端於心端於心而後發於思惟言動常在乎善不在乎不善五人者皆能胥視一體交相警發無所拂逆又非獨相警發於已而已於其家之兄弟子姓無不皆然其相益之意忠且周如此庻幾古人益友之義今年楊君之弟仲宜來省兄京師得胥晤焉其爲人恂恂謙愼無幾將歸請於余曰幸有以見教因舉餘五人所以相益者告之告之固望其不沗與被寵榮以光輔於吾楊君也於是黃君胡君金君繼余作詩贈之與楊君交好而名能詩者又繼作焉

壽尹先生七十詩序

余讀詩至南山有防未嘗不嘆昔人之善於祝願也願其致福也則勉之以徳願其膺福也則望之以壽斯二者旣反覆詠嘆言之而又祝願於其後之人以致無窮之意不獨望其一身而已古詩人忠孝之意可謂周矣西昌尹務厚先生今年春以上海教諭九載考績畱京師三月壬子實惟初度之日凡其鄕之門人學子與其交遊之子弟相謂先生今年越歷四百二十甲子矣相率持酒醪列拜爲壽又各爲詩以致祝願庶幾古詩人之意矣先生飲酒誦詩樂甚取詩命余序余惟先生惇厚直方居家有孝弟慈儉之節居鄕有仁義忠信之行學問用於時資於人而平生儕軰今皆漫滅獨表然如松柏茂悅於冰霜嵗寒之後居官二十餘年坦坦如一日有二子皆恂恂能明經屬文諸孫亦森森蘭茁可以樂志洪範所列皇極之福先生兼有之矣是詩之作可謂紀實豈徒如古詩人祝願於方來者哉敬書其簡首

送王澄淵序

澄淵始舉進士上京師畱太學余時被徴至閒暇輙相往來澄淵確乎其志也充乎其气也溫乎其容也霈乎其文也無防擢梓潼知縣梓潼距京師八千里道峻山奔川逾不測之險以入乎幽深閒寂之地民質務簡無所勞慮益得用其志於所尙更數嵗復來究其所蘊蓋進而深矣旣陞祿勸知州祿勸去京師萬里其所道逺且險與其地其俗之陋皆倍於梓潼更數嵗復來究其所進又深矣士壹志乎內無所累乎外則道曰進徳曰修無往不自得也澄淵爲祿勸三年民悅而安之天官考其績最此非今之循吏者乎古之循吏有去而陟淸要爲輔臣道行於當時譽流於後世而皆自州縣始有如澄淵吾知祿勸不足以久淹之也𨿽然詩不云乎靡不有初蓋古之君子皆致謹於其終也請書以爲復任之贈

送鮑教授詩序

武昌鮑崇禮夫爲瑞州教授瑞人士與守貳以下及過使客之賢者皆稱禮夫能教能興學今遷吉安吉去瑞數百里凡仕兩郡者其賢不肖與才之稱否輙相聞知不能掩也故禮夫得吉吉人士在京師者皆喜相語曰鄕郡之學將來所成益盛哉相率爲詩送之進士陳賞嘗學經於禮夫屬余爲序瑞固民秀而俗淳自禮夫爲教授夙夜盡心奨率訓誘而後瑞之學者知自勵賔興科未嘗乏人自禮夫去瑞數年繼禮夫者不能究於其職其學者亦玩愒茍且鮮有成效然則學之廢興謂不系於人可乎吉之民俗優於瑞其學者嵗大比賔興往往擅江以西第一然十數年來職教者求能如禮夫盡心奨率訓誘蓋少也吉人得禮夫云胡不喜哉然學校之教以成徳育才爲治平之資化俗之本非獨以爲言語文字之習而已爲師者誠能端諸已而見諸行事有以感發人心使之興起益進乎道處焉可以善於身表於鄕仕焉可以輔君而澤民如此其效顧不重且大哉以禮夫之賢必不遺於此乎𨿽吾於禮夫前未嘗相識而相聞有素故於斯行也有望焉

魯林懷思圖詩後序

太常寺丞孔克準宣聖五十五代孫其先自宋衍聖公端友隨髙宗南渡家於衢於今將十世克準北望尼山水木本源之念未嘗忘也間以其魯林懷思圖及所得翰林諸公詩文屬餘一言敍之嗚呼孝哉克準之用心也今天下林林之眾孰非古聖神之裔獨孔子之裔累代至今朝廷加寵之著在令典下而公卿大夫以及韋布之士遇孔子之後亦莫不厚敬愛以相接不敢眾人視之何也非以孔子明帝王之道垂範後來開太平於無窮旣受其賜則尊之親之不敢忘因以及其後人者乎則於夫子生之所居沒之所藏子孫族姓之所聚處孰不欲造焉以愜其平生慕仰之心況身爲之後者乎此克準之所爲惓惓者也吾聞元有天下詔求曲阜之後將命爲衍聖公主孔林之祀議久未決有言衢孔故世嫡也徴至力辭曰先人葬衢數世矣不可以去請授曲阜之長者元君嘆曰寜違榮而不違道眞聖人之後也從其志而命爲國子祭酒蓋君子有不得已而去先人之鄕者歷世旣逺勢不能復則修其先人之道誦其言考其行服膺而奉行之以圖無沗誠若是也卽去之千里之逺百世之久可以爲孝不然徒誦其言而不知其行知其行不知率而由之則𨿽旦暮不去其先人之側可以爲孝乎故曰孝者善繼人之志善述人之事者也推克準之心誠由先聖之道可謂孔氏賢子孫矣衢孔之仕於朝而與余好者三人國子學正某先生父子及克準皆賢者也而今獨克準在余安得不因是以重致愛敬之意哉

武昌十景圖詩序

武昌郡在禹貢荊州之域春秋爲楚夏汭漢爲鄂縣孫吳徙治之始更名武昌吳以後沿爲郡起武昌城西臨江有山屹然而髙者爲黃鶴山郡誌稱黃鵠山山之陽有黃鶴樓因山以名或云仙人費文禕嘗乘黃鶴於此黃鶴樓之東有庾元規南樓樓之西有石鏡亭其北二里所有鳳凰山皆以形似名之又南去庾樓二里有祠祀孟孝子宗祠前有竹數十挺相傳當時哭筍之處皆在郡城中由黃鶴山之西越江爲漢陽郡大別山在郡之北與黃鶴山夾江而峙江漢二水合流其下起黃鶴山東去十里所爲洪山山半有釋迦氏浮圖而飛樓疊閣聨絡乎其下城南有鸚鵡洲在江之中洲之上有禰正平墓又有吳將黃蓋所屯黃金之浦與鸚鵡洲相接又有屈原所稱南浦在洲之東皆紀於載籍以爲是邦之勝四方聞之者咸願身造而目覽過之者必不以事而廢遊也然其地連雍汴接廣蜀衿喉江淮統防湘漢又宻邇夷獠防頑不馴之境故累代皆宿重兵鎭之而士之仕於是者職務之煩寢食不暇凡前所謂是邦之勝常曠嵗不能一造豈其志弗尙乎此哉大同蕭秉文官武昌左衛幕六年衛之政無大小輕重一由於幕故其勞勩視衛之他官爲甚而是邦之勝六年之間或一二至焉或過之不逺十數步不能一至焉或徒得於逺望焉間求善畵者圖爲十景又求善賦者分詠之又求余序之將於退食之暇時自覽適余聞張弛者文武之道也張而不弛文武不能則剸繁理劇之餘其有所適於性情也誠宜而士君子於一視一聼必有所監省又非獨以自適也秉文從容公退展圖興思如睹大別則思大禹之勤勞乎民睹南浦則思屈原之忠藎乎君睹黃蓋故壘則思立功者當博采眾長睹禰氏之丘墓則思用人之才貴乎有容用巳之才貴自重也以至睹靈竹則思惇乎孝誠睹庾樓傾址則思淸談不掩於塵污如睹形似之假托則思冒虛名者非有所益睹仙佛之說則思聖人之教於民生實用爲何如也凡遊目之頃有動於中無非爲己則所存所施事上馭下之道豈不尙有裨益哉豈特性情之適而已

郭氏續譜序

西昌城北郭氏其先河南人出宋僉書樞宻院事逵逵之子忠孝忠孝子雍徙峽州雍曽孫原吉又徙臨湘原吉季子匯爲袁州司戶避宋末之亂來西昌遂爲西昌人四世至敬守始著譜又二世至公緒著續譜以求余序宋史忠孝受易中庸於程伊川號兼山先生靖康初金兵犯闕力陳追擊之策又陳戰守利害等十餘事後爲永興軍路提防刑獄與敵戰死城下贈太中大夫雍傳其父學放浪峽之長陽山谷間號白雲先生張孝祥薦於朝召不起賜號衝晦處士孝宗知其賢命州郡嵗時致禮存問更封頤正先生而雍於易發明精到郭氏之先可爲盛矣其徙西昌也更三世皆隠處不仕國朝始有仕者敬守慶宜兩先生皆治尙書洪武中敬守先生累官登州府學教授毅然師道自重慶宜先生由廣東按察使僉事攺湖州府經歷亷厚之節吏民敬愛之亦一盛也其後彥鉉累官順徳府學教授致事彥遷終瓊州府推官公緒舉進士歷陜西浙江廣西貴州按察僉事郭氏之盛蓋未已也源厚而流逺可以觀其世徳矣余家與郭同裏敬守慶宜兩先生少皆從遊先祖兄弟而於先考爲莫逆交余之蚤孤也兩先生望其無忝先世奨勵誘掖恆若不及如覺其有分毫之進津津喜見顏色嗚呼今安得復有忠厚不遺故舊之家如兩郭先生也哉彥思彥鉉彥常彥遷亦皆於余厚有善相輔有過失相規今惟彥鉉與余在而皆白首徒各抱暌違之念於數千里外公緒以才能當顯任卓卓有亢宗之志余故因此譜推考其先之盛者告之而俯仰今昔有不能已於嘅焉

桂巖集序

襄府紀善三衢江秉心錄其先世科名並所受賜詩及行實遺文而附以當時名勝之文有闗於江氏者爲一鉅冊名桂巖集桂巖江氏家世所居也以屬余序余受而閱之曰嗚呼其盛矣哉昔者江氏世有聞人瑕丘之經學次翁之巨孝應元文通之文章皆焯焯著稱而近數百年來江氏文獻特見衢睦間民表以正言直道動當世子逺以文學徳望位宰相死國難皆盡忠所事焜燿簡冊而族人自宋以來擢正科七十有七人他岐進者不與仕而紆金紫銀靑七十有八人下此者不與何其盛也蓋吾有感於其先矣錢氏奄有吳越江之先曰漢臣實事之吳越習俗侈靡費用無藝不足又益取於民其田賦市租山林川澤之稅加數倍宋旣平諸國賦稅一仍其故籍錢之歸朝也以漢臣上圖籍漢臣慮故籍之厲民無已也沈諸河而自劾太宗怒欲誅之已而捨之凡隨錢氏來歸者皆得官獨漢臣以廢斥死後命右補闕王永均吳越田稅錢氏舊稅畆五斗永更定爲一斗還奏太宗不悅永曰畆稅一斗天下之中正使新附之民被朝廷仁恩顧不可耶遂從永所定永曽孫珪官至金紫光祿大夫尙書左僕射封岐國公世以爲永陰徳之應事見史傳永之減稅本於漢臣之沈籍其徳同斯其後世光榮盛大亦無以異矣嗚呼爲國重得民心故春秋有稅畆之譏國風存碩防之刺而馮讙爲孟嘗折劵書尹鐸爲晉陽損戶數仁者輔人家國一務捐利以得民也以徳益乎上以惠益乎下天道福善𨿽逺不爽然則江氏之盛吾安得不推本其先哉秉心上距漢臣十五世距子逺五世初以文學擢司經正字與餘同事仁宗皇帝於春宮秉心特荷知遇後擢爲紀善江氏之福澤其未艾也哉其未艾也哉

送陳叔振序

余居京師二十餘年四方賢大夫士之在朝者皆得識之其尢賢者得相往還而樂也臨安故宋之都防其山水秀麗鐘於人多俊爽明達適當世之用然溺於其俗率務外忽內遂物狥時者或流而不返飾行與文者或矯以自髙而求夫和厚端介志乎內不役乎外蓋不多見焉陳鏞叔振舉進士爲庶吉士在南京翰林與余處六年殆所謂和厚端介不矜不屈者非臨安之特出乎旣與余先後來北京余調春坊叔振亦擢禮部主事而閒暇輙復過余蓋有志乎其內也今叔振調南京禮部相去益逺相與之樂益疏矣夫君子之於學也不以窮達壯老而茍有怠意今南京諸司職務視往年千百之什一而載籍所萃四方莫加焉誠以其餘閒探索義理之正以究聖賢之用心卓然而行之將所至豈特出於一鄕哉鄒孟氏曰尙論古之人古之人以叔振之資與志無不可至勉哉叔振丰城有史誌靜余嘗相與者而違闊久矣今於叔振爲同官其亦爲致區區之意

送余侍講序

宣徳五年春翰林進兩朝實錄賜宴賚旣勅吏部進纂修以下官士大夫之與於斯者皆忻忻仰戴徳意侍講余學防不竢吏部覆奏不謀於相知卽入防自陳臣年將六十𨿽未老而纒於疾病不堪事事幸天地大徳賜矜憫俾歸依園田以終老則臣未死之年皆陛下賜之也上察其誠命致事旣而吏部奏纂修以下官皆進一階時同事者多自忖念其效勞不加學防而沗冒寵榮以爲愧旁之觀者亦嗟嘆學防纂修之勞多宜進於榮乃決然辭去此其志又有加於人者學防曰吾得歸榮莫大矣卽詣謝辭遂行士奇交學防逾三十年同在京二十五六年志同道契方資旦暮相慰藉於視其去能無情乎哉學防明經博古負直气侃侃遇事徑發不肯茍有阿狥貴而能貧利不當其義不取而於赴患難如饑渴於食飲有嵗寒之操焉今西昌前軰道徳風流逺矣後生晚出日陷溺污下不知自防何幸有學防歸作之儀表一振起頽獘以復往昔又士奇之所望也於其行道以贈別

泰和王氏族譜序

吾泰和故家唐宋來文獻有傳譜牒有錄者不翅數十姓其自金陵來者七姓七姓源本之盛莫有過王氏者蓋司徒導功徳譽望爲晉之重也泰和三百年前以詩書致通顯起聲光亦莫有過王氏者蓋戶部侍郎天章閣待制知諌院贄受知宋仁宗也侍郎之後在宋累累有科名元盛時以道爲鄕鉅儒嘗出遊汴時仁宗在汴李平章孟邂逅奇之固邀入見辭曰奉父母命遊汴而已遂歸國朝混一海宇鄕之儒師故老存者無幾人而以道之子子與子啟兩先生巋乎鄕邦之重子與凝厚明粹子啟嚴肅方正學者蓋擬諸河南二程子與嘗以說書徴至上書論事授福建鹽運副使以老辭子啟舉學官歷監察禦史廣西按察僉事崇慶知州子啟無嗣子與之子伯貞先生用徴聘爲廣東按察僉事工部主事瓊州肇慶兩府知府肇慶二子行敏行儉行儉舉進士爲翰林修譔進侍讀又進右春坊庶子兼翰林侍讀學士又進詹事府少詹事仍兼學士行儉子防爲泰和縣學訓導父子同曰受命京師之人皆榮之古所稱碩大之宗者謂學行閥閱世有繼續𨿽久逺不能無盛衰隆替之異要其徳善爲之本者常在也吾於王氏徴之矣王氏故譜更世變不存行儉今訪求復作之存其信闕其疑一本於仁人君子之心蓋積嵗而後成愼之至也今以授防歸而屬余序楊氏居泰和四百年兩家門戶相埒代有交遊婚姻之好吾少及承教子與先生兄弟及肇慶公今𨿽老恆識不忘而與行儉皆少貧以學今聨官於朝廿有七年亦皆兢兢不敢一曰怠肆以辱其先人然則余於斯譜其可以無言乎敬爲之書防兄弟以及其子若孫世朂之哉

東裏文集卷三

欽定四庫全書

東裏文集卷四

明楊士奇撰序

胡延平詩序

洪惟我太祖髙皇帝神聖文武膺受天命有天下當時魁偉豪傑賢智才望之士云附景從各效其用以建混一之功曁天下大定茂興文治廣徳敎徴用儒術以復隆古帝王之世天下之懷抱道徳蘊蓄器能方聞愽雅之士欣幸遭遇林林而至者蓋比於書之野無遺賢大雅棫朴之詠也於時廬陵胡子祺先生以經學行義徴至京師偕入見者十八人是曰太史奏文明之祥上大恱皆除監察禦史先生後陞廣西按察僉事又擢知彭州秩滿陞延平知府嵗余沒於官先生之任風紀也秉正直之節務持大體爲郡守也惇豈弟之行而修實惠藹然忠君愛國之誠憫然憂勤卹民之心彭州延平之人至今思慕之而不忘非漢宣所謂與我共此良二千石者歟先生有詩若干捲其子今翰林學士廣屬余爲之序詩𨿽先生餘事而明白正大之言寛裕和平之气忠厚惻怛之心蹈乎仁義而輔乎世敎皆其所存所由者之發也昔朱子論詩必本於性情言行以極乎修齊治平之道詩道其大矣哉蓋自漢以下言詩莫深於朱子而胡忠簡公嘗以是薦之故知朱子之詩又莫深於忠簡先生忠簡之十世孫爲詩固得扵家學者歟今學士遭逢聖明膺斯文之任而家學益著詩不云乎凡周之士不顯亦世扵此又以見國家得賢之眾士大夫涵濡聖澤傳世之顯有以同乎周之盛時也

送胡永齊詩序

胡穜永齊以其父命將自京師還廬陵侍養其祖母求餘贈一言永齊生乎詩書禮義之門爲延平太守之孫今翰林學士之子其得扵家訓有素余何言然與學士同郡同官久要且厚永齊又嘗從余防余敢愛一言而不爲子傾倒哉子見夫木之爲材乎其始依長山大谷深厚之地以托其本又有雨露風日涵濡昫育而無牛羊斧斤之害而然後挺特堅大可以棟宮室爲舟楫成什器鉅細隨宜皆適扵用也不然牛羊斧斤爲之害者曰肆焉而莫禦𨿽托本乎長山大谷深厚之地𨿽有雨露風日涵濡昫育要其生遂之意斬矣惡睹其成材者乎人之生幸遇太平無事之時且家居薫陶造就之有資而無饑寒勤苦之累惡可以自棄乎蓋人之貴乎學也有仁義忠信以養其心剛健毅以立其志齊莊中正以恆其徳恭讓節儉以制其行前言往行以充其智禮樂文物以飾其躬講焉習焉不廢扵造次顚沛之頃其久而益熟也無所往而不達無所用而不宜故君子者必務乎此彼有違道適情凡可以迷溺心志者皆吾身之牛羊斧斤君子者必務決去之不使一毫作扵其心害扵其身市防之子受十金之產扵其父謹謹愛防不敢失惡辱親也吾身吾親之枝也豈十金之謂哉故愛身必在務學務學必在力行不徒其言之爲尙也勉旃永齊子英年秀質智足以明善學足以成徳由此而孜孜愼修不已所謂沛然孰之能禦也永齊勉旃他日聞仁山文水之間有能以學植身必子也夫若是而使鄕人父老愛子者皆稱延平有賢孫學士有賢子扵吾交防不與有光哉故書此爲贈朝之君子與學士交防而愛永齊者相繼爲詩列於左方

送尹能敬詩序

去西昌東南五十里曰灌溪並溪南北居皆尹氏其世爲鄕之望其人雋爽傑特多有用之器其老成願謹吾心所熟者能敬甫表然者也能敬甫平居接人恂恂至遇事气義磊落嘗歷渉憂患無一毫之戚於中至乎晚節仲子昌隆掇髙科揚歷淸華人皆以爲能敬甫榮乃獨不然方歉歉持恭遜以善其子孫曰勤不懈此其見之明志之素定者乎世之人遇小得失其中變遷盈歉無復故態者視能敬甫爲何如今年春就養來此日與縉紳賢士周旋乎京師聲明文物之下甫兩月輙慨然自念吾柰何違吾親丘壠棄吾子孫之訓教而忘返乎卽日戒行李就道其子挽畱之不得竟去扵是朝士嘆能敬甫之志尙逺也或曰古有所謂逸民能敬甫其近之歟而厚扵倫理孶孶焉要爲合扵中行者故相率爲詩送之以餘同邑且熟也屬爲序云

送林教諭致仕詩序

永嘉林士賢先生今年八十有九矣以分教邑學考績來京師書冣朝廷優異之陞教諭俾致事行且有日大夫士爲詩送之右春坊大學士黃公屬余引其端古之君子學而成也其心未嘗一曰而忘斯世故或施之政事以利天下或推之講學以淑諸人人持必爲之志恆久而不息不以彊壯衰弱而或有作輟也蓋曰天之所以畀我豈使自足其身而已存心之厚如此然人之所稟其聰明精力旣老則衰矣𨿽其志篤勤弗懈而身不足以勝其事故先王有七十致事八十拜命一坐再至九十使人受之制夫人之生有不能七十八十者多矣況乎九十又足以勝事哉漢伏生年九十孝文欲召之而老不能行使掌故往受經生不能正言至使其女傳言今林先生幾扵伏生之年而懷惓惓之誠以勤敎爲盡臣職以育材爲報君上耄勤不倦非存心之厚歟然淸明康健馳渉川陸二千餘里述職京師趍進拜俯威儀翼如光膺寵命歸樂其餘年非盛福哉觀其身論其心詩而送之不亦宜乎

送徐理問詩序

吾友徐崇威自徵商陞中書舍人逾年攺陜西布政司副理問數月復攺廣西崇威有防達之才端厚之行又嘗出吳楚道梁宋秦雍縱觀山川崇大之勢博覧古人興敗之迹充乎其气廓乎其智將見諸行事也譬如駕長舟乘春流浩蕩而東而翼以厚風𨿽一日千里易易矣然崇威自拜理問之命其心常兢兢焉如有所弗任蓋司理之職難矣人之生皆有惻隠之心士之從政也皆以生人爲務然其有罪焉憫而宥之天子之所得爲也司理之臣𨿽欲爲之而非所得專也司理知有法而已知求當乎中而已其罪重也重刑之罪輕也輕刑之情出乎過也過罰之出乎故也故罰之刑罰不自輕也輕則由我縱惡亦不自重也重則由我濫誅此在天子猶愼焉況扵司理之臣乎司理者輕重不爽扵錙銖是非必適扵至公而非察之至明鮮有不失一失則爲不勝任司理非誠難乎然能至誠以求之虛已以聽之權度精明敬愼不懈而哀矜惻怛之意不離乎中則司理之任亦未有不可勝者崇威行大夫士爲詩送之餘故推其說爲敍以廣其意

沙羨槀引

沙羨楚壤也春秋之夏汭漢之鄂縣孫吳之武昌在焉晉以後因革不一而皆爲江漢重鎭國朝置布政司臨之以總十七府州之治余弱冠而防也蓋嘗逾大別溯嶽陽觀洞庭浮湘水望衡山而還而憩此最久其賢人君子多與之交文事之討論篇什之倡和多與也今足迹不至者十五年舊交零落過半間發故篋得往年所爲詩文百餘篇𨿽詞防淺陋無可采而懷故人之不見想山川之在目情之所存不忍棄也因稡爲一卷題曰沙羨槀云永樂辛卯夏五月朔士奇書

石防槀引

嵗屠維單閼石防蕭徳蕡延余教塾館石防在吾邑東南一捨所桃源裏中裏有溪溪有石防如砥容坐十數人故桃源又名石防裏云環吾邑數百里其山水閎博秀麗其壤地肥沃宜耕稼嵗無水旱之虞者莫出扵石防而崇儒隆師又有耉老成人及多聞之士相與上下譚論之樂者莫出扵蕭氏余是時方幸來此從容優逸將用其志意以增益所未至嵗余廹扵召命不遂所欲然至扵今其心未嘗一曰不在石防也當時所爲詩文率出一時應酬或錄或棄所錄者此卷是已間一展讀撫嵗月之如流念舊學之不進不能無嘅焉扵中也因題之曰石防槀云永樂辛卯冬十月朔谷軒識

長林書屋圖詩序

長林書屋者文淵閣大學士兼左春坊大學士胡公之故居也在廬陵吉水之間前有金螺白鷺之勝後有靑原石豅之奇夫容天玉墨潭諸峯嶻然相望扵左右而文江之橫帶滄洲之演迆層阿復壠靑林白石之廻抱扵旁近者實江南勝處也公世家扵此自其擢髙科陟淸華其身之不至焉者殆二十年而其心未嘗一曰去此也間命善繪者爲圖以旦夕接於目適於心而與公相知者又賦詩其端以道公之意夫古之仁人君子其處也未嘗忘斯民及出而仕矣亦未嘗忘乎其平昔丘園棲遁之適蓋其所學必在乎兼濟而所自得扵內者不以窮達而有所變易也苟一朝得乎彼忽忘乎此沈酣溺焉變易其所素此其人可與有爲者乎公少居扵此樂扵此久而不忘於此蓋人之情也顧今遭逢聖明居斯文之首任寵待之隆千載一時也公於是時方圖盡其所當爲者以仰答盛遇之不暇其暇乎望山林處士之適哉然則公之斯圖殆所謂寄意者乎嗚呼觀公之所存將公之所有成可見矣余知公有素三復此詩安得不以爲士大夫道哉遂爲之序

蔡氏族譜序

蔡氏西昌之望也中更變故其子孫防矣余少獨識月窓甫蒼顏白髮長身玉立翛然塵表時時從人道其先代盛時風流儒雅可敬可慕而今爲可悲嘅也月窓沒蔡之後獨有震亨兄弟在而震亨之考文玉嘗出後胡氏蔡之祀幾爲若敖氏之餒矣震亨凜乎斯懼將復其初也而求其世譜已湮沒不傳獨月窓先墓記自十六宣義得常而下有可稽者蓋得常而下爲十朋十朋而下爲賢卿賢卿四子申甫淸甫澄甫濟甫八孫志學志志道志逺志武聖傳壽傳性傳然自月窓沒八孫已莫辧爲孰之子今獨知聖傳壽傳性傳皆濟甫之子蓋出劉尙書崧題愛山圖所雲月窓則壽傳之孫文玉則某之孫也震亨據此錄爲譜將示來者其存心厚矣以其先嘗於吾家有連也求序之吾聞蔡之世詩書行義累累相望而特顯於濟甫濟甫諱源愛山其號也登宋寶祐丙辰文天祥榜進士歷官司農少卿湖廣安撫使政治卓卓搢紳間尢爲潭州守李芾所知嘗薦之扵朝其所居地不知幾易主至今鄕人父老過者徘徊嗟咨曰此安撫宅也嗚呼盛極而衰衰極而復天之道也蔡之後將不有復振者乎君子之澤譬諸大木立乎髙山曠野疾風炎日冰雪之侵益久益深其柯葉條幹隕折幾盡幸其本之存也一旦乘太和之气有不奮發而復榮者乎傳曰公侯子孫必復其始蔡氏之後其必務學惇徳以待之哉是爲序

送蔡孟愷永州教授序

廬陵蔡孟愷淸修苦行恆轗軻落落不偶扵世然其心未嘗不自得也負气義夷險不貳與餘外兄陳仲述爲同門之交仲述博學守道非其友不友顧與孟愷相好也仲述家故貧爲監察禦史十年沒時惟一布被猶讀書郡齋所制一子賞未齓也防其母依養於叔孟愷過之愴然有動乎中指賞告其叔曰子善撫之吾有女以妻焉所親難之曰孤寒之孽其終有立乎孟愷曰吾誠不忍此故人之子且安有仁如仲述而其後不立者乎卒以女妻之於乎今之人以貴富勢利相交處失其貴富勢利則東西散去爲楚越者恬不爲怪或有一人焉不爲此慨然欲修古人之道則相與聚笑而愚視之扵是其習愈倍而去古愈逺求如孟愷者何其少見也孟愷今奉命往敎永州郡學其兄子吏部主事學淵求諸能賦者作詩送之又求余爲序今之所謂敎官者能從事扵文藝則善矣有尙論其躬行者乎是以輕彼重此違本逐末靡然而從風久矣夫能修其身必能推以淑人能厚其友必能推以事君孟愷往焉盡爲臣之節明敎學之本所謂舉此而措之者耳故略述其行以示永人使舉此可以知其餘他日永之學者有文行可稱本末兼舉必出吾孟愷之門乎

送蕭善本序

自余來京師十有五年扵文溪武山之域父兄之鄕吾少壯出入嬉逰之處未嘗不在餘懷也而遭逢聖明叨軄近侍恩眷隆厚然材薄識陋不能效纎芥報稱日懷愧惕之不暇顧敢言其私哉而比年鄕人親交有至京師而過餘者昔之壯者皆已蒼顏而華顚矣昔之童丱者皆已翹然楚楚矣而敬問吾父之執焉蓋淪謝旣盡不能不嘅焉怊悵也前三十年餘所往還講學今存者不三四人幸皆仕京師時得聚處討論相益以寛鄕邑之思善本亦當時所與還往者近嵗始來爲太學生無防輙以使命出再嵗而還還數日又以展省歸未嘗一得從容盡意也臨別能無情乎𨿽然子歸而過縣門之南徘徊龍洲嘆嘉應之不爽而觀扵其人復有繼今而起者乎又過髙漚而試聽焉將有鏗然噌吰而出者哉又南望三顧之山而物色焉復有繼蕭淸節髙風逺躅者乎有之而賢者將出其門乎其必有以慰余之思

贈蕭照磨序

余總角就學與子敬同師入同講習出同嬉逰相得也子敬資性嚴厲尋常不妄言笑朋儕一語不合不能容輙靣斥斥已𨿽無宿怒意然人未嘗不私怪其過剛也子敬年十四五出防京師後二十年餘至京時子敬洊歷艱險道萬里而歸授鴻臚序班余竊意其所謂剛者必已摧折無有而變爲和柔巽懦矣與之處察其所發固未嘗變也凡所還往莫或敢規之者獨扵余冣故余時規之𨿽少止無防復然矣豈其中所養者直故不屈於外耶抑根於所賦者一定而不遷耶夫君子之剛以直乎內蓋本扵道義之正所謂浩然之气是也而發扵外者固雍容不廹無所乖戾而適乎大中所謂性情之正也士不務出此而徒肆意以行之傳不云乎心有忿賤惡則不得其正夫以是感之亦必有以是應之者矣古之人所以爲佩韋之戒也子敬今除髙州照磨相去數千里臨別無以爲贈輙舉其所切諸已者告之山城務簡時求前言往行以致涵養之功焉

萬木圖序

萬木圖者右春坊右庶子兼翰林侍講建安楊榮勉仁昭其大父達卿先生之徳示其後之人也先生有孝行扵爲善施義汲汲焉然不喜以施名以爲受人之施者恆有愧恥爲辱之心而不自慊也夫施扵人而使其心愧恥爲辱而不自慊猶不施也必使受吾之施者如其所當得如無與扵我而卽乎其心之安庶防可也元之季世兵戈饑饉民困窮凍餒無食至相食以苟活𨿽父子夫婦相視不能相保防所在皆然時先生藏谷甚富將發廩振之指某山號扵眾曰有能相吾力樹木者乎樹一木予谷若干願相吾力者先予谷扵是爭願出力來請谷旣悉飯之乃如所言願樹木多寡予之谷不籍識其姓名卒亦不視其功而所活不可勝計矣先生之樂施何其忠厚委曲而周備歟居數嵗木郁然崇茂悉中扵材先生指以戒其子若孫曰不自意今之盛如此也其母苟自爲利將有爲學宮爲釋老之宮爲橋梁及津渡之舟而需材者給之有貧欲爲居室沒欲爲棺而不得材者給之母茍自利也扵是所施利益多矣時福建行省左丞阮徳柔聞而髙之命工作萬木圖表之搢紳君子多爲文若詩紀之詠之旣皆失扵兵而其子若孫佩服訓戒至於今不違然欲其後世皆佩服不違此圖所以繼作也嗚呼始先生知施谷而已知求受施者卽乎其心之安而已豈計樹之木後當何如哉而受施者必盡力焉不可以茍蓋天理之在人心有不能已也先生所存如此惜乎其僅施扵衰亂艱虞之際畎畆之間而徒布衣以終其身也不然使遇治平之時得一命爲所欲爲所施利不其博哉如其後之人能世承其訓推廣是心而行之不已焉其扵施利固又博也是用告諸其來者

南窓吟槀後序

臨川吳景南先生南窓吟槀四卷吳故臨川儒家先生當元治平無事之時旣髙蹈不出用其精力扵詩以自適夫幽逺靜貞之趣其授受有自又有吳文正公序之是以其詩之傳也久矣而刻板旣廢扵元季之兵洪武初其孫思明得刻本扵金溪以歸於兄思淸思淸傳之其子今國子司業溥司業君之徒鄕貢進士吳克彰爲重刻以傳余嘗過司業君獲拜先生之遺像嶷乎其山之立也粹乎其玉之純也溫乎其春之和也翛翛乎其出扵塵埃之表也夫其見諸外如此扵其中之所存者可量哉蓋又聞諸司業君先生履善蹈義其介凜然必擇而後交而見諸言與行者藹然一由扵忠厚至扵所以植其家裕其後者惟詩書徳義焉耳嗚呼所以爲先生獨在扵詩乎而至扵今司業君四世矣篤實剛介之操持之愈久而愈固蓋考其源流之正而君子之澤深且逺矣孟子曰誦其詩讀其書不知其人可乎故爲引諸卷末使讀詩者並得之

康氏族譜序

西昌東南五十里曰深溪溪之上有世家曰康氏其文獻繇宋至今承續不絕其初本匡氏仕南唐爲蘄州刺史曰稠者歸宋避諱遂易爲康稠之孫抃英宗朝舉進士爲南昌尉抃之孫訓爲國子助教以直言爲秦檜所惡遂棄官歸訓曽孫景材仕理宗朝爲鄢陵令弟景明度宗朝爲桂林府同知景材孫時可元皇慶初爲廣東儒學提舉景明之孫宗武從學吳文正公明三禮爲天臨路慶洲書院山長其從弟宗正國朝洪武第一科進士官至丹陽知縣宗濓舉明經由教官攺常州魯橋巡檢而族之人修儒術持行義者猶多盛哉康氏之宗乎溯其先唐貞觀中有諱冑者爲吉州判官過西昌之祁洲樂之遂畱家焉冑二子琬玨琬之後徙安成玨之孫曰常五子垻坊坎垍圻始徙深溪則稠之曽祖也祁洲在今淘金驛東五里有匡家坊余前四十年嘗過之匡氏合族而居尙百數十人皆玨之後也亦皆謹願惇朴務農桑而詩書禮樂之風視深溪邈乎懸絕矣豈其漸習之異歟抑如木之有本其生意發達獨厚扵一支耶凡物莫不有本人之所以貴扵物者能敬其本也匡氏出魯匡宰句湏以邑爲氏康出衛康叔以諡爲氏不可以殽也夫屈扵勢而去之茍可伸亦可復也今祁洲無氏康者矣深溪世多聞人君子扵致敬其本之心吾知其惓惓也而至今未有宣言復之者豈其猶有所屈乎先大父兄弟皆與慶洲君相交莫逆伯父吏部公扵丹陽君有同年之契宗濓又嘗與余往還仲矩則余姑之夫也故巽初之續爲此譜也以世好求序披閱再四餘安得不景仰其先而重致望扵其後哉

送歐陽允宣序

吾邑故家亡慮數十姓若今合族而居有數千指之聚旦暮堂上下防集有數世尊卑之列有漁稼之樂有園林山水之趣有祭祀賔客伏臘之資詩書禮義之有襲賔興仕進之有繼者數十年來蓋曰歐陽氏歐陽氏與宋文忠公同出唐率更令詢初由廬陵徙萬安又由萬安徙泰和之蜀江扵今二百餘年矣余弱冠交允堅允淸繼與允賢往還相求麗澤之益今又與允俊好也允堅初領鄕薦爲學官又嘗佐邑有民社之任允淸亦舉明經爲學官允賢領鄕薦兩爲郡敎授今助教國子允俊登第爲庶吉士於翰林歐陽氏之兄弟盛矣他姓兄弟有盛者不皆出扵合族而居不皆以經術發身也盛哉歐陽氏兄弟乎今年春允宣以運賦來京師間從允俊過余觀其色知其厚也聽其言知其通也問其所治則養親慈幼以及公私之百務皆其事也夫歐陽氏之家處者固有所恃而不慮乎外而使仕者有所恃不慮乎內非爲有允宣乎允宣𨿽不仕譬諸材木之用行之爲舟輿居之爲室屋較其功要皆曰用不可無者豈得以彼而加此哉允宣將歸允俊求餘贈之言故爲書此

送禮部侍郎儀公致事序

禮部侍郎髙密儀公以淸徳正學洪武中自敎官爲寶慶知府永樂二年詔選東宮官遂陞通政兼右春坊中允無防又陞湖廣布政使三年入爲禮部侍郎又奉詔侍皇太孫講讀公之爲郡爲藩也惓惓宣上徳咨民隠寛平忠厚有仁人長者之風其佐春官也詳扵典故達扵政體雍容直諒有大臣之度其爲輔也端莊嚴重非聖賢之道不陳懇懇老成忠愛之意今年八十奉勑致仕天語褒嘉龍章輝煥希闊之賜也我國家用賢使能而凡任大軄膺重寄者必付諸惇實端重之賢如其材徳旣足以勝事而稱任則禮遇之加逾久而逾盛考公平生本之爲徳行施之爲事君治民之實一皆君子之事則所以迓承天寵者豈無所自哉今歸榮扵鄕曰與故人賔客懽聚談詠以樂太平之世其子孫及鄕人後學讀書明道以成徳器皆將爲國家之用閒暇臨淸流防茂樹睇春榮扵緑野招靑山之白雲公之樂何其超然物表哉扵是尙書夏公曁諸搢紳大夫皆賦詩贈之餘謹述國家所以優老敬賢之實與公之厚徳盛福不徒以爲其鄕之榮而可爲天下後世道者引諸捲端

陳氏族譜序

西昌陳氏有二族其一五代時諱暉者自金陵徙其一宋季諱云仲者自廬陵之武岡徙自金陵來者子孫爲盛蓋於今二十世其居已久積而發之也多自武岡來者裁八世其居未久積而發之也遲遡武岡之先出漢文範先生六世孫逵仕晉爲長城令因家吳興吳興之後有諱洽者仕唐爲祕書郎徙閩之劍浦劍浦之後諱貞者稱棲衡處士又徙溫州之平陽處士十二世至廸功郎崇忠生渙齡宋郴州桂陽主簿入元攺吉州路儒學敎授其子浚源家廬陵武岡之陽遂爲廬陵人浚源子四人仲子云仲贅西昌羅氏遂爲西昌人云仲生文勝文勝五子仲子原壽號碧潭碧潭生民燾觀定民燾生一敬洪武中舉孝防爲荔波及賀縣丞觀定生彥和彥和生徳遜徳遵徳遵名循永樂乙未進士第一人及第爲翰林修譔西昌科第自宋至國朝彬彬乎盛矣而第一人及第實始扵循發遲而者理之固然也武岡而上其譜見扵文勝之孫觀瑞所傳一敬始斷自云仲以下著西昌之譜至是徳遜俾徳遵以西昌譜求序余與陳氏宗族同裏閈一敬忠厚樂義其卓識逺略度越羣輩佐治兩縣皆得民心徳遜溫雅惇行徳遵履操端防皆余所敬愛者也苐念一敬平生故人少之時相輔以學有莫逆之契其罷官家居也約余買田築室東臯之上將耦耕以終老旣先後皆以徴起不得如志而在京師相聚處半嵗公務之暇相與譚詠酣嬉而防其身之在客外也一夕就余家奕棋飲酒翛然而沒扵今又十年矣睹物興懷其能自已乎故因序此譜並致餘情云耳

送曽存善序

同邑曽存善篤實和易謹持其身遇爲干紀倍道之事輙掩耳避去鄕稱善人今年五十矣未嘗有一日憂患之幹其所得稱其所存非善之報施者歟有以其材舉者徴至京援例得歸來告余別嗚呼吾常不忘吾鄕之俗惇務詩書父兄必其子弟以徳子弟必率其父兄之敎而富有力者皆惇扵禮貧賤者皆能不失所守而勤扵其業有老死足迹未嘗及縣門下者其俗如此所從來久矣自吾出而道數千里之地目之所及其爲俗不逮吾鄕者多也然吾少扵鄕壯扵鄕旣壯而去之今且老矣吾鄕昔之老者亦且盡矣安知夫今之俗其不渝於昔否乎蓋一鄕有善俗則一鄕之福子歸因吾所陳而試觀其何如焉

東裏文集卷四

欽定四庫全書卷

東裏文集卷五

明楊士奇撰序

鄭氏族譜序

泰和澄江之南有鄭氏其先出滎陽再徙金陵宋端明殿學士瑴之子新通判吉州遂家泰和邑中又四世至叔文徙江南之五塘莊其譜紀自端明之父西京節度副使自彊蓋節度至今十有五世子孫久而愈盛蔚乎邑之鉅族也端明當南渡孔棘之時毅然以國事爲己任鞠躬盡瘁無所不致其誠殆天佑忠義而以昌其後世耶𨿽自徙泰和未嘗有顯者然抱仁秉義世篤善行所見孚扵人人可質之鬼神者蓋或顯者有未能也吾家距所居半捨吾少及見其鄕大疫不間貧富老壯困憊狼狽相連屬彌望十數里旦暮不見炊煙獨鄭氏一姓食飲起處泰焉如平時三四十年來江鄕嘩訐之風姦民倚法嫁禍其所怨惡富家巨室爲所困辱者十八九獨鄭氏無一毫之幹此豈聲音笑貌之所能爲哉入國朝鄭氏之仕者昉宗顯再見扵庭賔今庭重居太學十餘年繼而大之未可量也而宗顯扵余冣善其嘗歷三縣一爲幕再爲簿所至民戴其寛恵如父母仕三十年無纎芥過舉家甚貧持操如鐡石比侍臣之賢者屢薦之不報恬然安其命觀於今鄭氏如此可爲逺不忝端明者矣宗顯今復攺連江簿將行出此譜求序於是翰林諸君子序之詳矣余特著鄭氏之行之可稱者以示其後云

玉雪齋詩集序

詩以理性情而約諸正而推之可以考見王政之得失治道之盛衰三百十一篇自公卿大夫下至匹夫匹婦皆有作小而兔罝羔羊之詠大而行葦旣醉之賦皆足以見王道之極盛至於葛藟碩防之興則有可爲世道慨者矣漢以來代各有詩嗟嘆詠歌之間而安樂哀思之音各因其時蓋古今無異焉若天下無事生民乂安以其和平易直之心發而爲治世之音則未有加扵唐貞觀開元之際也杜少陵渾涵博厚追蹤風雅卓乎不可尙矣一時髙材逸韻如李太白之天縱與杜齊驅王孟髙岑韋應物諸君子淸粹典則天趣自然讀其詩者有以見唐之治盛扵此而後之言詩道者亦曰莫盛扵此也余竊有志斯事而材質凡近徒勞而無成間或一遇能者未嘗不歆向往之居兩京二十餘年所得公卿大夫之作今大理卿京口虞公伯益蓋其傑然者也近得觀其玉雪齋集古近體總若干首皆思致淸逺而典麗婉約一塵不滓如玉井芙蕖天然奇質神采髙潔又如行吳越間名山秀水而天光云影使人應接不暇者而皆得夫性情之正虞公蓋將上追盛唐諸君子之作而論今公卿大夫之作足以鳴國家之盛者亦鮮有過扵虞公者焉公學優才裕生當治平熈洽之運洪武中以儒發身歷事四聖出入中外者三紀所治皆要職更事多而精斯其詩之所繇昌歟今公以明刑爲上所信任下則四方視以爲平蓋古臯陶之軄也夫明良喜起之賡歌臯陶所以弼成有虞之治者吾何幸尙扵公晚嵗見之乎輙書諸簡首而歸之

貧樂詩序

廬陵胡有初家文江之上泊然布素而謹於義利之辧非其所當得不茍取遇人富貴不本扵仁義者率艸芥視之其爲人慷慨豁達不務榮名所居逺城市車馬之塵喧囂之聲不相及有薄田躬耕足以自給又有雲林泉石之勝日與幽人素士相羊山水之間飲淸茹澹翛然自得也自號貧樂其從子中書舍人防求搢紳君子爲之賦詩又稡以求余序人恆情所處率易扵富貴而難扵貧賤處貧而能樂此其志豈茍然哉然古之君子其樂乎貧也非恃貧以樂樂而忘其貧耳蓋天理具扵吾心吾奉而行之無所違以至於仰不愧俯不怍其中泰然將無往不樂矣富貴貧賤自外至者惡足以動其中也故孔子之飯蔬飲水顏子之簞瓢陋巷豈樂乎是哉樂乎在已者之無違於天也茍在已者梏亡之矣𨿽有趙孟之貴晉楚之富將其中汨焉膠膠擾擾憂虞之不暇況有扵樂哉又況扵貧賤而能樂哉有初之貧樂必樂而防其貧可也樂而忘其貧古之人所以爲至也吾以是進有初故書諸卷首卷中自鄒侍講至陳修譔凡詩六篇皆出翰林亦皆出扵廬陵云

送張鳴玉序

贑爲郡居江右上流所治十邑皆僻逺民少而散處山溪間或數十里不見民居裏胥持公牒徴召或行數日不底其捨而巖壑深防瘴煙毒霧不習而冒之輙病而死者常什七八江水險急灘石如虎牙森立或隠或顯奔湍之聲洶洶聞數里舟楫往來非資其土人跬步不敢越以是防府優視之扵賦役百需常半減他郡而當江廣之衝將命之臣及海南諸畨朝貢之使往來供億無虛曰加之數年旱澇饑饉民之不遂豈少也哉而爲郡扵此茍非徳任綏撫才堪繁劇不得爲良建安張珂鳴玉由行人擢知府於贑期年矣自防府下至十邑之民皆稱曰良江右所治十三郡時稱良守不三四人而鳴玉與焉固其所施有及人者歟前之爲守於玆非一人至於今人喜譚而樂道者曰趙淸獻世謂淸獻誠心愛人以恵利爲主又稱其學道淸心遇物而應有過人者非本諸其徳歟則後之爲良守扵玆不務諸徳其可哉鳴玉發身進士其官京師時與余鄰居今自贑述職將歸翰林檢討連智其同門也求朝士爲詩送之又求余序扵是乎言

送李永定經歷序

永定吉水李明達先生冢子也余往年客武昌永定從先生在焉先生長餘四十年忘年與余交厚時余兩人皆假館授徒永定治奉養之資無日不相見也先生長身修髯飄拂可數面潔白如玉雪气韻磊落有行義讀書不泥章句興有所適竟曰忘返嘗愛余作樂府古辭遇有作取酒觴余向餘歌相樂也後先生入竟陵永定以才舉授宣州衛經歷明年永定遣迎先生先生還過武昌訪余時仲秋之夕明月東出餘數人者共浮小舟具酒殽出夏口亂流至禹王廟下飲酒旣醉捨舟登大別山四顧下憩秋興亭至郎官湖而還復酌酒大懽各賦詩弔古且寓離別之意先生三復其詩愴然旣而曰人生聚散風絮相值耳何足道也明日別去又三年先生沒矣嗚呼惜哉余至今未嘗忘先生而不可見矣見永定猶見先生也永定初在宣州有能名後詿誤黜上旣正大統凡用人制法一遵髙皇帝舊章永定復還宣州求言爲贈夫經歷之任子爲之有素亦在致其明而已公無不明防無不公修諸在巳可也在已修無所往而不宜況扵衛之經歷者乎遂書以贈別而今昔存沒之感有不知余中之浩然者矣

送林正行序

刑者先王不得已以輔治焉耳非恃此以爲治也後世民俗滋獘則所以防範之嚴者亦長民者之不得已也子產曰火烈民望而畏之故鮮死焉水懦弱民狎而翫之則多死焉嚴固仁之所發也君子之爲政豈輕徳而重威哉故慘刻不可以爲政而姑息亦不可以爲政仁人君子之心在使民務善戒不善而已閩林君正行嘗官天臺縣幕寛厚愷悌之政民戴之如父母去久而思之不忘也旣陞司讞扵吾郡防公有威扵用法蓋得乎善善惡惡之中焉而直道而行無所顧避行縣所過其細民及其良民皆欣欣延頸而願見之其橫民往往縮首斂迹不敢肆焉以遂免於刑辟者亦不少矣而猶或以謂其嚴也夫治之於已著曷若防之乎未著嚴乎外而仁主乎中嚴亦奚病哉故十數年吾郡之細民及其良民恃之以安者林君焉耳前之司讞者嘗坐事去而今以宥還林君當歸俟闕林君不至其鄕二十年往焉展敬桑梓與故人親戚聚嵗寒之堂飲酒洽比扵契濶之餘何其樂也今朝廷方遣大臣四出詢民所利害而建革之及牧民者之防貪材否而去畱之則吾郡之民所嘗恃之以安者其能已扵言耶林君是行亦果能久扵鄕哉推林君仁民之心必不溺乎其私之樂而忘返也余知林君故道其所素以爲還鄕之贈

送樊參政序

國家建牧守之官實兼治敎之任而敎居先焉未嘗敎之而一任法以治此仁人君子所不忍爲也牧守者民之父母父母愛其子必敎之不率而後法治之蓋法治之非父母之心也不得已而輔敎焉耳江西古揚州之域班孟堅稱藝文儒術斯之爲盛然其爲人負气不屈自漢以來髙風淸節忠臣烈士光气炳炳前後相望而道徳性命之微文章問學之奧相繼而出者非一朝一夕矣𨿽其間萬有一焉頑傲不率以干冒憲度此在三代之時不能無之惡得以此而掩彼以一人而累一鄕哉比年爲牧守江西而有父母之心明治敎之道爲民所歸戴者多也而亦有未嘗畱意扵學敎而一任法治甚者遇頑傲不率干冒憲度者輙虓然以忿曰此邦之人槪爲是也嗚呼豈理也哉夫教而不率聖人所必治槪而不別明者所不爲仁人君子盍易其心以觀之徴其實以發之且反求諸巳之所施者如何也括蒼樊公愼歷教郡縣學被召入翰林預修永樂大典遂擢工科給事中與餘同朝十餘年其爲人有學有行達乎治體和厚而寛裕今滿九載陞江西右參政扵是士大夫翕然曰是素明扵治敎之道足以佐方牧之大政端列郡之表率而系十三府六十九縣之歸戴矣扵是各賦詩贈其行而屬余序因並及余之所欲言斯言也有非出於一人之私也

楊氏家乘序

楊氏宋盛時自吉水徙泰和世以貲雄邑中而業詩書服逢掖者相襲不絕舊譜載貢士三人考陳宗舜吉州科舉錄在淳熈甲午開禧丁卯紹定戊子譜載兄弟三人皆授登仕郎蓋出漕貢又有自上捨生爲主簿載扵譜而湏溪劉氏文集稱太學名士者其他爲宣教縣尉司計等官載扵譜者非一至元延祐初先曾祖以科第入仕其後復有繼之蓋宋以來楊氏文獻之傳至是盛矣元季之亂楊氏衰落逮扵國朝其子孫幸不失世業擢科第舉明經累累有焉而其先之文章行事可法於人可傳於後其家之所紀者歷世變故片簡不存洪武中司倉通判兩府君罷官家居方謀采錄未及而相繼卽世扵是從兄思貽先生與士奇徧訪博求𨿽片楮皆錄之不敢遺積十餘年頗有所得而髙祖以上者寖逺無存曽祖以下文之僅存者多憫世悼亂悲嘆憤惋率然之作其平時融精極意和平大雅之制所以發明道徳者蓋不能得什一扵千百嗚呼惜哉而諸父比嵗之文其子孫不知保愛而亾逸者亦多其僅存者皆輯而錄之若名賢贈答哀挽之作及其他詩文有及吾先世者亦皆錄之冠以譜諜事實總名曰楊氏家乘其首族譜尊本始也次家譜重所親也次事實行之紀也善行在人旣沒不忘則形諸詠嘆故哀挽繼事實焉次遺文志之寓也同志相求則因文以達意故贈答繼遺文焉名賢之文非以爲楊氏作而有及焉者亦可以旁考行事與其交防故列諸附錄終焉凡二十卷不塡捲尾者俟續得而錄之得有先後故錄不能以序也嗚呼是編所載文行始扵先曾祖蓋楊氏自玆以降百有餘年內而朝署外而民社錢谷之任皆有之而淸白之操皆皦然不滓其隠居而家食者皆淸修篤行貴義而賤利義利君子小人之判也君子行義未嘗不以望其後人庸眾人之後猶有力學奮義以光其先者而況淸徳之世乎楊氏之後其必篤念而敬承之哉謹書以爲家乘序

許幼道挽詩序

廬陵許君幼道旣卒於京師士識與不識而知許君之賢者皆作詩哀悼之其子淸稡以告余求序焉余與君交防二十年其沒也余尢不能巳扵情尙忍敍其哀悼之詩哉獨念君已矣世之士求如君者何其少也士之能言者非不多也言問學者非不博也言徳行者非不髙也而所言非其所行所行非其所言士以此往往不見重於人使爲士者皆如許君其誰不重之哉許君非名能言者也而言則必行行則必從其言其孝弟惇扵家其信義重扵鄕其行必出扵誠必適扵厚必依扵禮不以艱難顚沛而防其所素至扵重交際周困急人比扵漢之範巨卿云尢負理才嘗隨從兄學文宰漢川凡學文邑政設施必豫歸咨君君悉爲畫可否旣而行之人無不恱服者一時江漢翕然稱學文爲賢令凡漢川之人亦至今思學文不置不知其出扵君也蓋君之所存一以愛民爲務使之沾一命得一郡一邑而理之民之獲被其恵利豈少也哉然世之理郡邑者豈必皆有才徳如君可以恵利其民而君將老始得分敎武學敎不久遂卒嗚呼是果系扵其命也耶孔子曰君子疾沒世而名不稱彼得扵命者其身旣死忽然若飄風已過而人不復畱意者多矣其不若是者亦皆有人思之至作詩哀之如許君者乎許君之得扵人如此讀詩者可以考矣

送史誌靜郎中詩序

丰城史安志靜舉進士爲禮部儀制主事在京師扵余還往有斯文之好餘閒暇喜讐校古書辧正舛誤志靜明敏詳博得其助益爲多且其爲人防潔恭愼京師賢士大夫皆樂交之而扵余未嘗三日不見見未嘗意不在文事以是尢樂史氏世家眞定元盛時其先有勲徳灼灼在國史洪武初志靜大父官丰城始家吾江西至是三世矣吾扵志靜固同鄕也吾來北京四年觧翰林兼職專任春坊曰益多暇未嘗不思同志靜之樂今以滿秩來方握手聚語相慰藉天官卿知志靜好學勤事而熟典故奏其績最陞儀制郎中國家一切禮樂法制咸儀制所治非達朝廷之體識古今之務明制作之意者不足以任扵是薦紳皆喜儀制得賢長官也當復之南京來告別蓋余向所同樂者又不可得因述餘情爲序而屬詞林諸君子爲詩贈之詩各賦一物以道意自侍讀學士曽君以下凡八人亦皆吾江西之士云

五淸詩序

永樂辛丑春餘自翰林學士攺左春坊大學士公務甚簡每朝退歸坐小軒中杜門卻掃時理書冊自適扵故篋得小畫五幅不忍棄之裝爲一卷其第一幅故人毗陵王孟端作也第二幅閩人陳叔起作第三第四兩幅忘其作者亦忘所自得第五幅永嘉孫隆作並叔起作者皆得之黃宗豫余旣各賦一詩書之金曽諸公又續爲之賦沈民則題曰五淸夫一味足以適口一音足以娛耳集是五者足以娛目而適意況益以諸公之佳詠哉明窓永晝午困之際閱而誦之則不必引茗盌聆弦奏而胸次可以灑然也

慶楊伯升七十詩序

吳中楊伯升宋和王存中八世孫偕其弟仲舉僑居武昌余往來武昌十數年與其兄弟交莫逆其淸而粹也和而醇也介而有容也兄弟一也連璧之相輝雙桂之並榮不可以掩蓋吾所遇兄弟之並貴者有之並富者有之其善徳之並如楊氏者鮮矣自吾去武昌今三十年思憶往時交防之樂與楊氏兄弟之賢未嘗防也比三四年仲舉來官翰林得慰久別每晤語必及伯升亦仲舉之篤扵其兄也今年伯升春秋七十仲舉在史館喜其兄之安而念不得親奉觴爲壽也求館中諸君子作詩寓歸爲慶以屬余序余讀其詩蓋所祝願扵伯升者皆同然未必皆知伯升之賢伯升靜厚有守所存所由咸當扵義蓋有契孔子論仁者靜壽之道且不見南山之木乎處曠逺幽閒之地匠石所不見知其傲冰霜淩霄漢閱歷嵗年固其理也伯升之壽固無俟扵祝願而必見諸祝願者仁者愛其兄之心也幸余他日重過武昌尋舊侶招黃鶴酌江漢之淸歌白雲之曲爲伯升壽伯升必將撫淸弦以和我

蜀江歐陽氏族譜序

吏部考功主事歐陽哲重修族譜一卷哲世居泰和之蜀江裏其先出唐吉州刺史琮因有家於吉琮七世孫曰彪曰彤彪宋文忠公修所自出也彤防昌中舉進士官至工部尙書子澤居吉之永和鎭澤四世孫曰忠曰恿忠徙萬安之常溪恿將作監丞珣所自出也常溪七世至徳祖徙蜀江迨哲八世哲所修譜蓋因監丞之舊也哲又參較文忠監丞二譜有不同者其大者琮率州人捍黃巢事據史傳蓋文忠一時傳聞之誤然余考文忠集其石本所載如此而集本無之豈非集本後出已審其誤而去之歟不然公扵南丰曽氏譜尢詳辧其世次而自作譜乃容不審耶惟歐陽氏自亭侯以來世有聞人而莫盛扵文忠後五十年監丞繼出二公文學忠烈炳然扵天下後世君子論其人蓋國家之元气也而同出扵一鄕一族豈非盛哉嘗見二公譜序文忠言其祖考所傳扵家者以忠事君以孝事親以防爲吏以學立身蓋以是願其族之人監丞亦云吾祖宗邁種徳而望其後之子孫以修人事君子之仁扵家同一心同一道也蓋君子施仁扵國扵天下必自其家始未有不能仁於家而能及國與天下者也仁者之言人所共師而況其族之子孫者乎今蜀江之子孫從事詩書科第仕宦彬彬有由哲字廣哲永樂辛丑進士尢負淸操方向用扵時續休前聞吾扵歐陽氏有望焉故書以爲蜀江譜序

西昌梁氏續譜序

人之先嘗有貴富則不復計其功行世率謂之故家此自流俗之見耳夫所謂故家者必其先文行有諸躬功利及扵人聲譽有聞於時子孫克嗣扵後而豈徒冨貴之云哉自流俗異見扵是閭閻畎畆猝起旦暮間或貴或冨而饕詖忮害爲豪者沿襲一再世蚩蚩之氓遂相與目爲故家而君子不與焉果若其故家而後人有不能心其先之心蹈其先之行徒呺然自矜吾所從出異也君子猶不與也君子所尙者前有道以肇之後有道以紹之而非徒以其貴且富也西昌梁氏其先自長沙徙江陵至南唐徴仕郎勝用又徙西昌世襲儒行至宋贈知吉州逢吉二子君崇累官起居舍人兵部員外郎直史館知鳯翔池州安慶三郡君傑累官黃州同知翰林編修君崇子子華太原府通判又四世至蕃舉進士自太常博士歷知宣撫二郡皆官不過郡守家不至甚富而文學治行有聞扵時者未嘗乏也其肇扵先如此蕃四世至不移二子用之永樂中累官至翰林侍讀兼春坊贊善本之累官至魯府紀善皆以文學行義致聲譽當世其紹扵後又如此君子所尙故家如梁氏者非耶蕃嘗作梁氏譜用之欲續譜未及而卒本之續之將授其諸子以屬余序梁楊世婣家義不可黙蓋嘗自敍家譜以告吾後之人曰義利君子小人之判也爲人後者必務明義以不忝乎先請於梁氏續譜亦云

贈大理寺丞張宗璉詩序

上嗣大寶之三月特詔吏部令京官五品以上與禦史給事中及外之布政司按察司與郡縣之長吏各舉才徳堪守令者命下少傅楊士奇與翰林侍讀學士王直合議舉左春坊左中允張宗璉應詔將卜曰以奏時中外皆未有奏者而禮部郎中黃鐘冣先奏宗璉防上擢用舊宮臣以宗璉爲大理寺右寺丞當之南京出上親命固非用鐘言而鐘遂以知賢聞搢紳間上臨禦以來惓惓焉哀敬庶獄𨿽笞罰不自用必付諸廷諭毎憲臣奏讞議必懇懇諭之欽卹之意矧大理天下之平宜夫親擇而後授也宗璉秉介潔之操蒞事周愼而寛厚長者之志素孚扵人其不忝斯軄也審矣而與之防久者必取仁者贈言之義賦詩致交修之意蓋君子之心也詩以張茂先進徳修業輝光日新之句爲韻賦者曽棨王英王直周述人兩韻總詩八篇而引其端者楊士奇皆其鄕人云

送宗老季琛詩序

廬陵江右諸郡之表也楊氏廬陵諸大姓之表也忠襄公楊氏諸先徳之表也季琛爲公九世孫秉忠信防潔之操懷明敏防達之才襲詩書禮義之實豈非昆山之玉哉今嵗京尹薦其名尙書試其能天子命之官以爲南海知縣知縣𨿽古百里宰而南海者漢南粵趙陀之所治在大海之瀕數嵗以來旱澇饑饉民臻扵凋獘方有撫字之責又臨之以藩憲之重日奔走受事庭下至勞也又其地總制嶺南數十郡邑凡朝命之使有事扵嶺南與海外諸蕃國及諸蕃國之人朝覲貢獻扵闕下者皆扵此取給行費至繁也季琛承命而去乃無幾防不任之意見乎言色豈非其自信可以勝其事而不難哉蓋一有不勝則人將議之曰此某郡之產某公之裔也不獨羞其一已而已大夫士知季琛者皆爲詩送之餘其族人故序諸簡首

西城宴集詩序

京城之中直長安門之西五六里地幽而曠居民鮮少園池水木離落蕭散之趣往往遇之如逰乎城之外者比數年士大夫稍有居扵其間然其地旣僻扵一隅非大官貴人气勢赫奕者之所處而凡日用所需𨿽米酒蔬果猝求之有不易得此豈志扵榮利者之所樂居哉居之而樂者非其人澹泊簡逺足乎中而無所累乎外者歟余之居扵此也凡翰林素所交防多在焉然各有職務而欲尊爼譚詠以合羣情扵一日之樂者蓋未暇也永樂壬寅閏十二月詔京官並給前一嵗之俸而嵗終公務亦簡於是相與爲醵防而治具扵陳光世是月二十有六曰晨雪初霽天气融朗光世折簡以迓晝而畢集居城西者余及曽子啟王時彥余學防桂宗儒章尙文陳光世錢習禮張宗璉周恂如陳徳遵彭顯仁周功敍胡永齊劉朝宗凡十五人余正安近東徙其志所樂恆在西也蕭省身自外至而僑扵西皆賔致之皆翰林交防之舊也列序以齒籩豆潔丰觴酌循環酬酢並舉懽洽之至淸言不窮間以善謔禮度無愆文采相發於是舉賔之初筵四章之末四句爲韻賦詩韻少則疊其一而以道夫相樂之意可謂盛哉禮有之一張一弛文武之道且先王之屬民也嵗終休之而飲酒於序以正齒位況吾徒皆仕有職任旦暮在公惟惰慢之是戒則以其閒暇相合爲一日之樂者其於義固宜也眾之相合使其道與志有一之不相契而欲爲樂亦不可得今之十有七人者十四出江右而三出扵浙皆去其鄕五六千里而相與披豁傾寫表裏洞然防其身之在客外此其相契而樂也夫豈茍乎詩成稡爲一卷余序其所由來扵簡首各錄一本藏於家後之人不有觀之而興慕者乎

對雨詩序

永樂癸卯正月乙未天子大祀於南郊前期五日百官齋沐出宿將受誓戒是日微風東興及午而雨霏霏防冥迨夕弗止春陽初暢寒沍不作而齋廬同宿者予與余學防錢習禮陳光世周恂如曽鶴齡陳徳遵彭顯仁胡永齊周功敍劉朝宗鹹心恱神融若堪適者而焚香瀹茗或論文譚道或琴奕以嬉余詠杜少陵喜雨之詩顧謂眾曰曷有賦乎遂析隨風潛入夜潤物細無聲之句爲韻各賦五言六韻一首士君子之適夫豈以爲已哉憂樂以民仁者之所存也自去嵗春夏少雨冬屢大雪皆數尺蓋比嵗之所未有民喜以爲來牟之望也今嵗正月之初輙屢雨常嵗三月乃雨亦未有若今之豫者而澤凍觧泮土膏潤發區萌茁露蓋時物之滋肇於此生民嵗計之所仰者可冀也夫造化一元之气發扵春而契乎仁者之心則形諸聲詩固有所不能已矣而卽其詩以考其志若有渰之詠霢霂之賦由今論昔豈相逺乎哉凡十有一人而賦者十人蓋退余爲序云

東裏文集卷五

欽定四庫全書

東裏文集卷六

明楊士奇撰序

送蔡用嚴序

皇上統禦天下夙夜孜孜圖惟理民之道數勅吏部簡拔賢俊又勑百司舉材徳之士授以撫字之任比者詔蠲逋負又切責有司坐視民所苦不言者欲加之罰無非激勵誘掖使之究民隠達下情也牧守而有愛民之心理民之才至是可以伸其志見扵用也而今逺邇窮櫩蔀屋之民有饑寒之憂嘆息困苦之聲豈少也夫膺軄任有祿位又遇可以伸其志施其材之時而依阿翫愒不肯動心出力一少試焉甚或騁私爲厲如此者豈國家所以簡拔任用之意蓋今之牧守之不爲此者亦少矣吾友四明蔡冑用嚴淸修苦節有惻怛之心果毅之气由鄕貢士入冑監擢知宜春縣吾交用嚴十五六年知其爲人果不負國家愛民選賢之意宜春之民庶防將有瘳乎扵是搢紳大夫有賦詩送用嚴者余爲序諸卷首

贈髙以能序

余友劉叔毖爲沅陵縣數年其爲政有惠利隠然名動湖湘間而余不見之十年矣今年寄書貺余並其所與防髙以能來見且曰自余來沅陵沅陵瀕蠻溪獠洞气弗時若用數致疾以能挾世業之醫濟余善藥屢矣今辰之守舉以能可以任醫學之職遣送請於朝萬一拜天子之命而來也幸辱一言以華之以能旣受軄將歸謁余且申其所請夫醫以濟利爲道也而非若爲政者之能博濟也然爲政者其身疾疢必資於人故劉君得以安其身而施利扵沅陵之人者宜有資乎以能余可靳一言哉蓋嘗論爲醫與爲政同道保一身與保一邑一郡保天下之民無不同也何者勞逸欲其時也嗜樂欲其度也寒欲煦之熱欲濯之正欲扶而植之邪欲遏而弭之也欲窒虛防滯虧盈而益不足也察之者欲深求扵微而不可以忽治之者欲責成扵久而不以數易也夫然後可以保身保民而爲良醫良吏之效著矣以能終身由扵斯道而無違則所以濟利扵人者將有不博乎子必勉之子歸見劉君其道余向往之意亦若是也

贈王敬先序

西昌王敬先爲宜章縣學訓導滿九載陞嶽池縣學敎諭且行欣欣如饑得甘食困得安寢然者世謂敎官冷職士之樂處者十殆一二而已嶽池去京師八千里爲蜀僻縣今有得一官扵蜀率其心懾扵險逺戚戚顧辭其家人酸辛悲楚出語相付囑如訣別狀其有欣欣如得甘食安寢然者殆百之一二耳夫士之有道也無往而不適彼其有所不適者無諸內故也茍無諸內𨿽其身終嵗不出戶庭不去其父母兄弟妻子而其心膠膠擾擾不能自適況數千里之外者哉敬先樂善惇義有古道前在宜章宜章俗不務學敬先化導誘掖之不數嵗宜章之諸生比比中進士去敬先來京師嘗主吾家吾親見宜章諸生在京者事敬先皆如子之事父非其施諸人積誠不已何以致此敬先少時與餘同學海桒陳先生之門今其所自立如此可謂不辱苐念當時同學多已物故今存而仕者惟吾兩人然三十年來東西暌隔其間不過一再握手敍契闊未嘗極意傾寫也今玆復別豈能無情扵是恵風始暢倉庚和鳴晨裝在門舉酒屬客餘歌白駒之首章客酢焉歌伐木首章載歌白駒四章之末余酬客歌雄雉之二章三爵旣行序以識情

送李伯髙訓導詩序

廬陵李伯髙淸修博文明春秋之學今受命爲吉安府學訓導且行文淵閣大學士胡公率搢紳大夫詩以送之而屬首簡扵余吉之學建於宋慶曆中載歐陽文忠公之記吉之士自歐陽公而下有楊忠襄胡忠簡周文忠楊文節諸君子累累而出伸大義於天下宋亡又有文丞相挺孤忠死國盛哉吉之爲學也皇明統一海宇惓惓焉興學育材三嵗大比選其賢能用之而吉之士恆多扵諸郡至屢占第一之選固出上之敎化亦其積習之善興起之速者然歟今伯髙往焉偕其秀民從事於詩書爼豆揖讓之間涵泳嵗月之久將見吉之賢材益盛風俗益厚足爲伯髙之榮且樂而使學士公與吾徒之仕於外者他日得歸謁學門從鄕人長老以頌天子太平之功如歐陽公所云者不亦與有榮且樂乎故書以先之

劉氏慶源編序

刑部尙書雄縣劉公觀作劉氏慶源編以譜其族屬余序之自宗法廢賴譜牒之行以維持人心紀綱俗化爲世道之助蓋周禮小史之職掌邦國之制奠系世辧昭穆世者諸侯世本蓋今世譜也其來尙矣然世臣鉅族傳歷旣逺更代多故譜或存或逸非有賢子孫不能舉而修之也劉氏系出陶唐而盛扵漢其後子孫益眾譜牒歷世有作如隋劉善經唐劉知防劉子及宋河南劉氏所著冣爲焯焯而知防考據尢精博固劉氏世多賢子孫乎雄縣之劉其先諱溫者自河南徙今尙書公所著自髙曽以下至其子若孫凡七世蓋髙祖以上譜逸不可考而七世之後至於曽元至於數十百世有繼修者可以本諸此矣如劉氏之族自今至於數十百世因譜諜之存崇孝友之道廣惇睦之風者亦本於尙書公之賢乎然考其髙曽以來韜華養素樂善施仁深矣際國家景運之興尙書公以明經擢第今三十年出典名郡入總憲綱歷掌邦禮邦禁爲國大臣弟泰從上徵伐有功累官至世襲指揮同知伯仲偉然效文武之用扵時顯榮光大非其本諸先者深乎然則斯譜之傳他日太史傳名臣述世系者將有攷焉豈特施之於族也

送徐提防詩序

皇上稽古制治肇建北京首立郊廟社稷之位以祗事天地祖宗百神先事詔太常以羣執事之半詣北京而神樂觀提防徐善淵恭承詔命率樂生三百人就道有日士大夫與善淵往還者聞而造焉是日積雨初霽秋气澄朗善淵欣榮命之自天樂搢紳之咸防列筵陳爼觴酌屢行同防者春坊左庶子鄒濟右中允吳均宗人經歷虞進翰林修撰陳循庶吉士曽泉太常典簿周驥及余凡七人酒未旣庶子曰善淵斯行盍一言贈之眾皆曰然扵是中允取座右戴石屏詩語各探一字爲韻賦詩詩成屬余序昔周成王旣成洛邑率諸侯以祭扵廟其詩曰於穆淸廟肅雍顯相濟濟多士秉文之徳對越在天駿奔走在廟夫至扵助祭及執事之人皆有其徳尢足以見夫國家之盛今善淵熟扵禮而達扵事其往而無忝矣士幸遭天下無事聖明制作一新之時恭承一官近日月之淸光足爲至榮而況效職扵壇陛爼豆之間相事扵灌薦對越之頃不又榮乎斯以贈言之防咸略仳防之懷而作其欣往之志新嵗伊邇萬方防同余亦將與善淵邂逅扵泰壇淸廟之前遂爲之序

聽琴詩序

樂之音皆可適也而足以暢幽郁去驕吝頥性情扵中和者惟琴焉古之君子扵羣居及其獨處而適蓋未嘗不在扵琴也民之生蚤作而莫息其間擾擾焉與事物酬酢而又有不當扵其意者其能泰然無滑乎中固已鮮矣矧結纓垂組操簡持翰夙興而夜寐有職事之煩者乎則其閒暇相聚資扵琴以適焉者人情之所宜而君子之爲也永樂二十一年正月十有三日天子大祀於南郊前期四日百官齋沐宿於公與餘同宿者十有一人是夕月色在戶淸香滿庭宴坐雍容懷抱和暢功敍援琴而鼓之連續數引宮徴間作疾徐髙下雍雍古澹淳雅之音蓋使人襟宇澄淨气志皆融豁然如濯埃氛而逰扵泰和無事之域者何其適哉扵是余賦五言古詩一首而眾和之恂如並和其韻皆以道夫適扵琴之趣也夫雅與俗不相諧也荒蕩靡靡之音世所同好則爲此詩者固無與於世而獨吾徒之所寄意也則𨿽一時之適不可以棄故錄而序之

送王編修南歸序

吾友王格非篤實果毅學博而行莊起家九江學官太宗皇帝初建儲召爲司經學正字仁宗皇帝初嗣位自交阯驛召還進翰林檢討修兩朝實錄格非預纂述書成賜賚有差蓋纂述先繕寫繕寫先雜執事敍勞也旣而有司不復論勞奏均陞一階於是格非陞編修而雜執事往往位列其右格非戴上之恩安已之分恭就其班位怡然朝之士經格非選拔者今內佐六卿之治外受方嶽之寄與凡躋華升要崇秩厚祿出有騶從之盛入有肥甘輕暖之奉者比比而是格非官七品布衣徒步祿入僅給儉約混儕羣眾中流俗固不知有格非也而士之重格非與格非所自重者皆不系此格非吉水帶原文獻家世有聞人百餘年間吾耳目所知者吾素與耕兩先生及欽止皆仕有祿而皆不久扵位不及下壽格非今年六十有七歷仕三十餘年𨿽中更險阻坦坦如履康莊殆若有神相者蓋格非所不能得者人耳非士所戚也今以病得請歸優防餘年遂其素志士又以爲格非榮獨余不能無情者蓋在館閣家同郡生同年而好者與格非兩人格非今決然去余不能有裨扵時且多病早衰而猶縻寵祿詩曰之子於歸逺送於南瞻望弗及實勞我心三復嗟嘆酌之酒而與之別送禮部尙書兼大學士金公歸省詩序

洪熈初元嵗事肇新春陽布和萬彚咸鬯天子禦明堂敷仁澤覃被天下載念臣工久勤職務未遑於私有詔親在者歸省否亦歸展桑梓咸有錫賚視其秩而等差焉扵是太子少保禮部尙書兼武英殿大學士臨江金公幼孜其太夫人春秋八十首奉命以行詞林諸君子相率賦詩歌詠聖天子之大徳及太夫人之盛福以爲公贈而謂士奇爲之序夫人之倫莫大扵君親而行亦莫重扵忠與孝忠孝一致也昔者明君之使臣也必體其愛親之心而命之四牡之詩曰王事靡盬不遑將父又曰不遑將母將母來諗何其念之深而言之數也君子謂臣之事君先公後私君之使臣先恩後義今天子推恩其臣比隆成周盛時明君之大徳矣先皇帝初臨禦簡用文學之臣七人任之扵宥宻幼孜與士奇皆與焉扵是召七人者之命婦入覲中宮惟幼孜以母行宴賚隆厚加有冠服之賜蓋二十有餘年先帝先後升遐在天其七人者亦有存沒之異而太夫人安享祿養至於今榮進二品之封益壽而益康何其福之盛哉宜乎歌詠之有作也公歸朱衣象笏升堂拜慶使其子若孫歌之以佐壽觴鄕閭族姻其必有歆艷而竊嘆曰金川玉笥之間前所未有也又必有觀感而興起曰使爲父母者率以忠孝導其子後將無繼今者乎則是詩之作豈徒以侈當時其有系扵後來者不亦重乎

送吳子恭先生致仕詩序

安成吳子恭先生今年八十以黃岡縣學敎諭致事歸其鄕詞林學士大夫素善先生者皆賦詩贈之餘辱交先生三十年獨能已於言乎吳故永新名家自宋以詩書科第爲邑之望具載鄕衮文信公所述元之初興寧極先生博學惇徳與劉須溪趙靑山皆以先朝遺老爲鄕人後學所尊寧極先生始徙安成子恭先生之曽大父也其先如此子恭先生明經守道以成就後進爲務爲學官歷寧鄕福寧黃岡三縣焯著功效嵗賔興校文廣西者再浙江者一鑑別之明升黜之公學者心服被召纂修永樂大典扵中禁一時四方老師宿儒多在而通博明正率推子恭先生其人又如此此余所爲敬之而願交者也然自赴黃岡不相見將十年時有咨求老成及禮文述作之事余未嘗不意在子恭先生然其年益髙病益侵愛莫致之懷耿耿久矣乃今一晤語未竟遽別此余之情所爲不能已者也然古賢人君子之老而致其事歸也其道徳文學猶有以儀鄕邦淑後進不徒斂焉自足也岐陽有瑞物焉羣飛競起而隨附之如吳先生歸而鄕人秀俊有志扵學者咸得所附托余之情亦可以自慰也請書諸羣公篇什之首以爲先生贈

送羅學古還淸化詩序

學古之大父仲淵翁洪武中以閭右徴居京師翁負材具濶略喜論議而愛民矜惻之意常溢出言表郡縣禮爲耆老而咨政焉余在翰林時與學士胡公數以公事出江東門以鄕郡故數過翁翁春秋已八十欣欣躧履迎客相與披豁傾寫𨿽尊爼笑譚而其意常在扵民也時學古丱角方執經從國子師而涵濡其大父之訓扵朝夕之深余兩人固已期其成也永樂壬辰余奉命考防試得學古所試文字讀之條達明鬯嶄然羣輩中扵是喜學古之遂升也旣擢監察禦史爲法從扵兩京能勤其軄有所知未嘗不言聲譽灼灼以起又喜學古之敏扵用也爲禦史七年陞淸化州知州淸化在交阯西南海上去京師萬餘里朝廷豈薄近臣之良而輟之荒落遼逺之域哉顧其地淪墜夷獠數百年聖天子在位然後去其所爲害者而郡縣治之將被之文明之化然其漸習之污且固有非可以一朝夕振舉之也則必資夫學通材達久扵左右明識上意者而任之此武王不忘逺之盛心也然牧守與臺憲異職撫字與彈擊異施皇上大徳如天無逺邇內外一惟覆燾生育之而已學古以其所素講習與得諸家訓者推而行之吾知奔壑之泉走阪之丸不足以諭其易也學古初赴淸化重朝命不及告行扵常所還往今之來覲也畱兩月而歸扵是中書舎人龎敍屬諸縉紳大夫爲詩送之又屬余序之

康氏族譜序

女弟之子康榮從余在京師數年及冠有志問學而以父命將歸請敍其族譜康氏居西昌邑東南五里所澄江之陰曰蒲田裏自泰然甫至於今十世修忠厚服善仁累累有繼也蓋吾所識者復性質直而好義磊落而濶達當元季冦盜充斥能倡勇保障其鄕復圭茹淸飲潔以詩書敎授裏中躬率其族之人蹈履善行愈老而而愈不倦復性之子仲璧有雅度不屑意生事然獨守儒業爲鄕塾師此榮之大父而皆康氏之有聞者也其上世𨿽未有以祿位顯者而其所與爲婚媾交逰蓋多顯矣金玉之爲物𨿽未登諸器用世未嘗不至寶畜之而古之君子其所以重當時昭後世者豈皆爲其有髙爵重祿哉此譜作於復圭而相之者仲璧之子彥英固本其尊祖敬宗之心之所發乎其亦欲使後之人究知其先世以圖善繼者乎夫善繼必自學始究知禮義之博致乎躬踐之實使徳備於身施扵家而爲孝友惇睦之行達之於用而爲致君澤民之功以益大其宗者康氏之子孫其可不務乎夫畜之久者其發榮歸以及其族之人勉之哉

送羅照磨致仕序

廬陵羅儀範爲肇慶府照磨防潔而端靜愷悌而寛厚藩憲之賢知儀範之難得也皆禮待之畎畆之氓知儀範之難遇也皆心歸之獨郡守貳以下率迂視之且數形扵譏切曰居底僚乃欲樹名耶儀範自執益固守貳滋不恱肇慶所治一州八邑其二三邑瘴癘險惡冣甚者有官守扵斯而獲生還百或一二焉奉使命扵斯而獲生還什殆一二焉比嵗徴斂之事繁而郡恆委儀範往督二三邑之未集者蓋排之危地也儀範懷牒卽行略不見難色其所至不私取民一芥民知儀範長者皆趍其令如父之令其所集事恆先諸邑而自是事之難集者郡率檄儀範自儀範至官三年計其跋渉山谿衝冒瘴毒之日恆什八九而坐廨宇治軄事之日殆十一二然儀範容色腴澤步履輕健未嘗一曰疾疢之加乎身也蓋君子直乎內者無往不自得茍直乎內固宜有相之道吉凶利害豈人之所能爲哉儀範比以公事至京時上初嗣大位施寛卹之政中外仕者皆喜幸可以久安其位也儀範獨曰吾豈當逾六望七之年尙不知止哉遂以老疾辭天官卿言扵上詔從之士大夫皆髙儀範之達也老氏云知足不辱知止不殆於是有愧儀範者多矣吾素厚儀範故扵別也書其所以決去之故贈之非徒以儆媢嫉者亦使鄕人士知君子仕止之有道也

熊氏族譜序

今天下姓氏皆古天子諸侯之後其先功徳之被人者廣則其流澤後世久逺而蕃碩自然之理也春秋戰國之際惟楚地廣民眾則其上之所以被扵人者宜亦廣且眾矣楚鬻熊之後以名爲氏當是時諸侯稱國者未嘗稱氏惟楚國之君世稱熊氏熊望出南昌江陵數百年來南昌之熊冣盛支分派別跨數邑詩書纓組連續赫奕非他姓可儗豈非其先之被於人者廣且眾故其流澤至於今未艾歟新吳之族宋治平四年有諱洽者自番陽來官是邑遂家焉三子原善原穏原吉原穏徙丰城原吉莫知所徙惟出於原善者世居新吳傳歷旣逺子孫益眾亦有不得而詳者矣原善之後月窓甫斷自曽祖至其子凡五世錄之爲譜而一堂之間祖孫父子孝敬慈愛藹然也其子本誠舉進士歷兵部郎中爲福建左參政防潔公平八郡之人恱其政無間言此其所以被於人者又廣歟將澤流於後焉有窮乎本誠今調浙江以此譜求序故爲溯往推來而書之

送國子學正黃信道致仕詩序

國朝之制太學自祭酒司業丞而下居師之任者五博士十五助教十學正七學錄凡三十有七南北兩監合七十有四必歷郡縣學官有冣績廼授斯任大約今天下郡縣學官不下三千餘人於其間拔七十四人以爲兩監師其選之固精歟比嵗南監祭酒司業數闕而南京卿大夫及監之諸生來者比比稱學正黃信道先生曰此良太學師也卿大夫歸其徳諸生服其敎人人言如出一口蓋先生純粹簡靜言必在道義行必循矩矱其所示教非獨言語文字而已然則論今太學師之賢先生其巨擘歟先生朱文公門人黃文肅公六世孫千里之足產乎渥窪之濵超類而絕倫非其所自之異耶聖天子篤意學校近命大臣就兩監簡諸生之久無成者罷黜之而賜璽書飭勵師生又戒祭酒司業禮其爲師之賢者所以厚化本興賢才聖徳隆盛千載之遇也顧祭酒司業所當禮者豈有過於黃先生哉而先生先月詣闕請老上以其年七十勑聽致事優老禮賢之盛心也然知先生者猶爲太學師道惜其去或曰君子之道足於已無往而不可以及人先生之歸也幸精神未衰將見化成於鄕必有蜚英騰實顒顒而起者則在彼猶在此奚內外之擇哉扵是六卿及貳皆有贈行之詩戶部尙書陳公以求余序余故采大夫士言之同者書諸捲端云

易簡方序

醫者聖人仁民之術也古之君子有愛民之志而無行道之地則往往用意醫藥以防有所濟利仁者之心也禮部尙書毗陵胡公源潔蚤有志及民舉進士官侍近奉命四方其耳目所遇有可以利民者多奏而行之然未足以充其志也閒暇兼用意於醫得一藥一方之良手自錄之蓋以試皆驗以施濟亦博矣所集錄旣富永樂中嘗具表以進特被奨賚其書析若干門凡若干方總名曰易簡刻梓以傳公幸際亨嘉之運今佐天子和邦國有行道之地方將導迎徳澤以覃利天下而猶汲汲扵此蓋仁人君子愛民一念無所不用其至也然善爲醫者如良將用師精熟古法而不執一道臨敵之際隨機制勝故所向成功夫得是編者誠能究陰陽表裏虛實與夫經絡脈証之故審度而用之將其施也養由之射庖丁之觧牛惡足以諭其速哉其功不尢博矣乎此蓋胡公利人之意而未發也因求余序故爲書諸卷首

送髙伯琴歸省詩序

吉水髙超伯琴出文獻故家以明經飭行爲新城縣學敎諭九年課績居冣陞萊州府學教授九年課績又最當陞未奏而伯琴亟言於上臣自忝祿仕不省先父母丘墓久矣旦暮廹扵心不能已幸今防寛大之典敢布其私懇詔從之翰林侍讀錢習禮於伯琴有同門之好合諸學士大夫分韻爲詩送之而屬余序永樂丙戌三月太宗皇帝臨軒策士傳臚之明日進防試所選副榜士於廷親試之上禦右順門晝漏下十刻命翰林侍講楊士奇金幼孜諭防令就試者從容盡所蘊毋茍且取具命光祿給食中官夕給燭遂親拔三人入禁林余第爲二等付吏部授學官上者教諭次訓聖明惓惓惟恐失士而成就之如此伯琴時得敎諭嗚呼今廿有二年宮車逺矣伯琴所至其成績顯著可以不辱今歸桑梓薦獻其先人退而周旋族姻鄕黨之間可以爲榮然吾因伯琴之歸有不能槪於心者仁宗皇帝達孝推恩以仕者有一二十年未遑歸省特詔中外有官並許給告以伸孝子之情而限約序次具有定著士大夫得遂所欲皆感激祗徳意亦有積月連嵗溺私防反上不率君命下不念同僚之望者孔子曰君使臣以禮臣事君以忠曽子曰君子有絜矩之道伯琴行遇之而一言焉亦仁義之及於人也

送孫先生致事歸丰城序

國家循三代聖王之制仕者七十聽致其事蓋體羣臣全始終之仁也而古之人有樂乎內無所累乎外者𨿽年未及七十茍有可去之道輙引而去之此𨿽未必當乎大中然不失君子之節焉視夫年已邁气已衰視聽動作智慮無一之可施而其心膠固榮利而不知返焉者其賢不肖相去霄壤哉丰城孫宗正先生其有古君子之節者歟先生自郡教授陞助教太學復陞博士祭酒司業之所加禮六館諸生之所恱服者二十有餘年幸際聖天子篤意興學之時先生年六十有三聰明彊裕足以有爲乃援子貴受封之令觧太學之職得翰林編修徑歸其鄕非其有樂乎內而無累乎外克自果如此哉豫六二介於石不終日貞吉先生有焉然吾素慕孫先生之善敎也先生五子吾識其三皆出身科目曰良初爲禦史能持身修職所至聲譽勃勃曰恭今爲編修在史館謹厚有文曰讓爲縣敎諭不忝師道其二處者𨿽未識可類推見之此先生所爲可樂歟丰城君子之鄕也三四百年間文學節行有聞者焜焜相望其流風餘韻所漸被至今不衰今仕京師余所識者十率六七有君子之行則夫處者其不戾扵君子固多歟孫先生之歸何往而非可樂哉六卿及翰林諸學士有爲詩送先生歸者編修周敍禮部主事張習以求余序餘年與先生上下而多病早衰不能自引退其有愧於先生多矣幸旦夕賜罷歸道先生之鄕訪先生之廬凡所樂者當悉以告我

東裏文集卷六

欽定四庫全書

東裏文集卷七

明楊士奇撰序

送李永懷歸東平序

永樂十九年冬士奇侍儲君自南京入朝道出彭城以北屬嵗饑民男女老弱累累道傍拾艸實以食而滕與鄒尢甚儲君憫焉不忍民之及於此也遽命山東布政使曁郡縣長吏計口而賑貸之侍從之臣亦皆動念矜惻且竊憾其長吏不以豫聞也旣度濟寧入東平之境視其民皆充然意气和恱如無所不足者而老者數百人須髮如雪冠方巾褒衣而長裾濟濟焉夾道東西聚立展祗謁之禮從臣見者皆驚喜駐馬就而問之此邦嵗庶防有收乎曰然州其有賢守乎曰然輙舉手加額言曰皆上之賜也又問州守氏名及其鄕郡曰前守楊公今之守李公皆出廬陵而並舉其宜民之政聞者旣皆爲東平喜又喜其民之言達於禮也尙書夏公顧謂士奇曰廬陵固多賢此兩人者亦識之否乎士奇曰前守名瑒字季琛家吉水於士奇同宗蓋宋忠臣建康通判諡忠襄之後爲州縣二十年率有善政今守名湘字永懷士奇同里人其父子兄弟慈孝友愛而力扵生業未嘗以非義取皆鄕人所重者眾嘖嘖稱嘆曰古之官人者必推本其行其有以夫抵暮余獨過訪永懷惟一童子守舍家具蕭然是夜宿州學其博士弟子亦皆娓娓道二守之賢時驛路所經東平屬邑其南汶上有史知州其北東阿有貝知縣皆以廉潔寛厚得其民心故盡東平之境不見有不遂之民者而自是所過郡邑所見其民則未嘗不嘆東平之僅有也明年永懷以例代去其後朝廷遣使巡撫天下問民所疾苦東平之民羣訴於使者乞還李知州使者以聞命還之蓋東平自永懷去至是更三嵗歷兩知州矣民心之好惡豈有他哉撫之不當其道不愜其意則欲去之如古謝詢之爲吳縣者蓋人情所同也如撫之當其道愜其意其去也欲畱之而不能如鄧攸之爲吳郡者亦人情所同也其賢不肖相去豈直倍蓰什伯哉永懷之賢亦攸之徒歟其所施諸東平者余及親見之故其復任也序以爲贈亦以勵其終云

沙溪劉氏重修族譜序

澄江南望兩捨外崇山疊嶂綿延峻拔出沙溪稍衍迆平曠溪源逺而厚四時不竭故緣溪皆沃壤無旱澇之虞而耕稼常丰環溪而居非一姓劉氏其望也余總角嘗一造焉時百川先生尙無恙臒然蒼顏而華顚意气軒豁一見與餘論詩喜動眉睫是日防雪初霽釃酒炙魚偕余循溪上左右指顧諸峯盤迥起伏揖讓之勢巉巖突兀峭厲之奇語余曰吾劉氏居此十有五世矣吾先人𨿽未有躋膴仕而行義之卓出與玆山相雄者代有之矣又顧溪上田千餘畆曰皆吾故所有也自歷變故來吾鄕之巧而力者悉取之今吾幸且老死扵此無憾矣已而與餘酣吟倡和譚噱不輟余曰先生所謂超然物表者非耶笑而不答暮歸過視其故居𨿽斷垣壊礎黯乎荒榛瓦礫之墟尢可以想見昔時之盛夜宿其捨家具蕭然牀前酒一甕案上斷簡數編及鄕先生陳海桑王竹亭劉槎翁寄書數緘而已明旦其族父明道翁肅余登靜安堂觴余翁貌老而容溫禮恭而意厚傾寫樂客也余畱詩堂中而去旣去而質百川扵海桒先生先生曰汝不及其少壯雋爽時矣間一二事舉之未嘗不使人動心也蓋於今四十餘年矣明道從孫郁武於余有連袂之好前十數年嘗以族譜求序未暇也今百川從弟伯塤仕爲刑部員外郎在京師求序譜益數按譜自九承事唐季繇金陵徙西昌始家沙溪八世至稽道生四子七孫其後始盛又五世至明道六世至百川族益盛譜載總十有八世其間𨿽有仕者而迨今伯塤在秋官十餘年能聲焯著所至未可量也此可以徴劉氏先徳矣而獨百川之後今不祀此其可徴善仁者之應乎抑亦果系其數乎明道嘗續譜此譜又郁武伯塤所重續者余素景仰百川故扵序不能無慨焉者也

蔣氏族譜序

太醫院判儀眞蔣君用文作蔣氏族譜旣自序之又以求余序按蔣出姬姓周公第三子伯齡封於蔣蓋今汝寧之光州子孫以國爲氏漢末琬事昭烈至尙書令琬之後曰啟者仕隋爲萊州司戶因家於萊司戶五世孫欽緒仕唐歷汴魏二州刺史又家魏州其仲子淸爲東京畱守判官死安祿山之亂贈禮部侍郎賜諡忠八世至惟雅宋仁宗朝舉進士累官房州通判又四世至守訓而宋南渡遂晦迹不出其孫逺仕金爲尙書兵部郎中逺之孫安中舉卓行入官楊云翼薦其材再遷國子助教上書諌用兵不聽棄官去後從太學諸生請復其位卒稱疾不起其孫應茂元初避兵淮南遂家儀眞儀眞蔣氏昉於此應茂子用雷爲揚州醫學敎授教授子宮舉進士官崇明州判國朝洪武初部使者吳琳以史材薦授翰林修撰引疾辭不許攺蘭陽縣丞用文之考也而譜斷自守訓至用文之子凡十有一世吾於是有以觀其世徳焉自漢至唐又至於金於立朝蒞官秉政守義焯焯有聞矣及叔季之世或仕或處未嘗不以愛民澤物爲心也蓋其先皆業儒自助敎以下兼治醫而世相襲蓋以謂不得施諸此則施諸彼何其用心之厚也仁人君子之心欲推古聖人之教以爲及人之功上焉者儒次焉者醫得乎命而達也用儒之道於國家天下而功之及人博也命不可必得不得而用之醫其及人之功亦孰之能禦哉然安得世皆仁人君子之心也彯纓垂組髙爵而重祿號養民爲職而扵民休戚漠然如秦人視越人之肥瘠者彼其心何其厚薄之懸絕也蓋譬諸泉焉源厚者流必逺蔣氏之先其相承厚矣今用文以儒承家以醫歷官以仁存心其所施加厚也然則蔣氏之後其自今何可量乎

王氏家乘序

元史傳良吏十有八人先待制其一也之十八人者余少嘗反覆熟其治行信皆足以匹休前聞貽範來代而王宣慰止善史稱其務明理以致用者蓋已心識其良吏之明規後讀先公同年友黃文獻作宣慰墓文亦重明理致用之說而他徳善尢詳以是益慕宣慰之爲人永樂壬辰考防試禮部得宣慰曾孫鈺之文次在第二以奏上臨軒策試親擢鈺第一甲三人鈺字孟堅旣授官同在翰林十有餘年其學識操行皆儒者愈久而愈可親蓋又敬嘆宣慰之有後也間得見其所作王氏家乘首譜牒其次當時名公所作碑記哀祭之文及往復贈寄之詩而其先世所著文章終焉蓋歷世變故能掇拾一二於千百亦難矣譜斷自某至某若干世著其所知而闕其所不可知其所書皆愼而不茍凡出於當時名公所作者皆足昭逺信後而其先世之作亦皆有以追配古人可寶也已蓋王氏宦達莫盛扵宣慰宣慰之先後有爲太學師爲郡幕爲縣佐亦有隠處不仕者其文學行義皆可考見譬諸藍田之產爲瑚璉爲圭璧珩璜𨿽用之不同與夫璞之未用者莫非溫潤縝宻之可貴也王氏文獻足徴於是乎在嗚呼人生富貴如煙雲之過目飛鳥之遺音豈可恃以不泯君子所恃者道徳功業文章世蓋不能以泯之故有一國之書有一家之書皆所以不泯之器也而家之所書與國異者獨備夫言行之善蓋尊所自出且示法其後俾圖不辱仁人孝子之用心也詩曰維桑與梓必恭敬止矧言行之善之所存乎孟堅間求余序家乘故書以告其後之人

北徵集序

北徵集者今太子少保禮部尙書兼武英殿大學士臨江金公之作也公侍太宗皇帝凡四出師徵幕北此蓋永樂八年第一出師也是嵗布尼雅錫哩拒逆朝命拘殺詔使侵犯邊境邊民苦之故不得已有弔伐之師蓋虞之徵有苗商宗之伐鬼方文王之伐崇宻皆仁義之舉也士奇𨿽不獲侍從今奉詔修兩朝實錄獲睹永樂從臣記當時車駕所至聖謨神武如神明之不測如雷霆之下震而宥過綏降如天地之兼容威徳之盛蓋前代帝王所未有也公以淸材博學介冑櫜鞬從屬車司命令而間暇形諸詠歌長篇短章沨沨乎鋪寫鴻猷宣揚偉績凡山川气之殊道途渉歷之逺所以充拓見聞發舒志意者靡不備之士遭遇之盛如公求諸往古無防人焉漢班孟堅負良史才嘗從車騎將軍出金防擊北邊典文章猶至今傳諸史冊豈若公親侍龍禦於數萬里之外哉唐太宗徵髙麗文學之臣多從亦有歌詠之富如聖明之朝乎有無未可知而公所遭遇固其文學克當上心有以致之歟士奇與公皆太宗皇帝臨禦之初簡寘翰林典宻命永樂己丑車駕巡幸北京士奇受命輔仁宗皇帝監國始與公分職嗚呼鼎湖龍駕逺矣誦金公從徵之什追惟先朝大徳而效報無能其感愴於中有能自己乎遂書以爲北徵集序

送黃敷仲之官浙江序

三山黃敷仲拜浙江左布政使之命將行其同鄕之友宗人府經歷張珂屬贈以言敷仲學博而才廣徳立而譽彰余奚言𨿽然有斯文之好焉能無言乎浙水東西十一郡六十五邑其民生之秀慧物產之精好爲十四布政司之最然大抵浙東西其俗異也浙東趍文雅浙西騖浮華文雅有務尙之意浮華流於薄矣其薄之習亦沈溺膠固非一朝之謂也周公親監殷民於下都至君陳繼之其防命猶以未變故習爲言蓋習俗溺人之深譬諸痼疾療之者非砭焫藥餌攻補並施有積累之功豈遽能愈也我國家道徳涵養六十餘年皇上承列聖之大統丕顯治教而敷仲任方嶽於此則正人心厚風俗於理道豈細故哉承流宣化𨿽守令扵民最親而所以表守令者方嶽也召伯嘗布文王之化於南國其民愈久而思慕歌詠之不防甘棠之詩是已敷仲往以古人之心奉宣聖明之徳化先近以及逺使兩浙之民勃勃焉皆興起禮義操存醇厚優防泰和之世將異時無思慕歌詠不忘吾敷仲者乎敷仲歷河南湖廣兩布政司參政持躬愛民有素矣吾故獨舉人心風俗以爲之官之贈敷仲其不眎爲迂闊否乎浙之藩憲兩司多吾同朝之舊其亦有槪於斯言否乎因敷仲行並以致訊

送郭庭瓉詩序

君子之仕也皆欲施其愛民之心然職有所拘分有所限勢有所格𨿽都髙爵享厚祿或不能越而自專受百里之地爲之令與民相親比如父子民有所弗平得躬造膝前開口自陳令推其情酌於理不必悉在法制從容片語是非予奪自已出民皆賴焉故令𨿽七品官得施其愛民之心髙爵厚祿者或不能及而令得民之深者有生而父母之沒而烝嘗之久且不忘也余仕京師將三十年職在言語文字之間無所及於人而遇能及人爲人所慕者未嘗不歆羨而內自慚然亦鮮矣番禺郭瑛庭瓉初識之於進士中觀其儀知其有立後相往還聆其論議知其有爲及其知金華嵗余縣之縉紳大夫皆譽之田裏細民皆樂之寖有聞於京師要其所存者以愛民爲本今滿三嵗上其績於郡於藩憲於天官卿皆書其考最浙水東西六十五縣令吾聞諸往來求如庭瓉蓋無防人賢哉乎庭瓉安得今四方皆若人者之爲令也庭瓉將復任金華太子少傅楊公及學士祭酒諸名人相與分題賦詩送之光祿李少卿灝禮部陳郎中景茂求余爲序余𨿽未有及人而喜譚及人之善故爲之言尙俟九載之績焉

送少保黃公歸永嘉詩序

少保戶部尙書兼武英殿大學士永嘉黃公以病防恩賜歸於鄕同官卿大夫相與賦詩贈之而謂余序始公以病在告上命醫往治歷五閱月弗瘳於是作其去歸之志其交防有嘆其際亨防而遽違榮私爲公惜者亦有髙其當盛滿而戒止足以爲公喜者士奇曰皆非也夫役志扵貴富賤丈夫之事固不足以知公脫屣乎世累獨善者所爲亦非所以諭公公起自諸生不三十年致位三孤階一品在崇重淸切之地名聞海內方將勉副重寄慰人望乃引恬山林以自髙豈大臣君子之事哉公聞之曰子之勵余是已而豈余之所得已哉聖天子聰明睿智英文神武過古帝王矣股肱羣臣方濟濟都兪相得於泰和熈洽之朝淮𨿽非才何幸參陪千載之遇顧獨寡祐而纒綿疾病嵗月之久尙可久孤榮祿而不知退哉遂入防白其情上憫而從之且命疾已復來公明日入謝賜鈔萬緡勑兵部給驛舟又明日陛辭加賜萬緡夫不彊其難不捨於舊陛下仁與義兼盡矣於是在庭文武之臣皆喜以爲儒者之榮而士奇獨不能無感焉者太宗皇帝初臨禦擢文學之臣七人侍從左右任遇甚厚公及士奇皆與焉仁宗皇帝嗣位七人者五人在無幾太子賔客豫章胡公引疾去其四人任遇益厚皇上嗣位一循祖宗之舊以任遇四人公今又引疾去四人士奇犬馬齒最先又最病旣不能分寸裨益當時徒塵縉紳之間觀公之去其能無愧乎公今年始六十上有九十之親旣歸無所累其心而日奉天倫之樂神怡气平將復於康和必然之理也然則上之寵命公能終忘之也哉贈行詩九篇詞不一防其同於餘者三之一云

贈陜西二憲詩序

皇上以至仁君天下蓋欲天下之人咸得所欲或聞一州一邑有水旱疾疫爲民厲者汲汲焉圗拯防安利之道而飭勵其長吏俾悉心焉去嵗以闗陜饑特命文武大臣往撫綏之而下令已逋責罷徭役又出內帑馳往賑之天地之徳也夫上之所以得悉夫下之情者有邑有郡有方嶽爲之聞也三者或不能有憲臺舉以聞也憲臺如猶或顧憚遲迥將下之情卒不得聞乎三山林懋比長浙憲一志厚民有中以危語者眾駭愕謂且不測旣逮至上親詰之天鑑孔昭片辭未竟遽釋還職且諭之曰繼今第盡意言民隠勿有疑畏不言且抵罪日月之明也則今之爲臣者當務仰體聖意如恐不及豈得復有顧憚遲迥之意哉陜西憲副鄺埜憲僉王恪俱考績來京間以故舊過余道及陜民皆惻惻欲有言旣受命復任不及言以去兩人皆起家進士爲禦史有立志有防稱蓋士君子所期望而細民所可以爲恃者於是翰林侍讀李時勉錢習禮合諸能賦者爲詩贈其行而屬余序余不自揆敬述上徳以道之二君其務有以自振哉陜之藩憲聞斯言亦皆有以自振哉

西澗集序

吾友熊敬方先生其爲人濶達和厚而志於及物爲行孝友忠信而勇於行義爲學博通諸經尢長於春秋而諸史百家皆通貫爲文章魁偉辧博如行雲流水而根於理始居鄕校其旁郡邑數百里有志於學者負篋從之其名聲已聞京師及入太學太學諸生皆趍其下風時司業吳先生溥主監事嚴肅方正寡所推許獨禮重敬方稱先生敬方嘗中應天府鄕試爲春秋之冠防試禮部𨿽不中從敬方學者試輙髙中其子槪已登第爲監察禦史敬方猶列名太學生仁宗皇帝在春宮聞之嘉嘆由是日奨任槪而敬方文名益重於時然卒未霑一命以行其道人皆爲敬方惜而槪歷事三朝屢拜顯官今爲都察院右都禦史其見諸愛民之實方焯焯未已槪之道卽其父之道也朝廷推恩大臣褒其所自贈敬方以其子之官人又以爲敬方榮嗟乎昔何蕃居太學太學諸生推頌之不敢與齒上至祭酒司業皆推之然終不及於祿敬方其今之何蕃歟蘇明允父子一時皆有文名而明允老成巋然時號老蘇其官位竟不顯曁子貴乃進身後之命敬方亦今之明允乎蕃因韓退之明允因歐陽永叔皆遂不泯念餘言不足致敬方之不泯也然今之知敬方深者莫如余故爲序其所著西澗集使世之覽者知其人之大略云

梅花圖詩序

禮部尙書泗州金公舊得梅花圖一卷甚愛之旣屬大夫士能賦者爲之題詠又以屬余序將於公暇覧適焉夫梅植物之至淸者也恆產於山谿林谷之間而逸人韻士棲迹乎荒寒曠漠之濵者資以適其幽獨閒靜之趣也今公爲國大臣軄務之重且殷夙夜孶孶圖惟之不暇而暇適其意於此乎然古之名賢君子居髙位任重寄者𨿽曰單智畢慮扵天下國家之務而其心未嘗不存夫幽閒澹泊之適蓋不以其身之貴富而或移也矧夫物之出於冰霜沍寒萬卉摧敗之後皎然孤芳一塵之不滓殆比徳於貞潔獨行之士拔出乎流俗者此其契於君子之心宜乎玩適不能已焉而余意公之所爲愛之者又未必止此天地之生物始於春而物承春之气以生者莫先於斯植蓋造化發育肇見於斯也故知道君子恆於此以究觀夫天地之仁而況公爲春官大宗伯上贊聖明以對時育物者乎體仁長人此公之心而大夫士亦以此望於公也遂書以爲序

溧陽史氏族譜序

溧陽史仲和甫嘗命其子常續史氏族譜又命常以求余序史世傳周太史佚之後以官爲氏然鄭漁仲通誌略云周又有史興晉有史蘇史黯史趙楚有史禆衛有史防皆以史爲氏又有太史氏內史氏左右史氏亦皆主於史蓋非獨佚也溧陽之後其必有所據乎溧陽出漢史恭其始繇魯之濟北徙京兆杜陵恭三子髙曾皆以外戚爲侯髙之子丹累封武陽侯之子任任子習習子崇皆襲平臺侯崇建武中累遷右將軍靑冀二州刺史以軍功封溧陽侯遂卽所封以居此溧陽史氏之始也嗟乎史氏之功徳逺矣漢之時恭及其母貞君保育宣帝於危防之際卒以安漢至丹秉誠輔國慷慨激烈於伏蒲涕泣之言其扶顚濟傾偉然仁義之功而豈尋常外戚之賢之倫哉夫盛徳必百世祀其自居溧陽以來千四百年子孫曰盛若賢而貴忠存扵國家徳被於生民代未嘗無人溧陽之人亦至於今廟祀崇祠宇巋然而環祠之傍皆史氏此豈偶然者哉其族故有譜及慶傳錄今譜因而續之前爲譜圖以著代序後爲譜錄以詳仕宦娶據其所知而闕其所不可知可謂敬愼不茍者也推仲和甫尊祖敬宗之心如此固史氏賢子孫而常舉進士爲行人九年陞建寧知府方顯用於時是又將亢其宗者歟史氏之澤其未艾哉其未艾哉

送蕭省身詩序

河南布政使吾友蕭省身以事畱京師數月將歸素所交防者重別離之意相與擬古樂府爲謌詩贈之而余尢重省身之別者也夫古之君子其量與其學俱進也故所存靜而虛所持端而恭所發公而恕靜則有養虛則無我端則由乎道恭則蹈夫禮公無間於人已恕克盡於物情而渾厚閎博之度雍容謙遜之風望之而不可測效之而不能及孰不歆慕而願親之哉孔門惟顏子有之其友曽子稱之曰有若無實若虛犯而不校曽子動求諸已此豈徒慕恱稱道之而已哉後世如黃叔度庶幾乎顏者也當時所與逰者稱其汪汪如千頃陂又曰數日不見黃生鄙吝之心復萌非嘗得於薰炙之益而能爲此言哉省身識明才裕懷端潔之操恂恂溫溫渾涵有容人莫得窺其際蓋庶幾今之叔度也與余交二十餘年如一日貴賤夷險不見其有毫髮異致吾與之處常因之而自省則其於別也豈能已於情乎士非量無以任重而致逺夫受百川之輸者江海也故自古名臣皆負偉量度然後有以光大功業而峙譽望而非淺中易動者所能與也吾於省身又有以豫卜之矣遂書以爲贈行詩序

贈蔣主孝序

太醫院判儀眞蔣公儒者也博學而有文淸修而雅尙於余往還二十年數過其靜學齋未嘗不置酒樂客客與公東西坐則其四子以序立侍色甚溫儀甚恭也客喜求其所以名曰主善主敬主孝主忠蓋有以知公所以愛其子者有道也前三年之冬餘與公同侍儲君自南京入朝公春秋已七十率中夜以起擁裘上馬衝北風馳騁冰雪之途時主敬侍行每下馬卽次主敬必先至展位布席列酒殽紅鑪之上公必挽其同行者與俱主敬左手持盤右手捧觴而跪進之而下至於傔從無不屬厭者蓋不使公有幾防道路辛苦之意及至北京居一室廣不逾尋而靚幽明爽纎塵不侵書冊琴瑟圖畫尊爼公無曰不與賔客樂而所以致其樂者主敬也逾年而主孝至凡所以致養親之樂一如其兄而見諸動作詞气之表尢使人愛而親之公之子何若是之皆良哉然學者之扵道無窮也學之愈力則其行愈進事親行之所先也由此而推之其事眾其道逺爲公之子其可以遂己乎博而求諸聖賢之方冊以充吾之知達吾之材可也矧蔣氏之先徳深矣而公繼之亦宜後之復有繼也主孝今以父命還南京父之執胡敏徳屬餘贈以言余亦其父執也故推其所本者而逺大望之

劉氏倡和詩序

吾友劉仲良甫其子咸爲河南按察僉事屬授衣之月思父母在故鄕不得躬眎寒燠而市緜以寄仲良甫得之喜作七言近體詩一章示咸其寫情體物和平防婉蓋有得於詩人止乎禮義之意太子少保金公及翰林諸學士倚而和者數人咸稡以示余求序嗚呼流俗之爲父兄者其子弟幸霑一命方憑藉聲勢騁其貪得之心無厭足也而豈暇計有禮義仲良甫卓然不滓於流俗非知道而能然哉昔歐陽文忠公從子通理官廣西欲買朱砂奉公公以書報云吾不闕此物汝扵官下宜守防何得買官下物蘇文忠公見書嘆曰人惟考諸其私乃見眞僞此歐陽公家書也仲良甫此詩非私示其子者乎世率謂古今人相逺豈名言也哉而諸公和者之意亦豈異蘇公之嘆哉惟咸勉圖所以稱賢父之志推類而廣之可也

贈太醫院判蔣用文序

永樂二十年春駙馬都尉廣平侯袁公得疾日劇禮致太醫院判蔣用文治之數月以瘳公徳之旣厚其報又以爲非文無以達意也遂屬筆於士奇蓋嘗觀於世之髙爵重祿者其有資扵人不權事之輕重率自大而指使之而士之懷負藝能者於人之求之也不度事之緩急恆自重而固閟之以是不相下而不相濟二者蓋均失之矣如求之者忘其勢而將之以禮應人之求者樂其誠而志於行道則必相得而克相成也公之爲人溫溫謙恭以禮下士凡於徳必報而有始終之義蓋未嘗一毫挾貴富自大也此有以見盛時公卿之厚徳矣用文其業精於理其志急於濟物不以貴富賤貧而或異不以艱難倉卒而茍怠惟其施之效而人徳之與否不計也又有以見仁人君子之所存矣則其所以相得而克相成者夫豈偶然之故哉然公爲國大臣獲致安其身上以爲國家重下以系眾人所瞻者此其功豈可以尋常槪論哉則公之所報用文之所受皆當夫義余安得不爲喜譚而樂道之也

東裏文集卷七

欽定四庫全書

東裏文集卷八

明楊士奇撰序

送郭公緒貴州僉憲序

公緒永樂十年進士明年簡授陜西按察僉事嵗余前之任僉事者坐累宥還公緒攺任淛江又嵗餘丁內艱去服闋攺任廣西嵗中廣西之前僉事亦坐累宥還公緒又攺貴州𨿽其所至席未及暖而闓敏之材雅重之望防潔之操籍籍有稱矣𨿽往復動以萬里囊無百緡之賫羸童瘦馬獘獘焉而怡然未嘗不自得也今將適貴州𨿽深山長谷蠻谿獠峒荒逺而僻陋無文物之觀無賔客之娛要不足以動其中矣而旣偏於一隅且爲郡縣未久也徴調稀少吏民相安繩檢之外簡牘不煩敲朴不施公庭靜虛懷抱澄爽固無滑其所自得也如以其餘暇用志於古君子之道力求以跂及焉將所造孰之能禦哉吾知公緒之進未可量也余友淸江胡士璉歷仕四十年泊然不變韋布之素其靜貞有守寛厚和平卓然今之老成人吾嘗兄禮之今爲其僚之長公緒旦暮相與周旋一堂之間吾又知其將有益矣蓋朋友之輔薰漸之資凡古君子不廢焉遂書以爲公緒之官之贈

送貝秉彛知縣還東阿詩序

皇上臨禦以來用科舉聚天下之賢才而選任之於今歷八科獨甲申所選最多蓋視洪武乙醜得四百七十人旣分任之中外百軄而賢與才之有聞者亦多以髙文碩學在侍近以通材雅操贊六卿以寛大防正任方嶽以仁厚豈弟爲郡縣濟濟乎有人焉而郡縣得人尢多貝君秉彛其表表者也秉彛爲令於兗之東阿聲譽洋溢齊魯之間傳播於四方𨿽古卓魯何過也吾嘗道東阿之境而見其君子小人焉其君子道秉彛之徳曰此吾之賢大夫也小人道秉彛之政曰此吾之仁父母也是豈聲音笑貌之所能爲哉秉彛爲令守之以防行之以公且恕於愛民如其子於治公事如治其家而表裏始終一誠耳自其在東阿無不獲之嵗無不給之民民出力以共公賦未嘗有後者用九載考最當陞朝廷從民之請增其秩而復其任夫長民而能得民之心上未有不知而不優遇之也蓋爲天下而欲民之安其要在簡守令而令尢親民於守也守令而不能防固民之蟊蠧茍防而不能恕亦未必非民之厲今之守令如秉彛固鮮矣其歸也其同年而升者相率贈詩以道離別之情以求余序余𨿽始識秉彛而知之有素故不復辭

蕭自誠先生慶壽詩序

河南右布政使泰和蕭省身歷官三載吏部考其績最國朝之制方嶽之臣一考最者予誥三考最封贈其親省身當得誥俯伏言臣父今年八十有一廹於衰暮伏惟陛下矜憐之願推今之所賜臣者以賜臣之父臣父𨿽老而獲生被光榮於聖明之世過於賜臣萬萬矣特詔吏部從之封自誠爲通奉大夫河南布政司右布政使左右文武之臣觀者懽喜踴躍頌上之大徳又歆艷省身之以孝遭遇也蓋是時十四布政使之得封其父者自省身始而大江之西十五郡之士以子貴而生膺二品之封者亦自自誠先生始盛哉蕭氏之榮也蕭世有文獻宋之亡其先以忠義僨家終元之世子若孫不見顯者而服仁秉義未嘗絕也先生生長元季兵戈冦奪之時東西奔走無寧曰而持其行顓顓焉惟恐羞其先人而流俗之人徒見其累世之不伸也夫鄧林之木窮冬嚴凝冰雪摧剝之餘其生生之本固在一旦乘陽春勃然而興郁然而復茂矣蓋識者嘗計蕭氏之必復興也𨿽先生已老而享祿養二十年又躬被爵命其夫人亦春秋七十有五今皆安健三子省身卓然爲時賢臣仲與季及其孫亦皆溫溫端實不去儒業先生之福可謂厚且備矣省身旣屬學士大夫形扵聲詩彰上之賜以壽其父得十首謂餘同邑且相知也屬爲序云

送劉給事中巡撫山東序

永樂十九年四月二十有一日上禦奉天門顧羣臣若曰朕祗奉天命君天下天下之人其尙有未安於業而凍餒愁嘆者乎任牧守者其尙有苛刻黷貨而亂章以厲民者乎朕惟是孶孶夙夜之靡寧遂分命大臣巡撫天下而各副以近臣一人賜之璽書俾所至防察民所利害而爲之興革及牧守者舉其防能而罷出其貪虐於是戶部侍郎李昶兵科給事中劉煥當巡撫山東山東介河濟連海岱而古齊魯之域也𨿽其壤地多肥沃然其人習气緩慢加以比嵗旱澇疾疫之相仍而淪扵艱窘𨿽其故周公之國孔孟之邦然聖賢之徳化逺矣仕於是者或失其良心誠有如聖諭者焉昔漢唐宋數遣使巡行天下曰巡省曰安撫曰采訪皆今巡撫之軄所以廣視聽達民隠而其使之賢者多也今之奉命乘軺單厥心推明致公而無厭斁焉將使窮山深谷荒僻之人皆得以發舒幽郁防被涵育而樂乎聖明之世者於上足以副君命下足以光使軄豈不偉然有譽可以儗昔之賢使者歟惟君以愛民爲事天之實惟臣以愛民爲事君之實諸君子是行也太平之責系焉其可有一毫之不至也哉煥字士拯闓防明敏於余有鄕邑之義故於其行也歌皇華之二章酌之酒而申之以辭

龍潭十景序

南京出朝陽門東兩捨許大江之濵有勝地曰龍潭環龍潭之側有石屋有旗山有華麓有栁灣有花洞又有七星之山三江之口皆勝地也山可以逰可以牧水可以梁可以舟又有驛舍可以憩過使麗譙可以騁眺望有三茅君兄弟及王荊公遺迹可以慨想古人又有道家禮斗之宮可以防神於淸淨而最勝者夜籟俱寂月上潮漲之際可以坐觀造化盈虛消息之機也太醫院判蔣君用文家於此樂於此析爲十景旣各爲詩詠之及官於兩京兩京之縉紳君子亦皆爲詠之誦其詩想其處蓋使人樂之慕之而不能忘也詩旣有序矣蔣君又屬余序其後嗟夫天下佳山水何處不有則亦何處不可樂而常情得於此者必忘於彼矣龍潭金陵之區也吾居金陵二十年愛其民多秀俊惇尙文學而恥以力勝其俗男女不雜處蓋吾嘗道荊楚以觀扵故漢東諸侯之域今之北來也又渉淮徐歷齊魯之郊矣而金陵之民俗吾固不能忘也然此其在下者耳我國家龍興削平僣亂以安天下而然後天下之人皆得休養生息以樂於泰和之世而實始定鼎乎是則於今瞻望橋陵扵鐘山五云之表而仰惟神功聖徳如天地之盛大豈獨余與用文者之不忘凡天下之人孰能一日而忘也則余於序此詩安得不推其大而不能忘者言之哉謹書其捲後永樂壬寅十月朔序

送楊太常歸省詩序

濟自舉進士入翰林已籍籍有賢名縉紳間太宗皇帝臨禦之又眀年建儲擇輔擢兼洗馬仁宗皇帝在位陞翰林學士再陞兼太常卿初開文閣於思善門之左簡文學之士五人日直其中職討論其第一人濟也濟時就中論事有裨益上嗣大統覽先朝羣臣所上奏嘉濟之能直也親擢祕閣預機要士奇得共事焉士奇竊自念初以布衣被召入西掖時天下文學之士召至者二十餘人同稽古纂述之事而翰林之臣三人參領之忽忽廿五六年矣三人者今獨濟在二十餘人之尙在者士奇二三人耳以是恆相與親厚濟爲人忠厚惻怛愛人以徳凡所與處必輔之扵道不肯苟且阿狥蓋非獨扵余有切磨之益朋友資益之者蓋多也濟有孝行處憂患困縶十年念母老不得朝夕侍也辛苦自力節縮日給之費寓歸以助養蓋聞者皆動心焉幸復履亨洊膺委任未敢遽言其私而其中之惓惓者固未嘗巳也旣受誥命以其官贈祖考又封其母爲太淑人以奏歸省旣得請將行同官卿士相率祖餞文明門外觴酌之次各賦詩道離別之意而謂余序之餘曰士官至三品先九卿曰在上左右得以所學論天下事又得推恩其親而朱衣象笏承懽婉愉用慰恱親顏於違濶之久如濟今日者何其榮也固本扵上之大徳其亦濟之賢太淑人之福有以迓承之歟宜以爲濟賀又曰人之所尊君親一也自濟官侍近先朝所以寵待之何如上所以親用之何如濟素所自任又何如其肯久暱於私而後扵公乎請以爲濟祝濟起謝曰防子言溥猶將自奮矧子之篤我扵義敢忘率承遂次第其說書之簡端

送陳賞序

元有天下將百年吾邑之士登仕籍者十數姓而以科第顯者楊與陳也兩姓世以詩書行義相髙又爲姻好不絕贑州路推官冢嗣潮州敎授實先待制公子壻而余又陳之出也兩家中更亂離殘壊之餘髙門大第莽然瓦礫之墟其子孫猶有不墜詩書故習者誠先徳之遺矣教授公之孫前監察禦史仲述博學淸修爲名進士爲禦史十年聲譽表然其沒也無以爲斂一子賞蚤防母貧苦依養扵其叔十數嵗能究知其父之爲人刻志讀書勵行以求不辱十五挾冊往教南村北疃以謀其父自幼至長事其叔父母如父母處其従兄弟恭愛不異同產𨿽防利不以苟取𨿽周親行有不義未嘗妄處裏之賢者固以賞爲難不賢而困辱賞者亦多矣賞皆不顧方孑孑走數百里求師而學焉弱冠遂選鄕貢於乎賞可謂難矣邑人之子弟不暇論若吾兩家之子弟有如賞者乎今年賞防試禮部不偶而歸察其意無有所不懌吾不患賞之歸不能安乎貧賤也吾懼賞去此而畫焉夫吾兩姓之子弟偶無賞之孤貧困苦故不自見如有之安知其不能自立如賞者乎邑人子弟多矣或吾偶未之見安知不有如賞者乎卽使皆不如賞賞不宜自足也孟子曰友一鄕之善士爲未足斯友天下之善士以友天下之善士爲未足又尙論古之人故出一言必求不倍於古人行一行必求不倍於古人誠於其內而爲之不巳焉未有不至者也揚子云曰百川學海而不至於海丘陵學山而不至於山惡其畫也畫斯巳矣賞可不致其力哉賞歸見吾兩家之子弟以及邑人之子弟亦爲我語之

禾溪樂氏族譜序

樂氏出子姓宋防子之後曰公子衎字樂父子孫因王父字爲氏自望諸君而下代有聞者泰和樂氏五代時諱糾者始來居邑西之禾溪世業儒仕宦科目傳續不乏而積善累仁源厚而流逺子孫至今不廢詩書之習蓋鄕之故家也夫所號故家者必其仁義之行詩書之業有肇於前有承於後愈逺而愈不替茍非是二者而徒恃其貴富貴富不足恃如子孫不能自修以善繼又或有忝焉者此得號故家乎樂氏其無忝者哉樂先世譜牒文字悉燬於元季之兵其孫集重尊祖敬宗之心據其所聞所知因舊譜而爲圖凡世次昭穆逺不能詳者闕之旣自爲序又求竹亭王先生序之集字大成好學有文嘗従授經安成劉云章先生洪武庚戌試有司不偶卽退伏不出而益修其徳義大成卒其配胡守節不嫁訓勵其三子嗣先人之業皆卓立爲鄕善人樂氏其無忝故家者哉今大成之孫防又以譜求余序防今用薦授湖廣按察司經歷然余願有爲鄕邑告者大成之子仲韞吾邑共推其仁人長者蓋數十年來邑前輩好善者多巳物故後生晚出知有利不知有義或身沾一命或家崇百畆輙侈然恣肆豺視其鄕人漁之風作而告訐之俗興矣然卒之能保其所得及其身家者寡矣惟樂氏之宗獨完誠以仲韞爲之長也仲韞恂恂未嘗茍取一毫而恆損巳以益人間聞其子侄以過舉召怨卽踵怨家門謝之曰此吾未嘗敎訓之過也或聞有所侵利卽損巳償之然終不以詰其子侄其子侄聞之亦慚懼自攺嗚呼仲韞巳矣安得復有若人者乎鄕有善人斯一鄕賴之家有善人斯一家賴之今安得復有如樂仲韞哉吾故表而出之

送劉子敏序

鄕先生廣西僉憲王公子啟分教鄕校時識子敏扵童丱言於邑大夫以爲弟子員先生嚴毅方正諸弟子員鮮有當其意者而愛重子敏其有意乎造就之矣期月而先生沒時子敏在羣居中惇厚和易恂恂惟謹他之爲弟子員者不及也餘年與子敏相上下當是時與之交於今二十餘年回視曩時與子敏同門而不及其惇厚和易者皆巳物故子敏方駸駸乎榮達之域未已也謂人之壽夭貴賤窮達不本諸身之所行可乎子敏擢自太學生兩爲禦史爲縣令而至山東按察副使今再調湖廣可謂榮矣生民之安否百司之賢不肖惟風憲之軄得言之非如其他官守有出位之嫌也今朝廷急治如渇有能陳說生民利病若之何當建當革而便𨿽布衣防賤之臣率加奨而超拔之言之誕妄無取猶曲垂奨借庶幾以來四方之盡言是得言之時未有如今日者也吾嘗道江漢之間其民𨿽勁悍然或盡室出力赴公未嘗嘆咨其牧守之吏遇之或不以道未嘗自言而其病也久矣蓋仁人君子觸於目未有不隠於心者夫處當言之職際得言之時而觸於目隠於心猶曰姑徐徐云耳仁人君子豈若是其恝哉士不仕則巳仕而登顯用任重寄則當謹其表率明於大體公其視聽推其至誠惻怛之心善善而惡惡以求利乎民盡乎職不負國家所以簡用之盛心庶幾不忝其榮也子敏勉之子遇同官黃宗載吾故人也爲我謝焉

黎氏倡和詩序

永樂壬辰余校文禮部得臨江黎潛輝所試經義論防溫厚而詳雅三復詠嘆以爲可以想見其人其後曹禦史冀成手一編視余曰此黎充輝之詩潛輝兄也淸新雅則有唐人韻致類好古絕俗之士者因共慨嘆二惠競爽於今絕無而僅有他日從中允吳公得其所自焉蓋其先君子秉徳樂善惇詩書務禮樂所居距石門梁先生甚邇相好也於是充輝従先生涵濡其敎而薫炙其化久矣潛輝從而私淑之深矣孔子曰魯無君子斯焉取斯而州閭鄕黨所以重有道徳老成者歟今又得其伯仲京華倡和之什讀之贍而實婉而切雍雍乎塤箎之相和也韡韡乎華蕚之光映也繾綣乎彭城夜雨之鐘情也而其歸則在於立身行道孝親忠君之大端何其友愛之篤歟夫詩以言志也卽其所言知其所存卽其所存知其所立於是可以知黎氏兄弟之立矣淸江玉笥之間山川靈秀鐘於人挺然英傑兄弟並起馳聲當時而流問來世如二劉三孔者去今未逺也將無繼之而興者乎黎氏之兄弟未可量也其侄某盛年力學文采煥發不愧諸父黎氏其有不興者乎而吳中允李郎中錢檢討相繼和之金舂而玉應皆可貴也余故引諸其捲端

送胡敬方序

敬方世家吉水其篤實之行通博之學博贍之文十餘年來一鄕之學者多師之環其鄕數百里之學者多慕之自其防鄕校登成均搢紳君子遇之多敬禮聞之者多願見之也非其有諸躬何以得於人如此哉而賔興之嵗羣試於有司數矣數不偶去嵗試京闈遂爲春秋之冠旣防試禮部又不偶而受敬方之敎者累累擢髙科躋淸要豈其學獨利於人哉抑其所存心不急於達乎夫學充於巳而後能成物道畜於身必將以用世理也亦君子之心也或曰千里之駿超逸之才彼求之驪黃牝牡斯戾矣抑固系其命耶或曰物貴者不速售利厚者必遲獲故連城之璧至扵三進任氏之釣不取近效夫孰計敬方之獲不逺且大哉敬方之言曰古之君子志在乎內豈計乎其外也天下之道大而君臣父子夫婦之倫細而萬事萬物之故凡孔孟以來諸君子所務者吾不敢巳焉吾何暇計其外乎於是知敬方之志逺且大也今自太學歸省於鄕士有求餘言贈之者是以書此使學於敬方者皆知其志

送族孫朋逺訓導序

族孫朋逺來京師得廬陵縣學訓導將歸求贈言嗟乎吾老矣何言而吾宗人也忍無一言夫簡百里之俊秀居之學而設官以敎之將以待國家之用爲致理之具也而非學之通徳之備才之周何以爲施敎之資哉矧士生廬陵其俊秀巳異於常倫又漸習賢父兄長者之化導有素如施教者之學之徳之才或有一之不足豈徒無以厭服其心而毀且辱所繇作也朋逺其務加進於巳哉嘗觀世之爲教官者有善不善焉善者一志於公而無私旦暮坐講席與諸生道正道眀正學退則考古聖賢言行之懿用充於巳而應於人非公防未嘗渉迹守令之庭非義所當得不苟取一芥以是功業益著而祿位益進不善者率務私倍公日徒飽官廩不之東家之西家宴防傲嬉間稍一坐講席諸生就質所疑有噤不能吐一語者甚者役志嗜欲日趍走守令庭下有所幹乞卑卑效兒女軟媚語求矜念用苟利於巳於義不義不復計以是聲迹壊而僨敗及之其爲賢不肖何啻霄壤懸絕也朋逺其務愼修於巳哉勉企夫善者而戒夫不善者子之善其孰之禦哉楊氏世以淸白聞不必逺舉由元至今一二百年間內自朝著外至郡縣百司之軄無不有焉而無一人以貪墨失官者朋逺必克繼之而後爲楊氏賢子孫吾𨿽老尙冀日見楊氏子孫之皆賢也朋逺勉之

中溪八景詩序

安成彭氏世居邑東中溪之上據山水之勝山則直其居之東曰東陽峯上有巨石將雨則雲气自石出土人常視爲雨候其南有石巖如屋髙廣可數丈中祀唐安成今劉像志云像死爲神祀以祈靈雲南又有白馬峯以劉像嘗乘白馬駐此峯特髙諸山常先得旦日南稍西曰黃牛嶺昔有仙人乘黃牛於此得名山趾磅礡而髙峻絕出當日暮景暝獨受返照屹立類金璧可玩嶺之顚舊有臺相傳嘗有三仙人止此民築臺祀之臺久廢而至今或見有夜光如燈煜煜其上者水則直其居之北有潭在石橊峯之麓昔有沒而漁者見陰洞有石牀老人臥其上蓋龍所居也東北有玉井泉甘冽而源深厚夏旱不竭南有宻湖廣數百畆產菱藕魚鰕之利而深不可測有潛蛟其下好事者析爲八景今彭氏之彥毓敬舉進士在京師思之不能忘求翰林諸君子爲之賦詠旣又求余序之夫人於山水之勝非其資識淸明襟宇灑落無利欲之累者不足以樂之樂之而至於旣去不忘又托於賢士大夫爲之發揮蓋樂之深者也毓敬其所存固有過人者哉天下嘉山勝水豈少也不聞於人則亦與棄物何異中溪之山水其自今焯焯於世哉吾聞安成山水之勝中溪其一也安成之民多俊爽魁傑尙气節其俗之善家詩書戶禮義而代有聞人所従來逺矣其亦山川靈秀之所鐘歟蘇文忠公記眉州逺景樓而稱道其俗則吾於序中溪八景之什安得舉彼而遺此哉

送學士李君詩序

正統三年六月翰林學士李君時勉奏令羣臣歷官三年願展桑梓者聽臣歷三十年屬有史事未敢言私今史巳上幸賜告上曰如令初李君未奏謀諸同官皆曰翰林者天子之親臣辭令所出也論思所職也李君方握院章爲之長柰何去且上富於春秋萬防稍暇禦經筵孜孜聖學李君實兼經筵官柰何去曰諸君之謂我者公義也顧今廹於私情之不可巳孰有切扵我乎二三年來長子死妻死季子死比者同產兄又死一門之內寡孤森森愁餒泣寒延頸北望六七千里之外冀一頋視撫存庶幾不遂失所而吾能忍而委寘之乎且吾私計之矣聖明在上近進翰林正貳十有餘人皆愼簡也前此未嘗有今日之盛而經筵官尙十數人其輕重豈系一人哉我往決矣蓋眾非不明李君之情特以李君之有裨於公也其文學老成操行修潔正直可以表俗剛毅可以任事量足以容物而志不爲物所奪時𨿽欲尼之而不可也及奏而命下陛辭旣眾相與餞之崇文門外有舉爵而祝之曰父子之相厚仁也君臣之相厚義也仁義修而君子之徳立李君秋而往春而來公私其兩盡也李君曰愛我以義亦仁也敢不敬承於時學士十人皆賦詩送之謂余爲序余亦賦四言一篇致申告之意其詞曰

湛湛川流東合而下君子有行逖矣南土興言送之於川之滸或山而峻或淵而深言念君子如玉如金宿昔言笑良獲我心呦呦麋鹿羣處中野雝雝鴻鴈亦集洲渚云胡仳離當我與女歸哉優優我私旣遂我職在公敢懷豫怠先哲有言夙夜匪懈恵風布和倉庚時鳴北望都畿我心怦怦來覲於庭我心載平

東裏文集卷八

欽定四庫全書

東裏文集卷九

明楊士奇撰題防

防趙子昻書東坡定恵院海棠詩後

定惠院在黃州海棠在院東小山之上公初謫黃每嵗花盛時必擕客載酒往防公未去黃而園巳易主然至於今讀此詩者如親防其防物因人而傳信哉評者謂此詩海棠千載所無此紙又趙文敏公所書豈非二妙而宋學士梁石門表然人望皆有題焉可寶也巳

書掲學士楊氏忠節祠記後

按楊氏自唐天祐中刑部員外郎承休使江南楊行宻亂不得歸遂家焉此楊莊湴塘之祖也自唐祭酒膳從僖宗入蜀者安成之祖也𨿽皆居廬陵而所從來者實異掲文安公爲此記稱廬陵之楊自蜀徙蓋公止見安成之譜以爲楊莊湴塘皆同出此故誤耳安成之族正議大夫知肇慶府事仲謹乏嗣以其先與楊莊湴塘同出漢太尉乃之湴塘求叔先之子珪孫爲嗣更名孖仕爲贑州路總管吏部侍郎孖之子知昆山州事學文不忘其父所生以私錢復文節故居又割田百畝建忠節祠故孖學文皆得列祠祀中而求記者實學文之子元正也孖之所生𨿽出扵江南而所爲後者則出扵蜀元正之所藏文安之所見者蓋蜀之譜此記之所以誤也今東平知州瑒字季琛楊莊之出也往年來京師過余語其故甚悉近其子監察禦史黻爲余致此記謹備識扵後以示來者

防與友蘭生往復詩後

右詩三十六首昔余客武昌時與友人陸伯陽往復之作也伯陽卒今二十年其子琇稡而錄之求識一言夫敬父執者敬父之推也余奚辭苐念余初至武昌與伯陽一見相好如平生或數日不見輙奔走相覓各出所爲文章相防切常延余坐友蘭軒置酒防茗相譚論爲樂忘爾汝有過失相規無所顧避蓋相聚七年而別別逾年復見之京師相握手累日綢繆不巳然猶相責善不減武昌時也旣別數月寓書貺余余得書三日則聞卒是日余始授官賀客滿座而餘悲發扵中隕涕不已嗚呼惜哉余平生交友多矣或亡沒或散處獨伯陽至今常往來扵懷也伯陽名闓揚州興化人洪武中仕爲楚府伴讀爲人端直潔惇行義然嚴於是非邪正之辧不少假借以是寡合盡武昌士樂交之者不數人而與之交者必相輔以道其文章長扵詩古體宗魏晉宋近體主盛唐兼工書法極力鐘元常王逸少父子嘗曰去此非第一義畫山水木石亦爲當時所重蓋髙尙絕俗之士也世何可多得哉其卒時琇始數歲未有知也今頎然能卓立知所重矣故述其父文行之槪使圖無忝焉

書宋髙宗手詔後

右宋思陵賜呂忠穆公頥浩手詔一道公九世孫今福建按察僉事升之所藏也升前官江西時嘗倉卒失焉後二十有三年廼復求得之間以示余詔紹興五年所賜蓋紹興三年公罷左僕射爲觀文殿大學士提舉洞霄宮居臺州五年起知潭州兼帥卽此詔所命也是年夏嶽武穆平湖冦楊太此命當在初平冦之後公至潭適大旱究心荒政盡力拯濟所全活甚眾而明年冬遂攺浙西安撫制置大使判臨安府在潭期歲而已夫以公平生愛君憂國之切而此詔詞防深厚誠要義激庻幾可爲上下交而其志同者也然公之大忠在扵力排和議以圖恢復之績以雪君父之恥而當時文武大臣斷斷同公此志者如李張韓嶽諸公可爲眾矣然卒不能以勝一逆檜之邪致宋終以不振嗚呼天下國家以眾君子興之而不足以一小人敗之而有餘此聖人扵坤之初六所以深致夫履霜之戒也歟三復感嘆志其後以歸之

題歐陽文忠公誥命後

此宋慶曆三年歐陽公修知諫院所受誥也誥辭孫抃行時公自滑州召還是年三月與余公靖王公素蔡公襄俱爲諌官號四諌四月夏竦呂夷簡皆罷而杜韓範富諸公相繼入兩府想見其一時公道昭明善類鬯達天下日躋扵治盛矣哉扵今三百八十年此誥今藏扵公之十四世孫齊又以見名賢之後能永保之也余與齊邂逅北京獲拜觀焉敬志其左

題宋歐陽譔告身後

宋陳東歐陽澈皆以忠言見殺髙宗朝後髙宗悔之此誥其褒卹之命也蓋初爲小人所蔽追悔之詞𨿽切無及然覆轍尙可以戒後而無幾胡銓韓紃言和議何兌言馬伸存趙之功梁勛言金兵必至宜有備皆逺竄𨿽不死死等耳惡睹其克戒也哉嗚呼爲國之患莫大扵殺忠言爲臣之禍莫慘扵以忠言見殺此誥至今三百九十年矣𨿽傳之千載不能使人讀之不興慟也

題歐陽文忠公墨迹後

右歐陽文忠公手書三道皆防母時所作前後二書無所與者姓字當是徐無黨其第二書蓋與十四弟名煥者公之母夫人皇祐四年三月卒明年八月自潁歸葬吉水畢復至潁前後二書皆未發穎所作其云七月行者蓋前期之云也第三書則皇祐六年在潁所作公防母逾年而始克葬觀所以盡眾人之意致其詳愼而後卒以禮自斷之前軰君子扵大事不敢忽易如此哉

題夏少保家藏麥舟圖

先儒論觀人當於其气象文正公所存藹然物我之無間豈非仁者气象哉忠宣蓋有父風者也麥舟之事此其端耳嗟夫使範氏父子之志得盡施諸當時斯民之被福何如哉

書呂少卿所藏戒石銘後

右宋黃文節公庭堅書戒石銘有呂忠穆公頥浩題識戒石銘本蜀王孟昶所作宋太宗摘其中四句令天下郡縣皆刻石寘公署之前覆以小亭長吏坐則正對之此蓋髙宗紹興二年六月復頒庭堅所書摹本扵郡縣命長吏刻石置坐右是時軍旅之務方殷廟堂曰不暇給而能用意扵此可見君相急扵所重而民心所以不去宋也忠穆前年九月自開府儀同三司拜少保尙書左僕射同中書門下平章事兼知樞宻院事是年四月奉詔都督江淮荊浙諸軍事如鎭江開府七月召還此當是還朝後所題扵今二百九十有五年矣當時郡縣所刻石者今多不存余猶及見士大夫家所藏建康及紹興石刻拓本此本莫究所出而忠穆九世孫大理少卿升間以見示爲書其後以歸之

題晦庵先生墨迹後

右晦庵先生書小宛詩夙興夜寐四大字今兵部尙書錢唐方公之所藏也先生上承周孔道統之傳故凡一言皆將爲天下後世之法而亦皆本扵聖人之經此四言與易之自彊不息書之無逸同理蓋人無貴賤大小未有不由斯理而能有成至於爲子爲臣其宜務於此加切故曰夙興夜寐無忝爾所生又曰夙夜匪懈以事一人公今爲國大臣承寵眷之隆二親具慶躋耄期之壽爲天下所歆羨仰望而惓惓於寶此書者其將佩古人之格言防忠孝之大節將以示法天下之爲臣子者乎此公之所宜勉也因拜觀此卷謹識其後而歸之

題劉士皆所藏時賢翰墨後

士皆好書集今翰苑諸公之善書者爲一卷介余評一言余不善書何言然頗識其理蓋其爲法與爲人同道體貴端而不肆韻貴淸而不俗貴沈著而不揚貴蕭散而不滯貴內剛而外和貴神完而理備隨吾心之所欲而不越乎古之人矩度斯善矣士皆以是求之則其髙下深淺可得而言焉

題贈劉士皆詩卷後

朝之公卿大夫賦詩以贈其友之行者始見扵周之崧髙烝民皆尹吉甫所作也舊序以爲美宣王之詩說者謂人君委任得人而寮友賦詩以相娛樂則人君之美亦可見矣士皆起科第任風憲此卷賦詩贈之者十有四人首序一人皆翰苑名流也其人名位大小古今不可槪論而詩之防或舉其職或勉其徳以及夫徒禦之光華逺行之懷思皆兼而有之其庻幾孔碩淸風之作歟士皆𨿽去此有離羣之念而時一展翫亦可以自慰矣

題陳仲易先生墨迹後

右豫章陳仲易先生示教學者數事本末有序精粗畢舉窮理爲先涵養爲要皆原古人之意非獨以資科舉之學也蓋前軰大儒君子施教皆如此今其法𨿽在而從事者鮮士習之不古非由教道之不明哉士奇考家集先祖金洲府君兄弟皆出吳文正公之門而其初皆自陳先生今景陵教諭熊子維出示此卷蓋先生手筆再拜端誦起敬起嘆謹錄一本藏於家而識其後以歸之

題誠齋楊公易傳槁後

吾鄕楊文節公著易傳二十卷宋理宗甞詔給札其家錄進宣付祕閣當時已板行而其槁前百餘年尙藏楊氏元季之亂所存無幾矣此小畜同人大有三卦公族孫黻所藏皆公手筆其中有一二處竄定而重錄者至今二百餘年楮墨如新誠可寶也公與晦庵先生交防有講論之益先生平居論人物於公極推重而未嘗及此書者蓋書成於先生旣沒之後也此書本程子其扵說理粹然而多引史傳爲證程子以易爲人事之書晦庵先生甞論之矣而公自序此書惟中能中天下之不中惟正能正天下之不正中正立而萬變通至矣哉其不易之言也因黻出示此卷拜觀之餘謹志所聞扵後

題顧知州墓銘後

吉太和州知州顧侯墓志銘亡友翰林侍讀兼右春坊贊善梁潛用之所作其槁尙藏吾家用之沒後六年侯孫壻刑部主事陳亢宗得錄本而題云翰林侍讀林環作非也林莆田人與餘同官十餘年其扵侯及侯之子若孫蓋未嘗相聞也非傳錄之誤耶余與用之皆太和人侯爲州時余兩人生數歲耳侯後遷廣東往來過太和戀戀不忍去其民亦如太和之人之不忍去侯也故侯之本末非太和之人莫能悉而此文髙古亦非用之莫之能爲也國家初平海內吾州之守最賢且勞者吳侯去疾及顧侯耳吳侯之後無聞矣顧侯有後在吳中及番禺又有用之爲述其平生可以無憾然太和之人道顧侯善政不止扵用之所述州治之東瀕大江有傑閣二侯閒暇所登臨而適也其題詠皆刻石存焉至今父老過之徘徊而不忍去又有至扵流涕如襄陽之人之於羊叔子故者用之此文太和之人固傳之豈獨侯之子孫親戚哉因亢宗求題故爲明白而歸之

書沈學士所藏胡學士艸書杜詩後

三十年來士大夫以書名家者光大之行艸民則之八分皆獨步當世兩人時同在禁林亦交相推慕甞出所有以易所無此詩光大爲民則書跌宕雄偉得意之迹也作書必盡臨池之工而非天趣自得不臻於妙二公皆有蕭閒簡逺之趣故髙出眾作光大謝世己一紀民則間出此書見示昔人有言懷舊惟顧念之淒愴蓋僕於光大亦然

書伊蒿子傳後

永樂中朝廷初建北京作宮殿百工所用一賦於民而分命京官督辦於郡邑是時將命者能務公戒私不貪黷厲民者殆十之一二而能視爲當然不自矜衒名譽者蓋百之一二焉此非審扵義而篤行有素者不能扵時吾得刑部主事嚴本志道其百之一二者歟志道奉命在太平府時奉命督辦於太平者非一人公館不能容則分寓僧寺寓寺亦非一人而僧獨禮重志道曰君子人也一日民有懷白金數十兩詣寺賂他督辦者而誤詣志道旣而民驚愕失措欲引去不能志道詢之具以實對志道卽日徙寓學捨寺僧初莫知其由自疑有所失禮而見逺也懇畱之且謝過志道笑曰吾欲就儒者談耳旣絕口不自言人莫或知者志道竣事去懷白金者乃顯言其事一府之人嘆曰君子哉嚴君君子哉嚴君時督辦後期者例罰工作志道不忍急責民或曰獨不慮罰工乎曰吾巳辦之蓋先寓書其子鬻田爲工作費後監察禦史尹崇髙太平還語余其事繼數遇太平士人語其事加悉余以告刑部侍郎張公公曰志道言行皆儒者且其明法律得古人精意扵今鮮比余時侍仁廟監國南京甞閒暇顧問京官之賢者余以志道對曁仁廟嗣統褒勑羣臣扵志道有操履之潔之語蓋上知之有素也初余求識志道未得來北京因段時舉始識之其後一再往還方圖托晚歳之契而志道引疾南歸矣間得張宗海胡敏徳周恂如所爲伊蒿子傳讀之嘆服不巳敬附此於後以補傳之闕云

恭題仁廟禦制詩後

永樂丁酉太宗皇帝復巡狩北京仁宗皇帝監國當時畱侍監國之臣悉簡惇厚而恭愼者而文臣之預宻務者三人吏部尙書兼詹事蹇義翰林學士兼諭徳楊士奇翰林侍讀兼贊善梁潛仁廟好文重士樂善有誠時節宴羣臣間賜詩奬諭而三人者所得爲多右詩二前賜臣士奇臣潛凡書二紙悉識以東宮圖書而分賜之蓋同侍晏也後詩亦識圖書而專賜潛其詩一書侍讀一書贊善者從略而互見也觀於此詩則知上之所以重潛潛之所以事上交得其道矣明年潛卒時無彊壯子弟在側所得奬諭詩文好事者知其爲寶率持去其子楘能記憶二詩比求善書者錄爲捲以臣士奇先朝舊人且其父同寮也求識之臣侍仁廟監國最久仰窺聖志蓋未嘗一曰不在君父不在生民不在求道而咨賢也仁明之徳從古鮮儷焉潛卒後七年宮車上賔想見明良神靈感防今侍龍禦扵三光之表而臣衰病餘息徒抱烏號而永慟獲覩此卷拜稽三復老淚橫流謹識嵗月如左

題朱文公墨迹後

古人於墓銘碑志𨿽細防事必謹然紀名臣鉅公之事無小失者亦難矣韓忠獻志歐陽文忠之墓其序文忠與尹師魯余安道坐論範文正公被黜與文忠所自志先後不合蓋功績繁重當時止據其家子弟所述書之不及詳考也韓歐同朝最久最相知猶不免此失況文公爲張公後軰於追述能免無小失哉而公常以爲愧此大賢君子之心也以文公之學之識著一書歷十餘年義例始定而猶汲汲求正於人此皆後學所當師者因拜觀此書扵京口何彥澄所敬識其後又錄以藏於家云

題蕭氏瑞芝詩文後

桃源蕭惪聚以運賦來京師將歸持鄕先生所爲其家瑞芝詩文十首屬余題其末蓋舊簡歲久不存其九首出於廼父安正所記憶瑞芝記一首先伯祖主簿公所作則余錄諸家集以授之者也當元季兵亂四方塗炭之際安正之父斯和富而好禮積而能施屹然以保障其鄕自任卒之其鄕無防盜攻剽之爲父子夫婦相保聚如平時此芝所以發祥而先生君子所以作爲文章稱述詠嘆累累其盛如此也其光逺而信後豈有窮防夫事以文顯文以人傳不知其人讀其文而欲信之不疑難矣當是時江右文物盛扵吾州諸先生君子或仕而旣退或隠而未出旦暮聚防相與磨切頡頏所自樹皆不肯茍且在古人下姑卽是集所存者而防其略焉康先生字宗武從防吳文正公爲髙弟學行醇實爲慶洲書院山長齊魯關陜之士多從之防傳其學者往往去掇髙科爲顯官學者稱匡山先生主簿公字公望先待制冢嗣學者稱望之先生當時文學之髙古操行之峻潔表然鄕邦不可以第二在朝如虞文靖公歐陽楚文公參政相臺許公皆甚推重自劉先生以下逮際皇明混一海宇始出仕劉先生字子髙後更名崧起家職方郎中再陞至禮部侍郎權吏部尙書致仕又起爲國子司業其盡誠敬以事上謹於職任務當大體其卒也髙廟爲文祭之兩王先生實伯仲沂字子與甞以說書徴授同知福建鹽運司未赴以老罷歸矩度嚴肅辭气溫裕學者敬而親之稱竹亭先生佑字子啟初爲監察禦史陞廣西按察僉事知崇慶州所至鋤姦植善風槪凜然歐陽先生字日新爲臨淄令其政寛簡而重禮教有古循吏風楊先生字自立羅先生字子理鄧先生字崇志三先生布衣時爲金石交時稱楊羅鄧砥礪踔絕冰蘗不過其將仕也相與約曰吾徒幸獲事明天子行或纎芥有怍古人復何顏相見哉其後楊先生自吏部主事四遷通判杭州府羅先生爲惪安府同知鄧先生爲四川鹽運司經歷三先生居官𨿽造次隱防之際必在扵所學其卒也皆不畜一錢以遺其家張先生字子召差後出爲丞於蜀其治民以平易而持己介然嗚呼之數先生者其所樹卓卓如此夫惟不言言必有徴蕭氏斯文之著夫豈偶然之故哉余少時親睹劉先生以下數君子與安正往還契好甚厚毎防桃源山中必過淩雲軒畱止數日極懽然後去要之不獨文字之交而已然則覽斯文者蕭氏先徳之徴西昌名賢之眾安正交防之盛槪可見矣蕭氏之子孫其世世寶此勿壞哉

防黃檢法告身後

右宋禦史臺檢法官永嘉黃衮歷官告身三通公七世孫性什襲惟謹性之子今右春坊大學士淮以示余求題余考其時其人不能無嘅焉者第一通紹興八年公爲饒州司法參軍時所授是年三月秦檜自樞宻使拜右僕射同中書門下平章事仍兼摳宻使五月王倫使金還檜力勸思陵屈巳主和議左僕射趙鼎持不可參政劉大中附鼎議扵是檜使臺臣劾大中十月罷知防州鼎亦繼罷爲兩浙東路安撫制置大使兼知紹興府十一月樞宻院編修官胡銓以上疏極論和議不便乞斬檜等遂逺竄侍郎曾開亦以論和議被黜而刑部尙書胡交修先以母老求去皆在八年鼎以下諸賢當時國家所恃以爲元气者一旦盡逐之蓋自是和議遂定而天下之事變矣後兩通皆不完有月日而無紀年第二通攺左宣教郎充光州學教授考之當是紹興十六年蓋前年十月以樞宻都承防兼侍讀李若谷僉書樞宻院事兼權參知政事十七年正月罷僉樞而眞爲參政苐三通權通判均州轉左承議郎時所授當是紹興廿三年蓋廿二年十月始以禦史中丞宋朴僉書樞宻院事次年十月遂罷至是而天下之事愈變矣若谷與朴柔佞檜防之散地取其易制二人拱黙扵位無足論林一飛兄弟黨檜靡所不爲周三畏親佐檜殺嶽飛小人之尢無忌憚者而皆柄用之賢者如吳表臣正直敢言志同趙鼎陳槖薛徽言皆以非和議見嫉於檜用未久而輙斥於親小人逺賢臣宋之不復振豈待他日而後見哉此余所以爲深嘅者也然當檜勢焰赫奕時姦邪阿附之徒一言茍合自散冗超躋華要如鄭仲熊軰者多矣黃公以紹興壬子張九成榜進士與仲熊同年曆官廿餘年猶卑卑以權州判轉承議郎終其身不過檢法官檢法在禦史臺與主簿皆從七品非公自重難進而若此乎繇紹興廿二年至今二百六十有一年性恂恂篤行以承家啟後爲務用淮貴封奉議大夫右春坊大學士淮起科目登淸華駸駸光榮未可量也賢者必有後撫卷三嘆遂爲題此

恭題國史院編官廖賜所受勑命後

國初循元之舊翰林有國史院院有編官階九品而無定員多或至五六十人若翰林學士待制等官兼史事則帶兼國史禦其後更定官制罷國史院不復設編修官而以撰編修檢討專爲史官翰林翰林自侍讀侍講以下爲屬官官名𨿽異然實不分職史官皆預講讀講讀官亦預史事所兼預職事不以書禦近年官翰林者多循國初之制書兼修國史甚者編修巳陞爲七品正員而仍書國史院編修官亦有書經筵檢討官者蓋仍襲舊制故也廖賜吾邑鄕先生字伯先舉明經擢此官此其所受勑命也國朝以來西昌之士入翰林自先生始然僅歲餘攺五河縣主簿卒扵官後五十年其從曾孫謨爲翰林庶吉士出此勑求余題謹拜手恭題於後

題胡學士遺墨

此亡友贈禮部尙書文穆胡公爲翰林學士時送進士劉咸士皆爲四川僉憲近體詩一首忠愛之意溢乎辭气之表君子之於人其道固如此也古稱仁者贈人以言言茍不出於忠愛可以爲仁乎公爲人簡肅不茍交防與餘同郡又同在翰林十七年交好最厚余齒少長然余有過舉公未甞不言余或有言於公亦未甞不欣然見納也兩人者恆以此相親蓋公於交際必欲彼此相益故爲文章亦務進人扵善道嘗曰吾不能效俗軰爲損友矣與公永別今四年三復此詩追念平昔不覺涕淚之交頥也士皆寶藏此詩其愛重公之意固與餘同夫重其人而不違其言庶幾幽明之良友哉

題絳帖後

右法帖十卷第一卷

帝王書二卷至四卷秦漢晉唐間人書五卷至七卷羲之書八卷至十卷獻之書蓋刻石在絳州世所稱絳帖者也宋太宗購求古法書刻板藏禁中大臣登二府者得賜墨本吾郡劉沆嘗位宰相以賜本摹刻傳於世自是士大夫又有摹刻以傳者南渡之前有六本而絳本在焉其後摹刻以傳者益多前三十年存者獨潭絳泉汝四帖泉汝不及潭絳今潭帖己燬而泉帖歸祕府此帖𨿽在太原亦不易得矣行人史常家藏此本誠可寶也然有志書學者尙以米南宮黃伯思所論考之

東裏文集卷九

欽定四庫全書

東裏文集卷十

明楊士奇撰題防

防瀧岡阡表

瀧岡阡表余得之子啟學士碑不載何人書意是歐公自書結體甚佳當時此文初出宋景文卽取求其生而不得則死者與我皆無恨數語書之以自省然則世之治獄者其可以忽哉

防李靖西嶽書

右唐李衛公布衣時上西嶽書眞迹蓋厭隋亂己極負濟世之志奮欲有爲而咨之神明之辭也士重乎立志飬气衛公此書志已先定而气蓋宇內矣是以卒能輔明主而建功業焉其書亦佳石刻在廣西余得之劉長吾僉事云

防胡忠簡公封事槁

右吾郡宋胡忠簡公封事槁有周文忠公楊文節公題防在後忠簡孫搢刻於融州眞仙巖劉長吾得之以恵餘者忠簡筆法出顏魯公蓋忠義之性有相契矣揭文安公謂此書本左司郎中丰城範濬舜文所爲將奏之以示忠簡忠簡曰書奏卽不免南遷子有老母不可以累母吾以奏之遂有新州之命余近於內府檢誌書見丰水志載範濬事云爲戶部檢詳時欲與胡銓相繼論奏和議胡首抗章範實從臾之胡之逐又贐其行未嘗云此書範所爲也丰水志作於宋南渡後當得實不知文安何自而云然也然文安云廬陵胡氏楊氏皆國家之元气故以所作楊氏忠莭祠記附此帖之後

防右軍十七帖

黃長睿云右軍艸書十七帖最爲可師此書中龍也張彥逺法書要錄云唐太宗購二王書右軍艸書有三千紙取其迹以類相從率一丈二尺爲捲此帖文二尺凡百七行九百二十三字今世不復見古帖獨泉州有石刻然己歸內府民間亦不復可得也此本吾近得之楊耀宗長史

防七姬厝志

七姫厝志張來儀文宋克溫書余得之姑蘇王汝玉七姫皆潘氏妾不負其主俱死於一日之間可謂烈矣而其文其書亦皆奇也

防王荊公詩

王荊公與其弟甫此君堂詠竹詩二首相傳皆公所書石刻在今應天府學公書气韻飄逸勢若率然而未甞無從容整暇之意亦自成一家昔人論公書類忙時所作此說非也但學書者不可爲法耳

題楊文川詩

楊文川名中字伯允吉水人宋忠防公之裔蚤從範文白公徳機有詩名揭文安公所謂得範之骨者也其詩兵後不傳間從其孫黻求之僅見此數篇然景星威鳯一出人知爲瑞物豈必其多見哉

防文山集杜句

右信國文公集杜句二百首皆在燕獄所作毎首有公自序其後鄧中齋譔督府忠義傳劉中齋撰公傳皆有資於此初公得死後吉水士人張毅【卽序中所稱千載心者】自燕以公爪髮及遺文歸而此詩亦在其中鄕郡舊甞刻公遺文兵後板廢今士大夫家間存其本永樂丙申余於京師遇此詩及督府忠義傳遂錄藏之

題劉山陰集

山陰集者淸江劉永之仲著仲修治春秋學詩文淸麗古雅爲當時所重工書法篆楷行艸皆有師承甞聞之長者始仲修旣冠未知學因過婦翁同郡練伯升翁長子婿也蚤有文譽翁家特異視之而庸眾人視仲修旣歸發憤就學日夜不懈親良師友講論切磋數年學業大進時譽更出伯升右是以士貴乎立志也又聞仲修家富於貲賖貸施數郡仲修獨泊然布素曰靜處一室書籍翰墨自娛客至不爲盛饌酒數行論文賦詩焚香鳴琴而巳家事未嘗一畱意非逄掖士亦未甞一接言笑可爲幽貞絕俗者矣

題石䢐徠集

宋石守道䢐徠集二冊守道與歐陽文忠公同年其平生見歐公所譔墓志公又有讀䢐徠集二詩極其愛重忿嘆之意皆載此集之後余得於翰林庻吉士吾紳古之君子正直自持是是非非無所顧忌類如此讀斯文者懦夫可以有立志矣

題歐陽文忠公事迹

按於役志九月壬辰安道貶筠州甲午師魯貶郢州丁酉余貶夷陵與髙若訥書云昨日安道貶官師魯待罪則余尹被貶在公之先明甚公諸子述事迹及韓魏公作墓志皆以爲公之貶在余尹之先魏公偶出一時之悞或但據其子所述書之而爲子職者不宻於考據如此𨿽非大闗渉可以率略乎

題通鑑續編後

右通鑑續編二十四卷六冊四明陳桱子經著刻板今在蘇州府學盤古至髙辛爲第一卷

契丹事在唐及五代者爲第二卷

後二十二卷則宋三百二十年事也孔子曰吾猶及史之闕文學者於前事據其所可知其所不可知闕之可也羲農以前遐哉邈矣非有文字之紀也其事間見於百氏所記者要多以意言之耳而必掇拾以補前史之闕亦異乎孔子之意哉昔劉恕作通鑑外紀避經而專采百氏之說金履祥謂其野而難質故作通鑑前編不復避經桱甞爲之舉要固主履祥之說矣而復著此卷何耶宋史於今少見全書學者於此編可以考見一代之得失嘗聞吾郡劉倩玉亦著此書未板行往年防其孫公潛云畱在永丰今不知其何如也

題通鑑前編舉要新書

通鑑前編舉要新書婺金履祥編四明陳桱舉要唐堯以下接乎綱目其體則編年其事則易書詩春秋其文則兼孔子春秋朱子綱目之法也刻在蘇州郡學余家一冊錄於中書舍人朱季寜蓋讀之竊有惑焉孔子傷周東遷之後堯舜禹湯文武之道不行上失其所以爲君下失其所以爲臣彜倫斁而天下亂故作春秋以正君臣父子尊卑內外之分以明堯舜禹湯文武之道向使二百四十二年之間堯舜禹湯文武之道行焉春秋之書無作矣春秋之後降爲戰國爲秦漢以至於隋唐五代其爲斁且亂益甚朱子效春秋作綱目亦孔子之意也向使戰國至於五代堯舜禹湯文武之道行焉綱目之書無作矣故春秋綱目之作皆以傷堯舜禹湯文武之道不行於世也新書用春秋綱目之法乃比堯舜禹湯文武之事而書之果可乎哉綱目者繼春秋而作以新書接綱目之前是無春秋矣其又可乎或曰此書簡要便於學者夫簡便者常情之所趍趍彼者必捨此使人皆求之新書之簡且便將捨易書春秋不講卒不知聖人之所以爲訓可乎不可也此皆余之所惑而不能通者願有質焉

題三禮考注後

右錄三禮考注六冊此書本吳文正公澄用朱子之意考定爲儀禮十七篇儀禮逸經八篇儀禮傳十篇周官六篇考工記別爲一卷見公文集中三禮敍錄及虞文靖公行狀如此甞聞長老言吾邑康震宗武受學於公元季兵亂其書藏康氏亂後郡中晏璧彥文從康之孫求得之遂掩爲巳作余近嵗於鄒侍講仲熈家見璧所錄初本注內有稱澄曰者皆攺作先君曰稱澄案者攺作愚謂用粉塗其舊而書之其迹隱隱可見至後曲禮八篇皆無所塗攺與向所聞頗同遂與鄒各錄一本凡其塗攺者皆從舊書之而參之敍錄其篇數增損不同敍錄補逸經八篇投壷奔喪公冠諸侯遷廟諸侯釁廟之外中霤禘於太廟王居明堂三篇云其經亡矣篇題僅見於鄭注片言隻字之未泯者必收拾而不敢遺今此書逸禮止六篇而中霤禘於太廟其篇題皆不著敍錄禮義傳十篇此書增入服義喪大記喪義祭法祭義五篇敍錄正經逸經及傳之外云余悉歸諸戴記此書傳後復增曲禮八篇凡增十二篇其中固有載入禮記纂言者矣不當復出也篇目不同如此其中又不及深考也余又聞老長言文正晚年於此書欲復加考訂不及臨沒授其意於孫當當罷官閒居甞爲之而未就也豈誠然耶然文正分禮爲經義爲傳今此書增入者禮義率混淆無別又其卷首亦載敍錄而與卷中自有不合者決非當所爲無疑豈璧所增耶璧素與余往來獨未甞見示此書其編乾坤淸气集以巳意攺古人之作者數處余甞與之辧皆以餘言爲然故知其爲人任意率略而於此書不能無疑於其所自增也然余旣錄此書不及再見不得質問姑志之以俟知者

題壇山石後

右吉曰癸已四篆字得之永丰進士劉智安石刻今在贊皇題云周穆王時所刻世逺不可知然字畫妙絕決非後人所及也

題正祀典名號詔書

右洪武三年正祀典名號詔書此制非自臣下建白一出我太祖皇帝聖智有以灼見唐虞三代聖人之意其封號或因或革皆允當乎天理人心之大公而盡革後來凟亂禮經之以爲萬世有天下國家者之法所謂大哉王言者也詔下之十五年臣詹希原書石刻之太學又三十有五年臣士奇得此本謹識而寶藏之

題詹孟舉千文

右中書舍人詹希原大字千文刻板在蜀中余得之禮部胡侍郎國朝大字希原爲第一蓋兼歐虞顏栁之法而有冠冕佩玉之風者也

防滕王閣序

右趙孟頫書滕王閣記刻板不知何在此本永樂十三年七月廿五日臣士奇侍文華殿所被賜者也筆意精妙絕倫後得孟頫書此記墨迹參較之乃不及此逺甚其亦得善刻者之助乎簽題當時睿翰所書謹識而珍襲之

防幹防字書

右顏魯公幹防字書辧別字之正俗及通用亦間有析其義者云幹防者蓋唐以書取士也而公眞書小字之傳於後者亦獨見此耳

防戴九齡和陶詩

九靈姓戴名良字叔能號九靈山人金華人少與宋景防胡仲申同學文亦齊名九靈洪武初屢徴不出變姓名隠四明山中二十餘年後坐累卒於京此集余得之丁鶴年九靈別有文集四冊余甞於趙彥如家見之醇粹愽雅有六一風致亦一時巨擘也

題王臨川文後

歐蘇曽王四家全集今書坊皆無刻板獨北京有荊公臨川集板在國子監舊崇文閣而所闕什一用之永樂八年扈從在北京印二本以一本寄余凡十冊旣巳錄補遂取吳艸廬先生所爲序冠諸卷首又取二程朱陸四先生及司馬文正諸賢所論公生者附於序後蓋凡天下後世之狺狺於公者皆吠聲而巳豈其眞有所見哉夫的然有所見者余之所錄是己

題諸儒奧論後

諸儒奧論二冊得於中書舍人建昌黃卓前軰讀史必因其人而考其時因其事而揆諸理故各極其所見近年鄕先生王子啟教學者讀史毎終一傳必作一論猶存古人讀史之法因附著之以示來學

書唐才子傳後

唐才子傳西域辛文房著十卷總三百九十七人皆有詩名當時其見於唐書者共百人蓋行事不闗大體不足爲勸戒者不錄作史之體也而讀其詩欲知其人於辛所錄宜有取然唐以詩取士三百年間以詩名者當不止於辛之所錄如郭元振張九齡李邕之徒顯於時矣而猶遺之況在下者乎而辛所錄者又間雜以臆說觀者當擇之

書十史詳節後

十史詳節總二百七十三卷史記三國誌晉書南北史隋書五代史題曰東萊校正兩漢及唐書題曰諸儒校正吾家十五冊此書務簡略至事之切要者亦或不載甚至節省助語詞讀之無味者然考東萊年譜不見校正此書世謂此東萊早年所成後悔之劉元城云古人著述多在暮年正爲此耳

書元首科程文後

元延祐乙夘廷試錄一冊蓋先待制登第之嵗於今百有二嵗余始得之前山東按察使郭儼彥荘元科舉取士昉於此而累科得士亦莫盛於此左右榜總五十六人是錄所刋對策凡四卷五十有三人先待制之文在焉而五十六人家狀及其初授官悉具也

書養防大訓後

右飬防大訓豫章熊大年集陳氏經學啟防初學經訓小學禮詩王氏伊洛精義饒氏性理字訓訓蒙理詩程氏毓防明訓胡氏序古千文朱子訓防絕句孝經刋誤十書而爲之者也自三言四言至於七言而終孝經於教童子甚宜端本澄源之書也然字訓本程達原因程正思之舊而增廣之者此云饒氏所輯不考之過也

書說文字原後

右說文字原一冊元周伯琦著伯琦字伯溫聞之前軰言元至正間初攺奎章閣爲宣文朝臣咸謂必命庫庫書榜是時伯溫𨿽在館閣精篆書而未爲上知庫庫曰令篆書宣文閣榜十數紙周不識其意一曰有防命庫庫書閣榜庫庫言臣所能眞書非古古莫如篆朝廷宣文閣用篆書爲得體周伯溫篆書今世無過之者上如其言召伯琦書下筆稱防由是益見進用前軰臨事明於大體而不自取其功與引防人材委曲成就之如此皆不可及因得伯琦所著書輙附志舊聞於捲之末

書六書正譌後

右六書正譌一冊元鄱陽周伯琦著伯琦翰林待制南翁之子官至江浙行省左丞元之士大夫以篆書名者皆推伯琦所著又有說文字原其自序云字原以敍制作之全正譌以刋傳寫之謬非獨攻篆之家所不可無於使學者得明古人作字之本意而不於俗者不爲無助

書新唐書後

新唐書二百廿五卷歐陽文忠公譔紀表志宋景文公譔列傳當時以景文所譔過文且一書出兩手命文忠看詳攺歸一體文忠曰人所見不同且宋公前軰遂己故事修書惟官髙者一人書職名時景文守鄭州在文忠下文忠曰宋公用力久且深何可掩哉遂於所譔各書之古之君子存心至公無欲上人如此吾家唐書五十四冊刻板在福州府學得之今翰林學士揚公勉仁云

書五代史後

五代史七十四卷總十冊吾郡歐陽文忠公著板在太學前史文章卓然髙出爲世師法者司馬遷史記班固前漢書及公此書而巳而義例之精史漢不及

題丁鶴年詩

鶴年其先西域人西域人多名丁旣入中國因以爲姓故鶴年亦丁姓其祖父皆仕元二兄皆舉進士爲顯官鶴年獨泊然布素寒士元亡歸四明與戴叔能相善尙莭操有孝行叔能嘗爲作傳後隠武昌山中余在武昌遇之甚相得時巳老矣別後數嵗卒此集蓋其卒後得之武昌鄧存誠

防安雅堂文

安雅堂文集閩陳旅眾仲著刻板在福州府學余家二冊得於翰林庻吉士洪遵道元之時閩人以古文名者眾仲其巨擘也余甞愛閩之善文者二人唐歐陽詹及眾仲同出於莆田常衮在閩最始識詹詹至京師名聞特甚而韓吏部尢厚之官至國子四門助教馬伯庸至閩最始識眾仲眾仲至京師諸公皆內交而虞學士尢厚之官至國子監丞其事亦相類然詹之文切深眾仲之文優柔惇厚此其所異也

題黃少保省愆集後

讀吾友少保黃公永樂中所作省愆詩集至於一再蓋幾於痛定思痛不能不太息流涕於往事焉初太宗皇帝將巡北京召吏部尙書兼詹事蹇義兵部尙書兼詹事金忠右春坊大學士兼翰林侍讀黃淮左春坊左諭徳兼翰林侍講楊士奇諭之曰居守事重今文臣中簡畱汝四人輔導監國昔唐太宗簡輔監國必付房元齡汝等宜識朕此意敬共無怠四臣皆拜稽受命其後凡下璽書諭幾務必四臣與聞時仁宗皇帝在東宮所以禮遇四臣甚厚而支庻有畱京邸潛志奪嫡者日夜窺伺間隙從而張虛駕妄以爲監國之過又結嬖近助於內賴上聖明終不爲惑然爲宮臣者胥懍懍卼臲數見頌系𨿽四臣不免或浹旬或累月惟淮一滯十年蓋鄒孟氏所謂莫之致而致者也夫莫之致而致君子何容心哉亦反求諸巳耳此省愆之所以著志也嗟乎四臣者今蹇黃二公及士奇幸尙存去險卽夷皆二聖之賜而古人安不防危之戒君子反躬修省之誠在吾徒不可一日而忽之也故謹書於集後以歸黃公亦以自儆云耳

題劉仲修書虞揭詩後

右元揭文安公憶昔詩四首虞文靖公寄文安絕句一首淸江劉仲修先生所書今翰林侍講金君幼孜之所藏也幼孜以示余世傳文安有憾於三朝新婦之評甞中夜過文靖一言不合揮袂遽去文靖寄此詩亦以寓憾又摘世所傳刻本此詩寄語傍人休大笑之語謂本於文安所爲範先生詩序而發援引左驗眞若有防然余意當時文安不畱遽去或牽於人事不得己未可知若所云三朝新婦亦評之云耳豈必貶之云乎貶不貶不暇論夫賢人君子之相與其言語文字之間或相推讓相辧論相評品皆出乎至公豈如今之無識訑訑自髙者之所爲乎嘗觀二公之文其相與辧論數數矣皆未聞有一憾焉者何獨怏怏乎是也此非與論杜少陵莫倚善題鸚鵡者類耶今觀劉先生所書而益知世俗所傳不可信先生嘗親炙二公使果如世俗所云何故書此詩都無一語及之如以爲不欲著揚前軰之過則二公他詩文可傳甚多又何必書此哉先生書文靖此詩第三句說與傍人堪大笑與刻本不同二字味此尢足以見二公相得之情溢乎辭气之表而刻本之誤政有以唘俗人欺世之論不可不辧故書於後且以質諸金君云

書延祐二年進士題名後

右元延祐二年進士題名記蓋先待制登第之嵗也此碑趙文敏公所書刻石在北京國子監此本故大學士胡文穆公所恵者虞文靖公云此科得士最盛蓋昔人嘗有記其先友者所以著一時交防之盛亦使後人之重世好也余旣得此碑又得當時諸公應試家狀並初授官及所選刻廷對之文附錄於後而此科監試讀卷等官及進士有傳在國史者又附錄焉庻以考見其平生行義政治而續有得其墓志墓碑行狀則皆錄附於陰其或已見於史而墓志等文亦不嫌於重錄者蓋以史之所書常略也永樂己亥正月壬子曾孫士奇謹識

書張文昌詩

唐張籍字文昌史稱和州烏江人宋湯季庸定爲吳郡人考韓文張中丞傳與湯說同文昌貞元十五年進士仕至國子司業其詩與元白諸人號元和體文昌尢長於樂府文獻通考云其集三卷又云張洎所編者十二卷又有季庸所編八卷余家所有五七言律絕及樂府凡五卷不知何人編

錄楚辭防

右楚辭一冊徳安貳守羅先生手筆先生學於元季兵亂之際不得書𨿽﨑嶇奔竄常晝夜鈔錄以讀今之學者幸遇太平無事之日得書甚易而往往不務力學此何怪乎後之人不及前軰也

劉職方詩防

右槎翁先生詩得之鵬舉之子鎡甞聞長老言先生八嵗能詩旣長遭兵亂𨿽奔竄巖谷﨑嶇無聊之際日必賦一詩不廢至遇朋徒相聚或興有所發輙累累賦之不倦也蓋其好學之篤如此然先生於明經於古文尢所篤好詩特其餘事耳先生徳義在人治行在史余因此集特記其好學一事以示後人云

劉文房詩防

唐隨州刺史劉長卿字文房與髙適同時揚伯謙選唐音列諸中唐其詩淸婉有思致然數遭廢黜故多憂窮沈鬱之意余所錄者傳於江夏蔣立恭家嘗見閣本詩後有序記碑銘等文此特錄詩而五言古體尢少伯謙選唐五言古體自陳子昂薛嗣通王孟儲李韋栁之外一無所取此錄豈與伯謙同意哉而篇目次第亦與閣本異

書三蘇文選後

三蘇文選一冊十二卷東萊所選建安蔡文子爲之注皆取其論治體而便於科舉之用𨿽不能皆純而讀之可以啟益胸次動蕩筆端未必無助也

題曾氏冠辭後

士大夫家四禮冠爲首古禮旣廢後世欲復之冠爲易而猶寡見焉前百餘年南北混一儒先君子布列中朝時吾郡曾公巽申應奉翰林獨用古禮冠其子遂爲諸公稱賞如此可以觀世矣今二三十年來朝之學士大夫家率用冠禮冠不用禮則胥視爲茍簡世道其漸復古歟此卷首載應奉訓辭而冠辭出吳文正公虞文靖公揭文安公州判許公皆親筆自元季之亂也流落他姓應奉曾孫少詹事棨求之數十年不得近有攜至北京者詹事已沒世詹事子積適至卽出厚貲購得之可爲珠還合浦積可能爲孝然積之先公及吳虞揭許諸公之言皆至理所寓積能明諸心修諸躬尢孝之大者積尙勉之

書元史後

此書於元百餘年之事備矣而亡國之際忠邪之迹或略或於故老所傳者相戾蓋當時急於成書不暇徧訪而詳覈也

防文丞相督府忠義傳

右文丞相督府忠義傳宋禮部侍郎兼學士院權直吾郡鄧光薦撰光薦字中甫學者稱中齋先生與丞相同朝此傳多本於丞相所自述故特詳實而後來作宋史又多本於此云

書孔子家語後

孔子家語一冊在江夏時得之南昌龍參參博學工詩有淸思喜防模盛唐吾友夏仲達特愛重之參惇契誼然不能擇交湘中有道士善詩參南防與之厚後道士以符咒敗官並捕其家其父走匿參舟參弟諫不可納參嘆曰豈有朋友之父有急而不容乎弟走告仲達仲達竊謂參曰不忍朋友之父亦念吾有父乎參𨿽悟終不肯明言遣之道士父心知其意去匿他處數日官跟捕得之他處匿之者同罪家屬皆徙邊參𨿽幸免罪亦因是盡喪其資易曰比之匪人參之謂矣若仲達非納約自牖者乎余目撃其事故因此書思其人而以志戒

防張旭艸書

旭書雄勁飛動神妙叵測而防矩固在凡今之慕旭者不免效杜季良之獘矣

防懷素帖

張旭書縱意豪宕變化捷出如健鵬掠野怒驥脫覊懷素得張之法乃淸勁精麗應防合矩蓋魯男子學栁下恵者故足重也

東裏文集卷十

欽定四庫全書

東裏文集卷十一

明楊士奇撰題防

防赤壁圖

蘇文忠公以誠意直道事君而爲李定舒亶之徒所毀責黃州賢人君子之心正大明白何往不自得矧公文章譬諸景星慶雲隨所著見輝煥萬物向使公不罹擯斥區區齊安山川風物有此光气流於宇宙間耶

題黃母劉傳後

昔屠岸賈之殺趙也將並殺其遺孤客公孫杵臼程嬰謀曰立孤與死孰難嬰曰死易立孤難耳杵臼遜其難者於嬰而自殺夫立孤古烈丈夫之所難也觀蘇平仲傳永嘉黃母劉氏保孤事豈不尢難乎哉蓋趙見禍於國之亂臣而黃見禍於家賊夫倉猝莫夜變房帷之內𨿽勇智士或不足禦況弱女婦乎劉之志所謂可與日月爭光非耶劉沒今六十年曾孫淮榮膺命追贈劉一品之貴殆天所以報劉與司馬子長著趙客事炳炳無窮於天地間平仲今代子長也將劉之事暴白後世豈有窮哉豈有窮哉

恭題仁廟璽書錄本

洪熈攺元四月之望仁宗皇帝禦奉天門召少師吏部尙書臣蹇義少傅兵部尙書兼華蓋殿大學士臣楊士奇至榻前追論監國時事奨與再四出圖書二以賜臣義得忠貞臣士奇得貞一加賜璽書極其眷待之厚夫臣之事君克效其分寸者皆職分所當然而明聖之心如造化於物一生意之不息何其盛徳也義和厚質實歷事列聖練逹而寛裕巋然國家老成人宜無忝於斯顧臣何人亦預濫被是以承命之日感激之私迫切心腑而慚悚之至莫措其躬曾不逾月仁廟上賓毎捧綸章血涕交隕今臣義祗事皇上倚注眷待之隆比於先朝駸駸有加上甞閱其忠貞圖書推廣先志特命範白金重刻以賜中外傳布歌詠盛美蓋孔子甞論孟荘子之孝曰其他可能其不攺父之臣與父之政爲難能彼特列國大夫耳今明天子實躬行之又何其盛徳也非臣義千載之遭遇乎君子承其遇必思信其道先儒謂盡已爲忠正固爲貞夫爲臣之忠莫大於陳善而非依隨之謂矣貞莫大於格君而非茍且之謂矣君子於道必有終身之志焉臣義別錄璽書爲副間屬臣識之臣嘗陪義同爲宮臣所以長益臣者多矣故不敢不以君子之道爲復臣𨿽孱弱尙願自勵以從其後焉

題安福戴氏所藏先世告身後

孟子論王政曰老吾老以及人之老謂推其愛親之心以愛人之親也四牡之詩曰不遑將父曰不遑將母曰將母來諗先王推已及臣如此所以得人心之深者歟三代而下至宋嵗致禮祖考必覃恩羣臣而並及其祖考庻幾猶有先王忠厚之澤也安成戴氏藏其先世所受宋封贈父母告身三通其一宣和二年六月所授其一建炎三年九月所授其一紹興二年十一月所授至今覽之足以歆動人心然建紹之主有不能自致愛親之心者由柄用小人之過大易所以戒小人勿用也戴氏先世在宋受告勅尙多數更兵燹獨存此三通後二通亦不完然其子孫數百年什如拱璧戴氏子孫於愛重其親無忝矣

書復立宗忠簡公墓碑捲後

爲政在使民知爲善而已而非有以勸之民或不知爲之也故尊徳禮賢表孝友褒忠莭皆勸民之務也宋宗忠簡公其孤忠大節所謂皦然可與日月爭光者而竟以譖憂憤死蓋天下後世所共仰慕而悼惜之者也然葬於潤無三百年已莾然荒煙衰艸之墟樵牧往來行道不弔此豈潤之人其心獨有異哉公嘗仕於此居於此至感慕徳義吾意潤之人必有於天下後世之人者何爲獨漠然若是也非由爲政者不逹勸民之道𨿽有公之賢不知敬禮而民之然歟今六七年前金華劉侯伯靜以監察禦史出守是邦一新政教修舉百廢乃復葺公之祠及治其墳塋又經紀其祠田命佛氏之徒董祀事而躬率博士弟子展禮墓下又刻石墓道使過者皆知爲宋忠臣宗公之墓於是潤之人始知有忠簡公又知爲善者之久而不冺而在已不可不勉於善也劉侯爲政可謂知所務矣去年與侯同在史館爲余道其事今侯去潤而佐江右大藩自昔江右孤忠大節如忠簡公尢多而江右之人固不爲潤之人之漠然也將侯所以加勸之者尙能拳拳如治潤之時乎

書宋謝少連贈官誥後

建寕府照磨臨江謝良翰出示所藏先世宋嘉祐二年贈官告勑一通蓋良翰十三世祖堪時以尙書貟外郎通判衡州用郊祀恩贈其父少連殿中丞者也堪天聖八年進士與歐陽文忠石守道皆同年友終殿中侍禦史其歷官頗多而所受誥勑蓋屢歷世變獨存此耳其書員外郎知制誥絳者謝希深也學士中書舎人偉者楊子奇大年弟也崇文院檢討公著者呂正獻也獨吳奎書姓當時臣僚於銜下但書名名有同者則書姓以別之蓋自丁度盛度始此誥至今三百七十有四年完好如新亦可以見謝氏後世之賢敬識而歸之

書石鼓文後

右石鼓文十元國子司業潘迪考訂音訓刋附於後在今北京國子監士大夫北京來者多得之以見贈此本得於胡學士光大紙墨獨佳此刻鄭夾漈定爲秦篆歐陽公集古錄疑此文自宣王共和至宋嘉祐千九百年且文細刻淺理不應得存又疑其自漢以來博古好奇之士皆略而不道余謂石鼓文決非秦漢以下之人所能所謂文細刻淺者安知當時不刻歷世久逺則磨滅如此而今文字之存者計裁三之一耳其中不可辧識者又三之一則亦久逺之驗也荒郊野艸之中古物委棄何限如其金玉之類𨿽殘毀不完茍遇之卽庸人小子皆知而取之矣爲石𨿽有文字苟不遇好古博雅之士則不爲世所知而不見稱道固其理也且三代鐘鼎卣彜之屬前未甞見稱於世而後來田夫牧子往往出之荒野埋沒之中者代有之矣何獨致疑於石鼓哉

書魯相置孔子廟卒史碑

右漢魯相置孔子廟掌禮器卒史碑順帝時所立在曲阜余得之陳思孝掌禮器卒史必選四十以上經通一藝雜試能奉先聖之禮爲宗所歸者見古人愼重如此也

書華山廟碑後

右華山廟碑得之子啟學士漢碑之佳者蓋郭香書漢魏以前碑多不載書刻人氏名此獨詳焉遂因之有聞於今自古賢徳君子冺沒無聞於後者何限而有聞無聞亦何足計哉若李徳裕位至宰相猶區區附名其顚欲托不朽歐陽公所以譏其近愚也

書夏承碑後

右漢淳於長夏承碑無書人氏名中書舍人陳登思孝定爲蔡伯喈書字畫特奇古蓋用篆筆也歐陽公集古錄無之趙明誠金石錄云元祐中洺州因治河得此碑於土壌中刻畫完好如新是冝歐公之未得也而近嵗廣平府民又因治河得此碑廣平古洺地蓋不知元祐之後又何時而埋沒也今視漢他碑尙完好物以晦而全固理之常也此帖余得於鄒侍講

書孔子廟學記後

右孔子廟學記古書碑盛行於今者尊號受禪及孔子廟學記三碑皆魏人書而尊號受禪世謂出鐘繇梁鵠竟未有適說惟廟學宋人以爲鵠書亦非碑所載蓋漢魏以前士人多能書不爲異也故鮮有著其氏名者後世能書者鮮故必著氏名以自表然凡一代之書必相彷佛論古書之體者考其時代可矣何必拘拘出某人哉

吳石岡紀功徳碣

右吳孫皓天璽元年石岡紀功徳碣八分書相傳出皇象極髙古而其文缺壊不可見者已三之一蓋宋元祐中此碣已防爲三在天禧寺門外時轉運副使胡宗師徙置漕臺今在應天府學又不知何時所徙也考吳志天冊元年吳郡言掘地得銀上有年月字遂攺明年爲天璽元年是年鄱陽言歷陽山石文理成二十字云楚九州渚吳九州都揚州士作天子四世治太平始又吳興陽羨山有石室之瑞又攺明年元爲天紀以恊石文此碑不見於志考其文有天發神懴等語則亦當時瑞應之事然天紀四年王濬遂入吳矣

告泰華府君文

右唐補闕韓賞告防華府君文韓擇木書賞所以盟於神者嚴矣士夫君子立志操莭防於內而已豈必盟神然後固哉必俟盟於神者蓋由其內知不足也

書千文後

右智永千文刻石在西安府學吾平生所得頗多皆爲親友持去獨此本紙墨尢勝遂爲家寶得之江夏宋鑑惟憲蓋宋大觀三年所刻永嘗書八百本歐陽文忠公集古金石刻文所得永千文疑其筆法不類者二百六十餘字意是後人所補遂去之此刻出於公沒後數十年使其見之當不置疑也千文所始蓋梁武帝令殷鐵石於羲之書中搨一千字不重者命周興嗣次爲韻語以教諸王前志所載如此歐陽公因見法帖有漢章帝書海鹹河淡百餘字遂以前世所有不始於羲之劉后村之說亦然余謂此百餘字亦出梁以來好事者所集不然自漢至梁其間能書多矣何以都不聞有一人見之於書而獨章帝哉

又

近見東觀餘論載米芾黃伯思所論然後益自信余說之非謬

書化度寺碑後

世謂善書者各得古人之一體虞永興得之東方畫贊歐陽率更得之樂毅論余謂此其初基之異耳至造極其妙隨意變態曷甞局於一體如逸少黃庭樂毅畫贊未嘗同也故歐陽醴泉皇甫化度其結體各異或荘或逸獨化度最爲得中然亦惜其石刻於今最爲缺壊也石刻西安府學

又

歐陽率更化度帖最宜學書者師法惜今漫滅不可識者幾半矣鄒汝舟庻子見恵此本蓋後來杭州明慶寺所翻刻者紙墨頗佳余去其所不可識而采其可識者表之以爲學書者之便

書皇甫君碑後

隋光防大夫皇甫君碑唐子志寧文歐陽詢書骨气勁峭法度嚴整論者謂虞得晉之飄逸歐得晉之防矩觀此其振發動蕩獨非逸哉非所謂不逾矩者乎初學者師此以立本而後入虞入永入鐘王有所持循而成功不難也吾家此本亦得之胡源潔給事云

又

右皇甫君碑余得之陜西憲僉門泰泰蜀人故禮部尙書門克新從子與相侄同爲太學生交厚故數往還餘家此帖比常所得者亦優

書孔子廟堂碑後

論者率愛世南書飄逸醖借然其從容防矩凖防之中學者湏心得也此帖余得之宋鑑惟憲

書昭仁寺碑後

唐昭仁寺碑余得之行人常熟劉紹碑朱子奢撰文而無書人氏名觀其結搆防模近虞世南而筆法不逮逺甚豈當時學虞而未至者乎張重威以爲虞少時所書然歐陽公集古錄甚愛此碑亦不定其爲何人書也

題黃主簿告身後

右宋石城縣主簿黃公士隆初登第授官告身一通其六世孫乳源縣學教諭理用之所藏也先髙祖妣農郡君主簿公之子故理用出此告屬士奇識之按公登淳祐七年張淵微榜進士時穆陵數下詔取士崇惇實戒浮靡前年五月又詔監學及諸路郡學以秋闈在邇宜精考較以得實才七年三月命吳潛知貢舉禦筆付潛俾崇雅黜浮六月賜淵微等五百廿七人及第出身時自春夏以來不雨淵微等上言乞免瓊林宴詔從之時論稱焉是年四月鄭淸之再入政府爲太傅右丞相兼樞宻使進越國公趙葵爲樞宻使兼參知政事督視江淮京西湖北軍馬王伯大爲端明殿學士僉書樞宻院事兼權參知政事七月以別之傑爲參知政事趙汝騰自起居郎侍講遷吏部侍郎蓋在五月以後謝方叔先繇權刑部侍郎兼權給事中趙與�繇兼吏部尙書遂爲眞兼戶部尙書是年十二月又遷端明殿學士提領戶部財用與�甞爲京尹逐太學防士以媚時宰又急於財利躬爲聚斂之臣小人不足言別之傑亦無所可取謝方叔始有聲臺諫至執政不能有爲晚更困於權臣至喪其所守若伯大直諒之節汝騰方正不撓葵忠君愛國之誠愈老愈壯謂非光明俊偉君子人歟淸之端平中爲相慨然以天下爲已任引用正人眞徳秀魏了翁十數軰時號小元祐庻幾君子矣然至是再相衰老不任政歸私門爲世所少焉此皆告內所列政事之臣其除拜及爲人大槪有可考者因並志之後百五十有九年爲皇明永樂二年四月八日誌

題戴氏所藏先賢遺墨後

誠齋先生父子宋名賢而余族祖也圭齋先生元名賢余曾祖同年友也今拜觀此卷於安福戴誠問所不勝先代之敬及誦東山先生難進甚偉薦牘弗用之語以觀誠問今日決去之意蓋故家流風尙未冺也又爲戴氏起敬焉誠問將逺別故識而歸之

防宋吏部侍郎龔公墓志銘後

右宋禮部郎官吾郡中齋先生鄧公所譔吏部侍郎南昌竹鄕先生龔公墓志銘一通進士曽先之以下九人作爲挽詩廿七首附錄在後皆當時手筆竹鄕七世孫今兵科給事中鐩之所藏也間以求題夫人有譽於當世非難有譽身後爲難蓋是非邪正沒世而後定也竹鄕累官大理卿至吏部侍郎兼侍講宋亡以疾終於家此銘序述歷官行事忠槪義莭與先之諸君子挽詩所稱如出一口此豈聲音笑貌之所能爲哉自漢唐以來惟宋待士爲厚其亡也亦惟宋之士能盡莭以無負國家爲多文丞相李潭州表然者也竹鄕當此時獲知於二公或相推薦或相結納國亡卽不屈以無愧二公世言惟豪傑知豪傑豈不然乎中齋時以朝散郎權禮部郎官兼學士院權直宋末艱難百出亦全忠以沒夫竹鄕一世交防何限而身後之筆其子孫不以十餘年之久必有待於中齋豈非謂捨是則不足昭逺信後哉此卷至今百一十有餘年數歷兵燹完好如新又非竹鄕後世之賢不能鐩起家科第官侍近端重溫雅謹謹自持若恐墜其世徳者傳曰子孫保之吾又於竹鄕後世見之矣

書歐陽臨淄傳後

歐陽日新先生西昌前軰巨擘也士奇生晚不及識獨記丱角時聞於族姻老長道先生事爲教其至今不忘者曰先生十餘嵗從學陳海桑於淸節書院凝然羣居中讀書作字心不外馳諸生以弄事百方挑之未甞一顧暮歸挾書冊獨行道間履徐徐貌如有所思者道傍觀者嘖嘖指以語其子弟曰若曷爲不然哉稍長曰以所業就吾家質望之平洲諸老先生天分絕出諸老皆樂爲之傾寫毎至未甞以事廢講論率抵暮或夜盡二燭始送出康山長宗武汲汲以成後學爲事延先生家塾命諸子從之學而親與先生相講論防切於是先生所造詣沛然矣一時儕軰有志於學者率就先生質所業至正丙申江西行省以鄕舉選士吾州舉劉子髙及先生楊氏諸老及康山長餞之快閣之上時劉先生聲名已勃勃出江右望之曰二賢皆得薦而日新當前列旣別山長竊嘆曰惜哉日新所稟甚淸然不若子髙異時逺到也後所云皆中天兵初下江西吳去疾爲吾州稱先生爲第一流人首薦諸朝吾州之士仕天朝自先生始士奇十二三習爲舉子程文先伯吏部公愛而教之數曰使汝得歐陽日新爲師一第俯首取無難者自是曰訪求先生之文而讀之蓋數歷兵亂不可得僅得其所試中詩經義及序記書辭數篇其論議根據精彩發越反覆誦詠使人有手舞足蹈之意此士奇所爲恨生晚不得從問道執業之末然是時抱生晚之恨者豈獨士奇也此傳載歷官行事頗詳輙附余所聞一二事於後庻幾小補之云

恭題賜都禦史虞謙蘭亭墨本後

右唐禇遂良所臨王羲之蘭亭禊帖永樂八年上在春宮得墨本命工刻之石時大臣及近臣侍監國者各賜摹本得者裁六七人非恭愼端厚有文學者不預蓋貴重之也此本都察院右副都禦史虞謙所被賜者間出屬臣士奇識於後臣侍上最久蓋甞竊聞賜帖之防非獨矜重法書要在奨勵其人焉謙初爲大理少卿上嘉其儒雅且明正寛厚志存澤物有大臣體特奏太宗皇帝以爲右副都禦史無幾又命署刑部尙書而諭之曰余知卿無忝也旣嗣大統廷臣𨿽有進官者然悉兼舊職獨以大理平天下刑獄非謙不可遂攺大理卿謙感知遇之厚孜孜盡心若宋歐陽觀所爲求生道於死獄者謙蓋有焉凡人之麗於辟者往往心誠服之而無憾今九重惓惓夙夜圖維好生之徳洽於民也謙亦圖惟厥終用永彰皇上知人之明而不忝明良千載之遇則家藏此帖固子孫萬世之寶嗚呼尙敬之哉

恭題崇恩堂捲後

右魯王殿下爲衍聖公孔彥縉大書崇恩堂三字又備書仁宗皇帝臨禦時所以竉待彥縉者於後彥縉今以示臣士奇於是鼎湖之龍禦逺矣拜跽荘誦不勝血涕之橫流也臣士奇祗事仁宗皇帝於春宮二十年旣嗣大位又擢置於左右往年侍監國南京彥縉嵗一來朝所以宴勞錫予之必厚將歸必命廷臣往餞之蓋所從來如此非始於臨禦之時也而凡孔氏之後以名上者率親擢淸華之職且厚遇之亦非獨於彥縉然也間嘗諭臣士奇曰國家於庻士有能佩服孔子之道者猶重其防位厚其禮遇矧於孔子之後乎又曰在漢唐宋孔子之後往往有聞於史冊今而後必將有繼昔而起者乎嗚呼聖明惓惓崇儒術重先師之意如此可爲千嵗一遇者矣於是以臣之所親得於見聞者謹附志卷末庻彥縉曁一凡孔氏之後尙圖不忘而益勵哉

題漢桂陽太守周府君功勲碑

右漢桂陽太守周府君功勲碑漢熹平二年建唐太和三年重刻字𨿽剝蝕其可辧識處渾然漢意固在也此碑今在韶州府治先師海桑陳先生志其本末甚詳余在南京求此碑久未得永樂己亥子唘學士扈從在北京見寄此本乃知物常出於所聚初不系其地之逺近也

防淸節書院記

元季書院燬於兵此碑幸存士郁之子朴慮不能免瘞之所居之後且祕不言歷五十餘嵗朴已死遂無知者永樂癸巳朴之子家人皆病疫覡者云居後有寶物不當久閟指示其地令出之則此碑也已而病者悉瘥亦靈異哉碑缺一角則當時發地者所損時余在京今翰林修譔陳徳遵讀書邑庠亟以書求之得二本以一分黃學士宗豫一表而藏之於家此吾西昌先代盛徳事而歐陽楚公斯文實因先叔祖平洲先生得之王至剛所題碑陰又先師海桑先生所書冝在所寶也永樂戊戍六月三日

題範危墨迹後

虞範揭楊皆於先曽祖有交好余猶及見先世所藏諸公往還書牘危公與先祖兄弟同防吳文正公之門往年在南京周恂如扈從北來得危公所作挽先曽祖七言唐律一章見貽𨿽片紙而出親筆已潢餙置家乘中恂如言此出公全集其集已散落張叔豫得之最多時叔豫已卒書籍悉歸永新不及得見也余來北京喜求故元時遺墨防簡往往有得最初得危公詩文五十七首於太醫院判蔣用文所蓋與所得先公挽詩同出一集後得範公雜文十七首於民問皆出二公親筆遂裝爲一卷範前軰故列於首嘗聞範所著有燕然稿東方稿海康稿江夏稿官稿百丈稿此必出燕然或東方稿危所著有雲林集說學齋集余及見雲林集此或出說學齋未可知也前軰作文章率自貴重旣成皆親錄遺後余見揭公詩文數集及危公雲林集皆親書刋刻不獨余之所得已余所寶此非獨重其文章字畫蓋尢重先世之交若二公行事具見吳文正公宋學士所作墓志非後生小子所得置喙也

防松雪書鄧文原文

文肅當時自有能書名文敏此書尢爲得意有翩翩鵾鵬雲海之勢但學書者當沂其上求之可也

防唐誥

右唐文生鄧自勉授行徳州平原縣尉告身一通開元廿四年所給唐選法試而銓銓而注注而唱集眾告之然後類爲甲上於僕射乃上門下省給事中讀之侍郎省之侍中審之不當者駮下旣審乃上聞主者受防奉行各給以符謂之告身此不云僕射者開元中攺僕射爲丞相也文館門下省生凡三十人時試人以禮記春秋左傳爲大經詩周禮儀禮爲中經易書春秋公糓二傳爲小經其試文生一大經一小經或二中經或史記前後漢書三國誌各一或時務策五而經史皆試策也此名嵩者蕭瑀從曽孫暠者淮安王神通元孫豫者席豫寛者裴漼從弟景融陸象先弟及韋恆裴耀卿苖晉卿唐書皆有傳有可稱惟陳希烈在姦臣傳其擬官廿二人無所考世所傳盛唐詩人有常建亦未知是否此告書者及署名筆意皆佳今七百年完整如新余得之前泰和令吳埜遂考而識之

書胡氏先世二記後

翰林編修蕭鎡以其妻之弟胡重宣過余且出胡之先世所得楊文莭公作福榮堂記滕學士作後榮堂記余受而閱之爲之嘆曰故家世族文獻足徴若此者鮮矣吾於此有可頌者焉有可敬者焉宋光宗因慶其親而覃恩於天下之爲親者鄒孟氏所謂老吾老以及人之老此可頌也胡氏自金陵徙吉而析爲三伯居廬陵之值夏忠簡公銓其後也仲居泰和之南岡慶曆進士朝奉大夫衍其後也季居泰和之黃漕南城縣丞箋其後也凡族之蕃者必分分之盛衰愚良必不能齊胡氏三族其詩書相映衣冠不乏此可敬也文莭之記爲南城作於今二百四十有六年滕公之記爲南城之後南叔作於今百十有六年南城之後有徙社溪者矣而子孫至今寶斯文不失又可敬也然有可慨者焉徙社溪四世至文可號可山南叔之父也文丞相禮爲上賔從勤王至海上及元盡得宋天下可山季弟號靜山者誓不負宋竟以不屈被殺余童子時鄕人長老率能道其事歷歷然在先時諱言之故家譜不書郡誌不紀史亦無錄卒不白於世嗟夫豈非尢可敬而重可慨乎謹附見其事於二記之後韓退之云無亦使其無傳焉

東裏文集卷十一

欽定四庫全書

東裏文集卷十二

明楊士奇撰神道碑

故推誠輔運宣忠效力武臣柱國後軍都督府左都督西寧侯宋公神道碑銘

永樂五年七月某日推誠輔運宣忠效力武臣柱國後軍都督府左都督西寧侯宋公終於肅州訃聞天子悼嘆遣官賜祭勑有司給傳還其防明年夏至京師葬聚寶門外其考之塋之次公諱晟洪武中所賜名其字景暘宋世家鳳陽之定逺元季我太祖皇帝龍興嵗壬辰公隨父朝用兄國興來歸明年從克濠州又從戰敗賈魯父兄並以功授萬戶甲午從張天祐克五河泗州旴又並進總管乙未從上克和州渡江下采石太平總管邵榮等潛有異謀國興察知以聞榮等伏誅從克溧陽進攻南臺國興戰沒命公襲兄職丙申從攻陳額森水寨克之遂從克南臺公父陞廣徳元帥丁酉隨廣徳公克宣州還攺廣徳公天寧翼元帥以老畱建康公從鄧愈克徽州受功賞戊戍召入侍衛己亥襲天寧翼元帥庚子調徵饒州及江西諸郡以次平賜襲衣文綺命充綂兵官平諸山寨洪武元年克建寧遂畱守禦新定官制實授武徳將軍建寧衛正千戶四年陞懷逺將軍建寧都指揮使司都指揮同知冬召還陞江西都指揮使九年調大同授龍虎將軍十一年調陜西所至治兵撫民不嚴而肅十二年掌涼州衛十三年逐北敵至白城獲其人馬甚眾十五年父病詔公還侍又三年父沒旣襄事復鎭涼州防時數爲邊患公率兵討之追至額齊訥之地斬其凶渠伊蘇爾沁等及其眾無算余悉生縶送京師又招降敵僞國公吳巴圖等萬八千人而送其酋長衮布達喇等百五十人詣京師簡其壯者傅卒伍余悉防之善地俾耕牧自便驛召公還京奬諭再四賜賚甚厚復鎭涼州十九年召還陞驃騎將軍右軍都督府都督僉事賜鈔文綺以其官贈其三代仍鎭涼州廿三年夏遣中使就賜白金及鈔至秋復三遣賜鈔文綺授制諭充總兵官徵哈宻勒破之哈宻者去肅州千餘里敵所城也誅其僞王子伯勒齊爾等三十餘人獲敵眾千三百人及金印一銀印二悉送京師所獲馬牛羊咸給將士二十五年復充總兵官徵罕都西畨叛冦誅禽七千五百餘人獲馬二千五百牛羊十萬遂還京師二十七年調中軍都督府是嵗敵冦遼東命充副總兵率兵討之遇戰於嫩江獲敵眾千餘馬倍之明年廣西帡幪諸寨連結爲亂命充右副總兵往徵之誅禽七千餘人賊平還京又明年總羽林八衞兵往平五開龍裏十三洞之冦三十一年率師城萬全諸衛歸二年出鎭甘肅太宗皇帝初臨禦公朝京師陞後軍都督府左都督永樂元年授平羌將軍充總兵官仍鎭甘肅三年防曰益聚近邊公遣人諭以朝廷徳意其酋長巴圖特穆爾婁圗爾罕率部眾五千馬駝萬六千來歸邊境底寧事聞賜勑奬諭命都督徐膺緒尙書趙羾持節卽軍中封西寧侯賜推誠輔運宣忠效力武臣柱國仍後軍都督府左都督食祿千一百石加賜田若干頃又二年以疾終享年若干公曾祖某贈某官妣某氏贈某官夫人祖一公及考皆再贈某官祖妣朱氏妣陳氏皆再贈某官夫人公之配丁氏許氏皆封西寧侯夫人子男幾某某瑄府軍右衞指揮使先公卒琥駙馬都尉尙安成公主瑛駙馬都尉尙咸寧公主永樂中琥襲西寧侯仁宗皇帝嗣位琥坐事攺命瑛襲西寧侯孫男幾某某傑金吾左衛指揮使偉羽林左衛指揮同知俊天防衛指揮僉事儼旗手衛正千戶佐龍驤衛正千戶嗚呼公勲著國家貴聨戚裏慶澤被於後嗣名聲施於無窮固本扵際遇聖明千載之幸防亦必其忠義之行閎逺之材克勤始終有以迓承之矣故旣述其事於碑又系之銘曰天建皇明龍興淮土魁智傑能如雲從附定逺宻此猶漢沛丰父兄偕來有偉宋公義旗所向仗劍先驅神武不殺迎降懽呼長江飛渡金陵定鼎分命股肱出綏四境於宣於歙於番於閩公從總戎聲威曰振甌寜旣靖公畱奠之進奠藩垣大江之西雲中在左分陜在右公來塡撫煌煌旌棨敵窺西陲公往遏之斬縶其渠招懷其餘系防遼陽薙孽嶺表如燎滅枯如鐡摧朽馬迹所歷幾周四遐桓桓之志無康於家文皇臨禦親任舊老自西來朝蒼顏白首天子曰嘻卿宜在廷紓予西顧孰乎愈卿公曰臣職及臣未衰西人忻忻迓公復來鞠躬盡瘁遑敢怠寧邊人恃公屹然長城宣上徳恩洽於遐外耄倪畢歸如川赴海天子曰嘻維時茂勲崇爵丰祿予慰乃勤維公遭際寔多父兄偉績賢稱晚而益閎存沒榮哀歸從先兆來世莫京繇公所肇墓道有石其崇九尺太史述銘永耀無極

故懷逺將軍成都右衞指揮同知贈平江伯陳公神道碑銘

公諱聞字伯益姓陳氏其先潁川人公之祖諱三省徙廬州合淝遂爲合淝人考諱重一考以上三世皆不仕當元之季四方冦亂蠭起公素有志操彊膂力善騎射遂倡義募勇保障其鄕太祖皇帝龍興歲乙未渡江公知天命有在率眾來歸從王師下東郡縣授帳前右元帥府總管進取宣歙衢婺大將軍麾下徵陳友諒大戰鄱陽友諒死從定漢沔荊襄諸郡從徵張士誠及方國珍浙東西次第平公臨陣對敵神閒意定矢石交下而敢勇益奮間被傷裹創復戰故所向有功實授管軍百戶進副千戶守荊州主帥以公勇毅有謀與兵五百人令守歸州時蜀未附而歸與防重慶接壤曰見侵敓公至歸視其城阤且非可以用武乃擇地距城二十里楚臺故址建千戶所治髙城深隍繕兵甲練士卒實倉廩悉足用蜀人以舟師來攻公預淸野待之而以老弱嬰城固守授之方略躬率精銳伏緣江要害處敵薄城下守備堅不可攻又野掠無所得斂而還舟伏兵突起斬馘不可勝計敵大敗引去自是無一足犯境進武徳將軍正千戶在歸州八年民用晏然洪武九年調徳安千戶所治兵保民一如歸州十一年進武節將軍遂陞明威將軍成都前衛指揮僉事討龍馬橧梁諸寨之未附者悉下之王師徵雲南公率兵以從所向克捷繼討西番及烏撒散毛諸峒之冦斬俘招徠威懷並施陞懷逺將軍成都右衛指揮同知賜誥命功賞二十四年以老疾致事子瑄襲職公享祿養二十有餘年永樂甲午九月疾作時瑄奉朝命在外公疾革顧其孫儼等曰吾少遭兵亂幸際龍興之運致有祿位以延被嗣人今老且死無所憾但念未有以報國恩爲我語汝父勉敬事朝廷務忠爲孝卽吾死瞑目矣言旣而卒是月己丑日也享年八十有三以瑄貴制贈公之祖若考及公皆爲平江伯祖妣孫妣朱及公之配皆爲夫人公配初太原王氏繼同安王氏望安縣尹思齊之女淑愼有儀克配君子前公二十年卒子男二長瑄自指揮同知累官都督僉事太宗皇帝靖內難有翼戴功封奉天翊運宣力武臣特進榮祿大夫柱國平江伯竭謀致慮一心國事嶷然於今老成人其有以成公之志矣次瑢女一歸甘州後衛指揮同知李未孫男八佐儼儀倫侃信俊傑女三長歸李方次歸江陰衛指揮同知張英次未行曾孫男若干瑄以公卒之嵗十一月庚申奉塟合淝神龍鄕蜀山之原先塋之次銘曰

有元失馭海內鼎沸天命眞人龍飛淮涘龍興雲從矧時邦鄰公趍來歸弗謀弗詢西徵東討以弔以伐公挺材武從罔弗獲從守南郡遂守秭歸宻邇勍敵懍乎阽危殫厥智慮靡朝靡夕相土徙宅崇垣固壁練弱爲彊實虛以盈敵至就斃猶湯沃冰坐塡八年境肅民富進秩褒功攺命防土奕奕梁藩簡陟衛僉剪梗懷服夷類乃懕南詔西羌曁於峒獠斬俘招徠籌功多有龍章斯下寵賚洊頒止足之志未老歸閒恬澹怡愉旣躋耆壽易簀有言允淑厥後顯顯後人偉績與名公訓所成公沒其寧麗牲有石矗焉墓道述行琢銘來裔是告

故文淵閣大學士兼左春坊大學士贈榮祿大夫少師禮部尙書諡文穆胡公神道碑銘

太宗皇帝禦天下二十有三年文武之臣各展其才能達諸事功若竭誠效力始終不渝者其身𨿽沒所以寵眷之率有進而不衰其文臣遭遇之盛者文淵閣大學士兼左春坊大學士胡公尢著者也公初以進士第一爲翰林修撰階承直郎又明年太宗皇帝入正大統陞侍講逾月攺侍讀進承徳郎永樂二年陞右春坊右庻子階奉議大夫仍兼侍讀四年進翰林學士兼左春坊大學士階奉政大夫進文淵閣大學士仍兼左春坊大學士又三年得疾且劇上數命太醫集眾醫之良者往視曰遣中使問疾旣卒上悼嘆不已命工部具棺禮部賜祭者再贈資善大夫禮部尙書諡文穆國朝文臣有諡自太子少師姚公廣孝與公始也又命官給舟還其防命有司治祠墳時仁宗皇帝監國南京公之防過焉遣官臨祭賜賻甚厚塟畢其子入謝官其長子穜爲翰林檢討仁宗旣嗣位追念公舊人加贈榮祿大夫少師禮部尙書遣官諭祭且厚賜其家公遭逢二聖恩備始終何其愈久而愈盛也公居官敬愼在上前承顧問應對必盡誠必據理而忠厚爲本未甞及人過失事於奉防制勑視艸卽有所見必具可否以聞多見采納所譔進文字上知出公筆輙稱善所奏對語及所治幾務退未甞出口𨿽親厚不敢私渉有問蓋自守之嚴有素事太宗皇帝十有七年凡巡幸北京親徵北邊翰林率公與楊公勉仁金公防孜在扈從信任甚篤禮部郎中周訥建請封禪羣臣亦多言此太平盛事上皆不聽時獨公之言與上意合旣退作卻封禪頌奏之丁母憂召還上問百姓安否對曰安但郡縣窮治姦惡外親爲民厲遽詔罷之其兼春坊也小心盡誠多所裨益故尢爲儲君所厚而沈靜謙約以滿爲戒未甞幹人以私人亦無敢以私幹之兩考京畿鄕試四爲廷試讀卷鑑別公明奉勑修髙皇帝實錄及五經四書性理大全書皆爲總裁志扵扶植名教奨掖善類果於義事於利不茍取與未甞一比匪人所與交必輔之於善不善去之不復顧小人有不滿公者屢造言毀之賴上深知之不聽遽黜毀者而公自執愈堅意度蕭散𨿽身防榮祿未甞一日忘山林幽澹閒逺之趣公退閉戶讀書賦詩而已初名廣廷試傳臚更名靖永樂初復舊名其字光大其齋居名晃庵因以爲號公十數歳防父已有志問學內浸漬其母訓外則曰受從祖子貞先生之教故徳器不凡居家篤倫誼防鄕曲恂恂執恭讓旣冠薄逰閩中閩之前軰君子率忘年與交歸而從黃伯器先生講論得所歸宿之地而曰進焉其學愽究經史百氏下逮醫卜老釋之說亦皆旁通而用志性命道徳之防晚益有造詣爲文援筆立就頃刻千百言沛然行雲流水之勢賦詩取適其性情近體得盛唐之趣工書法行艸之妙獨步當世四方重其文翰求者日接踵戶外𨿽無厭倦意然非其人不苟予其卒以永樂戊戍五月八日春秋四十有九其先自金陵徙廬陵宋忠簡公銓其十二世祖也曾祖鼎亨祖彌髙父子祺累官延平知府母吳元進士永丰縣丞師尹之子永樂中贈公父翰林學士封母太宜人公娶夏初封宜人洪熈初進封夫人子男三長卽穜次穆次穗女三長嫁陳年次嫁觧禎亮次嫁宋懷孫男六女七所著文章有晃庵集扈從集若干捲公與士奇同郡同官知契最深未卒前二年有後死則銘之約旣卒其孤又奉臨終之命索文刻墓石嗚呼士奇先公生五年豈謂竟銘公墓哉蓋今九年乃克成之銘曰經國所資文武並施維武以靖維文以治巍巍太宗統禦九有任武曁文如左右手公職詞垣十有九禩秉防執勤司帝之制玉冊金簡天章龍文光華曰星敷宣帝仁萬幾燕閒淸問前席公所入告惟帝時懌公所蓄志寛惠被下沕穆泯焉宻贊鴻化春宮輔徳平直之行二聖惟明燭鑑公誠好文之朝儒林之首人聳其瞻公眎無有泊虛之存簡肅之度彼其何心有好有惡仲尼有言善者好之善有好公沒思不衰寵章駢蕃賁終猶始始終之全曠代其幾金螺在左文川在右埋璧有光上貫牛斗墓道之碣爲防有多行琢辭來者是儀

少保戶部尙書贈特進光祿大夫太師諡忠靖夏公神道碑銘

公姓夏氏諱原吉字維喆其先家於饒州曾祖復祖希政元末爲湖廣行省都事兵亂死之考時敏爲湘陰縣儒學教諭遂家湘陰公自防端厚好學年十三教諭公沒益知自勵母夫人廖守莭教子公終父喪卽出教裏塾取束脩以資養而率其二弟恭侍婉愉得母夫人懽心出入鄕閭其老長皆忘年賔禮之時已負鉅人度喜怒不形裏少年嘗被酒侮慢公里人共撃之詈之曰汝小人不知鄕有君子耶有鬼物白晝附人言禍福驚動裏中或彊公往觀卒無所言他日復有言或問之故曰夏公端人吾不可以近公一無所動心洪武庚午嵗以詩經選鄕貢入太學遂擢戶部前四川部主事授承直郎進承徳郎曹務叢脞凡倉庾府帑之出入簡牘之著悉有條理同官後至扵事有未通者咸以質公曰環左右公𨿽紛冗必爲之盡心蓋人人徳公如師陞戶部右侍郎授嘉議大夫巡撫福建所過郡邑考察吏治咨訪民隱公明寛大人咸恱服太宗皇帝入正大統轉左侍郎逾月陞戶部尙書授資善大夫永樂初蘇松諸郡大水命公往治發浙西兵民十數萬防決壅滯自松江黃浦東北以逹扵海水患乃息而撫卹曲當人不言勞又撫綏其饑民奏發廩三十餘萬石賑之散給有方民賴以濟進資政大夫初建北京采宮殿材於東南命公自南京扺北京督視運送給以錦衣衛官校且命有不率命便宜行事公於號令中備矜卹之意人人效用太宗巡狩北京公預扈從命兼行在禮部都察院事嵗余車駕親徵漠北今上以皇嫡長孫畱守北京命公輔導庻事修舉京師肅然太宗還良喜賜公鈔千緡防幣四表裏羊酒鞍馬自是屢奉命侍今上有司奏公與吏部尙書蹇公曆官九載皆賜勑嘉奬有淳良篤實如古名臣之諭太宗親宴之別殿無幾賜誥命追封祖考皆爲資政大夫戶部尙書祖妣爲夫人封母爲太夫人重修太祖皇帝實錄命公監修書成賜鈔織金文綺衣文綺表裏北京宮殿成奉勑召仁宗皇帝及今上於南京二聖喜公至賜宴勞及鈔白金鞍馬北敵復犯邊太宗皇帝將親徵公言今邊儲不足請遣將無煩六師忤防罷官仁宗皇帝嗣位卽日復公戶部尙書公以母喪未終辭仁宗曰國家不幸有大事正朕與卿等恊心比力之時如卿以親喪辭則朕亦未當在此公乃不敢復言遂加少保仍兼戶部尙書賜玉帶今上正位東宮加公兼太子少傅少保尙書二職如故賜誥命追封曾祖祖考皆爲榮祿大夫少保兼太子少傅戶部尙書曾祖妣祖妣妣皆一品夫人賜銀章一其文曰繩愆紏繆且諭公曰朕有過舉卿但具奏來以此識之朕不難於從善賜鈔萬緡禦用米二十石胡椒二百斤公感知遇之厚鞠躬小心靡或不盡修太宗皇帝實錄命公監修仁宗皇帝崩時今上監國南京至則防禮及卽位之儀皆具皆公一二人所預定上旣嗣大位公以舊輔尢重倚注公亦孜孜惟謹寵賚曰盛修仁宗皇帝實錄仍爲監修庻人髙煦反上親率六師擒之公預扈從還賜白金文綺等物甚厚賜銀圖書一其文曰含貞靜蓋褒公之徳云明年扈從巡邊旣還上念少師蹇公及公等四人者皆春秋髙欲優逸之賜勑嘉勞命輟職務而仍其祿朝夕侍上備顧問謀議而恩遇益厚兩朝實錄成賜白金織金羅衣文綺表裏鞍馬賜宴明旦入謝暮歸第得疾遂薨宣徳五年正月廿七日也壽六十有五歲上聞訃震悼遣禮部尙書胡濙賜祭贈特進光祿大夫太師賜諡忠靖賻鈔萬緡勑有司營防葬官其子瑄爲尙寶司丞仍復其家朝臣自公侯貴戚下至郎曹將校咸往弔祭衛卒巷氓亦有嘆息至流涕者公天性至孝友其弟原啟原禮皆厚原啟沒愛其子如子讀書鄕校時教諭史九韶𨿽非授業師遇之必拜𨿽貴不變旣貴九韶陞教國子月恆分之祿九韶將老朝廷從公請命致事公與人交久而敬平生故人在患難率賑給之遇士之貧者振之有顚躓失所者援之徳𨿽防必報而未嘗存怨惡心接人溫然防事善善長而惡惡短襟宇瀞深閎廓不見涯涘甞有從污公金織賜衣懼欲逃者公曰污可浣何懼爲有吏壞公所寶硯石匿不敢見公召吏諭之曰物皆有壞吾未甞惜此慰遣之於時卿大夫雅量推公第一知者蓋比公於王子明韓稚圭之度其在上前所言必歸仁厚臨政必酌大體其預宥宻𨿽泯然無迹蓋有陰受其徳者矣故不間貴賤防戚識不識皆知其爲善人長者喜爲詩四方士重公名得其一篇一詠藏以爲榮公配鄭氏有賢徳再封皆夫人子男三珫瑄瑾女一嫁虞防珫與虞氏女皆先卒公卒之三月歸葬湘陰其家以墓碑屬余余與公同朝三十年晚益親厚相知又甞爲余道其平生余豈意遂志公之墓耶銘曰溯夏厥初以國爲氏衍於防稽緜緜厥系太末之邑後來徙居曁唐中和復徙於番懿夏之世逢掖其服詩書有承徳善有續轉鄂而潭自公祖考積厚必發公奮起紹燕歌鹿鳴來與計偕官任其賢政用其才繇司徒屬曁掌邦教寅恭小心寛仁允蹈參決大議洊任重負不亟不徐雍容雅度如彼喬嶽嶻焉弗移其气黙運澤潤良多祗事列聖旣四十載夷險一道其舄幾幾國有老成堂有柱石胡不憗遺當寧興惻旣榮且哀隆隆寵光於乎忠靖沒世不忘

奉天靖難推誠宣力武臣特進光祿大夫柱國太保陽武侯追封鄞國公諡忠武薛公神道碑銘

宣徳五年五月太保陽武侯薛公奉命城隆慶永寧赤城獨石竣事將歸以疾聞上遣中官以禦醫往視且賜勑諭勞至京猶力疾入見上慰諭再三旣歸第日賜禦藥遣中官臨問無幾竟不起七月廿三日也訃聞上震悼親爲文祭之追封鄞國公賜諡忠武詔有司治防葬凡防葬之儀皆優等蓋特恩云公諱祿姓薛氏世家山東膠州之新興社曾祖考諱安妣劉祖考諱大妣金考諱遇林妣張公兄弟六人而公第六自少傑特有大志未冠籍戎伍上官皆奇之從北徵金山及喀爾喀之地又從徵伊都山鼐爾布哈等處自是屢出西北二邊渉萬里而還太宗皇帝舉兵北平公首從義旗攻九門克薊州遵化援宻云攻雄縣追敵漠州咸奮勇先驅以一當百戰眞定公生擒敵左副將軍駙馬都尉李堅超陞燕山右防衛指揮僉事賜白金文綺從援永平攻下大寧冨峪防州寛河時南兵已圍北平城公還先遇其哨騎薄戰敗之車駕繼至從戰鄭村埧敵大敗陞指揮同知從克廣昌蔚州攻大同率兵前哨獲敵人馬遂從南徵大戰白溝河追奔至濟南陞指揮使從克滄州大戰東昌公以五十騎前哨遇敵兵數百與戰敗之獲馬三十餘疋敵悉眾來追公復奮戰大敗之獲馬二百餘疋敵於威縣及深州伏兵以要旋師皆擊走之從戰夾河大捷戰滹沱河右軍力屈公率眾馳赴之出入敵陣數十合戰敵敗走公追至夾河斬馘無算獲馬五百餘疋明日戰單家橋公馬蹶爲敵兵所得防刀斬敵兵復上馬督戰遂敗敵將平安軍以次攻下順徳大名彰徳及攻西水寨公生擒敵都指揮一人斬獲尢多從攻東阿東平汶上皆下之繼戰淝河大店小河汴隄靈璧率勇先諸軍遂渡淮渡河從車駕入京師太宗皇帝爲臣民推戴旣正大位論功行賞陞驃騎將軍後軍都督府都督僉事以其官秩贈三代永樂六年陞都督同知八年從車駕北徵至溟河以功進榮祿大夫右軍都督府右都督兼左軍都督府事以其官秩加贈三代時四方選至防軍數萬悉命公操習十二年從車駕北徵十五年初建北京宮殿命公董營繕十八年成加奉天靖難推誠宣力武臣特進榮祿大夫柱國封陽武侯食祿千五百石追封其三代皆侯爵賜誥劵二十一年從車駕北徵還奉命討捕湖州叛冦二十二年復從車駕北徵是年八月仁宗皇帝嗣大位加公太子太保子孫世襲侯爵奉命巡北邊敵冦云州公率兵追至大松嶺斬獲甚眾事聞賜勑嘉奬遣中官及鴻臚卿卽軍中勞之旣還賜白金鈔幣加嵗祿五百石洪熈元年佩鎭朔大將軍印率師巡北邊宣徳元年庻人髙煦反車駕親徵命公爲前鋒先二日圍其城罪人旣得畱公撫綏城中軍民還賜銀幣甚厚明年秋從車駕巡邊出防州解後敵冦塞下與戰敗之生擒其酋斬獲其餘眾遂鎭薊州永平冬還賜銀幣加厚四年率師護兵餉開平者再五年春佩鎭朔大將軍印巡邊至奇黃嶺遇冦拒敵悉斬之盡收其家口孳畜陞太保賜鈔幣居三月董築城之役蓋從公之言以便戍守公平居無事未甞忘危毎計邊務言之亹亹或誚其瑣屑者終不爲變蓋其志奉國惟恐不盡爲將勇智兼備常先事籌畫用心之至以夜繼日故所向成功未甞敗北間一二臨陣中矢石裹創赴闘有進無退其率師所過紀律嚴明秋毫無犯而撫防士卒人人歸心若董繕作規置有方力不煩費功率堅久人亦罕及蓋一代之興必有一代之臣公祗事三聖渉歷多用志篤鞠躬盡瘁以效臣職故能建功國家流光簡冊致身貴冨垂慶後昆其非古名將之流而今之不可多見者歟公壽七十有三年其配李累封至侯夫人子男三長勲先卒次某次某孫男三長誠先卒次某次某以是年十月三日葬公於某鄕某原銘曰明聖之興有命自天必有輔翼名世之賢气機翕防雲龍風虎有勲有烈左文右武桓桓薛公始奮從義大呼迅馳金戈鐡騎智明幾先勇蓋萬夫疇其膺之折朽摧枯宗社載安功書冊府在帝左右股肱心膂公扵事上一誠不貳知竭臣職死且無怠公扵馭眾有紀有綱撫如春和令如秋霜歷事三聖麟衣蟬冠廷有老成國有屏翰丹書鐡劵傳襲來裔公如長城不百歲英靈升逰九原在此太史作銘式昭無已

東裏文集卷十二

欽定四庫全書

東裏文集卷十三

明楊士奇撰神道碑

奉天靖難推誠宣力武臣特進榮祿大夫柱國前軍都督府左都督永康侯追封蔡國公諡忠烈徐公神道碑

公諱忠字仲達姓徐氏世家廬州之合淝父諱用元季守宣城我太祖皇帝兵至宣率眾歸附命仍其職遂從徵討以功實授管軍百戶從守南昌進武略將軍河南衛副千戶洪武壬戍自陳老疾命公代之丁卯從徵北邊至喀爾喀之地還城大寧無幾調大寧備禦戊辰從徵金山之冦之爲邊患者屢戰敗之獲其馬牛輜重賜白金鈔幣庚午運兵餉數十萬斛赴溫口遂從徵鼐爾布哈大敗敵眾俘獲其人口萬餘總兵遣公防送入闗公悉心撫防俘者如歸陞濟陽衛世襲指揮僉事乙亥城懷安萬全丙子率兵從徵北邊至驢駒河而還丁丑往塡開平己夘太宗皇帝舉北平之師公首從義旗克宻云克雄縣眞定取永平克大寧還戰鄭村埧取廣昌薊州戰白溝河皆奇功進攻濟南克滄州大戰東昌及夾河攻彰徳破西水寨克東阿東平汶上大戰靈璧遂從渡淮及江至亰師公臨戰奮勇百夫莫當出入敵陣率在眾先白溝之戰敵揮刃斮公兩指未殊公自斷指擲地裂衣帛裹創仍奮進戰其馭士卒撫防誠至人人歸心而號令嚴明所過無擾上行師恆飭諸將毋妄殺曰吾奉天弔民厲民違天何望有濟公承命顓顓惟執兵迎拒者不容而誘諭招徠綏撫降附多效力焉其以功進官自指揮同知歷都指揮僉事授奉天靖難推誠宣力武臣特進榮祿大夫柱國前軍都督府左都督永康侯食祿千一百石子孫世襲賜誥劵追封曾祖六二祖七九及考皆永康侯曾祖妣陶祖妣王妣張皆永康侯夫人永樂己丑曁癸巳車駕巡狩北京仁宗皇帝監國上以公惇厚老成畱之南京兵政一以任公公小心寅畏淸靜簡易上下咸宜之一日夙興盥櫛衣冠坐都督府得風疾遽卒癸巳八月二十四日也上在北京聞訃震悼輟視朝一日遣官賜祭給賻命有司治防葬追封蔡國公諡忠烈並加封其三代考皆蔡國公妣皆蔡國夫人配亦蔡國夫人仁宗皇帝在東宮遣祭賚賜甚厚公沈毅質恪有孝行旦暮出入必先詣家廟事繼母敬愛兼至小有訓責必跪受𨿽貴不變所得上賜必謹視之約已守法未甞有過接人恭謙和气滿容語簡而誠洞見底裏春秋五十有二而卒卒之嵗十一月二十七日葬江寧縣安徳鄕長岡之原子男二安山壽安襲侯爵女二長適指揮使孫竑次適沐儼安奉國子祭酒具公泰所述事狀求文刻神道之碑士奇與公同朝十有餘年後同侍監國相厚知公之行加詳故爲序而銘之銘曰桓桓徐公爲時虎臣襲家之勲奮武以振天啟聖明義旗爰舉挺誠來從股肱之輔皇麾所指公迅前驅誰抗誰禦拉朽折枯神武不殺公行聖志來迓來歸撫綏勤至仁施如春義行如秋公實左右威懷並流臲卼旣安氛翳咸廓宗社再隆褒功命爵悃愊無華厚重靡遷貂蟬充廷孰愈公賢鑾輿北狩聖儲監國峙武以衛孰優公徳肅肅小心溫防靖嘉巋焉老成爲國之華維孝維忠在公允蹈宜貴宜富昌不耆耄都門之南聿崇起墳過者下車眎玆刻文

贈資善大夫都察院右都禦史兼詹事府詹事向公神道碑銘

洪武二十四年十月十一日南昌之進賢防士向公允恭卒其葬也前江西儒學副提舉熊釗先生銘之後三十有四年爲洪熈元年天子推恩大臣時防士之子寶爲資善大夫都察院右都禦史兼詹事府詹事遂贈其祖若考散官官皆如寶祖妣妣皆夫人寶奉命書薦告已退具其考之事狀以告士奇曰惟上之大賜與先考所以身致今之光榮者皆不敢以泯幸爲之文將刻石墓道以永示我後人按狀向宋左僕射同平章事諡文簡諱敏中之後文簡曽孫子蔚以欽聖憲肅皇后家從髙宗南渡其子性事孝宗官至大中大夫封魏國公贈少師少師生朝奉大夫士煜朝奉生臨川縣丞公道娶進賢許氏因葬其父進賢遂家焉臨川四世至居敬娶胡氏生熈載熈載娶羅氏生云翔云翔娶章氏公之父母也自公以上三世皆有厚徳不志榮利而家秉禮度肅然他之名世族者不及也公諱祖紹允恭其字防聡慧七嵗讀書渉通大義且彊敏善記其事父母孝愛其弟厚貲業恣所取弟死無子選族子爲之嗣其於人賙窮乏矜憫無告恆汲汲甞嵗歉鄕莩死甚眾時田麥且熟有盜刈之者公得盜及麥不忍發或教公執盜送官當並得其田廬公曰防年民果得已爲盜耶且困人扵厄而奪其所有吾所不能人以是服其長者國初安仁土豪楊漢旣以饒信建昌內附而其下所過猶縱剽敓厲民公鄰人陳氏無子惟一女始笄爲所剽父母痛憤然莫敢誰何公毅然以其人訴行省卒還之所爲義舉多類此裏宴防有暴發少年倚貲鉅不讓直入據上座公怒防手數其過切責之少年慚懼趍降請謝公亦攺容懽遇之蓋公襟宇洞達遇義所不可剛正直奮不畏彊禦而彼能攺過卽霽顏開納無所凝滯焉人有忿爭不相下率走公求直平生好徳樂義邪僻之念不作於心非法之言不出諸口閒居儀貌儼肅子弟侍側者皆謹自飭如侍嚴師不敢稍縱寶始就學勵之曰立身必以儒及仕又曰守官必以道寶甞坐累逮系公不色憂有以爲問者曰吾兒所存心行已當逺大此不足爲累至今鄕人號明知子者必推公蓋春秋七十而卒防葬千有餘人斯亦可以觀其行矣夫人熊氏邑儒家子有孝敬儉勤之徳所以爲婦爲母者族姻蓋視以爲法先十八年卒子男一卽寶女二長適王次適熊皆先卒孫男五劉孫早卒可觀可規可覯可寛女四曾孫男一寶洪武乙丑進士兵部主事員外郎應天府尹以至於今官歷事列聖四十有餘年恭愼之行冰蘗之守寛厚之施夷險一致魯無君子斯焉取斯要其本諸家者深矣銘曰顯顯宋臣曰向文簡扈蹕來南向以戚畹逮臨川丞啟家進賢繩繩振振式防子孫有閌髙門有嚴禮度居處執恭出入秉序世徳之承誦法鄒魯進賢七葉曰允恭甫維允恭甫外方內仁志之所存惠逮於民其潛在下隨所分力民之懷之孰匪厥徳其嗣奮楊熈帝之載推考之志而施逾大帝曰兪哉覃澤所自龍章褒敭日星輝麗豸冠犀鞶靈飇翼驂嵗時薦祀來蒞來歆行有報施玆維徳召墓道琢辭來世是告

奉天翊衛推誠宣力武臣特進榮祿大夫柱國追封平江侯諡恭襄陳公神道碑銘

太宗皇帝初自北藩舉兵內向至江上都督陳公瑄具舟迎濟事平上正大統錄功賜公奉天翊衛推誠宣力武臣特進榮祿大夫柱國封平江伯賜誥劵陳氏家合淝其先世具余所著其先公墓碑公字彥純自少穎敏不凡好善惡惡內篤孝行洪武中侍父官成都習兵略精騎射以武臣子選侍大將甞從出郊遙望孤鴈雜鵞羣命眾從者射不中冣後命公彂一矢斃之有防翔於上命公射應而墜自是屢試皆奇中眾大服而公不自爲能朝廷命縂兵者作蜀府宮城遣將伐材於山所行失律且材不中度又所經瘴地士多死總戎察公可用遂命之公善撫綏明號令別取善道七百里以入先期而還士不病所得材皆適用總戎者嘉之又命董繕作具有條理遂從徵南畨巖州中亭及散毛鎭南咸建勞績代父職爲成都右衛指揮同知父坐舊累謫戍遼陽公伏闕奏請代行特詔父子並免復職衛卒數軰饕詖狙詐狹制上下爲眾患公次苐悉去之善類以安從徵越嶲討建昌酋長伊埒特穆爾逾梁山平天星寨破寧畨諸蠻駐西河口諭降夷人數千從總帥復徵塩井平三山寨及小伯夷進攻卜木瓦寨據要害立堡以斷賊路官軍分三隊進公居中已而左右兩隊弗支奔還公所統僅百餘人冒險先登賊數千圍公公下馬率眾且射且斫賊疲稍卻公亦傷足裹創進戰自己至酉賊敗走公全所綂而還復從徵余冦賈哈喇時冦眾數萬據崄以拒官軍分三道公軍後進由畨西渉打中河得間道乃出奇兵作浮梁渡河旣渡撤梁以固士志遂壓冦境冦憑崄迎敵一日十三戰奪其崄明日復力戰凡七合冦大敗遂入其壘簡銳卒出哨令望見前軍旌旗卽舉炮俾知己敗冦仍遣五百軍斷冦走路冦窮出降械送賈哈喇京師撫輯其餘眾公及麾下皆被陞賚從蜀獻王巡邊招撫邊夷兼理茶馬之政邊人恱戴灌口都江堰壞民苦水患公修其隄防躬督工作爲堅久計矜卹無告出貲置義田二百畝扵成都積所入租凢貧不能衣食不能婚嫁及死不能斂葬者皆給之會雲南兵徵百夷以功陞四川行都司都指揮同知遂進右軍都督府都督僉事太宗皇帝知公才可任時北京軍儲不充命公歳董運百萬石道海給之公措置井井剏建百萬倉扵直沽尹兒灣城天津衛籍兵萬人戍守公善任使均勞逸秋豪無取扵下凢漕徙姦獘掃除一淸漕舟所經海島夷人畏憚官軍悉閉匿公下令俾出爲市而遣官監臨平其直軍無敢嘩人兩便之舟還值倭冦刼沙門島公率眾追至朝鮮境上焚冦舟殆盡冦以殺溺死者甚眾奉命率舟師於閩海備倭冦者三海溢坍沒隄防起揚之海門歷通泰北至防城凡八百里奉命以四十萬卒修之航海至者茫洋莫知所停泊往往膠淺公扵太倉相可泊防以二十萬卒築髙丘二十丈延亙十里爲表識眾便之稱寶山事聞上親制文樹碑焉旣建北京罷海漕浚濟寧臨淸河通南北往來仍屬公董餉運公建議造淺艖二千艘初嵗運二百萬石爲之有方後增至五百萬石國用以足若防淸江浦引水由管家湖入鴨陳口逹淮以免淮河風濤之患就管家湖築隄亙十里以便引舟浚儀眞洲二埧潮港之堙鑿呂梁徐州二洪巨石以平水勢築沛縣刁陽湖濟寧南望湖長隄開泰州白塔河通大江築髙郵湖隄隄內鑿渠亙四十里以通舟南北造梁以便陸行自淮至臨淸相水勢髙下建牐四十有七以時啟閉皆舟楫通行永逺之利扵淮濵作常盈倉五十區以貯江南輸稅扵徐州臨淸通州皆建倉以便轉輸慮漕舟昧河深淺自淮底通州濵河置舍五百六十八所捨置卒俾導舟可行防緣河隄鑿井樹木以便夏月行者凢扵事慮之周而爲之果仁宗皇帝初臨禦下詔求言公首言七事大槪謂南京國之根本宜爲久逺鞏固之計選將益兵以嚴守備長民長兵皆宜擇賢能然後政舉而下不失所賢能在推舉推舉在覈實乞選朝臣之公正者分巡天下考察百司政事得失進防能黜貪鄙則官得人而治可興今府州縣學教官多不得人乞令風憲考察罷黜別選今中外軍伍多缺蓋由所管頭目私役擾害不勝致其逃逸乞勑都府兵部都司嚴切禁約就行淸理老疾者令戶丁代逃逸者責限追捕戶絕者驗實除豁伍籍又邊防之要在兵食足近歲如開平等防城不足兵兵不足食所守何由完固乞選武臣之有方略者授以精兵足其衣食給之堅利器械俾曰教習如有沃壤令兼務耕守今漕運惟江西湖廣浙江及蘇松諸郡去北京甚逺漕河又有洪牐淺凍之阻往復逾年雜費數倍正糧上逋公租下妨農務乞自今令運扵近便淮安徐州等防收貯別令官軍運至北京則民力可蘇農務不妨各防官軍每嵗漕運畢財力殫乏到家又修理壞船運來歳糧勞勤可憫其所管頭目又加別役以重困之乞行禁約今後漕運軍士不得再有別役馬船快船惟二三百料者可行扵漕河所載不過五六十石每船已有額設水夫今又扵緣河拘集軍民聽其至接逓聽日久衣食艱難有至行丐者乞自今罷之上覽奏嘉嘆命有司咸卽施行賜勑奬諭有老成忠愛之誠之褒加之重賚賜誥追封其曾祖省三祖重一考聞皆平江伯曾祖母孫祖母朱嫡母王生母王故妻湯皆夫人命子孫世襲宣宗皇帝臨禦命公鎭守淮安兼督漕運公至察宿獘之爲民厲者悉革之豪猾姦宄皆斂避境內以寧時已嬰疾而躬勤旦莫靡有滯事疾間入朝深被嘉勞賜宴賚還至淮安無幾疾復作上聞特勑勞問時子儀在侍衛令挾醫馳驛往侍竟薨宣徳癸丑十月十一日也春秋六十有九訃聞上悼嘆輟視朝一日追封平江侯諡恭襄賜祭命工部營葬公爲人闓爽英毅度偉略稠人廣防譚論亹亹倫軰推服公餘披閱載籍考知往古成敗治亂之故喜近逢掖士時相講議善交際能推利爲義所至以濟人爲心多所建置人用徳之不忘家有樂善堂恆舉鄒孟氏仁義忠信樂善不倦之語以勉子孫配某氏封夫人子男五佐襲平江伯後公數歲卒次儼次儀今爲勲衛好文事精武略次倫次侃女三李芳江陰衛指揮同知張英其壻也一未行孫男三裕今襲平江伯祐祼女七公葬以薨之明年三月墓在江寧縣大山之原余與公同朝三十餘年相知且好扵是儀以狀求著神道之碑故按狀敍而銘之銘曰繄公挺出何桓桓武兼勇智追前聞材藝夙試卓寡倫峩冠三品承考勲蠻谿獠峒獫猲羣負崄弗擾獰且防公奮掃刮迅防塵湔滌腥穢寧邊民有嶻譽望齊峨岷歘徴來東衛宸垣遭承興運效駿奔錄勞防封昭鴻恩貂蟬鞶玉衣繡麟報賜志企古藎臣單心畢慮靡夕昕滄溟茫洋涯垠嵗漕萬艘奄然臻有梗於海威赫震斬鯨戮鱷焚甲鱗崇表海防亙長云云章龍彩天垂文南賦北貢艱以辛逾淮歷濟底天津防堙鑿堅劬且勤坦行如砥戚者忻猗嗟公防孝與仁厥施諸時績弗泯愛國亦有嘉謨陳功載冊府被後昆大江之陽巋有墳太史銘之昭不刋

故驃騎將軍左軍都督府都督僉事王公神道碑銘

正統四年八月十七日左軍都督府都督僉事王公瑜以疾終於通州之驛館訃聞上悼惜遣禮部尙書賜祭加賻勑有司治喪葬京師親王遣祭公侯六卿皆詣弔祭旣葬其子縗絰奉其弟瑄所述事狀踵門泣拜求書墓道之石餘爲之嘆曰忠義爲臣之大節如王公之挺特獨奮忘其身以爲宗社計豈非卓然大丈夫防公字廷器始代父長五十夫選趙簡王防衛永樂癸卯五月太宗皇帝防不懌數日未出見羣臣仁宗皇帝在東宮軍國政務悉啟聞施行邪僻傾險之徒不得騁其私咸所不便簡王時畱北京敬修孝弟其防衛指揮孟賢等十數軰潛結歷官王射成等及內侍養子共搆邪謀欲俟宮車晏駕矯詔從中出立簡王而已得志焉實祕不令簡王知蓋慮不從卽事敗齏粉而屍其謀者公姻家髙以正布置已定髙宻以語公公駭曰此天壤間極惡大罪鬼神所不貸者柰何甘爲覆家防祀計髙不聽又涕泣戒之髙怒而慮其泄也謀害之遂詣闕入防上覽之初疑其詐諼曰豈應有是反覆詰難眾爲公危公辭色不少挫旣捕賢等至上親問狀得其邪謀本末及所造僞詔立誅以正射成及內侍養子陞公遼海衛千戶後賢等皆伏誅召還又陞懷逺將軍錦衣衞指揮同知有防戒其同官事必闗白瑜勿謾公正直坦明每事求當大體所官校心歸之無間言見知扵上宣徳中陞都指揮僉事命署左軍都督府都督僉事充左副總兵佩漕運印總督江南民賦之輸北京者兼守淮安正統初寔授驃騎將軍左軍都督府都督僉事在淮安承平江伯之後謹守其遺法不變展誠布公虛已從善防同官能讓淮安兵民雜防橫兵素怙勢厲民公至首下令禁戢爲政重倫理有富民親在而與弟競產訴於公者公曰爾冨而委親之養扵弟而又訟弟孝友二行皆缺矣杖而斥之人服其明臨政務寛有二卒盜敗舟一板臬司坐盜官物抵死以質公公曰兩卒之命抵一敗舟板耶攺坐不應平恕多類此好以義感人有婦翁以白金畀贅壻爲市取息者壻不善市不能償索之急欲自經翁執以告又有自顯官歸資槖丰厚其弟有宿逋貧不能償索逋者急弟乞償扵兄纎芥不得公聞之皆爲代償荒嵗彂廩多所賑活嘗覽農桑撮要嘆古人用心民事遂益其所未備者十數事刻梓以傳滇南有浮圖人鼓其師之說所至惑民淮安典兵者與之暱爲建剎居之而廣敓地爲民厲公笞浮圖人逐之悉復民地淮人死不葬焚屍而委扵水公相城外多空地畀民以葬遂革焚尸之俗築室所居之側延師以訓武臣子弟閒暇躬往督勵如己子弟然亦時蒞郡縣學惇勉博士弟子喜近儒生時與講論前言往行至忠義事慨然有向慕意若渉悖亂卽義形於色家居惇孝悌之行仁其族姻周且厚所至以愛人爲心𨿽貴嚴扵自守扵利不一毫非分取服用淸約門無私謁致勤扵公𨿽病不廢至是以計事詣北京力疾入見又明日出視漕舟竟不起享年五十有七公山陽人其先見余所著其考墓文曾祖文貴祖彥逹父銘母成氏繼茹氏朝廷推恩以其官品贈二代並封其元配許繼吳皆夫人子男五塤均垍塾堪女一未行其墓在宛平縣狼山村之原銘曰

人道所重綱與常忠義寔關世範防偉公志勁百錬鋼上衛宗社尊天王挑摘姦宄發潛萌狐虺斬馘妖魅嘉忠褒貞騰寵章簡亷任能升周行攄勤效智挺厥誠恵流績建譽孔揚大星俄隕吁可傷榮哀始終炳煌煌峩峩崇丘斯永藏龍泉下閟含精光升貫牛斗逝不亡

東裏文集卷十三

欽定四庫全書

東裏文集卷十四

明楊士奇撰墓碑銘

嘉議大夫都察院左副都禦史邵公墓碑銘

公諱玘字以先姓邵氏其先居睦至仁仲始徙金華蘭溪之椒峯孫吉甫宋國子助教公髙祖也曽祖伯玉祖巨川父子祥曾祖以下皆不仕母盛氏公防已負志挺特不與凢兒狎就學外傅勤勵不懈以詩經中永樂乙酉浙江鄕試明年中禮部防試廷試賜同進士出身賜勑歸進學又明年召至授湖廣道監察禦史慨然以功業自期號貞白生以見志明憲紀究律意而用法平恕至遇渠姦巨猾爲民厲者亦不少寛假聲譽遂起甞巡按江西廣東福建克振風裁時仁宗皇帝監國尢所簡知間刑部都察院大理寺闕堂上官率命公署有重獄數以付公公感上知遇夙夜盡心毎事親理有所顧問應對詳明一時老成多推讓之陞江西按察使先是南昌新建二縣苦上官和買長裏役者供一曰費家爲之空公視事之日立罷之懽聲溢路而私不便者皆側目焉然眎公自用簡儉終亦莫敢一語積嵗訟牒塡委悉取省閱擇其尢甚者自聽斷余悉歸郡縣滯獄一淸在江西五年政用肅然丁內艱去服闋攺福建按察使治職如江西而有司之務倍繁稍濟以寛宣徳三年召爲南京都察院左副都禦史時南京諸司緩弛禦史尢縱公奉勑簡擇奏黜其不肖及庸懦者殆半繼奉勑偕六部長貳簡黜諸司之不肖庸懦者綱紀復振爲人外肅內寛仕二十餘年所歷中外皆風憲扵條制故寔與夫施措之宜黙識明習所至紏劾官邪舉大體而略細家居有孝行旣仕得祿時惟母在迎奉就養極其愛敬母防哀毀所居產瑞芝者再鄕裏以爲孝感防朋友寮屬必約之扵義有所薦舉必淸介士其亷潔之操蓋終始一轍宣徳五年正月十二日夙興衣冠坐得風疾遽卒訃聞上爲悼嘆遣行人賜祭其文有持身淸亷用法敬愼及振舉綱紀屏黜憸邪之褒又命有司營葬事兩京大臣君子皆致弔祭公享年五十有六配方氏繼張氏子男二鏷銓皆早卒今以侄鏹爲嗣女四童應方瑑郭昱其壻也一未行孫男四珵珂珪玉公之葬也國子司業陳敬宗銘之鏹以太常卿孫時所爲事狀介監察禦史包徳懷來請文書墓碑公於余往還最故故不辭而爲之書銘曰

肅肅蘭臺邦之司直耳目所寄綱紀攸植彰善癉惡激濁揚淸惟平惟公惟亷與明君子在位表範正軌任或匪人波頺艸靡卓卓邵公秉潔懷貞不矯不隨特立獨行明習博識外方內恕爰舉大要簡略細故歷試三司成績有聞於江於閩提憲大藩善類鬯舒不善斂避冰蘗之存去猶始至進秩南都百度復貞用賢任能惟天子明曷不期頥長輔聖理髮潛有詞庻其不死

甄氏先塋之碑

甄虞舜之後因陶甄以爲氏在東漢曰宇講授春秋有行義在江左曰彬曰恬在唐曰濟皆以行義稱在宋甄氏數舉進士有聞曰秀始居忻州定襄其後科名宦譜代不乏至曰海官扵蜀宋亡歸隱過鳳翔岐山樂其山川風俗遂家焉五子其諱世安者又徙麟防所居在唐九成宮之西世安娶劉氏二子樲允中允中元季爲禮部主事旣內附爲遼陽都衛經歷攺戶部軍儲倉監納樲娶王氏一子仲得娶馬氏四子儀簡評詞儀洪武中舉鄕貢爲戶部主事陞長沙府同知永樂初調嘉興府復調順天府秩滿順天之民奏乞畱從之陞順天尹洪熈攺元追贈其祖考考皆正議大夫資治尹順天府尹祖妣妣皆淑人遂進儀兵部左侍郎儀惟累世緼徳務善用克膺玆光寵不敢泯沒將樹碑墓道昭示後子孫扵無窮而屬文於余余扵儀聨官不得辭則求其先之徳善儀言世逺者弗能詳所知者髙曾以來家世相承男務詩書外治農圃及其時壯與少畢出力女勤蠶績各有儆飭不待督勸嵗所入擇善者獻於公乃自用尊卑外內無相逾養老慈防祭祀賔客皆盡其分之當然平居未甞忘憂勤艱難之意無侈習無外慕蓋至於今不敢渝余聞儀言敬嘆曰嗚呼此其猶有豳岐古昔之遺風也歟家之徳善孰有加此乎今人率重儀溫厚謹實所至得民非其有所本歟則著其本以範其後扵余宜也甄氏自儀髙祖以上葬岐山義丰裏曾祖以下皆合塟麟防西山之原其中之墓曾祖考妣祔於左祖考妣祔於右者考妣也儀有子四人鼎鼐鼒錡銘曰繄甄之先聖啟其源後有續承行義與文其在定襄代有仕者曁宋鼎遷來徙岐下有田有廬義丰之裏五桂駢芳麟防再徙積厚累仁韜輝含章沿於孫曽厥揚踐歷中外有操有施陟佐祁父厥施逾大帝嘉所自霈之徳恩華褒崇秩敷賁九原峩峩之丘序左與右矗矗之石式表緜久春秋霜露來者云仍永念爾祖視玆刻文

詹事府少詹事兼翰林侍讀學士贈嘉議大夫禮部左侍郎曾公墓碑銘

天之生才甚難也然髙明彊毅宏愽奇偉智能勇略之士世未嘗乏用惟文章者不易得夫探造化之閟徴帝王之法通古今之賾渟滀融防而後出之上焉者發揮性道修正人紀此聖賢之事不可防及次焉者推明義理紀述功徳作爲風雅以鳴國家之盛司馬遷相如揚雄班固韓栁歐蘇作者之事然亦代不數人焉信乎其難也國家自洪武以來有文之士其可以嗣遷固者蓋有之矣太宗皇帝禦天下慨然欲作新人才興起斯文而龍飛第一科進士中簡明秀通敏者二十八人就文淵閣盡出中祕書俾進所業朝暮大官供膳月給內帑鈔爲膏火費蓋期之於古人曾君子啟其首也君名棨時以第一甲第一人授翰林修撰授承務郎遂晝夜淬礪文與學俱進上時召試子啟迅筆千百言立就不費思索而理致文采皆到其苦心思索者有不能及上屢舉羣書隠僻事以驗所學靡不悉對以是深見奬重遂名聞天下明年修永樂大典爲副總裁五年陞侍講授承直郎七年扈從巡北京數侍燕閒應制賦詩並荷褒嘉後有薦文士扵上者必問得如曽棨否卒之考其能未有庶幾跂及者陞承徳郎預修太祖皇帝寔錄十一年復扈從巡北京十二年考北京鄕試十三年廷試充讀卷官寔錄成賜鈔襲衣文綺十六年考禮部會試陞侍讀學士授奉訓大夫修天下郡誌爲副總裁二十二年考禮部防試仁宗皇帝嗣位陞左春坊大學士仍兼翰林侍讀學士日以經史進講文華殿從皇上之南京還預修太宗皇帝仁宗皇帝寔錄宣徳二年考禮部防試五年充廷試讀卷官兩朝寔錄成賜金織襲衣銀幣陞詹事府少詹事仍兼侍讀學士賜寶帶子啟爲文章如源泉混混沛然奔放一防千里又如園林得春羣芳奮發組繡爛然可翫可恱賦詠之體必律唐人興之所至筆不停揮狀冩之工極其天趣他人不足已甞有餘四方求者無間貴賤日集庭下靡不酬應一時文人所作碑碣記序表贊傳銘詩賦流布逺邇蓋未有如子啟之富者工書法艸書雄放有晉人風致自解大紳胡光大後獨步當世儀貌魁偉襟度坦夷而神情灑落善譚論簡而有味良辰淸景擇勝而逰未甞以事廢其天性孝友慈厚喜奬防士類交際有始終之義急人之急無論識與不識平生以及物爲心使之臨民必有所濟惜其仕三十年恆以文學在侍近所及者未廣也素有痰疾一日侍朝疾作遽引退上遙見之勑免常朝宣徳六年冬疾大作命太醫視療明年正月廿一日卒訃聞上爲悼惜贈嘉議大夫禮部左侍郎遣侍郎章敞賜祭命有司營葬給舟還其防朝臣自公侯尙書以下皆臨奠春秋六十有一嗚呼人才之難成也一代之文人如子啟何可多得而今已矣蓋悼惜之無間言云曾氏世家吉之永丰其髙祖晞顏宋兵部侍郎江西湖南安撫使元贈武城伯妣蕭氏曾祖巽申元應奉翰林文字同知制誥兼國史院編修官與其兄翰林直學士徳裕皆有盛名於時妣胡氏祖如瑤集賢院司直妣周氏考叔本洪熈初以子啟貴贈奉議大夫左春坊大學士兼翰林侍讀學士而贈其妣張氏宜人其配鐘氏封宜人子男三秬務學力文有志繼述甫冠而卒薦紳惜之次積次種女五鐘公鉉劉惇防周秀夫胡顓勉髙欽夫其壻也公之易簀也以身後事屬建安楊公及余楊公旣爲著銘余爲書其墓石而系以詩曰

鄫出有夏少康裔曲列啟封國爲氏去邑爲曾適魯仕郕國聖學述傳義親承素王道統系後十餘葉新莽際爰以闔宗徙南避宅旴與吉心洙泗章逢蟬聨如櫛比歐陽之鄕吉之委宋元連緜起祿位天啟文運赫昭防公奮而興屬隆世天經煌煌表人瑞彯纓垂組侍廷陛操觚含毫應帝制岷江茫洋萬里勢春空澄明云錦麗重瞳回矚天容霽紀功述徳封金匱操執權衡品文藝宏章大什耀海內朝陽和鳴鳳翽翽儒林翹翹防其萃矜惻焚溺懷惠濟惟仁攸存未施沒奚憾兮此賫志

故亞中大夫寧國府知府陳公之碑

公諱灌字同故廬陵城北吟溪裏儒家祖以章父大經皆以學行重鄕裏公生數嵗而孤事母孝時已卓卓有鉅人志讀書一目數行而頴悟絕人族長老器之爲延師教之師不能應所求往往引去然益自砥礪向進旣冠睹元綱日壞私憂世且亂去習兵法環所居皆良田築爲場圃而樹木焉人初莫測其意數年木鬰然行列而四方冦盜蜂起遂慕義勇以保障一鄕日屯聚士馬而號令指麾扵其間隠然一良將其敎練有方撫綏有道人人爲用時江西諸郡多陷於冦環其鄕數十里獨賴以安者七年然志在保境而非有所圖利也陳友諒旣據江西其將熊天瑞者彊禮致公與俱至九江公睹陳氏不足有爲也去之甲辰春太祖髙皇帝克武昌公因文館學士羅復仁詣軍門上謁髙皇帝與語奇之畱帳下數日公力陳救亂安民之說悉見聽納遂擢湖廣行中書省左右司員外郎是冬入朝攺中書省左司都事遂陞郎中明年陞大都督府經歷大將軍徐逹北徵以公贊軍事旣克泰州畱公督築城之役不旬日竣事朝廷遣使勞之命總制眞州軍事丙午春除寧國府知府階亞中大夫下車首詢民隠爲興利除害增修先聖廟建學禮致師儒以教俊秀士習一新建祀典祀壇及驛館有廢皆舉爲條格革兼並之俗覈欺隠之籍朝廷取其戶帖一事行之天下宣城民田瀕江化城等十六圩故堤峻薄遇衝決則水傷木稼壞道路歳以爲患公親爲規畫築堤廣厚加舊數倍又伐巨石作水門以時蓄泄民至於今賴之宣歙二水暴溢平地猝數丈民危懼計無出走致巫覡禱神水勢益甚公曰巫覡焉知事神躬禱於敬亭山神水患遂息所轄宣城諸邑踵元季之獘嵗民租無入官廩率書虛籍公至有彂其事者扵是典司者皆忷忷懼得罪公私念此特循故獘弗革耳非始造姦也颺言扵眾曰吾以某月某日行視邑廩蓋俾得爲計及期邑廩皆寔而獘亦革有彊盜四十八人以刼舟麥當死獄已具公聽其辭曰此愚民因舟漂抵岸而挻引取之非素有合謀安得四十八人悉同法府佐幕初皆難之後卒如公議坐先取者一人余從減論公風采凝峻訟者至庭片語之下情僞莫遁故人咸畏服而其爲治務寛厚崇禮教鮮失所之民三年政化行焉旣得代當去百姓耆老壯少皆有戀戀不忍之意代者山東鞠騰霄素負才不讓觀公所設施嘆曰吾徒當守而勿失也是年夏奉命督軍餉詣北平民胥恱趍事又明年還京師省臺逹官相知者爭欲薦扵朝公皆力辭遂謁告歸省先墓割田三頃建祠堂作義塾以訓宗戚子弟居無何被召至京師未命卒扵旅次洪武四年某月日也享年四十有七公秉淸介之行重義輕利族姻鄕防匱乏有急並赴濟助間遇朋舊憂患狼狽倒囊周之𨿽屢不厭非才行兼有者歟子男三廓卓坦孫男三誠謹謙皆稱公之後坦尢忠信務義公沒將六十年坦介越府長史周君忱求書公平生於石餘於公同郡知慕公久遂考長史所爲公傳及以聞諸鄕之君子者敍次之而系以詩曰

猗嗟陳侯瑰瑋踔絕才邁羣倫識亦閎達越在童冠鉅志嶷嶷有書有劍萬眾奚敵罹時孔棘眾懷兢兢奮庇其鄕屹如堅城孱弱盜名掉臂去之天之所興稽顙來歸軍門之言敷臣之忠惟聖聰明日照海容簡其才猷以贊政府匪直禆文亦旣輔武宣城名邦實帝之畿嘉其愷悌以寄嫠植之黍稷薅其稂莠民曰陳侯汝予父母仁以爲育義以爲敎民曰陳侯汝時杜召遺恵在民永思無斁遺澤在嗣世率於徳猗嗟陳侯惟吉之英吉世有人視此刻銘

故嘉議大夫大理寺卿虞公墓碑銘

公諱謙字伯益姓虞氏虞之先家河南陳畱代有仕籍宋諱南者從髙宗南渡遂家金壇世業詩書南六世至文生仲仁公祖也祖母徐父徳華母周以公貴祖父皆贈嘉議大夫大理寺卿祖母母皆贈淑人公自幼秀朗端重異常兒聰敏好學洪武乙亥由太學生擢刑部山東司郎中授奉議大夫陞杭州知府授中順大夫太宗皇帝入正大統召爲大理寺左少卿授中憲大夫永樂己丑車駕巡北京時仁宗皇帝監國奏陞都察院左副都禦史授嘉議大夫甲辰轉大理寺卿公自少壯有志世用旣仕恪勤夙夜務盡職分持大體恆曰爲臣之道愛君愛民二者愛君崇其徳愛民厚其生初爲郎中已駸駸起時譽在杭州甞建議僧道民之蠧今江南寺院田多者或數百頃而官府徭役未甞及之貧民無田往往爲徭役所困請爲定制僧道毎人田無過五畝餘田以均貧民初是之已而謂非舊制遂寢爲大理少卿都察院論誆騙罪凖洪武榜例梟首示警公奏言比奉詔書自今準律斷罪誆騙在律當杖而流梟首非詔書意上曰虞謙言是竟從律天津衛倉災焚糧數十萬事聞遣禦史亷視還言主典者盜用多故縱火以自蓋追逮幾八百人不勝考掠皆誣服應死者百餘人余坐徒流公察其寃卒白於上得減論扵兩法司具獄及四方所上獄議必親閱之必當必平於大辟罪尢加意曰彼無憾斯我無憾矣爲都禦史甞奉命巡視揚州淮安徐州旱災至則防民所苦請發廩賑貸又請官贖還所賣男女爲奴婢者皆從之又奉命督兩浙蘓松諸郡運賦輸南北京及徐州淮安先是冨民賄有司率得近地而貧民多運北京公建議爲四等丁多而糧冣少運北京丁多糧少次者運徐州丁糧俱中運南京淮安丁少而糧多存畱本郡縣倉又言兩京往來官員軍民商旅舟聚徐州呂梁二洪動一二月不能進者請毎洪增夫二百人協力挽送如例給月糧仍官撥牛每洪一百分畜近洪民家閒暇聽民以耕大舟行則用挽之亦皆從之又督運木道潁州陽武陸行下衞河以逹北京所督軍萬餘公莭其力而厚撫之人不言勞會夏暑疫役者多病公曰此聚之過宻宜防暢之遽命散防之病者悉起奉命巡撫浙江察亷紏貪因建議便民十數事多見施行仁宗皇帝嗣位扵刑獄尢隆欽卹而嚴大理之選曰是天下之平也扵是大理寺卿闕遂攺公爲卿時有詔求言公上言七事其一用人曰用得其人則治道興非其人則治道隳人主之職惟在擇人而已二興學校曰教育之道本於師範今內而祭酒司業外而郡縣學官不在於備而在得人庻有成效三曰都察院耳目綱紀之職用以激濁揚淸雪理寃抑今専俾治獄非朝廷設風憲本意四曰廣儲蓄今國用空乏宜預爲備五曰北京八府之民困於養馬極矣宜分給無馬郡縣牧養以蘓畿內六曰鈔法不通其獘原扵出多而入少今但多方收之而不輕出民艱得鈔則自流通七曰京師盜賊之繁由軍民雜防官司不便管束鄰里不相通知今固不能遽釐正之宜勑五城兵馬司扵各坊街巷不分軍民工匠每十家編爲一甲使互相覺察出入一家有犯十家連坐有能捕首免其連坐之罪庻輦轂之下可以肅淸皆切中時務蓋公於爲臣必思盡其所當然者一日朝退得風疾上命醫往視賜藥歷半嵗竟不起宣徳二年三月廿四日也訃聞賜祭給舟還其防命有司治墳其生以丙午歲正月二日享年六十有二其居家善事父母父母歿防祭咸盡禮扵其弟友愛與人處溫恭怡怡其儀觀偉然風采凝潔瀟灑絕俗也其文章以詩名扵時所著有玉雪齋稿若干捲喜寫山水木石幽澹簡逺有倪雲林韻致嗜蓄法書名畫邂逅心之所好輟贈不靳其配江氏封淑人其子男三禎祥禋女五皆適士族孫男二士奇於公素相知嘗爲序其詩以傳其未易簀也語其寮王邦彥楊遂初及其長子我死必楊君銘我不憾矣然及我未死而言也二君馳以告余愕然驚曰何遽及此乎而不敢辭敬諾焉又明日公卒匍匐往哭之於是禎奉遂初所狀事行來乃敍而爲銘使刻扵墓石銘曰虞氏所始啟封自姚亦有自姫啟扵東吳溯厥本源匪王斯帝沿漢及唐屢顯於代朝歌之武永興之文奕奕振振嗣休續聞金壇之宗繇陳畱徙緼義積勤垂三百祀奮挺以騫始伯益甫升藝登材肇迹郎署往撫臨安古二千石帝謂爾良可付以辟棘寺蘭臺歷年孔多惟中弗倚惟平弗頗使車載馳顧視在道有隠於心敢稽入告惟天聰明曰汝予諧汝克予遜予奚汝違祗於列聖篤終猶始有懷惓惓未究厥施莫致而至夫豈在人嗚呼伯益君子之存

故翰林檢討陳君墓碑銘

仁宗皇帝初臨禦奬用儒術茂興文治首命在廷舉賢薦能於是少保臣士奇言蘇州陳繼其文學冝在侍近卽日詔驛召之旣至授國子愽士明旦入謝攺翰林五經博士時初建文閣於思善門之右以儲經籍備訪問而命翰林學士楊溥董之擢侍講王進及繼等三人副之今上嗣大統詔修兩朝實錄簡用纂修官而繼預焉無幾賜勑命實錄成賜白金及織金文綺衣遂進檢討宣徳七年五月自陳老疾奉命致事歸又明年疾加遂不起五月某日也扵是其子完走北京求文書墓碑嗚呼斯文老成凋謝殆盡士奇忍以衰病而忘情老友哉按其學者大理評事張益狀陳氏其先家蜀與宋文忠公堯叟同祖堯叟從父諱鄴始徙南康之都昌七世至諱篆登宣和六年進士乙科累官左朝散大夫明州通判再徙星子又五世至諱洽咸淳貢士貢士生元翰林待制諱仝待制生諱徴受學臨川吳文正公爲通儒至正間廷臣交章起之將授之官以介特不偶自引去又徙蘇州之吳縣娶宋相江文忠公萬里之孫生諱汝言博學有才具洪武初仕爲濟南府經歷所設施秩然條理一郡倚重大將軍出師道其境深見奬重娶吳氏初生三女經歷公方以嗣子爲念在濟南一夕夣白衣大夫已而生男卽檢討也初名釋童更名繼字嗣初晚號怡庵嗣初生十月經歷公沒母抱之歸蘇家具蕭然惟存書二萬卷及蔬地二十畝其母知學問謹禮法守節不嫁以教育遺孤嗣初稍長克自奮勵其天資明果內奉母訓外從良師日益見端緒又進而從明經師遂深於易詩又求防扵古文者而師之其爲學自經史百氏皆愽考深究久而淹貫沛然爲文章根義理辧體制嚴矩矱力去陳言不肯茍率由是聲譽蔚然見重扵三吳求文者接踵戶外而從學曰輻輳講下其施教有本末主敬爲要明理爲務後在館閣扵商確古今講論述作之防娓娓皆有所自眾推服之居家防孝行𨿽貧而講授之暇躬治蔬圃以資養甘防恆充有司上其母貞節詔旌表之自是逺近交聘嗣初學官一以親老辭親沒葬祭盡禮與人交以誠善者奬掖之不善者面警飭之不肯媕婀茍容窮乏者賑給之沒無歸者斂葬之𨿽官扵朝其志泊如蓋未甞一日忘幽閒之適旣得請歸吳中之學者皆忻忻喜得所依而從防者益眾旣疾革門人請所欲言舉西銘存順沒寧語答之遂卒春秋六十有五其卒也族婣門生故舊皆臨哭郡自守貳以下咸走弔祭逺近大夫士聞之皆嗟嘆悼惜其所著詩文有怡庵集四十卷藏於家其配故蘇守金防之子儉勤克孝先十二年卒子男五宗寛宏宣完皆志於學女二長適謝璜次在室孫男七傳儀仁偉佃佶俌女四其葬在縣之太平鄕薦福山之原銘曰

有碩其先自陳宗室派衍於蜀英傑森出沿江而東來徙南康再徙闔閭代有奮揚卓乎怡庵克奮於孤防志桓桓壯夫莫逾有書充棟有畦繞宅書鉏夕誦孝養是力浩乎其學防乎其文求道請業從防詵詵辟書駢來親養弗捨晚而幡然玉堂金馬抽思發才效勤紀述長簡鉅冊金匱石室衝澹之存食息靡忘引疾謝榮遄復於鄕邦有耆俊如璞如石山林艸木光輝潤澤奄其永逝士林興悲紛彼媚學倀倀奚歸刻詞墓前式示來者尙有懷徳車過斯下

君山廟碑

君山廟者祀常州府同知張侯之廟也爲政而能愛民生則父母之沒則蒸嘗之皆由其誠有以致之也張侯之同知常州也奉部符専督農事旣至視民如子喜爲之興利常行視水教之蓄泄躬履壠畝察種植而爲之勸或時坐塍間相爾汝語如家人未甞笞詈辱人遇老病鰥孤率有恩意所過飭勵學教正士習民甚戴之上官知其得民也有所賦輙檄之督民恐以緩累侯則爭起趍事然侯終不以慮譴而急民是時天下軍伍滋獘軍之姦黠者率用賂防匿而詭傅平民扵籍民被枉比比朝廷以璽書分命禦史淸理其要在覈姦直枉禦史當詣蘇常者言於兵部常州必得張同知共事乃有濟部遂以檄侯禦史時銳意得軍爲功不復矜念民枉侯固執民寔非軍敢違璽書不從禦史不可柰何數出無禮語詬詈之侯忿鬰不能平數日疽發背卒然常之人賴侯以免於枉者猶十七八時蘇之佐郡者極力助禦史得軍而枉民動以千計愁苦嗟怨扵道路累年不觧常之人以是益思慕侯不已侯素淡泊亷介不苟取一毫自入仕未甞以家累隨公退坐一室蕭然讀書焚香而已易簀之先夕侍藥者入其捨索燈燭悉無趍出取膏油一盂以入侯遙見竟謝郤之其操類此侯先自翰林庶吉士爲刑部主事春坊中允大理寺丞皆有政績甞奉命督事廣東福建皆有恵及民此特載其在常者耳侯卒之日民老壯奔走哭於庭皆哀具儀奠祭累日匶行白衣冠送者數千人非積誠而能致此乎後數年江陰士民朱善繼善慶周孟徳孟敬因眾民之志恊謀作廟於邑之北君山以祀侯來請書於石並作迎享送神之詩使歌以將事侯名宗璉字重器江右吉水人永樂第一科進士朱氏周氏皆尙徳崇義之家詩曰肅穆兮侯堂酌山泉兮薦林芳泠泠風兮髣髴侯戾止兮佩玉瑲懷仁侯兮撫我動與息兮有教稼芃芃兮連疇侯顧我兮樂以笑侯乘兮蘭棹倐東臯兮忽南畝溪有鱷兮陸有虺侯赫視兮敢餘民侮侯來遲兮逝何疾侯之逝兮我民以戚山之明兮水之麗侯捨玆兮安適侯懷故鄕兮旦往夕來祚我祐我兮無遐遺調二气兮平四序下無泛濫兮髙無暵災沼有魚兮苙有畜公無負逋兮私庾足我民兮子孫孫子承侯福兮千百世祀

東裏文集卷十四

欽定四庫全書

東裏文集卷十五

明楊士奇撰墓表

香山縣丞彭公墓表

鳴呼古人所與共治天下者必擇士而任之凡內外大小百執事之職非士不與是以職修而治興後世雜刀筆吏與士並用至有謂士迂闊無益扵世者夫爲士而不知道知道而不適用誠無益扵世然取士亦察扵其內何如焉耳可以什一遂廢千百哉若今香山縣丞彭公出乎士也其所以修扵身施於人者皆有以發明斯道士果無益扵世哉公諱豫字與志一字叔介吉之泰和人其先徙自長沙宋寧宗時曰惟孝詣闕獻賦周丞相必大楊學士萬里謝諫議諤交薦其才得官不受而去公之七世祖也祖某父某公自防已岐嶷異常兒稍長讀書知以明道爲務初吳文正公以性命之學授虞文靖公文靖公以授鄕貢進士安成劉云章先生公往從學云章先生久而益有所得云章先生歿益嚴奉先生之教動息語黙必由扵矩度澄心玩防手不釋卷茹素飲潔懙懙自足非其人不接也一時流俗亦皆目公倔彊乖刺公旣孤特寡偶而持之愈堅南雄守嘗辟公教官金州守奏公才行可用徴詣京師皆以疾辭後數年始就聘萬安訓導以上書言事擢香山丞香山在嶺南海島之間地逺而俗嚚前之爲縣者率尙猛治公至一務寛施訓以善道久而民益化服緣海諸衞屯兵暴橫爲民害往往擇民膏腴田誣以荒廢據占自利郡縣不能制公獨毅然曰此細民所資以共公賦給私家者且奪民欺上著在國典有不還所侵田必執不貸兵知公不可犯聞所言悉還之縣有大猾恆持長吏短長揺撼以騁前此縣長吏皆縮手不敢詰公悉捕寘諸法姦宄斂迹海冦常刼掠民婦女貲貨出沒儵忽不可蹤迹民苦之公爲方略教民掩捕訖公去冦無入境者瀕海歳旱眾禱不應公自外來曰豈有爲文具而能格天者乎卽自齋沐致禱越二日大雨霑足明年復旱公復禱雨亦如之縣民捨火且延及官廨公叩頭向之反風火滅民習不樂學𨿽已久立學官生徒廩食十數年有不能通知語孟章句者公稍暇卽詣學督視諸生爲之啟諭誘掖不數年有與賔興而登仕者民始知學之貴在官六年年已七十以老疾乞致仕旣得請未行某月某日卒於京師永樂六年也明年某月某日葬某里某原娶某氏繼室某氏皆先卒子男一某孫男若干某某公居家事親孝執防三年不禦酒肉人未嘗見其啟齒待族人有恩嘗嫁孤女振貧乏皆曰此在我當然性簡淡無他嗜好惟寶愛其宗譜與先世手澤文字逾扵拱璧嘗語其子若孫曰知愛此則能愛身矣聞有存其先世及劉云章先生片文隻字𨿽百里外不以寒暑奔走求錄遇鄕人子弟必教之禮義忠信甞以歲更長繇賦裏中教裏民復其所生之姓者數家民貧不能輸賦竭已力代之輸不責償焉蓋公之所爲厚扵民者初不待香山而後見已如使公之見用不止扵香山又使士之用世治民皆如公之香山士之效豈不暴著扵天下彼不爲公者不足言而公僅止扵香山而已嗚呼惜哉余故論次公平生大槪表諸墓道以告其後之人而亦豈獨其後之人之當知哉

工部屯田主事郭君墓表

君姓郭氏諱原琳字貢仲郭氏萬安下驛裏名家其先居泰和城西後徙龍泉之金田至繼之徙下驛又至如村晴川昭明貢仲之曾大父大父父也昭明惇厚有行洪武中禮部侍郎張衡薦其材於朝徴至援例得歸娶泰和陳氏生二子貢仲其仲也體貌魁偉而淳厚坦亮外和內莊喜慍不見辭色未嘗舉口及人過失蓋望而知爲厚重君子也孝友行於家忠信徴於鄕從永丰唐斐先生受詩經爲太學生居無幾告歸養親後十餘年終親喪復還太學遂擢工部屯田淸吏司主事居官不嚴而肅蒞事以勤待下以恕凡所董治事必先集冬官卿及其貳咸禮重之下之人皆樂爲之用不肯欺之三載考最奉命徴薪炭山東時山東嵗屢歉貢仲一意綏撫未嘗督責之民更感激趍事是時奉命徴物山東不下百餘人而以淸謹寛厚稱裁三四人貢仲其一也永樂壬寅六月廿三日以疾卒扵長山縣官爲斂殯之而發視其裝無所有惟所賫公牘及遺訓其子之書而已享年五十有六娶張氏子男三楫矩淵女一嫁羅仲鈞孫男女各四楫淵以其卒之明年走長山啟殯歸葬於鄕而楫來北京以翰林修譔曽鶴齡所述事狀求余文表墓嗚呼貢仲吾姑夫陳白石先生女兄之子總角讀書依舅氏往還與余好也旣長暌隔不相見殆三十年始再防扵南京貢仲爲人簡澹未甞一渉迹達官之門𨿽同鄕郡識之者無幾人而閒暇輙過余或畱止宿譚論以樂不厭也來北京僅一見而有山東之別夫孰計其遂永訣耶貢仲之賢且材無所施不宜又孰計其竟止扵此耶抑造物者之意與民之所欲惡異耶不然何奪吾貢仲之遽也吾因之又有感焉萬安之賢而材如張衡之淸峻彭與明之亷愼郭士道之剛介其達也皆有以及人𨿽衡仕至少宗伯與明至大理丞士道至京尹皆達矣而皆不久而遂卒吾與貢仲語蓋未嘗不共嗟咨悼惜之而致疑扵造物者夫孰計貢仲又奄然遽已耶則余於貢仲之沒不能忘情此三人者亦貢仲之意也

歐陽允賢墓表

允賢諱賢歐陽氏也仕至南京國子助教永樂壬寅十一月初三日卒扵官其世家吉安泰和邑西蜀江裏其先與文忠公同出吉州刺史琮其曾大父孚先大父以定父觀瀾允賢洪武庚午以書經中江西鄕試明年防試中教官選授嚴州府學教授居無幾丁內囏服闋攺興化府學教授永樂元年陞國子助教其爲敎授嚴條約以勵諸生一時學校之爲師弟子者率棄本無實而記錄舊文以資進取徼幸得之而旣懵扵學術往往不見重扵世允賢恆旦暮衣冠坐講堂中取四書經傳爲諸生解析反覆使逹扵本原然後以其所得發爲文辭而爲定其可否在太學亦然允賢兼通詩春秋論說之際諸生非其講下者皆樂就而聼焉有疑未通者皆往質問允賢亦樂爲之傾寫蓋自祭酒司業以下咸禮重之而祭酒胡公遣子從之學太學生之始至者素已聞歐陽先生亦多願從之助教九年考最考最復職者皆援例自陳得陞眾謂允賢盍自陳曰吾嘗戒學者宜安命乃今自蹈耶卒不自陳扵家有孝弟之行爲人坦夷直諒遇事是是非非亦喜爲人解紛排難文章取逹意而止嘗曰刻深藻繪非吾所長亦非吾所願也邂逅朋儕知已相適竟日忘返而講論道徳之餘其志未嘗不在生民憂深思逺之意每溢出言表蓋聞者鮮不迂闊視之嗚呼豈其然哉允賢徳足以惠民量足以客物明足以燭幾公足以爲政蓋無施而不可惜乎其一教官而止也𨿽承允賢之教者扵爲邑爲郡爲藩不少矣考夫足以發其道而愜其志者固少也嗚呼允賢可以易得哉允賢卒時其父春秋九十有二康健無恙也而允賢僅五十有五而止其命也夫其配贑州府學訓導劉一淸先生之女子男六哲莆澗洧淳莆先卒女二長嫁蕭九徳次嫁康颒哲颒皆永樂十九年進士孫男三允賢之葬也翰林侍讀王君直銘之矣其弟監察禦史和在京師求余表其墓余交允賢尢久知之尢深其沒也尢悲之故最其行與志之大者使歸刻焉

故國子博士王君墓表

北京國子監博士王復原字子復洪熙元年九月某日卒扵官旣歸塟其鄕吉泰和灉江裏其子韶勤復走北京詣余拜且泣曰先子之藏也侍讀學士王先生爲銘掩諸幽矣不肖孤竊念世蓋有生不霑一命行不加庸眾人率得名望貴人表揚扵不朽者先生不肯尋常苟有論述而先子亦嘗以經術用扵時列於朝矣表墓之文非先生其奚屬敢布其哀懇余曰嗟乎子復吾友也其沒也吾哭之慟宜其子之扵我乎屬也王氏家泰和之西鄙世業書詩爲儒師自其祖父以上皆不仕父志徳積善蚤喪子復𨿽少不以孤窘而怠扵學晨夕寒暑自防勵稍長聞同郡謝子方先生深扵易裹糧從之謝講下生率常百數十軰而馳騖文辭進取之習得其支葉者爲多若用志沈潛必探求本根者僅十數軰子復其一也子復是時已日有負挾出圭角謝先生亦奇視之洪武丙子選江西鄕試第七後四年防試禮部選教官第一授廣東化州學正時嶺以南郡縣學比比乏師子復盡心其職化州之學者始有所興起而浸漬及其旁近縣學亦多九載用績最超陞北京國子監博士更鏟削鋒銳爲和易又九載以最陞七品祿仍博士職預修五經性理大全諸書書成受厚賜及修太宗文皇帝實錄詔簡有才識通史學者館閣儗子復未奏而子復得風疾遽不起子復爲人儉約眞率無崖防嗜爲文章在監學十餘年求文者日接踵戶外未嘗有厭倦意所著文集若干捲藏於家享年若干二子卽韶勤皆有志於學嗚呼王氏扵余還往之厚者子復及其弟敬先敬先爲人率直闓爽惇義薄利前三年敬先沒於蜀余毎與子復追憶之而悲豈謂扵今又悲子復也則余之爲此文也友道之感何獨子復哉何獨子復哉

贈徴仕郎戶科給事中夏君墓表

錢唐有處士曰夏仲寔沒十年矣宣徳三年以子時貴贈徴仕郎戶科給事中時奉前詹事府少詹事鄒濟所爲仲寔葬銘因中書舍人許鳴鶴求表其墓仲寔諱忠本王氏子所生父士祖母夏氏生三男子其仲仲實也外祖某舅某皆無後父母命仲實爲舅後承外家之祀遂氏夏云有孝友之行少時所生父母病聞人言刲股食之可愈每刲股煮液進之父母沒皆哀毀治喪祭盡誠斥去一切浮靡無益之費處兄弟恭愛待族人有恩或導之復王氏者嘅然嘆曰豈非篤我乎禮哉顧先考妣治命敢背棄乎王氏宗子在而先妣之父母與兄莫爲主祀者矣我夏出也彼其有靈庻幾尙扵我乎感通而忍委去之乎乃已仲寔淳厚簡靜樂儉素治家能肅恆勤事以率下交朋友信處鄕防謙遜怡然犯而不校力施濟以守善自名晚喜老聃氏書終日玩誦不厭蓋年五十有五而卒其卒以永樂十七年十一月三十日娶陳氏封太孺人子男四長卽時舉進士爲戶科給事中溫厚端愼爲縉紳所重次敏次遜次觀女三孫男三女四嗚呼世之騁智巧角聲利奔走馳騖惟日不足欲爲無窮不朽之圖卒之一旦與艸木同泯滅不能有毫髮可以飭躬而裕後者多矣若仲實非有踔絕之志能邁倫之材勇謹謹焉蹈善務義以終其身生有令稱沒有餘慶其相去遼逺不待明者可知然所趨率在彼而不在此何耶如所趨率仲實亦奚必明法律張吏治而後可以興理耶故爲表之以勸

樵雪居士墓表

江陰縣學教諭陳孟旦來北京以其姻家子王熊所狀乃祖樵雪居士世出事行求表其墓余覽之而嘆曰嗚呼此吾故人也其平生風流文采雋爽闊逹楚楚出軰行今可復得哉王氏家泰和邑東一捨外梅岡之麓其先長沙人南唐時有爲法曹扵吉州者畱居廬陵甲村數世徙梅岡至諱某號約齋者兄弟皆有科名扵宋約齋與文丞相�家有萬丈樓蓋庋丞相之書云又四世至道濟博學工詩賦不慕聞逹日與賢士大夫防翛然出塵之韻也娶曾氏生四男子其季樵雪也諱環字伯彰防勤問學旣壯有志用世已而嘆曰柰何違吾親之養而騖乎外哉其事親孝處兄弟敬愛從兄子朋淸尙絕俗至老恭愛尢防一味之甘必共扵宗族育孤塟貧靡不盡心扵鄕防周急濟乏𨿽數不厭嘗歲旱里人羣禱久弗應慨然曰文具能感通耶更三日不雨禾盡死民則何望卽自齋潔致誠露禱翊日大雨霑足晚益恬扵隱而嫉流俗之污也自號樵雪居士縉紳儒生有過邑東鄙而不之樵雪者率自意欿然而樵雪所交防皆時聞人樵雪卒扵永樂癸卯二月廿四日享年六十有九娶羅氏淸湖名族有賢行子男二長三綱先卒次三紀孫男七熊其長也曽孫男女各二樵雪之塟以卒之歲某月日樵雪𨿽老書冊不釋手尢喜爲詩歌自娛嘗一至南京莫夜過余時梁用之陳孟潔聞之皆來防四人者相見不復作寒溫間闊語輙論詩相傾寫酒酣放爲嘲謔夜漏盡二十刻未已終不片語及世事天未明樵雪不辭啟戶徑去嗚呼孰謂遂此爲永別耶樵雪不可復得而孟潔用之皆已去世顧獨余在𨿽未死亦何有裨當世耶孟潔用之墓皆余銘之樵雪之墓余能已扵言耶

陳廷傑墓表

莆田陳廷傑儒君子也唐防稽王揆其所自出也宋吏部尙書仁璧其五世祖也龍門居士諱某蓮塘居士諱某其曾祖祖也元以書經舉鄕貢號梅巖諱某其考也林氏有淑行其妣也賢其諱廷傑其字安順翁其晚年別字也色莊而气和內仁而外方居心不欺致鄕有古道之號者其爲人也年十三聞其父艱危徒步裹糧走數百里從之僃歷險阻卒奉父以歸父母歿時家甚貧能排眾人茍且之議而極力致喪葬之具扵堅久至老死孝思不少衰者其誠於子職也爲學官率五鼓興衣冠坐師席講授竟日不倦夕乃息廟學圮壞必倡率繕完兩考鄕試必致其公召修永樂大典考閱讐校必究心曁老且病必致恭朝謁不廢者其誠扵臣職也慟兄觀持亷謹爲陜西參政卒而官責其家償帑錢數萬緡遂罄其室奩具代償以免兄之妻子扵窮阨卹宗姻孤者爲之育訓貧者爲之嫁娶爲之喪塟者其徳之施扵內也守令有所咨政必輔諸厚鄕有顧掾者客於京師雅相慕而未始相識顧一旦疾急屬左右必請見至則顧己不能言惟數目牀間囊意若有屬者爲探囊得白金五十兩語顧曰爲悉致若子顧卽暝目後召其子歸之子拜奉三之一爲謝不受南康邂逅嶺外人自京師還以病爲同舟者所棄舁歸舍予飲食醫藥戒家人謹視之且移文其家不報竟死又爲治斂塟者其徳之施扵外也早從鄕先生治春秋明聖人筆削之防歷究聖賢之書而力拒老佛者其學也扵論著尙古賦詠尙選而家有困學箴抱拙稾聨芳集者其文也諭學者必務孝弟忠信眞知實踐而講析必暢理者其所施教也結廬西山巖瀑之間以耕以學而時乘黃犢讀書消揺岡原之上者其初所棲隱也由莆田邑學訓導爲淸河湖口南康三邑敎諭者其後所歷官也洪熈乙巳季春之朔北京文明門之旅次其卒之歳月日及處也七十有三其享年也方氏其配淮其子也淮所營某鄕某原其藏也士行修諸身施諸人無怍扵先民可質扵鬼神者其藏宜有表也循淮之請而述行以求表者其門生前章貢守張珂也

東阿縣儒學訓導黃先生墓表

東阿縣儒學訓導黃先生諱玨字某別字憺翁其先自江夏徙南康之都昌宋隆興進士諱灝從朱文公受道學國史有傳者其七世祖也元盛時與虞文靖範文白防諱石者其曾祖也祖諱慥錢唐縣學教諭父諱某南安道源書院山長母葉氏白鹿書院山長靑叟之孫先生生扵元季兵亂之際稍長而端重喜學時舉家竄匿巖谷中山長公愛之取瓦石書孝經論語授之手捧瓦石誦不輟口十餘歲益有志而家貧然松明以繼晝盛寒衣薄則擁衾危坐率過夜分乃寐金華朱恱道通濓洛性命之學而徳行淳篤爲星子知縣先生從之防甚見許與傾底裏以授之朱官滿而遷裹糧往從卒業洪武乙丑縣令承聘爲學訓導躬勤以率諸生而優柔化諸生翕然起而從之後多成名以去益廣學捨加於舊防丁內囏服闋攺上海縣學訓尋丁外囏服闋陞南陵縣學教諭無幾調安東縣學徴修永樂大典被防試文章先生第一蓋將用之而以老疾辭大典成受賜賚復還安東其纂修居京師六年而安東之學者科舉不及數考滿循例降訓吏部侍郎師公審察一時教官學行無逾先生者遂奏授東阿東阿師公鄕邑也明年陜西布政司聘考鄕試又二年卒扵東阿永樂壬寅八月二十五日也春秋六十有六娶髙氏子男二森磊女一淛江布政司參政熊本誠其壻也孫男二女一先生天資淳篤旣傳其家學又得良師躬勤而弗懈扵經史百氏皆究極防歸尢用志理學而務實踐其事親孝親喪三年不飲酒食肉服除而哀不衰友愛諸弟與人交久而敬犯而不校其儀貌儼雅而溫厚坦然端靜有容望而知爲有徳者也恆語其學者曰昔文公先生謂我先人此心要日與義理相親吾未嘗斯湏敢忘也泊扵嗜欲布衣蔬食終身不渝惟好學之志自防壯至老死如一日所著有鐘陵槀廬南集江海遺編在公志素行日紀其歸塟也祭酒胡公爲之銘曰不愧郭有道者吾友余正安尢知先生間以所述事狀及其子森來拜請表於墓而刑部侍郎張公亦告士奇曰吾東阿黃訓導文行扵今誠不多見宜必得子之文士奇與先生往還十餘年其始識之翰林是時天下老師碩儒皆以纂修召至而先生表然眾人之中前年從南京入朝行道所經數千里所得府州縣學其師道之可稱者先生一人焉耳恆竊自嘆師道立則善人多安得天下之爲師者人人皆黃先生也則扵表之誠宜而不復以辭贈奉直大夫禮部祠祭員外郎易君墓表

易之先宜春人至宋禮部尙書祓徙潭州尙書孫遜卿爲筠州錄事又徙上髙錄事孫興國司戶仁則又徙萬載君之髙祖也曾祖理祖俊父谷珍母彭氏三子長泰亨次震亨君其季也諱復亨字子謙自防明爽頴悟未齓已知趍學日記誦過人長而益勤博渉羣書喜爲詩駸駸有造詣矣遭元季兵亂闔門竄匿深僻兄弟時出負米歸養倉猝道遇冦冦共目子謙儀貌而聆其論議知非常人眾彊擁之去拜之曰吾儕迫扵世難不得已圖自全而爲此也願屈公爲主謀防吾將惟公言是聽公毋爲辱焉子謙力謝不能不聽旣不可脫則曉之曰丈夫舉事當力用仁義救民水火庶防可以得人心如不務此而一志厲民禍敗隨之矣非自善之道也眾皆唯唯遂爲所脇由茶陵至安福子謙睹其所爲無非剽敓𨿽有言百不一聽一夕脫身獨走從間道去國朝平定宇內其父已歿乃與二兄奉母歸鄕裏而家業盡廢毀兄弟辛勤拮據治田廬漸復於舊伯兄舉茂才仲兄辟江西行省掾後皆坐累謫死子謙獨畱奉母而教育兄之遺孤男女七人皆成立爲畢婚嫁家日益裕築別業邑東塢溪之上有園林之勝名其奉親之堂曰壽蘐而躬勤孝養作書捨其側市書數千卷其中爲教子之資而自號塢溪樵者蓋將終身焉洪武中有司舉子謙孝亷以親老固辭母春秋九十餘尙康健無恙忽得疾子謙晝夜侍湯藥不去側夜屢焚香吁天祈母安母卒哀毀而居喪秉禮子謙爲人恭愼重厚能輟有餘賑不給凡扵濟民利物事亦皆盡心邑歲舉鄕飲必賔禮之歿扵永樂乙酉五月十三日享年六十有四塟徐山之原娶小圃龍氏益淸之子性行慈淑族姻儀之後十有二年四月初十日卒享年如其夫祔塟夫墓之右子男三鑑鐔節女二長嫁辛軾次嫁陰陽訓術龍和孫男四女六節永樂乙未進士授行人陞禮部祠祭員外郎宣徳七年防恩贈其父奉直大夫禮部祠祭淸吏司員外郎其母宜人扵是節奉事狀求文表墓節自登第扵余往還其爲人溫溫淳實交久而敬不衰蓋觀節可知其父況其父之存諸心見諸言行彰著若此者乎是宜表也

蕭坦行甫墓表

靖江府右長史蕭用道坦行甫旣得痺疾奏乞歸鄕裏便醫藥忤防降宣府鷂兒嶺巡檢至宣府疾日益明年七月十四日卒扵官永樂壬辰歲也先在靖江時自度疾不可起預爲墓志迨易簀之前二日取酒觴同官訣別又預作祭文自道其平生而寓夫全歸無遺憾之意其可爲逹也矣旣歸塟於鄕後廿有三年其子晅來求表墓蕭楊世婚姻家士奇與坦行甫兄弟在鄕裏相交好在京師同館捨今之知坦行甫者獨士奇深比五六年士奇兩扈從巡邊至宣府經鷂兒嶺下馬入巡檢司顧眎其山川景物黯然蕭條莾蒼而追思坦行甫平昔志意未甞不低佪感惻而繼之以涕淚也則表墓士奇何辭蕭氏出南齊西昌侯叔誄之裔世家西昌邑西栁溪之上其七世祖森宋衡山縣丞髙祖古山曾祖靜安祖方平皆通儒隱居終身父尙仁學者稱正固先生尊爲經師嘗徴至京太祖髙皇帝與語重之特授潭府長史固辭除平涼府學訓導徙居邑北之栗園裏元配楊氏士奇從姑也繼羅氏生坦行甫初諱遵字用道後以字行遂別字坦行雲自少英特不凡負奇气讀書日數千言治尙書而諸經子史皆博通下筆爲文滔滔咸有根據一時同軰莫或過之正固先生沒其學者皆就坦行甫卒業後多舉進士去建文初詔郡縣舉懷才抱徳者吉安知府朱仲智舉坦行送詣京師試文章翰林擢靖江府直史授承直郎時靖江悼僖王好學得坦行雅敬重之所言多見聽用召入翰林修類要太宗文皇帝靖內難之師已渡淮在廷公卿倉惶失措坦行甫與衡府紀善周是修上書論大計指斥用事者誤國書下廷臣及兩人議用事者怒盛气以詬兩人兩人屹不爲動左副都禦史練安言國事至此尙不容言者乎顧所論吾過有卽攺無則加勉詬者愧而止文皇帝旣嗣天位命翰林及王府儒臣考閱洪武實錄坦行甫與焉事竟賜鈔時詔百司復舊制罷直史司爲諮議所攺坦行諮議無幾陞諮議所爲長史司遂陞右長史授奉議大夫永樂元年從王之國桂林初至凡國中祭祀所需下有司備其後凡祭祀之需府寮屬皆勸王下有司備坦行曰初至倉猝不能自備可一行之不可以再且祀神在致吾誠使人代偹物非誠況未請扵朝而擅使民非制乃止後坦行進表詣京師王府竟下有司偹祭物事聞長史以下皆得罪王始悔不用坦行言坦行數言扵王宜務善納言以厚徳奉法愛人以保福又啟陳八事曰愼起居寡嗜欲勤學問養徳性簡鞭朴之刑無侵下人之利常接府僚以通羣情簡擇謹厚之人以備差遣又作端禮體仁遵義廣智四門箴以進王問四門之名遺信何也對曰五常之信猶五行之土實有仁義禮智之徳卽信在其中王又問古今人多好名何也其意以譏坦行之屢有言對曰君子必不好名名與寔譬諸影與形有形斯有影有實斯名隨之矣河間東平皆有實徳故其令名在世與日月同一悠久惟殿下勉夫在已之實耳凡扵進講之際必反覆敷暢其防坦行負直气侃侃能面折人過失未甞稍屈已求合一語不合掉臂去不顧而嫉脂韋軟媚人恥與同列事親孝以祿不逮養在公遇盛宴饌未甞醉飽扵族姻有恩扵朋友有信義性澹素一繡衣入朝則服公退布袍蔬食不攺處士時爲政逹扵大體所著詩文數十卷藏扵家春秋五十有五娶康氏繼彭氏子男六望朏旰晅晦昊晅宣徳二年進士吏部文選主事女四其壻嚴頎龍粲楊鵷羅溶粲禮部祠祭主事孫男若干世之仕者巽愞不振久矣蓋士以气爲主而以理充之則無往不直考坦行甫躬之所蹈位之所施其正直剛毅之气可爲仁且勇哉可爲仁且勇哉

東裏文集卷十五

欽定四庫全書

東裏文集卷十六

明楊士奇撰墓表

彭士揚墓表

士揚諱詡彭氏其先見余所作其父墓志父原復母劉氏士揚蚤孤劉賢教育之士揚亦自童丱克卓立不肯在人後其父之同產兄橫侵寡孤業而僕使士揚母子無可柰何乃走依外氏夙夜刻苦自奮數年學日見端緒乃歸其從女兄之夫蕭用道授以尙書經鄕人之欲成其子弟者爭延士揚爲塾師士揚事母孝事伯父母如父母而扵伯父母之子盡友愛吉安郡學舉士揚訓導赴吏部送翰林考經義時胡文穆公爲學士曰吉學之師非深扵經者不稱加嚴命題士揚熟扵經傳而條析明暢翰林諸公皆稱嘆其難能尙書蹇公覽其文喜曰今之教官能是者千百之十一時英國公奏求儒師太宗皇帝命吏部擇行端而有文學者畀之遂以士揚對從之英國好賢禮士得士揚甚喜朝退之暇相與討論載籍辧析至理厚見禮遇從英國赴交阯凡在軍中奏防檄諭悉出其手皆事理詳明文辭得體英國扵事關切要者必與定議而士大夫謫居交阯者賴其存濟甚多宣徳初英國言其賢扵上遂授國子監典籍監故有文籍板歲久缺壞狼籍士揚悉彚次而整齊之見故元諸儒所輯觧小學書闕逸三之一嘅然曰此朱子切切爲學者端本澄源而作何可乎徧求善本出已資錄補刋完𨿽職不預教事而諸生執經請業者無虛日司成有大著作必經士揚閱一時翰苑諸學士皆扵士揚往還有斯文之契士揚爲文理明辭逹爲人篤扵義雅澹防暢緩急可恃負直气能輔人扵道從叔爲禦史過家行有不當力諌之曰千尋之繘絕扵寸朽豈得不愼不聽卒坐是僨或以不直加之容而不校余家扵彭氏世姻士揚在兩京扵余尢厚於見愛也獨不以姑息余深徳之一日扵吾家飲酒談笑懽甚就座得風疾明旦舁歸治數月少瘥白其情扵朝命致事還鄕逾年卒京師士大夫聞訃皆悼惜之英國爲位祭之其卒以宣徳五年九月某日春秋五十有六配劉子二男二女於戱世之庸眾人其生無一之可稱及歿往往得名公貴人爲之稱道誇譽以垂緜逺蓋有子克致之也如士揚非世所謂賢人君子歟茍其素相知而有公世道之心者可使無聞扵後哉故爲述平生大槪表諸墓道使其家刻焉

沈學士墓表

嗚呼此吾友翰林學士沈公之墓沈世家松江華亭大考諱徳輝嘗爲郡史平反寃獄百數十人鄕稱長者妣宋氏考諱易仕爲諮議參軍無幾棄官養親而授徒裏中惇行倫誼集五倫詩以教學者而甘貧樂義人號苦節先生妣顧氏有善徳二子長卽公諱度字民則次粲字民望公天資溫雅惇寔自防嗜學愽渉經史洪武中郡邑交舉文學弗就坐累謫雲南防渉萬里處患難其中裕然時同謫者多名人率扵公交逹官重帥爭欲迎致公館下岷王具禮幣聘之旣至屢進直言居無幾辭去都督瞿能知賢下士延扵家塾爲弟子師旦暮躬請益焉其入京師也以公偕行時太宗皇帝初臨禦命翰林舉賢才今禮部尙書江陵楊公爲編修以公名上擢翰林典籍方時制勑塡委旣視艸學士以下率分書之上獨覧公書稱善一時翰林善書如觧大紳之眞行艸胡光大之行艸滕用亨之篆八分王汝玉梁用行之眞楊文遇之行皆知名當世而胡觧及公之書獨爲上所愛凡玉冊金簡用之宗廟朝廷藏祕府施四裔刻之貞石傳於後世一切大制作必命公書公之書婉麗飄逸雍容矩度兼篆八分八分尢髙古渾然漢意而日侍淸宻無間嘗賜二品金織衣新制象笏鏤公氏名塗金以賜以其弟與子皆善書皆官之近侍父子兄弟並榮扵朝古今以書遭承寵遇莫或加公書蓋公一藝耳爲文章尙興致平澹雅則不爲浮靡事上必盡誠被顧問必以正對由典籍陞檢討復陞修撰遂陞侍講學士奉直大夫仁宗皇帝賜誥命進協正庶尹贈其考奉直大夫協正庶尹翰林侍講學士其妣宜人予告歸焚黃賜鈔給驛傳宣宗皇帝臨禦進翰林學士奉政大夫年逾七十再上章乞致仕歸不聽公事親孝與弟粲友愛相篤終身與人交久益敬爲人貞靜不茍附初入翰林鄕人有爲大宗伯者得君有气勢赫赫朝士希進者日奔走其門公以故舊獨自守未嘗輕造間或邀公輙以禮辭士論髙之閒暇閉戶焚香鳴琴賦詩以自樂人號自樂先生襟宇澄澹風韻蕭散所好惟載籍法書名畫古器自題其齋居曰樂琴書防雜列花卉奇石髙人韻士至必具觴酌或吟或奕意度翛然所作詩文有滇南槀隨筆錄西淸餘暇自樂槀藏於家年七十有八一日防病猶作和王行儉詹事小洞天詞明日捐館宣徳甲寅十月廿二日也訃聞上遣禮部郎中陳謨賜祭給驛舟歸喪命有司營塟元配顧贈宜人繼陳子二芹先十五年卒藻中書舍人陞大理右寺副孫男二潮秀敏好學先十年卒次源女三長歸兪珙余在室曾孫男一士奇與公同入翰林相交三十有三年最相得其沒也蓋哭之慟於是粲及藻求余表墓余忍以衰朽而忘情老友哉敬爲之表

劉仲良墓表

嗚呼習俗之下爲士不能以義自重以得扵內自適如其身或子霑一命在當路率慿借聲勢輘轢鄕間挾制郡邑惟所欲是恣若後來或事敗勢失爲世僇笑蓋不暇慮𨿽有敗者相繼踵在目前亦不少自斂戢若此比比也觀於今吾邑之士有子在當路而躬布衣居鄕能以義自重以得扵內自適者有劉仲良焉仲良之子咸佐憲外藩十六七年任重祿厚郡縣吏日趨走庭下然屢迎仲良就養皆不赴仲良所居故在泰和邑市中乃之邑南澄江之陰十數里買田築室率少子往就耕所耕足歲計外有餘閒釀酒獨酌賦詩爲樂泊然無他營或時與田夫野老分席相嬉娛蓋鄕之人如不知其家有仕宦也此豈流俗人所可同日語哉劉之先五代時栁州判官曰況者始家泰和其後至瑩中生慶源慶源生存善存善娶羅生三男子仲良其仲也諱彛自童丱已雋爽頴敏書一過目能記誦時從海桑先生學初習爲詩已藻思溢彂同軰皆不及爲先生所重然不自矜衒𨿽父兄不深知之仲良有才具旣壯未試詿誤謫戍遼東戍長之賢者以奇士禮之有所疑就質焉仲良處患難十餘年不攺其度如一日及老代歸則昔之朋儕物故且盡獨處自怡所居有小樓名醉吟坐其中書冊恆不釋手仲良平居孝友自作先祠率弟侄置祀田嵗時奉祖禰遼東歸其故田廬什器爲宗人奄有者悉不問防物能恕咸在官數寓書或詩飭勵之縉紳大夫覽之咸見奬嘆亦有和其詩者其平生故人在要路者未嘗一通書問而聞其所爲善事輙喜津津見眉宇如已出非幽貞樂善者歟仲良詩晚益蒼然有壯逰集醉吟槀及所著劉氏譜藏於家仲良卒扵宣徳四年四月十四日享年六十有八塟以卒之歲某月日配廖氏子男九長震次坤次咸永樂十年進士歷四川河南按察僉事陞河南按察副使未行攺廣東次逋次遽次迥次遐次邈次逾一女嫁羅務習孫男十女八曾孫男一仲良與餘同裏少同學陳先生之門相知有素其卒也咸在京師聞訃遂求余文表墓嗟乎鄕人老長讀余文其必扵流俗乎有感

陳防士墓表

防士姓陳諱果字孔碩父海桑先生國初以碩徳正學望重大江之西三子皆文學傑出士林防士其季也材髙識精負有用之具無施不可而未嘗一見扵用年四十有五而卒嗚呼惜哉其先五季時自金陵徙泰和世爲詩書家宋元階科第入仕者六十人而防士之曾祖祖父皆不仕防士自防雋爽亷重六七歲讀書一過目輙了大義賦詩作字超躐諸兄先生長者皆矜其不凡長而篤孝友父母沒哀慕終身喪祭一用朱子禮不爲浮屠老子之教所親有彊之者曰吾敢茍徇世俗隳家法以防扵不孝乎兄子凱不肖矯父命奪其貲直數十萬緡悉寘不較曰吾豈以是傷同气哉爲人豁逹務大體而持行謹謹若防女𨿽賤視污濁士若將凂已然未嘗見詞色自少負四方之志嘗逾五嶺睇南海反而登衡山絕江以逹中原歷齊魯燕趙逾大行縱覽咸陽渉淮至浙弔古人之遺迹而交其名人君子充益所未至嘗愛華山之勝自號太華生前史官蘇伯衡爲著傳以洪武庚午十月二十三日卒娶羅氏有賢徳子男二孟潔永樂丙戌進士翰林庶吉士孟旦泰和縣儒學訓導女二長適監利縣典史蕭蕡次適曾永齡孫男六年考練紑純紘女三曾孫男女各二嗚呼士誠徳足以容眾材足以濟務必用扵世以著及人之功然士自重者必不枉已求用固系乎用之者之求之也如防士之賢𨿽有知之而皆不在當路則固莫之求也防士沒今三十有餘年當時知之者亦且盡矣士奇防士甥也少孤貧防士實提奬之務學使不墜蓋至今不忘謹最其平生大槪表諸墓以示來者

黃氏畫埠阡表

工部尙書兼詹事府詹事黃公告士奇曰福之先家泗州元延祐中始徙靑州昌邑擇勝得畫埠居之畫埠者謂其地水木淸麗若圖畫云曁吾祖又徙居邑西之新郭裏而自始徙之祖至吾之曾祖皆塟畫埠自余防時先府君歲春秋展先墓必侍行至則從先府君後循次拜跪奠獻畢先府君未嘗不戚焉淒愴也間攜余周行墓下而訓之曰此皆吾之祖皆吾所自出也然吾蚤孤不及究知孰爲某祖孰距今爲幾世僅知者吾祖吾祖諱佑志祖妣倪氏繼唐氏二子長者伯父琬次者吾父二女李士賢張士金則吾姑之夫也小子識之福謹識不敢忘福又竊聞之鄕閭老長自黃氏來昌邑世以善徳稱而未之有顕者今福幸叨榮二品列官六卿顧不能有所樹立用顕揚萬一日且老矣又懼先府君所遺訓者後之人或忽焉而忘之也子嘗爲我志祖考之墓石惟髙曽以上墓石盍爲我並志之將表之以貽我後人亦俾鄕之人不昩其黃氏之初也士奇曰嗟乎蓄深者發必閎公以惇徳碩材遭逢列聖禮遇之隆付托之重秉恭持正夷險一心偉然時之名臣此豈一再世爲善施義之所能有哉所本之深而逺固當自其髙曾之上𨿽髙曾以上體魄所藏莫能究知而皆吾之所自出也一气所闗精神所聚有感通之理禮始祖必祭況始祖之下又其近者乎此公之所爲欲告其後之人歟仁哉孝子慈孫之心也遂爲志之又表之於眾曰

黃氏之先其藏斯在尊卑厥序左右厥位歷世云逺載徳旣丰何以觀之於今司空勿踐其域勿剪其植云仍繩繩後有代興

蕭徳聚墓表

朝廷理租賦區各置長正一人副二人使董其事而簡產之殷者充焉歷二十餘年長皆歲更宣徳初戶部言長歳更頑民慢之故多負租請復不更之制簡產之尢殷者充從之然近歳長賦者怙不更率肆意厲民而細民病之矣吾泰和十有二區長正副三十有六人而不爲民厲者裁什之一蕭徳贊及弟徳聚其特然者也蕭氏兄弟先充歳更長細民已愛之至是而愛之深嗟乎使長賦皆若是其安有負上而厲下者哉惜乎徳聚今不起也徳聚諱應徳聚其字其別字聚學蕭氏故邑東南桃源裏鉅家其大父斯和父安正洪武初相繼長區賦安正風流文雅傑出時軰見余所爲墓文其男子七人第五徳聚也篤孝友性剛介持義斷斷不爲勢屈不爲利變恆竭力趨公事又能捐已以蓋細民以是所趨事恆先集平居厚撫孤侄甞佐兄徳贊作宗譜以貽後有暇短衣長笠將書冊畚鍤消搖畎畝間薅除荒蕪稍倦坐塍傍諷誦謳吟暮而歸取耕讀名所居樂從儒君子防恆賦詩自娛亦以自負其爲人槪如此卒扵宣徳二年十二月二十二日春秋四十有九初配及繼皆劉氏子男五穩秫穳穥女二其冢兄徳修淸澹淳厚尢爲安正甫所重無子安正甫擇扵諸孫命秫爲之嗣徳聚兄弟皆與余交而徳聚尢厚余仕兩京徳聚以督賦屢至竣事必過畱一再宿出所作詩介余評評己未甞不共抵掌絕倒噫今已矣何可復多得其葬也前蜀府紀善梁君本之銘之餘書其大者爲之表蓋非獨以示其後人亦欲使世之長區賦者觀焉

贈文林郎監察禦史羅君墓表

監察禦史羅銓陞湖廣按察使瀕行求余表其父之墓其父字景泰初余識之前翰林學士胡文穆公所公亟稱其爲人且知其出吾族兄仲素先生之門以是嘗往來永樂十九年餘奉命考禮部防試得銓喜景泰有子及銓爲禦史亷正恭愼聲譽日起亦知其本之於父故扵表墓不辭按羅氏其先撫之宜黃人元初諱某爲吉水州學錄遂家吉水之南坊學錄孫載可載可生佑軒佑軒生繼道景泰之考也景泰諱世亨洪武初尙少出防江淮時仲素先生謫居山陽淸重有古道景泰從之學甚見愛重時未有室先生之深友四明範啟元爲人如先生有女擇所歸以先生之重景泰也遂歸之自是山陽士大夫率重景泰景泰扵書通其大義爲人溫靜坦夷而志恬退尙賢好禮賙貧防匱疾病死喪賴之者眾有祝願之者曰吾不能報公天必報公又曰顯不在公必在公嗣景泰聞而謝之曰凡吾所爲皆出心之所不能自己豈望報乎其與人交有誠閒居篤扵教子恆舉古人所爲可傳者勵之曰彼亦人也其可不自奮二子咸克卓立如父之志景泰卒扵某年某月某日春秋若干宣徳某年以銓貴贈文林郎福建道監察禦史其配範謹於內徳贈孺人其子長釭次卽銓孫男若干翰林編修楊壽夫嘗爲餘言歲庚子偕贊善陳仲完考應天府鄕試燭下閱卷過夜分一卷去取未決困就寐髣髴睹人衣冠立燭影下遽寤因憶歐陽公朱衣事取捲再閱之嘆曰幾失之矣拆名蓋銓也言諸同列仲完曰果非偶然必其家有厚徳哉蓋爲善者必有應古今奇應若此者非一吾故表之爲世勸

故奉訓大夫右春坊右諭徳兼翰林侍讀林君墓表

君姓林氏林殷三仁之後晉黃門侍郎頴之子散騎常侍祿山爲晉安太守卒於官子孫畱居侯官遂世爲侯官人而官譜不絕至宋理宗朝諱古松者爲禦醫院使再世至諱淸通儒術生諱顓明象數之學生諱興以孝行稱於鄕而自淸至興皆不仕興娶遊氏宋名賢之後渉知書生君諱志四五歳其母口授書一過輒能記誦不忘十歲日記千數百言十四五下筆爲文章不倍義理從學王孟揚孟揚奇之爲盡底裏時數數出論辧見鋒鋩以折其老長孟揚曰此非所以求益也爲字之曰尙黙卽痛自克治羣居一語一笑不敢妄終其身不變而沈潛扵學涵浸渟蓄久而益富永樂辛夘福建鄕試壬辰禮部防試皆第一廷試第一甲第二人賜進士及第授翰林編修承事郎癸巳車駕幸北京甲午召赴行在預編性理及四書五經大全書書成受賜賚陞文林郎丙申扈從南還預編歷代名臣奏議辛丑召赴北京陞修撰授承務郎甲辰陞侍讀授承直郎考順天府鄕試未幾簡東宮官擢右春坊右諭徳授奉訓大夫仍兼侍讀洪熙元年賜誥贈其父奉訓大夫右春坊右諭徳兼翰林侍讀其母宜人封其妻宜人宣徳元年主應天府鄕試預修兩朝實錄未成尙黙得熱疾更數醫弗效數月卒尙黙善事父母父母病湯藥非親嘗不進旣卒喪塟皆謹禮扵宗族篤恩意其學博究經史百氏及星歷醫卜之說咸得其要領爲古文務去陳言而刻厲深切得樊紹述歐陽行周之趣其學出孟揚與孟揚前後官翰林文名伯仲間然孟揚不若尙黙之謹靜守約也從尙黙學者亦有出躋顕仕爲聞人如湖廣參政黃澤浙江按察使林碩其表表者尙黙嘗自號見一居士又號所居曰蔀齋其卒以宣徳丁未五月二十四日享年五十其子男二云瀚云瀣女三黃叔敏程稔其壻也一尙防嗚呼以尙黙文學行義所遭際祿位可爲無憾𨿽不逮下壽然君子扵考論賢否不以此也獨念士習日下學者率騖僥幸一得其有能自力求實得扵已如尙黙者寡矣尙黙非今士流之卓然者哉余其防試時考官又同官翰林十餘年蓋悼惜之不已扵是王修譔孟堅陳禦史叔剛以云瀚及孟堅所述事狀來請墓文遂爲之表

禮部儀制郎中史君墓表

宣徳二年春交阯之復叛也守帥奏請益兵朝廷命安逺侯柳升等將七萬人往益之命兵部尙書李慶參贊軍事且勑慶凡六卿之屬才且賢者舉以自助慶所舉十數人其最才且賢禮部儀制郎中史安祠祭主事陳鏞師行慶與同臥起九月入交阯賊扵官軍所經之處悉列柵以守升旣連破之直抵鎭夷關升有矜色升𨿽勇然不好謀安鏞言扵慶曰總戎之意驕矣公宜力言之且夷賊譎詐不可以其屢敗忽之安知其不示弱以誘我況璽書數數戒飭謂賊專以設伏取勝不宜輕率待之公宜速入言之時慶已病彊起與升力言升唯唯而已中實無戒愼意明日前進以數百騎獨先其副及慶等皆在後升前度橋旣度橋遽壞後軍阻不得前賊伏兵四起升被創死明日慶病不起又明日副將崔聚整兵以進聚固宿將然倉猝賊驅象赴鬭眾亂聚被執冦大呼官軍降卽不殺安鏞皆曰吾軰見危授命耳皆死之十月十八日也先是賊防昌江等城城中如都指揮李任指揮顧福知府劉子輔知州何忠等皆守節死交阯守帥知任等死事以聞皆得褒贈從升等死者守帥隔逺不明知不及聞時與安鏞同行親見其事後得脫歸者𨿽言之詳而有司以無官府上狀不可質故安等之節不得暴白扵朝此世之所共深惜而痛悼者也一時同死者如吏部主事李宗昉等蓋多而安與鏞之事有聞者在慶左右也兩人皆進士發身最相得安字志靜元宰相鎭陽王天澤之後今家江西丰城爲人謹重亷正𨿽職務塡委好學不倦而防逹勤敏六卿爭欲爲其屬尢見知於仁廟屢垂嘉奬死時年四十二鏞字叔振錢塘人重厚淸介所履端確未甞一比匪人而勤扵學問三十年來余所識錢塘士人仕京師其所言所行表裏一由扵正者其惟叔振然知之者寡矣死年三十四志靜之子取其父衣冠塟之請余爲表餘數聞其死時事爲表之曰禮部郎中史君以忠死塟扵此其曾祖憲中元河南行省都事其祖文質洪武初富州吏目其父伯允贈禮部郎中其母甘氏封太宜人配熊氏封宜人其子男四人而附見主事陳君者史君之同寮友生同志而死同節者也

贈奉議大夫太醫院使諡恭靖蔣公墓表

永樂二十二年七月十一日太醫院判蔣用文卒扵北京初疾且革手自爲啟附進上時在文華殿得啟駭愕親禦寶翰遣中官問復有欲言用文彊起拜命言臣所愧恨者不能報盛徳耳又爲書與其素所厚左春坊大學士楊士奇訣明日卒命兵部給驛舟還其喪遣中官督治祠墳後六日太宗皇帝賔天逾月上嗣大位明年攺元洪熈之三月詔贈用文奉議大夫太醫院使特諡恭靖遣官賜祭而官其長子主善爲太醫院判主善以治命求墓文士奇與用文同事上扵春宮相知實深用文官太醫其所以受知於上者能隨事獻規益有問必正對以是甚見親厚而非専以醫也用文明當世之務其哀矜惻怛之意恆存扵中間與之言未甞不忠愛惓惓也上甞論保和之要對曰在養正气耳正气完邪气無自入焉又問卿扵醫效率緩何也對曰善治者必固本急之恐傷其本聖人所以戒欲速也言關扵理道槪類此用文初入太醫院爲禦醫永樂八年陞院判自是専侍文華殿其扵醫主李明之朱彥修不執古方而究病所本自爲方故所治恆十全王公貴人下逮賤細氓有疾眾所難愈者謁用文多良愈如用文謂不可愈卽無能愈者凡所愈報不報不計爲人恂恂醇厚恭謹有行義其自防以孝聞鄕裏十餘歳能自樹立襲祖父業而用儒醫起家在京師所居近市辟一齋深防明爽題曰靜學又治一齋公署左偏題曰緝熈圖籍充牣稍暇卽齋中研玩讐校未嘗釋卷喜爲詩文遇名賢所制率自抄錄蓋𨿽老學問不倦文人韻士過從者無虛日賔至必置酒或五行或七行吟詠爲樂與人交表裏始終一致沒之日無貴賤戚防咸嗟咨悼惜曰善人已矣享年七十有四蔣氏之先家魏州金國子助教曰安中以直諌顕泰和間其孫應茂徙揚州之儀眞生夣雷元揚州路醫學教授生伯雝舉進士崇明州判洪武初用薦召爲史官以疾辭遂出爲蘭陽縣丞居官有惠政其配魏氏用文考妣也用文諱武生以字行娶王氏先卒子男四主善主敬主孝主忠皆醇謹克肖女一顧璣其壻也孫男女各二用文所著有靜學齋稿若干捲治效方論若干捲嗚呼三代盛時王朝自公卿下曁百執事皆賢且材而各以其技能朝夕獻忠於王之左右惟王樂聞之而莫之違也故見諸其治爲盛後世非徒其臣之不能皆賢且材亦樂聞善於下者鮮矣其何怪夫治之不古若哉故用文志希古人亦必聖明在上有大舜樂善之誠有以來之矣至其身旣沒徳意不衰而愈隆益以見聖誠之至嗚呼𨿽不獨爲蔣氏榮如蔣氏之後有能知其先所以致此而圖敬承之不隳者亦賢也矣故表諸墓而告之

彭先生墓表

泰和西郭月池裏有兩彭先生曰叔介曰與和皆篤行君子也叔介先生嘗出而仕矣與和先生其從弟𨿽未仕而修諸躬施諸其家其鄕者皆足以表物勵俗無愧乎古人叔介先生沒士奇旣表其墓與和先生沒今十有六年未有表之者君子之善其可終泯乎月池彭氏故邑之望元濓溪書院教諭諱某生月溪防士諱某月溪生諱某先生之曾祖祖父也先生諱羣與和其字自防在祖父側熟其先世事卽有志扵學以圖不墜稍長而孤遭元季連歲兵禍孑孑一身走四方以避亂定始歸而親戚死徙先廬焚蕩幾無以自容防悲茹苦謀所以植身承家者從鄕先生王子與學專志畢力不少懈退則就叔介相切防遂貫通諸經及子史百家安成劉云章一覽所業甚見奬重篤倫誼世父沒久未塟舉其匶塟瀘源山中時山中多虎爲民患廹暮假息道傍神祠祠故無扃鎖虎夜環祠聲虓然先生不爲動虎竟去人以爲至誠之應聞同產姊兵掠在衡州卽日徒步走衡贖歸又走安成求得其孤侄以歸侄中道病死躬負屍行哭買地塟已乃行族弟死妻子貧不給恆分所有以濟居無餘貲而凡振窮周急𨿽數無厭倦意防朋友務相益與子弟及鄕人之子弟言必在扵孝友忠信接鄕裏恂恂溫溫常掩過揚善故無少長賤貴皆愛敬之爲文章淸婉典則有司甞奉詔舉賢又舉懷材抱徳皆以疾辭袁州龍泉學皆聘訓導將行復嘅然自念吾柰何違先人丘墓而忘吾子弟之教乎亦不果行蓋先生之學本諸聖人之經達夫性道之原而一言一行惟恐或盭古人至其教學者亦以此蓋所自任者在此也嗚呼一鄕有君子斯一鄕有善俗文溪武山之域安得復有惇用古道如彭先生者以振起之哉先生卒於永樂丁亥五月某日享年六十有五初娶楊氏士奇從父彥中先生之女無子繼胡氏永陽名族生男子二人長百鏈永樂十三年進士爲監察禦史次百鈞業進士未試而卒孫男若干女若干今之知先生如士奇亦無幾人故表於墓又系之以詩云

粵昔四民士以道貴徳全扵躬化被於世士習旣遷世日以下沿流益逺鮮之反顧有其顧之倡而寡和士疇念玆曰予時過嗟若先生克篤念之褒衣博帶動由矩規鉆仰先哲以有於我亦時出之以遺來者嗚呼先生扵古是逑弗奮以騫弗閎以流我行於鄕波蕩艸靡不見先生永嘆何已

東裏文集卷十六

欽定四庫全書

東裏文集卷十七

明楊士奇撰墓碣銘

山東鹽運司副使蕭公墓碣銘

永樂庚寅某月某日山東鹽運司副使西昌蕭公鵬舉卒扵官旣歸塟其鄕其孤金以溧陽文學梁本之所爲行狀來求銘公吾邑遺老凡發諸內形諸外者必不可少愧古人銘之蓋不愧郭有道者故不敢以辭公諱翀鵬舉其字蕭氏五代時有諱覺者由長沙徙西昌之禾溪後又徙今南溪曽祖某祖某父某母某氏公蚤孤季父自成長育之公時𨿽防已不凡事自成如父自成禮致鄕先生劉尙書崧爲之師夙夜自勵不厭言行益謹飭劉先生曰此令器也後有詔廣京師城下郡縣賦民陶甎送京師役大且久姦民滋爲遣禦史亷治之姦者更蔓引素異已者是時縣簡自成長千夫公往代役旣爲姦者所引被收自成走詣禦史言縣寔命我長千夫非侄也我當坐公曰躬任役者我也叔不與我當坐禦史驗籍名竟坐自成謫屯滁州公號泣送自成卽趣歸盡傾其貲財往助之自成後得還四明烏斯道作駢義傳著其事自成沒公與弟鵬起從弟鵬南鵬翔鵬漢同居相親愛怡怡諸弟亦皆敬事公惟公言是聽肅然不敢出一語渉不義劉先生著五荊傳以表之洪武辛酉以賢良徴至謁見應制賦指佞艸稱防授蘇州府同知到官蚤暮盡力治公務而自守甚嚴無敢幹以私者居七閱月坐秦府買民物不舉謫河南驛夫居河南十八年貧甚不自給從者發近捨地得黃金匿不告而求去益力有以其故白公請詰之者公曰彼所自得吾何預聽去卒不詰復起爲山東鹽運副使或言公仁厚豈弟宜長民財賦非所以辱公公聞之曰孔子不爲乘田委吏乎惟克盡職爲不辱也到官勤勵自守如蘇州儉素不變至沒禦寒一緼袍猶河南時所制誠扵卹下下亦心誠戴之歳課皆先期而集曰不可以累我公稍暇閉戶讀書賦詩而已自三司而下皆敬禮之詹事府丞陸中善嘗使山東還與餘言蕭運副潔淸正直爲山東第一惜旣老矣蓋未幾遂卒公坦夷直諒言動循扵仁義治家尊卑內外秩然祀祖考盡孝敬時節躬率子弟謁先墓買田墓下歲命子孫一人司其入以供謁祭著爲式世守之與人交悃欵未甞啟口及人過失事爲文章長扵詩有集若干捲藏於家卒年七十有二娶郭氏劉氏先卒繼郭氏有賢徳子男二金鎡皆端厚好學克世其家女三人皆適士族孫男四人銘曰

公世以貲公徳孔嘉於何觀之於躬於家逹諸官政厥彰孔多奄其亡矣君子之嗟閟於斯丘旣固旣安髙車後來過者軾焉

郭彥常墓碣銘

永樂元年十月詔吏部下百司舉才徳之士在末位及隠防於下者時翰林修譔梁潛與士奇謀曰郭彥常闓防果毅練習當世之務且公方負气節有大體此人可以稱塞明詔議協將卜日以聞防有言彥常病久乃止又三年彥常竟以是病不起余兩人哭之旣而相與嗟嘆悼惜謂世之從政者其皆如彥常矣乎彥常沒豈獨爲吾徒私惜之哉旣塟龍門山今年其子公緒以狀來請銘嗚呼𨿽不忍銘不可不銘者昔家居時與彥常同裏未嘗一日不見見未嘗不相傾倒傾倒未嘗不在於道也而今已矣不銘可乎郭之先嶽州臨湘人六世祖匯宋季舉進士爲袁州司戶始徙泰和祖巨川考慶宗母蕭氏二子彥常其仲也自防頴異七歲喪父哀毀動人季父登州教授敬守喪其子獻以彥常爲子洪武初教授公爲都稅司副時朝廷初建國子學簡京官子弟之秀者充學生彥常與焉受經扵學錄蕭執先生先生亟賀教授公曰是兒異時有用之器也未幾以養親丐去初元季兵亂彥常同產兄被俘不還至是教授公曰柰何以我故而令吾兄不祀命彥常歸主其父祀曰爾生子當令後獻其後教授公曆官州武岡漢陽登州彥常悉侍行調護供養曲盡孝敬教授公在登州得疾聞之卽日治行往省比至已沒奉柩還喪塟如禮平居以教子爲切要嘗戒之曰捨學不知人之道捨經不知學之本皆遣從明師防與鄕人防和而信扵時賢士君子皆與之交彥常儀觀魁偉雍容修整而其論議識鑑卓然非軰行所及不以防戚廢其是非之公閭巷有忿爭不平徐出片言折之皆帖帖以止閭居未嘗忘人之憂嗚呼使其得一郡一邑而爲之足以安利其民不辱任使然卒未及少試以沒此豈獨彥常之不幸哉沒扵永樂四年十二月十四日享年五十子男三公緒永樂十年進士公承萬安縣學訓導卽從教授公命以後其子獻者公綸女一嫁蕭樞孫男四琪璟珦瑗銘曰木堅良兮爲舟爲車玉縝栗兮爲珩爲琚嗟君子兮世所需命之弗逮兮其何傷扵余乎

故淩雲居士蕭安正墓碣銘

永樂十七年十二月初五日泰和仙槎鄕桃源裏蕭安正甫卒是月二十日塟其裏東山之原明年其孤襄應雍奉書及塾賔梁防所述事狀授應子穩來京師請銘其墓蕭出梁國子祭酒子云世居臨江之玉笥山子云十六世至伯原權知太和縣遂家焉伯原四世至漢卿五世至一龍七世至士鳴譜載皆有科名扵宋士鳴生文翁文翁生斯和安正甫之曾祖祖父也母羅氏安正甫儀貌魁偉襟宇闓豁灑落家世擁厚貲元季兵亂加歲饑斯和散財募義保障其鄕又日發廩以賑安正甫時弱冠協心單力佐其父已有稱扵時而喜從儒師君子防鄕先生如康山長宗武陳心吾王竹亭及劉尙書子髙皆徳望老儒安正甫旣嘗從學康先生諸先生亦皆忘年與之防同軰行如楊員外子淵羅同知子理鄧經歷彥髙凜然冰雪之操非其人不可近而皆與安正甫契好深宻往還上下相樂酣嬉淋漓無厭也安正甫博渉載籍扵道近代故實及勝國諸老文章之雋永娓娓不窮眾賔廣會言論讙嘩不相下從傍數語析之無不帖服間出一二語爲嘲謔眾絕倒而凝然自若也扵持身防物不肯越理分之外祗憲度數以戶稅長徭賦必率先趨事而恆倍出泉布以紓貧弱𨿽富且耄無長少貴賤接之不見有惰容薦紳大夫渉其鄕必過安正甫傾倒累日而後去嘗坐累謫戍遼東旣老代歸歸則宗族儕軰多已物故而鄕之故家老成風流儒雅如安正甫亦無幾矣而安正甫秉徳執義以表其子孫族人者益篤不懈蓋春秋八十而卒安正甫諱亷所與交防者嘗謂其有淩雲气韻因以題其所居遂號淩雲居士初娶劉氏生一男齊一女適鄒繼王氏生五男京襄亢應雍一女適曾庻生一男亶齊京亢皆先卒孫男若干女若干余少辱安正甫愛重其歸自遼東也嘗教授其家塾相與甚懽而今不復見矣故不辭而爲之銘且以寓予之懷思云銘曰

道行邁兮阻修不矯爲亢兮不屈爲柔心休休兮樂於於履坦坦兮幽人之逑岡盤兮川回喬木兮崇丘懷蘭芳兮䢐春倐艸露兮零秋倚東山兮凝竚耿予懷兮夷猶

梁用之墓碣銘

永樂十五年車駕巡狩北京仁宗皇帝在春宮監國南京凡南方庶務惟文武除拜四夷朝獻邊警調發上請行在若祭祀賞罰一切之務有司具成式啟聞施行事竟則所司具本末奏逹而已上旣有疾兩京距隔數千里支庶萌異志者內結嬖幸飾詐爲間一二防人助扵外扵是禁近之臣侍監國者惴惴茍活朝暮間賴上明聖終保全無事小人之計不能行然其意不已也防南京有陳千戶者擅取民財事覺令防謫交阯數日念其軍功貸之召還有言扵上曰上所謫罪人皇太子曲宥之矣遂殺陳千戶事連贊善梁潛司諌周冕旣逮至上親問之潛等具實對上顧翰林學士楊榮等曰事固無預潛他日又諭禮部尙書呂震曰事亦豈得由潛然猶未悉陳千戶非出上命謫之也兩人者皆未釋有毀冕者數言其佻薄放恣不可用遂並潛皆死非命十六年九月十七日也士君子聞潛死皆嗟惋悼惜又相與出資收殯之文明門外其妻時隨在北京慟夫非命哀毀不食數日亦死明年其家始啟殯歸而合塟扵泰和縣某鄕某原梁氏其先家長沙唐有進士曰震徙荊南又七世曰勝用仕南唐爲徴事郎徙今泰和又十世贈知吉州曰逢吉二子皆仕宋伯君崇累官起居舍人兵部員外郎直史館知鳳翔府仲君傑累官同知黃州府入爲翰林院編修官君崇五世孫蕃景定三年進士太常博士知宣州攺撫州生才可才可生彥卿彥卿生不移娶陳氏元潮州儒學教授以道之孫生男子二人長卽潛次混潛字用之自防好學警敏嶷然有鉅人志嘗受經扵鄕先生王子啟及舅氏陳仲述入則浸漬不移先生之教父子兄弟討論切防無虛曰故所得率出其同軰用之甫弱冠其文章論議已馳騁頡頏諸先軰洪武丙子選鄕試明年授四川蒼溪縣學訓導蒼溪僻逺過使客終嵗無幾人而山水可適其學者前此未嘗遇明師用之樂得其地旦暮坐講席開諭辧析必盡其說諸生皆忻忻有向進意稍暇獨行淸流茂樹間吟詠自得又明年用薦除廣東四防知縣授承事郎推誠愛民剗宿獘崇寛政臨之以平易導之以禮讓致勤撫字稍暇輙就學捨親授業諸生嵗餘民咸恱服而爭訟息學校興流徙來歸以累千計縣有瀧橋河世傳吏有亷平之政卽河水淸自用之至訖其去河水澄潔可鑑又明年攺陽江又攺陽春治之一如所以治四防者而陽春猺獠環處稍不得所欲卽獸怒跳蹶不可制用之待之如子而不拘扵法亦皆盡誠事縣令如父敬恭命令惟恐不及所歷之防將去人皆遮道畱之不得至有流涕者永樂元年召修太祖皇帝實錄書成陞翰林修撰授承務郎賜白金五十兩織金衣一襲文幣四表裏五年命以本官兼右春坊右贊善進儒林郎時修永樂大典召至四方儒學老成充纂修及繕冩之士幾三千人人眾事殷特命太子少師姚廣孝禮部尙書鄭賜総之已而賜卒命禮部翰林院就本院推舉才學服眾者代賜遂舉用之用之方公明決蒞事有程而惰慢放肆者有不樂之相與誣其過扵上召問具對云云上曰梁潛言是遂抵造誣者罪扵時以文事裨益皇太子尢爲所重上幸北京驛召赴行在八年南還十一年復扈從北京十三年考禮部防試十四年南還明年復北狩將發親擇侍從監國之臣時翰林獨畱學士楊士奇特詔尙書夏原吉呂震方賔舉一人副之遂以命用之其在皇太子前累累進善言皆見嘉納而寵以賜賚是年考應天府鄕試蓋明年及於禍矣嗚呼用之闓爽毅耿介自執其智足以燭幾其徳足以及物其才足以興理其自任之重不肯下古人凡士君子哀而惜之夫豈以私用之也哉用之之學通諸經尢長於詩易自十五六已用意周程朱張之書壯而益探其防爲文章馳騁司馬子長韓退之蘇子瞻亦間出莊騷爲奇務去陳言出新意古詩髙防逼晉宋所著有史論若干篇碑傳記序銘頌贊述若干篇五七言古近體詩若干篇皆可傳後與人交藹然有相輔之義人有過面誚之不爲依阿取容及其能攺懽好如初焉用之死時年五十有三娶楊氏子男四果楘楫楡皆知務學果楘皆舉鄕貢未升二女長嫁袁俊次嫁進士劉凖孫男幾某某皆秀朗可望造物者殆以是報之歟梁楊世婚姻家余長用之一歲少學同業壯而仕扵朝同官知用之孰有深扵余哉故其也宜余銘而余銘之亦豈出乎其私哉銘曰

楩楠之蒼蒼可車可梁靈芝之煌煌瑞世之章曷其舉之又中毀之夫毀於琢曷全於璞理有瞢瞢爲善罔祐顏短跖長從古則有從古則有善者徒傷尙有傳者其永不亡

曾勝甫合葬碣銘

吾友曾源自靑州府知事再擢工部都水司主事坐累謫盧龍十有七年今年用薦起爲湖廣新化縣丞間過余已皓然白顚相握手勞苦外卽拜且泣曰先父母皆沒世且合塟矣而未有銘知先父母今莫逾子者幸畀之銘余聞其言嘆息自念源父勝甫自吾總角已心知敬之蓋是時縣大夫推擇爲史先生君子皆曰此古所稱悃愊無華者旣而非其志也百餘日竟棄去後之爲郡縣史率深文巧詆爲賢求什一扵千百如勝甫何可得哉余少與源同學數嬉戲其家其母劉孺人愛余孤貧而有志學也每見輙垂奬勵後偕源仕京師孺人嘗就祿養又愛余輔源以義也時孺人年防七十兩家所居甚邇余家迎孺人輙來來輙懽然畱數日孺人慈惠善教蓋餘一家人敬事之如母也今其可辭銘遂受其所述事狀序而銘之曾出唐光州團練副使延慶其後徙泰和者世居邑治之東義井裏宋季有號南窓者生建可建可生均道勝甫之曾祖祖父也勝甫諱勝淳厚恭遜其居家防閭裏有寔行無聲利之好平居寡言言必傅於理鄕防稱爲善人春秋五十有九而卒劉孺人鄕先生吏部尙書子髙之從子丰城縣學教諭子彥之子諱辰年若干歸曾氏貞靜婉淑婦徳母儀宗姻所重春秋八十有三而卒勝甫卒扵洪武庚午某月日孺人卒扵永樂壬寅某月日墓在縣北五里視岡之原子男三防源仁孫男九曾孫男八銘曰

澄江之陽有峙且平負幽向明鐘龢萃靈徳人斯藏其後有興

常州府同知張重器墓碣銘

國家軍政久而獘軍之姦黠者往往匿其籍或誣援良民實伍所司利姦人之賄輙從之扵是姦人得計良民受誣獘遠邇一轍皇上嗣大寶之明年詔飭軍政遣廷臣四出淸理且賜璽書諭之毋枉民縱姦時大理寺丞張宗璉當往福建嵗余竣事蓋福建之民皆譽張寺丞之公且亷也旣還攺常州府同知専督農事朝廷又遣監察禦史出理軍政之未盡者禦史當往蘇常諸郡者言扵兵部曰常州必得張同知共事乃有濟部遂檄宗璉時禦史銳意得軍不復存念民枉宗璉曰璽書在是敢違哉宗璉𨿽不得盡行已志然常之民賴免誣枉者猶十七八而禦史滋怒宗璉異已詬詈無禮𨿽宗璉終不爲變而積忿恨不平發背疽以卒卒之日常四邑之民老者壯者奔走詣庭下哭皆哀具儀奠祭累日不絕曁歸喪素衣冠送者數千人蓋是時蘇之佐郡希合禦史意民受誣枉一不聽自白白而死峻刑者不可勝計扵是蘇人皆嘆羨常州得賢郡佐而不直其郡之佐誶語嚾然宗璉名益有聞宗璉字重器吉水人初兩舉鄕貢皆中遂登永樂二年進士第爲翰林庶吉士預修永樂大典書奏授刑部主事旦暮考究古人作律之意而體歐陽崇公扵死獄求生道之心不肯一毫怠忽甞奉命錄囚廣東廣東人皆稱其長厚其在刑部久自尙書下至皂稱譽之無間言仁宗皇帝臨禦簡朝臣賢者爲東宮官擢左春坊左中允上嗣大位陞大理丞又明年有常州之命在常州之明年卒宣徳丁未某月某日也享年五十有四其考彥忱贈承直郎左中允母蕭贈安人世系見余所作其考墓志其妻劉封安人子男若干女若干其爲人簡重淸儉明經篤行事君愛民一以誠非其義一介不取非其人不交閒暇閉門讀書焚香澹如也名其齋居曰思誠蓋素所存心以此余與之交久深知之而卒又得其詳深哀之故其塟扵鄕也最其平生大槪寓其孤使刻諸墓而系以銘曰

嗚呼重器存心孔仁𨿽施未有恵在民民心則何有思無已彼獨何人而存則異嗚呼重器扵士有光嗚呼重器沒也不亡

贈承徳郎吏部文選淸吏司主事劉君墓碣銘

宣徳三年五月制贈吏部主事劉濬之考原亨爲承徳郎吏部文選淸吏司主事妣黃爲安人又賜濬鈔千緡歸舉焚黃之禮濬瀕行詣余拜而請曰上之徳所以寵覆劉氏者天地之廣厚也𨿽濬無能圖報萬分之一然中心其敢斯湏忽忘今將樹碣於墓幸徼恵執事以爲後來不朽之托余與濬防旣諾之遂咨得其考妣事行乃序而爲銘其考諱元字原亨劉氏故撫州崇仁儒家元廣西北流縣儒學教諭諱敬生湖廣漵浦縣典史諱誠誠生防士諱紋徳原亨之曾祖祖考也妣管氏原亨生而淳厚旣長知務學謹其言行羣居執禮度不怠肆爲先生君子所器重時元季冦亂充斥奉其親奔竄山谷間甘防之養日不闕稍暇輙從鄕先生馬雅志講學勵進修之功馬先生尢期望之國家混一四海洪武中或勉之仕者笑曰爲太平幸民足矣顧今天下文武智能乘雲龍風虎之防顒顒濟濟布列中外寧獨少元耶或曰士懷負才器不一試自見扵世乃徒幹沒泯泯耶去而不答郡守縣令知其賢數薦起之卒皆辭而間施一二扵鄕以裨縣大夫之治皆恱服有餘蓄恆濟匱乏原亨儀觀偉然雍容整肅不矜不衒其徳刑於家措於鄕防者蓋人無間言其豫計事成敗率奇中卒扵洪武乙丑十一月廿九日壽四十有一嵗塟邑長安鄕何家塘之原翰林學士王公景表其墓配安人裏望族黃徳和之子諱妙貞渉知書父母無他男子其女子獨安人愼擇所歸遂歸原亨而納贅壻焉安人孝扵舅姑恆迎就養外家而祗事之同扵父母舅姑沒凡所以送終者一盡誠意年三十有一原亨沒卽誓守節而植家訓子毅然爲已任甞勵諸子曰若等不務學立身卽吾死何顏視汝父哉其鄕人國子司業吳君溥名其堂曰慈訓其卒也園田居室咸贏扵夫之存也卒以永樂丁亥四月十有七日壽五十有四歲塟長安鄕之冕府裏四川按察僉事時季照銘其墓子男四辟丘濬懸辟習儒業好古道濬永樂第一科進士臨汾知縣浙江按察僉事吏部文選淸吏司主事操行有稱於時女一孫男三嗚呼國家褒恩𨿽本濬而施然究論其考妣存心行已亦天道所以報之歟𨿽未甞同穴而藏然皆濬之所自且同被命書故黃安人之事宜附見焉銘曰猗歟上之厚其臣也寵光其躬爰及其親淸秩峻褒煌煌龍文林林冠纓有得其幾非天之道惟善是畀臣濬考妣爲善有誠隆隆之榮不忝於承劉子與孫其來千億永念爾祖永載帝徳

前朝列大夫交阯布政司右參議解公墓碣銘

嗚呼此解公大紳之墓塟二十有二年矣其友楊士奇始克序而銘之序曰解氏姬姓其先居鴈門唐同州刺史琬之孫隠爲蘄州司戶參軍始家廬陵之同水鄊參軍六世孫盛遷吉水邑中世有科第至諱夣斗宋太學上捨生諱應辰元髙安縣學教諭生諱子元舉進士授安福州判官兵亂守節死生開先號筠澗娶髙氏進士若鳳之子公之父母也公諱縉字大紳自防頴悟絕人五嵗父教之書應口成誦七嵗賦詩有老成語十嵗口誦數千言終身不忘十三盡讀四書諸經貫穿其義理老長不能難也而文思溢發十八舉江西鄕試中第一洪武廿一年防試禮部中第七廷試讀卷者以所對防論過髙抑寘第三甲時兄綸及女弟之夫黃金華同登第太祖髙皇帝喜其一家三人出仕授綸禮部祠祭主事公與金華皆中書庶吉士日侍左右甚見愛重閒暇數召兩人論議考其所學一日諭公曰爾試舉今施政所宜直述以聞退卽具奏大槪言陛下得國之正非唐宋所及取天下扵羣盜救生民扵塗炭徐定燕都市不易肆而女寵外戚寺人藩鎭之患消融底定皆處之有法矣不邇聲色不殖貨利不爲逰畋皆逺過漢唐宋之君而無愧三代聖王矣惟願喜怒一聽扵天理而推誠任使不以察爲明又言陛下拳拳扵畏天畏鬼神治民治彊暴然畏民者畏天之本治心者治民之本又言令不必數攺數攺則民疑刑不宜太繁太繁則民翫法司近有朋姦罔上倚法爲姦二條下人殆難措手足矣又言禦覽之書冝集唐虞夏商周孔及濓洛闗閩之言隨事類別以備勸戒又言六經殘缺莫甚禮樂宜正禮經及訪求審樂之儒作樂書又言祀天宜復掃地之防尊祖宜備七廟之制太常非可以肄俗樂又言僧道之壯者宜黜之使復人倫經咒之妄者悉火之以杜誑惑斷瑜珈之教禁符式之科絕鬼巫破滛祀以底善治又言進人當擇賢否授職當量重輕今大誥有不爲君用之罪則仕者不復擇矣又言古者鄕鄰善惡必記今𨿽設申明旌善二亭而無黨庠鄕學之敎互知之法𨿽嚴訓告之方未備宜取古人治家睦鄰之法若古藍田呂氏鄕約及今義門鄭氏家範布之天下世臣大族率先以勸旌之復之爲民表率而致治不難矣又言易曰王公設險以守其國重門擊柝以待暴客而近世狃扵宴安墮城池銷鋒鏑諱言兵事以爲天下已治一旦或有不測之虞何以爲備冝勑有司以時整葺寛之嵗月守以裏胥額設弓手課之射教民以農隙兼習兵且乞設武舉以收英才又言宜廣鄕校前代多有書院有學田有貢士莊宜修復以教養賢士又言極刑之禁慮有遺才給配婦人恐傷節義旣奏上嘉其識正公素與兵部尙書沈溍不合溍奏公入部堂索皂語嬉慢非禮上慮公優閒怠逸卽除江西道監察禦史蓋以繁劇玉成之也時都禦史袁泰怙勢家人橫恣諸道禦史欲糾之無敢執筆爲章者公揮筆立就歷舉其過章上𨿽曲宥泰而一時多其直上又慮公少涵養將爲眾所傾召其父至諭曰才之生甚難而大器者晚成其以而子歸益進其學又諭公曰朕扵爾義則君臣恩同父子其歸益盡心扵古人後十年來朝朕大用爾遂侍父歸公天分髙又感上大恩歸益自勵而造詣深矣數嵗髙皇帝上賔公趍赴臨權臣忌公者謂赴臨非詔防遂謫河州歲餘權臣黜召還以爲翰林待詔太宗皇帝入嗣大位首索公旣見寘諸左右深信任之時朝廷詔勅與凡大制作咸出公手毎預宻議寵賚加厚陞侍讀數月陞侍讀學士奉訓大夫上初與武臣丘福等二三人議建儲文臣惟金忠預皆北平時股肱也武臣咸請立皇第二子髙煦謂其有扈從功上不聽福等叩首請不已終不聽遂召公預議事定然未發明年冊仁宗皇帝爲皇太子封髙煦爲漢王進公翰林學士兼右春坊大學士奉議大夫又明年福等所初議頗泄扵外髙煦素不樂公言扵上曰藩府之舊無泄者其縉泄之遂出公爲廣西布政司右參議授朝列大夫又以李至剛言公怨望攺交阯八年入奏事時車駕已出徵北邊至京師見仁宗而歸車駕還髙煦言觧縉瞰上逺出覲儲君徑歸無人臣禮遂徴下獄後三年以病死獄中素所交逰出資斂之外兄髙建春歸其柩塟之髙氏公死後家徙邊仁宗皇帝臨禦特赦還而官其從子禎期爲中書舍人公仕前後不十年爲庶吉士再歲禦史未滿歳爲學士四歳兩贊外藩皆席未暖初修髙皇帝實錄及永樂大典皆爲總裁考防試者一讀廷試卷者二聲名在天下籍甚惇孝友重義輕利遇人憂患疾苦輙隱於心茍可用力盡意爲之篤於故舊及名賢世家之後喜引防士類或誚其泛愛者終不爲變襟宇闊略不屑意細故而表裏洞逹絕崖防𨿽野夫穉子皆樂親之求文與書者曰輻湊率與之無厭倦意或言有不當與者笑曰雨露豈擇地而施哉且人孰不可與進者不畏彊禦承運庫官張興恃寵而橫嘗笞擊人扵左順門下公過之叱興曰禦座在此敢爾違犯禮法乎興𨿽忿公然不敢應一語俛首斂退同官治職事或有失悞公在上前率引爲已過明知人太宗嘗與論羣臣禦筆書蹇義等十人名命各防於下十人者皆上所信任政事之臣亦多扵公善而具以實對扵義曰其資厚重而中無定見扵夏原吉曰有徳有量而不逺小人扵劉雋曰𨿽有才幹不知顧義扵鄭賜曰可爲君子頗短扵才扵李至剛曰誕而附勢𨿽才不端扵黃福曰秉心易直確有執守扵陳瑛曰刻於用法好惡頗端扵宋禮曰戅直而苛人怨不卹扵陳洽曰防通警敏亦不失正扵方賔曰簿書之才駔儈之心旣奏上以授仁宗曰李至剛朕洞燭之矣余徐驗之仁宗因問公建文所用諸人對曰此皆洪武中人才往事不足論已遂問尹昌隆王汝玉對曰昌隆君子而量不宏汝玉文翰不易得所惜者市心耳後十餘年仁宗出其所奏十人者示士奇且諭之曰人率謂縉狂士縉非狂士向所論皆定見也公之文雄勁奇古新意疊出敍事髙處逼司馬子長韓退之詩豪宕丰贍似李杜其敎學者恆曰寧爲有瑕玉勿作無瑕石書小楷精絕行艸皆佳其卒以永樂十三年正月十三日春秋四十有七配徐有賢徳子男二禎應卒於徙所次禎亮孫男女各二太宗皇帝初召翰林七人入內閣其三出廬陵公與胡公光大及士奇也三人相與厚而相知深今獨士奇在胡公墓上之石士奇書之公墓石未有書其可不書銘曰

千里之足越國過都或一蹷之不虞楩楠百尋其寸之螙寧見捐扵匠輸郁乎紛紛五采承日競瞻望以忻快何泯沒之遄疾幹將地下其神不死尙有光華天漢之涘

東裏文集卷十七

欽定四庫全書

東裏文集卷十八

明楊士奇撰墓志銘

王竹亭先生墓志銘

國朝混一之初天下耆儒碩師往往多在徴詔數下或進而階顯融佐化理或退而信亷節成後進皆卓然有益扵世也是時泰和王竹亭及其弟子啟兩先生正學篤行髙風直節表表乎大江之西洪武二年子啟先生首舉明經爲監察禦史明年竹亭先生以說書徴旣至上書論事更授福建鹽運副使以老得辭子啟先生後陞廣西按察僉事又擢知崇慶州政治赫赫已而罷歸時竹亭先生春秋六十餘子啟先生亦幾六十伯仲恭愛隆然居必一堂出必鴈行長身玉立儼乎端恪巍冠褒衣襜襜甚偉蓋望之如神人無不肅然起敬畏者至其接人色莊气溫雍容怡如語簡理盡無不樂就之焉竹亭先生諱沂字子與竹亭其別號防讀孟子卽知辧扵義利稍長刻厲學問嘗從元進士楊升云彭復初治周易造其突奧自六經至於周程朱張之書靡不深究及子史百氏咸旁通愽考蓋扵天人之防聖賢之蘊往古治亂成敗之故蓄之富察之審言之的而履之確也嘗一試有司不合卽不復出教授扵其鄕而所交防往還皆當世名人元季江西參政沁布阿咱爾守贑州禮遇先生辟爲行省照磨又承制授吉安路治中俱不受逮皇明龍興洪武三年廣東行省聘考貢士試是年侍禦史吳去疾言泰和王沂經學操行宜在侍近遂徴爲說書至未幾而歸益以成就後進爲務從學者愈眾傾竭底裏隨其材而篤之而皆有成先生資識髙明內貞外和器度偉防範自然安成進士劉云章嘗贊之曰淵乎酒之在尊凜乎太阿之未出匣皭乎其淸而挹之弗竭薫乎其和而卽之弗可狎又曰使及門孔氏則風雩之詠歸端章甫之禮樂固將進退綽然而特視其所合蓋確論也先生孝友篤志歲時塟祭循古禮燕防必嚴未嘗啟口及人過失有文集若干捲承防宋公濓爲之序詩若干捲襄城楊伯謙序之洪武十六年某月某日卒年六十有七王氏世有徳義其先出晉司徒導之後由金陵來徙至宋戶部侍郎贄顯於仁宗朝事載郡誌又若干世至圭爲榮王府賔客與周文忠楊文節皆善學者稱虹溪先生虹溪若干世至性夫性夫子以道元季韓公復嘗薦之以親老辭二子先生兄弟也先生娶陳氏繼李氏皆有賢徳子男一伯貞舉明經累官瓊州知府女一嫁嚴齡孫男二信直直舉進士爲翰林修撰曾孫男八女三先生初塟千秋鄕大徑之原至是瓊州公丁李夫人憂攺塟先生新山之原使直屬士奇銘墓士奇蓋生晚不足究知萬一然念鄕人老長識先生者盡矣當時門人親受教者亦多不在將使後之學者有志乎先進其何所考法也且士奇扵王氏重世好又少嘗侍敎先生兄弟及瓊州公矣故不敢辭不敏不銘謹述其所知大槪而爲銘曰

奕奕王山澄江洋洋猗歟先生邦人之望江山出雲雨於下土君子之道有蓄不施道之傳矣孰不爲材佐理於隆濟濟偕來世其逺矣後來何師猗歟先生曷究予思

歐陽三峯墓志銘

永樂癸巳七月甲申西昌歐陽三峯卒歐陽氏之宗及其戚婣皆哭失所庇賴鄕之士君子皆嗟悼出涕曰善人已矣邑大夫亦嘆息言繼自今防士之廬奚所致禮乎三峯諱某字以忠三峯其號也歐陽氏出唐吉州刺史琮與宋少師文忠公同祖琮之後居廬陵十四世徙萬安之常溪又七世徙泰和又六世至元國子學錄徳髙生覺先三峯之考也妣韋氏三峯自防淳厚噐宇凝重知力於學家族故饒裕少壯者競侈靡爲豪三峯獨執儉約澹然布素自得也旣壯逾淮渉汴以逰乎齊魯趙魏之間縱覽山川交其豪俊而見聞廣矣歸而益從鄕先生講說以求歸宿之地防元季盜起所在充斥三峯彂帑廩聚義勇保障其鄕族鄕族有窮乏者皆賑給之國朝旣平僣亂定天下三峯老不堪事則聚其子孫曁族之人告之曰吾不幸丁世變﨑嶇兵亂數十年幸脫一生扵萬死得復見太平然吾老矣汝曹於今得逸居優逰嬉適不知有彊淩眾暴之患者非上所賜耶不盡學問以冀效用一官報大徳且增輝於前人乃齪齪與艸木同朽腐哉遂禮致明經師教授塾中旦暮則三峯程督於內數年歐陽氏之文學日益盛歌鹿鳴而升者前後相望佐政典教者皆有聞於時焉三峯持身治家悉以禮防祭不用浮屠老子法遺戒子孫世世勿變修宗譜以示族人曰毋忘本也嘗有盜刼裏中舉族倉卒出避三峯獨入取家乘及先世告身懷之然後去曰他可復致也𨿽耄期春秋必親率子弟謁先墓其孝敬蓋出天性外氏有先墓裏豪以計奪之外氏子孱弱不敢言三峯毅然白其事於官卒還之又爲刻石表諸墓道所爲義舉多類此與人交表裏一致遇族人及鄕人之子弟必勉以孝弟忠信歳邑大夫舉鄕飲禮賔必於三峯朝廷行養老之典使者屢卽其家賜酒肉帛享年百有二嵗可謂福酬於徳者矣娶韋氏有淑徳先一年卒子男二子瞻子宗皆先卒女一嫁劉敬先孫男三允宣先卒允成俊永樂二年進士由翰林庻吉士擢禮部儀制淸吏司主事女五張叔倫劉俊秀宋平原蕭可嗣蕭礎紳其壻也曾孫男七澄�沛淵瀚渤潘女若干俊聞訃請於朝將歸以翰林庻吉士余學防所述世系行實來求銘嗚呼三峯士奇祖父行也表先進以儀後人其可以辭謹按狀敍而銘之銘曰

溫其如玉兮徳孔良來祉福兮壽而康後有敬承兮百世其昌

元龍興路儒學正楊公墓志銘

宋忠臣建康通判贈徽猷閣待制諡忠襄吉水楊公之七世孫曰伯恭倜儻魁偉有才略惇大義元季爲龍興路儒學正時陳友諒兵掠江西諸郡皆無守備伯恭首上書藩憲大臣陳用兵理財數事其言闓切又言宜宿重兵江州扼漢沔之咽喉固江右之藩屏眾迂視之旣而朝命劉鶚守江州中道聞警止龍興未進伯恭爲畫計募蘄黃丁民之奔來者給兵仗使隨行旣行又數貽書促鶚曰及今尙可爲不可緩也又數數以防幹藩憲獨憲使韓凖與伯恭意合而典兵者不見聼用友諒旣連陷諸郡伯恭以義勸率諸大姓之奔竄在外者出壯勇捐金帛爲尅復計事集輙爲典兵者所沮遂罷歸不出未防而龍興亦陷矣友諒旣敗死江西內附詔舉故官有材幹者用之伯恭以疾辭伯恭諱謙風采凝重孝友出扵天性少受經於鄕先生劉粹衷其學務實踐後補國子生用前代忠賢之後特賜出身得學正首上言建忠節祠扵鄕郡以勵風俗朝廷從之在官創學規及課試法以勉學子先聖殿學捨書籍禮器有敝者皆完葺如新廣學田以饍士居家不問有無傾貲復忠襄賜田扵異姓曰棄此則棄先徳矣以詩振起族人平生與人言忠義事尢懇切云祖某考某妣某氏娶某氏子男二旭昶昶甞舉賢良以親老辭女三皆適宦族孫男若干其卒以洪武某年某月某日享年若干其塟某原旣塟廿有幾年孫尙節以餘同宗譜奉事狀屬爲銘夫忠節人道之大端也士食國家之祿不幸而丁艱難危急之際懷負器能有所格不得展其分寸鬰鬰焉抱忠蓄憤而不能自已者非其命也夫若伯防可謂無忝其家者矣銘曰渥窪之出卓犖超逸不疾而速千里一息胡羈弗乘而驂駑駘卒蹶以僕嗚呼昌追奕奕楊氏忠節興家厥後防防襲芳趾華偉歟先生一命在下君臣之義允執惟固材與志偕孰抳其行吾殫吾心卒遏其成亦旣全歸從我先祖先徳世承式觀來者

蕭伯玉墓志銘

夫孝百行之先也孝可以通天地格鬼神而所願必遂者誠之至也有天下國家必重乎此有卓然躬履斯行於下必紀諸史氏傳諸後來者世教之所系也然考歷代所紀率皆不過十數人豈以其道𨿽易實難而由之者鮮歟抑有之或處乎幽夐寂寞之濵世莫得聞之故隱而弗見歟若今撫之樂安蕭巗伯玉其行有誠其旣防乎幽夐寂寞之濵矣宜世之知者寡也方伯玉喪父時生四閱月其母育之稍長能服母之教以有立十餘嵗卽躬任繇役詣京師不以公事憂其母甫冠坐累謫戍萬里東海外且行辭其母跽曰男子出門行四方無不可如意非有所患苦惟大人善自怡勿以兒故戚戚自損顧其妻董負二嵗子儀在傍戒之曰離別常事耳惟盡力恭事老母長育防兒使不失儒業足矣妻應曰諾伯玉𨿽外爲好言壯色以寛母意實中心悲念逺去母不自堪也卽日素食仰天而誓冀復生還見母有如不生還見母終身不復飲酒食肉幸復生還見母卽死不恨旣及戍所久益顚沛艱難而持行愈厲恆曰吾不孝不獲侍吾母又可倍其敎而貽其憂乎戍之長官察其賢皆禮重之遣子弟從之學問有過愛之具醴饌彊進之者曰非飲食莫養身體愛身卽愛母矣不聼而泣下澘然酸楚不已左右皆爲感動蓋其心旦暮動息無斯湏不在母側後二十有七年竟以公命得過家省母時其母已七十餘尙康寧無恙母子相見懽如更生焉書有之民之所欲天必從之夫惟欲之出乎不善者不可以望得扵天茍善矣無弗得者伯玉是已無幾伯玉以疾卒於家永樂乙未十一月也享年四十有九伯玉自防嗜學博渉書史喜爲謌詩而性耿介不肯枉已徇人急人之急𨿽處窮阨屢斥所有濟人匱乏未嘗有顧惜意祖自新考體仁母張氏其配董氏先卒繼王氏子一人卽儀永樂乙未進士孫男若干儀卜其卒之明年某月塟於樂安之某鄕某原先事奉狀請余銘余旣得其行又考知其世所由來爲之銘曰

有儒其宗世澤孔厚遷自吉陽自其鄂守於蕭坊益衍益蕃春秋經師山彎復遷歷其曾迨伯玉甫繇孤奮興卒郁於下嗟伯玉甫允篤孝思孰其遂之匪天矜之故鄕之園孝子有墳孝有錫類來來無替

禦醫趙彥如墓志銘

太醫院禦醫趙友同字彥如大臣甞言其文學扵上時方修永樂大典卽用爲副總裁後修五經四書及性理大全書又用爲纂修書成皆被寵賜扵是知彥如者皆爲之喜且意其將有詞林翰苑之遷也而彥如亦兾得一職於此爲其親榮未幾以母喪去又未幾以病不起嗚呼惜哉彥如沈實溫雅有行義自其少篤志學問手一卷祁寒盛暑不釋嘗授經前翰林承防金華宋先生爲文章貫穿經史優柔縝栗或丰或約必歸宿於理今祭酒胡公教諭華亭時首舉爲訓導旣而淛江布政司聘考鄕試華亭滿九載天官考最當陞太子少師姚公言其防醫詔陞太醫院禦醫防浙西水有言彥如知水事者又奉詔從今戶部尙書夏公往治之士恆患有所負挾無所遇而不見試也若彥如所長數數見用於世彰明如此其可謂榮遇而無憾也矣彥如系出宋南陽侯仲鑛仲鑛生士翮爲武節大夫防州兵馬軡轄因家防州士翮生武義郎不玷官浦江子孫又徙家焉曾祖崇傒祖必俊父良仁又徙蘇之長洲故彥如今爲長洲人母鄭氏彥如卒扵永樂十六年四月一日春秋五十有五所著有存齋集若干捲藏於家娶邵氏子男三季珣季諒季成女二華信張瑜其壻也孫男一人同文其子卜以卒之嵗十二月某日塟某鄕某原先事以治命賫監察禦史張循理所具事狀來求銘蓋余知彥如者銘曰

士之所貴實有諸內有蘊而奇貴弗時遺昆岡之產用則爲寶爲瓉爲圭彼此奚較嗚呼彥如旣試有聞肆余作銘慰其九原

王防士墓志銘

禮部儀制郎中安成王芳蓀旣迎其父防士君就養京師永樂十三年三月芳蓀扈從北京其弟瀘汀奉防士歸故鄕四月六日溯小孤山中流暴風覆舟舟中人皆溺死獨瀘汀附片木漂泛數十里得濟而求其父屍及舟數日不復有蹤迹矣七月芳蓀始克聞訃奔歸道出南京過余哭且拜曰不肖孤不孝不幸罪逆深重不自殞禍延先父至扵大故重不幸不得奉遺體復土世之爲人子其重不幸豈有如不肖孤者號天叩地無所逮及惟昔之人有取冠衣而葬之者孤不自揆輙循斯義庶以繋吾後之人無窮之思惟塟必有銘幸哀而畀之餘惟聖人制塟以藏體魄者也旣泯沒無所事乎藏矣而必有事於藏者孝子之心也禮有以義起者冠衣吾親之所遺也其气澤存焉其沒也神將依之故祭禮有設裳衣之制則墓而藏之從而識之曰此吾親之藏也其扵義可也扵是得監察禦史胡啟先所狀防士世次行誼爲序而銘之敍曰王氏世居廬陵郡北棟頭裏後遷安成連嶺數世至宋敷文閣學士瀘溪先生庭珪又數世遷防岡而族益盛後至希旦及其子所安家富扵扵貲而皆有善行防士之大父父也防士諱緝字思學自防惇厚頴敏有志學問稍長益通經史百氏之說喜賦詩興之所至援筆立就往往爲人傳誦善譚論毎據事推理娓娓聽者傾服恬於利惟以畜書教子爲務或勸廣生產以貽後者曰非遺安之術也享年六十娶劉氏子男六瀘源起家鄕貢進士杭州府儒學教授禮部儀制司郎中卽芳蓀也瀘湍瀘沄瀘潨瀘汀瀘濟女四劉守經姚明哲戴躍淵姚某其壻也孫男若干女若干銘曰化機之運始必有終終底乎盡眾萬斯同孰後孰先孰毀孰全孰知森焉不爲平原斯以逹觀任之自然鬱鬱髙墳必有封之惟義之推孝子之思

周仲舉墓志銘

永樂十五年十月十八日巢縣丞周仲舉卒又明年翰林編修周孟簡以其兄侍讀崇述所爲仲舉事狀致其孤之意請爲墓銘屬余久未暇崇述扈從北京又以書來趣銘崇述孟簡皆仲舉從弟仲舉吾郡之彥也其出也人皆謂其必將有立及其卒也人皆以爲世道惜之蓋仲舉學足以爲政才足以濟務行足以仁民而厚俗且素於余往還此其餘之所宜銘也仲舉諱綱以字行少孤其家故饒貲產旦出理繇賦暮歸讀書爲學有志世用永樂初偕崇述孟簡中江西鄕試部使者表其所居坊曰三桂明年仲舉病未上四年中防試廷試賜進士出身賜勑奬勵加道裏費俾歸益進其學六年召至命觀政都察院都禦史言其能擢廣西道監察禦史持大體推明致公辦理被誣者百數十人歲餘坐失覺察降昌平縣丞到官悉心訪民所欲惡建罷十數事令與簿皆敬服自是事可否皆惟丞之聽仲舉臨事恕而防已嚴吏民恱服稍暇進諸生與論學業諸生人人喜得師益務自進邑人長老亦皆私竊稱丞之賢曰前此未嘗有也已而丁內艱去防詔有司舉賢才昌平鄆城兩縣令交章舉仲舉服闋至猶以禦史時事止攺巢縣丞凡所持身治民一如昌平郡檄督運諸邑竹木詣北京且行而病作或曰曷俟少間乎仲舉曰臣子之事君父可顧已利害耶遂行至邳州而卒其友李兼善官邳學具棺斂殯之明年其孤至邳啟殯以歸易棺容色如生仲舉爲人溫厚簡重出防一致不以窮達有所加損與人交必誠不爲表襮而其所有諸中宜諸用者自不可掩惜乎遽止扵是也蓋年四十有五其先自吳太尉瑜之子都鄕侯廢徙廬陵始家焉後又徙吉水今居吉水桑園裏髙祖希賢宋咸淳進士曾祖方大祖仁逺元太子說書考子敬妣劉氏永丰名族娶傅氏子男七頴顒頎顥頔頊頥頊蚤卒女三李鼎新黃修爵其壻也季未行孫男若干其葬在某鄕某原銘曰

茅蕭之莛以爲桴乎纂組之華以飾襦乎紛其集荂獨於枯乎嗟若君子恆於於乎

翰林庶吉士陳孟潔墓志銘

余防失怙寡兄弟依學外家孟潔少餘一嵗余兩人自五六歳狎居相得如同產至於今四十年出入相輔講學相資憂患相卹如一日余豈謂遽銘孟潔之塟耶始余入翰林之四年孟潔與其從弟孟京同登第爲翰林庻吉士餘三人者同官相聚防甚樂也又四年餘與孟潔哭孟京而余銘其塟夫孰計逾年又哭孟潔而銘之哉孟潔陳氏諱亷以字行其先避五代之亂繇金陵徙泰和詩書科第連續之盛甲他族曾祖主一祖心吾爲江以西大儒學者稱海桒先生父孔碩皆有厚徳母羅氏邑防士晉用之子防士節義凜然孟潔防時親承海桒先生與防士之教又頴敏過人讀書日千餘言通其大義十二治詩經下筆爲文章粲然有聲譽扵先生長者其事親能適其心未嘗得一錢以入私室孔碩公從子孟省有怨家欲報孟省孟省已卒則搆誣詞嫁禍孔碩公孟潔憤曰無父焉用我爲伏訴闕下孔碩公得白不陷於誣孔碩公沒撫育弟妹甚厚長悉力爲畢嫁娶皆備扵禮宗戚故舊有急趨赴之恆恐不及平生爲人排難觧紛不可數計而不爲榮磊落豁逹喜交際四方賢士大夫過泰和者必造其廬傾倒而後去永樂乙酉以國子生中應天府鄕試明年中防試禮部遂擢林環榜第二甲進士授翰林庻吉士與修永樂大典爲校正官性嗜酒𨿽紛冗不廢甞曰王猷愛竹豈比我哉竟坐是致疾疾革壺觴猶在牀榻間卒扵永樂八年十一月十三日享年四十有五娶蕭氏子一人年將歸其喪塟故鄕時羅孺人方就養來京師孟潔遽不起恆晝夜哭已而呼余曰甥宜銘亷其毋使遂泯無聞嗚呼余𨿽不忍銘而義宜銘矧孺人命之爲之銘曰

其爲人也急義其發身以進士庶光紹乎先世其弗階扵顯融也殆將以遺於來裔乎

故翰林侍講承直郎王君墓志銘

宣徳元年三月二日翰林侍講王進汝嘉卒館閣自大學士而下咸走防哭已而共嗟咨嘆曰當國家用儒之際柰何其喪賢者且兩朝史事方嚴柰何喪文學老成人相與悼惜不已汝嘉爲人惇實內貞外和行修識明學該博尢熟書春秋爲文章和平寛厚一傅於理勤職務𨿽老不倦𨿽風雨寒暑不自逸而折衷羣議辭气雍容簡而適當故所爲悼惜之者非徒以寮寀之故交防之私也旣卒之兩月其子箎奉櫬歸塟其鄕以翰林修撰張洪所述事狀求塟銘余扵汝嘉有斯文之契廿又六年義宜銘故序而銘之序曰王氏其先京兆人唐大理卿藻從僖宗幸蜀家蜀之遂寧九世至拯事宋理宗爲吏部侍郎遂家蘇之長洲生矩之元溫州路總管總管生光祖常熟縣尉縣尉生平孫黃巖鹽場司令司令生立中松江府知府知府三子璉洪武中吏部主事汝玉右春坊右贊善兼翰林編修季汝嘉也自防喜學問穎敏異羣兒十歲從師受經下筆敷繹義理已津津動其長者侍松江君宦逰浙東西所親炙日廣造詣曰深矣平居孝親敬兄一本於至性嘗坐累謫戍五開後舉明經爲武昌府學訓導歷九年陞大庾縣學敎諭所至盡心啟廸學者率見成效初被召修永樂大典爲副總裁又召修四書五經性理大全書成皆受重賜遂陞翰林五經博士授廸功郎秩滿陞侍講授承直郎永樂中考鄕試應天府廣西廣東各一考會試禮部三無敢幹以私者洪熈初建文閣時翰林學士楊君溥偕汝嘉四人者受命曰直其中禮遇甚厚汝嘉與人交久而敬澹而可親扵義當然未嘗有所不盡一時王氏之盛汝玉汝嘉先後入翰林汝玉文名聞天下而士君子論行已有道蓋扵汝嘉無間言云汝嘉防恩贈其父爲翰林侍講承直郎母任生母黃皆爲安人封其妻葛安人二男子節箎皆好學有立箎選永樂二十一年鄕貢二女子皆有歸一孫欽汝嘉沒時春秋七十有二庶幾可無遺憾者歟銘曰介如石溫如玉嗟君子兮不可復兮

沈生墓志銘

生名潮翰林侍講學士華亭沈公之冢孫永樂十九年十一月二十九日卒年十八內之爲祖及母以下皆哭之慟外之爲沈氏戚姻朋友而知生者皆走弔爲之悼惜流涕嗚呼生果不可多得哉生天稟端粹悟觧穎敏初入小學喪其父時學士公扈從在北京其叔教之授讀數過輙能成誦學書輙有可觀而教之事遵而行之未甞違居家孝友如成人𨿽家人不見其率易一言旣出就外傅日務自進盛暑雨雪不廢數年學士公奉詔歸方慟不復見冢子而見生如此更大慰喜遂以至北京益自防勵從明經師晝夜自力母憂其過勤數止之則退而潛爲之病猶不輟蓋病數月而卒旣卒家人探其篋得所爲五七言古體近體詩千餘首四書尙書義累帙手錄近代名人詩文及臨寫古法書尢多而其讀書爲文作字率有日程初皆未有知之者嗚呼生扵勤學愼行固天性歟一時士大夫子弟亦有如生者乎且生學士公所望承家而亢宗又生之父母其子男惟生一人今死矣豈獨爲生之不幸哉生父孟芹母髙氏吉安府學教授士謙之孫學士公將歸塟生於其鄕求余銘余與學士公鄰居十年實知生爲之銘曰

玉毀於璞蘭折於萌不及其成於嗟乎沈生

故左春坊左贊善徐公墓志銘

永樂甲申春詔簡東宮官屬時詹事春坊司經其長貳以廷臣兼之次簡六科中書及太學郡縣學官陞而用之自太學陞者兩人博士天臺徐善述好古陞左司直郎助教鄆城晁鑄景範陞右司直郎其學問之正操履之篤溫厚而簡靜皆爲縉紳君子所重以爲輔臣之良也後十年景範年八十奉命致事歸好古陞左贊善永樂己亥九月景範卒於家十月己亥好古亦卒扵官蓋縉紳君子又皆嗟咨悼傷老成之喪也好古一志儒者之學尢防書經其講說及作爲經義皆精確非眾所及少爲郡學生已有聲譽洪武中初行嵗貢法首充貢入太學六館之士皆推之祭酒宋納嚴不可近獨禮接好古歲餘詔選太學生爲州縣敎官好古爲首授桂陽州學正賜勑符後丁父憂服闋攺和州學正用薦陞國子博士經其教者率有成嘗預纂修翰林者累年考鄕試者一考會試者二士服其公其在春坊一用所學進對之際簡明質直必據正理故尢見禮遇而卒之日皇太子親爲文祭之極褒惜之意好古平居寡言其中所執確然未嘗枉已徇人性澹泊寡交防家貧於於自足手一卷𨿽老不釋可謂貞而絕俗者矣年六十有七而卒徐世家天臺宋之亡其防主趍慶元南奔元兵追之徐氏有爲進義副尉者率鄕兵扼闗嶺之險元兵不能度宋主得浮海去元兵旣入天臺徐氏無少長皆被害獨乳媼負所乳兒脫走得全好古髙祖也自髙祖至其父皆業儒好古娶朱氏邑名家有婦徳先卒子男二行衍女四長適翰林庶吉士永嘉王道次適同邑朱防二未行孫男三光孝光奇光茂女一旣卒之明年行衍奉柩歸卜某月某日啟其妣之竁而合塟焉先事以庶吉士葉頴所述行狀請銘士奇初被徴與好古同事翰林及其擢春坊又同寮相與二十年知之深矣爲之銘曰忠信以爲車兮廉潔以爲旟兮道乎平直之衢兮確乎不可以渝兮展乎君子之儒兮

龍仁安墓志銘

龍氏故吾邑名族其先在宋有諱納者自永新煙岡徙居邑西甘溪之上世畜鉅貲而服詩書至登舉淳祐四年進士爲亷州推官及弟際爲臨江教授而聲望益著教授仁安之幾世祖也而自仁安之曽大父以下皆退伏不仕曾大父某大父某父某母彭氏仁安諱居自少務學問年十八出授徒里社爲養親計縣大夫起前國子學錄蕭執先生授諸生經又選仁安補諸生其學日益進矣卒白歸養其親扵事親友諸弟皆盡其心扵宗姻鄕防緩急必赴輟有餘濟匱乏靡間扵防戚閒暇放意山水之間臨淸防茂竟日忘返或稍出爲逺逰務自斂閉喜爲詩有永言集未甞輙示人永樂癸夘十二月十三日以疾卒春秋五十有九娶湯氏子男五粲璣暄珌旦孫男九某某粲舉鄕貢今爲國子生聞訃縗絰奉翰林修撰陳循所述事狀詣余哭拜請塟銘將歸而納諸墓仁安扵余所居東西相距僅半捨然生平鄕裏裁一再相見前二十六七年邂逅武昌挽余入舟釃酒膾魚仁安性不飲而舉大爵飲余不已夜半忘醉相與抵掌劇譚余戱之曰以子之材少自見綰銀黃垂三組顧不易耶乃俛俛黙黙如此乎仁安亦囅然咲謂余曰子自恃其終扵此乎居不足以睎子將子欲晞居亦易得耶忽忽如昨日語而仁安已矣嗟乎仁安豈有睎扵余哉而余之欲睎仁安者仁安亦惡足以知之乎銘曰孰不於馗而防於艽孰不於昭而恬於幽莫之匹休亦孰與仇終之優優歸妥乎斯丘

東裏文集卷十八

欽定四庫全書

東裏文集卷十九

明楊士奇撰墓志銘

故資善大夫兵部尙書張公墓志銘

公諱本字致中姓張氏山東東阿人曽祖欽祖誠考從善其先世見余所作其考墓志公洪武中自國子生擢揚州府江都知縣陞揚州知府遂陞江西布政司左參政召爲工部左侍郎坐累謫交阯還爲刑部右侍郎陞南京兵部尙書兼都察院事召爲行在兵部尙書兼太子賔客兼戶部事公少勤學治毛氏詩爲人直諒通敏有器識初在江都治其縣有法豪猾斂肅𨿽上官素名悍暴者不得下擾江都之民安之太宗皇帝義兵及境衛府皆已歸附公猶率民治守具母夫人曰此天命也可違天以禍人乎遂率民耆老詣軍門朝內難平陞知府進參政賜白金文綺是時江西唐琮在都司劉辰在布政司周觀政爲按察使三人皆負勁气不相下琮觀政尢縱私無忌憚事連軍民者卽各持說務已勝不復揆理有積滯數月不決者公至斷斷持正且溫辭和气以導之久而三人者皆惟公言之聽吏獘素甚公每事躬理吏無容姦聲譽頓起逺郡邑民事當貳佐躬臨視者眾或憚行輙自請行所過民多徳之爲工部軄務叢脞旦暮在公悉心殫慮寖有條理在刑部奉命督北京河運至濟寧而病朝廷聞之遣中官挾醫馳視並賜藥及貂裘竣事還益持敬愼議獄必究情疑者防之率厚數發姦擿伏奇中而紀綱秩秩仁宗皇帝初嗣大位重南京根本之地曰張本特立不阿首進公南京兵部尙書兼都察院事明年被召入見言國家大計遂畱行在兵部毅然以革獘舉廢爲務皇上嗣位知公忠直可任所言多見聼納髙煦反車駕親徵罪人旣得命公撫輯其眾而錄其餘黨兵政久獘姦人以貨脫伍籍而援平民實伍者逺邇一轍公言扵上擇廷臣四出淸理悉用釐正扵釐正他獘尢多賜勑奬諭命兼太子賔客賜白金文綺鞍馬遂命兼戶部事戶部政紀尢弛公夙夜不懈講求其故蠲其積獘舉其墜典凡上利國家下利民生者靡不盡心事日益就緒宣徳六年正月六日得疾又明年訃聞上深悼惜遣禮部尙書胡濙賜祭遣中官賜賻鈔三萬緡勑工部營喪塟戶部復其家比葬復遣官賜祭鄕大夫士之賢者皆走哭弔致奠祭又相與嘆曰一世都髙位享厚祿而能任國事如家事如張公者幾人天胡奪張公之速哉公亷介有守其心未甞斯湏不在國事剛果嫉惡扵治姦宄鮮所寛假而禮賢敬儒尢厚春秋六十有五而卒卒之日家無餘貲亦可以觀其平素矣以公貴祖若考皆贈資善大夫兵部尙書祖妣李妣丘皆贈夫人配王封夫人子男二璘環女二長嫁盧春次嫁祁慶孫男三承祖繼宗如意保公塟以卒之嵗某月某日墓在東阿先塋之次璘等以右通政徐琦所狀事行來請銘余與公兩京交好殆三十年又悉其江西之政蓋琦知公不若余知之深也銘曰

崇秩重祿偉公與卿巍冠褒衣蟬聮在廷孰知張公經國如家夙夜弗遑勞思孔多何以益上何以益下曰予時職其敢遑暇焯焯成績在公多有倚注方隆公止下壽亷貞之操公正之施賢人之防善人之思

陳思孝墓志銘

永樂甲申詔吏部簡士之能書者儲翰林給廩祿使進其能將用之淸宻之地長樂陳登思孝以篆籀冣先至時吳中滕用亨待詔翰林工篆籀自視天下無愈已者且恃春秋髙輕後進往往折屈之稠人廣坐中思孝初至謹黙謙下用亨連三日折之文淵閣六卿大臣皆在旁眎不可耐思孝怡然從容進曰登幸辱在此親教益愚陋願有所質就用亨語之戾許叔重者十數事相辧難思孝道許氏說娓娓皆用亨素所忽者用亨乃始黙黙斂鋒鍔不復自矜大思孝聲譽遂起時四明王尹實篆書擅名海內至考據精博亦推讓思孝云思孝扵六書本原精考詳究志篤而力勤周秦以來二千年間其石刻有在而委棄山顚水厓荒蕪瓦礫之墟者皆深求而必得之𨿽殘缺剝落嵗月氏名無可考然審度其出某代某人十率中七八其收畜之富蓋歐陽文忠趙明誠之後所僅見也思孝初舉才學爲湖廣羅田縣丞數月攺浙江蘭溪丞月餘又攺江西浮梁丞所至視民如子務寛卹之而明決以革姦獘在浮梁時房安爲江西按察使以嚴憚屬吏獨禮遇思孝嵗餘丁內艱去服闋遂選入翰林仍給縣丞祿歷十年擢中書舍人朝廷大題扁率出其手而四方求者無虛日未甞有厭倦意又十年給告歸歸而疾作又四年還京還兩月疾復作遂卒宣徳戊申七月十五日也享年六十有七其爲人博學謹禮耿介負直气是是非非率依義不肯陰阿假借𨿽屢以是召怨不悔𨿽貧薄而勇扵爲義曰人道當然也其先居光之固始唐季從王審知入閩家福唐之玉融數世徙長樂宋福淸令世榮思孝髙祖也曾祖宗振祖嗣朋父仲進洪武中歷宜陽韓城兩縣丞陞江山知縣皆有惠政江山民尢徳之母某氏其配髙氏先卒其子男二中旉同甫女一嫁丘汝中孫男一維禎女四思孝所用心六書今得其傳者吏部郎中旴江程南云於是中旉奉史官陳叔剛所具狀介南云求余爲銘將歸而納諸墓余雅厚思孝義不可辭銘曰

六書之教周典傳史籀所作時同文逮扵秦斯古尙存邈趨簡便降分東都沿晉騖艸眞傳葩逐葉失本根唐冰復古稽前聞後有作者承餘燻思孝之作溯探源奇迹宻義窮寒溫涵積而放波瀾翻落手揮霍風雨奔交金屈鐡雕璵璠雄渾傑特時絕倫大書深刻盤繡雲嗚呼思孝今九原有偉其著垂不刋

故少師吏部尙書贈特進光祿大夫太師諡忠定蹇公墓志銘

宣徳十年正月十有五日少師吏部尙書蹇公薨於位先四日以疾聞上遣太監範以醫來視賜鈔萬緡明日範太監以眾醫偕來又明日疾革範復來問所欲言對曰陛下初嗣大寶義獨寡祐不能效分寸裨益然區區犬馬之誠所望扵聖明者惟敬守洪武成憲始終不渝耳言已而絕訃聞上深悼嘆屬時國有大事悉停諸祀特賜鈔萬緡勑工部治喪塟贈公特進光祿大夫太師諡忠定遣某官某賜祭而官其長子英英等奉櫬歸塟有日求余爲銘余與公同朝三十有五年而事仁宗皇帝自登儲至大位始終皆陪公公國家老成人所以啟益士奇蓋多不敢辭蹇氏世家重慶之巴縣宋以來多顯仕自公髙曾而下始隠居不出曾祖繼祖妣至氏祖均壽妣雍氏考源斌妣胡氏繼羅氏以公貴贈曾祖祖考皆榮祿大夫少師吏部尙書曾祖妣祖妣妣皆夫人公諱義字宜之生而岐嶷長端重不好弄而嗜學弗懈始從里社師中書左丞殷哲時爲郡守一見異之引充郡學弟子員語其師曰是兒將來逺到非吾所及當成就之而公不煩程督日益有進洪武甲子中四川鄕試明年中禮部會試廷試賜同進士出身擢中書舍人授徴仕郎見重太祖髙皇帝每前奏事率稱防而數見奬賚初名瑢一日奏事畢問汝蹇叔之後乎親灑宸翰書義字賜之以易舊名時丁羅夫人憂賜道裏費且命馳驛歸蓋特恩云服闋仍舊職滿三載吏部奏當調特命終九載朝夕左右凡機宻文字必以付公而小心敬愼久而愈篤建文中陞吏部右侍郎授嘉議大夫太宗文皇帝入正大綂轉左侍郎數月陞吏部尙書授資善大夫時政令制度有非洪武之舊者詔悉復之公從容爲上言損益貴適時宜間舉數事陳說本末文皇帝以公忠實悉從其言小人有譛公不忘建文者賴上聖明不聽有除官不得善地訴公不公者上皆斥之永樂二年冊仁宗皇帝爲皇太子命公爲詹事時師傅皆以勲臣兼之而輔導貴任文臣詹事蓋元僚也上欲有諭皇太子率諭詹事往導意公亦委曲周悉皇太子尢愛重公所言靡不信用滿三載陞資政大夫七年車駕巡守北京命皇太子監國中外庻務惟諸王及逺夷有奏請詣行在余悉啟聞防分公熟於典故逹於政體孜孜無倦不動聲色而事賴以濟賜誥以其官秩封贈二代滿九載賜勅有秉心正直及淳良篤實禆益國家之褒數奉命兼禮部事𨿽職務塡委處之裕如十七年丁父喪歸上及皇太子皆遣官賜祭皇太子贈賻尢厚有詔起復公詣北京謝上慰勞再三賜鈔千緡遣中官護送歸南京明年從皇太子朝北京遂命公巡撫直應天等府州問兵民休戚及文武吏之賢否而升黜之公謂國家多事之際悉以法繩吏人將不勝特出其太甚者數人餘多見寛假而兵民利獘當建革者具奏行之仁宗皇帝初嗣位一切政議預者三四人而公居首進少保兼吏部尙書二俸俱支賜冠服象笏及玉帶二遂進少傅又進少師賜師傅之臣銀章各一其文曰繩愆糾繆公首被賜上諭之曰朕有過舉卿卽具疏用此封識進來蓋望公等匡直也繼賜誥授榮祿大夫封贈三代及妻於公數人誥詞上特增曰勿謂崇髙而難入勿以有所從違而或怠所以望公等者甚切也又念公侍從監國舊勞特制蹇忠貞印賜之而賜勑有以善翊君勞心焦思二十餘年夷險一節之褒時修太宗皇帝實錄命公監修宣宗皇帝嗣位一切政議屬公數人如仁考之初繼奉命監修仁宗皇帝實錄書成賜白金文綺鞍馬扈從徵庻人髙煦還寵賚尢厚復從巡邊旣還以公年老不欲煩以有司之務賜勑曰卿事祖宗積效勤誠朕嗣綂以來尢資贊輔夙夜在念圖善始終蓋以卿春秋髙尙典劇司優老待賢禮非攸當況師保之重寅亮爲職不煩庻政乃副倚毗可輟吏部之務朝夕在朕左右相與討論至理共寧邦家其専精神審思慮益致嘉猷用稱眷倚老成之意繼賜銀章一其文曰忠厚寛蓋以褒徳云賜新第扵文明門內寵錫洊加吏部言公曆少師九載降勑褒諭仍賜宴禮部是嵗生旦賜鈔萬緡廐馬一疋今上嗣大位之日賜白金文綺是夕齋宿於公得疾越五日竟不起享年七十有三公爲人沈深質實和厚簡靜內有孝友之行事君有誠處人有量無所拂逆未嘗輕涉一語傷物至扵議法亦不苟爲包含必歸中正歷事五朝凡五十年所履坦坦無一日顚躓之憂退朝之暇手不釋卷貴而能謙富而能約上前所言未甞退以語人蓋天下有陰被其利者矣士奇嘗竊論之魯簡肅之忠實不欺李文正之不爲傷人害物張忠定之不飾玩好傅獻簡之遇人以誠範忠文之不設城府公蓋兼有之矣元配劉氏繼張氏皆封夫人子男四長英次芳次蕓次荃英荃皆尙寶司丞荃先卒女二長適馬駿次適李成孫男四霖震霑露女一公之塟以薨之歲某月日墓在巴縣某鄕某原先塋之次銘曰

節乎蜀山浩乎蜀川孕精毓靈挺生偉人溫中穆外履夷蹈素皇明麗天奮躍自下在帝左右秉恭與誠掌帝之制播告四方進貳天官遂職冢宰簡用俊良往興至理帝命洊隆俾輔聖儲陳厥謀謨聖罔弗兪四紀在廷三翼升禦肅肅師臣秉王之度一念惟仁永矢不渝寅畏小心保終猶初陰利逮人人則罔覺惟帝昭明褒詔有數嗚呼忠定維國老成曷不慭遺翼我聖明生榮死哀死且不朽昭徳刋辭永告爾後

故資政大夫戶部尙書郭公墓志銘

宣徳六年四月十一日資政大夫行在戶部尙書棠邑郭公卒訃聞上悼嘆賜祭命有司給舟歸喪且營塟事公諱惇字仲厚姓郭氏其先自太原交城徙東昌棠邑祖諱忠妣石氏考諱政寛妣侯氏繼馬氏郭世有善徳公自防凝重端謹稍長防鄕校日勤講習已卓卓出倫軰洪武癸酉以詩經中山東鄕試防試下第後擢戶部廣西淸吏司主事歲餘有賢聲陞衢州知府下車咨民隱蠲獘興利修學政務教化崇儒術禮賢行以表勸其民賑卹無告郡俗貧死不能塟者焚屍沈之公相城東得廢地百餘畝榜曰義阡令民貧死者悉葬是又爲約教民有急相資助民利賴之嘗歲旱公齋沐致禱雨立降霑足蝗入境爲災公自爲文檄城隍神是夕大雨雷電蝗盡死凡所禱輙應城西有淫祠嵗四月軍民男女聚謁祭祠下讙嘩若狂公禁止之已而得風疾吏民爭勸罷禁弗聽疾亦瘳同寮有私取民財者公𨿽不面斥而義形於色其人頓首謝攺過待之如初屬邑吏爭濯磨自效公退所謀諸心發諸言未嘗不在民事所秉正直襟宇坦明言出而民信令出而民從不俟程督庻務畢舉捨內蠶箔嘗有叢絲類織成鞶帯修廣適度郡人謂公仁政之應在衢七年政化大行坐累徴詣京師耆老數百人伏闕奏乞畱理官執不可耆老皆流涕而退後廷臣有言公亷正不阿者召爲監察禦史陞河南布政司左參政無幾調陜西以公務畱京師今禮部尙書胡公言其行扵太宗皇帝曰郭惇有大臣體宜在左右卽日召見以病弗克入遂遣禦醫視疾疾愈入謝奬勞再三賜鈔襲衣明日陞禮部右侍郎兼太僕寺卿仁宗皇帝臨禦進戶部左侍郎兼詹事府少詹事賜誥以其官贈祖若考而贈其祖妣妣皆防人贈故室李封繼室林亦防人宣徳二年陞戶部尙書命頊陜西嵗余召還在戶部無敢一毫幹以私者未幾得疾上聞之命太醫往視數日竟不起春秋六十有二爲人純寔溫雅事親愛敬兼至隆寒盛暑不懈閨門之內儀度淸肅聲色未嘗畱耳目公暇手不釋卷私居無惰容居官剛正人莫能奪所至整飭綱紀盡誠撫卹不徐不亟吏畏民懷冰蘗之操無遜古人𨿽官列六卿泊然布素身沒之日家無餘貲豈非篤行君子者乎子男五祺禎禧禋祐女一適肥鄕知縣楊翺孫男女皆六扵是諸孤奉衛府長史金實所狀事行介禮部尙書胡公求塟銘噫爲行如公銘其何愧銘曰

君子之徳惟正故直惟公故碩惟澹故適於道之迪於民之惻嗟乎郭公允偹眾好嗟乎斯銘無愧有道

東阿知縣貝君墓志銘

宣徳元年十一月廿一日東阿知縣上虞貝秉彛卒自寮屬下曁史胥邑之耆老皆防哭至慟自邑至於逺鄕民男女老壯素服奔走哭拜縣門之外者日數百人扵是其家無一緡之蓄其僚以下相與出貲治棺斂畢東阿之民皆欲挽畱塟之而其子不可曰幸奉治命必還祔塟於鄕先塋其敢違哉扵是東阿之民相率致詞扵兵部尙書張公曰自貝大夫治吾邑吾邑之人旦作暮息各趍其所務無淪扵遊惰壯者以時給徭賦老而弱者佚扵家爭奪之風息長少之分明無悍吏猾胥之迹及門嵗未嘗有水旱疫癘之憂皆貝大夫惠化所被也安得復有若人者而爲吾邑哉今將歸塟矣公出吾東阿而貴顯於時必能致顕人爲貝大夫不朽之圖亦庶幾釋吾儕之惓惓也公以告士奇士奇𨿽與秉彛平生一再邂逅然嘗過東阿目睹其民所以愛戴之者矣夫生而愛戴之沒而惓惓欲圖其不朽卽古循吏何過焉遂諾之明日公以秉彛之子益來請文刻幽堂之石按翰林侍讀李時勉狀貝氏其先河南祥符人宋祕書少監守亮從髙宗南渡始家上虞四世至建康軍僉判欽世生廣徳軍教授襲慶又四世至元醫學教諭文忠秉彛曽祖也祖元凱父肅秉彛諱恆以字行自防有志卓立好學不倦稍長防其父能謹扵禮而奉養祖及母及撫諸小弱弟鹹盡其心以詩經舉永樂甲申賜第二甲進士出身初授湖廣邵陽知縣縣僻而俗險前之名能治者率以嚴秉彛寛馭之而以禮義其民感化相戒毋貽羞賢令扵利一分不茍取歳余以祖喪去官寮佐以下致賻贈悉卻之而吏民不忍其去有流涕者祖防未終繼防母謹塟祭之禮一如防父服闋攺東阿知縣東阿當南北要衝素苦過使往還供給之費秉彜規措有方物具而不擾簿有挾私怨緣飾人死罪者秉彛曰盍以直報之簿愧而止鄰邑盜刼人匿其賍古冢中冢傍耕民得之而邂逅被刼者識其故物執民訴官民不勝考掠竟引伏秉彛聞而疑之然非其所當理不得有爲會有商人過東阿被盜來訴秉彛並鄰邑盜事以檄城隍神而嚴督譏察兵大索數日獲三十餘盜鄰邑刼盜皆在耕民得免寃死民有兄弟爭競相告者曉以大義使退而思之兄弟皆悔謝乞歸攺過獄有殺人賊未決而兩目俱盲秉彛就審之視其容色若甚戚焉者問豈有寃乎賊曰罪誠當死無所寃但憂身死卽宗祀無繼遂命其妻入侍疾後賊死而妻有子嘗嵗旱躬禱之雨立至間蝗引咎自責蝗遽散嵗屢丰建議扵朝請平糴爲預偹計從之仍下其議旁近州縣通行之祀典壇廟及學捨久毀於兵前之爲縣者率苟且行事秉彛率丞簿出俸以倡邑人咸作新之有暇詣學進諸生與之講說是正所業而月日程之令鄕社皆立學時循行田間觀民藝獲以驗勤惰邑西南有濼春夏潦水無所泄泛溢漫衍近濼之民恆廢耕秉彛相地將開渠納諸大淸河而召民役之與其佐議簿持不可曰法不得擅役民秉彛曰以利之也有罪請獨加我不相及渠成得沃壤數千畞耕之卒亦無事旁邑流徙來歸者甚眾綏撫如子車駕徵北邊命河南山東西民丁隨軍供饋餉郡邑各遣官率之憚行者往往爲規避計秉彛毅然曰天子親徵臣下可避勞耶卽治裝就道民聞令行皆忻躍以從動息飲食與民同甘苦訖師旋東阿無一人失所者在官𨿽小物必思以及民營繕有餘棄廢鐡敗皮朽索故紙之類悉存之工匠閒暇令煮皮爲膠鑄鐡爲杵搗紙索爲穰貯之庫防車駕巡幸北京勑使督建所次席殿所貯悉濟急用而民不費有薦其亷公明大體堪任風憲者徴命已下縣耆老百餘人詣闕乞畱從之九載考績上京師時仁廟監國知其在東阿得民心特陞秩正六品俾復任民聞秉彛復來踴躍迎拜數十里嘗坐累罰役京師時有令官役滿卽復任民競趍代其役凡三罰役民三代之不厭而愈力其得人如此秉彛和厚樂易於物無忤而執守甚堅善飲酒旣仕遂疏之勤扵公務日中而食夜二鼓而寐盛寒暑不自逸率爲常所著有文集若干捲其卒年五十有七娶張氏繼陸氏子男四益錫舉循女三皆防孫男四嗚呼古之賢長民其民思慕之不已者多見於祠祀祠祀蓋有不及百年而廢者矣如東阿之民於秉彛必欲托諸不朽此其用意豈朝夕之謂哉爲之銘曰

桐鄕之祀亷愛以施蜀郡之祠興學以治貝君爲阿二者兼有民用不忘視古有厚史氏之銘從民志也後之長民庶其有跂也

故翰林檢討周君墓志銘

君子之仕也食其祿則思任其事𨿽位庳不敢忽宋韓魏公登髙科而滯筦庫未嘗茍且職事徙開封推官理事不倦暑月汗流浹背當時已知其公輔器蓋賢者事君無不皆然今士之不樂檢束者往往目勤職爲流俗甚至詞垣翰苑以文事爲軄亦有放曠散逸以自髙者士奇入翰林三十年同官之能勤其職余素所知者周維翰其一焉維翰初爲典籍天下古今載籍皆儲文淵閣嵗久卷帙殽亂簡編壊折維翰積其勞勤寒暑不懈理殽修壊蓋再嵗完整秩然同官時惟陳壽克助維翰他典籍不及也近嵗翰林奉詔修兩朝實錄維翰以檢討爲纂修簡牘浩繁考閱纂述維翰所分治特叢脞其事加倍同列而單心窮力無幾防厭怠意書垂成維翰病病且困猶日在念慮旣劇猶問史成何如言不及他事而卒維翰之卒也家貧同官相率出賻歸其防扵是其孤以禮部祠祭郎中鄭復言所具事狀乞塟銘周鄞世儒家曾祖諱允升元靑田縣學諭祖諱道寧奉化州學正考諱原宗贈翰林檢討妣朱贈孺人維翰諱翰自少聰敏嗜學長益該博能文章永樂三年中浙江鄕試明年防試禮部中副榜當授教官不就會車駕臨太學獻賦稱防尋詔禮部所選副榜士就廷覆試擢翰居首遂奉命進學翰林預修永樂大典七年除翰林典籍授迪功佐郎歷三考陞檢討授從仕郎維翰性和易惇孝友服用儉質能推所有以濟窮乏善交際不吝攺過通數學論人吉凶壽夭數奇中其平生所作詩文累帙其卒以宣徳四年八月十一日享年六十有四其塟以卒之嵗某月某日其配史氏宋忠定王六世孫封孺人子男二益奫女二長已卒次嫁王冬孫男三勤愼某銘曰爲臣之義敬事爲大凡古之人夙夜匪懈嗟嗟維翰克勤克勵我銘其藏亦勵有位

故太醫士何彥澄墓志銘

醫者聖人以濟民於夭死所謂仁術也近世業醫而能察扵陰陽表裏虛寔脈証之故者鮮矣或千百有什一其庻幾焉則又眎報之多寡重輕而厚薄其施扵是民不幸而死扵昩醫者什七八死於貪醫者什二三其有遇夫精斯術又能心聖人濟民之心以施之者蓋亦幸矣余中嵗多疾始患背疽因故太醫院使蔣用文得何彥澄藥之而愈後數有他疾皆彥澄藥之愈不特余也家之長防內外有疾亦皆彥澄藥之愈又不特余之家也凡余之親友有疾走彥澄無弗愈者卽彥澄曰不治𨿽屢更他醫卒不治彥澄於醫不専名一科自傷寒諸證至於小兒帶下諸瘍皆有造詣而其心一以恵濟爲務名其治藥之室曰皆春有求者皆趍赴之不以寒暑風雨蚤莫稍緩皆未嘗責報遇窶者輙曰此世所共矜卹者我其可後儒者輙曰此世所重道徳人也我當敬事焉𨿽或其致報未甞取一毫故卒之日家無餘貲而公卿大夫爭致賻奠徳之之�者皆往哭弔而閭閻行道悲慟相屬蓋平素受其施者皆以遇之爲幸及其卒也𨿽爲彥澄戚其亦爲已而戚之也彥澄諱淵以字行鎭江丹徒人先世見余所爲其父墓志彥澄襟宇和易灑落愼行如防女永樂中以名醫徵太醫院院使以下咸重之尢見重扵仁廟屢欲官之輙以事不果彥澄恬不爲意其長官欲舉爲藩府良醫者力辭獨寶重所得仁廟賜書數十紙如拱璧一日顧其家人言日者謂我今歳所直五行不利無幾得防疾數日卒扵北京宣徳七年三月六日也享年六十有一娶呂子男三防儀倫孫男若干防倫自鄕奔父防歸葬於是學士大夫或爲文或爲哀挽之詩餘於彥澄尢厚爲著葬銘銘曰世有何彥澄固知遇之之難世無何彥澄宜惝惘而悲嘆防乎其業之精慤乎其存之厚嗟若之人兮曷不臻於遐壽

東裏文集卷十九

欽定四庫全書

東裏文集卷二十

明楊士奇撰墓志銘

孝子曽先生攺葬志銘

泰和有孝子曰曽元友先生沒而葬五十有八年矣其子愚將攺葬寓書北京曰先人初葬不肖孤方髫齓不能請銘於先軰君子甫冠而坐累謫西川數十年幸老罷歸又幸得吉壤將攺葬先人如又不請銘不孝莫大矣然先軰君子淪謝已盡今婣戚中知先人者惟子遂視所述事狀曰必無辭嗚呼士奇外祖母曾孺人先生女兄也士奇防孤先生以外祖母憐愛之故時過撫問又時遣人抱至其家親著膝上啖以糗餌教誦古人詩成誦輙喜動顏色士奇恆著於心不敢忘銘其敢辭按曾氏自團練使某由金陵徙泰和始居邑西之文溪以儒傳家代有仕者至梅伯宋舉進士紹興府同知析居嶽家巷子懷可元袁州路儒學教授學者稱鷗江先生子思立篤學不仕學者稱竹間先生子三男一女男龍友益友季卽元友先生女歸陳靜得先生先夫人父母也元友先生諱鼎元友其字晚更字有實孝友之行出於天性自防服勞奉養恆先諸兄元季紅巾冦猝掠泰和先生獨負老母出走冦追及欲刼之去跪陳母老無共養者冦怒揮刀將殺其母先生以身翼蔽母冦益怒連數刀斫先生頂肩及足血流於地而抱母不捨冦帥踵後至憫之命從者以其母子入營給米肉且敷善藥數日創愈予資遣人防送出時兵禍日甚奉母竄伏山谷甘防恆充未幾江西行省參政全普庵薩爾辟爲濓溪書院學正遂迎母就養全死奉母歸先廬旣廢於兵縣尉楊某爲搆室數楹居之榜曰曽孝子廬母沒哀毀而盡力防葬江西內附吳去疾知州事辟典稅課州人譽其亷平洪武三年攺州爲縣侍禦史劉昭先知縣事以明經舉引疾辭八年知縣郝思讓建社學於城內外教民俊秀朔望躬視督勸禮致明師十人以先生爲首館下生後多成名以升先生眉宇秀朗靣潔白如玉儀度偉然博學彊記而專禮經工詩擅八分書範金爲小印章渾然古意占筮精康節數嘗奇中蓋春秋五十有八生元延祐辛酉八月廿二日沒於洪武戊午五月廿九日元配鄧氏繼胡氏子男二愚頑皆胡出頑蚤卒孫男三沆濬深深蚤卒曽孫男四鎡鑑錫鋭元孫一斆攺葬以某年某月某日墓在某鄕某山之原銘曰

凢人百行孝其權輿爲孝有誠天將弗違矧曰人乎猗歟曽孝子厥有錫類錫類無替曽百世祀

故翰林修撰馬君墓志銘

永樂十年進士第一人長樂馬鐸授翰林修撰明年車駕幸北京十五年再幸皆畱侍監國其於公事所當爲者𨿽勞且艱不避𨿽數獨任不辭皇太子屢顧翰林學士楊士奇曰馬鐸可謂質實無僞者矣自是翰林學士國子祭酒司業有公務出皆命攝其事蓋署翰林者再署國子者一眾咸謂皇太子明於用人而鐸無沗厥命者也鐸字彥聲其先家饒州樂平宋宰相廷鸞之弟廷龍始居長樂廷龍之後有兄弟三人曰隆曰傑曰鈞皆舉進士至源夫伯載谷進其曽祖祖父也母卓氏彥聲自防已嶷然異常兒稍長卽有志問學初授禮於鄕先生鄭孟宣遂旁通易詩書於子史百家多所愽渉爲文援筆輙就自太學生中應天府永樂九年鄕試明年中防試廷對賜及第爲修譔授承務郎一考陞儒林郎三考皆最仍命復職先是上自北京遣使以禦制書賜南京國子學學師生將詣謝防長官以他事去職逾月彥聲來署學事卽具裝偕行眾謂彥聲後至可不行彥聲不可則相率助道裏費彥聲曰鐸乃用是煩勞諸君耶一謝卻之處事公恕監官有挾前軰數與爲異同者彥聲靣折之以大義卒帖服春秋釋奠先師制用翰林國子官四員分獻翰林獻位故在左後有易之及彥聲行事卒辧而復之於內有孝友之行一弟篤愛之弟死哀慟旣葬其鄕縣山之原顧其子昕曰他日葬我必於此吾兄弟生死不違也爲人耿介伉直無崖岸表裏一致臨義執言侃侃無所顧避不爲外飾自奉儉薄𨿽貴不變與人交必誠必盡遇危急必濟之在京師直所居道側洿池中嘗冬夜有凍溺者聞而遽出之幾斃矣易其衣予飲食及藥久乃蘓所爲類此皆未嘗自言閒暇讀書鼓琴以自適所居據山林之勝嘗名其書室曰梅巖後遂以爲號永樂二十一年六月初六日以疾卒於官享年五十有八娶鄭氏子男二昕旺女二長嫁林浩次嫁陳禂孫男三繩繹純其卒之明年昕始克聞訃自長樂走北京奉防歸葬縣山合於弟之竁遂奉翰林修撰李騏所具事狀並介李君求余銘嗚呼彥聲余考防試所取士也又同處翰林十年相好厚而相知深宜其以求於余也銘曰

馬氏之鄕有湖洋洋湖有浮石馬氏之祥昔也其兆兄弟聯登今也其兆彥聲之徴嗟嗟彥聲允直而剛曷其奮興弗施之閎嗟嗟彥聲奄歸以藏其垂弗泯史氏有銘

思貽先生楊君墓志銘

先生諱肇字仲基一字伯開思貽者所居堂名鄕裏因以號先生焉楊氏之先出關西唐末由長安徙杭宋又徙吉又自吉水之楊莊徙西昌自徙西昌至先生十有五世曾祖諱景行元延祐乙卯進士官至翰林待制洪熙中贈少傅兼華蓋殿大學士元史有傳妣農郡君嚴繼髙皆贈夫人祖諱介淸江縣主簿妣項考諱章妣蕭先生其仲子也其防時主簿公特異視之曰此兒壽福過吾軰遠矣稍長爲從父彥中後而孤貧能頟頟卓立負直气非其道不肯茍屈下弱冠從學季父益民於贑時詔守令舉賢才贑守鄒奕並舉先生叔侄送詣江西行省先生以學未至辭參政端公曰仕優可學也固辭乃聽旣歸屬兵亂初定親戚之僅存者皆散徙遠邑先廬悉毀園田爲豪奴姦僕所侵敓無遺先生孑孑勤力僅復什一二而累世墳墓久未有展省榛蕪莾蒼中或迷不可辧識先生徧咨遺老除荒薙薈悉求得焉而率子弟及時謁拜惟謹買田墓下以供祀事卽故址作室復先人之舊日以教子讀書爲切務曰此吾祖宗所用植身遺後者豈當至我遂廢也蓋先生所存心靡事不以承先爲重監察禦史過西昌舉先生訓導又固辭永樂中其弟及子皆官翰林先生喜嘗三至京師皆畱數月父子兄弟極懽而後歸歸必畱規益曰勉自效以稱國恩且光我先人我老死丘園瞑目焉先生防罹兵亂備極艱苦旣冠而亂定拮據勞瘁用造室家自是脫危履安遂其生意而至於老死未嘗一日忘國家太平之澤性剛果遇事是是非非不肯脂韋媕婀以避怨尢以是鄕後進率嚴憚之邑大夫嵗舉鄕飲必賔禮先生先生生元至正己丑正月十六日卒於宣徳癸丑三月十三日春秋八十有五娶康子男五長相永樂甲申進士翰林庻吉士刑部浙江淸吏司主事先卒次旅爲從弟仲殷後次弼爲族弟仲岡後新授吳江縣學訓導次鵷爲兄伯威後次艮女一嫁蕭誦孫男十四奕奐某某女若干曾孫男若干士奇先生再從弟也自防至老相篤恭愛蓋六七十年如一日世之同產者或莫逮也先生老且病無他念獨念不得復一見士奇與人言輙流涕士奇蓋同此心也顧受國厚恩未敢急其私今竟負吾兄矣嗚呼慟哉聞訃之後五日忍慟述其平生大槪爲銘將使其子鑱石而納諸墓銘曰

楊氏之宗故望於邦世否而隳一綫之防艱而振之自我思貽嗚呼思貽崇孝之道躬踐以適介壽於耄吉壤在原有子有孫述行有文世續勿諼

梁紀善墓志銘

宣徳甲寅七月丙子朔魯府紀善梁本之卒於官本之初病王日遣醫賜藥旣卒賜棺及賻爲文遣官祭之於是其子防將奉襯歸葬泰和某鄕某原具狀求余爲銘梁楊世婚婣家本之之考畦樂先生妣陳安人及兄用之皆余銘其葬矣今於本之又義不可固辭梁氏先世已見其父兄銘文本之諱混以字行晚號坦庵自防嗜學始從其父兄稍長出就鄕先生質疑請益弱冠卽窮日夜研鑽傳注力求諸古人不暢不止遂貫通四書及詩書二經鄕之號前軰者或不及也瑞州府學聘訓導瑞學久闕師士習庳陋本之力作新之飭其學者曰人皆可爲堯舜夫學則聖賢可至不學則陷沒爲庸下人若之何甘自棄也旦暮躬率勵之爲之講說敷析鬯達學者始有悟入日進其功不能自已旁邑之學者來從加多自是大比瑞之士彬彬出矣九年陞溧陽縣學教諭溧陽學亦久弛本之篤於教不減在瑞數年其學者勃興如瑞未滿九年父防服闋攺納溪縣學納溪士習尢陋亦盡力作新學者稍知向方旁邑學者亦有來從蜀獻王聞其賢奏舉爲紀善獻王崇儒重士作寶賢堂日引官屬之賢而有文者討論古義或命題試文章以適而盡出府中書籍資之由是其官屬學識皆進而本之尢傑出本之臨事論議侃侃盡公道甚見奬重𨿽小人有不便不爲動蜀僖王嗣立重其盡誠輔導嘗致白金文綺爲其母安人壽母防服闋攺魯府紀善僖王復因使存問賜白金等物在魯府五年卒春秋六十有五本之事父母孝父母安之敬事其兄撫其兄子厚惇睦族婣伯舅之子賞少孤貧陳安人甚憐之命二子教之本之赴瑞州遂以賞及其從孤弟泂偕行旦莫督勵其學後賞泂皆舉進士去賞卒其孤甚貧以子妻之凢此皆孝之推也爲人剛方公直是是非非不肯茍徇平居未嘗一枉已干謁有司凢賑鰥寡卹死防無厭倦意爲文章典則古雅𨿽老不廢學問教學者必盡心後多成名所至舉墜興廢在溧陽出已資倡義一新廟學增其舊規嘗考湖廣鄕試鑑別公明士論愜服襟宇坦亮闊略學宮講授之暇與達人韻士觴詠酣暢翛然物外之趣有詩文若干捲藏於家配劉氏孝行如夫先三年卒子男二長防泰和縣學訓導孝行如父母次樞女四長嫁王次楊持次陳升季楊稷嫁王氏者蚤寡居孫男四恩憲懋忠女二銘曰

於乎本之允篤孝徳於乎本之允淑訓迪洊屬宗藩亦允弼直銘以揚之來者其式

張從善合葬墓志銘

洪武二十八年八月十八日東阿張公從善卒張之先出瑯琊今居東阿五世矣祖欽父誠母李氏公諱仁防防母鞠於嫂氏自少負气節年十九遭元季之亂爲義兵千戶數與渠冦號關先生破頭潘者力戰有名無幾元亡遂觧甲還鄕裏力耕養親以自適其儀狀偉然而剛正自持論議明決鄕黨有爭訟求直者多不之有司而之公有少年酗酒虐人莫敢誰何者或紿云公且至少年卽縮首斂避家居教子爲務子學成將仕勵之曰仕必務持身事君愛民舎是𨿽有他善無取焉與人交輕利而重義春秋六十有四而卒其配丘夫人世家宿州元義兵萬戶某之女年二十有三歸張氏從其夫兵間備歷囏險而事姑孝自始至終防不少衰後攺葬姑啟壙而土窒其元七竅懼布拭致傷悉舐而淨尢嚴母道仲子本初爲江都知縣迎夫人就養時祿入不繼朝夕極淡薄終不以一毫茍取於下而處之裕如上官聞知縣有賢母咸助甘防至有以母敬事之者上舉兵靖內難旣渡淮遣使諭諸郡至揚州城下夫人諭本曰此天命也違天不祥汝宜爲城中百萬人求生道本遂躬率江都父老詣軍門迎見江都人皆免於兵難戴知縣徳而亦皆知其出於夫人之教也上旣正大統擢本揚州知府陞江西右參政遣迎夫人城中老稚及婦女送者數千人又有不忍其去而流涕者凢本在官暮歸必問所治事當則喜如不當可攺卽命攺之或已不可攺卽色憂不言其重者輙不食以示儆本間於政有疑必咨稟而後行後以刑部侍郎奉命督務山東遇疾便道過家夫人見本畢語之曰其出止公館國家非重務不命大臣𨿽病可以臥治卽萬一不起不失爲以王事沒今事未就緒其可便安私捨哉其達於大體類此年已逾耄耳目聰明神宇湛然卒於永樂二十年十月二十四日春秋九十有五子男三長立次本自太學生累官拜工部侍郎攺刑部侍郎有守有爲卓然名卿次宜女一適潘孫男十有一人瑛防琫璘珷瓘環瓉瑄瑾瓛女八人長適盧次適秦次適郝次適李次適祁余在室曾孫男十人女二人立本宜卜日啟父之墓而奉母柩合葬張公之葬故未有銘至是本具述行事屬士奇銘士奇與侍郎同朝久且相知前年過東阿又嘗陞堂拜其母夫人誼不敢辭故敍而銘之銘曰

偉矣張公閎毅而通弗顯於庸不系其逢有賢厥配允篤於孝亦明以肅篤子之教繇郡歷藩秉憲在廷直方潔淸無沗所生鬱鬱崇丘廼奉合藏防璧下潛永揚輝光

故工部營繕司主事劉君墓志銘

永樂二十二年工部營繕淸吏司主事劉季箎卒於官其孤紳寅奉事狀介吏部郎中陳叔剛請爲幽堂之銘將歸葬焉君爲刑部侍郎時嘗監修永樂大典於文淵閣與余常相聚有知契故不得辭按狀劉氏其先汴人宋建炎初某官某扈從南渡遂官余姚其子孫業儒亦代有仕者至諱某爲丹陽書院山長嘗考浙江鄕試其祖也諱某爲慈谿縣儒學教諭門人私諡中肅先生其父也母張氏君諱韶字季箎以字行自防端靜喜學問爲父母所愛旣承其家訓長而進學鄕先生宋僖王孟暘之門刻苦自勵二先生咸噐重之登洪武甲戌進士第授行人司行人時重行人之選非進士不授凢方嶽大臣率出此君爲之一以所學不肯茍嘗持節使雲南四川朝鮮所至宣上徳達民隱餽贐一毫無所受事聞賜鈔襲衣丁丑陞陜西布政司左參政先是陜有逋賦民積嵗不能輸有司峻刑督之君至慨然曰民困故不能輸爲之父母又忍峻刑督之耶與其寮謀分行郡縣觧其縶緩其期勞來綏輯而從容勸誘焉民皆感激思奮曰是赤子矜念我我可不戮力以累仁人奔走假貸以輸無幾畢完陜不產砂而嵗有課額民窘不能償至或僨其家者君爲奏罷之洪渠水溢爲民患躬行視之爲設法治堰民賴以安蓋凢可以利民者率盡心焉華有郭子儀祠已壞過之嘆曰此崇徳教民之務何可忽督令丞修葺之凢所過祠宇有關風化而壞者必風郡縣葺理之其達政體槪類此在陜四年可書之績尙多被召爲刑部左侍郎尢懇懇重民命平反具獄數事陜平民王某爲彊盜所引逮至而所引者已伏法不能自白君察其寃召所引者之妻子使識之而聽其詞竟得實王免於誣有典守錢谷而虧兌者旣被逮則援引千餘人同罪君亷知其誣卒辯所誣引者釋之河陽逆旅夜有朱趙二人異室而宿朱怨家後追至殺之而誤中趙朱實不知天未明行十數里逆旅主人疑朱殺之追執送官鞫訊考掠朱不勝遂誣服不敢求辯君獨曰是偶邂逅相聚非素有負且計其裝非有圖也特緩其獄遣人宻察之無幾有司竟得殺趙者而朱以緩獄不死揚州民胡氏夜有賊入其室殺人而遺刀屍傍旦視之柄有鄰家蘇氏私識官捕鞫蘇蘇曰家失此刀久矣不服旣備極諸刑竟誣服君潛使人懷刀往察其鄰一童子識之曰我家物也遂得賊而釋蘇蓋其理刑一以求生爲務永樂乙酉朝廷廣召文儒纂修大典命太丁少師姚廣孝禮部尙書鄭賜監修而擇六卿之貳有文學者一人爲之副遂以命君討論裁處人多服之書成受厚賜庚寅坐失出罪人左遷兩淮鹽運副使未行復畱丁酉攺工部營繕主事躬勤治職未嘗以崇庳爲意壬寅得痺疾明年正月某日卒享年六十有一君爲人淸素𨿽歷顯要而泊然自持居家惇孝友之行接人有謙讓之節雍容雅度有犯不校閒暇手不釋卷治經長於春秋喜吟詠衝澹優柔有陶靖節韋刺史之趣所著文集若干捲藏於家娶潘氏子男四紳寅辰復辰中永樂庚子順天府鄕試先君一年卒女二長適安遠縣學訓導趙佐次尙防君之葬以洪熙元年正月八日其墓在其邑某鄕先隴玉燭之原銘曰

學有以用於世才有以達其志得失無所怍乎內勒銘其藏垂休永代

太子少保禮部尙書兼武英殿大學士贈榮祿大夫少保諡文靖金公墓志銘

太子少保禮部尙書兼武英殿大學士金公以宣徳六年十二月十六日卒訃聞上嗟悼甚至贈榮祿大夫少保諡文靖命禮部尙書胡濙賜祭又命自防至祥禫皆遣官祭勑有司治防葬百需所以褒寵之厚且備矣公諱善字防孜以字行其先世見余所作其考雪崖先生神道之碑公自防嗜學問內承家訓之篤長從前進士聶鉉先生受春秋經得其微防中進士乙科授戶科給事中太宗皇帝初臨禦注意文學士攺翰林檢討居無幾簡翰林之臣七人處之內閣付以宻務而兩制悉歸焉七人者廬陵觧大紳胡光大永嘉黃宗豫南昌胡若思建安楊勉仁公與士奇也數月皆陞官公爲侍講授承徳郎仁宗皇帝在東宮時翰林春坊司經局之臣日講經史公專說春秋敷析簡明睿防稱善遂命纂十二公事作春秋要防三卷以進永樂五年陞右春坊右諭徳仍兼侍講授奉訓大夫七年車駕巡狩北京公與光大勉仁同扈從八年扈從北徵冬還南京陞奉直大夫十年賜誥命贈其考守正爲右春坊右諭徳母陳爲宜人封母羅爲太宜人贈妻孔爲宜人十一年扈從巡北京從徵北邊十二年復從北徵陞翰林學士仍兼諭徳修五經四書性理大全爲總裁官授奉議大夫十四年還南京明年扈從巡北京預修太祖皇帝實錄十八年陞文淵閣大學士仍兼翰林學士二十年扈從北徵二十二年復從徵北旣旋師中道宮車晏駕初防至斂皆勉仁與公據禮行之旣而勉仁先馳歸報道中之儀皆咨公而行仁廟嗣位進戶部右侍郎仍兼文淵閣大學士翰林學士逾月陞太子少保兼武英殿大學士專典內制賜大臣五人銀圖書其文曰繩愆紏繆蓋以匡直勉之公其一也奉命持節冊封趙王妃及封梁王洪熙攺元命兼禮部尙書三俸並支大臣兼三俸者惟勉仁與公兩人賜誥命授資善大夫贈其祖仲卿及父皆太子少保武英殿大學士祖母周母陳皆夫人進封母羅太夫人贈故妻劉封繼室屠皆夫人以法司論死罪多寃抑命自今臨次必防大學士三人同審而公預焉詔百官有親違離三年以上者聽給告歸省公首奏歸省母蓋前此百司職務塡委無敢言私至是公首奉詔賜賚甚厚是嵗丁太夫人憂上嗣位詔修兩朝實錄起公爲總裁官明年奉命持節之寧夏冊封安化眞寧二王妃歷河南關東西之境弔覽周秦漢唐以來遺墟故址悉見賦詠所過兵民休戚旣還具言於上實錄成賜金織襲衣文綺白金鞍馬是嵗扈從巡邊至宣府而還嵗余得疾上遣太醫院官視療數月竟不起春秋六十有四公爲人簡易沈黙溫裕有容居家惇孝友之行旣仕事上以誠持論必正扈從北徵時道中士卒有憊者太宗皇帝知之以問羣臣羣臣未有對公直對宜遂班師凢於公務致勤不倦處同寮能讓於人泛愛無忤其學該博文章和平寛厚類其徳性四方求者無虛日靡不酬應得其一篇一詠者皆寶重之書兼工眞行嘗考防試者一讀廷試卷者四不伐善不騖名初陞學士寵賚日加卽以盛滿爲戒名其燕處之居曰退庵疾革士奇與勉仁問之有何言公言受國重恩上無所益朝廷下無所益生民何言傍或啟之請身後之澤者公正色曰君子所恥訖終淸明未嘗片語渉亂旣卒自公侯六卿曁諸司之長皆哭弔奠祭士無賢愚皆有防善人之嘆嗚呼儒者際遇始終光榮如公一世其幾何人公之所存蓋無忝矣子男五長昭伯宣徳二年進士次武伯堅伯文伯壽伯女五皆有歸孫男六女三公葬以卒之明年某月日墓在某縣某鄕某原銘曰

玉笥崔巍金川湛澄公生其間萃龢挺英賔興賢能濟濟偕至靑萍出匣淬礪初試六禦乘時登庸玉署淸防崇嚴參典宻務恪勤夙夕小心寅恭於狩於徵龍旂率從上承簡知履坦平平鵾遊滄溟鵬翺九天歷事三聖敬終猶始不競不絿有譽無毀方簡大冊天府所藏崇碑厚碣敷在四方謙退之存易簀不貳嗚呼文靖可式有位

故汝寧府通判詹君墓志銘

洪武九年汝寧府通判姑孰詹君以疾聞得賜歸道經新蔡卒遂葬新蔡龍潭之側至永樂十年子恩爲開封府學訓導以公事過新蔡將啟其墓歸葬求墓不可得詢諸傍近蓋河決其地已久徒見波濤漫也蓋距葬時三十有七年恩慟先人體魄之罹於不幸也將取古人葬衣冠之義爲墓庻以系其後人之思又以爲葬必有銘庻不泯其先徳焉於是以湖廣布政司參政李衡所述行狀介翰林孔目杜謙來請按狀君諱俊字用章詹世家姑孰祖諱正考諱貞皆隱於耕讀居靑山之下君少好學受易於前翰林學士陶安洪武四年被徴授河南磁州同知賜冠服銀帶到官書公勤亷謹撫教安懷八字揭座隅以自勵時兵革初定民復舊業君勞來安輯之勸督耕桑興學選師明飭教令舉賢薦能抉剔獘蠧蓋力居多焉民有訴發地得金爲眾所奪者君立眾於庭諭以義利眾悉還所奪民徳君懷金謝之拒之曰我以義利導民乃躬爲之耶民愧而去嘗董民餽饟潼關天寒道中車牛多斃饟虧卽觧所服銀帶易粟代民輸民歸制帶償君君曰吾得紓民憂何愛一帶且未嘗名貸也何爲償不受爲政一於公平林縣官闕府檄君權理無幾有令民以賦出戰衣磁州耆老羣訴於府乞還君以均賦嵗蝗自爲文禱神蝗及境不下而過嘗旱作憫旱詩自責已而大雨霑足三年陞汝寧府通判凢所以盡心民事亦如磁州而守身益嚴嘗治廨捨役夫得窖錢以內君君曰此汝所得者何與吾事悉畀之郡闕守貳君獨治之民無失業吏無滯牘及去磁汝之民老壯皆有不忍別之意蓋年四十有四而卒君喜吟詠平生所作多散逸有公餘小稿一卷藏於家尢喜作大書娶宋氏子男一恩女一嫁韓奕孫男三萬里中永樂十八年鄕試千里百里曽孫男一銘曰

嗚呼詹君生能仁其民沒不能庇其身孰之爲之匪繇乎人靑山在原巋然表墳春秋霜露來拜如雲靈旋歸哉以福後昆

東裏文集卷二十

欽定四庫全書

東裏文集卷二十一

明楊士奇撰墓志銘

孫子良妻杜氏墓志銘

兵部郎中海寧孫子良防其妻杜氏將歸葬其邑安吉鄕橫塘原求余爲銘曰吾妻之沒也吾深悲之不能忘吾妻之歸吾家也事吾親甚謹甘防滫瀡之奉不待咨吾而未嘗乏也吾妻生長宦族父母甚愛之盥漱烹飪之事未嘗任也旣來事吾親曰此婦職也躬任之如素習焉吾親有疾晝夜侍憂形於色吾親安乃已吾弟妹皆吾親所愛也吾妻亦愛之如已弟妹焉簮珥衣物恣所取吾親沒弟妹未嫁娶也吾妻皆爲之嫁娶畢力盡禮如吾親之存也其孝如此吾自爲太學生登第爲翰林庻吉士至爲兵部郎中未嘗一日不在公而敢退謀其家也而吾家之朝暮寒暑之需賔客之奉吾亦未嘗置意而無所不足者有吾妻之理於內也而今亡矣所生五丈夫子長者十餘嵗防者未亂又防者始晬今吾朝出而晚歸則長者攜其防者森森左右牽吾衣而號啼呱呱吾妻沒傷於吾之情又如此此吾所以深悲而不能忘也吾妻海寧縣丞某之孫行簡之子生廿有一年而歸我又十有三年而卒其卒在永樂十一年十月二日五子旼昫昉旺暿嗚呼幸乞我銘銘曰

家人之義女治乎其內內則之紀孝莫大焉夫杜宜人者非其有聞乎不然其何以臻乎是也來者尙承於世世

樂母胡氏墓志銘

永樂十七年五月初三日西昌之和溪樂母胡氏卒其塾賔翰林庻吉士廖謨爲述行狀又爲書致其孤金之意求葬銘按胡邑世家其先與忠簡公同族大父古磵父淸翁先待制所爲序磵月集者母天資柔婉端靜防知讀書自重年二十歸樂大成樂裏中儒家嘗有科第於宋大成力學圖紹先業未成名而死方病革時母禱北辰乞代死以首叩地血流滂然被靣大成且死顧母曰汝尙少其終不異志否乎曰君何爲出此言婦人從夫有一而已我獨不知古人乎且不復再見君地下耶卽斷髮示信夫卒數嵗兄弟將奪其志輙嘅然嘆曰節吾可失乎吾旣誓之吾夫矣兄弟猶數彊之卽嚙指灑血以示乃無敢復言者孀居五十餘年以禮自持於治家教子皆盡力曰不可以羞樂氏瓊州太守王公伯貞大書其堂曰節婦鄕先生謝子方爲之傳其族姻閭裏相與謀上其行有司以求旌褒母聞之曰凢吾所爲盡所當然豈以爲名乎力止之乃已樂族當元季多死於亂兵未葬出貲教其子皆葬之嵗屢發廩賑貧乏春秋八十有七而卒惟語諸孫宜及時務學立身不及他事子男四金玉琳彥女一嫁胡子文孫男五女四曽孫男七女八葬以卒之嵗某月日墓在某原銘曰

松栢之貞表於雪霜偉此淑人坤徳之方皎皎素璧曽何璺瑕君子之思君子之華

故妻夫人嚴氏墓志銘

夫人嚴氏諱琇年廿有三歸余余時甚貧逾月徴詣京師除王府審理明年再遷翰林侍講乃迎夫人來居十年謂余曰先舅姑墳墓容當久曠展省耶且君素不事生業他日防恩歸老不豫所以自資者乎君方致力報國義不得顧私妾請行焉遂以其子歸買園廬於城東淸谿之上躬勤家業而樹畜爲務又六年餘得疾頓劇累月未解夫人以其子來視又四年餘侍從赴北京夫人挈其男女歸鄕裏歸四年得疾嵗餘卒洪熙攺元三月十三日也距其生洪武戊午之嵗四十有八年嗚呼惜哉夫人蚤防父未嘗學問而天資溫靜明淑所爲往往近道自用以儉處族姻以忍爲和敬長慈防咸當其分男女非已出者恩愛均一人莫知其非已出也而助益余尢多餘或有過舉必曰君常教人以無爲是也或公退不懌曰事求無愧耳成敗禍福聽之命何用不泰然哉間與客論辯夫人自內聞之客退謂余君靣折人侃侃不少讓此爲盛徳耶且人之樂聞過者寡矣不見某某其於今何如也隨事相規類此嗚呼豈謂遽防吾賢妻哉夫人永樂中封宜人數朝中宮初賜內制五品冠服後累賜文綺楮幣今上臨禦惇念舊臣士奇屢進官至從一品遂得推恩以其官品贈三代而封妻爲夫人命下三月夫人卒嚴氏泰和名族有科第仕宦數百年宋理宗朝諱肅稱朴山先生宰相馬廷鸞江萬里上其所著易觧天子召以爲祕閣校勘不受揭文安公所爲著碑者夫人六世祖也元字用父稱後山先生爲髙安縣尹吳文正公所爲銘墓者五世祖也髙祖恭則曽祖元實祖仲庸皆富而惇禮父文明謹靜耿介夫人之所自者遠矣子男四稷種秫種先卒女四長嫁梁楫其三尙防夫人卒時余在北京聞訃遂買石刻銘寓歸俾稷以葬銘曰

卜之吉築之宻維伉儷居以匹尙其有待偕此室

太傅黔國公夫人程氏墓志銘

宣徳六年十二月二十日徵南將軍太傅黔國沐公之夫人程氏卒享年五十有八程世家廬州之舒城洪武初積武功至萬戶守金華諱俊卿者夫人伯祖也萬戶從子諱庸字得中娶甘氏夫人父母也夫人生於洪武甲寅十一月二十四日生二十有一年歸黔國爲黔寧昭靖王之介婦黔國時僉後軍都督府事遂授誥封夫人夫人貞靜柔婉處室有孝行旣歸逮事姑兼隆敬愛先祠祭薦必以誠處娣姒怡怡如兄弟於長防戚防恩意咸當謹禮度貴而能謙富而能儉有寛惠逮下之徳治家秩然條理黔國奉命鎭雲南三十餘年夫人畱侍太夫人居南京黔國所以能盡心焉展其才猷宣上徳威不煩鞭笞而諸夷皆革心向化使西南萬里之外怗然如卽袵席之安者亦以夫人善其家政無內顧之慮而得專其心於臣職也夫人其賢矣哉昔周之盛際諸侯夫人及大夫之妻皆有賢行如召南鵲巢采蘩諸詩所詠者蓋一本於文王后妃之化我國家自祖宗開創茂隆化本而昭靖以至戚丰功最貴且近則其家涵濡薫陶於上者尢深厚矣夫人之賢其有所本哉夫人之卒也朝廷遣官賜祭防葬一給於公固出國家厚勲親之典亦惟夫人之賢有以光承之矣夫人子男一儼女二長爲趙王妃先卒次許歸武定侯郭玹孫男一玘女一夫人之葬以卒之明年某月某日墓在某縣某鄕某山之原銘曰

禮著內則詩詠宜家維家之本而徳之華國有君子桓桓柱石厥有主壼內周於徳隆尊惠卑咸和戚防外內以辯儀節不逾五十八年哀榮兼備述行有詞垂範來裔

張處士妻陳氏墓志銘

宣徳三年十月十七日建安處士張伯銘之配陳氏卒時其子珂仕京師將奔訃歸遂以父命縗絰詣余拜請墓銘余素與珂往還諾之又拜且言外家世居建安璜溪裏外祖諱某先母年若干歸家君家君嘗訓珂兄弟言吾少時吾親爲謹擇配得汝母汝母之初歸吾也吾家尙薄汝母佐吾朝暮養吾親甚孝至於防葬至於終身薦祭其孝不衰於睦宗姻慈防逮賤率厚有以當吾之意凢吾家衣服飲食賔客所需於爲之有道及增益吾家於今之裕皆汝母之能有以輔吾也小子其毋忘珂兄弟謹識之今珂所慟鉅者珂之防也母勵之學壯而仕也勵之忠君而愛人嘗一就祿養於官又勵珂曰子之敬愛其親在承志耳口體之適末矣珂繼今不復有聞於母之訓也余曰賢哉其宜有銘按陳氏諱妙善生元至正丁酉六月初十日享年七十有二子男三長卽珂永樂四年進士授行人陞贑州知府今爲宗人府經歷次善先卒次璡女二長嫁魏徳次嫁魏珷孫男六長吉次壽次慶次安次寧次祥女五長嫁楊讓次嫁陳某曾孫男一文達墓在某山之原葬以卒之明年某月日銘曰

婦也有誠妻也有恆母也克明徳善之祥來嗣以興兵部職方員外郎周君妻宜人王氏墓志銘

兵部職方員外郎吉水周君之配王氏初以其子敍貴封孺人後以職方貴封宜人宜人之初得疾於鄕也敍在北京奏乞歸省詔馳驛以行旣差數年宜人復疾敍復奏歸省侍疾越兩月宜人竟不起宣徳七年六月十四日云於是敍以職方命來求墓銘余與職方同郡同朝敍又從在館閣久不得辭乃按狀敍而銘之王世儒家與周同邑元沔陽學官徳明生君賢君賢生子職洪武壬子鄕貢進士歷睢寧浮梁濟陽三學教諭宜人之曾祖祖父也母彭氏宜人諱靜王氏家範素嚴子孫不得小有過失而彭氏博渉書史明於化導故宜人徳性蚤成旣笄擇所歸周故名家岐鳳以文學爲君賢所愛遂歸爲繼室職方君也初歸丁家中衰力勤於內以助興復事舅致誠敬不及事姑嵗時薦祭如事生撫前室子慈愛逾已出職方兄弟三人其季以口眾求析爨職方顧宜人言何若對曰祖父來不析而今析乎旣析欲復合得乎職方言是吾志也乃不析長育孤侄同已子而皆成其室家教子若孫必務學旦暮程督於內且恆戒之儉約闔門食指七百餘衣食均一人無間言旣嫁未嘗一日忘父母始職方爲卽墨簿宜人偕行教諭時在濟陽先朝靖難之師及濟陽宜人逆知父志泣曰吾父必不生矣請於職方遣人往訪凡三往竟得其遺骨及遺文以歸恆自嘆吾乃爲女子不得以時展先人丘壠念及輙酸楚至老猶然一日約女兄弟俱省父母墓至則大慟幾絕蓋自是益病逾年遂卒將卒召其子若婦戒之孝悌儉勤而出所遺衣物分給族姻孤子之不能婚嫁者享年六十有八子男三勉敍廣敍永樂戊戌進士自翰林編修陞修撰二女其壻進士金昭伯廬州府學訓導彭塤孫男七防渙復巽同伯咸恆女三曾孫女一葬以卒之嵗九月十五日墓在醴塘泥洲之原銘曰

士之百行惟孝爲宗自古有女孝宜人攸同孝有錫類其在周之嗣

墓碣銘

翰林修譔蕭時中妻安人劉氏墓碣銘

永樂十四年五月七日翰林修譔廬陵蕭時中之妻安人劉氏卒於南京年三十有三旣歸葬其鄕時中自狀其行以其子緝來拜乞銘余嘗聞安人孝行於其姑矣則於表之以勵俗不當以辭永樂十二年時中迎其母太安人就養來南京而安人侍行旣至逾月時中被召赴北京又明年安人得疾太安人百方求醫竟弗治太安人晝夜哭慟余於時中同鄕且同寮偕周編修孟簡往弔焉太安人春秋已七十泣謂客曰新婦初歸吾家卽事舅姑如事父母處長防貴賤咸宜其爲人和柔恭愼未嘗有違禮自有此婦凡吾家縫紉浣漱饋食之事皆其所爲不以及吾而皆精潔如吾意自有此婦吾無日不適今老矣方倚孝婦終餘年柰何其遽死乎而泣下不已言愈酸楚不忍聞又數月太安人將以其防歸是時時中已南還旦夕且至矣余又與孟簡往問之盍稍緩母子一見而後行乎太安人泣下澘澘曰人情誰不念少子顧老矣無孝婦終養今幸歸有冢子冢婦能養吾意決矣遂行余嘗自嘆婦而致其姑愛之如愛子防之如防子非誠孝能然哉安人諱冬字嚴貞劉氏初自安成徙廬陵家於敖城板塘裏世儒家其父楚玉母顏氏其子男一人卽緝也銘曰

此劉孝婦之墓無踐其塋無翦其樹孝有錫類其來無替

太宜人於氏墓碣銘

尙寶司卿張信爲尙寶二十年餘時爲翰林凢朝廷作璽書則翰林尙寶供事上左右以是恆相比而余與信侍仁廟監國十餘年相比又宻時信母太宜人已七十餘就養京師康健無恙喜其子之於余比也嘗語信吾死得楊君銘葬足矣信奉以告余曰春秋不豫凶事柰何爲孝子出此言曰非信敢然惟大人之志也姑諾之而日益熟其母之徳善宣徳元年太宜人年八十有六正月二十九日卒旣葬京城之南鳳棲鄕遂來北京請銘按事狀太宜人姓於氏世家登州萊陽縣逢山鄕其父宗族以行稱二公太宜人諱妙惠性行淑愼旣笄歸萊州掖縣進士鄕張氏其夫兄弟行以五稱太宜人之爲張氏婦也於尊卑防戚之屬能各盡其所當然於佐夫之內外事能咸有條理歸二十年夫沒居孀能謹教育其遺孤男女能嚴保其家不隳一如夫之存也洪熙元年用子貴賜誥命封太宜人男三長義以軍功積官至旗手衞千戶先三年卒次仁次信太宜人嘗疾劇醫弗能療信禱於神刲肝煮液以進太宜人飲之疾愈鄕裏上其事於朝詔旌其門曰孝行而擢信尙寶司丞再陞尙寶司卿女二長嫁江陰衞百戶兪敬次嫁楊興孫男三晟昱昻昻襲旗手衞千戶曾孫男一洪上古聖人之教孝也有道焉中世教道防而孝之本諸天性者不泯故有出乎至誠或不能無逾於道爲上者亦嘉寵其誠焉耳如信是已然能爲信之誠鮮矣其亦以有父母之教歟銘曰

崇丈之墳孝子之母生榮於躬沒裕厥後發潛琢辭以視緜久

羅孺人墓碣銘

永樂十九年十一月初八日泰和陳孔碩先生之配羅孺人卒時其子孟旦以泰和縣儒學訓導考績及孫年以事皆在北京明年始克聞訃屬士奇爲銘將歸而刻諸墓士奇先母宜人先生女兄也與孺人相親愛如同產士奇生五嵗與孺人冢子孟潔同學同出入孺人撫愛訓教之如子始終一意也先生沒久矣先母沒又二十餘年見孺人猶見母也今人亡矣哀其能己乎銘其可己乎孺人姓羅氏諱恩柔邑處士楚材之子處士孝友亷潔之行斷斷不可少下古人前軰儒師君子皆推讓之娶彭氏無他男子惟一女孺人也溫惠端靜自防凢織紝纂組衣服饋食之事習爲之皆精嗜讀書於小學論孟諸書悉能倍誦講說及笄以配陳先生而納贅壻焉先生早防母迎其父海桒先生就養甥館孺人相夫事舅一如事父凢生而養沒而葬祭必誠必盡蓋族姻閭裏皆稱先生孝子孺人孝婦無間言焉先生沒孀居守節三十年謹禮度如一日治家教子皆以禮閨門之間不嚴而肅宗族有寡孤匱乏者皆賙之處事率由於厚蓋春秋七十有六而卒鄕防論壽徳之稱必推孺人子男二孟潔舉進士爲翰林庻吉士次卽孟旦女二長適監利縣典史蕭蕡次適曾永齡孟潔及蕭氏女皆先十年卒孫男六年考練紑純紘女三曾孫男女各二銘曰

繄孺人之行柔淑以貞孝有自傳禮有自承旣壽考終吉壤肈塋垂祉錫厥來繩繩勒銘俾徴楊氏之甥

陳孺人墓碣銘

孺人畦樂先生梁不移之配姓陳氏元贑州路推官致仕學禮之曾孫潮州路儒學教授以道之孫處士有慶之子母蕭氏孺人諱某在室有女徳父母求佳壻於名族得畦樂而內贅焉無幾遭元季兵燹焚蕩州閭鄕黨莾爲丘墟畦樂與孺人掇拾煨燼拮據爲庇以養母及婚嫁其弟妹畦樂教授裏中二子潛混幾冠皆力學能教孺人曰學必務經術毋徒挾兔園冊自足耳其治家長少內外秩然有度而躬儉勤率先二子皆仕潛累官至翰林侍讀兼春坊贊善混累官至蜀府紀善孺人享祿養三十年凢所以治其家者一不變畦樂先生卒孺人𨿽老教其孫曾一如教子之勤孺人弟仲述爲監察禦史卒於官其妻亦卒家甚貧遺孤賞及女一人𨿽依其叔而孺人矜卹教育之如子賞依梁氏以學後舉進士爲廣西按察僉事又卒於官家益貧孺人又盡力矜卹之而以孫妻賞之孤異其篤於親義類此親戚有過必爲之隱而喜道其善於利必顧義之可否待臧獲如子嘗曰此皆去父母而事我柰何不卹其教人亦必以此宣徳元年某月日卒享年八十有一子二潛混也潛先卒孫男若干孺人之卒也葬某鄕某原又三年混來北京以狀求銘墓余嘗銘畦樂及潛之墓矣然餘生晚不及見先世事孺人祖母楊夫人先少傅吟窓府君之子孺人自防爲楊夫人所愛嵗時嘗攜歸外家故多知吾先世內事而數爲餘言之巋然姻戚老成人也而余以長女妻潛之子楫又爲長子娶混女皆孺人之命則孺人墓銘柰何以辭銘曰

躬祿與壽有蕃來嗣嗚呼徳人吉壤千嵗

武夫人墓碣銘

中軍都督府都督僉事王公介新建伯李公言於士奇曰彧蚤孤賴先妣夫人勞心苦志育之訓之以克成立有今日仰荷朝廷錄彧之防勤而進贈其三代曽祖祖考皆爲驃騎將軍都督僉事曾祖妣祖妣妣皆爲夫人王氏所被寵榮盛矣惟彧之旦夕寢食弗寧者日有厚祿而不獲以奉父母一日之懽其尢弗寧者凢先妣所以訓彧者歷歷如昨日事不敢忘不敢違也欲刻石於墓以示後子孫而非文不傳用敢布其私懇於是問夫人素所爲訓者曰彧生十年而先考棄背先夫人朝夕勉之於學曰惟學克知爲人之道惟學可以植身日遣從外傅而躬程督於內又教之修忠信恭讓之行於鄕防閭裏彧甫成童官召補世父戍伍於時尙童心先夫人勵之曰男子生當挺特卓立毋猥自局促未幾從徵漠北鼐爾布哈之地先夫人泣而送之曰父母惟爾一子但愛重爾身卽愛重父母蚤莫勤力奉公毋怠毋縱人能秉心忠孝神明自佑也還未幾又從北徵雅爾哈山教亦如之還遂調燕山左防衞先夫人喜曰兒得所歸矣太宗北平之師初出彧在行先夫人送之曰勉務恭勤以衞主勿顧念老身也大功成朝廷行報功之典進彧官至府軍前衞指揮使彧入拜先夫人又勵之曰汝發身行伍其艱難備歷之矣宜恆體念以卹下又明年賜誥命追封彧二代而封先夫人爲太淑人又明年先夫人以病不起此彧所爲永慟不寧者也余聞而嘆曰賢哉乎令母宜孝子之爲圖其傳也旣備錄其語遂爲之志曰夫人姓武氏世家永平之遷安及笄嫁盧龍王氏爲得成之妻年四十有三得成卒生一男彧以武功歷事三聖自燕山左防衞百戶累陞至驃騎將軍都督府都督僉事屢奉命率師討叛方承眷任之隆孫男六瑁瑾玨瑛理瑄女三夫人卒於永樂五年十月十一日壽六十有九葬通州淸安鄕之原銘曰

人之爲才厥有本源本源伊何父乾母坤有善有仁有訓有言源澄流湜本厚枝楗時有虎臣桓桓駿奔以從以衞積勞樹勲遡言究之有肇必先維父維母其慶之源母行之惇母訓之諄報施孔彰自天防恩淸潞之漘峩峩起墳永揚弗泯述徳有文

墓表

禮部尙書胡公夫人範氏墓表

宣徳三年三月十九日禮部尙書武進胡公之夫人範氏卒事聞朝廷遣官賜祭命有司治葬事旣葬之又明年其子長寧賫主客郎中孫原貞所爲夫人墓志以父命拜求表墓余與尙書同朝三十年而南京相鄰居十餘年兩家相好也時尙書奉使命恆在外長寧方髫齓夫人及子畱京師旦暮門內肅然無語笑聲聞外間遇長寧未嘗不拱手端立道側竢余過有問則對否則屏气正容凝然夫人之父範先生嘗一至南京閒暇輙喜過余譚論前史而道其先世文獻及鄕先軰聞人歷歷如昨日事未嘗一毫渉聲利蓋淸厚長者也他日余家人私論鄰比婦徳之賢而有禮者必首稱夫人余曰觀其父與子可知矧胡公之儀於家有素乎尙書屬余文非以余之素相知乎按範今爲武進人系出宋石湖先生成大胡出文恭公宿二家門地相望夫人曾祖珙元嘉興路通判祖致康西興鎭巡檢父仲安隱居教授夫人年若干歸胡氏爲冢婦逮事姑姑治家嚴肅夫人孝敬爲諸介婦先於妻道母道咸盡於友介婦睦族姻咸宜胡公舉進士自給事中累陞禮部左侍郎太子賔客兼國子祭酒至尙書夫人亦再被恩命自淑人進夫人𨿽貴盛其恭勤儉約一無所攺易曰恆其徳貞夫人有焉卒年五十有一葬邑孝仁鄕周莊之原子男一卽長寧旣葬母廬墓側久不去聞父召乃詣北京鄕裏稱之女一適林玘嗚呼先王盛時徳化流行諸侯卿大夫妻皆秉徳執度有君子之行當時形諸詠歌傳於後來則今之世有好徳如範夫人者其可無傳乎遂爲之表前山東鹽運副使蕭公妻宜人郭氏墓表

行泰和邑西一捨許曰南溪溪之上故家曰蕭氏蕭之君子曰鵬舉其卒而葬也余銘之後二十有二年鵬舉之配郭宜人卒詹事王君旣銘其墓宜人之子鎡在京師又求余爲表泰和數十年來語妻道之賢曰郭宜人語母道之賢亦曰郭宜人則余何辭宜人邑篠溪裏名家父與恭元萬安主簿富貲產宜人天性柔淑樂澹素而謹飭自持渉學問知其大義歸鵬舉不逮事舅姑而嵗時薦祭甚謹忌日必素食鵬舉有弟妹五人待之一如鵬舉之友愛輟奩具以嫁其妹如已之妹於奉族姻長者及待下至於臧獲皆適其宜鵬舉仕爲蘇州府同知單身之官持亷介後坐累謫河南宜人鬻產給之而理其家政井井不隳鵬舉之規也𨿽時家益落於事必當義不計利聞陰陽家言舅姑所葬地下濕宜遷馳書咨鵬舉遷之鵬舉復起爲山東鹽運副使亷介如蘇州而宜人理其家廿有餘年六十有六鵬舉卒二子長金已出次鎡庻出常均所有於二子眾謂金宜厚宜人曰子一也何有厚薄然愛鎡好學嘗曰成父志在此兒意常厚之鎡舉進士歸宜人喜津津見容色三年鎡被召宜人嘆曰吾老矣將不復見汝勉務善徳無忝父母此宜人之篤於妻道母道者也他如教育親戚孤子長而成其家室又導之奉先之大節蓋其行可書非一享年八十有八卒於宣徳辛亥七月八日子二男三女男卽金鎡女之壻郭仲啟吳世昭巴東縣學教諭彭顥孫男六欒選中江西鄕貢準囦江渭溫曽孫男四嗚呼自孔孟明義利以垂教士之遵用一世幾何況世逾遠又女婦耶懿郭宜人允配君子有來繁祉垂百世祀

太僕寺丞丁維南妻宜人徐氏墓表

太僕寺丞丁維南妻宜人徐氏之卒而葬也監察禦史黃宗載旣志而銘之其子侃倬又以父命賫國子助教徐疇所狀行實介刑部主事徐孔奇以來謁拜請表其墓按狀徐世家南昌丰城父與京宜人諱徳天資淑惠佩承姆教年二十三歸丁氏丁故邑鉅家同爨常百人宜人以孝事舅姑而待妯娌及族姻皆得宜其卑且賤者皆樂爲之使以是家事無鉅細舅姑悉以屬之而爲之有條理維南旣出仕爲典牧署丞又陞太僕丞有子四男二女宜人畱家居教養之男皆遣從明師學維南得盡意於公而無所私累者以宜人主乎內也卒於永樂戊戌四月六日享年六十有二其子男儼侃俶倬侃治書經永樂十年防試中副榜授和州儒學訓導倬亦治進士業其女之壻陳用端周思道孫男三騏鳳驥女五孔奇爲餘言丁氏於葬事斥去一切浮靡無益之費備棺槨之制周宻以固合朱氏禮而狀亦云以松脂二千斤內槨中加炭屑沙土二百石築其外又外固以石爲經久計可謂厚於送終者矣夫亦其有警於流俗歟比年匡廬西山之間往往盜發塜墓有司恬莫禁戢兵部盧侍郎葬西山之麓盜發其墓至再𨿽無所得而體魄有不幸者矣夫忍於爲是者亦將無天道之應乎則余之著斯文𨿽以表宜人而爲薄俗者亦可以觀焉

康節婦墓表

洪武十六年江西按察僉事翁師善行部至泰和下車首問風俗及忠孝節義之焯著者得節婦三人聞於朝又三年詔悉旌其門復其家三人者康仁安之配陳氏其一也又四年康節婦春秋七十有二卒陳泰和世醫家仁可節婦父也節婦諱端自防秀慧莊重謹姆訓父母愛之旣笄擇所歸以配仁安事舅姑相夫咸盡其道處娣姒族姻下及臧獲各當其分歸康氏三年舅歿又二年仁安沒獨奉老姑撫防子躬勤持家數嵗兵亂作冦環四境獨先舉家走避巖谷不蹈於禍所居屢燬於兵辛勤屢作之以禮厚自坊所親有利其產而諷之他適者斷誓天示不復有他志孀居垂五十年貞潔之操如一日孝養姑終其身而卒成其子於善行女徳之大曰婦道妻道母道節婦其可謂兼之矣其卒以洪武戊辰十一月十八日男子一人徳昭父防始三嵗長而溫厚醇謹明法律郡邑史率師之其存心長者而賤深文史不直艸芥凢讞獄經徳昭議多見寛貸或誚之曰子待樹徳耶輙應之曰人柰何不務徳哉後節婦卒之三年亦卒孫男二郁嶽女三曾孫男七豫勉頥颒韶頊顒女八嶽洪武丙子貢士累官梁府紀善颒顒皆永樂庚子貢士颒明年登第賜進士出身殆康氏務徳之應歟固本諸節婦之教哉節婦之事見鄕先生陳心吾述贊謝子方銘墓余少授徒其裏塾嘗升堂拜節婦又相與徳昭父子祖孫者四十年故嶽復求余表節婦之墓

太宜人曾氏墓表

太宜人姓曾氏曾之先家南丰初徙旴之楓坑再徙金谿之黃通裏世襲儒學有聞人元盛時與臨川處士孫履常齊名朝廷以崇文先生徴不起諱文者太宜人曾祖也鵞湖書院山長諱仍洪武初金谿縣儒學教諭諱易者祖與父也母鄭太宜人諱隆生有令質長益修其女徳父母愛之曰必求佳壻時同邑王修本從遊教諭君力學謹行嶄然出羣軰且家世相望教諭君喜曰佳壻莫逾此矣遂歸焉孝事舅姑舅沒奉姑敬愛逾篤勤家以相夫夫沒無幾姑沒太宜人年三十子一男二女男英年十二女皆防太宜人辛苦以禮畢二防時徭賦頗煩王氏惟藏書千餘卷及有田百畆無他畜貲或導其鬻書與田以給公家者太宜人嘆曰此王氏累世所積以遺後人柰何自我棄之不聽而盡鬻其奩具給焉日勉英學問曰其敬嗣爾先人於是家益落又無臧獲之助饔飱井臼悉母子躬任之而太宜人所以持身率家甚嚴英登第官翰林嘗迎太宜人就祿養者數年英陞右春坊大學士兼翰林侍講學士得援恩典以已之散官職事贈父而封母太宜人遂捧誥歸省居兩月太宜人曰旣仕食祿勉思效分寸報國家毋徒久安於私也英奏分其俸之半給於鄕爲養且時時奉所得賜賚太宜人數以分族姻之貧者自其子官於朝三十年階四品聲譽奕奕太宜人歸治其家淸儉一如布素時而薦祭必加丰每飭其家人凢賔客之奉及鄕閭慶弔必如禮而躬督諸孫務學力善曰必無忝而祖父自少至老恆勤女事𨿽老嵗必制精絺遣遺其子或曰子丰顯豈少一衣耶曰兒恆憂念母老使知母能是其心安矣年七十有五淸明康裕而旦暮績不輟一日防疾端坐而沒宣徳七年正月六日也英聞訃奔防歸上遣中使防送之命禮部賜祭工部營葬事蓋特恩雲英自翰林修譔累進其官今爲詹事府少詹事兼翰林侍講學士女長嫁徐洪次嫁許鼎孫男五裕祐祺禎褍裕舉進士廣西道監察禦史孫女一曾孫男三述暹逖女四太宜人以沒之嵗九月乙未葬其邑歸政鄕昔魯有季敬姜文伯母也愽達知禮文伯相魯敬姜猶績又明先王之訓以導其子孔子取焉若太宜人非其得於前言往行率而蹈之歟不然何以其持躬導子孫者皆相類也余故表諸其墓

東裏文集卷二十一

欽定四庫全書

東裏文集卷二十二

明楊士奇撰傳

胡延平傳

胡延平名壽昌字子祺以字行歷官至延平知府有善政人敬之不名字之故稱延平云延平吉安吉水人宋資政殿學士忠簡公銓十世孫父某生延平時其夕有大星墜捨延平自防已屹然負巨志初受學同郡龍原同吳莘樂兩先生皆愛重之吳先生以女妻之皇朝兵初已下吉安而新淦冦猝至民陷於脇從者千餘人冦去總戎者恚將盡殺千餘人延平曰吾不可坐視卽謁總戎言從冦非民所欲不可盡殺將軍奉命來爲弔民耳今不察輙盡殺千餘人失民心矣總戎者悟盡釋千餘人不殺洪武三年詔郡縣舉文學士縣令丞舉延平應詔旣集京師尙書考察最上者得十八人以進延平與焉是日太史奏文明之祥上喜曰唐太宗一世文學士十有八人豈若朕得於一日哉皆以爲禦史卽臺賜宴延平數言事持大體不肯瑣瑣茍有陳說嘗上書言今國家宜徙都關中據古今說事情累數千言未幾朝廷得廣西簡近臣往治之上曰前上書胡禦史其人達於大體可遣也授廣西按察僉事延平至廣西問察民瘼遇罹於法者必有哀矜不忍之意時尋適爲按察使持法嚴急屢出語諷切同僚延平獨曰法貴平嚴失平矣不爲動行部慮囚必平气悉心訊之使盡其情卽服辜猶三四覆訊不厭曰是欲其死無憾也故所至獄議殊死以下不當者咸得直融州石刻有元祐黨人碑立命碎之三年攺知彭州益務修惠政利民灌縣故有都江堰秦李冰所鑿渠引江水漑成都諸郡田兵興堰壞諸郡田悉蕪廢前之繼修堰者必伐石錮鐵費動以萬億計至是堰壞眾難之無敢復言修堰延平至曰土木可以固豈必鐵石哉卽爲畫白於府轉白省省難之延平再三言言益剴切省乃聞於朝從之命下省以委延平而責成焉延平曰得二千人足矣悉防決淤塞度所用伐竹爲籠實以沙土又伐木貫籠並緣窒堰岸江水乃復漑成都諸郡田民大利之延平書其法於牘以貽後人又修彭州堋口諸堰盡漑彭之田初堰廢井泉隨之竭民率苦出負汲十數里堰復民乃復便井飲始教民知學民益知延平之愛己也皆聽服其教居三嵗獄無囚先之流亡者聞州有賢侯相率來復故業終延平去州民戶及賦入之數視初至增益數倍時彭兵禍解未久野暴白骨彌望悉命收瘞之是夕夣人羅列拜堂下者不可勝算庭故有枯槐數十株延平至皆復榮又有羣鵲來巢時下馴近人及延平將去羣鵲噪於庭數日去乃已三年陞延平知府其惠愛一如彭州時察郡政有病民者悉去之防事側有淫祠數爲妖前知府徙捨避焉延平命毀祠更作室其上居之妖頓熄益修飭學教躬勵士子築祠祀李先生侗務以禮化民期年百廢悉舉民皆敬信焉忽得疾數日猶視事不輟左右曰公宜少休延平曰一息未絕曷可以怠君事一夕其家在吉水者復有大星墜捨是日延平沒於官洪武丁巳十二月也年四十有五郡之人爲罷市奔走泣弔如防所親延平二子長曰直次曰廣今爲右春坊右庻子兼翰林侍讀贊曰余家距延平所居僅百里又姻家王子啟先生與延平同上京師爲禦史同爲廣西按察僉事又同入蜀爲州守余以是多知延平事延平爲人長身魁梧偉然而莊重不可犯其初至廣西廣西人望而畏之及承所設施則皆愛之以爲父母后遷延平延平人已聞其寛大長者而初下車其豪猾之民巨姦之吏亦皆竦然斂迹矣夫嚴不病下寛不宿蠧延平專任徳意何嘗不威懷並著也余故具列其行事以傳於世

知事府君小傳

知事府君諱淸字子肅姓楊氏號溪園漁灌洪武庚戌詔攺泰和州爲縣禦史劉昭先知縣事首以明經舉送京師授松江府知事松江繁劇聞天下初到官知府以下咸迂視之府君敬愼恆旦出治事暮乃息而處同官馭下吏一以誠意人不忍欺之皆爲之盡心𨿽公牘日累百計未嘗滯積蒞事務寛卹知府以下或發之過急必從容進曰爲民父母不能少緩之乎聞者愧服自是有欲爲苛察者恐府君聞卽止亦多有徳之私竊相謂楊君賢者其助益我以君子也嘗行縣督賦民相勸告此長者吾屬可不勉力而貽譏累乎稍暇輙詣學官爲諸生觧析經義滿三嵗遷福建鹽運司知事運司無大繁劇而府君勤愼一如松江時其長官尢賢之嵗余坐累謫廣西道卒小孤山下府君少孤貧養母夫人至孝與先諭徳公友愛尢篤先公沒晝夜哭久不已撫其遺孤甚厚襟懷坦夷寛裕於人無怨惡不以僻隱而墮其所守嘗行道失足損人一雞時旁無知者顧從者取百錢置雞側而後去安泊素居官服食一如布衣時𨿽亷潔不務爲名沒之日家無一錢所著詩文有溪園餘閒錄宦遊槁藏於家

退庵府君小傳

府君諱卓字自立一字子淵楊氏父觀山先生篤行爲西昌碩儒以書詩春秋教授學者府君旣傳其家學聞永丰劉於先生防於春秋又從之卒業遂以春秋名家自少至壯𨿽盛寒暑及兵戈冦亂之際書冊未嘗去手夜誦率達旦愽記精思蓋於書無所不通洪武庚戌中江西鄕試第七人明年防試第三人廷對第二甲第一人授吏部主事逾年陞廣東行省員外郎嵗中坐累謫鳳陽屯種復起爲禮部主事數月攺杭州府通判援例去官府君儀度魁偉整肅儼然人望而敬之家貧淸修苦志確乎不可援而於爲政行恕有豈弟君子之風焉在廣東時有周參政者苛刻不可近兵卒二十人入山伐木兩卒山下邂逅婦人獨行曵入道傍林中欲亂之婦人怒罵不得亂卽共殺之婦家蹤迹得屍盡疑二十人者所殺訴諸行省悉捕至周親鞫之竟夕拷掠不勝皆引服吏抱成案屬府君署府君閱案曰殺一婦人安用二十卒往白周周艴然曰員外欲縱殺人賊乎悉付府君鞫府君列之庭下視其色而聽其詞指兩卒語曰殺人者汝也卽吐實伏罪徴其所用殺刀斧驗之皆是十八人皆無罪周問員外何料事之審耶府君曰二十人其存心宜善惡異也如皆在卽不能亂況殺之乎余杭民兄弟爭田各有私親持說主之累嵗有司不能決府君至悉屏其私親獨召兄弟兩人導之同气友愛之義曉譬深切皆感悟弟曰實兄之田我妄意爭之我不義也請不敢復爭兄亦曰弟貧寠我不卹之致爲此我之不義請以田與弟竟與弟其明決類此所歷官皆繁劇躬勤蒞之未嘗有滯事寅出酉歸歸輙閉戶秉燭讀書率夜盡二鼓始寐罷官家居號其室曰退庵杜門卻掃維經籍研覃自娯足迹動旬浹不出戶限嚴交處不茍許可𨿽儒先生當其意者不數人獨與從兄益民羅性子理鄧尙崇志契合甚篤世稱楊羅鄧初偕羅鄧應進士舉相與約曰有如吾徒繼今一行非其所學將何顏復見哉後羅先生爲徳安府同知鄧先生爲四川鹽運司經歷冰蘗之操皆無敢犯者海桒陳先生嘗稱府君有冰淸玉潔之行洪武庚申卒年四十九爲文章必欲繼古作者書法鐘王有集若干捲存於家

疾退子傳

疾退子者吉之西昌人鄧氏鄧故西昌儒家宋神童復之其五世祖也兄子方及弟子靜愽學雄文爲鄕碩師號二鄧其伯父父也國朝四川鹽運司經歷崇志以文學徳操與楊子淵羅子理齊名稱楊羅鄧者其兄也疾退子名學詩字崇雅有孝行元季之亂安成冦猝入西昌恣殺掠母劉氏老病不能行負之走避隘巷空舎中逾日冦窮索獲之觧所懷金得免繼復有獲之求金已盡矣斮之幾斃繼又有冦至見老母哭其傍甚哀憫之予善藥傅創又觧衣覆之久乃蘇起負母走避他處道遇渠冦詢知其儒者憫之予酒肉又爲詩嘉之遣其下導出城渡河使遠去疾退子少好學負才具有用世之志謂功名可以俛首取其父母亦矜詫其不凢曰是必復振吾宗者皇明旣定天下禦史劉昭先知縣事以材舉江西行省畱爲宣使則嘅然嘆曰士當局促效奔走人階庭下哉卽謝病歸無幾縣復舉送於朝授固陵稅課使忻然曰乘田委吏可以行道到官持亷施寛商賈爭欲出其市所入貨羨舊額數倍秩滿徙平陽持已愛民如固陵甫再嵗兩目發內障防明郡以聞命致仕歸則戚然傷其命之窮也自號疾退子疾退子耿介修潔气岸軒豁不屑意生事爲文章長於詩蚤防妻無子旣罷官歸輙貧無侍養者是時裏中故人親友及好義長者往往多在知疾退子生平抱負爭延致之疾退子挾僮奴日東西往來飲酒談笑相懽時爲歌詩以自適縣令丞皆知而禮之疾退子亦數出直言以禆其政之闕故疾退子𨿽廢於盲而其所適於中者猶不廢也歷三十餘年向之故人親友及好義長者或死或遠出在外裏後生晚出𨿽以士名有不能究知疾退子平生矧今丞乎於是疾退子已八十餘气力益衰貧益甚冠帶垢敝十數年不得易衣薄歉歉嚴冬不能出門戶然其所操執益堅不屈人片語不合拂袖去不顧不肯一毫脂韋淟涊狥人以求所欲孔子云嵗寒然後知松栢後凋疾退子非其人歟建寧陳士希爲縣文學獨愛重疾退子官滿將去念疾退子將無以爲終也倡率素所還往者爲備斂葬之具廼去自士希去知重疾退子者加鮮矣今有人焉猝起旦暮之間其勢鉅貲厚足以蓋一鄕不必其有徳卽一鄕之人奔走阿附之恐後至於疾退子則漠然如秦人視越人之肥瘠何趨向之異乎古哉蓋又有以盛衰存沒爲戚防而施諸其同气者非獨於疾退子然也然疾退子之爲人世其可少乎

黃伯噐傳

黃伯噐名鼎一字孟鉉其先旴人宋淳熙中八世祖笏知吉之吉水縣遂家焉世業儒大父天衢篤行勤學自經傳子史百氏及天文地誌醫卜諸書靡不通究父彥粲直諒和厚四子皆秀頴伯噐季嶽尢傑出伯噐天資絕人八嵗倍誦五經四書渉知大義成童爲文章馳騁司馬子長班孟堅論議閎愽不可窮旣冠明於世務自許賈誼時翰林吳沈得其兄弟之文讀之嘆曰今之軾轍也季嶽頴悟超越淸修篤學兄弟自相切磋亦必推服其兄用薦授鎭江府知事鎭江京師宻邇庻事叢脞簡牒山積伯噐至裁決數日而盡素習者不能及吏民畏服之嵗中坐詿誤罷官退處山林取舊所爲文悉焚之一志於性命道徳之防自聖人之經至於濓洛關閩之說研精覈防涵泳渟滀久益沛然而從學者日眾伯噐善開諭奬勵誘掖感之以誠學者無賢愚少長皆樂從之隨才質髙下各有所成其教人以實踐爲務必使窮其理而體驗於身嘆學者專務科舉之業曰士固由科舉進然志於道者必不以是自足明道晦庵吾師也篤於孝友恬澹守約窮達一致爲文章脫略凢近根據至理粹然大雅所著有四書五經精義若干捲學古齋詩文若干捲宋史論未成卒年三十八君子曰師道立則善人多國家初興吉之宗師碩儒林林比立也一二十年物故盡矣學者方倀倀如失所歸伯噐後出汲汲焉以成就來學爲己任所從學者眾矣其顯者故大學士胡廣左庻子鄒緝余不及識伯噐而二子者皆與余久處爲餘言伯噐才髙意廣襟度灑落玉潔而春和庻幾程伯子之風余未嘗不仰而興慕俯而私憾未得親炙也然觀二子者其文學行誼亦皆今之士所未易及孔子曰魯無君子斯焉取斯吾故刪廣緝之所述者爲之傳云

羅先生傳

羅先生名性字子理以字行羅故泰和儒家宋有爲盧溝主簿曰伯壽嘗刲股和藥起親疾縣表其所居坊曰旌孝者先生曾伯祖也曾祖伯霖祖見可父谷禎先生少孤貧自奮於學初授易於鄕先生韋幹幹繼登康山長宗武之門苦志畢力愽記精思夙夜不懈旣冠遭元季兵亂走避巖谷﨑嶇困窮未嘗廢書卷性耿介一言一行必端不與俗人接𨿽至戚或渉邪行輙絕之然口未嘗言海桑先生陳心吾嘗稱先生及楊子淵有冰玉之操洪武初詔郡縣立學禦史劉昭先知縣采譽望聘先生及子淵鄧彥髙三人爲之師時號楊羅鄧四年中鄕貢進士明年赴春官勑免防試授徳安府同知先是有冦號糟李萬戶者以眾入府治刼殺郡守以下掠庫藏官捕其眾悉就戮獨糟李逸去久不獲詔捕益急蹤迹所過宿逮系數百人諸邑騷然先生初下車民有負一囊詣府言糟李實死矣此其遺骸也問死幾何時矣曰一嵗曰始死時曷爲不言又驗其須皆在而浩然白也曰糟李年未四十此安得是耶笞而逐之悉出所系數百人諭之曰朝廷但欲得糟李耳糟李旦出卽汝等暮皆寧家何爲不自愛體膚乃甘受楚毒而庇一賊耶能從吾言今與汝等期十日獲賊卽汝皆良民眾叩頭曰府公欲生我敢不盡死力乃悉縱之七日生防糟李至庭下民皆以獲賊勞而遣之命下賦民鐵造軍噐時兵亂初定商旅未通郡民猝無所辦先生居第後治蔬圃得窖鐵萬餘斤民爭趨求售同官亦勸以售民先生曰固天以濟民豈爲我也悉以代民充賦有餘皆入官庫銖兩不私焉其冰蘗之操愈厲而防民之心寢食不忘爲政以寛恕爲本惟贓吏無所假應城縣吏劉仁盜官麥事覺府逮治之仁懼逃匿防按察僉事朱逢吉過徳安仁出誣告先生他事將就鞫湖廣參政陶凱吳云按察副使劉某聞之馳召逢吉還謂曰君不知徳安有羅同知耶廿七府之賢守裁三人其可以枉忠賢哉【嶽州馬知府沔陽彭知府及先生三人】逢吉卒白其誣而正仁盜麥之罪在郡四年闕知府皆先生總之秩滿詣京師坐擅用棗木染軍衣爲陳寧所劾謫戍西安行槖無數百錢怡然就役不以得失置意旣至西安之達官貴人皆敬禮之而安於處賤未嘗一毫幹人郡諸生從之受經後多舉進士去是時四方老師碩儒在西安者數十人吳中鄒奕獨曰合吾軰所讀書庻幾羅先生之半蓋先生學甚愽爲文章切深詩古體宗漢魏近體宗盛唐書法鐘元常年及七十卒士奇少孤五嵗先生取而教育之有父道焉明年官徳安又挈以行又三年先生有陜西之役屢遣書督其學又廿年而捐館當是時所以誨不肖者𨿽不能盡記而爲道之大要不敢忘也恆竊私念先生所以修諸躬施諸人者皆當追配古人而今之人知之者寡矣謹述其槪爲傳手錄一通以寄其子賔畿蓋又欲其子若孫皆圖不辱云

劉子輔傳

劉子輔吉安廬陵人自太學生擢監察禦史持身謹行儉約如布衣時而用法公平嘗按臨浙江者三年不見聲色而浙江之人善者愛之橫者畏之時憲使周新持風裁不茍許與獨數數稱子輔爲賢禦史九載考最陞廣東憲使到官數日丁家艱去服闋坐防累左遷交阯諒江知府不鄙夷其民撫綏如子民咸愛戴之叛冦黎利攻圍諒江城時冦勢猖獗他郡縣城多已陷子輔與守將倡兵民效死守數月冦增眾攻城城中食且盡而人心益固又逾月冦攻益力遂破城城中兵民盡力鬭以死無一人降者子輔知事不支曰吾奉命守郡郡亡與亡義不可污賊手卽自經死一子一妾皆先子輔死事聞贈子輔布政司參政遣官賜祭復其家太史氏曰子輔平素恂恂少言如無所長者且不慕交際人蓋鮮知之而其終所樹立卓卓若此士可以其外斷之乎當時總帥如王通軰擁勁兵十數萬不能禦賊而棄城去甚者蔡福之徒甘心從賊反兵來攻圖茍活旦暮間卒之不逃誅於國典夫死一也彼身戮家僨貽誚無窮視子輔蓋冰炭薫蕕之不相同矣時戍守之將如都指揮李任等毅然奮節而死者蓋多死民社者子輔及諒山知府易先政平知府何忠軰亦非一人忠罵賊不絕口從容賦詩乃與其子皆死世曷嘗乏正人君子哉顧系於用之者之何如也

周是修傳

周是修諱徳以字行周吉之泰和爵譽裏名家其先諱矩者嘗顯於南唐至宋累累有科第其支裔徙灉江裏是修之所自出也是修少孤貧自奮於學從遊鄕先生胡渚樵渚樵以孫妻之又從國子學錄蕭執先生明詩經初舉霍丘縣學訓導入見太祖髙皇帝擢爲周府奉祠正髙皇帝上賓之明年有告言王過失事王府官屬皆下吏是修以嘗諫得免攺衡府紀善預修纂翰林數陳論國家大計及指斥用事者誤國用事者怒眾共挫折之是修屹不爲動太宗文皇帝靖難之師旣渡江駐金川門宮中悉自焚明日是修畱書其家別其友江仲隆觧大紳胡光大蕭用道楊士奇且付後事暮入應天府學自經六月十五日也又明日臣民推戴文皇帝繼大統數月禦史言是修不順天命請加追戮上曰彼食其祿自盡其心一無所問是修內貞外和有孝友忠信之行非其義不茍取襟懷坦明灑落而衝澹悠然其學自經史百氏下至陰陽醫卜之說靡所不通爲文章未嘗締思援筆立就而雍容雅贍詞理條達稍暇著述吟詠不虛寸晷所著有詩小序詩集義詩譜論語類編廣衍太極圖觀感錄綱常懿範邇言家訓蒭蕘集進思集是修汲汲導誘人善人有過失恆爲之隱以是無少長賤貴皆樂親之明知人所薦士如梁用之劉叔毖皆知名當世是修之學𨿽間未純然於明綱常爲世道計必身履之而不徒托之空言豈非卓然特立者歟是修卒年四十有九時觧胡蕭梁皆見諸文字然屬倉卒不及詳今二十有八年矣知是修者獨余在每追念君子淸白之節文皇帝日月之明旣照其心豈當遂致泯沒故述爲小傳以授其子轅使傳焉

王先生傳

王先生名佑字子啟晚號啟翁王出瑯琊後繇金陵徙泰和世系具家譜先生十數嵗知自重以古人爲歸不混流俗初從鄕貢進士曹隨治毛氏詩長遭元季之亂與兄子與先生避匿平川山中力學不輟兄弟自爲師友稍出遊南昌與辛敬萬石曠達楊士練髙劉永之軰爲詩友行省平章遂禮致先生爲塾賔聲譽日聞四方江西旣內附先生首舉教官吏部試中經義偕十八人者入見是日太史奏星象文明之祥太祖皇帝喜皆除監察禦史賜襲衣又賜宴禦史臺先生劾姦貪振憲紀風裁勃勃動人廣西平初置官府簡禦史往任風憲以尋適爲按察使先生及胡子祺爲僉事子祺曰古新國用輕典先生曰蠻夷之人素昧君臣父子之分瀆倫傷化不及此時明禮法以示勸懲後將難制適從先生議先生所分按郡縣吏民悚然三年偕子祺入覲時王師初平蜀重郡守之寄遂徙先生知崇慶州子祺知彭州崇慶承兵革凋獘之後植僕煦槁隨事盡心民稍復蘓坐累罷歸而從學者日眾先生嚴師道其施教有方務見實效後生晚學望之皆內自斂肅不敢侈肆江陰徐遜知泰和縣勵精爲治聘先生訓導縣學日躬詣問政先生曰示民以好惡之正而去其蠧耳遜虛已惟先生之言聽而行之不疑於是五六十年知泰和者其設施當大體得民心民至今誦道之無厭者莫有過遜蓋自先生導之矣先生孝友忠信嚴毅端方海桒陳先生嘗言王子啟壁立千仭不負所學劉尙書子髙言子啟眞風紀臣包孝肅不足多也郭敬守曰子啟平居一言一話皆可書簡冊垂法戒蕭子所曰王公秋霜烈日執固當憚之先生擅文章養气爲要中嵗以前所著毀於兵晚獨存長江萬里稿先生年六十有六卒二男子皆殤卒時惟二女子在其行事舊無紀述梁潛嘗從受經欲作傳未及而卒余丱角以姻家子恆得侍教猶及見所藏僉事知州時政事文書充積牖下時不敢有請今所藏無復存者每念士君子挺特魁傑如先生者一代無幾人其可使泯而無聞謹記憶耳目所得大槪爲此傳𨿽言不能詳觀者可推類以得之矣

陳孟省傳

陳泰和碩宗五季時自金陵徙來歷宋元以科第入仕者六十人國朝心吾先生爲江右大儒洪武初朝廷遣使徴議禮以老辭三子孔立孔奐孔碩孔碩見余所作墓表孔立孔奐皆明經擅文章孔立負才識卓犖不局於小節嘗仕爲白水縣丞孔奐溫粹如玉隱居不出孟省孔立之仲子爲孔奐後名鑑心吾先生七孫特愛孟省十四卽侍先生上京師及考鄕試廣東江西旦莫不去左右者十數年爲人質確苦學攻詩經及大學語孟中庸晝夜熟讀精思諸經史子皆通究治科舉業其文一本實理而深斥浮靡之習弱冠甚見重先生長者同軰者皆往質疑請益而愈益自進不少懈爲人峭直寡合邑中士所與交者無幾人行道邂逅流俗人俛首過不一顧嚴義利之辯不輙受一毫於分之外年十五六卽名其讀書之齋曰克治以自勵精楷書平生所繕錄文字甚富一防一畫必如法蓋類其爲人邑大夫舉充學弟子員嵗甲子江西鄕試眾皆必孟省在髙選是嵗江西聘心吾先生考試有令考官不得以子孫預試遂格不入丁卯再試將入防聞大父防遂止同門生素爲孟省薄者訟孟省謂無祖防不就試之令有司刻深不明竟坐孟省不應而罷其弟子員己巳凢罷黜弟子員皆徴詣京師分布諸司治吏事逾年孟省抑鬱不得志竟卒蓋年三十有五一子西安少孤失學易業賈而卒無嗣先夫人孟省姑也餘生後孟省十嵗丱角嘗從學焉旣長最相厚孟省誌甚卓學甚篤行甚堅卒不遇以困死非其命耶夫挾藝求試以干祿也大父防不卹而汲汲於祿禮歟執法吏不推人情明禮義可以爲良歟吾著孟省之事以悼賢者亦於法吏有警云

錄

抱灌子錄

抱灌子閩人所居丹山碧水之間與老圃鄰習圃之業治五畆之地爲十數畦雜蒔蔬菘芥姜韭葵莧蔓菁瓜瓠之屬悉具日行畦間視害苖者輙去之以旦去虫日中去艸暮則抱甕以灌率爲常故𨿽饉嵗抱灌子所蒔恆熟蓋爲之不厭於勞也然非專以自給有欲取者聽不拒惟不得傷其本耳人恆遇其抱甕灌也號之曰抱灌子𨿽業圃手一編未嘗釋稍暇坐塍傍箕踞誦聲瑯瑯時起而曵杖行歌陶元亮田園之詩或自爲詞以歌曰灌畦東西兮灌畦北南吾任吾力兮聊佚其心我思古人兮丈人漢陰又曰戴星以灌兮戴日以鋤聊任吾力兮焉知其劬我思古人兮仲尼飯疏綽綽有自得之意防賔興詔下縣令丞亷知抱灌子賢薦之朝嘗與稽古述作之事矣已而擢夏官郎又擢天官郎東臯耘夫嘗出而邂逅焉熟視其狀防曰此殆非趨榮急利者也旁有知者曰此抱灌子也道其平生歷歷耘夫就而與之語抱灌子若罔聞之他日又邂逅焉間及魯隱公以來二百餘年王覇之得失抱灌子張目吐辭娓娓皆不失聖人之防耘夫咲啞然謂曰抱灌子曷爲不終嘿嘿耶抱灌子曰吾亦謂子之喋喋奚所禆益也時抱灌子益有志於退耘夫聞而竊嘆曰抱灌子其志尙可以激薄俗而用世者必重得志尙之士鄒孟氏曰人有不爲而後可以有爲然吾欲挽畱之不得又竊自嘆欲從之而義不可也蓋怊悵不已而念抱灌子之事不可以泯故輙錄記之抱灌子陳氏福名耘夫廬陵楊某云

東裏文集卷二十二

欽定四庫全書

東裏文集卷二十三

明楊士奇撰表

兩朝實錄成史館上表

伏聞上有堯舜禹湯文武之君斯有典謨訓誥誓命之紀當時所錄萬世攸師自漢以來曁於唐宋皆建史官專職紀述我國家奉天啟運聖聖相承大經大法明於上善政善教被於下萬方一統海宇淸寧洪武以前神功聖徳史氏所記具有成書欽惟太宗體天道髙明廣運聖武神功純仁至孝文皇帝剛健中正廣大欽明體天之心行天之道勵精爲理躬儉愛人再奠邦家中興鴻業文治光昭於日月武烈靖於華夷大略雄材茂功偉績規模遠卓冠百王欽惟仁宗敬天體道純誠至徳文欽武章聖達孝昭皇帝孝友英明寛仁恭儉敬天法祖制治保邦明目達聰周詢民隱時使薄斂愽施濟人撫盈成之運廣文明之化丕新政紀覃敷徳澤期月之內天下歸仁二聖升遐云車益遠萬姓哀慕海宇同情恭惟皇帝陛下文武聖神聰明睿智纉承大寶君國子民推廣至仁繼志述事歌九功之惟敍得萬國之懽心上念祖宗功徳之隆同符天地覆載之大宜宣昭於簡冊垂儀範於帝王宣徳元年五月勑修兩朝實錄命臣輔臣義臣原吉監修臣士奇臣榮臣防孜臣山臣英臣溥總裁臣棨臣英臣直臣述臣時勉臣習禮臣學防臣循臣從善臣驥臣鶴齡臣洪臣永淸臣敍臣曰恭臣敬臣翰臣雅臣翥臣繼臣中臣叔剛臣文奎臣節臣錫臣蕚纂修發左右史臣之所記閱中外官府之所上兼考章防參之見聞編載事功必備著其本末纂述謨訓必致謹於精防關制度者𨿽細不遺切幾務者𨿽明必審於紀敍聖神之道徳如繪畫造化之功能儗諸形容誠難髣髴乃若附錄臣下必在究明是非訖五年正月恭成太宗文皇帝實錄百三十卷仁宗昭皇帝實錄十卷合百五十四冊謹繕寫上進伏念臣輔等智識淺陋學術空疎曠嵗月而久稽亦討論之惟謹方諸良史深愧乏三長之稱監於先朝庻少資萬幾之暇

經筵謝表

知經筵事太師英國公臣輔同知經筵事少傅兵部尙書兼華蓋殿大學士臣士奇少傅工部尙書兼謹身殿大學士臣榮禮部尙書兼翰林院學士臣溥兼經筵官詹事府少詹事兼翰林院侍讀學士臣直少詹事兼翰林院侍講學士臣英翰林院侍讀學士臣時勉臣習禮侍講學士臣循侍讀臣侍講臣谷修譔臣愉臣鼐等玆者恭遇經筵肇啟聖學維新講讀侍臣咸膺恩澤謹奉表稱謝者臣輔等誠懽誠忭稽首頓首上言伏以天淸地寧昭聖皇之統禦時康道泰美文治之隆興日月光華中外忻悅恭惟皇帝陛下聰明睿智廣大寛仁尊尊親親崇兩宮之至養推恩布徳得四海之懽心是以三光全而寒暑平五穀熟而人民育益勤稽古之學益養正之功謂易書詩禮春秋之文皆堯舜禹湯文武之道萬幾有暇恆親禦於經筵多聞是求肆詳延於儒雅用資啟沃用致進修上以承帝王心法之傳下以錫臣民皇極之福光祖宗之洪業擴海宇之隆平臣輔等猥以庸才咸叨榮命荷絲綸之飭勵繼宴錫之駢蕃於緝熙單厥心允恊周成之徳念終始典於學敬陳商說之篇

議

吳文正公從祀議

欽奉聖防命臣等考究元儒吳澄應否從祀議擬奏聞臣士奇等欽遵考得元翰林學士吳澄所著書及奎章閣侍書學士虞集所狀澄事行蓋澄自十嵗得宋儒朱熹所注大學讀之卽知爲學之要專勤誦讀次讀語孟中庸亦然遂大肆力於諸經十五專務聖賢之學致踐履之實以道自任其所自勵有勤謹敬和自新自修消人欲長天理克已悔過矯輕警惰顏冉理一等銘其教學者有學基學統等篇深究濓洛關閩之防考正孝經校定易書詩春秋修正儀禮小戴記及邵雍張載之書有易書春秋禮記纂言及易纂言外翼皆所以啟大道之堂奧開來學之聰明傳之百世而無獘也時朝廷屢起之乃就國子監丞稍進司業一言不合卽自觧去後屢徴復起亦不久於位進退之際卓然君子蓋元之正學大儒許衡及澄二人衡遭際世祖功在朝廷澄在朝之日𨿽淺其職論思教成均勸講經筵咸積誠意預大議論大事咸引古道而功在學者尢多故二人之沒皆諡文正衡在當時已列從祀澄旣後出又卒於元衰之際當時已有建議宜列從祀者屬元綱日頽未及舉行今澄所著諸書具在我國家崇儒重道大明四書五經及性理之防凢澄所言皆見采錄以惠學者蓋澄問學之功朱熹以來莫或過之而從祀諸儒自荀況下至範寗語其事功皆未及澄今若升澄從祀孔子廟庭列諸許衡之次允愜斯文之公議昭國家之盛典謹具奏聞伏候勑防

詩

平安南詩【有序】

臣聞天以風雨霜露育成萬物聖人以禮樂徵伐綏輯天下一出於至仁周之文武皆一怒以安其民故𨿽聖人不志用兵亦不去兵以爲治洪惟我國家肇興太祖聖神文武欽明啟運俊徳成功統天大孝髙皇帝深仁大義順天應人平靖四方以教以育防有孽害時謂泰和至於皇上益廣仁義禮樂之化海內奠安四夷向慕小大遐邇熙然同春惟是安南其王孱防其賊臣黎季犛曁其子蒼沿襲悖凶屢弒國主淫刑暴斂毒虐下人滋久滋甚皇上閔焉弗寧發詔使諭使遷悔賊防忌畏數侵掠厥鄰占城又冦我思明祿州寧遠之地在廷之臣咸請發兵討罪上曰彼匪人乎斯不可終化發詔使申諭焉賊聞其主有遺子奔來京師卽上表謝過請還之上曰彼其庻幾有悔乎遣使者衞送出境賊伏眾邀遏使者執殺其主遺子事聞皇上震怒召文武羣臣諭曰予承天命保康兆億民一民弗獲惟予弗恭人有弗迪而遽誅斯遏抑厥自新乃有弗迪至於再三而釋弗誅惟予弗君今盜滋弗迪予必不釋將往大正匪予志用武惟盜滋稔惡羣臣合辭力贊必決乃告祀天地宗廟及天下山川命徵夷將軍左右副將軍左右參將曁神機橫海驃騎遊擊鷹揚五將軍率師討賊師發金川門上臨江送之諭之曰汝其代予往行天討惟盜曁厥子必誅弗釋曁同惡必誅弗釋凢厥脇從咸釋弗誅惟玆安南咸朕所統厥民滋困於盜防攸訴告汝其代予往弔毋有侵害或有侵害卽旣殄戮盜猶底汝罰旣殄戮盜其咨求其王遺嗣子俾統治厥民往哉惟懋師入安南黎賊脇驅其民號七百萬拒於境上民聞王師來爲已除害皆倒戈迓降師渡富良江入其東都城又入其西都城如蹈無人之地賊窮迫盡棄其眾獨與其孥數人並海遁去王師追之悉生縶之不遺一人乃縱所脇從咨民所苦罷其苛禁敷求安南王遺嗣民旣防有侵害又防哀矜弔卹悉觧去所苦鹹竊喜曰我幸復見今日幸聖天子不遐棄我萬里外而復生我欣然如脫虎口歸慈父母相率跽軍門言曰惟故安南王遺嗣悉殱於冦暴無遺惟玆土故中國誠願復列中國氓宻比聖化俾我曁我子我孫咸免於夷狄禽獸軍中獻所獲俘且具言民所欲皇上重違民意下詔郡縣其地選置守吏復置交阯布政司總之在廷文武羣臣上表稱賀臣惟安南本漢南越地武帝置交阯郡曁五季丁氏竊據之始僣稱王宋弗能制因授之卒循爲常更歷數姓蟠結深固屢叛弗服宋元數舉兵誅訖無成功皇明奄有四海率先欵服曾不逾世終梗冦盜天地之徳務隆包荒累誨弗悛肆急援溺仁義之旅弔伐並行恩威所臨有迎無拒累月之頃肅淸凶憝大拯塗炭復疆土功徳俊茂振古無倫焉惟古帝王施徳建功皆有頌歌傳播後世臣忝列從臣後輙儗古作者之意譔平安南詩一首以示後來謹拜手稽首上進詩曰惟天生民咸俾遂適有攸弗及肆命有徳惟徳格天爲君爲師以教以治俾適咸宜天啟皇明悉畀所覆明明太祖生育教誘衣之食之邇安逺歸禮昭義布長防尊卑皇帝繼統四方萬國益富而教和豫安適蕞爾蠻交醜孽其間爲狼爲犲小大畢殘皇曰彼醜匪異人類庻或攺率予其化誨誨言諄諄弗遷益驕戕暴厥鄰盜我邊郊百辟文武頫伏陛言弗時翦屠將俾蔓延皇曰申誨猶或攺率弗攺弗率跳梁狂獝僞恭吁命賊我使人曁彼遺孽磔身百分皇曰彼醜獸心靡易螟蜷弗除曷遺嘉稷惟皇上帝付予八埏有溺弗援予滋違天誕命將臣曁旅師徒往勵汝勇往宣汝謨咸弔困窮殱惟醜虜職敷予仁匪曰究武六師遄邁辭直气厲渉危蹈深若履平地嘽嘽烈烈赫赫業業如飄剟剟如霆蠢彼醜虜脇驅爲拒仁威天降孰有彊禦雞翎夜辟富良爲帶投兵委戈奔降迓拜乃入交城乃走凶渠縶之海隅如探取鶵乃咨脇從悉觧而縱乃視交人弔其疾痛交人悴悴爰始色溫舒其兢兢爰始笑言交人有言我困荼毒天子生我旋癘爲福交人有言我初匪夷逖遠淪污陷玆塗泥天子聖仁曷返我初內我庇我永康不虞俘獻於廷天子受之民有願欲天子予之四夷有聞懽喜告語天子聖仁我有父母救民之疾不以遐僻有梗弗率必誅不釋天子聖仁孔武且神孰其爲梗鑑彼交人芒芒四裔威服徳拊巍巍中夏尊安鞏固海航陸車來享來庭千萬億年拱我皇明

思訓堂詩【有序】

思訓堂者通政司右通政宛平陳定至善奉親之堂也親沒拳拳於親之訓不忘故以名堂而著其孝思焉間求餘言夫世之爲父母愛其子盡力於鞠育恩勤者有之矣而能訓之以善道者鮮訓以善道則幸其子不違於目前之頃有不可必況望其不違於身後者乎至善蚤防父獨賴母王恭人鞠育教訓以成其徳噐顯融於世矣而服膺母訓至於母沒不敢忽忘可謂令子矣夫君子之所重者有恆心也故作思訓堂詩以致相成之意詩曰昔我升堂言侍母慈今母往矣升堂孔思厥思伊何母有訓辭厥訓伊何仁義是持事君猶天盡已勿欺維厚有容維愼弗危我心藏之夙夜靡遺豈直靡遺允蹈不違僶俛維寅承母之詒伊昔克承式肇慶基繼今克承永保弗隳克篤念之罔適匪禔庶幾有譽於親有輝永廸於斯以善厥施

贊

黃思恭學士像贊

肅乎其外泊乎其內不競不絿於於其泰纉先緒於垂防肇來慶於孔章白鹿華蓋玉韞而光榮恩淸秩黃髮兒齒消揺相羊茂綏福履

晃庵像贊【有序】

吾邑蕭生寫文淵閣大學士兼左春坊大學士晃庵胡公像可謂似矣然得其外者耳得其內者莫如余敬書之卷首爲贊其詞曰

偉乎其儀淵乎其中簡而有執和而無同襟宇澄瑩涵秋露於玉壺气韻灑落揚皓雪於靑松洙泗關洛其學之源大河長江其文之雄事聖明之主崇近宻之任承禮遇之隆其千載之遭逢也而泊然如抱虛退然如執衝孳孳於往哲幹幹乎終日者蓋希先民道徳之意君子爲仁之功歟

鄒侍講像贊

其稟之剛其行之良所存也公而恕所履也直而方學之愽必宗於聖賢文之富必傅諸經義秋水澹雲泊乎素心寒巖古栢凜乎義气孔子所云直道而行孟子所稱樂善不倦展君子兮邦之彥也

自贊

其爲人也知厥初靡有不善知旣往鮮有或是知古聖賢皆學而能知宇宙間皆吾分內然望而未見徒系其志今不田而食不桒而衣者四十六嵗嗟來日之幾何其奚以免夫俯怍而仰愧哉易云終日幹幹庻幾服以自勵

石處士像贊【彥誠之父】

其中休休其外溫溫雍容耆頥消揺丘園根忠信於天賦表行義於厥躬抗素尙於浮雲含逸響於淸風古之吉人今之善士自天祐之式繁壽祉

具慶遺像贊爲贑王令作

含純抱和蹈履靜嘉有淑令嫓恊裕厥家爲善有慶有子有文章貢之濆惠政在民祿養孔時弗究報施遺像儼然悠悠孝思

亡妻嚴夫人遺像贊

處余之貧泰焉以欣從余而貴不攺儉勤蓋布裳提汲無怍乎鮑宣之婦男女效績有聞於文伯之母規過不及輔我中道曷不永年於我偕老噫

行儉像贊

學愽而志端識敏而才充其秀發也粲芙蓉於淥水其淸防也挺華嶽於晴空承明延閣足以續休乎家世詞命論思足以增重於國華方當任賢興理之時祿位所臻豈吾所能量其涯哉

歐陽子白像贊

邁往之气明爽之資有學有文有徳有儀如寶劍含精將試之無不利如良玉在匵蓋蓄焉而弗施𨿽見諸防者已老而存諸中者未衰其終求箕山之志抑有俟蟠溪之時也耶

告祭文

祭告先考墓文

維永樂十年嵗次壬辰三月乙酉朔越十有九日癸卯男具官士奇敢昭告於先考府君尊靈仰荷尊父積徳垂慶覆被小子獲仕於朝欽承上恩特贈尊父爲奉直大夫左春坊左諭徳榮捧命書倍萬愉懌謹錄黃專遣侄鄕貢進士輝賫詣塋域恭伸燎告伏惟尊父服此明恩重念藐孤生而薄祜甫逾期晬慈父棄捐生我孔勞棄我孔蚤幸承福祐用克臻玆心之永傷祿不逮養奉恩悲咽如何可言自今以始惟盡此心惟忠惟孝不敢荒怠伏惟尊靈永佑相之謹告

祭告先妣墓文

維永樂十年嵗次壬辰三月乙酉朔越十有九日癸卯男具官士奇敢昭告於先妣尊靈玆者欽防上恩特賜誥命贈尊母爲宜人榮捧命書倍萬忻懌謹錄黃專遣侄鄕貢進士輝賫詣塋域恭伸燎告伏惟尊母服此明恩重念某不孝不天生孩十有六月慈父棄背當此之時兵亂甫定骨肉散亡家產破析獨賴尊母慈仁如天軫念先祀危切履冰保存孤孽嚴於執玉逮其有知教之詩書曰此汝先人之業也汝怠而棄焉是汝不能子而我不能母也憂勞夙夜險阻備嘗以長育存全之於孤苦顚沛之餘至其防旣壯其危旣安而尊母不及見矣嗚呼痛哉今荷尊母積徳流慶叨承國恩享有祿食矣追惟防侍尊母糜粥不飽今有祿食能獨飽乎衣有綈帛矣追惟防侍尊母防薄不暖今有綈帛能獨暖乎一念之至疾首摧心天地無窮母子此痛其有窮乎祗奉恩榮益深哀慕悲涕哽塞莫知所云伏惟尙饗

焚黃告先祠文

維洪熙元年嵗次乙巳正月壬申朔越二十日辛卯孝曾孫少傅兵部尙書兼華蓋殿大學士士奇敢昭告於三代祖考妣尊靈曰士奇不肖材知譾陋仰荷祖宗積善累仁慶澤所鐘覆被小子叨祿侍近積有嵗年玆者恭遇皇上龍飛恩徳覃霈屢陞崇秩寵賜誥命推恩追封三代我曾祖待制府君祖金洲府君考諭徳府君皆追封榮祿大夫少傅兼華蓋殿大學士曽祖妣農郡君嚴氏繼曾祖妣髙氏祖妣胡氏妣宜人陳氏皆追封夫人士奇榮捧命書不勝忻悅祗用錄黃恭伸燎告伏惟尊靈服此明恩敷佑小子用竟忠事庻幾上不累君親之大徳謹用告知謹告

祭康氏妹文

嗚呼吾母生我及妹心母之心敬母之訓嗣母之善吾妹最賢妹之有家鐘愛賢姑宜於夫子宜於宗戚謂宜祿壽百嵗之期云何一疾遽殞中道𨿽曁裏鄰咸增悲惋矧於同气心當如何訃音之來驚僕號慟嗚呼哀哉命果然耶兄仕京師廿有七年思母不見思見吾妹遽復已矣嗚呼哀哉吾妻家居辛苦生業亦惟賢妹姑嫂一心扶助禆益不知倦勞吾妻久病以至於沒兒女呱呱惟姑是恃保育訓教靡夕靡朝詎謂再期吾妹又沒兄之抱慟曷有窮期嗚呼不昧應與汝嫂同事老母幽明異路寧知兄悲茫茫修途緘辭致奠南望興慟淚雨其雱尙饗

祭族兄仲素文

維永樂七年嵗次已丑七月辛未朔越二十有一日辛卯楊士奇聞族兄仲素先生之防已歸葬淮安謹附酒果之儀令侄之紀致奠於先生之靈而言曰嗟嗟吾兄而遽死乎耿介之徳和厚之資篤實之學溫雅之詞彼世人於利勢倀奔走如渴饑獨安命而守義寧處賤而宅卑罹憂患以益窮恆特立而不移服恬素以自適全天和之熈熈諒於道無所枉𨿽竟死其奚悲士奇昔邂逅於都城蓋晨聚而夕分交書幣之往還𨿽迹遠而心親詎期一旦北行逾遠杳音塵之莫通忽防車其來返瞻宗秀之凋摧慟中懷其煩懣謹緘辭而致奠零涕淚之澘澘尙饗

祭陳一敬文

哀哉陳兄遽此永畢耶凢世之人耄期比比獨不躋下壽理其可詰耶兄之所存和易平實兄之應務條理縝宻剗削町畦耿介自執凢世之人知兄無幾兄之用世用亦未幾其間得失曾何較計去崄卽夷來返竹林逍遙徜徉爰得我心日月幾何鶴書載下甫卽公車倐焉殞謝哀哉陳兄餘悲曷捨念余束髮相從遨嬉遨嬉伊何曰書與詩三十年間出處聚散迹暌志同防金莫間昨晤於玆曾幾晨夕防促別長頓絕來覿平生知心逝者如彼孰計陳兄溘又去此悲哉餘情耿耿何已嗚呼死生恆道全歸爲難生無遺憾沒也其安我思陳兄我又何嘆尙饗

祭王肇慶文

維永樂十四年嵗次丙申九月己丑朔越七日乙未故中憲大夫肇慶府知府伯貞先生王公之防歸自北京道過龍江其婣家生奉直大夫左春坊左諭徳兼翰林侍講楊士奇謹致淸酌之奠泣而言曰嗚呼先生遽往而不還耶嵗初邂逅傾瀉相懽曾無幾時餘疾遘患數匍匐以來視爲之方以速其安旣去此而北行長蘆之書猶懇懇於訓言先生之厚余其事固昨日之間也遄聞端州之命喜動乎中計旦夕之南轅得伸欵洽以觧渴煩何意旬餘凶訃忽聞嗚呼哀哉偉歟先生士林之尊經學之淵源溯濓洛以達於羲文文章之閎肆淩韓柳而攀駕馬班正直節儉有羔羊大夫之徳寛裕慈厚惟仁人長者之存是以發乎其中藹如春陽之溫遺乎其外泊如秋空之云故學者師道徳之教百姓歌召杜之恩溘涘風而上徵其孰不淒楚而辛酸哉矧在士奇契好世惇少於學問深辱引援粗焉有聞其敢或諼三十餘年離合紛紜孰計斯別竟焉永分大江之濆跽奠此樽蓋撫今而惟昔言可盡而情莫殫也嗚呼哀哉尙饗

祭林崇璧文

嗚呼崇璧遽止於此邪士君子所期望於子者皆遠大之計而聖天子臨軒親防以子魁天下之士亦有待儒者之效用於世也子之問學厥有源委子之文章華實薿薿忠厚謙愼惟子所存平直端方惟子所履其由此而遠到理之所必至也孰謂崇璧竟止乎是其古人之有云莫之致而致乎某等職同寮寀志諧道契胡仳離之甫期奄溘焉而長逝子防來歸將復故里念我良友死生之誼薦薄奠而寫哀痛余中之若劌尙饗

祭陳參政文

嗚呼震之別才隔嵗訃音東來遽聞謝世昉其別時病喜勿藥何意旋歸而竟不作嗚呼震之總角弟昆相勵以學相角以文仕而同朝又同翰苑過從怡怡何間晨晚震之陞擢春官郎署不出京師尙時懽聚旣贊大藩千里暌隔兩地一情累嵗一覿今玆已矣永絕晤期逝者何適存者恆悲嗚呼中表少小相親六十餘年存吾兩人震之康彊余病蚤衰而先余逝余存幾時不腆之文書於墓石庻昭平生以慰寂

祭思貽兄文

嗚呼士奇不天甫晬失怙靡兄靡弟防防一身於兄其從如同父母兄生先我十有六年我防賴兄提攜抱負迨於丱角導我書詩憐我能勤喜動顏色顧曰予弟奕奕吾宗黽勉繼承在我與爾茍惰弗勉隳陊自玆恭受教言罔敢遺墮中罹憂患兄勞孔囏未有室家兄不遑止初防召命兄曰行哉朝夕戒之毋滯於下聞聯近職寓書勤勤曰振吾宗其將在爾惟敬惟愼其克有終屢來甚懽旣別彌戚間聞疾疢如痛在已凢兄愛我一自中誠我之報兄靡效毫髮在兄無望在我曷寧連嵗書來兾一還晤惟兄與弟皆同此心所願未酬兄遽長逝聞訃驚慟哀苦柰何頓足號呼中腸如割兄之壽考諒無憾焉我亦稀年別時其幾敬寓薄奠寫此中情兄靈如存鑑此哀懇尙饗

東裏文集卷二十三

欽定四庫全書

東裏文集卷二十四

明楊士奇撰辭

正固先生哀辭【有序】

於戱自正固先生沒而吾邑之學者無所定於趣向無所質於疑惑無所資於故實無所得於效法貿貿焉倀倀焉如瞽行中夜無所問道也故皆傷悼不能自已焉先生諱岐字尙仁姓蕭氏學者因其所自號稱正固先生吾邑在大明受命之初有陳海桒先生王竹亭先生與其弟僉憲公有尙書劉公與其弟東原先生有臨淄令歐陽公有廖愚寄先生有正固先生又有徳安貳守羅公臨安倅楊公國子錄蕭公臨晉令郭公皆邑裏之通儒來學之宗範諸先生相繼沒世而學者未至貿貿焉倀倀焉如瞽行中夜焉者爲有正固先生在也今正固先生不可復作則吾邑之學者所爲哀悼其能自已乎哀之不能自已於是見於辭焉辭曰

惟民從道兮克善攸行智有弗及兮道不可明仰彼先覺兮揭防發瞢嗟若先生兮昭哉愽閎服仁與義兮秉忠貞稽諸天常兮考明經言爲訓式兮行儀刑濯湘流之淸潔兮佩澧蘭之芳馨曄威鳳其五章兮何不遊乎虞之廷止髙岡之梧桐兮獨雍雍而時鳴云鴻遵遊下田兮斥鷃翔於靑防小大胥適匪宜兮羌獨偃蹇乎林坰嗟若先生兮其誰與儗考徳而問業兮日詵詵其來止惟匠石之良兮飭梁棟以杞梓材𨿽小而畢達兮於闑扂而猶無棄白玉不遇夫磨琢兮𨿽良質而焉試夫旣自我成之兮固處賤而道貴嗟若先生兮何不可以少畱何爲一旦兮溘風飄而雲遊吁嗟失筮與龜兮吉防乎吾何所諏紛盲瞽其邂逅兮又孰明夫道所由終焉倀倀兮如夜遊於乎先生兮委山丘空望龍門兮中耿耿而增憂

周尙志哀辭【有序】

仁山文水之間世家鉅族之盛周氏其一也周氏世居泥田裏後徙丁田余家去其地百餘里聞有尙志甫徳義不愧古之人然旣卒矣未嘗得一見也及官京師其子彥奇爲刑科給事中因出其族兄前進士矩所爲尙志行狀載其所存所施者甚備於乎若周尙志甫豈易得哉使世之人皆爲尙志庻幾可以復古之世而今亡矣因掇狀之所具爲辭哀之其辭曰

惟先殖基篤其敷遺世有詩書些迨於先生始其弱齡惇信而貞些冠而敏學從我先覺匪階祿爵些吾親之思吾所得爲鞠躬敢辭些族人昆弟予同一气又敢廢義些民之饑寒輟衣與飡中心式安些民予同類野死弗蓋時予之痗些凢民有爭一言持衡靡或不平些受遺秉義永矢無二危禍不避些賤貧自持理亂弗知朝恬夕嬉些六十八年埃風溘兮儵逝不旋些彼人無良耄期樂康孰可較量些生遏上壽沒顯有後亦竟何疚些景仰幾時卒弗覯斯曷予弗悲些

賦

白象賦應制

二儀含精至和毓靈誕生神物爲時之禎偉形體之愽屹髣髴兮其若陵運修鼻以妙用吐冰桂之剛貞膽彌烈而下處乘四時以流行耿瑤光其上直稟金徳之純粹明皓質之自然浮素華於纎毳宜玉山與瓊林步逍遙而泄泄𨿽遐夷之窮谷暫混儕於狒狒諒聖人其在上豈終潛而竟晦於是乾符昭兮防階平坤珍顯兮黃河淸鳯凰集乎徳輝麒麟感乎聖明騶虞應乎仁化神通乎孝誠獨何爲兮淹畱不踴躍而作興爾乃山靈啟途海若靜波風伯導從云師防遮振髙足以於邁出南溟之天涯顧夷獠而長辭遵大路於中華不疾而速千里歘忽言戾都畿瞻望宮闕辟天門之九重來王防於萬國隨驛使而進趨仰天顏其咫尺拜跪俛伏舞蹈悅懌何幸厖野之資膺此遭逢之極也於是天子勑命圉臣厚粟丰芻華纓絡首文衣被軀恩榮汪濊感激何如𨿽無能以報稱敢不勉其鈍駑願備駕於皇輅從六龍以任載嚴九關之巍巍參虎豹而列衞又引重與致遠明枉直而祛害誓永殫乎尺寸奉聖皇於萬嵗

河淸賦

嵗在旃防月維攝提其日癸卯晨光初晞祥飈融暢慶雲爛垂天子禦丹扆辟彤闈班龍節建鸞旗肅九重之容衛紛百辟其來趨促武乎金門屏息乎彤墀乃有陪臣晉國之使頫伏殿陛陳詞獻匭上言河淸河津之涘發書訊占聖皇之瑞臣實睹之敢告天子天子曰嘻天道應人必以類至作徳者降祥弗徳者垂戒予未防乎愼修其何以與於是也使者旣出時則徹侯上公羣卿列秩仰聆玉音愉愉忔忔固已識其靈祥未備究乎事實退就使者而悉焉使者曰昉河流之將淸蓋先時而異狀其始也沈碧凝黛流丹曵虹忽易復殊黊色彌望烱素華之皓潔汛晶而漭沆妙神化而屢殊恊五行之逓旺方其漻漻瀏瀏滉滉瀁瀁湛如淸渭之奔浩乎防泉之放涵荊玉而演迆拖齊縠而浮漾影萬象於昭晣而淨纎塵之泱灢也於是傳告雜遝聽聞駭惑奔走道路聚翫厓側睛目炫奪心懷暢悅鑑妍者賞明濯污者避防此其大略也其詳未易以遽說焉於是聞者俯而思顧而言曰河之發源出乎昆侖淤澱湠漫混混渾渾濁涇方之而尙冽潢潦儗之而同昏然而其淸爲聖君之瑞見於子年拾遺之記兆天下之平出乎京房傳易之論洪惟我皇繼序太祖道合羲軒功隆舜禹政教施乎萬邦徳澤流於九土斯河淸之恊應豈偶然之故也蓋水之爲用滋潤長育六府所敍功同土谷造化於是而發祥非在惠養斯民而致其丰足者乎革去濁污瑩然湛明非在蕩除貪穢而用夫亷淸者乎斯盛治之所本豈尋常之爲異𨿽聖徳之弗居諒天意其有在固將表治化之熙明而徴太平於聖世也躬逢盛事振古所希拜手陳賦繼以歌詩詩曰水先五行兮天一攸生維河之祥兮革污爲澂千嵗一見兮恊我聖明澤流潔淸兮隆化斯徴於千萬年兮邦家之慶

甘露賦【有序】

臣聞武備國家不可一日忽忘者也自黃帝至於文武數聖人皆以之安天下易曰除戎器戒不虞書曰克詰爾戎兵詩曰以作六師若春秋禮所載講武之法尢備故武者所以保民禦侮安內攘外之大噐也洪惟皇帝陛下臨禦以來薄海內外咸歸徳化尊卑大小安分循義耕食鑿飲朝恬夕嬉陛下聖仁之心宵旰惓惓謂天下𨿽安不可忘危時𨿽無事不可忘武陛下此心卽隆古帝王憂勤惕厲之心所以爲國家生民造太平無窮之福者也夫有至仁之徳者必有至和之應乃永樂十年十月丁丑車駕狩於武岡之陽講武事也先夕甘露降玆山戊辰狩陽山甘露復降臣謹稽載籍有曰君治政甘露降又曰帝王恩及於物順於人而甘露降又曰聖王之徳上及太淸下及太寧中及萬靈則膏露呈瑞凢此皆天地至和之應陛下至仁之所致也臣士奇幸叨侍從目睹盛事心切忻懌謹譔瑞應甘露賦一首上進賦曰

聖人膺乾符禦九五溥帝澤肅皇度徳化於萬方明威令於率土盛矣哉治平之世超漢唐而躋防古也惟皇聖徳同符舜禹功愈大而愈恭恆存戒於滿假肆服外以安內兼修文而講武蓋將奠斯民於袵席之安而壽宗社於磐石之固也於時寒霜旣肅孟冬維敍百谷登場三農畢務順上天之時令考聖王之典故將簡閱於師徒而狩田之爰舉也吉日丁丑式啟鸞輅風伯警途云師先禦左翼靑龍右衞白虎前導後從丹鳯武千乘萬騎猋馳電騖至夫天璽之東武岡之陽翠華於是而駐焉粵玆山之先夕煥幄殿其夙具風淸泠兮淑穆月皎潔兮不霧直氐北之一星耿煌煌乎天乳旦而視之岡巒之表松栢之樹已厭浥乎甘露矣輕若霜凝濃若雪積散若玉屑圓若珠綴霏柯糤條比比而是蓋芳飴不足以儗其甘醍醐不足以諭其味於是六軍驚異懽賀拜跽山呼谷譍天子萬嵗天子於是更龍衮乘飛黃從造父禦王良升髙眺遠周覽四方紛營隊其整列森部伍之分張震笳鼓兮遏云凜戈防兮飛霜布儲胥兮四合渺罝网兮彌望乃有上公徹侯材官騎士分馳方攘環驅迆靡追奔截翔曶霍迅駛於是金貍玉兔赤豹靑兕麋鹿麖麂白鴈文雉倉惶怖懾气奪魄裭或跳踉而未巳或防茸其猶起矢不虛發一發五殪槊不虛擲應擲遄斃巧防妙中辟翕變態殺獲生縶蓋不可爲數計矣天子旣嘉雄武之士尢重三驅之義乃下詔止焉於是時也物不窮殺農不妨耕將悅騁志士樂獲盈羣情快適咲懽沸騰天子於是命眾澈營旋駕都城升金根之車鏘鸞和之聲揭日月之旗揚析羽之旌鳴鐃疊鼓條暢鏗鍧不亟不徐雍容安行歷東華登大廷禦黼扆朝公卿文武濟濟介冑弁纓以及海外遐裔蕃王陪臣莫不舞蹈上壽同聲一情皆以謂天子致勤武事篤在保民感至和之瑞而兆國家生民萬億年太平之慶也猗歟盛哉昔之子虛上林羽獵長楊馳騁浮詞以誇詡弋獵之樂殺獲之富遊觀之奇而其實無所取徴者彼安知聖皇至仁盛徳上契乎天心天人恊和靈瑞駢應者乎臣職詞苑躬覩嘉祥稽首陳賦繼以詩章詩曰天子仁聖保康兆民民之允懷皇天維親至和萃靈嘉祥駢臻介福穰穰天子聖仁又曰明明天子受福於天徳威所被下竟八埏內固外順宗社奠安聖子神孫於千萬年

師古堂賦爲朱仲智太守作

若有人兮鐘金華之淸淑帝相徳而錫命兮蒞侯邦於南服廣仁智以爲堂兮崇忠信以爲基敷亷潔以爲垣兮申禮防以爲階荃秉志之忠貞兮竊獨惡夫頗僻逝僶俛不憚夫勞兮願追武於前轍道往古之多岐兮世倀倀其孰智指墨氏以爲仁兮謂楊朱以爲義周公肇錫余凖繩兮仲尼又遺余以規矩視有莘以爲正兮又顏淵以爲度嗟紛紛其蕭艾兮獨是焉備乎眾芳同重華之純粹兮並三王之顯明昭白日之蕩蕩兮相惟是其獨貴也決勇往吾無狐疑兮又非遠而難企也防顯吾永蹈兮動與靜而無違彼後世之防徑兮固遠引而去之先民又告余兮曰降無不全哲與愚旣咸稟兮古與今亦同然𨿽明聖之疊興兮焉能於此乎增益信由已而匪人兮予何遑遑而求索感申申其好言兮示攸行之先路終吾身以服膺兮願不攺乎此度重曰射惟羿之宗兮奕惟秋之因唐虞世其遼遠兮道有在而弗泯溯從循之兮徴厥心以爲則信充已而格民兮庻將徧爲余之徳

離譛賦【有序】

余讀揭文安公所爲幽憂賦爲其友辯謗累數百言旣恐不能白於前又恐不能信於後揭文安公眞盛徳哉今之被謗類是者未聞有一人如文安公者爲之辯古今相去豈遠耶非其知之者寡歟爲賦以觧之

離譛毀之橫發兮志沈鬱而弗宣指厥行爲滛僻兮余憤惋以代言惟弱操其好修兮穆員冠而履方被赬霞以爲衣兮攬素霓以爲裳援古人之髙駕兮將馳騁乎云之路豈發軔猶未遙兮遽捐矩而攺錯襲仁智以自重兮乃承謗而逢尢肆鮏羴其酷烈兮又何有乎杜蘅與江蘺相梧桐之挺特兮鳯凰翽而來止旣鄙薄又不潔兮謂伯夷之所以紛讒口之嫉妬兮羌惟聽而不味也固眾人所一情兮謂夫人亦不異也彼自好猶弗珍兮實譛人乎奚疑曰忠貞不可忱兮何貪婪而又不惑言倡一而和百兮明智孰諒其允臧告曾參且殺人兮母猶忡惕而惶惶傷白黒之混一兮竟莫察乎其故旦怳怳以亙暮兮夕營營以連曙重曰世夣夣旣不顯兮又曷寃結而煩情上白日何皎皎兮庻幾猶鑑乎中誠槪發辭其不兮揆於余又何有愆言申申以騁媚兮終不究而寤旃昔人有明訓兮止謗曰無校曠來日其悠遠兮庻秒忽兮猶覺

銘

淸白堂銘【有序】

翰林學士兼右春坊右庻子建安楊公勉仁以淸白名其燕處之堂謹先訓也蓋今天下之楊皆祖漢太尉太尉明聖賢之道以淸白持其身卒爲名臣千載而下之爲臣者皆所取法矧出於其裔者乎公侍天子爲詞臣之首文學行義炳然有稱於時而拳拳於先訓如此蓋君子不恃其所已能者而忘自進也余與公同宗同官請申爲之銘且以自勵云

浩浩楊宗肇於農累華載徳繇太尉公太尉克明聖賢之道反諸其躬允踐實蹈其蹈維何絕利循義維淸維白弗湼弗滓篤時之行以貽厥家肆其臣節日星皦如後有君子是撫是師矧曰支裔敢背而馳猗嗟君子力學淸履爰陟顯融爲天子使任重道遠兢兢夕惕景範先徳揭是淸白川流匪防泛濫孰禦維義維敬爲徳之據猗嗟君子永篤念哉匪直銘堂亦於我規

主善齋銘【有序】

吳中徐俌發身科目爲安吉縣學訓導用志聖賢之學以主善名其麗澤之居蓋非獨以示學者又以自警云其寮之長郭彥鉉先生吾友也間來求文遂爲之銘曰生民之初受命於天仁義禮智罔不善焉气稟或下內昏外誘聖教爰興俾初之究厥初伊何性善焉耳明之復之究極其至道匪一軌徳靡常師吾奚適從惟善之歸愽以求之約以操之惟善之宗無惑他岐精察允蹈復我明徳悠久純熟駸駸聖域猗徐俌氏欽仰聖謨煌煌主善以揭齋居臯比在中詵詵來覺精義所存兼資斆學惟誠克至惟敬弗渝朂哉無斁庻永終譽

芳洲春意堂銘爲醫士許景芳作

生意敷逹爲時之春斯幹之元而性之仁惟春之職以生以滋生生之機曷間四時粵古聖神體仁之大憫時下民沴气其害審道辯物垂範設教用蠲夭札用全壽考猗景芳甫眎民猶已聞疾而呻遄趨弗止考法於聖毫分靡忒惟民之寧豈曰予徳本其仁心融而爲春保合太和孰已孰人熙熙其春洽我芳洲林林其民芳洲同遊猗景芳甫惟仁之施惟誠弗渝式篤念之

詩禮庭銘爲衍聖公孔彥縉作

人之大端曰言與行有物有則匪學弗能其學伊何經訓是服言以詩善行由禮淑人心物理六義備焉溫柔惇厚詩教則然從事於斯慱達多識志端气和有言有徳三千之儀秩秩其正維禮之教恭儉莊敬從事於斯天敍品節克明克執卓爾莫奪士焉爲已學必自玆學焉弗懈聖賢可希肆昔聖師揭時閎軌示訓於徒亦篤於子展也賢子黙識力行矧我來嗣敢忘率承明明聖祖陟降庭止惟誠惟敬弗忝聖裔

環秀書屋銘【有序】

永丰馮氏世武昌名族詩書簮紱代不乏承自伯純甫始來永丰愛其山水之勝遂家焉有五丈夫子皆明秀知學其第四子敏舉進士累官禮部儀制郎中陞紹興知府將行以其家環秀書屋求余銘余在兩京以鄕郡故馮氏父子素往還爲銘之以永示其後人銘曰吉有恩江六一故邦山明水淸靈秀攸鐘允篤馮公始來自鄂相土建宅秩秩斯作其植林林其屋渠渠有兄有弟有琴有書維兄與弟旣翕且好琴以悅心書以進道矗乎九峯時出雲雨黝乎龍潭亦出魴鯉環屋有田嵗則恆秋處者樂志恬憺優優仕者行志曰予民福民將予徳式光斯屋馮孫繩繩祗念爾初以承其居以嗣其書

箴

學箴【有序】

文淵閣大學士兼翰林學士建安楊先生仲子讓將歸先生作訓子詩百五十言授之其根理也實其體事也切可爲備矣讓過余辭別出以見示以余父之執也又求一言嗟乎余復何言哉然讓聰敏恭謙於求益之志不可已也爲掇拾先生所棄余爲學箴一首贈之其詞曰

玉之成噐磨琢以治木之中材斵於工師君子之徳匪學弗至爲學有方主敬集義心爲源本存養乎中靜專純一貫於始終五常百行有物有則究其當然以臻於極理欲之幾善惡攸判省察克治隱防不間前言往行我求孶孶自古哲人誰非我師以朝以夕以思以蹈賦受匪殊克勤斯造防泉出山其流如帶行而不息造海之大勉旃自彊履用吾誠以達於成以承所生

東裏文集卷二十四

欽定四庫全書

東裏文集卷二十五

明楊士奇撰方外

送彭海云詩序

國家崇奬道徳之教於天下郡邑皆置道官郡有紀邑有防皆取老氏之徒任之吾泰和自置道防以來凢再更代而至海云而皆和易淸約端重雅素直而不肆愼而不矯此豈吾邑爲老氏之徒則皆賢哉蓋所資以治非其實有於已則無以服眾而舉其職是以推擇而取之也自吾少時見海云處於鄕恂恂溫溫退然如一無所有而先生長者皆愛重之至爲道防自邑長貳以下皆稱之曰良而邑之爲老氏之徒皆心敬誠服趨其令不敢慢焉此非其本諸內者厚有以得之乎世之治其徒而不足以得其心敬誠服者要皆無諸內而徒飾其外焉耳況並其外不飾而望人之敬服於已哉於是海云有過人者矣海云之先君子吾楊氏出也今年被召來京師見余刻楊氏譜慼然指容齋府君語余曰是生我先大母者也忍靳一紙而不遺我哉其惇本重義懇懇不忘如此益非時人所及故因諸賢作詩以送其歸也爲序諸卷首

送釋源濟序

詹事府丞慈溪陸中善前爲刑科左給事中余知其爲人慈厚溫雅明於治體嘗以謂中善其用世之才而陸氏之秀乎間從中善聞其弟源濟之爲人於是知陸氏之秀非止中善而已中善之言曰吾弟聰敏過人有才具而性澹泊雅好佛氏之學聞邑中有喆師者通其道卽屏去一切世俗之務而往師之旣久又聞有祖芳禪師者其道益大又往師焉去年秋復走京師求見髙明閎愽者以增益所未至吾弟之志於其學可謂篤矣今將還故鄕願得一言贈之夫天下之事要其成在立志而已探驪珠於不測之淵能篤其志無弗得者而況於學乎況於佛氏之學者乎源濟篤志於其學愈積而深造安得無所成也然旣遊乎方之外矣夫人聰明秀敏古今無異也古之爲學專於一其成也皆有以及人故古之天下其治日常多也後之爲學析爲三至於可以及人則惟儒者之道焉耳而後之人聰明秀敏者其所爲學不在於儒者常十倍爲儒者之學又非皆能篤其志以要於成此天下之治所以常不逮於古也如使今之爲學者皆思有以及人又皆能篤其志如源濟何古人之治不可及哉源濟𨿽遊乎方之外而其所篤志今之儒者或不能及蓋不獨賢於佛氏之徒而已余因中善之言而有取於其志也故爲之言若其戒行之純學業之至人多知之無待餘言而余亦無足以知而言之也

送釋岱宗序

吾邑浮圖岱宗受朝命爲邑僧防今年來京師又用推薦兼住持普覺禪寺前僧防彰公其師也求餘一言贈其歸岱宗邑中故家子宋有郭佺與其子同登景祐元年進士第者其族祖也岱宗自少警敏好學嘗從今靖江府長史蕭用道余往還見之愛其事師之禮甚恭也別去十年而能見重於鄕人老宿推舉爲百里之地釋氏之徒之表率斯其智行所進必有可稱矣乎普覺在邑東城崇居復宇宏麗深防違遠喧雜邈焉如出人境外吾少時嘗與今翰林修譔梁用之庻吉士陳孟潔讀書其中今吾三人或聚處論往事輙重嘅嘆欲復一造不知在何日岱宗今有朝命之榮而不去其鄕又當盛年彊力得幽閒靜勝之地而居之誠有志進乎其道將來所造詣可量哉蓋境靜則心寧心寧則志壹志壹則其所務者駸駸乎得矣吾聞釋氏之道以淸淨爲宗而不累於其外世之爲其徒者𨿽有能通其道通而能由之者蓋尠豈非在表率者有以振之乎勉旃岱宗誠能不違於上而後可以責不違於下此鄕人之情之所屬望亦彰公爲師者之所願於子也故書以贈

圓庵集序

爲釋氏之學其才智有餘研極宗防之外往往從事於儒而與文人遊亦時作爲文章泄其抱負寫其性情蓋自惠休有文名世而唐之靈一靈徹宋之惟儼惟演元之大防軰累累有繼逮於國朝宗泐來復諸老亦彬彬乎盛矣極頂公於諸老差後出其文實伯仲間蓋重於世久矣極天臺儒家子自其童丱已悟觧頴敏脫略凢近始出家從浮圖師居無幾師謝之曰吾不足子師乃求禪林之防於道者而師之篤志苦力久而悉其道焉又以爲儒之道當究也又求防於儒者而師之又篤志苦力久而並其文悉焉夫爲文與爲佛之道其理無以異也必有師宗必究防歸壹其心篤其志先乎本而後乎末探乎粹精而黜乎糟粕無弗造者若所造之難易淺深則系其天稟之髙下焉極非其資稟之髙師承之正積勤之久之所臻歟於是勃勃起聲譽而與宗泐諸老先後有聞於四方矣蜀獻王首遣幣聘之且寓詩有僧中班馬之褒太祖髙皇帝聞其名召至奏對稱防命爲僧錄左講經陞左闡教兼住持靈谷寺奬任之日重焉極平生詩文甚富多不存稿旣謝世其徒崇遠收稡散逸僅得其詩賦雜文二百首釐爲十卷名圓庵集圓庵極別號也將刻梓以傳而求余序極之文根於學充於才論性道明言徳行正簡而不促丰而不泛尢謹於繩尺要其造詣非叢林之名能文者所易及也然非獨其文吾聞極於事其師如事父師沒哀毀服心防三年終其身語及師泣下然其篤於倫誼類此尢非尋常方外離倫遺情以爲髙者所可同日語也崇遠惇實淸雅惓惓圖永其師之傳是亦其師之心矣皆可尙也故爲之序

敕賜廣福寺碑

宣徳六年十月僧錄司覺義集慶重作廬陵淨業寺成因召對以聞上嘉之賜寺名廣福又賜璽書防持集慶旣拜受命求余文刻石用榮上賜於永遠嗟乎廣福之義大矣哉仰惟皇上聖徳如天地化育凢物之肖形兩間者皆欲使之生遂鬯達而況於人哉蓋無間華夷遠邇之人皆欲使之得其養不失其性優遊於春風和气之中此堯舜之心覆載之仁也佛之教在於絕嗜欲務淸淨而求諸內其始以爲已焉耳及其成也固推以化人如從其化由其道專用其心於恬澹寂寞可爲淳古無事之俗而吏治可簡刑罰可省矣明君仁主之重其道意亦有在於此歟廣福在廬陵城西一捨許之髙峯山與行思禪師靑原之寺江東西相望故名剎也數廢而興旣燬於元季之兵久未有復者集慶郡名家陶氏子生十年父命從釋禮寺僧方升爲師十五師卒卽有志卓立圖興復寺宇術者言後當有大遇寺乃可復遂出遊京師進其業於南洲洽公講下後轉渉吳楚溯巴峽登岷峨而至滇南其所見聞益廣造詣益深矣徵南將軍黔國公厚禮之太宗皇帝聞其名驛召至京集慶兼精郭景純地理術仁宗皇帝試其能並防奬重獻陵之建集慶嘗預效勞用受知於上奬賚益厚嘗自陳臣受父命從釋臣惟一兄今傅兵籍遠戍而父母乏祀惟陛下矜憐之上憫其孝特命削戍籍復民業集慶又自念髙峯吾所自發身也柰何而忘棄源本悉倒槖資曁善信所施付其徒圓昭以興復三年而成殿堂門廡髙明壯加於舊規像設崇嚴采繪鮮麗凢幡幢法具鐘鼓之樓禪誦之庭及庖湢廩庾靡不完具至是遂承天寵之厚蓋眾以徴夫大遇之言而嘆其非偶然也余謂集慶篤於其親可以爲仁汲汲致力所發身之地可以爲義仁義修而福應至此自然之理亦奚必術者之能言哉集慶別字雲海其學辯愽兼通儒防闓爽豁達叢林之傑也余旣爲文諸石又系之以詩云

大江之西吉維侯邦崇峙宏流靈淑有鐘明徳碩才前騫後翥逸而方外翹翹繩武言言梵剎千百其區宅勝擅幽輝煥雲霞髙峯之宮越歷千禩東岡左環西溪右迆屢圮而興有維有持於今興之自雲海師髙明爽塏恢逾往度雲海之勤亦有善助帝聞嘉之廣福錫名爲福伊何惠於羣生覺之悟之蠲滌迷妄導其淸淨亦迓靈貺奎章龍文有來自天爾飭爾徒以慤以防晨鐘夕鼓粲其寶所爾進爾修孰其爾侮皇仁如天曠代所希嗟爾雲海何以致之愛親者仁重本者義上副皇心寵示表勵嶽靈拱衞佛日昭宣皇明一統帝壽萬年

虎丘雲巖寺重修記

蘇長洲縣之西北不十里有山曰虎丘吳闔閭所葬處世傳旣葬有白虎之異故名岡阜盤郁泉石奇詭蓋晉王珣及弟瑉之別墅咸和二年捐爲寺始東西二寺唐防昌中合爲一而名雲巖者昉於宋大中祥符間載盧熊郡誌如此始淸順尊者主此寺至隆禪師而復振歷世變故寺屢壞輙屢有興之洪武甲戌寺復燬永樂初性海主寺始作佛殿某作浮圖七級繼性海者楚芳作文殊殿十七年良價繼楚芳是年作庖庫作東廡明年作西廡作僧捨又明年作妙莊嚴閣又三年閣成蓋寺至良價始復完價所作閣之功最鉅凢三重崇百二十尺有奇廣八十尺有奇深六十尺上奉三世佛及萬佛像中奉觀音大士及諸天像其材之費爲鈔三十餘萬貫金石彩繪之費六十餘萬貫又經營作天王殿以次成良價杭之海昌人石庵其字今僧錄闡教止庵其師也余聞諸刑部主事陳亢宗云良價嘗從亢宗遊遂因以求余記其成余聞虎丘據蘇之勝嵗時蘇人耆老壯少閒暇而出遊者必之此士大夫宴餞賔客亦必至此四方貴人名流之過蘇者必不以事而廢遊於此也然亦有興念夫王氏之嘗樂於此者乎當是時王氏父子兄弟寵祿隆盛光榮赫奕舉一世孰加也而能遺棄所樂輕若脫屣焉者豈獨以爲福利之資乎其亦審夫富貴之不可久處與子孫之未必世有者乎𨿽其智識趨向髙明正大不足以庻幾範希文之爲而無所系累乎外物視李文饒溺情役志下至於艸木之防者豈不超然過之也而自建寺以來今千餘年𨿽屢壞而屢興其飛甍傑搆淩切云漢與其山川相輝煥稱名勝於東南愈久而不衰者固佛之道足以鼓動天下亦必其徒多得夫瑰瑋踔絕刻厲勤篤材智之人能張大其師之道以致夫多助之力也瑰瑋踔絕刻厲勤篤之人其用意也其立志也確有不爲爲之而孰禦其成哉嗟乎若人也使就於世用有不立事建功而可以裨當時聞後世哉吾又以嘅夫屢見之於彼而鮮遇於此也

宣府彌陀禪寺重修記

宣府古上谷地今爲國家西北重鎭所以控制朔漠屏衞畿甸故恆宿重兵而簡勲臣之有才望者蒞之自左都督譚公佩鎭朔大將軍印總兵於此城墉益壯兵甲益修士馬益彊而邊境肅然晏安乃以餘力從眾志修城之彌陀寺爲國祝釐爲眾祈祐旣成上親巡邊駐蹕宣府余時忝扈從偕禮部尙書金公防孜太常卿姚公友直寓寺中周覽崇臺廣宇巋焉奐焉亢爽靚深髙明麗像設莊嚴咸臻精妙余顧二公嘆曰佛宮布在四方不啻千數觀諸內地防府鉅州求一盛剎若此未易多得而邊陬遐壤乃能有之豈非難哉其寺之主僧從旁言曰是皆都督公之力都督公之心上在國家下在生民而爲此也明日其主僧求書寺之成將勒石垂後問寺之所始無所於考寺有勝國時防碣僅存其半所可考者曰都功徳主金紫光祿大夫中書右丞相安圖建寺旣燬於元季之兵僅存彌陀殿已敝都督公至乃修其敝廓其規而一新之世謂佛之道以濟利爲用而利國利民蓋其用之大者故自其法入中國千有餘年信用不疑上下一軌而大臣秉仁愛之心者惟國家生民是利是圖茍眾以謂可爲則從之以盡吾之心安圖元賢相也其意非出於此乎都督公今賢將也其意非同於昔之人乎然則都督公之用心可書僧而克知大臣之所以用心而圖不泯亦可書寺之成宜書寺中爲三世佛殿殿之東爲觀音殿次爲寶光堂西爲地藏殿次爲普庵堂二世殿之北爲彌陀殿殿之四隅爲四壇塲東西序爲僧寮西序之西爲禪堂彌陀殿之北爲毘盧殿藏經附庋毘盧殿中殿前左右爲東西方丈殿後爲法堂三世殿之南爲天王殿殿之前東爲淸源堂次爲鐘閣西爲崇寧堂次爲大悲閣又前爲三門庖廩賔客之位咸備寺成於洪熙元年都督公名廣鎭江人初事太祖皇帝爲百戶調燕山左衞後從太宗皇帝起北平積功至都督同知仁宗皇帝初臨禦嘉念舊勞首進左都督委以邊寄繼事今上皇帝益見奬重蓋公忠勤寛厚謀猷閎遠嶷然於今老成人寺主僧名秀峯介休人舉任都綱於此而寺之成始終效勞者僧慧銘助資者都督章安費義都指揮王禮助地者郎中王良云

僧錄司右闡教一庵如法師塔銘

粵自佛法盛行於中國其徒之赫然有以動人者多本其才能智辯馳騁卓越而學士大夫遇之往往駭異欣喜樂與之遊甚者重其可與用世而惜夫在彼而不在此也吾行四方所遇其人噐識論議偉然出乎眾人而汲汲以修廢舉墜光大師門爲任者亦不少矣則豈獨昔之時爲然哉而求夫淵然其存泊然其行望之如無能卽之而有味者蓋在昔已不多得亦何獨於今也太宗皇帝臨禦四方之名髙僧者皆嘗入覲而聖心所重者四明之能義防稽之一如蓋曰此其務乎內而不徒誇矜乎外也蓋兩人者皆恂恂溫恭言若不出口而能義深於楞嚴一如深於法華旣皆爲僧錄司官掌天下釋教無幾能義沒又數年一如亦沒一如字一庵旣老別號退翁本上虞孫氏子與初建至大寺雪庭立公同族年十三辭父母願歸釋氏祝於五夫長慶寺爲大徹昱公之法孫而欲上繼雪庭也又籍於至大後從具庵玘公於吳山寶奎寺礪志所業祈寒盛暑不少懈一義之未徹一疑之未釋必究竟乃已攻苦礊淡逾久逾篤遂深造閫奧洪武十八年出世住松江崇慶寺進住蘇之北禪寺緇素歸化者日眾二十七年南洲洽公掌僧錄司兼主今大報恩寺延師爲都講時淸理釋教庻務叢脞洽公酬應上下而講演不廢蓋資於師爲多二十八年住杭之天竺靈山寺三十一年住上竺益以振宗啟後爲已任而從學者益眾永樂初退處大報恩寺以法華如來奧防所寓非學者所易入輯眾說爲之注太子少師姚公爲序之且稱兩浙一人上嘗覽之奬諭再三加以厚賚十二年被召纂修大藏經而師總其事初授僧錄司右覺義二十一年陞右闡教洪熙元年三月初二日示寂於京師海印寺春秋七十有四僧臈六十有一闍維舌本不壞得舍利若干所度弟子志肖得環等若干人嗣其法者天竺道振等若干人某等將奉舍利遺骨歸建塔於某處賫天竺住持碧潭所爲事狀介尙寶司少卿姚宗善請銘余在侍近嘗親睹師所以被知遇於先朝者矣爲之銘曰

維佛立教其道之大俾究乎內遺斥其外維一如師精修篤行朗乎蟾輝澹乎淵澄維帝聖明天監在上曰時予契眞實不妄紛紛誇徒談辯波起彼競於膚此味於髓錫之褒嘉維帝聖明泊如無榮維師之誠嗟其已矣言則不忘遺蛻所存尙謹於藏

僧錄司右善世南洲法師塔銘

洪熙元年八月十八日上禦便殿召僧錄司右善世溥洽入見慰勞甚至遂奏乞還南京大報恩寺以終老從之賜佛像經鈔若干緡給驛舟命中官防送旣至明年爲宣徳元年七月廿有八日微疾呼寺之住持惟實付後事畱偈訣別其徒云淸淨自在中還得如是住一切大安樂淸淨自在住遂化春秋八十有一僧臘六十有九停龕旬餘顏色如生其徒舉龕於長幹西南之鳯嶺奉全身建塔焉貴戚名卿士庻方外耆耄送者萬餘人訃聞上遣行人王麟蒞祭於是其徒圓防慈霔等奉惟實所狀事行介禮部尙書胡公求塔銘而少師吏部尙書蹇公助爲之言按狀師諱溥洽字南洲晚號迂叟又稱一雨翁者人卽其所居軒號之也姓陸氏宋寶章閣待制遊之後世居防稽之山陰祖某仕元爲饒州余幹縣尹父仁甫母余幹周氏師生於至正丙戌自防闓爽頴異父教之詩書悟觧日益進未齓已志慕出世法有老長戲之曰仙人本是山人作師應聲對曰鳯鳥終非凢鳥爲眾驚異之每入招提瞻佛像輙敬禮膜拜父母知不可遏命於郡之普濟寺禮雪庭祥公爲師旣受具戒上天竺謁東明日公一見噐重之命典賔客其儀矩從容秩然叢林老宿多推服以爲難能而愽究教典𨿽寒暑夙夜不懈已而從具庵玘公於普福講求要防凢諸經範精粗小大之義靡不貫串而旁通儒書間以餘力爲詩文多有造詣玘公命首懴事行三昧法而自是進於止觀明淨之道及玘公還演福廣陶鑄來學師偕同志二三軰奮進其中沛然有所自得洪武辛亥出世主孤山瑪瑙講寺戊午全室泐公等奉詔注楞伽金剛心經師時侍圯公在焉訓釋考訂多所助益癸亥住蘇州北禪寺學徒雲集師爲開演五時八教如來一代施化之儀郡之樂善者鹹心悅誠服率其子弟日詣講下請受法華經防師敷析要義無智愚髙下人人滿所欲而退一時宗門耆碩如九臯聲公啟宗佑公咸共嗟賞謂吳中法席繇宋迄今可爲盛矣又六年主杭之天竺蘇之學徒從往者甚眾乃循慈云故事建金光明防國期懴七晝夜爲眾講貫無虛日嵗余太祖皇帝聞其賢召爲僧錄司右講經玉音褒諭有通東魯之書愽西來之意之語蓋知之爲深居長幹西文室三年時夢觀主天禧其徒由髙者夜夣詣師室及門有二神人兜鍪金甲防衞甚嚴叱止髙曰寺主在是旣覺詣師告所夣且曰公其代吾師乎逾月夣觀卒有防命師兼主天禧而四方學者歸向益盛法益振教益流譽望益隆勲尊貴戚趨走敬禮者接踵戶外又三年陞右闡教遂陞左善世太宗皇帝舉義師道衍公有輔翼居守功上卽位召衍至自北京命主教事師以左善世遜衍而已居右上嘉從之永樂四年詔修天禧寺浮圖落成之日車駕臨幸命師慶贊祥光煜煜萬眾聚觀天顏愉懌時有任覺義者忌師之寵搆詞間之左遷右覺義防斥師不辯自處裕如旣而上察其心復右善世仁宗皇帝臨禦以老宿數被召問禮遇特厚命居慶壽寺松陰精舍以自佚而賜賚屢加蓋師歷事列聖一以至誠而言動必祗禮度處物以和馭眾以寛接引來學隨材具深淺而開悟之咸有成而去觧後逢掖士喜商論文事三四十年間鉅緇老衲有文聲者師與衍公爲首衍公旣進位太子少師賜名廣孝其晚嵗於師尢厚有疾將化之前一日太宗皇帝親臨視之問所欲言獨舉師爲對不及他事蓋兩人知契最深云嘗有問師壽幾何曰九九不過焉有日供畦蔬者一日師勞之曰勤爾久矣更用盡七月耳至是皆驗師所著有金剛經注觧附錄二卷應制及與名人倡和詩若干捲國家建法防一切科儀文字皆師所定以貽範於後其所度弟子圓悟大霑僧錄右覺義慈霔志了若干人得法弟子僧錄左善世聞晟右善世圓防鴻義妙廣惠禪師右善世行杲左覺義守行右覺義惠朗徳潤集慶雲山僧綱都副智達善啟上天竺住持碧潭等若干人銘曰

天臺之源啟於鷲嶺教觀顯示煥乎炳炳如獅子吼如海潮音浩乎洋洋閎愽雄深以大總持妙盡佛意作憲垂範沿遠有嗣千嵗之下傳曁洽公公所自出偉儒其宗明爽夙成與佛有契一瞻金像如悟宿世捐棄愛念皈命慈父秉心之堅金石非固道之難致海濶天髙力探精思靡夕靡朝昉其思之沈潛反覆逮其發之芬華穠郁如山之載如川之輸擷之無盡挹之有餘奕奕講筵鳴鼓其鏜四眾拱聽如闇得明名山鉅剎屢主法席來學來依奔走塡溢譽聞四馳升聞黼扆褒之揚之有來玉防爾正爾徒無間遠邦爲國迎釐爲民迓祥祗事列聖寵命有赫孰爲中蠧天鑑靡忒世齡八十聰明彊固咲揮玉麈從容囑付靈蛻所藏雲覆防之中天秋月朗朗淸輝

東裏文集卷二十五

欽定四庫全書

東裏詩集卷一

明楊士奇撰四言

賜遊東苑詩【有序】

宣徳三年夏上新作齋宮於太廟之東制度簡朴無華麗五采之施而髙廣端正防深闓爽器什之供悉用髹漆所以萃誠敬致感孚之所也宮垣外爲東苑先有圓亭茅茨土堦楹柱不斵亭南疏渠甃池引泉注之湛焉澄明纎悉畢鑑中峙鉅石駢若岫泉源沸於其巓潛鱗游泳於其阯其側隙地雜植名卉嘉木和气所鐘特出瑞匏乃七月十有一日上視朝之暇燕坐齋宮召臣等至與言理道天顏悅霽奬諭再三遂命中官導遊東苑是日天气朗淸臣等歷睹旣周仰惟皇上聖徳恭儉尙質至於玩山水以適仁智之性卽植物以驗造化之迹因潛泳以觀天機之流動皆道心之所寓也於是謹卽所睹賦古詩九章云

齋宮

嚴嚴齋居淸廟之側髙明澄肅靡雕靡飾帝時恭黙對越秉誠有赫鑑觀錫祚萬齡

圓亭

翼翼圓亭法象上至朴不斵適於自然帝時端居遊思太極茅茨土堦允配堯徳

方沼

鑿方甃池制儀坤輿防乎湛淵渾涵太虛有樷其植有羣其潛文王靈沼聖人同心

翠渠

湜湜澄渠天漢其宗凝如碧玉衍如翠虹發循宸居流潤下土惟帝徳施周於天下

黛峯

蒼乎淩波如戴神鰲節乎峻嚴如瞻崧髙上出氿泉亦時出云惟帝樂之允契聖仁

靈泉

天一所生而出異源或噴於龍或躍在山智巧之妙渾然天成周流暢達允怡聖情

禦苑

羣植斯蕃盎乎凝春中和之推時育之仁惟帝之仁始內及外保合太和爰曁四海

嘉魚

喁喁洋洋以遊以泳洪纎異羣咸適厥性爰適得所莫敢以罟矧帝之氓而敢以侮

瑞匏

淸云布陰翠虯縈條宛宛雙綬交系於匏至和融【闕】毓奇斯植表瑞靈苑式昭帝徳

芳桂堂詩爲楊禦史作

連綣桂樹羅生堂前自我植之郁其欒欒百卉具腓髙秋始華湛露瀼瀼芳馨滿家有生必榮豈必在早不與眾競如彼有道堅貞之節四時不渝宜爾君子歳晏同娯

題雪窓蘭

粲粲幽蘭在彼巖阿春陽流輝惠風布和粲粲幽蘭在巖之下懿彼白石靜言偕處蘭生幽深孰知其芳自我貞素不知奚傷予懷芳馨逺莫致之援琴彈絲薄寫我私

題勉仁學士艸虫圖

種瓜於田旣勤且劬棄瓜於道遽厭其餘羣趨於腐爲蟻斯足虫睨於傍其亦有欲物各付物天道流行動植之微可玩生成

辭

雲山幽居圖

翠嶺兮岧岧白雲兮洋洋渺澄波兮滉瀁交春木兮芬芳息有廬兮濟有梁田可穡兮原可以桑蹇駑足兮周行時不處兮歳將晏遵東兮聊彷徉

顏谷辭【有序】

子初入小學聞先生長者說顏谷先生有道之士也又五年始能讀先生所爲文章發揚道徳之意時先生已歿矣今其子子明與余俱被召來京師得過從相講說因示先生所自作顏谷記伏讀數過蓋有以窺知先生之所存竊憾生晚不得撰杖履從後也作顏谷辭以志予意辭曰

山靑靑兮郁盤又英英兮白雲藹嘉樹兮顏谷流瀘水兮澄源源左右兮上有原田魚潛泳遊兮禾麻秀蕃谷中之人兮連居接門一姓盛大兮伯叔弟昆不斵爲飾兮朴之惇夕還誦弦兮畫行耨耘嗟嗟夫子兮超哉拔倫金玉爲質兮組繡文握亷秉節兮服義仁褘椒茝兮有馥其身逍搖徜徉兮以秋以春胡不永世兮溘飄塵嗟嗟夫子兮身去名存懷不可見兮空可聞世紛紛兮華薄羣安得碩人兮永親空望顏谷兮涕泗沾巾

培山書屋辭爲金學士作

崔嵬兮培山窈窕兮幽居前峩峩兮芳林俯澑澑兮澄渠鳥交交兮和鳴雲英英兮斂舒山中人兮采芝聊棲遲兮恬以愉集夫容兮爲衣雜蘭椒兮佩褘列左右兮圖書以旦以夕兮不知渇饑爰稽古兮唐虞惟孔顏兮吾之師世逺兮心同遊志千載兮樂且無期靜與動兮有時承景運兮翺翔登金門兮玉堂煥云漢兮發天章奉聖君兮九五化理兮道彌光睠山中兮故居渺予懷兮能忘

退軒辭

芝橑兮桂戶山阿兮水澨云鱗鱗兮石磊磊交松蘿兮延薜荔華紛紛兮襲予春之蘭兮秋之蕙羌何爲兮獨往舒蕭散兮泄泄念盛衰兮有時盍滿盈兮豫戒撫年歳兮將晏日斯徵兮月斯邁紛駸駸兮忘歸余何爲兮靡止攬吾轡兮旋軫返吾車兮舊裏恬澹兮以休全之兮終始懷夫子兮髙風邈遊心兮千載

題畫

延白雲兮山中蔭喬木兮水澨之君子兮空谷憺逍遙兮終歳

五言古詩

送尢文度歸吳中

我友整遐裝誓將起旋歸平明發城邑率彼東路馳爰與二三子祖餞臨郊岐中觴趣分袂恨恨使我悲嚶鳴求其友竊慕伐木詩平生攜手好何爲中仳離行當阻川岫安得睹光儀情惇思苦深久要諒不遺各言崇令徳庶保黃髮期

宿蔡冑秀才館中

肅肅髙館靜寥寥夜何其天漢當西樓流月正徘徊仰觀列宿懸俯視平湖漪良時奉嘉防執手敍所懷淸言以適意畱連忽忘疲且當娯玆夕明晨與子辭

夏夜用謝宣城韻答陸伯陽

連柝起髙城微鐘飄廣陌徘徊夏夜長懷人未眠客林風有餘淸庭月流虛白結思渺城南如何違促席

題蔡騏練林先塜圖

猶誦過庭教俄成陟岵悲塵生五色服空憶上堂時新塜楸梧緑深春雨露滋含情己無限更詠蓼莪詩

雜詩三首贈陸伯陽

中夜不能寐攬衣步前楹員靈肅淸穆涼風颯以興秋虫亦何悲流響於堦庭徘徊感節變緜緜憂思生四時擲人去忽如流電驚立身庶及時僶勉苦無成竊愁盛年邁將與秋艸並念之不得言俛黙傷我情

翩翩孤鴻鴈遙遙鳴且飛寒陰翳洲渚日暮將安歸棲棲客遊子獨往臨路岐薇食聊自甘卒嵗仍無衣達士守固窮遑卹寒與饑先民有遺言樂命復奚疑

南國有佳人皎皎懷芬芳被服紈與綺五色何煌煌容儀希世有音響流四方我懷往從晨徵越河梁喜遇誠獨難歡愛兩相當願得常攜手終嵗不相忘

漢江夜泛

泛舟入夜奄忽越江幹員景頺西林列宿粲以繁凝霜飛水裔回颷蕩微瀾孤鴻從北來哀鳴出雲間時遷物屢變遊子殊未還短褐不掩脛歳暮多苦寒悠悠念行邁慊慊懷所歡豈不固時命苦辛誠獨難感彼式微詩喟然興長嘆

將歸廬陵送朱智南上

朔風日云厲凜凜天雨霜徵夫念行役遊子思故鄕宿昔累歡宴一旦異飛翔晨興戒徒旅各已儼成裝齊驅上河橋祖送盈路傍駕言從此辭俯仰情內傷流波逝東渚浮雲越西岡去去逾萬里各在天一方嘉遇詎可期乖闕諒難忘惟當保貞素隨時以自臧

歸程阻風

淒風起西北日夕滿川坻寒云結重陰曜靈隠髙暉驚濤浩縱橫零雨何霏霏行人念往路怫郁多悲懷延領望故鄕誓將赴東歸臨津不能濟竚立以徘徊安得淩風翰奮絕起髙飛

同蔡騏尙逺尢安禮文度朱智仲禮楊翥仲舉蔡冑用嚴遊東山得剪字

步出城東門逍遙望云巘累月懷佳遊玆晨遂登踐梵宇繞層阿飛樓淩絕峴方塘涵湛碧喬林茂敷衍繁翳幽莫通丰茸紛不剪攀磴窮髙躋緣逕屢回轉是時微雨収輕霞澹舒捲睇遙素橫川俯夷緑盈陟降體自便顧睇心巳緬況接曠士言復偶釋子辯析空理弗昩違喧抱逾展何因此間棲永令浮慮遣

雪中飲陸伴讀斗室

新齋坐閒敞瑞雪晃淸姸寒消碧窓外光動玉琴前淹畱酌甘醴朗詠瑤華篇自然紛慮靜卽此對羣仙

送蔡冑秀才歸四明

僕夫起嚴裝白露晨未晞之子思舊廬星言赴旋歸路指東海陬翩翩忽如飛羈鳥懷並棲須防失相依仰首望鸞鷟何時接光輝山川信緬邈宿昔分不違無爲金玉音使我長歔欷

送宗上人歸君山

初維鄂渚楫又上嶽陽舟行住皆無系身輕波上漚寺連龍井近山壓洞庭流回望王城裏還來持鉢遊

送性上人歸巴陵獨松庵

老襌心湛寂身被七條衣端坐無言說誰知精道機初來鸚渚見又問嶽陽歸應憶松庵下諸僧候錫飛

題郭氏溪南齋

幽人諧靜適結宇臨溪園溪流淸且深逶迆帶平村楡桞植我楥逺岫列我門碧篠播春陰芙蓉麗秋暾逺絕往還迹遂忘防市喧坐翫孔氏書覃思古人言理日有得可以祛塵昏素琴𨿽無弦防酒常在尊意至時有適登髙睇澄源謳吟發舒散一寫中郁煩棲遲固夙尙貴賤命攸存知分吾所安誰謂輕華軒

斗湖道人詩

家臨斗湖濱門對斗湖上明鏡影香臺文波繡仙氅誦經無輟口譚道若指掌爲霖從潛虯飛符驅魍魎止水涵湛然可以諭心想一謝湖邊人終年罷來往

樵雲詩

悠悠南山云素心澹相似偶托樵采迹遂隠山雲際雲中有灌木四散枝葉繁薄剪去云翳詎令傷本根昨朝買斧來蹔入廬陵縣五馬出輝煌低頭愧相見芙蓉蕩晻靄環洲亦氛氳一返伐木處丁丁誰得聞

題施員外畫

久曠山水遊披圖適心目逺岫云外靑淸潭千丈緑芳尊集幽舫春鳥鳴髙木茅屋是誰家門無往來躅

送胡子澄遂安知縣

初日麗金閨香風含玉殿之子承湛恩銅章宰花縣匆匆下長浦靡靡經芳甸馳情在民瘼銘心答天眷嗟予重朋侶三春不相見偶聚還暌違臨岐空戀戀

送曽仲修訓導赴新淦

玉笥抗云漢金川泛晴虹山水互明麗照耀城邑中連延開綺構崔嵬表黌宮爼豆謹常祀弦歌曰沨沨君子抱徳藝出教屬時雍髙齋振木鐸濟濟來遊從峩冠講周孔表率誠在躬玆晨餞發軔飄拂乘長風因結故園想悵望南飛鴻

永丰曽氏龍潭書屋

開軒面澄潭潭水緑於染其下蟠蛟虯四時興有渰嘉樹羅蔥舊煙霞互舒斂晴漪漾春牖涼颸含暑簟俗轍謝經過書卷恆不掩探微心有得行素道無歉消搖視天宇油云馳冉冉庶跂沂上樂誰當嘆與防

送石彥誠徐聞知縣

朔風起嚴冬凜凜亙晨暮我友整行裝迢遙戒長路祖餞集朋儔暌離黯情緒念子惇徳義雍容古人度飲水必澄源涉蹊無枉步伊昔丞小邑�樂仁恕朅承公車徴同遊玉堂署遂荷遷秩榮還嬰理民務揚舲溯江湖停艫展丘墓行行睇嶺海稍稍侵煙霧恭惟承宣重豈復驅馳慮防興中牟治終流單父譽嗟予托久要慙乏贐者具惟期保貞素永副心所慕

竹間詩爲李伯葵賦

夙志在間適結宇城東隅修竹何漪漪樷生羅庭除𨿽無灌木防淸云郁紛敷四時自蒼翠寒暑常不渝天風起旦夕繞屋含笙竽何必來羊求靜閱古人書至理防有得陶然傾一壺油油天壤內安知憂與虞

晚過揚州

朝辭儀眞壩暮過廣陵城前汀交瞑色逺渡聞鐘聲微微初月輝湛湛天宇澄仰首望北辰眾星粲然明商颷從西來忽忽涼思生掩篷坐終夕嘅然念修程

邳州

岧岧下邳城浩浩河流騖佇立思徘徊古人今何處船頭見靑山山下連煙樹白鳥自幽間雙飛背人去

歌風臺

漢皇靖宇內六合承統禦萬乘還沛中龍旗翼鑾輅興情側微曰張筵防親故酒酣歌大風气勢排雲霧往績示殊偉丕圖懷永固眾起稱萬壽哉帝王度寛仁運乾剛四百隆鴻祚至今千載餘光華垂竹素崇臺面河曲穹碑倚煙樹我來屬秋杪維舟久瞻顧矯首芒碭云澹澹靑空曙

同金公素自棗林牐步至魯橋望鄒嶧山

捨舟步平名山望鄒嶧元气下磅礡黛色淩空碧千里瞻神秀羣峯避孤特常時濟物功有渰靈澤偉玆造化奇無應辱秦刻經旬坐局蹐一覽豁胸臆何當躋絕頂曠然見溟渤

胡學士山居六景

芳洲春艸

窈窕河上洲芊緜芳艸碧常與幽趣防消搖散輕防一往白玉堂經年無履迹望望楚江西煙波渺春色

墨潭秋月

峩峩墨潭山純浸潭水碧髙秋明月懸照見蜿蜒黒憶昔乘桂舟沿洄弄晴夕同時釣遊侶惆悵千里隔

滄江煙雨

憶昔滄江上煙雨時防防遙隠江波白復含江樹靑鳬鷖近屢見漁歌淸可聽何必撫圖畫然後怡性靈

天玉泉石

岧嶤天玉峯髙出南斗上自昔采靈芝托身此蕭爽掃石靑雲生鳴琴答泉響巳趨金門直猶結丹霞想

石屋晴瀾

石岡俯川澨嵌巗下成屋天際薫風來輕波蕩文縠上有相知人蕭散出塵俗永念故年時扁舟往來熟

螺岡晚照

西望金螺峯臨夕宜返照川明天光淨瀟灑若員嶠振衣援紫蘿淩髙發淸嘯解組如有期吾儕亦同調

題富春柴桑二圖

聖人撫昌運四海洽時雍間對桐江水湛然心迹同懷仁以輔義百世仰髙風

瑣瑣厭形役飄颻賦歸休開軒面南山黃花亦暎秋酒熟自可漉白社吾何求

送進士彭琉赴政和知縣

霜露凋卉木朔風激郊原之子戒行邁相送城南門馳車指甌越靡靡無停奔山川間道路气序異涼溫仳離方自玆曷舒中郁煩念子同鄕彥令質挺璵璠勁節夙所尙古道矢弗諼賓興屬昌期出宰膺明恩善政崇教育化理由身惇行矣懋樹立以副平生言

送康孔髙紀善還鄕

澤暄冰始泮林霽雪猶積肅肅徵輛馳翩翩城南陌以我同旅人防君獨歸客靑春別鄕縣白首滯京國念此增懷思何由盡離席

題王性存畫

輝輝山水麗雲樹藹靑蒼髣髴永嘉郡環臨西射堂朝回書閣靜對此故難忘

題蘆鴈

北風吹葭菼輕雲覆洲渚萬里鴈門來優哉此棲處南州少霜霰中田剰禾黍大夫不用贄虞人焉慕汝

雨中寄蔣用文院判

北風吹行雲淩虛俄澶漫城上朝雨懸渠裏寒潮斷退朝出天闕懷賢坐林館趨謁當何時聯珂待淸旦

送王彥鼒還南京【得離字】

旭日照圻甸北風寒路岐蕭蕭驄馬鳴矯矯將南馳停轡仍踟躕還顧與我辭念子我同裏且有中和資不見巳三載乖違復在玆山川緬迢逓何以贈仳離白圭易爲瑕素服易爲緇勉哉愼厥終以副平生期

送陳正言知府歸雲南【得銀字】

日照東南隅門有車馬賓飛蓋暎華轂髙鞍鏤素銀別我將有適念我夙所親山川萬里途逺行多苦辛何以贈暌違承流貴及民謙謙君子徳恂恂長者仁惡防好善言昔有大聖人稽古以力行敬哉願書紳

題勉仁學士歳寒圖

歲晏朔風勁雨雪何霏霏原陸莽蕭條百卉具巳萎鬱鬱淩雲松猗猗修竹枝皎皎林間梅鮮葩亦巳披並秀以相依況與瑤華宜瀟灑淸白居足怡君子懷艶陽耀丹蕚頳霞暎紫防當春豈不時不及商飊摧諒非沍寒節曷表貞素姿永托金石契遲暮以爲期

呂主事泰山春云圖

東岱五嶽宗雄誇齊魯疆磅礡據深廣峻極淩穹蒼春雲起膚寸乘風歘飄揚彌谷乍藹藹浮空忽洋洋日觀不可辧環道杳茫茫若人尙父裔家居岱之陽詩書際明世冠紱趨朝行引領日東眺含思在髙堂不聞泰山云作霖雨八荒僶勉勵所志以副君親望

送廖主事還南京

薊門宿雨霽西山翠如掃送子出城闉看山還懆懆念子匡廬秀秋官致身早皎潔瑚璉質嵗久聲逾好昔晤愧匆匆玆別仍艸艸百年防離合不覺壯巳老鬥酒慰羈顏商歌寫幽抱貴賤各有分貧富安足道何以贈暌違淸名逝爲寶

題伯牙子房子猷太白四圖

八音絲爲尊由來識者難邂逅兩相契何辭爲君歡妙絕山水操殷勤一再彈相知茍不盡徒貽後時嘆興王必有佐授道自有師長者幸賜教鞠躬敢辭卑向來一編書帷幄坐見施從容成功退去謁谷城祠都城二三月名花芳春車馬塡九衢歌鐘動四鄰焉知竹林下瀟灑絕纎塵興至時獨造淸風含八垠夫容九疊屛上有瀑布懸浩浩不可極銀河防靑天覽之登髙詠超然錦袍仙觀物當求源我欲升其巓

題髑髏圖

漆園傲世者放言出糟粕大觀天地間玩化以嘲謔晝夜自恆理生死等酬酢存順而歿寧焉往非吾樂

齋宿聽周編修彈琴

羣處諒有適單居恆鮮歡樂只眾君子齋沐此盤桓華缸照綺席香气藹焚蘭爰理嶧陽桐爲我三四彈遲遲寫啇意宛宛含幽嘆怡我中和抱滌我沈鬱端所懷在古操焉知淸夜防

李孟昭挽詩

月落城烏啼風淒寒露繁轜車戒明發祖送城南門挽者皆喪歌增我中郁煩向來相知人古道子克惇荊玉抱貞潔楚蘭含幽芬周行愼素履雅義播淸文表俗賴耆俊啟迪資多聞徳業之所造詵詵各髙騫如何乘化遷奄忽在玆晨渺渺東去波翩翩南飛雲銘旌望巳遙涕淚空沾巾

遊白雲觀【二首得白丹二字】

仲春气淸和招攜適所適揚防指靈阿聯鑣度修陌山開畫障明川含浮練白眞境歷逶迆闗敞虛寂旣歆道气澄緬望塵氛隔金鼎窺神丹玉壼潄雲液瀟灑兩仙童妙歌出金石石髓防當逢瓊芝庶可食

云防逺人境升髙適奇觀西瞻五華秀東顧緑漫漫坐玩金夫渠流詠翠瑯玕祥飈含桂樹仙禽唳石壇聞昔有至士於此養神丹飛蓋一朝舉翺翔紫霞端道髙用自超志一功匪難脫屣當何時相從命靑鸞

朱中書爲余寫溪山幽趣彥鼒南還遂以贈之並題詩云

山翠拂云淸溪光湛虛碧林亭攬澄爽超然適所適爲有江南趣持贈江南客公暇或披圖還應憶江北

西城宴集【得醉字】

置酒淸軒下衣冠聿來萃皆我同朝士各有祿與位昩爽趨在公日夕還未至屬玆嵗除暇一觴聊共醉匪徒展間闊亦復解劬瘁平生所相好豈不在名義中和誠可則貪鄙誠可戒僶勉以自彊前修庶足跂

送曽侍讀歸省

都城春如暄澹蕩風光好雪罷冰亦泮長空曀如掃文瀾漾太液晴霞湧瓊島顧我同署良行邁何艸艸髙堂念親癠夙夜心如搗豈無一觴酒爲子餞逺道去鄕三十年昔壯今巳老同邑不同歸臨岐增懆懆

題王孟楊檢討鶺鴒圖

平生急難意悵詠鶺鴒詩緑水夫渠後淸秋獨立時王家好兄弟對爾自怡怡

早發桃源

淩晨牽灘瀬將暮泊沙渚沙頭賣酒家好者釅於乳舟子沽大盎相共解勞苦飲酣意气豁放歌雜嘲語中夜風水聲儵如颯飛雨雞鳴棹謳發掛席逐前侶

題劉逸人樂畊捲

理生𨿽異業居世皆有務治本旣在玆食力余所慕九扈春始鳴興言向田墅初來正溝塍爰方藝禾黍𨿽有耘耨勞三時足甘雨嵗功聿已成屢丰報田祖儲貯何必多取具充寒暑有酒可同懽時時防鄰父旣醉去悠然登髙睇平楚一爲擊壤謡遊心緬千古

雪夜胡學士載酒見過劇飲四鼓乃罷明日辱詩次韻奉畣

開嵗巳旬浹消搖休暇中良宵雪初霽玉色明房櫳君子枉靑盼眷言寫懽悰豁達髙世情脫略塵慮空從者陳豆籩中筵粲鮮醲𨿽云朋侶稀屢促觴酌崇旋艫誚王子投轄嗤孟公气合自淹畱淸言益沨沨芬馨逼蘭茝和洽諧絲桐云巾耀朱氅初疑降靑童聽歌以成醉復如對南翁儵忽逾夜分起視月朧朧參差仰象緯沖融散條風雞鳴戒朝謁又促明發同

題陳叔起畫

靑山帶長林虛亭夐蕭爽溪水流玉虹天光涵滉瀁頫潔淹澹遊塞芳愜幽賞邈爾髙世懷脫略浮雲上惟有同心人扁舟日來往

舟次安山驛尙書蹇公奉勅南歸僕與公素北行臨岐執別情見乎辭

同來不同歸臨分俱慘戚昨日別家情何如此時劇悠悠北逝川杳杳南飛翼天寒道路遙相望恆相憶

題孫給事畫

山水諧素心幽居托林樾日暮澹無營超然孤興發時攜緑綺琴坐待靑天月

道傍杏花一樹盛開

碧艸初出地杏花紅滿枝粲粲耀晨旭盈盈嬌路岐稱我庭階賞植逺不可移翫之未忍別念當長育時

蓮葉舟圖

若人有道者脫迹凡塵中身輕禦一葉消搖若乘空仰接三光近前望十洲通超然遊汗漫不與世人同正月六日偕鄒汝舟庶子金用誠司直張伯原司諫過姚友直洗馬飲【得麗字】

緒風回微和靑陽肇新嵗官曹屬休暇朝簮盍交契虛館坐幽深南窓敞明麗淸言暢素抱至理有超詣醇醪寫芳冽嘉肴列甘脆觴行屢循環歡洽忘次第旣醉各巳歸獨淹余豈泥磬折辭主人斜月皎庭際

雨中寄鄒仲熙侍講

炎月苦淫雨抱疾坐幽居淖泥橫隘巷流潦溢深渠巳絕還往迹遂將人事疎時聞黃鳥鳴交交屋東隅豈無鬥酒酌閒玩古人書興懷在君子夙昔同歡娯契誼托金蘭淸徳重璠璵跬步不可卽而況千里餘仰瞻白日暉屏翳何由舒念離余未弭單居子何如

送王胡兩生歸西昌

卞和得荊璞獻之以爲珍當時不見信棄置同凡瑉任公釣東海終嵗無寸鱗一朝乃大獲厭足浙河濵丈夫遇有時屈伸理相因黃金築髙臺靑雲登要津古來公卿貴皆出畎畝民兩生吾鄕彥讀書非隠淪白日辭都門歸臥煙蘿春努力崇進修人生豈長貧

送劉憲副之四川【二首】

寒飈激原野鴻鴈紛南徵念我同心侶嵗暮萬里行蕭蕭驄馬鳴惻惻臨別情子懷亷潔操烱若冰壼淸偕處誠所樂離居非所寧矯首西黃鵠何時重合幷

聖皇禦四海華夷同一仁命吏乖撫綏乃有狂弗馴西羌近搆患邊人以憂勤王師振天討旦暮防奏聞丈夫效時用所重在安民肅淸固職分僶勉敷陽春

贈傅仲禮【二首】

猗蘭生磵阿邈與塵氛違淸泉帶樷薄白石相因依澹無艶麗質皎潔何菲菲惠風日披拂湛露晨未晞我樂往從之芳馨襲滿衣愛重不忍折徘徊暮忘歸

籊籊林間竹上拂靑雲涯淸虛挺直操特達含貞姿四時來天風鏘鏘韻笙箎常與松栢茂豈爲冰霜萎我樂往從之瀟灑同襟懷願言篤永好載謌有斐詩

七言長短句

送朱智南行

白日皦皦忽南馳流金爍石赫炎威念君行役當此時山髙水深路逶遲豈不慊慊思東歸渉歷險阻赴邊陲翩翩飛蓬風颺之君今一去來何時我但防防恆苦思黃鵠日暮獨逺飛徘徊感激淚霑衣

詠水鏡同陸伯陽作

秋江無雲風色靜怗怗涼波澈虛映佳人曉汲照新妝不知俯首濕羅裳

陳烈婦詩

結髮爲夫妻調琴弄瑟兩相宜生諧同室居死願終不離北風涼冽激庭樹中夜折我連理枝死者無復榮存者空何爲一雙南湖錦翼鳥雄先決起雌隨之嗟嗟陳烈婦金石眞自持

題寶義堂

晨雞喔喔東方明家家營利出門行東馳西走紛相逐百千取萬終不足髙堂靜居無所爲團團緑樹臨淸漪斑衣酌酒奉慈父賢兄令弟皆怡怡人生𨿽貧重有道黃金如山未爲寶

寄題聶訓導淸碧書捨【捲有陸員外畫吳中書詩】

沙羨初來識君面防酒髙堂促歡宴鸚沙鵠嶺遽分攜五載相思不相見片颿來往蕭灘下見爾灘前舊精舍碧嶂淸江淨俗氛古木流雲起炎夏往昔聞君此隠淪讀書學道擬終身山頭麋鹿下窺戶沙上鳬鷖不避人光風華月共徘徊秋桂春蘭迆邐開灑翰防常舒逸興賦詩往往發奇才時來未得安肥遁泮水橋門逐髦俊一官典教荷朝恩千里思家隔鄕信畫圖誰寫故園春題品兼看藻詠新南宮初傳米員外西掖皆知賈舍人我家林亭鷗浦側一住京華歸未得展捲因君激素懷更與裁詩寄相憶

送中書徐舍人歸省兼問訊乃父茂良

長安門上飛雪花長安門外客還家掛席龍河欲分手寒气飄飄墮杯酒憶昔君自桂林歸手持彩筆趨彤闈詔書五色出揮灑鸞翔鳯翥生光輝鄕裏靑雲多故人愛君於我更情親鑾坡鳯沼地淸切曵紱鳴琚皆近臣君住文江近楓嶺數年出門違定省九重昨日許歸寧千里長風去俄頃家人歲晚俟君來小洲寒梅花正開庭闈欣顧舞防樂鄰里爭看著繡回嚴君髙年重淸逸我曽黃鶴樓前識過庭想見問京華好爲慇懃道相憶

賦得彭郎磯送王澄淵知縣

彭郎磯連峯秀如馬蜿蜒崒嵂淩煙霄萬里江流走其下彭郎何處所大姑渺相望小姑雲鬟亦誰見對門一柱空靑蒼晴雲寒雨朝還夕飛鳥廻翔樹如簀楚舵吳檣日往來江上行人防今昔西連彭澤縣髙栁當縣門過者紛紛憶陶令小姑彭郎誰暇言去歲東來謁丹闕磯下徘徊淸興發今年作令蜀西行重過磯邊還有情情思彭澤千載士豈爲彭郎山水淸

送鄧指揮

鄧將軍家住文水濆十五襲父爵桓桓气淩雲二十年前尙年少鎭撫西湖到南詔紛紛蠻部未知名手提一劍身橫行去年蠢爾猶紛爭片言折之無不平萬里歸來報天子奏對邊情若流水禦前官賞賜勲勞象笏朱衣拜丹扆曙光曈曈射雙闕又奉天書戒明發靑驄玉勒飛騰驤楚水黔山去超忽雲南到時花未飛還以天恩諭逺夷只今四海遵文教獨恃短兵何所爲

送劉孝章南歸

北風吹洲渚十月蘆花飛經年別鄕郡寒冬方始歸朝發通濟橋暮瞻九華岑乘潮蕩蘭槳煙波愁我心家住廬陵近文水靑春爲客都城裏常時車馬來故人自擁比課童子知君力學富詩書心似閒雲隨捲舒夜夢髙堂見親面曉起歸情疾於箭嗟予握手未斯須臨岐無那增煩紆明年春鴈聯翩過莫向山中斷寄書

湘潭王知縣城南親捨詩

永嘉城南親舎幽永嘉城上云悠悠三年作官慕祿養每日思親增別愁愁心常逐湘流水直到城南海東涘人生樂親貴及時未報君恩未得歸他年官頒五花誥一門慈孝有光輝

呂梁洪

呂梁洪截流巉巖立巨石森若虎豹蹲欹側洪波中射勢怒激鳴聲喧豗萬鼓擊自昔疏鑿出神力側身望之皆辟易蜀江瞿塘險莫敵百丈牽船載牛軛棹夫操篙捷貫的君不見北來南去皆安流未若人心不可測

涿州行

四郊茫茫沙艸白靑山迢遙亙西北涿州百里近都門北來南去無晨昏道邊郵亭連古堠時平不置官軍守土墻茆屋盡耕屯半挿靑簾賣新酒牛車轔轔衝早寒爭先槀稭輸縣官少年家家便騎射雉兔如林不論價由來意气傾山岡邂逅相逢肯相借伐石爲碑記古人淒涼遺刻百年存摩挲三嘆憶盛徳路人爲指樓桑村

題山水畫圖贈胡存淵南歸

胡先生家住鷗江上半生宦遊走湖海林泉不歸勞夢想誰爲防染三尺綃流水磯頭疊靑嶂气勢崢嶸五千丈春云如波浮滉漾蒼松森立蛟虯蟠白日天風動蕭爽幽防適意翫飛淙散誕何人獨長往先生撫圖心懩懩三顧之山憶仙掌岫幌巖扉久寂寥芝艸瑯玕爲誰長童子松陰抱琴路想象當時舊行處淸節書臺望杳微彷佛龍湫起煙霧胡先生明日歸帆蹔南去玉笥匡廬莫淹駐仙人盧度待公來立把瓊簫倚春樹

蕭子敬之官嶺表以無爲眞人寫竹求題

上淸眞人紫府仙手揮玉管開雲煙翩然騎鳯遡寥廓空有遺迹人間傳相隨萬里南溟路對座朝朝瀉靑露春雷起蟄正及時變化須防解飛去

題劉伯塤所藏雲山圖

一片靑山是何處復嶺層巒淸可數春來縹緲生白雲雲際連延見芳樹雨聲半夜漲溪流隠者虛亭近水幽防常書帙有眞樂況復同志來扁舟展圖彷佛沙溪路四十年餘記曽去鵝鼻峯髙捲翠嵐雞潭波靜澄寒霧百川先生富天趣一笑相逢豁襟度攜酒持魚踏白沙共我酣唫不知暮先生乘雲竟不歸令弟郎曹榮錦衣毎同感慨論疇昔還憶舊遊心不違我愧非才侍丹闕壯歲叨榮巳華髮投簮他日或防恩更訪沙溪棹月明

奉教圍獵擒虎歌

山頭圍獵日將午猛士如林盡貔虎淩雲銅角一聲落馳馬爭前捷飛羽艸間咆哮誰敢攖赤手縛之如縛防柙中耽耽目如炬猶激陰風動平楚生擒一虎直百獸況乃殺獲連四五睿情所重揚威武奏凱歸營疊笳鼓山村羔豚散不收掃除民患民無憂歡呼仰荷儲皇賜道傍拜舞歌千秋

友松軒

蒼楠翠栢連山丘楊家繞屋靑松稠百年雨露涵深澤六月涼爽如淸秋勢淩千尺浮雲外黛色團團拱車蓋陰森晝晦起蛟虯蕭瑟天風振竽籟若人好學懷奇姿瓊林秀出瑚枝由來孤髙秉異尙愛此挺特同心期結廬松下棲遲久坐臥看松與松友勁操何殊處士梅閒情未說先生桞才髙何必老深林淸廟明堂防見防惟應晚歲冰霜節永矢平生金石心

題曽學士竹

石田篔簹不百个滿池羃羃春云陰神仙疑來旌節降風雨欲動蛟龍吟江南種竹家家好北來見竹如見寶何人胸中富淇澳醉墨淋漓爲公掃六月蕭蕭不知夏白日長空翠如瀉九龍山人不可作對此陰森亦蕭灑馬頭紅塵千丈深朝馳暮走積滿襟興來拂衣何所適夢憶山陰修竹林愛君城西捲雨軒蕭爽可以舒郁煩朝回借坐共永日不須砍鱠傾金尊

送田郎中還南京武庫

故人昨日南京來玆晨還向南京去過門握手一相見遽別能無黯情緒十載勤勞地官屬富有聲華照郎署太平武備五兵戢陞擢還應屬祈父功名淹速各有時所重持身在淸素玉堂學士子同鄕索我題詩贈行路是時雨霽都門道沈霧飛埃淨於掃日射西山如錦屏紫翠夫渠湧瓊島長風吹帆發潞河齊魯山川坐看好江南嵗晚還相思努力榮名以爲寶

題嚴氏光逺堂

朴山先生天下士明經著書遺來世宰相持書獻天子寵召除官列中祕結纓彯組靑瑣闈蕭散終懷荷芰衣明日上書乞身去萬里碧霄鴻鵠飛窈窕煙霞防丘壑共羨知防返眞樂園田舊繞柴桑居山水淸於富春郭又百餘歲傳曽孫束帛徴起官橋門峩冠正席講周孔詵詵俊彥羅璵璠兩賢出處各有道前後聲華相暎好光逺堂中春不窮喬木風煙拂晴昊挿架牙籖萬卷存焚香掃徑無塵喧階前暖翠看慈竹嵗嵗年年蕃子孫

爲行儉題五杏圖贈院判蔣主善

昔時廬山仙杏花千樹萬樹如丹砂照巖炫谷總春色功成仙駕登紫霞淮南蔣氏今董奉父子聲名萬金重聖朝國醫非一手蔣氏奇能比星鳯鳯池舍人寫此圖賢貴固與凡民殊玉堂學士經濟具何啻報功論五株

送彭禦史歸養【得忠字】

銀鞍金勒赤汗驄鐡冠霜簡衣繡紅祗事明主趨九重豈不夙夜懷匪躬北堂違逺心衝衝日斯徵兮薄髙舂天鑑孔邇昭微衷鳴佩朝下篷萊宮惠風條暢淑景融我出祖餞城之東念子夙昔言笑同含思凝睇防飛鴻𨿽有羽翼不能從人之大節孝與忠永矢弗諼在敬恭何以贈子嵗寒松期子譽名揚永終

爲鐘舍人題孟端竹

近年畫竹擅名譽九龍山人誰比肩歘忽乘雲去無迹但有遺墨人間傳中書彩箋盈尺許寫贈平生鳯池侶彷佛瀟湘月下船掀篷臥看靑鸞舞翠簾不捲瑚鉤虛亭六月風颼颼山人或者念疇昔云端應下蒼精虯

郭端僉憲之交趾【家故有葵菊堂】

宮錦繡爲衣靑驄白玉蹄官遷五嶺外路出大江西艸堂舊在雩陽郭便道還家意偏樂水色山光瀉向人紫葵黃菊嗟非昨手持憲節重肅肅念王程聲馳白簡飛霜厲气壓黃茅瘴霧淸只今瘡痍極邊土宵旰憂勤荷明主未須搏擊防殊勲好盡懷綏副當寧

賦得薊門行送胡元節廣東憲使

晨起出薊門念卿萬里客驄馬錦連錢嚼嚙黃金勒卿行銜命有光輝朝下初辭靑瑣闈西山曉翠凝瓊佩北闕睛霞艶繡衣紛紛相送薊門路絲繩玉壺瀉春露今朝攜手當薊門明朝相憶知何處登車攬轡志澄淸知卿慷慨自平生他時廣海成功日還憶薊門臨別情

臨川吳氏慈節堂

結髮被衿帨來爲君子嬪行年始三八空遺未亡身玉臺寂寞掩明鏡羅帷慘澹棲暗塵膝下兩男兒提攜心獨苦寒窓雪夜課詩書虛牖霜晨把機杼臨階雙桂同本根春風並秀淩靑雲煌煌珠翟明鶴髮壽酒日進慈顏醺嫁時白玉鏡團團光皎潔百年髙堂樂未央長看淸輝似明月

送楊參政致仕歸永嘉兼簡宗豫

楊大夫起自章逢儒淸涵烱烱冰玉壺平生胸中書萬卷上溯鄒魯窺唐虞年未四十遊帝都朝朝冠佩明庭趨退陪天官品量天下士區別髙下賢與愚縉紳可望不可近大夫自視澹若無出佐方嶽薇垣居施政不亟亦不徐春風披拂枯槁蘇時雨霑灑惠化敷閩南八郡五十邑詠歌鼓舞連道途列聖相承三十載大夫夷險一節終不渝白髮如絲未全老成功而退合天道山林鐘鼎固有命得退還應健時好五月燕南雨晴早淸鶯啼滿緑楊煙舞蝶翩翩弄芳艸大夫拂袂出都門我往餞之心懆懆逸翮爭騫銀漢云蹇駑尙戀天閒皁雁蕩秀拔東海堧夫容作花浦嶼妍謝公舊遊淸境在解紱可以長周旋何須吳歌越舞酣髙筵何須丹砂玉屑圖永年但令俯仰無愧天任情隨意合自然武英學士淸無恙鶴氅云巾曰來往太史行將望聚星定在斗城華蓋上

題朱給事所藏馬牛二圖

矯矯皆雄姿來從渥窪涘金羈未絡頭散誕春風裏試令剪拂效驅馳君看一日輕千里

宛宛栁絲柔緜緜芳艸緑三月耕犂閒春田雨新足紛紛陌上驟靑驄獨占溪南坐黃犢

賦得滕王閣送別

章江西來繞洪州滕王髙閣臨江流滕王去後無千嵗髙閣人間幾興廢昔聞貞觀全盛時大廷金冊封宗支時平還出領旌節富貴非常驕逸滋正對西山俯南浦雕欄朱檻參差起玳筵鳯管雜龍笙白晝懽聲彩雲裏畱連晚日下簾鉤別有漁歌聞上頭回眸共眄滄洲際杏彩蘭嬌影娥翠只言歡樂殊未央城頭一夜飛秋霜三春榮盛逐流水佩玉鳴鑾俱渺茫年深代易無此閣好事何人爲重作絕世流傳蛺蝶圖東風粉色皆消落只今閣空臺亦平瀕江但有滕王亭松門薄暮掩修竹數葉蕭蕭寒雨靑當時棄徳耽遊宴身後荒涼竟誰嘆一種南昌孺子亭行人下馬思東漢君行幾日過江津弔覽應知作賦新文章自昔三王盛還見今人繼昔人

題勤司務畫

峩峩靑山英英白雲緣岡繞岸合蒼翠澄波浩蕩龍鱗文蕭散彼何人樓居托幽谷心與雲山淸坐看雲山熟釣魚艇子一絲風門外還來張子同沃洲禹穴定何處夢想江南越中路白頭無補負明時亦欲投簮采芝去

古樂府同陸伯陽作

巫山髙

巫山髙髙十二峯連崖疊巘重復重昔時陽臺下神女翠斂紅銷空處所朝朝峽裏望氛氳可憐猶似作行雲相思巳下霑裳淚況復猿啼不可聞

蜀道難

蜀山峩峩連劍閣百丈飛崖俯奔壑逶迆鳥道出雲中江橫石棧淩虛空行人未行先膽落馬足淩競度還卻由來此路險莫當王遵防馭如康莊未若人心有﨑曲眼前十步能摧轂

秋夜長

月明星稀河漢涼髙秋蟋蟀鳴洞房愁人不寐獨彷徨披衣徐步出東廂白露如玉蘭委芳感激涕淚紛縱橫爲君含思思斷腸念君迢遙異他鄕欲往從之河無梁夜長悠悠夜未央援琴彈絲寫哀傷山川萬里永相望我獨與爾爲參商

楊白花

楊白花逐風起含霜弄雪太輕盈蕩日搖春無定止樓中佳人雙翠顰坐見紛紛渡江水天長水闊花渺茫一曲悲歌思千里

將進酒

將進酒酒滿甌華饌肆陳炰羔炙牛將進酒酒滿觴髙懷雅度眾賓在堂將進酒勿蹉跎奉君壽爲君歌白日西逝黃河東馳人生幾時將進酒靑天翳云滄海揚波人生柰何將進酒晴光搖蕩二月時紫花葳防黃栁垂花前百鳥春亂啼玉顏雪皎揚素眉淸歌宛轉舞逶迆將進酒君莫辭

君馬黃

君馬黃我馬白並出靑樓東俱馳緑楊陌陌頭春日遊人多復恐紅塵暗玉珂長安大道淨如洗回轡聯翩若流水一雙意气逼靑春共指天門五雲裏男兒髙步防成名何須一日千里行

紫驑馬

紫驑馬黃金韉五花錯落錦連錢三鬃剪出鳴向天紅絲飾鞚瑚鞭揚鞭攬轡殊慨然願得出身事明主馳馬揮刀奮威武一爲除凶報千古

行路難

行路難路多岐靑天白日光洞地出門相背東西馳憶昔貧賤時兩情如膠漆共言生死不相違握手披肝誓天日君今得意成大勲金章封侯防主恩六曹貴臣卻避馬兩府官僚趨過門一朝富貴誰能及翻笑傍人百憂集平生金石安足論對面云泥不相揖世事悠悠安可期芳春花木秋易衰冰霜歲寒不攺色卻羨南山松栢枝

陌上桑

陌上桑柔條未全勁碧葉紛低昻秦家女兒年十五朝日成妝把筐筥把筐筥盈盈南陌前明珠結寶帶翡翠貼花鈿一身皎皎盡成妍使君從南來顧盼久徘徊遙見東方騎惆悵空乘五馬回

闗山月

闗山月皎潔如淸霜連營接幕夕流光流光猶得照故園徵人見月徒傷魂四時望如流去可惜韶華暗中度深閨少年兩別離還如嬋娟缺半規缺半規三五來復圓一身逺戍何時旋

結客少年塲行

置酒髙堂上嘉殽列肥鮮結交並豪俠四座皆少年意气不復殊肝膽相披宣仰視白日輝一言誓靑天貽我紫綺裘報君瑚鉤暮從邯鄲飲朝入洛城遊橫行無七貴傲睨淩五侯腰間雙靑龍精光含九秋投軀報知巳慷慨當仇讐性命如鴻毛夕死無怨尢

從軍行六章

少小從六軍英聲振三邊拓疆有勲業貂蟬二十年遭遇亨嘉辰萬里淨烽煙顧視雙寶刀精光猶徹天寶刀白晝鳴旄頭出西陲平明有詔書遴選行率師甲士百萬餘桓桓各如貔慷慨出門去妻子安足辭出門意气都上馬跨雕鞍旌旗亙千里戈矛霜雪寒來蘇望苦深遄驅敢辭難經過令嚴肅雞狗亦得安令嚴豈不惜軍動良苦辛冰行屢及暮露坐恆達晨所倚主將明撫養義且仁恩威兩無遺誰不思奮身奮身一何勇壓敵三重圍師行倚大義奇謀定足希所向勢莫當降者日以歸殺之昧天道縱之表皇威皇威旣淸肅奏凱發回軍明旦謁金門飲至勞殊勲賞賚過百千麾下歘見分拜稽謝萬乘歸釣淸江濆

雨雪曲

邊城九月盡雨雪正霏霏兼霰侵氊幕如冰晃鐡衣塞垣深莫辧邊云冷不飛鬢毛分可擬徵戍防時歸

上之回

傳警甘泉外揚鑾載道周回中戒巡省云動赴遐陬春色承雕輦山光影翠旒吾皇億萬嵗嵗嵗總來遊

芳樹曲

陽和二月時列樹發葳防凝輝暎綺閣飄香度錦帷蝶戱棲浮蕋鶯響隠髙枝芳華今若此千春亦不移

折楊栁

雙堤夾道傍垂栁復垂楊攀條知色攺綴絮訝絲長思婦悲遲暮徵夫望故鄕一聞淸角起誰不淚霑裳

江南行【二首】

家住橫塘口船開去漸遙歸時不愁暮出浦正乘潮偶來長浦裏相伴采蓮歸並船打兩槳濺水濕羅衣

自君之出矣【二首】

自君之出矣聞道戍涼州思君如明月夜夜向西流自君之出矣鏡臺塵网生思君如海水浩蕩何時平

東裏詩集卷一

欽定四庫全書

東裏詩集卷二

明楊士奇撰五言律

次韻陸伯陽林塘晚詠兼簡雷道夫【二首】

金門趨講罷西園日暮時繁陰交雜樹輕浪散淸池玩芳因坐久延月卻歸遲還與同袍侶攜手詠新詩髙居傍城闕隙地富園林天風下修竹鏘鏘韻玉琴浮觴淸沼曲憇石碧梧陰別有聞佳詠因之仰素心

貧樂堂

艸色防松門靑山緑樹村種蔬成小圃飲水必澂源每究賢人樂時同靜者論窮通自有分非爲薄華軒

觀海生詩爲臨海令作

作縣臨東海當年眺覽中水雲連浩渺心境合昭融己愜觀瀾趣還思作楫功有才終利涉非比望洋同

髙巨川挽詩

保障臨江曲荒城己半隳重尋耆舊傳愁說亂離時鄕裏思遺徳河山識令儀孤墳三尺在落日有餘悲

善樂堂

家惟經籍富數世坐丘園善樂承先訓心淸味道言穿林無曲徑引水得澂源旦暮悠然處南山正對門

題貝敎諭容與軒

金川帶玉笥此地托幽軒旦暮無塵事弦歌近縣門傍花晴散帙延月夜開樽容與存吾道長令學者尊

送舒有常知縣赴永春

幸際文明世誰甘畎畝民再來趨北闕九月赴南閩紅樹吳門郭靑簾海上津有才當撫字卓魯亦何人

贈魏將軍

銕馬載雕弓身輕百戰中聖朝初偃武髙爵竟論功帶鏤銀花白衣裁繡錦紅西淸五云下長衞大明宮

賦得滄浪送陳景祺之襄陽知府

漢水帶襄城滄浪舊有名分符來五馬如練照雙旌濟涉思爲楫聽歌想濯纓須令郡人說堪比使君淸

送給事中姚山赴河南僉憲

觀風在激揚今喜擢蘇章袖有銀臺筆衣含玉殿香河流明憲節嵩嶽對公堂想見澂淸日歌聲滿洛陽

髙郵

四顧無山色蒼茫極逺天水雲涵郡郭秔稻被湖田艸舎津頭市菱歌栁外船覊愁念前路非爲別離牽

過武城縣

河上皆民舎波光暎葦扉靑裠沽酒過白髮載鮮歸倉廩丰年積弦歌古俗稀徵颿未可住還逐暮雲飛

任丘道中

霜栁未全稀風沙不住飛居人過驛盡獵火隔河微客路衝寒景天恩戀禁闈金臺行漸逺回首思依依

晚次景州遇李頎給事呂文質進士

下馬郭西村蕭條盡掩門荒城明落景獨樹出平原野水條侯墓寒蕪董氏園閒因訪遺事邂逅故人論

重過濟寧

閭井皆臨牐郊原四望平橫峯連岱嶽分水向彭城笳鼓屯千騎舟車防兩京沿洄未能住俱是重王程

挽盧侍郎【二首】

三十趨京國同時復有誰貴爲祈父佐長在縉雲司物化嗟何速神遊不可知淒涼山浦側千古葬靈輀無復相逢處相思每獨哀眞成雕鶚奮忽殞棟梁材艸露晞還落河流去或回空餘一片月夜夜照中臺

送張鳴玉贑州知府

北闕捧恩榮西江戒驛程悠悠驅五馬冉冉度雙旌政得防人愛心如贑水淸崆峒千丈碧應勒使君名

送胡元節廣西憲使

騘馬赤茸秋臨岐嘶未休朝廷用儒雅風紀得才猷天逺三湘外霜含八桂秋貪漁嗟薄俗表率在名流

早度淸流闗

地險雄江北崩云亂石髙古人成敗逺行客往來勞霧壑疑藏豹風林訝嘯猱五年重過此霜防舊靑袍

蕭知州淸省居【二首】

白髮灤州守邦畿久著稱心淸何所似皎潔玉壺冰數米功難致烹鮮道可憑從知淸淨理未愧古人能廨宇淸如水時平案牘稀堦前幽鳥下簾外白雲飛易簡民從化亷平吏息機鳴琴過日夕玩月澹忘歸

非所寄示康甥榮

旦暮圜扉下淸羸念爾身閉門堪避俗省事足怡神藥裏時常檢書燈夜少親亦知相念切來問勿頻頻

題劉士皆雲林小畫

春霧曉初收春山翠欲流林霏疑雨潤嵐彩近天浮故里三華麓當年一葉舟看圖渾彷佛虛負水亭幽

月池彭母挽詩【二首士揚之母】

七十人間世居四十餘冰霜明婦節燈火課兒書堂掩春暉暗烏啼夜月虛白頭遊子淚和血灑衣裾誰不爲孀婦風霜苦自持人情易衰薄親戚厭�舊篋藏遺簡寒機理斷絲百年池上月曽照育孤時

題楊學士畫【二首】

羣山開奕奕淸磵繞沄沄靉叇疑浮玉巑岏訝染纁巖芝香可茹林翠暖如燻想見幽棲者塵喧了不聞素琴兼白鶴瀟灑散髙蹤境類金精迥山如玉笥重泉香流石乳霞彩拂虯松溪上桃花滿神仙倘解逢

夜兩壞壁簡鄰居諸君子

雨深頽屋壁夜起攬衣趨入室風翻幔緣階水倒渠未沈防下釜急護案頭書得似東西捨髙眠總晏如

送劉編修朝宗赴九江敎授【二首】

昔過潯陽郡憑髙暢客情廬山當近郭江水帶孤城茅屋家家淨漁舟个个輕廣文懷散逸此去課諸生去上還鄕路天恩便養親拜辭金殿直謝別玉堂人山水濓溪近風煙栗裏鄰懷賢知有志應不負靑春

行天壽山

連騎去駸駸緣岡復度林杏花明似繡楊栁淡含金萬物亨嘉日先朝種植心白頭供俸在俯仰一霑襟

曉起

曉起侵風露黃埃湧素袍如林行隊伍緣澗燿旗旄細馬馳能捷蒼鷹奮欲髙從臣稀奏賦心切聖躬勞

行營夜雨

雨來從薄暮霑灑夜將防稍喜塵埃息何由衾席乾天心存發育人事有憂歡森立戈殳士通宵念爾難

早行

聨騎載旌防移營亂壠田人行風露下月轉鬥牛邊涉澗泥沾袂穿林艸沒韀數家茅屋小彷佛見炊煙

衝雨

晨起衝寒雨艱難念僕夫山田行沮洳石徑度﨑嶇矯矯虞張弋桓桓士執殳肩輿扶老病扈蹕愧殘軀

次韻黃少保過田家有感

水旱農艱食玆鄕實可嗟掃田紛拾稗爲飯雜蒸沙嵗賦徵仍急秋成望苦賖吾徒何補益肉食老京華

晚度宻云北山絕頂

常奉垂堂戒其如扈蹕何髙疑登玉壘近恐逼銀河宛轉捫蘿上低回避石過前途看漸晚力盡敢蹉跎

送周布政之官三山

禦苑栁初春龍河冰始泮祗命辭彤闈驅車候淸旦超遙起雲翼光華升玉瓚逺別期譽名無爲乖闕嘆

題梅花圖

昔者江南住棲遲萬玉林只今圖畫見遺恨別離深凜凜嵗寒意娟娟冰雪心北人知愛少閒伴小窗吟

送袁文理【二首】

昔我艱虞日於君邂逅歡相看羨玉樹遂擬托金蘭嵗月分攜久江湖聚晤難喜聞嘉政滿薦剡出臺端入覲初相見陞除遽不畱還尋江左路問買浙西舟桑梓歸應蚤蒓鱸到及秋佇聞寛卹治爲解別離愁

寄尢文度【二首】

苦憶尢防議投簮養病勞卑棲人總厭閒散自能髙廚卻胡奴米門深仲蔚蒿平生冰雪意猶足重吾曹三年別帝京歸臥闔閭城貧病疎朋友艱難倚弟兄香焚瓦鼎細寒擁紙屏淸自有牀頭易時時暢道情

寄黃宗豫少保

佩玉娛親日衣拋五色文身閒疎藥裹庭靜對鑪燻醉寫泉頭竹吟看海上雲從知蕭散地一飯不忘君

鄒謙所孝思堂

墓築蕪湖縣因之托數椽卻思嚴譴日感泣更生年十口今誰在孤身秪自憐朝朝松栢地拜跽薦寒泉

早發

行營侵曙發風露不勝淸海色微茫動林霏杳靄生六軍嚴虎衞萬騎翼霓旌七九流年外含毫扈逺徵

觀獵

揚旌表四岑環防擁如林己失千尋險寧遺三穴深春搜元有典時育亦闗心解网商王徳光輝尙至今

早入薊州【古漁陽郡】

極目平無際靑山畫不如彩雲迎霽旭翠栁帶澄渠地重城逾壯年丰廩有餘未應兩岐詠獨系漢人書

自題小像寄鄕邑親故

兩京三十載夢寐在鄕閭叨防承明主匡時愧腐儒淹畱帶緩愁思鬢毛疎惟有秋霜意今吾是故吾

送黃養正【二首】

歷事三朝聖曽防當寧知手持五色筆常在鳳凰池雪霽城南路春融栁外澌還家自足喜報國豈應遲文明門外栁頻折送人歸竊防吾何補懷鄕志屢違越潮天際白吳樹雨中微羨爾乘仙舫東南去似飛

送陳公餘赴臺州敎授詩【有序二首】

表侄陳公餘不相見十年比以棗陽敎諭考滿來北京畱四閱月旦夕聚防得慰藉每用感念前十六七年公餘及其弟公延在南京以世婣故於予相聚甚樂而與公延聚尢久今公延墓木拱矣余未甞不思之而悲聞其孤異孱弱不立又未甞不自愧無能以振起之也間與公餘及此皆用欿然公餘今陞敎授將赴臺州蓋予又有感者始予至京師臺之文學老成在詞林學省者皆與予厚有相益之樂而淪謝盡矣每一追念悵然無己然聞其鄕風流文雅故在也公餘得典敎於此足以行志將人才日益有出而餘力亦必可以及異故因作詩贈公餘並記所感云

陳氏聨雙璧京華舊合並蚤終悲令弟久別見難兄受命辭丹闕之官向赤城相逢己多嘅相送更勝情海上天臺郡云邊島嶼靑交遊如昨日夢寐想平生鄕裏風仍厚詩書化易行公堂無外事弦誦有餘淸

鄭村【內廏牧地】

十里都城外天淸見逺山斷渠冰奠玉連樹葉飛丹牧苑千羣出耕畬萬頃閒賜田思往事雙淚不勝彈【洪熙元年四月賜士奇田二頃於此當時辭之逾月宮車晏駕矣】

早發李家橋

霜气欺貂帽風埃壓毳袍天連東海近斗轉北辰髙戈防紛成隊衣冠總屬櫜衰年仍竊防扈蹕敢辭勞

應制兩詠

五色鸚鵡

異質超同類光輝五色並非闗憐巧語所重表文明香粒金爲勺甘泉玉作罌君恩無限好能忘隴山情

白鳩

本與鳳同類名官自昔時蕭蕭閒雅意皎皎潔淸姿金屋看尢好瓊林息正宜和鳴致甘雨丰嵗足公私

扈從度居庸闗登八達嶺

盤回躋峻崄嵐翠濕紛紛巘路平銀漢闗樓俯白雲朝廷須講武扈從總能文獨立舒長嘯風淸上界聞

岔道觀獵

己度重闗險初臨廣野平嵐兼逺水白山擁半空靑扈蹕同三事搜原合五兵農閒陪閱武亦得暢予情

聞角

風靜周廬夕營門角起愁不須三弄徹對月淚先流楊栁飄還合梅花落未休鄕心已無限何必在邊州

挽黃行中檢討

霜霰零瓊樹天寒一夕摧竟如東逝水無復卻西回世數金閨彥人思玉署才舊時來往路重過不勝哀

黃處士挽詩

簮組名家後詩書奕世承艱危持行義蕭散在林坰韶光驚石火精爽閟泉扃徒使相知者含悲誦冢銘

樊通政雪霽艸堂

輕風解寒沍初日麗丘林檐際防懸澑窗中見遙岑淸和蕩淑气浩暢發衝襟余色皎如玉吾將比素心

勉仁少傅行營置酒就席奉簡同寅

萬乘行春日千官得共陪石林穿窅窱澗道歷邅回酒載黃封賜人聨玉署才解鞍廬帳下隨意防金罍

送襄陽王時中知縣

銅章仍出宰金闕己知名歸治中牟縣重經故郢城輕霞江樹曉疎雨漢晴還憶滄浪曲淸泠好濯纓獨遊山寺奉簡宗豫少保勉仁少傅濟太常

扈蹕愧無能同官喜得朋芳林時獨往淸境遂閒登碑古封文蘚泉幽羃翠藤欲題巖畔石歷覽記吾曽

夜發岔道赴懷來

明月下西嶺天髙北斗斜驚風起中夜捲地簸飛沙磊磊道間石喧喧橋外車過城曙色動連騎發簫笳

早發老鴉莊

皷角動行營翩翩從羽旌月明人影亂沙軟馬蹄輕本乏籌邊略恆存事主誠叨榮何補益慚愧負平生

早發安家堡

上馬逐西風風寒夜正中眾星斜轉北一水背馳東不恨馮唐老虛懷杜甫忠祗勤扈龍馭何暇卹防躬

望昌平

百里近皇都蕭條邑井孤夏霖頻泛濫秋穀竟虛無官府猶徵役朝廷已罷租緬懷劉諫議千載愧吾徒

五言排律

送向誠隨侍赴九宮山

神境三光表王車十月行霜隨龍斾肅風送馬蹄輕雲館迎千乘仙臺望五城巖前金竈古樹杪玉泉鳴聽講淮南道聞吹子晉笙遙知隨侍好頻有詠歌聲

題山水畫

際海飛初旭淩空疊逺岑嵐端浮石筍霞畔擁金林島嶼紅濤上藤蘿翠壁陰連帆乘浩髙閣倚嵚崟江路緣頻轉云居望轉深依防廬阜下彷佛越溪潯展玩銷紛慮經營見苦心定應何處所思與謝公尋

送王瀘淵攺訓導上杭

寥落新安邑橫經已十年朝盤飡有粟夜榻坐無氊濟濟來衿佩洋洋聽誦弦學規兼體用祀禮備精防東魯文衡撤南閩敎鐸遷肯辭行道逺自喜過家便天霽雲橫嶽潮平雨溢川別離將萬里書問若爲傳

余姚陳氏嘉防樓

邑裏稽山麓樓居浙水湄雕欄出翠樹藻井暎華芝逺眺通吳防髙攀近尾箕雲乘鸚鵡落瀑帶鳳凰垂聖化升平日天恩長養時四郊無夜警萬物譪春熈畊有如坻積歌聞擊壤辭都將欣愜意持用表蘭楣

分題送史郎中代時彥學防徳遵【三首】

驛樓

靡靡遵歸路岧岧見驛樓朱簾迎日卷畫栱礙云浮眺覽通恆岱躋攀切鬥牛乘軺來使節馳驛駐行騶送爾今重過憑髙試一畱詩成淸似玉灑翰記曽遊

河梁

河水深無極河梁構石崇暎波疑墜月倚岸訝垂虹華表東西出蘭舟上下通屢經題柱客誰論濟川功甃古苔紋暗亭虛栁色濃送君攜手處徵騎莫匆匆

芙蓉

菡萏開初盛池塘及早秋根從玉井得葉似鏡湖稠麗彩凝雲動淸香抱露浮娉婷漢女出窈窕洛神遊折贈寧忘逺聽歌或弭愁惟將君子意臨別寄綢繆

七夕送丁侃吳江敎諭

玉露下靑防銀河防兩星故人當逺別獨棹發前汀曉月滄州路秋風泗上亭芰荷香欲過楊栁翠將零小邑連吳郡靑山滿洞庭官居自有適況乃坐譚經

代徳遵送嚴士正赴江陰訓導【得來字】

之官辭玉闕送別傍金臺蹔駐城陰騎同傾栁下杯念離俱繾綣欲發更徘徊逺樹靑如薺春波緑勝苔路馳兼水陸舟泛歷沿洄之子儒家秀前賢世徳培羽儀明鸑鷟器質抱瓊瑰聖代蜚騰早亨衢特達開三吳推道院百里富英才習禮延陵邑談詩匡鼎來道存人自化意澹俗無猜此去應相憶題書寄鴈回

題金學士畫

誰冩江臯趣披圗憶漢南淸巒連嶽麓幽渚帶湘潭樹色浮靑靄巖光蕩翠嵐漁家臨水靜禪剎與云參窈窕緣汀路防茫隔浦颿平生蕭散意對此欲抽簮

七言律

題吳逸人二雲山房

淩雲並立兩山靑山下幽居靜不扄晴分黛色明香幾晝擁嵐光落硯屏蒼龍來問還丹訣白鶴聽譚大洞經門前澗底朝朝去更采昌陽九節靈

送元先輩歸吳

門巷蕭條過者稀諸孫憔悴日牽衣豈無幕下三年客又送吳中一棹歸漢樹臨風寒自落江鴻帶雪晚猶飛由來去邑懷桑梓不是還山戀采薇

陸氏滄浪漁隠

漁村深暎緑楊煙門外漚波日放船興逐浮雲看不厭坐乘流水去悠然橫江月出時歌榜別浦風淸亦扣舷常年獨泛滄浪曲不羨遭逢渭水邊

陳氏環翠軒

瀟灑軒居翠作圍遙看鬱鬱又霏霏濃含野樹晴如滴亂濕山云曉不飛防服凝輝當舞席牙籖分暎滿書帷湖波近繞闌干曲更詫新荷好制衣

和陸伯陽池上梅花

圃裏池邊一樹花連松傍竹似山家香浮書幌風初動影上琴牀月半斜延客別穿幽逕入接鄰更築短墻遮憑敎橫笛休驚落愛此來看日正賖

約蔡尙逺朱存禮蔡用嚴尢文度楊仲舉遊東山

東山東望屹如帷久待穿雲躡翠防五色煙霞浮寶塔千行松竹護禪扉春來況復芳菲盛客裏堪嗟聚晤稀爲報明朝著雙屐及時淸賞莫相違

及期過邀朱存禮不遇用韻督之

淹畱不下董生帷徒向靑春嘆式防遊賞久懷躋勝境招尋頻值掩髙扉雲開石磴看逾近風卷花枝覺漸稀便趁晴明行載酒謝公那得更相違

雨中感懷【明日立秋】

檐前水到竹棚頭檐下雨鳴殊未休挾冊兒童斷來往傍籬鳬鴨自沈浮卽過東家邀短筏莫須西埠買輕舟客懷坐此堪惆悵風景蕭條況近秋

次韻畣鄧存誠見贈

淸詩頻誦解人頤客裏逢君恨獨遲行枉髙軒無隔日坐談虛館屢移時潛心共慕顏生樂攜手俱忘墨氏悲從此相望巷南北朝朝來往話深期

泊金口次友人韻

屬玉飛鳴沙嶼傍梅花如雪照晴岡數家茅店臨金口百里山城望漢陽浣女暎紗寒水碧棹郎吹防暮雲長鄕關迢遞鄕書杳愁立西風看鴈翔

五月四日暮雨感懷【去嵗以是日同諸友遊東山暮歸值雨】

翠微淸旦逐攀緣攜手翩翩記昔年巖際穿花經宛轉閣中禦酒坐畱連悠悠逝日隨流水杳杳髙情各逺天俱在玆晨興暮雨東門歸處不淒然

和鄭孟宣助敎左掖聞鶯

新鶯飛集萬年枝宛宛流音欲曙時乍協仙韶當紫殿更諧瓊佩近彤墀九天春日初畱聽千里雲林獨系思惟有鄭防才調絕朝回灑翰一題詩

賦得漢陽送朱季寧湖廣僉憲

大別山前爽气浮吳王磯對庾公樓江流東道從何【日】漢水西來防此州萬里朝宗歸一派兩城冠蓋列諸侯先聲傳報迎霜節遙想澄淸澈上游

送姚侍書歸覲

載筆三年侍禁闈靑春文翰有光輝天恩暫別雙龍闕家慶新裁五色衣解纜晴江楊栁緑升堂朝饌鯉魚肥鳳凰池上來應早莫待林花散亂飛

送黃叔昭歸文江

賜歸初買上江船歸路何因復愴然渡海幾人還故里到家三月及春田碧梧丘壠回生色緑水園林捲宿煙莫嘆物情非夙昔靑山還暎舊門前

從狩陽山和胡學士韻

王師晨獵大江東文武千官扈從同萬乘旌旗隨玉輦九霄鴻鵠避彤弓靑山半掩浮嵐白碧澗深流落葉紅甘露滿林歌瑞應知君能賦擅才雄【是日甘露降陽山】

從狩武岡和胡學士韻二首【是日甘露復降武岡】

丹崖翠嶺接岧嶤萬騎交馳不憚遙前隊防旄穿碧樹中軍黃幄麗晴霄雲藏网罟參差出艸合岡原邐迆燒農事已閒修武事共懷詞賦從鑾鑣

雪消輦路不生塵和气沖融已發春玉露應期呈上瑞金吾傳勑賜羣臣鴻圖萬嵗歸神武盛事三驅睹至仁冠劍股肱咸扈從丹靑預想畫麒麟

送林僉事赴陜西

曉別詞林出帝畿闗中使者繡爲衣三年譔述推多學一道澄淸屬有威月滿渭川宜獨照霜含秦樹已先飛君王旰食勤西顧早晚封章達瑣闈

送鄭禦史赴四川

靑春衣繡有輝光況復馳聲白玉堂承詔早持班氏筆賜歸先過鄭公鄕驛亭解纜江潮急官舫聞峽路長遙想三川舊行處重來隨地凜飛霜

送黃伴讀

靑春千乘發京師花暎鑾鑣栁暎旗官屬盡看歸侍從交遊那忍話分離碧堂進講趨常早玉醴承恩出每遲想得公餘憶鄕舊還應題句報相思

送沙同知赴防州兼問克偉消息

貳車南去撫烝黎雪色梅花滿路岐問俗遙連交阯郡到官正及艶陽時已知寡欲能勝瘴預喜多才防變夷爲訪龍州曽貳守久無書札寄京師

送全州知州

新年考績天官日第一皆傳太守名鳴佩又辭雙鳳闕掛帆遙轉九江城天涯艸色緜緜緑湖上楊花片片輕還到淸湘三月暮郭南騎馬勸春耕

送向武金吏目

一命微官萬里程淸時行送魯諸生天連粵徼孤城險家渡湘江數口輕楊栁飛花霑去棹桄榔雜樹亂離情才髙莫嘆淹遐僻政滿還來謁聖明

題竹寄蕭安正

修竹紛紛防石臺髙樓新傍竹西開靑天彩鳳盤云下白日鸞歌度澗來南阮詩書連絳帳東山蒼翠落銀杯桃花流水三年別又儗靑春放棹回

送劉惇信致仕

七十懸車世所稀先生六十遂南歸兩行霜鬢辭天去一片秋帆帶雨飛松逕晚晴蒼鹿近石田云緩玉芝肥休官自此無塵事惟有門人日款扉

送周給事使西南夷

仙郎意气淸如玉每接班行共早朝久立銀臺簮彩筆又銜丹詔下靑霄蠻方艸木含天澤驛路風雲擁使軺想見馳驅徧南徼日聞重譯頌唐堯

送徐崇威陜西理問

初歸西掖掌絲綸共喜中朝接縉紳練達久明欽卹意遷除又拜寵恩新舟移漢水還經楚路入函闗逺向秦華嶽秋淸五千仞行應掛笏看嶙峋

靈谷寺建追薦徵南將士水陸大齋車駕臨祭先夕百官出候寺中

晚出東華赴上方滿衣月色動微涼鐘聲漸識齋壇近松影遙連輦路長澗底玉泉鳴石磬云邊紅燭亂星光歡迎天上來龍馭一夜祗園散好香

文華門侍朝觀錄囚多所寛宥喜而有作

日麗文華霽色新鑪煙不斷上麒麟大臣論讞持王制睿防全生體帝仁眞儗下車興嘆泣旋看解网動歡欣朝廷寛大恩波厚慶衍皇圖億萬春

臥病院中寄黃學士

三旬抱疾臥齋閤忽報春風謝絳桃艸色新含時雨緑楊花紛逐曉云髙屢承恩賜身難報閒聽朝車思轉勞想見詞垣多召命日趨東殿獨揮毫

冬至早朝遇雪和胡學士韻

履長慶罷天顏悅和气沖融散雪來爲瑞正當鳷鵲觀飛花還過鳳凰臺彤墀颺彩龍旂動玉几凝輝寶扇開共上君王千萬壽九成歌舞進瓊杯

諸公從狩龍山因登牛首山訪佛窟寺胡學士有詩是日僕以病不及行想象佳遊輙用次韻三首

吉日鳴鑾出九闗龍山扈從喜躋攀云迎翠輦晨先合鳥避黃麾夕未還獵火依防煙岫裏鳴笳縹緲石林間羣臣咸睹三驅樂賤子空慚一日閒

寶剎藏雲近翠防世人聞說到應稀千年飲馬泉仍在半夜巢松鶴自歸碑存古刻題朝代僧有閒情熟道機應話無生因坐久不辭香霧惹朝衣

寺外幽巖石逕斜巖中開士似丹霞心涵水月空諸法坐對寒崖落一花淸夜潮音翻貝葉常時雲气護袈裟匆匆遙望知難覓歸騎聯翩擁翠華【寺外有石巖一僧棲禪其中久矣諸公頗以未遊爲欠】

同金諭徳踏雪出長安街金墜馬在告不及往問明旦奉簡

云暎都城一色妍暮街騎馬共翩翩初當分手回絲鞚驚看翻身墜錦韀鳴佩紛趨天闕下聞鐘獨臥曉窗前平戎萬里隨龍馭意气能無嘆往年

題吳中書所蓄徐禦史寫梅

淸江先生如玉雪舊種寒梅今滿庭閒時撫樹得籕法殘嵗開花暎壁經鳳沼香雲隔塵滓霜臺白筆寫神形朝回何遜誰相問定在金陵竹葉靑

別用之後其夕聞尙畱江上賦此奉柬

日出髙城啼曙烏城邊風色栁疎疎闗河嵗晏侵冰雪客子天寒嘆道途明旦乘潮應鼓枻誰家燒燭且傾壺平生未解傷離別卻掩衡門坐郁紆

贈梁本之【二首】

茫何處望瀘州已拜除書去不畱七十慈闈雙別淚五千蜀道一孤舟皆傳逺邑民情好親見諸生禮數優到日平安寄魚素殷勤先慰倚門愁

蜀山消盡雪皚皚江水初平灔澦堆問路遙穿三峽過之官惟帶一經來林間女負巴鹽出煙際人乘僰騎回莫嘆遐方異風俗此州元有穆淸臺

九日過宿遷縣

掛席迢遙晚未休行程邐迆望邳州數家農舎通籬落幾處漁舟聚洑流回首鄕園天驚心時序水悠悠紫萸黃菊非無意沙鳥汀云漫自愁

防恩南還陛辭後出文明門畱別詞林知己

雙闕淩雲晃曙輝君恩初拜下彤闈西山雪霽千峯出逺道天寒一騎歸翰苑故人多契濶離筵芳酒又分違相思後夜瞻銀漢奎璧光華暎紫微

十月十六日侍從赴北京出江東門

十月朝天趨薊北城中爭送向江臯朋儔載酒飛觥數兒子褰裳徒步勞滿路和風喧鼓吹中天晴日燿旗旄紛紛喜气隨行騎回首鐘山紫翠髙

滁州陪獵次林光防韻

日華朝暎彩雲西紅樹靑山望不迷罝网合圍笳鼓振戈矛分隊羽旄齊歡呼春動三軍色騰踏風輕萬馬蹄侍從如雲陪樂事郊原霜淨不霑泥

尋醉翁亭故址

空山泉石四無鄰亭構當年已化塵前輩文章闗气運後來瞻仰愧鄕人寒林縹緲荒煙外霜逕逶迆古澗濱景物已殊風俗在壺漿來往見滁民

鳳陽過宿族兄璧夜話

十五離鄕今七十版圖已作帝鄕民田園晚嵗治生足兒女全家習俗淳猶有詩書傳世業不勝悲喜見宗親百年楊氏衰兼盛一夜燈前語向晨

趙彥如挽詩【二首】

瀟灑淸風滿素襟況兼文采暎儒林聖朝賢達皆推轂晚嵗京華始盍簮書閤淹畱春酒熟齋房談詠夜燈深年來漸覺朋遊減坐看晨星愴寸心

鄰並紫垣南畔住尋常來往共襟期可憐病起分攜後無復朝回坐對時學行尙存輿論好交遊未澈士林悲鳳山原下千年石不愧當年有道碑

幽居二首簡時彥學防習禮【時自翰林攺春坊職務甚簡】

白日紅塵渾不到金城坊裏托幽居家貧頗類賢人巷地靜何煩長者車近郭好山靑暎戶小橋流水緑通渠衣冠鄰曲皆鄒魯來往淸言數起予

二十年來列從官玉堂髙處切金鑾哀遲有幸遷淸秩匡輔無才愧素餐朝退書帷閒獨坐吟余塵事不相干自憐此樂從前少身荷君恩欲報難

愛竹堂爲楊主事賦

堂前修竹先人種看竹升堂思不禁正直終存君子節淸虛猶見昔賢心靈旂疑下云垂屋仙佩如聞風滿林自是著存長不忘豈同三月愛山陰

送吳員外赴南京禮部

春坊中允同袍舊十五年來間濶深此日帝城重握手西風祖道又分襟蒼茫薊樹淩寒景縹緲淮云接暮陰知到南京公事簡紫金山色對靑吟

挽金鳳儀

昔爲禦史南京住朝罷相過不厭頻每愛容儀誇白璧還看文采暎靑春飛騰雲漢非闗早淪落泥塗獨未伸空使時人嗟定命銘文三復爲傷神

次韻答仲熙庶子見寄【時鄒有室家之喜】

習懶忘機已嵗余還應力疾效馳驅衰遲豈有防埃助談詠都將故舊疎倚檻桃花開畫障夾渠楊栁暎齋居閒情想見城東曲欲和陽春愧不如

金華方處士挽詩

鄕裏過從駕小車平時蕭散有誰如幽人日聚淸芬閤處士星明寶墟乘化已翔云外鶴傳家猶貯壁間書石梁嵗嵗行人度共說何公徳有餘

送劉訓術歸西昌

冠帶逍遙桑梓間浮雲長共此心閒家傳大父靑烏祕門對仙人白鶴山五年江外三回見八月燕南一棹還萬里歸來誰得似獨無塵土涴淸顏

松居爲余杭詹道士作

紫霄居靜不扃長松如蓋對亭亭深涵雨露千年潤髙拂煙霞萬仭靑仙子時來下白鶴道人晝坐詠黃庭防當天柱峯前去共汲丹泉煮茯苓

送胡士璉貴州按察使【二首】

澹雲心事堅冰操白首如公見幾人撫字久煩熊軾重澄淸今睹豸冠新亂山啼鳥蠻煙裏深樹蟠蛇獠水濱何幸明時建官府防持輕典播皇仁

聖主卹民頻有詔逺臣宣化豈無聞激揚自古闗王政表率於今仗使君淮水揚颿侵曉月楚臯飛斾拂秋云獨嗟二十年相好復此匆匆惜袂分

送彭士揚歸西昌【二首】

鄕山南望飛雲外萬里還家防服成心事已同秋水淨宦情渾似晚煙輕亦知衰薄慙閭裏且復歡娛慰父兄後夜光輝動牛斗書船應溯豫章城

故家獨抱遺經在蚤有淸名動縉紳致禮特煩東道主承歡常戀北堂親龍洲晚色明紅樹魚浦秋波漾白蘋自是思歸歸未得可堪長日送歸人

送羅知州還廣徳

薊門二月栁初靑未有長條折贈行逺道共懷覊旅意同鄕不盡別離情花臨河上家家發山過淮南處處淸民吏桐川迎望久經遊且莫滯雙旌

陳頎僉事挽詩

早嵗賢科擢俊英明時憲府佐澄淸常持風裁民皆畏獨以寛平政自成萬里趨朝淹客舎幾人含泣送銘旌孤兒扶柩南閩路落月啼烏最愴情

周公明敎諭半竹軒

先生瀟灑溪園秀與竹從來金石交作室不敎全代瓦隔塵還已勝編茅淸宜帳下諸生詠儉任門前俗客嘲更傍石欄移數挺閒常風月聽笙匏

賦得花園送梁主事

地近南城尺五天萬家繁盛似云連花燻歌妓樓中勺栁暎行人陌上韀來往紛紛皆駐轂別離欵欵更張筵知君過此頻回首心戀彤墀玉陛前

寄思貽兄

兄弟分攜總白頭楚雲煙樹思悠悠每聞夜雨懷連榻屢看秋鴻獨倚樓京國衣裳淹日月鄕園夢寐繞松楸金盤原上靑山下投老歸田共飯牛

南山停雲張澈郎中求賦

門對南山紫翠深白雲長日抱山岑淸連飛澗垂朝彩幽傍懸蘿駐夕陰五色防看光捧日九霄終待出爲霖松楸只在防茫下早晚從知系寸心

送蕭雅容郎中歸南京吏部

都門新酒郁金香窈窕箏彈陌上桑煙栁千絲牽別恨春花萬防暎行裝碧山近帶金陵郭白雪淸含粉署郎官府日長無一事寄詩頻到五云坊

曽復鉉雪舫齋

傍溪齋舎小於舟含素凝華曙影浮已喜虛明宜宴坐何妨安穏寄寒流檐前風絮疑翻浪窗外瑤林欲隠洲自有詩書可娛興不消更向剡中遊

送尢文度赴貴州防議兼寄武昌故舊

三十年前江漢上淸風瀟灑共襟期折蘭閒詠離騷賦看竹頻過孝感祠已幸兩京重論舊何堪萬里又分岐故人相遇應相問爲道非才負聖時

送淮安劉千戶致仕歸吉水

二十承官累筞勲腰間寶劍動星文老辭淮水歸文水閒謝靑雲向白雲鄰里應懷前學士【晃庵其故交】兒童爭識舊將軍芙蓉峯下滄洲曲時采林芳與客分

劉氏松筠軒

西昌城西松竹深開軒幽絕坐繁陰常疑白晝起雷雨還樂淸夜聞璆琳一從薊北淹覊旅十載天涯思故林亦有茅堂傍東郭白頭南望最闗心

送劉生

客舎餘春雨正繁憐渠萬里到柴門相看已是諸孫行漸長能知大父恩共愛名駒輕道路又逢新雁憶鄕園松筠軒裏遺書在歸約良朋更討論

挽孫子充

金璧承家好弟兄至今鄕裏憶持平早逢兵亂眞能養晚避徵書不愛名流水靑山遺舊隠白雲芳艸閟新塋相思豈必曽相識一讀銘文已愴情

李縣丞之官臨臯

小年閭巷共嬉遊邂逅京華總白頭奉使曽持巴郡檄之官又買潞河舟嶺南翠霧含津樹海上紅霞暎縣樓懷抱公餘淸似水題詩還憶寄中州

尹道衝八十受封

蕭散春秋八袠髙少年曽署華州曹恩封初出麒麟殿宮錦新裁獬豸袍玉屑丹砂和石髓靑山碧樹暎林臯仙人自在煙霞外五色淩雲有鳳毛

送錢侍讀

日上榑桑麗九天蓬萊髙閣五云連才華久在論思地明聖方需侍從賢歸斾曉飛河濟外文星夜暎鬥牛邊全家帝澤霑幽顯錦誥翔鸞百代傳

送彭毓敬【甞爲政和令坐累被謫復起爲學官】

臨淸小邑俯河濵學館蕭條迥絕塵談道勝爲百里宰開筵常接兩京人風霜跋涉愁堪老鄕裏交遊意獨親但有聲華光帝命相逢不恨別離頻

送龍公常之建寧驛丞

咸淳進士衡州佐異代風流見逺孫謁選三年依北闕承恩二月發南轅官程僻逺稀迎客廨宇淸幽不閉門碧水丹山足閒暇頻收書冊玩微言

早入夭壽山候陪祭長陵【二首】

塵起山中失路蹊肩輿扶過石橋西夜深風露寒仍淺月轉星河影漸低傍澗幾人同駐馬隔林何處屢聞雞東方立待曈曨曙紫殿前頭望不迷

萬里蒼梧去不還宮車千古閟橋山日華閒暎芙蓉殿雲气深連虎豹闗扶病此時瞻玉几傷心何處望龍顏遺臣泣盡餘年淚天上烏號不可攀

送袁止安太常受誥後還餘幹【三首】

淸廟沈沈接泰壇十年齋潔領祠官奏章屢上紅雲殿賜服曽無白玉冠常有道心如鏡淨由來公署帶冰寒新承天上絲綸寵歸及畨昜父老看

一鶴南飛自玉京江東人識步虛聲色分玉井芙蓉秀气挹金莖沆瀣淸道術不須丹液法仙家元住白雲城還攜龍虎山中侶共向蓬萊頂上行

蕭散浮雲流水蹤少年湖海與君同豈知黃鶴樓前別又向蒼龍闕下逢圭組有時還暇逸琴書隨意共從容無應俱傍西江住獨自蒲帆趂北風

送李永懷歸東平

霜花初下雁南飛葭菼蒼蒼栁欲稀落日故人千里別寒風汶水一帆歸盛年典郡民皆愛淸代成名志不違幾度都門聚還散何時同返故園扉

謁長陵

憶昔六龍升禦日最先承詔上鑾坡論思虛薄年華逺霄漢飛騰寵命多空有赤心常捧日不禁淸淚欲成河文孫繼統今明聖供奉無能柰老何

謁獻陵

海宇洪熙戴至尊愚臣殿陛最防恩常依黼扆承淸問每荷綸音奬直言萬古玆山藏玉劍九霄何路從金根餘生莫罄防埃報血淚橫膺不忍論

晚同宗豫先歸詣淸河途中寄勉仁濟

載書先發赴前營雨浥飛埃晚更晴人喜望家三舎近馬知歸路四蹄輕風飄防防溪花送日射行行野樹明卻憶今宵氊帳底翠壺紅燭伴雙淸

送陳正倫禦史赴南陽知府

盛時冠豸兼衣繡柏府霜臺嵗已深宦達共嗟門似水家貧新賜帶橫金褰帷緑野觀春稼拄笏黃堂對曉岑正已齋中有餘暇靑編還究古人心

酬張子俊中書惠畫

不盡平生山水興勞君健筆寫淸幽流云欲送千峯雨飛瀑深涵五月秋玉筍匡廬渾在目天臺秦望亦忘憂白頭經濟曽何補只好投簮約共遊

太常丁博士陞工部員外赴南京

頌臺迢遞切紅雲博士官閒淨俗氛禮典曽陪靑瑣議仙韶常到紫壇聞薊門栁暗欣簮盍潞渚荷香惜袂分此去陞遷展才用共誰時論考工文

送江禦史兼寄林懋

十年冠豸侍明廷詞苑編摩況有聲不效防鸇馳世譽直將冰蘗重臺評吳城霜下迎驄馬浙水秋髙駐斾旌應共三山林憲使玉壺寒露烱雙淸

從遊西苑

廣寒宮殿屬天家曉從宸遊駐翠華瓊液緫頒仙掌露金支皆挿禦筵花棹穿萍藻波間雪旗颭芙蓉水上霞身世眞超人境外玉盤親捧棗如瓜

送陳時顯歸南京兼簡廣哲【二首】

聯官玉署多年別考績金臺兩度逢往昔知心成落落卽今分手復匆匆薊門雨挾風聲急潞渚波連海气濃無限離情阻相送靑山杳杳樹蒙蒙

素襟不受一塵緇文苑英遊共所知舊羨丰姿淸似玉今看衰鬢亦成絲柏堂晝掩無公務竹檻春吟有妙辭想共東鄰歐主事淸談常過夕鐘時

寄胡若思賓客

樂靜忘憂養性靈豫章城外一茅亭窗涵南浦千尋碧門對西山萬疊靑每羨林泉歸倦翼獨憐江海尙浮萍已知安邑渾無累猶有人求伏氏經

己酉元夕偕行儉學防公緒百鏈並攜秫市中觀燈遂過退庵小酌卽席賦詩得誰字

貂帽藜筇信所之良朋稚子暮追隨物情已覺春光好燭影還於月色宜一世緇塵空老大幾人白首共襟期今宵且對燈前醉來嵗燈前知對誰

送劉參議赴廣東

二十餘年聯近侍揮毫常在鳳凰池每憐分署疎歡聚況及逢春又別離滿地緑陰榕樹合繞檐紅顆荔枝垂時平畫省多公暇預想淸吟續隠之

早朝應制

天香初引玉鑪燻日照龍墀防仗分閶闔九重通禦气蓬萊五色防祥雲班聨文武齊鵷鷺慶合華夷致鳳麟【是日南夷貢麟】聖主臨軒萬年壽敬陳明徳贊堯勲

從狩宻云早發次韻幼孜

雞鳴滄海浴朝暾起換徵裘倒別尊上馬好音喧鼓吹逼人淸气滿乾坤旌旗云擁中軍幄劍防霜明列校屯載筆從容侍田獵暮年有幸共承恩

駐蹕峪口少師蹇公少保金公尙書胡公及予奉防先歸道中風寒小憩洪勝寺

聖主深恩卹老臣賜歸先渡白河濱禦營晝日承三接驛路飈風共四人滿地寒蕪行雉誰家荒冢伏麒麟山僧頗解空王法延客焚香話六塵

送潘景昭致仕歸永嘉

素節淸名玉不如忽承優詔賜閒居靑坊舊振郎官筆金匱新藏史氏書歸槖人嗟一羽重懸車誰及二毛初黃花翠竹溫州郭晏嵗髙情樂有餘

送吳敏徳南京僉都禦史

九重圖治任才賢白簡凝霜載畫船共喜芝蘭出蕭艾已知鸞鳳異鷹鸇淮山飛雲外薊樹亭亭落照前相好相違重相憶好音時聽路人傳

丹徒何彥澄皆春堂

百畝藥畦春浩蕩濟人渾是太和心泉香橘畔蘇眈井花滿云邊董奉林靈劑不須酬白璧丹砂自可致黃金南徐城下滄江水防比何家陰徳深

送張嘉防赴封川

繡衣前日下臺端百里淸霜緑幕寒不恨逢人雙眼白共憐爲國寸心丹蒼茫晏嵗遷除逺繾綣同鄕執別難自有平生冰操在嶺梅還似舊時看

過鷂兒嶺巡檢司悼蕭長史【二首】

王門輔相眞公選老病思歸竟不歸盡職總知行直道愛身翻見蹈危機山籠曉霧深迷戍灘響寒濤近繞扉白首來經遷謫地感懷惟有淚沾衣

萬里邊隅千疊山桑幹河上閟榛菅向來物論嗟投玉至竟天恩未賜環早以傳經重閭裏曽看奏疏動朝班平生一片貞松色猶在交遊夢寐間

送陳廷器通政

公材士行總推賢憲府儒宮近屢遷共識丹心明白日也應華發嘆流年芙蓉浦漵秋風後鴻雁汀洲夕照前此地相逢又相送交情長爲別離牽

賜文淵閣五色菊一本應制

一簇秋香防錦屛聨芳競彩自天成何須芝瑞矜三秀已似奎躔聚五星開處正當彤陛好賜來還稱玉堂淸世傳此植能頤壽萬嵗千秋祝聖明

紹興王氏居竹軒

萬玉森森翠作林王家淸致自山陰開軒六月暑气薄閉門一逕秋云深晴當霄漢看鸞舞夜或風雨聞龍吟嵗寒栗冽不攺色共矢平生金石心

慶行儉初度並贈禮闈校文之行【三首】

三朝冠紱殿東頭人物當今第一流銀漢奎文光午夜玉壺寒露炯淸秋終知鼎鼐歸臺輔共待經綸闡大猷二月帝城春似海壽筵先醉紫金甌

髙門奕奕縣東西文獻楊王自昔齊當代飛騰聨玉署半生華寵共金閨風霜樗散慙空老霄漢鵬搏望不迷未許明時慕丘壑須將旱嵗作云霓

三載興賢選俊英九重宣詔付銓衡從來節操推公道況是文章擅老成春院下簾心獨苦夜燈開卷眼偏明掄才爲國眞無忝預詠薹萊頌太平

送孫修撰

五色衣裁繡錦明三年歸謁稱深情芙蓉浪颭娟娟淨楊栁風生澹澹淸颿影曉經揚子渡劍光秋望富州城詞垣官俸堪多釀遙想髙堂聚徳星

賜遊西苑同諸學士作

東風禦苑物華新吉日遊觀命近臣金甕特頒千日醖玉盤兼賜八珍淳翠含楊栁橋邊霧香泛芙蓉水上云魚躍鳶飛皆化育須看海宇頌皇仁

廣寒髙出倚晴霄淸暑開臨防蝀橋鳳闕九重通窈窕龍章五彩防岧嶤霞明翠浪成漂錦風振瓊林協奏韶山水足供仁智樂千春萬嵗奉唐堯

日照千門萬戶開參差樓觀出飛臺地靈長看紅雲繞天近時迎翠輦來絕好西山如華嶽何須東海覓蓬萊防臣幾度陪遊豫欲繼捲阿愧乏才

洲閬苑五云迷紫殿彤樓眾岫低日射飛甍金署榜虹連閣道玉爲梯灑筵好雨霏防過傍席淸禽睍睆啼欲報深恩何以祝皇圖帝壽與天齊

送孫從吉主事

河上蒹葭初著霜臨河撾鼓發官航面承天語朝辭闕身著宮袍晝近鄕錦樹拂云明使斾碧山如畫對仙郎由來襟抱淸於玉寫得梅花好寄將

送解禎期兼憶大紳

萬里賜環遼海外鳳池依舊寵恩濃共欣遭際承千載又沐優閒謝九重艸艸離觴對寒菊迢迢歸棹逐秋鴻臨岐重有傷心處不見名家阮嗣宗

贈族侄之勉

盛時楊氏三登仕文獻西昌第一家諸老儀刑隨逝水百年譜牒看分瓜逺來論舊歡娛淺臨別題詩感慨賖獨近五云洲畔住好惇忠信作生涯

齋宿次韻曽學士

退朝齋閤息精神接席香帷總縉紳茶送防山兼顧渚琴彈子夜又陽春坐聞玉漏傳西掖起看龍光繞北辰吉日郊禋集繁祉慶成預擬拜楓宸

送蕭生下第南歸

少年懷寶謁京畿又向明時下第歸薊北鶯啼春後滿淮南樹色雨中防手披經史常忘食家傍園林靜掩扉終待秋風六翮健九霄雲淨看髙飛

懷來應制

霜紅碧樹被巖阿流水靑山喜再過田事總知今嵗好人煙況比昔年多彩雲飛蓋隨雕輦白玉行尊載紫駝聖主時平此巡省防聞遊豫出謳歌

畱別羅學古員外並解佩劍贈之

紫塞西風九月秋千官祗從六龍遊故人邂逅能靑眼老我驅馳已白頭馬上擁貂晨共發尊前燒蠟暮相畱闗城又是分襟處解贈吳鉤慰別愁

上淸袁止安寄詩餘以寫竹奉酬並步來韻

京華一別嵗頻更長憶同年老弟兄軒冕無心暫同俗山林有道竟違榮石田過雨瓊芝潤金籙開函玉女淸貌得昆丘靑鳳羽因風遙答故交情

題竹送周侍郎

鴈下蒹葭澤國寒扁舟獨去路漫漫年來已恨舊交少老至偏傷逺別難親見謀猷禆國計極知勞瘁濟民艱一竿淇上淸於玉持贈南州嵗晚看

送劉巡檢赴廣東

奏最晨看拜紫宸陞官遄赴海南濱身趨玉陛祗辭主家過金川喜覲親紅蓼桂花明水驛靑松栁葉暗蠻津休言弓馬非吾事防有恩威服逺人

蕭時中挽詩

當日興賢對大廷天門金榜冠羣英一經勤苦承家世千載遭逢荷聖明溟海鵾鵬眞自致蘭苕翡翠不勝淸可憐萬里歸埋玉欲賦招魂慘不成

送張宗海修撰致仕

京國交情三十載別離憂緒百千端故人有道相違逺多病無能自效難已看文章畱玉署也知江海憶金鑾扶揺九萬公先奮防待雲霄接羽翰

送梁紹輝三衢敎授

兩朝國史奏書成濟濟官曹進秩榮郡守方需漢博士泮宮行對魯諸生鶯啼燕語連城緑水色山光繞郭淸應似髙齋趙閱道捲簾吟詠暢幽情

送崇述謁告還鄕並問訊若思

白髮朝冠在石渠故園松竹夢幽居蹔封國史收金匱榮拜天恩下玉除曉岸緑蕪飛燕子春江新水上鰣魚經過定見頤庵老爲謝衰遲久曠書

自題東臯小像

玉華之東鷗渚潯柴門蕭蕭松竹陰平生自乏經濟略抱甕已忘榮防心一日天書照雲谷十年蓬鬢戴朝簮文章無補治世用矯首南山煙樹深

送馮欽訓郎中持節使安陸【事畢卻過武昌訪宗族】

金冊頒恩玉璽封秋淸四牡出南宮九華飛翠迎江上白雪操弦候郢中使者通經才不忝親王祗命禮兼隆故家文獻存遺譜歸過沙溪覓姓馮

送柴侍郎

大將行邊淨楚氛多才司馬更能文岑參隴外多傳賦韓愈淮西力贊勲刁鬥三更鳴塞月旌旗千隊拂闗云陣前敵愾功誰最早致封章玉陛聞

東裏詩集卷二

欽定四庫全書

東裏詩集卷三

明楊士奇撰五言絕句

古意答伯陽

河洲雙鴛鴦流蕩還相逐皎皎白楊花風吹不相續

吳敎授席上同伯陽汲井詠

皎潔如明鏡銅缾下愈深妝成不照影應恐墜金簮

夜發淸江口

日落煙水寒解纜淸江渚中夜北風來相送潭州去

長沙三詠

定王臺

臺髙登望迥臺平馳射寛平髙各有志民力空獨難

賈誼井

俯碧甃蒙蒙翳紫苔猶傳賈太傅知歷漢朝來

馬王宮【今爲佛寺】

君王全盛日宮殿此沈沈歌舞無人見惟餘鐘梵音

送龍參歸南昌

淥水明堪染桃花吐未齊君歸渡南浦春艸正萋萋

畫蘭

湘靈結芳馨含思望遙浦夫君殊未來蘭佩徒容與

姚山給事求山居六詠

山齋

春至還往稀日照山窗靜時有石泉鳴泠泠入孤聽

玩古軒

常好古人言玩索此軒中誰言千載上不與此心同

竹磵

修竹防南磵翛翛淨於洗獨往坐淸陰彈琴對流水

淸陰谷

陽和二三月緑栁垂滿地春風吹蹔開望見南山際

白石坡

松間白石坡復帶莓苔碧常有素心人獨行看鳥迹

埜亭

秋日埜亭上四望盡靑山飛鳥去無極白雲相對閒

邳州城下夜雨

薄暮風色寒移舟宿前渚欹枕不成眠孤篷夜來雨

過谷亭

明月轉檣竿露下孤篷濕欲系谷亭舟沙頭風正急

早發長溝

秋水被隄岸牽舟不可涉渺見平湖北風吹荷葉

夾溝遇邑人問家信

聞道故鄕來辭家今逺近恐有南京書停舟試相問

畫魚

水淸菱葉稀洞見溪流下出入多愼重恐有垂綸者

臨川謝氏雙節堂【二首】

獨抱孤兒在空帷泣夜深誰家姑與婦相繼柏舟吟謝氏懸雙璧團團似月圓光輝百年後長爲照臨川

題五淸小畫【五首】

昔年林下住掃石坐成羣已愧顏光防幽情詠五君山林含古翠蕭爽水亭虛豈乏幽棲者臨淸此玩魚何人不擾擾一棹獨蕭閒天霽疎林外乘流坐看山不學袁安臥悠然敞素軒山林明一色淸意滿榦坤南枝與北枝葳防動寥廓自有嵗寒心不隨橫吹落

題蘭

澧浦月浮津曽逢解佩人至今香露夕思殺楚鄕春騎馬向長安冠塵每日彈不知幽谷裏誰坐芳蘭

度石門嶺

石徑浮雲上攀緣險莫當一心祗扈蹕不敢戒垂堂

蕭氏石岡十景詩爲省身賦

石岡橋

君家石岡側門對石橋幽橋下澄源水還歸蕭峽流

石壁

危石翠如削影浸澄湖波六月不知暑香風生芰荷

靑泥灘

近接金魚埧來往弄輕橈水淸下見底白石如瓊瑤

梁家潭

江流滙爲潭其下深無極時有雲霧興疑是蛟龍宅

長泒洲

逶迆長泒洲近帶珠林浦八月秋風淸彌漫熟禾黍

篛湖砦

嶕峣紫霞表周回石如櫛曽逢百嵗人閒說兵戈日

拜雨亭

寸雲起東谷行空散爲霖殷勤望拜者寧識云無心

王仙祠

騎鶴去已逺庭余昔年樹擾擾祈靈人鼓鐘動朝暮

吉祥庵

石岡淸絕處蘭若傍巖開年逺僧稀少經廊生緑苔

題四皓子期子猷太白四圖

萬疊靑山外林居頫澗濱翛然四老者知是茹芝人瀟灑林下居淸泠膝上琴髙山與流水千載一知音凍合千山雪荒村愁未眠誰知乘興者夜棹剡溪船靈嶽乾坤秀飛泉河漢垂超然山水興身在白雲涯

畫牛【四首】

萬物各有適逍遙大化中當知畫史意重有育民功策馬二十年常懷顚蹶憂蚩蚩弄雛者眞乘百斛舟散誕春耕余牧兒亦有樂常以蓑笠隨爲防風雨作牧人歸不早溪頭風雨急還顧母子情相追未相及

居庸闗彈琴峽

峽石記彈琴泠泠流水音不知行路者誰有聽琴心

沙城

臨水一荒城風沙常瞇目城裏半流人荊扉掩茅屋

攬轡

款段獨行遲攬轡亦自適天淸無片雲遙遙見山色

曉晴

周廬夜半雨蕭蕭不成響曉起看晴明雪滿靑山上

贈笻竹

愛爾生正直仗爾扶衰老道路有險夷出入常相保

代笻答

正直余何有道義卿所持但自保堅固無論險與夷

龍虎臺

髙臺久已傾蒿蓬紛簇簇猶存龍虎名常散牛羊牧

通州【二首】

城倚紅雲下門臨緑水濱寶鞍馳駿馬多是帝京人淸淺潞河流常維萬里舟越羅將蜀錦充滿潞濱樓

題畫【二首】

仙桃千嵗紅靑爵相因依知是瑤池使東來幾日歸花開檐卜林雙禽弄香雪動植乘化機當此艷陽月

畫鶉【二首】

秋至禾黍熟霜含枸杞紅鶉衣自有適瀟灑立西風疎菊吐幽華淸鶉澹無與獨立亦翛然襳襹艷文羽

六言絕句

題鄂渚贈別圖送人歸廬陵【二首】

鸚鵡江中紅樹鳳凰城裏靑山借問來遊幾日秋水蘭舟獨還

客遊黃鶴磯畔家住金魚浦前心似波間明月隨君先過螺川

題畫

鳥啼花落春暮云白山靑雨餘溪南有客訪隠林下何人著書

晚發安山驛和答金公素【二首】

津頭賣瓜未過村中釀黍才沽薄暮安山道上蕭蕭白葦黃楡

荒渚菇蒲帶雨隔河籬落飛煙淮南何處悵望秋鴻去邊

題山水小畫贈康甥歸西昌

鳬渚斜通鶴逕水亭靜對林扉羣峯雲際相待一棹江南未歸

蕁蔴林早發

四更零露衣濕十里飄風帽斜足底河流石澁馬頭月色雲遮

七言絕句

三十六灣

湘陰縣南江水斜春來兩岸無人家深林日午鳥啼歇開徧滿山紅白花

江上早行

漢陽樓上鼓初稀煙栁曨曨一鵲飛乘月不知行處逺滿江風露濕人衣

次韻王山人二月十六日對雪

初和栁絮飄侵檻復共梨花舞傍人一種妍華看不定只憑髙調和陽春

次韻題向誠所藏蘇明逺寫菊

金門五朝一下直靜樂軒中坐日長爲看秋花有眞意只題詩句不焚香

次韻蔣立恭淸明上冢

去年載酒東郊路水畔花前醉詠詩今日壠頭空灑飯傷心思憶去年時

枯木竹石爲王山人題

蒼柟翠柏含煙霧總以掄才入廟廊自在空山名散木珊瑚石畔老冰霜

獨持貞撡立云根春雨秋風閱歷頻不覺流年成老大眼中渾見鳳毛新

寄蕭徳通兄弟

金殿瑤階紫禁闈戴星趨拜戴星歸一官侍從渾無補慚愧當年舊布衣

桃花源上昔投閒長憶君家玉樹間酒散涼亭紅日晚石臺臨水看靑山

題李伯髙畫

芙蓉峯下滄洲畔碧水回環漾白沙聞說艸堂鄰杏塢年年花發照春霞

題金侍講雲山障子

浮雲滿山如玉潔山光下暎幽人居柴門落葉可俯拾林下日長應著書

玉峽山人

玉峽山人雪滿顚初承徵詔逺朝天賜歸還向峽中去春雨漚波好放船

寄思貽兄【四首】

思貽先生守道園池邊竹下敞幽軒焚香坐隠烏皮幾隔水蒼山正對門

溪上流虹暎壁經溪頭春樹拂檐靑小車閒日何人到防有光華動徳星

未報君恩未乞身每看南雁重傷神淸溪亦是朝宗水遙想臨流憶逺人

螺湖盤古白雲堆憶著常因夢裏回得似籃輿引諸弟年年霜露及時來

寄蔣用文院判【二首】

冬風淅瀝隔窗紗丹室紅光藹曙霞想見病餘淸似鶴閒研玉雪詠梅花

旦气淸明體力輕未堪鳴佩拜彤庭緝熙齋裏燻金鴨應著醫經幾卷成

簡胡學士索木芙蓉栽

牡丹芍藥皆姱麗總怯風霜不耐秋只好芙蓉伴修竹淸華晚暎北窗幽

聞種拒霜遮水檻春前分乞數枝栽總知宋玉才情絕防約花時作賦來

挽顏子明【三首】

五彩春霞繡綺袍文章無復看揮毫相思惟有南山色彷佛當年意气髙

貴裏侯家甲第開經過長是勒車回守宅裏尋常到此去何因更一來

南浦江山一旦空行吟誰復繼髙蹤薇垣柏府多知己猶爲傳經惜馬融

九日懷黃學士【二首】

年年賜宴捧萸觴同沐皇恩近禦牀今日江南望江北不知何處醉重陽

去時相約看黃花花滿園林未到家惆悵別來無一字西風極目雁行斜

送梁本之納溪敎諭【二首】

西過瀘洲是納溪錦江還在納溪西此去家鄕五十里靑山朝暮對猿啼

煙柟霧柏富奇材梁柱還須匠石裁刀布不勞賫計吏聖朝今選學官來

早至儀眞

白沙岸頭秋气淸儀眞郭裏早潮生五云北望金臺路初是朝天第一程

早至淮安

百丈牽船夜未休滿衣涼露不勝秋前林欲近聞雞唱城郭曨曨見楚州

發淮安

岸蓼疎紅水荇靑茨菇花白小如萍雙鬟短袖慚人見背立船頭自采菱

夜過徐州

怒濤翻河亂石橫牽船上洪初月明夜中不辧黃樓處惟聽層城鐘皷聲

望濟寧

疎翠輕紅水岸迂漁家逺近暎菇蒲髙城前望晴雲下卻記行程是半途

花園望北京

黃金宮闕望都門預喜明朝謁聖君萬嵗山髙騰王气五雲天上煥龍文

奉天門早見後午被召至右順門晚退口號

紫禁西連萬嵗山宣呼重入覲龍顏拜承聖語丁寧訓滿袖天香出九闗

早過良鄕

馬上風沙拂面飛凝霜如雪墮徵衣平明行盡良鄕郭茅屋人家未啟扉

莫州同王邦彥張伯原飲道傍民家

雄縣城南水沒路莫州市裏酒如油客行相聚且一醉不見越人空古丘【近城有扁鵲墓】

阻風雪徳州有懷王邦彥司直

蕭條風雪夜深寒短棹臨津欲發難卻憶故人單騎去誰家茅店解徵鞍

重過安山驛懷金公素

共買蘭舟北去時尙書相送此分違傷心未抵今朝重萬里承恩只獨歸

送張令赴麻陽

亂山蠻樹向人低遙綰銅章赴五溪爲想春風與嘉政新年俱到夜郎西

題陸伴讀伯陽艸書後

前廿年陸爲余艸書謝宣城詩陸不作已十年偶發篋睹其故迹愴然興懷

蘭繞春庭露气淸往年同詠謝宣城龍蛇滿紙看遺墨忽亂山陽笛裏情【友蘭陸齋名】

題梅送胡方大歸廬陵

葭菼蕭條半著霜故人迢遞溯歸航東風無限江南意因爾牽情萬里長

胡學士在北京聞予病寄詩慰問次韻奉酬

玉堂新署緑陰涼日想承宣近禦牀班馬雄詞眞特達唐虞化日正舒長

平明閶闔九天開玉佩趨朝百辟來聖主正需調鼎用諸公應薦和羮梅

盛世才華翰苑多龍光星彩貫天河自憐同在承恩地不柰頻年逺別何

頭白目昏過五十不禁四體病交攻君恩未有涓埃報卻怪書來感嘆同

繡錦傳來五色絲翔鸞翥鳳粲離離知公頭白丹心在況是文章老不衰

朝回淸坐廣文氊病起閒逃蘇晉禪了徹六塵成夢覺邇來三月已無眠

盡戀長生養性靈力求大藥扣扄莊生自有逍遙論不道千齡勝百齡

紅心驛

馬頭近見紅心驛茅屋參差半酒家瀟灑赤欄橋外栁西風吹折數枝斜

夜宿臨淮營夢種子【二首】

膓斷經年隔死生因何隨夢到行營營前淮水深千丈得及人間父子情

繞膝踉蹌捧一編分明夢裏見娟娟臨淮營內中宵月應照來生未了緣

早過宿州

月轉西林曉霧收霜華如雪擁貂裘馬前淸景山無數帶得餘酣過宿州

陪謁徐王廟

閔子鄕中詢父老徐王廟下駐旂旄廟前山勢如鸞鳳萬古塗山相對髙

範增墓【元有望气者盜發其墓取劍】

千年寶劍無光气衰艸寒煙野水鄰同是遺骸葬徐土當時陵母識天人

題趙仲穆畫馬【二首】

紫霧團身白玉蹄權奇倜儻渥窪姿王孫慣見升平事貌得當年入貢時

十二天閒總駿才追風躡景是龍媒曽隨六禦臨關塞親過流沙萬里來

子啟學士見過僕適他出不遇奉簡【二首】

西城過雨淨無泥楊栁風輕散馬蹄虛有琴徽待髙防卻慚書札負前題

東鄰西舎總風流何處垂楊系紫驑想見斜陽擁歸斾不同雪夜剡溪舟

子啟見和再用韻奉簡時曽新市馬

雨晴沙淨不沾泥新試嬌驄白玉蹄款款金城坊裏去過門鳳字不敎題

城上西山翠欲流愛山不驟紫驊驑還如揚子江頭看萬疊芙蓉近防舟

習禮見和用韻奉酬並簡宗璉【四首】

玉署詞華照紫泥逢人不慱鑄金蹄緑楊庭館閒風月朝退從容每自題

緑陰池沼擅風流長系靑騾當紫驑自愛官曹淸似水不妨書舎小於舟

不解髙陽醉似泥一壺時共薦豚蹄半酣藻思如泉湧錦軸華牋取次題

雅操俱當第一流逸材千里見驊驑閒來同坐北窗下如在淸風李郭舟

胡祭酒食葵而病戱用奉簡兼謝惠蔬【二首】

雨後畦蔬嘉可觀忽聞憔悴臥幽軒非是安心無妙法誰敎放手刈葵根【胡近作詩自謂有安心法】

萬慮澄淸不入懷飯蔬飲水小茅齋卻慚口腹猶貽累頻致園官菜把來

簡胡祭酒【三首】

重陽醉後又三日想見黃花綻始多門巷深沈無俗客髙齋淸坐養天和

滿城冠佩趨朝謁得似頤庵獨自閒心與天光共明淨朝朝爽气對西山

朝來邂逅西江客報道今年盛有秋但得萬方同嵗稔吾生貧病不須愁

唐人醉歸圖爲金學士題

翩翩六駿出騰驤醉裏衣冠見盛唐彷佛開元無事日不知誰是賀知章

正月廿九日戱簡仲熙庶子三絕句時鄒徙舎城東

蕭散雙吹碧玉簫與君同郡復同袍金城坊裏淸如水卻愛東飛學伯勞

新嵗新齋好著書文明門裏防文儒隔鄰春酒蒲萄熟誰綰靑絲送玉壺

正月已終將二月城中咫尺見還難金門朝籍皆先送獨遣同寮待長官

題小畫寄史誌靜【二首】

春含竹樹翠淋漓玉立蒼蒼太古姿久別儀曹文翰侶江南薊北贈相思

爲有髙情共嵗寒別來相憶訪平安憑將一片南州意寄與淸曹粉署看

金幼孚挽詩【三首】

獨攜書史傍林泉榮利由來意澹然時繞金川看玉笥未曽輕到縣門前

雪崖風節凜飛霜蕙帶蘭褘道味長剩貯詩書遺諸子鄕人共詫白眉郎

昔嵗京華住接鄰論文來往日頻頻十年不見成終古灑淚東風爲故人

題畫寄思貽兄

多情不忍看離羣況復雙淸共拂云薊北江南六千里白頭兄弟兩鄕分

非所秋夕寄示康甥【二首】

一防寒燈照黯然哀蛩四壁夜無眠傍人解識詞垣老爲嘆重來未十年

五十無聞將六十不才孤負寵恩深惟應一片淸秋月解照平生報主心

非所寄習禮【二首】

舎外周遭無隙地積芻曽畏短檐間紫茄緑瓠霜前摘擬借西園五尺閒

采采黃花定滿枝東鄰西舎共襟期銀瓶注酒淸於玉醉裏題詩看少誰

題畫

竹樹紛紛翠欲迷山云半斂水禽啼何人自有淸幽趣不放扁舟過剡溪

南昌羅氏仰髙樓

紅塵市裏浩漫漫車馬東西引避難獨起髙樓出塵外靑山天際捲簾看

隔浦飛來萬仭靑仰髙樓外玉爲屏南昌千古西山並別有東湖孺子亭

宣徳丙午謁二陵【二首】

去年侍從謁長陵此日重來慟倍增春栁春花渾似昔獻陵陵樹復層層

君恩追憶不勝哀老淚漧枯病骨摧陵下一來膓一斷餘生知復幾回來

題溧陽兩王先生歸榮圖【三首】

壯嵗靑雲鴈序分白頭歸裏更情親一門壽俊聨雙璧海內於今見幾人

晝錦相輝入故園連枝競爽並髙年從前心事淸如水晚得幽閒不愧天

康樂才名我素交惠連文苑舊同袍眼看逸翮聨翩去不盡中情悵望勞

過將臺【二首】

風雲長防崇臺下昔日文皇此誓師至竟蒼天輔眞主英雄捲地從龍旂

指揮虎旅誓皇天舊將猶能說往年龍去鼎湖云遺臣過此重潸然

有懷子啟行儉時彥時勉諸君子

霜滿貂裘月滿天四更騎馬白河邊玉堂學士無公務正擁靑綾足晏眠

扈從巡邊至宣府往還雜詩【十首】

北斗初髙月未斜五更淸露淨塵沙道邊叢繞鑪香立多是耆人候翠華

居庸闗中四十里回岡復嶺度縈紆道傍石刻無人識盡是前朝防【去聲】古書

闗栁行行葉乍稀西風猶未振霜威聖情預憫隨營士勑下尙書盡賜衣

聖恩不已卹殘軀老拙深慚報效無屢酌金壺賜甘醴還令中使防輕輿

邊屯今嵗盛丰登倉庾家家積粟盈何幸王師此遊豫大車槁稭進行營

紅葉離離淨可書緑渠流水見遊魚老臣虛拜貂裘賜一路陽和防屬車

邊閫當時任老臣邊頭千里淨無塵禦營上謁多恩賚天語還聞奬諭頻

山望雞鳴勢入云下循仄徑棘紛紛不辭涉險觀遺碣重是歐陽太史文【圭齋】

闗外初冬似早春僧房猶見菊花新時平扈從巡邊塞宣府回鑾只二旬【宣府秦上谷郡】

懷來城外夜微雪風送輕寒初著身明旦馬前紅一色回軍共試賜衣新

侍從海子飛放應制【五首】

碧山翠海帝王州鳳蓋霓旌防冕旒何幸升平無事日衣冠祗從六龍遊

帝徳含在至仁乾坤萬物總皆春天池浩浩嬉魚鳥禦苑蹌蹌集鳳麟

靈沼融融冬不冰如雲鳬鴈與鵾鵬吾皇盛徳惟蕃育不重鷹雕搏擊能

罝网臨郊一面張淩雲排霧任飛翔古今田獵三驅樂惟有殷湯與聖皇

玉座金輿俯綠漪水光林影漾龍旂豈如漢武橫汾樂正似周文在沼時

題金文鼎淸風樓捲【五首】

白日紅塵深復深九衢車馬驟駸駸小樓獨坐淸風裏如在湘川渭水潯

世上浮榮了不知閒調綠綺理朱絲樓頭只許徽之造樓外從人歌竹枝

淸風颯颯淸云深六月樓中暑不侵朝陽光輝下鳳彩暮雨髣髴聞龍吟

百年誰繼趙松雪近數毗陵王紱髙忽復乘雲去無迹登樓懷憶使心勞

先生已別金陵去歸住吳淞近海濱淇澳瀟湘隨處有淸風明月共何人

題墨菊寄宗璉【二首】

曽伴金城坊裏住鄰園日日看花來髙秋九月毗陵郡瀟灑何人共酒杯

思誠齋裏淸如水坐對幽花晚自香共有故園螺渚上幾時歸去賞秋芳

以絹問張子俊求畫

夢憶衡廬紫翠重結巢須倚玉芙蓉天恩未便敎投紱一幅鵞溪更惱公

索子俊中書畫松

千嵗䢐徠古翠蟠拂雲含霧瀉風湍畢宏韋偃君今是煩寫髙堂五月寒

入薊州界

云淨天淸紫翠浮好山消盡越鄕愁行人如有江南興馬上題詩入薊州

薊州道中見菊花有懷子啟時彥行儉時勉諸君子【二首】

秋光漸近重陽節緩轡垂鞭踏軟沙卻憶玉堂閒白畫誰家庭館看黃花

想見聨鑣西出城酒壺詩卷共髙情看山騎馬漁陽郭也似平坡寺裏行

灤河道中同楊太常宣夏二員外小酌栁下觀魚【二首】

四人坐酌垂楊下共愛淸陰覆綠渠未盡一壺還上馬卻將閒散羨遊魚

云白山靑防四圍水邊楊栁翠如幃人間無處無幽境何補明時獨未歸

題梅贈以穰

攜手河梁欲別難故鄕南去路漫漫一枝林下淸如玉但保風霜到嵗寒

遇山居老有感【二首】

細栁鮮桃防灩春白雲流水淨無塵看渠鶴髮林居者只傍靑山老此身

著處溪山可置身古人求志不求聞從前未有匡時術只合攜家傍白雲

夢亡妻【二首】

孟光憔悴病來容昨夜蒼茫夢裏逢還似往年臨別日匆匆勞苦爲紉縫

經時未遂葬山丘賢行終身慟不休勤儉成家長兒女一生辛苦爲黔婁

送彛訓兼問訊子勤【三首】

鑾坡鳳沼接淸班憶昔同朝侍聖顏此日相逢又相送傷心回首見橋山

之官江南去便道還家著錦衣萬里誰無桑梓意同鄕惆悵未同歸

故人爲郡端溪上前月書來嘆索居同是貞元舊供奉因君更問近何如

題菊送別

送行漸及黃花節江北江南白露寒爲有淸香宜晚嵗獨憐彭澤未休官

唐馬爲士啟題【二首】

玉花驄馬大宛來俶儻權奇見異材不道開元四十萬駑駘安得望龍媒

雄姿逸气眞龍種赤霧團身白玉蹄自是西來第一匹東風蕭散不聞嘶

鬼谷圮橋東山云房四圖爲金學士題

靡靡王風嘆黍離周公已逺仲尼衰乘車擁蓋諸侯客只說陽城鬼谷師

神遇圮橋豈偶然君臣契合亦千年不逢龍準眞明主三傑何人解識賢

莫道徵西舊司馬平生山水愜幽尋白頭匡濟成何事回首東山感慨深

云白山靑琪樹綠神仙咫尺隔塵凡九還眞訣逢師授自此流傳到呂巖

楊學士以海棠雙鵲圖贈其弟歸求題

楊家庭館風光好花蕚連枝錦不如況是和鳴雙翠羽相親相樂似雍渠

萬里京華臨別日海棠花發欲春深遙知晴鵲先將喜啼滿龍津碧樹林

張緝熙監丞挽詩【四首】

二十年前同史館北京邂逅更情親傷心此日賢闗外相向西風哭故人

八品儒官坐辟雍白頭心事古人同至今鼓篋橋門者灑淚相思說至公

兩京學省聚賢英試問何人不負丞官舎一氊淸似水後來相繼屬誰能

死去悲吟滿縉紳共嗟直道不憂貧不知駟馬髙車客身後如公有幾人

王孟安筆花軒【三首】

絲綸閣下染龍香幸得防恩侍玉皇元自筆花軒裏進常時親灑出天章

淸世髙才與博聞軒中來訪日紛紛文章誰合傳千載三秀靈芝五色云

當代中書海內傳尙論勲業不論錢贈公憑寫天人策肯逐揚雄浪艸

王禦史竹索題

千尺雲霄翥翠鸞畫圖猶似倚窗看臺中別有淩霜柏與爾靑靑共嵗寒

題馬【二首】

滿身云影濕津津何用能空冀北羣踣鐵猶矜千里足連錢時動五花文

曽隨六禦歷沙塲初解鉤膺白玉瓖只合淸時謝羈束春風散誕華山陽

錢舜舉松溪待渡圖爲姜司諫題【二首】

翠黛連山綠漲隄扁舟長倚岸東西人家知是吳興往還傍苕溪傍霅溪

槿籬茅舎水村幽林彩山光積翠浮空使行人愁望渴隔溪閒卻木蘭舟

五月八日史館困睡夢侍獻陵顧問邊事覺而感賦

陰山瀚海已澄淸猶似當年軫聖情萬事傷心同夢過白頭淸淚不勝零

文淵閣前芍藥盛開對酒偶成

東風又放玉堂春麗色淸香滿意新有酒相懽莫虛負今年頓減去年人【金少保曽學士宣郎中不數月皆沒愴然有感】

淸明有感

西江南望天涯嵗嵗淸明不在家蕩日飄風無定著亂人情思是楊花

黃母王夫人挽詩【二首】

珠翟云冠五福身防衣看舞瑞麒麟乘鸞一去知何處女範長畱敎後人

口訓詩書手辟纑月涵滄海出明珠夜中環佩歸來些啼殺堂前返哺烏

楊河竹枝【二首】

屯堡人家住不多屯邊屈曲是楊河褰裳濡足不計數河上行人愁柰何

客子離家半月程風沙引起憶家情河中鯉魚不得覓尺素何由寄北京

挽彭敍古【二首】

年過二十工書法往往揮毫逼古人身被君恩無一嵗可憐埋玉楚江濱

死別才知見面難旅墳荒艸暮云寒幾回東角樓前過拾得遺書不忍看

甲寅初度感懷【二首】

翰苑春坊淸切地從來未有效涓埃天朝三十三年祿虛負君恩養不才

先塋夜夜夢家山身系君恩未遣還祭厚不如生養薄奠杯秪益涕汍瀾

回鑾【是日微雪】

萬乘回鑾指玉京行營笳鼓雜歌聲山靈亦有懽愉意數防瑤華送羽旌

題倪元鎭畫

琴牀書幾一塵無散髮雲林不受呼淸閟閣中賓客盡時因遺墨見倪迂

居庸道中竹枝【二首】

牽車馳馬夜無停不辧容顏只辧聲非是長歌卽長嘆一般行路兩般情

千車萬騎度闗山獨坐肩輿帖帖安傳與家人莫相憶不曽辛苦不曽寒

次韻濟過居庸佛院懷幼孜【二首】

又隨翠輦度居庸不復當年語笑同下馬還尋舊遊處傷心寒樹起秋風

並登仙閣愧才庸三十年間進秩同何日南帆溯瀟峽冢前持酒酹西風

時思堂【二首】

樹有深根水有源音容夢寐記生存堂中日日蘋蘩薦不稱從來罔極恩

春雨秋霜系所思傷心舞防竟無期後來六簋陳祠祭得似承懽菽水時

集句

送尢安禮【集詩】

君子之馬送友也友人歸吳而麗澤之益將日疏焉故集詩句以道其情

君子之馬六轡如絲言念君子如璋如圭其徳不爽敬愼威儀

君子之馬六轡沃若言念君子如金如錫其徳不回威儀抑抑

豈無他人不如友生邂逅相遇徳音不忘惠而好我示我周行

言笑晏晏維予與女女轉棄予誰與獨處中心養養往送於野

與子成說方何爲期旣曰歸止曷云能來子寧不來悠悠我思

臥病答黎信十首【集杜】

隔戶楊栁弱嫋嫋孰知茅齋絕低小人生畱滯生理難彊移棲息一枝安朋知來問靦我顏安得廣廈千萬間靑春欲盡急還鄕身欲奮飛病在牀荊揚春冬異風土終日慽慽思羈旅形神寂寞甘辛苦世人那得知其故自斷此生休問天濁醪麄飯任吾年將詩不必萬人傳小兒學問止論語恰有三百靑銅錢

天時人事只相催懷抱何時獨好開气酣日落西風來口𨿽吟詠心中哀亦知窮愁安在哉生前相遇且銜杯江上人家桃樹枝千朶萬朶壓枝低風妬紅花卻倒吹人生幾何春已夏應須防酒送生涯

今日苦短昨日休萬壑東逝無停畱江花未盡防江樓長歌短詠還相酬請公一來消我愁

此鄕之人气量窄我獨覺子神充實十日不一見顏色時復看云淚沾臆感時撫事增惋傷人生防合不可常艸閤柴扉星散居不道故人無素書素書一月凡一束紙長要自三過讀故人相見未從容令我心中苦不足寒雨颯颯枯樹濕欲往城南忘南北感君意气無所惜昔者相過今不得此心烱烱君應識

鄕裏衣冠不乏賢煎膠續弦奇自見前者途中一相見去馬來牛不復辧令渠述作與同遊宿昔一逢無此流

感遇答夏四秀才三首【集李】

搖曳雙彩鳳欲集無珍木昨下閬風岑飄揚竟何托梧桐巢燕雀反棲惡木根人生難稱意雄豪安足論緑幘誰家子灼灼芙蓉姿銀鞍照白馬玉壺系靑絲行行未能已冶遊方及時我志在刪述但爲此輩嗤去去復去去天地一逆旅石火無畱光良辰竟何許取酒防四鄰行樂須及春黃金髙北斗浮榮何足珍

東裏詩集卷三

欽定四庫全書

東裏續集卷一

明楊士奇撰記

恩榮堂記

臨江屬邑三而淦爲鉅淦初吾吉與吉宻比如東西家至今其人秀厚其俗好義而尙文與吉同吾四十年之前嘗舟西岸升金川驛而四望截乎玉笥諸峯之雄秀浩乎章江之大且深其間車馬之轇轕南檣北棹之絡繹則莫非馳騁乎榮利之爲也顧近驛廬舍櫛比壤地肥沃其人勤於稼穡耕者耘者收者饁者皆俛治所務不茍舉目左右睨眎余間卽而與之言亦皆充然有自得之意爲之嘆曰世所稱務本之民非斯人歟今年兵部員外郎毛俊以其所厚鄭宗魯來見曰朝廷用有司之言嘉宗魯出糓二千石助賑饑賜璽書旌爲義民遣進士賫勞之今詣闕謝旣竣事不可不進謁鄕先生君子以快所慕余詢其邑裏曰淦金川驛之近也曰其土習人心吾得之矣與之爲禮明日宗魯介翰林侍讀習嘉言求記其家之恩榮堂問堂所自曰璽書之初下也炳然如日華星采照耀乎堂中族姻鄕防羣聚瞻望於堂之外莫不舉首加額忻懌感動以爲鄭氏非常之遇旣建閣以庋璽書族姻鄕防相與載酒崇殽於堂以爲宗魯慶且共名斯堂曰恩榮此宗魯之願記之也余曰於乎盛乎聖天子淵夙夜在民有能出力以效助卹必垂褒嘉蓋奬一所以勸百廣大之仁也宜記世之大官厚祿揚揚髙車駟馬而有不能出片言寸力以及民或反爲民厲者宗魯豈嘗霑一命與升合之祿哉畎畝之間自食其力乃能仰體皇仁推已之餘以濟人之不足宜記族姻鄕防之爲宗魯慶也蓋秉彜好徳之心所同有唱焉必有和焉此邦之義有不繩繩而繼起者乎固自斯堂啟之也亦宜記以俟習君又爲餘言鄭故邑中九湖尙徳之家宗魯於周急振乏之施非一朝夕矣五子諸孫耕讀外無他慕則本諸先徵諸後者皆可知矣因並及之

茨溪劉氏祠堂記

吉故多文獻家文獻多劉氏而不同所自出安福茨溪之劉出漢長沙定王之子安成思侯蒼安成在今安福縣西四十里故侯之湯沐邑侯子孫因家焉其邑嘗攺爲市又爲村以侯故皆名湯其地有溪名茨皆漢之舊也逮五季劉氏有曰五處士者鄕號長者其子孫始盛而皆襲儒業宋校書郎粹樂淸令廷珪新諭令廷直刑部郎中夢才漕魁應登建昌簽判應鳳元沔陽守聞皆發身科目別以學行發身及隠處不出者尢多而皆有賢稱國朝繇學行發身及隠處者亦多而賢稱不乏繇科目發身者今翰林侍講球及其子庶吉士鉞也余與侍講同在館閣數年間求余作茨溪劉氏祠堂記其言曰自先大考新齋府君始繇湯村徙邑忠孝裏之葛洲先考文園府君卽葛洲創作祠堂而成於球之叔及球兄弟祠祀四代其制度禮儀悉遵朱子所定而祠仍茨溪名者表所自也宗子琮主之求祠記琮之志也余惟古者國君下至命士皆有廟孔子教孝曰爲之宗廟以鬼享之凡古君子營室必先宗廟自秦壞先王典禮而廟廢漢世公卿或作祠於墓晉以後稍復廟制至唐公卿皆作家廟不作者有譏及五季廟復廢宋慶曆初詔文武之臣立家廟時作者甚鮮蓋士大夫溺於習俗安於簡陋朱子以廟非賜不得立遂定祠堂之制於是重水木源本之念者皆得伸其追逺報本之誠矣然世遵用之者猶鮮蓋非惇仁尙禮之君子不能也茨溪劉氏服詩書秉禮義數百年而代有聞人此祠堂所以作歟孝者六行之首也達之於事君於澤民皆自玆始將劉氏之賢有聞其可量乎吾於祠堂之作卜之矣凡世老釋之宮有作率得名公鉅人爲之記述誇詡祠堂者知禮復古之爲其系於人心世道非細故也其可無記故敬爲之記祠經始於宣徳二年十二月成於明年七月記作於正綂三年十月云

勑書閣記

勑書閣者吉水曾希恭尊庋勑書之閣也希恭嘗出糓二千石於官助賑饑歳縣聞於朝遣行人賫勑勞之旌爲義民且復其家此閣之所繇建也洪惟聖天子體天之心法天之道以覆育天下夙夜孳孳慮或有一物之失所者或遭嵗饑撫循賑防之使旁午道路於是四方之民咸知聖志所向爭趨奉承發廩傾帑以助濟給如已當然蓋前此所未見者豈非上之仁有以感之乎夫仁義禮智之心不間乎貴賤上下皆均有之惟在上者躬行以率之耳傳所謂未有上好仁而下不好義者也於是有司奏出谷濟民者悉賜勑奬勞旌其義而復之而勸賞著於令甲然民之斯舉也昉見於吉水胡有初再見於希恭而然後見諸四方益多何也吉水吉安屬邑吉安故文獻忠節之邦仁人君子詩書禮義流風余澤未已也矧曾之先徳行文藝著之史冊郡誌班班可稽其薫炙漸陶固有本矣不然何以其感發興起之獨先於眾乎嗚呼一仁道之行而上下交盡其心太平盛致也猗歟休哉勑下於正綂二年九月廿四日閣成於是年十月某日旣成希恭介給事中劉益請記嵗月並系之詩云帝禦下民敷仁如天察餒與寒圖利安仰體帝仁時維良民嵗歉弗給以助以粒助豈曰多厥心孔嘉吉有曾氏克允蹈之帝聞噫嘻曰予表之汝忱義民予嘉賚汝龍光昭回自天來下百千億年偉曾之華推利樹義福其有涯凡世厚藏曷不惟義義爲福阯請視曾氏

交翠軒記

江陰之東鄙介常熟無錫之間周氏世居焉周之居負江流而面羣山顧山屹乎前虞山立乎左恵山峙乎右寔三吳勝處環居之近雜植松栢檜竹甚盛蒼翠郁然淩雲日而並秀傲冰雪而不移爽籟時發埃氛不侵四時一致也周氏之良者伯曰孟徳仲曰孟敬有雅致喜與賢士大夫遊中書舍人金文鼎過之爲數日畱大書所坐軒曰交翠蓋賞其趣之可樂也孟徳兄弟屬縣文學嚴士正求余記之士正之言曰江陰之俗朴厚簡靜有防恥之尙無乖爭之風故素稱道院周氏邑舊族世務善仁力稼穡不營仕進而好義樂施恆恐後予聞士正言而嘆曰鄒孟氏有云賢者而後樂此周氏斯軒之樂何往不可致如其人牽於外誘屈志役慮惟日之不足𨿽有斯軒克有斯樂乎孟徳兄弟所存所務度越常流其樂也固宜抑吾聞周氏丰於產甲乙其鄕也如公私之需叢脞於前亦豈能漠焉忘情而自怡於中哉今幸逢聖明在禦惇用先王義民之政自常賦外無纎芥徴斂之下及又簡求防厚者以寄撫字之任凡暴胥悍卒之迹皆收斂閉藏而閭右能推有餘以振不足者往往被璽書褒諭且復其家孟徳兄弟日遂閒逸用欽體聖朝仁民之心益充其施義之志其樂也未艾若夫務詩書明禮義以孝友慈睦之行施諸尊卑長少之間惇於家化於鄕而一塵不滓其靈臺丹府俯仰無怍天趣悠然其又樂之至也吾願周氏賢昆季之皆進乎是也請書爲記其不視爲迂言否乎士正曰交翠其亦有取夫朱子贊濓溪先生之防然則太極圖通書之蘊凡吾所謂至樂者豈必他求哉

蕭氏林泉居記

吾邑之南五里所澄江之陰有蕭氏其曰自愚者自少學老子法居黃茅岡之白鶴觀善畵龍吾童子時屢造其存誠之堂或戱弄其楮筆瞠目謂余不及早學爲霖雨事乃欲翻道士墨沈驚起雷電耶而掀髯以笑自愚時年已七十爲人磊落防暢超然塵表也繼識其侄以徳恂恂謹願善畵天神古佛菩薩然亦老矣後識以徳之子士信以寫眞遊兩京又識士信子於喬益精其父之藝嘗至南京大夫士求之者眾尙書蹇公尢重之後十餘年於喬弟於京來北京其藝加精於寫貌酷似一時京師之寫眞者皆稱其難自尙書學士以下率喜而求之日酬應不暇而於吾家臨摹唐李杜宋歐陽司馬周程邵張及胡澹庵諸君子皆精妙於京爲人溫靖恭遜不恃其能而益務進吾尢重之間出所得林泉居詩文求余爲記蓋得尙書胡公及翰林諸名公之作可爲富矣非其藝有以動諸公而能得乎林泉蕭氏之居也環所居彌望皆平曠膏腴壤宜耕稼竹樹茂宻石泉澑澑其南則天柱之峯特起而聳秀又南則三顧之山駢立如筆格又南則東綿閬川諸山如屏如帷連延衍迆其東則匡山雄偉愽勢鉅而尊其北則贑江茫洋奔放帆檣溯洄絡繹無已而白龍之洲金魚之浦及官府城邑樓榭室屋如蜂房如鱗次皆阻江而望也又阻江而西望則武山嶻然峻厚而尢奇皆可眺可恱宜幽棲者之適而近居之西數百步則陳覇先之故壘其遺迹宛然想象當時英風偉烈不可復見徒見累累荒丘於榛荊莽蒼中可爲嘅嘆然事逺不足究姑卽耳目所及者吾四五十年前嘗經其地於是其旁近貴者有焉富者有焉而一轉目之頃貴者固不可常恃富者亦多消落匱竭甚者其子孫澌盡其居第不爲瓦礫之墟則或數數易主可勝嘅哉乃若蕭氏者吾及見其五世愈傳而愈眾又皆克紹髙曽之業而愈精方取重於當世聞人未已也則知凡世之矜其富貴馳騁快意而不務徳者未必可恃而靜貞有常不變者可以持久也蕭氏後之子孫尙益勉之乎是爲記

正心堂記

右軍都督府左都督李英士傑以正心名其退食之堂求餘一言以自勵余曰賢哉士傑之志也人之所以爲君子所以承福慶皆本於此何也心者一身之主所主旣正斯無往而不正亦無往而不吉矣心者四端七情之防也其體用之大存養之方古昔聖賢言之備矣亦士傑聞之於儒者熟矣無俟餘言𨿽然士傑之志其固有在歟君子之仕其道之大者上焉事君下焉愛民君猶天也事君如事天而可以弗盡心乎哉一言必敬一事必敬表裏始終一於敬然後可以爲事君而必端乎所存者能之民者吾君之赤子而命我恵養安利之也愛民所以事君而可以弗盡心乎哉必使窮困者咸遂其生長幼各循其分有以自適而一毫侵漁淩暴之不及然後可以爲愛民亦必端乎所存者能之士傑之志非在於此乎士傑事太宗皇帝累官至指揮同知事仁宗皇帝陞都指揮同知事上超陞今官遭逢三聖極人臣之貴又躬受西鄙一隅之寄是宜圖所以事君愛民不能蹔忘於食息之頃也歟抑事君愛民皆始於事親之孝而繼其親志又孝之大也吾聞李氏世家西夏勝國時其曾大父以下皆有祿位其父南哥洪武三年以西寧州內附歷四十餘年積官至都指揮同知忠事朝廷益久不懈其母王故貴臣之子智行卓然其夫嘗朝京師所部及其親戚有叛者欲脇之偕去毅然罵曰吾豈從爾爲逆哉眾懾而止此皆焯焯在人耳目者士傑豈可一日而忘繼也哉士傑果毅敏達嘗屢擒叛冦又發斥大姦乃心恆在國家可以觀其臣節矣然終者君子之所謹易曰有終吉書曰惟其終士傑之惓惓端乎所存亦必在於謹終者乎余與士傑同朝其有志乎善道也余何愛於一言故以是書於堂中資之朝夕覽省云耳

西園雅集圖記

中書舍人陳登思孝得閩人朱孟淵所作西園雅集圗贈余西園者宋駙馬都尉王詵晉卿延東坡諸名士燕遊之所也當時李伯時寫爲圖後之臨寫者或著色或用水墨不一法此圖用水墨淸韻灑灑可愛燕集嵗月無所考西園亦莫究何在卽圖而觀雲林泉石翛然勝處也有磵源逺且厚紆折奔放而下磵左右巨石連延峭防有壁立其勢數十丈如削有方整如屏立橫磵石梁平廣若砥瀕磵地夷曠有古松五株檜一株崇者勢淩雲際斜者若倚蓋皆蒼翠蓊郁類含霧者而檜根迸露斜出類猛獸狀林竹森然扶疏蕭爽可數蕉一本生意暢茂儒衣冠十有四人僧道士各一人坐松下憑按伸紙握筆而書者東坡居士對竚而觀者晉卿側立居士之右張文潛傍坐而俛觀者蔡天啟別據按展捲畵陶淵明歸去來圖者李伯時傍坐憑按而觀者子由持蕉箑立子由之右黃魯直立魯直之右陳無已立伯時之後而按膝頫視者李端叔坐伯時之右就按而觀者無咎面石壁而立濡筆欲書者米芾立米之後觀書石者王仲至趺坐石屏下論無生之防者僧圓通袖手並坐而聴者劉巨濟坐檜根摘阮道士陳碧虛持羽扇對坐俛聴者秦少遊也又有侍女二人雲英春鶯晉卿家妓也童子四人一袖手立一捧硯一持靈壽杖各隨於後一對竈防茗其家僮也而古琴罍鼎尊勺茶具咸備嘗見熊天慵題伯時西園圖詩及黃文獻公述古堂記皆與此合文獻據鄭天民之記鄭記作於政和甲午其可徵無疑而余近見廣平侯家有劉松年臨伯時圖位置頗不同無文潛端叔無已無咎四人器物亦小異然聞後來臨伯時者如僧梵隆趙伯駒軰非一人洊更臨寫則必不能無異而於以見晉卿之好賢重文及諸君子之髙風逸韻蕭散不覊光華相映如眾星之聨聚如羣玉之陳列與夫從容太平之盛致蓋有曠數十世而不一見者其可爲盛也已因參考而志諸圖之顚

寧國府廟學重作記

孟子論行王政之要養與教焉耳爲國家簡賢能任斯寄者莫重於郡邑郡邑得人則民足衣食而循禮義不然則否故安民必在於得人稽古自漢而下郡邑得人以任斯寄紀諸史冊代不數人可爲難矣我國家以教養責守令視其績之殿最而黜陟之爲勸甚盛典也然猶有祗焉有忽焉蓋賢否之不能齊也寧國古宛陵今畿內名郡山川淸淑鐘於人爲徳行文學之英才猷政事之良閨門之節操風俗之惇厚具於志聞於時斑斑可考見矣近數十年驕奢頑傲嘩訐之風往往有作𨿽不過千百之十一亦豈其性之素然哉非長民者之失其職而施教之昩其方歟臨川袁君旭發身進士始爲江津縣一志安民凡所設施郡悉舉爲諸縣之法正統初元陞守寧國知其民之本善而嘆其俗之下趨也於是修政令淸獘蠧勸稼穡明教化郡以大治遂撤故一新廟學作大成殿六楹奉先聖以及四配十哲東西序各有十二楹以居從祀之賢前作防門又前櫺星門皆六楹鑿泮池於櫺星之南爲三梁繚以周垣殿之後作明倫堂曁左右明誠育才興賢進徳四齋各六楹堂後建重屋六楹以庋制勑榜曰禦書之樓作文昌閣六楹在櫺星門之東若師生防饌之堂藏修之室曁凡庫廩庖廚秩秩咸具乃復學故地三十畝於豪據在泮池外之東南營射圃作觀徳之亭於中環植松竹千餘本經營之周宻規模之偉可爲盛矣材良工堅費不損公役不疲下蓋上以義倡下以義從誠意孚合斯以其成之之易而爲郡得人之效也昔者聖人作易順性命之理立人之道曰仁與義仁義天之所賦於人者惟聖人者得其全聖人之心卽天之心一以生物爲徳也自伏羲至於文武周公皆得位以行故當是時世道隆而民生遂非後世所及孔子不得位然聖人之心未嘗忘斯世也蓋曰不得行於今可行於後於是推明先聖之道立教垂範刪詩定書贊周易作春秋啟發性道建植綱常以開人心以興化理後有明主必取法焉然後君臣以正父子以親尊卑以序風化以興二气以和萬彚以以成孔子之功在萬世所謂生民以來未之有者也冕服南面春秋之祀尊同社稷與天地相爲悠久所以崇報也遊於斯者進謁於廟則思先聖之道原於天不可忽退講於學則思先聖之道當力諸已不可怠致力於已則仁義其要此諸生所宜惓惓也袁君字廷輔防正而明果愛民而體道卓然賢守爲南畿之最是役也經始於正統元年十月成於二年十一月記作於八年四月求記者學訓導豫章萬修齡云

旌義堂記

正統三年六月十日上遣行人盧懋賫璽書旌江西吉安府泰和縣民蕭襄爲義民蓋自上臨禦以來四方之人仰體皇仁出谷縣官預備賑荒事日有聞於上悉賜璽書旌褒時士奇兼掌內制每私怪斯舉權輿吾郡而未聞吾邑有一人繼者蓋歷三歳始見於襄吾與襄同邑有連且嘗作賓蕭氏塾固知襄必能爲義然猶怪其獨緩也今年過鄕裏裏耆老爲餘言襄之圖效義久矣屬時令丞闕簿攝令事襄具材作義廩言於縣請以官又言願出糓納廩以備賑饑縣吏需重賂乃行襄私竊嘆曰以賂吏曷如及饑時襄以賑民乎不肯賂吏亦竟不行明年吉安府通判佘君來掌縣事襄復言之佘君大喜卽日遣其佐眎襄所作廩而內其糓凡千二百石遂聞於朝斯其所由緩也嗟乎水旱在古聖人之世不能無惟古聖人有備焉故其民不病今民比比能仰體皇仁爲先事之備食祿者乃有不能或又夤緣以爲己利彼獨何心如佘君之明治體豫民患卓然其今之循良有司何可多得哉若蕭氏之務義厥有自來非昉於襄也昔襄之大父思和甫父安正甫當元季冦亂所在靡寧思和甫父子挺然發帑倡義保障其一鄕終亂不見兵禍至於今號其裏曰桃源我國家靖宇內定法制簡富民長萬石區俾董徭賦思和甫與焉惟義之行上下賴之後安正甫繼焉一循其父之義及襄偕弟應又繼焉皆循大父父之義尢恪愼介然不一毫茍取其區之民有橫恣不律者率略之弗校有艱窶不給者恆加防之蓋蕭氏施義其鄕昉於襄之大父父而至於襄益篤也玉音下逮龍光煇煌眞無忝也矣豈若世之驟興於一人偶見於一善而濫冒寵錫者之可同日語哉余旣名襄所居堂曰旌義襄來北京屬書之餘惟其宜書者有三泰和之民以效義荷璽書旌表自襄始一也佘公之防公明決二也遂並蕭氏世徳書之襄字徳贊惇孝友而端厚謹靜有仁人長者之風雲

浮梁李氏祠堂記

浮梁之田西裏李氏故文獻家永樂中奉化縣丞善謀作祠堂於正寢之左未就而沒至其子安遂成父之志堂及歳時之祭李之先出唐衛公靖五世孫祐爲饒州刺史自三原徙歙又五世至宋祕書少監璣其子亨正紹定壬辰進士授文林郎浮梁縣丞有善政卒葬浮梁子昱因家田西昱咸淳乙丑進士縉雲縣尉其子久益咸淳甲戌進士篤孝行嘗以母老聞於朝得浮梁主簿便養宋亡棄官不復仕縉紳表其墓曰節孝先生節孝之孫仲元處州儒學錄與趙文敏公虞文靖公遊皆有文字之托奉化之祖也奉化嘗自序其譜言髙祖至其考皆散粟以賑饑捐地以給葬蓋李之先徳惇於躬及於人者非一日之積也今祠堂所祀自文林下至奉化學行之相承衣冠之相續前輝而後映愈逺而不替可爲盛也矣禮營宮室先宗廟家造先祭器急所先也而後世士大夫率因陋就簡朱子始定祠祀之禮然世之遵用者不數數見蓋有識者所爲喟然太息者也李氏文獻數百年至奉化能顓顓於此非仁人孝子之心乎安又能遂其父之心於旣沒之後非卓然善繼者乎詩曰孝子不匱永錫爾類李氏有焉於是安請記堂之成安永樂甲辰予讀廷試卷時所奏進士今爲監察禦史堂成於安登第之嵗記作於宣徳五年十二月甲午云

郊遊記

永樂癸卯二月之初時彥習禮光世約予公暇郊遊十一日昩爽朝退各以暇告獨時彥未有暇予三人並邀學防恂如與俱旣食艸具以隨五騎出平則門望天王寺白雲觀在城西南五六里將馳赴之是日天气淸朗風埃不作西北諸峯奇秀畢露恂如曰何爲捨此也於是習禮一騎獨先而西四人從之金山玉泉五華諸峯駢立天際而霞彩映射如屏風疊峙金碧輝煥又濯濯如翠芙蕖使人心目俱馳而應接之不暇按轡行七八里乃折而南渉小磵稍東而彌望皆麥隴萌始數寸道傍居民咸蒔蔬爲業溝塍畦畛甚整比十數畦則置井及桔橰蔬不一品或秀或蘗生意皆津津駐馬觀之恂如馬上論種蒔法娓娓學防習禮相與辯析習禮又善言南北土地所宜余與光世唯唯而已稍前度石橋入土城望白雲觀可一里土城者遼金故城也其遺址獨西北一隅間存亦間有可登眺者然不及登徑趨觀中道眾皆已出惟兩童子迎客入坐西軒汲井泉防茗觀右舊有長春宮蓋元以居丘處機眞人而觀則眞人退休之居也當時塑像尙存其神爽淸徹凝靜簡逺翛然神仙人也像之下其遺骨塟焉行視長春故址甚閎壯而殿堂門廡兵後悉毀尋範徳機所詠門前流水亦無復有但隠隠見一渠已湮爲行路而旁近之民競畚壊甓曵斷礎治耕其中亦莫之禦矣因以感夫興壊盛衰之理恆相因而世之務祈佛老以冀免於壊與衰者不可鑑於此乎還坐東軒靜幽明爽俗迹所不至出所攜具以飲兩童子侍客益恭爵數行一童歌以佐酒歌詞皆古道人遺世離俗之意客亦欣然以樂也習禮曰樂必有詩遂取陳伯玉白玉仙臺古丹丘別望遙之句爲韻各賦二詩酒罷出南行一里至天王寺寺宇亦獘有兩僧出迎有臺頗髙在殿後遂攜僧升臺泛覽都畿山川之勝其北崇山大嶺緜亙重疊東環大海西挾大行其南百里則軒轅之舊都而俯視江淮如在階戺之下者壯哉乎京師天之所啟也又念東南數千里皆平曠沃壤使民悉得耕桑其間而無天時人事之虞上可以裨國計下可以紓逺郡供餽之勞也眾四顧喜不已降而觀於浮屠之址問僧此寺所剏始不能言也僧指其南廢丘隆然而峙者曰此遼之蕭太后妝臺也問唐太宗憫忠閣故址指其南三里所而今漫滅爲平蕪之墟矣則相與嘆曰遼主不能以禮率家而恣婦人之欲如此無足怪太宗以蓋世英武而勤逺略蓋至此而悔心之萌惻隠之不能己也豈非仁明之主哉顧其遺迹已泯沒後之人欲一見而不得豈不可爲太息也哉僧聞客言其意亦若有感焉者再出嘉茗飲客送出門上馬歸夫北京據天下之最勝也自余至三閱嵗矣未嘗得斯須之暇以縱覽國門之外間嵗一再隨眾出北門皆以公事廹促又隆冬盛寒風沙瞇目數十步外無所見則與未嘗至者何異也故仕守職而有得於一日之暇幸也暇而得馳意於遊觀又幸也遊而得偕其同志於所可玩可感可樂無不有焉幸之尢也餘三歳而始一得其尢幸者不可不記故歸而悉記之白雲觀之詩十首咸附於後

賜老堂記

皇上旣嗣天位攺元洪熈覃霈恩澤以福宇內徳音屢下徵賢舉能振防淹滯優老錄舊在廷文武之臣逮事先朝均有敍進而吏科給事中吳興淩晏如陞都給事中先是晏如之父彥能甫以應天府通判坐累謫均州十餘年矣一日晏如奏事畢上從容顧問其父晏如頫伏叩首言臣不孝罪萬萬無所容臣父去鄕四千里今年七十矣惟聖防矜憐之上曰而父官京師朕故知之遂勑吏部驛召還旣至入見賜冠帯又賜勑而命以其子之官致仕還鄕於是淩氏父子拜賜殿陛之下公卿大夫之在列者親見其遭逢之盛旣退相與嗟咨歆羨而求彥能甫之爲人曰是何以得此哉士奇與晏如好又嘗聞彥能甫之事於縉紳間則告之曰彥能甫儒者歷任餘三十年兩爲教諭吾江西其學者皆敬服之陞武岡知州調鄭州皆得其民心朝廷用薦者言召進用之州父老羣奏乞還之後用秩滿入佐京尹民戴之如兩州此上在春宮時所知也蓋其持身愛民皆儒者也公卿大夫聞餘言亦曰觀於其子可以知其父今之榮遇夫豈偶然哉明日晏如謁餘言家君將歸而名其燕處之堂曰賜老願爲書其所自以示來者夫堂之名以昭恩也觀上之所以施淩氏之所以受皆足以勸天下之爲臣子者而豈徒然者哉士奇史官也於國家施恩於下宜書及彥能甫之能於官晏如之能於子皆可書也遂爲之書

吾隠堂記

吾邑之西武姥山之下西堂之上有田可稼有園池可蔬可漁有竹樹可防有山水可遊又多詩書家有朋遊往來可樂也余少時聞有鐘先生者隠於其處先生樂乎內無事乎外足於身無求於人蹤迹恆終歳不一至城邑予𨿽得其爲人而未嘗承顏接辭也而不作久矣去年先生之子啟晦由南雄訓導陞趙府伴讀畱京師間與語及先生啟晦然流涕起曰不肖願竊有請也惟先人之徳之行子嘗知之不肖懼夫久而遂泯沒也用夙夜弗寧旣請諸修譔梁君狀其行學士解君銘其墓侍讀學士王君傳其平生之槪矣惟前尙書劉公所名先人吾隠之堂未有記也又曰堂故卑隘又更久就敝不肖圖新之且加大矣刻尙書公所書吾隠二字於楣竊嘗記先人之言曰世所貴學爲士者謂其能察於理察於理可以施利於民也然欲備乎我者致力可成施利於民者非有位不行焉茍不得乎命不得其位樂其所備於我者足矣此先人之志也今不肖陟降斯堂則思先人之居處覩尙書公所書則思先人之訓言未嘗忘之願子之爲記之也夫士君子不志於民不可謂仁不安乎命不可謂義仁義修而君子之道立鐘先生志之於前矣啟晦又能圖不泯於後可謂善繼其志也夫登斯堂究惟斯訓勉圖充其徳而成先人之志者凡啟晦之子若孫皆當永識弗忘先生名與字吾與唐中書令紹京二十三世孫徳行之懿三君子所論著備矣玆不復記惟記其志之所存者以示其後人

思貽堂記

思貽堂者家兄仲基先生所居之堂取記禮者之言而名之也以爲身本乎親能尊其親必能敬其身而人之有不能焉者蓋無思耳一出言一跬步能必有思思而必在其身之所本則必果於爲善而不果於不善以是名堂而自勵焉先生之志厚矣先生生十數嵗遭時兵亂諸父老長亡沒幾盡先生𨿽防防而能勉自樹立以圖不墜於墳墓則曰吾先人之所藏也柰何其迷忘乎披荒履險徧求而得焉嵗時躬率子弟自總角以上悉詣謁拜曰庶幾來者無復迷也詩書則曰吾先人所以植身而遺後者也柰何可去此而他務乎孜孜焉以修其身而誨飭其諸子諸子克勉承其志卽欣欣然喜動乎中不然輙形於色憂曰其隳吾之先矣遇手澤文字必寶藏之曰吾先人之所愛也蕪廢田園必除治之曰吾先人之所有也防族人少者必懇懇爲言先世徳義文物之盛曰若等不念所以圖繼之可乎蓋平居無一時一事其心不在致隆於祖考也吾楊氏以儒業雄鄕邑數百年至先待制公以來聲名愈益焯焯而自元季變故子孫零落散徙故廬瓦礫之墟過者興嘆微先生復起而振之鄕閭晚出安知有楊氏楊氏之子孫亦安知其有髙明祖父者哉於是先生有功於楊氏多矣然飲淡茹潔適乎中無慕乎外凡閭比族姻或有勢力而行之弗臧者未嘗一顧也有窮乏不振而能自守率與之相厚家食未嘗一日忘國家涵育之賜恆與人言必依於忠孝其耿介篤實之行知者蓋以爲有先人之風焉夫見諸實履眞踐如此豈假於名以自勵哉豈非欲其子若孫皆睹斯名而知勵乎是不可以不書謹書之以示來者

氏百泉圖記

百泉衛詩注在古衛州共城東南注於淇水蓋今河南懷慶府太行之實山水勝處鄆城景範先生其先數世卒於仕皆塟百泉之上先生自元季兵亂不得詣展省國朝初平海內卽詔天下興學縣令丞彊起先生典教事又不得去然其心常惓惓乎百泉也旣被召入教國子擢春坊司直輔導東宮任益重又不得去而其心之惓惓乎百泉猶前日也及春秋已八十上憫其老特命致仕歸而其子適除孟縣教官迎先生就祿養孟懷慶屬邑望百泉可晨駕而夕至也先生於是忻然就道書不云乎民之所欲天必從之夫所欲而善又出乎至誠天固從之如先生是已想其展敬丘壠顧瞻松栢指示其子若孫告之先徳使圖繼於永逺蓋非徒不忘乎體魄之藏而已之先自宋元文公至於今其間擅文學而振徳義榮圭紐而光譜牒者代未嘗乏也先生安得不以紹前而啟後者爲重乎又想夫先生臨百泉而四望因遺迹以思古人如衛武公年九十以禮自防邵堯夫超然自得於天人之際許魯齋明正之學非皆先生所願乎然予觀先生溫厚坦亮安乎義命之正泊然不累於外物其學以聖賢爲歸事君必在所學於人恆奬善而掩惡其可謂篤實純明之君子而無愧乎古之人者歟余與先生同寮十年其學者今大理寺丞孫時求善繪者爲作百泉圖屬余記因並及先生平昔以示其後之人焉

永樂二十二年進士題名記

皇上嗣臨大寶以來凡所以制治保邦一惟祖宗舊章是循是蹈若前之所未暇及者皆體祖宗之心而悉舉之蓋庶政畢修百度咸章天下之人涵泳鼓舞皇上大功大徳同虞舜之重華恊帝武王之繼志述事猗歟盛哉於是禮部尙書胡濙言國家策試進士必樹碑太學永樂甲辰一科尙闕請如故事樹碑翰林儒臣爲記以垂永久制曰可濙奉宣聖防臣士奇拜稽只受伏惟是嵗三月朔太宗文皇帝臨軒策士其又明日傳臚賜邢寛等百五十人進士及第出身同出身未幾車駕北徵又未幾文皇帝上賓國家洊有大事故樹碑緩今仰承聖明修葺闕典士之獲托名永久非幸遇哉蓋士於學問窮日夜獘寒暑其志固望遭遇展其負挾施當時而聞後世也上之所以奬進期望於士者蓋亦在此士旣彚升則駸駸乎行道之地而甲辰至今十年預名於斯者皆受職享祿布列中外矣固有志存所學秉道徳用仁義勉勉而不懈者乎譬之木焉愈升斯愈髙矣亦有安於小得玩時月甘卑頽墮而不進者乎譬諸水焉愈流斯愈下矣其相去豈不逺哉夫學同志也升同日也及其自樹立乃髙下相逺髙者固賢下者不思所以自振乎或百有一焉反道倍徳捨所學以務所欲不思羞同升而玷科目哉儒先君子有言立志以明道希文自期待之兩賢者皆出科目蓋必若是而後可以副上之奬進期望而光華永久也是科臣忝預讀卷旣欽承爲記又因以致儆勵云

東裏續集卷一

欽定四庫全書

東裏續集卷二

明楊士奇撰記

承恩堂記

少師吏部尙書重慶蹇公居北京十有二年寵恩日隆而未有賜第所居吏部之東偏隘陋弗稱上聞之命有司度地長安門之東文明門之北爲攺作焉中官視材與工而堂室塾廡門墉之位皆先具圖以進其制髙明壯防豁靚深潭潭焉奕奕焉旣落而徙居之是日勑光祿賜宴六卿長貳都禦史咸在眾共瞻睹忻喜嘖嘖以爲稱公之官稱上之待元老大臣也遂爲公賀公曰上之恩義何足以當之義不佞惟上之大徳同於堯舜惟天下億兆之人同於唐虞之民此義之心也惟七政昭明四序和均逺夷賓服海宇乂寧此義之心也所夙夜弗遑在是而暇萌其念於自康自適者哉矧聞之晏平仲列國之卿猶辭榮焉今上之大賜固不敢不只承而寧無怍於心者哉又聞之範希文之爲人臣也於日之行事必思有以稱其食今戴上之大賜其奚以圖報稱哉眾皆曰此大臣君子之心也君子之心行道於已者恆恐不及所得於外者恆恐過之斯以徳日盛而功日崇也宜以爲天下誦眾又曰公之徳固謙讓弗有然立朝五十年未嘗一日不心在國家生民其宻贊治化以被於當世者公不自言人𨿽不知天固知之矣公今七十𨿽老而未衰國家生民所望於公者未已也聆公之言知公之心於國家生民蓋亦未已是宜爲天下賀且爲公祝公曰義其曷敢不自勵於是皆知公有以當上之大賜也公旣名賜居之堂曰承恩士奇請書客與公賀答之辭爲記掲諸堂中公字宜之洪武乙丑進士爲中書舍人陞吏部侍郎進尙書兼詹事又歷進少保少傅少師仍兼吏部尙書厚徳度巋然國之老成人賜第於宣徳七年十月是月旣望記

勑書樓記

皇上嗣大統之初一新仁民之政明勸懲之典於是戶部臣言宣徳五年江西饑掌吉水縣事知州柯暹勸富民出糓以賑民胡有初首出糓千石而未有繼者復出五百石眾始胥效出糓縣人賴焉巡撫侍郎趙新上其事上嘉之賜璽書賜褒有初義民遣行人賫勞之仍命有司復其家有初旣拜稽受賜作重屋若干楹只庋璽書題曰勑書之樓謁余爲記是嵗江西十三郡六十九縣皆饑而吉水旁近永丰樂安兩縣加甚其貧民跽富民之門求貸斗升活旦夕之命固閉不發則虓於外富民不能平以刼訴縣縣不究情遽移郡請兵捕劫者旤連數千人老壯相枕藉死妻孥累累防囚縶哀動道路民不幸而遇水旱饑饉如幸而郡縣有善政鄕有仁厚長者猶不至甚病也向使兩縣其令得人如吉水其富民存心如有初豈被毒至此哉吾聞有初中人以下之產顧其用心矜惻無物我之間施厚於鄕者非一日其度越等夷逺矣惟天子體天心以仁民惟臣體君心以致其仁於民有初未嘗霑一命無人民之寄斯舉𨿽有縣之令要之其能仰體君心使天下富家巨室皆能仰體君心將窮櫚蔀屋豈有失所之人哉此有初所由昭受旌褒也戶部旣敷告其事於四方將史冊亦有紀載若璽書所藏光气上騰輝煥五采仁山文水之區艸木泉石咸被照耀於無窮惟徳音忠厚大訓在有初及其子若孫尙永欽承於無斁敬書以爲記

宣府建廟學記

先王之世大臣君子皆身兼文武之用至覇國簡帥猶取恱禮樂而惇詩書者蓋古者習射受成獻馘皆於學文武一途也自周以降王化衰而教法弛服詩書者恥言兵執干戈者不聞道而岐爲二焉然具文武之才者世未嘗乏人漢唐宋儒臣往往出任邊寄而武弁所至能興學崇教者史屢有書我國家治教天下一用先王之法自京師至海隅郡縣皆遵明詔建學校學皆有廟以祀先師若邊徼軍旅防戍之所非直其力有不暇亦其知有不逮也宣府古上谷郡在居庸西北三百里𨿽宻邇畿內而城垣外累累接連皆烽堠編氓之所不處敵人之所不時出沒窺竊蓋重塞也朝廷常宿兵戍守而建帥焉其帥旣不可斯須以忽警備而肆習邏伺捍禦糗粻之務晝勞夕勩自給不足矧有餘力他及哉自左都督譚公佩鎭朔將軍印總師於此畢力殫慮圖惟厥政整飭作新期月之間贍養有出兵堅士彊旣完且固聲威振冦迹逺遁疆場千里纎塵不作遂作社稷山川等壇春秋行事數歳軍中庶富壯少勤事耄倪恬逸公曰不可以無教也卽白於朝出私帑爲倡建學而好義者咸恊贊之遂簡將士子弟俊秀者聚習其中奏請學官建先聖廟於學之左像位咸飭作祭噐置學田凡百所需靡有遺闕旣成之明年士奇扈從巡邊經宣府只謁廟堂退卽學館徘徊顧瞻規制之壯儀物之完具蓋自大江以北名邦防府鮮有及之方歆艶嗟嘆譚公之功於今絕無而僅有而公使教授劉凖求書其成夫王政之本在養與教有遂其生必正其性譚公起武功而重文教非其逹政本只徳意而能然哉公之賢超越等倫逺矣將見是邦教學之成其人皆明於詩書之防皆勉於道徳仁義之行事親爲孝子事君爲忠臣廉恥之節厚功業之志奮而髙城深池不足爲其固甲冑幹櫓不足爲其威人心之堅逾於金石矣又將無感慕徳教而革心歸化於陰山瀚海之外如有苗之至者乎此固本於上之大徳而必公之賢績有以弼成之也公名廣鎭江人忠厚仁勤明於大體自洪武中建軍功歷事四朝累官至中軍都督府左都督在宣府十有餘年威恵咸著隠然國之長城云廟學經始於六年三月成於八年九月記作於九年十月其殿廡堂齋器物之數及剏建恊贊者氏名具刻諸陰使來者有考

董井記

金華何士英爲兩淮鹽運使運司防漢江都王相董仲舒故宅其遺井尙存士英考郡誌及詢諸耆舊而信遂修葺井而作亭其上又於防事之後作堂設仲舒位朔望必率僚屬致敬四方士大夫過江都知慕之賢者必升堂而拜造井而觀又退而竊嘆士英之能尙賢也自孟子沒異端之說競起迨秦焚滅經籍盡廢先王之法而聖學遂湮漢興知崇尙孔子諸儒往往有出而卓然醇正者惟仲舒如論道之大原出於天彊勉問學則知益明彊勉行道則徳日起與夫正誼明道之言皆有功於學者論正心以正朝廷百官萬民四方及有國者不可不知春秋皆有功於世道君子謂使仲舒得遊聖門無慚遊夏仲舒孔子之徒也自漢以來孔子之道晦而復章自仲舒始仲舒廣川人孝景時爲愽士武帝卽位舉賢良對策天子恱之以爲江都王相後相膠西王史稱其進退容止非禮不行兩相驕王數上諫諍而正身以率下此豈徒見諸空言也哉洪武中升仲舒從祀孔子廟庭表先儒以儀來學也則其生之所居遺迹之所在士誠尙賢者其能自己乎詩曰髙山仰止景行行止知尙董子其必心其心而道其道哉廣川今徳州余嘗過之訪仲舒故迹無復存者顧時吏玆土者無可與語而徳州之人亦不復知有仲舒獨江都尙致敬有所者由士英也士英宋文定公六世孫淸厚恭謹明達大體爲運使十餘年設施有方江郡吏民及過使客交譽之如出一口相斯舉者運使白琛同知張翔盧亮後之繼士英諸君之位者尙思繼其績哉

日省齋記

日省之言始曾子蓋君子以自進其徳也人之品不齊非生知之資者必由乎學學必切於已而後其徳進孔門明睿莫如顏子誠篤莫如曽子皆實用其力故四勿之功不已有以造亞聖之域三省之誠無斁有以傳聖人之道聖人譬諸天地之大造化之妙不可窺測故學之必自顏曾始顏子天資絕出曾子惇厚質實蓋學曽又易於效法云自教道衰士習騖外忽內窮居布素之士無富貴之念不肯自棄於古人而力行以圖跂及者一世無幾人若都髙位享重祿貴富光顯而能從事爲已之學以古人爲師者加尠矣今貴富而能然者蓋見於駙馬都尉趙公公爲國周親而所存心守身顓顓焉如逢掖士朝請外齋居讀書玩古不肯輙一渉迹聲利之區而恬淡謙約之道率履恆恐不及題其齋曰日省以自勵省者求己之道所未至者而必至之日省斯無間斷作輟之患公之愛其身厚矣哉水之行不已也必逹於海如公篤是道不已而不徒名焉由是續武古君子其孰之能禦哉或曰公所務者保寵榮全始終若子所言拘拘儒生之事矣曰公所務非儒道乎儒道大而君臣父子之倫小而作止語黙之義皆是已非外民生日用以爲道也使公外儒道其能保寵榮全始終乎公聞之曰乃所願學儒道也請書以掲諸齋中用警朝夕公字孟陽廣陵人其祖考在國初皆以武弁積功云

克一齋記

太醫院判蔣君名其藏修之居曰克一屬士奇爲之記士奇曰古之人爲主一之說者眾矣管仲荀卿莊周韓非之徒皆有是說也子之取義也何適蔣君曰非也之數子者或商國政焉或議物理焉余敢有取於是哉惟先君子所以命我者曰人非學則道不明故學貴博旣博貴知要夫徳有吉有凶必主於善乃恆吉也旣以主善名我矣我惟服膺先訓愽而求之也又圖惟約而防之故采書咸有一徳篇之語而掲之以朝夕自勵焉士奇聞而嘆曰賢哉乎父之愛其子也賢哉乎子之愛其身也孔子定書自精一執中之外惟此數言最爲精宻惟一斯純而無雜久而無息惟一斯無不善而克一固當在我也蔣君掲諸所居而朝夕對焉其顓顓乎自勵可知矣奚假於餘言且克之一防儒先君子言之明且備矣歸而求之有餘師亦奚假於後之人之言哉時有誚於列者曰書之是篇古大臣君子以告其上者也而子以自勵乎士奇曰子之言非所謂自棄者歟穆淸生人畀之明徳豈有崇卑貴賤之間吾惟天所畀我者弗之能修而荒逸是懼吾尙何卹且聞之朱子吾於書惟見堯舜禹湯文武之事皆切於巳也此大賢所以教學者也若子之言不甚戾矣乎蔣君曰嘗聞之父訓者亦然請遂書以爲記蔣君天資純篤表裏無間與人交悃欵始終本於生質之良其亦有得夫一之防哉其父靜學先生以儒醫起家仕於朝幾三十年沒贈太醫院使賜諡恭靖古稱是父是子吾於蔣氏見之

聚奎堂記

宣徳二年春太子少傅工部尙書兼謹身殿大學士建安楊公得故廨宇於長安門之南而修葺之周垣數百步凡屋四楹制度簡朴梁柱不斵編葦覆茅塗塈潔素間而三之其中爲堂髙明靚深南楹北戶防暢洞達東西二室左備偃休西圖史庖湢具於兩序卉木之秀環列前後四顧虛曠埃之影車馬之音邈不及宛然郊郭之外髙人逸士之所棲托也置僮奴數人酒壺茶竈與奉賓客之物恆具公之意蓋將朝退之暇及其寮寀遊息於此以適夫蕭散之趣也旣成防上臨軒防士其第一甲三人皆授職翰林馬愉修撰杜寧謝璉皆編修於是館閣諸賢相與置酒堂中爲三人賀主獻賓酬觴行甚樂有言於列者曰斯防斯堂誠稱古之人名其居蓋有因事而志喜者請名堂曰聚奎何如眾皆曰然少傅公屬余爲記眾皆爲詩夫奎西方之宿十六星與璧相比談天者類曰奎璧主文章而圖書祕府也今則吾徒之職守在焉國家選賢非一途而進士科爲重自洪武辛亥至今五十有七年臨軒策士十有六所得士之賢者濟濟中外有光政治之任而擢承明著作之庭者又皆當時之極選也今聖明在上丕闡文化斯民生遂四境晏然太平盛致也吾徒得以閒暇宴適於此千載幸遇上之賜固士君子所不能忘而升斯堂也於少傅公之所以自致亦未可忽哉公自登髙科歷事列聖幾三十年未嘗一日不在天子左右其文學才猷所以禆益聖治者愈久而愈勤故天寵愈進而愈厚詩曰夙夜匪懈以事一人少傅公有焉然則公祿爵之進尙未已也而凡在此者有心公之心將繼起而光大亦未巳也三年一大比賢才之出當益盛則相與如今日之宴聚斯堂亦未已也吾𨿽老尙屢見之哉

素軒記

右軍都督沐公奉命佐黔國公鎭撫雲南公字某黔寧王之子國公之弟雲南自歸職方黔寧奉命鎭撫國公繼焉今公又膺贊輔之命父子兄弟宏謨逺略徳懷威服邊人戴之如慈父母五六十年西南諸夷靡然歸化纎塵不作朝廷倚之爲重者沐氏之功也都督公恭和端厚好學師古𨿽共武服而重文事𨿽出勲戚之門而禮賢下士祭潁陽之雅歌投壺羊叔子之輕裘緩帯風度兼之其燕居之所題曰素軒間使其客屬余爲記客之言曰室之制儉朴明敞無雕琢之施無藻繪之飾無綺麗之欲凡古聖賢經傳及歷代之紀載百氏之述作購積無遺而楮穎琴瑟之類所以適性情娛賓客者亦靡不具此軒之所儲也軒之中未嘗有浮人佻士一迹之至而布衣懷道秉徳方聞愽雅之流相與討論義理商確古今或焚香彈絲或尊爼吟詠則未嘗一日無也若公政務之餘顓顓焉用其志意上以副國家之隆委下以答黎庶之顒望而求悉當夫道靜慮而沈思又未嘗不在玆軒也余聞客言曰嗟乎卽其所儲知其所資卽其所與知其所輔而靜之所思惟卽動之所設施可知蓋莫非君子之事也都督公之賢夫孰之能禦哉昔周文武之興召康公爲國楨榦逮宣王之世穆公嗣焉見諸詩人江溪之詠今黔寧之勲上儷康公黔國之績亦配穆公又有都督公之賢方益懋於君子之事將其功業鑑訇炳耀豈獨父兄之榮蓋邦國之光且昔之人之所未聞也不其盛哉客聞餘言喜曰此足以復都督公遂書以爲素軒記

勑書樓記

禮部儀制郎中劉孟鐸中書舍人宋懷以其婚家廬陵陳謙來見曰願有請也謙宣徳乙卯之歳出糓千二百石助有司賑饑事聞於上特遣行人賫勑賜勞旌爲義民謙拜賜遂作樓奉勑書伏竊思念樓必有記庶幾昭上恩於永逺幸執事之畀之也士奇叨在近侍親睹皇上嗣位以來富家鉅室以出糓助賑承旌褒者畿內及江西浙東闗中河南山東西累累繼起日增月益不可勝記玆惟皇上奉天子民以不忍人之心行不忍人之政仁被天下而天下之人仰體上心競起效助皆如川之赴海然者聖化感人之速若此其盛也旌褒之命肇自皇上臨禦之初下之霑被始於吾郡而覃於四方蓋善者旌之好善人人同情歆艷興起夫孰之能禦哉陳氏斯樓之作固宜有記陳距余家不百里世有徳善余嘗書其寧國府君之碑府君蚤有大志兼文武才元末艸昩僣奪之際能卓然保其鄕族以歸我太祖皇帝一見遽承奬任功著於時及於人一時吾郡之效用者莫或先之蓋其心於國於民未嘗一日遑暇𨿽其年不永而所以教於家者固在也其子致廣遵父教持身謹行用仁其鄕今春秋逾七望八矣恆見禮於守令謙之父也謙斯舉固由於聖化其亦必有得於家者禮以繼志述事爲孝謙可爲無忝矣夫記者所以紀前績而啟後人陳氏子若孫升斯樓也仰瞻龍章煇煌思天寵之廣大而圖報稱讀余之文思祖父之仁義而務繼續將陳氏之賢而有聞其可量乎是爲記

進修齋記

中書舍人天臺陳宗淵取大易文言之防名其齋居曰進修宗淵從余於翰林二十年始求爲記余戲之曰子春秋六十矣髮種種而視茫茫且其身旦暮有職事尙奚暇於學乎宗淵蹙然曰惟先人所以遺教其孤俾終身從事焉者惟學又嘗舉先聖賢諭誠之防訓其孤曰學之道必由於此濬惟是孳孳夙夜不敢怠忽先人之貽訓以圖奉其遺體庶免於不孝亦冀以是承大君之命官而永終不辱也濬一息未絕不敢以惰棄而況於𨿽老未衰衰而不勉可乎余爲之敬嘆曰賢乎宗淵夫學所以明道而見諸行也學可以爲君子不學流於小人之歸善惡所由分也誠者實理出乎天者也人體之爲實徳天之有是理也萬物所由生人之有是徳也百行所由成故學者必立誠以爲之本而人之大端言與行而已學之道亦必謹是二者而本諸其內者眞實無妄則發諸言語動作之間亦皆眞實無妄而表裏始終無虛僞作輟之獘矣幹九三蓋君子之未離乎下者也有學之道焉故孔子明之以進徳修業而又繼之忠信所以進徳修辭立其誠所以居業徳卽夫心而言業卽夫事而言非內積忠信無以致其徳之日新不巳也非擇言篤志無以致其業之一定不易也所謂學必兼內外之功而誠則其本也學而誠其有不至焉者乎孔子諭學於易之首篇明著切實如此固後之君子所宜盡心也嗟乎聖人之訓其孰不誦習而能言也古之人有云行之惟艱夫茍出乎誠亦奚艱之有宗淵名其齋以自勵其必致力於誠乎吾於是重宗淵有四善焉老不忘父之訓一也老不忘學二也貴不忘學三也學不戾於聖人之防而其實本於父之善也皆可記也遂爲記將以考其終云其父字智仲有行義宗淵其嫡長云

益庵記

爲學之居而名之以自儆其進者其志固將充而大之也蓋士於道欲充吾之智而無所不知欲達吾之材而無所不能酬酢萬事措之天下而無不宜不若是不愜也而非學何以能至哉學之而進進不巳其亦庶幾也巳吾邑蕭薦之名其自修之居曰益庵其志固將充而大之乎薦之於學敏而勤於所至必欲至之而不徒輟於所與必擇加於巳而非不若乎已者恆持虛薄不足之意以求益焉大抵學足於巳得則日新之功畫久而並其所得者失之故善學者愈損而愈益宜薦之之不自己也吾識薦之之大父惟善甫謹厚樂義二子伯齡仲齡皆英敏不羣伯齡升自科目典郡學至寧波府同知顯譽於時仲齡以養親爲志奉侍之暇怡情雲林泉石之間澹然不以榮名累其心兄弟皆余少所同學仲齡薦之父也固其源流有自而薫炙有資乎今薦之以益庵求余記餘言何足以益薦之夫學在我而所以善其學者必資於人海之於川澤莫或加其大者爲其下而承之以虛有以來夫眾委之輸也士而有謙虛卑遜之徳則天下之善沛乎歸於我不然局於偏見蔽於私意𨿽有善而不能入孰於我乎益也易書論語益之義明且備矣必有以盡乎已而後有以愜乎已勉哉薦之餘言不足以益子也然薦之求余記益庵爲之記曰益庵在防和邑城之西秀溪之北其面巽震其作以某嵗月作而居以學者蕭氏名進永樂十六年賜同進士出身今爲藤縣令云

巽谿記

吉水楊季琛先生家巽谿之上以巽谿自名鄕人後學之尙徳者從而尊之曰巽谿先生有疑之者曰先生居文江之陽文江聞天下不取於彼而取於此何居余曰文江所同也巽谿所獨也且巽之義有君子之徳焉取諸近者且以植徳宜先生不於彼而於此也曰先生之行有合乎巽之義者可得聞歟曰巽東南卦也有長養之徳焉孔子系辭曰剛巽乎中正而志行先生存仁愛之心具剛明之才履中蹈貞自其少壯己有志致君利民之務其本固已不倍而平居蒞事理明義熟小心謙順未嘗形聲色而裁制一恊於中此不幾於稱隠行權者哉其仕也事上篤忠敬臨民致恵愛所至人戴之旣去思之久而不忘所謂無入而不自得非利有攸往之徴乎君子名必稱其情夫豈茍然者乎曰若子之言先生之賢楊氏其將有重於巽谿也曰楊氏自宋盛際居文江其世以文學徳善髙科膴仕大忠大節煒然世道之光蓋不徒重文江大江之西之重也巽谿云乎哉且先生所爲自厚於己亦何暇計其於谿輕重何如也疑者旣釋曰吾因子以知先生又知夫巽之義至矣哉先生長子黻聞之請遂記斯語將藏之餘不能止也先生洪武中舉文學贊邑於淛永樂初用薦者陞南海知縣攺濟陽縣又陞東平知州攺莒州洪熈初言於朝乞致其事歸不聴陞衛府長史俾導其子輔親藩黻舉進士爲監察禦史簡陞長史文行卓然蓋觀黻亦可以知其父作巽谿記

慈訓堂記

慈訓堂者吾邑彭詡士揚奉其母劉孺人之堂也奉母而名慈訓者詡非母訓無以起儒術紹先業名之蓋著所本示不忘余於彭氏世有連而相知於是詡來求爲之書彭故西昌名家宋寧宗朝獻賦不受官而與周文忠楊文節謝艮齋爲文字交曰孝求者其九世祖也孝求之子孫世襲儒業至今不衰而原復居貞履素不屑意生事詡之父也劉氏系出漢長沙定王發後有諱尙者爲泰和丞因家萬安之東溪其子孫益盛至本直惇質素有古道孺人父也孺人歸原復十年而原復卒詡尙幼就學外傅蚤夜躬程督於內數指笥書語詡曰而父以是遺汝俾承家不辱者柰何可怠詡間自外歸輙問所從誰何及其所得當則喜不然蹙額以戚曰此非吾所願聞也詡稍長有導之爲賈販者聞而止之曰士固窮利其可趨乎益戒以親明師益友詡弱冠鄕人請爲塾賓勉之曰學譬於井焉非源厚何以應人之求其母淺近自足也蓋詡自幼至壯自始學至於立身皆本於孺人之訓也孺人渉書知大義自少至老謹禮不懈幼喪母育於嫂氏恆事嫂如母夫死時年二十六卽誓守節不嫁其父九十餘而喪子無爲供養者孺人歸寧遂畱養父詡亦假館授徒外氏以如孺人之志終父沒然後歸其孝類此原復嘗長徭賦裏中以民稅輸贑贑江險惡壊舟悉沒所輸稅巳而原復卒有司責輸稅益急他裏之輸稅旣沒則復徴於民孺人獨傾其家貲償輸裏民免於復徴之害其於義利又類此此蓋孺人之以身爲訓者也夫至愛莫切於母之於其子也爲訓如此子有不賢乎哉古大賢君子成於母之訓者往往書簡冊名後世今詡日進於道周旋儒林藝苑之間聲聞日起蓋所至未可量也則於斯堂也推本宜書孺人今年六十有六詡四十有七堂在泰和西郭三里月池之上彭氏世居其處云

正巳齋記

廬陵陳正倫余畏友也爲監察禦史時名其燕處之齋曰正已求著一言未暇也及九載之績考最陞南陽知府又求之未有復也蓋念正倫修諸躬措諸事鮮不當於理奚俟予言正倫且行工部郎中李新與之有同朝之雅且南陽人又求予文贈之則爲之畢夫正已之說曰士君子一身其所系甚重上而只事乎君親下而應接乎萬事皆當爲法於天下可傳於後世此非正已而能之哉身者家國天下之本身不修不可以齊家況能推而逺之哉昔者聖人爲治莫盛於堯其道始於克明俊徳聖人爲教莫盛於孔子其語九經必先修身聖人之行與言皆本於身則吾之身其可以忽哉吾一言之出皆合乎天理之正而無妄一行之出皆合乎天理之正而無邪積之久習之熟斯發於身者無不正然理欲之防非精察明辧或所蹈未必皆正故君子於爲學未嘗已也得其正矣而悠久之功爲難非一內外貫始終則或有厭倦作輟之患故君子於主敬未嘗息也要之徳本於身身本於心心者吾身之主與天地參而爲三者也學以明之敬以持之斯其身正矣以之處事而事當以之處物而物化蓋古之大賢君子無不用志斯道正倫吾同郡人永樂十年予校文禮部時所選進士求諸吾郡及進士中有持身謹行如正倫不多見也而有志自進如此吾安得不致夫逺大之望哉

伴菊軒記

永樂十九年郴州知州天臺陳伯傑年七十以考績在京師嵗春二月夜夢賦詩有種淵明菊伴幽獨之句旣覺而喜以告其友趙府長史趙季通曰吾其遂退乎夏四月詔吏部凡中外官年七十不任事者聴致仕伯傑旣拜命將歸又顧季通曰吾以伴菊名吾佚老之居矣季通以予嘗聞伯傑之爲人屬爲記之夫夢者精神之所感而有其應焉周禮大卜三夢有致夢占夢所掌六夢有思夢皆出於思也而有其應則非偶然之故矣夫人彊壯則出事事及其老也衰倦不任則思退焉以休此人之同情然有不能皆得者矣伯傑淸修苦志泊然其中不爲外物動而局蹐下位者十六七年薦其賢者歷十餘人始得郴州居郴二十有三年愷悌仁厚之徳淪浹其民𨿽古循吏何過也則今之榮命亦天之所以厚於善人君子歟而優遊玆軒天气澄爽之際玩嘉菊之秋芳對南山而淸詠景與意會悠然塵氛之表伯傑之有慕於陶者庶乎得矣若仕而有民之愛焉退而有君之澤焉當世之士有慕乎伯傑而未得者其情何如也

孝友堂記

廬陵蕭仲淸氏蚤喪父偕其二弟叔寧季靈敬養其母而兄弟相與怡怡又有以適其母之心寖有聞於人安成周子冶先生名其堂曰孝友以表之且勵之於無巳也仲淸間請侍讀學士曽公求爲之記余前未嘗識仲淸兄弟學士公之言曰蕭氏之先由金陵徙長沙又由長沙徙廬陵而家於郭溪之上代有顯者蓋南宋以來有文紹者爲長沙太守其子曰子才爲蒼梧太守後有爲斷事官爲學官累累不乏文紹九世至克昌仲淸之父也所從來如此固詩書徳義傳襲浸漬非一朝夕矣夫孝友者行道之所始也人之至親曰父子其次兄弟孝友所以善父母兄弟之道也必能盡是道然後上而事君下而處友近而宗族鄕黨逺而邦國天下皆由此而推矣然此理人心所同有非自外至者惟气稟不齊加之聖人之教不明於後世於是有失其良心甚者至貽借鋤防墻之譏故有卓然惇行斯道則見重於國家見愛於君子蓋褒徳勵俗而以爲斯道計也周先生於蕭氏斯堂之表非君子之用心乎然吾廬陵江右之鄒魯也詩書禮義之俗忠節孝友之行載史冊聞四方其來逺矣於父慈而子孝兄友而弟敬皆以爲當然且今聖明在上屢垂大訓於天下吾廬陵之人敬承佩服宜獨先於眾而豈有作輟之意尙勞君子者之勵之哉而君子爲人謀必慮其終而要其成者蓋忠厚之意仲淸兄弟亦必有以副周先生之意也以是復學士公爲蕭氏堂記

東裏續集卷二

欽定四庫全書

東裏續集卷三

明楊士奇撰記

玩易齋記

吾舅氏有賢子壻曰蕭徳蕡所居在邑東南一捨許桃源之上其地夷曠深迥山逺近環抱爭奇競秀牕戶間可攬而得兩水夾出其所居可以小舟浮游往來又有園林竹樹之勝蓋東南佳境也蕭氏出齊國子祭酒子云之裔宋南渡後有貢士諱漢卿者始來居此歷元至今其子孫益眾益富合族而居亡慮數千指而世有厚徳爲鄕閭所依若其恱詩書崇禮義樂與賢士大夫遊而毅然以亢宗爲務者徳蕡其一也前數年延予館塾中徳蕡好讀易日持一卷就予講說辯難予來京師逾年以書告曰自子之出也吾益謝塵事並屋南構小齋日居其中以玩吾之易頗若有所得夫易之所有皆示人所由之正導之於安而免之危也人不可一日違易違易則倀倀乎無所闓明而趨險偭易有不自知矣其道蓋本於天理之自然非出於人智巧之所爲是以靜虛神妙廣大精防體無不該用無不通而人用之者瞶可以聰蒙可以明拙可以知愚可以神人可一日而違易哉吾以玩易名吾齋曷爲我記之徳蕡可謂能言易者矣其得於所玩豈虛哉古之聖人無以尙巳若大賢君子如顏孟焉者其於吉凶悔吝之幾進退存亡之道察之審由之當蓋有合乎易矣而防其所素非必皆善言易太史公書云能行之未必能言豈謂是哉夫人之於道也必明於先而然後由之無獘徳蕡於易致其明若此將所由無往弗得乎徳蕡豁達負才具嘗從事秋官有能聲而今退處家食此其出處動靜有合於易歟易之道動而靜靜而復動則今徳蕡之靜殆復動之本乎傳曰動靜不失其時其道光明余於徳蕡有望矣故特記其所言如此且俟徴其所由云

謝氏耕讀軒記

去萬安邑西一捨許曰東山裏山水圍抱奇秀明恱松竹之林布列森防車輪馬迹往來喧雜之聲不及而彌望皆沃壤髙者宜麥菽下者宜禾稼泉源出山下散注南北塍四時不竭田無夏旱歳用時登而謝氏世居於其地謝氏之秀者曰敬常溫厚雋爽篤志於學每雞鳴夙興率子姓僮僕載畚鍤具耒耜咸往力田所居之東別作小軒蓄古今書甚富稍暇坐其中端志壹慮自易書詩春秋禮樂至諸子百氏之所記載自修身奉親事君使民之道無不愽考審思深體而求必行之者曰不廢也因名其軒曰耕讀或有請其故者不應恆自歌曰我黍被原兮我稼盈疇爰樂我耕兮以春以秋時未至兮我何求又歌曰羣書兮姬孔之遺晝而誦兮夜以思吾行允蹈兮俟吾時或曰子之志其有希於古徐孺子董邵南者非耶敬常曰聖賢之教學之固將行之也而系於時焉學至矣而時不吾與𨿽聖賢不能以有爲吾學於聖賢者求善吾之身以及於人耳吾非敢昩時焉吾何希哉未幾敬常領鄕薦上太學歷事憲防天官今年春授官司讞汀州府旣得其時矣夫觀其積知其發觀其窮知其達吾於是可以卜敬常之政矣敬常將之官求記耕讀軒故爲之書尙俟他日考其成也

誠意堂記

翰林檢討解榮文夫以其邑熊自誠之子倫謁余曰自誠吾久要其爲人吾鄕之人多重之其家有堂名誠意幸一言爲之記吾前未識自誠文夫於交際不茍且其有取乎誠意其子又勉力儒術發身可以知其爲人也夫學者之事至乎齊家治國平天下可謂至矣而身者家國天下之本也身不修不足與言治平誠意又修身之本也意不誠不能以修其身誠意可易言乎哉今有人焉於此將有適也旣審其所適之方矣必誠諸心而後其行可至如其旣審或怠焉不進或偭焉異趨則所云將有適者僞也僞則惡可以至修身之道亦若是而已務善去不善必其所發諸心者眞實不欺如好好色惡惡臭而非僞也而然後心之所存無不正身之所行無不善矣故曰修身之本也古之君子其務諸己也皆若此故動靜云爲皆合乎天理之大公而發爲修齊治平之功非眾人之所能及矣故曰不可以易言也然其道在已非有待乎外有志乎是者惟勉修其實而己茍外其實而徒名焉而已亦奚取於此乎吾又聞諸文夫自誠好賢尙士以求師教子爲務此其發諸心者善也能實是心於已而益充之將豈特見重其鄕而已自誠吉水人其居近學宮其子倫今以鄕貢進士居太學預修永樂大典云

三樂齋記

余讀孟子至三樂而未嘗不愧且慼也蓋余早失怙賴母氏教育卒之未能效終養之私又獨立無兄弟之親少不聞道不能卓然修身愼行以蹈於寡過之地無一善可以自庇況能有善以及人者乎夫系之於天非我所能必者𨿽古聖賢末如之何而聖賢所以得自致者皆爲法於天下可傳於後世則吾安得無所愧哉而求吾之鄕黨庶幾無所愧慼焉者於吾有通家之好曰梁不移先生先生有二子長曰潛次曰混先生惇徳務義明於理人之術際皇明熈洽之時則將老矣退築一室郭西栁溪之上與農圃爲鄰日率其二子治經明道求古聖賢之用心與所以善其身以及乎治家國天下之術二子皆承教惟謹其父母皆喜庶幾見其學之行也先生嘗語之曰吾生無益於時幸見若等之用也吾且無所恨居數歳混舉明經爲瑞州府學訓導明年潛亦取鄕薦訓導蒼溪縣學潛英爽端實混果毅防達皆確然自重不肯茍且媮合旣並得以所蓄施及於人以樂其父母之心潛未幾擢知四防縣自嶺南至於海濱凡稱賢令者必以梁君爲首而瑞之學久獘不修混教之日益有成其學者多成名以去時先生尙康健和豫數載壺觴書冊往還二子所察觀其所施設陶然甚適也前江西參議李思聰與混相好爲名其齋居曰三樂且爲大書其楣至是混屬余記之夫惟樂之出乎天者不可必得梁氏父子兄弟其得於天厚矣而又皆能勉於所得自致斯其所由得於天者哉混今陞溧陽縣學教諭駸駸乎其學之及人也潛由四防三遷入翰林爲修撰兼右春坊右贊善朝夕職論思在天子侍近母安人年六十有五先生年六十有六而先生諸孫又皆森然能樂其祖若父之心天之厚於梁氏如此其樂庸有旣乎

肅雍堂記

余讀易至家人而知聖人處家之道無以加也蓋一家之間有父子焉兄弟焉夫婦焉有內外尊卑貴賤之辧焉過急則殘而傷恩過緩則放而瀆禮故處家之善未有逾於家人之義者也初九曰閒有家閒者防之禮法之謂蓋辧長幼之序明男女之分焉二陰而五陽則女正位乎內男正位乎外以陽居三過乎剛矣然當治內之任與其過柔而嘻嘻則寧過剛而嗃嗃蓋惟剛嚴者有以正法明倫而存恩義過柔將廢法亂倫而家隳矣四以巽陰居正位是能安乎其位巽而無逆保有其家而無敗者也至乎上九家道成矣又必本之威信以爲正家久逺之道而凡所以得吉者曰剛嚴而巳耳曰得正而已耳所由悔亡者曰防之禮法所由終吝者曰嘻嘻無節也蓋治家嚴肅則正正則父父子子兄兄弟弟夫夫婦婦各得其分尊卑內外秩然有序粲然有文愉愉怡怡和而不乖而皆本於嚴也故初之有閒以謹其始終之威如以要其成始終一道聖人於家人之義何其周且備哉吉水周宗坦氏以肅雍名堂其有取於聖人家人之義乎余𨿽未識之然周氏之秀而賢者如四明通守仲方郡文學仲容黃岡文學公明翰林編修崇述孟簡皆與往還宗坦之賢余固熟之矣蓋其爲人溫雅篤厚而治家肅然有威如終吉之義焉公明間告余曰族祖所爲名堂固將示法子孫貽久逺之規幸爲記之餘不能辭也遂爲之記

靜庵記

靜庵者永嘉黃思恭先生之所居也先生之子右春坊大學士淮屬余記之餘與淮同寮七年聞先生見於行發於言者熟矣宜遂記余之所聞者先生爲人醇謹謙約淡泊無他嗜好所居宻比闤闠闤闠之人旦莫奔走進逐取丰利植厚貲以自雄者比比也先生獨居無聞日閉戶焚香取古聖賢之書究而行之曰此在我所當務者其平生故人知友遭遇亨嘉之運往往皆出攀龍附鳳都髙位享厚祿先生獨守先人之田廬茹淡飲潔怡怡自足不以爲窮曰此在我有命焉其平居教其家之子弟與吿其所親愛及鄕人後生俊秀必在乎君子之道曰天下之事物可以惑志而蕩性敗行而危身者多也君子者養其淸明純一之徳居之以敬持之以誠行之以簡防之以儉然後能禦乎外外禦者𨿽千駟萬鐘不動焉𨿽簞食豆羮不慼焉而然後定乎內內定者無處而不中無適而不利夫是之謂君子之道先生素見於行發於言如此非其所取乎靜者歟吾又聞黃故永嘉簮纓家業儒十數世其祖母劉尢以賢節稱先生之能養其徳固有所自哉而今年七十矣頳顏白髮神閒而气和顧視向之儕軰巋然獨存豈古所謂靜壽者歟而其子顯庸於朝光榮孝養斯皆先生之徳之應詩曰綏我眉壽介以繁祉先生其尙未艾也故因記靜庵而並以壽先生云

緝熈齋記

太醫院禦醫蔣用文溫雅重厚績學有文𨿽其官爲醫而其所志業不專在醫也其所存心持身及交遊往還皆儒者也於官署之左有小齋焉蓋公退宴閒遊息之處名之曰緝熈間屬余爲記夫緝熈余與用文皆所當務緝熈者繼繼而光明之者也古之聖賢其學皆本於此況後之學於聖賢者乎天之所以與我而我之所以爲人者其體本湛然淸明譬諸鑑與水也然或有時蝕焉而蔽汨焉而昏而皆非其本然非其本然則其所昏蔽固可以復明之也學者亦求復其本然者耳蓋上智以降鮮無汨蝕之患而君子知其本然者未嘗息也故必致夫操存省察之功自不睹不聞至於應事接物必由乎本然之正而不敢違且忽以求復其淸明之體旣復明之又常持不息之誠而所不敢違且忽者𨿽須防毫釐靡不皆然𨿽少壯至老至於啟手啟足靡不皆然斯其所明者愈明而造乎極矣此之謂繼繼而光明之也吾與用文固飲聞而素知矣然豈知之爲難哉知而克由之者難也古之聖賢知其難也至於盤鑑幾席觴豆刀劍凡身之所常接者莫不有銘所以警不忘而致力於由之也況吾宴閒遊息之處而獨無所著警可乎用文有志古學固宜惓惓於此𨿽然有要道焉先儒曰主一無適之謂敬敬則一於動靜始終自然繼繼而光明矣願與用文共事於斯故爲之記而致交儆之意云

厚敬堂記

西昌陳雍年甚少溫厚信愼居家有孝弟之行爲邑校弟子員知務於學方朝廷廣召文學之士纂修永樂大典又簡求能書者以職繕寫於是邑大夫舉雍應詔在京師數年早作而莫息斯須之暇其心未嘗不在親側當是時其父啟賢年始五十母劉四十有五皆康寧豫適又有四弟其二巳成立克任奉養之事雍終不以是而忘其惓惓之私翰林修撰王君直憫其意且欲進之於道也取記禮之言名其奉親之堂曰厚敬雍求餘一言爲記嗚呼雍可以爲孝王君可謂愛人以徳者巳夫人在其父母之側昏定晨省冬溫夏淸愉愉焉起居奉侍之際無非至樂一旦有不得已去而適逺越寒暑隔音問天性所鐘至愛不忘宜何如其情此雍之所以爲惓惓者也然君子惇愛崇禮不以偏廢蓋深愛易至於狎狎將流於無別崇禮所以別之也崇禮之實敬焉而巳子遊之賢聖人猶以是防之而況後之學者不務於是可乎善乎王君之愛人也而吾因王君之意又冇以進雍者夫君子在適其親之心焉耳吾之心本乎吾親一出言不敢忘吾親斯言無不敬一舉足不敢忘吾親斯行無不敬敬言行以淑其身而無辱焉此孝之大節也夫如是吾𨿽不獲服勤奉養而吾親之心適焉其爲厚敬孰大乎是雍其勉哉雍字仲京王君與餘皆其同里人故愛願之意無以異也

承訓堂記

西昌曾夢淛始爲太學生在京師求余作承訓堂記其言曰先大父有子男二人長者家父次者叔父逺升大父居常誨之以修徳行義務君子之行至於沒也召家父兄弟復申平素之訓曰若等必勉之未幾叔父又沒家父拳拳朝夕重風木之永感耿遺訓之如新作堂名之曰承訓著不忘也家父時舉先訓以教夢淛兄弟則未嘗不愴然而流涕焉余聞而諾之然未有以復也屬夢淛之父又沒夢淛將歸衰絰踵門泣而請曰此非不肖言文時惟是家父素志不敢不勉彊終事且欲使不肖之兄弟皆不敢忘也余爲之咨嗟嘆曰人之恆情凡有所蓄未嘗不欲傳遺其子至獨以明徳善行爲可貴重而欲傳遺之者非智者不及也然有啟之於前而無承之於後斯亦徒然也巳有如曽氏之善遺厥子若孫存之於心不忘可謂難矣夫道著之心必見之於行譬諸璞玉受之於人韞櫝藏焉而不爲器用孰知其重寶哉此又夢淛兄弟之不忘者所當務也余與夢淛同邑其大父字以觀好徳樂善邑人老長多能言之其父字允升餘嘗識之其謹謹於先訓如此蓋爲人可知矣堂若干楹在邑南五十里南溪之上曾氏累世居其處云

敬同堂記

敬同堂者尙寶司丞山東張信奉親之堂取孝經資父事君之義名之以自警也求余爲之記夫天至尊也包含徧覆而萬物無不資之以生者其徳至大也人之倫凡所尊莫加乎君與親也而我資之以生資之以養君親之徳實配天而益加切夫其尊同其徳同則所以事之者亦同故事君親猶事天事天猶事君親持其齋莊誠一之心不二不息表裏始終一致也是謂之敬同而爲臣爲子一本於此然後所存者正所履者實而忠孝之道立故忠孝一本也傳曰孝者所以事君又曰不忠非孝故世之求忠臣者往往於孝子之門自先王之教不明學者不知一本於是有修於此者或遺於彼不能以兼盡焉夫倍親適君非人情而一志乎養不仕以爲髙者亦過矣信之名堂可謂知所務哉吾聞信蚤失怙兄義任旗手衛千戶𨿽信自少至壯從事軍旅之間而平居孝弟之行能爲人所難者母嘗病劇醫不能治皆引去信露禱北辰刲股煮粥以進母食之良愈事聞天子嘉其誠孝詔旌其門擢爲尙寶司丞恩至隆矣而信入焉事親出焉事君兢兢夙夜恆懼弗任無以稱徳意而貽憂其親職務之暇手一編遇先生儒者質疑請益有所得躍躍以喜夫人之於道誠好之不厭爲之不畫未有不至者信由是焉益勤不懈誠於中而力於行將身立名著豈獨其親之華於國家榮命不有耀乎信勉之哉使人之登斯堂也皆嘆曰是不徒名焉而己豈不韙歟以是爲記且俟徴於後日云

素行軒記

彥素吾家率齊先生六世孫先生在宋與其弟岫云益齋兩先生皆舉漕貢皆授登仕郎鄕人榮之稱三登仕家三登仕之後世蕃衍盛大貲產殷富儗古封君第宅臺榭之閎壯甲於州裏詩書行義之茂藹然鄒魯之風也可謂盛矣元季兵亂向之盛者一旦淪謝殆盡豈消長興壊固自有定數耶抑亦相因之理哉我國家靖海宇涵育生息未幾槁者復蘓僕者復起蓋際乎循環復治之運矣於是時彥素去邑東南兩捨所得山水田園之勝而居之躬勤耕稼仰給公賦之餘寒暑朝夕之需足以自資安其分而無所外慕閒暇讀書教子足以自樂辟一軒爲遊息之所取子思子中庸之防名之曰素行可以觀其志矣間來京師求余記之素行之防見於先大儒之論說深切著明歸而求之有餘師也奚容復置喙哉亦見水之行乎於溪澗而達焉至於湖江而達焉至於海而達焉蓋本之深厚有以充之矣茍無其本溝澮之暫盈其涸可立而待矣素行有道也道充於已而然後隨吾身之所寓爲吾分之當然無往而不達矣而致道在學所以愽夫義理之趣備夫體用之全涵養純熟而道具於我矣此素行之本也茍無其本能行於富貴或不能於貧賤而況於夷狄患難況無入而不自得哉勉哉彥素亦致力於本乎誠一志乎內未有不至焉者傳曰必復其始吾所爲望於子者逺矣而亦必自素行始彥素朂哉是爲記

賜榮堂記

皇上旣正大統深惟治本詔科舉取士永樂甲申大比上親策得士四百七十人將大其噐業旣命廿九人就學禁林余悉命歸進學以次起而用之丙戌又大比上親防得士二百人命歸進學如甲申賜勑諭寵勵之筠潛溟彥鵬時賜同進士出身旣歸江西憲副張壽采勑諭之言名其堂曰賜榮於是筠人往來瞻望舉手加額歆羨嘖嘖謂國家之寵恩潛氏之遭遇皆非常之盛也又三年溟起爲監察禦史益久有能名間求予文記賜榮之堂余伏讀勑諭作而嘆曰國家於經術士何其待之優而養之厚哉養之厚者望之深望之深者任之重南山之木不及其出雲霧幹霄漢而用之幸而材也中夫榱桷椳臬而已棟明堂柱淸廟有不足以任焉隆古建學育材其法莫備於成周士由十五入太學至四十充積涵養之深道明而徳立可以用矣而必論之於鄕論之於司徒於樂正於司馬考擇精審然後告於王而論之官焉故當時布列在位其才備徳充皆譽髦之士臺菜之君子而周之鴻業所以長於唐虞三代之際也我國家教學科舉之法皆祖述成周士之出也益久益盛矣皇上惓惓作成賢才之徳意如天地之化曲成萬物必使之生長榮遂而底於成者固望其出而輔建太平萬年之盛業以爲國家之光而豈獨閭裏之榮也且士生千載一遇甄陶聖澤固當攄竭所蘊秉誠盡節以報效於無窮使聲聞亦煥焉於無窮豈徒榮之於一時哉君子事上務乎逺者大者使天下後世共榮之曰國家待士之厚如此士之不辱恩遇如此不其盛歟彥鵬其有以自奮哉

新齋記

西昌郭彥鉉名其遊息之所曰新齋嘗得修撰梁潛爲文記之新之義悉矣以余交最故也又屬記焉彥鉉天性孝友有端潔之行超卓之見時出議論輙屈其儕軰嘗棹扁舟沿豫章下彭蠡過彭澤縣想陶元亮之爲人又浮江入吳登闔閭之城訪範文正公故居慨然有四方之志旣而循苕溪上天目山一覽龍飛鳳舞之奇遂造淛江亭弔胥濤悲歌慨慷而歸由是益從事乎聖賢之學與二三同志講說誠意正心修齊治平之道而力行之嘗曰古之聖賢自非生知未有不以絕私欲復天理爲務故湯武猶出於反之之功顏子猶從事於克巳復禮而後至乎聖賢之地惟世之知者求進乎是昧者捨此而日下矣不見縞之爲白乎本然之質惡有所病也居之者弗愛焉旦旦而塵之久則黝然變矣視初之質不謂其二物乎誠欲濯洗以還其本然之質非致精其術百倍其力不可也昧者之日下何以異縞之黝然也夫物喪其所可貴則亦棄焉而已人而可以淪其棄者乎吾幸知明於此而世之人弗悉知也而吾弗以告焉是猶吾棄之也不仁孰甚哉於是日引族人子弟與比閭鄕黨之秀者授學齋中使日浸漬乎其說屬其時邑大夫只受上命隆學政聞彥鉉之善教也請以爲鄕校師彥鉉亦樂然自任不辭居數嵗鄕校之士經彥鉉之教者與賔興列官爵蓋濟濟焉盛矣夫不得於道不可以善行不端於己不可以淑人彥鉉所以成乎人者如此其行已可見也余故爲之記使遊於是者卽此以知先生又知夫學之道當如是焉耳

敬義堂記

去蘓州郡西百二十里有山曰包山一曰夫椒山在太湖中山水之明秀物產之殷富據三吳之勝民散處其間皆有以遂其生而樂其志有徐氏者吳故家族眾有惇睦之行世襲有詩書之雅以好禮聞於鄕而以敬義名其堂余聞而嘆曰賢乎哉其有志於君子之學歟君子小人吉凶之分天理人欲焉耳君子之學必在於消人欲存天理而聖人示其要於學者則必本諸其心蓋心者一身之主而萬事之本也如其心放焉或出或入或存或亡則人欲日長而天理日防故學者常使其靜專純一而無動靜始終之間必務操存涵養久而虛明湛然而仁義禮智之具於吾心者吾得以究而極之而隨事泛應有以適乎當然之則而無非天理之公矣天理全而人欲滅學之至也故主敬以立本集義所以進乎學也誠之於己若是功有不極其至者乎自古之聖人所立教以及乎濂洛闗閩諸大儒所講授具在成書後之學者讀其書服其教皆得以深體而力行之也然而鮮矣若其所居起處有適講習有資誠用其志於此未有不至焉者也觀於徐氏名堂以自儆於旦夕食息之頃其志可尙矣而亦豈以自益其身哉堂之中諸子孫曾繼繼而居也使因其名而思先人所以自修而訓後者以自進焉徐氏必有自此而興者乎至是徐氏屬其姻王福者介中書舍人張謙求記敬義堂不得辭堂作於徐廷桂甫名敬義者取師尙父丹書與孔子贊易之防廷桂甫沒七年矣子燿重父之志求爲之記永樂甲辰正月乙已云

雷岡康氏餘慶樓記

泰和縣西雷岡康氏世有厚徳至宗順尢謹謹持善行家益饒裕好施予克庇防其鄕之人嘗作樓若干楹東望大江東北枕玉龍武姥諸山而朝山髙霄諸峯連亙於其西北樓之上髙爽宏深取易坤文言之語額之曰餘慶宗順嘗語其子若孫曰今吾年逾五十矣顧吾所以得優遊田裏有居處之安服食之供而無橫逆之加以遂爲太平幸民者豈已之力哉自吾之先世修忠厚務播植者非一日之積至於吾坐享其斂獲之利吾惟是兢兢焉防其利其不敢忽忘思其所樹而嘗願培厚之此吾之志也時前國子學錄蕭執先生爲文記之未幾宗順卒又未幾樓燬於兵宗順之子仲恭拳拳惟其先志是敬是承爰卽故址一視舊規復爲樓若干楹而仍掲其舊額將以永示後之人者今年在京師告余曰樓重作未有記也願以屬子且悉語之故曰惟先君子籍前人之休光益勤封植以施及於我俾承聖天子之寵命以佐二千石統理一郡我其敢不孜孜夙夜追惟厥勤敬其所遺以圖益厚其本大其緒以昭於後之人此仲恭之志也予嘗聞天之所佑者善也善之能感者誠試之從出者心也人之心誠於爲善積久而不已則福降之康氏之上世以於仲恭其必皆由於此哉不由於此而願乎福猶所謂欲適越而北其轅必不可濟矣然則仲恭之後人願繼其祖父之志以遂延其福者宜永視於此不忘仲恭質直和易謙愼而有材今擢受同知梧州樓重作於洪武辛丑十月記作於永樂乙酉九月云

東裏續集卷三

欽定四庫全書

東裏續集卷四

明楊士奇撰記

雙溪淸趣軒記

雙溪淸趣軒者廬陵劉子政甫之所居也雙溪在廬陵城北一捨許溪兩源夾出淸冷澄澈可鑑可湘可漱可濯淺可掲而渉深可舟而遊也溪之上山逺近環繞連靑疉翠雲霞煙靄朝霽夕陰舒斂變化不可殫狀又有平原沃壤可稼可蔬而林木森防葩卉映照禽鳥之聲四時不一蓋軒中畢得之劉氏始自安成來徙於此世業儒術逮子政甫少孤能自樹立持身飭行至壯至老如一日導其子弟皆勉於善躬勤耕稼寒暑旦暮之需皆有所出公賦力役之徵各有所任平居閒暇少長咸集軒中講論經史辯析義利或與故人賓客尊爼吟詠消揺懙懙若將終其身焉豈非天民至樂者哉世之人其所樂不同蓋各因其志也窮者志乎通賤者志乎貴志而得焉乃樂也惟處乎山林泉石之間茹淡飲淸安貧忘賤自足而樂者非幽貞絕俗志之素定者不能子政甫其志之素定者乎士誠足乎內不累乎外則𨿽窮閭蔀屋簞食豆羮無不可樂茍無諸內徒汲汲乎外𨿽有佩朱組千駟萬鐘將其終日膠膠擾擾之不暇而暇於樂乎子思曰無入而不自得孟子曰反身而誠樂莫大焉子政甫必志於此乎子政甫春秋益髙而樂善之志愈篤其弟太常博士履節其子翰林庶吉士孟鐸皆發身進士與余遊是以子政甫屬余爲文記其軒遂爲之書

曾氏耕讀軒記

曾氏泰和著姓余家與之有連異時鷗江先生文學行義名重一邑傳道先生以易經爲學者所宗所著書有易變通四書類辯庸學標注官至紹興路照磨後遇亂死王事余猶及侍原友先生先生先宜人舅氏也秀眉廣顙面潔白如玉雪儀觀偉然至今鄕人學子傳其文章翰墨景仰前修於乎其可復得哉能濟鷗江先生四世孫傳道原友兩先生從孫也不見幾二十年今年過京師訪予晤言勞苦之外追思丱角時久成堂相聚狎嬉不覺惘然無幾將復別去求余記其家耕讀軒告余曰能濟不幸蚤失怙不克自振以紹前人聲光又貧不獲已歳僕僕江湖逐什一之利以爲仰事俯畜之資非其志也數年徙家邑西金灘之上有少園田可以致力耕稼取足寒暑朝夕之需無意外之虞構數椽之室以居無喧雜聲閒暇可以潛心載籍稽考古人之事而躬行之以此求償其素志願得一言記之且以自朂夫人之所爲可貴者謂能以道善身也而道非學不明焉爲學而有以自養無衣食之慮泊乎其內得以一其志焉學庶幾乎易成也自養者一皆出乎已之力尢古人所重觀能濟之志與其所務其庶幾乎𨿽然古之人不云乎顧力行者何如夫耕而不力𨿽有丰歳無所獲也學而不力𨿽有令質無所成也若是非徒志之謂哉孔子曰欲及時也此自力之謂矣以是爲記願朂焉

承訓齋記

承訓齋者吏部尙書兼詹事府詹事重慶蹇公長子英藏修之居也英朝夕侍公聞公之訓退而恐或忘焉此齋之所以名也間請余爲文記之夫公所以愛英而教之凡於明善誠身之方宜至備矣余何言世之人愛其子諄諄而訓之固望其能敬承佩服不愆不遺然藐焉聴之忽焉亡之如授簡無幾而遂失者蓋有之矣英惓惓書而掲之以著儆於閒居獨處之際其能知所重而顓顓於心矣乎旣知之必將行之知而不行猶未知也譬夫將有適而問道於人也旣吿之以山川之所表途路之所出熟之於耳而識之於心矣然未嘗舟而趍車而赴也亦徒知而已故學者之於道必務力行以求至焉朂哉英也安意以受之致力以行之庶乎不負公之訓矣抑吾聞身之爲訓有切乎言之訓者子亦觀於公之躬行者乎其惇厚周愼表裏一致歷仕三十年謹謹守法未嘗縱越蓋其忠實不欺得之魯簡肅不爲傷人害物得之李文正至於張忠定之不飭玩好傅獻簡之遇人以誠範忠文之不設城府則公兼而有之也公之躬行如此凡欲安利其身不隳其名者猶將視效況於其子者乎詩不云乎執柯伐柯其則不逺英承公之訓法公之行由是進而求之於古聖賢勉勉不巳子所至其可量乎朂哉英也不然徒名焉以號於眾而已非公愛其子之意亦非子自愛其身之道也英朂之哉是爲記

具慶堂記

左春坊左贊善陳君仲完致其同郡林汝澄之意求記其家之具慶堂贊善君之言曰林世家閩邑方山之下其父昌朝甫今春秋若干母陳氏春秋若干皆康寧豫適汝澄篤於事親得以致其愛敬之誠此堂之所以名也余聞而嘆曰此人生之盛福至樂而何其見於世者少也世蓋有得事其父或不得事其母得事其母或不得事其父又不幸則皆不得事焉又有得事於貧窶之時而不得事於丰豫之日重不幸者則皆未嘗得事於一日焉凡天下可欲之事無不可以智力得惟此非人之所能必得也有其得焉者不謂之盛福矣乎然養親有其資而事親非得其道𨿽可以爲福而未可以爲樂也吾又聞諸贊善君林氏邑望族世篤於行而裕於貲汝澄涵濡承借於家宜其事親得致夫愛敬而樂也況今遭逢盛世汝澄以材舉歷事京師三年當授官矣而以需次歸其弟方弱冠篤志學問兄弟所以樂其親者不又有出乎服勞奉養之外者歟君子之樂親其道固大矣敬其身而行之內惇於宗族外厚於鄕黨上忠於君下仁於民皆本於事親之道而推之以是而樂其親樂豈有涯哉吾羨林氏之福而嘉汝澄能樂其親又重贊善君爲之請也故旣爲記之而又有以進之云

芝軒記

上天仁愛下民爰簡明聖爲之君師而必生賢智爲之輔俾助益其教養斯民之事其誠有以當天之意則福之佑之又見諸禎祥以昭夫天人感通之實焉而禎祥之出有爲上焉者有爲下焉者陶唐景星之紀有虞慶雲之歌成周嘉禾之書皆堯舜成王之徳之應也若下之人孝友仁厚慈儉之徳發於身著於家而見諸動植之祥者代皆有之矧爲輔臣其所任者國家天下之務而爲之克盡乎誠弗違乎天有不見諸感通者乎故位與徳𨿽有崇庳小大之異而感應之理一也皇上以天徳居天位一惟天之道以覆育斯民仁恩所被淪浹海宇如景星慶雲嘉禾諸福之祥駢臻而疉應蓋同符堯舜成王之格天者也國家養民付諸戶部教民付諸禮部上臨禦之初首擢胡公濙爲禮部尙書公夙夜顓顓於所典三禮明五教修制度懷夷裔靡不盡其心而得其理繼奉命兼戶部又夙夜顓顓咨民生之休慼商國用之出入亦皆爲之盡其心得其理矣蓋公忠厚惻怛小心悃欵孜孜仡仡惟宗社生民爲心知之必言言之必盡而沈潛愼宻未嘗一見聲色其才量與其存心溫然賢臣君子也上旣特爲公新作禮部公於後寢之左別作室四楹明爽靚幽旦夕治事畢燕居獨處順精神思政理必在於此一日室之中直公坐榻之前甃甓隠起翼旦起益崇發之得芝其從近尺衡半之厚寸之半瑩白如雪如脂肪文理宻致聞者咸往觀焉曰此玉芝也最後少師蹇公偕僕往觀少師公名其室曰芝軒顧僕曰子宜爲記因稽瑞牒有赤芝紫芝金芝玉芝五色芝而玉芝五色芝世不恆有信瑞物也凡植物皆根抵也而瑞物根於和气之凝惟仁徳可以凝和蓋造化者爲徳而產也公致誠於事上愛民所系重且大非一身一家之比也則夫不恆有之瑞而出於公獨處思政之居此豈偶然之故哉故不可以無記𨿽然公今精神彊固志愈篤好徳愈茂其及於人非止此也則造化者之嘉應亦豈止此僕𨿽老且衰庶幾猶及見之公字源潔世家毗陵宋文恭公宿之後孝友忠信由進士累官都給事中禮部左侍郎兼國子祭酒進尙書歷事三聖三十有餘年敬愼如一日上嘗親制文曰淸和恭靖命範白金爲圖書賜之蓋知其徳善尢深云芝生於宣徳八年九月記作於明年四月記者榮祿大夫少傅兵部尙書兼華蓋殿大學士廬陵楊士奇也

防繡堂記

吉水胡元節年未壯舉進士擢官監察禦史時二親具慶其寮之友榮之取杜少陵入奏行之語名其奉親之堂曰防繡後四年超陞廣西按察使是時其父敬方先生已捐館獨奉母淑人就祿以養而寮之友復榮之以防繡名其堂於是元節求爲之記夫養而得祿仕而得行其志皆人之所欲也祿養者以其官共子職也仕者率局於位不得輙出位有所問有所言惟任風紀者無所不得問不得言而其志行焉斯二者人固欲之而豈可以必得得之而以謂榮也固宜如又兼得之𨿽以謂至榮可也余交遊胡氏父子之間而相知有素凡敬方先生所爲愛其子及元節所爲愛其身者具有在也豈曰徒榮而已先生於其子蓋之以古人之道修諸身而達諸用事君也必致乎忠蒞民也必致乎愛以至凡所施無不一由於道也元節之存諸心行諸躬者蓋亦惟君子之道不敢茍有怠忽而懼辱其親也故其爲禦史也持已以嚴用法以平而有淸謹忠厚之譽焉旣受命署都察院其譽益流以閎而在廣西今三年明乎爲治之大體綱紀肅焉畏愛行焉人鮮有不服之者非其由於君子之道本於先生之愛而致然歟蓋惟道之行足以榮其身及其親且聞於逺也如元節繼今恆由斯道政益行功益懋而使人謂胡先生有子其賢如此朝廷有風紀之臣其賢如此相與譽道之於無已者豈獨親之榮固國家之光也豈曰徒榮而已哉遂書以爲記而俟其成焉

望雲樓記

山西臨縣髙惟明旣喪其父母作樓面所塟處旦夕登望以泄其永慕之情而名其樓曰望云介國子監丞張緝熈求爲之書余雅未識惟明監丞爲人防其所與宜有徵矣夫父母吾身之所自出也至愛孰加焉聖人知其然也故事親之禮晨省而昏定出告而反面朝夕出入不違其親固本於人情矣夫生事之如此其旣沒也至愛之情有能遂已乎昔之人於其配其子之沒而至愛之不能巳猶有作臺觀以望焉者矧於父母乎哉惟明之爲斯樓固天理在人心不容巳矣惟明自太學生授衢州府通判攺太僕寺丞今爲濟南知府吾聞其所至能愛民亦其愛親之心之所推乎然吾所遇仁人孝子之不忘其親而以望云名所居者不可數計非天理民彛之正人心之所同者乎望云本狄梁公事公有唐忠臣其忠本孝之所推其孝則因忠而愈著也夫君與親其徳同其尊同欲盡心於親而不及則求盡於君初非二途也後世誠欲希梁公之事曷亦究公之所立哉惟明荷國厚恩致位如古諸侯蓋夙夜圖惟效報之時也故余因書斯樓又進之於忠君之道忠君爲孝之大端也將有徵其成而大書者矣惟明勉之

康氏重慶堂記

去泰和城西五里所曰文溪文溪之上原田曠衍四時禾黍麥菽之藝不絕而三顧天柱武姥玉華諸山如屏如防環列四向龍河之紆徐贑江之閎壯駢帶於前蓋近郭佳勝也康氏世居其上族繁夥接屋而居其人皆俊爽通辯負邁往之气仲升其一也仲升始生數日喪其母氏父思中以事謫戍萬里外寘仲升而去祖母劉宋進士簡子之裔也躬勤保育之稍長矣俾後季父思誠無幾思誠復以事謫戍萬里外又寘之而去仲升終賴劉教育底於成立以有妻子興家於饒裕今年餘三十矣一時宗戚長老凋落無遺而劉氏春秋八十餘巋然獨無恙仲升恆自幸喜以爲私家之慶然念二父在逺徼朝夕縻於祖母之養不能往省奉斯須之樂而向之同謫戍者淪落不作不知當幾人矣心恆耿耿也一旦二父皆以不任罷歸齊民一家之中於是行者復幼者壯老者康祖孫父子懽聚怡怡仲升重以爲家之慶也乃作新堂奉祖母及其二父顏之曰重慶志幸也以書來京師請文爲記余惟天下可欲之事凡出乎人者無不可以力取惟出於天者不可必得天蓋不容以僞爲也天人感應之際明矣有人於此忠厚和平恭愼慈儉而行之以至誠久而不巳未有不防福者蓋天之所應也仲升之重慶亦天乎哉抑豈累世所積哉夫庭列之樹彌茂非一日之積也而日夜所息雨露所潤一旦截焉弗繼或牛羊斧斤又從而侵之則其所謂彌茂者亦已矣仲升繼今因其積而益加厚焉將慶之所集吾見愈衍而未艾也故爲記之使勉焉永樂壬午二月記

敬樂堂記

敬樂堂者桃源蕭安正甫之子事親之堂也君子謂事親者居致乎敬養致乎樂此堂之所以名也桃源在泰和東南四十里蕭氏自宋貢士漢卿始居於此至於今安正甫若干世矣安正甫好學愽古論議魁偉而修飭整潔翛然塵表也其所交皆當時名卿大夫道徳文藝之士論者謂其有淩雲之韻名所居曰淩雲軒名卿大夫道徳文藝之士作爲文章稱述之甚富也而於今七十餘矣頳顏華發髙風逸致回視一時儕軰不幾於魯靈光巋然獨存而合族而居數千指惟安正甫年徳俱髙有子五人皆恂恂雅飭率履於善平居謹事親之禮至於行已接人無所不愼恐貽憂其親愆爲子之道以是安正甫愜乎心無違乎志樂乎內無虞乎外超然與天遊有以自得也自教道不明人知事親者丰於養或簡於敬敬於親或不能敬其身能敬其身斯其言行無倍於道而有以植乎福慶之本矣此親之所以樂也蕭氏之名堂庶幾其可徴乎余自髫丱時從先生長者之側識安正甫前十年館於蕭氏塾又交其諸子其子今存者徳贊徳剛徳聚徳雍而徳聚來京師求記亦以余相知之久也故推本爲之書云

溧陽縣儒學重修大成殿記

髙皇帝正大統之三年詔嶽鎭海瀆封號如古制以山水稱忠臣烈士稱當時初封出於歷代所加者一切罷去孔子明先王之要道爲天下師以教後世非有功一方一時者比封爵宜如歷代所尊崇著於令典垂之千萬年而定鼎之初卽建學立廟京師親臨釋奠又詔通祀於郡縣又詔罷從祀之戾於孔氏者所以揆前聖之大中而垂永代之鴻範也皇上繼承大統益崇孔子之道以治教天下親幸太學行釋奠禮又詔有司治曲阜廟蓋自漢以來崇禮先師極盛於今日矣孔子之道天之道也國家生民不可一日以無者伏羲神農黃帝堯舜禹湯文武行斯道於上孔子明斯道於下皆聖人也而使後之繼伏羲神農黃帝堯舜禹湯文武之位得以行斯道者孔子之功也論其功而隆其禮聖人之心也由是天下至於海隅郡縣皆有廟學其人皆知孔子之道尊且大而況乎首善之地百里之外其民心向慕興起爲何如哉溧陽縣故爲州有廟學元季燬於兵國初林公慶知州事乃新作之垂五十年矣禮殿敝壞教諭梁本之始至謁先師顧瞻惕然懼無以妥明靈副徳意於是積俸廩節百費以謀更新而訓導陳余適來議益克恊乃白之縣令丞皆曰此吾職也敢不竭力以相縣民耆老聞之又皆曰此非以圖善吾民乎柰何吾坐視自逸卽皆自言有助也本之以其情言於朝從之於是自某以下各隨力出私帑作大成殿若干楹易故以新工良材堅髙敞麗加於舊規又新作夫子四配十哲像逾年以成由是嵗春秋邑長貳學官諸生奉詔行禮對越有嚴秉防將事罔或逾越退而斂焉敬修所學以求無怍於古聖賢將上以光國家之用下以厚邦邑之俗所系豈細故哉諸生來請書其成夫受命有政教之寄而能究知本源之意相與殫力一心不費於公不勞於眾以底成功可謂不忝而爲民父兄於斯舉奮起趨事皆如當然又以見人性之善而王化之被矣皆可書也是役也肇於永樂庚寅某月明年六月竣事經始者本之垂成以家艱去代本之者陳余及訓導某皆與相力故具書之其耆民之與力者若干人書之碑陰嗚呼後之受政教之寄於斯爲民父兄於斯者可以觀矣

忠孝堂記

忠孝人道大端而百行之首也人之倫五莫大於君與親古之人有言事君如事天事親如事天君親之尊與天等也忠者所以事乎君孝者所以事乎親忠孝修而後人道立世道平故聖人所以爲教學者所以爲學必在於此夫上天生人賦之五性而忠孝具矣非有待於外也故君子者必求諸巳而惇行之太師英國張公有見乎是而名其燕居之堂曰忠孝用朝夕自勵卓哉乎其志也公事太宗皇帝於潛邸翼龍興之運南徵北伐勲庸赫奕歷事四聖爵崇上公位躋元佐祿秩日進恭謹日嚴四十餘年靡間毫髮確乎大臣君子之心也公之先王秉志端恪識慮髙逺奮忠勇死國難配享廟廷垂光簡冊而公繼述之志顓顓有在太夫人惇徳樂善明於慈訓方今春秋逾八望九壽祿康寧諸福咸備而公奉養婉愉惓惓愛日慤乎仁人孝子之心也然猶欿焉不以自足必見諸名堂自警非卓乎其志者歟古謂孝者所以事君又謂事君不忠非孝蓋忠孝一道也凡人非父弗生非君弗食忠孝在人譬若車之兩輪不可闕一矧身受國家重寄而冠冕百僚者乎𨿽然君子之所以立徳立功亦惟其誠而已誠者貫表裏始終而一之者也惟誠斯徳建功立愈逺而道愈光此君子誠之爲貴也士奇與公同朝久前後陪公在史館七八年蓋悉公所存之厚問承屬記忠孝堂故請以是復焉

翰墨林記

永嘉謝環庭循淸雅絕俗之士也敬言行如處女務義而有識不慕榮不幹譽家無餘資而常充焉有自足之意知學問喜賦詩時吟詠自適有邀之爲山水之遊者忻然赴之或數日忘返所與交皆賢士君子庭循善畵初師陳尗起尗起元張師防髙第洪武初有盛名兩浙淸介凜然不茍接人識庭循於總角特愛重之一經指授輙得其妙處尗起亦傾寫底裏庭循遂馳名於時永樂中召在禁近宣宗皇帝妙繪事天機神發不假於學供奉之臣特奬重庭循萬幾之暇恆侍左右間承顧問率以直對上嘉其誠屢書禦制詩賜之及有金幣衣服之賜再進官錦衣衛千戶蓋授近職使食其祿也庭循益執謙虛不倚爲榮退恆杜門謹守𨿽其中確然而外未嘗一毫忤物所居深防闓爽森列唐宋以來法書名畵造之者如眾寶在目應接不暇有欲得者聴持去無所靳惜所謂寓意於物而不畱意者庭循有焉庭循素善余嘗間壁而處者累年所居故號米家船余以翰墨林易之庭循達者也凡世間奇絕珍祕之玩豈其長存𨿽王逸少顧長康之迹皆神品也歷數百年後卽磨滅且盡況其次者乎獨其行事因文字以傳者𨿽千歳之逺猶一日也昔蘓文忠公記石氏畵苑特著其爲人故吾於翰墨林取以爲法焉

萬玉潭艸亭記

客有至自三山者余諏之曰海邦丘園巖谷之間豈無髙尙逺蹈而未出者可得聞乎曰有之然亦寡矣出福州城百里外有溪曰義溪溪之上有文筆石鼓岱頂諸山皆奇秀又有泉石林木之勝幽人澹士之所樂也有君子曰陳周仲昌嗜學問通魯史明隠公以來二百四十二年之事與夫聖人尊王抑覇之防然不數與人言好爲詩時有所作吟詠自怡耳非其人弗友非其義弗取飲淸茹淡翛翛乎埃之外也所居石潭之上有竹數萬挺作艸亭其中題曰萬玉潭艸亭水光澄明林影森防情與景防四時𨿽殊雅趣不絕仲昌嘗倚竹而歌曰修竹兮靑靑中虛兮外直素節兮貞姿寒暑兮一色冷冷風兮朝夕余捨之兮焉適又嘗臨水歌曰湛淵兮渟渟澹靜兮澄渺防波兮不興涵天光兮容與恆皎潔兮鏡平聊適我兮性靈國風所詠考槃碩人仲昌殆近之哉比年仲昌用子貴封文林郎監察禦史然自是益斂迹不出深居艸亭之下若將終身焉者余聞客言嘆曰仲昌可爲淸貞之士哉蓋昔人以竹比玉君子之徳亦比於玉止水湛然則明徳之諭也仲昌之適乎此其固專務諸內歟豈外物者所能動之哉客去以餘言告仲昌之子叔剛明日叔剛詣余曰他人有心予忖度之荷先生知家君幸書所與客言者畀歸爲艸亭榮叔剛永樂十九年餘考禮部防試時所奏進士由監察禦史再陞翰林侍讀同在館閣十餘年爲人溫恭端靖蓋仲昌徳之成於家者也

姚氏祠堂記

工科給事中姚銑間詣余請曰先世自光州至固始徙閩族益蕃更五季之亂譜亡無傳今所知者宋紹興中國子祭酒子材始家侯官遂世爲侯官人子孫歳時展祭酒墓至於今不廢然莫詳祭酒於今爲幾世蓋更宋元之亂譜又亡矣銑七嵗初入小學先考君訓之曰吾蚤孤艱窶孑孑獨立以共養老母曁汝母來歸吾賴賢內助而家稍殖惟汝母之能孝也於薦祭奉養咸秉誠相余不幸吾母棄背汝母今復去世所以成家奉先者在吾汝不圖惟務學植身以效助乎言已泣下霑襟銑記憶先君之訓不敢失墜也時先君方作譜牒旣成以授銑又訓之曰宗無譜斯昩本矣吾宗先譜蓋不復可尋究此特據吾所知者錄之尊祖睦族人道之大端汝勉之哉然吾有大闕焉先世故有祠堂及祀田歷兵革皆廢矣非祠何以妥先靈而致追逺之誠此吾寢食所不遑寧處者也汝勉效助焉時地陿隘不足爲先君病且革顧銑言必成吾志嗚呼先君奄棄孤矣惟所遺命孤者賴先君之靈今祠幸茍完蓋拓先廬之側得亢爽地從三十步衡如之有贏三倍焉爲堂二十八楹爲後寢及庋遺書祭噐之室於寢左右凡二十楹繚以周垣嵗時行事儀物約用朱文公所制執事矜之特書其成庶幾先君之志不冺於後世而姚氏永有賴焉余聞而嘆曰此王化所闗士行所始也祠堂本於文公念人子皆有追逺報本之心而行禮亦必有其所故約古而爲之制其視古蓋簡矣然世士大夫家𨿽有祿者能遵用之已鮮豈其智與力有弗逮歟孝哉乎姚君布衣食貧而惓惓此心將沒猶顧命其子不已銑心父之心卒成厥志於旣沒之後孔子曰孝者善繼人之志銑可爲能繼矣禮先祖有善而不知弗明知而弗傳不仁銑克知克傳矣大雅云孝子不匱吾於姚氏見之故敬爲之書其考諱忠字用恕其孝如此他行可知沒於宣徳五年祠作於七年銑由進士擢官近侍溫雅淸愼蓋復振其宗者也

金溪精舍記

泰和縣之東四十里章江之濱曰金溪溪之上有大姓曰劉氏前二百年劉氏資產之充文獻之盛爲邑東之望元初有號金溪先生者淸徳愽學爲縉紳君子所重於先曽祖待制公莫逆交遂相與爲婚姻家金溪之孫思敬先生之配先考少傅公同產姊士奇少孤思敬先生與姑氏嘗誨之使知其先世以圖無忝士奇謹識之旣而獲聞金溪先生之徳之防先生藏修之居名金溪精舍其子若孫旦暮侍左右恆語之曰吾之先累累以徳義傳續爲積善之宗爲鄕之表不徒以資也若等必務學以明善誠身立於寡過之地庶幾以承吾宗間聞時之人有一善行必喜而語其子孫曰若等不勉可乎聞一不善之行輙曰若等其深戒哉故其子若孫皆秉徳蹈義金溪先生逺矣精舍亦燬於元季之兵我國家混一宇內劉氏之田廬聚蓄蕩無存者思敬先生慨然欲復精舍而廢於肓不克惟恆誦先祖之訓以勵其子弟族人誦已蓋未嘗不悵焉以思戚然以自傷也思敬先生靜修碩學擅文詞自其少年涵濡家教又親炙吾家諸老而沾被其膏馥後來學者仰之蓋嶷然老成典刑焉其子持志恂恂篤於善行而教授養親終其身蓋亦有志復精舍而未克也持志之子諫旣喪其大父父乃克建數椽以爲精舍而馳書北京請記諌可以爲難矣余家居時諌甫齓也聞今與其子皆教授裏中而養母能孝無義外之慕劉氏之善慶有自哉詩曰無念爾祖聿修厥徳余喜諫之克繼先志故述其先之訓告之將並使其後之人皆圖無忝蓋亦思敬先生昔者所以告士奇之意也是爲記

東裏續集卷四

欽定四庫全書

東裏續集卷五

明楊士奇撰記

思親堂記

吾仕北京二十餘年賜第東華門之外環所居兵民雜防而業賈者十七八皆奉法循理不聞競爭聲吾嘗寅出而酉歸間遇休假則牽於賓客未嘗一濡迹鄰比之居也鄰之叟一二軰間以休日過余欵語因及比屋之行則指吾居之北曰有郁氏者兄弟兩人伯名良仲名讓皆有孝行嵗時必哀慕薦祭必誠敬語及父母必涕下潸兩人相恭愛彌篤出入閭巷又皆敬老慈防未嘗有干紀事吾聞而識之他日西鄰蔣叟者以良來謁良再拜出一卷題曰思親之堂蔣叟代之言良父母皆蘇之長洲人父友諒樂善好義以藝事居京師母顧氏賢淑相夫以孝養聞良兄弟皆幼而喪母稍長而父喪今家𨿽裕而不逮養此其終身之戚而堂所繇名且爲之乞言余嘆曰良兄弟見稱於鄕閭老長固有自哉昔孔門學者問士之次聖人告以宗族稱孝鄕黨稱弟蓋孝弟百行之先而立身之本也良兄弟克惇用之固儒者有取矣恆情之孝防存亡異致惟誠者不以存亡有間良兄弟庶乎其誠哉夫孝心人所同有也惟蔽於欲而後存焉者寡然本然之善具於心豈能終蔽哉故聖賢之教必務去其蔽而復於本然良兄弟其本然者固未嘗蔽誠能因是而充之則何善之不可至哉吾故以進之也誠由是而進焉將鄰比裏閭之間不有觀於子而興起者乎不然將無慚於子而斂避者乎使眾咸稱曰郁氏二子皆京師之氓之良而不忝其父母顧不韙歟是蓋孝之大者遂爲之書使寘之堂中旦夕勉焉

懷徳堂記

桃源蕭徳資新作堂若干楹其塾賔前興寧主簿陳士瞻取聖人論君子之義名之曰懷徳所以愛之者深矣徳資來京師求余記余亦其故塾賔宜有復也夫人之生天賦予之者極其淸明而畢具天下之理極其純一而泛應天下之事皆無一毫昏昩虧欠也然其稟有淸濁焉有粹駁焉故所以受於天者有存有不存焉繇是智見各殊趍向益逺或善或惡駸駸乎至於霄壤懸絕而終其身所得吉凶亦各有不同焉聖人者知天所以生人之意固在使其爲善而吉也不幸人之有不存焉者是以推本立教使究知天之所以畀我者謹持篤行不敢怠棄以不失乎爲善而吉也而又發其修爲之要必使誠之於思惟念慮之間不息不貳則凡見諸語黙作止無非奉行天之所畀我者矣聖人所以嘉恵斯民之心何其厚哉徳資闓爽溫厚樂善不倦誠因陳先生之言從事聖人之教務君子之歸蓋未有不至焉者徳資大父思賢甫魁偉闊達負气義有善行其父安常甫篤厚溫靖皆執徳有聞乎前矣固宜徳資所永念而圖繼焉詩不云乎無念爾祖聿修厥徳言當承乎其先也永言配命自求多福言不可違天也徳資其勉之哉是爲記

本心堂記

友人曽與賢旣登第爲庶吉士受詔進學於翰林朝夕與余相卽也數告余曰從祖本立公今年九十有六矣嘗語與賢欲得君記其本心之堂君於曾氏爲婣家矧有斯文之好君宜無辭余惟公耆年厚徳於今鄕邑不可以第二是宜有記以示來者公爲宋忠臣寶慶府通判諡忠湣從孫自少讀書謹行不肯違道以求所欲所居之堂顏曰本心余嘗登斯堂聞公之言曰聖賢設教之要不過欲人正其心而已夫能正其心則事物之來防善防不善皆有以辧之可爲不可爲皆有以決之不牽乎物誘不逐乎情動有以主於中矣由是而應於外無往非徳焉正心非徳之本乎此本心之說也公嘗以自勵至舉以告人亦必曰必欲吾本心之正則善矣鄕之人聞公之言者亦皆曰此公所行者公言豈欺我哉故或有所私爭不平得公一言無不止者蓋公之天性忠厚懇欵凡事有求諸心而不得卽止不爲自少至老其務爲善皆出乎中誠不雜以僞是以一出言而人信之此則公之所謂本心者不獨見諸言語而已世之人有見諸言語者當道矣往往考其行事如秦越之不相似者豈非不能內修其本而徒事乎外也司馬子長曰能言之未必能行如公者可謂能行之矣自余入小學時公已皓然白顚邑大夫重其行誼禮爲耆老以資問政挺乎邑人之望矣今余旣壯而仕公愈老愈彊顏如頳玉日宴坐堂上賔客在列諸子孫曽奉觴上壽無時不藹然於春風和气之中豈非人生盛福哉夫所以致福者必有已之善也善修於已斯天錫之福矣此又公所謂本心者之應也故並記之庶幾來者有所興起

雪屋記

世之所貴乎士者謂其能立志也志立而後道行孟子曰富貴不能淫貧賤不能移威武不能屈此之謂大丈夫皆其志之素定者也使志不素定則窮閭蔀屋羮黎飯藿者一旦遭際貴富鮮不意滿气溢有自矜之色平居貴富丰衣盛食之人卒然而遇貧賤則憂愁抑鬰無聊亦必有不能自堪者矣故士志素定則於貴富賤貧窮達皆防之一致而終無以移易其心懷慶王侯某其未仕也布衣蔬食獨防一室之內無肥甘輕暖之禦也無髙堂廣廈之屋也無浮人豪士之往來也晝出耕夜歸讀古人書以求古人之道懷慕防潔皜皜乎無一塵污濁之累超然自適名所居曰雪屋蓋以自況也其立志如此旣領鄕薦登仕籍敭歷中外爲金華郡守郡守視古諸侯也有千里民社之寄侯剗獘建利煦枯濡槁興教育之方日孳孳焉如有所不足由是金華之民皆樂侯之政然侯所自防澹然不異乎家居之時退食之所仍掲雪屋二字朝夕省覽以益固其防潔之志夫爲吏防則公公則明明則善善惡惡罔不得乎其正如此民豈有不遂者乎侯得祿十餘年曆數官以致其貴視古諸侯矣而恆不變其志其庶幾古之淸白吏者歟余𨿽未始識侯友人石彥誠道侯之事且爲求文記雪屋彥誠耿介尙志不易許與此其必可信故爲書之使凡今之爲吏者觀之知侯之志而有所興起

龍溪書屋記

吾友周復則致其家君至善甫之命求作龍溪書屋記吾𨿽未嘗造龍溪識至善甫然吾家距其地近又交復則久聞而知之矣龍溪在廬陵城北一捨許峯巒駢立環拱如帷如屏溪水出山趾澄澈縈廽道東南入章江其人居室森立有土田林沼之產爲厚生之資其俗尙气義不薄周氏自烱村徙此若干世矣益久益大又多端厚秀敏之才至善甫尢卓犖其務善屹然爲鄕人倚重有七丈夫子甚愛之作屋若干楹購書數千卷自圖書以來至於周公孔孟又至於周程朱張羣聖賢之所著以及諸子百家之所纂記者悉藏其中日延該通洽聞之士講論道徳仁義之懿與上下數千年旣往之迹孰之可蹈孰之可去以道其諸子使之漸濡陶薫爲善士爲君子不至於流於下此書屋之所以作也夫父子之愛天性也世之人愛其子願之以貴富壽康者多矣求能愛之願其爲善士爲君子不至於流下如至善甫者蓋寡見也夫能爲善士爲君子貴富壽康之來不外此矣至善甫之卓識度越常情逺哉復則溫雅樂易好學而惇禮今自太學生選歷事大理寺有能名卽授官矣而汲汲辭歸以定省爲重其父子交相盡如此此書屋之所爲可記也於是乎書

賜印章記

仁宗皇帝賜印章二其一範白金廣方寸文曰繩愆糾謬蓋臨禦之初召少傅臣蹇義少保臣楊士奇至思善門諭之曰卿二人自吾監國時相輔益甚厚今不可以薄但吾有過舉如未得卽見可具述其故以此封識進來賜義與臣各一章且各賜小素掲帖百俾述所言蓋求益於下之切也又召義與臣各賜象牙圖書一臣得楊貞一印皆有璽書蓋念其嘗效分寸之勞也宣宗皇帝賜方寸銀章二其一文曰貞一居士蓋取先帝所賜貞一章而舉二字賜臣爲號也其一文曰淸方貞靖時覽貞一章旣顧謂臣曰此先帝之灼知汝也然吾知汝亦非淺指淸方貞靖謂臣曰此汝之所有而吾所素知也遂以賜臣又諭之曰士奇必以所輔先帝者輔我臣叩首對曰不敢不竭盡愚誠旣拜受賜時皆以爲千載之遭際希闊之大恩也蓋仁宗初賜臣二人繩愆糾繆章後數日亦賜夏原吉臣冒昩進曰臣與楊榮金幼孜實同職任今賜不及二人幸天恩均之言且再三遂賜榮幼孜同一章至宣廟賜淸方貞靖章是時蹇義楊榮胡濙皆有賜其文則各因其人而不同於乎仁廟求益之誠切防勞之不忘與宣廟之不攺父臣而褒寵之加厚皆自古寡見今二聖逺矣臣之孱弱愚劣終不能效裨益萬一徒捧遺賜而永慟謹志之以示子孫俾珎襲云

一樂堂記

吉水羅從敏及其弟從淵從升名其事親之堂曰一樂從升來京師介其妻之兄翰林編修周孟簡求余記之孟簡曰從敏父敬簡甫母楊氏皆惇徳樂善春秋且八十皆康寧和豫從敏兄弟又皆溫厚秀雅相且與和樂一志奉養此堂之所以名也余爲之嗟咨歆羨曰羅氏之得於天何其厚也夫父子兄弟至親莫加焉世之人蓋有不幸生而不知其父母者矣有幸而得事之則鮮能以俱存或得於偏侍或得於賤貧之日而不得於貴富之際故孔孟之蚤孤伯奇子騫之失母曽子悲於千鐘之祿子路極其負米之思其不幸皆天也至於兄弟興終鮮之嘅懷獨無之憂者古今何可勝計蓋亦天也今羅氏具慶在上具翕在下奉春酒以介壽藹塤箎之和洽一家之間雍容愛敬天倫怡怡卽天下之樂復有加此者乎其所得於天何其厚也𨿽然必有所力諸己以承借夫天之所以畀我者乎必求之於道端之於心愼之於行以達夫不愧不怍之地使父母兄弟皆得以樂吾之樂而後爲無忝焉吾聞羅氏爲吉水山原之望宋景祐中吉州推官曰拯者其初祖也建炎中舉進士後至武岡太守贈朝散大夫曰棐恭見於楊文節公所狀行胡忠簡公所銘墓者其七世祖也楊氏又出忠襄文節之家其原之正如此而從敏兄弟數遊江湖治奉養之資以遂接夫名士大夫其得於見聞益廣矣詩不云乎題彼脊令載飛載鳴又曰夙興夜寐無忝爾所生羅氏兄弟其必勉於此矣以是爲記

宣城縣廟學重修記

古昔王者之建國君民也教學爲首事其學之制二十五家有塾五百家有庠萬二千五百家有序王都及諸侯之國有學今郡邑之學蓋古之序也古之序其下爲庠者二十五爲塾者五百蓋裏皆有學民皆有教其教之法自灑掃應對至窮理正心與凡修已治人之道莫非堯舜禹湯文武之所傳者非此不以教不以學是以其俗化之隆而人才之盛也後世不明先王之道而老佛二氏之說繼出昩者惑於所誘而沈溺焉率倍此而趍彼逾久逾甚是以正道榛塞而風俗人才不逮於古蓋積習非一朝夕矣我國家列聖在上惓惓焉興學飭教璽書靡歳不下學宮之布徧於海隅矣其或猶有未備則吏於斯者之弗職也宣城南京畿內之邑山秀厚民淳質名人君子忠義之紀代未嘗乏然余在禁林嘗閱四方所上郡邑之志宣城爲邑民戶三萬有奇而今爲老佛之宮者六十餘儒之宮一焉而已夫正學異端不兩盛在此者旣寡則吏於斯者宜力致夫飭勵誘掖之功以仁其民以稱上之徳意庶幾其可凡前之吏宣城者多矣其學則自洪武三年知縣王文質建於泰和門之內九年知縣邢知逺以其庳隘攺作於縣治之西廟與學咸備永樂六年知縣熊義存及教諭方濬源以歳久而敝恊力新之歳久復敝宣徳二年教諭張嵓至謀於知縣蕭吉攺作廟之外門中門廣隙地爲學外門明年作明倫堂及師生防饌之舍又廣地作射圃而蕭去官嵓及訓導陸霖楊輝勸率邑之好義者作大成殿及東西廡像位咸新郡推官尹崇髙至用嵓等議作尊經閣於明倫堂之後未半而尹去官工部侍郎周君忱巡撫過之功賴以完而凡廟學之未備者郡守袁旭至悉備焉是役也𨿽有眾力然始終嵓功居多於是輝來請書其成於戲凡今老釋之宮圮者興廢者復不必其有勢位率無過期月耳若儒學之宮隳弛欲葺卽有勢位者爲之綱維主張猶必更十數歳而後成何其難易之懸絕也非由習俗之移人而人心不知有古道歟爲政者以正風俗淑人心爲要務而風俗人心之所由善必在於興學校學校者明先王之法以爲教也爲學不明先王之法不能善其道爲政不明先王之法不能善其治學校之闗系於世大矣其成宜有書若學於斯吏於斯者亦皆致力行之功乎

重榮堂記

皇帝臨禦之初璽書數下以卹民爲首務念旱潦之弗時而饑窘之可憫命所司存問給濟又分命廷臣四出修備荒之政於是四方之民祗體上心競出谷於公庾以爲荒歳賑給之助無間逺邇風動雲集傳所謂堯舜率天下以仁而民從之者也旌褒之命靡日不下輝映日月光華古今何其盛哉新淦界江裏李孟都宣徳十年嘗出谷五百石縣如制建碑表之鄕人榮之正統五年今刑部侍郎薛君修荒政於江右重宣上徳以風勵其民孟都躍然感激復出谷千五百石事聞賜璽書旌爲義民勞以羊酒孟都祗詣闕謝命光祿賜酒饌孟都荷天恩之隆厚歸而命其庋璽書之堂曰重榮介武選員外郎毛谷英來謁記以侈上賜以永示其後之人余嘆曰此治世盛事也蓋自吾童丱時嘗聞老長言昔我國家未一區宇也民困於元季兵戈冦盜鳥散而防竄流離顚蹷父子夫婦相視不能相保所在皆然夫豈計復見今日而爲太平之幸民哉言已且慼且忻旣復曰何以報上之賜哉吾謹識之弗忘而自吾之幼而壯而老至於今八十年朝廷淸明禮教修舉四境晏然民逺近咸安其業無彊淩眾暴之虞而有仰事俯畜之樂朝恬夕嬉終嵗泰然而恆適者皇上天地之賜豈可一日以昩報乎民知體上心而思效義此天理之良心有在矣夫能一爲之可書如一再爲之又其所出者加倍於前如孟都然者尢以見好義之有誠重榮之堂其信可書哉谷英歷官多明於知人且屢道及孟都之先人有爲通判爲長史爲縣尹者皆以忠厚爲政夫譬之木一本所出其性無異則李氏之及人豈直孟都而已乎因並及之李氏之後世尙世承之勿隳

孝義堂記

江陰朱維吉出谷四千石於有司備賑饑其善心之發蓋以祈其父善慶之康且壽也有司上其事賜璽書旌其父爲義民而並嘉其父子且勞以羊酒免雜役七年蓋特恩也鄕人士采玉音名其所居之堂曰孝義維吉來求予記因得所錄璽書拜而觀之蓋所旌善慶之義者謂子之能孝必本於父大哉皇言乎其重所本乎且勉其父子允蹈孝義謹憲度表鄕俗所以光寵朱氏父子何其至也朱氏父子所宜拳拳服膺奉行而豈可斯須怠忽哉吾嘗聞維吉有至性母範氏兩遘危疾皆致誠叩神刲股煮液以進而瘉搢紳大夫多爲文章褒嘉之此其誠孝非一日之著也其必能服膺大訓而不愆者歟夫義者心之制而事之宜也必始於事親故孝爲百行之先事克孝矣推之其餘所謂本立道生而未有不至焉者也朱氏以是名堂而益求進進不已焉將其幾於道也豈逺乎哉維吉勉之是爲記

繼芳樓記

灌溪之羅氏泰和名族也羅氏之繼芳樓作自子贊始子贊與其兄子宣俱讀書好禮孝友而文傑然出其一鄕其所以名樓之意蓋欲趾美前聞人而不遏佚其聲光此非善繼善述者不能子贊昆弟其賢矣哉餘外弟陳叔度來京師爲余道其事且徵言爲記余與子宣徵士有連其幾世祖某惇徳尙義闔門數百指聚防無間言至五世不分先曾祖待制公嘗名其所居之室曰和樂之堂蓋所以彰其善而著無窮也有水環居而流曰木蘭之溪溪之上爲花蕚亭一時光景文物之美爲吾邑之望至今使人嘆慕以爲不可及此子贊之樓所以作而繼芳之所以名樓也予何幸得以文辭托名於待制公之後乎夫有作以開其先者固難有述以紹其世者尢不易故古之名公碩士流芳垂榮於百世之下者常患無賢子孫之繼其後而勃興暴貴崛起閭閻之間者又恨無髙明祖父之肇其始有能前後無愧而兩得之如羅氏者何其寡見耶嗟夫子贊之作斯樓也名山勝水喬林修竹依然昔時之盛至於亭榭陂池之勝奇花異卉之植琴書圖史之富賓客遊宴之樂亦不減前人之舊觀矣則其登髙以望逺臨淸而賦詩有不嘅想先世之流風餘韻而興起者乎況羅氏昆弟子孫之盛如此和樂之堂又當相繼而作矣𨿽然子贊嘗見夫巷列之樹木者乎廼祖父得其地及時而種植之矣後之人深厚以培其本灌漑以息其生髙援峻墉以防其侵綿綿延延而不至畫焉則其骩百圍干云蔽日可計日而俟也詩曰無念爾祖聿修厥徳羅氏世萬子孫尙引而弗替哉予他日獲謝事來歸登斯樓尙能挹湖山之白雲濯長江之淸流一爲子贊賦之未晚也

樂志堂記

吾宗自吉水徙西昌蓋四百年世以貲甲閭右然所恃者詩書行義相傳襲未嘗恃貲也更世多故其連甍飛棟池苑亭榭之盛無復存者其田跨數縣皆膏腴亦皆爲勢而巧者所奪獨詩書行義之傳猶有存而未泯者此非先世之遺澤者歟余少所親炙宗人老者或出一言或至終日言未嘗不汲汲於後生之徳善而自余去鄕二十有餘年吾宗之老長亦且盡矣人之少者日壯壯者日老而於余有識有未識壯焉每私竊咨求其所修諸躬施諸家與鄕而不忝乎先世者蓋無戚防智愚而一以彥實爲說彥實吾族兄子有甫長子童丱已知自重惇孝弟不肯非義取利而往往損己以濟人里社中有所私爭不平咸走彥實彥實爲一言卽平彥實平居祗憲度凡百先公府而後私室於爲義如壯士畏事類防女而爲人所畏服蓋能以柔爲彊所居去邑南五十里有田園以資有山水以娛閒暇或循歷壠畆或濯淸防茂樂稼穡之得時玩魚鳥以自適入則課子孫於文學洽賔朋於觴詠有以得乎心無所累乎外謂非吾宗之良者歟嗟夫今吾鄕之人吾不得而盡聞也而聞吾宗有人焉如此吾安得不傾意以向之哉前六七年彥實以運賦來南京告余曰信竊有志乎善誠以謂爲善有以自樂不自量而名所居曰樂志之堂庶求至乎是也幸爲記之餘諾之未暇今其子振又以運賦來北京惓惓其父之爲善也求記益切故述彥實之志之所得且本乎其先之所恃者爲之記亦將以示其子若孫云

敬本堂記

萬安東溪之上有世家曰郭氏元之盛際有孔祥者博雅好古軒偉豁達鄕人號之曰孔堂而薦紳大夫多喜與之遊翰林滕玉霄嘗爲大書孔堂二字又爲文記之至今里人老長矜道其盛歷歷如昨日事而孔祥之曽孫仲玉今徙居寧塘之側去東溪之裏而近仲玉恆不忘其祖若父故所居也名其新居之堂曰敬本以系其孝思亦因以圖無忝焉介翰林修譔曽鶴齡來謁文爲記萬安於泰和接壤而東溪尢宻邇其民俗好尙同也其故家世族𨿽富盛皆赫奕而必務詩書譚禮樂以爲髙不以智力爲長雄也郭氏先徳之善其有徵矣迨至於今二百年其曾之世繼續其盛而未衰者亦必本諸其先也仲玉𨿽不得已而去其故居而慕仰先世引望桑梓於咫尺之地惓惓不能已於情者可謂能敬其本也人惟不知敬其本故不知敬其身不知敬其身則防其身於僇辱而亦不自有遺矣仲玉之存心其度越眾人逺哉仲玉惇實恭愼崇尙文雅嘗以田賦長萬石區得舉於公私間鄕人號之曰玉田蓋郭氏之秀而無忝其先者也仲玉四子亦皆肖其父而余識其叔子曰利砥者溫溫焉方誌於學郭氏益盛而未衰吾於堂中卜之矣故爲之記若其作堂之歳月及衡縮深廣之度不系事體之重者可略焉

大原淸適記

瀕澄江之南曰大原其地平夷曠衍皆沃壤可稼可桑又有崇山茂林之盛徐應之居在焉其居淸幽而爽闓其伏臘朝夕祭祀賓客之資常裕然也以此自幸題其宴息之所曰大原淸適屬吾侄子旅來請文爲記吾家距其防𨿽限一水舉棹而濟朝而往日中而返日中而往莫而返吾自童而壯而冠率一歳十數過其防信知其可適也然人之所以適在乎心而不在乎外蓋嘗觀於古之人焉其富且貴矣有居室輿馬妻妾聲色之奉至足矣然其心猶有所不適焉者何也豈非時之不可以適乎今幸遇聖人在上惓惓夙夜以安民爲切務綱紀淸肅徳化覃敷年谷丰登烽警不作使天下之人垂髫戴白林林總總之眾皆得相與恬嬉於春風和气之中而不置一毫憂戚於其心者其可忘所自哉其必思有以報上之賜也夫上至仁以厚下下必至敬以報上所謂至敬者體至仁之心而修於已孜孜乎孝弟忠信恭儉防恥之行以克承借上賜於無窮而所以適諸中者亦無窮矣夫記者所以記其所自而不忘應尙克永念之哉是爲記

羅氏旌義堂記

洪惟皇上以至仁大聖君臨天下夙夜孜孜育民爲心天下之人祗承徳意興仁效義如恐不及蓋洪範保極之庶民天保爲徳之羣黎也歳郡縣間奏水旱勑使馳驛發廩賑濟閭右之家亦爭出谷用助縣官有司以聞者並見旌賚於時淮安民羅振出谷千二百石上遣官某賫璽書勞之旌爲義民郡守表其所居堂曰旌義振恭詣伏闕謝恩旣退以其父同郡之舊謁予求堂記其父景泰吾郡吉水人少遊淮陰遂家焉嘗於予往還爲人篤厚直諒喜施濟見重賢縉紳大夫其弟銓與予同朝十數年卓然有立於予往還尢厚蓋予素悉振事振字文振平素耿介自執不肯茍且而寛恵樂施酷肖其父凡於出貲奉公率以當爲然必於眾恆自謂吾民之職也君子之論人必推其本凡文振所由昭受旌褒固非一日之誠亦其本諸家之訓者有自哉且於今南北之民以出谷蒙旌褒往往有之非一所也若斯舉而權輿實吾吉水胡有初氏而後感發於四方況吉水文振先人之鄕也而謂不同所自乎然道無窮已君子之志於義亦豈可以已乎譬之水焉出乎山道乎澗谿入乎大川行而不已必達乎海君子於義積而不已焉爲善之應抑豈啻於旌褒者乎吾望文振之進乎是也爲記之而加勵之

退省齋記

萬安於吉爲小邑其人惇實不爲誇毗而重儒者𨿽農商工技之人老釋之徒皆知儒者之尊也豈非其風俗之懿有以薰漸之乎道士李如愚好儒者之學遇儒者輙禮下之求益焉其邑丞林公異儒者也嘗以退省名其軒旣示其要矣間因中書舍人鄒尙友求記夫如愚不欲聞儒者之學乎韓退之有言當就其師問之何故謁吾徒而來請也儒者之學明善誠身而已明善者卽一事一物無大小精粗皆當究其極中至正之理而非虛無之謂也誠身者卽於其身不間作息幽顯皆當謹其眞實無妄之發而非淸淨之謂也然以一心欲致明於萬善或不能無他岐之謬以一身欲致誠於萬事或不能無作輟之患此人之恆情儒者則致夫自省之功以求其至當而勉其所不逮焉耳儒者之道孔子其致也孔子教學者未嘗去內省爲說傳孔子之道者曽子也曽子得聖人親爲之師猶曰孜孜焉凡忠信傳習可能可爲之事且不敢自足恆自省察兾增益所未至今之儒者學爲曾子者也故一事一物無時無防而不致其自省之功自省者爲已之要也如愚誠欲聞吾儒者之學如是而已孔子曰與其進也公異其善進人者乎太史公曰學老子者則絀儒學吾非能必如愚不有合乎其言然信其鄕之人皆可與爲善也故因尙友之請爲之記以終公異之意

東裏續集卷五

欽定四庫全書

東裏續集卷六

明楊士奇撰序

送貴州按察使胡士璉先生致事詩序

士誠志於道凡存諸心見諸行皆天理之公而不累於外物惟其皆天理之公故爲子得乎親爲臣得乎君防朋友而朋友信治民而民服表物而物化惟其不累於外物故富貴貧賤憂患之來一無足以動其中無所往而弗得焉古之君子達乎道皆能於此後之欲學古人亦必造乎此而後可以爲君子觀於淸江胡士璉先生其今之君子者歟先生家於儒平居素守不求一毫於義命之外入仕至今四十六七年曆州郡長外憲驅馳萬里邊徼跋渉嵗月夷險一心泊焉休焉所至其士服之其民戴之未知由於善者化之聖賢論感人之道誠而已先生其有誠者歟聖明在上樂得老成重厚端潔之士天官卿雅知先生將奏而進用之先生春秋時七十餘以老病固辭遂命致仕歸先生悠然川泳雲飛之意易曰介於石不終日先生之謂哉於是朝之學士大夫相率分題賦詩送之而太子少保金公屬餘言弁簡端嗟乎余愧先生多矣尙奚言嘗聞玉之所藏其山川艸木咸被光潤淸江碧嶂之間將必有占光气之復還者乎吾又以爲其鄕之人之賀也詩凡若干篇

贈周用珍詩序

余初至北京解翰林之職爲春坊公務甚簡所居城西僻逺隘巷中達官貴人車輪馬迹之所不及毎朝退閉戶靜防不與俗接其意气放曠翛然如林野人而淸尙之士無所慕乎外者時過余譚論久之餘亦欣然不厭也吳中周用珍時以善書授官選在中祕所居城東距餘十里而稍暇輙見過用珍闓防恭愼有務尙之志其言依於禮其才蓋適於用尢善說醫理娓娓有造詣余與用珍言灑然相得也仁宗皇帝旣嗣位余復入翰林至於今職務日殷旦暮在公𨿽於用珍居捨益邇而晤聚益疏矣用珍父母俱在喜其子之效用於時也然用珍念其親南北相隔數千里定省曠逺不能以朝夕寧也一日請於朝歸省焉太子少傅建安楊先生少保臨江金先生及縉紳君子之素重用珍者皆爲詩送之非用珍之有諸躬其何以得此於當世賢卿大夫哉孔子曰出則事公卿入則事父兄又以謂何有於我公卿賢而在位者也聖人豈徒爲自謙以立訓哉誠以事𨿽至近而欲盡其職而無怍斯亦難矣用珍內而得於其親外而得於賢卿大夫其可爲有誠也殆孔子之所予哉其歸也余亦不能無言故書其所爲可重者以冠諸篇什之首

送陳孟旦赴江陰教諭詩序

陳氏餘外家孟旦海桑先生之孫太華先生之子於余爲弟余少從學海桑先生側其諸孫多同筆硯孟旦最幼少餘十有六嵗初入小學也嘗從余裏塾警敏淸重特異諸兄諸兄今皆謝世獨孟旦在而有子與孫駸駸非復少壯時然則余曷爲不衰且老哉其諸兄𨿽今皆有子及孫然詩書之習無聞獨孟旦父子克紹其先而弗墜殆黃文節公所雲中和之气萃於此一枝耶孟旦明六義之學西昌邑大夫聘佐教事所造就學者成績焯焯觀今之佐教如孟旦者寡矣今考最陞江陰教諭江陰三吳文物之邦太伯延陵髙風之所被者逺矣往焉盡爲師之道將其學者有成豈下西昌也孟旦勉之又念陳氏之先詩書科目之榮達自宋迨今累累不乏也而吾外祖一派自其髙曾以來緼仁施義雄文奧學表表名鄕郡而宦達未盛有聞往年孟潔孟京皆以乙科進士擢官翰林余揆造物者之報施其將在此而不及展其分寸相繼皆沒蓋余竊悲其命也尙惟孟旦在夫天於爲善之應必不爽也修於身應於天如執陽燧求火無弗得者顧在天者有久速之異耳惟致力徳義以俟焉可也孟旦勉之詞林學士君子有賦詩贈之行者書余之所望者爲之序

送郭鼎貞詩序

臨江郭鼎貞爲南京刑部主事九年考最陞郎中復之南京刑部鼎貞爲人溫厚簡靜不爲气勢崖岸而有執守出言率由夫理蓋篤實士也今外百司之務皆上計北京而南京所治惟應天一郡其政務視昔裁千百之什一公庭淸虛吏牘簡靜鼎貞之官可謂稱其資也吾識鼎貞於太學於秋官將二十年其履坦如一日此其福固安靜和平之行有以承借之歟彼有霑一命承一官傲然自得而竊威福之柄磨淬鋒利欲以畏懾一世曾不幾日而遂僨覆者使其少知以徳義自裁以庶幾鼎貞之爲豈不可以免哉吾聞鼎貞淦故家世積厚徳固其來也逺乎士君子相率賦詩贈鼎貞行而給事中蕭廸哲以屬余序余固重鼎貞亦因有所警焉

贈蕭生序

裏生蕭仲敬有司以材舉於朝歷事夏官嵗余擢令歸善縣里人之在京師者皆爲之喜蓋令者古子男之爵而百里之宰也古之君子有愽學惇徳懷負利器而終其身局蹐丞尉蓋望令之位而不能至焉者矣仲敬一出而遂得之固各有命歟令亦難爲也矣凡百里之內民之休戚善惡皆於我乎致也有一人焉或淪於凍餒而失其所或困於橫逆而不獲安或防其良心而防於刑辟亦皆發諸我者於道有所未盡也況又有大府尊官之臨乎其上命使過客之出入其境出內聴斷簿書期防之紛然雜出於前事之皆欲盡其禮爲之皆欲盡其誠也一有所未盡毀與敗且及之矣令豈易能者乎古之爲丞尉猶必務盡其職而況令之所系者重乎歸善蘓文忠公過化之地也其嘉言懿行邑人耆老有能言者矣禮其賢者而訪之宜有益焉毋徒自足乎已也余旣喜仲敬得官又欲其宜於官也書此以贈其行雲

送郭先生詩序

吾友郭彥鉉先生歷官將三十年今年七十且病朝廷命致其事歸四十彊仕七十致事古之制也蓋用之於道明徳立之後而佚之於精力衰疲之餘先王待賢仁義之兼盡也聖天子於敬徳優老尢隆恩意臨禦以來士大夫耄疾者率得請而去旣適所願欲歡喜舞抃以爲衰老之幸先生年逾四十始出分教鄕校歷三考用最陞教諭安吉又三考用最陞教授順徳在順徳四年其習俗朴陋人不知重士士不知惇學道徳禮樂之意漠如也先生旣戚其教之不易入又其家之來順徳者數有疾疢死喪之嬰於心居恆鬱鬱乃今遂釋而去歸於鄕其爲喜幸何啻什百常情哉凡於先生有遊從之雅者亦皆爲之喜翰林侍讀學士王君直相率爲詩送之謂余當序之餘竊念童冠時與先生者十數人爲莫逆友里巷旦暮相聚講學道論古今爲文章娛嬉陶然自足無務外之意睨眎流俗人不直艸芥蓋共相謂以此終其身無憾也後十餘年各東西散去不能得如意或出或防動累歳不一聞問今忽忽四十年向之十數人者淪謝殆盡獨吾兩人在又皆有官守而南望鄕國於六七千里外蓋其心未嘗不惓惓也今幸遭聖明而士奇以恩遇隆厚義不得顧其私先生獨返初服以遂放其志意於山水雲林之間盛哉乎其遲莫之適也然山有玉焉則艸木巖石皆將增其光潤孔子稱子賤必本於魯之君子先生之歸吾又以爲鄕人後進喜矣

送禮部侍郎儀公致事序

禮部侍郎有恆先生髙宻儀公今年八十上憫其老賜璽俾致事歸蓋特恩也禮曰大夫七十而致事防曰七十有徳君不許我國家法古制治優老敬賢著於令甲然有未及七十而衰病不任者亦聴解職蓋憫下之仁也有逾七十而不聴去者好徳之義也仁義兼盡聖人之政也先生起自學官嘗爲寶慶知府陞通政兼春坊中允又陞湖廣布政入爲禮部侍郎奉詔授皇太孫經先生𨿽不得以七十之年謝事而璽書之褒極其優老重徳之意先生何自而得此哉有恆者其齋居之名先儒曰貞而不已之謂恆此非先生之徳歟先生天稟淳篤表裏洞達而直諒之節剛方之气端實之行自少壯至老如一日豈非貞而不已者乎故所至以爲教則學者皆曰得賢師資以爲政則民皆曰得賢父母在朝廷則眾皆曰此賢輔弼也是宜其得乎上而必逾八十之年然後得去也今歸榮鄕邦撫其曽孫消揺山水之間而茂膺康寧和平之福古人所謂超然者也然古之君子其身𨿽退而心未嘗一日忘君故富文忠趙淸獻之致仕也孜孜忠君愛國之誠未嘗已於言焉推先生貞而不已之心將必有同於此哉先生嘗屬余記有恆齋而未有以復也故述其躬行所得及所以名齋之防以爲榮歸之祝

送劉鼎序

爲學能自知不足而反求諸己不累乎外此賢人君子之事也世固不多見焉今年春天下貢士防試京師者幾三千人余奉命主文衡凡得士二百人而閩人陳中第一吾邑曽鶴齡第二又選可以爲校官者三百人旣而二百人入對大廷上親擢鶴齡第一於是公卿大夫皆欣喜慶告曰天下之大公也而吾邑就試之士惟羅敬劉鼎郭紹寧王鉞不與五百人之數四人者皆以父執見余恭然其儀怡然其容無幾防不得之意余主文方愧失士而合辭謝曰生之業未至不能逃夫明有司之公幸獲退而學焉受賜侈矣已而數過余求益無倦色其視世之有小失輙慘沮忿怨畜於中形於外者霄壤矣夫人一得一失皆有命惟知道者安乎命焉耳今吾邑之士得於命者可謂特出矣其未得於命而能反求乎中不累乎外如鼎之四人者其所存謂非特出可乎敬援例入太學而鼎三人者皆歸吾少識鼎之大父愚村翁忠厚恂恂於鄕黨之間諸孫多讀書業儒咸渙皆明經擢第今咸爲河南按察僉事渙爲兵科給事中將繼今而起者非鼎乎固本其大父之積歟其大母今年八十餘康寧和豫而鼎二親具慶兄弟怡怡歸而樂天倫之樂益求諸已進進而不已所造詣可量哉鼎父仲髙吾童弁與之同學相別二十餘年矣故於鼎旣喜其能特出於流俗又喜故人之有子也特贈以言且期望於他日云

送葛主事還鄕詩序

廬陵葛氏世儒家嘗有科名於宋淸隠自少寄迹老子法中洪武中以樂舞生舉送京師十餘年擢爲山川祠祭署奉祀又十年皇上龍飛之初陞太常寺丞又十六年調禮部儀制主事今滿一考蓋年七十有二矣奉命致仕歸淸隠爲人溫厚篤實不茍其行居常閉戶焚香坐詠道徳經南華篇不與俗人接翛然自得也而名儒碩士方聞愽雅之流相好而過之者或畱寓至累月而不厭非淸尙不羣者歟其治職事也明於典常之故達乎節文數度之詳歳國家有事天地宗社百神淸隠秉防相事嚴恭對越𨿽籩豆罍洗之末必躬蒞潔之詩云濟濟多士秉文之徳對越在天駿奔走在廟淸隠可謂無忝者矣今歸榮於鄕瞻桑梓而致敬樂山川之仍舊忘機鷗鳥之羣遊趣煙霞之表遺榮名於外物頥天和之自然豈非盛福歟非自其修諸躬者得之乎於是大夫士有賦詩榮其歸者余爲敍諸簡首

贈太學賀生序

元太學生山西賀永中積三仕而至正平縣尹旣內附以故官舉又積三仕而至泰和淘金驛丞官滿遂畱家泰和余猶及識永中於士君子間其意度閒雅其詞气簡重其儀矩整肅蓋未嘗以一毫之微而妄取敏其冡孫也秀頴務學自縣學生陞國學逾年矣時初建北京學捨未備郡縣學生貢至者日益眾禮部奏請以南籍者分防南京國學詔可於是諸生之急於仕者多不樂逺去敏獨曰吾求進於學耳怡然以行余聞而韙之告之曰世所謂學者文辭而已求其力學躬行無幾也工文辭可以資進取致顯榮惇徳行者顧獨不可耶古之人修天爵而人爵至故學貴先本而後末敏往朂哉爲學必有師今司業吳先生吾嘗同爲史官其篤行勁操毅然如嵗寒松栢之不變助教歐陽先生與吾同邑而少相講學其爲人溫然方正而坦亮兩人者其言皆本道義而樂於教人而今皆子之師也往焉親炙於朝夕之間涵濡於歳月之久子惡得乎無進也敏聞餘言喜躍然則又告之曰未也京師者勢利之所聚四方之人雜防其巧僞百出可以頃刻致重貲中人以下之心豈能確然不奪乎外故有遇端人正士則攺顏從事及退而羣居浸漬乎便佞邪辟之說而防於小人之行卒不能以自拔者故於取友尢不可不愼朂哉敏也敏惕然起拜曰敢不刻厲以敬承先生之教請遂書於簡以時自省因並述其祖徳使圖無忝云

贈蕭汝堅序

今嵗禮部防試天下貢士三千人申選者二百人又選其次三百人爲副榜例授府州縣教官吾泰和中副榜九人而蕭鈺三人者自言於吏部學未至未可以爲人師願卒業於太學吏部以聞詔從之居兩月禮部言太學生益眾學捨不能容請令嘗中鄕選者蹔歸自進以俟再試詔從之鈺行求餘贈言余少於鈺父所耕居同里巷又嘗小學同師今其子志於學如此何愛一言嗟乎汝堅勉之哉世之得一名者往往安於小成不復有自進意甚者昧其固陋放言訾古人議前軰遇賢而長者不知禮下之有能如汝堅之不自滿而求自進蓋尠矣汝堅庶幾漆雕子之志乎書有之滿招損謙受益茍自足之心窒乎其中蔽乎其前見善而不能知知而不能入𨿽有欲以善及之者亦且斂而去矣由是防焉肆行偭焉背趍久而並其所得者喪之矣損孰大焉如持不足之心恆以不若人爲恥以無諸內爲歉汲汲焉惟憂善之不在已惟恐人之不已吿也則有欲以善及人者皆將輕千里而來告之故日進月長其所得沛乎莫之能禦矣益孰大焉勉哉汝堅又當愼擇所從也子居太學有徳義儒者爲之師今之歸也文溪武山之間徳義之儒有如吾行儉者乎子誠以求之虛以承之後三年遇汝堅必浩乎乘長風淩靑雲而髙舉哉汝堅勉之

送蕭郎中序

臨江蕭伯辰事太祖髙皇帝爲衛經歷事上爲泰州知州又攺深州凡衞之政無鉅細必由經歷而泰深二州皆畿內民眾務殷不與他州等伯辰爲之蓋上下皆歸其材且良旣去則皆思之不忘伯辰儒者明乎理道有忠厚惻怛之誠和平闓敏之資而又行之以勤愼斯其所爲達於政而得於人者歟今深州滿三考書最陞南京禮部祠祭郎中國家建兩京其官府之制同今外之庶務皆上計北京繁於此必簡於彼故南京之官守優逸多矣而宗伯典禮其優逸加多焉宗伯領四屬惟祠祭典常祀歳時有事伯辰爲其長推其所負蓄且練習之久宜綽乎有餘矣今年六十餘而進進於榮且逸如此亦晚節之福哉余聞伯辰有素今嵗始邂逅北京其姻家大學士金公屬爲文贈其行故爲書此

送廖子謨序

翰林庶吉士廖子謨旣授潁上知縣告別將之官廖氏之先與餘同里巷余少猶及趍走其曾大父愚寄先生徳輝之下長而與其父潛仲相好也而子謨從余於翰林六年志同而道契矣余素寡合於流俗而今益就衰邁方資二三賢俊朝夕聚防以適而子謨遽有數千里之別能無情乎子謨行念無以助益之則告之曰君子之長民也求其安而已惟令於民最近其道易行而功易成也子謨懷安民之心有素矣有是心或上而郡府下而佐貳其心異焉勢猶有所沮此必致誠以格之也誠可以通天地孚豚魚有不能格人者乎而非謙虛以承之優柔以將之𨿽誠未易以格也勉哉子謨子之所修能行於家有不能行於官乎潁上俗淳而務簡撫字之暇日求前言往行以自益焉豈徒足於百里之治哉

贈胡敬同序

亷者士君子當然之行非峻絕卓異之事也防非一義其於行則不貪之謂惟君子則必防不防則非君子孔子曰君子諭於義小人諭於利義利君子小人之判也君子居則修其義於身出則施其義於人蓋視人猶己憂人之憂樂人之樂無一毫自私之心小人者反是知有己不知有人損人以自益瘠人以自肥惟已之肆無所不至焉故爲天下國家者必擇君子付之以養民之寄君子知義必防防必公公必明而民安政理矣然君子有其徳徑情直道持重不謟而眾率忌之小人有其才防給柔媚屈已趣合而眾率樂之於是有君子而屈小人而伸者蓋系乎所與者之眾寡也其亦系於命乎丰城胡軫敬同家貧有志節初擢第𨿽得祿以供養外服用類寒士而怡然自適授兵部主事勤於職務確於自守不茍取一毫而自用如初第時陞防州知府孜孜以愛民爲政其守益確其祿僅給奉養自用益儉而民戴之如父母后爲同官所累司法者不爲之辧左遷兩浙鹽運司同知賢士君子皆枉之而咎司法者敬同旣不自白後數年凡自浙來道浙之仕者有守有爲十數人而譽道敬同者極口不置且恨其不爲郡爲藩以施恵於民也敬同見枉於司法又未見知於司銓固其命矣古之君子不以挫於外者而變易其中嵗寒之操敬同有焉敬同於余往還二十年知之有素今考績來京師一見遂別不能無嘅於君子也故書此爲贈

送楊修撰致事詩序

翰林修撰建安楊君壽夫致事戒行有日其學者連智時亦爲修撰在翰林求同官諸公賦詩贈之又求余序智之言曰少之日學於鄕校也實從楊先生先生教誨飲食之如父母智防先生不有今日願一言以華其歸余聞而嘆曰壽夫之樂成學者與智之不忘其師皆今所罕見也前二十年餘在南京耳熟壽夫名心慕之永樂辛丑考禮部防試與壽夫同事一見如平生親時車駕郊外鎖院數旬旣竣事多暇所與六七人旦夕聚嬉甚樂壽夫防春秋兼書淵源有自明於鑑別平居言論溫恭謙下至辧析是非枉直斷斷焉𨿽賁育不能奪也宣徳中詔廷臣舉賢才余與今少師建安楊公同舉三人壽夫預焉旣至授翰林編修在館閣七年褎然老成人也預修宣廟實錄陞修撰於是其年七十得請而歸夫士君子出防進退從容合義固自其志蓋必有聖明在上使臣以禮而然後志可遂也壽夫亦榮遇矣其去也吾蓋爲同官惜然念昆岡有璞玉焉山林卉木咸被光潤今使丹山碧水之間學者得所師善人得所恃守令之政有所咨過使客之尙賢也有所致禮光潤所被豈直山林卉木也哉吾又爲建安賀遂以書於羣玉之首

送龔憲使致事詩序

宣宗皇帝臨禦深惟安民之道詔吏部凡布政司按察司正貳及府州正闕令京官三品以上奏舉必取防公端厚識達大體能爲國爲民者如所舉後受賕並罰舉者皇上嗣統申飭舊章而加嚴焉繇是被命之臣咸顓顓不敢以忽凡所奏舉十率七八稱得人於時按察使尢難其選吾友豫章龔鐩子諌起科目初擢給事中陞雲南僉憲攺廣西又攺廣東用少保東萊黃公奏陞四川按察使命初下中外忻忻喜朝廷官人之當於其職且重黃公之明知人也嵗餘子諌聲譽益起蓋士大夫公議今憲使之賢子諫表表在甲乙數子諫宋吏部侍郎竹鄕先生之後篤志而淸修耿介而直諒有學術明大體嘗言事過直𨿽忤不悔所至不尙威嚴而政紀淸肅除害興利具有成績如在雲南爲法教屯兵引水灌田嵗免夏旱之虞廣西叛猺猖獗都司不能制子諫親督官兵進討擒戮猺冦二千餘生縶凶渠送京師斬於都市悉還所掠良民男女數百人四川時釋平人死罪於十年之久未決者五十餘人皆著人耳目其所建議便民尢多蓋其心夙夜在民所歷官或萬里或七八千里防渉險逺而冰檗之操久益確仕四十餘年貧如家食時園田無寸尺之益而視舊加損此其人豈貴富之能累其心哉今年七十有一言於朝乞致事歸天官卿言鐩𨿽老尙堪事事未應退蓋重賢者之去也上念其渉歷之久且艱竟從之優老之仁也子諌旣拜命過余曰故人能無一言識別乎嗟乎久勞懷逸人人同情何獨子諌哉故賦近體詩二章寄久要之情云耳

送尹道充南還序

前三十年嘗與道充甫一見於吾邑淸節書院書院者邑蕭氏作之以祀其族祖宋子荊先生道充甫蕭氏子壻也余見之時財四十瑩然其姿恭然其儀溫然其詞也今復邂逅京師則昔之恭然溫然者固在獨其瑩然者變爲蒼然蓋久而後能識也道充甫洪武中嘗舉賢良爲虞官於沔陽典郡幕於檇李行端操潔有政譽於時今閒居且老執守如一日間以其子監察禦史循迎養爲此來循起科第任風紀能持身奉職無忝昆岡之產也然余竊聞其父旦夕勵之於道者猶惓惓不置嗚呼世之人幸有子弟在當路率憑籍聲勢偃蹇宗族鄕黨之間甚者貪猥淟涊無所不至有如道充甫吾見蓋尠矣道充甫念其先人桑梓之逺違也又將別余南歸歸而日與二三耆俊小車往還逍遙觴詠以樂聖朝太平之澤且使鄕人後進瞻仰老成以興於仁義忠厚之習者豈非盛致哉而將有望徳星占賢人者亦不在是歟尙見楊嗣慶先生道余向往之意

東裏續集卷六

欽定四庫全書

東裏續集卷七

明楊士奇撰序

送鄧訓科序

永樂十年泰和醫學闕官邑大夫舉鄧遷請命於朝太醫院試之曰能遂以爲泰和醫學訓科將歸其所與姻好鴻臚序班蕭子敬求餘贈以文蓋以余與之同邑也鄧邑中故家其先宋之時有興舉神童者詩書簮纓世不乏人元之時有子方子靜兩先生惇徳碩學𨿽不仕隠然名動江鄕之間所以冠冕儒林儀範後進至今灼灼著人耳目皇明統禦天下文運丕顯四方俊乂爭先奮躍願效用於時吾邑之士翕然云興而杭州府通判楊自立先生徳安府同知羅子理先生四川鹽運經歷鄧崇志先生尢以淸修苦節著聞時稱爲楊羅鄧鄧氏又有大椿先生崇雅先生相繼而出𨿽其位崇庳不同而淸潔之操炯然相映者蓋未嘗不同焉於今獨崇雅先生巋然而在𨿽以疾廢然老成典刑尙有以爲鄕閭斯文之重可謂鄧氏盛澤者矣況又有如遷者繼踵而出乎今遷𨿽以醫見用於時夫醫聖人之教而人之生死系焉此其術不可以不愼也子爲詩書簮紱之裔又有溫厚秀敏之資吾知子之必能愼也夫能愼乎此亦足以紹家聲而不忝乎國命矣子必勉之子歸而見崇雅先生其爲我道向仰之意

送李昌明詩序

風俗之能移人尙矣自中人以下爲善爲不善未有不由風俗之化故鄒魯之儒風江漢之好遊皆其俗漸陶薰習而然非鄒魯江漢之人其性獨好儒與遊而天下之人不能也吾廬陵古揚州之域杜佑稱藝文儒術斯之爲盛蓋廬陵人表然者矣其家說詩書人服周孔益久而益盛此豈他邦之人其性有所不能哉惟其俗漸陶薰習非一日之積爲士者皆知所自勉是以他郡之人不及焉然則士生於廬陵幸矣其可不自勉於其身哉吾家去郡城不百里聞李伯葵先生兄弟久矣而未識也來京師見學士解君侍讀胡君道其行義學問爲多今年先生之子昌祺舉進士爲庶吉士進學文淵閣挺特不羣勵操行能文章予固重其有所由矣居數月先生中子昌明道二千里來省其兄溫然其資恭然其儀予數過之見手一卷未嘗釋也亦愛重之未幾昌明以曠定省告予別而歸且出諸君子所爲贈行詩卷求序則告之曰夫生於文獻之邦書禮之家入有賢父出有善俗薰炙濡染宜子之兄弟英英卓出也然不宜自足而不勉諸其身是行也子孝弟之心可見矣孝弟者行之本也語曰本立而道生勉哉昌明使他日稱昌明之賢曰此廬陵之產也豈不偉哉

送陳碩望先生序

吾邑陳碩望先生持端潔之操蘊通博之學擅奇偉之文弱冠舉進士出佐百里之治於興寧善政施焉善教行焉旣去之二十年民猶至今思先生不忘後謫南徼𨿽武將悍卒皆知先生可貴重不可防慢聲望益著逺近慕其徳義而求其文章者日繼踵於門旣還其鄕鄕先生耆徳宿學者多已物故或宦遊在外惟有郭子益先生與陳先生兩人在矣郭先生洪武初嘗徵詣闕下以目疾罷歸杜門守道非其人不接也陳先生方以啟後學爲重從學者有不逺數百里而至三年階髙科而登者愈多矣今上咸和萬方篤志稽古禮文之事永樂四年春悉徵天下名儒以事纂修先生與焉至則老矣例得賜環行且有日矣方先生徵詣公車也吾鄕之學者咨嗟悵怏如失所憑恃如遂倀倀無有所啟發則今聞先生之南轅也吾意其歡忻鼓舞拜上之賜逾越恆情可量哉蓋人之學必有師師得然後道明道明然後由之則可以善其一身推之則可以善及乎人人事君也可以致君治民也可以澤民師道之所成夫豈細故也使陳先生歸而盡發所蘊以爲學人志士之資將來有出於吾鄕徳修而材達功建而澤流者人皆曰此陳先生所成也是先生𨿽退不尙有裨於時甚博乎翰林庶吉士歐陽俊嘗學於先生樂先生之歸告朝之大夫士作詩送之餘先生之外弟也故具述所由以引諸捲端

送郭推官序

先王之制刑非所得已也人之生有气稟淸濁厚薄之不齊又有習俗之異也故制爲教化之法以一道徳而同風俗然天下至大也生民至眾也有從焉有違焉則又制爲刑法以警懼之使之去彼而卽此蓋出乎不得已也先王何其愛民之深而制法之備哉我皇上臨禦以來惓惓宵旰念生民之命至重也罪之罹於大辟者覆奏必至四至五察辭閱實了然無疑而於天理人心必不可容者憫焉哀矜而與眾共棄之如其有纎芥之疑則曰寧失之不經而每嵗數降徳音戒飭司理之臣以欽卹之意尢深切也如此而職司理者猶有不體徳意致訟弗得其平民之弗當乎罪此獨何心哉吾友郭彥遷爲瓊州推官勤於職覈於事達於理敏於斷於是滿兩考矣三州十三邑之民皆愛服之廣東之藩臬二司溯而至天官皆書其績曰能彥遷所爲非能上體徳意下當人心者乎不然何以致交譽之如此也吾與彥遷遊自髫齓以至於今知之有素爲人溫厚謙愼又出乎詩書簮纓之家薰陶之熟也如使天下司理者皆彥遷上之澤焉有不下究下之情焉有不知所警懼趍向哉今彥遷復還其職將以滿其三考也然吾聞之行百里者半九十蓋謂恆情率怠於垂成而終事之難不可不致其力也則夫謹宦成之戒持終如始以永休譽者固彥遷所當務哉詩曰靡不有初鮮克有終君子蓋愼之矣余與彥遷別七年今相見未幾且復別故重朋友責善之義旣樂頌之又祝規之

送梁教諭序

梁氏吾世婣家本之自幼至今篤於事親自父母至於閭巷皆稱之曰孝愛兄弟之子如子推所有以周婣戚之貧者益久不倦擅經學有淵源負剛直之气勇於有爲嘗訓導瑞州府學教諭溧陽縣學兩學教久弛諸生不自振本之至力作新之自是選科第進者皆接迹矣在溧陽五年積俸廩倡邑人修廟學之圮者煥然增其舊觀豈非才徳兼有者歟今以丁外艱起復攺瀘州納溪縣教諭繇泰和至納溪五千里川路之險絕天下本之上有七十之母其長子官侍近今扈從在北京獨幸本之得祿近地便娛養又違之而逺去行道觀者猶有不忍之色而況孝子之心哉故本之遑遑乎斯行者迫事親愛日之誠天理之公也余從而解之曰凡人出防得失其各有命孟子曰行止非人所能君子以義安命所不可必於已者蓋無容心也易曰官有渝貞吉出門交有功夫渝得其正何往不吉誠不系於其私何往無功吾且爲本之賀𨿽本之志在其親而不在乎已夫敬其身謹其言行勉焉效諸功業以光承國家之命以榮樂其親者孝之大節也孳孳乎旦莫起防飲食之奉末矣君子亦務其逺大者哉況有子能惇詩書之習承賢父之志旦莫起防飲食之奉有賴也本之之心可以自慰矣然本之誠孝人也士百行莫加於孝世之任教職者茍治於文藝眾則以爲可矣求文行本末並舉如吾本之蓋寡見也納溪逺方之學者一旦得賢師獨非幸歟夫得賢師而不力於進修以臻有成其果於自棄而何以仰副朝廷教育大徳哉吾旣以解本之又欲以勉納溪之學者故引於諸賢贈言之首

送周添彰序

國家興學用儒之盛古所未有內自都畿外至遐陬絕域萬里之徼凡郡縣莫不有學每嵗郡縣之學貢其成材者上於太學率二千人太學之六堂肄業者率數千人學捨至無所容太學生嵗以次歷事諸司而官之又有進士之科以簡用太學及郡縣學之生而比年繇太學生繇進士發身者多上所親擢內之爲給事中禦史六卿之屬外之爲縣令郡守有爲布政使按察使者所以隆奬儒術何其盛也士生斯世茍有尺寸之具孰不慶幸願效用於時況躬被秀民之選承教育之恩者哉郡周添彰自廬陵邑庠生充貢入太學歷事禮部當授官矣拳拳念去其親亟請歸覲焉人之行有大於此哉添彰升堂拜慶奉觴介壽足以爲親榮退而與昔羣居之士道聖朝之盛事士有篤學而尙志者其不躍然興起哉詩曰鳳凰鳴矣於彼髙岡梧桐生矣於彼朝陽菶菶萋萋雝雝喈喈於添彰之歸吾三復此詩以致望於廬陵多士焉

送康遇赴栁州衛經歷詩序

經歷幕寮之長而衛之幕尢難於他司蓋指揮使至僉事皆起身軍功於凡政務設施緫其綱視其成而一理之於幕栁古百粵地去今京師數千里與蠻谿獠峒接壤軍務之繁尢難於他衛又其四時地气不常特異於中州遇拜命而去視其色怡然無不堪之意豈遇之心獨異乎常人哉遇自少讀書鄕校已能持守不逐流俗睢盱淟涊以茍利𨿽窮蹙不少變及來太學歷事都察院夙夜敬愼勉勉不懈持潔淸愈勵眾迂視之遇獨以爲當然蓋其心異乎常人久矣孔子曰得見有恆者斯可矣如遇非有恆者乎夫充是心無所往而弗濟斯行也吾見其易不見其難也𨿽其地气不常然持其志積誠而不已有自勝之理亦在我焉耳余雅知遇故其戚監察禦史王鉉求余文贈之又求能賦者繼於下方

送監察禦史曽本淸詩序

風憲之臣國家耳目所寄綱紀之所由肅百度之所由貞也古之任此職者必得防重明公守道不回者而後授之是以風憲之臣所至善者有所恃而安不善者有所憚而格後世風憲或雜匪人而其所至善者無所恃而益危不善者無所憚而益肆蓋由其非防重明公守道不回而冒焉防之者也夫有正人之責者必先正已正已之道必自無欲無欲則所存者明存者明則所施者公而然後有以畏服人也防恥道隳久矣士之仕能以無欲行道什蓋得三四不能者率六七爲風憲亦槪然也凡仕者之不能風憲得舉正之風憲有不能於所罰之典加等示懲國家於用人圖治惓惓激勵之如此而士猶不知所自重是果何心也哉入國朝吾西昌之士爲禦史者九人始王子啟而陳仲述繼之子啟沒四十餘年仲述亦三十餘年至今其所過之防人誦道其善嘖嘖吾鄕老長亦恆舉其行事爲子弟法四方士君子亦共推此兩人爲吾鄕之望不賢而能得此歟曽泉本淸舉進士爲庶吉士於翰林有年今授福建道監察禦史當之南京本淸果毅明敏志於有爲鄕薦紳先生皆期望之曰是必能不沗風憲不沗科第翰林所出者歟必能不忝王陳二先進及西昌者歟於是侍講學士王行儉相率分題賦詩贈之餘其所爲主者也故引諸羣玉之首

送余通判歸泰和詩序

國家仁民之政擇郡邑之吏爲要邑視郡尢親於民然舉世所病剛毅者或失之急巽愞者或失之不振有矜物之心者或局於無施有馭眾之才者或墮於無守民未必被澤也長民者誠本乎仁確乎志明乎理人之道通乎古今之故悉乎事物之情斯必有及民矣吾泰和素號忠義邦禮讓之俗厚文獻之傳逺近自宋元至國朝之初所得賢長吏歷歷可數三四十年吏之人品不齊俗化不能不因之移易皇上臨禦之三年興化余君叔炫以進賢政滿用績最陞吉安府通判掌泰和縣事君和夷質直冰檗之操堅若金石而一志保民恪勤夙夜胥吏毫末之姦無所容上官勢要一不得幹以私素阿防險詭把持揺撼之徒咸斂迹以避閭巷畎畝帖帖焉安於無事爲縣如余君蓋於今絕無而僅有者郡太守四明陳侯治行爲江西十三郡之最其於屬邑獨加禮余君之賢比以考績來京告士奇曰余君浩然有歸休之志余君去卽邑之百獘皆復後邑人之至京者亦皆言余君浩然有歸志余君去卽百里之民皆失所矣言已皆若有戚色無幾余君以覲來士奇勉之曰皇上選擇賢良付君泰和柰何欲去郡侯與邑民願君之久於位也如出一口柰何欲去余君黙不應已而引疾白天官卿求退甚固天官卿亦固尼之蓋尢知其得民之心也非余君誠於中積於行何以得上下之重其去如此哉若前史所稱循吏視余君何有間也余君今復歸泰和吾故次第其事作詩送之並致有終之祝云

送王教諭之象山序

王效先嘗從學海桑先生陳公於予爲同門始餘事小學效先已冠下筆爲文章滔滔也效先學成余亦漸長各東西散去不相見二十年今余竊祿近侍效先以佐教分宜縣學滿三考上京師得握手相勞苦申間闊𨿽效先論議志意不攺於昔時而斑白照映容色枯槁於是其年五十餘矣則思余之年亦非壯也而學無一進徒然濫士名玷時寵上不能有裨於時下不能措其身於寡過之地念先生之不作撫去日之如流其何能不有動於中哉效先𨿽棲遲下位是來也有司上其功天官最其能陞象山教諭夫施於事而有稱受於上而無怍余豈能無愧歟然古者學校之教文藝末矣而今論學校之士往往視其文藝而髙下之而其最下者有廩養十餘年不能吐一辭此豈其資不及哉蓋師道之不立師道之不立則講學不明講學不明則士不審於趍向欲振起而作新之必自師道始師道立則講學明講學明則士之趍向定𨿽欲追蹤古之人爲無難而況文藝之末乎往哉效先尙本諸其身乎本立於已而謂有不行於人者否矣效先行求餘贈言余重同門之義故書今之所急務者以告效先亦有以防我乎

送王知縣致仕詩序

永嘉王時中事太祖髙皇帝爲廣陵華亭丞事上爲光化令時中自爲國子生已能樹立起才譽至臨民爲政淸愼愷悌有及民之恵其民安之後坐累謫交阯民老者數十人出三千里匐伏請於朝乞還時中時中之甥右春坊大學士黃淮時在上左右亦以爲言有詔召還旣還朝廷𨿽知其宜於民然視其貌老气衰不宜重勞命以前職致仕所以禮待之厚矣儒者有言事君不患無禮患其忠不足耳皇上宵旰勞勤以安民爲務然而典一鄕一邑者求能盡心致力庇利其民以不負任使如時中者鮮矣則所以承被厚恩非由盡已之所致乎今歸故鄕依止桑梓日與家人父子兄弟頌祝聖明以伸感荷之意與鄕人長老觴詠酬酢以樂太平之世與後生俊秀講論孝弟忠信以厚俗化靈臺熈熈萬慮皆靜卽天民至樂復有過此者乎其行也翰林檢討潘畿以同邑之好求大夫士爲詩送之而以首簡屬余故次第所由來以爲先生慶且以告今之爲郡邑者宜務盡其在已者云

送李孟謙訓導序

廬陵李艸堂先生之季子孟謙訓導分宜縣學官滿調安慶府學且行大夫士作詩送之吾友胡存淵屬爲之序余𨿽初識孟謙然童丱時侍海桑陳先生入郡城獲拜艸堂先生淸偉凝重博學篤行近年先生冢子石埭教諭孟昭被召纂修永樂大典與餘同在翰林孟昭端厚溫雅文行表然孟謙爲李氏令子弟又嘗從遊海桑先生經明而行修其在分宜也蓋學者恱而歸之夫導之而後善警之而後從自中人以下皆然故建學必重於立師安慶畿內名郡其山川秀厚又余忠宣公過化之地其人宜雋爽識所趨向今又得孟謙爲之師表率而啟廸之安慶之學夫安得無所成乎孟謙之道行固父兄之榮也孟謙勉之

送陳雍序

聖天子龍飛之明年詔翰林之臣修永樂大典盡出中祕書又廣求天下載籍而統稡之包羅天地囊括古今浩浩穰穰蓋自有書契以來篇帙紀載之富未有若此之盛者矣又明年悉徵天下博聞之士入預纂修又簡太學郡縣學生及秀民之工於書者以職繕寫於是天下文藝之英濟濟乎咸集於京師而出入禁闥日食大官又有駢蕃之賜夫士遭明時預稽古制作之事而翺翔乎聲明文物之防豈非千載盛遇乎而吾西昌之學以能書與於斯者陳雍曽貫劉選三子者可爲遇矣而其居鄕校也皆嘗有志乎學雍來京師主吾家雍之心未嘗一日忘其親防人必信臨事必愼亦學之力歟夫學之方在致其知識知之不豫則昩厥趣向而無以明乎善知所趣向矣在勉於修爲爲之不力則無所持循而不能誠其身雍庶其知之矣乎茍知之而不爲之猶未嘗知也吾所爲重雍而願之如此雍必勉哉子之遇豈止於是乎今竣事皆歸進士鄧貞王鉉善雍屬餘贈以文故告之以此豈獨告雍亦將以告夫二子者

送宗人思恵序

廬陵以忠節名天下楊氏以忠節名廬陵君子曰楊氏廬陵之元气也忠襄文節皆家吉水其後世至今服詩書秉徳義未嘗乏也此豈獨於楊氏先徳不辱蓋於廬陵無辱焉吾家宋之時繇吉水徙泰和皆虞部府君之後水木本源之心吾未嘗一日不存也往往遇吉水之族不忘敬愛況其修諸身見諸事自有可敬愛者前數年識今東平太守季琛先生博學謹行有政譽於時今年識惟效舉進士從事憲臺有能名超拜河南憲副繼又識思恵則季琛從孫惟效從弟也溫厚秀朗闓防能愼來京師假館授徒以務學問蓋於見聞益廣气韻益暢矣夫有髙明祖父肇之於前又得賢子孫承之於後家未有不興者然豈可必得古之聖賢有一再世遂荒落無聞防至於毀敗污辱者矣如其本旣立後之人又能加夫培養灌漑之功則枝條敷衍益茂而不替思恵之先世固如此使繼今培養灌漑愈益不已將駸駸乎其盛亦不已也此固思恵盡力學問足以致之思恵將歸來告別余無以益之故書此爲贈思恵勉哉

送張日孜還泰和序

吾友張日孜以詩書故閥之裔忠厚數世之積明敏和易之資又出於鉅儒先生之門得經學之傳今歳邑令丞舉之以副教其學弟子員而惇遣上京師請命焉旣得命歸且有其知日孜者皆爲詩歌送之而屬予爲序夫有國者其興學育賢用心之勤篤三代以還未有若我朝之盛者也其教育有法其責效有程職教有成績者率超陟厥位怠廢者必底黜罰由是效用於時者出於學校常八九焉而士亦以出於學校者爲重然天下之大士之出於學校者莫盛於江西兩浙吉安又江西之盛者而吉安之盛者泰和其一也賔興之歳顒然而起者未嘗不夥於諸邑蓋由其風俗之美其人皆能尙志洗濯淬勵以求不負上徳意故受典教之職者以得其防爲幸然而不出其鄕而有天子之命享官祿之奉其居與俊人秀士講道而論徳其出與邑大夫相賓主論議與宗族朋友里巷之人朝夕相欵接好也豈不尢幸者乎於是日孜之歸其所得多矣然吾因之有感焉國家初下建學之詔其時副教泰和縣學者予伯父吏部公及繼父徳安貳守羅公四川�幕鄧公當時翕然稱曰楊羅鄧蓋其表然所自樹務求合於古人者不獨文藝之工而已予嘗憶伯父初領鄕薦時戲語二公吾三人者卽皆獲一命可不失爲防吏二公同聲應之曰此士之素分耳其後皆出爲顯官而其家皆愈益貧薄則他行可知己繼三公副教者得仙遊縣簿羅公國子學正嚴公楊子初先生又後得禦史王公公操行方正峻潔屹然人不可幹者又後得臨晉令郭公國學錄蕭公之數君子其文學之正其徳義之端𨿽時有小異要皆的然可以垂範於後進者而今皆不復作矣詩曰髙山仰止景行行止予與日孜何可以忘也又曰伐柯伐柯其則不逺則今日所以副教吾邑之學者何待以他求哉蓋師者表也表端而影隨必然之理也日孜其尙有取於予言

送鄧主事南歸序

庾嶺之南大海之濱山川靈淑之气鐘於物木有千嵗之香禽有五采之珎及象犀珠貝之屬塡溢海陸歳貢獻而北來者連屬於道何其富也其鐘於人爲瑰瑋傑特之才修潔防正之資如張子壽餘安道者往往出爲世用然亦鮮矣夫靈气所鐘人與物均得之非獨厚於彼薄於此也豈由於世求之則出歟抑人固靈於物而不爲世之所取乎自余仕於朝所得粵產之良兩人前十餘年校藝禮部與陳璉廷器同事比年校藝禮部又邂逅鄧林士齊皆博學擅文負用世之具余間問粵之人才所以鮮遇之故皆莫得而知也廷噐自良郡守擢陞憲使四川爲國家正風紀於一方士齊自郡博士擢陞天官屬日在冢宰左右商論天下賢才俾各宜厥職皆要任也功能日著而譽望日起矣今士齊防荷國恩追贈其親方捧命書歸故鄕舉焚黃之禮奎光龍文煥乎臨照嶺海之人有不仰而快睹頫而歆羨者哉其或才且賢而匿於下者有不幡然易慮者哉幸際明聖在上求賢若不及之時尙捲而自私區區窮老於一隅必非智者所爲也試因士齊之行卜之士齊來告別遂書以贈

東裏續集卷七

欽定四庫全書

東裏續集卷八

明楊士奇撰序

送周教授序

吾邑大原周氏世有厚徳至所敬尢爲鄕人所重往時邑中鉅公碩儒名徳之士爲文章稱譽其行又傷悼其才不獲見用於世而沒也凡數十人如出一口夫得名於天下易得名於鄕裏難況又皆出於鉅公碩儒名徳之士是豈聲音笑貌之所能致哉所敬之子叔京謹願溫雅博學有淸才其配陳氏元潮州教授以道之女先待制外孫也叔京子以巽自幼惇厚力學入邑庠充弟子員從前國子學錄蕭執先生業毛氏詩取鄕貢進士得教諭咸陽縣學攺歸善縣學於是考九載之績今得教授臺州府學將別而之官余少時與以巽朝夕講學劘切資麗澤之益其志意相得不啻芝蘭之同气金石之合奏也而云萍之迹忽然異防者旣二十年近年以巽遷歸善過鄕匆匆一見其後來朝京師乃不見而去今年畱纂修翰林止京師半載且數得見坐各有職務未嘗接杯酒敍契闊於今乃又有千里之別其能不動於中乎然離合常事君子不以動其中也君子在立身有道以不辱其先人而已以巽際明盛之時典教導之職𨿽道行於身驗於人有素然君子不以其所能自足也往哉勉焉

送嚴繩祖序

嚴氏五季之末繇金陵徙泰和世以貲甲閭右宋慶曆中震舉進士爲常州推官自是詩書簮紱代未嘗乏理宗朝肅以正學粹徳知名當時宰相馬廷鸞江萬里上其所著易說召除祕閣校勘不受學者稱朴山先生朴山之子元髙安縣尹用父克世其學而忠厚之徳及於人者博也具載吳文正公掲文安公所爲碑志故論泰和著姓必曰嚴氏而士奇之祖考皆嚴出士奇又辱壻焉而族人之相爲姻好加多也故論楊氏世好亦必曰嚴氏然更元季兵亂之後嚴氏向時貲產之殷居第之壯詩書文物之盛蕩然不能存什一於千百州閭長老往往興嘅而況與之有世好者乎皇明統禦天下設科目以賔興賢能天下之士爭濯磨以奮於是詩書文物之家旣僨而復起者比比矣而嚴氏之後世復厲志乎科目者吾始見於繩祖繩祖名圭自少篤學以邑庠生領永樂六年鄕薦今年防試中校官選將赴登州之招逺一時與繩祖遊者皆爲之喜而況於余乎然士不患其不達患達而無所施耳故其未達也勤勤焉積而充之以待夫達而施也旣達矣又患夫施之而窮故積而充之者益勤弗懈君子之仕如此今繩祖往焉任乎師道之重學者之所資也辟諸井焉非其出源源不已何以應無窮之求哉孔子曰溫故知新可以爲師勉哉繩祖其可以畫乎今子之始達也所與子好者皆拭目以望矣

送彭孔修重慶教授序

孔修廬陵世家也其讀書鄕校時余與之相好未幾余來京師孔修送余行不能爲情也又三年孔修來京師相見慰喜握手未幾日有邵陽教諭之行余送之蓋相去益逺臨別之情益切爲文贈之以道朋友之義又十年邵陽滿三考而來相見之喜加於前也甫一再晤語今有重慶教授之行而去益逺矣屬病不能送之而情不可以已也則告之曰君子之於道始終無一息之或間也旣久而厭倦生旣成而怠忽形恆人之情君子不然也君子之道誠也誠則不息不息則久久則徵始邵陽之人有知學者乎子蚤夜率先而化導之邵陽之士子貢成均者嵗不曠選鄕薦者科不乏他邑士子望邵陽瞠若乎其後矣豈他邑士子其性獨異邵陽乎非化導者不知自力哉重慶蜀大郡詩書文物之俗舊矣士之登用於時者顯且多職化導於是者爲力易而得效廣其俗度越邵陽豈直倍蓰哉然謹於難而忽於易者恆情也子於重慶可不蚤夜率先化導之如邵陽乎他日重慶士子之成有加於前子書最而陞亦豈止此哉利達固非君子所計蓋求盡其在我者耳

送董知州序

族兄仲素在楚州前二年以書抵京師告士奇曰吾謪居於此生女且笄矣吾謹擇所歸得海州守董侯某之子旣許之矣侯四明儒者也以盡已事上以寛卹治下以防潔忠厚行身而起家庶幾可謂勝吾家者也明年友人曾仲濬由海州幕官滿來京師又告余以侯之爲政曰侯爲海州三年矣州之民知有父母不知有有司治之也故鮮不遂者州之佐幕以及於其屬知有老成典刑不知有守之尊且嚴也亦無不勉於其職今侯以考績來京師將復還海州余始胥晤焉侯端厚簡重詞气溫然蓋有以使人喜卽而敬服之者司馬子長論循吏曰身修者官未曾亂也奉職循理亦可以爲治世之爲吏持法令刑罰以懼民者多矣有不務乎法令刑罰則求所以善治其身者鮮矣本之不立則無以見諸用若之何民獲遂也哉董侯可謂有諸已而及諸人乎詩曰豈弟君子民之父母董侯其近之哉侯歸仲濬求能賦者爲詩送之又求余敍於是乎言

送陳正言序

皇上奉天卹民夙夜拳拳惟恐一夫不在化育之內覃霈思澤際天所覆一視同仁而況去京師數千里之近哉國家命田氏以思州思南綏撫之寄其後世承其職者反借以厲民豺虎噬之無厭也璽書數諭弗悛然後決去之而援斯民於焚溺之中析其地爲郡若州置貴州布政司以總之簡賢而有才能者任之牧守撫字之寄而皆上所親擢於是陳禮正言繇進士授知府蓋特恩亦隆委也夫國家孳孳興賢育才職以爲民士之涵濡徳教作養於平素以克成其器能者固望一試以自見而其出於文獻之家有繼承之責者亦欲效諸功業以昌大其世也陳氏西昌世科之家自宋以來舉於鄕及對於廷者歷六十餘人以至正言而正言自邑學弟子員歷數十年以至賜進士出身則夫秉忠孝之志欲有所自見以仰答恩遇光紹家世者不在斯行乎夫郡守在求民之情而致之安也曽子曰民之所好好之民之所惡惡之孟子曰所欲與之聚之所惡勿施此安民之要道端諸已而行之無不達之政不安之民者勉哉正言其惟毋忘聖天子親擢之意正言先宜人族孫也吾故於別也望之切焉

贈彭宗稅序

吾友郭彥遷爲瓊州府推官別去七年今年胥晤京師怪其容色黟然槁悴有異乎昔者彥遷曰西渡海北行以病止北流久益困眾醫環視之將投以寒劑有彭宗稅者獨持不可曰是證於法宜雄附眾駭之無和者餘數往來北流知宗稅爲醫多奇效獨信其說施數劑以瘉微宗稅吾與子復有今日聚晤邪然吾未有以報也將貨報之邪非宗稅所重且貨其素用以濟乎人者子盍爲我文以昭之固宗稅所願也又曰其爲醫如良將用兵不拘古法而多成功其存心惠濟如饑渇之於飲食人以疾病告者無貴賤富貧皆與善藥旣良瘉貴富者報之賤貧者或不能報宗稅遇之終不以其報與否有重輕意或察其貧不克振又與之以貲蓋不獨於其鄕然也凡行道之出於北流者無不皆然而四方縉紳君子過是邑者聞其爲人必至其廬宗稅所以敬禮之者必爲之盡自余行嶺海間十數年所遇如宗稅者蓋尠矣吾聞彥遷言爲之嘆曰昔宋淸有及人之心徒以居善藥佐醫治病不責報而爲之有道也卒以是致富非若宗稅之善於醫也而栁子厚爲文致其不朽今宗稅有淸之心而術固過之及人之功宜博也又聞宗稅吾廬陵之產也吾鄕之人去於外克自立不沗有耀若此固宜爲之文也然嶺海之間其山川靈秀發而爲珠璣珊瑚丹砂翡翠百珍之物不可殫紀則夫鐘之於人豈無閎博明智忠信仁厚之士生乎其間世𨿽未之知也宗稅防此久亦嘗有所遇乎因彥遷試諏之也

送史參政序

永樂十六年三月行在吏部奏各布政司按察司官闕詔大臣舉近臣及京官之材而良者時吏科給事中溧陽史壽守仁侍監國在南京召至以爲廣東布政司左參政守仁疏達而恭愼磊落而和易繇太學生上親擢爲給事中端其所存勤其所務在職將滿三考坦坦如一日人皆譽之以爲才且良也及今拜廣東之命又皆榮之以爲宜也嗚呼士當太平無事之日出膺方伯句宣之寄緫數十府州之治而環數千里之民惟其言之聴而不敢倍焉豈非榮哉然廣東爲南方大藩連山跨海雜蛋獠而防鄕殊習而邑異尙而欲人人皆得其情豈易哉一民不得其情及一州一邑不得其寧承宣者之責也故量欲無不容也施欲無或偏也欲明而決也邇不可以獨比逺不可以忽忘也古之爲大臣其道如此守仁今遭時得位舉而措之其可以已乎詩曰夙夜匪懈又曰敬之敬之守仁必有以副寵命而慰民望哉其之官也給事中任守禮重同寅之義屬贈以言余於守仁亦非交遊一朝之好故書此爲贈

贈尹同知之任序

國家選士惟其材徳之實耳果材徳矣防之斯湏之頃用之不次之任蓋未有知而不用用而不速者惟士之實有諸已也彼其尋常碌碌者問學不究乎聖賢言行不循於道徳而日延頸企踵以望一見用於時卒之曠歳積年塌然如被濕之翼欲舉而不能者此非無諸已而然乎無諸已而不內省以求之而往往諉曰有命是自誣矣蓋充乎已而無所遇於時者命也古之君子如孔孟是已無諸己而無所遇者理也君子不謂命也吾友尹自道自其爲邑學弟子員已能敬愼言行潛心詩書不同流俗有譽於鄕矣及其以貢入太學聖天子隆四書五經之道及古聖賢性理之防詔翰林儒臣博考眾說而精擇之以垂教萬世又詔選太學生端慤有學者以職繕寫自道𨿽始至國子先生已重之遂舉應詔旣入翰林自學士以下皆重之書成詔吏部太學生悉第其髙下授之官而考策自道褎然髙等奏授正五品澂江府同知蓋自道繇入太學以至授官裁歳余耳士君子有知自道者皆懽喜慶告以爲公選之明非其所幸遇而有先自道充貢十數年猶未得出身者蓋望自道邈然如不可及嗒然如有所喪焉孔子曰不患莫已知求爲可知也珠玉潛乎山川之深其光彩煥發必有趍而取之者矣惟珷玞魚目𨿽置諸其側有不之顧故爲士欲見諸用亦惟力諸已焉耳力諸已而充將無時而不達而況遇聖明急賢公選之盛際乎於是自道將之官來告別且求贈言嗟乎吾何以贈自道哉澂江𨿽在雲南萬里固職方之內也其民固朝廷赤子也皇上宵旰拳拳圖惟安利之是以必擇賢者任之司牧有如往焉治之不以其道使之不遂其生有負聖朝簡賢子民之盛心以取譏累者吾知自道所必不爲亦非士君子所望於自道也傳曰民之所好好之民之所惡惡之此之謂民之父母自道勉旃吾於自道有世契故旣喜其用又願乎其成也遂書以贈

送史主事序

豫章之丰城爲江右文獻之邦二百年來熊天慵先生掲文安公髙文奧學淸徳重望著在天下其他芳聞篤行養髙邱樊韜捲而不出者加多至於今其流風餘韻延被後人彬彬乎盛也豫章廬陵壌地相近文獻相望余嘗數過丰城輒以事牽不得艤舟訪遺老求昔賢遺事以快景仰之意而鬥間寶气固時時在望也來京師二十年丰城之士官於朝者多識之或以文學或以政事或以徳行要之循良謹願而有守者什率七八焉史安志靜舉進士爲禮部主事爲人資稟明秀外和內莊敏於文學達於政治自其上官及同列皆資之朝之名徳碩望者皆重之而與余往還久且熟矣丰城固多賢乎哉孔子稱子賤必本魯之君子吾安得不興懷於熊掲諸公者乎吾又聞史氏世家北方誌靜之大父洪武初官丰城遂畱家焉其先世盛徳茂勲耀當時聞後世者累累矣夫出䢐徠者必挺特干云之材產昆岡者必珪璧瑚璉之質志靜之得於其家固自有在哉於是論人之賢否髙下謂不系乎其鄕其世者鮮矣今居官六載當考績赴北京士友求余文以贈其行故推本而言之

送康孔髙之景陵教諭詩序

學校爲政之首務而教官非通學明道有以樂乎中不慕乎外者不願焉何也事大而位卑力勤而效逺祿寡而責重故除命一下則皆茫然如失所憑或所得之地其俗薄惡其人頑鄙在已者又不足以振起作新之則終其去其效不著其責愈益重矣非其無所樂於中故有待於外無所蓄於已故弗徴於人乎故教官必通學明道有以樂乎中不慕乎外者而後願之也吾友康君孔髙英邁傑特其少能自刻勵學問旣壯選鄕貢登仕籍兩教永之屬邑永接壤夷獠所居漸習嚚俗孔髙防之裕如也又教大理在雲南萬里之外欣欣獨往無幾防不自得之意至今永州兩邑與大理之學者皆戴服孔髙之有成未成者亦皆慕戀孔髙以不得卒業爲憾非孔髙有所蓄於已有所樂於中者乎今又得教諭景陵縣其所成於人者益多可爲景陵學者賀也然景陵在文王風化所被江漢之地無永州之嚚俗無大理之逺渉孔髙往焉假歳月之久蓄於已者益富樂於中者益深則將推以成於人者愈益多也非但景陵而已又可爲孔髙賀也士友爲詩贈其行者余故引諸捲端

送彭學修之興寧知縣詩序

月池彭氏故吾邑詩書家世於楊有連學修又永樂辛丑余校文禮部時所選奏進士今得湖廣興寧令其之官也求餘贈言夫士可以及民且聲譽易致者莫若縣令余素志於此而不可以求得然嘗思之爲令不易而爲今之令尢不易凡其民老弱貧病皆欲防之得其所有一失所則令爲不能凡上官無賢愚智不肖皆欲事之盡其禮有一違禮則令爲不能令之能不能譽毀以起而陞黜所由定也令可以易爲哉勉哉學修君子持已莫先於廉廉則公與明由此以出及人莫加於恕恕則暴與刻無自而作惇廉與恕而行之以愼令亦無難爲者勉哉學修余旣贈學修此言又贅以詩者愛之至望之深也吾繼今側耳以遲子之聲聞學修勉之

送王伯瞻歸西昌序

父之愛其子本於天性愛之必教之教之必以其所尙民之類四而士居其一士之所治者詩書所蹈者仁義所賤而輕者利焉耳然世之所騖率在於利故愛其子而教之士蓋非有超然之識卓然之志者不能以吾觀於今殆十得一二而已然十之一二之間又有不能如其志者焉父窮力極意以望其子之有立也而或气稟之不及加之習俗所牽愈趍愈下卒無以成賢父之志故有能勉勉敬承其父之志確然不失其所自重卒於有立者蓋吾於今百得一二焉吉安爲江南鄒魯邦也家治詩書人蹈仁義旣久而風俗不能無少遷易西昌王伯瞻其志獨出乎眾人之表愛其子鉉自少謹其所習不使狎溺於流俗擇明師良友諭之輔之而躬行以先導之蓋盡乎教養之方矣鉉能謹謹服膺見諸言行表裏之間底於有成也王氏父子之良非吾所云今百之一二見者乎孔子曰魯無君子斯焉取斯重所本也伯瞻賢乎哉鉉今舉進士爲監察禦史迎伯瞻就養京師旣至不數月伯瞻重老母之養也將還西昌太學生歐陽昭求余文贈之餘欲鄕之爲父者皆如伯瞻之善教其子爲子者皆如鉉之敬承賢父之教而有立也於是乎言

送羅子瑄詩序

百圍之木干云之植不產於衢路之側常叢生於髙山深林大谷之間故凡匠氏爲室屋求梁柱之材者必去彼而之此若士之惇徳厲行負濟世之具者固多出乎孝弟忠信禮義之門故孝弟忠信禮義之門亦爲士者之髙山深林大谷也而欲得士之用者必於此焉求之則無有不如其意我太祖聖神文武欽明啟運俊徳成功統天大孝髙皇帝旣有天下旁求天下材徳之士與之共治乃洪武甲戌年山東部使者薦吾邑羅君子瑄其行能可用羅故邑大姓世積厚徳篤倫理元之時嘗旌表其家曰孝義君之祖庭芳一門五世聚居共防蓋常千餘指愉愉然樂也至於君襲先世之遺溫良而寛裕居家善事其親防其兄弟五人極於友愛與鄕人防恂恂然又通練果毅有過於人者此其美非由生於孝弟忠信禮義之門是以卒不能免於求者之至乎子瑄旣入京師試將命於四方上下交稱爲能今陛下禦極之四年乃援例得請而歸士之知子瑄者皆望其必以所長見於用而不計其遂去而重以爲惜者予謂陛下方天地之徳以洽於天下將使天下無一人不得所願欲豈獨於吾子瑄之意而抑之哉孔子不云乎施於有政是亦爲政若子瑄之去歸其鄕益持其所長以化導其比閭族黨之人與其人之子弟使皆勉於孝弟忠信之行者固陛下之所望也又豈必居位食祿而後爲用哉於是士之聞予言者皆躍躍以喜而賦詩送之子瑄請書予之說於簡首以爲序

送彭知縣復任序

吾友王詢謨端厚和易愼交與不肯尋常有所稱說今年擢第爲庶吉士在翰林與余聚防獨數言其友歸善知縣彭彥賓可以爲良吏其言曰彭故廬陵世家彥賓嘗知蕭山縣有恵政蕭山之民至今思之今爲歸善三年矣其政如蕭山其民安之彥賓學通於古今智明於歷渉其持已有道愛民有誠也可以爲難矣余亦數聞禦史近臣巡治嶺南還說歸善之政皆以爲無失業之民者余以是益信彥賓爲不易得時餘外兄周以巽方教諭歸善縣學私竊喜其興學所資有賢大夫爲之綱維居無幾彥賔以考績至京師因詢謨得胥晤彥賓恂恂焉出言恆依於道殆所謂有諸中而形諸外者乎旣考最將歸詢謨求言送之治民之道養與教而已民有養則遂有教則善而後庶幾可使也彥賓知愛其民宜無有不遂者然安知不猶有未善者乎民不知善則難於從令難於從令則將有不可制民至於不可制無所不至矣如此欲求名爲良吏可得哉夫教固非可以朝夕成也今彥賓還歸善假之歳月盡誠以道之未必無成古之人有言顧力行何如耳彥賓歸見以巽爲我謝焉夫邑得賢令又得賢教官學校有不大興者乎學校教之所從出而政之所由成也

送郭知府序

萬安郭士道以仁厚之心明達之才剛毅之气起科第敭歷中外人皆知其直道而行也永樂二年朝廷下求賢之令大臣薦之擢爲順天知府四月初吉告行於素所知者於是各爲歌詩以致願祝之意而以首簡屬余序焉余惟士道自行人之職以至今凡經幾歳歷外幾官防局蹐之地無知己之應言不見信志不得行士道之不遇亦久矣而今幸遭國家太平之運公道著明賢類鬯達於此時得千里之地而爲之守遂展其所蘊豈非士道之榮遇哉夫順天北京內郡也數年王師舉義北京諸郡之民奔走供給之役而順天尢甚聖天子旣覃恩起其萎濡其稿矣而又拳拳簡賢如士道者爲之守使其民獲承豈悌之化沭忠愛之徳得其所好而去其所惡將無不得其所者此豈獨士道之榮遇蓋亦順天之民之榮遇也且順天北京諸郡之表使號於眾曰順天有賢守而其民泰然相安於溫飽無事之地則諸郡之守𨿽有不如士道之賢而少知自好者其肯靡然立於下風而不知興起淬礪以致其民皆如順天之民者哉若是者亦士道之行有以及之也勉旃士道請書以贈

送王紀善序

吾友王宣倬昭旣拜慶府紀善之命將別其故人衝冰雪出都門渉數千里之官於西夏學士解公重鄕郡之好贈之以文矣余與倬昭生同邑方其緫角遊鄕校時余已識之愛之忘年與之交至於今豈獨無一言以寫離別之情哉然吾觀倬昭居家孝於親友於兄弟宗族無防戚皆能盡敬愛居鄕從先生長者遊能謹謹執弟子禮處朋友重信義亦不肯茍有所處猶不肯取於利其出而仕也𨿽局促下位祿入不足自給而其中恆泰然如無不足者乃夙夜益自飭勵若恐有怠其職者倬昭可謂能自持矣方今朝廷隆親親之義咨求端潔之士以充輔導而於倬昭有取焉可謂眞知人矣夫人之防同列也茍其志有不合焉言不能相入道不能相資也況卑之於尊賤之於貴其志有不合焉其不能相入相資加甚矣慶府賢王忠孝性成好賢樂道𨿽漢東平河間不足過蓋天下所共知也以倬昭所自持若此而往就陪輔之列從容旦夕上之所咨下之所進無非忠孝仁義之懿詩書禮樂之事倬昭其將不因賢王盛徳之著亦與有聞於天下者乎倬昭勉之餘且爲子賀矣𨿽別固無足道也

送錢士復廣西參政序

余始至京師識士復於薦紳大夫之座蓋相與談論而知其文學時爲秋官屬其哀矜惻怛之意見諸設施贊畫亦屢有聞焉後陞安慶知府往來者率謂士復奉法循理有愛民之實修壊興廢得爲治之體其去也民思之𨿽久不忘又遷江西之廣信其施政得民亦如安慶詩曰愷悌君子士復有焉今陞左參政廣西爲大藩之元佐得以行其志而及於人者亦廣矣夫爲郡而治千里之地其民之情吾耳目易及也進而防乎十數郡之上董治乎千數百里之地其民之情欲吾耳目咸及之固已難矣而況濵乎窮山絕谷夷獠之區哉故善爲治者必篤近而舉逺逺者舉斯其近無不舉者矣周公論大臣之事亦曰不遐遺蓋逺近無或違而後吾之職可以無愧焉余於士復二十餘年之舊竊願其所及人者廣也因秋官正董廉恭求贈以文於是乎言

送獨孤郎中致仕詩序

刑部郎中獨孤樂善與予少同邑裏同孤貧學成而仕同朝同自守不敢圖茍得於義外若職務叢脞蚤莫恭勤不少間又屢奉使命道山川萬里之險以效其臣職此樂善所有而予之所無也徒崇秩厚祿旅進而旅退上無裨於國下無益於民以不能逭素飡之譏者此余之所有而樂善所無也樂善少予六歳一旦引疾辭祿而去又余之所素願而未得者也然世之知樂善者方嘆其積累仕之貧而遽歸休將奚以爲卒嵗之計夫士君子俯仰無怍進退有道足以自裕貧非所卹矣亦何必爲之私憂過計哉吾惟自念今老病日加不能自奮幸防恩罷歸當與樂善藜杖棕笠日消揺龍洲鷗渚之間采芳酌淸望南山之白雲而歌考槃之詩一切塵慮不得以干其靈臺丹府以爲遲莫之適也樂善其俟我快閣之上玉堂學士大夫重樂善之歸取韋蘓州詩分韻作詩送之故書余說爲之序

東裏續集卷八

欽定四庫全書

東裏續集卷九

明楊士奇撰序

送郭子瀘赴廣西僉憲序

皇帝正大綂之明年攺元永樂將挈天下之民咸內之久安長治之域深惟措施之術乃詔都禦史移檄諸道按察司察所部守令能子民與不能者而升黜之又詔吏部檄百司舉抱道伏匿之士與負才具沈淹下位者將顯用之繇是吾友郭君子瀘以知萬縣考治最又用薦者陞廣西按察僉事將行知子瀘者皆爲忻喜榮艷謂可以行所志也而余竊有祝願焉昔子瀘起鄕校上太學擢進士第旣仕於朝爲行人又出膺百里民社之寄博於學達於理周於務矣而又好善惡惡之志加切也以此往司大藩耳目之寄造父禦騏驥馳康莊惡足以諭其易哉人安得不忻喜榮艷者乎夫人防一邑之上其視聴詢察易周也防一郡之上而欲其視聴詢察之周也已難矣況進而防於數郡之上哉位愈尊勢愈絕民愈逺則其下𨿽有困苦愁恨寒餓疾痛與郡守縣令防貞仁厚貪懦殘暴惡能一一及於吾之耳目也此非能忘其尊剗其勢樂易而慈祥安有所得乎夫郡守縣令得一人而善焉奬勵誘掖之不失夫孰不勸於善遇一人而不善焉驅斥屏遏之不遺孰不懲於不善若是民固不淪於病也此又在致公於已之視聴茍不出乎公則必移是非之正反激揚之用而民不勝乎病矣此余所爲祝願子瀘者也且廣西爲西南大藩逾五嶺而瀕乎夷獠之區民勞且病久矣朝廷方夙夜在念前旣命重臣往鎭撫之今又選擇如吾子瀘者往職風紀之司則廣西之民其安且治可待矣子瀘宜有以稱國家選擇之意也

送彭先生序

世所謂君子者身在是卽道在是而人之是非毀譽君子不計也君子之道凡君臣父子夫婦長幼朋友之倫天地萬物精粗巨細之故日用作止語黙之則仁義中正恭儉防恥之用詩書禮樂修身齊家治國平天下之務無不力探博考研覈深體求充於其身利於其行時而防也茹淸飲潔休休焉不屈於富貴不污於卑賤時而達也不問位之大小崇卑其才所施無往不適功建於當時譽流於後世者由其道之足乎已也然其防也道閟而弗衒行獨而弗偶世之人蓋有不之知者豈惟不知有從而病之焉及其達也得行道之時有及人之澤而後人知之豈惟知之固從而樂之焉然人知之與否病之樂之君子奚與哉吾邑彭叔介先生承累世詩書之業盡心於仲尼以來至周程朱張之書凡性命道徳之微治已及人之術敬身而潔行屹然自持也方其閒居杜門刮去一切還往請謁之事獨時與二三同志相講說唱詠爲樂而世之病先生者蓋有之矣先生持之益堅旣而出教萬安縣庠又擢丞香山縣政教之施化行而惠流上下咸宜於是人知而樂之者多也嶧山之桐挺乎深谷之間未登於用孰名其嘉植哉迨夫斵琴瑟奏淸廟而然後人重之理之固然者也余素知先生今以事來京師將還香山靖江府長史蕭用道屬餘贈之言先生過故鄕有達於君子之道而知先生又深者必有同餘言者哉

送王瓊州詩後序

西昌王氏以詩書徳義爲鄕邑之望者四百年於今矣宋戶部侍郎贄顯融仁宗朝其子億爲吉州通判今邑中有具慶坊猶當時以爲鄕榮者戶部之後文學簮纓繩繩不絕而與余家世交且有連也余童丱時猶及侍教竹亭先生與其弟崇慶太守兩先生旣沒世則挾所業請益竹亭先生之子伯貞先生伯貞先生博雅精粹俯接後進如春陽及物皆使之融鬯敷達遂其生長之意時以工部主事丁外艱居家余或旦而往日中而返或晡而往夜而返無不得所意欲蓋非獨余爲然邑人俊秀之務於學問日挾所業請益如餘者眾也其得所意欲加深也伯貞先生今爲瓊州太守一時從遊者皆已出而躋華陟要𨿽余之不肖亦叨祿於朝每引望南海而思邑人學者於今無所資賴然念先生綂治三州十三縣環數千里之地專於宣上徳究民隠位足以行道惠足以被下使海邦霑文明之化島夷樂衣冠之治則先生之功在彼猶在此也先生在瓊六年今考績來京師又別而歸鄕人後進有不能釋然者作爲文若詩送之故書余說於捲尾以解之

送夏驛丞詩序

溯文江而上不百里有山曰石屋前臨大江江之外奇峯秀防駢立上下余嘗扁舟往來其防徘徊顧瞻甚樂之意者必有幽閒靜貞之士居於其間乎前數年見鄕先生吳孟勤羅徳崇言有所與遊者夏彥琛及其弟惟琛居石屋之西皆簡靜樂善謹謹自持無所事於聞達好與儒生學士遊閒居多畜經籍以自娛此豈吾所謂幽閒靜貞之士哉今年在京師識惟琛於胡侍讀光大所是時已用爲桂林蘇橋驛丞滿一考而來且將復還蘓橋光大屬朝之大夫士爲詩送之又屬余序其首君子之於仕也無論卑髙小大惟已有以稱其任而不辱彼其慕髙而恥卑樂大而厭小者要皆不足與有爲也驛丞之職卑且小又在遐方絕徼炎風瘴雨之地惟琛終三年之淹觀其容色無不得之意而自其府至於藩臬之司至於天官皆考其績曰能夫善防卑幼於尊可知善防難者於易可見使惟琛之仕不止乎此將見無往而不稱矣余安得不樂爲一言

送陳司業詩序

宣徳二年秋七月吏部言南京國子監官闕上命翰林侍講陳敬宗往任司業於是京師士大夫皆爲太學得人喜敬宗字光世初舉進士爲庶吉士時太宗皇帝臨禦之三年命禮部翰林簡新進士端厚博達者廿八人俾進學禁中光世與焉盡出中祕書以增益之養之厚而望之重且以風厲四方學者而與於斯者皆能奮力自致後起而職論思掌帝制內佐六卿之政外贊方嶽之治皆焯焯有樹立不負任使而四方學者感發淬礪踴躍以起日益眾矣蓋文運至盛之際也今上臨禦之三年簡用光世於首善之地此其所望之尢重也光世往焉盡心其所當爲將使四方服辟雍之化人材致譽髦之興文運之復盛其又始於此哉此士大夫之所爲喜歟光世防正簡靜在翰林二十年同僚皆樂與之親今之去也多欲乞畱之有正色言曰聖天子用志興學育賢爲臣乃暱乎其私不能有所助耶有爲光世私計者從傍嘆曰使光世道行於太學於吾徒何敢有愛然近之爲司成亦難矣同則好異則惡有如其寮或所存之不同而齟齬於下𨿽光世賢且才其能有所自遂以稱塞徳意乎余曰不然古大司樂有道徳者使教今之教者豈非明夫道徳者歟以善人惡善人必無之理也又奚慮之之過乎於是館閣諸賢於光世厚者分題賦詩贈其行而謂余爲之序

送陳嗣初詩序

仁宗皇帝初禦天下顧問少保臣士奇曰東南文獻邦尙有老於文學而潛未用者乎士奇頓首言臣愚不足以知蓋聞蘓有陳繼焉卽日遣使者馳驛徴之初至授國子博士以爲四方學者之資旣而上欲自資攺翰林五經博士時初建文閣召寘閣中得恆侍燕閒效裨益加親宻焉今上嗣大寶詔修兩朝實錄簡爲史官嗣初操存正識見明所敍述直而約婉而嚴得書春秋之法信良史也書成進官檢討逾年以目眚求致其事歸詔從之士奇與嗣初同在館閣同史事嗣初博古知要尢長於禮予資之多矣於別也不能已於情故賦詩送之且致訊張宗海尢文度云詩曰在山有云在澤有魚睠言偕防優哉於於云升於霄魚遊於川今子逝我我心悁悁石以璞輝淵涵珠麗君子歸止於邦之賁翽翽五彩羣飛攸從邦有君子多士其宗煜煜徳星睇彼東南我懷伊人寧不嗣音

送張員外序

太祖皇帝禦天下用賢致治其取士非一途而必本諸其材與行也有裕於貲而達乎政理者皆得舉用蓋裕於家必能守身達於理足以濟務聖明惓惓致治之意也於是階此而陞華要列中外著譽名者往往有焉方是時華亭張賔暘被擢爲鴻臚屬賔暘溫恭有儀闓防能愼持之以防行之以勤蓋士大夫多愛重之皇上臨禦之初陞爲戶部主事越數嵗又陞員外郎官益進而務益通矣夫官進者或驕務通者或怠賔暘在戶部幾二十年未嘗有滯牘有廢事而所守益篤非其有恆心而能然乎士惟有恆心而庻幾乎保終吉也今以考績復還南京特一言張之縉紳大夫士相繼爲詩贈之云

送羅敬序

士習輕實履而重茍得非一日矣而吾鄕其俗惇詩書其父兄躬率子弟以徳義其學者務乎內不役志乎外蓋今尙有可稱焉吾去鄕而仕於朝二十餘年後余而學者多不及識近數聞羅敬篤踐履貴重其言行不同乎流俗今年防試天下貢士余爲考官正副榜五百人而吾邑與選者十六人不與者敬及劉鼎四人焉耳旣出院敬鼎偕十六人來謁敬雍容端雅鼎爽朗防達恭然在羣軰之中怡然無得失之意余時未暇爲十六人者之喜而喜敬之四人者其所存有過人焉蓋非獨余之喜縉紳君子見四人所存如此亦皆喜吾邑之士有過於人也禮部旣援例遣鼎三人者歸敬入太學太學生日益眾學捨無以容又奏遣敬等歸羅故廬陵淸湖宦族世有科第分居泰和之梅溪數世矣懷忠信修禮義相襲不絕至敬之父宗智甫以學行爲學者師敬涵濡家教而一志乎內蓋所謂吾鄕之俗之有可稱者也勉哉敬也士貴務本而將以行之古之君子明善誠身之學益進而有成焉推而施於家又推而事君治民以爲國家之華豈徒自足其身哉勉哉敬也吾所爲望於子者逺矣子歸拜家君過庭之訓有不同於餘言者哉

送段參政詩序

毗陵段民時舉以明經登永樂二年進士第爲翰林庶吉士與今侍讀學士曾公二十八人者同受詔進學文淵閣遂預纂修永樂大典旣授刑部主事陞郎中又受詔同翰林諸臣纂修五經四書大全及性理大全之書今年冬上以山東饑命吏部愼簡牧守之臣往撫其民首擢時舉爲布政司左參政自古聖人之禦天下旱澇饑饉未嘗無之惟聖人以民之心爲心而施之盡其方其爲之臣者亦以君之心爲心而爲之盡其力是以其民皆得所欲而無所惡故𨿽有凶災而不至乎甚病也今皇上仁民之心拳拳夙夜惟恐有一人不得其所同於古聖人之心矣而爲臣者尙有漠然上不知敬君命下不知卹民窮者亦獨何心哉時舉行端气和忠厚坦亮於爲政有恭愼匪懈之節有哀矜惻怛之意詩所謂豈弟君子民之父母時舉無忝焉是行也其必有以宣上徳而慰民望哉於是士大夫相與有交遊之好者賦詩贈之而余爲引其捲端云

送郭興文序

松栢柟檜之材恆出而柱明堂棟淸廟者其本旣良又生於深林大谷無牛羊斧斤之侵而風日雨露冰雪之所養者歷百數十寒暑愈久而愈厚故其成之鉅而用之重也蓋士亦然生乎詩書禮義之門少而親乎父兄師友之良不染於浮薄下俚之習而有問學講論以博其智端其行又或加之饑寒困窮以礪其志操其素所養如此故出而見諸用其所就必宏也使素無所養徒以一朝之譽而用之其本已淺其效諸用可見也興文其世所出良也少所親又良也其智其行其操之所養皆無不至也而舉於鄕貢於朝將命四方且十年將必躋顯用也夫用在命士所重在道君子惟修道以俟命也予與興文最故且婣今其南行也書以贈別

送吳參政詩序

國家置布政司品秩亞六卿以分治外服綂制廣而體勢重其委任不輕也而古君子之從政也其要曰事君曰愛民達乎事君之體者必能愛民書曰民非後罔克胥匡以生後非民罔以辟四方故苛責以恱君非所以事君怠命以恱民非所以愛民蓋愛民所以事君也而後世從政者有不爲苛責怠命鮮矣夫郡者邑之表也郡能惇斯道邑從而化之布政司又郡之表也布政司惇斯道郡從而化之故布政司之任非才徳兼有而達於大體者不足以稱二十年來爲布政司余之所識者如四明吳好徳蓋不多見好徳端厚簡靜舉進士爲給事中十年恭愼如一日陞江西按察僉事獨持風裁不嚴而肅再入爲儀曹郎履正而行不卑不亢而所至盡力國事存心民隠不以中外有間也陞陜西布政司參政位益進道益行未嘗有所苛責怠命而事君愛民之務皆稱其才徳之所施好徳其可謂達於大體者歟今之布政司陜西所治最廣使其爲郡爲邑者皆惟好徳之表是率陜西之治其何可及哉余嘗與好徳鄰居八年知之有素今以參政滿三載考最而歸其姻家中書舍人劉孟功屬縉紳君子爲詩送之又屬余爲序故以是書諸卷首

送劉參議歸雲南序

江陵劉子偉自給事中拜雲南布政司參議歷三載考最將復之官雲南𨿽去京師萬里瀕夷獠之域而歸職方四十餘年建官府明吏治與內服等民皆樂其業安其分循習旣久學校之貢士科舉之薦材歳未嘗乏人固本於國家徳澤之涵濡教化之孚洽亦其長民者承流宣化克殫厥職歟蓋得賢令足以治一邑得賢守足以治一郡而布政司又郡之表也爲布政司及其佐誠皆賢焉則一方數千里之民無不治者矣子偉固旬宣賢佐也其伯仲餘皆嘗與之同朝伯氏尙書公識精材敏典邦政二十餘年恭愼小心偉然名卿也子偉闓通和易旣薰漸於家又官侍近者將十年其練達政體可謂競爽則於今名賢佐於外服書最績於天官固子偉所宜有矣然君子之道誠焉耳誠則表裏始終無或間也詩不云乎靡不有初鮮克有終故古人有宦成之戒子偉之賢其必免於此乎矧聖天子惓惓愛民之仁同武王之不忘逺則求以盡臣職而副君命者豈可一日而忽也縉紳君子有分題賦詩贈子偉之行者翰林編修裵綸來求余序余故述其所自而以君子之道終焉

送鄧嘉懋序

鄧氏自磁溪主簿始家吾西昌至宋神童有興又至於今其詩書簮紱煜振動閭裏間不乏也吾猶能誦子方子靜兩先生文章渾然商卣周彛古意獨存及彥髙先生詩歌沨沨魏晉之盛猶嘗側聞崇雅先生論詩極唐人之趣也猶及知彥髙先生經歷四川鹽運司淸白皦然爲當時所重及大椿先生知日照彭水皆有惠政民爲立祠至於今思之不忘也猶見兾州知州子寛山西按察僉事文質平陽倉大使崇雅米脂縣丞仲簡泰和醫學訓科性善淸才博學繼繼而起於後也而又交訓科君之子嘉懋非一日也鄧氏可謂盛矣嘉懋自少學於邑庠其後登成均已而告歸養其親又八年部符援例起嘉懋於家庻幾將舉之於用也旣至有廢疾不任奏罷遣歸且行余往送之視其意欿然如有所不足如欲一展其素蓄見諸當時上以報國家十數年教育之徳以繼其先累世芳華之盛而不獲者則解之曰士之希有益於時者固尙於得位然而名一徳擅一藝𨿽不得位而防於家則善其一家防於鄕則善其一鄕亦未嘗無益於時也方今國家致隆孝理君歸盡事親之道將使一家或一鄕之間皆由之而善焉若是而有補於風化可以爲報也矧古之人固有志立事違以待諸其後之人者矣今君有子森森而君且善教也是歸也義方益嚴勉之於明體適用之學將不有益於時國家者乎亦可以爲報也夫上有以報國家斯可以繼前人聲華不墜矣其何以欿然爲哉於是嘉懋躍躍喜曰予𨿽不敏其敢不戮力以庻幾自勉遂書以贈別

送鄕貢進士蕭鏜詩序

余姑夫陳白石先生與其兄金華主簿皆博學能文持論議衮衮余幼時常嬉戱其家其子壻數人皆俊爽英特蕭子琛獨謹謹惇本崇實無務外之志余𨿽幼知敬重之於今三十餘年矣回視一時俊爽英特憂患變故存者無幾子琛獨巋然無恙固惇本務實者其道可逺哉其子鏜溫然謙恭而恂恂殆亦本之於父乎試於鄕闈年裁十七今來京師挾所試文字過余讀之詞義粲然余於是有感矣余初去家上京師鏜方入小學習句讀今所進駸駸至此余豈有銖寸之加乎前也豈惟無加而退亦甚矣徒然濫玷時榮不尙有愧於鏜乎使鏜亦進進不止其誰可及也茍惟若是而止焉將不有愧於後來之人如餘者乎勉旃鏜也其愈力進而無自足可也今鏜以例歸待再貢其內兄翰林庶吉士陳孟潔求朝士作詩送之又求余爲序故書此使勉焉

送侄子之防赴吳江訓導詩序

之防家兄思貽先生之子謹靜和厚今年防試禮部中教官選得蘇之吳江縣學訓導辭行爲告之曰吾楊氏居吉今四百年世服逢掖爲邦碩宗防者力詩書崇行義仕者持大節履正道見諸國史郡誌家乘者焜焜相望夫有興於前必有承於後此吾兄弟所爲夙夜不遑寧居者也繼今而勉者不在於汝乎吾兄今年八十有五吾今年六十有九何幸見汝以經術發身居師範之任用慰其衰老然師道至重也非端其所存謹其所發道聖賢之道以道之其克有濟乎況蘓承泰伯仲雍子遊及近代範希文諸賢之化未泯也而山川淸淑之气鐘於人皆明秀端厚皆將出爲君子爲濟世之材而所以表率成就之系於我我欲其言聴而令從心恱而誠服也而不勉諸己可乎孔子曰溫故而知新可以爲師此言必有諸已而後能及諸人揚子云曰百川學海而至於海丘陵學山而不至於山爲其畫也汝往無畫庶幾以稱朝廷之任使以不遏佚我前人之光也翰林編修朱孔暘嘗爲余寫竹於是賦近體詩一章其上贈之以寓臨別之意

送汪推官詩序

吉安府推官蘄春汪君彥良以永樂壬寅到官郡卽檄君董是嵗秋賦輸北京汪君敬事而愛民是時郡尙有積嵗逋賦未輸者汪君所董數月皆具舟首尾相屬數百艘道江湖逾險阻凡七千里又數月畢達旣悉內地官其運輸之民無有勞苦愁嘆之意蓋得汪君爲之長也於是吉之士君子仕於朝者數十人相與嗟咨愛重汪君之獨賢勞於其鄕也皆賦詩贈其歸而余當序首簡夫吉江右鄒魯之邦也譚詩書者不間乎貧冨賤貴服逢掖者傳習數十世不變負气節於樂善急義赴功而趍事固習俗素然矣況又有長之者之賢如汪君者哉然其比嵗之賦不得若壬寅者豈必皆細民之罪細民於供縣官𨿽單力未嘗不勉也使祗命者皆如汪君率民者皆如汪君吉之賦焉有積嵗之逋哉此非吾徒之所當言也然自國家綂禦以來吉之賦未嘗有一嵗之不足吉之守未嘗有一人之不賢不必以逺舉前二十年金華朱侯山西藺侯至於今郡之人思慕如父母數年之前三山林君爲推官其威愛之施民畏而恱之以爲恃也吉之人曷嘗不有公論哉林君去再代得汪君志不撓而才有爲𨿽在郡未久而毅然摧惡植善間一二懲其甚者則罔不懾伏斂避蓋卓然宜於其職者也𨿽賦運非其所領職而能盡心於爲國與民如此豈非足以繼林君者哉此吾徒所以樂夫爲鄕郡者之屢得賢也嗟乎使汪君歸而歷政之久及民之深將不有詠歌之於閭閻畎畝之間而豈止諸君子今之所賦也請書以俟焉

送周時立詩序

吉之文江泥田裏周氏世襲詩禮聮簮纓凡仕者必以明經發身蓋嶷然爲鄕碩宗余家居時廬陵邑大夫嘗聘佐教事時周氏仲方先生佐教郡學其從子公明佐教邑學余與公明鄰屋而防者浹旬公明冡子時立年弱冠列諸生之次粹乎其資之良也溫乎其儀之恭也顓顓乎其謹於言行也勉勉乎其勤於問學也余私心恱之及余官翰林仲方先生被召治水浙江數往還京師其時仲容先生及公明皆召纂修禁中而岐鳳方分教國學仲方仲容泥田之望也公明岐鳳泥田之英也余時得聚防相樂及余來北京岐鳳仲子功敍公明仲子時簡相繼官翰林今皆爲修譔泥田之俊也於余聚防益宻相樂益久近數年公明季子時勉孫源皆擢教縣學時勉得襄陽源得徳淸其初至及去以祖父故皆一再過予恂恂端厚稱其家世何周氏詩書世澤愈逺而愈有繼也源近年預考南京鄕試士論愜服時立之子也余不見時立三十餘年未嘗忘之蓋時立靜貞恬澹防鄕裏恆自進其學不厭後生晚進率皆師之而無所務乎外也此其志非有大過人者乎譬之於玉爲瑚璉爲圭爲璧用之宗廟朝廷人皆知貴之若夫璞而韞焉山川因之光采艸木以之明潤非有識者不能知也焉得重彼而忽此哉時立今年夏思其弟來北京間過余其溫潤縝栗蓋視昔之時益深矣不幾日將往徳淸見其子卽歸終不一語及他事士大夫有爲詩贈之者以余素知時立故屬爲之序云

南園宴遊詩序

鴻臚卿楊思敬有別墅在都城之南備山水園林之勝公暇約客往遊賔主相與觴詠之樂可爲至矣夫人之生上壽甚少中壽亦不多見下壽而或有寒餒疾病勞困憂欝驚畏之嬰於中則其可樂之日亦無幾也況或利欲之膠於中營營擾擾須防食飲之不暇𨿽有可樂其能樂乎今吾數人者幸耆艾康和亦皆達夫理欲之幾無所累乎外而際治平無事春和景明之時二難契合又有文字之娛豈非至樂然吾聞之古之君子其樂也豈徒然哉衛武公旣老飲酒作詩惓惓於自警賔之初筵是已蓋樂而不忘敬徳也徳者樂所自古者今所法此君子之爲而吾徒所不可忘也思敬輯諸公倡和之作屬余引於首敬用書此

東裏續集卷九

欽定四庫全書

東裏續集卷十

明楊士奇撰序

送金典籍序

天下之事有本末惟眀達知務者有以識其輕重緩急而致力焉天地萬物之理往古成敗之故凡聖賢之所以爲訓具在經史百氏之書上而國家資之以出治成化下而士君子資之以成徳廣材皆不可以一日闕焉者也我太祖髙皇帝建太學以育賢才詔經史百氏之書咸聚焉時四方書板上京師者悉藏太學寘典籍司之司之有官而求之無禁蓋京師天下之會太學賢士之會經籍賢士之所資而賢士者治平之資也聖眀之意深逺矣余居京師二十年往還太學其典籍蓋獨見錢塘金礪汝用之敬於其職也旦暮謹視孜孜修壊補缺愈久而愈勤夫官無崇庳盡職爲賢汝用其賢乎士膺一命典一職則必盡其所當爲乘田委吏聖人猶盡心焉況經籍所系之重哉汝用發身科目累任教官於持身及人皆有賢譽庶其眀達知務者矣今滿三考書最以去中書舎人張侗左春坊司諫王榮翰林庶吉士陳鏞重同鄕之誼求贈以言餘言蓋非其鄕之私也

贈監察禦史彭百鏈歸養詩序

監察禦史泰和彭百鏈旣防恩贈其父以己之官而封其母太孺人而専奉養之事於家者有子已冠矣居再嵗子卒百鏈慟曰如吾親何卽爲歸養計時已滿九載都院長天官卿僉考其績最當奏陞秩私愛百鏈者或尼之曰曷如就陞祿爲養哉不應遂白其情於朝從之學士大夫爲其親榮者取李太白北堂千嵗壽侍奉有光輝之句爲韻賦詩贈百鏈泰和百數十年仕於朝而有親得請歸養者前有國子學錄蕭執先生今再見於百鏈而百鏈之親加有褒封之命誠榮矣哉旁有太息者曰方今聖天子新庶政貞百度而始於風憲比親擢方正亷淸之臣爲兩京都察院皆賜璽書俾簡僚屬存其賢者而黜其不肖者論今禦史之賢百鏈蓋卓然能持好惡之正有守而有爲乃遂其私以去夫新進晚出之士求如百鏈殆未遽能顧當令在散地乎又有言者曰居位者欲得君子幾有禆於時君子亦何往無禆於時哉玉之在石也山有光輝今僻州逺邑風俗不淳於古人輕義務利惡者虓攫善者卻避蓋有識莫或敢一語誰何者如使百鏈入其鄕能皦然不滓乎流俗發諸已者有以亷貪惇薄化暴而馴之亦足禆時奚必有位哉此在百鏈勉之誠若是也足以樂其親豈直榮親也哉君子事親莫切乎致樂百鏈可不勉乎眾皆曰然遂以書之贈行之詩之首

送蔚尙書致事序

禮部尙書合淝蔚公春秋七十有三上引年之章特勑致事賜鈔萬緡及官舟歸公自洪武乙丑仕爲戶部主事陞員外郎又陞山西布政司參政入爲戶部侍郎攺禮部遂陞尙書歷事列聖四十有六年寅恭小心始終不渝淸白之操老而益厲其同時官京師而今在通顯者及公裁三四人皆於仕最久而公年又最髙嶷乎今之老成人乃一旦決引去皇上體卹下情頫從所欲而加之寵恩於是卿大夫皆歆艶公之遂閒而頌美皇上待賢優老之厚也士奇蓋以爲聖君賢臣之心皆有不得已者士束髮學道志在當世況都髙爵享重祿此其志𨿽終身豈能忘世哉惟自顧年已邁智力有不逮則不敢以其所不逮者妨賢路廢職事故乞身以去者止足之分亦愛國之心豈誠安於閒逸者哉聖天子孜孜圖治豈不欲久任老成顧尋常於一夫不忍久勞之況士自壯至老未甞一日之暇而當終勞獘之以異先王之制哉故老臣之去聖仁亦有所不得已焉然使都門外夾道瞻望車馬祖餞之盛如嘆二疏之去又使鄕人故舊幅巾藜杖駢首雲林泉石之間如迓樂天之歸者皆縉紳之榮也而非盛福克有之乎榮哉乎蔚公一世其何幾人公之歸也尙書毗陵胡公重同官之好屬贈以言士奇於蔚公相知有素故不辭而爲之言

贈胡克寜歸常州序

禮部尙書胡公源潔有賢弟曰克寜祗守丘壠不省兄者十年切切其同气契濶之情也蓋公愛弟之情亦無以異去嵗之冬克寜自常州走數千里詣北京兄弟相得懽甚居數月克寜又惓惓桑梓之在念也告其兄將歸過余別且求贈言曰願有教也尙書公畱之而不可也亦爲之言余與尙書同朝交四十年居相鄰者十年時克寜尙少溫恭執禮日以求益爲事今逾壯而彊而志於進未已也尙書公凡行己居家立朝皆賢人君子之道克寜薫濡於家足以自振尙奚假於余夫人道之所務在義而不在利在以濟物爲要詩不云乎伐柯伐柯其則不逺胡氏其世所自宋文恭公蓋髙眀先祖也史傳所紀文恭初爲揚子尉縣大水民被溺令不能救文恭率公私舟活數千人公少與一僧善僧有祕術能化瓦石爲黃金其臨終也以授文恭求之文恭曰葬應盡力術非所願此文恭居下倉卒之爲也自文恭以來凡再世執政而至侍從九卿者猶數十人史蓋以爲脫人扵溺而陰徳之應也余甞觀胡氏譜其先之顯且盛自劉宋以來累累矣而常州之盛實始於文恭若文恭之篤行自勵凡天下後世有志之士猶將視法矧身爲之後者乎夫所以爲文恭者究古人之書心古人之心行古人之行惟恐其戾夫古之人也克寜率是而由之積勤不己文恭有不可幾及者乎位不必計也力於其行爲賢耳請書以爲克寜之贈尙書公其亦以餘言爲然哉

送曽吏目還海州序

曽源仲濬爲海州吏目之四年考績來京師遂謁告歸省居兩月將復還海州其同門友蕭徳蕡求予贈以言余與仲濬亦同門也仲濬學通識眀疏達以果甞從事吏部三年佐靑州幕二年來海州尢久知益博行益熟矣𨿽言何補乎仲濬然知之而不言之非忠也言之而不以其大者非知也請書其大者國家所以置州縣樹官守者非以育民乎得一州一縣而官之亦必有以育乎民而後有以承君之官永終不失也夫民者君之本也今之世皆務急民供上爲勞以望其官嵗中三四遷而民之饑窮凍餒一不之察夫民之饑窮凍餒不之察是旣倍乎上之所以官我之意如此求不罪乎我不可得況望其官嵗中三四遷又永終不失哉蓋民之心非不知奉上之爲其職顧力有所不及則賴長之者優容以待之可也君之心非不知取於民爲厲惟事有所不得已則資長之者寛恕以來之可也不然人孰不可使何爲精選舉眀考察而使士哉故急民供上以求其官之顯且久幸上之人未察耳察之其有能免者乎此非求成而更敗希榮而反辱乎吾所見江右尢甚海州寜有是乎以仲濬之良贊政幕下又有古襄劉侯爲之守吾聞劉侯溫然忠厚有愛民之心則海州之人無其急而得其育也必矣然余尢不忘斯言者朋友之至情仲濬其試擇焉

送蕭知事考滿序

國家設衛建官其制自指揮使以下皆以處軍功之臣而擇文臣有學術識治體者一人以爲知事事必先白知事廼循次上至指揮使而後行指揮使𨿽尊事不由知事則尼不行知事亦不卑矣而況有軍政之設施儲廩之出入案牘之樷脞其上也或又臨之以親藩之尊都閫之重風紀之嚴又當往來要衝之地日趍走乎應對知事亦難爲矣哉洪武二十五年秋大同蕭秉文以太學生爲武昌左衛知事所謂不卑與難爲者皆有之秉文勤愼闓疏不敢毫髮自恕故衛自指揮使以下皆賴其能以無廢事下屬之吏皆服於威眀不敢騁其私與怠蓋惟見其所不卑而不見其所難爲者今期且及矣將上天官書最考而去卽是行寜不又有過於今之所不卑而益無今之所難爲者乎𨿽然位髙者易驕事簡者易忽與勤於始而惰於終皆常人之情而君子所戒愼焉者秉文勉哉必毋負國家所以用文臣知學術識治體者之意因某等重其去而望其逺且大也謁文爲贈於是乎書

贈醫士蔣添祥序

太史公書曰能言之未必能行能行之未必能言凡以爲不能言之非吾病病不能行之耳行之而利卽不言人猶知愛且慕也而今之人之智異也尊其所能言不夷考其所能行者皆是焉鄂城蕭良用疽發背甚恆所親暱樂良用之生者防來薦醫曰某醫之良者吾甞聆其道岐黃氏之言矣請致之良用曰吾有所善蔣添祥借數世業醫恂恂焉𨿽未甞言其道而眎其所治無弗瘉者吾旣致之矣聞者戚焉動容曰子無闇於智而易其生哉不能言之其曷以行之良用曰吾良弗智吾豈易吾生者哉而益信用添祥不變越月以瘳良用來謁余語之故且求文謝焉夫言中之宣也言果足徴乎宰予之賢猶不蓋於其行不言果無取乎李將軍如鄙人口不能道辭史贊桃李成蹊今有服縫掖之衣修仁義之術而口不能言卽類以爲無有況醫之業乎孔子曰不以言舉人醫人之司命死生維之而惟言之徴耶故醫之極稱神聖工巧神之功曰望聖之功曰聞工巧之功曰問與切亦非以能言也必能言爲醫之良則爲防爲和爲扁皆非知陰陽榮衛虛實之故徒以說辭給防之利有是哉故醫者意也手其脈目其色耳其音心謀其治如斯而已言無與焉此固存於求之者之智也余客蔣氏塾有年知添祥達於理誠於術不浮不伐務愼以謙蓋有慕古者恥其躬不逮之義玆因良用之請著其蘊且以警夫尙言者云

贈楊掾序

江夏宋惟憲請曰先父試吏陜西都司時與閩中楊復隆同事相好莫逆不幸先父卽世遺小弱弟無所於依惟憲不孝時逺在故鄕賴復隆辛勤治防葬如禮撫孤弟教育親愛之如所生復隆徳被存歿惟憲𨿽殞身不足報願一言以張之嗚呼朋友之道大倫而主乎義焉義者非有盛衰存亡之異此三代所以直道而行者今之人當冨貴顯達气焰赫赫時托交投分傾肝膽相與出入相扶攜意气相合如金石膠漆謂患難眞若可倚謂死生眞若不相負一旦勢力衰拂衣袂去不顧過門不一入相見不俛首揖不異行道之人者古今相去蓋逺矣復隆其猶有古人之遺者乎於死生之際以義自重不肯負其友如此其食國家之祿任案牘之事況肯負朝廷乎誠使食國家之祿任案牘之事人人皆能以義自重如復隆吾見天下之才皆可用也故又張之以爲爲吏者之勸

送張知事詩序

襄陽漢江重鎭凡今列鎭之帥皆武功之茂者任焉而簿書期會出納之務一治於幕官帥恆視成而已故幕官之任又必擇士之暢於理道者洪武二十八年太原張景先由太學生授襄陽衛知事知事於幕爲貳幕常虛正員而貳董之景先果毅惇實不怠不忽期月之內聲譽灼然今一考當上天官方國家用唐虞考績幽眀之法而重軍政之務期得一士幕下久任之以輔其帥之所不及若景先者庶幾其得士哉則又豈遽然奪之乎是行吾知旦而往夕而來矣其僚有恐其遂書防而登也咸贈詩以道意請余爲之序云

送胡希閔歸四明詩序

武昌左防衛知事四眀胡鉉先生旣卒之又眀年子希閔奉其母夫人去歸其鄕瀕行其師楚府吳教授令凡所還往者皆爲歌詩餞之遣予序首簡余𨿽未獲識先生甞聞大夫士言先生惇厚溫雅不雕不衒蒞官用忠愛爲本聞一暴刻言塞耳蹙額不對遇讞訊必平必恕先生殆仁者歟嵗七十始沾一命又不滿其秩不盡其報以歿意者尙在後之人乎乃今見希閔挺然修且厚吾固意其在是也𨿽然亦見樹稼者乎夫樹之固將獲之而或身不逮焉歸於其後之人後之人克勤有之不然莠而不薅稿而弗漑斯亦已矣秋其可幾耶故徳亦在善繼而已善繼未有不獲者茍爲不繼豈徒無獲將遂窮其身而辱其先不亦可懼乎希閔其去此而務善繼哉且吾聞希閔乃祖竹隠先生積徳累仁致紫芝之應亦未食其報此其樹之非一矣朂哉希閔其無自畫焉吾與希閔接屋而處者兩月是以贈此言希閔歸故鄕入裏門見父之執焉吾知其復有說也

送蕭教授歸金華詩序

皇眀治定時海桑先生陳公以易詩書教授澄江之上諸生皆溫雅端厚篤學厲行或仕或處皆有聞於時伯齡亦嶄然羣居之中先生歿伯齡以詩經舉於鄕陞於太學除教授金華府學金華浙束文獻邦士固知所趨向伯齡加躬勤率先之更六嵗承伯齡之教者往往取髙科而升伯齡教日益行名日益著人皆稱伯齡不辱其所受教先生不辱其所教今謁告省親歸故鄕旬日當還官知伯齡者皆爲詩餞之屬余序一言余何庸言哉𨿽然亦見樹木者乎旣冝其地而樹之矣又必培之以深其本漑之以充其養援之以防其侵故盤骫翹特幹靑雲蔽虧日月矣其或有先之樹而不加崇於後之樹者豈其木弗若歟亦培之漑之援之之不力也故君子之仕旣冝於職矣益務深其本充其養防其侵以求干云蔽日而不敢畫焉不然枿乎吾後者幾何不軼而過哉往年伯齡舉於鄕選扵朝顒然而起矣今伯齡之徒復有舉於鄕選於朝顒然而起者伯齡將惟資益於人乎抑將益崇其身也子年盛志銳二親具慶有賢弟承堂上之歡而無內顧之憂於是勉勉焉徳已修而益勵學己富而益勤名已重而益下吾知子去此而益崇其身易易也則俾陳先生之教益逺有耀者非子其誰望余與伯齡甞同事先生不見將十年不知此別復在何日故竊取回路相請贈處之義而敍之詩凡若干首

送嚴士正赴江陰訓導詩序

嚴故泰和世家其富盛視古封君其文獻焜焜見胡忠簡周文忠吳文正掲文安諸公之文其科第仕宦自常州推官而下代有繼續邑世家之盛如嚴氏蓋無幾矣而於吾家世姻先大考先考皆嚴出士奇又辱嚴倩童丱及侍國正先生先生先祖妣之弟以姻家子孫見教愛甚嚴至今追憶侍側時心肅然不敢忘兩家相厚蓋非一日之故也今年先生之孫士正選鄕舉來京中會試副榜得江陰縣學訓導士正眀爽端重謹義利之辧介然可爲世徳之有後也夫道無窮君子之學亦無窮其學非専言語文字之間所以古之人皆務乎本也後之學者不務乎本斯畔乎古矣學而畔古君子不予也朂哉士正果成於已將於成物也何有吾老幸見姻家有後又期望其逺且大也故首舉其先世之盛次舉君子之學以爲士正之官之贈而翰林同鄕諸公相與分韻賦詩送之者繼書於後云

送徐崇威僉憲致仕還鄕序

仁宗皇帝臨禦制詔吏部居官年七十聽致仕去有疾而年未及亦聽去申著令典蓋扵今四年仕者老病不任咸得所欲而士君子進退從容無所覊系有以見太平盛致矣四方出仕者之眾莫盛江西江西爲縣六十有九莫盛吉水今致其事去者始見於徐君崇威崇威𨿽病其年未七十蓋自洪武中起家爲巡徼爲徵商永樂初入掌外制又出司讞陜西廣西二大藩知宿州僉山西憲事其爲人持已愛民而平心易气歷仕三十年未甞有一日顚蹶之憂然獘獘焉所以汨乎中應乎外者亦劬且倦矣今之決去固人情也崇威吉水故家吾亡友胡君光大女兄之夫也其在京師恆主胡氏故於余還往甚厚光大甞約余他日幸遂乞身相與具扁舟載壺觴書冊溯沿贑江蕭峽之間潄芙蓉之丹泉酣澄江之眀月歌詠聖澤逍遙以終餘年足矣時崇威聞之亦津津出喜色光大竟卒於官己十年餘猶縻寵祿不能去也兩人夙昔所歆慕者今屬之崇威獨未知崇威入故鄕臨淸防茂萬慮不興翛然自適之際北望京華數千里外尙有停雲之思者乎故於別也歌白駒之四章以爲贈

送鄭郎中歸省詩序

吏部文選郎中鄭誠文實旣防恩封其父母士大夫采誥辭名其奉養之堂曰隆壽皆爲之賦詩今防恩歸省於旴士大夫又采杜少陵入奏行二語爲韻賦詩送之盛矣哉鄭氏之榮也詩可以興可以觀三復其詩蓋上有以見朝廷之厚其臣下有以感發爲父母者之成其子豈直榮鄭氏而已也夫賢者之仕也未甞一日其心不在國家文實爲天官屬十餘年於品量中外百職之賢不肖才否而抑揚進退之皆與聞矣今道途所經齊魯以南逾淮溯江以達乎匡廬彭蠡之奧上下六七千里耳目所遇凡前日之進用者亦皆奉法循理守官愛民不忝任使矣乎旴江右文獻郡三四百年名公顯人其文學功行如李泰伯曽子固程鉅夫諸君子其所表見於世煒煒不可冺沒顧眎今州閭鄕防將復有起而續之者乎要之賢才本於學校今爲吏於旴者亦有克致夫作興之道者乎此皆文實之職所當知者旦夕還朝必有所得以禆冡宰黜陟之公哉大學士曾公邀序送行之詩因以及余所望於文實者云

送陳祭酒復職還南京序

吾友陳君光世文學卓然而靖恭端直灑落疏暢處人有誠也官翰林逾二十年升教南京國子又十年矣自其攺官而南凡翰林素交或相聚討論觴詠未甞不思光世蓋光世亦同此心也今年春以考績來朝退而見其翰林故人相握手慰藉喜色津津溢眉目遂卽建安楊公聚奎之堂出所載江南嘉釀會者九人獻酬交錯傾寫極歡旣而光世奏最復任戒行有日九人者復卽堂中宴餞之酒半建安公舉古詩君子有酒八言爲韻偕江陵楊公共八人各賦詩贈之而退僕序之夫朋友志同義合者也久別而聚尊爼以相娛歌詠以相發情之正也況贈言仁之事哉國家法古爲治典教育賢治之首務而任之於太學其所以命光世者蓋舜之所以命防也任甚重矣以光世之賢有不夙夜圖惟以副君上之命塞朋友之望用永終嘉譽也哉賢者任其事必盡其道善夫始必謹夫終古詩人於贈歸之作蓋有戒夫修職業者僕故竊取斯義旣述其情而終以規

送楊長史致事序

吉水楊季琛先生自壯嵗鄕裏舉學行升於朝歷仕州縣幾四十年所至訓治其民勵撫字之勞惇豈弟之化行能著而名譽流今春秋且七十有倦勤之嘆時其子黻爲衛府長史乃循去官就封之制乞歸休焉朝廷知其賢封以黻之官仍就祿養蓋資其賢以助黻爲輔也二年黻卒三年先生益衰又乞歸休朝廷憫其情從之夫士君子懷抱徳藝且遇乎時矣豈不欲究於用以及人顧在己者有所不能彊則勢之所冝已也國家用賢致理旣得其人矣豈不欲久任之與共成其功顧在人者有所不可彊則禮之所冝已也然君子有不勞而及於人者古大夫七十致事老其鄕裏大夫爲父師士爲少師教道之及也先生之歸也必有及乎其鄕歟家者鄕之始楊氏自忠節顯聞數百年而於今辧其昭穆尊卑聫其愛敬申其教誨者老長之仁也先生又必有及其宗歟士奇幸歸鄕過宗家拜耆壽參譜牒之異同考文獻之傳續以觀諸老振起之功而快其平生行有日矣請書識別

送吳先生還鄕詩序

余仕兩京三十年往還太學祭酒司業皆故人而所識監學諸生過從者益眾故其博士以下問學淺深徳行邪正率得之若持亷潔之行一芥不以茍取吾廬陵羅師程淸江吳節性表然者也淸江廬陵接壤其人相與率親厚淸江士大夫仕於朝於余好且故而以亷潔名者節性與吏部郎中張玉瑩表然者也亷本於義士君子發諸己施諸事誠由夫義外物不足以動之矣師程節性玉瑩三人者𨿽皆有祿而其家皆蕭然不攺寒素充充有自得之意故余於此三人恆私心敬慕之也前數年師程以老乞致事去節性玉瑩年皆六十上下未當得致事今春玉瑩以病乞解職去節性之子爲刑部主事得封父母節性又棄職而就其子之封以去此豈有富貴之累於其中者哉節性於師道嚴重不可犯蓋學者望而泯其非僻之心作其恭肅之意尢世之所難得者嗟乎江鄕百里之間天淸嵗晏二三君子小車往還蓋必有占徳星之聚者而余也以固陋之資加之衰病方縻於寵祿未知何時而遂相從於淸虛閒逺之濵共歌詠太平以爲遲暮之快也朝之學士大夫相率爲詩贈節性謂余序之因以及余所向往者云

送劉叔毖辰州府同知序

爲天下以安民爲切務安民之方在得賢守令而已聖天子臨禦以來宵衣昃食孜孜焉惟恐天下之民未得其所也眀詔數下簡賢舉能畀之守令之任又屢勑以撫字安利之道守令之能奉法循理布徳宣化有安民之效者必眀考課而超陞之或從民之志仍其任而增加其祿秩所以待守令之道厚矣然而民猶有未盡得其所者何也豈非由守令不能體聖天子徳意而茍焉自怠甚者或縱其私以厲之而然歟如使今之爲守令者皆如吾叔毖民焉有不安者哉叔毖始自萍鄕學官陞沅陵令其愛民如子誘掖化誨而庇防百至惟恐其或傷之也三年考其績最又用薦者陞北京行部員外郎沅陵之民羣告於藩憲冀請於朝以還叔毖弗得又親詣伏奏於闕下至於今六年沅陵令不知更幾人而叔毖自員外郎入纂修於翰林又四年矣沅陵之民猶羣趨伏闕下乞還叔毖不置由是朝廷益賢之以爲同知辰州府沅陵辰屬邑以貳辰州則不獨沅陵之民之沐其利澤也叔毖初何以得此於沅陵之民哉吾與叔毖交廿年其爲人端厚易直闓疏亷介而表裏一致其爲政簡靜不擾有至誠惻怛之意而不爲名古稱平易近民民必歸之叔毖其幾之矣使天下之爲守令者皆如叔毖民有不安者乎其行也吏部主事陳子魯謂余冝贈以文豈徒贈叔毖固將以感發乎今之爲郡邑者

東裏續集卷十

欽定四庫全書

東文續集卷十一

明楊士奇撰序

送王彥鼒序

吾邑王鉉彥鼒其行安於分其言當於理自登第與余往還旣爲禦史有職務而朝退或公暇輙過余相與淸論爲樂蓋未甞累日不相覿者去年冬餘侍從來北京獨彥鼒馳一騎追至江上送余登舟舟度且半猶隠隠見其徘徊江畔其情可知也今以考績來北京得握手敍契濶過余畱信宿輙告別而歸吾兩人之情固皆所不能已矣夫人生離合率出偶然不能以恆也惟其不可無恆者心之所存身之所行焉耳今天子下明詔宏養民之政申揚激之令在位之臣孰不飭躬修行以欽承徳意況風憲者揚激之所自出哉吾故三復羔羊之詩以爲彥鼒南歸之贈彥鼒勉哉

送蔡運使詩序

鄕先生山東鹽運副使蕭鵬舉表然淸潔之操於人不易許可去年來京師獨數稱其同官蔡繼先之賢其言曰繼先維揚人溫厚平易常爲河南防政亷直持法吏民敬愛之旣爲運使山東所以發已蒞下者一如防政時運使無防政之尊而貲算會計之繁細又防政之所無也非澄心寡欲達於理者不能以稱繼先爲之一務寛厚卹下不計身之利害其下之人亦競相勸趨事曰蔡侯仁我我曷可不力以累仁侯以是嵗課之入無或不足亦無有後期者使者過山東觀吏之賢否皆稱繼先爲賢曰他運使不及也余聞蕭先生言心異之今繼先考績來京師天官第其績最等於是朝之公論與士君子之所言合也然則繼先可爲長者可爲今之循吏今將復還山東士有爲詩送之者繼先以蕭先生之故過予求爲序予安得不爲喜譚而樂道之也

贈醫師鄒孟義序

自余仕京師十餘年有從鄕郡來者率喜問士人近況凡余所識者多已物故而今之能卓然立身致名譽余𨿽有識與否中心愛之稱道之不厭也鄒孟義家廬陵距吾所居一舎許業於醫其先授祕方於嶺南隠者有名於時至於今孟義術益大售所治疾無不瘉廬陵西昌之境有奇疾更眾醫不能瘉者孟義多瘉之如孟義曰此不可治卽更眾醫竟亦無治者然其心急於濟人有求之者不以其貴富賤貧及道路逺近𨿽甚寒暑昏夜輙趨赴旣效徑去報不報不計也所存心如此餘恨未之前識也今年贊善梁君抵書京師告余曰孟義所治醫術博矣尢防小兒科且年甚富志甚銳意甚恭將益進其術廣其功未已也冝一言使傳焉嗟乎餘言何足以傳孟義世率謂醫之施於嬰兒尢難徴諸音聲容色之間而非可以言語求也非精其理専其業不能成功如孟義旣防乎此又方進其術未已將所造詣益深如過邯鄲爲帶下醫過洛陽爲耳目痺醫過咸陽爲小兒醫無不可者將必有能言如司馬子長者爲傳之使不泯奚假於余哉然余鄕人也旣愛重之故書此以復梁君以爲贈醫師鄒孟義序

送鄧宗經永新訓導序

學校爲政之首務也長民者知重乎此典教者知重乎此可以爲賢矣吾吉安九邑廬陵附郡城其學常得賢教官然縣令丞親於民者求其能以時一至於學或出一言致勸勉之意何其少也夫不得賢令丞幸有賢教官又上有賢部使賢郡守亷視督勸其學不廢也近年會稽呂公僉憲江西慨然獨念治化所先行部至郡邑必下車趨學宮謁先師退考視諸生所習深致惇勉之意蓋賢部使也而相繼守吉者金華朱公山東藺公皆盡心於學勸率奨勵或日一至或再至無三日不至焉者皆賢守也時廬陵職教者浦城陳君士希佐之者吉水周君公明士希持身謹行公明明經惇徳二君協力合志毅然以究職事成後進爲己任後又得鄧君宗經佐教焉鄧君學行有稱且益與二君協力合志三君皆賢教官也於是廬陵之學𨿽不得賢令丞而學者勃然擢髙科登膴仕莫之能禦也固諸賢之力哉鄧君又負理才郡長貳政有所未通者皆就而問之鄧君甞防太學向之同防者今皆躋華陟要鄧君之才冝華且要也乃獨恬然安其命樂其所有日與其徒講求聖賢修已治人之道以此爲得此其中之所存者可量哉居無幾丁家艱去服闋得佐教永新縣學永新亦吉之屬邑其令丞吾𨿽不知而呂朱藺三公之徳政甞行於彼矣鄧君移其效於廬陵者施於彼永新之學將來有不大興者乎有求余文贈其行者於是乎書

贈陳教授歸臨江詩序

臨江陳孟浩永樂十六年李騏榜賜同進士出身凡進士發身者其初授官內爲六卿之屬爲禦史爲行人外佐方嶽佐郡宰百里之邑中人以上者爲之期月間率能見設施起聲譽下者輙得濟其私欲孟浩所存心一不在是初當授職言於吏部願得教官遂奏授長沙府學教授己而攺蘇州府學夫教授非有政務之繁簿書期會之叢脞日所親比者俊秀逢掖之徒所談說者周公孔子之道修齊治平之方蓋職於化俗而育才也非學之眀志之有守固不樂就此於是孟浩之學與志可知已孟浩所至盡心教事其學者率有成效而耿介之操斷斷然非公事未甞一涉迹郡守之庭郡自守以下至於耄耋之民皆譽之曰賢吏部考其九載之績最將奏陞官孟浩再三言老且病願得致事歸不願得陞也吏部察其誠遂奏遣歸孟浩時年六十有五志力彊固精神未衰也昔伏生九十猶彊授經掌故孟浩固不可彊乎其殆審大易進退之幾而安老氏止足之分乎於是士友有作圖贈其歸者給事中康中正以求予言余於孟浩故相好也遂作詩贈之學士君子於孟浩故者亦繼作焉

贈嚴士正之桐城知縣

嚴氏吾邑文獻故家科第仕宦相承三四百年士正承其世業敬身力行選貢士擢佐教江陰縣學其學者皆心服之自邑長貳曁其耆耄皆心敬之滿九載天官考其績最當陞翰林侍講學士曽君鶴齡言士正才行可任理民遂以爲桐城知縣桐城畿內邑民淳俗厚有朱司農之遺愛在焉士正淸操雅度有古循吏之心夫士不得善地其政未易行民不得賢令長其生未易遂於是眾不獨爲士正賀實以爲桐城賀士奇忝近侍有年聖天子孳孳體天心以育下民選賢良寄之牧守然今山澤畎畝林居野處幽僻之民豈皆泰焉得所而無嗟嘆愁恨之聲於下也哉吏之比民者莫切於令若上有愛民之心而得以行所志亦莫速於令令果能致誠以求其情以施惠利民將無不泰焉於下而豈有嗟嘆愁恨之聲也哉傳曰民之所好好之民之所惡惡之蓋必若是而後不負聖天子簡用之盛心與平素之所學而桐鄕之祠將不有繼漢人者乎朂哉士正吾兩家非一世之好也請書以爲之官之贈

送楊修撰詩序

仁宗皇帝臨禦之初下詔求賢山東按察使首舉仲舉明年徵至吏部尙書屢試文章奏授翰林檢討預修永樂洪熈實錄陞編修又修宣徳實錄陞修撰士奇交仲舉五十年仲舉淳厚而坦夷貞靜而直諒非聖賢之書不讀非合禮之文不窺言行雍容未嘗有過粹然如玉也余嘗升其堂拜太安人髙年懿行言有師法退而交其兄伯升惇實恭謙簡靖坦易一家之間慈孝友悌溫然如春也余交友多矣求其人如仲舉固鮮求其家之母子兄弟如楊氏加鮮故余初別仲舉也恆思之不置及出而仕同在翰林又各牽職務不能如往年之散逸而適也仲舉今謁告歸展先墓武昌少師少保兩楊公禮部侍郎兩王公以同史館故賦詩送之餘最故當序簡首蓋予因之有感焉水木本源之心人人同也今之仕者大率三四年五六年逺者十餘年皆得省桑梓拜丘墓以伸追逺之情士奇之寡昧叨祿三十有八年訖無寸補徒以寵恩之厚而不能一日少伸其私於別仲舉云何爲情又念少壯防武昌往還幾十年於時同輩六七人皆志合道契相好相益篤交誼於金石抗志尙於浮雲殆不知有人間富貴憂患事若將終身焉者旣不能如志相繼多出或仕或處今亦多謝世獨仲舉士奇兩人存故余於玆別亦難爲情嗟夫山川不攺古人之遺迹故在仲舉展省之餘鼓蘭枻絕長江登禹書之大別俯屈騷之江夏南望曹孟徳周公瑾之赤壁東睇蘇子瞻之樊山雪堂因舊防興懷舊交而有存沒之異仲舉亦豈能忘情也哉動於情形於言嗟嘆詠歌必有不容已者明年北上必將倒囊以慰我若夫勵之爲臣之義而戒滯於私者君子之心何俟於餘言

送周秉昻甫詩序

文江周秉昻甫故吉州總管耐軒先生之六世孫周氏其先詩書閥閱赫奕於宋元而耐軒先生有陰徳於吉之人厚秉昻甫負卓犖之材英邁之气自少壯至老不屈乃獨斂而在下有山水以娛有田園以給有詩書以淑其子孫長子忱擢髙科仕於朝二十年有賢譽聞中外眾子若孫森森玉立居則盡心於愛敬之養退則悉力於公私之務秉昻甫無所累乎中無所慕乎外日與故人親戚尊爼歌詠逍遙雲林泉石之間有以足乎其私也今年縣推長徭役裏中而賦率大半輸北京秉昻甫矍然念曰此出諸細民而將仰給公家者也沿江涉淮道河濟逾七千里之逺且險是豈細故哉且是役也吾於事君上所當然𨿽老矣其可辭行乎時秉昻甫春秋六十矣卽日治裝具督饟舟率先而發四閱月達北京悉登於公廩而縣之賦皆莫之先也然因秉昻甫亦莫之敢後焉常情足於私者或不知敬於公秉昻甫其可謂忠厚之至也夫鄕有一人焉邑有一人焉能敬於公凡事率先而不敢後斯一鄕一邑之人起而勸矣而安得人人皆如秉昻甫者哉忱時爲秋官員外郎迎就第鄕人士之仕於朝而與忱防者皆走賀焉方忱爲酒壽其親秉昻甫旣喜其子之賢於官又喜其客之皆賢也挽畱相與酬酢傾寫懽洽觴未旣秉昻甫輙以眀發告忱拜乞畱客亦咸謂何遽也曰老者其孰不榮祿養哉顧先人之丘墓系於我柰何違棄之而貪榮逺外乎客知其志不可以彊畱也取古樂府分題詠以送之士奇與秉昻甫之生同嵗則爲引諸卷首

送周以穰序

周和以穰於余爲中表兄弟其爲人闓爽溫實無外騖之意其家食時有孝友忠信之行聞於人治詩經嘗試經義於翰林中選得醴陵縣儒學訓導歷數載丁家艱去服闋攺新樂縣學訓導通兩學三考其學者多臻於成而選鄕貢者科未嘗乏也以穰今考績在天官用例當陞翰林閱其所試經義有一言之誤乃復得訓導新會縣學知之者率枉之而以穰不謂枉也方欣欣治行李就道曰吾戚焉望故鄕七千里不獲一展桑梓今而得便道以稱吾之願欲國家之賜厚矣嗟乎士固有以尺枉而掩其尋直者然良工不以寸朽棄合抱亦取其大而略其細也余嘗觀以穰所治經其析理通而不窒見諸詞直而不浮而援引發明無或弗當蓋其兄臺州教授以巽得前進士蕭執先生之傳而以穰私淑焉者也今之選科第官學校其皆有所自如以穰者乎以穰獨無不足之意亦其學問之力所至歟鄒孟子所云不怨不尢以穰庶其近之哉其別余將之官特次第所以來之故贈之而因以見余意亦將以示未知以穰者云

送陳參議赴湖廣序

中書舎人廬陵陳彛訓陞湖廣布政司左參議命下薦紳大夫皆爲之喜中書掌天子外制近侍之職也凡近侍久於其職者往往陞遷出任藩憲及大郡惟兩制久未有陞外者蓋難於文翰之選而重其去也於今防議之命遂以爲中書喜彞訓家文獻之邦襲詩書之業闓爽通練喜於爲義在中書十有八年矣故其陞也亦以爲彞訓喜湖廣江南大藩也接黔蜀介兩廣據汴吳江淮之濵而包漢湘洞庭之廣雜以夷獠之居地大而民眾如彞訓往焉贊旬宣於此盡爲臣之節端已率下致民隠以畢達導聖澤於旁流使其人謳歌鼓舞於皇眀治平之世吾又將爲湖廣之人之喜也君子居其位則思盡其職吾於彞訓非交防一朝之好故書以贈其行凡與之相好而重離別之情者又爲圖與詩繼於下方

送鐘子勤之官肇慶知府詩序

吾同邑今仕於京者惟餘與子勤最久余官翰林子勤除中書舎人居第相近旦暮相聚憂患相卹情好之厚於今二十有五年矣子勤積六考之最今陞肇慶知府士大夫素相往還者相與慶喜賦詩贈其行而於余處久且厚能無言乎中書近侍之職所典書辭命皆天子訓諭四方其任至重也而居是職者往往久任不遷二十餘年陞遷於外者始再見於子勤其亦難遇也矣今聖明在禦方詔百司舉守令嚴連坐之法以責實效而雕獘之民譬諸枯枝悴蘗豈一旦雨露之潤所能復也故得一郡一邑而長之以求其民之病者愈危者安自遂於田裏而吾無忝於任使者不亦難爲矣乎夫非持之以亷存之以仁施之以公如父母之愛子其克有濟哉古之號良守令者亦皆盡力乎此勉防子勤而今之守令又有難於古者聲漸气習之相逺也會府尊官之臨乎上部使過客之交乎前吾之禮有未至而榮辱系之內而子弟臧獲之出入外而胥吏徒之覘伺吾防範一有或怠而毀譽至矣非致明與愼其克免此哉勉防子勤他日有來自庾嶺之南者吾將洗耳以聆端溪之政子勤勉哉遂書此於羣賢珠玉之首

送許鳴鶴南歸序

吉水泰和接壤如東西家其人居而婚媾相倚出而兄弟相好且其志惇詩書尙行義相契也前二十年餘侍講禁林與胡光大鄒仲熙同官又聫第紫垣之南稍暇輙相聚討論相益過失相規時許鳴鶴用推舉從事翰林客光大所皆吉水之良也日共相得又共竊嘆何幸衰老復得此於田裏之間也後十餘年光大沒又數年仲熈沒獨余與鳴鶴在而皆不能忘田裏之思今鳴鶴奉賜勑歸展丘墓鄕閭耆壯聚觀歆艷而顧視昔時儕輩或存或亡其存者亦尙有如胡如鄒之相與爲益者乎朋友失其義久矣鳴鶴不然不以存沒有所加損𨿽其友之後世有不如其意未嘗已於言言而不從猶惓惓懇惻未嘗終絕之也鳴鶴其厚矣哉世固有爲人臣朝防恩而夕懷不足者於眎鳴鶴其厚薄何如鳴鶴爲近侍十餘年貧如家食時而執守甚固未嘗枉已阿附坐是屢忤於人不悔可爲直道而行者矣嗚呼士安得皆直道者而與之同事君也哉於其行不能已於餘情故書以識別

送尹哲序

泰和尹哲克智爲云夢縣學教諭九年考績陞府學教授時教授未有闕當需次於京師而哲久病不任旅次言於天官願得復爲教諭去天官以聞從之除教諭京山縣學夫學者重得賢師而仕者所重得善地哲經眀文達重義薄利𨿽貧介然有守而不混於流俗庶幾其賢師乎可以爲京山學者賀云夢京山皆湖廣相接境其壤地肥沃種植用力寡而獲利倍而川澤之產四方莫加焉其民俗惇朴無澆詭之習其學者茍得師振作之可與有成非仕者之善地乎而兩爲教官於此可以爲哲賀吾泰和尹氏自絳有科第於宋今數百年矣其後世復振於詩書之業吾目所接者務厚先生以上海教諭致事哲從祖也復道佐教南雄府學自道同知澂江府哲從父也鐸佐教桃源縣學哲弟也皆發身經術又可爲尹氏賀然吾於是有感焉髫齓時與哲父傳道先生讀書邑庠有同門之好亦皆有志也而傳道溘先朝露十六年不及悉見其家詩書之盛吾見哲如見傳道也而與哲間濶久矣今在京師數月僅相過一見又竟去人之情其能遂已乎吾甥康榮速文贈哲故旣述其所可賀而遂以及吾所感云

送解教諭赴廬陵序

吉安屬邑九廬陵附郡治之下其山川之淸麗人物之秀厚端雅習俗之貴詩書重徳義聞於四方久矣故四方士之逰學者往往輕千里而至曰此其今之鄒魯也爲政者樂得其地曰其民審於趨向可不勞而治而典教者尢樂得之誠以其化易行其功易成也往年廬陵之學聘廖敬先先生佐教事已而有他命不果赴繼不鄙聘余而亦有他命不果後與廖先生同在禁林毎共憶廬陵俊彥所會欲復一至相與求斯湏麗澤之益如臨弱水而望蓬瀛焉朝夫家吉水去廬陵一舎有半其爲人溫厚端潔本於天性文學得於世家之傳旣舉進士歷事憲臺都禦史上其能時與朝夫名同上者皆任風紀陟淸要朝夫獨懇懇乞教學近地以養其母朝廷重孝子之意以爲廬陵教諭於是吾徒素願欲而不得者一旦歸於朝夫安得不爲之喜哉然今學校所難得者不在於良弟子而在於良師譬諸材木土地所生無處不有焉而匠石不恆有也有良材而不遭匠石徒木而已耳烏能見諸用哉學者所以貴得師也而今之爲師如朝夫亦罕遇矣朝夫且行士友爲歌詩送之餘旣喜朝夫得廬陵又喜廬陵學者得師也於是敍諸其簡首

送金幼孚序

翰林侍講金君幼孜之弟幼孚將還其鄕其友饒伯韶求餘贈以言世之得一位一爵者貴重其身意气揚揚驕蹇倨慢人不可近其子弟憑藉气勢馳騁縱放旁如無人金君朝夕侍天子左右掌內外制承顧問遭防恩遇之厚可謂盛矣而其所自處謙恭遜下退然如虛泊然如無所據無一毫貴重揚揚之意侍講其賢乎哉亦其學問之至道明而徳立有以臻此乎乃今觀幼孚恂恂溫溫質而不誇敬而有禮惇孝弟之行而幾防憑恃馳騁之意無有也於是乎二恵競爽矣然古之人有終其身爲之勉勉不已者學也學以造道而立徳也不務乎此人之道有不能備幼孚尙去此而益務學哉譬之水焉流而不已可以達海譬之木焉升而不已可以干云誠於中力於外學未有不至焉者也且幼孚之先人博學惇徳師於鄕聞於時久矣固幼孚所宜圖善繼而不忘也余與侍講同官侍講之弟猶予弟也故以爲告

送蔣子防詩序

子防居吾邑西兩舎許家故富貲至子防始脫去一切俗好力學爲儒者其爲人端厚秀敏重行義其學好古務實得爲文有理致分教贑縣學九年今復遷漢州徳陽縣學夫學校興舉在得賢教官譬之埴焉非得善陶者不能中乎模範而爲教官者皆樂得善地冀易行其教有如子防爲師躬先率之又得嚴君平姜詩張魏公父子之鄕習俗之良徳陽之學吾知其有成也且紀綱學校者必得賢守令今之令徳陽者吾𨿽不識而漢州守劉公濳吾友也其學端而徳修蓋賢守也則爲令於其屬容有不賢者乎守令賢而紀綱有出又得賢教官徳陽之學安得無所成乎子防行能賦者作詩送之餘爲之序

送翰林侍講陳徳遵詩序

余與徳遵家居里巷相比幼而學也孤苦相類仕而官也職業相聫於論議趨向亦靡不相契余去鄕二十有五年徳遵亦十有餘年水木本源之念皆未嘗斯湏忽忘也幸遇眀天子推恩官其先世又俾得以展省歸顧余之菲薄辱在公卿後不敢先其私而徳遵親捧命書還登先人之丘壠拜頫薦告以昭寵貺而申其孝思退則會其族姻鄕閭以寫夫久別契濶之懷何其榮且樂也於是士大夫相與賦詩贈之而委首簡於余余因之有感夫族姻鄕閭之素厚於吾徒者矣始來而餞之也愛之祝之冀速其達聞其霑一命進一職則居者交慶於家行者樂告於途曰吾邦之華也又聞克愼厥行修厥職則老者興嘆少者興慕曰吾邦之華也而聞有弗率於道則閔焉以戚而猶幾其攺之以不忝吾邦也嗚呼其忠且厚於吾徒如此吾何以報之哉古之禮君子𨿽貴且富不可以加於其宗其鄕而吾鄕前輩尢致謹於斯百年之間耳目所及舉其大者一二人元盛時先少傅吟先生以翰林待制朝列大夫歸恂恂謙溫不攺其布衣時而嵗時宴聚閭巷間無貴賤貧富一以序齒而傾寫無間洪武中劉槎翁先生以吏部尙書歸尢謹謹下鄕裏於親戚鄰曲𨿽至貧賤恆相與歡洽𨿽童丱接之不見有惰容𨿽蓄一騎未嘗以行城郭中君子於族姻鄕閭其道無不然也前輩逺矣後生寡昧無聞挾其富貴忘其桑梓之恭敬忽父兄之交防矜傲淟涊其爲薄如此夫安知富貴之不可終恃也哉幸吾鄕之未見斯人也而吾道路所見蓋不少矣毎與徳遵道論及此未嘗不共駭異愧汗而何幸徳遵之歸以繼前輩君子之行以答鄕人老長愛厚之意蓋君子之行必信於鄕人而後可以信於天下徳遵尙以吾言歸諗諸來者其毋俾胥淪於薄也

送桂修撰致事詩序

翰林修撰四明桂君宗儒年六十有四以病詔致其事歸夫士之學也固望行於當時被於天下況當朝廷淸明賢類彚進之際乃獨退藏焉豈士之素心哉而士之賢也上之人亦豈不欲久任之以冀其效惟其旣老聰眀之不逮气力之益衰則不得已有致事之命固憫老之仁優賢之義也宗儒以文學發身嘗佐治郡其亷簡之政安靜之化已孚於民旣入詞林爲天子侍從之臣溫厚端恪恂恂縉紳之間與人交久而益敬𨿽貧泰然𨿽病猶勉彊事事可謂善人君子矣乃今防賜歸之命惇同僚之好者旣榮之又惜夫良友之去也相與形諸詠歌夫君子之有益於世也進則澤夫民退則善其鄕宗儒歸而導其裏閭鄕防使爲父兄者皆以徳率其子弟爲子弟者皆以徳事其父兄藹然孝弟忠信之風肅然禮義亷恥之節以庶幾孔子是亦爲政之云者未必無益於世也而優防暇日與故人壽俊小車往還尊爼譚詠超然自得於物表將不有占徳星之聚於東南海濵之區者哉遂爲之序

送耕樂翁養防羅先生歸廬陵序

予嘗聞吉水羅養防先生樂善篤行居家以徳義淑其子若孫及其鄕人之俊秀縣令丞之敬禮髙年厚徳者必首於先生然余家距其所居二百里未嘗一獲見也其仲子汝敬登第爲翰林庶吉士與予朝夕相接汝敬英敏傑特聽其言恆依於道觀其下筆爲文詞義然卓出同輩於是益知先生之所以教矣汝敬旣得祿迎先生就養京師余始得承顏而接辭焉時先生年且九十須髮雪白而兩頬丰腴溫乎如玉言論雍容惇厚稱古之所謂有徳者洪範所云壽富康寜攸好徳者先生蓋兼之矣夫數者之福自其本言之在乎好徳先生所膺若此固其有所本哉世之人其福之不足要其本之不立耳本立而福至此天理自然之應而不足焉者鮮矣近周公明教諭被召來京師周於先生居處最近交好最久又相知最深也間爲予言其先世曰皆有厚徳爲鄕閭所歸宋之時有至百四嵗者其後至八九十者蓋比比矣至今其所居之處人稱爲老人裏然則羅氏之務本豈一世之積哉不然前後所膺何累累其厚如此乎所謂有徳者必有壽豈天獨私於羅氏一門而已也今先生將歸鄕裏教諭命餘一言以爲贈故序著先生以膺福者蓋有其本且俾鄕之人觀之亦庶幾知所自勉焉

東裏續集卷十一

欽定四庫全書

東裏續集卷十二

明楊士奇撰序

安成李氏族譜序

翰林學士安成李君時勉以其所修李氏譜屬余序以貽其後人余與李君同在翰林三十有五年嘗聞其先世所自蓋李氏系出南唐烈祖第五子景逷之後馬令唐書言景逷累封江王嘗爲處州節度使簡易節儉而非毀佛書尊崇儒學納諫禮士蓋賢王云安成之李出景逷之子瀚宋平江南瀚匿迹處吉間不與世接吉守李鬯聞其賢求見之不出鬯不敢彊乃辟其子光爲閻嶺鐵務官俾以祿養光三子十一孫孫兩爲府尹一爲縣尉蓋自是子孫益衍益蕃擢科名升仕籍代有承續不衰而愈盛蔚乎文獻之宗也元之將亡行簡以名進士死國事節義炳炳迨於國朝發而益閎洪武中思煥起知紹興府有賢譽今時勉擢髙科累陞學士掌制命侍經帷直道勁操時望偉然本其先徳之厚豈一世所積哉宗族盛者必有譜所以明源本別疏戚蓋有禆於人心世道者也使知尊其所尊親其所親斯孝友睦婣之道行焉然譜非仁人不能作仁道之行本於身始於家故譜者仁人之首務也李氏故有譜今學士君重修之凡先世出處行義之槪皆具使其後世眀夫源本之同而作其愛敬之心觀夫積累之厚而奮其繼述之志豈非李氏賢子孫而足以仰副作譜者之仁乎毋徒視之爲虛器也敬之哉

薌城顏氏宗譜序

吾友薌城顏君仲平命其子慶雲教官肅以宗譜求序仲平篤學有行誼吾甫冠時交防也今皆七十有餘不相見五十年其忍以衰疾拒老友夫譜牒者家之史也必孝子仁人而後知作之吾之所從出者吾所當尊吾之所同出者吾所當親尊之親之則其本末疏戚或仕或隠與凡善之可法於後者皆所當知於是而錄之以示後人勿忘故曰非孝子仁人不能知而作之也顏出魯附庸小邾子之後以字爲氏歷數世有兗國戰國有率有斶漢有駟晉有含隋有之推唐之最顯者魯公也公嘗謫吉州司馬至今吉有祠祀公公四世孫翊五季爲吉之永新令遂家焉永新之叔子興祖徙廬陵薌城今十六七世矣其間有徙沙田者徙瀘源者而凡徳行文學科第皆世有人此譜蓋特紀薌城之派耳然自邾武子以來歷歷若指諸掌而近代字號世行出處生卒葬娶靡不槪見亦皆無忝魯公而因譜以有傳謂非孝子仁人之所作可乎小說家多載魯公後有遇其爲仙者夫生爲名人沒而有靈必防淸淨髙明之域理無足怪然此不足以論魯公公之後散在四方忠良仁賢之士往往而見吾識薌城之良者伯瑋仕爲沛縣令太宗文皇帝靖難之師壓境伯瑋父子同日死之其後憲臣劾奏不順命者十數人請治其家伯瑋與焉文皇帝曰食其祿者死其事一無所問聖徳廣大仁明度越前古若伯瑋之卓然數百年後無忝魯公此可以論公之盛矣故因爲仲平序譜而並及之

華林胡氏族譜序

胡氏春秋時有二其一子爵國於潁州汝陰之胡城後爲楚所滅子孫以國爲氏其一周封虞舜之後胡公滿於陳子孫以諡爲氏亦曰以國爲氏或曰命之氏胡要之云命之者非華林之胡蓋出於滿華林今南昌奉新之境其譜云先世家邳之宿遷至劉宋太子左衛將軍藩有功於朝賜土於南昌樂華林山水而居之遂終焉史傳以爲南昌人當以譜爲正譜敍所錄秦漢以下胡氏之顯者歷歷有稽而斷自藩以下著爲譜又二十四世至唐侍禦史�而下則加詳焉�五子璫瑜瓊球璫官至膳部員外郎其後仍居華林宋尙書直孺所自出也四支之後皆他徙瑜之後徙陳畱寶文閣學士諡文定安國所自出也瓊之後徙毘陵太子少師諡文恭宿所自出也之後徙九江髙郵朐山球之後徙郡之武寜今獨華林毘陵二派子孫相往還親厚如未嘗析者今大宗伯源潔毗陵出也及華林之賢曰應麟各著其本派譜宗伯將合之爲一而仍名華林者統於所自也二派之後其子孫之蕃衍詩書宦達之輝映譜牒紀載之詳明凡故家碩宗鮮與擬者可爲盛哉固本於其先之積亦必其後之人徳行文學之克敬承者歟�之下析五派而其三無聞蓋未必無人豈非其昧所從出而汨沒於庸俗且衰落不立故不相及歟作譜者非不欲統而合之顧勢不可得則亦莫如之何已夫祖者吾之所從出族者吾之所同出必資譜而後明有譜斯水木本源之心存孝友睦婣之道行故譜者爲仁其家而作也非有賢子孫不能宗伯公方宏其仁於天下而況於家斯譜之所以必合也宗伯上距文恭若干世淸修厚徳卓然於時名卿有光文恭者也譜所錄華林若干世毘陵若干世旣成華林毘陵各錄一本宗伯屬余爲之序胡氏之後尙益敬承於來世

楊氏淸溪家譜序

楊氏淸溪家譜譜楊氏之家於淸溪者也淸溪在泰和城東金魚洲之西北楊氏家其上不知所始所知者吾髙曽以來百四五十年於今矣吾嘗作泰和楊氏族譜又作譜圖譜泰和之族而吾髙曽以下生卒嵗月葬某地娶某氏女適某人皆吾所當志而例不得獨詳此家譜所以作也家譜之作以詳吾髙曽以下而必始於允素府君者府君繇吉水徙泰和爲泰和初祖淸溪之源也髙曽以下諸父兄弟今多散徙他處而悉書之者淸溪之派也上之兄弟亦有書者以著同源而異派且便防稽也凡髙曽以下生卒葬娶吾所當志而猶或闕焉者蓋不能知也至於娶某氏而詳其所生女適某人而並志其子若孫又以明慶澤之源且不忘世好也噫吾之後世觀於此而有感發焉其庶乎不流於薄也

太原徐氏宗譜序

宗譜何爲而作也所以明源本辧戚疏而作也譬則木焉柯敷條析益散而益蕃其實原於一本一家之親自同气至於一從再從至於無服至於途人益離而益逺其實出於一人之身自一人之身而至於途人譜何可無作也而今之人之爲譜者往往借是以著其先世華顯聞達以耀於人人卽其先世未嘗華顯聞達則旁求逺掇謂他人父謂他人昆若拜郭汾陽之墓之類以務張其聲光若是譜無作可也吾邑澄江之南二里所曰太原裏世居其裏曰徐氏徐氏之翹楚曰應琳應琳上距初祖十三郎七世矣十三郎始繇萬安之皂口遷太原生二子曰大翁小翁大翁歷再世至壽逺小翁再世至壽甫始分居南北屋南屋則壽逺及其弟重三捌居之北屋則壽甫居焉又去壽甫四世至應琳於是南北屋相視服盡矣兩屋子孫愈益蕃衍敵均應琳懼其將逺至於途人而無別也作爲徐氏宗譜圖合南北屋書之俾後來者得有所考徴命子以鼐來求余序一言以貽其後之人按譜自太原初祖以迄應琳之子若孫蓋八九世族屬𨿽疏逺而皆得考徵世次以知孰之爲尊孰之爲卑而同出於一人則油然孝弟之感必不至相目爲途人者矣卽字若名不可知則闕之其肯防冒他人之華顯聞達以徒炫燿乎哉吾聞有厚徳者子孫必大今合南北屋觀之爲應琳兄弟若干人爲應琳子若孫兄弟又若干人豈其所由來者固有厚徳乎余嘗過北屋識應琳伯父原徳翁年逾七十矣孳孳以延師教子孫不墜其世爲事應琳嘗以丰產長萬石之區鄕民服之其弟應琦間一被貢於朝懇懇以養親乞辭以鼐亦好尙文雅此皆北屋之紹有厚徳者乎將南屋之厚於徳者亦不下此乎若是其子孫益大庸可涯哉則斯宗斯譜豈不復有繼應琳而書者乎徐氏之子孫其世世勉之

平原丘氏族譜序

吉水之平原丘振儀余往年在武昌始識之於鄕先生吳孟勤所振儀於先生尊之若師親之若父惟所命盡力不辭先生樂道人善亟稱振儀好善不可多得數視余所爲贈振儀之文恐余之失之也先生來史館又求諸能賦者作詩贈之張之也先生眞厚徳哉自是余亦與振儀往來振儀嘗求余賦其鄕所謂平原十景者於是不見之六年今年胥晤京師坐語未溫席又出所蓄圖畫求爲之題贊又求序其世譜勤勤不倦世之人奔走營營江湖之間惟利爲務有遇其故舊而非所同志者片語不暇接而暇與儒者偶語又數有文字之求哉如振儀信吳先生所稱不可多得者乎豈其家世有所積乎按譜丘氏世家河南隋博陵太守和生二子長行恭善騎射佐唐太宗定天下以功封天水郡公次行簡爲吉州司戶防軍行簡之孫琦始居贈山琦四世至江州刺史昌昌生三子震選彥又徙平原遂析爲三震號後丘選號中丘彥號前丘此譜敍後丘之派也蓋震生嫩八嫩八若干世至嶽元季爲大都路管領禦河上下長官司正官嶽生明逺眀逺生振儀自和至振儀若干世時代數易矣而其嗣續愈逺愈眾又數有顯者出於其間此非世有所積不能夫有所積於前而其後不知圖繼不名爲賢子孫振儀之所務其知所圖繼矣乎而又拳拳譜其先之所出以傳其亦欲後之人皆知圖繼者乎爲丘氏之後者所當勉也故爲之序

書院羅氏族譜序

凡今得姓受氏皆出於古聖賢之裔而歷世寖逺其傳系有可攷不可攷者蓋其先有功徳於時有爵位於朝史氏詳其人因著其所從出或其家代有賢子孫紀載不遺故傳歷𨿽逺而派系有可考者矣其先旣無顯者不見錄於史氏私家又無紀載之者於是傳歷逾逺加之散徙不常夫安得復有可考者乎近世士大夫家著譜牒其有所考據者自源䢐流百數十世若指諸掌其無所於考則斷自所可知者而著之而不敢妄有援焉其於義皆當也而流俗之人挾其私見往往互爲詆訾其世系有所從來則曰謬冒耳無所來者曰賤出也豈至當之論哉世固有謬冒者矣豈可以一二廢千百且謬冒者必援夫聖人以重其所出夫舜禹大聖人至重矣謂瞽鯀非其所出乎其亦不思之甚矣故君子之心惟曰此吾之所從出也吾有所考徴也吾從而譜之其爲人吾不敢議焉曰此非吾所從出也吾無所考徴也𨿽大聖人吾不敢譜也蓋爲子孫孰不欲溯流求源探其本始而譜之以系其後世無窮之思惟不幸而無所於考乃斷自所可知者而著之如眉山蘇譜之作而豈其所得已哉吾邑書院羅氏族譜肇自有熊至伯嘉始得姓於春秋之世居於冝城又若干世至漢成都守褒又若干世至新丰侯晉晉之孫魏皇城使壽昌壽昌曽孫臒仕晉以伐蜀功爲襄陽太守又九世至唐中書門下平章事臨淸郡王宏信又三世至隠隠生鄴鄴生曽孫崇勲徙居江州子玩又徙吉州之岐下玩三子仲子延梁之時始徙吾邑之中團裏延之孫洞晦徙書院此書院之所始也洞晦六世孫宏旣歷序其先所由來胡忠簡公又爲之銘粲然甚備而至於今書院之族愈逺愈蕃蓋洞晦以來若干世自伯嘉至今若干世矣源委本末班班可稽非代有賢子孫紀載不遺其能然乎噫可謂盛矣今書院之族其服詩書持忠厚者繼繼不乏余嘗識與謙於吾兄仲基甫有連其爲人惇厚雅則儒者也來京師又識爾輔焉恂恂溫厚愼而有禮皆羅氏之秀也此其先徳敷遺之所致乎夫爲子孫者能究其所自出則必修其在已以求無忝焉可也爾輔介鄕貢進士嚴圭求序此譜故爲之書

上邳劉氏族譜序

京師凡志於榮達者之所必之也城闕之壯麗河山之閎偉公卿賢俊之會聲眀文物之盛可以發人之志趣豁人之胸臆增益人之道徳然而涉江湖緣山嶽以來至者其所務率在彼而不在此也吾郡劉惇信先生之子孝彰溫厚質直常負志逺逰而非以爲榮達也與今庶子胡公相好胡公在京師以書邀之旣至而館焉縉紳大夫聞其來皆遣子從之逰孝彰旦起授徒夜則與胡公講說性道以及古今之務旣再嵗其耳目之所濡交防往還之所得愈益進矣視一時榮達紛乎目前者孝彰曰是各有命孝彰可謂異乎眾人者矣孝彰將歸持劉氏族譜求敍之劉氏初出晉安成太守三世至禋家於安成禋之後有曰景宏又徙永新景宏二子長曰昫又徙吉水下潢昫之子庚南唐金紫光祿大夫始徙上邳庚之後有諱某者篤行孝義致家富累萬石鄕稱長者其沒也周文忠公爲志其墓其後曰某宋宣義郎宣義生次山次山生元方敬方元方子惇復事太祖皇帝官至潯州知府廣東防政敬方則惇信之父也惇信博學篤行爲郡學師爲山東考試官劉氏由晉迄今若干世或貴或富未嘗乏也要其世徳之積累者厚矣故爲之序而因及孝彰之所存焉

泰和楊氏重族譜圖序

士奇旣作楊氏族譜而欲便於觀覽也又作此圖且欲刻之分畀族之人蓋楊氏族譜自延眞刻本亡逸諸房各惟存其本派之譜而已賴與芳父當逾八望九之年汲汲以尊祖睦族爲務始統萃爲圖是以士奇所修得有所依據與芳父所以仁吾族之人者厚矣蓋宗族之盛必有譜牒以昭源本啟敬愛維持於無窮譜牒之不作傳歷未久或離析轉徙暌隔迷忘尊卑有不辧慶弔有不相及者此非其心之獨薄亦其勢必至矣故譜不可以無作譜作必家藏人蓄然後有以廣惇睦而行久逺焉此圖上自府君輅始遷廬陵以再遷泰和於今廿有三世其間或書字或書名或書行或書號者凡四百九人失其字名行號但書某以識之者十有五人總四百二十四人夫譜泰和之族必自廬陵府君始者尊吾所從出且舊圖之錄也其上失系屬者如十五世瑞榮之祖某十六世百三太學百六太學百某太學十七世君實十八世華甫實甫善甫雲谷定甫達觀十九世恵可文可元可皆仍舊圖位置庶幾傳疑之意而今廿二世以下子孫尙多此但載舊圖所錄及士奇所知者蓋族人散處且士奇仕於外不得訪錄姑明其統系之緒而已統系明將後有繼修者得緣此而錄也蓋世譜凡子孫皆所當務顧其智力或未及此夫其智力足以及此又能勉勉成之以貽後來庶幾爲賢子孫士奇所爲此固有望後世之賢子孫也然圖以掲世系而譜兼載事略覽者尙不以此而廢彼哉

廖氏族譜序

廖氏族譜者吾邑愚寄先生廖子謙所作也先生沒三十年其孫海康教諭潛仲考績來京師以示余屬爲敍且曰此先祖手筆也余於是有所慨矣國家初建學校邑大夫聘先生主教事又聘楊子淵羅子理鄧彥髙三先生佐之四君子問學徳義海涵而山蓄冰淸而玉潔皆人之望也三先生後皆出仕廖先生則旣老矣於是時海桑陳先生竹亭王先生尙皆無恙而吏部尙書劉公崇慶守王公亦退而家居四五耆艾日小車往還雍容燕嬉蔚然徳星之光映也之前後數公其老成典刑系斯文之重士林之表蓋學者爭趨歸之下至閭閻賈販之賤皆肅然而憚竦然而仰也旣次第淪謝盡矣日月愈逺後生晚出無所視法爲士者薄淸素而甘濁污外詩書而內貨賄薫蒸漸漬愈趨愈卑甚者不見容於閭閻賈販之賤而更侈然自得夫士習如此安得復有廖先生諸君子者一起而振拔之哉於是覽先生之手筆能無慨焉者乎廖氏出周文王子伯廖其後自金陵徙西昌至先生若干世矣而皆業儒繩繩不乏也譜肇作於先生之曽祖梅澗府君先生繼而述之其法準樓氏惟書本派之親而官號生卒葬娶幾子女適某人皆詳而有條也而其先與吾家夾巷而宅於淸溪之上中更變故其子孫散徙落落其頺垣廢址艸莽之墟故在而鄕人父老往往嘆其先世善行歷歷如昨日事而世益逺矣此不又可慨乎然於今有可喜焉者自吾睹於廖氏四世矣有愚寄先生有先生從弟翰林國史院編修官伯先及編修之子松溪教諭季習又有潛仲及潛仲之子翰林庶吉士謨皆發身詩書或官侍近或任教職而皆在文學之任豈非盛哉今西昌章逢故家其後如廖氏者蓋尠矣此固君子之澤亦豈非其力諸已有以致之乎夫所可慨者吾末如之何所爲可喜而力諸已得致焉者凡爲子若孫皆當勉也廖氏將又有繼今而起者乎請書諸簡首以俟

徐氏族譜序

翰林侍講羅汝敬以其槀城知縣徐聆聰來求序徐氏族譜聆聰永樂二年進士爲庶吉士在翰林相識而聞其治槀城也得士民心仕而由進士淸流也治而得民心良吏也以淸流爲良吏且素識也於有求不可以辭蓋譜之作所以尊祖厚族而實寓昭先啟後之意按徐出伯益益次子若木封徐子孫因氏焉歷二十五世至周穆王時曰偃王始居太末又歷至漢曰瑄爲金紫光祿大夫曰尙爲徵南大將軍曰丘爲徵北大將軍又歷至晉曰爲尙書左丞又歷唐曰堅爲集賢學士封開國後曰元髙以破黃巢功補承務郎始徙上饒之南山至宋而文獻寖盛矣最知名者世稱西窓先生嘗從朱文公講學及紹定五年進士第一人及第皆其族也而居今之山門者實自天聖九年禮部尙書直方徙山門之後而顯者在元曰容以易經登第仕至余姚州同知在國朝曰觀道爲吏禮二部郎中其子克俊爲工部主事聆聰蓋郎中從子也徐氏非古所稱世臣之家者歟而考其所由顯或以功徳或以文學皆其自致者也如後復有賢者出究觀此譜而圖繼焉其亦思所以自致可乎自致則必由敬身始故爲詳其往者以告其來者使勉焉

陳氏族譜序

中書舎人長樂陳登思孝以其陳氏世譜屬余序之自周之小史掌邦國之志奠系世辧昭穆有事詔王之忌諱見諸禮典而後世宗法旣廢世臣鉅家重尊祖惇族之心者皆本諸此以作譜牒以約其族之人俾皆由於孝悌此固古人忠厚之意而非有賢者則不能爲之也陳出虞舜之後自周曆漢晉至唐代有顯人唐末居光州者從節度使王審知入閩居玉融又徙長樂長樂於今十有八世子孫愈逺而愈盛而詩書圭組亦代有顯者焉其譜則十七世孫伯康之所纂輯本其所從出而凡支派尊卑疏戚之辧名諱官爵生卒葬娶之詳粲然畢具而不紊而別爲例目推引古義兼示訓戒藹然仁人君子之心也古之人其譜之善者今獨傳歐陽氏蘇氏陳氏譜其法𨿽不同而所以教孝弟本忠厚之意則一也非伯康之賢其能之哉吾聞伯康事親孝治家以禮處鄕防以義歷官至江山知縣以亷能得民心朝廷嘗榜其善以示勸蓋卓乎陳氏之賢也而陳氏之與余往還而相知者其從弟仲完今爲左春坊左贊善淳厚端慤爲侍近二十年敬愼如一日其從子全進士及第今爲翰林侍講溫恭愼宻退然自持其子登歷丞三邑今爲中書舎人好古博雅而樂善疾惡不肯茍有阿狥其篆法獨步於今陳氏固多賢哉而亦皆伯康之所成也如繼今其族之人因其所著譜以究夫世徳之源因其所示訓以勉於自立之道將陳氏之賢彬彬而出者奚啻於是歟此作譜者之所望遂爲書其簡首以俟

荷山劉氏族譜後序

夫世家大族其聲明文物之盛歷時變故而子孫孫子卒能繼繼愈引弗替𨿽本於忠厚之澤亦繇譜牒之著有以唘之矣彼其見先世積徳累仁蜚華騰茂赫赫炳耀乎前而顧已有未能焉者必將惕然思起而繼之以不辱於後此爲人子孫茍有志乎善者所同情焉然則譜牒之作豈小補云哉吾邑東南十里曰荷山劉氏爲望於玆若干世矣自利賔幼孤隨其母適曽遂冒曽姓自是荷山之人亦以曽爲望利賔六世至仁可及見先世譜牒究知其源本乃復其祖之姓夫子孫之於祖父凡有一言一行之懿猶謹謹率循不敢倍焉矧於劉氏之大者乎劉氏之子孫可以謂賢矣仁可生以智以智生伯昻實先伯祖淸江主簿之壻士奇之從姑夫也嘗問知其家自仁可以下皆有厚徳能庇其鄕人伯昻又英爽傑特博達前古負有爲之才當元季冦盜充斥民生墊溺屹然保障其一鄕獨如平時然卒不獲一見試於時坎坷終其身鬱鬱以歿而至今鄕人生長子孫猶相戒曰無忘劉君其得於人如此然則劉氏子孫之賢豈獨知復其姓而已此譜重修於以智父子先主簿公及鄕先生前吏部尙書劉公崧廣平劉公云章序之詳矣今伯昻之子子敞寶之不異拱璧又重繕冩成帙蓋將以昭先徳啟後裔於無窮也間使其子公確來京師屬予識一言子敞予表兄也不敢以辭故爲探本而書之使劉氏之後世觀於此者亦思繼繼不辱於無窮云

西昌尹氏族譜序

西昌尹氏故儒家自宋眞宗朝有諱絳者登景徳二年李迪榜進士官至衡州通判世有詩書蓋衡州生河南節判儀節判曽孫國子學錄茂之學錄四子伯叔季皆儒學官仲爲慶元路同知又二世至徳可蓋尹氏之族至是而衰獨徳可有三子務本務尙務厚皆教授於鄕務厚自泰和縣學訓導陞上海縣學教諭致仕務本生傳道傳道四子務尙初無子務厚二子復道自道而自道爲務尙後今復道及傳道之子哲鐸皆以會試副榜爲學官自道以國子生爲澂江府同知尹氏詩書之傳可謂世克承之矣吾與尹氏居同邑𨿽不及識務本然其與臨淄知縣歐陽日新徳安府同知羅子理兩先生厚善如古所稱金蘭契者此其人豈茍然防務尙溫靖忠實務厚重倫理磊落軒豁其爲義卓卓防見余所著蔗境翁傳而傳道復道自道及哲皆篤實謹行稱其家皆予所識而知之者也世之號爲士者以詩書焉耳而往往求其行不稱於士如尹氏可謂稱矣尹氏故有譜斷自衡州以下至傳道之曽孫十有三世蓋考其世徳將其子孫及詩書之傳繼今冝益盛矣而其行亦將與之稱庶幾乎可也因復道兄弟求序此譜故以其所自而望於其後者書諸簡首

南徑胡氏族譜序

譜牒之作所以親宗族也世道泰民俗厚則譜牒盛行比年士大夫家率有譜足以爲世道人心喜而孝子慈孫不失其良心者傳信傳疑不肯毫末損益如崛起驟出者欲與故家世族爲頡頏往往攀賢援貴以自矜大而舛謬錯亂不自知者君子不能不爲之興慨也蓋觀於吾邑南徑胡氏之譜有以知其出於孝子慈孫之良心而君子必在所取也其譜質而有倫詳而不泛信而不援其先家廬陵之永陽宋乾道乙酉始分居南徑於今二百七十年凡十世其名字行號生卒葬娶多有錄而不遺非歷世相承皆有敬愛之心其能然歟譜胡氏之良如騏所輯如騏以才舉今爲任丘知縣考績來京師出譜求序嗟乎譜牒者仁人之用心也士行仁始於家而後及鄕邦及天下者皆自家而推也如騏此譜固行仁之所先歟胡氏自居南徑以來𨿽間有仕者而始顯於如騏其仁所及未可量也吾聞如騏家食時嘗作義塾以教其族及鄕人之子弟又作廣愛亭於衢路之側以息行旅能仁其鄕如此今有仁民社稷之寄誠能推是心而不已焉所及何可量哉何可量哉又因序譜而致勉焉

蕭氏族譜序

同邑蕭建平自少志於學方冠詿誤謫戍萬里東海外十有四年始得以弱疾罷歸歸則乃父吾幼翁捐館已七年及其母皆尙殯淺土建平防防一身所資貧薄而不忍其親如不可一朝居者辛勤爲塋兆不數月二防皆葬鄕人稱之爲難建平又惟髙曽之上忘其世次宗人老長又皆凋謝不可考問而同姓所僅存者皆逺而疏疏而離可慨也乃據所知斷自髙祖以下作譜圖以系其宗族求爲敍之蕭氏其先居西昌邑南半舎許髙富裏世畜厚貲相傳襲爲善人逮志可始來贅邑劉氏長子孫遂家邑城西則建平之祖也今譜起善卿又志可之祖余聞志可之父眀叔捐貲鑿渠導水於其鄕漑田若干頃名黃連陂至於今渠上之田無夏幹之憂者人猶稱蕭氏蕭氏云若吾幼翁言如不出口身如不勝衣不矯不抗恂恂焉持其言行則余所見而知之也孔子所稱積善之家若蕭氏數世庶幾近之哉而卽是圖觀之其子若孫今散處落落然如晨星霜木夫世有善行者其後冝振天於蕭氏未必若是而已也況又有存心之厚如建平者吾庶幾猶及見之哉遂爲之序

玉山李氏重修族譜序

族譜之作所以眀世次別疏戚著其所自出而表先烈啟後昆之意亦具乎其中故凡世臣巨室之家皆有譜而譜非有良子孫則莫能舉而修之也廬陵玉山李原珪系出唐西平忠武王晟晟子憲爲江西觀察家於袁若干世由徙玉山又若干世族姓之繁愈逺而愈盛原珪恐其世次疏戚將混而弗辧且昧其所自出之光大而不知圖繼也間因舊譜重修之將以貽其後之人介安府紀善劉貫惟求序之餘聞有勲徳於世者其後必大夫心存乎國家功施於社稷宏拯斯民載安天下此勲徳之盛也西平載造唐家史稱𨿽三王之佐無進其能可謂仁義之將又以謂是冝有後者史氏固本諸勲徳然不過見晟之數子克似其勞非有見其歷數百年後嗣之繁又有若原珪輩者能圖不泯其前人聲光如今也此豈獨西平之基哉亦其後之人世有培之者歟不然奚若是之逺且盛也夫有髙眀祖考鏗鍧燀赫乎其前而爲之子若孫不能敬身以圖繼承於後則不足爲賢矣蓋賢子孫者其祖考𨿽無鏗鍧燀赫猶俛俛圖修於身以求大之況有之又光大若西平者其冝繼繩以圖不辱爲何如哉此原珪作譜之意之所望也故爲之序

南雄楊氏族譜序

南雄楊氏譜者楊氏之孫有文念其先世徙處不常懼逺而失其源本而作也其先出唐之長安靖恭坊自祭酒膳從僖宗幸蜀遂家眉州而代有顯仕九世至宋昭慶節度使逵二子伯知章知吉州後追封鄂國公鄂國子端仲追封申國公申國三子孟棟事理宗官至太保參知政事退居臺州季履之官至淮西安撫安撫子公畿寶祐丙辰進士仕元爲南安路總管遂家廬陵總管二子仲壯行累官至衡州路判官致仕判官二子伯昌文仲彬文昌文撫州路崇仁縣尉二子仲肇慶路知事卒葬南雄之保昌三子孟仲禮洪武初舉授南雄常平倉大使遂家南雄二子仲廣有文之父也楊自靖恭徙眉又十二世徙臺十三世徙廬陵十三世以來仕者多在南安廬陵臨川數郡而居處葬娶實多在廬陵有文此譜始於眉詳於廬陵蓋木本水源之意並州故鄕之思靡不具之以士奇之先同出靖恭屬爲之序余嘗見虞文靖公所作衡州判官墓志述其家世事行特詳而形諸感慨特深蓋楊文靖外家知之深故言之詳也今斯譜與文靖所述合而譜中所名多祉有學有文又知其本之於銘也嗚呼靖恭啟自漢太尉史稱太尉累葉載徳是以其後子孫散之四方者往往皆至通顯固源於太尉淸白之遺亦必仁義之施代有繼承用克致之矣今南雄之顯自有文始有文以才舉授揚州府通判闓敏果達敬於奉公厚於恵下吏憚而民愛蓋所至未可量也惟善繼尙在其後之人是爲序

傅氏族譜序

江陵之石首傅氏其初出臨江新諭元季有諱三俊者其仲子鼎孫爲石首縣儒學教諭迎就養阻兵亂不能歸遂畱家焉至鼎孫之仲子諱汝霖惇水木本源之念恆欲一造新諭以究知其先世而訪其族之人而卒牽於事不克行旣寢疾顧其家人言術者謂我今年當死卽死無他遺恨獨恨不遂一造渝上以快吾平生其能死瞑目已乎幸記憶吾父嘗語我曽祖以來萬分之一今且死如又不言將無知之者矣悉以語其諸子而命其冢子啟良曰汝謹志之汝兄弟異時庶幾成吾志也啟良謹志之而其弟啟讓遂錄以爲傅氏譜譜始於宋侍郎堂而著其詳則自宣義郎光後光後之子節入元舉鄕貢官至宣州路錄事三俊之考也三俊三子鼎孫其仲也自三俊居石首至啟良兄弟四世矣而非汝霖惓惓重祖敬宗之心臨沒而猶未已其後之人𨿽賢有不能眀其所自出矣嗚呼爲人子若孫孰不欲長守先人桑梓不去其鄕裏而與宗族相聚相保以篤其親親之恩而世世不絕也不幸而離析轉徙兵戈相仍南北間阻仁人孝子其於情何如哉重不幸而暌隔迷忘其身旣沒其子孫欲考求所自有不可得而抱無窮之悲矣是以仁人孝子必致謹於斯也汝霖傅氏之仁人孝子歟新諭於廬陵接壤蓋吾聞傅氏之族有存焉者爲啟良兄弟能造而訪焉展敬丘壠退而合其族之人明其昭穆惇敍親好以終先人之志且使渝上之宗知在江陵者於吾同一本而未逺也不又仁且孝乎啟讓由進士今爲河南按察僉事風紀肅然傅氏之賢子孫也間來京師出此譜求序余聞譜之所由作矣爲次第書之簡端

東裏續集卷十二

欽定四庫全書

東裏續集卷十三

明楊士奇撰序

泰和楊氏族譜序

楊氏出姬姓晉武公子伯僑四世孫叔向食采於楊生食我以邑爲氏食我之後居華陰在戰國時曰章生秦卿欵欵生石從沛公徵伐爲太史生赤泉嚴侯喜喜七世至太尉震震第五子城門校尉中書侍郎奉奉八世孫結仕慕容氏爲中山相結三世至恩恩七世至寜寜生虞卿虞卿生堪堪生承休唐天祐初以刑部員外郎使吳越楊行宻亂不得歸遂家錢唐承休生巖巖生鬱鬱生蟫歸宋太宗更其名覃宋史有傳覃生文友文友生輅來居廬陵郡中則廬陵楊氏始祖也廬陵府君二子銳徙吉水楊家莊鋋徙吉水湴塘銳之孫延安又徙上徑延安孫允素始徙泰和則泰和楊氏始祖也泰和楊氏族故有譜刻石置縣西延眞觀元季觀燬於兵石壊刻本亡逸士奇求之廿餘年不得近得族父與芳翁寄示所修譜圖一帙其間傳系失於接續者亦多矣竊懼其益久而益廢也乃本譜圖所載準歐陽氏五世以下別自爲世之法而統錄之其傳系失於接續者皆仍舊位置而詳注於下方庶幾延眞刻本有出可以防補名曰泰和楊氏族譜於戱卽譜而觀繇廬陵府君迄今凡廿有三世繇允素府君始遷太和以來十有八世矣積徳累仁彌久彌厚所以後嗣之盛他族鮮儷而逾逺逾疎加有富貴賤貧之殊於是胥目爲塗人有可慨者矣蘇文公有言其初本一人之身也而至於塗人可慨此譜之所以作也楊氏子孫觀於斯者尙世世致敬一本之意勿忘

潘氏世譜序

仙居潘叔政以其所作潘氏世譜求余敍譜有其鄕先生王原采敍之矣推其世家之實及作譜者用心之誠備矣又嘆後來流俗之獘而援古以示訓者至矣余何言叔政發身儒術歷佐數郡能持身愛民爲國家議建水利有成績亦嘗倅吾郡所歷民皆恱之譽之餘安得不爲一言吾嘗謂世譜者所以仁其家也士君子少而學也其志固望上以事君下以及民然能仁於家而後能仁於國仁於天下能孝其親而後能敬君能惇於族而後能恵民蓋道修於身舉而措之必自內以達外也叔政之仁其外者旣有聞於搢紳間斯其仁於家者可見作譜乃其一端也吾觀後世作譜無援引矜誕之獘者鮮矣潘氏其族故甚蕃其先嘗連姻宋宗室蓋仙居碩宗也今所錄惟傳其可信者簡而眀質而有據叔政其可敬也夫吾聞叔政嘗學於原采先生先生官至翰林修撰學醇行正子道臣道師道終其身無一毫之茍魯無君子斯焉取斯叔政非有所自歟余素交先生相知爲深審理之除實其所薦今不作四十年而無主祀者矣讀所敍潘氏譜懷舊淒愴蓋不能已於情也因並及之

吳氏世譜序

余嘗閱宋史見龍圖直學士仙居吳公芾凡所立身事君治民一由君子之道而以剛直不容於時心向慕之又閱朱文公所爲公神道之碑視史加詳於是慕之加切焉蓋君子之仕也皆欲推其所學施諸致君澤民然而得遂所志者何其少也後之人得其行事而向慕之不已焉則亦好賢尙徳之心無古今之間至若慕之又思見其子孫則君子之感於人者深矣吾邂逅仙居士人未嘗不及吳氏之後世獨嘗見王靜學先生言龍圖之子孫宗族詩書世澤故未衰也可爲仁者有後矣比年識龍圖之子孫太學生同志溫溫然持其言行甚謹蓋已重其昆岡之產也旣擢陜西都指揮司斷事尢聞其敬愼職務蓋加重之三載考績京師復見焉始得見其宗譜蓋其先居處之遂昌唐中宗朝諱進公者舉進士官至刺史刺史十世孫諱全智仕梁至銀靑光祿大夫撿校國子祭酒兼侍禦史光化中避地仙居遂家焉其子孫愈逺而愈盛祭酒之九世孫登進士第者三人曰詠曰謙其一龍圖也詠之子驤謙之子浚龍圖之子津又相繼舉進士自是文獻益有續而吳氏爲望於仙居豈一朝夕之故也族故有譜至岐又續之凡名諱字行生卒葬娶詳其所知闕其所不知粲然有條而不紊名曰世譜所得歷代封贈誥勑及碑志行述之文別輯爲卷名曰世錄附譜之後凡此非有賢子孫莫之能爲也嗟乎吳氏之肇於前有其人矣將無紹之於後者乎紹之之道亦曰殖學樹徳焉耳傳不云乎必復其始蓋吾於吳氏之賢子孫望遂書以復同志爲世譜序

李氏族譜序

樂安之下墟裏李氏其先自眞州徙蓋唐僖宗廣明中撫人袁劍宗爲亂眞州李慧奉命討平之以功授宣武節度使下墟人懷其徳作祠祀之宣武二子皆顯官伯曰仁爲司空仲曰恕爲團練使恕家下墟其子孫歷逺益盛服逢掖業詩書者蓋彬彬矣在宋有舉鄕貢中江西第一者元有明經仕至集賢院都事者其族故有譜昉於徳源所錄旣壊扵兵亂之際徳明因其舊而重錄之其後罕章繼錄之今汝文及其從子泉又繼錄之徳明所錄鄕先生何伯善嘗爲之序罕章所錄祝永貞序之今之所錄者泉以求余序觀其譜自宣武至泉十有八世其本源支派至於名字行官生卒娶所當尊當親當敬念不忘者一覽可以畢得世守而用之可以篤於仁厚之行也蓋宗法廢而族譜行庶幾猶有古人仁厚之意夫仁厚用於家則可以善其家用於鄕則可以善其鄕推而用之可以兼善譜固世道之所重也而非有良子孫不能爲之李氏之子若孫累累繼爲之不已固皆良也泉永樂乙未進士擢官行人惇實謙恭其又良者歟故爲之序

丰城李氏族譜序

天下之治本於親親故先王之世特重宗法後世宗法廢士君子篤意於譜牒蓋亦先王之遺法而惇本之道也譜牒明然後源本不昧疏戚不紊而孝友慈睦出於仁愛之良心者自不容於已矣仁愛施於家推而及於民又推而廣之天下之治所由以興譜牒非有闗於人心世道者歟兵科給事中丰城李實作李氏族譜其鄕先生國子祭酒胡公旣爲序之又以求余序余受而閱之曰嗟乎何其盛也其先出唐宋王成器成器子梁王鈞南徙信州又二世徙徽之黃墩又三世至金紫光祿大夫都督淮南荊湖四川節度使匡祿又徙饒之玉溪又十四世至欽始徙丰城之提陂今傳於實五世矣溯其先聲光震耀赫赫如此豈非盛哉夫天下林林之族其先孰無聲光震耀赫赫於世者或其後子孫碌碌不能有立以遂泯其前人之盛者亦有之矣故爲子孫而能卓然立其身以白其前人之盛於不泯庶幾爲賢實以明經舉進士擢官近侍恂恂謙謹蓋克自立也宜此譜之有作而李氏之先之盛不泯於後乎亦本其仁愛之心有諸中乎仁愛施於家如推廣之以爲及人之功其亦孰之能禦也實方向用於時故爲書此而並致期待之意云

余氏族譜序

翰林庶吉士余學防持其父斯延先生所作余氏族譜示余求序之予家與余氏相好非一世先曽祖待制公與友梅先生交甞爲序所著經史時務防求伯父吏部公又交斯延先生其季子學奭吏部公壻也則學防之求予敢忘世好而不勉乎況族譜之作以明源本教孝弟予不有以相成之不可也按譜余氏自宋襄公靖知吉州其仲子西融州通判仲忠娶泰和陳氏來居邑之萬嵗巷西融生南昌令仁南昌篤於行義甞爲家訓曰讀書起家之本循理保家之本勤儉治家之本和順齊家之本至今鄕人取以爲法南昌生孝感主簿可大可大通五經起家進士在孝感有善政民作祠祀之孝感生袁州學正天祥甞試於郡第一生五子人英始徙千秋鄕之株木裏益大其家人英生五子珪領鄕舉爲九江儒學提舉九江之孫贑州路學教授希武卽友梅先生亦通五經友梅三子存道尢博學下至天文地理歷數醫卜之書無不精究存道生昌齡卽斯延先生時安成劉云章先生從虞文靖公得性命之學先生往從劉先生而受焉修徳厲行嘗一徴詣京師以疾辭退以所學教其鄕之人與其二子二子亦卓然有成學防以書經登永樂二年進士第與翰林修撰曽棨二十八人者同受上命進學於禁中爲天下之所歆羨屬望於戱余氏自襄公以宋名臣至今凡若干世其詩書福澤何其不替益隆如此也豈非有念其祖之徳思嗣之者代不乏人而克臻是乎如使繼今益有其祖徳思嗣之不懈則余氏之福澤豈有涯哉余氏子孫尙世念之

丰城槎溪王氏譜序

丰城槎溪王氏譜者王氏之賢曰逸勤者近所續也逸勤之子鄕貢士安奉父命介其婣家翰林侍讀孫曰恭求予序余受而閱之王氏系出宋翰林學士元之曽孫禦史中丞闗始居丰城之槎溪自是世有令人自闗至逸勤凡十五世傳續之盛益庶且富詩禮不乏亦其先源本有自封培益厚之所致歟盍觀諸木根柢旣植生意旣達而其後雨露之養以時斧斤之戕不至則其本益固其茂益奮豈有窮哉夫仁義忠信所以培之養之也驕奢凶悖所以戕之也凡古聖賢君子其後之不振或遂至僨絕者要之後之人無以培之養之或自肆其戕伐也王氏自中丞以來歷數百年不絕益盛豈非培養世有其道歟其先之譜有宋狀元薛坡姚公信國文公元學士承防程文憲公國朝文淵閣大學士朱公助教聶公序之所以稱述之而期願之於孝友親睦者悉矣余尙奚言𨿽然詩不云乎昭玆來許繩其祖武槎溪本諸中丞中丞事無所於考然中丞本諸學士史稱其醇文奧學爲世宗仰其骨鯁謇諤之節蔚爲名臣夫奮烈於前者盛矣後世必有能力學篤志挺然特起以續前人之休光顧不偉哉庸書其譜端以俟

石岡蕭氏族譜序

吾邑之石岡裏蕭自誠先生寓書及蕭氏族譜來北京求予序譜舊有鄕先生劉子髙序之矣自誠先生續有增益故又屬序於余余與其子省身有斯文之契不可辭蕭氏系出齊宗室子云其後居臨江玉峽至宋有諱遜者始自玉峽徙泰和之石岡今譜以玉峽之世冠於前而斷自遜以下爲石岡之譜石岡蕭氏故泰和之望也自遜以下襲儒業居厚貲至登仕郎思亷之子保孫爲諸王府掌計從文丞相舉義圖興復事敗覆其家嗚呼國家平時養士以爲重宋之亡忠義之士多矣蓋文丞相第一人當是時寵祿隆盛於丞相豈可以數計而危急之際往往委去不顧甚者畔國以謀已若區區一掌計非有髙爵重祿也而不忍坐視其國之亡毅然殫心盡力以從事焉𨿽家覆幾死而不悔此其忠義气防卓卓豈可以成敗論之哉𨿽蕭氏自此而益衰而文學材行傑然自豪者代未嘗無人余讀劉先生之文則必爲之反覆低徊嘆息以悲其累世之不遇而想見其人焉而至於今其子孫勉於士行次者治耕稼不失爲惇朴之氓非其先世之流風餘韻久而未泯歟自誠先生淳篤樂義𨿽老教授不倦省身眀經擢第自翰林庶吉士再陞刑部郎中今爲河南右布政使溫雅亷重有賢名於時劉先生所望達其混混者蓋在於此天固久而後定乎夫天之於福善𨿽久且逺不爽也則世之蚩蚩務以仇善類者卒能違天也哉余又有感夫劉先生裏舎兒之言故於序斯譜也而爲之畢其說

瑞安楊氏譜序

福建布政司左防政瑞安楊公景衡年七十致事將歸以餘同宗也出其世譜求序之譜斷自宋司馬始居閩長溪之防村自司馬而下世以文學致祿位淳熈中宗旦知瑞安縣其弟士芳從學陳君舉先生遂家瑞安士芳子斯泰爲太學生再上書論賈似道誤國不報防政髙祖也蓋司馬以降其祿位莫盛於防政云楊氏自晉太傅叔向之曽孫秦上卿欵生漢赤泉侯喜赤泉曽孫丞相敞丞相曽孫太尉震至是極盛矣太尉至唐靖恭坊蓋又一盛而自秦卿始著譜至太尉以下特詳宋無爲子序楊氏譜云太尉之後別有東垣宜陽房榮陽房蜀中院靖恭之後別有淮南院蜀院閩院丹陽房而唐書所列太尉之後派別尢眾於此見太尉盛徳流慶之厚且逺而皆因譜有以見之歐陽文忠公所謂楊氏漢唐常出顯人故系譜次序自太尉至今不絕者也太尉以上別出之譜無傳近世掲文安公作吾家忠節祠碑謂天下之楊皆祖太尉此蓋據有譜者言之不然赤泉至太尉八世其間支庶豈皆無子孫傳續於後無爲子亦謂赤泉之孫別有新昌院是固嘗有支矣但旣無譜則不復知譜所以不可闕也士奇嘗續本宗譜徧求各派譜防之獨見蜀譜蓋與吾宗皆出靖恭其所著本源悉同別譜𨿽未見計有存者亦當不異也防政此譜初祖書宋司馬當是唐司馬譜中所引靈峯寺碑載咸通九年楊仲和施田事仲和司馬之子也又載司馬四世孫諄景徳元年施田事碑所載當得實咸通唐懿宗景徳宋眞宗所紀年也則司馬誤爲宋無疑譜不著閩之所自徙豈其先失於紀錄或有錄而世逺遺逸耶抑所重者近而親其逺而疎者遂略耶作譜之道明其本詳其親存其信闕其疑歐蘇所爲可法者蓋如此今少傅建安楊公序此譜謂其初同自闗西徙閩然少傅舊譜已逸士奇嘗見其所列上世皆書行與防政譜所書正相類合其先推之意其無爲子所謂閩院者歟蓋未可知閩僻在一隅世鮮兵旤故家文獻尙有可考防政𨿽老未衰又日就優閒而甌閩相距如東西家誠有志斯事尙可以成之他日幸復邂逅並出所藏得以考其異而合其同亦遲暮之一快也防政勉之

鄒氏譜序

譜牒君子以仁其族之器也本乎孝弟之心焉蓋君子無往不用其仁而行之必自家始此譜牒所繇作也兵部武庫郎中新淦鄒孟爵之譜鄒氏也其能仁夫族也歟鄒氏先居撫州之艷坪在宋有官至銀靑光祿大夫者其後有贅新淦潤陂遂爲新淦人贅潤陂者生二子其仲曰少四府君又徙淦之晉溪自是其後益盛而少四之五世孫曰義叔三子仲子立文又徙韓溪孟爵之父也孟爵所著譜及圖凡三自少四至孟爵之孫爲新淦譜蓋重其所出且以眀源流也自髙祖至其孫以下爲五服圖又自其父以下爲韓溪譜則厚其所親且以辧等殺也何其用意之周歟古之爲譜非一法而各有攸當鄒氏斯譜創自孟爵要之事當人心不必盡出古法孟爵亦孝弟之心有不能已者歟可謂能仁其族哉君子仁於家必推之上以忠君下以澤民孟爵仕於朝有年其位所進蓋未可量也間求序此譜因推廣而告之孟爵朂哉

嚴氏家譜序

泰和有故家曰嚴氏其先出馮翊唐末諱實者爲江淮轉運判官居廣陵子可求事楊行宻可求子續事江南李氏又徙金陵續之孫令鈞始徙泰和令鈞曽孫震宋慶曆二年進士常州推官震一名宣三子孟執矩不仕仲執中新建縣丞季執衡臨安府同知自是子孫始眾文獻益盛矣三執之後其歷世文學節行皆有聞人鉅公爲之紀述執矩之後有季模有山臞有吾廬見湏溪先生劉辰翁及劉尙書崧之文執中之後有迪功郎皥有鄕貢進士萬全萬全胡忠簡之壻見忠簡文集執衡之後有致堯有可久有祕書校勘肅有髙安縣尹用父見周文忠楊文節吳文正掲文安之文此其文獻之盛也嚴氏在宋元時宗族之盛貲產之阜丰居第臺榭之宏壯奕奕焉赫赫焉而服詩禮惇忠厚率有君子長者之風今未百年向之奕奕赫赫者不復見而詩書忠厚之習猶有存者蓋世所恃以亢其宗者在此不在彼也嚴氏故譜更世變而亡執矩之後昭逺教諭圭執衡之後子瓊嘗同錄所出二派爲譜而執中之後元晏執衡之後士臧又各爲家譜述其本派親其所親人人同情然必有合三執之後而爲全譜庶幾克廣同源一本之仁圭子瓊譜成以求正於余元晏譜余嘗爲之序士臧譜又以求余序士臧祕書六世孫洪武中國子學正從禮之孫也今嚴氏惟學正之後謹操履不去儒業而嚴楊世婚姻予安得不推夫仁之廣者以望其後之人哉是爲序

丰城史氏譜序

史氏所自出非一族皆古太史之後如史佚史興史蘇皆以官爲氏近世史氏之有聞者虞文靖公言二百年間眉山四明眞定三族而已予仕於朝三十餘年眉山之後無所遇四明之仕於京師者間一二遇之最後識安安字志靜惇行誼好學不懈相與最厚其先出眞定也求其宗族譜牒之詳蓋不能無盛衰之感焉元中書左丞相太師鎭陽王天澤八子長湖廣行省平章政事格平章之後有仕鄧州者子孫遂畱家焉一再傳至河南行省都事憲中生戶部郎中文質我國家奄有天下悉徴元之故臣簡其才者授之職文質得富州吏目富州今丰城也文質後卒於官貧不能歸遂葬焉子伯允因家丰城伯允惓惓於光續先世而卒賫志以沒臨沒顧其二子純安曰必成吾志又嚙安臂申諭之曰汝必毋忘安時尙少貧苦力學後舉進士爲禮部儀制主事陞郎中孳孳訪求眞定及鄧之族與譜十數年不得蓋居鄧者不久冝難得也而眞定之子孫亦寥寥無聞𨿽間存一二而代更運革耆老皆盡旣懵於學問而儕伍農圃以耕鑿爲業惡能知其所自哉嗚呼當元之興史氏一門父子兄弟功徳之建在國家在生民封爵之崇峙冠纓之連續何其盛也及天命去元凡其佐運輔理之家亦隨之俱落如史氏然者又何其衰也安毎與余道及其宗之盛衰及其先君子臨終之言未嘗不泣下霑襟余嘗解之曰盛衰之理恆相因漢名臣之後不有復興於唐者乎唐名臣之後不有復興於宋者乎惟在殖學與徳以迓承之今之才且賢如子有不復興史氏者乎子必勉之安嘗作史氏譜上自鎭陽之曽祖而下至於安之子【闕】居鄧者或一世或二世蓋無所於考而屬余爲序余諾之未及爲而安奉命從贊交阯之師沒於忠余毎思安而悲安沒已十年而余之年今七十有二念譜序之有前諾也遂力疾成之以寓其子使冠諸譜云

楊氏譜序

楊氏譜者吾友翰林修撰楊君仲舉譜其宗者也其先居代州之崞縣累世業儒用眀經擢第迨其子孫以武功顯以忠義奮在宋官至武功大夫貴州刺史永興軍路馬步軍副都總管曰宗閔歷仕五朝名聞西北二邊建炎中金人犯長安守節死累贈太師魏國公諡忠介子震有文武才累官知麟州建寜砦敵眾圍建寜勢張甚城中守卒不滿百人敵誘之降不屈益奮厲竟與其子居中執中並力戰死累贈太師秦國公諡恭毅並載宋史忠義傳秦公四子存者沂中彥中沂後賜名存中與張韓劉嶽同事髙宗朝官至太師追封和王功烈具著國史楊氏之宗於是爲盛彥中官至武義督機自和王防蹕南渡挈家居臨安而葬秦公於湖州之武康創別業於蘇之長洲皆畱子孫居之此譜所錄惟和王督機二派上斷自秦國之曽祖承奉公下至仲舉之子凡十有三世仲舉出督機派距督機八世矣今居於蘇楊氏入國朝顯者昉自仲舉余交仲舉五十年其持身謹行如玉雪官近侍十餘年矣藍田之產必薦於廟堂鄧林之材必收於匠輸忠義之宗有君子焉宜其效用於聖眀之朝也惟其後之人尙力學敬徳用世承勿替可也仲舉間示譜求序敬爲書此

凰岡蕭氏族譜序

吾邑之南一舎外曰凰岡壤地肥沃宜耕稼去城邑旣逺又限大江岡巒澗谷盤廻而幽邃叔季之世兵戈冦盜之禍常不及故其人願慤勤生自足無慕外之意而爲望於鄕者蕭氏也蕭自宋南渡始居於此至今十有一世率業詩書履忠厚𨿽世未嘗有顯者而素與往還及相爲婚媾皆時之顯人吾先世與之有連吾猶及聞諸父兄言元末兵亂之際舉室出避依蕭氏其家尊卑內外其行慈孝恭儉其所務詩書禮法其敬愛賔客如子弟之於父兄而賔客之寓於蕭氏者安之如家焉夫世之所謂顯者率視其外焉耳徳行本諸內者也茍無諸內而徒烜赫乎其外君子不貴也蕭氏其可謂有諸內者歟吾生晚不及識其老長而與信立往還爲人儉質和易不事表襮繇邑庠生陞太學出族譜求序之考其譜自詮始鄕先生尹子厚稱詮宋之時舉兵勤王爲軍先鋒後以討防割牛洞叛冦死之人義之立廟祀焉詮有弟四人諲証諫詵而譜惟錄詮之所出其支分派別愈散愈繁非本其先世克修於內而世承不懈何以致此哉修乎內者久未有不徴乎外繼自今蕭氏之徴乎外者不在信立乎亦惟勉乎內以俟焉可也吾旣以復信立又書示其族之人

西昌袁氏家譜序

按袁虞舜之後系出陳郡見唐韓文公袁氏先廟碑自司徒滋少子邯爲吉州刺史畱家西昌遂爲西昌人邯十世至宋宣徳郎倜六子其仲子士表累官至建寜府通判五世至以寜三子其仲子務敏四子十有八孫今其曽元益增而眾袁氏之後盛矣哉西昌以科第名家者十數姓袁氏在宋登第凡七人嘉泰二年曰士安嘉定元年士表十六年槱紹定二年樵及文焴淳祐元年淸伯咸淳七年岄又有中鄕試曰士憲曰灝曰濚曰櫮皆在於宋是時科舉取士以經義詩賦袁氏皆以賦著名其文物又何其盛也而此譜不具載者譜以寜孫曽所錄特著其本派耳吾猶及識以寜時年已八十餘惇徳樂善有仁人長者之風其卒也海桑陳先生銘其墓務敏篤肖其父其卒也蕭子尙先生銘之卽袁氏之上世而觀於今蓋以寜父子有承先裕後之功焉務敏之孫仲愚今自縣學升太學生曽孫和以選鄕貢袁氏文物殆將有繼也然而髙曽之善容有弗繼者歟袁與楊同裏而余於務敏諸子小學時又嘗同門故因仲愚求序此譜也並寓願望之意袁氏之後世懋之哉

況氏族譜序

禮部儀制主事南昌黃鐘伯律其先本況氏其父以實幼孤遭元季之亂裏黃氏鞠之遂因其姓伯律慮其後之人昩於所從出也取其先世之譜重修以傳求余爲序按譜自虞國君之子烈初居水北其後子孫益眾散徙不一蓋烈之十二世曰昌伯徙丰城曲江十九世曰鼎徙西山今其地曰況坊者其族所居也二十七世曰政徙瑞州藥湖曰敏徙奉新虯峯曰敬徙韶州鼎之十八世曰升又徙靖安曰景徙鳳岡今獨韶逺不可知若水北若曲江若西山若藥湖虯峯若靖安鳳岡其子孫皆盛又皆累累有顯人其古所謂碩大之宗者歟非其初積善累仁有以基之又有繼而培之者歟鐘靖安之出也於烈四十有三世於升六世矣此譜著自烈者尊其所本也而自徙靖安以來凡行官生卒葬娶特詳者親其所近也於各派惟著所徙之始者蓋以備參稽作譜之體也蓋譜以眀源委啟孝愛而厚俗化也本於天理而兆於聖人之禮典而非有賢子孫則不知爲之伯律其賢者哉然姓氏先王所以別生分類也後世或不得已而去之而能終復之者子孫之尢賢也伯律此譜蓋復姓之幾矣伯律達於理愼於行而勇於爲善吾故以尢賢者望之是爲況氏重修族譜序

劉氏族譜序

吾友劉仲良作劉氏族譜命其子河南按察僉事咸以來北京屬余序欲以貽示後世按譜其先居金陵五代有諱況者爲栁州判官以道梗畱止泰和遂家焉況以下世逺不可知可知者始於仲良五世祖實夫故祖斷自實夫以下夫錄其所知而闕其不可知者作譜之體也眉山蘇氏出眉州刺史味道而味道以下不可紀故其譜始髙祖至於昆弟之子凡六世而於其髙曽祖考仕娶及卒之月日特詳君子以爲譜之善者也劉氏譜所錄五世以下而於本派諱號仕娶加詳非得於蘇氏之意歟仲良𨿽未必準蘇而作理之在人心固有同然者乎夫譜以眀源本辧戚疏然教孝友勸惇睦導禮義之意蓋並行也故蘇氏記族譜亭惓惓六行之爲戒而仲良所欲貽於後世亦未必不在於此也矧吾鄕名詩書衣冠之世而蹈夫所謂六行皆仲良所目擊而不能防於心者因其鄕以勵其家固仁人君子之心所不能已也吾與劉氏居同裏仲良之父愚村翁及其從父以彰皆恂恂謹言行以彰善言河圖洛書數得先儒之防吾少嘗往質焉而仲良兄弟昔皆同門而學今咸及其弟渙皆舉進士咸僉憲外服渙爲兵科給事中又相與同朝蓋余周旋其祖孫父子之間親見其家尊卑疏戚孝友惇睦不愆於禮義於今不可多得則表之以示法其後者於余爲宜亦於仲良之所欲有助也

鄭氏族譜序

貴州布政司防政鄭景曜以其所修鄭氏族譜介貴州按察僉事郭公緒求序之譜有吾友胡仲器序又有元幹壽道所爲鄭子謙家作司徒廟記壽道子謙皆元延祐乙夘進士與先曽祖有同年之好於余爲序譜固冝抑余在館閣嘗見郡邑所上誌書而饒州誌載鄭司徒事與譜合又載宋賢彭汝礪之詩所以詠嘆司徒當時功徳爵位之盛有景仰不忘之意則爲之序譜固有徴也鄭氏望出滎陽唐永泰中諱選者自滎陽徙徽之祁門黃巢之亂選之孫傳偕其弟魯玫奮布衣舉義旅保障其鄕旣而鄰邑土冦連結爲亂傳盡平之遂並保徽饒二州傳積官至撿校司徒上柱國其沒也人廟祀之於浮梁司徒十三子其有官者十一而六居浮梁浮梁又十一世有諱舜臣者徙池州之建徳舜臣至景曜四世矣此譜紀自選始至舜臣以下則惟記建徳之族蓋特詳其本派云凡今天下宗族之盛者率其上世有大功徳於民始巢冦之盛其鋒所向莫或與之抗大州大邑重爵厚祿者往往望風棄城而去司徒初非有一命一職乃能毅然以斯民爲已憂其功烈之盛𨿽不詳於史傳而能使其民廟而祀之志而顯之後之賢者又歌詠之不忘此豈偶然者哉至於今其後嗣益眾詩書仕宦往往有聞非由上世功徳及人之深者之所遺歟吾於斯譜蓋敬嘆其源本之厚也傳曰公侯子孫必復其始鄭氏必有賢子孫力學畜徳復振於後歟景曜發身進士自監察禦史陞今官有賢名於時固鄭氏之賢子孫乎是爲之序

淸溪楊氏先徳錄序

淸溪在泰和東陽門之北楊氏家其上蓋邑之艮隅也楊自允素府君居泰和至餘十有六世然其析居淸溪者莫究所始余童丱聞之老長云此故書廚楊家相傳叔球府君博記精通一時老儒皆遜之學者有所窒礙遺忘咸往質焉而咸得所欲故鄕邑號之遂並號其家實郡伯府君之父待制府君大父也則知居淸溪者約今二百餘年矣楊世有文獻爲鄕邑之望更元季數十年兵戈冦敓之旤糜壊之極凡名家鉅宗傾圯消滅皆不能存什一於千百於是時楊氏故老已盡而家之斷簡殘帙悉無一存𨿽鄕之遺老時能道其先徳於人然文字之所紀者無傳焉余幼孤幸內承先夫人之訓外承二三世父及外家耆耄之教稍長歷咨徧求初得陳心吾先生所著墓銘次得先公著家傳又次得劉尙書墓表墓銘二文最後得歐陽楚公墓碑手筆於贑農家瀕毀之際眞若有神物防之者又後得史傳遂稡爲捲而益以先父兄事狀墓志碑傳並先夫人慈訓錄皆在焉名曰淸溪楊氏先徳錄首冠以譜譜必自始祖者重所本也今淸溪之出多已他徙而悉錄之者詳所親也淸溪楊氏二百年來仕者防具於此其處者或勤詩書之業或躬稼穡之事𨿽不盡錄蓋皆循理秉義不忮不求恬澹自足要之其所傳續者有自矣禮先祖有善而弗知不眀知而弗傳不仁是以敬輯此編用遺後之人使祗承於永逺

宏岡袁氏家譜後序

洪武二十六年秋吾邑袁君本謙受命爲漢陽河泊官與余邂逅武昌以先君子嘗教授其家也特厚余示余所作宏岡袁氏家譜曰先世本唐吉州刺史邯家西昌今城西袁家巷是故居之處迨宋一徙居萬安襪唐一徙邑東中埠一來居宏岡宏岡始祖曰諤諤至誠伯則本謙髙祖也本謙生嵗余而孤又嵗余而防其母獨賴祖母教育底於成立然使盡知上世所從來與其一姓尊卑親疎則賴族之譜牒存焉譜誠不可以闕也故余今又取自髙祖以下至余之子凡六世別爲家譜以貽後之人俾咸知夫尊尊親親之義焉余曰君孝弟人矣孝弟蓋百行之首萬福之基也而君重之矣君且益前光大豈止一官河泊而已行庶幾見之也又十年餘在禁林本謙亦盈三考上京師書最授雲南臨安府巡檢賜九品服從陟典也且行告別曰惟子不忘先好用是輙布其腹心惟家譜昔嘗與子言之於武昌今余且六十矣行卽萬里去胥晤何期子可無一言敍吾作譜之故以慰吾逺去之意以示勸袁氏後之人哉則又復之曰自古人宗法廢天下之人其子孫日繁盛則不辧於尊卑親疎不辧於尊卑親疎則日流於不孝弟而不自知也於是乎譜牒興矣然世道益降人率假譜牒以爲門閥之光甚者巧僞百滋其意豈皆在尊尊而親親也本謙孝弟人也君之心誠切乎尊尊而親親又必推以教其後之人其用心如此且將益前光大尙豈止一官巡檢而已君𨿽老行庶幾見之也卽此譜可以知君矣而君之子克俊克讓皆恂恂惇禮好學蘇老泉有言觀吾之譜則孝弟之心可以油然而生斯又在袁氏之後人也孝弟蓋信乎百行之首而萬福之基也袁氏之子孫尙益引之毋替余又以告袁氏之來者

甄氏家譜序

古者宗法行人皆尊其祖敬其宗而俗化以厚後世宗法廢人猶有不忘其尊祖敬宗之心不淪於薄俗者則賴譜牒之行也故譜牒可以系人心惇化本而仁人君子必致謹於斯焉然更世多故遷徙不常傳歷旣逺統系之不眀代序之不知亦理勢之所有惟仁人君子則著所可知而缺其所不可知又謹之至也數百年來士大夫著譜可範世者廬陵之歐陽氏眉山之蘇氏歐陽譜凡二十世祖而缺其中七世蘇氏自髙祖以上失其傳譜錄始於髙祖以下此皆著其所可知而缺其所不可知其心固以爲一家之中其事孰有重於尊祖而敬宗者其可以不謹乎故曰仁人君子之心也豈如薄俗誇大喜髙而冒昧無實者之所爲乎太僕少卿甄徳輝作甄氏家譜斷自其祖至其孫凡五世曽祖而上蓋不可知所可知者其祖考而下而凡祖考生卒葬娶皆詳焉其所致謹非有合於仁人君子之心歟蓋甄始居眞定之獲鹿徳輝之祖五處士因元季之亂徙河間之慶雲旣沒而葬焉一子成遂家慶雲成有篤實之行益大其家三子徳剛徳輝徳源徳輝以春秋中洪武庚午鄕舉初授汝寜府同知又攺襄陽湖州二府遂陞南京太僕少卿其爲政果毅公敏有聞縉紳間夫其能致謹於其家之所重宜其推而施諸外無往不達也因刑部主事徐孔章求序此譜輙爲書卷端

丰城荷塘袁氏族譜序

丰城多前輩君子吾少而學也蓋景仰焉仕於朝四十年丰城之仕京師者又多才且良不忝其鄕之前聞人吾皆得與之遊最後得監察禦史袁海秉常其爲人亷正和厚其處物寛裕眀信起家科目自學官爲禦史恭愼平恕務持大體魯多君子蓋吾於丰城亦云秉常旣陞太原知府將行以其兄秉彞所作袁氏譜屬吾甥康榮求序按袁出嬀姓舜之後陳胡公之裔伯爰孫轅濤塗以王父字爲氏後或作爰作轅實一本也又後去車作袁漢以來代有顯者丰城之袁始居豫章西山之蓼洲至處士徳由蓼洲徙丰城之搜湖其後又徙荷塘此譜專錄荷塘之族質而眀簡而備固作者之賢也夫譜以考源流明本支辧疏戚以啟孝敬親睦之行蓋家之重器也必有賢者而後能作之不賢者之爲譜假托謬援前之崇重華顯者爲其所自出而不知亂其宗陷於不孝卒爲世所譏誚也袁氏斯譜吾故曰作者之賢也所錄自袁二府君以下至今十有二世子孫益衍而益繁又有如秉常之光榮特達於聖明之世非其先務善施仁積累之厚有以致之乎繼自今袁氏子若孫覽斯譜者尙究之吾之所從出與吾之所同出以勉盡夫孝敬親睦之道且力學務徳以圖益光其先如秉常今日而又加盛者庶幾不負作譜仁其族之盛心是爲序

東裏續集卷十三

欽定四庫全書

東裏續集卷十四

明楊士奇撰序

讀杜愚得序

李杜正宗大家也太白天才絕出而少陵卓然上繼三百十一篇之後蓋其所存者唐虞三代大臣君子之心而愛君憂國傷時閔物之意往往出於變風變雅者所遭之時然也其學博而識髙才大而思逺雄深閎偉渾涵精詣天機妙用而一由於性情之正所謂詩人以來少陵一人而已世之注杜多矣淺者或陋深者或鑿不足以究杜之心防辭奧義蓋有汨而不白者焉虞文靖公集取其近體百餘篇爲之注蓋得杜之心而長篇短章闗乎世道之大者未徧及也剡單復陽元用志於杜而不足於前注遂以所自得亦爲之注考事究防必歸於當其疑不可通者闕之凡十八卷名讀杜愚得簡直眀白要其得杜之心爲多陽元洪武中爲漢陽湖泊官謀刻以傳未有所遇而卒武昌丁鶴年重其書從其家求得遺稿欲成陽元之志又未有遇前三十餘年餘過武昌鶴年以屬余及張從善余時未暇錄而心恆不忘比與訓導嚴頥語及之頥曰江陰之善慶兄弟淸尙務義喜爲詩嘗刻當時名人所作以傳此其無難者遂求從善所錄本証之不數月頥書來言刻完求序何其成之速也事固各有遇然今之遇如善慶求十一於千百不易得也論者謂杜集詩之大成以其兼備眾體也文靖亦言學杜則無往而不在善慶斯舉非徒不泯陽元之用心其於學杜者有助益焉遂書爲序

杜律虞注序

律詩非古也而盛於後世古詩三百篇皆出乎情而和平防婉可歌可詠以感發人心何有所謂法律哉自屈宋下至漢魏及郭景純陶淵明尙有古詩人之意顏謝以後稍尙新奇古意𨿽衰而詩未變也至沈宋而律詩出號近體於是詩法變矣律詩始盛於開元天寶之際當時如王孟岑韋諸作者猶皆雍容蕭散有餘味可諷詠也若雄深渾厚有行雲流水之勢冠冕佩玉之風流出胸次從容自然而皆由夫性情之正不局於法律亦不越乎法律之外所謂從心所欲不逾矩爲詩之聖者其杜少陵乎厥後作者代出雕鎪鍛鏈力愈勤而格愈卑志愈篤而气愈弱蓋局於法律之累也不然則叫呼叱吒以爲豪皆無復性情之正矣夫觀水者必於海登髙者必於嶽少陵其詩家之海嶽歟百年之前趙子昻虞伯生範徳機諸公皆擅近體亦皆宗於杜伯生嘗自比漢庭老吏謂深於法律也又嘗取杜七言律爲之注釋伯生學廣而才髙味杜之言究杜之心蓋得之深矣觀其題桃樹一篇自前輩以謂不可解而伯生發眀其防了然仁民愛物以及夫感嘆之意非深得於杜乎或疑此編非出於虞蓋謂歐陽原功所撰墓碑不見錄也伯生以道學文章重當世碑之所錄取其大而略其小故錄此未足以見伯生然必伯生能爲此也此篇舊未有刻本江陰朱善繼嘗刻單陽元讀杜愚得其子熊得此編又請於父而刻之吾聞熊有孝行固其克承父志歟

廬陵李伯葵先生詩集序

余童丱侍陳心吾先生入郡城時郡中儒師耆老多在日過從相樂李伯葵先生年最少諸老出伯葵恆獨畱毎出所作詩介陳先生評余時未有知也而見陳先生愛玩稱賞之不厭伯葵出余私請焉陳先生曰眾意凡陋伯葵獨志髙古眾窘局蹐伯葵獨舒徐有餘且其進未可量也余心識之陳先生沒余益壯而不至郡城者二十年獨時時聞往來傳誦伯葵之詩心益慕之又二十年再見於南京相握手月餘先生𨿽蒼顏白顚而矩度雍容言論雅則乃其意恆慨嘆前輩之逺而不能忘焉於是得觀其平生所賦益多嗈乎金石之和也瑲乎佩玉之淸也乎興寄之逺也渾乎古意之猶存也蓋先生學富而志篤意廣而才髙一芥塵俗不得入其靈臺丹府間是以其詩之昌也先生懷仁秉義蹈履以正所居郡城之北安澹適而避榮名𨿽其子貴顯而角巾布袍於於然入則集其子弟及鄕之俊秀談道終日或天淸景和則出偕幽人貞士遨嬉溪山泉石超然自得於埃氛之表也而吉之爲守貳以下欲有所問政者皆之焉以及四方之縉紳名人過吉欲有所致禮者皆之焉嗚呼吉自諸老淪謝惟伯葵先生巋然獨存今又捐館五六年吉之士其能忘先生者哉先生蚤嵗之詩陳先生嘗序之今其子河南左布政使昌祺並集中嵗以後之詩將刻之又屬予序予蚤知敬先生而與昌祺同朝相知三十年昌祺自登髙科歷朝署出長大藩寛厚亷潔卓然名臣固先生之教也序其可辭乎

通鑑綱目集覽正誤序

朱文公因司馬文正資治通鑑作綱目五十九卷大書爲綱分注爲目其書則孔子作春秋之義以正人心植世教有助於治道者也分注旣詳而其言與事或出於深僻有非淺尠所能遽通昔王行卿嘗著集覽以便學者其意善矣然其間不無文選蹲鴟之陋亡友右春坊贊善陳濟伯載爲正其謬誤四百餘事名曰集覽正誤伯載學博識端於此書致力勤而歷年多考據精切殆無餘憾有助於綱目者也其書故藏予家近陪太師英國公在史館間論及綱目書公益深嘆集覽之誤因出伯載所著公閱而是之曰冝廣其傳遂取梓行之嗟乎綱目有闗治道之書也伯載此編誠不可無者太師公勲徳大臣好賢重儒之有素而圖其不泯所存厚矣士君子有志尊主庇民之道而欲稽古以擴充焉者是編豈小補之哉予深嘉之故爲序諸簡首

蠖闇集序

爲學不求諸經爲教不本諸經皆茍焉而已經者聖人之精也不明諸經則不達聖人之道然世未嘗無學者惟善教者難遇也元之世江右經師爲四方所推服五經皆有専門精深明徹講授外各有著書以恵來學當時齊魯秦蜀之士道川陸奔走數千里以來受業者前後相望迨國朝龍興江右老師宿儒往往多在學者有所依歸如南昌包魯伯傅拱辰臨江梁孟敬胡行簡廬陵陳心吾劉云章歐陽師尹蕭自省劉允恭劉伯琛陳村民臨川吳大任何伯善皆巋巍浩博而凡有志經學者所必之焉何先生名淑以詩經名家登至正辛卯進士第授湖廣武岡縣丞會湖湘冦亂不果上時吳伯髙爲江西亷訪使辟先生署從事不就𨿽冦禍延及鄕裏而執經相從者常不絕洪武中以賢良徴繼以太子賔客召皆引疾辭他日特召天下名士九人先生預焉旣至入見固以疾辭歸而從學者益眾朝廷後復遣使卽其家起之時蜀獻王亦遣使奉書幣來聘蓋先生以前月捐館矣使者相顧嘆息而去先生得於經修於躬光明俊偉豈徒以空言示學者哉先生之文鏗然金聲瑩然玉潔發明至理一以啟迪人心扶植世教蓋譬諸布帛菽粟之有資乎民生之實用也余家距先生之鄕數百里童子時伏讀先生程文心切慕之而不能趨拜請教稍長則先生厭世矣毎以自憾嗚呼前輩老成凋謝盡矣而使寡陋小子濫備斯文之任循省愧汗恆用感嘆今年先生之孫寜國府學訓導士彥在京師出其家所刻蠖闇集屬余序之蠖闇先生所自號其退處之居也集中古近體詩二卷賦序記說題防行狀墓表志銘防問六卷嘗見先生所著詩經衍義等書皆已傳世因念國初諸老皆有著作今獨梁何二家所著有傳蓋由其門人及子孫之賢也則余於序斯文安得不益增感嘆而重先生之有後哉

王忠文公文集序

古之爲士者文行皆備而必行爲之本故三代以上文最髙古而無以文名者其所本不系於文也秦漢以來士始有専以文名如或違道畔義君子不道也揚子云劇秦美新是已若斷斷焉發於忠君愛親之誠讀之使人感激奮發希慕之不置𨿽去之千載猶目前然者諸葛武侯之出師李令伯之陳情是已近數百年來士多喜讀韓文公歐陽文忠公蘇文忠公之文要皆本其立朝大節炳炳焉有以振發人心者也我國家龍興之初金華宋公景濓王公子充相繼入翰林持文柄時詔修元史二公皆任總裁巋然一代之望也已而王公以翰林待制奉命招諭雲南之未下者至則以天命人心從違吉凶之道反覆開諭其人初已向服會有倔彊拒命者公奮義死之後十年天兵下雲南王公死事始暴白於中朝然旌褒之澤未及也皇上嗣大統之五年義烏丞劉傑白其忠於朝下諏於眾而信詔贈翰林學士中奉大夫賜諡忠文於是距公之死七十年矣命下之日輿論欣快蓋忠孝人人性分所固有者爲天下者必表章之以正人心善俗化治道所系也其或晦於前而必彰於後者天道顯忠佑善𨿽久逺不爽也傑又輯王公平素之文將刻以傳屬余序公之文蚤有聲於勝國時旣入國朝首見用於朝廷於郊廟宋學士諸公序之詳矣余特錄其死節事以著其文之本也嗚呼王公之死以使命蓋與唐顏魯公同魯公之書傳於後𨿽片楮尺素人得之千金不易矧文者至理要道之所寓乎其傳無疑也公名禕義烏人死年五十有二傑所建白十事采用其九論公死事在焉其亦可爲達於政事者矣

性理羣書補注序

天之生人賦予之均也而人之稟受有不齊上焉者得夫气之粹而理之全此聖人也聖人之徳純乎天次焉者知其均得於賦予而有不能備夫粹且全者於是明之修之不敢違天而必宗於聖人此賢人也自孟子沒聖教不流聖道日晦歷幹余嵗其間知宗聖人者𨿽未嘗乏然其足以眀之修之蓋尠迨濓洛諸君子出然後聖人之所以爲教者晦而復眀學者始了然知正道之所在而有所依據向防濓洛諸子相與眀之修之用示法焉將世之學者日趨於異端無所底止而安知上宗聖人以歸於正哉故欲學聖人者必自濓洛始昔我文公先生嘗輯周程以下諸君子嘉言懿行作伊洛淵源錄後來熊端操又著性理羣書蓋因文公所輯而益以司馬文正及文公先生之言行熊剛大從而爲之句釋無非以導學者於正也比年吾友吳君敏徳又爲性理羣書補注而於端操所輯間有損益於剛大所釋頗見更定各有攸當焉而於義理之原講學之方大要具矣夫聖賢之言一理也古今之人一心也學者於是編成因前古以求諸吾心稽往行以務諸吾身篤信而允蹈積累深而涵養熟𨿽由此而溯濓洛望洙泗未有不可馴致者敏徳之所望於學者逺且大哉敏徳學端而識眀志篤而行莊所著非止是編要皆端本澄源之意也其集解文公小學上初禦經筵卽錄上進敏徳歷官臺憲至左副都禦史肅淸之暇又輯前代名臣諫疏以勵其屬昉年七十卽引疾退吾嘗論敏徳古道古心蓋非今世所常有者故因此編而並及之

醫經小學序

醫學肇於三皇至周六官有醫師掌醫之政令所以衛民之生也歷代眀於醫者皆有著書去古愈逺後生晚出往往不究宗防甚者於脈證陰陽表裏經絡運气之說一切懵然惟執前人一定之方以待病者用覬幸於萬一而使斯民不幸不獲保終其天年者蓋莫甚於今比者憲臣有言請於邑裏建學設教庶幾免人於夭閼𨿽一時格於廷議然其發於惻隠之誠實切民用也往年副都禦史陳公有戒刻劉純所輯醫家玉機防義以爲施治之資矣又欲爲施教之資也並刻純所輯醫經小學以傳其書首本艸次脈訣次經絡次病機次治法次運气凡六卷一本於素問靈樞難經及張仲景王叔和至近代劉守眞張潔古李眀之朱仲修諸家之書撮其切要綴爲韻語類稡以便初學本末條理眀切簡備醫學之指南而端本之書也凡善學者皆務本況醫人之司命其可昧本而茍乎哉學醫者誠能熟究是編融會於心將所行皆正途所用皆正法觸類長之於嵗論十全何有哉此書非劉氏莫之爲非陳公亦莫之傳學醫之幸生民之幸也純字宗厚吳陵人其父叔淵仲修之髙弟授受有自云

新編葩經正鵠序

國家取士以經術爲上士之尙志者務以經術進經者聖人心法之所寓而出治之本也士不通經不適於用故三代而下用世之士於事君治民功業偉然可紀者必出於經術而明經不易矣卽詩之爲經其言優柔防婉其理精深蘊奧眀之必得其要也而非得其方豈得其要哉梁君本之佐教筠庠時慮學者於精深蘊奧不易入也偕其內弟陳賞取朱備萬所爲解頥何伯善曹居貞所爲主意林泉生所爲矜式篇別而章附之合爲一名曰葩經正鵠使學詩者讀之大要了然無復他岐之惑誠亦三百篇之指南也梁君嘉恵學者之心可謂深矣筠久不薦經術士本之來職教而後筠之學者選鄕貢選進士科不乏焉是書之利於人也亦旣有效𨿽然商周以來所以正心修身齊家治國平天下之事與夫上下之間其行事之是非皆見諸三百篇之中而自漢以下言其防者至多也至宋朱文公始折歸一焉此書又眀文公之防而會其要者也士誠能因其書以求其要能求其要以察其心能察其心以眀其道之是非而由之戒之則於貴賤內外進退隠顯無所處而不利豈獨利於文字進退之間而已哉此又讀葩經正鵠者所當知也本之將教論溧陽探其囊得之讀之躍然以喜本之求余序之故爲書其簡首

恆軒韓先生詩集序

恆軒集者越山陰本常韓先生之所著也其先相之安陽人宋司徒兼侍中贈尙書令魏國忠獻王之一十二世孫建炎間韓氏以勲舊之門扈從南渡因家於越迨今爲越之山陰人先生少有大志行誼素聞於鄕先生之尊人叔英先生嘗遣從鄕之諸老防時則有若趙公本初劉公昭父王公思敬錢公子予呂公中立先生皆逰學焉洪武初遇科舉法行先生謂功名可引手取乃刻苦爲舉子業𨿽初寒暑雨手卷不釋廢寢忘飡致成痞疾後有司屢以經眀行修爲薦俱以病痞辭遂家居教授以淑鄕之晚進築室一所扁曰恆軒陶情養性其間日以吟詠爲樂尢篤意教其子陽以纉先業先生生平吟詠甚富五七言律長短歌行字字句句悉中矩矱緣情序事溫厚淸邃所謂發乎性情止乎禮義之作也歟柰舊稿回祿之餘所存止此可勝惜哉先生𨿽物故子陽以永樂丁酉鄕貢進士職訓蘇松二郡學及教諭潤之丹陽所至能以師道自立用太常卿吾友姚君友直薦擢拜監察禦史亷重剛正克振風紀中外皆知之今觀先生所著詩溫厚淸邃而忠君孝親之心累形於篇什之中由此亦可知陽居官行事之善未有不本於先生義方家學而致然也玆以詩集請序遂書此弁諸首云

西巡扈從詩序

宣徳甲寅秋居庸之外懷來保安宣府萬全皆大熟上慮邊人安於足給而忽警備也乃九月甲申車駕親巡飭之詞林從者士奇勉仁宏濟徳遵士奇年七十特給輿卒二十人而道中气淸和動息舒徐號令嚴肅行者不勞居者無擾間駐蹕平曠命將士飛放馳射用閱武也是月丁酉至洗馬林蓋去宣府西百八十里洗馬林者舊名蕁蔴林語襲訛也時北邊阿嚕臺之眾爲衛拉特摧敗狼狽假息塞下左右從臾希合之臣多請掩捕之者上曰朕知飭備耳困人於厄非王者事不聽從臣中士奇爲最不習兵事間以文事承顧問而寵遇恆均一夕召問士奇卿數日馬上亦賦詩否士奇惶恐叩首上慰勞再三旣班師十月甲辰至北京扈從往復裁二十日其間情之所至亦時見諸賦詠凡得小詩若干首記憶前五年從巡邊至宣府往復二十日在道未嘗不寓興於詩而以今視昔年益邁气力益衰詞意益鄙陋無足采特以其發於一時之扈從而將來亦可考見嵗月故遂錄之而不棄云

玉機防義序

都察院副都禦史姑蘇陳公有戒奉命鎭撫陜西仰體皇仁躬勤蚤莫蘇息雕獘民用向安遂飭邊疆亦旣完固時有餘暇其卹人之念未始或忘茍可利之爲之恐緩間遇醫家玉機防義一編謂可以濟人捐俸僦工刻以廣布於是布政郝公珩王公敏合其同官志在施濟者率效協助焉旣成郝公以求余序此編集於會稽徐彥純吳陵劉宗厚續有增益皆眀於醫者凡五十卷門分類集於論病因證治條理粲然旣詳備矣夫醫家神農軒岐伊尹及秦越人張仲景之書萬世所宗不可易也歷晉唐宋代有名者近代張元素起北方蓋得神授深造閫奧再傳李眀之三傳王好古南方朱彥修得私淑焉遂爲醫家之正派彥純宗厚又私淑彥修者也論者謂元素醫家之王道蓋王道以養民爲本元素之法厚脾土爲要此知本之務也是編主素難金匱及元素一派之防若諸家治法不倍此者亦旁采而附益之𨿽中醫執此施治可以成功如病者有能知之亦必不爲庸醫所誤其所濟利豈小補哉醫者聖人仁民之術也有戒諸公於此編協志以廣其傳蓋其不忍人之心所不能已也將其不忍人之政詎可涯歟

滄海遺珠序

詩本性情關世道三百篇無以尙矣自漢以下歷代皆有作者然代不數人人不數篇故詩不易作也而尢不易識非深達六義之防而眀於作者之心不足以知而言之蕭統之選古髙適姚合輩之選唐下逮宋元亦各有選其采之不詳選之不當皆不免於後來之譏蓋選之不當者識之不眀也近代選古惟劉履選唐惟楊士宏幾無遺憾則其識有過人者矣我國家文運隆興詩道之昌追古作者選錄者不啻十數家然惟劉仔肩王偁所錄爲庶幾焉仔肩過略偁錄𨿽精且詳而猶未免於有遺也都督沐公以其所得名人之作擇其粹者通古近體二百餘篇皆前選所不及者名滄海遺珠將刻以傳屬余序余閱其詩大抵淸楚雅則和平婉麗極其趣韻瑩然夜光眀月之珍可愛可玩而可傳也有以知都督公之識之眀矣公字景顒黔寜王仲子方以忠謨宏略佐兄黔國公爲朝廷鎭撫西南一方而綏靖餘暇適情吟詠以及斯事非兼文武之智而能之哉然今好文之朝天下之廣制作之富有遺而可錄者未必止此此殆其權輿者乎

法書志序

余素簡澹無他嗜好獨好文籍及古法書然法書佳者於今極難遇間一遇之非特其力不足以致亦不欲以已之好移人之好也而先生朋友有知其意分其餘以遺之者輙喜受之不辭故余所得者皆世之所有而世所嘉者率不在余也間以所得自周以來篆行艸之書百二十本各志之而稡爲一卷名法書志云

文籍志序

夫所貴士者能盡道焉耳眀道必自讀書始經聖人之精也史備行事之得失諸子百氏有醇焉有駮焉審其是非邪正以求至當之歸其書皆不可以闕也吾先世藏書數萬卷元季悉燬於兵吾蚤有志乎學而孤貧不能得書稍長事鈔錄無以爲楮筆之費則往往從人借讀不能數得年十四五出教童防頗有所入以供養不暇市書也弱冠稍逺出授徒所入頗厚始畜書不能多也及仕於朝有常祿又時有賜賚節縮百費日月積之一爲収書之資歷十餘年經史子集𨿽不能備頗有所蓄視吾先世所藏千百之十一視吾少之時可謂富矣夫人於其所好勞心苦力以求得之必將謹護珍襲不至於廢壊逮傳其後之人未嘗知得之之難蓋有視之漠然不以畱意棄之如棄瓦礫者矣吾懼後之人不知守也凡書具志吾所以得而勉其所以守蓋昔人愛一艸一木猶戒子孫以勿壊矧書籍聖賢至訓之所寓乎敬之哉且積書豈徒以侈座隅充篋笥而已必將講讀究眀務得之於心而行之於身也司馬君實謂積書不若陰徳以子孫未必能讀彼非有激而云然乎不然其待乎後之人者薄也吾不以薄待後之人也勉之哉

牧齋詩序

陳子韶名其藏修之所曰牧齋蓋取孔子贊易卑以自牧之義自勉也其妻之弟翰林庶吉士蕭省身在京師求諸縉紳賢士爲賦之以余知子韶屬爲之序余往年讀書桃源山中與子詔還往子韶願謹恂恂務自韜匿未嘗采榮釣名也或徒觀其外以爲巽耎縮朒如不任者而其中彊執確然不可奪家貧教授以爲業𨿽所入不腆裁給寒暑朝夕然懙懙安舒自得視千駟萬鐘不足與易者然吾於子韶有可慨焉者陳氏自五季來遷泰和四百餘年之間詩書簮紱輝映先後屹然爲邑鉅族其後之人有如子韶可謂不辱矣且溯子韶髙曽以上至於始遷之祖其流派彰彰著眀鄕人長老皆能言之而今譜陳氏之族無錄子韶焉者陳氏之後世賢者固多也若其不賢於子韶亦未必不少是譜得子韶不尙有重乎爲子韶重輕固不系譜之錄否第爲譜如此果可謂無憾乎哉而子韶未嘗以是尢人曰我之行殆有忝於先乎益敬修不懈於乎子韶所以自取乎卑牧者豈徒載之空言而已世之托仁附義以爲名號卒之所由判然如薫蕕晝夜之相反者其視子韶爲何如此冝縉紳賢士之爲之賦也賦或頌或規不一其防要皆有以發子韶之意故爲摭其行實之槪以爲之序使讀詩者得以考信云爾

志訓堂後序

吳興章自眀甫其子善洪武中授茌平縣典史自眀甫寓書訓之娓娓千餘言於持身蒞政事神卹民敬長親賢之道備舉而曲盡蓋不徒可以贊治一邑而已也愛之深故言之詳知之眀故言之當卽所言以考所存自眀甫其賢父乎善拜受父訓掲於堂中旦夕省覽以圖無忝及自眀甫沒善歷茌平令數進其官今爲刑部郎中爲人闓敏恭愼而拳拳斯訓所至掲諸堂恆若其父之臨乎上而始受命也善其賢子乎蓋親之徳與天之徳同一仁也儒者有言事親猶事天受天之命以生猶子稟父之命以行君子畏天命而不敢違猶孝子敬父命而不敢悖故敬父卽敬天也則自少壯至老至終其身可有一息之或間乎古之言孝者必曰曽子其戒愼惕厲之意必至啟手啟足而後免善必務於此哉善以志訓名其堂縉紳君子爲之序爲之記矣又以屬余序余旣嘉之又願望之未已也爲書於後

善安堂詩序

吾邑劉文復和易惇信而重气義鄕人士多樂與之交今年來京師京師士大夫亦多愛其爲人知其家有善安堂爲之詠歌文復以屬予序予念童丱時識文復其家在縣城中其時城中有騁私智欺愚弱致厚貲者髙堂重屋歌舞絲竹歡樂之聲以夜繼晝孰不自意可以終其身及其子孫於無窮哉而文復與其兄存禮謹謹自守不敢茍求所欲於理分之外日以奉親爲樂作龍洲書館延師教其子所資非饒裕而仰事俯育之餘以濟貧乏不靳也迨予弱冠求向之盛富而極樂者忽然若煙消若澌盡無復遺余而文復一家之內父子祖孫兄弟孝敬慈愛天倫之樂視昔弗替而益加也豈非所由之道安危之異哉夫人置其身其家亦若置器焉置於安亦安於危亦危爲善者置安之術也書曰作善降之百祥易曰積善之家必有餘慶善固天之所祐也其後文復之父至八十有八母八十有七其兄弟皆垂白無恙其子長而知學斯其得於所祐者然歟故書予所見者於諸賢詠歌之首使讀者知爲善之必有徴且欲安者當知所擇術也

崇孝堂序

江陰朱熊惟吉性至孝母嘗疾劇叩醫巫皆不效熊痛迫罔措或言古醫書有人肉治棄疾之說卽露禱北辰自刲股煮液進母者再母食之疾愈宗族鄕黨稱之無間言翰林檢討陳嗣初先生聞而嘉之名其事親之堂曰崇孝崇者蓋將進之於道也旣爲之記又爲書道熊來見亦欲予一言進之夫刲股在吾儒有不足焉者蓋謂聖人之教所未有且慮至於殘毀而傷生也夫殘毀而傷生冝見黜於名教然論人者亦究其心之誠何如耳父母吾身之本也父母危殆將絕是吾之本將絕而暇計吾之身哉蓋於是時父母爲重身爲輕矧事迫計窮無可柰何之際𨿽捐生有不顧其心固曰吾之身受諸父母幸父母之安也捐生所甘心焉矧人肉治疾著在醫家書吾於父母而可以已乎矧刲體未必皆傷生乎故刲股爲世所嘉者亦諒其出於愛親之誠而儒者眀道以正言則立範垂世之用心也而用恕者庶幾可以無訾焉熊之誠孝可嘉然而君子之孝非止乎是也孔子語曽子曰立身行道揚名於後曽子動求諸己自日三省至於啟手啟足不敢忘孝曽子之學者亦曰一舉足一出言不敢忘父母慮辱其身羞其親皆君子之孝也君子之道務其逺者大者熊朂乎哉奉養之暇力探前言往行而躬蹈之以稱陳先生名堂之義哉且吾聞子詩禮故家也今子之世父父皆惇行尙義亦冝子之嗣承不隳也熊朂乎哉遂書以爲崇孝堂序

沙村江樓詩序

沙村江樓者鄕先輩劉伯川之所作也沙村在吾邑之南山水深邃幽僻之處四方往還之迹所不及而劉氏世居之伯川劉之秀而文者樓據沙村之勝傑然而特出鄕名卿鉅老皆有賦詠紀述歷世變故伯川沒無子簡牘散逸無存而樓亦久僕其從弟伯塤今卽故址復作之伯塤能記憶劉尙書子髙故所題樓中長句及所寄伯川近體之詩間於翰林諸公誦之諸公聞尙書江樓詩皆喜而繼作者曽學士而下若干人伯塤並稡之以求予序樓始作於伯川余𨿽不及見然觀伯川可以知之伯川先公同門友嘗聞邑老言其家甚富於崇儒禮士汲汲恐有所未盡元季兵亂攻剽充斥民奔竄深山窮谷不能保一時率視沙村爲王官谷而邑之士大夫挈妻子走依伯川伯川傾倒迓迎館谷之不使有幾防羇旅之意益久不厭凡依伯川者皆如家焉尙書所寄近體蓋謂此也伯川平生輕財如糞土年四十尙有田數千畆一日悉散予其親戚閭裏又散遣臧獲獨與其妻處獘廬數楹僅蔽風雨而旦暮饘粥休休自得也平居不與俗人接然善觀人且喜奨掖後進士奇年十四五與陳孟潔往拜之皆以故人子見愛是日雪霽酒酣以予兩人循溪行詠命各賦小詩言志孟潔對曰十年勤苦事雞窓有志靑雲白玉堂會待香風楊栁陌紅樓爭看緑衣郎予卽一時景趣塞責曰飛雪初停酒未消溪山深處踏瓊瑤不嫌寒气淸人骨貪看梅花過野橋伯川顧孟潔笑曰十年勤苦只博紅樓一看耶又曰不失一風流進士顧予笑曰𨿽寒士當耐又曰人有不爲而後可以有爲其勉之後伯川卒二十餘年孟潔登第爲翰林庶吉士而卒今又二十年餘幸存余喘皆如伯川言然予未能有副其所望恆用內愧伯塤自刑部主事再陞郎中相與同朝毎共論往事追念前輩髙風逺韻不可復得今喜伯塤能繼其作樓之意也故因敍諸公之詩並及伯川爲人大略云

祿養堂詩文序

永新戴禮本敬永樂乙未舉進士登第登進士第者例觀政於諸司然後授官本敬獨念其母春秋髙愛日之誠不可緩也以其情言於朝冀得教職近地以祿養其親遂得衡州府學教授衡去永新不五百里卽過家奉親以行到官顏其奉親之堂曰祿養志喜也縉紳大夫聞者皆爲之喜或爲文記之或爲詩章謌詠之且盈捲矣永樂辛丑余與本敬同奉命考會試因以出示屬序焉夫士之仕也皆欲行其道上焉以事君下焉以爲民而事君爲民之道皆本乎事親故曰孝者百行之源行道之所先也人之愛其親固本於天性然有幸不幸焉親在而養不備及得祿而親不逮終身懷仲由之戚者世不少矣本敬𨿽早防其父而母孺人垂白康豫本敬出而與諸生談周公仲尼之道入而升堂上壽甘防有資承顏婉愉天倫之至樂人生之至幸得之而喜冝也士大夫皆喜爲之文若詩亦天理民彞具於心者之所同也則夫升斯堂誦其文詠其詩者有不欣喜而歆羨者乎

虛庵詩序

河南按察司僉事吾邑劉咸士皆名其所居曰虛庵蓋取易咸象之義而求益者也縉紳君子與之防者爲文記之矣又有爲之賦詠者稡以屬余序焉人之心其體本虛也聖人者全其本然之體虛靈澄澈廓然大公而物來順應下聖人者不免拘於气稟累於物欲不能全其本然之體是以所存所由不能不倍於道故聖人之教必以虛爲求道之要虛者無我之謂也君子達乎斯防則其心一於道而不蔽於私欲主於公而不介於物我是以天下之善皆歸之而日進乎髙眀之域小人昧焉私智自髙偏見自是以此窒乎內拒乎外天下之善無自而入日淪於污下而不自知矣此賢不肖所由分也士皆有見乎此以之名所居而朝夕視警焉將進於道未可量也此冝縉紳君子爲之賦詠歟士皆以眀經擢第今僉憲外藩朝廷之耳目政治之綱紀生民之休戚讞議之得失皆系之誠由此道而不倦焉必將有立於當時有傳於後世勉哉士皆余於士皆爲執友故因敍此詩而特有所期望云

東郭艸亭宴集詩序

聖天子嗣大寶之眀年攺元正統仁義之施洽被邇遐稿者以蘇僕者以植萬彚咸暢而凡中外小大之臣咸洗濯修飭祗奉法度天子恆昧爽朝百官親萬機旣卽位禦經筵文學從臣執經左右講說堯舜禹湯文武周公孔子之道日恭日勵不敢怠逸乃三月之望有賜假於是講臣九人豫約郊逰以娛一日之暇是日早朝退聫騎出文眀門禮部尙書胡公適邂逅焉遂偕東行二里所鴻臚卿楊君思敬望而欣然出迓指顧道左而言曰此中可以少憇也皆下馬徑而入折稍北曠地可百數十畆環以葦樊樊之內皆蔬畦麥壠溝塍秩秩如畫中置井作轆轤引泉灌注凡種藝具有條理蓋思敬別業也眾從容周覽還坐井傍栁下共歆艶思敬之樂思敬飲客嘉茗遂治具延入坐小亭亭覆以茅儉質而淸雅幽邃而闓爽亭之外雜植名卉異果周垣以防之垣之外樹桃李杏時花盛開翛然有塵外之趣思敬舉酒樂客一叟弦歌佐之爵行無算客亦歡然傾寫皆賦詩畱亭中已而夕陽冉冉薄西山思敬送客出曰願嵗以是日從者於斯又謂士奇曰願序詩俾後之人知眾君子之嘗樂於斯也夫君子之樂豈茍焉者哉何也生民之失寜弗樂也處非其地弗樂也與非其人弗樂也今聖眀在上百職舉而羣生遂海內無事可樂旦暮劬於職務而得適意於曠閒蕭散之濵以坐玩夫時物之發育可樂斯集又皆卿大夫之賢蘊道徳而服詩書志合而言契靡不可樂矧思敬好客有鄭當時陳孟公之風若之何不樂哉樂而形諸詩歌樂之至也後之讀詩者尙考其樂之所自詩凡十首皆近體是月十有七日序

翠玉樓詩序

永陽胡孔時往年來京師胥晤於吾友周是修所是修爲余具道孔時之行又示以所爲其家翠玉樓記槪述景物之趣而寓諭勉之意也余旣重孔時爲人又重是修之愛人有道未幾是修沒與孔時不相聞十又四年今年再見京師其恂恂愼重尙賢好徳之意加篤胡氏居永陽詩書行義爲鄕郡所重者累世吾少猶及識國賔先生表然修整端確和厚使人敬而愛也渚樵先生𨿽不獲識然聞其篤學務義汲汲以成就後進爲己任蓋孔時大父也夫產於昆山生於丹穴必爲世所貴矣今之來告余曰比年士君子爲翠玉樓詩多矣詩必有敍敢請時其簡畱於家一見旣不可得固辭不能敍不獲也翠玉者是修取蘇文忠公詩語名之是豈専以言山水之勝登覽之樂哉其亦欲使因其言想見其人而勉之於已乎孟子曰尙論古之人頌其詩讀其書不知其人可乎是以論其世也是尙友也文忠公學問之閎博文章之雄邁气志之剛正獨立而不顧百折而不變當時如黃文節其於公猶曰晚進之士不願親炙先烈以增益所不能者非人之情又曰心之所期可與知者道難與俗人言景慕如此則後之爲士者欲有所立於世而求之文忠未必無所助益也是修愛人有道其意不在此乎然引而未發也諸君子之作於詩必有及此者乎孔子曰詩可以興可以觀興觀詩之道也請以是復孔時爲翠玉樓序

東裏續集卷十四

欽定四庫全書

東裏續集卷十五

明楊士奇撰序

虞氏家範序

夫所重乎故家者謂世有徳善其一家之間父子兄弟夫婦長防戚疏各惇其道雍雍乎和也肅肅乎敬也秩秩乎無相逾也上歷髙曽下曁曽曁十數世傳續不已此可爲故家而豈徒富貴之謂哉若是者世𨿽有之然亦尠矣蓋祖父之賢者固願其子若孫皆惇夫孝友睦婣之行子孫之賢者固思勉於孝友睦婣以光其宗然知之而未能行或行之而未能久者蓋人品不齊且躬行感化之道有未至訓勵防範之具有未備也二百年來世推浦江鄭氏雍睦之行無異辭者蓋其感化之有自防範之有作不然何以其能行之久而不隳歟今觀樂平虞氏家範其有聞鄭氏之風而興者歟虞氏始居會稽與唐永興公同出日南太守國後至饒州太守少微畱家余幹子孫繁夥分徙樂平子孫益繁至世傑甫惓惓水木原本之念而願其後之人合族同處而不分然迫於衰老臨沒授其意於子彥佐彥佐敬承惟謹此家範所爲作也彥佐之子訥謙續有增益通百五十事於凡尊祖睦族治身齊家處鄕所當然者訓諭詳而防範周一出乎天理人心之正旣眀且備矣蓋世傑之貽謀爲虞氏之義開先也彥佐之繼述爲虞氏承先而啟後也其弟侄一聞善訓旣析而遽合又以見性善之同而感化之速也感化興於前防範行於後虞氏合宗之義其必徴於恆久者歟嗟夫合宗仁道也必有至公不私之徳乃能久於其道此又系於學焉學則天理眀而心徳固外誘不能間之虞氏之後世必皆務乎學哉蓋何幸有髙眀祖父作於前則勉勉祗率於後而勿替有不與浦江之鄭儷芳匹休而號故家於永逺者乎家範成謙以來北京介翰林侍講劉球工部郎中周禮求余序故敬爲序之

東山燕遊詩序

自古天下可樂之日常少而可憂之日常多何者上無善政賦斂不經弗樂也五穀不成凍餒無措弗樂也四夷不格師旅數興弗樂也陰陽失和災厲洊臻弗樂也數者有其一而民病有其二而民危有其三而民不可勝其憂矣數者無一有焉斯之謂平康之世平康之世蓋有曠數百載而不一見者今聖天子在位誕敷恩徳以洽於萬方登賢防材咸列有位貸逋負宥過眚百政修舉乖沴和順萬物條暢島夷峒獠悉馴悉歸斯非所謂平康之世者乎故貴者遂樂於上賤者遂樂於下士農工賈無小大富貧各以類而樂於其所時雲中張君從善寓武昌久矣玆嵗秋九月之日合四方士僑處於是者及是邦之彥凡七人逰於城東十里所之東山所以樂其獲際乎平康之世而無所憂也旣用蘇李五言體各賦詩又取杜牧之齊山登髙首句爲韻次序而書南陽鄧君存誠又寫爲圖系於詩之下所以昭其樂也眀年春奇從江右來張君出以示之且命爲之序夫詩以言志也士君子立身行道俯仰無所怍隨時隨處固無非可樂者然所以重乎士者固謂其能以民之憂樂爲己之憂樂𨿽或其居位有所不逮而其心必曰民者在我所當憂必不嫌於出位而有一息之自寜今觀諸君子所賦凡其所當憂者旣未有以爲言而其言之有所未慊者不過慮會合之不常與進修之不繼而已豈其志不知憂乎民者哉非也凡今在我所當憂者則固已不待乎我而無用夫我之憂我固可以從而樂之矣夫我之所當憂者旣已不待乎我之憂又俾我可以從而樂之則信乎民之無所可憂而在我者有可以樂也此其志𨿽不言而固已顯然有見乎言之外者然則是詩也其於世之平康與諸君子以民而樂之志皆可推見無隠余安得不序以發之哉

紹祖錄序

上虞張九臯先生嘗名其防息之軒曰聽鶴縉紳大夫爲之文若詩富矣其孫居傑偕弟居彥稡爲一卷題曰紹祖錄夫鶴羽族之至淸者也其鳴也著於易詠於詩聖人之所取也先生樂聞之且以名軒非其志之相契者深乎夫作於其志必形於其行推是好也先生其抱素履潔超然離倫皦然不滓於流俗者歟先生沒久矣讀聽鶴之文與詩先生志與行固不沒也此居傑兄弟之所必稡而不敢忽歟蓋世之爲賢子孫者𨿽其祖若父未嘗有善猶將蓄學勵行以圖立身顯揚其祖父矧有之而可以泯乎禮先祖有善而不知不眀知而不傳不仁居傑兄弟豈惟眀且仁也其題之曰紹祖錄固將嗣其淸以圖不忝乎書曰率乃祖攸行詩曰無念爾祖聿修厥徳孝哉乎居傑兄弟之用心也夫觀其言必考其行其兄弟皆起家科目居傑自給事中再陞江西布政司參政公正有爲居彥由教官擢福建按察司僉事恭愼和平淸白之操皆有聞於時非其得於家者有素乎而豈徒見諸空言者哉其兄弟皆於余往還居傑同朝尢久故屬余序紹祖錄而敬爲之書

藍溪釣隠詩序

古之君子其志皆貴有用乎世也𨿽一時閒居山林泉石之間托耕釣以自樂其樂也非在乎閒曠靜逸無世慮之擾顧其有所畜於已可樂也有所畜於已將無往而不濟隠顯皆可樂矣昔齊太公諸葛武侯嘗樂乎渭濵隆中及其出也皆功建於當時澤流於後人然則向之所樂豈果於耕釣而已藍溪距泰和西百里山髙而水淸車輪馬蹄往來者不至也吾外姊夫劉務耕居之務耕負气豪邁臨事吐論率常驚駭其坐人其子彥偉乃能折節讀書持謹厚之行爲鄕閭所敬重雅好鼓琴賦詩他一切世務無所好也遇暇則持竿坐小舟沿洄溪上下恣意所適或竟日忘返因自名藍溪釣者大夫士聞者皆爲作釣隠之詩彥偉特求余序之餘謂彥偉英年令質上遭聖眀之時宜力學育徳以求有用馳令名揚偉績顧乃足乎一丘一壑慊然若將終身不易其樂夫以閒曠靜逸無世慮之擾爲樂者果於忘世者之所爲君子無貴也君子之所貴在有其具於已有其具則處也可以利其身出也可以利於人隨其所寓無不可樂豈得溺彼而忘此也諸作詩者之意或見於奨譽或形於祝願指歸各殊而彥偉吾甥也故以古君子之事道焉彥偉其將願學乎

白鶴山房詩後序

建寜之郊有山曰白鶴岡巒奇秀廻抱起伏磵水湛然縈帶其下豫樟檜栢之生出云幹霄蔚然彌望今翰林學士楊公勉仁其大父某先生之沒也葬於其中而公家食時作室其側名曰白鶴山房以便展省且日與其昆弟讀書講道於中公旣擢髙科有祿位於朝其心未嘗一日忘山房也於是使善繪者爲圖公退之暇時復披閱以自慰而詞林諸君子相繼爲詩歌以道公之意大學士胡公旣序諸簡首夫恆人之情於山水之勝亭榭之幽遊焉息焉有以自適則𨿽去之久其心恆不忘也而況吾親體魄之所藏吾嘗旦夕致敬於此講學於此其能無情乎冝學士公之惓惓而圖所繇作也然公以文學才行遭逢聖眀居宥宻之地爲斯文之冠則夙夜攄忠效誠以仰答恩遇務顯揚以爲孝此冝今日所汲汲焉者豈必於山房之思而圖之爲乎然因是圖有以見君子仁厚之心矣吾又聞某先生葬處本眞如寺地寺之僧以楊氏世有厚徳於其鄕而贈焉者也夫天下名山水未有不爲仙宮釋剎所據民之慕福田利益者有奇勝之地猶以奉仙釋恐不及況望有得於彼者乎繇是觀之楊氏之仁厚其來逺矣故書以爲白鶴山房詩後序

新正宴集詩序

朋友之交久其於會遇樂也會而相契於心相忘於物我又樂也如又有文焉樂之至也永樂壬寅王正之始故事有賜假乃六日甲子天宇澄眀風日融麗鄒君汝舟金君用誠曁餘三人卻騎而步避囂閧道曠寂過姚君友直時張君伯原舎南鄰聞而來會列坐小齋焚香淸譚繼以奕嬉姚張二君命酒觴客主獻賔酬爵行無算興至懽洽曠焉寫心於是鄒君顧謂眾曰昔人宴會咸有詠歌玆焉弗繼曷彰雅集遂舉杜少陵遲日江山麗之句各鉤探一字爲韻賦詩旣皆醉而余尢甚最後廼出眀日諸君謂余序詩惟玆會其樂至矣推厥所自寮寀之交豈一朝夕哉鄒君錢唐人永樂十年自廣東防政再遷爲左春坊左庶子前嵗陞詹事府少詹事姚君會稽人二年自中書舎人陞司經局洗馬金君三衢人七年自翰林典籍陞左春坊司直郎張君蘄陽人四年自靖江王府教授陞左春坊司諫余出廬陵二年自翰林侍講兼左春坊左中允陞兼左諭徳前嵗自翰林學士遷左春坊大學士列諸捲端觀者有考焉

賜逰西苑詩序

宣徳八年四月二十有六日上以在廷文武之臣日勤職事不遑暇逸特勑公侯伯師傅六卿文學侍從防觀西苑以息勞暢倦於是成國公臣勇丰城侯臣賢新建伯臣玉少師臣義少傅臣士奇臣榮尙書臣璡臣濙臣中侍郎臣驥少詹事臣英臣直侍讀學士臣時勉臣習禮拜命以行時少保臣淮來自退休承命偕行凡十有五人又勑中官導自西安門入聽乘輿馬及太液池而步太監臣誠奉宣聖防令徧歷周覽從容勿亟於是誠導之循太液之東而南行觀新作之圓殿返而觀攺作之淸暑殿臣誠爲臣勇等言二殿皆皇上奉侍皇太后宴遊之所也臣勇等仰瞻殿庭周廡規制髙眀繕作精宻凡所以供奉之具潔淸鮮好靡不悉備俯而思惟皇上之聖孝皇太后之盛福皆古今鮮有遂拜稽懽呼萬嵗乃降而登萬嵗山至廣寒殿而仁智介福延和三殿及瀛洲方壺玉虹金露之亭咸得徧造是日天宇澄明纎塵不作引而四望山川之壯麗卉木之芳華飛走潛躍之各適其性萬象畢陳胸次豁然心曠神怡百慮皆淨信天造之佳境而人生之甚適也已而中官傳奉上命賜黃封之酒禦廚之珍令咸醉而歸又拜受命方爵數行時久未雨忽雲陰東來微雨霑席倉庚如簧和鳴不已眾益以喜相與引滿勸酬盡醉而出臣聞一張一弛文武之道皇上統四海之廣撫兆姓之眾一日二日萬幾則以閒暇防焉息焉且奉天倫之樂於玆誠冝又俯矜左右執事之勤亦俾之預有今日之適恩甚盛也於是羣臣欣幸遭遇賦詩者若干人詩總若干首臣士奇預侍宴閒於玆屢矣是以謹序於捲端云

歸田趣序

士奇竊祿於朝三十有三年祗事三聖皆在翰林春坊論思贊輔之地顧學術迂陋才智卑淺不能效分寸禆益仰荷三聖天地之仁包容保全不加譴斥而屢有升進然內竊自省慚愧兢惕惟日不足蓋位髙祿厚而能薄才鮮一也當精力彊固之時不克少自見顧今老病困憊視聽步履不復可自勉彊而一借助於人此豈能復有所自效二也且固陋椎鈍愚戅之資不能淟涊取容於眾三也固上之大徳寢食不敢忽忘而其如三者何哉朝廷有七十致事之典士奇犬馬之齒來嵗實維其期聖恩必垂憫而曲成之則其鄕之山水原田可稼可漁可樵可牧又幸有三男子長者幾壯次者將十五防者十一二頗勝使令而小孫亦繞膝可娛樂𨿽四時景不同而衰殘之軀旣無所用其思慮則幾杖逍遙於其間亦庶幾可自適矣因暇豫作滿江紅詞四首俟承恩歸休與漁翁田叟歌之以樂太平以榮上之厚賜以優防其餘年間出示素所厚者於是朱孔易分繪爲圖沈民則作古題其首曰歸田趣云

慶黃先生壽詩序

嵗四月五日是爲永嘉黃先生初度之辰先生今年八十有七聰明康健時其子淮爲少保戶部尙書兼武英殿大學士侍上左右𨿽未得退奉朝夕而樂其父之壽且康也屬朝之鉅卿及詞林大夫君子名能賦者爲慶壽之詩寓歸俾少者歌以侑觴又屬余爲之序先生字思恭永樂十年以淮貴封奉議大夫右春坊太學士十有三年爲洪熈元年又以淮貴封榮祿大夫少保戶部尙書兼武英殿大學士盛哉先生之壽且榮也凡物之壽以其才亦必得夫所托之地松栢其才最壽亦必產夫長山大谷靜深之域然後有以歷千數百嵗而淩切云漢先生生於天下無事之日承詩書之世惇靜貞之徳所居山水文物之區僻在一隅叔季之世兵戈戰爭所不及其稟也淸而完其養也端而厚及老又累荷天寵以有樂於心而佚於躬冝其益壽而榮也歟而計今中外之臣有父而生受封者多矣若九十之年榮兼數職崇躋一品且其行不忝如先生者豈直浙東西一人哉上壽百嵗中壽八十吾聞至壽恆見於盛治之世蓋道徳慈愛被於下也觀於先生蓋可以徴國家至仁之應又豈直黃氏之慶也歟

歐陽先生慶壽詩序

吉泰和歐陽子白先生生疆圉作噩之嵗孟秋之初今年初度之旦蓋歷四百五十六甲子矣女兄之子少詹事兼翰林侍讀學士王君直屬朝之名卿顯臣賦詩寓歸俾其子孫歌以爲壽以余知先生者又屬序之歐陽之先出唐吉州刺史琮與宋文忠公同祖洪武初以文學治行爲臨淄令蔚然有賢稱者先生之考也先生蚤孤力學勇自樹立當國家好賢急治之時同儕材俊盛年銳气者皆起而列淸華崇譽望先生獨引恬樂澹居貞守道於於然褒衣博帶坐裏塾講論詩書推明周孔爲州閭後進所師法爲郡守縣令所敬禮今蒼顏白顚聰明彊固巋然如魯靈光之特存非其有所充乎中無所騖乎外心安體舒而合乎仁者靜壽之道歟楩楠豫章產乎長山大谷幽閒曠逺之地雨露之澤深牛羊斧斤之不相及其壽也固冝而其材固足以柱明堂棟淸廟也𨿽先生不志於用世而詹事君嘗受學焉今在天子左右掌綸綍職論思恭愼亷介之節表然縉紳君子之望其道之行蓋先生之道行矣此名卿顯臣所爲賦詩而交慶之者也賦詩者少傅工部尙書兼謹身殿大學士建安楊公吏部侍郎丰城黃君禮部侍郎會稽章君少詹事兼翰林侍講學士臨川王君翰林侍讀學士安城李君吉水錢君右春坊諭徳淸江黎君及先生之甥詹事君凡八人序詩者先生之友而少八嵗少師兵部尙書兼華蓋殿大學士同邑楊士奇云

陳母伊安人壽序

永樂二十一年三月五日翰林侍講慈溪陳敬宗之母安人始生之日也安人至是春秋八十有三矣敬宗𨿽縻於官守不獲侍溫淸朝夕而喜其親之壽且康也厥眀夙興潔醪牲崇豆籩祝告祖考以答敷祐之休退而與其朋友相聚宴樂於是敬宗欣欣然如躬在侍下捧觴趨拜以承懽然者而賔客亦皆樂敬宗有母之樂也相與分題爲慶壽之詩洪範五福壽爲之首禮八十九十曰耄蓋上壽百嵗中壽八十而君子論壽之本必其道徳仁義慈孝恭儉有諸已也古之公卿大夫備徳與壽而有聞者多矣而妃夫人妻備徳與壽之有聞者鮮也太安人姓伊氏徳興令陳公孟藻之配吾聞其爲婦篤於孝徳興之仕也獨畱家居養姑盡愛敬終姑之身其爲母篤於慈徳興之沒也教其三子務學或養或仕皆卓卓有立蓋婦道母儀聞於族婣鄕黨焯焯如此謂非其壽之所本乎敬宗自登髙科而今在論思親切之地被沐寵光嵗時致其祿養於太安人誠無忝而有榮也又當泰和丰豫之世四方無事太安人日坐堂中子孫繞膝朝恬而夕嬉有以適其志無違其意則壽而康康而樂自然之理也然則太安人之福敬宗之燕喜賔客之詠歌皆豈偶然者哉客之爲詩者十序詩者一於是敬宗寓其簡以歸將使其子弟日歌詩侑觴以祝壽嘏又使讀詩者因序以知夫壽之有本也

挽陳禦史詩序

餘外兄陳君仲述旣沒之十有五年其子賞領鄕薦來京師未幾下第將歸士大夫知君者見賞之有成而思君之不可見也皆慨然有作於歌詩賞持告余求序焉夫人之處世未必無一行一藝之可稱至其沒也亦未必不忽然爲飄風之過而能系於人之思者尠矣惟賢人君子之沒也不然賢人君子其行其藝有非一之可稱其於人如菽粟布帛不可一日無者人無布帛菽粟則困於凍餒而不得以遂其生無賢人君子則無所取正於爲善而無以臻乎平治之樂故世有賢人君子則人資之其沒也則思之思之至於歌詠之不忘則其修於已而感於人者又深且厚矣若君者非世之賢人君子者乎君之爲人其學必在於聖賢之道其行必依於仁義其言必本於忠信恆自誦曰人不能以古人自待其身者恥也故其教於鄕也必以徳行禮義爲說其爲禦史十年也必孜孜以遏惡揚善匡主庇民爲務其居官𨿽貧薄不殊家食時而其所施及於人者實多也又況其文章之懿有非人之所能及者乎此蓋君之所謂行藝者若此則其沒也夫人皆思之矧大夫士嘗知君者則其情之所至作爲歌詩固有不能自己者矣然而讀思君之詩者必在知君之爲人則序之作又豈可以已也是以摭君之行之槪而書之簡端

萍翁先生挽詩序

萍翁先生姓陳氏字煥章吉之西昌人旣卒大夫士知先生而思之不忘者作爲詩若辭以寓其意其子翰林庶吉士上啟稡以屬余序余陳氏之甥尢知先生而思之不能忘者夫士君子其身旣沒其所樹立踔絕魁偉可以爲人之表是以其系人之思深也思之至於詠歌悲嘆不能自己蓋又深者矣陳萍翁先生所以得此於大夫士豈偶然之故哉先生孝友行於家恩義惇於宗族忠信重於鄕人朋友而操節不間於夷險先生之學無所不究而尢工於醫以爲神農軒岐之書可以濟人夭死又研精覃思以造其奧其教子必以眀經篤行不辱其先爲務其濟人或以醫藥或以貲貨脫人於厄者不可數計然當國家熈眀之時未獲霑一命以發施其所蘊旣老注誤僕僕戍萬里外卒之汨汨以沒此大夫士所爲詠歌悲嘆而不忘者歟陳氏自五季遷太和以來文學徳義衣冠之盛世不乏絕至吾舅氏之行聲明文物猶彬彬也而十餘年之間物故殆盡幸獨有萍翁先生而又不起於是外氏老成盡矣吾徒小子其安所取正乎此吾所爲尢思之而不能忘者也夫尢不能忘而無一言豈情也哉謹書於簡首如此

宋若璟挽詩序

永樂三年二月廬陵宋若璟卒於是其子子環已登第爲庶吉士奉詔進學於翰林將奔訃而歸矣子環年甚少質淳气和惇厚謹愼與人言恂恂時下筆爲文詞義粲然薦紳大夫皆愛重之曰是其必有賢父師者乎旣而與之往來皆知若璟爲之父也而今因令子之言旋傷賢父之永邁各爲挽詩以系其嗟嘆悼惜之情子環同年友周恂如集爲一卷持求余序其端餘三復之爲之序曰夫人生而有稱於世者未必可重也惟旣沒而有稱者可重也出於庸眾人所共誇譽矜說猶未必可信惟儒生君子有所稱道之而然後可信也儒生君子其見道眀也其辧物審也其宅心正也其發言公而無私也而恆不肯尋常茍有毀譽如有所譽者必其人徳義實有諸身逺之有以淑於人近之有以善於其家也嗚呼若璟之沒而得夫薦紳大夫者如此豈不可以爲重且信哉若璟𨿽沒猶不沒矣予家距其所居不百里前六年因今翰林學士解公始識之𨿽一胥晤卽別去然聞其平生善行亦多而余不及書者以載於解公所作墓表及庶子胡公所作墓志悉矣故特序夫作詩者之意序蓋爲詩作也卽序以求行亦可推而見矣

王詢謨挽詩序

翰林庶吉士王詢謨旣卒在朝賢士君子與詢謨交者相與哭弔以爲其人不可多得而遽已矣可以爲世道惜又相率爲詩哀悼之皆至公之言也詢謨所稟粹而厚所存和而夷所學博而正其文雅則其行仁義於事親可以爲孝子於事君可以爲良臣於交處可以爲益友於治民可以爲循吏而登一第不及施其所畜遂卒則從而哀悼之者豈非爲世道惜乎蓋天下之士膺祿位享壽考者非皆有詢謨之所能有其一或遺其二然率此失而彼得則夫哀悼詢謨之詩豈以爲私者哉讀其詩以知詢謨之爲人其可惜也夫其可慨也夫

故處士吳賢翁挽詩序

吾友梓橦教諭吳寜存淵告於予曰伯父賢翁平生行義才智表然鄕閭不幸少壯之時﨑嶇兵革無所於用迨遇皇眀天下寜謐之時則衰老不任卒之窮居以歿夫士有所負挾生未嘗顯於時歿又無聞於後將泯泯與艸木同腐矣此寜所爲伯父深悲而永慨焉者今將求諸賢士大夫之名能文者取古蒿裏之意作爲詩歌稱揚之庶幾不朽然伯父處於山林未嘗自衒一世交防又皆物故世之知者鮮矣幸與子同邑子冝知我伯父願爲敍其平生大槪於簡首庶乎作者之有據也賢翁所居澄江之南三顧山之麓與淸節先生蕭子荊讀書之臺數十步而距吾家不五十里吾實知賢翁然古之爲詩序者皆以著眀作詩之意未有先詩而序者也夫後詩而序讀者以眀先詩而序作者以徴於義亦無所不可焉賢翁諱庭富其爲人天資溫裕濶達有气節喜學問通詩經眀其大義不拘拘於章句鄕先生劉云章徳安府同知羅子理先生皆博學峻行於人愼許可劉先生嘗稱其學有用羅先生亦稱其詩有過人者負才識忖度事情數奇中安慶吳侯去疾守吾州數引致與論理道居家不爲疾言遽色樂淡泊𨿽與物無忤然於交際未嘗茍也處族婣篤恩義寡姊妹貧資給之終其身及其孤甥益久不厭教族人子弟必在於忠信族人子弟有志乎學者加厚之汲汲奨掖之惟恐不及蓋自鄕大夫下至田裏之氓皆知賢翁爲善士年八十有六以歿吳氏世業詩書宋理宗時有大學生季平從子叔友從文丞相舉義兵者賢翁大父也父均玉亦讀書好禮所以爲賢翁固自有本矣而享年亦稱所行又天之報施善類者不爽也夫世之人或一善可采士君子往往稱述之以資不朽焉賢翁非止乎一善則托諸士君子之稱述用光逺而有耀者豈不可乎豈不可乎

張光弼詩序

廬陵張光弼先生少事虞文靖公集得詩法文靖才髙識廣其詩浩博而不肆變而不窮而一宿於正先生之詩气宇閎壯節制老成而從容雅則稱其博焉張潞公翥最先知之而一時學者皆傾慕之其平生之作散亡多矣予近從給事中夏時得其五七言古近體一帙以授其外孫浮梁縣丞時昌俾刻之鄒孟氏有言誦其詩讀其書不知其人可乎先生名昱仕元至浙行省員外郎嘗贊忠謨於戎幕元末政壊遂棄官不仕張士誠據有浙西禮致之不屈而與周伯溫楊亷夫交防相得號一笑居士我太祖皇帝混一天下訪求前元故臣之賢者嘗被命至京深見溫接已而憫其老曰可閒矣厚賜遣歸遂采天語更號可閒老人徜徉浙西湖山之間詩酒自適春秋八十有三而終噫觀其詩而考其出處可以知其爲人焉

題東裏詩集序

族孫挺來京師錄余新舊詩爲三卷且求引諸其首噫余何足以言詩也古之善詩者粹然一出於正故用之鄕閭邦國皆有禆於世道夫詩志之所發也三代公卿大夫下至閨門女子皆有作以言其志而其言皆有可傳三百十一篇吾夫子所錄是已余蚤不聞道旣溺於俗好又往往不得已而應人之求卽其志之所存者無幾也觀水者必於溟渤觀山者必於泰華央瀆附婁奚取哉國風雅頌詩之源也下此爲楚辭爲漢魏晉爲盛唐如李杜及髙岑孟韋諸家皆詩正派可以溯流而探源焉亦余有志而未能者也挺勉之哉

息庵禪師語錄序

息庵禪師吾廬陵胡忠簡公銓之後名慧觀息庵其別號也幼祝髮於七祖思禪師靑原蘭若師虛白鏡公自童子而學儒釋並進時鄕先生陳宗舜春秋八十時來山中居一再月息庵師事之甚謹旦暮受教於儒籍博究旣壯出防諸大方謁名師鉅老以求進於釋之道久而沛然有所悟入力修諸已而深造焉嘗防湖南及兩浙所至善信歸禮如雲遂溯岷江登峨眉居蜀二十年蜀獻王嘉禮之甚厚曰此實眞道人也時府中官僚多老成名士皆折輩行與之交返而入閩以觀於南海自藩憲大夫而下皆相敬之正統初至北京敬禮者加眾遂合力建一剎於城之東北隅居之息庵止其中參謁問道者中貴人及士庶常滿戶外息庵端坐不輕出𨿽城中大剎未嘗渉迹然嵗中嘗三四過余余以鄕裏故亦嘗一造之因睹其庭函香施供者相繼踵戱之曰象教所云日中一食樹下一宿與衣壊色者彼非耶答曰學人假是致其誠吾聖人不云自行束脩未嘗無誨吾亦惟其誠耳公何用觀其外哉然顧眎其所貯蕭然無長物惟忠簡公及楊忠襄楊文節胡剛簡四賢遺像余戱之曰不猶滯於相乎答曰之數公名徳相髙皆山川之毓靈國家之元气斯文之命脈也且胡楊世好是四紙吾先人所寶吾敢忽忘哉余嘆曰好賢重徳如此豈尋常離倫絕義自詭欺世以爲髙者之倫哉無防聞其化去爲之怊悵累日中貴人旣相與塔藏其遺蛻而建剎以祀之其徒圓震嘗輯師平素與求道者問答之言爲語錄獨淸居士劉寛源將刻梓以傳且求余序余故書吾素相知者於其卷首使觀者知息庵平生所歷之槪與其實行決非茍焉如世之虛冒談佛者所可同日語也

贈韓道紀序

今天下內自天子都城外及府州縣皆置僧道官官有吏有印署文書上率而下承使各治其教之人各敬承其師之訓而毋務乎外而又申眀之令無嵗不下所以重其教而仁其徒者恩至隆也洪武二十九年漢陽府妙觀道士韓鳴善受命爲道紀人皆以爲榮鳴善獨澹然如無所得惕然如有所不能勝人且以爲惑余解之曰夫所爲道之教守其眞定其神不營營其私慮而富貴貧賤榮利一無所與乎已故澹道之教也今天子旣命之官矣躋之九品之秩矣凡一郡之爲道家者流皆俾我率而治之有不循於教不戒於律者皆我之責上之所以寵我命我如此吾一身猶懼弗治爲辱矧一郡哉得不惕然有所不能勝矣乎吾聞鳴善常自然髙弟常公能以其教之法禱雨暘已疾癘而尢以敬事寡欲稱則有得乎其師固如是者又聞漢陽一郡二邑惟妙一觀居是觀者惟其徒數人耳稱其澹而無其所不能勝其足以敬承其師之訓與聖天子之寵命永終不隳矣客有蔣立恭聞餘言喜曰若是者不亦重可榮乎請書以爲贈

杏園雅集序

古之君子其閒居未嘗一日而忘天下國家也矧承祿儋爵以事乎君而有自逸者乎詩曰夙夜匪懈以事一人古之賢臣所以事其君也今之居承眀延閣者職在文學論思然率寅而入酉而出恭勤左右猶欿然慮毫分之或闕矧敢自逸者乎固其分之當然也若勞息張弛之冝則𨿽古人有所不廢焉乃正統丁巳三月之朔當休暇南郡楊公及餘八人相與逰於建安楊公之杏園而永嘉謝君庭循來會園有林木泉石之勝時卉競芳香气芬茀建安公喜嘉客之集也凡所以資娛樂者悉具客亦欣然如釋覊防濯淸爽而逰於物之外者賔主交適淸談不窮觴豆肆陳歌韻並作於是謝君寫而爲圖嗟夫一日之樂也情與境會而於於衣冠之聚皆羔羊之大夫備菁莪之儀洽臺萊之意又皆不忘乎衛武自警之心可謂庶幾古之人者題曰雅集不其然哉故遂序於圖之次而詩又次焉

東裏續集卷十五

欽定四庫全書

東裏續集卷十六

明楊士奇撰跋

恭題三朝賜誥命刻石後

太宗文皇帝禦天下二十有三年文臣皆未有得賜誥勅者惟永樂十年文臣得賜誥及封贈祖父母妻者尙書八人太子少師一人翰林則內閣之臣五人臣士奇亦與數焉蓋時甚重之也仁宗昭皇帝初臨禦循洪武之制文臣考最者悉賜誥勅封贈而首及輔臣時制艸已定上親禦宸翰於輔臣誥內增二語勿慮崇髙而難入勿以有所從違而或怠嗚呼明聖之心二帝三王之心也臣祗事三聖賜誥凡十有五通永樂四通洪熈十通宣徳一通臣士奇心恆愧悚駑鈍無庸不能效報萬分之一上有忝於榮命然不敢忽也謹繕寫刻石以永示子孫

恭題仁廟賜勅及詩刻石後

臣士奇始以翰林春坊兼職恭事仁宗皇帝於東宮至嗣寶位凡二十有二年以愚直特承恩遇愈久而愈加始終無間也嗚呼宮車逺矣每捧誦向所賜勅及詩感慟不已謹錄侍從來北京後所被賜者刻石以傳前被賜者尙多先悉歸泰和寶藏當別刻之

恭題宣廟賜勅刻石後

宣宗皇帝在位十年以臣士奇先朝舊人而燭其愚誠信任禮遇不衰益盛所被宸翰之賜多矣悉識玉璽右二勅寵恩尢重嗚呼今鼎湖之駕不復時一啟玩無任追惟感慟之至謹繕寫先刻貞石遂恭識於下方

恭題天恩捲後

右臣士奇永樂八年五月十八日於文華殿陳情題本錄副時太宗皇帝親徵北邊仁宗皇帝監國南京中外政務悉聴令防裁處臣士奇以左春坊左諭徳兼翰林院侍講畱輔導同母之弟羅京聞北京種田之令寓書告別士奇將行蓋不得已具此啟陳情仁廟一再覽之以示吏部尙書兼詹事府詹事蹇義兵部尙書兼詹事府詹事金忠右春坊大學士兼翰林院侍讀黃淮曰士奇素無片語及私此當從之顧忠曰並永昌軍役亦免之卽親灑寶翰題十九字於題本之後付給事中施行十九字卽所得令防也又命忠速行永昌衞且令官給憲口糧腳力歸天地大徳士奇之不肖何以能報也旣拜恩命遂辭口糧腳力之賜及部牒至永昌憲先數月卒衛卽日發遣憲妻子男女五口歸泰和從京同居依先人之墳墓聚親戚於裏閈優遊恬嬉於無事之域蓋未嘗一日忘朝廷保全之恩也京今嵗來省士奇於北京兄弟相對皆蒼顏白顚每論往事感激之至零涕無已京請錄當時陳情題本以垂示羅氏子孫遂並志其槪嗚呼羅氏後世尙勉思力學務善持身保家以不忝朝廷之大徳於永逺哉

恭題朱孔昜所受勅命後

右宣徳二年翰林院編修臣朱孔昜所受勅命四道孔昜一道其父母妻各一道孔昜謹通錄副以藏間屬臣士奇識於後臣記憶永樂初詔求四方善書士寫外制又詔簡其尢善者於翰林寫內制且出祕府古名人法書俾有暇益進所能於時孔昜兼工署書駸駸詹希元矩度風韻偉然傑出也一日上禦右順門召孔昜書大善殿扁舉筆立就深荷嘉奬卽日授中書舍人明日有防凡寫內制者皆授中書舍人蓋善書授官自孔昜始後北京宮殿成禁扁皆孔昜書遂陞編修又五年始授此勅編修史官也勅文首末則當時通命史官之詞孔昜歷事四朝皆以法書被知遇受勅後無防陞春坊中允今𨿽老筆力愈勁蒼然嵗寒松柏也位之所進殆未可量綸章之褒亦殆未止於此乎謹拜手識於後云

恭題謝庭循所授禦制詩卷後

昔我宣宗皇帝萬防之暇講論道徳之餘閒遊藝書畫時非厚重端雅之士不得給事左右永嘉謝庭循獨見愛重恆侍燕閒蓋庭循淸謹有文毎承顧問必以正對尢精繪事每有所進必荷褒錫此卷其一也上素重官職不輕授未防進庭循五品爲錦衣衞千戶蓋亦兼重其爲人也今宮車逺矣庭循珍襲此卷甚謹以臣士奇宣徳舊臣間出示之臣拜稽瞻誦感慟歆艷並發於中有不能己焉嗟夫是賜也非庭循不能得亦非庭循不足以當猗歟盛矣若龍光寶气上燭云漢必有神物防持於永逺謝氏之榮豈有窮乎

恭書禦試策題後

永樂十年三月上親策禮部會試所選士第其髙下而臣劉咸中第二甲四名賜進士出身臣咸欽拜恩榮欣艷遭遇旣以所被賜策題裝潢爲捲並附錄所對文於後而屬臣士奇識之是嵗二月臣士奇等奉詔考防試旣鎖院五日特命禮部尙書臣呂震諭之曰其務精擇必取實學庶防將來所用得人臣士奇欽承惟謹時天下士聚試者三千人得百人以進蓋擇之精者也士獲預玆選固難矣至奉大對娓娓三千言皆中理道而預十人之選蓋又難也咸可謂能言其所學矣然聞之非言之難行之惟難咸今有祿位爲國家贊憲綱外藩必善推所學以事上蒞下而仰副所用得人之盛意庶防上無負恩命下無忝科目臣士奇與聞聖諭謹拜手錄載如前咸其顧念而懋敬之哉

恭題蹇尙書所藏髙廟禦書後

右吏部尙書兼詹事府詹事臣蹇義爲中書舍人時太祖髙皇帝爲更今名親灑宸翰賜之者也又三十有二年臣士奇得拜觀焉天章昭回日華煥發散爲慶雲龍騰鳯翥臣士奇忘其僭逾敢竊防繹其說先儒朱熹釋義之言曰心之制事之宜此以謂隨所處而皆得乎其宜之道也蓋在君爲仁在父爲慈在子爲孝在臣爲忠在朋友爲信而與二帝三王之曰中曰仁曰敬曰誠實相表裏義之爲用大矣哉臣義初繇進士擢中書舍人其可以任重而致逺者蓋簡在上心久矣是時列官侍近者率一考再考輙陞遷以去獨臣義更三考歷十餘嵗不遷而眷顧之恩益盛豈非欲其朝夕左右以練達夫謨謀之精微政治之本末以爲他日聖子神孫之所資乎自古帝王凡一命一令必爲天下後世慮而欲付以重任者必授以要道臣義之所以名明聖之心其在於此乎其後臣義陞吏部侍郎皇上臨禦之初簡任六卿卽以爲吏部尙書曁冊立皇太子愼選輔臣又命兼詹事府詹事車駕屢幸北京皆畱以輔監國所以付托之至重矣而臣義明達政務秉恭攄誠知無不言言必適宜雍容簡肅於時倚重焉此誠出於皇上之明信而任之而必本於髙皇帝之明蚤識而預成之矣近世人主如宋太祖能蚤識張齊賢可爲相旣以遺太宗然必黜之於外俟太宗自用豈以誠待人之道觀髙皇帝於臣義之事嗚呼聖謨逺矣惟臣義欽承天寵所以圖惟克終光逺有耀者繼自今宜何如其至哉臣士奇與臣義同朝久且相知厚故願有所祝規焉

恭題呂少卿欽和禦制嘉禾詩韻後

永樂初太宗皇帝閱中祕書得太祖皇帝所制嘉禾詩命刻石摹拓裝潢爲軸賜諸王及京師三品以上文臣翰林近臣六人國子祭酒司業而止士奇時叨職內制亦預被賜凡當時被賜者皆獻歌頌贊揚太祖皇帝神功聖徳始終敬天之誠與太宗皇帝表章先志惓惓繼述之孝𨿽天地造化之妙有非繪畫所能彷佛其萬一然臣子至情固有不能自己者矣今獲睹大理左少卿呂升前爲山西按察僉事時所擬恭和之作誦之再三蓋同乎臣子至情之不能自己者也升文學篤實踐履端潔有忠君愛民之意蓋士林所重云

恭題馮敏所藏賜名禦書後

洪熈元年四月五日禮部進事狀上覽其後有主事馮智安名親禦宸翰題其外易其名曰敏敏拜賜退以禦書裝潢爲捲間示士奇士奇謹拜手稽首觀畢爲之言曰甚矣皇上之仁愛其臣也勵之所以成之成之蓋有所望之也敏者勉焉力進如恐不及之意敏則事無往而弗成是以孔子教學者嘗曰敏於事又曰敏於行又曰敏則有功門弟子服膺師教而不敢忽也皆記之簡冊孔子之言本諸傅說蓋爲學問徳行事功而不能敏將有厭倦作輟之患或墮於無成聖人之所爲深慮也皇上之訓又本諸孔子敏敬之哉天下之事有志則成無志則隳敏者所以遂其志也探驪珠於不測之淵一其志斯得之況立身行道者乎敏敬之哉今朝廷孜孜簡賢任能與圖化理敏亦日進顯用未已其何可弗加之敬以仰副聖天子之望敏竦然起曰不肖敢不蚤夜惕厲以求無忝於寵命惟是一時儕軰有尊君所賜名而不以呼者惟父之執其圖之士奇素往還馮氏父子之間又愛敏之能謹其操行而欲相成之於逺且大也忘其僣逾輙字之曰欽訓云

恭題勅諭致仕官羅崇後

右永樂二年正月十七日勅江都縣典史致仕臣羅崇一通臣崇旣裝潢成捲又五年上巡幸北京詔吏部驛召天下致仕官暫任以政崇至得署麻城縣且行出此勅示臣士奇屬識一言臣士奇俯伏端誦仰惟皇上達孝推恩優禮耆舊聖徳隆盛而崇老退遭逢榮幸欣躍感激懷報當何如哉孔子曰君使臣以禮臣事君以忠忠者臣道之當然今皇上宵旰圖治孜孜焉安民之爲急崇是行誠能精白一心以宣揚徳意恵撫其民使咸獲生遂庶防盡爲臣以忠之義以不忝負此勅而寶藏之傳於子孫光輝烜赫其有窮乎崇尙懋敬之哉

恭題賜本歐陽文忠公集後

歐陽文忠公集在宋有數本惟周益公家所編刻者最精備此本近年新刻於春坊時東宮殿下監國之暇究心經史而凡歷代名臣奏疏悉取覽閱尢愛文忠議論切直文章淳雅遂命刻之板成詹事臣義臣忠諭徳臣士奇皆獲賜一本此臣士奇所得者也視益公本又精備矣總目年譜一冊居士集十冊外集七冊易童子問一冊外制一冊內制二冊四六三冊奏議五冊雜著述六冊集古錄防尾四冊書簡三冊附錄二冊總四十五冊

恭題勅建太學碑後

洪武十四年攺建宣聖廟國子監雞鳴山之陽明年成翰林學士臣宋訥奉勅譔碑文鑄印局副使臣詹希元奉勅書並篆刻石在監中永樂十三年臣士奇始得此本惟我太祖髙皇帝惓惓敬禮先師興學育材舊時朝臣今在者歷歷能道其事此碑所載僅什之一二豈出於當時聖心謙抑而然乎故事惟翰林之臣散官署於其職之後訥此文獨署於職前殆不可曉

恭題禦制修孔子廟碑後

此永樂十五年詔修曲阜孔子廟成上親制碑文賜之者也臣聞詔下之初數命所司必精潔必堅固毋或凟慢由是臣工欽承益謹久乃告成蓋我國家聖聖相承於尊禮先師無所不用其極也此碑中書舍人臣朱孔昜奉勅書刻石此本衍聖公臣孔彥縉以贈臣士奇者謹識而珍藏之

恭題蔣院判用文所得令諭後

仁宗昭皇帝監國時賜太醫院判蔣用文宸翰用文之子主善裝潢成捲以士奇當時舊臣屬志一言蓋聞之周詩曰於戲前王不忘此言先王盛徳在人而人思慕之愈久而不能忘也惟昭皇帝徳澤沾被天下天下之人傾心仰戴升遐之日萬方興哀如喪慈父而至於今追思感慕之不能已何也聖人之心夙夜孜孜惟奉天卹民而防務之餘禮賢延士從容顧問無非咨求治道詢察民隱而咨詢之博蓋不止於輔弼之臣而左右侍從能正言以效禆益禮遇之厚始終不間此道徳所以益崇恩澤所以益廣感人之心所以深且固也於時用文以儒醫事上敬愼小心燕閒奏對屢效忠益未嘗不嘉納焉而徳意久不衰此卷其臨終所被賜也用文旣沒贈太醫院使賜諡恭靖又親爲文祭之曰亦有嘉言以禆予治忠愛之懇簡在朕心遂詔有司治祠墳又命主善世其父之官非用文素效忠益其何以得此聖仁之心至矣哉於戲爲君得賢臣易爲臣得明主難如後之爲臣知蔣氏當時之所防被而欽仰天徳思慕無已蓋未有不興夫生晚後時之嘆於戲至矣謹拜手稽首志於後云

恭題仁廟禦書後

永樂七年太宗皇帝初巡北京翰林修譔王直畱侍仁宗皇帝監國與聞密務甚見奬重仁廟屢顧大臣論近侍賢而文者曰王直何可多得十一年直當扈從北京其後監國侍臣有不能了事者睿意未嘗不思直直父瓊州知府伯貞入見以直故恩意曲盡臣士奇時爲春坊諭徳皆所目覩惟聖明知人而至仁如天有非言語所能彷佛於戲龍馭逺矣右宸翰四紙直所寶藏今裝潢爲捲永示子孫以臣當時舊人屬志之其第二紙實臣奉命賫賜者追思往昔何勝愴然敬爲之志

恭題某給事中所藏勅書後

皇上嗣統攺元之第一勅所以誡諭中外文武之臣者諄切而著明矣皇上此心卽天與祖宗之心也勅下至今六年中外之臣有能欽體上心致敬於奉法愛民而進其祿位者蓋比比焉其或不能又縱私以厲民未有不遭罹斥黜然亦鮮矣以此見有道之世君子眾而小人寡且賞善罰惡之行至公也給事中臣某寶重玆勅裝潢爲捲以朝夕覽閱而自勵其仰體聖心加切也某通才而敏識防愼而恭確其所進誠未可量臣士奇獲拜觀焉謹拜手稽首識於後以俟

恭題被賜誥勅刻本與侄子弼

臣士奇旣刻石侄子弼適至遂拓本畀之使圖不忝云

易防通

易防通十四卷元番昜董貞卿季眞輯五經先儒所論著者易最多而精義悉具此書至於經傳古今之辧先儒傳授之詳披捲了然可爲易書集大成者也吾家所有者釐爲六冊自吾授徒以來市書此最初得云

易學啟防

朱子易學啟防惟胡方平本最善洪武乙卯司倉伯罷官歸見余初讀易出一編以示曰孺子勉之易精蘊具在此書卽熟程朱傳義後宜熟此吾藏以待汝卽胡氏啟防也無防爲人竊取伯父不樂累日至形於詬詈余後出教童防始得此本追惟伯父所以拳拳於不肖恩徳爲何如哉

朱子易說

右晦庵先生易說廿三卷分爲三冊先生於易自本義啟防之外凡雜著及門人所記口授之言其精義皆在此書蓋先生之孫鑑所防稡而學易之士所不可無者

書傳纂疏

右書傳纂疏六卷分三冊元新安陳櫟輯櫟字壽翁號定宇今讀書傳者率資此書及董鼎纂注吾外氏有書傳防通尢詳備而今學者多未及見余𨿽見之亦未及錄也

詩傳通釋

詩傳通釋元安城劉瑾輯凡二十卷余家四冊其采錄各經傳及諸儒所發要義又考求世次源流至明且備蓋防通之書也吾家五經皆授徒以來所置蓋余少時獨有易傳義及四書集注耳書詩禮經春秋左氏傳皆從人借錄以讀旣不易得書又日有衣食之累於心𨿽學不能得如意也後出授徒以至於今仕得祿衣食有餘輙以置書積久卷帙頗富而甫四十困於疾病气日益衰目日益昏𨿽其志尙在而精力彊勉不前不勝自憾也故學者必在勉之於少壯之時苟逸居溫飽而不自力或有蚤衰如餘者徒抱無及之嘆奚益哉

春秋胡傳纂疏

春秋胡傳纂疏三十卷元新安汪克寛輯余家十冊蓋左氏公谷之外漢以下儒者說春秋甚多惟伊川程子爲得聖人之防惟胡文定公實傳程子之學朱子曰文定春秋明天理正人心體用該貫有剛大正直之气故近世治春秋者兼主左氏公谷文定四家三傳舊有注疏此書專主胡傳云

春秋防通

春秋防通廿四卷余家所藏者分爲四冊吾郡安福李防先生所輯先生字行簡元至正壬午以是經舉擢陳祖仁榜第三甲進士官至贑州路信丰縣尹後遇冦亂戰敗守節死江西行省上其事屬南北道梗不能達故當時旌褒之澤不及國朝修元史時先生相知者無在當路有司又不知采錄以聞故不得列諸史傳於是世之知先生益少矣夫士君子所爲求安於其心而已豈計其在外者然先賢後學所取正也曷可泯而弗著哉今世所傳先生死事惟見於元江西廉訪使韓凖求贈諡咨文余近得於翰林庶吉士周忱家謹錄置此書之後使後之學者知先生於春秋不徒能明之蓋煒然於科目有光也

春秋左傳二集【二首】

吾友鄧存誠初舉進士時許恵此書未得也蓋進士皆觀政諸司無暇相卽而自是益契濶旣爲禦史秩滿陞山東按察使又陞布政使歷十五年始以見納朋友不愆於信類此不可以忘故識之

春秋左氏傳六十卷杜預注孔頴達防吾家此書十六冊蓋福州府學板得於劉伯塤員外云

春秋本末

春秋仲尼因魯史之舊筆削之以著法戒春秋本末我太祖髙皇帝命儒臣因仲尼之舊彚稡之以便覽觀首天王以尊正統先中國而後夷狄義例甚精皆聖制也刻板在太學余家所藏廿冊得於廬陵晏彥文

左傳博議

東萊先生左傳博議考年譜乾道戊子成此書吾家一冊十五卷題曰精選則知其所著非止乎此也

儀禮逸經

此書刻板在北京國學彭士揚爲典籍搜閱崇文閣不完書板而此獨完卽日印恵親友蓋已廢棄六十餘年其顯晦固有時哉

儀禮圖

右儀禮二冊圖六冊陳嗣初博士所贈塾賔羅儀範爲之防對錄補云

禮記集說二集【二首】

禮記集說十六卷陳澔著吾家所藏者釐爲三冊此書出於孔氏之徒而雜以呂不韋及戰國處士漢博士之言其防不能皆粹而錯簡亦多近世吳文正公澄著禮記纂言多所更定其篇次亦各以類從如曲禮內則少儀玉藻深衣月令王制文王世子明堂位九篇爲通禮喪大記雜記喪服小記服問檀弓曽子問大傳間傳問喪三年問喪服四制十一篇爲喪禮祭法郊特牲祭義祭統四篇爲祭禮其通論凡十二篇析爲五類禮運禮器經解爲一類哀公問仲尼燕居孔子閒居爲一類坊記表記緇衣爲一類儒行爲一類學記樂記爲一類大學中庸剔出合語孟爲四書投壺奔喪二篇歸之儀禮正經不雜於記冠禮昏義鄕飲酒義射義燕義聘義六篇皆所以釋儀禮者別輯爲傳以附經後於是一書之中類分章別條理粲然誠不刋之典也臨川故有刻板兵後不存近聞吳司業徳潤家有此書方謀借錄未及而厄於火遂不復得惜哉姑記所考定篇次於此以見大槪云

此詹事府張錄事教子舊書於初來北京無書始從借閱張君二部遂以此見遺凡三冊云永樂壬寅八月識是日上丁釋奠先師陪禮初退

書禹貢傳注詳節

書禹貢傳注詳節先友湖州府經歷郭慶宜先生刪節傳注爲之以便記誦者也先生治書經嘗從元進士戴邁養髙講習其授受有自云

五經旁注

易書詩論孟旁注廬陵李省中先生作簡明切當便於初學先生名恕與龍麟洲劉水窓同軰行余識其從曽孫思益爲沭陽縣教諭其家已不傳此書余所畜總六冊書坊板頗有闕誤

古文孝經說

右古文孝經說宋元祐中祕書省著作郎兼侍講範祖禹淳夫經筵所進書也今刻板在成都吾家一冊得之吉水黎教諭徳讓

吳文正公考定孝經

吳文正公考定孝經刻於新淦劉氏卷首有吾郡劉云章先生敍此書蓋因朱子刋誤而以古文今文校定之訓釋明切賢於舊注逺甚

孝經經傳直解

元延祐中錢天祐著孝經經傳直解蓋以朱子刋誤爲主其黜閨門章及合五刑章與上章爲一則從艸廬吳氏考定本此書當時已板行有翰林承防程文海敍洪武庚午冬餘自武昌歸守風盤塘借錄於鄰舟上虞張肅急遽其直解不及錄惟錄其經傳如右云

易主意

易主意一冊元臨川鄕貢進士塗溍生著專爲科舉設近年獨廬陵謝子方有之以教學者於是吾郡學易者皆資於此余少嘗錄之後失之此本萬安訓導郭公承爲余重錄

易義二集【二首】

右易義一冊建寧趙友士以教其徒者趙故建寧經師余爲審理時趙爲伴讀往還相好也是編吳司業徳潤得之以見遺者

右易義三冊初學所集者𨿽淺近無所發明而不倍理偶得之姑存之

解季通易義

元盛時吉水解氏治易有名江鄕間而觀我求我最著季通其兄弟也此編平正典實惜多闕文

書卓躍

書卓躍二冊元永丰陳雅言著專爲科舉設今南昌有刻板余得之雅言之孫彞訓今爲中書舍人

詩解頥

詩解頥四卷國朝文淵閣大學士朱善著南昌有刻板吾得之兵部侍郎盧淵凡二冊盧朱之同郡人

東裏續集卷十六

欽定四庫全書

東裏續集卷十七

明楊士奇撰跋

四書集注二集【二首】

右四書集注其句讀旁抹之法兼取勉齋黃氏北山何氏魯齋王氏導江張氏諸本之長宣城張師曽爲之防校加以音考蓋今最善本也刻板在常州府學此集六冊永樂十年二月餘奉命考防試常州府學教授金原祺時預同考余從求而得之者也其刋刻亦間有錯誤右四書集注三冊刻板在鄞句讀一用黃勉齋法又有熊勿齋標題便於學者蓋善本也勉齋名榦字直卿朱門髙第勿齋名禾字去非受學進齋徐防子與子與學於節齋蔡淵伯靜淵源之正如此此書吾得之春坊司諫周冕汝服蓋鄞人云

四書輯釋

四書輯釋倪士毅編朱子集注四書之後儒先君子著述推廣發明之者無慮十數家而今讀集注者獨資集成及此書爲多他蓋不能悉得也集成博而雜不若此書多醇少疵也憶余少貧得書甚難十二三從里人劉文璧乞得論語輯釋半部蓋斷簡也寶之如拱璧後授徒武昌始得此本凡九冊夫知吾少時得書之難其必知所愛重也

大學中庸日錄

右大學中庸日錄元吳文正公門人袁明善述其師授之防而爲之者也有文正公補大學第五章

傳文此冊吳司業徳潤以見遺者

孟子節文

右孟子節文一冊考翰林學士劉三吾題辭蓋三吾等奏請而爲之者也總一百七十餘條此外惟課試不以命題科舉不以取士而已刻板在太學

大學衍義三集【三首】

宋儒眞文忠公著此書所以備有天下國家者之法戒也爲人主及其輔臣皆不可離此董子論春秋謂有國者及爲臣者皆不可不知余此書亦云

右大學衍義凡四冊余授徒武昌時而得其末一冊相侄以歸讀而厄於火今存三冊藏之以俟補完

宋眞文忠公大學衍義四十三卷著述之意見公所上札子及敍蓋其爲書廣大精密綱目畢備有天下國家之任及爲臣欲致其君於唐虞三代者必考之於斯焉

四書管窺三集【三首】

閩黃澤敷仲永樂壬辰余校文禮部時所選奏進士也而未嘗識之其佐外藩也嘗見其封事惓惓愛民之意卓然今之賢方嶽也今從吾友朱與言寄恵此本因並志其人云

四書管窺四冊永嘉史伯璿文璣著蓋出饒氏輯講何氏集成胡氏陳氏發明金氏考證許氏叢說倪氏輯釋之後其論諸家之失皆平正的確刻板在永嘉郡學吾得之黃宗豫學士聞黃州郡學近嘗刻此書不知何如也

四書管窺舊刻板在永嘉葉琮洪武乙丑進士知黃州府又刋置府學吾友吉水周君公明爲黃岡縣教諭從求而得之總五冊二本餘皆有之於是補闕正誤得互相資也

理學類編二集【二首】

此書及策要宋史略元史略皆刋板在淸江退庵學士之壻袁鵬所惠淸江三十年前老師宿儒多在獨梁張二先生有著述而其鄊又有好事者爲刋刻以傳文物遺風故未泯也

此編出於臨江張九韶先生而吳文正公之孫伯尙爲之序蓋臨江有刻板使學者一覽而得夫天道性命之防不爲無助吾得此於恂如雲

十一經問對

此書爲小學設所謂十一經者書詩春秋儀禮周禮禮記論語孝經大學中庸孟子不及於易者非小學所及也

孝經吳文正公校定

此編及私錄一冊皆文正公之孫徐州判官子尙所寄恵者公之後以先世通家故皆與余往還所刻先世文字皆數見遺而子尙寄此未久遽聞其沒甚可惜也

四書待問

四書待問一冊八卷元臨江蕭鎰南金編爲科舉之學設也元場屋有四書疑問國初三科猶然洪武甲子始攺爲四書義此書余初習舉業時受之司倉伯今吾所畜書獨此最久也

元程文四集【四首】

右詩禮記春秋三經義𨿽斷簡然元前七科之文又選其精者也

右元前八科程文不完獨有四書疑及易義一卷耳然具載當時程式可備稽考

右元至正二年江浙江西湖廣三省鄕試及防試廷試選中之文而擇其佳者蓋元順帝嘗罷科舉至是始復云

右延祐乙卯防試程文一冊不完是編總十卷今存三卷首卷防古色目人答四書疑及策二卷三卷皆漢人南人答四書疑考之蓋當時選刻者先待制所答四書疑吾家兵後錄本止存一篇此篇二篇皆在永樂乙未春吾得之天臺張廷璧

元延祐初科防試程文

內左榜闕四名闕文更多錯誤尢甚蓋匆匆不及對過也

策要

此集退庵之壻所惠

朱子語略

余少則聞先生長者言學者日誦五經四書諸史外閒暇宜玩朱子語類一日過水南叚福可福可先待制侍史其家有語類二卷福可謂此楊氏故物卽以歸我𨿽不完然始識此書喜持歸先宜人見之泣指所題簽帖語不肖曰小子敬之此汝父手筆也無防先叔子超攜入灌塘尹氏館中失焉自是所至求語類全書不可得此集二冊特語略耳朱子門人楊與立編刻板在北京國子監永樂庚寅楊庶子扈從還以見遺所闕什一得鄒侍講本補錄遂爲完書總二十卷二千四百八十條凡學者明善誠身之方大要具是誠能身體力行之可以馴致乎古人然語類固學者不可少哉

白虎通

錄白虎通一冊洪武乙亥春餘客武昌偕蔣隠溪父子遊東山得諸野人

忠經

忠經一冊漢南郡太守馬融撰其篇義篇數皆依仿孝經鄭爲之注蜀中有刻板余得之徳讓云

武經

武經七書孫子吳子司馬法唐太宗李衞公問對尉繚子黃石公三略六韜是已吾家七書總一冊獨孫子有魏武注得之江夏宋惟憲云

說苑二集【二首】

說苑二冊余得之今大理寺丞鄒師顏聞刻板在四川視袁州本其優多矣

說苑廿卷漢劉向采傳記百家所載言行可爲法戒者類錄之爲此書余家二冊刻板在袁州訛闕蓋多得之友人宜春令蔡冑用嚴蔡操行潔淸其在官市此書防於李及之白集吾從而得之宜在所愛重也

列子

列子八篇古列禦冦書唐號沖虛眞經宋加至徳眞防道家其見寵於後世益久益重其爲書栁子朱子論之至矣余家錄本一冊洪武庚午冬自武昌舟還阻風雪盤塘累日無所爲鄰舟人上虞張肅有此書遂借錄之出一時艸率後欲錄過未暇也

五子

老莊荀揚文中世所謂五子然老莊道家荀揚文中皆儒家而未醇者吾家五子總七冊

道徳經

艸廬先生注道徳經一冊余得之先生曽孫子常後世注是經者非一家要之此注爲得老子本意𨿽老子之言儒者不取若所謂治國如烹小鮮佳兵不祥之類聖人復起不易其言也

戰國防

古戰國防婺人吳師道以鮑彪校注多謬誤而重爲校正者也後世文章家以其先秦之言皆愛重之然有志於聖賢誠意正心之學者無取乎此也蘇州有刻板吾家四冊得之吉水周敍

小四書二集【二首】

小學之教其廢久矣歙人朱升輯方逢辰名物防求程若庸性理字訓陳櫟歷代防求黃繼善史學提要爲一編謂之小四書以教初學庶防古人遺意其上及旁皆有注釋尢便於教者刻板今在婺源余得此冊於婺源秀才汪樵

此編永樂丁酉秋九月得之陳克永典籍

敍古千文

右胡致堂敍古千文嘗聞長老言先諭徳五嵗侍先待制教讀此書已曉知大義洪武庚申余始求得此書於蕭尙魯所蓋生十有五年矣不肖頑鈍廢墜家學類如此後之人可以爲戒也旣得又三十五年爲永樂甲午八月六日識

太極解

南軒張宣公太極解余錄於廬陵淸湖羅徳崇先生先生名獻先待制同年寧都州判求師之從子少從遊先祖兄弟與先諭徳相好爲人狷介不茍合嘗爲武昌府學訓導時余客武昌無日不辱見過所畜𨿽片簡尺牘無不辱恵教一日酌余江濵小樓醉畱宿覺夜已二鼓起燒筍瀹茗論太極先生誦此解甚熟余時未有本也遂請錄之明日就他處求本防對無一字誤因竊嘆前軰讀書用功切實如此非後學所當師乎自余錄此本至今二十有四年矣用志之以示後人

朱子語錄

昔陳忠肅公每得明道先生文必冠帶而後讀然則讀此書者其可以不加敬哉

楚辭二集【二首】

楚辭出於忠臣愛君憂國惻怛之誠故先正以爲三百篇之續此編余得之劉伯塤云

余少貧無書間從人假借甚難得旣壯頗置書而來借者輙不靳而楚辭借而不歸者凡五矣余前後所遇如此甚可嘆故志以戒

史漢異同

史漢異同廬陵劉防孟先生作欲知西漢文章之妙者必考於此蓋先生用功遷固最深前所未有此冊不完徳安貳守羅先生手筆也

資治通鑑釋文

右資治通鑑釋文一冊宋右宣義郎眉山史炤見可著而天臺胡三省通鑑音注有辧正其誤六百六十餘條此書余昔得之亡友陳一敬云

史略釋文

右史略釋文一冊余在京師並史略二冊皆得於鄰捨之罷官去者憶年十四五坐貧不得已出爲村落童子師以謀奉養之計而急欲此編及十書直音是時二書市直百錢然不能得也家獨畜一牝雞數嵗矣先宜人命以易之今致書頗多而先宜人棄背已二十年不及見也嗚呼慟哉

諸儒史評

諸儒史評五冊所選擇皆精確前大理寺丞山東耿通家書耿死其子盡賣家物爲路費以歸此書其鄰之以五百文市之後余聞之益以五貫從得焉時書肆非十貫不可得夫有子不教之學問使賤書如此孰之過歟噫

隋書

右隋書詳節一冊自一卷至十卷紀及十志耳後闕傳十卷洪武庚申余館山東蕭尙魯先生塾中得之者也

通鑑續編

右通鑑續編六冊得之國子司業張智略余識張時已老矣洪武中嘗爲禮部侍郎其少居江右最久猶及親炙亡宋老儒知當時事間與餘言此書有謬妄處如載文天祥請爲黃冠之類大不可信其說甚詳不及備載然此事本於宋史天祥傳

史略二集【二首】

宋進士吾郡曽先之編史略以便初學而大字刻本尢便於老者之目此板在國監吾家四冊惜其間多錯誤耳

史略二冊書坊舊本永樂丁酉余在京師鄰家有罷官去者畱以見遺蓋書坊新刻本多錯誤余家有國學大字本亦然皆不若此本錯誤差少也

通鑑總類

通鑑總類者宋沈樞編分一百七十一門總二十卷刻板在蘇州郡學余初得十二冊於晏彥文而闕其八冊吉水周功敍自蘇州爲余印補遂爲完書此書蕪雜不足觀而周伯溫以儗袁氏紀事本末過矣

通鑑綱目書法

通鑑綱目書法五十九卷六冊吾得之國子司業張智略頗有缺折未補錄此書吾郡永新劉水窓先生著先生諱友益字益友與龍麟洲李省中蕭芳洲同軰行其平生精力萃於此書掲文安公敍之曰其辭公羊谷梁其義春秋其志朱子蓋甚推重云

通鑑綱目凡例

通鑑綱目凡例十九類朱子所定讀綱目者必得此而後灼見古人精意之所寓今太學有刻板余家一冊鄒仲熈侍講所恵又有鈔錄汪克寛凡例考異在後

元史節要

元史節要者續曽先之史略以便初學耳又有元史略其體不同二書皆出臨江全史刻板今在太學

通鑑綱目

朱文公因司馬溫公資治通鑑別爲義例作綱目五十九卷至矣哉其春秋之意也其條貫皆出文公而綴緝於諸門人之手間有異同或者亦鈔錄傳刻之失乎吾居京師與給事中林從爲鄰其出爲陜州判官賣家具給行費余從市得此書凡十六冊

通鑑紀事本末

通鑑紀事本末四十二冊此書宋袁樞機仲編吾家文節公爲之序凡四十二卷二百三十九事皆關渉大端始末畢具觀者便之吾居京師時市於晏彥文蓋吾授徒廿餘年積其勤力僅得五經四書及唐人詩文數家而已子史皆從人借讀皇上龍飛之初擢官翰林俸賜有餘不敢妄費一以置書自是簡帙始富矣夫吾之後世知吾所畜書皆出上恩之所致其必能敬重而寶藏之也

元史略

元史略及節要皆出臨江體制不同如不得全史得二書兼看亦可知其大槪矣

續宋編年資治通鑑

續宋編年資治通鑑起太祖至欽宗十八卷禮部員外郎兼國史院編修官李燾著續宋中興編年資治通鑑起髙宗至寧宗十五卷戶部架閣國史院檢討兼編修官劉時舉著宋季三朝政要起理宗至少帝五卷無編著人氏名二王本末一卷則取諸陳仲微所錄總三十九卷吾家治爲四冊總題曰宋鑑此本節略已甚又多差誤蓋近年書坊翻刋文籍簡省率略多如此不獨此書亦可爲人心風俗之一嘅也

晉書

晉書百三十卷唐太宗命房齡等因舊史再加譔次紀傳論太宗禦制之外其餘皆出顏師古孔頴達之徒志出於志寧之徒而天文律曆一出李淳風朱子極善其天文志吾家晉書廿六冊永樂乙未族人忠襄公九世孫東平知州之子民服舉進士在京師泊然無他嗜好惟志學問聞國監有書板悉貲以求印余助之工力以此見贈云

三國誌

三國誌晉陳壽撰宋文帝以其過略命裴松之博采爲之注後世以裴注過繁而合壽所書裁定之爲一家者凡數人而皆未就葉水心曰壽蓋盡取爲書矣注之所載皆壽所棄者且謂裁定者爲輕議害事又曰壽髙處逼司馬遷而勝班固其重壽如此夫紀魏而傳蜀者葉固不能獨右壽也近世廬陵貢士蕭常正其名爲續漢書起昭烈至少帝爲紀魏吳皆爲載紀而擇裴注之善者並書之蓋至當矣周益公爲之序然其書今世學者少見也吾家三國誌三十冊刻板在太學

前漢書

班固譔前漢書十二帝紀八表十志七十列傳其八表及天文志固妹曹世叔妻昭之所成也世稱良史必曰遷固固才不及遷也若鄭夾漈譏固無學術專事剽竊斯論過甚矣哉余家二十五冊國學印本

後漢書

範曄後漢書蓋刪取劉珎謝承薛瑩劉義慶等漢史爲之然曄所成紀傳耳志未成伏誅後人取司馬彪所譔補之非曄譔也余家所藏四十七冊國學印本

史記

史記百三十卷司馬子長才識髙邁文章疏蕩奇偉至於狀寫之妙超然獨出也朱子謂其麄率且疑史記當時未刪攺脫稿吾郡劉申齋云史記初看甚有羨字羨句再看但覺好三看元無一字一句羨減一字一句卽不佳豈求之篤者獨得之深耶吾家八冊刻板在太學吾初印此書及文獻通考皆有闕板嵗余弗克補錄永樂二年友人湯如川曽與賢余學防蕭省身獨孤樂善歐陽允俊登第後爲庶吉士在翰林數就吾家借讀一日節假欣然來過取二書闕者共爲補錄及暮而畢其簽帖悉如川書也今如川與賢允俊不可作矣每覽手筆嘅然興懷

兩朝實錄纂修始末

右恭修兩朝實錄始末一卷臣士奇所錄勅下之初臣通率師往徵交阯叛冦不及預事事未半臣淮引疾去旣就緒戶部尙書臣陳山禮部尙書臣張瑛皆以兼學士職奉命預事凡歷六年始克成書表詞臣士奇所譔書奏恩防甚厚命吏部敍勞進秩禮部宴賚於是論勞賜白金寶楮文綺鞍馬有差然自纂修以下至雜執事均進一官蓋吏部不復差別勞績也臣士奇謹志

宣廟實錄纂修始末

右恭修宣宗皇帝實錄本末蓋歷四年始克成書表詞臣直所撰旣奏恩命加厚臣輔加號與祿臣士奇臣榮遷少師臣溥陞少保臣直臣瑛陞禮部左侍郎兼官悉如舊纂修皆陞官一級凡主事禦史評事皆入翰林余參對催纂謄錄等官皆陞祿一級布衣士謄錄者皆授試中書舍人賜白金寶楮文綺鞍馬有差皆上所親命不出有司秩乎有倫而不紊蓋軼於前矣用謹志之臣士奇謹志

兩漢詔令二集【二首】

右兩漢詔令三冊刻板在太學張守初眞人來京師以上淸紙貺余曰少助書簡之用余素寡交𨿽有至親交者亦懶於作書而計其紙可印漢詔令一部遂托歐陽助教允賢成之此書是也每退朝閉戶謝客坐南軒翠竹之下淸風徐來獨取此書因其優柔深厚之詞以考夫寛大忠愛之意反復涵泳亦一快哉

右兩漢詔令西漢十二卷宋吳郡林虙輯東漢十一卷四明劉昉輯元蘇天爵合爲一書又取洪咨防兩漢詔令總論冠諸卷首洪亦嘗輯此書而今不傳余家三冊頗有脫誤誤者多就考正脫者𨿽補錄未完也

楊鐵崖三史正統辧

前年病中有遺予此編者不記其人其間多闕誤頗爲正之蓋吾舊有貝廷臣著鐵崖傳載此文差詳辧末云私著其說以俟千載之君子而傳云欲獻不果此編又有表表謬誤尢多不知果何如也

歷代大統易見

右歷代大統易見一冊舊錄於王詢謨不知何人編王云在臨江邂逅錄之比年於內府見有進此書者亦不記爲誰作也

宋史略

永樂甲辰十月甲子淦人袁鵬恵此書朴學齋志

文獻通考

文獻通考三百四十八卷宋相馬廷鸞之子端臨所輯間有復出刪治未盡然立體正大載事詳覈有益實用非其他類書之比蓋類書如冊府元龜太平禦覽猶或傷於泛濫不切或雜於怪異不經況其下者通考刻板在太學吾家所有凡四十冊郊社考一冊嘗爲行儉借去而厄於火欲印補更數嵗未暇一日過沈民則修譔見有斷簡數冊則此書也郊社考在焉紙板視吾家所有無二遂乞補之亦奇遇哉

玉海

玉海二百四卷分爲六十七冊又有六經天文編一冊周易鄭注周書王防詩考共一冊詩地理考一冊踐阼篇漢制考共一冊漢藝文志考證一冊通鑑答問二冊通鑑地理通釋三冊急就篇二冊姓氏急就篇一冊小學紺珠四冊總八十四冊此書皆宋王應麟輯刻板在太學玉海本爲應博學宏辭者設而其孫云未脫稿豈亦未成之書耶頗聞松江府學亦有刻板

稽古定制

右稽古定制一冊我太祖髙皇帝命儒臣考唐宋制度酌其中示法於民者也孔子曰安上治民莫善於禮又曰君子以辧上下定民志惟禮制行而後民志定故聖人之爲天下國家者必重焉永樂癸未臣士奇在京師始遇此書謹錄而識之

賜諡錄

余客武昌時遇宋賜諡編於湖廣參議吳文家旣借錄之餘又嘗集錄唐及元所賜諡遂合爲一編總曰賜諡錄然有私諡者亦頗附載焉

通典

通典唐宰相杜佑著蓋因劉秩政典三十五篇之舊而廣之又防以新禮凡二百篇分食貨選舉職官禮樂刑法州郡邊防八門今少見全書士大夫家所有者皆節本余家四冊近年書坊新刋蓋又節矣

官制沿革

右錄官制沿革一冊先師海桑陳先生家書也其中有先生手筆士奇少孤貧先生以先考妣故召而教之年十二三習舉子業而於古官制不能知也遂予此書蓋於此書今四十年矣手澤宛然於乎痛哉謹識

方輿勝覽

方輿勝覽三卷不著編次者氏名蓋元之人作也時又有輿地要覽二書皆出一統志互有詳略而要覽尢簡又不載沿革今書坊皆有之吾家獨有勝覽三冊其末捲尾題曰大明者後之人攺之也

西昌志

右西昌志宋淳熈三年知縣事陳秀實命貢士嚴萬全倪求已防稡爲之者也淳熈至今二百四十三年未有繼作豈非鄊邑欠事此集劉仲兼梁叔莊共錄以寄餘者蓋以余嘗有志乎此姑識而藏之

桂林郡誌

右桂林郡誌四冊凡三十卷歐陽允和以見遺者而闕二卷桂林舊有志洪武中教授陳璉因而續之其間論夷獠則必載昔人制馭之說論瘴癘則詳列昔人治療之方仁者之用心也璉字廷器今守滁州有惠政民甚戴之聞亦修滁陽志然余未及見也

茆山誌

右茆山誌二冊太子少師姚公所惠其編刻皆不苟

西域記

右西域記一冊吏部郎中吾郡陳誠子魯著子魯永樂十一年奉使西域所歷哈宻和卓巴實伯裏哈里賽瑪爾堪諸畨之地凡往復逾二嵗而畱哈里最久故特記之詳焉子魯又爲餘言諸畨風俗大抵與哈里相似云

契丹志

右契丹志一冊不完忘所自得但記洪武辛酉假館淘金袁氏同薌城張子震觀此書作詩寓嘅嘆之意於今三十有七年𨿽斷簡不失也蓋余平生於古書遺文𨿽殘缺不完未嘗不保愛之

吉安府誌

右吉安府誌一冊蓋余與錢檢討習禮在京師同有志斯事遂以所有鄊郡舊志及於前軰文集中采錄近事而附益之未防習禮被召赴北京而余亦以公務無暇此所錄者如城郭官府之類於郡中頗詳未及諸邑余諸類亦皆未就也獨科目一類後得陳村民先生吉州進士錄補之諸邑皆備云

東裏續集卷十七

欽定四庫全書

東裏續集卷十八

明楊士奇撰跋

宋名臣言行錄

右宋名臣言行錄七冊今書坊本得之黃學士宗豫誦嘉言仰賢範樂余之得師也其間微有錯簡蓋傳刻之誤

文公家禮

右朱子家禮一冊今士大夫家多遵用之間亦有置疑其間者余偶於朱季寧家得張南軒三家禮範後有武林應本中所識及家禮辧數條其論皆有理因錄置於後云

圖繪寶鑑

此吳淞人所輯可謂博矣而世次殽亂可笑淞近年又有輯古今能書者爲一編殽亂尢可笑後人作事多忽略莫甚於此又可嘅也

吳文正公外集

目錄有雜詩一卷而卷中無之蓋未刻云

爾雅

爾雅三卷古小學書初無深義世謂周公作非也朱子曰爾雅取傳注以作後人乃以雅正傳注吾家一冊郭璞注

經史動靜字音

經史動靜字音蓋以便教防學者然今南方學者多忽略不究余在武昌遇之張從善所故特錄以歸時洪武甲戌嵗也又二十有五年月日識

埤雅

右埤雅二冊總二十卷宋陸佃農師著其子宰爲之序名埤雅者謂爲爾雅之輔也贑舊有刻板旣廢於兵今江西憲副林瑜行部過贑訪得之命工重刻於郡學此書於博物之學蓋有助焉

小學集成

古人小學之教不行於後世晦庵先生搜輯傳記以爲此書有功於學者甚大建安何士信纂集諸家之說以爲集成又有功於此書甚切蓋義理度數隨在著明不待以考求也讀小學者必不可無吾家所有共三冊

吉州進士錄

吉州進士錄村民先生陳宗舜甫輯使邦人後進得以考見鄕郡前世文獻之盛而有所興起者此編不爲無助蓋吾求之久未得近有傳至北京者永樂乙未曽本淸赴防試遇之錄此見遺惜其間姓名頗有錯誤蓋轉相傳寫所致也

宋名臣言行類編舉要

右宋名臣言行類編舉要一冊余遊武昌時得之郭儼彥莊甫此書吾廬陵鐘堯兪編前後集總十六卷鐘自序云前集舉言行之體後集發言行之用始終皆有微意蓋取朱子所編及防要長編諸書所紀有益於世教者而類編之以爲此書有足觀者堯兪咸淳四年以史館編校得防赴殿進士出身

崔豹古今注

崔豹古今注一冊三卷輿服都邑音樂鳥獸虫魚艸木雜注凡七篇豹晉人字正熊官至太傅丞此書蓋博物志之類有足觀者余得之曹冀成

羣書考索

羣書考索前後續別四集宋章如愚編此書後出纂錄先儒論說精義特多故便益學者吾所畜十七冊得之友人武昌鄧貞存誠

冊府元

冊府元宋眞宗時楊億王欽若等奉詔類輯分五十部總一千卷此特詞臣部四卷耳余昔遊武昌得之蔣隱溪云

吉水楊氏族譜後

右吉水楊氏譜一冊伯父吏部公手筆初公罷官家居篤志修宗譜時吉水族人有攜至此譜者公錄之將以備防考未防竟謝世不及修嗚呼惜哉此譜亡弟仲陸所藏嵗久頗缺落因取綴葺之而志其後

世說新語

錢塘王羽儀之爲禮官與余往還喜收書或嵗余或數月不見相見輙有一書見贈蓋相知故也此集近代祀嵩嶽還所贈者

羣書備數

右羣書備數一冊前翰林編修張美和輯臨江有刻板余得之庶吉士曽泉美和又嘗輯理學類編二書蓋皆資益小學者也

木鐘集

木鐘集一冊朱子門人永嘉陳埴器之著余初得於江夏樊思齊子賢子賢遺余他書尙多後率爲親友持去今獨存此集及韓文耳余弱冠至武昌逆旅與子賢居相接一見相好如平生時年已七十其少與郡人聶炳南昌包希魯交厚嘗親見虞掲歐陽原功許可用諸公其爲學有要領治詩經評論古今人物及忖度事後當成敗皆有理而浮湛市防以賣書爲業𨿽鄕人莫或知之者獨吳啟公佑時來就之然不知其意也頗喜作中州樂府以爲馮海粟之豪俊張小山之精麗當兼而有之時有所作輙爲余誦焉餘一日效其體和數篇見之愀然不懌曰老夫豈以是望賢者又曰老夫過矣余甚愧焉自是不復與餘言樂府矣可謂愛人以徳者也未防而別別未防遂卒惜哉不肖駑劣旣無副前輩之望獨其拳拳厚意至於今未始一日忽忘之也故因此書識余之情

太平廣記

右太平廣記一冊自二百第七卷

至第十卷

所記書畫事蓋防簡也此書得之武昌王玠道原道原本南昌修江人從軍在武昌爲人落魄喜作詩頗與余往來余家尙有其詩數篇然極意道家之學亦有著述蓋其學不過言語文字之間非眞有所修有所得也後以羸病卒卒至今未數年其徒張大之以爲得道稱祖師畫像崇奉近有傳至京師者余不知其何以得此也

事文類聚

事文類聚六集總二百二十一卷前後續別四集宋祝穆和父編祝晦庵姻家子嘗及門矣新外二集富大用時可編皆載官制富不知何時人而元之官制皆具固知必後出此書以類聚名然其事及文世所共知者往往闕而不載何也吾家三十冊得之山東李吉李嘗爲吾邑大夫

自警編

右自警編刻板在蜀中分爲五冊余得之重慶教授彭孔修此書有益於人然余欲刪其重復而精擇之又欲博采諸史所載嘉言善行依此例而通類之皆未暇也

仕學規範

仕學規範四十卷宋張鎡時可編其目有六曰爲學行已蒞官陰徳作文作詩所錄皆宋名賢時可與晦庵先生同時先生編宋名臣言行錄此書嘗引用之蓋二書皆有益學者士大夫家不可闕吾家規範五冊刻板在蜀得之黎教授徳讓者也

策場備要

右策場備要元吉水解觀我先生輯先生名觀一字伯中邃於易諸子百氏無不該貫一日謁吳文正公適公與學者論歷法先生備舉先儒之說纎悉不遺而一防以已意公駭曰伯中非今之學者因共講論三日而後巳然屢舉不第至正中修遼金宋三史歐陽楚文公掲文安公交薦之徵至論議不合竟去然其所嘗私錄宋遼金事甚富朝廷得其書悉采用之惜乎其人國史無聞焉

考古圖

右考古圖二冊並埤雅二冊皆得之贑守王遂蓋其刻板皆在贑也

五云方尺

右五云方尺一冊先伯父漁灌府君親錄仲殷兄所藏仲殷兄歿余得之仲基兄冠婚喪祭前軰所重至於書簡必循守法度如此不如今人之艸艸也謹藏以示後人

橘亭幽興集

右橘亭幽興集一冊集古棋法也友人鄧存誠數與余棋余不能勝存誠授余此集自是余頗勝存誠然僅勝存誠而巳耳未有以勝餘人也始余未習棋授官翰林晚退之暇或與光大相聚以此爲嬉光大機悟頴敏駸駸有造詣余不能及也是時同官能棋者頗眾以所造深淺髙下各相爲耦日彰仲益一耦也光大宗豫一耦也用行民則一耦也崇璧與果之用之與余又各自爲耦希範不及果之而差勝余然喜持論議不屈日彰嘗戲余曰吾棋如坐十一層塔頂公之棋殆在百尺井底乎余曰公尙未及李憨子吾豈不勝林和靖哉仲熈曰旣不能及李憨子亦何用勝和靖然仲熈棋猶下而篤好特過餘數人者遇暇輙造用之及余或邀余兩人者就其家閉戶以奕促婦具酒饌欵客余以疾戒飲則爲粔籹代酒率常至暮或夜二鼓始散然仲熈未嘗一勝不勝未嘗不樂蓋好之而不畱意得失者仲熈一人而已余嘗有詩嘲之云年中欲數輸棊日直自新正到嵗除時又有好之而不能者若思防孜能之而不爲者伯厚也夫叨職侍近荷國榮寵閒暇不能及時進修以自見乃甘自棄若此且使後生小子視而效之廢學而敗徳皆非小過然當國家太平之時吾徒職務之暇得以從容閒肆適其情者皆上之所賜其安可忘乎故旣自訟吾過又以志幸遇云

革象新書

考篇內此書蓋作於至元辛巳以後

類林

類林雜說十五卷類書中之屑者頗有可觀蓋今人所輯刻板在北京國子監

古文矜式

古文矜式余年十六七館淘金袁氏塾中時借錄於薌城張子震子震酷嗜積書語余云初未有此書以其家古錦琴囊易得之蓋世以爲祕傳希有之書也然士奇旣得之往往用示人有欲借錄者輙畀之未嘗祕也其後所錄本失之而嘗從余借錄者又錄此見遺是亦不閟之效也蓋書籍惟非其人則不可以借如其遇端人確士槪閟之而不借豈非過乎

文章正宗三集【三首】

文章正宗二十四卷吾家八冊宋西山先生眞文忠公輯其目有四曰辭命議論敍事詩賦文起左氏公谷止於韓栁詩起康衢擊壤止於李杜如文章𨿽【闕】而非明理切用源流之正者不與蓋前後集錄文章未有謹嚴若此者學者用志於此斯識趣正而言不倍矣

右文章正宗二十四卷凡七冊今存五冊欠卷一至卷八不完余客武昌時假館授徒有秦叟者以二子從叟耿介豁達賈書爲業所畜有十餘年不售者以是坐貧數月束脩無所入叟曰先生用書惟意所取也爲取大學衍義及陶淵明詩叟以爲防指所從學十嵗子笑曰是兒初生時千錢所得耳余曰畜十年不當得萬錢乎叟曰先生自處厚柰何以薄處我余爲再取文章正宗叟益以王維孟浩然韋應物詩孟韋詩皆舊刻特完叟復顧余笑曰此書亦靜極當動也余旣以書去是夜秦鄰家火延秦書肆盡焚之明旦余往弔焉叟曰物成敗有定數先日而歸先生以獲全者亦數也余後攜書在京師侄子相登第賜居崇禮坊一日就吾家取衍義一冊正宗二冊又取陶王孟韋詩及他書歸讀是夜鄰捨火延相家所畜書盡焚之於是余所得於秦叟者惟存此五冊及衍義三冊如相後一日持去不及於燬然思叟定數之言固非偶然哉

劉士拯給事巡按交阯畱此見惠時余初至北京客窓書冊甚少有惠書者卽以爲珎寶此集凡五冊

文選

昭明文選六十卷唐六臣注於今學者得見漢魏以來文章獨賴此編之存刻板在太學吾家三十冊初闕頗多蓋借錄逾累年曆十數家猶未能悉補也凡今書板多闕不獨此書而欲得一書有印裝補錄之勞非朝夕所能成者置書之難如此如後之人有之而不知愛重亦獨何心

韓文

史漢之後文章大家必首稱韓栁余在武昌初得栁文於吳公佑而韓文未有也樊子賢先軰以此本遺余凡四冊且爲余誦先儒之言曰退之因攻文而見道周程旣明道而發於文君子亦溯流求源耶抑自源䢐流耶余甚感其意蓋三十年於今矣忽忽如昨日云者孔子曰四十五十而無聞不勝媿嘆也

栁文

栁文四冊余至武昌與吳啟公佑往還時其家賈書籍以助日給因取此本見贈洪武巳巳嵗也又二十有五年三月朔識

韓栁文

韓栁文各三冊得之建昌秀才黃卓韓文闕外集十卷栁文闕外集二卷附錄一卷今書坊所行多如此其間用朱防抹者依謝疊山本墨防抹者羅通齋本通齋名泰廬陵人範徳機嘗師之

續文章正宗

續文章正宗二十卷眞文忠公輯其目有二曰論理曰敍事敍事之下各以類分之皆宋文也歐蘇曽王之作爲多間有範希文李泰伯劉貢父曽肇及秦黃張晁數篇可謂精矣吾友尹彥璟每不滿其不載司馬溫公諫院題名記此論固當然太極圖說西銘易春秋傳序皆論理之大者而皆不錄何耶豈尊之而不以混於文章家耶此書末捲有目而無文豈亦未成之書哉今刻板在太學吾家凡六冊

歐文書簡

六一公五世孫伋知饒州日取周益公家歐文本重刻之餘近見饒本比益公本增書簡五十餘篇豈伋所自得而增之歟因取錄置各卷之後

歐文外集

歐文外集二十五卷二冊錄於翰林庶吉士楊勉前有年譜而行狀墓志祭文附錄在後吾家此文及東坡文錄者非一手又皆寡諳文理故多錯謬未得校正也

不完韓文

右不完韓文一冊士奇年十二三侍家叔子言先生過水南段福可得之先生指其中批防語士奇曰此先主簿公手筆也而缺壊多矣遂取歸補完重裝蓋於今又四十年最爲吾家舊書也

蘇老泉文

右老泉詩文三十餘首與用之同讀全集而擇之者也世之論文章家曰一代不數人一人不數篇觀於此可知其難矣

二範文集

友人監察禦史王守眞初爲蘇州推官奏事京師胥晤因問郡之先賢其後今何如首云範氏子孫尙眾皆惇實非公事不入城府保藏先世文集刻板完具如新旣共嘅嘆天道於仁人有後如此世之人鑑之而不爲仁者其獨何心又從求得此集文正公文二冊奏議一冊年譜一冊忠宣公文二冊褒賢碑記等文一冊總七冊云

蘇東坡文

右蘇東坡六冊錄於胡祭酒若思蓋所錄者東坡集起二十四卷至四十卷後集起八卷至十卷外集起二十五卷至九十卷奏疏內外制及詩皆未得錄也

曽南丰文

南丰先生文錄本四冊起第九卷

至五十卷錄於金諭徳防孜闕前八卷詩未錄先生之文所爲可貴非獨文之工言於濂洛之學未著之先而往往相合亦由學之正也古之君子爲文皆本於學學博矣又必貴乎正故先生之文與蘇氏𨿽皆傳於世而學則不可以槪論也

黃山谷刀筆

山谷先生刀筆一冊余得之蘇州秀才蕭湘凡二十卷不獨書詞之工其論爲學作文寫字皆有至理惜此夲鈔本缺折處多錯謬未得善本正之

朱文公文集

晦庵先生文集一百卷先生平昔於四書諸經史傳發先哲之精蘊啟來學之聰明者其書多矣乃其餘力見諸文章其多又如此而皆至理之所寓也學士君子所不可無者吾家二十二冊得諸楊庶子勉仁云

呂東萊文

東萊先生文集十五卷別集十六卷集錄十卷外集五卷又有附錄在後吾家八冊得於中書舍人陳彞訓總題曰文集刻板在北京國子監所闕蓋四之一云

栟櫚集

栟櫚集者閩沙縣鄧肅志宏所著肅有傳在宋史初爲大學生進花石詩諷徽宗被斥髙宗卽位擢左正言數言國家大計又被斥觀其詩文可以想見其人吾家二冊得諸肅邑人今吏科給事中陳山云

錄崇古文訣

右錄崇古文訣一冊起韓退之毛頴傳訖錢君倚義田記不完書也前徳安貳守羅先生手筆先生爲人整潔𨿽細微事及造次之頃必不苟嘗曰小事不敢茍則於大事亦不苟矣此編蓋避兵亂山谷中所錄也

錄吳艸廬文

右錄艸廬先生文一冊余得之晏彥文甫總敍錄問答書說記序一百六十一首皆理致精粹後學所宜盡心者

支言集

右支言集元吳文正公艸廬先生所著也刻板在衢州常山縣余得之金司直用誠自一卷至三十六卷凡三冊元之盛際北有許文正公南有先生皆道學大儒其功在朝廷在學者表然重當時而垂後世文𨿽先生餘事然使後學得以窺見先生萬一而私淑焉者獨有賴於斯先生諸經皆有著述及支言集皆巳板行兵後散失其家所存惟支言集公五世孫瓘爲常山丞能持身愛民欲重刻支言集而貧無資乃歸賣其家園田爲之刻未畢坐事去官其巳刻者余所得是巳未刻尙多蓋碑志之類

支言後集

右艸廬先生支言集自三十七卷至一百卷凡二冊余續得之先生五世孫子常先生元大儒又先待制延祐甲寅鄊闈座主有通家之舊故余所至聞其後世輙願見之所遇如常山丞子宣如子常皆惇雅有行義不愧其世家而此集實子宣子常所恊力而成之者也

錄虞學士文

錄虞學士文六冊傳於周編修崇述家卽韓克莊所刻本也世又有大字刻本歐陽圭齋爲序者與此微異二刻皆不存今書坊本視余家所錄缺三之一公以道學自重而今所傳者文耳讀者可以卽此而窺彼也

錄掲文安公文四集【四首】

掲文安公篤學淸操爲文章義正辭潔矩矱森嚴一代之望也嘗見公文集刻本有二考之皆爲授經郎以前所作余家所錄文二冊傳於蔣立恭家比聞僧錄司官溥洽有公文集十冊詢之巳失其一所存九冊其徒持歸四明不及得觀也

右掲學士詩及頌表亦舊錄於蔣立恭者今書坊所刻掲詩多此錄所無宜補之未暇也

元史掲公傳見公上太平政要四十九冊而無其文凡余見公文集數本亦無之獨此本舊錄於蔣立恭家者有固當爲善本也

右掲文安公曼碩文集十二冊永樂丁酉錄於朱中書李寧蓋得禮部郎中王儀之家藏刻本也凡五十卷而巳缺十三卷八卷至十四卷十八卷至二十一卷皆詩二十二卷賦四十卷題跋此十三卷所缺者余舊錄本蓋間有之然此集詩文亦有目錄𨿽有而捲內無者不知如何也

黃文獻公文二集【二首】

黃文獻公溍字晉卿金華人與先待制同登元延祐乙卯進士第此科得士最盛左右榜通五十六人其文行政治國史有傳者歐陽原功馬永古特祖常伯庸許有任可用張起巗夢臣於文傳壽道楊載仲公與先待制十數人也而兵後文集之存者惟公一人蓋亦門人之力余家六冊得諸王傑文英公之鄊人云

進士嶺南郭瑛爲金華令能守身愛民民歸之如父母有古良吏之風焉其來京師也惠余文獻集及胡仲子文文獻先曽祖同年進士余所宜重矧郭令所惠乎

栁待制文

栁待制文集四冊二十卷金華栁貫道傳所著道傳初受學金仁山而爲文古雅辧博金華故文獻郡元之盛際道傳及黃晉卿先後而出與虞掲歐陽諸君子齊名可謂盛矣其文皆有刻板在郡學餘皆得之文英初得晉卿文尙完道傳缺三之一耳至今未數年然聞晉卿文無復全書而道傳所存僅五之二惜哉此其邦之文獻固可知乎而亦豈獨金華爲然

劉申齋文

劉申齋先生名嶽申字髙仲吾廬陵人元史有傳與先待制友善考家集先祖兄弟皆出其門此集一冊余錄於胡學士光大聞今吉水一士人家藏先生親筆文槀甚富欲求一見無由得造也蓋非獨其文髙古於吾郡故家文獻多可考也

濂洛諸儒像

濂洛二程紫陽四先生皆道統之正宗萬物之元气孔孟以來至矣哉不可尙巳諸先生明聖人之精爲之輔翼皆盛有功斯道者也紫陽先生贊辭備矣學者瞻仰徳容涵泳贊辭蓋庶乎如及禮義之門而望見道徳之堂也然所爲不可尙與夫盛有功者具在成書學者不可卽此以求至乎易曰知至至之餘與克已𨿽老亦可以巳哉因拜觀此卷敬書於後

余靑陽文

右余靑陽文集一冊得之鄕貢進士柯暹蓋近年安慶所刻附以事迹及傳誠當然何用以祭文挽詩贅其後也挽詩有惡謬者此編刻者之陋蓋又甚於南昌刻文山集也

李云陽文

云陽李祈別號祈字一初茶陵人元至順癸酉進士第二人官至儒學提舉元亡遂不仕此刻板在永新余近得之永嘉秀才徐道

續潛溪文粹

右續潛溪文粹二冊多缺板本曹兾成家書借余而未歸者也對之每興山陽聞笛之嘆

覆瓿集

覆瓿集誠意伯括蒼劉基著其家有刻板余所蓄三冊得之黃學士宗豫劉之文不減宋潛溪而世獨稱宋者劉掩於功業耳

郁離子

郁離子一冊括蒼劉基伯溫撰郁離以言其文也刻板在其家余得之前浙江布政司照磨王仲志

胡仲子文

胡仲子文刻板在金華吾家二冊周紀善是修所惠者仲子名翰一字仲申與宋學士同門洪武初嘗預修元史其文粹深宋甚推重云

貝淸江集

淸江集者檇李貝瓊廷臣著瓊嘗師楊防夫洪武初預修元史仕爲國子助教以卒余家三冊洪武乙亥得之其子楚府紀善季翔云

蘇編修文

蘇編修伯衡字平仲宋文定公之裔洪武初文名與宋潛溪伯仲間潛溪爲學士嘗舉以自代此集刻於處州余家四冊得之王景彰學士

吳魯客文

閩人吳魯客名海近時閩中之文以魯客爲巨擘其徒王孟楊編刻以傳此冊孟楊爲翰林檢討時見贈者也

鄭氏文集

右浦江義門鄭氏文集總十二冊翰林檢討叔美所惠其麟溪集二冊載時賢詩文及譜圖規範藥房集五冊隨庵集一冊半軒集二冊遂初齋集二冊皆鄭氏先世之文義門鄭氏聞於四方久矣其累世徳行文章皆具於此可以考徵而規範之井然則治家者皆可以爲法矣

師山文集

師山集者元歙人鄭玉著同郡程以文爲之序朝廷嘗徵玉爲待制以疾辭家居惟日著書爲事國朝兵入徽州守將將要致之曰吾豈事二姓者明日具衣冠北面再拜自經死見元史忠義傳此集吾得之歐陽允和

劉文霆集

右劉文霆集文霆名聞安城人元天歷庚午進士官至沔陽知府文名重當時後以沔陽之節不完故不見稱於世今其家巳無嗣此集近年其外孫楊嗣慶所編刻余得之安城尹道衝

山陰集

山陰集者淸江劉永之仲修著仲修治春秋學其詩文淸麗古雅尢爲當時所重工書法篆楷行艸皆有師承嘗聞之長者始仲修旣冠未知學因過婦翁同郡練伯升翁長子婿也蚤有文譽翁家特異視之而庸眾人視仲修卽發憤歸就學窮日夜不懈親良師友講論切磋三年學業大進時譽更出伯叔右是以士貴乎立志也又聞仲修家富貲賖貸施數郡仲修獨泊然布素日靜處一室書籍翰墨自娛客至不爲盛饌酒數行論文賦詩焚香鳴琴而巳家事未嘗一畱意非逢掖士未嘗一接言笑也可謂幽貞絕俗者矣此集吾得之右春坊中允吳君仲平甫云

靜修文集

大賢君子其身系國家之元气斯文之命脈實天生之爲世道計初非有出處之異也元之盛際許魯齋劉靜修其人焉魯齋勛業在朝廷在學者靜修不出而髙風淸節與之齊駕蓋百世之師也靜修之書傳於今者惟此集學者豈可忽哉

交州稾

右元天臺陳孚剛中交州槀一冊蓋至元壬辰奉使安南所作有玉堂槀附在後士以气爲主有其志無其气不能有爲志與气俱而不得乎命亦不能以有爲也若剛中其亦不得於命者歟此集刻板在淛江余舊得之廬陵王仲志云

朱文公年譜二集【二首】

朱文公年譜一冊刻板在徽州余得之翰林典籍陳壽朱子年譜永樂初元得之前江西僉憲呂升視新得者差明白

元城先生語錄

右元城劉忠定公語錄一冊亦黎教授所贈者公之學得於司馬文正公橫浦先生序之的矣學者不可忽也

谷軒槀後

平生懶作詩文往往爲親朋鄕人所彊不得己應之前年王防鐘防及康榮甥在京師各爲取槀艸錄出數十篇遂綴作一帙而題其首曰谷軒槀旣不復次第其作之嵗月其間多錯誤亦不及盡攺也寄遺仲子使姑藏之耳

崇古文訣

樓迂齋選古文訣𨿽其去取自有意要之不若眞西山文章正宗之精而粹也吾家四冊市之於張侗中書之子

金石例

金石例十卷元侍講學士潘文僖公著纂輯古式及例至詳備文僖名昂霄字景梁號蒼崕先待制延祐乙卯廷試讀卷官其書固吾所當重惜此冊得之湖廣僉憲王霖而出於吏人所錄不整未有暇力更錄也永樂丁酉九月一日識

南北史

李延壽譔南北史南起宋盡陳凡八十卷北起魏盡隋凡一百卷延壽唐史官爲此書先儒多善之所少者於妖異謡防頗繁猥然過舊史逺矣今刻板在福州府學吾家南史十五冊北史十三冊總二十八冊得之歐陽允和者也

吳彥直詩後

此合浦令吳彥直謫居任丘臨終所作二詩一以寄朋友一念其子之在逺外皆天理民彛之正也余嘗聞翰林王侍講時彥道其爲學與政蓋一時士大夫之賢者而屬纊之際其所言切而婉整而不亂如此尢足以見平生之所養彥直臨川文正公之曽孫也可爲不辱者矣

淸類經星分野大略抄本

右所錄郡縣詳略不同者蓋以分野書與今刋行郡縣參對如全郡所轄州縣星域皆同則但書其目而欲知其詳則於刋行郡縣中考之如所轄州縣星域不同則明著其州某縣庶防不紊蓋偶遇此書倉卒抄錄不能詳整而爲此簡便有暇當錄過然聞南京太學有全書刻板必求史誌靜印寄也永樂甲辰四月朔志

東裏續集卷十八

欽定四庫全書

東裏續集卷十九

明楊士奇撰跋

古樂府

古樂府元南昌鐵柱觀道士左克明徳昭編起唐虞訖陳隋按曲分類爲十卷其緣起具見題下虞文靖公爲之序刻板今在南昌余家二冊得於太常寺丞謝靖貞凡吾家文籍得於故人朋友之遺者必謹著所自不敢忽其出於貨致者不著也

歷代樂府詩辭

歷代樂府詩辭廬陵周巽亨編起擊壤訖李唐總詩一千二百餘首論其世次而以朱子所答鞏仲至之說爲主兼取前軰論議亦間雜以己意廬陵舊有刻板然余未之得也此冊余客武昌時錄於府學訓導晏彥文

風雅翼三集【三首】

風雅翼者元防稽劉履坦之因昭明文選所錄古詩重加訂選其注釋一本朱子釋詩楚辭之例而自康衢擊壤之歌下自唐宋之作凡有風雅之遺者皆附焉前此選古詩莫之能過也余所藏錄本友人張從善手筆從善名登大同人從其父戍武昌操行堅確篤學不懈手錄書至富餘客武昌時相與往還甚厚丙子冬餘歸廬陵以余重此編贈以識別余家又有從善手錄楊孟載詩百餘篇字畫端整吉水劉日升借去卒於不歸夫非其人而輙假之以書視日升可以爲戒

右風雅翼一部四冊余初客武昌得風雅翼錄本後來京師始知有刻板在上虞是時士大夫求之寖多餘亦凡得十數本而皆爲親友持去最後得此本於前禮部侍郎劉翼南翼南坦之從子始余得刻本字畫完好如新裁十餘年巳漸昏缺如此固由乎求之者之多歟右風雅翼一部四冊永樂丁酉郭公緒自淛江來京以見贈者𨿽頗有脫板然比近得者文字差明白

錄陶詩

前三十年書肆所售陶集皆止於詩餘家一冊洪武己巳冬初至武昌錄於吾郡李明達詩之後有文並附錄及具載先儒評論於各篇之下蓋舊本也甚愛重之無防友人朱正民從余借讀未及歸朱出爲松江巡檢李亦往宣城以卒朱后坐事謫戍遼東嘗因使便寓書正民期以完璧歸我然私竊自計人淪於憂患狼狽有不能自保其身而暇保此哉而猶云云者徒以其心不能忘耳更數嵗書坊板行此本余旣市而得之永樂丙戌余在京師正民以能醫徵至相見勞苦外卽出此詩歸我曰故人不相負也完整如新余方嘆正民信義於今不可多得正民戲余曰卽使淵明身在人猶不知貴之矧其言乎余無以應也退朝之暇時展誦數篇或正其差誤明年正民隨詔使度海諭西南諸番國道卒不返每一啟閱不勝故人之情範益謙云凡借人物不可損壊不還況於書籍如正民眞不愧古人哉故備志之以示來者

謝暉詩

右謝暉詩五十一首余家舊有謝集相侄持去失之往往求借於士大夫間不可得一日家居無事徐記憶而筆之僅得此耳蓋衰老廢忘舊學大率類是可嘆也

錄陰何詩

餘數錄陰何詩皆爲學者持去在京師得此本於道官袁止安𨿽少陵愛何太白似陰然學者寧求之李杜可也

古詩雜鈔

右古詩雜鈔者梁隋初唐諸家之詩文苑英華所載而余館武昌時學子之所錄也余蚤嵗旣艱於得書故有所遇輙錄之如此是巳

讀杜詩愚得二集【二首】

讀杜詩愚得紹興單復元陽著凡十八卷余家所錄總七冊昔之注杜詩者多矣而簡直明白得古詩人之意者惟此爲優虞道園嘗注杜律詩百餘篇最爲簡明此豈本諸道園者乎元陽淸修好古洪武初爲漢陽湖官其注此詩未嘗示人武昌丁鶴年好論詩與之厚僅得一再見之單卒其子不振鶴年從求其槀巳不存後數年始物色得之漢川民家已失其後二卷又十餘年求得於景陵士人遂爲全書余客武昌與鶴年往還出此書示余及張從善使錄之

右杜詩六冊外目錄一冊初余與張從善得丁鶴年先生所藏單元陽讀杜詩愚得本鈔錄而慮其索之急也則取書坊刻本就其空紙錄焉兾工省易完耳皆從善親錄之從善後旣重錄遂以此本授余錄余亦巳重錄然此故人手筆不敢棄也謹識而藏之

李詩

右唐李翰林詩一部五冊元蕭士贇因楊齊賢所注而損益之者也學詩者必求諸李杜譬觀山必於嵩華觀水必於河海者焉此編辧僞詩而列於各卷之末甚善然亦有過者蓋世之選李杜者範徳機爲精云

李長吉詩

洪武戊寅冬餘自淘金歸邑中過深湖值雨憇道傍田舍有學館教者延余坐童子從傍誦長吉夢天詩其句及字音多誤余私告教者正之應曰吾受之吾師如此意若不懌然者頃之入告其主人主人出不復問余所從來揖余曰子柰何非吾師余笑而不應童子益朗誦不休余厭聞欲起避之而雨不止旣久余告主人曰讀此汝無所用曷如讀雜字書得用也曰然曰吾以雜字與汝易此何如曰可遂以鈔一貫納主人曰此可得雜字十數部主人喜卽命童子以此本納余始問余所從來呼婦取豉湯蕎麥餅爲禮雨止送余出門甚恭獨教者於餘言終不能平夫於巳不明妄自尊重爲師以誤人及聞善言拒之不從而又有憾焉與欲教其子不知擇師徒費而無益如余所遇者皆不可也因記始得此詩又以寓戒云

唐音

余讀唐音間取須溪所評王孟韋諸家之說附之此編所選可謂精矣近聞仲熈行儉在北京錄唐詩甚富用之讀之快意而頗致憾此編以爲太略其所錄余未及見然余意茍有志學唐者能專意於此足以資益又何必多也

唐三百家絕句

右唐三百家絕句刻板在北京國子監此編永樂十四年仲熈扈從還以見贈者唐詩如楊伯謙所選可矣如此集所謂𨿽多亦奚以爲

唐詩雜錄

右唐詩昔余在武昌蔣立恭攜文苑英華殘編一冊見過遂令童子錄之題曰雜錄謂其不純也

擊壤集

擊壤集二十卷宋邵康節先生著吾家二冊得之給事中四明吳福朱子曰康節之學骨髓在皇極經世書其花艸是詩蓋學者能涵泳於此不厭亦可以明淨胸次以爲受道之地也

文信公詩

文信公詩一冊新刻板在南昌永樂戊戌夏餘得之歐陽允和公之詩傳於世者多矣此編所存甚少而附載申齋之傳於後使讀者知公之平生不爲無助其並刻後人贊公之文者豈以其有重於公乎而又刻王鼎翁生祭公文豈亦以爲公之死國不無激於鼎翁乎吾少時及見鄕人長老說公被執後防監甚嚴至南安入舟拘縶不復得登岸此文終不及見然則公之大忠炳炳烈烈震耀天地者果與於人乎故取掲文安公所題鼎翁吾汶槀附於生祭文之顚以袪無識者之蔽

黃殷士詩

右黃殷士詩臨川有刻板王時彥學士省親還見惠此編殷士元翰林待制國亡死節史有傳傳稱善屬文尢長於詩蓋詩尢長於樂府云

傅與礪詩一集【二首】

右傅與礪詩二冊得於翰林庶吉士習侃傅文白先生範公之徒而虞掲皆重之其官位不顯史亦無名獨賴此詩以傳耳

傅詩工致而古體出選近體往往出盛唐故可傅也

唐律詩

右唐詩十卷皆近體七言越人宋洵所編余得之章尙文郎中近體固盛於唐然洵識下非知詩者此編可見巳

錄楊伯謙樂府

楊伯謙名士其先襄城人後官臨江遂家焉父兄皆武職伯謙始讀書爲儒工於詩又工樂府嘗選唐音前此選唐者皆不及也虞道園爲之序而所與交遊講論詩學者傅若金辛敬萬石曠達練髙周禎劉永之之徒皆有詩名伯謙嘗爲漣水教官有詩集刻焉余昔得之以遺本之此樂府四十九首吾友吳中楊仲舉手錄而近得之曹兾成也

杜詩類編

永樂庚子冬士奇侍從來北京獨馳一騎行李書冊不得將及至北京日益暇苦無書可閱𨿽素交厚如頥庵祭酒素庵庶子有書不得借武昌鄧存誠時寓京師數見過輟其所藏分餘者凡十數種此其一也且大字便老眼可愛

王子啟詩

右鄕先生王子啟詩先生平生詩甚富皆不存此特其長江萬里槀耳先生名佑洪武初舉教官時偕天下士試吏部中選者十有八人先生與同郡胡子祺劉原實丁子堅皆與焉皆除監察禦史是日就臺中賜宴先生操執剛正風裁整肅數論事及糾劾百寮無所顧避太祖皇帝嘉之時初平廣西擢廣西按察僉事後攺四川崇慶知州旣罷歸縣大夫請爲學訓導嵗餘卒其持身之嚴自少至老如一日治國事如家事必誠必盡性疾惡嘗曰育嘉谷者必防稂莠故在官持法不少貸所至去淫祠爲人修潔凝重小人望見之率畏縮引避喜接引後學𨿽臨之以莊而詞气溫裕無不樂親之每戒學者必務正學爲正人海桑陳先生嘗曰今世士大夫有壁立千仞如王子啟者少矣又曰子啟眞不負所學然無子莫爲主祀故著述多散落𨿽賴蕭氏刻此集以傳而其得意者亦無防其學者今獨用之在知其平生爲悉常云欲爲作傳未就也余少以姻家子往來親炙之見愛甚厚故因得此詩輙述其槪以附於卷末

錄余靑陽詩

右余靑陽先生詩而防亭詩附其後余先生名闕字廷心元末守安慶死節諡忠宣少讀書靑陽山中故學者稱之防亭者安慶吳去疾之別號吳學於靑陽嘗爲吾泰和州守其詩未有刻板靑陽集有刻板在南昌及安慶而南昌板巳久廢余此冊得之鄒侍講仲熈視刻板頗多數詩

楊防夫樂府

楊防夫樂府一冊余錄於江夏雷貫道夫防夫吳人名維禎號鐵崕道人元李黼榜進士博學髙才然不矜細行故仕不顯其文學行義具見其門人國子助教貝瓊所著鐵崖先生傳

望雲集

望雲集者淮南郭奎子章之詩也子章與汪朝宗吳去疾同師余忠宣公闕皆有詩名此集得之巢縣丞周仲舉蓋巢有刻板

髙季迪缶鳴集二集【二首】

右髙季迪缶鳴集建寧知府芮麟刻之郡齋惜其謬誤頗多未嘗校正金華胡仲子嘗爲作序又不知以冠篇首蓋出一時率爾之爲芮來京時以此冊見遺芮聞餘言甚喜將歸成之未行而遽卒亦可惜也

右髙季迪近體詩餘舊錄於陸伯陽季迪近體五言律勝其古體則樂府及擬古勝爲文長於敍事洪武初預修元史除戶部侍郎遂罷歸後坐事卒於京師

姑蘇雜詠

右姑蘇雜詠一冊前史官髙啟季迪譔刻板在毘陵王達善學士以見贈者其詩備諸體每一披誦恍然如親遊闔閭故墟歷覽陳迹興懷古人可感可慕不自知其嘅嘆之至矣

楊孟載詩

楊孟載名基吳人工詩與髙季迪王止仲徐防文爲文字交孟載洪武初嘗爲山西按察僉事此詩其手筆廬陵劉彥信遊浙得之以見惠云

胡延平詩

延平永樂十年以子廣貴贈翰林學士其平生行義政事見余所著傳詳矣延平自可以不死況有子乎

文山行述集杜

文山舊有集杜絕句二百首敍述甚詳此集爲一詩蓋亦本於公所自述云

古賦辧體

右古賦辧體一冊元進士廣信祝堯所輯余得之兵部金尙書學賦者必考於此而後體制不

王竹亭

竹亭先生於詩古體用志魏晉以上近體不肯出中唐下此集蓋先生沒後惟據舊稿未嘗選擇而艸艸編刻者舊稿頗聞多遺失凡先生平生所自謂得意者余少時嘗鈔錄數十篇其後失之今見於此集者亦無防甚可惜也

常建詩

唐常建長安人宗時進士授盱眙尉世傳其詩集一卷今巳罕見余客武昌時一日同陸伯陽造吳孟勤先生時先生初得此詩以示余兩人伯陽戲曰老師無所用此宜以惠教後生先生可之餘曰以教後生則僕當得蓋余少伯陽七嵗先生笑指門外汲井者曰二賢請賦此先就者持去餘詩先就曰皎潔如明鏡銅瓶下愈深妝成不照影應恐墜金簮遂揖而取之三人相視大笑伯陽遂不復賦謂余曰宜錄一本納我以謝不悌旣歸卽錄送伯陽伯陽取謝暉詩見報謝詩亦今所罕見者後相侄持去失之此詩餘得之二十餘年伯陽去世十有三年吳先生捐館亦十年矣每一披閱追思當時遊從之樂未嘗不嘆息而怊悵也

宛陵集

右宋都官員外郎宣城梅堯臣聖兪宛陵集六十卷今宣城太守袁旭所重刻也何爲刻之表先賢以儀後進者太守職也始宣城郡政久弛袁君至單志竭慮薙姦滌穢期嵗之間橫民以戢良民以妥修舉學政爰興教化表章先賢風勵多士於是修都官之墳率學諸生行展謁之禮而詢求其文蓋郡人莫或知者及訪都官之後始得此編遂刻以傳聖兪當仁宗朝與韓範富歐諸公遊聖兪詩名特盛於時最初王文康公曙覽之嘆曰二百年無此作矣而見知歐公尢深相與尢宻時蓋有儗歐梅於韓孟者非宣城山川靈秀之所鐘歟今天下學士君子皆知聖兪爲宣乏傑出顧宣之人有不能知此袁君之心所不容己也聖兪平生所著又有唐載廿六卷詩小傳廿卷注孫子十三篇又嘗編修唐書此亦後來宣之人所當知者因並及之

五倫詩

右五倫詩一冊松江沈翼之所編翼之二子度爲翰林侍講學士粲爲侍讀刻此以傳其用意甚厚惜其遺逸尙多而擇之未精耳

楊和吉詩集附蕭徳輿故宮遺錄

餘生十餘嵗讀劉云章先生和楊和吉灤京百詠詩思見和吉之作不可得今年在北京康甥孟嘉館授文明門得此詩於其徒又有和吉西云小艸野人雜錄悟非小槀通爲一集而附蕭徳輿故宮遺錄在後皆勝國遺事可以資覽閱備鑑戒和吉名允孚吾家湴塘之族嘗以布衣客燕都往來兩京徳輿名詢亦吉水人洪武初爲工部主事嘗隨中山武寧王治元故宮爲親王府故皆能悉之

張日昭族譜序後

吾邑張日昭來京師持乃父宗震翁所爲張氏族譜示余求余識一言宗震翁端雅和厚孝友行於家庭忠信重於鄕閭以書詩率子姓以醫之術濟利於邑人蓋邑之人無有不徳宗震翁者余知之素矣余又數見先生學士作爲文章載張氏上世之事謂在宋之時巳有用進士顯者其後子孫相沿襲爲儒醫皆有隠徳蓋又知其世矣嘗竊以爲今世之人族姓蕃衍遂不昧其尊卑親疎相視惇睦敬愛猶有古人宗法之意者繇其譜牒之立也然觀於譜牒者又必求其子若孫之能稱乎先人與否以爲榮辱焉此非謂其貴富祿位謂其孝友忠信防潔之道可以繼之耳故譜牒𨿽以考本源辧親疎爲義而昭先徳警後裔之意亦具矣宗震翁爲此譜其意固將以警後之人哉夫積之於先必徵之於後宗震翁之不墜其世若此斯其積於先者之徵矣而宗震翁又繼繼積之則徵於後者豈少哉宗震翁固將以警之也然則由日昭兄弟而下尙益思所以善繼之道

書郭彥常墓志銘後

彥常沒之十有三年其配蕭氏亦卒又二年其子公緒得吉卜於大嶺之原攺葬其父遂奉其母祔初同裏蕭仲謙甫之子諱繼柔靜貞惠始彥常孑孑孤立簡求賢配遂聘焉年十九歸郭氏力佐夫植其家而處族姻和上下辧內外皆當其宜夫亡持其家一如夫之未亡也公緒自陜西僉憲攺淛江迎母就養公緒操行防潔𨿽貴而貧母甚安之常市一幣爲母制衣旣成而疏薄不稱公緒意將圖攺制焉母聞之嘆曰爲子乃不知母乎吾爲女從政不忝君命不辱父教足矣衣食豈吾志乎且爲國家任風紀之重而顧以衣食樂其親乎言未畢流涕然公緒跪謝不敢圖攺制乃巳於乎賢哉母也其卒以永樂戊戌六月九日距其生蓋六十年葬巳公緒旣刻余所銘其父之文於墓今年起復來京師攺僉憲廣西將行拜余泣曰惟先母之徳實配先父惟執事哀憫而光昭之俾並傳焉庶防先母爲不沒也余與彥常皆微時深友知其外內之徳爲詳故不敢辭而爲載其大槪於其父之銘之左方以示其後人

題贈馮寅賔詩卷後

馮寅賔先生吉之永新人馮世儒者以春秋名家元初魯山先生二子長奬翁次翼翁皆擅經學稱三馮二翁皆舉進士翼翁官至撫州知州寅賔先生撫州之子少侍父宦遊於外博學負髙才俠气嘗有志武事視時無足當其意者故卒齟齬不合元季冦亂起凶渠竊據者初欲屈致之先生義不污賊將生系之遂逺引去至姻戚遭其毒害終不顧國朝混一宇內遂放情山水間與廬陵劉仙客泰和楊自立羅子理鄧崇志爲文字交寅賔先生文章奇古峭厲不作尋常語書宗鐘王淸勁無一防俗气洪武七年卒於泰和遂葬焉先叔祖武山公夫人寅賔先生女兄余防時以姻家子屢親炙焉故頗知先生大槪今其子紹宗寄此卷屬志一言瞻睹遺像豈勝思念又念世之知寅賔先生者加少故書余所知者復之俾以示其後人云

艾氏譜後

家之有譜猶國有史貴紀實也史而不實則誣故良史不知者必闕孔子曰吾猶及史之闕文以見古人愼重之意譜者記吾宗本原之所自支之所分尢當愼重者也儒先君子之爲譜莫善於歐陽文忠公歐譜闕其七世蓋紀實也今觀永丰艾氏譜一出紀實永丰歐鄕也非有得於文忠而然哉譜有方春惟慶方直自序述其先爲詳嘗見鄕先生劉申齋爲文贈方直且極道方春之學之徳固艾氏之先多賢也吾仕兩京於晉府長史少嶽給事中廣有往還之雅二君皆有才行而廣起家進士艾氏之賢尙有繼也因覽斯譜遂題其端云

至善齋說後

錢唐朱子澂以至善名齋而郡人李煜爲之說善者人得於天以生之理也惟聖人能全之眾人蔽焉而不能全故經傳所載聖賢所訓皆勉人明之復之其造乎至善者蓋能復而全之能復而全者可以事天不能復者不可以爲君子故君子之學必求造乎是焉子澂其志於君子之學者歟子澂不作數十年其子暉寶藏之文間出以求余題至善之防具諸方冊至明且備卽而求之足矣而又奚待後來者之置喙也

竹林淸隱記後

先師海桑先生以易書詩教授學者從之者甚眾而求文者亦眾然文未嘗茍予予者未嘗茍許可而啟道誘掖之意恆若不及春秋八十餘施教不倦是時邑中老師宿儒多在而先生齒徳文學皆尊仲敬於先生同裏授徒之暇蓋未嘗一日不造詣侍教蓋先生爲此文時年七十有七後五年仲敬舉孝防得荔波縣丞先生作詩送之蓋明年先生捐館其攺賀縣丞先生不及見巳仲敬字一敬平生與先生之孫孟省及余最交厚今獨余在覽此文不勝感愴先生沒今五十年仲敬沒二十有七年其子常州府學訓導永寶藏先人手澤皆完好如新而先生平生著述滿家諸孫不能什襲今無一筆存者人賢否不齊念之益重感愴也用敬識於下以歸永

王氏族譜序後

前翰林學士解公序吉水王氏族譜王氏之孫文子以示予屬識一言解王世婚姻家故述其先世特詳王之先自金陵徙吉水宋元皆著科目蓋詩書行義代不乏續表表故家也大抵富有不足以擅名家擅名家者必其詩書行義有肇於前有紹於後足以重州閭光簡冊而後名故家爲無忝故王之先世𨿽常積累千金然所以名故家初不系此世之汲汲於千倉萬箱之儲以圖大其家而所行或畔於徳義卒之淪陷僇辱身將弗保況家乎詩曰誠不以富亦祗以異王氏所從來者異矣文子比嵗發廩以助邑大夫濟民於饑嵗事聞朝廷遣使賫璽書勞之旌爲義民王氏有後亦他之爲故家者所鮮儷也解序所載克開者蓋與吾家時英府君同中開禧三年鄕舉楊王亦通家也故爲識於序後以歸之

胡剛簡考功歷後

士大夫以道事君責難陳善身不暇卹其暇卹名哉剛簡公以忠遭竄斥至追毀其出身以來文字陋哉小人之爲也公身歿而名譽彰天下公義不可掩後之襲爲小人者可以鑑矣

髙氏白雲山捨詩文後

右髙氏白雲山捨詩文自虞道園至蘇伯修十又一人𨿽有崇庳隱顯之殊然皆當時重望偉人蓋髙氏家寶也亦可以考見髙之賢後歷兵變髙之子孫不能守而淪落異姓近歸番陽儒者戴某重裝爲捲𨿽勝代故物而完整如新不遂見棄於庸夫俗子泯滅於煨燼不幸中有至幸存焉戴之寶此豈獨重其文要在其人重其人而考其行之善者以圖跂及焉君子之事也承出見示故識於後以歸之

題董以中傳後

沈志行著董以中傳述以中深於醫且徳其愈母之疾而又悉其素行先儒謂病臥於牀委之庸醫比之不慈不孝然今之業醫非庸者蓋千百之十一志行得以中非求之審而擇之精歟可謂孝己語云無恆者不可以作巫醫恆者貞而不己之謂以中素行如此宜其術之精而效之著也兪叔銘吳純伯皆於以中有始終之道亦足以見其取友之端矣志行於此傳又屬學士君子題識以傳吾聞以中嘗言不求知乎今然則志行之爲安知不見哂於以中乎

贈醫士蔣防祥捲後

右武昌諸士友所爲長史掾陳希逺贈醫士蔣防祥詩文一卷余來是邦主蔣氏久而知之深其業借數世之舊久而益精其心恆急人之急惟恐有未至庶防古所稱醫師之良者而今之世有求乎人也始則敬愛如子弟之於父兄旣得之漠然同於行道之人者比比皆然希逺徳防祥起其妻之疾能不忘而力於報其報又非徒尋常俗薄之爲必求斯文經久之托其亦異乎人人者哉於乎困而不卹非仁者之心受而不報非義者之行防祥旣用其仁希逺又篤其義斯文眞不忝哉

跋扈從詩與鵷侄

右數詩去嵗十月扈從車駕邊出居庸關至宣府往還道中所作時天气甚暖常嵗所無緣邊禾黍皆熟收獲已竟所遇咸有眞趣獨經坦行兄謫所追惟感愴情不能已爾坦行子壻故錄示觀之

重錄送鵷詩跋尾

永樂壬辰之冬十一月爲此詩與鵷別今廿有九年矣鵷近輯余所與之詩爲捲寄北京乞題於後而此三詩不在蓋初歸時其父讀之哭慟不己或者恐傷其父之心也故藏之而自是不復見也其父沒今七年餘年亦七十有六願其兄弟叔侄相親相輔之意𨿽老猶切也故重書此三詩於後以歸之旅艮可以共觀也正統五年六月十八日燈下艸艸寫

逺齋記後

右元程文憲公鉅夫自作逺齋記嵗寒亭詩序及四雪詩吳文正公澂爲文憲作晉錫堂記今文憲之孫南云重書之屬志嵗月於後將刻石以傳蓋至元二十三年文憲自行禦史臺奉詔求遺逸江南明年以趙文敏公孟頫二十餘人入見皆見奬用時文正𨿽至不仕而去文憲猶力言其所著書可以教國子傅天下詔遣官繕錄以進文憲時拜集賢直學士逺齋記蓋作於是嵗大徳四年拜江南湖北道肅政防訪使居武昌時冬作嵗寒亭七年湖北代歸居旴明年築室於麻源第三谷又明年作晉錫堂文正所爲作記者也文正蚤與公同遊徽庵程先生之門公嘗題文正所居曰艸廬蓋相知最深云元有天下將百年東南士君子以聖賢之學渾厚正大之文登淸要踐通顯者自文憲公始其事業具載國史而所薦引如文正文敏而下知名尢多君子事上莫大薦賢文憲之功盛矣哉南云公之五世孫歷事三朝今爲吏部稽勛郎中兼翰林侍書日在天子左右退而惓惓於先世如此又有以觀君子之澤矣

夢存詩序後

讀翰林修撰梁公所作劉選舉善夢存詩序蓋知選必能勉於善也夫夢之所行卽心之所存心不忘乎親必能敬其身身者親之遺也吾與選同裏與其父文復往還文復孝友樂善親賢重義勉其子學問尢力選爲邑庠生以能書舉在京師數年誨飭之牘未嘗旬浹不至也愛選如此選安得不勉哉𨿽選蚤喪母繼母姚愛育選逾於所生選亦克善事惟謹此皆文復躬之刑於家者乎蘇文忠公有言稱人之善必本其父兄吾故於選云然

書王修撰送行序後

吾邑尹子源涉獵書史知理道以才舉今得福淸河泊官翰林王修撰行儉在北京贈此序重同邑之義也之兩人者皆與余久別余爲之鐘情𨿽子源今得蹔見而又將有數千里之別再見未知何日於情益當如何哉𨿽然離別常事士之仕也在愼所操以忠所事此子源今日之當務子是行必勉之也子之才詎止乎是然行逺必自邇登髙必自卑惟力乎巳者以待之耳庸書此於行儉之文之次爲贈蓋亦友人之義也

書東郭艸亭宴集詩後

北京山川之嘉麗園池亭榭遊玩之勝甲於四方城內外貴家富室髙甍大棟相聨屬華筵盛集觴豆之珍嬌艷歌舞之娛惟日不足然所相與同樂莫非志騖乎外者茍志適乎內有所弗屑矣鴻臚卿大興楊君思敬每嵗季春之望必置酒防文儒於東郭之艸亭自正統攺元之嵗至今已未凡防者三與於斯者皆文學之名流極觴詠之雅致賔主洽歡適乎內而遺乎外京師若斯防者殆千百之十一見也非由鴻臚之難遇乎三四年間盍簮諸君子已有存沒離合之不齊蓋亦嘉賔之難同也嗟乎蘭亭己矣後世所慕之者以文字存焉此東郭之集諸君子不容於無作也己未之集余以南歸不及與鴻臚間出其詩若文屬余題因附氏於末云是嵗六月三日

周氏世直堂後

國家之所恃與士君子之所以自立者正義直道耳不可一日忽忘者也凡世所謂故家者亦以其有作之於先又數有繼之於後而豈富貴之謂哉周氏之先偉矣尙在其後之人引之勿替

東裏續集卷十九

欽定四庫全書

東裏續集卷二十

明揚士奇撰跋

衞生寶鑑

東垣李氏之徒羅謙甫輯衞生寶鑑廿四卷內藥誤三卷名方十七卷藥象一卷醫驗三卷末附補遺一卷論傷寒中暑則後人所述此書精粹明備家不可以闕者吳中陳有戒寄惠此本故識而藏之

用藥眞珠嚢詩

澹庵楊公志仁君子也其事上以周孔之道而愛民爲心嘗坐累訟系閒暇無所用意則著此書蓋甚有益學者昔文王演易羑里陸宣公謫居著方書聖賢處憂患未嘗忘及人皆同此心吾觀此書益重居位食祿之愧

防萃方

右拔萃方十九卷自鍼經節要至雜方通十九類元杜思敬集潔古東垣一傳授以成此編君子論潔古醫家之王道謂扶防元气爲要也此編固在所重哉吾家市於書肆析爲四冊云

小兒醫方一集【二首】

此書專爲小兒醫設凡四卷首卷陳氏痘疹方論後三卷皆錢氏藥證吾所得者蓋斷簡錢氏之說具存陳氏所述但存目錄耳遂求諸醫家錄補於後然嘗見朱丹溪格致餘論極言二家得失蓋謂錢氏之書備源流經絡明表裏虛實陳其活法使人觸類長之可爲無窮之用陳氏多用燥熱間有偶中之效不思一偏之失故著論以爲世戒吾旣得此書遂附載朱說以告慈防者錢陳皆治小兒錢氏不持議論而用藥至當陳氏論議𨿽好而用藥多誤人此編閻氏論治傷寒醫家所不取用藥者皆當知之

湯液本艸二集【二首】

此本比後錄於盛禦醫者脫誤多矣宜對過增入亦有此本有之而盛本無之者皆當防對

此本錄於盛禦醫勝於舊所錄者多矣然二本互有詳略皆當防對增入舊錄本有丹溪本艸衍義補遺宜錄於此此本𨿽無丹溪補遺然各條下間引丹溪之論又補遺中所未載者

東垣內外傷辧

右東垣內外傷辧蘇州有刻板王守眞得之以見惠者韓明善序云其說本內經而補仲景之缺蓋爲醫者於究素問難經及越人長沙諸家之書之餘宜必考於此

東垣用藥眞珠嚢

古之良醫師審病之源明藥之用故臨病制方百發百中後世淺陋之醫二者皆不能通如之何其有濟也此書嘉惠後人其功博矣刻板在蘇州余亦得之守眞禦史

東垣試效方

余患後疾歷數年更五六醫皆不效而愈劇最後求治於蔣院判用文遂予秦芁白術圓未竟一劑頓愈旣而並授此方曰此東垣試效方中所出也又從兪嘉言求得此書用之頗通醫理見余此書甚喜以試無不效者蓋得其論議之精故也世之庸醫不能究病之源不知醫之理守古方而不通愈差而愈逺夫豈無所自哉

朱氏三書

右格致餘論局方發揮丹溪醫按三書皆金華朱震亨彥修著彥修儒者同郡許益之髙弟有窮理之功於醫得傳授之正故所論極精所治多奇效其書近惟兩淛爲醫者多用之然率祕之永樂乙未東宮殿下命刋印以賜中外廣仁恩也余時侍經幄最初得賜云

醫書

右醫書二冊有外科濟陰勞損胎產驚風瘡疹急救諸科胎產方屢試之屢效急救尢爲切用逺鄕僻地猝然有急患不得醫藥誠得此亦可少濟也刻板在朝天宮

袖珍方

袖珍方四冊余初至京師時得之鄧尙忠長史分門別類古方無所不有茍不明陰陽表裏虛實不諳脈證而惟執此則非徒無益固將有失焉覽者不可以易也

三元延壽書

右三元延壽書朝天宮有刻板其間論淸心寡欲飲食避忌之類皆民生日用不可無者吾得之劉淵然云

外科雜方

右外科雜方錄於宗豫學士云皆經驗者後有從余錄之以試亦往往有驗

外科精要

吾家舊有江陵十書內外科精義及此書於論外科之理及掲示治法至精且備不可忽也

祕傳證治類方

此冊及證治要訣皆得之禦史陳嶷陳雲戴原禮所輯𨿽未有考然論證集方秩秩具有條理

五運時行證治錄

番昜胡秉常閒暇過余相與論五運時行受病脈證治法厥有造詣他日特書見遺故志而藏之

眼科源流一集【一首】

吾少時目覩孟堅兄以醫眼往來龍泉萬安二邑皆神其術迎致無虛月嘗問其所從授蓋此書也且語余云亦在熟之而巳近得之因識其說

近時醫家書刻板多廢往往出於庸人孺子之所抄錄其謬誤不可勝言殊可慨也

衛生易簡方

此方禮部尙書胡源潔所輯於醫家所用靡或不備仁民之心可謂溥矣夫醫必究素難長沙諸書爲本而防之近代潔古東垣丹溪之論𨿽不中不遠此編極多良方如不識病源不明藥性未可輕用

海底眼

右王鼒易卦海底眼附以何侁四言獨步專用五行盛衰生尅制化論事之吉防休咎頗爲有理視世俗雜以神煞論者遠矣

書法正宗

右書法正宗一冊士奇少時舅氏白水縣丞陳孔立先生出以見教者也先生教人學書必謹法度曰不精眞楷不可以趨行艸然先生爲人卓犖不覊翛然繩檢之外平生未嘗作楷書而行書特佳士奇嘗以質焉先生笑曰汝但爲魯男子不用說栁下惠也𨿽一時戱言要之至理不外是也謾志於此

書法三昧

書法三昧余初錄於陸伴讀旣以與諸侄此本重錄於朱舍人家余少未嘗學書及與陸往還得盡窺其家所蓄書法甚富陸與余厚又爲餘言其意頗悉也余𨿽知之嘗習之而訖於無成東坡云內外不一心手不相應不學之過非余之病乎曾南丰論羲之書亦精力所致非天成也蓋凡藝𨿽有法非熟之則不精獨書學哉陸名闓字伯陽髙郵人朱名古字季寧昆山人皆有能書名

宋劉次莊法帖釋文

右宋劉次莊法帖釋文附以陳與義刋誤余初錄於武昌尹千戶蓋童子所寫艸艸來京師重錄之尹名升餘客武昌時已七十餘致仕閒居與余厚其爲人慷慨豁逹有俠气好艸書明四聲等字之學自著書已板行喜賔客尢喜接儒者所居直黃鶴樓之北靣大別山江漢會其前鸚鵡洲帶其左治隙地數十畝爲園池作小亭其中雜植四時花卉爛然不絕而山川陰晴朝莫之景出於亭下者一望可數百里實據武昌勝處亭中嘉客無虛日余亦數日輙一往醉其間然自余去武昌尹亦往雷州以卒其地遂廢因謾識此並及其人云

法書考

元盛熈明作法書考八卷首卷評品古書二卷述創字源流亦間及作字之法三卷至七卷皆論書法末捲附印章虞揭歐陽皆爲之序學書者資於此亦庶幾可以有得余錄於中書舍人南昌陳古訓

書史會要

書史會要松江陶九成編蓋鈔錄史傳及百家雜記所藏善書之人而爲之者也其書無足取至纂述近事尢謬獨書法一卷稍便初學耳此編廬陵王守眞松江還以見遺者

碑目

中書舍人陳登思孝好聚古今石刻徧求博訪志其所出之處以成此編余與用之皆錄一本按此而索之亦屢有得惜乎其未能悉也

玉篇

玉篇一冊考其圖書云周陽侯世家蓋吾族兄孟堅之書余得之賔畿弟賔畿得之蕭子英子英孟堅內弟也孟堅多蓄書旣死無子故遺書無爲保藏悉散落不存嘗誦劉長卿生子詩且免琴書與別人之句竊以爲無後者之慨然今世儒之家子孫不肖往往取先人書籍及所爲文章博易所好甚者用易酒食視棄之如棄土苴以防於不孝而爲人所僇笑者吾見之多矣如此亦何貴乎其有後哉

廣韻

廣韻一冊洪武庚午餘市之其直五百文旣爲友人持去後十年復市之其直亦然凡今生民日用之物歷十年之久率增直十數倍獨書無所增豈售書者其操心獨亷哉抑好而求之者寡𨿽欲增而不能耶

北谿字義

此書陳北谿先生著先生名淳字安卿朱文公髙弟也近劉伯塤貟外自閩歸惠餘二本遂以一寄稷子蓋聖賢教人必先明理理明而後在我者有所持循而行之不差此編皆理之大而要者初學誠能熟復深究則本源端正無復有疑於其所行矣

韻會

歐陽永和在閩中寄惠此書凡五冊於讀書爲文其助益多矣王介甫云人閒暇不若看韻書其有以哉

洪武正韻

洪武正韻我太祖皇帝命儒臣刊定之書一洗江左以來千載拘僻之陋而復諸古盛哉刻板在太學吾家所有總四冊

五音集韻

右五音集韻三冊禮部侍郎髙宻儀公所惠此書出北方學者不獨於音韻易正亦可以多識字

漢雋

漢雋十卷天臺林鉞著雋以諭其味也刻本在象山縣學余得之左司直郎王子沂

翰林要訣

眞書非古鐘王以後上下率用之然亦有法昧者不能造其至陳繹曾述此所謂法也得其法茍非積功之熟亦徒然已曾子固言羲之所能亦精力自致非天成也一藝之學猶必知行兩盡況從事古聖賢之學者哉吾得此編不欲閟故識此語以示來學

文選雙字

宋蘇易簡爲此編易簡一代名人而用志於此荊公選唐百家詩已而嘆曰費日力於此蓋愧辭云況此編哉史誌靜得此以見示其之南京也恐累行李遂畱於余家

蘭亭樂毅【二體二首】

此蘭亭石刻在蜀或云義門鄭楷所刻余得之姑蘇劉紹蓋趙松雪所臨者古人行書惟羲之此帖第一然學書者必工楷而後可以及行而松雪所臨羲之楷書又樂毅第一故附此於後

右蘭亭刻板在蜀或云蜀府伴讀浦江鄭楷家所刻余得之行人劉紹蓋趙松雪所臨者視北京臨本筆气防勝又得北京樂毅帖於錢習禮檢討亦松雪臨者頗佳遂附於後云

絳帖

此帖得之定國徐公宜珍襲之

不完絳帖

右不完絳帖數紙洪武庚午在武昌旅邸得於鄰捨獘篋中紙墨已甚昏爛不忍棄也表爲一卷視泉汝蓋遠過之

陰符經

陰符此刻在蜀府余得於本之書法淸婉遒麗本之云相傳爲虞永興書余以爲宋人書豈蔡忠惠之筆乎當求識者而質之

元瑞鶴記

右瑞鶴記元吳文正公撰虞文靖公書秦定二年所刻今在北京余得之謝靖眞寺丞吳公此文甚佳而虞公之書溫麗典則亦足以師表後進也

漢廬江太守範君碑

此碑得之大理寺丞孫時未有碑額其前後及下皆缺姓氏名字紀年皆不見陳思孝云漢廬江太守範式碑也然碑云爲侍禦史冀州刺史亦皆不見於史傳或者史之略也碑在今濟寧州學斷裂多矣夾漈鄭漁仲定爲蔡邕書漢碑至今𨿽斷裂訛缺其僅有者無不佳如此碑尢爲難得也

漢修孔子廟器碑陰

右漢韓勑修孔子廟器碑陰具載修廟人出錢之數不盡者又載於碑之兩側出錢或二百三百或五百有至於三千者而不以所出多寡爲先後亦見古人所重不在乎是也

漢郎中鄭固碑

右漢郎中鄭君碑君諱固字伯堅此碑今在濟寧學中余得之給事中趙惟恭此碑前後無年月其中云延熹元年拜某官又云年四十二則知爲桓靈時所建也但文字磨滅特甚歐陽公集古錄跋尾猶載其中數語今多漫滅不見也

漢司隸校尉忠惠魯君碑

右漢司校尉忠惠魯君碑君諱峻字仲嚴忠惠其諡也碑在今濟寧州學鄭夾漈定爲蔡邕書碑已斷爲二文字磨滅不可讀者殆四之一此本得之大理孫寺丞

漢封龍山碑

右封龍山碑在元氏縣漢延熹七年至今千二百餘年石刻𨿽頗剝蝕而文字尙可尋究碑首云封龍山者北嶽之英也此本得之劉智安主事

道因法師碑

唐道因法師碑中臺司藩大夫李儼撰蘭臺郎騎都尉歐陽通書通率更令詢之子書法出家學矩矱森嚴意度飄逸但少含蓄之趣耳

祕塔銘

右唐大達法師祕塔銘裴休文栁公權書石刻在西安府學會昌元年所建唐法書家前有歐虞褚薛後有顏栁而栁所論心正則筆正𨿽一時格君之言要爲書法第一義也

多寶塔碑銘

顏魯公書多寶佛塔碑亦在西安府學視他碑特完好𨿽書法至顏栁晉人之風幾盡然公書端方剛勁凜然忠義之气故爲世所貴而學書者必合公眞行觀之乃得其妙趣

八關齋碑

右八關齋碑顏魯公書唐河南節度使田神功寢疾宋州刺史徐向等爲禳祈報恩者也唐書神功傳亦槪見其事碑在今歸徳州城外僧寺中永樂丁酉秋進士尹崇髙奉使河南爲余致此本而每行下缺四字蓋打碑時爲夏潦所淹也

元文敏公墓志

右元翰林學士元文敏公墓志中丞馬文貞公文學士虞文靖公書並篆文敏先待制延祐乙卯座主文貞爲同年而文靖相交處尢深此帖余得之陳中書彜訓宜珍襲也

永樂中視學碑後

視學之明日國子監官上表謝各賜衣一襲遂賜羣臣宴又明日羣臣請刻碑太學

晉平西將軍周府君碑

右晉平西將軍孝侯周府君碑陸士衡文王逸少書刻石在今常州宜興縣府君諱處義興人義興今宜興也碑後題云唐元和六年義興縣令陳從諌重樹瑯琊承仕榮鐫蓋此碑至唐再翻刻也

嶽麓寺碑二帖【二首】

右嶽麓寺碑得諸禮部侍郎胡濙余晚喜北海書最後得此而凡前之所得者皆不及也近於中書舍人劉素家見北海秦望山法華寺碑溫潤淸麗蓋又特出也法華故在紹興府寺及碑皆久燬甚可惜也

嶽麓寺碑李邕書石刻在長沙余前後所得十數本皆紙墨糊塗甚至不可辧識蓋打碑必得善工而湖湘善工尢難遇長沙同知李吉特爲余致此本故視前所得差勝也

云麾將軍碑

李北海云麾將軍碑永樂丙申用之在北京以寄餘者此碑出良鄕縣北海所書有兩云麾將軍碑其一在陜西陜西者李思訓良鄕李秀也陜西者書法差勝然余畜北海書獨此及嶽麓寺碑耳其紙墨又此碑差勝也

羅池廟迎享送神詩

右東坡書羅池廟迎享送神詩筆意甚佳然較沈傳師所書碑不同者十數字當以栁碑爲正亦得之長吾云

陶隱君茅山帖

右華陽陶隱君茅山帖後有廬山曹士冕跋顏魯公大駕帖米南宮露筋碑文字皆完皆行書之佳者又有南唐李后主行書望故園賦略米南宮題十字在後疑皆士冕家所刻者余客武昌時得之湖廣防議吳文家

四體千文

右周伯溫四體千文刻板在鄱陽中書舍人朱季寧仲子爲樂平教官以見貺者也蘇州舊亦有刻板視此頗勝元之工篆書者多矣伯溫最用功其作字結體蓋出泰山李斯舊碑其著書發明斯義有說文字原六書正譌云

九成宮醴泉銘

右唐歐陽率更書九成宮醴泉銘石刻在西安府麟遊縣缺蝕多矣凡余平生所得數十餘本此本得於給事中毘陵胡源潔紙墨特勝故獨存也

哀冊文

褚河南書太宗哀冊文舊得之先友登州教授郭敬守先生書家論古名賢遺迹河南傳世之佳者三龕碑兒寛贊及此帖耳三龕碑未得見嘗見會稽鄧宗經有兒贊墨迹眞妙絕此帖亦今世所罕見者余家諸帖此當爲冠

手植檜贊

右孔聖手植檜贊宋米芾撰並書碑在孔林余得之衍聖公彥縉陸伯易常爲餘言宋人書米爲優而余家米書獨此與露筋碑爲優云

同知昆山州事楊公墓碑後

右元同知昆山州事楊公墓碑歐陽原功文楊友直書虞伯生篆昆山諱學文字節文吏部侍郎贑州路總管諱孖之子廬陵及安成之楊同出靖恭坊此云皆祭酒膳之後蓋與掲曼碩忠節祠記同一誤耳詳見余忠節祠記跋尾此碑及祠記皆東平州守季琛先生所惠先生忠襄之世也

漢泰山都尉孔君碑

右漢泰山都尉孔君碑孔君名宙宣聖十九世孫此碑延熹七年其故吏門人所建視漢他碑稍完宙融之父也見漢書融傳

泰山李斯篆四帖【四首】

右泰山石刻李斯篆今可見者惟此四十六字字畫渾厚而結體差長余得之山東僉憲洪遵道嘗見應天府學有石刻宋劉跂泰山秦篆譜跂自序其略曰初宋莒公歐陽文忠公得泰山斯刻皆止於五十許字髙不過四五尺形制似方非方四靣廣狹不等所謂五十許字者在南靣稍平故嘗爲人所撫搨其三靣皆殘缺蔽闇跂始刮摩垢蝕而撫搨之凡篆字二百二十有二可讀者百四十有六其文起西靣而北而東而南西靣六行北三行東六行南七行行各十二字其末行制曰可三字復轉在西南稜上總二十二行跂河間人此譜政和中所爲然今人所得泰山斯刻惟止此四十餘字豈其餘今皆已磨滅歟抑復爲垢蝕所蔽而士大夫未嘗親造其處撫搨之工又皆茍且塞責不肯盡力歟故余志跂所說以見大防云

右秦二世東行詔書李斯篆其篆甚佳余在兩京廿餘年求之不能得比連得於洪遵道而楮墨亦佳京師四方之所趨也而好古博雅之士皆在其所收畜周秦以來金石刻皆富然余獨見鄒仲熈髙庭禮陳思孝有此刻固其難得如此也

余旣得泰山秦篆又求得劉跂此譜遂附於後以見秦刻在泰山者其未磨滅蓋不止於今之所傳墨本也應天府學有此譜石刻余得之張士謙云

考史記所載始皇東遊頌視劉跂小字譜不同者十字史記臨位跂作臨立二十跂作廿遠方黎民跂作遠黎休明跂作著明後世跂作後嗣躬聖跂作躬聽禮順跂作體順後嗣跂作昆嗣餘皆同鄭文寶及各處嶧山頌皆出徐鼎臣史記不載其書二世詔史記有之

松雪書

與稷文甚佳惜不見其全集此篇亦因松雪書而傳

寶晉齋帖二帖【二首】

右寶晉齋不完法帖余客武昌時得於醫士吾郡曾尙文者一日陸伯暘過余欣賞再三遂借臨寫伯暘卒其家不復見歸其弟伯瞻官南京出以示余余語之故而索焉卽閟不復出伯瞻卒於山東此帖竟莫究所在然時往來餘懷也侍講髙谷爲餘言渠嘗借臨未久歸其子後亦不知存否也伯瞻仲子瑄近膺薦來北京余間詢之亦語之故瑄對曰自幼家笥中未嘗見有也幸得還鄕裏當究索以奉納不敢背徳瑄旣得官於浙便道歸從鄕人物色得之因顧謙主事使還寓至一展閱間恍若隔世蓋不見四十有五年矣損壞糢糊不復往昔之明整蓋淪落於俗人久矣欣喜復還繼之感嘆遂重表而識之若瑄之存心不同乃父尢可識也

無爲州舊有寶晉齋帖石刻余索之久未得蓋數遇州士子及官於彼者皆云無復存矣今年周恂如員外奉命督賦無爲因托往問周還以此見遺蓋石刻在州學今所存惟此廿帖耳皆右軍書又得米方尺書數字良快余意今書學𨿽廢然安有董治教於斯遊學於斯而了不知者世間寶物往往蔽於庸人俗子如此甚可嘆也

李北海書麓山寺碑

北海書矩度森嚴筋骨雄勁沈著飛動引筆有千鈞之力故可寶也

靜先生碑

右唐靜先生碑栁識譔張從申書李陽冰篆從申書法出二王而與李北海彷佛昔人評其書獨步江外此碑在茅山蓋唐行書之得名者余得之道錄司官袁止安

遺教經

右遺教經及蘭亭序石刻在歸徳州遺教止二十三行本六朝人書或以爲唐經生書此云王會稽非也余得之劉士皆因其有汝州之印故附於汝帖之後

漢谷城長張君碑

右漢谷城長張君碑未有碑額蓋中平二年其故吏所立文辭字畫皆古雅碑在今東平州學余得之宗丈東平州守季琛先生之子民服云

虞恭公碑題與翺孫

此碑最宜初學者師法然嵗久碑石已缺其下三之一而字畫甚好今附於此與翺孫習書不可懶惰也

漢溧陽校官碑

右碑建於靈帝光和四年蓋長平人潘幹爲溧陽長興學修教其丞趙勲等爲建此碑今在溧水縣學余得於進士彭琉而字多漫滅不可辧識

白石神君碑

右白石神君碑得之子啟學士未有碑額蓋漢靈帝光和六年所建文多剝落尙可讀而字畫甚佳

夣英千文

右梁周興嗣次韻千文宋釋夣英以篆體書之幹徳三年刻石在今西安府學前此釋之徒以書名者多矣而以篆古名始見於英也

扈從西巡詩

羅員外學古得余此詩刻置宣府學捨教授劉凖寄余此本蓋越三月宮車晏駕覽此豈勝永慟因題以授和侄

先曾祖碑銘重刻石後

自元季兵燹楊氏先世文字悉無存者歐陽公此文洪武乙丑余得之贑錫坑蕭氏蓋屢瀕於燬殆有神物防持之洪熈乙已防恩贈曾祖祖考皆榮祿大夫少傅華蓋殿大學士曾祖妣祖妣妣皆夫人時復作祠堂遂就北京買石求吏部郎中兼翰林侍書程君南云重書此文刻之還寘祠中用貽我後人而祠堂記附刻諸陰

鮮於伯幾眞艸千文後

鮮於伯幾書當時與趙文敏公齊名兩人相與甚厚而鮮於蚤沒故其遺迹之傳者甚少此眞艸千文刻板今在南京太學所謂眞艸書蓋兼行也

家刊千字文

右翰林侍書程南云寫昔人有云字壞於晉謂壞六書之體也此本主六書如障鶤亯愯玅之類率正千載之誤初學所當知也

勞略帖

唐太宗勞略帖余得之郭教授敬守蓋曹士冕家所刻山谷評爲佳物殆不虛矣

東裏續集卷二十

欽定四庫全書

東裏續集卷二十一

明楊士奇撰跋

絳帖題與升侄

此絳帖總五本山西參政楊鼎所惠鼎嘗從事翰林在山西有賢稱但此帖裝表者失倫次非一也

歐陽法帖寄侄孫奕奐

汝兄弟自幼喪父賴祖訓育今祖父喪矣當夙夜勤學立身以圖不忝祖父不可自暴棄也知汝皆已婚度未有字今字奕曰崇規字奐曰崇矩蓋奕奐皆有大義然非循蹈規矩不能大也先儒所謂大噐猶規矩凖繩先自治而後治人是也汝兄弟勉之勉之並寄歐陽率更法帖與汝習書習書與爲人同道書一防一畫皆循法度久之而熟則下筆可觀矣人一言一動皆遵禮法久之而熟則徳行可稱矣勉之勉之

沂州普照禪寺興造記

右沂州普照禪寺興造記建於金熈宗皇統四年僧汝尙文集唐栁誠懸書庶防得栁之彷佛者

北京諸帖

右黃庭經樂毅論皆趙文敏公所臨蘭亭序無氏名顏魯公座位帖逸其半或云皆公所臨未知是否金丹四百字亦公所書石刻皆在北京永樂七年車駕巡幸扈從之臣多得之而紙墨之佳如此甚少餘得之太常少卿朱焯者也

七觀帖三帖【三首】

右七觀帖元袁文淸公所作以贈程文憲公致仕南歸而趙文敏公之所書也余家有公小楷帖如黃庭樂毅皆臨古人書獨此帖出公自然之趣惜紙墨未甚佳耳此刻今在四明余得之陳孟顒秀才

餘多得七觀帖獨此本紙墨差勝彭百鏈浙東還所惠者

程文憲之歸袁文淸之文趙文敏之書皆所謂得意者也而具於斯盛哉所惜當時刻手不及耳余所得者獨此本差明白蓋鄞士吳友麟所惠者

楊仲墓志

右楊仲墓志黃晉卿撰庫庫書仲晉卿皆先待制同年進士余嘗錄此文附置題名碑陰又得此於王汝玉贊善汝玉以爲佳物贈余惜其紙墨頗劣也

賀捷表臨本

鐘繇賀捷表歐陽文忠公集古錄論之悉矣石刻今不存吾嘗見數本字大小皆不同獨友人陸伯暘所藏者爲得中筆意兼勝陸沒後文籍散失不知此帖流落何在惜哉此紙陸少時所臨以遺餘者每一展翫興念亡友爲之愴然

聖教序

右唐太宗作聖教序及髙宗作三藏聖記又各有與僧奘手書附其後後又有奘所譯心經皆僧懷仁集羲之之書而於志寧來濟許敬宗李義府之徒爲之潤色咸亨二年勒石今在西安府學今世學行書者蘭亭序之下則資於此余得此本於江夏宋惟憲紙墨頗佳

北庭艸書

右北庭艸書宋治平丁未宋孝孫刻之資中余忘所自得無書人氏名孝孫定爲懷素書觀其筆勢飛動超越眞非素不能惜乎此本紙墨未佳也

陜西座位帖二帖【二首】

右顏魯公座位帖槁石刻在西安府學此本骨气淸勁飛動視後來臨本蓋懸絕矣余得之周恂如貟外吾郡胡忠簡公書法實出魯公其大節亦相似故以所上髙宗封事親筆槁附此帖之後

右長安所刻顏魯公座位帖槁觀顏書者必觀於行乃盡其妙處

題顏魯公書

此卷顏楷書中興頌第一東方贊次之題名帖又次之而題名最明白

北京座位帖

北京顏魯公座位帖本四幅永樂七年扈從之臣多得之止二幅蓋失其半久矣十一年民有治圃得之者楊學士亟以二紙見遺余並取舊所得於沈民望修譔者通表之遂爲完物譬如延平之劍神物終當復合也

詹孟舉書

國朝大書詹舍人第一其小字亦精但世不多有餘獨於祕府屢見之詹初得書法於巙巙子山蓋兼虞歐顏栁之體而有冠冕佩玉之風者也

孔子廟學記

右魏孔子學記曹植撰梁鵠書書法特妙此碑在孔林余得之衍聖公彥縉者也

漢修孔子廟噐碑

右漢韓勅修孔子廟噐碑蓋靈帝永壽二年也此碑卽六一公所譏霜月皇極之語者吾特愛其書耳

漢魯相晨孔子廟碑

右漢魯相晨孔子廟碑晨無姓趙明誠金石錄云史晨也碑在曲阜建寧三年所立詳見歐陽文忠公集古錄余得此於陳思孝思孝平生廣求厚積有重複者往往以惠朋友不但惠余也

孔子廟堂碑

右唐孔子廟堂碑虞世南撰並書石刻在西安府學亦得之胡給事嘗在內府見舊刻本與此迥異蓋歲久碑刻剝蝕失其眞也歐陽文忠公童子時得此碑刻畫完好後廿年復得之則已殘缺況今又後三四百年哉

夫子廟堂記

右夫子廟堂記唐駕部郎中程浩撰宋宣義太師夢英書世多喜誦此文而夢英書法一本栁誠懸然骨气意度皆弱不能及也

米南宮二帖

右米南宮二帖舊得之吾友陸伯暘陸論書法於唐主褚河南於宋主米余聞米最善臨晉觀後一帖則其用意於晉者可見已

筆陣圖

右羲之筆陣圖非羲之自書蓋近代人所書而羲之筆法因之以傳耳石刻在西安府學此閔僉事所惠者

子昻千文

右松雪翁行書千文蓋有智永遺意學書者易於見效此刻藏松江海濵僧捨時人鮮有知者監生王寧奉命巡鹽場過而得之以見惠由是稍聞於士大夫矣

淳化帖三帖【三首】

此本吾故人朱吉季寧家物朱洪武末爲湖廣僉憲坐累被逮盡賣文籍爲行費此帖落江夏沈氏今歲仲舉展省還江夏時沈氏落甚其子亦盡賣文籍仲舉因購此見惠簽題猶朱手筆覽之增感此帖蓋摹刻皆下獨二王有數帖庶防然甚不多也

右淳化帖四本泉州刻也余友陸伯暘家故物洪武甲戌冬餘自武昌歸陸以贈別簽題皆陸手筆圖書具存獨念故人不作久矣而此刻今歸內府亦不可得也右淳化帖五本泉州所刻者永樂乙未春餘得之兵部尙書四明金世忠余家舊得於陸氏者與此頗各有缺略及錯簡遂得互相參考而宋米芾嘗辧其間僞書及黃伯思法帖刋誤所論皆見余之別錄

右軍書

此出曹氏星鳳樓帖中不完所存者皆右軍書行書十餘帖艸書四帖州民奉橘臨墓田丙舍官奴虞治書裹鮓皆在楷書有樂毅海字本又有全本有東方畫贊無蘭亭序而有宋人題跋數首永樂庚子冬餘過臨淮訪族兄璧而得之者也

黃帝祠宇

右黃帝祠宇四字唐李陽冰篆刻在縉雲字衡一尺有半縮倍之吾家陽冰篆書此最大者聞縉雲仙都山有鼎湖世傳黃帝上升處陽冰嘗篆鼎湖二字今尙在余未之得也

忘歸臺銘

右忘歸臺銘李陽冰書刻在處州陽冰嘗爲處之縉雲令故其書在處州獨多聞有孔子廟碑吏隠山畱題詩文皆佳余未得也

長安繹山碑

右繹山碑蓋宋淳化四年鄭文質以徐鉉所授故繹山摹本刋置長安學中者文質鉉之徒也今泰山有秦刻李斯眞迹尙在但磨滅多矣間於鄒侍講家見摹本止廿九字其去此甚逺也

靑社繹山碑

右繹山碑靑社本斷裂多矣余得之習禮檢討嘗見陳思孝論繹山翻本次第雲長安第一紹興第二浦江鄭氏第三應天府學第四靑社第五蜀中第六鄒縣第七然余於蜀中本未之見也

東明精舍繹山碑

陳思孝自北京寄惠此帖蓋浦江鄭氏東明精舍所刻本也宋景濂謂此用長安本翻刻然以余觀之亦出紹興本未知果如何當求識者辧之

鄒縣繹山碑

右繹山碑字畫視諸本特小得之行儉云出於山東而未詳其處聞鄒縣有繹山翻刻本此豈是耶當求識者質之

篆書偏旁字源

右篆書偏旁字源宋宣義大師夢英書此碑咸平二年立於長安學中後有英自題又附載郭忠恕所答書

彼岸寺碑

右彼岸寺碑在汝寧上蔡縣余得於監察禦史尹崇髙蓋宋眞宗時建此碑今剝落多矣不知撰書人姓名中書舍人陳登思孝以篆書擅名於今數稱此碑之善余則未能通也姑存之

五箴後

右唐韓文公五箴宋仁宗時狄道宋寂作篆體書之後其子摹刻於石宣和六年也

黨懷英書

右黨懷英篆書竹溪四絕句金章宗明昌六年刻石濟州普照寺今在州學中

大學經

右大學經一章作鐘鼎篆書而忘所自得亦不記石刻何在聞西安府學有漢尙書魯詩儀禮春秋公羊傳論語魏三體書左傳遺字餘皆未得也

題王氏父子書

右殘帖皆王氏父子書首右軍蘭亭荷華長者鶻等斷石蘭亭起大字至向字凡五十三字薛稷臨蘭亭六帖次徽之二帖次撡之二帖次渙之一帖次獻之洛神一帖皆出曹氏刻其刻石已不存余故重而表之時有惠懷仁集右軍書者並附其陰

漢圉令趙君碑

右漢圉令趙君碑初平元年立蓋獻帝嗣位初年也碑在今鄧州南陽縣學中文字磨滅不可見者將半矣余得於陳舍人思孝

漢北海相景君碑

右漢益州太守北海相景君碑景君卒於漢安二年碑今在濟寧州𨿽完而字畫漫滅不可讀者多也

漢碑陰

右漢碑陰題名余得之思孝不知其爲何人碑陰其所載皆門下書佐及故吏之類而字畫頗佳

魏受禪尊號二碑

右魏受禪表尊號二碑世或以爲梁鵠書或以爲鐘繇不可必而雄麗古雅後之攻者必取法焉二碑皆在許州得於劉士皆尊號碑其下近趺處皆磨滅不明蓋古碑歷世久逺多如此也

紀信碑

右紀信碑唐武后時盧藏用撰並書其書甚佳昔人評藏用在能品余得此於士皆

唐任城縣橋亭記

右任城縣橋亭記唐開元廿六年任城尉防芳撰王子言書書𨿽出唐人而古意蒼然後之人能若此者甚少吾家唐獨有紀信及此二碑耳

黃庭經二帖【二首內一帖附曹娥碑出師頌】

右黃庭經稍肥大曹娥碑紙墨𨿽劣然態韻悉佳二帖昔得之漢陽教授胡士安出師頌近得之王孟揚檢討稡爲一本便藏也

右思古齋黃庭前有唐臨絹本四字爲表背裁去石刻故在潁上縣學廖子謨爲縣寄惠數本所恨打碑者甚謬也

顏書東方朔畫像贊碑二帖【二首】

右顏魯公大書東方朔畫像贊碑在古樂陵郡山石上今山東泰安州境內蓋天寶十三載公爲平原太守時所刻後有碑陰記余嘗屢得之此本得於余正安修撰特完好

彭百鏈禦史惠余此帖夏文顏書偉然千古之二絕然考唐史天寶十四載安祿山反範陽此碑建於十三載之冬治城整兵之際有餘力及此又可以觀【闕】之度矣

志公像贊

志公像贊今靈谷寺有石刻吳道子畫李白贊顏眞卿書世稱三絕舊刻已壞此重刻者而不復見書法之妙矣碑陰有趙松雪篆書甚佳然余未之得也

羅池廟碑

右唐韓文公羅池廟碑中書舍人沈傅師書桂管觀察使陳曾篆書與篆皆佳長慶元年所立也余得之長吾

晝錦堂記

右宋歐陽文忠作晝錦堂記蔡君謨書君謨書甚重於當時刻石四方多矣今余家獨有此碑得之錢習禮檢討云

子昻十七帖

右趙文敏公臨羲之十七帖公平生用功此帖最多臨本石刻亦有數處余凡見四本皆不若此本之佳也

汝帖二帖【二首】

此石刻在河南汝州永樂丙申冬中書舍人陳彛訓扈從還南京探其裝有汝帖二本皆表完遂以此分我右汝帖十卷凡十三幅各有汝州之印外因錄二幅得之河南僉憲劉咸士皆視余前所得者頗優此刻【闕】長睿辧之甚悉

應天府學繹山碑

右應天府學繹山碑元至元癸巳所刻者思孝嘗云去長安本甚逺信哉

漢大風歌

右漢髙祖大風歌大篆體刻石在沛縣沛有新舊二碑舊碑已壞此蓋近代重刻者余得之於大理馬寺丞

洛神賦二帖【二首】

右獻之書洛神賦十三行陳正倫所贈石刻今在常州而刻手不及

洛神舊石刻之佳者今皆不存獨有此在毘陵而刻手甚劣僅存其意耳余得之陳正倫禦史

樂毅論

右樂毅論止存首尾二百四十餘字而缺其中四百餘字曹士冕所稱張氏斫魚石者此是也然余忘所自得不知此石今安在也

五淸捲後

卷中諸君子皆三十餘年翰苑交防也孟端沒於永樂中近年幼孜子啟民則崇述相繼皆沒覽其詞翰益重故人之感

茅山崇禧萬壽宮碑

右三茅山崇禧萬壽宮記元鎭江路錄事王去疾文翰林承防趙孟頫行書並篆額行書特佳余得之安成進士彭琉

通波阡表

右通波阡表余得之張氏之孫戶部主事賔陽其文楊廉夫撰其書眞篆二體皆出陳文東而用太朴伯溫名者太史公所謂附靑雲之士施於後世者也文東極力晉唐其書姿媚醖借自成一家所未足者骨力耳

七姬厝志

七姬皆死於義而張之文宋盧之書皆精玅其傳逺無疑餘得此於嗣初云

智永千文

右智永千文眞迹故藏鮮於伯防家大徳中摹刻在松江郡學此本余近得之閩人王源永書如精金粹玉此刻於規模結構近之論丰采神韻相去甚逺其效龍伯髙而未至者歟

先待制撫州推官防記後

此碑作於先公旣代之後嘗聞老長言受代之故謂郡有豪僧云住暴橫爲民害內而中書外而行中書防訪司皆交其貴要莫敢誰何者先公治其發冢墓事得實獄已具而行中書防訪司皆遣子弟求觧於郡先公執不聽則公移以駮郡於是行省白中書郡徑自南臺以逹禦史臺禦史臺卒是郡議奏誅云住未誅而中書符下調先公歸安縣尹然云住竟不免死元史先公傳亦載云住事是時當路黨邪往往類此記中所謂不得盡行其志者也撫州知府王升近寄遺此碑謹識而藏於家以傳示子孫云

唐中興頌

此頌前三十年見有得者字畫多明白而十數年來有得者其糢糊率類此豈其石近又剝蝕歟抑打碑者之不善或有善者而余未之見歟此碑丰城史誌靜所惠蓋余素嗜而得者遂爲吾家之玩寶

蘭亭十四帖【十五首】

此帖石刻今在潁上縣其首題曰唐臨絹本而臨者刻者皆弱余得之廖子謨

右禊帖臨手刻手皆劣甚不記何人惠姑存之後二帖其一前完後闕一前闕後完肥瘠亦相近皆勝此逺矣永樂中揚州發地得之近時勉祭酒所惠

此二帖𨿽不完然防畫波磔玅處皆在神采有餘足資效法何必多也

右蘭亭前本𨿽弱後二本甚佳虞恭公亦佳宜珍襲也此福州本余所得多矣獨此有陳膚仲題膚仲三山人晦庵門人張商英兄亦名唐英卒於神宗之世此所稱唐英當別是一人

近年揚州僧捨發地得二石皆蘭亭舊刻一缺其前一缺其後塩運使何士英裁齊合之爲一前所存者十八行止猶不二字後存者十行起能不二字兩本肥瘠相近淸韻可愛論骨气當在福州鄭本之次世傳宋思陵駐蹕於揚金人奄至車駕倉猝出避禦用物皆不及將所愛蘭亭石刻瘞之而去此豈是耶柴叔輿侍郎凡得兩本分一見惠因識其大略

近日胡若思以此本予評爲定式殆是老眼昏眵矣故辧之

前帖是鄭淸之家舊刻其石今在福州後帖松雪所臨今石刻在北京太學

此刻今藏中書舍人胡宜衡家視鄭本微不及視松雪差優

右帖得之王時彥詹事王忘所自得亦不究石刻存否當是唐人所臨豈禇河南之迹乎此本又在鄭之下胡之上

內府所藏刻本有三十餘家今石刻存者甚少餘所見者汝州本紹興本臨江戱魚堂本福州有鄭淸之家舊刻本潁上唐臨絹本北京太學及蜀中有趙子昻臨本嘗多得之此五本近一時所得其髙下不齊王時彥云蘭亭下者入目還自有趣殆不虛語

前翰林檢討王偁得蘭亭墨本以進文華殿蓋唐人鉤摹者睿防命刻石間賜大臣及近臣此卷左諭徳臣士奇所被賜者謹拜手識而藏之

吳敏徳爲禦史巡歷所至皆汲汲名教事此其一耳誠可尙也偶得此刻遂志於後

此紹興本視此尙完整今剝落如此蓋流俗人不知愛防甚可嘆也

世率謂字肥而不刓者爲定式然山谷所賞者肥不剰肉瘦不露骨此本其殆是歟予所見多矣未有精神爽爽如此者珍重珍重參議李君示此謾爲之題

蘭亭序題與昱孫

右石刻在今紹興郡學吾得此於章尙文此刻本在吾廬陵不知何時移紹興也其古意蒼然視汴中新摹刻者大相逺矣吾家凡得數本獨此本差完

玉枕蘭亭二帖【二首】

右玉枕蘭亭石刻今在南京火藥劉家余得之陳鏞叔振陳淸修雅重余敬愛之自翰林庶吉士擢禮部主事從兵部尙書李慶入交阯沒於兵間甚可惜也

此刻故在紹興府今亡裁十餘年而墨本存者已少餘得此於給事中任守禮紙墨𨿽劣而字畫意度悉完固在所愛重也

宋楊忠毅公神道碑

宋楊和王與張韓劉嶽諸公同事髙宗排大難卻大寇其功名載史冊耀後世者偉矣觀敷文學士劉一止此碑又知公忠精義烈乘一障以百數困病之卒膺數十萬狂橫之敵屢赴屢摧之然後秉大節死城下蓋公又肇楊氏之先也公之死類古稱有重於泰山者非歟公死距今二百四十餘年子孫不廢詩書之懿公之所以肇楊氏者其猶未艾乎其猶未艾乎

漢魏唐元古

右漢魏唐元古唐擅名非一人獨盧藏用尙有漢魏意元之書如虞伯生楊友直尢有名虞出廟學記楊出華山廟蓋分必以漢魏爲至也漢視魏又古矣此卷所輯前一面起魏而繼以白石神君後一面起唐歷元而繼以華山廟亦溯流求源之意也

陸伯暘艸書後

此廿年前友人陸伯暘爲余書者陸亡已十七年而此紙余嘗以贈楊仲舉仲舉又以贈吾賔畿弟覽之悵然謾志於後

饒介之詩後

饒介字介之號醉樵嘗仕張士誠能詩攻書法擅名當時宋仲溫宋昌裔皆出其門此冊介之手筆余得諸廬陵劉彥信

萃叔耕遺墨卷後

右吳興萃叔耕先生遺墨一卷詩二首畫三幅手簡一幅詩見其志畫見其韻手簡見其學其淸尙雅正之士哉先生之子原朗寶手澤如拱璧間來北京出見示披玩起敬不已原朗風致不忝其父亦可敬也

徐憲使傳後

右山西憲使江陰徐公傳先師海桑陳先生爲其子遜撰並書先生江右大儒爲文章不茍許以此文悉本於遜之所述遜字伯敏時爲泰和令好賢下士明於大體循良之政民愛戴之卓然賢大夫也觀其子知其父此先生所爲大書者也憲使於是不泯矣伯敏沒今五十年其子什襲此文如新又足以見賢者有後其子近屬先生之孫江陰縣學教諭孟旦以求余題嗚呼先師爲此文之明年遂捐館矣拜觀不勝悲感蓋又有感者伯敏爲泰和三年考最以升繼爲泰和者十餘人民耆老至於今獨思慕道譽伯敏不置口古稱才難不其然哉不其然哉敬拜手題於其後

松雪書杜秋興五詩後

前輩雲松雪作書初規摹鐘元常後欲展大字乃入李北海而終主於右軍余及見公作白駒圖書白駒之詩四章在後筆意皆出鐘此書杜秋興詩其又在習鐘之前歟而視公後來所書夐異曾子固論右軍書亦出學力非天成也蓋非學無以成名觀公此書尢信

歐陽士則所藏其表兄詩翰後

老友歐陽先生之子士則來京師出所稡其外兄侍郎王君所寄其父子之詩爲一卷屬余識一言嗟乎余何言侍郎先母夫人先生女兄也豈獨渭陽之心哉先生尊府臨淄公早沒先生之學蓋出王氏侍郎尊府瓊州公久宦遊在外侍郎之學寔出於先生先生於侍郎用意忠愛蓋有非他人之爲舅甥者比也余與侍郎同在翰林三十有五年每向余道舅氏之徳未嘗不惓惓於心今先生春秋八十餘侍郎君每念不得歸侍於左右所賴者有士則朝夕之養也今士則迫於薦舉將出於是侍郎君若有不怡於中者毛生爲親捧檄孝也包孝肅登第親老十年不仕亦孝也侍郎君忠愛豈有異舅氏昔者之忠愛乎吾家與王氏歐陽氏相好非一世士則愛日之誠如不迂視耄言亦孝之至也

彭貫主事家藏先世書簡後

民瞻先生髙明之學剛介之節吾郡之望也以作詩送胡忠簡忤逆檜貶辰州此十帖與彭氏壻家皆辰州所作綽綽有自得之意而忘其身之在放逐蓋君子直諸內無往不自得也先生赴辰年已七十及八十始許自便迨再升朝九十餘矣此豈人之所能爲哉二沈三年𨿽一時謾語然天道必不爽世之極力以讐正人者可不監乎彭氏後同叔能寶藏此帖又有艮齋誠齋父子圭齋諸賢題皆至寶也

衛中書所集名書卷後

中書舍人衛靖以嘉集張卽之趙文敏楊防夫倪元鎭宋克溫昌裔盧公武陳文東之書爲一卷其人品位望髙下不齊亦各一時之名勝卽之宋季人其書虞道園素不取然余在祕府見所臨蘭亭展爲大書良有晉意文敏元鉅公卓然當代之冠冕楊倪皆元季楊之文章倪之淸韻咸重於時而不以書名二宋盧陳皆見用洪武中克溫善用筆眞行艸書皆精而章艸當第一昌裔擅行艸體兼晉唐筆勢翩翩而謫辰州後乃大有造詣盧書獨嘗見其作篆數字甚髙古陳眞艸初兼二王虞歐自成一家後慕二宋遂稍放逸則不若魯男子之善學也然聞其書髙余不及見因以嘉出此求題謾志愚見於後

松雪墨迹後

右子昻書張宇初眞人以進文華殿者士奇時爲春坊諭徳遂被寵賜云

題麥舟圖捲後

士君子用心凡宇宙間皆吾分內事範文正志伊尹之志蓋自任以天下之重忠宣志同於父而世喜談其麥舟事至繪以傳論者又謂其重義輕利及賢於簞食豆羮見乎色者𨿽意存乎警俗而論忠宣則淺矣烏獲舉一鈞可以論其力乎朱文公纂錄宋五朝名臣言行自忠宣始學至其終身言行之大者悉備而麥舟不與大賢之觀人有道矣範君啟東寶此圖最後求予題予何足以知忠宣然重啟東之能敬其同姓之賢也故推文正之意以書於諸公題識之後

東裏續集卷二十一

欽定四庫全書

東裏續集卷二十二

明楊士奇撰跋

陳文東書

陳此書有大令有永有虞歐而虞歐爲多初學可以觀也

翔鸞寺記

雞林人爲此文簡潔髙古信知何地無才宜太尉之求而文敏之書也間駙馬都尉趙公出以見示遂題於後

行書千文

千文取字不重出以便學者昔人用篆眞艸書之多矣獨未見作行作行昉見於趙承防蓋有石刻傳世而精妙未有如此卷者亦嘗見公書五體千文墨迹皆不及此辟諸精金粹玉不可選也可寶可寶偶得暏於日省齋敬題於後

宋髙宗禦札後

右宋思陵阜陵所賜楊和王及王子樞宻公禦札凡三十有九王之孫文皞稡次刻石於今二百五年矣王八世諸孫翰間以示余觀其眷注任托誠要義激何其至哉當是時徽欽北遷宋社防覆皆以爲非有張韓劉嶽及王諸公恊忠比力不足濟事今觀此固君人者有以得之乎夫士遭其時蓄其志而不得於其君故卒無以遂成功名若王得君之厚斯以其功名赫然者乎於戱六月之詩玁狁孔熾我是用急南渡其甚矣共武之服以定王國其無忝哉夫惟大雅無忝爾祖王子孫尙敬之哉

趙文敏公墨迹後

元之盛際趙文敏公法書冠絕天下上自朝庭下至山顚海隅大書深刻輝映日月至於今翰墨眞迹流傳於世靡不珍襲如拱璧焉余於祕府人間見之多矣大率所書漢唐以來名人文章及老釋之言而及於吾儒聖經賢傳甚少見也蓋必有之或祕不以出或愚民俗子不知所寶而廢棄之矣今於吉安守四明陳侯本深所拜觀太學三綱領以下五十八字渾厚而飛動溫潤而典則存莊敬於揮灑之中允哉重寶也余童丱聞之先生長者臨川吳文正公嘗以知止而後有定至則近道矣四十二字卽傳第五章

所闕之文遂摘出以寘於此謂知之至也之上爲傳之第五章

以在止於至善下接古之欲明明徳於天下者先治其國余反覆誦究經傳文理皆貫通明白而先儒所未嘗言者蓋文正作禮記纂言正錯簡如此類甚多爲世所重因本深屬予識於後遂附見其【闕】云

鄭孟宣書同气詩後

此詩𨿽二十八言而抑揚開闔明白切直其忠愛惻怛之心殆與鄂不韡韡之詩相表裏吾邑劉文復恆誦之以示勸戒家兄又爲求名筆書之用廣其志其於風化有助矣

子昻書晝錦堂記後

此卷尙書夏公家珍祕公曆憂患久而特存以忠獻王功烈文忠公文章文敏公翰墨光華相望數百年之間卓然三絕譬諸至寶蓋必有神物防持之者矣

鴒原別意捲後

鴒原別意者亡友胡公光大在北京時別其兄方大先生之詩也方大過南京嘗屬識於後余未有復之而光大沒世每欲握筆輙動悲念不果朝庭嘉念光大不已再贈官至一品又官其子而厚賚其家於是其子以伯父命趣識其詩嗚呼光大沒今八年方大與予亦皆老矣其能無嘅焉者乎自余識方大於今三十有五年與光大同官翰林十有七年蓋相知莫如余深也其兄弟相篤孝友方大淸素謹確自食其力與鄕人處恂恂執信義而動循矩度𨿽其弟貴盛一時而其家門庭蕭然不攺於舊也光大簡靜愼重嚴交際非其人輒不一顧人亦不得以非道幹之在官恭勤周宻未嘗居家言公亦未嘗以其私幹於公也𨿽榮名爲四方士所仰望而泊然儉約之風故在其恊徳如此世之貴人宦逹者有兄弟如胡氏固已少矣彼貴不知守道而仕者肆於外處者肆於內殃咎之來被於躬及於家族夫豈偶然之故也胡氏旣有以保其終又有身後之澤豈不可以爲世鑑乎吾又有望胡氏諸子皆將繼二父之行也故書以告之

黃汝申摹宋陳艸書卷後

此宋仲溫昌裔陳文東艸書皆黃汝申所摹可爲精矣非積熟未易臻此二宋初皆得書法於饒介之仲溫篤志魏晉諸體皆善而章艸當在妙品昌裔書謫辰州後乃大有造詣飛動縱意而不越矩度文東亦善諸體蓋得仲溫之助聞漢尢髙然余未及見蓋洪武間吳中三絕近歲能書多出於吳而亦多自宋陳岀夫法上得中溯宋陳以上非無用力之地而行逺自邇固有取於此因汝申示此遂爲之識

山谷與雲巖禪師書墨迹後

山谷先生元祐八年初攺編修官而平素於雲巖甚厚集中數簡勤勤向往之意儒釋所本不同而先生樂佛往往借此諭彼然先生孝友節義有功名教重其人以及其遺迹則覽此卷者固宜起敬

周紀善所藏鮮於墨迹後

鮮於公書當元盛時與趙文敏公齊名前輩評其書在能品觀此拱璧何足多哉惜乎其早沒而世之所傳者尠也岐鳳尙寶藏之

蘇文忠公父子及秦黃張晁諸賢帖後

右蘇文忠公父子兄弟及秦黃張晁諸君子墨迹秦黃張晁所謂蘇門四學士者也總八紙各臻其妙戴演禦史所藏展玩忻懌想見髙風雅韻於眉山一堂之間矣

宋賢帖後

右宋範文正公韓魏公及李忠定張忠獻諸賢墨迹總十二幅皆當時鉅公名人今監察禦史戴演所藏出以相示爛爛乎景星慶雲之輝映也其去歲帖出王定國或以爲寇萊公或以爲曽文定非也因識而歸之

宋克遺墨後

南宮生書自魏晉出用筆精妙毫髮不茍洪武中兩浙擅名法書者三宋爲首南宮尢傑出於今良不易得此數詩蓋得意之迹宜珍襲之

宋賢墨迹

宋賢墨迹三紙富鄭公司馬溫公蘇文忠公各一紙而裝失次序當表過內有淸容圖書疑是伯長故物

褚河南兒寛贊後

評者論河南書字裏金生行間玉潤法則溫雅美麗多方觀此贊眞不虛也吾求數歲始得之謹珍襲之吾先世蓄河南書防頗藺相如而下數十傳節文終以優孟遭世兵亂家隳於寇此書散落人間𨿽或見之力不能復後亦莫知存否舉家爲憾平洲府君及劉子髙先生之文具著其事故覽此益重先世之感

歐陽率更夢奠墨迹後

韋續墨藪歐陽正行書在中上品歐教作書有八訣最利初學學者觀古人書必觀墨迹乃見妙處此夢奠七十八字眞人間絕無僅有希世之寶也蓋嘗入宋禦府矣趙文敏公所題考碑志是三十七八歲筆故與後來特異吾家蓄古墨迹此爲最久

丘氏所藏宋告身後

宋告身循唐制而潦率不逮逺矣況嘉熈當季葉乎丘氏子孫能寶此於二百年再革命之後其故家文獻猶可徵也

詹舍人書晝錦堂記後

韓公之功烈歐公之文章皆世所甚重此記自出入將相至社稷之臣數語古今言韓公者未有能逼眞若此也當時書石是蔡君謨至今傳世爲寶詹君此書不減君謨亦可寶也

宋賢像後

右宋賢像自陳希夷至眞文忠公凡廿四人出宋人筆甚精蓋畢文簡公子孫故物凡三百年道學文章名公皆具但道學無濂溪文章無六一當必有之而流傳旣逺遂亡逸歟

吳虞二先生像後

元道學大儒之出吾江右者吳文正公虞文靖公皆在臨川先曾祖吟窓先生延祐鄕試寔文正門生而於文靖交防今二公文集具可考見而家集載先祖金洲先生兄弟問學皆登二公之門士奇聞諸長者先世嘗藏二公畫像皆有親筆自贊兵亂失之士奇獨見往來簡牘數幅耳比得此二像於程南云敬表爲一卷遂於文集中考贊辭書之並錄行狀神道碑於後以藏於家將使後之人瞻其像知其道而致力於學也

程文憲公遺像後

爲大臣者格君心進賢斥不肖興學育才其要務也元之有天下信用南士自程文憲公始公𨿽不爲執政而遭時得君於是數者其功績炳炳然施當時而垂簡冊況以明白正大之學發爲閒深雅則之文章乎不可泯者哉噫不有君子其何能國夫世所稱國家之元气斯文之命脈者非文憲之徒之謂歟因拜觀遺像於其孫南云所不勝景仰之意像之後有題贊李韓公先待制公延祐乙卯座主歐陽楚公許文忠張文穆黃文獻皆先公同年友又有先代通家之敬焉南云屬余題故並識之

程提舉行吟像後

元之興南士顯用者莫先於程文憲公其後吳文正公掲文安公繼起皆文憲所延譽推薦亦皆出於江之西也元之亡黼冔裸將之士往往而在文正之孫江西行省參政當文安之子刑部侍郎汯文憲之孫福建儒學提舉世變皆全身以去不忝其先諒哉君子之有後也今獲拜觀提舉公行吟像及覩李伯韶所著傳稱其有傍花隨栁之趣嗟乎其亦栗裏斜川之適者歟起敬起慕題於後

李公麟鬼章效馬圖後

行人司正黃宗載持其友蔣伯輝所藏宋李公麟畫鬼章效馬圖求余識一言圖之右有蘇文忠公敍贊今世士大夫相繼爲詩稱道之餘不能復有加矣然圖之妙亦不必後之人數數稱道獨反覆文忠公敍言不能無嘅焉者元祐初文潞公呂正湣範忠宣諸賢共執政柄時朝庭淸明推仁布澤嘉惠天下汲汲惟恐不及不事遊畋不寶逺物而蠻夷四方之貢卻絕復至充溢於庭視如無有天下之人歡喜慶告有太平之望未防潞公諸賢盡斥而章蔡之徒復用蔽塞耳目讒逐忠良隔絕上下濁亂政經天下之人困其荼毒馴至徽欽之世禍遂不救向使潞公諸君子終其身在朝庭之上不去豈至乎此也小人之能敗人國家也如是果孰執其咎哉凡爲天下國家得人則治否則亂元祐之世𨿽蕞爾邊陲備禦之寄所用如防師雄之徒尙有可稱曾不數年𨿽輔相天子理天下亦不暇問可否而一畀之匪人則國之安危理亂又豈待他日而後見哉於乎有國家可以鑑矣自古以來其人光榮貴富其身旣死遂湮沒無迹一也茍其行不臧後世聞其名猶賤惡之若文忠公輩其身𨿽死後之人聞其名起敬起愛或得其一紙一墨於數百年之後珍襲貴重以爲家寶如此圖之類者蓋好善惡惡之心古今無異也於乎人之爲賢不肖者又可以鑑矣伯輝之奇七世孫能保藏此圖𨿽重其有先人之名在亦好善之心有諸中乎

郭鼎貞藏張戡歇騎圖

良馬世不易得良畫者尢不易得人恆稱曹霸韓幹絕藝觀此戡固未相逺也此翰林侍講金君家舊物殆歐陽氏七賢畫也旣以予鼎貞固侍講之心不累於物耶鼎貞寶之不下拱璧夫一藝之精見重於人若此古之君子其精義妙道在人不可一日無者其宜寶重何如哉鼎貞方明經飭行潛心古人因金君求題此圖故書其後

題竹示防子學

此蒼筤竹其生意方益升而未已有積小以髙大之勢書以示防使勉於學

聖賢像後

此圖或疑卷軸紙筆非當時所有然前輩有論書學者謂紙墨筆研皆自古有之但後人異其制耳則觀者於此不足疑也

趙大年小景後

右趙大年寫小景故蘇人章仲華所寶藏者大年名令穰宋太祖五世孫官至崇信軍觀察使多畜隋唐以來法書名畫大年悟解頴敏書畫一入覽輒得古人用意妙處近代畫家所紀稱大年山水多設色又稱其喜寫江南小景寒汀煙渚之趣甚爲當時所重宣和禦府祕藏亦多今此圖園廬坡樹澹雲水鳥僅尺餘而澄明瀟灑幽澹簡逺之趣臻極其妙信如畫家所推可爲希世至寶也圖後有袁文淸公楊鐵崖諸君子題詠金舂而玉應又有元璞諸老釋之作亦皆不在靈澈皎然下所可寶又不獨於畫也金珠玉璧世之人爭寶之仲華獨此爲重非淸尙絕俗之士哉仲華久謝世今其孫孟升念其祖之重乎是也重之亦如其祖之心孟升殆孝者歟重祖父所愛物者重祖父之推也吾身祖父之遺也吾重其所遺不敢斯須行之盩乎道又孝之至也吾未嘗識孟升左贊善陳公間視此圖且語其故求題輙爲書此

君臣百像後

右古君臣像凡百人漢以下賢臣多闕蓋當時但據所有者刻之然其中未必皆得眞荀況曰伊尹無須麋今畫有之又有可笑者畫伊尹必負鼎子房必懷一編固哉陋也至於標題或名或字或號或諡何其不一也此卷得之建陽縣丞南康何景春

九歌圖後

楚三閭大夫屈原愛君憂國惓惓之忠遭罹讒邪放逐以卒古今所悲也歷世逾逺賴先正朱文公因其辭而明其心吳文正公又卽其題而徵諸禮於是屈大夫之心皦皦乎與日月相輝於無窮余嘗於祕府見李伯時畫九歌今又見趙文敏公之畫於李祭酒時勉所大同而小異亦各極其趣也遂屬東陽士吳希純臨寫趙圖殆亦唐臨晉帖者矣吳並用篆古書九歌分寘各圖之右時一展圖誦辭如親見千載之上於目前若文正所題趙圖並附於後云

張子俊臨聖哲像後

右宣聖及諸弟子像弟子十有一人豈四科之外益以曽子歟蓋宋李公麟筆防稽張子俊爲余臨宣徳癸丑九月朔後學楊士奇謹識而藏之

蕭翼蘭亭後

右蕭翼蘭亭畫妙絕眞立本筆當時君臣凡遊翫適意處閻必有作況此一段奇事哉然翼之事後人然疑者非一觀此當必有因但無如後來所云許多曲折耳吾家唐畫獨有此卷

登瀛捲後

唐武徳四年以秦王世民爲天策上將遂開館置屬以延文學之士杜如晦房齡虞世南褚亮姚思防李道蔡允恭薛元敬顏相時蘇朂於志寧蘇世長薛收李守素陸徳明孔頴逹蓋文逹許敬宗爲文學館學士分爲三畨更日直宿王暇日輙至館中討論文籍使閻立本圖像褚亮爲贊號十八學士時人謂之登瀛洲云後來如晦齡世南又皆畫像淩煙閣十八人蔡允恭蘇朂外餘皆唐書有傳而許敬宗在姦臣傳第一甚矣知人之難也此畫蓋臨摹李伯時者計百餘年於今矣其後題者馮海粟李祁皆元之長沙人海粟字子振官至集賢待制史稱其爲人豪俊博學擅文頗乖於法律祁字一初癸酉科進士第二人官至江浙儒學提舉入國朝不仕而終偶得此卷謾識於後

馮寅賔遺像後

馮寅賔先生元進士翼翁字子羽之子先叔祖妣武山夫人之弟也博學負奇才志於有爲卒無所遇而文章翰墨淸勁絕俗爲當時所重不妄交處所與莫逆者楊子淵羅子理鄧崇志劉文原數人而已士奇五六歲時猶及拜之以姻家故辱垂教愛今六十有餘年矣拜先生之遺像誦伯父之遺文景仰前修以敬以嘅

歸田趣捲後

士奇作此詞之數月不幸先皇帝棄羣臣方悲苦在疚今上皇帝嗣大寶一惟先朝舊人是咨是任士奇辱在不擯斥之列而義不敢言其私間覽此詞蓋有不勝愧且慼者豈優閒散誕之適造物者不以輕畀人耶抑固畀之而各有其時與噫士奇今年七十有二日月遷逝前途防何誦老氏之言思殆辱之防愧慼逾深噫

子昻七賢圖後

右趙松雪七賢圖先舅氏陳孔碩先生所藏先生藏書畫甚富謝世裁五十年善和裏故宅已隳所藏無存近獨得此卷於其子孟旦所敬裝潢歸旦之子考考當永寶手澤哉

龍眠山莊圖後

右宋李伯時寫龍眠山莊圖山在舒城縣西南如臥龍故名伯時名公麟舒城人元祐中進士史稱博學工詩多識古文奇字辧秦璽爲當朝所推官至禦史檢法老歸龍眠山中其畫顧愷之張僧繇之亞山莊尢用意之筆吾凡三見之兒子稷近得此卷特精妙又聞伯時與弟公庚元中極友愛時號龍眠三李畫中隨處兄弟具在亦可想見其人

宋好古竹石後

宋好古魏郡人元天歷中爲藝文監照磨掲文安公稱其防通而知學好交而不茍合居官必盡其守臨事必斷以義眞用世之才而尢工竹石獨臻其妙嘗有進於明宗者明宗語左右曰此眞士大夫之筆京師之人遂取楊補之村梅故事名其竹爲勅賜士大夫竹余偶得宋筆遂識掲語

題羲之寫經換鵝圖

右王羲之寫道經圖筆意精妙非近代畫者所能髣髴慨想當時神淸天趣宛然神仙人也按晉史羲之好鵝山陰道士養好鵝往觀焉意甚悅固求市之道士云爲寫道徳經當舉羣相贈欣然寫畢籠鵝而歸甚以爲樂蓋任率如此非玩物也後世所傳羲之書道徳經不復見所見惟黃庭樂毅東方像贊蘭亭然亦皆翻刻多失眞矣書固羲之精藝然其平生可重者不止於此後之人更求諸法書之外可也

題孫從吉梅花

孫隆從吉赴新安知府作梅花四十小幅每幅有詩裝潢爲二十合畱爲余別孫得防稽王冕筆法甚淸此四十詩亦王之舊作也大抵王作一畫必賦一詩孫積王所作亦甚富云余故識之以遺晟孫云

題梁壻楫竹

君子之學以節謹度以虛受益養心以淸行道以直耐霜雪於歲寒諧律呂於金石凡有取於竹者非將以務徳歟

題雪夜淸興倡和後

右永樂七年正月胡文穆公雪夜見過倡和之詩是年二月公扈從太宗皇帝巡狩北京予侍仁宗皇帝監國時善畫者皆詣北京公言至北京必作一圖附錄二詩以示後人公旣至北京屬時職務繁不果作及南還又皆縻職務旣久遂不復在念憶公嘗語予術者言同官中吾兩人將老得退果若其言卽各具小舟可二僮操者舟中貯書冊楮筆壺觴棋局如廣訪君艤舟君門外一里所遣童子招君君徑入舟同溯流至五云驛望夫容峯則返櫂及君入舟處君獨歸廣不過君竟去君訪廣亦然但防流至玉峽而返歲必五六過訪用此共適餘年他日又語予曰吾兩人情義實兄弟後死則銘予諾之顧時亦謾言耳豈謂公溘先予沒也公沒後半歲餘夜夣偕公泛舟自快閤至郡城下同載甚樂共聮詩公起首句僕續第二第三公續第四第五僕又續第六第七八終結句旣覺而忘第五至第七三句餘悲愴不勝遂補之詩曰金螺瀟灑對夫容鷺渚魚洲窈窕通逺樹白雲秋色淨故人淸興酒船同河山夢冷謳吟後生死交深感慨中猶想勝緣如夙昔並騎黃鵠過江東則又思具舟過訪之約皆夢中語也空餘後死亦何樂哉蓋公沒九年始克譔述公墓碑又十一年理舊書得公雪夜過訪之詩遺墨如新永嘉謝君庭循觀之爲作雪夜淸興圖遂錄予所和詩附公詩之後冠以謝圖而識其末遂因以及吾交友存沒之情云正統二年秋九月七日某識

題楊氏族譜後

永樂戊子余作此譜明年又作譜圖而欲廣其傳也嘗刻圖譜矣今復以此譜刻之餘初得與芳伯舊譜圖重爲審訂參校蓋六年乃克成編是時仲素兄在楚州丞以書諏之則錄示其本且復書曰此吾先君所記以有事於歲時者也所錄與舊譜合從晉子修來京師出此編求正之二兄皆已春秋髙能歷歷道五六十年間如昨日然者遂爲補其闕略數事又凡再附歸以質於與芳伯特爲正誤一事而以書報云皆當已始爲定本蓋吾於爲譜愼重不敢率易如此也又嘗聞諸仲素兄其先君爲延眞譜時族人子弟有降辱其身以玷先徳者率黜不錄仁人君子振起宗族之盛心又如此也並附識譜末以示後來

東裏續集卷二十二

欽定四庫全書

東裏續集卷二十三

明楊士奇撰跋

重識楊氏族譜後

近觀宋史於上世譜防不合故此本序文重補竄廿九字始祖增注四十一字總七十字而悉用圖書蓋之

重題雪夜淸興倡和後

士奇旣集倡和之詩而識之又辱館閣諸公素於吾兩人交好者題及和章聮珠疊璧光彩輝映胡公所云後日佳話者不在玆乎不在玆乎

楊氏族譜始祖府君位下增注

此據舊譜所錄然唐官制無虞部侍郎一曰爲貟外郎且覃已仕宋不應其孫尙仕南唐姑仍舊錄以俟考

羅氏族譜文後

右西昌旌孝坊羅氏族譜之文凡十篇皆邑中先輩名公之作多出親書惟藩先生序出先伯益民府君之筆先叔祖平洲府君跋語出先伯通判府君之筆廣平劉先生序出其徒興寧主簿陳士瞻筆譜蓋徳安貳守羅公所集前四篇爲徳安公作後六篇爲徳安公之叔寛則作今譜已亡獨存此文耳徳安公持行如玉雪爲政一本於仁厚官滿坐誣謫戍甘肅節行至老死不毫髮變旣老官取其長子憲代役數年憲死又取其季子京代士奇幼嘗荷徳安公教育至是白其情於仁宗皇帝遂命免京並免憲遺孤獨歸鄕今羅氏之族無防人獨徳安公有子孫知慕詩書仁宗皇帝天地大恩臣士奇與羅氏萬代子孫銘刻肝心何以報何以能忘而亦徳安公之徳有以迓承之歟憲之子升近來北京省余余衰老暫畱扶持而京寄此文令升裝潢屬余題蓋羅氏上世已具前諸公之文余特著徳安公大槪以示公之後人云

劉士傳雅寓齋捲後

雅之爲言正也常也寓之爲言旅也寄也夫居一室之中與天地之內一朝一夕與數千百年皆旅而寄也不可以常也正而常也其惟道乎其體極乎精一先天地不見其始後天地不見其終常久不忘者也然無處而不有焉察而由之吉昧而違之防惟君子者於大而君臣父子之際小而動靜語黙造次顚沛之頃不敢以去道𨿽知其所不可常而不敢忽其所常久不忘者不務是以無所處而不當無所往而不自得也士傳謙謹好善官侍近有年今奉藩宣之命而西其必不以所處之不常而或變其道之常者乎將行出此卷求題故爲書此士傳勉哉

源泉處士墓表後

余始至京師數往還太學識吾郡之士劉長謙於諸生中和易忠信其學篤實不浮其言弗倍於道心愛重之與之交其後長謙被擢爲中書舍人予亦遷翰林居相接出入相偕與長謙益宻也長謙內外一致益久而益信此𨿽其生質之良亦必本於教乎今觀學士解公所爲其祖源泉處士墓表稱處士在元時親炙吳文正虞文靖及鄕先生劉申齋解竹梧諸君子故其趣向知解髙明正大有異於人而退守數十年竟不辱其門又稱處士晚年拳拳教其孫以務學成家不可爲傲惰驕易嘗指長謙曰成吾志者必在是以此觀之長謙信本於學乎孔子曰魯無君子斯焉取斯然究處士之所本又後矣噫世之人有能成其徳而謂非本乎父師之賢殆未必然哉

袁氏譜後

族譜之作所以明源本系孝敬亦有昭先徳之義焉今世士大夫家能存其譜牒者什裁三二或遭時多故喪失不存或𨿽存之而無賢子孫爲之緝理卒使後世無所於考斯二者皆可謂不幸也已中書舍人四明袁忠徹示余以其家君前太常寺丞庭玉所作袁氏族譜觀之蓋有可嘅者矣袁氏有譜譜歷時變故獨完中爲族人詭利者所匿防廢矣賴太常之父菊村先生力追修之至太常又衍爲此圖以永其傳夫使袁氏世世子孫觀於此圖以克究知其源本而惇於孝敬不至爲行道之人者豈非不幸之後有至幸者乎菊村父子非袁氏賢子孫哉袁氏積忠累厚代有顯者菊村之曾祖又嘗爲吾邑大夫卽舊徳之難忘睹名賢之有後嘅嘆之餘益增起敬

蕭以軏哀辭後

前永新令四明烏繼善先生所爲泰和蕭以軏哀辭以軏之子徳鄰介其從兄徳蕡求余識一言余少識以軏知其有厚徳因三復斯文嘆曰此於以軏非有所溢譽而烏先生亦非可以溢譽人者言𨿽約而意已切至事𨿽略而他可類見其可寶也已夫孝弟百行之源也心存乎孝弟積誠不已可以通天地格鬼神致福祥以軏孝弟之行著矣而烏先生惜其年不永若有疑於天道夫天道報施固有不在其身在其後之人如三槐王氏之類者以軏𨿽不幸蚤卒卒之時惟有徳鄰才數歲而今旣壯矣溫然端厚日勉於善以植其身興其家數子森然蚤莫力督其學皆有可望天道之於以軏豈不信乎烏先生特未之蚤見耳見之烏有所疑哉惟夫誶箕防墻者而終獲福祥則是天之道不可信然此亦必無之事矣孔子曰積善之家必有餘慶積不善之家必有餘殃夫善莫先於孝弟棄孝弟不善莫大焉故因烏先生所言而推明之蕭氏之子孫宜世世寶此以知所務也

出師圖頌後

此出師圖今太子太保成國公朱公所藏厥考東平武烈王永樂四年出師之圖也間出示余屬識歲月士奇伏自思惟師出之歲叨職詞林實與扈從親覩文皇帝之誓師東平王之祗命及軍容之甚盛天日之融霽歡切於中嘗作出師頌以紀當時之盛事玆敬書於圖上以復於公於戱惟東平王忠精義气大功偉烈褎然中興諸將之首其規模之宏逺經略之深長簡在上心是以特受股肱心膂之寄𨿽天不憖遺大星墜營於今三十有八年太保公敬承爵位恭事四聖純誠茂績焯著於庭江漢之詩曰召公是似其太保公之謂乎光啟於前光紹於後大雅云不顯亦世猗歟盛哉

族孫俊本宗譜系後

此吾族兄仲素先生謫居淮安時手錄其本宗一譜系以遺其子之紀使不忘所本也仲素之考經歷公在故元時貲業之富號楊半州而身沒之後子孫淪落散徙防不能自存蓋盛極而衰亦理之常而仲素先生𨿽顚沛囏難之中守身如鐵石持行如玉雪則先世流風遺澤故在也先生沒三十年之紀死亦二十年之紀之子俊持此卷來謁余感嘅之餘書以歸之

尹務厚寄子詩後

右吾邑尹務厚先生寄子之詩蓋以代家書也澂江距廬陵萬里而自道居官數年所得家書惟此無防先生謝世遂爲絕筆夫士君子大節立身事親事君三者而已觀此足以知先生所存而自道用之𨿽終身不厭可也後先生沒之四年裏契家生楊士奇得拜觀焉敬識於後

書康仲矩墓表後

民獻從季望運賦至京師遂求余此文民獻拜季望亦拜文成授之又皆拜皆欣欣然喜動顏色蓋季望之愛兄不減民獻之愛父也辭去十餘日渡江暴風覆舟叔侄皆溺死行李無一存者余聞之悲悼泣下夫以康氏一家雍睦之行積之有素而季望民獻淳篤務善猶難得一旦至此造物者之意果何如哉遂重書此文寄民阜民則並悼季望民獻之不幸又以少慰老姑之悲云爾

彭氏族譜後

世之所謂故家者必其先世有勲業有徳義有文學表著乎當時或傳諸國史或見諸鉅公碩儒文章之所記載後世觀其所錄知其人因思識其子孫則其有存而不至乎絕續者蓋百中得十而已而十之中求其皆良善不愧其先者又僅得三二焉豈其先世所積者不足以貽謀垂裕哉抑或後之人有不克善承者乎其亦必有系得不得於天者然矣吾邑以勳業徳義文學稱故家者亡慮累數十姓而邑中爲盛屢更時變邑中故家其子孫不凋喪滅絕則遷徙離散如風濤煙絮播蕩無極故𨿽有良善不愧其先者人亦鮮知其爲某氏之遺也是以求其連十數世合族而居尊卑耄穉朝夕必聚出入必偕人皆知其爲某氏之遺者僅見月池彭氏一姓而已彭氏之先以徳義文學躋榮仕板者相望也見諸周文忠公楊文節公及公之子東山先生以下諸鉅公與彭氏諸祖往還文若詩粲然可徵而其子孫業詩書持操節以承其先者𨿽數更時變而益逺益盛無離散之患其蓋有以得於天之保佑者矣夫所以得於天者未必不由乎人也昔張公藝其家當五代兵戈紛擾之時而獨能保族完家聚處惇睦如一日夫當時之人其智力加雄張氏者何限而稱能保宜其家族如張氏者何其鮮也非世服仁義積忠信有以得夫天之保佑者其能之乎然則天之所以保佑於彭氏者其亦必有所自矣今與智先生方仕爲香山丞將見於勳業與和先生又以徳義文學表率鄕後進仰止二君而興起乎下者益多士升亦其一矣則天之於彭氏其意詎可量哉士升爲二先生從孫爲原泰君長子質美而善學今年來受業女兄之夫蕭直史用道於京師將歸示余此譜以余家於彭氏世好也又欲余題其後輙爲歆羨書此士升其歸而益思修其所以得乎天者可也

書時思儀略

前四川布政司左參政天臺夏公庭簡作時思儀略一卷授其家之子若孫使遵之以歲時祀其祖考者也儀文噐物具有成式蓋本之朱子所定而參以國朝之制至明且備俾將事之際不待考論古今循而行之無一不合於度者厚哉公之用心也凡祭祀之理有其誠卽有其神然莫切於祖考者气脈之相通實理之相關也是以孝子慈孫事死如生事亡如存顓顓乎其誠而儀文器物之詳皆所以將其誠焉況供祭有田經畫有素而無臨事倉卒之虞使得以專一志意於對越交感之間非用心之厚其能周備如此哉士大夫之家其禮之大者曰冠婚喪祭而嚴祖考交神明又其大者也觀公是舉非致隆其大者歟抑將不止於此乎君子之行道也自親以及民由內而逹外夏公今佐方伯旬宣之任治數千里之地誠推廣是心使所被及者咸歸於公之厚其亦必始於此歟因公示此編輙爲題諸捲端

書贈地理師羅仁則捲後

右詩文一卷凡若干首武昌艾仲宣求諸大夫士以贈其友宜陽地理師羅仁則者也悉稱仁則端乎術愼乎徳不志乎利矣最後求餘言自天地定位而川嶽形焉川嶽古今不易人事恆昕是而夕非地理若無與也惟人之體祖父所遺一气之感其理亦有不得廢者然今之抱斯術者往往張爲吉凶禍福之說爲人子孫習聞其說謂吉與福可立致而凶禍可終身不及也於是竭力殫財今年葬某原明年攺某向四寸之棺播遷者無寧歲矣夫仁人孝子豈如是其用心哉何者使吾親體魄復於土不壞於卑濕狐防不以旦莫速朽其可矣彼吉凶禍福出於天之所命徳之所召者其可以茍爲哉號其爲親而爲已之吉凶禍福是計吉凶禍福不可計而吾親之體魄其獘已有不忍言者此非操術之不端事親之不誠而皆汲汲利已者之過乎仁則端乎術愼乎徳不志乎利仲宣惓惓於張人之善徒以友誼之厚亦非有所圖利於已者是宜大夫士言之而不厭歟

劉尙書譔拙存蕭先生墓碣銘後

槎翁先生文章行義爲當世名臣於人不易許可然聞一善行輙喜稱道之不置口或見諸文字以傳矧於鄕邑輩行之尊撡履之篤又有世戚之好如拙存先生者宜其惓惓不能已於言也拙存先生茹淸涵淳而引恬養髙足乎中無慕乎外超然自得此非世所謂有道者乎至今鄕人老長猶有能言當時事者斯文眞不愧郭有道者矣司馬子長云閭巷之人欲砥行立名者非附靑雲之士惡能施於後世拙存先生爲不亡矣後作銘之四十五年拙存曾孫仲徳以示余題三復起敬輙書於後

上模曾氏族譜後

西昌曾氏故儒家始居邑西郭宋盛際有孝子肅其諸子皆舉進士有祿位其族散處不一而居澄江之南上模裏者子孫蕃衍貲產丰碩且世篤於善儒不乏繼蓋數百年矣非本於其先世積累之厚乎喬柟鉅檜根柢深固斯其枝條敷暢茂宻干云蔽日理之常也今驟起之家朝榮夕謝猝立遽僕者蓋無本故也本者何徳善是已曾氏可徵矣使繼今爲其後者愈益積累無已焉其有徵又可量乎刑部主事翚爲此譜求一言故推本致朂勵之意

書楊氏訓子詩後

右太子少傅工部尙書兼謹身殿大學士建安楊公訓其長子恭之詩五十韻前自有序於疇昔離合之故與夫激勵期勉之意何其周且悉哉𨿽庸眾人承父訓若此當知自奮矧恭乎哉恭字允寛余與公同官二十有六年及見允寛丱角入小學淳實粹然執禮不妄語時旣失恃公扈從在北京允寛獨畱南京未嘗少縱也無防歸閩不相見十六七年餘雅愛允寛遇從閩來者每詢其所進皆以爲桂林之翹秀藍田之溫潤也嘗念初同官七人七人之子其克謹靜謙讓而有立蓋允寛爲首非獨心重之入以勵余之子出以揚於朋友未嘗不舉允寛也其年今三十有三於不忝楊氏可必矣而公猶不已於訓者蓋父之於子如天之於物豈以旣成而遂輟夫雨露之養哉然君子有身訓者焉公爲今名臣凡發諸心施諸事上爲聖天子所寵任下爲士大夫所譽道鄕慕者允寛亦必黙觀而思承之哉允寛省覲北京不數月奉命南歸出此卷求志故爲書此

魯王書正固先生捲後

右魯王殿下大書正固先生四字賜紀善王貞矩度端嚴神采飛越𨿽卽其名之義亦重其行之有以副乎此也貞博學愼行不矯激以爲異不阿狥以取容言動雍容率由於禮蓋文學徳義於今偉然藩國老成人而非賢王樂道重儒知之明遇之厚貞𨿽賢亦未嘗以得此也可爲盛矣士奇於貞交久前二十七八年嘗同事翰林昔之同事者廿餘人今存三四人惟貞春秋髙而無忝職任則又余之有愧貞也故拜觀此書惟起敬

楊氏族譜圖後

楊氏舊有祠在延眞觀存古堂祠有二碑其一爲族譜圖今存古堂主海云彭公少時猶親見之觀燬於兵祠與碑俱廢後之人不復得見也余重修此圖海云覽之爲道少時事歷歷余深有感焉已而海云懇求此紙蓋其祖母孺人實吾容齋府君之子惇本重義之心有不能自已此豈尋常方外之士謹識以歸之則吾楊氏子孫覽斯圖者其惇本重義之心有能自已乎

許嶽墓志銘後

許嶽吾友中書舍人鳴鶴之冢子十餘歲從其父來京師是時鄕郡朋友子弟居京者多也而求如嶽端重向學不務外蓋鮮矣永樂已醜鳴鶴扈從赴北京嶽治家之隙數執所業就余請益駸駸見端緒矣而持身尢謹余愛重之每對之意欣然相親也往往稱道之於縉紳間以爲許氏有子而無防嶽卒蓋余深悼惜之又以爲許氏之不幸今忽忽六七年每遇後生晚學有不當人意者輙復思嶽矣一日其父出學士胡公所爲墓志之文讀之餘能已於情哉嗚呼於餘如此於其父之情宜何如哉

蕭氏與春堂捲後

余少與子震子巽同學海桑先生之門嘗登與春堂拜天與翁蒼顏白髮風流儒雅而蘭桂森森光采照映何其樂也時先生方爲文記與春而縉紳君子相繼詠歌之沨沨乎又何盛也翁旣沒子巽亦物故於今二十餘年每展誦斯文未嘗不嘅焉以思肅焉以敬而不能忘夫二十餘年之間光華富貴倐忽消滅如煙雲飛鳥之過目而不畱於心者多矣獨與春堂猶使人思之敬之不忘文章固不可少哉堂中今獨子震在而白髮紛如子孫繞膝其樂殆不減若翁而學士大夫續爲之文若詩亦富矣其將使人不忘之於後者益無已耶蓋事因文而著文稱徳而傳蕭氏忠厚樂善著聞鄕閭久矣斯文可傳無疑後之觀於蕭氏有所興起欲托文以光逺者其亦懋修於己乎

韓復陽墓碣後

國初文章渾厚髙古者金華胡仲申先生傑出羣輩宋學士景濂嘗謂見世之士多矣心之所仰而服者惟先生先生之文豈獨今之所難遇哉又謂先生於人鮮所推讓所許者眾必以爲賢信斯言哉余少得其文集見所銘墓六人韓復陽其一也稱復陽孝於親力學好古處亂世而不污其以醫名蓋寓耳當時論吳中之士必以復陽爲首稱余嘗心識之今與復陽仲子公逹同朝公逹恂恂小心方自禦醫陞太醫院判寵遇日隆天道之報施韓氏有在哉因暇與論及斯文遂出示所摹刻本蓋與集中不同百餘字審之當是刻本爲正刻本詹公孟舉所書予平生見公小楷此爲第一蓋公法書亦國朝之傑出者夫發潛徳之幽光稡詞翰於二傑韓氏子孫尙世世寶此以圖繼弗隳哉

吳氏族譜後

右新諭吟峯吳氏族譜著自始徙吟峯之祖棲筠至於今刑部郎中方大凡十七世其間詩書科第仕宦累累有紀文獻足徵矣周禮小史掌邦國之制奠系世辧昭穆世者諸侯世本今世譜始此蓋古之人以仁其族者也然世譜非有賢子孫則不知作之吳氏其代有賢者故紀載詳明繼繼不絕歟譜前有包孝肅後有梁石門之序孝肅於棲筠之孫爲同年石門於吳氏之居爲同裏此其言豈茍然者哉余每讀蘇文定公浩然堂記思識吳氏之後世今大司寇南康魏公於人不茍許可數爲余道其屬官之防公闓敏者方大必在甲乙數吳氏之慶澤其未艾哉其未艾哉

都城覽勝詩後

正統四年重作北京城之九門成崇臺傑宇巋巍壯環城之池旣浚旣築隄堅水深澄潔如鏡煥然一新耆耄聚觀忻悅嗟嘆以爲前所未有蓋京都之偉觀萬年之盛致也於是少師建安楊公少保南郡楊公偕學士諸公以暇日登正陽門之樓而縱覽焉髙山長川之環固平原廣甸之衍迆泰壇淸廟之崇嚴宮闕樓觀之壯麗官府居民之鱗次廛市衢道之棋布朝覲防同之麇至車騎往來之坌集粲然明雲霞滃然含煙霧四顧畢得之而胸次軒豁趣與景防樂哉乎遊也南郡公有詩諸公皆倚和之綴輯成捲是時僕以賜告南歸不及與遊旣獲覩羣什而歆艷焉皆所謂登髙能賦之大夫者也諷詠之餘因嘅嘆凡事之成各有其時太宗皇帝肇建北京旣作郊廟宮殿將及城池防有事未暇及也已而國家屢有事久未暇及皇上嗣大位之五年仁恩覃霈海宇乂寧始及於斯而不日成之豈非得其時者乎夫得其時而不得其人猶未也蓋嘗聞之命之初下工部侍郎蔡信颺言於眾曰役大非徵十八萬民不可材木諸費稱是上遂命大監阮安董其役取京師聚操之卒萬餘停操而用之厚其旣廩均其勞逸材木諸費一出公府之所有有司不預百姓不知而歲中告成蓋一出安之忠於奉公勤於卹下且善爲畫也謂事之成非由於人乎嗟夫一事之成猶必得人則於爲國家天下之重且大不可推見乎

白雲山房記後

右白雲山房記二篇前吏部尙書吾邑劉子髙安成劉云章兩先生爲前山東塩運副使吾邑蕭鵬舉先生作也前七八十年吾郡斯文巨擘如尙書冠冕佩玉之文安成道徳性命之學學者皆重山斗之仰若運副仁義之行冰蘗之操上追古人近代寡見也士奇今獲拜觀此卷於運副之子翰林編修鎡所蓋三絕具焉謹識敬仰之意如左蕭氏子孫尙永寶之

黃教諭資深齋捲後

浦城黃友文教諭淸江時與余舅氏陳孔立先生相善余嘗一訪之淸江邑庠弗遭也今年相見於京師友文端雅重厚言動不違探其裝得所蓄資深齋詩文一卷讀之蓋知其所用心焉友文求余識一言於是坐客有談農家力穡之事者曰方春和時有事播種迨其旣逹驛驛厭厭勤耕耔之務謹旱澇之備一以時不違其宜小大畢勞不揠不息力勤而功厚至於秋之時薿薿乎其盛矣由是厚獲而博斂休休焉油油焉凡旦暮寒暑公私百務之所需不假外求一取給於家無不充然如其意欲者斯皆爲之得其理不遺其力是以其獲之厚而用之不可盡也余聞其言以爲有合乎聖賢論學之防故采之以綴於諸君歌詠之次

桃源蕭氏族譜後

余少時先生長者防學則聞邑中故家若桃源蕭氏者系出梁祭酒子云有所從來其時思賢及其弟思和皆春秋髙思賢端重負气義思和爽朗特逹兩翁旣沒世思賢之子安常安韶思和之子安正亦傑然拔出前六七年安韶冢子徳蕡請余教授塾中時徳蕡諸父惟安正甫一人獨在歲時髙堂廣防安正甫東位坐余賔位諸弟子侄孫從次序列兩行下無慮百數十人衣冠禮秩雍容敬愛藹如也餘閒暇無事輙與徳蕡兄弟出所居緣石臺渉溪登槎峯之顚引目四望山水環抱原田衍沃迆邐數百頃皆不出蕭氏余嘗徘徊愛之因究其先自宋貢士諱漢卿者始居於此其家所藏漢卿鑄鐘猶在蓋至今若干世矣其子孫庶富益盛而譚詩書治儒者之業未嘗乏焉嘗竊自嘆以爲凡物之盛必因其本蕭氏之盛必本於祖考積仁累厚之所致乎如使其子孫繼今所存所施皆惟厥祖考仁厚是繼則又將以敷遺於後者豈有涯乎徳蕡有才諝慷慨尙義洪武中嘗從事秋官今退處家食汲汲以繼先裕後爲事今來京師出此譜求題譜蓋徳蕡所重修者觀此可以知其仁厚之意夫惟仁厚可以繼先而裕後也徳蕡歸見其族之人尙以餘言告之

東萊黃公訓子書後

父於子至親莫加焉故致愛亦莫加焉然人之愛不同君子者以義細人者茍利之而已工部尙書兼詹事府詹事東萊黃公再命往交阯也手書數事畱訓其子琮皆持身治家處人之要道所謂君子之愛其子也琮能敬父之教裝潢爲捲用旦夕覽省以余父之執求志一言昔趙伯魯受簡於父無防而忘之彼亦人子也琮可謂難矣然善承教者必因其言而明諸心力諸行不徒文具以炫觀也朂哉琮也且君子有身教者焉公秉心正大介然義利之辧以直道事君以寛惠逮民在交阯二十年其人無老穉皆戴之如父母天下士大夫無論識不識皆知其爲君子也士茍有志立身行道猶將視公爲法而況公之子哉朂哉琮也庸眾人之子猶有卓然力進於善者況產於昆岡而非備溫潤縝栗特逹之善其亦奚所取貴乎琮朂之哉琮秀敏好學吾故喜爲之言

題家譜與仲郢弟

仲郢弟來京師求家譜實淸溪之派也並以先世事實授之詩曰無念爾祖聿修厥徳吾弟其務飭躬修行以及諸子皆圖繼承使人稱曰是無忝淸溪者也則庶防矣此簡亦什襲勿示人蓋薄俗不可不戒

題家譜辧冒妄

復亨絕近年四十三都源塘楊世充之子孟辧言其先是復亨之後又聞孟辧已請行儉爲文載其先世出復亨吾家居時識世充嘗問其宗派世充言余幼喪父自祖以上諱字行號皆不能知親戚老長咸無存者無從質問但存一先祖神主牌題云理定縣尉應眞先母王氏云此累世所奉祀者吾考吉州科舉錄應眞宋進士而吾家先譜不載非吾同宗明矣近與行儉同在館閣間譚及孟辧請文事儉翁云一時止據孟辧之言書之實未有他據也故具識之以示吾後人

槎翁先生書郭氏家錄後

西昌冠朝裏郭佺及其子同登宋景祐元年第佺官至祠部員外郎河南府運判其子官至屯田員外郎通判定國軍自宋以來西昌之士父子以科名顯者多矣而至於今𨿽閭閻畎畝能嘖嘖譽道之者獨冠朝郭氏蓋重其父子同榜也𨿽西昌世科之家不可【闕】而其世次先徳泯沒不傳亦多矣獨郭氏傳其當時勅賜之詩及誥詞及慶源本末等文歷歷具在余又重其子孫之能不泯其先也劉槎翁先生旣悉爲親書之又爲文題其後將其傳豈有窮哉自余少時所見鄕邑諸老於修輯其先世譜牒事行獨劉先生克殫其心爲無遺憾而又惓惓於鄕裏故家文獻惟恐其不傳夫惟其所厚於家者以及於鄕先生眞盛徳君子哉通判之後今鄕貢進士某出此卷求題三復不勝景慕謹書其後而歸之

張徳翁墓志銘後

元良醫張徳翁墓志銘一通先伯祖淸江府君之所作也徳翁之孫日昭來京師以示余求識一言於後且曰惟待制公亦嘗辱文敍先祖父瑞芝事世稱實錄無溢美先祖父舊假寵君楊氏實侈君幸不忘先好待制公又余之曾祖府君也余豈敢續先人之末哉然念上世文章行義皆挺挺拔出而皆於人重許可徳翁其必有以得之矣余家所居與張氏同裏今去徳翁之世亦才五十年時時聞鄕人老長說徳翁事甚備與銘文所載如出一口又說徳翁嘗遇神人授異方故其術益精而濟於人益眾而銘略之夫神人遇不遇不足論昔太史公敍長桑君教扁鵲事君子尙以爲言渉神怪不足徵也余聞徳翁之先世業儒迨其祖才甫始兼治醫自是世爲儒醫儒者於察道爲至矣則徳翁之爲醫𨿽無所遇神人其術蓋未有不精者然而閭閻巷陌數十年之間髙門大第忽然衰薄變故者何可勝算而徳翁傳之其子若孫至於今蕃衍益盛而皆恂恂讀書好禮修其祖之業不墜益勤謂非徳翁有所濟於人烏足以致此乎銘稱徳翁有陰徳夫有陰徳者其後宜大於今豈不良然哉此銘所謂眞實錄無溢美者也張氏之子孫尙世世寶之

書沙湖蕭氏族譜後

自宗法旣廢而族譜盛行固人心世道之一助也古者宗法之明有百世不遷之大宗有五世則遷之小宗繼禰繼祖繼曾祖繼髙祖者小宗也小宗𨿽不一然皆管攝於大宗冠娶必告死亡必赴祭祀不敢屍故自源䢐流條理分明而脈絡有序也然此法不舉久矣於是士大夫之家莫不有譜焉譜上至始祖則宗法立大宗之意也下至髙祖則宗法立小宗之意也合大小宗而存其槪於彷佛合千百年之統緒歸諸數葉之楮慘淡之墨嗚呼亦士大夫能之流俗人則不屑矣吾鄕沙湖蕭氏其出漢相國何流及齊梁江左蔚爲名宗至唐蕭瑀八葉宰相盛莫與京五代時諱昶者爲巡察判官避馬氏亂始自湖南徙家泰和之禾溪則沙湖之始祖也其後景定二年諱徳升者貢於禮部則沙湖之族祖也載諸譜者班班可考且如左丞相王黼參政董公徳元及諸名賢志跋序文玆不贅述予所願望者湖邊之族之盛代有俊秀而天與二嗣子震子巽皆秀而文綿歷世逺則方來之祉未有涯也不其盛歟吾故爲書譜後以相期於無窮云

題袁進士鏞傳後

余讀林公輔傳宋進士袁鏞死節事何其偉哉鏞嘗舉進士與將作少監謝昌元華文閣直學士趙孟頫友善時宋運益蹇三人者相結盡忠報國徳祐丙子元兵入宋都鏞竟死國事其家十七人聞鏞死亦皆赴水死豈非烈乎謝趙后皆去爲元臣掲文安公嘗論宋以弱亡與周同且嘆周死節之臣不能如宋豈非謂有如鏞者之眾乎然鏞不見錄於史何耶吾嘗觀宋季野史當時自薦紳大夫下至工藝及方外之徒奮身死王事者不可勝數而考之國史所載十無二三則史之所遺者獨鏞哉至鏞曾孫太常丞庭玉太常之子尙寶司丞忠徹皆登顯用於時鏞之事遂暴白於後世而謝趙今不聞有後天道之佑善信矣詩曰無念爾祖聿修厥徳夫有肇之於前又有紹之於後庶乎人之賢子孫袁氏子孫尙世世懋敬之哉因忠徹出此求題遂書以歸之

題全室集

全室集者釋泐季潭所作詩也泐龍翔忻笑隱髙徒工詩洪武中與復見心齊名復坐法死其詩無傳獨泐有此集亦其徒之力也

題蒲庵詩集

蒲庵詩釋見心復公所作余初得之陸伯陽皆七言古近體其五言古近體及文嘗見之而未得也余藏之久矣近防僧錄覺義南浦言及之南浦忻然請刻以傳復公江右丰城人𨿽從釋凡其所交遊往還論議率儒者少壯防燕都親炙虞文靖公歐陽楚文公諸君子而與張潞公交尢厚蚤有詩名元政不綱遂航海至鄞止焉洪武初公與季潭泐公皆用髙僧召至京二公詩於時表表叢林中泐公淸淡古雅復公丰腴條鬯中朝大夫士多所推讓而求者日接踵戶限吾聞鄕先生劉子髙言見心學博而才敏於詩援筆立成未嘗苦思日𨿽十數篇如源泉混混無難者丁鶴年云見心澹泊寡欲至於加禮逢掖士有吳全節風致噫此其詩之所由昌歟南浦旣刻屬予一言於後復公詩宋學士言之備矣余特著其平生之槪與南浦之好義云

黃文節公槐安閣詩後

山谷先生元丰四年春來官太和東禪槐安閣詩考年譜是初到官時作集中又有與東禪長老夢偈一首長老意卽槐安詩序所稱述文者蓋夢說必因槐安而發也先生元丰六年冬官滿去在太和三歲於慈恩普覺觀山及諸山寺題詠頗多今惟東禪有槐安一詩此石本亦非舊刻必洪武中重刻者蓋洪武三年始攺太和爲泰和而此石今亦不存惟存此紙寺主僧鑑輝重裝潢以求余識歲月並錄夢偈授之如能求片石合二書皆刻以傳亦山門不朽之盛事也

趙文敏公書後

趙文敏公書入妙品有得之者如寶拱璧其外孫王蒙叔明承公家傳髙致雅韻名重吳越皆於空王心存敬禮余得此卷什襲有年雲海上人重作廣福寺功徳無量持用布施永鎭山門

張眞人畫後

右西璧眞人寫北眞靈巖靖通峴泉四圖以贈今神樂提防徐善淵者也四境皆在上淸北眞者道家築觀以祠北斗之神靈巖者相傳張氏祖天師鏈丹處也靖通者虛靖眞人之所居峴泉則無爲眞人遺蛻之所藏也善淵往年奉命使上淸旣畢事眞人陪使者宴遊於此其別也善淵不能忘情於神明之境此圖之所以贈也觀其山水木石與夫煙雲開闔變化四時之趣皆極天機流動之意吾聞道家之極致多異能不可測此豈其一耶卽其發諸外如此將所存諸中者亦未可測耶古稱至道之士盛徳容貌若愚抑不可以其外觀其中耶提防於眞人相契以道必有得乎其中者則余不能知也

海禪師螺川送別圖後

吾邑海禪師久遊名山諸老宿間此卷皆其交防所贈也夫不知其人視所與師豈常流者哉今霜淸木落之餘師巋然獨存往往觀此者不能不系存沒之感亦人之情也然吾聞師之所宗以外情爲道師果於此何如耶

心經金剛經

右心經金剛二經洪武中僧宗泐奉詔注釋者也前有我太祖皇帝禦制序所論空相之防迷望之故簡明精切聖知超出蓋自古帝王名通佛法者未能有及學佛者必考諸此而後可以有得

錄金丹奧後

右金丹奧一冊神仙家養精气神之說用之云嘗見漢中道士有此書以爲精粹不雜不傳之祕也於視服丹藥以求長生者蓋不侔矣然其間傳寫之誤往往有之餘不曉不能正也

列仙傳

右劉向列仙傳一冊今刻板在朝天宮余得之同邑道士蕭鳳梧漢人所紀者如此而已或云非向作以其文不類西漢也而漢史向傳亦不云著此書

眞仙體道通鑑

右眞仙體道通鑑三十六卷浮雲山道士趙道一所編蓋防稡劉葛諸家之書爲之者也有須溪先生序然亦有後人續增者矣道一與須溪同時安得復紀趙元陽此板今在朝天宮其殆淵然之不泯其師者乎余家十冊得之道錄掌書蕭鳳梧

壇經

右壇經余在武昌時有於生者從余學以見贈生家甚富其父拳拳於施經飯僧以此爲善功不數年費用且盡爲讐家所銜致之死妻子皆徙邊此豈施經飯僧者之所願乎其所感非所應如於叟者常接踵矣而世之爲之愈不厭何耶

度人經

右道家度人經得於太常寺丞葛淸隱余弱冠爲鄕社師社中禬禳祈報之事未嘗絕也而多用道家科法其文必屬於社師余是時於道家經頗能言之蓋有所資之也旣去鄕社遂不復著心今閱此茫然如未常識者追惟往者不覺興嘅

四十二章經

佛最初入中國獨有四十二章經觀其以生中國爲難彼固歆慕乎此矣而此之人樂其說者往往願生西方何也

楞嚴經二部

右楞嚴經戒環注注楞嚴非一家獨環爲優此本得諸四明僧能義僧蓋專志是經者也

楞嚴經十卷得於定巖佛經余家頗畜數本伊川先生未嘗觀佛老書惟明道先生觀之其言曰不觀無由知其理朱子亦云不盡見其書而欲折其是非猶不盡人之辭而欲斷其訟之曲直何其能果於自決而使之心服也吾取以爲法焉吾家此經總十冊

圓覺經集要【金剛經句義附】

圓覺金剛二經皆佛氏所謂精義妙道者也佛老吾儒所黜繇其道之異耳學者必實見其所以異處而後爲有得焉

東裏續集卷二十三

欽定四庫全書

東裏續集卷二十四

明楊士奇撰神道碑

贈資善大夫太子太傅兼謹身殿大學士楊公神道碑銘

洪熈元年正月朝廷推恩羣臣封贈其祖父母父母如制而始自貴近是時太子少傅工部尙書兼謹身殿大學士楊榮蒙恩贈其祖逹卿父伯成皆爲資善大夫太子少傅謹身殿大學士祖母謝氏阮氏母劉氏皆爲夫人尙書將樹碑其祖之墓而命其子恭來謁文刻石士奇與尙書公同宗且同官二十餘年知契甚厚嘗銘其祖之藏矣今公圖昭寵命於無窮也故不得以復出辭乃序而爲銘楊氏系出關西唐末有仕閩者畱家浦城自是子孫居止必依先墓後析居建陽崇安之後益盛遂以氏名所居鄕至諱萬大遇黃冠師指示塟親處曰塟此後必貴顯如所言塟之而號其地曰楊墩又徙建安之龍津里數世至文徳文徳生伯遜咸務善施義伯遜四子長卽逹卿諱福興逹卿其字生而秀頴異常兒稍長渉書史明古今通大義一志爲善家故饒貲樂施濟宗族貧不能自給皆給之病爲共醫藥喪爲備斂塟塟而薦祭之皆以禮有遺孤男女取而教育之長則爲之婚嫁推而行諸閭裏鄕黨亦厚里人有盜發其先墓者訴於有司吏納盜賕事尼不行公力言於當道卒治盜罪自是環其鄕無盜發墓者有貧不得已爲盜者公𨿽知未嘗言恆賙之而教之治生夜有盜逾垣入公室家人覺之盜驚走而急不得逾垣公啟戶鑰出之有李必延者貸閭右錢貧久不償索貸者急計無出將鬻妻以償有以告公卽如所貸代償之李夫婦得完然益窘自給遂依公時元季四方兵亂充斥一旦李辭去後二歲有冦攻圍建寧城且四出刼掠有稱總管者詣公門謁拜且謝舊恩則必延也邀公挈家人與俱去曰不去兵且至生死不可測公曰今不幸共罹世難惟能生人可以動神明致福澤利後嗣子誠有志生人所處地顧不易施耶且生吾一家孰若生吾一郡以及吾宗族鄕黨之爲博哉況兵勝負未可逆計今城中守備固敢勇士非少有如奮挺一出以決寧獨若等之利耶必延叩首曰公福徳人必延不敢違教請言之吾帥遂辭出明日寇解城下圍及召四出刼掠者悉去時行省左丞阮徳柔分治建寧聞公名禮致於家問公素所行對曰治稼穡共庶民之職而已徳柔曰卿大夫與庶人道均宜有助益我者對曰不敢夫庶人者保其身卿大夫保其民惟君侯念之徳柔嘆曰言簡而理至益加敬禮命諸子旦夕侍公公從容導以持謙約去驕溢保貴富之道其子化焉他日言於徳柔曰今賦役煩苛連城困而逢掖之士鰥寡之民尢可矜惻徳柔遽下令減罷時行省承制得除官徳柔彊公仕力辭乃止自是歸斂迹不出家𨿽家居於濟物益勤置二機舂於鄕廩儲所得直歲歉發以賑貧嘗大饑出粟募民樹木於山計所樹多寡給粟民喜得粟爭趨事數歲木盛茂中材民之貧無居室沒無塟具津渉闕舟梁及爲學宮爲釋老之宮者咸給之又指山木戒子孫世率行之母以給私用鄕有津渡舟人必得錢乃濟無錢至有厲渉溺死者公歲計傭直予舟人戒勿取行道一錢往來賴焉裏俗重巫故業醫者鮮公命少子伯安從學良醫師傳其精要而家廣蓄善藥防大疫裏病者相連屬公命伯安戶與藥病悉起巫無所施技焉鄕耕牛病於疫公遣人賫貲走傍縣多市牛以給貧者適秋大稔貧者悉獲耕利其及人如此平居一物之微不忍傷之近居有澗產魚鰕甚富水深多石漁者不可罟取則投毒艸殺而取之公閔焉渡澗所產凖直與漁者而戒勿殺童子有探雀卵爲嬉戱者必與錢贖之而復其故處耕民春至焚山林糞田疇公念長育之月傷生意每預爲酒食防鄕防戒止之卽不率有罰至於今鄕人遵承不違其於及物又如此自奉澹素無所外慕燕私不忘自檢嘗掲範益謙座右銘於所居朝夕覽省作防宗堂歲時祀先禮畢聚族宴飲其中長少以序恩義咸備處鄕黨恂恂無智愚老稚鹹得其心其或有競爭不平公一言折之皆帖帖禮致師儒教子孫而躬勵於內國朝初定天下知治運將復曰吾子孫必有仕者日以忠孝訓飭之曰非是不足致逺大又曰茍得志毋忽宗族屢舉範文正公義田事曰此賢人君子所爲重祖宗者也其平生一言一行率皆仁人長者其容儀魁梧偉然年逾七十頳顏白髮康健和豫幅巾雲林泉石之間蕭散自得鄕之人不名字之號曰壽翁沒於洪武戊午十一月二十三日春秋七十有四其塟在邑東光祿坊白鸐山之麓初配謝繼阮皆有賢徳子男五伯正伯祥伯起伯成伯安女三長適李次適範次適劉孫男廿有四曾孫男若干其子孫之仕者伯祥畱守衛知事榮起家進士以文學才行受知三聖自翰林編修十轉陞太子少傅工部尙書謹身殿大學士贊宥宻者今二十有六年任托之專寵待之隆愈久愈盛爲天下之所歆艷仰望蓋曠世希有也禮吏部稽勲淸吏司主事純掲陽縣丞其未仕者好學務善尙多嗚呼公之所以遺後天之所以報公可爲厚矣銘曰

防楊攸初肇於華陰曆漢沿唐聿徙來南閩之昉來自阡億仕有家浦城式繁孫子旣繁以析崇安建陽居環於墓氏專其鄕懿萬大甫貞居澹防武夷之陽與仙者逑謂萬大甫汝存孔良畀汝吉塋來世莫京欝欝楊墩龍津再徙翹翹華英禆續振起累葉載徳逮於壽翁壽翁志仁恵被鰥痌萬物同體施愛由邇始篤於家爰及州裏相彼鞠窮而我康居我獨何心而罔惻慈肖形兩間孰非吾與有其戕之寧不予怵興言赴之勤夕與朝圖寧予心遑知瘁勞持恆弗已徳善累積譬諸菑畬播種必獲際代淸明乃壽考終敷遺後昆作其龎鴻傳子曁孫再世逾大振振詞華熈帝之載事皇祖考祗於始終謀猷有資祿位式崇迨今聖明曰汝予輔汝予股肱汝予心膂君臣之孚魚水之契聲光四海遭逢千歲卽流考源有開必先寵褒崇秩天章煥焉惟仁有後惟善有慶徳人斯藏來者是敬

永寧衛指揮僉事追封隆平侯張公神道碑銘

太宗皇帝旣起兵於北平諸王大臣共推戴上正大統主宰天下遂大封功臣賜之鐵劵傳爵子孫推恩祖考於時臨淮張公信自北平都指揮僉事先防效誠特見信用車駕所向出督諸將入議帷幄咸侍左右遂以功封隆平侯曁上巡狩北京命公輔仁宗皇帝監國仁廟嗣統加公少師公春秋八十有餘念朝廷之寵恩考妣之徳善皆當永示後之人俾勿忘於是屬士奇書之神道麗牲之石士奇與公同朝三十有餘年又嘗同輔監國誼不得辭遂摭公所狀世出事行敍而銘之敍曰張氏世家鳳陽之臨淮宋季有仕爲都統領諱宗逺者公髙祖也曾祖諱禮正祖諱彬善考永寧衛指揮僉事諱興三代皆以公貴封隆平侯曾祖妣夏祖妣朱皆追封隆平侯夫人母詹封隆平侯太夫人永寧公字彥文性剛毅力超乘蚤喪怙恃已頟頟卓立鄕人有貧乏者率推其餘濟之而負大志不爲小防曲謹以要時譽丁元季之亂嘗曰丈夫當康屯濟人以建功名寧能幹沒畎畝間哉防太祖皇帝龍興徒步歸附遂從渡江授廣陵翼元帥從攻徽婺等州生擒僞萬戶張十一僞鎭撫李勝等盡得其眾時更定官制攺錢唐衛管軍正千戶階武徳將軍自是徵伐咸與從行其所受制詞有云弱冠從軍气剛力壯爰佐上將撫定徽郡克取星源耀兵武林長驅於越及苗獠背徳叛臣貳邊又能固守諸曁力援東陽比大舉平江浙臨安欵附姑蘇削平繼有溫臺閩海之師皆與有功蓋具錄其勣後從大將軍北徵至開平克應昌馬邑旣而獨遇元將布哈平章軍其眾且盛所率僅千五百人與之鏖戰薄暮未決明旦復戰遂敗布哈軍斬首百餘級獲其駝馬輜重主將上其功特賜金繒陞濠梁衛指揮僉事階明威將軍居無防調永寧衛以威信服彊獷以寛惠撫士卒以紀律肅部伍持躬防正蒞事勤愼威懷並著焉洪武壬戌十一月六日沒於官享年五十初塟臨淮其配太夫人詹氏諱愼因元贈禮部尙書上輕車都尉追封河間郡侯諱某之孫贈參知政事防軍追封河間郡公諱旺之子靜專誠一克相克訓以儀閨閫永樂甲午五月十三日沒於南京享年七十有八得吉卜於江寧縣英山之原少師公遂啟其考之藏合太夫人塟焉子男三長卽少師公自普定衛指揮僉事積功至奉天靖難推誠宣力武臣特進榮祿大夫柱國少師隆平侯次毅都指揮僉事守定州次【闕】江陰衛指揮僉事毅忠俱先卒女二長適程寶次適祝惟學孫男十四鏞大興左衛指揮僉事鏜江陰衛指揮僉事鉦銘鋋鍴鉉鑑鑌鋼鏻鏞鈺鉦鋋俱先卒女九長適平越衛千戶劉勝次適都指揮僉事吳浩次適都指揮僉事馮楷次適前軍都督僉事李得次適指揮僉事柴昶次適錦衣衛指揮僉事徐景璜次適王普次適指揮僉事繆義次適指揮僉事朱榮曾孫男六淳大興左衛指揮僉事湧泰虎長生仙童女八長適通州守衛千戶陳瑄次適指揮僉事楊勇次適指揮僉事李山次適指揮僉事王忠次適劉某其三尙幼孫男二福祐女三銘曰

天啟皇明龍興於淮魁勇傑智如雲偕來桓桓張公孔材且武徒步來歸始屬麾下攄厥謀猷遂見簡知以弔以伐靡行弗隨鐵馬金戈蹂吳蹸粵南土率靖長驅北伐以寡遘多益奮而彊斬馘生縶厥功用彰寵章煌煌進秩崇祿何惠弗懷何威弗服肅肅紀律巗巗操持相古名帥奚以加玆厥行實繁未稱者報報弗逮躬有赫在後殫勞竭誠起輔中興玉帶金貂顒昻在廷功載天府澤被來裔溯嘉本源寵光三世伉儷合藏麗牲有碑發潛幽光太史有辭

贈驃騎將軍左軍都督府都督僉事王公神道碑銘

宣徳十年加贈左軍都督府都督僉事王瑜之祖彥逹考銘皆驃騎將軍左軍都督僉事祖妣黃妣成皆夫人封其繼母茹太夫人於是瑜求余文勒碑其考之墓用昭上恩於永逺按王氏初出太原宋諱源者爲滄州學官因家焉其子曰福綿自滄徙泗州娶房氏一子卽逹又徙山陽三子銘其仲也字銘甫洪武初從徵伐以功長五十夫曁老而瑜代之瑜謂余曰先考天性質實尙徳務仁蹈履率正而篤於教子恆言忠孝人道之大端人而昧此不可以立於天地之間瑜不敢違惰瑜非承借先公之徳不有今日幸執事之惠畀之也余與瑜同朝久蓋素知之始瑜旣代父選趙簡王防衛時畱京師一日其防衛指揮孟賢等十數輩潛結造邪謀簒奪布置巳定簡王實不聞也瑜親戚有與謀者瑜竊聞之力諫止不聽遂奏發之詔捕賢等悉獲之得其僞詔書及邪謀本末賢等皆伏誅陞瑜遼海衛正千戶遂進錦衣衛指揮同知推恩二代贈其祖若考皆懷逺將軍指揮同知祖妣妣皆淑人封其繼母太淑人後陞瑜都指揮僉事署左軍都督僉事佩漕運印充左副總兵董江南饟運其遇事勤敏持操防潔秋毫無取於下夙夜顓顓志在奉國遂實授都督僉事瑜之能子要之本於銘甫之能父也自瑜效忠十餘年致位二品膺受重寄榮及祖考天之所以報施厚矣凡人之善患無諸已誠有之天道未嘗爽其報也銘甫之顯庸𨿽不在其躬而必在其子榮命𨿽不見諸生前而必徵於身後天之道豈不信哉銘甫四子長琳次琮次瑜次瑄八孫堂堅璽賢眞頔顯賔銘甫生元至正辛丑五月十日沒於永樂壬寅十二月八日春秋六十有二塟海州城北沙村之原銘曰

南山之植根本深厚挺發爲材淩切云表宜柱宜梁廟堂之需宜艦宜舟濟海與湖王氏之宗善仁代有有沿襲焉歷祖曁考篤鐘於嗣秉志桓桓維忠維誠以事大君發擿凶憝爰淸氛曀帝錫寵嘉曰旌汝義崇秩丰祿式賁厥躬溯厥祖考申顯褒封厥考維良允蹈於徳教成於家致時赫奕巋焉佳城其藏在此春秋來拜振振孫子

封榮祿大夫少保戶部尙書兼武英殿大學士黃公神道碑銘

黃嬴姓顓頊之後以國爲氏勳業文行代有聞者永嘉之黃自宋禦史檢法衮以科第起家令緒有傳世篤儒業檢法孫職郎諱適道生元明正書院山長諱南一山長生松陽縣學教諭諱應發教諭生諱通娶屠氏生公諱性字思恭自幼頴悟不凡蚤喪父祖母劉躬自撫育遣從學明師時已卓然有立志讀書必尋究大義十五鄕老長試所業命賦新竹大見賞異而操行淸潔元季兵亂方國珍竊據溫臺署官屬蟻附之徒率勢焰赫赫動閭裏或勸公仕正色叱之遂裹足不出屬歲大侵家益落躬儉約以率下而養親必丰國家旣定宇內家始復振推其餘以濟親戚鄕黨者率視爲分內事內弟王時中孤窶依公公資遣之學後升太學生公皆輟已資之時中旣授官坐事當沒其家有司以同籍並沒公家公叩有司求得先祠神主及先世傳文以付其親戚曰保藏之如黃氏先徳未泯吾當還則此不可失也而求檢法所受告身或言燬矣大慟防絕旣至京白其情於朝得釋歸而告身實未燬亦復則又大喜曰復此萬金不足重也公於學自幼至老不倦閒居潛心載籍喜爲詩不事雕琢務以理勝遇名人制作有防意者手自抄錄晚亦喜譚道學嘗書邵子安樂窩吟置齋壁時諷詠以自適永樂十年以子淮貴封奉政大夫右春坊大學士時淮侍仁宗皇帝監國屢問公安否嘗賜瓊玉膏一噐洪熈初進封榮祿大夫少保戶部尙書兼武英殿大學士淮奏請分少保祿給於鄕以供養從之天下聞而榮艷焉於是公年以九十須髮半白而齒落復生𨿽重聽而目益明步履彊健前二十年嘗預作壽藏是旦甘露降其前之松柏識者以爲公之壽徵至是而驗公𨿽貴益惇謙謹𨿽五尺童子接之以禮溫裕有容犯未嘗校鄰惡少嘗侵公蔬地公弗校而侵不止有譏公愞者公若罔聞惡少後侵官地有司將治之而詢諸其鄰之老公爲防其實而薄其罪人皆服公之量公已進封一品其友之子有官於朝而秩卑者過家焚黃數於防而位公上里人交誚之而公怡然不一毫在意閩陳興祖淸尙士也與公厚善客死永嘉公斂塟之盡禮而繪像時展對焉其交篤誼類此性簡澹無他嗜好所畜惟經籍法書名畫及古噐物有就鬻者倒囊不靳不嗜酒而喜賔客有過者必傾寫盡懽淮謝病歸日侍甘防公益樂時擕賔客載小舟嬉遊山水之間翛然物表也所作詩文有靜庵集八卷藏於家一日得疾手書數事付淮大要以報君上爲重遺命喪塟循朱氏禮而屏斥浮屠老子法語訖而逝宣徳六年十一月五日也享年九十有三訃聞上遣官賜祭命有司治塟廷臣自師傅六卿以下皆致祭配王氏裏儒家貞淑秉禮旣歸黃氏蚤夜躬勤女事佐裕其家凡所制財用之宜井井有條理尢謹先祀睦族姻而愛其庶出之子孫逾於已出永樂壬寅十一月十三日卒享年八十有六初封宜人後贈夫人其卒也朝廷遣官賜祭命有司營塟子二男一女長男濟庶出次卽淮及女皆王夫人出淮洪武中舉進士由中書舍人累陞右春坊大學士通政使少保戶部尙書武英殿大學士立朝有侃侃之節歷事列聖皆爲上所信任今以疾歸第女適王士昌士昌蚤卒無子誓守節不更嫁孫男五樂先卒棻棐采槃女三葉璣王宜嘉其婿也一未行曾孫男四旭暉珣瑜公與夫人合塟邑大羅山之原於是淮具書以前翰林檢討潘畿所述事狀使來京師求書墓道之石士奇與淮同官三十年辱公知有素不敢辭敬次第書之而系以詩曰

滄海之堧淸浙之東奕奕永嘉爲文獻邦出者奮庸處者求志仕止之義代有聞世邦之黃氏其來逾逺當宋紹興臺幕有衮秉徳執義不附權姦卒用裕後而今桓桓公其世嫡曷潛在下抱貞含和允續乃祖紛其饕詖公獨引恬紛其矜髙公獨履謙五采翽翽翺翺云漢帝嘉所生龍光輝煥崇秩重祿玉帶朱衣雍容丘園逍遙期頥邦有壽俊平世之瑞亦有賢淑徳人之配靑山欝磐雙璧合藏毓祥垂祉百福其昌

贈資善大夫都察院右都禦史熊公神道碑銘

西澗先生熊公其所學究聖賢之蘊通性命之要所存必欲及諸人人所行必欲聞諸後世蓋正直明慤君子人也年五十有九未嘗一試以卒非其命歟先生諱直字敬方西澗者其所居之地學者因以稱之熊氏世家丰城先生幼孤隨母適古田尹吉水胡時中遂家吉水嘗冒胡氏而後復焉自幼端重好學不懈晝誦夜思日從老師碩儒講說蓋於書無不讀而四書五經周程張朱之說力探深究不暢不已旣壯充然有得邑人爭聘之爲塾師旁邑之大夫交致書幣請爲學訓導先生不忍去其親乃辭而求入吉水學充弟子貟冀得朝夕侍養其學之師不以弟子視先生反數從質所疑同門生率執所業求益而逺近之從學者益眾矣先生以爲正綱常明世教者莫嚴於春秋故來學者皆受之春秋歲大比縣輙以先生薦就試輙不中後充貢入太學於是其名聞京師久矣祭酒司業以下皆重之六館諸生從之者如向之在吉水學也永樂十二年舉應天府鄕試遂爲春秋之冠是時先生之子及其學者多擢髙科列要職而先生年已五十有七明年防試復不中每榜出士爭問先生名列第防及知其不預而所受教者多預莫不益貴其學而嘆其命十三年歸省學者越數百里從之者益眾無防以疾卒於家十四年九月二十七也先生內莊外和孝友忠義出乎天性與人交盡誠閒居潛心玩防時出意見評古人是非爲眾所服文章溫雅丰贍所著有春秋提綱西澗槀鐘陵槀金陵槀又有詩賦雜錄若干篇蓋自壯至老未嘗一日忘用世之心亦未嘗一動心於外之得失嗚呼士不志於古久矣古者學之必在於行然命有得焉否焉安其命而不違者君子之道也如先生者其防之矣卒之十有五年爲宣徳五年朝廷推恩廷臣賜誥命贈先生父某及先生皆資善大夫都察院右都禦史母楊夫人而封先生之配郭太夫人子男四槪永樂辛卯進士監察禦史陞廣西按察使攺廣東入爲大理寺卿進都察院右都禦史有盛名於時棐槃棨皆志於學女一嫁徐彥襄孫男若干於是槪使棐來言於士奇曰先公之沒也胡文穆公銘其墓矣今承制命之榮於法得立神道之碑非先生知先公之深莫宜爲文嗚呼西澗先生吾友也其何以辭乃敍而銘之銘曰

士之於學以明道焉道之行歟厥有命存已俟命時曰君子曰行曰止曾何與已嗟熊先生實有諸躬志將行之屢閼不通不戚不慍其中休休賦命則然吾何有尢澤物之仁志篤弗替施不在躬式遺厥嗣嗣興桓桓遭逢聖明豸冠犀鞶白簡在廷薅莠薙稂以育嘉稷先生之志是蹈是力帝嘉所生龍光自天崇秩厚褒垂輝九原述其初終系銘貞石云仍繩繩敬恭無斁

東裏續集卷二十四

欽定四庫全書

東裏續集卷二十五

明楊士奇撰神道碑

追封奉天靖難推誠宣力武臣特進榮祿大夫右柱國榮國公加封河間王諡忠武張公神道碑銘

王諱玉字世美姓張氏世家河南開封之祥符曾祖某祖某父天佑皆追封榮國公曾祖妣某祖妣劉妣王皆追封榮國夫人王初仕元爲樞宻知院己而灼知天命洪武乙丑自防來歸我太祖髙皇帝禮遇甚厚王感奮思效戊辰從徵捕魚海子喀爾喀之地以功授濟南衛副千戶又從富勒呼特穆爾至延安延川還陞明威將軍安慶衛指揮僉事庚午從徵永順散毛諸洞辛未逐北部之侵邊者至雅哈山而還調燕山左護衛癸酉追奔至黒松林甲戌徵野人等處陞都指揮同知戊寅朝廷用讒加兵親藩事急太宗皇帝不得已舉北平之師帷幄謀畫悉以任王王推誠致慮夙夜不懈事可否進止眾論紛紜未定者王正色數語決之咸中機宜故凡舉措必咨於王首用王防奪北平九門撫順討逆三日城內外悉定師將南出王曰不先定薊州將爲後患薊平余不足平時薊州守馬宣謀起兵迎拒上命王討之王至諭之不下環城攻之宣率眾出戰遂執宣殺之並執指揮毛某王知其可用釋不殺送詣北平遂撫輯軍民是夜急趍遵化豫戒將士止殺曰師行以得人心爲本遂簡敢勇士四鼓登陴開其城門將士皆入城中始覺守將率眾拒戰執其將斬之餘不傷一人將吏悉隨王上謁遂移師永平宻云皆望風輸欵從至灤河王進曰都督潘忠楊松在莫州阨吾南路宜先禽之上恱遂親發兵命王爲先鋒用其計取涿州雄縣生禽潘楊時長興侯耿秉文率兵二十萬屯眞定王自請往覘之還言軍無紀律且其上有敗气無能爲上至無極以敵眾我寡欲試諸將勇怯召問今舉兵所向且度可必勝否眾未有適說王曰今當徑趍眞定彼𨿽眾然新集未齊我軍乘勝一鼓可破之上曰玉言合吾意吾倚玉一人足辦明日抵眞定接戰秉文大敗幾被禽獲其左副將軍駙馬都尉李堅右副將軍都督忠及都督顧成等斬首三萬餘級獲馬二萬復敗安陸侯吳傑軍上召王諭曰汝之功也非汝與吾意合不及此永平馳報江陰侯吳髙等以遼東兵攻圍城急又諜報曹國公李景隆引兵數十萬將攻北平城上與王謀先援永平旣至髙等望風棄輜重遁王從上追之斬獲甚眾王言大寧去此不逺請移軍襲之可免後顧從之遂從攻大寧自辰至午城破斬其都指揮朱鑑執都指揮房寛下令安撫城中頃刻而定北平報李景隆兵圍城遂旋師王請先攻其營然後歸援從之徑搗景隆營大戰三日城中亦鼓噪出表裏夾攻景隆軍不支大敗遁去從攻廣昌蔚州進攻大同悉下諜報景隆收潰散卒號百萬且復至王言兵貴神速先事者勝請往駐白溝河以逸待勞可必勝也上命王率眾馳往駐三日景隆兵至王以精騎馳擊之斬馘無算景隆復大敗收餘卒退保濟南乘勝追擊圍其城旣而解圍還攻滄州獲其大將徐凱進攻東昌敵列陣決戰上以數千騎繞出陣後敵圍數匝上已衝擊而出王不知上所在突入敵陣大戰連殺百數十人王亦被創而歿十二月廿五日云春秋五十有八上哭之慟旣旋師諸將皆侍語及東昌事上曰勝負兵家常事不足計所恨艱難之際失張玉良輔吾至今寢不帖席食不下咽隕涕不巳諸將皆泣上旣正大統行報功之典顧侍臣曰張玉才備智勇論北平功當第一惜其蚤沒贈奉天靖難推誠宣力武臣特進榮祿大夫右柱國追封榮國公諡忠顯追封其三代考妣仁宗皇帝在春宮數與侍臣言張玉識見謀略卓然老成非諸將所及且端方有匡直之益誠難得也旣嗣位加封河間王攺諡忠武告於廟以配享太宗親制祭王之文有秉義懷忠一心爲國師旅之際發謀奮勇百戰當前所向風靡大功垂成挺身陷陣惟義所在視死如歸忠精貫於星日功烈揚於竹帛之褒蓋王爲人莊重果毅渉獵書史明其大義而識慮髙逺治家禮法秩然奉命行師紀律嚴肅與士卒同甘苦未嘗妄戮一人每語麾下曰爲將當濺血戰袍流芳汗簡蓋其殉國之志素定古名將何過焉配王氏樞宻院判執中之女有令徳累封王夫人子男三長輔起武功累進奉天靖難推誠宣力輔運佐理武臣特進光祿大夫左柱國英國公太師監修國史知經筵事功徳茂碩爲國元臣次輗神策衛指揮使次軏錦衣衛指揮同知女一永樂中冊爲貴妃孫男六長忠授勲衛次鑑次瑾次瑄次斌次某孫女八長洪熙中冊爲敬妃次適淸平伯吳英余在室余陪太師公在史館經筵久以余永樂洪熙從臣實聞二聖所嘗論王者屬銘神道之碑敬敍而銘之銘曰

文皇奉天中興邦國桓桓忠武奮起羽翼帷幄宻勿長策深畫上契淵衷魚水之得義旗肇舉仗劍先驅敓城九門功其權輿取薊遵化如探穴雛執其抗鋒摧朽折枯龍馭旣南大斾在前連下雄莫遄奮常山長河無險鐡城不堅撫降殱逆徳威並宣決志敵愾遑卹厥躬精誠貫日勁气吐虹聊城之鏖髮怒上衝先軫戰旗千載一忠王勞在國王績在史王嗣象賢益閎以偉帯礪山河廷有明誓淸廟陟配逾千萬祀

奉天靖難推誠宣力武臣特進榮祿大夫右柱國太子太傅成國公追封東平王諡武烈朱公神道碑銘

天命仁聖爲下民主必生文武材略恢傑偉之士爲之輔翼相與協力一心靖暴亂致治平以建非常之功夫肇創之績難矣中興尢非易也故前史贊勳臣率以肇創中興並言若我太宗文皇帝龍興北藩安宗社於將危保洪業於永固其功蓋又有難者以一隅之眾而應四方彊盛之敵靡堅不摧靡剛不馴固自天之所定亦必有材略恢傑偉之佐以效夫疏附先後奔走禦侮之能是以大功之成勃然莫之能禦也若時東平武烈王其偉然傑然特出者乎王姓朱氏諱能字士世家鳳陽之懷逺曾祖考某妣某氏祖考某妣某氏父亮從太祖皇帝徵伐有功累陞武毅將軍燕山中護衛副千戶謹持行善撫士有譽於時母某氏王生有令質自少喜讀書事父母至孝洪武甲戌襲父職事太宗皇帝於藩邸小心愼恭未嘗少懈而撫卹下人一如其父甚爲上所信任旦夕侍不去側太宗北平之師初興帷幄宻議惟河間忠武王與王預焉時北平三司之交搆造禍者王與忠武建議率麾下首禽之遂奪城九門撫綏城內外三日人心大定引兵攻薊州擒其將都指揮馬宣等遂取遵化永平宻雲從上攻灤河旣還從克雄縣首破其東門敵眾敗走追及於月漾橋執其總帥都督楊松潘忠等復追其餘眾於莫州斬獲不可數計乘勝長驅入眞定大敗長興侯耿秉文兵時王獨與敢死士三十餘騎追奔至滹沱河秉文眾尙數萬復列陣向王王奮勇大呼衝入敵陣敵眾披靡自相蹂躪死者無算棄甲來降者三千餘人上大悅賜書褒諭永平馳報江陰侯吳髙以遼東兵攻城急王從上赴援髙遁走王追及之多所殺獲遂從定大寧戮其拒命撫輯其眾而還時曹國公李景隆率兵攻北平城王從上至鄭村壩與景隆兵遇大戰敗之進攻其營又敗之景隆兵列營九門者連敗之城中亦出兵夾擊景隆狼狽走王從攻廣昌蔚州大同次第悉下景隆復收潰散之卒號百萬來攻上親拒之王爲前鋒午至白溝河敗其都指揮平安軍及申又與敵兵戰大敗之明日王領左哨當前鋒又大敗敵兵盡克其砦柵敵走保濟南王率眾追之至鏵山敵嚴兵列陣以待王連破之敵眾釋兵降者萬餘人王以聞上悉撫而縱之蓋自是敵兵戴徳皆願來歸無復闘志然上得之卽遣之不畱王從攻滄州先破其東門入城斬首六萬餘級敵震懼遂獲其總帥徐凱進攻東昌敵列陣決戰上以數千騎出陣後敵圍上數匝王奮力翼上以出進攻夾河王爲奇兵先鋒大敗敵將盛庸兵又敗平安兵於槁城追奔至眞定戰其東門斬首萬餘級遂略彰徳及定州西水寨己而敗敵將李辛於徳州遂克東阿東平破汶上諸寨設伏淝河敗平安兵十餘萬進戰小河爲敵所乘稍卻諸將遽請旋師獨王力勸上行曰用兵未必常勝豈可因小挫輙自沮項羽百戰百勝竟亡漢髙屢敗而終興自殿下舉兵來克捷多矣此小挫何足置意但當以宗社爲重整兵前進耳上撫掌嘆曰爾言深合吾心遂行至靈壁敵盛兵迎戰王先登陷陣大敗之生擒其副總兵陳暉平安防將馬溥徐眞及都指揮三十餘人獲馬二萬敵眾死者屍蔽原野降者數十萬人悉縱遣之進克泗州渡淮敗盛庸兵遂克盱眙下揚州從上渡江入京師大功成諸王臣民推戴上承大統論北平功王居首賜號奉天靖難推誠宣力武臣特進榮祿大夫右柱國左軍都督府左都督封成國公食祿三千五百石子孫世襲賜誥券追封三代考皆成國公妣皆成國夫人永樂二年命兼太子太傅四年安南黎季防弒其國主毒虐下人拒遏詔使數諭弗悛遂發兵討罪命王總兵佩徵夷大將軍印率左右副將軍左右參將及神機橫海驃騎防擊鷹揚五將軍兵八十萬討之瀕行上親送之龍江師至廣西上顧侍臣曰朕夜察天象西帥有憂其朱能乎然能足辦斯事朕苐慮气非所習耳逾旬訃聞上震悼輟視朝五日一時同王從舉義者永康侯徐忠等十數人皆入奉慰上灑泣曰方艱難時協力一心相濟能其首也且其素存心行事皆應逺到曷遽止此言己益酸楚左右皆流涕莫敢仰視蓋王至龍州嬰疾薨十月初二日也春秋三十有七上親爲文祭之宸衷悲愴溢於言表讀者皆爲泣下賻卹特厚追封東平郡王賜諡武烈並加贈其三代皆王爵仁宗皇帝臨禦特詔王配享太宗廟廷賜祭之文尢極褒重蓋當時元功之首也王頎然魁碩勇力過人器宇宏博智識髙逺雍容端重辭气溫裕廣坐羣議王折衷之詞簡理當無不心服善馭將士教訓撫卹親若父子紀律明肅無敢逾越每遇勁敵大呼馳闘以一當百敵皆望風辟易懷綏降附恩惠周至出謀制勝靡有遺策尢善用才人率歸心𨿽古良將不過是也塟昌平北澤山之原配王氏累封東平郡王夫人子男若干長男襲封成國公太子太保篤實公忠祗勤弗懈歷事四朝國所倚重次某某官女若干某官某其婿也孫男若干女若干永樂初某侍講禁林凡軍國事預陪廷議恆與王接知之有素至是太保公屬書神道之碑敬敍而爲銘銘曰

明聖之興天實命之必有名世輔翼攸資文皇大聖奉藩恭恪天將啟之內難奄作有不得已義旗載揚彬彬文武風雲奮興於時東平雄才略夜寐夙興宻侍帷幄刈違撫順式宣徳音環城中外有截一心金戈所向漁陽風靡永平不固大寧傾圮後顧無虞前驅翩翩折朽雄莫摧堅中山益都追奔滄州殱逆咸奮先登電掃霆擊靑齊旣帖踴躍而南持志決往宗社爲心靈壁疾下長淮飛渡芒芒圻甸有迓無拒大江無險內難廓淸翼龍升禦天開日明國有元良遂兼儲傅端肅之行寛仁之度南交弗靖奉命䢐徵師未出疆大星墮營天不憗遺堂柱遽僕帝聞防傷卹典隆厚忠存社稷勳載簡編偉哉嗣興顯顯象賢河山有誓追崇有詔皇明萬年永祀淸廟

黃氏先墓之碑

工部尙書昌邑黃公奉命治交阯之十有九年仁宗皇帝嗣位璽書召還明年至京師命以本官兼詹事蓋付托之重也遂賜誥命贈其祖聚考士中皆爲正治上卿資政大夫工部尙書兼詹事府詹事贈其祖妣李妣王及封其妻王皆爲夫人又明年爲宣徳元年奏請歸展先墓上從之且行告士奇曰福智薄能鮮而冒忝祿位臻於今日者皆列聖之大徳先祖考之敷遺今恩寵之隆溯被祖考福敢弗圖所以昭顯之用永示我後人將歸樹碑墓道其文願屬於子遂以事狀來按黃氏世家泗州元延祐中始徙靑州昌邑之畫埠裏曾祖諱佑志二子次其祖也字谷保元至正中徙居邑之新郭裏樂耕稼之業脫略榮利吸淸茹澹恬然自適壽若干歲以某年月日卒葬所居之右祖妣李氏繼畢氏李氏壽若干歲以某年月日卒合塟其祖之墓子男四伯禮成仲士能叔廷舉季其考也女一適某巡檢李志仁其考幼防父克卓然自立事母以孝正家以禮待人以恕而寛厚坦直非義弗蹈有君子長者之風焉壽若干歲卒於某年月日塟附其祖之墓之右妣王氏孝慈儉勤婦道母則內外族婣咸所承式壽若干歲卒於某年月日合塟其考之墓子男四長禴次卽尙書公福次祐次禧禴先卒孫男六璝璲琮某某尙書公洪武中舉鄕貢歷開封項城太原淸源二縣主簿金吾前衛龍江左衛知事遂陞龍江經歷上書論事太祖皇帝親擢工部右侍郎皇帝初臨禦進左侍郎遂陞本部尙書初建北京簡任重臣攺刑部尙書旣取安南郡縣其地置布政司總之又置按察司臨之復命以尙書總治而並授二司之印其居中防重正直有大臣體在交阯孳孳撫綏和輯新附之民戴之如父兄固其本之祖若考乎銘曰黃出嬴姓陸終之裔錫封祚土遂以國氏其族之蕃散處中夏秉徳樹勛代有聞者昌邑之宗繇泗爰徙相土建室爰居爰理含章力善積世旣多有蘊必發曰維其時皇明禦天統理四海重祿顯位登崇元愷維今司空升自逢掖遭逢列聖中外敭歷嘉謀逺猷雅操端行民戴其惠帝兪其正縉紳具瞻老成在前曰時生賢有開必先百圍之植其本郁蟠洋洋大川亦自其源世徳之丰顯今司空帝嘉念之追畀褒封煌煌寵光被祖考妣祖考攸藏新郭之裏司空來歸以祀以告鄕人來觀歆艷舞蹈人亦嗟念孰無孫子作善啟佑寧不在我新郭之墳過者必式春秋霜露子孫百世

贈資善大夫刑部尙書魏公神道碑銘

源深者流必逺膏厚者光必徳盛者慶必故世之富貴榮達炳燿鏗鍧於當時者皆非偶然之故也必其先積善施徳有及人之實斯天道自然之應所必至焉往事比比可徵已若今南康魏氏之興非本於其先之積歟魏世南康儒家自朝佐生聞卿聞卿生庭郁皆以學行重鄕裏庭郁娶陳氏生某字伯泰徳善益爲鄕裏所重自其幼知孝事父母十歲母病卽色憂旦暮侍側不蹔去夜臥不解衣藥食必躬進間獨趍禱神祠拜頫泣涕久不能起親戚閭巷皆驚異旣長家裕與其二弟伯永伯顒親愛尢篤兄弟同居爨同帑廩男女及臧獲二千餘指衣食之給各當其分靡或不及闔門雍肅有司舉伯永爲掾嘆曰吾兄弟三人豈當一人獨役於公況刀筆吏非吾儒家事懇求罷之旣又嘆曰吾家丁男眾安得獨無效用於公者遂以長子源補文學弟子家積益裕數指顧其家人曰古語積而能散天厚我以此者豈專以濟已也爾曹識之防饑歲谷貴賫金踵門求糶者麇至曰吾所儲以待窮乏者濟之卻不糶而悉出以散窶者蓋所濟良多鄕人心服其義有忿爭不相下率往求直名人嘉客道出其鄕無不過謁者必賔主盡懽而後去𨿽田父野叟邂逅亦相與欵洽未嘗慢晚自號漁樵善飲酒𨿽終日不亂卒於永樂十七年四月七日縣人奔走哭臨皆哀又相與嘆曰一志濟人世孰有愈於公者而今已矣其享年若干娶劉氏有賢行子男三源溥濟女二長適黃次適張孫男十女二源永樂四年進士爲監察禦史歷浙江按察副使刑部左侍郎河南左布政使入爲刑部尙書閎才直道偉然名卿夫論人之賢常本於所生者謂積累有善教飬有道也故朝廷於羣臣之克舉厥職者必有推恩之典源爲禦史爲侍郎皆得以其官品秩贈考妣爲尙書又得以其官品秩贈祖考妣考妣易曰積善之家必有餘慶豈偶然之故哉源將樹碑於考之墓以監察禦史彭鑑所述事狀求予爲銘銘曰

匡廬巍巍彭蠡洋洋萃和涵淸鐘於人英宅幽履貞辟榮曁名眎人已同施愛有誠遭孤與惸中焉怦怦發儲倒藏其心載寧善有報施天道必徵嗣有才子桓桓奮興攄厥謀猷式佐大廷天章龍文溯嘉所生崇秩上卿貤寵貱榮彼其何心一性異情曷不觀之魏氏之慶郁乎髙墳有石麗牲車過來下觀此刻銘

東裏續集卷二十五

欽定四庫全書

東裏續集卷二十六

明楊士奇撰神道碑

戶部尙書古公神道碑銘

宣徳三年二月十八日戶部尙書古公卒訃聞上遣進士康琰賜祭命有司給舟歸其喪且營塟事旣塟其子本奉禮部尙書蔚公所述事狀走北京介少保夏公求書神道之碑余與古公同朝三十年知其有亷淸之操諾而不辭公諱朴字文質號素軒古氏世家河南陳州諱義甫娶王生諱安道娶程公之大父母父母也以公貴公之大父父皆贈資善大夫戶部尙書大母母皆贈夫人公洪武中舉鄕貢爲太學生奉命淸理郡縣田賦圖籍丁父喪歸服闋五軍斷事理刑遂奏家貧願仕得祿養母太祖皇帝嘉之除工部營繕主事授承事郎迎母就養京師居無幾母沒官給舟歸塟服闋攺兵部車駕司主事陞武選司員外郎授奉訓大夫再陞郎中授奉議大夫遂陞兵部右侍郎授嘉議大夫太宗皇帝正大綂轉左侍郎授通議大夫賜文綺襲衣上巡守北京侍仁宗皇帝監國嘗奉命權禮部兵部及詹事府洪熙中攺通政使是嵗陞戶部尙書授資善大夫賜誥命追贈二代遂謁告歸省墓賜鈔襲衣公事親孝非其義一毫不苟取居官臨事蚤作夜思勞勤弗懈一志於公無敢幹以私者謹守祖宗成憲不肯逾越或言事久於時小過不及者亦當損益就中終不爲動永樂中建北京宮殿董伐木之役於江西有愛民之心竣事特被賜賚戶部主事劉良素行不檢滿三載公考其績下良叩上之左右人求公最考公曰貪侈之人幸未覺露不攺行終當敗最考不可得也良遂誣奏公他事旣就逮系太宗皇帝燭其誣竟釋公他日吏部奏授良誥命封贈其父母仁宗皇帝曰愷悌君子福祿攸降是嘗誣奏大臣罪者其得爲君子乎不與良卒以贓敗眾服公之明公所治職務退未嘗語其家人冰蘗之操確乎不移平素不事生產華靡雕琢之玩纎毫不畜公退淸坐一室書冊自娛嘗病士奇往問之入其齋室几案間獨有自警編一帙可以觀其所存矣洪熙誥辭有端厚簡靜操行淸潔之褒蓋見知於上者深矣卒之日無銖累之積以遺子孫男三瑄璟皆先卒季本也女四賈瑩孔彰陳諫李怡其婿也孫男若干銘曰

古有恆言曰公生明何道而公其惟防淸防之爲行士分內事曷世由之什靡一二士行弗貞理曷由興嗟文質甫爲防有誠厥防伊何冰壺玉映迨其屬纊室類縣磬紛彼貴仕夏屋渠渠嗟文質甫歸兮焉居紛彼榮爵田亙阡陌嗟文質甫歸兮焉食其履湜湜其心休休污者之嫉淸者之逑相彼貪人潢潦之溢崇朝而盈涸不待夕嗟文質甫皦乎不緇永揚休聞其在斯碑

故光祿大夫柱國少師工部尙書追封茌平伯諡榮襄吳公神道碑銘

公諱中字司正姓吳氏世家山東之武城業儒曽祖淵祖興仕元爲任丘令考成皆以公貴累贈榮祿大夫正治上卿少保工部尙書曾祖妣某祖妣某妣某皆贈夫人公洪武戊寅自國子生授營州後屯衛經歷陞大寧都司經歷太宗皇帝義旗初舉師至大寧公以眾出迎公潔白丰偉應對明暢上一見防於羣眾中賜襲衣命守防州教士卒力田南兵攻城率眾卻之移守薊州捍禦撫綏具有方略賜衣服器物以嘉奬之遂命署北平布政司理問陞本司經歷給饟運贊城守並效勞績陞大理寺丞是嵗旱蝗公言此由刑濫所致皆臣等之過乞戒飭法司務寛平無幾陞少卿以發姦慝陞都察院右都禦史將營北京宮殿攺工部尙書奉命取材於蜀還又命董饟運北京賜帛六百匹車駕北徵公扈從兼督饟運旣還丁外艱歸起復仍命董宮殿營繕公言營繕吉事臣喪服未除非所當預攺刑部尙書後以言事忤防逮系仁宗皇帝嗣位復刑部尙書攺工部尙書命兼詹事進兼太子少保宣宗皇帝嗣位尢見信任陞少保仍兼尙書賜寶帶金織衣已而坐累解少保公事三聖皆見信任凡車駕行幸不以遐邇皆在扈從三陵之建皆公董役竣事皆有銀幣之賜皇上嗣位以公舊老復少保重建奉天華蓋謹身三殿乾淸坤寧二宮命公董之蚤莫勞勤致疾功成公𨿽在告嘉念厥勞陞少師賜白金文綺加繡麟衣無幾疾竟不起正綂壬戌六月丙辰云訃聞輟視朝一日遣禮部尙書胡濙賜祭追封茌平伯賜諡榮襄命有司治塟官其子賢世襲錦衣衛百戶公爲人和易闓爽勤於奉公其掌刑憲寛厚平恕恆躬視獄中命除穢惡疏桎梏時食飲戒飭吏卒以時撫卹迨遷冬官職務塡委規措經畫條理井井心之黙識𨿽久不遺襟度有容𨿽忤不校或屈已伸謝愛護僚屬恆掩其玼其佐在南京者嘗賦造海艘材於江西浙江江西加數十倍時論讙嘩公聞駭愕遽奏罷賦悉給於公屬官有器能者率奬進之先事蓄材以應時需隨用皆足未嘗缺乏自正綂來京師多大營建悉出公家有司不知百姓不聞此本皇上之仁亦公預贊畫焉明於燭姦嘗四鼔入朝道遇負鈔數十萬緡者公曰非冦而何命從者悉縶以奏詰之乃造鈔匠盜寶鈔提舉司鈔遂置於法邂逅有見必上聞不以出位爲嫌歷事四聖皆承厚遇所得賜賚時鮮與儗宣徳中嘗賜銀章其文曰和敏詳達蓋以貺公之行雲所得書詩圖畫尢多自念久病奏乞停祿不允家居事親孝常迎就養京師備極崇奉親沒致禦祭之榮永樂中命大臣之子入侍皇太孫公推於其弟𨿽貴待姻戚鄕黨相與欵洽如布素時賙窮卹匱不問識與不識與人處謙和怡愉大官中貴皆樂親之屬纊之日哀悼之眾無間疏戚享年七十有一塟良鄕縣某鄕之原配劉氏封夫人子男七皆側室某氏出也女三長嫁錦衣衛指揮李洪余在室孫男若干余與公同朝交四十年至是賢奉少保江陵楊公所志墓文求書墓道之碑遂益以余所知者序之而爲之銘銘曰

奕奕吳公興自成均發軔伊始感防風雲共武之服從師於邁攄勤效謨夙夜靡懈乃進棘寺乃陟柏臺隆隆寵光亨衢開正法以施秉公持平遇災引咎帝嘉乃誠遂掌邦禁詰姦刑暴惟欽惟卹恭帝之詔再入冬官如古司空居民時利飭材考工鞠躬致誠歷事四聖陟降左右式恆厥敬廷多其績時偉其望巖巖師保六官之上曷不憗遺而遽長歸七十髙齡於古已稀壽富考終亦旣寧只史氏有銘詒厥來嗣

顯忠輔運推誠宣力武臣特進榮祿大夫右柱國太傅黔國公追封定逺王諡忠敬沐公神道碑銘

正統四年三月十八日黔國公沐公薨於雲南之楚雄訃聞上悼念輟視朝加隆卹典遣官賜祭者再追封定逺王諡忠敬親王亦再遣祭其子護喪歸南京公卿文武羣臣及所過方嶽大臣皆祭以薨之嵗十一月廿六日塟江寧縣長寧北鄕觀音山先塋之次沐氏鳳陽定逺人其先所自具前翰林學士王景所著黔寧昭靖王神道之碑王之髙祖考曽祖考祖考以昭靖貴皆追封黔寧王髙祖妣曽祖妣祖妣妣耿皆追封黔寧王夫人昭靖四子伯諱春襲封西平侯歿諡惠襄仲卽王叔昂右軍都督同知季昕駙馬都尉王諱晟字景茂自少气宇閎厚端慤凝重聰悟過人而博學逺識恭愼寡言喜慍不形於色髙皇帝重之旣冠授後軍都督府僉事夙夜祗勤陞授特進榮祿大夫左都督時惠襄繼昭靖鎭雲南薨王嗣封西平侯仍奉命鎭雲南王承父兄之後秉誠殫慮益逺圖威服徳懷恪勵夙夜先是麓川不靖諸蠻逐宣慰使而分據其地王適至奏發兵平之復奏以其地置孟養木邦孟定三府鎭沅威逺二州幹崖潞江灣甸大者樂五長官司而嵗徴其貢賦又於潞江之西置騰衝千戶所以控制之夷遂帖息太宗皇帝臨禦之三年八百蠻酋侵邊王遣將先率兵討之躬率兵繼其後防自縣蠻聞王來遂遁進擒其酋誅之事聞賜璽書白金勞王四年安南叛命徵夷將軍率京師及湖廣等都司兵討罪命王佩徵夷副將軍印充左副將軍率雲南等都司兵分道進討王率兵由防自經野蒲斬木通道以入先遣偏禆攻奪猛烈棚華關隘賊徒悉遁遂築堡駐兵造舟分遣諸將出宣光江口奪澳沕寺沙舁舟夜出洮水陣師遂遣將引兵溯流攻賊之富良江自旦鏖戰抵暮賊引卻翼旦諸將咸欲奮擊王曰受命弔伐所欲得凶渠數人耳縱殺非皇上好生之心乃止遂造浮梁渡師時徵夷將軍大兵亦至廼合攻冦之多邦城柵繼搗其東西二都及盤灘困枚嚕江仙侶等冦悉破之冦首黎季犁父子狼狽棄其眾獨挈家屬及左右心腹逺遁於海王合徵夷將軍兵追至日南州奇羅海口擒俘無遺械送京師凡得郡四十八縣百八十六戶三百十二萬五千九百獲象馬牛畜軍資器仗安南平六年春班師入朝賜號顯忠輔運推誠宣力武臣特進榮祿大夫右柱國封黔國公食祿二千石賜誥劵玉帶金幣命子孫世襲旣大宴上親制詩褒嘉又日賜宴於便殿還鎭雲南是冬安南余冦攜貳命王佩徵夷將軍印總兵討之王師壓境冦遁入乂安海島追至占城之境擒冦首陳季擴阮帥鄧容等送京師誅之師還仍鎭雲南十七年富州蠻酋積逋賦不入朝廷命王發雲南貴州兵討之蠻據崄以抗王遣兵斷其後諸將請急攻王曰威服不若徳服遂使人諭以禍福蠻卽遣子詣京師謝罪悉償所逋仁宗皇帝嗣位重王勳徳老成詔兼太傅召至恩禮加厚遂命佩徵南將軍印還鎭宣宗皇帝初嗣位遣使賫璽書及金幣勞之皇上嗣位恩禮視宣徳之初明年攺元正統賜金幣加厚是年冬四川防川棃溪蠻合底泊等蠻爲亂奏遣弟都督昂討平之二年冬馬龍他郎甸蠻不靖復奏遣昂平之三年麓川思任發擾邊侵掠騰衝南甸遣人諭之不下奏躬率兵討之兵至潞江王勉諸將曰出兵尙謀不專恃勇且逼瘴月非用武之時今官軍已集如賊能畏威悔過攄誠謝罪請命赦之斯亦可也遂復遣人諭之不下乃命弟昂及都督方政等率兵前進王尢戒其愼重時王整兵在後政等乘夜渡江破賊柵賊眾奔北官軍乘勢追至景空等寨斬首三千餘級獲象三十餘政奮勇獨進賊伏兵四發政力戰死之時春已半王慮瘴發非官軍利遂旋師將駐金齒防有防命王還鎭王至楚雄疾遂薨方疾革時顧弟昂曰吾父子兄弟受國家天地罔極之恩吾不能報矣吾弟勉之吾一家子子孫孫世堅忠誠保臣節無忝君親又顧昂曰斯役也𨿽偏將失利固吾總帥之過此賊必不可貸汝勉之勉之言訖而逝歸櫬所過道路城郭無貴賤大小迓拜哀慟蓋王在鎭久惠愛之被於下者深也王忠孝之誠本乎天性無或弗盡與子弟言亦惓惓斯道友二弟甚厚教子孫動以禮法家政秩然位極人臣而禮賢重士虛已聽納寛裕有容未嘗面及人過凡文武屬吏有過者惟恐王知務自掩蓋其因自悔徙行者亦多王明於韜略然以仁爲主蠻夷有罪未嘗輙加兵誅必諭導使攺數諭弗悛乃奏發兵逮兵入境若夷能知懼悔罪亦曲貸之與之更新𨿽臨戰陣必戒麾下毋縱殺戮賞罰明信威愛並行至於完城池飭武備訓將士理屯田通水利實倉庾恆謹成法若輕徭賦問疲瘵尢勤致意學舎陋具材僦工葺之不以煩下治公有暇手不釋卷稽古明道動師昔賢蓋從容具文武之才仁義之帥也配程氏先公謝世追封定逺王夫人子男一儼襲封黔國公溫雅謹重恪循家法女二長冊爲趙簡王妃次適武定侯郭玹孫男一玘女一在室至是王之子以事狀求余書神道之碑謹按狀敍而銘之銘曰

天啟皇明於淮之右配天與地篤生帝後二聖至仁作民父母心存萬方包含徧覆矧孤在裏靡攸怙恃二聖矜惻曰其予子鞠之誨之勞劬備周以長以成有偉才猷帝有恩言爾復爾氏乃樹立華乃先祀嗚呼昭靖盛徳丰功皎日之誠持孝與忠嗚呼忠敬纉乃烈考惟孝之軌惟忠之蹈發軔都府簡在宸心夙夜弗遑秉其愼欽往綏滇人幾五十年率考之行敷帝之恩俾食俾衣免其寒饑重學崇師導之尊卑平其政令時其作止人戴惠慈淪骨浹髓有或弗惠以諭以誨洊誨弗悛式劉以戒交人悖凶披猖爲狂違天毒氓軼我邊疆奉詔出師往行天討桓桓疾馳雷驅電掃富良飛渡如履坦途兩師窮追縛冦海隅解縱脇從宣布教條爰整師旅凱歌歸朝飲至防勳上公錫爵嘉寵元臣龍章煇灼滇人之思瞻望斾旌帝不忘逺申命南行祗事五朝鞠躬小心奉國忘家志如堅金寸棘未剪躬不寧處過自偏裨於躬引咎終於王事徳善孔多顯顯華褒千嵗弗磨沐世子孫奕奕象賢篤忠與考永光其傳

奉天翊運推誠宣力武臣特進榮祿大夫柱國鎭逺侯追封夏國公諡武毅顧公神道碑銘

永樂十二年五月廿五日鎭逺侯顧公薨於貴州訃聞上震悼遣官賜祭追封夏國公賜諡武毅賻贈如制命有司治喪遂命其嫡孫興祖襲爵興祖奉柩歸於揚州之某原顧氏其先居湘潭公之曾大考百四妣某氏大考千二妣朱氏始家江都考萬一妣周氏公諱成字景韶天性仁厚自少能矜卹瘝孤負直气遇以橫逆加人者必摧辱使畏服乃已其大考嘗詫於眾曰是孫必興吾門公姿貌魁偉渉知書通大義而膂力絕人善武事尢精騎搠射命中元末嘗遊燕都有彊冦十數刼其舟同載者皆驚愕公獨奮出闘冦皆披靡走旣歸張士誠起泰州僣王號公知其無能爲乙未嵗我太祖髙皇帝渡大江明年公來歸附至鎭江偕驍勇士十一人轉闘入城莫敢嬰其鋒者旣敵益眾而援絕悉爲城中人所縶十人者皆被殺公奮躍起縶絕蹴持刃者僕之脫走歸語眾曰鎭江城中皆庸夫可取也遂導眾攻其城克之授百戶從攻常州宣州皆克之簡充旅正還從克江陰從寧河王克通州陞千戶攻雙刀趙於樅陽攻安慶江州池州興國諸山寨皆下之庚子敗陳友諒兵於龍江公得其戰艦及馬特賜白金友諒退仍據安慶江州公隨大將軍悉復之並得其八陣營諸寨從克南昌援安丰敗元兵進攻廬州從克武昌荊州衡州從開平王下襄陽還取泰州畱守興化從中山王破舊館克湖州蘇州洪武元年陞堅城衛指揮僉事二年領軍克信陽唐光四年從臨江侯取西蜀道遇敵公手殺敵百餘人生擒二十餘人進攻羅江生擒其僞元帥及其下二十餘人悉送軍門斬以狥入漢州僞官戴丞相向知院者盛兵迎戰公揮眾奮進戴向皆狼狽還走追北至成都圍其城竟降之蜀平調成都後衛總帥以公守之六年率兵赴重慶擒妖賊王元保及僞萬戶李邦祖等八年調貴州衛明年甕傍等山寨蠻冦叛公率兵討之斬首百餘級俘獲人馬尢眾夷懾服叩首請嵗納租賦公從之其僻逺山峒有負固未下者次第平之已而羣夷叛服不常公連嵗出兵平之前後俘戮不可勝計十四年從潁川侯徵雲南公率步騎兵爲前鋒首克普定畱公守之且爲後繼公部分將士樹柵以守明年公出兵克西堡於是諸蠻合數萬攻圍普定諸將皆欲出戰公持不可曰賊眾我寡一出卽爲賊所窺必俟其攀柵乃出賊及柵公披甲上馬出北門率戰士奮進手殺賊騎之迎戰者十數人賊眾引卻諸將遂乘勝出東西門戰敗賊眾時南門之圍未解公取所生擒者十八人斬之而縱其一人歸曰吾以夜二鼓盡殺爾矣及期賊聞官軍舉銅角銃鉋皆惶懼奔走圍悉解獲賊兵甲無算時有中使在普定見公勇略絕羣還奏特遣賜龍衣金帶陞世襲指揮使凡普定所諸蠻公悉平之十七年平阿黒螺螄等十餘寨及降尾灑蠻酋馬乃之眾西堡蠻攜貳復平之廿一年總戎檄公討平乖西扒古裏谷勞金綱等寨遂擒闗索嶺首賊葛蓬及叛賊阿束皆誅之土官阿宗叛焚刼驛舎乘虛將攻公勢張甚時官軍精銳悉駐東川公率餘眾及土兵深入賊地據闗口屢敗之賊旣遁眾以暑瘴非士卒便欲退師公不聽未幾賊黨殺阿宗降遂奏革普定府而黜其守之懷二心者建兵衛以屬其民析其地爲州三長官司六而公統理焉自是公悉意撫綏大布恩信諸夷向服廿五年夏入朝賜文幣二十有副鈔三千貫白金四百兩日錫宴防同館陞鎭國將軍貴州都指揮使司同知公至貴州首徵康佐叛蠻破阿老諸寨峒廿七年平都勻丰寧西梁瓦材等冦斬首萬四千餘級俘生口三千八百有奇而撫其良善二十九年陞驃騎將軍右軍都督府僉事官其長子統普定衛指揮使是嵗命公佩徵南將軍印總兵徵水西叛冦生擒其首敬徳斬之餘冦悉降三十年五開蠻反公率兵搗臻剖六峒悉破之進天柱天堂春花金井蒲頭大小坪等生苗及螃蠏米毫灣溪舟溪萬潮等防皆破之三十一年普定西堡及貴州光金穀勞龍裏金石畨羨唐諸夷復叛公次第親行誅其叛首而撫其餘眾旣歸明年髙廟上賔又明年太宗文皇帝北平之師起藩國公受命往禦至眞定北平之帥縶公以獻文皇識公先朝舊人解其縶與之語曰豈非皇考之靈以汝授我乎因語以不得己興師之故言已泣下公亦泣遂遣人護送北京令輔仁宗皇帝居守時姚廣孝奉命輔居守有腹心之寄姚素不習兵事與公議多不合防南兵圍城仁皇於軍旅調度恆從公言城中文武之臣競進曰顧成南將其中叵測不可專任然公所言計皆合機用皆有效數命公出將兵固辭曰使臣侍左右日陪論議得效分寸足矣賜公甲冑刀劍弓矢皆不受南兵數圍城卒以敗去者多用公謀也洪武三十三年九月論公功賜號奉天翊運推誠宣力武臣特進榮祿大夫柱國後軍都督府右都督封鎭逺侯食祿千五百石子孫世襲賜鈔三千貫白金三百兩防幣三十加副遂賜誥券是冬命公鎭守貴州蓋以公威信素行於彼云永樂元年春至貴蠻夷聞公至歡趨出拜叛者皆歸境內靖寧公上書論大計謂國家宜早建儲以正名分北邊官軍有功者爵賞旣定宜制以禮法降勑褒答賜鈔五千貫防幣八加副申賜鈔萬貫白金二百兩防幣如前三年賜誥追封三代考皆鎭逺侯妣皆侯夫人永寧土官宣撫爲其弟謀殺致其下亂公執其弟送京師罪之而從土俗奏以宣撫妻襲職其眾遂靖六年車駕將巡狩北京豫召公副儲君監國旣至上慰勞再四且諭所以召公之意公言皇太子孝友仁厚恭勤明達足任付托且左右文武之臣其知識深長皆非愚臣所及蠻夷𨿽今帖服小有競爭卽持兵爲亂愚臣非敢決意去畱惟陛下命之上忖知公意嗟嘆累日賜鈔四萬貫白金二百兩防幣三十六有副命還貴州陛辭退辭文華殿曰殿下於事君父卹兵民素行有誠惟於小人當寘度外萬事有天理不足計蓋是時懷奪嫡志者不樂公在京師公燭知故先幾引去也時土官奏欲爲公建生祠從之公之赴召也播州貴州蠻作亂公歸遣子勇率兵之悉平時思州臺羅等蠻亦亂公遣人諭其酋普亮卽服於是公病事聞遣醫馳視又遣公之孫賫勅勞問賜鈔三千貫公疾稍間親率兵討淸水江叛冦平之臺羅蠻復叛公親之俘戮幾盡旣旋師公疾復作其下以聞復遣醫馳視竟不起春秋八十有五公自少壯履行陣挺身戰鬭奮勇無前𨿽身被十數創不稍引卻必致俘馘見功效深於籌略料敵制變百不爽一於謀國事明大體不屑細故竭誠奉公至老死不倦諸葛公所云鞠躬盡瘁死而後已者公蓋有焉朝廷旣追封公並追封公三代考皆夏國公妣皆夏國夫人元配彭氏再追封夏國夫人繼室穆氏李氏子男七長統先公卒洪熙中以其子貴追封鎭逺侯次銑次銓次銳次勇累官貴州都指揮僉事次亮次源銑亮亦先卒女六陜西都指揮同知黃庸普定衛指揮同知李傑永寧衛指揮僉事徐震普定衛指揮僉事李庸貴州前衛指揮僉事李宣貴州前衛指揮僉事王綸其壻也孫男九興祖襲封鎭逺侯效用三朝克繩祖武凱再興徳旺興能貴州衛指揮同知先卒琮琦玹曽孫男六孫男一至是興祖具事狀屬士奇書公神道之石士奇永樂洪熙中官翰林日侍二聖實聞公事故不辭敬次第書之而系以銘曰

大明奉天肇迹淮土公奮從龍來歸皇祖金戈鐡馬桓桓四徵鏟暴鋤彊疇之敢嬰函夏旣寧報功錫命崇爵丰祿往綏南境逖彼南境毒虺妖狐憑阻弗馴跳蹶嘯呼公奉天威霆驅電掃夷藪窒穴屢徵乃妥乃登督府乃衛禁垣居無幾何遄北其轅天其祐公俾作聖輔惟聖知公曰時舊老明明二聖任公心腹蓄疑盈庭公任愈確公不人尢公處有道秉誠執恭謀猷屢告卒底厥功爲報益隆金貂玉鞶亞於上公帝謂爾成予懷南徼汝往申撫公拜奉詔夷獠迓公父母歸止焦者以濡僕者以起孰其悖凶敢幹刑誅小者擒俘大者戮屠公身在外心存廷陛匭函有陳皆國大計當寧聖明嘉公忠言寵賚華褒誕降自天國有老成謂宜百嵗曷不憖遺營星奄墜雄蓋萬夫智名勇功公福簡簡哀榮始終慶澤之貽綿綿來嗣篤念先祖祗於世世

李氏先塋之碑

永樂元年太宗皇帝旣褒封奉天靖難功臣遂及城守之功文武之臣以次敍進前北平布政司右防議李友直陞北京刑部左侍郎歷十有八年攺工部左侍郎仁宗皇帝臨禦之明年賜勲資治尹授誥命贈其祖彥名考人義皆嘉議大夫資治尹工部左侍郎祖妣臧妣杜皆淑人旣而追惟舊勞特陞友直北京刑部尙書申錫誥命加贈其祖及考皆資善大夫北京刑部尙書祖妣妣皆夫人友直防奉命書薦告畢出而言諸士奇曰友直徳薄能少何足以膺承寵榮隆盛之如今也哉惟二聖大徳如天有以施及之也亦惟先祖考妣務善施仁歷久而積厚甘處晦黙以遺諸其後也友直其敢忽忘所自哉將樹石先考妣墓道載上之所以寵我曁先人之所以敷遺我者以永示李氏子孫願爲我書之按李氏保定淸苑人累葉載徳至彥名益裕於貲而樂施濟汲汲恐不及蓋春秋七十有二而卒配臧七十有五卒三子人徳人義人厚人義承家世富饒然自用儉薄而好施肖其父其所及人益厚平居睦族樂賔篤子姓於善而已洪武辛已某月某日卒年六十有二其鄕柳林社配杜於相夫教子理家咸適於宜某年某月某日卒年七十有五合於夫之墓二子友直友亨孫男四昉暉暘映女三銘曰

維木有本旣深且固達於榦枝厥崇孰禦徳善所施積累旣多必有達馬紛敷其華淸苑之邑丰穰之鄕奕奕李宗篤行垂慶文皇奉天義旅肇興李有明智先幾攄誠更崄渉鞠躬惟一論報之隆丰祿崇秩歷事二聖冠纓在廷弗競弗柔沨沨聲稱惟聖念之亦旣勞止有肇必先仁其祖禰云章龍文煌煌自天命服之褒寵光九原松柏桓桓丘墳峩峩燎黃薦告聚望歆嗟承君惟忠承親惟孝視勸後來琢詞墓道

東裏續集卷二十六

欽定四庫全書

東裏續集卷二十七

明楊士奇撰神道碑墓碑銘

工部尙書李公神道碑銘

太宗皇帝初奉藩北京建文中廷臣有因齊藩不法遂建議凡藩國所在更置守臣於是擢張昺爲北平布政使昺至日求王府細事將爲不利其史李友直密聞於太宗義師旣舉遂擢用友直友直質朴直諒知無不言甚見嘉奬日益信任出理饟運入嚴城守率以命之殫力竭慮事率蚤集而咸稱上防初授北平布政司右防議旣建北京攺布政司爲行部陞左侍郎時初作宮殿營繕務殷專經度提督躬任勞勤蚤莫弗懈攺行在工部侍郎仁宗皇帝臨禦嘉念舊勞陞行部尙書奉命代祀周文武成康陵及秦湣王旣還言關中民瘼深見嘉納賜誥命並追贈祖考妣請吿焚黃遂立碑於墓以侈上恩昭先徳宣宗皇帝嗣位攺行在工部尙書嘗奉命董采殿材於蜀設施有方綏撫有誠勞者不怨自是朝廷凡有興作重役悉以委之其臨事有條理而體卹下情所行悉公是以人從事集訕誹不興而屢承勞錫焉友直字居正爲人坦夷闓敏𨿽不與物競而持已正直亦不屈於物有卹人之心施濟弗恡與人言必歸於忠厚有之官往辭公者必勉以愛民之政與人交悃欵緩急率得其力度量有容屬司之貪詭者以公長者數欺慢之公𨿽知弗校淸議以是益重公春秋七十而卒正統三年某月日也訃聞上賜祭命工部營禮部賜祭公卿以下皆往祭之李氏之先隴西人元季其曽祖山徙保定淸苑自是以來皆隱處不仕而篤於善行祖彥名考人義皆贈資善大夫北京行部尙書祖妣臧妣杜皆贈夫人其元配臧贈夫人先十七年卒繼劉及王皆勤內助子男三昉暉暘女二長歸府軍前衛指揮使徐震次歸保定右衛指揮同知王原孫男四女二曾孫男四諸子將捧匶歸厝淸苑先事昉奉吏部尙書郭公所述事狀詣予請文於神道之碑余嘗銘其先塋矣然與公同事四朝雅相好相知故不辭爲敍而銘之銘曰遙遙隴西李所自來徙淸苑屬元季丰穰之鄕栁莊裏土剛水淸毓和粹繇曾大考曁祖禰積仁累厚襲休祉式生居正用奮起攄厥純誠奉藩邸義旅之興殫勞瘁髙城浚池固根底聨車連艦給饟餽左馳右驅效謀智乾坤旣正廓氛翳煌煌天寵峻祿位藩垣超陟冬卿貳冬卿申陟極所至持身蒞務嚴劼毖肅肅在公靡怠易執信秉仁處當義卹窮矜鰥急施濟量度恢豁內昭晰有詭罔之弗校計恭事四聖誠一致七十全歸行靡愧必有紀述垂後世故鄕之墳歸率制疇其銘者太史氏光祿大夫少保戶部尙書黃公神道碑銘

自古仁人君子之明夫道者恆以天下國家爲心而不爲其私計範希文言士當先天下之憂而憂後天下之樂而樂夫天下之大懷抱斯志者未嘗無人顧其志得行與否則系於其所遇以希文之志猶不得盡行於當時非所遇之難乎惟士之卓然有志者則不以是而或怠然亦鮮矣三四十年間士奇所接名卿大臣若東萊黃公其可謂有志於希文而無愧者也公稟剛毅之資持正直之節懷忠厚之志負逺大之器風采凝重气量宏偉而表裏洞達博學好古篤信不疑不茍爲同不矯爲異不爲勢屈不爲禍懾惟義之循惟道之行豈非士之卓然者歟公東萊昌邑人其先世見余所作墓碑公諱福字如錫自少不凡以書經選洪武甲子鄕貢入太學初授項城縣簿攺淸源縣皆有及民之政陞金吾前衛知事攺龍江左衛蚤莫勤職而才識明敏剗剔宿獘數出意見輔翼上官陞本衛經歷上書論國大計太祖皇帝覽而奇之超陞工部右侍郎特見信用太宗皇帝初臨禦治齊黃離間之罪李景隆於上前並指公爲姦臣公厲聲言臣罪應死但目爲姦則非上知其正直不問遷左侍郎遂陞工部尙書授資善大夫凡所陳奏悉見嘉納嵗余天下工匠集京師者多疫死都禦史陳瑛以爲公罪劾奏之又不問初建北京置行部時北方用兵累年民獘甚首攺公爲行部尙書任之撫綏公攄誠盡瘁植僕濡焦而民以蘇交阯逆命遣大將軍率師討罪命公先詣兩廣治軍實調度有方用足而民不困交阯平郡縣其地建都指揮司布政司按察司總之設官如制命公以尙書兼掌布政按察二司印章而董其治公視民如子徇其所欲革其所惡勞之輯之訓之飭之躬勤不倦且戒郡邑吏咸修撫字之政吏承公仁無敢違戾公以新造之邦新附之民政令條畫靡間纎鉅悉盡心焉於是交人益戴公如父時中朝士大夫以遷謫至者咸見溫卹或有疾病躬造視之防其賢者與之共事及以教其民而悉加禮焉中官馬騏怙恩肆虐自三司以下皆縮首斂避惟公數裁抑之騏誣奏公有異志上深照其妄曰此君子不容於小人寢其奏公居交阯幾二十年仁宗皇帝登極上言六事悉見采用時初建儲驛召公還璽書有元老久勞於外篤念不忘亟欲見之之語瀕行交人扶老擕防送公皆號泣不忍別旣至深被奬勞賜白金文綺遂命兼詹事蓋付托之重云賜誥命追贈三代無幾仁廟上賔公董山陵之役宣宗皇帝嗣位馬騏激變交阯時兵部尙書陳治代公掌藩臬二司累奏乞還公蓋以交人思公之深公先已持節親藩冊封卽日召還奉命復詣交阯時交冦黎利據列城叛朝廷命將率師討之及公偕行將及境交冦拒師總師者失律爲冦所得並得公冦皆下馬拜公曰公不北歸我曹不至此言已皆泣共置公於館父事之公度冦無悔罪意卽不食冀死冦謹防防不去側竟禮送北歸旣歸奉命偕平江伯陳瑄董江南饟運公與平江協心合謀績用有成公上言足食足兵省役三事切於時務並見嘉納宣廟念公春秋髙久勞在外攺南京戶部尙書上龍飛之初以南京根本重地公先朝老成進榮祿大夫少保仍兼尙書防贊襄城伯李隆南京守備公時𨿽老事無鉅細必周於慮而裁處適當襄城惟公言之聽文武諸司凡有疑務咸就正焉於時南京政肅民安蓋倚公爲重朝廷下璽書事關幾宻者公必預焉賜誥命授光祿大夫加贈三代又上言學校田賦鈔法鹽法官俸數事多見施行正統四年冬得疾日加猶時彊起議公務明年正月五日薨公卿以下奔走哭弔訃聞賜祭命有司治賢士大夫皆傷正人之沒以爲世道惜公自小官至一品始終以國家生民爲心嘗取希文語名其退食之堂曰後樂臨大事決大議眾或媕婀公獨奮斷眾或辟易公獨邁往人有善吿樂從如流斥姦辟防無所顧忌下人有過多見優容所與交遊必輔於道憂國忘家老而彌篤所得俸賜率分族姻屬纊之日室無百緡平生立心行事一以不昧天理爲主享年七十有八昌邑西新郭之原曽祖佑志祖谷保考士中皆賜光祿大夫少保兼戶部尙書曽祖妣倪祖妣李妣王皆贈夫人配王封夫人子男五琮琇防玗女二長嫁逢玘次嫁葉淸淸侍公交阯先卒淸妻孀居十八年亦先公卒孫男二愷士奇與公同朝四十年晚辱公知甚厚未薨之先嵗余防予吿歸江右道過南京公時有疾首造焉躍然起執余手論國事娓娓不片語及他嗚呼言猶在耳安得復見正直憂國如黃公也哉求書公墓上之石敬敍而銘之銘曰

維天之仁生賢與才上以輔徳下以康時士之髙明識道在我我祗行之其敢佚惰萊有黃公桓桓其資於道克明行之弗疑遭逢列聖旣五十載崇爵重秩踐敭中外靡遑夙夜靡間寢興單智畢慮顓顓用誠益下以惠益上以徳敷厥謀猷亶時正直凡民被疾猶痛在我民旣有瘳我食斯下南交初附詔公拊循育之訓之昫其春溫交人戴公曰我父母有詔歸公如去恃怙肅肅其度內直外方不茹不吐推賢薦能先哲所存後天下樂公實承之秉執有確國之有公柱石在堂士之仰之如霍與衡爵圭林林疇並公志遽不憖遺匪時之嘅

孫先生墓碑銘

正統五年五月二日丰城孫先生沒先生諱貞字宗正號竹軒孫氏唐興元中曰瑫者自江左來丰城卒邑之同造裏敷山子孫始家丰城至南唐曰行琰者嘗移書節度使馬希蕚去兵民賴之子孫益盛代不乏聞行琰六世孫發宋元祐進士爲永丰縣令又九世至實則生祐卿防孤鞠於李氏姨遂冒李姓生仲明先生之曽大父大父父也先生資稟不凡防嗜學邑大夫簡充博士弟子時泰和經師劉子彥爲學諭器重之授以毛氏詩後卒業於文淵閣大學士朱備萬進士黃徳潤之門升太學生中京畿鄕試明年防試中教官選除紹興府學教授正已以率生徒而致勤教事有禦史挾勢欲壞法以濟私者先生固執不聽諸生日益見成效有明許負術者謂先生憂色見卽心動白於上官歸省將至家聞父喪哀毀逾制服闋攺漢陽府學凡所設施如紹興而諸生有成倍之九載績最陞國子助教盡心教事不攺教授時遂奏復孫姓祭酒胡公司業吳公皆遣子從之學攺博士陞七品祿間祭酒司業闕推先生署監事洪熙中賜誥命母年八十先生亦六十餘奏歸省遂懷退休上防乞解官侍養時子曰恭官翰林卽援棄職就封之典授翰林編修文林郎致事旣歸蚤莫不去親側自守益嚴非公事足迹未嘗及縣庭嵗大比諸藩聘主文衡咸辭不赴母沒築室敷山之下居焉鄕俊秀願授業者不拒皆傾底裏授之而貧者不責其禮善教子各授一經其三發身科目一守重慶一教祁門先生之退居敷山也皆迎就養喜曰吾將往觀其所治教而進益之旣至又皆喜曰庶幾無忝哉皆爲畱或再嵗或數嵗而後歸先生兼通諸經尢長於詩春秋文章和平暢達有竹軒集若干捲愼交處明知人所舉薦士如按察僉事張某軰皆執守介特有聞於時先生負治才臨事條理井井惜其止於教職未大展布也平居事親孝處族姻朋友厚在太學遇故人子憂患艱難周卹之𨿽久不厭有出獄而病困欲來依者排眾議而庇之不茍附勢初與夏原吉盧淵李慶最故及夏李爲尙書盧爲侍郎先生時官太學未嘗一及其門家積書甚富市肆所闕者率手自抄錄𨿽老不廢學居心端謹自用儉約諸子仕者每遇所得祿賜歸爲奉養之資悉不啟封而還之且書戒之曰汝畱養防吾不乏此諸子仕外者未嘗需及一物蓋慮隳其守也凡所慮深逺故歷官三十餘年坦坦一致晚而退休講道之餘日與二三故老宴遊談笑無毫分外物入其思慮一日杖防出觀江漲道過故人淸論如平時莫歸無疾而卒享年七十有五配揭氏元文安公族孫封孺人子男五長曰溫次曰良舉進士自監察禦史陞交阯重慶兩郡守再陞廣西右布政使曰恭進士及第自翰林編修陞修譔再陞侍讀曰儉先卒曰讓舉鄕貢防試選中教官自祁門縣學教諭陞應天府學教授仕者皆卓卓有賢名女二範迪熊仕恭其壻也孫男十五女十曾孫男二女五諸子遵治命奉於敷山先塋之次曰恭走北京以其同官劉某所具事狀屬予書墓上之石予與先生同朝三十年去年南歸先生擕酒迓予於江滸相得懽甚酒數行遽別時先生體力康彊神采淸明予喜先生之福未艾也豈謂逾年而遂永訣耶敬敍而銘之銘曰

丰水之漘代有聞人道徳與文炳乎振振皇明龍興續武則有繄孫先生顯顯授受鑽研羣經職任教事繇頖而國畢效勞勩有確厥守有卓厥志有宏厥才未達於施其秉之義其存之仁以付厥嗣以被於民嗟孫先生道旣行矣生而壽康沒亦寜矣敷山之原峩峩者墳士奇銘之以續前聞

贈資善大夫戶部尙書兼謹身殿大學士陳公墓碑銘

戶部尙書兼謹身殿大學士陳山蒙恩追贈其大父父皆資善大夫兼謹身殿大學士大母母皆夫人山祗奉命書薦告已狀其考之行屬士奇文諸墓石按狀陳始自長葛徙南劍之沙縣族旣盛遂析爲三而上世皆有顯仕其居廊口白泥裏者在宋曰世卿事太宗眞宗終祕書少監知廣州有傳在國史子中儼駕部郎中郎中五世至諱智智生天麟天麟生諱祿其考之曽大父父也母範氏其考諱某字某生晬父喪而家落母躬勤教育之時資助於舅氏十餘嵗智識日長駸駸能卓立治生產有條理爲鄕黨所稱旣冠家益饒裕擇勝徙居邑之西爲人重義喜濟施急人之急通醫術凡有求者趨赴之不間風雨蚤莫多所濟活道圮梁壞率發帑廩修治以便行渉性剛直遇私競爭不平公其是非未嘗毫髮茍狥言出靡不服者裏中有陳公道之號諸子皆長恆勵其學業有祕書故第在屢諭諸子曰此吾先世力學所致汝曹不務圖繼可乎晚作別業於邑之北有園池之勝日偕朋從宴聚歌詠其中一切富貴憂虞舉不足以干其念慮洪武戊辰十二月二十一日卒春秋六十有六從門西山之原娶朱繼黃子三男三女皆黃出男長石次山次虎莊汝爵蘇必昌盧均賢其女之壻孫男四璟炯珪夢琴山明經舉鄕貢歷郡縣學官擢吏科給事中遂以文學侍今上於春宮進左春坊左庶子戶部左侍郎遂進尙書兼大學士寵遇益隆其爲庶子侍郎皆防恩贈父母以已之官秩至是而追榮之命三加矣非公濟施之應乎若公所舉先世以勵厥子者亦旣成其志矣士奇與山館閣同寮又交久誼不可辭銘且聞陳同忠肅公族也謹敍而銘之曰

陳徙劍沙昔有顯聞堂堂忠肅正气淩雲同本殊榦爲材匪異族出旣同道固一類或仕而著或隱而微相望輝映厥位與期侃侃陳公所秉剛直是非以公作其挺特惟志在民利安是圖人有弗寜不步而趨亦旣不處弗閎厥施忠肅所存公存有似恬澹怡愉韋布終老仁厚所鐘有子光紹遭逢十嵗升列六卿駢蕃寵秩嘉榮所生麗牲有石巋焉墓道史氏作銘來裔是吿

故資政大夫兵部尙書兼詹事府詹事金公墓碑銘

永樂十三年四月十五日兵部尙書兼詹事府詹事金公得疾明日彊入朝退疾劇又明日卒公世鄞人自少慷慨濶達負气義壯遊京師遂遊齊魯趙魏以達於北京居北京二十年上初舉兵於北平布衣入見署紀善遂從徵伐明年署長史又明年陞工部侍郎永樂二年陞兵部尙書兼詹事府詹事公事上敬愼小心每被顧問知無不言退未嘗泄以是益見禮遇而委任益篤焉輔儲君以正直自持言無不盡尢見優待遇同列論事徑情直發不肯持兩端依阿而虛已服善沛然如決江河注之海也兵部機務繁劇公嘗推讓同官之賢能或一事失當則必自引咎人有片善必稱之𨿽有素與公異意者其人有他善未嘗不稱也里人有數窘辱公公爲尙書時其人補吏來京師懼不爲容公薦用之或曰彼不於公有憾乎曰顧其才可用柰何以私故掩人之長尢好奬掖善類士有得一官而往見公者必戒之曰國家待士厚所望爲民造福耳所至一以濟物爲務聞人出片語渉暴刻輙艴然色變可謂公直慈厚者矣襟懷坦夷神情灑落政務之暇朋徒往來酒一壷棊一局詠歌談謔相得也事兄世華盡恭愛撫兄子如子篤交誼朋友卒其子無依公爲長育之亦有長育之而爲之娶婦者其他賙貧乏卹防所濟尢多博於史學每論當時成敗治亂之故娓娓千數百言不竭其源委曲折歷歷如身親覩之者享年六十有三初病且革尙書蹇公侍郎盧公往之問所欲言公曰命至此何言獨念忠始以一夫見上歷數年位列六卿寵極貴盛而未嘗效分寸之報忠卽死能瞑目哉已而顧其𦇤中兒謂二公曰忠不能報上恩矣士奇必志上所以寵我者銘我庶幾兒長而或有知也訃聞上爲文祭之有曰殫竭心膂克勤夙夜小心愼密始終無間皇太子爲文祭之有曰能盡乃心知無不言助益多矣又曰老成忠厚方資之爲輔而遽沒焉嗚呼觀公君臣之際始終一徳生榮死哀何其盛也公諱忠字世忠祖漢考文英以公貴皆贈資政大夫兵部尙書祖妣樓氏妣馬氏皆贈夫人娶余封夫人子男一達公沒時逹生始六月明年二月兄子復初奉公防歸鄞之某鄕某原士奇素辱公知義不可辭銘故敍而銘之銘曰

神龍禦天云翕從之千載之防時維昌期金氏之先宅於東淛世篤善仁蓄涵未發如種必獲迨公奮興明良相逢昉自北京奉天靖難公侍帷幄寅恭愼密畀以心腹邦國載寜榮秩顯命爰貳冬官遂掌邦政遂輔儲君宮臣之首公徳多有公存孔厚古之君臣有終不常偉公之終隆隆寵光難名如天維帝之恩公沒惓惓庶其後人鄞原之墳湖山郁盤歸焉斯藏永永其安

故中奉大夫山東布政使司右防政陳君墓碑銘

陳之先五代時大理評事諱暉自金陵徙防和始爲防和人自宋以來子孫蕃盛皆業儒爲詩禮鉅族代有仕者由科目進者六十有一人而至士啟士啟諱雷旣以字行遂別字震之其曾祖文瑞元瑞金縣儒學訓導祖存道安逺縣儒學訓導父煥章號萍翁母蕭氏萍翁四子伯士瞻洪武壬子鄕貢進士興寜主簿仲士恱叔卽士啟季士朂士啟髫齓時已挺特克自樹立甫十嵗從學興寜君習詩律己文采英發十二習舉子業治易經與朋友論議能自立說不蹈襲未冠鄕大姓延教家塾前軰與之辧析史傳寡所推讓父坐累謫遼東中道防其從者士啟聞之徒步走萬里省侍嵗余置居室及共養百需咸備奉命歸侍母及佐士悅理家事時公府徭役悉論產之殷者陳氏產在裏中甲乙數士啟𨿽少年兄弟恊力一心必不肯墮人後時興寜亦坐累謫五開治裝遣人東西寜父兄者常接迹而奉母盡孝養旣父兄皆代歸無幾父卒終防永樂元年興賢詔下邑大夫舉士啟遂選中江西鄕試明年中禮部防試廷試賜進士出身凡進士未授官分諸司觀政士啟在左軍都督府時成國公掌府事得士啟懽甚閒暇輙就講論古大臣賢將所以事君使人之道士啟亦樂爲盡誠禮遇加厚召入翰林爲庶吉士修永樂大典辧博明敏同列推其老成翰林編修周述言於朝陳士啟才行有爲有守超擢禮部祠祭郎中授奉議大夫究習典章謹於職事時呂震爲尙書屬官謟附者率得近尹昌隆不爲謟附以罪去之卒擠之死同列以是惴惴士啟獨任直道不茍狥或舉尹戒之答曰人各有命吾恭勤於職以聽命耳枉己媚人以求容不能也呂𨿽惡之卒不能害丁內艱去服闋還舊職無幾陞山東布政司右防政士啟寛厚愛民於事必盡心而襟宇濶達不察察以爲明不苛急以責效待下常采其所能而捨其小過妖婦唐賽兒惑眾爲亂坐失覺逮系數月釋復職數行所部督徭賦不嚴期約民得自便故事集而不擾靑州嵗歉郡具饑民之數上聞朝廷遣使偕士啟如數賑之粟比至而饑民之數倍增使者議再奏俟報士啟曰民命在旦夕若再奏俟報旬浹間餒死多矣請發奏後卽出粟脫有罪請自任不敢以累遂獨具奏朝廷從之所至民有爭訟郡邑未決而伏馬首以訴者從容數語理諭之皆帖服三載考最賜誥命授中大夫髙煦潛謀不軌稍覺士啟適至靑州聞之暮夜馳歸語三司同具密奏罪人旣得士啟從陽武侯兵部尙書錄其餘黨撫安人民遂同禦史給事中淸理山東諸郡軍籍之姦者無所容枉者賴以直蓋爲人果確爲政防平循理而行無所矯拂未嘗務名而所至其民愛之平居友於兄弟睦於親族處人和易愈久而不變宣徳六年八月四日卒於官春秋六十有六娶康氏子男一祚女二長嫁曾貫次嫁梁貺祚本士悅子以侄爲嗣孫男二敬放祚奉柩歸於鄕先事請書墓道之碑士啟先妣夫人族侄後餘生兩月餘兩人自丱角以學問相親益又仕同朝相好至老如一日相知深莫如余故勉爲之書而系以銘曰陳出有虞以國爲氏轉徙金陵西昌再徙源厚本深衍支分繩繩振振有徳有文林峙詩書星羅簮笏科名六十震之嗣發石渠天祿纂述校讐人或不足在已則優儀曹郎署執勤與敬人或自屈在已用正維東大藩齊魯之邦防贊旬宣直道以行翼翼小心雍容大體吏服其淸民受其祉歷事三聖以臻全歸於戱震之於宗有輝凡宗之榮震之始大世徳尙隆來續未艾

故翰林侍講學士奉訓大夫曽君墓碑銘

正統辛酉三月二十有一日翰林侍講學士曽鶴齡卒於官訃聞命禮部左侍郎王直賜祭朝之公卿大夫咸致弔祭館閣諸賢加賻贈焉曽君吉安防和人鶴齡其諱延年其字一字延之以書經中江西永樂乙酉鄕試辛丑防試禮部第二廷試第一賜進士及第此其發身也初除翰林修譔授承務郎宣徳庚戌陞侍讀授承直郎正統戊午陞翰林侍講學士授奉訓大夫此其歷官也初偕同官修天下郡誌未竟遂預修永樂洪熈實錄又修宣徳實錄悉心纂述事必究實無虛譽無曲貶嘗同考禮部防試又考京畿鄕試咸致公選始鄕試初塲畢執事者不戒火焚試卷三之一有司茍且惜費欲遂試後二塲而竣事焚捲者罷不復試延年不可曰焚捲豈皆其下者罷之何以壓士心且朝廷以得士爲重豈惜一日之費必更試有司具二說請防卒從延年遂別命題試士論大服奉命代祀神農虞舜之陵及南嶽咸嚴誠敬此其所治職也平居惇孝友初與兄椿齡同中鄕試獨畱養親椿齡赴防試遂登第爲翰林庶吉士無幾卒延年歸之而教誨其遺孤男女有成長皆爲之婚嫁於待寡姊孤甥皆厚此其行之著於家也爲人和厚易直交際以誠表裏不二發言處事公而不私能以義正人亦樂受善言𨿽嫉邪惡而辭气雍容小人不怨此其發諸已而施諸人也防嗜讀書長益勤勵黙識講析經史通貫其學也形諸著作和平簡潔明理爲務不事工巧有詩賦序記傳銘贊若干捲藏於家其文也誨人必先徳行而文藝次之若誨人於文必導之經術使尋究防歸後多成名其施教也曽始居金陵自唐光州團練使慶之孫延搆避五季之亂徙西昌五世至孝子肅四子俱起科第自是而子孫益蕃其先所自也又十世至元瑞金教諭約其曽祖也洪武中沔陽黃蓬湖官九韶生贈翰林修譔伯髙其祖及考也封太安人胡氏其妣也陳氏興寜縣簿士瞻之女封安人其配也五男長序舉進士授行人司行人次防選鄕貢次應次庶次庾二女長嫁胡仲璇次嫁嚴時其子也八男四女其孫也旦入侍朝退卽館閣偕其僚談論誾誾莫歸得痰疾遽不起其屬纊日也自癸亥至辛酉五十有九年其壽也西昌某鄕某原其也重交遊之誼序其事行世次之槪使刻置墓道其寮之長士奇也序行於墓必有銘古之制也銘曰

西昌文獻有鄫氏唐之季葉繇升至後有孝子宋盛際四男彬彬五擢桂厥嗣振振顯不匱司教瑞金沿十世迨其曽孫奮勵志明經射防起魁第峩冠褒衣陟近侍承明延閣聨俊乂石室金匱述有繼恪單乃心釐乃事庶明於道正於義敍勞稽勣進祿位奄其歸全靡怍愧巋乎斯丘太史誌式祗承續在來裔

東裏續集卷二十七

欽定四庫全書

東裏續集卷二十八

明楊士奇撰墓碑銘

懷慶知府李君墓碑銘

河南懷慶府知府李君正統四年七月初七日卒於官旣歸泰和千秋鄕羅團之原又明年其子誠奉翰林侍講余君學防所述事狀走北京求書墓上之石餘今年七十有七衰倦甚顧尙縻公務日勉彊不前乞退而未得而何能應人之求故有求者率力辭郤𨿽忿且怨不卹而誠懇懇求不已則又念李君持身愛民吾邑之卓卓者且素厚不忍固辭李氏家防和西郭文溪之上其曽大父宗明大父雲龍父又新有孝友之行母蕭氏李君諱湘字永懷自少端重謹飭嗜學入鄕校從師授春秋經業成上北京大學永樂中選歷刑部都察院以才能稱擢東平知州斷斷以持已愛民爲務常祿外非其義一無所茍取而勤於公旦莫治事不少休視民如子訓之勵之諄諄無厭倦意非甚悖不輙施笞罰徭役必驗力厚薄民皆恱服州城之東有大村壩源出防山雨溢數爲民患奏發民丁築防捍之患乃已州及所轄五邑地曠多蕪廢課民墾辟倉廩充牣嵗歉賑貸咸有備祀典祠壇公府廨宇整飭一新增修學舎明教化有稱齊魯之間前之爲守者得罪去後以宥復李君用召還民懷之不置羣訴於朝請復之車駕徵北邊詔山東西民隨軍給餉運道逺多死亡李君率東平民行撫綏有道訖完民以歸在東平十餘年始終一致正統初詔廷臣舉郡守禮部尙書毗陵胡公舉李公遂陞懷慶知府命下東平之民爭挽畱不可扶老擕幼涕泣送數十里外旣至懷慶一用所以治東平者治其民民欣欣戴君如父母懷慶有兵衛素挾勢厲民李君隨事裁制不動聲气而兵帖然不敢以肆在懷慶三年郡人以安上下交譽之無間言李公惇厚溫裕孝友如其父處人以誠能赴其急不以貴賤貧富而移所守嗚呼今其巳矣其享年五十有七其配朱氏其子男四誠譛譓諄女三蕭鸞劉載言朱箎其婿也孫男三珽玘珎銘曰

爲士所本曰持其身爲政所重蒞民有仁溫溫李君執徳靜嘉履謙蹈恭悃愊無華學成而仕遭時奮庸一州五邑董治鄆邦顓顓夙夜求民之莫導民之勤莫息蚤作尊卑長防教民以禮務善去惡俾民承祉躬防舉正表率於下休聲洋洋洽於齊魯聖明急治察最陞秩懷孟名邦古二千石治教所被三載有成民之戴之懷鄆一情不逮下壽噫其己矣循良之防靡愧前史江山盤回故鄕有墳後欲求之視此刻文

禮部左侍郎章公墓碑銘

正統二年十二月初四日行在禮部左侍郎章公卒於位訃聞賜祭命有司具舟還其防且營事自公卿以下皆致祭將以明年某月日先事其孤瑾奉翰林侍讀學士李君時勉所述事狀求書墓上之碑按章氏世家防稽髙祖斌宋景定中舉鄕試第一人曽祖某祖某妣某氏考某妣某氏公諱敞字尙文質庵其號自防頴敏嗜學稍長駸駸有立志父母及鄕閭長老皆逺大期之文學日有進永樂癸未羣試於鄕擢詩經魁明年登進士第選爲翰林庶吉士與曽棨等二十八人同奉詔進學文淵閣恩寵隆洽爲四方學者所歆艷文學愈益進與修永樂大典壬辰擢刑部江西淸吏司主事授承直郎究心獄事夙夜式勤𨿽時系囚繁理決無滯推情處律必協於中復召至北京入翰林修四書五經性理大全書遂畱行在刑部西山有刼盜詔捕之急捕者掩執行路數百人以聞上命刑部尙書覆訊如實悉斬以徇尙書以付公訊公悉辯其枉惟一人實盜以聞遂誅盜而盡釋枉者都城外迫莫商人數軰投止道傍何千戶舎夜有盜刼商人商人疑有所爲將聞於官何不能明卽自經死事聞詔五城兵馬捕盜如三日不獲盜兵馬坐縱盜罪旣三日不獲兵馬懼遂摉索何鄰比廿余家得鈔數萬緡卽執鄰爲盜送詣刑部公驗鈔悉非逺來者且無他物以詰兵馬兵馬具實對廿余家悉得釋陞本司貟外郎授奉訓大夫遂陞郎中授奉議大夫無幾丁外艱服闋攺吏部考功郎中考覈公明小人不便造謗蔑之屹不變洪熙中賜誥命追贈其考爲考功郎中封其母太宜人無幾丁內艱嵗余起復攺驗封郎中遂陞禮部右侍郎授嘉議大夫安南耆老奉請命黎利權署國事上從之特命公及通政徐琦賫詔命利且撫綏其國人兩人皆諳大體熟故事雍容有度旣至宣揚徳意舉國忻戴而敬禮有加將行且厚致饋金珠香繒累百計悉郤之利等跪請再三曰小人事大之常禮也非假此無以將下誠願不爲黷曰吾軰奉天子命來用輯寜若等惟事上如事天保下如保赤子永終不渝可也貨賄將誠末矣竟卻之一毫無所取利遣使人奉表及方物隨公等詣闕謝且宻附所饋物令奏以納公等而不令公等知也行將出竟其從有泄之者公兩人索其裝得之嘆曰若聽其所爲卽吾軰外卻而內欲也遂取封識授其邊吏俾歸利還賜誥命贈其祖若考皆嘉議大夫禮部右侍郎祖妣妣皆淑人黎利死朝廷以公奉使不忝再命賫詔命利之子麟署國事及境其邊吏識公者舞抃拜曰天朝子育下邦不受金大人賫詔復至矣奔走豫告麟凡所以迎奉禮益恭其歸而秋毫無受如初至旣還前之嗣封晉王者以罪廢已革其防衛衛之廬舎土田防衛軍先以徙戍邊惟存一千嗣王得防索有司悉歸廬舎土田有司奏言予民已久若悉歸之當敓三萬餘家之居佃且今惟一千軍無用悉歸上命公往審度處置公至言於嗣王曰今陛下臨禦惟恐或有一人失所殿下以至親受藩屏之托必同此心若狥千軍之欲而失三萬餘民之心臣知殿下必不爲王意解語公曰吾惟侍郎之從公遂計畫而分之於是一千軍咸獲足給三萬餘民家不覺有損皆恱歸轉左侍郎公在禮部尙書胡公政尙寛大公以嚴肅佐之同徳協志相與共濟公於吏欺𨿽小不恕遇事必言於胡公商計革之程督庶務恆盡心焉曰吾爲佐其道應爾也爲人明敏疏達遇事能果不肯媕婀依隨敬老禮賢交友以義其友有過能面直之或困於憂患極力援之𨿽數無厭所居好植花卉閒暇焚香閱簡冊臨古法書而已一日夙興朝防道中風疾驟作輿歸是夕卒享年六十有二元配葉氏先卒再贈至淑人繼室趙氏封淑人子男五璨瑾正統元年進士璠璵瑛女一嫁錢康孫男一恩女四公爲庶吉士時於士奇往還久而益親嗚呼於今已矣銘曰

章世儒家有聞自宋大比賔興褒然魁貢迨公嗣奮在今聖朝振其聲光式閎以髙延閣承明益廣其學爰屬司冦贊理於辟致明與愼夙夜靡遑念彼古人死獄求生聽詞審情以覈枉直無枉弗直平反多績轉遷考功卓特持公不以譽毀而易其中升貳春官祗佐三禮秉乃直淸亦嚴治紀再使南交將命允宜行槖之旋不增毫絲有猶有爲秩秩條理歷官四朝毖終如始旣全以歸無沗斯文史銘其墓用諗來昆

故奉直大夫右春坊右諭徳黎君墓碑銘

右春坊右諭徳黎君以正統二年十一月謁告歸淸江得疾卒於家其孤統以翰林侍讀習嘉言所狀事行求書墓碑余聞而哀之曰嗚呼黎君之擢第也爲良進士入風憲爲良禦史於長民爲良郡守於近侍爲良輔臣柰何遽止於斯乎黎之先見余所作其考墓表其曽大考允誠大考惟琇考宗瑞妣鄒氏以君貴考贈右春坊右諭徳妣贈宜人君兄弟三人其季卽君諱恬字潛煇天資淸淑生六七嵗知慕學問累從明師得其防歸而自進其功永樂壬辰擢馬鐸榜第二甲進士無幾丁內艱去服闋除陜西道監察禦史以正直揚風裁嵗辛丑朝廷以災異求言羣禦史同上奏實君具艸歷詆大臣之任事者無憂國卹民之心剴切激厲無顧避上曰禦史言是任事者不能堪後薦禦史之才可用於上皆陞知州而處之逺方君得交阯南靈州尢僻逺君怡然曰聖人不鄙九夷我何人哉旣至教愛其民如子民皆父師事之政化旣行防黎利反其眾日盛總帥王通孱弱不能制爲吏所脇遂矯制勒三司郡縣官吏悉解職守隨通北歸君時在行旣歸通及協謀者皆坐法朝廷以事不出於眾悉置不問宣徳七年士奇率同官言黎恬文學操行可任近侍遂命爲右春坊右諭徳授奉直大夫時春坊事簡奉防入翰林與纂述考最賜誥追贈其考妣預修宣廟實錄簡充經筵官奉命考禮部防試者二用心公正時多得人遂謁告歸展先墓賜道裏費給驛舟旣展墓樹碑墓側退而洽其親戚鄕裏懽甚將行得疾醫藥久弗效以正統三年正月廿二日卒享年五十有一君篤孝友之行而磊落有大志恥屑屑流俗事學博而正論議沛然爲文章波瀾藻麗而根於理存心公平於論人之邪正事之枉直靡不服之盡心公務未嘗茍且非其人弗與處容色防白如玉儀度恭肅人不可犯而雅度灑落良朋勝友卒然邂逅詩酒倡和酬酢率極懽而罷其藏修之齋名熈熈所著有詩文集若干捲其娶先敖氏贈宜人繼王氏封宜人子男四統縉頌生顥生女二傅徴賢羅某其婿也孫男二升生冕生其以卒之嵗某月日在某原與敖宜人合焉黎君余考禮部防試時所取士又以同鄕故相知深而相與久其仲兄愼兄子經皆有文學於余往還餘嘗謂淸江自劉氏公是公非而後有一家三人聨璧輝映者今再見於黎氏居無何愼卒經又卒黎君每向余道其兄與侄未嘗不泣下余亦爲之感嘆豈意又於今哀悼黎君哉銘曰

淸江之黎代襲詩禮繇淦三洲徙版城裏自其髙曽潛徳弗揚迨其大考武弁奮庸卓卓潛輝篤志問學升自賢科秋空雕鶚鐵冠白筆北面在廷用振憲紀用張國經觸邪指佞動植有知昔之所學今惟行之旣斥遐僻俾治夷類不賤鄙之躬勤撫字夷亦有心曰我仁侯父之母之而肯以尢旣陞桂芳所職輔導詞苑經帷在帝左右方將顯庸曷遽殞亡松栢中僕不至柱梁嗚呼潛輝其藏我銘後有考徴庶其猶生

故通議大夫資治尹吏部右侍郎鄭君墓碑銘

國家罷中書陞六部吏部所職簡用賢才考察政績而進退之爲治平之資故士大夫非明且公不足以稱吏部之任蓋吏部得人而後百司可望得人百司得人而後民生可望不失其所吏部所系豈細故哉旴江鄭誠文實爲吏部侍郎十餘年殆其稱吏部之任者歟宣廟臨禦於用人尢甚重廷臣三品以上有闕必命眾僉舉又勅吏部凡方面郡守闕令廷臣三品以上各舉所知吏部審其當否始奏授官蓋堯舜用人之道也文實前後所舉數十人悉副輿議其於中外諸司政之得失才之髙下行之邪正博知悉識尢熟典故上前間有顧問敷奏詳明無所遺失𨿽由久在銓司亦其存心之正用意之専也於調官必度務之繁簡才之稱否而處之治公事必循舊章於贊黜陟率公冢宰所倚任焉馭下吏不威而嚴下亦莫敢欺之或有乘間爲欺者輙覺之召諭使攺不輙加罪大官中貴有所幹凡不可者必從容以理對不肯茍狥親故有幹弗得者造誣騰誹以蔑之知之弗校蓋其爲人明敏敬愼和厚果毅恕而有容也鄭氏旴儒醫家宋季其先號仁齋者嘗爲撫州儒學教授髙祖禎仕元爲撫州醫學錄曽祖銘洪武初歷彭澤南陵二縣典史祖瀚逺父守中皆隠處母王氏繼母傅氏文實自幼秀頴嗜學甫十嵗監察禦史行縣察試嘉之舉爲邑學生從明師授春秋弱冠選中江西鄕試遂入太學充監生爲祭酒胡公所愛恆侍左右年廿四擢吏部司務精勤職事已起聲譽陞考功貟外郎授奉訓大夫丁內艱服闋攺文選貟外郎兩司郎中𨿽老成自居然皆服其能而徳其助陞文選郎中授奉議大夫洪熙中賜誥推恩封贈其父母五品宣徳初陞吏部右侍郎授嘉議大夫居官恆四鼓興朝退卽坐公堂底莫治職務𨿽事叢脞而條理井井且益自淬礪其譽益重贈封其祖父皆嘉議大夫吏部右侍郎祖母母皆淑人遂進通議大夫資治尹文實事親孝親癠必色憂母沒哀毀友諸弟待臧獲有恩事師如父師沒厚禮其家交處以誠有淪落憂患極力拯之遇名賢子孫率異視之宋髙宗賜呂頥浩禦札流落民間文實識爲前江西僉憲呂升故物嘆曰此世之寶也購以歸呂所行槪類此春秋四十有九而卒訃聞上悼嘆命禮部賜祭有司營朝自公侯師保尙書曁禦史近侍六卿之屬率往弔祭其輿皁及所居閭巷細民皆嗟咨惜之亦有流涕者初得疾遽革醫罔效家人憂驚蒼黃將叩道家者祈禳文實厲色曰生死命也吾素行可無怍何事於禳遂止獨以親老不得終飬自慟語不他及是夕卒正統三年十一月一日也前五年有推人始生年月日辰以決壽者言文實嵗行及午應止噫信其命矣夫其配黃氏封淑人子男一垕女一皆幼卒之明年春將歸防其鄕黃氏使垕奉刑部侍郎何君文淵所述事狀來拜請墓碑余與文實同大江之西又同朝久故敍而銘之銘曰鄭出姬姓以國氏代有文獻昔聞世天建皇明啟隆治選賢任能布列位天官實重鑑衡寄厥卿曁佐必簡畀文實起旴秀出萃明經入官卓尙志三奮崇陟冢宰貳致勵夙夜惇劼毖庶士濟濟升以彚審厥臧否稽所事致公與明平不陂曰進曰退中以制厥所推轂必旣試溫溫處物色不厲弗嫵弗迕一循義曷遽奪之弗施嗟其全歸靡怍愧佳城鬰郁旴之涘後欲考之此其防贈嘉議大夫刑部右侍郎楊君墓碑銘

杭有君子曰楊孟潛沒三十年其子刑部右侍郎寜以前翰林侍講匡南余鼎所志墓文吿余曰先君受追贈恩至三品法得立碑於墓敢請刻辭余聞孟潛之行於士君子矣又與寜同朝厚善爲之序曰楊本沈氏世家杭之錢塘業儒元杭州路學教授某旣卒其子壽之始生母楊以鞠於舅氏遂防舅姓生徳文配傅孟潛之大考妣考妣也孟潛諱升自幼凝重不凡天性孝友髫齡已立志學問而旦暮侍養不去親側得親之懽一弟篤愛之終身洪武丙子以春秋選鄕試明年防試中副榜授教諭星子縣年甫二十餘惇持師道端威儀明講說自旦達夕躬勤弗懈言動𨿽微不茍屹然類老成人學者翕然服從前庶子廬陵鄒緝方正不茍許可時佐教星子獨加禮孟潛道譽之不置口星子學賢科累嵗不薦士郡邑及學官惑於堪輿家言學地不利謀徙置孟潛適至毅然曰學業至未有不薦者竟不徙其於學者誘掖奬勸忠愛懇到久而彌篤三年學薦二人又四年薦四人皆登第自是科不乏升九載考績陞邵武府學教授無幾調徽州府學施教一如星子所至諸生皆從授春秋大比而升者比比善教之效有聞於時其爲人純實和易服用儉素非道之言未嘗出口與人交悃欵言出而信其去也皆思之久不忘平生以事親爲切要得祿必迎就養有欲以理民薦之者力謝卻曰今幸在散地旦夕獲侍親側而柰何欲奪之乃止永樂甲午畱北京以疾卒卒時老親及妻子皆在徽甚貧惟以不獲終養爲憾徽人聞之爲築室學舎之側以處其家非積行之誠有以致之乎卒於是年十一月晦享年四十有三錢塘之花家原以寜貴累贈至嘉議大夫刑部右侍郎嗜爲文章詩雅淡近古所述有拙齋槁春秋正義藏於家配袁氏封太淑人子男二長卽寜舉進士擢官刑部主事陞郎中用佐武功陞刑部右侍郎次宜女二長嫁監察禦史劉安定次嫁某孫男若干銘曰

行莫先孝顓顓厥誠道貴善教羣才以成忠厚之存平直之行天有報施身後洊榮有赫嗣興峩冠在廷振華履亨旣崇以閎錢塘之原歸展先塋貽後樹碑太史之銘

贈嘉議大夫工部右侍郎周君墓碑銘

宣徳五年上命越府長史周忱爲工部右侍郎賜璽書俾巡撫南直蘇常諸郡兼董其饟事忱單心畢力靡間夙夜上有資於國用下有及於民生三年賜誥嘉奬而褒贈其考爲嘉議大夫工部右侍郎於是忱以禮部侍郎章敞所述其考府君事狀求余爲銘將勒石於墓余與府君生同嵗居同郡又與忱有同朝斯文之雅不得辭府君諱森字秉昻周之先會稽人唐禦史中丞勍率兵討黃巢畱鎭九江子孫因家焉七世孫太子詹事世修徙南昌之武寜又四世至宋敷文閣學士友賢五世不分詔旌其門其子兩浙宣撫汝翼汝翼子瑞州知府應合應合子天驥元吉州路總管贈江西行省防知政事追封廬陵郡公又因家焉郡公五子長橫州路治中諱志道府君髙祖也曽祖忠州判官諱圭祖南康路知事諱鑑父諱潤世稱遺安先生時重其學行元季避兵亂於吉水之月岡又因家焉母李氏知學有徳善遺安年四十未有子脫服飾爲取側室黃氏生府君幼讀書警敏有立志成童綜理其家事井井間出長裏徭賦邑大夫重之壯而襟宇闓豁才器充偉有司屢欲薦用之輙以親老辭而奉養克孝親疾躬治藥食不去側者累日親沒哀毀嵗時恆謹祀事嘗攺厝所生母舉柩過門將奉置堂中行祀禮姻戚中泥陰陽家忌者交尼之府君曰人子事死如事生安有親過門而不入家者脫有禍森不悔女兄沒諸甥皆客逺外防悉自已出妻之母卒未有地卽出地之或言此地大利後人柰何推畀異姓府君曰茍可利後在彼猶在此也與人交惇信義喜賔客觴酌譚論𨿽終日不倦負直气有過者面折之然能爲人解紛排難而庇其鄕裏有造僞鈔者事覺而枉逮其里人力爲白之於官近鄕嘗有盜刼掠富家裏中無賴亦動心潛結將發府君察知徧詣諭之禍福曰彼刼敓者卽朝莫爲魚肉若等寜可效之耶又召其首謀者閉於家得不發不旬日官盡捕近鄕冦戮之而沒入其家裏無賴者皆詣府君叩頭謝曰微公我等悉以冦死矣蓋里人賴其惠者非一嘗舟行舟中人失物疑同載者竊將執送於官府君曰此疑事卽爲代償數日得眞竊者失者大慚府君平居樂積書教子忱初習舉子業手錄前軰名人程文成帙授之爲式忱舉進士奉詔進學翰林日有長益曁擢刑部主事進貟外郎有防能名府君喜屢至京視之而加勵焉府君於學通其大防旁通醫卜尢嗜郭景純法有困於窶者從府君求吉地攺其親蓋冀免於窶府君曰吉地非可求茍有善行將自遇之其操術如此洪熙中以忱貴封奉議大夫越府右長史忱奏分其祿之半於鄕以養宣徳六年九月廿二日卒禮部以聞命進士甘瑛賜祭春秋六十有七配龍氏元義兵防軍復臯之女有賢行先廿七年卒繼胡初贈封皆宜人龍後進贈淑人胡太淑人子皆龍出男四忱恫恪怡恫先卒二女長適陳行恭次適蕭肇成孫男八女八曽孫男五女四府君之以卒之明年四月廿九日合於裏仙獅石之南龍淑人之墓銘曰

繄周之先顯有閥閱昉越徙洪又轉徙吉吉守桓桓斯文攸尊吉人徳公永言耐軒公之桐鄕靑原白鷺公之子孫逢掖章甫始來月岡公四葉孫晚際承平於於丘樊月岡再傳曰秉昻甫才足剸繁知足達務韜捲弗用逍遙徜徉厥有譽聞施家曁鄕有偉嗣興揚於明庭秉志攄誠式貳冬卿上裨朝家下惠黔首帝曰兪哉防恩父母峩峩丘墳有石麗牲述行載榮爰勒斯銘

太史吳先生墓碑銘

先生諱勤字孟勤姓吳氏其先自大梁徙荊州至箎官南康遂家匡廬之陽至晢爲永新簿又家永新其曽祖諱原道祖諱文振考諱師尹元名進士爲永丰丞母龍氏一夕夢紫衣大士寤而先生生幼頴異五嵗知慕學七嵗日讀數千言成童四書五經皆成誦未冠爲文章下筆濡然而必根於理未嘗茍作永丰君經學擅名大江之西先生與弟仲謹皆負才气英邁傑出人稱吳氏二鳳先生有志科第鄕前軰咸期必中永丰君曰吾老矣乃不果行永丰君捐館元政日隳所在冦盜充斥先生嘆曰世若此吾可坐視耶乃列弭盜數防往告吉安守臣納蘇羅丹納蘇羅丹知禮先生而不能用去之而州裏冦盜益甚往避於洪居無幾僞漢兵圍洪有欲薦先生於行省平章多通者先生聞而止之曰此人已無固志明旦多通果遁城陷先生趨間道歸鄕裏國朝兵下吉安紀律嚴肅先生曰此眞弔伐師也往謁其總帥時淮南郭子章防謀幕府相得懽甚署先生官太和不就洪武初詔下興學徴儒師郡舉先生中書考經義第一奏除武昌府學教授嚴師道正學規訓勵諸生多成才者如中書防政方鼐國子祭酒吳啟皆出其門居數年先生援例去官楚昭王聘爲諸子師而賔敬之先生非周孔之道不陳故禮遇久益厚永樂初召修太祖髙皇帝實錄先生明故實謹書法時推直筆書奏賜白金文綺攺教授開封府學施教如武昌周定王亦厚禮之至開封之又明年以疾不起永樂三年二月二日也春秋七十有六定王遣官致祭藩憲大臣及郡太守以下皆躬祭諸生哀慕不已明年歸於鄕先生孝事父母恭愛兄弟教育孤侄如子其胸次明淨矩度雍容不嚴而肅其學無所不究喜道誘後進恆盡底裏士子咸樂親之非聖之書不以教嘗見學者玩揚子太文正色曰曷不究心孔孟哉取予以義在楚府日蜀獻王湘獻王皆遣使奉書幣致願見之意廣西藩憲亦請主鄕試文衡先生嘆曰楚國待我厚古賢王禮士不是過也我豈當外交一切謝卻湖廣行省防政吳云於先生故相好雲卒於官二子貧不能歸先生扶持之使立又教其仲子學凡於親故及名賢之後汲汲奬借於利𨿽微不茍取初罷教授歸諸生奉贐一芥無所受曰諸賢惟勉進不懈卽勤受惠矣處物和厚人片善揚譽之不置未嘗啟口及人過失至論事公是非不肯媕婀依隨憂人之憂急人之急常如不及喜賔客至者未嘗以空匱廢禮閒暇時誦佛經學者疑而質之先生然曰先夫人遺命也非敢徼福楚府紀善貝翺聞之嘆曰朱夫子所記尹和靖之孝也先生不忘其先自號匡山樵者晚更號凷翁文章渾厚雅則所著有匡山樵者集六義齋集鶴山集若干捲藏於家配孺人蕭氏淑愼慈惠式勤內助先十年卒子男一善存女一歸胡光大孫男三耘耔耕曽孫男六士奇甫冠拜先生於武昌往還七年深辱教愛後同在史館旦暮益親宻將赴開封所以命之者甚厚未捐館先十日書來示訣別之意而訃踵至矣嗚呼儒師老成世豈復有吳先生哉時先生之甥胡君光大述爲行狀而約解君大紳銘墓余書墓上之石獨余久未及爲今年善存走六千里外趨余臯緩之罪尙可聞乎敬敍而爲銘銘曰

凡士求道於先覺師惟先覺明爲爲蓍猗嗟先生研深函博秉義蹈仁表厥儀則遭時孔屯心急拯焚匍匐有言彼聵罔聞大明麗天光被四表嘉重有道升泮以教濟濟兟兟來遊來歌相廷賢關蜚英振華奕奕親藩河間行治秩秩賔筵仲舒正誼廼趨召命廼職史書春秋之志式嚴褒誅陽煦霜肅表裏不間有徳有言斯文冠弁璞玉在山艸木承輝嗟乎先生曷不憖遺先生之藏其封六尺永懷先覺過者必式

故奉議大夫鄭府右長史賴君墓碑銘

正統六年八月十五日鄭府右長史賴君沒於家其子翰林編修世隆縗絰奉監察禦史薛希璉所述長史君事狀求余書墓上之石賴之先自江右徙汀之淸流世有科第襲厚徳髙祖諱寜曽祖諱霖祖諱李宗考諱福興皆持行不仕長史君諱添貴字景望晚號澹庵生晬而孤母陳育之訓之長而悟解頴敏從學縣博士兼通書春秋禮經工爲文章永樂乙酉選鄕貢明年防試禮部中教官選授浙江麗水縣儒學教諭九載以績最陞教授需闕言於朝願仍就教諭從之除仁和縣學九載績又最當陞諸生列狀乞畱防簡陞鄭王府伴讀侍王之國鳳翔每長史缺卽命君署其職事鳳翔學者率從之受經其仲子世隆官翰林恩典得封父母君旣援棄職就封之例王重其去卽舉奏爲右長史從之授奉議大夫無幾丁內艱去旣服闋以疾終於家享年六十有二君爲人坦直存心忠厚孝於親友於兄弟睦於宗戚誠於交友以恭遜居鄕黨以詩書行義成其子以致知力行勵學者而施教孜孜不倦恆躬率先之學者後多由科目升擢要官有名於時其待諸生如子有爲怨家誣搆郡守惡其抗直將黜爲吏者君力爲直之有負官租不能償者倒囊代之償前官所收廩米嵗久腐壞有司責民之守廩者償民窶不能償將自經君捐已俸代償蓋於排難解紛周急濟乏率謂當然其在藩府也從容正道隨事獻替甚爲王所重平生利一芥不茍取處事必當理朋友死無所歸盡禮之人啟土築垣得白金一器有告君請分之者不聽惇義遺利槪類此其學有本源未嘗惑於老佛邪說所著有經義若干篇古文若干篇詩若干首存於家其配曽氏子男五長世昌次世隆宣徳庚戌進士擢官翰林次世安次世和次某女二長嫁王瓘次尙防孫男十其以正統七年墓在其邑某原銘曰

緼仁積厚逢掖世振振繩繩續續繼蚤孤克奮卓特志上探虞周究洙泗抉隱闡奧發經義黌宮坐正臯比位詵詵童冠左右萃講道授業開蒙蔽昕旰亹亹殫勞勩聲實茂起光昭防親藩毗輔式簡畀懷忠瀝誠秉正議匡直視古靡怍愧內篤孝友推施濟凡諸士行殆乎備旣沒而寜此其竁銘以表之太史氏

東裏續集卷二十八

欽定四庫全書

東裏續集卷二十九

明楊士奇撰墓表

奉議大夫尙寶司卿張君墓表

正統七年二月三日尙寶司卿張信彥實卒於官張氏世居山東掖縣之進士鄕其祖若父皆以行稱於鄕祖曰二父曰五母於氏見余所作墓銘父母三子彥實其季也孝友出於天性自防𨿽饑渴食飲不先父母父防哀毀母病數更醫不效益困聞人肉可療久疾卽自刲煮液進之遂瘉永樂初鄕裏上其行有司以達於朝下禦史驗之信詔旌其門命爲尙寶司丞授承直郎進承徳郎居家事二兄如父壯老賤貴一致居官治職務勤愼處同寮有善能讓有過舉率自引咎其度有容同寮或造誣毀之或挾勢陵之一不校如罔聞然遇行不當理必據義執辭不以出位爲嫌前尙寶卿朱琇軰行尊且有寵於上亦嚴憚彥實然心恆徳其忠於已九載陞尙寶少卿階奉訓大夫進奉直大夫侍仁廟監國凡上表奏則翰林書辭用寶函封畢授尙寶以髤版夾防然後行一日所上髤版內夾故紙旣達行在內侍以聞命臬司詰所自仁廟召翰林尙寶詢之故彥實對云在函封內臣不敢預知函封外則臣之罪遂遣彥實自陳其同官在扈從者教之援翰林以覬幸免彥實曰不敢自欺況敢欺君臬司論彥實不敬有防薄罰復職以是廷論重之仁廟嗣位首進尙寶司卿授奉議大夫賜誥命以所授散官追贈其父封其母太宜人又九載加四品祿彥實樂聞善言初官侍近日接內閤諸公自念我爲庶民望斯人如在云漢何由得聆一辭今幸旦暮相親其可自棄袖魯論一編遇靜間處輙揖請教二三公皆樂爲之盡旣終篇常涵泳不厭而日臨寫智永千文一過不廢其爲人闓敏易直謙和無競交處有誠享年六十有六而卒娶楊氏封宜人子男二昱昻昻爲伯兄後襲旗手衛正千戶從徵麓川夷積功至本衛指揮同知彥實疾甚適昻奏防歸將復行昻憂恐不忍去側將白其情於朝彥實聞之曰受君命可顧私耶趣昻行後三日彥實卒臨終淸明如此女一嫁都指揮胡寛孫男二源浩彥實之將易簀也顧家人無他囑但言少師公知我我死必求公書墓石卽死含笑地下無憾矣旣卒朝之卿大夫咸往弔祭於是昱昻將奉柩歸應天府祔城南鳳樓鄕於宜人之墓之次遂奉尙寶卿朱禮所述事狀來致治命狀固不若余知之悉也嗟乎彥實孝親敬兄爲子爲弟之道得矣事君不欺亦得爲臣之道此士行之大者若其他行亦多可書故爲之書俾刻焉贈奉直大夫右春坊右諭徳黎君墓表

正統元年六月臨江之淸江故處士黎君以子恬貴承誥命贈奉直大夫右春坊右諭徳配鄒氏贈宜人恬請告歸舉焚黃之典求余表其考妣之墓士奇於恬素有斯文之契今又同在史館不得辭按翰林修譔習嘉言狀黎氏之先析自新淦三洲居淸江之板城裏族益蕃衍世篤詩禮曽大父子信大父允誠皆隠不仕父惟琇元季兵亂率眾保其鄕歸國朝授昭信校尉通州衛百戶自昭信而上皆有厚徳奉直諱應本字宗瑞有孝友忠信之行勤詩書惇用禮義治家嚴肅於嫁娶喪祭咸遵古式厚於宗姻訓飭子孫及族人子弟悉就規矩奉直爲人端恪和豫𨿽沍寒盛暑私居不見惰容公正明決裏中有競爭不能平咸往求直推所有以濟匱乏𨿽數不厭鄕號長者疏達有才具弱冠朝廷新作京師城令民陶甎以代賦邑推舉奉直董造運又推長千夫治海舶又推長萬石區賦者十餘年皆不亟不徐而事豫集蓋愛人有誠制事有道而未嘗私其一毫之入是時同事有迂視奉直而急私慢公以僨及身家者未嘗不自悔其不爲奉直也奉直於隆師尙友尊賢敬徳恆恐不及事石門梁先生尢篤又遣子從之學至於張編修美和劉山陰仲修皆所厚善而凡一時名人碩士率相交處所居城南多沃壤閒暇課僮奴耕藝自適名其堂曰耕樂又作松庵以貯書籍圖畫旦莫吟詠其中素嗜作詩而老益工其自少壯至老未嘗一日無公私之務而其中蕭散閒適恆自餘裕春秋五十有五卒以永樂四年三月三日鄒氏同里人淑徳令儀允配君子後奉直七年卒永樂十一年六月六日也春秋六十有六今合新諭官塘裏金盆山之原子男三孟珵先卒仲愼以明經徴援疾辭後若干年亦卒季恬永樂壬辰進士授陜西道監察禦史南靈州知州右春坊右諭徳皆以文行名於時女三孟先卒陳孟韶黃次聲其仲季之婿也孫男六經有文學早卒綱統縉頌生顥生孫女五曽孫男六昌晟生暠生升生冕生昪生曽孫女七於戲奉直君才足以治政徳足以長民然生未嘗霑一命蓋其志安於處也而身後之命之必至者教成於家之效其亦爲善自然之應也歟敬爲之表以示後人云

奉議大夫禮部主客郎中王君墓表

松江之華亭有君子曰王叔髙甫澹素而好徳貞靜而樂志脫略乎窮達死生之累其子官朝署考最績承疏恩封父母五品秩叔髙甫爲奉議大夫禮部主客郎中叔髙甫拜稽受命而持恭謹謙抑顓顓焉無一毫矜滿自足作於意見於色而愈益飭勵其子欽厥職以無沗榮命年七十有三嘅然曰卽百嵗亦猶是耳昔杜牧之自志墓豫身後事吾𨿽無善以嗣古人而得今人之名能文者槪存其平生且及目見之也卽死足矣於是其子以求翰林侍講學士臨川王君又某年叔髙甫捐館宣徳某年月日也春秋幾十有幾邑城南秋涇之原其孤濬求余文刻墓上之石按王氏之先居金陵元至正中諱徳彰爲崇徳州都目民徳之爲建惠政碑旣老退居華亭叔髙甫之考也叔髙甫諱鎬蚤通經史敬言行事父母孝兄錫爲臨川知縣卒於官躬往歸其防及其孤澂而教育澂底於成立後爲浮梁知縣有稱此其行之著於家也恆舉所有振匱乏卹災患助婚姻防之不能者此其行之著於鄕也教其子孫及鄕人之子弟必在於孝弟忠信學古務善晚取古人存方寸之防自號畱耕道人此其所存之厚也叔髙甫於醫藥卜筮之書咸通而尢好法書圖畵琴瑟又可想見其淸韻配邵氏處士憇之子內助允淑封宜人子男三孟淌仲渲季濬濬永樂中自太學生擢禮部主事陞郎中歷事四朝有能名女一歸孫節孫四永育畿甸嗚呼世之人霑一命者或有快焉自得馳騁其意气揚揚不復圖進於善道又或汲汲營所欲疲精神勞筋骨至耄耋而猶不止者於視叔髙甫之事豈不霄壤懸絕哉叔髙甫之墓其宜有表也

前臺州府通判陳君墓表

前臺州府通判陳君沒十有四年其子嶷以翰林侍讀苗君所述事狀求表其墓苗君嘗爲餘言至於今鄕之人皆能道君之忠厚有爲而臺之君子仕於京者又爲餘言君學問之博操守之嚴世不多見且知吾故人陳煥嘗奏舉君君信賢乎哉則表之以示後來何辭按陳之先家譙唐兵部尙書舜舉之後諱仙者始徙今鳳陽之防城君曽祖徳仕元爲金鄕縣尉祖華甫爲河南江北等處行中書省理問追封防城縣男父岱官至山東行中書省參知政事母何氏君初名友亮旣被薦入見太祖皇帝悅之賜名巖其字維石自防有孝行稍長一志於學所習日有程度不少懈而資識明敏器度宏偉鄕閭老長咸器重之初薦至未授官適湖廣峒冦不馴上命吏部選才識通辧者往宣防撫諭而君在行及境冦猝數百人持兵虓至同行者皆色怖君勵聲曰吾軰奉天子命來何怖遂獨前從容諭冦曰若等皆良民聖天子念邊臣乖於撫綏致若等弗寜故命使者來諭徳意遂具宣上防冦感恱悉棄兵羅拜卒以帖服旣還戶部奉遣督逋租於湖廣之常徳至則察其土瘠人貧白於朝請令輸鈔帛代租從之一府賴焉始授祁陽縣江湘市巡檢察姦捜匿境內以淸常徳知府鈕衍薦其才陞浙江慈溪縣丞縣民困於田租之增額者爲奏罷之嘗久旱躬走百里外禱鄞山之天井潭翼日歸雨隨注四鄙霑足嵗大熟在邑六年有詔求賢上元知縣陳煥舉君應詔陞順徳府通判授承直郎有惠政丁內艱去服闋攺臺州府通判陞承徳郎專督農事周曆屬邑致勤弗倦隨原隰以課樹藝固陂堰以備水旱教導有法期約有程而以惠卹爲主民利賴之號之爲佛云時詣學宮勸勵諸生親與講析將九載召還居無幾奉使命出過防城以疾卒於家疾革顧其諸子曰吾得首丘焉足矣獨恨食上之祿未有報也汝曹力農以供賦務學以效用庶幾副吾心耳永樂廿二年正月初十日也君持身端介未嘗茍取一毫言動循禮愼交際居官一務厚民蓋年六十而卒以卒之月廿五日邑東南之原配李氏有婦道子男四人岐嶷崢女二人長歸臨海縣儒學訓導李靑次歸蔡敬孫男十有二人嗟乎古所謂愷悌君子民之父母非陳君其人歟使陳君得一郡而專之以施諸其人豈下古循吏然一時之爲郡者何必其優陳君哉矧陳君之才匪直一郡哉今幸遭聖明孳孳簡求牧守之是亟而陳君不逮非陳君之命歟非陳君之命歟

薩孝子墓表

孝子諱瑯字用謙其先居今之順天府宛平縣其父諱仲禮仕元爲福建行省撿校因家閩縣其母沙氏孝子生七年撿校君沒其家素窶母誓守節不更嫁用長育遺孤男女孝子時𨿽防已能究知母心卓卓有立志旦莫躬采拾爲養間得一味而甘必以歸養母恆獘獘焉惟母之寒餒是憂而已之寒餒勞瘁未嘗計也舅氏金孟相學行淳篤稍暇輙往從之惟其訓之聽力學弗懈母心樂之母疾孝子晝夜侍左右躬煮藥進及疾劇眾醫罔所措孝子夜露禱北辰冀以身代母母時不食飲已七日忽蘇言曰適見人告我爾有孝子加爾壽三十四母疾少間而成風痺臥起皆孝子與其妻躬扶防𨿽中裠防器皆躬澣滌愈久而愈勤母卒距復蘇時實三十四月云孝子居防哀毀終身語及親悲不自勝郡縣欲薦舉孝行及奏求旌表者孝子聞之皆力辭鄕人林棠爲著傳有司亦列其行於郡誌上之鄕閭老長勵其子弟事親必舉孝子爲說有素不能事親者聞孝子之風亦愧恥攺行孝子有女弟撫愛甚厚於利未嘗茍取一毫嘗購馬氏地作室平治得白金一器舉以歸馬馬請內其半拒不受於廢圃得一囊皆金珠求其女歸之治家嚴肅警其子問學必以古人爲師凡與學者言言躬行實踐與仕者言言事君愛民處鄕黨朋友必誠必信樂靜安貞未嘗一渉迹貴勢之門春秋六十有六而卒正統元年十一月某日也娶林氏其子二男長琦舉進士今爲翰林院編修次璘早卒三女皆有歸孫男一文昌琦從余在館閣數年餘嘗熟孝子之行今琦奔訃將歸余弔之琦奉史官陳叔剛所述孝子事狀泣拜請曰惟先人墓石未有表也幸哀而畀之叔剛孝子同里人又言邑中嘗旱民耆老禱久而弗應或曰豈非誠意弗至乎曷如致薩孝子偕禱眾應曰諾孝子聞之卽齋戒赴禱遂雨他日裏中火災勢張甚眾無可柰何共挽孝子孝子及其眾叩頭吁天祈哀矜火遽熄嗟乎此豈聲音笑貌之所能爲也哉孝子之墓宜有表不其然哉不其然哉

夏伯亮墓表

吳中有蕭散閒適之士曰夏伯亮氏喜浮游江湖而舟楫之行因以遷易有無濟民之用亦有什一之資於已也其言曰吾之爲是也非若端木之少窶亦非若膠鬲之丁衰世惟其心之適於遊矣蓋嘗逾大江渉淮徐道齊魯以達乎燕薊歷覽其山川而訪問古人之遺事以豁其胸臆然猶自號商潛凡所得貨息有無蓋未嘗計也伯亮諱亮世爲蘇之某邑人其大父君實父文通母某氏伯亮蚤防父能挺特自立事母孝母數舉其孝以訓勵諸孫伯亮於親之祭皆謹而教其子必務忠信孝弟恆取古人言行以導誘之居鄕黨率交其賢者與人處不自擇利便臨利度義周人之乏赴人之急不慕榮不慕名旣老子孫日眾乃買田淞南築室婁上逍遙雲林泉石之間又號婁東散人喜賦詩寫山水林木有佳趣好古善鑑別於凡器物欵識及圖畫定爲某代某人而第其品格悉精當洪熙中用子貴封徴事郎中書舎人命下而卒是嵗三月十六日也春秋七十有三配石氏有慈儉之行式勤內助子男四昺防暠晟昺自永寜縣丞陞中書舎人防舉進士翰林庶吉士中書舎人吏部考功主事女二長適歸安主簿陳益次適龔珩孫男四欽鉞鈌鐸昺防皆嘗從余在翰林而防冣久自爲狀求表父之墓故敍次而爲之表曰

其秉之恆其履之平處澹適淸忘榮與名旣壽考終有子在廷惟天明明祐善有徴

河南知府李君墓表

先皇帝臨禦宵旰勞勤圖惟安民之道簡求賢俊任之牧守廼宣徳五年命監察禦史李驥爲河南知府賜之璽書命革民所惡而與其所欲河南地大務殷其民數困於旱澇又壓以親藩之重其嬖近及將校怙勢厲民民不勝李君至辛勤信詘起僕濡槁實虛而正綱紀明憲度民始有蘇息意而向之爲厲者不得縱肆咸不愜志相率假親藩勢以摧君朝廷聞之悉捕假勢者置諸法君政治益行中貴人過洛陽有逼取縣帑白金去者君聞之遣吏馳追索之中貴人知君遣追俛首探懷中出以歸之黙不敢一語在郡興學禮賢均賦役弭冦盜鹹盡心焉致勤職事率昧爽坐公堂或日中昃不暇食郡嘗大疫捐俸市藥以濟民嘗大旱躬禱嵩嶽雨隨降霑足所治一州十三邑吏憚其淸民徳其惠鄰郡民有爭訟不平率走庭下求直爲河南六年卒卒之日其僚屬及民耆老哀之如防親戚古所稱良二千石君其人哉君諱驥字尙徳生六嵗而孤自少知務學謹言行見重於師友治詩經中山東鄕試爲太學生洪武丙子車駕臨太學親防生徒十八人爲給事中君與焉授戶科奏罷關市檢察商稅苛細之居無幾坐累免官後用薦起知新鄕縣爲之有方𨿽時供億繁而民無擾招徠流亡數千戶咸俾得所丁內艱去民猶數詣上官乞奏畱君不報服闋攺知東安縣招撫流亡如新鄕勸課農桑凡民所未便者悉奏除之縣多狼嘗噬寡婦子寡婦訴於君君反躬自責而白寡婦寃於城隍神翼旦噬所有死狼云廷臣交奏君治行召爲刑部浙江司郎中議獄平恕嘗上疏言崇教化重農桑育賢才選守令惜民力卹軍士汰冗官養防能抑幸進簡馬政通鈔法等十四事多見采納在刑部三年又坐累謫戍邊仁廟嗣位下詔求賢近臣奏舉君召爲貴州道監察禦史愈益自奮振舉風紀慷慨持論未嘗以訐爲直嘗陳時務十事皆嘉納之巡歷所至斥姦貪奬賢能人用悅服馭下以簡居官稍暇手不釋書冊堂室至廩庾率揭銘以自警所用物𨿽幾杖之微必取正直不可以茍在河南於治之後堂植梅竹松恆退食其中名堂曰四友其一君自謂也一日宴賔客堂中譚笑之頃奄卒正統元年六月二十七日也春秋七十其先世居靑州業儒後徙兗之郯城曽大父紹宗大父輝祖父壽康母朱氏以君貴贈父監察禦史母孺人封妻劉氏孺人子男五長鄰長垣縣儒學教諭次傑次英次輔次恭輔先卒孫男二興道興邦士奇與君同朝素熟君徳善於江陵楊公濟江陵公嘗爲君著傳至是又道鄰求爲墓文嗟乎李君外嚴重而內明恕處也孝於親惇於鄕仕也所歷勞績焯焯而冰檗之操夷險不貳嘗自號復一貞士考其平生隱顯窮達履之正執之固所云貞者不其然哉不其然哉故特爲之表

贈文林郎河南道監察禦史劉君墓表

君諱循字率性姓劉氏系出漢長沙定王發初繇長沙徙安成後由安成徙防和珠林累累有科第爲防和之望又由珠林徙吉水夏朗又累累有科第爲吉水之望宋咸淳元年進士官至文林郎桂陽州教授曰天聲其子益厚始不事進取而益厚子惟徳孫永寜皆以博學惇行見重於鄕黨君永寜之子也早知務學師從父湘陰州同知鶴臯任縣丞長輔及鄕貢進士王光薦咸器重之治書經博通子史百氏有志舉進士業成而科輟曁科復父母俱沒慨然嘆曰不及於養矣祿奚爲哉遂不出志於訓子弟猶勉其從科舉曰學者固將行之且吾世業不可無繼也平居事親孝奉養祭皆以禮撫弟妹恩意曲盡以耕學立家而行之以勤儉爲人公方不肯茍且阿狥言出而人服襟宇灑落喜種竹環所居數千竿題曰竹齋時時掀髯歌詠其中不與塵俗接也蓋年五十有五而卒配王氏繼張氏子男四長鼎貫永樂乙未進士爲監察禦史次亮次敞次衍女三人長適王若旦次適張宗璉永樂甲申進士自刑部主事再陞爲大理寺丞次適曽傳昌孫男四洪熙元年用鼎貫貴贈君文林郎河南道監察禦史余未及識君而與宗璉鼎貫遊皆篤實自重蓋有以知君矣而君弟纉述君之行稱其材猷智識度越常情學士曽公嘗志君墓嘆其使得施所蓄所至未可量則君之處也豈不足乎用世之具哉非各有志乎鼎貫又求餘言故爲之墓表

故廣西布政使司右防議林君墓表

廣西布政使司防議林公永樂九年九月七日卒春秋五十有一林之先居光州固始唐末諱靖者從王審知於閩以功封忠烈侯終於閩子孫遂家福淸之古隆至元諱廷玉隱居不仕生考亭書院山長時中山長生福建行省貟外郎子華公之父也貟外元季鎭潮州又家於潮公諱興祖字伯禎幼頴敏嗜學七嵗而孤母陳守節不嫁教育之稍長出從明師十四能屬文十五從師授春秋經日習舉子業家貧教授以養母而能盡孝母嘗坐舅氏累及至縣庭將笞之公叩頭哭哀請代笞縣並釋其母子翌日縣以禮幣舉孝防上京師授山東蓬萊縣主簿持恭愼凜然冰檗之操三年坐稽公務降龍江驛丞丁母憂去服闋攺儀眞逓運大使陞邵武府倉大使郡中嵗饑尙書夏公時巡撫福建得便宜行事郡集其屬謂曰民莩可憫孰能詣巡撫求賑者方隆暑惔赫眾莫應公曰興祖當行卽懷郡牒晝夜倍程以進夏公覽牒從容未有言公懇懇言民命危急仰公如慈母義形於色夏公遽檄郡發廩所活數萬口郡守丁原振薦公於朝陞當塗知縣有寛惠愷悌之政興學以育才表善以勵俗而防操如蓬萊吏民戴之滿一載陞代府長史賜勑諭及襲衣文綺當塗耆老數十人伏闕下乞畱不得皆涕泣去公爲長史夙夜思所以匡輔之道疏陳十餘事又隨事直諫不見聴朝廷知之召還攺工部都水郎中居無幾陞廣西右防議時安南逆命朝廷方出師討叛授之事命馳驛焉旣至卽躬詣邊境周視崄易繪圖以進且獻所規畫又請兵之所加止罪叛逆預禁將士俘獲生口用慰來蘇之望逾年安南平郡縣其地調交阯綏輯降附振起凋殘夙夜盡心焉一日余冦復叛公分守盤灘城所招降三十餘人皆在城中冦圍城急主帥慮三十人爲變將盡殺之公曰吾旣許以不死殺之不信將何以得後來者且三十人何能爲卒不殺而冦解圍去公在交阯再嵗朝京師至滕縣卒其爲人端重有雅度終日端坐人未嘗見其疾言遽色事寡姊如母訓育孤甥如子卒致有立其友張禮聞爲學正死賔州子政孤弱不能歸公至廣西召與其子同學業成厚贐遣歸後政亦致顯宦公居官有實惠及人性澹泊不殖貨利家無餘貲惟積書數千卷嘗指示其子曰吾以是遺爾足矣汝勉之好爲古文所賦詩有棠陰淸趣集藏於家其配黎氏故名族有孝徳後公十年卒子男一厚永樂辛丑進士今爲鄭州知州女二長歸叚某次歸百戶周鎭孫男五舉臯翚凖翀女二公卒之明年厚奉於郡韓山之東先塋之次今二十年矣具事狀介吾友彭子斐求墓表余其防試禮部時考官義不容辭故敍次而爲之表曰

孝篤於親行備於身仕有及民嗚呼伯禎君子哉若人

太常博士楊希淳墓表

吾泰和楊顥希淳永樂辛丑進士授太常寺博士能謹其職事有稱於縉紳君子三年天官考其績冣援例奏授勅命贈其考彥通文林郎太常博士妣韋及故妻劉孺人而封其繼母周爲太孺人顥遂奏請歸舉焚黃之典命下而病作更數醫不治宣徳七年十二月初三日卒於北京享年四十有五搢紳君子聞其卒皆嗟嘆惜之希淳爲人篤實淸愼事親能孝事長能恭處人能信臨財顧義其貧未嘗戚貴未嘗恃直而不肆質而不朴澹而可親吾識其大父舜卿及其父皆鄕善人希淳防試禮部時余其座主也其爲博士也公務甚簡余邀置鄰居而辟館延之授徒凡再嵗旦夕相接察其言行表裏始終一致焉嗚呼鄕人俊秀以言語政事馳聲譽自視髙出希淳上者比比而是而夷考其行平實如希淳者蓋無幾人吾恆私計希淳足以長保祿位無顚蹶之患而一疾遽已非命也夫非命也夫然君子於希淳之論定矣其弟希武以其櫬歸泰和吾故書其行之槪授之使表諸墓其詳見諸墓銘者不復出也

何子玉合墓表

太醫士何彥徴在京師以醫見重公卿大夫而於余往還十餘年相與尢厚其爲人孝友平居致其父母之樂旣徴詣京父母病且沒皆不獲在侍下語及輙泣涕澘然一日具其父母之徳善詣余拜且言曰不肖孤不孝親在不得盡終養之私親沒旣不能卓然有立以顯揚萬一又不能圖不朽於薦紳先生文字間是重其不孝也凡世之不泯其親者率有表著於墓今竊願徼惠下執事余固樂道人善矧惓惓孝子之心哉按何之先汴人宋有諱某號進齋者爲國子學錄從髙宗南遷始家鎭江之丹徒世業儒至諱暹字明徳辛苦力學遂名所居齋曰明徳用自儆學成不仕以醫可以及人遂精究岐黃之書有名於世其子煜字景宣亦深於醫而切於惠濟所及人尢廣娶石井裏儒家茅氏生子男三人子瓛子玉某子瓛務學善楷法洪武中召書誥西掖旣當授官引疾辭子玉彥徴之考也諱璧爲人和厚謙愼於事親敬長咸當其分宗戚有孤貧無依者教育之底於成鰥獨者供養之終身賢士君子多樂與之交其禮度雍雍如也卒於永樂戊子九月十日春秋五十有七配郭氏元市舶副提舉原徳之孫處士源之子諱妙寜生有令質年二十有五歸何氏於事舅姑有婦道相其夫有妻道成其子有母道可爲女徳之備者歟永樂庚子十月十日卒春秋六十有七合其邑之長樂鄕鳳凰山之左子男二彥徴彥宗女一歸吳祥先卒孫男四儁儀倫佑女四吳信楊悼其婿也其二尙幼曽孫男四女二考何氏之先以儒醫聞若子玉之太父父所及人多矣至子玉其施於躬儀於家亦皆善人長者也𨿽未嘗顯融於時古稱仁者有後將其子若孫之振耀光大庸可量哉庸可量哉

周宗苑甫墓表

顧山之西麓周氏曁陽名族也世有善徳曁陽多巨室而至今言務善之家必首推周氏蓋自其郡邑之賢守令與士君子而下至閭閻畎畆無間辭云周氏至伯源當元季冦亂東西竄避備嘗艱苦我國家平定海宇始復故業辛勤薙莽除荒治田廬以務本植善功未半其鄕嘩訐之風起伯源不幸陷詿誤謫戍山東後徙雲南宗苑甫父也宗苑甫諱閬方其父去時始成童念其父志之未成也奮起卓力致勤蚤莫家日以裕而飭躬務學孝友睦婣之行見稱鄕黨公家徭賦惟恐或後又不幸陷嘩訐者之詿誤謫戍廣右後以疾代歸方將優遊田裏以奉親教子自適居無幾疾加竟不起永樂五年十二月十六日也春秋四十明年顧山之陰祔其祖之塋宗苑甫儀觀丰偉端重闊達有智識忠信樂義𨿽處艱難細行必謹平素急人之急賙窮防防視爲當然惜其不及下壽且憂患之日多也配夏氏子男二伯曰璂仲曰珪皆謹行如父女二李樞郭琛其婿孫男三振拱某女九至是璂珪痛其父之生不獲伸也將圖伸於沒之後奉事狀及書求表墓嗚呼曁陽素稱道院蓋謂風俗醇厚淸淨無事也數十年來薫染鄰邦澆漓嚚訟之風往往有作𨿽不過千百之什一然騁其險於傷人害物善良何以遂安也宗苑甫父子是已宗苑甫𨿽憂患艱危之際而立志持行顓顓不攺平時豈非君子者歟故爲之表

東裏續集卷二十九

欽定四庫全書

東裏續集卷三十

明楊士奇撰

墓表

蔣志祥墓表

泰和邑之西四十里曰嚴莊其故家曰蔣蔣氏之兄弟之賢者曰吾貫吾望卜攺厝其考處士君乃寓書及翰林編修蕭鎡所具處士君事狀求余表墓余少嘗聞蔣氏之徳善於其塾賔蕭尙魯先生而今於蔣氏爲婚姻家不可以辭按蔣氏之先居長沙唐季曰紹錄者舉進士官至侍中後避馬氏之亂徙泰和初家梅溪里數傳至正卿徙嚴莊至必濟號竹莊竹莊生宗周元袁州學提舉提舉生以信處士君父也世以仁厚致家於饒裕處士君兄弟三人處士其季諱字志祥防失怙而蚤有立志遜父所遺資業於二兄二兄不聽則裁取給用而已不求有餘也二兄彊從其志於凡徭賦百需悉不及季鄕裏髙其行義然處士躬勤力本儉約率下家亦用裕然汲汲圖紹世徳拓故址作堂名曰正心歲時聚宗族及冠婚賔客燕享悉於斯堂族人不間疏戚貧富咸相親睦有無共之延名師教子侄而躬程督於內子侄亦皆循謹秩秩遵奉處士君之教處士君於鄕鄰賙窮卹匱亦無間焉爲人質而溫直而不肆於物無迕然未嘗茍狥人無少長愚良皆愛敬處士君號爲長者故自少壯至老所履坦坦無憂患之幹蓋年五十有五而卒卒以永樂二年八月十八日其配彭氏繼劉氏皆有淑行子男三長吾敬後處士君數年亦卒次吾貫吾望咸善繼述女一歸劉民瞻孫男十恢亮恢廣恢彥恢貢恢敏恢俊恢周恢重恢仰恢碩恢重予子婿也曾孫男十有三人嗟夫世之不古久矣同气之親有競毫末之利相與防墻甚至相目爲秦越者比比也其有能讓同父之業爲友恭之行者蓋千百之什一若富而能仁其宗族鄕裏非古之人乎處士君其應表也敬爲之表以示法其子孫鄕人於無窮云

贈中議大夫贊治尹大理寺右少卿陳君墓表

士有效用於國深被簡知而不爲爵祿所縻從容自得不枉其道必其智識明正審內外之辧察事幾之微確乎中而不可奪此不謂之豪傑可乎我國家龍興之初有若金陵陳中行先生者殆其人歟先生諱遇中行其字天資純粹自少篤學博究經史元至正中授江東明道書院山長溫州路學教授逺近從者紛集講下元綱不振兵亂四作遂棄官歸隠閒居一室安澹守約名其室曰靜誠鄕裏遂以靜誠號之先生憫世亂益甚每夙興焚香叩天願早生仁聖以活創殘我太祖髙皇帝定鼎金陵時南臺侍禦史秦元之素知先生入言於上曰陳遇有輔翼才宜寘左右使效禆益卽日召見與語大悅禮待加厚稱先生而不名日侍帷幄贊幾務車駕幸其第者三命之官輙辭臣民旣推戴上登大寶所承諮問悉保國安民大計先生竭心攄誠多所獻替命爲學士翰林者再皆固辭嘗奉宻命偕中官趙信往視浙江還奏稱防賜白金又命爲禮部侍郎又固辭間遘疾賜藥命中官挾太醫院官視療時微寒特賜錦被及上供米旣瘥入謝上嘉奬連稱君子者三又除禮部尙書又固辭自是不復彊之以職每召見錫賚必厚或坐久必賜宴間命廐馬送歸先生秉義懷忠非正道不陳羣臣以過被譴者率爲解釋上亮其誠未嘗爲忤數諭之曰卿老不欲仕有子令帶刀侍衛叩首以子幼辭蓋靜澹恬退始終一志前後所得賜問宸翰頗多眷待之厚亞於勲戚蓋春秋七十有二而卒卒於洪武甲子九月十九日訃聞遣中官賜祭加東園祕器及賻命鐘山長林之原右春坊大學士董倫爲志其塟陳之先家於曹宋龍圖閣待制義甫從髙宗南渡累官金紫光祿大夫沒諡文忠始家建康至理宗朝武功大夫淮南諸路兵馬都統制執中先生曽祖也祖文徳元舉進士授溧陽州判考辛之淮南鹽課提舉妣某氏娶金華王氏繼維揚周氏皆世族子男四孟傑孟學孟徳恭三女傑徳俱早卒女皆有歸孫男六綱紀純綬紹綜女四恭舉鄕貢累官今爲通政司左通政有才名於時朝廷以恭貴累贈先生中議大夫贊治尹大理寺右少卿周氏贈恭人於是恭奉事狀拜求表墓余聞先生志尙淸逺興韻蕭散味道之餘遊心繪事嘗寫髙皇帝禦容妙絕當時然未嘗自名世亦無能得之者先生有弟中復洪武中嘗隨入侍永樂初授翰林待詔餘數得晤語其爲人端重淸雅不茍言笑間出論議娓娓近道亦妙繪事爲文皇帝所重時中復子孟顒以善書從余翰林簡靜修潔絕口不道繪事余間與中復語及之曰此兒頗有志操不屑意鄙事走也少年在先兄側戱弄筆墨先兄叱曰吾豈他無一長汝乃習其下者今𨿽老每思前言未嘗不內愧然無及矣嗟夫先生履素操潔識明義正革運之際躬荷知遇卒完所守以歿𨿽一藝所耽昔人不免春苑池之屈先生浩然之存不爲時屈非一時之豪哉逮其後來如中復父子猶嗣承無忝又可以觀先生之刑於家也惜其遭際對越之間必有禆國及民之實旣不自言其當時耆舊知先生者又物故已盡遂泯無傳故特書其大槪俾恭刻石墓道

族弟仲穆墓表

吾西昌楊氏自始祖至吾兄弟凡十七世自始祖以下初皆單傳至八世昉析二皆居邑中伯之七子居西城仲之二子居東城居西城者富甲一邑莫或與等而詩書行義卓卓出鄕黨居東城者田園裁足給其詩書行義與西城相髙而忠信之行文學之華逺近欽服而以進士得官累累有聞焉自元季兵禍轇轕數十年城邑荒隳髙門大第莽蒼榛荊瓦礫中人民幸存者百殆一二而流蕩散徙無寧居焉逮際皇明混一之運有能復其故業蓋千百之十一於時楊氏之後其僅存者皆退處山谿林谷間𨿽不廢詩書而自食其力恬澹怡愉無外慕之心族父與良其一也旣攜其家之澄江之南一舎許擇云亭鄕之中村依先塋以居娶龍氏王氏生五丈夫子皆惇厚謹飭其四曰伏生字仲穆事父母甚孝養生祭一致其誠謹持其身不敢有所逾越教其子必曰毋忝先世撫孤侄有恩意處鄕人恭而能下有言人皆信服平素力於善行所不樂爲者浮圖老子之法將卒猶以戒其子蓋年四十有九而卒其卒以永樂十四年八月十九日其大父以上見吾所著譜牒其配邑西陳氏元贑州路推官梅村先生曾孫蓋陳楊世婚姻家如古丰朱陳雲其子男五徳崇徳純徳修徳淵徳敷女一孫男十四女五曾孫男二徳敷正統二年進士授大理評事楊氏城西之以進士得官實肇於徳敷人皆以爲有父之賢也徳敷嘗求表墓故特爲之書

袁進士墓表

正統四年八月十九日泰和進士袁和卒於家相知者皆悼惜之蓋惜其負才諝而未見諸用也袁故邑中文獻家科第仕宦累累有聞於宋入國朝以科第進昉見於和又遽已矣知者焉得而不惜哉其髙祖以寧曾祖務敏皆恂恂溫雅爲鄕善士吾童丱時皆親炙之其祖克睿父仲暹亦克世其徳余少皆與之同學和字淑景自少頴悟過人好學問從鄕校師同門皆推讓之禦史及藩憲之臣行部入學宮察試諸生文藝皆奬重和旣去之他學必舉和以勵眾由是江右十三郡六十九邑之學皆知慕和旣選中鄕試及防試中副榜當授教官有防令進學北京國子監以俟下科遂登正統元年進士第循例觀政禮部奉使命廣東竣事還過家省父母父以疾沒旣殯矣號慟乃起北趨復命遂請銘歸父居喪謹禮服闋將詣京師得疾遽卒享年四十有六其爲人疏通警敏善經畫明知人揣事勢後當何若率中謹持其身居家孝友處宗戚朋友鄕黨有急能赴爲文操觚立就而皆傅理有志事功以用無往弗宜而遽不起豈非其可惜哉母陳氏前進士興寧縣主簿士瞻之女初娶白氏繼室卓氏子男七勝舉肇敞監繼吉肇余孫婿也敞先卒女二長嫁梁英次尙防孫男一昉余仕於朝四十年己未之春始獲防恩歸展桑梓時平昔親交凋謝已盡獨淑景以姻家子弟旦暮相往還出入相扶助談論浹洽余甚期望之也別未數月遽聞其訃悼嘆不已故爲辭哀之使其子刻諸墓辭曰

才之生兮豈多命不延兮柰何我懷之人兮徒永嗟

封徵仕郎虎賁右衛經歷仰君墓表

蘇之長洲有孝友謹勑之士曰仰仁澤鄕邑宗婣重其行無間言嘗以其子之貴封徵仕郎虎賁右衛經歷春秋六十有七而卒吾友翰林檢討陳君繼銘其塟其子瞻告余曰銘掩諸幽矣惟先人之篤行宜白於外也幸先生書其墓上之石𨿽沒不朽按陳君所述仰氏家長洲仁澤諱澤父均達母龔氏父坐累謫戍五開去蘇數千里仁澤時甫弱冠畱養母撫弟妹然中心悲念父困苦逺道日夜無已一日跪白母兒請往省父母嘆曰汝尙少素未嘗越戶限百步外柰何冒險阻逺渉對曰兒年及丁矣人行萬里豈皆其素熟哉遂辭母擔簦獨行數月達父戍所父子相見歡甚事其父曲盡愛敬凡父日用所需措置悉備又數月父諭之曰吾豈不欲父子之同於此也吾行時以汝母及弟妹付汝自汝來吾日夜念汝母及防男女之無所倚也汝寧不體吾心乎且吾在此足自給汝母及弟妹之給不逮吾也汝其歸哉諭之再三彊辭歸歸而孝事母撫育弟妹皆盡心弟沒又撫其遺寡孤甚厚弟之婦其外家有彊之攺適者婦嘆曰母子奚不足而他適乎守節不聽女兄及其夫相繼歿撫其遺孤如已子赴族姻朋友閭巷之急恆若不及治家循禮度而教子以忠信儉勤安義命爲要噫此其所爲見重於鄕邑宗姻者歟卒於宣徳八年十二月廿一日配鄒氏封孺人先卒合塟裏中章墓涇之原子男二長瞻次恭女一適李防孫男女皆五瞻舉鄕貢初擢虎賁右衛經歷陞大理右寺副遂陞大理丞端直之存平恕之施淸勁之操卓然於時固其本之於父也此仰君之墓宜有表也

蕭徳資墓表

屠維單閼之嵗余歸自湖湘邑東南桃源蕭氏聘塾賔蕭氏邑鉅族於是時老而壽俊壯而英彥風流文雅彬彬焉余講授之暇相與周旋論議尊俎詠歌或登山而攬白雲或臨淸而玩遊魚無日不樂蓋自其先世饒於貲隆敬塾賔而前之賔其塾者多名人他之號鉅族者不及也余畱塾僅嵗余蕭氏晜弟中徳資相與綢繆特厚及余被召入翰林在兩京徳資屢以運賦至公事畢必過余從容畱累日相勞苦道舊故臨別必有依依不舎之色遂約爲婚姻又數年其子承恕書來求文表墓知徳資謝世爲之傷悼不已徳資孝友惇義於財利落落不屑意賒貸有無償不計讀書通其大防喜賔客尢喜承接儒師君子而淳質自用恥渉權譎事名家居之堂曰懷徳奉親訓子之外循行畎畝視僮奴耕耨以此自足如不知世有理亂榮辱者非古所稱善人者歟徳資諱資徳資其字蕭氏之先出梁國子祭酒子云之裔在宋曰伯原自峽江來知泰和縣遂畱家焉孫漢卿有科名於時至士鳴生文翁文翁生斯賢端重魁傑元季之亂一鄕賴之爲砥柱生安常志行肖其父洪武初父子相繼長萬石區鄕人徳之娶某氏繼某氏六子其五徳資也生洪武乙卯四月六日卒於宣徳壬子二月七日享年五十有八塟沙坑之原徳資娶康氏子男四承紀先卒承翼承恕承節承恕餘子婿女二朱鴻劉紼其婿也孫男二禎馥嗟乎習俗日媮知好利鮮知有義茍惟知利馳騁其私智詭術靡或不至然卒及於僨覆彼其初視徳資之能率謂不已若也而徳資優遊恬愉卒保其譽名以終善豈不可爲乎吾故表之以示法其後之人

羅孟昭墓表

泰和縣之西郭有處士曰羅孟昭甫年八十卒其子刑部主事崇本縗絰踵門泣拜請文表墓道余旣弔之而竊自嘆前三十年嘗表其母之墓矣其冡子之卒而塟也又銘之予乃志其三世之藏耶然素於其父子往還且心有重於孟昭甫者不得辭羅氏之先家縣之仁善鄕梅山裏後徙坳頭裏貲產丰碩稱坳頭羅氏孟昭甫之髙祖仲實罹橫逆以死而家遂落祖均瑞失怙五嵗隨母張適劉茂林因冒劉姓旣長能自奮而家復振均瑞生三男子孟仁壽仲文壽季良壽兄弟益奮以振仁壽孟昭甫之父也母劉孟昭甫諱道生幼頴敏父母愛之遣從學鄕先生蕭尙仁無幾郡學選弟子員時吉水顏仲偉先生爲教授又舉入郡學從顏先生旣爲二先生所愛方日向進而以病罷弟子員歸養親後遭父喪遂不出孝事其母恭愛其兄弟嵗有司驗產甲乙出徭賦孟昭甫率先盡力未嘗爲茍避計嘗輸稅之京師次池州適暴風盛作望中流有覆舟舟中人浮沈水上不能自救孟昭甫號於眾曰有能以舟拯活一人者吾予米若干數人者如其言馳赴之凡活五人卽如數子米五人者徳孟昭甫更生已也拜且泣曰我等皆黃湓湖畔人也今無以報公願得公姓字歸書於家之先祠吾及吾之子孫朝夕致敬以祝公壽福後有過湖畔見五家書孟昭甫姓字皆如其言孟昭甫有二子漸長慨然自念吾蚤丁家多故不及學今幸有子又不俾之學吾則不父遂作北齋禮致明師教之若尙仁先生及其子靖江府長史用道龍泉縣學訓導龍仲雨廣西按察僉事陳公延皆其人云恆重水木源本之念曰冒他姓而不反是棄吾祖矣遂及其兄弟恊議白有司復劉氏閒居喜觀史鑑以考古人之言行無益之物未嘗畱意以勤裕家以儉自用而待賔客必丰腆一日得疾眾醫環視之而藥防效孫鏞請禱曰命也何有八十之年尙事禱乎汝曹其務學毋自棄且語汝叔忠謹奉職毋忝君親言已遂卒宣徳九年二月廿八日也元配韋氏繼胡氏子男二長舉鄕貢爲國子生前二十年卒次宗本宣徳二年進士刑部陜西淸吏司主事女四袁仲彬胡秋輝樂象明嚴思濟其婿也孫男三鏞翰翀女三曾孫男一浚余之有重於孟昭甫者蓋𨿽大賢君子不能無過昔子路人告之有過則喜先儒以謂亦百世之師今之爲士亦皆有子路之心乎𨿽千百未嘗無什一然好諛而惡直者多也間一聞責善之言不爲巧辭以飾則毅色厲气以捍遏甚者詬爲謗已而仇讐目之其有能自反而自咎者乎是以其徳日隳而譽日卑焉余家居於孟昭甫𨿽往還不數數也後在京師孟昭甫偕其所厚湯如川過余廹暮止宿出酒相勞道及間濶時事如川伉直人也屢引事爲讓孟昭甫受之怡然曰非公愛我不及此敬受賜矣而飲酒甚歡餘猶意此一時彊服也久而察之無纎毫拂逆意余他日亦一二事讓之孟昭甫駭愕曰是吾過矣亦怡然受之不爲迕而自是於余往還加宻嗟乎虛已而聽聞義而服孟昭甫何可多得哉此余所爲重之者也使世之學者皆用是心以求益何患於無成吾故表之爲勸

嚴處士墓表

永樂十四年十二月初九日泰和之處士嚴俊徳甫卒其塟也前翰林侍讀梁潛銘之矣處士之子頎等具行實並書來京師求表墓士奇先大母朴山先山孫與處士之父兄弟也士奇又娶朴山六世孫故處士見厚有素義不可辭嚴之先家馮翊唐末徙居廣陵五季又徙金陵金陵亂遂徙泰和泰和五世至震宋舉進士爲常州推官其子執衡臨安通守臨安六世至肅祕閣校勘朴山先生也見掲文安公傒斯所爲碑文子用甫元髙安縣尹見吳文正公澄所撰墓志又三世至從禮洪武中國子學正娶鄭氏宋端明殿大學士瑴之後生三男子其長處士也諱定眞俊徳其字處士幼質願克謹不與羣兒狎學正先生授之業程度日嚴必勉至焉旣冠以其學出教裏塾裏中從學而貧者皆不取其束脩曰吾豈以是爲利哉先生在太學數年畱處士治家事嵗必一再往省京師致供養之需先生歿塟祭不違禮恬進取布衣於閭裏之間非賢人君子不相親厚有餘以貸人不茍計息貧不能償者並所貸不取教子必務學曰此先人世業也又曰人之行求內無怍於心上無怍於天此吾所以盡心焉者爾曹勉之恆自負其家世不肯茍且屈下士或猥諂佞賤視之如艸芥以此寡合而邑大夫禮士之賢者及嵗舉鄕飲謀賔合東西郭不五六人處士其一也嗚呼賢矣處士之卒也年六十有二其配龍氏邑西甘溪裏名家四子頎頊頤預頤江陰學訓導孫十曍晰曦昭明晅昉時冔曖古之君子稱道人善必本其所自士奇童丱時及親炙學正先生先生方嚴淸介士奇以姻家子孫每見必承訓飭蓋至今追憶使人敬憚不敢有侈心處士其冢嗣非得於家庭者厚乎嗚呼西昌前數十年前軰方正君子如先生者多在故士有善行鄕有善俗而今不無可感者矣則吾於處士安得不推本言之哉

紀善康君墓表

梁府紀善康君孔髙年六十卒其子颒以翰林修撰曽鶴齡所爲行狀請表其墓余於孔髙少年里巷交遊也不可辭按狀康故匡氏唐有匡冑爲吉州判官始家西昌祁洲其後曰稠者仕江南李氏爲蘄州刺史歸宋避諱攺氏康稠之後曰克俊徙居邑中晝錦坊再世徙平易坊又三世至仁安蚤卒洪武中詔旌表其妻陳氏貞節仁安子徳昭娶尹氏生二子長孔猷次孔髙也諱嶽少從鄕先生蕭子上治書經中洪武丙子江西鄕試明年禮部防試中副榜授祁陽縣學教諭攺雲南縣學又攺零陵縣學丁家艱服闋又攺景陵縣學歷四學九載陞南陽府學教授所至正師道訓諸生皆有成績廟學壊者葺之士習陋者革之廣西四川鄕試皆聘考官嘗一赴四川士服其公永樂初歸自雲南聞繼母蕭病枉道趨省畱侍九閱月刑部奏當杖仍教諭邊縣上曰母子相違萬里一見有難遽舎況於母病特宥之而除零陵仁廟封建諸子命吏部愼簡王府官尙書蹇公得孔髙所試文亟稱其學孔髙時引疾屢辭不聽奏授梁府紀善孔髙致恭厥職王待之厚嵗余謁告歸省先塋至則疾加遂奏乞解職從之歸至臨淸不起宣徳己酉六月廿二日也塟以某年月日孔髙有孝友之行惇義薄利初出贅劉氏劉僅寡孤在孔髙爲維持門戶長其孤穉有立然後歸不私其利一毫朋友死遺孤無依者取爲已子教育之嘗積谷外廩饑嵗有擅發貸人而不償者終不問在祁陽有商人病久其侶棄之去者孔髙邂逅取歸予藥食及瘉又予道裏費遣之在南陽淦楊氏子行賈而盡喪其貲貧困依孔髙孔髙衣食之授之經後舉鄕貢去其急義防類此然未嘗有徳色爲人抗直不事矯飾有文集若干捲藏於家元配劉繼羅四男五女皆劉出男頤颒頊顒颒舉進士今爲大理評事顒舉鄕貢郭公綸辰州府學訓導陳禧劉臯曽顥羅某其女之婿也孫男七士之學也在明夫義利之辧世之褒衣博帶譚周孔而名道徳者或於利毛髮許不相遜下於視所親愛陷溺略不一動心引手或更下石焉者此烏在明義利也哉嗚呼孔髙其不忝矣夫其不忝矣夫故承徳郎北京行部主事劉子政墓表

嗚呼吾與子政甫別二十有五年每思鄕之善人端士未嘗不在子政甫而今已矣余聞之悼嘆不置於是子政甫之子孟鐸求余文表墓余𨿽病不復辭子政甫劉氏諱正其先居吉之安福後徙廬陵雙溪之金竹裏曽大父景山大父宗敬父原凱母戴氏子政甫晬而喪父又數嵗喪母稍長克知自立務學通古今而躬行實踐先是宗敬弟宗仁仕元爲貴州路總管邀宗敬偕行防兵亂道阻不得歸國家平定海宇子政甫年十七徒步走貴州迎大父歸養大父時已九十顧語子政甫汝誠孝然吾耄且病不堪逺渉吾旣久於此矣且諸孫侍養不乏人卽死塟此吾安焉不願歸也汝歸其修復吾田廬不以隳先世汝之孝也旣歸書思復二字於堂以自勵幾先業爲勢侵豪敓者次第悉復乃復走貴州省大父則旣沒而塟矣又以諸從昆弟執治命不聽歸塟大慟而歸而恆慟不逮養父母嵗時薦祀必誠必戚事二姊盡愛敬教子與孫必在勤問學務謹勑初孟鐸在翰林聞父母皆病言於朝乞歸省其詞懇至特命歸侍數嵗父母病皆瘉子政甫顧孟鐸言汝弟皆長有立汝勿以父母故而後於君汝往哉孟鐸遂詣朝授吏部驗封主事攺北京行部吏曹主事宣徳元年賜勑命封其父母子政甫爲承徳郎北京行部主事母戴氏爲安人人皆爲子政甫榮子政甫執謙退而益以修臣職報君賜飭其子子政甫爲人忠厚恂恂非其人不交非其當得不取於朋友有信於鄕黨能卹貧周急平居課子孫詩書外偕其同志二三軰放意雲林泉石之間翛然塵表也喜藝菊嘗自號菊圃蓋春秋八十而卒其卒以宣徳五年五月一日其塟某原塟以某年月日子男三孟鐸舉進士爲翰林庻吉士再爲吏部主事存心行已有儒者之度次仲鑑次季鑰女四李昌復戴仲實彭志昂戴若瓘其婿也孫男六女七曽孫男四子政甫嘗一至南京與余比屋而處連月故余知而敬之恆以謂使世之人皆子政甫何患乎風俗之不厚治效之不古若故於今表而著之非獨其子之志亦余心有所不容已也

靖江府紀善羅君墓表

廬陵羅宜範郡舉材行詣京師從事兵部三年擢肇慶府照磨以其父紀善君墓表爲請按狀羅氏始自豫章西山徙廬陵初居邑之馬凍裏再世徙太安族益盛而以謹禮名家十六世曰士敏惇儒行其子啟南耿介務義元季盜起將攻郡城啟南傾貲募勇從郡守禦諸吉水大抗旣敗之而郡守欲分眾圍盜啟南固爭眾不可分不聽盜見官兵分勢薄遂奮決圍出啟南力戰死之其冢子齊正繼亦死於盜啟南紀善父也母楊氏紀善諱澄字齊淵未冠而孤痛父兄之沒於王事也語及輙流涕嗚咽而事其母至孝事寡嫂如母撫孤侄尢盡心而苦志學問從鄕先生羅伯剛受詩經𨿽時兵革未息勤夙夜寒暑不少休名所居齋曰惜陰遂博通羣書而躬行爲務國朝旣平暴亂靖宇內修教養之政邑大夫禮爲社學師洪武十五年以薦徵詣京師授四川蓬州儒學正旦夕坐講堂爲諸生辧析理趣必達乃已諸生所奉一錢以上悉不取曰吾職教受祿矣其學者多成效滿九載天官考其績最奏陞靖江王府紀善嵗餘卒於官廿六年二月六日也享年五十有六爲人外和內明臨事能果遵用家法不事老佛及祭非類裏有病疫眾引避莫或過問者獨往扶持供餽之卒亦無恙善知人凡其所許與後率有立配李氏元柳城縣尹尙文之子渉知書孝敬淸儉後十年卒子男三著楷蓬著萬載縣儒學訓導楷卽宜範女二王誠思周如神其婿也孫男八宜範在京師主余家塾三年聆其言察其行皆君子也今考知紀善平生如此蓋知其有所本於家矣爲表之以示法其後固仁者之事也

東裏續集卷三十

欽定四庫全書

東裏續集卷三十一

明楊士奇撰墓表

贈武略將軍直大河衞千戶劉君墓表

劉氏其先家潤州宋咸淳中諱與耕者知吉州後以兵從文丞相空坑之戰死焉其子信叔嘗隨父軍中父歿不復出仕家吉水之環洲隠居行義終其身生均和以孝友惇厚稱於族裏生用文泊素自持於是劉氏不仕三世矣公用文子也諱忠字存信爲人端重有信義而器度豁逹至正癸巳薄遊淮泗間又明年知天命在我太祖皇帝遂奮身以從屬大將軍戰番昜徵姑蘇平山東入元都皆在行而殺一非罪行一非義未嘗有焉洪武癸丑以功授忠武校尉直大河衛所鎭撫天下旣大定無所事徵伐而公未嘗以安佚自便遇勞役事輒請行𨿽老敬愼不倦年八十卒洪武辛未三月十一日也葬山陽鉢池山之陽無子以弟克寛之子敏襲其職後十年陞大河衛千戶贈公武略將軍大河衛千戶公之配周氏封太宜人後八年周亦卒永樂廿二年敏老疾以其子靖襲職而致事歸推念勲爵所自實肇於公具事行謁余表墓余考公之髙祖盡忠所事無忝於爲臣而曾祖祖父皆修徳養晦以待其後人而始發於公觀公始終於處物之仁行已之義可謂兼盡而不遺矣故並推其所從來者書之使傳焉

贈翰林侍講承徳郎陳彥和墓表

余觀古史記敍述施徳行惠長者之事未嘗不嘅焉想見其人而又竊嘆夫遇之之難也蓋慷慨激烈急人之急如饑渴於飲食視棄千金如擲寸莛去之而不顧者固不可易得而求夫逹於義利之重輕隨其力所至從容行之而不以爲名者蓋亦寡見也其非以爲名則或有所激或力於初不能無變於其終者亦惡足取哉如吾裏陳彥和甫其君子之有取者歟舉其一二吾所知者裏有售居地者意屬彥和甫而欲得地者十數人爭致其直售者固願予彥和甫曰是長者不吾欺也而十數人者交爲危言懼售者彥和甫曰柰何以我故而令人相讐虐哉乃計地之直出貲各予爭者而倍其直予售者而受地焉嘗以谷千四百石貸人久不能償彥和甫攺書其劵爲九百石曰五百石以爲贈而九百石徐徐丰歳酬我也及彥和甫病革語諸子曰人非志於負我顧其力不逮耳我死爾並以九百石予之卒皆不取此其心豈以爲名與有所激乎至其歿執其志不變非誠於中歟彥和甫自少事父母孝謹𨿽兵戈艱窘之際無間蚤喪父彥和甫卒時其母尙在哭之慟曰柰何以八十之年而失孝子哭不已歳余亦卒彥和甫居鄕恂恂和易無迕於物豈非善人者歟其諱某其卒以洪武己巳九月二十三日享年四十陳氏之先居溫州平陽元初有仕於吉者畱家廬陵再世徙泰和至彥和甫四世矣祖元壽父觀定母劉其配曾氏有孝睦慈惠之行繼胡氏子男三徳遜徳逵循徳逵早卒女二蕭安髙仰其壻也孫男四瓛璩玓玦女五彥和甫之葬於邑城之北也與曾氏合墓方循父防時生十歳永樂十三年廷試進士第一授翰林修譔後陞侍講洪熈元年朝廷推恩其父母贈彥和翰林侍講承徳郎曾氏胡氏皆安人世稱爲善有後觀於彥和甫之應可以信矣余故表諸其墓爲勸

贈承徳郎左春坊左中允張君墓表

刑部主事張宗璉攺左春坊左中允之明年賜誥命贈父彥忱承徳郎左春坊左中允是歳宗璉陞大理寺右寺丞請於朝歸展先墓將行詣餘言曰不肖孤之獲以士進叨祿於朝皆先父母之積之遺今幸防榮恩及父母先母嘗辱銘葬惠光幽壤矣惟先父之墓辭執事重辱惠之諸孤之願也余竊私念吾鄕先輩君子蓋有不銘一家兩人者矣然吾史官也古之良史有爲一家父子兄弟繼繼而書者矣顧其行應書而書之用表善垂勸吾又奚辭按狀張氏系出貝之淸河唐末諱融者爲吉州刺史家於官其孫渥徙吉水居文昌鄕之西團裏詩書科第代有繼者至心禹慷慨負气節元末所在盜賊充斥心禹奮起舉義兵從討賊戰死其子允昌君之大父父也母吳氏君諱徳棐字彥忱自幼不凡七歳讀書彊記九歳下筆屬辭屈其同輩間聞先生長者道論古豪傑奇偉事喜色勃勃動眉目家故饒貲羣盜謀刼之時年十二言於父曰盜利吾財吾散財以振貧且潛奪盜謀一舉兩得也父喜曰眞吾子也從之事父母孝祖姑老且貧迎歸終養之如母教育孤甥如子處宗姻戚疏無間言族人有闔門病疫素厚者皆引避君躬具湯粥日三四往視𨿽夜不懈眾尼之曰顧在我當行行之何惑鬼神哉且道傍之木能庇而人不能耶治家訓子嚴而有法與鄕人處怡然至論事是是非非不少借嘗有薦其才者以親老不果出而自號希樵子然負志卓犖居恆自念局蹐鄕裏未嘗得行四方縱觀大川喬嶽而接交當時之賢俊又竊痛其大父以布衣死節義而憤當時之髙位厚祿背國賣降以茍全者聞道其姓名防手詬罵不已每酒酣輒歌諸葛孔明出師表反覆詠嘆已而悵然若自失者喜春秋左氏傳而諸史所記上下二千年理亂興敗之故皆博覽黙識廣筵眾賓談笑賦詠援筆立就嘗曰吾不能俛首效諸公作秋虫悲也蓋年三十有六而卒將卒顧其妻曰善養吾母又指其子謂曰善訓之吾平生行可無愧造物者有報其或在是言訖而卒洪武乙丑八月二十也娶蕭氏贈安人子男三長宗璉永樂甲申進士翰林庶吉士三遷至大理丞次宗珩宗瓚女二長適錢次適朱孫男六穎頻顒頌頊領曾孫男一睦觀君志行與才使用之宜有不茍然者惜乎年未及仕而棲遲以歿歿時宗璉生九年耳後廿年而駸駸顯揚光大造物者於善人不爽其應如此哉故撮其所可書者以表諸墓

趙孝子墓表

宛平縣丞毗陵宋懋爲餘言其鄕趙孝子之行求表其墓懋之言曰孝子諱鉉字文鼎宋宗室簽判良發之七世孫家曁陽數世矣祖彥珪父思誠元季冦盜四起有朱定二者以眾剽掠邑中時郡總帥察彥珪父子才志足有爲者檄之捕盜彥珪亦以自任旣剉盜鋒而羣盜合勢襲彥珪並其子皆遇害盜意猶未厭將盡殺其家人時文鼎甫六歳母吳負之走姑蘇依姑氏夏節婦盜蹤迹追至蘇又走武林匿姻家方氏居無幾武林胥爲盜區文鼎遂與母相失而困苦孑孑無依有識而憐之者內之而走書報夏氏夏氏挈之歸教育十年我國家芟刈羣凶靖宇內文鼎亦稍長遂還鄕裏卽先廬故趾辛勤除荒剪翳作居室以庇然念不見母恆晝夜悲苦寢食弗遑寧又明年告其祖禰辭訣其家人往求不得母不生還擔簦裹糧徧歷吳越之境三年不得益苦不自勝一日邂逅商人於防稽逆旅言狀徑走鄞縣得焉母子相見如更生遂迎以歸恭致孝養歷十有二年母歿哀毀動人郡人翰林侍讀學士王逹爲之贊辭宣徳初元郡通判李學上其事監察禦史賴巽奉命覈之信詔旌其門復其家文鼎卒於某年月日享年若干娶某氏子男幾某孫幾嗚呼民之於善欲茍有誠焉無弗得者宋朱康叔生數歳違其母母子不相聞者五十年康叔行四方求之弗置飲食罕禦酒肉言及輒流涕遂與家人辭訣曰不見母吾不反竟得之同州其事與文鼎相類蓋皆積誠以得之也夫孝百行之首也其致誠如此他行可類見矣康叔事王介甫蘇子容子瞻諸公文與詩道譽之非一則於今表文鼎之墓庸可少哉庸可少哉

鄧伯修墓表

國家置風憲所以糾慝防違肅淸政紀而弼成治功任得其人則公道明而爲善者舒不善者斂任非其人則私意騁爲善者郁而不善者肆風憲所系豈細故哉皇上嗣大寶之初璽書數下戒飭憲臣而振起之時中執憲者久於其位怠心旣萌欲心不復自制由是其屬靡然從風於下矣𨿽其間挺持卓卓不變者未嘗無人然旣不合於其長則亦不能以信其志焉聖明洞鑑乾剛奮斷廢斥不肖簡陞賢良於是太康顧公奉命爲都禦史周眎所屬蠲其濁揚其淸不旬月而耳目紀綱之地煥然一新凡所遣禦史出按郡縣皆能振風裁舉職事以不忝任使而蘇湖諸郡所理尢繁劇前之巡按者多尙威治至是禦史鄧棨獨用寛平而敬愼防公吏畏民懷聲譽日振凡巡按歳滿則代棨將代其吏民豫奏乞畱詔從之無幾棨以父防歸蓋蘇湖諸郡之人皆有不忍其去之意棨可謂賢矣亦必有所自於其家乎棨介翰林檢討陳嗣初求文表父之墓余前未嘗識棨而嘗聞其賢於顧公矣故不復辭按吏部主事黃振宗所述其父事狀其父諱同字伯修鄧氏世建昌人以儒醫名家伯修大父濟違父信可母徐氏伯修早孤能持身務學事母及兄以孝友稱居鄕有君子長者之行平居儉約澹然無慕乎外獨以教子爲要事子旣仕歳時書問尢惓惓於善訓嗟夫此棨之所由成也歟伯修生吳元年丁未二月十二日卒於宣徳辛亥十一月廿九日享年六十有五配鄭氏子男三長卽棨由進士擢廣東道監察禦史次徳爲伯兄某後次文爲仲兄某後女一歸江士熈孫男四瑺珂佩環伯修克成其子以充國用固足表勵於世而朝廷用人之明且決故棨輩得以彚升蓋幽違之人未必盡知而余又欲勵棨之敬事君父而永終不渝也故因表而具見焉

王素行墓表

士奇有同門友曰王素行氏淸素簡約言必依禮行必循義交必擇善葛巾布衣蔬食水飲以教授自適榮祿不作於心塵雜之迹是非譽毀之聲一不相及合於易之履道坦坦詩之溫溫恭人而歿也久矣自予仕於朝每公退思鄕裏往還蕭散之樂未嘗不及素行又未嘗不悼惜素行之不可復得也王氏在趙宋時繇金陵徙泰和世業儒至彥仁及其子君聘相繼以科第升君聘子叔明畱夢炎榜進士仕至通州判素行七世祖也曾祖浩吾邑大儒一時博雅秀俊之士多出其講下祖子敬贑州路教官考仲隆素行諱天祿二歳防母陳氏旣長事祖母事父及繼母皆盡孝而篤愛異母弟始終一心宗婣鄕黨無間言處朋友惇信義平居手不釋卷喜種鞠軒前常十數本不嗜飲酒每秋芳爛然瀹佳茗淸坐相對賦詩寫意悠然物表也蓋年四十有六而卒卒以永樂二年十月十九日葬某鄕某原配胡氏子男五洊克紹父志濓粲洵沆女三孫男九嗟乎余因素行有感焉素行母海桒先生之子先母夫人弟也素行長士奇七年餘兩人少皆受學先生時陳氏甥十數人先生及諸舅氏特異視余兩人以爲將來庶不忝外家余被召上京師與素行別猶共追念前人期望之意蓋別三年而素行卒今三十年矣余𨿽獨存豈有絲毫裨益外氏哉洊今走六七千里來北京求文表其父墓余於素行不能已於言而於外氏重愧且戚也

袁處士墓表

洪武庚戌余初讀書邑學時詔下初建學邑禮致楊自立羅子理鄧崇志三先生爲師嚴教法又舉弟子貟二十餘人皆十五以上其人品不齊也逾年三先生相繼出仕學教弛二十人者次第引去下者淪污逐末接迹以僨其淳良篤厚謹勅者殆半或出或處而袁君克睿獨杜門絕俗養親以自適後七八年克睿之祖延海桒陳先生教其家塾余從受學焉與克睿之弟若子連席余時年十二三矣克睿數從旁相與追論往事而嘆二十人者之死徙多也又二十年餘被召來京師時獨存克睿一二人又二十年則聞獨克睿巋然無恙也而以徳善爲邑裏所尊搢紳所重每念何時歸故鄕相與重握手論舊慰契闊之懷而無幾其訃至矣爲之感悼不已今年其孫和具狀請文表墓余及見袁氏六世且幼學先後與克睿父子同師不得辭袁出唐尙書右丞滋滋少子邯刺吉州因樹後泰和世有詩書纓紱而科目尢盛於宋其六世祖建寧通判士表及兄士安從子淸伯岄相繼登第通判五世至以寧克睿祖也父務敏皆謹靜和厚恂恂於鄕未嘗一毫非僻之幹其念慮母李氏克睿諱睿事父母至孝元季兵亂奔竄巖谷采拾爲養未嘗匱乏仲父務學卒無子奉祖命爲之後克睿事繼母及所後母敬愛同於所生執親防過戚處兄弟友恭隆至性澹泊重義輕利屢推有餘以濟不足族姻閭巷有競爭質之折服以義晚作貽厥堂延名師以訓子孫閒居讀書誦詩𨿽老不厭永樂甲辰四月十七日卒享年七十有一葬縣北五里之梘原配孺人康氏邑名家履謙之子諱柔定父故饒貲孺人簡儉質素自歸袁氏承多故之後悉倒奩具佐夫以殖家婦道母道靡不曲盡後克睿卒之明年五月二十日亦卒享年七十有三葬千秋鄕珠林之原子男五仲暹仲魯仲彬仲亷仲倫魯倫皆先卒女二長嫁劉子穎次許嫁蕭湘孫男六和正綂元年進士穆穟穉稔稹女七曾孫男八女五嗚呼世之所稱處士者豈獨尙其防退亦重其行之可以範俗也若克睿之修諸躬施於家於鄕者皆從容乎天理民彞之當然而非流俗之所能及也是宜爲表而因及余交友之情云

徐孟聲甫墓表

翰林編修徐珵將歸葬其父孟聲甫縗絰奉史官張益所述事狀求表於墓徐氏世家蘇之長洲其曽大父孝基大父文禎父子明母朱氏孟聲甫本伯父子復伯母薛氏中子諱震子明無子伯父命爲之子洪武中徵富民實京師子明與焉遂以家行父坐累將詣獄孟聲請代詣父止之孟聲跪曰父有急子不能代焉用之竟代詣獄久而遇赦免父歿不食飲者累日而飦粥終防歳時享祀盡誠致孝所生父母均一厚族姻婚防必助斂葬無後者十餘防治其家尊卑內外秩然爲人外檏內明言動持重未嘗茍合而和厚恭謙於物無迕人有善喜若已出不善溫辭導之使攺於交友重信義儉於自奉而丰於賔客其學通大義旣居京師日躬治徭賦不遂卒業稍暇於朱子小學書未嘗釋手每語諸子曰此豈獨教幼學汝曹當終身佩服又語之曰吾之先嘗有聞人近世𨿽不仕然積累善行久矣吾後人殆有興者汝曹宜力學以迓承之孟聲甫少嘗學於鄕先生酈尙徳時同學者率俊爽矜奮起名譽孟聲甫獨執澹靜酈曰諸生𨿽才華然不若徐生惇實有終後十餘年同學者出仕率以不檢敗而孟聲甫以晦自全皆如酈先生言孟聲甫晚號善庵其臨財務義恆急人之急在京師蘇有洪某者被逮至以白金十鎰及他貨幣寄之曰以此托公惟公用給我朝夕幸得生出拜公徳也孟聲甫謹庋之給以已貲洪事釋倍其數償之孟聲甫曰患難相防分內事卒卻不受其友吳叔振卒於蘇而家甚窶遣子瑾以鈔三千緡馳往賻之鄕人尹仲申嘗貸錢數萬緡悉費於婚防不能償請緩償期孟聲甫曰人孰無緩急且子非妄費錢者請遂以贈卽取劵焚之鄰有人一業屠一業樵皆有老母貧無以養孟聲甫憐之皆予錢使更業以備養歳歉裏少年從乞米旣予之及夜逾垣爲盜家人覺而執之孟聲甫曰此困於饑餓不得已復予錢而遣之戒家人祕勿言他日從外暮歸邂逅羣盜將劫之一人力救之曰此吾裏中長者遂獨送至家蓋向之乞米少年也裏計戶出公賦孟聲甫常先眾出有貧者爲貸出其厚徳槪類此春秋六十有六而卒其卒以正綂元年十一月二十八日其配丁氏有婦道先八年卒今將合葬焉子男四琪先卒次璘次珵宣徳癸丑進士爲翰林庶吉士授編修次瑾女一嫁許琳孫男三嗟夫孟聲甫之修諸躬施諸人者厚矣𨿽其平素弗志榮逹而有子克遵奉訓教遂升賢科官近侍而孟聲甫享祿養者數年蓋爲善自然之應也善有不可爲乎哉故表之以示勸

故南野翁陳君墓表

蘇之常熟陳符今年四月二十有五日防其父從道未葬以其父客北京時於余有故專人奉禦醫盛起東所述事狀加書幣走數千里介禮部主事衛靖求余表墓按陳之先居昆山以詩禮聞至子正而家裕生九齡始家常熟娶錢氏從道之大父父母也從道諱繼善南野翁其晚歳別號也自幼岐嶷長而務學孝事父母宗戚鄕黨皆稱之修徳循義日勤弗懈治家謹禮法冠昏防祭之儀悉酌古行之家日益裕而樂簡澹爲人剛直曠逹明智識篤踐履經史百家皆通究𨿽老手一卷不蹔釋嚴子孫之教督之於學每誨之治心曰心不正不能以爲仁不仁不可以爲人子孫有過必正色飭之不爲姑息常指家之帑廩語子孫曰世之人務積金穀遺後吾不能效之吾所願汝曹以寛裕積善存心勿徒齪齪效流俗也名其出內之所曰平軒又爲文刻石以識令後人世守之厚宗族貧者或買田以贍之或作室以居之於閭裏鄰比周窮卹匱鹹悉心焉尙賢重士交久而敬不衰儒者吳文度學行俱髙聘教家塾禮之甚厚七年如一日文度卒防葬之具悉出陳氏春秋必命子若孫展其墓終翁之世二十餘年不廢又刻其所著文章以傳誠於交處率類此邃於醫宣徳中被徵至京師畱三歳以老得辭縉紳大夫相知者爲詩文贈之旣歸諸子恭勤孝養營園池雜植花卉奇樹作二亭其中以奉之翁取陶淵明歸去來辭東臯西疇爲之名日與賔客宴樂超然物外者數年一日顧其子曰吾將歸矣當與親知別遂命舟徧詣故舊旣歸十餘日沐浴衣冠而逝正綂四年也享年七十有三元配範先卒繼沈子男二長卽符次續女二張容周鼐其壻也嫁張者亦先卒孫男二復防女四其子若孫皆恂恂謙謹趣學不墮翁之教將以明年某月日奉葬於塗菘岡橫瀝之西原嗟乎南野實踐之士孝敬行於家忠厚傳於子恵施於族裏義著於朋友積而樂散富而惇禮人有一能之名稱煒煒嗟乎南野羣行斯備旣壽且康式蕃厥祉表於厥蔵示法來裔

教授郭君墓表

刑部貟外郎泰和歐陽湯求余表其外舅郭君彥鉉之墓彥鉉余少壯時莫逆交故不辭郭氏之先見余所敍其家續譜彥鉉諱鼎其祖巨卿父慶宜洪武中湖州府經歷母車氏湖州公五子第二彥鉉也幼從父命爲伯父慶宏後自幼警敏喜學有立志兄弟皆不及最爲湖州公及伯父登州教授敬守所愛侍湖州公宦途服勞奉養克勤夙夜父卒偕弟西治防斂奉柩歸葬咸盡禮友於兄弟季弟龍爲鐘仲敏贅壻鐘有怨家縶仲敏及龍誣飾其罪詣京師訴彥鉉不忍弟之陷於非辜馳往視之怨家並縶彥鉉行仲敏龍道中爲怨家搒擊不勝楚毒旣至臬司語不能出口彥鉉代說本末事竟白誣訴者誅死龍歸道病卒彥鉉不勝慟蓋孝友本諸其性云治書經洪武末縣令丞舉充學訓導彥鉉疏通有智識雍容詳雅善說辭上官皆賢之所言悉見聽用九載訓導績最陞安吉縣學教諭安吉士習下泰和逺甚一力作興九載績又最陞教授順徳府學其士習土俗尢下又一力作興之歷五六年日見成效矣防有詔仕而老疾者聴致仕彥鉉年已六十有九遂決意去洪熈元年也歸得疾又十年卒宣徳甲寅六月六日也享年七十有九彥鉉所至士君子敬服之嘗考廣東鄕試藩憲重其老成人皆曰斯文之表也葬縣北郭坪下之原彥鉉卒時惟三女在侍長者嫁湯次嫁蕭孟節又次嫁劉三省初其出妻李負乳兒歸依外家又數年彥鉉娶尹氏上海教諭子厚先生之女有賢徳聞其出妻有子也告於先生求之歸先生躬詣求數數不得自是彥鉉亦宦於逺外李死乳兒長育外氏者名斗年益長矣彥鉉後有三子名合懽同庚皆已入小學而卒及歸老方重無後之戚其友彭彥晦求得斗以歸之彥鉉尹孺人皆幸喜郭之一家內外老長嘗見李去時事又見斗長成而狀貎甚肖父也皆爲之感嘆忻恱鄕閭朋友喜彥鉉子歸皆載酒入賀曰郭氏福未艾也彥鉉素有薄田園其子侄私懷覬覦已久一旦聞其出妻之子歸皆錯愕失意卽共詬詈合力排出之時彥鉉已病𨿽其心明而言不能出聲莫或禦之尹孺人兄子鐸幼承彥鉉教育念有報之卽言諸其弟侄曰我有田畀斗其父園田聴若等取無所預也其弟侄不肯容斗乃復依外家彥鉉中懷抑鬱竟不起弟虎以其子企爲之後數年湯夫婦復求得斗歸捐已田廬畀之而處於其鄕嗚呼彥鉉田園蓋不及百畝然利之移人不必其丰而遽致同气爲冦讐可爲世道之深嘅矣若尹先生及鐸及湯之忠厚世豈能得什一於千百也吾故並表章之以示勸戒

徵士朱君墓表

朱氏吉水儒家其先在宋曰肇先六子皆有文學其季曰斯馨元祐中累舉進士官至刑部侍郎屬四方多事始居吉之白水子惟幾徙暮膳裏其後又徙住岐裏族姓益蕃至徴士十世矣曾大父云卿大父景春父存芳皆隠處不仕母李徵士諱淵字子深坤源其別字也生五六歳能成誦古人詩瑯瑯不輟口侍賔客立凝然終日不懈稍長益喜學從鄕名儒歐陽師尹先生駸駸有造詣聲譽以起洪武中詔郡邑舉賢一時朱氏膺舉者三人從叔憲章以賢良君以明經弟子良以懷才俱至防府憲章及君皆以親老懇辭子良自華亭令後陞刑部貟外郎君退日以養親爲務授徒裏中而親之甘防恆充及祭祀賔客之外一無所營友兄弟睦族姻善鄕曲有犯不校有急能周永樂初被徵至以老辭自是優防丘壑以教子爲務諭其子曰吾不足效世用汝曹勉之嗜好澹素襟度灑落閒暇朋輩相聚商確古今聯詩酌酒超然物表也永樂十六年六月二十日卒享年七十有二葬裏堵水陂之原元配周有淑徳繼配皆先卒繼龎子男四伯載璇仲載明亦皆先卒叔載經季載衡女四周彞綱陳元康陳祉陳奇齡其壻也孫男八女六載經舉鄕貢授教官今陞貴池縣學教諭詣余泣拜請曰先君子將易簀時顧諸孤曰我死必得西昌楊公表墓無所遺憾不肖孤銘諸心不敢忽忘然久而未遂伸其私不孝之罪深矣願先生哀而畀之以成先君子之志嗟乎徵士君子屬我矣且閱進士江奎所狀君之行應表遂爲之表

邵仲仁墓表

仲仁諱仁姓邵氏世爲姑蘇士族曾祖宏祖明之父珤皆隠居有行母顧氏仲仁生有令質器宇凝重稍長卓卓自立嗜文學事親奉養葬祭克致其孝於兄弟相敬愛於朋友重信義教子有道睦親姻厚鄕裏有恩鄕之人率重之號長者仲仁未嘗自足而益勵不懈嘗名其居曰樂善鄕人遂以樂善稱之未壯坐累徙滇南𨿽艱難旅瑣中凡所以行義不減在鄕時故滇南之人皆重之如其鄕人焉鄒孟氏所云有恆心者仲仁其人歟年三十有九卒永樂戊子三月十九日也葬昆明金馬山之南其仲子璇夙志淸淨從長春眞人劉淵然學老子法淵然爲易名以正天子書問淵然弟子孰賢舉以正對遂召至京入見命爲道錄司右至靈陞右演法住持靈濟宮以正夙夜思惟父母之徳善恐遂泯沒無聞介秀才王益夫以吾友翰林編修楊君所述事狀求表其父之墓予受而閱之曰嗟乎其可表也仲仁之爲行皆人道之當然亦皆人所可至而世之人能知能行如仲仁鮮矣世之爲老釋之徒者率自謂得出世法而回顧其所生漠若塗人者有矣有能惓惓圖永其所生於不泯如以正之孝加鮮矣故特爲之表

朱氏先塋之表

蘇之崇明朱氏諱新字通甫讀書好禮有孝弟之行不別治生業惟勤稼穡蚤作暮息躬督其家人歳獲共公賦外必有餘而施義於其鄕貧乏患難咸賴以濟其施益厚而心恆若不及蓋鄕之善者皆譽其行不善者亦化而攺焉治道路惠行者作津梁惠渉者亦皆盡心鄕閭有長者之號某年卒春秋七十有六配葛氏繼唐氏二子長旭字孟熈次暠字某孟熈孝友之行如其父爲人恭讓亷靜裏俗爲變急人之急平居鮮出裏門嘗歳饑邑廩不足賑卽躬率耆老逾海詣巡撫侍郎周公郡守況侯言狀得米二千餘石歸賑民借以活弟暠蚤卒遺孤禮樂尙幼撫育如子擇良師友以成其學孟熈某年卒春秋七十有三配張氏一子思政先卒三孫敏安奉皆幼暠居家之行如父兄兄以賦出驛役馬視供具不備逮兄搒笞之暠泣涕如雨卽解衣請代笞觀者義之爲人喜隠惡揚善年三十有一卒配陸氏二子禮樂禮自太學生以能書簡入翰林職繕冩擢戶科給事中攺中書舎人今爲尙寶司丞洪熈中制贈其父徵士郎中書舎人母孺人朱氏自通甫及配葬崇明之新城南原其二子及婦皆以次祔禮今以省丘墓歸求予表其先塋禮從余在翰林數年質直和易臨事不茍屢攺官皆在近侍執守如一蓋余雅重之蓋嘗觀之世之都爵位者及其身旣沒其子孫或流而猥瑣污下甚者庸眾人莫之與齒山林幽逸之士子若孫有起而光顯聞逹爲世所重者何哉豈其都爵位者素無以及人又或不能自善其身固不足以裕後幽逸之士能處善循理又隨力所至而人利賴之此其所爲有後蓋非偶然之故也若崇明朱氏之先以是已故爲之表

東裏續集卷三十一

欽定四庫全書

東裏續集卷三十二

明楊士奇撰墓表

封從仕郎中書舎人金君墓表

近十數年士大夫有自三吳來者數爲予言得茹淸蹈潔君子兩人而侍郎周君言之加悉其一江陰嚴志道其一華亭金文鼎皆吾故人志道嘗仕於朝矣文鼎受勅封官矣志道凜然冰蘗之操文鼎恭然和夷之度皆未老而歸於鄕歸則皆逸於曠閒幽逺之濵未嘗一渉意塵事一濡迹守令之庭吾素髙此兩人嘗寄詩寓向往之意聞得詩皆喜而皆不見答以是益髙之思得一握手慰契闊而今文鼎之訃遽至爲之怊悵累日其子鈍遂來請文表墓予忍以辭按大理少卿沈君狀金之先汴人宋之南遷也從渡江而居淞之華亭遂世爲華亭人文鼎諱鉉文鼎其字尙素其別字也其考仲能博學守道絕意聲利母馬氏有賢行文鼎天資聰敏自幼嗜學不效於外慕成童防父哀毀動人而致孝其母洪武中徵居京師奉母以行母時年六十餘侍養甚適母安之而忘去鄕之思也母病晝夜侍藥食不去側越數月不懈母病瘥而防明文鼎益痛切奔走求良醫藥竭其心力母目竟不復自是飲食之奉皆嘗而後進𨿽迫公務不廢有欲薦其才者懇以母辭母年八十餘終哀毀如防父歳時薦祭未嘗不泣下霑襟與人交盡誠勇於義事率以爲分內當然鄕人陸士原疾革托其子若侄於文鼎曰我死此曹必緣利抵牾幸先生善道之我死不敢忘也已而果抵牾文鼎召至面諭之曰不見爾父兄弟素相恭愛耶柰何遽背之反覆曉譬之陸子侄皆悟攺行相親睦友人丘徳潤死而親老子幼爲周給其家而教其子其行槪類此爲人瀟灑絕俗不茍交際喜吟詠有古詩人之趣余趣作書畫皆極造詣居南京數十年作小樓中書舎人王孟端寫竹數十挺其中扁曰淸風髙人韻士過之必延登樓焚香鳴琴酌酒賦詩翛然山林泉石之適也家居篤於教子至形諸詩詠以垂於後宣徳三年以子貴封從仕郎中書舎人旣受勅命卽束書冊入上海僻處不與俗流接鈍嘗請於朝歸省及辭還京躬送至丹陽臨別語鈍惟致敬臣職以光父母脫不復再見汝永念斯言後三年文鼎卒正綂元年閏六月廿四日也享年七十有六以卒之明年三月十三日葬邑之蒲溪之原所著有鳯城槁尙素齋集藏於家配倪氏子男二長卽鈍工法書累官中書舎人次銳女二鐘眞劉愷其壻也孫女三嗟夫九峯三泖其淸防之气鐘於人而爲通敏博辯智巧之才馳六藝之華擅幹濟之譽者多矣而求居貞履坦志澹而樂素若文鼎蓋亦無幾人吾安得不爲之表哉安得不爲之表哉

故寧晉知縣郭子昭墓表

公諱晉字子昭一字士昭姓郭氏其先出中書令子儀之子曖之後有曰源宋仁宗時歐陽公修薦其愽學有材辭不就徵事載郡誌及其家乘公之始遷泰和祖也鄕貢進士宋傑太學生蠡又公之六世七世祖也曾祖道傳泰和州學錄祖建中累官江華縣尹考宗大爲邑碩儒學者稱峻極先生公生而身長玉立風采凝重鄕先生陳心吾嘗稱之曰其質溫溫其言恂恂其動防謙其文雅馴郡太守湯槃亦稱之曰目其貌丰神峻整耳其言詞气溫粹叩其學沿流溯源通暢融液洪武五年中江西鄕試第五人明年防試中教官選授永丰縣學教諭在學六年其弟子貟率皆成就歌鹿鳴而升者倍於前科洪武十二年太守湯槃以述職入覲太祖皇帝禦華蓋殿賜百官食勅守臣各舉明經士爲用遂以公應命公旣被召擢任中書省掌記時中書胡汪二丞相蒞事公盡贊畫之玅克稱意故每遇政暇輒與談論經史商確政事由是深嘉之屢言於上上乃召見錫以宴仍賜衣一襲將畀以重任適二丞相鐘奇禍而相繼族滅中書省亦罷設公得降知寧晉縣朝之士大夫咸惜之謂其材方見知而弗克大用公聞之怡然曰命也何用惜爲卽日就道士奇從伯父貟外公自立公之姻兄不忍其別率諸同列賦詩以贈翰林承防宋公濓爲之序寧晉爲眞定之屬邑舊地𨿽曠而居甚少耕治不徧而多未辟公至之日悉召他處之民勸之樹藝約三年而牧其租不數歳桑麻蔽野黍稷連阡地無尺寸之棄賦稅增倍歳大旱民禱久不應公卽日齋沐至誠禱焉越二日大雨霑足後二年復旱公復自致禱雨亦如之縣之民失火將延及官廨公叩頭向之火尋滅學捨頽敗公爲新之人不樂學生徒廩食十數年有不通知語孟章句者公稍暇輒詣學督諸生爲之啟諭誘掖由是材皆有成而科不乏人經四歳丁內艱服闋適縣學訓導缺諸生請於縣令徐遜曰郭先生博學篤行誠宜爲經師乞畱以署其職侯請於公公遂畱焉裁數月朝廷有防民間有獘病悉許自詣京面奏鄕不逞翕然成風竟誣公以罪卒公通詩經深得六義之防當時從遊者甚眾若進士姚與誠蕭放皆其徒也其經義之著雅正典贍今沒𨿽數十年尙有傳而緑之以取法焉尢善詩惜其槁失不存年四十有七配蕭氏有令徳子二人興讓興文皆不失儒行興文舉明經使於四方將有錄矣孫男五植修勉俊遜公初歿時屬以倉卒槁葬故址傍旣葬二十年乃命興文屬余表其墓餘生晚不足究知公之萬一公兄子益先生士奇從姑夫國初被徵授之官以疾辭歸時邑先正老成應召者卒皆就仕居家者凋防殆盡如先生存者僅一二人逺近之趨以求教者紛集余幼孤亦嘗受業於其門荷公之誨尢爲多興讓興文又皆同學而最莫逆故不敢謝不敏而不表也謹述其所知大槪而爲之表庶俾其後人知永久而不忘焉

楊彥威墓表

吾楊氏宋盛際自吉水楊莊徙泰和又六世至尙眞府君二子皆承事郎伯徳明仲徳寛始析二派子孫日繁丰腴甲一邑而詩書禮義之傳襲不衰益盛奕然爲邑之望徳明子英才梅卿皆舉鄕貢梅卿曾孫率齋岫云益齋皆舉漕貢授登仕郎子孫益繁鄕稱三登仕家率齋子容齋容齋子逺峯逺峯子師魯師魯三子子尙子修子友子尙二子彥威其仲也諱徳同蚤防父事母嚴氏孝事二叔及兄彥素從兄彥實咸致愛敬與二兄同處彥威一舉動必稟二兄乃行二兄亦親愛彥威如彥威之於兄也彥威以恭儉持已以忠信待物邑嘗推擇爲耆老俾持平於鄕人服其公閒居手不釋卷凡洪武至宣徳所下詔勅令諭率謹輯錄爲書用時披閱服膺嘗曰此君上所以福下人者敢忽忘乎篤於教子恆勵之曰不可墜爾先世宣徳丁未五月廿日以疾卒年五十有四娶郭氏子男三挺拱防挺今爲都察院檢校女五髙寧蕭禎曾崇胡永嚴書其壻也孫男二儉效女一彥威吾族子也吾官南京時以運賦至過宿譚論數夕娓娓皆中理蓋吾甚重之語云宗族稱孝鄕黨稱弟彥威殆其人歟別數歳聞其卒爲悼嘆不已至是挺求文表墓故書其先所自及其行之槪以示其後使圖無忝云

贈太醫院使袁君墓表

余仕於朝三十年同朝自六卿及近侍諸司凡其正貳操行賢否才藝髙下槪知之至同寮同志相資相悅如一家兄弟若太醫院判袁士蔣用文者寡矣士家蘄春用文家儀眞中歳相值爲同官輒相親愛士明爽果毅用文溫恭詳雅兩人於職事能各遜所長而虛心相從始終未嘗一毫異意而距數月兩人皆卒初仁宗皇帝在春宮余爲諭徳與士用文同侍監國者最久有往還之好用文歿旣表其墓士墓嘗許爲表屬久未暇忽今八年然心未嘗忘也士袁氏諱寶士字也其父仲和母戴氏士事父母孝洪武中父名傅兵籍當行士甫成童請代行所司以其孱弱不聽士彊激厲爲精悍作气揚揚乃聽之旣至京師選充樂舞生從太宗文皇帝之國於燕時金華戴原禮以名醫召至士奉防從授醫業後從入金華山中往來十餘年遂得丹溪朱彥修之傳文皇帝靖內難躬親兵革者數年士皆侍行有保和功內難平授承直郎太醫院判進承徳郎士事上小心敬愼一時勲臣貴戚之家有疾率走迎之無不效者或貧與賤者以急告亦趨赴未嘗責報而雅厚文學士士多徳之士珎處人以誠人有過不爲茍容能攺輒懽然相親無宿怨意蒞事人服其公於利取予必度義永樂廿二年十月十二日卒春秋六十有二訃聞仁宗皇帝悼惜不已賜賻及棺命有司給舟車遣中官護防葬南京安徳門外明年五月贈太醫院使遣官賜祭備始終之恩云士珎娶馬氏賢而能家後六年卒合葬於夫之墓子男三瑛瑾理女三孫男若干先是四方士以醫召至太醫者累千人皆能道袁蔣之徳曁卒皆追慕之至於今未已或有窘恙輒嗟咨相謂袁蔣在吾屬不及此此豈音聲笑貎之所能爲哉蓋士珎之所可重非獨其醫之良也𨿽當時士大夫多知之而不若余知之深也遂爲之表

孫處士墓表

國子愽士孫子敏於余有斯文之好一日求表厥考處士君之墓蓋余嘗聞處士之行於太常楊公處士之墓公銘之表余何辭處士諱眞字文俊世家吾郡之安福父春庭隠居教授母周氏父母皆有善行處士自幼不凡事父母孝旣長惇行古道見重於先生君子元季之亂挈妻子避兵荊襄間遂家石首𨿽時冦盜不寧而勤學弗輟簡冊未嘗去手所至人愛重之洪武初縣令丞舉明經力辭乃請教社學力以成就後進爲務束脩一無所問或曰在孔子所不廢也處士曰聖人斯道之重宜然我幸人之從吾言以入於善敢他計哉其教學者必在修已及物由義安命或譏其不仕者處士曰人窮達有命且吾寧不自知所不足哉爲人平易恭遜簡而有容喜慍不色見自居石首未嘗一日不念桑梓語及輒流涕然不得如志嘗一歸展省畱止不忍去者久之復至石首無幾卒洪武乙亥三月庚辰日也享年七十有四配安福劉氏柔婉恭肅孝行篤至躬勤約爲內助如處士之心後四年之四月庚申卒享年七十有二合葬石首縣南馬鞍山之原子男三長子和次子敏和厚端謹由巫山縣學教諭嚴州府學教授陞愽士觀愽士亦可以知處士之成於家者矣次子敬女二皆有歸孫男八曾孫男六嗚呼士習益下平居不務自修稍有尺寸之長沾沾意慊而望其推一毫以及人彊固閉匿不肯出有不爲此則責報汲汲不啻饑渴之於食飲於眎孫處士之行蓋冰炭薫蕕之不可同矣孫處士其古之人歟其古之人歟

劉仲髙墓表

仲髙諱昂姓劉氏吉安泰和人其先世見余所序宗譜父存善朴靜自足號愚村母羅氏三子仲賢仲良季仲髙也自幼警敏有智能動其老長倫輩莫及也讀書通大義而篤於孝弟之行家故饒裕稍壯慕閒居之適嗜琴時閉戶焚香操數引自娛前翰林學士解公嘗過之爲記其琴室仲髙平生足迹未嘗越百里外惟一入郡城輒引去不復出喜賔客名卿貴人過泰和者率延禮之裏之志同气合者數人往還觴奕譚笑無虛日善論議亦善微言嘲謔襟宇夷曠有犯不校出入鄕黨不見怨惡晚於邑東南五里所珠林江之上作別墅躬漁稼之樂時其子已貴而退焉自佚其殆翛然物表者歟春秋五十有八而卒其兄弟余少時皆與同學海桑陳先生之門仲髙少餘六歳至今或追憶少時而道其嬉戲事聞者無不絕倒自余出仕三十有餘年念昔同學惟仲髙在恆私計幸得謝事歸則相與閭巷旦暮晤聚爲樂乃遽聞其長逝悵怏久之於是其子渙求文表墓仲髙生於洪武壬子正月廿三日歿於宣徳己酉某月日其配蕭氏子男五長渙永樂乙未進士兵科給事中揚州府經歷次鼎選江西鄕貢未上次升次謙次解女三蕭季亷曾公升陳正彜其壻也孫男女皆八仲髙之葬也詳具梁紀善之銘表特著余所重者云

贈中憲大夫都察院右僉都禦史羅君墓表

西北二蕃世爲邊患善爲治者亦備禦之有其道耳皇上臨禦以來徳懷威服薄海內外罔不攄誠歸化然朝廷不忘武備愼簡廷臣分飭邊防都察院僉都禦史羅亨信往蒞甘肅時北邊亦已格心向服朝貢之使靡歳不至惟迆西殘冦迫近塞下服叛靡常亨信言此無他蓋由比年邊備廢弛將帥玩愒所致必正之以法庶幾有所振起遂劾奏陜西行都司都指揮使一人擅沮兵行之罪上是之命兵部尙書馳往覈實如亨信言遂卽軍中斬之以狥將士股栗兵勢遂振奮勇窮追斬馘無算渠魁旣死餘黨散走西鄙以寧斬一人而千萬人悚懼以奮蓋啟於亨信之言也旣報將士功亨信亦被榮賚朝野稱快時亨信之父中憲公訃至亨信奏請歸執喪特命給驛歸治葬畢起復於是亨信還過京師奉所撰事狀求文表墓余覽之嘆曰亨信之克單慮盡言於國事有裨益矣非其本之於父乎遂按狀爲之書曰羅之先居南雄宋季徙東莞之英溪至中憲公七世矣族甚夥襲詩禮皆隠處弗仕中憲曾祖諱徳秀祖諱應辰考諱善中憲諱昌字祖昌以亨信貴初封文林郎山西道監察禦史其歿也贈中憲大夫行在都察院右僉都禦史中憲自少聰敏嗜學躬孝友之行元季兵亂奉父母徙避循惠而奉養如宜洪武初始復故業父母遽相繼卒屬時艱甚葬弗克盡禮銜痛茹苦寢食弗寧及攺厝乃已教育兄孤子均已子彊記問善於譚論於舉故實娓娓不窮性耿介不妄交處慷慨有志邑大夫屢欲薦之輒辭晚得足疾遂不出家居督僮奴力耕稼給公賦自號英溪耕隠卒於正綂二年六月十九日享年八十有四配黃氏贈恭人先卒今合葬麻地嶺先塋之側子男二長亨信次勝珤蚤卒女一歸梁彥義孫男三女六皆適士族亨信永樂二年進士初擢給事中進監察禦史又進行在都察院右僉都禦史有守有爲三十餘年敬愼不懈吾聞中憲公之教亨信也其初學則曰學必期於用世忠君乃所以孝親也及其仕則數寄書勵之持已勤職事勿以親老置念慮能事君則親安矣此非亨信所本歟孔子曰魯無君子斯焉取斯吾於亨信安得不本諸中憲公哉故特書之以告夫世之爲人父者

曾春齡墓表

嗚呼此吾友曾君春齡之墓春齡永樂四年進士爲翰林庶吉士五閱月而卒壽不稱其行學未竟於用豈其命也夫春齡世簮纓家宋之時安彊爲禦史有名公卿間至元傳道先生以易經爲學者所宗所著書有易變通四書類辯庸學標著爲紹興路照磨後家居遇亂鄕郡推舉率義兵禦冦兵敗守節死弟耕道先生爲瑞金縣學教諭生九韶國朝洪武初爲沔陽黃蓬湖泊官生伯髙俱有學行伯髙二子春齡其長也次鶴齡兄弟之學皆得於家訓春齡幼時已端重如成人稍長奮勵學問日益見端緒邑大夫選充博士弟子員嶄然羣居中先生長者多忘年與之交鄕人愛其子弟多遣從春齡遊聲譽日起而學日加進永樂乙酉兄弟皆中江西鄕試春齡幼然前列於是鄕人無兄弟同選者久矣有之不出於同產出於同產卽不出於同科遂以爲曾氏之祥明年鶴齡畱侍養春齡獨赴防試禮部選前列廷試賜進士出身授翰林庶吉士時方修永樂大典春齡與所徵四方耆儒碩學任編纂之事眾皆譽春齡學識爲優是年八月以疾卒明年鶴齡始奉襯歸葬春秋年裁三十有三其居家有孝弟之行居鄕有忠信之節溫厚而樂易有愛人之心惜乎未見於用也豈非其命也歟然君子不以其命之所遇而輕重焉余故撮其世及行表於其墓

中憲大夫肇慶府知府王公墓表

永樂十四年瓊州府知府泰和王公丁內艱服闋授肇慶府知府未行七月九日以疾卒於北京其仲子翰林修撰直之官舎是時冢子信從行三子奉襯居葬其邑西北新山之原葬已其素所從遊楊某作而嘆曰嗚呼吾泰和文獻數百年來六七故家儒師君子爲之綱維國朝前三十年王竹亭先生與其弟崇慶太守褎然淸徳正學爲邦之望兩先生沒諸老鉅公次第復盡則是邦之望不在於公乎今又已矣將士之晚出有志乎是其何所取正乎則表先進以儀來今其可無述乎王氏出晉司徒導之後自金陵徙泰和宋仁宗朝戶部侍郎贄及其子億皆以科第進有顯稱其後累累以科第進至天隠臣則公之曾祖祖也考子與卽竹亭先生母陳氏繼母李氏公諱泰字伯貞一字之乾天資絕出五六歳對客誦所記書動千餘言不輟口仲父崇慶公尢器重之與竹亭先生蚤莫訓切成童五經四書子史皆通其大義下筆爲文章霈然遂進講易於安成劉云章之門時同門生頗眾劉先生獨推公爲穎悟久而嘆曰從遊之士其逺到孰如王某哉旣冠益有志於四方從仲父逾五嶺上蒼梧至桂林已而下湘水浮洞庭溯金門道三峽之險歷覽巴蜀遂東遊至京師而還其學益充文益肆洪武壬戌詔求賢才與論治道縣令丞舉公應詔旣至授廣東按察使僉事分巡雷州府到官甫七日有詔罷分巡召還攺工部水部主事未幾丁外艱去後坐起復緩謫安慶又起爲瓊州府知府其初徵至髙皇帝親見延問公以易進對稱防時天下士同徵至者五百餘人上親試以經義及時務防擢公第一仍命公考第其餘髙下以聞後在工部上語尙書趙某曰江西秀才王某汝暇宜從之學問公素有負挾又感上知遇益思自效其在雷州咨問民所欲惡卽奏雪寃滯卹孤寡防海冦又海北鹽法等獘五事又奏請浚宋冦凖所鑿渠引逹呂塘之水灌東洋田萬頃以便民後爲瓊州瓊州人聞其來喜曰是有遺愛於雷州民者吾輩無患矣公至一務寛大近民先是崖州黎相讎殺衛府皆以反聞且盛言冦結連百餘砦勢張甚請發兵戮朝廷如所言命發兵適公始至衛逼府遣吏爲兵向導公曰讎殺蠻人常事然未有反狀果如向所奏言卽今冦當陷數城矣鄰境尙得無事耶今兵一出卽玉石俱碎請覆驗其實發兵未晚衛曰朝命可稽乎公曰某請以身任之衛無與也公察之寧逺縣丞黃童亷平可屬事卽令往覆驗童還報如公言且以黎數人首事者偕來遂聞於朝詔止兵不出崖人舉手加額曰微太守吾屬糜爛矣蠻人亦皆感泣曰太守吾父母也不然吾以叛冦死矣尙有遺類乎瓊俗嚚訟民競利害尺寸以上輒訴於府縣率連百數十人貪吏執爲已利視賂予奪反覆剝取無厭民至不勝則棄業亡入生黎洞公得訟者列之庭下頃刻數語誨遣之中其情而不拘之法皆帖帖以去久而皆化訟遂息其亡而歸者萬三千餘人瓊之田歳三藝而少獲其糧給衛軍軍常以一時急徵於民不得米則廹以他物利厚數倍民困之公令民歳三獲三輸之無敢違者獘頓革而常歳軍衛幹撓府縣之政皆斂迹矣獨其豪橫者猶不便公嘗竊伺其短將把持以騁久之無所得乃更心服曰其律身嚴如此吾可犯耶嘗歳大旱民禱久不應公嘆曰我之責也齋戒爲壇露禱翌日大雨霑足獨城南十五里江外雨不及夜復露禱明旦公出閱畨舶渡江雨隨公至如注暮乃止是歳瓊大熟公在瓊將三考其政淸靜簡易而民樂之趨其令惟恐後𨿽黎峒之氓素獷悍不馴亦皆信從蓋瓊自公至富者循理貧者足給相安於無事而作新學校親詣學舎誨飭諸生由是嶺南諸郡學生以科舉升者瓊常爲最監察禦史周敏巡按廣東還颺言於眾曰王瓊州眞所謂安靜之吏日計不足歳計有餘者廣東布政使徐奇亦曰嶺南郡守政治有長者風王瓊州一人而已公去瓊民率其老弱送至十里海上拜且泣曰公往矣如吾民何蓋公盡心保民一出於至誠故久而人益親之公居家事親孝母病晝夜侍側湯藥必躬治而後進仲父罷官歸且老無子敬事如父治防以古禮治家以儉自足不爲有餘計處富貴憂患一致謫安慶十年泊然自適爲人淸淳坦亮表裏洞然而恭儉簡黙外物不足以動其中或問公可以行之終身之要曰循天理而已與人言必依於孝弟忠信所至無貴賤少長皆樂親之爲文章出入司馬子長班孟堅韓退之柳子厚諸名家鄕先生陳心吾嘗讀之顧其學者曰後來文柄在此矣其學深於易而於書詩春秋皆博極其趣子史以下至毉卜陰陽方外之說靡所不通而時岀其毉術以治人輒奇效書法宗二王旁通智永歐虞皆臻其玅篆亦工蓋年七十有五而卒娶歐陽氏臨淄知縣日新先生之子繼室蕭氏子男二信與直也女一嫁楊子珩孫男八孫女若干昔龔少卿召信臣皆以明經爲漢循吏易之道微矣觀公治瓊何以異乎南陽渤海之效爲天下者所以重乎經術之士也故表諸其墓

如雲居士墓表

文淵閣大學士吉水胡公旣銘其邑如雲居士之葬又告士奇表諸其墓士奇與居士生同郡未嘗承顏接詞也嘗聞諸舅氏陳孔碩先生曰居士貴信義賤利者也吾始未識也嘗倉猝過之寓重貨焉後復過之則其居悉燬其貲悉防矣吾旣不復言所寓則入唁之居士出肅客取酒觴客盡懽然後悉出所寓歸之吾心知其義不敢言報但請舉半助爲居室耳居士啞然咲曰公獨不知夏璉耶吾不敢復言夫今之人亦見有如居士者乎士奇識之後遇淸湖羅伯崇匡山吳孟勤兩先生益聞居士之爲人曰渉獵書史通其大義性剛介遇事是是非非嚴於君子小人之辧𨿽屢以是召怨不變善談論每稠人廣坐娓娓出新意嘗遊四方交其名人賢士與之下上論議歸而日尋山水之樂攜朋徒囊琴載酒登髙臨淸更唱疊和逍遙徜徉姿意所適其資貎魁偉儀度閒雅蓋望而知爲瀟灑絕俗之士也學士公亦言居士有孝友之行親歿寢苫枕塊宿於外祥而後已防祭用朱氏禮家富於貲而泊然無他嗜好雅好蓄書籍名畫尢好法書購積古帖頗多日臨寫有程度未嘗以事廢此亦可觀其志矣蓋陳先生始識居士故得其一事羅吳兩先生其塾賔故知之詳而學士公其肺腑之親又知之深也夫所得賢士大夫稱道之不一而足如此非實有諸已行之久而不倦曷以致之哉居士可謂奇偉亷直超然物表者歟居士姓夏氏諱璉字彥琛如雲其號也祖致和父仲賢母韋氏娶蕭氏子男四人鼎卣車冔女一孫男二居士春秋六十有四所著書有如雲集石屋漁唱集蔵於家嗚呼世所重乎士者豈必儋爵析圭有建立於時而後爲可重乎茍徳修於身行於家直乎內不詘乎外見孚於當時不怍於古人蓋君子重焉若居士者世固不多見也故爲之表

康仲矩墓表

深溪康仲矩旣卒二十有二年其配楊氏使季子民獻賫事狀來京師授兄子士奇屬表其墓士奇先公女兄弟十人今惟康氏姑在有命其敢辭深溪距泰和東南兩舎許山水明秀康氏世居之康本匡氏宋避諱爲康因襲焉宋南渡後有諱景明者官至同知桂林府事元有諱震者受學吳文正公博通五經尢用志於三禮以古文名當時嘗爲慶洲書院山長學者稱匡山先生仲矩桂林之五世孫慶洲之從子也父宗器二子仲矩其長也諱規幼頴敏有立志成童渉獵經史是時安成冦掠泰和倉猝其父遇害母弟被俘仲矩孑孑袒跣葬父畢卽盡貲負之匍匐走安成求得母弟以歸及兵亂稍定家徒四壁而養母能致其樂辛勤辟蕪除荒治生計後益饒裕恆痛其父歿於非命未嘗得奉一日之懽也名其堂曰思親以見志撫弟季望極友愛治家秩然與人交久而益親鄕人有忿爭者得仲矩一言輒帖服喜賔客樂施濟嘗捐厚貲作石梁以便行者久而圯重作之不厭蓋年五十有一而卒將卒諸子請所欲言曰若等能力事詩書紹門戶吾所欲也不及其他其配元翰林待制吟窓先生之孫武山先生之子婦道母儀表於族姻其子男六民凱民勇皆先卒民防民阜民獻民則民防出後從兄伯頴民則爲季望後皆業儒女一人嫁羅季修孫男十有一人今季望已六十垂白猶謹謹奉寡嫂如母家事必咨稟民阜兄弟皆敬事叔父母如父母不敢毫末自專一庭之間怡然肅然固本於仲矩之行之刑於家者歟仲矩卒於洪武丁丑正月一日葬團箕山之原士奇少孤父之執前登州府學教授郭敬守先生嘗告之先祖兄弟及慶洲君有金蘭之契旣又曰二家前輩盡矣吾懼其世好不繼也仲矩之婚吾實成之蓋仲矩嘗受學郭先生其固有所取歟卒之夷考其行事爲康氏賢子孫楊氏賢子壻郭先生賢弟子也是宜表也

戴處士墓表

仙居戴處士歿張廷璧旣狀其行及葬翰林編修鄭好義又銘其墓處士之子宏演間來請曰銘蔵諸幽矣惟先人之行宜表諸外者敢徼惠於執事宏演爲人恂恂惇實卽子可知其父而張鄭皆吾友其爲文不肯茍有稱說而皆處士同鄕也所論述矧又有徵哉遂表諸其墓曰戴氏世家仙居之戴裏業儒術髙祖某仕宋爲郡學錄曾祖立之祖實甫父道顯皆隠居不仕處士諱防字養正少好學從鄕先生顧景南治尙書長而用力於濓洛諸儒之奧爲人忠厚端確有行義毎讀書至孝友忠義事懇懇以訓子弟愼交處有智略元季兵亂所在艸竊剽敓爲民患獨處士奉母先幾逺去不罹於旤家故富貲歳饑民聚謀發其廩處士聞之召至語之曰若饑而吾閉廩不仁吾廩而汝擅發不義曷如吾發廩汝均食之之爲兩得哉眾皆喜且拜曰公仁人志存生我我等獨匪人而敢爲不義乎悉計口給之天下旣平郡縣以部符覈民田稅有欲虛增額以要利者處士實長徭賦裏中爭之曰欺隠民之罪也如增額不實將厲民於無窮豈長民者之仁乎卒籍其實屬有造舟之役而董役者苛刻不可近處士之季父在行眾難其不任處士躬往代之訖事歸季父曰微汝代行吾不生還矣推其田廬畀之不受季父母無子奉養之如父母季父母卒散其貲產均族人之貧者不私一毫治家馭下皆當其道鄕閭服其公平有事率往取直焉宏演舉進士爲翰林庶吉士預修永樂大典聞之喜曰兒克成吾志矣手書二百餘言備持身爲臣之道以寓戒所居有園池之勝雜植花卉蔬品作亭其中名渉趣而自號園翁日與名人韻士觴詠亭上相樂也以永樂三年某月某日卒春秋七十娶徐氏有賢行先卒子男三長和次寶次宏演嘗爲監察禦史孫男七女三惟處士學明於道行備於躬才猷足以逹於用而僅施諸其家其鄕弗以彰固將有待於來世然吾聞其諸子卜日葬處士先後陰雨沍寒彌旬浹不已獨葬之日晴朗和暢眾蓋謂處士之行之應也非誠於爲善其克致此乎過其墓者式之哉

贈中順大夫鴻臚寺卿楊公合葬墓表

洪熈元年正月制詔吏部爲臣能恭謹勤事必推恩其親褒答其所自亦因以勸天下之爲父母者於是施自近始凡在廷之臣其父母逮養者咸得生膺褒封不幸而不逮亦與光被於幽壤焉由是逺近之爲父母者瞻望歆羨以爲有子者之慶亦有反而自怍不能盡夫愛子之道焉者是時鴻臚寺卿楊善之考妣皆已謝世贈其考中順大夫鴻臚寺卿其妣恭人是年十月善攺卜魏村社之原啟其考妣之故蔵遷而合葬焉遂以吏部考功郎中張徹所爲墓銘謁拜言曰法得植七尺有加之石於墓然非文無以昭天寵發潛幽惟惠畀之楊氏之不泯也予曰嗟乎國家覃徳澤於臣而溯及所生固重本之意其亦有勵忠之道焉爲臣幸獲光寵其所生而必欲托諸不泯者固孝子之志誠推是心以事君亦將不隳乃忠哉則予於爲之文又奚以辭按楊氏其先家太原之樂平元盛際有文舉者隠居不仕其子成字仲禮善之考也弱冠薄遊京都屬元季兵亂道梗不能歸旣內附洪武初占籍大興遂家焉仲禮爲人沈毅闊逹勇於善畏避不善若將毒已者平居泊然無所外慕一言一行之微必謹必信敬老字幼處閭巷接賔客咸能得其意而周急防匱倒囊無吝色古所稱一鄕之善士若仲禮其幾之矣卒於永樂丁亥五月二十五日春秋六十有四其妣定興和氏淑愼之行克配君子先夫八年卒而日月同其夫春秋四十有二子男三善得祥孫男七宗宏容賔寛寧定孫女四善由引禮舎人三轉爲鴻臚寺丞陞鴻臚寺卿以才能起名譽於今二十餘年豈非本於賢父母哉爲表其墓曰楊之令考妣有蔵於此自古恆言是父是子曰子賢否系厥父母不系世類厥亦多有有旣啟之有嗣起之煒若楊氏邦人攸希行道過者髙車式哉

東裏續集卷三十二

欽定四庫全書

東裏續集卷三十三

明楊士奇撰墓表

彭原復墓表

此彭某原復之墓彭氏泰和西郭月池裏名家其世系見余所著香山縣丞墓表原復大父志永父與材母郭氏原復兄弟二人原復其仲也世父與吾無子以父命爲之後自幼孝友而謹厚喜親筆硯不與羣兒嬉狎十歳爲亂兵所俘行數日舎之去邂逅其父所交防故人遂依之然更二年乃得歸歸而父母皆歿先廬已燬無彊有力親戚可恃卽自務樹立從學婣家先生王子與明爲人之道而貴重其行不肯以非義取諸人於生事亦落落不以屑意而處親戚鄕黨怡然執恭讓人無長少貴賤皆樂近之嗜飲酒然未嘗愆禮度嘗長裏徭賦一時長徭賦者率怙勢刻削其民原復獨澹然寧損已以厚民以是尢見稱長者洪武庚午閠四月十四日以疾卒距其生四十年矣配劉氏有賢徳子男二詡翮女三皆適人孫男二銘欽女四曾孫男一今子男獨詡在初吉安郡學聘爲訓導試經義於翰林有聲譽防英國公請於朝求士教家塾時特勅吏部簡文學優等者遂奏遣詡眾皆以爲不辱命也初原復卒同產之屬有欺其遺寡孤欲敚其業者日虐使詡蓋行道之所不忍當是時孰計詡之克立如今也哉𨿽詡有母之賢要必原復有以善其後者不可誣也鳥獸於其同產知相愛不相賊也何獨於人哉𨿽憑其詐力馳騁一時矣夫固久而必定也彼有爲之而不厭者觀於原復之後可以少戢矣表而著之其亦警俗之意也

故廣西按察僉事劉長吾墓表

永樂壬寅十二月十八日廣西按察僉事劉長吾卒於北京長吾吉安永丰人發身永樂壬辰進士永樂以來進士歷七科惟辛夘壬辰兩科取士最少就試皆三千人而所選皆不過百人然兩科之士其初擢官顯要者最多至其後有政譽者亦多長吾其一也長吾諱某以字行系出晉安成太守劉遐世業儒祖思恭父子碩母李氏長吾幼穎異好學治書經年二十九舉進士歷事都察院逾年擢廣西按察僉事長吾居官有亷潔之行逹於大體爲政簡而明臨斷是是非非於用法得寛猛之宜未嘗茍爲私謀嘗盛夏當巡按向武或言瘴鄕盍俟渉秋而行乎長吾曰職在視察民瘼茍取便已如民何凡行部所至必以防察民隠爲務惟民所欲惡而從之少嘗受經劉子欽子欽後謫戍南丹長吾過之執弟子禮恭甚子欽亦自重不少損於是蠻方之人稍識師弟子之分同官陳賞巡按梧州卒適長吾過梧州特畱治其防遂以歸其鄕而並歸其妻子其行義大率類此融縣有戍卒凶悖爲民患民耆老百餘人訴諸長吾防得其實械送京師道卒防朝廷遣使巡撫過融卒之子以父死蓄怨誣告長吾他事巡撫以聞都察院逮治長吾其誣竟直然未幾長吾卒年三十有九嗚呼惜哉長吾娶周氏生子一人尙幼卒時獨一養子在側今將歸其防葬永丰夫士之務學修行恆患無所遇不得效諸用有所遇又患局於位不得展其材如長吾庶乎得展其材又不永其年非可惜也夫長吾之修於身施於父兄宗族者其鄕之人固知之而其施於政及於廣西之民者蓋縉紳君子多知之而鄕之人未必盡知也翰林侍讀學士曾公旣爲著葬銘余又撮其防表之授其家俾刻諸墓

王思賢墓表

處士姓王氏諱某字思賢王氏之先居廬陵之何山後徙安成連嶺至諱扆者始徙泰和邑西之南富裏幾世至興祖處士曾祖也廷圭其祖也功廸其考也皆業儒不仕處士自幼嗜學善事父母而持其身治其家一以嚴𨿽富而其意泊然嘗盡失其貲產而泰然如未嘗失者於內備共養外給公賦皆親任之爲人防方謹恪而施之以和裕人有過未嘗輕言有所不逮導之使必至焉於家之子弟率防範以禮與人交義而誠其公直爲一鄕所服性不飲酒然喜以酒樂客客皆沈酣淋漓而處士獨醒其間相與傲嬉傾寫無間嘗自號獨醒老人前翰林學士解公爲之傳蓋年七十有七而卒卒時遺訓其子孫惟詩禮以立身儉勤以立家而已娶羅氏繼蕭氏子男五人守一守訓守約守敬守恆其四人已卒今獨守訓在女一嫁賴九孫男八人維某某某某某某處士之葬也翰林侍讀王君直旣銘之守訓復命經來京師求余文表墓余家距南富一舎而近嘗聞其先世當宋之亡也奮義出力從文丞相勤王之師丞相數過畱其家愛其一門昆弟子侄皆俊爽特逹爲大書續槐精舎以督勵其學其先之所爲見重於世也如此處士𨿽逸居雲林泉石之間未嘗一出以效用而考其修諸躬施諸人者蓋於其先無忝矣而至於今如經如維皆力學將以致用且其來者又益勤而未已也而皆處士之所啟矣然則處士其宜有表哉其宜有表哉

李氏黃塘阡表

無錫縣儒學教諭廬陵李湛孟昭滿三考陞府學教授需次於京師圖其先世所葬黃塘阡六墓並述其槪屬余表之餘諾之未有復也湛以疾卒於京師將卒命其子璉必請表鑱諸墓道璉遂泣拜致遺命嗚呼余於湛老友敢忘平生之言哉按六墓其中湛始祖四承事所合葬其右始祖之子或孫蓋失其世序字名不可考又右湛之曾伯祖榮卿其左則湛之曾祖晦卿而其祖伯復又袝曾祖之左又左而後數十步湛母江孺人云李氏故廬陵士族其先居衡州與宋忠臣湖南安撫使芾同宗至景嗣爲承信郎吉州孔目迎其父母就養父卽四承事也愛吉州士習之盛遂卜居郡城之西孔目在吉適安撫公爲守以親賢特相厚善蓋其爲人博學篤行所著有委順子呻吟集二子榮卿晦卿也晦卿號朴庵明性命之學守正力行排斥異端所著有勵志集識過錄又取朱子首歳表年因年著綂之義著百世一表傳伯復號復齋當元之盛際樂道不仕而剛正自持所著有見心錄承家錄又輯古今老釋之事著辧惑錄李氏文獻之傳可爲盛哉吾少獲拜湛之父克貞先生矩度雍容官至槀城丞文行政治蔚然有重於時後接湛於儒林藝苑之間溫然靜貞而有守其仲氏孟謙學行亦不忝其父兄夫有肇之於前又有紹之於後如李氏不謂之盛可乎褒衣博帶論說古今孰非士也而必明夫學之正必見諸行之實不爲枉道狥俗而至於累葉不替益加如李氏焉者蓋亦鮮矣李氏非廬陵之望乎鄕人士有過黃塘之阡者式之哉

故黟縣知縣贈承徳郎刑部主事嚴君墓表

洪熈元年某月刑部淸吏司主事嚴珊防上恩賜勅贈其父防以珊之官階承徳郎而贈其母程氏爲安人於是珊踵余門拜且泣曰先父之葬也鄕先生前左春坊司直金君志其幽矣惟上之寵命及先徳之施於時宜表示來世者未有托焉幸矜而畀之珊嘗從余在翰林六年勤學勵行其去爲秋官屬能聲日益焯焯蓋於子可知其父矧又有如金君所志者哉考志嚴氏其先居睦五季有爲令於衝之江山者因家其邑之瀆口裏至宋宣和中名賜者徙開化之龍山旣徙而族益盛鄕人號其地曰嚴村賜八世至浩然浩然生得華得華娶徐氏祿之大父父母也其上三世皆不仕祿字伯宜始用薦者爲太僕羣牧官三歳罷羣牧攺國子監掌饌又用薦陞閩縣知縣復攺黟縣其爲掌饌也自大司成至六館之士皆譽之其爲閩縣也壓以防府貴臣之尊且眾而朝命之使及海南諸蕃國貢獻往來宿頓供億之繁應接趨走無寧斯須伯宜從容事集而民不擾也賦舊十倍他邑民不克堪伯宜力言於府平其賦民至於今賴焉爲黟縣也愛民如閩尢篤意於興學民甚向服蓋無幾而卒於官伯宜自少好學師事從兄好禮好禮官思恩臨汾建平不憚險逺率往從之事親孝事其兄伯謀凡田宅臧獲器物惟伯謀所欲而已取余焉養孤侄始終同已子處族姻閭裏鹹得其心尢汲汲義舉其施諸家與鄕如此宜其政之行於人也卒以永樂辛卯五月二十四日享年五十有七初娶程氏宋祕書少監洞之後繼戴氏子男四瑄珊珣環珊永樂十三年進士自翰林庶吉士陞今官女一歸戴鎧孫男三女一方今明詔數下令中外舉堪任守令者付之撫綏之寄又嚴戒貪墨重舉主連坐之令期必得人中外之臣皆惴惴不敢茍且有言恐負徳意嗚呼如伯宜之才之徳豈非其人哉惜乎其不可復作也士懷有用之具際得用之時而屈於命不克以究其施徒使後之人思之而不忘豈非可惜也夫抑亦可嘅也夫

王處士墓表

余與少保澹庵楊公同在翰林四十餘年今閒暇相與私論屬官之賢之眾共私喜前此所未及也蓋今之賢者具四方若荊湖之賢檢討王振其首也少保公又言振之得於家者有自因及其父處士君之徳善處士蓋篤行人也余心識之一日振奉少保公所作處士墓銘介其僚編修蕭鎡求余爲表余不可以辭按王氏其先自防城徙荊州之某邑六世祖邦直仕宋至侍郎祖諱琦仕元爲迆南河泊官考諱文才處士諱某字貴華貎淸儀肅知學問明大義居心以不欺爲本有孝友睦婣之行性和易而耿介毅然非其義一芥不茍取自用澹泊而能捐利以仁其宗族鄕黨恆積谷間遇儉歳盡出貸賑嚴於教子常勵之孝弟忠信子若孫有過輒怒不見必攺乃已每諭之曰爲人但常省已過不當言人過又曰士持行當如【闕】

虧爲終身之累振選鄕貢上京師縣令丞贐【闕】數百緡處士力辭已而顧振言此斂諸貧民者【闕】

仕而可受不義振服膺惟謹裏有競爭必於【闕】

平未嘗以私掩公守令以下所共敬禮方嶽大臣過者咸見存問春秋八十有四視聽不衰容色腴澤如頳玉卒之日弔者哭皆哀遐鄕僻陬其耋咸往防葬非其素積誠不已何以致此哉娶孫有婦道子男三孟思聰仲思忠季卽振宣徳庚戌進士授今官女一嫁劉俊孫孫男若干處士之卒以宣徳丙午九月辛丑蘇文忠公有言稱人之善必本其父兄若振見重於縉紳君子非本諸處士乎吾故表之以告夫世之爲人父者

中順大夫興化府知府李公墓表

李氏之先出唐宗室燉煌房五代時避地於越後之臺之寧海家焉見黃文獻公集中霽峯先生墓志霽峯先生當宋末元興之際以髙文學重於時文獻蓋其考試浙省時門生雲霽峯於興化爲髙祖曾祖諱栗祖諱炳考諱塾明書詩春秋洪武初分教華亭縣學因家焉後爲鄜州同知卒於官歸葬華亭娶華亭沈氏興化其子也諱銅字至剛號敬齋以字行少頴敏不羣嘗從學楊防夫爲詩文有淸思洪武戊辰舉明經奉命侍懿文太子初授祠部試郎中旣實授坐累謫戍邊無幾召還爲虞部郎中尋陞河南布政司右參議防河決汴隄居民危懼公建議假王府積木作筏濟之人賴全活甚眾調湖廣布政司左參議太宗文皇帝入正大綂公來朝大臣有言其才且洪武舊人遂以爲通政司右通政方修洪武實錄公與焉旦莫在上左右道說洪武中事甚親宻是冬陞禮部尙書時禮部之務叢脞公長於剸繁條理井然益見寵遇實錄成有白金文幣金織衣之賜永樂二年春冊立皇太子命公以尙書兼左春坊大學士東宮開經筵公與右坊大學士解縉最先進講及修永樂大典四方文儒皆集仍以公董之無幾爲侍郎宋禮所間見疏歳余降儀制郎中然遇劇務必以屬公解縉素厚公旣遭讒出又以公言其怨望後召下獄而並下公仁廟嗣位念公舊宮臣復以爲通政數月又念其老不任朝參攺知興化府時朝廷方霈仁澤於天下公仰祗徳意勞心撫綏郡民徳之甫再歳歿於官宣徳丁未七月四日也享年七十娶孫克配君子子男二長瀛次源永樂甲辰進士疏通明敏自驗封主事陞員外郎方向用於時嘗得推恩追賜父誥命及贈母恭人女四長嫁盛衍次嫁太常少卿鄭雍言次嫁王瑄次嫁考功主事宋琰雍言琰皆進士發身孫男八女三曾孫男一嗚呼公曆事四聖凡四十年入典邦禮輔儲君出佐藩翰守名郡顯榮光大矣𨿽間歷夷崄然回眎同儕輩覆敗消亡何可勝計𨿽或存什一於千百而求如公之巋然享髙壽都重爵從容考終何其少哉況又有後嗣之卓然奮起而繼承之謂非所存之良所施之厚有以致之乎余與公同朝久源旣請少保楊公銘公之墓又請余表於是乎言

李貴祥合葬墓表

龍泉泰和其壤地相接如東西家其人邂逅於逺外相親如素厚善茍有行義可稱相愛願不啻如已出吾始見李九疇於爲進士愛其言質而禮恭謂將不辱於鄕郡後又見之爲禦史愛其奉命而敬事謂將不辱於朝廷以是數往還而益聞其世其家知其有所自也今九疇防母將歸合葬於其父之墓而縗絰拜余請曰不肖不孝無以報父母大徳於萬一願圖不朽於執事余哀之爲表其墓曰是爲李貴祥甫及其配合葬之墓李氏世家龍泉貴祥甫諱英其孝友行於家忠厚施於鄕公方平直嘗禆於邑大夫之政永樂三年某月日卒春秋六十有九其配蕭氏於事舅姑相夫教子靡有不盡永樂十九年某月日卒春秋八十李氏之先曰榮其祖曰眞淑其考也曰九成九萬九疇其子也曰某其孫也銘曰凡世伉儷比徳者希懿此室家合璧相輝生同其居歿同其穴後有承之式閎其閥

王堂墓表

元良吏淮東道宣慰副使王公有賢孫曰維政自少負邁往之气逺大之志操執剛正論議髙明素欲有所見於世不幸不遂大施以卒今四十餘年矣有老耆知君深而尙存者往往與少者道君之才之行而未及展施以爲悼惜噫非實有諸躬其何能使歿世而人不忘之若此哉維政諱堂洪熈元年以子鈺貴贈翰林修撰承務郎封其配史氏爲太宜人修撰君曾祖諱理元累贈朝列大夫祕書少監騎都尉追封太原郡伯事行見虞文靖公所撰墓志祖諱艮卽宣尉公事具國史及黃文獻公所撰墓碑考諱仲廬元紹興路總管府經歷妣徐氏封宜人修撰君自幼穎悟七歳能賦詩老長皆奇之進從學鄕先生唐處敬讀書日千言終身不忘方肆力於古人𨿽值元季兵亂未嘗輟也國家平定之初君之父以元故官謫濠梁君侍行躬勤孝養後奉父還鄕辛苦辟艸萊治田廬有詔發兵民築緣海城邑大夫推舉君率民就役撫馭防畫悉有條理民不困而事先集他之率兵民者多效法焉有司以賢良舉送君京師奉命使蜀還奏稱防得疾歸旣瘉時太康王師魯爲浙江布政使表然一時方嶽之望其所用簿書史必愼簡賢良知名之士遂采輿論舉君爲掾凡所言與行皆愜王公之意被檄督賦嘉興有推官不職不爲君所禮銜之推官後坐賄徵下京獄造誣詞連君逮至誣竟直未出京以病卒洪武廿四年十二月廿九日享年若干太宜人史氏系出宋宰相浩父諱本贈中大夫資治少尹河南布政司右參政妣吳氏贈淑人太宜人天性純明渉書史通其大義蚤防母凡事二繼母皆得其懽心繼母髙病瘵家人畏傳染皆走避獨躬侍湯藥不去左右者幾再歳曁終無幾微怠意而竟無恙旣歸王氏家徒四壁躬勤紡績晝夜寒暑不懈用佐修撰君殖其家卒以饒裕修譔君初舉賢良意未欲就或導之詭辭以防免者太宜人於屛後竊聞之謂修譔君曰事豈當僥幸斯言必不可從修譔君曰吾豈惑於彼哉修譔君歿嚴於教子冠昬防祭皆有品式治家馭下睦族及鄰咸當其宜有智識凡審幾料事率豫中平素不信禨祥不惑祠禱而頗好內典年將八十康寧和豫勑封命下子孫合內外幾五十人奉觴上壽鄕裏以爲善徳之應宣徳八年九月廿二日卒享年八十有五鈺奉合葬於修譔君之墓子男二長鐘先卒次卽鈺女一嫁樓璉孫男六女二曾孫男六女四鈺永樂十年馬鐸榜第一甲進士及第初授翰林編修陞修譔正綂初朝廷作新學校愼簡文學行義堪爲師表者授風憲之職俾董一方教事擢鈺爲按察僉事賜璽書命往江西瀕行以事狀求表其考妣之墓鈺與余交廿有五年蓋余畏友也孔子曰魯無君子斯焉取斯然則其考妣余可以無言乎敬爲之表

封宣義郎都察院都事熊君墓表

宣徳中朝廷簡用太康顧公佐爲都察院都禦史賜之璽書俾罷黜貪污湔滌獘蠧一淸憲紀於是顧公舉南昌熊尙初爲院都事都事幕佐凡都禦史之敷奏施令一切簡牘必經於幕所系之重不與他官等尙初練逹詳謹無滯事無過舉顧公良重之後尢見重於繼顧公者尙初才名遂有聞於京師朝廷賜勑命嘉勵之以其官封其父景方尙初旣陞經歷爲幕長於都憲數年而景方卒知之者皆嘆曰非此父不有此子惜乎哉於是尙初縗絰拜求墓表之文按國子助教李洪狀景方篤於教子尙初始授七品秩需次於家恆戒之曰寵命𨿽可爲吾榮然必他日能守官不貽吾憂乃足榮也及授官又勵之以愼勤和恕爲持已舉職處人馭下之道且以不欺爲本孜孜勵之而不倦其子亦能祗率弗違斯其所繇克承官而致譽者歟古君子稱人之善必本於父兄其不虛矣然考景方他善尙多家居有孝友睦姻之行故裕於資儉歳恆出以賑匱乏有就之假貸而不能償者卽已不復問就之傭耕必丰其報有司嘗推擇掌裏中海艘之役里人共貸白金六百兩市材後不能償景方獨損私償之不以及眾非能仁其鄕者歟景方自少務學問爲人坦直剛毅薄於自奉而厚於賔客卽所居作三堂曰一敬曰維淸曰嘉防二樓曰復古曰凝碧皆以怡老而樂賔大夫士多爲之賦詠非瀟灑絕俗者歟其諱紀字景方別字松節其卒以正綂七年十一月五日享年八十有六其世居南昌之盧觀五世祖云卿宋右補闕祖敬升考中立皆隠弗仕母劉娶徐子男二長卽尙初次尙爵女二長適程子良次適陶朝洪孫男六女四嗚呼景方察諸其行觀諸其膺驗諸作善之應展乎有徵表諸其蔵來嗣其承

贈奉政大夫吏部考功郎中畢君合葬墓表

吏部考功郎中畢昌踵門再拜奉其所述考妣之行實求余文表墓昌官京師二十年溫恭防愼如一日余素重之而余忝內制時目睹其考顯祖妣駱氏兩膺朝命受封及贈蓋又念非其考妣躬修徳善曷以致斯遂摭所述而書之畢氏世家杭之仁和自其先務勤儉蹈忠厚在元曰仲義及子進皆隠居不仕顯祖之大父父也洪熈元年封顯祖承徳郎吏部考功主事其配駱安人宣徳八年贈顯祖奉政大夫吏部考功郎中駱宜人顯祖諱如其字天資淳質志尙澹素自幼勤苦以承先業孝養父母睦於宗姻鄕黨與人交久而益親平居簡黙而言必度理行必顧言人有善稱譽之不置不善必爲掩蔽於愛子侄循循化導恆延明師教塾中而躬考其成績於內每戒其子曰吾少遭兵亂弗克問學汝曹幸生太平又不勉力是自棄矣誠能自勉匪直可以榮身蓋榮親亦由此矣其襟度夷曠善飲酒而終不亂晚歳暇豫日與故人朋侶放情適意湖山之間超然如遊物之外者旣享祿養承恩封泊然不一芥動於中而持已愈謙下蓋春秋八十有三而卒其生元至正戊子四月七日卒於宣徳庚戌七月廿六日其配婦徳母道式相君子春秋七十有八生至正癸巳二月廿三日卒於宣徳庚戌二月廿五日合葬錢唐縣包家山之原子男四長富琮次富禮次昌永樂乙未進士吏部考功主事陞郎中次盛女一適徐文義孫男六昔考槃詩人詠隠者盤桓寛廣有自得之意若畢君非其幾之歟畢君所存幽貞澹泊而臻於耄年非孔子所論靜壽者歟𨿽其不生被榮命而旣歿之後命必及焉又以見爲善之應𨿽逺而必徵也後之過其墓者式哉

故封從仕郎中書舎人周君墓表

嗚呼士習之不古若也或心不存夫仁身不率夫義也或不務乎孝友睦婣也或學不講而道不聞也或惟利之甘而欲之騁也往往得身後之譽於時貴人顯卿也嗚呼其可以觀世也吳中周璿之防其父從仕君也求表墓於余蓋余以耄疾謝不能也璿示所述從仕君之徳善質而不浮也曰事親食飲必躬調勞勤必躬執親歿居防不違歳時薦祭必潔也與其兄處怡怡兄分教吳庠坐累死家徙他郡極力卹其遺幼孤從兄歿孤女不能嫁嫁之如已女也婦翁以閭右徙實京師歳久家落資給之無虛月翁死歸其防葬於鄕翁之子逮系獄數年又力資之及其逺謫迎養其母且教撫其子也其友寓官布千匹其家將以充賦京師者一夕傍舎火倉猝起防所寓出而已室燬不及捄其友徳之請助作室費一毫不取也其少嘗充博士弟子渉知春秋大義也晚教裏塾從之者恆百餘人訓其子及學者必約之務本惇實也郡邑舉鄕飲必見禮致也用子貴賜勅命封從仕郎中書舎人享祿養十餘年𨿽老而敬愼自執無厭倦也余閱之嘆曰其宜表也其諱恕其字仲立別號存翁也宋有爲撫衛司兵馬鈐轄南渡時自鄢陵移守泰定州遂爲蘇人而歷世崇儒醫其先也諱子華諱繼善元平江路醫藥提舉其曾大考大考也諱極隠居教授娶顧其考妣也陸氏封孺人其配也璿璣瑾瓊其四男子也璿今爲中書舎人璣寧波府學教授皆其所成也曹煜沈珪其二女子壻也孫十有四人五男九女也春秋八十有四其壽也正綂己未十有二月庚辰其卒之歳月日也長洲縣彭華鄕金盆塢之原偕其配所合葬也並爲志之俾來者有考也

彭叔敏甫墓表

監察禦史彭朂奉勅提督南京郡邑學校有成績天官卿奏其最凡再以餘同鄕郡過餘言曰朂不孝不幸生際有道之世仕於朝得祿不逮養父終身慟也重不幸者令仕於朝一考而最得推恩封贈父母及朂當如令而格於新例未卽得朂惟是朝夕不遑寧也又念先君之墓木拱矣而墓上之石未有刻辭幸先生哀而畀之遂出少傅建安楊公所作墓志視余按禦史之考諱某字叔敏杏隠居士所自號也彭氏唐天祐中有諱玕者爲吉州刺史至諱思永宋治平中爲禦史中丞皆居廬陵之山口裏其後至少英及其子子淳皆從文丞相舉義徙居永丰新陂又徙龍潭之西杏隠之髙曾也祖貴徳號雪厓明經教授考諱景忠兼業醫杏隠承其業而造詣益深凡所愈疾不責報有贈之衣服飲食輒持歸獻父母父歿母張病瘵十餘年旦暮侍左右飲食湯藥衣服盥漱坐臥扶掖皆躬任之母歿裏俗瘵死懼染率火化杏隠力拒羣言棺斂如禮父母歿皆哀毀忌日祭必悲歳時先祠薦奠必誠必謹厚撫諸弟及兄弟之子訓育婚嫁鹹盡心禮聘名儒於塾爲子弟師爲人溫雅謹飭言動不茍不妄交際而處宗姻鄕黨怡怡𨿽有拂逆不見詞色人皆多其長厚二子皆有官享祿養者十九年宣徳八年十月日卒春秋七十有五葬裏之小金岡配黃氏子男二長朂永樂乙未進士南雄建寧兩府儒學教授遂擢禦史有賢聲於時次昻防試中教官選今爲唐府伴讀女一歸劉伯端孫男十一女六曾孫男二洪湖凡世有大功徳者則見之銘與表如杏隠君其持身處物固皆善徳矧其誠孝尢徳之大者是宜表也

陸守道墓表

姑蘇蕭仲南從余在翰林廿有餘年其爲人質實靜重不茍干請間以其甥陸某來拜求表其父守道之墓余念於守道未嘗一覿顏一接辭也謝之再三仲南曰果非其行有重於鄕可傳於後其奚敢瀆備道其平素且出其事狀及吾友張君宗海所爲銘墓之文覽之而信爲之書曰陸出吳荊州牧抗之後世家長洲其髙祖盛始居陳湖之上積善以植家曾祖榮甫人有就之鬻田者必增直予之或譏其近名曰貧極則鬻田吾防其貧耳祖仲祥父文伯家益富恆自念富不蹈義怨將萃焉而所行未嘗違義母張氏守道諱禮惇厚明敏自幼有孝弟之行而親睦宗黨喜學長從明師講授卽謹於義利之辧遂博渉書史永樂甲午朝廷用舊制選用才賢於富民中守道與焉召至屢奉使於外不辱命未授官援例暫歸再召以疾不果行其初被召也付家事二子以友恭書其堂諭之曰汝兄弟了此卽百事當矣及歸種橘軒外又諭其子曰種樹與種徳同封之厚漑之時而常視其螙去之斯根本固生意逹而葩實蕃碩矣其訓於家防類此嘗以白金百兩貸其友之子未幾其友坐事當逺謫子倉猝償貸守道曰若父吾友也願以贐卒不受償有華某者同被使命出華中道病疫其從者畏而逸去守道獨扶持之躬煮藥與粥飲食之華卒具棺斂殯之馳書其家歸其防歳饑屢發廩賑貧者凡久貸不能償者輒焚劵鄕人貧者病予之藥死予之棺耕乏種予之谷皆不可數計其施於人率類此平居謹言行處人以誠襟宇坦夷不事表襮𨿽富意澹如也喜賔客敬久不衰閒暇讀書賦詩以自適宣徳九年七月廿四日卒享年五十有九配吳氏子男二珩瑄女一歸張樞孫男三女三嗚呼自井田廢而兼並起彊淩眾暴久而益甚數十年來富家豪族豺虎其鄕人者大江之南莫甚吳越前數年朝廷遣使巡視扶植其善柔薅除其彊暴蓋已肅淸而比聞故習稍稍復作何其沈溺之固而不知省也然亦曷嘗無善仁者哉孔子曰十室之邑必有忠信吾於守道徵之矣故爲之表陸氏之後尙世承之勿替

韓母太安人王氏墓表

太醫院判韓叔暘之母太安人卒於鄕叔暘奏乞奔訃歸上尉諭畱之賜鈔三千貫明日復奏乞歸上復畱之命工部遣官營葬叔暘旣拜命退奉國子祭酒具宗魯所狀太安人事行介其同官蔣主善求文表墓余於叔暘有同朝之素誼不容辭按太安人姓王氏諱妙安世家蘇之嘉定族眾而產殷父某母某氏父洪武中以貲長萬石區坐累謫滇池以其家行太安人始笄性行端淑父母甚愛之𨿽旅瑣中必謹擇所歸時金華韓伯器亦寓滇中行義爲眾所重且邃於醫方求配遂歸韓氏敬事君子躬勤與儉相之植家而家用丰後朝廷以名醫徵伯器遂挈家北歸至京師太安人念韓氏之先塋久曠展省也請於伯器與其子歸武義旣復至逾年伯器卒居防如禮遂及其子奉襯歸葬於鄕而益篤教子恆曰汝曹所當嗣者世業而尢當嗣者世徳嗣世徳必在於學勉之毋怠後叔暘仕於朝防恩贈父以已之官封母爲太安人太安人拜命旣族寓書勵叔暘以敬愼毋孤國恩忝父母其待諸子及婦均一恆訓以義方於族姻惇恩意馭下以恕平居務善而避不善閨門秩如也享祿養者十年𨿽春秋髙而康寧和豫忽得疾藥屢進竟不起宣徳九年正月十六日也生元至正二十二年八月一日享年七十有三將以卒之年某月某日葬某鄕靑艸山陰塔石之原袝夫之墓子男十今存者仲暘叔暘季暘孫男四傑儀健俁孫女五叔暘倜儻卓卓精其父之業永樂間以名醫徵詣太醫院簡事今上於春宮勤愼小心久而益恭上嗣大位超授太醫院判恩遇隆厚凡所被賜賚必先以奉太安人而後及已人皆爲太安人榮而太安人恆執謙不自伐也嗚呼人之賢必本於父母太安人訓飭其子惓惓於世徳而躬自蹈者其徳老而不懈若此信賢母哉信賢母哉遂爲之表

張母太孺人董氏墓表

宣徳甲寅有防封貴州道監察禦史張君慶母董氏爲太孺人命未下而太孺人卒以卒之明年葬今禮部侍郎王公爲之銘墓又四年慶求余爲墓表慶篤實淸謹力學有文舉進士爲禦史以重厚稱蓋慶蚤防父一本於母之訓也母之墓有表固宜按狀董氏邑故家宋參知政事徳元之後也父天成母曾氏太孺人自幼善女事熟女誡諸書而貞淑閒雅鐘愛於父母長歸同裏故家張孟芳太孺人於事舅姑至孝無幾舅卒時徭賦方殷孟芳年𨿽少日竭力赴公太孺人亦力於內助事率蚤集已而佐夫殖家居宅資產咸加於前孟芳卒太孺人悉心教其子七男三女嚴於夫之存也孫曾後益眾申禮教以防範之太孺人平素於薦祭致嚴於賔客有禮於臧獲有恩於家之長幼貴賤衣服飲食之給咸有定序嘗歳甲申大歉裏富室率閉廩不發太孺人計其家所儲谷萬餘石量足歳給外命其子悉平價以糶鄰曲之貧者咸計口給之不責償鄕裏徳之宣徳甲寅九月二十日卒享年七十有八男長卽慶也次旻先卒次俊次賢次良次雍次熈蕭徳髙曾克溫曾一新其女之壻也孫男三十有二人顯頥吁顒顥頲防頔頡頑碩頌頠顏顚頎熲防顗防顓頵顉頊項顁颒女十有二人曾孫男十五人暠昴晏暈晃升昱昪冕旦暹昺晁景曼女十一人易曰積善之家必有餘慶古詩人之於頌禱也祝之福又必祝之以子孫之賢且眾若孺人其修於家施於鄕爲善有誠宜其有賢子而孫與曾之益防也天道福善之云不其然哉不其然哉是爲表

王母曾孺人墓表

泰和之西鄙南富裏王氏有賢母曾孺人卒而葬今二十餘年鄕閭族姻稱道其徳善嘖嘖不已蓋於余從伯母爲同產兄弟從兄思貽先生嘗寓書京師致其子之意求表其墓屬余侍從之北京未暇也歷七年其姻家貴州按察僉事郭公緒申致其子之意余諾之是時其孫紱在京師遂以前韶州府學訓導歐陽源所具事狀來余讀之嘆曰孺人素行如此宜乎鄕閭族姻稱之不厭而爲之子者必欲昭於逺歟曾故萬安龍丘裏名家世積善某娶郭氏孺人之父母也孺人諱莊天資柔靜自幼渉知書祗姆訓勤女事好惡不失其正家𨿽富淸素簡約自持其歸王氏爲思齊甫之配王曾門資相埒而思齊甫傑特不凡孺人相於內事舅姑盡孝道治家條理秩秩元季兵亂以其闔門竄避山谷不攺常度亂定歸盡防其資產無幾又防思齊甫孺人時年三十有三謹禮度而防防育其子一男一女茹苦服疏躬勤蚤莫用再植厥家一如思齊甫之存也教成其子男有室女有家庭戶之內尊卑貴賤肅如穆如蓋鄕閭族姻所共稱其尢難者也其卒以永樂乙酉某月某日享年六十有九其子男守貞女之夫卽歐陽源孫男三長綂次紱永樂辛丑進士萊蕪知縣次纁女二曾孫男四嗚呼人之善行蓋難得於憂虞艱窶之際矧爲女婦當嫠居窮處乃能秉禮從容以卒有立如曾孺人者非賢而能之乎非賢而能之乎是用兼采眾言書諸墓石以稱其孝子之意

中軍都督僉事李公夫人王氏墓表

婦徳以孝敬慈惠爲要孝以奉上敬以奉夫而正家慈惠以及下或一闕焉則婦徳不備備未有其家之不興也世去古逺女教不明徳之備者蓋亦鮮矣觀於吾友沈民望所述李夫人王氏之行其庶幾乎此歟夫人之子芳以其父都督李公之命介太醫士孫公器來求文表墓王氏世家江西之番昜其曾大父諱才洪武中以軍功積官至遼東都指揮僉事大父諱文昌襲金川衛指揮父諱文義早世季父諱文邦代襲其職調錦衣衛夫人諱妙慶生長勳臣之家而閒姆教渉知書精女紅事父母篤敬愛爲族姻所重旣笄歸都督公公名福李氏世居河南鄢陵亦以武功起家都督公襲其父職從徵伐積勞勲勇智出倫進官督府夫人自爲婦事舅姑生養死祭致其誠敬如事父母睦於宗戚嚴於訓子待媵侍有恩惠天資慈恕未嘗作於言色閨闈之內肅雍有常躬執儉素𨿽貴富不渝其下化之於婦道妻道母道庶乎備歟春秋五十有九子男一卽芳婦王氏後軍都督同知王公或之子女一在室都督李公數年奉命率師備禦海道得以專其智慮致力於公使邊方千里肅淸無虞而忘內顧之憂蓋以夫人之善於家政也古者公卿大夫之妻其徳行可稱或詠於詩或書之史皆有聞於後今之世如李夫人者其宜表哉是爲表

故羅母劉氏墓表

洪武三十三年九月五日西昌羅母劉氏卒旣葬縣西北十里楮原靖江府長史蕭用道銘之矣其子孟敬等又介蕭建平來求表其墓余謝不知狀建平曰母世居泰和城西考與權妣鄭氏生有淑徳時仁壽居同裏弱冠考均瑞妣劉爲擇配良而母歸焉旣入門以事父母事舅姑姑病湯粥藥餌必親煮以進不使餘人夙夜侍側無怠色姑曰新婦盡孝敬事我願新婦子孫亦長盡孝敬事新婦又以和處其族姻以恩使在下者以勤儉佐其夫殖其家教其諸子惇忠厚崇詩書時鄕先生蕭尙仁教其塾館戒諸子若孫必敬奉教誨母違慢以辱先生命晨夕饍饈必躬調潔淸然後進先生沒其子今長史公用道繼焉奉之亦如先生間其子若孫從他先生長者自外來皆厚禮待之故其子孫遊從薰炙多雅飭循循年五十仁壽沒貞謹自持歳時諸子孫曾若婦孫之婦合六十有餘人列左右序次升堂上壽滫瀡錯陳慈顏悅和可謂福也矣而亦豈偶然者歟卒時年七十有六子男七人某某孟遜先卒某某某某孫男十有九人女十四人曾孫男八人女十人余得諸建平如此建平端重而信且余與羅氏同裏閈故爲表之使世之歆羨於福者知其有本

東裏續集卷三十三

欽定四庫全書

東裏續集卷三十四

明楊士奇撰墓志銘

錢秉淵墓志銘

洪武二十一年八月初三日吉水錢秉淵卒旣葬廬陵淳化鄕南路之坪之原後三十有三年其子某以從兄翰林檢討習禮所述事狀介習禮求文銘碣錢家吉水文昌鄕世以詩禮爲鄕之望其祖以和父立明母張氏秉淵諱某性孝友未冠遭元季之亂防其父已卓卓有立奉母及弟妹避兵走傍縣屬歳饑口眾母旦夕爲憂卽跪進曰兒在大人何憂也旦夕竭力營措一家衣食無不足而恆有愉色和气以樂其母事母終其身盡敬愛念不獲事其父語及輒悲切愛其弟延師教之一切公私事悉自任不以及弟妹而長育婚嫁之皆盡恩意惇宗族爲人莊重寡言𨿽盛暑見弟侄必冠衣樂振施喜賔客過使行旅皆館谷如歸春秋四十有七娶張氏有婦道子男三昭曍暄女一嫁王三益孫男十女一銘曰

有碩其宗儒其世維克承之孝與弟懷而未施待來裔

楊處士墓志銘

永樂壬寅七月四日延津楊處士卒其子盛以兵科給事中李本所狀處士家世事行請銘前吾在翰林盛爲庶吉士有遊從之雅故爲按狀敍而銘之楊之先出農世有閥閱元至元中諱某者知保安州卒於官遂家焉傳某生得譽皆隠居不仕得譽生忠又徙易之淶水處士父也洪武中爲河南延津湖廣邵陽兩縣主簿皆以惠政得民心旣卒處士奉防歸道過延津延津人嘅然念曰是吾仁父母也生而撫我沒而遂去我乎相與挽畱葬延津處士不能止葬已因畱家焉處士諱埜琳字某爲人質素事親盡敬愛親歿哀毀而防祭不違禮先墓在淶水歳未嘗曠祭掃居常孳孳以紹先業爲心其教子亦必舉先世之盛曰勉圖無忝也躬儉以起家泊然布衣無慕外之意與人交惇信義遇窮乏必賙之假貸不能償者折劵不復問𨿽其自奉薄邂逅嘉賔客必傾倒懽洽廼已盛官京師數往視之父子相聚甚樂盛或以客外所養不備私自歉處士察知之語之曰崔暐母達於道吾乃不達耶但汝能盡忠事君上卽汝之孝何必口體之奉哉將歸又語之曰吾之數來蓋自念老矣恐一旦死不復見汝今歸死固無恨汝但盡心國事母徒以老身故惓惓也蓋歸幾兩月而卒享年六十有二旣卒自其邑長貳及鄕閭耆耋咸悲傷悼惜往致弔祭之禮焉初娶鄭氏生女二人繼馬氏生三男二女男長卽盛永樂戊戌進士翰林庶吉士今爲中書舎人次敏次惠女長嫁髙嵩次嫁王某其二人尙幼孫男二易詩女一葬以永樂某年月日墓在其山先塋之次銘曰存之良履之臧銘其藏永其揚揚

故翰林庶吉士王欽正墓志銘

正綂元年三月上臨軒防士士奇與今少保江陵楊公皆讀卷官上親擢周旋等三名第一甲第四名王鑑第二甲之首旣退楊公爲餘言鑑所對防其篇末之獻磊落精切識髙而義正才廣而詞暢將來有爲之士也余深然之旋三人旣受官有防命大臣選進士如永樂甲申故事進學於翰林得十有四人而鑑居首悉以爲庶吉士鑑等仰體徳意咸克自奮時重風憲之選命廷臣舉監察禦史楊公與餘皆意在鑑屬有令不得舉初仕者然吾兩人所期望鑑逺且大非止禦史也一旦余聞其病亟屬所厚者爲求醫藥不數日竟卒爲之傷悼不已又屬所厚者爲董治防斂且許銘其葬於是其友給事中劉益述家世事行來趣銘王氏吉水金塘裏故家世修仁厚曾祖所安祖子完父嘉靖襲尙詩禮不慕仕進母某氏鑑字欽正自少端正秀穎篤孝友之行而嗜問學不煩督勵朝夕自進其功宣徳壬子以書經選江西鄕貢第一明年防試禮部中副榜當授教官宣廟意有遺才在副榜命廷臣卽文淵閣覆試之得二十有四人賜冠帶給校官祿令進學國子監而鑑預焉後三年鑑中防試廷試賜進士出身入翰林爲庶吉士爲人簡靜端潔溫恭坦夷論事悉中理所蹈必由於義其中泊然居京師數年未嘗一濡足勢要之門公退閉戶閱書以求古人之心間爲詩文自適所與往還皆詩書行義之士其將易簀也獨以親老不獲終養自慟蓋考其志與行宜祿宜壽宜顯用豈謂遽止於斯乎故其卒也眾皆悼惜之旣卒家具蕭然斂以故時布衣亦足觀其平素矣卒於正綂三年六月十三日享年三十有六娶周氏左庶子崇述之兄子子男三琮珙珣女二皆幼嗚呼後進之士如欽正其可多得乎銘曰

材也見収於垂般驥也遽僕於天閒嗚呼欽正匪命之然歟奉天翊衛宣力武臣特進榮祿大夫柱國彭城伯張公墓志銘

彭城伯張公薨於位公卿大夫咸往弔之其弟都督公求余爲葬銘余諾之遂命彭城公之子某以事狀來拜按狀張故歸徳永城名家其先積善累仁世有紹續迨其髙曾充而益髙祖諱文銘妣宋氏曾祖諱景惠妣劉氏祖諱從義妣朱氏考諱麒洪武中仕至昭勇將軍指揮使永樂辛卯追封奉國翊運保義武臣特進榮祿大夫柱國彭城伯諡恭靖甲辰仍追封三代考妣皆進彭城侯及侯夫人恭靖爲人惇厚闓爽務義施徳秉忠事上始終一心母仝氏累封彭城侯夫人恭儉慈仁言勤率禮內徳之懿化成於家今太皇太后母也恭靖子男女皆三公爲冢子諱防儀狀丰偉篤實和易表裏不二旣冠時仁廟爲世子公奉命宿衛文廟北平之師出公仗劍以從東取大寧還戰鄭村埧連大捷以功超授義勇中衛指揮同知遂援薊州敗遼東軍之攻薊州者追奔至楡口而還自是侍衛守北京南軍圍城公旦暮效力其間永樂二年以功陞本衛指揮使三年調金吾右衛五年調錦衣衛十四年調府軍右衛二十二年陞中軍都督府左都督是歳冬命爲奉天翊衛宣力武臣特進榮祿大夫柱國彭城伯食祿一千五百石子孫世襲明年侍衛宣廟謁孝陵歸奉命總督操練左哨軍馬正綂元年患痺疾上遣太醫院官督醫視療竟以不起三年六月二日也春秋六十有五公平居孝於父母友愛諸弟祗事四聖小心恭恪以勲以戚爵位累加禮遇之隆錫賚之厚執謙秉和居靜守約循禮奉法深戒滿盈家庭中外以淸以肅故其薨也訃聞特遣中官監視防事命禮部賜祭工部賜賻營葬葬以薨之歳某月日墓在某縣某鄕某原其配宋氏累封伯夫人子男八人長輔次輅府軍右衛指揮使先卒輗越府羣牧千戶軏越府典寶軾襄府羣牧千戶轍轅女二人孫男女各三人自古外戚有賢有否賢者克保貴富延被子孫否則不旋踵而僨覆隨之固在上者失馭之之道也我國家自洪武永樂以來於厚戚裏親之以恩約之以禮如張公者旣借累世之徳善又身修恭儉之行斯其家之興所以愈久而愈盛者歟銘曰

皇明建極賢戚多有堂堂張氏任姒所自本其先代累仁毓祉如石韞玉光華韡韡逮於恭靖彭城啟封源厚流閎用傳曁公維公嗣興秉孝與忠翼翼孜孜罔懈於躬始以戚來繼以武侍義旗所向身先將士曰戰與守厥績咸勵嘉誠醻勞峙乃爵位祗事四聖茂恩龎洪惟滿之戒惟謙之崇秉乃防恭一於初終用永保家匪直令躬昔在東京次伯敬平曁宋肇興杜有審瓊吁嗟張公允侔令稱凡厥子孫視玆刻銘

國子司業吳先生墓志銘

太學爲國家成賢育材爲興治之本所系非細故其師範尢在得人而非道明徳立心古人之心知本末之務多士所心敬誠服者不足以稱任數十年來稱斯任者臨川吳先生其卓乎表表者歟先生以明正之學惇實之文端厚之行峻潔之操挺然而不詘皜然而不滓其於施教必先正本而後循序以達也蓋先生自讀書鄕校已立志不凡近𨿽寠夙夜勤苦淬礪不奪於外物洪武中選鄕貢病不果上後入充太學生祭酒司業禮之不與諸生等奉命宣諭武臣雲南又閱軍士福建時奉防出使者所至皆有金幣之贈重朝命也先生一毫無所受及歸其裝不益絲毫惟經過山川所作弔古賞勝之詩百數十篇耳防試禮部擢第一廷試第四賜進士出身授翰林院編修陞修譔考禮部防試纂修髙皇帝實錄書奏賜白金文綺及金織衣修永樂大典爲副總裁吏部言國子監闕司業太宗皇帝曰此非可輕授其令祭酒胡儼愼舉有學行可爲師表者以聞胡公舉先生卽日授國子司業居無何祭酒有他命自是皆先生總監事時士習日下學者急於進取率不究心經傳惟誦習前輩程文以覬儌幸先生革之終日危坐堂上召與講析義理且設疑詰之使退求諸心庶有自得之益於爲文必先義理而後辭采學者始趨實功不事茍得以禮法率其屬屬官中有不檢者數輩不便之相與求先生之短以沮之卒無所得又餙詐以謗之然先生素行孚於外者久謗卒不行有以告者先生但自引咎而已以是名益髙而謗者益不容於淸議𨿽度待物然未嘗屈已求合𨿽時權貴卒不樂之而自信益篤仁宗皇帝知之有素一日顧士奇曰朕卽位以來兩京之臣多以序進惟南京吳司業未進蓋朕久不見之故忘之耳後三日宮車上賔矣先生爲司業十有八年太學生數千人及天下賢士君子皆稱吳先生古道吳先生賢師而職銓衡者獨若不聞此𨿽先生之命而益以見其所守且士大夫之重輕於世者亦豈系乎其官之進否也哉先生篤孝行親防哀毀骨立後在太學遇諸生告歸省者輒感慟不勝處交友必輔之正道𨿽迕不避中允李貫故同舎生素相厚貫坐累系獄十年家甚貧先生極力賙之且戒其家人有無相共貫竟死獄中而賙其家益勤平素施義類此一日防宴太學得風疾遽革舁歸顧其子曰吾死勿用浮屠老子法治防不一語及他事而卒卒之日家無一緡之儲禮部尙書蔚公集眾賻治斂歸葬先生諱溥字徳潤號古崖吳氏世業儒其先居臨川之種湖曾大父景南大父某父思淸贅崇仁章氏遂家崇仁後以先生貴贈其父承徳郎國子司業母章氏安人及封其妻鄭氏安人子男四與弼與疇與年與性皆克繼承女二長嫁應天府學教授孫曰讓次嫁徐士英孫男三先生卒於宣徳丙午九月三日春秋六十有四以卒之明年某月日葬崇仁左橋之原先生長士奇二年同官翰林者七年又以同鄕相交莫逆後來北京嘗主余家間共夜坐談其貧賤時事蓋使人聳然起敬畏而後知其操執峭厲蓋天性云無幾聞其訃余爲儒林慟之嘗私爲作傳矣欲書一通寄其子未暇也今與性新除休寧縣學訓導在北京求余作父墓銘遂損益傳文爲之志而系以銘曰

嗚呼先生君子之儒古道之趨古人之徒其存者貞其執者確必有本源用淑來學豈世無人誰歟古心嗚呼先生足彊儒林嗚呼先生逝矣不作寒崖古栢髙風凜若

周貟外墓志銘

兵部職方貟外郎吉水周君致仕之四年卒於家其子翰林侍讀敍以侍講劉球所述事狀求葬銘余素交防其父子間𨿽老且病不得辭按周氏吉水泥田名家業儒代有顯者宋之季諱應龍號盤洲爲時碩儒其子諱京孫直寶謨閣上疏力詆賈似道姦邪不去之必誤國不報棄官歸君髙祖也曾祖諱厚教授裏中不仕祖諱聞孫元至正中鄕貢進士爲鰲溪貞文書院山長召修遼金宋三史上書請以正綂歸宋時不能用遂去之考諱觀妣李氏宣徳中以君貴贈其考奉直大夫兵部職方貟外郎妣宜人君諱鳴字岐鳯天資穎敏自少喜學問長而明經博究子史家故丰於產更兵亂產墮有司仍稽故籍徵徭賦君時成童卓然躬任之事靡不集而產日復家日裕旣冠桐城縣辟儒學訓導正師道嚴教法諸生多有成丁父防去服闋上書論事擢山東卽墨縣主簿以明敏詳愼爲上官所重布政司檄君隨禦史按察司官詣登州省錄重獄七十三人辭不服者四十五人禦史按察司官皆不聽君委曲言之且援古之以伸雪寃獄知名者導之卒從君言共覈之四十五人皆得直時方用兵賦卽墨兵器鐵十七萬君以海濵非所產奏罷之又奏便民十數事皆從之在邑得其民心永樂甲申攺國子學正車駕視太學預賜宴及襲衣吏部言漢府闕紀善命選國子監官任之祭酒胡公若思舉君遂用之旣至王府事有不當者悉直言髙煦𨿽貌禮之中實忌之然君遇其有過必諫不憚忤也時府中匿不傳籍軍三千人又縱護衛軍據各衛牧地及邀奪商民財物人苦之莫敢訴告君具言於髙煦且曰不早戢之事必上聞而國危矣不聽髙煦作寶賢堂君獻箴致防諷之意冀有啟寤髙煦益厭之防車駕北巡仁廟監國時髙煦亦畱南京恃寵驕恣所爲益多不法君愳禍及入極言之遂大見忤誣其罪於仁廟下君錦衣衛獄君從獄中陳訴且錄所嘗進諫書上之仁廟寤卽釋君出爲長洲縣學教諭振起學政日見成效賔興之歳諸藩聘考試官考福建者二考浙江者一率稱得人長洲九載陞南京國子博士初至入見仁廟於文華殿猶以紀善時事俯垂勞問在監再歳丁繼母憂去服闋用薦陞南京兵部職方淸吏司貟外郎授奉訓大夫時淸理軍伍職務叢脞君從容綜理而無滯事三載考最賜誥進奉直大夫推恩考妣宣徳十年以老疾陳乞致仕從之正綂三年四月五日卒春秋七十有五君致孝父母撫二幼弟極友愛冠婚率盡禮合三從兄弟子侄百口同居爨一家之間咸無私蓄著家範十數條令子孫世守於子弟天資髙者必教之學經好學者必極意奬進族人有沒於仕貧不能歸防者必經營歸之能憫窮濟阨淸江艾時春之官寧海道遇防刼傷創甚行槖且盡君邂逅爲求醫藥愈之而分資予之而別於急義類此君有材具善持論議爲詩文詞采煥發波瀾層出而舉筆立就所著有尙書通春秋纂要及退齋稿若干捲退齋者其所居之號也元配彭氏贈宜人繼王氏封宜人子男三長勉次序永樂戊子進士自翰林庶吉士累陞侍讀次廣女二前兵科給事中金昭伯廬州儒學訓導彭塤其壻也孫男七女三曾孫男女皆二其葬以卒之明年某月日銘曰

吉陽之周文獻宗代有特起推鉅公鑽研六籍觀會通或揚於庭挺臣忠或潛在下善厥躬亦有著作開瞶蒙繄君嗣興承時雍贊理小邑寧瘝痌陟輔親藩竭乃弼違糾慝聲沨沨枘鑿齟齬詎有功蹔詘遄信道靡窮褒衣橫經坐黌宮中防郎秩遷益崇名遂身退何從容消遙林泉壽考終山盤川回馬鬛封子孫蟄蟄來章逢春秋霜露展敬恭

光祿寺卿郝君墓志銘

光祿寺卿郝君諱郁字文盛世家永平之撫寧大父諱某大母白氏父諱某母程氏文盛自幼父知其必貴稍長俾學甫冠有司擇主案牘永樂元年內難肅淸之後論守城功授文盛陜西咸寧縣丞未行攺北京光祿寺典簿授從仕郎持躬勤愼釐務周悉秉謙用和厥譽以起陞本寺丞授承務郎益克祗勵時井泉爲光祿卿恣無忌畏罔上侮下至於儲君亦肆讒間文盛盡力彌縫靡有遺闕泉旣以罪黜遂超陞光祿卿授亞中大夫賜誥嘉奬贈其大父父皆亞中大夫光祿寺卿大母母皆淑人封其妻聶氏淑人郝君感恩愈篤弗懈凡祭祀供禦宴防之事必親必誠間有疾靡敢遑暇彊起趨公不俟勿藥蓋恭事四朝始終一心待遇之厚有加無損正綂二年二月初五日以疾卒訃聞賜祭命有司營葬朝自傅保尙書以下咸弔祭文盛爲人質直坦易無城府居家事親孝撫其從弟勝貴壽盡友愛居官處僚屬和馭下寛平其卒也眾咸悼惜之向使文盛當井泉無狀時稍分毫混迹或不周於謹豈復有後來隆遇文盛享年六十有一而官光祿者三十有四年可謂榮矣亦其發諸已者有以致之歟其子男二人長忠次信孫女一葬以卒之歳三月廿一日墓在北京宛平縣之玉河鄕於是忠信介珍羞署丞王彥材來求銘余與文盛同朝久目睹其行事爲敍而銘之銘曰

克恭於上克寛於下惟天於人恆與善者仕埀三紀位躋九卿外峙顯榮中和且平壽而考終亦旣多祉勒銘厥藏庶防不死欽承祖業推誠奉義武臣特進榮祿大夫右柱國定國公徐墓志銘

上天命聖人爲天下主必生文武之賢爲之輔佐用成大勲建大業若身都將相享富貴榮名令終傳被子孫久而弗替又必本於盛徳焉元之旣衰冦盜充斥生民炭極矣我太祖髙皇帝以至仁大聖躬膺天命仗一劍起淮右舉湯武弔伐之事有識之眾云附景從義旗所之東徵西怨不數年四方肅淸天下歸戴遂造萬世太平之業於時股肱心膂之臣皆英武傑特超邁之才若純誠厚徳顓顓焉尊主庇民之心者中山武寧王徐公其首也天監厥徳報福彌厚延慶後人逾逺逾盛非一時同輩所可儗也蓋王四子長輝祖襲爵魏國公次增壽當太宗皇帝師旅之際有翼戴功而竟死非命初追封武陽侯進定國公諡忠湣公其嫡嗣也時年十五召見賜名景昌遂命襲爵定國公授欽承祖業推誠奉義武臣特進榮祿大夫右柱國食祿二千五百石子孫世襲命吏部愼簡儒師道之學問公天資穎敏已嶷嶷負智識從師講授日謹程度其師丰城丁秀恆重厚雅則公惟其教之率未嘗或違而寒暑朝夕所以事師禮咸備逾年始趨朝參上察其進退恭謹喜遂欲任以事永樂四年命掌左軍都督府𨿽細務必親而智日廣明年汴河溢命公代祀河患以寧十三年車駕幸北京以公事入見顧問再三進對稱防賜禦廐馬三匹鈔六萬緡十七年修鳯陽皇陵宮殿命公董之益竭祗勤撫綏奬勵人競勸功十八年侍仁宗皇帝入朝洪熈元年命掌行在後軍都督府是年丁母太夫人沐氏憂宣徳初起復髙煦搆逆宣宗皇帝下詔親徵命公等守北京師還賜賚良厚後車駕三出巡邊公皆扈從祀嶽瀆及冊封宗室皆秉防將命先是仁宗皇帝篤念外家孜孜勉公兄弟子侄於學公祗體徳意克力進修朝退閉門手不釋卷遂多識古人言行之善與凡治亂興壊之由閒暇吟詠自適家居事親孝爲人簡靜寡所交處惟名儒賢士過之必起趨迓相與傾寫極懽未嘗茍附權貴正綂二年六月十二日以疾卒於正寢其生洪武戊辰六月十八日享年五十訃聞上命某官賜祭賜賻勑有司治葬將以卒之歳九月九日葬宛平縣京西鄕黃家臺之原公上世及三代已具先塋之碑其配張氏封定國夫人其子男二長顯忠次顯義女一歸金吾衛指揮同知盧能於是顯忠奉國子助教謝濟所撰事狀介太醫院判蔣主善求余銘墓嗟夫公生佐命元勲之家遭逢列聖爵位崇而寵祿盛而心之所存躬之所蹈凡以嗣先烈垂後裔者其可無憾矣遂爲銘曰

菽菽中山尙文惇武翼聖承運靖天下功存社稷徳施生民配祀淸廟衍祚後人維賢仲子忠湣克肖中遭非命帝用允悼崇爵華褒寵光隆隆大國丰祿命公嗣封煌煌貂蟬加公丱角拜頫受命嶷特恭恪篤念天寵亦篤孝思圖惟弗沗肆勵書詩前言往行心在躬蹈曰予操志敢昧忠孝承官惟祗蒞事惟勤雍容在廷有儀循循躬事四聖歳歷三紀鞠躬一節毖終猶始旣艾全歸壽豈必多夷考平素行罔缺瑕宛平西鄕卜藏斯吉焯示悠逺太史有述

周處士墓志銘

吉水泥田裏周氏有君子曰時立以正綂二年六月十四日卒其子源奉翰林修譔敍所述事狀求余著葬銘修譔時立族弟也其述詳實然時立年十七八從其父公明先生於廬陵邑庠餘數過見之愛其溫粹端厚而勤於學嘗戲公明曰此當跨竈公明亦戲謂余此竈殆未易跨已而私語余君非敢譽子然是子純而有志承家可望也時公明之叔仲方先生教郡庠亦數向余矜時立不凡無幾余被召仕京師往往逢人問時立知其學與徳皆進心以爲公明喜蓋與時立別三十年再相見北京則蒼然老成人也相勞苦未竟遽別別數歳聞其卒爲之悵然則余銘之也固宜周氏文獻鉅族其曾祖學顏祖孟泰皆博學不仕父文明歷廬陵黃岡長洲三縣學官母曹氏時立諱道時立其字生有令質自幼嗜學十餘歳能屬文日彊識數千言仲方先生授之書經逺有造詣裏名家競延爲塾賔教其子弟出則授徒歸則治其家秩秩有條理稍暇自致力於學不輟率間歳一走數千里省父母於官事繼母藍得其懽心友愛諸弟甚厚弟迪爲翰林修譔在北京進爲訓導在襄陽子源爲教諭在湖州皆嘗一造觀其所設施而勵其所未至平居誘掖啟迪族姻子弟於善道不間戚防從叔公智公顯坐累謫逺戍遺幼男女於家時立訓育之長而爲之嫁娶於助建先祠割田供祭祀修宗譜皆盡誠意素所交戴用礎闔家病疫裏俗懼傳染無一迹及門時立獨旦暮躬視不懈戴妻卒教督臧獲爲殮殯如禮素志澹泊不幹仕進居恆自撿其身而以義畏服其鄕人家有古桂復榮作重屋其側藏書甚富以教其子孫間日防賔友焚香鼓琴觴詠爲適裏有山溪之勝晚自號山溪其學博通經史諸子爲文贍而正所著有山溪稿數十卷配毛氏繼楊氏子男四源由徳淸縣學教諭陞天臺縣知縣溯潛澤皆治經術女二長適羅宗淵次未行孫男三女四葬以卒之嵗某月日銘曰

奕奕周氏世儒厥服崇科淸秩有嗣有續有特時立含章韜華大義之明厥履孔嘉秉誠孝友劬劬自孤石泉雲林優遊恬愉豈乏世儒髙視宏議孰爲時立俯仰弗愧嗟嗟時立時豈多有作銘昭之永式爾後

越府右長史宋君合葬墓志銘

宋之先自廣平徙江西之新淦又自新淦徙吉水至榮甫又徙廬陵積財能施及其子彬之孫成章皆隠處不仕成章生若璟翹楚倫輩中與大學士解公遊公屢稱之其卒也爲之銘墓娶孫氏金壁裏名家幾子其弟幾子子環字文瑩自幼淳厚秀穎喜學問從明經師日勤不懈舉中永樂三年第二甲進士爲翰林庶吉士與修永樂大典書成被賜賚擢吏部驗封主事授承直郎居職勤愼歳余從隆平侯董修太嶽太和山宮觀能周悉人情而矜卹其力竣事陞吏部考功郎中授奉議大夫屬建北京乂從侍郎師逵采宮殿材於湖廣以寛厚贊逵眾咸悅之仁宗臨禦封建諸子簡用輔道擢梁府右長史授奉政大夫賜誥命又以其散官職事贈其父而封其母太宜人妻宜人爲長史逾年小心恭恪王敬禮之丁內艱去賻贈之甚厚居防杜門不出服闋攺越府右長史凡持已處事如在梁府一府賢之宣徳八年六月八日以疾卒享年五十有二其孝悌之行一出天性處朋友鄕黨惇信義爲人和厚夷坦犯未嘗校自守有素再以使命過鄕裏無少長疏戚接之懽然見郡縣長吏敍寒暄而已未嘗片語及私故尢爲鄕先輩所重居兩京不茍渉迹權貴人之門間暇恆與文士知已觴酒賦詩其襟宇灑落於利泊然所著詩文有詞林稿南行稿梁園稿妻宜人同裏劉氏父貴髙母闕氏生一歳而父防其母教育之精女紅渉知書年十六歸宋氏孝事舅姑舅姑沒不衰謹於婦道躬儉勤以治家尢篤意教子學問父沒母老無子迎養終其身先是其母卒於北京之官舎未歸殯逾年宜人亦卒其卒先夫卒之十日實五月廿八日云享年如其夫子男三忻懷恂皆志於學懷宣徳八年第三甲進士女三孟歸劉體元仲歸龎彥珙季尙幼孫男二光祖奎應女三文瑩之卒也家具蕭然無以爲歸計於是懷言其情於朝特給舟並歸其三防同鄕學士大夫官京師者集賻助之諸子將歸合葬其父母給事中康振於宋氏姻家述其事行爲狀余故識若璟而相與文瑩三十年爲刪而約之爲銘授其子俾刻而納諸墓銘曰

嗚呼文瑩明經發身金馬石渠聲光蚤振簡屬天官克毖克勤再相興作亦克用仁察行與能進藩輔臣樂易之容靜貞之存不競不絿有執有循嗚呼文瑩其君子人曷不百齡遽返九原厥有徳嫓合藏於墳銘以昭之示其仍云

東裏續集卷三十四

欽定四庫全書

東裏續集卷三十五

明楊士奇撰墓志銘

兵科給事中胡端禎墓志銘

數年來吾郡吉水舉進士升者胡端禎王欽正皆溫厚謹靜言動循禮余心重之皆期逺且大也上屢勑廷臣舉賢才余未嘗不意在兩人屬例不應而止未幾兩人者皆以病卒餘皆悲悼久之蓋悲夫賢者之難得而易喪也欽正卒於北京其喪之歸也予爲之志墓端禎以病歸卒於途故未及也今年其學者余杭丞貴溪丘熈嶽具禮幣以英山教諭徐鼎所具事狀求余著葬銘按狀胡邑東故家蓋宋剛簡公夢昱之後曽祖抃祖義賢父希亮始徙邑仁壽鄕之南華母金塘裏王氏端禎諱祥以字行天資淳實自少喜學問從明師治經術以易經舉登宣徳五年進士第旣第而歸從學者日眾有千數百里負篋至者八年被召至偕至者六十餘人上親命題合試之文淵閣下拔其尢得七人端禎與焉攺翰林庶吉士明年擢戶科給事中無幾得疾歷數醫弗效已而小瘥請於朝乞歸治從之歸過南京疾復作竟卒和州西梁山下其妻之弟羅昭問以其櫬歸其家葬之黃桐坑之原端禎爲人學廣識明言簡志正舉錯當義不茍止隨內篤孝弟之行外崇友朋之信和厚平直博愛有容蓋以施無往不可惜乎其遂止於斯也享年三十有八平生所爲詩文藏於家娶羅氏惟女子二人長許嫁王某次尙幼身後之祀尢可嘆也若熈嶽之惓惓圖不泯其師亦足以惇薄夫而表端禎之明於取友也銘曰

徳之茂而施弗究存之厚而遏厥後嗚呼端禎吾奚歸咎

故翰林庶吉士曽君墓志銘

吾友曽君與賢自吾布衣時與之好後同在翰林五年往還意益厚其沒三十年矣墓未有銘余未嘗忘與賢屢欲銘之輒牽於事或病不果今年防上恩歸展先墓其子詡踵門拜曰先子之銘文企佇久矣乃按詡所述世家序而銘之序曰曽之先居金陵唐末稱朴者生三子其季延構當五代之亂來徙泰和其後子孫之盛累累有科名十四世至如驥登宋淳祐十年第累官寶慶府通判兵亂死節贈敷文閣待制諡忠湣生昌端昌端生以立以立生子述皆儒業教授裏中子述娶劉二子長與畊次與賢也與賢自幼淳厚端謹從學蕭尙仁先生父子之門治書經邑大夫簡充學弟子員登永樂甲申進士第爲翰林庶吉士預修永樂大典寅出酉歸恭勤職務時四方博聞宿學多在咸重與賢而期其逺且大也書未進以疾卒於官戊子嵗三月十五日云享年四十有一京師薦紳大夫咸悼惜之與賢儀貌丰偉面潔白如玉气宇溫裕坦夷家居篤孝友之行初𨿽出爲贅壻飲食衣服所以佐其兄奉養皆備已而還侍下朝夕益盡愛敬及仕得祿一味之甘必先寓奉親然後及已兄弟相親愛不間如一體處朋友以誠有急必赴同學湯如川旣仕同年同官且居同舎有無共之無彼此之異如川病極力扶持調防及卒與其弟協力經營歸其喪及其孥而悲傷憂鬱久不衰鄰有數犯之不校與賢有愷悌慈恵之徳使之爲政必有以及人惜乎未見諸用也其配蕭側室劉相親愛如同產姊妹至於今益篤世蓋絕無而僅有又可以觀與賢徳之刑於家者矣子男二詡京女四皆有歸其仲之壻龍粲今爲禮部祠祭主事孫男五鑑翰海鉉鑰其葬在龍池之原銘曰允矣君子其徳令嘉未究於施匪命則那粵昔徳人善應多有有不於躬必於厥後龍池之漘勒銘其藏振振子孫來將有徴

伊允徳墓志銘

翰林庶吉士伊侃旣奉命觀政禮部聞其父喪將歸縗絰賫翰林編修徐珵所具事狀謁余求葬銘其父諱宗肇字允徳伊之先家海州沐陽宋南渡始徙蘇之吳縣自始徙至允徳九世矣曽祖諱元裕祖諱嗣賢考諱服皆隠居不仕妣朱氏父母二子長宗啟次允徳也允徳自少喜讀書多識典故有咨之能悉舉本末前輩文章之雋永者亦多所推讓蚤喪父事母與兄以孝友稱弱冠兄坐累闔家徙鳯陽之定逺久乃獨奉母還母沒葬祭如禮兄尙畱定逺嵗時厚資給之一味之甘必致兄乃食平素所接率端士不肯茍近富貴人居鄕敬老尊賢卹貧窘急患難所交李克明者夫婦老且貧館糓之終其身比卒皆爲斂葬遇爲不義者其可與語必婉辭導之攺不然輒引避之所居鄰府治未甞一涉迹甞寓南京夜雪有騎士葉英醉馳馬過其門墜僕臥雪上馬已逸允徳掖徙葉臥門下葉醒失馬虓叫急索門外人語葉允徳徙若葉遂持允徳索馬且欲訴官允徳不得解勉酬之直旣解葉歸馬已歸其家櫪上葉大感悔走詣允徳拜內直謝曰公仁人活我我則負公願自今父事公終身幸公不我絕允徳慰遣之但戒其繼此節飲允徳素不喜浮圖人有及門者一切卻之曰吾不能有益汝臨卒猶戒家人毋信用流俗言以異端污我可謂不惑也已卒於正統己未八月二十五日享年七十元配毛繼袁及蔡皆先卒子男四訓亦先卒次任次侃正統丙辰進士次俊女二長亦先卒次嫁王澤孫男二女一諸子以卒之明年某月某日葬其邑查山先塋之次銘曰

善篤於家孚於鄕壽而全歸此其藏後有續承世其昌

陳徳遜墓志銘

陳之先見余所敍其譜牒徳遜之曽大父碧潭大父觀定父彥和贈翰林侍講學士母曽氏繼母胡氏鐘氏曽及胡皆贈宜人徳遜其名旣冠遂以爲字自童丱端重溫粹從餘外兄陳孟省學在諸生中獨靜而専爲老長所愛蚤喪母幾冠喪父能自卓立有孝友之行兩事繼母皆盡愛敬弟徳遵喪父時始齔長育教訓之用意周悉凡於事不肯茍且惇義薄利而有恆心閭巷愚劣䢐詐之徒旦起而夕僕者比比徳遜獨謹守先人田廬終其身不銖寸虧益而坦然如履康莊蓋無所騖乎外也閒居手不釋卷作室數楹積書其中題曰靜修非其人不處𨿽縣長貳或其行弗臧而欲邀致徳遜必以事辭所居近市而甞入南山中講授自適徳遵第一人進士及第累官至學士眾皆爲徳遜榮徳遜泊然而愈執謙下且數寓書勵其弟敬愼聞弟疾甚匍匐走北京視之畱數月疾已卽歸徳遵固畱之嘆曰吾老矣人世幾何寧不懷兄弟同處哉所中心不忘者去鄕久諸兒或一背訓教將不可追攺蓋其於教子尢切云旣歸再嵗而卒正統丙辰閏六月七日也享年六十娶羅氏子男四瓛璧瓄女四皆有歸孫男若干徳遜之卒也朝之傅保尙書學士以下聞徳遵之賢兄歿皆致賻祭亦有爲文章哀挽之者余昔與徳遜同裏閈其從父一敬於余交莫逆家居時屢從一敬過徳遜愛徳遜和厚願慤言必在義今十數年來裏故舊亡歿已盡毎念幸獲歸休可相與譚論者惟徳遜而徳遜北京臨別亦爲餘言當豫作艸亭於鷗江之上以待先生嗚呼今則已矣徳遵求余銘徳遜之墓遂述余所望於徳遜者爲辭銘之曰蕭散兮容與懷思兮偕處子期余兮鷗之渚余行未旋兮子逝何所嗟余旋兮其誰與

張則善墓志銘

秀水丞張僉謁選京師主吾家近喪其父處士君僉聞訃號慟擗踴不能勝予弔之旣成服將歸自述事狀求予志墓張故西昌巨室田廬貲產鄕甲乙數元季之亂銷落奄盡裏老長率能道其家盛時後生少年聞者皆歆動嗟嘆不及目見於時張之子孫皆逢掖治詩書鄕稱善人如處士是已處士諱則善字嗣騫自少志不務外學通尙書嗜毛詩手錄口誦不倦成童父母皆喪辛勤渉囏苦卓立辟塾館教子及裏中子弟廣田園以殖家婣戚鄰比能急其急气和色溫於物無忤無間愚良少長皆樂親之正統五年正月某日卒春秋七十有四元配彭裏名家繼羅皆先卒子男二長坦選鄕貢入冑監甘貧力學其卒也大司成以下惜之次僉永樂辛丑進士擢四川道監察禦史能持身勤職三載坐微累左遷秀水女三廖祥仲劉暉陳叔慶其壻也孫男六朴巽彖渙防觀曽孫男四處士及其二配皆葬裏命華山之原某仕兩京不至鄕四十年與處士相聞未相識也去年奉命歸親過處士之廬時處士寢疾已久不遂一晤語以出頗用悵惘而竟以是病不起惜哉銘曰

恬澹幽貞避榮與名旣壽全歸來嗣有興

贈文林郎四川道監察禦史歐陽君攺厝志銘

監察禦史歐陽洙旣陞四川按察副使瀕行請於余曰先考之沒而葬也甞有銘矣洙忝官於朝得賜勑推恩贈考文林郎四川道監察禦史封母孺人洙又得吉卜攺厝先考於某原攺厝之銘願徼恵於執事歐陽氏蜀江裏名家其先與宋文忠公同所自出入國朝階儒學登仕籍累累不乏歐陽氏於吾家相望半舎許吾少交允堅允淸而尢宻者允賢於允俊允和廣哲廣湯廣洙皆相厚余甞銘三峯先生及允賢之葬矣於洙之請宜無辭洙考諱正字允端幼孤卓然有立志不與羣童狎嬉辛勤植門戶敬事其母孝於奉先處宗戚鄕黨咸當其分而持身謹飭家距縣城甚邇非公事不輒至平居澹然日與族父兄弟宴聚相娛樂於禮接賢士大夫無厭倦意出言人率信服於教子最爲要務宣徳五年十一月十八日卒享年五十有五其曽祖覺先祖以吾父子廉母某氏其娶某氏子男四長卽洙永樂某年進士發身入風憲次淘次洛次汴孫男八璲琢琦瑉珂其攺厝以某年月日銘曰

維歐陽氏之宗毓慶垂祉學古入仕連續興起維允端甫徳善有紀弗騫弗揚丘園樂隻身沒名榮歸寧在此

李子懷墓志銘

廬陵李子懷之子子潭防防母戴氏鞠於其舅遂冒戴姓旣長明經爲國子生中鄕貢選請於朝願復李姓以求養其父命下而喪父之訃至矣子潭銜哀茹苦將奔喪而歸自爲狀來乞文銘墓且曰不肖不孝生不能供吾親一日之養吾親沒又無以慰之於地下不孝益大矣幸必賜之銘辭弗獲按狀予懷諱衷其先出唐西平忠武王晟曽祖云隠祖慶可父景琳母歐陽氏景琳三子予懷其季也自幼失怙事母兄能盡愛處族姻有義叔祖明叔天麟天瑞皆官於貴播在夷獠之間鬱鬱乎羈旅無聊也君走數千里往省慰之旣歸叔祖叔相繼死皆有遺孤子不能歸且貧無以自活君又槖資走數千里往給之又撫之皆有立然後歸甞贅同裏戴庭芳氏庭芳早世撫其孤穉子如同產昆季卒大起其家然終不私一錢鄕鄰有急奔走赴助之未甞以私廢平居尢以教子爲務嵗時辟塾館延明師禮意曲盡甞語其子曰吾生長兵戈之際不得從事於學今且老矣若等幸生遭明時毋徒視我自棄也嵗永樂乙酉二月某日以疾卒享年若干子二人長子泉次卽子潭女二某某其壻也孫男若干嗚呼若予懷可謂善人也已銘曰慤乎內不飾乎外樂乎義弗徇乎利弗融於世而止於是以昌其嗣

羅處士墓志銘

廬陵羅處富旣登進士第歷事秋官秋官卿上其能擢知隨州且行持鐘子溫所狀乃祖處士之行示余且言元大父沒防二十年惟窀穸弗獲永固也家父將卜攺葬焉而幽堂之銘未有所屬敬命不肖以請於執事余交處富久而銘其祖之墓又出其父之命也則按狀敍而銘之處士諱思成字存中號天存世家廬陵業儒其先甞以科第顯於宋曽祖某祖某父獨淸福建儒學提舉與劉申齋劉桂隠齊名母尹氏處士質直溫厚尙端潔惇孝弟之行家四世同居爨愉愉然和也處士博學彊記尢深於詩書少時屢聚試郡學皆出諸生上甞挾所業謁歐陽楚文公虞文靖公皆愛重之一時名人如進士劉聞薩都刺皆與之交而尢與豫章辛敬襄城楊士宏曁劉尙書崧厚善甞一就試於有司不偶遂隠居不出務以善導人鄕閭悍暴化其徳者多矣遇有急難趨赴之惟恐後皇明混一海宇數下詔求賢時年巳六十餘不果上蒼顏鶴髮逍遙靑林白石之間日引子若孫與其鄕人少俊講說聖賢道徳之懿暇則登髙臨淸觴詠以爲樂年八十一一日具酒殽召親友告曰吾明日且與諸君別及期正襟危坐索紙筆賦詩翛然而沒時洪武戊辰四月十二也娶蕭氏先十九年卒子男三人長於邦亦先卒次於京來求銘者次於同女一人適左子聲孫男女皆六人始葬於所居之後今將以某月日攺葬吉水縣麻坑之原夫士挾一才一藝無不欲見用於世至其用之未必皆能有所自見也處士𨿽未用然平居所及若此孔子曰奚其爲爲政處士之謂乎銘曰

其畜也富而不顯其遇其處也庳而弗遏其施躋於耄期昌其本支天之報之其不在玆乎

鄕貢進士羅仲弁墓志銘

吾邑羅孟昭之冢子曰以易經中永樂九年江西鄕試明年會試下第爲國學生又明年冬得疾又明年其父走千里視之旣見疾小間數月更劇遂不起其父哭之慟其所相知在京師者皆往弔之於是其父將以其喪歸葬西昌屬前溧陽縣學教諭梁本之述其世次行誼以屬余爲銘余受而讀之曰嗚呼孟昭之愛其子與之克敬承其父之愛皆余所知而今已矣其可悲哉方髫齔已俊爽異常兒是時蕭尙仁謝子方兩先生皆鄕郡之通儒孟昭延致蕭先生家塾以教蕭先生沒又延致其子靖江府長史用道用道出仕謝先生方分教郡庠則厚幣遣往從之嵗時備事師之禮謝先生沒又禮致今廣西按察僉事陳公延教之而遇縉紳儒者之往來其家孟昭皆極意隆奉庶之益得師也愛如此亦勉勉敬承其父之愛夙夜飭勵自力於學不懈邑大夫舉充博士弟子員未防選中鄕試其會試京師也余時奉命主文衡蓋竊意褎然遂升也旣拆名而不與余方內愧失士而數過余怡然益恭下無幾微不得之意余又竊嘆之中有過人者其所就未可量也旣入太學太學生時數千人祭酒胡公課試之得所作文大喜寘第一明日告余曰西昌後來之俊不乏也其所可望成立如此嗚呼豈謂一旦而遂已也是豈不可悲乎字仲弁一字崇弁事父母甚孝惟一弟篤愛之惓惓焉引之於道所得一錢以上皆歸父母恣弟妹所取未甞以入私室於族姻長者盡敬愛幼者皆有恩意凡所交防有急盡力赴之慮事精宻𨿽微細必審而後動閒居手未甞釋卷率甞至夜分始罷在太學有暇輙來余家甞謂余曰蘧伯玉至老不忘省已以此爲君子又曰人卑卑不出閭巷以日親乎賢士君子惡能知其行之非哉嗚呼使而假之年所至可量乎惜防母胡氏配陳氏皆名族子男一某始五嵗卒以永樂十二年五月四日得年二十有七將以某年某月日葬某鄕某原銘曰

梅溪之涯羅世所家遷邑城西源流之支旣續而蕃益阜以殷也不羣縝栗秀文績粲翹英眾望其騫孰其遏之弗舉而捐命也柰何其藏在此史氏銘之庶其不死

蕭吾幼墓志銘

洪武癸酉冬十二月泰和蕭吾幼卒權厝其居之西偏又七年之十月十五日子建平攺葬於千秋鄕髙富裏田北之原旣葬屬余爲銘按吾幼諱某祖明叔考志可皆有隠徳母劉氏吾幼爲人悃愊不嘩事親誠至處族人兄弟周恩義與朋友恂恂人未甞見其有艴容厲气所資度可寒暑朝夕而足不求有餘有餘遇所識窮乏輟分之凡所爲一出乎天資庶幾古所謂善人者矣享年七十有一初娶劉氏繼彭氏子二人長某兵亂被俘不知所鄕次建平也溫厚謙謹類其父豈天所以報施善人者耶銘曰

一世之人爲善幾何爲之自我有弗至耶彼弗爲者自淪泥污嗚呼吾幼善則旣多百嵗之後髙墳峩峩鄕人銘之永終不磨

吳處士墓志銘

永樂丁酉某月某日南昌處士吳孔昭卒其孤頴領預頻卜明年某月某日葬其邑南山之原先事遣預之子某奉刑部主事劉全節所述事狀走京師介翰林庶吉士黃瓛求余爲銘按狀處士諱嗣麟孔昭其字也其先有諱誦義者始自番昜來徙而後益盛誦義六世至茂翁茂翁子存拙爲新建縣學教諭處士之祖也父本立母張氏處士自幼喪父母教養於其祖其天資端重聰敏讀書日彊記數千言稍長而記覽益富爲祖所愛恆慟不及事父母事其祖尢篤孝敬有盜入室縶其祖索貨財不得將加害之處士哀叩乞以身代寇怒刃之流血滂然而容色不變寇驚異並舎其祖而去祖卒哀毀不勝而葬祭一以禮甞同從父本謙長繇役裏中屬有令下長裏者驗民無常產者遣出戍旣遣而有不樂戍者後誣本謙爲已親告牒取代戍本謙時已卒其子當往初未甞誣及處士也而處士忿曰當遣民戍時我實同之柰何獨誣叔而貽禍其子乎毅然白其事於官竟直之待弟孔哲盡友愛孔哲死撫其遺孤尢厚從弟孔性闔家病疫莫或過問者獨處士日數過饋藥餌病已乃罷於族婣有匱乏及喪不能舉者皆賙之治家教子一本於倫誼閒居手不釋卷與人交始終一致所居有竹數百挺名竹亭日與賢士君子宴防其間鄕先生傅拱辰熊伯機皆與往還熊先生甞以正徳題所居之室又爲文記之蓋年七十有五而卒娶陳氏子男五頴領預碩熲預永樂乙未進士某官碩先處士卒女一嫁李伯希孫男十有一人銘曰

孝友好義身之章兮茹澹履潔含幽光兮服蘭與茝防相羊兮郁乎崇丘返玆藏兮述行琢銘後之彰兮

宋東齋墓志銘

嗚呼前二十年西昌老師宿儒凋喪盡矣獨邑之西城有宋東齋袁顏樂梁畦樂三先生者皆教授裏中其年相若其居相邇其出入相偕其鄕衣冠之會必皆正賔位其邑大夫政有所疑必皆見諮決居數嵗袁梁兩先生相繼沒矣獨宋先生巋然在也其鄕衣冠之所敬禮其邑大夫之所諮疑猶系於宋先生而宋先生尢好賢重士如安城劉云章東昌謝子方兩先生皆經師之巨擘來學之宗範其過西昌也皆甞主宋氏孔子曰觀近臣以其所爲主宋先生豈易得哉而今又沒矣斯豈獨鄕之衣冠及其邑之大夫所戚將他處先生賢者之過是邦皆思宋先生豈易得也宋先生之沒且葬其子刑部檢校琮以海康文學廖潛仲所述事狀屬士奇銘謹敍而銘之敍曰先生諱禮字學聞一字伯循宋之先居常州江陰后徙臨江之新諭至邦傑又徙廬陵熂下世業儒術邦傑四世至敬仲又徙居泰和之登科裏子應徴宋大理司正司正生敍平先生曽祖也祖仁逺考日新皆蓄厚徳先生自幼聰敏母曽氏始教以孝經小學輒能成誦稍長好讀書有志卓立成童喪其考妣葬祭能不違於禮撫育二穉弟盡友愛時丁元季之亂挈家避兵禍趨山谷中季弟文濟失足墜崖下碎首血霶然流幾絕先生冒險赴救裂衣裹負而走久乃蘇國朝旣平定天下先生亦壯日勵志問學受詩於云章先生會有詔下郡縣立社學縣令丞請爲社學師篤於訓導作東齋於秀漢之上講授之暇藏修其中是時鄕先生海桑陳公竹亭王公及其弟崇慶太守愚寄廖公國錄蕭公尙皆無恙先生數延致觴詠齋中於於然樂也先生天資剛果是是非非不爲容恱不揚已以掩人有匱乏者輒賙之娶劉氏生女一人無子以文濟子爲嗣卽琮也甚鐘愛甞曰愛子不教之學不可謂愛教而不授之經不可謂學然經必得明師遂遣從學海桑陳先生海桑先生卒又遣從謝先生琮竟以易經領薦會試禮部第一賜進士出身歷官監察禦史給事中皆以能稱得以祿就家養親爲先生榮然其初授禦史先生爲詩五十韻勉之淸忠勤愼旣而累累詩勉之臨沒又爲長詩誠之可爲篤乎愛子者也女適曽子沂孫男三防謙旅女一曽孫女一先生贍詞章嗜艸書閒暇吟詠以自適自號歪吟翁所著有東齋集艮安別墅集藏於家其卒以永樂丙申五月丙午壽八十有五以卒之嵗某月某日葬邑某鄕某原銘曰

以學植身爰曁嗣人蓄焉弗施其嗣發之旣壽考終以復於是無替引之永昌來裔

故武略將軍吉安守禦副千戶王君墓志銘

吉安守禦千戶王業以工部侍郎周公所狀其考君事行求著墓銘余家吉之泰和業祖母實泰和人其考之甫齓也延余舅氏陳孔立先生教之家塾余甞造塾中愛其考岐嶷不凡知其必將有立蓋舅氏亦然余之鑑也及余出仕往往聞郡人道其行事爲之喜及聞其卒又爲之悼嘆故於銘不辭按狀其考君諱成字仁美王氏世居髙郵之興化初諱國安者生諱祥元季祥從軍淛西國朝兵初下臨安祥率先歸附授仁和衛千戶屬中山武寧王麾下從定中原還調守禦衢州洪武丙辰調守禦吉安子斌襲職甞假守廣東之長樂討東莞山寇力戰敗之其配泰和義山蕭氏宦族賢而惇禮實生君自幼秀朗闓敏九嵗喪父其母教之於內能専意以聽外則從陳先生授讀講說日擴其聰明陳先生去復從謝子方先生於郡學蓋見聞益廣趣向益端矣時𨿽久襲職年十五始理公務而端重謹恪發言處事屹然類老成人僚屬不敢忽也公暇披閱載籍涉知其大防慕爼豆之事郡行鄕飲請於太守願得躬效執事守爲設觀禮一位於側以處之嵗壬午吉山谷窮民素爲富家所困者有司不能戢無所訴告則相率火富民之廬以快忿焉有司遂以作亂上聞三司卽建議發兵討之和者森立君力言此不過愚民復私怨有司遣人持牒召至庭下明其枉直懲之而已發兵卽各圖功利而濫及無辜矣議未決朝命下三司止發兵惟執其首謀者罪之餘悉不問蓋如君之意永樂初朝廷嚴屯田之令計所入多寡行賞罰君奉都司檄専督之廉公而勤教率有方軍士咸奮連嵗以贏受賚後建北京率軍士采宮殿材於衡湘善撫綏均勞逸而事蚤集平居事親孝處族婣有恩能矜卹無告蓋寒餒死喪賴其濟者亦多喜從賢士大夫防以聞善道精武事方誌於逺大未巳也而春秋三十有四遽卒眾咸惜之生於洪武丙寅正月十日卒於永樂己亥十一月十九日葬廬陵城北大塘之原元配胡繼李咸克內助子男二長曰業次曰通女四臧安百戶麻斌蕭本茂羅勉暹其壻也孫男四昭曜某某女三業旣襲職正統初以討安樂鄕寇功陞武徳將軍吉安守禦正千戶可爲有子亦繇其考君所存之厚之所及歟銘曰

世有乘一障守一陴懵厥徳善肆逞毒威僨覆隨之曽不幾時嗟嗟王氏作善有源肇祖歷考曁其子孫咸奮於庸式大其門式用作銘俾刻於墳俾其後昆益勵於仁

張宗武合葬墓志銘

永樂廿一年元氏縣主簿華亭張君以疾致其事歸歸之又四年爲宣徳二年三月初十日終於家春秋六十有九合葬余山其元配章氏之墓其孤某奉右春坊庶子沈君所狀事行介庶子君求文刻墓石張之先世見前江西儒學提舉楊維禎先生所著通波阡表蓋出宋商英之後始來居杭君之八世祖某防淞江樂其風土遂擇勝於幹山之櫻珠灣買田築室居焉六世祖千一居士又徙居鳯凰山之祥澤匯千一曽孫諱俊君曽祖也祖諱瑤號後山居士務善好施鄕人有佛子之號考諱麒字國祥號靜鑑居士善行行如其父而靜鑑以上數世咸享髙年母某氏君諱桓字宗武資稟惇厚自少不尙華靡服用儉約治家事有條緒秩然孝友有誠母甞病劇醫不能措手焚香吁天潛刲股煮粥以進母食之愈事兄宗文盡恭愛公私之務皆身任之不以煩兄惇睦宗族敬父之執始終一致延禮師儒相與講學不倦志存濟物有司甞驗產推長萬石區嵗董輸賦民貧不能輸者率代之輸而不責償饑嵗恆出糓貸匱乏久不能償者率歸其劵平素濟人之急如不及葺鄕校及祀典祠又作義井石梁渡舟用便行路求醫方制善藥用濟疾疢率以爲當然兼志釋典施經延納方外之流靡有虛日於爲善若渇饑於飲食洪武中以稅戶徴至當除官援例辭永樂壬辰復徴至除元氏縣主簿授將仕郎公直廉勤得其民心一日進賀箋京師行次沙河水暴漲覆舟舟中人皆溺君漂流四十餘里恍若有人舉之者及其僕馬皆獲濟人以爲好善之應旣謝官歸益廣濟利之施他無所營疾且革顧其子若孫曰仁義忠信人道之本亦不及他事配章氏繼趙氏子男二暐娶陸氏暕娶顧氏女一歸沈懋孫男六疇畦畯疄畹菑曽孫男一鏐女二銘曰

遡張累葉履仁厚繇髙曁元咸耄壽逮宗武君隆孝友振窮賑匱恐或後厥施孔博譽孔茂蹔佐邑理恪愼守翩然辭榮返林藪猗嗟善仁時鮮偶勒銘其藏昭永久

東裏續集卷三十五

欽定四庫全書

東裏續集卷三十六

明楊士奇撰墓志銘

故奉議大夫衛府左長史金君墓志銘

太宗文皇帝臨禦之初三衢諸生金寔首上書陳王道其綱有二曰君徳曰民政君徳之目五躬行仁義虛已納諫明察善斷審於用人恭儉節用民政之目五厚風化尙廉恥省刑法薄賦稅愛民力皆嘉納之復試防二道條對稱防命於文淵閣光祿日給食與修太祖皇帝實錄書奏除翰林院典簿授迪功佐郎賜白金文綺修永樂大典陞修職佐郎仁宗皇帝在春宮初開經筵選翰林春坊之明經術者更番入講金君與焉本諸實理敷說詳明禆益蓋多陞左春坊司直郎授承務郎每進論治道必援引經傳多見采納屢承手札之褒兼任稽古纂述之事陞儒林郎奉命授衛王經洪熈中陞衛府左長史是時上篤意諸子學問簡宮臣十數人爲之輔其文學之媺操存之正金君其首也金君旣感恩遇又重衛王純厚喜學於解析經史開諭義理孳孳盡誠至於王之服食起處率進善言王皆欣然從之而敬禮愈厚凡王府政務不問大小一總於長史金君從容裁處條理井井而率歸於厚自僚屬下至軍校咸服其徳王有疾醫藥久不效金君憂形於色王薨金君傷其賢弗壽也哭之過慟以是郁抑致疾王旣葬將引老疾奏乞致事會有防命同考禮部會試竣事學士故相知者議欲奏畱之翰林而君先得請休致矣未行疾益加竟卒正統四年五月廿日也金氏世衢之開化儒家曽祖振之祖伯圓考徳厚洪熙中贈王府長史妣蘇氏贈宜人金君字用誠其諱寔也自幼頴敏彊記問爲從父博士王鉉所期望從學鄕先生何原銘張一民兩先生覽所習業尢重之奬勵彌至數年縣令夏景髙惇勸上京師旣入翰林聲譽日出而公退閉戶書帙自娛非公事不見達官未甞以私幹人內方直而外恭遜𨿽心嫉憸佞未甞出口小人有不恱之極力擠之者受而不校隆孝友之行處宗戚鄕防懽然遇其有過亦必規之凡所交處有急必周之有死於客外或殯或歸其櫬咸致力焉尙澹素非朝謁不采服爲文章丰腴雅則有文集若干捲𨿽老其進學日有程不間博究經史旁通陰陽星歷醫藥之書至佛老之說亦辧其所背於吾儒者指示來學晚號其齋居曰覺非以自儆不妄與人往還知已者過之觴詠娛樂竟日忘倦將屬纊卿大夫有問之者曰死生晝夜常理實無所遺恨惟諸公勉自愛爲生民福耳蓋春秋六十有九配汪氏封宜人子男三孟纕仲紞鄕貢士季紘女二孫男十二紞侍父北京十數年父卒將奉櫬歸葬於鄕謁余爲銘余與金君甞同寮翰林春坊相知也義不可辭銘曰

粵漢西京臣誼仲舒陳防佐藩長沙江都天之生賢何世則無猗歟金君其今通儒始登承明終輔藩國賈才董正用烜厥績更歷四朝請老休逸帝命旣兪遽殞於疾君子之亡凡世所嗟儒苑損輝文林虧華姑蔑之墟丘墳峩峩發潛垂永非斯文耶

故少師工部尙書兼謹身殿大學士贈特進光祿大夫左柱國太師諡文敏楊公墓志銘

正統五年二月十八日少師工部尙書兼謹身殿大學士建安楊公奉勑歸展先墓旣畢事卜日啟行病作眾曰曷俟少間公曰君命不敢稽也挾醫以行至臨安武林驛疾加遂不起是年七月二十也守臣治棺斂旣馳奏皇上嗟悼輟視朝一日贈特進光祿大夫左柱國太師諡文敏遣禮部尙書胡濙祭遣中使防防還葬其鄕命有司治墳公先世見余譔其大父墓碑曽大父伯遜大父達鄕父伯成皆贈榮祿大夫少傅工部尙書兼謹身殿大學士曽大母黃大母謝繼阮母劉皆贈夫人公初名子榮字勉仁自學諸生鄕試選第一會試第三廷對擢第二甲賜進士出身入翰林爲編修太宗皇帝入正大統更其名榮初建內閣簡翰林之臣七人其中専典宻務七人者解縉胡廣王淮胡儼金幼孜公及士奇也公齒最少最警敏一日晚上出右順門召內閣諸臣獨公一人在出江西三司奏章示之言吉安鄕民之嘯聚者已悉復業蓋朝廷初有聞卽遣行人許子謨賫勑撫諭子謨行將一月又遣都督韓觀率兵繼之如撫諭不下卽加兵及是奏至上諭公曰觀不至不下其降勑褒觀公讀奏訖對曰計發奏之日觀尙在中道未足褒從之自是益重公時四方之事方殷七人者旦夕侍左右承顧問受防退治職務且兼稽古纂述之事不虛寸晷上時步至閣中親閱其勞且視其所治咸稱防時公尢勤勵遂皆進官公進修譔數月復進侍講明年攺元永樂秋公請告歸省又明年春七人皆賜二品金織衣且勞之曰天下事咸朕與若等同計非若六卿之分理也無幾簡翰林之臣十數人兼春坊官任輔導公兼右春坊諭徳授奉訓大夫日分直進講經史四年春公得寒疾命中官以禦醫來視賜藥物五年奉命往甘肅同總兵議邊務察視守備還奏稱防六年夏喪父給傳歸旣葬遂命起復是年冬喪母公奏歸守制時已下詔巡守北京不許七年春內閣胡公及公金公奉命扈從北京甘肅總兵何福奏降人托克托布合等率部來歸命公往同福處置還奏上恱遂奉命持節往額齊納之地封福爲寧逺侯八年春車駕北徵布尼雅錫哩公三人仍扈從至驢駒河命公先賫勑還報皇太子復還北京冬扈從還南京九年春奏奔母喪遣中使防送旣還皇太子命公侍諸皇孫學且命公曰嚴則有成公盡心不怠重修髙皇帝實錄命胡廣胡儼黃淮及公爲總裁十年二月賜誥命並追贈父母妻冬甘肅守帥西寧侯宋琥奏叛寇婁達衮逃居齊勤防古衛將爲邊患時丰城侯李彬鎭陜西遂勑彬率師勦之且命公往與彬計度十二月還奏餉道險阻今沍寒人疲馬瘠不可行且小醜不足以煩王師遂勑彬旋師無幾叛者復歸十一年春從守北京十二年三月從徵衛拉特時皇長孫侍行上命胡金及公三人凡行營有暇卽與講析理義開其聰明尙寶司官闕命公兼之旣還勑翰林修性理五經四書大全公三人皆爲總裁十四年陞翰林學士仍兼庻子扈從南歸十五年春復扈從巡北京十六年夏進髙廟實錄賜宴賚胡公沒公掌翰林院事益見親宻一時廷臣狎恩多縱忌公抗直發其私適太學闕祭酒眾共舉公實欲疎之上不聽公遂宻言十獘指斥五府六部都察院章畱中不下十七年進文淵閣大學士仍兼翰林學士授奉政大夫十八年扈從北徵秋還京冬將西徵親藩奏建文中江西所垜集民兵可徴用出奏示公公對云陛下命復民業二十年矣今復徴非信上曰朕意固如此遂寢三殿災公偕金公陳便宜十數事皆見施行重賢愛民或陷非辜必援之尙書夏原吉以兵饟不給坐系呂震言其柔姦侍讀李時勉嘗論事亦有言其賣直者皆激上怒公悉委曲爲之辧解二十一年秋復扈從西徵駐蹕萬全一切軍務悉付公掌寧陽侯陳懋奏番王也先士千來歸命公往議定降歸奏稱防廿二年復從北徵中道軍餉不繼上聞之命公與金公總計其數遂如二公言遣使招諭釋其弗臣之罪下令班師浙江三司奏處州之麗水福建之政和山寇刼掠請勑兩都司合兵討之公言愚民爲有司所苦出不得已兵出則良民先被害願遣一勑使撫諭之不足煩兵上從之卒如公言無事一日上從容坐帳殿諭公二人曰東宮監國久熟政務此歸悉付以天下事吾惟優防莫年二公共對曰皇太子孝友仁厚天下屬心允稱陛下付托上恱師次楡林川上不豫旣上賔凡沐浴襲奠飯含棺斂一切之禮悉出二公眾遂推公先馳歸報旣至同尙書蹇公等議喪禮遂議卽位禮仁宗皇帝嗣位進公太常寺卿授嘉議大夫仍兼兩職學士逾月進太子少傅授資善大夫兼謹身殿大學士山陵事殷太監孟繼極言公盡心喪事上嘉嘆卽陞公工部尙書仍兼前二職賜勑褒諭三俸俱支尙書一俸全給米洪熙元年賜誥贈二代考妣無幾上命範白金爲方寸印四枚其文曰繩愆糾繆以賜師傅公與金公同受其一皆期之直言匡輔修文皇帝實錄公預總裁仁廟上賔時皇太子監國南京遺詔召嗣位公往迎於徳州旣還命公同有司相陵地宣宗皇帝嗣位修仁廟實錄仍預總裁髙煦反在廷多懷二心惟文臣三四人勸上親徵公其首也遂扈從討平之師還特授駢蕃之賜馬騏激變交阯黎利聚眾抗王師總帥孱弱不支輒與利和且爲利請立陳氏後遂以師還奏至上以示文武大臣皆勸發兵擊利上不聽竟偃兵息民公預力焉是年八月車駕巡邊至遵化聞敵逼塞下以道陿師難並進上率鐵騎數千先馳擊之文臣獨公從旣還陞少傅進榮祿大夫仍兼尙書大學士三俸俱支辭大學士俸進兩朝實錄賜宴賚又範白金爲圖書刻方直剛正四字以賜公數月上念先朝老臣蹇義等四人皆春秋髙並賜勑褒諭命輟職務朝夕左右侍論議公預焉賜玉帶加有禦制詩畫之賜公滿三載吏部以聞賜勑有忠言讜論禆益爲多之褒賜宴禮部遂賜少傅誥進封三代後兩扈從巡邊皆至洗馬林而還宣廟上賔公復偕有司相陵地皇上嗣位公與同官三人協志合力以效禆益賜賚特厚修宣廟實錄皆爲總裁書成進公光防大夫柱國少師兼尙書大學士如故賜玉帶時上日勤聖學命公同知經筵事五年謁告省墓賜勑褒諭加厚賚給傳遣中官護送旣還京道薨春秋七十公仕於朝四十年皆居淸宻考鄕試者一讀廷試卷九爲人闓疏果毅遇事當爲奮前不疑於論古人必欲出新見不肯茍同議辟率歸寛恕勤職事盛寒暑及小疾未甞少怠於四裔及邊徼事及邊將勇怯智愚靡不通知故忖量事勢率豫中內篤孝友睦婣之行家故丰裕且有厚防能濟窮卹患無間疎戚喜賔客善交際𨿽貴盛無厓岸貴賤小大皆歸心焉故聞其沒也咸有嗟咨悼惜之意所著文章有黙庵集雲山小槁靜軒槁退思集北徵記訓子編藏於家元配劉贈夫人繼劉封夫人皆裏處士仲穆之女子男六恭讓錫賜貴芳貴通女七兵部主事雷潛詹鑌陳順徳蘇潤其壻也余在室孫男十二奏儼倫俊儉佶儆佐倧偉伸儀女七曽孫女二皆在室士奇與公同寮三十有九年同事四聖今內閣舊臣惟吾兩人未能退公又溘先余逝公之葬其子屬少保楊公書墓上之石餘銘諸幽嗚呼凡今能文士大夫感公之徳述公之行𨿽有之矣若交之久知之深言之信者余兩人其庶幾可無愧也銘曰

桓桓文敏通才博識遭際聖明光奮於績承明延閣著作之庭以翺以翔舒華振英北裔西陲從狩萬里職典者文亦兼知武羌人胸臆帥垣弱彊重瞳屢顧敷奏惟明晚陟三孤貳公化恪恭朝夕敢或遑暇帝懷敷仁鞠躬承之民懷被福黽勉成之志存寛恵行在果斷嘉謀讜議褒書有煥予告南旋曽幾何時上下延竚而訃奄來越昔內閣七人同事荏苒三紀我銘其四公壽考終哀榮寵光於乎文敏歿也不忘

從子之宜墓志銘

之宜名相余從兄思貽甫冢子也母康氏相幼聰慧六嵗其父口授小學能成誦不忘九嵗日讀四書五經萬餘言旦出從外傅莫歸其父親教督之端靜不好弄羣兒百方戱於前未甞動意也十三部使者行縣聞其名召試之深見賞異舉充郡學弟子員十五郡太守舉應江西鄕試中前列明年會試禮部中副榜當授教官思貽奏言臣之子年與學皆未可以爲人師幸俾臣以歸教之曽益其未至庶他日不辱陛下任使太祖皇帝可其奏旣歸益勤於學後充太學生太學生常數千人季試相屢占第一永樂二年會試天下貢士以相爲首廷對第二甲一名蓋元延祐乙夘初行科舉思貽甫之曽祖賢可先生卽登進士第有傳在國史我國家混一天下洪武辛亥初行科舉思貽甫之從父子淵先生卽擢進士第二甲一名逮今皇上龍飛初榜相所擢中名數同子淵先生人皆以爲相庶幾不辱其先也相釋褐爲翰林庶吉士上篤意儒術作興斯文簡曽棨及相廿八人者日就文淵閣大官給膳使盡讀禁中書賜居崇禮坊月給祿米又給膏火之費使以夜繼晝充其學期追迹於古人相素知自重又祗體徳意夙夜刻厲蓋駸駸有進矣永樂十年授刑部浙江淸吏司主事是年九月廿五日卒年三十有四娶曽氏繼廖氏子男二奕奐女一許嫁陳考嗚呼相孝於父母友於弟妹與人交必輔之善道族婣閭巷有急輒赴之篤好畜書在太學三年購積千餘卷旣登第一夕盡於火哭之慟後悉貲重購之浸加於舊矣手一卷𨿽疾病寒暑不暫釋其志可見其才與其所學以試之宜有可稱而其不得年也固相之命乎嗚呼始思貽甫幼孤遭喪亂貧苦孑孑自力獨念先世詩書之業荒墜弗振懍懍焉圖維繼之務諸其身以待其後人壯而生相殆可望矣相壯又遽卒此亦獨相之命哉相卒時父母皆老奕始三嵗奐一嵗女甫齓也逾月其弟鵷自京師歸其喪及其妻子明年月日其父葬之邑千秋鄕盤古山之原余其從諸父也尢哀之爲之志云

蕭榮忠墓志銘

榮忠諱原壽姓蕭氏祖某父某世居泰和城西榮忠和厚事親克供子職治家能謹尊卑外內之分負材具元季四方兵擾諸郡邑各團結爲保固時泰和州監擢榮忠爲義士授民兵若干俾捍廬陵東固之寇寇迄榮忠去不逾境猶不忍貧窮凍餒之民遇輒賑之饑嵗人賴以全活不可勝算皇明旣定天下慨然曰吾得復爲太平幸民豈當常碌碌不已耶卽謝去防市尋山水之樂行尋邑東南一舎許溯仙槎江上桃源至於紫江之側徘徊樂之相土建宅環山帶水而奇葩茂樹旁輝上防又買園田廣樹畜以資祭祀賔客伏臈之費作塾館嵗禮致明師以誨其子若孫及其鄕人之子弟聞前國子學錄蕭執先生教鄕校遣子本從之防先生卒又遣從遊鄕先生蕭尙仁之門且戒之曰豈望汝讀書取靑紫耶不學則無以明善植身而凡一切公私之務悉委冢子保晚節頺然惟日會賔聚朋飲酒譚謔酒酣起舞蹁躚作嗚嗚歌漠如不知有人間富貴憂患事者嵗庚辰九月某日寢疾而卒享年六十有八娶羅氏子男三長保次楚先卒次本今爲邑學弟子員女三孫男九保等將以是年十二月十二葬其裏裏烏先之原先事本具書來請銘余與本交十餘嵗知慕榮忠亦十餘嵗矣去嵗始獲見於其家時已病聞余來大喜遽起降階肅余升坐余賔位觴余曰吾慕子久矣幾不及識子豈不爲恨耶後余再往見之竟病革不及言嗚呼惜哉乃敍次其事爲銘銘曰

孰存弗陂獨夷夷兮孰爲弗勩獨嬉嬉兮蹈善施義以爲基兮庸以昌大其本支兮又百斯世孰之與葵兮

故登州府學教授郭先生墓志銘

登州府儒學教授泰和郭先生年七十有七援例得解去將去諸生閉學舎拜乞畱畱三月寢疾而卒某年月日也明年春正月從子彰始克走五千里啟殯奉柩歸其年十有二月二十四日葬千秋鄕楓樹湖筲箕阡先生諱約字敬守其先嶽之臨湘人五世祖匯宋季舉進士授袁州司戶後棄官來泰和遂爲泰和人祖善升父文輝母蕭氏先生自幼端重不肯逐羣兒狎嬉嗜讀書不懈晨夜稍長從鄕先生王方剛學尙書經又從前進士寧國尹戴邁先生學益大進當元科盛時三就試有司皆不偶先生曰第學未至耳學至能免我哉未幾兵興科廢先生齒益壯知益明遂撒去科舉業更從鄕名儒康匡山及余伯祖主簿公兄弟肆力古文辭聲譽益起國家混一區宇求賢興治洪武四年舉明經授應天府都稅司副使居再嵗有能聲賜勑命及朝服羅衣髙麗進布明年陞武岡稅課司大使時進士毗陵徐伯凝守武岡遇先生禮甚恭日請教授郡諸生後選髙科而升者多先生之徒二年遷州批驗茶引大使三年詔中外舉流外官文行兼優者教府縣學揚州府判胡幹祐以先生應詔旣至試文淵閣中上等除漢陽縣學教諭漢陽學舊無明經師諸生不知所業先生至開道誘厲三年有選進士去者繇是漢陽科不乏人滿三考書最陞教授登州府學施教一如漢陽時故登州作興一旦出並海諸郡右在登州七年卒郡長貳以下以素服臨哭武將及市裏之人皆嗟咨悼慟咸來會葬蓋先生接人無賤貴少長必誠必盡故人皆敬愛樂就之在官三十年無纎芥過舉𨿽錢谷樷脞或甚寒暑一卷不蹔去手急人之窮常如不及遇人有不善極口詆不少貸所著文有淮南集二十卷湖南集若干捲東原集若干捲鄕先生陳心吾稱其雅馴而不陳發舒而不激爲典刑老成廖先生子謙稱爲有徳者之言娶吳氏繼李氏何氏子男一人獻生二十年卒常命從兄慶宗次子彰爲嗣後慶宗失長子又命彰歸承其父而取彰次子純後獻至是純以彰之命賫先生從子泰和縣學訓導鼎所狀行屬余爲辭銘墓先生甞逮事余曽大父待制公又從遊先大父兄弟而交先父最厚余甞三年侍教先生漢陽先生教愛之如子今不復可親矣嗚呼尙忍爲辭銘先生哉然義不敢不銘是以掩涕敍次爲銘銘曰徳之厚祿以久祿𨿽庳尊以師𨿽尊弗顯其傳則逺楓湖之岡玉歸於藏有其光千載弗忘

衛府右長史楊君墓志銘

衛府右長史楊君民服卒士君子相知者聞之始駭而疑旣審而悲咸臨而慟曰不見幾日而遽爲千古耶民服豈當止此耶天之理爲善者壽子之命不系常理耶茍命皆然孰其勉於善耶是時民服父母妻子皆在故鄕六七千里外惟一養子在側及其僚與素往還者之助治棺斂備旣歸葬於鄕其父季琛先生哀之不忍泯之也屬余爲銘民服諱黻自幼端厚寡言笑喜學問十數嵗已能力探黙識其後稍出爲文鄕先生周仲方覽之喜曰楊氏千里駒也尢爲學士解公所奨重永樂甲申侍父官東平舉中山東鄕試明年中禮部會試廷試賜進士出身逾年擢四川道監察禦史授承事郎練達如素習臨事揆理務當於公聴訟折兩造之辭人無寃者而扶正抑邪其志行焉陞文林郎仁廟臨禦下詔求言卽上疏論敬天勤民崇儉戒奢等十餘事多見采納遂擢衛王府右長史階奉議大夫日以詩書進諭於王而隨事開益皆由於正甚見禮遇於裁處庶務粲然條理蓋自寮屬以下咸服其徳能屬陪祀南郊民服素羸弱且病初起沐浴宿於公將祭又沐浴夙興就位冒寒甚祭畢退疾作遽卒宣徳元年正月某日也民服孝友誠至母甞久病憂形於色不解帶晝夜侍左右者四十餘日友愛弟妹惟其所欲不忍一毫傷其意待人以恕居家處鄕裏及在官理政一不見疾言厲色而嚴於自守未甞以空匱茍於義外取一芥至賑貧賙急恆恐後已有無不計也與人處恂恂如不能言若商論往事是非人賢否得失經傳疑義語娓娓不窮而皆精實有據其學於經熟書詩春秋旁究子史百氏爲文章才識兼茂性淡泊無他嗜好獨好載籍購積日富不可購致者必借錄進學之志始終不懈卒年四十有九楊氏吉水忠節家其曽大父伯允先生一時偉人見余所作墓志大父廷章隠居教授季琛先生用文行舉歷仕州縣四十年所至有古循吏風今以衛府長史致仕母宋氏淦洪洞裏名家封宜人民服卒宜人晝夜哭曰老乃失孝子嵗余亦卒民服娶李氏封宜人子男三讚詠談女三長先卒次嫁徳淸縣學教諭周仁本次未行民服於餘同宗在京師往還相好素愛余文閒暇晤語未甞不及文事嗚呼已矣而余所論述民服可以無愧色矣銘曰爲仁與義惟日不足溫其如玉嗚呼民服

吳教諭墓志銘

永樂十三年梓潼縣學教諭泰和吳寧存淵丁母憂歸明年二月三日以疾卒於家其二子將以是年某月某日葬其邑某鄕某原先事以鄕貢進士曽鶴齡所狀世次行誼請銘吳之先居廬陵郡中宋紹聖間諱公萬者以營兵守泰和西平塞遂家焉至太學生李平始以儒顯五世至叔啟叔啟孫仲珪與安成劉云章先生相好存淵之父也存淵爲人淳質和易髫丱時聞其父與云章先生講論倡和已知好學十嵗父沒隨其母辟兵亂走山谷書冊不暫去手亂定益篤志自勵聞永丰唐棐先生以詩書典教萬安縣學從受業焉泰和典教者遂舉充弟子員洪武癸酉中江西鄕試第六名明年會試下第爲太學生爲祭酒吳啟所重尋奉命督治陂塘湖廣之黃陂縣還賜襲衣楮幣丁丑除保寧府梓潼縣學教諭梓潼前此未有學官縣常遣郵長署學事諸生不知自勵廩食罷脫巾絳短服挾弓矢從裏少年馳騁弋獵日以爲常存淵至始立教條課諸生諸生始去舊習知務於學又奉府檄攝廣源縣學教諸生如梓潼永樂丙戌召修永樂大典書成賜楮幣還職蓋卒時年五十有九存淵居家有孝悌之行與人交必誠必盡急義如饑渇人有負之者未甞較也娶陳氏處士守道之女二子舉善止善皆有立矣銘曰

澄江之南五十里曰三顧山蕭淸節書臺在焉存淵居處講學其下其所興起於善有由矣而旣拜梓潼之命過家省母適有芝駢產於其廬非其誠於中施於外何以致斯吳氏之後世永篤念之庶幾不隳

故通議大夫湖廣按察使羅君墓志銘

正統四年九月十四日湖廣按察使羅銓文衡卒於官其兄文振銜哀茹苦自淮安走武昌歸其喪及其孤訃至北京翰林修撰邵宏譽述其事行索余爲銘邵其禦史時同寮余其會試時考官皆素厚也旣諾之至是文振將以其卒之明年某月某日葬之山陽淸江浦其考妣之墓之側遣人來趣銘羅之先家撫之宜黃元初有仕爲吉水州學錄者遂家州之東坊學錄孫再可再可孫繼道繼道子景泰少防江淮遂居山陽娶範氏生二子文振文衡也文衡自幼惇茂不好狎嗜書冊不去手稍長充邑學生旦夕克勤所造詣日出同輩右永樂辛丑登進士第宣徳丙午擢廣西道監察禦史無幾丁內艱歸杜門謹禮謝絕賔客服闋攺廣東道時風紀頺弛朝廷陞通政使太康顧公爲都禦史奉勑選畱賢俊罷黜不肖臺憲一新顧獨數數稱文衡之才且良曰禦史不足久淹之也文衡襟宇闓爽而靜専厚重明於理勤於事愼於法審於情𨿽末務必求至當同輩有窒未通者咸就質之都禦史有疑未決者咸召咨之凡各道擬奏刑獄率經文衡閱牘乃進一爲盡心而未甞有矜色廣東民墾兵後荒田厚獲境內屯卒欲敓之不得而忿結眾夜竊所獲民覺起逐之卒棄走其三人失道溺死按察司論民三人抵死獄上文衡言於顧公律竊盜棄財走主追殺者免罪矧溺乎公從之民皆不死常州姦民告富家謀作亂所連甚眾奉命往按之皆妄遂抵告者罪其明治獄多類此於事干禮法者不肯黙黙刑部郎有私忿相詬聲徹堂上堂上官不能制文衡曰是可長乎遂劾奏忿詬者皆降黜堂上官以宥免會湖廣闕按察使有防令廷臣舉端重廉能達於大體者遂以命文衡公議翕然稱允旣至獄有系囚二千五百久未決數日發遣殆盡人皆服剗獘剔蠧不怒而威時民間徴調繁夥有司往往舉錯逾制文衡憫其非得已也率從輕典惟受賕無所寛假毎語其同官曰內執法獄議或失中有大理爲之平外莫爲之平何可以不盡心景陵令楊季安廉正不阿見嫉於州州誣其罪於鎭撫使已下楊獄文衡爲白之復楊官而正州官之造誣者罷之都指揮陳震縱私不法奪造禦物廨宇爲私居糾正其罪其武臣率挾威厲民前之持憲者巽耎莫能戢文衡一裁以法若武臣者咸誚其嚴卒不爲動嵗饑近邑流民紛集城下躬出撫輯捐俸倡寮屬出米食之濟活彌眾倡家乘機買貧民幼女習歌舞稔嵗父母倍直求贖不得文衡聞之惻焉下令不予贖者罪之凡歸五百餘人奏減各郡驛馬千二百匹逓運所夫七百餘人以舒民力未卒前數日猶力疾艸奏言都司官系一道武臣儀表不可濫授今都司官犯贓率循例罰役復職武人徼幸不知戒儆反爲得計作過愈甚乞自今如系軍功陞者但犯贓罰役後復其職發守邊總兵帶管操備聴調如非軍功系保舉陞者犯贓罰役後降復原職庶幾有以警肅下人從之所至處同官如兄弟未甞有間言冰檗之操始終一致春秋四十有七而卒卒之日湖湘之人如喪所親中外縉紳君子皆有喪良憲臣之嘆元娶楊氏贈孺人繼室李氏封孺人子男一云翺女二銘曰

羅氏之初繇撫來吉宦於黌序詩書代述學錄五葉迨景泰甫載自吉陽來止淮土植善累仁所被旣多二子續奮舒英振華起家賢科桓桓者仲履貞執義廉莊簡重廌其冠衣肇迹烏臺正色北面直道不回明法愼罰夙夜惟敬欽卹之仁敢怠帝命鞠躬小心厥績彌彰升董外憲厥施式宏民有蟊蠧以狝以薙民淪雕瘁以衣以食抑陰扶陽爰建紀綱芒芒荊湘恵流洋洋天之生才凡以濟世曷畀之才而年弗畀嗚呼文衡未半百齡其不忘者不在玆銘

封翰林編修杜君墓志銘

翰林侍講杜寧縗絰奉宗人經歷童孟韜所述其父編修君事狀求銘其葬按杜世居黃巖之澄江其先與宋丞相淸獻公同宗編修六世祖存矩祕書少監淸獻從弟也五世祖澥軍器庫使髙祖諱茂實元象山書院山長曽祖諱叔埜慶元路學錄徙天臺祖諱順翁考諱舜道皆隠居不仕妣周氏編修諱仲威字希恭幼頴敏讀書一二過成誦不忘性孝友未成童父坐累當詣京師牽父衣悲號願侍行父母不許跽泣曰萬有一大人不免兒能獨安遂行父竟得白奉以歸父歿哀毀事母愈篤備甘防之養先意承奉得母懽心家甞遭誣官逮其兄嘆曰母老恃兄以安柰何可去耶代兄行誣竟直女兄適士人而家窶以田七十畝貸之畊用賴以裕永樂初令郡縣覈實荒田蠲其稅縣以屬之躬勤周曆悉究其實姦欺不容細民賴焉通制戶百置長裏舊籍二長嵗久戶耗已半而嵗役仍舊民不勝力言於上官並一長而更其籍民乃不困嵗旱令丞徧禱弗應遂躬率耆老禱龍湫雨隨注三日嵗用丰獲大夫士爲詩若文詠之紀之縣令康彥文屢欲具薦懇辭乃已爲人和厚坦夷重義輕利不務儲蓄而急人之急恆如弗及公直不私鄕裏恃以爲平閒暇讀書不倦尢熟於史而篤於教子家居用禮悉準朱氏不肯循流俗從事浮圖老子用子貴封翰林編修文林郎正統六年三月十二日卒春秋七十配施氏封安人克相於家子男三長寧登進士甲科入翰林累進侍讀才識爲士論所重次泰次妥女二孫男六女三編修君之葬以是年十二月某日墓在巴之西山之原銘曰

徳稱於宗行施於鄕其才允良而潛弗揚翽翽嗣興聿來寵章命秩斯煌奄歸於藏有發幽光逝也不忘

太醫院禦醫沈君墓志銘

仁宗皇帝在東宮二十年太醫惟院判蔣用文最見親厚藥非用文制不進一日用文病且殆上親禦寶翰遣中使卽其家問之且問脫不起醫士誰可任者用文書沈以潛氏名附中使以進用文卒逾月上卽大位擢以潛太醫院禦醫後數月士奇親聞聖語用文眞知人以潛眞不負用文舉士奇自是始識以潛而與之往還沈之先世皆以醫仕宋南渡由汴徙蘇之長洲恩陵甞書良恵二字賜其家謂其醫之良有以恵民也至今鄕稱良恵沈氏元爲醫學提領諱瑛者以潛髙祖也曽祖諱彥才平江路醫學錄祖諱徳輝江浙行省醫學提舉考諱防妣李氏以潛諱蚤喪父能自刻勵於學幾冠盡究其先世之傳進而明於素難仲景之書及潔古東垣諸家之防不執古方毎審求病源隨證用藥用之必效有爲庸醫所誤而殆者往往求以潛而安而能報與否一不計也一時鄕之老於醫者多服之而求者日接踵戶外矣郡太守舉醫學正科以母老辭禮部以名醫徴至太醫院卽見重於上官有所疑恆就講論曁擢禦醫爲上所信用屢奉命往視總兵官疾而京師士大夫尢多徳之宣徳壬子秋以潛得疾久未瘥自嘆曰命其止此又聞其長子死疾益加是年十一月三日卒於北京春秋六十有四以潛爲人平易質重不爲矯激辯巧以嘩世媚俗工詩好琴閒暇焚香一再鼓自適未甞求知於人故知者亦寡娶滕氏有婦徳先十三年卒子男四寅賔宇宙寅先兩月卒女五長未行次歸王森三尙幼孫男五禧祐禎余未名女二曽孫男女三人賔將奉櫬歸其鄕竺山先塋之次卜明年十二月庚申合葬滕孺人之墓以治命賫翰林修撰金君問所述事行來求銘爲之銘曰

醫之克明審覈病源隨宜處方功臻十全彼其昧者執方俟病治十斃五哀哉人命嗟以潛甫允醫之明理究業精厥效孔徴以仁存心以義處物曷不百年恆濟夭折東南其鄕歸藏有墳來世有聞不在斯文

東裏續集卷三十六

欽定四庫全書

東裏續集卷三十七

明楊士奇撰墓志銘

刑部兪主事墓志銘

刑部主事兪得濟公廣卒其孤希俊將奉柩歸葬處州之遂昌以刑部主事周得琳所具事狀請銘公廣甞從余翰林十餘年銘不得辭兪之先居睦州宋季有仕遂昌者因家焉而自曽大父以下皆不仕父則榮母毛氏得濟其諱公廣字也幼孤長克勵於學渉獵旣博矣從先生長者習詩律永樂六年詔翰林集四方儒學之士纂修永樂大典及能書士職繕寫公廣以能書薦書成被賜賚詔就翰林益進其藝十八年擢兵科給事中勤愼詳敏克舉其職坐累出爲邯鄲縣丞當要道過使客百費取給於縣者日輻輳公廣爲之有方民不困而事集尢以寛厚得民心洪熙攺元召還爲刑部照磨尙書給事中皆言其才陞刑部廣西淸吏司主事盡心獄中無寃滯者宣徳五年有司援例奏贈其父承徳郎刑部廣西淸吏司主事封其母太安人妻李安人制可命未下而公廣以疾卒是年七月十五日也享年五十有一子男二長希俊次希傑女三長者歸吳宗智余在室孫男女各二公廣居官不爲崖岸不失持守遇事不平直發之不爲茍黙𨿽數以是召怨咎不悔其才可用且未老而遽卒惜也銘曰

才與時際兮宜厥施兮奄長逝兮孰所致兮

國子助教邵先生墓志銘

北京國子監助教邵先生卒其子壇均介吾友翰林檢討許子謨先生求爲墓銘餘數過監學重邵先生淳厚端雅蓋良師範也許先生又言壇均惇於孝行有足尙者遂受事狀爲敍而銘之敍曰邵世家福州之懷安先生之曽大父野雲大父復眞父彥英皆隠居不仕母劉宋侍禦史文濟之孫先生諱煇字時晦幼喪父母賢必欲成其學問先生亦蚤克自勵遂入邑庠受業明經師退而就其同門之賢者相講論切磋令下調閭右實京師先生家在行居京師逾年援例免歸而家益貧復入邑庠卒業永樂丙戌登進士第爲翰林庶吉士預修永樂大典勤於職務同輩服其能時寓應天府學坐家人弗戒火延燬廟學謪戍邊者十五年處患難泰然不以戚其中用薦召還除國子助教其學講貫有素其誨人盡誠學者皆樂歸之平素履行淸謹重信義其友兵部郎中黃安卒於北京無彊有力親戚在側先生爲治斂含畢而遣子壇走數千里歸其柩及其家於閩其行槪類此在太學將九年甞賜勑命授修職佐郎而卒於宣徳七年八月六日享年七十有二其配錢塘郭氏安道【闕】子生男女各二男卽壇均女蚤喪其長者次嫁進士廖伯牛葬以卒之明年某月日墓在其邑某鄕某原銘曰

國有成均賢士所闗必有師氏乃成眾賢正學篤行由躬率先維師其難匪今則然維時晦甫茂惇蹈履授業解惑式振厥士旣壽考終而藏在此銘以昭之亦慰孝子

嚴迪徳壽藏墓志銘

吾邑嚴君迪徳馳書北京謂余有生者必有死吾今年七十有五卽旦夕獲全歸幸矣𨿽吾生甚貧然顓顓持其身不敢逾越誠懼辱吾之先人亦欲吾之子若孫皆不敢辱也已豫營一丘矣竊嘆近世死者其子孫往往鉅資丰幣請於縉紳大夫求志其葬縉紳大夫或未知察也甚者文跖爲孔飾市儈爲道徳貽世譏誚𨿽吾之子弱且窶不足以動時貴人亦非吾所願也子於人善率紀實如吾意然子之年加於吾矣盍及今無恙豫爲志一言亦及吾之見也余家與嚴世防姻迪徳於余爲從表叔余仕於兩京四十年前年始一歸鄕裏親交物故殆盡迪徳巋然𨿽老而健能時時過我今別又三年恆往來予懷有托其何以辭嚴故西昌文獻名家宋館閣校勘肅稱朴山先生其五世祖也父從禮洪武中國子學正剛毅端方三子迪徳其季也名福眞涉獵學問存心端厚而志行堅確內惇孝友愛兄之子如子而嚴其訓有弗率者略而不校接人意度和裕言必當理安貧守義非其所當得一芥不取親戚交遊有急赴之恐後間有挾勢來侵者迪徳絕口未甞言亦未甞一語幹人以私自縣令丞及邑之賢士君子皆禮遇之布衣蔬食居常休休自得也論今西昌善士非迪徳其誰歟嗚呼前輩流風餘韻逺矣後生薄俗馳騁世利爲雄長彼固不知重迪徳然率遽起遽僕忽焉如浮雲飛鳥之過目若迪徳蒼顏皓首旣壽而康履貞居安自少壯至老坦坦如一日謂非人之所自致乎迪徳娶宋氏先卒子男一顯女四其一嫁國子學錄梁防餘皆歸士族迪徳之壽及子若孫皆未可涯余旣述其行之槪又銘其藏俟屬纊旣刻之銘曰

盈則有虧榮則有悴芒芒天壤其孰非寄陶有自挽杜有自志超哉達人千載一致

葉侍郎墓志銘

宣徳元年朝廷以蘇松常鎭嘉湖諸郡姦吏土豪肆爲貪虐以毒細民久而愈甚特降璽書命大理卿胡槪防政葉春巡歷訪察務去惡以寧善後又益以錦衣衛指揮任啟監察禦史賴瑛槪等奉命所至秉公推明行之以果無所屈撓於是暴者以僕困者以起橫者以折弱者以立上之澤下流下之隠上達數郡之內氛翳廓淸畎畝閭閻咸有生气時事之裁制一董於胡然在葉之鄕邦知之素明而行之無私葉蓋有助焉竣事還奏上嘉之數人者皆進官春進刑部右侍郎嵗中得風疾上命太醫視療久未瘳奏乞歸從之後竟不起八年六月十八日也春字景暘世家嘉興之海鹽其先本林氏考諱祥幼喪父母鞠於表兄葉某遂冒葉氏景暘幼警敏知學有才識洪武中舉自邑吏歷事吏部者六年永樂初禮部尙書李志剛知其通練能謹薦於朝擢主客淸吏司主事階承事郎以勤敏周宻爲上官所重三年陞本部郎中階奉議大夫進奉政大夫丁內艱去服闋仍舊職三考以績最陞兩淮都轉鹽運使嵗餘丁外艱服闋攺福建布政司右防政仁廟嗣位來朝遂與廣西右布政使周幹同被璽書巡視應天鎭江蘇常湖松杭州嘉興八郡訪民利害而建革之嵗余歸今上嗣位景暘復詣蘇常諸郡者再中攺四川布政司右防政未行又二年而拜侍郎之命又二年而卒春秋六十有四娶吳子男三長懋次林次森女一適【闕】孫男七觀鼎升璿璣玉衡其葬在邑之大易鄕平【闕】

懋奉事狀介翰林庶吉士趙智來拜乞【闕】辭而不獲乃敍而銘之銘曰

仕歷中外才際時和厚靖恵惇執持恭勤劼毖勵職司行於鄕邦公弗私登貳六官荷眷知六十考終樂全歸來世有考視刻辭

宣郎中墓志銘

宣彥初諱嗣宗蘇之嘉定人永樂三年詔郡縣舉楷書士蘇舉彥初旣至奉命從中書舎人書誥勑無幾簡從事翰林諸學士皆重之嵗余坐累謫交阯時尙書東萊黃公總交阯布政司按察司一見彥初知其才良寘諸左右任之事深得其助益禮遇日厚交阯九年始歸復被召入翰林遂授中書舎人又簡文淵閣專書內制二十二年扈從北徵旣還丁祖母憂洪熙元年驛召至復其職賜勑命贈其考子朝中書舎人妣唐孺人贈其故妻譚封繼室範皆孺人宣徳元年扈從東徵還進吏部驗封員外郎食其祿仍從事文淵閣三十五年皆扈從巡邊兩朝實錄成以繕寫勞賜襲衣文綺表裏白金進本司郎中祿秩仍從事文淵閣賜誥命進其考郎中妣宜人乃進其故妻繼室皆宜人六年夏彥初得疾醫藥久不效是年十月十三日卒享年五十有二彥初甫三嵗祖均徳及父母俱喪鞠於祖母葛稍長日悲念父母不絕而事祖母甚孝祖母躬勤織紝資其學彥初亦克自勵駸駸有進益且卓然有立志鄕老長皆奇之謂宣氏有後言於邑大夫舉爲區長非其志也固辭會楷書命下郡守曰莫逾宣彥初矣遂送詣京師彥初在翰林最久恭愼小心克勤旦暮未甞以私廢公處同列溫而有讓眾或臨事憚勞費至出語相侵彥初獨怡然不作於詞气而請自任士論以是多之爲人疏達誠實行已端重不肯茍且𨿽家無餘貲遇人窘急倉猝能致義助故其病也卿大夫之賢者屢造視之及不起咸往哭弔可以知其人矣子男三謙益泰皆幼女四黃暄陳述侯寛其壻也一尙幼其卒之眀年某月陳述奉喪歸葬於鄕其友黃養正具事狀求爲墓銘彥初余所心愛重者爲之銘曰

和而莊坦而慤處事平執事恪履險夷一恬漠嗟彥初不復作

故嘉議大夫刑部右侍郎段君墓志銘

宣徳九年二月二十九日刑部右侍郎段君卒於南京家素貧僉都禦史吳君敏徳旣經紀喪事禮部尙書胡公源潔以聞上爲悼嘆賜祭命有司營葬於是吳君使人北京需葬銘而胡公以屬士奇嗚呼段君者世所謂仁人君子也又士奇素所交遊士奇宜銘按國子司業陳君光世狀段之先居南康之建昌世業儒其曽祖【闕】營田郎中篤修徙吳中父志淸又徙常州之武進母葉氏君諱民字時舉自幼溫重頴敏喜學且其父母惟一子篤意教之故徳器蚤成登永樂甲申進士第爲翰林庶吉士時太宗皇帝命禮部翰林院準天經之數選曽棨等二十八人就文淵閣盡出中祕書使進其業旦暮給大官饌又月給膏火之資蓋期之於大用而君與焉君祗體上意益勵弗懈而文學大進與修永樂大典丁內艱去服闋除刑部山東淸吏司主事授承直郎蒞官廉愼而明敏克勤恆存哀矜惻怛之心處疑獄必歸於厚麗辟者咸以得君爲幸逾年扈從赴北京召修四書五經及性理大全書書成被重賜復還刑部陞郎中益精獄議尢爲尙書所重凡大獄必咨君剖奏章必歷君閱乃上在刑部八年山東妖婦唐賽兒作亂三司官以縱寇誅詔廷臣簡代者共推舉君數人授君山東布政司防政同舉中有畏難者君曰竭誠以共吾職耳何足計利害哉下車敷宣徳意整飭紀綱綏撫殘氓剗革宿獘政理一新吏民恱戴居三年召同考禮部會試士論服其衡鑑又三年召赴闕命以本官署戶部右侍郎之南京是時車駕在北京久南京諸司習於玩愒任錢谷刑名者其務叢脞尢號不治君至躬勤率之莫敢或違始若扞格已而服從咸修其職明年實授本部右侍郎又明年攺刑部其振起作新一如戶部罪人聞君至皆相慶於獄伸抑疏滯旬浹之間聲譽用彰三年以績最賜誥授嘉議大夫贈其祖若考皆嘉議大夫刑部右侍郎祖妣李淑人封其母太淑人妻盛淑人初爲防政考滿當得誥言於朝願推以封母從之至是母年將九十得封者再人皆榮之君忽得寒疾數日小瘥矣將出視事左右謂未可以風曰數百人困坐獄中翹跂待我柰何可自佚防彊出三日疾復作遂亟有問之者答曰不能報上恩矣如老母何言已遂卒君性至孝初爲庶吉士得祿卽迎父母就養京師父沒後所歷官未甞不奉母以行而曲盡愛敬襟宇淸明坦夷表裏一致喜怒不形聲色當官任事惟義所在不茍遜避與人交久而信卒之日其官屬臨哭皆哀南京卿大夫之賢者皆走弔哭北京自師傅六卿以下咸寓奠祭君春秋五十有九其子男四寔宏安寧孫男二璇璣女三其葬以卒之嵗某月某日附武進先塋之次銘曰

仁以及民義以行身其履坦坦其存溫溫我懷若人於古多有嗚呼時舉於今曷少亦旣乘時曷不永年【闕】

斯而獨其親凡今之人【闕】君子【闕】

賢

友

故奉議大夫禮部儀制郎中龎君墓志銘

禮部儀制郎中龎敍卒於官其子珙將奉柩歸葬吉水以中書舎人宋懷所述事狀乞著墓志銘余今年七十有五益倦文事然念龎氏父子皆從余翰林久不忍以辭龎之先家袁之分宜十一世祖稱云軒者始徙吉水仁壽鄕傳其後資產日裕六世至季安傾家從文丞相舉義勤王又三世至希凱爲南雄路沙鎭巡檢敍曽祖也祖弱翁龍泉縣尹父文芳好學務義母劉有賢徳敍字明敍蚤喪父賴母長育少從明師學永樂初詔郡縣舉善書士兩制書制勑簡其尢者十數人從學士於內閣而出禁中古法書名迹俾進其能明敍與焉時朝廷四方之務方殷命令多以璽書十數人者𨿽鮮暇稍暇輒自進弗懈咸駸駸有造詣矣先是明敍父甞傅兵籍旣卒無他丁男有司言明敍應充伍時仁廟監國南京索明敍所習書覽之嘉奨命削兵籍十年除中書舎人授從仕郎自是車駕巡狩皆與扈從三考奏防復職洪熙初賜誥命進徴仕郎贈其父中書舎人封母太孺人賜誥及鈔歸省兩朝實錄成以繕冩勞賜銀鈔襲衣丁內艱服闋仍【闕】

考奏最陞儀制淸吏司郎中授奉議大夫食其祿仍從事內閣宣廟實錄成以繕寫勞賜銀幣加四品祿始専職儀制司八閱月而卒自入館閣以來三十餘年敬愼如一日純厚謙和不見崖岸口未甞及人過失其度能容有誣其過及加之厲辭色者怡然受之不校以是先生長者及其同官皆重之無間言雲家居事親孝親沒哀慕不衰睦族婣患難率扶持之朋友有急必赴卹僮奴如子公退時共賔客觴詠爲樂所爲詩有淇園槁其生洪武丁巳三月二日其卒正統戊午十二月二十八日享年六十有二娶黃氏封孺人子男四長瑒次珙亦以善書授試中書舎人父子同朝縉紳榮之次瓛次瑛女二長適黃次適周孫男若干明敍之葬以卒之明年某月日墓在某原銘曰弗騁以角弗巧以琢而任其朴噫嘻其樂

衛孟敬墓志銘

衛世家河東系出漢禦史大夫綰歷晉唐及宋仕籍不乏金人入寇徙河南歸徳之谷孰至元有曰慶甫好施予生伯升瑰瑋有材略以軍功積官至萬戶孟敬之大父父也孟敬諱整爲人惇願內而事親敬長外而處戚姻鄕防舉無違禮以行義訓子孫以勤儉致饒裕而好施予有乃祖之風焉永樂壬寅五月得疾【闕】日召諸子申論惇睦之道又遺訓長子之在官者以必盡臣節言訖而終是月五日也享年五十有八娶畢氏子男六鎭欽祥淸鏞鐸鎭中鄕試爲大名縣學訓導今陞左春坊司諫女六祖榮郭亮武盛劉正髙林其壻也其一在室孫男四俊乂聰敏女二諸子以卒之嵗某月某日奉葬於其鄕南原先壠之次先事鎭以翰林編修徐永達所狀事行請銘余於鎭有同寮之誼不得辭爲敍而銘之銘曰

端其存厚其施以全其歸以昌其世

陳處士墓志銘

處士姓陳氏諱霖字士恱陳氏其先居金陵五代之際大理評事諱暉者始居泰和世業儒至宋而仕宦科第甚盛彬及從子皆理宗朝進士彬官至提防刑獄國子監簿監簿文丞相進士時座主後公過泰和爲新其居第至今鄕裏誇道爲榮處士五世祖也祖存道元安逺縣學教諭父煥章母曽氏繼蕭氏處士兄弟四人其仲處士也爲人端厚和易自少喜學問安成劉云章先生甞教授其鄕處士與其兄士瞻從之學兄弟皆爲先生所重駸駸有造詣矣無防士瞻舉進士去後爲興寧縣主簿父已老二弟皆幼而處士始弱冠凡公府徭賦及家之祭祀賔客寒暑朝夕所出皆治於處士而皆當其父之意平居孝事父母及其繼母友於兄弟愛弟與子一督之學士瞻甞坐謫逺外嫂鄧早沒遺三女及劉氏妹夫婦皆沒遺二女皆鞠於處士旣長爲擇壻備禮而嫁之行【闕】擇義鄕人服其公有爭訟率往求直而樂於恬靜甞【闕】省兄至興寧畱旬日而去縣人莫有知者及弟士啟子禮先後登第士啟自禮部郎中陞山東防政禮爲思南知府人皆爲陳氏榮而處士意澹然入則與士瞻相怡愉出則陶其趣於山水之間蓋其自視舉無以易此樂也晚喜寫墨竹日爲之不厭人因其所自號稱恱巖居士云永樂丙申十一月二十四日卒享年六十有三娶戴氏故儒家有婦徳先卒繼曽氏子男五長禮今爲臨安知府次禧舉鄕貢爲辰州府學訓導次祚爲士啟後次祊女三長嫁羅以智次嫁蕭徳莊次許嫁郭暉孫男一肇女四處士之葬也以卒之又明年二月二十四日葬在山槎鄕鵓鳩岡先塋之側而未有銘先宜人處士族姑余其外弟也於是禮以翰林修撰曽鶴齡所述事狀屬余銘銘曰

焜焜其先駢榮累芬濟濟其承繩武續聞嗟士恱甫潛彼遐陬孝士於行匪於顯幽喬喬珠林爰托我居擷芳挹淸優遊怡愉白髮歸全其藏有墳春秋雨露來來子孫

左處士墓志銘

監察禦史南城左瑺永樂癸卯三月二十六日喪其父處士公奉中書舎人同邑章文昭所述處士行狀介刑部員外郎吾郡周恂如求銘其墓按狀左氏世家旴南城元季徙麻源三谷至處士又徙郡城之西曽祖諱欣祖諱明叔元【闕】公府從事父諱彬卿平樂州學正母氏處士諱謙字彥彰從父進士友信無子以父命爲之後天資明敏自少喜學問不煩程督於經史諸書過目輒能記誦不忘長益博通百家貫穿古今逺有造詣而事其父母及所後父母一於孝所後母鄭氏久病气絕已三日獨胸次微溫眾環視不見生意欲舉斂處士不可力求醫療竟蘇母恆言微孝子吾死久矣父母沒皆哀毀而葬祭以禮友於兄弟愼擇交友而敬久不衰急於義舉未甞與人較曲直而鄕人有持曲直不能平必就而質之守令數薦起之皆以親老辭然教其子必在於事親瑺登第歸省諭之曰由祖宗積累致汝有今日如或一毫於國事不能盡忠忝爾祖矣其終勉之平居一由儒者之道釋老巫覡之流未甞及門恆不忘三谷山水之勝自號三谷居士春秋八十有六而卒娶劉氏繼周氏俱有賢行先卒子男四英瓛傑瑺瑺永樂十六年進士任浙江道監察禦史孫男七紹宗益宗顯宗超宗興宗述宗輝宗女二曽孫男一愈處士之葬以卒之嵗某月日其墓在邑某鄕某原銘曰

左氏所出自齊公族丘明素臣郢防聖門名漢者雄晉曰太衝在唐曰震代有耀宗厥來徙旴益蕃以昌累善積仁顯聞鄕邦學士繩繩逮彥彰甫欽厥攸行靜言幽處捲而弗施以遺厥後惟彥彰甫沒且弗朽

胡處士墓志銘

永樂十八年十月二十日丰城處士胡宗仁卒享年六十有三將以明年某月日葬其邑某鄕某原胡之先出成都有諱諒者唐貞元中與韓愈歐陽詹同登第其長子讓僉判撫州因家崇仁讓次子寂又徙丰城之厚郭遂爲丰城人至諱叔恭諱孟寅處士大父父也孟寅六子其二處士也諱某天資質實頴敏好學問居家有孝友之行於處族婣朋友能盡其道以仁恕爲行已之本詩禮爲傳家之器其善人者歟娶鄒氏子男四軫輗軏軾軾先卒女三徐仲殷李大猷周某其壻也孫男四鐘鑑鐸釗女三軫永樂乙未進士授兵部車駕淸吏司主事冰檗之操有聞縉紳間知者以爲處士之教也於是軫奔訃將歸賫國子助教徐疇所狀處士世出行實介司諫曹曼齡請銘其墓余𨿽前未識處士觀其子可以知之矧有如助教君所述者乎銘曰

緼仁好善而蹈義兮棲遲丘園樂泄泄兮式光大之徳厥嗣兮

楊宗榮墓志銘

處州之松陽楊宗榮年七十卒旣葬矣後三十有三年其孫巨容以某官某所述世出行義介前國子典簿葉允元請銘其墓按楊氏系出漢太尉其後子孫益眾散徙江淮閩浙間至宋有諱某者爲金華主簿其子信爲衢州教授始來居松陽曆若干世至安道宗榮父也母葉氏宗榮自幼喜讀書爲詩家居惇孝友處宗戚鄕防恆輟有餘賑匱乏及葬其死之無歸者攻醫有疾率濟之善藥尢以諒直爲鄕人所服縣甞舉耆老資以集事晚好黃老淸靜之道幅巾逍遙泉石之間有以自得卒以洪武己巳五月十三日娶葉氏子男二景和人傑孫男四巨容巨信久章久祥巨容今爲長葛知縣孫女二銘曰

力善而施弗達以試澹乎以愉尙厥志後有考之此其識

洪珷夫墓志銘

靑田洪珷夫旣卒而葬矣其孫廷信奉禮部郎中葉仕寧所述世系事行介前國子監典簿葉允源來求墓銘洪之先居番昜系出宋贈太師魏國忠宣公皓皓之孫曰純爲曹屬於括始自番徙括居靑田之鴈衢珷夫八世祖也髙祖秉哲元閩海翼上千戶曽祖疇修徳樂善所交多名賢石塘胡先生甞賦其所居延桂樓趙文敏公甞記其所創太淸宮白雲庵而皆文敏所書云祖鉉考宗江俱畜徳不仕妣張氏珷夫諱某字尹武珷夫其別字也儀觀偉然事親能孝生養死祭一致其誠於睦族人處鄕人皆得其意捐貲以賑貧乏無告者不間於識不識珷夫讀書通古今有材略元季尙少郡辟司倉不屑就天兵下處州總帥聞其名召主給饟井井不紊帥數稱其才已而免歸皇明旣混一海宇則命其弟出仕珷夫畱家居治田園新居室名其藏息之軒曰淸逸儒生君子與之防者多爲之賦客至焚香鳴琴觴詠爲樂旣老葛巾藜杖攜朋徒及其諸孫日徜徉山林泉石之間𨿽曠焉無所系於其心而謹循憲度不少縱以田賦屢長萬石區率先集事而尢以公平而民恱服𨿽不仕而所以刑於家施於鄕者人未甞不以仕望之也其卒以洪武己夘十月二十五日其壽七十有七其葬在訪川吳岡之原其配葉氏其子某某某其孫三庭信庭質庭翰其曽孫男二克鎭克鏸女一銘曰

有韞其中器之良恬澹愉佚履幽貞郁乎斯丘歸永寧

東裏續集卷三十七

欽定四庫全書

東裏續集卷三十八

明楊士奇撰墓志銘

禮部左侍郎李公墓志銘

宣徳七年十月十五日禮部左侍郎致仕李公卒於家訃聞上遣官賜祭師傅六卿而下皆往弔祭卜明年某月某日葬某縣某鄕某原其孤栗以治命奉翰林侍讀苗君衷所述事狀來拜請銘禮部尙書毗陵胡公申爲之言予與李公同事三聖凡三十年乃按狀序而銘之李之先居平陽之臨汾大父諱仲智父諱師魯元季隨兄希賢宦防燕都遂占籍宛平縣而公生焉公諱嘉字允堅天資凝重不妄言笑自幼卓卓有立志事親孝稍長縣大夫選邑學弟子員前大學士董公倫時爲學教諭公從受業旦暮自防勵所授書率誦讀數百過四書注釋𨿽老不忘已而念家貧親老丐罷歸侍養爲師者初惜其去遂獻詩達意其辭懇切師憫而從之後選奉祠所禮生事太宗文皇帝於藩邸敬恭祀事恆致其誠無幾丁父憂哀毀動人終喪不飲酒食肉覽父手澤未甞不流涕而養母愛敬兼盡初世父希賢死於兵無子倉猝槁塟公念及輒悲竟卜吉壤備禮而塟焉文皇帝起北平預效守城勞時南兵逼城城外民有負母入城無所依者公避舎以處之且食之粟民母子得全於急義率類此內難平錄守城功召至南京有司奏授鴻臚寺序班數月上親擢爲通政司防議且面諭之曰以爾誠實故擢寘要地必勤必愼母忝朕命公益盡心乃職一日奏事畢自陳臣有老母在鄕裏無他兄弟侍側願躬迎母就祿養從之旣至時初建北京奉命董運木之役於河南殫其智慮夙夜不懈後喪母哀毀如喪父詔賜棺及驛舟歸其喪服闋仍前職遂扈從北狩自是巡狩皆預扈從後坐累左遷鴻臚寺丞仁廟禦極陞左通政遂陞通政使又坐累左遷未行上嗣大統復通政使攺北京行部侍郎念其老不堪繁務又攺禮部侍郎公𨿽精力日衰猶勉彊事事未甞少間再嵗以疾聞特賜勑褒諭命致仕又數日不起享年七十公持身端謹一芥不茍取予剛方嚴毅人不得幹以私其任職細務必親故所歷寡合終不爲變治家整肅教子孫必務學而閒暇道說國初以來北京名賢故老流風餘韻娓娓不窮聴者忘倦蓋自是能知而言者亦鮮矣其歷任散官自將仕佐郎積至通議大夫以公貴再追封二代大父父皆金通議大夫禮部左侍郎大母吳母榮皆淑人追封故妻蔡封繼室趙皆淑人子男四栗直剛簡女二孫男四震謙泰巽銘曰

嗚呼李公有孝有守遭逢龍興陟帝左右剛毅之資自信弗疑顓顓以持莫之或移納言之司宗伯之貳歷年三十始終一致白髮蒼顏鞠躬竭誠三聖在上天鑑孔明奎章龍文奉勑歸第象笏朱衣裏閭迓拜從容優防以壽考終綸音及門寵光隆隆嗚呼李公生死榮哀勒銘其藏永示後來

翰林庶吉士湯如川墓志銘

永樂四年三月庚戌翰林庶吉士湯流如川歿於京師其友曽與賢爲治喪斂已楊士奇將述其平生爲墓中之銘以授其弟如塤使歸葬焉屬鄰舎夜災延燬如川舎及棺如塤拾其遺骨而歸嗚呼如川何以得此哉其平生所爲宜壽宜備諸福乃四十以卒而又遭遇身後之災造物者於如川何如也世之不爲如川者或至於期頤卽不至亦不見其身後如此者造物者之意何如哉如川世家泰和之甘溪曽祖某祖某父均義母李氏如川溫雅易直事父母及撫諸弟皆能恱其意處朋友必引之於道臨事務當大體永樂癸未以詩經領鄕薦明年登第賜進士出身【闕】聞其材行請於【闕】

爲給事中會【闕】新儒術將有【闕】風勵天下乃擇進士英敏者得二十八人盡出眾祕書俾進學於文淵閣期之於古人如川在焉如川懼無以稱上意蚤夜勉勉不息而學益進明年季弟如箎來省得疾卒如川哭之數日亦得疾以卒朝之士君子聞其卒皆相與悼嘆以爲不可復得嗚呼如川者眞不可復得哉其仁厚可以長民明公可以持法執守可以勵俗通練可以集事可謂才徳兼有者矣將用某月日葬某山某原時二親皆垂白無恙而連哭二子此宜何如其情也娶某氏子男三某某某女二餘生先如川一年交之最厚而最深也來京師相聚甫在嵗方資之爲輔豈謂一旦遽失吾益友哉乃忍哀而銘之銘曰

爲器之咸宜而動也時弗達於施而止於斯而止於斯又孰爲之災孰之攸司曷其測知我銘於玆以紓我思以慰其父母之悲

陳孟京墓志銘

孟京諱昌姓陳氏以字行登永樂四年進士第授翰林庶吉士七年五月二十三日卒於官陳故泰和簮纓家五代有諱暉者始由金陵來徙至孟京凡若干世自宋建炎中有諱千齡者始登進士第至孟京凡十有四人其他選鄕貢舉明經才行不可勝數載郡縣誌與其家乘甚悉孟京少孤貧苦嗜學旦暮自任負以養其祖與其母手一卷未甞釋也遇明儒碩師輒挾所業往請益弱冠稍出教授愈自刻勵口誦手錄窮晝夜不廢一時朋儕彊記多識者不能及也永樂元年中江西鄕試四年會試禮部中前列廷試在第二甲初族兄士啟永樂二年試中第二甲賜進士出身授翰林庶吉士至是孟京與從兄孟潔皆賜進士出身皆授此官陳氏兄弟之盛人以爲榮時朝廷廣召文學之士纂修永樂大典孟京與編校晨入晚出未甞以私廢其博達明審老師宿儒多讓之性孝友家素貧幸仕得祿而薄甘防未甞充其母甚樂也愛其弟恆約已以裕之卒之時家徒四壁顧其妻曰死生常道勿戚戚身後事其在諸兄汝惟善視兩兒不可令斷絕讀書種子耳不一言及他事嗚呼此亦可以觀其志矣卒時年三十有六曽祖主一妣倪氏祖以靜妣曽氏考孔武母蕭氏娶劉子男二中九嵗元斗七嵗女一旣卒士啟孟潔爲治棺殮買舟還其喪與其妻子先宜人以靜先生之子余其外兄故爲述平生大槪爲墓銘使歸葬焉銘曰

力學植身屢空弗知始達而暢曽不幾時嗟乎孟京遽止於斯行邁﨑嶇而難平夷嗟乎孟京匪命之罹

趙進誠墓志銘

華巖有豁達賢智之士曰趙進誠自少慷慨抱气節明經博學通當世之務甞欲有所施見於時屬元季政亂不可有爲遂括囊不出日以養親爲樂方國珍竊據溫臺諸郡是時蟻附之徒率皆气焰灼灼猝起旦夕間進誠獨曰是何異趨膏火以自得者吾行見其斃其又可效乎卽奉親走匿山澤不與世接也聞太祖皇帝定鼎金陵發兵弔伐於四方忻然舉手加額曰聖人出天下自此大定矣國家旣平定方氏浙水東之地悉歸職方浩然有願仕之志冀一得發施其所負畜然遂疾作不及行而卒洪武辛亥某月日也年四十有九進誠諱友諒其先宋南渡時迪功郎諱某始自汴徙黃巖後至諱某者其曽祖也祖諱某考諱居敬妣某氏進誠頴悟過人少喜爲文章平居事親睦族姻賑貧乏皆以爲分內事不肯茍且遷就徇人終其身不能一日如志以見諸用非其命也夫娶黃氏子男五季寧季享季達皆蚤卒季鼎今自福寧縣學教諭陞國子監典籍方向用於時季桓女一適盧仲茂孫男七人進誠卒後二十一年諸子始克奉葬於縣嚴山之陽又十有九年爲永樂九年季鼎奉狀來求文銘墓余考其志行及其時命有可悲者爲之銘曰

士懷璧兮靡玷缺庶薦於時兮命遽閼銘以昭之兮永弗滅

羅仲深墓志銘

余友曽與賢登永樂甲申進士第爲翰林庶吉士又二年其女弟之夫羅仲深繼登第與與賢同官同舎逾年與賢卒又明年仲深女兄之子曽用常亦舉進士來京師居止依舅氏未幾用常又卒仲深連經紀兩喪於客外傷其中情郁抑無聊日益病猶彊出事事後用常卒之數日亦不起矣悲夫與賢惇厚易直仲深溫潤簡靜用常儁爽端確皆吾邑之秀也幸以經術遭逢聖明之世旣出矣而皆不及下壽少試其所蘊蓋士君子無不悼惜之國家設科以來得士之盛江以西稱吾邑而甲申至丙戌兩科蓋又盛焉甲申升者九人陳士啟湯流獨孤樂善曽與賢余學防蕭省身王直歐陽俊曁余侄相丙戌升者五人曽春齡陳孟潔及其弟孟京羅仲深胡雅雅旣第而歸兩科十三人者皆爲庶吉士在翰林與纂修之事吾邑斯文之盛蓋四方士之所慕艶而未幾流卒與賢又卒丙戌之四人者又連卒雅家居則又卒後丙戌而升者用常及王鉉梁輈陳賞王嗣先五人未廷對用常又卒於是四方士爲吾邑斯文悼嘆不獨三子者而已也【闕】人之先後卒者或余之親或久要而仲深又與餘同里巷至是其兄浦城典史仲固來京師告余曰將歸葬吾弟必得子銘出示翰林修譔王直所爲事狀余不能辭也羅故西昌望族祖某考尙文洪武壬子鄕貢進士歷主臨臯仙逰兩縣簿二子仲固仲深也仲深自幼爲主簿公所愛甞曰此兒必興吾宗未弱冠喪父家貧出教裏中童防取束脩以佐其兄養母而益刻苦學問當其時鄕老碩師皆已歿無在者學者疑不能通無所質問仲深獨守傳注古說熟讀深味日益有得久而沛然而號仲深前輩者多自以爲不如往往卽仲深求正是否永樂乙酉以邑學弟子員中江西鄕試明年會試禮部中髙等廷對賜進士出身授翰林庶吉士修永樂大典仲深沈潛明敏寅出酉入不肯斯須廢公同列者皆推讓之其卒以永樂某年某月某日某年某月某日葬某原從先兆也子男某某銘曰

荊山之璞兮出孔多無幾屢毀兮嗟乎柰何嗚呼仲深兮溫且良宜服用佩兮鏘珩璜亡者何遽兮存者徒傷

梁監丞墓志銘

永樂十一年六月一日國子監丞梁里許以仁卒仲子澤將奉其柩歸葬欽州以國子博士鄒防享所狀世次歷官行事介監察禦史胡槪來乞銘以仁甞典教吾郡又聞澤致孝於親惓惓也不忍固辭按梁欽著姓祖某考某以仁自幼聰頴好學稍長選爲州學生洪武庚午舉鄕貢明年會試下第充太學生有詔選太學生教郡縣學以仁在選中授吉安府教授後丁外艱起服攺國子學正秩滿陞監丞會祭酒被召在翰林司業闕以仁受命署監事永樂十年也以仁自爲校官旦暮出所蘊爲諸生講說暇卽自學不懈在吉安訓導謝子方先生以仁鄕試時座主也𨿽同宦然執弟子禮甚恭私會必侍坐請益必避席子夏曰仕而優則學後世學者不在於爲已沾一命志滿气盈豈復有意自進而求能致禮於所當下者加尠也於是以仁有不同於流俗者焉性質直夷曠與物無競不察察爲明然嗜酒坐是致疾卒時年四十有五娶潘先卒繼段子男三津澤浩女一將以某年某月某日葬州之某原銘曰

寧越之區合浦之濵孔雀明珠異產之殷嗚呼以仁和厚秀文繇郡愽士爰登成均亨衢翺翔榮澤津津如何中道奄僕其輪气升魄歸永妥於此我銘昭之亦慰其子

蕭處士墓志銘

吉水蕭岐繇新化知縣陞寶慶知府迎致其父處士公就祿養閱四年矣一日公坐庭中睹過鴈【闕】

曰吾將死乎疇昔之夜夢人緇衣而長身四【闕】

指雲中飛鴻而顧餘言曰鴻乎鴻乎殆其俱旋歸乎今吾所睹類是矣其將死乎明日得疾旬有六日卒永樂癸巳二月乙亥也將以明年某月某日歸葬其鄕槎溪之原岐求余爲銘按蕭故永暘名族自文仲徙吉水四世至徳永徳永生雲峯公考也公諱思柔字徳剛別字槎庵自幼魁偉秀明務學彊識老長奇之旣冠力進不懈屬元季寇盜四起所在恣刼殺富家巨室各務出計捍蔽自固所知有以是勉公者公曰彼其所加暴焉者或以利或以憾吾世襲忠厚事文墨何憾且何所利不聴奉其親率其妻孥往畊槎溪之濵十餘年寇禍卒不及天下旣定惟事教子弟子弟有力學惇行者厚奨以勸處宗戚有恩意甞有夜偸入室家人覺將追之公止之曰彼窮故至此柰何困人於窮也其人聞之愧悔卒攺行焉平居謹言行老益自重𨿽不試然岐於爲邑爲郡皆得其民心要本於公之教矣享年七十有九娶毛氏子男五崇岐升武智崇升武皆先卒女三適士族孫男九曽孫男二銘曰

仁山崔崔文水彌彌代生文人蔚乎有煒嗟惟槎庵括囊韜光棲迹丘園逍遙相羊公才有爲公【闕】

俾民宜之自公啟之旣壽考終閟於斯原慶澤綿綿被其後昆

郭彥思墓志銘

彥思諱睿姓郭氏其家世見余所譔登州府學教授墓志登州與其弟湖州府經歷慶宜皆以經學治行知名當世彥思登州之從子而湖州冢子也母車氏彥思居家事親孝愛諸弟如愛已之身恆情所苦者惟恐一毫及之如恆情所喜則惟恐不之及也維持引翼靡或不至然皆出乎其性非有所勉彊矯拂至於今其諸弟相愛及愛其兄弟之子皆如彥思之心彥思淳實坦夷與人交表裏洞達治家不求有餘爲文章取達意而止永樂某年某月某日以疾卒享年若干娶賴氏繼歐陽氏張氏子男一公獻女二張孟賢張橦其壻也士奇先祖考皆與登州湖州兩先生厚善士奇少壯時又交彥思及其弟彥鉉彥遷從弟彥常相距巷南北有暇輒相就相講學未甞倦也卽倦稍縱爲談謔或弈以嬉有一日累覿有終夕坐對气合而情得也其後彥鉉彥遷及餘皆出仕惟彥思彥常家食懙懙自足也無幾彥常卒又無幾彥思亦卒餘皆哭之慟彥常之葬也余銘之彥思旣歿時彥鉉彥遷皆守官在外故葬緩今彥遷自瓊州府推官考績來京師與餘言吾兄久未復土遷之不悌言未旣哽塞涕下不已余不忍聞逾月彥鉉典教在吳興聞其弟來京師寓書首說緩葬罪在我辭益悲苦郭氏之兄弟何其篤相愛如此哉世之人其孰無兄弟乎於是彥遷得復職赴瓊將便道償所願也謂余曰卜以某年某月某日葬吾兄某鄕某原子宜爲銘余掇其一端可爲世勸者銘之他可類見也銘曰

嗚呼彥思孰不爲兄子謂吾弟同气之生嗚呼彥思孰無弟者有惟愛兄歿不遺墮君子之行如谷異器舉一以甞百器一味鬱鬱新阡我作銘詞嗚呼彥思逝其逺而

徐道墓志銘

永樂甲申詔近臣舉士之能書者就翰林給廩祿職繕寫且給楮筆俾暇益自進其能時永嘉徐道以舉徴至道工楷其爲人恂恂溫愼寡言未甞揚已抑人亦不肯苟且徇物與人交澹然而久益見親可謂端厚君子者矣道自幼力學明書經洪武庚午以太學生中應天府鄕試遂擢親王府紀善未幾攺廣西道監察禦史嵗余罷罷今二十餘年縉紳間猶稱其淸愼云永樂甲午河南布政司聘考鄕試以疾不赴明年八月九日卒於京師享年五十有九道諱定其世家永嘉曽祖源晉陵縣丞祖益恵安縣典史考士良妣陳氏娶金氏子男一人防女一人歸金寧於是防寧將歸其喪葬某鄕某原介黃卓陳【闕】茂來請銘余與道處久矣爲之銘曰

資慤兮行修泊而安兮不競與絿嗟乎已矣兮閟斯丘

故桂東縣儒學訓導廖潛仲墓志銘

永樂十六年七月二十四日桂東縣儒學訓導泰和廖潛仲卒廖出周文王子伯廖之後五季之際繇金陵徙泰和世襲儒業洪武初爲泰和縣學教諭曰子謙稱愚寄先生者潛仲祖也父叔章母王氏生二子龍鸞龍潛仲也潛仲幼喪父教育於其祖祖卒潛仲未弱冠也卓然有立志出就學縣博士日自防勵讀書爲文不襲成說躡故迹著四書經義論防多至千篇同輩莫及也儀觀偉然面白晳如玉疏髯秀眉雍容凝重人不得窺其際善談論閒暇於鄕人朋友飲酒縱弈嬉間出片語相調謔輒傾一座以是無少長賤貴皆樂親之然其中素所操執者未甞假借也永樂元年充貢爲太學生召試文淵閣除鳯陽蒙城縣教諭後丁內艱服闋攺雷州海康縣學教諭兩縣學教皆久弛潛仲力作新之初至防城五年來海康四年則通三考滿矣𨿽其學者多有成中科選者皆選於潛仲去職之日例不得書績遂降郴州桂東縣學訓導在桂東期年盡力職務𨿽疾不廢易簀之旦猶【闕】升堂見諸生蓋年五十而卒潛仲不以利廢義繼祖母袁一女鐘愛祖有遺貲產袁率簡畀其女然後斥其餘畀潛仲族姻不能平潛仲獨無一言孝事袁終其身袁卒或教質於官以復其產者終不聴而敬其姑如袁之存也終身不衰潛仲自少壯負理才使受一郡一邑而爲之可以得民惜乎其未見試也娶譚氏有婦道子男二丌謨謨永樂癸未進士翰林庶吉士女二長嫁鄧時亮次嫁鄕貢進士劉組孫男三丌謨將卜卒之嵗某月某日葬於某山某原以余其父友也奉事狀請爲銘銘曰

士重者義而世以利才庶有濟而蓄未試命之不猶行則無愧

前浙江布政司左防政林公墓志銘

前浙江布政使司左防政林公諱瑜字子潤漳之龍嵓人其先出晉拒逺將軍晉安郡王祿之後而居泉之龍潯世業儒宋慶元中有諱起東者始徙龍嵓再世至鳯公之髙祖也曽祖詔承直郎龍嵓縣丞祖宜慶元以明經爲南靖縣學教諭自出貲作先聖廟不以勤眾考得元季寇亂有保禦功分省承制授長泰縣簿復授百夫長皆以母老辭娶黃氏生五子其五公也自少有志於學洪武中爲太學生居太學五年擢五軍斷事中司稽禮又六年陞右斷事公居官以忠愛爲本於議獄多所平反數月陞江西按察司僉事授奉議大夫陞奉政大夫行部過贑有侄殺其伯母者獄已具公聴其辭而加察焉實豪民索逋不得擊殺之而以賄移於其侄竟坐豪民而釋其侄安福有彊盜數十人郡縣連嵗捕不獲給事中及三司奉詔發兵捕之而不急捕盜更聴姦民悉取民之富者誣以匿盜非法考掠備極楚毒富民不能勝傾重賂乃得釋旣又及平民盜以是遂逸去而平民不間貧富悉困矣奉詔者旣以罪去而公代盜悉得而民若不知者公和厚樂易待物以誠用法持平恕臨政務寛簡所至禮賢下士考閱諸生而奨勸之歷三考以最陞本司副使授中順大夫流民聚長沙爲寇與袁接境朝廷命丰城侯總湖廣江西兵擊捕之總兵檄公招撫脇從者多歸焉渠魁旣得餘黨復叛公復往撫之遂以無事甞督造戰衣一百萬期三月完如期而集又從工部尙書宋公采宮殿材於蜀而公分往馬湖極險逺之地事集而民不病蓋公於使人必酌其力體其勞而善撫之初自蜀歸有重獄二十餘人疑未決公立直之又三考當去於是居江西二十餘年矣前所未有民耆耄三百餘人遮馬首羅拜曰公厚徳被我民久矣民何以能忘公今決去不畱其何以慰民之思也相挽公足出一履競取之公乃得【闕】馬馳去以最陞浙江布政使司左參政浙江素繁劇時布政使以下員皆闕公至獨任早夜躬勤不少懈逾年吏舎夜火延毀公署及文書事聞並逮公詣秋官公輒引服不自辧未奏以疾卒永樂二十一年正月朔也公在官三十年祿入益厚而自處泊然不加布素時平居教子甞舉汪信民菜根之言曰此立身之要也諸子日務於學則訓之曰學以明善誠身而達於用文辭非所急也公間爲詩文未甞存槁喜書法晚亦斥去家居有後山之勝而仕於外未甞忘也輒以自號云娶曽氏有懿行子男五人嵩髙嵩暘森髙京暘華髙嵩暘先公卒女一人適蘇實孫男八人冠冕弁旒纓圭璧組孫女六人於是嵩髙京暘治殮畢將奉柩歸葬以進士王源所述世出事行請銘將以納諸竁嗚呼明辯之才機巧之智剛厲之气非不適於世用而平實之行寛簡之度安靜之政使人稱爲忠厚長者如林公其可多得哉士奇江西之人也知公之所施間甞與公往還又知其所存故不辭而爲之銘曰漳有後山孕靈毓淸是生林公溫裕靜貞躋華朝著職時讞議允直且平靡或愆盭大江之西肅肅風紀表其儀威亦篤愷悌奕奕浙藩祿位益崇丕贊承宣夙夜惟恭居無幾何郁攸爲咎公曰予責敢疵司寇其徳孔厚其隠誰白逝者不復知者徒惻故丘有藏旣堅且深載行勒銘式視來今

故中順大夫詹事府少詹事鄒公墓志銘

永樂二十二年三月初六日詹事府少詹事鄒公卒於官公之先自欈李徙錢塘世畜徳不仕考壽之博學有志遭元季亦晦迹不出公諱濟字汝舟蚤喪父事母以孝稱天資頴敏好學彊記稍長防縣庠材識爲同輩所服先生君子多重之餘杭令聘佐教縣學遂奉母徙家焉而毅然師道自任振起諸生皆趨於學一新學舎自令丞以下皆嚴敬之秩滿陞中都國子學錄又陞國子助教一時國學之爲師者皆樂與交爲弟子者多樂就其講下無幾坐事自陳左遷西安府學教授未赴攺河間府學用薦者陞平度知州階奉訓大夫廉簡寛厚吏民安之丁母憂服闋用翰林修譔李貫舉修實錄官事摭要井井有章書成賜紗衣一襲幣表裏各四白金五十兩陞禮部儀制郎中階奉議大夫進奉政大夫時朝廷祭祀冊拜慶賚及儀物制度徴舊章防古典蓋部一資於公詔修永樂大典以五人總裁而公預焉安南拒命詔大將軍帥師徵之擇朝臣有文學者往司奏記公承命以行軍事多所助益安南平逾年餘黨復貳王師再出公亦繼往還陞廣東布政司右防政務持大體而簡重寛平以率郡邑嶺海之區政化行焉坐累左遷吏部郎中數月擢左春坊左庶子在輔導之職言無不從寵遇特厚奉令防授皇孫經明於啟迪滿秩陞詹事府少詹事階中順大夫公爲人和易坦夷不見崖岸於物無所迕自公卿下至武人庸皆樂親之其學長於春秋爲文章不煩思索舉筆率就所居號頤庵客至必具酒相與傾洽遇朋徒之會山水之防輒欣然從之不以事廢兼嗜老釋之學旁通深造𨿽其徒尊宿者鮮或過之蓋春秋六十有八而卒娶袁氏繼薛氏子男二本幹二女長適大理寺丞永嘉湯宗次未行孫男一炳公𨿽歷事三十餘年數更顯任而沒之日家無餘貲惟藏書數千卷而已余與公同爲史官時往還後春坊同寮又十餘年相與益厚於是本幹將奉公之防歸葬余杭以左司直郎金寔所爲事狀請銘義不可辭爲敍而銘之銘曰

繄公之興自儒師詵詵執業趨臯比表植模範懸蓍陟於上庠閎厥施防書石室登金閨討論五禮宗伯資防贊戎幕文翰馳旬宣出佐南海涯宮坊入恃騰寵輝猗公曆試罔不宜鏟觚削畦和以夷有不爲公矩入規盍視公履誰疾疵天目之趾公全歸後欲考徳徴銘詩

葉處士墓志銘

仁和葉處士卒其子中書舎人蓁將奔訃歸縗絰奉兵部郎中柴車所狀處士之行泣拜請銘其葬按狀葉故汴人從宋髙宗南渡家杭之仁和遂世爲仁和人處士諱茂字茂實三嵗喪其父某七嵗喪母而鞠於叔母九嵗遭元季之亂寇陷杭州家人皆散失處士被俘卽脫其耳金環畀寇寇舎之去旣歸而孤惸孑然日夜悲摧感憤能奮弱爲壯圖所以自立十四治生事日益見端緒旣冠遂殖其家國家平定四方挾其貲逰中原走闗中轉歷山東西又南溯大江浮彭蠡逾五嶺縱觀乎南海而循八閩以歸遂裹足不出日親其鄕之君子以適於恬憺幽閒之濵而志於義施常推所有以振窮卹匱假貸不能償者還其券教其子力學而勉之曰吾適生非時而不遑於此也汝必成吾志長子擢官近侍喜動顏色諭之曰吾及見汝榮達幸矣然必無辱君父乃汝之賢年八十而卒其卒以永樂癸夘十月九日而葬以卒之明年某月某日墓在錢塘西山之趾其配嶽氏其子男二長卽蓁次蕙女一歸周某孫男三魯壽祖某銘曰

弱之艱奮而克彊壯之通斂而弗揚其行之臧而壽與康而俾來也昌

王處士墓志銘

龍溪王處士卒將葬其子大理評事升奉韓府長史楊曜宗所述世出事行介翰林侍讀李時勉以求余銘余識升於南京素已重之不忍以辭按王氏之先居光州固始自唐徙閩而家漳之龍溪世逺族盛至義甫娶李氏生四男子其三處士也諱舉逸字宗禮少甫知學而父兄相繼沒卽奮自立躬畊以奉母事母生養死葬克致其誠嵗時祠祀祖考遵用儒者禮不惑於流俗冠禮廢於鄕久矣酌古今而行之於家洪武中郡甞推舉孝廉輒自忖念國家所爲表徳勵俗甚盛舉也顧余之鄙陋敢忝竊哉卒辭而勉其子於學曰吾蚤孤多艱而不遑於此也若等必務焉又曰學必審夫義利之幾庶幾切已用也廣購書籍禮致明師以資之昆弟族姻之子亦必勵以學𨿽有畎畆之務旦暮躬率不廢而名其宴處之居曰息耕爲人溫厚端謹而樂施濟親戚鄕防急難者卹之貧乏者賙之嵗歉谷貴倒廩以貸其償與否不計也裏津渡舟梁壊輒治之甞風望一舟漂裏大溪中失楫幾覆遽命家人健勇數輩以舟往援之一舟之人免於覆溺所及人槪類此其卒以永樂癸夘十二月二十日距所生至正甲申歷嵗八十初娶林氏有婦徳躬儉勤相夫以殖家先若干年卒葬其鄕之某原繼郭氏子男二長卽升次防女二長嫁胡永誠次嫁林昱孫男一彛女八卜以卒之明年某月日合葬【闕】

人之竁之左升永樂二年進士歷安福羅田知縣平涼府推官大理寺左評事能敬愼自持其初爲安福於吾同郡在官數月召還民攀轅送之有至於流涕者今殆二十年民猶思慕之不忘非誠心愛人何以致此此吾所爲不忍辭銘者也銘曰

民之類四士農其先農以本重士以道賢越古有士匪力弗食凡古之農孰匪士徳允篤宗禮殆古之民恱義與仁勤穡以身亦旣壽考而全其歸垂祉續聞嗣世有煇

故翰林庶吉士宋子魁墓志銘

永樂十九年四月二十八日翰林庶吉士宋子魁卒於北京年三十有六其素所交防皆嗟傷悼惜之不已其始病也余與錢檢討習禮往問之醫者從傍制藥語余曰卽三日或五日瘥矣豈謂更數日竟以不起子魁爲人溫然與人交能輔之善猝有緩急可望而所爲悼惜之者明於世務達於理道有慈厚愛物之意蓋可用而未用而今已矣於是其從兄吏部主事子環旣殯之文明門之外遂出翰林編修尹鳯岐所狀事行泣謂余曰吾弟不幸不得少見於時其可使無聞於後乎願得一言他日歸葬於鄕也刻之墓中按狀宋之先自廣平徙新淦後徙吉水至榮甫又徙廬陵榮甫生長卿長卿生彬之其曽祖也祖成章復居吉水父若宗母張氏子魁諱魁生而秀稟異常兒稍長頴敏好學讀書或忘寢食日益有造詣選補縣學生下筆爲經義論防羣輩多讓之永樂九年中江西鄕試十三年陳循榜登第爲行在翰林庶吉士文學益進預修性理大全等書書成受賜賚明年扈從還南京十九年春奉詔送祕閣書籍至北京無幾得病未病往謁祭酒胡公座中有察人气色以決休咎者特戚焉於子魁蓋旬浹而卒卒數日凡爲庶吉士者悉送吏部將授官而子魁不及見矣子魁娶鄧氏子男二忭恪女一卒時父母皆老子幼曁其妻皆不在側病而扶持之斂而殯葬之皆子環也銘曰

材也必度諸匠石駿也遽僕於皂櫪存豈不厚胡薄其壽皤皤父母負其幼曷其歸依曷所歸咎

東裏續集卷三十八

欽定四庫全書

東裏續集卷三十九

明楊士奇撰

【闕四十一行】

急能

赴之於人一言不合輒去然無宿怒意休休園林泉石之間不以外物累其心可爲善人也矣宣徳十年六月十九日以疾卒春秋六十有四娶羅氏餘同母妺先八年卒繼鄭氏子男三長榮廣西按察司知事能不攺其貧次榘次干女二陳珪蕭岸其婿也余官翰林十數年遣子稷歸守家尙髫齓賴康氏妹維持教誨而彥英顧盼助卹良厚彥英嘗一至南京視余夜共飲酒餘片語過直不懌雞鳴告辭去予起謝之彊畱數日竟去然所以顧卹稷者不替昔也吾妹沒吾哭之哀數附書稷令所以事康姑夫禮加厚豈意彥英又沒哉故爲志其塟而因以及予情云銘曰

璞兮不鎪而坦於幽歸全斯邱

止齋陳先生墓志銘

余仕兩京三十有八年鄕閭故舊淪謝殆盡五七年來親戚交遊老成軰行中有書畀往還相問者惟止齋陳先生一人今年其子余書來求墓銘則知先生又謝世矣爲之悲悼久不已乃敍而銘之先生諱泰先字仲亨止齋者其講授之居所名也陳自五季繇金陵徙泰和歷宋元至今貴顯相望而以科第進者不可勝數元贈萬安縣尹吳文正公爲銘其塟號菊存者先生髙祖也瑞金縣尹以贑州路推官致仕號梅村者其曾祖也祖以道潮州教授父有慶博學擅文章母蕭氏先生防孤遭兵亂貧寠與兄仲述盡力養母而勤於學兄弟治家少間輙挾冊往從鄕先生劉尙書崧歸則兄弟自相講論防有詔興學校縣大夫舉仲述充博士弟子先生獨畱供養綜理其家凡家之內外長防寒暑旦暮之需未嘗乏也仲述舉進士爲禦史先生居鄕恂恂謙恭足迹未嘗及縣門縣令丞如不知有陳禦史家劉尙書卒獨有遺腹孫先生曰吾可以忘劉先生乎以子妻之先生𨿽老猶朝夕坐函丈授徒不倦或以爲言者則應之曰吾豈爲利哉顧先人之所業且吾少壯時所資柰何老而遂棄之也平居事母孝母沒卜日將葬霖雨旬浹弗止葬之日遽霽旣雨如故人以爲誠孝之應嘗省仲述京師適仲述坐累下獄先生上疏白仲述寃竟得釋仲述卒於官撫育其子先生以徳望重鄕裏裏有競爭必趨先生求直故家大族凡宴會必得先生正尊席爲榮縣舉鄕飲禮賔及有所咨政必於先生先生貌古而气淸色溫而詞正儀度雍容恆俯接下無間貴賤老穉皆喜親之嘗有甘露降其庭竹上識者以爲養老之祥凡受朝廷賜帛牛酒者再年八十餘康健不衰飲食步履如常一日得末疾遂不起正統戊午八月二十九日也春秋八十有五元配王氏繼胡氏子男四皆王出余臺州府學教授直福建按察司照磨復邵女三人劉仲兼曾敏仲蕭仰初其婿也孫男十弁弇奐奨龔防丌祿嶽章女九曾孫男十先生之葬以某年月日在某原惟陳楊二氏婣好累世如朱陳先生與余又皆少孤貧賤故契誼特厚余嘗念得謝事歸旦夕相過尊俎談笑以終餘年者惟先生一人而先生不待矣余能不悲乎能不悲乎銘曰

陳來西昌越四百禩崇科淸秩累累聞世猗歟止齋隱居求志道行鄕邦奚必有位猗歟止齋文範是似我銘其藏有道不愧

梁先生墓志銘

永樂八年七月二十又六日西昌梁先生卒邑之賢士君子皆走哭弔市防郊野之氓多咨嗟傷悼亦有趨赴哭慟者中外縉紳大夫知先生者聞赴亦多嘆息有作爲詩文以悼之者先生諱蘭字庭秀別字不移梁之先唐長壽中由長沙徙西昌八世祖蕃字均崇仕宋爲權知鳯翔府與其弟同知黃州充史館編修官均傑皆有名於時曾祖昭伯祖才可父彥卿號心易母楊氏元新諭州判升云之子生三子先生其仲也自防警敏未七嵗入小學讀書究文義心易公奇之稍授之經自勵不懈未幾元季兵亂父兄相繼沒世獨與弱弟奉老母處貧困然能適其母之意如未嘗困也而奮力於學不廢皇明混一天下授徒裏中以資奉養教其子明經飭行恆語之曰今幸遭明時沐治平之澤不可茍焉自逸忘所施報長皆命之仕戒之曰士貴有益世用非徒資祿利茍榮其身而已長子潛歷宰四防陽江陽春三邑入爲翰林修撰兼右春坊右贊善次子混歷訓導瑞州府學教諭溧陽縣學先生東西往還就養日有輕暖甘脆之奉賔客之娛可以自樂二子亦兾以此樂其親先生嘆曰盍求樂吾志可也顧謂之曰惟克有終以不辱國命貽我羞吾獲歸守先人邱墓以詠歌太平盡吾之天年爲樂不旣多乎其子彊畱之不可旣歸日與故人朋友尋山水之樂命酒賦詩任意所適於邑西柳溪之上辟畦蒔蔬雜植花竹引泉灌注而築室其中防焉息焉觀道玩防逍遙自得作畦樂詩數篇時歌以自適然猶數賦詩寄其子勉以盡忠不置也旣得疾卽謝醫藥曰至此命矣疾革命侍使具盥盤起沐浴又命取深衣幅巾家人請所欲言曰祭以禮不一語及他事卒年六十有八性儉素博學明識教人以五經四書爲本若左氏以下曁荀揚劉向之徒所著書必爲辧析是非孰之當取孰之當去諸生聴先生講說防義條逹精到皆忻忻如得甘食爲文簡而婉詩馳騁魏晉而衝澹自然有陶靖節之趣嘗曰士當立心髙明尙友千載庶幾不墮庳陋居家未嘗疾言遽色而家政肅然與鄕人處得其敬愛有窮乏者亟振之或貸不能酬折其劵爲人觧紛排難未嘗求知有知而謝之輙辭初心易公出後鐘氏故先生嘗從鐘姓旣而梁氏之後絕潛始以先生命請於朝復梁姓雲娶陳氏有令徳二子卽潛混孫男五女六曾孫男二先生沒時潛以扈從北京混官溧陽皆不在側是年冬始克奔防歸將卜明年某月某日葬於邑南某鄕某原先事以狀屬士奇爲銘士奇於先生有世好且少嘗從受詩法義不敢辭不銘銘曰

五色鮮好被厥躬緼仁持義履適中力探姬孔辧況雄指示當路開瞽蒙金舂石應歌時雍有嗣樂志諧奮庸蕭揺相羊臻考終澄江之南馬鬛封琢詞幽堂永弗礱

顧仲華墓志銘

正統二年九月十有二日太醫院士顧仲華卒於北京子暘以翰林編修楊仲舉所述事狀求予著葬銘按顧氏世居蘇之昆山太父諱福元平江路團場提領父諱明母陸氏仲華諱文榮有孝徳洪武中以閭右徙實京師父已早卒奉母就養愛敬兼至母患痰疾徧叩醫弗效竟卒仲華慟弗勝且自憾不習醫不能起母疾也終防卽從良醫師學日益有造詣久而治疾多愈太醫院奏舉醫士家貯善藥務施濟蓋窮乏者得之加眾尢能捐利以濟急鄕人傅巾逋公租八十石將鬻其子於市以償邂逅仲華訴焉且訴卽鬻子不足盡償也仲華惻然動心語之曰毋患苦吾爲若盡償也邀至家予白金六十兩遂盡償租又周乙者將往戍廣西而行囊無一錢走乞於仲華出白金三十兩贐之又周丙者負官鈔九千錠自計鬻家產僅償五之一欲自經仲華聞之予鈔三千錠教爲市取息以益不逾年悉償官番陽潘晦初客京師遘疾仲華延於家躬視藥食潘革泣謂仲華曰以死累君柰何且骨將安歸仲華曰論交豈以存沒爲盛衰哉棺斂有一毫不周備者文榮不名爲人然必寓書君之子歸卒踐其言凡遇老疾無依死無斂者皆振卹之襟宇和坦喜與賢士君子言論未嘗役志生計通邵子數學推將來事多有徵驗國子祭酒胡若思翰林檢討陳嗣初皆爲著傳一日豫戒家人治斂具旣而疾作卽卻醫藥進其子若孫諭之曰吾家素尙儉有贏必推以濟人若等惟忠孝寛厚相承卽吾瞑目無憾矣語訖而卒享年七十有四元配張先二十六年卒繼範氏子男一卽暘溫粹孝友明於醫今嗣爲太醫士女二長歸朱讓次歸吏部考功郎中夏衡孫男一瓊女二仲華之葬以卒之明年二月十七日在江寜縣安徳鄕石湖村長山之原銘曰

其存之仁其施之厚其報之隆有在厥後

封承事郎監察禦史嚴君墓志銘

監察禦史嚴恭之巡按廣東江西也姦豪懾其淸雕瘁樂其仁蓋風采不嚴而肅聲譽勃起予初未識也而耳熟之一日求之稠人中得焉𨿽心重之然不得數相卽蓋其屢以使命出也比還縗絰一再過余求銘其父之葬予素重恭故不復辭按狀其父諱玘字子成家錢塘之平安裏子成之曾祖諱徳興祖諱世安父諱斌皆不仕母某氏子成自少能頟頟卓立辛勤治居室蕃種植孝養父母而愛其弟某甚厚洪武中朝廷封建親藩簡民秀壯充侍衛子成與焉其弟曰父母老非兄孰任共養力請代行父母不能止然不忍少子之獨往也命子成送之中都子成且行顧其妻曰汝必盡力奉養吾親母分毫怠忽旣至中都扶持其弟數年乃歸弟後侍衛赴成都子成心恆耿耿不忍西望寓金帛衣服遺之者無虛嵗毎自念少窶幹蠱立家不及學遂以教子爲要務極力禮賢師購書籍以資之於子孫善訓誘待人以誠長裏中徭賦恆捐已以益匱乏者性不飲酒尙朴素衣止布帛未嘗一服羅綺年四十妻防不復娶𨿽老不近侍婢喜究釋典意澹如也宣徳中以恭貴封承事郎陜西道監察禦史贈其故妻陸氏孺人子成正統二年六月十四日卒享年七十有四陸孺人家同裏甫笄來歸孝事舅姑得其懽心舅姑卒相夫治葬事極周偹尢篤教子晝夜訓勵其學委曲切至逮屬纊猶懇懇爲言不及他事永樂壬辰正月十七日卒享年四十有六子男二長毅次卽恭舉進士擢行在陜西道監察禦史克承父母之訓者也女三長適孫勝宗先卒次適王昌其季未行孫男五祀禋社祚裕女一初陸孺人葬邑之佛樂塢至是毅恭奉禦史君葬其右地道所尙也銘曰行在諸已奚其仕嗣興有煒沒且貴屬銘於史庶不死

贈刑部右侍郎吳公墓志銘

正統元年十一月二十六日刑部右侍郎吳公某卒訃聞上遣進士張瑾賜祭且命有司治葬其子禮部左侍郎廷用詣闕謝旣退過余請余著葬銘按國子祭酒陳君元世所具事狀吳氏世爲建寧政和之豈弟坊人公諱某字某晚號菊莊曾祖諱越祖諱義考諱某贈刑部右侍郎元季兵亂能保障其鄕邑邑人徳之母魏氏贈淑人公天資淳質而端謹忠厚讀書明理言行必主於善事親孝與兄弟同居相友愛每旦一堂相聚言論怡怡然諸子侄或不率未嘗作辭色但善諭使攺諸弟沒弟之子固求分異不能止資產悉聽擇便利恣其所欲而已取余焉處鄕防敬長慈防一盡其誠周急防患弔慰贈賻加厚死不能葬者與之地有貸公金過期不能償將鬻子以償者公聞而召至毀其券不復責償旣老建南莊別業日有琴書花竹之娛超然物表也公年旣髙廷用奏歸省時公年九十有三康寧和豫廷用亦六十有七父子並貴朱衣象笏斑白映照於一堂之中鄕人榮之公竟以是嵗捐館子男一卽廷用元配張贈淑人繼邵封淑人男張出也永樂甲申進士戶科給事中陞行在刑部右侍郎轉禮部左侍郎淳厚敬愼有父風歷官四十餘年仁廟嘗稱爲君子尢所簡知有以見公之教成於家女一歸李景程孫男三人焴旒通廷用將葬公於邑東瞿裏其地宜石槨徧索不獲將代以木啟土得石槨於傍近甚堅厚修廣咸稱殆若有神相者人謂公積善之應嗚呼逾九望百之年上壽也世或萬一見之如又生被褒封享祿飬光榮令終加鮮矣吾仕於朝垂四十年所知者兩人永嘉黃少保思恭及公皆九十有三𨿽品秩不齊然其所膺褒封祿養榮終等也又皆於吾銘葬而公所得石槨事之異豈非積善有誠之所致歟銘曰

壽爲福首上者嵗百維皇建極維已殖徳噫嘻吳公厥徳孔殖允孝允悌以恭以飭惟善之循惟仁之廸際時泰和淳化圛圛如春被物充悅潤澤棲遲丘園蕭散澹適有嗣在廷光奮乃績帝庸嘉褒寵秩有赫壽祺奕奕人倫天錫肆用表之刻玆貞石

封工部營繕主事任君墓志銘

工部郎中丰城任禮縗絰奉翰林侍講孫曰恭所狀乃父主事君家世事行泣拜請葬銘禮永樂十九年舉進士余考禮部會試時所選奏者且以鄕邦故數往還不得辭按狀任丰城故家宋景定三年登方山京榜進士曰陸呂者主事君六世伯祖也曾祖云卿祖觀徳考原傑皆隱居不仕主事君諱能字載逺爲人質實明道理𨿽處防市所務園田外不別治生業蚤防父母與兄丈逺居友恭相篤治其家肅然念其先科第久未有續旦暮以勵其子禮登第授官又勵其亷愼之節歷舉邑之人語之曰某也以亷愼致逺大某也以不亷愼至覆敗其可不勉又曰必勉之庶幾可不忝朝命不辱所生禮亦克奉教卓立不滓於羣污中天官考禮績最奏推恩封父承徳郎工部營繕淸吏司主事主事君旣拜受命顧禮曰誠由汝克立致玆榮命然當勉圖爲老人保終此榮庶幾孝子禮拜稽首曰不敢違教人皆爲主事君賀主事君於敬徳持謙和益加於昔素急人之急所居瀕江江漲有淸江人乘舟及門而溺已失舟主事君適見之倉卒投一板援之獲濟樂安民五人逺役還病且憊暮及門外岸隄下止焉是夜風雨大作聞啼號聲主事君駭曰是必失所之人遽起眎之取苫席蓋覆且戒家人煮鬻食之旣而兩人死爲槁葬岸側而旦暮飲食其三人後五日五人者之家聞其道病皆走人迎至則具禮以謝主事一無所受其他如饑嵗分廩以振匱乏不畜私量以茍利厚徳非一嵗邑令舉鄕飲必賔致焉卒於正統三年二月一日享年七十有三配鄭氏封安人子男三長卽禮曾鶴齡榜進士擢工部營繕主事今陞郎中次立次吉孫男六長善宣徳乙卯中順天府鄕試次士淵士沾乞眞同壽元保曾孫男一主事君之葬以某年月日墓在某原銘曰

有耀於前克念嗣之有嗣於後克勤勵之命服在躬厥徳之應子孫繩繩尙鴻厥慶

外祖靜得陳先生合葬墓志銘

嗚呼我先考少傅公先妣陳夫人當元至正甲辰鄕邦冦亂舉家徙避於袁又三年先公棄代不肖孤時甫晬先夫人抱孤孩畱袁防一嵗時外祖靜得先生外祖母曾孺人皆避亂平川初陳氏三壻獨先公淸徳最爲外家老長所禮重至是咸傷先公之防也曾孺人尢悲念寡孤在逺方不能歸也旦暮號泣不已於是靜得先生躬履榛棘涉艱險來歸先公之防與先夫人及其孤孩幸抵西昌時洪武元年也外家旣畱於平川曾孺人嵗時數數遣人撫存寡孤惟恐其失所也不肖孤生十年曾孺人沒於平川先夫人晝夜哭以不肖孤之始有知也閒暇輙舉外家事諭之且數告之來歸之故曰小子其永勿忘靜得先生後歸沒於西昌先夫人亦繼謝世惟曾孺人尙旅殯平川不肖未嘗一日忘也屬縻祿近侍不遑遂私宣徳八年始克經營啟殯歸西昌其孫孟髙曾孫忠憲得吉卜於千秋鄕龍門之原且將啟靜得先生殯而合葬焉於是憲走北京屬志銘嗚呼不肖躬受外家罔極之恩生七十有四年矣矧今熟外家世徳莫或深於不肖者尙敢稽乎陳故西昌儒官家由宋以來科第甲一邑舉嘉定丙子貢士曰師臯生淳祐丙午貢士子安安生書友書友生主一皆以經學教授邑中主一之配倪孺人二子伯諱謨字以徳學者稱心吾先生仲諱庸字以靜稱靜得先生靜得先生器宇閎達趣韻蕭散不屑意生產事少承父兄之教博學工文辭而論議明正心吾先生毎服之孝弟睦婣之行本於天性愛兄子如子子婦之兄患難狼狽走平川依之舎之館下衣食之旦暮親授之書教之爲詩三年而後去後竟倍不校僑平川二十餘年從學者甚眾先生善講說條鬯明潔聴者言下領悟於教小學尢有法贑郡學平川邑學皆聘訓導不就嘗被徵詣京師力引疾辭旣老始挈家歸西昌時革運已久鄕變更一新先廬僅餘瓦礫田園悉墮巧敓則僦數椽以蔽風雨教裏塾以資寒暑朝夕澹泊蕭然而正固自守是時儕輩已盡里巷後生流俗莫或知之其意未嘗不自適也𨿽老不厭學遇異書奇文皆手錄之工篆籕於醫藥卜筮皆有造詣有詩文數帙藏於家洪武丁丑二月一十四日沒享年七十有八曾孺人諱福曾同裏世科家曾祖梅伯宋進士累官紹興府同知祖懷可元袁州路儒學教授學者稱鷗江先生父思立嘗舉鄕貢已而退伏不出母李氏曾孺人天資端重慈惠明肅旣歸陳氏孝敬雍睦倪孺人悉付之家事𨿽躬任勞而每事必謀諸其姒羅孺人乃行未嘗或專凡所爲必當大義主一先生嘗病靜得先生出治藥時倪孺人及心吾先生在側主一先生言人恆情老念少子吾卽不起負郭田其子庸三之二心吾先生跽曰負郭田不及百畝卽大人不言謨將悉予弟奚啻於二主一先生不懌而黙已而靜得先生還曾孺人語之故且曰獨不知事兄之義乎靜得先生趨入跽曰父母而次兄實長若之何我多得負郭田應多授兄主一先生顧倪孺人曰渠曷遽知之曰曾新婦所導也主一先生拊席喜曰佳兒佳婦佳兒佳婦數日病瘳後舅姑皆沒羅孺人又悉付之家事𨿽細事不自專必白而行而羅孺人一惟其言之從也蓋終身與羅孺人相親愛如同產兄弟有疾更相扶持皆如痛之切己身也一日羅孺人因宴會止宿子婦家中夜讙驚傳安成冦至州人倉卒扶老挈防出走渡江婦家扶羅孺人俱渡時兩家各東西散不知所向兩孺人皆以相失悲傷不食飲後遣人求得之羅孺人竟違其子若婦獨與曾孺人偕避防入南山中邐迆趨平川心吾先生時客韶陽曾孺人率子婦事羅孺人盡愛敬羅孺人甚安之蓋忘其在旅寓也居數年羅孺人沒曾孺人哭之慟累月不已葬祭一如禮曾孺人於治家秩然子侄及婦皆祗肅聴訓教無敢逾越食飲衣服之給必均一自婦以下至女奴有疾悉親視其藥食故不間貴賤上下𨿽嚴憚之而心歸之以洪武乙夘三月十二日沒享年五十有八子男二長能字孔武后數年卒於贑次輿字孔載防爲族人仲斌後兵亂遭俘女一卽先妣累贈夫人孫男二皆孔武子長孟京永樂丙戌進士翰林庶吉士次孟髙曾孫男三忠憲懋銘曰

猗歟先生徳醇行莊於守有常於教有方猗歟孺人允貞允肅維仁之存維義之篤嗟古賢哲恆難其配懿此令人合璧駢瑞龍門之原巋焉有墳春秋霜露來拜如雲

侄孫敏達墓志銘

嗚呼吾宗之居西昌者其先𨿽出處不齊丰薄不一然皆服詩書修仁善文學有聞行義有稱𨿽歷世變處憂患而執守不移故世爲邑之望然先澤旣逺三四十年來老成凋落且盡後生晚出不能究知上世其漸習益下蓋余出仕四十年往往聞其所行有可爲太息可爲流涕者矣嗚呼是豈祖宗所願於後之人哉吾蓋懍乎懼吾宗之衰也比二三年有如吾志者得兩人皆仕於南京從子太學錄弼族孫都察院檢校挺皆克明於義利之辧而謹諸躬然爲挺尢難挺早孤而艱有立志孝其母敬事二伯及愛二弟無失自少勤學恆裹糧從師治詩經夙夜淬礪持行端恪宣城令以賢良方正舉於朝召至試文章遂授檢校挺事上官如父待寮之長如兄一盡誠意與人交謙和悃欵而治其職務縝宻謹愼不以風雨寒暑稍怠取予以義不一毫茍且而能急人之急合院崇卑皆賢之無間言右副都禦史五云朱公遣子從之學而賔師禮之聲譽日起眾咸謂吾楊氏有人亦謂其祿位必且逺至矣一日得疾左副都禦史海虞吳公偕朱公往視之二公皆有憂色吳公爲致數醫醫皆曰此於法不治二公曰𨿽然無不用藥之理挺時甚貧凡百藥物之資皆出二公藥之數日竟卒二公及其屬弔臨皆慟二公又共爲具棺斂吳公嘆曰何天道之不永善人也其屬相率出資歸其櫬及其妻孥諸司亦多有悲挺而賻之者余時在北京聞挺死甚戚蓋不徒戚挺戚吾宗之若挺者鮮也嗚呼惜哉挺字敏達其曾祖師魯祖子尙考彥威母郭氏其娶尹氏子男二儉倜女一皆防挺卒於正統三年某月日享年若干葬以卒之明年某月日銘曰

夫孰無子克肖豈多亦孰無孫克紹幾何遵矩率規顓顓不忘爰方啟行輪僕軫亡嗚呼挺也寧知吾傷約其平生以志於墓以勵厥後俾承厥度

河南道監察禦史康孟嘉墓志銘

正統七年河南道監察禦史康榮孟嘉奉使廣東明年秋使事畢將歸得熱疾布政使南昌彭公按察使蕪湖郭公合三司寮屬徧求醫療竟不起九月三日也發其裝蕭然遂相與治棺斂且歸其防孟嘉吉之泰和人其先見余所作康氏譜孟嘉自少勤學𨿽貧志操卓然宣徳中舉賢良爲廣西按察知事持其言行不肯茍且而勤於職務按察使謝瑾及其寮佐皆一時之賢者亦皆賢孟嘉瑾嘗語人吾輩以友道待孟嘉未嘗以屬而孟嘉事其上官皆謹凡所施於下吏者亦咸見敬愛三載考最刑部尙書匡南魏公前未嘗識孟嘉采諸輿論薦爲監察禦史益明法意究大體用刑能恕而致勤夙夜操行益嚴不肯枉道狥物嘗巡按浙江嵗余君子稱其嚴而不察公而有禮得憲體之正孟嘉在察院處其同寮相好無間言獨都禦史陳智怙勢騁私暱邪讐正凡其屬之正直者及爲正直大臣所舉者智皆惡其不阿狥已而不禮遇之或導孟嘉盍少枉以取容乎孟嘉曰彼所爲若是將不自容何能容人無幾智及其所素暱者皆以罪罷黜如孟嘉言孟嘉爲人和厚坦易亷潔公正與物無競其卒也士君子皆爲之嗟悼其享年四十有八孟嘉余女弟之子十二三從余在兩京二十餘年自束髮聞一善言輙服膺之不混儕流俗今卓立如此余方資賢甥以終老豈謂溘先吾而逝也嗚呼惜哉其配羅氏子男一詡女四長者有歸余未行孟嘉之葬以卒之明年某月某日銘曰

公其所存端其所履不亟不徐以綱以紀嗚呼孟嘉蓋棺事已舅氏之銘庶其不死

東裏老人自志

東裏在邑東淸溪之上吾髙曾以來居之楊氏宋盛際自吉水徙泰和號儒宦家蓋四百年矣稱東裏者重所自云髙祖考復圭元贈富州尹騎都尉農郡伯妣黃氏贈農郡君曾祖考景行延祐初科進士累官翰林待制朝列大夫妣嚴氏農郡君繼髙氏祖考公榮妣胡氏考子將妣陳氏國朝累贈三代考皆至光祿大夫柱國少師兵部尙書兼華蓋殿大學士妣皆夫人吾名寓字士奇後以字徵一嵗而孤陳夫人鞠之教之旣壯起家文學除吳王府審理副攺翰林編修陞侍講又四轉至左春坊左諭徳翰林學士又五轉至少傅兵部尙書兼華蓋殿大學士遂進少師繇承事郎累轉至光祿大夫柱國歷事四聖皆居淸宻越自授官所覬行道心存體國志在濟人惟理無窮盡而學殖未充事有甚難而智慮弗逮故秩愈進而憂愈重寵愈厚而畏愈切進慕陳善退勤省躬而施以公而守以約始終一意夙夜不忘若蒙負乘之譏昧止足之義皓首徒獘毫末無稱反思惕然內愧何已風燭奄及幸保歸全輙循杜牧之故事聊述平生用藏幽室亦以示於子孫【闕】生世八十年叨祿於朝四十有四年去世以正統九年三月十四日元娶嚴繼郭皆封夫人子三男四女孫男七白雲原吾所治也窆以是年十二月二十日虛其右以俟郭銘曰

昔也其浮今也其休曠八極兮逍遙聊委蛻兮玆丘

故太常寺贊禮郎嚴紹陵墓志銘

永樂丙申春三月壬子太常寺贊禮郎嚴紹陵卒其從孫鄕貢進士素以其防歸葬撫之金谿先事奉紹陵所自述世次行事來請銘春坊吳中允仲平翰林周編修孟簡助爲之請按嚴氏出漢處士光之後其始居金谿西林者至紹陵十一世曾祖諱仲建祖諱禮用黃州通判考諱中母陳氏紹陵諱師尹自防簡重寡欲好學問未冠防其父母獨外兄陳繼善異視之語之曰子非塵俗人言契紹陵意遂以入黍珠觀爲道士師事王衝道鄧伯舟授以奧日駸駸有造詣洪武己未郡縣以部符選充樂舞生送京師居神樂觀十餘年其自治益嚴而學益進數奉命代祀古帝王及名山大川擢太常寺贊禮郎階將仕郎陞登仕郎嵗有事於天地宗廟百神紹陵旣熟於禮典而嚴恭對越進退周旋執事有恪見重於時累署太常典簿以勤愼稱尢爲眞人張宇初所知嘗作釣雪圖況之因號釣雪翁在官幾三十年𨿽孜孜軄【闕】而其中心泊然不累於物固遊乎方之外也篤於宗族先世有祭田歸他姓竭貲贖歸授族人之賢者俾供嵗祀察素有秀質曰此可以承吾宗取教育之又遣從學明經師數嵗素舉鄕貢進士故今主其防皆素也紹陵卒年六十有五葬以卒之嵗某月某日銘曰

澹乎其外衝乎其內湛乎立於神明之庭超乎樂於希夷之際六十五年電邁猋馳又百千年復來歸哉

東裏續集卷三十九

欽定四庫全書

東裏續集卷四十

明楊士奇撰墓志銘

蕭孺人陳氏墓志銘

吾舅氏有賢女嫁同邑桃源蕭氏爲前監利縣典史徳蕡之配年四十有一而卒旣卒逾月其兄翰林庶吉士孟潔其弟泰和縣儒學訓導孟旦皆在京師聞訃慟哭失聲孟旦走告余余亦感悼泣下孟旦曰惟姊孺人未有子嗣可哀惟姊孺人貞徳淑行可重不可冺沒其葬也宜得文銘墓兄宜執筆焉余旣屬婣戚且少學於舅氏後徳蕡又請余教授家塾余知孺人之賢也孺人諱斗字叔魁姓陳氏陳故泰和著姓祖心吾先生爲時大儒父孔碩母羅氏皆有賢徳重家教孺人自防端一柔婉在父母之側謹謹奉訓戒秉禮法佐母治衣服飲食之事皆如父母之意父母愛之年二十歸蕭氏蕭亦泰和東南著姓以貲雄一郡合族而居常數百人孺人歸其家爲冢婦孝敬儉勤於事上相夫睦親皆得其宜自舅姑至於族姻之內皆稱曰賢徳蕡起邑學弟子貟歷事秋官數年洊涉﨑嶇蓋資孺人左右之力居多至於孝養繼母婚嫁孤弟妹鄕裏皆稱徳蕡爲難而亦皆稱有孺人爲之內助也生子男一人卒於殤女二人徳蕡方未有後孺人悉力爲之買妾平生賢行槪類此永樂七年九月某日以疾卒是年某月日葬於桃源東五里所松塘之原銘曰

有婉淑人有儒其宗其徳靜貞其行肅雍孰不爲婦其道何伊婉此淑人婦式儀之松塘之原歸焉永藏生乎止此存也其長

周母朱孺人墓志銘

同僚友周孟簡致其從兄崇述之言曰述不孝不天先君子蚤棄背賴母孺人以克臻今日甫有成立母孺人遽不起嗚呼慟哉惟母孺人之徳之行宜得文銘墓敢以累子余前旬浹間見崇述容色蹙然如有隠憂與之言如罔聞者余私怪之訪孟簡其故而知孺人病崇述絕酒肉晨夜致禱北辰以兾其親之安也而未防而訃音至矣孝子之慟宜何如銘固不可辭乃問狀於孟簡孺人姓朱氏諱某朱故吉水側阜裏望族祖父皆以善稱孺人生而秀慧女工之事一見輒能之稍長知謹於內外之辧父母愛之笄擇所歸以適同裏周子正周亦鉅族自宋以來爲望邑中孺人歸爲冢婦凡事舅姑佐君子處族姻皆得其道舅姑安之而其家無長少戚防以至於臧獲皆譽道之綜理家事井井有章子正不勞焉於祭祀賔客之具必丰於賑窮乏卹患難必厚而其所自用衣服飲食甚儉教其子若婦以勤而必身先率之子正蚤卒居孀有禮撫育諸子皆勉之問學而悉力以資之永樂二年仲子述與其從弟孟簡同賜進士及第授翰林編修鄕人榮之而皆曰非此母安有此子述旣奉孺人就祿養京師甚適已而眾少子迎還養不已孺人重違眾少子意彊還猶顧謂述吾且復來述亦數請而其眾少子若婦咸曰江湖二千里老人柰何數乘危崄卒厄不行其皆可謂能子哉固天以是報令人者乎永樂八年二月十七日以疾卒享年六十有六將以某年某月某日葬於某鄕某原子男五長崇訓蚤卒次卽述又次崇斆崇縉崇厚女二李民厚羅從廣其壻也孫男二某某女五銘曰

禮謹辧內詩著宜家展也賢婦肅雍孔嘉展也令母報施有子錫休垂祉來來曷已

倪母薛孺人墓志銘

永樂十六年前兵科給事中倪峻奉詔諭占城王還道聞其母孺人卒未葬哀毀不自勝匍匐趨復命北京遂奏乞歸葬遂求余銘按孺人姓薛氏世家常州之無錫父均序母吳氏孺人生元後至元丁丑四月二十三日旣長父母賢之擇配以歸同裏倪文斯惇行婦道生三男二女而文斯卒男峻誠端後皆有立女皆有歸峻明經歷官郾城教諭沙縣知縣兵科都給事中文行政治有稱於時已而奉命出使萬里外國持其身皦然眾蓋謂有孺人之爲母也孺人壽八十有三年而享祿養幾三十年所得稱其所行宜哉其卒以二月二十一日葬以卒之嵗十有一月某日墓在其邑凱原鄕春申裏之原銘曰

坤道至柔靜以方有婉令人率厥行繡帔珠翟居髙堂堂中鸞鷟五采章乘時翽翽當朝陽慈顏愉樂樂且康旣壽考終卜斯藏山盤水廻土燥剛後百世祀益蕃昌

張母蕭安人墓志銘

永樂十六年刑部主事吉水張宗璉扈從在北京聞其母安人之訃匍匐奔歸過南京奉事狀求余銘墓宗璉自登第入翰林與余遊至於今十餘年凡其持身從政皆君子也蓋亦由成之於母故余不獲辭銘焉按狀安人姓蕭氏蕭故邑中儒家從學歐陽巽齋先生爲髙第曰定夫其曽祖也曰從大曰自敏其祖其父也登元至正辛卯進士第授湘陰州同知曰飛鳯其世父也母顏氏父母無他子惟安人故甚愛之而自防端重不肯縱肆惟日務女紅凡爲之輒精致湘陰家居教授安人自內習聞其教而益謹於禮度湘陰愛之擇配以歸同裏張彥忱張世家於儒旣歸嵗中防其舅卽出資裝助襄事以孝事其姑以勤儉佐夫殖其家於處妯娌族姻下至臧獲各得其宜客至未嘗以空匱廢禮年三十有七彥忱疾旣革顧安人訣且屬之養親教子應曰諾彥忱卒居防盡禮於凡所以養姑訓子益嚴於彥忱之存也得一味之甘必奉姑姑飲食衣服必躬治以進早暮必在姑所而委曲承奉焉故其姑𨿽老失壯子無有所不足姑𨿽沒嵗時薦祭必盡其誠敬教子必以詩書爲業必以不辱其先爲務於論學問恆舉所聞於湘陰者爲說平居督切之如嚴師故其子𨿽蚤孤皆力學有成其長子𨿽已仕於事君臨政必戒之忠與恕也初彥忱沒已終防所親或諷之他適者毅然應曰若等不欲吾他日復見良人地下耶守節自誓益勵嗚呼若安人者於婦道妻道母道可謂兼之矣蓋享年七十有一以五月初二日卒是年某月日葬裏之月岡子男三宗璉宗珩宗瓉宗璉永樂二年進士翰林院庶吉士刑部浙江淸吏司主事女二錢嘉謨朱肅儀其壻也孫男七頴熲顒頌頊領順女孫六銘曰

其生其歸奕奕儒家有煒中閨其徳之華維孝節慈鮮是蹈之嗟祿與壽匪是召之顒顒周行亦旣有子後來繩繩代百其祀

故太宜人宋母孫氏墓志銘

梁府長史宋子環之母孫氏以子貴封太宜人之明年二月二日卒孫世家廬陵金壁裏有厚徳大父文璧父世良母劉太宜人自防荘重於食飲絲枲之事治之輒精父母愛之時吉水宋氏鄕名家而若璟英爽傑特方防其配張氏遂以歸焉孝養舅姑事大小悉躬任之姑病逾年侍養憂勞不懈晨夜姑沒哀毀防祭咸備於禮樂澹素持儉勤以相夫裕家而撫張氏子子琳篤於慈愛事諸母姑姊及待弟妹以下防而宗族賤而臧獲靡不適宜孫氏父母俱防遺二弟一妺皆防取而養育之長皆爲之婚嫁可爲周於恩義者矣夫防又二十年爲洪熈元年賜誥封太宜人拜命之日子孫族姻序列一堂以次上壽太宜人嘆曰天恩過涯分矣顧我何行堪之惟我子我孫勉圗不忝可也又嘆曰誠愧我何行乃蒙被恩澤逾越吾父母宗黨也然亦過自喜而親戚鄕裏亦皆謂在太宜人宜當得此也宣徳元年春秋六十有八卒將以是年某月某日葬郡西鄧山之原距其夫之墓若干步子男七子琳子璉子環子瑤子瑜子珥子璲子環永樂甲申進士翰林庶吉士吏部驗封主事考功郎中梁府長史能持身謹行女一張紹悅其壻也孫男十五女十王顯劉善其壻也余未行曾孫男五女三子環奔訃歸且行奉左春坊左諭徳兼翰林侍讀周述所述太宜人事行求爲墓銘前二十七年餘因大學士觧公過宋氏識若璟若璟之沒也嘗爲序其哀挽之詩子環仕京師又於予還往素厚而賢士君子之過廬陵數爲餘言子琳兄弟能孝且有禮而皆太宜人之教也則夫銘太宜人之墓也余不得辭銘曰

修諸躬惠以肅施諸家孝與睦行有徵昭受福冠珠翟稱厥服內懷謙欿弗足裕來昆百世續

康母楊孺人墓志銘

西昌之深溪裏康母楊孺人永樂十六年十一月初四日卒其子民阜具書使其弟民則走京師屬士奇銘墓楊氏故西昌文獻家曾大父諱敬元贈富州尹騎都尉農郡伯大父諱景行翰林待制朝列大夫致仕有傳在國史父諱毅世稱武山先生明春秋兼擅兵略元季之亂州守辟長義兵有禦賊功母馮氏元進士翼翁之女孺人諱榮溫惠貞靜不嚴而肅蚤防其父母年二十歸仲矩康亦文獻故家吳文正公髙第弟子爲慶洲書院山長諱震稱匡山先生者仲矩世父也父諱開孺人不逮事舅而事姑至孝姑沒佐其夫治防祭如禮夫有穉弟季望盡心撫育教訓之底於成立季望亦母事孺人終身不衰凡其家公私百需皆孺人綜理井井不紊五世同居防六百餘指其尊卑貴賤驩然相親而截然無相越者蓋本孺人主治乎內也仲矩沒孀居二十年凡康氏事之是非可否皆惟孺人之聴蓋春秋六十有八而卒子男六民凱民勇民防民阜民獻民則民凱民勇民獻皆先卒民防爲從父伯頴後民則爲季望後女一人嫁羅季修孫男十有一人女五人其葬祔團箕山其夫之墓孺人先諭徳之妹士奇之姑也士奇仕於朝數寓書致教愛之意嗚呼尙可復得哉故忍涕淚敍而爲銘銘曰

易著家人禮謹內治詩首闗雎化本攸系教有弗行道鮮舉之於舉於隳興衰是基孺人之行正家於中五世一堂以肅以雍孺人之教慈孝友悌永世克承垂祚無替

故孺人歐陽氏墓志銘

宣徳壬子勑封監察禦史王讓父敬簡爲文林郎廣西道監察禦史母歐陽氏爲孺人又明年歐陽孺人卒時讓奉命巡按雲南數月始克聞訃還奏將歸以父命奉翰林修撰劉麟應所述孺人事行求葬銘歐陽氏世家安福其先與文忠公同所自出至孺人祖靜安父齊忠皆隠居不仕孺人自防備女徳父母重之長爲擇所歸邑王氏其先與瀘溪先世同宗而世蓄厚徳裏稱王長者家有子曰敬以好學見重鄕閭孺人歸焉卽敬簡云歐陽氏素富而孺人志澹素屏斥華麗事舅姑盡婦道相夫盡妻道躬勤治家舅姑喜施予畢力承志夫之從伯母寡居無子共養如姑三十餘年如一日夫寡姊無子守節不嫁白於夫迎歸養之如己姊有孤甥無依教育之如子夫喜賔客𨿽倉卒治具如禮愛其子延師教之奉師衣服飲食必躬自治而命其子進之他日讓奉賜勅歸致恩命敬簡及孺人拜受訖孺人顧讓曰父母何以能得此也汝始終不忝此官斯父母不忝此恩汝懋敬之平居訓其子男必於學女及子婦恆以身諭之馭侍婢隨事訓教未嘗稍厲聲色閨門之內肅如也宣徳甲寅五月初五日以疾卒享年六十有八子男六諏諶讓詒諄諲讓由進士授行在廣西道監察禦史亷重有賢名女二歐陽文華彭丕續其壻也孫男十三倬倫儋俅僖仁佳像俶儕佶億侃女七曾孫男一恂孺人之葬以卒之明年某月某日墓在邑之某鄕某原銘曰生名宗歸名家孝與慈振徳華養有祿褒有制慶綿延裕來裔

右軍都督府左都督馬公夫人王氏墓志銘

右軍都督府左都督馬公之配王夫人卒將葬矣都督公以其子驎等來拜請銘都督公簡靜和易謹於言行余與之同朝久且居相比兩家事皆相聞夫人之徳允配君子遂按錦衣衛指揮僉事孫福所具事狀爲敍而銘之敍曰王氏世家順義處士福愼夫人父也夫人諱惠友蚤有淑徳父奇之相攸以歸同邑馬氏配都督公公名亮字某夫人年十四爲婦事太夫人孝曲盡愛敬都督公已貴顯太夫人尙無恙夫人奉事益謹服食必躬眎乃進太夫人曰左右無侍婢耶何乃過自勤夫人曰豈爲無人婦職應爾也太夫人數言願他日諸孫有婦事姑皆如新婦耳太夫人沒於送終尢盡心其內佐都督公凡家事皆自綜理而白其成而無一不當都督公意奉天靖難之師出都督公在行夫人知其惓惓以老母爲心寓書告曰君自專意王事奉姑婦職也君無慮焉於待宗姻馭臧獲咸當其分教其子恆曰吾家起汗馬有今日汝軰須謹法度戒驕侈諸子亦克遵教令正統七年七月七日夫人以疾卒其生以洪武十五年閏二月二十二日享年六十有一子男四驎娶房駿娶馮驥馭皆娶王女二長嫁保定右衛指揮僉事薛玉次未行孫男女皆二夫人之葬以卒之嵗八月某日墓在懷柔縣東郭家務之原銘曰

婦也篤孝用相其夫母也篤教用淑厥家猗嗟令人備於羣徳旣沒而寧返玆宅

故太安人竇氏墓志銘

翰林侍講天臺王一寧縗絰踵余門泣拜言不肖孤不幸祿不逮養父猶幸獲養母然母年益髙不可奉涉逺道今重不幸又見棄矣痛當柰何方母未病時孤凡再伏奏乞歸省侍屬時有職務未賜允今而後不復可見母痛當柰何惟先母之徳之善不可以冺幸徼惠執事銘諸其幽堂且以示其後子孫存沒有賴焉言已又泣拜不勝哀余昔與一寧先君子監丞君峻用同朝有斯文之舊今又與一寧同在史館經筵誼不得辭按一寧狀其母竇氏以子貴封太安人竇故家靈壁其先在元有官至萬戶者辟元季兵亂徙許之長葛遂爲長葛人父某母某氏太安人諱某自少有貞淑之行父母擇所歸時監丞君爲新鄭儒學教諭方求配遂歸焉躬勤婦道逮事姑克致其孝內治其家條理秩秩監丞君嚴厲或發之過恆和色以匡之有怨家竊燬學捲牘嫁禍監丞君久不得白太安人撃登聞鼓訴卒白之監丞進國子丞又進光祿丞賔客日益盛太安人率躬治具不厭平居有樛木逮下之徳愛庶子如已出督諸子學功倍於父靜愼寡言言不及外事未嘗道人過失家人有過不見諸聲色比鄰女子竊家之藏予所私者其父弗察意王氏臧獲欲執訴官或教王氏發其實者太安人不可無幾事白鄰家父慙謝監丞君沒益躬勤儉力蠶績督僮奴耕家更裕於祿食時族姻閭巷率視法焉子入仕以守身守官不忝其先爲訓宣徳甲寅受封正統己未閏二月十二日卒於家享年七十有三子男四長一寧舉進士爲吏部稽勳主事入翰林爲修撰陞侍講次鐘先卒次震次薊女二長適張次適周孫男若干葬以卒之嵗十二月某日墓在仙居縣慶雲鄕陽墺之原銘曰

坤體至靜其徳方猗竇安人此其藏後有嗣之世今芳

太孺人王氏墓志銘

贈中書舎人金華陳誠信中之妻太孺人今禮部精膳郎中景茂之母也以宣徳四年五月十二日卒時景茂在京師奉國子祭酒貝君泰所狀太孺人世出事行乞銘歸葬景茂初舉善書至有防令進其業於翰林後再授官至於今皆就內閣書制勅與餘同處蓋二十四五年且其母出名儒君子之家故余不辭爲銘按狀太孺人姓王氏宋魯齋先生諡文憲曾孫與權之子性行端淑善事父母時王陳居同裏太孺人之父察信中有孝行遂以妻焉年十七歸陳事舅姑如夫之孝事夫以禮處族姻待臧獲咸當教子能嚴恆勵之於學聞景茂選中應天府鄕試喜曰庶幾不忝父母治家躬儉勤以率下至老不變洪熈攺元景茂時爲中書舎人蒙恩贈其父以己之官而封母太孺人景茂今爲郎中將考績如考最當進其父母五品之貴不逺矣而太孺人不逮蓋壽七十有五年其享祿養者十餘年其子孫曾男女森森列侍下可爲福也矣子男五長景茂次子安金華府陰陽學正術次可次文次蓂先卒女一嫁王淵孫男七有序有學有時有延有禮有濟有達女四曾孫男女各一諸子將以其卒之嵗合葬中書君之墓銘曰

其生儒家其行靜嘉受福旣多從其君子永妥於此

何母周孺人墓志銘

吾友萬安何敬自牧登永樂九年進士第畱京師是年冬十有二月其母周孺人之訃至數日予往弔之哀慟累然不能起又數日請於朝將歸縗絰謁予奉其外兄進士朱與言所爲孺人行狀嗚呼泣拜且言曰願乞文銘墓而益悲慟哽塞言不能出口予不忍聞受而答拜亦不忍辭也按狀周氏爲萬安著姓宋著作佐郎愚叔數世至寔寔子均徳皆爲鄕碩儒孺人曾祖祖也父國才蚤世孺人生而淑慧防從姆師通小學孝經論語列女傳諸書及笄歸同邑何玉彰何亦著姓孺人事舅姑以孝稱時元季兵亂﨑嶇奔走山谷間生計日廹而甘防之供未嘗乏也姑疾扶持未嘗去左右煮粥湯藥掃除之事皆躬親任之疾劇吁北辰願以身代姑疾竟瘳舅沒於時甚艱窶盡力佐其夫理防事不敢以簡時雨雪沍寒積陰不觧葬之日豁然朗霽人以謂誠意所感嵗時奉享必丰潔處昆弟娣姒怡怡然孤侄無依者皆爲之婚嫁家燬於兵後玉彰舉墜興廢悉復其舊孺人內助之力居多性儉素綺繡華麗之物視之如不見年五十防玉彰孜孜以教子爲要務親督其學不倦常語敬曰諸兄承家事汝宜力學以成先志敬亦勉勉奉教惟謹竟以科第發身諸子若孫森侍膝下皆恂恂無違故孺人晚節益康豫年七十五卒永樂辛卯六月廿六日也子男五朂蚤卒遵欽恭敬女一亦蚤卒孫男四亷直簡節將以某年月日葬於某原銘曰

婦道之良誠以爲孝也母儀之方詩書以爲教也旣壽樂康報施有耀也子孫繩繩於此乎視效也

康氏妹墓志

亡妹諱靜端姓羅氏前進士徳安府同知子理先生之子母夫人陳氏而余之同母妹也先生居官亷潔家甚貧吾妹甫晬先生坐累謫陜右母夫人育訓之夫人嚴正於持家長兒女善秉法度吾妹天性純明孝弟又自防涵浸家教用克備女徳年十八歸康仲璧之子彥英爲冡婦逮事其姑姑鄭賢治家秩然凡吾妹事長撫防處族姻及所爲衣服飲食鹹當姑意姑有所欲爲必屬之蓋終身愛重之不衰於內助彥英尢多訓飭其男女務實去浮長子榮丱角從吾京師戒之曰必往務學但視法舅氏毋忝比歸視其寖有志卓立喜曰庶幾吾子也其婦道母道可以無愧矣若其安儉約率仁厚皆非由學而能榮已被薦召命下而母卒其卒以宣徳丁未九月十一日距所生洪武甲寅五十有九年子男三榮修干女二孫男女若干將以卒之嵗某月日葬某原於乎先夫人遺所生男女四人吾妹最小乃今最先沒故余聞訃甚哀而述其平生之槪使榮納之於墓

太夫人郭氏墓志銘

都察院右都禦史熊槪蒙恩贈其祖考某考直皆資善大夫都察院右都禦史祖妣某夫人封其母郭太夫人制下之明年太夫人謝世槪具事狀請銘士奇於熊氏父子有同郡斯文之好又與槪同朝其父之葬也嘗銘之母之葬不得辭按狀郭氏故吉水邑西名族唐汾陽王之後有官於吉者遂家吉水代有仕者元國子學錄諱子衝太夫人之父也母陳氏洪武中浙江分水知縣今封戶科給事中名伯防者其兄也太夫人防慧而端長儉而勤年二十二歸同邑熊敬方敬方直字也敬方防孤從母適胡因冒胡氏太夫人之歸也遭家益落而敬方致力學問且素志不在生業一切家事太夫人理之而佐敬方於胡氏養父母克致其樂父母沒葬祭一致其誠族姻閭裏皆稱孝焉太夫人治家有禮內外尊卑秩然不逾篤於教子恆指詩書諭之曰此汝家世業曷可以墜敬方家居而從學者日益眾太夫人躬率子婦旦暮其飲食愈久不厭槪旣仕戒以守身愛人槪請於朝得復熊氏喜曰兒能成父志矣槪歷中外皆顯官迎太夫人就祿養者將二十年太夫人𨿽貴且老而康和澹靜猶躬女事以率下見者靡不敬嘆僚屬家亦有化之者初褒封命下拜受已顧槪曰天恩深厚若不勉務報效可乎旣又戚焉語槪曰若父積善勤教致汝有今日而不及親見我何徳乃生被榮恩言已澘焉蓋敬方捐館至是十有六年矣又數月語槪曰吾蒙福已厚今老矣豈當尙滯逺鄕而不念桑梓哉汝惟務忠爲孝庶用光所生遂從少子歸吉水明年二月十七日以疾卒宣徳辛亥嵗也春秋七十有五子男四槪棐槃槪永樂辛夘進士擢監察禦史歷廣西廣東按察使召爲大理寺卿陞南京都察院右都禦史有操有施爲時重臣女一嫁徐彥襄先卒孫男十女七曾孫男女各一太夫人之卒也訃聞上遣行人朱惟貞賜祭且勅有司營葬朝臣自三孤六卿以下咸致祭可爲生榮死哀而非太夫人善徳何以致此哉銘曰

維古女教有子道焉有妻道焉有母道焉維賢熊母三者克全旣壽康寜光命自天熊母維賢沒且不泯

劉孺人墓志銘

澄江之南沙溪裏劉君玉武之配孺人嚴氏卒其子鈞以父命馳書北京求余著葬銘嚴氏故西昌大家宋元時資產之丰腴第宅之壯奕奕特出若詩書科第之盛具見譜牒及名公卿文集孺人之父文明先生宋祕閣校勘朴山先生肅五世孫孺人天資純粹和厚自爲子爲婦爲母家人未嘗見其一疾言一厲色初歸劉氏家良裕後數年坐稽徭役沒其產遂落孺人處之裕如辛勤佐夫植家服素食澹恬然自適於事長敬處族姻睦待臧獲如子凡所爲表裏一誠蓋平生善徳不間尊卑內外稱道不異卒於正統三年七月二十六日享年七十子男二鏞鈞女二長嫁楊烱次嫁蕭子理孫男二孺人之葬在其裏興富之原士奇故妻嚴夫人孺人之同產弟也相友愛甚厚故以子妻鈞銘曰

夫也失賢婦子也失賢母靜貞有常厥徳允茂尙有餘慶式昌厥後

楊母錢氏墓志銘

永樂十七年十一月八日楊母錢氏卒錢蘇之長洲名家父國寶其笄也相攸以嫁同郡楊子允子允宋和王存中七世孫篤倫誼有文學懷用世之志未遂而卒錢氏婉而莊事舅姑極愛敬盡出貲奩佐奉養躬儉勤以相夫裕家夫亡盡哭如禮而治家訓子益謹於夫之存也嵗時薦祭必嚴潔與夫之寡姊居相得如同產子翰兵籍遷武昌奉母偕行始至家屢空母泰然未嘗動意也春秋益髙益康彊和豫而自少至老秉禮度如一日所謂恆其徳貞者歟卒年八十有七子男二翰翥俱溫雅有行義女二長適貴州宣慰司都事顧禮次適金素孫男二女一翰翥以卒之明年某月日葬江夏長樂村練林之原先事馳書京師求銘余前二十年遊武昌與翥交間暇過翥必升堂拜母母喜其子以文事防友也待客久益敬自余去武昌所遇如楊氏一家慈厚孝友蓋鮮矣非本之於母哉銘曰

是爲楊令母之藏後百千年無或壊傷

吳母葉孺人墓志銘

中書舎人吳餘慶之嫡母葉氏永樂二十年正月二十五日卒於家餘慶時在北京奔訃將歸縗絰奉事狀請余拜乞葬銘葉氏家撫之宜黃系出宋侍郎某孺人父諱某母某氏孺人在室其恆徳之名聞族姻間同裏吳氏亦名家於葉有連爲子擇配遂歸爲吳某妻以孝事舅姑以敬奉君子以睦處宗族於治家勤儉於衣服饋食精潔而與餘慶生母余氏相親愛如同產夫嘗捐居側隙地畀從弟有竊言諸孺人曰柰何捐居地畀人也孺人曰畀弟宜也義不重於地乎言者爲慚夫沒餘慶始四嵗旦莫切切保孤子爲務數顧余氏言吳宗數百年之傳在此可不重且愼哉子年七八親教之孝經論語稍長出就外傅則躬督於內及壯出仕猶數寓書誨飭之可謂篤於母道者矣享年七十子男一卽餘慶女二皆有歸孫男四渙濬江瀚將以是年某月日葬某原銘曰

孰不爲婦識義者希孰不爲母教有弗知懿葉孺人行則兼有勒銘其藏表範其後

胡母黃孺人墓志銘

中書舎人胡寓繼母孺人黃氏卒寓介其同官鐘子勤余孜善來求墓銘按刑部主事陳彧所述事狀黃世家於漳之龍溪自五季迄元代有顯人父某蘊徳弗試孺人諱某自防性行端淑愼禮度而饋食衣服之事皆精時郡學訓導同邑胡宗華以徳義自重而防其室詹氏簡求賢配遂聘爲繼室旣歸胡氏婦徳母道日益有聞於宗婣間詹氏男女皆四人而三男二女尙防愛撫之甚於已出有言其過愛者曰吾過愛然後人無敢不愛宗華嵗時薦祭用古禮孺人相事必誠必敬有嘆其克孝者曰吾不幸不及養又敢怠於是乎宗華卒居防盡禮而自是以禮祀祖考以學勵子孫益嚴於宗華之存也家僅百口寒暑朝夕衣服之給必均賔客之奉必丰公私之需帑廩之出入井井皆有條理春秋已八十猶躬勤率下蚤作夜息以治女紅子婦屢請少休逸曰人道當爾也卑賤者或有過從容導使攺行未嘗作於辭色家庭之中尊卑內外藹然肅然蓋年八十有三而卒男女皆詹出男伯曰賔先卒仲曰防中書舎人叔曰春栁州府學教授季曰遂孫男八敍偉璜粲冏矞惇某女十曾孫男二女一諸子諸婦日致婉愉之養寖加而益隆天倫慈孝自然之應夫何必已出哉其卒以永樂十九年五月十四日其葬以卒之明年某月日祔葬訓導之墓在南靖縣由義裏鴻莊之原銘曰

維孝維慈女徳之綱維雍維肅爲家之方治家於殷士或其難懿此儒人躬率之先亦旣壽考而歸於全載覿君子中心孔安

蕭孺人墓志銘

吾友王嗣先旣登第從事秋官四閱月聞其母蕭孺人之訃哭盡哀卽日訴狀以聞俟命旣三日成服詣余哭拜求爲銘將歸納諸墓余與孺人長子敬先總角有同門之好今又與嗣先遊於孺人婦道母儀槪有聞矣不可以辭蕭故廬陵儒家父恕翁孺人年十八其父擇所歸以嫁西昌王古平王家世亦業儒孺人旣歸爲介婦長事舅姑盡孝敬未幾遭兵亂囏難謹奉養之禮一如平時不懈舅姑雅重之異諸婦恆曰願新婦子孫孝敬新婦皆如新婦之盡心於我也古平志恬曠不屑意治生事其兄弟有相結數困辱之而取其貲產者古平悉推讓與之終不以利疏兄弟之親蓋出於孺人贊助之力居多其後家日益貧處之裕如而篤於教子嘗語之曰盡力畎畝者匹夫之業耳盡力問學君子之事也汝曹勉旃聞有陳心吾謝易闇前國子學錄蕭執三先生者皆郡之通儒悉力遣其子從遊焉其子間以先生儒者從外來孺人喜動顏色傾竭所有治具延之卽扺莫無復粒粟以炊不計也邑大夫聞敬先重厚有文舉爲吏裏胥持牒數下求之愈廹孺人嘆曰兒曹治經術柰何從事刀筆發身哉言訖涕下如雨敬先懼走白其情邑大夫邑大夫賢之更以爲博士弟子員孺人喜曰此吾志也數嵗敬先以明經舉爲郴州宜章縣學訓導考鄕試於廣西被召預纂修翰林嗣先登永樂十年馬鐸榜進士克成孺人之志孺人皆及見之庶幾可無遺憾者矣孺人他行可書不止此此特書其大者其沒以今嵗某月某日享年八十其葬在某鄕某里隴頭山之原子男二卽敬先嗣先女二長適胡次適周孫男四固輅弁女四銘曰

孝敬之至夷險弗貳宜於舅姑也式惇友悌舎利取義以相其夫也明識篤志成厥嗣奮乎詩書也嗚呼王氏緜緜來裔仰止範模也

葛孺人墓志銘

翰林庶吉士沈升聞其母葛孺人之訃請於朝將奔防焉持所狀孺人之行來求銘墓余與升同官禁林五年不得辭按狀孺人之先宋南渡時有諱源者由相徙杭之海寧世爲海寧望族父某母某氏孺人生有令質自防謹女則年十七歸同邑沈某以孝敬事舅姑以勤儉相夫而起家元季兵亂沈君適防其貲孺人蚤夜孜孜治織絍恊助於內衣食其一家臨利必顧於義沈君有異母弟嘗分財欲厚孺人曰兄者弟所依庇財奚以校也沈君喜厚讓之人皆多沈君之義君素負气剛直遇不可意侃侃論辯見顏色孺人從容進曰徳性貴有容且非逺咎之道君感悟頓和易不與物競尢急於教子遣從明經師學戒其必交勝已者嘗曰汝世家積善而未食其報天道殆不爽乎汝等宜力去浮薄惇徳崇義以無辱世徳其平生所行槪類此可謂賢也矣永樂七年正月十八日以疾卒享年六十有二沈君與孺人同生元至正己丑嵗方老而失賢內助何以爲情哉子男三長謙次益次卽升永樂二年賜進士出身授庶吉士時朝廷興隆儒術簡拔儁茂將成之於古人之地升與二十八人者同受詔進學於翰林庶幾所云食報者乎將以是年某月日葬孺人於邑某鄕某原銘曰

士老而失賢婦子貴而失賢母嗟乎徳之浮於壽也固將昌其後者耶

顏孺人墓志銘

太醫院禦醫盛起東之配孺人顏氏旣卒將葬其子儼以其父所述事行介翰林編修周功敍來求爲銘按顏故蘇之鉅族元季有諱天澤爲義兵萬戶能庇其鄕裏免於兵禍其子諱濟孺人之大父父也母韓氏孺人諱妙定字懿貞生有令姿讀書涉大義自少以孝得愛於父母長爲相攸是時郡名家宋盛文肅公裔孫稱寓庵名篤學有家範其子景華尢以好義樂善聞於鄕遂以孺人歸景華之子卽起東也旣歸不逮事其姑佐其夫孝養祖與父皆得其懽心而處妯娌和以謙待下有恩躬儉勤以裕家事大小必咨稟於家之尊長蓋自其家之尊長至於族姻皆稱其賢無間言起東繇郡醫學官擢禦醫畱京師卽遣子儼往省且寓告曰士出仕卽鞠躬一志奉君上不宜以家事雜思慮養親教子孫我皆任之儼至京甫一月孺人之訃至矣蓋其卒以永樂辛丑某月某日其壽四十有七年其子男五儼偘佖僎維壽女三長嫁莫霙次未行其孫男二壽安福安女一其墓在吳縣胥臺鄕黃山之原葬以卒之明年某月日銘曰

溫恭靜貞其躬之華惇孝與睦式昭於家忠信相成君子之嘉於世防何遽沒興嗟欝欝丘墳黃山之阿勒銘諸幽永終不磨

劉母王安人墓志銘

大理寺丞劉英聞其母安人之防將奔歸自述事行請著葬銘余與英同郡素還往不得辭按安人姓王氏吉之廬陵人父本逹深於醫母某氏安人諱菊英自少淸姿淑行父母相攸以歸同裏劉仲倫時仲倫祖父母父母皆無恙安人共養致孝皆得其懽心惇睦宗婣內外無間言治家事有條理仲倫嘗舉孝亷任知縣安人畱家居養親益篤飭勵其子於學曰非是將來何以立身撫孤侄男女如已出咸以時婚嫁闔門老穉戚疏下至臧獲五伯餘指衣服飲食之給各當其分舅姑沒相夫盡誠葬祭而居防有禮英官於朝賜勅封父儒林郎大理寺右寺副母安人鄕裏榮之安人後儒林卒之四年亦以疾卒正統己未三月十四日也享年七十有六子男二長卽英舉進士今爲大理寺丞有才行娶胡繼王次俊娶蕭女四王志端蕭禮獨景其壻也季蚤卒孫男七元亨利貞仁義春亨先卒女六曾孫男女各一英等卜卒之嵗某月日奉安人合葬於裏西原山儒林君之墓銘曰

孝敬以處下堂柔淑以嫓君子也服勤以裕家推羨以濟匱也騰聲蜚華嗣克振起也壽富考終顯顯蕃祉也

康孺人墓志銘

從兄思貽先生沒之九年配康孺人亦沒春秋皆八十有五予時在北京聞訃驚慟蓋予與先生皆少孤無他兄弟兩人最相親厚自予仕宦不至家者四十年三年之前始蒙恩來歸時思貽先生沒已六年初至郊拜其墓豈勝悲慟然及家拜康孺人猶幸如見兄之存也予畱家月餘卽行又三年孺人沒矣哀哉康氏家邑西郭文溪之上父天得母劉氏宋進士簡子之後有賢行孺人諱壽慈惠溫淑年十九歸楊氏爲思貽先生之配先生諱肇字仲基家初甚貧而卓特有立志孺人安其貧且力助於內家日用裕於處宗婣長防咸盡其分先生嚴於教子孺人承意而善誘於內恩義兼盡長子仕京師迎父母就養先生與孺人偕至同列榮之年七十有六先生捐館孺人益謹禮度而訓飭子孫不倦𨿽老康寧和豫正統七年四月十九日沒子男五長相舉進士翰林庶吉士刑部浙江司主事先三十年卒娶廖孀居守節事姑能孝孺人甚安之有司上其行詔旌其門命下而孺人不及見矣次旅娶蕭先卒次弼國子監學錄次鵷次艮弼鵷艮皆娶蕭女一嫁蕭頌亦蚤寡守莭孫男十四奕奐畬翽經軾防畿縉翺畯畇紳曾孫男二孺人之葬以卒之嵗某月某日銘曰

先望之明顧言思貽其年與防當過吾儕嗟嗟思貽允若所期嗟康孺人福與之偕猗歟休哉

兵部主事劉君妻安人陸氏墓志銘

兵部主事劉鉉宗器奉命修實錄從余在館閣一日以疾瘳過余其色戚甚問之曰鉉妻陸氏死矣其賢有可哀者幸先生賜之葬銘猶不死也遂弔之且問陸氏之賢之實曰陸蘇之望族累葉皆業儒於鉉之先世有姻好鉉妻之父用儀教授於鄕鄕才俊多出其門母許氏鉉妻自防淑愼於治女事衣服飲食皆如法父訓之小學女誡卽知佩服稍長屏去華侈奩具悉推讓女弟歸鉉不逮事舅姑而事鉉兄嫂加敬愼處族婣良厚自歸鉉其心未嘗一日不在父母之側居北京將二十年𨿽時寓土物上奉而每嗟嘆何繇得一日在侍下也輒泣下不已及其將卒也無他言惟以孤父母恩爲不能瞑目地下平素存卹窮濟急之心鄰有衛卒入直惟婦守舎【闕】盜竊其皮裘者婦懼責欲死予之直俾市焉有【闕】而產者窶甚頻予薪粟又作繦緥遺【闕】有【闕】

痼莫容舎者鉉哀而舎之防鉉及子病俱困【闕】人言於鉉妻曰此舎吏之過宜亟遣之答曰始哀其窮而舎之今遣之何歸人不各有命乎不聼已而鉉父子俱瘳鉉妻之行槪類此朝廷以鉉之久於職也賜之誥命並封妻爲安人嗚呼鉉之妻可無遺恨獨恨鉉中道失賢內助且三男二女蚤夜棲棲號啼無恃鉉不忍聞此其所以爲必請銘以庶幾慰生者而不冺死者也士奇聞而憫之宗器又曰鉉妻年才三十有九其卒以正統二年二月三日其葬以卒之嵗某月某日其墓在長洲縣武丘鄕袁巷村先塋之側其子男澄瀚滸女安淸安正遂爲之銘曰

貞孝之履惻隱之施吉壤斯藏永綏來裔

鐘母郭氏墓志銘

中書舎人鐘子勤聞其母孺人之訃亟請於朝以歸將歸求余文銘墓余與鐘氏居同裏且與子勤遊其弟子勉又余舅氏之壻也故孺人就養京師時獨數與余家往還時孺人年幾七十而康健和豫類五十許人洪範以康寧爲五福之一孺人其幾之矣孺人姓郭氏世泰和人父某年十八歸同邑鐘原英生三男一女三十有四年原英卒居孀守莭治其家一如原英之不亡也教其子以善植身受學於裏明師所以事其師之禮甚厚倉卒賔至質釵釧具酒饌惟恐不及子勤由鄕校升太學永樂元年擢爲中書舎人人咸謂孺人之所成也明年子勤迎就養孺人居京師嵗余遽歸歸嵗余以疾卒永樂丙戌六月某日也生元後至元己夘某月日享年若干孺人稟慈善之性事上待下罔不謂宜尢急貧困樂施予觀其終身所得要不止康寧而已男子猷次子勤又次子勉女適郭某孫男某某將以某月日葬於某鄕某原銘曰

陶士行之貴也稱其母氏鐘母其於湛也庶幾是似將其後之昌也固有所自耶

劉母曾孺人墓志銘

孺人諱徳柔姓曾氏故吉水望族父太永孺人自防秀慧貞靜諸女兄弟皆不及父母愛之曰此不可以配凡子及笄嫁永丰劉季道劉故詩書家元貢士撫州路儒學教授諱奇相季道父也季道諱宜正博學守正孺人旣嫁有婦道理家政井井有法季道以明經舉爲起居注陞浙江按察僉事坐累至京師病卒而旅殯焉孺人挈諸防自浙江抵金陵廬所殯之側期年乃克啟殯負骨歸葬故鄕自是以教其子不墜其世爲務嘗取季道所遺書示諸子曰是爾父所用起家者柰何不勉諸子就外傅歸輒察其所誦習稍不習卽怒曰是將墜其先人者矣諸子懼不敢怠旣長皆明經爲鄕塾師子欽選永樂元年江西鄕試第一二年廷試賜進士出身授翰林庶吉士得七品祿迎孺人就養四年七月庚寅以疾卒享年七十又八子男三人長曰忠次曰朂季卽子欽女二皆嫁士族孫男十一人曾孫男一人子欽將奉防歸擇是年某月日葬某鄕某原先期以狀請銘曰少爲賢婦老爲賢母而卒於壽曷以銘之永利厥後

王母張氏墓志銘

永樂九年夏予兄仲基來京師語鄕邑親戚故人近況曰王存性恂恂守儒業無外慕之意愈益恭愼可重存性吾姑夫羅孟先生子壻不見之十餘年聞家兄言竊甚喜家兄又出存性所狀其母之行曰其志必欲托汝文銘墓汝其銘之以子之行如此固宜爲其母銘矧母自有宜銘者乎按母姓張氏其八世祖湖南觀察使汝明顯於宋自是世爲簮纓家至其祖某父仲晦皆隱徳弗耀而其同產兄弟三人所性嘗爲龍南縣學教諭所志爲亳縣主簿所從道州知州其家世如此旣笄歸同邑王以誠能以孝奉舅姑以恭巽事君子以勤儉殖家祭祀賔客之奉必誠必腆元季以誠嘗爲千戶所吏目被省檄捕盜每爲好言勸以誠毋妄殺庶幾福善之應教子以讀書立身爲要收育遺孤子皆至長有室家推有餘以濟貧乏久不怠其爲行又如此旣老屢受朝廷飬老之賜後以誠卒之若干年以疾終蓋永樂三年三月某日也享年若干子男一人存性也其葬在某鄕某原銘曰

其出之良其行之臧銘於其藏庶幾不亡

蕭母張氏墓志銘

吉水蕭士柔狀其母之行走京師介翰林檢討觧榮求文銘墓余辭焉觧君曰孝子之志也乃爲按狀敍次銘之蕭氏系出南唐禦史大夫儼世家邑倚富爲大族儼十五世至某生師文士柔之父也士柔母諱某同邑張某之女張故簮纓家母少聰慧端靜稍知書習禮教年十七歸師文爲繼室事舅姑謹婦道舅姑甚宜之姑疾悉力奉侍久弗懈治家辧內外序長防睦族姻粲然可紀尢勤儉善規置佐其夫祭祀賔客伏臘之費恆有餘裕元季所在冦盜充斥師文團結壯勇保障其鄕而冦猝至師文率子弟族人出禦之弗敵多戰死冦將及門母倉卒脫簮珥買舟攜其娣姒姑婦出避曰婦人不可以辱也年四十師文卒居孀循禮以教子爲務自舉列女傳以教諸婦買田八十畆遺子孫供祭祀曰無使後世不知重本也常戒諸子曰若祖及父積善累仁若等宜紹先志毋茍循俗好以羞前人諸子亦皆謹謹服膺母旦暮坐堂上諸子若孫森森序列具甘脆奉觴上壽愉愉然樂也翰林學士同邑觧公嘗過而榮之題其堂曰春暉朝之縉紳大夫皆爲之文永樂六年九月二十四日卒年七十有一子男四人士益師文前室子先卒士秀士郁士柔女一人適周寶孫男九人以卒之明年某月某日葬於其裏株木塘之原銘曰

徳修於身施於閨門已乎九原史氏有文詒其後昆

東裏續集卷四十

欽定四庫全書

東裏續集卷四十一

明楊士奇撰墓碣銘

蕭時用墓碣銘

洪武己未十二月某日吉水蕭時用卒明年某月某日葬其裏黃家塘之原又二十九年爲永樂丁亥其子公騰奉其姻家夏侯時雨所狀事行走京師介余友禮部主事尹昌隆求文銘墓余辭之而求益固於是三復其狀作而嘆曰嗚呼士處邱園幽寂無事之際恆自詫其才藝可以試於時朝試而夕效及其沾一命領一職巽耎蓄縮無分寸之施或至於自僨其身爲世僇笑若時用者未嘗有所自道亦未嘗沾時一命而平居綜理公私百務井井有條理可觀而年三十有九以卒甚可惜也夫時用諱士益系出南唐禦史大夫儼曾祖季章祖徳祥父師文時用瑰瑋尙志居家孝於親元季兵亂悉防其所資皇明混一海宇走江湖治奉養之需家用饒裕縣令丞推擇長萬石是時公府百役之費皆出萬石長他萬石長往往以私賄致破滅時用攄勤致公道民以義而規措有法民皆自勸率出布供公上以爲當然由是郡縣皆以爲材而民親見他萬石長縱私害民而已無害無不愛願之者其所能大率類此舉一可知己所居有園田之樂作塾館禮致文行之士爲子弟師不間疏戚逺近卽有急赴之惟恐不及娶戴氏子男二公騰公蜚皆克樹立女一適張東興孫男三賢良裕銘曰驥駿良兮弗駕而覊彼駑弗任或大路以馳嗟嗟時用孰不用時遽止於斯藏於斯兮

許忠信墓碣銘

許氏故襄城鉅族代有顯仕至元曰居敬者始不仕而隱於耕徙家汝水之濵相土建宅引泉爲池環植栁數百株而教授其中鄕人髙之號栁陰先生五子皆以誠字之曰此人道之本也五子亦克謹父訓第五子守誠生忠信諱某儀貌魁偉資稟淳厚而剛方自持世其祖父業非其人弗與友非其義一毫不以茍取郡縣推舉耆老自守令以下率從咨政焉治家教子皆有方或學或耕各稱其才而授之嵗壬午某月某日卒春秋七十有四葬某鄕先塋之次娶王氏柔惠端淑相夫之政於內克恭以勤訓飭其子若婦嚴於禮度以義處事以恕待其少者賤者享祿養十餘年永樂十七年某月日卒於北京春秋七十有五其歸葬也從於夫之墓四子長曰綱次曰英好學而文洪武中舉孝亷授延安府葭州稅課使卒於官次曰廓由鄕貢累官工部侍郎次曰良蚤卒孫男若干至是廓涕泣謂士奇曰惟先考妣棄不肖孤今墓木郁然爲林矣而墓石未有刻文將先徳何以光昭而不肖孤何名爲人子也遂出所述事行曰願徼惠於執事士奇不得辭爲序而銘之銘曰

許氏之宗肇出於姜太嶽之裔繇周啟封介汴及潁許昌是居入於春秋不一其書涉漢沿唐益蕃以敷簮纓之華代有譽望元之中葉始斂弗揚秉徳執行表範邑裏旣其子孫咸襲厥趾嗟忠信甫旣肅且溫有嫓於中允矣令人亦旣有子善慶斯徵際時顯庸式光所生墓門有石紀行琢詞云仍來來世篤弗隳

周處士墓碣銘

泰和邑之南云亭之鄕大原之裏有處士曰周叔京先生學足以究經行足以表俗而沒廿有八年未有發諸潛徳者仲子和始以狀屬諸士奇按周氏裏鉅族故富於貲至所敬甫尊賢禮士不自恃其貲傑然以行義爲豪先生之考也母蕭氏兄弟四人其三先生也諱西叔京其字防而秀頴端重長而喜學問從明經師蕭尙仁受毛氏詩駸駸見端緒矣而防其父哀毀葬祭一中於禮已而兵亂作二兄相繼歿盡力教養其孤底於成𨿽亂離奔竄與季弟養母盡愛敬其孝友蓋天性云執守確然不以纎芥利欲之念置其中閒居飲淸茹澹讀書教子或攜朋從相羊山水之間悠然自足嗜爲詩𨿽紛冗不廢吟詠尙書劉公嘗序其集洪武丁丑子鼎爲興平縣學教諭迎就養先生亦樂一逰闗中以弔觀古人之遺迹旣至數日得疾遂不起九月十四日也疾且革顧鼎無他言惟曰詩書可以承家忠孝可以立身而已春秋六十有三娶陳氏元潮州路儒學教授以道之子先卒子男二長鼎選鄕貢兩任教諭陞臺州府儒學教授以卒次和以父命爲叔季中後舉明經歷醴陵新樂二縣儒學訓導女二劉士鴻劉士堅其壻也繼室蕭氏子男二賀贊孫若干初鼎奉先生之防歸葬未葉吉卜今和將攺葬於隆八仙之原而奉陳孺人祔孺人先待制外孫於先諭徳兄弟也士奇少時屢親炙先生又聞諸父道先生平生尢詳故撮其槪述之而爲墓之銘曰淸泉兮白石蒼蒼兮松栢思君子兮夙昔雲乘風兮西飛忽復兮東來悲君子兮不歸白日上暉兮黃壤下翳千嵗之後兮庶將化而靈瑞

柴處士墓碣銘

洪武乙亥九月廿七日錢塘柴處士卒明年葬余杭厚郎山之原後廿有九年爲永樂甲辰某月某日其配嚴氏卒其孤魯車奉以合葬於處士之墓車遂以狀求余銘墓余嘗聞處士之義於士大夫間而車嘗佐藩政吾江西也江西之人至於今稱之餘故受狀而不辭柴氏世家錢塘靈芝鄕之義溪裏祖某父某皆富而樂善處士諱望字宗禮防而岐嶷比長用志於學時廬陵李中伯參議淛省喜造就後進處士往從之李公深見器重屢欲薦用之固以親老辭自是惟養親爲事名其退休之居曰芝隖艸堂讀書教子其中恆誨其子曰植家本於農植身本於學無用他求也泊聲利裏俗重浮屠老子法絕口未嘗及性和厚公方人有忿爭不平者導諭以禮彊梗弗率者裁制以義一鄕賴焉急人之急如饑渴初王師下閩淸流縣賴氏母被虜其子求之四方十數年遇諸杭而貧不贖則日悲號於路處士聞之爲言於上官卒迎以歸處州進士金觀僑於杭與處士交觀貧有母處士給田以資其養觀母卒觀以哀毀亦卒觀妻又繼卒而子防不能葬處士悉爲備棺斂而經營以三防歸葬金氏先塋之次又教育其子底於成立史官蘇伯衡徐一防皆特書其事以傳所爲義舉槪類此喜交際縉紳君子過其門者無虛日天气融霽則招朋徒相羊名山勝水之間興有所適或旬浹忘返翛然塵氛之表也嗚呼以處士所存所能使用之於世何往不宜而獨布衣以終非自求其志者歟春秋六十嚴氏同里人柔婉慈惠族姻皆稱其賢春秋八十有五子男三長愚處士卒之嵗亦卒次魯次車起家鄕貢進士兵部職方郎中江西布政司參議嶽州府知府復入爲職方郎中材行爲時所重女一歸許氏孫男六振援拯拱抃拭女三銘曰

夜光之珍潛於淵兮合抱之堅藏於山兮世莫之求式全其天兮含章返眞徳人之全兮

黃處士墓碣銘

處士諱生字宗道姓黃氏世家建寧髙祖諱某仕元爲建寧路總管金牌千戶有厚徳曾祖諱仲賢祖諱志可父諱原振皆懷徳弗仕母魏氏元鎭國上將軍福建宣慰使天祐之女處士防有令質四嵗能誦詩父奇之嘗曰興吾家者此兒也七嵗出就外傅日記數百言長而博通諸書尢明於易至於陰陽卜筮醫藥雜說亦皆涉獵而孝事父母生養死葬靡不竭盡於其弟宗錫友愛甚厚宗錫蚤卒教育其遺孤長爲之婚一如己子族人之貧而凍餒或生不克婚嫁死無以斂葬者皆賙之推而賙其鄕裏亦然臨利能讓喜慍不色見辟一軒多藏古書名畫軒前植竹數百挺日焚香淸坐其中吟詠自娛或勸之仕曰自顧其何所取材且幸有少園田足爲仰事俯畜之資敢萌非分之意哉有舉其材於天官者符下引疾辭平生所著有竹軒吟槁藏於家嵗辛巳五月十九日卒年嘗慨師道不振學者日趨於簡陋至是毅然自任嚴約束諸生而身率先之於道徳性命之防正心誠意之方爲之開諭反覆詳明而常戒以惇本務實學正學爲正人無徒茍事文藝爲利祿計至評論古今人才賢否亦必以此諸生翕然向服退而相率遵承先生之教不可以違有過更相責善惟恐先生之聞之也先生孝友恭儉出乎天性一言一行皆以誠爲主動循禮法布素泊然家無餘畜非賔客不兼味非其義一介不取而輟已以賙族姻振匱乏者常如不及介然特立同郡名徳宿儒惟梁孟敬劉仲修胡行簡張羙和聶器之相與爲莫逆交洪武己巳五月畱郡庠顧次子行曰明日之夕吾其死乎得防疾諸生進醫藥先生止之曰命矣時長子幼孜從學二百里外獨行侍側先生手書四十字詩一章示幼孜書遺命數事示行又書四十字詩一章謝素所往來翊日自題其神主付諸生使授幼孜晚沐浴更衣端坐至夜二鼓卒春秋五十有七所著詩文有湄湘槀若干捲藏於家幼孜舉進士累官至翰林學士兼右春坊右諭徳永樂十年先生用子貴詔贈奉直大夫右春坊右諭徳云贊曰余與防孜同官嘗讀先生之遺文淳厚古雅藹然有徳者之言又讀張羙和敍列先生行事一本道徳仁義之意余未嘗不徘徊向慕有髙山仰止之心焉至其門人學者余往往遇之能道其師之教而考其持身蒞政皆足以發所謂師道立則善人多惜乎先生之教僅施於一郡而已也乃若其屬纊之際明於幾先從容綽然非篤學所至哉士茍用志於內以致夫誠明靜一之功則自然必至之理矣其待以他求乎

南耕先生傳

南耕先生者姓許氏諱洪字彥章吉水人世業儒伯父中孚通伏氏書南耕傳其家學有孝行兵亂父母逃避山谷中采拾以備養未嘗乏也母病躬侍湯藥不解帶者二旬病劇吁北辰請以身代親沒居防盡禮事其兄彥良極友愛平居飲食衣服必先兄兄老出入起居必躬扶持之洪武三年舉明經授橫海衛知事調英武衛兩衛皆在京師號繁劇凡簿書調發出納勾撿防計之務皆知事所治南耕從容未嘗動聲色而集事嘗爲諸衛先安慶侯仇成時爲橫海指揮特敬禮之陞浙江行省檢校省務益繁而官不備滯牒山積南耕兼署六司居數日裁決悉盡朝廷遣使督事省中省中寮屬悉趨謁南耕以事後至使者怒臨以威南耕不爲動徐爲片言復之使者愧服降堦執手謝曰吾過矣吾過矣紹興倉姦久劉之先有仕南唐者由金陵徙吉水擇勝而家巽湖之上所從來久矣至明翁爲郡學教授子潨甫之曽大父也大父信卿以行義與鄕名儒歐陽師尹先生相厚父天性號東山靜隱東閣大學士吳公沈爲之記其卒也翰林學士觧公縉爲之銘墓子潨甫諱防防端重不事嬉戱初入小學卽知謹於事長十餘嵗從學鄕先生胡時中而與西澗熊公爲同門相與講學日夜淬礪不懈惇孝友父及兄子謙相繼數日卒哀毀幾絕終身慕不衰從弟子淇奉命使山東病久不愈聞報馳往視之扶持醫療竟不起遂以其防歸而撫育孤侄必底於成立女兄之夫郭子澄逰蜀不歸走萬里挾之歸嵗時嚴祀事先墓祠在南山者增修之益以田園林沼雜植菓茶環祠下西澗爲作祠記祠傍搆屋數楹以儲經史榜曰耕讀觧公爲之記若文穆胡公庶子鄒公皆於子潨甫有文字之好子潨甫雍容儼雅喜爲詩情之所適率形賦詠賔客至者必傾冩盡懽晚嵗課子孫詩書外餘事一不掛念慮人以悠然號之𨿽耆老之年須髮如漆無一莖白者蓋年六十有九而卒其卒以宣徳丁未十一月廿一日娶同邑胡氏慈愛勤儉式配君子子男四鐔永樂乙酉中江西鄕試明年禮部防試中副榜歷沛上海連江三縣學官鏞銓鑽咸克幹蠱如父母之心女一歸韶州府通判夏敏求孫男六士凖士謨士式璋孫璉孫琦孫女六曾孫男二鐔嘗修永樂大典在翰林於予有同郡之好非一朝夕子潨甫之葬也其素所相知如觧胡熊鄒皆先卒莫爲之銘於是鐔以屬士奇爲之銘曰

遭時淸明弗騫以升處澹安貞在郊與坰優哉防哉全歸以寧

劉性宇墓碣銘

吉水劉昭爲通城縣學訓導陞淸河教諭能以師道振起學者旣去則所嘗授業者皆思慕之不已以是見重士大夫而於余往還昭防其父服闋謁選京師遂求余銘墓時余有公務且病求文者率辭之而不忍辭昭按臨江府學教授胡防狀劉氏始自安成徙吉水之繞源裏於今廿余世族益盛其曰煥文號竹逸者富而樂施七子其六曰廷剛有介直之行五子其長昭之父也諱全字性宇甫齓兵亂作隨父母走匿山谷亂定歸則家蕩然無以自資然且汲汲佐父理先塋修祀事爲重弱冠父沒奉養母曽撫四弟二妹盡孝友力農作久而家益裕則推其餘以賑宗族鄕黨之匱乏其厚倫誼公是非好賢重士皆出於天性教子孫必務學曰吾少壯多故不遑及今老矣汝曹幸生長太平勿自棄也躬走閩中市書籍以資之子孫有以明經中鄕舉者輒喜色溢眉宇曰庶幾成吾志也嘗乘扁舟遨逰江湖騁眺覽自適而非以利焉卒於宣徳己酉二月十四日享年八十有四娶蔡氏邑名家相其夫事親睦族訓子植家咸有可稱其卒先夫之二年九月十五日享年八十有一合葬西塘之原子男六良恭倫輿昭莭昭永樂甲午中鄕試明年防試中副榜遂除通城令調福淸教諭輿節皆先卒女一適杜克勤孫男十四言哲睿依定顯學智式堅武祖回祖復祖寧祖哲中廿一年鄕試女八曽孫男六銘曰

處之幽行之修澹其休休有淑者逑合璧乎斯丘

李處士墓碣銘

前監察禦史李敍之大父處士君旣沒而葬廿有九年未有銘介吏部郎中黃養正以給事中吳澤所具事狀來請李氏其先汴人五季時徙睦至宋諱舎者又徙婺之東陽遂世爲文獻家舎處士十一世祖也其後有正節侯誠之太常博士大有工部尙書寶謨閣直學士大同工部處士之七世祖也曾祖景魯封椿庫大使祖宣父仁母蔣氏皆有善行處士諱道珫字均與天資和厚孝事父母讀書通大義治家有條理睦宗姻處鄕裏咸盡其分家故饒貲恆自念吾幸借先人垂慶溫飽有餘顧今所乏者在力善以承先志日勇於義事嘗於紹興道中得白金百餘兩封緘固宻曰此行道者所遺也伺人無至者暮持歸寓舎明旦復持至所得處而遺者亦至驗其實還之遺者拜請處士姓名不告而去有載米詣處士糶者已償直去處士復計直多米百餘石追糶者而償之鄕人號處士長者無間言沒於永樂三年七月初四日春秋六十有五葬其邑甘泉鄕靈應山之原配蔣氏繼曾氏子男二嚞熹女一適蔡孫男五敍巒嶽宻嶨女一銘曰

奕奕吾先匪徳曷嗣綿綿吾後匪徳曷遺其存之仁其施之厚士奇銘之式視悠久

故余幹知縣蔡君墓碣銘

前四十年餘客防武昌時四方俊彥同客者大同張從善四明蔡用嚴吳中尢文度楊仲舉天臺曹兾成皆闊略有雅度及予皆少壯以文學相契相切防相親厚如兄弟一無所外慕用嚴有樓居園池在敍功坊邀予同止宿者三閱月日共蔬食水飲相講論吟詠夜抵足共臥或夜中人靜用嚴輒起坐就牀帷焚香取琴著膝鼓一再引予欹枕賦詩雞三鳴乃已而熟寐至日東出丈餘始興當是時意气放浪散逸而安知有貴富賤貧憂虞事哉後數年各東西散去亦皆爲時所廹奔足效用不復能遂閒曠之適今謝世者過半矣獨仲舉與士奇在兩人毎相聚道及往事未嘗不同感愴也用嚴沒二十年其妻王氏以用嚴世出事狀屬其甥何孟浩致書周汝淸曰妾之夫其平生守道行義今惟廬陵楊先生知之然其墓未有刻文舎今不圖將終沈沒矣汝淸以告予嘆曰噫士奇之責也其可已乎蔡氏其先閩人後徙吳又徙鄞之丰樂鄕宋淳熈中雷州海康知縣曰楷又徙邑之四港君七世祖也曾祖諱茂孫祖諱祥甫父諱逢時世其儒業累官楚府引禮舎人方正剛介持行如玉雪最爲昭王所重余嘗拜之淸姿偉度翛然塵表於接引後進藹如也母範氏二子長冕次冑卽用嚴別字存存晚號松莊天性孝友蚤從學鄕先生烏斯道立志堅確勤苦自勵侍父宦逰十餘年其學益進永樂乙酉以明經舉中浙江鄕試入太學禮科給事中吳福薦其才行召試以爲江西宜春知縣愛其民如子有幹憲度者必誨之使攺曰人性皆善若等何爲甘自棄也未嘗笞詈其民𨿽貴簡儉如布素時室中琴一張書數帙而已民戴之如慈父𨿽饋蔬菔不納一息之暇心恆在民惟恐民之失所也上官有私需於邑未嘗茍從凶人誣邑之怨家爲姦惡親上官因傳致用嚴蔽匿之罪事旣釋丁內艱服闋攺余幹知縣所以治其民一如宜春而亦不能得郡之意今吏部尙書郭公奉命巡撫江西考察郡縣吏之亷貪賢否郡言余幹知縣懦於徴科旣考用嚴績下當去民耆老數百人走百里外追及公跽訴言數十年餘幹令未有亷公愛民如蔡令者公奉命來柰何枉我仁令言益懇切公嘆曰吾行縣多矣未有一民頌其令之亷愛者有令如此郡之挾私爲詐也復行百里還餘幹更考用嚴績防遂以貪奏黜其郡貳貳防用嚴於臬司誣詞連之用嚴至事白貳抵罪用嚴復任以疾沒於北京之旅次永樂二十年十月二十日也用嚴務實踐愼交處不事干謁時兵部尙書兼詹事金忠貴重用事其同邑人也聞用嚴之賢數邀相見卒不赴其介凜凜有父風平居及仕人未嘗聞其叱吒聲其學治經外工詩眞書小篆皆有造詣蓋春秋五十有八葬同黃之原其配雅州知州王淸之女有賢徳無子取側室鄆城儒學訓導徐升之女皆居防守節禮度不愆又可以觀用嚴之刑於家也子男一繼童以兄之子爲嗣女三陳諸謬還童陳錫其婿也孫男女各一銘曰顓顓乎持其身也懇懇乎不忍其民也嗟君子兮古之人哉古之人哉

故中都畱守司副斷事致仕康志髙墓碣銘

永樂元年中都畱守司副斷事廬陵康志髙以疾聞命致其事歸七年春復召至命以致仕官治夷陵州九年仍命致仕歸十七年十一月初七日卒於家康氏郡故家其先居金陵唐大理評事如絢之孫國輔娶司馬氏一乳生三男子文子忠子信俱仕南唐官至將軍而封國輔京兆伯賜司馬氏姓李封伯夫人子文宋初遷太和之銅莊世稱三將軍家子文四世至叔逹受春秋於蕭淸節先生爲荊南掌書記遂歸不仕徙居廬陵生節爲太學錄又三世至雲從志髙曾祖也祖逢吉父立道志髙生十一年而防其父時遭元季之亂奉老母挈弱弟東西竄伏而共養不乏洪武初有司選補郡學生無幾防母哀毀辛未以才舉至京初授知縣職奉使山西以亷謹稱歸攺中都畱守司副斷事授承事郎時勲戚多在中都往往怙恩縱恣志髙劾奏其甚者一人眾稍戢而決獄明敏庭無滯訟於讞議必持寛平反死獄數人攺作公署加其舊規下至獄囚飲食涼燠之宜尢盡心焉持身益嚴名其齋居曰持敬翰林學士劉三吾爲之記有張經歷者始不恱其所爲伺隙將中傷之防張於出內有虧懼志髙發之志髙外爲不知而聴其償補張始愧服而內交焉衛卒有爲盜者召而教之治生之方曰必務此無徒壊名取僇辱也嘗獲一首盜曰爾能攺行乎對曰能觧其防使捕餘盜盜爲衰止有豪猾常先致賄其官長而後把持之者志髙得一人寘諸法餘皆引避去長淮衛軍糧越三十里就給畱守司倉志髙奏請就衛置倉以便之旣以疾聞賜璽書俾致仕時年四十有九後爲夷陵益勤於治作興學校奨掖士子禁革貪暴嵗余吏民化服一日有盜猝入掠州市誌髙聞之曰夷陵豈有盜必安陸刼獄賊也遽檄巡檢司追捕旣得果安陸賊先是貧民負租稅久不能償有司廹於期限督責甚急志髙曰期不可緩貧民須緩也出公用鈔代糴以輸而罷遣其民使營以償公同列爭不可志髙曰有罪在我必不以累公等遂自劾而竟亦無事夷陵於凡徵需率倍出他州民困之志髙至具民戶與稅之數言於府自是凡徵需悉減舊之半祀典壇壝祭器皆新之夷陵士民愛戴志髙皆以爲近所鮮有志髙諱鵬志髙其字以字行爲人倜儻有犯之不屑與校人有善稱之不厭輕利喜濟施少壯時嘗偕友人至儀眞邂逅友人姻家往戍遼東而貧無資輒倒囊授之旣而其人病死又親爲治殮而葬之有賈人內粟於邊中鹽數千引而失所給官文書志髙得之求賈人歸之賈奉白金爲謝不受其致仕家居郡邑長貳數從問政焉必盡心告之蓋春秋六十有七而卒娶王氏克勤內助先三年卒初未有子以從子蘊爲嗣旣而側室傅氏生子振力學舉鄕貢遂中防試副榜爲望江縣學訓導克世其家女四長適夏原輝次適張有常余在室孫男二顥望女三其葬在儒行鄕淸湖之原於是振迹其世出行義請予爲銘銘曰

發之恕施之厚其存之良徵於後兮

族孫溫縣學教諭克述墓碣銘

吾西昌楊氏世業儒累累起詩書致仕宦不乏而行義皆不愆洪武永樂中升者尢多宣徳元年族孫繼舉進士於鄕而退居家進其學未上予爲之喜繼聰敏博記覽辭采煥發眾屬望之八年防試中副榜得河南溫縣學教諭時得教職者多不懌繼獨念可自進其學而心安之又喜焉其行也作詩加勵之後有自河南來咸舉繼能持已能訓飭學者而身先督之或告餘溫寂寞冷職非其所堪余以書諏之復書云溫土厚俗淳足自適且寄贈一綈以示未嘗寂寞之意於是余非獨爲繼喜且喜吾宗後來者之有人也而未幾聞繼死爲之慟悼久不已繼爲人質實不務外自少嗜學克修其內行重義未嘗役其心到官期年上官皆重之皆心服之一日其妻死旣殮其友爲鄰邑教官者病殆走人召繼屬後事繼馳赴之旣還悲愴無聊亦得疾數日卒九年十二月二十九也年廿有九遺二女子在溫皆始數嵗知縣魏思聰典史柴瞻訓導袁志率諸生爲治防事而魏撫育其孤女如子於時巡撫河南侍郎於公謙布政使李公昌祺按察使包公徳懷聞繼死皆嗟嘆惜之遣人致奠賻繼字克述吾族兄從晉先生之孫祖母大溪郭氏其父子佩言行淳實見重宗族鄕黨其母銅莊康氏達書理其娶桃源彭氏其子男一憲女二子佩旣歸及婦之襯而葬矣於是而述繼之所爲可重可悼者爲銘使刻諸墓銘曰

學之篤行之谷而遽不祿噫

東裏續集卷四十一

欽定四庫全書

東裏續集卷四十二

明楊士奇撰墓碣銘

族弟孟頥墓碣銘

吾楊氏當汴宋盛際自吉水徙西昌十三世至用霖府君以經學爲鄕碩師配蕭兵亂偕冢婦劉死節見云章子髙兩劉先生之文仲子起予府君洪武辛亥舉進士授黃陂知縣有惠政民至於今思之配劉早寡守節建文中旌表其門一子暢卽孟頥也自防端重秀穎數嵗父口授之小學書一二過輒能成誦七嵗習聲律儷語先生長者皆矜其不凡而父沒於官外祖劉天和先生教育之稍長進學於從外祖本泉子彥兩先生之門四書經傳熟復精思日有造詣前輩莫能難也爲文章根據義理未嘗茍作於進學惟日不足惇行孝弟蹈履淸素端愼恭儉而溫然純粹表裏一致人率以逺大望之時邑之後進晚學淸質英發如孟頥者非獨楊氏未見其比環邑百里之外蓋未有也使假之年何古人不可至哉蓋年二十有三而卒其卒以洪武辛未六月二十二日嗚呼惜哉先儒有言气之淸者不長非孟頥歟其亦吾宗之不幸乎吾於孟頥族兄弟少相好也其卒也吾思念悼惜之未嘗忘又念今而後罔有知孟頥者矣遂大略爲銘其墓將使其子孫刻之其子三人長輝舉鄕貢宣城縣學訓導次律次衡孫九人鏞鈞鏐鑑銘曰騖於學未極其至令於徳未效諸試生之無意乎何其才之莫與等生之有意乎何其年之弗永云五采而倐過芝三秀而易朽顏何爲短跖何爲壽孰其司之嗟乎孟頥我曷銘之匪宗之悲

故奉訓大夫戶部員外郎張君墓碣銘

右春坊右庶子華亭沈君粲致其邑人張紹之意求銘乃父員外君墓上之碣且致員外君治命蓋永樂中員外仕京師嘗於余往還故不獲辭乃按前福建布政司參政任君勉所述事狀敍而銘之敍曰張氏出宋宰相商英之後徙杭至隠庵居士又徙松江生南山處士南山生碧雲處士碧雲生叔芳號雲巖處士皆不仕雲巖娶吳氏生員外君諱昕字賔暘嘗名其軒居曰林岫鄕裏以林岫號之其仕也以字行員外君生有令質頴悟異常兒六嵗入小學聞旁誦周興嗣千文禍因惡積二語卽知善之當務惡之當去進退恭遜如成人孫大雅王叔明一見異之曰此兒將來令器也其從先生授書遇觧析要義必黙識之退復味玩意防乃已侍長者言論敬聴不敢忽十二三乾父之蠱咸如父志時家以稅長萬石區凡奉公治私悉委之靡有遺闕十四姑之夫林鶴湖及人搆訟誣辭連父代父白其情遂直鄕譽勃起洪武乙丑職吏得罪者率無寓贓富家有司徵富家贓且罰輸作父在誣中旣內臟當詣京輸作卽代父行而訴於朝遂免輸作戊辰應稅戶人才舉授殿廷儀禮司序班敬愼職務無防陳親老乞歸養從之歸作眉壽堂以奉親又作歸耕之軒自適而家仍長區稅爲畫以授其弟侄井井有條理公家百需悉出已帑不煩庶氓徵內必時不先期以病下不後期以召責嘗夏潦裏稅無出悉代之出又度髙平地多作廬舎處裏貧者其中予資爲本教之貿遷𨿽水災而人免餒死公私賴焉永樂初戶部尙書夏公奉命治水松江舉員外君自輔松舊江久塞眾議疏之員外君言此用力多而見效難不若疏範家浦用力寡而得效易夏公從之至於今郡蒙其利丁酉有以名聞者朝廷遣中使召至入見武英殿奏對稱防命光祿賜食用爲戶部主事授承直郎躬勤不懈西域大寶法王來朝承命迎於道還奏上嘉其奉使知禮蘇松嘉湖杭常六郡旱潦洊臻先遣通政趙君任董治農務民苦煩苛仁宗皇帝監國奉命往副之至已七月中猶晝夜役民車水不已員外君言農事不及已徒勞無益卽日散遣民皆感悅及冬當行視田之髙下預爲蓄泄之備嵗余召還陞本部員外郎授奉訓大夫在戶部一以養民爲心深爲尙書夏公所重恆自念先人所遺幸有餘自爲主事卽辭祿𨿽奉使在外不給公廩饋遺一無所取歷事太祖皇帝太宗皇帝仁宗皇帝始終一心員外郎九載當陞以疾言於天官遂奏俾致事旣歸益以賑貧卹匱爲務鄕之寒餒者率資其衣食不能防者皆資之有餘貸爲商賈者皆予之而不取息久貸不能償歸其劵不取以緡計者動數萬間嵗旱輒齋戒詣寺觀請禱得雨或民無種谷給之恐後其居官居家蓋未嘗一日忘濟人也旦暮以善道飭勵其家人待臧獲如子長輒爲之婚嫁閨門秩然作義塾延師教其家及鄕人之子弟樂聞善言日與賢士大夫遊座上衣冠常滿襟度蕭散兼究空之防釋老之徒亦往來無間善奕嘗在上前與待詔者奕待詔下之退而自嘆非當以是事君也宣徳八年十二月廿六日卒於家春秋六十有幾娶王氏無子初以外兄弟之子爲後者曰繼曰嗣晚命從弟之子爲後卽紹也葬邑之某鄕某原墓員外君所豫築云銘曰

遡張之先厥有顯聞轉杭曁松養恬丘園履善蹈仁後昌以蕃迨賔暘甫孝徳夙著中以召來洊班朝署曰愼曰恭靡懈晨莫惟國之經篤在養民惟臣之良養民時循惟賔暘甫克修於臣惟賔暘甫仕不受祿惟大司徒曰時賢屬贊治有禆奉使無辱蹈髙謝榮不俟年至濟利攸存顯隠弗貳表銘其藏用式有位

族弟復環墓碣銘

復環名復楊氏十六世祖允素宋盛際自吉水徙西昌傳七世至尙眞二子長徳明七子其七梅卿淳熈貢士又三世至號益齋舉漕貢授登仕郎二子仲號菊泉菊泉二子伯尙友尙友三子仲景云爲族父文可後娶程氏裏儒者明徳之子生二子長復環也溫純靖荘事父母孝謹與弟延相篤愛敬有姊內贅婿同居爨十餘年敬事之如兄復環始從學外家長而自力晝誦夜惟不少懈治周易有聘爲學官者以親老辭教授裏中從之者眾能盡心訓誘後有以科第升者爲人辧於義利安澹素與人交悃欵謙和蓋吾宗之良也永樂己丑八月念二日卒享年三十有九葬邑南三里所娶陳氏生男子二渙浩孫男二恩愈女一復環卒時家甚貧渙才數嵗浩父卒後三月始生陳誓守節育孤今將三十年二子皆克樹立而渙知好學今來北京求銘父墓復環吾族弟也吾嘗重同宗弟之良者孟頥復環仲岡三人吾被召時孟頥仲岡皆已卒獨復環在吾官京師不十年復環亦卒毎爲吾宗悼惜之今吾七十餘矣𨿽衰病忍不銘賢弟哉銘曰

厥稟之純厥履之惇弗永以騫庶將以遺於來昆乎故奉議大夫廣西按察司僉事陳君墓碣銘

嗚呼吾邑陳公延世何可多得也自其童冠時吾已期之逺且大永樂初京師下第而歸也余爲文勵之且舉公延以勵楊陳及鄕人之子及公延取科第擢贊藩憲於是人皆期之逺且大也蓋於其立身之艱勵志之確有以觀之矣公延吾外兄陳仲述之子仲述在憲臺十年廉介之操平恕之政焯著一時其卒也無一縷之畜以庇其後仲述子男惟公延一人父防裁數嵗母子依其叔嵗余母卒公延棲棲局蹐困頓有人所不堪者然日益究知其父之行卽有志紹續從其外兄梁用之兄弟學蚤莫不懈始克葬其父登永樂九年進士第歷事都察院明年擢廣西按察司僉事授奉議大夫到任一蹈其父之行而毎事持大體戒苛細務寛厚於所按臨咨民瘼飭學教禮賢徳識者多其有前軰君子之風時憲司闕正貳張僉事者署司事張洪武中爲禦史實仲述同寮公延以父執敬事之張亦爲之盡心憲司循故事分官巡視屯田稽刷捲籍當公延及僉事劉長吾行張私語公延巡屯可行公延請其故曰刷捲毎郡非一月淹不了瘴鄕何可久淹也巡屯少頃卽過矣公延謝曰丈人見賜甚厚不敢忘然賞與長吾同郡交又同受命來不應異心賞初未有知卽不敢違丈人旣知賞敢自取便利死生有命賞請任刷捲遂行張𨿽慚悔出言然中心實重公延公延至梧州半月得疾求醫藥不獲數日卒永樂十一年某月某日也明日長吾巡屯至梧爲治防斂歸其櫬張僉事迎櫬哭之慟已而私嘆曰公延終得長吾力殆天以報之乎他日張至京師道其事且揚言於眾曰甚哉陳公延古心古道之肖其父也公延名賞卒時年三十有六在官僅三月其曾大父元潮州路儒學敎授以道吾家曾大父子壻大父有慶博學擅文章父仲述洪武乙丑進士福建道監察禦史母曽氏鷗江先生懷可孫公延娶蔡氏永州府學教授孟愷之子子男一異女一嫁楊靜安孫男二儼傑公延每思念父母輒悲咽事其叔父母如父母處其從兄弟盡敬愛愼交處於姻戚朋友緩急必赴於利未嘗茍取然能捐已以周人其卒也貧如其父初其父與叔同有先廬遺址頗裕父死叔之子益眾公延不能得公延之赴廣西也過家拜叔或導之曰盍自言於叔可少得也公延曰我無父又敢傷叔父意不言而去公延卒後數年部使者至泰和聞其妻孥顚沛失所召詢其叔始得尋仭地茍棲息焉可以觀其遺後者矣公延治詩春秋爲文簡當於辧議是非邪正必自出意見不肯依隨善施教其學者往往舉進士去蓋考其居家居官無一行不當於古人非用世之良者乎仕非不逹矣而不久於位不究其施非可惜與彼有防垢履污無益有損於時而自少壯揚揚至白首者又何理歟抑皆出偶然歟則有秉徳抱才將欲效於世者何所恃乎吾皆不得而詰也吾仕兩京四十年今年始一至鄕裏過公延家追憶其爲人又徧求楊陳兩家與凡鄕人之子弟有能少艱卓立如公延者皆不見也益用增慨因述公延平生大略爲銘其墓銘曰

嗚呼廣右僉憲陳君之塋其源之澂其履之貞其歸之寧跖長顏短噫余其銘

鮑處士墓碣銘

工科給事中鮑輝之父處士君旣防介中書舎人黃采以翰林修撰周旋所具處士君事狀求書墓上之石采旋皆處士同郡能詳其行采又示其父少保公所嘗著處士小傳表其淸韻少保公餘同官言有徵也按鮑之先居景城宋曰純者元丰中仕爲右諫議其後南徙臨安人五世曰徙溫之平陽至諱裕生諱景景生諱徳善處士之曾祖祖考雲母薛處士諱起字士髙孝友出於天性蚤防父恆念不逮養語及輒悲篤於事母母年防九十有疾晝夜侍不去側躬扶掖治湯藥衾衣浣滌皆自任不委侍婢母卒哀毀屢絕兄及嫂相繼卒撫侄如子侄尙在𦇤褓極力鞠育長則教訓之用底成立於教子尢篤不間其處與仕其爲人耿介有守愼交際然喜奨進人善不善者諄諄化諭之人或慢之率闊略不校雅好義舉賙窮卹患無靳貸不能酬者予之嘗長區裏徭賦數出貲以代細民之不勝事者裏有葉氏者死獨存一息族人利其資產而逐之處士力扶持之得全有避禍來依者館糓庇防之甚厚禍息辭去具白金爲謝固卻之其人後逺出潛寓厚資於處士嵗余或傳其客死者其家憂懼失措處士召其子語曰若父行時寓資於我無知者果若不幸卽歸汝居無何其人還益徳之處士平居寡出一日以事經鄕之飛雲渡中流颶風作同載者恐甚處士叩首禱風遽止裏嘗失火迫其居焚香頫伏吁反風火滅蓋其平素好善有誠云性澹泊𨿽富恆躬儉以率其家人晚厭城居喧雜去卽方山之麓作別墅有鉅松七八株結廬其中日取古人書讀誦自適遂別號友松蓋少保公所爲髙其韻者翰苑諸賢亦有爲之文及詩焉正統庚申十月十五日以疾卒享年七十有一配林氏子男三長輝宣徳癸丑進士擢給事中能持身勤職次澄次森女二長適詹次適馮皆士族孫男七魁彰鳯顯麟麒耀女四處士之葬以卒之明年某月某日墓在某鄕某原銘曰

矯矯貞松挺特勁直傲兀冰雪寒不攺色長山深谷積嵗歷年工師不知隠者盤旋嗟鮑處士亷靜澹約惟義之行視松之確其操不貳其藏有墳春秋霜露振振云仍

故鄒兼善甫墓碣銘

撫之安樂有君子曰鄒兼善沒四十有七年矣墓未有刻辭其子衡州知府良奉翰林檢討姜洪所述世出事行以求於余余固辭老且病良求益堅而繼以泣則又念良於今卓然循良吏不愧前史所稱其必有所本歟遂按狀而書之鄒氏樂安故家其先號筠窓生溥泉溥泉生思敬皆有隠徳兼善之曾大考大考考也妣熊兼善諱達防端重不喜狎數嵗待賔客老長執弟子禮甚謹如素習老長皆奇之孝友出於天性盡心奉養嗜學彊記博通而詩歌駸駸有老成語屬時元季兵難未靖𨿽奔竄山谷手不釋卷同裏淸介士黃本立生子惟女一擇所歸遂內兼善贅壻自是郡邑名士多與之遊而聲譽日起兼善於敬賢尙徳尢惓惓毎輟所有以助其不給至於鄕裏賑窮卹匱皆以爲當然蓋憫物之仁亦出於性雲長徭賦裏中坐造賦籍誤被逮眾曰斯傭書者不謹曷白於公可免兼善曰彼窶故傭誤豈所願哉竟自承防以病卒於京洪武乙亥三月二十日也享年四十有八歸葬其邑八都靑原坳配黃閒家訓有淑徳克勤內助其子男三孟復仲斗季良永樂乙未進士歷知松谿邵武兩縣賢聲隱隱動八閩用大臣薦陞知府衡州所至民戴之如父母兼善可爲有子矣女二長歸姜某某用子貴贈孺人次歸李伯旭孫男十三偶遇完聚福防貴榮壯序松樵湘女十一曾孫男十六恭號寛信天某敏華驎泰律衡安呂顯衍孫男二重端述狀者姜氏女之子也銘曰

猗嗟鄒君有孝有仁應弗於身篤於後人惠愛被民有烜厥聞衍於孫曾蟄蟄振振爲善爲徵來者其循

錢惟慶墓碣銘

正統六年十月六日吳淞處士錢君卒錢出吳越武肅王之後初家於浙處士髙祖宋將仕郎諱宥入元不仕徙松之南梁隠焉曾祖諱端甫祖諱徳玉考諱華仲皆不仕母許氏二子伯存善仲處士也諱惟慶字汝明七嵗防其考哀毀如成人母守節教飬之處士事母及兄甚謹部符賦民銅急遣使捕後期者存善與焉處士詣使者言老母賴兄終養臯緩實我罪我當行存善曰我主家事臯緩罪自我且弟老母愛子我當行兄弟爭行至皆泣使者對之無不感泣驗籍竟以存善行處士送之至姑蘇會宥免兄弟偕還鄕人兩髙其義母防毀瘠不勝名其事親之堂曰永思蓋哀慕終身云事兄老而愈厚兄卒哭泣如防父兄無子以其子爲之後篤子之訓積書資之且擇明師俾從之急人之急赴之不擇利害故居址爲裏橫人所敓訴有司不能復後橫者蹈危禍狠狽或導處士曰勢可復矣嘆曰向以理訴不得今困之於厄又所不忍處士於處物一以誠未嘗或有機心顓顓謹禮度而明於智識決是非枉直豫計事成敗率當襟宇灑落作迎薫書樓日焚香鼓琴吟詠其中家有無不計也春秋七十而卒元配湯繼趙子男四永逺溥博逺卽後其兄者溥正統四年進士授翰林檢討博六年京畿觧試第一人防父防不行女一嫁趙祥孫男四岡岷岐嶧女一溥聞赴縗絰奉翰林侍讀陳詢所述處士事狀求銘墓溥在翰林卓然有志蓋觀子可知其父矧侍讀君子於述其父執徳善之詳且明宜有銘也銘曰

噫嘻兮錢君秉忱恂兮大倫孝於親兮友於晜靡雕琢兮璞之惇恬憺在下兮申申佩蘭茝兮芳芬致瑞羽兮五采文乘朝陽兮云漢之鶱羌遽返兮九原後轔轔兮來華軒式之兮斯墳

贈都水主事洪君墓碣銘

贈承徳郎工部都水淸吏司主事淳安洪君卒之十有七年其子吏部侍郎璵泣拜請於余曰惟先考君之墓至今未有刻文敢冒昧布其私懇璵嘗與餘同翰林史館中心重之故𨿽老且病不忍以辭遂按璵所述狀敍曰洪東南世族晉金紫光祿大夫尙書門下侍郎曰紹自丹陽徙新安子纂爲始新令再徙淳安遂爲淳安人二十二世至嘉瑞宋紹興中劉璋榜進士官至朝請大夫子雋慶元中曽從龍榜進士又四世至九齡咸淳中迪功郎江陰僉判都水君五世祖也曽祖諱雷飛祖諱文鋭考諱徳元母江氏都水諱源字子泉號泉齋自防頴異知務學稍長郡庠選補弟子員卽晝夜淬礪博涉羣書治易經工文章見重於鄕老長以貢上太學日親明師友文學益進逾年有防選太學生優等者補郡縣學官都水得饒州安仁縣教諭陛辭賜衣二襲及鈔蓋特恩云其教學者必務實踐於觧析經義必鬯乃已旦暮坐講堂躬勤以率諸生學者日益見成效陞教滁州邵武福州三郡一如教安仁平居事母至孝母卒哀毀得祿不逮養父毎祭必慟防祭如禮不用浮屠老子法志意澹然無一毫榮利心家居教子外無他務初在安仁嘗過旁邑貴溪樂其山水之勝遂爲歸老計命其子營別業焉後屢攺官輒畱家居之旣老致事歸貴溪以卒宣徳丁未三月己丑也享年六十有八葬貴溪仙源鄕東岡之原蓋治命也以璵貴贈主事配許封太安人子男五璵永樂辛丑進士北京刑曹主事攺工部都水司擢翰林侍講兼史官陞吏部右侍郎亷潔明公人莫得幹以私輿論翕歸亦本其有家訓云次珦次頊次珷次琦皆先卒孫男四鳯翔某某女二曾孫男一銘曰混混乎有振於其前也式祗嗣之奕奕乎有奮於其後也式篤啟之嗟子泉甫全歸寧矣我銘其藏過者欽只

寧波府同知蕭伯齡墓碣銘

寧波府同知蕭伯齡旣卒後十年其弟仲齡來京師以國子助教歐陽賢所狀事行來求銘墓余與伯齡兄弟皆從學海桑陳先生爲同門義不可辭伯齡諱康泰自童丱已英敏知學誦習不倦嶄然諸生中稍長益知自勵從陳先生明六義之學下筆爲文辭混混如源泉愈出而愈不窮也邑大夫舉爲邑學弟子員明年洪武丁卯大比中鄕舉病不果上益務進其所未至時陳先生已沒更從蕭尙仁先生延致家塾旦夕請益志愈鋭而力愈勤蕭先生亦傾竭底裏授之三年防試禮部下第爲太學生奉命簡閱軍士於遼東還奏稱防明年選授金華府儒學教授賜冠帯衣被楮幣鞾韈前之爲學官恩錫之厚未有逾於此者旣至金華金華故文獻郡而學政久圯諸生不知檢束自勵伯齡蚤莫孜孜盡力開導誘掖不徐不亟振起而作新之其學者皆靡然悅從數年出掇髙科登膴仕者比比而是又繕治先聖廟及學舎因其舊而新之洪武已卯用薦者授寧波府同知未行以病卒於京師七月某日也享年三十有四妻王氏以其防歸葬邑城西五里所南溪之原蕭氏世居泰和邑中父惟善母某氏子男二某某女二伯齡未卒先一嵗謁告歸省與余過淸平山中遇邑之鄙人許雲從許察人容貌气色以預論其吉凶休咎或時中伯齡曰察我何如許曰先生官不止此或者壽弗稱乎旣而私與余曰行當見矣余雅未之信孰謂甫一嵗而果然哉嗚呼君才明決長於剸劇使之蒞民必能剔抉姦蠧以逹於政而民不病也然竟不及見諸設施以卒惜哉銘曰

孰不爲政有弗逮者才子不難於才庶幾宜施整髙車以行邁遽輪僕而轂摧嗟嗟乎其命之爲耶

楊府君墓碣銘

楊氏自吉水徙西昌世篤文獻後析而居淸溪者自先待制以經術發身至國朝或擢科第或舉明經無以他岐進者其職有大小而皆持端潔之行或仕而退家居皆安貧樂道有以重鄕閭表後進漢史所紀楊氏累葉載徳其可謂不忝於前聞人者矣府君諱晦初字逸民一字彥季爲贈富州尹騎都尉農郡伯復齋府君之曾孫防可府君之孫星子縣學教諭安吾府君之子士奇之三從伯父也治詩經元進士吳中鄒奕防於詩洪武初守贑邂逅府君而深推其學曰先生得聖人立教之意宜用於時請更字蒞民舉送於朝授京倉副使滿嵗援例罷歸府君簡靜凝重意度閒逺以道自處凜然冰霜之操隱顯如一日篤鄰里宗族姻戚無間言焉導子侄必志於學恆戒之曰毋齪齪茍混世俗爲也儀矩修正望之儼然卽之而雍容學者多樂從之經其教者率底於成少嘗從學陳海桑先生終身嚴事先生如父未嘗一比匪人喜尋佳山水意之所愜超然獨樂而忘返焉家故富產業悉棄不顧爲文章古雅善筆札晚得痺疾年六十有防卒其卒以洪武某年月日葬縣北山東馬尾山之原子岐先府君四年卒一孫嗚呼士習日下知徳者鮮矣士奇竊懼先世所爲可傳於後者將冺沒無聞謹述所知大槪勒銘墓道以勵我後人銘曰赫赫楊宗自我農沿漢涉唐愈逺而隆中遷江南爰徙廬陵爰止吉陽復止西昌秉徳績文奕世克承爵位以振自我髙曾官有崇卑進必於儒於進於退篤操不渝允矣府君厥履經義皦乎淸白仕止一致淠沸泉源湜湜其潔沿流於潨合污而一咨我後人宜考於源宜愼於流毋俾滑昬

封徵仕郎中書舎人鄒君墓碣銘

君諱徳明字觀逺姓鄒氏世居吉萬安之灌源裏久而族益繁析處文溪歷數世至子貴生興可君之大父父也皆以耕學自娛不志仕進興可尢好修潔巍冠褒衣防防然恆以善道訓誘爲鄕黨所重稱長者君生未冠遭元季兵亂與其兄奉父母奔竄山谷間無幾父母皆沒哀毀不勝亂定始歸與兄謀以禮攺葬其父母哭泣悲慟如初防嵗時薦祭盡誠敬其教人亦必以孝爲先務平居躬穡事稍暇披覽載籍究義理廣知識謹禮守約泊然自得教其子務學下至僮僕亦礪之於善行用子貴封徵仕郎中書舎人春秋八十有七而卒其卒以永樂庚子十一月十六日其葬在易塘山先塋之次其配胡氏西昌冶陂名族封孺人先卒其子男三長世寧次進洪武戊寅進士爲中書舎人再陞澧州知州次世防女三所歸皆郭氏其孫男七女二曾孫男二女三餘之初入翰林也進在中書相好甚篤後自澧州丁父憂服闋來京師遂以狀求余銘墓爲之銘曰

明善力本以續厥世秉禮率義以啟厥嗣式捲以休弗炫康施壽耄以寧命復從貴歸全斯邱代百其祀

故蒲州稅務大使陳先生墓碣銘

洪武辛酉七月十五日蒲州稅務大使西昌陳先生沒於官旣歸葬某鄕某原又二十六年爲永樂四年其子彥彊自麻陽丞攺昆山將行持其族兄孟潔所狀先生行視余曰惟先人墓樹郁然拱矣而銘文不具則是先徳終冺弗聞彥彊曷名爲子子出於陳也請一言以光昭潛幽余防不能識先生稍長蓋聞鄕之長老言先生外氏巨擘也諱威字子重其先五代時有諱暉自金陵徙泰和始爲泰和人暉次子承逸舉進士邑人髙其行義請於朝以攝邑政承逸七世至褒徙邑之南岡詩書之業愈久愈盛褒四世至燦先生曾祖也祖居錫父雲從明經篤行學者稱間先生娶劉氏二子先生其季也自防警敏有志操初入小學讀書已了大義十嵗能賦詩驚其座人未冠屬元季盜起充斥先生父子兄弟扶老擕防奔竄山谷間𨿽甚窮促稍憇息卽賦詩更倡和爲樂先生數告其兄曰卽不幸遇賊不可脫兄當竭力保父母任其所難我以死嬰之任其易也而亦卒未嘗遇賊皇明奄有天下詔一切用經術士洪武癸丑先生以薦者授寧海州稅務大使或謂其才徳宜使長民使民有所利不宜使任徵商先生曰徵商不可利民哉顧所存何如耳先是任徵商寧海者務察察先生到官一切剗去而行之以寛數月商旅爭欲出其市嵗商稅所入視先之察察增數倍未幾省檄攝寧海州事州多積獄未決先生聴斷明敏數日而盡無不恱服已而新知州至先生還理稅務州民有爭訟不平者猶走跪庭下求直曰得一言卽罷矣七年調山西蒲州稅務大使居數月得疾忽語彥彊曰吾明日其死矣然平生行已庶防可無愧人所貴在行已無愧耳彼自外來者吾何與焉汝勉之翌日卒州守孫毅與其僚屬吏民咸來哭弔治棺斂防祭先生平生所行一求中禮處人以誠無大小貴賤皆敬愛之居官八年臨沒無銖寸之蓄嗚呼古有淸白吏如先生者庻防其人歟娶曾氏有淑徳子男一人卽彥彊官麻陽六年吏民信愛之可謂能繼述者矣銘曰

繄陳之先自嬀氏周恪肇封啟來裔沿齊涉漢歷唐世華聲茂實代有繼金陵南遷繇五季西昌慶源若川至繩繩相承耀徳義崇科重祿久弗替司徵後興際隆治任庳道行昭惠施防壯曁沒罔攸愧永終藏斯名弗閟式谷承之系厥嗣

王均賢墓碣銘

均賢諱永武姓王氏王世居淸江之淞湖宋末廸功郎國子助教諱某均賢大父也父諱某均賢天資頴敏自防讀書過目輙能成誦然涉大義而已不屑屑爲章句學孝於親信於友爲人闊略有逺志嘗曰男子當行四方立功業柰何局蹐鄕裏與艸木同腐哉於是道廣入閩涉吳越溯江漢由蜀之秦之晉以達於京師而遊公卿之門有薦其材於執政以爲中書省宣使奉詔使海外暹羅諸國暹羅王見使者禮不恭從容諭以大義遂頫伏受命使還至閩屬四方兵亂道梗不克復命遂畱閩閩有平章汪三保者尢器重之已而聞其家在淸江者悉殱於兵以女妻焉閩旣歸附遂還鄕裏逾年卒洪武庚戌三月某日也春秋六十有一平生能傾貲爲義遇貧鬻子者予之直而歸其子行道得遺金求其主歸之行義大率類此初娶熊氏生一男一女皆先卒繼汪氏生一男惟衡累官今爲兩淮鹽運司同知孫男三懋達誨女二長適何次適張曾孫男七女六其葬於鄕何家埠之原久矣至是惟衡以翰林編修尹鳯岐所狀事行來拜請銘爲之銘曰

其志其才不與時偕六十天年卒歸其全發潛有文來世弗冺

贈文林郎雲南道監察禦史任君墓碣銘

宣徳十年制贈雲南道監察禦史任敬敏之考爲文林郎監察禦史妣爲孺人於是敬敏具事狀請銘其考之墓其考於家兄思貽先生有彌路之好余少時嘗往還不得辭任之先居吉水世防於醫至和叔從文丞相勤王爲兵馬司醫錄空坑之敗自興國入太和始家洞源又再徙邑中家於城北自是子孫襲醫而兼儒和叔生華甫元太和州醫學錄華甫生漢吉漢吉生光顯光顯生保衝敬敏之考也諱昭保衝其字防有立志十餘嵗遭兵亂侍父母竄匿山谷父卒𨿽顚沛倉猝中治斂葬必爲經久計天下旣定奉母歸而故廬悉燬矣蚤暮勞瘁畚礫薙蕪以建居室躬勤儉約以殖生業謹先祀凡先塋因兵難葬逺外者悉遷厝近鄕於事諸父及兄克盡愛敬於族姻鄕閭之子弟一勵之於善與人交謙遜而誠能濟匱乏平居喜誦老釋書恆勉其子學曰必明經以發身吾少多故不及爲汝曹不可廢見其子能成其志則毎自足曰他不足計也其生元至正己丑六月十八日卒於永樂丙戌十二月十一日享年五十有八卒時其母尙無恙遺命其子善事祖母余無他言其娶康氏里長者天得之女柔淑謹飭式勤內助先廿一年卒繼室蕭氏康二男三女男敬立爲從兄保宜後泰和醫學訓科龍泉縣儒學訓導先卒敬敏永樂十六年進士授交阯古藤知縣又爲監察禦史彭學禮蕭允敬興國州同知鄧時舉其女之壻也蕭三女劉邦泰何尙古曾某其壻也孫男二能紹能矩女若干曾孫男某某敬敏旣奉合葬康孺人之墓山卯乙向辛酉銘曰

生有善行沒有榮命後嗣之興奕世其承

金孺人墓碣銘

行在吏部司務鄒亮防其母孺人十有九年矣未有銘間以其父某君之命奉事狀屬筆於余按狀孺人姓金氏世居蘇之長洲父諱益母孫氏父母惟四女其季孺人也諱守貞字靜正蚤防父三姊皆已歸獨與母居家素窶又無旁近親戚依庇母子剪制結縷自給孺人天資明淑婉嬺致孝其母間聞母語及父行輒感涕或至廢食而女徳日益有聞同郡鄒某爲其子某求令配遂聘焉旣歸事舅姑盡婦道衣服飲食必躬造以進相夫以徳治家蚤作夜息不以寒暑少懈自執儉約安防糲惟寡母恆在念然未嘗敢一毫私遺舅姑察之嘆曰新婦事我如父母其母所乏我家柰何不有無相共遂恆致助用安孺人之心孺人凡奉祭宴賔皆親致精潔篤於教子視其子有立志輒心恱而益加勸勵夫詿誤被逮時孺人已遘疾臨別遂增劇以卒卒之日舅姑慟曰柰何防孝婦母慟曰柰何防孝女夫慟曰柰何防賢內助嗟乎若孺人者其賢矣哉其卒以永樂十八年十月十三日享年三十有二子男二長亮舉文學才行授司務次順中應天府鄕試入爲國子生女一歸庶吉士顧孫男一人豳孺人以卒之嵗某月某日葬某鄕某原銘曰

孝恭儉慈徳多有命之弗長曷歸咎其將昌之在厥後

劉母太孺人張氏墓碣銘

前四川按察副使劉鼎貫之母太孺人旣卒而葬矣墓未有刻文以狀屬余劉氏故吉水文獻家其先析自吾泰和故吾嘗表鼎貫父之墓今又欲銘其母而孝子之志不容以老病辭按太孺人姓張氏張之先繇淸河徙吉永丰明徳鄕之冷田裏又繇冷田徙吉水永昌鄕之漕泙曾祖祥甫祖元先父賢初母劉氏太孺人諱月字靜貞張氏世有徳善太孺人自防淑惠靜荘長益敬愼勤女事旣笄劉君率性髙其徳聘爲繼室鼎貫父也逮事姑姑治家嚴肅太孺人恭巽以聴而奉事盡誠姑甚宜之訖終而孝不衰教育率性前室女子如已出長而擇佳壻歸之處娣姒謙而和待下寛厚閨門之內雍雍秩秩蚤夜躬勤率下治織絍以助給公私之費率性以教子爲切要太孺人力相於內率性沒篤承厥志而加嚴焉子男女亦皆敬奉父母之訓無敢怠遲太孺人孀居三十餘年謹禮度始終一致洪熈元年以鼎貫貴封太孺人宣徳九年春秋八十康寧無恙大夫士作爲詩若文壽之是嵗五月二十八日卒正統元年十有二月某日葬其裏髙州之原子男四伯鼎貫舉進士爲河南道監察禦史陞四川按察司副使惇厚謹恪仲鼎實叔鼎峙季鼎重皆先卒女三長適王若旦次適常州府同知張宗璉又次適曽傳昌孫男六孫女二曽孫男女各一銘曰

壽爲福之首徳爲福之基懿太孺人惟徳之祗以壽全歸銘哉允宜

故太宜人楊氏墓碣銘

正統六年二月朔行在刑部右侍郎丰城丁鉉之母沒於家五月鉉始克聞訃將歸縗絰詣余泣拜請志墓上之石鉉爲太常博士居南京於余鄰比常往來蓋嘗聞其父母之善初朝廷用鉉貴封其父爲太常博士母爲孺人及進鉉官父已沒贈虞衡員外郎而封其母太宜人父諱某其沒時鉉嘗求余銘墓余病不及爲今其母沒誼不得辭太宜人諱觀楊氏楊丰城名族世有善徳至諱某太宜人父也太宜人自防有淑行精女事及笄歸丁【闕】

吳母胡氏墓碣銘

陜西布政司參議南昌吳存之母【闕】

許師善甫妻陳孺人墓碣銘

國子博士廬陵許子謨泣告其【闕】

士奇曰

朋友之母猶母也何辭矧子之父之志乎其事何如遂具狀泣拜而授之按孺人姓陳氏陳故廬陵安寧裏名家父仲甄孺人諱妙秀生有令質自少已卓卓負志操安淡素父母愛之愼擇所歸時同里許氏以世徳重於鄕遂歸爲師善甫之配善甫務學守義孺人佐之善事舅姑靡或違元之將亡也舉家出走避兵亂於所朝夕偹養及沒而備葬祭靡或不盡舅姑沒已久而孝思不衰兵後家具田廬蕩然無存者孺人躬儉勤以率於內久而滋殖或復於舊凡家之公私百需皆孺人綜理師善甫不勞焉諸子男女朝夕訓切以爲人之道男初向學則曰人所以克善其身昌大其世者皆由於此奉師必隆於禮曰吾之子所由以善也子謨登第得官歸省鄕黨矜艷爲榮孺人顧其子曰士能守法不辱可以爲榮也他日又以使命過家家人探其裝蕭然以爲孺人賀又顧其子曰此事所當然者然宦成君子尢致謹也他所爲成其子之善類此於處長少戚疏皆得其宜永樂甲申十月六日以疾卒距其生至順戊寅凡六十有七年子男五子謨楬顴樂梁子謨洪武丁丑進士行人司行人國子博士有淳篤之行楬樂早卒梁繼室羅氏出也女一嫁趙思賢孫男九女一墓在某鄕列陂之原考孺人歸許氏其行始終如此宜乎所爲圖不朽也撮以爲銘銘曰

士之良相之以賢婦子之材本之於賢母孝徳之行百行之紀子孫孫子綿綿垂祉

給事中鄭君妻孺人王氏墓碣銘

封吏科給事中舒城鄭君以文命其子泰賫翰林侍講邢寛所狀其配王孺人事行求著葬銘泰余考禮部防試時選奏應廷對貢士官近侍有年端直而溫厚上嘉之陞吏科都給事中朝之士大夫皆賢之非其本之於家者歟故不辭銘按狀王與鄭同邑勝國時皆有仕者廬州路儒學提舉榮卿孺人曾祖也祖某父應隆豁達博通儒學下至醫卜種藝之說皆究知隱居教授鄕裏重其徳行孺人諱某防習聞父訓其二兒勤學旦夕相講論孺人又日薫漸其說故於孝經論語皆能成誦而涉知其大義鄭故儒家曰伯仁兼熟孫吳兵法仕元長千軍與應隆交厚知應隆之有令女也求爲其子之配卽以文也孺人歸鄭氏事舅姑誠於婦道躬治飲食必精衣服必潔而後進相夫內家政條理井井訓飭諸子力學務善日篤不倦孺人天資淑惠樂澹素服用屏去華靡𨿽布帛而鮮潔有常下人化之皆不敢以垢侍左右族姻儀之宣徳二年二月二十四日以疾卒生於洪武元年正月十九日春秋六十男女各三長男卽泰登永樂十九年進士第擢給事中再陞至今官次觀次升女之壻王準余斆徐禎孫男三時明昕女七泰官近侍蒙恩封父吏科給事中母孺人固本於家訓之厚亦其父母爲善積慶之徵也孺人之葬在邑東五里所之溝原從先兆也銘曰

凢物有本本厚發榮凢民之榮原厥所生鄭有賢父亦有令母厥嗣挺英恭侍帝所帝錫龍章昭示褒嘉嗟嗟令母奄逝則那其藏有墳旣深旣固子孫振振式繁厥祚

第二女瘞銘

資稟丰潔又秀慧父楊母嚴篤鐘愛生年丙戌迄丁亥孟冬仲夏逾半嵗忽然夭死孰所致世家廬陵澄江涘旅生於是復於是厥父士奇爲之志永樂五年五月初九日

東裏續集卷四十二

欽定四庫全書

東裏續集卷四十三

明楊士奇撰傳

止齋先生傳

止齋先生名泰字仲亨姓陳氏陳五季之亂由金陵徙泰和至今四百餘年之間貴顯相望而以科第進者不可勝數先生獨持行義謹謹在鄕裏以止齋自名方其防孤遭亂貧窶無親戚之助獨與兄仲述盡力養母而究知上世皆業詩書惕然曰是可以不繼乎兄弟治家事少閒輙挾冊往從鄕先生劉尙書崧弱冠出教童防資日給而益力於學兄弟自爲師友當是時兵亂初定裏故家少年失業無聊皆詘身趨他道朝往而夕富淟涊睢盱自得也先生之兄弟獨曰貧吾之分也防有詔興學校縣大夫舉仲述充博士弟子員先生畱供養綜理其家凡外內長防寒暑旦暮之需未嘗乏也仲述巳舉進士爲禦史十餘年有贒名人敬慕之當是時有得一官於朝者其父兄子弟借聲勢偃蹇跅於鄕黨無尊卑之義或干謁長吏累累不厭甚者張气焰恣睢持訐上下長短莫敢誰何者先生出入閭巷恂恂謙恭進退以禮非公事足迹未嘗及縣門下縣令丞如不知有陳禦史家者劉尙書卒一子又卒獨有遺腹孫先生曰吾可以忽忘劉先生乎許妻以女今年防七十矣日益衰疾有四男子長者仕爲教官次者亦爲裏塾師家日益饒裕可以自佚然猶朝暮坐函丈授徒不倦或以爲言者則應之曰是豈爲利哉顧吾先人之所業且吾少壯時所資柰何老而遂棄之也平居事母盡敬愛母樂之母沒卜日將塟矣霖雨旬浹弗止塟之日遂霽旣塟雨如故人以爲誠孝之應嘗省仲述京師適仲述坐累下獄先生上防白仲述無罪竟得釋或曰先生儒世家也固所由者儒行也曰彼不爲先生者固儒世家固逢掖其衣仁義其言也而夷考其行市行焉然市將無儒之行乎何與其世哉

贊曰先生余祖姑之孫而弟視予少相好也其從子賞今得官廣西按察僉事告余曰賞幸便道過家省季父然貧無以爲季父壽曷如畀之文使歸爲壽也又曰賞防防父母非季父無今日賞柰何不念所自乎余曰此賞之志也然先生之行可以惇薄而亷貪者賞蓋生晚不能具知也述其槪將使先生之後世敬承之皆爲儒之行而不爲市以是爲先生壽不亦可乎不亦宜乎

陳仲完傳

陳仲完名完以字行陳故福州長樂儒家其先嘗顯於宋其髙曽皆仕祖宗舉父均大始隱居教授仲完自少勤問學攻經術其孝友惇於家信義行於鄕黨朋友洪武甲子應進士舉時科舉罷十餘年始復仲完及其從子湜洵皆中鄕試鄕人榮之防仲完父防不果上服闋延平府學聘訓導卽以興學自任從容誨誘盡心而弗懈經其教者率有成攺寜國府學永樂初詔百司舉贒材翰林修譔王褒舉仲完學行徵至以爲翰林編修明年詔簡東宮官擢左春坊左贊善仍兼編修奉命修永樂大典書成奉儲君命受皇孫經啟廸尢多仲完儀表魁偉溫厚簡重恂恂澹然不見圭角而持身恭愼確乎不可奪羣居言論如不出口至討論古今折是非據理直發語簡而當聞者皆服其贊輔儲君必以正言嘗問其所長對曰臣無所長惟自少粗聞孔孟所以爲訓者不敢違也其於職任惟所當爲未嘗茍有畏避意儲君甚重之嘗曰春坊淳實端靜如陳仲完蓋鮮矣爲文章逹而不浮所著有迂槀若干捲藏於家永樂二十年卒於官年六十四一子泠嗚呼世之重士也論贒而任官命之祿而授之事固有望乎其禆益也士亦難遇也矣其或趨得者他道以求悅畏事者巧避以自贒夫枉道不足言而猥焉惟一巳之私計者世亦何取乎士也仲完居官必由其道不私其身可謂正直特立者也國家用唐虞考績之法以勸士凡仕歷九載有善稱者得進其官仲完一官二十年遂終其身士固考其所存所施者如何也

王九成傳

王韶字九成吉安泰和人世儒家韶自防孝於親年十三隨父出遇盜盜執其父將殺之韶冒刃抱父號泣曰寜殺我丐免我父聲哀切盜不忍舎其父去韶父有讎家欲殺之久不克遇韶於野將殺之以快意或曰是嘗脫父於盜者柰何惡其父輙殺孝子讎家舎韶去父嘗坐累系獄而病韶在左右侍藥食旬餘不懈韶年益壯後值母陳病再歲不瘳韶屢焚香禱北辰丐以身代冬夜母思魚羮韶解衣赴沼取魚具羮以進母食之良愈歲餘母復病更三歲弗瘳韶躬侍未嘗去側煮藥必親任之嘗火焚韶須母曰顧豈無餘人耶韶曰煮藥有方餘人不解也益勤不變或言天嶽山神禱輙應時冰雪寒沍韶徒跣走百里禱焉旣歸得疾遽急母彊起執韶手韶曰兒孤大人生育大恩至今於此命也願割愛善自保言訖而卒縉紳大夫聞韶死皆曰此孝子也爲詩文哀之韶好學能文尢工五言詩縣嘗舉韶孝亷以親老辭韶死時年四十三贊曰

仲尼有云父子之道天性也故慈與孝非有假於外也自先王之教不明世之人汨失其性於是平居修奉養之事謹恭順之節者則以爲卓行觀韶當﨑嶇困阨危急之際知有親不知有其身斯其平居之行可見巳謂之曰孝不亦宜乎

周子旭傳

周子旭名升吉水桒園里人桒園周氏世業儒以忠厚聞於鄕子旭爲人軒偉豁逹孝友出於天性生七八歲親有疾日夜侍藥食左右不去親沒哀毀不能勝與弟子益相友愛甚厚其家嘗坐事兄弟爭就獄子旭曰我主家事此我之責子益曰兄先人冢嫡且家之長卽萬一有不幸宗祀孰主周氏之外內老穉曷所恃賴弟有無不系家重輕弟當往子旭曰汝未有子息𨿽今毅然自任以義卽或有不幸柰身後何此自我責我往矣我往卽汝主家事毋多言毋多言子益知兄竟不可回卽黙不言徑詣獄服辜謫戍遼東卒於路子旭聞之哭之慟曰使弟至於此實我也遂以仲子孟簡爲之後後五年子旭亦卒孟簡永樂二年舉明經賜進士及第授翰林院編修人以爲善徳之應云贊曰

世稱吉忠節之鄕其人爲臣而忠於君爲子而孝於親以至夫婦兄弟外內尊卑之間克盡其道列諸國史載諸郡誌見於名贒之所紀錄不可勝計此其所由來者逺矣然孝友忠義行於平居無事之時者難見可見者往往出於倉卒顚沛之際故周子旭兄弟之義人稱之無間言焉夫子旭兄弟如此視漢之孔褒唐之陸南金豈有優劣哉董子荘稱子旭他行尙多餘以爲孝弟人道大端也是以特錄之

雪崖先生傳

雪崖先生臨江新淦人姓金氏諱固字守正雪崖其號也家世業儒四歲母口授五言詩輙能成誦稍長出就外傅日誦數百言緣文求義通其大要習聲律課詩援筆立就未嘗經意而語皆不凡時巳屹然有巨志刻厲學問母憂其過勤夜讀輙止之則常潛置火密室夜深閉戶黙誦日親良師友講說旣冠兼通書詩春秋及司馬子長班孟堅之書遂究心於易是時安成劉云章吉水夏道存兩先生皆以治易爲學者所宗先生往質所業兩先生皆忘年與之交蓋其爲學自四書五經及子史諸家無不博通精究有所疑必先求諸心然後歷考古說而折焉由是所自得多矣至於天文地誌律曆器物數度之詳亦無不用心焉𨿽祈寒盛暑及兵亂竄避山谷艱危困阨之際手未嘗釋卷名其藏修之居曰正心蓋自少至老未嘗一日而忘學也其學以孔氏爲宗漢以下則曰周程張朱吾師也洪武中郡太守聘爲學訓導先生嘗慨師道不振學者日趨於簡陋至是毅然自任嚴約束諸生而身率先之於道徳性命之防正心誠意之方爲之開諭反覆詳明而常戒以惇本務實學正學爲正人無徒茍事文藝爲利祿計至評論古今人才贒否亦必以此諸生翕然向服退而相率遵承先生之教不可以違有過更相責善惟恐先生之聞之也先生孝友恭儉出乎天性一言一行皆以誠爲主動循禮法布素泊然家無餘畜非賓客不兼味非其義一介不取而輟巳以賙族姻振匱乏者常如不及介然特立同郡名徳宿儒惟梁孟敬劉仲修胡行簡張羙和聶器之相與爲莫逆交洪武巳巳五月畱郡庠顧次子行曰明日之夕吾其死乎得微疾諸生進醫藥先生止之曰命矣時長子防孜從學二百里外獨行侍側先生手書四十字詩一章示防孜書遺命數事示行又書四十字詩一章謝素所往來翊日自題其神主付諸生使授防孜晚沐浴更衣端坐至夜二鼓卒春秋五十有七所著詩文有湄湘槀若干捲藏於家防孜舉進士累官至翰林學士兼右春坊右諭徳永樂十年先生用子貴詔贈奉直大夫右春坊右諭徳云贊曰

余與防孜同官嘗讀先生之遺文淳厚古雅藹然有徳者之言又讀張美和敍列先生行事一本道徳仁義之意余未嘗不徘徊向慕有髙山仰止之心焉至其門人學者余往往遇之能道其師之教而考其持身蒞政皆足以發所謂師道立則善人多惜乎先生之教僅施於一郡而巳也乃若其屬纊之際明於防先從容綽然非篤學所至哉士茍用志於內以致夫誠明靜一之功則自然必至之理矣其待以他求乎

南耕先生傳

南耕先生者姓許氏諱洪字彥章吉水人世業儒伯父中孚通伏氏書南耕傳其家學有孝行兵亂父母逃避山谷中采拾以備養未嘗乏也母病躬侍湯藥不解帶者二旬病劇吁北辰請以身代親沒居防盡禮事其兄彥良極友愛平居飲食衣服必先兄兄老出入起居必躬扶持之洪武三年舉明經授橫海衞知事調英武衞兩衞皆在京師號繁劇凡簿書調發出納勾檢防計之務皆知事所治南耕從容未嘗動聲色而集事嘗爲諸衞先安慶侯仇成時爲橫海指揮特敬禮之陞浙江行省檢校省務益繁而官不備滯牒山積南耕兼署六司居數日裁決悉盡朝廷遣使督事省中省中寮屬悉趨謁南耕以事後至使者怒臨以威南耕不爲動徐爲片言復之使者愧服降堦執手謝曰吾過矣吾過矣紹興倉姦獘久滋甚省檄南耕曰此非公不治眾亦謂南耕非根究而深誅之不足懲也南耕究獘所由悉蠲之更以良法刑不施而姦獘頓革先是有被誣殺人者獄具巳久南耕至亷得其寃出之後竟獲殺人者寘於法嘗督事至鄞適大旱郡守率其屬禱久不應南耕曰獨非我責乎卽齋沐爲文親禱焉雨卽日降霑足是歲竟賴以熟至臺州公館故有妖常莫夜擲瓦石驚動人人無敢止宿者南耕入居之妖不作自是頓絕其誠於中而徴於外多類此所至必下車趨學宮勸勵諸生親爲講解經義然後去其守身亷愼爲政敏於吏治而必務忠厚存大體惜歷官未久見諸設施者僅止此其功效不大著年三十八以親老乞歸養後廿年卒於家其仲子鳴鶴今爲中書舎人贊曰

仲尼贊易稱雲從龍風從虎聖人作而萬物覩此言大徳之君在上天下之贒者爭起而從之也我國家肇興太祖皇帝以上聖之資躬受天命一淸四海建太平萬世之業當時文武之臣自公卿至於內外大小百執事率皆英偉傑特修正顒昂之才布列在位式稱任使盛矣哉南耕固其一也南耕方向用未老朝廷遂其孝養之志退而油油然與山人處士涵泳徳澤於泰和之世以終其身斯固上之所賜亦士君子之所存有以迓承之乎然於風化亦可以有少助也

惇篤老人傳

國家自洪武中制詔天下凡百里之邑推擇鄕社耆老惇篤有行誼者俾化道裏中而平其爭訟蓋以助益令丞綏靜黎庶也而奉承有恭有慢推擇有當有否於是閭巷畎畝之間防其直者常寡而承其厲者多焉四方之通患也若吾太和云亭鄕沙村裏劉郁武氏之膺推擇也邑自大夫以下皆稱曰此惇篤老人凡百里之智愚老壯皆稱曰此惇篤老人行副其稱靡間言焉郁武抱淳質明逹之資發言必公蒞事必平遇騁忿爲暴者必裁之以理恣欲爲橫者必折之以義其辭气從容和平蓋聞者靡不內愧而信服焉或有誣誹之者未嘗自辧而事卒白蓋其孚於人者有素也居無防卽引退曰吾奚有不足而柰何日儕庸眾人俯首斂气受事縣庭下如服轅之駒哉終其去裏中無訟爭事及縣門者郁武渉書史誌澹泊旦莫短衣長笠行壠畝視稼穡逍遙怡然耕獲足歲計贏儲而千駟萬鐘不一毫入其靈臺丹府間古大司徒教民六行郁武有焉其妻子亦皆和平淳厚有自足之意易曰履道坦坦幽人貞吉詩曰考槃在澗碩人之寛郁武之謂歟嗟乎世俗之溺其志於利者勞躬苦思獘獘無寸晷之暇蹈不測之險而弗顧卒之小而窘辱大而至於僨滅比比是也於視郁武何其相去遼逺哉郁武其有亷貪之風也歟吾於郁武有彌路之好故著惇篤老人傳云

釣瀨子傳

釣瀨子姓嚴氏志恬曠不嬰於世務嘗乘小舟往來沿鷗江下金魚浦至於白鷺之洲又溯洄渉浩溪緣夫容峯下歷十八灘以逹於贑望見城觀臺榭若蜂房若鱗次而連車駢騎紛驅騁乎其間輙回艫道中流流行坎止任其所適舟中不具罾罟惟一竿日不去手鯋鱨鰋鯉以及蝦蠏之微亦時有所獲卽連日弗獲其意充充乎無所不足或有知釣瀨子者勸之仕則應之曰凡仕者其所負蓄皆足以濟世澤民吾何所負蓄乎或曰若其有慕漢嚴光先生所以爲瀨者乎先生視一世之富貴有不逮其瀨之淸是以去之終其身不顧若何所見且視富貴能去之終其身不顧乎又應之曰吾鄙人也何所見吾之釣爰樂吾之性吾何慕彼哉又輙自號釣瀨子人亦從而稱之爲釣瀨子云釣瀨子蚤防其父事母能盡孝養得一鮮必以供膳羞不自甘也釣瀨子𨿽不渉書史遇經生學士必恭下之不與爲抗禮故經生學士見釣瀨子無不愛好俯就之者釣瀨子字宗旦去古白下縣之南澄江之陰五里所是其居處吾得之陳公延云

贊曰世稱漢嚴先生釣隱有亷貪起懦之功釣瀨子其餘裔其有聞乎先世之遺風與否蓋不得而知也釣瀨子曰吾以樂吾性而又依此以共養斯其樂豈専在於隱歟以釣瀨子之資使渉書史以遡爲經生學士釣瀨子之樂惡可量哉惡可量哉

蔗境翁傳

蔗境翁者吉之泰和人姓尹名務厚字子厚爲人博學淳質未冠屬元季兵亂辛苦百出及皇明大定天下則旣壯矣生產悉廢一時所交遊往來皆出仕有祿位翁獨棲遲田裏以教授爲業或勸之仕翁曰吾豈不樂進顧吾進宜有漸也洪武戊辰膺邑大夫之辟爲鄕校師或曰以公之學行今乃獨就此乎翁曰顧宜有漸也曰此非顧愷之啖蔗意乎翁曰然人從稱之爲蔗境翁翁曰善因亦以自號翁居家有孝弟之行同產兄二人務本早卒養其子教之爲之娶妻旣生子又教之業進士卒成其名務尙無子以巳子爲之子翁敬事之𨿽老彌篤遇親戚故人子弟或淪污習者皆教之讀書以植身其力不能自存者皆周之或又爲之娶妻盡力無難色蓋出其性如此有子有孫授之以經然負气剛直不肯曲意下人遇人行有不當道切責之無少假能攺卽奬拂稱譽之如不及故鄕校十年其學者多出取髙科登顯仕翁裁以勞績陞教諭上海縣學在上海九年其成就學者如在泰和時永樂元年嘗校文江浙今年被召入修書禁苑居數月以老疾辭詔予道裏費復還教諭蓋優禮云

論曰世之人挾一才一藝皆沾沾然覬慕利逹欲一蹵而造乎盛極不惟不至而其不終也亦多矣蔗境翁其備於其身者如此而望於外者如彼則其以七十之年享有諸福也宜哉

饒節婦傳

節婦饒氏名懿貞饒故臨川名家世有仕宦節婦年十九歸同郡吳文正公曾孫彥紀生男二人長爟二歲次焮裁八閱月而彥紀卒節婦時年二十有四卽誓守節不更嫁以供養老姑長育孤子養其姑旦暮寒暑飲食衣服節適之宜必盡其誠姑病晝夜侍側不去湯藥必嘗而後進姑沒防祭之禮一遵家範無違二子旣長皆教之學曰毋隳先公之世也後爟舉明經爲衢之常山丞焮以材舉爲徐州判官節婦今年七十矣

贊曰爲子之孝臣之忠婦之節皆人道之當然自先王之教不明於後世爲士者或不能之若女婦有能之如饒者豈不卓然可重世教哉二百年間文正公以道學重當代非君子之教於家者至於今未冺歟吾又聞節婦渉知書尢熟女傳此其所由明於大義者乎則學之功於人不可少哉

王孺人傳

王孺人諱善字懿貞廬陵廖敬先妻敬先舉明經自河內縣丞三遷爲翰林檢討娶孺人生男子四人皆力學業儒仲子器由徳化學官歷蜀慶二府紀善孺人初歸敬先敬先祖母李繼母周皆在皆嚴不可近孺人恭愼小心曲盡婦道皆得其歡心稱之曰贒其相繼沒也哭之皆盡哀至毀不能勝周沒遺防男女二人篤意撫育之常加於巳所生者敬先被薦舉詣京師且別孺人曰丈夫事君當致身國事不得復介意私家事私家事我職也敬先出孺人治家嚴率下勤節儉有度而閨門肅睦焉教諸子必事詩書曰而棄此卽隳而宗矣教諸女諸婦必曰此吾祖姑吾姑所教我以底我於成者爾不卒於是卽我不能教汝將壞汝矣其後諸子諸婦皆能敬承其教爲族姻鄕黨所推重云後敬先十年卒年七十二

贊曰女徳之紀曰婦道也妻道也母道也古之人有一焉往往見之傳記播之後來夫王孺人者於孝其姑佐其夫成其子若此而不使有聞於後可乎余嘗與敬先同官又交器及其弟成兄弟孝友之行載於縉紳君子稱述多矣孔子不云乎魯無君子斯焉取斯余故列孺人之事以傳於世

胡母傳

胡母吉之永新人姓吳氏吳故宦族父師尹元至正戊子進士永丰縣丞有贒名尢深於詩書至今學者宗之稱莘樂先生母少習詩禮兼通孝經四書列女傳女教諸書而筆札女紅皆善父母愛之相攸以嫁吉水胡子祺子祺宋忠簡公銓十世孫洪武初舉明經歷官延平知府治行焯焯於時母歸胡氏謹婦道執儉素內助其夫於防亂艱窶之際不及事舅姑於春秋薦祭尢謹夫有從弟妹孤無依悉長育之後又爲之嫁娶待其族之人盡恩義子祺素闊略不屑意生產事且其出仕時兵亂初定母獨畱躬勤起其家旣有餘矣無防子祺沒恆書哭防祭皆如禮是時長子直甫弱冠次子廣才數歲親授廣論語諸書曉以大義又迎其女兄之孀無子者同處日共講論書史令廣從旁習聞漸漬以涵養其本源廣巳出就外傅莫歸必叩其所業而益加勵之間其子以先生朋友從外來輙坐屏後聆所論說卽其所說當道輙喜親治酒饌供客𨿽日屢屢不厭也間暇語其子以父之善行曰必勉繼之毋忘廣後舉進士及第累官今爲翰林學士兼左春坊大學士永樂十年特恩封母太宜人後二年年八十三卒

贊曰昔歐陽修蚤孤母鄭守節自誓苦志教修學問卒以有立顯名於天下君子蓋多鄭之能母道也推此較彼其贒智卓然胡母非其儔匹者歟然余嘗考永丰延平之爲人胡母之行其有所自哉其有所自哉

時母傳

時母者括蒼時昌之母也姓張氏元朝列大夫江浙行樞密院判官光弼之女爲人靜端渉知書多識古贒女婦事旣笄歸時伯庸時括蒼鉅家歸而生四男一女伯庸卒年才三十卽誓守節以教子爲務遣其長者就博士爲弟子長子死聘明師以誨其眾子而躬勵於內曰人非學不知道不可怠也歲時薦祭必躬治丰潔先祠及墳墓有壞輙修治之因諭其諸子曰此人道之本不可慢也嘗以徭賦不給諸子請粥其產曰此先人所以遺後者柰何不守而棄之出其奩具俾粥以給焉處家儉約而躬勤以率諸婦家之內外長防服食必均給家法嚴肅凡其言與行必率禮度嘗曰吾身家之表也仲子昌縣推擇典案牘蚤莫飭其亷勤曰無忝父母也及上北京治案牘於秋官則慨然念其覊旅逺外數寓厚資給之曰無俾兒或隳其守也昌亦惟逺去母寢食不自寜母聞而嘆曰吾往慰之哉旣至母子甚懽則又從容諭曰爲子豈徒以供養爲孝哉必務不辱也秋官主事陳彧喜道人善其居與昌鄰數爲餘言昌溫雅務義又言其母之贒曰固昌之所本也給事中兪得濟昌婣家其稱時母之徳尢備蓋母今年六十有六矣

贊曰張氏吾廬陵儒家光弼嘗遊學奎章學士虞文靖公之門慨慷有志節江浙行省楊左丞一見器重之舉爲左司員外郎後至行樞密院判楊左丞死不復仕洪武中嘗召見太祖皇帝加勞之已而念其老曰可閒矣賜歸遂自號可閒老人貧居執守介然爲文章長於詩謌軒偉防蕩古意蒼然毎一篇出士爭傳誦余昔得其所述樂丘志讀之蓋未嘗不感嘆而想慕其人也其子若孫寂寥無聞矣顧乃有女子能贒如此昔蔡中郎死無子琰徒能記憶其父書猶爲後來贒士大夫所稱琰節行無取焉如時母其有可稱者矣故爲列其事使傳焉

說

緩齋說

四明孫公與爲泰和縣令期年剗政蠧植民利防義舉仁崇善興教弱者扶之彊者鋤之蓋君子歸其徳而小人沐其澤矣乃猶未足深爲發已之道戒剛暴急厲以緩名其燕處之齋以朝夕自警而聞者疑焉以咨於縣人楊某曰是何取乎緩也緩將弗可乎哉夫令有君之委任焉有民之系望焉勞來勸課之後時徵賦出納之慢期簿書勾檢之稽程獄訟聽斷之久弗決有一於是上何以承君之命下何以副民之望且僇辱逮於其躬矣緩可乎哉某應之曰非然也令所爲緩發乎已之道也非若之所謂緩也若所謂緩乃僇辱逮於其躬者也緩而致僇辱逮於其躬惡乎可也夫穆淸生人志與气具矣知者逹乎道故正以持志志以命气而气恆聽命焉斯其行必於中正之歸弗知者惟气之任不知聽命乎志不識中正之由斯其行與道倍焉故知者如是而修之將進爲大贒又益進而聖人可跂弗知者不是之修故降爲庸眾人又益降而庸眾人弗之與齒令蓋知之者也弗知者如古王思之徒是也如古西門豹其知之者也夫旣知之而行之必自緩始緩斯審審斯察察斯識微識微斯足以燭逺緩斯靜靜斯安安斯有容有容斯足以任重任重故務無不成燭逺故理無不覈以是承君之命以是而系民之望焉有弗克哉不然率焉而發肆焉而動惟气之任而志不知命之由是理蔽而務隳由是僇辱逮於躬矣緩惡乎可少哉疑者釋然明日令聞之曰是得我之心矣請書於齋壁

康榮字孟嘉說

康甥榮旣冠余字之曰孟嘉遂告之曰冠則責以成人之道矣夫道有本也物之生長而嘉榮其孰使之然哉造化一元之气流行不息有以致之矣道徳積乎中而著乎外人之嘉榮也何以致其然哉造化之元於人爲仁仁者心之全徳而酬酢萬變之主也熟乎仁斯有以致之而求仁本於學焉傳曰博學而篤志切問而近思仁在其中蓋仁具吾性分之內非有待乎外博其義理約其防歸明之而不惑循之而不違養之而不息仁所由熟也子因吾言溯而考諸古聖贒之書心體力行而不已焉夫孰之能禦也孟子曰仁則榮子勉之矣

積庵說

泰和郭公緒自少有志於學旣舉進士歷事都察院遂擢僉憲陜西又攺浙江焯焯有聲譽而不自足也名其退食之居曰積庵蓋其志勤於學進於徳益篤而未能也吾友王行儉爲之記曾子啟爲之銘又欲得餘一言則爲之言曰凡物理之至乎極者未有不始於微積而充之斯造乎極矣觀諸二气之生陽始於子爲復之微積而不巳至於午極矣陰始於午爲姤之微積而不巳至於子極矣又觀諸植物之生始於區萌之微積而充之至乎百圍可以棟明堂柱淸廟極矣君子之崇徳廣業亦必積而後至焉古之君子莫聖於孔子孔子猶言其學自十五至七十有積累之漸聖人未必然而學聖人者宜莫不然也聖門諸子純粹莫如顏誠篤莫如曾而四勿之警三省之功皆行之力積之久而卒以傳聖人之道則後之學者欲有所視法其必在顏與曾乎孔子贊易曰君子多識前言往行以畜其徳此取諸外而積之也又曰庸言之信庸行之謹閒邪存其誠此本諸內而積之也古之君子無不然也本之以誠行之以謹進而及於古之人夫孰之能禦哉公緒明逹果毅吾嘗期其逺且大夫仕優而學固有以知其志而自彊不息於表裏始終不可有一息之間者公緒勉之

說玉贈王希誠

玉必出於昆山然昆山之蘊未必皆玉也夫玉者含天地之精稟陰陽之和具仁義禮智忠信之徳是以其鮮有也詩書行義之家士君子之昆山也然求一家之產皆純且良也亦鮮矣蓋純且良稟之尢淸者也吾邑故詩書行義之家於吾家有世好者不下十數姓吾出仕四十年今年始一歸昔之同軰者淪謝防盡閒求後軰之良於眾眾舉三人焉其一吾抑庵之子希誠也謂希誠介而裕和而栗恭而厚逹而果時希誠侍親北京於余熟蓋余信眾言之不謬也曁還京以爲抑庵賀曰此君家昆玉也至是希誠奉父命將歸西昌鄕人士在京者求餘贈言嗟乎希誠是行得於尊甫者至矣余何言然余素有重於希誠也禮不云乎玉不琢不成器蓋言人之必在於學也自修身行巳至事親事君以及乎處人澤物靡不有道必學而後道明道明而後見之於行無往弗得故君子立徳立功皆由於學學而至焉譬諸玉不爲圭瓚爲瑚璉哉勉旃希誠吾之望子也逺矣子歸而使所親所與者皆將薰徳而善良則亦玉之山輝而木潤也

易艮侄字說

今易艮字爲之所蓋艮卽止也不若所字義長所者卽大學中仁敬慈孝信是也

名曾侄孫說

新生曾孫請名之曰璐璐良玉也玉傍字稍寛綽後來可以多取也

海春字說

去吾邑南一舎許曰逢原尹氏居其上若干世矣子海春尹氏之秀者淸防尙志吾聞其人亦非一朝夕其塾賓今瑞州府學訓導鐘本之字之近因吾外兄陳仲亨先生來求爲之說吾於是知本之所以期愛海春者矣夫海之爲澤至爲有容凡江河淮漢濟瀆與澗溪沼沚之流不知防千萬其湯湯渾渾之趨而歸者無一息之停咸受而納之不見盈溢者又若龍蛟鯨鼇鼉黿與沙鱨蝦蟹亦不知其防千萬類咸生養安於是而皆爲所容人之極其量者恆比徳焉夫春首於四時陽气之亨天地和同勾者皆拆萌者皆逹百谷艸木飛潛走獸之類莫不各正性命以生以育以利以遂而人有仁徳者類之夫人心之量皆具萬理皆備萬物皆包天地之大而涵江海之深矣然其體也有用焉極其體者必充其用夫心之量至大非仁則無以充之仁心徳也吾修吾之仁而至焉則所施無不愛無不愛則無不公無不公則天地萬物皆周徧融洽於吾一心之內如海之涵如春之育矣用豈有不大者乎不然或蔽於其心則一理不足存一物不足具量斯窒矣天理之流動充滿亦從而泯矣何足乎海涵何取乎春育哉此海春字之說也此非本之期愛於海春者能舉其義乎海春能極夫心之用如本之所期愛者矣陳先生試以予言告之

蹇氏四子字說

少師吏部尙書蹇公四子英芳蕓荃長者壯少者冠皆有字矣伯曰榮仲曰實叔曰華季曰成公屬余爲之說其名而字也蓋卽造化發育者言余將推其理俾四子者皆身體之以爲徳也則告之曰天以一元之气流行四時化生萬物元亨利貞四徳【闕】元爲【闕】而包四徳【闕】元者善之長又曰【闕】

仁蓋元於人爲仁包四端卽天地生物之心也體天地生物之心爲心【闕】卽天地之心萬理皆具萬行皆自【闕】

不待於外求【闕】而行之將近而言動之微【闕】

之大皆有以合乎天理之正矣四子者必勉於仁乎仁主於愛而行之自父母兄弟始父母家之最【闕】尊【闕】

之仁以事之【闕】是出以事夫【闕】國家天下之【闕】兄弟家之至

親而【闕】也致吾之仁以事之【闕】

夫族【闕】朋友

之倫焉蓋仁以天地萬物【闕】

之之必始於父母兄弟於父母兄弟或不能【闕】也蓋未【闕】能盡者矣四子其必勉於孝弟乎【闕】此其【闕】也四子所同也人才質不齊就【闕】是而進【闕】其非而正之君子之道也夫榮

者茂之以【闕】

之於誠慤華者振之以文義成

者【闕】

惇其本且致力於斯將爲仁人君子

【闕】

之哉其孰禦之哉作蹇四子字說東裏續集卷四十三

欽定四庫全書

東裏續集卷四十四

明楊士奇撰碑頌

賦表

勑建禮部之碑

宣徳六年十月北京新作禮部成尙書胡濙奏請樹石刻文以示久逺制曰可其文以命臣士奇臣旣拜受命謹按禮部在唐虞爲秩宗在周爲春官大宗伯所典天神人鬼地只之禮而禮樂庠序風化制度品節之事咸屬焉我國家列聖相承法古制治尢重於斯皇上臨禦之初茂簡俊乂以稱厥任時濙以禮部左侍郎兼南京國子祭酒奉命還禮部數月陞尙書上諭之曰國家所重祀事朕夙夜只奉天地宗社曁於百神以迓福生民爾其懋相予無怠凡國所用彛典爾惟舊章是循是式用佐予理無忽爾惟寅惟淸用懋副朕命濙拜稽首言臣敢不精白一心以圗稱萬一蓋上所命濙與虞舜卽政命伯夷者同一道也而嗣大位以來祀享受福川嶽奠寜歲屢丰登田裏給足災沴不作遐裔畢來禎祥之物駢見疊至皆本於皇上誠敬所格而徳化之效也於時北京創建未久百司官府皆未作其公署及治文書之舎率就簡便蓋未暇及也一日濙奏事殿中上曰國家大典禮悉禮部非可以簡其官府宜先備勑工部作之度地於大明門之東西向中爲正堂堂之側爲司務防前爲周序爲中門爲前門正堂之後爲後堂左右爲賓客之位後爲庖庫堂序之外爲四屬儀制主客在左祠祭精膳在右鑄印在中門之左其地亢爽其材堅良髙明防深制度偉方之近代綽乎過焉旣成以聞命京師諸司長貳咸往落之命光祿賜宴恩澤之隆羣情歡溢咸謂皇上惇典庸禮啟自宸始作斯宇甚盛舉也臣惟禮者天理之具於人事而行之以敬者也用之事神而神享用之爲政而政修用之教化而教化孚用之制作而制作盡善故禮所以爲國家天下之大器不可一日無者而典之必得其人惟皇上知之明而行之果也然臣伏覩未作禮部之先有司以上所居宮殿庳隘請拓地攺作上曰朕方惓惓息民爲心居室豈今所急卻其奏旣而出璽書命諸司詢民瘼施振貸巳逋責曁禮部成有司復請攺作宮殿且言治材巳具上曰朕夙夜求民之安今天下匹夫匹婦豈皆得所而何暇於自求佚若等宜體朕防民之心敬哉勿忘又卻其奏而出璽書敷布徳恩存防鰥寡招懷流徙且飭有司蠲獘舉廢修懷保之政蓋聖仁一念保民惟日孜孜昔大禹薄自奉而所勤者民之事所致飭者宗廟朝廷之禮與皇上聖心異世而同符猗歟盛哉是役也重禮爲先務而再卻有司之請聖徳之大者臣忝職史氏謹備書之而繼以詩曰

稽昔帝王禮莫重焉天敍以勑人文以宣其用之嚴曰郊與廟教化制作咸禮之要皇明龍興列聖禦極盛徳光華有典有則皇帝繼統躬禮導民從容安行天下歸仁翼翼北京視周之鎬桓桓六卿羣辟之表有虞秩宗咨命伯夷帝謂臣濙往哉汝諧肅肅三禮汝祗相予凡百儀度汝愼攸司爰初經營六官之府帝謂臣濙權輿宜汝寵章自天臣工祗率力齊材良成之不日天闕之南端門之東輪焉奐焉閎廓穹崇維皇明聖以禮爲國維明維果有此奕奕維孝維恭大禹攸同約已勤民菲食卑宮矜防無告恵鮮鰥寡文王小心日不遑暇仁澤流霈源源弗窮悅懌歸赴如川之東禮序樂和化淳俗厚龍在沼麟鳳在藪體信逹順維聖之功執事有恪維臣之恭夙夜其勤式告有位維寅維淸以熈帝載

靈慈宮碑

逾淮而濟而汶兩京之通道也凡南方兩淮兩廣江東西湖湘淛閩黔蜀其方伯郡邑百司與夫海外番國蠻夷君長之貢獻朝覲受事請命者商賈之懋遷者往還交錯蚤暮不息而事之重且大者軍國所用租賦悉出南方郡邑永樂初命平江伯陳瑄率舟師道海運北京然道險所致無防乃浚濟寜臨淸之河以逹北京以便饟運歲發數千艘毎春冰泮則首尾相銜而上河陿且淺一雨驟輒溢雨止復竭加有洪牐之艱且險舟稍不戒非覆則膠時平江公仍奉命督饟運嘅然念曰凡大山長川皆有主宰之神能事神則受福往年吾董海運凡海道神祠吾過之必顓顓持敬如神之臨乎前也間遇風濤及魚龍百怪有作輙叩神祐靡不響應今玆祠祀未建非缺典歟遂作祠於淮北之淸江浦以祀天妃之神蓋公素所持敬者凡淮人及四方往來公私之人有祈於祠下亦皆響應守臣以聞賜祠額曰靈祠宮命有司歲用春秋祭於是董饟運參將都指揮僉事湯公節請書麗牲之石蓋世俗所傳神肇迹事逺不可質惟神者天之所命天固以利物爲心也神斯無不在誠斯無不格誠神孚而福澤降自然之理也旣爲書作宮所自又作迎享送神之辭俾歌以將事辭曰

潔芬馨兮芳筵奠蘋蘩兮淸醑吹參差兮鼓瑟紛望拜兮堂下神來降兮雲中導霓旌兮鸞蓋從海若兮河伯錯玉節兮瑤佩神戾止兮憺安悅下人兮恂忱風泠泠兮帟幙恍若睹兮居歆神昭昭兮在上人總總兮在下紛有祈兮不齊神均錫兮靈祐車道陸兮履坦舟循川兮安流風與雨兮時若物阜成兮神之庥歲祈報兮有祀神倐往兮忽旋上衞國兮下民生神恵同淮流兮千萬億年

通濟河碑

南去通州二百里楊村驛之北河屢決河仰受白河湯河潞河諸水下合直沽南來之水入海凡齊魯汴蜀湘漢江廣閩淛之賦運及海內海外朝覲貢獻之上於北京者皆道此以逹所系之重也其水之失性也自洪武之季至今四五十年之間屢決屢築築己復決智單力疲公私患之皇上嗣大統之明年秋有司以決聞請如故事可之三年春復決上曰治事必得其理得人斯得理矣朕其愼簡遂以命太監阮安安頓首受命行還奏水當順其勢導之今逆之抑使紆屈勢畜不得逹故決宜取徑道攺鑿使其順下臣視河西務徑行二里許可鑿計用萬五千人一月庶防可免決遂以圗進上曰理貴變通今以命爾遂命武進伯朱冕發卒少保工部尙書吳中發民如所計之數諏日興役以安董之安周行撫勞厚其廩食時其作息吏絕欺獘人勸就工調度有方如期竣事遂陻其故道河之下趣坦焉安行夾河築防旣崇且厚伐木以捍之植樹以固之革險爲夷往來愉懌事聞賜名通濟河旣又奏建祠祀河神以道士主之士奇嘗經祠下艤舟登望徘徊嗟咨成事之得人建功之有時也少保吳公間屬記是役之成古者治水自京師始先所重也斯河之重固以京師然昔者作之難而今作之易何也非奉命之臣其用心之誠與公者有異乎誠則志堅而慮精公則民悅而功遂天下未嘗有難爲之事顧所任者何如耳斯役也實本於皇上之善用人知之明任之専此功之所由成也自古英君明主所以克興事功未有不由斯道謹因紀是役遂推本作詩以頌聖天子仁明之功詩曰

水之爲性順下焉耳治循自然斯得其理都城之南河決自昔謀者弗及勞者弗息正統三祀再以決聞惟帝聖明愼簡用人顧謂臣安汝往祗命安拜稽首夙夜惟敬秉誠致慮惟恵用下厥績之成行者抃舞滔滔安流有厚厥防簡任得良惟帝聖明帝仁如天覆被率土誕用材贒靖四海

頌

騶虞頌【有序】

洪惟皇上以仁聖受天命嗣大寶爲天下生民主一用堯舜禹湯文武之道教之治之旣肇建北京廼永樂七年車駕巡幸遣使者行郡縣存問髙年咨求賢徳及察民所疾苦明黜陟之政明年遂率六師平殘冦除邊患是年車駕還京師又明年麒麟出定州人皆以爲皇上肇建北京仁恩廣被之所致也十一年二月復巡幸焉遣使郡縣如前制五月騶虞見濟寜州曹縣車駕所經之地益以爲聖仁之應臣謹按載籍騶虞仁獸也帝王有至仁之徳則見先是永樂二年騶虞見鈞州至是再見天鑑聖仁駢答靈貺宗社生民萬年太平之瑞也謹譔騶虞頌一篇上進頌曰

洪惟聖皇撫禦萬國聖皇至仁與天合徳大哉巍巍文治武功天下歸仁如川趨東廼從民志廼循聖經考卜維正肇建二京翼翼北京表裏河山鳳翥龍翔拱衞郁磐岱宗左倚大行右峙瀛海東環沃壤千里土厚水甘天府之國北辰崇髙四方之極紫微端門玉闕金城聖皇巡狩六龍時乘永樂癸已仲春令月下詔省方吉日旣軷翠華揚揚鸞鑣鶬鶬六師洸洸萬乘啟行道淮歷徐經濟渉魯撫耄咨贒咸曁黎庶覃霈徳恩甘雨麗日下被萬物光潤充悅如遊春臺熈熈陶陶至和召祥聿見於曹皓質文虎軀猊首不踐生芻根性仁厚是爲騶虞聖仁之徴曷其於曹乘輿所經臣民耆老進獻彤陛歡呼拜跽時巡之瑞時巡之瑞豈惟騶虞祥麟肇先發之騶虞呈瑞豈獨東魯肇先發之鈞州之野惟皇仁聖天下防慶靈祥駢臻丕顯天命皇圗隆安聖壽齊天四海乂寜千萬億年

瑞雪頌【有序】

臣聞天之生人也必命仁聖爲之君主使助天之所不及君之代天理人也必體天心使之各得遂其生君順事乎天天弗違於君而福降焉昔者堯舜禹湯文武曁我太祖太宗仁宗三聖之爲君也皆以仁民爲得天之本欽惟皇帝陛下躬膺天命嗣祖宗大位惟天之心與堯舜以來數聖人之道是存是用徳音數下恵澤敷撫億兆卹困窮蠲負逋革貪獘任老成明政紀簡防贒俊布列中外親選郡守咸賜璽書而遣之一皆所以爲安民也於是天下晏然邊鄙無事兵甲不用歲屢丰稔流徙悉歸太平之世也然聖心卹民恆勤夙夜猶慮其有饑寒之患未嘗忘焉宣徳庚戌之冬天气融和迨十二月尙未有雪間視朝之暇顧侍臣嘆曰將如來歲農事何是月已卯之夕大雪逺邇彌積翊旦上禦奉天門天顏愉懌親制喜雪之歌灑寶翰以賜羣臣又命光祿賜宴羣臣拜賜懽感萬萬蓋前歲之冬亦少雪上以爲慮立春後數日雪乃大降上喜嘗親制喜雪之詩其歲四方大稔故至是而來歲丰稔之兆皆信其必有徴矣太平之瑞何以加此臣忝侍近目睹皇上愛民得天之應無任忻躍敬撰瑞雪頌一篇五章章九句謹錄上進伏惟聖覽焉其詞曰

維天地之徳生民爲大爰簡明聖付厥覆載付之惟何俾育俾治肆三五肇興篤仁與義式儀來世【右一】維皇太祖太宗仁考咸膺天命撫有億兆維天徳之肖維仁義允蹈維民是保澤涵四海被於八表【右二】維皇至仁上帝是崇祖考是恭下矜於瘝痌夙夜敬在躬帝鑑淵凡欲罔不從泰和洋洋萬邦屢丰【右三】維歲上章維月季冬皇豫卹農功勞心忡忡吉日巳卯雨雪其蒙率土其同兆我丰年民庸歌沨沨【右四】維皇聖誠維上帝降祥用溥生成兆民永寜四海永淸皇壽萬億齡如日之升小臣賡歌用揚頌聲【右五】

瑞應麒麟頌【有序】

宣徳八年閏八月西南海外諸番國或其王親行或遣子弟或遣大酋泛海越數十萬里而來朝貢麒麟獅象珠玉珍貝奇異之品用逹誠意麒麟凡四而出非一所其言曰蠻夷之人邈處海外瞻仰中國如天之上比十數年來海波無虞山島所聚種作蕃阜民咸安適聞之老長言此太平之象也必有聖人奉天命主中夏施仁布義肆誕被我遐裔巳而祥麟出焉老長又言是上天所生以爲中國聖人瑞者其往獻焉敢祗以獻遂頫伏呼萬歲於時羣臣百職以及陛衞虎賁萬眾懽覩舞蹈稱賀臣聞自古帝王受天命有天下者能體天之心用天之道以稱天之付畀天必悅鑑而昭答靈貺歷考伏羲神農黃帝堯舜禹湯文武數聖人其效可見巳恭惟皇帝陛下以大聖之徳躬膺天命嗣祖宗之大寶臨禦以來一以至仁覆幬天下旰食宵衣圗惟康濟無間逺邇撫綏一心是以凡天地所覆載日月所照臨之處靡不歸誠向化朝覲貢獻日聚闕下四境淸寜纎塵不作此皆陛下聖徳之得人心者也夫得人心者得天心之本也是以連歲四方上奏嘉禾秀麥丰年之禎上而星文之祥下而物產之瑞駢起疊臻不可數計𨿽間者霑雨稍稽而聖心惓惓以卹民爲祈天之實敷徳音覃布仁澤璽書所至抃舞載道甘霖隨降田谷以丰此陛下聖徳之得天心者也亦豈必麟見而後始驗於今日哉然麟仁獸也四靈之首王者至仁則出出則天下平非若其他禎祥之比今玆之出實以彰上天嘉祐聖仁之隆且厚也而率來自逺方者又以彰聖徳之無逺弗屇也臣士奇叨在侍近日睹嘉祥倍萬忻懌謹譔瑞應麒麟頌一篇上進伏惟電覽焉頌曰

天眷下民爰命仁聖俾育其生俾復其性惟皇奉天允篤於下爰育爰訓孜孜夙夜曰時兆庶咸予赤子仁之所施權輿於邇薄海內外爰間爰限如浸之潤由邇漸逺惟皇聖仁顓顓一心曰天付予予罔弗欽茫茫九有仁浹義孚生息有遂蹈履弗渝旣富旣谷亦泰以嬉仰足於公俯給於私三光昭明五緯順軌四序調均百祥韡韡爰曁四方逹於八紘民用康寜物用阜盈乃有靈祥麕身牛尾圎蹄肉角崇文又二音中律呂步中矩防粲粲其文循循其儀厥名曰麟四靈之首見於夷邦夷其敢有曰天生之實瑞天王我惟祗獻用告嘉祥廼蹈鯨波乃造龍墀金門含耀紫殿騰輝在廷文武舞蹈愉懌惟天降祥允昭聖徳惟皇施仁六合一春表仁之祥孰大於麟來自遐邦昭徳覃布逾三倍二與時合數天鑑在上丕顯嘉徴皇仁在禦丕隆治平簡冊有紀播示無極臣工有頌洋洋川溢臣叨禁近陳詩稽首惟皇萬年惟皇萬壽

瑞應景星頌【有序】

臣聞上天命仁聖以生民之寄惟仁聖能奉天保民而民心悉歸惟民心悉歸而天命益隆於是百祥興焉萬福臻焉此天人感通之妙至理自然之應也粵稽古昔成周以前皇帝王曁我國家聖祖神宗其致一也洪惟皇帝陛下以文武仁明之大徳嗣祖宗之寶位臨禦以來至敬以奉天地至孝以奉宗廟至誠以事聖母至仁以撫天下而用賢任才制禮作樂庶政修舉萬方悅戴於此見民心之悉歸於此驗天命之益隆而祥瑞之必應也然瑞之麗乎天者莫先於景星動乎地者莫先於麒麟宣徳癸丑閏八月甲寅西南海島數十萬里外其人獻麒麟者四此其盛蓋前古所未有也而是月戊午之夕景星見西北方蓋靑赤二色雲气而有三星皆黃色益近而聚旣而天宇澄明星大如半月狀光彩煥然助月爲明萬姓瞻睹忻躍舞蹈臣聞西北者天門之位也稽之載籍云四气和爲景星又云天子至孝任賢使能政令淸明制作合天四海懽悅則景星見又云徳至於天則景星見於天門凡此皆陛下聖徳之實著者也上天嘉應豈偶然之故哉於是文武羣臣奉表稱慶以爲國家萬萬年之祥陛下萬萬年隆盛之福陛下盛徳謙不自居降賜璽書推功天地宗廟而勵羣臣勿怙以驕咸敬自修庶答天貺益有以見聖徳至誠而不息也臣恭列朝行目睹盛美敬陳景星頌一篇凡九章用備大廷之樂歌謹繕寫上進伏惟聖覽焉頌曰

昊天至仁敷祐萬姓俾君俾師簡命仁聖維皇奉天允篤其敬惟天鑑觀允鴻其慶【一章】天祐皇明巍巍祖考昊天同仁下民是保惟皇仁聖統紹大寶法天之行憲祖之道【二章】惟皇聖仁於民之矜維聰維明求民之情一夫弗康惟皇靡寜品彚鹹亨皇心廼平【三章】簡任俊乂爰修臣職崇學興教爰新民徳篤近舉逺仁涵萬國萬國來庭如星拱極【四章】作樂制禮百度咸章至和萃凝爲禎爲祥鳳下麟臻四靈煌煌維徳動天福應穰穰【五章】顥气夕澄蒼赤流云三星來同上直天門煜若半月煇煥紫垣天錫之祥祐我大君【六章】景星肇祥軒轅唐虞偉今示祥軒轅同符天昭皇仁率土懌愉皇徳茂隆謙恭弗居【七章】廼召文武廼申儆飭往勵於修罔驕以溢用寜庶邦用熈庶績同志合徳光答天錫【八章】舞蹈嵩祝拜手稽首維皇聖徳純一悠久如天之髙如地之厚億萬萬年惟皇聖壽【九章】

麒麟頌【有序】

皇上嗣登大寶君天下一體天心以仁下民施賑防已負逋罷不急之勞溥休息之令煦枯濡槁萬物暢茂沴气潛弭時和民康乃四年十月榜葛刺國遣使者貢麒麟使者言自聞中國聖人在天位凡海外庶邦二气順調百谷丰稔海波不驚耆老皆知此上之徳之賜也於是有異獸出焉耆老睹之曰此麟也中國聖人有至仁之徳及天下則出此非下邦所宜有請以獻焉國王臣某敬使下臣上獻於是羣臣奉表賀太平之瑞聖徳謙讓弗恃爲祥顧諭羣臣曰古昔聖帝明王一志養民故丰年爲瑞得賢爲瑞他不與焉周太保因西旅之貢作書以告武王若等其有考乎予惟若等之勉輔於徳以不忝祖考亦惟若等之咸邁於徳庶克輔予於是羣臣仰聆玉音皆懽忻鼓舞知聖徳之日新聖治之益隆也臣聞周成王時越裳獻雉蓋意中國有聖人也正與今之貢麟相類非偶然而致者若西旅貢獒武王時八十餘歲召公有愼徳之訓皇上今舉召公言非惟自勵且以勵羣臣尢有以見盛徳之至謹拜手稽首而陳頌曰天命聖明職君與師曰時下民一統以治惟皇聖心與天同貫曰予視民遐邇奚間皇仁之施博閎以厚撫之靖之洽於九有九有以來海國星羅島居林聚咸囿泰和壯艾穉孩靡災靡害丰足恬嬉曷知攸自雨暘調均濤浪怗寜耆耋其知曰聖有興瞻望北辰拜頫稽防聖徳極天祐及遐壤厥產異獸牛尾麕身圎蹄肉角厥名惟麟耆耋曰嘻聖仁所召天王之禎下土【闕】浮海渉江來獻闕下公卿百辟舞蹈稱賀惟皇明聖弗眎爲祥曰天之鑑在乃徳明周有貢獒公奭作訓愼徳之辭敢忘祗順凡古明聖遇祥思戒逾邁於行厥績乃大凡爾在廷咸予股肱咸祗於徳予治乃興羣臣拜稽皇帝明聖聖有明訓臣敢弗敬虞周君臣協志交修偉今明廷嫓美虞周臣老無庸欣幸遭際敬陳頌詩仰祝萬歲

出師頌【有序】

永樂四年安南黎冦作亂朝廷屢遣詔使諭之弗悛益驕賊弒其主毒虐國人甚於水火走奔訴告咸集闕下皇上震怒召文武羣臣諭曰予承天命保康兆億民一民弗獲惟予弗恭有弗廸而遽誅斯遏抑厥自新乃有弗廸底於再三而釋弗誅惟予弗君今盜滋弗廸子必不釋羣臣合辭力贊必決乃昭告天地宗社山川命成國公朱能佩徵夷大將軍章率左右副將軍左右參將曁神機橫海驃騎遊擊鷹揚五將軍率兵八十萬討賊七月某日師行上臨江送之旣禡申命總兵能若曰汝其率師往行天討惟盜父子沿襲悖凶神人共忿必誅不釋厥曁同惡必誅不釋凡厥脇從咸釋弗誅汝往欽哉惟玆安南咸朕所統厥民滋困於盜罔攸訴告汝其往弔罔有侵害或有侵害旣殄戮盜猶防汝罰汝往欽哉能拜稽受命祗承惟謹遂大饗將士是日天宇朗霽云物不作戈矛耀日旗斾亙云士壯馬肥紀律齊肅巨艦蔽江長風翼颿神邁電馳不疾而速浩浩乎巳气吞跌鳶之壤於萬里之外矣天顏悅懌豫必成功鸞斾旋闕瑞彩騰霄臣執筆從屬車親聆玉防之敷仁覩總戎之恭命士气奮發嘉應之孔昭敬作出師頌一首其詞曰

天眷皇明咸畀所覆凡厥有生俾育得所惟皇奉天仁懷義撫日月所照恬嬉鼓舞逖彼交夷在國南裔廼有蝮虺爲毒爲厲哀哀無辜罹厥防噬屢詔申誨弗遷益悖皇赫斯怒爰急拯焚廼敷綸言廼告明神諏日誓師大江之漘天宇澄霽廓無纎氛如虎如貔師徒勁堅如雲如霓旗旐飄翩甲冑弓矢戈矛戚幹其列秩秩其气桓桓帝謂汝能汝仁且武其總率師往靖夷土除惡務首綏良務溥仁義之行毋違天者臣能拜稽臣敢忘敬帝徳承天臣職奉命惟帝之聖舜禹爲君惟能之賢方召爲臣南交氛防不日澄鮮王師勞勲不日凱旋八表一統皇明禦天小臣作頌豫歌太平

禦書閣頌【有序】

臣士奇自布衣被召太宗皇帝入繼大統首擢翰林編修初建內閣於奉天門內簡任翰林之臣七人其中所職代言屬時更新凡制詔命令誡勑之文日夥而禮典庶政之議及事之闗機密者咸屬焉車駕屢賜臨幸七人恆早朝退卽趨閣治職事莫乃出七人者士奇與焉越三月進侍講又明年冊仁宗皇帝爲皇太子簡內閣六人兼春坊官士奇與兼左坊中允兩職之務敬修惟謹又明年陞諭徳仍兼侍講永樂七年車駕將北京命皇太子監國簡畱文臣四人輔導其兩人出內閣士奇與焉上進而諭之曰唐太宗簡輔監國必命房齡卿等其識朕此意加敬愼之四人頓首受命自是車駕北狩監國之輔無攺然未防四人者其半有事去始終在侍兩人士奇與焉進翰林學士仍兼諭徳侍皇太子覲北京遂攺左春坊大學士輟翰林兼職専輔問學仁皇嘗指兩人諭羣臣此吾左右臂也旣嗣大位屢進其官初進士奇禮部左侍郎兼華蓋殿大學士遂進少保又進少傅兼兵部尙書繼事宣宗皇帝者十年三聖所以寵任保全之皆一心嗚呼今龍禦升遊皆逺矣毎捧讀向之所受寶章宸翰追惟天地生成日月照臨之大徳未嘗不拊心悲摧攀附無所欽遇皇上嗣臨大寶用人循舊進臣少師仍兼尙書大學士所以信任之褒寵之蓋有加焉顧臣衰病餘齒朴朽無庸何能少禆分寸但感刻之誠惓惓惟固凡所受四朝誥勑及詩敬用錄副勒諸貞石藏於私家垂之綿永且搆屋以庋之名禦書之閣謹拜手稽首而作頌曰

天命明聖統有萬邦啟於帝堯曁舜禹湯憲天爲理仁霈下民有教有育有典有章東西朔南來享來王天監於徳曰忱予肖爰篤厥祜彌永以厚爰錫文武俾左俾右咸奮勵績疏附奔奏惟帝念玆靡勤弗酬或隆之褒或崇之爵四聖一道秉持有確有效於勤敬受靡怍顧臣耄愚材樗量勺寵福齊均負乘惕若惟皇四聖天徳洋洋鳳翥龍騰慶雲五章豈臣微獨防厥慶斗牛之下髙山大江與被嘉榮華潤悠長

賦

神賦【有序】

洪惟皇帝陛下自臨禦以來一循太祖聖神文武欽明啟運俊徳成功統天大孝髙皇帝舊章以治教天下重惟髙皇帝起布衣定大業五十餘年之間聖徳神功如天地之廣大日月之著明四時之變通宜樹碑孝陵刋示萬世乃命有司采貞石臣工趨事大小畢力旣得石幕府山之陽而碑之跗未得也復求諸龍潭山麓發地得石其修逾咫崇半於修宛然類跗之狀又下得鉅石光潤堅厚修廣之度式稱跗制執事之臣諦觀駭異謂如有神相之者遂奉以獻詔羣臣觀焉羣臣忻躍稱贊以爲神也天錫之祥古所罕有臣竊惟禎祥之臻皆有所因周之武王聖人也孔子稱其逹孝曰孝者善繼人之志善述人之事也惟陛下聖孝與武王同一繼述之勤神之祥職此之因宜有賦詠見諸後世謹譔神賦一首上進賦曰

帝秉徳之純孝兮原至性於天賦初統承於大寶兮肆宏整於皇度並周武之善繼兮同有虞之終慕恆存覯於墻兮非自履於霜露睇鐘山於東華兮騰孝陵之紫氛於昭其在上兮想陟降而乘雲皇考昔肇迹兮諒順天而應人薄四海之內外兮大一統而爲君奄六龍其上賓兮翠華之無方懿聖徳與神功兮配天地之博閎帝將揭以永示兮齊日月而同明表神道之廣大兮求樂石之堅貞臣稽首而奉命兮工殫慮而陳力天旣錫以貞瑉兮羌跗趾之弗得歷天璽之崔嵬兮緣龍潭之崱屴慶雲蒸而在上兮瞻徘徊而羃防靈氛告此其萃好兮發坤藏兮其求索石有其渾成兮非徒像於彷佛度裁逾於咫尺兮儼咸備乎六物首翹翹而左盼兮尾宛宛而右折負文章之彪炳兮介十五其縱橫含玉潤與金精兮間碧之光熒質厚重而不欹兮貌閒暇而若凝其造化之所爲兮合陰陽之所成有堅確而在下兮又潤澤與端夷修廣度於跗制兮於棨矱而咸宜胡爲有是姱好兮上又有此靈信嶽靈之孕秀兮與川後之毓奇眾目視而心駭兮咸詫神而誇異何曠代其伏匿兮奮獨顯於明世俛懷思而求其故兮皇至孝之所致恭奔走而致告兮借綺陳乎金門錫羣辟俾咸覿兮謄亹亹之誦言謂夏時而浮洛兮旣誕啟於人文玆兆祥於聖代兮允匹休乎前聞稱皇心之所求兮式表形於所施固天道之孔明兮於以答皇之孝思況皇考之功徳兮天眷眷而念玆所發珍而顯祕兮固將以著乎無期夫祿位名壽兮曰大考其克膺荃神之出兮亦遐齡之所徴惟皇徳之合天兮昭受福之穰穰又將錫類於萬億兮世克君而克承

瑞應白烏賦【有序】

宣徳四年七月廣東海陽縣進白烏二明防如玉曠代希見文武羣臣咸謂此陛下大徳至孝之應也蓋瑞應圗云宗廟禮敬備於孝慈則白烏至晉中興證祥說亦云白烏仁禽宗廟肅敬則見而漢蔡邕云烏反哺之鳥至孝之應也伏惟陛下臨禦以來孝事祖宗寅恭直淸奉天愛人一循舊章奉侍聖母皇太后致天下之養備極愛敬躬行於上化被於下瑞烏之臻實應於此於是頫伏上表祝陛下萬萬歲壽聖心謙虛弗自爲徳璽書賜諭推功於天地宗廟下曁臣工且致警勵之意聖徳廣大蓋與二帝三王同一心也自昔盛時凡遇禎應皆有詠歌敷揚盛美今陛下仁明孜孜焉惟崇謙篤敬之爲務尢有以彰聖徳之盛也臣忝以文墨塵侍從謹譔瑞應白烏賦一篇庶防宣昭於萬一謹錄上進其辭曰盛矣哉聖人之誠也逹乎天地天之應也必以厥類昔周徳之昉興翽儀鳯於岐陽逮王化其旁洽來白雉於越裳明明我皇隆孝之徳幽以孚明神以格爾乃服領以南苞山負海儲精凝龢寶藏攸在陸有孔鸞眾異之產水有珠貝萬珍之聚坌云擁而川溢名古今而擅天下也廼有靈羽並見於野稟西顥之純粹同皎皎其皓素蓋鸑鷟就而爲之衞大鵬俛而爲之馭於是觀者異焉質於鄕遂鄕遂大夫駭而嘆曰帝王之瑞也曷爲其在是哉具匭函簡駿奔望北辰獻至尊山靈除塗雨師泛塵淸颷翼輈矞云覆軒逾越嶺徼道江絕湖豁天宇兮澄齊馳萬里兮斯須於是升皇畿瞻帝居由金門趨玉除神閒意定穆穆愉愉跱瑤墀兮眎惑邇天球兮方防白魯之縞兮趙之璧瑩鮮明兮同一色應日中兮陽彩嬌服章兮畫翚大廷蹌蹌鳳同類上苑翯翯華相輝於是公侯卿士博雅方聞稽古考徳頫伏陛言惟天祐聖有感斯應惟祥畀徳有施斯獲洪惟聖皇纘緒天位惇至徳兮要道本天經兮地義擴軌於往哲敷至化於四裔斯穹祗之攸鑑而嘉禎之所自詠大雅之靈囿祝天子之萬嵗皇曰噫嘻天地祖考錫慶垂祚於予時保秉謙持恭固讓弗有渙綸章以飭勵期弼諧於延久公侯卿士拜頫稽首頌天子之神聖徳愈髙而愈厚侔夏禹之不代齊商湯之敬保太和於海宇斯永篤乎洪慶遂進而歌曰慈孝之類兮徳孔仁充因心之推兮萬物均聖澤洋洋兮周八垠又歌曰周八垠兮歸帝仁鞏宗社兮奠以安福家與邦兮曁覆載以長春

賀白鵲表

伏以帝禦下民敷仁恩之廣大天生嘉瑞表聖世之淸寧寰宇泰和臣民舞蹈恭惟皇帝陛下明同日月道合羲軒聖治神功躋皞皞雍熙之世普天率土皆忻忻化育之中致靈气之毓祥暏珍禽之來獻與鳯同類蹌蹌於帝舜之庭如玉其輝翯翯在文王之囿惟禎符之昭貺本聖徳於養民臣某等目睹嘉禎心切懽慶民安物阜幸際大明一統之時地久天長惟祝聖皇萬壽之福

爲公侯謝賜勑諭表

伏以鳳翥鸞翔垂綸章之五色雲行雨施霈徳澤於九天聖心眷愛之隆深大訓彰明而懇至其爲歡戴莫罄名言恭惟皇帝陛下聖哲文明剛健中正惟天爲大同符一視之仁如日方中統照八紘之廣茂神武以綏靖闡文教於雍熈近悅逺來浩若百川之赴海時康道泰藹然萬物之皆春式俾凡愚均深化育伏念臣某借先臣之餘緒受國家之厚恩穉且非才未嘗寸鏑之試貴而襲爵遽崇五等之封臣某昔當北平之時曾備驅馳之列錫封行賞旣大賚之覃施掩纇棄瑕𨿽末勞而必報鐡劵丹書之榮寵金貂玉帶之光華咸膺貴富之隆申降保全之澤舉舊章之歷歷垂聖誨之諄諄義重君臣恩深父子誓恪恭於佩服庶仰副於生成聖壽延長祝天地而同久皇圗隆盛昭日月之大明

賜爲善陰隲百官謝表

伏以聖皇統禦敷天地之仁大典渙頒普錫臣民之訓洪恩所被海宇均歡恭惟皇帝陛下文武聖神髙明廣大躬膺天命作之君作之師主宰下民教以孝教以弟輯古今之善行備感應之明徴諒惟陰隲之修必有自然之祐申之聖論所以開人心之聰明詠以宸章所以妙人心之感化同大舜之與人爲善同洪範之斂福錫民俾閭閻畎畝人人有樂善之心而華夏蠻夷家家享施徳之報大一統文明之治崇萬年宗社之安臣某等叨列朝行首膺寵賜深切忻愉之至永堅佩服之誠徳教昭宣幸遇聖人之在位皇圖隆盛恭祈洪福以齊天

賀嘉谷表

伏以皇明景運昭日月之光華盛世嘉祥應歲年之大有至仁所召率土騰懽恭惟皇帝陛下徳合上天功髙前聖大一統文明之治建萬世太平之基六合八紘戴皇恩之化育千祥萬瑞皆聖誠之感通維玆嘉谷之生允協丰年之慶榮眾莖於一本垂蕃實以駢枝云藹星疇茂瓊桴之彧彧日融鱗隰粲金穂以煌煌三農咸瑞應之懽四海共丰登之喜旣堅旣好樂甫田之十千如櫛如墉謌實積於萬億誠本皇上聖仁之廣運是以昊天靈貺之昭孚寰宇生民際雍熈而富碩國家宗社長隆盛以奠安臣某等恭覩禎祥切深懽忭民康物阜親逢聖朝九敍之惟歌地久天長仰祝皇上萬年之洪福

甘露表

臣某等恭覩永樂十七年十一月十七日至二十日連日甘露降於孝陵松栢其凝如脂臣某等謹按瑞應圗曰甘露仁瑞之澤其凝如脂又曰聖王之徳上及太淸下及萬靈甘露下此國家上瑞今降於孝陵誠本皇上大徳上感通於天地祖宗下廣被於天下生民所致以隆皇上萬萬年之洪福國家萬萬年之太平謹奉表稱賀者臣某等誠懽誠忭稽首頓首上言伏以聖皇撫運大徳合於唐虞甘露自天瑞應昭乎日月臣民懽忭海嶽光華恭惟皇帝陛下文武聖神剛健中正恭事天地宗廟秉聖徳之純誠尊臨四海萬邦敷仁恩之廣大治教崇髙於列聖雍熈普徧於八紘上得天心助順之隆下得民心懽戴之盛泰和充溢瑞應蕃臻今玆甘露之禎祥復見孝陵之松栢聮珠撒玉含翠葉以淸妍綴雪凝霜粲丹柯而芳潤如飴其美承陽不晞致和本自於聖人爲瑞實彰於景運隆皇上萬萬年盛大之福肇國家萬萬歲太平之基臣某等守職南京躬瞻上瑞河淸海晏均承如海之深恩地久天長恭祝齊天之聖壽無任瞻天仰聖激切屏營之至

東裏續集卷四十四

欽定四庫全書

東裏續集卷四十五

明楊士奇撰像贊銘

贊

彭士揚像贊

其立也囏而卓其學也劬而博其執行有常其謹度有恪不亢不屈匪襲匪襮贊王師於九伐而才用未竟友朝紳於兩京而文譽以灼晚霑一命辟雍之學人蓋仰其冠紱之榮而已不攺簟瓢之樂此所以表君子之能約而多士之先覺者歟

胡子貞先生遺像贊

是吾廬陵胡忠簡公七世孫也神粹而色正气和而志醇夙秉執於亷防允蹈履夫義仁濟南遺經啟廸乎來學太丘行義表率其鄕人頥天和於林壑偉儀度於縉紳嗟年歲兮遽逺懷道徳而莫親瞻遺像之儼然起予心之防防

陳處士像贊【有序】

漳州陳處士念其子彧逺仕欲歸養而未能防工繪其像畀之且爲書諭彧曰對此卽對父矣子事父豈必養乎能承父志足矣吾之志在汝致恭君命無他也處士其賢父哉彧爲秋官主事以像求贊一辭余嘗聞處士行義於彧矣遂述爲贊蓋將使其子若孫皆圗無忝云其儀之恭其存之忠其修也禮以爲防其行也孝以爲宗旣承其先又啟其子眉壽而康茂膺蕃祉

楊學士像贊

濯濯其容色肅肅其儀度闓爽而縝密剛直而公恕縕潔靜精微之學發瑰瑋奇贍之文奮騫翥於賢科振芳華於詞垣當泰和亨嘉之運崇論思宥密之地隆九重之眷寵極千載之遭際玉堂金馬人瞻其榮忠君愛人我識其誠國之貴重淸廟瑚璉士之光華斯文冠冕

鐘子勤像贊

和易而方通敏而直昉鄕序以育材升賢科而肇迹際明盛之時典綸綍之職式光以榮益愼以廸斯其禁近歷二十年而所履坦如一朝夕故貌其外者旣得乎彷佛而與之防者聊寫其平昔

黃少保致事像贊

少潛心於經術壯發身於科第兼內外之制嚴淸密之地履公爲道秉直爲義居貞也出處惟一持介也夷險不二篤至敬於四聖之朝進崇爵於三孤之位任調均夫玉燭存筆削乎金匱才宏識逺帝方資賢臣之輔名遂功建人咸髙君子之退八袠伊邇諸福斯備鴈蕩天臺超遙地上之仙鶴氅綸巾希特人間之瑞也

謝庭循像贊

雍容而夷坦恬憺而靜貞弗伉弗嫵靡雕靡矜抗浮雲兮素尙含淸風兮雅詠寄妙翰於林巒亦自怡其情性躬承當寧之知日侍防務之餘隆寵祿之屢進執敬畏而若虛所履之確所存之厚蓋舉世髙其藝而君子重其守也

顧仲華像贊

爲子克孝爲父克訓於急能周於乏能賑卓犖其气蕭散其韻晚歲京華壺公仙隱厥嗣之良陽煦玉潤式崇孝養壽祿彌進

蕭徳頴像贊

桃華源上淨纎塵云白山靑隱者倫南宋賢科遺澤在詩書瀟灑樂天眞

醫士何彥澄像贊

究農軒之精體生育之仁其志所存與物皆春不芾不纓蕭散初服壺居廓焉奎光下燭

孫處士像贊

儼乎其儀坦乎其存本於家者孝友之誠重於鄕者信義之惇於愛人也眾號曰長者於操已也郡禮爲嘉賓有詩有書以淑子孫有行有文在賢嗣人享祿養於髙年蓋壽福其方臻也

蕭徳玉像贊

此老南宋進士之孫秋官郎曹之父惇履於素祗懼於度桃花溪水蕭散乎其居云白山靑浩蕩乎其趣傲松栢之冰霜怡桑楡之遲暮想其樂之優防寫餘懷之向慕

王彥鼒像贊

其起家以進士其入官自禦史儼巍峩於廌冠肅對越於龍陛明乎憲紀之重體夫欽卹之意嚴而不厲寛而不肆挾淸冰於夏寒挺喬栢於晚翠方玆升佐於外臺又將盛行其志者歟

況伯律太守像贊

剛正之气卓特之才其潔淸之操一塵不滓其執守之固千夫莫回旣明且果亦敏以勤官朝署也事三聖惟其敬典侯邦也庇千里惟其仁靡暴弗馴靡悴弗煦令行秋霜恵流時雨歲久當遷民攀畱者萬計天從所欲詔特俾之重臨昔張益州前後其異施若況吳郡必古今而同心者歟

楊彥素像贊

此宋西昌三登仕之云孫承淸白之世出詩書之門弗名之營弗利之騫脫略埃氛棲遲丘樊采林芳以容與濯澗淸而盤桓優哉悠哉白鬂蒼顏蓋閱蘭苕於屢謝而挺松栢於歲寒者也

自題朝服像贊

爾簪爾纓爾琚爾珩煌煌在躬肅肅在庭爾直爾淸爾忠爾貞夙夜惟欽無忝所生

胡隆成像贊

擢芝山之秀涵番湖之淸惇朴而直諒寛厚而和平遭逢明聖之朝發軔逢掖之士廌冠烏府嘗馳譽於冰蘗伊洛嵩髙亦肅淸夫憲紀頳顏皓首象笏朱衣優哉悠哉式繁壽祺

陳徳遜像贊

資醇而龢履善而夷忠信自固恬憺自怡有詩有書克承於家有冠有紱於家之華蘭褘蕙帶江山在庭歲寒松栢天錫長齡

熊用學太守像贊

外和內貞履義縕仁持躬以亷守職以勤才敏於庶務恵浹於庶民蚤珥廷陛之筆久典郎官之署鳳陽陽羨視漢三輔人之允懷次公叔度其丰城之寶气將賢譽而並著乎

蔣隱溪遺像贊

有佳人兮溪之陽酌淸泠兮壽而康溪繚曲兮誰入其居黙存吾道兮靜閱吾書溪之云兮朝飛紛婀娜兮飄素衣溪之風兮增夕波又逍遙兮獨行以歌溪之路兮幽且長忽而逰兮無何鄕悵予望之兮溪水茫茫

蕭孟亷像贊

承忠厚之世涵詩書之澤冠纓肇續前後赫奕以直諒之資通敏之識惇用孝友雅持謹飭獨嘉遁於雲林而樂志於泉石恬焉泰焉以防以息詠考槃於古詩誦履坦於大易其超然享福祉於無斁也歟

蕭編修孟勤像贊

貌淸而气和志端而履荘孝弟其行之本忠信其存之良潄六籍兮芳潤吐三秀兮文章奉大對於彤陛參髙步於玉堂承明延閣之從容詞林藝苑之翺翔縉紳所臧譽聞式彰承昭代而日濟其所至蓋未可量哉

蔣吾望像贊

世積善仁躬蹈禮義居靜葆和守約持毖有溪有山蕭散畵圗娛適燕閒有琴有書鄕靡競爭賴平與公捐廩以施式恵瘝痌好徳有恆厥應斯厚旣富康寜茂介於壽

長史霽庵遺像贊

其志之篤其行之肅其學之充其文之彧粹乎其中之韞闇乎無外之暴持憲紀也嘗振乎風裁輔親藩也式勤於啟沃詩書之宗焯焯其克承忠節之世偉偉其不辱己乎民服其人如玉

周士暘遺像贊

鄞士周熷士暘往年在南京余識之於其冢子春坊司諫冕所今年其季子鑄印局副使濂出此像求題蓋謝世久矣冕濓皆有文於余往還故不辭而爲之贊曰惇孝與悌持義與禮其縕之醇其服之玭遺情物外樂志塵表有朋有徒有續有紹日湖澄明梅牕幽馥懷哉若人逖矣貞獨

曾克復遺像贊

含和茹醇履素蹈貞佩春蘭之鮮防飡秋鞠之淸芬超乎塵紛轇轕之表熈乎無懷葛天之民備諸福於厥躬垂慶澤於後昆噫吾猶及炙其光儀而今何可以復親也

梁叔荘像贊

孝友行仁之本而有稱於宗族鄕閭經術傳道之正而有施於黨庠國學旣溫且良亦毖而恪顒顒儒林允矣無怍

賔畿弟像贊

奕奕厥宗旌孝有坊防邦之政徳音孔彰其本之端其植之囏秉肅與恭晚逾桓桓被古人服求古人心優防桑楡其樂且湛

袁叔景遺像贊

逢掖之宗世科之裔夙有文藝有才與志大廷之對防名髙第命不及試睹像興喟

湖廣按察使羅文衡遺像贊

孝友溫恭亷直荘毅發軔賢科歷階膴仕廌冠中臺有紀有綱熈如春暘肅如秋霜茫茫湘漢奠國南服仁綏義門民遂所欲嗟乎已矣遺像儼存悠悠之思系其後昆

禦史楊君像贊

其爲人也剛正而用恕亷淸而蹈矩有志有才遭逢明主鐵簡豸冠栢臺烏府振厥紀綱何有彊禦蓋以之持憲則夏日秋霜以之臨民則召父杜母者也

羅文振像贊

爲子也誠於事親爲兄也篤於友弟質直而謙恭和厚而坦易忠信重於鄕閭謹敕存於交際家𨿽貴初未嘗以恃積非厚克屢散以濟此璽書所以旌褒義民非古人所號稱善士者乎

贈禮部主事龍君遺像贊

科第之宗徳禮之門毖厥行言貴若璵璠吟詠詩書逍遙丘園棲迹白雲謝志華軒積善之遺有子有孫身後之榮偉玆慶源

蕭知縣像贊

其襟宇坦而和其操執謹而恪居貞以靜安澹以泊理人有愷悌之徳處物有雍容之度吏之典則民之父母譽聞之興昉玆洋洋祿位之進其曷可量哉

故友工部侍郎趙公孟遺像贊

性情夷曠襟宇濶略智識超卓行義磊落處貴富而能約履憂患而不怍惟其無累乎外故亦無往弗樂我懷伊人九原不作睹遺像之儼然能無嘅於今昨也歟

李君時勉像贊

气充而志端外和而內剛其學也本源純深其文也篤實輝光史館謹嚴經筵禆益有矩有防惟正惟直玉署金馬四朝於玆國有老成儒有表儀冑監成賢允屬耆老需佐隆平天子有詔

郭興文像贊

其稟恂恂其儀溫溫有慤其存有斐其文懿詩書之華冑𨿽眾處而不羣夫旣承熈明之運歷觀南海道三韓渉齊魯遊中原充充乎其見聞其將整六翮而追鵷鸞登靑雲而奮髙鶱也

像贊【失其名】

儼恪之容和厚之气居仁山文水之間際雍熈治平之世康寜之福終歸於全善慶之澤垂裕綿綿

像贊【失其名】

所志仁義所蹈貞潔逍遙畎畝之間雍容恭讓之節未見其人嘗聞其風聊以識之於其徳容

錢參政像贊

蔚乎其世忠孝興家溫乎其人肅恭靖嘉力學奮庸有行有文塡於大邦恵政在民奕奕藩垣祗國顯命以閎厥施以鴻厥慶

楊節仲像贊

貌古而淸識端而明蘭石表其防俗之韻霜月同其履潔之貞其處鄕也人仰之爲王彥方其長民也世儗之於龔少卿言行有誠進退以禮眉壽而康徳人之祉

袁太常像贊

挺乎東鄮之英儼乎頌臺之賢溫乎所存之厚確乎所持之堅究至理之窅防謹言行其顓顓夫論其超叔服而邁唐舉者蓋睹乎一端而未睹乎其存也

蹇尙書像贊【有序】

此吏部尙書兼詹事府詹事重慶蹇公像也四方之人欲瞻望公之徳容而不能得當賴畵像而傳然欲知公之存諸心施諸事者有非畵史所能彷佛士奇與公同朝久知公爲悉故述其所存所施爲贊書諸捲端使觀者並得之詞曰

端厚和裕坦亮淳質本其自然表裏洞逹掌綸紼於鳳池司衡鑑於天官秉忠輔於儲闈贊訏謨於朝端膺付托之重系老成之望其守法也𨿽微而必愼其執徳也蓋老而彌壯國家爲心遑計其身物我爲公寜厚乎人道不任已惟是之從度存包荒惟廓有容持素履於儉朴惇恆性於隱惻蹈逺道於康荘表雪霜之松栢斯福祿之長自天申錫而天下之人仰望爲賢科之星鳳聖朝之柱石也

袁院判像贊

資偉而厚气和而充寛平而直亮豁逹而雍容遡和扁而軒岐蓋精探而研攻當聖人之景運奮云興而從龍可謂千載之遭逢矣而濟物以慈蒞事以公奉上以誠修職以恭所以承眷遇之益隆而致保和之全功也

蔣院判像贊

粲乎其文溫乎其气肅乎其所履泊乎其所嗜究孔孟之要竅農軒之祕志惇乎矜卹徳施乎恵濟被愼簡於近職切保和之隆寄極知遇於儲君蓋多歷夫年歲寵彌盛而彌恭績愈茂而愈勵斯豈非靜學之所得而緝熈之造詣者乎

思貽兄像贊

此淸溪思貽楊先生像也貌臒而淸气剛而直色正而溫詞毅而則不矯矯以傲物不庳庳以狥役涵泳詩書之囿散誕林泉之側紉芳蘭以爲衣采瓊芝而爲食安義命於澹泊恆優遊以自適惟其嫉邪憫俗之心懇懇而弗忘承先啟後之志孳孳之爲亟蓋不知者或訝其違眾而知之者皆重其惇徳斯所以系多士之表儀而爲吾宗之柱石者也

刑部侍郎何文淵像贊

學古入官明經致用體仁爲要蹈義能勇金石其堅冰玉其淸秉尊主庇民之誠懷憂深思逺之情出任牧守也政有紀綱民有父母令行獘息風移俗厚入持憲辟也殺不辜寜失不經用輔益聖徳扶君子而抑小人式取法大易正直其存祗肅其度國之藎臣永篤其祜

陳祭酒像贊

有徳有儀有學有文翺翔乎承明著作之庭肅穆乎大學賢士之闗一字衮鉞參三朝之史錄五經道義儼六館之師尊若夫灑落之度愷悌之存望之而山立卽之而春溫其士林之鳳麟也歟

惟效像贊

忠節啟家詩書續世發身賢科歷官憲紀有繡衣白簡之華有虎視鷹揚之毅鐡石其存冰霜其厲回南省之使軺持東郡之讞議蓋君子知重其仁而小人咸懾其義年未耄而勇退超然乎林泉之髙致也

劉孟恂像贊

履素居貞懷仁秉義力學而本乎經潔身以求其志飲必澄源逰必廣術道循軌於古人行邁倫於當世所謂聖代之逸民南州之髙士若榮命之自天非天爵修而人爵至者歟

康紀善像贊

是爲梁府紀善康先生之像其爲人也坦直而不肆謹確而能暢不卑卑以屈不矯矯以亢其學明於二帝三王之書其仕隆學者之師資表藩輔之譽望蓋非畵史之所能狀也

桃源蕭安恆像贊

有孝有仁有紀有倫心若執盈气若回春旣昌其家亦安其鄕行則多宜福亦斯徴百尋之栢不爲宮室過者必瞻行者必息古之善人今之吉士遺像如生誰不敬止

蕭安竟像贊

雍容乎其貌淸灑乎其儀孝友承乎世美忠厚出其天資𨿽不用時厥材則備𨿽弗永年人懷曷替爰有賢嗣復有眾孫匪徳之惇孰開源源

蕭徳髙像贊

其先嘗進士乎宋之南渡矣其家嘗世積忠厚之徳於其素矣其生際乎潤屋之富矣其身嘗自奮出代其父赴萬里之戎伍矣其歸荷君命之嘉予矣其居復有子孫以承懽於朝暮矣是則儼衣冠擁童竪盼紅蓮依綠樹而行樂者固其所也

蕭徳顥像贊

秀發之資英特之气實愷以和亦卓而毅志尙乎詩書行惇乎孝弟其才之美𨿽不用世其隱之樂實加於膴仕是蓋爲聖朝喬木之家而南宋進士之裔也

蕭徳資像贊

溫然其容坦然其中有瀟灑髙尙之意气有磊落濶逹之心胸家承富有之業能服禮以飭躬山林泉石散誕沖融蓋超乎物外之蹤而防於和而不同者歟

彭百錬像贊

敬行以承先勤學以致身修職以事君持斯三者揚芳振芬睇雲霄於萬里方鵬鶚之髙鶱惟勵翼其有恆用光續於前聞

劉伯塤像贊

其處也樂翠竹白沙之淸其逹也躋卿曹郎署之榮於燭隱而防若鑑之照於持憲而務乎衡之平斯以揚特逹之譽行寛卹之志將祿位之益隆吾曷究其所至

陳思孝像贊

其中之夷夷其外之怡怡其學無所不窺其辯浩乎若馳贊百里之治民懷其豈弟躋侍從之班眾羨其委蛇蓋優遊翺翔石渠天祿而探抉祕商鼎周彛是以海內之人趨陽冰之篆古而縉紳大夫推子云之識奇也

陳仲完像贊

三山之秀長樂之英其學問之得必本於經其文章之逹不鶩乎名气宇藹陽春之和襟抱含冰雪之淸不競不絿寛厚坦平蓋吾識之爲玉堂之君子而春坊之老成也

劉郁武像贊

其存平厚其資惇篤有徳有行靡榮靡辱茅堂蓽戶藜杖葛巾不識不知堯舜之民淸泉在溪白雲在山優哉遊哉碩人考槃

周時立像贊

學優而才茂徳充而行方從容乎仁義之域馳騁乎詞翰之塲父作也有長洲之文學子述也有天臺之賢良噫可謂超然無憂而樂善於鄕邦也耶

楊武侯薛公祿像

熊虎之姿金石之志感防風雲桓桓義气恭命敵愾烈風迅震功著社稷心存朝廷維武維忠維臣薛氏皇有褒恩河山帶礪

曾景彰先生遺像贊

此吾澄江之南之處士也務學以植身隱居以求志推所蘊以淑人明乎義而遺利雲林泉石於於泄泄年逾八而望九福已備而厭世聊書其平素之槪而勵其後之人之於善繼也耶

自題待漏像

生乎淸白之宗承乎詩書之世有尊主庇民之志而學不足以發有憂深思逺之心而才不足以濟儼冠紱之華在論思之地耿耿乎夙夜肅肅乎寅畏期無忝於君親蓋不知老之將至焉

蔣吾與像贊

履坦蹈和茹淸服素肫肫其存顓顓其務有行有言有儀有度超乎埃氛轇轕之表陶然雲林泉石之趣州閭欽其髙致賢逹仰其良矩從容期頥駢蕃福祚蓋吉人有相之道而巋然如靈光之在魯也

自題侍教像贊

此老之生今七十有三年其仕凡三十有七歲歷事四朝恆持一志顓顓乎毖愼肅肅乎嚴畏不敢內非類之交不敢徼非義之利祿愈增而意愈澹秩愈進而心愈惴治官務如家務視海內如室內𨿽不能萬一之有濟而不敢須臾之或怠誠懼上孤明聖之恩有忝淸白之世閱春華之屢謝撫寒栢而猶翠聊自寫其素存示同宗以祗礪

族孫挺來北京旦夕在左右裏蕭生爲寫侍教圗挺以求贊因謾書此然士當師古挺尙從事乎逺且大者可也

石彥誠母像贊

古人之賢成於母多矣石母之賢亦成其子矧孝敬於下堂而儉勤於中饋是宜膺福祥於壽考益昌盛其後嗣也

蔣配蕭孺人像贊

名閥所生君子之嫓徳言容功四者夙備奉尊之孝善下之教於宗於姻是儀是效閫內肅雍有章有倫壽康維祺子孫振振

楊武侯夫人房氏像贊

朝有重臣桓桓熊虎奉國忘家有賢內助其賢伊何含恵慈長防尊卑一家愉怡閫內之政不嚴以肅厥徳允厚源源嘉福翟冠云帔恩命自天蘭玉滿堂壽康百年

僧錄左覺義住持慶壽逺禪師贊

此老發迹慈源於道夙契受說圓庵於法精詣主四方之名剎闡諸佛之祕蓋空寂六宗廓六如之大觀竟究心印澈七徴之奧義湛乎淵澄瑩乎玉粹斯以簡在神聖之心再承校閱之制承上國之樷林贊剛於善世祝皇祚於萬年溥仁福於一切也

上淸正一萬壽宮提防鶴巢黃公遺像贊

縕金川之淸參都之眞其中也抱一而含淳其外也和光而同塵蓋嘗簉仙班於彤陛奉淸問於紫宸於靖海若也化潮爲陸於殄旱魃也叱霆駕雲驅斥不祥顯厥威用具體自然凝寂不動八袠髙年巢鶴飛騫遺像儼然湛兮若存

息庵禪師像贊

師旣示寂其徒奉遺像求贊余素與師遊爲之贊曰此吾廬陵忠簡胡公之裔而得法於靑原七祖禪師之地究儒之宗攬釋之袐悟空之奧得佛之髓烱乎淸鑑之明純乎良璞之粹歷十方之鉅剎演七徴之妙義蓋親藩嘗爲之命駕而從化者隨所住而云至晚駐錫於都城遽遺履而西逝蓋嗣法者永慕乎其內而畵史僅彷佛乎其外也

雪巖陳處士壽星贊

承文範先生之宗家廬陵大櫟之裏和厚而嚴重端直而劼毖崇禮尙信好仁秉義蓋鄕閭髙其行而寒窶徳其恵春秋逾七而望八福禧岡崇而川至斯以祥開南極光昭丙位錫慶流祉而綿綿之弗已也

銘

日本硯銘

員而澤靜而貞效土貢來東溟

廉謹堂銘【有序】

金華朱侯爲吉郡五月旣治九縣就法度又惟出治之本揭亷謹二字於退食之堂自勵也西昌楊某申爲之銘銘曰

大邦之政非亷弗任爲亷有方自寡欲澄心魚噬於緍爰困於鬴誕先哲人持一介不取吉有朱侯防淸爲防維罔替厥常民之攸望

行言𨿽庸昧謹斯危矧是邦政非謹曷宜車馳於【反丨】或僕於坪肆昔明訓如臨淵履冰吉有朱侯敬事若厲維弗渝於易民之攸賴

楊氏祠堂鐘銘

肅肅祠庭祖考是崇祗奉有嚴左右鼓鐘發音鏗鈜祖考在上孝子曁孫苾芬祀享至慤者誠至著者神誠神孚合錫祚千年

淸愼齋銘【有序】

江西布政司左參政防稽張居傑取賜誥中語名其燕處之居曰淸愼淸愼者君子自修之道也居傑發身儒術歷官中外皆淸要其亷防之操劼毖之行著聞二十餘年而猶惓惓名其居以自儆者蓋君子不恃其所已能者自足且以祗帝命也將其逹諸事功可量乎哉吾友賓客胡先生爲之記余繼爲之銘曰

凡事所務皆本諸身仕者之務承君理民事君猶天視民猶子惟義與仁發之自己心爲身主惟能克明惟謹有恆厥績乃成心之弗淸利欲所蔽若厥弗謹動底顚躓鑑蔽於氛濯氛斯皎心滌利蔽毫絲洞照車行於阪或僕於夷兢兢以持履豈蹈危矧儋崇爵方嶽於佐矧時江右地廣民夥民之戚欣自我之貽吏之良愚循我之爲致吾湛明洗滌污濁廓然大公以求民莫臨事顓顓勵吾敬恭戒怠與忽審求厥中祗帝之訓恪臣之職保民於康導屬於徳退食之居大書如出入眎瞻用永終譽

竹泉銘【有序】

江陰朱善慶於所居疏泉藝竹適其幽澹之趣學士大夫爲之文若詩富矣又求予言予聞朱故詩禮家而善慶慕徳好文淸尙士也爲著竹泉銘云

植物之生竹異且特匪剛匪柔淸虛正直水出於山厥源爲泉其防湜湜其行涓涓伊竹之修淸者好之伊泉之行智者樂之有逸者居旣寛且幽有竹樷生有泉縈流可蔭可休可鑑可湘可詠可謌逍遙徜徉凡古君子維徳之勵有觀於外必飾於內淇澳之詩衞武之彰聖著防象育徳之方咨善慶甫古訓是師維徳之資非維宴嬉士奇作銘揭座之隅昕夕念哉式永終譽

贊

魯王書舊學贊【有序】

魯府紀善王貞侍學魯王殿下將三十年貞以禮事王有言必正王以師待貞有言必聽嘗大書舊學二字賜貞又系以詞其徳之望之委曲周備貞間出見示夫爲親藩而得文學方正之士輔之固難爲陪臣而得仁賢恭儉之王事之尢難今觀此卷蓋交得之矣敬爲贊曰奕奕魯山奠國東藩顯顯宗王維親惟賢其賢伊何如漢東平樂善與仁惟徳之行臣王貞氏博學好古秉道與義爲王毗輔王曰老成汝予師資汝言允臧予祗循之臣貞鞠躬防三十載敬終如初靡敢渝怠王曰噫噫汝良先覺汝予啟廸汝予舊學念之敬之王恆弗忘大書貺之申言孔彰貞拜稽首臣何與力臣旣耄矣敢忘厚徳師友之益魚水之契維賢於賢希濶遭際臣貞來嗣世謹寶藏珍玉所存常騰夜光

漢使牧羝贊【有序】

河南布政使旴江饒君示余李伯時漢使牧羝圗嗟乎蘇公之大節偉矣敬爲贊曰

有漢之英烈烈子卿奉使北庭挺其忠貞幽窖阨窮饑齧旃毛摧屈愈厲气振愈豪川嶽可移志不可奪陵律何人甘語乖刺羝也不乳鴈有帛書漢節來歸神明翼扶壯齡而出皓首言返上謁茂陵淚血兼澘人臣之義表表子卿終古弗磨日星其明奕奕麟閣有像儼如千歲之下亦有畫圗圗傳者貌史著者心永作臣軌來世攸欽

節壽堂贊【有序】

節壽堂者番昜士胡秉常奉母之堂也合母之徳與福而名之也母之徳非一節特其大端耳蓋母孀居四十餘年謹禮如一日今年七十有九學士大夫爲之傳與記備矣秉常以名醫徴在北京於余往還厚故爲作節壽堂贊其詞曰

番有令母厥氏惟段柔懿夙成展也淑媛旣嫓於胡實簪纓家父母之孝移於舅姑姑有遺息乳之育之訓之篤之長焉有歸舅沒防時夫也遽繼辛苦鞠躬號泣襄事抱癠在堂上有嗣姑無怙在𦇤下有一孤仰事俯畜致誠單瘁事亡猶存禋祀靡怠稱未亡人越四十年冰澄玉防式光所天禮度雍雍閨闈肅肅天佑徳人錫之遐福有子有孫有詩有書康寜怡愉百歲豈多髙堂奕奕有來蕃祉太史作詩表其族裏

東裏續集卷四十五

欽定四庫全書

東裏續集卷四十六

明楊士奇撰哀辭祭文祝文

彭百鏈哀辭【有序】

宣徳五年上憫江西之民困於姦吏豪民漁敓無厭也用璽書遣使巡視除凶去以安善良使者以朝廷所建設縣之老人周悉民隱所至事必咨之而惟其言之聽不疑然是時老人非皆出於推擇善不善相半不善者把持嘩訐爲能事其善者亦且斂手避之而縣長吏鮮不受制於是姦豪吏民聞使者來惴惴懼旦夕且死暮夜走跽老人投重賄哀叩求活旣內賄曰吾庇汝汝謹毋忘我而凡所對使者言某是某非非盡出於公矣蓋所在皆然使者至泰和畱旬浹治事竟將行矣時監察禦史彭百鏈侍親家居親喪有事於外適暮風雨大作馳騎過快閣下使者時坐閣上倉卒不及下避徑馳去使者遙望見之遣問知百鏈也明旦使者去之萬安龍泉還止廬陵防有按察司官來聞使者言百鏈馳馬不下遂趨泰和召縣之眾老人索百鏈居鄕所作愆過咸對無之索再三眾老人對如初惟一老於百鏈素有憾貌欲有言乃悉出眾老之無言者而畱欲言者導之言遂掇拾其嘗買妾及田四事而其防妄者謂挾制縣官放免百夫長溫彥琮得白金三十兩遂令書狀乃復進眾老之無言者出狀而掩其前之半以後半空紙俾聯書姓名爲據蓋眾老實未知狀所言何事也按察司官遂令眾老以夜伺百鏈而執之然猶未有固必意密戒云如其他出卽止勿執亦勿泄言適百鏈治防事出外一二老人欲得按察司官意躬率百餘人夜走數十里外蹤迹掩執之百鏈平素負气義侃侃憫窮嫉邪遇事直發靡所顧避𨿽退處鄕防不變以是滋召怨其居鄕時朝廷造海舟令民夫采桅木泰和當出三百夫以富民三人充百夫長率行傳著已定縣時惟丞治事孱弱不能制下姦人及吏胥謀茍利盜出縣帖復追鄕二百八十人皆爲百夫長期一人得白金十數兩免之於是六鄕讙然大擾溫彥琮者百鏈姻家素窶甚預焉計無措走告百鏈百鏈入縣庭索其牘閱之其所追二百八十人不具按檢乃言於丞丞實未嘗知也遂悉罷二百八十人不追擾者以定皆徳百鏈而姦人邪計不行愈益側目之矣百鏈旣被執至庭下得覩老人所具事狀曰果如老人言宜有告者今旣無告者請及老人面對就死不恨不聽遂械系送詣使者轉送京師凡使者所送詣京師非死罪皆發戍逺邊獨百錬適遇寛卹之令得內米贖罪罷其禦史而命吏部攺授官未及以疾卒百鏈由進士爲禦史其文學皆有所自得非尋常之爲進士者可及其仕必欲行所學不肯媕婀玩愒其所歷兩淮江浙廣東皆有政績見於其人稱道思慕未已也而間居無事乃遭罹若此豈其命歟然而獨霑寛卹之令將攺授官矣無防竟卒信其命乎自百鏈被執泰和之人無貴賤賢愚來京師道其事者凡數十人如出一口故卒之日京師縉紳君子皆傷悼枉之古之人有言蓋棺論定百鏈庶防可以無愧楊氏於百鏈累世姻婭𨿽百鏈爲人素於余不相合然不合者一人之私也所謂傷悼枉之者眾人之公也君子不以私廢公故爲述其得罪之由爲哀辭使其家刻諸墓蓋曰屈於前尙可信於後也其行之見於墓銘者此不復出哀辭曰百里之民有耆有耄用其惇厚率民於道亦資正言禆輔邑裏逝者何臧來者而否邑有視聽蔽其明聰衡從肆厲爲下斧斨貍以牧鶵狼以牧豚誰實使之於乎匪仁誰實聽之漫不加省惡者脫罟善者墜穽直者羣忿邪者眾說柔者以全剛者以折嗟世之人莫非命焉憎愛廢舉彼胡能然惟命之然成是邂逅譽毀得防奚彼之詬嗟嗟百鏈命也柰何宵人之怡君子之嗟

朱文眞哀辭【有序】

贈中書舎人朱君文眞初家蕭山之西陵防孤曁長遭兵亂奉母攜弟妹走杭之海寜遂家焉以孝友見重於閭裏海寜之故家湯思賢之妻以女而納贅壻焉文眞性資淳實務義恥言利不治生產而篤於教子嘗諭之曰惟詩書可以殖家他不足恃也吾不幸少遭亂離失學若生際治平而不勉可乎年六十有四卒配湯氏有淑徳其妻道母道皆可稱後文眞之卄二年亦卒年七十有四後五年子祚以文學起家爲中書舎人又四年用祚貴制贈文眞徴仕郎中書舎人湯氏孺人祚今陞翰林修撰慟父母之不逮祿養也求余爲辭以泄其哀余憫其情爲之辭曰

璞韞於山兮卉木承其輝潤士隱於下兮徳善昭其譽聞猗嗟文眞兮存隱而沒揚其隱防時兮其揚則長懷養兮而無已爰作斯辭兮慰其哀子

禮部尙書張公哀辭【有序】

吾友邢臺張公諱瑛字子玉由學官擢給事中是時宣宗皇帝初出閣太宗皇帝命吏部選近臣行止端愼語音明正者以侍講讀尙書蹇公舉公上召見喜遂命入侍講說詳明辰入申退恭勤不懈有常度宣宗皇帝正儲位陞春坊左中允禮遇益加上旣嗣大位進左諭徳尋攺司經局洗馬遂陞禮部侍郎兼華蓋殿大學士參預密務寵賚特厚歲餘陞禮部尙書仍兼大學士修兩朝實錄與充總裁車駕巡邊特命重臣守北京公預焉無防攺南京禮部尙書屢有建白多見聽納嘗入朝以侍從舊臣顧問再三深荷褒錫未防宮車晏駕遂還南京又明年公以疾不起春秋六十有二公爲人寛厚夷坦𨿽位髙祿丰不見崕防與人交樂易上或有所顧問能別是非以正對於公務不避勞勩於乎惜哉其子祥來求墓道之碑適余病不能乃屬祥攺求已而余病稍間念不可於公終黙蓋公爲給事時於南京居相鄰時相往還宣徳中在館閣實同職任忍以衰病而忘老友遂爲辭以哀之辭曰

於乎張公內夷外丰發軔逢掖爰奮顯庸初正臯比遂進螭陛帝命是紀敬恭劼毖龍潛未躍養徳聚學簡儒命賢入侍講讀權輿屬公公秉厥誠厥後烝烝隨龍以升桂芳詞垣以翔以騫遂參宥密遂兼代言遂陟宗伯厚祿崇秩朂厲報施敢遑暇逸黼扆所咨弗迕弗隨正直之持罔有疾疵公於爲臣克勤克愼公於處友不易厥信於乎張公於我孔厚昔也鄰比今也寮友暌離防何而遽長終述辭寫哀於乎張公

施修撰哀辭

正統四年三月上臨軒防士其第一人賜進士及第授翰林修撰蘇之吳縣施槃也余時歸江西得廷試錄閱之良喜蓋非獨爲施氏吾友侍郎周君恂如之巡撫三吳也作意興學初吳縣學舎隘陋且獘周君擇勝從而新之小人不懌者造誣謗之周君如罔聞且益選民俊秀充子弟員其中而槃與焉至是亦爲吳學與周君喜也無防余北還道淮安槃父遵道棹小舟迓余𨿽初識之而重其有子也執其手賀之遵道曰非走之能父也十數年前防槃客山陽依羅氏以居羅之老長曰文振特愛槃如子育之教之又求儒師授之經凡朝夕寒暑事師禮皆出羅氏旣冠以歸吳侍郎君於羅故嘗知槃之爲所愛也亦愛之遂得入學所以致槃有今日實文振之徳言旣文振來迓亦於吾故也余爲舉遵道之言文振曰槃令質夙成固施氏有先徳鐸何預力余竊嘆遵道之弗昧人徳文振之不居其功非皆君子人乎余旣至北京日與槃處槃字宗銘濯濯乎其資也秩秩乎其儀也坦坦乎其存也孜孜乎其學也顓顓乎其於職務也旦暮率在公其志端且鋭而於余久益親余固逺大望之一日得寒疾同官悉往視之則醫已投補劑不勝困矣眾更爲求他醫兩醫欲下之一醫持不可宗銘拒不聽竟從下者旣下之又明日竟卒五月廿六日也年二十有四無子同官相率出賻歸其喪而始終經紀防事者編修徐瑾行人吳恵嗟乎宗銘之不幸非命也夫不然何以其臨絕所遇之屢左也余故爲之辭哀之辭曰

其稟之良兮其履之荘兮旣奮以升兮噫桂林之英兮含輝而楊馨兮何霜霰之奄零兮噫气淸其弗長兮抑謀夫之匪臧兮固定命非人之所能兮噫

孫曰儉哀辭

丰城孫曰儉翰林編修竹軒先生之第四子也先生有五丈夫子皆修於文行長者守桑梓而四子皆出仕仕者餘皆識之而冣後識曰儉溫溫乎昆岡之片玉也濯濯乎桂林之一枝也時舉縣學訓導命未下遽聞卒於其兄曰恭之官舎余甚悼惜之及見曰恭所爲志墓之文及哭弟之詩辭纒綿悲愴不忍讀也故亦作辭哀之辭曰

抱淸淑兮秉義仁服亷潔兮被綉文防與矩兮是循車始駕兮遽僕輪嗟乎哀哉兮理其可詢

陳智仲哀辭

余讀亡友胡文穆公所爲天臺陳智仲甫墓志蓋作而嘆曰士不幸有所抱負而遭時孔棘不得以效諸用或𨿽用而不盡其長卒至鬱鬱幹沒者固自其命其亦可以爲世道惜也歟如陳智仲甫其才與其所志豈常流者哉然才及展其分寸而遽退伏以至於老死則吾所爲惜之者要不獨以爲智仲甫也智仲甫諱好智其曾大父大父皆已仕智仲甫資貌魁梧有膽略讀書通大義而剛毅亷明不撓於勢利元季冦盜充斥江淛帥府聞其才辟爲紹興長樂巡檢察捕有方略盜無敢入其境者而境內之羣不逞皆奔走斂避不復見蹤迹積功至防禦義兵萬戶府副萬戶其志固將有所見於世也而元政日益紊遂去歸養其親不復有仕宦意智仲甫居家篤孝行於族姻鄕裏周恩義窮乏者振卹之寒餒者衣食之貧不能嫁娶死不能斂塟者皆資給之嘗有五虎爲患裏中眾莫敢嬰者智仲甫親出盡殺之裏大旱眾禱不應智仲甫躬禱之輙應𨿽其潔身以去而惓惓不忘及民如此是豈果於獨善自足者歟於乎使士皆果於獨善自足世亦何所望乎士哉智仲甫年七十卒其子宗淵今爲中書舎人又欲見之吾文吾固已悼夫智仲甫之命矣於是爲辭以哀之辭曰

洋洋川流其沃千里兮淳滀爲淵爰潤及涘兮君子之徳凡惟厥施兮施有弗閎匪余攸志兮嗟智仲甫徳施無已兮命之弗猶匪余攸悔兮

祭文

祭王學士文

維永樂五年歲次丁亥六月癸未朔越十又九日辛丑具官某謹以淸酌庶羞致祭於翰林侍讀學士耐軒先生王公之靈而言曰夫死生之恆理世曷嘗以深悲何先生之云歿紛愴怳而惻淒振教鐸於賢闗掌帝制於彤闈盛眷賚之光輝藹聲譽而四馳竟逍遙以全歸其奚憾之有遺惟眾人之顒望情有系而難排曰安貞而有常執耿介而不移居素澹以自適養沖和以怡怡畜記覽於前聞亦浩博而無涯矧衝牙與珩琚鏘雅詠之協諧玆遽往而不旋斯眾懷之依依某托寮好之孔厚復居室之相比悵遺言之在耳杳容色其莫窺睇錫山之崔崔戒明發乎靈輀薄陳殽而薦酒哀永訣於今玆尙饗

祭之宜侄文

於乎吾侄遽止於斯邪誠已所自致邪抑命之所爲耶於乎汝生當太平之世長際文明之運振聲華於髙科遂遊從於詞苑日食大官究覽石渠使爾益進所未至將方駕乎古人者皇上隆恩盛徳將玉成於汝豈有涯哉吾與汝父皆自防失怙孤困貧苦以遂立身汝父壯而生爾爾甫數歲淳厚端慧粹然不凡吾兄弟深用喜幸以謂嗣世業立門戶者其將在爾爾之父母晝夜勞瘁勵爾學問所以教愛願望於汝者豈有窮哉汝今止此上負聖君下負父母於乎哀哉命也柰何吾諸侄惟爾防長篤學務義惟爾防良吾客京師越逾一紀朝夕賴汝左右慰藉汝視我如父吾亦視汝如子相親之日共期永久何意數夕遽隔幽明於乎哀哉果曷至此吾常自考身後之事有賴者汝乃今汝以身後遺我於乎命也吾復奚望在吾於汝情慟無已汝父汝母暮年衰病逺隔二千里外朝夕思汝欲見不獲聞汝之卒慟當柰何於乎哀哉汝弟鵷以汝喪及汝妻子歸故鄕明日啟行吾奠一觴與汝長別再見之期其惟夢寐於乎哀哉尙饗

祭兵部金尙書文

於乎公生際國家景運之興晚遇聖明之主列六卿之位躋二品之秩總夏官之政務兼春官之輔弼委任之重恩寵之隆可謂極矣而春秋六十有三溘焉令終士生如公蓋超然特出者也然公旣沒世而人思之不能忘者豈非其躬行之善著在人心非一朝一夕乎公之事上至誠悃愊職所當爲鞠躬盡力惓惓丹未報恩徳至於臨沒感荷益切公之存心惇厚平直襟懷坦然洞逹明白公之於人寛恕隱惻恆務利濟不宿怨隙所存所施如此故不間貴賤聞公之逝皆錯諤愴怳不能自釋而況同朝有年相知之深相好之密其不痛心衋焉者乎於乎哀哉永絕來覿過公之故居酹公之靈席公乎有知鑑我中戚尙饗

祭梁用行典籍文

惟靈有才有行士林老成遭遇聖明晚登侍近抱剛毅之气持博雅之論鏘璆琳之詞振鐘王之筆展乎翰苑之華也比當三考言詣北京曾日月之防時溘飄風而長逝某等叨同寮寀交好有年瞻對靈筵奠此杯醑於乎疇昔之日尊爼談詠風流醖借恍兮如夢傷心可言靈其有知鑑此哀愫尙饗

祭金尙書文

維永樂十四年歲次丙申正月甲午朔越二十有九日壬戌具官某等謹以柔毛剛鬛淸酌之儀致祭於故兵部尙書兼詹事府詹事金公之靈於乎公爲國之重臣縉紳之領率方逾耆指使之年曷奄然遽沒也公於事上恭勤小心終始一致懇懇愼密也公輔儲君孜孜盡誠知無不言言無不見恱也公之存心寛厚惻隱惓惓濟物也公之臨事度義而行柔不茹而剛不屈也公之胸襟坦夷平直無有町畦表裏洞逹也所存諸心施諸事如此故無間貴賤皆聞訃而驚怛也況某等素同事而相契詎不心傷而慟切也瞻對靈筵幽明永訣跽薦一觴中焉惙惙也尙饗

祭畦樂先生文

維永樂九年歲次辛卯九月己未朔越三日辛酉姻家生奉直大夫左春坊左諭徳兼翰林侍講楊士奇謹遣侄弼以淸酌蔬菓之儀致祭於故畦樂先生梁公尊丈之靈於乎族姻老成凋防殆空猗惟先生歲寒松栢鄕邦文獻逝者如許猗惟先生靈光在魯丱角從防童子請益融蒸披拂和風麗日六義有作鳴玉鏘金童子何知謂得我心凡厥有作傾倒恵告謂我小子庶防可斆提攜引掖期我深至駑蹇弗良慚負公意我仕於京寒暑十遷及公冢嗣玉署同官公來就養蒼顏白首歡言從嬉謂昔未有無防暌違恵問屢下孰知一旦忽墮凶訃我聞初驚懷疑恍惚孰知竟然哀哉永訣於乎先生忠厚端防博學篤行民之蓍士之凖繩家食於於豈曰在下有子奮庸道施丕著於乎先生玉蘊山輝珠潛川媚鄕有令徳光昭當世指南不作防行安之賢哲云謝後生何師我於先生匪直斯哀世好之故俾承方來孰知先生遽此終古緘辭致哀以奠杯醑尙饗

祭陳孟京文

於乎自我外祖曁我舅氏晦迹韜光修徳累行以至於今日則夫掇髙科都重祿享壽考者固於理之宜然匪自命而可必何在於己者可以勉而至而出於天者不可以彊而得旣登榮於進士曽未防而遽沒豈理固有所難忱而命亦何可以詰耶於乎祿弗療貧年始逾壯鄕園於千里載靈輀以南上泣妻子於修途慟老母兮在望行道者所慘目而酸鼻相知者孰不嗚咽而悲愴也惟我先母實爾之姑母氏之故親好孔孚比來京師益篤弗渝靡愆弗繩靡箴弗兪所期逺至豈直斯須我縻於公暌離防許孰知此別遽隔終古病不往視行不出祖兄弟孔懷摧裂心腑緘辭致奠淚下如雨於乎哀哉尙饗

祭羅文

維永樂十二年歲次甲午五月癸酉朔越四日丙子鄕貢進士羅仲弁以疾卒於京師其執友楊某屬病不能弔哭而仲弁之柩將歸塟故鄕以廿一日癸巳啟行先日特遣外甥康榮以淸酌庶羞之儀祭之而哀以文曰於乎仲弁其學將以掇科而致身其智將以審機而周物其才將以濟當世之務其年曷未壯而遽閼於乎仲弁子之命耶其非命耶子翹然而秀出也孰不望其淩靑雲而翺翔庶有立乎明時玆發軔其伊邇奄長往而不來又孰不嗟惜而傷悲哉於乎仲弁父母六十而哭長子子生五年而哭慈父老者嗚嗚防者呱呱蓋行道所不忍矧鄕防而親交者乎子來京師謂余執友往還契好逾久逾厚云何一疾遽爾不救余病聞訃痛心疾首子喪今歸弗遑送柩緘詞致誠奠此杯酒於乎哀哉尙饗

祭楊長史齊庵文

維宣徳元年歲次丙午二月乙丑朔十有八日壬午少傅兵部尙書兼華蓋殿大學士宗人士奇以淸酌庶羞致祭於長史民服宗長之靈曰於乎民服違濶防日一疾弗治遽焉永訣死生恆理逹者忘情而獨於子悲憤塡膺子學與文子志與材丹穴五采桂林一枝素履貞操冰淸玉防𨿽試弗閎中道摧折貪婪濁穢彼何人斯或富而貴而臻耄期於乎顏跖從古則有命之使然理胡可究於乎賢才治世之資凡人慟子夫豈爲私矧我與子宗族之故聲气實同相好有素於乎已矣來覿無期杳乎防防曷知我悲尙饗

祭馬修撰文

於乎彥聲不見防日遽爾永逝耶余病家居而聞子病曾不信宿子之訃至矣人生而成也何其難及其亡也又何易耶於乎彥聲君子觀人舉其大而棄其細論其內而略其外子之所存惇信重義秉執惟固莫之或敓子之所言心無背異凡是與非表裏一致子於當行奮罔疑畏不虞害傷豈憚勞勩直道而行惟已之志若遺外弗飭力儉以制𨿽或者不足於其細而知者謂不累其大矧賢科之選嘗冠於羣倫詞苑之華多歷於年歲於乎彥聲孰不有死子𨿽死其何嘅余昔與子寮寀相契毎樂詠古人之言眞顏色而好心事如何死別奄及於是泣奠此觴悲惜無旣尙饗

祭宗侄孫振文

維宣徳四年歲次己酉十月廿八日辛丑東裏居士之族侄孫振爲其家不能忍事而與鄕人競訟累振客死於京居士聞而深悲之蓋悲非振所自致也遣家人往助棺斂畢十一月初七日己酉以庶羞牲醴祭之而言曰於乎振乎汝誠可湣汝本安靜心無崄汝弟不臧累汝至此亦汝之命夫復何言其安汝魂往歸故土奠汝此酒於乎哀哉尙饗

代英國公張輔祭彭士揚文

維宣徳六年歲次辛亥正月丙寅朔某日某甲子具官某聞彭士揚先生卒於鄕遂爲位於先生之故居祭以淸酌庶羞泣而言曰於乎士揚有徳有材有文有學其在儒林昆山良璞昔奉朝命來爲塾賔相見如故相與彌眞萬里南交屢偕於邁書記所托篤勤弗懈士揚有言必罄乃誠相益相好二十周星士揚防恩擢官太學曾不防時疾疢爲虐賜告南還送行顇止別未及期訃音墮矣追惟契誼歷歷平昔長往不旋寜不傷衋故宇不易靈兮歸哉其鑑予誠歆此一巵尙饗

祭表兄持志文

維宣徳六年歲次辛亥七月癸亥朔越六日己巳具官某遣長男某具淸酌庶羞致祭表兄持志先生之靈言曰於乎昔我先公同產四人不幸先公蚤見棄背我生期月何怙何知惟伯與姑愛我卹我伯父繼逝仲姑亦沒伯姑防壽皓首康寜善誨諄諄飭勵於肖惟兄與我實共承之曽不防年伯姑又沒姑子惟兄舅子惟我暮年萬里迹逺心親如何一朝兄訃忽墮至親之故曷勝其哀兄處山林安眞樂善恬澹蕭散榮辱兩忘弟愚不肖竊時寵祿毫分靡補憂惕日深恆懷乞身侍兄終老兄不少待而遽棄子於乎哀哉抱憾何及緘詞致奠用寫中情尙饗

祭兵部許尙書文

於乎許公發身儒科歷事三聖爰自螭陛陞佐鴻臚遂貳司空積有年歳孜孜奉職恭勤小心逺而南交近而鄕國秉軺宣徳勞績孔多簡在上心進大司馬命書之下輿論翕歸夏官得賢邦政攸系如何逾歲奄告長終於乎許公坦易之資和厚之度闓疏練逹有讓有容愛公重公在人無間矧於余軰相與尢親交好之情僚屬之義遽成永訣豈勝傷悲瞻對靈筵奠此杯醑追惟平昔於乎哀哉靈其有知鑑此中懇尙饗

祭封少保黃思恭文

維公徳性端和操履誠篤韞蓄弗施如玉在櫝有偉令子遭時奮庸歷事累朝褒封及公孤卿之秩殿學之職公實兼之寵榮隆極一品之祿望百之年玉帶錦衣白石淸泉令子歸侍輝光桑梓天下顒瞻榮公父子一咲全歸焜煌天恩俯仰千載如公防人某等昔於令子嘗同寮寀公朝南京屢親手裁自時暌違十年於今引領東甌恆勞我心訃音遽來哀哉終古緘辭致奠隕涕如雨尙饗

祭王行敏文

於乎鄕邦近俗益靡少不事長而悖慢弗恭富不卹貧而貪噬無已凡耆艾之尊道徳之師坐視恬漠嘿無一辭仁歟義歟胡寜忍玆於乎稼軒仁者之勇今而云亡寜不一慟稼軒之言理自心出惟正是好惟邪是嫉不以私比不爲勢屈仗義持公徑情直發鄕有稼軒尙畏公義自今則無薄俗則肆稼軒之行有孝有弟稼軒之才足與爲治而寜韜捲弗奮以仕蘭塘之幽有田有廬詩書與居耕耨爲徒不渉榮辱豈識憂虞春秋六十翛然全歸在世無怍沒奚憾爲某等契好素深暌離則久聞訃驚愴永絕來覯寓辭致哀奠此杯酒尙饗

祭王原采文

維正統六年歲在辛酉九月甲午朔越十有六日己酉廬陵楊士奇敬遣淸酌庶羞致祭於故翰林修撰靜學先生王公原采之墓於乎先生之學聖賢是師先生之行綱常允持先生之心金石其貞先生之志霜雪其明浩然歸全乘雲翩翩我懷先生崇山長川桐川之藏旣固且深遙致觴奠神乎其歆

祭兄嫂康孺人文

維年月日某甲子具官某謹遣長子稷以柔毛剛鬛淸酌之儀致祭於從兄嫂康氏孺人之靈而言曰嗚呼孺人之賢有徳有儀自歸吾兄雍睦以只事長字防外內咸宜惟兄與嫂植家艱劬爰始來居理荒薙蕪有田有廬化瘠爲腴子孫曁曾一堂歡聚吾兄春秋八十有五孺人今同諸福皆具嗚呼我母謝世兄與嫂尊兄之篤我貧賤弟昆兄亡仰嫂如兄之存自我別家歷四十春比歲始歸歸僅四旬拜違三嵗訃音遽聞嗚呼兄嫂俱逝家無老長往事疇訓後生何仰寄奠此觴庶其來饗

代老妻祭梁學錄妻嚴氏文

維年月日夫人郭氏特遣侄羅升男楊導以淸酌庶羞致祭於孺人嚴氏顒娘之靈曰嗚呼孺人館閣校勘之裔國子學正之孫親藩紀善之冢婦學錄叔荘之令嬪資稟之淑蹈履之循隆孝敬於下堂惇雍睦於族姻謂宜永齡福祉尙殷何其就祿橋門甫及一旬溘焉嬰疾遂殞厥身梁嚴曁楊累葉故親方幸玆之來集曷幽明之遽分聞訃驚愕感悼酸辛陳詞致奠聞乎不聞嗚呼尙饗

祝文

告先師心吾先生文

維年月日門人外從孫具官楊士奇謹遣外侄孫陳淸昭告於先師外伯祖心吾先生母舅孔碩先生及弟孟潔庶吉士曰士奇不天防罹孤苦仰賴先生恩訓庶用有成中心藏之沒齒不昧侄年嘗許以女某妻長孫昱深契所願而年蚤世未及定盟陳楊婚姻連續累代矧在師門又重母黨百年之好敢忘敬承爰循年志盟定今日伏惟明靈俯鑑祐之謹告

告先祠文

維永樂十年歳次壬辰四月乙卯朔越六日庚申孝孫具官某敢昭告於先祖考妣之靈曰惟我伯祖公辰府君實我先考諭徳府君之所從出主伯祖之祀者自我伯父知事府君至我兄仲殷先生𨿽有承繼匪得其人某溯惟源本夙夜憂勤玆者仰賴祖考積徳今年二月十四日生第二子名之曰種敬以爲兄仲殷後上承我伯祖府君之祀傳系無窮謹用祭告伏惟尊靈永佑相之

北京賜第遷神主祝文

維宣徳六年歳次辛亥二月丙申朔二十有二日丁巳孝男少傅兵部尙書兼華蓋殿大學士士奇敢昭告於先考少傅兼華蓋殿大學士府君尊靈先妣夫人尊靈曰士奇不孝奉祀之室弗底於嚴神用靡寜惕焉爲懼玆循禮典外寢之東祗潔幾筵是日之良恭遷神主伏惟尊靈永妥於斯以享以佑庇我後人仍以亡妻夫人嚴氏祔先妣夫人之下謹告

初歸祭告家廟祝文

維正統四年歲次己未三月己酉朔越十三日辛酉孝孫具官士奇敢昭告於髙曽祖考妣尊靈曰小子不淑仰荷祖考積徳累仁慶澤遐被叨祿於朝三十九年無補於時受恩慚悚今年七十有五陳乞致事皇上大徳俯念舊人不忍捐棄特勅還鄕展墓仍前共職玆者恭謁先祠追逺之誠不勝感愴敢以防牲粢盛醴齊祗修明薦以諸伯叔祖伯叔祖母伯叔伯叔母曁兄祔食尙饗

辭廟祝文

維年月日孝孫具官士奇敢昭告於髙曾祖考妣尊靈曰欽奉上命歸展先墓恭已畢事弗敢滯淹玆當北旋明日啟行心念逺違不勝悲愴伏惟尊靈永篤庇佑俾全忠孝庶防無忝敬伸祭告伏惟鑑之謹告

焚黃告廟祝文

維正統七年歲次壬戌十月【闕】朔十一日【闕】孝曾孫光祿大夫柱國少師兵部尙書兼華蓋殿大學士士奇謹昭告於三代考妣尊靈曰士奇才鮮徳薄仰荷列聖洪恩擢置近侍逾四十年位崇祿厚皆本於先祖考妣積徳垂慶之所被及今者復防皇上大恩親賜誥命仍賜誥加贈曾祖祖考皆光祿大夫柱國少師兵部尙書大學士皆如故特恩追贈伯祖辰齋府君光祿大夫柱國少師兵部尙書兼華蓋殿大學士伯祖妣嚴氏夫人曾祖妣祖妣先妣及亡妻今繼室郭氏皆復賜夫人誥命光榮之重倍萬恆品恭惟尊靈歆玆天寵永賁無極重念士奇今年七十有八義未得退而益就眊惛伏惟尊慈昭垂庇佑俾予小子無蹈愆過庶防克終爲臣之分以不忝先世謹告

廖氏婦旌節門代奕孫告廟文

維正統七年嵗次壬戌月日孝孫奕敢昭告於髙曾考妣先祖先考尊靈曰奕不孝不天生甫再期弟奐甫期慈父棄背零丁孤苦仰賴祖父祖母曁母廖氏撫育教訓逾三十年惟母廖氏志操堅貞同於金石有司上聞欽防皇恩特賜旌表今日之吉樹表於門感恩懽愉倍萬恆品皆由祖考積慶敷遺用克臻玆謹用祭告伏惟鑑佑謹告

東裏續集卷四十六

欽定四庫全書

東裏續集卷四十七

明楊士奇撰書啟

手簡

與朱與言書

某來承政務之暇鈞起處多福良慰懷思且具道足下所以愛厚之意尢非尋常面交茍爲從臾者所可跂及銘感尢深但所怪自北而南者籍籍譽道某人有輔翼之功某人有薦引之徳某善政出某人某善令出某人而都無片語及僕若欲勉進於僕者甚善甚善當敬佩服僕素闇劣學術智識一無可取其不能分毫有益於時者僕誠自知不待人言彼言者之不見及亦僕實事不足怪不足怪但人之流言智者察焉今皇上仁聖大徳日新兩宮聖人體天之心行天之道以覆育天下過於漢明徳宋宣仁逺矣故凡今一切仁施義舉皆出於上𨿽政事之臣一不過奉行朝命而已況僕之闇劣又非處政事之地其能有所效乎而亦匪獨僕爲然矣如必曰某事某人之功某事某人之徳孔子云吾誰欺欺天乎欺天而竊天之功不有陽責必有陰誅吾爲之懍懍懼矣若彼媚竈小人傳虛張妄獲罪於天誅責又當甚焉其不我及誠我之幸然彼妄愚譬之蒙瞽倀倀防行亦可憫惻古謂爾有嘉謀嘉猷則入告於君爾乃順之於外曰我君之徳此臣職之當然也王文正韓忠獻薦人未嘗自言人莫之知王沂公爲相範文正曰明揚士類在公獨少沂公曰恩若已出怨將誰歸歐陽文忠以爲名言書之簡冊此皆大臣君子實有其事尙推而弗居況實無之而敢竊冒哉此妄愚之人所可憫惻者也僕之實無天日臨鑑不敢自欺顧殘疾之軀今年七十有二無禆於世而尙玷班行不圗引退夙夜自思深用愧赧但以躬受三朝厚恩今皇上新嗣大寶念其舊人撫存加厚故未敢卽言退者大義之所系也然久病且衰亦終不能少效分寸豈敢久孤寵祿且區區此心已非一日宣徳九年僕時六十有九嘗豫陳致仕之情先帝笑曰未可遽言致仕朕來春還南京亦命卿鄕裏一行時竊幸喜謂賜歸有漸退卽豫作歸田詞四首今錄奉觀之亦可知其素志也感足下厚意不覺煩聒惟心照小兒旦夕遣歸先墓事尢乞指教不具

與仲亨兄書

奐來辱恵書兼審髙年納福之勝慰恱無限某𨿽幸茍安但老景侵廹日甚一日而欲退未能耳玆因奐歸顓有奉凟陳年存日與稷契厚其第二女子許配長孫昱未定盟而年卽世惟陳楊世婚姻家而某受外氏恩甚厚今不敢以沒存異心欲昭告海桑先生孔碩先生而定盟言尊兄陳氏宗老又楊氏親戚之長煩與年之子一言而主張之祝文及薄資以具祭告之儀者皆附奐納上千萬畱意侍教未期惟善保以迓壽福

與蕭孟亷書

僕初歸承過訪昨經仙裏又辱力疾出迓於道愛厚之私感刻感刻顓此奉謝且有凟事寒家先墓一所在四十六都梅塘之上其地舊名楊家山至今土人稱其處爲楊家地下蓋宋咸淳七年所塟也有石刻表識具存僕四十年前屢陪寒宗老長展省周曆此山先塋前後悉無附塟者昨日重造墓下則見廹近墓之兩旁不逺尺許皆有新墓其左則不肖子孫曰表曰褒者塟其父之望已責褒遷厝矣其右則詢諸墓鄰知爲令先君鵬舉先生之藏卽敬下拜旣而竊嘆先生之存也恆愛我以君子之道今其沒也我不能以君子之道報之俛黙愧汗弗能已矣蓋又竊聞初非其家之欲然也大扺惑於俗巫邪說而爲富貴利逹之謀夫鵬舉先生之家其富貴利逹所自有者蓋其積善累仁相承徳義非一世矣天道固應厚報之也何待地理哉如必曰地理能富貴利逹人則楊曽余廖之子孫皆爲侯爲王皆富過晉楚矣此其最足徴也又聞墳近老者云數有相地人過此盤旋審視而與人言惟古墓一穴合塟法兩旁新附者皆乖戾其中也不勝獘矣僕昨目睹褒所發其父之藏爲水蟻叢蝕其棺且盡其遺骸又有不忍言者然則鵬舉先生之藏其吉與否亦可推見孝子慈孫獨能不動於心乎僕於使府承累世交契之厚且比年加有重姻疊婭之好或者有謂僕於斯事可以不問夫先祖之藏數百年至此一旦阨於侵廹而不寜爲其後者目擊不問天地鬼神臨之在上不孝之罪孰大焉況鵬舉先生平素淸介之操明於玉雪一毫非義不取也一毫非理不處也沒而有靈其不能安於此必也此固孝子慈孫之心所宜仰體也蓋區區之誠內爲先祖謀外亦爲鵬舉先生慮臨楮不勝惓惓切希鑑在垂示答焉不具

與蕭季廣書

僕於名門托交令伯運副公及令尊府皆以君子之道相厚中心存之迨今不忘昨日見賢昆仲猶見令尊府伯仲也豈勝感懷但梅塘先墓之側運副公之藏於先祖有甚不安者亦知運副公豈能安乎豈獨楊氏之子孫之不能槪於中蓋墳鄰之老親見其事者亦相與竊議於傍而嘆楊氏子孫之不能正也季廣於孟廉至親兄弟豈當坐視不仗義一言使運副公與吾祖皆得安於地下兩家子孫皆得防福季廣之陰徳厚矣片楮艸艸惟季廣念之不具

再與蕭孟廉書

前書之凟誠出中情所不獲已惟是祖宗一念之重非有他也幸甚不罪惟此墳之祖西昌一縣楊氏同宗者非獨僕一之祖也千萬垂念且昨聞之墳鄰之老者言屢有相地者過之盤旋審視而與人言惟中舊墳合古塟法其左右兩墳新附者皆乖盭無益有損所言人人皆同昨日僕目睹之望之藏脗合斯人之言矣令先公之藏又安知其不合斯人之言乎則僕之言固內爲先祖亦外爲令先公慮也因侯車行再此致凟

與李昌祺書

奉別極久懷仰彌積緬惟致政以來燕處髙閒靈臺明淨神相多吉大江之西一人瑞也視僕僕焉衰朽之軀馳驅塵俗而不得息者霄壤懸絕豈非淸閒之福天固不輕以畀人哉小兒來承不鄙棄賜之髙丈重以善誨感刻感刻玆因太守陳君行専此奉謝兼有瑣凟兒曹近日收集鄙文數篇區區妄意欲幹閣下一序冠於卷首以示後之子孫計四十年斯文交契之深必所不靳誠得數語增重於端尢深感厚胥晤未期千萬若時加愛不具

示梁壻叔濟書

自鄕邑來者具悉賢夫婦父子淸安甚慰老懷但兩歲失館則非所望於叔濟也古稱教學有三益不館則廢三益矣四民皆有一業士不館則無業矣諺有恆言家有千緡不若一日進一文計叔濟之資產未必充歲給也𨿽日進可也如曰比來無好事東家徒館無益吾嘗聞前軰言先待制壯年時館於後荘羅宅歲得谷五十石而已館其家七八年始往贑州館謝氏塾又數年乃入仕蓋先賢皆如此近來爲士者不務自進其學而意气自滿與人相處不能謙和忍耐一語不合抱忿徑去不顧以此往往不終一歲之淹大扺有學有徳者必不爲此而爲此者率皆無實學負虛气之人也叔濟戒之戒之近得兗州書浩然不平之气吾始不能不疑然內詢於家人外詢於親戚鄕裏之在此者皆云叔濟無此事叔濟素非如此等人吾意已釋然此書不可不一示叔濟有則攺之無則更加恭謹以全賢叔侄親愛之意也池州黃令之舉實自我尼之時以叔濟之學未堪此職恐致人輕侮無益有損故也又以池州荒寂之鄕𨿽有學不可居不若布衣教鄕館有益且樂也此實老人忠愛之心期足下逺大非有他也是時兗州來此崇髙已被收未嘗相見亦未嘗一識黃令叔濟如不能釋於心只可以罪老夫不可歸怨賢叔也繼自今老夫亦不敢妄有尼矣致意組娘老夫愛子之心一也別無他意但望兒女皆爲好人貧富不必計較也賢夫婦居家和輯兄弟娣姒教子讀書敬老慈防好待臧獲切不可偏聽一人之言以傷至親之情也

與蔣吾望書

托好慶門數年親親之誼屬以道逺未遑面敍用切耿耿辰下秋淸緬維養髙林泉有相之道尊動履多福某叨庇如常但國恩深厚不能有分寸裨益而老病日加寢食懷愧他皆無足爲道承索令先處士君墓文艸率塞責専用奉納甚愧臯緩也今遣小女隨令嗣歸某𨿽竊祿於時然貧素之家無攺故常以是資裝百罔一備世徳之門必不爲誚但小女托在名家全仗親家母夫人訓教使之成立不忝盛宗某與有榮焉敬此以逹下情伏希照亮胥晤未期惟若時善調茂膺壽福不具

與南浦禪師書

日昨恵訪兼辱淸供屬以在公弗及延接感愧感愧發覩新刻蒲庵集尢感用心此老於前軰詩僧中才華丰腴天機精熟有冠冕佩玉之風序所謂出於千百人之上蓋格論也斯文士夫多所喜玩南浦師能使之有傳比於建一禪剎造一津梁功徳不減矣恨老疾目昏不能詳閱聊爲正誤數字奉去攺刻之後便可印行曾約題數語於後三二日槁成卽送納也

爲蕭子衝賀尹彥璟啟

玆審久峩冠豸新翥舄鳬金榜焜煌四海仰文章之貴玉堂淸切九重知述作之才入臺府而百辟霜寒擁軺車則八閩山動又輟紀綱之任逺膺師帥之行固然驥足非百里可淹或者鵬摶假六月而息升堂拜家慶艷繡衣防服之光下車入裏門行白髮蒼顏之後某叨聨姻好與有光榮蓋龍洲二百歲復見此人亦螢牕三十年以至今日大官大邑諒何小於鄭僑爲下爲民矧習聞於伊尹菲儀爲賀茹納是祈

簡金諭徳卻冠賓禮幣

恭以維其吉矣肇稱冠子之儀非曰能之猥受戒賓之命慶三加之具舉辱雙幣之寵頒成章燦爛於雲霞兼味駢蕃於籩豆存羊愛禮固知明逹之心反璧受飡已拜寵厚之意斯惟中懇尙冀俯從

簡問廣徳州官訪王靜學塟所

翰林院修撰王叔英先生洪武三十五年六月二十七日晚卒於廣徳州就塟於彼未知在寺中在觀中住但聞臨卒時囑所下處姓潘師兄爲塟之近祠山上下今煩詢問其墓

與楊仲舉手簡

【闕】詩將獻存誠然營中諸子無有知其家者今姑送仲舉兄處鄧兄送來過便連下本逹之不則僕朔日自來送也別後次日觀蔣家新墳得暑疾𨿽服藥少減至今纒腹痛無半時寜息也苦欝可量而猶與人作三詩亦勉彊自排耳

蔡兄聞已遷館數日又風雨不止計彼此皆岑寂矣如何城中況味亦不外此承教歐蘇書簡啟沃甚多惜不得心緒一熟讀爲欠耳謹用歸璧敝東問生麝求分少許作藥用賈直就納去如欲自用則不敢固必也更告索和詩來消遣客慮不吝不吝

今日蔡兄相過知無暇不曾同來卻甚懸渴前日托惟憲去說拈炷之事如何垂教爲幸昨防羅舎亦同此意計必徹聽矣今送書法二冊來並官歷一本倘見長老便乞分付

存誠索書破題蓋不事此者將十年健忘之餘又比來連無雅懷彊記數道塞白耳老兄有暇不嫌亦錄一本如何二兄托在知己更欲記憶數道書奉緬思復有不可者其說具於簡首𨿽然鄙俚腐陋之言終不敢爲知已隱也老兄固不待贅但乞屬鄧兄閟之不令貽笑於人至叩至叩別後計二兄皆有新作有便無惜附教承寄杜詩愚得及先世遺翰皆拜賜矣佳作尢明白雅正惜乎無好懷抱詳悉讀也姑畱此俟有閒日時也後有便卻用歸璧明日晴雨不可必但晴則欲去蔣宅就轉謝君瑀蓋近日又承枉訪也而舊路不復得記憶老兄有暇能垂引否有暇卽早食後在蔣宅専如雨姑止待別日也卽欲執手相共行尋尺許而阻絕艱得若此況其他哉臨楮益增耿耿

易上經詩傳童防須知俱納上再求假下經易對防舊時四書破題數道舛謬爲甚亦望發來攺正更望發白鹿紙三張來暇日欲出求表帖如何出時還得景中兄一接引爲幸

別後吉語洊至遂弭杞人之憂且又放意作江湖數時詩客也風雅翼望發來便裝補注煩轉逹存誠乞賦淸隱詩一二日送卷子來

兩日受傭爲人墾辟荒地計老兄亦同此困力也便欲一見相勞苦而司闉戒嚴如限蓬弱夫時景俱若此異鄕孤處情當柰何今専人取臥鋪及衣靴及要白紙四幅去二蔣處並假詩傳二冊來對防均望付下旦晚易義四書義有作不惜垂教何時晚暇能見過當作一訴曲至望至望

夜來望火勢如不大相逺者左右曾無渉驚否火發端在甚處度罹禍者必多存誠諸兄家皆安好如何昨日荷枉顧被酒不遂聽教惶恐惶恐托景中兄鈔書聞多事無暇也望轉造擲回常筆就乞賜兩枝幸不怪其無厭也鈔再望付五伯與來人爲買紙之用暇日在冀成兄處相待訪君瑀當能來否

連日汨汨苦他務昨晚方得手鈔王大尹文字方見說理性甚精爲文又甚有法度反覆數四如啜好茗愈久味愈出也覉孤悶悶不覺豁然何時晤對相與共樂誦之幸在此處遭遇一哲匠如此而匆匆又將東西散去竟不獲一聞防矩繩墨之萬一豈造化者果於棄吾軰於蚩蚩昏塞之地而不復使之開明耶念此又重惘然比來見公啟昆玉否去期如何黎子誠動定必相聞兩日甚念之千萬批示袁湖官送魚就以轉奉客中誠無所用也出城且未有期

東裏續集卷四十七

欽定四庫全書

東裏續集卷四十八

明楊士奇撰錄

先世遺事錄

士奇少侍先生長者數聞說先待制事𨿽一言一行在碑志傳述所不必錄而後世子孫所宜知者皆謹記之得數條名先世遺事錄而從祖父兄之行未有爲之傳述者敬撮所知之槪附於下方

先待制公八九嵗學於山東王氏王氏之長者愛之遇之輙有所問一日於門外沼上散步公自門內見而避之長者執其手問曰人從門內閃公應聲對云公向水邊防時其家有客聞公所對嘆賞不已客方作暮春詩遂屬公和和其寒字一聨云數聲啼鳥千山曉一片飛花滿地寒名譽遂起公初赴鄕試時與郡四十八人偕行南昌有術者視人所書字論休咎多奇中四十九人各書其名求決捷否四十八人者皆無取獨視公所書曰必捷眾問所以然曰日下有京師之行矣已而果中餘皆被黜公未仕時館授贑東山謝氏延祐初詔行科舉公將起應詔館人止之曰此科宋老師宿儒多在且聞江西十郡以名上者防二千人而額數僅取二十二盍姑遲之公笑而不應館人母戒之曰吾觀先生言動皆貴人相不可尼遂厚贐以行館人親送至郡城登舟道經江東石固王廟請於公曰此神靈感吾爲先生求決前程得籖不答所問其末句云白馬渡江秋日暮虎頭城裏看嵯峨是秋公中鄕試眀年春登第授防昌州判過家遣人豫報館人八月之官至贛城晚出建春門館人乘白馬來候過浮橋邂逅焉遂同還城中宿嵯峨寺始悟江東王籖所云而信事出於前定也海桑陳先生少從公防嘗問曰外人率議公爲政太執著公曰爲政自須執著但當於道理人情見得明白方可公以四品朝官服金紫退休於家然極貧諸孫率出教授以助嵗計而猶不足裏中有致政家居者其官位在公下而貲產充溢買田跨數縣頗爲識者所議有村民常往還二家者問曰公官髙而貧某官卑而富何也公曰天道公平貴者減富富者減貴忠厚不矜如此公致仕家居時爵位在州裏爲第一其故人門生位通顯南北往還過太和禮公之廬者日繼踵州郡尢隆敬禮然公謙虛未嘗以此加於宗族鄕黨接族姻必謹其分不逾洽比鄰曲時節往還防勞無間貴賤貧富俯盡其意必周少時所嘗狎嬉者𨿽賤遇之如故或時相共記憶往事談噱以爲樂後生俊秀有志於學極力奨進之終日誨之不倦洪武中劉槎翁先生以尙書致政歸一如此嘗語士奇曰吾少及見汝家吟先生致仕居鄕裏故吾今所行不敢以異也伯祖安吾府君少孤嶷然有立志旦出治生事暮歸力於學問愈久愈勵遂以儒術發身而家益饒裕伯祖觀山府君苦志博學以春秋教授鄕裏淸修篤行人敬憚之従伯彥初孝友忠信而天資絕出好學不倦詞藻贍麗其前軰皆推重焉從叔子實倜儻負气義有治材洪武初袁州守辟從事贊畫多所裨益郡人愛之季父子超爲人表裏一致安貧守義不妄取予喜爲詩文工大字名其所居齋曰蠧書雲從兄伯威待制公曽孫公卒逾月始生實嫡長天資溫厚孝友根於其性從兄仲殷質直骯髒寡交防家貧自力於衣食於兄弟宗姻愉愉然能相防也

慈訓錄

餘生嵗余父喪賴先母夫人教育用克知其先世而務於學然少時甚貧養恆不給迨仕有祿先夫人棄背矣傷痛深鉅如何可言凡童幼所受慈教未嘗忘也今餘七十有四待盡朝夕恐死卽先訓泯沒故述其槪爲慈訓錄以示子孫使知吾起孤貧以克不墜其先者有所自也先母夫人陳氏諱元貞字開年十六歸先公二十九先公沒洪武戊寅六月十三日先夫人沒春秋六十永樂中贈宜人洪熈進夫人常言吾幼從父兄學又日聞兄弟相講論故吾於書粗知大義云餘五嵗先夫人教之讀書日必令識五六字有程先夫人於孝經大學語孟皆能誦說古今事多記覽其好惡公正餘七八嵗頗有知恆告以先世事曰汝無父當謹識勿忘余嘗得先祖先考片文隻字歸先夫人識之曰此手筆也必爲整齊珍襲曰汝不識祖父見此卽見祖父矣宜寶重之餘從心吾先生讀書僧寺間與僧童之同學者至家先夫人怒曰寡婦之子乃與僧同侶乎取杖將笞之跽謝不敢復乃免又嘗偕同學市兒至家先夫人怒形於色曰汝習墮下流使人指防曰此兒無父又無好母汝獨不思乎余或晚出必戒之速歸蓋先夫人於家毎日將夕前後門戶皆親視扄鑰畢然後入室以息常誨余曰吾爲女子時親見祖母倪夫人治家如此況吾今寡居乎余嘗夜讀先夫人從旁訓之曰吾初歸汝家見汝父晝夜不輟者四書諸經餘力則玩子史汝今宜專事經傳未可泛閱枉費日力又曰讀書必究義理義理不通𨿽熟何用又屢飭之曰汝幼孤幸有母汝若不學卽我不能母汝不能子矣又嘗勵余曰汝父孝行上通神眀惜年不永如天不絕善人汝必將有立若早不務學何以承借余毎自外歸必問今日親近誰歟聞侍正人君子則喜或庸常人卽曰此何益於汝曷若閉門讀書自有益也又訓余曰近正人君子如行晴天暖日之下自然心目光眀四體融暢近庸人俗夫譬如行風埃昏霧中非但無所見且有霑污矣余少時井汲杵臼之事皆親執事竟輙讀書先夫人目之喜且教之曰人居世未必長貧賤亦未必長富貴但貧賤入富貴非讀書未昜得也先夫人毎教餘力學熟記精究余嘗著論辧議古人先夫人覽之曰諺恆言未學行不可學走汝違此戒豈不聞讀書未到康成地不敢言譚議漢儒汝今見得古人防分敢肆妄誕立取其槁火之曰且去積學嘗問曽祖事曰吾及見歐陽圭齋作墓碑兵亂此文失之吾獨記其銘詩遂口授余令筆之凡二百五十字後得元文校之不一字誤又口授先祖考詩數十首令筆之曰吾嘗見汝父手錄故能識之自是因之以傳余嘗問髙祖旣追封郡伯曽祖墓碑何以不書先夫人曰吾初歸楊氏見墓碑卽以此質於胡夫人夫人曰待制公沒逾年郡伯之命始下碑蓋作於命下之先故也余嘗問祖母事曰孺子所當知汝父本嚴夫人生爲胡夫人子兩夫人相親愛𨿽同產姊妹或不及嚴夫人孀居資薄凡汝父授徒所得胡夫人必多送嚴夫人所曰姒寡居也有一味之甘兩夫人必共之胡夫人治家禮法秩秩諸侄及婦敬之如嚴師戴之如慈母又曰汝父同居兄弟六人極相愛敬吾妯娌六人相親睦亦然時親族中皆不及汝兄弟後來能繼承亦見不忝嘗口授三代考妣忌日使筆之曰汝父及是日必祭故吾能悉之今楊氏先世忌日兵後有錄實先夫人所授也凡先世事諸叔及兄不能悉者皆質諸先夫人云嵗遇先忌日貧不能具祭必命焚香祗拜獻蔬食曰禮不能備誠可格不可闕也余少𨿽貧未嘗敢於人校利或推以遜人先夫人聞之喜諭之曰汝初生術者語汝父曰兒後當食祿卽其言驗尢應推利及人又嘗飭余曰自我歸汝家耳聞目見楊氏仕者皆以儒術進皆秉防潔從來無以贓敗者𨿽家貧而譽好汝曹勿墜也余嘗問伯叔諸姑中孰其貌肖吾父先夫人曰莫甚肖於陳氏姑汝父長姑二年容色語笑悉類孝敬仁厚亦類汝拜姑卽拜父矣余或久不見姑輙命詣焉曰汝不識父其又可疏一日陳仲述見過先夫人顧余曰我猶及侍陳氏老姑卽渠祖母待制公五男一女老姑最長公沒後楊氏一門內外敬事老姑如母惟其教之聽莫敢違其備盛徳族姻無與並者今其子孫獨盛信知有徳者必有後於外家獨與孔碩舅羅孺人最厚嘗語余曰陳氏此一軰女徳無能企之蓋孝敬徳備其福亦當獨厚汝但識吾言後羅孺人享祿養至八十終親戚有爲掾曹傭書致裕者素重余而憫余貧一日遣其妻請於先夫人欲偕余就傭月可得白金三兩先夫人謝之曰貧儒家常事豈可使穉子役志於此以忝祖宗其妻慚而退先夫人勵余曰人以此待汝何可不自卓立舅氏之子爲吏先夫人戒余曰汝其絕之行見其敗無防果然毎諭余曰爲吏者壊心術故當逺也惟先夫人平居隨事示教皆有至理今余耄惛不能悉記此特錄其十三四以前所聞之槪嗚呼痛哉

賜居錄

永樂七年以疾在告儲君遣內侍賜醫藥內侍還唘其所居庳陋湫隘髙廣不逾防他日諭某曰曷不擇髙眀者更之對曰臣居是八年旣安之且臣家口稱是無庸更也曰必爲爾更之逾月賜宅於東華門之外樓居十楹皆新繕洽闓爽防深旣拜賜矣竊問諸鄰比故誰所居曰起衛卒五家以成此宅然則今五家者何向指其旁五家曰並於此矣嘆曰豈當以一人故而令十家無所容白其事於儲君請辭宅不聽曰臣爲宮臣所願殿下得四海心豈當以臣失十家之心且臣受此宅將必有臣幸求易宅者是臣作俑矣固辭乃聽復舊眾旣服其約而後之求易宅者皆得罪乃始慚悔

北京紀行錄

永樂十二年八月三十日晚百戶鹿榮賫勅至九月初一日尙書蹇公右坊黃學士宗豫司經金正字公素及餘皆觧職初二日鹿百戶宗豫北行初三日令防差百戶商寛送蹇公公素及餘三人初四日晴淩晨出江東門登舟濟川衛楊經歷【蹇姻家】畱小酌致贐午過江東驛晚過龍江夜宿靑山觜【未至儀眞三十里】初五日晴早至儀眞過晚過揚州夜半過邵伯初六日早晴天眀至髙郵午過界首便風雷雨遽霽夜過寶應縣初七日晴早至淮安午過淸江牐度淮夜宿淸河縣初八日晴午後至桃源縣蹇公病請醫托驛丞附口信回南京晚得宗豫報在對岸有管送者不得相卽相望悵然夜宿桃源初九日晴便風早過古城驛午過宿遷縣蹇公請醫夜過宿遷三十里宿初十日早陰便風早過直河始買鮮魚午防雨晚至邳州蹇公請醫夜宿邳州雨不止【沂河至此合流】十一日早防雨午過新安驛未十里大風雨不可行遂止夜晴十二日晴食後至呂梁【卽房村驛】過洪夜至徐州月眀遂過洪十三日晴午後過夾溝晚遇馬指揮寄家書十四日晴早至沛縣劉教諭仲鐔來防並饋牲醴因托附書回南京午後過沙河驛聞宗豫是日早先過十五日晴過魯橋驛十六日晴早至濟寜蹇公請醫午過牐夜宿土溝十七日晴午過開河驛蹇公始勿藥邀余及公素登岸步行顧望山川淸麗原田曠衍廬舍逺近林木遮映欝然可愛便共邐迆行十餘里乃還舟公欣然命具酒饌蓋自過維揚輙病廢飲惟日戒觴豆饌余兩人而臥督勸之或時彊起則與余對奕數枰已復就枕至是商百戶亦來四人相與痛飲極量而罷夜至安山驛行在差散騎舎人劉福賫勑命尙書蹇義回南京先至驛中蹇公赴驛受命是夜族祖東平郡守季琛入舟見問十八日晴早族祖以其僚及學正王某等皆來防且致贐午餘與公素附載廬陵水東人舟北行蹇公品分酒米諸物送余兩人族祖置酒舟中飲罷遂別諸公離安山三十里夜宿十九日晴便風早至章秋【其南五里濟寜水與黃河支流合】食後過荊門驛午至東昌夜宿靑陽驛廿日晴早至臨淸食後過牐入衛河便風午過渡口驛晚過武城縣夜宿甲馬營廿一日晴午過固城晚宿徳州廿二日晴淩晨過枽園驛便風午過連窩驛午後過東光縣晚過新橋驛十里宿廿三日陰早過磚河驛十里許阻風午發至長蘆夜宿防雨廿四日早防雨雞鳴過興濟早過莘縣食後晴過流河驛晚過靜海縣夜宿楊栁靑驛廿五日晴早至直沽買鮮魚商百戶饋大蟹八十枚食後防宗豫煮魚蟹共酌遂與宗豫公素步至引兒灣會劉泰員外柯景林主事邀餘三人登舟煮茶食蟹余與宗豫雙陸公素賦詩夜至楊村驛余舟不至三人皆宿劉柯舟中廿六日晴早與宗豫劉柯別防鄕人李子俊邀余及公素商百戶艸酌食後余舟至遂發楊村夜過蔡村二十里宿廿七日晴午至河西務余與商百戶先五里步行訪務耕防宗慶遂同酌遣人候公素不至舟緣北岸徑去適遇邑人周資善托附口信報家兄酌罷務耕宗慶送餘十里登舟夜過河西三十里宿廿八日晴早過王家店五里舟人以事阻晚始發夜宿扳罾口廿九日晴早至蕭家林數日來河路屈曲舟中困臥悶悶食後便自蕭家林徒步向和合驛中道阻水褰裳涉葦荻中泥潦沒膝逾裏所始得平地皂髙謙從旁竊嘆動不若靜余甚愧之亭午至和合驛飲商百戶舟中午後余舟至遂發三十日晴亭午至張家灣買車閠十月初一日晴防前工部員外郎厲肅主事王宗學始得車午發至花園店夜宿初二日晴食後至文明門入城赴鴻臚寺報名初三日晴早入見余奉恩防釋免公素送錦衣衛是日午上禦棕殿召臣士奇至榻前天顏穆霽聖訓諄懇臣士奇恭謝稽首時禮部尙書呂震翰林學士胡廣侍講楊榮金幼孜皆在晚遂同退余赴鴻臚寺報名翰林諸公來防初四日晴早入謝恩六部都察院大理寺通政司及十二道監察禦史交章劾奏餘罪宜正國典不可以獨宥被收十月廿五日錦衣衛都指揮紀綱傳奉恩防釋免復職還南京赴鴻臚寺報名廿六日晴早謝恩是日翰林中書監學及同鄕諸公皆來防午赴鴻臚寺報名廿七日晴早陛辭退翰林中書監學及同鄕諸公來別食後勉仁用之行儉振舒送至文明門外學防追送十里遂與王邦彥司直張伯原劉允恭兩司諌同行晚宿花園店廿八日晴早至張家灣買舟食後暴風不止河冰合遂捨舟遣從者復入城買腳力十一月初一日晴暴風稍止初二日晴是日冬至餘四人望闕行告天祝壽禮退飲主人所抵暮從者以腳力至初三日晴食後唘行夜宿花園店初四日早過彰義門午過盧溝橋夜宿長陽鋪【未至良鄕縣十里】初五日晴雞鳴過良鄕早食琉璃河食後同王司直張司諌飲於前長淸縣丞張忠家【王舊同官】遂防湖廣僉憲王霖飲罷與王僉憲同行晚至涿州城北道傍讀歐陽圭齋所制歷代名賢碑遂同王司直張司諌飲王僉憲所夜宿涿州初六日晴午後至新城縣遇前禦史馬楫邀餘四人飲其家夜宿新城初七日晴晚至雄縣趙令來訪【王同鄕】饋酒肴芻豆初八日晴早發雄縣出城南道【闕】阻水舟行廿里始得陸午過莫州夜宿任丘縣初九日晴過任丘廿里遇河間守王宗海遣從者送餘四人赴河間就邸舎時聞戒故也晚至河間王之子饋牲酒芻豆李驛丞亦饋酒饌遂畱同飲初十日晴晚至獻縣十一日晴雞鳴過單家橋晚至阜城縣十二日晴午至景州遇春坊故吏劉政及前大理評事周禮買酒酌餘四人繼防前給事中李琦進士呂文質李買酒邀餘四人及呂酌其家酌罷送呂還景福屯因指示余周亞夫塜及董莊【仲舒居防】是夜劉政畱伴余宿十三日晴劉政送余行五里始別午至徳州遇隆平侯沐都指揮馳驛還南京托附家書夜宿徳州十四日晴早王司直先由陸路赴濟寜午與張劉二司諌附載桐廬人舟同載者光防寺錄事陳遜新興知縣廖康祐桐廬縣丞黎是夜風雪宿舟中十五日陰南風午發徳州行三十里宿十六日晴早過固城驛廿里遇舉人防厚連智略聞家中消息十七日晴早過甲馬營驛晚過武城縣廿里宿十八日晴食後過渡口驛晚至臨淸縣十九日晴早過牐防行敏不遇食後發臨淸夜宿淸陽驛【自徳州至此皆南風】廿日晴食後過東昌陳耘禦史來防便風遂發未至荊門廿里宿廿一日晴食後過荊門驛遇故人鄧傑初徒步送餘十里別晚過章秋三十里宿廿二日晴淩晨過安山驛夜宿開河驛廿三日晴晚至濟寜過牐遂宿【自荊門驛至此皆南風】廿四日晴晚北風王司直不至畱書學中遂發濟寜未至魯橋驛十里宿廿五日晴南風早過魯橋夜宿沙河驛廿六日晴早過沛縣未至夾溝三十里夜宿廿七日晴早食過夾溝夜宿徐州廿八日晴早髙驛丞來訪饋牲醴薪炭食後過洪夜宿呂梁廿九日晴午過洪南風行二十餘里夜宿三十日晴早食過新安驛南風行二十餘里夜宿十二月初一日晴早食過邳州沂河流澌盛下晚聞曽本淸舟北行追之不及夜宿宿遷縣【自魯橋至此皆南風】初二日四更北風盛寒早河凍斮冰行至古城九重灘膠淺遂宿是日晴初三日晴河凍益堅晚稍解行五里至崔鎭夜宿黎縣丞先陸行至桃源初四日晴冰堅午遂捨舟買腳力陸行十里夜宿初五日晴早食至桃源縣前給事中謝朝錫孝感知縣袁仲海廬陵羅用素皆來防遣從者赴縣告阻凍文書晚飲謝所縣丞簿來訪廬陵李學秀才在對江亦來防具說小兒動靜初六日晴早飲袁仲海所防浙江憲僉劉濬食後發桃源晚至淸河縣是夜與廖知縣陳錄事別初七日晴早附淮安人舟遂發淸河晚至淮安初八日晴早附載宿遷人舟遣從者入城招劉彥達教授及之紀侄來防午發淮安未至寶應二十里夜宿是夜微雨初九日晴便風早過寶應縣晚過界首驛夜過髙郵遂過邵伯夜半至揚州初十日晴便風早防禦史張翼給事中李熲始知王司直於宿遷陸路先行遂發揚州亭午至儀眞過附載鎭江人舟夜過龍江夜半至江東驛十一日晴早入城赴鴻臚寺報名

西巡扈從紀行錄

宣徳庚戌十月初九日上親率六師巡邊扈從之臣命公侯伯都督皆行文臣少師蹇義少傅楊士奇楊榮太子少保金幼孜禮部尙書胡濙工部尙書吳中吏部侍郎鄭誠戶部侍郎吳璽兵部侍郎柴車刑部侍郎施禮都察院副都禦史賈諒太常寺卿楊溥姚友直大理寺卿徐初通政司參議劉芾光祿寺卿郝郁鴻臚寺卿楊善各率其屬行以士奇老疾特命肩輿從行是日早扈從官皆先出徳勝門赴玉河營候駕午後駕至駐蹕玉河初十日楊少金少保楊太常及餘四更先發赴龍虎臺候駕晚駐蹕龍虎臺上召義士奇榮防孜溥顧問旣退復召士奇諭曰前路陿隘車騎膠葛難行今遣長隨內使防卿行士奇叩首謝退抵暮長隨內使黃汜奉防以校尉二人來一路皆三人者防行往還賴以無虞十一日昧爽度居庸闗闗之內凡四十里未刻已度晚駐蹕岔道賜百官酒饌十二日駐蹕岔道賜義士奇榮幼孜溥酒饌復勑光祿賜五人羊酒十三日駐蹕岔道觀獵晚賜英國公張輔成國公朱勇忠勇王金忠淸平侯吳成新建伯李玉奉化伯滕定尙書蹇義楊士奇楊榮金幼孜胡濙吳中太常卿楊溥酒饌十四日車駕發岔道楊少傅金少保楊太常及余先行五鼓過楡林辰刻過懷來城西五里駐營十五日早過上墓過沙城晚駐營雷家站凡車駕所經闗內闗外皆丰稔是晚上顧羣臣言之甚喜遂賜酒饌旣而召士奇榮加恩命十六日過雞鳴山辰刻過鷂兒嶺與金少保楊太常入巡檢司在桑幹河上又防巡檢所居土屋三間髙不逾防廣如之四旁穢惡司前灘聲虓吼灘側鋪捨名響水而榛荊防宻因思坦行兄平生文學過人直气浩然不可屈下徒以病乞身謫死於此爲之低徊黯然流涕二公皆坦行故人亦惻愴興嘆而出是日駐營義河未至宣府十里所宣府總兵都督譚廣迎謁上褒賚甚厚晚鼐員外送棃甚佳柴侍郎送三力助肩輿十七日賜將士綿衣袴鞋車駕西出洗馬嶺命榮濙中璽車溥善及欽天監太醫院官扈從餘皆畱宣府余與金少保姚太常寓彌陀寺蹇鄭諸公寓衛官之家彌陀者元丞相安童創建已毀近嵗總兵譚都督復作之住持薊州人待客甚恭是晚飲姚公所夜余邀二公飲十八日早譚都督來訪蓋城中諸官皆送駕至前營始回萬全都司馬都指揮以三衛官皆來見午同金姚二公回訪譚公畱飲晚陸英來見鄭侍郎招飲十九日譚公招諸公飲禮甚厚二十日早譚公以寺住持求重修彌陀寺記許之而卻其禮幣是日作重修彌陀寺記懷來張都指揮來見晚譚都督來報車駕明日還至宣府東二十里駐營遂促裝二十一日早餘同金少保姚太常出宣府城至營楊少傅楊太常先至辰刻駕至晚召榮士奇顧問遂賜二人天鵞二十二日駐蹕雷家站是日天明度雞鳴山與金公同觀山下永寜寺碑寺已毀故址亦不復見碑文歐陽圭齋奉勑譔巙巙學士書字畫皆全文云唐太宗嘗駐蹕於此山下聞雞鳴因以名山云二十三日過懷來東五里駐蹕晚�雪蓋自車駕啟行至歸皆和緩無風如中土八九月宣府菊花粲然可觀其城中人云十月天气如此前所未有至是始覺稍寒夜有防從官前畱宣府者明日皆先度闗惟楊士奇及扈従赴洗馬嶺者隨駕二十四日早楊少傅金少保楊太常及余天明至岔道是日駐蹕岔道晚有防從官皆先度闗余遂同金少保先行昏暝度闗旣度咫尺不辧物色遂迷道二鼓始達新店從者皆困憊寄宿民家五鼓同金公起行三十里至玉河天明與金公相失辰刻車駕至余趨避道傍眾中上遙見遣範太監馳馬賜勞問且命從容歸余望駕叩頭畢遂行未刻入安定門遇康中正訓導見報妻子已至張家灣及報家兄安好甚慰意晚至家

東裏續集卷四十八

欽定四庫全書

東裏續集卷四十九

眀楊士奇撰錄

南歸紀行錄上

正綂四年二月初九日進奏本陳乞致事初十日經筵講讀畢講官皆退上召臣士奇還諭曰何不勉盡輔導而求致事士奇叩首言非敢求閒但老疾不能任事上曰𨿽老未可言致事朕知卿久不到鄕裏今命卿歸省墳墓事畢速來朕日望卿士奇叩首謝上命司禮監官選一誠實內使送歸士奇復叩首謝是日範太監傳聖防命兵部緣途給行廩水路給驛船逓運船陸路給驛馬運載車從者皆給行糧腳力往復並給十一日早謝恩十五日範太監以欽差送行內使阮澹來相見約十八日防通州同院諸公宴餞十六日經筵侍講讀畢上召士奇賜璽書白金防幣表裏米酒廚料牲臘咸備上諭士奇曰省墓畢卽來毋久戀鄕土士奇敬惟叩首退十七日早具本謝恩公侯六部豫約祖餞朝陽門外懇辭再三乃止十八日早奉天門陛辭上復諭速來士奇敬惟叩首退光防寺奉防賜酒飰經筵諸公不得餞送遂別延年學士偕同院諸公及鄕邑親交送出朝陽門建安公遣乃子錫攜酒送至東嶽廟送至通州者梁叔車叔莊龍士郁孟嘉甥徳敷侄升侄秫子及鄰比數人時北風甚盛送者不堪余亦困未至通州五里都指揮劉斌來迓【南京故人】午至通津驛兩衛州官學師生皆來見遂登舟叔車五人小酌舟中皆辭歸升秫及家人鄰比畱舟中送前子謨以其子穎附舟歸午阮內使來防小酌後家人及行李皆登馬船余與阮各乘驛船先行旣至金菱灣廹暮馬船不至余兩人駐之蓋馬船閣淺通津驛前也是日晴北風十九日余與阮仍駐金菱灣馬船不至蓋冰凍初解流沙橫潰舟行未有常道也是日晴家人及鄰比送者皆歸【其早日有左右抱珥相對】廿日早陰馬船始至金菱灣旣出灣又頻閣淺午遣辦事吏歸作寄二楊先生別寄詩諸學士晚始至張家灣蓋自通州至此沿河閣淺人力所濟皆劉都指揮及兩衛指揮趙玉楊靑逓運所官張聰之助聰吾舊辦事吏撥二逓運船分載行李晚防雪遂霽趙指揮率人送往和合驛是夜宿李二寺廿一日早陰行十餘里遇廬陵劉英寺丞略譚鄕郡事見惠鵞二翼食後遇李安禦史微雪遂霽過漷縣過和合驛防曽防唘見惠長詩共小酌遂別驛丞南昌象牙潭人送炭夜至河西驛宿是日晴𨿽十餘膠淺亦未若通州迆下之難澁也廿二日劉斌都指揮遣公差回南京一空馬船助載行李蓋慮吾前途水淺難行也余遂卻逓運船緣途但於逓運所索夫以助操舟然吾家行李甚少阮內使遂徙居之以省驛舟倒換之煩旣發食後過通濟河維舟登望新渠隄防堅厚河得其性舟楫之便施於久遠勞省而功固徘徊嘉嘆阮太監之績而傷往年有司茍且徒勞之獘也傍有祠祀河神主祠道士曹守淵出廬陵水東眞常觀延余入坐庭中有兩鉅軸孟勤定之贈曹主祠之文又自笑吾此行不及曹也適風便不待茶遽起曹固挽畱不得彊恵牲酒以鄕郡故受之午後至楊村驛驛丞余存中江西餘千人惠魚二尾答之蜜煎福餅遂畱升秫及四從者其家俾眀旦歸北京又作書寄二楊先生及蔣院判遂行晚過桃花口引兒灣及丁字沽夜宿直沽是日晴廿三日早發直沽食後過楊靑驛索逓運夫過午不得蓋驛官惽懦不識字悉爲下人所蔽申刻始得十數老穉卽發過獨流遇一驛舟列仗甚嚴類都司官狀宻訪之乃一行人私竊薄之夜二鼓至靜海縣奉新驛知縣邢端來見頗儒雅欲訪嶽給事以夜不果是日晴南風廿四日早食後便風過流河驛廖穎感冒風寒發熱用姜豉湯不觧晚用十味香蘇散已刻轉南風甚駛不可行蹔停驛前午發過靑縣過靑口眞定諸郡水従此出防貴州道馬禦史淮安歸作書寄抑庵叔粲及升秫子又作書謝延年求樂惠詩抵暮至興濟縣幹寜驛旣行縣令丞及學師生追及求見停舟見之略詢民事令答云民間甚靜帖無科擾嵗復大熟皆戴朝廷之賜嘉其言有禮遂別中夜至滄州阮內使往逓運所索夫已有預備蓋官得人也是日晴南風暮始息卄五日早至磚河驛午後過新橋驛遇四川潘行人潘嘗本院讀書見惠川椒遂寄書升秫前遇鄭文實乃弟來迎兄防詳語之故見恵柑荔麻姑夜半過連窩驛是日南風廖頴病愈廿六日早過連窩驛五里康幹劉鉉追至相見早食後過良店驛行十里大風敗柁停舟修柁午後始行晚至徳州安徳驛兩衛州官學師生皆候見驛前石城劉通百戶及故泰和丞陳輪侄爲衛經歷皆求見廿七日早過故城縣梁家荘驛遇南京施尙書見惠酒同步語一里許知南京諸公動定遂寄書康甥晚過甲馬營驛是日南風廿八日早四鼓過武城驛天明過渡口驛午至臨淸縣淸源驛縣驛閘官皆來見運糧鳳陽曲指揮東昌周指揮來見學師生來見謝訓導者安城人毓敬所舉問汪檢討云已歸鄞矣厲思溫縣丞自刑部郎中左遷扵此監収鈔禦史【馬湖府人辛丑進士】及戶部郎中皆來見山東髙都指揮來見惠羊酒卻之縣送薪炭晚過二閘甚安穏聞此中多鄕邑人皆未見又聞有假吾家名目於此欺人者知吾將至前數日遁矣畱書張驛丞寄叔濟張祥符人也中夜過魏家灣靑楊驛是日南風甚駛廿九日早四鼓過李家淺閘早食至東昌崇武驛過閘兩衛及聊城縣官縣學師生來見劉知府來見劉已得代未行縣送薪炭縣學訓導安成吳庸惠鵝及棃卻鵝遂行前驛丞丘誠父子追二里所來見丘吾同邑故人惠羊酒卻羊畱詩別誠誠送前五里乃別南風益甚不可行停至晚行廿里過李海務閘又十餘里過周家店閘又十餘里過七級二閘又十餘里過阿城二閘夜已深矣是日南風不息閠二月初一日早四鼓過荊門二閘行十餘里過章秋又三十里過金綫閘逓運所又廿五里天明至安山驛州官學官來見知州傅霖吾故人惠雙雞雙魚卻雞畱詩別之吾家新舊皂六人皆州民馳走五里追及送魚及防刷遇南京胡信禦史寄家書及時薦詩晚至開河驛驛丞恵小蠟燭二對過閘是日南風初二日早四鼓至濟寜南城驛過閘袁文華憲副及衛州官皆來余以病皆不見諸公送下程皆卻之禮部顧主事自廣東回來見亦以病卻遂行早食後遇劉汝弼布政楊【闕】昭憲使僅一見以舟聚多行速不及交語約前途再防余先行午過仲家淺閘自濟寜至此凡度十閘午過師家荘閘又五里至魯橋河岸崩塌防見古人所葬石棺甚多爲水所齧暴露傾壊其初固欲爲堅久計豈知凡天地間有形之物無不壊之理顧有遠久之殊耳用志以著警云抵暮至谷亭驛就宿是日南風初三日早過谷亭閘遇山東淸軍鄭禦史臺州人冀成之友亦儒雅遇汝弼見過早飯淸話時楊仲昭在後相失旣別汝弼遇陳士希太守本深太守余判府士希見惠海臘筍葅三君見過果酌而別遂同過沙河閘晚至沛縣攜導升歌風防讀新舊二碑余作詩悼顏伯瑋夜至沽頭宿是日南風甚盛汝弼士希皆言賀敬廉正公勤平恕明法律有大體謾志之初四日昧爽度沽頭上閘早食後度下閘阻雨午後始行過謝溝閘暮過皮溝閘與余判府同過不及聚談余舟至夾溝驛北三里許阻淺【名黃家淺】遂宿是日雨午特甚蓋過閘始扵臨淸止於皮溝云先夕食士希所恵海臘至晚泄十餘行服枳術丸數貼稍緩服香砂和中湯二貼乃止志以戒饞初五日早仍阻淺不能行阮內使復詣皮溝放閘水午得水發黃家淺過夾溝驛驛丞石嵩武定州人頗防通黃家淺難澁不減金菱灣甚得此驛人力之助行三十里至耿山又阻淺夜分至徐州是日防雨北風蓋自通州至此始得北風雲初六日早孫升郎中來見遣人助過洪孫奉命提督徐州洪事防能得民心上下交譽之孫惠雞及蔬薪卻雞前行遇張鳴玉防政相望舉手一笑風駛不及交談遂別已刻呂梁過洪提督洪事徐少卿來見遇張嘉防度洪至房村驛阮內使略駐午後行晚至新安驛又行十五里至新安逓運所宿是日晴北風初七日四鼓唘行五鼓至邳州下邳驛衛及州官來見知州郭玨河南新安縣人由監生除將一考甚有賢譽衛皆遣人前督淺鋪夫至直河州又遣夫百人送船甚得其助蓋自此迆南淺澁處多矣亭午過直河驛遇河南道廣昌陳禦史自鳳陽還寄口音報康甥平安晚至宿遷鐘吾驛縣官學師生來見縣惠蔬羊酒悉卻之吉安孫知事此縣人自朝覲回初至家來迓惠羊酒卻之縣遣一吏督淺鋪夫送赴桃源行廿里暮遂宿是日晴南風初八日早行廿里郭誠貟外過舟見訪郭提督河道自儀眞至呂梁初未相見河上官民皆譽之謂其防公剛正處事有條理但頗性急是日坐談頗久所論皆當北京通州人也過古城驛王瑜都督遣人來迓將至崔鎭吉安榮衢經歷此鎭人丁毋憂家居聞余至出五里見候遂艤舟造其毋靈筵致禮蓋榮在吉能持防正非眾所及也旣別榮遣子弟棹舟送禮至桃源卻之午後過桃源驛信圭攜楊俊來迓遂同舟行頗聞鄕邑事至三汊淺信圭先歸余舟滯淺難進是日晴南風初九日五鼓至淸河遂過靑口驛信圭追送余赴山陽同舟度淮羅文振出淸江浦見迓亦同舟行過五閘至西湖兩人指示余常盈倉及湖中十里長隄爲公私往來之便二人又言比年淮溢郡城內外官府軍民廬舍俱渰獨倉址髙水不及余嘆平江之功因訪及其素所行李羅皆言老成有謀慮誠難得如眾皆欲開白塔河平江初堅執不從眾遂造謗蔑之飛語逹北京平江不敢止旣開卒無利有害其他之功尙多但不應兼守淮安而爲小人所罔行事往往不純耳二人又言巡按來此者惟彭百錬不動聲色能以禮制之不敢肆後之繼百錬者率軟愞無爲反爲所欺及李敍至初以大臣禮待之彼用左右邪言不禮敍及敍振起風紀肅然人皆畏服平江始斂而不肆遂陰設計紿李徳太監誣奏敍罪去之徳後頗知亦悔之蓋平江於漕運功甚有但所存心不皆端也余復問淮安自彭守外有司之賢者曰楊陳二同知袁推官耿運同皆難得楊出自禦史才更優所言悉符前日郭貟外之論蓋一路管河道者孫郎中郭貟外上下稱之無間言云王瑜復遣子見迓於淸江浦遣之先歸瑜時以病家居也彭守以僚屬及學師生來見見畢皆令先歸王孟安乃子麟爲訓導於此甚爲彭守所重蓋能持已修職也余見加奨勵之午停舟西湖觜托文振市布席回泰和用廿兩文振見惠食物王都督力疾出相見淮陰驛時疾已瘳尙欠將息亦惠食物謝作其考碑文爲受其半始聞馬湯二公被召之詳彭守復來送余遂別王彭李羅發舟是日晴無風初十日雞鳴至寶應縣安平驛驛例不支廩米口糧縣官來見以怯風卻之已刻過界首驛無驛丞不及倒闗亦例不支廩米口糧午過髙郵湖午後至州盂城驛未至驛五里董璘修撰拏舟載酒殽來迓余病泄初愈辭酒殽坐語移時因詢州官曰韓守石首人防淸愛民謝州判亦好徐侍郎嘗考謝平常州五百人保畱特命復職而停徐祿半嵗董又言衛指揮使張海得軍民之心已而衛州官學師生皆來見識張與韓張可三十餘亦爽愷韓惇實儒者望而知其有愷悌之風學正臨江人亦好吏科車給事致事居家來見坐語頗久始知其爲人平實蓋𨿽同朝平日不數相接也揚州李太守遣人見迓卽戒之歸余舟亦發二鼓至邵伯驛亦例不支廩米遂過閘是日晴便風十一日早四鼓過揚州廣陵驛聞李守率屬昨日見驛中抵暮始歸驛丞乞少畱俟入報守余不可遂行風便天明至儀眞驛鄕人郭永韶爲逓運所官之防侄聞余歸來迓先夕至此至是同郭來見防言與恂如同來恂如聞戶部辦事官言叔重船來日晚始至此鎭江有一公事甚急今早疾馳往彼了落約明早五鼓復至此相也謝運同來見衛與縣官及學師生來見遇廣西防政鄒鋭考滿赴北京余南京故人見惠茶廣西副使陳輝湖廣防政吳存衡守鄒良朝覲歸皆來防午揚州宗人友文通判追至相見惠酒及雙鶴受酒卻鶴友文欲遣人馳報恂如余止之延之小酌遂別候潮至晚始度永韶極力周旋旣度遇葉汝梅劉大本徒步送余舟數里知其陞石城知縣旣別風便防乘余驛船先發赴龍潭驛余乘馬船徑赴龍江驛是日晴十二日早四鼓度江過觀音山防驛船亦至旋復相失天明至通江橋防已先在食後同上龍江驛入金川門詣謁孝陵至太學前遇叔縉光世來迓遂同行又遇敏徳與言又遇都尉總兵及宗載良玉府部諸公皆至皆欲同出朝陽門皆謝卻之總兵遣一指揮先路時顯亦至余與叔縉光世時顯四人同行至孝陵衛步至陵門外五拜叩頭畢已午四人同至翰林院都尉總兵五府六部太常大理通政堂上監學府縣諸官皆已先集守備劉羅唐三太監亦至鄕郡仕南京者偕至都尉總兵具酒殽院後堂酌三杯皆出宗載延知已數人共作午飯聞黃少保疾稍差未出遂往問之與光世良玉同行黃公聞余來甚喜彊衣冠出迓執余手以義見責曰今豈公治私時耶已而見其二子裁三四嵗余戱之曰公亦曷嘗不治私黃及陳徐皆大笑黃又握余手曰不見谷永論宗室事乎余應曰某不學無術人也然未嘗不內愧遂出酒彊余飲一杯時已晚遂出便道過謝都尉及守備太監羅唐彊余酒皆兩杯最後過總兵復彊數杯時已暝陳徐皆挽余歸宿余以未謁先師遂就陳宿陳復出酒卻之命其子焚香取琴彈數引余時已困防侄在侍光世亦連榻皆就枕旣覺余語光世朋友有責善之義請聞余過光世曰先生是非太明白小人可盡絕之耶且一人之言未可輒信須審察之餘謝曰老兄吾師也敬知過矣請攺之是日晴十三日早謁先師退就彛倫堂與學官寒暄後卽出過防侄見諸孫宗載敏徳與言叔縉良玉皆來見送余就光世早飯後同出東江門道遇趙都尉下馬數語卽別便道過蔣主敬不遇見其弟道中托龍司務買人事扇問何頥索藥旣出江東門守備劉羅唐袁四大監皆出見送旣別至江東驛都尉總兵府部諸司堂上皆先至見送鄕郡仕南京者亦集何頥送藥龍防市扇皆二遂別諸公良玉侍郎蹔畱爲撥換馬船且攜酒酌阮及余晚始發舟仰善之防送余前行夜過大勝驛是日晴初聞麓川之師十四日早大東風過和尙港午至采石驛候濟川衛馬船夫口糧文書未至蓋先晚行急約至此之是晚風不止同仰善之防宿采石買魚夜酌余作詩贈之十五日風雨建陽衛指揮來見惠魚酒卻之刷捲禦史涪州人亦來防方緘詩寄自道自道偕其僚及當塗令張嵓來見府縣惠魚酒皆卻之已而畱自道就余舟同善仰之防酌別馬船夫口糧文書竟不至遂作二楊先生書論麓川事及家書托仰善求良玉轉寄北京余乘西北風遂行四十里至東梁山宿是日雨夜晴十六日早晴發東梁山過七磯過月子河亭午過蕪湖過焦磯至魯港驛午後過螃蠏磯三山磯微雨北風望荻港諸山連延秀防胸次豁然晚過繁昌縣望靈山雄秀蒼然接荻港諸山可愛抵暮過板子磯過荻港驛行三十里至金沙洲夜深風駛遂宿是日北風微雨十七日早微雨發金沙洲便風過老防夾食後過銅陵縣亭午晴過大通驛舟中望九華山午過梅根晚過池口驛暝過烏沙夾宿是日便風十八日早四鼓發烏沙夾昧爽至李楊河驛天明過長風沙夾食後至安慶同安驛余往拜靑陽先生墓荒山沙石之墟凡五墓中爲先生前之左右各二墓問土人云皆先生一家所葬也墓外建表蓋李果禦史新作王璜太守以僚屬來見遂托王寄書桐城與士正衛指揮朱禮等亦來朱前府軍衛帶刀官余與府衛言忠宣公墓系國家祀典守臣宜以時修葺不可怠忽眾唯唯遂問太朴先生之後得其曽孫名山者時爲學諸生召與之見詢其祖考及家蓋惟毋在其曽祖詩文亦有存者約錄見遺余遂行夜至雷港遇李果禦史談論皆有理旣別行四十里至望江縣急水溝宿是日晴無風十九日早南風發急水溝天明過楊灣午過小孤山過彭澤縣龍城驛過徑港暮至炭市灣南風甚駛雷雨遂宿廿日天明發炭市灣亭午至湖口縣彭蠡驛晚過鞋山女兒港大雷雨遂停泊是日南風廿一日早防雨南風甚盛午稍息始發舟午後過澄靈湖晚至南康府匡廬驛往弔正安送賻重作挽詩知府翟溥福見迓其資篤實郡人甚譽之托寄詩盧邦臣遂行夜二鼓抵株磯宿廿二日天明發株磯便風食後至吳城驛午過昌驛山晚至樵捨驛二鼓至南浦驛宿是日便風廿三日早四鼓都指揮湯節自袁州召還亦至遂同入城朝王王先召余入俯接甚厚賜坐與語久之賜酒饌命兩儀賔見待就叩首辭出【闕】趙侍郎禦史三司堂上知府皆出南浦驛見余遂趨各司謝之索片紙書名而出蕭仲敬來見遂同往訪若思中道邂逅蓋聞余至來訪遂同詣南浦驛若思出贈詩及酒饌就驛中酌余與侍郎禦史三司諸公別若思送余前行時已亭午北風甚駛趙侍郎焦布政湯都指揮張琦僉憲皆棹小舟送余行十餘里風勢益甚不可行遂止余與若思父子同馬船行四十里始別以余驛舟送之歸未刻過市汊驛晚未至丰城廿里風愈駛江絕行舟遂引避小汊是日焦遣承差李懲防送廿四日天明風息發舟食後至丰城縣劍江驛孫貞先生攜酒見迓胡軫憲副任禮郎中偕至共酌孫酒而別晚過淸江鎭暝至臨江淸江驛徐敬太守來訪徐甚安健色腴澤勝往昔數倍索梅花軒記余諾之惠新茗府縣官及學師生皆來見是日雨夜宿淸江驛廿五日早遣李懲歸遂發舟午後過新淦金川驛行三十里縣官遣吏追送羊酒卻之舟至仁和上市已暝遂宿是日南風廿六日早行亭午至玉峽驛十里至暮膳停舟登金少保墓防雨泥淖緣峻躡險數人側足牽掖而上至墓餘困憊不支坐久稍定山髙壁立如削大江逼齧山趾墓前僅容尋尺陡隘可畏謁訖余升墓而望左絕無山但見江流滔滔東下時傍近有兩人從余升一姓郭墓地主也一進士蔣慶之弟貌甚肖兄余問何以葬此兩人云鄕人皆知此不可葬其子弟信俗巫之言謂此地嘯天獅子形子孫當大貴𨿽眾言不可其家不見信也余問巫今安在曰塟此地後知逹官皆怒之已挈家逺竄矣遂下山過所建享堂堂之前惟建安公所作碑文刻石頗整然門無扄鑰蘚壁塵戶樵防牧子雜處其中無所顧忌又問有守者否曰素無蓋其子弟皆置此於度外但金夫人或半月或十日一遣人邏視邏者𨿽至亦無可柰何也余聞之低徊黯塞遂與兩人別入舟備書其語將寄示金之子使圖攺卜焉漸晚余舟行十餘里望黃金江口亂流溯釣魚防溯新市夜至新店阻淺遂宿是日南風防雨廿七日天明發新店食後過富口過壇觀前渡江溯槎灘至白沙驛余乘驛舟先行晚至吉水過觧學士家時鳴鶴禎期禎亮鄒循先渡江來縣官學師生皆來於江滸旣至觧氏雨見禎亮二子皆可人李徳言致事家居亦來防遂出道過鳴鶴新居頗淸雅其子作生員亦秀余登舟擬前過晃庵縣學生歐陽寧以恭之子胡登有初之子送余時馬船已得風便先行余與二生及二從登驛舟夜二鼔始至防灘追及馬船而宿是日晴暮雨北風廿八日早雨北風舟人以數日困南風促行且雨不止又聞晃庵之子遷新居去江尙逺不果詣遂托胡登寄書其子約東行之日詣也早食後至吉安城下府所諸公兩學師生皆見迓江滸余入郡學謁先師次謁忠節祠赴螺川驛登舟遂行便風午過東昌暮至泰和華石潭巡檢司稷偕諸侄及賓畿父子者皆至蓋余先有書戒其無出縣境也遂宿是日雨北風廿九日早晴令導及家人及來迓者皆就舟歸余登岸鵷稷從余詣螺湖蝦蟇湖金雞湖盤古山石人庵前謁始祖考妣曽祖考妣祖考妣考妣墓家人負晟暠出十里來迓下梘岡縣人老壯塡溢郊郭衢巷見迓至不得行晚始抵家謁先祠

東裏續集卷四十九

欽定四庫全書

東裏續集卷五十

明楊士奇撰錄

展墓錄

士奇今年七十有五仕於朝三十有九年遂奏乞致事上不允然念其自入仕來未嘗一請告至鄕裏特賜璽書俾歸展墓而丁寧戒之早還共職毋久戀鄕土祗奉恩命以二月十八日陛辭閏二月廿八日暮舟至縣東華石潭子侄迎候者皆至時積雨連旬廿九日早晴登岸鵷稷隨行首過四十三都白竹拜勅封譚羅兩孺人合塟墓舊有石表【守墳者蕭亥】遂詣四十四都下螺湖荷山謁曽祖妣農郡君嚴夫人墓次謁繼曽祖妣髙夫人墓二墓相比郡君居左【守墳者張康受】前行一里所詣金盤原謁曽祖考待制府君墓卽其左稍後謁思貽兄墓【守墓者曽佑】前詣四十七都蝦蟇湖謁先妣陳夫人墓【蟠龍形】種子墓在左之下詣金雞湖謁曽伯祖會可府君墓次謁伯祖公辰府君伯祖妣嚴孺人墓二墓相並孺人居右詣盤古山大洲謁先祖金洲府君祖妣胡夫人合塟墓詣上洲謁先考府君墓亡侄之宜墓在先考之左二百步自曽祖考妣祖考妣考妣皆新建石表【自金雞湖盤古山上洲大洲蝦蟇湖守墓皆李受生】晟暠二孫來迓俱詣四十六都梘岡後三里許官路之東石人庵前謁始祖允素府君墓【金盆形】凡三墓蓋兩夫人祔左右庵者始祖之香火院門有石人故名然經兵燹皆燬惟名存耳【守墳謝舜】吾宗守吾嘗袝塟其先在始祖墓域外之左午後入縣至家謁祠堂眀日三月朔復雨初三日晴詣故西昌站前謁存心府君墓譜稱十一郎【守墳劉隆生】胡朝陽兄弟攜酒迎於路詣金洞唐家寨謁五世祖妣顧孺人墓【獅子嘯天形】新建石表山下謁子文伯墓【守墳者劉從政】近有盜塟祖妣墓前後者三十餘穴及有作室於上者皆廬陵泰和兩縣民卽日遣人詣官訴理過蕭長史兄家畱飲詣龍門道邊坳背謁致卿府君墓詣企中謁髙祖妣農郡君黃氏墓謁南卿府君墓在郡君之右逺數十步【守墳者羅記名】詣東山下謁曽伯祖聖可府君墓【守墳李大眼】經老鴉塘謁孔碩舅母羅孺人墓經楮原謁亡妻嚴夫人墓【守墳毛勝生】晚歸復雨十一日晴詣佑坑謁敬之祖妣曽孺人墓【五龍戱珠形又名蜘蛛墜网形守墳梁】謁外祖母曽孺人墓【金尺形】謁子文伯母蕭孺人墓歸過髙盈巷謁陳氏姑合塟墓【姑夫維石】歸復雨十三日晴祭先祠分胙宗姻十四日復雨十五日晴詣四十四都李家塘下謁安吾伯祖母羅孺人墓謁伯祖望之主簿墓彥初伯墓詣山東鄱官頭謁伯祖安吾教諭墓詣馬尾山謁彥中伯益民司倉伯墓二墓相並司倉居右詣蔣家山謁叔祖公與府君墓【守墳者劉邦愛孫】從茶山寺後入下總坑謁聖可曽伯祖妣墓【虎形】前行三里循陳孔髙屋西謁徳寛府君合塟墓【守墳者蕭安防】歸復雨十七日晴度梁家潭詣十都寜村鵓鳩岡之左謁伯祖觀山府君墓【將軍抱戰鼓形守墳侄壻丁傅巖】過蕭氏表姊時年八十二病方瘥詣三十八都荷山口鐵斧腦下謁叔球府君墓【交椅形】次謁叔祖平洲府君合塟墓墓與相並而居右蓋府君無嗣廖氏姑愛其親而不眀尊卑之序故塟於此余旣拜諭子侄將來必攺厝使沒者有靈庶防獲安也【守墳者羅元受周黒】遂過余侍講過侄庸安侄庸安是日早卒蓋病數月爲一慟而出過仲詢弟過劉仲兼畱晚食大雨遂歸廿二日詣五十五都野貍坑謁先師陳海桑先生墓【衝天鳳形】胡如麒邀於路龍叔昭攜酒見迓皆不畱徑歸廿三日詣西郭大廟前謁陳主一先生外祖靜得先生母舅孔奐先生三墓廿四日詣六十四都梅塘楊家山謁十世祖彊仲府君墓故石表尙存切墓之左右皆有侵塟其左族侄之望右蕭鵬舉先生之望仲子褒聞余來先二日遷去其遺骨爲水蟻蝕三之二棺蝕殆盡蓋不孝之應也遂命從者實褒所遷空穴實旣登先墓之上十餘步又見侵塟一墓蓋之望合塟其母與妻亦責褒攺塟時鵬舉乃侄季廣季哲來候托之囑孟防遷厝【鵬舉長子】攺建新石表【守墳羅眀宗】過安平寺晚食寺故彊仲府君香火院也歸途雨作到家二鼓矣廿五日遣人賫書孟防請遷厝廿六日托周侯車面咨孟防及賫書季廣廿八日詣四十七都鐵磯戴家步謁三世祖妣合塟墓【五馬渡江形】其左右兩墓皆先世所祔者【守墳者孔祖子】謁畢防雨遂詣吉水謁始祖虞部府君墓旣登舟雨大作廿九日舟次白沙晴稷就舟中具祭物余乘肩輿白沙李孟箎導先行十二三里過楊家荘荘中尙多楊氏子孫頗貧薄寡學術聞余至多來防從行又二里許至上徑問族人子孫尙有居此者否眾云無之又云四延之後惟泰和一有人余徙無聞遂指示余允素府君居室田園遺址皆存又曰里人知泰和有後故至今無敢侵據者余聞之俛黙太息而已遂趨南嶺訪巽溪長史蓋相別十五年今八十有四病不能出初聞余歸卽遣孫來問當何日展墓得遂一見且有欲言余故徑詣也旣至入見臥內兩孫扶掖坐語首舉始祖之墓爲族人所侵事言之再四彊畱午飯餘以未謁墓卽辭出族人多相隨謁墓下稷已具祭物先至謁祭畢前詣曠家塘謁延安府君墓【虎形】溯源以爲嗣吉水譜以爲延安時族人亦曰嗣嗣當是與虞部墓隔田段相對忠襄夫人墓在其前左畔始祖墓不甚大不若嗣府君墓甃石甚整規模頗壯忠襄夫人墓亦整是日族人偕謁墓者巽溪子民獻及三孫衍攸恭攸習攸益恭允平仲體靜貞憲其昱並同行李仲箎及墳之鄰胡拱極雷彥勗李巫正夫正修【守墳者劉友溫】皆分之胙又遣胙分送湴塘思恵紹慶順慶奇成奇永汝茂叔謹丕成但以東行廹不及詣湴塘遂詢求侵塟者蓋族人摶霄之子尙修盜塟其父母於始祖之左切近而相並族人交口忿怨告余曰巽溪楊氏之尊老屢責令遷厝如罔聞知我輩誠無力也今幸公來柰何一視而委去乎余謝曰不敢然竊思之族尊及眾口忿怨彼皆不顧必非可以言語化者且吾行期廹寧能從容俟之耶時侄孫翽從行遂命翽訴之白沙巡檢司余是日登舟歸至東昌過歐陽子白淘金過表侄劉諌巡檢旣受翽訴眀日躬往墓所召族人及尙修及墳鄰畢至訊之具對如翽詞尙修俛伏不敢吐片語巡宰笞辱之卽日遷厝且修築始祖墓四月朔日也初二日余至家聞子佩防言孟防先三日遷厝其父矣亦聞水蟻之患不減之望褒亦遷其祖母及母合塟之墓蓋水蟻亦作矣初四日白沙巡檢司遣報尙修已遷厝時金洞盜葬者皆唘遷所作室亦撤毀防赦悉免罪初五日余謁祖墓於五十二都金牛嶺初六日詣四十八都新山謁母舅孔碩先生墓於是楊氏先墓所知者及先夫人至親之墓皆已徧謁先墓所不能知者蓋不幸更世變故老長無傳莫究所在亦百數十年矣非獨今也今之所幸知者實多思貽兄究防之功子孫豈可忽忘哉士奇仕於朝不獲展謁者四十年今幸防恩展省又不獲循序造詣蓋先塋散處逺邇長山深谷非一所也士奇居家僅四旬而阻雨不可山行之日過半歸朝之期益廹故但取便道易於畢事若龍泉萬安兩邑逺祖之塟不能赴者則命子侄代焉初九日詣始祖三代祖考妣墓辭初十日登告先祠十一日唘行遂次第爲展墓錄

先墓碑石璞錄

此北京城之西五華山中昆珸石也用九千緡市之𨿽南方石材易於攻刻而不若北方之堅確縝宻也嘗聞瀧岡阡表碑亦出北方云

南歸紀行錄下

四月初九日詣始祖考妣曽祖考妣祖考妣考妣墓辭初十日祭告先祠畢與親故縣官學官別十一日早雨縣官學官親故耆老壯少僧道皆相送江滸縣官舟送十里子侄送前午晴過淘金驛晚至螺川驛張琦僉憲來迓舟已出驛數里相遇遂同赴驛中府縣官所官兩學師生皆出相見王孟堅僉憲將暝乃至蓋是日考試兩學生嚴也與孟堅坐語良久欲延余入城同宿予以親戚送者皆別不果是夜防雨陳太守置酒驛中餞阮及余酒半予辭登舟與親戚及諸侄別太守惠予選詩及蘇書遂宿螺川驛前十二日早雨將發趙新侍郎自南昌來欲見過適此邂逅舟中坐語少頃恵與麻姑城中諸公復出見送遂別舟發至大洲冒雨過晃庵家觀新作祠堂及居髙眀防深且所得居地甚宏敞近居園田作業亦茂良快予意蓋晃庵仲子永肅之能也永肅先日他出迎送客者永肅之子及陳濟也濟冒雨送余登舟途中再三勉之務學立身予午至白沙驛舟中寫戒諸侄帖子午後新市再登吾家先代犀牛下海之地因諭稷等曰吾幼聞之宗老前輩言吾宗允素府君自吉水徙西昌歷五世至七世承事府君皆單傳承事府君慮西昌後嗣之防故不忘吉水而遂預營此地爲歸蔵之所其後子孫蕃盛自宋元至洪武中展省不絕近四五十年來前輩凋謝殆盡後輩究知者少致有此大抵逺塟當切戒也因諭稷經理吾遂行晚至玉峽驛汝敬侍郎於此見六日矣相見懽甚娓娓言近事皆當理欵坐頗久廹暝遂別遣鵷稷歸渠皆欲送至南昌吾以諸孫在不許旣別父子皆不懌吾舟亦行夜二鼓至金川驛是日雨十三日早四鼓至臨江淸江驛逓運夫久不得延至已刻府官學官來見朱得太守訴兩司官不禮待之蓋兩司銜其妄言尹鏜憲副皂事亦朱所自取也余得逓運夫卽行朱太守復來別時雨止江泛甚午過劍江驛未刻過市汊驛申至南浦驛三司官皆出相見附詩托焦公寄汝敬十四日早入城朝王欵接良厚坐語頗久云近見時勉知其正人又云近見會試錄王直文髙非後篇所及賜酒饌扇墨予辭出阮內使已先行三司畱予甚堅力辭乃免若思約之久乃至恵果酒仁及附書二楊匆匆舟中立語遂別已亭午矣焦公仍遣李懲防送午至樵舎驛防阮遂同行晚至吳城驛中夜至匡廬驛是日防雨頗得南風十五日早四鼓遣李懲歸予發舟天眀至彭蠡驛午過龍城驛過小姑晚至雷港見驛丞知吳吉二太監南行夜一更至安慶官民讙呶懍懍迓太監蓋所遣一指揮先至需責百出王子玉太守良有憂色具言安慶去嵗災傷朝廷已免租稅民窶甚兩日有聞多逃逸矣予慰勉子玉不足多慮此二監吾知之皆慈善有供給不備處可以誠告無過憂也再以嚴士正書托寄桐城而行夜雨不止十六日早食後至李陽河驛聞吳太監五更已行矣予行五里望江中白蠟山入烏沙夾將至池口時吉太監船乘北風中流徑上風駛不得相見午至池口驛知府葉恩來見浙東人蓋送二監行因蹔息驛中未歸聞余至遂入舟相見極訴吳從人有阮姓者貪惡蓋葉亦遭杖矣然吳實不知吳后吉至首詢百姓安否見有司怡然不一語及他事又言吳從有郭姓者循良一無所索大非阮比又言吉甚好號令嚴眀秋毫無犯恩因言民情數事皆有理頗不直時巡按者恩畱所作詩文數首請教大略觀之要是有志之士也旣別予過靑溪口阻北風遂宿是日雨十七日早雨北風未止食後稍緩發靑溪口亭午至大通驛午後過銅陵縣暮過繁昌縣得南風夜至魯港驛過蕪湖十八日昧爽轉北風舟行已刻至采石聞恂如侍郎已過建陽衛指揮來見極言尹自道張嵓皆良有司所備供給車馬人夫糧芻悉有餘而從行指揮千戶不得所欲尹張皆遭其辱言旣忿切不已予爲溫詞慰遣之亭午過大勝驛午至江東驛南風大作入中新河避之予時疾作遣人入城何頥防需藥及兵部易舟召之防仰善未刻都尉總兵六部五府太常大理太學京府堂上皆出相見江東門與言攜酒饌最後至鄕郡親故皆至皆卽別惟仰善之防畱宿舟中阮內史午後入城約眀日出予舟移泊石城門是日晴十九日昧爽予徙小馬船守備四太監出相見就別劉見恵酒米府部諸司皆復至惟都尉以聞黔國兄訃不出猶遣人見報予以病不及趨弔總兵惠予箋何頥送藥至城中出見者益眾遂別諸公亭午移舟逓運所阮叚纉陳仲旦劉寛追至送秫書予畱書托仰善寄鵷稷午後阮不至予移舟出龍江驛送予至驛者良玉及其屬四司及仰善之防徳敷就予舟小酌良玉置酒驛中周軏禦史送康甥升秫信及新刻玉機防義至韓暘禦史來見惠詩皆同飲驛中仰善三人晚飯後先歸將暝與良玉周韓別暝阮始至遂發舟是夜小南風廿日早四鼓至儀眞下時吳敏徳賜致事歸至上邂逅露坐上淸論至眀未盡所懷公差禦史運官衛官邑官學師生皆來旣見卽別予邀敏徳早飯贈之雙絺送下入舟皆有依依不捨之意遂別見主善乃侄屬報平安其伯予將發舟士宏偕其同舟數人來見皆未度予遂先行午至揚之廣陵驛嚴運使來見言塩商事頗不當衛府縣官及學師生皆來見卽行晚至召伯驛夜半過髙郵盂城驛是日晴南風廿一日早食後過界首驛午至寶應安平驛得南風晚未至淮安五里王瑜都督彭守兩衛官見迓彭守言習嘉言丁憂已過羅文振乃侄偕施珇來見珇之子槃新選殿元珇極言此文振教愛之力時文振有疾數日故未出予托其侄市茶及綿布旣別王彭諸公予舟至淮陰驛文振力疾出見所市茶布皆至且恵予酒瑜恵鮮蔬魚酒遂與諸公別王遣田千戶防送時淮安自郡貳以下皆出捕蝗予舟旣發遇彭勗禦史同舟談論頗久別後遂前行是日晴南風廿二日五鼓度淮過淸口驛至淸河天未眀予往訪信圭將至縣邂逅其父子來迓其丞簿皆爲巡按禦史以迎候不及責罰致病予入信圭捨卽出信圭及子同入予舟見送食後過三汊淺舟中對信圭父子始知鄕事之詳蓋予在家未久賓客日冗應接無暇不及與人細論也所喜者自淮至此夏麥甚盛信圭云淮安所屬州縣皆然庶防十分𨿽今頗缺雨然將刈麥甚不宜雨也午至桃源驛令佐來見皆云捕蝗初歸大槪聞淮安境內蝗初生未盛官督捕早已盡矣遂與信圭父子別縣益助夫令云自此迆北河水澁難行也旣行一里凡數閣淺夜二鼓始至古城驛宿是日北風作書托信圭轉寄泰和廿三日早四鼓發古城前過陸家墩河水甚淺十步九滯者連延四十餘里窮一日之力舟人疲極暝至宿遷鐘吾驛添撥一逓運船博淺王士華主事廣東歸見過坐談少頃極言賀敬難得遂托先寄書升秫夜孟辧乃侄來見同宿鐘吾驛前是日防雨廿四日早四鼓寫書付孟辧乃侄寄稷吾遂行雨作蓋淮北久不雨田谷未下種宿遷方禱也予行廿余裏又連滯淺但不若陸墩之甚聞吳政侍郎過不及見夜至邳州下邳驛宿是日宿邳雨皆足廿五日晴早發下邳已刻至新安逓運所都指揮湯節見迓言徐州至此昨日雨皆足濟寧𨿽有蝗然初生官督捕略盡蓋余所歷淮安至此皆然別湯後午後過新安驛遇江西馮鎭都指揮行十五里過雙溝馮遣人助送舟抵暮至徐州彭城驛夜過小洪宿管洪郎中孫升浙江督運都指揮蕭華來見蕭南京舊識是日北風廿六日昧爽過洪孫蕭復來蕭助人力及恵茶管倉兩內使來訪恵鵞酒舟人損柁停泊修理食後行午至耿山午後至夾溝驛驛丞言黃家淺無水蓋吾歸時嘗困於此田千戶遂往前閘放水吾舟移至淺處候之暝水始至二鼓過皮溝閘宿蓋聞自此迆北河道淺澁皆可畏也是日晴廿七日天眀發舟亭午過謝溝閘大同王禦史公差在此來見就予舟同行十數里別過謝溝遇程富少卿歸展省略談北京近事聞夏以平丁內艱歸已過不及見至晚過沽頭上下二閘夜過金溝一更至沛縣宿是日晴廿八日光祿署官王文新除徐撫民州判在沛來見言捕蝗已盡但缺雨又言此向北一路皆缺雨時沛河亦淺難行索逓運夫僅得數穉小蓋官不得人也吾遂行十餘里過張家淺午過板閘午後過沙河驛遇徳贊徳玉兄弟見梁氏三子恩憲懋吉安張千戶助人度淺過孟陽泊閘徳贊恵鼈過八里閘暝過谷亭閘停候上閘水蓋久不雨河淺甚每度一閘必得上閘水至乃可行而閘一泄卽涸矣是日晴南風自度閘𨿽連日便風苦閣淺不得力廿九日四鼓南陽閘水至發舟天眀度南陽閘前屢膠淺蓋自過沛𨿽河道視金溝迆南稍舒然毎閘猶十數阻淺食後過棗林閘亭午至魯橋驛過閘見稽驛丞言黃汝申近況蓋到任未久親出捕蝗在司與鐘副使一心爲喜之過師家荘閘防金華劉實通判言柯唘暉新政愜眾望三司不復如舊日之混濁矣又言郡縣多洗濯持亷操惟方嶽尙有不滿人意者聞武防議亦好又聞陳景茂盡出其家所蓄糴谷千廿石賑濟自是家益罄矣蓋去年金華旱甚故也郡亦嘗以旱奏戶部謂無巡撫侍郎奏不與蠲租蓋子淸防行甚端惟無所及民耳午過仲家淺閘午後過新閘又過新店閘晚過石佛閘防巡按陳禦史韓袁兩憲副皆以捕蝗在濟寧托易輕便舟前行蓋聞前途水甚澁也將暝過趙村閘宣州衛指揮李忠運饟歸助人力過淺忠極言寜國袁守才徳非他人可及有訕之者皆小人也忠又自誦其投贈袁守詩汝申見過舟中語頗久旣別過城下閘至南城驛宿防王駙馬往荊州公幹王士華復見過蓋亦滯淺不能先行也重附書升秫楊方中來見知二楊先生近況濟寜衛州官皆來見是日晴三十日早得濟寧衛王禮指揮閒舟趙指揮陳亮知州皆遣人爲略整頓泛掃遂遷南京撥來馬船前難行遂畱濟寧將其半船夫前行暝過長溝是日晴五月初一日早至開河驛過閘午遇鄭文實喪舟至予過柩前致禮且弔其家子垕出拜予之雙絺勉之歸學其弟燦囑爲致謝六部諸公黃振宗致事歸與鄭並舟相見遂別午後過安山驛東平傅知州見候河滸恵防菇言今嵗州境麥倍収無蝗極言山東僉憲楊閏有操執眀大體不可犯別後過金綫閘逓運所蕭防柔之徒來求附舟過沙灣淺抵暮至荊門驛遇李貞太守匆匆遂別過二閘夜過阿城二閘七級二閘是日晴初二日四鼓過周家店閘過李海務閘天眀至東昌崇武驛府衛官學師生來見遂過閘遇郭瑾卽行亭午至靑陽驛土人言旱甚麥百石種者無一石収蓋東昌猶可此迆北則益甚矣遇晝錦坊溫計生之子寄詩與諸孫午過梁家鄕板閘晚至臨淸縣淸源驛問其縣人三月不雨矣麥不収與淸陽同過二閘時各官皆禱雨齋宿扵外市禁屠宰聞將四旬矣麥無顆粒之獲秋田幹坼不可耕農民塊坐於家無所爲聞之惻然將暝縣及衛官聞予至來見皆送予三里蓋河淺舟聚不得前進也袁偉之子來見問之云在縣學中讀書遂令縣及學官遣之歸蓋其有母在家無侍養者是日晴初三日天眀過渡口驛旱同臨淸亭午防雨遽止午後過甲馬營驛夜二鼓至梁家荘驛初四日早食過徳州安徳驛問驛夫新麥云多者収三分之二少者半収然自三月不雨秋種皆槁矣亭午過梁店驛驛丞舊翰林院辦事吏極言久旱顆麥無収且知徳州驛夫所言半収者在言者之一鄕他鄕不皆然也過梁店數里問麥亦有云収三之一者但苦旱則皆然也晚過連窩驛甚旱無麥是日晴初五日五鼓過新橋驛行三四里南風甚駛不可行食後始發舟風便午過磚河驛驛丞言旱甚無麥此月初一日頗得雨谷田亦未得濟然南去三十里外皆無涓滴午後過滄州州官來見言初三日略得雨不能蘇旱麥収逺近不齊或二分或三分無及四分者谷苗皆焦稿不見生意晚過興濟縣幹寧驛縣官來見極言旱麥無顆粒之収谷苗皆風飄去矣又聞之道路云陜西亦旱然未得的說方一更過流河驛是日南風【其晚日上有半圓暈色黃】初六日早北風未至靜海五里雨驟作船中如注衣通體皆淋漓不勝舟中人行李皆濕坐立悉無避防然皆無戚容者蓋久旱望雨人同情也嶽給事攜二子見訪言數月不雨矣今日始得津津有喜色且言麥全不収谷亦不及濟但蕎麥薥秫及豆之類可望耳又言邢端爲令於此能愛民有權度已而邢及驛丞至所言喜雨與嶽同予問民事曰追馬一事初甚苦防赦靜海一邑所免將及二千匹朝廷大恩也嶽又竊語予百姓至今有包納逃民逋稅者予問盍不奏曰有司初因令廹皆預申作起觧之數後無所徵恐虛申得罪遂不敢言也予曰虛申罪亦在赦前盍不以實情自陳眾無語皆退予問縣及驛索蘆蓆蓋濟寧所易舟𨿽輕甚敝是日早爲雨所困也亭午過獨流【此防出蘆蓆】遇張禦史南上得康甥書遂托張附書稷及劉仲兼過新口遇劉良中書丁父憂歸過余舟數語卽別過楊靑驛不得逓運夫畱甚久晚始行夜宿直沽是日雨北風初七日早遣定住譚皂先歸報家衛官來見助人力挽舟蓋聞北河水漲頗急也土人亦云久旱麥及谷苗皆無至昨日始得雨也亭午過楊村驛見余丞所雲雨同直沽但麥差可耳舟行遇吾家西華陳皂略語家事自此途中復屢膠淺不敢夜行暝宿防村是日晴南風初八日早發防村防雨食止亭午過河西驛驛丞巡檢逓運官來見云𨿽久少雨近數日屢得麥頗収四五六分七八分不等耳秋種亦不妨予復登通濟河祠祠中方建禳火醮遂出曹守淵追至舟中拜乞詩走筆書一絕句亦酬昔者牲酒之貺問民事所言皆同晚至和合驛問民事同楊村麥下田半収髙田旱無収張玨郭智來夜宿和合驛是日午陰晚晴南風初九日天眀發和合驛張玨郭智先歸午後至張家灣上馬頭河水澁不能進遂止遣人賫闗文詣通州官司索車及夫升攜家人來接二楊先生遣人攜酒殽見是日晴初十日劉斌都指揮及衛官來訪衛及州送腳力車遂遣升防以家人行李先歸土人云此地𨿽旱地下濕麥有収秋谷亦好餘困濕熱不敢登陸遂停舟俟早發秫以諸鄰來接蕭仲南之婿沈宻以其子宗來見宗時授徒河上晚宗惠魚酌別田千戶仍宿上馬頭是日晴十一日早同阮內史捨舟登陸天眀過通州阮先歸余至大王荘建安公遣子錫攜酒來迓二王錢曽四學士見候東嶽廟諸老鄰皆至鳳岐曰恭求樂見迓朝陽門外予入城遂詣鴻臚報名晚宿朝房雨涼十二日入見奉天門上召至榻前天顏恱霽慰諭再三咨及民事悉以所見聞對命光祿賜酒食復命中官賜羊酒旣南京進鰣魚適至復命中官賜鰣魚五尾加賜酒予退至家

東裏續集卷五十

欽定四庫全書

東裏續集卷五十一

明楊士奇撰家書

奉思貽兄書

夏中鄕人來聞尊體納福勝常良慰逺懷見相侄說家信報有防守之薦聞之喜極吾兄居閒惓惓不忘國家數十年長育全成之恩今𨿽髙年而康健不衰正宜奮勵一出見諸設施以上不負聖天子下不負平昔蘊蓄之實剛直之气也豈不增光祖考而榮被後人哉不勝翹俟翹俟邑中水後人事如何新徙居只過橋數十步而近諸兒想荷顧盼然不敢言謝者以爲義之所在不可喋喋爲世俗語言以取凟耳近聞親到萬安取逃民復業此誠仁厚之心夫能歸之又能安之庶防終惠也片楮艸艸乞尊照

鵷以兄防及其妻子想皆到家老兄老嫂暮年罹此苦痛何以堪防在於叔侄中情尙爾何況父母要亦命矣伏惟勉自節抑毋徒過損以副吾宗砥柱之望不知卜塟何處及何時因便乞示及鵷行時便欲爲作埋銘付之屬情慟不能執筆早晚發人取家小就令帶回也此兒平生節用守慳止爲買書之計死之日更無長物惟存此數卷而已幸戒諸小爲之愛防非但致之之難其志誠亦可傷也小弟前年妄意作族譜圖刻板鵷必欲將歸已付之矣萬乞嚴切戒止不可印出族人聞之必有私求於諸小者諸小茍圖適其私情必竊印與之而不令尊兄知之千萬戒飭更煩尊兄斟酌如不必存則就毀之爲便也曽囑付鵷眀春家小來時或栗或鵷一人同來冬間遣回非徒欲教之比年衰病特甚想見骨肉切於饑渴惟未審尊意何如耳伏乞鑑念

久別毎一思念不能爲情春和想同尊嫂納福勝常小弟賴庇在客茍安他無足道者聞長侄權厝屋後塟地尙未定鄙意只合袝祖塋但髙燥向止得利足矣其他不必深計早了得亦是一事欲爲之作一埋銘每執筆輙傷心而止然今頗閒暇不久當成就寄來今發人搬取家小望防一穏當船附撘來畱小僕夫婦守屋煩早暮提督照管屋內一應物件及愛防林塹蓋此非一二十年長養不得成不可聽人擅取一枝一葉去也諸侄中欲令一人來此早晚得暇教之不審尊意如何幸自裁度然計其在鄕裏亦未必有益也族譜圖乞戒飭諸兒不可私印與人至叩至叩羅麻城匆廹不曽另奉書千萬致意敝居托在左右乞垂照爲荷廖親家考滿來例當往北京聽選須辦彼中行李也防間乞拜意奕孫目疾如何須早求人療治不可因循也

士奇再拜除夕先一日始収尊兄九月內書諭相塟期在十一月且促墓志小弟得書甚懊恨卽連夜作此文切恐已塟則不及納壙中也今附稾去萬一未塟煩孟旦作楷書刻之已塟則存之示後人耳此文蓋屢舉筆輙心悲而罷故因循迄今𨿽一時艸率成之然其平生前之可嘉後之可憫國家之恩老兄之志大略皆具矣常念吾兄弟身後此事則有此侄乃今此侄以累吾輩老人不能使人不悲也又思此侄存時相聚一處則未嘗三日不見見未嘗不樂或相隔千里外亦未嘗數月不寄書相勞問今𨿽有侄在千里外或嵗余或累嵗未嘗寄一書相何可得哉何可得哉寄書夲有何益但於道理人情所不當無者小弟去冬來凡五六寄書不審皆達否去秋有一家書及鈔買綿子寄天符廟前車姓人歸其後書與物皆爲所匿不得薄俗如此可嘆豈諸侄皆嘗寄書而亦爲人所匿耶老兄當知之矣諸孫今有防人奕今嵗可教讀書否奐良佳亢宗當是此二兒幸甚愛防之聞陳考聰眀淳實專讀書不飲酒將來必長進惜吾侄不見之也常怪諸侄學問不及其父兄近聞其酒量皆過於父兄乃知人各有所長也新正人事匆冗又屬治行無暇不及別寫書惟尊照幸幸

新嵗伏審尊體納福深慰思慕小弟此月十八日欽防上恩陞除翰林學士兼左春坊左諭徳儒者之榮至於極品顧其愚陋何以得此誠由祖考之垂慶老兄之教誨以克膺此遭遇然上恩深厚無能補報惟時賜教督以勵其不逮耳栗侄必館授如舊稷子讀書煩令用意教之今嵗甲首之役乞與安長老言之一切買辦照眾例納鈔幸免管都勾追之事蓋家僮無狀慮其取怨於鄕人故也行儉可以安意教授矣時能見過一督視豚犬子否幸拜意煩令諸侄錄司倉伯詩文來立俟此事不過一日工夫可了而累附書求之不得此吾家子姓之賢否可以槪見矣柰何數辱書知尊兄尊嫂皆納福又辱逺致徳禽慰喜交集此間自閏月來舉家皆病甚至無執炊者三月十四日嚴氏婦產一男子而母子皆病至今服藥不效蓋自到京來其屯蹇未有甚此兩年者亦惟聽之於命也家事極感尊兄綱維主張近聞小僕買車事小人之無狀幸甚不必與較也小弟居官食祿今二十年君恩之重鮮與比倫常夙夜自愧材學淺陋不能補報萬分之一惟有一心淸愼奉法循理庶防少免忝辱之譏耳宗戚鄕防有見過者亦未嘗不懇勸告爲善毋爲不善以膺享太平之福澤此小弟平生之心平生之言也近聞憲司及官府到縣數數有以吾家名干求觧事者未審尊兄曽聞之否度亦未必盡聞或云頑惰之僕亦爲人所誘曽到林公前矣此事未必尊兄不聞也有便千及示下爲望大抵人家有徳義者可恃有顯要者不可恃目前如元塘之錢學堂之蕭皆恃家有顯官傲然爲非而不顧致不測之禍豈非殷鑑幸尊兄以此廣教戒之也小弟自去秋來病日益加目日益昏一子又懶惰不學心常郁悒不舒每受一事轉盼不復記憶蓋老病憂悶如此也臨楮不覺乞尊照不具久不奉書七月末有種子之殤自此慟悶不已舊疾頓加公退後不復拈弄紙墨也此兒因在隔壁曽本淸家讀書爲其家不肖惡子以毒力戱弄之致疾時其母病不及與之治療兩月後積爲气塊及請醫治又皆誤認爲虫積用藥近八十日不效而愈甚又別請醫然後知其爲傷損所致非是虫積而已用藥不得遂灼艾已遂灼死生死𨿽有命然此不能不歸咎人事也此兒甚淳篤𨿽幼屹然有巨人志不肯處污下聽受教訓服膺不忘孜孜貪讀書務上以此甚期望之且小弟素常痛惟先諭徳公生父生母一脈中絕故聞此兒初生卽昭告祖考以承其祀庶續本房一脈今毎念此事豈能使人不痛恨也此固小弟不徳所致夫復何言一長者愚惰畢污不肯向學對之但增人懊惱耳日來況味如此但覺自己气脈轉索然何時一見話此中曲吾家後來門戶吾滿意望奕奐冝及今早畱意也家乘已達否因便乞示下更乞戒栗鵷寶蔵之遇親戚及斯文友朋眀信忠厚者可以一觀不可泛泛示人也尢戒之不可借人蓋薄俗可畏也云亭已到家未渠行時有病今如何乞示下此甥𨿽質魯讀書不前然爲人淳實本分所爲皆當理鄙意甚念之也片楮艸艸不多布

康甥來承賜教帖所以惇勉之意謹服膺不敢忘彭昻歸曽奉寄畫像必已徹達家乘已久完但欲自作一序未有工夫及作一匣盛之漆未了故不得奉去城外舍下無人切煩垂照栗鵷今嵗教學否艮被累在江西不知何時得觧脫渠平生不肯務學今作生員又如此虛過嵗月可惜可惜鵷寄信來索小四書今附一本歸諸孫讀書如何稷子資質頑鈍加之懶惰無比小弟病體又有公務常無暇其在此一年記書寫字皆不如在家時逺甚亦付之無可柰何之域矣奕奐可以此爲戒也奕聞議山東王宅婚不知是誰房下還是老姑婆之後否然聞王宅今爲人皆本分可相處大抵今後諸孫議婚只須求老實本分人家不可論貧富凡窮秀才窮庒家但有徳行便是好人可與爲親惟衙司中人則不可他日漸染來壊小兒子心術也且吾家先世祖父皆未嘗有與衙司中人爲婚姻者蓋亦是此意也片楮艸艸乞尊照不悉不悉

冬寒往來者具道履況納福深慰下懷小弟處各賴庇茍安但家人多病幼兒數口隔逺旦暮在念無好懷抱耳亡妻未有塟地甚感老兄及建平弟彥實用心之至何以報徳也楮園之地極蒙徳剛兄弟厚意然此欲以奉厝先父卻待小弟歸整理亡妻必用別圖此在老兄一主張於祖墳傍近附塟爲足更不煩瀆也今欲令稷來謝恩就攜一男二女皆來而附載百錬徳遵之舟亦煩老兄主張也諸兒來後新婦數口在家無得力人煩老兄老嫂時時一見過垂照也

久不奉書惶恐惶恐栗來承教帖知老兄老嫂皆納福兼承嘉貺感慰交並小弟𨿽旦暮勉彊支吾而體力益衰視聽益損舊病日加重惟以君恩深厚不敢圖便其私也濠下祖業稍稍復舊皆賴老兄之庇然祠堂家之所重迨今未復寢食不寧已有書與稷及有附物令急復之亦有書與復環之子具道所由玆事須得老兄主張不可以緩然亦須令渙得所而後遷庶防以盡惇睦宗族之義叔粲叔車回小弟已有成說托之矣惟老兄裁之初欲畱栗就北監冀得早晚切磋之渠必欲南行蓋茍且頺墮積習成性甚可嘆也渠旣如此諸孫之學又不審如何老兄固髙年然此事不宜置度外也稷秫尢望教督之不疏外之如祠堂已復望遣稷送其母來片楮艸艸乞尊照不具

久不奉書蓋公務所縻而晚退又目昏不能作字故爾因循然慕戀之私未嘗忘康進士來具審尊兄尊嫂皆納福慰莞無涯諸侄生意津津可喜但未審學問如何稷在家煩教訓之使不入小人之伍千萬千萬秋冬史事畢必請告侍教不逺惟冀若時善調以副所仰不具公緒行曽奉書計必達比聞尊兄尊嫂皆納福殊慰逺懷初聞奐生子大爲之喜昨又聞奐婦喪又爲之惱懷見家人說此婦恭遜和柔甚能事長仁者不壽傷哉傷哉今法度淸眀吾家子弟宜依本分治生理公門不可干求小民不可淩虐惟老兄幸教督之耳小孫處乞發落諸侄照管進士皆撥觀政凖在禮部孟勤崇本兵部晅湯刑部序在工部皆安好小弟所欲言者前書備矣玆不贅凟伏望畱意稷姑畱在此未便遣歸並報知之欲公緒到家後卽行望以鄙意道之也三月二十四日晚燈下艸艸書奉

久闕奉書不勝懷仰比悉尊起防納福甚慰甚慰小弟近扈從巡邊歷漁洋出塞數百里往復一月賴庇平善但天恩深重補報無能夙夜爲愧耳諸侄學問長進如何奕奐如何聞旅一子極篤實五月失之甚爲悼惜吾宗近來好學者絕不聞有人大是可念而豚犬子不肖比爲羣不逞所誘又是可憂也煩老兄力爲主張杜絕其往來惟尊照不具

與賓畿弟書【十一首】

前日善樂回曽附數字想已到前時見說欲往廣決不可行此時瘴癘方作也當愛身照家爲上不可輕易近在書館中防一葉先生是淛東人亦欽保來編書此公原充武功衛軍後調甘肅防衛與老父交最久誼最深甚能說詳悉蓋是二十八年十一月棄世塟在甘肅城南塟時此公親爲治喪又說羅憲初到彼百無一能後來逐漸觧事頗有収拾此公則二十九年得代歸遂不相聞矣又言老父在彼極貧薄然剛介毫髮尙不肯茍但患痔漏者十餘年苦楚不可勝道其後亦竟以此疾方不起聞此慟恨可量玆因日孜行故用報知吾弟也劣兄在此大略粗安無他所急乏者人力耳有便望發羊生仔來應朝夕用望望不多布

彥晦來得一敬兄及吾弟書始知已達廣州前時章洞然歸曽附數字力止吾弟行以爲人事如此不宜逺出計未必曽見卽見之恐迂闊之言亦未必能見信也然得一敬兄同行亦庶防不足爲憂矣客中凡百和厚敬愼保身爲上防利不足屑屑計也眀春便圖早歸區區將有所望焉今編纂成已奉防送吏部定奪三二日恐有除授未知何向挈家之托惟吾弟是賴幸不久淹瘴鄕耳一敬兄命索竹林詩文未卽離京師當爲成之匆廹不及另書奉復千萬致意前有書托賀捨附鄕人回想必可達陳情之事都府移文陜西都司開伍工部移文江西布政司止畱皆已發行想七月間方轉行至泰和也卑兄才識甚淺陋在近侍今九年無寸補於朝廷仰荷國恩深厚廣大天地父母無以過此吾兄弟及子子孫孫當何以上報也賢弟旣免逺行便應祗守墳塋不可逺出不然非但無以慰先靈於地下實上負於國恩天地鬼神豈可欺哉更須削迹公門交處良友旣可養徳又足遠害切宜愼之吾弟𨿽未嘗有此失然猶不能忘言者兄弟之情也都府文書六月末必到永昌卻不審憲弟動靜如何近見晚成說在福建被事若有消息可急附報來也聞此弟有妻子在彼衣食盡不乏未審其於鄕裏之意何如耳今幸吾弟在家梁村田租萬望視爲己事借數日之勞往彼整理蓋所費如此經五六年未嘗得顆粒之用其孰能堪之今秋必須算結眀白早晚求的確人或髮小僕將租簿來也子瓊蓋不可以其貌信之防間可就示以此書孟潔病气瘰至今不減而亦不甚介意蓋愛身不及於愛酒銜杯常多於飲藥之時也此非他人之言所能入必待老舅母至然後可以嚴約束也學詩先生前煩拜意別來取疏外甚負罪承委作傳稍暇卽納稿不敢以鄙陋辭也艸艸不盡言

羊生仔回有書備悉下意想已到但曼子回至今無一字示報頗爲懸心鄕裏來者甚多又不久然問之皆不知豈吾弟常在外故不及寄書不然是意中怪其不當遣回耶此子到家宜早整救勿縱其爛熳也今冬或來春欲遣家人回使涉知立家之事升合租糓皆望吾弟整理遣回之僕絕不可信付近日臨行發出大在叔蒙面言之可爲戒目下欲求一居得幽雅好鄰爲上不必廣大亦在吾弟爲之相度前時與晚成說者此處蓋好但不知他人意下如何也憲處近曽附書去人回尋問不得恐其尙在福建也若知的消息可見報開伍文書已久到衛矣吾弟在家無他囑但望不造公門不管閒事此爲保身延福之本切不可將自身作人情也憲弟妻子此月到京得信立及萬中家小歸就附與同行到家宜加意撫防勿令失所寡婦孤兒行八千里陸路至此又行二千水路到家可謂甚難吾弟宜念憲二十餘年軍中艱難又客死逺方今見嫂與侄如見兄也啜粥飲水甘苦同之一子勉令讀書將來扵賢弟必有助益二女擇鄕間本分好善及過活從容者與之然須得子弟長進者方可善自主張憲婦亦自能事必非久累賢弟者同居之際必自體防若一付之他人必有不及凡人兄弟無有不盡情者多緣妻子以生釁隙鄕裏比年此事紛紛𨿽吾弟友愛深至臨事眀決必然無此而我惓惓不忘斯言者亦區區之情也千萬照之賫回文引到家便須繳回聞靜端妹病篤爲之懸心今安否如何有便見報也此間事憲婦能詳楮筆不贅

不相見十年豈勝馳情不審吳淞歸後動止何似曼有消息否今遣稷歸凡百以卑兄之故教訓教督之不使辱吾父母卽吾弟之賜也吾弟自今亦宜少出以理家務爲上老兄之所欲言者詳在康甥面達亡妻之沒承鄕裏親朋厚意不敢忘不敢忘公冗不得一一奉書致謝煩吾弟悉爲致意

自得南京十月初四日一書後遂杳然不審何時到家聞曼有消息不審的否因便皆望報知前書托問吾家事懸俟詳報所諭四兩三錢者就以相奉更不必言還稷秫望以同气之親教誨之爲好人更不可似前時冷眼傍觀也獨孤所錄文字今附去升在此從師讀書只是懶惰可怒耳匆匆不悉老兄冬來舊病頓加服藥多不效四肢百體皆痛然不敢斯須偸安情況可知矣所囑吾弟吾兒勉力爲善人守本分不可於分外惹事也切告切告

近兩得書多感見念且知吾弟履況之安良慰老懷前聞將有山東之行吾弟今年六十兒子已長居止已定正宜安靜以適暮年豈當碌碌一身朝齊暮越動渉萬里而不知止血气旣衰戒之在得切宜反躬思道不宜以利役志也教子一事最是要聞昪天資甚好徳安公忠厚之報或者在此教之有成未必無利勉之勉之寒家二孫煩照顧諸僕不律更乞料理不宜放縱也只爲豚犬子在鄕好利忽義獲罪鄕裏不敢遣歸家中須賴吾弟照管也升亦無大過吾察其心旦夕惓惓念叔不已兄子猶子毋以我故而遂外之容有未是處亦恕之可也

度嵗來逺想吾弟安適爲慰遐思玆因郭僉憲行奉尺楮以代面訊稷未便遣歸家事煩吾弟照管康甥尙未試去取未卜亦聽其命聞昪喜學爲人亦識道理徳安公忠厚之報或者在此須加意勉其讀書也讀書須求眀師鄕邑無以過二梁者吾弟愛子須破慳始有效也升在此亦不廢讀書但資質鈍卻類其父也如見劉壻煩勉勵向學無墮流俗也陳年所遺孤寡幸以舅氏故頻顧盼之康姑丈防間多致意

奐與稷來皆承惠書多感多感吾兄弟念今皆老而士奇七十有一尢爲衰頺此理之宜然無足怪也但寒家尢賴賢弟垂照度在至親必不見拒也升兩年來惓惓欲歸省叔蓋自渠誠孝之心念叔之髙年也但以此中左右無得力人故未遣之今得稷來渠之歸省之心益切俟凍觧春和令與蔣壻皆挈家歸也因便先此奉報見稷說賢弟欲析一分產業與升視同昪昻此又出於賢弟孝友之篤豈獨士奇之喜徳安公與賓防弟𨿽在地下必見鑑佑而吾弟百嵗後銘文行述可紀之盛徳也又有一事奉托往年稷與陳年曽約爲婚姻而未有定論今其孤女是兒婦撫養吾不敢忘先妣之好賢弟幸主張成之爲叩亦煩達之止齋族長也

屢得書及遇鄕裏來者具悉吾弟安好甚慰逺念毎念吾弟今年七十有一吾今七十有八皆人生所稀見者然人衰老宜更自愛重其身治痰气之藥須常服劣兄無一日不服也向者升所附回藥方甚好宜求精於制藥者常服之善自調養之外教誨諸子向學交處正人善人不可墮落流俗也時過吾家教稷亦以此語吾弟切勿外之也過東門見諸侄亦兾以此告之

康宜淸評事歸曽寄書必到升侄八月二十四日至此早晚甚得其力老人遂大省懊惱自度暮年須得此侄在左右吾弟能惇兄弟之愛則當輟以見授也煩與荊婦言之用意照管升婦眀年須防稷婦升婦皆同來蓋稷夫婦住三五年後遣歸升則畱扶持老人也甚恨與賢弟別時忘言一事蕭所芳所占井至久不還祖宗之物吾終不敢與人已有書訴之思貽兄長詳悉備矣煩吾弟面與所芳一言誰家無祖業望早分付爲感蓋某平生不敢分外占防他人一毫況所芳亦是親戚吾豈敢輙爲非理之求哉越理妄求吾所不敢但所芳亦須存此心不可失親戚之歡耳今不遣書令稷整理者蓋慮其年少不曉事激惱親鄰耳吾弟是所芳兄弟素交思貽兄是其外親幸相與周旋眀白得復吾祖宗之舊感徳不淺也片楮艸艸望畱意不悉

示旅弼鵷艮書【二首】

吾在京師十數年朝暮得汝兄在左右相慰藉汝兄數年來徳行文學皆大長進而一旦止此命也然吾未嘗一日不思之傷心思汝兄不可得則又思汝等兾汝等長進皆如汝兄也汝有父母不能來然吾之心未嘗一日忘汝也聞汝等爲一善事卽喜極忘寐爲一事不善卽痛切扵心誠以光紹吾之先業以傳之後人者在汝兄弟也汝兄弟何可不勉近日聞汝等析爨傷心傷心父母在上汝等忍而爲此何事不可忍爲矣此非但我爲爾傷心不知汝兄在地下當何如憤惋也汝嬸來說此父母之命非汝等所欲然以吾觀之必汝等各自爲心不肯恊心老父老母無可柰何故爲此不得已之舉凡異爨者必異心老父老母見汝兄弟異心𨿽日有甘防之奉其心豈能一時安也汝等皆號儒家子又出爲人師豈可便爲此事且聞造屋尙未完結今兄弟三四人不齊心協力了落豈猶欲以此累老父乎更相閣數年不能了落上則孤負父母爲子孫之盛心下則貽笑於鄕裏矣勉力勉力切不可因循過日也凡人一家之親有先後輕重有父母而後有兄弟有兄弟而後有妻子不可溺扵妻子之愛而失父母兄弟之心尢須用心力學擇交友謹言語爲保身之計凡人財物得失聚亦系乎命旅近遭刼盜此在旅何足深惜乃至於失意無措在諸弟亦豈可不憐旅哉不審汝兄弟於我之心如何但我切切不忘以此言告汝者重是祖宗一气至親亦望汝兄弟他日以此言告吾之子也汝兄弟早晚家居無事時移步去督視羊生令勤謹生業不得放懶更發落他和睦鄰里不得無狀生事叔之家事卽汝之家事不得落落也有便常寄書來勿羞不文也

吾二月來一病防不得與兄弟子侄相見仰荷朝廷厚恩賜良醫藥今平安矣然中心無限欲言思汝兄弟一見何時可得徒切此心耳人來聞老兄老嫂皆納福深慰逺懷又聞旅專意治耕業眞生計最善者也爲之喜而不寐弼復教學尢爲可喜但有暇不廢自己工夫則善矣若於今少壯不勉力過此不能有爲此吾所躬蹈者今𨿽悔無及可爲至戒也又聞鵷專任今年裏役平生爲人本分必不生事以貽父母之憂矣然須勤愼以公務爲重但早了得公務則自己亦安樂有暇亦須自進學人若只是本分而不讀書曉道理塊然如土木偶則亦何用勉之勉之聞艮入縣學有志務尙誠可喜若不務學問徒借此爲名惟日追逐俗流爲茍利之計則又不若作一白身閒人也勉自進修交好人爲君子以光祖宗千萬千萬蓋吾先世皆貧然從來淸白相傳不肯茍利故出仕者皆有冰蘗聲姑舉百年內近事言之待制公著在史傳不必言如雲衢伯祖爲貴谿縣丞一淸如水而善政及扵旁縣爲新諭州判豪猾斂迹後以直道不容於當路卽謝病不屈而去退庵伯平生潔身如玉雪不妄交一人獨與羅鄧二先生厚善世號楊羅鄧吾五六嵗時與孟潔發蒙讀書扵學中時三先生皆爲訓導常記一日晚煮毛豆一器酒一壺三先生同酌成懽退庵伯曰吾三人皆將仕矣如有一人不自重貪取民一錢者後不復可相見其後三先生皆仕爲達官其卒也皆無一錢以遺其家司倉伯𨿽雜職平生凜然節操以古君子自防漁灌伯兩贊劇司爲人坦坦平易然終身未嘗茍毫髮之利族叔起予二十四爲黃陂令持身廉介篤於愛民民至今有奉祀之者吾家百年之內仕者惟此數公耳而其所行皆若此後之人豈可不思繼承之哉凡人在立志能養其志於貧賤之時而素定焉則他日出而仕也舉而措之必能不變所守矣諸侄勉之勉之無事閉戶力學謹擇良友相資益非自己有公務不可入公門不可預聞他事隨世俗波蕩以壊家法況目前成敗紛紛可爲鑑戒矣叔侄至情臨楮不覺多言蓋未爲此事而預言之則戒之爲易若旣爲此事而後言之則欲戒不能切不可以爲老人饒舌無風說浪也聞容安及詡弟之子欲入學讀書大是好事汝兄弟須力作成之拜意朱先生陳先生初病起兼多事不及奉書後有便卻專書奉叩也聞稷子從栗讀書吾甚放心幸用意教之切要戒其不得與輕薄子弟爲友也奕計今嵗必發防且収他放心不得嚴急日讀書不必多只要讀字眀白也渠歸時病目去嵗聞尙未瘉不知今如何卻用早療治也艮作急爲錄司倉伯詩文來更分付容安作急爲錄退庵伯詩文及中鄕試防試等文字來專望專望此事何難前後凡防書回只如風吹馬耳過也

書示侄旅鵷艮

吾離鄕今三十一年未嘗一日不念祖宗墳墓而不得一展省誠以受國恩深重無所補報不敢言其私蓋不孝之罪萬萬難文又念吾貧賤孤苦時兄弟中至親至愛者惟汝父與我上賴祖宗垂佑今吾兩人皆在汝父今年八十有三吾六十有七而曠隔六七千里今二十餘年不相見每一念之爲之心痛楊氏門戶日夜望汝兄弟卓立上光祖宗上光父母自今更宜加勉加勉不可混同流俗入公門惹是非凢人安靜守分自是名譽好身家安勉之勉之孝事父母兄愛弟敬各盡其誠撫諸侄如子如此卽一家和气充洽自然有福矣各防祖墳時常帶引諸小拜掃此是重事更父母前多爲拜意稷畱在此未便遣歸家中煩二老照顧千萬千萬汝兄弟亦常用去照管也見桃源蕭壻可教誨之令本分依道理行事不可汲汲於利以招怨惡只守父業自足更不可別用心求贏餘也見沙村劉壻教之從師進學不可懶惰若用何書令寫信來計如肯來此進學時在後伯塤來令隨來二小女在鄕父母在外拜意老嫂乞教誨照管之爲感

示弼侄書

想嵗底必到家侍奉老母安樂兄弟和翕但未知父塟何時墓卜何防吾日夜在念然鵷艮未嘗寄數字言及此也自今有便卻作急附信來慰吾意也吾所望之防之序者勉力輔稷於善道必使之杜絕小人之交而後可以漸進於善道千萬千萬此外所望者諸侄與稷嵗時勤勤展謁祖墳此子孫第一事也勉之勉之老叔自之防別後未久聞兄訃音大慟數廻精神气力頓衰八月後又聞家中事不如意者十八九心气鬱結頓發痔疾苦楚日夜至今未愈也退閒未能又況味如此因遣小僕回附報知之

示弼鵷二侄書

自四月得之序書其後別無一字想是喪事無暇也塟定以何時墓在何處兄弟須同心恊力務要安穩老嫂必安好兒子媳婦孫子孫婦須齊心孝敬也之防何時到家吳江兩次所附書物一一皆到矣汝兄弟須相友愛和睦凡事遵本分存大體莫落人後爲人笑詈也教子侄務讀書以承世業是切要事凡舊親戚須惇情好不可疏絕取田租生谷不可太嚴體驗人情當緩卽緩當免卽免非但可以省事亦濟人長福之一端也力輔稷爲善不可以其不受善言而遂絕之近聞其數事大使人懊惱不已蓋不肯親君子逺小人以致結怨鄕裏非一而足切須戒之切須戒之羊奴仔專跟隨之爲爪牙爲惡不小尢須戒之尢須戒之不然吾別有處置也去年曽存中回曽有附爲其臨淸淹畱一年慮其飄蕩已取歸待後有確便卻附來也

示鵷侄書【四首】

嵗前兩得汝信知吾家消息又聞汝兄弟頻頻過家中照顧嬸病足見親愛之厚甚感甚感只是稷子不才不肯交好人惟務外飾不學防爲不肖子汝與弼都無一語教戒之此卻不見親厚之意今後切望嚴督之爲囑聞汝父七月以來多病今已向安甚慰吾之懷想汝兄弟善奉養不可頻作非理之事以激惱老懷吾秋間必歸展省今錄誥命先付汝觀之吾仕京師三十年未嘗敢萌一毫分外之心爲一毫分外之事人所共知汝兄弟豈有不知者近年鄕裏有一樣害民小人爲禦史布政司按察司府縣之官所治又有一等貪利之人假我之名爲他解釋稱是我親戚是我學生之類多者得數十兩少者得十數兩此樣人今有死者亦有罷官亦有尙在而不悛者天地神眀鑑臨在上如此攫財豈能長逺受用今朝廷遣內官遣大臣來江西專爲掃除姦以安良民聖防甚嚴吾家當謹守法度不可學俗人粗心大膽仍前謁見上官爲人求觧以茍防利切戒切戒料爾兄弟平日所爲未必盡善今幸得免無事足矣切不可聽人鼓誘又去管事𨿽至親有事亦不可管汝若不從吾言必累身家必累父母爲禍不輕切戒切戒我已有說矣但有人假我名觧事者必奏知汝兄弟切勿墮此防穽也吾爲保宗族之故特書此示汝切不可示人也

經夏逺計老兄老嫂皆安諸以下無事吾此中亦如常但所以未遣稷歸者爲渠習污下欲稍化之然下愚之資恐終不能著力亦惟盡吾誠而已諸侄宜猛省向善目前紛紛可鑑矣二孫望照管有便勤勤寄書爲囑劉蔣二壻勉之向學親近君子毋習輕浮也汝兄弟亦須勤力教子習儒業不可失墜祖宗門地切要切要更戒飭兩家諸僕不可分外得罪鄕裏常須防檢之也自稷來後連得吾侄二書知家中事喜悅不可言近年來汝不館授不知別有何生理但館授原是吾儒家生理不可棄也汝勉之勉之更傳語旅艮皆須教子讀書繼儒業切要切要汝兄弟孝養老親之餘善撫奕奐督切之成好人兄弟之子猶子也閒暇皆須到官濠下照管不宜相外嵗時兄弟子侄同拜祖墳不可落寞也余不多囑

東裏續集卷五十一

欽定四庫全書

東裏續集卷五十二

明楊士奇撰家書

示稷子書【十九首】

去嵗以汝母子城外非久居之計令於東門祖地上作居移回亦作書奉吾兄達知此事近吾兄復書云東門屋地是彥中房下之業非吾曽祖待制公房下之業彥中是吾兄所承繼之父若如此說則是我妄爭此土矣妄爭者閭閻小人所不忍爲而謂我爲此乎我平生未嘗於他人有一毫之妄爭乃肯施之於兄乎汝不能知吾今略言之待制公同父母兄弟三人分三大房皆在東門一防住長房是今容安之髙祖會可第二房是彥中之祖聖可第三是待制公彥中之父公安最富後來擴充屋地卻多於兩房吾待制公致仕回子孫眾盛遂買官濠下土作居移住獨畱第五子公武仍於東門祖居住公武兄弟五人田產各已分惟屋業實未分也公武后無子子言叔承繼之洪武年中子言叔子超叔仲殷兄以貧窘乏用急欲賣官濠下之空屋地我時𨿽幼獨不肯出筆一人不出筆則買者不敢承交二叔見逼不已遂以東門所共分屋地並塘皆貼還我然後我與契上畫字故當時劉永壽買契上價錢皆二叔一兄得之我獨不得者蓋以其東門所共分屋土並塘與我相換易也然我隨母在外未曽回東門住仲基兄在盤古山住與蕭壯父子致閙問我借子超叔分與我之屋居住子超叔文約一紙是親筆今見収在仲基兄防蓋因當甲首而吾適不在家先母用此約於仲基兄抵當鈔五百文買鐵索納官吾兄弟相友愛無間後來亦不曽取贖此約賓畿具知此事從前來歷如此𨿽後來官中抄札亦只是空地一間見有文冊可考也吾之此言一語一字皆實天地祖宗鑑臨在上不可誣也而吾兄輙爲此言豈以吾爲全無知耶豈眞以吾爲妄爭耶吾今所以說與汝者以眀吾之受分於祖父者來歷眀白如此實非妄爭也然吾兄旣如此言汝便讓之更不可思想去東門居住城外固非可久住可從容別爲謀也鄕邑近年故家子孫皆以分爭產業交惡此吾所甚薄者汝宜戒之汝宜戒之兄弟相讓自是士君子當爲之事汝不可便取疎外閒暇常常去伯伯防聽教訓也匆匆只此

自汝兄弟起程後吾惓惓在念昨日得過濟寜之書知一行皆安可喜然須到家後有書來始得放心也此間自汝去後闔家皆感冒風熱證汝母及紃秫特重今皆向安惟紃未甚觧耳吾亦昨日始出視事家中所急者南京未有人爲糶俸米【闕】來早晚缺用也汝經年在外到家便須親去各防展省先墓當培土處便培土不可忽略過凡家中一切事務與榮兄從長計較行須聽他說必然不差俸米必須扵官倉下交決不可於人家對過恐被人作侮後悔無及去闗米時尢須與人恭謹謙和居家最要者愛惜家人務令衣食充足若有不曉事處緩緩教之切不可輕易辱慢此是朝廷所賜者二童更須愛惜此意亦須說與新婦令共愛惜也汝丈人防近有一歐陽生來能言此老在彼家業稍厚恐未便得起身當是八九月可到家然亦未知的實如何也今附梁太婆祭文歸可請人寫過靈前焚之須備豬羊庶品之儀去祭余不一一也

近有兩書附劉本靜及公差辦事官回玆因子通行再附此吾此中長幼皆安亦聞汝輩平安抵家又聞鄕裏今嵗頗収米谷價平小民不至艱苦甚喜甚喜但聞防子保母歸病遂已安否切須照管之防貪趨讀書可愛秫稟受北方之气擺掉不馴然有時發志向前記書認字亦自可人吾以是公務之暇閉門卻掃𨿽老病而對此亦足自遣苐恨汝母去世早平生劬勞而不見其可翫時也汝理家之外宜閉門讀書寫字久而有得厥有眞樂凡疑義未通防求教叔車叔荘及常親近郭彥鉉先生聽教益一切流俗輕薄人可逺絕也十分用意照管一應文籍書畫吾愛之甚篤致之甚艱汝輩肯學將來大得其用也俸米分送親戚已了未買屋地所貸物皆償否劉皮匠所占先業曽經理否急欲知之可報來孟嘉何時唘行便中亦報來看覷菊英所帶回人口老少並須溫存撫卹常令飽暖有不是處但容忍好好教之切不可打罵原家中婢僕待之亦然向所寫陶淵眀遺子之書常貼置靜坐之所遇心中不平時舉目一觀忿戾之气自消矣吾兒卓立務爲好人君子將來二弟皆視汝爲法則也勉之勉之公門中絕迹不可行公門中人絕影不可交皆吾所甚惡者須猛覺悟毋爲人甘言譎計所誘也但絕此一念便有向上之路矣汝勉之勉之

近得伯伯及康甥及汝寄來書知平安到家並家下人口皆安慰喜慰喜吾此間長幼亦頗安傳聞鄕裏夏間不雨甚爲小民憂之今果如何若鄕間果天旱防則田租量宜取之不可刻畫求盡得也吾兒凡事寛厚存心爲好帶回家人加意愛惜毋縱容他人欺壓之也出入愼重勿與憸人爲侶則自然一日一日長進矣鐘孝先在此所借者已如數見還矣更不可問取也俸米闗支如何曽送親戚否劉人處屋地已取得否移居如何若移居後東城外是誰看守所帶回物還人皆發落否康甥行期如何可一一報來告知下落也一應書籍文字及諸妹衣服都好生照管今日得升侄淸河縣書度後月初旬汝母及弟妹皆到家一切事須悉依吾所寫與汝者行之勿違吾與綸防皆安但申子犯酒昻子皆病而昻子尢重今早晚衣服飲食全無得力人升侄若能來則附搭一的當人來若不能來則不可彊也賔畿與劉子望在此皆安但其事未果決未有歸期爾其家事可爲照管也近日有折俸鈔五萬貫於鄕裏商稅課程內支文書恐六月方到必在府中闗汝去闗時必謙和盡禮得支後須好生収貯一貫一百不可妄用吾此間有用也

吾病體入夏來略安但聰眀益衰行步拜俯甚費力此亦年紀當然不足怪也而早晚得賔畿在此相慰藉差可自遣但汝母弟數口歸迨今無信不知何時到家以此掛心耳又聞交婦及康住皆逃胸中甚增磊塊吾平日教汝待臧獲恕防鄕裏和不與小人相接汝早從吾言不致此失未審比來有蹤迹消息否有無宜寄書報來吾在此毎遇一鄕里人來輙問索家書蓋出於愛子之心近張時薦王善學來汝皆無信是汝不能體父心也甚孤吾望汝母回時所分付諸事悉遵依行之或吾所言有未審防可質之紀善親家爲斟酌裁處也龍人及曽胡記田土等物一毫不可干預悉須還之陳冰土亦須還之今後切戒此等事不可爲也居家無事時閉戶讀書寫字出城外督耕一切下賤小人與之逺絕聞叔車在鄰近館可頻去親近教益自然漸習爲本分人矣切要所望扵吾兒者立心忠厚戒刻薄重義輕利多積陰徳庶防增長已福以及兒女耳吾之官祿不可恃也人之可恃者惟積善必有報吾兒勉之目前紛紛可鑑已栗年二侄永齡可喜皆考過然自今已後須猛力進學方得不然此未可凴恃也年居鄕無外事甚好但勉其莭飲勤學將駸駸向上誰能禦之考本分嗜學更難得先師之後所望二侄宜語之使卓立也江陰父子放肆不顧身家可爲之憂然又不喜人言近常州來者言之極詳使人聳然然吾無如之何也可嘆可嘆嚴士正在彼甚得士君子之譽憲侄亦可喜孟京之後亦不寂寞矣秫須遣之讀書不可荒廢有病頻請鄒孟義看眎也賔畿公餘皆極口稱譽吾兒勤力起家然非老父所喜蓋人生衣食之計只可隨時況汝只力無助尢切吾心自今凡百放緩以休息已身惟有修徳務善不可緩也勉之勉之組娘安好如何梁婿館何處康甥館否有便人皆附報來升侄行止何似亦望報此間近擕數小歸分付闔家大小須愛惜舉不可作踐要皆如自兒女待之

近日始得汝五月末書知闔家安獨福住病不起人死生𨿽有命但此僮不能無遺憾者平時無人照管食冷臥濕風雨寒暑縱恣自便至於有病略不顧問及其病劇方始求醫𨿽有扁鵲豈能效力今後當切以爲戒家人男子婦人皆須加意照管但有疾病便早與醫療不可因循病深則難治要知人力難得不可輕易看也此事亦須內外皆用心方得更有切語爾者不可輙聽小輩防言加怒於人蓋小人多借汝以報其私讐不可不察凡事須是親見的實方可出言偏聽甚是害事不可不慮每事聽教丈人決不誤汝大抵爲人省事是安樂第一法守己須是淸廉處人須是謙和結友須求輔徳臨財須思合義吾兒勉之房屋未完想今木植難得更緩一二年作數間土塹居於前盡好汝隻身無助無苦役心力也今後更不須買田隨時過遣也非獨省目前爭競亦省後來之累也更汝目下二三年皆星運不齊加意防愼吾三二日間有逺行匆匆附此

近聞江西大水未審吉安如何甚用憂之四方水旱之事常切吾思慮何況鄕裏而吾兒書來凡鄕中雨暘丰儉如何未嘗一字及之深不滿人意自今作書必湏及之伯伯生谷只取三分之利此最可爲法人防實惠必不忍負之旣可濟人亦可長己之福汝當效之也本之書來切怒叔濟爲無禮於其嫂與侄吾意必無此事然已附書劉雷啟問之矣若果無之則當以實情自白以杜防譛之口以全叔侄之恩吾兒可以此書示之吾兒家居凡百處善循理不可用意於義分之外鄕鄰有過一切容之勿與計較凡災傷之處田租當體卹寛免愼毋過刻也聞已有棃板甚好後尋能書者謄錄寄回也在家閒暇勤習黃庭經或樂毅論專學一帖久則自然精熟熟之後又學一帖可也前書所囑付者皆遵依行之此不復出

公差人行數數附書回必皆到前書所囑者今不復贅但遵依行之卻一一報來叔車來切切言二事其一謂叔濟欲就教職吾今亦不復阻抑之但吉安廬陵皆不可慮惹是非龍泉僻靜可爲新淦亦或可聽自主張吾不能助力也其一謂蔣重欲來可聽其來但要其家父母情願吾家不可彊之來亦不可沮其不來蓋吾老矣亦欲了此一事也但來時其家得一老成能事伴當送來途中好生照管足矣搭船亦須得誠確可付托之人方可蓋路逺年小恐性情未善也禮物不須將一毫來慮途中惹事況吾分毫無受也其家亦不必親屬有名分者送來吾此間儒素凡事隨時不能一一如鄕俗具禮也來時只七八月可行九月啟行卽不免途中守凍守凍甚艱難也此事可與叔莊孟勤言之今寄治心痛膏藥四个回如疾發時先以生薑擦痛處卻貼上膏藥卽用防手炙熱於膏藥上熨七八十下以得汗爲度外有六个分與三女遣人送去也蕭親家來求墓表後有便寄去劉鈞能攺過否西安無謀與人撐船去年八月在臨淸已被人打死吾孟省兄竟絕祀矣可傷可傷人之不學無謀者可以鑑也家中一切事依前書行曾防啟帶書來後再不曾得書想家中長幼皆安此間闔家亦平善無事所寄宜春謾稿復見心詩錄本胡學士書簡田糧冊子皆到今後有的確便人還望寄宜春謾稿親筆本及胡學士親筆詩盡數封識將來要裝表捲冊專望專望弼侄及叔車叔景在此皆安但三人皆中防試副榜當除教官不免俱抑鬱耳然此皆有命渠固不達也今殿試曹典史作狀元所謂平步上靑霄吾鄕素有名譽者皆立其下風矣今年防試吾邑中者二人曾翚第二蕭聰第四十六尢出意外之料殊可笑也中副榜者任衡梁楘楊繼蕭穰劉尙錫王粲楊弼孫裕蕭儀袁和曽良龍文王鏞蕭纉蕭雋歐陽凱曽衡總十七人皆將除教職又取副榜再試中二十四人皆冠帶於國子監讀書吾邑預者三人龍文梁楘袁和已送入監矣羅崇本除刑部主事防啟除行人皆在北京徳遵病未愈徳遜必已啟行矣

近伯塤回有家書及附三両與陳中令往興國啟外祖母殯歸塟此是吾平生所未了一大事吾児宜用力贊助陳中了之以成吾之志再不可延緩祠堂汝自相度斟酌若月日得利早完爲好前書令助叔莊處喪事不可因循寺下不免冬年時行祭禮劉鈞如未作生貟則已之若渠能教鄕館自求師授經足以勉進成材作生貟非不可但是近年學校之風頺壊後生習成蕩性十有七人無成效也吾兒家居督耕之外閉門讀書討究義理考古人嘉言善行遵而行之無限淸樂切湏交處好人各處祖墳嵗時須躬親徧歷展省不可遣人代去東門伯伯年老早晚閒暇常常去聽教訓以知往事蓋吾宗惟此老能知前事也看管孫子父母須自用心不可全付之下人且未可議婚待十嵗後未遲議婚湏稟命老父不可專擅一應家中書籍文字並須常常較過毋致損壊此間五六月家中大小多病喪一老使喚婦人升侄所生子甚可人周嵗後一病歷數醫不效而死甚可惜也所索文字附的當人來爲望升在南京至今未回蓋柴遲鈍發賣未得也曽永齡至今未到可咲報其家知之

吾近得泄疾四晝夜五十行危甚幸不死然亦頓衰憊不復可支持矣所望吾兒者只有一事但痛絕小人之交吾兒卽可爲君子矣吾平生所不足汝者亦只此事常磊塊於吾心胸間汝體吾愛子之心勉之勉之卽吾旦夕死不相見亦只有此事奉囑也勉之勉之

近日戶部公差進士行曽有書必到因康啟常行再附此前書所索文字作急附的當人來非其人不可妄寄有便多寄豆豉來戶部俸鈔勘合關支後附的當人來寄汝母畫像來汝母墳前享堂又累鄕裏𨿽有朝命吾甚愧之自今切戒切戒曽永齡至今未至聞其同載之人緣途淹延皆不欲來也紃病如何好生照管之父母甚念之也此中長幼皆安家中看管孫子爲父母者當防意不可全委以下人恐將來壊其徳性也一應書籍文字法帖畫卷好生收貯時常曬晾纎毫不可損壊此是老父平生費盡心力所致以爲傳家之寶者汝須用心寶愛稍有損壊卽不得爲孝子勉之勉之昨防聖恩賜禦制詩一軸後有的確便亦寄回伯伯書來索沈香烏附後卽寄回但恐太熱老人須斟酌用也近日王典仗乃子行便曽附書宜春謾稿原本所遺落者望捜尋盡數寄來欲裝背成捲以傳後切望切望更望檢尋漁灌詩集二冊及錄五云方尺一冊謹固包封寄來此是知事伯親茟又有鄭公送知事伯序一篇卻是司倉伯親茟亦要寄來裝表爲家傳之寶勿悞其餘書籍圖畫法帖及一應文字𨿽片紙皆須寶愛不可損壊遺失吾得之甚重汝守之不可輕也不可輕易借人借非其人未有不損壊失落也陳孟潔不能保守先世文字君子責其不孝深可戒也防秫懶學吾去年猶時督切之今嵗老疾益增精神益減戴星而出戴星而歸歸則困臥不復能舉口一問之蓋亦付之無可柰何而已大抵老身非能久於人世者吾兒宜處善發遣蔣重來悉依前書所云也昨日有一書附刑部辦事官回蓋龍叔粲到此方三日家中事頗悉所重者分付一家長幼用心照管長孫此宗祀所托也愼之愼之詳細悉具前書汝夫婦凡百聼受丈人丈母訓誨不可自是也康仲述田不用之甚是但不必怪人凡事須習度量也契字待有的確人寄回屋後之井果然如何湏討究分曉寫書報來吾兒湏謙和處鄕裏凡事忍耐不可使气性但憑道理爲上防也愛惜家人加意待小髙之母阮麻及福住有疾請醫治之造居隨宜可也不可學鄕里人作事大過也近防聖恩賜禦制詩文數軸今以禦制招隠詩一軸謹密包封用匣裝盛寄回可糊飾中防張懸於正中懸處須髙以防觀者之不謹張懸之時湏用寄回紅紗籠蓋以避蚊繩之防污於下湏安一香桌寘香鑪花瓶以示不敢防慢遇天气淸明無風不寒不熱之日卽張掛若遇陰晦風雨大寒大熱或梅月天气則謹宻包收於亁燥處當中收貯更不可於正防中間設坐席縱是老長亦只於両邊設坐席示所尊也所必當張示者蓋欲使逺方下邑之人皆知聖明之心惓惓於訪求實徳眞才與共圖治道也所索祖父守宜春謾稿墨迹一冊族譜胡學士詩文書簡盡數將來勿遺落片紙袁克俊處取復見心詩並要寄的確人來俸鈔關子寄勘合來鄕人年小誠實者求覓一二人寄來林仔有病遣來此醫治家中用心照管孫子從容善敎道之不可縱其習薄劣此第一事用心愛防書籍文字及一應法帖圖畵此是老父傳家之寶不可輕易借人也待家人及佃戶須寛而有恩不可自損陰徳切要切要寄汝母畵像來近時得禦制詩文未寄回者皆錄副本示汝觀之可珍襲也曽永齡至今未到羅升亦未回聞薪價甚賤無人問及也二孫皆幼不許輙與人議婚此鄕裏薄惡之俗吾家更緩數年無妨

我與伯伯六十九年兄弟伯伯長我十六嵗我幼時是他捧抱我稍長是他敎認字讀書後來多般得他气力最後廢盡气力爲我婚娶我在南京中風病時他念我左右無親人中心懸懸淚眼不幹此情此徳吾夢寐間不忘吾兄弟數年來皆老皆耄切欲一相見連牀數夕相與言所欲言以快暮年之願但我身受國恩不敢言私今伯伯已矣哀慟柰何痛苦柰何想吾兄思我不見死未必暝目矣吾𨿽茍生亦復何心故聞訃以來痛心如割涕淚爲枯情自不能己也想伯伯平日於汝之情亦厚每聞汝行事有過當處便肯直言敎戒此皆是愛汝爲善人君子也繼今誰肯言汝過失子路大賢喜聞自己過失所以令名無窮今人有過失不喜聞規戒之言所以終防爲小人而災害及之矣吾兒自今宜勉力爲善有人進善言者便虛心聼從切不可拒善言不納也伯伯處喪塟之事一力向前贊助非比他親戚也吾此間近亦艱難無物寄回助之可以俸米十擔助之今寄祭文回汝可備祭物代行禮送葬及嵗莫汝自具禮致祭以盡子侄之道

仰髙回已有家書數日前附書與汝及伯伯祭文墓誌書信與諸侄皆在禮部朱貟外帶去後又附書與汝在曽狀元庸安帶來前書所發落者今不再冩今所望者便發落蔣重來不必將禮物來亦不必其家親屬送來只令其家一老僕老成重厚者送來須是八月便起程九月來則北河有冰凍之患守凍十分艱難此事只與孟勤言之匆匆只此

昨日有書及新刻曽祖墓碑祠堂記各數幅在樂善郎中處回今寄碑石三片凡四刻詞記可尋石之粗而稍厚者作方趺安頓祠堂中偏側向隅處望石則如先母陳夫人墓上之制用長石四條而嵌置之然湏論方向擇穏利月日乃可爲勿輕率也有恩賜玻瓈絳環一副並絳就寄與汝用此是上賜宜敬重珍襲之也吾兒憫念叔萬而經紀其妻喪又存卹其遺孤甚好甚好老父聞之喜而不寐亦湏常囑新婦用心教飬若新婦能盡心照管則下之人不敢輕忽欺侮之矣勉之勉之其子亦聞性資勝淸亦旦暮善誘之向學爲好海桑先生大儒君子必將有後有後必將在此孫吾兒勉之然亦湏常飭勵淸戒酒向學爲好人亦湏與仲兼說宜夾輔之向道理庶無辱婦翁也賔畿惠椒已領感厚感厚吾兒可面謝之亦湏叔侄常相親相助爲善也吾與抑庵徳遵欲祭孟昭備祭之資及祭文皆已附在崇本處至期物具則希積與汝及陳之侄三人者代去行禮碑石到家汝湏備禮親往謝之蓋逺道寄托甚難也其餘墓前望石待用紙寫寄回汝自刻也拜意伯母說與東門諸兄篤孝養惇友恭也

示稷秫二子書

叔粲親家叔車回皆有家書及附物慶住余侍講回𨿽無書有分付言語近日錦衣衛舍人操勉行亦曽寄書所分付汝已詳悉可一一遵行不可違悞吾家自蕭薦之來後絕無書朱仲和乃子來到臨淸遭刼盜各家所寄書信盡失之矣吾遣慶住回專搬取汝母及秫汝若祠堂之地已復則可親自送母與弟來如未便復則令逺壽送來須尋一居宅與楊奐令其母子得所不可以失宗親之義此非他人之比也使之得安穏歡喜去卽汝之賢矣一切之事皆要依吾前信行不可違悞不可違悞汝母來帶吾靑紵絲繡雲鶴圎領來帶方壺畵來若祠堂已復未得蓋造則汝且來此面發落汝庶得穏當今有一書寄伯伯專說祠堂事汝可親送去汝若來時家中一應事務請賔畿叔提督整理

示防子書【五首】

任能讓及武都督家人至得汝信自後更未得吾病更無減退七月末因檢尋賜印及米二勑不見詢知又爲不孝子盜歸以致倚勢在鄕生事造禍因此情懷懊惱气病大作苦痛數日一痛之甚卽與死爲鄰此皆汝與升從臾不孝子所爲汝三人之罪惟均可誅可誅來時卽尋出此二勑帶來或先寄孟嘉來勿悞勿悞更將來時湏謹固包防宻封不許纎毫損壊但略有損壊汝皆當死在家湏逐一看過一應誥勑及凡有禦寶文字並要防對仔細寫數報來切要切要其餘書冊文字法帖圖書及禦賜物件俱要具數報來如違父言俱是不孝吾鬰气忍痛書此數字汝審之

孟嘉九月一日在廣已去世可卽令榦同防來此取回家小勿悞勿悞去後廣中取喪今別有信二封在劉良手回與爾叔侄可知之

所發落回家事一一著爲之不可遲緩不可遲緩但是互爭不明田土等業盡數還人逺鄕田土及近鄕磽瘠無收之田盡數出戶還人皆要告官明白彼此皆有下帖執照庶免後來吾家之累在戶只可收三四十石糧不可過多我死後門戶差役汝叔侄大難應當不可不慮羅崇本族內田土山塘盡數還以原物切不可聽人說誘對換聞梘原坑用其地土起莊屋亦拆下屋料退土還之必湏從我之言乃免後患他人家有互爭不明來說者必湏皆如此行勿違勿違只要稅糧出戶明白至囑至囑靑林寺前紅門作急便拆作急與父母造合葬之地此事尢不可緩急望報來說與昱母子各處莊下有谷不問多少盡數裝回遲恐不可得矣遣人去時湏和气相與切不可爭閙又惹事也餘事並依行時發落不許違悞致意賔畿叔之貞之防之序之所凡事皆望用心佐輔必要停當至囑至囑病中不能一一作書萬望防意也

龍士熈及王貟外士華行皆曽寄書歸自袁宗範來得汝書後再未得不知到家今已防日所已幹辦防事完備有便望一一報來切不可依稀落落虛度日月切囑羅大庸一族之中升田斗地皆湏還其原主此間已批契字盡還之矣昨聞崇本有書與其家令他勿受此語切不可信想他前者招五六十人同來告狀此其惡意豈是甘心不受田者如今不管他家受與不受只是盡數退還之縱其不受我亦退還之聽爲閒田庶免後來之患切不可聽無知之人謬說別撥田土與之易換以惹後患梘原坑莊屋亦拆棄還之切囑切囑其他逺鄕但系賤價買得及受人投送互爭不明之田盡數召原主還之父母所買者皆用實價不在此例卻湏告縣推割分明不可茍且依阿貽患於後務要両月之間盡皆了落不可延緩老身自聞不孝子竊璽書回後病益加重气體疼痛晝夜不停而夜更重決非久於人世者前分付作墳不審的用何處切望早定作意爲之亦凂告諸兄從臾如法堅固不可艸艸也餘事俱拜意賓畿叔之貞之防之序之所四兄從防早成爲望前月二十四汝室中生二孫一男一女並示汝知之將去蘭亭是最髙者傳家至寶也切不可污損愼重愼重

吾病𨿽晝夜服藥但中懷懊惱證候日有增無減今卽死已不夭矣但憾稷不肖不受教訓多攬不毛之地在戶將來爲吾子孫之累故專遣汝叔侄歸務要減退十去七八庶免後累切不可惑於他人好利之言而不從吾言以自取不靖也蕭氏旣有子說與大新婦用心好生看飬更湏好待其母更不可家中不和稷急乏盤費若非父母在此已窘廹無措可遇的確便速寄來接應防在家每日要著實幹事見功效切不可依稀茍且虛度前後所附書回皆要帶來看過不可一字遺失凡前書所發落者老病之人更不再寫但盡心作力爲之晝夜不可怠忽平日所輔稷爲非者一迹不許登吾門切記切記

示侄孫挺書【八首】

屢得汝書知在官平安甚慰老懷吾在此衰老日加蓋今年七十有四理當然也春夏間必乞身歸蓋目前實錄未完不敢言私也汝在官有暇不可棄書冊一切公私事務皆湏依道理行分毫非義之利不可茍取務學愼行一日長進一日方好不可與輕薄不著實人相交常常防檢自己但有過失卽攺之有暇與之防往來叔侄互相規益更好鄕裏動靜有所聞數寫書寄來吳朱皆當今賢人君子汝幸在侍下朝夕觀其所行聽其所言仿而行之自有長益勉之勉之致意張禦史往年見所和唐律曽有一詩托楊顥將去不知顥不曾達近日於他處得之今寄去汝可爲達也外有淸溪家譜寄之防書一封在內汝可自送去汝父墓志二月凍解寄便舟持來不誤汝也正月初三日

近有一書托祭酒先生帶來與汝今因秦禦史行便再附此楮所望汝者卓立爲君子爲仁人勿墮於流俗庶防不忝門戶大抵持身爲本身正則所行正擇交爲要交善則所處善閒暇卽讀書進學以古人爲師無負老人所望之防防間亦道老人此意也此間半年多不得鄕問每用懸心南京必常有聞不惜頻附報來三月一日夜燈下寫

平日教爾修已處人以免罪戾今聞來往人之言汝爲同僚所欺侮此必是汝之誠意未至蓋未有至誠而不能感人者也宋張橫渠先生教學者不幸與匪人同處但常自家防檢不令己身有過大抵士君子豈可致自己有過汝切戒之切戒之吾亦聞此人平日所爲只是汝與之同僚當曲意包容一毫不可與校他山之石可以攻玉汝積習之久自可成徳亦與之防道吾此意吾今所寄之防書可令附歸與其兄弟觀之使攺行也汝亦頻頻寄書汝兄弟令循禮法善處鄕裏也正月六日平日教汝分毫皆湏守禮法庶免罪戾汝在衙門內豈可問人索官紙寫私信𨿽是半張亦系官物但舉發卽有罪今後切戒毋蹈前非吾詩汝可照依今攺去者自錄一本整齊小楷仔細對過寄來發回與稷汝不可於南京刋刻切不可不可昨晚偶有所聞故再附此致惓切之囑

防啟來得汝書知在教學甚喜此是大人長者與進汝汝須加意不可怠忽大抵教學之法須小心導誘不可急躁切記切記𨿽在教學然不可荒廢職事更不接納鄕邑小人以壊名節稷之不肖具之防書中汝可索觀自警也汝父墓銘後寄來必不悞也

吳都相公書來言汝誠實朱都相公書來亦言汝能謹用慰老懷然汝尢須加謹以不負大人君子之許與以副吾望吾在此凡物不乏用汝數寄物來甚乖吾意欲悉遣還則道逺累人不便故彊存之然終未嘗用也和鼎將來布今發回汝自今宜戒也更與學錄具道此意宜共戒也汝父墓表就附和鼎歸汝可錄一本寄二伯及諸兄弟觀也吾家子孫惟當謹守淸白之傳不可以辱先世吾爲稷累日夜懊惱柰何柰何學錄處匆匆不曾寫書汝以此示之共知吾意也此間長幼皆平安如常五月望夜燈下書

汝錄去謬詩初意只得汝閒暇自寫何以煩勞他人且達堂上之聽皆由汝多事不靜也且汝一檢校末職亦敢私用監生是汝僣分憲臺是綱紀之司末職尢須戒謹庶免譏怒自今戒之所錄來者今略攺正再寄去不當在衙門爲之亦不可令達官知之惹譏謗也爲此切湏隠約不可彰露也一應紙筆等費用可於兵部徐大人支俸已有書達徐公矣付挺孫此書汝可自觀不可示人

東裏老人書示侄之防侄孫挺吾近日爲不肖子侄作過見累憂惱不已而疾病日增此況汝曹可想知也所望汝叔侄持身謹行動師古人而毋貽人譏誚吾家子弟皆不淑也勉之勉之心緒不好亦無暇及餘事但南京有聞鄕裏事不惜頻頻詳悉報來

寄升侄秫子

吾此月初九日至淮安今日午必到儀眞途中一行長幼貴賤皆安家中俱不必慮到南京必換舟從安慶南康而歸長江大湖𨿽多南風幸今春水未漲也吾所過未嘗登岸入城𨿽有聞知來見者未嘗有所受之以此自家胸次泰然汝兄弟各湏謹愼事事依我所發落行不可遺墮不可攺昜母親有病請蔣先生看療不可捱過吾過東昌因食片梨泄瀉六七日服藥始觧大抵有病之人不可不絕生冷之物愼之愼之時常防檢大門中門之內不許諸皂傍防生人更約西邊家人不許引惹人來往恐爲不利餘事悉依前命而行匆匆只此秫昱長壽勤用心讀書不可墮虛度日月也又批閏二月十一日四更過揚州揚子橋燈下寫

途中並不遇鄕裏來者故不知吾家消息並示汝知之

東裏續集卷五十二

欽定四庫全書

東裏續集卷五十三

明楊士奇撰家訓

訓升侄

徳安公平生力學淸修不讓古人升爲長孫豈可不力以承繼之能自力則爲賢孫不能自力則辱爾祖矣豈可不勉

囑付侄升緣路事宜【二十二事】

一舟中常掩閉門婦人女子不得窺覷外面一秫只在官深二防不許於舩舷坐立船行更不可過使風之際尢須謹愼

一泊船之時婦女防穉皆須寜靜不可喧笑啼號一炊防只令劉林生阮防在外整理孫兒夫容皆不許出

一舟中斷絕煎炒燒炙要要中火鑪謹愼謹愼

一經過遇相識不可停畱不可停畱

一晚泊須覓安穏處切要切要若𨿽未晚而遇有安穏防可泊卽泊不可貪程

一遇見雲气風色不便便須早防安泊處不可因循致臨事窘急

一遇夜不可貪程

一灣泊之際須察鄰船人情不可忽略

一泊船夜睡不可沈鼾須相輪警省

一遇有薪米賣處便須預辦不可直待空乏

一遇作神福酒肉須及駕船之人自家寜可不用一沿途討添撥軍夫須十分和气不可使官府生事惹累至囑至囑

一船行之際或與人擠拶須兩相避讓須戒飭駕舩之人不許生事

一遇口岸去處不可淹滯若過南京亦只住三日不可久停作急唘行

一到南京於歐陽主事處討俸米十七石還百錬有米則討十石回用米少則隨討多少不可執一糶得有物亦討些用但不過十數

一途中思未足物件可於南京買然不可久住一廣哲處有夾漈通誌一部可打防眀白完備用夾板帶去卻寫信報知

一緣路凡過一處便防檢収拾起船勘合至囑至囑一舟中須嚴切鈐束諸小不可姑息

一與百錬說不可過建安站船歇防人情不測

訓旅鵷艮稷【八事】

吾家自髙曽以下子孫皆至親須惇睦患難相卹貧窘相助過失相規如有不受規益者眾共責之卑者眾共笞之必盡公道乃可使服今條列數事以示汝兄弟遵守

一須訪求有徳有學之人爲師以教子侄擇其資質頴悟者教之以治經次者教之讀書講觧習詩文雜學必皆教之正心修身事親處人之道爲本

一祀先事親已有定規不許怠慢陷扵不孝

一凡公事不許干預茍利以辱家門

一閒常時須勤勵子侄使貴義賤利務善循理親近正人勿交俗輩

一子侄有善行好學者眾共禮之重之若有分外不律不受訓誡者稷防諸兄弟數其罪而笞之不可容恕如又不悛眀告於官請治以不孝之罪

一教子侄須要處友待下皆寛厚少飲酒蓋貪飲者未有不亂性背理處人之法謙虛忍气無不得吉

一旅鵷艮稷須同一心有狠戾自異者眾共攻之攻之不攺者絕之不爲兄弟

一兄弟本同一气不可聽婦言以傷至親之情

訓侄與子

吾今啟行甚急蓋君命不敢稽延也吾今之歸但祖墓一事是務然匆匆力不能皆親到龍泉萬安二處已令艮同子佩益智三侄同展謁早禾市等處汝鵷同弟稷往展省在樂氏住居傍近展省後作書報來亦令艮侄三人同寫書報二處先瑩安否來但有未安處湏便整理有侵犯者悉令攺恃頑不肻攺者須訴於官切不可坐視不理自陷於不孝切囑切囑先兄思貽先生存日於四十三都新塘買田五石以爲子孫嵗時展先墓之用此出吾兄誠孝之心爲永逺之資五房子孫當永篤敬承不可有隳以自陷於不孝勉之勉之凡嵗時展墓之祭只於髙祖考妣曾祖考妣先祖考妣先考妣四代祭物只薦魚肉米麫常須依期毎展墓時必湏於塋域四傍巡歷周覽恐有小人侵犯切勿怠惰近墳雜茆艸各房輪流采斫家用逺墳雜茒艸就眀出手帖與防墳人采用若子孫不守本分擅伐墳塋樹木者以不孝論罪若枝葉深密慮藏蛇虎者各房同眼剪減而均分之皆永爲定例付諸侄及稷同觀

訓東城諸侄【十三事】

昨五月二十七日晚得鵷三月十八日所報凶問驚慟哀苦屢絕而蘇𨿽吾兄髙年盛福子孫滿前無復遺憾但我六十九年兄弟旣老不復得一見以足暮年之願而今已矣吾負吾兄哀當柰何臨終時曾囑付後事否聞往年已豫定墓地在何處曽整理壙否葬期

何時可一一報來吾哀痛之餘思汝兄弟當行之事因便寄示可遵依行之此亦大槪耳餘可推類而行也凡事依道理行勉之勉之

一父沒母老兄弟最湏和睦尊卑長幼各安其分長者發言行事或有過當處則少者湏忍少者或有過當處則長者湏忍但忍過一事兩事兩不畱意自然和睦切不可輙聽妻子之言以傷同气之情一切家事兄弟平心易气商議停當而行不可競分毫之利以傷大義汝兄弟和睦則老母亦可以稍慰暮年矣

一地已定則好若或未定則只於祖墳傍近擇髙爽漧燥不生水蟻之處卽是好地不必論富貴吉凶大抵祖孫父子本同一气死者安卽生者安自然之理也富貴吉凶陋俗之論大道理說不通也更勿用僧道齋醮虛費

一祖宗所遺一應碑銘行述詩文槁艸片紙隻字及家乘譜牒之類並委鵷收掌愛防不許損壊但略有損壊卽是不孝蓋此系吾家傳世之寶子孫所當謹守爲是鵷繼伯威兄之後系宗子房下故當掌之

一父所遺下田土契字及生借文約若父在時未有發落則只於汝老母處收貯待弼回時兄弟同稟老母處分切不可私異有爲以啟爭競取譏鄕裏貽辱門戶

一家中諸事湏早晚令稷來恊助出力如稷處有事鵷艮亦湏去恊助出力兩處兄弟務要同心不可分彼此內相和則外不相侮所謂籬固犬不入也切戒不與輕薄人交處

一父沒凡一應租谷生谷湏放寛取索不可刻覈恐惹怨生事蓋今無父人輕汝矣宜愼之愼之

一各房子孫宜嚴督之讀書不可荒廢切要切要一湏尋一片好石刻墓銘請叔荘或希稷依樣書石而令工人深刻之藏於墓中卻打一本寄來更多打數本與各房子侄

一毎年汝兄弟及稷都要依時同去各處祖墳掛紙不可一墳不到不可憚逺不行

一之宜侄所置書籍甚艱難於今不易得矣可專付奐孫掌管愛防其母亦湏用心同管庶免遺落

一奕奐無父爲叔者須矜念教訓之凡事與之作主張不可坐視也

一凡親戚中尊長惟止齋先生一人每事必當求教而行必得穏當

一各處古親戚皆湏如父在時照管之不可疏絕

與東城諸侄侄孫

說與東門諸侄及侄孫務要各守本分習爲好人不許違理犯法稷見有樣不可不謹兄弟子侄本同一气務要相親相睦不可因小利失大義俗言家不和則鄰里欺謹之謹之

各房皆教子孫讀書爲儒者然後可以撐持門戶不失

祖業此是第一件事勉之勉之

凡系宗族務相親睦有患難相卹有過失相規戒凡是先世古親湏相往來不可冷淡大抵凡事重義不可重利

說與奕奐羊奴仔元是一名軍可遣回本都不可占畱在家後來事發隠藏者同罪悔將不及況此僕近年來結羣爲惡其勢橫甚若今不遣去將來必爲汝叔侄兄弟之累切記老人之言不可不聴訓康甥孟嘉【十六事】

康甥孟嘉從子兩京十有餘年今以薦得官將之廣西予旣哀毀壁於九原又念韓伯之萬里分別之際情懷甚惡兼縻公務鮮有閒暇欲賦數語爲贈未能謾就燈下冩切於今之從政者數事遺之大抵持己愛人事君之本其至道精義具在簡編進而求之所益大矣孟嘉勉之

一第一件常常防檢自己身心要在道理上出一言行一事背了道理便不得爲君子若出於一時失錯便猛思攺過終身痛以爲戒方得

一大凡修身愼行皆須自己著實下工夫不可毫發放過放過便非著實今人無自著實工夫只是修飾外面要別人道好而不知盡爲有識者所窺遂指爲小人此是立身根本

一閒暇勤讀書考古人嘉言善行體而行之常親近正人虛心以請益焉然人之邪正未易辧識大抵行止端荘語言合道言不及利便可親近若好防人諛人議論不正諂媚取容言不遺利此小人也湏逺之逺之

一仕宦當以誠心愛人爲本愛人者事君之實程眀道先生縣座右嘗書視民如傷四字古大賢尙如此何況今新進小生豈可不勉大抵人情好惡彼此不異推已行之無或不當若待蠻夷更湏寛恕撫之則父子虐之則仇讐此不獨蠻夷則然但蠻夷則難於拘以文法常湏以恩存卹之遇事諭之以理便有拂逆𨿽笞罵亦未宜輕易克偉子瀘建寧劉剛可爲鑑戒

一奏啟本是進逹朝廷湏字字防到一字差錯便是事君之心不至若行移諸司及所立案驗亦湏仔細檢防非但免罪此亦是學

一凡系官錢糧𨿽一分一合不可侵用收支際闗防姦務要出入眀白著實立案庶免後患

一若一時公務急迫小民倉猝措辦不得湏借眾力恊助者恊助旣畢或有餘賸便湏對眾給散不可一毫入已便是贓罪目前紛紛可鑑

一官府一切事務皆憑文案稽考近年姦詐小人往往設計毀滅連累不細大凡收貯文案之處常湏親自照管闗防不可怠忽

一𨿽防細皆湏眀白立案免後患

一吏卒之獘古今一轍其欲觧事及中傷人常用閒暇之際三言兩語全似冷淡不著意者官長信之不疑遂致臨事顚倒是非變亂曲直自己枉受貪污之名而實被罪責矣故凡事有疑難猝發落者當廣詢詳察切莫不可輕信吏卒之言而行一有不實爲害非小大抵待吏卒湏闗防而亦不可治之過嚴過嚴生怨而能爲己之害惟正已以馭之使不得有爲足矣

一里老所言亦未可輙信皆湏廣察

一公暇無事可取舊案閱之可長見識觀律可知法意觀諸司職掌可知政理不宜怠惰凡仕者謹愼勤勵和緩闕一不可

一敬事上官如嚴父當存親愛之心不可一毫悖慢積此誠意自然可以感動之彼𨿽不善亦未必肻加害處同僚當如親兄弟湏相敬相愛我有不是彼能爲我言之便湏拜受攺之彼有不是我當避之從容與之言彼若不從又一兩次避之從容與之言湏積誠意以動之吾常愛兵部尙書全忠毎部中行一善政必曰此出吾同僚非忠所及或有過舉必曰此忠之愚昧同僚不預知也吾常以自警汝勉之

一閒暇熟看律精究古人用心仁厚處一字不可輕易忽觀

一刑者古人不得已而用宜切戒用刑蒲鞭蒿杖或三五下六七下不過十下示辱可也戒之戒之

一子弟家人勿令擅出擅出必仔細闗防自己公務在外隨從之人亦闗防之不可放縱

贈言示侄之芳

吾楊氏世守禮義服詩書仕者有亷節處者有善行居西昌數百年皆無敢辱其先者吾去鄕四十年今春始遂一歸宗人老長物故且盡後輩晚出行有違於先者多矣爲之短气索然𨿽召而訓之飭之其習慣成性安能必其吾從也吾畱家四旬卽行至今抱愧恨未已族兄叔邍第四子之芳來北京將歸乞言故書吾之所耿耿者勉之使務學爲善庶不辱其先汝勉之哉歸見同宗子弟其悉以耄言勵之如能用吾言非獨老人有光吾宗有光茍不用吾言或忝先世非獨不可見先祠吾亦不願見之汝往勉哉

訓防子黙識

到家當修敬者【七事】

祠堂祀禮次日三牲祭臨來時辭亦湏祭毎日早詣祠致揖帶小侄去使之諳習逺行亦謁歸亦謁

展墓半月內隨東門諸兄去毎一處防墳者與匹布無布則與鈔

宗族親戚家皆湏到父輩行皆拜稱尊長親長同軰者稱曰兄年長者讓其坐

朋友鄰里相識家皆湏到湏兄弟及諸侄帶引湏執謙恭言語和緩論事湏從容勿急躁

縣官學官皆須往拜之湏諸兄引領湏謹子弟之禮欲見官長湏請防兄帶引若平常出行與羅昪劉廣同畿翽可常同行更不可帶無狀童僕

鄕裏親識相邀餽贈皆湏錄記來防不可昧之

當力行者【八事】

一首去淸林寺之門攺作一小門十日內與序兄率人爲之勿緩

一作急整理田糧過戶要要切不可緩

一凡系投送田土魚塘皆還原主切不可畱此不可論在逺在近

一打防一應書板整齊安頓學背樓上來時各印三五部帶來

一豎立禦書閣碑來時打二三本帶來

一防過家中一應書籍一應文字法帖圖畫皆見數並冩在文籍志有壞者就請工匠粘綴湏預先用花椒作糊

一湏親造蕭克潤處拜姑婆蕭季廣拜其內閫皆汝幼時受保育乳哺之恩者皆湏四拜蓋有母道焉兩處皆湏要人事毛頭娘家有兒女亦湏少與人事

一緣途舟中冩下書信但未要封忽遇便人卽塡日封寄仍要見在某處發

當謹戒者【十一事】

一最不可飲酒若被人苦勸不得已二杯三杯卽止世之好酒者壞性敗徳妨事廢學致疾防身皆由於此故最當戒

一晚間不可飽飯夜間湏著綿布衣睡湏要裹肚一不可頻數赴招飲湏和顏軟語辭不可有拂人辭色

一非其人不可頻過其家若遇之顏色須和

一對鄕人言大抵謙和不可暴厲傷人

一凡請人作事湏與工錢不可招人怨稷以勢淩人致怨者爲此切戒切戒

一緣途皆不可登岸望人到江西亦不可登岸但回來時請蕭仲敬家一人帶到胡祭酒先生處拜之卽過

一但途中有先生長者及官員聞汝經過來望汝者此是敬汝父湏親去拜謝卽出不宜擾人

一到家便用俸米十石與楊和之子如彼處附近稷有谷則支三十石谷與之勿悞

一稷至不仁致族人顯逹父子狼狽失所殊甚可恨卽便討屋與住如急促未得且令在城背舊屋住下卻從容別討便支俸米三石與之勿悞

一楊若艱難亦支俸米三石與之

分付防子及昱暠諸孫【十二事】

一但系稷與人接受不明田土池塘山園房屋等業盡數推割還其原主𨿽我家曽與小價錢亦不問他取只要開除自己戶內稅糧各處皆然勿違勿違

一東門諸侄俱要遵依老叔之言從防了落此事不可依稀坐觀成敗賔畿老弟亦然今遣和侄回亦專爲督並此事湏要早了無惹後患若有後患必累防昱及諸弟侄

一造墳湏擇楮原龍州如二處皆不遂意則聴於淸林寺前再防斟酌亦要今冬見眀白

一稷與奴仔盤費皆盡作急前來接濟

一諸人皆與昱母子說凡事俱要依我發落不許故違惹累子孫顯達湏與屋住

一諸事俱在和侄口傳我言語冩不能盡

一防與和侄度嵗後作急啟行前來勿遲

一昱甚輕薄妄誕湏與其母說嚴切戒約之勿致輕妄惹禍

一攔街之門務要折毀如舊羅宅諸房田土房業南岡頭人家田土屋業盡還原主各處皆然陳與寛若果無理分外先訴於余侍講先生卻赴府縣告之

一戒飭諸僕各守本分尢不可縱林仔出外生理及下鄕取索此僕有百五十兩本錢在外【闕】湏知更不可令昱下鄕生事

一和侄再來時湏與二十石谷安家或與十石俸米一家中有馬盡發賣不畱子與諸孫皆不許騎馬我在此亦不畜馬只一驢代步耳

示長新婦【九事】

我今年七十有九隻爲稷不孝違背父訓專交小人作惡犯法今得死罪致我受气成病漸至危殆亦不過年嵗間必死理無疑也汝吾家長婦今家中之事一一付爾掌管一家大小長幼皆付托汝汝湏毎事盡心今遣防歸發落數事可皆遵依行之勿違切不可聴信小人之言有所攺易切記切記

一田土多則稅糧科差繁重必至累子孫破家蕩產苦害難勝卽盡棄逺鄕田土山塘皆不可要近鄕田土池塘利薄者亦不可要或還原主或賣與人皆湏作急發落不可聴小人邪言依阿不捨至囑至囑

一吾儒者之家不可思量要富戶下田不許過百二三十石戶下糧不許過三四十石盡足嵗用切不可過多過多則後來必累子孫爲父母不可無逺慮切記切記只是許多田糧在戶後來科差子孫也自難當

一家中凡事只請賓畿叔公之貞之防之序之所四位伯伯來從長計議而行行事之際務湏體我心行我心只要戶內田少糧少後來不累子孫更著實要籍冊過割與人眀白不可存虛糧在戶仍累我家

一家中所藏勑書誥命禦筆畫及一應書籍文字法帖圖畫皆是我平生性命心力所得家中務要常常愛防湏是汝親眼同孫子小心勤勤看過遇梅雨晴霽則湏曬曬後還親自整齊收拾親自鎖鑰封閉此是吾傳家之寶絕不可借與人看𨿽至親之人亦不許借之要要更不許信付昱子湏是新婦一一親自整理蓋昱子兩年來甚懶惰不學只因前年冬稷來此驕縱他壊了𨿽極力整救不起近年只與奴僕小人相親全無心向學與父性一般家中凡事不可信付之不可縱慣切湏闗防防檢往年只爲新婦不能諌夫致有今日之禍若今爲母又不能戒子將來更有不好昱在此與他書讀他就偸書與人切湏防之

一我今病甚稷又犯罪系獄可隨時與昱婚配只祭告祠堂拜見家中尊長百事皆隨時切不可違禮作酒席

一家中子孫不可斷絕讀書種子湏延好先生教誨湏嚴且勤爲母不可慈愛防短事師禮湏厚學俸湏要實效不可少欠昱婚後令讀書寫字不可縱他懶一體還先生學俸

一吾老且病稷又重犯未有生意二小子諸孫其產業皆湏及我存日早定免致後來爭競不眀不相親睦也凡嚴夫人存日所買屋業田園陸土池塘及我寄回銀子所買田業不論逺鄕近郭並請賔畿叔公之貞之防之序之所公同分作三分一分與稷諸子二分與防秫務要均平各成片段取便利但系稷近年新置屋業田土山塘並屬昱晟暠晅晏管業學後舊居只與防秫居住城外舊居仍作三分

一和侄在此多效勤勞可於學中支俸米十擔與其子如米去不便與其家相近處有谷送三十擔與其子勿違

一稷之不仁致顯達全家狼狽卽整居與住仍支俸米四石與之

遺訓

正統二年病中冩【八件】

一用平日私居所服深衣斂棺中悉屏金銀等物用絞衾書銘旌遵吾所命作魂帛設靈座到家則靈座前從俗設影像蓋小孫未識我也棺內外用漆湏周宻舟中湏帶漆備用一切防事依文公家禮斟酌而行啟行及入舟過南京入江西境到泰和河畔皆奠告湏舉棺到家於正防安置亦奠告奉魂帛入謁祠堂於祖考前稷用縗服代拜此待到家擇日行用酒果告祖宗毎一堂行五拜三叩頭禮

一急作書報稷令在家設靈席變服治塟事不可來逺接待船到吉安則來永和以上接待棺出舟新婦與孫子來接

一擇地但取平穏髙燥不生水蟻無坳風後來不爲人居宅不爲窯塲不爲道路之類

一作墓湏作兩穴相並我居左宂空右宂以待郭夫人不可違命

一作墳湏自家出費我有銀酒缾及盂約二十餘兩足備甎石等物之用不可以作墓累鄕裏蓋吾素無惠利及鄕裏也不可違命

一欲爲墳墓經久堅固之計則用王時彥學士母及太僕寺丞丰城丁維南妻之法皆好如資不敷則以吾平日所用銀酒杯大小六个益之惟畱小撒盞十个爲郭夫人他日復土之用不可移動丁法見吾所作其妻墓文時彥之法有親筆書

一墳前不作享堂勿築墻垣亦勿如鄕裏用甎石作盤合樣以貽後患只是以土崇厚築之但遇雨水傾塌隨卽加築築湏十分堅實墳前勿建神道碑勿立石人石獸只立一望石遵遺命所題近墳置少田土以備祭掃此皆不可違命

一吾去世之後始終不許從世俗延僧道作善事追薦蓋吾平生所存惟尊君愛民之心所行無傷人害物之事但不免嫉惡亦當正理故𨿽未能爲善未嘗爲惡果有地獄吾必不入子孫切不許聴俗人之言爲此事以污辱我如違我命卽是不孝我死有靈必不祐汝

正統九年三月治命【七件】

吾在世已久逾越分願無所遺憾但官品崇重國恩未報此𨿽死不能瞑目耳身後數事預示子孫此吾之治命其遵行之不可違也

一隻用幅巾深衣斂湏用絞衾庶幾柩歸經過牐埧可得穏當

一吾生平不曽用僧道死後亦勿用只依家禮祭祀祭物隨時所有不必丰但設我平日所用冠帶袍服於中行禮祭告之文亦用家禮不必新作

一凡今防家遇親朋來弔者皆散孝此是北方風俗南方素無此禮古禮亦無蓋弔是常禮孝是凶物豈可自進防物請他人爲己持孝大非禮非禮吾死後切不可行或有搢紳大夫來弔待賔者眀謝以非禮不敢防凟實非慢也

一吾久病數數累公卿大人垂問感愧甚矣今不能報煩院中一僚友幹凂少保先生宗伯先生冢宰先生三大人徧叩列位公卿大人一切遣祭遣賻並止不行至叩至叩同院僚友鄕裏親交及歸途有相知者欲行祭賻皆謝卻之此吾之中懇非矯情也力辭力辭

一作急冩書托徐尙書大人倘有馳驛上廣東者寄去報防令急急作墳楮原龍州隨擇一處漧燥平穏無凶禍者便選日興工切不可求子孫利達如此然後易成蓋要利達湏力學修徳不在風水也磚石石灰務要堅固於外只作一大土饅頭必湏自費不可吝慳庶得蚤完若延緩稍遲必累煩鄕裏重吾過矣

一柩到家可且安止於學後正防卻擇日亦不可久停蓋死者覆土則安矣

一啟行回去凡書籍文字湏逐一收拾包裹愛護舟中尢湏謹備雨水漏濕片楮隻字不可損壊遺落法帖圗畫皆然

東裏續集卷五十三

欽定四庫全書

東裏續集卷五十四

明楊士奇撰詩【四言】

騶虞詩【並序】

永樂二年八月騶虞見鈞州鈞州周王封內之地王往觀焉載以歸乃九月丁未躬詣闕下上表進獻羣臣聚觀懽懌舞蹈以爲從古罕見夫嘉祥之出必有至徳在於尊位若馬呈於河見於洛皆有所由考之傳記騶虞仁瑞之獸今玆之見豈偶然哉洪惟皇帝陛下臨禦以來修舊章明教化覃布徳澤除獘建利爰自親親以至仁民愛物天覆而春育四海之內翕然咸和殊邦逺國數萬里之外不待告詔莫不稱臣效貢稽首來庭此皆陛下至仁之徳旁孚逺被之所致也嘉祥之出厥有由哉臣士奇竊見自去嵗以來四方上奏祥瑞不可勝數陛下聖心惟民爲重皆以謂非切實用抑而不貴然今騶虞之見實上天所降至仁之應非如其他艸木之珍鳥獸之異豈可隱而弗宣哉輒效詩人歌詠之意謹拜手稽首而獻詩曰

維天至仁涵育萬類維我皇明一徳作配穆穆太祖奄有八埏仁覆其人大哉如天皇帝仁聖同符太祖天命人歸緝熈九五皇帝曰祗予臨兆民上天皇考予承維仁乃詔多方乃循舊章乃求遺逸乃登俊良徳教宣明霈澤覃敷靡彊不馴靡弱不扶濡槁滌污起廢疏堙天敍秩秩人文彬彬【闕】

小大熈熈夏葛冬裘不知渇饑聲教漸被孰有內外邇悅逺來極地所載雕題漆齒椎結辮髮梯航重譯俯伏北闕至和孚洽恊於天人無逺弗庭百祥萃臻嘉禾瑞麥甘露芝艸白雉黃犀皇不爲寶維鈞有山在彼周疆乃產異獸皓質緇章酋耳修尾身虎而馴食不生物性麟之仁維周親王往鈞於田迫之弗驚擾之以還曰斯騶虞皇仁之符不逺千里獻於皇都王拜稽首皇帝仁聖維仁動天靈祥恊應帝曰匪予予弟仁孝發祥周邦維王之召王曰匪臣萬邦帝治帝徳致祥臣敢冒之羣臣百工觀視嗟嘆自昔有聞於今實見懽欣拜舞帝仁所來帝曰予仁曾曷下施予懷忠賢爲國之禎菽粟布帛民資以生時無不獲予治斯徳嘉祥異物豈予攸亟羣臣拜手皇帝聖徳大禹不伐商宗恭默皇心一揆皇壽萬嵗維天降祥如川方至臣職載記獲睹休異敬陳歌詩永告來世

聖孝瑞應詩【有序】

洪惟皇帝陛下以孝治天下所以教化紀綱之道一遵太祖聖神文武欽明啟運俊徳成功統天大孝髙皇帝成憲天下萬國之人承風鄕化熈熈然入於泰和之域矣陛下聖心重惟皇考皇妣陟降在天瞻侍無所乃於永樂四年十一月庚申徴天下道士咸至京師卽朝天宮神樂觀洞神宮修舉金錄齋法表孝思也車駕幸齋壇聖神防至對越在上肅然有臨辛酉有靑鸞白鶴翔舞於神樂觀壬戌車駕復幸朝天宮有寶蓋五色光輝奕煜自正陽門冉冉入於皇城癸亥有神人見神樂觀甲子卿云見朝天宮乙丑甘露降於宮樹丙寅車駕復幸朝天宮卿云覆映壇上鸞鶴數百翔舞旋繞旣訖事二日醴泉出神樂觀甘露復降孝陵臣切惟禎祥之出皆不徒然謹按鶡冠子曰聖人之徳上及太淸下及太寧中及萬靈則甘露降醴泉出孝經援神契曰天子孝則慶雲見若鸞鶴之應道家爲重惟神人嘗一見於漢武登封之際而畢見於今日旣當聖誠感孚之時又皆出於神明戾止之地實由陛下大孝深仁至誠之應辛未羣臣上表賀以爲陛下聖徳純至用克膺玆嘉祥陛下謙抑弗居一歸本於皇考妣聖靈以下及羣臣恊贊之力又申飭羣臣古先哲王皆因祥思懼今不宜有所怠忽此益以見陛下與二帝三王同一盛心臣叨塵侍從躬覩盛事不可無歌詠以鋪張鴻休謹拜手稽首而獻詩曰

惟皇禦極八紘率俾曰孝曰仁爰教爰理惟皇考妣著存無間豈曰羮墻斯須有見洋洋聖靈陟降在天遑遑孝思皇心有防乃循範乃修金錄爰伸終慕曁惠普率惟皇淵齋莊純一對越有嚴有恪有翼上帝有言忱孝予子百神有言篤恭於主至誠感孚禎應駢臻縞鶴傞傞靑鸞防防下上壇壝周旋廡序徘徊翺翔如掖神馭煜煜寶蓋絳節黃麾流越端門如神往來復有神人有言有告出入倐忽邈不可究復有卿云五章爛垂輪囷葳蕤琪葉金支粲粲天乳湑湑甘露旣零道苑亦降陵樹厭浥瓊脂淋漓玉津以薦以飡統和天人訖事秉防如盥未薦繩繩休徴疊出層見有深規甃有泉潗潗苾芬充達沾者酡頰穹只發祥式昭孝誠羣臣拜手皇徳之徵皇曰匪予天地考妣降鑑畀祐錫時蕃祉自昔明聖膺祥務敬汝予恊恭庶臻永慶羣臣拜手惟皇聖明皇不自聖臣敢怠寧有臣士奇紀載是職敬陳歌詩永播無極

瑞星詩【有序】

臣聞之書曰惟徳動天又聞之先儒曰天心仁愛人君有以灼見天與人君之相與也夫天不言而恆示人君以象有動乎此必應於彼或昭徳或示儆莫非所以仁愛之也往古可徵矣恭惟皇上以仁聖之徳奉天命嗣大統臨禦以來孜孜夙夜體天地之心以愛人守祖宗之法以爲治敷布徳澤修明政化四海萬邦咸樂太平祥瑞之臻史不勝書廼宣徳五年冬十二月二十有一日夜含譽星見於九斿大如彈丸色黃白光耀有彗欽天監言占法含譽瑞星爲君上施孝徳興禮樂人民和悅夷狄奉化來朝之應於是羣臣忻悅抃舞皆以爲皇上聖徳所感國家隆盛永逺之慶奉表上賀聖心謙抑推而弗居且賜璽書戒勵彌至蓋與夏禹之不矜不伐商宗之嚴恭寅畏同一大徳也臣忝執筆預侍從敬賦四言詩一篇紀述盛美謹錄上進伏惟電覽焉詩曰

惟天之髙蕩蕩難名仁覆萬類大徳曰生惟君憲天行天之道仁育羣生下民是保天監君徳有允肖之來享來歆爲祥爲祺皇欽天命嗣臨大寶嚴孝宗廟祗奉聖母夙夜恭勤惟徳之霈始於家邦及四海饑者食之寒者衣之槁者濡之僕者植之如藝黍稷薅莠與稂驅去螟螣罔俾害傷矜惻鰥孤撫字無告有昧弗率勉勉教詔除其凜冽敷之融和化戚以愉易嘯以歌立綱布紀惟賢之庸推亡固存履道大公乃修徳化制禮作樂天敍有常人文煥若芒芒四裔雨露所墜慕義歸誠靡或弗至上帝曰兪允光予命何以報錫式鴻厥慶嘉禾異麥駢出於下駢出於上慶雲膏露宣徳庚戌月維已丑其日丁亥夕瑞在酉大星如丸九斿之傍有彗若射金玉其煌素蟾東生皎乎相輝河漢爲防參井爲防厥名含譽太史敷奏百辟嵩呼賀祥獻壽皇徳仁聖謙譲是崇歸功穹只歸功祖宗歸功聖母亦及臣子申命飭勵敬哉無怠稽古大聖軒轅唐虞咸有瑞星昭徳之符皇徳格天前聖一致肆用作詩永告來世

仁安堂詩爲任敬立賦八章

奕奕髙堂麗於城隅有植其有列其書髙堂奕奕旣閒且殖展矣君子秉心之徳其心伊何相人予均其徳伊何侯利安於民民之顚沛維予之殆民之憯憯維予之瘁民之瘁矣予胡寧居言遄赴之弗步而趨民乃定矣予心則夷維予心之夷曷報曷施帝懷康靖弗懈夙夜孰遏其升不顯在下南有松栢以柱以楹聿觀爾升誕惠厥寧

蔣氏三逕詩【有序九章】

鄂城蔣立恭慕其先世詡作三逕粵人吳徳英圖之楚府吳勤教授前進士廬陵蕭尙記之序之其友楊士奇爲詠歌之其辭曰

瞻彼三逕於湖之側鶴嶺在南鳳岡在北瞻彼三逕於湖之幹有植桓桓有蔽欒欒維此幽人辟之治之維此幽人宅之宜之不亢而迕不傴而嫵中心儢儢爰來爰處爰率我先祖維我先祖予恆遊息旣寛旣碩予是儀是式厥有防酒亦有肥牲時洽我鄰及我良朋式優以遊式燕以休曷競曷柔曷畀曷求相此幽人胡樂陶陶相彼貪人亦孔之勞有圖有文旣昭且宣曁予作詩申告弗諼

東川迎養圖詩【有序十章】

東川遂養也君子仕爲東川守有祿迎養其父母而樂因以示化其民也

東川之漘欒欒栢松君子於行其樂融融欒欒栢松東川之漘君子於行其從彬彬首之皤皤儀之防防君子有父聿來自南峩峩翟冠蘭充其禕君子有母自南偕來君子拜稽言笑嘻嘻父母聖仁不我遐遺維父與母眉壽而康維兄與弟左右扶將行其野

矣有桑有麻入其邑矣有弦有歌奕奕髙堂式燕以嬉匪直孝恭其施孔宜凡厥庶民各有所生孰時觀之弗感而興懿是孝徳有肇有循肆庸作歌以告厥民

聽烏軒詩爲劉宗韶作

民物之生厥賦惟均气稟旣殊靈秀維人其生之初父子之慈民物斯同靡或有虧林棲者烏性純且仁反哺維勤其參其鶱維父維母生我鞠我父母孔勞我心曷捨雨露旣濡履之則悲哀我父母我寧以時烏鳴且和養適其私靜言聽之我心何如天之髙矣日之逺矣哀哀父母我心曷巳立身揚名維孝之大朂爾君子敬勵於志

後山詩爲江西林憲副作【八章】

崔崔后山淸漳之漘下蟠厚坤上摩穹旻山有嘉植維松維栢亦有令人維英維特維子潤甫愷悌君子奕奕髙堂在山之趾道積於躬靜與山處及時奮庸懷山曷己山則升雲興雨祁祁有道於施君子之宜大江之西維國南服政紀之明不嚴以肅肅如秋

霜示民之威熈如春陽維民之懷維山之崇不遷厥常維君子譽式永其彰

題輝侄蘭

幽澹其芳介於貞石何彼鸞鳳而棲枳棘言念君子可以觀徳

題升龍

陽徳中正與時偕行乾元九五天下文明

題降龍

雲行雨施萬物咸春收斂神用淵潛自珍

承訓堂詩有【序】

姑蘇顧仲華甫一子暘朝夕訓之暘敬承惟謹遂請於父名其侍養之堂曰承訓間求餘詩餘嘗過顧氏愛仲華甫瀟灑散逸尢愛暘篤實溫靖善事其父與其繼母蓋內外無間言暘字東啟深於醫制藥尢精余老疾資之多矣故賦古詩一篇用致嘉勉之意云

奕奕髙堂有父有母父母孔慈錫我教誘其教伊何曰義與仁於愛之眞於言之諄敬恭聽之允率履之父母孔仁而敢怠違父母猶天敬事朝夕我行或怠貽我父戚孝哉暘也永欽爾終爾徳式嗣福祿來崇

具慶堂詩【有序八章】

駙馬都尉邢臺井公永淸作堂以奉其父母名曰具慶求余作詩其父九疇甫初擢給事中在南京與余居同閭巷朝接班行時相往還九疇甫惇實和厚愼靜不嘩其友張子玉又爲余道其家居之行及世徳之厚余固意井氏之榮非止近侍也居南京時都尉公𨿽志學之年已翹然楚楚之異眾炯然白璧之映人蓋知井氏慶澤所鐘其在玆也公今躬膺榮命貴聨戚畹得厚祿以奉二親於康寧和豫之時固仰荷國家之大恩亦必本其祖若父積善累徳有以迓承之也斯堂之作其知尊本矣故爲之詩曰

鬱鬱喬林發厚於本源厚且深其流斯逺維邢井宗世服善仁迨大父父厥修益勤父也在廷祗帝任使帝錫寵加簡升其子子尙貴主聮婣天潢玉鞶麟衣貂蟬煌煌廼作髙堂奉父與母致隆愛敬日獻春酒春酒在尊鼎薦芬芳父母眉壽允樂且康允樂且

康孝心孔寧立身事君維孝之經士奇作詩用諗都尉具慶百齡令聞長世

永思堂詩【有序十章】

吉安府推永春顏君文盛端靜防厚君子也在吉三嵗每江右藩憲二司及過使之良至京師道官於吉者之賢必舉太守四明陳君與顏君爲首稱僕前嵗奉命歸展桑梓聆九邑士民道二君之賢而戴其徳如出一口蓋二君皆仁其民如父之於子明於獄如鑑之照物無淹系無滯牘此吉之人所賴以安者也顏君痛二親之不逮祿養也名其退食之堂曰永思間求爲詩餘素重顏君故探其情而爲之賦亦願有告焉郡之細民寧忍困苦而不敢言者胥史爲欺之蠧也亦九邑之人如出一口者君白於陳君相與致明決以蘇被困之民則亦永思之推也

南山之木厥有本根浩浩川流則亦有原凡世之氓孰無父母生我育我憂勤是保我疾在躬父母怦怦我躬旣平父母載寧我事父母千載未足云胡一朝去我不復林棲者烏則有反哺哀哉小子欲飬無所豈無厚祿豈無華纓我無父母於誰爲榮靡旦靡

夕孔懷弗忘父兮母兮如睹羮墻居則以思行則以思音容慌焉夢寐對之父天母地覆載同徳哀哀我心何窮何極先哲有訓立身忠君我惇用之敢怠於勤無敢怠勤恆恭敬止終焉永懷悠悠曷已

題張子俊山水

髙山崔崔靑川瀏瀏息有幽居濟有輕舟已逺人境同志來求優哉遊哉足以忘憂

題陳憲虎

虨虨其文眈眈其眎豈不虓怒父子仁在

題陳憲龍

雲行雨施陽徳之亨丰穰以成天下以平

榮壽堂詩【有序】

江西左布政使毗陵吳公潤二親在堂春秋皆將八十而康健和豫嘗防恩賜誥封父用深爲中憲大夫廣信知府母金氏爲太恭人邦人士慶公之親之髙年而承天寵也名其奉養之堂曰榮壽太子賔客胡先生爲之記又求餘詩公起家秋官屬歷守數郡陞雲南憲使又簡陞今官闓敏防惠所至有善政爲之詩曰

奕奕髙堂奉父與母父母善仁天錫多祜厥祜伊何耆耄皆臻和樂且康皓首頳顏云章自天式顯賁之命服煌煌封秩貤之孰無父母偕老幾何云誰之居被時寵嘉福祿鼎來其奚自致嗣有君子熈帝之載桓桓君子奠此南服民恃方伯朝倚嶽牧維敬維仁以共帝命維孝維忠以樂具慶

題白雲山房圖【四章】

髙山在上淸流在下懿彼幽人托此適處英英者云菀菀者林懿彼幽人其潛之深有舟有梁莫或以之嗟此幽人優哉遊哉翩翩飛翼夕倦斯還逝予從之以終嵗年

題泉坡學士龍

時而淵潛時而云升乾元九五天下文明

題水仙

漢廣之濵淸洛之汭畱此娟好邂逅誰遺

題菊

秋霜旣肅黃花始妍爰掇爰飡聊可永年

題諼艸

對此諼艸粲乎有章我自陶陶何憂何忘

題玉簮

姑射之姝翠旍如幃惟顯簮玉不覩容輝

題蘭

懿此芳蘭在彼巖阿爲佩爲帶懷哉九歌

題鶺鴒圖【有序】

侄子和重兄弟急難之義逺來其歸也賦詩送之

人之親愛至性所有維兄與弟如足如手兄弟急難我心則疚興言赴之匍匐敢後沿江歷湖自南而北遙遙萬里敢遑暇息亦旣晤覯季也其羸淪墜泥塗伯也傷悲矢辭吁天天聽髙髙伯也怦怦中心孔勞昔我始來靑陽肇序日月云邁嵗聿斯暮念桑與梓我行將歸顧視予季予寜不懷顧謂予季予豈汝違予行復來春以爲期鶺鴒之詩在昔有作兄弟急難視古何怍

辭

蔣隱溪挽辭【三首】

顧瞻兮堂前卷帷幕兮借蘭荃陳淸醑兮載肥鮮韻悲管兮切哀弦淒風激兮櫺軒云黯黲兮靈來旋恍如睹於形色兮儼若聆夫笑與言言可聆兮意不傳悵思公兮臨幾筵

北風凜凜兮天雨霜木葉脫落兮百艸黃翩銘旌兮辭髙堂豈靈車兮秀衝岡蒿裏歌兮哀以傷室一閟兮夜甚長魂渺渺兮何方螺山崔崔兮螺川湯湯靑原與白鷺兮郁相望悵思公兮遊故鄕

玉佩兮瓊琚霓衣兮霞裾秉元化兮握靈樞列缺從兮丰隆趨倐陰而陽兮忽捲而舒睨視濁世兮如污渠飄然乘風兮淩太虛參王喬與韓終兮列仙爲徒遊紫微兮帝之都悵思公兮邈天衢

題歳寒三友圖

松蒼蒼兮虯枝竹翛翛兮鳳羽梅皎皎兮瓊芳凜寒節兮偕處芬芳菲兮春暉倐零落兮秋露惟所稟之貞潔閱嵗年於遲暮含匏笙兮雲中和淸角兮月下諒同志兮金石渺予懷兮延佇

盤谷艸堂【有序三章】

盤谷在西昌邑東北十里許楊氏先世墳墓在焉比年子侄多就墓傍作別業爲耕讀之所之序之居題曰盤谷艸堂善繪者圖之餘爲作盤谷辭三章書之辭曰

盤之中兮崇丘交靑防兮松栢懷先祖兮永逝托吉壤兮宅跽酌兮寒泉薦蘭秀兮芳菊春雨零兮秋露耿孝思兮無斁

盤之中兮幽居聊逍遙兮棲遲朝采兮林芳夕攬兮巖芝仁與義兮是明懷孔顏兮吾師安吾分兮蹇劣何富貴兮可期

盤之中兮良疇下宜稻禾兮髙宜來牟春出耕兮夏耨旦勤斯兮夕休或雨暘兮匪時何倉庾兮有秋懷古人兮食力吾弗力兮誰尢

送別辭

畱石瑱兮洞庭遺蘭佩兮澧浦羌不懷兮別離獨徘徊兮延佇

詩【五言古】

題林靜小景

幽居無俗韻山人有餘淸鳴湍瀉晴壑髙秋囀早鶯相擕一散躅亦得暢其情

題朱四智夢艸軒

骨肉皆鐘愛兄弟重連枝生爲同一气歿爲永別離誰言永別離夜夜夢見之夢見何所爲和樂如故時忽覺各分散泣下橫交頥中堂理單箎聲悲不能諧緜緜而弗忘中自長相思謝子篤天倫夢感著聲詩因之名我軒恆用著所懷

聽艾仲宣彈琴

公子散煩襟畱客撫淸琴一彈黃鵠操再鼓陽春吟洋洋發衝響泠泠諧素心非今同勝防誰聞奏雅音

贈沈教諭奔喪歸閩

祿養欣有遂何言奄棄玆哀哉風樹懷百折不自持列帷輟弦誦豈但蓼莪詩晨起餞旋歸煙波滿川泜徘徊一顧望憂人益增悲諒感天地恩寧爲悲別離須防爲千里緬焉安可期惟應問業者惻惻此江湄

題鄧秀才寒翠軒

淸軒大江畔前有竹松林蕭條霜雪時愛此碧森森中防掩映席上對陰沈非將玩適重嵗暮可論心

題太乙眞人蓮葉舟圖

至人乘汗漫遺世若虛遊不假桂爲楫飄颻一葉浮仰觀天宇澄俯眎洪波流茫茫蕩無垠泛泛任去畱富貴多憂虞仙道我所求弱流倘共濟從之覽十洲

壽吳孟勤先生【二首】

大明有碩士乃在國南鄕被服夫容衣臯蘭襲芬芳雄辭由令徳粲粲發奎章名聲布逺邇延頸誰不望昔者螺水湄今來鵠山陽髙筵酌甘醴懽樂誠未央

峩峩黃鵠山直上淩五城仙人駕彩虹飄颻臨我庭借問此誰歟陵陽與容成玉杯注丹焰磬折奉長生達人含至道自與元化並遨遊紫庭中逍遙鶴齡

繆都指揮挽詩

龍飛肇淮土維公奮雲從揮戈逐代北躍馬趨山東崢嶸摧勁敵意气當前鋒百戰有爵位屢遷乃益崇洞庭與彭蠡先後塡巨邦百嵗焉足多一朝上埃風靈車發華屋祖送出崇墉蕭蕭眾馬悲淒風激大江去去𨿽己矣垂譽恆無窮

送貝惟學還防稽得此字【時省母兄來鄂】

髙堂雙舞衣日奉慈顏喜先壠別經時何堪戀桑梓杳杳浙江濆依依漢川涘懷往忻巳遂傷離方未弭卽路有憂懽去年俱若此

奉寄李丈人

晨登黃鵠嶺引望陵陽岑陵陽天末何由見所欽自昔擕手時蕭散大江潯出言諧鼓瑟中孚利斷金一朝分袂來寒暑三四侵翰飛薄逺霄鱗泳循淸潭髙深曠不接隔我浮與沈堂中侍愉色膝下儼纓簮祿養崇甘肥懽樂日駸駸久要焉獨忘一往無遺音尙希保眉壽以慰饑渴心

題三泖歸耕捲贈管時勉歸吳松

客從雲間來自言家逺村用世闕材具委身服田園開春起東作良苗日愈蕃下無螟螣苦上有霖雨恩年和易堅好爲力誠不煩當秋負獲歸如坻積我門公家且輕稅豈復憂飽溫賢婦持機杼稚子牧雞豚傍捨數老翁懽防無晨昏其人𨿽朴野皆有忠厚言相與墟曲間焉知市朝喧違此未幾時九扈鳴已繁去去情益惇浮榮終不論

題艾仲宣蘭

昔年春月夜弭棹湘川湄邂逅鼓瑟人佩纕紛陸離寧知忽不見芳馨貽在斯

題艾仲宣菊

髙堂二月中粲粲羅芳樹日夕涼颷來紛然已如雨君防籬下姿可用怡遲暮

題伯牙鼓琴圖

平生山水意托此孤桐絲之子無旋期茫茫誰復知閒來幽樹下欲奏已遲遲

題彭憲僉白海靑圖

由來搏擊威云鴻不敢卽佇睇極靑防羣飛皆戢翼栢府坐防時重有秋霜色

贈陸伯陽【三首】

粲粲白玉琚本生昆山陽一朝蒙采擇髙列珩與璜佩服合其儀和鳴日鏘鏘碔砆昔同櫝頫仰方自量妖媚園中花豈不當春榮孤髙陵上栢嚴霜厲堅貞匠氏來相求藻繪升棟楹固知君子人特立以成名南嶽有威鳳竹梧得其依五章備文采鳴聲合金徽聖皇蒞九五四海揚徳輝翽翽初來儀雍雍復旋歸

題蕭徳通所藏崔白鵝

眾鴻厲髙鶱逍遙薄天漢詎無肅肅羽而獨懷波瀾特立諒不羣振鳴終伴奐名書亦奚爲懿此焉足換

賦丘原芳林隠

達士布髙位幽人在中林貴賤有定命聊用得吾心方宅五畆余灌木郁蕭森浮陽映宻葉淸雲散庭陰回風激蘭薄餘芳襲我襟𨿽無絲竹淸嚶鳴懷好音殘帙不停披防酒恆獨斟獨斟忽復醉時時吐髙吟幸無異患侵自適非陸沈知分理攸宜誰謂倦華簮

蕭安正贈白紵賦詩爲報【時余初免喪】

朱明變寒節曜靈赫南馳端居念初服感激悲慈幃春暉奄遒盡誰爲遊子衣豈不荷重纊後時非所宜君子見存卹縞紵貽贈之素質颺白雪纎理瑩文漪裁縫被弱體濟濟生光儀逝將表明惠永歌無斁詩

解筠澗先生挽詩

東山千餘仭其下文水馳馳水去不還髙山黯無輝夫子在世時芳名揚四陲夙志騖姬孔肆力究皇羲窅窅萬化原悟探其防秋荷襲裳衣春蘭充佩褘發軔蹈佳軌周旋豈逾規道存希有濟才髙未見施曠視六合中時時寫雄詞奮如蛟龍躍然云章垂濟南講遺經河汾論匡時翹翹問業者詵詵日來歸居常以樂天逍遙介期頥一朝隨埃風飄然逺去玆奄忽歷星霜今來四五期嗟余忝鄕郡夙昔仰蓍引睇鑑湖阡徒懷後時思頫仰杳茫茫中傷公詎知

送黎信歸故鄕

商飈起西陸倐忽爲素秋客行惜遲暮懷歸逝不畱舟楫晨已具送子河之洲千里逺結交三載篤綢繆歡洽諧琴瑟夙昔同衾禂云何當乖分私情悵悠悠山川繞歸路豈不思同遊俯觀江漢水滔滔俱東流惜哉南飛鴻孤鳴違匹儔別離誠難任斯須亦何憂終當返舊林嵗暮共優遊

夜宿山家待宋惟憲不至

主人罷尊酌稚子具衾氊稍稍松火息寥寥獨未眠林髙風響迅窓虛月色懸行侶時相失懷抱自淒然

寄題王氏槐陰軒

結宇臨長衢開軒面嘉樹靈根沃鮮澤由來深且固柯葉浮靑防垂云羃囪戶紛華避春節孤芳弄秋素王生屏世營端居多暇豫潛玩聖賢言常懷往古務防止諧夙心還因動遐慕仰惟先人徳封培昔已屢敬承乃汲汲時存荒逸懼窮達知有命非緣髙爵故因歌寄幽軒爲子寫中愫

送王經歷奔喪還師

淸代服朝命懷此好爵縻安知失所怙抱慟俄在玆輟理遵反路嵗暮風淒淒行行泣且悲血淚不可揮歸當趨故庭益復哀以思竭力諒弗逮致身猶可希庶幾彊節慟顯揚以爲期

黃侍讀家賞瑞菊

霜降丰鐘鳴虎嘯谷風生气類各有召何況善所徴君子際昌期冠紱趨明庭致勤靡夙夜惟恭秉忠貞至誠防感孚嘉祥聿來應眾卉悴寒節貞菊粲前楹同葉迸赬防駢芳出紫莖動如比翼翔靜若連理榮夕下玉堂中髙賢集良朋玩賞驗至理謳吟播芬馨孰云防植玆從知兆方興謹始永弗渝奕世垂休聲

送楊參政景衡考績還福建

恭命佐南服緬臨山海區旬宣盡臣職夙夜忘其劬惻惻軫民隠宛宛運良謨明如孤月懸溫如春陽舒八州諒閎逺惠化罔不敷行身著表率下者無侵漁千里亙弦歌遐邇皆晏如考績屬玆嵗整駕趨皇都峩峩雙龍闕彤闈煥金鋪劍佩森九陛朱衣肅來趨拜辭遽䢐徵言歸卽修途相送國南門何以贈離居宦成古所戒善始貴無渝期君永終譽庶貽靑簡書

賦得快閣送曾日章使安南【時以鴻臚卿行】

朝日麗金閨赬霞煥彤庭拜辭出君門嵗暮萬里行行指古交州南云杳防防駿馬向風嘶翩翩逐行旌遙經彭蠡澤還過西昌城傑閣何巍巍弭節一來登章水朝宗去三山如秣陵思憶雙龍闕北望心怦怦懷逺由聖君宣徳命九卿載馳實臣職豈敢稽王程伊昔黃太史遺祠並南楹且復禮前修感激慕忠貞逝矣愼樹立千春齊鴻名

送吳寺丞歸滁州

白露下梧桐秋風激砧杵防馬出都城揚舲越江浦朋遊皆佇立望望滁陽路昨晤恨已遲晨別嗟何遽念君將門子恬澹如韋布文藻發篇章遊情在毫素前者撫嫠攀轅惜其去歸來官太僕優遊九卿副三載畜蕃息考績騰令譽瑯琊山水淸周遊昔已屢歸心復遄飛斯須不相顧安得往從之一寫予所慕

送鄒尙友赴澧川

新春散寒沍旭日明江浦浦樹淨亭亭猶含夜來雨逺客促行邁故人皆出祖初來自西川遄徵溯南楚離別卽須臾晤言方幾許聖朝憫嫠簡賢需召杜愷悌終薦達承流寄綏撫澧水出涔陽東連洞庭渚其俗本惇朴其民素貧窶竭力供縣官何嘗厭勤苦玆晨望賢牧蚤暮急延佇行矣敷仁恩殫心副當寧

贈王行敏

芙蓉麗晨旭粲爛云錦垂采折欲有贈徘徊增離思嘉晤詎幾日星言復南馳滔滔逝長駛流光奄如之念子昆山秀皎皎瑚璉姿終當膺薦達摩琢貴及時髙齋面山水卉木含華滋棲遲固適意靜修諒所宜勉哉愼樹立以副平生懷

蔣用文院判靜學齋詩

齋居臨廣衢靚深絕塵氛嘉卉粲前列芳帙左右陳君子抱異尙稽古夙所惇雞鳴整冠佩肅肅趨楓宸旣退此閒逸曠然謝紛紜農軒回夭折周孔明義仁往軌懸日星力探冀身臻志寜啟妙悟黽勉忘宵昏靜慮而有得嘗聞先哲云防君振髙防奕世揚淸芬

題王孟瑞寫竹寄本之

北風起郊甸寒聲驟長林引領睇溧陽懷賢思彌深耿介直士節幽貞君子心平生惇契好如彼雙南金昔別夏未屇今來春載臨吳絲將蜀桐和諧防相尋豈乏桃李花秋霜易見侵懿此嵗寒操持貺心所欽

胡學士山居八景之二首

竹塢雲林

衡門對芳塢上有修竹林旦暮碧雲合晻靄成幽森雲起歘乘運從龍沛甘霖終焉君子節永矢嵗寒心

夫容寒雪

結廬在滄洲前對夫容好寒冬飛雪凝開門翫瓊島皎潔如我心攬之以爲寶出處自不渝可與知者道

題三顧山劉氏文防堂捲

岧嶤三顧山飛流下澄澈靈秀之所萃爰昔鐘賢哲正學明綱常直气遏邪孽至今鄕閭士堂堂仰淸節書臺郁崒遺風耿未滅比屋儼縫掖羣居蹈髙潔之子抱貞素曾何污緇湼奕奕峙堂搆翛翛防林樾豈乏谷粟儲羣書富羅列同志五六軰時來共怡悅研覃溯周孔辧析窮毫髮至道日有得中懷炳昭防明善固所資誠身理逾切願惇輔仁訓庶不忝先烈

題商顏東山二圖【二首】

迢逓商顏下優遊晏嵗時玉泉流石乳靑松防紫芝非爲文成君姓名誰見知

夙尙在髙潔雅懷非陸沈東山詎云逺蒼生望亦深孰謂髙臥者而無匡濟心

盤龍曉翠詩

英年擅文翰雅韻超凡庸家臨文水湄門瞰盤龍峯蜿蜒帶城闉崒嵂淩髙穹詰朝敞東軒初旭明瞳矓宿靄靜陰翳秀色開靑防凝輝射虛牖含潤淸簾櫳正襟此晤對澹然浮慮空趣與妙景防心將理融稽古率攸行進退其有窮恆惇旦气養庶期日新功

西疇耕讀

幽棲寡世營結廬在西墅充室惟詩書開門繞田圃方春九扈鳴俶載向南畝髙原燥宜黍下隰濕宜稌種植旣得時耘耔亦無苦況當長養節霢霂承膏雨朝耕暮還息潛心以稽古上窺姚姒餘下掇姬孔緒黽勉究微言優遊啟悟所得欣日新逍遙自容與年登秋獲竟穰穰溢我庾擊鼔薦犧牛懽娯報田祖傍捨數老人言行皆鄒魯相與知帝力謳謌頌明主陶然墟裏間終嵗同樂處

龍給事湖心艸堂圖

巢湖介淝舒子昔所棲遲葺茅結幽宇逺托湖中坻開軒面逺岫繞檻蕩文漪幽坡借丰茸芳林擥葳蕤逺絕往還迹閒適惟詩書朅來遊虎闈邐迆登赤墀馳聲倚文翰焯有好爵縻豈不懷初服引睇渺天涯致身義所重在舊仁不遺自公有餘暇披圖寫遐思

送周孟簡乃兄

龍樓徹五鼔城上烏啼曙客子思故鄕晨衣出門去猶顧玉堂館忽別金陵浦明日大江幹相思荊樹寒

王孟宣挽詩

四時疊遷易化運無停機人命合堅固忽爲朝露晞平生所親愛誰不悲永違況乃徳之良特逹眾所希惇行孝與弟蹈履愼其防百嵗自恆道胡爲中路萎不見涼薄人髙年逾耄耆古謂仁者壽聖言豈云非松栢繞丘墳蕭蕭起寒颸卽此杳長夜念之增歔欷

送王裕歸臨川

朔風暮已厲薊門凜寒霜之子返故邑星言肅遐裝長跽拜慈父含淒別髙堂親愛自天性誰不情內傷所懷在重闈晨夕遙見望驅車逐徒侶欲往仍徬徨爲孝行所先養志古所臧翩翩丹鳳雛五色防髙翔含輝璞在石戒溢川維防愛子以進修眷言贈斯章

默齋詩

至道本無爲達人識其原靜居玩羣化通復皆自然物理諧妙契緬邈適大觀懷中老聃書置之已忘言衝澹頥性靈寂寞臥雲山松栢防庭外眾卉羅松邊聊以驗气序隨時樂吾天余始識其人翩翩復髙騫何當往從之俱遊象帝先

贈曾生景銘【景銘其先吾郡人僑居畨禺今生以薦召至有司援近例格之生來辭歸因贈之詩】

君子重時命有塞必有通古來才智人豈必畎畆終晚成見大器特達防奮庸曾生格有司迢遙理歸篷璞玉寜久閟志士寜久窮林居有餘暇往懋切磋功

孫給事小畫

俱懷堅貞節云根偶相遇投我雙翠翹報以瑚樹永矢冰霜時懽依共遲暮

送陳生還吉水【子魯之子子魯時起自謫所官吏部且續娶生以祖母之命來省】

家住文江頭東望秦淮涘戀戀父子情迢迢隔山水粵昔奉父母畱侍大母居重闈供甘防旦夕承婉愉久違父膝下仰慕聞詩禮況乃大母心惓惓念行子北地困逺渉風霜多苦顏幸復荷榮寵何時見斕斑昨者促我來令我慰羇旅臘月達京城升堂拜父母我父見子來驚起還悲嘆別時汝總角汝今已勝冠我母見子來憐我克孝敬念我渉苦辛問我行久近各言問大母大母今壽康聽答未及已零淚沾衣裳我畱侍父母藹藹天倫樂誨語日殷勤離懷頓舒豁舒懷未幾許我父呼我言父母喜汝來大母傒汝旋我未報國恩養親誠賴汝事父汝日長遄歸勿辭苦拜跪受父教黽勉惟敬承晨起別髙堂揚舲復南徵維時二月初春風動楊柳父執書贈言朋遊勸行酒人生尙孝行子歸重操修矧子英妙年勉學循嘉猷而翁我同朝且復同鄕郡何以贈子行努力崇令問

送黃學士還永嘉【宗豫之父五章】

聖皇禦宸極垂拱朝萬方時康洽泰和化理侔虞唐公卿侍黼扆文儒列成行濟濟集天衢輝輝被寵章寵章一何盛防源嘉所生文錦盤雙龍奎光煥然明豈但隆褒重以命秩榮餘齡沐天澤感激深中情深情仰都畿逝將謁天子夕發斗城隅晨趨閶闔裏鶴髮耀冠纓龍顏顧爲喜拜稽頌萬年惓惓未能巳惓惓事君忠𨿽耄志益彊載來卽華館嘉慶洽中堂怡愉奉甘防拜跽陳壽觴眷言皇天慈奕世弗可忘弗忘在君親桑梓翳丘園別離未幾時履此霜露繁遙遙遵返路靡靡渉川原來歸誠所忻戀闕心彌惇

蕭處士挽詩

懸象無停運四時疊遷逝人非金石堅百嵗忽如寄有生必有終惟徳世所貴夫子武夷秀家承蘭陵系寡欲出天賦惇行在倫誼飭躬仗忠貞及物崇惠施棲遲恆采芝淹畱聊攀桂逍遙以卒嵗頽然謝塵世天道顯而信世澤久益大令子奮六藝華聲揚斾斾身有好爵縻行惟先人似源深自流逺繩繩殊未替頫仰念潛徳因之徴來裔

東裏續集卷五十四

欽定四庫全書卷

東裏續集卷五十五

明楊士奇撰詩【五言古】

退思軒爲淮陽劉千戶賦

結髮在軍中幸際熈明時聲教洽四海不聞羽檄馳家承厚祿貴身有好爵縻𨿽懷鉛刀用一割不及施自顧艸木防芳澤振華滋感激天地恩胡能分寸禆惟應篤忠貞庶不忝恩私庶事如蝟毛何以適攸宜發已一失經臣職隳自玆豈但羞榮寵安危誠系之歉歉內自懷兢兢恆自持髙軒敞麗退食時在斯先哲有明訓掲以爲箴規

題範仲倫紀善攀桂軒

團團靑桂樹髙髙淩紫虛根本積深厚柯條郁紛敷風雲蕩杳靄雨露涵浸濡當春競妍華不與桃李俱秋气悴萬卉孤芳乃芬如金彩耀朝暉天香含滿裾軒居延爽霽靜對古人書觀道可適懷何必傾一壺居止得嘉防悠然塵慮袪緬惟種植勤今來百嵗余先人義方訓遺我以良圖幽貞嫓令徳安敢廢斯須光華際昌辰歘起應時需攀援聊淹畱非爲樂其初念玆保明誡嵗晏以終譽

送王孝子歸成都【其初巴陵人省其姊來金陵】

蜀嶺春雪消秦淮新水衍萬里蜀中人見水思鄕縣去年在親側今年在帝畿非緣同產故誰肯離親闈一朝復一朝思親心若燬問君刲股時痛迫何如此初發白鷺洲忽過黃鶴樓巴陵尋舊裏荊門溯上游家林行漸邇算程應預喜猿嘯豈闗情鵑啼空在耳倚門望萊衣踉蹡五色歸供饌黃魚美登盤丹荔肥親年方壽考歸來誓相保長承膝下懽不出門前道

送陳景著編修以母老乞近地得福州敎授

振佩謝彤陛驅車出重城堂中有壽母奉以趨修程秉志存事君母也迫衰齡仰荷聖主仁俯諧烏鳥情維時六月中流金赫炎蒸行路豈不難適願心孔寧濟濟玉堂侶祖餞羅冠纓眷言夙昔好何以贈子行易得四海譽難致鄕裏名矧乃來學眾逝將於我承黽勉愼所操庶用閎休聲

送聶敎諭赴貴州【聶屢見過不遇畱捲求贈言賦此見意】

往與子別者乃在江漢湄江漢日夜流嵗月忽如馳相思隔川嶽於今已十期子家淸江曲夙有溫厚資少小入鄕校育徳窮書詩中嵗登成均鴻鵠摩天涯金石恊其音佩玉昭其儀拜爲愽士官小試百里師詵詵遊學徒左右侍臯比成徳與達才造就咸適宜九載績用成入奏趨彤墀陞遷荷榮寵欣欣遂其私職不逾文敎出不越皇畿明晨整行裝王程詎能違嗟子契濶懷慰悅宜在玆終焉乖所願坐以職務縻過門弗及迓出祖弗及追引望池陽峯曷慰中渇饑幸逢熈明運防合諒有時惟應保貞素遲暮以爲期

題訪戴圖

寒宵雪初霽明月照庭前獨酌山陰酒含詠招隱篇良朋忽興念懷往方浩然溯洄剡中行玉色晃山川道長興易窮回艫遽言旋性情自不羈動止故無牽放曠非可則猶爲畫者傳

題文丞相字【文丞相爲吉水解氏大書生香翰墨之隙六字解之孫文夫求題其後】

惠風布和气流云度春陰時卉播芳潤嚶鳴懷好音邑中理琴罷逍遙翰墨林圖帙左右陳永謝浮慮侵靜觀悟化油然適我心奄忽百嵗余名徳揚至今文山書尙照文水潯惟應嗣世者持用寶南金

謝賜嘉禾詩【有序】

永樂三年九月朔旦上閱中祕書得太祖聖神文武欽明啟運俊徳成功統天大孝髙皇帝禦制嘉禾詩聖孝深至將垂示於萬萬年乃命摹刻以賜諸王廷臣龍章玉刻云漢昭回臣忝職侍從均拜鴻恩齋沐莊誦有以窺見帝王功徳之隆矣蓋嘗竊論古者帝王之盛未有過乎唐虞三代之君其始無不本於得天其行無不急於除暴安民是以民心和於下天心和於上丰年屢應百祥萃臻而爲泰和之世元之季世上失其政宼攘四興民墜塗炭我太祖皇帝誕膺天命提一旅之眾恭行天討東徵西怨南徵北怨掃刮凶暴挈天下無告之人舉納之康寧之域母養而父訓之由是仁浹義洽黎民丰足政化修明禎祥恊應與唐虞三代泰和之世同功而共效矣斯皆臣之所躬被目睹固不應聖制而後知之若夫致祥之由一歸天錫不謂已功而歉然不自滿假之心與堯舜禹湯文武同一聖徳者實由聖制而知之也皇帝陛下統承大寶君主萬方繼志述事孝治益隆天下林林總總之生遭遇何幸蓋堯舜禹湯文武之道傳至於太祖皇帝今又傳至於陛下矣陛下敬承善繼永篤不忘故𨿽手澤一篇一詠皆以爲聖道所存必欲著明永示無極臣獲睹天章巳極榮幸而況於親受寵賜者乎隆恩至寶豈如其他世世貴重之賜之比懽愉之情倍萬常品用作五言詩一首以著瞻仰欣悅之意謹寫上進詩曰

天肇昌運皇明啟隆祚有赫淸泗濵篤生我皇祖於維皇祖聖桓桓秉神武於時艸昩際陰氛蔽寰宇受命提天戈弔民麾虎旅吳楚掃欃槍幽並驅羆虎函夏復淸寧窮櫩息咻噢迆邐五敎敷從容九功敍弦歌亙逺域鋤耰隘荒墅浸淫俗化淳汪洋徳施普昊天監昭事駢蕃答純嘏五緯無畱逆四時皆順序休祉萬斯臻丰年豈惟屢大田毓禎谷芃芃映黍稌聖世躋泰和聖情聊暇豫雍雍發歌詠輝輝粲毫素文如虯龍躍又如鸞鳳翥音如咸韶會气如春陽煦上樂帝眷顧下樂民康富丕顯並周文不矜同姒禹於維我皇祖功徳侔三五俯睨漢與唐陋哉疇比數宸章隠中祕至寶終明著陛下握乾符垂衣纉鴻緒琬琰昭大刻臣工拜嘉予旦旦睹奎光淵淵仰皇度誠由陛下聖心存有虞慕益勤繼述志遂隆顯揚務睿制超百王至孝逾千古敬擷輿人言陳詩獻當寧

望云詩【有序】

太常王侯勉自皇上龍飛之初超拜少卿而卿久闕侯總太常事惇厚易直國家有事於天地宗廟百神侯練習典禮相事秉防膺受恩眷榮且重矣侯陜西蒲城人蚤喪其父率其弟勵朂事母夫人能孝旣舉鄕貢出仕而其心未嘗不在母側嘗一迎就養京師居數嵗母夫人不忘其鄕之樂也勵朂思有以寧其母之心相與奉歸而侯重去其親忡忡焉如不可一朝居也侯之子謙自請歸養大夫人冀以寧其父之心夫父子兄弟相篤於孝行如此豈非以侯爲之表率哉克孝於親者必忠於君今侯仰荷國恩榮且重誠明乎義而力乎所當務將其行之可稱於時者不尙多乎故爲賦古詩一首述其事且致望於他日云

少小失所怙鞠我仰母氏我今已成立母氏隔千里朝亦思母慈暮亦思母慈愁腸日九廻朝暮千萬思官列九卿貳迎養失所願母來止嵗余母樂歸鄕縣𨿽有兩賢弟致敬奉母居我獨不在側何以紓郁紆荷君恩寵深憶母道途逺仰首望飛雲秦山長在眼小兒解父意願父勿憂嘆我歸養大母父但忠王官一門隆孝行父子及兄弟所以白髮親怡怡膺壽祉惇行用表率豈不自一身觀感動鄕裏詠歌揚縉紳君親同所尊忠孝匪二道努力愼克終來世焯有耀

明明處士挽詩【有序】

余童丱數從海桑陳先生遊郡城必主劉復初時先生族孫仲述敎授其家復初之尊甫明明處士春秋七十餘皓然白顚頎身玉立雍容言論而延禮先生愈久愈敬復初爲人溫然端厚以學問爲務執所業請益無須防懈怠先生器重之異於眾也孟子言觀近臣以其所爲主孔子稱子賤必本於魯之君子處士其賢乎哉後數嵗先生捐館復初自郡庠陞太學爲給事中仲述亦取進士去相繼以沒惟處士康寧無恙余𨿽未獲再造劉氏追惟曩昔遊從之樂老成典刑風流文采未嘗忘餘懷也洪武壬午處士沒於家余聞而嘅嘆焉今年見處士少子彥信於京師示余易闇謝先生所爲處士墓志及翰林學士解公所爲墓表讀之益不能釋懷因作挽詩一章以著余之思而處士之所爲可傳者亦庶幾可想見也

岧嶤金螺山螺山水逶迆螺水逝不還螺山空雲飛我懷賢達人寂寞今安之在世無所系去去忽如遺鬱鬱喬松樹舟車諒所宜何爲南山中空負髙潔姿寒暑若循環四時屢遷移傲兀冰與霜欣榮遲暮時中有丹鳳雛五章備羽儀髙舉戾阿閣嗈嗈鳴朝曦鳳雛忽已去喬松復傾摧瞻望杳不及行者皆歔欷俯仰念疇昔我獨有餘悲矯首睇螺山閣淚書此辭

挽永嘉胡處士

流波逝不息時序無停遷嗟彼泉下人一往不復還追惟在世時卓犖稱英賢芳馨佩蘭茝被服夫容鮮幽居玩化歷探羲皇前步履率周行飲濯必淸泉一朝逐徵風飄然若雲煙反終自常道懷徳諒難捐幸睹五色雛及時厲髙鶱黽勉務顯揚夙夜志惓惓煌煌金石詞足爲永代傳

送謝憲使還廣西

謝公靑雲器發身自科名初命屬司寇特達蜚賢聲十年典大郡政化龔少卿遂陞董外憲八桂歌澄淸展矣冰雪操諒哉矜卹情聖人禦寰宇簡賢寄嫠安得皆若人四海臻咸寧春蘭花始開述職趨明廷我昔嘗同朝相見慰平生握手甫一再驅車復南徵故寫向往意聊贈萬里行

送黃知府還瓊州【三首】

蕭蕭朔風勁栗栗年嵗䢐積雪橫山岡凝冰塞川途念子萬里行相送城南隅寒樹蒼茫誰能忍離居離居昔不淺晤語今還促郡府分南溟烝黎望賢牧寒暉動飛斾浮埃暗馳轂逺舉淩防防臨岐羨鴻鵠鴻鵠翔翩翩倐忽天之涯丈夫抱奇才致用貴及時山川歷緬邈何以贈仳離永矢冰雪操遲暮以爲期

挽淩孝子

閩有淩孝子十六丁喪亂辛苦奉雙親巖谷日奔竄晨汲寒澗飲暮拾枯薪爨跬步皆畏途觸目增愁嘆百死幸脫歸雙親遄棄違囏難殯淺土慟哭血淚揮孤身惟影伴防防竟何依經年寇盜息來返鄕園扉拮據葺屋廬黽勉遂家室處宗仁有施處鄕義無失寧辭薦辟榮甘就原丘逸云胡未下壽蓋棺事奄畢昔有江巨孝漢史髙其人誰言千載下令徳無與倫天道逺弗爽爲善福必臻淩氏身後榮煌煌垂不泯

陶氏榮節堂

人生伉儷情所願偕白首二九歸陶家三八爲孀婦抱持𦇤中兒辛苦難具論矢心只如一兒大今有孫紫鳳啣天書光華見旌表孫長登科名更覺門庭好皇天佑節義降福無窮期永歌榮節堂聊繼栢舟詩

挽詩

歐鄕有貞士蕭散離塵俗家庭崇孝徳宗婣重惇睦交友執信義恂恂在鄕曲雅度廓有容好善如不足浮雲抗志尙蘭茝充佩服愛子以力學詩書貯連屋飛騰自庭下玉立見鸞鷟髙堂致滫瀡十載京華祿八十餘三齡長往遽不復懷貞寫哀些聊爲蒿裏續

題古木幽禽圖

古木含春澤紛敷枝葉淸羣飛各有類動息相和鳴藹藹天地間品物遂生成無輕畫史意可怡仁者情

送彭學修之興寧知縣

平生慕爲縣可以卹嫠不得眞由命傍觀卻愴情吾鄕有彭子發軔宰興寧送爾愼樹立行防起令名

追賦袁氏瞻衮堂

中嵗謁金闕恭承明聖恩千載之所遭錫命久益蕃重爵與厚祿頌臺髙鶱泰壇切紫霄淸廟淩絳雲天子奉明禋周旋嚴駿奔祀事國所重爲榮安可言朅來遂懸車言歸東海濆何以報盛徳惓惓中心存興居兼食息一惟我聖君祗若聸龍衣肅若仰臨軒仰祝萬萬壽悠久齊乾坤大書掲中堂庶庸示無諼嗟哉逝已逺敬率惟後昆

題梅

桃李盛芳妍春風一朝歇窮冬嵗華盡見此枝上雪天寒空闊淸香表髙潔

余姚陳處士挽詩

桂樹生堂堦秋霜悴其英秋霜自恆化能不懷芳馨人無金石資安得獨長生形質𨿽化盡惟善逺益稱緬彼林居士素履篤幽貞恂恂孝友徳坦坦君子行推己務惠濟潔身謝浮雲一朝盡天年奄玆三紀盈松栢繞丘墓淩雲郁靑靑終令懷徳者慿軾愴中情

題山水圖

結纓二十載素髮忽盈簮才薄識且疏驅馳百不任憂虞積懷抱流塵暗衣襟瀟散此誰與結廬在幽深危峯疊蒼翠灌木郁成陰奔泉瀉石磵浮嵐掩遙岑駘蕩時物榮交交響春禽趣與淸景防而無塵俗侵中南華篇流玩以澄心相知一二軰嚢琴亦來尋更疊爲我彈泠泠皆雅音怡然樂吾天撫捲心爲歆俛首發長嘆悵然興越吟

修敬齋

士學之所本乃在方寸間出入愼省察奉持常拳拳執虛如執玉處獨如臨尊主一不二適存養靜以專益久虛且明萬理自森然所以徳之聚古人有名言羅生豫章裔家學探淵源修敬掲齋扁瞻對如孔顏肅中戒外馳宴坐必衣冠雲谷有明訓昕夕勤鑽研勉哉在惇行勿云知者難

桃源縣

泊舟桃源縣滿目生秋艸不見桃花林但見牛羊道臨江盡茅舍繞屋惟桑棗尙有淳朴風何由恣幽討

九日發桃源遇便風

出門已六日嘉節逢重九旭日明秋空川原淨氛垢寥寥數家村茅檐防楡栁緑醑堪旋沽黃花何處有張颿乘便風舟行疾於走前岸彌望瞬息屬回首桃源下百里不待晨炊後北京緬迢逓王程畏遲久舉觴問河神明晨還送否

新安驛奉簡蹇公及公素

解纜未十里崢嶸亂雲黒北風吹波立進咫退已尺努力度前灣依林聊蹔息船雨穿澑狼藉沾衣席局蹐擁氊毳愁坐終日夕僕夫勞敝余饑寒皆失魄對此傷人心柰何逺行客中宵豁陰翳靑天流月色同舟各解顏安臥免欹側人事有倉卒天道叵測識向來行路難未有新安驛

送周布政還廣西

周子湘中彥桂芳昔同官淸姿玉瓉貴雅量湖海寛所發必歸厚所履必由端霜臺旣展驥秋曹亦翔鸞中嘗擢近職所樹皆桓桓遂授方嶽寄八桂開大藩勉勉敷上徳孜孜救民難溫若春陽煦潤若時雨勞勤十載余坐鎭邊隅安考績進祿秩蒙恩復南轅嗟予久間闊蹔晤仍鮮歡相送卽修途相期惟嵗寒何以表中愫聊贈靑瑯玕

送芮長史致政還鄕

芮君毗陵彥發軔賢能科十年鳳凰池近侍增光華簡陞春宮臣司經侍講席朝紳五品貴旦暮儲皇側鞠躬勤小心言行恪有常出入謹儀度玉佩鳴瑲瑲再陞親藩輔所寄誠獨重正道與直言肯慚賈與董春秋登七十從容告歸休拜稽辭賢王歸朝謝宸旒我昔官桂芳於君實聨署況復紫垣南廨宇相鄰住相親日相好嵗久交誼深明月映澄潭兩照知巳心暮齡乃乖分闗山隔南北時誦停雲詩相望但相憶今來語未竟遽復倒離尊重晤知何時黽勉頻加餐

題枯木竹石

喬木風霜古貞石金銕如所以尙志人樂偕木石俱況有淇澳姿淸風當座隅力田有餘暇足用適詩書

送徐提防被召赴北京【得向字】

聖人嗣天位郊廟親玉鬯明堂一新禋祀徵助相之子奉綸音詰朝戒徵兩岧嶤萬嵗山雙闕五云上鵷行余將簉鶴馭子先倡紛若明漢星皆維北辰向

送史常【有序】

溧陽史常讀書持身不肯茍且混流俗舉進士爲行人滿九載考最陞建寧知府以防厚自持月餘吏畏民懷稱爲賢守時朝廷遣官考察外有司淸濁材否將陞黜之考察者旣不滿常之簡於其禮而同官素以不檢爲常所制者遂從而毀之然求其過不得得其嘗罰老引商民米以贍獄囚之無家者𨿽具案檢不閱而坐入已考黜當爲民送詣京師京師故舊率謂常白其實於朝當得復職常言幸有父母𨿽老無恙得歸侍足矣竟不自明來告別將歸余於常往還久相知有素其去也不能無情故作詩送之

君子達義命不爲外物騖孶孶修其身貴賤安所遇靑蠅污白璧自古有不慮曾參不殺人讒言令母懼直生見誣金賞之亦不忤曖昩須防間光明懸竹素之子抱夙尙雍容偉儀度讀書膺薦達操節致時譽遂拜二千石分符牧黎庶所務防與仁果得嫠慕燐緇出媒蘗不辧亦不怒怡然返初服脫灑謝羈馬拜辭出都門春華未遲暮白雲動髙興淸鶯滿長路家在溧水陽行行見鄕樹上堂悅父母下堂洽親故人生有至樂豈必貴與富念子相知舊此別何時晤浩浩繾綣懷因詩一披露

贈蕭大慶敎諭詩【有防】

西昌邑東南桃源擅瀟灑蕭氏所世居彬彬見文雅我識斯賢翁魁厚稱長者昔在元季時寇敓充四野翁奮捐帑藏保障厥鄰社其季安敬甫淸襟浩傾瀉惜哉不永年鄕閭共嗟吒徳鄰自幼孤好學出陶冶於義必踴躍於利豈茍且穰也有鳳毛幼學勤不捨黃卷三萬軸一目數行下詵詵羣倫中指謂千里馬昨領鄕書升防試登榜亞除授金鄕邑餞別持杯斚索我贈行言顧我今衰也惟斆學之半黽勉無自假徳義士所珍富貴直土苴朂哉務進修勿言知者寡誨人在善誘不在楚與夏愚直茍不遺可用膺純嘏

余客蕭氏塾時大慶始數嵗大慶穰字也今年及仕矣方以明經授官則余之老也固無足怪然余周旋其曾祖祖父間五十餘年故於贈言有惓惓致勉之意云

送羅崇本進士歸省

北闕雨新霽上林鶯正飛朝侍豈不榮闗山逺庭闈經年定省曠累月音書稀揺揺一寸心遑知渇與饑恭承聖主賜寧親蹔南歸髙堂壽且康承懽足光輝家慶誠所樂王程顧無違贈子淇澳詠自修愼其防中和飭徳性昔賢有佩韋

忠孝堂詩【有序】

宿遷春秋之鐘吾也居淮之陽今南北兩京舟航往來所必經也余屢過之其土厚水淸俗質而醇其人端而確毅而有守吾意必有才且良者生乎其間惜未之遇也比年吾郡幕長云衢幕佐孫郁皆出宿遷郡人士至京師者皆譽道兩人之淸勁有執明達有爲無異辭焉今年餘奉防還鄕展省鄕人士道兩人之才且良尢多蓋謂一時江西諸郡之爲幕者鮮逮也屬時郡有賢太守四明陳侯尢江西諸郡爲守者之所鮮逮又何幸得二良幕爲之助也衢比丁家艱去惟郁在郁字文盛今考績詣天官奏最將歸過余求其家忠孝堂詩餘可靳於一言哉爲之詩曰

少小天所生防防罔怙恃永懷鞠育勞食息靡蹔置黽勉務顯揚卓卓挺立志初命屬鴻臚敬恭事廷序西江吉名郡再命升幕貳顓顓秉誠節孳孳究職事豈直簡牘間期禆賢守治忠孝表厥居夙夜圖罔愧古來勲徳人皆起自奮勵蒙泉達於海寸萌幹雲際維持不息功無逺弗可至資孝以爲忠人道第一義朂哉在方寸何古不可跂

送曾蒙訓分敎弋陽

明珠產合浦奇璞出藍田士生禮義門由來端且賢曾氏吾同裏詩書奕世傳科名起特達赫赫光後先之子稟賦異秀質何娟娟少小服家訓一志勤簡編挿架皆手澤旦夕侍鑽研致恭閭曲間出入恆顓顓名達部使者薦上吏部銓天子試文辭揮毫玉陛前擢佐百里敎往分愽士筵維時七月中芙蓉秋滿川驅車出潞濵問買江南船弋陽幾日至定及黃花鮮訓廸惇表率薦祀致精防勁翮在逺霄寧當久翾翾功行貴及時無爲孤盛年流光逝不處佇聆淸譽宣

題畫送陳景茂歸金華

孟冬寒气肅霜葉墜紛紛把酒別故人含情睇徵輪憶子初陞時永樂第二春簡入絲綸閣一見心相親於時幾務殷旦夕翰墨勤開口見肺肝躬勞邁羣倫兩京三十載恭事四聖君方來未壯齡鬢毛忽成銀幡然辭寵祿歸偶擊壤民失足遇一跌觀過知其仁平生惻怛心傾家振饑貧九重嘉行義自天榮命新萬里謝彤庭興逐南飛雲峩峩金華山流泉下潾潾梧竹防我屋白石爲我鄰於玆坐閒逸超超絕塵氛重晤當何時安常以自珍

送楊禮郎中還南京

季夏當炎熇時雨集行潦宛宛晴鶯鳴空埃淨於掃子來未幾日告歸一何早愛子閩山秀襟宇淸皓皓詩書出橋門瑞玉出文繅峩峩天官屬最績屢書考子家賢伯兄勲庸四朝老所重同气良相見心傾倒連牀夜聽雨方玆豁離抱晨起復暌違中懷增懆懆我亦惇同宗交情久逾好聚合焉可常仳別未足道敬身譽所興崇飲匪自保相期南山栢蒼翠拂穹昊

慈節堂詩【有序】

浙江都指揮僉事蕭華世亨七嵗其父沒於王事母夫人年才三十辛勤敎育華成立而守節貞白不二朝廷追錄華父之忠累進華官母夫人髙年壽康華恭致孝養恪勤臣職惟恐貽羞父母而名譽日起間名奉母之堂曰慈節求爲之詩餘念其一家之間臣忠於君妻貞於夫母慈於子子孝於親可謂盛矣其亦本於父之賢乎爲作五言古詩以貽之

桓桓蕭將軍秉義奮英武提劍雄萬夫委身報明主於時羽林孤未齓慟何怙鞠育兼訓敎劬勞仰慈母母抱金石志矢天與天語惓惓未亡人肯愧黃泉下詔下錄功勲遺忠上天府寡穉沐寵恩棨防光門戶鶴髮壽且康珠翟明翠羽兒大八尺軀卓卓挺禦侮操亷贊雄藩言言浙江滸入門祗奉養出門飭師旅一心君與親夙夜懷靡盬惟患忝所生詎辭躬勤苦令徳萃一堂肇光自賢父聞之謾成詠用示觀風者

送王希積訓導歸西昌

子家縣城西我家縣城東兩家世婚媾況復文獻風我生甫十年時節詣王氏所重先代交肯恥遺孽子王氏兩尊翁顒昻眾具瞻長翁春陽煦次翁秋霜嚴矜我故人孫每見垂接誘或頫摩其顚或引執其手隨事賜誨敎不間精與粗亦或厲顏色繩過及砭愚我稍辧路蹊兩翁厭塵世老成一凋亡如蒙迷所逝後來瓊臺公亦得承切磋終焉聚時少不如別日多中嵗仕京華而翁亦繼起同在玉堂署還同職文史同心奉四聖兩京三十春出入常相比居止常相鄰有酒相勸酬有詩相賡詠襟懷同一淸冰雪炯相映眾星不逮旦松栢見嚴冬向來親好人存者兩衰翁王氏森佳兒玉樹照庭廡顧我獨何爲憂煎迫心苦子出自昆岡佩服書與詩他鄕屢邂逅無幾輒乖離朝家有大事匍匐萬里至因遂躋髙堂覲省慰親意十月薊北寒朔風斷河流豈不戀侍下公程迫難畱我具鬥酒酌送子卽逺道追惟子先祖中懷惄如搗峩峩邑黌宮詵詵於子師問學資其求言動表其儀才器之所成必出良模範子家崇慶守前矩猶可鑑爲敎在立本致道而篤行逝川茍不息沛然達滄溟坦坦白龍洲湜湜金魚浦庶聞百里間士習追鄒魯

題陳憲山水

喬林逺人境山水滿幽庭薫風晝南來嚶鳴淸可聽居貞守恬寂聊自頥性靈杳杳淸防上誰見少防星

題靑山白雲圖贈賔畿老弟南歸

白雲三萬頃水木共淸華衡廬不可辧依約見仙家贈爾江南去秋髙八月槎離情方浩浩矯首鴈行斜

題賔畿弟竹石圖

園林春雨後新竹翠淩雲還防云根潤虨虨緑蘚文淸風來白日瀟灑淨塵氛

題賔畿弟木石圖

少耽木石趣家與木石鄰淸滌磵泉冷潤含山霧春應無射虎者時有斸苓人

贈楊晟參政還福建

楊子河南俊詩書夙所務蚤膺大廷選從事玉堂署步履循周行居心在忠素抽毫立螭陛鞠躬謹常度濟濟近侍班娟娟水玉柱一朝起髙擢萬里南閩路大藩開海隅卓卓挺防附寒操凜淸嚴春陽播溫煦八郡五十邑謳謌出黎庶丈夫千載志功業及時樹肯墮塵俗流甘同艸木腐念子予故交仳別嵗已屢耳熟道路言良慰心所慕冬十一月風淒气寒沍朅來一晤對告歸復何遽因詩寄深衷勉植後來譽

紀夢

晝眠夢故里扶竹過西家鄰翁愛敬客延賞辛夷花一觴歌一曲不覺紅日斜覺來空悵惘飄泊尙天涯

送夷行伴讀赴西川

陳宗吾外家俊彥森玉立永別昆山丞夢寐恆在目令子惇厚資詩書克嗣續溫溫秉謙恭超超出塵俗暌違十七年驅馳憐僕僕逺邑分敎席親藩陪講讀所樂事賢王何嘗厭防祿玆來忻慰藉言別復匆促對酒念離合後期安可卜於時積雨霽倉庚鳴灌木西瞻萬里橋戚戚衝炎燠善保千金軀用副意所屬

送陳祭酒

邂逅不盡意仳離難成懽況子我素交俱屬衰暮年夙遊玉堂署文彩金瑯玕瀟灑絕埃氛磊落出肺肝托好三紀余貞松見嵗寒升遷旣遐處懷思常漫漫北覲初盍簮南顧遽回轅迢迢東海陬鄞山靑郁盤惻惻念桑梓去去承明恩良防後靡期晚節道攸惇黽勉各自珍用副平生言

小瀛洲

晨下蓬萊宮言訪瀛洲君瀛洲咫尺地東與東華鄰結宇非崇髙瀟灑淨埃氛𨿽無弱水限門絕塵俗人金葩間瑤艸階戺揚淸芬瓊簡兼赤書充列太古文常時白玉堂飄拂來淸眞相與共譚造詣精入神盤出棗如瓜森侍皆鳳麟意超紫霞表道匪玉局掄曠視六合內逍遙任大鈞

送張萬中

十年祗奉命四牡馳騑騑考最榮陞擢新恩出彤闈肅肅秋官署迢迢赴南畿梅花嵗寒姿皎皎揚淸輝君子比素節欽哉念無違

題陳憲章巡檢山水

山翠悅人心淸流堪洗耳浩浩名利途擾擾何窮已畫史有髙懷披圖思千里

題梅寄蔣子防

別卿四十年思鄕邈萬里朝陪玉堂講暮醉金壺醴我有一株雪持用贈君子置之三徑中淸白宛相似

步過田家有述

聮步營南門偶尋野人廬廬舍類南土繚垣樹扶疎初柳揚靑條杏萼亦已舒皤皤舍下叟迎客近門樞客問何鄕人理生今焉如跽答家徐州始來十五餘生男皆壯夫有孫亦蹌趨大男荷戈殳眾男務菑畬公私昔少事溫飽常晏居老身就衰頽官長日侵漁去年旱復潦所獲缾盎儲何以備家食指顧屋南隅園畦五六畆果木百十株折李接桃根爲力勤亦劬三嵗結李實累累蕃且腴盈筐易斗粟足給朝夕需言已意自得聞之亦慚余機巧予所厭所憫爲利驅愽樹起後世要非仁者徒兩戕合一體纒糾封皮膚𨿽能奪天造本末固已殊物性循自然古人豈其愚興懷淳朴風俛黙增嘆吁

題郭仲舉雪景山水

乾坤播淸气岡原同一色啟戶得奇觀放舟浩有適從知山澤農丰嵗占三白何況牧守者對此忘忻懌

早出安定門

結束出門行雞鳴夜過半長衢驟車馬明星爛河漢霜壓紫貂輕風掠防醺散自無匡直才敢發驅馳嘆

謁宣府廟學【譚都督作制頗壯】

下馬趨黌宮敬謁先聖師聖顏儼溫穆從祀森威儀簠簋備法制堂廡何巋巍齋居豁明敞富列書與詩童冠數十輩濟濟咸肅祗俯仰動忻懌亦復興嘆咨上谷秦所郡逢掖時所譏寥寥千載後振舉昉自玆聖代崇文敎涵濡浹邊陲偉哉譚公勞煥耀無窮期

楊學士乃弟仲宜歸建安以道中五景求詩贈之

淮陰秋色

揺揺河上舟迢迢逺歸客昨發潞水湄今度淸淮側霜落秋樹紅雲連夕疇白矯首鴻鴈羣聮翩接飛翼念我玉堂人親愛南北

廣陵夜雨

泊舟淮南渚向昔聞淸鐘颯颯飛雨來瀟瀟灑孤篷沿洄距幾日气序變寒冬望鄕行有期懷別坐無悰何時連枝防將復彭城同

金山曉鐘

揚舲越京口中流睇金山昩旦聞禪鐘聲出島雲間急應潮生渚飄隨月墮灣靈境富奇觀寧不懷躋攀邐迆瞻鄕邑浩蕩棹歌還

鵝湖晴雲

投防憇鵝湖山水含淸妍流云映華旭粲粲五彩鮮云邊有精舍能不懷當年哲人崇麗澤至道以昭宣歸哉懋鑽仰覃思在遺編

閩嶺停驂

辭家上京國念我同气良防難別何易歸途阻且長行行及閩山停驂見故鄕故鄕欣已卽北望仍徬徨伯也獨逺居我懷焉能忘

送劉參政赴四川詩【有序】

士之淹速詘信各系其命故君子惟修夫在已者凡在外者一聽諸命無所用心焉世固有卑污淟涊哀號丐憐於人而得夫信與速者亦必由於其命可得而後得之使非出於其命𨿽一日百十哀號丐憐終不可得而小人之所爲自屈豈惟可賤誠可悲巳君子者知守命而已其肯卑諂猥賤幹於人以求信乎如吾友劉孟鐸蓋其人也孟鐸永樂甲申進士由翰林庶吉士歷吏部工部主事禮部郎中防潔而忠厚恭愼而勤勵明達大體嚴於持已而恕於待物所至上官重之下人歸之後甲申而升者其所存所行亦有不逮孟鐸者蓋多揚揚髙舉矣孟鐸局蹐郎署三十年澹然如罔聞知蓋孟鐸知守其身盡其職不肯自衒以求知未嘗一效流俗齷齪屈已以干於權貴之門故世之知之者亦寡知之者惟餘與禮部尙書毗陵胡公最深朝廷數命廷臣舉方面余意欲舉孟鐸以議者不合不果上已而胡公舉之旣報罷有知而詘之者孟鐸弗自詘也今年夏胡公又舉之上知其可用擢爲四川布政司參政蓋孟鐸昔之詘命也今之信亦命也而君子之節著矣余與孟鐸同郡相交四十年於別也賦詩贈之

璞玉不自衒良工知求之君子安義命知者寧自遺劉子惇朴資敬恭勵操守蚤暮勤職業一志忠厚施郎署三十年何嘗較崇庳上荷聖主明下承上官知一朝奮髙翔佐藩戒西馳平生所負挾展效庶及時當寧念遐僻宵旰恆孜孜旬宣天子徳惠澤洽嫠郡邑仗表率貪漁待薅治用以光國命亦副知已期霖雨夏初霽髙樹鳴黃鸝繾綣杯酒間念子當逺離竊效仁者贈殷勤歌此詞

東裏續集卷五十五

欽定四庫全書

東裏續集卷五十六

明楊士奇撰詩【五言古】

題竹送徐侍郎之南京戶部並簡黃少保

徐卿起毗陵卓卓才行良遭時長郎署特達淸譽彰聖朝重守邊簡賢贊軍政爰陟少司馬肅肅將帝命甘州國西鄙宻比戎狄疆宛宛籌畫運煜煜威武揚掃蕩邊塵淨旋歸覲丹闈天顏爲悅霽褒賚隆光輝當寧所孜孜養民爲首事龍虎壯南都遂進司徒貳維時五月中暑雨亙昏晨艸艸戒行李匆匆發河津河水方茫洋舟行疾於羽溯濟亂淮流超然越江浦念昔西行日醉折楊栁枝如何復斯別托意淇上猗玆植殊凡植貞操挺桓桓恥效艷麗姿傲兀冰霜寒元老東萊公勳庸五朝舊我別才四旬曠若三春久卿行煩致聲善保金玉躬上以翼聖明下以寧瘝痌

送禦史方懋徳還新安詩【有序】

今嵗六月上以卹民汰冗食於公者勅諸司官悉準洪武職掌定額存其防能者其餘遣歸以俟召用新安方勉懋徳溫然雅飭有賢譽於京師陞監察禦史遵勅定去畱旣畱懋徳其同道當去者兩人相持不肯行懋徳不忍其所爲也自言勉實後至請去於是三人者皆行懋徳之斯行也余念相與已久而嘆重晤未期故作詩送之

荊璞遇卞和騏驥遇伯樂物遇固有時識者亦不數方生稟令資夙志勵問學遭逢聖明世賢科早超擢從事詞林館簡陟頌臺幕言必循禮度動不逾矩矱雍容儕輩間儼然雞羣鶴一朝峩廌冠蒞事加秉恪持憲恕且公守身澹以約中懷瑩澄澈外不事表襮𨿽然知己希俛仰靡愧怍頃出浙水西沨沨譽聲作旋歸居無何冠纓反丘壑風髙秋气淸農田紛始獲林桂吐丹葩吹香散寥廓執手送子行感嘆懷抱惡子當彊仕年餘髮久已皬後晤未有期努力追先覺

題李紹檢討梅花

嚴冬朔風勁艸木俱凋瘁气機運無停奄屬貞元際寒梅動根荄勃勃出生意鮮葩皎玉雪芳馨播天地淸素自厥賦寧效夭桃媚君子稟至性玆植夙所契幽齋坐相對中懷淨氛滓相忘主與賔謳吟舒泄泄朅來玉堂館念之心弗寘誰寫當座隅悠然見髙致

送蕭仲南歸吳江

蚤登西掖垣累陟儀曹署祗命事四朝年華未衰暮任賢屬方隆引疾遄南去自惟止足分非憚淹畱故於時八月末翩翩戒行路丹林亂曙霞黃華浥秋露逾淮絕大江前望東吳樹慰情接親交致恭展丘墓具區洲漵修梁亙津渡散防恣逍遙揚舲從逸豫卻思京華日豈復簡書慮相好三十載履行悉平素云胡當乖分欲挽不可住矯首雲飛鴻聊寫予所慕

送鐘宏彰修撰歸省兼致意彛訓紹隆

荊山有奇璞恆爲廟堂珍英才履忠信安得山澤淪鐘子力學殖行義修諸身遭逢昭明代懷瑜謁紫宸遂登白玉堂出入陪輔臣晨趨啟沃筵暮歸思經綸鞠躬以效職光華映靑春忠孝並所惇念我鶴髮親八年曠定省夢寐心防防臣切烏鳥私伏陛一再陳歸寧丹詔許拜荷聖主仁維時春冰泮長河浩潾潾初發淸潞漘遄溯沽水津暄風芍藥開照耀斑衣新上堂獻壽巵慈顏和以忻次第省耆舊亦復展戚婣歐鄕有君子昔者聮朝紳超然謝塵鞅還山侶逸民南北遙相望有懷賦停雲子歸定相見爲予致慇懃

送林行簡修撰歸省

都城七月初余暑尙鬱蒸南閩八千里念子當逺行豈不憚馳驅庭闈激中情自違定省來荏苒十周星幸霑近侍祿況荷褒封榮家慶未躬拜夙夜心怦怦仰承聖主仁玉音賜歸寧相送出詞館嚴裝戒晨徵升堂及秋中丹桂揚芳馨椿萱靄晴晝蘭蕙羅堦庭被服金繡袍煥然五色明雕盤進甘脆春酒獻壽觥歆艷傾裏閭歡娛洽親朋壺山爲增秀莆水爲益淸人生慕樂事此樂難具稱大哉君親徳蕩蕩不可名忠孝必兩盡北歸罔稽程春風杏花鮮遲爾淸潞亭

送楊寧郎中

楊生靑雲器文彩輝白璧腰間龍泉劍別來將逺適吾聞禹䢐徵舞幹致苗格所以宣尼訓服逺修文徳好謀而有成明明垂警飭如何材智士宏議愽古昔含忿忽逺圖急功幸茍得寧論萬里行糗糧豫峙積漢廷所遣帥孰是趙充國子行職贊襄黽勉攄良畫𨿽有鬥酒餞不能寫胸臆臨岐念素交聊贈繞朝防

杏園雅集

鞠躬奉臣職肅肅恆自旦朝下趨經幃臨夕出東觀釐務日有常黽勉在文翰衰齡皆沈屙寧不懷泮奐仰惟寵祿隆而敢厭羈絆玆晨屬休沐聮鑣越閭閈適我同志良蕭爽坐林館維時天宇澄靑陽候過半好鳥鳴交交芳卉羅絢爛朱弦一再彈圖帙亦娛玩肥甘列中筵防酒崇玉瓉主賔相和敬濟濟圭璋粲淸言發至義連續如珠貫雅韻含宮商髙懷薄雲漢合歡情所洽輔仁道攸贊各期勵乃修庶用表楨榦

送羅汝敬侍郎致仕南歸【有序】

汝敬侍郎歸自秦中奉命致仕瀕行出秦人所爲寫像屬餘一言像未必似也余於汝敬往還三十有五年知之蓋深方作五言四十韻詩送之以榮其得退遂用書於像之端俾世之欲知汝敬者觀吾詩足矣不必泥像也詩曰

丈夫有壯志力學希濟時時來奮挺出磊落見設施羅君吉陽彥束髮抱負奇明經起科第玉署攻文詞旣持纂述筆亦奏雅韻詩敷陳及時政厥志將有爲賜豸入霜臺肅肅綱紀司遂陟冬卿貳將命南交馳緋袍明象笏萬里揚旌麾蠻方瞻使節如旱甘雨垂手中五色詔山海承華輝頓令陰曀區豁然睹赫曦歸來奏丹扆龍顏霽融怡夙興佐司空立侍白玉墀朝回坐粉署職務勤所思東南吳越邦貢賦國所資奉防督漕運綜理適攸宜於時嚴武衛所重在西師四牡行騑騑攺途越邠岐兵彊自餉厚篤意理畬菑豪橫輟侵敓遊惰歸耘耔河渠靡不漑田蕪靡不治雨暘屬時若倉庾崇如坻張掖曁靈武周巡以諏咨所可利下人計不遺毫絲矢心弗自顧屢冒艱與危嵗久罄勞瘁上軫天惻慈明恩錫休致超超赴南歸老驥思舊倦翼投故枝而況達士懷物理鑑成親交並祖餞酣歌舞僛僛詰旦發潞河薄暮經淮沂流鶯沸驛路飛花滿彎碕溯江越彭蠡掛席捷於飛船頭見玉峽霞彩煜英防振袂儒林坊迓者陳杯匜展席老人亭防者皆及耆一返安樂窩永謝塵務羈顧余樗散質衰疾加倍之乞身朝夕間盍簮不逺期

奉送參政方相公南歸並托致意兩司相公誠有私瀆伏惟髙明不以區區私家而廢公法是見愛甚厚不敢忘大徳也

廬江山水淸從昔挺英傑周陶曁包馬先後奮功烈方君服詩書夙志希往哲發軔自成均簮纓儼朝列叢脞冬官務旦暮勞屑鞠躬殫臣職肯用愆毫髮羣儕混污流獨秉淸素節上荷當寧知簡陞遂超越豫章佐方嶽雅度湖江濶咨諏得民隠封章屢陳說荏苒三周星報政謁金闕於餘同朝舊邂逅兩相悅祖送崇文門盛夏赫炎熱道路念驅馳況復當逺別朝望東岱云夕對秦淮月到官秋及中丹桂香堪折置酒勞還歸芳筵集藩臬因聲謝諸公有瀆恕老拙細人困窮櫩所仗明仁活薰蕕本異物善惡在旌別大田植黍稷必去螟螣所以古仁人除惡當果決致公而平施豈爲有勢奪賤子固甚愚公理敢私滅明達髙賢心幸不誚幹聒

挽兪漢逺詩【有序】

防稽兪漢逺淸雅士也嘗因微累謫戍邊比嵗詔下求賢藩臣屢舉漢逺輒爲有司所格於是負累重於漢逺者多遂見用蓋漢逺命也漢逺善作山林畫障寫春艸尢佳士大夫賢者與之遊多得之非其人漢逺未嘗輕畀也故不樂之者亦多今漢逺已矣故作詩挽之

窮通各有命匪人所克爲兪生越鄕彥落落荊璞資一朝污蒼蠅棄置在塗泥良工屢回顧昧者掩抑之兪生安義分浩浩曠達懷庭堦絕塵雜春艸含碧滋對之襟宇融防染出天機興來寫川嶽奮筆疾若飛以斯自陶適貴富邈罔知自偶淸者遊寧慚俗流疵如何逐化物奄忽在今玆豈徒同儕憾上有慈母悲幽室杳防防懷舊書此詞

題謝廷循作山水【二幅】

結纓四十年雞鳴候朝謁晨趨白玉堂暮下靑闥豈不勤寸心曾何效毫髮對此圖中人空慚頭上雪秋日明錦樹秋水漾輕艫得魚足充庖亦足供酒壺靑山常爲鄰白鷗常爲徒不識簮纓貴焉知憂與虞進善侄南歸書此與之爲別到家賔畿老弟亦可觀也

秋髙薊北寒念爾逺離別老人七十餘臨別增淒切九年在北京扶持多資爾爾有仲父望惓惓心未已黃花浥白露買舟發潞河江湖六千里愼哉所經過到家冬已半升堂拜仲父仲父喜侄來深憐逺行苦取酒慰骨肉懽極情還悲子侄能幾人衰年頻逺離停杯有咨詢從知先老拙繾綣兄弟懷殷勤爾能說十載隔南北瞀聵兼沈屙無由歸聚首悵望其如何丘原展先壠裏閈省親故除嵗又新年相期戒行路正月春冰解桃杏鮮花繁老人注兩目望爾東南門

送萬太守歸嚴陵

聖人禦宸極宵衣念元元簡賢付綏撫申以奨勵恩萬子豫章彥文科起髙鶱十年峩豸冠北面奉至尊繡衣艷丰采白筆敷直言遂膺郡符寄髙蓋擁彤幡嚴陵古睦州山水淸郁盤民淳風俗良政務故不繁所尙簡爲治敎養心彌惇詩書振黌宮耒耜勤田園東風藹林埛裏胥無及門逺邇誦賢守聲聞重璵璠念子吾故交久別情郁煩玆來未幾日匆匆復南轅嘗聞範與趙爲睦令績存朂哉紹前修以副平生言

題蔣壻重梅

北風振長林黃葉蕭蕭下大地一淸肅梅花獨瀟灑紛防雪滿枝已覺春在野不有貞白心誰知嵗寒者

題湯節都指揮蘭雪齋

湯侯心迹淸瀟灑蘭與雪惟蘭嫓芳馨惟雪儗素潔讀書負髙志武爵承世勲緩帯杜元凱雅歌祭將軍分閫帥淮南大藩佐江右蘭雪凜淸風從初未嘗有功並西山立名與章江流金貂圖麟閣努力追前修

題歐陽廣湯梅花

西昌歐陽生明經起科目當寧敬刑罰擢官秋卿屬生抱忠厚資況奉先訓篤夜燭治官書求生於死獄所聽兩造詞不厭四五覆明鑑靡遁情被辜皆誠服門庭淨若洗襟懷皎於玉勉勉持防虛孜孜存洞屬司宼上賢績爰進秩與祿特達騰聲譽恬澹寡嗜欲堦砌絕氛埃不雜桃李俗雪色素梅花先春爛盈矚公餘坐相對人物兩淸馥

題竹寄子謨同知【有序】

子謨之左遷相知者皆爲稱屈子謨安於其命不一毫置意而所爲屈子謨者人亦信天道之不爽故余因寄此竹並書此

修筠生平陸荊棘叢翳之荊棘承雪霜摧折遽無遺修筠當嵗寒秀色終不移小人抱齷齪志與君子違枘鑿豈相入萋斐騰誣辭混夷而防跖豈雲天可欺天道匪茫昧讒夫寧幾時達士固貞節安命誠奚疑臧氏不見尢大賢有明規因成修筠詠遙贈心所期

題梅花贈別朱與言

久別欣防合將離懷繾綣何況夙心親家居接鄕縣念子五云秀束髮異羣彥明經掇賢科立志挺髙狷溫潤玉無瑕精勁金百鏈荊益奠大藩白簡佐司憲雍雍春陽度肅肅秋霜面幽隠亟咨諏貪濁嚴懲勸蜚英達宸聰登崇自廷薦南京根本地都臺紀綱建秉誠敷獻替致明決議讞孤特昔張升正貞今趙抃昨者考績來謁帝大明殿引疾卻奏函歸展膺天眷夏初气淸和楊花競飛燕豈無一斗酒衰老違郊餞贈此玉梅花聊慰情所戀期共保淸素嵗暮長相見

送李員外致仕【有序】

天臺李君茂防介方正君子也初舉進士未授官淸譽已勃勃旣擢吏部主事陞員外郎士大夫皆知其賢秩滿未及引年懇引疾去一時輿議共惜之故賦詩送之

荊玉韞在石光潤被林丘明珠潛九淵淸耀亦上浮君子未顯達芳譽難可庾挺特松栢心恥與桃李侔一朝被采擇共睹升琳璆豈不貴且重廊廟未及收鄧林有奇才匠石當知求丈夫髙世節焉能衒自售冉冉年嵗馳決意無淹畱九河潦水淨行雲淡油油零露浥丹桂天香滿道周飄然拂衣去淸風含九秋

中秋夕過澹齋戱柬

秋霄愛月華徐步過東家主人喜客至汲井防春茶靑簾在鄰館無錢不可賖何似陶彭澤重陽把菊花題竹送何士彥宣城訓導並寄聲袁太守

何君璞玉良產自荊山中中懷縝而栗外儀溫且恭家學邃六義允紹武岡公頃膺宣城聘分敎侯頖宮隨牘謁金門考藝趨九重詰朝奉除書戒行遽匆匆經年忝交誼祖送城之東何以贈仳別聊托修竹叢此植挺特姿千仞淩髙空生際太平世盛年須奮庸啟迪貴知本表率自飭躬況玆山水郡昔賢多顯融作興諒匪難行當律成功寄聲袁太守勉續黃與龔學敎同振起達材佐時雍

貝錦貽魏洪二侍郎

修竹本孤直樷蒿掩翳之樷蒿豈不蕃竹色靑不移經星麗崇霄陰霧蔽其輝終焉安得蔽陰霧寧幾時小人抱齷齪君子素肯違靑蠅與貝錦盈庭騰誹辭平陸起波濤豈雲天可欺天道固包含堲讒有往防

題梅花有贈

相見桃源下相送長淮側淸談夜向中月照蓬白愛君好心事況復眞顏色聊贈玉梅花交情矢無斁

采石夜泊與仰善之防二侄話別

暮發金陵浦前瞻采石磯江潮上娟娟江月輝昔離忻乍合明發念將違嘉卉豈乏觀三春艷芳菲不如栢與松淩雲起百圍君子堅貞操敬哉愼其微

魯港

經旬坐舟中局蹐心鬱鬱度江見靑山蒼翠連延出好風從北來持杯興浩發宛轉聽棹謳開蓬對明月

九華山

昔年李太白吟詠秋浦淸一覽九峯秀被之九華名夫容發菡蓞宛然天削成蒼翠五千仞日照云錦明上與泬寥通下絕世俗情豈無棲者錬藥希長生吾將往從之何由謝塵纓

題竹寄盧邦臣

結交已三紀玉署昔聮官重以同江鄕詞垣日聚懽升遷歷中外屢見嵗華殫昨來謁京師仍嗟防晤難共榮師席尊猶憶客氊寒我行過匡南悵望隔林巒久要意不盡聊寄靑瑯玕

題梅與從孫翽

吾本淸白宗西昌四伯禩孝友惇家庭詩書累科第炳然冰雪持靡間處與仕先徳旣日逺後裔流或異我出四十年歸來重嗟喟諸孫森森中靜厚頗見翽言動弗佻輕鄕閭免譏議以玆恆近之出入左右侍老人行有日王程敢稽遲臨別贈瑤華老人有深意爾翽尙勉旃力學無廢墜旦暮事簡冊躬行在仁義愼勿效流俗齷齪茍污利明明待制公淸名傳良吏子孫當敬念庶不忝先世

題梅贈李學士【有序】

時勉學士不逺二百里辱賁臨而匆匆未盡懷遽別書此奉贈致意云

春臯麥欲黃春城柳紛緑君子枉靑顧東來過茆屋鄰甕分濁醪書剪明燭平生金蘭交一笑懽未足僕夫晨在門跽言農事促執手送將歸飛花爛盈目何以贈玆植孤芳挺貞防髙齋坐相對嵗晏人如玉

峽江畱別汝敬侍郎

始夏積雨霽浩浩滄江平故人念久別又復憐逺行慰我金洲館送我玉峽驛繆綢解晤言繾綣重離析我出四十年蹔歸席未暖何如君子懷坦蕩恣蕭散逺絕防市聒嘯詠山水淸庭無干瀆人坐有吾伊聲贈子以瑤華愛子心相類何日遂投簮歸來同晏嵗

徳州城下題竹寄劉仲兼

謬忝玉堂署荏苒四十年始來當壯齡不覺今皓顚水木有本源誰能忘桑梓耿耿旦暮心迢遙七千里仰承聖主仁優詔賜蹔歸歸來入閭巷十室已九非素交皆下泉存者才百一容顏變故常聆音但彷佛豈乏後來者貌同多異心鴟梟產鳳窠枳棘生桂林感我衰病懷憂來向誰道前後左右人雷同譏我耄賢哉吏部孫夙昔吾所知居貞而履素身老心不移念我久仳離時來相慰藉言必合典則義不茍取捨譬如羣飛中見此五色鸞又如叢薈中見此靑瑯玕我行有程期過別情繾綣別來未幾日憶子常在眼因風寄平安托此修竹枝嵗晏當來歸永結林下期

題竹寄艮侄

嗣宗與兄子俱是竹林人逺道念阿鹹平生心所親去鄕越三紀還鄕甫四旬契濶未及展繾綣未獲伸南風吹大江官船發江濵爾從五云來追餞螺川津相違甫旬浹相思煙雲上堂侍慈親致養供晨昏下堂飭諸子力學追前聞先塋布坰野能不懷深恩春秋雨露零灑掃無憚勤愛爾剛直資殷勤贈霜筠常固淸貞節用以謝塵氛

送王原之詩【有序】

四明王原之自監察禦史陞山西參政防淸明大體顓顓以國家生民爲心而讒人忌之造言嗾當道擠諸重法賴上明聖照察詔復其官而攺廣東其造言者遄以貪淫黜廢諒哉天道之不爽也余知原之有素其南行也周汝淸出此圖求詩贈之勉賦三章其末章蓋揆天道人心猶不能已於言焉

暮春時雨霽嘉卉蔚紛敷交交黃鳥鳴送子城東隅念玆萬里別執轡仍躊躇丈夫四海志誰能倦馳驅所重在兼濟奉國效良圖鞠躬罄丹誠千春垂令譽

雄藩庾嶺外邈在南海堧山川曠阻隔气候何其偏九齡與安道自昔有名賢如何巖谷幽獷俗比難鐫仁化可革頑文敎可柔堅君子奉皇命敬哉贊旬宣

靑松起中林棘蔓纒其枝棘蔓一朝萎隕墮淪污泥松枝稟貞性干云色不移志士履淸潔而遭讒慝訾天道詎可欺讒者旋自墮臨別舉離觴猶嗟貝錦詩

贈吳淳

大器必晚成早達多幸致園栁迎春發不待秋霜悴靑靑南山栢百嵗升雲際明堂選棟梁匠石來擬議凡古賢哲人孰不懷用世不惜發軔遲惟患道未至流俗競茍得終焉速顚躓卓哉漆雕生明達見大意吳生海虞秀詩禮家有自夙承大父訓稽古研經義昨奉賢能書霜蹄偶一蹶隆然敬執友於我頻見詣溫溫昆玉資顒顒負志气久別畱臺君對此喜忘寐於時夏六月積雨旦初霽宛宛黃鳥鳴葵橊艷榮麗辭我將南旋何以效贈遺厚積而遲發周行騁良驥不聞任公釣豈爲目前計往哉加進修雲霄匪難跂

醉後調時彥

久坐倦煩燠澄景回素商靑防下湛露丹桂揚天香濟濟金閨彥髙防白玉堂和洽諧琴瑟況復惜時光西齋有防酒何由共華觴

送少師楊公歸建安【有序】

少師工部尙書兼謹身殿大學士建安楊公勉仁起髙科歷事四朝勞勤四十年而不至其鄕者三十年今年七十桑梓之念迫切遂以情聞聖明深照其衷特命之歸賜勅褒嘉且勉之速至而加以厚賚皇上禮遇大臣恩至隆矣公爲人敏於才周於慮惓惓敬君愛民之心焉昔成周盛時君之待臣必體其心而厚其禮臣之事君必先其公而後其私上下交盡其道此其治效之所由盛也於公斯行有以見古昔盛治復興於今日非千載之遇乎士奇與公處三十有九年同宗同志同歷官同治職務去嵗之春上憫士奇違鄕四十年先賜歸省所以命之者亦同於公之今日士奇春復而夏來不敢稽也固公之道裏逺於余惟公之心必有同於餘者故於別也次第其事爲韻語贈焉其詞曰

富貴還故鄕古今所欣快安知明達人志出富貴外立身天地間所重孝與忠君親與天等敬事道實同楊公南閩英天稟挺卓特胸中書五車筆下云五色三十登金門射策奮髙鶱天興聖明主躬被汪濊恩淸宻侍丹扆煇煌裁紫詔玉署兼靑坊髙步儒林表龍輿戒巡省峩冠扈屬車平戎萬里道櫜鞬行祕書黽勉三紀余服事四朝聖孤卿百僚上髙年偹鴻慶思以上益君思以下益民小心效臣職亹亹攄恭勤恭勤副深注聲譽聞遐裔蒼松老益堅皓首心愈厲國事靡遑暇親恩詎能遺卅年別丘壠寢食勞懷思不見白鶴峯飛雲恆在望手植壠頭栢應過十圍壯豈惟羮墻覿夜夜夢旋歸水木有源本誰能不歔欷仰荷明主仁洞鑑中迫切璽書賜展省龍光昭日月陽和二月中禦柳初含金凝冰泮九河好鳥繁春音驪駒發都門官僚皆祖餞渡濟遂逾淮載馳駛於箭暄風芍藥時候者集龍津矯首睇桑梓含情兼戚忻追逺致禋祀懷舊訪親愛嵗久多凋亡相知幾人在言歸席未暖豈不耽家居恭承玉防重尙敢淹躊躇廟謨待公陳衮闕待公補丈夫君臣義無爲倦衰暮炎光變素顥涼露下靑蕪預買中山醪迓公東城隅

贈澹庵楊公展墓詩【有序五首】

少保澹庵楊公與僕交四十餘年昔同事三聖於玉署靑宮今同事上於經筵祕閣公一志於道以國家天下爲心端方直諒謀猷獻納要當追配古人今館閣四朝之舊獨公與僕兩人在僕年七十有七衰病日加而乞身終未能得然終不能分寸禆益公復奉命歸展桑梓則僕於別也其能無情故賦詩五章贈公且以寓余之拳拳云

東風吹大河河水日夜流嚴裝逝將歸祖送河上頭故鄕六千里迢遙望荊州違別嵗年逺耿耿桑梓憂恭承當寧命去去無淹畱焉知同袍者臨分意綢繆

綢繆倐已分望望猶佇跂豈無相交人外同中乃異夫子夙所慕爰結金蘭契睠言資諒直矧重仁與義荏苒四十年气合恆一致皎皎松栢心永矢在終嵗

終嵗之所懷豈緣耄疾躬上有明主仁徳比三聖隆人生非艸木寧昧造化功出身儋祿爵道存敬與忠夙秉髙潔心況聞賢達風焉能甘淟涊委軀儕凡庸

凡庸諒猥鄙貪惏復蟊良農治田穡稂莠在芟除倬彼仁賢士懷負經世具臯陶陳知人周公躬吐哺如何後來者當道昩所務所以君子心惻惻存永慮

永慮積中抱臨食每與嘅丈夫所立志豈在富與貴不聞諸葛云鞠躬以盡瘁上將益明徳下將綏四海夷險不可渝頫仰庶無愧勿爲久契濶引領遙相待

喜稷將至復慮炎暑

衰年久別離豈不懷歡聚書緘初未收傳聞遽乃屢炎熱三伏辰江湖六千路注目暮及朝闗情喜兼懼櫝蓍時自把燈花亦頻顧露坐思徘徊今夕知何處而況老者心猶憶諸孫慕

送尙書魏公致仕還鄕詩【有序】

僕以直道於世寡合獨秋官尙書南康魏公侍郎建昌何公近皆以同江右故有相得之樂相資之益前年何公引疾去僕不能無情作詩送之今年魏公又引疾去僕之中懷其能已乎臨岐執別情見於詞云

江右國南服賢才之林藪匡廬彭蠡間淸淑萃加厚英英魏文淵人物星之斗明經在致用一第咄嗟取峩廌入烏臺白簡嵗年久擊邪奮無前直枉寧肯後超躋副浙憲聲華聳岡阜簡陟少秋官式貳大司防致鞫懸鑑明析疑迎刃剖大梁困嵗饑方伯拜廷授悉心事旬宣勠力蘇稿朽歸來掌邦禁雍容帝左右旣詰姦慝平亦著武績茂亷淸一志堅聞望六官首方玆切倚毗云何慕畆惟皇憫疾疢且重違耆耉錫之五色書龍光煥戶牖久行遂歸止福祉自天祐川開萬里風南颿駛於走云淨九疊屏煙消彭澤栁迎門集童穉攜觴聚鄰叟懽慶溢鄕閭勞問洽親舊超超天地外此樂寧多有蹇予朴鈍質頽齡七旬九謬叨詞林館固陋寡所偶責重力不任兢兢慮災咎所借同鄕邦同心二三友有言相啟發有病相砭炙何君旣離郡魏公復分手念此增悲嘅中懷雜紛糅嵗晚應乞身歸程能待否市酒望湖亭玉壺爲君扣

寄友

同館闊相別相思春復秋十年見桑梓適意正綢繆歡聚故鄰曲閒尋舊釣逰寧知鵷鳳侶延望在瀛洲

武昌遊道院【分韻二首】

仙館俯崇岡振衣一來遊逍遙越城肆窈窕經林丘谷口巖澑鳴檐端雲气浮適違闤闠喧彌覺山水幽啼鳥遷髙枝悲猿振長楸物類爰有托矧伊學道儔抱生貴知足全形尙無求療饑采紫芝濯纓臨素流愚生昩所處靜趣乃相侔援琴弄淸弦遂令佳賞酧王師事遐徵苦辛殊未休豈不懷寧處違世安可謀我非學仙侶悵然難久畱右幽字

通衢擁車騎四術羅第宅仙宮郁云興邈與紅塵隔交疏被朱綉飛薨絢金碧竹樹紛掩映煙霞互輝赫爰有一羽人於焉托其迹皓皓白玉姿翩翩異人格我來扣松闗相與論黙階前孤鶴舞林下啼猿寂於玆究典墳信足探幽頥無田寄閒身翹思羨鄕國天臺與赤城聊可資逰息丹丘有遺構瓊臺多舊識胡爲曠歸期久作周南客右客字

送蕭雅容主事考績之行

中臺切云漢特達羅俊賢有美吾鄕彥白璧何娟娟溫恭君子容素尙金石堅髙科出奮躍石渠逾嵗年爰擢司馬屬聲華日蜚鶱殷殷職務崇戔戔簡牘繁志存行靡渝道明施罔愆考績及玆晨嚴裝起翩翩維時屆初夏芳榮被郊原登艫指淸濟揚舲循廣川緬懷趨謁余周遊鳳闕前倘遇玉堂侶因寄停雲篇

羅進文妻周娟抱子安同赴水死

東方有防鳳雄雌鳴相和誕生五色雛巢在髙樹柯雄飛觸虞繳哀雌憂欲死哀雌憂欲死衘子忽墮水雄來脫虞繳空巢委髙枝不見舊匹侶孤悲無已時艱難兩訣絕苦哉誰爲陳君防羅氏婦萬古同酸辛

送熊禦史歸南京

秋雨灑梧桐西風動楊柳之子憶南京開帆潞河口平生所相好不在餞杯酒持贈嵗寒枝淸操期堅久

送樂象幹赴湖廣按察經歷

河凍不可舟日久寒威厲之子奉明恩翩翩發徵騎殷勤逺別言繾綣同鄕意誓將冰雪心用稱風霜吏

東裏續集卷五十六

欽定四庫全書

東裏續集卷五十七

明楊士奇撰詩【七言古】

瑞應兔詩【有序】

宣徳已酉春二月寧夏守臣進兔夏四月復進臣謹考載籍所紀瑞物如赤兔白兔昔常有之而色蓋鮮我太宗文皇帝臨禦嘗一進闕下紀於瑞牒皇帝陛下嗣臨大寶數月之間凡兩見之又同出於一所此豈偶然哉兔在十二支屬卯於時爲春長育之方也寧夏在國之西於時爲秋物成之位也而實天之正色君徳之應也欽惟陛下宵衣旰食孜孜保民數下詔書飭勵百司崇寛厚施賑貸已逋責省刑罰舉賢才黜贓吏無非以仁民也今玆瑞兔蓋天以昭陛下養育斯民之志而所出方位又以豫兆將來有秋之祥實陛下天徳仁民之應也猗與盛哉臣叨列朝班躬睹盛美謹賦兔詩一首上進詩曰

昊天大徳仁兆民簡畀明聖爲民君陛下神聖兼武文允膺景命體至仁統視海宇如一身剗剔匪類皇威振整飭綱紀百度新霈徳覃化流沄沄靡有逺邇視平均至和融凝天貺頻厥來煜煜鳳與麟嘉禾秀麥咸薦芬異瑞比出西郊濆不牙不角趺而踆彷佛逸出中山羣閒雅夐異東郭防匪緅匪緇色尙爲雲爲霧黭莫分含章韜彩柔且馴嘗有異質素與纁懿此瑞世絕聞吐養萬物東方神正秋之位收獲辰矧幹正色應至尊稽徳揆義良有因丰稔之祥玆豫陳西人得之愕且忻居以雕籠承錦茵逾岐渉汴趨楓宸食之瓊芝飲醴泉上林禦苑遊甡甡聖仁之應自天申詠歌洋溢懽縉紳陛下大知察邇言祗天保民永弗諼四表一統熈和春陛下洪福齊乾坤

瑞鴇詩【有序】

西域古多名馬賽瑪爾堪又極西之地正統四年六月初三日其酋長進良馬色額蹄皆白體質瑰奇賜名瑞鴇洪惟聖人在位徳化之敷逺被數十萬里外故嘉應來臻臣民懽忻前所未睹有詔畫史圖之謹賦詩歌詠之

西過流沙沙浩浩逺來良馬標瑞鴇鳳膺虯首耳竹披目如夾鏡揚光輝天生瑞鴇毛質異一片云被全體髙題中防雪光明四蹄皆白如瑤瓊有時長鳴欲奮迅捲地蕭蕭朔風振軒昂卓犖眞龍駒電邁云馳見奇駿聖人禦天海宇淸泰階六符明且平房星儲精產靈物爲祥爲異來神京防河昆侖夜飛度左右王良皆造父羈金絡玉立彤墀恩榮屢得重瞳顧自昔名馬稱驌驦亦有紫燕兼飛黃當時萬馬皆莫及敢與瑞鴇爭騰驤玉陛朝回仙仗下五色云車未驂駕瀛洲艸緑風日和顧影長嘶意瀟灑國手含毫儗曹覇瑞鴇龍姿今見畫聖皇圖治急才賢審象亦聞求在野大明當天萬物覩防有防龍帝時舉簫韶九奏神人和瑞鴇鳳麟同率舞

蔡舍人挽詩【時丁母憂卒於家】

公昔騎驥登周行握瑜懷瑾鏘鳴璫凝神月朗髯防張溫如緑野熈春陽勁如檜栢淩秋霜後來藩府前經商在卑不屈髙不亢徳厚祿防胡可量朔風一旦淒髙堂脫纓垂衰趨故鄕幡然升云逰帝傍迢遙東海徒相望望公憶公何時忘

奉送李丈人之宣城就養

若溪丈人過七十兩臉渥丹頭雪白平原不攺昔衣冠鄂渚殊憐舊鄕陌鄂渚西邊花樹陰更來辟館對靑衿四時有錢解沽酒幾度逢書盡賣金大兒淸韻亦如此去年髙舉靑雲裏錦袍白晳耀芳春畫幕紅蓮開緑水奉檄由來志養親只今得祿待嚴君行霑鸚鵡洲前雨去指敬亭山畔云戎閫淸時疎案牘從此承顏懽不足東風低拂綺羅筵春光廻映斑斕服丈人宴樂誰與同宣城山水嘉莫窮閒歷舊遊懷李白還賦新詩似謝公

題虎溪蕭氏卷子

連山飛來如虎蹲溪水百折緣山根縈廻陿曠忽異狀武陵未數桃花源大宅誰家住深窈粉壁紗動晴曉門前稻麥連紛紛千畦萬畛翻靑雲云深截斷樵牧路車馬城中那得聞四時髙堂防宗族防酒肥羔間山蔌座中詩禮羅俊賢楚楚威儀光佩服此地移家今幾傳但聞朝代忘嵗年南階喬木昔人植如今已上干靑天從知遺安及孫子豈獨地靈能致此後來繼者更不忘更百千年胡可量

送鄧存誠之襄陽

庾公南樓燕新乳行子辭家春欲暮西岸楊花白似銀蕩日揺風滿江路江邊漢水轉逶迆南堂鶴髮正垂絲願尋甘防何愁逺欲去臨分又復悲子有淸才出同輩見者紛紛誰不愛擅題繡句錦筵端能畫靑山白雲外我來投分已三春握手攄情共討論卽今相送緣鸚渚明日相思間鹿門鹿門芳艸芊緜碧尙有龎公昔時宅池上山翁去不還江臯神女無遺迹經過弔古易徘徊且莫遲畱定蚤來紅芳照映萊衣舞好及橊花五月開

馬孝子詩

孤墳四尺荒郊裏野艸蒼煙帶寒水子孫有在在他州生者無知知者死昔時未死語丁寧定將還葬附先塋來尋墓隧失南北夢見言之眞有靈上冢無人將百嵗啟壙猶存舊題記出離客土返鄕山父已申情子終事由來至孝動皇天解髮系鞍皆昔傳文章輝煌久不滅知爾垂名俱萬年

送楊翥孝防歸吳中

城中七月猶炎暑城下歸人趂行侶十年爲客憶東吳一日辭親發南楚楚江吳江路幾多揚颿處處盡經過琵琶亭邊有明月長幹門前聞踏歌千里蘇臺在行目忽度楓橋到鄕曲顧瞻桑梓雜悲懽紛引親朋問寒燠吳中歸日嘉可遊知君未得久淹畱晚嵗還爲越鄕嘆他州重有倚門愁

別劉宗誠

湖南十月新鴈飛白葦漸髙黃橘稀蘭舟去逺復回首惟見星沙連杳防前年作官臨海嶠海畔家家說司徼一日哀返故丘三春忽盡不遲畱遙趨北闕朝明主蹔下南樓謝舊遊此地賢郎獨爲客把卷防云幾朝夕江邊迎喜拜親闈館下含情別師席臨岐牽手重依依可憐恩義兩難違春來有使題芳札想爲殷勤報鶴磯

題蕭徳顥扇

石臺盤盤浸溪曲五月溪光帖寒玉千桃萬竹夾成云奕奕髙門防深緑主人涼袂纎絺裁越羅小扇揮炎埃南薰院中聽寶瑟臨淸樓上引金罍

朱澤民雲山障子爲蕭徳顥題【有澤民自題】

昔聞朱侯寫山水一幅爭投百金價至順今來七十年卻在桃源防圖畫生綃八尺垂中堂羣山疊出開靑蒼前峯如屏錦霞爛後嶺岧嶤挿天半春風啼鳥渾欲聞石磴盤盤屢廻轉雙松如龍千尺彊幾年偃蹇山之陽松根古道向何處防馬擔簦去無數別防丹翠出層樓云影濃遮入無路雲遮霧滃深復深信有隠者藏中林髙懷逺致不可卽空望防茫勞我心當時此景知何地鴈蕩蘭亭豈相似自是天機妙入神位置從容見精意朱侯朱侯追鄭老筆勢詞華共妍好此圖三絕交輝煌千載人間視爲寶

送李昌祺

盛年讀書擢科第共睹詞華艶云綺翰林髙步逐英賢東閣濳心效文史身違定省五六年夢繞庭闈二千里昨夜攄情達丹扆特許歸寧承玉防謝恩初辭鳳闕前買船遽向龍江涘江天未明早潮上況復連朝北風駛二月初旬應到家冠帶升堂親爲喜嚢中盡倒官俸錢郡市西頭致滫瀡敍言契濶洽朋知趨走牽攜懽稚子愛親敬君事所重況乃皇恩厚無比還應回首顧王程螺渚行艫須早理

送彭仲宜歸荊州【時禁釀】

四月都城風日好逺客違家思芳艸秦淮河畔問南船重譯樓前出長道道傍送者皆縉紳玉堂編修情獨親此來相防輕千里此防相懽能幾晨晨發無由執杯酒折贈空持白門柳臨分繾綣復申言已去蒼茫尙回首蘆筍紛紛接浦橋鰣魚隊隊逐蘭橈吹笛晚邀池口月揚帆晴帶海門潮歸到繡林應夏五鷓鴣啼歇橊花吐家慶趨承白髮懽雲光廻粲斑衣舞還擕雙鯉放江湄江水朝宗日夜馳都將鄕邑平安報稍解京華契濶思題小畫贈曾貫還西昌兼致勉勵之意

夫容緑水光鮮妍芳春秀質何娟娟六年虎觀馳彩筆十月鷗江回畫船醉寫銀缾送將別秋菊垂花紛可擷請防石上靑瑯玕早晚淩雲挺髙節

題楊學士藏陳所翁四龍圖

近代畫龍誰第一舉世所重閩陳容祕府人家屢曽見葉公𨿽古難獨工此圖四龍妙無敵變化奇態才數尺乾坤黯黲閟雲霧風雷奔驅裂崖石騰身並出靑防上盤拏夭矯皆相向神光睒矆如劍鋩倒捲江潮起銀浪陳翁畫意與誰同愛龍所重澤物功炎颷六月撼原野矯首滂沱如畫中

題蘭石寄王善學

淸源先生鄕達尊昔以通家拜函丈別來四十有三年至今儀形勞夢想當時令子朴且眞與我相懽亦長往有孫今傳祖父業授徒假館雙江上不隨塵俗混驅馳但以詩書待諮訪潛心篆籕積嵗年往往揮毫作題榜我𨿽聞之未識面已爲名家動歆賞玉堂侍讀重同宗萬里暌違心怏怏此圖寄贈有防意我爲題詩敍疇曩淸貞比徳蘭與石珍重幽人在林莽

題開封黃璿太守感螺捲

敍州黃氏有孝孫冬月大母病熱煩渇心苦思螺療疾田枯溪澁那可得孝孫求螺急倉皇手足凍皴膚肉僵是時孝孫年一紀至誠感神神祐只探穴得螺四十多煮液一進蠲沈屙姜詩王祥古孝子孫之孝感見黃氏黃氏子孫賢且貴作詩爲告觀風使

題畫贈陳本深太守考績復任

吉州太守明州彥三十朝紳贊邦憲詩書法律重老成冰雪操持萬人見先帝孜孜念幽側廷中親選二千石天語丁寧寄撫綏五采龍章光烜赫螺岡鷺州開郡府九邑嫠需召父陳侯下車興隠惻育稿濡枯作甘雨豺狼遁迹犬息吠胥史無姦獄無滯桑麻藹藹連郊坰弦誦洋洋起闤闠大江之西十三郡陳侯特達騰聲聞驊驑寧久雙轂淹雕鶚須當九霄奮我昔京華接鄰屋幸甚鄕邦得賢牧入奏重聞功績最勞問還嗟別離速冰霜嚴凝嵗華暮五馬雙旌復南去蒼筤樹石貞澹意特贈邦侯表淸素

題湯都司東臯艸堂

君侯襟度淸於玉艸堂長憶東臯曲堂中髙韻列詩書堂下幽香繞蘭菊雄藩此日任幹城玉帳牙旗常夙興我家亦有東臯屋春雨蒲田歸未能

題宋知州瞻彼南山圖詩

北方之山恆山尊上出河漢淩星辰常時出云作霖雨滋育萬物乘陽春東風浩蕩淸川瀉川上人家住瀟灑內黃舊是故殷城臨水觀山足公暇此邦名與山齊髙古來爲政多賢勞髙山景仰攀逸駕母負靑年志气豪蕭啟禦史赴山東僉憲以何澄所畫雲山求題

宜陽太守多公暇肆筆雲山出瀟灑層峯疊翠淩蒼空英英玉气浮鴻蒙縹緲彌漫渾無迹妙逼房山髙克恭山乎云乎定何處誰結茅屋倚深樹豈無獨抱千載心玩水防山適朝暮栢臺禦史撫此圖憶得龍泉江上住岫幌巖扉意不忘十載京華未歸去秪今驄馬復東行馬上防山向齊魯君不見泰岱之雲起膚寸常向人間作霖雨

題衛以嘉藏盛子昭畫

盛生家住吳山下前代風流多見畫此圖三尺更淸奇野水疎林澹瀟灑風平云淨霽景鮮玻瓈倒映水中天鑑湖洞庭不可辧隔浦山光落釣船蕩舟者誰定曽識相望似相覓尋常一曲滄浪歌醉倚汀沙白鷗側鴟夷羊裘世久無浮世虛名安足沽放懷縱意任所適何處煙波無釣徒

題崔氏重慶堂

昌黎縣中山水淸自昔挺特生賢英上究羲農至周孔攘辟老佛大道明我敬其人想其處身縻祿仕無由去崔生近日起昌黎邂逅相逢談所慕生昔泮水來遊歌明經三十登賢科銕冠霜簡入烏府嵗久政譽傳流多天官奏績天顏悅五采祥雲騰鳳勅堂上雙親共拜恩更有重闈嵗將百重慶堂中春晝長壽酒日進靑瑤觴四親三百又余嵗白髮蒼顏皆樂康家慶融融由世徳蘭玉森森防松栢剰取詩書遺後來豈無繼續昌黎伯

送欒瑄太守復任大同

東萊欒卿粹如玉皦皦操持恭且肅秋官郎署居十年盛有聲名京國傳九重聖人禦明堂簡擢賢俊安邊方欒卿出拜二千石郡中如得龔與黃下車正屬民凋療起僕濡焦不知怠帥閫崇嚴兵戍殷徴需瑣瑣無昏晨鞠躬勤事靡缺失上下不間稱其人三年報政朝天闕奏最重臨促明發丈夫有志遇明時寶劍精光肯沈沒霜風十月紅樹凋五花徵馬鳴蕭蕭自古公卿出賢守黃鵠終當淩九霄

題康榦竹石

康甥孟貞純且質家住珠林小江側兄也霜臺峩廌冠貞也躬田食其力好山好水當衡門違逺城市無囂喧身閒力學嗣爾祖不見他家賢子孫有心如石不可轉蒼筤有日幹霄漢邂逅爲爾題畫圖七十老翁言匪迂

題竹與余存忠驛丞

家住芝山番水上官作楊村驛亭長金門使者五色書擊皷亭前開畫舫朅來敬我同江鄕我亦報之雙篔簹成陰結實須有日防下昆丘靑鳳凰

新橋驛阻大風

南風吹河吼怒濤河上飛沙千仞髙臨流十步不得濟北瞻閶闔心煩勞自春不雨田無麥谷田焦枯亦坼宻云四合掃復開誰叩天閽訟風伯農家束手徒嗟吟愛民自是天之心願收巽二勅屏翳普千萬里均甘霖

黃氏壽諼堂詩【有序】

石城黃友玉淸雅君子也其弟新防簿友菊嘗從余授經兄弟皆於余厚別五十有五年今友玉之子中來見蓋父叔皆久謝世余爲怊悵久之中獨幸其母之壽康也今授訓導赴延平求作其家壽諼堂詩蓋余於黃氏不能無故舊之感云

琴江黃氏好兄弟五十年前屢過之今來都門遇令子卓志能承書與詩二老風流已長往獨侍慈顏在堂上鶴髮蕭蕭壽且康甘防晨昏足丰養堂下忘憂多樹諼晴日暄風花正繁斑衣婉愉獻春酒慈竹娟娟森子孫除官分教延平去便道升堂榮拜母人生得祿貴及親板輿還奉官中住將行索我諼堂詩爲子喜色生兩眉子家二老吾所重詩罷能忘故舊思

送周敬常詩【有序】

白鶴觀吾鄕淸眞境也吾不到者四十年去年歸嘗過之昔之道徳老成皆已化去所知識惟用拙錬師在然亦老矣相懽未竟遽別今年其徒周敬常來北京一再見之將歸乞詩遂爲賦此且致意其師云

去年奉勅還江南東風千里迎歸驂西昌城西訪眞境正值碧桃三月三襜襜威儀森鶴氅卻憶仙翁隔蓬閬霜鬢酡顏戴錬師白玉觴行紫霞釀矞云垂彩拂檐端芝艸瑯玕繞畫欄懽言未竟登車去天涯長憶三珠樹戴師弟子來日邊淸顏皎皎夫容鮮問師經年安健好閉戶日詠黃庭篇我有髙懷在江海爲報而師掃氛靄黃茅岡畔防重尋白鶴峯頭定相待

送金少卿祭掃南歸

去年奉勅我還鄕今年奉勅卿還鄕我違鄕國四十載卿違鄕國三十霜仕者還鄕總【闕】

卿逢故舊當盡情明年春風朝北京

題金亮伯梅花

雪崖先生好孫子森森庭前玉樹枝栢臺禦史冰霜筆寫贈梅花眞似之朔風十月江南道萬里鄕園到應早手持書卷傍花陰更厲平生嵗寒操

題範啟東所藏兪漢逺雲山圖

防稽兪生富天趣筆法傳得髙房山白雲滉瀁生空谷危峯飛出靑防間灌木靑防俯谿曲溪面沈沈湛寒玉超然肥遁者誰子深結茅齋擅幽獨人間嘉景何處無何必逺求衡與廬白頭塵累苦羈絆我念林棲增郁紆吁嗟兪生此遺迹兪範昔年交莫逆知是防圖重故人不但溪光與山色

題嚴禦史恭梅邊讀易圖

【嚴新陞貴州參政戴文進寫其舊學之所爲梅邊讀易圖贈之嚴君以求余題爲賦長句於顚云】

錢塘湖畔山無數湖上古梅千萬樹之人結屋傍湖山坐起常在梅花間防風吹林動香雪水色山光總淸絕手持一卷太古編周孔所示皆防言推辭通意必造二儀分判自太極尋源更溯庖犧前濳心虛懷知幾年時來不得安考槃繡衣白簡峩廌冠風采六月冰霜寒辰陽西上開省署又捧除書向西去天香滿袖出金鑾帶作邊方九春雨邊塵不動邊人安展圖還憶錢塘防從知玩易有眞趣燕寢凝香淸晝閒

贈伯時外弟

海橊作花梅雨息令弟五月來京國玉堂晚歸初見之豁然令我舒胸臆傳杯剪燭兩遲遲還因親愛動懽悲淸姿秀質今在眼嚴父慈親空永思又促明朝理歸舫家在西城柳溪上髙樓深館絕塵紛努力詩書振餘響

贈紀指揮畫卷

曲欄梧桐花正吐萬玉蕭蕭寫靑雨瑚紅樹拂天風六月人間不知暑琵琶收弦寂無語夢裏隨云度銀渚侍者如花握金縷倚繡娉婷對容與意逺神淸皆俁俁人間閒樂等神仙更詫蓬山在何許

題費同知松樹障子

當代畫松誰最精王紱卓廸俱馳聲兩生以來鮮繼者鳳池周璿新得名此圖筆有千鈞力全幅剡藤開潑墨雙株奮起如雙虯直气森森勢千尺樛枝屈鐵蟠穹蒼勁節磥砢鱗甲張長風颯颯動滿座六月淸晝髙堂涼吉安別駕好奇古對此宛然巖壑趣伏苓琥珀焉足期堅操終懷共遲暮別駕別駕臨安彥浙東山東宦遊徧四明䢐徠千嵗植所歷山林屢嘗見大材之成由化工自古匠輸希得逢明堂淸廟選梁柱何限空老深山中

小山書屋【有序】

鳳岐侍讀得賜歸求作小山書屋詩爲賦七言古體一首且寓別意云

文江之東小山麓舊有髙人讀書屋繞屋森森松作林松陰行吟松下讀平生讀徹書五車鹿鳴宴餞來京華禦前奏對三千字五彩椽筆登鑾坡蘭臺石渠富纂述獻賦陳詩誦功徳日給珍羞飽大官宮錦無時出褒錫黒髮去鄕今二毛近侍光華更四朝人生倦勤思蹔逸小山南望心揺揺鵬搏九萬六月息丹桂花香別京國舊屋還歸小山下鄴侯多書仍滿架門前冠蓋來紛紛少日同學何人存靑松拂云盡成蓋慈竹靑靑蕃子孫鄰叟時過話耕稼亦有詵詵執經者紅牋錦軸金繡段更覺文章動髙價老夫垂白念鄕闗早晚天恩應賜閒長風萬里溯玉峽艤棹文江訪小山

題蔣主善梅

蔣氏傳家秉淸白住在金陵大江側三徑風流松菊存別有梅花春意繁開軒正對花林下襟抱沖和興瀟灑香浮丹鼎雪融初影轉琴牀月明夜自承徴詔戴朝冠朝朝拜謁趨金鑾故鄕迢遙隔煙水十年夢繞梅花寒閒暇從容詠淸句節操從知凜貞素嗟餘同是愛梅人何時歸賞江南春

長短句

題丘氏平原十景圖

昔年過東昌遊平原望玉山萬松夾逕鳴翠屏疊出靑防閒石豅瀑布飛秋雨彷佛龍吟井江暮東陂流泉淸我心盡日徘徊不能去仙人夜半西極來【闕】云燦爛紅蓮開邀我【闕】萬壽之宮裏酌以沆瀣靑瑤杯隆山鳴鐘促天曙懽言未竟東西去扁舟來往不復尋江中遙望空云岑湖塘月色今何似嵗晏黃原飛雪深之子幽居有淸賞展捲那堪動遐想到家還過仰山祠刻我題詩靑石上

題康氏臨淸樓【有序】

家兄贅康氏時余甫十數嵗屢往來其家及其子侄遊嬉蓋今四十餘年矣而足迹不一至文溪者又二十年頗聞髙門大第加舊觀多矣思裕來京持臨淸樓捲求詩故走筆賦此且致期望之意云

文溪似秋浦窈窕湛寒玉天淨波平一鑑開倒影金華千仞緑人家多住溪東西飛棟輝煌接華屋疎槐楊柳防當門翠荇紅蕖悅心目康氏樓居更蕭爽雕欄百尺淩雲上仙姥峯髙望欲齊狀元洲近平如掌詞翁酒客屢招尋吹竹彈絲共懽賞風物淸華入吟嘯闤闠喧囂斷輪鞅憶昔總角初常遊溪之涯拆竿坐石堪垂釣臨水提筐逢浣紗朅來忽復四十載漂泊不歸雙鬢華天涯往往聞逸興邂逅題詩徒自嗟豈不聞宋朝曾孝子三子科名相繼起連篇文采動公卿文溪之名自玆始今人何必非古人珍重貽謀在經史他年若綰銀黃來仰視髙樓耀閭裏

題楊學士藏子昻畫刺虎圖

婦牽車夫推轂車中兒貌如玉全家逺戍不辭苦日暮途荒車下宿山淒淒林謖謖颯然陰飈度夫身罹虎毒婦奮遂虎曵虎足呼兒抽刀斮虎腹倒虎肝腸夫來復終然婦憤不可平夫命無由百身贖有司匭函上行義華表輝煌旌白屋千年異事太史錄人生富貴鳥過目誰有姓名光汗竹吳興妙絕詩與畫況復巴西詳委曲昔賢汲汲翼名教競爲表彰勵民俗建安學士古人心珍襲此圖常韞匵偶然出示嘅古道援筆題詩愧貂續

題畫送歐陽廣哲

往昔送子時春冰洞地明兩京遂間闊相望揺心旌今年子重來幾日復南徵念子道路難激我離別情是時碧梧亭亭泛露彩翠竹瑟瑟含秋聲躊躕何以贈逺行子負挺特姿瀟灑梧竹淸豈不聞嶧陽之產中琴瑟嶰谷之材諧律呂人生有志當大用況遇明時事堯禹常保堅貞徳不隨流俗遷不見溪頭磐石重如山時解出云騰九天

陳氏貞壽堂

北堂融融春晝長錦樹錯落含春香堂中老母今八十鶴髮如絲身樂康母昔初嫁時玉環自矜惜殷勤奉君子顧盼憐貞白一從守空閨皎皎冰雪色下有【闕】男兒力學慕古人季兒生來不識父今年六十霜鬢新明經射防選上第金馬玉堂髙致身大箱俸錢奉慈母願母十年百年壽淸朝南極老人星正照華筵酌春酒五福重好徳徳厚福亦同偉哉貞壽堂鄕裏髙其風人之貞節乃大義烱如白日光洞地方今聖朝務表勵作歌欲告觀風使

題璚林積雪圖送張宇初眞人歸龍虎山

北風十日雪大地气嚴凝江湖千里斷行迹溫泉火井皆爲冰盤盤龍虎山岧嶤出塵表勢並匡廬近鬥牛疊巘重崖隔深窕向來積雪紛不消千樹萬樹凝瓊瑤素鸞縞鶴下飛舞空中縹緲天香飄上淸眞人夐淸絕吐气如虹貌如雪袖有三華寶篆文腰佩千年蒼水玦常招赤松爲雨師曽遊東海邀安期手執樞斡元化一掃氛翳回春熈玉皇端拱通明殿紫鳳云章頻召見天京十二樓五城親接羣仙奉華宴五彩春霞導金節還向山中咽飛雪明年北上翔雙鳬更采靈芝謁丹闕

贈族孫褒

【褒應敎官舉以後期免歸來辭出此贈之且示詩以廣其意云】

萬里江南來還歸江南去丈夫得名何必早大器之成在遲暮豈不見深山長谷松栢林閱歷風霜年嵗深明堂淸廟選梁柱匠石奔走來相尋我家住西昌於今四百載詩書門庭冰玉操炯炯光華著先代人生出處自有時立心但與前人期還家力學謝塵俗六翮排云應未遲

題竹石送陳有戒重使闗西

驄馬碧玉蹄餙之黃金勒振鬛嘶靑雲汗溝流赤色烏臺使君廌作冠繡衣虯髯冰雪顏大庭親授五色詔西出綏撫逾秦闗長安城中旌節駐富有懽謡動衢路豺狼遁迹犬生犛不斷和風送甘澍安內攘外職當爲秋髙九月行邊陲綏延寧夏瀕絕漠城髙兵堅馬盡肥歸朝奏章累十紙仰契天心天爲喜爲臣體國寧顧家璽書重下歌皇華縉紳祖送都門道雪後飛埃淨於掃丈夫事業在盛年莫遣麒麟畫衰老不見渭川竹可以栽汗靑不見華峯石可以鐫姓名功名到手不可讓相期千載傳芳聲

題竹送歐陽哲僉憲之汴

豈不見奉大祭薦用璧與琮豈不見作廣廈選裁梁與柱國家致理仗才賢敎養成之在黌序聖皇宵衣急文治大廷勅舉觀風使玉璽盤龍五色書親遣巡行嚴敎事六一宗家有逺孫淸才素行如璵璠手提文印之官去馬頭南望河南路河洛天地中崧髙峻極天降生周家申與甫近代亦有文富賢兩程夫子明鄒魯道統上承千載傳山川佳气朝朝有靈秀鐘人物何曽間前後子行所歷善敎施本末兼舉眞良師後來功業有奮起防子譽名同逺垂臨岐何以贈別離淸風瀟灑丹鳳枝天寒嵗晏凜冰操持用慰我遙相思

題張氏秋月軒【其人能相】

開軒對秋月皎若白玉盤光輝上下澈無際洞然八極天地寛山河防茫影可識拂云桂樹常團團太虛無塵萬籟淨玉繩璀璨金波寒是時秋气澄俯仰皆奇觀靈臺湛湛俗不染坐與月色相盤桓念昔少小家西陲愛此明月同襟期黔南薊北行欲老惟有明月長相隨月輪萬古行乾坤年年常閱秋與春平生雙眼炯如月閱人富貴兼賤貧誰其胸中如月明煩卿一閱世上人

惜別行送朱存禮致仕歸鄱陽

禦柳含春緑初徧紫燕黃鸝滿芳甸曉日承恩拜九重銀鞍白馬驕嘶風我出送之城之東惜別且駐無匆匆憶昔攜書漢江涘邂逅論心托交義折梅載酒春共遊燒燭聮詩夜無寐卿才卓犖不可羈雄詞健筆皆如飛積金堆玉豈暇顧登山臨水常忘歸南飛雲鵠北飛鴈天涯兩分散卽今三十餘六年前日紅顏皆白顚五嶺炎方桂林好忠輔賢王已身老功成名遂天所全七十歸來世防寶嗟余樗散質【闕】

淸未有涓塵效禆益虛叨寵祿孤聖明望卿去兮慚感並傾離尊餞逺道重是平生故何由盡懷抱官河三月波溶溶片片飛落桃花紅九華匡廬翠未了芝山秀出鄱湖東武山南在芝山上解紱他年定相訪

贈眼醫張生張侍郎求贈

人身具兩目精气鹹注之偶然神光困邪沴𨿽有四體將焉爲丹砂空靑療盲晦異效往往聞良醫今之臯陶少司防治刑求生劬以疲況復嬰憂目爲眚邂逅拙工乖所施雙目等河注愁坐俛兩眉圜扉紛紛叩蒼昊瘉我公者龍樹誰河南張生亦超越胸藏奇能口不伐小施寸七捷於神盡掃浮雲見明月

題竹送羅文衡湖廣憲使

驄馬靑玉蹄銀鞍碧絲韁振鬛忽長鳴矯矯飛騰驤朝發都畿暮荊襄千里歘忽流電光繡衣騎馬天上郎顏如玉潔髯云張十年北面侍明主鐵冠白簡橫秋霜九重惠南土輟此殿陛良命之特斧振憲綱澄淸洞庭及湘漢盡洗陰翳開春陽靑霄白日上雕鶚及時功業須奮揚我有絕俗意贈之翠篔簹貞姿不柔亦不剛中虛外直操有常隆冬冰雪凜嚴厲長與庭栢同蒼蒼交映黃鵠山下之髙堂淸風永晝含瑯玕坐使民物咸阜康

蒼龍歌【有序】

蒼龍者天廐良馬也產於西域皇上臨禦之五年賽瑪爾堪之所貢也風鬃霧鬛蒼然若云體質潔素駿爽特異按傳記所載馬八尺曰龍此蓋龍云昔成周時越裳氏重譯獻白雉以爲中國有聖人也今逺人貢馬豈非同此心乎不然何以其一旦渉十數萬里而來獻也畫史旣圖之臣謹作歌以紀其事云

天馬生西域神駿挺卓特雙目如鏡懸方瞳紫焰紅光烱相射長身昻長八尺龍腰褭飛黃奇骨同靑絲瀟梢尾窣地滃滃霧鬛連風鬃四足髙蹄削踣鐵滿身猶被天山雪逸气超遙時一鳴但覺颯爽長風生從知天駟宵降精晶熒下澈寒澄靈物翕合嘉祥興戎夷得之紛駭目顧嘆荒遐安得畜中華聖人今帝堯錦韉玉勒東來朝芒芒沙磧渺西極籋云奔電千里一息登瑤京上赤墀下邦小臣陳奏詞年來泰和洽邊陲乾坤靈瑞世罕見端自皇仁所致之公卿拜舞效嵩祝陛下萬壽日月齊周文徳盛騜至漢武役志勞貳師朝廷服逺在有道聖化眞與周同規畫史揮毫紀盛事敬作歌頌垂耀無窮期

晏太守重慶堂詩

家居重慶郡堂奉重慶懽堂中二親大母母白髮如銀身健康大母行年九十三母也今年七十五姑慈婦孝天錫壽防酒在樽殽在俎蹁躚五防服繞膝戱孫曾森森暖翠慈竹茂爛爛云錦諼艸榮象簡緋袍日趨拜門擁彤幡燕皂蓋邦侯爲政儗龔黃能致髙年總心快故家元住大江西元獻聲華北斗齊公侯子孫必復始封誥行防照閭裏

送彭朂禦史南還

驄馬鐵連錢錦鞍瑚鞭東風都門道旦發何翩翩霜臺禦史賢且文治平中丞之逺孫賢孫白日上雕鶚東廣南閩持敎鐸九重召還賜廌冠勅付條章振文學南畿一百二十二郡縣俊秀如林玉雕琢世重賢才比麟鳳杞梓楩楠作梁棟聖人垂拱坐明堂昕夕需賢升顯用臣子受命當驅馳必有勳績裨淸時山川何地無奇產要知成器須良師蘇湖安定不易得蕭艾芳蘭豈無擇與君同鄕郡分手重離情丈夫得志貴行道當令海內揚鴻名

樂府

龍馬樂歌【有序】

宣徳九年八月西北守臣遣使獻龍馬其耳額及頷及尾皆肖龍而全體潔白如雪鬈毛層疊狀若波文蓋騰驤卓犖有籋云追電之意气聞諸獻者云其牧之地有池下有龍焉常有雲雨晦防風雷交作於上蓋龍馬云勅賜羣臣觀之羣臣明日請上表賀聖徳謙抑卻而弗受臣聞上古聖神在位龍馬出焉至漢元狩間馬生渥窪水中當時作爲天馬之歌協諸律呂用諸郊廟載在簡冊傳於無窮今獻自西北西北乾位也固天馬所自出而龍乾象也故又爲龍馬瑞牒雲龍馬仁馬也應徳而至又雲龍馬太平之應也誠由皇上仁恩義澤敷洽天下是以天降靈瑞以彰皇上大徳以兆太平之慶宜有詠歌協諸樂府以言揚鴻烈於悠久臣士奇不材蕪陋謹衍撰龍馬樂歌九章繕冩上進其辭曰

龍馬出自西極應天駟躍方澤具龍儀曒玉色嶷山立備純徳

右一

龍馬出神駿發鏡夾瞳玉噴沬追迅風凝皓雪靈瑞臻燿天闕

右二

龍馬出掩驥羣捷流電籋矞云入玉闕登金門靈自天瑞聖君

右三

龍馬出象應干旦歷秦晡憇燕秣珠票飲瓊泉偕祥麟徴太平

右四

聖人作萬物覩神之駿出西夏日千里汗流赭宜乘禦揚神武

右五

身矯矯首昻昻虯之躍龍之驤邁玆白越飛黃協乾符表文明

右六

幹之方星之精萃厥靈挺異生維聖仁來嘉禎維聖仁壽萬齡

右七

龍馬出應皇徳皇聖仁覆萬國天祐聖貞符錫聖子孫千萬億

右八

龍馬出昭聖世光八表和四裔奉宗社格天地隆家邦永文治

右九

七夕吟寄夏四秀才

迢迢天漢流粲粲織女明牽牛出其東何不長合並伊昔承嘉遇懽言盡平生宴樂未及終回駕趣修程斯須忽不見安得伸中情別長防日促暌違嵗復盈終日秉機杼七襄不能成思欲展嬿婉誰樂各防防同心而離居嘆息涕淚零

題古木竹石

瑚出水天漠漠翡翠橫波月將落隔林罷歌湘浦詞片雲還向君山歸

商婦詞

販茶近在靑山側販珠逺求滄海潯全家衣食需多少渺渺鯨波愁妾心

徵婦詞

他家蕩子滯吳門妾家夫壻戍臯蘭共是閨中別離淚妾愁辛苦又愁寒

短歌行

靑天髙髙行白日忽西傾兮又東出人生百年能防時身計未成早已衰子孫成行各長大手種蒼松盡成蓋來日苦短去日長何不飲酒居華堂流光催人急復急八十龍鐘悔無及

銅雀妓

髙防凝望處西陵落照邊晝日自歌舞秋風咽管弦防隨漳水逺恨與鄴云連惟有昏鴉集時時近墓田

隔谷歌

嚴風凋角弓鉦鼓鳴不止弟兄但隔谷咫尺異生死丈夫報國甘苦辛此時顧恩寧顧身詎知兄弟左右手臨難方爲行路人升髙聊一望力盡心未已仰天呼兄兄不來壯髮衝冠直如指生爲同气親死作異鄕塵自矜雄豪重仁義誰保艱難不相棄豈不見南山桂樹同根生百年雨露同枯榮又不見桓山之鳥同巢哺欲去回翔不能徵人生有情乃若此天地慘寂終難平嗚呼賔客滿堂歌伐木且請停杯歌隔谷

東裏續集卷五十七

欽定四庫全書

東裏續集卷五十八

明楊士奇撰詩【五言律】

伯陽新辟斗室有詩見示用韻奉和【二首】

新來居斗室還自惜分陰盡日惟探易閒時不罷琴檐昏鐘響度牕皎月華侵及此宜無事猶含白雪吟閒居植蘭芷繞屋似沅江香露浮侵席光風動滿牕調琴元少並摛賦更無雙來此皆心醉何須倒玉缸

湘陰縣

湖上湘陰縣淸幽俗不殊江連三里郭市有數防車地產爲陶器生涯寄网魚家家養黃犢誰肯負王租

送劉季友遊錢唐

風送浙江船東遊屬妙年湖山圍錦繡樓閣艷神仙栁暗蘇堤曲湖平伍廟前此邦耆舊在還去問先賢

題劉氏交友捲

谷鳥囀嚶嚶興余伐木情當時論友道何處托心盟杯酒身相許千金意自輕還聞江海上今世有劉生

鐘長史木訥齋

賢王重師教長史足官榮淸絕齋居裏新題木訥名近仁由徳性好古見儀刑一世誇輕捷君當表後生

示弼侄

有客傳吾侄攻書過昔時謙和自徳性俯仰備容儀觀水求溟渤登車愼路岐從玆萬里去努力在操持

寄仲亨兄

常記分攜處維舟鷗閣磯親交情不淺遲暮苦相違白髮花前徑靑編竹下扉東城同輩少料得往還稀

永丰陳處士挽詩

世出潁川系鄕鄰六一居聲名崇孝友術業富詩書祿養承昭代神遊渺太虛兵曹懷永痛血涕滿衣裾

樂平屈氏母挽詩【其孫爲給事中】

夙有閨闈徳兼聞母道賢教孫成令器享祿及髙年諼艸凋堂砌松枝藹墓阡文章堪不朽表石見新鐫

送鄧宗經【有序】

宗經負有用之才局蹐縣教三十年今其年未及謝事而引疾以去方是時上注意遺逸出所賦招隱之詩賜在廷重臣遂及諸司之長蓋庶幾幽逺之賢有聞之而起者而宗經決去宗經於余有舊辱過別故作詩送之宣徳七年六月二十五日也

久別時相憶重來又解攜帝方求隱逸子竟返幽棲海樹連吳地雲山入剡溪艸堂何處在莫遣世人迷

送王孟堅修撰南歸【二首】

東壁圖書府淸華映上臺朝廷重文治近侍總英才獨罷金門直遙辭玉署回平生王逸少臨別恨難裁從來歡聚意不似別情深愛子淸如玉論交已斷金雲霄開逸翮山水稱閒心浩蕩乾坤大相思何處尋

送雷誠智延平知府【二首】

五馬引雙旌靑春發帝京分符爲郡逺衣錦過鄕榮祠廟先賢近弦歌舊俗淸秪應勞撫字莫遣愧陽城平日丰城舊新年感慨多【時聞史郎中曹修撰之訃】於君來往熟柰此別離何栁色迷官驛鶯聲傍禦河旗亭芳酒散不忍對驪歌

過滁州馬上口號寄陳廷器

一入滁陽郡桑陰翳廣原紛紛納禾稼渺渺散雞豚淸夜無鳴柝長途不閉門皆云賢守化深荷聖朝恩

江浦縣遇曾於臯【淘金故人】

忽遇髫年舊惟看語笑眞淸詩仍滿袖華髮已盈巾桑梓二千里萍逢四十春金溪吟嘯地因話共傷神

送周存誠州判致仕歸淸江【二首】

祕館連西掖編摩集眾英有才皆薦逹垂老足恩榮曠野心情熟浮雲去就輕明朝對玉笥山水有餘淸往歲同趨召玆晨獨送歸夕陽南浦棹春雨北山薇魚鳥欣相得衣冠爛有輝無才纓絆繋徒此惜相違

送萬伴讀

初日照明光春風合殿香忽防辭聖上逺去從賢王畫楫移江浦靑山向洛陽經遊多雅詠相寄莫相忘

愉老堂

此翁衡嶽下白髮烱秋霜八袠過三歲諸孫藹一堂不辭愉老日還注濟生方玉屑能扶壽朝朝進滿觴

蕭處士挽詩

識逹前人重詩書後學師艱危存大義衰老見明時溪舫秋云冷泉臺月夜悲惟餘名姓在光映史臣詞

朝房待命

【防恩宥後六部都察院大理寺通政司十二道監察禦史交章列奏餘罪不宜獨宥遂被收於朝房俟命】

正是臨危處深知負罪頻廷臣皆執法天子尙垂仁紫殿紅雲近金河瑞彩新恩波今浩蕩終憶借枯鱗

孔經歷挽詩【二首】

禮樂唐堯日詩書孔氏門登朝榮象笏列署切薇垣卓犖懷千載淒涼遽九原英靈知不化未報聖明恩識爾趨庭際芳年玉樹髙謙和自天性文雅出時髦舊好過從斷深情夢寐勞他鄕新塜在松柏晚蕭騷

潘太守挽詩【二首】

昔在臨川郡行春皂蓋榮桑麻千里緑弦誦萬家聲意澹終辭祿才髙豈尙名至今城下水人比使君淸郡城華蓋下歲月忽如馳五袴歌猶在雙旌去不歸淸名史氏傳遺愛後人思有子從仁政傳家願不違

題竹贈廖子謨南歸

芳春宰花縣久別不勝思比似湘川上淸風玉一枝五年重晤聚防月又分岐臨發無持贈聊歌衛武詩

贈建平弟

七十年兄弟於今二老存修途余未息古道爾能惇後軰紛紛出頺風靡靡奔晨星與霜木相對兩忘言

金防孝挽詩

英年兼令質秋水映姢姢才行諸昆重詩書累代傳一朝隨化物萬事逐浮煙聽話臨終意何人不愴然

送沈生歸省

舊與休文好曾聞小阮賢行衝薊門雨歸問浙江船璞玉須成器韶光劇逝川承懽有餘暇努力事遺編

貽程夏二中書

扈從巡畿甸官曹喜接聨屢頒丹鳳詔須屬彩毫宣畫障分雲樹琴聲防澗泉春行有佳興相伴共悠然

陪駕觀獵

武士擁周遭前驅導彩旄徑危兼水石野濶盛蓬蒿鷹犬紛飛躍狐貍莫遁逃老臣方寸切上念聖躬勞

從度居庸髙峯

玉輦巡邊徼師還此伐鞀紫雲隨警蹕紅日動旌旄地險關城壯天淸眺望髙非才叨侍從無補只徒勞

陳豫中八十壽詩

翛然無俗累恬澹樂丘園名譽三山重春秋八袠尊安居非藥裏榮飬自詞垣五月瞻南極華星正對門

送李主事赴常州通判

初出郎官署先傳府倅賢天恩謝北闕春水載南船郡已無三害民皆有一防年丰公事簡防茗試山泉

漳州曾氏望云捲

縣城當桂嶺淸晝白雲垂重到曾遊處偏增罔極悲神遊杳靄外目斷蒼茫涯五色衣裳在承懽詎可期

寄李徳言

髙州李別駕未老倦纓簮金石論堅操冰霜烱素心閉門吟對竹延月坐鳴琴半幅幽貞趣贈君文水潯

挽彭子信

昔者雩陽郡黌宮重得師合宗推孝友後進仰威儀丘壠松楸合春秋雨露滋諸郎惇永慕尢廢蓼莪詩

送梁叔車【有序】

叔車謹行力學爲文章卓出流軰吾泊庵令子也宣徳二年會試不偶今歲復至則後期不及試其歸也酌之酒而贈之詩云

離懷不可盡且復共芳筵卞玉終須獻韋經故有傳河山行處好雲樹望中妍歸路詩千首因風寄百篇

送王希積泰和訓導【有序】

抑庵學士陞少詹事其子防授泰和縣學訓導父子同日受命賦詩贈之云

嚴親進官日並命出彤闈拜後多人羨光前似子稀離情常北戀行色又南歸想侍慈顏處簮纓勝舞衣

贈梁叔莊泰和訓導

相違十載過相聚半年深論舊何曾盡傷離復在今黌宮雙白璧儒行萬黃金莫道匆匆別無窮遲好音

答黃宗載見寄

又是三年別新來百感增薰蕕安可問枘鑿苦難勝白髮落垂盡靑山歸未能故人贈佳句擬報玉壺冰

贈仰善主事南歸

重逢方適願防日又分岐瑚璉眞堪寶雲霄自有期從知萬人見肯受一塵緇無限歲寒意題詩贈別離

送蘇伴讀

徳義儒林重詩書學海翻校讐辭祕閤輔導向王門曉鐸行車逺春筵賜醴溫須明藩屛意天子萬年尊送劉凝節歸永丰時有興國訓導之聘

都城一相見文采動華年家與先賢近經從太史傳三春還舊邑百里望平川應復匆匆去諸生候講筵

題敏求齋

閒居積文史不厭五車多白玉須成器流光惜逝波堦前春艸徧林下午風和還有同門者時來共切磋

送王霖知縣赴閬鄕

千里河南北憂勤切至尊兵年兼旱潦民命急朝昏身倚詩書貴功將撫字論無忘當寧意一一在覃恩

劉指揮勤學齋

時平無警柝公暇事遺編觧劍聞春誦燒燈減夜眠竹深幽院裏花暗素房前事業由多學相期及盛年

送王性存親迎後歸省

朝辭金闕去千里赴庭闈錦繡行春晝何須五色衣岸花明畫障江月淨琴徽一路彈新調鴛鴦不獨飛

張生水竹居

傍水連髙竹門前似渭川雨晴看淨練風爽聽淸爲酒兼燒筍持竿屢取鮮還資奉甘防非但樂林泉

戴誠問挽詩

【闕】攜如昨日寤寐想平生操比寒松勁心同秋水淸詩書安素業身世避浮榮冢樹西風裏淒涼故舊情

王好信挽詩

來往經蕭峽舟人指冨溪林藏君子宅行慕古人齊錦誥恩封在靑山壠樹迷郎曹未終飬愁絕夜烏啼

焦主簿挽詩【二首】

郿縣岐山側萍鄕楚水潯扶持有神力惠愛在人心往事歲年逺髙墳松柏深自天鸞誥出奕奕寵光臨憫物由天性能官不假威重爲百里佐遽作九原歸瑟瑟悲風迥荒荒零露稀惟餘鳳毛在五彩翽雙飛

寄王宗豫【二首】

相別歲頻攺相思心未降故家滄海國髙臥白雲窓適趣琴三疊隨遊鶴一雙東來抱錦軸喜見筆如杠內閣承宣地朝朝侍柘袍七人亡過半二老去能髙蹇劣仍逾分驅馳豈任勞懷歸歸未得鬂雪不勝搔胡敏禦史致事出梅求題余於胡有舊故賦二詩識別

祕館曾同事流年四十餘花封有嘉政柏府重淸譽致事新恩命懷鄕舊隱居湖塘三百畝已免貢菱租五月出都畿東風暑雨防濟河新漲發淮浦片防歸朋舊驚霜鬢鄕閭重繡衣歲寒怡老處梅雪共淸輝

寄楊仲舉長史

誰不戀丘園兼之鬢雪繁防人知道義用世必璵璠遂有賢王奏防聞聖主恩平生欽慕意喜極欲飛鶱

題竹送陳中貟外

文雅陳貟外三年一度來春風對玉樹浩蕩好懷開北闕晴雲下南河彩鷁催一枝淇澳贈臨別意徘徊

曹侍郎乃母挽詩

曹家少司冦至孝奉慈闈衣貯親縫綫堂縣舊斷機喜崇二品飬遽動九原歸天恩下鸞誥千歲有光輝

題竹送樂象幹幷寄聲陳述

京國三年別驅馳越漢臯冰霜綱紀地旦暮簡書勞入覲還相慰能官見所操臨分贈淇玉更爲謝同袍

題王郎中九峯歸趣圖

老別郎中署人看晝繡榮家臨三泖近門對九峯淸鄰叟來分席家僮從閱耕君恩重山嶽一飯未忘情

贈蕭斯易禦史巡按蘇常諸郡

繡斧辭京國三吳候畫船丹楓秋水岸白鴈早霜天憫物須蠲蠧觀風在禮賢功名仗才俊努力及英年

題陳憲山水

何卿妙冩趣陳憲問題詩野水彌溪澗春云壓樹枝羣山如對客獨學更求師待我歸來日披圖共酒巵

送淩副使歸省先塋

先塋賜歸省臘盡出都門鴈影行途逺梅花到日繁春風待旌斾晝錦入鄕園情事從容畢不忘當寧恩

題梅月軒

淸軒夕不扄梅映月娉婷移影上琴薦浮香著硯屛一塵元不染萬籟寂無聽卽此坐閒暇澹然心志寧

次韻答胡若思賔客【二首】

東璧蓬山頂曾同侍玉皇碧霄龍早逝滄海鶴髙翔案有莊生論門臨孺子坊遊心邈千載塵慮已都忘自別頥庵叟星行十二周天恩無寸補世故有多憂老驥力垂盡長途馳未休中懷何處寫聊用寄南州

重過鷂兒嶺傷用道長史

荒山千萬疊茅舎頫河濵豈意淸明世翻爲憔悴人命窮身不返志屈道還伸爲灑重來淚平生心所親

送王希徳歸西昌

三歲在京畿春生五色衣殷勤承父教歸去候慈闈丹桂浮香露黃花粲夕暉人生具慶少養志在無違

送用儀之官萊蕪

百里銅章貴英年寵命新侵星辭闕下帶雨發河津歲歉須寛卹民勞急拊循前賢有塵甑垂譽已千春

送梁叔修秀才歸西昌

灑落王詹事人今第一流相看佳子壻冰柱照琳璆【闕】畱經歲家山到及秋文章千載事珎重滿歸舟

禦史陳谷乃父挽詩

行已嚴三畏傳家守一經選才成大典膺召謁彤庭艸露俄乘化松塋已勒銘平生知不泯有子嗣芳聲

楊孟潛挽詩

芳春奮科目令器比璵璠致孝親闈樂傳經學者尊一朝隨化物羣行載詞垣光華知不冺況有鳳毛鶱

送叔綱表侄【叔綱來北京聚處月餘告歸詩以勉之】

失怙憐渠早提攜賴母慈門庭已秩秩兄弟亦怡怡觀國欣初見懷鄕又逺離外家多子侄期爾讀書詩

送葉錫尹姑蘇

買得吳中棹遙辭潞渚濵重爲花縣宰舊是玉堂人霜菊看將晚寒梅到及春從知錦繡地不肯厭淸貧

題梅贈郭太守還鎭江

每憶春坊舊寥寥嘆曉星明時用郭伋五馬駐江城庠序弦歌盛桑麻雨露榮梅花一片月長伴使君淸

暇日承觀上人惠訪

【上人吾郡忠簡公之後於予先世通家其行甚髙故以詩奉答盛意】

參襌周十剎隨地演三車水月心常靜煙霞趣已賖胡楊皆故族孔李更通家一訪空齋裏譚過日斜

題畫贈梁壻叔濟

蕭防藩翰幕時平淨俗埃河流帶近郭樹色藹髙齋簡牘常時閱詩篇暇日裁閒情對圖畫亦勝倒金罍

題任生山水

溪亭夏無暑不假碧荷筩垂柳軒窓外靑山眺望中水漾玻瓈色香生菡蓞風借問坐譚者還知無極翁

送王志浩

鳳歷紀王正新春別帝京行觀具區藪先過闔閭城聖主方興教諸生喜受經他年看奏最崇秩有光榮

挽馮知府

淒斷南來訃相違始十旬晤言猶昨日死別惜芳春冰檗聲仍在龔黃志未伸平生鄕郡意回首一沾巾

題竹送劉子欽

故人劉子政契濶十餘年此日重攜手相看各白顚交情方戀戀別袂遽翩翩聊贈歳寒意瑯玕雪共妍

題福建吳布政竹石圖

家住鄞江上作藩閩海涯旬宣有餘暇公退足委蛇竹秉歳寒操石含大古姿髙齋坐相對無忘武公詩送陳斌副使之陜西兼柬陳憲使於副使

驄馬向咸陽東風驛路長渭川淸映月秦樹早迎霜風采人心快貪漁吏獘亡陳於榮並命冰玉共髙堂

寄吏部尙書黃宗載

白首記同年懷君靜勝仙冰霜老北地雲樹渺南天近俗傷多薄無言忍獨賢離情何所似春柳遽飛綿

忠孝堂

江西都指揮僉事滁陽馮公鎭名其堂曰忠孝蓋昭先徳以儀後人也昔公之大父父皆奮武功於國家肇創之初致位通顯矣大父母沒其父塟祭以禮廬於墓者三年父後官邳州衛指揮使追捕倭冦於海上力戰以沒此公之父忠孝焯著𨿽沒世後之人不能忘而堂之所以名也吾聞僉都公之防其親也亦嘗廬墓今以才能益進其位且致誠以事上詩曰孝子不匱永錫爾類吾於馮氏見之矣賔客胡先生爲記忠孝堂公以求餘詩爲賦唐律云

桓桓忠孝行借甚說馮君有子傳先徳能官續武勲髙堂名教事巨筆史臣文四海皆臣子芳聲獨逺聞

題劉綱知縣梅花

作令更三邑玆行向海邦民風尙文學士俗亦惇龎須得窮櫩好還令螙吏降梅花玉雪意常若對寒牕

題蕭氏林泉居

壯遊兩京路邂逅多冩眞一隨化物盡屢見流年新承家有令子志墓托名人寂寞水南畔依然舊松筠

送陳虯延安知府

天子急民瘼廷臣領郡章平生懷玉雪此去播春陽雕鶚雲霄迥驊驑道路長試看韓與範遺迹在邊方

次韻答頥庵【二首】

十年去京國髙臥西山陲天趣常自得他人安足知竹館鳴琴處河塘坐釣時勞心塵事者何日赴幽期與君離別後兩度歷邊陲年老衰容換風寒病骨知有心存濟物何術可匡時矯首西江上歸防防有期

送劉知縣赴莆田

逺邑需良宰賢科起茂才九天辭玉闕一騎發金臺濟北初舒柳江南未過梅能官崇冨教莫遣吏民猜

題劉氏奉親堂

雙親各垂白至樂奉安居養有日官祿教傳星象書椿陰滿庭戶諼艸映階除日月趣朝退班衣侍婉愉

送貢士任善歸丰城

妙齡兼令質歸省自京師爲學功須倍升榮計未遲歳時將暮矣霜露亦淒其珍重關河道髙堂切爾思

題鄭氏思親捲

不忍杯棬飲愁聞陟屺詩九原那復作寸艸恨難遺爲養誠無及行身庻可期靈椿百年壽至樂罄吾私

章江劉先生挽詩

經術師承正才名天分髙閒情安野逸雅操邁時髦百歳光陰逺諸生嘅慕勞章江庭館外逝水日滔滔

送東平傅知州復任

政成初北覲考最復南徵相逢遽相別繾綣若爲情露冷黃花老天淸錦樹明吏民迎望切愼莫滯雙旌

題竹送賀寧知縣之丰川

作宰丰川縣芳年際聖朝時淸公事簡地僻瘴煙消撫字須勤職驅馳莫憚遙匆匆鬥酒別聊復永今朝

送錢習傳

迢逓滄江路天寒風雪深相知何在早臨別自難任人重昆岡玉鄕榮郤氏林爲山終一簣持贈比南金

汪氏慈訓堂

早失過庭教深依母氏恩持身在仁義奉訓切朝昏天地何由報行藏矢弗諼慈顏千歲壽春暖北堂萱

吳母挽詩

西風北堂上白日黯春暉寂寂承懽處塵封五色衣未終三釡養遽動九原歸女範傳應在閨門嗣不違

劉母挽詩

祿養人皆羨兼榮母徳賢空遺板輿在竟負防衣鮮弔鶴嗟何及乘鸞望不旋恩封兾他日光命賁重泉

蕭母挽詩

日夕烏啼樹悲風起繐帷彩衣空五色無復上堂時壼範嗟猶在靈遊不可知百年懷飬者長廢蓼莪詩

春暉堂

早失趨庭訓深依徙舎恩踉蹡五色服樂舞對春諼壽酒華觴進安居綺席溫持身務不辱還究古人言

送樂舞生還閩中

淸廟連丹闕天壇接上臺君王嚴祀禮樂舞得仙才閩海三秋迥雲霄一鶴回飄然終防逸還憶上蓬萊

題郭智憲使榮飬堂

朝廷崇孝理憲紀用儒臣分得烏臺祿歸榮鶴髮親褒封承帝命光彩煥龍文慈壽知方永諼花百歳春

挽吳彥直

珠還合浦日令尹擅防明興學皆從化鋤姦赫有聲詩書傳奕世夷險任平生婉婉臨終詠聞之共愴情

贈尙書呂公挽詩【二首】

淸比藍田玉含輝故有餘鄕人尊徳義世業重詩書渭水淹吟興蓮峯對隱居百年皆過隙不泯羨芳譽瑞世生賢傑登朝奉聖明身膺二品養官贈六卿榮光寵眞千載遭逢自一經龍章照玉璽褒拂極平生

示秫及昱

行年七十七況復困沈屙世徳流傳逺天恩覆被多冉冉西頺景駸駸東逝波詩書好承續黽勉勿蹉跎

時勉學士陞國子祭酒奉贈【三首】

近侍逾三紀文章柬掖垣冰霜存檜栢廊廟薦璵璠帝重經筵舊官陞師道尊翩翩起車騎相送向橋門拜命彤廷日龍墀瑞雪飛縉紳瞻有喜寮宷念相違時雨司成館天香學士衣斯文千載運吾道有光輝玉署東頭閣紅扉晝不開衰齡余我在淸論更誰來學者希傳道朝廷仗育才賢關有佳興時寄錦箋回

挽拙庵徐子信

行義時人重才能邑裏稱系傳髙士逺家挹太湖淸身世驚流電朋遊嘆曙星從知郭有道不愧蔡邕銘

贈僉事魯希文【有序】

天臺魯希文自爲禦史有廉明出僉閩憲風采揚厲嗟乎安得今之僉藩憲者皆希文哉其考績而歸也賦此贈之

自是天臺秀聲名起繡衣八閩監海國六月凜霜威考績趨丹禁承恩拜闈從來冰檗操吾道有光輝

示侄孫鏞

念爾遽逺別送行無限情一心常體道百行貴存誠海濶鵾鵬運天寒冰雪淸盛年當努力莫譲古人能

題竹贈陳文編修

廬陵南望逺六十五長亭之子歸寧日重闈拜慶榮文章金榜貴官秩玉堂淸一幅湘臯贈殷勤故郡情

題竹送李紹檢討

安成李克述三歲在詞林言色溫如玉操持堅斷金君恩紫誥重親舎白雲深萬里歸榮日聊貽淇澳吟

寄顧都禦史

翩然謝榮祿林下樂天眞臺府畱淸望朝廷憶老臣神情超物表光彩動星辰俗轍何由到長同園綺親

雨後

炎天久不雨數雨復還晴竹樹繁陰合階墀幽艸生閉門無俗事防帙任閒情回首時西睡芙蓉千疊淸

庭樹

手種庭前樹參差總出墻不湏愁夏暑已屢傲寒霜過雨紛交翠因風亦度香如添淸澗繞卽擬住山莊

暑中臥屙冩懷【二首】

坐臥連晨夕中懷郁不開蠅攢眉上棘蚊隠耳邊雷無那惔焚困生增褦襶來病咽兼患齒兩月廢啣杯白髮垂垂老丹心耿耿存毫絲無小補天地有深恩病馬長聮皁羸牛不駕轅蓬山望咫尺慚負不勝論

示表侄陳純

西江海桑老冠冕重儒林我自外家學爾求曾祖心詩書冝善繼塵俗莫容侵不見南山樹寸莖今百尋

送魏源尙書按視邊務

寶劍動華星關城候使旌春隨司冦筆霜重總兵營武備千年固塵氛萬里淸歸來奏天子靑史載鴻名

題梅寄傅知州

初入聊城縣遙聞鄆守賢教先重芹泮治不假蒲鞭吏牘淸無滯農田盛有年公餘多秀句吟詠玉梅邊

過濟寧作

久發潞河棹初經濟水潯逺山明曉黛新柳動春禽戀闕雲霄迥懷鄕歲月深君親總恩重來往並關心

舟中夜待弼侄不至

維舟喜相見解防復相違江濶春潮滿云深夕月稀無眠成脈脈延佇但依依寂寞蓬牕下挑燈坐攬衣

入西江境

萬里移歸舠東風謝絳桃煙迷彭澤柳雪噴海門濤身世江湖老君親夢寐勞匡廬翠九疊蕭防白雲髙

歸來

歸來語向誰白髮故交稀滿目亭防好傷心俗化防慌迷攜鶴徑慚過釣魚磯童子何知我猶嗤舊素衣

夢諸孫

繞膝戱諸孫相防意獨親憐渠森似玉對我浩生春已惜承歡淺何堪入夢頻亢宗吾望汝莫遣愧荀陳

寄黃汝申憲使【二首】

藩垣出嶺表憲節赴山東舊有先師化行惟大道公百僚歸表率一志在瘝痌綱紀從容振時來視頖宮預想山東境髙才起頌聲黔黎誇用恕寮宷荷推誠老栢霜逾勁寒梅雪共明應同鐘憲副一力振澄淸五月六日早靜海迆北大雨聊可蘇旱

仰視月離畢滂沱不待晨人心異昨日物態總回春尙憶郊原徧深思天地仁來牟已無及回首一霑巾

直沽

城堞繞巍峩城陰下九河水歸東海近人上北京多倉廩皆漕儲閭閻半負戈魚鹽十萬戶何處有弦歌

過漷縣望都門西山

東旭光芒起西山紫翠分馳心向鳳闕仰首見龍文斾影髙低出鐘聲逺近聞預將纓紱振擬近玉鑪薫

贈文玉主事

淸髙玉堂署聚處歲年深心事澹於水交情利斷金衰齡各垂白逺道又分襟重防知何日臨岐慘不禁

送宋萬中致事南歸

白首遂辭榮承恩出鳳城故交推我老逺道念君行酒對黃花酌颿隨白鴈徵臨岐記同學惆悵不勝情

戴母挽詩

道路何屯塞閨門著肅雍行宜君子配恩拜孺人封妝閤間薰鴨牀幃慘暗蛩薇垣朝退食舉案屬誰從

重寄澹庵

東觀承恩地俱看鬂雪侵別來春未暮延佇夏將深憶我辭家日知公戀闕心五倫書未奏還待共披尋

慰時勉學士防孫【有序】

向知令孫之疾醫藥頗效今日遽聞不救爲之驚悼祖孫之情蓋可想見僕有第五孫惇龎且慧前歲到家侍邊甚樂已三歲矣去冬失之得書悲念累月迨今不忘況在令孫年幾及冠情益何堪惟髙年曠度宜以理遣況今斯文之任屬望於公非淺淺者老病盛暑加之公務不得躬弔輙賦四十字致寛慰之意云

承過西昌日提攜巳識奇相隨萬里至翻動九原悲豈是多時別無深嵗晏思與君俱此痛排悶彊裁詩寒夕獨坐鄕思浩然有懷何文淵【二首】

鄕國雲山外衰年入夢勤經旬斷杯酌獨夜對鑪薫竊祿眞慚我論心毎憶君許丞渾重聽時事不能聞薄雪俄消瓦驚風復撼蹉跎忽晏嵗寂寞伴寒缸病骨支難穩愁心郁未降何由冰泮日聮棹溯西江

送袁本謙致仕歸【二首】

早嵗從王事迢迢促去驂十年畱漢口萬里入滇南舟楫行應慣弓刀力不堪昨朝新有防頭白許抽簮白下門前路殷勤獨送行楚山浮暮靄淮樹起寒聲菇米香雲飯鱸魚紫玉羮老年今有此何異學長生

寄何文淵

忽復經年別思鄕趣不稀松筠還舊隠山水溢淸輝把釣銀鮮滑攜鑱紫蕨肥南歸吾有日訪剡興無違

送廖子謨貳守歸河間

三載一相見匆匆又別離荒年兼旱潦聖主寄劉毅才無敵陽城道可師勲庸屬賢俊努力及明時

挽詩

鄕裏談遺徳傳流終未休甘依泉石老不應棟梁求風樹貽深感雲山徙故丘憲臺忠孝在寵贈被恩稠

送周仲規修撰

防拜龍頭選六年登禁闈暫辭金殿直遙著錦衣歸云淨江天濶潮平島樹微舟行足淸景詩思未應稀

送劉定之編

六載庭闈隔常懸定省情自天膺寵命卽日戒歸程人物金閨彥才華玉署淸承懽在有道非但錦衣榮

任善得教諭於蜀辭行詩以朂之

典教除巴縣之官岀帝畿也知輕道路所樂近庭闈河岸楊花滿防檣燕子飛相期傳授暇自省莫令稀

送別

相送復相別花飛過卻春朝廷屢考最黎庶總歸仁但倚丹心在從教白髮新崇文門外柳折贈不辭頻

題晉江何氏怡壽堂

聖代多耆壽何家有鳳毛諼明承日暖椿老拂云髙甘旨供天祿歡娯艶賜袍庭闈介百歲錦誥見華褒

送曹都禦史

寵命膺邊寄天書煥紫泥九秋辭闕下萬里度關西著豸金橫帶乘驄玉作蹄歸朝奏成績光寵賜鞶犀

陳母挽詩

曾題南野墓主孟復云亡八袠又三歲諸孫泣滿堂母儀鄕裏重婦道族姻傷忍聽門前樹烏啼慘夜霜

寄蕭徳迪

桃源蕭徳迪苦志事題詩含詠常忘暮抽思無倦時云邊寫素瀑巖下發華芝萬里勞相寄聊酬靑鳯枝

題竹贈彭同知

分得篔簹谷翛翛翠一竿曾聞裁作簡不假制爲冠勢接丹霄近淸宜白日防但保風霜操相期歷嵗寒

題梅贈醫士蕭立

蘭陵傳譜系兩鬂雪霜侵醫業過三世仙方抵百金橘香蘇氏井杏艶董家林更著梅花好光輝利濟心毛行人奉使江南便道省親題梅花贈之

去鄕六千里念別思悠悠共是江南客君乘使者舟折梅將逺意擢桂重名流捧檄升堂日承懽慰白頭

哭康甥孟嘉

提攜二十載羽翮已雲飛眼見乘驄出驚聞旅襯歸素行元不忝夙願竟都違𨿽不多時別能無涕淚揮

林僉憲斗山風木捲

靑春艷繡衣得祿更興悲無復娛親日徒傷負米時迢迢桑梓戀惻惻蓼莪思天地無窮極難伸寸艸私

重遊東郭艸亭

園亭風日好邀客綺筵開重合金閨彥兼聨玉署才泉流經近席花气拂深杯不斷勸酬意更堪弦管催

題梅贈蕭雅容員外赴兗州知府

有美同鄕彥玆晨又別離光承寵命出正及艶陽時撫字人皆望操存我所知梅花故園意持贈慰相思題竹送雅容老友復任湖廣布政聊寓折柳之意云

榮捧天恩出都門雨散絲重臨江漢上深慰吏民思純璞時稀識貞松歲久知相逢卽相別聊贈鳳凰枝

送劉習之【有序】

老友劉嘉防先生九十而終數年矣念之不忘前歲見進士同今歲見檢校習之喜先生之有後也習之赴湖廣故作詩送之幷致訊雅容云

故人不可見喜見子孫賢昨者義烏令今來黃鶴仙芳春都市酒新水北河船卻憶蕭方伯分攜又五年

挽翰林檢討廖敬先【二首】

久重靑雲器皆傳白雪歌較文來棘院承詔上鑾坡家倚詩書冨人沾惠化多荒涼孤館下無處聽鳴珂左掖門前路朝回不共行竟違金殿直虛夢玉樓成鄕裏思陳寔君王失長卿同官悲永訣掩泣送銘旌

送方禦史往浙江詩【有序】

懋徳初爲翰林庶吉士太常愽士數得相見爲禦史職務繁終歲不一再見昨奉命往淛西來告別古語云禦史湏用第一等人趙淸獻公抃爲殿中侍禦史常云君子不幸有小過詿誤當扶持愛惜以成其徳小人有過當力排之後乃無患蓋有合於大易扶陽抑陰之義程明道先生爲禦史裏行神宗問其所以爲禦史者對曰使臣拾遺補闕裨贊朝廷則可若使掇拾羣臣短長以激直名則不能神宗嘆賞以爲得禦史體此皆古名賢行實也髙山仰止景行行止敬書以爲懋徳之贈

翩翩驄馬出遙赴浙河濵冰雪衝寒景從知到及春淸心持憲節隨事體皇仁履道由中正相期繼古人

挽韓本常【有序二首】

越之山陰有隱君子韓本常氏宋魏國忠獻王之十二世孫明經持行累聘不起見重於士林其配劉吾友淮府長史眞之女兄也賢而篤孝其沒也合塟矣其子陽今爲監察禦史廉重剛正克振風紀信其本之於家者厚矣陽痛祿不逮養求作挽詩故爲之賦以觧其風木之悲云

勲徳崇先代山林樂隱居閉門逃寵祿充棟有詩書流水心同淨浮雲意共舒翛然隨物化千里見名駒賢淑諧家室升堂孝徳齊一丘掩雙璧愁絕夜烏啼白日臺暗靑山緑樹迷顯揚終有待光映史臣題

挽禾溪樂仲韞

稀年徳更稀至孝奉慈闈子長皆知學倉虛屢賑饑閒情松菊徑淸代芰荷衣人往家規在流傳世有輝

送孫教授鼎還淞

吳淞孫郡愽如玉淨無瑕學者皆心服儒林譽孔嘉塞垣來白鴈河岸綻黃花又屬匆匆別題詩贈去槎

五言長律

胡泉州朴齋

籍甚淸源守髙齋近海濵依然如白屋惟是表朱輪松竹論深契詩書對古人吏民從尙質風俗漸還淳治比劉宗正謌傳召信臣良哉二千石時獨見天眞

洪處士挽詩

累葉詩書後三山組綬門獨看辭寵祿淸隱樂丘樊賔席髙年重州閭善行惇雲中桂子出天上鳳毛鶱晚有南宮養時傾北海尊將迎榮命下先睹少防昏蕙帳驚秋鶴蘿扉慘暮猿生芻逺莫致哀些托空言

孝思堂爲南安守作【父已卒母在鄕】

故里髙堂逺靑山宰樹蕃飛騰榮帝命感激重親恩宣化安諸邑行春耀兩幡撫時悲逸轍臨水嘆深源定省晨昏急聲容夢寐存顯揚須力致表率在身惇郡賴爲仁治天將錫類繁聖朝崇孝理終見表淸門

送萬資中赴南京大理寺副

萬生吾郡秀文學重鄕評不媚難諧俗無爭亦譲能盛時趨召命累歲在承明書奏天顏恱恩沾寵賜榮聨班謝北闕兩騎赴南京齊魯經遊好河山眺望淸徘徊嘅往迹傾冩暢吟情議獄須推恕持廉豈爲名孜孜體帝徳勉勉騖王程公退如淸暇潛心向六經【纂以下陞官皆得北京惟節與陳中皆得南京故云兩騎】

題元端本堂所臨宋徽宗蘆鴈圖

慘淡窮陰日蕭條積雪時風含煙際菼冰沍水中坻鳴應翻飛疾棲兼飲啄冝臨摹盡物理防染妙天機無逸當年畫豳圖七月詩望崇端本地誌異古人爲絕藝功何補爲邦事可希不存前轍鑑徒激後人悲

竹軒爲徐以道賦

幽人樂種竹竹生繁且妍垂云羃戶外映月揺堦前晴疑抗翠翿風類鳴淸弦夏來暑威薄冬至寒節堅時攜羊求侶亦詠嵇阮篇卽此適蕭散焉知塵俗牽

題竹爲族孫挺【有防語】

少年祗北覲初命戒南馳虎踞石城壯龍蟠鐘阜奇國崇根本地政肅紀綱司佐幕先修已趨臺自履卑小心勤職務一意謹操持有過須知攺凡屙莫已醫赴公恆起早退食每歸遲損友非吾類前賢盡我師謙虛終受益敖惰恐招危寡欲堪常樂多營枉自疲勿貽君子賤何畏小人嗤餘力披書卷平時逺酒巵夭桃朝暮色貞檜雪霜姿永矢平生志毋因薄俗移每虞端有道萬邑潔無私左右親規誨興居視表儀顧余今潦倒念爾逺暌離行矣圖樹立庶當光逺期

族孫挺得南京都察院檢校辭別以此竹乞題吾於挺固自有意豈在於竹韻語百八十字𨿽率爾皆切要如不視爲虛言卽於吾宗有光矣挺往勉之

送彛訓致事【有序】

吾友湖廣參議陳君彛訓以疾得致其事歸過余別出視少傅建安楊公所贈五言長詩曰同郡之好乃無一言乎余念彛訓初擢近侍在西掖者十八年可爲滯矣及陞贊方伯之湖廣者再之廣東者一往還道江湖關山之險不啻數萬里又何勞也於今行者赴家勞者就息人生至願爲之喜者可無言乎又念彛訓初入西掖吾郡之同者三人後皆陞用於東廣今獨彛訓在而彛訓持已愛民尢戴淸議可無言乎然余之生及仕皆先彛訓二歳而疾甚焉乃不能引退以適夫止足之義獨不內愧乎哉故𨿽言之而厚顏多矣

祖帳餞河橋臨分贈柳條鳳池年歲久薇省道途遙宦逹垂三紀恩深荷四朝丹心常耿耿白髮遽蕭蕭辭祿身無系懸車興自超人猶羨簮紱我已向漁樵竹色涵書幾花香著酒瓢逺歸眞足樂髙蹈竟難招覊旅憐同郡分攜重久要白駒如可系聊復永今朝

宣府行營夢侍先師海桑先生

純明程伯子灑落邵堯夫世仰文章伯人尊道徳儒山川鐘淑气星斗煥髙衢逸趣龍遊海光儀鳳在梧臥云辭國聘立雪盛門徒義合隆先祖恩沾自早孤摳趨隻影在報施一塵無夢覺追疇昔衾衣涕淚濡

壽吳氏母七十【文正公家】

盛徳詩書後慈闈節行全冰霜寒自潔松栢晚逾堅孝有宗家說賢因女教傳春秋髙八袠鸞鷟曄雙騫記日維華旦瞻星麗碧天瑤池來阿母珠翟儼羣仙棗千年熟蟠桃五色鮮長生紫霞曲歌舞樂瓊筵

贈佘通府

聖代崇仁治臨民簡俊英存心堅鐡石持行烱瑤瓊吏螙春冰淨公堂秋水淸干求皆逺迹遊惰亦趨耕光復山川色兼涵艸木榮還因掃螟螣庶用育孤下邑今多幸南州舊有聲三年此相見深慰別離情

聮句

同尢文度曹兾成院中夜飲

良朋枉惠顧淸霄集詞館久別念契濶【楊】嘉晤諧燕衎維時屬秋霽【尢】展席面河漢輝輝月轉階【曹】稍稍風侵幔菲薄陳豆登【楊】綢繆綴篇翰才思繭絲抽【尢】詞彩珠璣粲語深香屢續【曹】興洽爵無算撫今誠可怡【楊】感昔亦奚嘆露白气逾肅【尢】參髙夜將半且共盡玆夕坐待雞鳴旦【楊】

東裏續集卷五十八

欽定四庫全書

東裏續集卷五十九

明楊士奇撰詩【七言律】

靜安亭詩沙溪劉伯川先生席上作時年十二

處士年將六十齊作亭偏愛屋之西連牀圖史孫勤讀四壁碁琴客倦嬉鵞鼻峯髙松鶴唳雞潭波靜水禽啼向來翠竹江村路弄月吟風醉不知

和伯陽池上梅花

揚州宅裏舊防花南楚頻年不到家歳暮豈愁千里隔雪殘還對數枝斜閒臨淥沼宜相映略洗幽篁不謾遮防筆淸詩自堪賞銀缾香酒詎須賖

奉和陸伴讀元日雪中早朝韻

髙閣余鐘己罷喧繞廊明燭洞無昏墀中戒曉初排仗殿上迎春正啟門雲气宻含香縹緲天花低舞雪翩翻當時授簡推能賦未數相如在兔園

和蕭伴讀秋夜有懷雷道夫時雷從朝京

北極迢遙直帝京故人離闊渺修程望隨流月秋俱滿思觸涼颸夜轉生一笳簫川上合九重宮殿日邊明從知謝眺懷西府對景題詩並有情

次韻吳孟勤先生中秋有懷府中諸公並自和之作

桂花香滿鵠山頭山下開軒稱及秋月色紛當淸斚落涼風輕拂畫檐流防防玉漏明河上隱隱金門湛露浮爲憶鄒枚裁雅曲連篇能倡復能酬

雷道夫隨侍朝京還見示途中諸詩輙用奉柬

帝子趨朝歸上國儒臣隨侍歷修程淥波不動聽鼉鼓白鴈紛回避羽旌邐迆關河千嶂出參差宮闕五云明非因此去遊觀樂誰識當時賦頌聲

舟泊匡廬次韻答胡生

泊舟遙望匡廬寺惟聽防鐘響曙撞日射紫煙霏灔灔風飄髙瀑灑淙淙常因來往懷香閣未得登臨躡石矼時遇鄕園文翰侶又乘湖艇下雙雙

寄題貽厥堂【二首】

南平郭裏東西住曾見名家六世來前輩風流皆壽俊後人文采發英才春深欄檻云生竹歲晚階除雪映梅貽厥堂中最瀟灑四時淸景隔浮埃

堂前蘭桂艷春榮堂上衣冠老更淸自倚詩書傳世業每持義利振鄕評故家宦譜行當續前代文章疊有聲同學少年俱白首防時相聚慰平生

送鐘啟晦南雄訓導

試藝晨趨祕閤前看君文采冠諸賢葩經早得尙書學藻泮重登愽士筵五月承恩辭北闕一程衝暑向南天過家想見寧親處喜說梅關近贑壖

送康孔髙

雲南南望不須憂千里零陵赴舊遊復職親承當寧命過鄕先慰倚門愁數家漁捨連江郭盡日山光滿郡樓愽士到家多雅趣弦歌聲裏度春秋

送李思益沐陽教諭

長樂疏鐘應曉晴千門楊柳動春鶯重來拜命瞻龍闕又促攜書出鳳城驛路看山經防處縣庠端笏見諸生十年一防還分手未盡鄕園間濶情

送永嘉秀才赴福寧教諭

愽士承恩出九重小車晨發鳳臺東遙知海道連鄕郡喜說山城有學宮雨過千家榕葉緑秋淸滿縣木犀紅何幸明經逢聖代須看揚鐸振儒風

送王所存防昌訓導

一棹之官路已賖連天新漲更無涯遙看贑嶺知何處蹔過文江喜是家縣郭晴飛靑嶂雨講堂秋對白鷗沙到家應際重陽節淸灑華筵粲菊花

送董海州

述職三回謁帝京喜緣葭玉見深情退朝屢枉髙軒過儤直常孤倒屣迎淮浦落潮隨去棹海天涼露拂歸旌傷心一掬鴒原淚灑翰煩君寄楚城

挽李處士

不受遺金世共知至今鄕裏系遐思賢郎已擢科名貴太史新題孝友碑碧水園林違翫賞靑松丘壠閟容儀朝來晚翠堂前過惟有家人哭素帷

和胡祭酒對雪韻

淸旦同云閟彩霞帝城又見雪飛花靑林綴玉眞看畫銀沼分冰好試茶欲放剡舟乘逸興競傳郢曲到西家丰年有兆占三白總覺新來喜气嘉

挽李孔目

詞苑淸華近禁闈幕賔如子眼中稀庭無私謁惟看竹官有閒時盡掩扉每喜楓宸同曉覲忽驚薤露已朝晞淒涼南浦來時路秋雨銘旌逐鴈歸

挽蘇檢討伯厚

輀車晨發大江東歸塟閩山馬鬛封千載交遊悲墜露百年心迹逐飄風空餘海內詩名在無復朝端禁直同借是詞林知己舊銘文光映九原中

送劉廸哲吉水訓導

鄕郡知名逾十載初承薦剡謁彤闈李邕識面仍難遇劉向傳經喜得歸臘雪渾飄徵袂濕江鴻遙逐去防飛靑春想見沾時雨桃李花開映講帷

送陳公餘赴髙安訓導兼柬本之

兩家姻好托斯文楊氏賢甥復有孫經學已能傅世業儒官何幸拜君恩從知備養依防祿且喜移家近故園還共郡庠梁愽士朝朝來往事淸論

送許子謨愽士歸北京

邂逅京華歲欲防尊前論舊雜悲歡十年離別空相憶萬里驅馳只獨難已喜驊驑歸禦廐逺隨鴛鷺拜金鑾明朝又過長淮去玉雪紛紛撲馬鞍

挽括蒼樊處士【二首】

早辭薦剡樂山居荷芰紉衣艸結廬歡奉慈顏登壽考恩沾同气到遺孤秋云繞屋常看竹夜月臨軒或據梧惆悵佳城今鬱鬱只應來往奠生芻

黃金散盡爲憐貧芳譽流傳滿縉紳倒槖屢分行路客買舟遙送望鄕人少防雲際冥冥色棠棣原頭寂寂春世澤不忘天道直銀臺今睹鳳毛新

送周茂才

盛世科名推小宋故家孝弟重元方一春聽雨同覊館千里看云憶舊鄕淮水路邊芳艸合桑園徑裏落花香到門五彩承歡處遙想從容話玉堂

送晁司直景範致仕歸濟寧

春坊輔導集羣英淸徳多聞最老成天上歸來投散逸道傍祖送嘆光榮聖朝雨露涵濡厚晚節功名去住輕共羨行年今伏勝遺經還待教諸生

題菊贈鵷侄【有序】

舊得閩人蘇季雅寫菊鵷侄走二千里來京師省余病其歸也以此贈之且書述懷一詩於上並示弼艮云耳

南望家山無盡情衰年一病死兼生春風逺道憐賢侄夜雨他鄕夢老兄千載詩書存世業防家忠信重鄕評從來明逹安時命珍重諸郎在矯輕

送尹自道

新安二守辭朝日積雨初收暑頓輕秋盡平蕪涼露滿月明長浦夕潮生片防浩蕩催行色鬥酒殷勤寄別情還有梅花可持贈歲寒冰雪照同淸

送胡孔時省親丰縣

遙瞻淮岫隔親闈初下鐘陵過帝畿豈憚驅馳前路逺不禁消息近時稀渡江飛絮迎行棹到縣鮮桃艶舞衣慈父喜來慈母望肯緣聞禮久忘歸

袁中書陞尙寶少卿其父同日受誥命桂修譔索詩

早從潛邸識龍顏白日靑雲翥翠鸞久典絲綸唐近職又陞符璽漢郎官全家父子光榮重千載君臣際遇難帝徳如天深化育報恩須倚寸心丹

題梅寄劉仲兼老侄

故家遺澤根株盛素蕋含香吐正齊雪後曾尋珠浦側春來先映白橋西十年去邑心相念千里披圖手自題珍重歲寒貞操在水南淸鶴待重攜

次韻答耐軒學士病中見寄

龍河初暖動春波久病文園近若何知有官曹頻問訊自慚鄰捨少經過茶香永夜分能數詩句新年寫漸多雪繭烏絲煩屢寄閒燒紅燭和淸哦

得第二子

【四月五日得家書報二月十四夜生第二子翼日昭告祖考以後仲殷】

素蟾未滿一分圓正照垂弧竹下門因報添丁徴近夢翻悲生我重慈恩箕裘倘解傳弓冶水木端期繼本源百世奉甞今日始敢伸防告薦蘋蘩【二月十四夜余宿試院夢侍辰齋府君旣覺已三鼓蓋此兒初生之時也遂取夢中語名之曰科云】

樊通政守一齋【有序】

樊通政守一以其字扁齋居屬予賦詩夫一之義若老莊周管仲韓非之言或虛而無實或雜而非正惟出於大舜伊尹孔子之訓者吾輩之所當務輙賦五十六字於齋扁之下云

眾萬之源純不雜還因表字掲齋名已知要道無岐路所貴專心事篤行大學工夫由主敬古人勲業自存誠始終表裏恆無失此是齋中座右銘

送熊昱禦史

丰城熊昱元天慵先生曾孫太古先生之孫舉進士爲監察禦史持身守官篤實不衒今滿三年其尊府先生春秋九十餘矣卽謁告歸省余重名賢有後賦詩贈之且慶其尊府先生之壽云

故家文獻驅前代金榜科名起聖朝憲府飛霜持白簡繡衣炫日近丹霄歸程萬里秋隨鴈掛席三山曉帶潮春酒還家酌茰菊髙堂眉壽等松喬

次韻袁止安太常南歸畱別

文雅人推賀監賢承宣數近九重天優閒有幸沾榮命寵祿無心及暮年自斸紫芝充服食閒騎白鹿傍雲泉掛冠神武誰無意遲我洪厓玉笥邊

送兗州郡學教授

兗府諸生久待師廣文新去擁臯比閟宮舊有周公祀泮水今傳魯國詩淸泗流源千古在尼丘佳气五云防講余時出城東郭瞻仰從知重所思

送尹禦史

久住南京共接鄰北京爲別已經春每懷鄕邑疏歡聚又向都門送故人萬里雲霄雕翮健九苞文采鳯毛新一身上有君親望珍重芳名在縉紳

挽彭處士

溪園修竹映桃花負郭幽居逸趣賖自惜世家存禮樂時過鄰曲看桑麻堂余素簡人何在墓繞靑山世共嗟因讀銘文思往事感懷況是舊通家

送陳素行

去年相別蕭藤縣此日重看愽士行桂嶺迢遙懷二儁榕陰瀟灑對諸生雨肥丹荔漿堪挹霜下黃茆瘴已淸知有少遊文字在倘摹遺刻寄都城

黃友文教授解官歸建寧

京華十載托鄰居朝夕相從意不疏屢接賔筵同唱詠靜聞師館授詩書靑雲倦翮能辭寵白首閒情樂遂初一片煙霞人境外幅巾蕭散有誰如

追送江仲隆紀善兼寄羅思程愽士【二首】

來朝京國遂懸車老去王門罷曵裾白髮蒼顏歸舊裏靑山紅樹托幽居閒穿竹逕行攜鶴更傍荷塘坐看魚道在未應全防逸諸生湏授伏生書

京華相憶防經春頗恨重來不問人行館空尋深巷曲歸舟先發大河濵到家閭裏爭迎勞避俗林泉近隱淪想共湖西羅慱士小車來往似荀陳

送陳文璧赴石首知縣

金榜靑春有令名玉堂髙步接羣英愛民自倚平生志作縣新承寵命榮薊北霜淸寒木落嶽陽煙淨晚山橫六年相聚還相別不盡秋風送客情

送陳彛訓赴湖廣參議【洪武中吳文鄭賜同爲參議至今民思之】

三十年前過鄂城藩垣吳鄭最知名人懷遺愛至今日子繼賢聲在此行夢渚茫茫連漢沔嶽陽渺望荊衡九重夙夜思民瘼應展忠勤答聖明

防稽章友讓半村居

半山亭子江南畔又說幽居擅半村十里松陰隔城郭防家茅屋接田園朝聞鴻鴈琴中落秋對芙蓉鏡裏繁投老他年定相覓欲尋禹穴訪雲門

送劉公潛郁林知州

萬里邊南望郁林故人五馬去駸駸傳家自昔春秋學用世平生冰檗心岐路寒風驚歲晏衰年短鬢各霜侵朝來相送都門外矯首云鴻思不禁

挽周孟簡長史

翰苑飛騰二十春同鄕同署更情親燈前對酒觥籌數竹裏聨詩興韻新梁苑延枚心不展湘江弔屈嘆何頻俄聞瘞玉桑園上老淚潸潸爲故人

送袁尙寶

把酒臨分慘不驕嗟君此別漸難招交防托好逾三紀近侍聨班及四朝賜服曉霑天闕露歸防秋帶浙江潮白雲滄海東鄞道矯首防鴻悵望遙

送劉丕武紀善致事

白首王門懶曵裾靑山歸去愛吾廬天恩已賜雙龍勑家計猶存萬卷書林下棲遲芝可茹泉頭來往鹿隨車蹇予苦被浮名系矯首看君愧未如

寄袁止安

十年不見袁髙士知在雲山若个邊已識道心塵外淨少將仙篆世間傳秋淸白鶴下珠樹春暖華芝長玉田早晚歸來訪眞館晴牕共閱紫霞編

送本之赴魯府紀善

泗水尼山天下名衣冠何幸此中行雲浮海岱蒼茫合樹接靑徐縹緲淸聖主惇親過文帝賢王爲善繼東平碧堂賜醴多恩遇全勝長沙著賈生

寄胡祭酒【二首】

豫章先生厭軒冕歸來物外托閒身靑山江上迢迢郭碧樹泉頭淡淡春歲暮丹砂和玉屑日長羽扇映綸巾城中冠蓋多如雨解識堯夫有防人

南州屬望勞玉堂金馬舊同袍篇章富擬杜工部才思淸於何水曹京國防年嗟間濶江村何日共遊遨古來同捨多秦越最憶先生獨處髙

存仁堂

肘後名方直百金越人帶下業精深功多爲有江湖迹世逺皆存天地心橘葉香浮蘇氏井杏花春藹董家林鳳樓東畔新堂構大扁光華眾所欽

題竹送顧都禦史還太康【二首】

腰佩犀鞶首廌冠肅將風采振臺端心如明月涵秋水操比淸冰凜夏寒鳳勑五文盤玉璽龍光千載出金鑾從來嵩洛多耆壽坐繞瑯玕共歲寒

潞渚初晴漲未消衣冠祖餞出河橋登名科第逾三紀奉職京華已四朝肯以暮齡孤寵祿永懷幽興在漁樵豈知衰疾淹畱者悵望冥鴻不可招

送陳正倫太守考績復任

久別南陽陳太守十年猶是舊靑袍路人共說循良政荒歲深知撫字勞白髮交防吾最老靑雲勲業子能髙明時有志應湏奮九萬扶揺看羽毛

題熊尙初經歷茂恩堂

五花金誥出金門白髮庭闈拜帝恩當寧褒詞明日月全家慶澤戴乾坤椿陰諼彩晴逾好桂馥蘭馨暖更繁烏府幕中何以報只應忠孝道彌惇

寄王格非

玉堂分手七年餘蕭散林泉樂遂初鄕裏共髙王烈行家庭常授伏生書穿雲采藥常攜鹿傍水持竿亦釣魚南北相望六千里一緘聊用慰離居

送淸河尹

家住澄江北渚濵淸朝兄弟起彬彬同時作宰輝雙璧異縣能官見防人采采黃花滋夕露蕭蕭白鴈度秋旻相逢未久還相別珍重聲華在縉紳

送呂大理致仕兼寄王孟堅

得謝靑雲向白雲緋袍象簡拜天恩從來榮宦心如水況是名家學有源日對沃州兼禹宂時尋蘭渚及雲門往還知共王修譔幾杖從容足細論

潘賜主事陞鴻臚少卿赴南京

紫泥詔下九重天曾向榑桑海外宣使者旌旗輕萬里郎官詞賦欲千篇歸朝已荷君王寵進職今推近侍賢應到南京公事簡朝朝淸趣在韋編

沈處士夫婦挽詩

臨安處士休文後蕭散春秋七十餘荒歲卹人頻發廩平生愛子只收書眼防蘭茁森如玉身著荷衣樂飯蔬同徳相輝更同穴後來慿軾有髙車

題竹酬正安友

【正安老友自廬山寄惠仙洞松因便以冩竹酬之幷題詩其上寓思憶之意云】

別去京華今十載仰髙堂上趣如何曾孫近有含飴樂使客頻聞艤棹過坐對匡廬延爽气門臨彭蠡挹淸波陶公祠裏春秋社醉看傳芭舞且歌

送袁旭知府復任

三年奏最謁彤闈五馬翩翩又賦歸風撼長河冰欲合霜凋連樹葉分飛從知辛苦蘇民瘼富有聲名出帝畿坐對敬亭公事簡吟詩還似謝暉

題周孟徳淳齋捲

性情澹澹葛天民齋舎淸幽迥絕塵酒大羮忘世味閒雲流水任天眞農談暇日同鄰叟經訓當年對古人豈有機心到機事靑松翠竹四時春

送況伯律太守

還捧天書辭玉陛東風五馬去悠悠十年不愧趙淸獻七縣重迎張益州楊柳翠迷湖上寺杏花紅映水濵樓到官正及勸農日郊郭歌謡擁道周

題竹寄陳有戒都憲

關塞秋風霜葉飛又聞跨馬出邊陲多卿爲國忘勞瘁老我懷賢惜別離萬里屢勤鴻鴈信一緘遙答鳳凰枝保民有志堅如石想見西人載路碑

送廣西僉事黃孟淸【有序】

皇上嗣大寶之初以興學育才爲第一事茂簡文學之賢授之憲職加賜璽書俾分督各道學校之教期厥成功於時如江西王孟堅湖廣劉公濳廣東彭毓敬四川康仲正及之山東西陜洛諸君子皆能祗徳意明教條焯有成績孟淸𨿽後至廣西其所設施功效一與前之諸君子等由是其學者咸趣於實漸革往昔浮虛之獘此皆聖明之賜也而比來言者猶有乞罷督學校之官𨿽或其因一人失當而發夫因噎止餐豈理也哉亦可謂不明大體而易其言者矣君子敬其職惟知盡吾誠人言無足卹哉孟淸考績來北京將歸索詩故並及此以致勉勵之意云

昭代光華起一經手提文印廣西行三年宦績看書最八桂人才屬有成白簡重辭金闕去黃花紛映繡衣明相逢乍語還相別勉盡忠誠答聖情

吳廷用侍郎挽詩

十載南京住接鄰北京相與更情親朝端恩寵陞官數江上賢勞奉使頻聖主親垂君子譽近臣誰復古人眞分攜未久遄聞訃感悼題詩涙滿巾【仁廟監國時嘗諭廷臣曰吳廷用是君子蓋知之最深云】

送呂從周平江教諭

荊嶽東西路不賖數程來往洞庭沙承恩典教重辭闕得祿娯親喜近家江上夜虹書棹逺津頭春樹酒旗斜從知子佩趨迎日燕將雛柳正花

送張敏赴四川都司經歷

同是靑原郡里人京華邂逅最情親賢闗出拜君前命帥閫行充幕下賔萬里橋邊連逺徼九江城外溯通津臨期無柰匆匆別矯首飛蓬各愴神

寄金文鼎

錦袍新照鬢毛斑歸住吳淞三泖間天上已頒金誥重林中不遣緑尊閒畫圖世儗王摩詰詞賦人髙庾子山無限離情寫相寄明年春鴈待書還

送幹子楫中書謝恩還新淦

萬里趨朝上九關紫宸前殿謁龍顏天章已賜封官勑雪鬢榮看衣錦還淮上春波連碧艸湖邊晴黛擁靑山他時歸老湏相覓知在金川玉笥間

送進士赴南京刑部主事

一經登第拜金鑾六品升朝授好官自昔有家依帝闕卽今得祿奉親歡英年郎署丹霄近聖代秋官白晝寒立志長同冰雪厲扶揺萬里恣鵬摶

送郭鼎貞致仕還臨江

郎官爲政淸如水舊有淸名逺近聞天上拜辭丹鳳闕江南還覓白鷗羣夫容楊柳零秋露彭蠡匡廬暮云無數歸防背人去不禁鄕思日紛紛

送呂仲賢赴南京戶部主事

柳色含金春正融禦溝冰泮玉波通讀書有志逢千載承命之官拜九重河上好山連濟北淮南佳气望江東朝廷邦賦存恆典能秉防勤亦是忠

題竹贈王澄淵歸

握手臨分思不禁都門十日雨涔涔荒州逺邑存遺愛蜀嶺黔江見越吟萬里客途堪白首三朝臣節只丹心淸風瀟灑安成郭未許投閒坐竹林

送王邦彥大理歸蜀

春坊二十餘年舊此日同朝見防人老我論思愧臣職多君讞議副皇仁西風岐路明紅樹秋渚離情對白蘋萬里天恩榮晝錦到家應及歲華新

題何太守畫

宜陽太守彈琴處瀟灑蒼筠白石妍半夜波濤亂春雨一拳苔蘚出晴煙郡中舊有房韓政林下那無白阮賢直節看渠淸似玉姓名琬琰後宜鐫

送淸河知縣

當寧仁民秉至誠瀕淮今歲少丰登憂勤屢下明廷詔撫字深資令尹能共愛溫如圃玉直須淸比鑑池冰淸河未必長淹驥雲路他年看爾升

胡祭酒宅秋菊盛開僕攜酒就賞胡有詩因次其韻【二首】

庭菊芬芳五色並每因來看得怡情共憐覉旅增多病太息交遊減舊盟萬事不如閒處樂一樽聊就故人傾愛花欲種嗟無地慿有淸詩爲借賡

秋風客裏百愁並春雨江南萬里情時序未忘黃菊興江湖猶夢白鷗盟況於衰病淹畱際豈有襟懷浩蕩傾何怪相過舊同捨一觴易醉句難賡

壽蹇少卿【二首】

先皇親制忠貞號甲第新開寵更深周倚仲山能補衮商需傅說解爲霖春筵的皪梅舒玉壽斚芬芳醴泛金聖代文臣公第一承恩堂上盍華簮

天上星光照錦袍滿堂春色醉仙桃燮調四序勲庸盛輔翼三朝徳望髙咸使華夷慕丰采屢膺綸綍重華褒不才謬沗防龍後惟祝南山酌翠濤

壽建安少傅【二首】

兩扶紅日上靑天盛有髙名海外傳黼黻鴻猷才勝錦發揮龍誥筆如椽三朝並倚忠勤徳二气還需燮理賢九曲武夷塵境外功成歸作地行仙

每挹天瓢潤九區蓬山髙處領文儒梅花獻壽作香雪竹葉迎春開翠壺闕下引回鴛鷺侶堂中看舞鳳凰雛同官同姓同淸健應數耆英笑老迂

連景賢修譔南歸書此識別

萬里閩關邊嶺海送歸曉發道傍車蹔辭金馬玉堂直久憶丹山碧水居鴈影將秋先驛騎桂香含露襲衣裾到家想及寒梅節觴酒花前防裏閭

從遊西苑【三首】

宮城西畔接蓬萊金飾飛樓玉飾臺輦路前瞻雙鳳引鑾輿中駕六龍來時康道泰韶音奏雪淨天淸瑞景開何幸羣臣皆侍從山呼捧獻萬年杯

太液丹霞漾緑波榮光五采貫銀河牙檣錦纜移黃繖鳳羽龍旓拂翠荷武士威隨嚴鹵簿儒臣謌頌續捲阿天王萬歲天同壽歲歲升平樂事多

壺洲閬苑五云迷紫殿彤樓眾岫低日射飛甍金署榜虹連閤道玉爲梯流觴宛轉淸波送賜扇煇煌禦墨題欲報寵恩何以祝皇圖帝壽與天齊

寄宗豫

翰苑同袍三十載憂懽何事不相聮論思無補慚予甚經濟多能憶子賢竹簟茅檐宜晚歲白雲滄海別經年閒居未用渾忘世尙想題詩到日邊

送羅知州之廣徳

金殿傳臚起一經靑春爲郡引雙旌晴瞻岱嶽連齊甸晚帶淮潮過楚城千里桑麻相映緑諸生弦誦有餘淸州侯舊說孫莘老想見懷賢系逺情

和胡祭酒見寄韻【二首】

自昔襟懷澹蕩春老來幽趣更淸新竹門松巷閒臨水書幾琴牀夐絕塵歸隱已無靑夢交防時念白頭人黃庭一卷消長日座有雲山未當貧

分攜又是十經春喜見文章刻布新不待黃金論髙價共憐白璧淨纎塵賡歌每憶同中禁名姓頻看慨故人國有賢王重耆彥從知道在不憂貧

次韻行儉移居【四首】

移住城西半畆寛接鄰俱是舊交懽中朝文采推王粲別墅風流儗謝安應似詩人歌伐木防筵嘉客醉焚蘭新居更爲長年祝玉屑雲英好試餐

移住城西半畆寛喜於幽處托盤桓九苞威鳳人爭識五色華芝世共看流水淸弦閒屢奏秋風長鋏未須彈也應晏歲勞相慰卻愧陽春和獨難

移住城西半畆寛閒居蕭散欲忘官鄰園樹色靑連屋露井苔痕碧映闌東觀有書秋後校西山如畫雨餘看同鄕同客兼同調日日過從得共懽

移住城西半畆寛相過鄰曲盡衣冠南州文物終存古北地風霜屢渉寒萬里能無鄕井意數家相倚客居安匏壺載酒閒常防竹笥藏書也易幹【鄰居皆江右人】

送王籌【汝玉之子】

不見靑城十五年春宮曾共侍經筵早乘鶴去歸三島應從龍防近九天海內朋儔悲益減客中歲月苦頻遷秋風又與王郎別爲話髙堂重惘然

寄題旴江鄭氏隆壽堂

與君俱住西江上往往淸名聽客傳六十生年同甲子尋常行樂似神仙廚供吏部曹中祿酒釀麻源谷裏泉盛世天恩錫隆壽龍光長照綺筵前

奉勑防謁皇太子謝恩詩【有序】

欽防皇上聖恩賜臣等拜謁東宮殿下敬惟殿下天章日表鳳彩龍姿气宇雍容有廣大寛仁之度威儀恭肅有純和中正之資睿知聰明出乎天性所以系萬年之邦本所以正萬國之元良誠由祖宗皇太后之洪慶皇上中宮之大徳有以膺天眷之隆而生將來太平之令主也臣等深切懽抃之至恭各賦詩一章以上爲國家宗社下爲海宇生民之賀謹錄上進伏惟聖覽焉

華夷一統戴洪恩慶衍皇家萬萬春縂爲太平隆景運正生仁聖福斯民徳如文武成康繼世沐乾坤雨露新龍鳳之姿天日表大明髙祖聖孫

送王秉遜侍郎歸益都

愛子儒林冰玉淸大廷文選佐持衡昔聞天語曽稱孝久侍經帷只用誠恩命已霑鸞誥重鄕人今看錦衣榮況逢靑社煙氛淨共感皇仁說治平

午醒閒述

邊方喜迓翠華來風掃飛煙雨浥埃日暖營門喧鼓吹秋淸廬帳引尊罍諸公並有平戎防賤子慚無奏賦才忽聽六軍傳好語龍輿今已辦東回

懷柔旅次【一生能執經請益】

古樹蕭條防縣門縣前民捨似山村何如荒歉頻年後猶有承平舊俗存愛客別延林外館多情還倒炕頭尊不徒行役能相慰兼復詩書可共論

歸至淸河【時彥諸公約載酒土城見】

二月隨鑾三月歸近瞻城闕五雲飛桃蹊深淺紅相間麥壠髙低緑漸肥出郭故人期載酒迎門稚子候牽衣登山臨水多髙興未抵抽毫侍禁闈

寄壽胡祭酒七十

八年不見頥庵面楚樹燕云思獨懸寶气常騰山浦上文光髙燭鬥牛邊緑尊酒共幽人酌錦字詩從過客傳七十韶華還七十重新甲子記流年

元宵侍宴萬歲山【五首】

防映鰲山近紫霄王正嘉節屬元宵九衢星斗珠燈燦一統乾坤玉燭調處處陽和融動植家家歡樂合笙簫臣民仰戴君恩澤萬壽齊天祝帝堯

寶炬華缸防灔紅參差廻合粲夫容九重殿上春先到萬歲山前月正中天意總看新歲好聖情樂與兆民同頻年邊壤氛埃淨況是田疇稼穡丰

帝徳承天景運新三陽開泰布和春典章禮樂隆昭代玉帛梯航聚逺人致樂天倫承聖母均恩海宇霈皇仁太平元夕仙韶奏率舞蹌蹌總鳳麟

大地山川明景象連城燈火照笙歌月當華蓋杠前好春在蓬萊頂上多鳳闕光輝含瑞靄龍河浩蕩溢恩波時平幸遇唐虞主聖徳無爲保泰和

詔書已下息黎元逺邇歡忻戴頌言節序適逢端正月陽春偏感聖明恩三山瑞彩明黃道五緯華星繞紫垣敬效嵩呼祝當寧太平天子萬年尊

送曹都禦史赴州

繡衣驄馬引雙旌手捧綸章出帝城滿路桃花飛乳燕夾堤楊柳帶流鶯關西舊識霜威肅塞上今傳氛祲淸昭代有才當顯用會看竹簡記勲名

寄楊壽夫

七十年華兩須霜九重恩防賜還鄕成國史登金匱歸去官銜帶玉堂碧水丹山從散防春蘭秋菊對浮觴別來繾綣懷君子故寫瑯玕逺寄將

歐陽貟外歸省以山水畫索題

去春我過蜀江曲今春爾望蜀江歸六一宗家有餘慶椿庭萱砌交晴輝防猶是秋官祿繡錦新裁萊子衣一幅蕭閒鄕閭趣白頭相送念相違

送柴尙書歸浙江

萬里胡氛泛掃淸中臺新拜夏官卿平生節比秋霜勁此日光添晝錦榮鄕國防人乘傳入江亭八月看潮生錢塘蠏熟鱸堪膾誰共芳醪白玉觥

喜雨詩【有序】

今夏自五月五日不雨至六月十八日上念田谷將實而生意枯瘁命有司致禱越三日大雨霑足聖情欣恱賜侍臣酒饌臣士奇預被榮恩喜而賦詩

好雨連朝蘇久旱無邊喜意動宸皇天洞鑑聖仁徳臣子深慚燮理功每念升平均九土已知舞蹈出三農駢繁寵鍚身難報何幸衰年際屢丰

送王日初

撫州太守溫如玉自昔論交在兩都壯歲文章看擢桂明時勲業遂分符臨川野外春風滿華蓋峯前皓月孤邂逅相歡又相別天寒冰雪柰長途

送趙侍郎巡撫江西

聖主龍飛矜下土天官鵠立侍彤庭九重北面承親命一道西江仰福星吏治還應察涇渭農田湏用去蝗螟使車所過從容駐畱取棠久遠靑

送陳教授歸臨江

臘雪都門三雨花廣文辭闕理歸車從來宦逹心如水此去優閒鬂始華瑟瑟蒹葭寒景暮蕭蕭鴻鴈朔風斜碧桃開滿金川縣無限春光屬到家

送萬太守還嚴州

聖皇臨禦求賢日太守趨朝奏最時興學已聞千里化愛民今荷九重知離亭雨霽花薫勺驛路風淸柳拂旗繾綣同鄕又分袂好音頻慰別來思

送恂如侍郎循拊蘇淞

秋來爲別思難禁況復平生契誼深循拊獨先祗帝命賢勞深見愛民心也知瑞玉須荊產信是長才出鄧林何幸遭逢明盛代春風行處散棠陰

送任敬讓主事省親

潞河二月春冰泮河上仙郎載畫船金勑已頒褒命下繡羅新制舞衣鮮曉經鐘阜龍承日夕望丰城劍燭天白髮髙堂榮具慶華觴拜跽祝長年

寄李昌祺

故人久別李方伯不盡交情憶洛中冰檗心堅眞比石松筠節老不隨風共嗟祿秩縻三紀漸喜雲泉屬兩翁已辦這頭靑若笠鷗江鷺渚往來同

送黃叔志布政致事歸吳興

拜賜歸閒出九重都門祖送雪寒中考功郎署三朝逺敷政藩垣二品崇金蓋雲山足怡悅鷗波亭沼更從容扁舟還約眞子來往苕西與霅東

挽余正安

詞垣分手十年餘霜鬂蕭蕭未漸疏朱紱早辭金殿直艸堂還傍碧山居一壺常共鄰翁席四馬頻回過客車聞道翛然奄乘化硯松空對涕漣如

送樂善郎中梅

萬木凋殘春欲回年年開擅百花魁連松傍竹堪論契綴玉聮珠不染埃寒暑芳華淸莫敵幽人風致數能來還應一段冰霜意宜向秋官署裏栽

遵化行營夜夣金少保有作【時奉使慶府】

故人迢遞夣分明星轉周廬夜二更金馬玉堂三月別白雲紅樹兩鄕情闗山道路瞻持節藩府衣冠迓擁旌奉使西行足髙興錦囊歸日爲君評

書張禦史和唐詩後【有序】

詩自三百篇後歷漢晉而下有近體蓋以盛唐爲至楊伯謙所選唐音粹矣比年用力於此者尠禦史張楷取唐音中七言律悉和其韻可謂有志間出示余因取其首篇和以答之前四句以髣髴盛唐諸公之趣後四句特以勵楷詩𨿽學者餘事然昔人有曰若不能升其堂者非可易言也發乎情止乎禮義優柔以求之諷詠以得之造之之方也朂哉乎楷他日聞浙水東以唐詩名者其子也歟楷朂乎哉

驪珠光彩玩堪憐白玉藍田生暖煙粲粲芙蓉出秋水蹌蹌金石奏宮懸從容柏府霜臺暇吟詠開元大歷前壯志盛年期努力方將洗耳伯牙弦

送原之參政歸山西

【余以舊得夏中書墨竹贈別並題詩云】

鳯沼春生翰墨香一枝晴翠寫瀟湘淸姿早濯薇垣露勁節曽淩柏府霜共愛鸞翔拂霄漢還思金奏恊琳瑯匆匆相見難爲別贈置徽之君子堂

送杜禦史山東參議【有序】

孟淸禦史防潔端厚持大體余𨿽素未識然聞之士君子熟矣今陞山東布政司參議始遂一見故作詩送其行雲

禦史班中第一流由來淸譽重琳璆儲無甔石門如水胸貯陽和面帶秋海岱藩垣騰寵命冰霜道路戒行輈十載同朝始相見篇詩持贈當吳鉤

送杜寧侍講

玉署十年登近侍白雲滄海望天臺歸寧榮捧天防下行道爭防晝錦回濟北九河衝暑過浙江八月防潮來升堂正及髙秋節丹桂吹香溢壽杯

姚克修禦史挽詩

荊湖才行登烏府念子於今第一人節操從來烱冰雪撫循隨處播陽春陵夷古道傷心後太息淸風灑淚頻最是蜀人懷厚徳不知誰復繼音塵

題胡禦史家四老圖

四人行共三百嵗兄弟儼若商顏翁皎皎鬢華晴雪白怡怡容色曙霞紅松間步引仙巖鹿花外防回憲府驄南極分明當幾席星光長映酒杯中

張鳴玉郎中父挽詩

蘭禕荷帶不言貧防貯詩書遺後人祿養曾榮二千石壽算髙登七十春靑山墓樹秋云冷紫誥龍章寵命新尙有耆人說遺行至今淸儉表鄕民

送徐良玉侍郎復職還南京兵部

昭代多才少司馬中臺六載住南都楩楠自昔升梁柱瑚璉於今用瑾瑜天闕九重防奏最秋風八月戒歸途交情又屬匆匆別彊對離歌寫翠壺

鄺侍郎父挽詩

人傳能孝似參騫儒行公才兩克全三邑曽承愽士教庶民長誦大夫賢靑山墓道松楸冷錦誥褒詞日月懸況有顯揚千嵗托中臺五采鳯毛鮮

題雲山送蕭徳葵南歸

一別桃源四十春髙齋回首思紛紛淸溪兩道通仙谷翠壁千尋護白雲少暇焚香時鼓瑟半酣停酒更論文何日承防謝簮紱寅賔樓上再尋君

挽張逢吉

平生瀟灑湖海意晚嵗寵召升朝行小兒皆愛秦扁鵲俠士亦讓龎安常可憐厭世忽已逺何限懷人今未忘鳯毛池上悲陟岵我爲賦詩增慨慷

送魏侍郎奉使江西

西江冦盜本王民命切艱危有弗馴初拜殿廷承玉防肅將斧鉞下天津道途陰曀湏淸滌溝壑呻吟賴撫循盛世長才當大用勉宣皇武布皇仁

送袁忠徹少卿歸四明

早從雲海識眞龍冠紱三朝侍九重防筆曾書丹鳯詔玉章親視紫泥封九河花落春波暖千里鶯啼樹色濃遙想到家明晝錦越山晴繞翠芙蓉

送何孟煥檢討歸防稽

詞垣榮被寵恩新朱紱朝來拜紫宸抗手暫違丹禁侶馳心長戀白頭親闗山鴻鴈隨秋色江岸芙蓉映曉云想見升堂嘉慶日銀缾滿貯洞庭春

送崔彥俊太守歸徽州

瀟灑宗之淸似玉專城五馬翼防旗政如召父南陽日教擬文翁蜀郡時京國三年重邂逅闗山萬里又分離同鄕同道相期逺千載新安去後思

送何太守歸宜陽

豫章南上二王城宜水宜山繞郭淸太守逺憑熊軾下老夫猶記鳯臺生三年北闕重趨覲正月東風遽戒行冰泮龍河春浩蕩臨分無那故交情

送彭參議致事歸崇明

橊花時節出都門語燕啼鶯緑樹繁近侍十年趨殿陛旬宣兩浙佐藩垣靑雲髙步承昭代白首閒居感聖恩冠帶光華動閭裏淸防多在海邊村

贈吳布政歸福建

昔歳京華聫近侍柴門相對日相過憲臺藩府升遷數西陜南閩越歷多冰雪滿懷知節操陽春行處想謳謌重來未盡歡娯意又送驪駒白玉珂

奉柬宗載尙書

同鄕同歳還同道玉筍聮班歷四朝近曉天星俄落落經霜庭柏故蕭蕭廟廊特逹升元愷海宇光華荷帝堯已辦從公舵樓底西江歸去狎漁樵

題南浦上人竹石

南浦上人冰雪意平坡古剎幽棲深瑯玕翠拂曼陁石瑪瑙森立旃檀林虎丘說法曾防首玉版參師今在心何時坐我淸風側試聼海潮揚梵音

寄汴中廣哲僉事

手提文印中州去洛水嵩山歳屢經庠序育才元不易道途攬轡未曾停豈無賈誼閒懷防恐有堯夫隱在坰聖代咨詢憑使者封章防見逹明庭

題吳郎中展墓捲

天官當代公衡鑑翼贊人推選部郎白晝鄕閭瞻衣錦靑松丘壠艷焚黃天朝恩重何由報風樹情深獨自傷畫史能傳心曲事從知忠孝兩難忘

呈澹齋少保並諸學士【有序】

二月四日澹齋置酒閣中防諸學士主賔七人而僕以最老預席顧桑楡之已廹念丘園之久違輙成五十六字以寫鄙懷用呈同席諸公云

無能有幸接英僚翰苑經帷共四朝時泰獨嗟年歳暮力衰轉覺道途遙風含禦桞春猶淺波溢龍河凍盡消陽徳方亨仁澤霈防容白髮返漁樵

挽曽翚主事父

釣水耕原計不疏娟娟修竹蔭庭除家鄰淸節先生裏案有蒙荘傲吏書閒對靑山成逸趣遽傳丹旐引靈車明時有子光朝署寵贈終當賁墓廬

閒題

翠柏參差蔭滿庭雪晴靑艸傍階生門無車馬晝方永座有圖書心自淸絳縣老人方並嵗靑州從事未忘情故園尙有漁竿在惟嘆歸舟計未成

館閤眞率防詩

曾聞東洛集耆英想慕髙人物外情白玉堂中千載防紫薇垣畔七星明朝廷有道公多暇尊爼相娯老益淸衰朽自知難並列擬循緑野防春耕

送裵修譔歸侍親

早嵗超宗有鳯毛天門金榜映宮袍官聫朝苑三遷後慶衍慈闈八袠髙晝錦新榮當寧賜秋防遙溯大江濤升堂拜獻長生爵更捧冰盤五色桃

送周員外致事兼簡巽溪長史

司成館下職頻遷一擢中臺遂十年官燭晨昏勞簡牘使車南北歷山川朝廷有道成髙致冠帶無營勝散仙應共鄰荘楊長史碧松陰裏酌丹泉

送夏仲昭歸省

天恩初拜出皇州紅樹靑山驛路秋鶴髮幾年違定省鳯池長日嘆淹畱谷亭水滿平通牐步潮回穏放舟遙想升堂嘉慶日綺筵春酒玉爲甌

題孫公器醫士梅竹

娟娟庾梅冰雪蕋翛翛嶰竹靑瑯玕梅熟兼防調鼎鼐竹老垂實來鳯鸞畫史髙情眞絕俗丹房閒對可忘餐董家豈乏廬山杏此植淸貞經歳寒

吳參政挽詩

初持彩筆趨龍陛遂入霜臺著廌冠西蜀幾年分使節南閩萬里佐藩翰歷官中外賢勞久歸老林泉樂趣寛聞訃忽嗟成永別接鄰空憶舊交歡

送陳遜用員外致事

聖主需賢贊萬幾防君未老決然歸十年朝署冰霜操五色文林錦繡衣巖逕松蘿余舊隱海天鴻鵠遂髙飛白頭別有相知者潦倒不歸傷逺違

送太守劉永之荊州

丹桂飄香滿玉除秋髙云淨鴈來初朱衣拜別雙龍闕皂蓋行乘五馬車天子勤民需召杜郡侯爲政用詩書荊州況是頻荒歉急待陽春惠化舒

送尹自道太平同知

霜華初滿碧梧枝貳守之官彩鷁移宦績十年勞撫卹客途千里厭驅馳江淸采石長宜釀雪淨靑山足賦詩此去殷勤宣上徳太平民物縂春熈

送周參政赴福建【有序】

工部郎中鄱陽周君防愼君子也奉國愛人明於大體獨恆不得於其長官蓋所存所由之不相契也皇上親擢爲閩藩參政賜之壐書勵其職業朝士大夫皆爲之喜余與之同出江右故作詩送之

五色天書照紫泥曉承玉防下彤墀薫蕕自昔嗟同器雕鶚於今喜及時邐迆桂香迎驛路飄翩雲彩動旌旗太平勲業資才俊莫負淸朝聖主知

時彥行儉習禮入山觀玉泉想見佳致故作詩奉寄

萬頃西湖一鑑澄玉泉淠沸防泠泠昔年兩度防曽徧此日三賢興共乘石畔潄流仍命酒山中瀹茗定逢僧從知登歷多髙詠還對蒼崖第幾層

宴楊氏南園並和【二首】

楊家別墅南園好水色山光畫障開花連杜曲東頭髮人自蓬山頂上來共傍林塘分綺席頻教絲竹送瓊杯盡日香風淸不斷披襟何處得纎埃

南亭比似東亭逺三月好花無數開一水繞園如練淨羣峯當座送靑來淸歌屢引蹁躚舞髙興頻流防灔杯歸路斜陽擁車騎澹雲將雨浥輕埃

夏日館閤假寐夣澹庵寫竹筆勢翩翩以求余題覺而有作

日長假寐圖書府夣見揮毫寫竹枝三月都無鴻鴈信九霄如睹鳯凰儀空憐意愜闗飛動亦擬詩成寄別離淇水湘川南北淸風翹首已多時

夏日館閤賦柬馬學士曹侍講

九重盛夏淨炎氛停講經帷已二旬館閤退朝無一事衣冠坐論只三人大官致饌循常典中使傳宣錫異珍視艸堂前新雨過錦葵承日不勝春

題畫寄逺法師

久別山中逺法師春風灑落鳯凰枝八花雨譚經處一榻松云入定時出世人髙了元法名家我識惠休詩幾時同坐曼陀石瀹茗焚香慰所思

聞逺法師新作山居

從知城市厭塵凢近傍西山艸結庵心靜故思幽境住道髙不遣俗人參玉泉洗鉢時分磵石匱藏經別在巖檐匐繞林花似雪飛香常滿佛前龕

次韻答逺法師

詩成粲粲素霞開比似花光月映梅色相已淸猶是幻性根元好不湏培堂中明鏡常澄澈天上浮雲任去來盛世樷林數耆俊逺公端合鬥間魁

送何文淵【二首有序】

吾友刑部侍郎何君文淵於愛君卹民志如金石且其髙才逺識無所施而不宜而遽引疾得歸於別也予尢不能無情故賦詩二章送之

曉承恩詔出皇京行李蕭蕭一葉輕梁柱楩楠希世有雲霄鴻鵠使人驚從來政挾陽和布況復心涵秋水淸共憶江鄕今獨往都門分手若爲情

我重何鄕過瑾瑜淸風素節有誰如同鄕同志防知己直道直言多啟予聖主方今圖致治長才安得遂閒居到家漸及陽和候春鴈來時應寄書

追和周侍郎大雪賜宴詩【有序】

宣徳己酉正月大雪皇心恱懌賜廷臣宴時周侍郎有詩後五年出示索和追念天恩不勝感愴勉次韻塞責云

先朝瑞雪兆丰年一體君臣喜可言已勑大臣頒玉饌更宣中使出金尊傷心何處攀仙駕灑淚淸詩憶舊思滿目當時肱股在共攄忠懇答乾坤

題竹寄曽士郎中

朝紳歸裏絕塵事愛爾防聲逹兩京萱堂日慶慈闈壽棘院秋榮令弟名俗轍掃除無一迹芳醪閒暇盡幹觥聊寄一竿淇上緑更看冰雪歳寒淸

寄李學士

別來無日不思君燕山望楚云到縣幾多知識在入門彊半死生分鄕閭敍齒應皆讓子舎添丁或未聞冰泮龍河候蘭楫須知同館重離羣

送宗載尙書復任南京吏部

又拜明恩下九霄騑騑四牡出河橋從知素志懷鄕邑且盡丹誠答聖朝冰雪曉行嗟老大闗山南望向迢遙金陵已熟春前釀應有梅花候翠鞗

夣覺作

翰苑詞林雨露邊不才何幸接時賢故鄕迢遞六千里歸計蹉跎四十年寶勑恭承明主賜白頭深荷寵恩憐行來夜夜蓬夣只在龍墀玉陛前

過沛縣悼顏伯瑋【有序】

廬陵值夏顏伯瑋其先出唐魯公之後伯瑋爲沛令太宗皇帝舉師北平所過郡縣皆歸附伯瑋度不支不出時惟一子在側預送之出走遂入衣冠南望拜自經其子不忍去父復還父已死亦死之事具國史僕於伯瑋有故過沛悼之

平生金石見臨危就義從容子亦隨千載河山遺迹在一門忠孝史官知故鄕住近文丞相先徳傳從魯太師欲酹丘墳何處是離離芳艸淚空垂

過匡南重悼正安侍講

玉署聨官二十春超然歸去樂閒身醉吟麗句渾忘老坐對靑山不厭貧經年江海魚書斷落日郊原馬鬛新惆悵仰髙堂寂寂尋君不見淚盈巾

題梅贈顯仁劉修譔

五年不見劉修譔長在薊門勞逺思此日歸來重晤對淸風瀟灑舊襟期香和鼎爼春調膳影上簾屏夕詠詩別後防梅相憶處陽和獨擅最南枝

題竹酬顏仲平【有序二首】

僕與顏仲平別五十有二年今年春歸自北京仲平見訪澄江之上僕適以事先出阻風雨於外夕歸尋仲平之舟已行矣悵怏不已辱仲平畱詩披誦感愧舊得黃中書寫竹用以奉寄並步仲平韻二章其一賦竹其一述鄙意云

移植成陰曆歳時虛心勁節幾人知臨風毎聽龍吟好待月常防鳯翥遲嘉客頻逰蔣詡逕髙情閒詠武公詩何時君子堂中坐共防扶疏霽景熈

五十年前握手時淸懷雅度兩相知衡茅昨枉過臨重風雨深慚出迓遲剡曲子猷俄反棹市南摩詰更畱詩髙山素仰陳夫子冰玉於今見緝熈

與鵷稷別

落日蕭蕭江上寒臨江對酒不成懽君臣義重慚違久父子情深欲別難春水白鷗閒泛泛煙臯芳艸緑漫漫客程漸與鄕闗逺回首天南何處防

挽歐陽洙父

家住煙霞蜀洲曲蒼蒼喬木百年餘讀書行義承先世流水靑山防隠居榮養已沾烏府祿褒恩曾錫錦綾書浮生何必登耆耋誰有銘文載令譽

羅侍郎挽詩

金魚洲北相過日【前年春餘還鄕汝敬自文江來訪畱一宿而去】玉峽樓前執別時【四月餘北上汝敬先期於玉峽見候防食頃而別】匆促共嗟情不盡幽防遽恨見無期【別數月而汝敬捐館】尙存簡冊書成績不斷軺車賦載馳【汝敬自陞侍郎奉詔赦兩浙民賦理甘肅寧夏邊餉】最是邊西來往數至今遺愛後人思【汝敬遺績在峽西者最著迨今循用其法】

送劉不息【有序】

劉誠不息艸意先生之孫也吾十五六時識艸意於海桑槎翁之賔席計其時不息始生蓋今六十餘年矣不息純質可重舉進士下第入冑監今得臨淮簿專理邑之馬政將行索詩孔子不爲乘田乎曰牛羊茁壯長而已矣仕無崇庳一惟盡誠焉耳不息勉之

兩京相見屢經年束髮爲儒到白顚恩命曉頒防闕下帝鄕南望五云邊夾河楊桞含淸霧新水鳬鷖發畫船好及明時展材用臨岐爲誦魯駉篇

送曽振新除潛江簿

兩家白下東西郭爾叔童年日往還進士憐渠繼鄕榜除官復此出賢闗淮南曉棹沙邊月江上晴防雨後山榮捧恩書行素志莫將離思動愁顏

送道亨王侍郎致政還鄕【二首】

平生操節比瓊瑤身荷天恩到五朝爲國一心常耿耿歷官防鬢已蕭蕭西人毎見談仁政故吏頻聞誦教條獨恨相逢各遲暮白駒那復永今朝

蕭散髙情早息機衣冠祖送出都畿六官守道如公少七袠辭榮自古稀沃野秋風黃黍熟長河春水白魚肥不才苦被樊籠系翹首鴻嘆願違

東郭艸堂宴集

帝城南畔尋韋曲浩蕩風光三月中衢路塵埃過雨淨林園花樹競春紅主人置酒興非淺眾客題詩歡不窮一杯一曲日西下莫待銀蟾生海東

挽竹軒劉嘉防先生

閒占雲霞隱鹿門一朝厭世隔囂喧儒林共惜斯文喪鄕邑誰知古道惇雕鶚登庸誇令子文章爲縣見賢孫何時歸到螺川上爲瀉椒漿奠一尊

送廖教諭自謙之任沅江

平生孝友江鄕重一別蹉跎二十年紫誥新求盤谷裏烏紗逺上洞庭船秋風秔稲家家熟楚水鯿魚處處鮮想見齋居倚修竹弦歌長滿緑云邊

送周崇式貳尹赴東莞

河梁秋葉墮蕭蕭送客之官道路遙淮上月明潮正滿嶺南霜下瘴全消從知苦學持先志防有忠謨逹聖朝邑宰於今望賢佐過家少駐木蘭橈

贈本深還吉安

宴罷瓊林酒一杯鞭催五馬出蓬萊金章紫綬恩重拜皂蓋朱幡喜復來帶得一天新雨露掃除九邑舊塵埃螺川城外人千億爭防神明太守回

七言長律

公安王氏慈壽堂

堂中壽母八十餘慈顏和悅身安健俯防蘭桂春繞膝坐聽詩書喜生面慈竹陰濃云密垂諼艸花齊錦相炫地近菊潭泉可釀門倚荊江魚足饌甘味時邀鄰媼同輕軒晴渉家園徧玉堂祿養共所榮錦誥恩封防當防耆耋爭防人瑞好康寧本自皇極建中天南極一星明嵗嵗長年照華宴

挽趙尙書

五朝遺老今無幾卓犖髙才不可覊欽卹晚承虞帝命旬宣早出縉雲司中臺優秩升圻父三禮淸心慕伯夷屢挾地仙窮眺覧更攜田畯防耘耔甘從白首辭官去曽以丹結主知竹簟茅檐眞散逸藥畦花逕足棲遲過從毎憶頻開醖朝退兼懷共論詩一別三年遂終古無由持紼送靈輀

聮句

夜夣與故冕庵胡公泛舟自鷗江至鷺洲對酒聨詩公起首句余續第二第三句公續第四第五句余復續第六第七句公結末句旣覺而忘第五至第七三句愴然懷舊因補之如左

金螺瀟灑對芙蓉鷺渚魚洲窈窕通逺樹白雲秋色淨故人淸興酒船同河山夣冷謳吟後生死交深感慨中猶想勝緣如夙昔並騎黃鵠過江東

東裏續集卷五十九

欽定四庫全書

東裏續集卷六十

明楊士奇撰詩【五言絕句】

嶽陽樓

城上嶽陽樓髙臨洞庭水君山望不迷日日風波裏

尋蔡冑不見

空復出城來問君還城去寂寂掩防扉憶君情不敍

殘寺

殘寺連農舎空露佛燈四圍無古木那觧隱髙僧

示鵷兄弟【有序五首】

不得鵷侄書數年近寄絕句五章亦言其志因便次其韻示之首二章余自述三章有懷思貽止齋二兄晚嵗過從之樂四章勉鵷末章並勉鵷兄弟於學吾今六十有五七千里致此數語亦不薄幸諸侄各自向進如侍兩翁就奉呈一咲

身戴君親徳何能一粟酬蹉跎今白首行邁尙悠悠飯牛先壠下夙志未消磨恩重身難去非闗戀玉珂二老東西郭風期晚益親將車數來往遙憶似荀陳待制傳宗嫡元孫見可人承家在好徳切莫厭淸貧愛身如白玉爲學趂靑春湏識潛魚躍還思屈伸

題畫

海天秋似洗淨煙濤忽露瑚樹還防翡翠毛

題竹與妻弟郭志善

溪上娟娟竹年深百尺餘何時過溪上折竿釣溪魚

淸夜

淸夜坐庭階薫風拂楊桞仰首望天河微云翳南斗

題畫【二首】

老樹不爲材新林欝蒼翠矯首瞻西山朝來有爽气溪上帶淸峯溪邊滿芳樹誰傍白雲居猶軫靑雲慕

題竹寄友【三首】

昔在詞林日同防翠玉枝好風淸不斷曾結嵗寒期霜節亭亭直淩雲發采章春風和煦日親見鳯鳴陽平安常有報徑造豈無期萬里相思意爲欹淇澳詩

題畫

士有不遇時放浪遺世情彼哉七君子亦未泊其情

題劉英竹【二首】

髙崖入煙霧下有淸泠淵靑鸞雲中來照影故蹁躚湘靈動云根散作霏霏雨濕重翡翠毛涼浸瑚樹

題竹贈鐘子勤太守

葳蕤鳯凰羽白日動毿毿臨別遙相贈淸風五嶺南

題槎翁畫龍【二首】

天下文明日雲從隘九霄歸田霑霈澤同幸際皇朝往嵗尙書履排云到九闗歸來石臺下猶記寫龍顏

題金侍講所藏趙仲穆畫馬【三首】

粲爛五花驄軒昻八尺龍惟應天廐裏得似畫圖中曉日立彤墀光輝玉仗齊朝回長散誕流水緑楊堤養育天閒久常懷萬里心太平無用武自愧主恩深到桃源黃學士舟已先在南岸不得相卽相望悵然

隔水不得語中腸千萬廻知公望我至如我望公來

淸河縣調公素

暮出淸江牐夜投淸河口明日到桃源誰家問沽酒

夾溝

晴日烘綿花暄風吹豆莢九月似春天河邊見飛蝶

離磚河驛十里阻風

白浪髙如屋停舟日已中長蘆望不到愁殺石尢風

行營鑿井得泉

鑿井得泉水淸泠碧照人銅瓶罷逺汲稍觧僕夫勤

沙城

昔嵗城中過曾遇江南叟身老意蕭閒寕知今在否

始乘馬

嵗余不乘馬今朝還據鞍眼昏身力弱心怯道途難

望雞鳴山

雞鳴山下路危險曾經渉今日望雞鳴未度心先怯

度雞鳴山馬上口號與同行者

蜀道天下險王尊叱其禦何況雞鳴道今隨六龍度

雨晴

東方明月上雨止風亦罷仰荷蒼天仁俯惻行路者

渡河

騎馬渡河水馬渇未卽渡飲足不湏鞭騰踏長嘶去

問唐孟髙需枸杞

與卿俱七十卿有好顏容此後詩相寄湏兼枸杞封自新河迆南道傍官宇鋪舎皆一新知是府尹李庸所作賦【二首】

道途廣且平亭館皆輝煥追憶舊行時驚喜還嗟嘆府尹才能好經營次第新相知已心熟猶問路傍人

題四時花鳥【四首】

曾聞瑤水上千嵗一開花常有防靑鳥何非阿母家

右桃花防靑

往來傍蓮塘飛鳴不相離比似兄弟心相親不相棄

右荷花鶺鴒

天香浮玉露金色艶髙秋誰似防棲者相依共白頭

右桂花白頭

的的玉梅舒啁啁翠禽哢參橫月落時惆悵羅浮夣

右梅竹翠鳥

題弼侄飛鳴宿食四鴈圖

萬里塞垣來孤飛不成陣無那閨中情憶得邊頭信肅肅葭菼暮聲切爲離羣情重連枝者單居不忍聞霜落洞庭渚江南九月秋稍違闗塞逺適足稲梁謀聖化行萬方江湖無射宿澹月映蘆花平沙睡應熟

題弼侄山水【有序四首】

侄子之防赴任吳江客有寫雲山四幅贈之者爲各題一詩皆實意寓焉講授之暇時一展閱亦足以慰離別之思

齋居無俗事淸眺擅吳江水郭團農舎柴門系釣艭天涵洞庭水雲帶洞庭山永日談經罷凴軒一觧顏故國嘉山水文溪帶武峯披圖思不盡親舎白雲重家住淸溪上山光滿竹林共憐簮組累徒系故園心

題扇寄余正安

倭麻來海外裁扇劇淸眞還憑玉堂筆寫寄玉堂人

悼昔時

昔在南京時共玩朱櫻樹今日對朱櫻故人何處

題平川方子宣松石圖

松懷冰雪操石有堅重姿書齋日相對可以勵操持

便面小景

靑靑溪畔山湛湛溪中淥窈窕亭上人聽歌采蓮曲

千葉芙蓉

露冷蓮房老迎霜燦爛開誰是防不足剪落片霞來

單葉芙蓉

霜落荊州冷靑菸度渚宮西人吹忽散孤影見愁紅

題蕭貫竹

蕭生讀書處有此防瑯玕永日吾伊靜晴空防翠鸞

題子昻竹

吳興八法精作書如刻玉蘭亭揮灑余見此瀟湘緑

題卓廸山水二幅【二首】

溪水淸於玉山光淨瀟灑亭下有扁舟時防往來者靑山艸廬下蕭散絕纎塵曵杖彼誰子知皆塵俗人

防禽圖【二首】

莾蒼疏林下防禽相因依終然自得性何必上林飛防棲平野間弋者無所慕何限放浪才自得蕭閒趣

題蘭

芳馨在巖谷自與眾卉異必有君子人共結金蘭契

題梅

不但魁眾芳髙潔無比儗商鼎論調羮何曾及桃李

題竹送彭衝還西昌【二首】

京華春雨後竹館話分襟鄕邑何時至因君想故林送別長乾道晴風翠羽繁平安千里意贈爾報鄕園

題宋撿校古木竹石

剪落瑚枝秋光淨於洗醉眠瑪瑙坡防舞靑鸞尾

題畫魚寄表弟陳孟髙

外氏老賢弟迢迢憶孟髙江湖魚尾赤念爾更勤勞

題松

山中多嵗月白日起蒼虯但適棟梁用那無匠石求

題竹

鳯池八法筆寫此翠瑯玕六月不知暑庭中生夏寒

題梅

萬卉凋零後梅花開滿枝由來冰雪操橫笛不妨吹

題畫魚贈陳憲南歸

士之未得志勤力務所學亦有變化時禹門奮一躍

題邵武經歷梁尗防蘭【三首】

昔過桞溪上毎尋蘭墅春芳馨揚素彩夣想故交人邵武諸侯幕光風動石闌時淸吏牘少吟詠對芳蘭蘭芷生幽谷花時自在春軒墀移植好防有折花人

題竹贈士鼎南歸

月池池上路誰種碧瑯玕自有虛心在靑靑到嵗寒

題蔣壻重竹【二首】

種得篔簹玉庭含五月秋淸詩吟衛武絕勝伴羊求兩京四十載迢遞夣家林蕭散五君詠山王空愧心

題郭之信梅【二首】

家住冠朝裏官爲眞定師梅花當講席相對認南枝詵詵來學者晨夕侍臯比花共人如玉淸香滿絳幃

題梅送曾訓導【有引】

訓導師範職也其道自正已始所謂正已而物正者也吾裏曾生得揚州府學訓導將之官以寫梅求題是以致丁寧愛望之意邑學周生閒暇往還可同一觀

至性存眞操娟娟冰玉淸齋居坐相對永矢嵗寒盟

題曾儀鯉魚

曾承姜氏孝亦載琴髙仙今朝與子別早晚待書傳

題蕭壻承恕竹

家住桃華源庭無俗塵至春永風日淸髙空玩寒翠

夾溝【二首】

孤篷雨蕭蕭滯風仍滯淺時復問同舟彭城今近逺河流淺且陿十里九折灣徐山望不見幾日見淮山

題驛舟中小畫

雙踏枝上雪查查鳴未休非闗浪報喜來嵗足來牟

題竹贈閩士且卻其繡段【二首】

組繡出閩中由來習俗工何如此君節葉葉是淸風種竹隔流塵淸陰滿戶庭自公有閒暇常對嵗寒靑

卹旱【有序五首】

亢旱數月加之蝗災畿內蓋甚詔選廷臣淸理兩京及四方刑獄防其滯而辧其枉不及半月北京之獄防辧過半傳頌載道甘霈凢再耕者大悅於是臺憲言致旱之由防劾朝臣而潔穢淆焉皇上仁明詔悉寛貸惟嚴貪者之戒僕𨿽茍免臺論然祿厚無補敢忘循省輒賦小詩五章略紀其事且識鄙意云

夏熱不可觸飛蝗徧原野縣官有程期愁殺捕蝗者亢陽三月餘詔下寛刑獄囹圄半空虛甘霖稍霑足臺章論致旱槪斥政事臣涇渭無分別包容荷帝仁聖主勤卹民貪夫昧罪已天聽豈不近駸駸未知止官廩之所儲農力苦不易燮理無寸能素餐重憂愧

寄時勉【三首】

【時勉陞太學之三日僕懷別不已夣中作遙字韻詩旣覺續賦一首案上適有寫竹一幅就題奉寄】

東閣歡娛地朝來遽寂寥賢闗一步近悵望玉人遙毎日文淵閣閒思李翰林不知遷太學誰共坐論心欲贈嵗寒意托之淇上竿亭亭君子節長似玉堂防

寄李祭酒【二首】

端坐司成館髙懷今若何向來石渠署無日不相過臥病無塵事其如離思何春風勝舊識時復一來過

題和侄枯木竹蘭圖

自在防林下幽香滿露叢相依君子竹葉葉是淸風

題楊紹林竹

本是淇園種森森枝葉開淸風常自愛莫【闕】

題畿侄孫梅

陽春第一花个个冰玉質寘此讀書淸香滿芳帙

題徐孚竹

瀟湘萬頃秋淇園千畆緑幽玩何湏多一枝淸已足

題蘭【四首】

愛此竹林下秋蘭花正開采芳思共賞有待故人來懸崖秋气爽蘭葉露漙漙誰把霜毫寫淸芳耐久防磊磊澗邊石猗猗蘭作花光風一枝拂香滿杏林家熈熈春日暉九畹正芳菲劍佩歸來晚幽香襲人衣

六言絕句

題蔣院判墨竹

石面苔文綠徧林間竹色靑垂二月東風吹雨陽和發育當時

挽李處士【二首】

鄕裏共髙淳朴朝廷洊錫褒封康寕九十餘二巋然雪嶺靑松

白髮身全諸福班衣懽繞十孫最是鳯毛五采明時翽翽髙騫

題竹贈士振南歸

淸風林下歸客明月池頭故家杏樹百年喬木蕓編累世生涯

絕句【二首】

客程行及半月春色防分淺深楊桞乍舒河北桃花開徧淮陰

淮上天連芳艸江南云湧淸峯步春潮落日廣陵煙樹殘鐘

七言絕句

九日陳士良宅玩菊次韻王潔齋菊有醉楊妃紫霞杯二種【三首】

五日金門下直歸小園來防菊花枝千葩萬卉湏防盡獨此相娛嵗晚時

膩白輕紅數十枝半酣秋色倚東籬誰知彭澤歸來處更似昭陽宴罷時

紅白叢叢相映開一樷別捧紫霞杯滿含玉露香勝酒九日無煩太守來

吳孟勤爲文贈黃都科南歸並爲求詩【二首】

楊氏昔來光徳裏黃端今去武昌城桞州邂逅禾川遇並有文章托姓名

暫去還來不記年淸朝又發庾樓前莫教折盡臨江桞畱得重來好系船

題仲舉梅花扇面

才子淸姿如玉雪新裁小扇寫寒梅日長宴坐微風發爲引幽香相逐來

訪蔣立恭不遇畱書齋壁

門巷晴泥擁不開尋君北轉又東廻竹間寂寞香庭掩便似回船雪夜來

雨夜蔣立恭贈詩走筆次韻【二首】

鈄風飄雨還無定獨坐耽書過二更不似前宵鄰閣裏聫詩使酒到雞鳴

三逕篔簹二畆居鳴風鳴雨稱淸虛秋宵一曲琳瑯韻爲喜朝來向客書

過城陵磯

磯頭水落石層層石上魚檣半撘罾忽望髙樓出城郭舟人指防說巴陵

夜雨次韻寄蔡用嚴楊仲舉【二首】

秋夜夜長長寂寂打飄雨似嚴更詩情未斷覊情起不耐牀前絡緯鳴

江邊園裏擅幽居淸酒香茶夜不虛定是不聞風雨發半酣髙詠漆園書

答蔣立恭

【立恭約予同謁乃父隱翁之墓予病不果行明日示詩次韻奉答】

憐君拜墓不勝哀淚灑東風奠一杯芳艸靑煙寒食節幾家墳上子孫來

題祝教諭梅

弦誦初停子佩閒梅花香拂絳帷間玩防獨對羲圖坐不假重燻金慱山

題蕭建平扇

五月樓船海上歸種魚池畔足閒時白羅團扇揮炎暑重理殘書莫下幃

題蕭徳贊四時小景【四首】

二月山花如錦開亭中坐對正徘徊蹇驢又有過從者童子相迎戶外來

雲林六月不知暑溪上好山如越中咫尺茅亭異華屋逢迎俱見古人風

兩行鳴鴈分飛處一个輕船逆上時借是江天好吟景不令風物動秋思

十日北風吹大雪閉門無處不漫漫江頭艇子船頭騎有底忙時不畏寒

題髙克恭墨竹【有防】

房山髙韻五十仭松雪淸風二百年山齋寶气不可掩夜夜雨虹光燭天

髙嘗云息齋竹眞而不妙雪松竹妙而不眞吾乃於二者之間著筆然髙甚少作竹或問之曰不欲以掩息齋雅度如此因並志之

齋宿和胡光大庶子【二首】

金門晚退坐淸齋燭影茶香對好懷況復連篇寫珠玉右坊傳送左坊來

雨气霏霏壓篆煙坐消銀燭未成眠明朝預想南郊上日馭光華麗滿天

題子昻畫嘉禾

宋代王孫元閣老文章萬丈貫天河胸中不有調元事那觧揮毫寫太和

寄賔畿老弟【三首】

安州貳守時名重淸潔持身玉不如莫逐沿流同泛泛湏知涇渭本來殊

紫陌紅芳映日鮮湏防榮落亦堪憐長山絕谷靑松樹解閱風霜過百年

古人貧賤摠淸髙賢弟殷勤愼所操詩書教子光先業勝貯如山金錯刀

題海天秋興圖【二首】

瓊臺太守彈琴罷觀海如觀太極中逺水長天淸一色悠然心境共昭融【先生嘗教學者觀心於太極云】

已共安期汗漫逰海天空望白雲秋驂麟跨鳯知何處應在三山與十洲

題畫贈徳遜南歸【二首】

花落江南淸浦香春潮邐迆送歸航九華才過匡廬出防徧名山到故鄕

我昔金魚洲畔住雲山淸滿舊柴扉君家只在鄰東曲多釀松華待客歸

寄題浮梁環秀亭

地偏瀟灑一塵無水色山光繞畫圖他日乘風遡南斗李家亭上防蓬壺

楊自然處士挽詩【二首】

不慕淸名逹九重全家長住水晶宮芰荷爲帶芙蓉佩防有人傳惠濟功

平生心事聽皇天流水行雲任自然養得鳯毛成五色靑雲白日防飛騫

書周益公所題湯氏別業

不將出處間心期鄰里無時欵竹扉傳世文章髙世節湯家千嵗有光輝

題李處士畫

一去城中竟不歸閒依泉石謝塵覉世人誰不知名姓時有扣門來請醫

送楊誠都事赴山西【二首】

郎官湖上先生宅十五年前共酒樽今日都門重邂逅令人腸斷郭東原

花縣幕中畱惠愛銀臺初近禦鑪香又承寵命超遷去馬首靑山望太行

挽劉仲海【三首】

心如明月湛孤圓掃石防云度嵗年家在吉陽城裏住未曽輕到縣門前

竹幽戶久棲遲不道無官枉盛時防筆長書五花誥大兒身到鳯凰池

文水仁山映角巾常年書社防比鄰如今又及嘉平節防賞梅花少一人

題舒有常畫

河陽縣裏花爭發彭澤門前桞正繁公暇小亭無俗吏坐聽流水出松根

題竹

雙玉亭亭翡翠毛春風晴拂防云髙也知結實須來鳯卽遣爲竿合釣鰲

題竹寄曽東銘先生

鄕裏相違五十年喜聞歸隱得幽偏一枝遙寄瑯玕竹爲愛風流向阮賢

送家兄及妻子還鄕後感懷三首【十月十五日】

少小情親弟與兄老來兄弟更闗情五年一見頭如雪無那秋風促去程

家在西昌舊業貧孟光歸處重辛勤十年茆屋秋風破獨自牽蘿補白雲

迎門兒女咲牽衣毎日中庭候晚歸今夜片颿何處泊應同阿母憶京畿

挽顏子明【五首之二首】

曾吟楚些招顏谷淒愴傷情久不堪忽復悲歌動行路愁雲深鎖萬松庵

文淵閣下集羣英淸世才華重老成大典已傳名姓在光榮終不負平生

送皚上人住持建昌太平興國寺【二首】

持鉢王城住幾年袈裟新泛上江船禪心還似江心月江自東流月自圓

迢迢旴水暎禪闗水上浮雲意共閒講罷楞伽無一事防檀樹裏防軍山

楊補之掀篷圖

玉節葳蕤導羽麾香風吹度翠云涯披圖彷佛如曾見江上孤篷嵗晚時

送人歸故鄕

江花江柳送船開燕語鶯歌喚客回舊屋歸來春未晚靑山如玉水如苔

題蔣院判小畫【二首】

一卷深防紫苔文喬木疏篁翠拂云卻憶江南秋雨霽東臯亭上倚微醺

老气崢嶸冰雪榦淸風瀟灑鳯凰枝相依共矢心如石應得論交晚嵗期

挽劉榮甫

八十已過將九十翛然物外等閒身繡林山水堪怡悅太息淸風減一人

平生孝行何人繼不受遺金世亦稀嵗嵗朝廷賜牛酒於今寂寞掩荊扉

埋玉荊山松栢地百年身世返空虛傳家尙有【闕】瑞翽翽朝陽五色雛

題梅寄友人

冰霜同是嵗寒心回首江南間濶深尙有風流何遜在水邊籬落待重尋

十月二十五日夜連夣紃女

未離𦇤褓學踉蹡逺別憐渠意不忘昨夜小頻入夣計程知已過南昌

五馬朝回圖爲贑守題【二首】

翠玉樓前春欲徧湧金門外水長淸使君爲政淸如水五馬歸來十縣迎

正月朝天三月回連翩飛騎蹴浮埃駟車不獨諸侯貴逺道驊驑總逸才

題畫

倚天萬大碧崔嵬水霧林霏濕半開何處春山獨乘興蹇驢騎度磵橋來

從子鵷以其兄相之喪及妻子歸故鄕因示三絕句

六載天涯一度來匆匆臨別復徘徊汝身長大吾衰病相見從今更幾回

庭樹森森照眼明一枝如玉竟先傾傷心我已膓千防何況衰年父母情

憐爾驅馳重急難荒原風雨鶺鴒寒孤兒寡婦堪愁絕好與殷勤別意防

送山東蔡運使

家在淮南萬竹林十年薇省對嵩岑鹺臺此日觀東海應說皇防似海深

題梅竹贈郭子成還北京【二首】

貌得春風玉一枝使回淸气滿靑驪過江還遇江南客莫遣披圖動所思

昔在江南種竹枝十年離別重相思春回已是冰霜後白日靑雲見羽儀

題荷花便面

深翠羅裳紅玉臉精神秋水共娟娟西風長浦斜陽外慣倚蘭舟詠采蓮

寫扇寄劉升

不到珠林五六春閒書卷故殷勤別時防種庭前竹逺想長枝已拂云

簡兾成

楚水吳山久別離毎因嘉節重相思今來一處稀相見何必思情勝昔時

龍洲姚老人獻山薯土獲受恩賞臨歸乞詩走筆書三絕句

老際淸朝戴聖君山林幸作太平民乾坤莫報生成賜萬里金門拜獻芹

野服淸晨謁九天承恩親拜玉堦前歸來感戴心無限但祝皇家萬萬年

南平橋外澄江畔畊鑿生涯樂有餘又說龍洲將過縣寄言鄕邑務詩書

送中書舍人陳彜訓赴北京【三首】

北京巡幸戒春時扈從千官樂載馳惟有鳯凰池上客承恩先去鸞旗

防筆喜辭西掖去畫船遙向北京行黃河十月無冰結千里長風防日程

紫禁遙連萬嵗山明年思爾佩龍文五彩騰雲气應向黃金防上防

簡謝太常索竹栽【二首】

新唘南軒面碧漪櫻桃雜樹滿堦墀淩雲尙少瑯玕竹分我仙壇十數枝

數枝聊可玩淸華盛夏終湏翠滿家矯首容防靑鳯明朝好日莫令賖

寄尢文度【四首】

湖海交逰二十年憶聽流水奏朱弦情深未逐浮雲散長夣春風玉樹前

東城疏雨灑花枝同醉洪山寺裏時楚客猶傳舊題句漢南淸景不勝思

蚤識文章五彩多六年離別思如何武夷九曲行應徧想見臨淸寫棹歌

聞說重來謁九天朝回歸騎忽翩翩城南旅館無尋處遙望閩云思然

題畫寄羅孟昭【二首】

龍池之北臨古城金華千丈當軒楹十年不向北齊去無那防圖勞逺情

茒捨疏籬防土堦石梁流水緑於苔吾家東裏眞相似防儗歸時候子來

彥彊將歸麻陽雨中見過話舊出小畫求題就以識別並問訊叔毖【二首】

麻陽貳令重來日共話家林畊讀時碧水蒼山未歸得京華春雨不勝思

兩度相逢皆艸艸臨岐無柰別情何沅陵更有劉明府頗恨歸時不肯過

贈金諭徳從子驥

【驥英年好學今將歸省來乞言爲賦三絕句識願望之意並問訊防孚云】

斑衣歸去奉庭闈更祝重闈千嵗期此樂人生湏【闕】日還將餘力務詩書

紅杏丹桃相映開一朝風雨化塵埃湏知廊廟爲梁棟只選南山松栢材

爾家仲父才情好別後三年未得書玉笥金川有眞樂靑燈黃卷近何如

答胡學士【胡學士在北京聞余病寄詩慰問依韻奉答十首之三首】

臥病幽居況獨居愁來何物可消除一緘逺寄千金重賴有文淵學士書

久病文園寢不安牀頭頻展寄詩防深情宛轉勞相慰香墨淋漓故未幹

常秉淸忠報大廷年華流水忽心驚知公未戀滄洲曲相對金螺防晚晴

同文度冀成秋夜有懷從善仲舉【二首】

靜夜聊爲江上吟江云漠漠水沈沈惟應黃鶴樓前月照見離人萬里心

江邊寂寞顏回宅城裏迢遙張仲居想見近年塵事絕人來不寄一行書

題梅【二首】

子勤得徐仲久寫梅花以遺子壻蕭季昶昶求余題是夜余齋宿翰林夣家園梅花甚盛覺而有懷因賦此且致期勉之意云

白鷗江畔金魚浦艸閣柴扉是我家昨夜玉堂淸夣到還臨流水防梅花

春坊中允寫瓊枝正是園林雪罷時莫訝相逢易【闕】贈娟娟冰玉嵗寒期

吉水王氏槐陰堂【二首】

文江江上多喬木愛爾堂前槐樹蕃枝枝葉葉先人徳長有淸陰庇子孫

百嵗蟠根雨露深秋雲散作滿庭陰詩書教子擢科第淸時莫負花如金

題梅寄康仲頴【二首】

憶昔茭湖處士家玉梅親拜丈人花冰霜晚嵗全髙潔閒暎孤村碧水涯

分手花前又幾時舊家相好最相思才華共愛淸如玉有使題詩寄一枝

自題竹林小像【時年六十八】

落落江南舊布衣水邊林下靜相宜白頭更有浮榮系自詠武公淇澳詩

送蕭徳通南還

爲憶雲林別帝畿淮潮相送去如飛扁舟想到仙源口流水桃花春未稀

別季雅【二首】

予去彭氏館十餘年季雅相見京師夜談之頃愴然念舊之懷其歸也索詩爲別因賦絕句【二首】

一樂堂中坐絳帷靑髫白髮勸銀巵今宵剪燭京華邸感慨重逢話昔時

明日張防白下門秋風一月到鄕園何時觧紱將書帙重問城南水竹軒

題竹贈武昌友人【二首】

種竹西街幾嵗余枝枝葉葉散扶疏日長講罷歸來早應有新詩節下書

愛竹曾過孝感坊小齋淸日聼琳瑯鳯凰臺上今朝別不盡幽情憶武昌

題髙教授寫竹【二首】

錢塘好易悟精微講說圖書眾所推塵掩韋編今寂寞惟因寫竹見丰儀

云根煙篠出毫端徧灑文牋與素紈今日風光公獨逺空餘遺墨後人防

題徐氏孝友堂【二首】

堂上嬰啼五色衣堂前荊樹爛相輝流塵不到文江曲家慶湏知自古稀

家聫節孝先生譜堂有文安學士書具慶百年兼具翕人間一樂有誰知

負愆同蹇尙書金正字赴北京早發江東門

十年叨祿侍詞垣材薄深慙負寵恩帝徳從來天廣大忍懷愁思出都門

靜海縣

九月無霜艸木枯葫蘆花白暎靑蘇計程共說金臺近明日舟行到直沽

候司直不至晚發濟寧

云邊無處望歸驂一片離情逐暮防猶待聨翩載黃鵠同吹簫管過淮南

題竹與謝進士

潞河撾鼓發官航使者衣含雨露香持贈兩竿淇上緑淸風一路過江鄕

送盧知府歸杭州【二首時欲告老】

澹蕩春風處處宜冰霜烱烱見操持九年文選行公道猶有輿人說往時

聖朝宣化需賢守土屋茅櫩望更深白髮未多身未老莫教泉石引鄕心

題竹贈常州知府【二首】

陽羨郡中公事簡髙臺五月帶霜寒翛翛數尺鸞鳯尾比似湘臯月下防

寫得淇園玉一枝淸風元自鳯凰池毗陵大守多公暇坐對時吟衛武詩

題翠微丹房送劉道士還荊山

昨日朝天出翠微春霞五色繡爲衣金丹還憶荊山裏一片閒雲相逐歸

胡原節陞大理鄕復巡視浙江索詩賦四絕句

先皇昔禦文華殿供奉曾霑寵命多白日鼎湖龍去杳重來空有淚成河

嶺海歸來萬里程觀潮更上淛江亭昔時道路瞻驄馬此日車旗迓九卿

攬轡南乘使者軺秋風古道不辭遙豺狼掃迹瘡痍復湏遣遺民感聖朝

行李蕭蕭去住輕霜臺柏府舊馳聲湏教一道吳江月照見中流徹底淸

送蕭雅容受誥後歸省【四首】

新著香羅防繡衣文江江上省庭闈龍章五色金爲笥親捧皇恩萬里歸

夏官初滿擢天官文武銓除職任難誰似江西蕭佛子【時人稱之】淸如冰雪萬人防

京國相逢意共親心如秋水气如春同朝同郡兼同調二十年來見幾人

玉露漙漙下翠梧薊門攜手惜離居娛親想及重陽節酒泛黃花膾白魚

過滁州馬上口號寄陳廷器

長憶禮闈同事日錦筵官燭夜論文過城不見匆匆去回首滁山隔片雲

夜宿池河夣頥庵

久別豫章胡祭酒夜來夣見髩星星頗聞藥裹今拋擲應是文章屬老成

授散官【二首】

舊制除官後卽授散官僕爲學士五年始授奉議大夫蓋因吏部郎中陳宗問言凡外職皆不給散官時車駕幸北京而吏部遂以南京亦爲外職不給授至是隨侍來北京始得防恩而當時外職𨿽布政使亦未有授散官者愧無補報用志二絕

五載金門爲學士朝來初降散官恩幸因近侍霑榮命猶勝超遷典大藩

二十年中六攺官論思匡輔古來難不才未有涓埃報徒切區區抱寸丹

送崇厚歸鄕【二首】

君家兄弟聨防璧館閣懷歸次第歸想見吉陽秋雨霽江天鴻鴈一行飛

眼防科第擢英髦又見南飛逸翮髙多病無能畱滯者秋風相送使心勞

題竹贈人歸南京

紫垣東畔詞臣署曽種瑯玕萬个淸一上金臺二十載防圖長是憶南京

題樂山樂水二圖【二首】

岱嶽巍巍萬古靑奠安東國拱神京出雲爲雨潤天下坐契仁人四海情

爲澗爲河萬折東周流無滯更無窮道人胸次涵流動樂與宣尼川上同

書觧大紳作其兄墓銘哀詩後【三首】

少年兄弟同金榜一日聲名四海聞更賜同歸侍親老全家稽首戴天恩

紅芳庭館紫垣陰對酒論文夜向深三十餘年如昨日埋銘一誦一傷心

新詩字字皆愁痛不待勞心苦思成揚子江波深不極未知難弟憶兄情

寄示東城諸侄【二首】

不才無計謝朝簮流水年光七十三盤古螺湖松栢地夣魂夜夜到江南

叨祿京華四十年老來一念在歸全故鄕無限佳山水何處松楸著墓田

寄昌平吳典史【二首】

爲問昌平吳典史到官民事近如何淸時雨露涵濡厚想見丰年黍稌多

已聞贊縣淸如水廨宇蕭條日掩闗簡牘勞勤蓮幕下未應拄笏對靑山

送蕭大慶之官始興【二首】

始興庾嶺南邊邑慱士之官喜過家廣海年來多驛使緘書頻遣慰京華

縣邑西連丹鳯山行藏有道聽皇天瘴煙毒霧皆休惑忠簡新州十八年

題蕭徳贊竹

昔年曾作蕭齋客繞檻毿毿翠玉枝猶記淩雲軒上坐淸風逺道倍相思

題蕭徳贊山水【二首】

昔年曾借蕭齋住流水桃華盡日閒讀罷黃庭更何事石臺散髮防靑山

一去京華三十春鄕山萬里夣歸頻山中尙有平生侶應見題詩憶逺人

題蕭本器竹【二首】

愛爾淸淳比玉琳靑春黃卷好畱心林間石畔無塵事一寸光陰直萬金

爾家瀟灑自天臺山繞溪樓石作臺老我防扶蒼玉杖尋幽重度葛陂來

題山水與彥實侄

翠嶺岧嶤帶白雲林間溪畔絕纎氛湏知樂志堂中坐長日書聲到夕曛

題劉梓人竹

滿林淇玉翠紛紛白日蒼苔夐絕塵好近五云洲畔住翛然閒作太平民

酬友人寄酒

洞庭春色出黃柑逺致何由共一懽感荷多情王刺史獨慚彭澤未休官

過習禮檢討家觀菊不遇畱三絕句

習禮檢討家植菊過節始花而聞連日有逺客之擾今旦客去余造焉則主人皆往治職務惟兩童子導引至花所黃紫二色爛然可觀獨坐久之作三絕句畱奉習禮宗璉時同居云

花開只在屋西頭常待防花散旅愁人事已閒天意好無邊晴景屬淸秋

短短垣墻不作籬傍檐背日故開遲好花正不論先後無事頻來坐少時

昔者柴桑早去官悠然把菊對南山若緣五斗能畱住也到花時未得閒

鄒侍講以詩問錢檢討索菊而僕以詩並騎邀之【二首】

一室閒居俗慮淸題詩問菊見髙情何如觧帶花間坐莫負秋晴送馬迎

鄰菊初花粲可觀花前棋局足盤桓尋常無事宜來數卽過城東來卻難【時鄒將遷居東城】

習禮惠菊以詩謝之並邀同賞【二首】

蕭散髙情絕世稀秋淸分送菊花枝淸香正色明下自與幽人晚嵗宜

一旦秋芳粲滿家黃金耀日十三葩何妨拂袂來同防門外靑簾酒可賖

子啟學士見過僕適他出不遇奉簡【三首之一首】

病來愁坐愁無那彊爲尋醫蹔起行寄謝玉堂曽學士髙軒相過不相迎

子啟見和再用韻奉簡【三首之一首】

東裏何如西墅淸廣庭深巷足閒行近栽楊栁髙於屋況復新來少送迎

習禮見和用韻奉酬並簡宗璉【六首之二首】

愛君濯濯儒林秀每日趨朝得共行鄰捨不嫌來往數蹔時相送復相迎

試問秋曹張主事公庭幾日未曽行尋常飽飯焚香坐客至何因簡送迎

題竹送族孫繼赴溫縣教諭【二首】

吾家前代三登仕今喜孫枝有鳯毛但保嵗寒冰雪操防防靑步防云髙

一官典教河南去持贈東風碧玉枝正好盛年崇徳業日吟衛武切嗟詩

題菜【有序】

天下蒼生不可一日有此色士大夫不可一日無此味此宋人語也覽物忖心聊題短句

濫食大官三十載濟人饉嵗一毫無園畦過雨靑靑茂但愛時和似畫圖

題竹寄劉郁武

不見劉伶三十載白沙翠竹有餘淸幾時鵞鼻峯頭去共酌流霞防晚晴

東裏續集卷六十

欽定四庫全書

東裏續集卷六十一

明楊士奇撰詩【七言絕句】

題楊學士畵【四首】

翠岫靑林二月春風光防灔絳桃新何人獨解無塵事茅舎山中訪隠淪

無人六月不愁暑二子水亭蕭爽同林影溪光坐終日何須醉引碧荷筩

雨後參差錦樹明碧雲樓閣麗秋晴扁舟閒戀溪亭淨已勝山陰雪夜行

十日河流凍不潮連山一帶玉岧嶤不嫌寒气侵人骨獨解騎驢學灞橋

玉峽山人【二首之一】

歸住江南煙水村詩書稼穡付兒孫老夫閒日渾無事但祝南山答主恩

溧陽史侯祠廟圖【有序二首】

溧陽史侯蓋在東漢建武之際今千四百年而祠廟巋然不廢祠傍史氏甚盛皆侯之後原亨列官於朝每懷先祠及其族處之樂而未遂往也中書舎人陳宗淵寫此圖貽之原亨陞建寧知府將行求題爲賦

水色山光明棟宇溧陽獨有故侯祠猶聞邑裏懷遺愛況是云仍切孝思

千歳祠堂修薦謁四時宗族防杯盤建寧太守家園樂寫向丹山碧水防

送王文英典籍致仕歸金華【四首】

金馬玉堂供奉久石渠天祿校讐多從來報主丹心切無那衰遲白髮何

天恩初下許辭官拜別金鑾曉出關應到牧羊山下望靑雲何似白雲閒

都門垂柳緑毿毿風捲飛花送別驂歸去光榮照閭裏姓名猶載舊官防

翰苑同官二十春況兼同舎更情親分攜莫學浮雲散時有音書慰故人

題梅與江陰周生【二首】

一樹葳蕤藹素雲水邊林畔不勝春周家舊愛蓮花好添著梅花淸十分

瀟灑淸姿玉雪寒莫教橫笛近防幹金樽檀板難相稱正好江陰道院防

題山水贈賔畿弟南歸【二首】

昔年武姥山前住翠巘丹崖映蓽扉回首雲山天末獨題幽思送將歸

盤古靑山似畵圖新栽松栢近何如幾時同向雲林住相伴春秋灑飯盂

題梅送吳埜知縣【二首】

折贈羅浮枝上雪鮮葩芳蕋淨無瑕淸於彭澤門前柳不比河陽縣裏花

西昌縣令辭官後歸住延陵季子州好覓孤山林處士防花攜取鶴同遊

寄兩王詹事周庶子李錢兩學士黎諭徳兼致謝意【二首】

老托藜笻與竹輿關山千里從龍車五年重過頭成雪料得山靈也笑渠

扈從巡邊愧不才玉堂臨別屢浮杯行裝更比人人重爲得明珠六斛來

過白河【二首】

奉天靖難封功日親見文皇語白河欲渡未能冰遽合萬人懽忭比滹沱

六禦後來重駐輦裵徊追憫陣亡魂至今河上千年石文字輝煌紀聖恩

元夕觀燈詩【有序】

宣徳四年正月朔旦有勑以歳事維新上元節屆賜文武羣臣假二十日軍民如故事張燈皆飲酒爲樂五城兵馬弛夜禁元夕旣屆召羣臣悉赴禦苑觀燈是夕天气朗淸輕飈不作燈之精麗倍盛常歳聖情悅豫宴賚有加羣臣咸謂今邊埸淸寧民物康阜海宇無事躋於太平皇上嘉樂令辰俯同臣庶恩徳廣厚千載希逢忻感之深形諸頌祝臣叨軄侍從恭賦近體詩十章用著皇上與人同樂之盛謹繕寫上進伏惟聖覽

春到人間夜不寒銀燈金燭映華防太平處處淸光好第一蓬萊頂上防

九衢勑放金吾禁夾道連延寶炬紅仰聽仙韶天上奏君王正在廣寒宮

鸞應瓊笙鳯應歌光涵太液貫銀河吾皇歳歳升平樂今歳升平樂更多

冰泮龍池春似海玉鳬金鴈繞紅蓮人生何幸雍熈世共樂光明不夜天

彩霞搖漾寶書濃八極飛僊總防同鼇載蓬壺來海上天移星斗下雲中

佛國摩尼三萬斛隨春先到鳯凰城紅樓紫殿光輝滿還照山河大地明

花擁鼇峯錦簇棚蟾光須譲九華燈君王宴坐芙蓉殿萬歳懽聲湧頌聲

百萬紅蕖一夜開煇煌元圃徹蓬萊豈如聖主光明徳洞達乾坤照九垓

千歳仙桃進禦筵華缸春藹禦樓前聖皇一念同民樂九域懽謠徹九天

大明一統禦乾坤雨露生成總帝恩宣徳年年調玉燭華夷長戴聖皇尊

題枯木竹石寄贈司訓陳仲仁【二首】

文範逺孫同裏閈都門分手又經年九峯三泖多才俊想見洋洋藹誦弦

南望三吳有所思羨渠淞上擁臯比故鄕一片山林趣寫寄髙齋慰別離

五月八日史館困睡夢侍獻陵顧問虜事覺而感賦【二首】

至徳仁心在萬方一思往事一情傷自從龍駕歸僊後云淨天髙望茫

題竹送邢侍講歸無爲【二首】

永樂年中擢殿元臚傳第一拜金鑾五云東畔蓬萊閣浩蕩身霑四聖恩

一枝蒼玉贈卿行不盡同官繾綣情知有鄕人歸斾夜來南斗避文星

題梅贈劉伯塤南行【二首】

都閫邊南控百蠻只今椎髻學衣冠春風緑幕文書簡雪蕋冰花正好防

城瞰昆明池水濵碧雞山色日相親也知不忘鄕關意時對梅花想故人

題江西副使梅【二首】

江西憲副河南後白簡飛霜秉至公一段梅花貞潔操肯隨桃李媚東風

花比瓊瑤根比石廣平更是銕心肝西山南浦無塵地最好栢臺相對防

送何布政致仕東歸【二首】

三載西江惠澤深勤民深體九重心遽防請老投簮去畵省空餘棠樹陰

心事從來不愧天操持金石信同堅山光水色靑雲外歸傍東吳作散仙

題孫僉事雲山圖【二首】

九疊匡廬霄漢表白雲深防翠巑岏繡衣使者經行處寫向霜臺栢署防

山光雲彩淨無塵往往衡茅著隠淪萬一隆中有王佐時停四牡一咨詢

題梅送校官赴嶺南【二首】

一命防官萬里程講筵淸對魯諸生春風到日人應到贏得梅花滿路迎

南度梅關第一州之官偏稱少時遊過家喜拜雙親健莫遣王程久滯畱

寄余正安【有序二首】

久不奉書往還中具悉閒居履況之勝深慰懷思僕今年七十聰明精力回視別時十不逮一又將扈從巡邊驅馳未已也遐想正安之樂如隔弱水而望蓬閬聊因魏侍郎行書小詩二首代問訊云

不歸無補乞歸難白髮蕭疎不耐寒又辦肩輿扶老病將隨翠輦渡桑幹

銀河飛瀉石梁淸日照屏風九疊明誰似匡南余侍講仰髙臺上防云生

黎諭徳以梅花索題贈乃侄歸【二首】

栢臺禦史當塗守淸貯胸中萬斛春昨日揮毫寫林雪玉堂畱贈歲寒人

竹林二阮共襟期晏歳京華愴別離歸到南州倚瓊樹定因驛使寄相思

題梅寄襄城李公

第一梅花擅早春冰爲肌骨雪爲神江南何處防尢好錦帳牙旗伴玉人

題劍送別

屢勤王事效驅馳歷徧遼東與蜀西玆行解贈龍泉劍防防功名華嶽齊

題竹送胡軫敬同

二十年中屢別離冰霜不攺歳寒姿於今浙水東西畔瀟灑淸風見一枝

題畵寄王行敏【二首】

王氏南園嘉菊盛年來分植過蘭塘塘上蕭閒六十叟坐對秋風晚節香

蘭塘秋淸黃菊開蘭塘隠者日銜杯酒酣若憶京華客定寄蘭塘香秫來

樂善老友辭官南歸題梅奉贈【二首】

解印南歸江上家文明門外發輕車到時漸及新年節閒玩園林雪後花

離鄕三十四回春遙憶梅花歳歳新君到鄕園若相憶折花還寄北京人

過三河縣【二首】

滿縣柴扉半不開紛紛車馬動浮埃連延粉壁題官戶盡屬風雲感防來【城中皆奉天靖難官】

城中廬舎半編茅郭外園畦盡種匏白髮當門坐沽酒紅裙作陣出提筲

九日度喜峯口次楊太常韻【二首】

【道中甚險蓋平生涉歷未嘗有此】

馬首連朝東復東穿雲躡石與君同須知第一人間險未數魚鳬蜀道中

飛磵懸崖百折東躋攀無處不相同他年九日萸觴畔能忘今晨此路中

太平聖徳詩【有序】

宣徳八年正月上元之夕勑張燈於禦苑制作精麗鋪張宏大輝煥繁盛殆非言語所能形容太平之盛致也上先侍聖母皇太后往觀中宮皇太子咸侍奉觴上壽極天倫之樂越一日勑羣臣往觀賜宴苑中又一日命文武大臣以四夷朝貢之使往觀仍賜宴苑中自是悉賜京城內外及郊野之民咸往觀焉臣民觀者靡不目心駭應接不遑欣喜之至皆以爲千萬世盛事何幸遭遇而親睹也歡騰嵩呼聲振連夕臣某伏自思惟太平者本於皇上之聖徳幸睹盛樂敢忘所本敬賦太平聖徳詩十章各有序引以著事實謹繕寫上進伏惟電覽云

正月十三日大祀天地先日車駕夙興徑詣南郊躬歷神廚徧閱祭品申飭太常務精誠意是夕有司請如故事放煙火上曰朕方嚴對越豈暇嬉事勑免之已而陰雲防布瑞雪紛集行事之際天气融和月星皎潔云飈淨斂肅如神臨此上天昭畣聖敬也爲敬天之詩第一

泰壇吉日奉明煙肅肅宸衷秉至純天遣瑤華昭景貺旋開云翳粲星文

皇上奉聖母皇太后極天下之養愛敬之至深得懽心此聖人治道之本也爲聖孝之詩第二

九重孝徳超前古日日承懽在寶慈聖母聖皇天所祐太平至樂萬年期

比歳屢命廷臣舉賢薦能選任方面守令以安黎庶又命法司矜卹刑獄務從寛典此生民所由安也爲安民之詩第三

元愷登庸比舜功卹民愛物禹湯同九州四海涵恩澤都在陽和化育中

連歳勑令有司蠲除逋負振卹荒歉此帝王之仁政也爲敷仁之詩第四

蠲逋賑乏自皇仁紫鳯銜書歳歳新雨露洋洋被遐邇乾坤萬物總皆春

今歳元正天下方嶽及郡縣之臣皆述職來朝廷臣劾奏其中有怠職隳事者請論如法徳音誕敷悉見釋免懽呼萬歳聲振門庭爲肆宥之詩第五

萬國來朝會縉紳除愆宥過賜更新懽聲好似春雷震一片嵩呼徹紫宸

先歳之冬瑞雪屢降履端以始訖於上旬天宇澄明霽景融麗此大有之祥聖徳所召也爲兆丰年之詩第六

三雪爲祥表臘前融融嘉气集新年太平有兆人人說聖徳中和格上天

皇上以年谷屢丰四境寧謐每於歳首勑羣臣百姓自正旦至元夕皆飲酒爲樂市中如故事張燈五城弛夜禁仍賜戒勑各循禮度此與眾同樂之大恩也爲推恩之詩第七

元旦年年頒寶勑樂同文武及黔黎金吾五夜皆無禁飲酒爲懽愼禮儀

太平之世生民安業皆皇仁所致是以元夕之樂萬姓悉感天恩而祝願萬壽也爲萬壽之詩第八

連城燈火粲繁星簫鼓聲兼祝頌聲上祝君王萬年壽年年寰宇樂升平

禦苑今歳燈盛前古之所未有光照上下通逹四表雲霞爲之增彩月星爲之斂輝然論聖君之明徳無逺弗照無幽弗燭又至盛極大無以加也爲明徳之詩第九

翠華髙駐廣寒宮萬戶千門寶炬紅瞻仰君王大明徳還如麗日正天中

皇上仁聖之心惟在與民同樂故載於璽書先後一致今歲燈夕預沐恩榮者自公侯卿大夫下至京城內外介冑之士市廛之夫近而郊坰畎畆之氓逺而冰天炎徼之使皆得仰瞻光華心存銘戴爲與眾同樂之詩第十

西苑華釭千萬斛與民同樂載綸言羣臣百姓兼遐裔瞻仰懽呼戴聖恩

宣徳庚戌十月廿五日扈從宣府回作

扈從歸程聞好語山妻攜得小孫來到家已是風霜老猶有黃花待我回

廖子謨縣尹像贊

秋水襟懷云錦思少年先見宰官身壽星正照長沙縣好作陽春爲福民

夜雨

四畔喧呼寢不寧蕭蕭風雨夜三更體寒衣溫皆同趣气嘆聲嗟共一情

道中戱效竹枝

勑下行營嚴號令官軍不敢犯秋毫民間尙未知恩防闗閉柴門个个牢

出闗追憶晃庵【有序二首】

光大初出居庸以詩寄余云短衣跨馬度闗山馬首如林劍槊攢卻憶玉堂楊諭徳肩輿朝退出長安行營少憩記憶此詩感而有作

公度闗山寄我詩當時羨我免驅馳後來兩度闗山外屬我驅馳公不知

道義交情金石堅公歸先作月防仙平生知我如公少一誦遺詩一惘然【公嘗謂余曰吾輩死後皆作月防仙】

早過土木

四更催起上肩輿還就民家倒一壺半醉半醒天欲曙行人霜染白髭須

雞鳴山【二首】

崩裂於今未百年下臨流水尙回環行人又動思鄕意爲似江西減飯山

山壓禪宮泯無迹空餘遺碣在荒榛梵王不自能防患何用微言世人

泥河書逆旅主人壁

扈從龍輿兩度來天淸宣府淨浮埃鳯陽李福能迎客下馬重過泛酒杯

思金少保【前四年餘與金少保同飲於泥河李氏今復飲李氏思金愴然】

玉署靑坊雨露邊同鄕同道更推賢今來獨過同行處淚灑淸觴憶往年

早發宣府

跨馬乘輿朝復朝也酣醉也勞攜來綠酒防防減行過靑山步步髙

附家書示秫

日日承恩侍翠華老人何事未忘家一緘寄與巢兒說勤習詩書莫惱爺

至蕁蔴林【二首近訛爲洗馬林】

浩蕩山川气象開氛淸多倚將臣才平生不解談孫武也到蕁蔴塞上來

良疇歳歳丰淸山淸水澹兼濃世人只說邊州苦不識邊州樂趣同

還至岔道【二首】

去家不似來家速半月行邊五日還一夜營中喜無寐鑾輿明旦入關山

重九將行酌酒杯庭中嘉菊半才開於今未及風霜勁定有黃花待客回

送侄子弼赴吳江訓

春雨瓊林秀一枝南行相贈寄相思歳寒但勵冰霜節白日靑天防羽儀

自題楊園淸趣示三子

霜雪雲霄空老大春風玉立翠三竿分枝散葉淸如許誰合他年引鳯鸞

題竹送尢溪蕭知縣【二首】

篔簹新長碧毿毿四月都門雨正酣寫贈尢溪蕭茂宰淸風一路向江南

一枝如玉翠亭亭聊寓同鄕贈別情莫向春風愛桃李冰霜要見歳寒盟

題貞壽堂【二首亡弟復環妻陳守節而名渙之母也】

吾弟身亡三十載獘廬荒艸晝深沈傳家賴有詩書澤寡婦孤兒冰雪心

老母康寧兒壯大一堂慈孝有誰如吾家前代八登仕喜有云仍知讀書

題竹與渙侄

北來南去路漫漫持贈淇園玉一竿相防莫比閒花艸要閱冰霜到歳寒

題徐義副使景齊捲【二首】

綉廌爲衣鐡作冠森沈栢府凜霜寒騑騑四牡遵周道防得聲華久逺防

松檜姿容冰雪懷肯教當路聚狼豺古人須似趙淸獻莫遣髙齋過景齋

題張子素梅【二首】

繞園盡種廬山杏傍舎新移淇澳枝須著西湖湖上樹冰花防發歳寒姿

方傳家世千金祕功熟神仙九轉丹一室太和春意滿梅花香裏不知寒

題龍泉陳知縣竹【二首】

遂溪縣裏春瀟灑密葉繁枝滿綠陰白日天風動淸韻如聞單父奏弦琴

篔簹百尺翠亭亭鳯翥鸞騫拂漢淸應共龍泉陳令尹冰霜同結歳寒盟

題張子素竹

冠帶朝回夏日長石泉仙井橘浮香井傍雙玉淩空翠結實須教引鳯凰

題張子素竹石圖

練就長生萬壽丹金函拜捧獻金鑾歸來庭掩姢姢玉靜倚瑚石畔防

題蔣生墨竹兼寄聲吾望隠居【二首】

故家三徑盛風流六月林陰夏似秋但有淸香合金石何須佳客引羊求

濃比密雲淸比玉連枝接葉翠重重嚴莊莊上堪深隠最憶君家阮嗣宗

送康宜淸左遷石阡推官【二首】

三月都門惜別離春風相送夜郎西古來賢達多南謫往往題詩在五溪

從來淸操如冰雪一旦南遷眾共嗟謝卻壺觴飽飡飯平安常遣報京華

題竹贈孫公器醫士【二首】

世在闔閭城下住縣壺都市歳年深傳宗況是孫思邈家有神方直萬金

舊詫邯鄲帶下醫渠今奇術重京師董家紅杏蘓家橘未比孫家綠玉枝

題竹送康叔圭郎中之南京刑部【二首】

文溪風物擅淸幽憶過君家溪上頭當日相懽盡童穉共循修竹濯淸流

十年簮紱住京師朝退防書不下帷今日南行何以贈一枝如玉歳寒期

題李生梅花

劍沙此去坐橫經雪色梅花繞檻淸講罷更應明正學宗家時訪李延平

題蕭士髙梅花

贑楡地僻瀕東海九載行淹博士居坐對梅花無俗慮從知讀盡五車書

魯穆都禦史挽詩【二首】

繡衣白簡銕爲冠所至冰霜六月寒猶憶往年閩憲府枳林淸絕一瑯玕

憲臺歸佐侍宸旒勁操稜稜厲九秋一旦驚心隕瓊玉空餘寒栢晚颼颼

題竹寄瑞安鐘尹

都門判袂已經春海邑紛傳惠化新一幅平安鄕裏意舊來卓魯亦何人

題竹贈侄孫縉南歸

老成近歳凋零盡狐豕紛紛撼裏閭萬里南歸勉爲善莫教瓦礫混瓊琚

送楊士憲之雲南僉事

萬里滇南繡衣炎州十月凜霜飛丰城古劍神光動一道澄淸屬有威

題竹贈徐紹祥之雲南僉事

貌得湘臯修竹枝贈君萬里赴滇池霜臺白簡澄淸暇時對瑯玕念別離

題竹贈陳汝衡之雲南僉事

栢臺禦史承天寵楚水黔山萬里行無限離情何以贈一枝瀟灑鳯毛淸

送李徳固縣丞引疾還鄕就用問訊巽溪宗長【二首十月旣望】

三年佐邑有淸名來往人傳不負丞寄語鄕閭莫輕防官卑終不忝西平

宗老年髙八十餘溪山淸趣樂閒居別來思憶心當切爲謝衰殘久曠書

題竹贈蹇布政復任歸湖廣【二首】

旬宣六載居南紀喜有淸名達紫宸聖主宵衣念民瘼益惇忠厚佐皇仁

挺特平生冰蘗操自從憲府陟藩翰臨岐更贈瑯玕玉相對淸風到歳寒

題少師建安楊先生行樂圖【五首】

聖明圖治任忠良正倚純誠柱廟堂畵史但知塵外意靑山爲寫午橋莊

馬蹄踏徧龍沙路載筆頻年從屬車且緩馳情向蕭散禁中頗牧有誰如

手扶金鼎事調元玉署賢勞四十年待致雍熈卻歸去丹山眞作地行仙

水色山光絕世塵長松千尺繞龍鱗何妨添我靑藜杖俱是蓬萊頂上人

玉堂金馬同三紀晏歳梅花雪共妍廬阜武夷歸去日東西來往挾飛仙

題彭甥士淳梅花【三首】

北風獵獵捲飛沙之子南轅道路賖正直冰霜歳華暮闔閭城下防梅花

南溪先生秉髙潔曾乘別駕闔閭城想象梅花丈人行須知玉潤映冰淸

講堂春永坐橫經繞席梅花相對淸想見長洲蕭博士往來吟詠共髙情

題梅送鐘沔【有序】

吾邑鐘沔尙淸爲瑞安縣其謹行如玉愛民如子好其所好而惡其所惡民愛敬之如父母今年述職京師其歸也瑞安之君子仕於朝者孫從吉黃養正相與贈之梅花圖梅從吉所作也而求余題夫梅植物之至淸者也而得春最早植物莫之先也春於徳爲仁豈非淸以況其操仁以諭其政匪直以爲玩具耳輙題三絕句其端云

武山秀拔五千仭下有喬木蟠深根故家文采重淸白鐡榦璚葩今尙繁

墨綬銅章向永嘉人如素璧淨無暇琴堂畫永玩香雪絕勝河陽縣裏花

名縣幽偏說瑞安縣公嘉政海同寛牡丹芍藥無淸趣只防梅花到歳寒

題淩士昌所藏張子厚山水【二首】

蒼崖萬仭懸飛練玉笥匡廬筆底開孤負平生謝公屐紅塵白首未歸來

雲山深處艸亭幽磐石垂蘿古木稠世外不知堯舜理超然放意似莊周

送淩士昌歸省【二首】

錦樹成行白鴈飛暫辭天闕赴慈闈金陵到日年光晚別有梅花艷舞衣

溫似陽和淸似玉蓬來東閣久相親北堂歸省眞堪樂憶得重來是暮春

賴編修讀書莊詩【有引四首】

翰林編修賴世隆舊有讀書莊在淸流縣南今以例蹔歸求餘詩世隆直義而有淸雅之趣爲賦四時各一首

淸流城外讀書莊舊隱詩書歳月長玉署歸來春正永松門溪水落花香

瀟灑幽莊縣郭南屏山近屋翠於藍閒開書卷消長夏好似龍眠白石庵

圃有嘉蔬沼有魚庭闈甘防奉安居桂花露重香浮屋秋爽滿林聞讀書

天上蓬山蹔賜歸書莊重理舊茅茨錦衣光映梅花雪具慶筵中奉壽巵

送蔣廷暉致事歸臨安【五首】

禦前承勑立揮毫近侍防恩已四朝常有丹心懷報主不堪霜鬢久蕭蕭

甲申詔命舉能書第一能書眾未如霜木晨星幾人在又承恩防遂閒居

兩京三十餘年住家在錢塘舊業殘想見西湖千樹雪歳寒還似昔時防

鐘繇筆法傳羲獻此是臨池最上源玉堂無事曾同論別後何人更共言

洪熈詔下體羣臣七十歸休舊典伸眼底同年人去盡自憐猶是未歸人

送楊允寛賢良省覲後南還【十首】

家住龍津好山水楊墪流澤百餘年田園不待論生計孫子森森秀更賢

白鶴山前松栢地春秋拜跪奠淸杯何堪父子衷情切萬里天涯幾度來

嚴親一片丹心苦上爲邦家下庶民白髮滿頭躬匪懈逺來深慰暮年情

春趨門下侍親闈秋別親闈出帝幾已別欲行仍繾綣爲承親命敢遲違

河上秋風九月髙臨河酹酒發歸舠縣知一路思親意回首京華夢寐勞

曾防髫歳勤書卷黒發於今已抱孫莫訝衰翁七十二且同論舊倒離尊

同宗同道同官署金石交情三紀周建安有子眞龍種慚愧吾家犬彘流

娟娟玉樹照人明儀表雍容意度新珍重茂年勤徳業承芳終合到公卿

良玉由來不自沽但修天爵待時須君家忠厚多餘慶請視流傳萬木圖

故鄕南去路迢遙紅樹淩霜葉半凋桑梓人人望歸客沿流休駐木蘭橈

示訓升侄

學人有道戒驕盈謙益由來著聖經防取千流並萬盡沿東下作滄溟

題竹送民則弟南歸【五首】

用舎行藏皆有命山林朝市豈關心故鄕歸去謝塵累吟坐武公淇澳林

叨祿詞垣四十年白頭無補日憂悁羨渠拂袂還山去瀟灑雲林一散僊

沃壤自耕三畆秫水邊林下澹無榮髙車駟馬多顚覆得似幽人隠趣淸

深溪文獻三百載水竹園田淸繞居歸及宗家惇六行還勤簡冊樂三餘

匡山先生鄕達尊臨川道學有淵源修齊堂上遺書在莫負靑春細討論

題梅送民則弟南歸

萬里南歸莫嘆嗟東風持贈玉梅花百年喬木詩書澤珍重桂林同守家

題竹送張振文

新捧除書上貳車郁林迢逓望蒼梧到時知及春三月聞徹竹枝聞鷓鴣

題梅送輝侄赴宣城訓導【有序】

族叔黃陂府君敏學淸操旣冠取科第受民社之寄滿三載而去至今黃陂之人頌遺政不已亡弟孟頥端重秀穎文學勇進吾宗千里駒也而皆年不及三十蓋君子所共悼惜之者夫有祖若父如此爲其後者可不務善繼哉輝今分教宣城偶得畫梅書二十八字其端贈之

臘前定到宣城邑齋舎梅花吐正妍防取歳寒冰玉色莫忘淸白有家傳

送士郎中歸省【二首】

金鑾殿下拜天恩二月辭天出禁垣歸到比當春正暖東風慈竹子孫繁

夏官郎署二十載玉立亭亭故可人萬里江南防歸省淸風不攺舊時貧

題四皓

初下商巖入漢廷修眉疎髩雪霜明從容一語安邦國信是君王任老成

邑蕭生爲余寫小像因求朱中書添竹數竿以示不防東臯之意

春雨東臯竹萬竿主人白髮未休官常將一片冰霜意期爾靑靑共歳寒

題和侄竹

淸溪溪上似淇園散葉分枝綠正蕃又防移根度江去石塘春雨長兒孫

題和侄梅

故家晝錦坊中住連屋詩書絕防埃好傍溪山結精舎不防桃杏只防梅

題弼侄鶴

午夜月涼淸露下舞餘嘹唳九臯音蕭閒不是軒墀物海闊天髙萬里心

題弼侄竹【二首】

淸溪溪上竹如簀舊隱林中趣味長堪咲幽閒大小阮也勞塵事逐山王

單父堂前玉兩竿政閒每日報平安可人千尺冰霜操要防亭亭到歳寒

題弼侄山水

平生端紱侍金閨萬里雲山憶故棲正是江南三月暮楓林茅舎子規啼

題弼侄梅

輕薄紛紛桃李過梅花獨擅歳寒淸爲語子孫堅雅操莫隳淸白舊家聲

題畫送韓禦史暘歸省【二首】

秦望山淸近若耶紛紛雲樹映溪沙數椽茅屋無塵雜知是安陽禦史家

十載懷歸歸未得越中山水望中迷封章早晚天恩下晝錦乘驄入防稽

題邢參議竹

六年嵩洛佐藩翰勁節淸風九夏寒閱歷冰霜長不攺靑霄終到五云端

題竹寄一夔侍講

【僕與一防侍講別又四年歳寒松栢之操無日不奉思也今延年歸不及修書輙題絕句四首於朱編修寫竹之上以代問訊云】

翰苑鑾坡日月邊五更聨轡共朝天獨封靑簡收金匱去傍雲林作散仙

江南三瑞同升日邂逅京華意最親閱歷風霜三十載一枝畱擅故林春

風流文采玉堂人冰雪襟懷夐絕塵好在江南煙雨外翠壺時醉洞庭春

嬌花媚艸謾紛紛直節淸風見此君我憶詞林余太史題詩聊復繼停雲

送孫徽州詩【有序】

宣宗章皇帝臨禦深惟理民之道在簡牧守遂詔廷臣三品以上推舉賢才舉謬有罰由是方嶽郡守得人爲多皇上嗣位一循成憲而簡擇加嚴賢者能者咸見升用民安田裏時號治平正統已未之冬吏部奏藩憲府州官闕請如制報可於是刑部侍郎何文淵舉兵部主事孫隆以聞授徽州知府輿論偉之蓋以何君之明知人孫君之不忝斯命也孫君字從吉始余未之識已聞其賢於縉紳大夫及其班朝著相與往還久益熟皦乎其淸粹乎其淳確乎其執持溫乎其慈惠長厚之度在夏官六七年其長貳咸信任焉京師之賢者皆與之遊蓋仁人君子也前史所紀循良之吏從吉無忝焉況新安朱夫子之鄕大賢遺化宜未泯也𨿽其弗率者不能無十一於千百夫仁人君子推誠以感之蓋無不可格者兩岐五袴之謠殆將有聞乎故於別也詩以贈之

仙郎朝捧天書出五馬雙旌別路寒遙想陽和與嘉政新年一並到新安

題何司曆梅【二首】

誰將煙艇過西湖寫得梅花入畫圖八卦推餘白晝靜焚香何假博山鑪

大庾關頭第一枝防稽筆法幾人知疎影淸香坐相對君平初是下簾時

題江鄕歸趣圖【有序十首】

少保澹庵楊先生同僕在館閣四十年今皆老而未能退間出江鄕歸趣圖見示蓋其所資以自適也江漢間僕少年所嘗防者嗟夫人之心豈異哉君子之出處則有義焉因賦小詩十首前四首勉公於義第五第六蓋寄思今懷古之意第七則憶僕少時所防其末三首又僕之終不能忘情於江漢者皆實心也敬書於圖之左方云

手握天機絲五色大庭補衮不辭勤如何一夕秋風興憶著滄波舊釣綸

緑水靑山寫作圖無邊逸趣在樵漁不聞昔老渭川叟八十初來載後車

早年八九吞云夢老見乾坤四海心爲語江云緩飛去從龍還用作甘霖

七十年髙鬂未皤新來歸興似江波玉堂更住三千日去和堯民擊壌歌

一帶江鄕五千里春風浩蕩畫圖新莘野磻溪有相似明時耕釣豈無人

金陵南上到江陵防畫依稀感嘅生赤壁尙餘沈防在黃州誰和洞簫聲

巴陵西畔楚江分曾泛湖波望嶽雲借得君山小龍笛月明吹向洞庭君

少年初賦逺遊篇曾防三湘七澤連共是玉皇香案吏他時隨去挾飛仙

鸚鵡洲前楊柳樹飛花偏著釣蓬多何時半醉蓬底臥聽滄浪孺子歌

半生近侍共淸班行見天防並賜閒重過南樓跨黃鶴尋君須到繡林山

題竹鶴雙淸圖寄賔畿弟【有序二首】

賔畿老弟寄古畫一幅求題詩曰將見詩卽見兄也然畫歷久色黭不可題有貺余雙淸圖者諸學士皆已題詩餘遂續題於後以寄賔畿其附來古畫則畱之將求善工重表以閒暇披閱則亦如對賔畿云

初下雲霄息羽翰淸風閒傍翠瑯玕無邊圃滄洲趣寄與家林老弟防

憶別賔畿九歷春天涯霜鬂各如銀懸知林下多情事還對臯禽念逺人

題給事中梅花

螭頭簮筆退朝遲小閣銀缾玩竹枝想見襟懷淸似玉冰霜還結歳寒期

題富溪山水圖【二首】

曾從蕭峽溯桐江隔岸靑山擁客艭何處水亭沽酒幔誰家雲樹讀書

富溪在江南曲水色山光畫不如知有幽人茅舎住盡拋塵事事樵漁

老妻郭夫人命服像贊

從嫁黔婁執勤儉奩中猶貯舊荊釵內朝屢作東班首拜慶金宮玉殿來

題魏仲房梅

瀟灑東風萬玉林淸香終日伴淸吟都無一防流塵到雅稱平生冰雪心

寄孫徽州

【鄒縣幕譚孫徽州之政有仁人長者之風予爲喜躍故書此寄意云】

新安太守布寛仁想見新安物物春公暇髙情倚盤石閒聽幽鳥防粼粼

題梅送廖子謨【二首】

河間佐郡屢經秋幾度懷人增別愁報政重來又分手白雲紅樹思悠悠

送行折贈一枝梅想見家林次第開解紱何時共歸去歳寒花底共銜杯

自贊小像

老子今年七十三不勝歸思在江南天恩若許辭簮紱猶辦綸竿釣石潭

題李學士竹梧【有序二首】

前十年餘官春坊從沈君求此畫不得近時勉學士權掌翰林院印沈遽贈之蓋春坊學士不掌印也世俗謂人不可一日無權二君之贈受果何如余他日過李見之因道往事李曰公欲得卽請奕僕不勝當譲僕遂偶勝時行儉詹事習禮學士皆在相視大咲余顧童子卷畫去然自是毎見李輙有不舎之意余固不欲奪其所好也遂歸之且題詩以博李君一咲沈君覽之亦未必不自咲也

碧梧翠竹兩淸姿豈但髙齋坐對宜裁管斵琴堪大用不然須見鳯來儀

永別錫山王道士空餘翰墨亂人心黃金若綰封侯印曹霸王維聚若林

題墨竹寄劉子偉【二首】

江上好山千萬重防山長踏翠芙蓉他年解綬還鄕邑竹杖芒鞋與爾同

袖拂靑煙躡紫霞尋龍尋水防金沙道人久有歸休意指个溪山著我家

題竹寄顏肅訓導

久別慶雲顏博士書來爲喜報平安同鄕無限相思意特寄淸風客裏防

題徐良玉梅花【二首】

兩度安南奉使來玉葩曾防嶺頭梅由來使者淸於玉不帶飛塵半防回

天闕南頭治夏官公餘庭館對芝蘭庭前別有梅花樹冰雪相防到歳寒

早發通州望朝陽門

滄海熹防曙色紅露華淸溢萬年松君王正禦蓬萊殿鐘皷聲髙出九重

寄長兒韻語【有序三十首】

吾仕京師四十年歸僅四十日內外親朋逺邇紛集旦暮之間應接不暇父子家話不及一言啟行先夕酒邊數語未盡吾意別來舟中念之耿耿故逐事綴爲韻語凡三十首寫寄長兒稷七十五歳老人愛子之心悉具此楮稷勉承吾意庶幾不隳孝道云

萬里回家四旬住內外親朋擁不開父子未能畱一語別來思憶使心摧

禹拜善言登聖域仲由有過喜聞之七字嘉言常佩服道吾惡者卽吾師

聞說諛言得爾懽忠言誰肯竭心肝從今勉受賢人愛莫把忠言反意防

責善輔仁爲益友諂言讒說是凶儔益友深交儗金石凶儔逺避似戈矛

種禾必用薅稂莠豈有薰蕕可共藏吾兒盡絕讒諛侶卽起芳名致福祥

已足當休卽便休百年何用萬年謀人人自帶生來福枉爲兒孫作馬牛

明達之人無厚業但求足給免寒饑田多稅重後來累絆子纒孫今未知

天地生人皆有命不須苦爲子孫謀諸楊田土連阡陌身後何人保一邱

膝下諸孫玉不如父慈只合訓詩書飽讀詩書能變化自然騰踏上天衢

森森孫子比明珠縂是先公積慶余佳婦佳兒勤善行免教貽累及諸雛

達士仁人宏度量犯而不校務包荒是非曲直人人識狗彘何須與較量

釋道邪言総是誣能明斯理卽眞儒愚人苦被愚人弄費盡千金寸福無

東掊西取亡民怨散施僧家與道家如此善因求有福有災無福只堪嗟

人生陰徳由來好周急憐貧濟寡孤不在緇黃誇布施不教鄕防怨侵漁

臨財能讓眞君子恃力誇豪總惡徒忍气平心戒爭競一生安穏絕憂虞

父子彊梁暴鄕裏鄕人怨忿切心肝須臾沈沒無遺頌防取水南張狀元

年來狐豕縱橫甚假托聲名指我家我家若解持亷靜狐豕𨿽頑未敢嘩

立志應須學古人讀書方見古人眞暖衣飽食亡塵慮下燈前莫厭勤

明淨幾閒臨帖東閣西齋靜閱書諸子娛親時繞膝淸時淸樂有誰如

六行由來數睦姻士須重義勿輕貧老夫家譜分明在莫以新親薄古親

東城汝兄我親侄汝宜親宻無間疎盡誠盡禮相匡翼大家攺轍由正途

城東諸孫與我孫兄弟同延老成教記誦講說課學程日就月將見成效

每言臧獲皆人子曾寫陶潛訓子書叮嚀佳兒與佳婦莫聽讒譛虐無辜

人家內外禮截然僧道豈容陳壽帕斯事傳聞未必眞有之儒風掃地也

防州李旭吾故交汝醉逢之肆淩辱方面兩司向我言使我低頭內慙恧

吾宗謹靜務詩書待制以來人共知豈可甘令後人說承家不淑自吾兒

吾兒今年三十二已近人生半七十不早轉頭修善行後來追悔何由及

老人熱藥猶常戒況汝卽今方壯年京華兩見談星者厄運須防四九前

七十春秋雪滿顚都緣子侄苦憂煎老人在世無多日願乞安心了暮年

人生至親惟父子備述恩情在於此千言萬語無他事惟願修仁循義禮

送沈少卿南歸【三首】

玉防朝來下赤墀遽傳騎馬發京師崇文門外官亭柳臥病無由贈一枝

黃菊初花未有霜錦袍歸帶禦鑪香自緣白首懷桒梓不爲蒓鱸憶故鄕

江上靑山錦樹明歸舟如在畫圖行十年兩奉天恩去防筆題詩一路淸

題竹寄李廣【二首】

平安寺畔相迎處武姥峯前載酒時思憶髙情又三載東風遙寄鳯凰枝

勁節虛心碧玉竿淩霜傲雪拂云端纎塵不到淸陰下最稱溪南隠者防

送外甥周丹元【有序三首】

外甥周丹元隨父母戍臨洮四十餘年矣其母余女弟也今惟母在間遣丹元來北京省余其歸也書此贈之

垂髫憐爾侍西行此日相逢白髮生萬里京華訪遺老他鄕還重舅甥情

西望臨洮地苦寒明時逺戍莫辭難好惇孝敬奉慈母更盡勤誠悅上官

江南道路長故鄕回首勿情傷梅花自是江南物但防梅花卽故鄕

題梅與之序侄

盤中松竹如雲霧尙少梅花玉雪姿置在艸堂成四友歳寒相對靜相宜

題畿孫孔雀牡丹

洛陽髙品移來滿南海雕籠入貢頻惟有武英邊【闕】詔從遊常防上林春

題畿孫松梅鶴

緑云細剪防蘢葉白玉香開錯落花何處飛來雙鶴馭畫中疑是洞仙家

題竹寄蕭元立

四年不見蕭元立遙憶新來滿鬢霜深結茅齋對巖竹還依泉石種昌陽

題蕭壻承恕竹

鳯凰池上寫瑯玕便有淸風五月寒石臺溪畔桃源裏最好蕭齋靜處防

題蕭壻承恕東山圖

早於塵外寄髙閒中歳安邦指顧間畫史豈知經濟事惟將適趣寫東山

送曾永齡赴恭城知縣【有序一首】

先母舅陳孔碩先生之子壻曾永齡新除恭城令恭城𨿽逺且僻然皆王命也亷以端已仁以厚下庶幾可稱令職永齡勉之其行也賦二小詩爲贈云

玉河橋東酌玉壺崇文門外歌驪駒銅章新綰廣西去一路春風聽鷓鴣

新除令尹恭城縣萬里驅馳過桂林聖主卹民無逺近好勤綏撫體皇心

題竹寄雷道夫

孝感坊南防竹枝髙齋同詠武公詩交情四十餘年在黃鶴白雲勞逺思

題徳貫牡丹松鶴

虯松千丈拂靑雲初下雲間散誕身畫史安知海天意粉圖空寫洛陽春

送侄壻劉鉉南歸【二首】

憶過沙溪訪隠君靜安堂上倒芳樽轉頭流水六十載今日燕山遇乃孫

沙溪溪上幽且深桒麻秔稻易黃金更莫逺行江漢上從來漢水蕩人心

題竹寄彥實侄

淸江一曲繞柴門樂志軒中隠趣繁滿種瑯玕隔塵雜更裁簡冊課兒孫

題木石小畫與鏞孫

奕奕西昌貞節門黃陂丰采見曾孫須以詩書振勲業莫隨木石老邱樊

東裏續集卷六十一

欽定四庫全書

東裏續集卷六十二

明楊士奇撰詩【七言絕句】

題竹送輝侄歸宣城【三首】

家住珠林楚水濵林端歳歳鳯毛新艸堂數世今無恙但保詩書啟後人

故家同是竹林人萬里重來意獨親垂老還堅歳寒操要防髙節拂靑旻

敬亭山水產賢英在昔文章屬有聲天上銓曹待成迹幾年承祿教宣城

題輝侄梅

魚浦龍洲五百年幾家文獻故依然歳寒人共梅花好始是吾宗淸白傳

題竹與鏞孫

我家賢弟珠林下逝者寧知生者悲四十七年長在夢眼前慰意見孫枝

題孝友堂【有序】

君子之徳本諸身舉而措之始於家孝友者教之惇於家者也克惇於家則於事君於臨民無往弗得矣故孝友百行之所始也知州宋安出曾學士所造其家孝友傳覽之不勝敬重之意爲題近體一章於後云

一門孝友同天性爲愛宋家三鳯凰不見河東祥與覽千春簡冊有輝光

題趙松雪畫馬

天閒第一渥窪姿卓犖騰驤肯受羈何不翻然絕牽控躡雲追電防神奇

具慶堂【二首】

白玉娟娟粉署郎明時具慶築髙堂天恩寵賜天曹祿五彩衣裳獻壽觴

紫誥鸞翔下九天龍章輝映綺堂前人生何幸親長健榮捧天防過百年

題行吟澤畔圖

尙有狂箕子奴憂心何獨楚三閭扁舟皷枻長歌者不是從前荷蕢徒

題梅花贈宋洵南京戶部檢校

妙年冠帶仕京華橋梓光榮共一家但遣襟懷如玉雪簿書閒暇對梅花

蕭母蔣氏挽詩【三首】

結悅來嬪君子室琴聲容易變孤鸞來時皎皎鳴璫玉直到泉臺似昔防

淸【闕】白雪照孀居閉戶常勤教子書八十全歸【闕】無憾卽防華表樹門閭

孝子南歸望白雲麻衣血淚濕紛紛升堂【闕】

防況復啼烏不忍聞

題蔣壻重畫

溪鳥溪花似越中山林淸出水西東誰知白髮紅塵客釣艇常懷張子同

題竹寄張從善【二首】

江漢交情四十春別來衣袂滿緇塵平生髙義憐張仲鶴嶺鸚洲入夢頻

大東門外修筠畔幾度行吟共日斜衰鬂於今各成雪相思相望尙天涯

題竹寄楊伯升

夏口驛前風物淸幽居蕭散澹無營一枝歳暮淸於玉爲托篔簹寄逺情

題竹贈蕭思敬致事

三年丞邑民皆愛未老辭官興浩然流水淸山竹林下淸風日日聽鳴

題吉安府訓導胡縉梅【二首】

書臺東畔泮池濵臘月開花防灔春常有淸香來講席莫因俗轍惹流塵

吉州黌舎擁臯比濟濟英才望得師須似梅花冰玉白郡人翹首防操持

題道防劉處常畫【五首】

新拜天恩除道防南平邑裏領黃冠神仙官府無塵到喬木修篁繞石壇

故家本自尙書族元住江南珠浦濵歸掩闗力精進古仙多是姓劉人

聞說延眞戴道士年來塵事不闗渠松根千歳苓堪食只辦焚香禮玉虛

白鶴觀中存古堂曾聽仙曲奏琳瑯抗塵走俗頭成雪回首碧霞歸思長

樓閣參差照紫霞黃茅岡上羽仙家幾時攜酒樓中坐醉防金華與玉華

送楊昱歸省【六首】

澹齋先生冰雪撡館閣論交三紀余時節相過見諸子愛渠淸潤比瓊琚

兩家比屋東西住靜夜篝燈聞讀書南郡義方眞有道毎慚衰倦百無如

同官同事復同宗我與而翁道亦同翁有佳兒信麟種回防豚犬但心恫

前年南上省慈親旋侍嚴親近此辰富貴光榮皆外物人生眞樂是天倫

塞垣白鴈逐秋回野岸黃花浥露開萬里江陵赴慈侍扁舟珍重去還來

鮮桃艶杏春前盡翠栢靑松雪後妍七十衰翁無可贈贈渠貞操閱長年

題戴文進湘江雨意捲【二首】

十年放浪湘江客題徧江頭綠玉枝今日披圖防煙雨秋風霜鬂已成絲

紛馳名利不知勞馬首紅塵十丈髙誰似錢塘戴文進小齋無事玩湘臯

題戴文進竹雪書房【二首】

分栽修竹已成林毎到嚴冬雪積深齋館相防不曾厭只緣俱有歳寒心

此君髙節淨娟娟況復瑤華相映妍王子齋居足淸興定知不棹剡中船

題士器竹

崢嶸冰雪歳寒時誰寫瑯玕贈別離多爲此君貞操在歳寒冰雪有深期

題凝翠樓【二首】

住近東華五云下車塵不斷撲簾屏別開樓館防塵外萬疊西山過雨淸

妙墨淋漓濕未幹山光林影翠成團渠家髙館偏多趣北苑南宮繞座防

題周汝淸梅【三首】

本是陽春第一花皎如冰雪淨無瑕自緣不與東風競故向寒冬作歳華

瀟灑江南淸渚曲乘春多植傍瑤京舊家只說蓮堪愛不說梅花更自淸

誰樂明時作冷官羨渠蕭散意能安小齋一榻淸於水坐與梅花傲雪寒

題曾翚主事竹石圖

石上翛翛翠兩竿含風泛雪拂云端時平訟簡文書靜最好秋官署裏防

題竹送王時俊左遷雲南【二首】

鐡石爲心玉雪顏逺行巴峽上黔山明時謫去休嗟嘆早晚天恩定賜環

冬官郎署過秋官節操眞成六月寒萬里黔南作遷客淸風持贈翠瑯玕

失題

吳江逺別離慰情持贈鳯凰枝歳寒但保冰霜節栢府松防處處宜

送馬檢討歸閬中並寄聲李全太守【三首】

幾多鶴髮京華客榮利闗心未肯閒誰似翰林馬檢討黒頭苦意戀家山

二十餘年住兩京蓬萊閣下預恩榮衣冠歸裏何多幸老傍林泉閱治平

爾鄕太守吾鄕彥爲政心同閬水淸料爾到家春亦到劭農正值出郊行

題竹寄一夔【有序】

一夔侍講自余布衣至仕宦四五十年之交其髙潔之操挺然儒林之表也久別在念人行不及奉書舊得夏仲昭中書寫竹書此二十八字識向往之意

夔翁又是三年別白髮論交重比金萬里停雲頻在望一枝聊寄歳寒心

出京畱別翰苑諸公【二首】

身著宮袍拜玉旒東風二月別皇州玉堂學士於今盛一顆明珠不暗投

東嶽祠前動別驂歸心先已到江南同官敢怨無言贈玉防丁寧已再三

書驛舟【三首】

二十六年曾過此蕭蕭蘆葦帶荒村如今重過頭成雪桑麻雨露繁

風激黃河白浪生畫船南下日西明怡人一片蕭閒趣兩兩水禽相對鳴

新橋驛【二首】

九河冰泮綠差差洲渚鳬鷖近不飛夾道如雲楊柳樹盡舒春色送人歸

官船撾皷夜過半起視星河盡轉西津吏臨流迎下纜人家兩岸曙鳴雞

興濟縣【二首】

夢到江南水竹居計程猶是五千餘行舟過處人驚訝爲有龍光動璽書

道路相傳晝錦歸人家競出防光輝豈知白水靑山客不攺從來舊布衣

過東昌驛遇邱誠驛丞【二首】

天恩特許蹔還鄕憶別鄕闗四十霜喜見南來好春色柳條將綠到東昌

舊同魚浦龍洲住嶺表移家歳月多今日聊城喜相見匆匆無那別情何

過安山驛有懷蹇尙書

重過安山曉系船東風楊柳藹人煙同來悵別人何處寒景淒涼記昔年

滯風雨采石有懷尹自道同知【二首】

聖主深恩賜暫歸龍河冰泮別京師重來不待橊花節爲報當塗貳守知

謫僊祠下杏花殘孤客維舟倚暮寒相好相思不相見滿江風雨夜漫漫

荻港

春雨凝寒著杏花春風吹綠上蘆芽行人數日江東道次第防山到九華

望湖亭

好風十日迎歸棹已歷長江及大湖曉上髙亭更回首五云直此是天都

題梅與李仲貴【二首】

四十餘年歸舊裏不勝衰薄嘆民風一心恬憺無塵累閭巷相防有此翁

歸裏匆匆欲別難畫船春水發江榦一枝畱贈羅浮玉他日歸來共歳寒

題梅贈王澄淵貳守【三首】

分手都門歳月賖思君夜夜夢梅花貞姿一段淸於雪不讓西湖處士家

銕作根株玉作神恥隨桃李混芳塵一從移植靑山側野水疎籬自在春

四十年來金石交枉煩靑眼顧衡茅臨岐不盡歳寒意持贈羅浮月一梢

題竹與李懲

上溯蕭灘下彭蠡官舡十日安如山爲感薇垣李從事聊書淇綠送南還

題梅寄鐘天錫憲副【二首】

早屬秋官起盛名又隨司宼飭邊城平生一片冰霜操移向東藩表潔淸

故家共住西江上爲托梅花寄逺思無限鄕園淸白意與卿同結歳寒期

贈金華劉實通判【三首】

【劉吾郡進士邂逅河上坐談久之書此爲贈云】

姓名早見書金榜佐政黃堂又四年自有郡人歌豈弟相知何必上官賢

金華自昔多文獻繼者何人久未聞勝地良才終不乏及時培養在諸君

府倅官淸面帶霜庭前種得翠篔簹春來不愛閒桃李只愛淸風五月涼

題梅贈楊文昭廣東憲使【二首】

白簡緋袍寵命新南行一路見陽春明時憲府淸於水只許梅花對玉人

華發蕭蕭鐡作冠梅闗此去路漫漫憑將使者冰霜操散作炎州九夏寒

贈夏仲昭歸省【二首】

科名早列黃金榜書學還趨白玉堂揮灑常防五色筆絲綸閣下染龍香

吳山浙水名天下筆有王維與鄭防歸到江南寫眞趣一緘時寄五云邊

題竹送周防南歸【二首】

爲愛周園好竹枝莫因風雨恨低垂歳寒但保冰霜操防有淩霄拂漢時

志人厚積而遲發春花不待秋風吹龍駒一蹶豈足嘆鸑鷟重鳴應可期

吳希淳寫神

多勤健筆寫衰容解使人人識騃翁惆悵無因置林壑秋風霜鬂尙飄蓬

送劉朝宗隨州學正【二首】

懇辭玉署投閒散一住潯陽遂十年小郡近連防子國還將文學教英賢

文皇永樂臨軒日玉陛傳臚升甲科寄語隨人莫輕防先生敭歷自鑾坡

題鴈

渚田秋啄尙可飽江葦夜棲殊未安數聲還逐海云去怕有虞人持燭防

題養都指揮思親捲【二首】

椿陰慘澹荊花拆莫嘆陽和雨露偏行道由來自家始人生有志在芳年

西江分閫升賢佐功憶先人百戰餘移孝爲忠有勛業他年光暎史臣書

晴雨二竹爲江西都揮僉湯節題【二首】

瀟灑渭川風日佳展圖淸气滿淸懷彩雲庭院不相稱最稱湯家蘭雪齋

鳯池舎人精八法新來寫得雨瀟湘數竿淸潤如蒼玉宜寘東臯舊艸堂

題竹贈蕭令復任歸安【二首】

我憶同鄕蕭縣尹人來頻問水精宮萬里趨朝書上考相逢還恨別匆匆

雪墮闗河楓葉丹扁舟南去路漫漫一竿不是尋常贈要看靑靑傲嵗寒

題竹送彭僉事旒赴廣東

雨收雲淨气澄明千尺長空動羽旌持向嶺南隨使節髙風猶是玉堂淸

題劉城之梅花【二首】

衣上緇塵四十霜玉華東畔憶家鄕年年開到梅花日吟詠疎籬野水傍

窈窕文溪近武山年年春早玉葩繁南平進士北京客常對新圖憶故園

題竹送楊仰謨同知【二首】

萬里爲官可憚賒従來山水說三巴巴西二守淸貞操肯愧廬陵忠節家

九河正月未消冰匹馬衝寒發帝京不盡同宗臨別意題詩相送蜀西行

題竹贈康宜望

永嘉戎幕需賢佐臨別殷勤贈竹枝白日靑雲看髙舉嵗寒冰雪在操持

題蕭彥常竹

雨苔緑徧珊瑚石雲彩晴開翡翠林好作蕭齋傍幽處一編時究古人心

題楊允嘉近畫【二首】

碧梧翠竹論淸修介石由來君子徳盛年學業在操持寫向書齋作三益

嶧陽嶰谷總奇材別有奇材泗水隈聖治無爲用韶樂選材須獻大廷來

觀獵

四面虞羅三面解淩空羽翮任髙翔遂令竹簡書仁澤萬古殷湯是聖王

寄曽於臯【三首】

暮筵芳酒溢華巵記得臨分共論詩流水韶光二十載相思秋鬢各成絲

去年艤棹淘金驛滿目蒼筠與絳桃惆悵交遊總泉下獨思江浦有於臯

誤下漁舟四十春淸波夜夜夢垂綸大綱促罟今無限未信深潭有逸麟

寄逺法師兼柬南浦【三首】

經年不到西蘭若淸論常懷逺法師昨日過門闕迎送一編髙絕見風期

松云深處敞禪闗艸坐麻衣多在山應笑東華塵土客白頭如雪未能閒

文江江上龍華老一住平坡少出城又是經年不相見蒲庵新刻幾篇成

題菜【有序】

吳隠之爲刺史食不過菜盧懷愼爲吏部尙書待所重嘉賓設菜數葅山谷先生嘗題菜雲天下蒼生不可一日有此色士大夫不可一日無此味曾時升主事出示此圖爲題二十八字解嘲

落酥蘆菔嘉肥嫩野老常將擬八珍此日卿家看圖畫秋官一味詫淸貧

題脊令圖【三首】

【湯一源分教蘇學將行出此求題幷致贈別之意】

白雲原上經行日傍墓曽看艸結廬今日都門復相送緑袍分教赴姑蘓

故人死別逾三紀喜見傳家有鳳毛淸代閒官得名郡心存忠孝道能髙

淸泉白石秋風裏下上和鳴相共怡比似湯家好兄弟臨岐爲賦在原詩

題畫竹【鄒司務赴南京秋官出此索題爲賦二絕】

冠紱承恩下赤墀鳳池人贈鳳凰枝南都晝永文書簡展玩時吟衞武詩

太平隄畔是秋官門倚澄湖緑玉灣更出篔簹望天上五雲長防紫金山

題竹送任敬讓防議【二首】

萬里之官欲別難朔風吹送潞河幹近河楡栁凋零盡惟有瑯玕見嵗寒

十載低眉厭郎署淸風髙起鳳凰枝浣花溪畔多鄕故爲托平安寄逺思

題陳知府竹【有序】

吉郡太守陳侯九載之績奏最上従郡民再畱之請增祿復任士奇郡人也且舊與侯同朝相知蓋深今侯瀕行出此竹索題輒爲書三絕句

十年爲郡種篔簹富有淸風九夏涼太守従來多惠政後人將比召公棠

翩翩五馬導雙旌金闕朝回合郡迎帶得自天新雨露緑筠加倍舊時淸

好竹何妨種萬竿豈徒惟日報平安此君元有淸貞操傲閱冰霜過嵗寒

題竹贈楊友文運副【三首】

十年坐判維揚郡令譽芳聲特達開惠政及人還未已升官重向廣陵來

嵗久鹺臺吏螙深朝廷選士比南金富饒有道期裨國秪在淸貞一寸心

淸比篔簹貞比石由來志士有深期殷勤一片同宗意贈向淮南慰別離

石憲使慈壽堂【有序】

江西憲使臨漳石公仲玉早孤賴母之訓勤學有立自監察禦史再陞憲使亷潔寛厚獄無寃滯十三郡之人皆歸心焉其母年將八十公名其奉養之堂曰慈壽蓋念非母之慈不有今日而願母之壽則孝子之心𨿽千百嵗不已也士奇江西人又嘗與公同朝熟公之事爲賦二詩書諸堂中云

憲府従來冰玉操爲承慈訓嵗年深平反日奉諼堂樂全勝西京雋母心

珠翟云冠兩鬢霜南州使者侍髙堂堂中但祝百千壽日進流霞紫玉觴

題庭循所藏孟端竹

王黻作畫天機精健筆所至秋風生偶然貌得丹山鳳長擅謝家庭館淸

寄楊少保【二首】

分手東華一月來畫船春水奉恩回計程定過金陵去新筍鰣魚對酒杯

三十登朝雪滿簮長風萬里稱歸心白雲翠岫江鄕趣一路題詩入繡林

題竹送歐陽瀚敎閩縣【二首】

故人有子早能官萬里曽經蜀道難此去三山近南海講帷依舊一氊寒

寫得淇園修竹枝臨行聊贈慰相思淸風直節嵗寒意別有雲霄逺大期

題竹送劉順常教揚州【二首】

揚州繁盛接金陵北賈南商滿市坰惟有泮宮淸似洗衣冠長日坐談經

博士之官向竹西一竿聊慰逺分攜緑陰齋館無塵雜講罷新詩取次題

題竹送張鳳應縣丞

華亭貳令朝回日凜凜冰霜嵗暮寒爲有一枝淸似玉同鄕持贈異鄕看

荊州太守劉永母挽詩【二首】

喜聞春意回南郡遽報淒風起北堂臥轍攀轅空滿路麻衣血淚使人傷

詩書何幸際明時得祿承懽母遽違升堂最是傷心處掛壁猶存舊斷機

送佘通判【三首】

燒燈節後發京師春色初回楊栁枝耆老如雲待漚渚到官莫過牡丹時

分明一道澄江月照見冰霜銕石心誰謂今人未如古古來循吏只如今

吏胥無復到鄕邨諠雜何曽及縣門嵗嵗年年比今日邑人常戴府公恩

題王氏水竹居【有序七首】

王氏之居百年之前名勝所集王楊世好也某童子時及聞先生老長緒論今年七十有八矣鄕裏前代風流儒雅蓋某外知者少矣恐更數年知者加少七詩𨿽辭防凡近不能爲水竹發其精彩而使後生晚輩與聞故家文獻之盛之萬一者亦不可無若末篇私願天將必不靳於吾輩也

家住龍河碧玉灣淸風繞屋萬瑯玕舊聞嵇阮諸才子常聚南園與北園

王園西畔接文溪種竹臨溪个个齊剰有山陰三月趣彩毫麗句吐紅霓

國初耆俊滿西昌文采風流重二王我憶爲童隨杖舄篔簹谷裏聴琳瑯

最憶瓊臺太守賢早従林館究微言尋源曾溯羲文上細論先天與後天

臨澴千嵗散枝繁又到虹溪防葉孫溪上森森皆玉立只應詩句詠淇園

少日林泉共隠淪披衣掃石蔭晴雲前年重過嬉遊地親見詩人詠五君

叨祿京華總白顚天恩有典賜歸田煮茶亭上伴燒筍更折長竿共釣鮮

題龍士郁竹

甘溪溪上緑猗猗映日含風千萬枝最有一枝淸似玉春明開向鳳凰池

題竹贈陳侍講復職南京【二首】

尋常去住難爲別況是平生心所親木落天寒嵗華暮白頭人送白頭人

嗟君獨去路漫漫聊贈淇園玉一竿莫厭兩京頻間闊淸風將比故人看

題竹寄本淸良友【二首】

往嵗金陵城裏住竹陰相對話同鄕薊門此日看圖書卻望金陵別思長

莫道尋常修竹枝貞姿白石共幽期南京公館多閒暇時詠武公淇澳詩

奉和澹庵少保題梅花韻【五首】

昔有故廬鷗渚上東風繞屋看梅花北京二十餘年住防度披圖倍憶家

萬蕋千葩瀲灩春彩毫揮灑得天眞洛陽花品多堪畫不似羅浮迥絕塵

畫史皆明造化功淸江不與會稽同古今吟詠多髙致豈必林家香影中

嵗嵗陽和獨早回含冰綴雪晃晴暉向來止渴人皆重太息調羮事久稀

共愛開花擅早春何分芰帶與朝紳玉堂金閣看尢好不但疎籬野水濱

題東禪老僧所藏陳舉善小景【並序】

東禪云所上人道行俱髙其年逾八望九與絕聽聞公同輩行叢林大老也此畫洪武三年吾泰和丞防稽陳能舉善作極蕭散之趣超然絕俗也其人品亦髙題詩六人惟於閌余不及識其第一首名經字中常陳丞之父巋然前輩矩度於作中州樂府尢精張小山髙弟也第二羅楚材先生初名晉用後易爲進徳異人授岐黃術孝友端介之行追配古人第三海桒陳先生邑大儒江右學者皆崇山斗之仰羅先生官至徳安府同知鄧先生官至四川鹽運經歷二先生皆皦乎冰玉之操之五六君子者當時所謂千人亦見萬人亦見者非云所何足以得之而謝世逺者七十年近亦五六十年今見而知之者寡矣云所之孫寶藏此卷重裝潢以求余題旣爲具諸老大略而系之詩匪曰續貂亦以識慕仰之意云

云所道人飛錫逺白雲猶防舊禪房向來聚得昆岡玉長向林中起夜光

題梅送王瓊玉致仕【二首】

辭榮我羨王瓊玉贈以江南白玉花此花開滿西昌縣江上蒲帆應到家

收斂心情已息機送行更詠白圭詩歸來紗帽籠頭坐莫遣流塵染素姿

城南茅屋

韋杜城南尺五天東風花柳醉歌前豈如茅屋靑松下掃榻焚香撫七弦

題常熟郭令梅

銕作根株玉作葩含霜映月淨無瑕海虞縣裏淸香滿不比河陽潘令花

題趙琬司業竹【二首】

瑯玕竹蔭瑪瑙石橋門風致自鑾坡司成堂上詠淇澳六館諸生日切磋

賢闗一掃榛荊淨滿目淸風翠玉枝成陰結實當自此早晚雲霄觀鳯儀

題廖監正山水

溪上好山靑萬仭傍山臨水結茅堂扁舟載得綸竿過不是吳鄕定越鄕

題歐陽渤梅

莫嘆冷官兼冷地古人憂道不憂貧一經分教繁昌縣日對梅花慕古人

題歐陽潘梅【二首】

我家文節宋名臣風節當時表縉紳景仰前修在賢輩莫因詞賦托騷人

萬里秋風蜀道難綠袍西去作儒官行裝祗有梅花卷須共冰霜閱歳寒

題梅送劉子輝博士【二首】

向來三縣擁臯比衿佩詵詵喜得師賢闗此去虀鹽味又學元和韓退之

文江博士故多才爲喜亨衢特達開九載相逢遽相別臨岐聊贈一枝梅

題梅寄蕭雅容布政【二首】

螺川驛下雨絲絲暮燭維舟話別離滿袖春風向江漢南瞻黃鶴不勝思

回首分攜四越春江雲海樹夢頻頻過鴻聊寄相思字定對梅花憶故人

寄張信都督

十年不見張公靣萬里橋邊住錦城玉帳牙旗擁兵衛淸風常對雪山淸

題鄭中書畫像

芙蓉秋水粲奇姿曾折雲中仙桂枝縂向盛年觀徳業春光正在鳯凰池

吳興章郎中母挽詩【三首】

碧桃庭館四時春珠翟云冠五福身何用瑤池覓金母水晶宮內有仙人

上堂甘防皆推孝主饋恭勤更讓賢八十年華隨逝水獨畱女範後人傳

逺道孤兒望白雲麻衣血淚濕紛紛歸來自有終天慟況復啼烏不忍聞

題郭公緒畫

一卷苔蘚堅貞操千尺雲霄挺特姿尙有山林蕭散意南行相送寄相思

題楊宗朂所藏趙仲穆小畫【二首】

茅屋溪山夐絕塵靑松長對老龍鱗髙情恐是王摩詰騎馬橋南訪隠淪

林外靑山山下溪白雲翠浪晃荊扉畫圖自是江南趣身戀君恩獨未歸

挽詩【二首】

詩書世積儗菑畬孝友人傳徧裏閭淸代光華騰五色鳯凰池上鳯凰雛

荷衣蘭袂靑松下親見升平六十春雲海忽驚翔化鶴吳淞風月屬何人

題周主事馬【二首】

五花粲粲雪霜明休訝騏驎地上行定是夜中精彩動上干銀漢射房星

紫禁日髙仙仗下金羈隨處得從容滿身云影疑浮動知是天閒八尺龍

題唐臨絹本蘭亭後有子昂畫

祓禊蘭亭三月初流傳翰墨世璠璵吳興繪事眞兼妙恨不揮毫到舞雩

題武昌陳氏榮壽堂【三首】

髙臥煙霞似散仙春秋人羨伏生年閒吹紫玉攜黃鶴來往三湘七澤邊

九天鸞誥下林五彩宮羅繡豸袍榮壽堂中過百歳日持仙醴薦仙桃

坐分天祿荷天恩賜帛年來屢到門但比干坤祝明聖都將勲業付兒孫

侍遊西苑應制【九首】

萬歳山連紫禁西承恩吉日許攀躋雲霞光動龍蛇刻徧防蒼厓翠琰題

琪樹陰陰翠不分瑤堦步步入靑雲泥金壁湧沈檀气先到延和殿裏聞

金露玉虹相並立【皆亭名】方壺蕭散對洲【皆小殿名】欲存峻宇千春鑑長奉鸞輿萬歳遊

太液波晴屬豫遊鳬鷖鸂防近龍舟禦前應制慙無補但詠捲阿答棹謳

一片簾泉瀉不休別防噴玉出金虯須教流下天津去散作恩波潤九州

九曲流泉碧玉淸紅蓮邐迆送金觥洛中勝事循周典共侍宸遊宴鎬京

頻奉綸音近禦牀聖情無巳念先皇從臣縂是先朝舊疊賜金壺白玉漿

頒來文扇出天恩上有天章訓飭頻侍罷禦筵重拜賜尙書前靣獨千緡

禦廐飛黃勑送歸禁中不敢醉驅馳恩深難忘防涘報願誦豳風七月詩

送龔鐩憲使致仕【二首】

平生心在卹痌瘝一日辭榮出九闗袖卻向來經濟手去循南浦防西山

非才誤下釣魚磯徒遣緇塵滿素衣八袠年華雙鬢雪同鄕惆悵不同歸

題宗遊驪山圖【二首】

上馬含嬌不任扶君王攬轡待齊驅蓬萊宮裏三千女獨自驪山從乘輿

五隊如花出帝城年年扈蹕赴華淸劍門西畔聽啼鳥竟有誰從蜀道行

題梅贈挺孫南京都察院檢校

鐡作枝柯玉作花精神冰雪淨無瑕防圖常礪操修志莫忝南州淸白家

送陳照磨赴湖廣【並引】

四月二十七日宗理照磨赴湖廣憲幕來告別小詩二章爲贈並寄意使副諸君子云

靑春白晢多才思往往明珠辱贈詩江漢南遊五千里錦囊還觧寄相思

鳯凰山前憲使堂尋常六月凜飛霜堂中使者淸於玉黃鶴白雲離思長

題竹贈馬謹守禮禦史

直道而行馬禦史冰霜節操鐡心肝一庭竹色門如洗坐對淸風到歳寒

送崇式貳尹後余意未巳更續絕句

賢兄擢桂官朝署令弟哦松向海邦文水仁山多盛事周家白璧又連雙

鴻臚卿楊善父挽詩【二首】

家臨晉水客燕山晚際明時逝不還鄕裏到今談舊徳一生髙致樂蕭閒

積書教子淸風滿置酒延賔白晝長錦誥封官出身後天恩千歳有【闕】

送敬侄【三首有序】

族叔永聞宰長垣卒於官遂塟焉子孫畱居墓側再世矣其長孫敬重水木本源之念凢再至鄕裏拜先壠又再謁余於京余嘉之其歸也書此贈之

吾家賢宰宰長垣客墓荒涼有子孫六十餘年未歸得至今源本重深恩

兩回南上謁先塋更省同宗上帝京逺道驅馳見誠孝詩書愼勿墜家聲

文獻傳家五百齡憐渠北郡久飄零是行好記殷勤囑淸渭無將混濁涇

題東山洞賔【二首】

莫訝徵西舊司馬平生山水愛幽探白頭匡濟成何事回首東山巳自慙

神仙只在人間世來往千峯萬壑云至道非闗有傳授他年那得呂巖聞

送劉習之【有序】

廬陵劉習之予老友嘉防先生之令子也舉懷材抱徳授廣東按察照磨因賦近體七言絕句三首以寫別意云

曉辭丹陛出神京一席秋風萬里程舟過螺川寧省處鄕閭爭羨錦衣榮

尊府先朝老縉紳賢郎新榜又登名君今廣憲紅蓮幕月照冰壺分外淸

東廣迢迢萬里餘西風落日片防孤臨行不盡同鄕誼更寫餘情在畫圖

題鵷侄畫

員峯湧翠云浮玉盤古洲前頗似之鵷也誅茅好結宇待予解綬共棲遲

集句

酧劉士簡【有序】

劉士簡集古句爲長詩附其弟鼎見贈鼎來三閱歳矣閟不出近因梁秀才追至得一見鄙薄固不足以當所言然其綴輯之意勤矣遂集杜爲三絕句書於寫竹之上用酬士簡云

無才日衰老常在羇旅中詞人取佳句獨贈白頭翁舊繡移曲折新詩作寄將開緘風濤湧感子故意長文章千古事持答翠瑯玕但令無剪伐日日報平安

詩餘

賜從遊萬歳山詞【有序】

宣徳三年仲春之日天气淸和風塵不作皇上萬幾之暇駕幸西苑特召尙書學士皆從臣士奇與焉旣遊萬歳山命就禦舟遊太液池以徧歷苑囿之勝羣臣頫伏言陛下寵恩之厚非愚臣等所宜防荷上指禦舟諭曰以操以濟羣卿之力君臣之義欣戚是同聖諭再三奬與過分是日菓茗酒饌之賜皆出天廚之珍加之賚予之厚下曁輿皂均沐洪賜遭逢之幸在古鮮儷敬賦淸平樂詞十章以識盛事其詞曰

禦河冰泮禁籞春光滿中使傳宣陪賞翫西過蓬萊仙苑內街許驟花新醅勑賜黃封共侍翠華遊豫仰承霄漢恩濃【右一】

五云仙島海上蓬壺曉紅巘丹崖春正好香動玉華瑤艸飛龍翠輦初來翔鸞寶扇齊開聖主樂同賢輔愚臣自愧非才【右二】

廣寒宮殿曉駐黃金輦天上彤霞平近眼俯防碧雲芳甸乾坤六合皆春榮光瑞彩津津浩蕩雲飛川泳甄陶総出皇仁【右三】

碧池千頃湛湛涵天影淸似玻瓈明似鏡洞見柔條新荇金鱗翠羽夷猶紅橈畫槳謌謳何幸盛時多暇共陪太液淸遊【右四】

鳯池龍舸畫楫黃金柁亭午虹橋西畔過瓊管瑤箏相和彤亭面面雕欄天光云影盤桓世外銀潢玉宇春前麗景淸歡【右五】

小山千丈粲玉蕖仙掌鶴檜鸞篁森拱向春逗萬年枝上黃金矯矯蟠龍靑巖灑灑輕風口噴汪洋天澤須教大地年丰【右六】

石渠淸泚宛轉千花裏翠勺金蓮傳玉醴瀟灑落紅流水連茵坐飲悠哉流杯飲過還來聖主恩深如海醉教馬上扶回【右七】

瑞禽靈獸自古希奇有鸞鳯來儀麀鹿伏好似舜庭文囿傳宣特賜奇觀山呼拜舞騰歡淸世泰和嘉應聖人道合乾坤【右八】

玉京仙境瑞气融春永明主承天天錫慶雨順風和嘉應謳謌四海丰年簫韶九奏華筵聖世均調玉燭皇圖帝壽齊天【右九】

施恩宣化一統函夷夏端拱垂衣幾務暇光被普天之下簮纓扈從遊巡乾坤萬物皆新蕩蕩太平熈皞吾皇萬歳千春【右十】

奉壽思貽兄【二首】

皓月當庭照彩燈華筵春透酒如澠昔年把酒記吾曾今日楊園賔客聚壽星相應徳星明六千里外獨思

兄【右浣溪沙】

春意滿堦除玉色梅花照鬂須老子壽年過九九懽娛醉影婆娑不用扶蕭散一塵無綠樹靑山處士居兄弟別離三十載何如春鴈來時定寄書【右南鄕子】

寄壽仲亨兄【木蘭花慢】

簮纓四百載記科第有家傳羨雙玉連枝栢臺冰雪栗裏風煙逍遙葛巾藜杖傍靑山綠竹俯丹泉天賜十分淸福人尊八袠髙年一塵不到研屏前防筆映華牋想菊畔題詩梅邊作賦佳趣依然兒孫書香宦業防名家慶澤逺綿延望望徳星南極壽觴正聚羣賢

壽蹇少卿【滿庭芳】

四紀廷臣三朝國老左班領袖官僚手扶紅日兩度上靑霄一片丹誠奉主持恭謹不間纎毫從容處調羮事好補衮更才髙君臣魚水契龍章鳯勑前後華褒防滿懷春意富貴無驕嘉慶今年七十梅舒玉香藹宮袍更百歳康寧壽福長逺佐唐堯

壽建安少傅【水龍吟】

一星南極輝光毎年臘節明朝見黃封賜酒翠盤仙脯畫堂張宴濟濟嘉賔謀謨耆老文章英彥想從初獨稟武夷之秀金榜登髙選早侍九華春殿彩毫揮五云騰絢驅馳扈從東徵北討馬蹄行徧身仕三朝手調金鼎芳名馳逺願長年佐輔皇恩帝徳百寮冠冕

壽時勉李學士【臨江仙】

霽月光風襟度好文章淸比琳璆蓬萊山近殿東頭論忠獻納鵠立侍宸旒六十今朝初度日明朝又屇中秋桂花香泛紫金甌賔筵爲壽不住算觥籌

壽黃學士【水龍吟】

好花開到紅橊帝城明日端陽屆先生壽旦官廚細酒士林嘉防內閣當年七人同事四人今在一人千里外還畱鼎足懽相對須醉不攺平生剛介更華發朱顏無攺聲名事業安榮憂患從前無愧紺雪晨飡黃庭晝詠出塵瀟灑碧雲冠往來天臺鴈蕩作人間瑞

歸田趣【滿江紅四首】

春牧

霜鬂蕭蕭皇恩重賜歸田裏郊郭外艸亭四面靑山緑水好鳥好花春似昔同時同輩人無幾一布袍棕帽任消搖東風裏芳艸岸平如砥垂楊徑淸如洗散牧處冉冉晴霞飛綺江色比於懷抱淨都無一防閒塵滓更小兒牛背有書聲淸人耳

夏耘

詔歸田里長散誕天恩深厚尋早歳釣遊之處風煙依舊萬物方當嘉防日一年最是淸和候暢幽懷緩緩步東觀耘耨竹色淨槐陰茂荷鋪翠葵舒繡農忙際兒子大家趨走頻有鶯聲迎杖屨渾無塵影霑襟袖望水南云似玉光浮籠巖岫

秋漁

七十歸來西江上堪遊堪釣秋水共長天一色也堪吟嘯穏坐木蘭漁艇子大兒能网中兒棹小兒自理防爇香鑪烹茶竈蘋花渚雪爭耀楓葉岸霞相照山無數淸比方壺貟嶠放浪不知天地外蕭閒底用元眞號聴數聲長笛白鷗前江南調

冬樵

白首閒居冬風冷偏欺衰老晨光動彌漫院落六花飛繞坐暖茅柴煨芋栗老妻孫子圍鑪好更兒曹腰斧析枯薪歸來早堦前璐池邊縞都總出天工巧石山峯庭下盡成瓊島況是太平丰稔瑞教兒愛護休輕掃防園林一鶴意蕭蕭尋瑤艸

大雪志喜【玉樓春】

【旹甲寅十二月二十日也】

天公預作丰年瑞栁絮梨花紛舞墜九重城闕晃淸輝一統山河含淑气郊原徧是瓊瑤地梅蕋稍頭春早至未論寅卯太平年且賞嘉祥宣徳歳【防云寅年及卯年方見太平年】

初度夕【菩薩蠻】

生朝謝客艸艸家筵聊向夕綠酒黃柑慶我今年七十三燭花送喜繞簇連枝金粟蕋小小孫兒也學諸兄跪獻詩

九日謁陵【浪陶沙】

庭鞠早含霜又到重陽盈盈白髮對淸觴回憶往時文翰侶大半凋亡縱佩紫萸囊怕上髙岡眼昏那見舊家鄕但見三陵雲气裏愁損柔腸

東裏續集卷六十二

書東裏文集續編後

廬陵楊文貞公卽世三十載其所著東裏詩文集傳於世久矣然才二十八卷耳士君子恆以不得見全集爲憾焉成化七年秋其子尙寶卿防奉使廣西爲予言防防侍先公凡所著作槁皆先兄收兄沒諸子姓珍惜祕不發防又忝侍從不能歸玆幸歸而得之圖惟梓傳敢以累執事予敬諾焉防旣還京師編錄成卷六十有二托吏部侍郎葉公與中校正乃以寓予且屬序一言予徧閱之躍然曰此當代文章鉅公手筆天下之人仰慕想見者也予何敢不力然公詩文舊刻永嘉黃文簡公江陵楊文定公序之詳矣後生小子何敢置喙於其間嗟乎大羮元酒不資姜桂雅有眞味泰山華嶽奇峯疊擁不覺其繁玉云行空流麗自然初若無意而能成雨澤被萬物此公之冠絕一世予不能不樂爲天下道也故敢僣書於後成化九年歳次癸巳夏五月旣望吳郡韓雍拜手書

東裏續集卷六十二

欽定四庫全書

東裏別集卷一

明楊士奇撰代言錄

視學之碑

朕惟帝王之興必首舉學校之政以崇道徳教化正人心成天下之材致天下之治唐虞三代之盛率由於玆後世之君其學政或修或否是以政不古若也我皇考聖神文武欽眀啟運俊徳成功統天大孝髙皇帝龍飛淮甸渡江首建學校親祀孔子日引儒臣講論經義求古聖人之道身體力行旣統有萬方卽詔府州縣皆立學天下士子雲集京師復新作廟學於雞鳴山之陽親制教條頒布中外又命天下增廣生員復其家府州縣皆用春秋有事孔子賜以樂舞徳教廣被海外諸國及蠻夷酋長並遣子入學教化之隆視古爲盛朕纘承大統仰遵成憲乃永樂四年三月朔日躬詣廟庭謁先師孔子前期三日雨將事之夕霠云澄霽星緯昭眀曁旦天宇穆淸旭日鮮麗舎菜於廟退卽彛倫堂文武羣臣咸侍左右師儒在席諸生序列堂下命祭酒胡儼等以次講經成禮乃還夫學以眀道也道之體廣大光眀配乎天地日月而其實不離乎彛倫日用之間孔子眀之上以承堯舜禹湯文武之傳下以爲後世植綱常開太平於無窮而世之極其尊崇禮之者非於孔子有所增益特以著眀其道之至大天下不可一日而無也惟我皇考繼統帝王尊師孔子舉天下皆約之使由於斯道是以治化之盛淪浹周徧薄海內外罔不向風慕義朕景仰謨夙夜祗敬思惟繼承之道不敢怠遑爰因視學謹敍述皇考所以致隆治化之本勒碑於廟俾我子孫臣庶尙克欽承於千萬年永樂四年三月初一日

交阯再平定赦罪詔

奉天承運皇帝詔曰天地大生成之徳普萬物而無私帝王廣協和爲心統六合而無外朕祗膺天命纘紹鴻基體覆載以子民道徳而立政乂安惟切夙夜不忘永懷一視之仁敷洽八紘之內咸底綏輯庶答天心況安南介兩廣之邊陲在國朝先諸蕃而欵附久罹荼毒詎忍遐遺其賊臣黎季父子累殺國王屠夷其宗族橫虐民庶蹂躪於鄰封遂上侮於朝廷屢內侵於邊境諭其悔罪始猶務於包荒稔而弗悛終難稽於援溺肆行弔伐遄舉偏師天威震臨蟻聚奔潰履雞翎於平地曾無寸艸之橫蹈富良如坦途何有一抔之險搗列柵以蹙於醎子窮三穴以極於奇羅殆烈火之燎毛甚疾風之振槁未逾累月盡縶凶渠旣解縱其脇從咸撫存其疲瘵祥飈蕩除於癘气淸霜普肅於妖氛溟海爲之淸寧山川發其光彩特立交阯都司布政司按察司列爲郡縣俾同中夏之氓化其髦倪悉去南蠻之俗渙號初下輿情翕從獨其孽黨之心不變狂亂之志不從教令不復生業逃匿藪澤聚嘯山林刼殺良民賊害命吏恩徳不念悖惡逾深若謂牧守匪人撫字失當陳述所苦敷訴求伸何敢拒違復作凶逆困甚鴻毛之命猶張螳臂以當車遂來虎旅之雄莫救泰山之壓卵憐其怙惡秪自取亡除前倡祻首謀之人罪逆深重俱已伏誅外尙念餘眾本因愚昧或迫饑窮或爲彊暴所驅或爲姦利所誘事非得巳情有可矜槪而罪之朕實不忍詔書到曰咸赦除之軍還爲軍民還爲民各復其業以圖自新如巳經恩宥仍復防頑不行悛攺必殺無赦其交阯所屬軍民衙門官吏體朕至仁務隆寛卹毋爲嚴急毋肆侵漁導之趨吉而避凶爲之建利而去害使長防咸遂小大獲安官府一切不急之務俱且停罷於戱帝徳好生肆覃霈湔除之澤天心順宜永堅欽戴之誠攺過而善福有必臻非分之恩理不常得咸樂和平之治勉承嘉靖之仁故玆詔諭咸使聞知永樂六年五月初一日

巡幸北京詔

奉天承運皇帝詔曰成周營洛肇啟二都有虞親民尢重巡省朕君臨天下祗率典彛統禦之初己陞順天府爲北京今四海淸寧萬民安業國家無事省方維時將以明年二月巡幸北京命皇太子監國朕所經過去處親王止離王城一程迎接軍民衙門官吏人等於境內朝見非經過去處毋得出境道路一切飲食供給之費皆己有備不煩於民諸司毋得有所進獻科擾勞眾布告中外咸使聞知永樂六年八月十一日

冊貴妃文

維永樂七年嵗次巳丑二月甲戌朔初六日已夘皇帝制曰朕祗承大統仰率聖謨永惟王化之基實系彛倫之重致明禋於宗廟必有相奠之人正內治於宮闈必有協宣之職眷言賢淑禮用褒隆爾某氏懿哲徽明端莊誠一和恵本乎天性靜順合於坤柔率履多儀益謹佩環之節含章有羙不忘圖史之規惟乃令猷宜膺顯冊特封爾爲貴妃於戱貴貳軒龍旣超承於恩命光昭褕翟佇益懋於徳華惟孝敬爲福之源惟勤儉爲化之本惟肅雍以自牧惟儆戒以相成往服訓詞永膺福祿欽哉

昭容誥文

制曰帝王之治必本於家彛典所書尢詳內職眷言淑善宜用敍升爾某氏洵羙端莊恵和柔順本其天性夙表著於徳儀祗事宮闈益謹循於圖史動必由禮勞而能謙肆顯示於褒嘉俾榮遷於名品今特命爾爲昭容往服隆恩益勤祗愼

寛卹交阯詔

奉天承運皇帝詔曰朕祗膺天命統馭萬方永惟覆載之中咸屬照臨之下心存博愛宵旰惓惓矧交阯旣屬於職方而連嵗未臻於休息憫玆困獘之後特敷寛卹之恩庶俾兆人咸沾沛澤所有合行事宜條示於後故玆詔諭悉使聞知永樂九年二月二十五日

蠲陜西山西河南逋稅詔

奉天承運皇帝詔曰朕祗膺天命統禦萬方卽位以來軫念黎庶夙夜惓切眷惟陜西山西河南接境邊塞供給轉運民惟勞勤矧自今年夏秋以來疾癘相仍民滋困悴未臻蘇息朕甚憫焉其陜西所屬府州縣永樂八年以前拖欠稅糧並與蠲免故玆昭示咸使聞知永樂九年十一月初一日

卽位詔

奉天承運皇帝詔曰朕惟上天生民爰立君主仁育兆庶咸底於泰和統禦華夷同躋於熙皥我先皇帝奉天撫運治化髙於百王文徳武功聲教被於四海比緣邊警廑龍禦以親徵逮及凱還竟鼎湖之升逝遺命神器付予眇躬顧哀疚之方深豈遵承之遽忍宗親公侯駙馬伯文武臣僚軍民耆老及四夷朝貢之使俯伏闕下奉表勸進以爲天位不可以久虛生民不可以無主長嫡承統國家常經陳詞再三瀝懇勤切用是仰遵遺命俯狥輿情巳於八月十五日祗告天地祖宗社稷卽皇帝位奉祖考之洪祐仰聖神之永圖屬玆蒞阼之初宣布維新之命其以眀年爲洪熙元年所有合行事宜條示於後

一自永樂二十二年八月十五日昧爽以前官吏軍民人等有犯除謀反大逆子孫謀殺祖父母父母妻妾殺夫奴婢殺主不赦外其餘巳發覺未發覺已結正未結正罪無大小咸赦除之敢有以赦前事相告言者以其罪罪之

一官軍幷旗軍將軍力士校尉舎人餘丁人等爲事犯罪發遣各處立功哨嘹等項盡行宥免復還職役

一軍官有爲事被刑及罷閒者除謀逆外其餘見在者復其原職巳故者子孫依例承襲總小旗革役充軍者各還其原役

一文武官吏軍民匠作人等有爲事做工及運磚拖石砌城運糧等項者悉宥其罪官吏復還職役軍還原伍匠仍當匠民放寧家其風憲官有犯贓罪者不復其職放回原籍爲民當差

一文武官員幷總小旗有爲事巳復職役住支俸糧及支半俸者俱照舊支

一永樂十九年十二月終巳前拖欠虧兌未完稅糧料豆戶口鹽糧及有報數在官未曾送納者盡行蠲免永樂二十二年戶口鹽糧一年其各處拖欠艸束及柴炭俱自永樂二十年十二月終以前蠲免

一自永樂二十二年八月十五日以前逓年虧欠農桑諸色課程倉糧鹽課魚課等項幷倒死馬駝騾驢牛羊虧欠孳牲等畜及拖欠蘆柴各處納欠銅錢顏料席麻竹木等項幷追賠珍珠等物未納各項贓罰賠追未完段匹等件盡行蠲免

一軍官爲事犯罪發遣各處充軍養馬種田等項者盡行宥免復職

一各處軍民有爲事追賠孳生馬匹受官府逼迫不得巳將男女妻妾典賣與人以致流離困苦莫能自存者詔書到日官司卽爲贖還毋得托故延緩如女子年長巳成婚者不在此例今後倒死孳生馬匹只照洪武年間例追賠

一天下一應稅課照依永樂二十年以前舊額徴收不許指以鈔法爲由妄自增添擾害商民違者罪之

一各處逃移人戶悉宥其罪許於所在官司首告發回原籍復業免其差徭二年其戶下虧欠稅糧盡行蠲免

一下西洋諸番等國寶船悉皆停止如巳在福建太倉等處安泊者俱回南京將帶去貨物仍於內府該庫交收諸畨國有進貢使臣當回去者只量撥人船護送其去但系所差內外官員卽便回京民稍人等各放寧家

一往迆西賽瑪爾堪實喇蘇等處買馬等項及哈密取馬者悉皆停止將去給賜段匹磁器等件就於所在官司明白照數入庫馬駝騾疋若系官給者仍交還官軍民買辦者仍給還原買之人所有差去內外官員俱限十日以裏起程赴京不許托故稽畱

一往雲南木邦緬甸麓川車裏等處采取寶石等項及收買馬疋等件者悉皆停罷其給賜之物發與差來進貢使人順帶回去但系朝廷差去內外官員限十日以裏卽便起程赴京官軍各回原衛著役不許稽畱

一各處修造往諸畨船隻悉皆停止其各處采辦鐵梨木只照依洪武年間例采辦余悉停罷

一但是買辦下畨一應物件幷鑄造銅錢買辦麝香生銅荒絲等物除見買在官者卽於所在官司庫交收若未起運者悉皆停止

一各處買辦諸色紵絲紗羅段疋寶石等項及一應物料顏料幷蘇杭等處續造段疋抄造紙札燒造磁器采辦梨木板及造諸品海味果子等項悉皆停罷其差去人員卽便回京敢有指此爲由科斂害民者罪之

一各處閘辦金銀課除巳煎銷見收在官外自今幷前停止敢有不遵法防私自煎銷者罪之所差去閘辦人員限十日以內卽便赴京不許托故稽畱但系舊額嵗辦課銀幷差發金銀不在此例

一交阯采金采珠及采辦香貨之類悉皆停止凢交阯一應買辦采取物件其詔書內該載未盡者亦皆停止所差去內外監督官員限十日以裏起程赴京並不許托故稽畱虐害軍民

一各處自爲營造采辦木植如已起運者隨到所在堆垜其未采辦者悉皆停止軍民各放寧家所差去采辦官員人等限十日以裏卽便起程赴京毋得托故稽畱違者罪之

一浙江福建官臺山烏峯洞等處有等人民因被府縣及閘辦官吏逼迫不得已逃命山林出沒爲盜詔書至日悉宥其罪各還原籍安生樂業永爲良民

一陜西四川儧運茶課有己起運者卽赴所指茶馬司交收未起運者悉皆停止

一各處造作除軍需外其餘不急之務盡皆停罷今後有司非奉朝廷眀文敢有一毫擅自科擾軍民者罪之

一逃軍逃囚逃匠人等詔書到日爲始許一月內赴官自首免其本罪軍還原伍民還原籍匠復本業

一逓年爲事發去買馬當站及充軍逓運驛夫皂膳夫軍伴之類法司卽便撥替放回爲民不許延緩違者罪之

一有被水旱缺食貧民有司卽便取勘賑濟

一民間應有事故人戶拋荒田土有司卽爲從實取勘開報以憑覈實除豁另行召人承佃中間如系官田卽照民田例起科

一軍中有鰥寡孤獨者所司依例存卹毋令失所民年七十以上及篤廢殘疾者許令一丁侍養不能自存者官爲賑給凢軍民年八十以上者所司給與絹二疋綿二斤肉十斤米一鬥時加存卹

一孝子順孫義夫節婦許所司保勘眀白開具實迹奏聞以憑旌表

一軍民之中有懷材抱徳堪爲任用或屈下僚或隱山林所司薦舉以禮遣送赴京量材擢用

一凢有軍民利病諸人直言無隱

一凢有貪官污吏蠧政壊法作獘害民詔書到後不卽攺悔仍前貪虐者許巡按監察禦史按察司卽便拿問解京

一自後官吏敢有指以催辦爲由輙自下鄕科斂擾害平民者許諸人首告所司卽便拿問解京

一諸司官員敢有容隱吏卒弓兵皂牢子久占衙門逓年不替專浸潤官長起滅詞訟說事過錢及稱主文等項名色各衙門結覽弄法把持官府虐害良善諸人首告其有在按察司及巡按監察禦史卽便擒拿問罪解京

一法司所問囚犯今後一依大眀律科斷不許深文違者罪之

於戱軍民一體愛人必務於寛賞罰有經爲國必彰於明信尙賴文武賢卿中外良臣攄乃忠貞匡輔不逮用承鴻業隆國家永逺之基嘉惠羣黎廣海宇治平之福敷告天下咸使聞知永樂二十二年八月十五日

尊文皇帝文皇后諡號詔

奉天承運皇帝詔曰朕惟自古聖君哲後有大功大徳者必有顯號徽稱以表揚鴻羙垂萬萬年欽惟皇考大行皇帝躬膺天命統禦兆民制治保邦隆繼述之大孝篤近舉逺同覆載之至仁神武廓淸之功聖文廣緝熙之化天地宗社享於上華夏蠻貊戴於下輿圖充拓曠古所無泰和融液嘉徴畢至海宇乂寧臻於熙皥欽惟皇妣仁孝皇後天稟元聖上配宸嚴至順以承天厚徳以載物含光大端一誠荘隆化理之原篤宗祧之敬宣昭懿範母儀天下神遊益逺哀慕無窮屬玆繼敍之初式舉尊崇之典謹命文武羣臣稽古禮文議薦諡號大公之義輿論僉同秪告天地宗廟社稷恭上皇考大行皇帝尊諡體天道髙眀廣運聖武神功純仁至孝文皇帝廟號太宗皇妣仁孝皇后尊諡仁孝慈懿誠眀荘獻配天齊聖文皇后於戱惟神聖配乾坤蓋名言之莫罄惟光華同日月著尊仰於不忘敷告臣民咸使聞知永樂二十二年九月初一日

文皇帝尊諡冊文

維永樂二十二年嵗次甲辰九月癸酉朔初十日壬午孝子嗣皇帝某謹再拜稽首言臣聞惟聖神之徳如天地之化至妙莫測至大難名然皇有羲軒之稱帝有堯舜之號皆本謨烈表於萬年恭惟皇考大行皇帝體天之心天之道具大而能化之聖存妙不可知之神統理萬邦仁育庶類同乾坤之發育同日月之照臨廣大而髙眀剛健而不息揚神武以靖亂宣文教以興治篤繼志述事之孝兼創業守成之勲典章集百王之大成朝貢極八紘而必至道泰時康於玆二紀隆功盛徳宜薦尊諡謹奉冊寶上尊諡曰體天道髙眀廣運聖武神功純仁至孝文皇帝廟號太宗伏惟聖靈在天昭眀有赫垂裕後嗣咸被家國於萬萬年與天無極謹告

文皇后尊諡冊文

維永樂二十二年嵗次甲辰九月癸酉朔初十日壬午孝子嗣皇帝某謹再拜稽首言臣聞聖君禦極必有聖後如天地日月共成化功虞夏至周逮我皇祖咸得聖助光啟國家懿號徽稱萬世尊仰欽惟皇妣仁孝皇后上配聖考允孝允仁允欽允誠嚴奉宗廟協隆化理含光大配地承天表母儀於天下垂教範於無窮萬方欽戴愈久不忘塗山太任古今一揆謹奉冊寶上尊諡曰仁孝慈懿誠眀荘獻配天齊聖文皇后伏惟聖靈眀昭在天祚後嗣億萬萬年謹告

冊立皇后皇太子封宗室諸王詔

奉天承運皇帝詔曰朕惟致理必先正內所以崇王化之基承統必重建儲所以厚國家之本乃若眾建宗室式以永壯藩維帝王大經典章斯在朕祗承天敍君主萬邦顧玆臨禦之初方切維新之治念徳澤之未究耿夙夜其靡寧而親王勲臣文武百辟志存愛國咸懷永圖屢表攄誠請立皇后建皇太子稽率舊章勉狥眾志巳於十月初八日冊立妃張氏爲皇后十一日冊立嫡長子睿名爲皇太子封次子爲鄭王爲越王爲襄王爲荊王爲淮王爲滕王爲梁王爲衛王於戱惇敍彛倫自家邦以達於天下鞏固社稷隆本支以傳於萬年用仁厚之風永協雍熙之化布告天下咸使聞知永樂二十二年十月十一日

勅五府六部等衙門求直言

朕以菲徳嗣承大統君臨億兆顧天下之廣庶務之繁豈一人所克獨理亦賴文武賢臣相與協力共圖康濟矧屬亮陰之際尢切倚毘之心是以嗣位之初首詔中外旁求直言此皆實意而渉月累旬言者無幾夫京師首善之地四方之所視法或有人困於下而不得聞獘膠於習而不知革爲國以得賢爲重事君以進賢爲忠今居官者或廉貪雜處賢否無別其何以望治效典兵者或部伍不實紀律不肅其何以嚴防禦仕者之祿不足而冗食之員甚眾法吏所尙未平恕而罪人或困於深文推之百司之務夫豈皆適於中近者如斯何以法逺豈非憲紀不振言路猶壅夫有功必賞有罪必罰賢者必進不肖者必退至公之典朕不敢私卿等皆受朕股肱心膂之寄無以直言而慮後譴君臣同體相與貴誠必嘉謀嘉猷輔朕不逮庶副倚重賢人君子之意故勑永樂二十二年十月十一日

勑諭天下文武羣臣修政事

朕惟天地以生物爲徳人君以養民爲任設官分職簡賢任能所以相成其功朕祗紹鴻圖仰惟祖宗創業守成之艱難夙夜惓惓體天爲治嗣位之初蠲逋負赦有罪不急之務一切停罷愼選賢良共圖維新之治期與天下安於太平今天下庶事未盡理生民未盡安斯朕之責亦爾文武羣臣之責尙勉思之咨爾文臣六卿掌國之庶務布政司受任方隅守令典郡邑大小庶官各有攸司其竭忠殫慮以安黎庶銓選必擇人賦稅必有常禮教必修眀兵政必振舉刑罰必平恕營繕必撙節凢百政令必勤審度以存卹爲心內外相承興利除害休息以蕃其生勸課以厚其本興學勸士以正其俗以成其才必使吾民衣食充足禮讓成風匹夫匹婦咸得其所斯爲稱職咨爾武臣都府掌國之軍政都司控制一方衛所邊圉各有信地其悉心戮力以衛國家簡閱訓練必公必勤紀律部伍必嚴必肅器械必堅利城堡必修繕糧茭儲峙必足於用巡邏瞭望必謹以備使姦宄屛迹吾民安於無事其要以撫養軍士爲本防其饑寒念其疾苦用之於萬全斯爲稱職至於風憲爲朕耳目朝政闕典吏治得失軍民利病百官有司孰賢與否悉宜防察必使官得其人政無不舉人咸樂生斯爲稱職夫君臣一體上下相須朕勉於修徳爾尙勵於忠貞弼成治化以躋斯民於雍熙泰和之盛不其偉歟朕代天子民恪存戒飭不以小人備任使不以浮費傷財力不以刑法先教化不以貪黷勞士卒爾尙體予至意以副職任惟忠足以事君惟仁足以防人惟勤則庶事集惟防則公道存乃若驕淫縱恣朋比用事貪暴掊克漁獵吾民阿諛從事務爲容悅庸壬保位無補於時黜陟之眀賞罰之公典章具在爾其欽哉故勑洪熙元年正月初三日

郊祀覃恩詔

奉天承運皇帝詔曰朕惟君國之道事天爲大事天之實卹民爲本我國家聖聖相承太祖髙皇帝肇基垂統靖萬邦太宗文皇帝繼志守成徳威廣被天下無事生民乂安六十年於今矣是皆天地祐祚之隆祖宗功徳之盛肆及眇躬獲承鴻緒嗣位以來夙夜祗愼上惟天地之重下念生民之艱式嚴昭事庶臻康濟謹於今年正月十五日恭祀天地於南郊股肱助相羣工駿奔三靈交悅百順介祥嘉與臣民均膺慶澤一應合行事宜條示於後

一農桑衣食之本學校風化之原有司宜加勸課在內從巡按禦史在外從按察司巡督毋爲虛文務臻實效

一祀典神祗皆爲保庇生民有司奉祭務在誠敬不許防慢

一天下嶽鎭海瀆及各處山川社稷等壇帝王陵寢先聖先賢忠臣義士旗纛城隍祠廟常須潔淨遇有損壊隨卽修理仍禁約不許樵采牧放

一軍民之家有孝子順孫義夫節婦合該上司審覆眀白具其實迹奏聞以憑旌表

一軍民有鰥寡孤獨及篤廢殘疾無依之人所司常加存卹依例廩養毋令失所

一有防潔公正賢能幹濟之人未曾出仕或屈在下僚許所在官司薦舉務得眞才實行以憑擢用不許徇私濫舉若考驗不中或後犯贓罪原舉之人連坐

一文職官員自永樂二十二年八月十五日以前有犯罪作辦事官及發充吏役承差者並送吏部隨才受職但有贓罪者不在此例

一武職官員子孫除應襲外其餘子弟果有徳行可取才識優長者聽所在官司薦舉以憑取用

一文武官有因公幹在途病故者所在官司卽以禮棺斂逓送還家若在任病故家小不能還鄕官爲依律應付腳力送回勿令失所

一廣東珠池及各處官封金銀場幷江西饒州燒造磁器官窯仍前禁止外其各處山塲園林湖池坑冶及菓樹蜂蜜等件原系民業曾經官府采取見今有人防守及禁約者詔書到日聽民采取不許禁約如有原防守之人各還職役

一官員父母有年七十之上家無丁力去任遙逺不能就養者許其眀白具奏放回侍飬待親終起復就用若不得離職願分祿於原籍支給奉養者聽從其便

一內外文職官員離家年久者許其眀白具奏挨次給假回還原籍省親祭祖

一文職官員年七十之上不能治事者許眀白具奏放回致仕若無子嗣孤獨不能自存者其有司月給米二石養其終身

一自洪武至永樂年間有充軍擺站等項後因保舉起復爲官或見任或病故或以禮去官皆免其戶下子孫補役見任年七十之上筋力衰憊者亦許引年致仕開其軍伍

一天下諸司文武官吏俸給每石折支鈔二貫五百文近來米價騰湧日用不給除原支本色米外其餘俸米每石折支鈔二十五貫年丰糧積再行定奪

一朝廷建置文武官員所以統治軍民其間或有官非其人不得軍民之心而軍民動輙綁防淩辱有傷大體今後凢有害軍害民官吏許被害之人赴合該上司陳告上司不爲準理許訴於朝不許擅自綁防違者治罪若受贓及造反謀逆及逃叛者聽綁防前來不拘此例

一城池之設所以禦暴衛民遇有坍塌損壊隨卽修理合用材料支給官鈔買辦不許因而生事擾人若有坐視不行修理者聽風憲官糾舉

一工部成造軍器逓年坐各處買辦一應物料多有未納自永樂十九年以前坐者悉皆罷免其二十年二十一年二十二年坐者免其一半以紓民力

一各處嵗辦蘆柴除前蠲免外自今常額以十分爲率減其三分每嵗正納七分實納本色二分其餘五分俱照原行折收鈔貫每束收鈔五貫就送所在官庫收貯支用

一各處逃移人戶詔書到日卽回復業其戶下逓年拖欠稅糧悉與蠲免仍自復業之後再免稅糧差役二年如乏牛犢種子者所司勸諭糧長里長幷有力之家互相給助耕種不許生事擾害其有比先私家債負未還者限三年後一本一利交還不許逼抑索取

一各處全戶充軍幷全家死絕抄札人戶遺下空閒荒蕪田土無人佃種者所司務要設法召人開耕待三年後方徴稅糧不問官民田俱照本處民田例起科不許重加科擾違者罪之

一各處衛所官軍俸糧近年有因水旱等項民間輸納未足倉無儲積以致官軍積久不得給用詔書至日各府州縣將永樂二十年分拖欠稅糧各照當地時價聽民折納鈔貫布絹頭畜等件就於本處官司收貯仍查勘各衛所官軍逓年未關俸糧眀白見數挨次將前項折納物件依原折米數給付官軍收用其支給余剰之物儲貯別用

一各都司衛所屯田官軍今後務依原定分數下屯不許一槪差占失悞農業年終從監察禦史按察司比較其間多有艱難辦納子粒不敷今後除自用十二石之外餘糧免其一半止納六石

一各處拘補軍役已有定制其有委系丁倒戶絕者取具所在官吏執結回報衛所卽爲轉逹該府兵部以憑開豁毋得展轉勾擾剝削無辜亦不許指此爲由一槪將有丁之家徇私賣放空歇軍伍違者各治以罪

一各處孳生馬疋舊例每年納駒一匹中間多有駒不及數者令其賠補積畜年久貧無賠償者多至失所今聽兩年納駒一匹永爲定例若兩年納駒兩匹量爲賞鈔以旌其勤

一四川寶寧等府所屬茶課其原額官茶自洪熙元年以後皆照洪武年間例辦納價買民茶盡行罷免若官倉見積茶數堪中換馬者仍畱支用芽茶依當地時價作官吏俸錢支銷其不堪換馬芽茶眀白具奏覆驗燒毀免致堆積累民

一各處遇有水旱災傷所司卽便從實奏報以憑寛卹毋得欺隱坐視民患

一旌善申眀亭所以勸善懲惡有司常加整防遇有善惡眀白書之庶以激勵風俗毋徒視爲虛文

於戱郊禋致誠所以仰答靈貺陽春布徳所以順體乾元迎導至和發育庶品尙資有位咸乃官推其仁愛之誠輔我太平之治詔告中外咸使聞知洪熙元年正月十五日

勅兵部罷朝覲官牧馬

今都察院言陜西等按察司官謂今領孳牧馬疋太僕寺都司布政司帶管提督風憲不無受制等事初羣臣所議本欲便民今思其言誠有未愜朕懷蓋國家以祿待仕者使之牧民今以馬責其孳牧非惟有失禮待臣下之體且使防者艱於保其操行貪者得以假此擾民況巳有詔寛卹民間牧馬二嵗納一駒豈復於官猶責孳牧縱使各府州縣大小官員一一養馬總納不及數千其於朝廷補益幾何勑至各布政司按察司及府州縣官但有巳領過馬匹者就依洪武中欽給官員馬匹例給與騎坐不問其孳息未領者悉皆停止都察院題本就付爾觀之如勅奉行洪熙元年正月十八日

勑諭文武羣臣求言幷復弋謙朝參

朕以眇躬處億兆之上禦天下之大幾務之繁殆難獨理是以數詔求言冀匡不逮此朕之實心也自卽位以來臣民上章以數百計朕未嘗不欣然聽納言之而當卽與施行茍有不當未嘗加譴此皆羣臣所共知者間因大理少卿弋謙所言過於矯激多非實事朕一時不能無槪於心而羣臣有迎合朕意者交章奏其賣直沽名欲寘諸法朕特優容令在職視事不得朝參而自是以來言者蓋少豈以爲無事可言歟抑懷自全之計而退爲黙黙歟自今冬不雪春亦少雨陰陽愆和必有其咎豈無可言而爲人臣者惟念保身亦何以爲忠朕之一時不能含容蓋未嘗不自省爾文武羣臣亦各思以君子之道自勉攄其嘉謀嘉猷凢於國家軍民利有未興獘有未革及政令有未當者咸直言之勿以前事爲戒而有所諱庶幾君臣相與之義弋謙自眀日以後仍舊朝參故諭洪熙元年三月初七日

戒法司愼刑詔

奉天承運皇帝詔曰朕恭承大統爲天下生民之主惟我皇祖皇考愛民之仁祗率不怠旦夕思念人命甚重哀矜庶獄惓惓在懷夫刑以禁暴止邪導民於善豈專務誅殺哉故律令之制善善長而惡惡短罰之輕重咸適厥中顧執法之吏不能皆平有虛飾其情傅致死罪而比附謬妄尢甚枉人朕深憫之夫五刑之條莫甚大辟大辟之施身首異處斯己極矣自今有犯死罪律該淩遲者依律科決其餘死罪止於斬絞法司並不許牽合傅防昧情失實以致寃濫若朕一時過於嫉惡律外用籍沒及淩遲之刑法司再三執奏三奏不允至於五奏五奏不允同三公及大臣執奏必允乃巳永爲定制文武諸司自今亦不許恣肆暴酷於法外用鞭背等刑以傷人命尢不許用宮刑絕人嗣續有自宮者以不孝論且人之爲非固有父子不相爲謀者肆虞舜爲君罰弗及嗣文王之世罪人不孥自今惟犯謀反大逆者依律連坐其餘有犯止坐本身毋得一槪處以連坐之法古之盛時恆采民言用資戒警今凶險之徒往往摭拾誣爲誹謗法吏刻深鍜鏈成獄刑之失中民則無措今後但有告誹謗者一切勿治爾中外文武羣臣宜端乃志悉乃心畏天愛人務崇寛恕庶有以佐朕父母斯民之治有或違者必罰不貸敷告天下咸使聞知洪熙元年三月十五日

減免山東徐淮稅糧物料詔

奉天承運皇帝詔曰朕承大統主宰天下上惟天命之重下念生民之艱夙夜憂勞惟恐一夫不得其所屢詔求言冀逹民隱而山東諸郡及淮安徐州之境頻嵗旱潦年谷無收民有乏於衣食父母妻子不得相濟凍餒呻吟流於道路郡縣之官漠不畱意而又有科買之擾豈稱爲民父母之道哉可全免今年夏稅其秋糧減半徴收自今年四月以前各衙門一應收買及科料件除桑穰仍納外其餘未到官者盡行停罷巳到官者從實起解不許欺隱若實無見物而先已虛報在官者亦不許再科於民以足其數虛報之罪俱宥不問其郡縣之官務盡撫輯安養之宜毋縱貪刻以重困之庶幾副朕憫卹黎元之意故玆詔示咸使聞知洪熙元年四月初三日

勑諭禮部翰林院纂修文皇帝實錄

皇帝勅諭禮部翰林院恭惟皇考太宗文皇帝以元聖大徳順天應人君臨萬邦爲神武之主者二十有三年駿揚武功則載奠宗社一淸寰宇丕顯文教則興修禮樂崇極治化至仁侔覆載至眀配日月上比隆於列聖下儀範於萬年甫畢山陵永懷繼述仰惟實錄未有成書卿等咸逮事先朝職典斯事往集賢俊博稽簡書協恭纂修務盡精懇用宣昭我皇考盛徳大業光華覆被於無窮其以太師英國公張輔少師吏部尙書蹇義少保兼太子少傅戶部尙書夏原吉爲監修少傅兵部尙書兼華蓋殿大學士楊士奇少保戶部尙書兼武英殿大學士黃淮太子少傅工部尙書兼謹身殿大學士楊榮太子少保禮部尙書兼武英殿大學士金防孜太常寺卿兼翰林院學士楊溥爲總裁所有合行事宜條列以聞欽哉故諭洪熙元年五月初四日

遺詔

奉天承運皇帝詔曰朕以菲徳嗣承祖宗洪業君臨天下甫近逾年上惟皇考太宗皇帝山陵未逺廹切哀誠下惟海內黔黎雕瘵未復憂勞夙夜時用遘疾奄至大漸夫死生者晝夜常理往聖同轍奚足悲念惟宗社生民必有君主長子皇太子睿名天稟仁厚孝友英眀先帝夙期其大器臣民咸欽其令望宜卽皇帝位以奉神靈之統撫億兆之眾朕旣臨禦日淺恩澤未浹於民不忍復有重勞山陵制度務從儉約防制用日易月中外皆以二十七日釋服無禁嫁娶音樂在外親王藩屛爲重不可輙離本國各處總兵鎭守備禦重臣及文武大小官員亦毋擅離職守聞哀之日止於本處朝夕哭臨三日悉免赴闕行禮皇考太宗皇帝服制仍遵去年八月之令嗚呼南北供億之勞軍民俱困四方向仰咸屬南京斯亦吾之素心君國子民宜從眾志凡中外文武羣臣咸盡忠秉節佐輔嗣君用永寧我國家生民朕無憾矣詔告中外悉使聞知洪熙元年五月十二日

卽位詔

奉天承運皇帝詔曰洪惟天眷國家茂隆景運肇自太祖髙皇帝聖神文武提一旅之眾建萬世之業太宗文皇帝神功聖徳載安宗社靖萬邦皇考大行皇帝紹承大統奉天子民體祖宗之至仁用輯寧於庶類自臨寶位夙夜勞勤甫及逾年徳澤覃霈不幸違豫奄臻大漸顧命神器付予眇躬哀慟方殷罔知攸措親王文武羣臣下至耆老軍民蕃夷朝使萬眾一誠累表勸進辭拒不獲仰惟列聖創守之難俯狥輿情已於六月十二日祗告天地宗廟社稷卽皇帝位爲政所重以徳及人其攺眀年爲宣徳元年大赦天下咸與維新所有合行事宜條示於後

一自洪熙元年六月十二日昧爽以前至去年八月十五日以後官吏軍民人等有犯除謀反大逆謀叛子孫謀殺及毆罵祖父母父母妻妾殺夫奴婢殺主謀故殺人蠱毒魘魅毒藥殺人彊盜不赦外其餘巳發覺未發覺巳結正未結正罪無大小咸赦除之敢有以赦前事相告言者以其罪罪之

一自去年八月十五日以後軍官及旗軍將軍力士校尉舎人餘丁除犯謀叛黨惡不赦外其餘有犯發各處立功贖罪及降黜充軍等項者並送兵部查理復其職役

一自去年八月十五日以後文官除犯貪贓及枉害人命巳發落者不宥外其餘有犯發充吏役及承差者悉送吏部量能授官

一自去年八月十五日以後見任文職官員有停罷俸祿者詔書到日仍舊關支

一言路所以廣視聽達民隱自今朝廷政務或有不便及軍民利病或當興除者許諸人陳言勿有所諱

一農桑王政之本衣食之源有司宜身爲之勸務求實效勿事虛文

一安民之道必在守令得人今軍民中有行已廉正才堪撫字者許見任官具實薦舉朕將親擇而用之不許狥私濫舉

一學校賢才之所自出必在師範得人今軍民中有經眀行修可充教職者許見任官保舉而試用之有司宜常加勸勉其生員之家遵依洪武年間恩例仍優免兩丁差徭俾得盡心務學以臻成效

一各衞所及守邊去處務要城堡堅固兵備嚴整如法操練

一天下軍士累年勞役衣食不足艱難可矜卽今一切不急之務悉皆停罷其管軍官員宜加意撫卹毋令失所並不許假公營私妄有科斂及私役其力違者罪之

一有被水旱災傷去處缺食貧民有司卽便取勘賑濟毋得坐視民患

一官民田地舊佃種人戶或全家死亡或丁力消耗以致拋荒有司卽與召人耕種官田準民田例起科如果無人耕種者各該納稅糧從實取勘開除毋得灑拋荒重爲民患

一各處閘辦金銀抄造紙札坐辦靛靑除已閘辦造完見收在官者差人送部外其餘悉皆停罷以蘇民力原差官員人等速卽回還如有托故稽延者以違制論

一逓年海運漂失及徵進拋棄軍器等件幷永樂二十一年以前各處拖欠嵗辦皮翎嵗進野味追補胖襖等項悉皆免追其追賠修理永樂二十一年以前試驗不堪弓箭條如巳完者就於所在官司入庫如未完者悉皆停罷

一各處孳生馬騾牛羊等畜及北京所屬衛所見養永樂二十年徵進所獲牛羊自洪熙元年六月十二日以前倒死者悉免追賠其徵進所獲牛羊今後只令軍衛有司自行提督牧養原差去管養官員人等卽便回京毋致重擾軍民

一忠臣烈士義夫節婦孝子順孫事迹顯著者有司具實奏聞以憑旌表

一鰥寡孤獨及篤廢殘疾者有司依例存卹毋令失所及有爲事編髮爲民種田年七十之上孤寡無人養贍者放回原籍依親

一軍戶有重役者不分三處五處遇有事故如果戶內人丁消耗只倂一處勾丁補役其餘悉皆開豁其有丁倒戶絕幷同名同姓被人妄報連年勾擾有司從實體勘分理不許狥私作獘害及無辜

一見起在京做工人匠有二丁三丁者放回一丁四丁五丁者放回二丁六丁以上放回三丁其單丁應役二年之上者放回休息內有犯罪被刑剜刺巳成殘疾者卽與開豁本身差徭全其餘生其有無知小人挾讐妄指平民爲匠者今後有司宜嚴加禁止違者罪之

一逓年失班及在逃人匠與免本罪卽來赴工依舊輪班如有仍前恃頑不卽赴工者所在官司拿解前來治之以罪

一永樂年間爲事發各處擺站及充逓運所水夫有年限巳滿應替當過三年以上未替者卽便放免其餘役滿未及三年者法司卽於囚人內撥替若逓年在逃及未赴役者俱免本罪卽赴原發處所應役照例撥替如有仍前恃頑不卽赴役者許所在官司拿解治之以罪

一逃軍逃囚逃匠等項詔書到日爲始許一月內赴官自首與免本罪軍還原伍民還原籍匠作人等復還本役

一軍民官有貪虐害民者許被害之人赴告於上司及按察司巡按監察禦史處陳告不許軍民人等擅自綁防違者罪之

一今後一應罪犯悉依大眀律內科斷法司不許深刻妄引榜文及諸條例比擬

一凢寛卹恩典及合行政務其有開列未盡者悉遵去年八月十五日以後詔旨施行務惇眀信祗守不渝

於戱三聖在天制治保邦大經大法明昭日月垂憲萬年惟篤欽承必誠必信尙賴宗室親王叔祖叔父協心藩屛鞏固國家曁中外文武賢臣同徳匡輔用臻至理建宗社生民悠久之福詔告天下咸使聞知洪熙元六月十二日

尊昭皇帝諡號詔

奉天承運皇帝詔曰朕惟聖神之道不可以名言功徳之隆必形諸贊述是以皇有羲農之號帝有堯舜之稱國之典常古今一揆恭惟皇考大行皇帝稟睿聖之資備眀誠之徳正位儲宮二十餘年至孝通於神眀令聞孚於逺邇嗣登大寶寅奉鴻圖體天之心敷惠澤溥昭蘇於萬彚煥宇宙之一新致治興化惇尙文雅愼修武事四境無虞天下歸仁安於熙皥不幸逾嵗奄屆賔天四海兆民如防厥考嗟予罔極之慟屬玆繼統之初諒惟敬承之心敢後追崇之典謹命在廷文武羣臣稽古禮文議薦諡號至公之道眾論攸同乃於七月初二日祗告天地宗廟社稷奉冊寶恭上皇考大行皇帝尊諡敬天體道純誠至徳文欽武章聖逹孝昭皇帝廟號仁宗於戱配天惟徳尊親惟孝光華宣著於萬年繼述尙存於永世布告中外咸使聞知洪熙元年七月初三日

上皇太后尊號冊立皇后詔

奉天承運皇帝詔曰仁政之務親親爲先禮典所崇尊尊爲大朕纘承鴻業君臨兆庶肆用惇於孝理爰肇正於化原恭惟聖母輔翼先朝昭眀內政六宮之壼範表四海之母儀深仁厚徳施及眇躬隆鞠育之恩廣訓廸之道劬勞備至以底成立玆方奉天下之至養則必極天下之尊稱謹上尊號曰皇太后乃若宗廟之祀禮重相成徳化之行始於夫婦用稽國典冊妃胡氏爲皇后夫國之本在家允屬彛倫之重上以厚率下庶臻至理之隆布告中外咸使聞知洪熙元年七月十五日

勑諭吏部申眀薦舉

勅諭吏部至理之務必先安民安民之方必擇守令自昔聖帝眀君咸循玆道朕孜孜夙夜以卹民爲心而詢諸四方民不得所多緣守令非人卽位之初首詔求賢今旣數月矣薦者無幾賢才之生何地無之惟賢知賢各以其類寧有不知者乎薦賢爲國事君之義其令在京五品以上及監察禦史給事中在外布政司按察司正佐官及府州縣正官各舉所知除見任府州縣正佐官及犯贓罪者不許薦舉其餘見任及屈在下僚官員幷軍民中有廉潔公正才堪撫字者悉以名聞務合至公以資實用不許狥私濫舉如所舉之人受贓有犯贓罪者倂舉者連坐蔽賢不舉國有眀憲夫天下生民之安否系於守令之得失爾尙愼重簡畀以副朕惓惓斯民之心欽哉故諭洪熙元年八月初六日

勑文武羣臣各修職事

朕惟君國莫大於奉天守成莫重於法祖爲臣之道莫切於忠君而愛人朕嗣鴻業惟天惟祖宗付畀夙夜祗敬勵精思理不敢怠寧今肇嵗攺元與天下一新爾文武羣臣皆祖宗所簡任以遺朕者其必有以副朕之望攄誠秉義茂乃嘉猷以輔予徳殫厥智慮勤力不懈以共乃職爾惟懋哉治民者悉心愛民治軍者悉心愛軍俾咸享樂利用副朕子恵羣生之意爾惟懋哉端乃心愼乃行務忠厚而戒刻薄務正直而戒邪枉毋附下而罔上毋肆已以虐民毋作聰眀亂舊章毋黷貨利壊名節用光汝績保祿位於悠久爾惟懋哉君臣相與同徳協恭康濟宇內用致太平不惟於我國家有賴爾亦有顯聞於無窮弗是之率而倍徳慢禮縱欲狥私祖宗賞罰之典具在朕不敢私欽哉毋怠故諭宣徳元年正月初三日

寛宥交阯詔

奉天承運皇帝詔曰朕惟統理之道所重愛民矜卹之仁宜存宥過交阯自入職方今二十載數搆叛逆以勤王師惡死樂生人情無異趨淵赴火豈其本心防詢所由皆緣有司撫綏失當漁奪無厭情不上通澤不下防致其困苦遂生危疑逃避山林嘯聚爲亂推情蓋非得已論罪誠有可矜用霈洪恩悉與湔滌凢交阯官吏軍民人等所犯反逆等罪已發覺未發覺已結證未結證詔書到日罪無大小咸赦除之其黎利藩僚路文律等本皆歸心朝廷曽經任用偶乖一念失誤至此今特開其自新之路誠能悔過從善復守臣節悉宥其罪仍授以官及有被黎利等迫脇從逆幷鄭公證等黨逃避未出者今能挺身來歸或赴所在官司自首一體赦宥官復原職軍復原伍民復原業詔書到日如黎利等及脇從逃避之徒執迷不悛仍前拒命天討必加後悔無及今後交阯軍民人等除合納糧外其該徴及采辦金銀鹽鐡香課魚課等項悉且停止金銀銅鐵鹽及魚皆聽於境內交易官府勿禁用稱朕卹民之意故玆詔諭咸使聞知宣徳元年五月初三日

皇子生詔

奉天承運皇帝詔曰朕以菲徳祗膺鴻圖惟祖宗創業之艱難惟今守成之匪易致勤夙夜罔敢怠遑億兆之繁殫心於和輯宗社之重永念於繼承善慶有源祥應玆協陽徳初復長子肇生家邦之本攸隆中外之心咸屬宜施霈澤覃被多方今大赦天下所有合行事宜條示於後

一自宣徳二年十一月十五日昩爽以前官吏軍民人等有犯除謀反大逆謀叛子孫謀殺及毆罵祖父母父母妻妾殺夫奴婢殺主謀故殺人彊盜人命不赦外其餘已發覺未發覺已結證未結證罪無大小咸赦除之敢有以赦前事相告言者以其罪罪之

一各犯人名下自宣徳二年十一月十五日以前見追未完侵盜糧艸及一應贓物詔書到日悉皆免追

一逃軍逃囚逃匠人等自詔書到日爲始限兩个月以裏赴官首告與免本罪軍還原伍民還原籍匠復本業

一各處人戶自宣徳二年十一月十五日以前在逃者詔書到日爲始限三个月之內赴所在官司首告與免本罪各回復業戶下逓年所欠錢糧等項盡行蠲免仍免差役一年有司官吏糧里人等撫卹不許取索錢債爲由因而生事擾害違者罪之

一軍民中有鰥寡孤獨者所司依例存卹毋令失所一各處稅糧鹽糧除宣徳二年以前未完者照例徴收其宣徳三年稅糧以十分爲率蠲免三分

一自宣徳二年十一月十五日以前逓年拖欠諸色課程鹽課茶課各處孳牧虧欠倒死馬騾驢牛羊等畜官軍騎操領養馬騾驢牛羊只倒死者及逓年拖欠蘆柴納欠銅鐵顏料膠漆竹木等物追賠未完段匹等項盡行蠲免

一自洪熙元年六月十二日以後宣徳二年十一月十五日以前官軍及旗軍將軍力士校尉舎人餘丁除犯反叛黨惡不宥外其餘有犯發各處立功哨嘹及充軍等項者並送兵部查理復其職役官調衛所

一自洪熙元年六月十二日以後宣徳二年十一月十五日以前文官有犯發充吏役承差者悉送吏部量才授職但犯贓罪者不在此例

一自宣徳二年十一月十五日以前見任文武官員總小旗有因事停罷俸糧者詔書到日如舊關支

一軍民中有男婦年八十以上者詔書到日所司仍給絹一匹布一匹綿一斤酒一斗肉十斤米一石

一文武官有虐害軍民者許被害之人一依大眀律自下而上陳告如有所司不理許赴按察司巡按禦史處告理如有寃抑方許指實赴京伸訴不許擅自綁防違者罪之

於戱承序以長用昭萬世之傳推徳及人敷四海之福故玆詔諭咸使聞知宣徳二年十一月十五日

卹旱災詔

奉天承運皇帝詔曰朕以菲徳恭嗣天位統禦兆民夙夜惓惓圖惟安利今畿內及河南山東山西並奏自春及夏雨澤不降人民饑窘朕甚惻焉夫上天降災厥有攸自其政事之有闕與刑罰之失中與徴斂之頻繁與撫字之不得人與永念其咎內疚於心思惟感通之道必廣寛卹之仁庶天鑑之旋災爲福所有合行事宜逐一條列故玆詔示咸使聞知

一南北直府州縣幷河南山東山西三布政司凢災傷去處人戶自宣徳七年十二月以前拖欠夏秋稅糧戶口鹽糧及官軍屯種子粒悉皆停徴其拖欠各色課程鹽糧幷各衙門見坐買辦采辦諸色物料等項及虧欠孳牧馬驢牛羊牲口悉皆蠲免仍免其今年夏稅軍民乏食者所在官司驗口給糧賑濟如官無見糧勸率有糧大戶借貸接濟待丰熟抵斗酬還

一被災之家優免一應差役一年官吏裏老用心撫卹毋令失所

一戶部禮部工部等衙門逓年坐各處買辦采辦諸色物料顏料藥味香料金銀箔油漆等項及茶蠟桑穰糖蜜牲口漧魚一應廚料幷造辦菓品等項但系宣徳六年十二月以前拖欠未完者悉皆蠲免

一各處追納加倍商稅課鈔除納完外但系宣徳五年十二月以前拖欠者悉皆蠲免宣徳六年至宣徳七年終拖欠者減半

一各處都司衛所幷各太僕寺苑馬寺該追倒死虧欠騎操孳牧馬騾牛羊驢疋但系宣徳七年十二月以前者悉皆蠲免

一後軍都督府及工部坐軍衛有司采運柴炭蘆蓆但系宣徳六年十二月以前拖欠未完者悉皆蠲免

一戶部逓年坐軍衛有司采打秋靑艸束但系宣徳六年十二月以前拖欠幷照例折鈔者悉皆蠲免

一工部坐各處采運木植其見在山塲堆垜者令所在官司如法苫蓋毋致損壊見在水次者陸續起運前來

一法司及各處見追犯人金銀段匹米鈔艸束竹木等項除正贓不宥外其賠罰及追者俱減一半徴納艸束浥爛及失火延燒者悉皆蠲免

一各處抄造及買辦一應紙札但系宣徳四年十二月以前悉皆停徴

一各處逓年拖欠稅糧但系宣徳六年十二月以前拖欠未完者悉皆蠲免

一宣徳六年十二月以前各處拖欠課程鹽課者悉皆蠲免

一在京在外都指揮指揮千百戶鎭撫旗軍有住支俸糧者詔書到日悉皆如舊關支

一直令巡按監察禦史在外令按察司審察軍民衙門刑獄有寃抑者卽與伸理不許因而縱放有罪其見監罪囚除謀叛謀殺祖父母父母妻妾殺夫奴婢殺主人命蠱毒魘魅毒藥殺人彊盜殺人及偸盜官糧外其餘罪犯並與寛免一等科斷

一逃軍逃匠詔書到日限兩个月內許令赴所在官司首告與免本罪軍還原伍匠仍當匠

一失班人匠俱免罰工令其仍舊輪班後不爲例一各布政司按察司府州縣等衙門官各要連名舉保賢良方正一人起送吏部量才擢用

一諸司官吏有貪酷害人及闒茸者直令巡按監察禦史在外令按察司審察奏來以憑罷黜其按察司官貪酷害人及闒茸者從巡按禦史審察奏聞

一中外比年冗官過甚虛費廩祿無所禆益在內令吏部都察院在外令布政司按察司巡按禦史及府州正官公同於添設官員數內斟酌其職務繁簡量畱在任余悉送回吏部不許托故在任仍前冗濫

一各處近設撫民官本爲安民自其赴任並無上言民情利病者且聞於民無益有損詔書至日悉令回還吏部如其中有淸廉幹濟舊官所不及者許其親臨上司保畱在任起送舊官回吏部仍具奏聞

一朝廷差去內外官員人等務要體朕愛民之心謹守禮法不許在外生事需索百端擾害軍民今後敢有違者從巡按禦史按察司具實奏聞處以重罪坐視不言者罪同宣徳八年四月十五日卽位詔

奉天承運皇帝詔曰我國家膺天眀命統理華夷奄甸萬姓於玆七十餘年仰惟祖宗肇造之功守成之道防模逺光昭萬世惟我皇考皇帝以至仁大徳統承之率循憲章恢政化方期家國永底雍熙不幸奄玆遐棄肆予眇躬祗奉遺命於宣徳十年正月初十日卽皇帝位付畀攸重兢惕惟深允惟神天之典惟敬斯承生民之眾惟仁斯保阜成之績惟勤惟儉乃克有成顧予涼薄勉懷永圖尙賴親王宗室益修藩屛中外文武羣臣宣力效忱以副委任以惠我蒼生用臻富庶躋於泰和其以眀年爲正統元年與天下更新一應寛卹事宜條示於後

一自宣徳十年正月初十日昧爽以前官吏軍民人等有犯除謀反大逆子孫謀殺祖父母父母妻妾殺夫奴婢殺主謀故殺人蠱毒魘魅毒藥殺人彊盜人命不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之

一自洪熙元年六月十二日以後官軍幷旗軍將軍力士校尉舎人餘丁人等除犯反叛黨惡土豪人命不宥外其餘有犯發遣各處充軍立功及哨了等項者盡行宥免復還職役

一署都督僉事事都指揮署都指揮僉事事指揮悉與實授凢在京優給故官兒男仍於本衛所關支俸給

一文武官吏旗校軍民匠作人等有爲事問完見做工運磚運糧等項及鎖鐐工匠不關糧賞常川做工者悉宥其罪官吏復還職役犯枉法贓罪者罷歸爲民軍還原伍匠仍當匠民放寧家

一文武官員幷總小旗有爲事已復職役住支俸糧及支半俸者俱照舊關支

一自宣徳十年正月初十日以前逓年虧欠農桑諸色課程戶口鹽糧鹽鈔及嵗造拖欠幷追賠段匹紗羅防絹等項倒死馬駝驢騾牛羊虧欠孳牧等畜及未納各項贓罰冒支官鈔偸盜官糧及中鹽罰納鈔貫追賠未完段匹等件盡行蠲免

一內府各監局逓年辦物料工部等衙門修造軍器樂器船隻等件幷一應采辦買辦生漆銀硃皮張竹木柴炭等項逓年拖欠屯田子粒及魚油翎毛靑碌銅鐵顏料桑穰席麻竹木蘆柴嵗進野味及買辦追賠胖襖袴鞋試驗不中弓箭及幷漕運漂失糧米軍器等件悉皆蠲免如已辦在官者野味解京其餘就於所在官司倉庫收貯

一天下一應課程及門攤等項俱照洪武年間舊額徴收不許指以鈔法爲由妄自增添違者罪之其有湖泊坍塌淤塞等項及人戶消耗虧欠課程者從實查勘卽與開豁

一各處諸色課程舊折收金銀者今後俱照例收鈔一各處買辦諸色紵絲紗羅段匹及一應物件幷織造段匹抄造紙札鑄造銅錢燒造窯器煽煉銅鐵采辦梨木板及各處燒造器皿買辦物料顏料等件悉皆停罷其差去內外官員人等卽便回京違者罪之

一各處閘辦金銀硃砂銅鐵等課悉皆停罷將坑冶封閉其已辦完見收在官者金銀硃砂就令差去人員管領來京銅鐵於所在官司寄庫差去閘辦內外官員人等卽便回京不許托故稽畱若系洪武年間舊額嵗辦課銀及差發金銀不在此例

一各處造作除軍需外其餘盡皆停罷今後非奉朝廷眀文一毫不許擅自科擾軍民違者罪之

一各處打鷹及打捕鳥獸采取虫魚花艸果木山石之類詔書到日悉皆停罷差去內外官員人等卽便回京所占用官軍各回原衛所管事著役民回原籍當差不得稽畱違者罪之

一各處孳牧馬騾驢牛羊等畜及北京河間保定等處軍民見養徵進所獲牛羊詔書到日卽令軍衛有司提督牧養原差去管養內外官員人等卽便回京毋得托故在彼生事重擾軍民

一惜薪司光祿寺等衙門原差柴炭蘆葦荊條等項自宣徳八年十二月以前拖欠未完者悉皆蠲免宣徳九年正月以後悉減半送納內官等監局坐土茜艸暖樺皮及樺木等件悉皆停罷

一各處宣徳九年被水旱去處取勘的實將稅糧及屯種子粒盡行蠲免缺食貧民有司量給米糧賑濟

一民間因有事故人戶拋荒田土卽從實取勘開報除豁稅糧另行召人承佃如系官田卽照民田例起科

一各處抄沒官房及沒官牛只年逺倒塌及倒死者所納房鈔及牛租取勘眀白卽與除豁

一各都司衛所下屯軍士正糧子粒一十二石給軍食用不必盤量止徴餘糧六石附近軍衛有司官倉交納

一各處逃移人戶悉宥其罪許所在官司首告回還原籍復業免其差徭一年其本戶虧欠稅糧等項盡行蠲免

一逃軍逃囚逃匠人等詔書到日爲始許兩个月內赴官自首與免本罪軍還原伍民還原籍匠復本業其人匠有因在逃問發充軍當匠者一戶止存一名當匠其餘放免

一各處原編輪班人匠內有一年一班者今後江北人匠照舊輪班江南人匠俱以二年輪一班其各監局在逃諸色人匠爲無正身有勾戶丁二三名當匠者止令一丁當匠其餘放免但是該發充軍行提未到者悉皆宥之

一在京做工軍夫照例更替營造山陵畢日悉皆放回

一見起在京做工人匠除選帶家小幷把總髙手與應用營造山陵人匠及該輪班上工者存畱外其餘盡數放遣仍照舊輪班不許指以朋合編班爲由一槪拘畱若髙手人匠及各色人匠果有年髙者亦卽令放遣其見在做工失班罰工者免其罰工止當正班滿日放回違者罪之

一自宣徳九年以前各處凢承勑旨及勘合起取軍民人匠悉皆停止如已行在途亦令回去軍還原衛所民還原籍

一軍官爲事去年冬曾隨大駕出關巡邊例應調者免調悉令放回原衛所

一各都司衛所自洪武年間至今差去勾軍不回官旗人等限兩个月以裏赴所在官司首告悉免本罪令各回原衛所管事著役

一逓年有犯罪發去擺站及充逓運所夫膳夫軍伴等項役滿者卽便放回違者罪之

一差出買辦造辦采辦內外官員人等有在各處私占官民田地及起蓋房屋隱占軍民諸色人等作打捕戶養戶名色使用者詔書到日官民田地各復其舊房屋入官隱占之人俱復本役違者治以重罪

一宣徳十年正月初十日以後官吏人等犯罪充軍者止終本身

一農桑學校有司宜加勸勉務求實效勿事虛文一軍民有鰥寡孤獨者所司依例存卹毋令失所民年七十以上及篤廢殘疾者許令一丁侍養不能自存者官爲賑濟凢軍民八十以上者所司給與絹二匹綿二斤酒一斗肉十斤時加存問其有爲事編髮爲民種田年七十之上孤寡無人養贍者放回原籍

一各處有孝子順孫義夫節婦開具實迹奏聞以憑旌表

一官員軍民之中有懷材抱徳或屈於下僚或隱於山林所司以禮薦舉赴京量才擢用

一凢軍民利病許諸人直言無隱

一各處軍民有爲追賠孳畜稅糧等項被官司逼迫不得已將男女妻妾典賣與人者詔書到日官司卽爲贖還如男女已成婚配者不在此例

一法司問擬罪囚今後一依大眀律科斷不許深文違者罪之

一各處軍民匠役人等有因饑窘及受官司逼迫不得已逃竄山林或嘯聚爲非者詔書到日悉宥其罪令各復業著役免其差役二年所司善加優卹不許生事擾害違者罪之

一各處邊將及軍衛頭目務要撫卹軍士嚴飭武備謹守地方其有功及怠事者具申朝廷以憑賞罰

一有司官吏務要公勤廉愼愛卹百姓不許阿附勢要輙有科擾親臨考察官員務求實迹以辧賢否如有狥私枉法顚倒是非者必治以罪

嗚呼自古生民獲福咸由君臣同心同徳圖厥成功亦罔不在初尙協嘉猷以隆邦本詔告天下咸使聞知宣徳十年正月初十日

上兩宮尊號封諸王詔

奉天承運皇帝詔曰朕以眇躬嗣登大寶稽古帝王致理之要亦惟尊尊親親表正大倫封建宗藩鞏固王室厥有彛典萬世攸同仰惟聖祖母皇太后大徳格天錫之全福以濟我國家保佑朕躬聖母皇后協相先朝用植邦本徽音嗣著大典攸崇謹上冊寶尊聖祖母皇太后爲太皇太后聖母皇后爲皇太后復念本支實資藩屛今冊封弟爲郕王平陽王嗣封晉王保寧王嗣封蜀王其餘郡王應封襲者次第頒封於戱崇孝敬以隆天敍之尊惇宗室以重維城之寄爰推仁澤咸及庶邦所有合行事宜條示於後詔告中外悉使聞知一各處宣徳七年十二月以前拖欠稅糧及一應錢糧艸束除起運實數幷見送在官者就於所在及起運所至倉分收納其未徴及未納者悉皆蠲免

一各都司衛所官軍今後除哨嘹備禦及屯種操練幷有勑旨及眀文差調外其餘一軍不許私役一毫不許擅科若有指以差調修理爲由私役種田及采打木石燒造甎瓦等項擅自科差者令巡按禦史及所在按察司官巡察具實奏聞悉治以罪

一公侯伯亡歿其子孫例應襲爵者吏部兵部取勘奏聞卽與承襲不許稽延

一各處總兵鎭守備禦都督都指揮及都司掌印都指揮自宣徳元年以來不曾陞用者各具實迹以聞量才擢用

一凢軍職子孫弟侄除應襲外其餘果有精於兵略武藝者許所在官司舉送兵部試驗擢用

一自洪熙元年至宣徳十年正月初十日止軍職有爲事發做爲事官及降除幷降充總小旗者悉復原職其犯反叛者不在此例

一文職官員年未及七十老疾不能任事者皆令冠帶致仕免其雜泛差役

一各處衛所軍士事故該勾補者若丁盡戶絕幷山後等處人民挨無名籍等項已經三次保勘無憑勾解者軍衛有司卽與開豁不許假此爲由故意展轉擾害良善違者罪之

一比先有爲事文武官吏軍民旗校人等發交阯充軍在逃及散漫不曾首告著役者許赴所在官司首告就於附近衛所收操

一各處有缺食軍民人等不得已相聚爲盜彊奪人財物及揑造妖言誘惑平人騙要財物者詔書至日悉宥其罪軍還原伍民還原籍今後若不攺悔仍復聚集爲非俱照原犯罪之其已拿解在官者不在赦例

一大同見養羊只該部取勘見數交付所在官司暫且收養仍開報光祿寺陸續取用原管牧放內外官員軍民人等各回原職役

一水旱災傷之處並聽府州縣及巡撫官從實奏聞朝廷遣官覆勘處置並不許巧立名色以折糧爲由擅自科斂小民金銀段匹等物那移作獘侵欺入已違者罪之

一各處山塲園林湖池坑冶及花果樹木等件原系民業曾經官府采取見有人防守及禁約者自今聽民采取不許禁約其防守內外官員軍民人等各回原職役

一北京及山西宣府所屬地方產木山塲除山陵禁約外其餘去處聽人采取仍依舊例抽分不許妄自增添違者罪之

一各處總兵鎭守官等處自宣徳十年正月初十日以前有勑旨采取及造辦買辦一應進用物件悉皆停罷

一今後鷹犬及珍禽異獸等物不許進獻

一自今各處總兵鎭守備禦等官並不許指以進奉爲名擅自打圍飛放蹂踐禾稼擾害軍民違者罪之

一民匠比先爲因在逃編髮武功三衛充當軍匠者待營造山陵畢日仍充民匠就於在京居住依例輪班

一各處平民有被人挾讐妄報爲匠及醫士廚役等項名色幷妄指同名同姓爲軍者𨿽見有該部文書坐取有司卽與審勘開豁不許一槪朦朧妄報違者罪之

一府州縣官有廉謹公正能卹民者親臨上司宜以禮待仍具其政績來聞以憑陞擢

一凢詔書內寛卹恩典及合行政務有司當一一遵行不可作疑生事刁蹬失信於下違者必罪不宥宣徳十年二月初十日

太皇太后諭二兄書

太皇太后致書長兄彭城伯張防三兄都督張升吾起於寒防叨防國恩榮及祖宗顯受褒寵諸兄嗣膺重爵厚祿合門富貴與功臣等此皆列聖天地之賜也顧豈常有汗馬之勞哉夫受非分之福宜存非分之虞古之人有言知足不辱知止不殆可不思保全永逺之道哉吾不幸仁宗皇帝早逝長子宣宗皇帝又繼逝矣今長孫皇帝以防衝嗣大寶內間保持輔翼實系於吾夙夜兢兢如執玉如捧盈不遑寧處懼弗堪負荷上負宗廟聖靈及辱我先人因念外家欲令皆善二兄同气至親可不體吾之此心哉尙其循禮度修恭儉以率子孫家人俾咸愼蹈毋作愆過庶以光國家之榮命而吾先人之祀亦永有依賴矣勉之哉勉之哉二兄自今惟朝朔望公朝有攻議悉勿預聞惟二兄其亮之宣徳十年二月十五日

勑諭吏部都察院因災考察官員

朕自嗣位以來夙夜惓惓上體皇天仁民之徳廣施寛卹之政而今萬物長育之時天久不雨又間有水潦蝗蝻深軫朕心防厥所由咸謂牧守之官未盡得人貪虐暴刻所在有之及命官考察又或狥私防於科徴巧於諂事者率以爲熊勤於撫守廉介自守者以爲不稱公道不眀人怨弗卹所爲如此何望和气之應爾典銓選之官任風紀之職獨不思爲國家生民慮乎今直府州縣官從吏部遣官及巡按禦史考察務在廣詢細民不許徧狥糧里長老人扶同之言以昩至公若考察得實賢才者悉畱在職具名奏聞不才者就起送吏部照例發遣其布政司按察司堂上官從吏部都察院考察屬官從巡按禦史按察司考察今後方面及郡守有闕仍遵皇考宣宗皇帝勑防舉保不許故違有犯贓罪倂坐舉者爾等其欽承之用副朕卹民求治之意故諭宣徳十年四月二十六日

勅諭行在吏部選舉禦史縣令

勅諭行在吏部風憲者朝廷耳目之所寄綱紀之所由振也在外按察司缺官已有推舉之令在內監察禦史尙多缺人今後令在京三品以上官各舉一員除見任縣令不舉外其餘爾吏部精加體訪必得廉潔公正眀達事體詳愼平恕具名奏授如授官之後但犯貪淫暴刻及庸懦闒茸並罪舉者凢親民之官縣令最切必得其人庶民乃安自今各處知縣有缺令在京各衙門四品官及國子監翰林院堂上官各部郎中員外郎六科掌科給事中各道掌道禦史各舉一員爾吏部亦精加體訪必得廉潔公平寛厚愛民者具奏除授如授官之後但犯貪淫暴刻及罷軟不勝任並罪舉者蓋薦舉𨿽命庶官而選任專委吏部必公必明必審必愼毋茍徇私情縱容濫舉以取罪愆庶幾副朕求賢圖治之心欽哉故諭正統元年十一月二十六日

勅諭文武羣臣修政事守祖法

朕祗承天命統禦天下亦惟文武羣臣相與協恭用臻至理夫所治天民所相天工其大經大法皆祖宗建置永篤欽承罔敢逾越惟爾羣臣執徳以廉爲要防者發之公而政得其平治人以仁爲本仁者施之厚而下得其所忠以奉國敬以勤事古之良臣率由斯道其朂之哉爾克由斯道尙愼乃終有或違者務攺厥行庶熙汝績用永嘉譽其朂之哉爾不恭命而熊者或惰違者益肆眀有國法幽有鬼神可不戒歟欽哉毋怠故諭正統二年正月初四日

勅諭公侯伯五府六部都察院等衙門正官因災修政

朕恭嗣大統夙夜祗勤惟天惟祖宗付托之重不敢怠逸比年以來停罷一切徴斂除逋負薄刑罰所冀四方咸遂生息今嵗以來災沴數見京畿尢甚自三月至五月亢陽不雨甚傷農麥五月中至六月連雨不止河決隄防渰沒田稼城中傾塌官民廬舎亦有壓溺死者深用兢惕洪範咎徴皆由人事蓋朕不徳之所致也其聽納之弗審歟讒佞之弗識歟政事之臣有頗僻歟輔弼之臣失其職歟何災異特甚乎近也循省厥由用圖善政爾等皆與國同體豈當黙黙坐視而弗思弗勉乎自今其體朕心以敬天愛人爲心毋懈夙夜夫持防戒貪者善身之本致公絕私者善政之要勿謂可欺神鑑孔昭勿謂無害天應可畏欽哉朂哉往務善政庶幾以回天意以固宗社生民之福爾亦尙有利哉所有合行事宜條示於後該載未盡者悉具奏聞故諭

一吏部擢用官員宜精選賢才者任之或罷輭無能或老疾不堪平昔行止不端謹者悉皆罷去承差知印吏典人等亦宜精詳考察賢否但是貪污及庸懦無能並不諳行移者悉皆罷去不許循私濫用糜廩費祿

一各衙門文職官員洪武年間量事繁簡設官理辦俱有定額永樂年間爲因營建北京事務繁多所以額外增注自朕卽位以來一切不急之務悉皆停之而冗官或以微事占身坐食俸祿況北京運糧艱難亦宜撙節自今悉照洪武年間諸司職掌官額選其防能者存畱其餘悉送吏部攺除如無缺員照依永樂年間事例放回寧家有缺員挨次取用

一朝廷簡任賢良共造民福方面官及府州縣正官已令大臣及五品以上官保舉從吏部審察然後用之保舉者必須考其實行審察者必須處以至公敢有狥人投托以公廢私以不肖爲賢舉主及吏部官皆治以罪自今在京在外官員未及兩考者不許舉保違者罪之

一凢實徴一應錢糧𨿽有定額然各處水旱災傷不一當體念民情差人踏防眀白具奏開豁不許固執及畏干系展轉行移因循不決貽患於民

一正統二年十二月終以前拖欠一應錢糧等物已有詔書悉皆蠲免今聞各處官司指以起解報數在官爲由一槪追徴甚至有以宣徳年間拖欠者亦行追防致使小民窮窘逃移失所戶部卽爲申眀不許重徴如有糧裏實於小民徴過未起運者卽令如數給還違者罪之

一永樂年間因鈔法不通令民照口數納鈔支與官鹽近年鈔法通行民納鹽鈔如舊鹽課司十年五年無鹽支給民人納鈔艱難宜減半收鈔以蘇民力及宣徳年間亦因鈔法令收闒房及車輛鈔貫今鈔法已通悉減半徵收

一各衙門買辦造辦及追徵一應物件應優免而未優免深爲民害者一一追防具奏定奪

一各處有解納紵絲布絹顏料等項者隨卽辧驗收納不許刁蹬畱難仍查逓年追納物件未完及系急用者一一條奏定奪

一各處管軍頭目防幹者少貪虐者多以致軍政不修往往軍受其害逃竄數多是致城堡乏人守備其見在管軍頭目務令巡按禦史及所在按察司官遴選堪任者用之其餘不堪用者令其就於本衛守城帶操以聽調用勿令管事庶幾軍不逃亡城守有備

一軍職官員洪武年間各衛所皆有定員今爲軍職官多額外添注如沿海沿邊少糧衛分百姓運糧艱難今後多餘軍職止許於有糧去處添注庶幾供給利便無糧去處不許添注

一在外衛所操練軍士頭目多不用心並無實效都察院其行各處巡按禦史按察司官嚴加操練務要徵調得用若仍前怠慢無實效者並風憲官一體論罪各處城池頽塌者亦督令於農閒時月軍民相兼修築不許違悞

一管軍頭目及在外各衛指揮千百戶多不用心撫卹軍士或尅減月糧或占據私役或縱容在外辦納月錢或橫加虐害騙要財物以致軍士逃竄隊伍空缺甚非朝廷撫養軍士之意今後再不悛攺聽監察禦史給事中體訪的實具奏拿問

一三法司錦衣衛見監重囚中間或有鍜鏈成獄或以文案爲據而其情有可矜法有可疑者具奏定奪今後問囚犯人及在外問成解來犯人伸訴寃枉或調送別衙門或多官防審須要從公推問實情不許狥私拷打逼勒招認符合前問官吏自已推托利害以致寃枉人違者必罪不赦

一今後一切祥瑞有應稱賀者止行在京衙門不必行移各王府在外文武官及土官衙門卽今見有來進禎祥表文者禮部卽行文沿途止之庶免勞人

一做工人匠務要撫卹得人役公當勿令失所一各衙門一應公文當依程限完結凢解軍解囚一應差使人員到來所司卽爲查理眀白髮遣回還不許遷延刁蹬今後敢有仍前作獘刁蹬畱難者禦史給事中體訪具奏其司務幷首領官吏並治以罪不恕

一五軍都督府堂上官多不用心整理軍政亦不行用心打防文書一應行移縱容首領官吏通同作獘遇有襲職替職及公干等項人員到來刁蹬畱難百般需索以致人難自今不攺前非聽監察禦史巡察具奏拿問

一都察院爲朝廷耳目風紀之司必能考察百僚扶植善良糾正姦邪伸理寃枉然後爲稱若不能持正秉公而任情恣意阿附以致賢否混淆貪防不辧寃枉不伸者祖宗之法具在朕不爾私

一朝廷置給事中出納命令封駁章奏舉正欺獘職任最淸要自今宜體朝廷選用之心必公必正必防必勤知無不言言則必當務存大體以扶善抑惡使百官有司知所敬畏然後必能盡職而依阿從事茍且度日廢棄職掌或狥私交通肆爲欺獘負國家之任使者事發必罪不宥

一在京在外官員皆受國家職任凢公正廉勤者陞遷貪虐怠慢者黜罷朝廷自有公論自今各宜勉力以仁義存心以公勤從事若不能自勉專務背公營私阿附投托賄賂交通朋比爲非者國典具在悔將難追

一凢軍民一切利病及今可以濟時卹患除姦革獘之事諸人直言無隱正統四年六月二十二日兗國復聖公新廟之碑

朕惟聖賢之生皆天以爲世道生民計非偶然也𨿽天處之有不同而聖賢求所以仰副天之意者則一心也孔子之道原於天而承於堯舜禹湯文武周公孔子不得位則惓惓於推眀斯道立教垂世以副天之意蓋周公而後必有孔子而後帝王之道眀君臣父子之位正尊卑內外貴賤之辧著𨿽斯理在人心皆固有之然非得孔子之教則不能以皆眀眀之有淺深世道所以有盛衰之不齊也向微孔子之教斯世斯人幾何其不淪於夷狄禽獸此孔子之道所以爲天下國家者不可以一日無也三千之徒孔子獨稱顏子好學獨告以帝王爲治之大法使孔子居堯舜之位則顏子稷契之倫也聖賢之不得位與年皆天也而使之得以爲天地立心爲生民立命爲萬世開太平有以仰副天之意亦天也君子曰聖人之蘊防顏子殆不可見發聖人之蘊教萬世無窮者顏子也嗟乎孔子其太和元气顏子其四時之春乎非春其何以見太和之發育也曲阜故有孔顏廟祀我皇曾祖太宗文皇帝旣新孔廟而親制文書石朕嗣統之七年爰新顏廟有司請文書石並系以詩曰巍巍宣聖道配乾坤化流天下光闡人文矣兗國剛眀純粹蕩蕩聖域深造精詣爰勤四勿以復天理以居廣居進進無止大經大本一出於天惟聖誠眀顏得其全禮樂之授王佐之期鳯鳥不至聖賢側防作範立教永淑來世報徳曁功代謹秩祀東瞻魯邦生之所都神靈在天亦時來居旣作新廟爰祗祀事弼佑皇眀千萬億嵗正統六年十一月初四日

觀天之器銘

粵自大聖體天施政敬天以心觀天以器厥器伊何璇璣玉衡璣象天體衡審天行歷世更代垂四千防沿襲有作其制寢備卽器而觀六合外儀陽經陰緯方位可稽中儀三辰黃赤二道日月曁星運行可考內儀四遊橫簫中貫南北東西低昂旋轉簡儀之作爰代璣衡制約用密疏朗而精外有渾儀反而觀諸上防下矩度數方隅別有直表其崇八尺分至气序考景鹹得懸象在天器具厥體測驗推步術含至理昔作今述爲制彌旣眀且悉用將無窮惟君勤民事天首務民不失寧天其予顧政純於仁天道以正勒銘斯器以勵予敬

新建廟學之碑

皇天仁愛下民必簡命聖人君之師之聖人得位則兼君師之事如伏羲神農黃帝堯舜禹湯文武是已不得乎位則專師之事以立教垂範孔子是已兼君師者道施於當時專師事者教被於後世然非得孔子立教則𨿽前有伏羲神農黃帝堯舜禹湯文武世莫之知矣故曰自生民以來未有盛於孔子孔子之功萬世之功也孔子所爲教其道仁義道徳其事父子君臣尊卑內外其器易詩書春秋禮樂皆本於天也凡爲天下國家者誠能純用孔子之道則天地以位萬物以育彼其名爲用孔子之道而效不至焉者信用之弗篤加有異術邪說間之也我國家自太祖髙皇帝太宗文皇帝曁我皇祖皇考聖聖相承恭天成命顓顓焉一惟孔子之道是尊於凢施政敷教取人理民一惟孔子之道是用不雜他術自國都至於四方郡邑海隅邊徼靡不建學設教崇祀先師海外蕃國及蠻夷酋長皆仰慕徳化遣子入學蓋歷世以來尊上孔子未有如我祖宗之世之盛者也朕以涼徳祗承天序欽惟古昔之大典祖宗垂統之盛心夙夜孜孜圖惟善繼北京故有學在宮城之艮隅庳隘弗稱乃正統八年秋命有司撤而新之左廟右學髙廣靚深所以奉眀靈居來學凢百所需靡不悉備材出素具役不及民眀年春成朕躬釋奠於先師循古典也退卽學之彛倫堂命儒臣講經公卿大夫及百執事之臣逢掖之士兵衛之師拱侍而聽殆以萬計而有司請如故事紀其成於碑嗟夫孔子之道爲天下國家者不可一日以闕學校之教於化民育材者不可一日以怠矧京師首善之地所系之重且大乎敬書諸貞石昭示我後人俾咸務欽承用丕顯皇眀治化之盛與天地日月相爲悠久云正統九年三月初一日

東裏別集卷一

欽定四庫全書卷

東裏別集卷二

明楊士奇撰聖諭錄

三朝聖諭錄序

太宗皇帝初正大統故翰林之臣不及十數人詔吏部及翰林舉文學行誼才識之士授職其中士奇首膺簡擢賜五品服肇建內閣簡七人專典宻務皆進官士奇與焉屬時幾務孔殷常旦及午百官奏事退內閣之臣造扆前進呈文字商幾宻承顧問率漏下十數刻始退旣建儲簡翰林之臣兼輔導士奇與焉旦上前奏事退必造東朝參侍經幄車駕北巡簡內閣二人輔監國士奇與焉仁宗皇帝宣宗皇帝嗣位所以寵任士奇者始終皆如永樂士奇祗事三聖三十有三年寵愈厚而官愈進負乘之愧夙夜靡寜嗚呼三聖逺矣當時共事之臣或亡或退獨士奇今年七十有八衰病昏耄猶濫玷朝行未已也誠孝昭皇后上仙梓宮歸葬士奇奉命祗送旬乃竣事其每旦展敬三陵之下追念舊恩五內摧痛因記憶榻前所得玉防之詳者輯而錄之釐爲三卷永樂居首洪熈次之宣徳又次之蓋計平生所得此殆有之一二而潦倒荒迷非惟不能悉述亦不能悉記也有疑之者曰廷陛之宻可存於私乎輒應之曰吾惟懍乎慮泯吾君之盛美是懼而遑他防哉不觀於古乎歐陽文忠公著奏事錄及濮議司馬文正公著手錄具記當時君臣問對之辭委曲而詳盡所以著一代明良契合之盛事蓋昔之大臣君子往往皆然義之所不能已也況臣之所錄有聖徳焉有聖訓焉有特恩焉臣惟懼錄之不能詳也而奚暇他防哉疑者旣釋敬號曰聖諭錄云正統壬戌冬十二月乙卯臣楊士奇謹序

聖諭錄上【十三條】

永樂二年六月一日進呈文華殿大學士講義上覽畢稱善因曰先儒謂堯典克明峻徳一章一部大學皆具臣對曰誠如聖諭堯舜禹湯文武數聖人凡修諸躬施於家國天下者皆大學之理上曰孟子道性善必舉堯舜爾等於講說道理處必舉前古爲證庶幾明白易入又曰帝王之學貴切已實用講說之際一切浮泛無益之語勿用

永樂二年饒州府士人朱季支獻所著書專斥濓洛闗閩之說肆其醜詆上覽之怒甚曰此儒之賊也時禮部尙書李至剛翰林學士解縉侍讀胡廣侍講楊士奇侍側上以其書示之觀畢縉對曰惑世誣民莫甚於此至剛曰不罪之無以示儆宜杖之擯之遐裔士奇曰當燬其所著書庶幾不誤後人廣曰聞其人已七十燬書示儆足矣上曰謗先賢毀正道非常之罪治之可拘常例耶卽勅行人押季支還饒州防布政司府縣官及鄕之士人明諭其罪笞以示罰而搜檢其家所著書防眾焚之乂諭諸臣曰除惡不可不盡悉燬所著書最是永樂二年一日進呈勅邊將槁上曰武臣邊將不諳文理只用直言俗說使之通曉庶不悞事他日編入實錄卻用文

永樂五年冬廣東布政徐奇進香至京師載嶺南土物將遺諸大臣及侍臣之任事者有得奇所列單目以進者上閱之旣明日早禦西角門翰林諸臣奏事退特召臣士奇還令赴西角樓遣中官賫奇單目示之已而復召至榻前問曰何獨無爾名對曰奇前爲都給事中與翰林六科官皆鄰居相往來於臣亦然今單目無臣名者蓋奇初赴廣東眾皆作詩文贈之而臣以病未作土物之饋蓋答詩文耳上曰爾時不病亦賦詩否對曰必賦則今單目亦必有名上曰其以遺諸大臣何意對曰臣在下未嘗聞大臣有受外臣饋贈者此亦奇不能卓立任已意而爲之然終未知受否且臣觀單目內土物不過藤枕藤簟蘇合香丸之類皆微物非重貨必無他意上曰汝言是卽取單目付中官令燬之一無所問上復諭臣曰爲臣當戒私交爲士當務淸謹臣叩首曰謹遵聖訓

永樂五年冬一日胡廣獨於武英門進呈文字上覽之稱善再三旣從容問曰楊士奇文學於今難得而黃淮數不容之何也對曰淮有政事才士奇文學勝且簡靜無勢利心蓋因解縉重士奇及臣而輕淮故淮有憾上曰朕知汝亦不容於淮惟朕不爲所惑廣叩首旣退與臣言上恩如此當子孫世世不敢忘蓋自是吾二人待淮愈謹矣

永樂六年六月禮部尙書鄭賜卒先是禮部職務繁夥賜爲侍郎趙羾所間憂鬱且有疾奏對屢失措上厭之是日早遽以訃聞召翰林諸臣問曰未嘗聞賜病豈其自盡乎眾未對臣進曰臣觀賜有病數日但惶懼不敢退卽便安求醫藥昨日晚臣與賜同立右順門外賜體力不支僕地旁人怪其鼻口之气有噓無吸臣遽令其屬官扶出午門外上不俟臣語竟卽諭翰林諸臣曰賜本君子顧才不足耳其撰祭文遣官祭之又命工部予棺其晚臣與黃淮奏事退上召臣還諭曰早來微汝言幾誤疑賜自今有事但直言勿隠

永樂六年冬巡狩北京詔書命臣士奇視艸上覽之再三喜曰簡當更勿攺易其擇日書之頒下又曰試與諸尙書觀之諸尙書皆稱善獨兵部劉雋私於士奇曰請以有字易自字如何士奇曰善卽以告於眾眾曰義無相逺不足易且上旣善之矣士奇獨以聞請易之黃淮於上前執不足易臣曰於國家大體當用雋言上顧士奇曰從汝從汝明日諭胡廣曰楊士奇能服善難得永樂九年三月一日翰林諸臣奏事右順門退特召臣士奇還上問曰汝輔監國久東宮所行果如何對曰孝敬上曰試言其事對曰於事宗廟甚防凡籩豆之類皆親閱視一日當時享偶頭風作醫言當汗殿下曰汗卽不敢蒞祭左右有言可遣人代者殿下曰上以命我我又遣人乎及期遂親蒞祭祭畢還未至宮徧體汗不藥而愈每尙膳進禦用物詣行在皆一一閱過然後緘識遣行不輒信任下人自車駕北徵恆切懷憂不遑寜居日中昃始食及勅使至始釋然寛慰上曰此亦子道之當然對曰古聖賢亦皆盡其當然者上曰聞輔臣中獨爾能持直道不見忤否對曰臣性愚戅殿下恆見容納然殿下天資甚髙非眾人所能及或有過未嘗不知知之未嘗不悔而速攺之且殿下最用心處在以愛人爲本將來宗廟社稷之寄允不負陛下付托上甚喜命尙饍賜酒饌

永樂十一年十二月二十八日鴻臚寺奏習正旦賀儀上召禮部翰林院官問曰正旦日食百官賀禮可行乎尙書呂震對曰日食與朝賀之時先後不相妨侍郎儀智曰縱然同日免賀爲當上顧問翰林諸臣古有日食行賀禮否黃淮楊榮金幼孜皆未有對臣士奇對曰日食天變之大者前代元正日食多不受朝宋仁宗時元正日食富弼請罷宴徹樂宰相呂夷簡不從弼曰萬一契丹行之爲中國羞後有自契丹回者具言是日罷宴仁宗深悔今免賀誠當上曰君子愛人以徳不以姑息其免賀及宴仍賜百官節鈔上於敬天致誠必求當理未嘗茍狥人言大率類此

永樂十一年十二月一日獨於武英門進呈勅槁畢上從容問曰汝今兼東宮何官對曰左諭徳上曰吾嘗察之獨胡廣與汝所行不忝東宮官胡廣今兼何職對曰左春坊大學士上曰好又曰吾聞諸畱守官內汝與黃淮遇事肯言然聞東宮有從有不從對曰殿下推誠待下遇臣等有言必自斟酌如言當理無不聽納如未當亦不曲從上曰如此甚好

永樂十四年十一月周王橚楚王楨相繼來朝例次日謁孝陵周王先至適遇節上命東宮皇太孫及小皇孫陪謁已出東華門上遽召翰林臣時楊榮金幼孜及士奇皆至上問曰二王東宮太孫及小皇孫謁陵展敬之位如何朕意𨿽略定爾三人試言之楊金未有對上顧問臣對曰周楚二王屬尊當列稍前兩傍東宮殿下列稍後居中皇太孫殿下亦居中列於東宮殿下之後諸皇孫與皇太孫同班而分列兩傍上曰爾所言有據乎對曰宋儒朱熹家禮大約如此上曰吾未嘗熟家禮但據已見書其位次遂出片楮宸翰所書位次正與臣所言合然下有六字未書授筆命臣足之遂遣鴻臚丞周升馳賫赴陵俾率行之少頃升復命以宸翰進上以授臣蓋上天資甚髙所意見暗合古人多類此

一日東宮殿下傳上命召吏部翰林院官令舉老成正大儒者侍皇太孫講讀明日東宮殿下特召尙書蹇義及臣士奇問已得人否義對曰臣兩人共舉禮部侍郎儀智然眾鮮知之議尙未決殿下曰往者吾舉李繼鼎大誤後悔無及智甚端正但覺老矣臣對曰𨿽頗老然起家學官道理明執守正精神不衰目前廷臣中老成正大未見其比是日午朝上顧問東宮曰太孫處侍講讀已得人否對曰已舉禮部侍郎儀智然議尙未決上喜曰此得人矣𨿽老識朝廷大體能直言不阿向之元正日食呂震等皆欲行賀禮惟此老與楊士奇言宜免賀朕從之儀智可用遂召禮部翰林諸臣諭曰儀智甚好朕知之令侍太孫講讀蓋上於臣下有片言之善皆記憶不忘

永樂十四年上在北京頗聞髙煦有異志驛召隆平侯張信詢之上猶未信車駕遂還南京以問皇太子對曰人言未可輒信且父皇在上當未敢有此心一日翰林諸臣奏事退上召士奇還問曰汝與蹇義在此漢府事皆當悉知昨日詢義固辭不知不肯言汝當爲朕言之乂曰如朕未有知汝輩慮有離間之罪朕卽知矣汝何慮對曰臣與義同事東宮殿下外人固無敢與臣等言𨿽間有言者亦百之一二乂多出臆度非見實迹此固不敢輒對陛下言然漢王始受冊封國雲南不肯行復攺過靑州乂堅不行今知朝廷將徙都北京惟欲畱守南京此天下之人疑其心亦豈待事有實迹哉惟陛下早善處置使有定所用全父子之恩以貽永世之利上黙然起還宮後數日上得髙煦私造兵器及皮船教習水戰及僣乘輿服物挾私擊死無罪官民縱護衛官軍京城內外刼掠悉有實迹大怒褫其冠帶縶之西華門內東宮殿下叩頭懇爲救解乃免上命翰林條示其罪且曰若此所爲將來必不靜朕今削兩護衛處之山東樂安州蓋去北京甚邇卽其作禍可朝發而夕擒也

聖諭錄中【二十四條】

永樂二年七月翰林侍讀學士王達講幹之四舉儲貳爲說講畢殿下召問臣士奇經指於此必無儲貳之說達不含譏否臣士奇對曰講臣非正道不陳豈敢含譏此出宋儒胡瑗之說殿下云對我言此常人得此爻亦舉此說乎對曰殿下此問最好因舉程子云凡卦中六爻人人有用聖賢有聖賢用眾人有眾人用君有君用臣有臣用無所不通又舉王昭素對宋太祖之言以對殿下悅又對曰今翰林春坊諸臣分撰諸經講義有上防命內閣之臣閱過有未當處悉與攺正然後呈禦覽允當然後以講內閣解縉專閱書胡廣閱詩金幼孜閱春秋臣士奇閱易昨日進呈此條上問儲貳說有據否臣士奇對以胡瑗之說上甚喜蓋講臣非有據不敢妄出意見殿下喜自是講義有疑處必召解胡等四人相與辧析暢而後已遂作數鉅冊命春坊司經局臣分錄講章以備常閱

殿下監國視朝之暇專意文事因覽文章正宗一日諭臣士奇曰眞徳秀學識甚正選輯此書有益學者臣對曰徳秀是道學之儒所以志識端正其所著大學衍義一書大有益學者及朝廷爲君不可不知爲臣不可不知君臣不觀大學衍義則其爲治皆茍而已殿下卽召翰林典籍取閱旣大喜曰此爲治之條例監戒不可無因畱一部朝夕自閱又取一部命翻刋以賜諸子且諭臣士奇曰果然爲臣亦所當知遂賜臣一部蓋殿下汲汲於善道如此

上在東宮稍暇卽畱意文事間與臣士奇言歐陽文忠文雍容醇厚气象近三代有生不同時之嘆且愛其諫疏明白切直數舉以勵羣臣遂命臣及贊善陳濟校讐歐文正其誤補其闕釐爲一百五十三卷遂刻以傳廷臣之知文者各賜一部時不過三四人而上恆諭臣曰爲文而不本正道斯無用之文爲臣而不能正言斯不忠之臣歐陽眞無忝廬陵有君子士奇勉之臣叩首受教

永樂七年贊善王汝玉每日於文華後殿道說賦詩之法一日殿下顧臣士奇曰古人主爲詩者其髙下優劣何如對曰詩以言志明良喜起之歌南薰之詩是唐虞之君之志最爲尙矣後來如漢髙大風歌唐太宗雪恥酧百王除凶報千古之作則所尙者霸力皆非王道漢武帝秋風辭气志已衰如隋煬帝陳後主所爲則萬世之鑑戒也如殿下於明道玩經之餘欲娯意於文事則兩漢詔令亦可觀非獨文詞髙簡近古其間亦有可禆益治道如詩人無益之詞不足爲也殿下曰太祖髙皇帝有詩集甚多何謂詩不足爲對曰帝王之學所重者不在作詩太祖皇帝聖學之大者在尙書注諸書作詩特其餘事於今殿下之學當致力於重且大者其餘事可姑緩殿下又曰世之儒者亦作詩否對曰儒者鮮不作詩然儒之品有髙下髙者道徳之儒若記誦詞章前輩君子謂之俗儒爲人主尢當致辧於此

太宗皇帝在北京有白鵲之瑞行在禮部行南京慶賀監國下及五府六部例各進表時士奇以病在告監國表命庶子贊善撰呈稿殿下不懌命尙書蹇義特以示臣士奇曰甚寂寥且不著題以賀白白鹿皆可命臣士奇攺益臣士奇攺一對云望金門而送喜馴彤陛以有儀後增一對云與鳳同類蹌蹌於帝舜之廷如玉其輝翯翯在文王之囿義以進殿下喜曰此方是帝王家白鵲適內廚進膳遂命內使陳昻徹以賜臣且傳防諭臣曰其勉進藥食早出非但倚卿文學久不聞直諒之言慮有過不知急得相見也

永樂十五年上在東宮卜筮專用揲蓍而斷以周易凡後世俗占法皆不用嘗命臣士奇纂六十四卦三百八十四爻朱氏本義要防爲一編旣進上悅名曰周易直指臣進曰周易固爲卜筮作然文王周孔彖象十翼之辭凡修齊治平爲君爲臣之道悉具請編輯以進用備覽閱從之逾年輯成以進上覽之大喜名曰周易大義賜臣士奇繡衣銀帶先是徐好古作尙書直指金幼孜作春秋直指皆已進上諭臣曰凡此皆書數本於齋閣書殿寢室各置一本得備觀覽蓋上素好學如此永樂中臣同尙書蹇義侍仁宗皇帝監國義重厚老成更歷多而疑慮深臨事寡斷每同承顧問一事之間義常持兩端猶豫久未決臣進曰有事湏行無終不決之理上曰然受事皆應復命豈得不決義曰事當熟慮慮不熟有後患故必應詳審上曰義言亦是臣對曰凡事豈得不思但思多則惑旣思而有疑則擇一端近於理而可對上言者行之上笑曰此湏兼知仁勇自今議事只如士奇言擇當理者從之不須多思致惑

永樂二十二年八月學士楊榮自行在還報大行晏駕東宮殿下卽遣皇太孫出居庸赴開平迎梓宮時京師諸衛軍皆隨徵聚行在惟趙府三護衛軍畱京師一時浮議籍籍慮護衛爲變遂祕未發防皇太孫瀕行啟東宮殿下曰出外有封章白事非印識無以防僞東宮殿下顧臣曰渠言良是但行急新制則不及臣對曰殿下未踐阼今居防無所事有事自應行常用之寶東宮小圖書亦閒太孫出外無行事惟有上稟朝廷之事可假之行此出一時之權歸卽納上東宮殿下卽取付太孫曰有啟事以此封識來此亦久當歸汝汝就畱之旣行殿下顧臣曰汝此說是𨿽出從權亦事機之防昔大行臨禦儲位久未定浮議喧騰吾今就以付之浮議何由興又曰自今朝廷事仗蹇與汝但蹇亦有遲疑汝湏盡心汝二人吾當重用不輕也對曰殿下嗣位朝廷大小事皆當盡公以厭服天下之心湏溥恩及下然必先扈從徵行之臣若漢文卽位首進宋昌史書之以爲貶此當深戒臣兩人日在侍近殿下必不遺惟不應先及此殿下初政收人心之機也

永樂二十二年八月十七日臣士奇新攺華蓋殿大學士謝恩畢聞析薪司奏準循嵗例賦北京山東棗八十萬宮禁香炭之用士奇入將奏之時蹇義夏原吉奏事未退上望見士奇笑謂蹇夏曰新華蓋學士來奏事必有理試共聽之臣言詔下裁兩日今聞析薪司傳防賦棗八十萬得無過多𨿽是嵗例然詔書所減除者皆嵗例上喜曰吾固知學士言有理吾數日來宮中事叢脞此是急遽中答之不暇致審卽命減除四十萬又顧蹇夏及士奇曰汝三人吾所倚非輕但有事湏盡言庶幾以輔吾不逮

永樂甲辰九月癸未禮部尙書呂震言於上曰今喪服已逾二十七請如太祖仿漢制釋縗易吉服震奏已遂退徧語羣臣明旦易服士奇謂震曰今喪服未可比此例蓋洪武有遺詔且仁孝皇后崩太宗皇帝在上縗服後仍數月白衣冠絰帶今上於皇考乃遽卽吉乎時黃淮同余意然不敢明言忤震震厲聲忿余曰朝廷每事被爾抝眾尙書蹇義從旁解之曰渠言當理國家事公豈應偏執已見請兼取二說明旦君臣皆素衣冠黒角帶遂偕六部都察院具奏報可明旦上素冠麻衣麻絰出視朝文臣惟學士武臣惟英國公如上所服余文武羣臣之服皆從義等所定朝退上召蹇義夏原吉及臣士奇等諭曰呂震昨奏易服云皆與汝等議定然後奏時吾已疑其非但聽臣下易之梓宮在殯吾豈忍易後聞士奇有言始知震妄士奇所執是因嘆曰張輔知禮六卿乃有不及又顧義曰汝所折亦未當然不必再以語人羣臣聽其便

上禦思善門選用東宮官命戶部尙書郭資爲太子太師仍兼尙書蹇義夏原吉力言資偏執妨事且多病請令致事上意未可召臣士奇語以二人之意且曰先帝初舉義一切軍需糧餉皆出資調度吾時居守竭誠佐輔甚得資力今出危履安吾嗣大位乃遂棄之吾誠不忍臣對曰故舊無大故不棄此皇上聖仁上問臣資爲人果如何對曰資彊毅人不得幹以私但性偏執甚至沮格恩澤不流於下上問其故對曰詔勅數下蠲免災傷租稅資不聽開除必責有司依嵗額徴納此其過之大者然耿介能守廉非眾所及上曰吾在此又有原吉與之同事當不復偏執矣乃不從二人言無幾蹇夏又數數言資偏執妨事不去資仁政必爲所格上彊從之命資以太子太師戶部尙書致事璽書褒諭賜銀鈔防幣甚厚資歸逾月上念之不置間諭臣曰無使大臣怨乎不以資其謂我何吾欲遣人視之且少加賜賫對曰賜賫有時而盡洪武中有尙書致事給全俸者今北方倉廩少儲得減半給之可常足用上喜卽命戶部給資半俸上之篤於故舊槪類此

十一月十二日復大理卿虞謙官先是虞謙奏事侍臣有言此當榻前密請防不當於朝班對眾敷奏爲賣恩者又有言其屬官楊時習先導之宻陳而謙不從者遂降謙爲大理少卿而陞時習爲卿其後臣士奇獨進奏事畢未退上問臣汝有欲言者否對曰有非虞謙乎對曰然上曰吾亦頗悔之汝試言之對曰外間皆云時習實無先導之言時習是臣江西人亦親語臣本無此言今冒居卿位慙懼不安臣又言謙歷事三朝皆居通顯頗爲得大臣體者且今所犯小過上曰吾之悔亦念此因問時習其人若何對曰𨿽起於吏然明習法律公正廉潔上喜曰吾有以處之防吏部言交阯闋按察使上諭尙書蹇義曰左遷虞謙吾過矣復其大理卿攺楊時習交阯憲使上之敏於攺過率類此

十二月翰林院進呈三孤誥艸上閱旣取筆親增二語曰勿謂崇髙而難入勿以有所從違而或怠顧臣士奇等曰此朕實心卿等勉之又諭臣士奇曰近日覺羣臣之意甚好事或未當輒有封章進來臣士奇對曰此由陛下聖徳容納昔富弼有言願不以同異爲喜怒不以喜怒爲用捨上曰朕志正如此朕每聞羣臣言退未嘗不反覆思之或朕言有過退亦未嘗不悔士奇對曰成湯攺過不吝所以爲聖人願陛下常以古人爲法永樂二十二年十二月兵部尙書李慶言於上曰今嵗北方之民畜馬頗蕃皆送至京已散軍伍操用尙餘數千欲散民間畜則民甚敝不可重困之今逺近方面郡縣朝覲官皆集請每員給一馬俾畜可散二千餘匹正官給牡佐貳以下給牝太僕苑馬寺嵗課其息有虧罰與民同上令與蹇義夏原吉商略可否以聞二人奏如慶議命已下臣士奇聞之與慶言必不可行慶忿甚不納臣士奇遂詣扆前力陳不可曰朝廷以禮徴賢上者授方面郡守次者授百執事今皆役之畜馬以蘇民是貴民而賤官矣時蹇夏皆在侍上曰士奇論當慶固無識汝兩人亦言其便何也兩人對曰初慶與臣等言此出陛下意必欲行之非謂出於慶也上曰幾誤朕矣顧臣士奇曰少頃卽批出罷此令明旦復奏陛下許臣罷散馬之令豈遂中止如必欲行此令天下懷抱才徳者自此誰肯出仕蓋虧損一馬必責陪償破家廢產累及子孫且所散不及三千而朝廷負此名於天下後世誠非佳事上曰吾偶因事稽緩耳今日必批出又明旦復奏內批兩日不出兵部已督責朝覲官多領馬矣且今所領多生駒初受羈絡南方之人軟怯不能控制立視其奔逸有號泣衢路者矣臣恐將來逺慮者非但不願仕亦無志學問此令之失非小上曰吾卽批出不爽也午刻上禦思善門召士奇諭曰內批豈眞忘之初聞汝言卽宻遣人觀李慶呂震等意渠輩交口忿爾朕念爾孤立慮爲眾所傷故不欲因汝言而罷此令今有名矣出示一章乃陜西按察使陳智言畜馬風憲受制上曰爾就據此艸勅止散馬臣士奇叩首對曰古人有言陛下知臣臣不孤矣但馬已有領去者望如何處之上曰已領者準洪武中官員乘馬例給之不責生息虧欠亦不責償未領者悉止未散之馬給邊軍操用上復顧臣曰繼今令有未便惟宻與朕言此輩多不識大體但皆先朝舊臣未可遽退之

永樂二十二年十二月庚午百官習新正儀於海印寺用樂明日臣士奇等進言近禮部與臣等已議定新正朝儀不用樂昨日習儀所仍用樂不攺今四方朝覲官皆集於此觀禮乞勅禮部設樂不作不報蓋尙書呂震復言臣等所議不當榮幼孜皆欲已榮卽趍出臣士奇與淮不可三人遂復進言夜漏下十刻未得防午門官入奏臣等尙未退遂有防命禮部設樂不作正月初二日特召臣士奇四人至奉天門諭之曰呂震每事悞朕卿等所執停樂是爲君以受直言爲賢不受直言則過益深爲臣以能直言爲賢不能直言則忠不盡如昨日朝防從呂震言今悔何及賴汝等盡心遂免此悔自今遇朕行有未當但盡意言之毋以不從爲慮各賜鈔千緡文幣一表裏

洪熈元年正月吏部傳防命臣士奇兼兵部尙書三俸俱支士奇明日見上叩頭辭尙書之職曰少傅殿學士二職臣已過分尙書一職更不敢當上厲色曰黃淮楊榮金幼孜皆受三職汝獨二職外間將謂朕何汝必勿辭士奇叩首言請辭尙書之俸上曰汝於朕勞勤二十年一志不懈故以此祿相酬何用固卻對曰請必辭俸尙書月俸六十石國家可養六十卒臣受二俸猶懼過分敢望復加上曰不受俸米可受折支俸鈔對曰鈔亦俸也與米但異名耳時尙書蹇義在傍言於上曰聽其辭學士一俸亦可臣士奇曰辭俸當辭厚者何用取虛名上曰朕成汝志遂聽臣辭復顧義曰廉貪之風士奇有焉於是黃淮亦辭戶部尙書一俸

永樂中禦史李祥舒仲成嘗奉勑理木植稅課之王汝玉預焉汝玉上監國時所愛者令防命祥等削其名勿奏二人力言不可萬一上有聞得罪反重旣忤意遂已犯者後皆茍免及上嗣位尙書蹇義因奏仲成他事上曰是嘗爲禦史查理南京木植稅課乎對曰然曰李祥安在對曰丁母憂去矣時仲成已陞湖廣憲副卽命都察院捕治仲成臣士奇聞之進疏曰向來小人得罪者多陛下卽位以來皆已宥之今又追理前事卽詔書不信漢景帝爲太子時召衛綰稱病不赴卽位進用綰前史韙之上覽之喜卽有防罷治仲成而降勑奬諭臣且賜米及鈔幣又面諭之曰有卿盡心如此朕復何憂洪熈元年二月朔旦臣士奇武英門獨對上問近日外間事對曰覺告訐之風復萌且動輒加人誹謗禍及身家請諭法司禁止上曰不特此如自宮一事朕所甚惡尢湏嚴禁對曰此當用璽書行之上曰爾更思三二事通行蓋聖心惓惓於仁政無時忘也

趙王旣之國鄭村壩防衛畊地棄上命太監左角擇二頃膏腴者賜臣士奇蓋前已賜蹇義二頃矣至是臣聞命懇辭上曰汝於朕表裏一誠未嘗媕娿首防吾資益良多此所以心恆不忘汝前辭祿今又辭田何執之固也對曰臣起自寒微遭逢聖明今逾越涯分萬萬豈當尙不知止足幸陛下大恩不使之滿溢庶幾少延殘喘服事陛下三二年獲歸全山林皆陛下之賜上曰汝勿憂終身吾送汝入土身後事皆勿憂對曰聖仁在上臣復何憂遂允臣辭田明日上諭蹇義曰士奇眞能廉使仕者皆如此世豈有贓吏乎

四月初有進言太平之政者上召蹇義夏原吉楊榮及臣士奇以其章示之已而曰今朝無闕政生民皆安蹇三人意皆云然惟士奇以爲尙未義等對曰臣等觀上卽位以來詔書勅防無非仁政百姓無科斂之擾徭役之繁可謂治世臣士奇對曰臣觀陛下之恩澤已覃被天下但流徙尙有未歸瘡痍尙有未復逺近猶有艱食之人湏更得二三年休息庶幾人皆得所上笑曰吾意非爲此也朕與諸卿相與出自誠心去年各與繩愆糾謬圖書切望匡輔惟士奇曾封五章已皆從所言末一章言周王求藥事不曾從後亦悔之蹇三人皆無一言豈朝政果皆無闕生民果皆安乎三人皆叩首有慙色旣退復召蹇義還諭曰爾與士奇吾監國舊輔原吉賢良皆吾所倚任各與圖書自吾本心士奇懇言待人宜均亦望與榮幼孜旣與之後往往聞榮有怨誹語義對曰榮之不足於義者爲官品在臣等之次其他誹語臣實未聞左右之讒惟陛下愼察縱其或有亦望容之久當自定上曰吾亦不信此語但偶然及之以明吾所任者爾三人耳事有未當皆湏直言勿有疑諱蓋上之求言懇切如此

上自臨禦以來大理少卿戈謙數言事上頗厭其繁瑣尙書呂震吳中都禦史劉觀侍郎吳廷用等交奏其賣直沽名遂召臣士奇等至榻前語以謙之逾分臣士奇對曰謙不諳大體有之然其心感陛下超擢之恩欲圖報效古人有言主聖則臣直惟陛下容之不然進言者將懼矣上𨿽不罪謙然臨朝之際數形於詞气又數日上禦奉天門臣士奇獨奏事因進曰陛下頒詔求言言不當者不罪戈謙不曉事激聖怒數日朝臣皆悚仄相與以言爲戒今逺近朝覲之臣皆集闕下目見而口傳將謙之名愈彰而朝廷受不容直言之謗上惕然曰此事固是朕不能容如呂震等迎合以益吾過自今吾不復言謙遂免謙朝參令專坐司眎事自是一月餘朝臣言事者少上特召臣士奇諭曰爾料事不虛自免戈謙朝言者不至豈果無事可言對曰臣下孰不欲進言納忠惟在上寛容以來之上曰朕非怒謙言事但其言亦有矯激過實者爾可諭眾人以朕之實心對曰此非臣言所能使之信必得璽書親諭之乃見聖徳之實遂令臣就榻前書勅引過命戈謙如舊朝參令百官言事毋以謙爲戒因諭臣士奇曰朕有過不難於攺𨿽一時不能容然終知悔爾知朕心毋吝於言也未幾有言中官謝安四川伐木虐民者於是召戈謙諭曰爾本淸鯁之臣朕今取淸鯁用爾遂陞謙副都禦史賜鈔千緡馳驛詣四川罷伐木之役遂糾察安等

洪熈元年四月有防鄒濟徐善述王汝玉皆贈官賜諡官建祠於墓四時賜祭臣士奇言於上曰禮貴得中朝廷惟宗廟以四時享社稷孔子皆春秋二祀濟等𨿽有舊勞不得過社稷孔子而與宗廟等上曰吾過矣過矣誠念其舊勞不能忘故率爾下令而不覺其過今賴爾正此失對曰先儒有言周公之功固大皆臣子之分所當爲何況濟等上曰然遽召禮部攺春秋祭蓋上未嘗有固必心徙義遷善速於轉圜云

上自少侍太祖皇帝明於星象臣士奇侍監國時間以教臣曰宋元儒者多曉習不可忽也元年四月中尙書蹇義夏原吉楊榮及臣士奇奏事奉天門畢上問夜來星變曾見否皆對曰未見上曰蹇三人𨿽見不能知士奇當知之臣對曰臣愚亦不能知上曰天之命矣嘆息而起又明日早朝罷召蹇義臣士奇至奉天門諭曰監國二十年爲讒慝所搆心之艱危吾三人共之賴皇考仁明得遂保全言已然義士奇亦流涕臣士奇對曰今已脫險卽夷皆先帝之賜陛下至誠之效更不煩聖明多慮上曰卽吾去世後誰復知吾三人同心一誠遂出二勑二印賜兩人臣士奇得楊貞一印勅曰【云云】皆拜受而退蓋逾月宮車宴駕矣嗚呼痛哉

元年五月禮部引郡縣嵗貢生入奏請如例翰林出題考試上召士奇至奉天門諭之曰監生之不可用皆由翰林不嚴試所致此獘已數十年非一朝夕之故今不可復循舊獘必嚴試之卽其中皆下惟得一人亦可卽皆無可取亦不妨但須得實才上又言科舉獘亦須革臣士奇對曰科舉須兼取南北士上曰北人學問逺不逮南人對曰自古國家兼用南北士長才大器多出北方南人有文多浮上曰然將如何試之對曰試卷例緘其姓名請今後於外書南北二字如一科取百人南取六十北取四十則南北人才皆入用矣上曰北士得進則北方學士亦感發興起往年只緣北士無進用者故怠惰成風汝言良是往與蹇義夏原吉及禮部計議各處額數以聞議定未上防宮車晏駕宣宗皇帝嗣位遂奏準行之

聖諭錄下

宣徳元年髙煦反車駕親徵罪人旣得師還六部遣尙書陳山迎駕山見上言宜乘勝移師向彰徳襲執趙王則朝廷永安矣上召楊榮以山言諭之榮對曰山言國之大計遂召蹇義夏原吉諭之兩人不敢異議榮言請先遣勑趙王詰其與髙煦連謀之罪而六師掩至可擒也從之榮遂傳上防令士奇艸勅士奇曰事須有實天地鬼神豈可欺哉且勅防以何爲辭榮厲色曰汝可沮國之大事乎令錦衣衛責所系漢府人狀云與趙連謀卽事之因何患無辭士奇曰錦衣衛責狀何以服人心榮曰汝不然吾言可往與蹇夏言之士奇往見二人言之蹇曰上意已定眾意亦定公可中沮耶夏曰萬一上從公言今不行趙后或有變如永樂中孟指揮之舉誰任其咎士奇曰今事勢與永樂中異永樂中趙擁三護衛今已去其二且昔孟指揮所爲王實不預聞不然趙王豈至今日乎蹇曰卽如公言今若何處置士奇曰爲今之計朝廷重尊屬厚待之有疑則嚴防之亦必無虞而於國體亦正矣二人曰公言固當然上特信楊榮言不系吾二人可否也士奇退與榮曰太宗皇帝惟三子今上親叔二人一人有罪者不可恕其無罪者當加厚之庶幾仰慰皇祖在天之靈榮曰汝旣不艸勑則我當以聞時惟楊溥與士奇意合溥曰吾二人請入見上明其大義兵必不可移榮聞溥言卽趍入見溥士奇亦踵其後而門者止吾二人不得入已而有防召蹇夏入蹇夏以士奇言曰上意不懌然亦不復言移兵遂還京自是道中有顧問惟召榮及蹇夏不復召士奇及溥至良鄕臣二人始得見上意猶若未平忽厲聲曰好機防不得乘到家皇太后必見尼矣上至京大悔不復及彰徳事然言者猶喋喋請盡削趙護衛且請召趙王拘之京師上皆不聽一日特召士奇諭曰言者論趙王日益多如何對曰今日宗室惟趙王於陛下最親當思保全之毋惑羣言上曰吾亦思之皇考於趙王最友愛且吾今惟一叔柰何不愛然當思所以保之之道吾今將封羣言俾都禦史劉觀及公侯中選一人賫以示之使自處對曰必不得已則於皇親中擇一人與趙心相孚者偕觀行庶幾有所開導上曰然則誰可對曰廣平侯袁容至親且善開諭更得璽書親諭之尢好上從之遂遣容觀行趙王得璽書及言者所上章大喜曰吾生矣卽獻護衛且上表謝恩而言者頓息上待趙王日益親厚而薄陳山竟疏斥之蓋上初𨿽爲山所惑而後灼知其非逾數月召士奇至南齋宮諭之曰吾待趙叔不失親親之禮爾有力焉自今毋以見忤爲嫌遂賜白金寶楮文綺

宣徳二年十月黎利遣人進前安南陳王三世嫡孫暠表乞立爲陳氏後其辭懇惻上覽之宻示英國公張輔輔對曰此不可從將士勞苦數年然後得之此表出黎利之譎當益發兵誅此賊耳輔退乃召尙書蹇義夏原吉示之且諭二人曰何以處之二人對曰舉以與之無名徒示弱於天下二人退遂召楊榮及臣士奇出表示之且諭以三人所對曰今日與爾兩人決之榮對曰永樂中費數萬人命得此至今勞者未息困者未蘇發兵之說必不可從不若因其請而與之可旋禍爲福上顧問臣云何對曰榮言當從求立陳氏後者太宗皇帝之初心求之不得乃郡縣其地十數年來兵民困於交阯之役極矣此皆祖宗之赤子行祖宗之初心以保祖宗之赤子此正陛下之盛徳何謂無名且漢棄珠厓前史爲榮何謂示弱臣侍仁宗皇帝久聖心數數追憾此事臣願陛下今日明決上曰汝兩人言正合吾意皇考言吾亦聞之屢矣今吾三人可謂同心同徳遂命尙膳賜酒饌明旦朝罷出暠表示文武羣臣且諭之曰太祖皇帝初平天下安南最先朝貢及黎氏簒弒毒虐國人太宗皇帝發兵誅之本求陳氏之後立之求之不得始郡縣其地至我皇考每追念往事形諸嘅嘆此數年來一方不靖不得已屢勤王師豈朕所樂今陳氏旣有後爾等試觀表中所言其從之便抑不從之便羣臣對曰陛下之心卽祖宗之心且偃兵息民上合天心從之便上曰論者不達止戈之意必謂從之不武但得民安朕何卹人言其從之宣徳二年十月二十七日上將赦交阯命羣臣舉奉使者僉舉上聞已定明旦尙書蹇義欲易以伏伯安眾莫敢異之士奇私與夏原吉曰此無籍小人用之必辱朝廷公當榻前力主張蓋時上多主夏言旣而有防召眾皆入蹇遂奏用伏上顧問夏對曰不可用蹇曰伏善言語非眾所及臣士奇曰伏有穢行而無學識遣之必辱國遂不用又數日臣士奇獨對上曰朕旁詢伏伯安之行乃貪淫無恥人蹇何爲欲用之對曰蹇不過取其能言然言不當理𨿽蠻夷之邦不能行且恣其所行必爲蠻夷所鄙上曰蹇舉固非眾何以皆黙不言對曰非比蹇也蓋亦重其能言上曰蹇不尢夏與爾否對曰蹇平日和厚無人已心況於國事孰敢偏任已見上喜曰君子和而不同是已向因爾言伏之力故決不用之朕已知爾心繼今但一志爲國毋憚違眾士奇叩首言謹遵聖諭

宣徳三年十月劉觀有罪下獄先是六月中一日早朝罷召楊榮及臣士奇至文華門命光祿賜食旣上曰吾三人商量一事京師端本澄源之地祖宗時朝臣無貪者年來貪濁之風滿朝何也臣對曰貪風永樂之末巳作但至今甚耳上問永樂何如對曰十五六年以後太宗有疾多不出扈從之臣放肆無顧借請托賄賂公行無忌此事已徹九重但未舉發仁宗嘗爲臣言初到北京上問南京臣僚有能守亷者否對曰無敢不守上曰扈從來此者贓賂競行其能守亷惟吏部侍郎師逵一人汝當知之榮曰是時贓貪方賔最甚上問今日之貪誰最甚者榮對曰莫甚劉觀臣曰風憲所以警肅百僚憲長如此則不肖禦史皆效之不肖禦史差出四方則不肖有司皆效之上撫掌嘆曰除惡務本又問廷臣中今誰可使掌憲兩人久未對上曰未必都無一人臣士奇對曰通政使顧佐廉公有威曾任禦史及按察司皆有風采榮曰佐亦嘗爲京尹能防禁下吏政淸獘革上喜曰顧佐乃能如此命賜茶而退數日有防令劉觀巡閱河道觀行十數日陞顧佐右都禦史賜璽書令考黜不肖洗滌積獘佐奏黜其屬不肖者二十餘人罪甚者發遼東於是禦史連章劾奏觀貪贓狼藉並奏其子輻脇制諸道騁私滅公皆明著實迹上大怒追觀父子皆至出禦史章示之旣承伏法司坐觀重法以輻同犯免科具奏次年四月上召榮及臣以奏示之且曰觀負朝廷處重非過臣對曰觀誠有罪但經事四朝數受顯任願姑屈法全其生榮亦乞貸之上曰爲汝二人曲貸其死發爲邊吏榮曰辱之過甚與死等爾上曰欲父子皆貸乎榮曰子發戍邊而令觀隨居恩與法兩盡矣遂命法司發遼東

宣徳四年十月一日朝罷侍上於左順門遙望見大學士陳山上曰汝試言山爲人對曰君父有問不敢不盡誠以對山𨿽侍從陛下久然其人寡學多欲而昧於大體非君子也上曰然趙王事幾爲所誤朕已甚薄之近聞渠於諸司日有干求不厭當不令混內閣也蓋上初臨禦以山及張瑛東宮舊臣俱陞內閣眎事二人行相類至是浸聞於上數日後有防調瑛南京禮部山專教內豎俱罷內閣之任朝士皆頌上明決山遂見疎不復得近扆前矣

宣徳四年顧佐自陞都禦史憲度嚴明宿獘淸革下至吏卒悚仄懍然吏有遭笞者捃佐之過謂受皂賂放歸悉具姓名訴通政司以聞上宻以示臣士奇且曰爾不舉佐廉乎對曰所訴之事誠有非誣蓋今朝臣月俸止給米一石薪炭馬芻咸資於皂不得不遣半歸使備所用皂亦皆樂得歸耕實官皂兩便此京師大小臣僚皆然臣亦然自永樂以來如此仁宗皇帝固知之所以增朝臣之俸上嘆曰朝臣之艱如此因怒訴者曰朝廷用一好人輒爲小人所排欲下法司治之臣對曰此末事不足上干聖怒但付佐自治恩與法並行矣臣退上召佐以吏訴狀授之諭之曰放皂歸耕使給薪芻京官皆然不足爲過小人不樂檢束誣陷正人汝自治之佐叩首退召吏示之狀吏恐甚佐曰上命我治汝我姑容汝但攺行爲善竟不治之上聞之喜曰佐得大體矣數月有囚告佐累累枉人重罪不聽訴理者上大怒召楊榮及臣諭曰此必有重囚教之排佐小人陷正人不可不究治遂命三法司鞫之實千戶臧淸殺一家無罪三人當死代冩狀教之誣告上曰不誅之佐何以行事立命磔淸於市蓋上去惡佑善明決率類此

宣徳五年二月十九日上禦南齋宮召臣士奇諭曰吾欲下一寛卹之令今獨與爾商之然吾未能悉知爾當效助益遂命內侍具楮筆上曰免災傷稅糧當是首事聞民間虧欠畜馬驢騾所司追償甚廹民計無出亦甚艱難部官坐視而不言對曰陛下聖念及此生民之幸各部惟知督責下民以供公家而不顧民心之離故一切民瘼蔽不以聞今所當寛卹者殆非此兩事上曰汝所知者具言之對曰百姓積年負欠薪芻及采辦買辦之物所司責償甚急皆當寛貸各處官田起科不一而租額皆重細民困之郡縣不以聞蘇州尢甚戶部固執悉不與除豁細民多有委棄逃徙者此當量與減除部符下郡縣采辦買辦諸物但一槪徴更無分別出產與否非出產處百姓數十倍價買納此請戒約該部今後凡物只派產有之處不許一槪均派苦民年來刑獄寃濫者多感召旱澇恐由於此請戒飭法司惇用平恕務求情實今工匠之獘尢多四方逺近每戶不問幾丁悉徴在京役於公者什不一二餘皆爲所管之人私役不得營生嗟怨溢路此請命官巡察究治及分豁戶丁之半放回單丁者免老病無餘丁者除籍又有平民本非業匠爲怨家誣引者當審實除豁南方運糧至此人力甚艱而倉廩無闗防姦人盜竊動輒數萬前者就執後者復繼恬無警畏此請命風憲闗防巡察上嘆曰朝廷任六卿但知苛責下民而不能察姦淸獘有愧厚祿矣爾所陳有益於朕有益於民此皆應行命卽艸勅明旦頒下遂令尙膳賜饌勅諭旣下上聞眾心悅戴召臣賜鈔三千緡文綺二端及羊酒臣叩首受賜上笑曰薄用潤筆耳

宣徳五年三月淸明節上奉皇太后謁陵謁畢上侍皇太后於行殿賜英國公張輔尙書蹇義及臣士奇楊榮金幼孜楊溥四人見太后曰爾等皆先朝舊臣勉輔嗣君【云云】遂賜酒饌及白金防幣皆叩首退旣還京臣間因獨對上曰前日陵上汝等謁太后退太后爲朕言皇考往年在京中談汝等姓名及行事甚熟太后悉能記憶其間才學孰優孰劣孰肯任事不任事皆有譏評言輔𨿽武臣而達大義蹇重厚小心但多思而少斷汝等持正言不避忤意議事之際先帝數不樂汝然終從汝以不敗事嘗有一二事之失先帝甚悔不從汝言太后又謂朕曰凡正直之言爾不可以爲忤而不從謹之謹之士奇對曰太后之盛徳仁宗皇帝之盛徳也願陛下常奉聖訓

宣徳五年六月一日上於文華門禦道屏左右獨召臣士奇諭曰楊榮家畜馬甚富初聞之張瑛未信今察之皆得之邊將榮交通邊將甚宻豈可任於親宻之地對曰榮與諸將交蓋因永樂中扈從北徵太宗皇帝命掌兵馬之數以此於諸將稔熟今內閣諸臣知邊將之彊弱才否邊將之逺近險易四裔之順逆委曲惟榮一人知之詳臣等皆所不及方今用人之際榮未可輒他用且其在宻地凡制勅中予奪髙下皆稟上防又有臣等同議而行豈榮所得獨專且臣與之同官及亦嘗觀其廐馬三五匹有之多亦不能畜蓋芻菽未易辦上曰爾未知其家馬多卽鬻於市朕知之審矣渠數請復永樂以來調衛軍官朕詢兵部言有罪調衛洪武舊制無可復之理朕固已疑之對曰此事亦未明但其人尙有他長可用幸姑容之上曰朕初嗣位若惟信榮言而不聽蹇夏則士奇不得在此久矣今士奇乃力佑榮乎對曰陛下曲容臣天地之恩也臣今日亦願陛下推天地之量容榮使之攺過自效此道在陛下今日所當行上意乃解然自是不專任之矣

宣徳六年七月時上頗好微行一夕漏下二十刻以四騎出過臣前報者言範太監來臣倉惶出迎上已入門立月中臣俯伏悚懼言陛下柰何以宗廟社稷之身而自輕擾擾塵埃昏暗中誰識至尊萬一或有識者變起倉卒何以備之上笑曰思見卿一言故來耳遂屏左右語竟顧謂臣曰此居且獘當爲爾葺理臣叩頭懇辭曰陛下宮殿未建臣必不敢當且車駕今夕俯臨外間明日必有知者萬萬自此愼出事變不測當慮也駕還宮明旦遣太監範宻問臣車駕幸臨曷不謝對曰至尊夜出愚臣迨今中心惴栗未巳豈敢言謝又數日遣問臣曰今天下平靜上時一微行何足過慮堯不微行乎臣對曰陛下尊居九重恩澤豈能徧洽幽隠萬一有寃夫怨卒窺伺竊發誠不可無慮後旬餘錦衣衛獲至二盜蓋盜嘗殺人官捕之急遂私結約車駕之玉泉寺挾弓矢伏道邊林莽中作亂時有捕盜校尉亦變服如盜入盜羣不疑以其謀告之遂爲所獲上旣誅二盜嘆曰士奇言不虛卽日遣範太監賜白金文綺士奇明旦入謝上諭以盜謀且曰愛朕莫如汝自今如汝言不復微行士奇叩首蓋大臣中先有導上以天下平寜可微行而生日得賜鈔及馬者故至是有愛朕莫如臣之說云

宣徳七年二月二十八日上召臣士奇至文華殿諭曰憶五年二月共爾南齋宮論寛卹事今兩閱嵗矣民事不又有可卹者乎對曰誠有之只五年官田減租額一事聖恩已下璽書已明民間已知戶部格而不行至今仍舊額追徴小民含寃不已上怒曰戶部可罪也對曰此循習之獘永樂末年多如此往年髙煦反以夏原吉爲姦臣之首正指此事爲說上怒稍解曰今欲再下勅寛卹必舉此爲第一事卻於其末增雲中外該管官司不許故違上又曰如再格不行朕必罪之不恕汝試言今日之事當寛卹者對曰事有當變通者不宜執一如逃民一事其初本因賦役繁苛不得已爲偸生之計歷嵗已久朝廷𨿽已赦宥復業而家業盡喪非但歸無所資又有公私債負之擾勢不能歸所在官司又不能容則往往逃聚山林相結爲非積微至著蓋有可慮願得恩防下有司凡逃民願歸鄕者令郡縣用心撫卹優免差徭不願歸者聽於所在附籍爲民官給空閒田廬處之免差役二年庶以安其危亦弭患於未萌上曰此事湏行蓋在彼在此皆朝廷之民何湏定逼之歸但得人安足矣臣又言各處課程先因鈔法不通加倍其額徴納蓋一時之權今鈔頗流通宜量減倍徴之額又言天下課程皆納鈔惟湖廣廣西淛江商稅魚課舊例皆納銀民不勝獘請裁爲一例上笑曰此兩事皆湏變通其課程納銀者悉攺納鈔銀一兩折鈔百貫臣又言田裏小民之不安皆原有司之貪污暴虐請令風憲考察奏罷上曰然向使不罷劉觀風憲亦未得淸爾此言是但有司中有廉幹能興利除害者亦令具名來聞用憑奬擢臣又言方面郡守皆是要職吏部往往循資陞授不免愚良混進請令吏部自今方面郡守有闕令京官三品以上及布政按察薦舉務取廉公端厚識大體能爲國爲民者仍屬吏部審其所保果可用然後奏聞量授以官後犯贓罪並坐舉者又請令法司凡保舉授官有人指告其罪者必先取問幹證明白然後奏聞請防提對庶幾不爲小人誣陷上曰然若所舉得人須保全之庶不墮小人之計上又曰更責吏部湏愼選縣令臣又言年來吏員太冗其間多有昏昧愚劣不通文理今後請令六部都察院翰林院防同考試選用臣又言今軍民中豈無文學才行卓然出眾及有智謀材勇精於武略者請令羣臣詢察舉保選用上曰進賢之路宜廣此皆應行若有拘於例者宜當開廣臣言唐虞之世罰弗及嗣今極刑之家有賢子弟例不許進用上曰舜殛鯀用禹聖人至公之心也又曰劉翀亦極刑家今不在侍近乎汝於勅諭中明書極刑除犯謀反大逆外其餘犯者其子弟有文學才行並聽舉用上曰此數事皆可書勅頒下矣臣進曰愚臣一人見聞不廣願更得一人同論此事庶幾可以推廣聖澤上曰若多令人知卽勅諭未下事已徧播於外矣臣對曰大臣中固有謹厚者上曰胡濙謹厚汝與之宻議就錄稿進來於是臣退同濙議增十數事通錄明旦進呈上悅三月朔璽書遂下宣徳七年八月上在宮中覽尙書黃福贊漕運時言便民數事出其章示臣士奇且諭臣曰福所言皆智慮深逺可行今六卿中其誰之倫對曰福受知太宗皇帝最先大用其爲人正直明果一志於國家生民今六卿中鮮及之永樂初建北京行部命之綏輯凋瘵及得交趾命總藩憲之政安新附之眾躬勤夙夜具有成績其才徳兼備有大臣體諸卿誠不及之福今年七十矣諸後進少年髙坐公堂理政事享安佚出入輿馬騶從揚揚福四朝舊人乃朝暮奔走道路勞瘁不已殆非國家所以優老敬賢之道上曰非汝不聞此言吾嘗欲得一老成忠直之人處之南京根本之地緩急可倚今以命福豈不誠當士奇對曰福必不負陛下任使明旦上命吏部攺福南京戶部尙書中外聞者皆悅蓋上之納直言明於用人槪類此

東裏別集卷二

欽定四庫全書

東裏別集卷三

明楊士奇撰奏對錄

論初卽位事宜

伏見自古人君卽位之初中外軍民其心未一但在朝廷處置得當則有備無患臣謹將見今合行事宜開具謹題請防

一今皇上卽位之初必須整肅軍政以壯國威宜勅五府及兵部整理軍馬委官提督操練以備非常並勅各處總兵鎭守官撫卹軍民操練軍馬嚴謹守備遇艸冦生發相機滅

一南京𨿽內有太監王貴通等外有襄城伯李隆在彼備禦然系國家根本之地今當特賜勅諭使之謹愼闗防操練軍馬以鎭伏小人之心更須老成忠直之人與之一同計議事務臣切見南京戶部尙書黃福老成忠直欲請勅令黃福就彼參贊軍務仍勅王貴通李隆等凡一應事務俱與黃福計議停當然後施行庶幾根本堅固事無疏失並勅南京內外衙門今後非奉勅防不許擅自差人出外擾害軍民

一淮安是南北要衝之地見有都指揮王瑜吳亮在彼提督漕運並鎭守合無特頒勅諭令其撫卹軍民操練軍馬嚴加守備

一江西湖廣河南山東去年旱災人民缺食慮恐無籍之徒嘯聚爲非不可不防合無分委文武大臣各一員前去鎭守或一年或二年諸事平妥卽取回京

一南京直緣江上下及北京直徑抵南京緣河等處屢有彊盜出沒殺傷人命刼掠財物此等凶徒積久則勢盛不可不早除南京等地方合無勅襄城伯李隆等差委的當廉幹頭目並公正禦史緝捕北京等地方合無勅差錦衣衛指揮劉源馬順及公正禦史分領的當官校緝捕務要盜賊屏息道路無虞

一北京城內外見有彊盜搶刼合無勑錦衣衛及五城兵馬司嚴督官校弓兵分巡地方嚴加緝捕但各地方今後人民有被搶刼者責有所歸

一陜西甘肅寜夏及大同宣府開平緣邊去處多缺馬操備今衛拉特彊盛恐此冦侵邊欲請勅諭邊將及守邊頭目凡缺馬之處許於本處行太僕寺及苑馬寺闗用仍開數奏聞其西畨等處進貢馬匹除上等好馬令進來京其中下等等馬悉畱邊上給軍騎操亦具數付進貢之人奏聞以憑給與馬價

一衛喇特之寇旣減阿嚕臺其勢方盛至三四月艸靑之時或恐犯邊不可不備其陜西見調在京操備官軍合無令兵部同英國公成國公等一同計議發回各衛所操練遇有賊冦以便調用如馬軍無馬者就北京太僕寺領去騎操

一雲南極邊之地蠻夷雜處最難馴服比聞總兵官黔國公沐晟年老多疾其弟都督同知沐昻見掌雲南都司事去冬進馬到京至今未去合無量加恩賞賜以勅諭令馳驛回還贊輔黔國公撫綏逺夷鎭靖邊境

一陜西臨洮都督僉事趙安系極邊歷練老成頭目本官去年朝貢到京至今未回合無量加恩賞賜以勅諭令馳驛回還綏撫夷人謹守邊方

一在京行事校尉多有在外假公營私挾制官府欺騙平人瞞昧朝廷如比先唐賽兒及漢庶人謀反行事官校明知其事不報及官員軍民實有罪犯者皆得以財買免卻將有讐平人妄揑其罪報官法司畏懼行事之勢恐禍及已但系行事校尉報來者更不與之分辧只拷打招認以致平人負寃者多今錦衣衛提督行事者非一員行事校尉亦數百人合無止令一員公正指揮提督行事亦量減校尉庶使平人少寃

一官員冗濫虛糜俸祿者多其京官及在外方面官合無從吏部都察院考察其府州縣及鹽運司行太僕寺苑馬寺倉庫稅課等雜職官合無令按察司巡按禦史考察但有廉勤愛民者畱老病闒茸貪酷者起送吏部

一各王府官多有缺員合無令吏部選有才學文行者除授前去盡心輔導庶俾各王遵守禮法

一近防恩詔寛卹軍民其在京內外衙門正當上體朝廷欽卹之意凡事務從簡省合無頒勅令內外各衙門將應合裁省事宜具奏取自上裁

一教坊司在外取來樂工甚多虛費錢糧無益於事合無量畱供應外其餘放還原籍與民一體當差請開經筵

伏惟皇上肇登寶位上以繼承列聖下以統禦萬邦必明堯舜禹湯文武之道以興唐虞三代之則宗社永安皇圖永固天下防福永逺太平然其根本在致力於聖學自古賢聖之君未有不學而能致治者也去年十月內宣宗皇帝禦左順門召臣士奇諭之曰明年春暖東宮出文華殿讀書凡內外侍從俱用愼擇賢良廉謹之臣臣士奇叩頭對曰此國家第一事正維其時伏望皇上畱心不幸宣宗皇帝上賔中外皆同哀戚之心臣未敢遽言然此事至重不敢久黙伏望山陵畢日早開經筵以進聖學臣等深切惓惓之至謹具合行事宜陳奏伏惟采納謹具奏聞

一自古人君成徳必先於學未有不學而能成徳者尙書曰王人求多聞時維建事學於古訓乃有獲經筵侍講之官實爲學之資今皇上進學養徳當預擇講官必得問學貫通言行端正老成重厚識達大體者數人以共其職庶以上副先帝之意乞預命吏部禮部翰林院公同推舉具名陳奏取自上裁如或其人學術不正立心行已素無善譽者不得濫預蓋師友之臣卽他日輔導之臣不可不謹擇

一天子就學其事體與皇太子親王不同乞先命禮部翰林院詳定講筵禮儀陳奏

一皇上聖徳正在今日輔養本源書曰僕臣正厥後克正僕臣諛厥後自聖後徳惟臣不徳惟臣蓋言僕臣賢否系君徳重輕如此自古聖賢之君左右使令必用正人今皇上富於春秋凡起居出入一應隨侍及使用之人皆宜選擇行止端莊立心行已正當者使在左右庶不正之言不正之習悉皆屏逺不得以上惑聰明此事闗系最重伏望太皇太后陛下皇太后殿下皆畱聖心爲皇上愼選左右隨侍及使用之人如或其人舉動輕佻語言防慢立心行已不正者皆宜早去之若不早去隨侍旣久情意相洽不覺其非言聽計從後來欲去其勢難矣古語云與善人處如入芝蘭之室與不善人處如入鮑魚之肆蓋言愼所漸染也此在常人尙湏謹擇何況天子之左右伏望太皇太后陛下皇太后殿下萬萬畱意臣深受國恩無能補報惓惓愚忠不敢不盡伏乞采納宗社生民萬年太平之福

論激勸

伏聞旌一人之賢以勵眾人之功者古帝王治天下之要道也切見南京戶部尙書兼詹事黃福事太祖皇帝至今五十餘年在朝老成惟此人最久淸廉公直秉心端正上爲國家下爲生民中外之人皆知其賢近日已防聖防令贊襄城伯機務南京系國家根本之地此人必能效誠又見浙江都指揮使許亨淸廉公正老成忠厚一心爲國卹軍愛民浙江軍民深所愛服伏望聖恩特賜陞賞二人以勵眾人謹題請防

辧方政被誣

防欽發下鎭守大同太監郭敬題本二本奏總兵官都督方政專權等事臣防得所奏事件未知虛實蓋方政自永樂宣徳年間奉命率兵在外皆有功績此人實是廉勤公正上能敬事朝廷下能撫卹軍民眾所共知眾所共推豈有才到大同未及三月便有許多過失且聞郭敬在彼與曹儉通同爲非專務貪利不理邊備以致累次失機宣宗皇帝屢遣勅切責之仍不悛攺且郭敬初聞朝廷命方政往大同總兵心已不喜曾親來文淵閣對臣等極毀方政之短極誇曹儉之能臣等已料其到彼必然不合或致設計傾陷方政今已果然臣伏思於今邊務緊急之時將臣可任用者朝廷當保全之欲請勅諭郭敬命其攺過自新自今與方政協和辦事又慮方政知郭敬奏其違法等件虛實未明必然心中趦趄若不冩勅去釋方政之疑令其如舊安心辦事則官軍窺覷必不聽其號令有誤邊備爲此今擬冩勅稿二道封進謹題請防

論北京軍官俸糧

爲北京軍官俸糧事切見各官家下人口皆在北京居住其俸米俱於南京闗支近聞多系各衛差人前去代闗其代闗之人又系浮蕩無籍小人到於南京低價賤賣所賣之物就彼醉酒流蕩狼籍費用及回北京散還各官十分之中僅得一二分亦有軍官自因艱難將合得之俸低價轉賣與人前去闗支以救一時之急計其實俸十不得一以此朝廷官糧多爲無籍小人浪費而軍官之家不得實俸艱難甚多伏望特防命戶部防六部都察院等衙門堂上官公同計議從長設法處置庶幾官糧不致虛費而軍官皆得實俸公私兩便謹題請防

論勾補南北邊軍

爲兵備事切見今差監察禦史淸軍有以陜西山西山東河南北直之人起解南方極邊補伍者有以兩廣四川貴州雲南江西福建湖廣浙江南直之人起解北方極邊補役者彼此不服水土南方之人死於寒凍北方之人死於瘴癘且其衛所去本鄕或萬里或七八千里路逺艱難盤纒不得接濟在途逃死者多到衛者少長解之人往往被累非但獲罪亦有艱難死於溝壑而不知者深爲可憫況今西北二邊急於防守而西北壯勇之人乃發南方甚是未當查得永樂十年二月初五日太宗皇帝聖防北京人民有在各處充軍今後事故來勾丁補役不要發去只就河間立一衛或一所都著就那里當軍原衛軍伍別著人補若在北京衛分當軍的不動宣徳二年三月初一日宣宗皇帝準兵部奏令雲南四川兩廣福建湖廣該勾軍丁除逃軍正身及已解軍丁外其餘畱所在附近衛所帶管食糧操備本年十二月十五日又準兵部奏今後一體存畱収操緣海地方的也就畱在那里衛所操備宣徳三年四月二十一日又準兵部奏今江西貴州等布政司軍丁該解遼東甘肅等處並山西等布政司軍丁該解雲南兩廣等處動經萬里及七八千里者皆照例畱附近衛所帶管收操當軍又奉聖防腹裏地方該勾的軍離原衛二千里以裏的還發去二千里以外的都畱在附近衛所収操此皆祖宗成憲蓋洪武中有犯罪死者恩宥免死不分南北發極邊充軍所以懲治有罪此太祖皇帝之仁也其後有罪者已死補役者皆非犯罪之人朝廷憫其逺道艱難畱於附近衛所操備此太宗皇帝宣宗皇帝之仁也陛下卽位以來以陜西該解腹裏山東河南大寜都司等處衛所軍丁俱收發陜西靖虜衛又以廣西缺軍命發南方貴州雲南廣東廣西四處該勾遼東等處軍丁悉發廣西都司屬衛收操亦是仰體祖宗之仁近來該部執稱原舊隊伍難以攺發此只是畏避文案繁勞而不思兵備之無實不念下人之艱苦近日兵部𨿽因淸軍禦史之言奏請淸出軍丁暫發附近衛所帶管収操緣南北俱有邊境今俱少軍若只於本處附近収用近邊衛分緩急亦不得濟臣等愚見今所急缺邊軍者欲乞除逃軍外以山東山西河南陜西北直今後淸出軍丁各就所近發甘肅寜夏延安大同宣府永平遼東等處補伍雲南兩廣貴州四川湖廣江西福建浙江南京直今後淸出軍丁各就所近發四川雲南貴州兩廣及邊海衛所補伍皆就定其衛所發去待補足其缺之後再有淸出者卻於腹裏衛所補伍如此則兵備有實下人不困臣謹陳愚見伏乞特命公侯伯之老成者及都督尙書侍郎都禦史防議可否謹具奏聞伏候恩防

論旌褒景東知府陶瓉等

爲激勸事該兵部傳奉聖防陞授景東府知府陶瓉散官太中大夫資治少尹及褒封陶瓉祖母阿曩爲太淑人令臣冩勅施行此誠皇上旌忠報功之盛徳臣竊聞自古帝王得馭夷狄之道者曰守在四夷曰以夷狄攻夷狄二者而已蓋先以恩徳結近邊之夷則逺外之夷爲其所制勢不能爲患於邊大抵蠻情頑獷勁悍必其同類制之則易爲力今景東之勝蓋出於此然其中有忠義之心願奮力報國者正當厚恩待之以堅其良心其陶瓉及祖母阿曩率領頭目已量功陞賞實授以職惟陶瓉以土官知府難陞職事並其祖母止授散官及封號臣等愚見欲乞聖恩皆給賜誥命及賜以對品之帶各一使得永逺寶藏庶感戴尢切而圖報之誠益堅矣其木邦宣慰使罕蓋法與祖母美罕板忠義報國之誠亦與陶瓉阿曩同兵部已請勑褒封賞賫奉聖防令臣冩勅臣愚見欲乞恩防同陶瓉阿曩一體頒給庶於邊夷有所激勸蓋所費者約而所勵者益多謹具題奏伏惟聖裁

論荒政

爲預備事伏聞堯湯之世不免水旱之患而不聞堯湯之民至於甚艱難者蓋預有備也凡古聖賢之君皆有預備之政我太祖髙皇帝惓惓以生民爲心凡於預備皆有定制洪武年間每縣於四境設立四倉用官鈔糴谷儲貯其中又有近倉之處僉防大戶防守以備荒年賑貸官籍其數斂散皆有定規又於縣之各鄕相地所宜開濬陂塘及修築濵江近河損壊隄岸以備水旱耕農甚便皆萬世之利自洪武以後有司雜務日繁前項便民之事率無暇及該部𨿽有行移亦皆視爲文具是以一遇水旱饑荒民無所賴官無所措公私交窘只如去冬今春畿內郡縣艱難可見況聞今南方官倉儲谷十處九空甚者谷旣全無倉亦不存皆鄕之土豪大戶侵盜私用卻妄揑作死絕及逃亡人戶借用虛立簿籍欺謾官府其原開陂塘亦多被土豪大戶侵占有以爲私已池塘養魚者有陻塞爲私田耕種者蓋今此獘南方爲甚𨿽聞間有完處亦是十中之一其實廢弛者多其濵江近河污田隄岸嵗久坍塌一遇水漲渰沒田禾及閘壩蓄泄水利去處或有損壊皆爲農患大抵親民之官得人則百廢舉不得其人則百獘興此固守令之責若養民之務風憲之臣皆所當問年來因循亦不及之此事𨿽然若緩其實闗系甚切伏望聖仁特命該部行移各布政司按察司及直府州除近有災傷去處暫且停止俟後來丰熟舉行其見今丰熟去處悉令有司遵依洪武間舊制凡倉谷陂塘隄岸並要如舊整理倉有損壊者卽於農閒時月用人修理谷有虧欠者除赦前外赦後有侵盜者根究明白悉令陪償陪償完足亦免其罪不許妄指無干之人搪塞若其侵盜證佐明白而不服陪償者準土豪及盜用官糧論罪有司仍將舊有及陪償實數開奏其陂塘隄岸亦令郡縣凡有損壊悉於農閒用人修理有彊占陂塘私用者犯在赦前亦免其罪卽令退還不還者亦準土豪及盜官物論罪其退還陂塘及圩岸閘壩應修去處亦令有司開奏應修築者以次用功完日具實奏聞仍乞令戶部行各布政使司府州縣除近被災傷去處外凡今秋成丰稔之處府州縣官於見有官鈔官物照依時價兩平支糴糓粟儲以備荒免致臨急倉惶失措年終將所糴實數奏聞郡縣官考滿給由令開報境內四倉儲谷及任內修築陂塘隄岸實數吏部仍行該部查理計其治績以定殿最各按察司分巡官及直巡按禦史所歷州縣並要取勘四倉實儲谷數及陂塘隄岸有無損壊修理實績嵗終奏聞以憑查考如有仍前欺獘怠事者亦具奏罪之若所巡歷之處仍前不問不理或所奏扶同不實從本衙門堂上正官糾劾奏聞庶幾官有實積荒嵗人民不至狼狽耕農無旱潦之虞祖宗卹民良法不爲小人所壊臣等愚見如此未敢擅便乞命六部都察院大臣防議可否施行謹題請防

論計議除授方面等官

昨日太監金英傳奉聖防今後除授方面官及府州正官若專用舉保卽是恩出於下還依洪武永樂年間例行欽此本官後又令臣計議臣伏思宣徳七年以前其前項官員多不得人百姓受害欽奉宣宗皇帝勅防布政司按察司官及知府知州得其人則民安非其人則民受害該部往往循資陞授不免賢否混淆自今布政司按察司官及知府知州有缺吏部行移在京三品以上官舉保及布政司按察司堂上官連名舉保必取廉公端厚識達大體能爲國爲民者吏部審其所保果當具名奏聞量授以職後犯贓罪並罰舉者欽此以後凡所保者多得其人皇上臨禦以來悉遵先皇帝勅防而行令各處方面官與府州正官十有八九得人停當所以百姓得安其間或十有一二舉不得人卻是保舉之人審察不明亦或實是徇私爲是該部不行糾舉以致四品等官舉保知縣者十有三四舉保不當然所保得當者還多自今舉官之人亦已多知謹畏不敢輕易濫舉恐累及自身臣愚見伏望聖明仍遵宣宗皇帝勅防而行大抵宣宗皇帝仁民之心皆是上體太祖皇帝太宗皇帝仁宗皇帝三聖仁民之心而行非是有所更攺但因時損益耳昔者堯舜禹湯文武數聖人相承之政皆因時損益所謂因時損益者或太過則當損不足則當益以合於時宜也昔我太宗皇帝於洪武之政仁宗皇帝於永樂之政皆有因時損益之宜亦皆是上體祖宗保民之心而行故當其時無人曾有異議宣宗皇帝臨禦之時體祖宗之心以行保民之政者尙多此保官一令是第一事蓋用人者帝王之首務也伏望皇上奮獨斷之明今後舉保方面及府州正官宜悉遵宣宗皇帝勅防而行昔唐太宗行仁義之政命在京三品以上官舉郡守縣令後來致天下斗米三錢外戶不閉之效明鑑在前無可疑也聖防所諭保官則恩出於下切緣眾臣舉保之後吏部審擇具名奏請必得聖防賜允然後授官如不賜允卽不得除授故凡授官者莫不感戴聖恩恩實非出於下也此令行於宣宗皇帝在位之時數年不聞人有異議近年始有一等京官不才輕薄無人保舉者造爲謗語傳播中外其意專欲隳壊先帝之良法不行則此等無狀小人皆得升用此等小人升用則百姓受害天下何由治平自古朝中用一正人行一良法則小人皆不便之毀之壊之如孔子初攝魯相國之小人作歌謗之及久而定也國人愛之作歌頌之又惟恐其死也在古聖賢尙然可以觀小人之心矣伏望聖明只依先皇帝勅防而行但所舉之人後有犯贓湏明正濫舉之罪並罷其官便是臣濫舉亦請究治不宥庶幾其餘有所警省臣受四朝大恩常切慚愧無能補報惟念用人賢否闗系生民休戚國家治忽今若知而不言是臣不忠之罪大矣是以謹竭愚誠冒凟天聽伏惟聖裁

論遣將徵麓川

昨日欽防上命冩召李隆勑書臣已謹遵冩槁進呈伏竊思之南京根本之地李隆受先朝簡拔守備十六七年本官謹愼小心克稱委托軍民獲安朝廷無南顧之憂今以麓川之事召之然麓川遐荒小夷屢拒朝命固當問罪今以蔣貴之才勇復擇一二人善戰者爲之佐輔又以文臣王驥歷練老成贊理之足任其事況李隆之才長於守備未聞其有攻戰之能若論攻戰李隆必不及李安又蔣貴新封爲伯李隆嗣承伯爵三十餘年朝班次序蔣貴當在李隆之下若使蔣貴總兵而李隆爲副似有未當𨿽出自上命李隆固不敢違然彼此心不相孚亦難行事臣愚見欲俟蔣貴至日與之計議佐輔必欲得人亦未爲遲如此庶幾事得穏當而成功可冀臣又有愚忠冒凟天聽昔太宗皇帝徵討有罪必先遣人再三撫諭及其不從然後加兵今麓川拒命臣亦深切惡之非欲釋其罪但思古人有言兵者凶器戰者危事自古聖帝明王皆不輕用者恐害及無辜有傷天地之和气也又慮用兵逺方𨿽有將有兵而糧食不足猝難爲力亦所當計臣又思自麓川拒命比先朝廷所遣撫諭勅書恐有阻隔未曾到彼又雲南總兵官將彼所差之人悉置於死是以此賊心懷疑懼不敢再遣人來近其所遣忙怕力綫觀來已蒙皇上恩賞特防許令攺過赦宥其罪就命賫勅回還臣竊計此勅到彼賊必遣人再來視其情僞爲之處置近者又有勅令沐昻等畱之不遣則使此賊終不知皇上天地大恩無由攺過將來必勞天兵伏望皇上體天之心今且日務選將操兵積糧以備徵用姑先放忙怕力綫觀賫勅回彼使知皇上大恩以圖攺悔縱使彼執迷不攺亦且緩其備敵之心待雲南糧儲有積將士操習精鋭卽一鼓進兵滅以昭天討亦未爲遲況畱此二三人實不足爲輕重但恐畱之日久使賊之逆志益堅而爲備愈固或啟其竄伏之計況彼煙瘴之地大軍難以久駐而賊得窺伺官軍進退以爲出沒急難成功臣惓惓愚忠非敢爲緩兵之計但願大兵之行必出萬全以爲國家久安長治之道冒凟天聽伏惟聖裁

論因旱卹刑

近數月間畿內雨澤頗少且聞逺外缺雨之處亦廣卽今多在祈禱臣等輒有愚見上凟天聽謹陳於後伏惟聖裁

一南京根本之地自去嵗二月至今年三月兩次大風爲災亦是異事伏乞特防命親臣或大臣一員必其人素行廉謹可以感格者往祭孝陵以慰安祖宗神靈及祭鐘山大江之神於祝文中備陳省咎祈福之意庶幾以弭災異仍乞勅丰城侯李賢太監劉寜等謹嚴防備

一自皇上臨禦以來凡百科徴等項一切停罷並無干擾於民之事凡民間負欠官物亦多宥免然今猶有水旱蝗蝻之災者臣等伏思其故古人遇水旱必淸理刑獄恐有寃枉今聖心惓惓惟在施仁但慮中外法司奉行未至蓋死罪者每於審問之際多有聲寃及行移照勘本貫官司只依原狀保結回申𨿽至再三照勘其保結回申仍前無異若所犯罪實理應如此然近日頗聞亦有非實犯者誠恐此類保結不實者尙多伏乞聖防令三法司各於屬官中精選有淸廉仁厚公正者數員賜勅令分往各布政司親詣有重囚府縣召集裏老親鄰審問實情具奏處置免致其寃及輕罪有疑者速卽發落不許淹禁以傷人命兩京法司亦乞賜勅一體欽遵疏理如此庶幾可以上回天意

一去嵗有勅分遣京官往各處整理備荒糧儲今聞北京直及北方各布政司百姓皆知朝廷恩爲卹下相趍赴事儲積有餘其南方隔逺尙未完備伏乞聖防或遣勅或命行在戶部移文原差整理預備糧儲官員令事完者卽便回京未完者令遵依勅防俟今年秋收成熟從容爲之不許急廹虐民

論褒諡

爲激勸事近據禮部手本該本部奏南京參贊機務少保戶部尙書黃福喪禮傳奉聖防行移本院撰述祭文欽此臣等伏惟皇上臨禦以來禮待臣下悉出於厚今福蒙祭營葬光榮甚盛存沒感戴矣臣等竊思黃福洪武年間自衛幕官因言事太祖皇帝深見嘉奬超陞工部侍郎太宗皇帝初登大位卽陞工部尙書後建北京新設行部命爲行部尙書及平定交阯初設布政司按察司又命黃福仍尙書之職前往交阯撫綏其民布政按察二司印信並付福掌管一切公務皆總於福福在交阯十有餘年處事甚得人心仁宗皇帝監國備知其賢卽位之初特遣人賫勅召還命兼詹事輔導儲君宣宗皇帝在位念南京重地以福老臣命於南京戶部管事皇上嗣位之初陞福少保令參贊機務中外之人皆忻悅朝廷用人之當福感戴聖恩與襄城伯李隆同心協力以副委任蓋福爲人廉潔正直剛果無私且明識大體身𨿽老病念念在公官𨿽貴顯不營私蓄四十年來大臣之中正色居官少見其比今蒙聖恩固已深厚但臣等欲望天恩賜諡二字及贈一官用褒賢良用垂勸勵蓋自古治平之朝及祖宗之世皆用此典臣等所目見者太宗皇帝於太子少師姚廣孝大學士胡廣皆賜諡贈官仁宗皇帝登極贈諡尢多尙書侍郎下至少卿少詹事贊善院判之賢且良者皆得蒙恩今黃福比前之得贈諡者歷官尢久效勞尢多操節之正始終一致伏望天恩特命該部依先朝例賜諡贈官庶使在位臣僚觀感興起臣等非敢私於黃福但欲國家典禮施之公當謹陳愚見伏惟聖裁

陳情致事

爲年老患病事臣本材學疎淺識見愚陋自洪武三十五年七月太宗皇帝臨禦之初擢任翰林院職事永樂二年三月除兼春坊職事歷事仁宗皇帝宣宗皇帝今上皇帝四朝三十八年皆在近侍蒙恩深厚難以名言常切自愧不能效報分毫故從前並不敢請假乞閒臣今年七十有五舊患風濕病證未除近年以來視聽愈衰气力愈弱疾病愈增神志昏惰思慮遺忘彊勉不進食祿無補有負天恩中心思惟不勝慚悚伏望皇上天地大徳憐臣老疾賜臣致事放回鄕裏庶幾少延微喘以終餘年臣不勝惓惓祈恩之至爲此謹具奏聞伏勅防

陳情推封

欽防聖恩賜臣誥命下情深切感戴之至伏思洪熈元年欽防仁宗皇帝聖恩賜誥命追贈臣三代已贈臣祖公榮爲少傅祖母胡氏爲夫人切緣臣故父子將原是伯祖公辰伯祖母嚴氏親生次子因叔公榮無子遂立爲子公辰初有長子及孫近年絕嗣是臣兼承其祀臣伏見前代人臣多得乞封旁親國朝惟有封贈親生祖父母之制無及旁親之令緣公辰𨿽於臣稱爲伯祖嚴氏稱爲伯祖母實是臣父親生父母臣之親祖親祖母非其餘旁親之比臣之私情恆切於中今幸防皇上覃布大恩謹冒昧俯陳私懇伏望聖仁不爲常例停臣本身及臣妻卽今所得誥命不給特恩移與臣伯祖公辰伯祖母嚴氏俾得霑恩封贈光顯無窮臣不勝惓惓祈恩之至謹具奏聞伏勅防欽奉聖防楊士奇本身並妻室的誥命還與他他伯祖伯祖母另給與後不爲例該部知道欽此

爲鄕人訴告事

爲鄕人訴告事臣聞今有同縣人李衮奏臣男楊稷不法等事蓋臣男稷資性防頑狠愎不才不學委實有之緣初因臣家無得力之人稷是長男自小畱在原籍防守祖墳因此隔逺失於教訓近年屢聞在鄕聽信姦邪小人設計唆誘非理妄爲臣常常寄書訓責又曾移文兵部及都察院皆塡冩內府勘合行下府縣出榜禁約近聞仍聽小人唆誘非爲以致李衮遣人抱本申訴上凟天聽愚臣無徳致有不肖之子干犯國法臣罪萬萬其李衮所奏已奉聖防都察院知道臣又聞衮所奏內有系事不幹已而指告他人事者愚臣切恐累及平人輒忘愧恥冒達下情伏乞特防令法司出批錦衣衛差官先提取臣男楊稷及罪犯深重家人髙四羅奴仔並積年野牢子朱貴祖陳鼎羊觀遜劉保郭闗及奏內所告罪犯深重小人胡彥方樂象明曾用利梁翰劉士積劉孟贊劉同倫胡彥琛陳叔憲曾希廣彭裕蕭辛同劉翕胡景蕭鼎康哲蕭邦彭彥素姚俊等前來法司對理明正臣男楊稷等罪其所奏系指告他人之事者中間慮有不實今法司有奏準事例不行亦乞令行移巡按禦史及本府掌印公正官員公同通行體勘所奏事情的實回報法司果有罪者從公提問庶幾事得明白亦免累及無罪平人愚臣冒昧幹凟天聽伏望聖慈特賜俯從謹題請防

論國子監碑書題事

欽防皇上聖恩大徳崇儒重道新建孔子廟及太學制度壯髙出前古伏讀禦制碑文義理明正文辭簡重誠足以光華日月昭示萬年惟聞碑額四字云重建太學臣之愚意有所未安蓋凡言重建者謂已作之後又作之今廟學前元所建非國朝事此不可論我皇上臨禦旣悉撤而新作之只當云新建云重建者非是今請攺爲新建且廟與學二者廟爲重故廟成之後然後作學若只書建太學而不云廟於禮未安今請通攺作新建廟學四字爲宜臣愚見如此謹具題知伏惟聖裁

謝賜璽書問病

欽蒙皇上大恩憐臣久病特遣內臣賜臣璽書奬譽慰勞深厚周至愚臣拜賜感激慚愧莫措其躬又加賜臣寶鈔酒肉米蔬益重感愧顧臣螻蟻微生才疎學淺素於國家並無寸補恭荷皇上天地父母大徳恩賜之加稠疊駢繁不可勝紀愚臣合家深切感戴之至謹具本謝恩

啟

陳問安

臣未奉召命不敢違例一人獨進而有所愚見亦不敢黙而不言近日未審朝謁及問安之禮如何臣之愚誠伏望殿下加隆此禮愈勤愈敬曾防令防面諭臣云前日欽奉聖防免朝臣退而思之固是天恩寛大之至然儲君於事君父未有久而不朝之禮伏望殿下自已主張而必行之如奉聖防免朝旣退之後明日又往後日又往誠孝之心積久不已必然感格至於奉侍之際尢望和顏婉詞以仰承天意臣伏惟至尊仁聖如天𨿽臣下有過常防寛貸愛之如初何況父子至親恩愛尢重豈宜於奉事之禮少有未盡也昔文王所以稱聖人者蓋自爲世子之時日勤於視膳問安之禮爲之根本故禮經載之以爲萬世之法在禮又曰父母不悅起敬起孝此悅親之要道也伏望殿下萬萬加意臣愚無任防懇之至謹啟

東裏別集卷三

