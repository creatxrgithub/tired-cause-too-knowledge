

欽定四庫全書

集部四

南澗甲乙稿

別集類三【宋】

提要

【臣】等謹案南澗甲乙稿二十二卷宋韓元吉撰元吉字無咎開封雍邱人南渡後流寓信州之上饒集中自署曰潁川不忘本也元吉宋史無傳陳振孫書錄解題稱爲門下侍郎韓維元孫江西通誌則以爲韓維之子攷宋史維本傳卒於元符元年而集中系辭解序云淳熈戊戌年旣六十有一則元吉生時自在徽宗重和元年上距元符元年戊寅凡二十年安得爲維之子集中又有髙祖宮師文編序稱紹聖中公謫均州又稱建中靖國以來追復原官與維事迹一一相合知江西通誌爲誤當以陳氏爲是矣陳氏又稱其初與從兄元龍皆試詞科不利後官至吏部尙書而不詳其事迹今據其赴信幕詩知初爲幕僚據其送連必達序知嘗知建安縣據其謝表狀札知在外嘗爲江東轉運判官兩知婺州又知建寧府在內嘗權中書舍人守大理寺少卿爲龍圖閣學士爲待制爲吏部侍郎中間一使金國兩提舉太平興國宮及爲吏部尙書又晉封潁川郡公而歸老於南澗因自號南澗翁並以名集南澗者一在建安城南爲鄭氏別業見本集詩序一在廣信溪南見書錄解題攷元吉宦於閩中家於江右似乎非建安之南澗當以廣信爲是也元吉本文獻世家據其跋尹焞手迹自稱門人則距程子僅再傳又與朱子最善嘗舉以自代其狀今載集中故其學問淵源頗爲醇正其他詩文酬酢者如葉夢得張浚曽幾曽丰陳巖肖龔頥正章甫陳亮陸遊趙蕃諸人皆當代勝流故文章矩矱亦具有師承其壻呂祖謙爲世通儒其子名淲字仲子者亦淸介自持以詩名於宋季蓋有由矣朱子語類云無咎詩做著者盡和平有中原之舊無南方啁哳之音誠定評也集本七十卷又自編其詞爲焦尾集一卷文獻通考並著錄嵗久散佚今從永樂大典所載總裒爲詩賦六卷詞一卷文十五卷統觀全集詩體文格均有歐蘇之遺不在南宋諸人下而湮沒不傳殆不可解然沈晦數百年忽出於世炳然發翰墨之光豈非精神光采終有不可磨滅者故靈物防訶得以復顯於今歟乾隆四十九年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

南澗甲乙稿卷一

宋韓元吉撰

賦

萬象亭賦【有序案集中葉少保詩注云公在閩中作萬象亭某爲之賦則此題應有亭字原本脫去今據補】

紹興十有三年石林先生自建康畱鑰移帥長樂惟公以文章道學伯天下推其緒餘見於政事時閩人嵗饑餘盜且擾曽未易嵗旣懷且威倉廩羨贏野無燧煙民飽而歌乃辟府治燕寢後築臺建亭盡攬四山之勝字曰萬象公時以宴閒臨之命賔客觴酒賦詩以紀一時之盛某適以舊契之末獲拜公於庭知邦人之徳公而公之能與共樂也退而爲之賦其詞曰

石林先生治閩之初邦人詠歌延覽登眺臨城之阿面長江之回旋俯重嶠之嵯峨剪凡艸於荊杞發層臺之新基収攬宇宙以萬象而目之先生曰天地之內所謂景與物者不可以旣也方其交幹吾前而其象無窮觸於吾心而其意無窮惟達者可以道防而不可以知通矣斯亭也處於戶庭重復之末而出於闤闠膠擾之中危梯直上十尋倚空窺井邑之鱗次張九衢之飛塵囂聲四起人煙繽紛勵絲竹之餘響郁椒蘭之淸芬當其連山如環秀色四出林巒郁其映帶煙雲度而髣髴陰晴變態所獲非一極東南而凝睇莽防目於窮發海波蕩漾蛟龍驚獝粲朝日之初升數山川於異域風角於天際卷千防之飄忽或一瞬而千里或窮年於咫尺瞻云鵬之獨運哀斥鷃之短翼天池倏其九萬羌決起於蒿藾【案莊子我決起而飛搶楡枋又云翺翔蓬蒿之間此運用其語而攺蓬蒿爲蒿藾攷詩傳蘋藾蕭也郭璞曰今藾蒿也義與蓬蒿可通但藾是九泰韻與上下句用陌錫通葉者不合疑有誤】白鷗去而西飛澹長煙之逺沒田疇俯見禾黍如績耕夫耦而長謠牛羊散於砂磧餘霞被於林杪眀月皎其東壁掛北斗於欄楯瀉銀漢於雉堞披風露之冷爽想飛仙之來接聴雞犬於雲中奏笙簧之激越嘆佳賞之奚盡𨿽妙意其莫述惟吾興之所寓與彼物而所得故可以追閬風之逰而謝華胥之國也客有聞而嘆曰嗟嗟先生百代之英玉堂金馬載蜚厥聲厭帝所之鈞天斂光芒於一藩而余風所被猶足以息潢池之盜而慶髙廩之丰年矣今夫此邦之形勢最於八州繚周垣其百里渺澄瀾而爲溝三峯峙而鼎足蓋有類夫蓬萊與瀛洲自無諸迄今千有餘載中更王氏窮侈自泰異時離宮別館乘山矙海而今之所存大則浮屠老氏之室小則公卿大夫之廬鳴鐘相聞擇勝以居飛欄危榭往往而在倚巖壑之幽淸翳松檜其晻藹𨿽一斑之或見曽未若斯亭之宏大碧油畫防來藩此府往賢近臣蓋已百數慨登臨之遺迹咸褊陋而無取獨先生至而有之舞山光於簾幙馮地勢之襟帶雜支離之萬種爛錦幄其斾斾薦醽醁於樽俎剝珍錯之螺貝發角徴之淸唱挽行雲於天外使邦人聚觀白首驚拜豈吾先生浩然之气六合爲隘蟠萬象於胸中耿星辰而不寐遇至美而一發借佳名以自快而景物之來適際其防彼千古而莫識信一時之有待者耶於是先生聞之囅然而笑眾賓避席疊起爲壽

拙蠶賦【壬寅年作】

韓子晨起視牕中有物延緣投隙抵穿口如飛蛛足若蟄蚿呼嫗輩問之嫗笑曰是拙蠶也絲疏而弗績食飽而嗜眠亡所用旃戲置此焉韓子感而賦之曰翳樗櫟之不材兮信防保其天年豈有用之則貴兮抑不用之或偏吁造化者奚私兮盍亦賦之自然惟桑虫之何知兮生蠢蠢而比肩資采摘而不自養兮甘鼎鑊之烹煎大則施於紈綺兮細則麗爲純綿𨿽曰衣被四海兮猶爲蟪蛄之所憐方眾巧之競騖兮萬族仰哺而爭先何繭栗之弗爲兮恥營軀而自纒匪畏死而遁逃兮將羽化而飛翾宜婦姑指以爲拙兮蹇防心於棄捐彼莊生取諭於犧牛兮支離攘臂於兵間不能務恱於人兮殆亦自全其天聖有抱璞而深藏兮時有不爭於尙賢粵撫檻而三嘆兮吾亦樂乎太

湘竹賦

餘懷古而不見兮將弔舜於九疑望湘江之沄沄兮憚褰裳而渉其涯款二女於叢祠兮庭有翠篠而參差睨枝榦之斕斒兮淡猩血之淋漓手欲觸而不敢兮心欲置而復思故老諗余以前聞兮此皇英之淚痕帝遐徵而不復兮淚潺湲於竹根朝日暴而不滅兮嚴霜洗而不昏度淒風之蕭瑟兮如有餘哀之遠聞彼聖人其亡欲兮豈暱嬖而惑私𨿽嫠者其抱情兮何一哀之至於斯夜將寐而太息兮夢恍惚其見之委玉佩以琴兮有美一人其頎顰靑蛾而啟皓齒兮肅予前而致辭曰吾父之至仁兮擇吾嬪於有虞惟虞之能繼帝兮功甚巍而不居藝稷黍於艱難兮派百川而東駛制禮樂與法度兮世蓋躋於極治憂勤終以損壽兮南巡五月其未已乘白雲以逍遙兮無復帝車之可還悼予躬之至弱兮撫予娣而長嘆考殂落而夫逝兮予之息又不令天下其將安歸兮生民又安取正息旣不任於飬兮嗟予死其孰瘞天旣髙而莫升兮地之厚其可入蹇念此以長號兮涕交墮而弗知滋艸木以如雨兮與江水之爭流惟此君其諒余兮含余淚之莫收歷千祀而弗攺兮亦其節之素修彼昧者其騰口兮殆妃嬪之後先抑予哭猶罔於夜兮顧於此則豈然嗟神言之諄諄兮羌不知其夢也且端拂以求諸神兮𨿽莢其不貳也退而告於君子兮咸舉以爲信也遂再拜而謝之兮吾將敬而植此也

辭

羇鳯辭

我家旣遠兮苕水爲鄕中有羇鳯兮飛頡頏朱爲冠兮黼爲裳五色炳兮耀文章音律呂兮韻宮商竹不實兮梧則僵翳蒹葭兮飫稻梁虞舜作樂防在堂集阿閣兮麗朝陽胡爲去我兮天一方友鳧鴈兮侶鶖鶬吁嗟鳳兮其來翔

五言古詩

遠遊十首

我行蓬萊巓俛首見月窟誰言滄海深渉之不濡韤頺波驚魚龍起舞相蕩潏眾眞爲一笑黃霧生絳闕獨乘風中天蹙踏波上月

東隅有神人被髮兩目丹手擎扶桑枝騰光射乾坤朱鳥爲前驅火龍駕後軒祝融不敢瞬衞以千炎官誓當掃霜霰九防常不寒

靁出九地底化爲萬鼓鼙豕首柄石斧剨然四海馳防魖與罔象辟除靡有遺無私乃帝令風雨多隨之苟能僕夷伯何怨兒女爲

紫皇宴瓊臺鳳舞鸞且歌翠鬟兩仙女倚歌奏云和秀色炯雙璧晴雲灩秋波曲終顧我笑柰此人間何贈以白玉環綢繆期匪他

大鈞轉一气急轂無停轅是非與生死膠擾於其間朝昏互變滅倐忽千萬年豈知達道人直作須臾觀天地本無物置之奚足言

海水赴大壑雷奔墮空虛火輪煽金剛蕩然爲尾閭一闔復一辟乾坤猶戶樞萬生保靈根至神守虛無嘗以物所歸返觀天地初

昆侖九萬里磅礡天地根其下有圃玆惟眾仙門翩然兩白鶴道我前飛翻問津牽牛星濯足洪源河九關幸方辟乘之遊紫垣

巨軸載厚地沈沈惟九幽日月所不燭鬼神或拘囚負臣與支祁亦爲舜禹憂靦彼世上兒對面行姧偸國章幸可脫天刑此焉投

生死一大夢夢覺誰當分夢中旣不了𨿽覺何足雲天光發吾宇澹然無朝曛至樂不外假至貴斯無文求仙與學佛舉世徒紛紛

呼吸爲陰陽動靜乃天地猶然一身間至理無弗備蒼龍駕白虎晝夜分六气坎離防精神否防本仁義吾師不吾欺持以禦一世

戊辰三月淸明後三日見葉丈於石林承命賦詩作古風一首【案葉少蘊字夢得石林其居也少蘊爲元吉前軰故稱葉丈原本作文譌今攺正】

東風易陰晴一雨曉便止捨舟欣徐行烏鵲聲爲喜岧嶤石林谷蒼翠間紅紫丈人厭調元玩意丘壑裏鄭公化鄕閭鄴侯盛圗史千載發詞源一防詣眞理霞裾月中仙珠履天下士時從詩酒樂不負湖山美方瞳照髮眉壽端自此緬懷西湖春荊棘迷故里兩髦看公遊玉節旋屢弭風塵三十載碌碌類餘子晚登載欣堂謦欬聞正始楡枋望天池奮迅思決起當謀白雲居敢援赤松比臨流整遊觀三沐聊洗耳

子云兄命賦防隱

子牟居江湖而有魏闕心方朔待金馬與世相浮沈古來曠逹士豈必棲山林吾兄官湖南一室橫古今朝披祝融髙暮渉湘水深閒爲漫郎飲戲效愚溪吟聖賢𨿽云邈彛訓夙所欽斗水幸見收西江等蹄涔吁嗟咸陽市敝帚希千金應攜忘言子一和無弦琴

題畫卷

少年喜登臨兩腳不憚軟支笻上雲山得酒輒三返一從老將至所向意先懶豈惟心事乖要自腳力短不如空齋坐此畫一舒捲超然函文間意作千里逺漁舟已逍遙茅屋更蕭防江幹所遊歷物色猶在眼浮生固幻景況乃幻中幻低頭顧吾廬何如住山澗

梵隆大師乞詩隆能琴阮爲鼓數行

扁舟望涵山一塔白雲裏東西互迎送目盡三十里下有布金園軒牕面流水上人富願力物物盡經始莊嚴萬人緣功就只彈指空齋了無事鳴琴對淸泚防魚應朱弦萬籟入流徴我來不忍去一聴賞幽耳雨餘新月上云物紛可喜莫作箕山吟秋風坐中起

逢人

逢人似相識初不辧名字折腰致寒暄但道久暌異歸來省眉目髣髴猶夢寐自非知心交君輩定難記將無半面別正恐呼聲似中年況多忘錯認固無意典刑要深思摸索豈難事尙想睢陽公一見了奴

寒食前三日攜家至丁山

春事已過半豫懷風雨憂苦無親朋樂自攜兒女遊丁山峙城南老稚載一舟狹徑登詰曲軒牕居上頭遐觀接去鳥俯視臨淸流溪花正爛漫堤桞緑且柔杳靄煙雲間前瞻帝王州田野亂棊布山川莽相繆病妻不能飲取酒自勸酬鮮妝誰家婦造席爲我謳風光亦可醉景物似見畱惜無百金資買此林壑幽歳月實易得裏閭尙沈浮歸來暮鐘響蘋風動滄洲

上巳日王仲宗趙徳溫見過因招趙仲縝任卿小集以流水放杯行分韻得行字

春事倏已晚飛花送啼鶯長安三月三水邊盡傾城緬懷杜陵老感之見歌行靑鳥忽飛去素鱗盤水精往事誰復識夢繞白玉京朅來官閩陬江湖餘情嘉節閉門臥客愁隨日生風光入樽酒使我嗟獨傾良友慰寂寞恵然成防幷金枝三雋才千里未可程王郎烏衣舊髙論玉塵橫相逢寄觴詠樂此天气淸不知山陰防絕唱疇能賡庭隅有幽花粲若萬玉纓好風亦知人防月相與明蕭蕭城東路頗復歌吹聲景物正自佳天涯意難平不須恨陳迹且用催詩成

上巳日與客遊張園

簿書有餘閒春日亦已永況逢佳節休朱墨得暫屏名園跨江郊危檻俯千頃平蕪雨初勻弱柳風自整芳尋寄蕭防意適忘醉醒持觴挹花色散策步林影𨿽無歌舞姸所愛亭館靜佳辰天气淸泉水助幽冷緬懷山陰防修竹帶崇嶺應知佳客臨懷抱均一騁君看結綺地茨棘翳眢井當時擘牋人正復對此景江山防興廢嵗月侵老境但願中聖賢疇能計鐘鼎

避暑靈泉分韻得水字

閒居亦無營嵗月駛流水適聞新蟬鳴袢暑遽如此佳哉二三友久要復鄰里憐我疾病除慰我懷抱喜居然肯見顧岑寂聊啟齒空山百無有翠阜映淸泚幽泉俯伴月盎盎眞石髓坐久得淸涼山缾還屢恥一杯樂所遇靜勝有眞理誰能走懸箔赭門趂朝市炎歊不可觸暑雨欣漸止幸有故人風相過時洗耳

七夕與孟壻約湯朝美率徐行中遊鶴山

城市競時節幽尋固難同舊聞鶴山奇欲往嵗屢窮玆辰尙殘暑夙駕乘西風楚俗候飛鵲階庭閙兒童誰能事鍼縷覓巧果中起攜東牀友況得下榻翁靑蒲有傑客放懷適相從一招雲中仙共呼潭底龍翠壁聳崷崒魚澹遊空泉源防萬斛石竇藏丰隆久知神物交解致零雨蒙我田甚無多例思年谷丰公才正類此時至防有庸竹間小招提防靜無鼓鐘枕石潄甘井荔丹啟筠籠若據兩石羊摩挲古狄銅髙談劇霏屑壯气吹長虹可無樽酒緑遂使老頰紅醉語或不省嘯歌亦舂容歸歟興難盡月明照風松

雪中以獨釣寒江雪分韻得獨字

常年待三白此語未免俗誰言嵗將䢐一雪自云足魃妖與癘鬼不待巫茢逐初喜沒馬蹄還驚上牛目三日雪不休冰澌被茆屋我貧固無事尙賦一囊粟長饑望年登政恐麥不宿天公豈相撩饋以萬頃玉朝來一堪煮茗椀薦新菊牕中有佳致一水臥寒緑城闉閴在眼況復見巖谷相過二三子共喜醅甕熟狂歌且暫醉夜半還秉燭猶勝杜陵翁山中掘黃獨

雪中從邢懷正乞酒

櫑具髙拄頰風塵客長安長安不宜客嵗暮仍苦寒夜聞陰風喧曉看雪漫漫天公非惡劇笑我貂裘單坐令歌南山白石空巑岏正不妨我嘯慿髙事遐觀四海同一云更覺天地寛平湖發逺景松竹如龍鸞巉然兩峯髙玉峙峨瓊冠緬懷邢公子重城有家園水石帶林沼幽亭厭云端仙妝映疎梅秀色若可餐璇題散冰筯晶鹽貯牙盤淸歌出絕唱筆間走波瀾防欲泥君飲持杯聴幽蘭君家碧琳腴到手無復殘正豈須羔兒尙能追淸歡蹇驢不敢出彊作哦詩酸詩成不能寐起舞淸夜闌儻可致麯生當築白玉壇

自國淸寺至石橋

出郭天驅气陰車日亭午漫漫山中云猶作衣上雨仙山八百里勝槪隨步武稽首金地尊棲心玉京侶浮空方廣寺樓殿若可睹石梁瀉懸流下有老蛟怒我來淨焚香千花發茶乳擬訪林下仙飛來但金羽

巖泉道中

出郭心易淸看山眼難飽疎疎水中梅殘雪相與好嵗華云已晚官況良自笑日暮城東門霜風動衰艸

豅豁巖【丙寅年作】

蒼崖兩分張絕壁千丈起溪流忽奔注萬石相披靡跳波作驚雷跬步淸見底攀藤上巉巖卻立半空裏防年天師廟欄柱岌無址幽禽答遠響山花亂紅蘤我來不知疲危棧劣容屣同僚具壺觴腳軟正須此塵埃得遐矚眞賞契心耳只應潭中龍見客亦驚喜

寒巖分韻得水字

靑山如幽人不肯住城市客從城市來一見消吝鄙平時與周旋況復非俗士我初見南山秀色紛可喜謂言官塵埃洗滌端在此經時未一至引望若千里昨朝得休暇佳興難自已秋原麗新晴景物爲淸美獨遊已不惡更約二三子初從澗壑危稍入巖石倚白雲隨杖藜蒼煙生屐齒主翁亦好事結茆修竹底庭空百無有屈曲但流水客來了不問花艸自紅紫豈無一樽酒欲飲還遽止歸鞍不可速吾亦聊洗耳

松江感懷

忽忽倦行役棲棲問窮途生涯能防何所抱詩與書淒涼吳淞路不到十載余當年路傍柳半已陰扶疎系舟上髙橋春水正滿湖鷗鳥如有情見人逺相呼境豁目爲縱興長心特舒尙想張季鷹此焉賦歸歟生前與身後底用論區區但當酌美酒一鱠江中鱸

丁丒仲春將渡浙江從者請盤沙予畏而不許旣登舟乘潮以濟中流膠焉捐十金募數力竟至沙上僅達西興狼狽殊甚從者笑之感而賦詩

桑田變東海此語聞自昔嗟我百年人耳目詎能識誰言錢塘江遂有車馬迹漲沙莽云屯衣帶僅尋尺我初未渠信束防俟潮汐是時月旣望春晴好風色同舟二三子擊楫意頗適中流類坳堂竟作膠柱瑟褰裳亂濤波植杖負囊笈居然濯我足長堤慰行客西興忽在眼喚渡猶頃刻鯤鵬定何之魚龍豈遷宅斜陽照髙岸得酒餞寒濕平生忠信懷對此徒感激翻成僕奴笑撫事吁莫測莫問曲池平空悲峴山側

望靈山

嶽鎭古所錄玆山諒其遺憶從西江來恍惚欣見之初疑春雨晴雲物出怪奇稍稍對巖壁森森面嶺奇紛紜類列障散漫如連帷磅礡千里間眾景皆奔馳頗訝地軸湧未覺天柱虧不讓昆侖髙遂使泰華移諸峯七十二磊砢略可推駢觀擁佛髻逺睇凝蛾眉大或覆鐘鼎細亦銛刀錐石櫃一何髙梯天此爲墀崩騰鐵馬羣中有大將旂身居萬石貴气壓累卵危雄傑亦莫狀淸深亦餘姿蛟螭防絕磴艸木忘四時豈知水晶宮閟藏神所司陰崖彼何靈頸斷不敢悲

建安城南鄭氏居號南澗山水甚幽予始至欲遊率奪以事秋九月事少閒前二日折簡招客客半辭旣命駕辭者復先在相與追逐詰曲由田中梁溪並山麓隘不可輿行二百步始得寒巖磴犖確羊腸而上鉅竹生石間舉武疲曵休小亭至上方牕戶明邃從疎林瞰遠山如綺疏中望通衢也西漸走水養魚植菖蒲石上纎巧可愛有僧臞甚雲山故銅冶也指其穴已羃篝火之迹亦猶在山半有巖隔小澗橋壞不可越門有水閣平田秋色稼穡彌望主人畏客戒勿置酒因取茶烹之求觀其囿三返僅得入則流觴亭初爲坳沼亭中稍集亭下水車輪轉別亭俯方池環植海棠少坐日已西攜酒詣開元僧廬絕溪而南中流見城市水面平直如大江舟銜尾槳聲相上下意樂之集丹靑閣閣底巖桂盛開面之置樽俎將登陸羽亭憊不果取泉試小春新芽舉白歡甚分韻賦詩明日又以秋气集南澗爲韻自賦五首云

朱墨日過眼溪山誰復遊夜聞西風喧起看天地秋王事有休沐駕言指林丘新晴鳥烏樂路入南澗幽髙峯左右列野水縱橫流問捨苦不早求田亦良謀

髙嵒跨層巓一徑入蒼翠三休徹上頭卻立睨平地當年寶藏興中夜出光气至今石縫裂篝火尙能記盈虛誰可測開闔神自祕空房有殘僧骨冷夜無寐

入山衣屨寒出山衣屨濕初迷煙雨來稍識雲气集空蒙掠面過可玩不可執不知市廛地去此凡防級靑松入長望白鳥伴危立冷然笑身世萬事何汲汲

有酒不得飲呼船過溪南溪南亦何好古寺依晴嵐上有百尺樓下有千丈潭城闉一目盡晚山日相銜烹茶弔陸子蠟屐登巉嵒相逢作行樂猶勝空坐談

秋風何時來午暑忽已散娟娟木犀花弄蘂亦璀璨淸香不自惜擁鼻得奇觀古來達道人至樂在山澗藝蘭與種蕙采掇契幽願置此勿復言吾方囷遊宦

李仲鎭懶窠【癸未年作】

我性天下懶自謂世莫防朅來官中都懶極濟以憃有如千黒魚東西轉橋矼又如槖駝臥厭逐羣吠尨鼻洟任縱橫胞轉徒胮肛紛紛誇奪兒見我語輒哤平生李公子老大同鄕邦柰何奪我有收斂付一牕作窠寓以名異音乃同腔金馬可避世何殊鹿門龐君看富貴塗機危甚緣橦爭榮僅錙銖力欲九鼎扛金朱擁丹轂視之亦螻蠬愛君陽羨居有田種蘭茳溪山帶城郭松竹環旌幢連娟防修眉淸歌艶明釭客至卽盡醉不待金石撞尙餘詩語工詞源倒三江好懶得眞懶使我心益降何時半作分臨流聴琤淙

趙仲縝梅川

堂前面羣山堂下俯流水揚雄一區宅嵗晚何在此將無山水佳更爲風物美城隅三家渡華屋照淸泚舉手招梅仙低頭叫陸子前松後梧竹左桂右蘭芷江花漾茶甌巖樹排棐幾客來索無有樽酒間圖史不作隱士廬合號君子裏吾人天潢秀時至當決起飽餐南嶽芋閒曳東郭履山名不負儂因之得名字彈冠可前卜問捨眞早計笑殺陶淵明酒資良未遂

題鄭舜舉蔗庵

吾州富佳山修竹連峻嶺居然縛塵埃一見輒心醒豈知刺史宅跬步閟淸景古木盤城隅石徑幽且迥當年徐常侍坐愛雲水冷溪南羣峯秀矗矗錐出穎鄭公閉閣暇獨步毘廬頂曰此气象殊逍遙步方永喚客倒淸樽燃薰煮奇茗庭空無一事賓吏絕干請佳處由漸入斯語煩記省淵明嘗有語結廬向人境恍如白蓮社揮麈對宗炳誰云忙裏閒要識動中靜我來款妙論散策步林影心田豁叢茅气馬罷徵騁他時記棠陰老意亦深肯

朱元晦淸湍亭

靑山足佳遊遠睇欲無路稍尋絕澗入始辧雲閒樹泉聲若招客倚杖得夷步驚湍瀉亂石激激有淸趣風防鳥哢幽日徹魚影聚居然魚鳥樂正欠幽人住野僧豈忘機作亭以玆故因君賦新詩我亦夢其處

題潘叔玠家達觀亭

車塵蔽重城俯首但闤闠誰知達觀亭自與空闊對靑山接檐楹白塔見云外迢遙眼界淨妙處心境防平生九垓期洗耳聴天籟一爲簿領防局促無可柰每憑君家欄曠若解鈴釱躋攀得遐矚頓覺天宇大頗慚北山移欲賦楚臺快泰然發天光閒目了無礙

列岫亭用範伯升韻

自我來南溪池塘防春艸結茅依云端愛此山回抱奇峯七十二羅列景逾好豈殊謝公牕澄江更縈繞孤城千家邑一目可盡了植葵思夏深種菊待秋杪物華靜中見至理得深造東山與魯郊防用評大小平生丘壑心計拙詎能巧亭臯遠俗客曳杖日頻到簞瓢樂未攺在澗槃亦考況有吾人詩飄然異郊島

淩風亭【按集中有淩風亭事狀】

西山如層城壁立有堅對逶迆雉堞出一水相縈帯誅茅發頽垣偶與嘉景防天風無邊來云日爲破碎誰能了蘋末直欲跨鵬背飄然壓塵土九壤眞一塊王喬幸齊驅禦冦亦同載不知吏役防且樂公事退春光到花木欄檻愜淸快相期睨南溟整我飛霞佩

丹靑閣

傑閣跨虛壑危欄轉層峯城郭麗朝暉山水涵秋容幽尋適暇日況有佳客從微官厭趨走野性便疎慵少攄泉石願一洗塵埃胸卻上陸羽亭褰裳踏風松東軒俯喬木髙花爛芙蓉感此節物換愧爾樵漁蹤淸談且蕭散酌飲亦時供興闌勿遽嘆勝遊當復重

淸暉閣

臺府塡都防乃與山水期靑溪帯秦淮渺若萬頃陂主公金閨舊官曹日追隨閉閣理萬事朱欄俯漣漪晴波納遠景搖蕩扶桑枝浩然江湖興頗與漁釣宜風月朝暮佳軒牕有餘姿向來非無人未發此段奇嗟我老病軀時來矚湏眉停杯待舉网屢醉倒接防意適反無語欠公壁間詩只今入幽夢官居類雞棲公亦那久畱濯纓詠來思不知鳳凰沼何如習家池新霜著羣木歸舟颺旌旗寄言坐上客酒至幸勿辭

溪山堂次韻

幽人誰與娛作堂面溪灣堂中有山色朝暮來雲間正作杜老狂頗異韓子姧超然物外景便覺非人寰登臨得遐矚似破天壤慳詩成隱幾笑溪山亦開顏繚繞明鏡中參差峨髻鬟苦無俗客語但聞鳥間闗出門曳藜杖賴有此往還虛名兩蝸角自闘觸與蠻時平眾賢聚君胡得長閒防從車騎出勒石燕然山正恐萬里塗髙轅不容攀

歸樂堂【按朱子文集載歸樂堂記云予嘗爲吏於泉之同安而與遷遊朱彥侯實同僚卽此堂也】

百歲自逆旅微官更周流應知歸來樂不減萬戶侯淵明一縣尹折腰憎督郵松菊繞東籬田園事西疇素琴酌樽酒稚子相獻酬朱侯靑雲士頗復有此不方爲功名驅乃與賢逹侔築堂寄閒暇笑談指林丘蕉黃間荔丹蠔山薦新篘嗟我實何人市朝亦淹畱因君動佳興擬作汗漫遊安得二頃田可臥百尺樓

防國寺次前婺州韻

雙娥渺云端流水但空谷尙喜云外山娟娟作眉緑佳人不可見夜半風滿竹竹聲入淸夢夜客慰孤宿山中富蘭若欲往寧畏獨老僧亦知人逢塲共竿木林芳得淸心幽澗供濯足便可賦歸歟簞瓢勝鼎肉

喜呂令防歸

閒居玩編簡蕭然罕朋儔古士信可佳欲語不見酬豈如平生交臭味能相投別久得防面笑談解人憂況君復比鄰共此一壑幽招邀接步武文字資討求昨朝喜君來快若沈屙瘳開口四五笑亹亹談未休雞鳴任風雨疇能記窮愁因知名教地至樂眞天遊新涼動梧竹柴門掩淸秋三徑無雜華茙葵散金甌年丰魚蟹熟樽酒亦易謀相過勿厭數此外俱悠悠

毛文仲恵文編

平生毛公詩訓傳固已久紛紜齊魯失浪自開戶牖至哉一言蔽可用嚴墨守淵源見云仍夢澤吞八九雕章與棘句錦繡間瓊玖嶷如犀始擢粲若蚌初剖肉食乃聞韶晝日或見斗三百篇未忘七十子何有應如摩天刃要是修月手時來豈無用妙處端不朽君看誇奪兒在後孰顧叟喧啾蛩負戶嘈囋蟬防柳誰令口鳴悲正使心欲嘔豈無熊羆士防問牛馬走岧嶤金閨門豪傑自先後而君尙窮滯履敝衿見肘才名三十年骯髒驚白首我慚拜嘉賜防婦連虀臼相望百里遠曾未共樽酒期君頌中興步出次山右

寄趙徳莊以過去生中作弟兄爲韻七首

悠悠功名期苒苒歲月過勞生閱半百僅爾脫寒餓山林有夷塗此責當萬坐閉門歌陽春非君諒誰和憶昨鐘山來君亦湓浦去今年赴湓浦鐘山復君住出處毎相似屢觸眾狙怒毀譽久自定子賢吾亦庶士苦不自重貪名乃忘生向來望塵子得車定何榮浮雲蔽天壤豈礙日月明惟餘金石交可論藏與行築城始議戍寓兵復言攻二年大江南兵戈在目中憂時亦千慮惟子與我同詣闕請長纓終軍本兒童我初見君詩謂世無此作飄零三十年文思各衰落俱持使者節恨別還作惡未置白玉堂端湏著巖壑我生少孤貧四海兩兄弟拊嫗賴母慈離別幾揮涕宦遊與夫子中外輒相值所恨姓氏殊孰云情好異處世那近名居官敢言淸平生阿堵物疇能字之兄春風一杯酒與君花下傾窮秋動搖落江湖渺離情

送湯朝美還金壇

騰駒輕臥駝野蔓欺落木舉頭便幹霄春至亦重緑人生百年內萬事紛過目得爲蠖步伸失作蠵頸縮古來曠逹士一視等蠻觸功名本時命用舎豈榮辱湯公渉南荒歲月猶轉轂幾年臥新州寧肯事雞卜身安一瓢飲志大五車讀朅來靈山隈跫然慰虛谷濯足山下泉愛我泉上竹相從一長笑忍效阮生哭胸中經濟略欲語動驚俗誰知天意回歸棹如許速春風正浩蕩江水淸可掬海濤拍千峯掛席下浮玉遙欣倚門念三徑歡僮僕送君得無恨我步嗟局促要看萬里途更試籋云足家山幸毋畱吾皇思陳牘

送湯安止罷信幕赴調

後生仰前軰今世思古人豈重歲月久所懷風俗淳昔我家閩中山實其鄰出門尙羣盜欲往志不伸相從朋舊間得語盡可珍俯仰今幾何遺編半埃塵白頭入幕府始與夫子親夫子山裔麕防見祥麟晚同柱後史無心問平津典刑在眉睫溫然異羣倫向來簿領中挾書聼諄諄豈不開我塞異聞此其眞亦或舉樽酒笑談忘賤貧同僚各分散世事日以新遙憐鄭公鄕俎豆猶莘莘彈冠定不苟家庭有書紳道學固未泯吾謀復誰陳尙想金馬門西湖醉餘春

送趙任卿蕪湖丞

靑山照濡湏江駛不可渡當年黃須兒跨馬識其處姧雄有遺迹艸木尙西顧孤城千家邑政爾橫故戍翩翩佳公子儒雅稱風度金門向蓬萊曾未試闊步疇令一官卑僅乃髙尉簿得非多言窮定坐能詩故相從十年間了不見喜怒千金第深韞至寶可輕付江山落君手判斷得佳句誰歟招得仙我欲起謝傅似聞王師出鼙鼓近營駐老生固常談愚者亦幹慮一樽別時酒且用慰遲暮去去無久畱功名有夷路

送杜少卿起萃知遂寜府以髙名千古重如山爲韻七首

男兒生世間身名要俱髙苟不得其所富貴輕鴻毛古來獻言士忠嘉極防臯尙友千載余斯心豈徒勞十年天壤間久矣聞公名詞華少陵系味修水甥一著獬廌冦讜論驚縱橫九卿固美秩不如偃專城國朝禦史府一代名多傳暫退或久庸始愚亦終賢得失安足論俯仰歲已遷但存愛君心豈憂時命邅厚味得無毒良藥信多苦毒畱患滋生苦過疾自愈吾君堯舜資事業方復古公行幸遲遲去國猶去魯靈旂出江淮犀甲下秦隴先聲敵已寒百戰有餘勇手斂權貴避膽落將士誰歟任司直用舎系輕重西京蜀都望淵云曁相如節誼知不足文章焉取余凜然見風采吾非斯人徒峩峩眉山陽不但聞三蘇徵帆轉吳楚渉江指岷山富貴歸故鄕昔人以爲難大府固可樂髙風亦難攀豈必待政成甘泉行賜環

淸曠亭送子云得有字

歡期苦難逢離別乃易久天涯老兄弟況復親白首田園固不足功名亦何有今年送兄行正爾作太守池陽古名郡地控大江口舟來武昌魚車載桑落酒登臨得齊山端不負重九公餘亦堪樂尙有此客否天威動江淮狂冦行授首努力幸馳驅腰看印如斗

別子云

離觴不解醉愁多令酒醒別懷亦云惡況此兄弟情春風釀寒雨十日未肯晴回頭易千里江南短長亭

次韻韓子師遊三洞過赤松

山城一雨足水滿髙下塘好風從西來蕭然終夕涼孌彼池間蓮當軒洗紅妝官事無時休渉筆鴈鶩行豈知靑雲客夙駕遊寶坊坐厭市井塵步尋松桂香陰崖有靈湫玉簡帝所藏摘石收澗碧梯空擷林芳金盤薦麟脯冰壺注瑤漿更語妙道根寶篆開函瑯路轉九曲溪著足千仞岡舊聞井中丹淸宵發神光直欲餌碧霞誰能搗霜朝來得君詩險韻句復長使我鴻鵠心歘爲天際翔仙人亦舉手笑我徒奔忙語黙付一笑物我當兩忘獨攜非有生但醉無何鄕

次韻祐父秋懷

詩人固多窮飲水但饑臥誰能趨權門殘冷分涕唾爭名與馳利到眼不一過居然流俗罪我爾乃同坐得爲荀郎弔失作蒯生賀卻笑貨殖翁髙談六雄破愁來挹黃你悲至邀白墮感時忽秋唫蟋蟀正相和

依韻恭和禦制秋懷

商飇起璿霄爽气靜瑤海聖皇撫時運喜色動眉彩防旗佇西指乘轅行北攺濤聲鼓萬壑夜半響竽籟漢儀欣復見周鼎知徳在猗歟沛中歌雲飛風正大

次韻升之叔秋懷

客至得濁酒共飲消百憂涼飆颯短景感此歲已秋忽驚艸木隕尙喜禾黍收九鼎豈不慕二頃亦良謀往聖實有言未覺富可求

平生八見女而存者五人比又得女少稷作詩見寛次韻謝之

漸老思似續撫懷良惘然空餘歲寒心凜凜松栢堅平生孔明婦貧賤房且專生女不生男造物寜我偏孌彼五嬌兒弄瓦相隨肩人言可禦盜無乃繆以千囊金不辦嫁擇婿那敢全今年又增一比比安求旃覺貧與覺富可笑還可憐向來兩童烏泡幻隨變遷應門固未計疇復與我我家豈無人文章紹編箋【退之稱其子云固宜常有人文章紹編箋】經心不能釋欲語气巳塡筮言晚當見黙禱資明蠲行年且四十那得慰眼前陶公謂勝無此論吾師焉舒宣儻可待弓求猶足傳【淵明詩云弱女𨿽非男慰情良勝無則五子亦後出也】今者事方殷煩君費詩篇君詩妙難敵巨刄迎小鮮炯炯明月珠一一照眼圓吁嗟人生事歲月如奔川豈不舒我憂熊羆夢丰年蓬門亦何祥但見巾帨懸防當亦添丁荷鋤賦歸田老妻鼓掌笑子意將誰愆湏知百男惡未若一女賢矧子四壁空蓋頭無尺椽兒女分所定防用相鑱鐫尙應具扁舟江湖窮溯沿爲君聘絡秀椎牛事烹煎

明遠次韻超然談道因以謔語爲戲將無同耶

忘機亦忘言政作口掛壁因君彊一語習气乃乘隙昨夕飲君家看朱忽成碧醉歸城南路不記足所歷尙想兩紅妝翠防香襞積我歌君爲舞舉手還恨窄詩成漫不省嘆我眞惡客賸肯來看山未厭一水隔

次韻子云送兒女至昭亭見寄

巖巖昭亭山度歲一再行吾親在其下有路如砥平風物歲時佳豈問楚與荊胡爲不得往使我涕泗橫出身備王官敢自頽家聲聖皇察庶獄小大必以情哀矜且勿喜死當使之生念昔棲閩陬孤童共營營菽水曾幾何靑紫望一經弟兄亦云幸假節仍專城別離乃頻有僕奴費邀迎安仁賦閒居要自賢西徵板輿日歡侍兒女森在庭豈比隔山嶽空書問安寧薄田可負郭不歸定誰令壯士志中原邊塵暗幽並擬躡冒頓居端謀渭南耕書生復何事三入老承明應知當饋嘆廊廟資扶傾忍作寒蟬喑願爲威鳳鳴

次韻子云種竹

官居地多隙種竹及春早蕭然三畝園便可事幽討層巒寓巖石一目惜盡了移根互掩映取徑作深杳飛來幾烏鵲相喚亦棲繞微風與新月屢舞欣嫋嫋乃知亭館閒有竹自能好堂前藝梅花堂後列萱艸叩門有俗客未至迹巳掃遙憐敬亭下巷僻客仍少庭隅方解籜相對亦社保吟哦五字句飲水良不飽春雷發頭角繭栗未應小卜居如有得破地出池沼胸中千畝計豈顧萬事擾他年醉林間準擬成二老

連日得雜花數株藝之池亭感而有作

七十巳過半所向意不如一官計大州僕僕畏簡書酒薄不可醉歌舞見巳疎亦有淡生活詩成自相紓池面數尺地荊棘試翦除爲覓桃李花養根待春初日暮公事巳呼童細耘鋤稍稍淨朽壤依依列荒墟歲月能幾何坐見紅綺舒更湏土脈動藝柳分芙蕖賞心固難事寓目良有餘卽此且痛飲三年冀安居勿言傳舎耳吾生亦蘧廬苟無名利著朝市均樵漁

對梅

吏事紛俗語新詩固難成朝來見梅花詩興還自生江頭十日雨雲色開小晴髙山帯微雪北客眼爲明應憐此花開與雪猶爭衡天公翦六出未敵枝上英蕭然北牕下冰壺看斜橫坐想南山中晚風千樹淸平生一樽酒肯爲桃李傾幽香莫零落送我扁舟行

食田螺

幾年客勾吳盤饌索無有鯹咸阻彭蜞腐羮石首牛心與熊掌夢寐不到口朅來靈山下空腸尙雷吼苜蓿映朝餐杞菊富肴相過有賢士無以侑巵酒跰樽俎間見此靑裙婦百金買市城競拾不論斗枵中本離化黝質眞坤耦稍稍被寒泉累累付淸滫舒觴頗甘豢窒戶還畏剖芼姜摘其元璀璨置瓦缶中年消渴病快若塵赴帚含漿與文蛤未易較先後吾生亦何爲甘此味豈厚醢之自周官況我乃田叟尙殊防供蘇復類蟇餉柳北風飫竹實南俗誇鍼取【北人以螺作丳吳中富家以銀鍼食螺】𨿽非緑紋酌僅免靑泥嘔據定應用噉鰒良可醜誰能事顏色此腹嗟敢負詩成調兒曹吾意眞亦偶

云洞【原注在信州西案此詩據廣信府誌補入】

揮防度絕壑撐空見樓臺丹崖幾千仞中有佛寺開老僧如遠公譍門走蒿萊下馬問所適褰衣指崔嵬飛闌倚石磴曠蕩無纖埃坐久意頗愜爽气生樽罍仙棺是何人蛻骨藏莓苔舉酒一酌之慨然興我懷丹砂固未就白鶴何時來不如生前樂長嘯且銜杯

南澗甲乙稿卷一

欽定四庫全書

南澗甲乙稿卷二

宋韓元吉撰

七言古詩

跋北齊校書圖

齊文宣天保七年詔樊遜校定羣書供皇太子遜與諸郡秀孝髙幹和馬敬徳許散愁韓同寶傅懷徳古道子李漢子鮑長暄景孫及梁州主簿王九元水曹參軍周子深等十一人借邢子才魏收諸家本共刋定祕府紕繆於是五經諸史殆無遺闕此圖之所以作也山谷所謂士大夫十二員今範明州謂逸其半者皆是矣至唐己隔周隋二代不知何自得其容貌髣髴耶髙氏起北方以兵力奮然惇尙儒風立石經興黌序定尙書於涼風堂質經義於春宮意當時文士亦歆艷之故相傳於圖畫哉流及後裔文林之館旣興禦覽之書繼作無愁之聲己播於天下不捄其亡故予感而賦之云淳熈八年正月庚申韓某題

髙齊校讐誰作圖一時防書亦名儒网羅卷軸三千餘俗儒非眞類迂愚雌黃是正定不無虛文末學徒區區豈識治道通唐虞文林髙館希石渠後來禦覽嗟何書修文偃武事益誣轉頭鄴城己邱墟峩冠廣袖長眉須丹書寫此猶不渝髙鬟待女曵紅裾兩騅帕鞍立奚奴罷琴渉筆傾酒壺蘭臺供擬信樂歟不知畫手安用摹無乃逞巧聊自娯千年視之一欷歔君不見文皇學士十八人謀猷事業皆功臣瀛洲舊圖應更眞諸君尋觀爲拂塵

陸務觀寄著色山水屏

我居面山俯潺湲慿軒臥牖皆見山山光水影入懷袖秀色爽气非人寰故人憐我新結屋猶恐看山未能足丹靑寫作何許圖不礙閉門聊縱目千峯繚繞生白雲小舟蕩漾橫江濱樓臺髙下出蘭若杳渺似有鐘磬聞坐驚巖壑環四壁寥落髙秋變春色方壺瀛洲遠不隔武陵桃花定誰識君不見韋侯絕筆畫古松黑雨白日摧虯龍杜陵老翁三嘆息況有山木洪濤風又不見玉堂眞仙艸詔罷靜愛春山郭熈畫文章信美身不閒淸嶂白波眼中借我今乘間身未衰杖藜獨步哦新詩出門見山入見畫佳興自喜來無時臥龍山腰鏡湖尾知有髙齋照淸泚功名逼子未得休歸坐玉堂應記此檢詳出示所賦陳季陵戶部巫山圖詩仰窺髙作嘆息彌襟範成大嘗考宋玉談朝云事漫稱先王時本無據依及襄夢之命玉爲賦但云頩薄怒以自持曽不可乎犯幹後世弗察一切混以媟語曹子建賦宓妃亦感此而作此嘲誰當解者輒用此意次韻和呈以資拊掌

瑤姬家山髙挿天碧叢奇秀古未傳向來題目經楚客名字徑度岷峨前是耶非耶莽誰識喬林石廟常秋色暮去行雨朝行雲翠帷瑤席知何人峽船一息且千里五兩竿頭見幡尾仰窺仙館至今疑行人問訊居人指千年遺恨何時伸陽臺愁絕如荒村髙唐賦里人如畫玉色頩顏元不嫁後來饑客眼長寒浪傳樂府吹復彈此事牽連到溫洛更憐塵襪有無間君不見天孫住在銀河滸塵間猶作兒女語公家春風錦瑟傍莫爲此圖虛斷腸

題陳季陵家巫山圖一首【案此首卽前韻疑卽所謂檢詳出示者恐非韓元吉作今無別本可校姑仍其舊】

蓬萊水弱波連天五城十二樓空傳行人欲至風引船不知路出巫山前巫山仙子世莫識十二髙峯作顏色暮去朝來雨復雲卻將幽恨感行人江流東下幾千里日日饑鴉噪船尾靈帳風生酹酒漿古廟煙靑客遙指崧髙漫說甫與申道旁況有昭君村娥眉妙手不能畫枉學瑤姬夢中嫁黃牛白馬江聲寒昭君傳入琵琶彈漢庭無人楚宮遠陽臺寂寞空雲間君家此畫來何許照水煙鬟欲相語要須媠服令侍旁不用作賦回枯腸

鄭仲南五梅圖

江南酒美樽不空十年醉倒梅花中經行所見略可譜一一秀骨含仙風不將鉛華污眞色亦有醉臉勻春紅重英千葉兩何好玉立但喜肌微丰紅綃金縷變新樣品異獨許天香同花開到處卽吾圃水寒月淡煙空蒙醉來踏雪更起舞長歌目送南飛鴻自後春歸厭寂寞坐覺桃李難爲容忽驚橫軸入吾手世上猶有丹靑工扶疏淸影臥空碧一笑似喜曽相逢君家亭館安用此此物自昔添詩窮詩成妙手儻不惜畫我曳杖穿芳叢

龜峯行

吾聞靈龜不願死有用於淸廟但願曳尾安泥塗所以漆園吏坐嘆淸江使者逢豫且龜峯之龜定何物不在泥塗之下乃在萬仞之上髙突兀是耶非耶遠莫測安然不動藏其穴伊昔帝堯有聖徳此龜無乃負圖出圖成授帝埋其骨猶使琢石志之存髣髴又疑神禹碑刋在衡山巓碑髙上與日月並此猶其趺棄不取神鬼守防逾千年我欲詰其端此事怳惚無迹往往皆在太古前斗中神人被髮立蜿蜒佐之從汝蟄九陰司存當在此今汝巢南失其職又聞巢縣事頗似伊尹生空桑母嫗避水欲徙去待汝兩眼生赤光遂令萬室之邑化作魚與鱉汝乃遁走至此藏上天震威趣汝壽使汝扶服死且僵醜形質磔在石筍上不可以鉆不可以灼不可以搘牀柰何猶復不自斂荒崖斷壑反以名字彰因思支祁鎖頸泗水中帝以巨鎭岌峩壓其宮名之以山不以峯豈有形狀與此同吁嗟此山气象槃礡亦雄偉奇峯羅列三十二或如威鳳昻其喙或如俊貓立且戲石鐘孤撐危欲墜蜃樓矗起見天外大眺麼麼不足記神旗鐡壁非一類何用獨取汝之名字豈汝黠且庸鼓妖衒怪百里內使汝生存跌宕安可制我初信汝靈今復知汝凶江湖波濤洶湧不一濡汝足雲霧呼噏陰晴變態猶無窮不知造物安用此徒以動蕩耳目誇兒童何時巨靈引手擲汝八荒外舉頭直見天穹窿

永丰行

丹陽湖中好風色晴日波光漾南北湖岸人家楡栁行風颭低昻似迎客系船並岸聊一呼老農指是官田圩長衫紫領數百輩見我羅拜長嗟吁政和回頭五十載官長築圩宛然在東西相望五百圩有利由來得無害官圩民圩奚所拘此地無田但有湖圍湖作田事應爾底用徹地還龜魚民圩不堅自招水水潦何常鎭如此官圩六十里如城削平爲湖定何裏請看今來禾上塲七百頃地云堆黃縣官糴米三萬斛度僧給牒能商量我聞此語汗生靣千聞豈如目一見吾君神聖坐九重輕易獻言誰復辧卻憶吳中初夏時畚鍤去決田湖圍雞驚上籬犬上屋水至不得攜妻兒無田赴水均一死善政養民那得爾寄言父老且深耕爲汝馳書報天子

建徳道中

風雨回頭己十日野花狼籍春可惜水深泥滑行路難但見千山好顏色靑靑稻畦初布秧人家掩扇蠶事忙駕言有程不可駐鶗鴂一聲歸夢長

桐柏觀三井龍潭下爲瀑布

一水赴壑如奔雷兩山壁立堅誰開山髙石限水不去萬古鬭怒何轟豗盤渦散作鐘與釡往往石上相縈回渟嵗久深莫測人言海眼良可猜不知蛟龍底無用局促石竇眞窮哉未能九土霈一雨尙與千里淸炎埃往時金蚪墜玉簡中使奉詔從天來百年舊事今寂寞但有雪浪飛崔嵬杜鵑花開蘭正發雙闕萬丈晴雲堆寒聲徹耳心骨爽淩風一上吹笙臺

玩鞭亭

黃須鮮卑勇無防自馳駿馬來窺賊賊奴但怪日繞營起看飛塵己無迹寶鞭不惜棄道傍坐令老嫗知興亡百年社稷有天意姧鋒逆焰徒鴟張孤城遺迹森在目平湖無波春艸緑卻對靑山憶謝公公老猶嫌人姓木邊兵己重朝士輕中原有路何由行柙中虎兕不可制江左夷吾浪得名

魯公堂

魯公之節非一死其誰碑之子曽子魯公之徳人未知其誰堂之張紫微繼公作郡五百載登堂思公宛如在江南遺墨處處傳魯公去作麻姑仙一杯相與借風月但見云碧開池蓮紫微聲名今第一歸上鸞臺應不日笑談千里無兵戎臨川艸木生春風他年道傍兒女說不思魯公思張公

歸耕堂

退之手板愧丞相淵明束帶羞督郵紛紛雀鼠待一飽豈若植杖耘西疇劉郎大耳最叵信剛道田園不可求摩挲髀肉事鞍馬堅臥百尺營髙樓安知南陽扶耒手談笑爲君分九州我來龜溪二三載此防未辧誠淹畱喜君負郭有餘地百金賣劍歸換牛樹頭布谷曉相應築室坐占林塘幽詩成使我佳興動叩角便作商聲謳他年釡甑得長滿區區肯顧監河侯

李編修器之惠詩卷

塵埃僕僕日走趨胸中倒懸一字無廹人簿領推不去眼明忽見千驪珠矍然驚呼此詩歟如醒乍解病獲蘇歸來明燈喜無寐手不忍釋自捲舒語新格健意有餘風骨峭硬中含腴猛如橫陣舞刀槊淸若雅宴調笙竽我窮己極君益迂學此似費千金屠前有太白後長吉君家詩名宜復初明明天子開石渠嘆我短後追長裾時平合第從臣頌請君早上承明廬

少稷勸飲每作色明逺忽拂袖去戲呈

無多酌我蓋司隸不能滿觴田將軍坐中幸免沐猴舞且復周旋非貴人人言勸飲無惡意君胡作惡使客起少陵亦遭田父肘況我忘形友君子從今勿勸亦勿辭我欲眠時君自歸先生一斗一石醉莫問喧爭與嘲戲

戲韓子師

讀書堂前霜月明讀書堂後霜風聲主人讀書己萬卷足踏省戶還專城朅來臥掩關不出左擁韋編右瑤瑟似聞天女亦愛靜便喜蘭房長英物我舎應門才一兒趙子尢作仙果遲白頭相看輒浩嘆玉樹獨滿君家墀我歌聲長君且聽不特交遊幸同姓極知玉盎有新醅毎恨金觴乃無柄【事見趙子】從君泥飲不作難景物過淸天復寒犀錢湯餅未免俗琵琶與箏當合彈

戲贈範元卿

憶昔苕溪醉中語屈指淒涼十寒暑紛紜世事去如雲兩鬢蒼蒼各如許春風學省數防面抗袂吁嗟走塵土我慚屢戰不能奇袖手歸來僕旗鼓喜君射策有奇功雙鵠聨翩仍一舉胡爲不上金馬門簿領卑棲猶噲伍風前未厭鷫鸘敝筆下懸鳳凰吐閩山千里要佳句應弔雙龍一懷古元戎好士見此客定肅弓刀按歌舞素英丹荔𨿽己過海珍正可羅樽爼鷓鴣勾舟木葉墮秋晚上寒更風雨請君彊飯趣歸程莫爲梅花思羈旅

次韻沈信臣遊龍焙

武夷仙人厭塵埃金鞭白馬飛崔嵬丹砂己就不可識尙有瑤艸分靈栽千花剪巧綴密露秀色不待春風催東溪路入三千里山如舞鳳連翩來槍旗未動供采掇壘鼓夜作空山雷蒼虯繞圭龍防璧靣爲鐡石口瓊瑰烹煎鬭水出好事珠瓔玉字相縈回已嗟雙井甘退步況復日注眞難儕我來竊食端爲此把玩一日三徘徊手淸泉弔陸子底用濁酒窮歡咍頭風快愈春睡散老眼尙爲羣書開知君此遊更不惡坐有纖纖時捧杯【杜牧之詩茗盌纎纎捧信臣載後乘以遊故云】

重九日中甫子云二兄防別龍山

秋風作霜楓葉丹扁舟未發龍山灣山頭窣堵半天出十年笑我幾往還今年結束値重九愛此山水照髙寒親朋話別情總厚兄弟白首仍蒼顏相畱一笑不易得爭挈美酒羅餐登髙正爾在髙許下視擾擾眞塵寰追思姑孰有故事雅宴亦復同此山𨿽云小異得佳客主人須蝟懷胸姧滄波至今洗遺恨豈若我輩同淸歡是時郊原新雨足歷歷煙樹明江幹放懷自知人境異極目頓覺天宇寛惜無五弦寄妙手已有徵鴈橫云端南飛休論九萬里東遊更渡五百灘明宵酒醒防相憶夢繞百級憑飛欄

送朱元晦

前年恨君不肯來今年惜君不肯住朝廷多事四十年愚智由來各千慮君來正値求言日三防直前眞諫疏詆訶百事推聖學請復國讐施一怒天髙聽遠語不酬袖手翩然尋故步我知君是諫諍才主上聰明得無悞一紙底用教鶡冠百戰應當啟戎輅江山千里正風雪嵗月崢嶸倐將暮有田可耕屋蓋頭君計未疎吾亦去君歸爲謝武夷君白馬揺鞭定何處

送許侍郎知宣州

我公名滿東西川一持使節幾十年橋經萬里阪九折兒童學語知公賢上皇詔下嗟見晚歸來荷橐趨甘泉平生所學欲盡試新語僅奏囊中篇【公獻所著書太上皇稱善】兩淮破碎賴整理百工蠱敝資鑱鐫念公𨿽老猷自壯何謂宜去請益堅玉音三諭不可挽一麾且復臨江壖宣城景物今更妍水瓜如瓠栗如拳敬亭山下躡遊屐疊嶂樓中呼酒船謝公已往詩句在公有妙語眞齊肩卻招李白弔杜牧牧攬風月酬雲煙中原未復敵未滅政成請公須著鞭吾君有意詢黃髮廟堂之謀當萬全

送蘇季眞赴湖北憲司屬官

憶昔聞君未相識春雨系船吳市側逆風白浪不成行坐聽親朋談歷歷豈意飄零晚相見俱捧江東從事檄拙鳩未省厭楡枌威鳳誰令安枳棘今年喜君若有遇去我還爲遠行役一樽忍話故園事童穉吁嗟發今白君家聲名塞宇宙翰墨縱橫富奇防未容世職踐明光聊佐輶車司郡國衡山洞庭忽在眼禹牒黃車有遺迹詩成不用弔靈均爲訪桃花招隱客

偶得佳酒懷尹少稷聞其連日致齋在臺作長句寄之

孔君一月二十九日醉太常一年三百五十九日齋人生百嵗駒過隙直與外物勞形骸君非太常何用爾監祭有令時當差朝廷禮備百神秩不比媚奧猶燔柴念君幾日得閒暇歸胙饜飫妻奴哇重門咫尺不得見使我有酒空相懷憶昔過從水南寺風廊雪屋靡不偕靈山懷玉了在眼蒼翠突兀石筍鐡柱如籖排醉來起舞對山水狂歌亦和襄陽一時取樂未云足後防回首何其乖今者相逢號朝士僕僕聽鼓趨天街欲觀禮樂問文物但見鼙鼓鳴江淮喜君頭上冠作廌文筆愈健詩愈佳靑雲萬里要直气幸勿觸狐當觸豺我今勃窣百僚後自覺迂鈍難爲儕一杯耳熱不共醉夜長獨坐燒寒稭隔墻降將新授節絲竹間響駢金釵時逢富貴𨿽可羨擾擾得失眞蠅蝸江山到處有佳趣故應赤舄輸靑鞵明年春風我欲賦歸去佇君功成作頌磨蒼崖方務徳元夕不張燈畱飲賞梅務觀索賦古風

昨日風雨今日晴緑水橋南春水生使君元夕罷髙宴亭午邀客花間行危亭直上花幾許水仙夾徑梅縱橫不須沈水薫畫防簾幕自有香風淸門前紛紛鳥鵠亂隱幾坐愛寒江明憶昨淮南戎馬動豈謂景物還新正遺民歸公十萬口鼙鼓日日嚴刀兵眼看指麾盡摩撫閭裏愁嘆成歡聲酬功端合侍玉輦安得坐嘯江幹城景龍燈火公尙記耆舊出語兒童驚我來兩月濫賓客況有別駕能詩名相從一笑說萬事重費美酒勤杯觥東風揺蕩入煙栁歌管錯雜催離情詔書徴拜那可後爲公前馬遙相迎

次韻少稷梅花

君不見江城梅花春欲動剪冰仙人作花供客來酒盡甘啜醨常恨公田無秫種雪晴梅蘂更可愛百匝來看地猶凍杖藜一笑答春風豈必鳴鸞與歌鳳幽香要自已心淸冷艶不禁還目送興來往往得佳句落紙揮毫字尢縱卻驚車陣有勍敵旋結趙叟盟衡雍孤芳未省須刻畫百卉應先厭嘲弄我如蟋蟀鳴苦遲君似驊驑驟難控相如上林晚奏雅靈均喜橘工記諷不妨聊繼廣平公東閣疎枝與君共

土人池中有新荷戴錢而出者少稷明遠相率賦詩戲作長句

君不見紫髯將軍射無敵志目中眉猶動色晚年驚見賣油翁一綫穿錢曽不失人言手熟防當爾世事由來眞一劇紛紛刻楮技已窮厭看人力須天工湘妃撫掌漢女笑爲我試手馮夷宮芙蕖生葉不自展胡爲正在阿堵中靑銅翠羽光相映莫遣遊魚動荷柄芳心滿眼誰得知坐使詩人發嘲詠我言羞澁囊久空井中飛蚨那得逢不如靑鴨爲銜去賸買明月酬淸風

觀蓮

廣寒仙子霓作裳夜從宓妃欵英皇朝遊洛浦暮瀟湘紅妝翠羽森成行仙姿不作時世妝或凝朝霞艷秋霜臨流顧影濯滄浪遊魚屬玉雙鴛鴦長庚北斗相低昻笑中如花語如香徘徊醉著淸漏長炯然開奩照湖光湖風吹水灑靣涼明珠落佩千鳴璫碧筩宛宛中可觴爲君行歌酌天漿瑤池玉井遙相望歸舟浮空月茫茫

同尹少稷賦巖桂

江南秋盡猶無菊只有幽香滿巖谷紛紛千樹散黃金翠葉離披剪寒玉繁枝疑從缺月墮嫩蘂不受微風觸芳枝冷淡誰與妍霧雨陰晴自膏沐不妨松竹共行伍要使芝蘭盡臣僕小山有句嗟未盡騷經已斷誰能續毎至凋零足惆悵尙喜鑪薫駐餘馥爲君掃地斗量歸猶勝胡椒誇百斛

隆興甲申嵗閏月遊焦山【案此詩據鎭江府誌補入】

荒村日晴雪猶積系防焦公山下石江翻斷崖石破碎瘞鶴千年有遺迹瘦藤百級躋上方浮玉南北江中央檣竿如林出煙浦酒船遠與帆低昻老鴟盤風舞江面殺气淮南望中見神龍只合水底眠爲洗乾坤起雷電觀音巖前竹十尋大士不死知此心醉歸更喚殷七七賸種好花開鶴林

南澗甲乙稿卷二

欽定四庫全書

南澗甲乙稿卷三

宋韓元吉撰

五言律詩

南劍道中【甲子年作】

喚渡春潭側堤彎踏曉晴回舟動山影映日見魚行墅遠孤煙出江深白鷺明塵勞消底計對此覺身輕

步月

山靜水逾響我行淸夜中月華霜著地云影浪揺空有酒不惜醉無人誰與同嫦娥搗仙藥應厭廣寒宮

端午日張園分題

輦路逢端午今年始賜休不知人世暑還有水軒秋花气晴薰坐湖光晚逼舟明朝又奔走防作片時畱

秋日雜詠六首

客少無塵語官閒省吏丈醉眠千嶂日危坐一牕云酒戶時通籍詩壇漸防勲平生不龜手郢客渾揮斤艸艸重陽節黃花惜未開故人猶有酒行客且銜杯日落蛩聲苦云低雁影來南山足佳气獨立意徘徊醉著山堂夢初涼枕簟淸秋聲迷夜雨月色誤天明爲客心長慣思親意未平歲華容易晚寂寞壯心驚古郡靑山合乘髙眼倍寛風驚梧葉陣雨暗菊花團涼色宜欹枕秋光怯憑欄向來疎懶意景物暫相歡怪底西風別秋香一夜繁攢金差可擬揉蠟巧能摶買地宜多種移牀且細看江南籬菊晚賴爾慰愁端絕壁跨城樓連天海气浮長空去鳥盡落日防云畱鼓角深秋壯山河薄暮愁勞生知底所倚杖寄滄洲

聽雨

昨夜燈花暗今晨雨意深殘花惟有葉新筍已成林未辦扶頭飲聊爲擁鼻吟興闌幽夢斷檐際足淸音

丰樂樓

今嵗西湖上經行始此回輕煙認花柳細雨識樓臺春半已多日官閒能自來情知欠樽酒倚杖且徘徊

淸明

老去驚時節春來念物華靑煙百六日同社兩三家醉著淩風舸歌成滿路花滄江萬里意獨立送殘霞

閒居遣興

著雨柔桑暗吹風小麥齊江深涵日淨野闊並云低車馬能相問琴書故可攜村村花自好不柰子規啼

道中遇停郊祀詔書

丹詔西來急沿淮次第知應嗟饗帝日郤作視師期士苦三年戍人懷四郡悲平戎可無防帷幄定誰咨

建業書事

千載西州路何人不此行山橫桃葉渡江動石頭城天闕云端聳秦淮雨後淸敢論風景異舉目笑平生

過芙蓉對鏡嶺

世事日千變勞生憂患多誰知度炎熱正爾陟嵯峨峯矗蓮初綻崖枯鏡未磨江東玆絕險嘆我兩經過

慈云嶺

極目慈雲路看山立少時湖光經雨闊柳色泥煙埀琢石觀蹲獸防崖讀斷碑西關知底險撫掌笑兒嬉

山行

意適都忘遠行歌未覺勞﨑嶇一徑入上下數峯髙嫩白憐新菊輕紅訝小桃【得桃花數枝】歸來淸興動風葉亂蕭騷

秋盡暑猶劇今朝涼意新輕陰能障日小雨不生塵度壑時投防看云一岸巾鄰僧問何往茗菓愧情親

登玉京洞遇雨

俗物祗防意市朝那復情未能蓬島去且上玉京行古洞深無底幽泉細有聲山靈知我意賸乞片時晴

雨中同鄒徳飯白雲庵

小雨不成雪凍雲猶沒山若無官事防聊傍野僧閒濁酒間何闊淸遊阻且艱相看成冷淡得句不空還懶惰已成癖幽尋湖上臺應知千里近動作半年來一徑艸仍碧兩山梅未開猶憐衝雨濕路入亂雲堆

龍華寺傳大士眞身像

古寺郊丘側鐘魚曉未喧雙林有遺骨瑞蕚記名園粒石嗟余飯神槌想叩門蠶桑猶有謁鼓舞動山村靑陽龍池山潮泉其應有時禱於泉上坐頃三應山中人以爲未有也

八月錢塘岸江潮晝殷雷豈知驚浪湧不轉此峯來古竇深無際神淵祕莫開山靈如愛我三送雪成堆

寄題尹少稷借竹軒

借屋復借竹主人貧可知淸風時引酒長日最須棊墻缺秋聲過庭空月影隨遙憐對髙節幽獨更題詩

龔惇頣芥隱詩

萬古須彌頂嘗於芥子看憐君作書窟喚客築詩壇黙識眼界淨忘憂心地寛老來同此味廣廈任髙寒

僧仲儼芥室

設席才方丈誰將芥子看須彌藏自穩琥珀拾應難腳底芒鞋破顱邊衲被寒遙知八萬座一笑且團欒

易安齋

紫陌猶千里禪房自一家翠深穿小徑紅濕動迷花絡石寒梢亂欹巖碧幹斜春江夜來雨如爲洗煙霞

過松江寄務觀五首

四海習鑿齒雲間陸士龍酒狂須一石文好自三冬風水客愁逺煙花春事濃還將枕流耳來聴景陽鐘風浪白如屋垂虹煙靄間淸心太湖水滿眼洞庭山放鶴迎人舞飛鷗伴我閒是中有佳句詩思未容慳一別未十日舉頭楊栁黃蜂來知酒美梅度覺船香岸幘春容好翻書畫景長無人共談麈自酌引壺觴湖岸見亭館誰家長鎖門主人寜好事淥水但名園借我安茅屋容君共酒尊風波正奔走獨立望江村並捨盡垂栁出檐多好花獨尋江岸路靜愛野人家水暖分魚子沙晴蹙荻芽放歌吾亦醉漁戶卽生涯

寄趙徳莊二首

報陟西樞掾遙憐勢未行親嘗有請去國豈無名松菊關心在江山到眼靑琵琶洲畔宅歸計幾時成早辱交情厚年來事輒同自知榮宦拙甘爲好詩窮鳧鴈且依水馬牛還信風故應懷李白但欲老江東

送子云五首

四海雙兄弟南來幾別離未成春艸夢先動白雲思涕淚三年隔風塵數月期生涯奔走裏卜築定何時薄宦何堪遠兄今奉板輿貓頭供美筍玉板薦嘉魚川陸徐行李暄寒愼起居會因回鴈足時一問何如楚國富山水衡湘千里餘人皆思太傅我獨念三閭貧賤眞勞矣功名果命歟官閒道林寺洗眼臥看書別意能淒楚驪駒且緩聽百年三過一萬事醉還醒策馬身猶健看山眼倍靑東風有底憾吹柳暗長亭水闊湖南道春深可當遊鳥聲喧緑樹花影趂行舟短防那容舞良疇不易謀有親埀白髮斂板未應羞

送漳赴分寧尉

挾防度春水絮飛花易闌吾衰聊玩世子壯且勤官雨後半篙綠風生孤棹寒慇懃酌雙井爲試茗芽看

送溫伯玉二首

楚尾還重九荒園菊半花因君向姑孰使我墜烏紗更度千秋嶺休尋萬里沙壯年豪气在途路莫興嗟牛渚靑山路衰遲舊往來西風動黃葉朔雪記寒梅戍鼓邊城近樓船猛士催然犀不用照拔劍憶澹臺

送張仲良二首

客裏親朋別詩成倍黯然春風動花桞歸路繞雲煙共絕過門盜【予與仲良俱六女子】俱無使鬼錢生涯知底許消息幸頻傳

气槪靑雲上聲華碧海邊交遊俱得譽伯仲總能賢幕府寧淹薄諸公肯薦延功名第遲速彊飯且加鞭

送梁士衡歸余杭

一水分他縣音書近可傳飄零俱北客憔悴各中年破屋春風裏扁舟夜雪前故人逢短簿【秀實作簿】爲話意茫然古寺荒山曲相過日自宜插花狂墮幘折屐醉爭棊世事關情懶風光逐意移歲寒冰斷港君去復何之

送諒弟丞邵陽

春水生南澗吾衰久索居三年還作別數字且頻書文史差無負田園慨未余常存愛民意門戶有權輿

送中甫兄之淮南

憶昔湖陰道邊聲日夜聞遠峯明積雪疊鼓墮層雲未嘆河山異常憂玉石焚三年眞一夢相見且論文老惜親朋別貧知客寓愁靑燈耿遙夜濁酒對窮秋寒日催徵騎新霜倚縣樓因君問淝水莫渡北來舟

淲赴貴池簿

四十才生子今年亦效官國恩期共報世路覺尢難簿領猶應暇詩書且細觀傳家門戶立卽此慰衰殘

次韻子云春日見懷二首

毎惜春光去生憎鶗鴂鳴倦遊心易賞多病戍仍更風雨山花過池塘野水生買牛歸問舎此計會應成山寺鶯花裏懸知載酒行靑春隨夢斷白髮伴愁生爛醉眞吾事忘機豈世情書來得佳句雙眼暫增明

次韻張晉彥書事

頡利何時縛康居久未灰天威如自震敵勢不難摧日月丹心在風塵白眼開受降城旋築且緩羽書來

次韻任信儒見過

鬭雀嗟窮巷鳴騶枉故人塵埃生破甑風雨墊烏巾別久情逾厚詩來語更新囊空得珠玉此叚不全貧

次韻趙任卿至北苑二首

行樂湏春事微官日自忙輕雲弄天色細雨出風光筠甲連山破林髯夾道蒼擬尋花島去更待茗芽香好雨驚連夜疏鐘喜報晨池心春漲綠花面曉妝勻野渡經年別官茶几焙新風光爲語何事曲江濱

次韻魯如暉雪晴

臘近千門雪風髙一夜晴醉餘和被擁夢破覺牕明鼙鼓三年戍闗河萬里情應憐鐵甲冷烽火未湏驚

次韻金元鼎新年七十

七十古稀有君今還倦遊危機直虎口薄利秖蠅頭黃髮宜登用淸時忍退休遙知江上宅聊近水邊鷗論文傾滿座嗜酒見天眞舊愜李君馭今懷王翰鄰歡情知老大詩話倍淸新莫作懸車念防防且問津

葉少保挽詞六首

奧學余家法宏材邁古風剸煩樽俎上禦侮談中勲業中興殿規模大駕宮【公造建業行宮考周漢制度甚備】哀聞父老泣遺愛六州同

望實諸公右文章百代師匡時存詔令謀國見丞疑易識悲麟意難追吐鳳辭【公傳春秋而易未畢】門生滿天下誰繼蔡邕碑【伯喈作橋公碑】

宦逹平生早髙年及引歸安車榮絳節黃髮遽衰衣未致生芻奠俄驚薤露晞孝心天地惻相望兩靈幃精舍湖山外天開萬石林五車娛晚嵗一壑遂初心激水穿巖竇栽花繞澗陰佳名端不朽揮淚記登臨翰墨通家舊吁嗟大父時追隨千里駕酬唱百篇詩小器慚非遠孤童誤見奇慇懃授簡意敢負昔年期【公在閩中作萬象亭某爲之賦】

憶罷儀曹試登門語更親故懷如昨日一醉賞餘春佳句猶霑墨遺編竟掩塵【公欲序髙祖文集】煙雲變朝暮感慨獨傷神

故資政殿大學士樞密洪公挽詞二首

世學摧東楚文名冠異科弟兄聫玉筍父子擅金坡籌幄淵謀在陪京惠愛多無因奠雞酒淸淚灑江波甲第湖山羙人知小隱名天方開樂土地忽起佳城祕殿疏殊渥珍臺錫異榮勲勞才右府曾未陟魁衡

故贈太師丞相文恭陳公挽詞三首

拱揖消狂寇從容奉兩宮臨危幾謝傅忍事實婁公陶冶無偏黨經綸盡朴忠再來金鼎地髙臥亦成功扶疾祗嚴詔邦基整屢危紫宸朝奏事黃閣暮興悲徳望儀千載恩榮冠一時石龜山下路誰爲記丰碑凜凜循良吏休休一个臣投艱推宇量禦侮賴精神給侍恩𨿽渥懷歸志莫伸平泉開甲第花木末經春

故太師和王挽詩三首

宿衛登環尹榮恩四十春威名傳翰海功烈上麒麟卻敵凝山嶽臨機妙鬼神中興奉朝請勞舊總無人淮右偏師出江津督府開槖臯賊陣蹙步敵鋒摧寶劍疇能舉神旗悵莫回悲風苕水路千載有餘哀甲第神京冠王封異姓優風雲開傑閣水月轉芳洲種玉階庭盛揮金族緒周諸郎自持橐衮衮尙公侯

致政龍圖給事吳公挽詞二首

風采儀三院循良著六州譽髙靑瑣闥名動紫雲樓經世余閎議興邦閟逺猷君王問黃髮柱石可能畱勇退湖山地心期白傅論仙風占蒼嶺樂土並桃源壯節傳交舊儒科付子孫修齡才八十殄瘁只聲吞

致政龍圖給事徐公挽詞二首

磊落南州士家聲二百年失身幾利吻得路巳華顚靑瑣元虛位黃扉久佇賢【上欲大用公而不起】九原寕可作東望益潸然

今代詢黃髮臨雍缺盛儀久從曾釡樂俄重鯉庭悲徳履嗟如在功名誤見期平生拄頤劍聊掛墓門枝

葉夢錫丞相挽詞二首

制邑騰嘉譽升平遂一州雍容持從橐慷慨動宸旒相業看調鼎兵機久運籌勲庸元未究湖海淚空流味道蘓仙井言歸鬢尙靑僅周新甲子還仰舊儀刑祕殿欣疏寵華鐘待勒銘追隨樽酒地愁絕最髙亭

挽任諫議詞二首

身致髙門重心無闇室欺臧孫宜有後伯道乃無兒【公無子以族子後】千載君如此流年疾若斯寧無百人贖遂作九原悲

凜凜諍臣節恂恂循吏名世嗟陽諫議人憶謝宣城優詔才三接嘉言未一行淸霜數行淚豈爲故人傾

故端明尙書汪公挽詞二首

未冠登華選髙文動漢廷持身嚴榘席慮世炳丹靑庶府咨沿革諸儒見典型空嗟廊廟略不上鼎彛銘獻納髙門地君王識履聲閩山歌惠政蜀道憺威名逝矣嗟天命誰歟總國成弟兄無六十殄瘁亦堪驚

致政許侍郎挽詞二首

海內循良政髙名實吏師銅符嘗五換玉節更三持慷慨平戎防雍容聖徳詩【公嘗獻十二說及詩百韻太上嘆賞】甘泉僅持橐功不負明時

蜀道煩司馬宣城屈謝公風行萬里外身老十年中厚徳今疇繼深知昔誤防佳城閟千載雞酒恨何窮

故宮使待制侍郎陳公挽詞二首

政譽京江口威名峴首山折衝章貢外制勝漢淮間零落金閨彥淒涼玉筍班文章與功業未老竟長間結綬同郎省幽居願卜鄰攖寧良自適坎遂無伸壯志嗟猶在交情晚更親秋風敬亭路西望一霑巾

故宮使參政觀文錢公挽詞二首

忠孝全家法淸修極道腴雍容調庶政談靖邊隅許國心猶壯安時貎不枯修齡才七十誰爲隔黃壚甲第依香火棲心不離禪頤神𨿽綠野紀績自淩煙榮觀丹丘外眞遊弱水邊佳城近劉阮覺路有飛仙

故致政參政大資張公挽詞三首

海內推耆徳朝端藹直聲金輝餘烈火玉價自連城正色消羣枉髙風聳後生君王問黃髮猶僅陟臺衡益部煩分陜金陵起禦戎逢時身已病憂國志彌忠廊廟訏謨外丘園夢寐中彈冠與歸老盛節有初終憶荷公車薦多慚識面求驚心異生死倒指十春秋國士懷靑眼門生慨白頭束芻催老淚東與大江流

挽曾伯充大夫詞二首

作吏余家法臨民有古風政推平易外人在典型中道擬莊生合【公畱意黃老】年幾衛武同淸時記耆舊揮淚楚江東

宦逹𨿽無意安榮自一門剖符看令子曳綬及諸孫盛徳淸難繼髙風俗爲惇葬車駢百兩歸臥九華根

方務徳侍郎挽詞二首

壯嵗分符節飛騰四十春吁嗟循吏傳無復老成人三輔勤勞舊西淸寵數新靑山問何許猶與謝公鄰上聖詢黃髮淸時慨莫畱居中二千石典外十三州禁闥多閎議籌幃裕遠猷交親半天下注海淚空流

周元特詹事挽詞二首

道學尊閭裏衣冠見偉人雞羣眞野鶴麕角自祥麟讜論追前輩淸時識諍臣他年激貪懦風動霅溪濵黃髮趨嚴詔靑宮啟太微園公方入侍疏傅已言歸奏牘三千在流年七十稀無從奠雞酒老疾只沾衣

挽徐惇濟郎中詞二首

南渡推人物彛常有世家州麾三上最使節五分華通籍恩初渥登車病巳加甘泉垂入侍華屋漫興嗟彊學三冬足髙談四座傾書成唐北海丈似漢西京籌幄嘗禆畫星曹僅掛名生芻才一束聊寄淚縱橫

挽傅安道郎中詞二首

節槪存先烈文才藹儁聲弟兄聨膴仕父子擅英名密勿棲郎省華光擁使旌甘泉虛從槖曾未席恩榮蚤負淩雲气長懷流水音詞塲俱白首世路只丹心妙語空成誦懽盟詎可尋泉山幾千里涕淚俱霑襟

範泉州挽詞二首

淡墨標名早飛騰僅石渠學傳外家蘊論合古人余議本楓宸疏評和相第書忠言與危行靑史未應虛玉節江南道銅符海上州登車人自化截鐙士爭畱不作田園計長懷世事憂秋風閉黃壤誰爲子孫謀

挽張元干國錄詞二首

左學馳聲舊中朝得錄初宏材知底用壯志亦成虛歸旐三千遠親年八十餘蒼天誰與問行路亦欷歔一第固已晚九遷人共期功名𨿽有命壽考獨無時門士韜珪璧諸郎襲禮詩他年振儒學猶慰九原悲

尹少稷挽詞二首

蚤擅奇童譽中蜚處士聲談鋒粲開闔筆力妙縱橫主聖由言悟官淸以諫名故交零落盡老淚與河傾今代賢良防中興未一陳文章如漢士家世亦齊人遇合嗟云晚忠嘉慨莫伸朔風吹墓艸毀譽付千春

毛平仲挽詞二首

奧學窮千古奇文擅兩都功名一杯酒身世五車書未奏揚雄賦長懷仲舉輿溪塘巖下水豈羨石爲渠蚤嵗聞嘉譽論交鬢已絲長言𨿽靣隔千里但心期故壘生芻奠塵編幼婦辭倚天長劍在欲掛漫興悲

宋傳道挽詞二首

徳履無遺恨弦歌有去思養親三釡樂作郡十年遲壯志沈黃壤英遊閉赤墀丰碑頌遺愛誰爲繼羅池畱落東州彥相期幸卜鄰筒詩餘唱詠樽酒記情親舊國歸無日諸鄕見有人佳城千載恨雪涕楚江濵

故秦國太夫人鄧氏挽詞【朱藏一丞相內子】

諸父聨丞弼元夫總化鈞光華人莫並恭儉古無倫沐國三茅土儀家五鳳麟塗車閭裏慟矧此故園親

信國太夫人慕容氏挽詞【蔣丞相母】

望族尙書舊宜家藹縉紳無人知善教有子冠鴻鈞箕箒惟安禮詩書不待鄰防堂萬鐘養風木倍悲辛

南澗甲乙稿卷三

欽定四庫全書

南澗甲乙稿卷四

宋韓元吉撰

七言律詩

鹿鳴宴

金殿春風策雋賢上林弧矢更爭先不辭老懦聊推轂要見飛騰總著鞭勲業肇端登鳳沼【葉公始登政地】詞章接武侍甘泉【待從諸賢前後多領文字之職】明年貢籍還增倍定作東州盛事傳【東陽解額甚窄主司有遺才之嘆國朝故事所解全中南宮則次舉許倍增人數云】

立春感懷

南北驅馳老病身不堪節物更催人梅梢白白猶藏臘蔬甲靑靑便作春鐵馬漸欣邊塞靜土牛還祝嵗時新聖朝文物從玆始元日郊丘得上辛

喜雪

苦寒無那嵗崢嶸一夜陰風雪滿城莫問牛羊迂使節卻思鵝鴨混軍聲庭空賸喜羅琪樹履敝猶堪步玉京更碾新芽試湯火從來冷淡是書生

元夕再用韻

瑤山直上玉梯橫不用銀花散火城著桞共看飛絮動打牕渾作亂蚊聲路尋鸞鶴天疑近石壅鯨鯢觀易京便擬乘風跨滄海更須新月趂潮生

春日

霏霏小雨映煙光睡起文書正滿牀芍藥倚堦才弄色酴醿堆架漸吹香林端好鳥猶相應葉底殘花欲自藏便覺春風如我老須君駐世有奇方

春日山中

杜陵愛飲覓南鄰我亦顚狂不柰貧漸有好花宜過雨應須美酒細酬春十年鄕國無窮思千里江湖未老身莫向空中厭愁寂杏梢桃葉一番新

雨後睡起有懷

菊枝萱艸亂庭隅旋捲疎簾臥看書枕簟涼生秋雨後軒牕睡足晚風初官閒自愛門無轍計拙猶慚食有魚莫遣功名心易老只應湖海气難除

夜坐聞牕下水聲

書史懸知伴此生敢求身外百年名靑燈又暗吹牕雨流水長聞入夜聲玩世久忘榮辱累定交諳盡死生情翛然隱幾焚香坐不獨心淸境亦淸

曉霽再用前韻二首

牕外幽花無數生亂紅相映不知名長條自轉風前影別壑還添雨後聲閉戶苦無佳客語披書聊慰古人情詩成步逐山腰月相對茅檐夜色淸

新筍成行嫩菊生故人爲作小軒名十年敢有旌麾意兩部空遺鼓吹聲世事如塵紛過眼風光和酒最闗情曲肱不作南柯夢槐影陰陰枕簟淸

七夕亞之置酒再用前韻【案此詩題云用前韻檢七律中無之蓋巳佚矣】

鳥鵲無聲夜向防空庭插竹巧誰看長生殿裏金釵暖百子池邊五縷寒夢破淸風吹雨腳醉餘新月上林端閒來不辧論時節賸喜秋花共夕餐

九日獨酌

茱萸滿把半靑紅彊擬登臨少客同碧樹池塘秋色裏黃花時節雨聲中官閒覓句能消日酒薄看山尙怯風髙李故人今健否一樽懷古意無窮

病中放言五首

松牕永日度涼颸坐覺淸陰寸寸移境靜故應閒可樂形臞猶有病相隨塵埃末路思千里風露何年飽一枝百嵗窮通吾自了閉門長詠子桑詩

長夏空齋冷欲冰防愁無米混鄰儈途窮誰爲一舉手計拙自宜三折肱風靜鳶飛猶跕跕日斜蚊聚已此身示疾非吾病臥看南山翠作層

嵗月催人易白頭只應蝴蝶夢爲周跰久悟人間世汗漫已期方外遊化鶴自知迷故國斷鼇今見立神州蓬萊水淺君須記蓮葉翩翩僅可舟

寓意平生止墨卿轉喉無柰觸錢神敢將名利期當世直欲文章似古人積雨尙添門外轍顚風不掃甑間塵倦遊儻有淩雲賦肯爲黃金巧致身

少日功名謂立成壯年漂蕩巳心驚正平只合依文舉元亮何妨慕孔明墓上徵西眞底用生前杯酒未宜輕田園待足何時足歸赴空山猿鶴盟

有童子市七以百金得而放之

百金爲換七衣自啟筠籠俯釣磯白水眞人聊並聘淸江使者遂同歸負圖可但逄時出曳尾寧須與世違好去滄波莫回首余不亭下栁依依

記建安大水

孤城雨腳暮云平不覺魚龍自滿庭托命已甘同木偶置身端亦似羸缾浮家卻羨防夷子弄月常憂太白星當日乘槎便仙去故人應罪曲江靈【紹興甲子嵗予寓建安夏大水舉家蕩覆騎危僅脫因此作詩自唁乾道癸巳將命過髙郵遇杜受言猶子鏜錄以見示讀之怳然蓋忘之矣受言時爲提舉茶事募人拯予者也鏜實見之俯仰三十年矣死生契濶不勝慨嘆閏月二十七日書】

與蘇訓直約遊招隱寺

十日春晴未放梅籃輿端爲看山來路尋絕壑空流水寺倚蒼巖只廢臺處士尙餘三畝宅野儈合買萬松栽故知佳興難爲敗上盡西峯眼界開

鼙鼓初歸塞上師京江酒美勝年時春來逆旅眞無事身到名山合有詩石底於菟窮作穴泉間科斗閙成池荒寒景色君休問後日應懷此客隨

雨中同伯恭至湖上

莫嫌鞭馬踏春泥茶鼎詩囊偶共攜山色雨深看更好湖光煙接望還迷連天花絮飛將盡夾道蒲荷長欲齊官事得閒須洗眼蓬壺只在帝城西

淸明日雨中同中甫子云二兄集湖上

莫辭衝雨濕春衣要看湖山滴翠防絮重欲飛堤柳暗花寒無賴海棠稀官忙未覺追遊少醖美猶堪盡醉歸屈指薰風來防日緑荷簪水已依依

淸明後一日同諸友湖上值雨

出逰初不計陰晴聊喜湖山信馬行弱桞自隨煙際緑幽花還傍雨邊明嫩蒲碧水人家好密竹疎松野寺淸爛醉一春才防日可無佳景付詩情

元防以詩畱別用韻示之

密竹疎松一水邊髙舂自占曲肱眠心如古井眞無浪迹似寒灰豈復然舌在未應甘寂寞地偏猶可小回旋春風又緑池塘艸淸夢從今只惠連

淵明繞屋樹扶疎大似蓬蒿仲蔚居老矣彊營三徑菊閒來未厭五車書詩成嘆我同招隱賦就須君敵子虛努力靑雲家世事他年簪筆待嚴徐

淸明前一日與客自光孝登般若庵觀鐵塔舊基因至鐵獅頂

靑鞵藜杖破層雲勝日猶能界眼新窣堵已摧豪士手狻猊猶現法王身寺藏松竹疑無地路接煙霄不到塵車馬憧憧城市客舉頭相望防由旬【先是山半舊有鐵塔舉子以爲不利秋試眾手碎之絕頂有鐵獅子相傳郡南山爲羣狼形故以鐵獅子厭勝之也】

夜宿斜溪聞杜鵑

船牕初日弄晴暉起坐胡牀自攬衣無數靑山隨岸攺防聲幽鳥喚人歸鷗盟好在重遊戲蝶夢驚回果是非便擬走書聞稚子歸來同買釣魚磯

過武夷

不到仙山二十年道人防鬢亦皤然卻看翠嶺千尋石又泛淸溪九曲船目極巳髙聊自喜身輕欲上可無緣只應猿鶴遙相認笑我歸耕未有田

雨中望靈山呈明遠

騎曹公事日紛紛荀令香鑪欲罷薰冷雨定知還作雪好山無柰只藏雲看花便覺名何用勸酒誰能耳不聞嵗晚官倉塵滿眼只應淸坐獨輸君

陪曾吉甫遊中山

去天尺五城南寺目極層軒得此遊山濶雨收雲防綴江淸日淡栁風流僧扉繚繞牛鳴地樓閣參差斗大州公自蓬萊舊仙伯一麾眞復占鼇頭

勸耕至赤松山

謬誤君恩再領州名山猶幸復春遊苦無羽客追元放尙有羣兒識細侯麥穗雨晴迷野岸桃花風急滿溪流隔林布谷如相應更酌丹泉爲少畱

自天封登華頂將自桐柏以歸土人謂之望海尖

連天松影轉崔嵬夾道桃花迆邐開便覺胸中有東海不知腳底是三臺閒雲自作千峯雨流水眞成萬壑雷喚起吹笙王子晉夜深乘月上瓊臺

望卞山懷石林翁

卞山苕水共蒼蒼中有先生萬石堂早嵗英名類終賈暮年眉壽到劉楊人琹遂欲成千載雞酒猶能酹一觴身後遺編尙塵積丰碑誰復付中郎

遊鹿田寺

路轉崔嵬第一峯兩仙迎我度空蒙不知屨躡靑霄上但覺身行紺霧中隴麥正隨髙下緑山花猶作淺深紅極知靈運眞任守蠟屐穿林興未窮

同葉夢錫趙徳莊遊牛首山

不辭扶病觸春寒及此新晴一日閒雲外經年見防闕馬頭乘興數前山淸泉細酌巉巖上佛窟同探紫翠間我亦無心話禪悅銜花百鳥自飛還

寶林院次韓廷玉韻

山繞孤城水拍空惜無殘月照疎桐江干云斷夜來雨木末涼生秋到風六代興亡知寺古老禪神異載碑丰詩成極目蒼茫裏惜別情懷醉夢中

防稽道中有感

稠紅亂紫正芳菲寒食靑門客自歸江上酒醒聞燕語日斜睡足看花飛功名老去眞何在丘壑平生豈願違尙喜系船探禹穴稽山雲淡雨霏霏

九華道中

行人腳底不生塵絕壁仙凡路巳分一水奔騰崖覆雪九峯羅立岫塡云謫仙才大三千首國老謀深十萬軍莫對靑山嘆華髮丹砂未就又論文

至日建徳道中

聖皇初款帝中壇羽檄交馳玉仗寒佳節又看當警急勞生底用較悲懽腐儒憂國成千慮彊敵窺人詎一端夢想淮南風雪裏可無消息報平安

葉丞相最髙亭

丞相園林景物繁花亭那更得躋攀平看溪上千尋木不數城南萬疊山歌舞恍如銀漢外笑談常在碧雲間醉酣欲問劉公客百尺樓中亦汗顏

賞心亭【亭後世傳張麗華墓】

北風吹雨冷如秋更上江幹百尺樓瓊樹佳人閉黃壤石城華屋變滄洲三峯巳覺蓬萊近二水眞成汗漫遊六代風光防人物不妨擁鼻向南州

重建極目亭

曲闌十里畫屏開气壓淩歊百仞臺不盡溪光空外見無窮山色望中來旋規北檻栽新竹更辟東牕對野梅老子興來眞不淺淸秋忍負十分杯

次韻張子儀倉司展翠亭

官事常忙心自閒故應拄笏爲西山舉頭但覺來風月著足何妨渉闠闤振廩功成聊共醉追鋒詔下合俱還【陳天與爲守和篇有卽闗把琖之句二公皆卽召用矣】須知蒼翠看無盡輸我巖居晝掩闗

晚登淩風亭戲作

咄咄眞成了事癡功名何在鬢霜垂淸談安得如夷甫佳句無勞發愷之山色倚江秋更好煙光連市晚偏宜田園底許歸能決且擷黃花付酒巵【王夷甫淸談終日縣務亦理口未嘗言錢顧愷之見張融海賦云但恨不道鹽耳因增熬波之句二事皆所困者因以自哂】

再至淩風亭

目盡西山落照邊危亭風景故依然重來身忝二千石老去心驚十九年種栁巳髙丹檻外栽花猶占緑牕前不堪素髮紛垂領還愧靑春令尹賢

題長春亭

一徑淸深不起塵芳菲紅紫意隨人應知地勝無非景但有花開卽是春萱艸自隨蘭葉茂棠花還與桂枝新防衣兄弟人生樂莫惜支筇步武頻

題蒼筤亭

手種蒼筤數百竿築亭相與枕書看故知落落非春事直有靑靑共嵗寒一壑自欣幽意足三年獨得此君歡蕭然風露千尋影搔首哦詩獨憑欄

采篛亭

山繚重城水拍堤雨晴秋浦靜相宜新篁弄日千竿玉紋簟披風八尺漪坐對芳洲端自樂興來小艇亦頻移他年穏侍蓬萊殿聊記髙亭一笑時

晝寒亭

月裏瓊宮不柰寒誰令白晝墮人間陰風淅淅來深谷晴雪霏霏濺兩山靜愛飛流聊洗耳坐看絕磴可怡顏紅塵熱客那知此赤腳靑松意自閒

淩歊臺

山到西江勢郤回倚山樓殿更髙臺天容水色望中見帆影車塵空際來桑柘棊分千里迥波濤壁立兩峯開登臨擬問興亡事白塔亭亭鎖翠苔

蓬瀛臺

雨餘天宇澹澄瀛及此秋郊一日晴軒蓋翩翩度林影笙簫隠隠雜溪聲風隨廣席歌呼轉云滿髙臺步武生記取今年作重九丹崖絕壑是神淸

錢伯同新創明暉閣

使君談笑兩橋成人向晴虹鏡裏行更辟軒牕待遊覽要看山水倍澄明波寛十頃知魚樂嵗熟千家響碓聲收拾風光付華月一樽還記昔文淸【閣名用會文淸詩語】

題金元鼎至樂堂

百嵗休論七十稀羨君林壤得熙怡賦歸巳久同元亮至樂眞能慕啟期一壑過人聊自足萬鐘於我亦何思故應不羨紆朱貴【元鼎辭倅得祠】帶索行歌世未知

題十二兄野堂

少年行樂記鄕闗月渚霞洲一夢間爲愛軒牕臨野水只疑風景是家山荷香栁影情偏厚竹色松聲意自閒堪笑主翁持節手卻來垂釣傍蒼灣【明月渚落霞洲許昌湖也】

韓子師讀書堂置酒見畱

酴醿插架未成陰水滿方塘數尺深入戶幽花眞有意拂檐髙竹更闗心鳴禽喚客知閒景舞鶴迎人作好音莫道相逢欠歌管一觴酒盡讀書林

山橋

倚杖溪橋暮雨垂春寒空翠著人衣淩空怪石如旗豎噴壑淸泉作練飛乘興正須隨地飲醉狂聊共插花歸從教拍手兒童笑要是山深客到稀

範良臣見過云有食粥之憂以斛米助之因得長句

捄饑豈復衛文子闕食尙憐顏魯公定知啜粥可糊口未至腹疾號山芎東方千牘羨飽死顏氏一瓢嗟屢空我家無錢但斛粟與子共坐詩能窮【世傳兩貧士爲鄰其一有餽之斗粟者抖擻篋中僅得數錢以勞其持餽至夜鄰士叩門假一二錢市油誦書則嘆謝曰盡之矣旣而愧甚曰尙有斛斗可分子也故用爲戲】

伏日諸君小集沈明遠以小疾不預作詩戲之

廣文官冷酒錢空平日淸樽一笑同苦憶車公來座上翻成王老隱墻東定中示病應非病詩裏能窮有底窮涼月滿天新雨足試慿檄語愈頭風

聞吳端朝作眞率集

他年會作社中人骯髒歸來白髮新闊別常思共杯酌舊交那得更比鄰黃雞白酒可勞勸靑筍烏椑未絕貧恨不從君語終夕空齋愁坐獨傷神

令防得女招飲以病不往走筆戲之

平生諸女重吾貧敢意君家亦效顰醜惡未妨攘盜賊長成難議卜比鄰【予與令防昆仲鄰居比皆得女】遙憐四十稱郎罷豈惜千金辦主人美酒尙須畱待我明年應見玉麒麟

次韻陳子象謝新火詩

曲水流觴迹易陳水邊那復禦廚珍茶煙永日看輕颺槐火今年又一新鄰捨未應煩束緼官庖猶幸有輿薪須公更試長擎夜賸照歌臺拂鏡塵

李彭元攜防吉甫詩卷數帖見過

十年松竹暗茶山君有詩聲舊將壇食薺誰如東野苦無氈不柰廣文寒閉門久詠髙軒過彈鋏今嗟行路難我亦凋零舊賓客遺編聊共拂塵看

李子永惠道中詩卷

踏雪衝寒徧防州豈妨乘興作淸遊風橫白鷺歌瓊樹月滿靑山問釣舟夢繞徵途渾歷歷老諳世事總悠悠塵埃鞅掌君休恨自有詩輕萬戶侯

熊子復惠十詩作長句謝之

白首相期翰墨中衰齡況是甲庚同久懷妙論傳犀麈尙喜淸詩附驛筒柳長五株知訟少麥呈兩穗報年丰去天一握歸來近密令疇庸可拜公

姜特立寄近詩

防溪巖曲蘆江岸每見君詩句益奇漸喜靑雲今得路豈妨白雪尙摛詞斷蛟入海功何壯披腹排云世共知斫郤月中丹桂手朝陽應占鳳凰校【姜五中鄕薦今爲春坊】

周航定國攜諸公所贈詩求次韻

拾靑紫本一經明得失由來信可驚美玉固應人未識千鈞何自俗能輕馬曹寂寞心空在驥子昂藏骨更淸【航有子預薦】穏步煙霄遲速耳筆端夢覺巳花生

季元衡寄示三池戲槁

文彩風流冠一時三池聊作鳳凰池新詩到處傳桐葉麗唱他年滿竹枝歸夢故應懷古括淸談還喜對峨眉玉堂待艸山東詔解纜春江莫放遲

防丰惠文編

簿領裝懷筆擁塵經年舌彊不論文跫然步武心還喜籍甚聲華耳舊聞曲水賦詩須鮑謝甘泉第頌憶淵云相期穏上蕓香閣要策淸時翰墨勲

徐應祺惠文編

渴雨空齋晝不眠疎簾竹簟意翛然借君妙語淸袢暑起我衰悰似壯年得意每看雄霓句逢時防奏白雲篇漢庭久重春秋學淩厲煙霄更著鞭

寄懷子云兄

長年遊宦已堪嗟寓捨無田豈是家母子分飛還嵗換弟兄相望各天涯塵埃閱世丹心在朱墨縈人兩鬢華聞道過庭新哭鯉開書空有淚橫斜

赴信幕寄子云叔喚及同寺

田園未辦各身謀兄弟今成疊去畱遊宦三年方啟足寄書千字又從頭【家書以千字文爲號】白雲不定山容晚碧水無窮樹色秋回首寺橋同社客想因明月話離愁

謝三船上醉同歸黃四花邊手屢攜巷裏何曽異南北屋頭還復記東西一杯相屬情猶在千里分飛意自迷堂下秋來足萱艸定傾家釀飫黃雞

初至上饒寄子云

險阻艱難客路賒東西南北問生涯秋聲瑟縮生梧葉野景蕭疎上菊花去國已驚身老大無家空有淚橫斜遙知載酒齊山寺應憶年時醉月華

寄梁士衡【癸酉年作】

江上潮聲日夜來相望蹤迹共塵埃亂花洗雨紅成陣疊嶂連天翠作堆山市放歌知屢醉沙津獨步想千回松林月出溪橋夜猶憶當年對野梅

夜坐有感寄子云【金陵作漕】

風景新亭舊往還誰能舉目較河山宦情老去秋多感官事忙時夜始閒牕外槁梧風瑟縮竹間亂石雨淙潺靑燈已作江湖夢同約歸期早晚間

過龐祐甫

半畝方園水到門地偏人靜恰如村聲名不用卿王衍文字眞能僕屈原舉世知君如我少平生學道欲誰論何時共結柴桑社籬下秋來菊正繁

劉子淵監廟年八十六耳目聰明能飲酒舉大白喜賦詩比過之因示長句次其韻

才疎政拙愧能名黃髮猶欣見老成林壤固知聊自樂門閭要是已堪旌持杯防灔千眉聳落筆縱橫四座驚笳鼓過君應一笑平田兩部足蛙聲

過趙仲縝

山下淸溪溪上亭竹陰芳徑眼增明已知數日逢寒食賸喜今朝作好晴酒美故應容客醉歌長不自覺詩成春深準擬多行樂卻作花前送我行

秋雨新霽過趙愼中畱飲

門外黃塵有底忙主人髙臥興何長春風竹樹簫笙轉雨足軒牕笑語涼耳熱漫思官裏事眼明猶識醉時妝紫雲莫厭頻來客未抵當年禦史狂

陸務觀赴闕經從畱飲

溪岸風髙霜作稜杯盤艸艸對靑燈已甘鹽萊待梁桞況有酒漿延杜陵嵗晚鬢毛紛似雪天寒門巷冷於冰春風穏送金閨步看躡鰲山最上層

寄徐滁州埻立

靑瑣金鸞迹未容寘公猶在昔賢中著書定已追迂叟【聞編通鑑後事甚備】得郡何妨號醉翁丰樂橋邊魚動鏡淸流闗下馬嘶風獨憐湛輩猶奔走不得登臨一笑同

寄別子云

江幹風雪敝貂裘兄弟相看已白頭兩月追隨無十日一春離別甚三秋淸時官職難頻竊異縣田園合早求並戲毋前端有日省郎𨿽美不如州

次韻沈駒甫畱別

筆下縱橫自學林胸中玉海更淸深識君異縣見眉宇過我空山聆足音月近中秋還惜別雪飛窮臘防重臨閉門剝啄誰相問與客寧論舊與今

別範元卿

晴林緑樹越江邊聊泊東來倦客船風引花香防近酒水浮月色澹連天驚心朋舊皆千里回首光陰又五年莫笑相逢便離別此生身計已飄然

松江別範至能朱伯陽

彈鋏功名易白頭歸歟未辦五湖舟送君與我皆爲守到處逢山且縱遊薄日連云千嶂曉斜風吹雨一江秋買魚斫鱠垂虹上更爲今年好景畱

吳歈灣月韻江船屈指同行二十年勝日五湖看老矣倦遊防鬢各蒼然擬尋詩酒平生社未了塵埃薄宦緣後夜西風相憶夢琵琶亭下水籠煙

畱別傅安道

華髮相看四十年飽諳世事欲忘言一春離別當寒食再嵗追隨作上元湖外溪山明小檻雨餘花栁暗西園極知老大交朋少相與論文更一樽

場屋俱爲拜賜師煙霄獨喜鳳毛飛壯心似鐵何防老健筆如椽合一揮北渚靑山勞我夢西垣紅藥待君歸詔環不作經時隔沙路薫風捲繡衣

南澗甲乙稿卷四

欽定四庫全書

南澗甲乙稿卷五

宋韓元吉撰

七言律詩

送湯丞相帥防稽

淮岸春來罷夕烽君王奏凱大明宮守闗豈但勤蕭相分陜猶宜屈召公防綬不妨龍衮貴錦衣眞與故鄕同政成更上平戎略歸作麒麟第一功

翰墨英名多士先經綸長防萬方傳久知燕許文章大要自臯防事業賢曲水蘭亭修竹外都門祖帳百花前去天尺五調元舊肯使邦人借一年

疇昔追風幸執鞭詞場好在筆如椽十年睎驥猶瞠若晚歲登龍未偶然下客陽春驚白雪何人緑水近紅蓮尙應九里防河潤他日一天今二天

送周承勛赴荊南幕

周南畱滯幾年餘筆力追還兩漢初無地寘君羣玉府因人貽我萬金書未嗟王粲依油幕聊喜安仁奉板輿夢想風帆轉平楚眼明江樹緑扶疏

送馬莊甫攝幕鄱陽用趙文鼎韻

杖防衝寒不作難弓刀結束笑談間便從幕府淸民訟已作戎車靖蜑蠻風雪幸無千里路江湖才隔數重山荊南桃李新開徑屈指春融及早還

送陳天與知徽州

臺閣英名二十年卜居那得便林泉履聲舊振星辰上諫墨猶存雨露邊欲考治功三府近且施惠政一州先黃山看盡須黃閣六月天池更著鞭

送陸務觀得倅鎭江還越

髙文不試紫雲樓猶得聲名動九州金馬漸登難避世蓬萊已近卻回舟燒城赤口知何事許國丹心惜未酬歸臥鏡湖聊洗眼雨餘萬壑正爭流

前年邊馬飲江水烽火州一水間正使樓船多戰士要須京峴作重闗平戎得路可橫槊佐郡經時應賜環把酒賦詩甘露寺眼中那更有金山

送陸務觀福建提倉

觥船相對百分空京口追隨一夢中落紙雲煙君似舊盈巾霜雪我成翁春來茗葉還爭白臘近梅梢盡破紅領略溪山須妙語少迂使節上淩風【僕爲建安宰作淩風亭】

送呂令防赴海門宰

五斗由來豈療貧尙應拄笏對秋云未嗟薄宦來還去但覺頻年我送君捨北水生思共賞淮南米賤好相聞白魚靑筍平生事愁絕江寒鴈影分

野閣山扉舊卜鄰竹陰花徑毎情親舉觴契濶又千里同社淒涼無幾人濯濯未妨如月栁悠悠眞不柰風塵海門應去蓬萊近我欲乘桴試問津

送趙蕃辰州司理【字昌甫】

故家零落眼中稀歲月崢嶸踏路岐詩解窮人君莫恨錢能使鬼我方知片言折獄非無日談笑封侯防有時一上梅山弔槃瓠賸題佳句寫幽思

送張幾仲知泰州

紫槖甘泉不願畱虎符聊試海邊州長城底用騎圍鐵下瀬直須船有樓艸木已應知世望江山好在得詩流春風桃李西溪路宣室歸來尙黑頭

送施徽州二首

禦史英名世罕儔峩冠聊復漸承流治功要自先馮翊大惠何妨始歙州野媼定知還去虎山民從此罷賫牛【二事見唐劉贊崔元亭任歙州刺史】百年善政須公繼尺一書頒願少畱江出新安見底淸黃山髙勢碧崢嶸袴防遣民皆有枹鼓懸應夜不鳴蠟屐未須懷別墅虎符今喜得名城他時一榻容徐穉端共輿人樂政成

送李子永赴調攺秩

晚驥騫騰十二閒追風那復駐轅間向來官況誠畱滯此去詩情記往還防課未妨更美秩趣班聊喜近天顏荊雞莫費千牛刅奏賦金門入道山

送王徳和赴調攺秩

樽酒盤蔬語夜闌三年猶得幾追歡海棠半折春方好楊栁都靑社正寒籌畫定應瞻武帳文華端合待金鑾割雞底用磨天刃遲日湖山滿意看

送葉夢錫赴荊南

南郡開邊古上流君王側席用嘉謀壯懷何止入云夢雄略行看半九州風勁鼓聲連岸動雪晴江影與天浮一樽莫作新亭語勲業歸庸尙黒頭

送韓子師守婺州

功名相望十年前白首官曹僅接聫良玉要須更九火明珠那得閟重泉淸風遂作雙溪詠老手懸知劇郡便奏課不妨聊第一歸來更著祖生鞭

送沈千里教授邵陽

縠紋江畔得君詩俊逸淸新字字奇一笑偶成歸妹約幾年還見外孫辭橫經綘帳地𨿽逺給札金門天未遲痛飲離騷吾事爾湘山風物與春期

送潘元夙教授欽州【字子春】

文筆超然自不羣胸中韜略未全陳詎應逺致嶺南士防見來淸塞北塵桂海接天聊縱目火雲堆露正闗身元戎在昔同科彥一鶚飛書上紫宸【桂帥王舍人亦中兩科】

送澤赴新塗尉

少年薄宦防東西送汝臨岐意尙迷作尉未嗟官職小致身當與古人齊短篷載雪看梅蕊古驛衝風信馬蹄爾父漸衰吾已老寄書時一到南溪

送李直剛鹽官縣尉

蚤接君家大父逰乃翁幕府尙淹畱文華遂見諸郎秀名宦懸知異日優朝雨拍溪梅正熟晴雲烘路麥初秋渭南自昔多賢尉官近長安不用愁

送元修歸廣東

十年門戶苦雕零屈指天涯防弟兄羇旅可堪懷世事典型誰與振家聲驚心朔岸秋風急極目南溟瘴霧橫好過貪泉未應酌少年逰宦要冰淸

官曹邂逅得情親一賦松齋遂絕塵天祿校書元有路甘泉第頌可無人江山興味不知老芋栗生涯未覺貧我欲君寺南住春風聊與杏花鄰

送孟壻植還臨川

西風同泛婺江船倒指光陰六換年秋色又看梧葉老離懷還對菊花前塵埃左宦空搔首功業靑雲更著鞭兒女關情易來往一樽臨路亦淒然

送郭誠思歸華下

忘懷物外且如愚何事勞精據槁梧以馬諭馬卽非馬數輿無輿方得輿莫執斧斤過櫟社懶施幾席向蘧廬好歸玉秀峯前座閒看晴雲自捲舒

依韻和禦制秋晚曲宴詩

巍巍舜治浹嘉生宴俎丰年萬寶成禁幄云深開曉色上林風迥起秋聲威加鼉鼓雷霆轉喜動龍旂日月明應手神珠看電擊旄頭消盡鐵山平

次韻子云春日

林壤欣欣樂有餘杖藜常及曉鶯初春風入戶花開落晴日當牕云捲舒契濶經年千裏面平安滿眼數行書弟兄州縣眞勞爾疇昔交遊半石渠

問捨求田苦未成定逢丘壑眼先明極知官事無時了且作靑山任意行元亮折腰應自笑子荊洗耳詎忘情不妨同是催科拙下考他年更類城

次韻子云途中見寄

輕風獵獵轉殘紅春去荒村暮雨中花影帶寒猶黯淡山光和霧更空蒙百年卻身長醉五斗由來計日窮慚愧賓朋有膠漆不堪兄弟苦西東

十年計拙未能伸四海滔滔總是津但得有山供醉眼不憂無地著寒身鶯花撩亂空三月風雨淒涼過幾旬莫道衡陽無鴈信故應時有北來人

次韻子云盱眙道中三首

海上狼烽不起煙兵戈猶記舊年前巖居有客能招飲肉食何人爲給鮮但得生涯類盤谷可無風景似斜川共尋糊口田三畆仍辦遮頭屋數椽

江南淮北市初通人語忻忻作好風抱耒只思耕隴底買船誰復渡遼東向來熊耳眞投甲此去天山擬掛弓上防聖君今自治白頭憂國寸心同

桑間無褐半饑人鬥粟千金不換銀末路多慚逭溝壑長年敢笑走塵埃江聲直下黃牛峽河勢遙分白馬津回首向來徵戰地壯懷俱在只傷神

答金元鼎喜雨

幾日云陰合又開良田秋近起黃埃一觴未致靈祠禱半夜先欣好雨來政拙自知容我懶詩淸要是得君催不妨咳唾皆珠玉漸喜新涼入酒杯

再次韻

雨後紅蕖滿意開風前緑淨絕纖埃獨憐病守孤吟賞猶幸詩翁數往來農事已知溝澮足歡聲不待管弦催旋舂玉粒添冰釀莫負樽前鸚鵡杯

次韻趙文鼎雨中

老病幽棲不厭閒未須消息夢長安一春意淡連墻竹終日淸香小檻蘭紅蕊便驚風裏盡靑林猶愜雨中防故人詩卷從頭讀似酌芳樽爲解顏

次韻中甫兄九日同集張園

湖山秋盡作幽期未覺浮舟菡萏衰怯酒自憐多病後彊歌還憶少年時平蕪半緑煙猶接好菊防黃雨更宜單父層臺在何許一樽懷古少陵詩

雪中走筆寄鄧延碩

去年雪裏共淸遊蕭子酣歌幾唱酬竹葉又防新釀熟梅花還作暗香浮靑衫尙想君奔走短褐空嗟我滯畱南北兩峯銀色界不應孤負水邊樓

和同僚賀雪應祈

臘近春臨雪意遲褰衣敢憚走靈祠夜聽小雨猶傾耳曉看羣山頓展眉好句懸知得冰柱香醪試爲壓羔兒便應風月臺中客不減梁園賦就時

次韻韓子師雪中二首

九門疊壁耀朝暾不比千燈作上元天與蕊珠開漢殿人將冰玉奉堯樽寒威已覺邊聲靜春意都隨詔語溫夜入葵州飛將在肯容敵騎妄稱尊

曲欄髙檻倚崔嵬要是仙京白玉臺云色自連鳷鵲動天顏亦爲近臣開光翻午夜渾疑月花滿新春未數梅自笑詩成無好語但知縞帶與銀杯

次韻黃文剛秀才雪中見詒且惠新柑

塡空宻雪借風威深閉蓬牕畫掩扉待學仙人乘鶴駕未容寒士泣牛衣連篇妙語千金重滿合黃柑數寸圍細酌淸樽酬夜月更看庭樹作花飛

次韻梁子張雪中約遊湖上不至

東風閣雨釀重云賸喜天街玉作塵梅已著花還防綴栁能吹絮便爭新湖光照坐偏宜晚酒力欹欄別是春慚愧相如果能至卻將冰柱語驚人

次韻子雲歸興

湖海周遊未卜居好山時一夢衡廬苦無事業堪調鼎薄有生涯可負鋤玩世阮公方蠟屐歸田陶令亦巾車屋頭早晚東西住愁絕江船夜雨餘

次韻曽吉甫題畫屏風

何許江山發興長渾疑廬阜對彭郎胸中丘壑元蕭爽筆下煙波故茫落落疎松長映座冥冥飛雨欲侵牀冷然已作華胥夢便有羣仙到枕旁

次韻王季夷時同宿蔣山

亭亭石塔寶公龕賸喜僧牀得對談堪凜詞場君亦滯驅馳世路我何堪軍書又見紛南北敵勢由來說二三淮岸西風晚更急似傳烽火過江南

次韻沈千里玉山道中見寄

霜晴懷玉自生煙寒色淒淒過鴈邊路轉湘南知幾日山連楚尾又窮年相期雞黍情歡甚惜別塵埃意黯然馬上哦詩衝暮雪淸風懷我北牕眠

次韻沆侄

平生作計本山林便腹空餘貯古今致主未忘他日誌歸耕每動十年心疎翎浪喜煙霄近弱植多慚雨露深早決儒科猶望汝跫然虛谷佇聞音

次韻李子永見慶新居

旋移桐樹占髙岡更喜松筠翠作行檐外參差見林影門前溶漾足溪光天涯畱落還相識地上經營豈太忙好事肯來三徑在已添籬菊待重陽

次韻沈駒甫觀石井

湖裏鴐鵝亦洞天最奇山下石坳泉一自覺寒光淨六月都無暑气煎淸似鍚峯藏雨露迥如篁嶺閟風煙壁端舊乏騷人句從此須君妙墨傳

次韻王亞之來過橫碧

君到層軒眼爲寛諸峯還得雨中看嵐光照座蒼翠出寺影拂波金碧寒詩興豈妨隨望極秋聲不柰起愁端相逢莫怪無樽酒秀色崔嵬尙可餐

次韻宋道夜雨聞防

松庭竹戶野僧家獨坐荒齋到日斜門外江風寒作雨城頭戍鼓夜啼鴉對牀更欲論心事擁褐還驚逼歳華卻憶巴山舊時語夢回牕燭已生花

邊地山川自漢家蠭旗圖畫拂云斜江幹戰騎膺如虎塞上神兵斧似鴉羽檄故應煩號令星車底用賦皇華軍聲指日騰三防陣勢他年本六花

再用前韻戲傳道

空谷天寒翠袖遮無人曾見玉釵斜詩成落日千尋竹歌就殘陽萬防鴉糚額淺深知內樣舞衣裁剪勝京華自憐已作髙唐夢須信饑腸眼易花

次韻趙仲績久雨夜坐有感二首

春云黯黯未成晴落盡湘桃見紫荊薄官馳驅雙鬢攺流年荏苒寸心驚幽花映水淺深色啼鳥穿林髙下聲幾許風光欠行樂夜寒和雨聴殘更

十日風斜雨更橫一春能得幾新晴便須蠟屐穿花去莫惜障泥傍水行酒興未妨隨處發詩狂賸判隔年程醉來乞得西山藥髣髴雲間吹鳳笙

次韻張晉彥書事

舉世諸兄事孔方平生學易問歸藏漸欣過客知吾懶未怪小兒如我長鶴怨猿驚成底事烏踆兔蹶自奔忙便須耳熱追行樂更疑心齋得坐忘

次韻吳明可與史致道防飲牛渚

月出千山捲暮云遙知玉節防江濱便應擊楫酬今日不用然犀嘆昔人煙外笛聲誰送晚水邊花影自迎春風流三百年無此況有淸詩句法新

次韻徐應祺小樓

防防淸波泊路衢垂垂髙栁對扶疎已知百尺樓堪臥況有三重茅可居我老詎能賡鮑謝君才端合紹嚴徐直須座上千鐘酒澆起胸中萬卷書

次韻答沈明逺

如君絕足向風塵顧我宜爲途路人阿買八分時自笑阮瞻三語詎能新狂談尙欲嘲風伯妙筆眞堪賦洛神得酒相尋那厭數醉歸官長未應嗔

亞之出示其祖岐公墨迹及惠崇小景且和前韻復次答之

壁上春江萬項寛錦囊遺墨幸重看功名世路眞多畏貧賤交盟敢自寒新有詩聲見侯喜盡攄懷抱得蘇端極知鼎食君家舊未厭堆盤苜蓿餐

新晴梅花可愛欲招明逺少稷凍醪未熟

癡兒了事不能閒猶喜騷人共往還嵗晚眞成廢書史雪晴那得負江山多情春與梅花厚一醉天於我輩慳賸作新詩催酒熟曲池冰斷水潺潺

紅梅

不隨羣艷競年芳獨自施朱對雪霜越女漫誇天下白壽陽還作醉時妝半依修竹余眞態錯認天桃有暗香月底瑤臺淸夢到霓裳新換舞衣長

陸子逸惠桃花戲贈

故人招我千山裏也有仙葩巧送春麝馥染衣金縷重酒紅生粉玉肌勻洛城景物知誰紀寒食風光觸處新莫把天香調行客曉妝畱與緑牕人

次韻陳子象十月惠牡丹

芙蓉掃地菊花陳國色天香一夜春愛景自催芳意動淸霜不礙曉妝新長生便可書仙籍上瑞端宜首貢珍【是日防慶節案孝宗生辰名防慶節】詩就只應開頃刻先生筆力起千鈞

用前韻以小春茶餉子象

仙花不用惱詩人亦有靈芽特地春數朶嬌花眞綽約一甌釅白更淸新眼明共識西都艷齒冷應懷北苑珍佳茗奇葩堪並賞須公品第入陶鈞

次韻余寺正瑞香花

香鑪峯下異香風長憶幽芳夣寐通渴雨旋傾茶作椀防霜新織翠成籠丹靑防綴瓊瑤上蘭麝飛浮錦繡中花品向來誰第一似挼玉蘂間鞓紅

故致政宣義葉公挽詞【葉山父】

植徳由來不自知成家今見寧馨兒名駒有種能千里仙桂騰芳定五枝【公有三子二孫】防綬螭坳方致飬素車雲路忽興悲死生了了眞餘事流水斷煙空好詩

挽王僑卿右司詞

壯年嘉譽藹瀛州衮衮諸公並儁遊獻納未持天上橐光華頻總嶠南州牢盆賸算波熬素蒲澤終期劍買牛世路榮枯眞莫問浮雲山淚橫秋

挽汪南美大夫詞

年如衛武尙安彊名似康成善一鄕三邑久知歌惠愛西州何幸著循良眞淸在昔傳家世治狀由來籍廟堂千載蔣山分未朽芝蘭玉樹藹餘芳

挽知泰州宋公大夫詞

投老溪南幸卜鄰一麾頻見寵章新飬花別圃成三徑種木佳城度十春【公自營壽藏甚久】前席遂孤明主意【公入對天語甚】畱鞭難繼澧陽塵空餘樽酒追隨地同社淒涼淚滿巾

挽故鈐轄趙公彥逺詞【子直父】

平昔長材未一施尙餘嘉譽藹天支事親飬志人爭仰教子成名世共推盛徳故應傳後裔淸規誰爲勒丰碑華林岡下寒泉水隱隱雷聲紀孝思【母夫人畏雷他日彥逺聞雷輒涕下】

楊待制挽詞

妙齡著足道家山壯歲升華玉筍班千里麾符才假手幾年香火竟投閒詩書坐使家聲大簪紱誰令壽歷慳太傅功名有遺恨鵷雛凋落淚頻潸

周彥廣待制挽詞

淮海歡騰五袴歌政聲京兆益中和鄴侯井在功堪紀鄭國渠成利更多紫禁遄躋知異眷珍臺歸臥本微屙功名方展淩雲步柰此佳城白日何

故運使直閣少卿劉公挽詞【子履】

淸時得路毎投閒垂上甘泉玉筍班借箸幾看趨魏闕請纓常欲度天山放懷俠气千夫上抵掌髙談一夣間使節塵生人共惜朔風吹淚太湖灣

故致政敷文少卿魯公挽詞

左學摛文藹儁聲靑雲接武二難兄主知自紀宜三院使節更持僅九卿庭下芝蘭方競秀捨南桃李已成陰掛冠不待甘泉橐愁絕髙門淚滿纓

故致政提刑少卿方公挽詞

籌策霑榮譽最賢靑雲回步接英躔請纓莫遂終軍志投紱方期衛武年原隰觀風頻玉節省臺聨秩近甘泉一舟五鶴符佳夢陂水成湖問葛仙

挽主奉路分趙公詞【文鼎公】

畫舸安輿霅水淸春風猶憶送君行無家舉案人方恨有子分符世共榮徳履未容居祭酒聲華端合主宗盟太支耆老凋零甚蘭玉階庭獨擅名

故提防判院魏公挽詞【公濟】

當年卓魯盛材猷循吏聲名始一州功在龍津看雨施風行金穴見錢流襃庸合上淸華貫奏課俄驚疾病畱嶷嶷諸郎富儒雅蓋棺十世可無愁

劉子宣侍郎挽詞

妙齡嘉譽滿江東晚接甘泉豹尾中烜赫身榮知有道從容心計不言功威行峴首追羊叔名在鄱江憶魯公種木十年歸莫遂塗車千里恨何窮

李壽翁侍郎挽詞

同解銓衡並把麾五年相望楚江湄鄰墻防面嘗談易吏選偸閒更說詩北客遭逢人共嘆【公陛辭日上有北人難得之諭】南州流轉事難知投簪自有江湖志云白天靑淚滿頤【公臨終作詩有白雲靑天之句】

挽周仲深郎中詞

才力軒軒動漢庭淸時指日致功名一同在昔歌遺愛兩郡於今有治聲使節暫分秦望重郎星初近太微明死生契闊空泉壤賻典殊恩世亦榮

王中奉漢老挽詞

符節光華二十春壯猷曾不侍嚴宸棲心香火才同社放意溪山幸卜鄰再世簪纓宜衮衮一門蘭玉尙詵詵霜淸三追隨地丹旐飄然淚滿巾

呂伯恭挽詞

靑雲塗路本靑氈聖願相期四十年臺閣久嗟君臥疾山林空嘆我華顚傷心二女同新穴拭目諸生續舊編鬥酒無因相沃酹朔風東望涕潸然

周濟美挽詞

乃翁持槖舊知名兩郡分符見典型禁闥方應馳儁步中臺俄忽墮修翎故人零落風前葉北客漂流雨後萍白馬素車三巷路淚兼臘雪灑林坰

暉仲叔挽詞

材業光華藹薦紳由來孝子出忠臣【七十叔祖世稱孝子載���話】五年字邑祗明詔兩路觀風惠逺民徐穉湖邊才卜築葛翁山下忽棲神朔云千里人揮淚遺命歸從大母鄰五言排律

次韻唐與正喜雪二十韻

窮臘逢三白山城兩換年破寒初淅瀝作態正翩翾倚杖心逾喜搔頭意自便直疑塡巨壑豈惜沍長川官粉慙施白仙禽恨奪鮮銀牀凝露綆玉柱澁風弦徑滿難認牕虛隙易穿共尋瑤艸路俱誦蘂珠篇獵騎朝羣擁漁燈夜獨然淩風幾閬苑照日盡藍田賸約佳賓集先煩好句傳荷枯疑璧碎桞細訝絲牽有士迷靑眼無人笑黑肩丰年期不日瑞气藹非煙竹密還爭舞梅疎只鬭妍輕鷗隨浩蕩戲蝶伴聨翩彊續麻衣詠眞逢縞帶賢凋零屬國節片段廣文氈短棹防安道髙樓憶仲宣名駒紛照夜無復愛連錢

湯丞相生日二十韻

寶歷千齡防神槎八月流人知挺生傑天欲中興周文筆超三古聲名溢九州宏才自伊呂餘事豈應劉繄昔開黃閣於今尙黑頭裴公旋臥防蕭相暫居畱舄奕稽山綬光華緑野遊銀輿壽母貴玉耳上公優嗣聖資爰立昌時副聿求來歸嘉季子入覲偉韓侯今日恢王略蒼生跂廟謀中原尙紛擾絕塞要懷柔勝算如先定成機防可投洪源端欲泛前箸匪無籌日月符羲馭乾坤協禹疇行看靜蛇豕俱議息貔貅考有中書第官無太尉酬兩京期迅掃九廟得重修祉福天方鍚勲庸世未休斯民納仁壽公壽幾千秋

投贈徐平江三十韻

上聖恢方域吳門翊帝京千秋季子國百雉闔閭城屛翰資良牧文昌輟貳卿龍墀虛紫槖虎節駐紅旌河潤功初洽棠陰政已成農桑歸愷悌弦管樂升平世仰韋公譽人髙白傅名雲樓淩月府花島爛蓬瀛香霧凝春橋虹臥曉晴淸規三不惑盛事二難幷舊俗寧論化重臨倍有聲向來宣使指曾是格刑淸自覿銅魚拜欣聞竹馬迎五湖歌吹滿兩郡吏民爭【公嘗按刑浙右而自明移蘇】嚴助書頻賜蕭卿治欲更還應對宣室俱議直承明鼎席猶虛位戎亭正息兵安危均注意中外等持衡補衮才猷壯康時智略宏天津飛驥足雲路逸程疇昔參賓從頑疎荷鑑評馳驅奉刀筆談笑接簪纓夢結閩陬逺心驚漲潦橫寄身侔困鮒盡室逭長鯨官牒霑微祿恩波拯再生膺門憐舊契禰薦及難兄未釋鹽車駕徒懷瓦釡鳴幾年良自哂一飽定誰營洛下裘空敝新丰酒獨傾知公行入輔故吏敢言情

少稷家觀雪賦江字三十韻

雪暮來無際長吟坐北牕未嫌光奪月先恐勢塡江云色生冰柱風聲倒石矼疎簾才的皪破屋漸錚鏦始訝烏能白旋驚馬盡防防朝瓊飾弁獵較素綢杠玉帝開宮闕瑤姬擁斾幢仰空蜂作陣窺徑蝶成防價重連城璞明逾釘壁釭冷煙紛莫辧凍澑不成淙計拙誇遼豕塗窮笑越尨戴牛迷象齒覆鹿誤羊羫酪乳浮茶鼎花甆瑩鼓椌崖枯頻畏住鵠瘦暫胮肛共想周王宴誰虞漢使降獻衣知念札加璧殆追逄蹇駟深憂沒籃輿重莫扛淹鐘應預賜增斗定先撞短日棲窮巷丰年卜萬邦緇塵異羇旅華發逐耆厖處士欣防戴參軍豈遇龎裘穿心易怯履敗足微跫荷笠閒垂釣回船穩系樁淸狂時仄防泥飲屢空缸酬唱才皆敵歌嘲語或哤閉門嗟懶惰授簡愧愚憃戈防森磨厲韶鈞富擊摐絮鹽翻雅況蘭竹變新腔取醉華燈爛催歸戍鼓晴檐成夜雨更聼隴頭瀧

南澗甲乙稿卷五

欽定四庫全書

南澗甲乙稿卷六

宋韓元吉撰

五言絕句

遺直堂六首

蒿萊自輿臺松桂猶伯叔便合追孔林無庸號寒木虯龍舞云端風雨來海上尙想堂中人詩成一回向苦心有深思勁質無軟語賢科廢因公此事亙千古種木已如此髙賢有餘思賴公酷似舅其誰羨牢之鄭防骨已朽孔父天不遺他年從事賢手板空倒持棟梁乃不取得地且深植妖嬈紫薇花歲晚猶伴直

夜宿斜溪聞杜鵑

解纜山銜日移舟雨暗溪無情子規鳥夢斷隔林啼

送龎祐甫五首

燕鴻望南飛春至還北去托食波浪中瀟湘幾回渡遊子思故鄕天涯兩相逢時平甘卹緯定交各塗窮濯濯機中絲粲粲錦繡叚自非心同人千金孰肯換江湖多靑山舟楫長往還山色難送客不如住山間中宵櫂謳發菇蒲翳明月月黑君忽行恐墮蚊龍窟六言絕句

題日出雨腳圖二首

絕壑春林映緑半山曉霧迷紅長憶西巖夢覺小舟欸乃聲中

隱隱遙分樹色蕭蕭似聼風聲何處江傾海墮隔山霧白煙明

次韻趙公直題米元暉畫軸

天際歸雲挾雨江幹亂木藏山耳冷似聼蕭瑟眼明驚見孱顏

七言絕句

春雪得小詩五首且約客登賞心亭

東牕坐愛枝間雪大似酴醿壓架花天气更晴宜有月夜深來看玉交加

淮南山色一千里落水層城江更湍何地江山有如許與君聊趁雪中看

臘前未見梅如雪春到還驚雪似梅可是天公有情思便令花樹一時開

江南絕景賞心亭臥雪難尋舊畫屛白鷺洲前夜來雪故應此畫勝丹靑

竹鑪聼雪坐蒲團長笑詩人不耐寒未辦貂裘走南陌肯來髙處一憑欄

夜雪

鑪水深紅蠟炬明打牕風雪正縱橫瓦瓶旋注山泉滿卻作瀟瀟細雨聲

伴眼文書細作行昬昬愁臥雪穿廊何人恰弄風前笛錯認梅花到枕傍

詠晴

愁眼東西萬里情山云斜度水風淸客行歲晚忽春盡看到枯林緑葉成

春日書事五首

十年騎馬聼朝雞老竊州符簿領迷衙鼓不聞春睡足閉門聊喜得幽棲

曉猿夜鶴寂無生春至山禽百種鳴步繞新泉聊洗耳由來心與地俱淸【所居山下得泉甚異】

極目亭邊花定開野棠山杏手親栽春風拂檻知何似應記劉郎兩度來

憶上金華第一峯相君官重酒樽同夢尋絕壑誰重到零落山桃小院風

溪邊亂石蛟鼉臥煙裏千花錦繡圍記得年時作寒食山橋吹笛雨中歸【山橋金華山勝處】

晨興

北牕松竹夜蕭騷詩就呼兒進濁醪睡美不知新雨足曉來南澗水聲髙

聼雨

吚軋籃輿不計肩五更殘夢尙悠然紅油蓋重聼朝雨卻似西江坐釣船

題張幾仲所藏醉道士圖

何湏坐客總能文呼酒相逢日暮云醉倒盡如狂道士夜歸誰問故將軍【幾仲移節稽山淳熙庚子歲除前一日防飲上饒傳舎觀圖戲書南澗翁韓某無咎】

浙江觀潮

江翻海湧勢難平鼇擲鵬鶱自不停端爲君王洗兵馬參旗井鉞萬雷霆

太湖秋晚

片帆幾日下西風湖色秋容暮靄中買得鱸魚弔張翰臥聼欸乃度垂虹

海門斜照

云夢懸知八九吞銀山萬疊漲天門長江日落魚龍舞古寺煙深鳥雀喧

武昌春色

樊山宮殿已成陳煙雨陰晴到處春花柳不知興廢事隔江相倚闘時新

七夕

銀河翻浪拍空流玉女停梭淸露秋天上一年眞一日人間風月自生愁

秋懷十首

朝行佛屋魚千里暮借僧牀鷯一枝牕下秋虫解人意似憐羇客伴哦詩

酒熟橙黃盛物華重陽無客不思家鵝兒剪雪開巖桂鶴羽攢金散菊花

小雨驚秋滴夜防晴雲和日曉斑斑誰憐客舎塵埃防猶得西湖一兩山

何許砧聲淸夢回丁東猶作佩環猜捲簾風露涼如水端爲嫦娥向此來

城外秋荷一半黃尙餘疎柳照回塘江南防許風光好塞鴈來時未有霜

右手持杯左不空蟹螯已作雪防茸秋風莫起鱸魚夢未似先生阿堵中

八月濤頭舊有名今年潮淺岸才平應緣享帝千靈在豫使魚龍不敢鳴

塞艸初黃邊馬肥邊塵莫便向南飛江頭鶴唳秋風起看取陰山六騎歸

江南四百八十寺未扺西湖勝處多不用樓臺帯煙雨只看宮殿壓晴波

閉戶跏趺意已淸鑪香燒盡一燈明空庭葉落知多少一任西風百種聲

聖政更新詔書正告訐之罪因得小詩十首【案通鑑續編紹興二十五年十月秦檜死黜檜姻黨十一月釋趙汾及李孟堅王之奇等自便十二月復張浚胡寅張九成等二十九人官徙李光胡銓於近州二十六年正月追復趙鼎鄭剛中等官此詩所謂十年言路皆支黨雷州司戶卻生回衛公精爽故依然皆記其事謹附識】

惡復凶終事久知豈知聖斷不逾時小儒未嘆周南滯但喜逢人敢說詩

桓溫將死謝安起霍氏初除魏相來誰與聖君安大業巍巍廊廟可無材

聖朝遂失誅元載公議猶能去霍山落膽徒聞溫禦史不知睿意在羣姧

元祐諸公秉國鈞詔條先請恵吾民孤雛腐防何勞逐準擬朝廷政事新

金貂七葉誰能必石槨三年計自愚得鹿覆蕉眞一夢求魚緣木信狂圖

獻可爭先詆荊國瑩中居首論莆陽十年言路皆支黨前無一語譏安昌【支黨用詔語】

近聞羔鴈已成羣藻鑑渠能涇渭分急士且湏侯雍齒得賢端可吏朱云

刺字幾漫冠欲塵向來浮薄自紛紛爾曹胸次多周孔忍作銅山破賊文

荊棘誰令滿路栽雷州司戶卻生回獨憐陽陸眞天命不見承平公道開

潮陽初謫八千里中令俄成十九年地下修文應泚筆衛公精爽故依然

臥病

有身自覺皆爲患了事從來卻號癡貧裏定知彊健樂未妨鬥酒百篇詩

夜宿靑陽旅舎起觀林端積雪半消疑山盛開

風卷千林夜雪晴九華山下月微明不湏更覓唐昌蘂樹樹瓏璁玉刻成

去艸

永日荒園獨荷鋤艸根藤蔓喜無餘誰憐仲舉平生志卻學齊民種樹書

偶興四首

桂花飄盡菊花黃閒對芳叢靜愛香堂下艸深湏一丈防看春意滿池塘

小園無數菊花開準擬花殘便見梅不恨無花正無酒敲門誰送一樽來【時有遠客恵酒】

江南菊少開金色只有霜葩雜禦黃乞得黃花眞愛惜明年賸種壓羣芳

愛水仙成百計栽三年一笑漸能開金銀豈是吾家物借我虛名付酒臺【世言水仙一移三年乃開】

市人有弄虎者兒軰請觀飼以豚蹄覩其攫噬戲作四絕句

耽耽出柙小於菟猶意他年見畫圖養汝由來得無患卻驚赤手競編須

呀然一嘯朔風生兒女窺簾笑且驚檻內應憐只搖尾山中不記舊橫行

長年肉食定何功乞汝豚蹄且慰窮猿臂將軍應老矣南山忽憶夜彎弓

熒熒目色爲生寒蠻獠歌呼意自閒莫倚便能探虎穴勢早還長越王炎

俸金旣盡家人問所質物戲答

十載棲遲櫑具客一生憔悴扊扅歌典衣不爲沽春酒平昔無詩慱飯籮

讀周瑜傳

年來三十過平頭笑卻周郎卻自羞但得小喬歌一曲未湏辛苦向荊州

乘潮遇順風

忠信平生自可期江神於我定相知順風鼓棹潮如席世事由來卻險巇

山行二首

晴日烘林百艸香杖藜徐步興何長殘花的皪明幽徑老筍參差出斷墻

春來南澗水初生鷗鳥逢人自不驚步繞幽花隨樹歇望尋髙柳趁隄行

行汴渠中

東海桑田未可期隋河髙岸已鋤犁樓船錦纜知無地枯柳黃塵但古隄

剡溪道中五首

擬賦歸田未有田春風聊泛剡溪船靑山滿眼畱儂住處士茅茨阿那邊

戴家家住此溪頭買酒尋春得勝遊夾岸楊花渾似雪不應興盡便回舟

平潮恰恰亂蛙鳴斷送江南春雨晴緑縠細看桑眼破紫茸還見艸心生

心隨天末江波遠愁似沙津柳帯長向晚飛花度墻影半晴煙雨發山光

抱琴不作王門客晉代髙風只此人故老防湏三上疏竹林諸子未天眞

隱靜山二首【乾道戊子七月旦日題】

山鎖松行一逕遙峯回樓殿更岧嶤飛來雙鶴知何處只有泉聲下碧霄

海上蟠桃手自栽紅塵一墮隔蓬萊風帆弱水無由到乞我當年渡海杯

狼山

天外奇峯認九華路人指防是狼牙他年刻石題車馬防遣山前屬漢家

初見山塔

煙裏微茫第一山眼明白塔俯滄灣塵埃滿面三千里一笑相看似夢間

山口道中

芳艸連雲水拍溪春山樹樹子規啼東風何事催行客偏遣殘紅趁馬啼

望靈壽致拜祖塋

白馬岡前眼漸開黃龍府外首空回慇懃父老如相識只問天兵早晚來

宿石橋聞水聲

野橋曲折渡千回古寺懸知水面開一夜寒聲喧客枕卻疑風雨轉山來

洞溪絕句三首

桃李欲開天雨雪二月山城無柰寒賴爾狐裘來送質更湏樽酒放愁寛

杏花無數連村落也有人家掛酒旗春色撩人只供醉卻怕風吹易醒時

溪流直傍長堤去繚亂半山桃李花極知渡口好春色卻下扁舟步晚沙

西湖絕句戲題

淺白深紅幾樹花波光浮動竹交斜怪來詩思淸人骨知是西湖處士家

流水當階山對門擬尋茅屋住荒村誰憐九里松間路猶有人間市井喧

人道西湖一曲屛只應眞色畫難成柳隄竹塢無窮意更著荷花百媚生

渡河有感

衮衮河流到防黃誰言一葦便能杭傷心擊楫無人會舉酒回頭酹太行

同翁子功之平江午憩涵山淨慈寺

蘋花吹盡藕花香日落風生水面涼淨洗扁舟載明月共君長嘯飲湖光

曇花亭供茶戲作二首

問訊髙眞此住家伊蒲未辦且煎茶故應一笑來迎我五百瓶中總是花

一聲鐘磬有無中樓閣山林本自空不向云端呈伎倆猶來盞裏現神通【是夕始聞鐘聲而金燈不現】

夜宿玉虛宮小軒正對步虛峯道士雲天寶三年有慶雲見且山呼萬歲始詔建黃帝祠封爲仙都山敕書今亡

檻外風髙霜月明步虛山裏步虛聲罷琴刻燭初長夜又得人間一夢淸

封禪空餘不死名華淸宮裏望長生閒雲彊作人間瑞更有山呼萬歲聲

龍虎驅馳戰阪泉荊山鼎就更升天軒轅到處存遺迹忍使君王不學仙

溪山堂次韻

溪岸人家髙下居繞溪雲樹雜煙蕪故應曲水傳佳句還喜靑松入畫圖

又溪山堂次韻四首

堂前松竹挺千軍堂外靑山萬馬羣橫防時來按文陣要湏筆力起風雲

瀲瀲溪光白鳥前昬昬雨腳暮云邊一年風景君應記五月來看競渡船

九衢塵土鬢毛蒼只有溪山意味長但得楓林供欸乃猶勝鬥酒慱伊涼

梅子靑靑杏子紅繞城荷葉已掀風莫嫌春盡無花柳猶得淸樽阿堵中

紫極觀二首

小雨輕雲卻解晴菇蒲衝浪過船聲已無桃李占春事濃緑滿山風更淸

楊柳花飛杏子新園林無地可畱春卻尋風雨江邊路慚愧煙霞物外人

漢光武廟

涿郡漁陽此路分用兵諸將總如神白頭浪說闗中事鄧禹當年已笑人

賀子忱抱膝庵二首

紫橐光華穩致身防看功業上麒麟丈人久悞人間世莫忘他年蕙帳春

紅覆薫籠錦不如萬株相倚占春餘小牕睡足花陰裏何似天香下玉除

釣臺

璜溪亦有釣魚人一笑鷹揚掃戰塵不防先生辭漢祖投竿深坐此江濵

答人問易

陰陽妙用表三才卻問陰陽防許來若識陰陽由動靜何人更作有無猜

鐵鏡贈仲儼

石門江畔鴈山前芥室遙知更豁然百鏈精明眞是鐵不妨照破野狐禪

明老惠炭戲以二小詩

雪裏難逢送炭人地鑪炙手便生春酸寒東野眞堪笑解道曲身成直身

道人作戲每逢場一束烏薪發電光便使樽前化紅防不妨笑殺許旌陽

訪吳元鼎如村五首

野竹漫山水漫門未離城市卻如村何湏更問柴桑陌三徑𨿽寒菊尙存

我住城南君在西柴門艸長與人齊不妨共踏溪津路日日雲山入杖藜

經旬泥潦路難幹煙裊長林雨暗山常笑詩人愁屋漏卻思寒士與千間

昔年曾嘆馬相如才气飄飄賦子虛未怪家貧徒四壁先生四壁僦人居

我生甲子幸君同君自仙我禿翁要拍銅鞮論歲月莫嫌相對只詩窮

史十伯彊浮沈市廛自號道人而筆力議論不可掩抑豈隱者耶觀其詩卷贈以絕句二首

未容君識得君詩添我幽棲一段奇防有吹噓天上去沈香亭北要新詞

頭上塵冠豈易彈匣中長劍篋中丹放懷風月眞餘事好向朝廷防治安

次韻李平叔直舎竹二絕句

寒梢到地不肯屈迸筍出檐還作行故應餘韻占風月要自勁節含冰霜

詩翁愛竹有佳句詩就移官可柰何密葉歲寒應更好賸來和雪看婆娑

姜特立寄詩編爲賦四首

十載文場未奏功鶡冠一笑且舂容遙知橫槊荻蘆岸海闊蛟鼉趕筆鋒

少年耽句千篇在老境忘言半偈無失喜因君還絕倒但驚寒雀費隋珠

榕葉靑靑荔子紅三山十寺粵王宮誦君好句渾如畫寄我淸遊夢想中

宋景文爲工學問賀方回亦擅詩歌半山人去東坡沒妙墨空嗟楯上磨

重午齋宿讀蔡迨文編以酒饋之

長安米賤不難居玉署金閨有直廬指日君王嗟見晚淩雲誰似馬相如

沈香亭上未傳宣鬥酒揮毫自百篇硏雪新蒲甌弄碧遙知獨酌意悠然

九日送酒與朱元晦

平生愛酒陶元亮曾繞東籬望白衣防事秋來猶止酒重陽湏插菊花歸

老大相望寄一州故人鄙我倦追遊應知命駕無千里惆悵山堂暮雨秋

航弟自廣潤省墳金華作二絕句送之

族緒雕零不計年戶曹一眷更蕭然恨無收斂冠巾計送汝安心隱坐禪

烏鵠白從來事免角毛本自無日用不知何許是漫言實相與空虛

送沈信臣赴試南宮五首

山城寒陟夜飛霜楓葉靑紅帯夕陽夾道梅花有春色不妨衝雪到錢塘

僕射吳興自世家乃翁勲業著金華似聞玉座詢名字防伏靑蒲掌白麻

共踏槐花記昔年一彎新月夜移船君行爲問靈泉水夢到松林石壁前

漫仕𨿽同官事殊故人來往未全疎因君時一論文字難我窮年困簿書

吾謀不用可無人小技文章亦有神一第區區兒戲耳請君折取桂爲薪

次韻石林見貽絕句四首

平昔勲名步玉除碧油幢下見懸車定知他日平泉記不數當年種樹書

敢從州縣嘆徒勞斗米眞成費束蒿一醉石林巖下月世間無復武陵桃

靑山白水對開簾佳句中邊勝蜜甜機杼由來千丈錦區區割截笑江淹

先生徳業萬人雄尋尺猶收爨下桐乞與朱弦弄流水坐聼巖壑起松風

次韻沈明遠春盡書事

街槐園柳緑初連花盡春歸思黯然密葉鳴琴淸夢斷白雲雙眼暮山前

次韻子云春日雜興五首

馬上還逢江上春冷煙和雨作紅塵不堪柳絮催行客也有桃花似故人

鶗鴂鳴時春事空菇蒲葉小未成叢已拚江艸無情緑不柰山花恣意紅

瓦盆傾酒未全貧歲歲田家肯負春不恨酒醒花落去花開酒盡最愁人

緑陰池沼亂鶯流眼防春來鬢卻秋不用黃金買白日待尋三徑作歸休

山如眉緑畫新就江似蒲萄始潑醅收拾風光付佳句此行嗟我未空回

又次韻子云春日絕句三首

亂離誰意有新春共醉春能幾人但道沙場無匹馬便驚羅綺總爭新

春來殘雪自消檐只有愁人鬢雪添未省雙鞬談豹略且聼紅防唱香奩

日月行天自漢家十年京洛恨無涯兒童不識鄕園事競說江南春後花

次韻子云寄楊仙姑酒絕句二首

海上冰漿冠八州舊傳仙姥下層樓一樽壓倒長安市白墮靑春未解愁

蒲萄防用慱涼州有酒逢春更上樓畱取楊家風味客對牀來此話離愁

次韻子雲中秋見寄二首

風雨經時憶對眠秋聲愁絕鴈橫天未應放卻西樓月得酒寧湏問聖賢

水繞孤城意自由遠山無數郁相繆月明又作中秋好白髮相望在兩州

次櫂歌韻

宛宛溪流九曲灣山猿時下鳥闗闗釣磯茶竈山中樂大隱蒼屛日月閒

次韻趙文鼎同遊鵝石五首

繚繞雲山溪水南溪光溶漾滴晴嵐不知日暖花爭艷但覺風和酒易酣

桃花臨水喚人看花在嶙峋翠石間莫惜持杯酬爛漫更湏持杖俯潺湲

長憶湖山天意新詔恩大尹宴羣臣休尋輦轂紛華夢且作林泉自在人

瀲瀲煙波帯月華渡頭江迥兩三家細傾社甕鵝兒酒共聼山村楊白花【是日社】

幾年家住玉溪頭乘興時來上釣舟古寺幽情未曾到尋春一爲野僧畱

入冬苦雨禱晴幸應劉若訥恵詩爲賀因次其韻

雨餘雲杪澹疏星老病窺簾眼自明農事已知今歲好天公賸放十分晴

酒難忘處能消日雨不愁時任戴星欲和新詩無好語竹牕燈火夜晶熒

燈花作喜夜來占樓角初晴月似防便說市亭新酒美好風寒日舞靑簾

麥田秋過未休工防防如雲白雨中乞得晴明三十日披襟可詠快哉風

次韻鄭守舜舉喜雪四首

好雪相仍歲又除丰年瑞事總堪書未嫌款段追千騎化作張仙跨白驢

使君仙骨迥無儔合上瓊樓倒玉舟雪裏漁簑詩更好盛傳僧舎與歌樓

銀似豪家沒柰何玉成髙壘更巍峩殘年共擬看三白酌我從今未厭多

湘吳醇酎愜兼衣多病難禁玉斚飛月下更期看國艶淩波那更舞江妃

鄭守用前韻見示因亦和答四首

臘裏三看雪滿衢使君當奉十行書先生履敝人應笑泥滑東家許借驢

九陌歌呼屬後遊一簑風景付漁舟相逢且向南溪看玉作靈山萬石樓

振廩縻金气自和政聲誰爲勒嵯峩牛羊壠上饑民絕鵝鴨池邊勇士多

天巧由來不露機冰澌剪出萬花飛瓊璫似識漢川女瑤瑟更逢湘浦妃

次韻務觀城西書事二首

臘盡雪晴春欲柔蒙蒙煙柳認洲潮生潮落無窮事江水東西不限愁

川搖百艇陸千車多是淮南避地家黃紙赦來戎馬去兒歌婦笑摠呦啞

次韻王季夷時同宿蔣山

北山應見太淸年興廢由來亦偶然自我得之還自失老禪刀尺尙相連

艸堂一壑轉山腰杖防無因隱士招蕙帳只應容我老冷猿孤鶴夜寥寥

當年丞相讀書林誰識更張萬事心壠上牛羊共回首插天喬木暮陰陰

墨梅二首

西北佳人絕代姿傾城傾國未爲奇自然冰雪生顏色不用人間朱粉施

影落寒塘月照時夢爲蝴蝶繞髙枝畫工欲畫無窮意不道幽人賸得知

栽梅

人將妝額半淩晨天與仙風自絕塵歲晚相逢有如此爲君傳取雪中眞

暉仲恵梅花數枝

霜餘不用怨年華已有寒梅一兩花眼冷故知春意動瓦缾終日看橫斜

莫問南枝與北枝幽香先與小春期直從的皪寒梢數看到飄零似雪時

江上春風幾日回一枝先傍小堂開恨無冷艶連天白已有生香特地來

賸買靑春不費錢眼明江靜月爭妍詩人每負梅花債屈指今年第一篇

蠟梅二首

白璧黃金取意裁極知變態自江梅風流一樣香仍好共趁春前臘後開

未愜籬東染禦黃天香特地剪蜂房應憐雪裏昭君怨洗盡鉛華試佛妝

燕山道中見桃花

今日風橫車少塵捲帷聊看塞垣春已驚漠漠花經眼也有蒙蒙絮撲人

去歲得黟江縣牡丹數種今年開一枝蓋白者譜中所謂水晶毬也

黟江新樣水晶毬冰雪肌香體防柔彈壓風光知第一酴醿玉蘂見應羞

汴都至南京食櫻桃

銀盤日日飽朱櫻不負歸轅過兩京身到江南梅未熟故園風味夢闗情

以雙蓮戲韓子師

雨洗風梳兩闘新淩波微步襪生塵眞成紅玉嬌相倚不減昭陽第一人

並舞連歌意態新水晶宮裏向無塵一時風月誰能許要是君家兩玉人

種竹

香苞吹盡翠成圍墻角蕭蕭一徑微已喜軒牕無俗韻更憐風月有淸輝

謝陳秀才送詩

偶因借得官書讀小札於君一向疎忽寄江湖詩百紙梅花擔上雪晴初

用梁士衡韻還鄧器先道中詩卷

夢繞江南雲水鄕麻姑壇下月如霜風光景色一千里都在君家古錦囊

悼老瓊二首

歌舞相從六換年秦箏已斷不能弦荷花滿眼垂楊緑腸斷淸宵月正圓

江水東流湖水西水邊花落夢回時南屛山下風吹土猶作蕭蕭暮雨垂

紙鳶

排風決起閙羣兒勢力由來一綫微天上鵷鸞徒似耳郤驚遮日傍雲飛

廬山霽色

山北山南佛寺開煙銷日出更崔嵬讀書誰伴謫仙老沽酒要湏陶令來

靈隠冷泉

山涵水影兩空明水到山前百尺淸洞裏臞仙應一笑抱琴時爲寫寒聲

南澗甲乙稿卷六

欽定四庫全書

南澗甲乙稿卷七

宋韓元吉撰

詞

防綘唇【十月桃花】

木落霜濃探春只道梅花未嫩紅相倚灼灼新妝膩莫問仙源且問花前事休辭醉想君園裏總是生春地

浣溪沙【次韻曽吉甫席上】

莫惜淸樽領客同已無花伴舞衣紅彊歌歸去莫怱怱細雨弄煙煙弄日斷雲粘水水粘空酴醿飛下晚來

風

霜天曉角【蛾眉亭】

倚天絕壁直下江千尺天際兩蛾凝黛愁與恨幾時極怒潮風正急酒醒聞塞笛試問謫仙何處靑山外逺

煙碧

前調【夜飲武將家有歌霜天曉角者聲調淒婉戲爲賦之】

幾聲殘角月照梅花薄花下有人同醉風滿檻波明閣夜寂香透幕酒深寒未著莫把玉肌相映愁花見也

羞落

菩薩蠻【靑陽道中】

春殘日日風和雨煙江目斷春無處山路有黃鸝背人相喚飛解鞍宿酒醒欹枕殘香冷夢想小亭東薔薇何似紅

前調【蠟梅】

江南雪裏花如玉風流越樣新裝束恰恰縷金裳濃燻百和香分明籬菊艷卻作妝梅面無處柰君何一技春更多

前調【夜宿余家樓聞笛聲】

薄雲捲雨涼成陣雨晴陡覺荷香潤波影澹寒星水邊燈火明白蘋洲上路幾度來還去欹枕恨茫茫笛聲依夜長

前調【鄭舜舉別席侑觴】

詔書昨夜先春到畱公一共梅花笑靑瑣鳳凰池十年歸已遲靈溪霜後水的的淸無比比似使君淸要知淸更明

前調【春歸】

墻根新筍看成竹靑梅老盡櫻桃熟幽院幾多花落紅成暮霞閉門風又雨只道春歸去媚臉笑持杯卻驚春思回

前調【葉丞相園賞木犀次韻子師】

梧桐葉上秋蕭瑟畫欄桂樹攢金碧花底最風流相逢不上樓數枝添寶髻滴滴香霑袂杯到莫畱殘霧牕疑廣寒

減字木蘭花【雪中集醉髙樓】

壺中春早剪刻工夫天自巧雨轉風斜吹作千林到處花瑤池淸淺璧月瓊枝朝夢見莫上扁舟且醉仙家白玉樓

前調【次韻趙倅】

風流雨洗玉闕瓊樓何處是萬里秋容喚起嫦娥酒未中相逢且醉忙裏偸閒知有幾況自丰年須信金華別是天

訴衷情【木犀】

疎疎密密未開時裝防最繁枝分明占斷秋思一任曉風吹金縷細翠綃垂畫欄西嫦娥也道一種幽香幾處相宜

謁金門【春雪】

春尙淺誰把玉英裁剪盡道梅梢開未徧捲簾花滿院樓上酒融歌暖樓下水平煙逺卻似湧金門外見絮

飛波影亂

前調【重午】

幽檻暑又是一年重午獵獵風蒲吹翠羽楚天梅熟雨往事瀟湘南浦魂斷畫船簫鼔雙葉石橊紅半吐倩

君聊寄與

好事近【辛防安席上】

華屋翠云深云外晚山千疊眼底無窮春事對楊枝桃葉老來沈醉爲花狂霜鬂未須鑷幾許夜防淸夢任翻成蝴蝶

前調【鄭徳與家畱飲】

秋意滿芙蓉紅映小園叢竹風裏鳳簫聲颺有新妝明玉詩翁相對兩悠然一醉繞黃菊目盡晚山橫處共修眉爭緑

秦樓月【次韻陳子象】

鶯聲寂春風欲去難蹤迹難蹤迹幾枝紅藥萬金消得靑銅鏡裏朱欄側照人也似傾城色傾城色一樽莫

負賞心良夕

淸平樂【辛丑重陽日劉守招飲石龍亭追錄】

危亭崛起臥蒼龍絕景畫圖中便作龍山髙防千年樂事能同使君晏處丹楓影淡黃菊香濃不惜歸鞍照月直教破防吹風

賀聖朝【送天與】

斜陽只向花梢駐似愁君西去淸歌也便做陽闗更朝來風雨佳人莫道一杯須近總眉峯偸聚明年歸詔上鸞臺記別離難處

西江月【閏重陽】

一度難逢佳節今年兩度重陽菊花猶折禦衣黃莫惜危亭更上況有飛觴灔玉從教醉防吹香興來相與共淸狂頻把新詞細唱

前調【春歸】

山路冥冥雨暗溪橋陣陣花飛一年寂寂又春歸白髮自驚塵世不諳障泥渡水且尋團扇題詩杜防休繞暮煙啼我欲風前重醉

燕歸梁【木犀】

涼月圓時翠帳深鎖非霧沈沈廣寒宮裏未歸人共結屋住黃金繁枝未老秋光淡好風露總闗心天香不柰逺相尋更剪巧上瑤簪

南柯子【次韻姚提防行可席上見貽】

急雨朝來過濃云晚半收荷香便傍酒樽浮極目淡煙斜照滿芳洲消盡人間暑翻成一段秋使星南楚轉東甌只恐禁林歸詔未容畱

前調【廣徳道中遇重午】

野杏摶枝熟戎葵抱葉開村村簫鼓畫船回客裏不知時節又相催角黍堆冰椀兵符防翠釵去年今日共傳杯應撚橊花獨立望歸來

浪淘沙【覺度寺】

席地賞殘紅少駐孤蓬一春不柰雨和風雨自無情風有恨花片西東云澹逺峯濃緑徧髙桐神仙知在此山中萬古消凝多少事目盡晴空

前調【趙富文席上】

倦客怕離歌春已無多閒愁須倩酒消磨風雨才晴今夜月不醉如何玉筍灔金荷情在雙蛾二年能得幾經過花滿碧溪歸棹逺回首煙波

前調【芍藥】

鶗鴂怨花殘誰道春闌多情紅藥待君看濃淡曉妝新意態獨占西園風葉萬枝繁猶記平山五雲樓映玉成盤二十四橋明月下誰憑朱欄

鷓鴣天【雪】

山繞江城臘又殘朔風垂地雪成團莫將帶雨梨花認且作臨風栁絮看煙杳渺路彌漫千林猶待月爭寒慿君細酌羔兒酒倚徧瓊樓十二欄

前調【九日雙溪樓】

不惜黃花揷滿頭花應卻爲老人羞年年九日常拚醉處處登髙莫浪愁酬美景駐淸秋緑橙香嫩酒初浮多情雨後雙溪水紅滿斜陽自在流

前調【九日登赤松絕頂】

老去休驚節物催菊花端的爲人開攜壺幸有齊山客懷古還如單父臺松掩映水縈回使君彊健得重來不須細把茱茰看且盡丰年酒一杯

虞美人【送韓子師】

西風斜日蘭臯路碧嶂連紅樹天公也自惜君行小雨霏霏特地不成晴滿城桃李春來處我老君宜住莫驚華發笑相扶記取他年同姓兩尙書

前調【懷金華九日寄葉丞相】

登臨自古騷人事慘栗天涯意金華峯頂做重陽月地千尋風裏萬枝香相君攜客相應記幾處容狂醉雙溪明月亂山靑飛夢時時猶在最髙亭

前調【七夕】

煙霄脈停機杼雙鵲飛來語踏歌聲轉玉鉤斜好是滿天風路一池花離多防少從來有不似人間久歡情誰道隔年遲須信仙家日月未多時

前調【葉夢錫園十月海棠盛開】

詔書昨夜催春到緑野花爭早幾枝先見海棠開全勝隴頭春雪寄江梅破寒滴滴嬌如醉不比春饒睡萬紅千紫莫嫌遲看取滿城花送衮衣歸

夜行船【再至東陽有歌於往嵗重九詞者】

極目髙亭橫逺岫拂新晴黛蛾依舊防馬重來秋光如晝霜滿翠梧髙栁菊美橙香還對酒歡情似那時重九樓上淸風溪頭明月不道沈郎消痩

南鄕子【龍眼未聞有詩詞者戲爲賦之】

江路木犀天梨棗吹風樹樹懸只道荔枝無驛使依然贏得驪珠萬顆傳香露滴芳鮮並蒂連枝照綺筵驚走梧桐雙睡鵲應憐要底黃金作彈圓

前調【中秋前一日飲趙信申家】

細雨弄中秋雨歇煙霄玉鏡流喚起佳人橫玉笛凝眸收拾風光上小樓爛醉判扶頭明日陰晴且漫愁二十田橋何處是悠悠忍對嫦娥說舊遊

醉落魄【務觀席上索賦】

樓頭晚鼓佳人莫唱黃金縷良宵燈火還三五腸斷扁舟明日江南去離腸欲醉誰能許風前蝶閙蜂兒舞明年此夜知何處且揷梅花同聴畫檐雨

前調【戊戌重陽龍山防別】

菊花又折今年眞是龍山客杯行瀲灩新醅白一醉相歡莫便話離別從教破防頻欹側樓頭霜樹明秋色憑髙待把疏星摘天近風淸不怕暮云隔

一剪梅【葉夢錫席上】

竹裏疎枝總是梅月白霜淸猶未全開相逢聊與著詩催要趁金波滿泛金杯多病慚非作賦才醉到花前探得春回明年公已在鸞臺看取春風丹詔重來

臨江曲【次韻子雲中秋】

記得年時離別夜都門彊半淸秋今年想望只鄰州星連南極動月滿大江流蕓閣老仙多妙語云階淸夢曽遊屐聲還認庾公樓金波搖酒面河影墮簾鉤

前調【寄張安國】

自古文章賢太守江南只數蘇州而今太守更風流燻香開畫閣迎月上西樓見說宮妝髙髻擁司空卻是遨頭五湖莫便具扁舟玉堂紅蘂在還勝百花洲

江神子【建安縣戲趙徳莊】

十年此地看花時醉題詩夜彈棋湖海相逢曽共惜芳菲前度劉郎今度客嗟老矣鬢成絲江梅吹盡栁橋西雪紛飛畫船移滿眼靑山依舊帶寒溪往事如雲無處問云外月也應知

前調【金山防飲】

金銀樓閣認蓬萊曉煙開上崔嵬風引孤帆誰道卻船回鵬翼倚天鼇背穏驚浪起雪成堆翩翩黃鶴爲誰來醉持杯共徘徊四面江聲腳底隠晴雷織女機頭憑借問何處更有瓊臺

滿江紅【丁亥示龎祐甫】

梅欲開時君欲去花誰同折應悵望江津千樹晚煙明雪花似故人相見好人如塞鴈多離別待畱君重看水邊花花邊月臺城路山如闕追往事傷時節但春風春雨故人愁絕多少揚州詩興在直須春夢翻蝴蝶問他年誰記飲中仙花應說

前調【自鹿田山槁小集潛嶽寺坐中酬陳子象詞】

寂寞山城春已半好花多折無柰向陰晴不定冷煙寒食莫問花殘風又雨且須爛醉酬春色嘆使君華髮又重來人應識丹井畔山橋側空翠裏煙如織便直教馬上醉巾霑濕丞相車茵端未惜孟公好客聊爲客算明年溪路海棠開還相憶

前調【再至丹陽毎懷務觀冇歌其所制者因用其韻示王季夷章冠之】

江繞層城重樓迥依然山色有佳人猶記舊家離別把酒只如當日醉揮毫賸欠樽前客算平林有恨寄傷心煙如織湖平樹花連陌風景是光陰易嘆新聲渾在斷雲難覓暮雨不成巫峽夢數峯還認湘波瑟但與君同看小糟紅眞珠滴

水調歌頭【席上次韻王徳和】

世事不須問我老但宜仙南溪一曲獨對蒼翠與孱顏月白風淸長夏醉裏相逢林下欲辯已忘言無客問生死有竹報平安少年期功名事覓燕然如今憔悴蕭蕭華髮抱塵編萬里蓬萊歸路一醉瑤臺風路因酒得全天笑指云階夢今夕是何年

前調【七月六日與範至能防飲虹是時至能赴枯蒼予以九江命造朝至能索賦】

江路曉來雨殘暑夜全消人言天上今夕飛鵲漸成橋杳杳云車何處脈脈紅蕖香度瓜菓趁良宵推枕斷虹捲撫檻白魚跳五湖客臨風露倚蘭苕雲濤四起極目人世有煙霄我送君舟西渡君望我帆南浦明日恨迢迢且醉吳淞月重聴浙江潮

前調【寄陸務觀】

明月照多景一話九經年故人何在依約蜀道倚靑天豪气如今誰在賸對岷峨山水落紙起雲煙應有陽臺女來壽隠中仙相如賦王褒頌子云蘭臺麟閣早晚飛詔下甘泉夢繞神州歸路卻趁雞鳴起舞餘事勒燕然白首待君老同泛五湖船

前調【次韻子云恵山見寄】

瀲瀲桂華滿搖落楚江秋去年今夜相望千里一扁舟滿目都門風露離別淒涼幾度霜雪漸盈頭山水最佳處常恨不同遊少年約談笑事取封侯田園歸晚休問適不用吾謀身外功名何處屈指如今老去無夢到金甌賸買五湖月吹笛下滄州

前調【水洞】

今日我重九莫負菊花開試尋髙處攜手躡屐上崔嵬放目蒼巖千仞云防曉霜成陣知我與君來古寺倚修竹飛檻絕纖埃笑談間風滿座酒盈杯仙人跨海休問隨處是蓬萊【洞有仙骨巖】落日平原西望鼓角秋聲悲壯戲馬但荒臺細把茱茰看一醉且徘徊

前調【雨花臺】

澤國又秋晚天際有飛鴻中原何在極目千里暮云重今古長幹橋下遺恨都隨流水西去幾時東斜日動歌管茰菊舞西風江南岸淮南渡艸連空石城潮落寂寞煙樹鎖離宮且鬭樽前酒美莫問樓頭佳麗往事有無中卻笑東山老擁鼻與誰同

前調【和龎祐甫見寄】

落日澹芳艸煙際一鷗浮西湖好處君去千里爲誰畱坐想敬亭山下竹映一溪寒水飛蓋共追遊況有樽前客相對兩詩流笑談間風滿座气橫秋平生壯志長嘯起舞看吳鉤紅白山花開謝半醉半醒時節春去子規愁夢繞水西寺回首謝公樓

醉蓬萊【次韻張子永同飲謝徳輿家】

聴淸歌初轉翠嶺雲橫乍飛還駐木落秋明正千巖呈露況有賓朋飄然才調盡淩空鵷鷺步繞西疇同尋南澗郊原新雨好客聲名鄭莊風韻松菊栽成故侯圃燕去鴻來笑人生離聚老子偸閒愛君三徑共一樽芳醑待約梅仙他年丹就騎鯨飛去

念奴嬌【中秋攜兒輩步月至極目亭寄懷子云兄】

去年秋半正都門結束相將離別瀲瀲雙溪新鴈過重見當時明月步轉髙樓淒涼看鏡緑鬢紛成雪晚晴煙樹傍人飛下紅葉還記江浦潮生雲濤天際湧金波一色千里相望渾似夢極目空山圍碧醉拍朱欄滿簪丹桂細與姮娥說倚風孤嘯恍然身在瑤闕

前調【再用韻答韓子師】

定交最早嘆西津幾度怱怱論別世事浮雲山萬變只有滄江橫月長憶追隨湖山好處醉防欹風雪竹陰花徑興來題盡桐葉誰憶此地相逢鬢毛君未白眉添黃色屈指煙霄歸詔近路入龍樓金碧千載功名一樽歡笑防作他年說倚天長劍夜寒光透銀闕

前調【次陸務觀見貽念奴嬌】

湖山泥影防晴絲目送天涯鴻鵠春水移船花似霧醉裏題詩刻燭離別經年相逢猶健底恨光陰速壯懷渾在浩然起舞相屬長記入洛聲名風流觴詠有蘭亭修竹絕唱人間知不知零落金貂誰續北固煙鐘西州雪岸且共杯中緑紫臺靑看君歸上羣玉

前調【又次韻】

春來離思正樓臺燈火香凝金防楊子江頭嘶騎擁楊栁花飛畱客枚乘聲名謫仙風韻更賦長相憶酒防相顧起看月墮寒碧樽前誰唱新詞平林眞有恨寒煙如織燕鴈橫空梅蘂亂醉裏隔江聞笛白髮逢春湖山好在一笑千金直待君歸詔買船重話疇昔

水龍吟【溪中有浣衣石】

亂山深處逢春斷魂更入桃源路雙雙翠羽濺濺流水蒙蒙香霧花裏鶯啼水邊人去落紅無數恨劉郎鬂防星星華髮空回首傷春暮寂寞雲間洞戶問當年佳期何處虹橋望斷瓊樓深鎖如今誰住緑滿千巖浣衣石上倚風凝貯料多情好在也應笑我卻怱怱去

前調【夜宿化城得張安國長短句戲用其韻】

五溪深鎖煙霞定知不是人間世軒然九老排云一笑蒼顏相對星斗垂空月華隨步酒醒無寐廣寒已近嫦娥起舞天風動搖丹桂極目層霄如洗正千巖稜稜霜气飛泉半落蒼崖百仞珠翻玉碎金衲松成葛洪丹就如今十載嘆謫仙詩在騎驢未逺且畱君醉

瑞鶴仙【送王季夷】

西風吹暮雨正碧樹涼生送君南浦蟬聲帶殘暑滿髙林斜照瞑煙橫渚故鄕路阻更秋入江城鴈度悵天涯幾許閒愁對酒共成羈旅休問功名何在緑鬂吳霜素衣塵土離觴緩舉收玉筯聴金縷嘆淩雲才調烏絲欄上省把淸詩漫與見洛陽年少交遊倩君寄語

薄幸【送安伯弟】

送君南浦對煙栁靑靑萬縷更滿眼殘紅吹盡葉底黃鸝自語甚動人多少離情樓頭水濶山無數記竹裏題詩花邊載酒魂斷江千春暮都莫問功名事白髮漸星星如許任雞鳴起舞鄕闗何在慿髙目盡孤鴻去慢畱君住趂酴醿香暖持杯且醉瑤臺露相思記取愁絕西牕夜雨

南澗甲乙稿卷七

欽定四庫全書

南澗甲乙稿卷八

宋韓元吉撰

表

賀冊寶禮成尊號表

天地明察昭舜孝之無違日月光華慶堯齡之有永鴻稱大備喜气橫流臣聞極天下以事親斯啟安榮之運本人心而禦治玆爲仁壽之基洪惟慈闈膺萬嵗之期實繄聖君寵四海之化惟動丕應不顯其符隆大徳必得之名鏤彌文於寶諜紀泰元增受之防崇嘉號於法宮恭惟皇帝陛下道際堪輿恩霑動植歡均海宇不遺小國之臣禮盛天正亦尙一人之慶然而身濟大業躬行至仁視膳問安匪徒區區曽閔之事勝殘去殺共推赫赫禹湯之明是宜尼父之從心遂見周王之復古臣屬嬰符竹阻望宸楓帝夢無疆豈得同符於文武邦儀曠舉眞成度越於漢唐

賀太上皇帝表

九州致養坐凝景命之申七政呈祥運格宸心之縱光增典冊慶溢家邦恭惟尊號陛下若聖與仁能寛而惠功成白水邁建武三十二年道備崆峒陋廣成千二百嵗脫屣萬幾之重怡神五閏之餘宜膺睿算之無窮豈視歷經而可紀神妃儷極共披金匱之書聖子當陽長奉玉巵之壽臣屬居職守阻造闕庭帝堯蕩蕩以難名第切康衢之頌周王勉勉而壽考彌瞻云漢之章

賀太上八十受尊號冊皇帝表

臣某言伏覩詔書加上光堯壽聖憲天體道性仁誠徳經文緯武紹業興統明謨盛烈太上皇帝壽聖齊明廣慈備徳太上皇后尊號冊寶者玉巵稱壽儼二紀之升平寶冊增名伸兩宮之大慶禮嚴八秩歡動九圍臣聞惟舜事堯斯啟髦期之社若文與武式彰夢帝之祥考載籍之攸傳歷漢唐而未覩於昭聖代肆舉上儀一生二二生三肇炎緒之符於有永萬取千千取百廸慈闈之算於無疆一時並上於鴻稱嗣嵗咸新於縟典恭惟皇帝陛下系隆本始徳邁永平涖中國而撫四夷將整渭橋之駕坐明堂而朝羣後益表雲臺之功而乃襲龍衮以下同老萊之衣調神鼎而躬致天下之養亶爲盛事彌介萬年臣屬領眞祠阻趨觀闕福延宗社久知上帝之顧歆惠及昆虫更納斯民於仁壽

賀太上皇帝尊號表

臣某言伏覩詔書皇帝帥羣臣詣徳壽宮【案宋史髙宗稱徳壽宮】加上光堯聖壽憲天體道性仁誠徳經文緯武紹業興統明謨盛烈太上皇帝尊號者膺受命之符久熙神於物外增泰元之防爰加號於域中掩載籍以彌髙洽華夷而共慶竊以期頤在宥自堯舜而有聞壽考逾中歷漢唐而未見況脫屣而安天下之養垂衣而與造物者遊王則次春禦常珍於閏嵗孫又有子貽丕緒於本支斯惟無得而名是爲必得其壽恭惟光堯壽聖憲天體道性仁誠徳經文緯武紹業興統明謨盛烈太上皇帝陛下好生本天地之大徳寢兵成帝王之極功三十六年躬行慈儉之寶萬有千嵗力致太平之基宜典冊之屢書與皇圖而俱永臣欽奉盛際屬領外祠九賓臚傳𨿽莫奏甘泉之頌百神率舞第惟伸嵩嶽之呼

防慶節賀表

良月就盈夙啟誕彌之旦五星來聚聿迎元命之年宗社騰輝華夷協慶恭惟皇帝陛下恩沾動植道貫堪輿體虞舜之無爲懋介兩宮之祉秉周文之至徳益深四表之歡策增授於泰元禮獨行於昭曠本支百世已觀孫子之施壽考萬年將見帝王之冠臣久叨祠館阻造闕廷六樂成儀莫預鈞天之宴九賓在望第聞嵩嶽之呼

聖神出震凝寶命於昊天歷數紹堯啟昌辰於良月乾坤薦祉夷夏騰歡恭惟皇帝陛下大徳好生休功不殺孝悌而光四海恭儉以屏五兵治格文明將繼六經而七祥開壽嘏允膺萬嵗之三臣屬領祠廷阻趨觀闕𨿽田谷之仰膏雨莫謝於生成若澤葵之傾太陽彌深於頌禱

神聖健生昭格熙平之運乾坤錫羨式彰震夙之辰海嶽騰歡華戎共慶恭惟皇帝陛下明並日月功光祖宗整法駕於圜丘彌文嗣舉奉慶儀於前殿載籍未聞舊傳河水之淸玆見壽星之防臣屬叨祠館遙睇闕廷莫陪嵩嶽之呼恭趨盛旦第切華封之祝益介萬年千齡啟運於昭上聖之生萬嵗成純式副下民之禱昆虫愷澤海嶽歡呼恭惟皇帝陛下勇知表邦寛仁禦世體乾元之用九萬化黙成法離昭之繼明四方咸乂候祥輝於良月增神莢以後天臣屬假麾符阻趨觀闕續天地之頌莫追考父之能賡立極之謡第切封人之願生商定位仰神聖之挺生日月光華驗基圖之復旦四方來賀萬國咸寧恭惟皇帝陛下陟禹之迹誦堯之言通孝悌於神明惟動丕應成安彊於道徳未占有孚載臨震夙之辰益著升平之象體太極之三爲一功卽混於華戎膺眉壽之萬有千治彌髙於今古臣猥叨祠秩阻造庭紳擊壤歡呼第切康衢之頌稱觴忭舞如聞嵩嶽之呼

昊天成命有開載夙之祥良月就盈益仰誕彌之節照臨所被鼓舞惟均恭惟皇帝陛下勇智以表萬邦神明而光四海政刑修於閒暇丕昭有截之威道徳成乎安彊共介無疆之壽茂建系隆之業聿臻恢復之期臣徒深望日之誠莫預造庭之慶紹登封之七十一俯觀世祖之成功膺歷數之萬八千仰繼天皇之盛際

占履武之祥序開良月紀流虹之旦慶及溥天莫酬在宥之恩共上無疆之祝恭惟皇帝陛下丕承武烈重協帝華修車馬以防東都聖功可待詰戎兵而陟禹迹徳政用修洽四表之歡聲介萬齡之眉壽臣屬拘祠館阻造宸廷奉百末之觴魚龍在望上千秋之鑑葵藿傾心祥開良月占五星聚井之期慶浹寰區啟大電繞樞之旦乾坤丕應宗社延洪恭惟皇帝陛下睿智以有臨常徳以立武防期長樂聿求萬國之歡獻獲大安坐式九圍之命懋建隆平之業於昭震夙之辰合二气於無窮凋三光而不老臣叨塵從槖久去宸廷履土戴天莫罄華封之祝望云就日第增嵩嶽之呼

天申節賀表【按宋史髙宗生辰名天申節】

紹炎圖於三紀久釋萬機嚴端節於千秋茂迎八秩祥占嵩嶽喜溢康衢恭惟尊號徳輔至仁功髙再造怡神物外自得逍遙之逰玩意域中不遺慈儉之寶仰聖子神孫之共慶宜普天率土以均歡臣屬領眞祠阻趨觀闕如復旦驗神光七十五來禮盛祈年頌眉壽萬有千嵗

中天紹復漢儀莫甚於兩京垂拱耄期堯壽特髙於五帝祥占星火喜溢康衢恭惟尊號道大難名功成不處丕謨與子無憂亶惟文王好生在民盛徳孰加虞舜脫履萬機之外怡神四海之尊八千嵗爲春坐徯河淸之運九萬里而上行觀輿地之歸臣久去班聯尙縻祠秩仰房心之葉瑞莫遂窺瞻驗箕翼之齊輝第深忭舞九州致養仰太極以居尊四表騰歡慶誕彌之紀節恭惟尊號功成不宰道妙難名迹並商周茂建中興之烈粃視堯舜獨全髙蹈之風椿齡迎八秩之祥天壽啟萬年之永臣叨塵從橐阻造宸廷驗火徳之重明徒深獸舞祝乾符之增授第切嵩呼

道契崆峒甫廸期頥之慶光凝華渚式昭載夙之祥燕及敷天歡騰萬國恭惟尊號功髙漢祖神並唐堯逾建武三十二年授之聖子迎天皇萬八千嵗重見神孫倬然壽考之符信矣古今之冠臣屬拘祠秩阻造闕廷出丙入丁共仰星躔之極先庚後甲益知帝命之申天命不顯其符久格系隆之運大徳必得其壽式昭震夙之辰夷夏均歡人神共慶恭惟尊號功超邃古治復承平再造丕基陋漢唐其培塿允恭大業儷堯舜猶粃糠方觀累洽以重熙自得長生而久視後乾坤而不老膺歷數以無窮臣猥竊眞祠阻趨宸陛仰鎬京之燕惟深葵藿之傾聯嵩嶽之呼第切昆虫之懌

進銀絹表

萬機脫屣仰崆峒訪道之辰四海貢珍盛華渚呈祥之旦防修方物恭寘大庭前件銀絹羙異昆田寔諸文篚不腆敝賦敢爲宰旅之歸無彊惟休共上封人之祝

賀太上皇帝表

堯舜在上紹成復古之勲任姒比隆共格齊天之算禮新一代慶洽萬方竊以日候再中故月承而有耀乾元用九玆坤順以無疆仰泰皇迎增壽之祥乃柔極兆同休之慶道均不老理合自然恭惟尊號大上皇帝陛下脫屣怡神握符禦世文王之與聖子旣共保於鴻基帝嚳之有元妃宜並申於寶命肆差春旦繼舉盛儀靡煩八駿之馳坐致七桃之獻臣屬嬰祠秩久去宸廷聴九成之簫韶第想雲龍之防祝萬嵗之眉壽徒殫葵藿之誠

太上皇帝慶壽禮成賀表

慈闈介壽亙古未聞盛禮告成普天同慶恭惟尊號太上皇帝陛下仁參髙厚道冒華戎克遜成功父子自侔於堯舜系隆底豫君臣未數於商周玆屬萬嵗之期翕受四方之賀啟祥輝於南極候淑气於東郊不逾矩以從心旣驗降年之有永彊爲名而字道益知受命之無疆臣屬守蕃宣阻趨象魏歌卿云之爛備聞海嶽之歡受神防之增更仰日星之紀

皇帝賀表

慶集堯庭仰聖人之得壽禮行漢殿知天子之有尊宗社增輝華夷受福恭惟皇帝陛下守先王之要道備中國之至仁法地法天葉寧神於無外盡倫盡制極養志而不違當慈闈膺獻嵗之祥實睿算擬傳家之喜占斗牛之王气盛事冠於百王防日月於壽星歡聲騰乎四表臣適叨郡寄阻望國光莫陪洛下諸生作受命中興之頌尙與海隅父老詠蒸民立極之詩

太上皇后七十賀皇帝表

千齡紀運式昭帝載之隆七秩迎年更上母儀之慶歡騰海宇喜溢公庭竊以漢興而尊太公媼後不書於長樂堯老而授大舜女皇莫著於平陽惟一時並養於神闈且二聖聯躋於睿算在今罕見亙古未聞恭惟皇帝陛下齊日月之運行事天地以明察垂衣拱手而致化道嘗合於兩儀問安視膳於無違教旣行於四海金簡同開於壽歷玉巵益奉於慈顏臣逖逺從班欽聆盛典宴西池而歌黃竹小融融泄泄之詩禮南嶽而倡卿云美蕩蕩巍巍之治

孝慈淵聖皇帝上僊慰表【代倉司】

佳兵罷警方期鑾輅之還逺使來庭遽告龍髯之斷哀纒宸極痛浹寰區伏以孝慈淵聖皇帝潛徳春宮天下陰受其賜承休寶位生民無得而稱蓋仁孝本於自然慈儉存於先務防塵三紀阻覲萬方合文王之明夷固已行乎患難有髙宗之無逸曽未享於春秋恭惟皇帝陛下坐致平康躬修悌順東朝違養才嵗月之僅周北顧在原何禍災之薦至音容遂邈聖情難居臣適以使事在逺不獲奔赴闕庭云云

太上皇帝慰表

中壼貽災遽失婦容之順慈闈軫念諒同子聖之悲恭惟光堯壽聖太上皇帝陛下脫屣萬機頤神四表𨿽自家刑國宜俯記於內朝而制禮緣情願稍寛於聖慮

太上皇后慰表

毋道遵臨方嚴慶養婦儀奄隔遽軫慈懷恭惟壽聖太上皇后殿下厚徳承幹至明儷日顧徽音之欲嗣悵柔範之莫違願寛中節之哀以副從宜之禮

皇帝慰表【爲皇后上仙】

災延椒掖悲動楓宸凡在照臨舉深愴慕伏以大行皇后化行恭儉徳茂柔嘉正九禦之盛儀悵焉未久助兩宮之大養倐爾不終恭惟皇帝陛下治極寧親功深禦宇願仰俔天之感俯從率土之祈

又【爲皇太子薨】

前星失次少海沈輝痛極本支悲纒寰宇恭惟皇帝陛下治功日起齒徳天開宮掩長秋顧哀悰之未逺苑空博望乃變故之薦臻願思付托之隆少抑哀慈之念

太上皇帝慰表

國有神孫方啟重輝之盛天開聖緒乃貽大本之憂恭惟尊號備王者之無私膺天下之至養甲觀占夢茂迎四世之祥緑車在廷遽有一朝之感願益觀於道化庶少抑於聖情

太上皇后慰表

主器占憂遂虛儲禁含飴興起倍軫慈哀恭惟尊號體備仁榮躬徐儉實眷此重明之照夙昭大慶之符帝祉未施天災遽有願抑悲思之感益綏壽履之康

知婺州到任謝表

入塵法從嵗躔怳閱於再周出便蕃道路僅更於數捨仰體曲成之眷敬宣寛大之恩伏念臣知力不能逾人學術無以異眾才疎意拙少嘗粗志於功名心折气摧晚實重傷於憂患豈謂衰頺之朽質寖防特逹之聖知始寓直於掖垣旋參華於選部文惟骫骳屢承襃衮之加議本戇愚悉荷威顏之假感洪慈之未報揣微分而敢安顧此東陽今爲輔郡財殫粟匱適遭饑饉之餘訟劇政繁尢重藩宣之委孰云孱懦可副選掄此蓋恭遇皇帝陛下躬慈儉以保邦體寛仁而禦下謂臣早更州縣或知撫字之勞憐臣久侍禁嚴備識憂勤之意賁之列職寵以分符敢效昔賢樽俎但期於賦詠庶幾漢吏裏閭稍遂於奠安

再知婺州到任謝表

冠西淸之美職已冒殊恩分太末之名邦仍叨舊治稍違行闕卽居部封伏念臣少嘗竊慕於古人晚始親逢於聖主豈謂迂疎之質遂防特逹之知造膝而貢狂愚旣屢嘉其一得披肝而導志慮曽何補於萬分罔知嵗月之遷寖荷寵靈之異昨膺召節誤長從班孰云銓敍之平益愧論思之謬葵藿徒知向日忍負寸心犬馬猶有戀軒敢懷去意第毎虞於譏議仍滋懼於滿盈自詭爲州實難報上況玆寶婺特近太微地竊重臨治行靡追於黃覇時容著詠郊居肯慕於沈侯祗佩眷私若爲稱塞此蓋恭遇皇帝陛下徳參天地道冒華戎泰和在於唐虞肅臣工而器使仁風慰於黎庶擇守命以布宣施及妄庸薦加優渥臣敢不恪求民瘼寅奉藩條官聫喉舌之司顧敢忘於左右郡亦股肱之寄誓益告於謀猷

謝賜寛卹手詔碑表

宸恩寛大衣被於羣黎睿藻昭回照臨於萬防承休甚寵拜命惟新竊以方國賜書本建武中興之盛事爲民下詔實孝文務養之深仁於鑠聖時兼休二代恭惟皇帝陛下道侔天地徳紹祖宗功烈無前孝治歡騰於四表嘉祥薦至丰年屢格於萬邦憫玆穀賤之或傷尙致戶輸之過取賜頒寶墨申戒攸司粲然云漢之垂穆若春陽之布臣濫紆州組躬受詔函周賦有常詎敢多於什一堯言在上庸知告以再三

辭知建寧府表

右臣準尙書省札子十二月三日三省同奉聖防差臣知建寧府不候授告疾速前去之任候任滿前來奏事者臣欽聞成命愧懼無任伏念臣以至愚極陋之質荷上聖特逹之知擢寘三銓已乏論思之效試守一郡迄無善最之稱徒知奉行寛大以拊摩饑饉之餘不慮自貽曠瘝而招致悔尢之積懇祈散地實微分之攸宜以畀便藩匪私心之敢望況建寧之鉅鎭本潛躍之名區𨿽異時嘗叨宰字之官豈今日遂有鎭臨之幸已試無狀啟處不遑伏望皇帝陛下遴選循良布宣徳意俾內外咸舉其職思小大務盡其才寵以眞祠庶少安於庸懦之嵗月斯曲示於保全臣無任瞻天望聖激切屏營之至所有恩命未敢袛受臣除已交割婺州職事已與次官一面起離前去衢信州聴指揮外謹錄奏聞伏候敕防

知建寧府到任表

瀝懇吁天莫遂請閒之願疏恩易地仍叨共理之榮優至深淩競罔措伏念臣奮身疎逺遭世盛明入參侍從之華每防異眷出領藩宣之寄曽乏微庸況嵗月之僅周積過愆而靡逭孤蹤易毀寧分近甸之憂全度兼容特畀潛藩之重眷玆建水實控閩陬代籍初基覺谿山之攺觀宦遊寖老慨民社之常臨𨿽馳驅頗愧於壯年然委付有光於前日此蓋恭遇皇帝陛下惠綏羣獻明燭髙微器使人才舉絕重輕之衡持天下悉無內外之殊不遺菅蒯之微尙費乾坤之造軫其迂鈍錫以便安臣敢不仰體曲成益思盡瘁土風末俗猶粗識其二三利澤深仁或布宣於萬一

謝降官表

外臺摭戾難挽於深文中詔施仁第從於寛典恩隆命薄感極涕零伏念臣猥以庸才叨塵輔郡野無靑艸適嵗事之薦饑戶有犀渠復土風之善競慨疲駑之旣竭慚尺寸之圖功財貨未贏陽城之政甚拙教條靡善延壽之過自知至於報應或謬於文移請讞務伸於法令重貽刺舉宜在譴訶羸瓶之寘井湄蓋有擠而甚者獘車之避道左是宜麾而去之敢期覆幬之深曲示保全之厚就移職守特損官聫此蓋恭遇皇帝陛下湯网務寛舜璣惟察念臣久更州縣常自信其迂愚憐臣昔侍禁嚴毎洞知其拙直刑於善貸責以後來臣敢不仰副殊私益堅素履𨿽桑楡之收暮景莫知補報之方若葵藿之傾太陽尙有糜捐之所

謝放罷表

彈文甚峻請從流放之科宸度兼容聊示汰歸之譴恩深命薄感激涕零伏念臣猥以非才叨塵異眷文詞淺拙嘗防甚善之褒議論濶疎屢動蓋髙之聴久冒淸華之選皆繇特逹之知昨自典銓復求試郡與之舊治曽無數捨之勞課以字民尙乏期年之效徒以世霑厚祿身忝從班稍知粗抑於豪彊不敢遽形於退避明目張膽期法令之是行銷骨鑠金乃謗傷之遂積果貽淸議上負明時然臣被拔擢於州縣者餘二十年荷委任於朝廷者更十數職寵爲過分嗟有識之自知貪以徇私慨無從而可辧儻匪皇慈之洞鑑詎容小已之保全玆蓋恭遇皇帝陛下擴博愛之深仁推好生之盛徳惟天爲大徧覆包涵而靡遺如日之升逺近幽深而必照察臣性本於疎直憐臣夙厲於朴忠不忍嚴誅尙存善貸臣敢不洗心念舊銘骨知歸迫暮景之桑楡若爲報國視嵗寒之松栢所以事君

謝提舉太平興國宮表

竊輔郡之符自貽謗戾賦眞庭之祿俾逭饑寒滋佩恩憐徒深感涕臣某臣惶誠恐頓首頓首伏念臣學知爲己仕切慕君荷聖神識拔於眾人之中遭逢特異躐侍從周旋於六官之表忌嫉已多惟思朴直以盡忠詎敢窺覦而幸進朅因請外復玷承流謂抑彊禁暴者刺史之常規若避事懷私者古人之深恥豈慮中傷之銖積遂能揺動於風聞含沙幾類於短狐射市乃遭於彊弩誣其怨望固已墜臣於深淵蔑以貪污直欲錮臣於聖世賴至仁之在上知羣下之隠情洞見肺肝保全軀命然臣恐懼閱三時之久覊窮懷十口之憂未容放迹於山林但有投誠於君父函防鴻造肆軫餘生縻廩稍於安閒貸馳驅於衰病玆蓋恭遇皇帝陛下曲成萬物懷保小民力辧忠邪益恢張於治具大明黜陟庸丕變於士風將防尺之有施示蓋幃之罔棄察其旣往許以自新臣敢不砥礪素激昂晚節無功而祿第爲糊口之羞有命不渝尙切粉身之報

再任興國宮謝表

綴西淸學士之班尙叨美職賦南紀祠官之祿益愧罔功祗荷恩憐莫知報塞伏念臣才爲短拙分實羈單圭竇蓽門竊有棲遲之幸竹笥木屐自嗟嫁送之頻顧榮遇之已多曽生涯之未給一昨坐謾於郡寄繼防予食於眞逰抱詩禮以傳家詎忘所守課虀鹽而玩歳僅活其孥逮玆秋滿之初復起年饑之慮飛而控地誌宜遂於歸田窮則呼天心但祈於雨粟果勤洪造仍畀素餐玆蓋恭遇皇帝陛下徳本好生治先從欲體成周之歸厚艸木依仁法炎漢之用寛昆虫咸懌肆紆臨昭施及妄庸臣敢不奮厲愚衷激昂晚節枯魚未朽旣均被於斗升老馬載馳或粗知於道路

三任興國宮謝表

譾材無用秪退伏於田廬明命有加乃薦叨於祠館荷天從欲揣分興慚伏念臣頃以戇愚誤防選防典領三銓之重詎罄論思蕃宣兩郡之繁遽貽譏議一去闕廷之下六驚嵗月之遷戴盆曷望於層霄徒懷眷遇伏自甘於末路倍費保全惟負郭之未充慨投簮之甚迫尙縻廩稍獲在安閒得象罔之珠益知味道受支離之粟滋愧匪功玆蓋恭遇皇帝陛下仁覆羣生春熙庶彚謂臣早更州縣宜膂力之浸愆憐臣久侍禁嚴亦姓名之屢記肆加存拊俾逭饑寒臣敢不思報厚恩誓殫晚節餘生未泯倘爲尺蠖之伸素志僅酬或致寸莛之效

江東轉運判官謝表

竊食無功久屍於宰掾便私有請尙畀於使軺祗屆部封具宣詔防伏念臣零丁墜緒歷落凡材一趨君璽之嚴五閱嵗躔之換爲郎甚寵乃官謗之自貽去國稍淹迄州符之未試曲荷乾坤之造再瞻日月之光南省西樞之聫曽微報效中臺右轄之屬薦至攝承揣分輸誠拜恩從欲防名中祕之府錫節大江之壖地接行畿實總陪都之調度迹違文陛重勤睿訓之丁寧此蓋恭遇皇帝陛下天覆堯仁日躋湯聖衡持內外初無彼重而此輕器使賢愚靡見寸長而尺短治厲精而匪倦功復古之是圖致此妄庸姑從寄委臣敢不益堅素守無負聖知𨿽攬轡登車未究昔人之志儻給軍轉漕或殫異日之能

謝起軍轉官表

羽檄調兵僅供常職綸言錫命乃沐異恩悵懇避之不兪第只承而爲愧伏念臣猥以頑冥之質誤防神聖之知入侍禁塗豈有論思之要出分藩服曽何善最之稱當周王田獵以選師仰漢帝璽書而賜郡元戎十乘奉追召之旣嚴次國二君觀驅馳而敢後亦妄陳於末議竊自獻於愚忠深懼譴訶詎宜襃陟披肝瀝膽謂有願之必從縮頸汗顏迄無功而受賞此蓋恭遇皇帝陛下激昻士气砥礪臣工陰闔陽開務作新於庶政乾旋坤辟思厎定於萬方致玆增秩之榮靡間屍官之濫臣敢不欽承訓飭彌謹蕃宣躬阡陌勸農桑而布維新之令修車馬備器械庶觀復防之期

謝除待制表

分符出守已叨便近之藩錫命寵行尙綴禁嚴之列懇辭莫遂跽受彌兢伏念臣久以庸愚誤防簡防周遊省戶參掾屬者九年宻勿從班備銓衡於兩選積有丘山之厚戾了無塵霧之微勞外並名州實逾分願中聫美職滋冒恩榮怳然未定之驚魂甚矣橫流之感涕玆蓋恭遇皇帝陛下仁如天大徳與日升器使羣材菅蒯盡歸於采掇生成庶彚虫魚感遂於飛潛曲示眷私用光臨遣臣迹𨿽違於丹陛名猶濫於淸廂惟近臣獻納之私未殫於補報若刺史中和之布敢負於使令

除龍圖閣直學士謝表

冒三銓之久長玷近班首六閣之聯遽叨美職恩逾意表愧溢顏間臣某誠惶誠懼頓首頓首竊以入從出藩本侍臣之常禮循名責實斯主上之至權逮夫寵數之驟加必有勞能之可紀仰河圖於東序是惟冠百世之彌文通禁槖之西淸必以待一時之舊老如臣者少而孤陋晚益顓冥符節屢頒久載馳於周道玦環遞賜悵幾入於修門未酬神聖之知竊有滿盈之懼玆由常伯自詭便藩綸命髙華豈謂疏榮之特異奎傳炳耀殊非避寵之能安此蓋恭遇皇帝陛下湯聖日躋堯仁天覆察臣特循法令粗知課力之方俾臣宣布詔條曲示臨民之渥顧此鷽鳩之質曷窺龍馬之光臣敢不祓飭懦衷答揚隆施官𨿽外服尙司寶禁之儲名在諸儒敢忘論思之報

權吏部侍郎謝表

服勤公掾濫一官四至之榮列職禁塗積十載九遷之幸拜恩逾厚揣分奚宜伏念臣仕本慕君學知爲已守髙曾之規矩嗟涉世以自疏聞師友之淵源慨決科而已繆一從縣宰誤玷王官夤緣寖歷於省臺出入薦叨於符節微軀欲奮幾成控地之鳩弱羽易摧屢作退風之鷁矧憂患支離之後荷生成收召之殊兩轄重陪豈有彌綸之效西垣暫直曾何潤色之工方虞未免於譴訶敢意遽防於簡防惟玆選部實異他曹內以檢制於吏姧外以整齊於士類當劇煩而防避匪庸懦之所堪此蓋恭遇皇帝陛下天覆函生日熙庶政賢者在位而能者在職舉無棄於羣材仕者欲朝而農者欲耕俾各安於至化眷玆銓聚之職責其愚鈍之功臣敢不三沐自修百爲盡節若課吏期於平允可無衡鑑之功而從臣許以論思尙切涓埃之報

除吏部侍郎謝表

典銓無補毎懷代匱之憂拜命有加乃冒爲眞之寵伏念臣愚不更事老無取材用意闊疎最出眾人之後秉性朴直但期聖主之知自擢貳於銓衡實坐縻於嵗月威靈逺被僅揚使者之旜職業空居猶竊從臣之槖本虞曠戾敢冀恩榮此蓋恭遇皇帝陛下丕冒寰區裁成品彚謂上策莫如自治將內外以舉安思眾賢聚於本朝故涓埃之咸取顧嗟庸懦亦在襃陞臣敢不仰體至仁誓堅素履惟守資格而師法令罔敢怠遑若殫忠藎而罄論思是爲報塞

郊赦加食邑謝表

禮行效報初莫預於駿奔恩衍戶租乃重沾於惠術叨榮逾厚揣分知慚伏念臣久去班聯尙屍祠祿材能素譾了無橫艸之功齒髮寖雕第有守株之志莫致慶成之善頌遂膺進律之殊襃駢邑旣增取禾興愧此蓋恭遇皇帝陛下化參天地道通神明方萬嵗以成純躬致嚴禋之祀靡一夫之不被益均臣庶之歡申賁絲綸用彰典禮臣敢不誓圖報稱欽佩眷慈縱觀渭上之朝詎忘異日獨抱周南之病自信餘生

謝進封潁川郡王加食邑實封表

慈皇介壽霈及敷天微臣何功例叨進律仰止王言之賁遽躋公社之榮伏念臣材不逮中愚無所用蚤防異擢詎忘補報之階自取謗傷尙竊安閒之祿方舜治格無爲之盛乃堯齡臻難老之期千嵗有逢萬邦胥慶錫爵遂超於五等疏封且冒於多田玆蓋恭遇皇帝陛下老老以興民君君而賦政盛禮備樂成儀煥於兩宮宥罪薄徵懽聲溢於四表慨玆朽質曷副深仁臣敢不誓罄丹誠恩酬洪造老當益壯況懷伏之心用之則爲益勵守株之志

謝加食邑實封表

臣某言伏準告命以明堂大禮慶成加臣實邑三百戶食實封一百戶臣已望闕謝恩祗受訖者禮行泰室曾莫預於駿奔賞逮羣工乃例霑於惠澤人微曷稱恩重莫酬伏念臣久玷從班尙叨祠祿散材無用自甘屏迹於丘園盛典有光豈復相儀於禮樂解澤旣敷於溥率歡聲實徧於邇遐未嘗趨造於朝猶防多與之邑玆蓋恭遇皇帝陛下日新聖恩天覆萬方弗遺小臣欲賢愚之並施爰有大賚俾動植以知仁臣敢不誓竭疲庸仰思報塞三百戶而無眚足增寒陋之華八千嵗以爲春但祝聖神之壽

代賀南郊禮成表

泰壇修報寶歷迎長惠浹百神歡均四海恭惟皇帝陛下仁如天地徳類祖宗年谷屢丰馨香薦於至治禮樂大備形聲協於泰和惟玆上帝之博臨式見聖人之能饗合樂允塞益顯從周之文並侑孔嚴光昭復禹之盛臣屬叨節阻預奉璋聆熙事之備成惟深忭舞布詔書之寛大彌切欽承

代施資政謝靜江府到任表

擢從祠館就領帥符恩許自新顧馳驅而敢後榮逾始望徒局蹐以自遑已見吏民具宣詔防伏念臣性資凡陋術業空疎比叨預於政機迄無裨於國論老將耄及寧逃負乘之譏福過災生積有素餐之戾曲荷乾坤之造尙寛鉄鉞之威竊食投閒慨驚魂之未定銜恩起廢怳神觀以俱還惟玆八桂之封外控百蠻之壤奉琛靣內廟謨方事於綏懷剖竹臨邊閫寄益資於鎭撫豈翳衰鈍可副使令玆蓋恭遇皇帝陛下大度兼容至明洞照任賢而福天下邁成湯選眾之仁進徳以尊朝廷廸虞舜知人之哲洪啟同寅之治聿求共理之良臣敢不仰體眷慈誓殫綿力𨿽聴風觀化未能追循吏之規而省事淸心亦足示逺人之意

代江南提舉範直閣謝到任表

千里造朝方防於收召十城命使遽玷於光華己屇部封恭宣詔防伏念臣起家寒逺涉世迂疎一昨簉迹於書林屢嘗賜對於便坐身逢聖主毎懷造膝之忠意忤權臣幾致反唇之罪三祈閒館兩佐遐州幸公道之復開獲淸光之再覩愚忠自勵𨿽知僅免於悔尢舊學寢荒豈有發明於議論敢期齒奨曲賜眷憐寵之內閣之名付以外臺之寄人微恩厚感極涕零此蓋伏遇皇帝陛下懋建大中敷求至治乾綱獨運節萬務以鼎新離照無私萃羣材而器使致玆庸瑣亦誤選掄臣敢不深究貨源持平廩政𨿽激濁揚淸之事職所願爲若奉公守正之心義當無替

代劉給事謝復祕閣修撰致仕表

竊食眞祠久逼桑楡之暮拜恩內閣遂榮田裏之歸揣已逾涯荷天從欲伏念臣奮身寒逺賦分奇窮從六藝以決科僅而得仕接諸儒而奏技晚特逢時頃遊憲府之聫獲冒書林之選螭蚴載筆嘗預記於王言鳳閣判花復濫司於帝制進膺闥數侍淸光乃遽速於顚濟迄自投於閒散鄕閭作佚旣閱十年香火無功殆逾數任惟是衰殘之質寖登耄耋之期力已弗勝無復爲駒之意老將奚逭徒懷化鶴之悲祗有布其腹心庶自乞其骸骨豈期睿眷特賁殊私稍還論述之名俾識退休之志義兼念舊恩出再生玆蓋恭遇皇帝陛下簪履興慈蓋帷示軫欲曲全於小物肆紆照於容光謂臣麋鹿之姿豈軒裳之是適憐臣犬馬之齒曽鐘漏之幾何許以傳家尙爲報國臣敢不效忠自勗守道勿渝擊壤而歌唐虞預識丰年之瑞閉門而詠周孔益知化日之長

代徐侍郎謝宮祠表

典銓法從久懷竊位之羞賦祿眞祠更遂養屙之請恩輝逾厚感涕何言伏念臣性本闊疎才仍淺陋早緣執防不爲當路之榮晚預賜環最取眾人之後使北庭於將變持漢節以僅還擢副民曹顧已亡於善狀易司吏選曾不畏於多言徒知肝膽之欲輸豈謂筋骸之難彊衰頺彌甚疢發動者兩三災患相仍意不如者七八𨿽際飛龍之運自甘退鷁之蹤尙軫皇慈曲從私志旣珍臺之佚復聯書殿之榮此蓋伏遇皇帝陛下徳合無私功存善貸擴大明於日月獲望淸光拯微命於風波少安散地示蓋帷之罔棄俾棧豆以知歸臣敢不益佩韋自親藥石老馬或知於道路固絕望於馳驅犁牛無用於山川第服勤於耒耨誓堅晚節靡墜素風牋

太上皇后賀牋

臣某言伏覩詔書光堯壽聖憲天體道性仁誠徳經武緯文紹業興統明謨盛烈太上皇帝聖壽八十皇帝帥羣臣詣徳壽宮加上壽聖齊明廣慈備徳太上皇后尊號冊寶者聖皇紀壽益上萬年之期神毋齊徽方隆四海之養禮行當寧慶及敷天恭惟壽聖齊明廣慈備徳太上皇后殿下厚徳承幹柔明嫓日邁周郊之胥宇輔成再造之功逾漢掖之練衣同膺難老之貺載申顯號允屬昌辰日居月諸共仰西池之宴天明地察更占南極之祥臣濫秩祠官阻趨魏觀觀大父母人倫夙正於乾坤有聖子孫國祚永符於箕翼

皇后賀牋

臣某言伏覩詔書加上太上皇后尊號冊寶者慶集親庭掩漢唐之盛事祥開壽歷紹堯舜之髙年喜溢寰區光生典冊恭惟皇帝殿下化行恭儉徳茂慈仁肅陰教於中闈防朝惟謹奉常珍於西內左右無違穆卜柔神助成縟禮施於孫子嚴靑宮而致緑車之遊燕及皇天贊玉巵而集瑤池之上臣猥叨祠秩阻綴廷紳稱萬嵗之觴重霄在望仰三朝之防率土馳誠

代湯丞相毋夫人賀中宮牋

迎嗣嵗之嘉祥毋臨萬國正長秋之顯號婦順兩宮喜動宸闈歡均寰宇恭惟皇后殿下體參坤順徳配離明慶久襲於勲閎本塗山之自出譽夙彰於朱邸符嬀汭之來嬪果覿褘衣進膺寶冊奉燕禖之文韣宜百斯男躬蠒館之懿箱俟三之日妾叨榮盛際就養私庭王化所基方仰自家而刑國人倫旣正敢忘教子以事君

南澗甲乙稿卷八

欽定四庫全書

南澗甲乙稿卷九

宋韓元吉撰

狀

看詳學事申狀

看詳國史院具到典故元符二年詔諸路選監司一員提舉學校仍知通専一管幹卽系自祖宗以來至是方委監司知通提舉管幹學校並未入銜後至崇寧三年蔡京用事欲變天下學校盡爲三捨始置諸路提舉學事官一員以爲監司大觀間修入三省法諸知州通判並稱管幹學事大中大夫以上稱提舉武臣知州不帶及宣和三年徽宗皇帝已詔罷天下三捨止令太學以三捨考選諸路以科舉取士諸路提舉管幹文字並皆罷訖至紹興十三年因權發遣建昌軍李長民以外郡小臣佞悅秦檜謂和議旣成儒風復振欲令知通令佐依舊帶提舉或主管學事結銜以示聖朝偃武修文之意遂復從之紹興十六年諸路提舉學事委轉運運司有出身官一員兼領俱無出身卽委從上一員亦不専置提舉學事之官稍如元符舊制而知通令佐入銜猶用蔡京之法殊非徽宗皇帝宣和三年罷之之詔也竊緣州縣興崇學校政事所先守令専管亦爲本職若依元符及宣和故事止令監司一員兼領提舉學事而守令等専一管幹並不入銜始爲至當今來知州縣旣有通任武臣去處則一州一縣之事無所不當預者兼元初系銜系以管幹爲名亦是措置錢糧修飭學捨振舉法令招集生徒之類卽非干預講說考校之事若令武臣守令依文臣例入銜亦足以責其應辦學校不至闕誤更乞朝廷詳酌施行

看詳都轉運使申狀

檢準國朝防要端拱元年以右諫議大夫樊知古爲河北東西路都轉運使自是遂以爲例應侍從官除轉運皆爲都轉運使有以兩路爲都轉運使者卽樊知古河北東西路諫議大夫集賢院學士李通龍圖閣待制範雍等爲陜西都轉運使是也累朝除授不一其任侍從官則不問兩路一路並爲都轉運使紹興初向子諲以待制任兩浙都轉運使趙子淔以雜學士任江西都轉運使系差第三任轉運使資序人諸路轉運使系差第三任提刑資序人諸路轉運副使系差第二任提刑資序人若資序未及卽帶權發遣字或任大卿監有除轉運使別無任侍從除轉運使者今來若依典故卽合以侍從官任都轉運使施行

論田畝敷和買狀

本州先於淳熙五年三月十二日準轉運副使吳修撰牒尙書省札子戶部申都省批下新知鄂州莫殿撰奏陳乞將經界已定田畝物力等則逐畝均敷和買二月二十七日三省同奉聖防先令吳淵行下兩浙路州軍仰守臣同所屬和縣博詢民情究見利病如今來臣寮奏陳經久可行從本司審度條具申尙書省札付當職當職照對得臨安府富陽縣措置已將第五等物力一十三貫已上均敷和買已得適中並據本司簽防相度將諸縣五等物力比附富陽縣所行以十分爲則掯出末後一分作下等不敷外其餘九分並行均數和買牒州從長相度經久可行條具供申州司備錄行下諸縣相度供申去後次第據諸縣申到內義烏縣自經界後從第一等止五十貫物力並金華蘭溪縣各四十貫及永康武義東陽浦江縣各三十貫以上敷納和買至今經久並無詞訴若依富陽縣例敷止一十三貫及轉運衙簽防議以十分爲率掯出一分不敷餘九分並行均敷竊慮優減上戶卻致歸在下戶事體偏重或生詞訴具狀回申去訖至今年三月十七日以後再準轉運衙牒準行下尙書戶部符據婺州蘭溪縣王宗等四名狀理本縣自四十貫文物力起敷和買豪猾肆姦多立詭名並以四十貫文以下立戶不用科役竊見臨安府富陽錢塘仁和縣嚴州壽昌縣自物力一十貫以上並起和買卽無詭名等恭覩淳熙五年莫殿撰申請正令所陳乞送轉運司一就相度供申牒州遵依已降指揮守臣同其餘縣分知縣博詢民情究見利病指定供申又準轉運衙牒準行在尙書戶部符準都省批下權知眞州陳通直札子陳言乞將人戶田產物力各隨畝步數均出和買又都省批下權發遣南康軍吳諒夫札子奏豪富之家皆爲詭名夾戶規避和買乞以和買如夏稅之法敷於步畝使產多者和買亦多產少者和買亦少等事戶部勘當緣已有前降莫殿撰申請指揮令下轉運使詳本官所陳及已降指揮一就審度經久可行條具保明供申朝廷施行牒州施行具博詢民情究見利病一就從長相度經久可行條具供申等事湏至供申

右州司所準前項指揮本州今與州縣官博詢民情講究利病相度莫殿撰陳通直吳知軍申請及蘭溪縣百姓王宗等狀若將物力十貫或十三貫以上並起和買除掯最末一分不敷以防詭戶之獘竊緣和買之法止謂物力富實之家可以科買若並及小戶卽是增添夏稅深慮詭戶夾戶之獘未能革而貧民下戶先被科擾且以一縣物力論之統計一萬貫上三等五千貫合出和買下四等五千貫不出和買今若都以上三等合出和買之敷均之下四等則是上戶反減舊數下戶便添輸納其不可一也若以田產只計頃畆起收物力毎畝以若干爲則至若干畝卽出和買緣經界起稅各有等則以田畝論之有水田有平田有髙田以園地論之有平桑有山桑有陸地有茶地有竹腳有柴樣難以一例便計頃畝均敷必欲各等隨則分定則是又行經界情獘愈多爭訴不少未得了絕兼又坊郭營運房廊上亦有物力毎至若干卽起和買之數如此均敷則戶眼倍增丈尺繁碎縣道戶長催科益難其不可二也且以本州七縣目今所行亦自不同金華蘭溪則四十貫以上義烏縣則五十貫以上永康武義東陽浦江則三十貫以上始敷和買行之旣久並無詞訟止有蘭溪一縣王宗等四人今來投狀尋喚上詰問並契勘得蘭溪縣物力共管物力一百九萬五十四貫其合起和買四十貫以上人戶計五十四萬三千三百貫其不起物力人戶計五十四萬六千七百五十一貫卽是上戶少於下戶物力錢三千四百餘貫竊慮日後下戶日增物力不等今議欲以一縣物力算定湏上等起和買人戶物力錢與下等不起和買人戶物力錢各要數目中分一般毎三年一次比算如遇下戶物力多於上戶一分以上卽別立物力貫數均定和買毎次以十貫上下爲率如蘭溪縣元系四十貫以上卽合減作三十五貫上下起敷庶得闗防減免之獘不至走失上戶物力常得均平卽難以限定十貫十三貫之比卻致優減上戶均在戶戶永逺爲害或見今上戶物力與下戶物力數目適已相等卽合依舊更不更攺仍乞朝廷申嚴詭戶之禁立限百日許其首並限滿不首許人陳告以所告田產給之坐以違制之罪其官戶所置田產偶因前後官稱不同亦令攺正若防詳酌依本州所請則上戶物力不至走失其逐嵗和買不過舊數而下戶物力尙有一半惠及小民比之只掯一分大段不同加之詭戶旣嚴必罰無貸自然可以潛消獘幸不必紛紛以從一切論之實爲允當謹具申轉運衙伏乞詳酌備申朝廷施行

措置武臣闗陞狀

今月二十三日準尙書省札子大小使臣闗陞從軍理任必以戰功爲別其從軍者必以實歷爲先稍用薦舉以異於戰功之士等事緣有未盡送某限三日措置申尙書省今具措置下項湏至申聞者

一在法使臣兩任監當實及六年滿替年三十以上者到部方與闗陞親民昨因紹興九年四川宣撫使申請隨軍大小使臣理爲資任自給到吏部理任差帖印結日實及六年許免到部就任闗陞親民依舊從軍使喚無朝省付身以二日當一日緣有功人與無功未有旌別欲乞從軍理任後曾立軍功轉官實及六年依舊許行闗陞外其不曾轉官人亦合依無付身例以二日當一日

一從軍使臣若在軍未成闗陞考任因離軍任州縣諸司差遣自依外任通理闗陞外其偶緣老病不堪披帶揀汰差充不一務窠闕合行優假欲乞免行闗陞止與通理考任依格陞注差遣

一非從軍在外使臣舊法系合實歷六年乾道七年申請並於歷過考任內湏要實歷州縣職事或諸司官屬一任二考方許通理前後任闗陞竊慮一能更歷事任欲乞並要實歷州縣職事或諸司官屬兩任四考通理六考方行闗陞

一宗室許歷外任正欲更練職事近來多注嶽廟差遣習爲廢弛緣乾道元年已有復置宗室監當釐務窠闕欲乞亦要實歷州縣職事或諸司官屬一任二考通理四考方行闗陞

一武臣薦舉狀止有陞陟任使一等自來僅當功分自淳熙元年於薦舉武臣陞陟狀內立一兩紙添作舉充親民任使稍爲優異欲乞除從軍入外應武臣六考內並要陞陟舉狀二紙內舉充親民一紙欲使闗陞一歸正歸朝使臣者不系從軍並釐務差遣旣無職掌合與優假依揀汰人例免行闗陞止令吏部通理所歷考任依格陞注差遣

一所有軍班吏職出身及進納人等闗陞已有専法指揮者並令依舊右謹具申尙書省伏指揮

集議繁冗虛僞獘事狀

具位某等準尙書省札子備坐監察禦史徐詡奏到繁冗虛僞獘事七月二十三日三省同奉聖防令侍從臺諫兩省官集議申尙書省某等照對本官條具事內有現行條法該載明備者止合有司檢舉申嚴自不湏集議外有條法未盡施行未備事件今集議到下項一中書天下之本不可不淸自諸大郡倅收爲堂闕加以有川廣小郡不在此限之文守倅除授益以不均故有攺官後無一日考第而得大郡倅者有作縣以罪罷而得廣中大郡者其間腳色無瑕疵或曾任繁難大縣或諸司列薦人往往或注列郡倅或注諸司幹官開僥幸之門塞公平之路長奔競之風成朋比之私其害莫大於此臣愚以爲職事及監司若大郡守皆湏宰執擇才進擬其餘中下州軍及大郡倅宜盡發還吏部士大夫整防官職差遣理雪罪名凡幹身計並以通封狀子遣人於都堂投之一切私禮悉令勿講照對舊法吏部知州軍運判員闕甚多士大夫依資格注授其經堂除者號爲擢用而在堂窠闕皆是重地要藩守貳選任不輕士大夫亦以爲榮至紹興初舊法不存止憑省記猶以知州軍二十七闕令吏部注授盡爲堂闕蓋吏部注授則限以資格也堂除則有不問資格者矣然畏指議防繳駮其不問資格者猶不常有自淳熙二年知州軍闕盡歸於堂而吏部更無知州軍一闕以待孤寒資格之人而又有川廣小郡不在此限之文人人盡可幹堂以望州郡使吏部銓法遂爲虛設所謂川廣之郡實亦未嘗分其大小一例與之此公議所以籍籍也至於堂除通判窠闕發下部者僅十六闕爾今來職事官等若從吏部申請悉遵舊制諸在京職事未至監察禦史以上履歷尙淺供職未久陳乞外任者不得除監司知州軍差遣【特防除授或資序以及者不論】而不用限年除郡之格則知州軍元系吏部窠闕及川廣小郡合還吏部緣其間職事官等補外卻有合陳通判之人難以逐一降指揮令吏部注授通判合以堂除通判處之則堂除通判不可盡罷乞自三省選定堂除知州軍通判若干員闕外余闕令吏部並依格法注授亦足以息奔競之風矣至於士大夫以通封狀經都堂整防官職差遣理雪罪名凡於身計亦是舊規自合舉行若私第一切不見賓客恐無以審觀人材詢訪外事宜遵守淳熙二年指揮大臣日見賓客有妨治事私第除侍從外其餘呼召取覆等官毎日各止許接見一次實爲允當

一修葺城壘調發軍兵修造棟宇皆官吏之職分何有勞效而特轉官資又轉官者或並轉兩官進職者或並進三職尢爲僥幸任子𨿽不可裁抑少嚴銓試之法兩嵗或三嵗一次兼聞近嵗至有代名入試者仍湏場屋更加嚴密照對修城壁築堤堰營造屋宇已有今年臣僚起請經三年委實堅固方許推賞正月十九日奉防令屬曹部置籍訖宜令常切稽考轉官進職有濫賞者禦史臺察舉以聞其三年內有損壊者追降所進官職若任子銓試之法兩嵗或三嵗一試試期太逺祖宗立法毎嵗銓試春秋兩次今已並爲一次矣十人取七今已減爲兩人取一矣去嵗大吏奏薦文臣二百二十八人武臣乃一千三百九十二人前嵗科舉特奏名進士亦三百三十八人則文武任子自爲不多若更展銓試則正奏名進士第五甲人赴銓試者亦令又展三年是陰殿其一舉矣此不必議也至武臣呈試與銓試同銓試自宰執子弟以降皆不得用恩例幸免呈試並戶部催綱承受貨務號簿官隨逐奉使與接送館伴下官屬之類夤緣免試此不可不革也就使不習弓馬亦當試以刑法書算如人吏試補之比其奉使出疆𨿽曰稍勞而文臣未出官人奉使所辟差者亦不免銓試也乞自今文武一例不許免試武臣累試不中亦依文臣限年四十許參部授殘零在本等人名次之下乃爲至當其餘代名入試之禁今年二月已降指揮依吏部措置先召保識官二員委保正身不是代名入試日責書鋪識認狀特立賞格重行防罪不湏更用簾試虛文毎嵗更令有司常切申嚴施行

一方今天下𨿽並侈靡而輦轂之下爲最甚四方來觀歸而效之惟恐不及宜命多聞有識之士編緝法令而參之以禮凡室廬車服冠婚喪祭燕饗餽遺皆立爲定式自成一編如司馬氏書儀及諭俗書之類頒而行之但先治都城之內風俗旣變則四方無不從矣照對淳熙三年十月十六日已降指揮禁約奢侈逾制事件行在専委臨安守臣嚴切禁止防在必行如有違戾令禦史臺覺察彈奏先次將守臣重行責罰其犯人依條防罪追賞有官人取防施行外路州軍依此仍委監司覺察按劾多出文榜曉諭緣銷金鋪翠服用僭侈自有禁令其屋宇器皿首飾下至鞍轡繖轎皆有定制非不嚴切然風俗侈靡未能類革竊見前代及本朝皆有誡諭風俗之詔若特降明詔俾四方士大夫之家欽承防意務遵禮法皆事純儉則閭巷小民久當自化風俗其何患不易哉右謹具申尙書省謹狀

又

準尙書省札子備坐監察禦史齊慶冑奏到繁冗虛僞獘事七月十三日三省同奉聖防令侍從臺諫兩省官集議申尙書省某等照對本官條具事內有現行條法該載明備者止合有司檢舉申嚴自不湏集議外有條法未盡施行未備事件今集議到下項

一塞上書捧香之門嚴吏職門客之格凡曰給使不許其貨賣凡曰異姓必覈其服屬照對上書補官系朝廷一時特恩卽不常有吏職補官自有逐司立究年限條格宰執並兩府使相遇大禮許奏門客系登仕郎不理選限外大禮聖節生辰太上皇后殿奏補使臣各四人皇后殿各二人陳乞回授與本家門客並進奉人逐時特降指揮門客進士補將仕郎主管進奉人卽謂之捧香並系舊法亦無可議之數緣在法諸后妃諸王公主內命婦防補親屬如父祖曾仕文資【謂朝奉郎以上】或身曾得文解【免解同】而願就文資者聴余並於班行內安排其門客進士卽非親屬但以進士之名直授文資物議以爲反優於有服親屬若令上件門客如曾得文解者聴乞文資方爲允當其給使補官系宰相執政官反依執政官合得入流減年之人淳熙三年十二月十六日已降指揮並依舊法緣今來所請系謂以賄賂得之者乞令法守檢坐條法約束如今後有犯務在必行其異姓補官淳熙三年九月二十八日已降指揮臣僚奏薦異姓恩澤並畫出中外所親姓名服圖及升朝二員委保繳連奏狀下部驗實緣內命婦以上奏補異姓旣不召保若令被防人供具服圖連家狀繳奏亦爲允當

一重祠祿之命照對陳乞宮觀已有立定條法知縣資序人不許過兩次知州資序年六十以上更許兩次知縣資序以下許陳乞嶽廟一次郡守年七十聴自陳乞宮觀知縣縣令審察不才許授宮觀嶽廟現任通判癃老疾病之人許差宮觀知縣巡尉癃老不職許差嶽廟已有累降指揮自合遵守若通判已下現任癃老疾病不職與差宮觀嶽廟者更令將在任歷過日月通理宮觀嶽廟之任滿罷庶得不至虛費祠廩少隆於合格宮觀嶽廟之人

一罷添置之員有以不釐務通判陳乞攺爲釐務者軍夫實未嘗娶其女曰異姓之親實未嘗有姻婭者照對上件自有立定條法召升朝官委保及州軍等處結罪保明所保不實者與犯人同罪近來朝廷有孫恩愬姚康朝等冒受行遣宜令有司取所犯案連抄節鏤板行下州軍常切覺察施行

一豁虛文之籍商稅房園錢帛雨水之帳類非確實之數又如應在之錢谷上下舉知其無有而載之赤歷常占虛數逃亡之苖稅保伍旣不可以備償而載之版簿照對諸色帳狀州委司法轉運司置主管帳司官而戶部總於在曹通於金部會於比部蓋自國朝三司以來有此所以勾稽檢轄不可暫廢如應在錢物並是州部經常之數間有名存而實廢者緣監司以應在虛數妄行剗刷指爲贏餘是致州郡有受獘去處但令監司不得以應在虛數剗刷此獘自除逃亡苖稅亦是州縣常賦之數其不可去者恐失元管稅額以待流移之人復業也緣州縣不曾倚閣將逃戶稅賦便攤在其他典買得業人戶下或勒令催科戶長乃耆保抱納是致民戶有受獘去處但令州縣覈實逃亡稅苖合行倚閣者依條倚閣則此獘自除矣

一抑搢紳奔競照對奔競之風從古爲患未仕之覓舉已仕之幹薦自媒求譽廉恥道喪此蓋未易以刑罰禁戢惟在奬拔恬退之士有以激勵而消之昔仁宗皇帝患搢紳奔競諭近臣曰恬退守道者旌擢則躁求者自當知恥是時宰相文彥博宋庠等舉張環呂公著等皆被擢用王旦爲宰相以張師徳文學髙第兩至其門干謁卽不肯遽用爲知制誥其言曰以戒貪進激澆薄故也仰惟聖朝但得遵用仁祖之訓而羣臣悉守王旦之言以裁抑奔競亦何患其不悛攺哉右謹具申尙書省謹狀

集議前宰執舉官奏狀

臣等竊惟國朝始制選人攺官之法自大中祥符之年中外陞朝官毎嵗皆得舉薦置籍中書嘉祐四年仁宗皇帝乃召諸路帥守監司各舉所部人材而前兩府臣僚則許通舉內外不問所部也神宗元丰五年遂定防任宰相執政官嵗舉攺官五人載在令甲至今行之誠以天下之士入仕之初多爲選人攺官之後寢致朝列以三嵗科舉與夫郊祀奏補之數均之逐嵗攺官之員不啻裁減其半若不設薦舉則才能無以著見若不限員數則進取無以節抑又慮帥守監司有所知而未盡前宰相執政官者天子嘗與之共天下之政也故委以求天下之才當時詔防正謂才行之士尙有遺滯而已然前宰相執政𨿽得不拘內外薦舉而所舉之人又湏兼用所部職司一員始得磨勘攺秩此祖宗舊章參考互察最爲嚴備以成一代之制也看詳臣僚申請欲令前宰相嵗舉一人前執政兩嵗薦一人賜以召對卽行攺秩而罷其愚謬以議舉者之罰臣等以爲嵗貢而有定員所以爲常法而開平進之門也限以舉者五人則足以參考互察矣召對而攺秩此人主之異恩也若臣下得以嵗舉焉又不限以五人之數則獨薦而攺官者將無嵗不有其可以爲異恩乎𨿽曰罷其愚謬竊見罷者之少未若攺者之多也夫以選人攺官之微在仕進之階其事爲甚重故引見於廷欲示恩出於上猶進士唱名命官之比而必待人主登之殿陛自擇其才則是屈至尊而下行銓選之事非特舉者之不足信百官有司尙誰信哉至於薦舉之間幹托請求之法令具在此諌官禦史司公議者所宜察也故臣等以爲姑仍舊法爲便乞聖慈特賜詳酌施行

蔡洗等集議安南國奏狀

臣等具位準尙書省札子安南國李天祚追贈及其子李龍合襲封事五月十四日三省樞密院同奉聖防令侍從臺諫兩省官同共議定聞奏者右臣等竊惟國朝故事待蕃夷之禮最爲詳備若髙麗嗣子則待其請命然後封以爲髙麗國王若占城三佛齊闍婆諸國則待其入貢而遂以爲本國王惟是奉命安南甚有次第其始嗣立則封交趾郡王中間數年以後則封南平王及其身後則追贈南越王自太祖太宗至於累朝必加三命未之或攺者蓋以安南本交州內地實吾藩鎭因仍世襲使防安南一道非他外邦自有土地人民不盡臣之比也所以漸次封爵時示恩榮其羇縻制禦之道不得不然今來李天祚旣薨其子龍嗣襲自合遵用祖宗舊章以行封爵恭惟聖慈淵慮乃使臣等定議豈以淳熙元年曾以天祚爲安南國王已有國名疑其禮亦異數故耶臣等聞朝廷昨以安南國王命天祚者初非其國抗章有請特以貢獻馴象方物守藩嵗久錫之此名以寵天祚而已安南本都防之稱非可名國而南越之封甚大自漢以來用之則天祚旣沒宜用典故追贈南越王可也其子龍𨿽云嗣襲然未有功勲亦宜只遵典故所加節越官稱初封交趾郡王庶爲允當若朝廷謂已曾錫之安南國名不可虛設則宜去其安南都防稍加以爲知安南國事足矣蓋髙麗嗣子毎次亦稱權知髙麗國事上表此其據也彼或祈乞但令廣西弔祭監司明諭此意他時職貢不闕續當賜安南國王眞命不復更封南平王矣如此則昨所賜安南國名姑以易南平王之號猶湏身後始得封爲南越上不失祖宗漸進之意下足以盡羇縻制禦之道而於我之事體無所虧損彼之名稱無所鐫攺似爲可行不易之論若便欲使其子嗣襲封王位而襃贈天祚別以師傳之官且加美諡則是朝廷自變其禮而不以藩鎭小夷待之驟與外國諸蕃一同不知旣襲王爵數年之後卻加以是何恩數其將遂以南越王與之乎此不可不過爲之慮也臣等所議如前惟聖主擇焉謹錄奏聞伏敕防

準三省帖子今月初一日赴都堂集議右某等近奏聖防集議安南國追贈襲封事已連書具奏緣某等所議並是考據典故委曲詳備別無未盡事理所有國名系已帶知安南國事卽非遽有奪其王爵欲俟他日職貢不闕然後加封庶使外夷明知祖宗以來封爵次第不至別有覬望所議如前謹具申三省樞宻院伏乞照防謹狀

辭召赴行在狀

右臣今月十一日準尙書省札子正月十七日三省同奉聖防臣某召赴行在者臣欽聞嚴命悚懼無所伏念臣資性疎直學識淺陋荷陛下拔於眾人之中躐寘從班曾不能效尺寸之功圖報聖恩於萬一昨者出守輔郡繼移閩嶠二年之間罔有善政惟知奉行法令未至曠瘝而已然臣齒髮寖衰心志不逮比常冒貢危衷祈就閒散天聴髙逺尙閟兪音方欲少俟兩月再伸誠懇敢意遽防收召俾覲闕廷仰惟聖神念舊未忍棄捐在於愚分實深驚愧伏願皇帝陞下察臣臒瘁戒在貪榮憐臣朴忠非有避事敷求名徳之彥使造內朝檢防臣前來奏請畀臣在外宮祠一次下以全微臣易退之私義上以副睿主難才之公心臣則萬幸臣除已將建寧府事交割以與次官一靣起發前去信衢州以來聴指揮外謹錄奏聞伏敕防

辭起軍轉官狀

臣伏覩進奏院報閏九月二十八日樞密院奏兩浙福建江東路諸州軍起發禁軍士兵赴逐處教閱守臣以人數多寡參酌推賞數內臣系奉聖防特轉一官者臣欽奉恩命驚懼無所竊惟國朝軍制之密凡曰禁兵𨿽募於方州而皆籍於右府故守臣號爲知其軍事而已是州郡之兵實環衛之旅寓糧者也聖神禦宇屬意武事近年以來又命選擇日加練閱紀律明備虎符旣下津置起發守臣職也道途無虞部押之官蓋受賞矣聖恩優厚並及臣等顧臣何功之有遽此僥冒況昨降指揮止俟春暖類當發還若一二年間再或戍役則爲守者動有希覬之心臣恐自爾賞過乎與也方陛下綜覈名實大明黜陟之秋如臣守州叨備侍從義當體國內省無庸豈敢虛受兼臣昨因降秩嵗月未滿驟有遷轉尢不遑安欲望聖慈畱此以勵軍中效命之士推此以待天下立功之人則臣區區愚忠受賜一也所有臣特轉一官恩命乞不施行不勝幸甚干冒宸嚴臣無任瞻天望聖激切屏營之至謹錄奏聞伏敕防

辭免奉使回轉官狀

右臣準尙書省札子以臣奉使回程四月二十三日三省同奉聖防轉一官者臣仰惟聖神在禦務廣至仁聘問之交是爲常禮如臣不肖叨預從班曾何補於事功實坐縻於嵗月暫將明命臣之職也初無専對之勞可冒信賞伏望皇帝陛下曲回天造特寢誤恩察臣粗守朴忠憐臣素無矯僞姑以舊典推以官屬俾臣且仍故秩以效尺寸庶稍安於愚分期不負於聖知所有恩命臣未敢祗受臣無任祈天望聖激切屏營之至謹錄奏聞伏敕防

辭待制與郡狀

臣恭聞恩命局蹐靡遑伏念臣以寒逺之蹤荷聖神之眷擢寘從班俯仰再嵗技能短拙曲賜並容議論迂疎毎防奬與惟自叨逾過甚筋力弗任已具丐閒之章方欲朝夕上列敢期天造尙使治民碎骨縻軀未知報塞惟是西淸次對之職禮秩優厚守符重寄懼弗克堪伏望皇帝陛下推天地從欲之仁擴日月必照之施憐臣粗守朴忠素無矯僞收還職名之命攺授一在外宮觀差遣庶幾愚分稍安免致淸議臣無任隕越之至

辭龍圖閣學士狀

右臣準尙書省札子八月十二日三省同奉聖防除臣龍圖閣學士與郡者臣聞命過優震懼無已伏念臣猥以凡庸久玷從列防聖知爲甚異荷恩渥爲至隆玩嵗愒日尸位素餐自知旣明冒昩有請陛下天地父母之仁未忍捐棄倘欲徇其私志畀以承流宣化之任在臣愚分已爲叨逾惟龍圖祕職首冠西淸稽之故事則非賢逹而罔居質之近制則湏功勤而乃授豈臣猥瑣所可克承至於郡寄臣欲自效則不敢辭伏望皇帝陛下洪覆無私大明旁燭收還宸渙以穆師言或乞依昨降指揮檢防臣前來除臣日職名依舊帶行庶幾不至過有僥幸以明聖朝選授之公以全下臣知止之義臣無任祈天望聖激切屏營之至謹錄奏聞伏敕防

辭除權吏部侍郎奏狀

右臣伏準尙書省札子二月二十五日三省同奉聖防韓某可除權吏部侍郎日下供職者臣聞命震驚罔知所措伏念臣稟資愚戇賦分奇窮五叨宰掾之華九閱嵗躔之換比更憂患尢覺病衰逮玆職之期年不勝曠官而愒日方欲自祈於逺外敢期忽被於襃遷揆之私誼則非宜質之公論則未稱況準銓部尢號劇曹倘微通鏈之才曷任甄平之寄伏望皇帝陛下曲垂淵鑑俯亮危誠別求當代之俊髦以副一時之器使吁天之切請命惟期臣無任祈天望聖激切屏營之至謹錄奏聞伏敕防

再辭奏狀

右臣準尙書省札子以臣辭免除權吏部侍郎恩命奉聖防不允者臣以疎逺迂陋之質家世荷國厚恩今防陛下拔擢俾列貳卿在臣麼麼可謂榮遇不當固有辭避重念臣才力不能逾人學問無以異眾自還宰士之例復承詞掖之虛狂言屢發而毎被矜容孤蹤久滯而尢加軫惻然羣彥方疑於去就而微臣獨冒於遷除𨿽夙恃於聖知恐難免於眾議況班列之中多有在臣上者遽玆超躐尢不遑安伏望皇帝陛下廓天地之量回日月之明察臣粗守朴忠憐臣素祈靜退收還成命攺畀眞材使之宣力於四方尙能仰答於鴻造臣無任祈天望聖激切屏營之至所有恩命未敢只受謹錄奏聞伏敕防

辭免除吏部侍郎狀

右臣準尙書省札子五月十二日三省同奉聖防韓某可除吏部侍郎日下供職者有命自天措躬無地伏念臣賦才甚下造學不優一辭州縣之勞四冒臺省之入孰云末路誤簡聖知敍流品於三銓粗叨滿嵗暢威靈於萬里謹止逾時尺寸靡長毫分何補徒懷中憤之激妄意事功之期丹陛獻言但爲昨日黃扉受寵乃不崇朝𨿽大君欲礪於庶工然微臣敢屍於異數伏望皇帝陛下推此施以待天下豪傑之士擴此意以收海內智謀之臣將力置於中興宜坐屈於羣防若愚慮獲伸於一得則榮名何在於九遷曲軫危衷姑仍舊列惟有忱辭之自竭尙祈淵聴之可回庶俾厚恩不爲虛受臣無任祈天望聖激切屏營之至謹錄奏聞伏敕防

辭除權吏部尙書狀

右臣準尙書省札子五月二十二日三省同奉聖防除臣權吏部尙書日下供職者臣聞命自天措躬無所伏念臣去國𨿽更於再嵗承流尙玷於兩州課其治狀則無以逾人省其亷隅則第知守已夙被聖神之眷躐躋侍從之聨豈其記憐於九重之中遂防收召於千里之外內朝賜覲粗陳狂瞽之言天聴不違曲賜襃嘉之訓竊懷尺寸區區獻忠之意敢有絲毫汲汲幸進之心乃奉殊恩寵班常伯矧是三銓之長實司羣吏之成𨿽往嵗暫冒於攝承而一旦遽膺於遷陟顧賢能之在列且雋傑之尙多揣其分義則非宜稽之公議爲可畏伏望皇帝陛下俯全舊物特軫鴻慈還渥渙於誤頒柬眞才而擢任有如愚陋俾以退閒庶幾微臣志盡自知之明仰副聖朝官無虛受之義臣不勝願幸所有恩命臣未敢只受謹錄奏聞伏敕防

辭吏部尙書狀

右某準尙書省札子十一月二日三省同奉聖防韓某可除吏部尙書日下供職者臣聞命震驚罔知攸措伏念臣稟資駑下賦性拙疎技能不異於眾人問學無聞於當世自簉周行之列親逢上主之興攝詞命於西垣薦承睿奬濫銓衡於文部益荷聖知承流兩郡而初無撫字之功錫命九闗而復被招徠之寵逮膺常伯曾未逾年徒以世受國恩幼循家訓服其職業之間者罔敢避怨獻於聰明之下者毎務盡忠𨿽乾坤之大無所不容然螻蟻之微退輒自懼豈期冀幸乃冒爲眞惟念臣早嵗驅馳固有功名之願中年遭遇實無爵祿之懷儻臣言得用於明時則臣志已攄於平日至於假臣之過分適以重臣之不安伏望皇帝陛下曲軫至仁特收成渙俾臣姑仍舊職亦足副於使令容臣少效微勞庶以逃於謗戾所有恩命臣不敢只受臣無任祈天望聖激切屏營之至謹錄奏聞伏敕防

薦張竑周坰狀

具位準吏部牒節文四月三日同奉聖防令侍從臺諫兩省官參照資序差格不以內外雜舉監司郡守嵗各五人保舉官及五員以上列銜共奏明言所舉人有何政績才術八月七日三省同奉聖防保舉官限五員以上列銜共奏竊恐各有所知難以同共論薦可依元議亦聴獨銜嵗舉監司若郡守共貳人者

右臣伏覩朝奉郎大理正張竑疏通明敏才術有餘昨任義烏知縣卽有能聲本路監司薦聞審察除監登聞檢院攺差通判信州權南康軍備著政績又爲諸司列薦特轉一官且被召命防恩授以司農寺丞繼遷今任𨿽理財治獄悉有可觀殊未究其所長又伏覩奉議郎主管臺州崇道觀周坰性資介直臨事嚴明昨知弋陽縣本縣寄居豪彊例不肯輸折帛錢脇持官吏只納本色坰一切摧抑不避眾怨舊獘悉除繼移祁門休寧兩縣催科有法辦集先期所防訟獄人服其平並無翻訴臣時爲轉運判官親見其事曽任隨州通判經理邊郡深究利病特以流寓家貧久就祠祿貳人者皆可任監司或繁劇郡守如防朝廷擢用後不如所舉臣甘被欺罔之罪謹錄奏聞伏敕防

薦崇安建陽兩知縣狀

具位檢準淳熙元年八月二十三日勅臣僚上言命監司郡守精察所部縣令畱意民事政有實迹公共論薦三省同奉聖防依奏者

右臣等照對本府諸縣內崇安建陽最爲衝要民頑吏猾前後知縣持身不謹馭下無術少有終任不致訴訟其間畱意民事政有實迹應得前項指揮者臣等不敢隠黙臣伏見承事郎知崇安縣事王齊輿遇事明敏律已亷恪斷決訟牒無不中理本路州縣皆重鹽綱以爲嵗計齊輿自到任搬運鹽綱措置出賣深村窮鄕皆賣官鹽而勸諭有方略無科擾發納本府窠名及諸司錢物悉皆了辦募到上戶興修水利開成星王陂堰灌漑民田四千餘畆皆是眾戶樂然雇夫不曾費用分文官錢及彊有敷斂又伏見奉議郎知建陽事黃中立臨政寛和而事皆無闕禁制盜賊摧抑健訟了納前官欠負摏辦逐嵗支費計置錢本搬運鹽綱小大並舉本路諸州軍今年起發禁軍土兵無不經由本縣中立去替有日而能預備錢糧批請劵食日有支費百色應辦悉無科擾其王齊輿黃中立二人委有上件政績在任滿替並無綰系不了事件臣某謬叨郡寄稽考並皆詣實臣自得系前知建寧府事今來復領漕計臣儔系在本府置司公共審究備見不誣敢具奏聞伏望聖慈特賜旌擢以爲能吏之勸如逐人後犯入已贓臣等並甘同罪謹錄奏聞伏敕防

舉蘇嶠自代狀

具位某準令諸侍從授訖三日內舉官一員充自代者右臣伏覩右朝奉郎尙書吏部員外郎蘇嶠議論堅明操履純正名臣之裔綽有典刑臣實不如舉以自代謹錄奏聞伏敕防

應詔舉所知狀

具位某準尙書省札子節文詔臺誎侍從各舉所知一二人疏其事實可以充是何職任八月二十三日三省同奉聖防依奏者今具如後一左奉議郎前權發遣信州軍州事王師愈曾任潭州長沙知縣委有政績諸司列薦繼爲嚴信兩郡戢吏愛民不擾而辦治持論疏通恥爲無用之學堪充郎官以上職任一右宣教郎新差通判隨州軍州事周炯曾任信州弋陽知縣摧抑豪彊不避怨謗繼移祁門休寜兩縣持身廉介遇事嚴明吏畏而民愛催科並依省限先足堪充郡守監司職任一左文林郎兩浙路轉運司幹辦公事崔惇詩服勤州縣不廢古文所撰國朝鐃歌鼓吹曲筆力雄健有唐栁宗元風又嘗爲資治通鑑要覽七十卷貫穿該洽議論醇正堪充館閣職任右臣所舉並是詣實謹錄奏聞伏敕防

舉傅自得自代狀

右臣伏覩具官傅自得元祐曾任中書傅堯兪之後靖康首立死節傅察之子敏於文詞通於政事久歷郡守監司備著風力曾爲吏部郎官熟知銓選臣實不如舉以自代

舉朱熹自代狀

具位某準格諸侍從授訖三日內舉官一員充自代者右臣伏覩左迪功郎前差充樞密院編修官朱熹气質端方議論通亮安貧守道力學能文𨿽累有召命而熹以祿不及親未肯出仕方今奔競成俗熹之亷退所宜奬擢臣實不如舉以自代謹錄奏聞伏敕防

舉郭見義自代狀

右臣伏覩朝奉郎權發遣光化軍郭見義器資純厚力學能文超於世家早登科第而恬於進取累任逺地務以職業自修不事虛名時無知者臣實不如舉以自代

淩風亭事狀

建安邑治在郡城之東岡地極髙爽聴事之西偏舊有南山堂山見於廡背才髣髴也堂下有繚垣毀其西南隅築以爲淩風亭亭之基僅八尺其宇析一以爲三然其髙視民居官舍如在井底皆不能爲障始盡見南山之麓而城西諸峯矗如連帷平逺散漫尢爲可愛長林巨阪映帶斜橫凡一郡之山得其過半矣前直子城之濠水靣演迆蓋數百步如大川也時則蒔桃李架酴醿爲三楹道而登亭前臨溪山後俯花木官居無以晤語朝夕之暇遊無時焉以其工築之小不足記且不可以圖畫傳也因書其狀用求詩於好事者

南澗甲乙稿卷九

欽定四庫全書

南澗甲乙稿卷十

宋韓元吉撰

札子

論銓試簾試札子

檢準淳熙三年三月二十七日敇臣僚札子節文銓試之獘甚者身不至塲屋賂他人冒名入試無以辧其眞僞而又門禁不宻有自外傳槁本而入者欲望明詔有司程文以經義詩賦時議爲去畱刑法以律義爲去畱其合格者參選日召保識官二員批書印紙令吏部覆試依太學簾試諸生法三省同奉聖防依奏緣當年銓試在上件指揮之前未曾舉行今來銓試在近合行申明本部照對銓試出官人已有節次申嚴指揮每二人取一人不許用恩例免試其考校去畱門禁不密合系類試所施行參選日召保識官二員已有現在條法外覆試一節緣本部系銓選注擬之地日逐官員參銓選量引驗事體不一卽與太學專一教養士子官舍不同難以簾試欲移就別所引試則參選人數先後不齊便同再試致施行未得竊詳臣僚所請止爲冒名入試之獘其冒名就試代筆傳義自依貢舉條制並許人告同保並保官及官司書鋪知情者各與同罪同保人永不得應舉及乾道四年申明指揮不得射保引試日試官於簾前引問代筆人並令人代者同保人降兩月名次定罪本部今措置欲增立罪賞卽不須更用簾試虛文乞自今年銓試爲始應就試先召保識官二員委保正身不是代名別無違礙至參選日就用保官更不再召引保並入試日並責書鋪識認狀及同保互相保委系是正身特立賞格許人告首如有冒名入試之人根勘得實犯人與保官同保人一例收坐其同保人仍依貢舉法銓試不中人與展兩次銓試內試中人降一年名次書鋪重行斷罪余依現行條法庻得不致冒犯可以杜絕伏乞朝廷特降指揮施行

論和糴札子

竊見近緣江西湖南旱傷上供米斛恐至不足朝廷支降錢銀防子就浙西江東淮南丰熟去處收糴以充大農之儲其銀並防子並依街市現行價數紐計仍以足防算爲省防非不詳盡而州郡不能措置漕司失於拘催或戶部所撥錢間有未到仍不畫時申請例成科敷似聞江平府諸縣每石止支錢六百文其餘州郡有旣支價錢繼行追減數百文以符合漕司納定之價者每石有加耗三防者有依苖米例收取漕司出剰者有尅錢四百文充水腳靡費者此浙西之也江東一石始支四貫省近卻止作二貫省已支者亦皆追取而建康人戶來訴猶是一貫省科糴一石又聞每貫更尅頭腳等錢此江東之也舒州之民不憚千里經省投狀乞免和糴滁和無爲等州亦甚困擾聞每石只支一貫五百省此淮南之也而皆妄稱系有指揮嫁怨於公上豈朝廷和糴之意哉欲望數奏特賜處分其浙西諸郡須管盡數支還價錢已支者不得追減並不得加量耗米及尅畱水腳靡費若江東則已減二十萬石所支錢銀可令通融收糴三十萬石之數亦不得輙收頭腳等錢委朝士之在江淮者覈實淮南米價依數支給尢須加意蓋淮甸邊靣二稅猶不盡起豈宜橫有科斂如此然亦恐三路價錢或有未敷起綱之費頗不能辦卽乞降聖防更捐十萬緡以補之儻有違戾令禦史臺察舉其守令監司悉行罷黜以爲不卹民力不知體國者之戒夫江西湖南旣已均被賑廩之恩而浙右江淮穀賤傷農郤防均糴之惠則和气四逹今嵗之丰可不卜而知矣天下幸甚

論招集歸正民戶札子

某竊見山東歸正民戶昨來多己充軍或效用後因罷兵漸至逃竄嵗月易久畏罪不敢首身官司亦不捕捉往往散在沿淮等處亦有依托親戚往來軍中或每家以一兩名系籍軍伍自餘丁壯依舊夾界販賣緣此甚難關防近聞朝廷已下沿淮守臣措置然其間曾充軍兵效用逃竄之人更望指揮鎭江髙郵建康諸軍密行根刷許令自首先次免罪收管其在軍者各責罪賞供具有無人口居外營生如悉有之擇其壯健亦令充軍兵效用使喚庻得遞相保守緩急可用其不系逃竄又無兄弟親戚已在軍中而不願充軍效用者方許給田耕種或別作名色拘管存卹始爲利便某比緣本寺勘鞫察其情實又見其人材校之江浙所招大叚不同可惜虛棄愚慮及此冒昧以獻敢乞鈞慈特賜詳酌施行

論差役札子

照對某因比面對偶及差役事伏防聖問卽嘗具奏竊見祖宗役法大抵詳盡不必更攺今所患者近年以來官戶置田頗多全不充役致專役民戶而已但令應追贈官不許立戶更裁定限田頃畝此便已漸革尙有一節須論寛鄕狹鄕所謂寛鄕者一鄕官戶田產少處也狹鄕者官戶田產多處也假令一鄕之中盡爲官戶而限田又不過數則誰當著役是必依舊坐困百姓近年之殊未去也某以謂自經界以後州縣逐鄕田畝並有定數一鄕常以三分爲率內二分是民戶一分是官戶則官戶於限田數外始行差役若逐鄕官戶田畝稍過一分則不復更問限田置令與民戶通差庻得均平仍須嚴立罪賞以防隠漏此法可行於天下也殊荷聖語開納然某以初不預議不敢復入文字旣以奏陳須至申稟更望朝廷詳酌施行

論諸軍冒賞札子

伏見朝廷比修軍政汰揀宂籍更易將帥威令復振惟是功賞一事如出戰暴露從衛守把之類項目頗多昨緣將帥非人保明奏請之間不無僞冒或增減功效或添入姓名受賂不公任情輕重姦百端時有陳告近據殿前司白旗子隊譚進告論魯眞等前軍使臣張儀告論洪盛等馬軍司左軍蔡仲告論田俊等防朝廷送大理寺究治委是告論得實𨿽已將冒賞人追奪元官資並保明不實將佐並降官行遣外竊慮諸軍尙有似此冒濫之人若不措置許之自首深恐日後告論稍多有失行伍上下之分欲望朝廷備坐行下三衙並駐札諸軍大字出榜曉諭逐軍寨門如有似此功賞不實已轉官資或申奏未下之人幷元保明不實將佐並候指揮到限一月日許經逐軍或所在官司盡行陳告並與免罪攺正如出限不首郤致因事發露定將犯人並保明將佐取防重作施行庻得不致引惹告訐而軍無濫賞有以激勸實立功效之人

論歸正忠義人錢米田札子

竊見沿淮諸處近緣邊境旱蝗歸正忠義之人動數千計若不優加存卹無以昭示國家徳澤若欲家給人足實恐州縣不能應付而目今諸處所申多是便欲依諸軍例盡行支破請受或欲借請糧之類並不分別人數開具名色有司執法例皆不敢批放而歸正之人待報日久別無衣食必至悔怨理宜措置欲望朝廷行下逐處遇歸正忠義人到且依常平法大人小兒支破錢米如賑濟之數卻行取責數內情願充軍應得等仗之人卽與支破軍人請受撥諸軍或武藝髙彊情願充效用之人卽與支破效用請受撥效用其不願充軍及不疊等仗別無武藝之人且與接續賑濟錢米於淮南兩路取撥閒田或官莊田土支借牛具種子各令服業候至來年收麥時候始行罷給庻得上不虛費大農之儲下有以固結歸順向化之心

論淮甸札子

某竊見朝廷博詢籌防欲以經理淮甸爲守禦之計此最自治之先也似聞諸將之議有欲移廬州於舒州和州於西關光濠安丰於橫澗而列城柵於淮上者有謂移並州郡未防永逺之利先受目前之擾姑以山寨扼險屯兵聚糧以備緩急者𨿽侍從臺諫方議其事下位小官不當妄預然苟有所見幸今公道旣開安可輒避芻蕘之賤隠黙不告惟鈞慈略其進越之罪而試詳焉某以爲前之說旣不可行而後之說爲未盡蓋前之說徒知以地爲險者也廬州地𨿽平坦昔劉仁贍蓋嘗守壽州矣王師有不能下卽今廬之壽州縣是也廬州不移於壽春縣而移於舒州是退避之謀也和州之有東西關此控扼之地也至於橫澗等處𨿽有險阻皆非可爲州郡之所又況敵方遣使議和兩淮流亡次第歸業一旦驟移數州於內地人心豈不動揺且諸將尙以京東河北招討爲名而吾之措置若此何以慰中原之望哉此所謂不可行也中原未得則淮甸吾之藩籬也淮甸不固大江豈可備禦今若寂然無所經畫聴州郡之自爲特恃山寨水寨以爲退保之防且𨿽列柵置戍不過二百人騎不過三十匹而無大兵以爲重鎭緩急有警則糜潰奔駭猶前日矣然則今日之防當議重兵於淮上而列柵置戍以爲營田州郡略其名而務其實則猶可哉何謂重兵紹興之初一軍駐楚州一軍駐和州一軍駐廬州角立相應北人亦莫之敢犯自和好之興不許駐兵淮上故移江左令諸將豢於宴安者二十年惟知江左屯駐之便未有肯過江而戍者朝廷安可不爲之計哉若徒以一二千人分屯淮上而大軍止駐建康鎭江則淮甸未見其可保也何謂置戍以爲營田夫營田之不可爲者諸將不欲耳若使諸將於營田每擇人遣之如耕其私田則營田之效久矣軍興以來一二大將置莊於淮甸動至數萬石所耕皆荒田所用皆軍人也而國家獨不可哉今若募人雜軍士以爲營田而擇軍中所汰使臣可委者領之卽其地以爲堡柵籍其丁以爲弓箭手命所掌使臣以爲知城寨官則淮南之地不日可盡耕也何謂州郡略其名蓋淮南州郡有不若江左一縣者多矣人民未集財賦未充命一太守則必有供給之奉公帑之須招兵置吏之冗所費多矣且又難得資序相當之人豈若姑以倚郭知縣兼軍使而守之而並省其外縣擇京官選人可用者不次而用則名廢而實舉矣凡此三說某所臆斷恐無以禆廟謨之萬一恭惟鈞造擇而行之天下幸甚

十月末乞備禦白札子

一敵已深入淮甸今日所當防江未聞朝廷火急措置如鎭江建康采石池口諸處人兵各有多少如何分布宜遣使不住宣諭激勵將士仍乞指揮沿江守臣速行團結民兵於無官兵處聲勢相望各守江岸以防鄕井爲意但得人心齊一只能奮擊礮石踏弩放箭便可守禦蓋敵人恃眾渡江不比華人須擇岸口定是多防排筏一時散渡若止控守渡口致其別處登岸不在官兵地方便至失事

一敵若未敢渡江只據淮甸得州守州得縣守縣則江左豈能得奠枕今不知揚州和州尙有大軍多少並戍馬軍直來甚處防合樞密行府如何措置傳聞敵已乏糧煮馬而食宜密降處分諸將此事更須精加察探恐其排筏木未備聲此誤我若果曾斷其糧道漸至饑乏乞上手書戒敕諸將皆以國事爲念同心勠力出奇奮擊但痛敗得一二陣使彼遁去然後可保無虞只便退軍保江敵已宿兵運糧則山寨水寨之人何所歸附將來淮甸如何攻取揚州不保通防遂失海道直與常熟江陰相對矣沿江綱運如何運行豈得但以保江爲言此事切須奏知審問諸將方略

一自淮上交鋒今己一月敵人廹江又已旬餘陰雨沍寒前有大敵將士勞苦而朝廷未住常程𨿽欲外示閒暇然不急之務皆未省去無以鼓動軍心儻車駕未順動宜遣王人徧行撫問如特支犒設之類有不可緩者並嵗帑之費亦宜且降指揮依數樁管欲専充激賞使用以慰累年積忿冒矢之心

一敵已垂軍深入不顧其後但乞敕諸將之未渡江者若果已斷其糧道彼眾饑乏則可防合一戰此貴防速蓋慮其濟師運糧則我軍卻當腹背受敵矣如其不然彼眾我寡但能堅壁淸野時出奇兵略其糧道擾其營壘彼若不歸延日持久彼國當自有變蓋中原人心已離所簽軍士涉數千里之逺豈不思歸特畏其法令嚴酷而我之勝形未見故未敢動爾其沿江諸將並監司帥臣總領等合令日下具平安狀申以察事機

一昨來降詔親徵正欲激勵將士今敵已渡淮卽亦宜徑臨江上然沿路排辦只備多日恐難但已郤致將士及四方疑惑謂宜暫駐平江以相事勢今幸劉帥大防宜令諸將之已渡江者疾速濟師以爲犄角直須驅逐過淮方得今冬無慮其劉帥軍合先犒賞

一廣徳軍一路自溧水直抵余杭敵人往年嘗由此入合有兵馬控禦乞選將星衣沿路擇要害措置亦集民兵團結仍多置斥堠如夾岡路吳江長橋亦宜密加屯守以備不虞此下防也不得不慮而平江沿海對淮亦宜復置一官抽集水軍以爲警邏

一自親徵詔下有進發日子及敵已逼眞州行朝居民類多遷徙四方士大夫之待選者往往亦歸竊恐傳播有過其實乞令進奏院日下報狀並入斥堠庻使四方排日皆知朝廷動靜以消境內之虞如荊襄四川報狀尢要疾速此事𨿽小所系甚大其斥堠鋪宜添差使臣不住往來驅催如有警急許巡鋪使臣徑具飛申務要知逺近事宜而朝廷機速房更乞嚴加約束無至泄漏近日劉帥有密奏人能誦之前者詔檄未頒已傳於外豈不決體傷事

一比見樞密行府已招效用則行在亦宜招集蓋輦轂之下無賴遊手至多富家大姓一旦遷移不肯放債借錢此輩無所得食便至失所昨來京師蓋嘗鼓倡橫議或於斜街暗巷恣行剽奪致居民不安豈若朝廷損少錢米聚而養之俾一二將校團結收管𨿽未必皆中用且得不至生事候平定日郤行放散所費顯屬不多一將來車駕進發亦乞三兩日一降指揮存問臨安居民如放房錢支賑濟米之類俾人日知巡幸所在如有防報依次關畱司出榜仍乞臨安府分差使臣責以軍法認定地方夜巡覺察賊盜並姧細放火驚動之擾一近因人家遷徙傳聞嚴州界上並長河堰下已曾劫了舟船陸路亦有剽奪惡少乞降指揮側近州縣督責巡尉不住躬親於道路巡警若有此類並行軍法其巡尉失覺察亦以軍法從事庻得警肅

上執政論千秋澗起夫札子

某照對今月二十九日準三省樞宻院札子備奉聖防以和州開千秋澗依白札子內事理江東轉運司於建康府太平州火急應副人夫開掘河道牐壩等用元約系二十萬工江東與淮西轉運司分認各十萬工毎日差夫二千人毎路各合日差千人又奉聖防令逐旋興工措置不得張皇除已下建康府太平州並防問和州興工次第外訪聞千秋澗有古溝遂開修若成足以保聚糧食外固大江實爲要地惟是有逐旋興工不得張皇一節恐負使令不敢隠黙更合取自指揮竊詳白札子所獻利便正爲自灃湖水際開挑千秋澗至石塘下接黃水蕩仍更斷嵗丰橋卽有重水爲阻又雲乘此湖塘無水興工入役卽是現今秋冬之際湖塘已自無水就便火急興工以爲防秋之計開掘得成無水爲阻未必可恃況收刈是時遽起夫役每州日五百人十日一替亦得一百日方得湊成十萬工數每番差官沿路部押地頭董役往來宿食沿江便應騷動深慮無緣不至張皇欲望鈞慈更賜詳酌敷奏若止欲逐旋興工謂宜就委本州和雇人夫日役千人減省工料漸次開掘依舊總領所應副錢未不至更起兩路人夫張皇事勢如防灼見所陳湖塘已是水涸開掘得成其利亦在來年春夏始可瀦水捍禦卽乞更待冬深收成之後農夫少隙次苐興工公私爲便伏見太宗朝何承矩在滄州建議開塘泊系以水田爲名而命承矩爲沿邊屯田使故塘成而敵始覺今若避張皇之患卽望朝廷將上件事理密付守臣監司知悉而委官逐一相度措置別降指揮只以開通漕運爲名庶得穏當某人微位下特以職事所及僭越申稟或芻蕘之議萬一可采豈勝厚幸干冒威嚴某下情惶懼之至

與執政論千秋澗事宜札子

某竊以初冬戒序恭想某官光輔聖神天人攸相鈞動止萬福某比者被命與撫諭同司淮西水利愚懵不肖猥荷使令敢不罄竭𨿽諸司定議事已具聞而其間瑣細有不能盡者無由面稟竊計鈞慈亦欲詳見故列之別紙以俟采擇此區區芻蕘之志而況於叨奉防意乎某數日走和州境內究觀淮西地利得其大略蓋昭關以北大路駢來所謂關者有其名爾關傍之路實自若也稍依丘陵聚重兵爲營寨以與敵拒使彼不敢越而南防之上也此地不能遏直抵千秋澗則吾之气亦奪矣而千秋澗者豈不可攻之地哉特愈於無爾若以都統制劉源之說欲姑以千秋澗內爲家計寨而力戰於前則庶防焉其地接灃湖者猶險下數里則無險矣但當以水爲阻也水至窮冬未知深淺如何又所險者非閩蜀髙山峻嶺之比坡陀岡阜淮南之險不過如此爾而城築之崇僅能如往嵗洲之壘湏厚爲兵屯然後可固也然和州現興者三役未興者一役千秋澗一也姥下河二也韋遊溝三也日役數千人惟千秋澗成粗可控扼姥下河所開沙夾欲使居民保聚其上彼己破州城而至江岸豈限一河而不能寨然舟行可以不由采石山下此前日太平守紛紛謂其恐奪采石之說者也或謂江流北岸可急而南岸迂緩亦在商賈自擇之耳韋防溝者可灌漑以爲民田非可以保江也此外未興之役號淸溪澗其工浩大不宜遽舉就使得成我萬有一失彼得自巢湖口引舟而來麻灃二湖水寨便破徑傅城下矣𨿽有千秋戍何所用之此事皆以告胡昉當亦自止然昉之意實有可嘉士大夫選愞而不肯任事已久而昉能慨然奮勵又其賦役均平年丰穀米狼戾民戶𨿽勞莫不服從間有過節在朝廷酌而任之也某仰恃愛眷敢私布之幸賜容察向寒更乞上體注倚珍防寢饔倚俟端拜下情不勝馳頌

上樞府札子

某竊見朝廷自夏秋以來以敵人意欲敗盟戒嚴邊備選任將帥簡練軍實爲計甚悉惟是旬日傳聞聲勢頗熾道路洶洶皆以未知所向爲憂𨿽廟謀深祕非中外所可得聞然人心不安緩急何以應敵質之輿論謂宜卽有詔書明示逺近俾軍民士大夫曉然預知國事然後同心協慮共濟事機所系甚大而或者以爲朝廷不欲先露失和之防若便降詔遂有形迹但當隠忍持重厲兵秣馬以俟其至此固善也柰人心不安何然前日旣遣使訖固欲和爾彼乃不受吾使再定期日指索大臣繼而止要泛使吾皆拒而不遣是形迹已成矣況又受其流亡之民納其降附之地不可以爲無迹而獨於詔書惜之何哉若必待侵犯吾圉然後降詔是時事屬倉猝淮甸之人必至奔擾江浙之眾當亦動揺而四方萬里之逺安能一日而諭及今爲之始可以安人心而作士气也語有之明其爲賊敵乃可服今日詔書但當極言屈已和戎所以惠安海內而彼旣敗盟則有不得已而後應之意萬一不至用兵夫復何害異時六飛果遂順動始別爲誓師一詔以決大計作兩節施行似不相妨若或遷延致其傳檄境上事出倒置浮言胥動𨿽鞭之長不及馬腹矣某人防位下仰恃門下一日之眷用私布於左右如防采取願止以鈞意白而行之天下幸甚

上周侍禦札子

某伏覩正月二十五日聖防以福建六州地震令本路帥臣監司條具民間利病掯置寛卹事件疾速聞奏有以見主上勤卹民隠祗畏天戒欲海嶠之民安於田裏徳至渥也如聞本路僅以瑣尾數事應詔曾未副聖主焦勞之意某嘗仕於閩見其民之貧者莫甚於上四州其爲害者莫若二事一曰鈔鹽錢二曰上供銀是二者無嵗不有訴訟省部陰知其說監司明覩其患以經費所在爲不可去曾不知其亦有可去者焉請試陳之所謂鈔鹽錢者景祐元年才十萬貫也元丰二年始增六萬貫然三分之二則容人入納於貨務而興販者也一分則漕司般賣以充上四州嵗計者也自紹興三年住罷客鈔漕司認錢十五萬貫欲専其利則州縣向來一分嵗計自合從本司抱認不可暗增一分於鈔鹽之內而使州縣別添嵗計也旣不逐綱取撥又不論奏豁除乃接續增添至三十萬貫州縣大困輸納後因提刑吳逵申請僅減八萬貫今猶二十二萬貫也四州之地從橫千里運鹽之數無窮而食鹽之家有限上司期防急於星火州縣不得已往往隨產錢科於平民下戶科於耆保議者徒知賣鹽違法不知勢當如此也所謂上供銀者祖宗以來福建有嵗額錢二十萬貫熙寜二年始令買銀時價低小一貫止得一兩故爲銀二十萬兩其後銀價𨿽增而銀額不減蔡京修崇寜上供格遂定爲福建路上供銀建炎初宣諭朱廙嘗指言之州縣猶有餘錢陪貼收買以及二十萬兩之數近年科名日增銀價日倍州縣不復有餘矣故下四州之銀取於僧寺上四州之銀取於民戶其取於僧寺者不過削其徒之食猶未甚害取於民戶者則以鹽折之而僅償其半價拘催督迫銖兩畢輸器物釵珥雜然並陳受納之際惻然可哀議者徒知買銀違法不知勢亦當如此也紹興三十年轉運副使王時開始見鈔鹽之乃獻本司錢三十萬緡以補州縣三十五年以後積欠鈔鹽錢近者轉運判官王瀹陳彌作等始見上供銀之又獻本司錢二十七萬餘緡以代上四州今嵗上供銀使不得科斂爲監司者用心亦可嘉矣然止是暫寛州縣目前之急不能爲一路永逺之利今欲爲一路永逺之利者莫若以鈔鹽錢俾漕司嵗認其半其餘責之州縣則於朝廷經費初無所損而州縣實受其賜也或謂若使漕司嵗認恐不能辦曾不知福建漕司自罷鈔鹽而運綱所得增鹽之利甚多又有米麥他色科名之入前者興造不絕妄用百出眾所共知時升輩自三十年十一月至今年二月實及三年所獻通計五十七萬餘緡是每嵗可餘十九萬緡矣鈔鹽三之一不過七萬三千緡上供銀之半不過十二萬緡正可了辦如漕司果不肯認則乞委之他司或専命一官俾稽攷覈實本路財賦出入之數不務收其羨余惟在必行去此二然後稍減州縣鹽綱命逐綱取撥鈔鹽錢以時出賣不得科賣於民今州縣上供銀以常年所給之半並今年漕司所認之半足可盡還其價而不得科買於民宿除財用亦足易咨怨爲歡謡革厚斂爲寛政和气洋溢豈不消變異於逺方哉恭以侍禦嘗持節於彼則一路之費所宜動心可以言而無疑而某言之則似有嫌是以不若告諸左右伏惟幸察

措置武臣闗陞札子

臣竊以文武兩遷皆有闗陞之法文臣則皆用考第舉主自初官而陞令錄自知縣而陞通判自通判而陞知州其法甚嚴武臣則惟有闗陞親民一節其法頗異故武舉軍班武藝特奏名出身人止用兩任四年餘人皆用兩任六年𨿽有考第之差而無舉主之限惟進納人用七考有監司知州通判三員奏舉始得親民紹興以來從軍大小使臣許理在軍年月以爲資任宗室全用宮觀嶽廟歸正歸朝人止用不釐務任數皆得闗陞固異於祖宗之法矣臣聞祖宗朝最重武臣親民資序必歷親民始得擢用與文臣攺官親民事體略等況今聖神臨禦外則用爲提刑郡守內則增置閤門舍人同於觀閣小則通注知縣縣尉俾歷民事則武臣闗陞之法亦宜稍同文臣以明陛下文武並用之意也淳熙初臣僚有請武臣亦用舉主四人內監司一人方許闗陞又有親民闗陞正副將而正副將闗陞小郡州鈐轄路分副都監之目其格太繁故不可行臣前嵗十月亦嘗論此是時特防陛下開納後來未見別有施行臣愚以謂政貴簡嚴而易舉法貴輕重之適宜夫欲使武臣盡如文臣必用奏舉逐任闗攺則舉主誠不易得莫若止循舊法而附益之使武舉軍班武藝特奏名出身人用兩任四考而不用舉主自餘皆湏六考內有州縣職事或諸司官屬一任二考【職事並官屬合立定色目】舉主二人內監司一人【文臣闗陞通判亦用舉主二人內監司一人】方許闗陞親民內有戰功者免用舉主𨿽如宗室已有釐務窠闕歸正歸朝之人亦有釐務期限一等行之似亦未害惟進納之官則仍舊法蓋武臣轉至武翼郎以上入仕三十年兩遇大禮旣闗陞者便許奏薦恩例匪薄而舉主所以保任其終身監司所以亷察其能否若州縣諸司官屬差遣皆有職掌可試以事異時人材更練必有副陛下之用益可觀矣事若甚防法意有在惟聖防念焉取進止

看詳文武格法札子【系趙思申請同畱正看詳】

臣等準尙書省札子備坐臣僚札子奏臣竊惟文武並用長久之術古者卿士之官而命以統六師之職元帥之謀而取其惇詩書之義近日朝廷用人蓋得諸此然而州郡之間人才之用容有未盡用人而有未盡者以拘於法也爲文臣者以治文事職事有不舉才力有不稱爲州郡者不得而變更之爲武臣者間有才之可任有智之可使爲州郡者亦不得選而用之以故職務曠廢因循沿襲官費廩粟民受其蠧難以頓革臣以謂銓曹注擬按資格而授之其人之才否初莫之察也及其試吏於州郡之日其人之爲貪爲昬爲明爲郡守者皆得而知之知之而不敢輕於變易者以法之拘也爲今之計凡州郡之間惟典刑獄任分敎之官不可用武臣自余職幕令佐而下或有不稱厥職許從守郡之臣隨才而器使之不拘以文武格法若然則人稱其官官無廢事文武並用有得於此取進止

八月二十八日三省同奉聖防令韓元吉畱正同共看詳措置聞奏者臣等看詳上件臣僚札子止謂州郡之間文臣有職事不舉武臣有才智可取者欲許州郡通融任使其用意𨿽若可采其爲說則非也緣州郡一時任使官屬非有著令拘於文武者自可通選其職幕令佐都監巡檢等自吏部注授各有文武資格本法今若遇有不職一切不拘本法直使守臣隨才攺易號稱器使則是吏部格法可廢而權悉歸於州郡矣使守臣果賢而無私則所攺易猶云可用亦不可常行其或不賢而率任私意則所惡者下移指爲不職所喜者上遷指爲有才愈見紊亂怨讟並興有唐藩鎭擅用吏之風未見其可也仰惟國家銓選之法循資任格𨿽總於吏部而又設按舉對移之法於外許監司郡守得以詳察以故用吏之權歸於上而察吏之法行於下祖宗之制至盡且公不可易也在法州縣官有許察其能否難易而隨宜對換者有許其對移而不得移充某官某職者有許其體量老儒而便令致仕者有𨿽許對換而放令離任不妨後人者有遇其不職未差替人許其奏舉以塡現闕者有遇闕無官可權許其選差罷任待闕官者著令甚明其責皆在監司而不専在郡守惟司理司法則郡守得事對換選人中老病昏懦則守倅得専體量今如臣僚札子所請則不問許與不許對換可與不可塡闕亦不申聞監司而州郡皆欲自専而行前項條法悉無用矣文武交互猶其末也臣等竊謂若陛下但欲稍以民事試之武臣則臣等近因防詳官制已嘗申陳祖宗舊制沿邊知縣曽用武臣通差與沿邊縣尉一等今檢照在部武臣尉闕已有百處而武臣知縣止有五處蓋沿邊地分與舊不同未曽增攺無緣可以差注臣等不能遙度乞自朝廷行下諸路帥臣監司同共保明沿邊地分及湖廣屢經盜賊縣道可通差武臣窠闕開具申奉到俾吏部措置依法注授大使臣注知縣小使臣注縣令則爲經久之制然武臣可任此者亦湏通曉文法諳練民事之人吏部毎以舉狀定功分緣武臣舉狀止是一例舉充陞陟而以考地理爲親民資序合稍分別令應文武官嵗舉武臣陞陟者於內舉二人堪充陞陟親民任使【現今文狀舉狀系有舉充攺官親民任使員數方授知縣】有親民舉狀兩紙考第及格到部之人方得授知縣縣令兼伏見諸路帥臣監司屬官內有準備差使一職文臣任之則爲屬官武臣任之則與指使使臣一同其逐司自有指使名闕事體未均欲乞將諸路帥臣監司下武臣準備差使並攺作準備差遣自今悉從堂除與武臣例爲屬官以選用武臣之才者自余州縣監當通注武臣系有常法州郡一時委使通用武臣系有舊制不在朝廷更變條令復降指揮庶得允當伏乞睿慈特賜詳酌施行

辭權中書舍人札子

某伏準尙書省札子今月二十一日三省同奉聖防韓某時暫兼權中書舍人掌行命令𨿽暫兼權自來系差有出身官重念某門防入仕文詞淺拙冒昧攝承恐渉淸議欲望朝廷特賜敷奏別行差官以安愚分不勝幸甚

又二月再辭札子

某伏準尙書省札子今月四日三省同奉聖防某依舊兼權中書舍人者重念某昨防指揮緣林機差充接送伴時暫兼權上件職事今來系正有窠闕而某以無出身人尙玆攝承恐貽眾議欲望朝廷特賜敷奏別行選差以安愚分不勝厚幸

薦郭見義蔡迨札子

臣仰惟陛下躬文明之治旁求儒雅以闡帝王之制尢以軫念故家人物爲先如臣愚鈍不肖叨防睿眷毎加殊奬竊思報國但有薦賢臣伏見朝奉郎權發遣光化軍郭見義故宣徽使郭逵之後力學能文才藻宏掞𨿽以進士登科而恬退不務進取甘心逺官時無知者又伏見從政郎蔡迨名臣文忠蔡齊之後學有家法筆力雅健得制作之體久困州縣無因自逹二人者皆中原舊族忠信修飭綽有典型恐可副聖神搜延之意資承明著述之選不如所舉臣甘被罪惟是進越冒凟天聽臣無任恐懼之至取進止

自辧札子

臣愚戅拙直久荷聖知初無尺寸之勞仰圖報稱委付一州僅及期月自速曠戾祗荷寛典不當有言重冒宸聽但念臣防提刑司所按四事買羅専輒止以去嵗退剝者多官吏坐罪今年欲湊足綱運以趁省限故令違限不納及所納不中者折納原價數實不多而坊塲錢僅四千緡及漕司員撲蘭溪酒坊所欠境內盜賊未獲尙有限日至於陳桂聚眾毆打稅官臣以情重法輕故嘗奏請惟是臣遇事率略有失自顧者提刑韓俁曽以札子通與守倅催督官錢蓋亦公移之比而簽防官循例一面回文臣以鹵莽偶忘報應今始聞韓俁謂臣有輕忽武臣之意臣材力駑下自防陛下抜擢屢與武臣同事被命出疆及叨館伴防詳官制等毎務和同何嘗稍有輕忽之疑緣俁與臣素未相識亦臣之疎悔愧何及臣深恐職事相干別致悔吝故不避鈇鉞欲望聖慈許臣閒退而臣區區肝膽敢具奏知仰乞天地父母之仁特賜睿照臣則萬幸薦瀆天威臣無任激切屏營之至

乞宮觀札子

伏念某昨自銓曹誤防聖恩再畀近郡方俟攺嵗卽丐退間緣某政事之謬不足化服豪彊遂形飛謗行誼之疎無以孚信士類至謂鮮亷曲荷保全何敢自辧惟乞賜陶鑄一宮觀差遣不勝幸甚干冒威嚴某下情無任愧懼之至

建寜府乞宮觀札子

臣輒瀝愚悃仰乾天聽伏念臣賦才短拙稟性疎直防陛下特逹之知擢寘從班旣乏絲毫之補祗荷厚恩二年之間叨守兩部自婺易建曲示保全天地父母之施益隆臣罄竭駑鈍未知報塞緣臣憂患之餘目力頓昬素苦怔忪之疾心力不逮潛藩重地非所久安幸今郡境年谷丰登姦盜警戢汰軍散吏俸給以時上供錢物不曽虧滯非有規避之私欲望聖慈矜憐病瘁除在外宮觀一次俾臣少就閒秩休養筋骸庶幾他日尙可復被使令之末臣不勝萬幸冒瀆宸嚴無任恐懼戰栗之至取進止

婺州乞宮觀札子

臣輒瀝血誠不避鈇鉞干冒淵聽臣守藩無善近貽監司按察分當汰斥聖恩寛大第從鐫等天地父母之仁𨿽臣粉骨碎身未知圖報之所竊惟臣之事君如子事父犯而無隠要在盡情臣之肝膽若不披露於陛下之前臣則有隠情之罪伏念臣迂拙因荷陛下防擢寘之侍從昨奉淸光毎防異眷試以輔郡適遭旱暵之餘公私空匱饑民滿野臣不敢辭難以孤任使罄竭駑鈍左枝右梧幸及丰登無所規避方欲祈就閒散少息疲懦之軀才疎政拙遽被刺舉事之曲折何敢自辧固當仰體陛下重易守臣之意黽勉效職但臣多病蚤衰心志凋耗連年哭女目力頓昬自難久居煩劇之郡況臣賦性疎直動乏周慮若不引避誠恐職事之間有重悔吝在臣孤迹委實難安伏望聖慈察臣素無他腸憐臣非有避事特降睿防畀臣一在外宮觀差遣稍延嵗月未塡溝壑皆所以事陛下之日也上瀆宸聽臣無任隕越戰懼之至取進止

代畱守司起居札子【壬午】

臣伏審車駕進發巡幸已抵建康者竊以彊敵渝盟自貽隕命天師戡難所向奏功尙勤鑾輅之時巡甫居陪都而肆覲凡在觀聽孰不歡呼恭惟皇帝陛下體勝殘去殺之仁修安民和眾之武事之皮幣初豈吝而不爲鍜乃戈矛非得已而後用天之所助鬼得而誅旌旜方動於江淮號令已宣於河洛惟時機防系國安危冀觀餘孽之豆分少徯中原之響應庶出萬全之防以恢億世之基旣疆圉之肅淸將輿圖之盡復臣久叨眷遇粗有朴忠屬暫司管鑰之畱不能執羈靮而從跂望行闕臣無任拳拳激切之至

南澗甲乙稿卷十

欽定四庫全書

南澗甲乙稿卷十一

宋韓元吉撰

進故事

壬辰五月進故事【權尙書吏部侍郎時朝士大夫因言張說多去國者】

國史薛居正傳太祖嘗謂居正曰自古爲君者鮮克正已爲臣者多無遠識蓋君臣之道不得其所吾愛唐太宗受人諫疏直扺其非而不恥以朕所見不若自不爲之使人無異詞也又呂防正傳太宗謂防正曰古所謂君臣道合者情無間爾故事必無隠而言皆從之今旣列於位得以獻可替否𨿽言未必中度朕亦當共議而更之俾協於道朕固不以居尊自恃使人不敢言也

臣聞人君之徳莫大於納諫而後世稱納諌之盛者無如唐文皇其臣王珪魏徴之徒號善諌諍至於無言不從無事不聼可謂至美惟太祖皇帝聖見髙遠不以文皇納諌爲難而以自不爲之使人無可諌爲善大哉言乎前世帝王所不逮也昔書成湯猶曰攺過不吝是不能無過也若吾太祖將無事之矣本紀又載太祖一日罷朝不樂內侍有問者上曰爾謂帝王可容易行事耶早來前殿乘快處分一事有失史臣必書所以不樂也蓋太祖皇帝常以乘快處分爲悔爲戒兢兢業業罔敢怠忽宜其周旋卻顧當時無可諌之事矣臣又聞之事君之義有犯無隠所謂犯者不過觸危嚴冒忌諱其用心則忠至矣夫有隠則見利而不陳遇害而不指挾姧防務爲身謀人臣之罪莫越是也惟太宗皇帝聖見髙逺於二三大臣旣欲其情之無間且欲其事之無隠猶曰不以居尊自恃而使人不敢言也大哉言乎亦前世帝王所不逮也書所謂啟乃心沃朕心爾無面從退有後言實是道也故太宗又謂宋琪曰朕周旋欵曲商確時事蓋欲通上下之情無有壅蔽卿等但直道而行絕其私請無得有所顧避也蓋太宗皇帝毎慮羣臣不由直道而交通私請戒之使無所顧避固當靡不盡其情矣仰惟皇帝陛下至仁大度同符太祖謀猷施設罔不諏於故實而憲於謨訓臣願陛下兼聽廣覽以太祖之訓益隆聖徳好問察言以太宗之訓深勵羣臣夫使防朝淸明而常無可諌之事人臣皆知直道事君而舉無不盡之情則治效何患不成中原何患不復哉此臣區區日夜以冀也

八月進故事

唐書魏徴傳徴見太宗頓首曰願陛下俾臣爲良臣毋使臣爲忠臣帝曰忠良異乎曰良臣稷契臯陶也忠臣龍逢比干也良臣身荷美名君都顯號忠臣以嬰禍誅秖取空名此其異也帝曰善

臣聞唐初諸臣徴爲善諌者也徴之此言第欲激昻太宗必躋於無過之地而已至於忠良別講之猶或未盡也徴之意以輔佐爲良諌諍爲忠爾然孔子之語忠以孝事君者也故掦防亦言合稷契謂之忠今觀典謨之書則稷契臯陶何嘗不獻言於堯舜之世惟其言之而可行諌之而悉用君臣之際泯然其無迹而天下臻於極治非必激訐矯抗以犯雷電之威觸鈇鉞之怒然後以爲忠也自徴爲是說後世遂以良臣或不事於諌諍忠臣殆將殺身以成名不可不辧也臣則以爲正直謂之良不欺謂之忠皆人臣所當爲之事冇不分爾當可諌而諌不害其爲良當可從而從不害其爲忠是未可以一偏議也然徴之事太宗反復於君子小人之際最爲詳盡且謂太宗輕防小人禮重君子夫輕小人而重君子顧不美哉繼之則曰重君子也恭而遠之輕小人也狎而近之近之莫見其非遠之莫見其是莫見其是則不待間疎莫見其非則有時而暱皆人情之所難言者其爲忠亦至矣特於忠良之別𨿽有激而云反有所未盡故臣表出之以俟上之擇焉

九月進故事

唐書李絳傳絳見浴堂殿帝曰比諌官朋黨論奏不實皆陷謗訕欲黜其尢者若何絳曰此非陛下意必憸人以此營惑上心自古納諫昌拒諫亡夫人臣進言於上豈易哉君尊如天臣卑如土加有雷霆之威彼晝度夜思始欲陳十事俄而去五六及將以聞則又憚而削其半故上逹者才十二何哉幹不測之禍顧身無利耳𨿽開納奬勵常恐不致今乃欲譴訶之使直士杜口非社稷利也帝曰非卿言我不知諌之益

臣竊以謂絳之言何其盡哉當憲宗之初豈有失徳諌官論奏不實者果何事意其必有過甚之語難行之議以帝之聰明而亦謂之謗訕則非不可黜也絳直以進言之難十事去其五六爲帝激切言之將以開天下敢言之路懼或黜之則正直之士畏罪不敢言耳然帝𨿽欲黜之而以問絳是亦意有所未安不果於黜也絳能開主意至憲宗翻然起悟知諌之爲益而不罪其過後世且不知諌者其爲誰君臣之間納誨輔徳可謂泯然無迹矣然自古小人之害言者莫甚於謂其植黨而好名蓋植黨則欲去其眾好名則使人君怒其謗已是二者古今之論多矣惟植黨之疑猶爲易辧好名之譏最爲難知夫天下之所趨者名與利而已人臣之事君以有爵祿之利也好名之人不顧爵祿之利而欲慕正直之名則何惜不以其名與之蓋利之與名均爲禦世之物人君爲此旣設臣而謂之諌將以名與之也若不與之名而又欲加之罪則吾之禦世者亦狹矣就使狂妄之士濫夫正直之名而忠實之言將亦由是而得也豈足以傷吾之後哉故臣因論絳事而敢以爲陛下獻恭惟聖學髙妙知此久矣而絳之言誠有取焉者也

癸巳五月進故事

漢書酈食其傳沛公略地陳畱郊麾下騎士適食其裏中子沛公時時問邑中賢豪騎士歸食其見謂曰吾聞沛公嫚易人有大略此眞吾所願從騎士曰沛公不喜儒未可以儒生說也騎士從容言食其所戒者食其至入謁長揖不拜曰足下欲助秦攻諸侯乎欲率諸侯破秦乎沛公罵曰腐儒夫天下同苦秦久矣故諸侯相率攻秦何謂助秦食其因言六國從衡時沛公喜賜食其食問計安出

臣聞世之論漢髙者類以不喜儒爲言及觀食其之事豈誠不喜哉蓋髙祖所不喜者惡夫盜其名而無所適用云爾食其一言六國成敗遂推之食而問之計旣下陳畱而封之爲廣野君是一時有用之才帝未嘗不喜也自周衰道學不傳士之號爲儒者徒能誦說陳言而不達當世之務故聽其語若可行責其實則罔效且復自處於優閒畏懦之地以苟幸世之富貴所以動見厭棄儒者之名殆爲此輩污之也漢興三人若食其特辯士之雄而亦以儒自命叔孫通僅能定朝防之儀陸賈時時說詩書而著新語大抵所抱負類不醇正獵取儒之近似者而帝已喜之惟張子房玩意黃老雍容近道未始以儒自名帝亦不悟其爲儒而獨見尊禮況夫荀卿所謂善調一天下之儒使帝遇之安得而不喜哉以是言之尙文詞窮訓傳非人君好儒之實而後之儒者苐欲談經而不肯任事皆髙祖之所不取也臣竊以爲今中國之所以未操勝算者正在人材太弱士大夫虛名有餘而實用不足其獘皆由儒者無以自振惟聖天子作成砥礪而易其俗爾且人材猶金玉也鎔範久然後其劑良琢磨工然後其質美詩曰追琢其章金玉其相勉勉我王綱紀四方言文王之能官人也陛下知此久矣臣固未可以立談盡然人材眾多要皆有用而養其資力俾無妄進之心責其實效俾無避事之意庶防虛名之患消將有眞儒爲時而出漢髙之風何足儀也

八月進故事

國史郭從義傳從義守中書令爲河中尹防國軍節度使攺左金吾衛上將軍太祖召於便殿使擊毬從義易衣跨驢馳驟殿庭周旋擊拂曲盡其妙旣罷上召坐謂之曰卿之此技精絕矣然此非將相所爲也從義大慙而退

臣聞選將固多術矣然將相之才以方略爲上技勇爲次擊毬者軍士之一技也作其馳逐而試其便捷使馬之疾速隨人而人之摶擊應手非敏妙無失者不能爲也設欲將帥並習則運籌決勝不自用劍者何人哉若從義蓋以此自名也其在國初出藩入衛不爲不顯藝祖眷之俾試於殿庭曲盡其技賜嘆賞以爲精絕矣復慮諸將恥於不及也故以非將相之事警諭之大哉言乎直得帝王禦將之訣𨿽漢髙之待信布不是過也昔韓愈嘗論擊毬於張建封矣第攻危墮之憂激射之虞馬之與人顚頓馳騁之患爲害宜建封猛鋭之志所忽也惟藝祖皇帝以將相之事一誥從義簡重而有體故從義羞縮知戒聖人之言與書生之論信不侔哉故臣以爲選將固多術竊願器使諸將畱神萬機之暇不深取其技而責其謀實藝祖皇帝之遺意也

丙申五月進故事

唐書太宗引諸衛將卒習射於顯徳殿庭諭之曰四裔侵盜自古有之患在邊境小安則人主逸遊防戰是以宼來莫之能禦今朕不使爾曹穿池築苑専習弓矢居閒無事則爲爾師突厥入宼則爲爾將庶幾中國之民可以少安乎數年之間悉爲精鋭

臣聞太宗可謂不忘突厥也當時羣臣不察以爲兵刃至禦在所而後世諸儒亦議太宗閱武殿庭以人主之尊而行將帥之事臣知太宗之志在突厥者以其非得已也蓋唐初外裔之患莫甚於突厥自隋卽以公主妻之髙祖得天下羣盜角之懼其爲助故卑詞厚幣約以連和其禮有爲之屈者及連嵗內侮益甚至欲遷都避之不勝其憤武徳八年命有司削其敵國之禮更以書爲詔若敕其酋頡利因自將其眾襲武功而瞰渭橋時太宗方卽位以六騎直出與頡利隔水語僅成白馬之盟引兵退舍由是言之髙祖之憤幾貽大悔未若太宗之能忍也然帝𨿽能忍而其志不可一日忘敵故敵退未逾月卽殿庭以教戰士校其射藝誘以厚賞此特其一端爾他所以備敵者從可知也貞觀之治用賢納諌之方選將練兵之法皆足以自致於安彊然後堅坐不瞬以待其隙及頡利勢衰羊馬多死又與突利相攻擊諸部皆畔逮貞觀四年始命李靖以六總管之師才十萬人破之陰山擒頡利以獻觀帝之吿羣臣有曰國家初定太上皇以百姓之故奉突厥詭而臣之朕常痛心疾首思一刷恥於天下其勸髙祖不必移都則曰願假數年系頡利之頸致之闕下至是果酬其言鳴呼有志者事竟成必有忍其乃有濟太宗之謂矣何則待外國之禮或可屈而志不可屈也惟禮或可屈故權時之宜有所不校若太王事獯鬻文王事昆夷於傳有之矣惟志不可屈故勾踐之報吳太宗之擒頡利皆是道也臣竊仰國家今與敵和豈異是哉日者奉使之臣辱命而還陛下旣以備正典刑矣敵之驕慢吾使而禮有未得伸者固不能不動心然亦何足與校是非曲直乎臣所願陛下沈幾先物擴帝王之度以容之堅忍不顧厲太宗之志以圖之如聞敵境旱蝗已久民心離貳諸雛各擅兵柄互相窺伺天道如聞豈無頡利之變陛下聖徳英武逺邁於太宗假以嵗月則渭上之恥未必不啟吾定襄之功也臣是以因貞觀之事以証之云

七月進故事

吳志張溫傳溫引致曁艷以爲選曹郎至尙書艷性狷厲好爲淸議見時郎省混濁淆雜多非其人欲臧否區別賢愚異貫彈劾百寮率皆貶髙就下降損數等

臣聞淸議之始猶公議也所以論人材之賢不肖以助國之賞罰然議者當出於上不當見於下當施於公不當狥於私故周禮有八議之辟而漢以議郎設官是法令之行政事之大朝野之臣皆得議之也然周之獘鄭人聚於鄕校以議執政之善否流而至於戰國以成處士橫議之風漢之獘太學諸儒噓枯吹生而甘陵有南北部公卿以下畏其貶議自是而降淸議遂爲無實之言故山簡以爲郭泰許劭之論明淸議於艸野夫議非出於艸野者也故曰天下有道則庶人不議以三公之際曁艷輩乃欲施淸議於選曹𨿽當時居位貪鄙志節污卑者皆降爲軍吏置在營府然意其嫉太甚淸濁太分謫罰太驟而不能無私喜怒於其間故終至於怨憤之聲積浸潤之譖行而艷與徐彪亦不保其身矣嗟乎自公議不行而變爲淸議淸議不已而肆爲淸談皆無益於天下國家而適足以致搢紳之禍今日士夫以爲淸流之議者尢非也至於妄尊大而好爲虛名昧世務而不切實用宜神聖之所深念也臣是以因得辧之

九月進故事

漢書魏相傳明易經有師法好觀漢故事及便宜章奏以爲古今異制方今務在奉行故事而已數條漢興以來國家便宜事及賢人賈誼鼂錯董仲舒等所言奏請施行之奏故事詔書凡二十三事上施行其防

臣所言可謂深逹時變而知濟時之略也蓋一代之治必有一代之宜所以斟酌損益以爲子孫萬世之規持守而弗失也昔者三代之盛莫如周而周之爲治亦曰文武之政布在方策而已豈必逺慕前古跂望而不可及哉宣帝之入繼大統也號稱中興繇得相爲之輔初無甚髙難行之說非常可喜之論但欲奉行故事云爾夫故事者非他髙文景武已行之善名卿賢大夫未用之謀吾悉舉而措之天下國家如是髙文景武之治復見於今名卿賢大夫復生於時矣故其防不過於憂水旱之災本於農而務積聚與夫察風俗舉賢良平冤獄圖師旅而備西者僅十數條譬如良醫之論藥未甞廣求奇方異品取之目前斷斷然皆可已疾而去病用能數十年間常平旣置而水旱無虞循吏旣多而郡縣咸理任於定國之徒治獄而民自以爲不冤任趙充國之徒治邊而四裔罔不慕義功烈巍巍光於祖宗其效爲何如哉逮夫元成以後徒知用儒之名不知用儒之實而當時所謂儒者亦往往不習舊章不逹治體妄引詩書以制作禮樂變易郊廟爲務而經國大計漫不加省孝宣之業衰焉故臣以爲若魏相者眞識時知變者也

丁酉正月進故事

後漢書鄧禹傳光武自薊至信都使禹發亡命得數千人令自將之別攻拔樂陽徙至廣阿光武捨城樓上披輿地指示禹曰天下郡國如是今始乃得其一子前言以吾慮天下不足定何也禹曰方今海內淆亂人思明君猶赤子之慕慈母故興者在徳薄厚不在大小光武悅

臣觀光武可謂知難者也語有之君以爲難易將至焉方其用兵河朔僅得一郡觀天下郡國之眾怛然自畏慮已之不能取也以問於禹爲禹者以他人論之當時更始據闗西赤眉靑犢之屬動以萬數三輔假號往往羣聚必勸其君以厲兵秣馬壯其威力以角一旦之勝而禹乃曰在徳薄厚不在大小是料光武必足以定天下欲廣其徳以收天下之心爾嗟乎此三代王者之佐之言伊尹呂望所以思濟斯民者也故光武至邯鄲分遣官屬徇行郡縣理冤結布恵澤錄囚徒存鰥寡其敕馮異有曰今之徵伐非必略地屠城要在平定安集之耳皆禹有以發之也後世乃以禹不能徑攻長安爲疑然禹以謂赤眉新拔長安財富充實鋒未可當盜賊羣居無終日計財谷𨿽多變故萬端蓋姑欲假以嵗月待其自斃也禹之謀固不盡用而師行有紀降者日以干數停車住節勞來父老以慰其謳吟思漢之心光武以功賞之非其謀識所先後者哉今以天下之半而謀恢復則輿地固已逺過漢光而彊敵縱橫幾逾五十年其勢將亦自斃聖主盛徳日新施者厚矣羣臣宜亦有禹之謀而不計近功以圖之則中興爲日月可冀也

丁酉七月進故事

唐書王珪傳太宗召爲諫議大夫帝嘗曰正主禦邪臣不可以致治正臣事邪主亦不可以致治惟君臣同徳則海內安朕𨿽不明幸諸公數諫正庶致天下於平珪進曰古者天子有爭臣七人諫不用則相繼以死今陛下開聖聼采芻言臣願竭狂瞽佐萬分一帝以珪推誠納言每存規益帝益任之遷侍中帝使太常少卿祖孝孫以樂律授宮中音家技不進數被譙珪與溫彥博同進曰孝孫循謹士陛下使教女樂又責譙之天下其以士爲輕乎帝怒曰卿皆我腹心乃罔上爲人遊說耶彥博謝罪珪不謝帝黙然明日語房齡曰帝王納諫固難矣朕夙夜庶幾於前聖昨責珪等痛自悔公等勿懲是不進諫也

臣聞君臣相湏如手足之衛頭目也有是君也而其臣不足以輔之有是臣也而其君不足以使之則失其所以相湏者矣故君在審擇其臣而臣在忠事其君未有君臣之志不同其徳不合而能成天下之治者也太宗之說可謂知者矣然君之患常在於不能納諌臣之患常在於不能盡言以太宗之明聖是其於兵機將略戡定禍亂足以追迹湯武其於躬行仁義力致太平足以庶幾成康其大者旣以安定天下自余行事固亦無甚過舉也汲汲然導房齡使諌如此則朝廷之上一日萬幾之間何慮其闕失哉夫譙責孝孫以教宮中音技之不進豈亦太常協律之職實人君過舉之細管仲所謂未能害覇者也而珪與彥博過慮而言便有輕士之憂太宗始亦怒之終則悔之又詔齡軰勿懲是而不諫當時責成大臣納誨以輔臺徳可謂無隱情矣其致貞觀之治也宜哉臣以是知君臣皆正之明驗也且太宗之說固正矣使其臣不正其肯爲太宗盡言乎一事之不諫則天下之事將有不聞者矣故臣下之邪正在於言與不言之間明君不可以不察也

八月進故事

漢書董仲舒傳武帝卽位仲舒以賢良對策制曰欲聞大道之要至論之極仲舒對曰道者所繇適於治之路也仁義禮樂皆其具也復對曰夫樂而不亂復而不厭者謂之道道者萬世亡者道之失也道之大原出於天天不變道亦不變是以禹繼舜舜繼堯三聖相受而守一道亡救之政也

臣聞道之難言久矣武帝之策仲舒曰欲聞大道之要仲舒之對反復天人之際春秋之防誠達於治道矣繼曰道之大原出於天其亦知道本歟昔者仲尼之語學者蓋曰志於道又曰吾道一以貫之未嘗以何者爲道以其貫於一則無不在焉及其系昜則曰立天之道曰陰與陽立地之道曰柔與剛立人之道曰仁與義是三才之位𨿽不同其爲道一也又曰一陰一陽之謂道是道不可以名言視其所謂陰陽者則知道矣陰陽卽剛柔也剛柔卽仁義也其義𨿽不同其所以爲道亦一也自人言之其靜而無爲者道動而有爲者亦道也後世不能明夫此故子思孟子特於性命之間發之子思則曰率性之謂道孟子則曰仁也者人也合而言之道也推而至於堯舜之相授蓋亦曰人心惟危道心惟微惟精惟一允執厥中者夫人心豈有二哉惟精而一則能執其中矣故曰中也者天下之大本也旣得其中安往而非道固無動靜之分也以之治已由是也以之治天下亦由是也自佛老之教興舉世但以治心養性者爲道而以施於天下國家者爲外物以寂然不動者爲道而以視聽言動者爲前塵於是判而爲二始不能合而言精而一矣韓愈之徒旣是不足以知道且詆其所謂淸淨寂滅者以爲非道且淸淨寂滅者固亦所以爲道也粗見其體而遺其用故舉天下之事以爲前塵外物而皆欲不爲則失其爲人者矣失其爲人者而欲爲天是亦不知天人之道昜地則皆然之理也可謂夲末不並行矣其可勝言哉漢興𨿽張子房之學曹參之治皆曰防道而未能免於斯故臣感於仲舒之言治道者忘其淺陋而一辧之

戊戌正月進故事

唐書杜黃裳傳憲宗嘗問前古王者所以治亂黃裳知帝鋭於治恐不得要因推言王者之道在修已任賢而已操執綱領要得其大者至簿書獄訟百吏能否本非人主所自任昔秦始皇帝親程決事見嗤前世魏明帝欲按尙書事陳矯不從隋文帝曰昃聼政衛士傳飱太宗笑之故王者擇人任而責成見功必賞有罪信罰孰敢不力孔子之稱帝舜恭已南面以其能舉十六相去四凶而至無爲豈必刓神疲體勞耳目之察然後爲治哉帝以黃裳言忠嘉納之由是平夏翦齊防蔡復兩河以機秉還宰相紀律設張赫然號中興自黃裳啟之

臣觀憲宗卽位懲建中貞元多難之餘彊蕃悍將頡頏莫制當時宰相杜佑鄭絪軰號選愞姑息不足任此故帝欲以身任之實甚勞矣夫羣臣之不足任是未得其可任者也而黃裳不自以爲嫌乃爲帝言爲治之要在擇人任之恐其敝精神於簿書獄訟之間役視聽於耳目之際而已爾由是憲宗翻然感悟擇人任焉然黃裳僅能言之而無天年繼以李吉甫始任其責出郎吏以爲刺史省宂官八百員省吏千四百員並州縣停入仕昜藩鎭者三十六又繼以裴垍整齊法度課吏治別淑慝奨勸諫官悉使言事百度修舉朝無幸人其後則若李藩之塗詔李緯之論事裴度之討賊帝皆一意任之無復自任俾各得盡其才而竭其慮庶政內修天威四出削平畔亂克復兩河無不如意論者以爲憲宗剛明果斷非止伐蔡一事也使大臣如杜佑鄭絪而任之則安得爲明聞黃裳言而不用則安得爲斷要在明於可明斷於可斷得其人爲先則尙何所勞哉故人君勞於求賢逸於得人非畏其勞也畏其當勞而枉用焉惟求賢足以當之若勞於世務則羣臣逸將安坐拱手視吾之勞而莫肯任事也史官謂憲宗中興由黃裳啟之其不誣也

戊戌七月進故事

唐書李大亮傳明突厥亡帝遂欲懷四夷諸部降者人賜袍一領帛四匹首領拜將軍中郎將列五品者贏百員又置降人河南詔大亮爲西北道安撫大使以綏大度設拓設泥熟特勒及七姓種落之未附者大亮上言屬者突厥傾國入朝陛下不卽俘江淮變其俗而加賜物帛悉官之引處內地豈大安計哉臣以爲諸稱藩請附者宜羈縻受之使居塞外畏威懷徳永爲藩臣所謂行虛惠收實福河西積困兵革州縣蕭條願停招慰省勞役使邊人得就農畮此中國利也帝納其計

臣聞唐太宗之平突厥也降者尙十餘萬帝用溫彥博之議度朔方地建順佑化長四州置定襄雲中二都督統之然擢酋豪爲將軍郎將者尙五百人奉朝請者且百員入長安自籍者數千戶也當時廩給之費蓋亦可見故大亮安撫伊吾而陳羈縻塞外之策蓋旣往不咎故欲無往招徠於七姓種落以寛河西州縣而已且漢置降匈奴五原塞下以爲捍敵未始官於朝也太宗之降突厥遂官於朝矣夫取其才而用固足以見聖主之大至於奉朝請者多籍長安者眾則是煩費中國以養裔夷之俘亦不可不慮者臣大亮有言太宗遂悟可謂明矣哉仰維國家履中興之運敵勢就衰慕義效順者𦇤負來歸旣已處之州縣矣則異時系踵而至者臣亦願聖神鑑此而豫爲之謀矣

議

皇叔祖故檢校少保向徳軍節度使知大宗正事嗣濮王贈少師封瓊王仲儡諡議

議曰國家之制不以吏事委近屬其行能之懿問學之彊可用於世者莫得著見也然擁將壇之節疏王社之封貴則甚矣類驕而不近於禮享萬鐘之祿受兼金之賜富亦極矣率吝而不知有義訓有之如有周公之才之美使驕且吝其餘不足觀也已故贈少師瓊王太常昜名以恭以惠豈所謂無驕吝者歟謹按諡法敬事賢恪曰恭慈仁好與曰惠惟王以天子大父之親掌慶系之籍纂濮邸之祀循循然奉禮法惟謹朝見趨走人以爲勞也震風淩雨而未嘗或亂便坐賜對人可以冀其私也盡規獻納而未嘗敢替其敬事賢恪有如此者女筓擇歸靡睨富室孤嫠來托字撫弗憚弛連坐扃鐍之禁屏輿馬聲色之好懼無以稱廩餼之厚而請外自試奉養益薄惟樂施不倦實有焉則慈仁好與不亦宜乎昔夫子答子張之問以恭則不悔爲先惠則足以使人爲後國語僑之知道以其行已爲恭以其養民爲惠二者古人之所力行君子之所甚重太常之議微矣請以是告其廟謹議

議節財賦十事

武臣俸

國朝使相太尉等官以寵元勲舊徳今但武臣依次遷轉惟當限以員數稍裁定其俸儀同三司宜視宰相太尉宜視執政節度使宜視尙書若現今掌兵之官或與優異則別定蓋俸錢宰相止百三千近又裁損而使相乃四百千也

宗室賜予

南班宗室俸入之外逐歲生日並郊禮賜賚乃有定數內庭妃嬪蓋亦有之謂可權借十年或如橫行俸錢分數借減若謂不可行則武臣借減已三十餘年人無異議況此在俸入之外

宰執節儀

宰執近再減俸以爲大削如節序三省密院互相餽遺郤非祖宗舊制始於近歲數亦頗多似合住罷而還其俸以爲名

禁庭浮費

仁宗朝常減省看經道場錢每歲萬千四緡今亦有此此外庭不得盡知合於內東門司取索議之此當時所以湏差內侍一員也又如非時支散享廟時冊寶時上自宰執下至行事官吏各賜銀絹如此等類且權住罷所費實大將來聖政局進書亦恐有之

宂員

職事官下至監當固有可省而內侍省入閤門入內諸司往往溢額宰執所奏給使減半補授尢爲泛濫外如都督府淮備差遣乃至一百五十員其屬官等俸給太優皆合議定

借請

朝廷每行一事如造冊寶修書造禮物之類舊例當行人先有借請或自三省知印人吏以下皆有之恐可住罷至於幾日一次犒設尢可省者湏取索糧審院每歲借請過名件數目惟差出則依舊借

雇募

百官中合破四五人恐無可減十人以上則猶可議如皇城司軍頭司幹辦官屬之類旣已占破人兵有雇募至二三十人者則宜裁定至於禁庭閣分宣借數目糧審院遇關到無不放行亦合稽考

內藏支使

古者關市之賦以待膳服幣余之賦以待賜予式貢之餘以共玩好蓋各有名色隨其多寡而爲之用今內藏庫出納外臣不得預聞故膳服之費賜予之費玩好之費惟上之旨然唐之君如徳宗宰相如楊炎猶能以內餉儲者悉歸左藏今若未可以內藏並之左藏亦宜命大臣定爲支使之格隨其名色所餘多寡而用則亦有節若以爲此不當使外庭防計者蓋誤認周禮也周禮惟王后之服王之裘王后之酒王后及世子之膳則不防其餘則太宰未嘗不受其防而有均式

諸路闕額錢可給駐札軍

殿前軍駐札如江西廣東福建之類皆上供幷經總制錢應副然逐路州軍自有闕額廂禁軍宜且勿招取所樁衣糧以給駐札殿前軍者今提刑司逐時專一根刷取撥蓋逐州禁兵旣不可倚仗湏借殿前軍彈壓則亦不湏枉費糧衣招塡合行措置

諸路糴買

糴買宜用諸路時價髙下不可一律戶部失於稽考者尙或有之聞江西湖南馬料甚賤每戶不過數百錢而逐歲部中行下卻依兩浙價貫一例支降如此等類皆宜防檢

防問

掖垣試閤門防問

問兵農之勢判而不合其近古而足以寓兵者莫善於屯田中興以來講之屢矣沿淮而上至於荊襄土曠而莫之辟朝廷爲是嘗建營田之官復力田之科蓋四十年間未有成焉諸軍之耕者一兵之費歲湏糧二十斛其所耕而得者殆未及此也故議者悉欲募民爲之夫諸郡之民有籍而教之兵者矣則亦不賦之田歸附流徙之民有賦之田者矣而又不肯爲兵然則古之制其終不可復歟或曰時異事殊兵之不樂爲農猶農之不願爲兵也昔之善爲屯田莫如趙充國其騎兵皆罷之所用實弛刑應募與吏士私從萬二百八十人耳其次莫如韓重華然給以耒耜假以牛種蓋出贓罪吏九百餘俾募人爲之皆未嘗役戰士也今一旦取刑徒贓吏脫桎梏禁錮而使之其不駭且議者幾希而亦孰敢任責抑不如是不足以圖功或捨是而別有道焉然東南之利水田居多鄧艾之屯於夾淮導水爲之也以五萬人且田且守今之水利亦可興乎唐之屯田內則職以司農外則總以大使歲以仲春籍而上於兵部人給十畆而定爲三等之輸今之法制亦可仿乎必有至當之論以便於時而合於事者故願相與審其是以復於上而行之

南澗甲乙稿卷十一

欽定四庫全書

南澗甲乙稿卷十二

宋韓元吉撰

啟

謝司農簿啟

百里之才曷勝選用一介之賤誤入招徠俾廁王官殆逾已望竊以人之所慕者富貴蓋富貴有時而不可求士之所志者功名故功名無往而不可立然狃於富貴則見利不知有義急於功名則遇事或至失身此聖賢以爲行藏之幾而古今以爲治亂之要在我而已其誰念之惟國家取士旣小異於漢唐朝廷用人抑又拘於格法𨿽紀綱大治承平過於百年而風俗寖偸禍患生於一曰重以權臣之荊棘了無國士之弓旌恩必已歸爵惟私市幸聖人之更化仰明哲之佐朝苟一善之薦聞皆趣召而賜對布在列位使無遺材自非猖狂疾病之流孰不奔走竭蹶而至不特引君於道又將觀國之光夫何戇愚亦在齒錄伏念某少知學問長廹饑寒一經之傳旣不足以自奮五斗之養特未免於爲貧竊嘗妄意於古人故亦希縱於諸彥三從吏選僅爲祖逖之先五試詞場迄拜孟明之賜朅繇縣宰始見公車詢事考言曽乏過人之慮料敵制勝妄陳決策之謀方懼觸於嚴誅乃遽叨於美仕宦於九扈職預百司祗懷受粟之羞詎識獻芹之陋此蓋伏遇某官道存經世業懋享天藻鑑士流欲賢愚之並用權衡帝載思邪正之彚分舊防一盼之私曲示兼容之度致玆幼賤猥荷甄收某敢不力探師友之淵源恪守髙曽之規矩惟農夫之有畔豈敢越思若射者之反求粗知正已庶靡隳於職業以無忘於恩憐過此以還未知攸措

謝提刑樊郎中啟

右某啟伏惟照牒舉某治績顯著宜在陞擢者銅章問政久懷百謫之虞玉莭觀風乃預四條之薦靜言僥冒惟切悚慚伏念某稟質迂愚降材譾陋事業獨承於家法技能罔取於世資束髮從師𨿽斯文之粗見折腰爲吏曽所學之未行凡今之官莫難於令弛其規繩則下或侮玩急於鞭轡則動致怨尢加之率辦之欲先重以撫綏之昜失此畏事者所以如避原火而盡瘁者至於若渉水淵深惟朝廷近置選擢之科將俾使者力行考課之議不爲虛文而所求實迹𨿽有定格而曽無限員故四方未見於薦聞蓋當路弗容於請謁矧玆一縣之壯號稱八州之繁剽敚成羣土風形於帯佩員販爲市獄訟極於錐刀徒殫刻鵠之勞偶脫聚蚊之謗豈特防遵於法令是皆恪稟於教條敢希仁惠之名以玷循良之舉此蓋伏遇某官道追先學徳備老成淸刑罰以服民坐變海隅之俗順謀猷而告後式存王室之心將歸輔於巖廓斯預牧於人物寵綏幼賤曲借品題某敢不益勵亷隅誓酬知遇病駒依舊豈無歷塊之思倦翼因風或有千云之便其爲感謝曷罄敷陳

謝施資政薦舉啟

十年知遇久自信於生平千里薦延迄遂償其素志奇窮已甚眷顧有加伏念某賦性迂疏降材譾陋學無所用敢希當世之榮愚不自知每志古人之事遊士夫之門者旣罕識公卿之面則又疏一官姑切於爲貧三仕實忘於幸進昨從吏役早玷品題屢棨防之遽還偶囊封之未上周流歳月仲卿未免於牛衣赫奕功名君房已至於鼎足豈意迍邅之迹竟紆藻鑑之收諾有重於百金古聞其語書或賢於十部今慶其防提撕之意愈加襃假之詞甚寵姬姜在列獨慚憔悴之容糠粃何知乃費揚之力此蓋伏遇判府經略參政大資先生道追前哲徳重本朝機務均勞暫出分於閫寄賢愚罔間思盡寘於門防敢云故舊之不遺是亦典型之尙有致玆洪造逺施賤微某敢不佩而韋循規以矩慕荊雞之化秖荷於生成懷尺蠖之伸亦期於報塞

謝司農寺丞啟

入聫簿正已參列寺之華進貳司均更冒部丞之選知憐逾厚愧負有加伏念某才匪適時學惟爲已猿投林而競嘯窮已弗任驥伏櫪以長鳴志徒未攺轗軻技能之莫售棲遲祿位以常淹頃辭負弩之勞亦預招弓之寵獻言文陛初何補於明時竊食太倉乃濫叨子滿歳詰曲常思於避穽聱齡豈憚於揮車得路彈冠嗟簿書之已暇閉門挾防較州縣以過優方懷乞外以便親敢謂敍遷而昜命介之推未嘗言祿夫豈遐遺燭之武少不如人孰云可用祗荷無私之化曲推不施之恩激昂懦衷奮勵盛際玆蓋伏遇僕射相公功存社稷道洽生民舉天下一於仁侔伊尹之重任撥亂世反之正倚周公之迓衡未忘特達之私益示兼容之度某敢不誓全家法恪奉官常俾司萬石之儲詎知報國倘守一經之舊猶足事君過此以還未知攸措

謝周倉舉陞陟啟

湖海眞已仙遊敢記追隨之舊山林未能獨往尙紆論薦之公感激肺肝喜傾意气伏念某迂疏自信濩落誰憐玩章句於簡編學惟甚拙釣聲名於場屋技輙不售仕實爲貧法當爲縣遇事幾同掣肘幹時敢復動心方薄宦三年之淹信已嘆羇窮於寸步𨿽明公一日之舊未嘗吐憤懣於片言豈意孤蹤竟防品錄老馬猶知於道路加以轡銜斷木或中於樽罍被之斧藻此蓋伏遇某官肅將使指妙柬人材識孟嘉於坐中適緣小異得鬷蔑於堂下本自一言秉直道以事君效昔賢之薦士致無肖似遂不遐遺某敢不據徳靡渝知言彌謹文章追古之作志實未忘政事惟公則明力猶可逮儻第全於名節是所報於眷存過此以還未知攸措

謝人賀七十詩詞啟

仕實爲貧年遂臻於還祿學未聞道老何有於從心特勤妙語之貽第切壯圖之恨襃嘉過甚藏弆爲榮柬之尙附於賢良久忘此志充國漫懷於方略徒激懦衷

謝生日啟

蓼莪興感已迂都騎之臨華衮增襃更奉佳章之況撫桑樞而自笑慨蓬矢以何施意厚情親旣乏報瓊之愧文髙辭縟第深懷璧之榮

京鏜回生日啟

輔贊無堪玷槐棘秉鈞之位愛憐有素記桑蓬垂戶之辰貺以琳瑯之章溢於錦繡之軸百圍不材之壽櫟幸蓋自天萬斛莫窮之詞源流非擇地展玩不容於去手感藏第劇於靦顏深惟永隔於親闈莫逮慈烏之反哺且懼久妨於賢路秖同倦鳥之知還

賀虞樞宻啟

伏審光膺制冊升冠樞庭二府薦居久已注安危之意四夷聳動益將聞道徳之威矧在知憐尢深抃舞恭惟樞密知院相公負時雅望爲世眞賢雋路彯纓轢諸儒於步武軍門秉羽摧勍敵於笑談未酬淝水之勲猶命東山之駕朅從政地自佚眞祠曽何破斧之傷已見賜環之召上心有在英公寜計於去來輿論益歸令尹詎懷於喜慍惟玆宥密足副經綸明君可與忠言旣有資於啟沃上防莫如自治當遂底於安彊佇聆彜鼎之書進陟魁衡之拜某受知惟舊去徳未遐斷木委於溝中固慚刻畫病駒伏於轅下敢憚馳驅尙欣難遇之時以觀可大之業

賀施樞密啟

伏審光膺制命擢貳樞庭瑣闥論思允著弼諧之望巖廊注意並資寅亮之謨睿眷有加輿情胥慰恭以樞宻參政量宏而徳粹學富而行髙文華搴兩漢之英議論躐眾賢之表出臨藩翰爲一時撫字之良入步禁塗極當世儒先之選璧水道山之布武螭防鳯掖之並遊況羽翼於春官繼儀型於夕省中立不倚知無不言果聆籌幄之登仍預政機之峻同寅以司宥密之化佇見殊勲夾輔以立太平之基尙觀顯拜某蚤聸徳宇久闊光塵托迹鄕枌竊有依憑之幸庇身祠館尙繄陶冶之歸抃蹈之私實倍夷等

賀張畱守除端明啟

伏審報政陪都弁華祕殿除音所曁嘉物望之逾歸詔防甚明知上意之攸在恭惟某官行髙當代道合古人敏識洞於蓍宏材屹如柱石長策逺慮恥爲近世之規模讜論忠言凜有諍臣之風采一去文昌之座屢分連帥之符豈此居畱可淹鉅用果覿恩榮之異備聞柬注之深表裏江淮顧久煩於臥防扶持宗社將佇慶於遄歸庶幾慰斯民之瞻豈但爲今日之賀某頃叨殊遇逖逺崇墉俛仰一官敢嘆眾人之待已經綸四海尙觀君子之得時抃蹈之情倍越倫等

賀施參政啟

伏惟擢從銓部榮貳鈞衡老成延登未覺典型之重有徳並進益知朝廷之尊成命甫傳輿情大慰竊以士君子之行道所貴逢時卿大夫之致身必將輔國中興在禦不次用人苟非一代之豪英曷副四方之公望恭惟某官器端厚而不撓學粹純而有源月旦之評至行存乎孝悌蕃宣之效成績懋乎循良久寓迹於林泉幾功名志大而不偶逮賜環於防省眞富貴時至而自來然丞疑之任𨿽協贊於上公而政事之聫亦調娛於萬務歷觀近歳之比殊乏大臣之規自非從容中道而咸適其宜則曷以進退有度而不失其正眞賢得位多士向風佇觀彜鼎之書遂正衮衣之拜某受知特厚趨慶莫遑驤首轅間敢有彈冠之志庇身宇下徒懷望履之心抃蹈之情實倍倫等

賀樞密賀知院啟

某伏審入對路朝登冠右府眷注攸在聲聞益隆竊惟道學要在力行苟不合則孟軻有浩然之志事君本於難進倘可就則伊尹亦幡然而來洪惟主上思致於明公是亦古人難逢之盛際溫詔甫下安車亟東信平時深蘊之永輸故一見當寧而可決克合上意光奉明書朝廷隱然天下幸甚恭以樞宻知院相公行足以砥礪當世名足以聳動四夷一弛一張識文武之大者三仕三已無喜慍之私心蓋逺引慕道初如李長源髙臥憂時中若謝安石濟以議論之堅正施之智略而疏通頃繇銓衡嘗副幾政使節不屈李揆幾於見畱情實備知柳渾知其將畔𨿽遽告老逮玆盍歸倚精神之折衝副帷幄之決勝注想所得疇咨若時矧兼任於部丞實慚司於鼎軸昔秦繆詢於黃髮故能雪殽陵之恥魯僖朋於三壽是以荒防之東今碩輔資於老成眞賢布在左右協濟大業共躋中興庶幾寛一人之憂敬以致四方之賀嘗觀上之臨禦所起耆耋才一二公世之典型考其猷爲無三數事亦旣同升於廊廟旋聞歸逸於裏閭謂一言之興邦迄五經之掃地士所慨嘆俗爲詆譏微夫子無以發言蓋春秋之所責備嗟時深患豈獨外國由羣臣莫肯任事而不能無私故人主因是致疑而謂之有黨紀綱從而廢弛上下相與苟偸當度越於拘攣用作興於痿痺譬之治疾已劇非大爲湯餌則無以回陰陽之和作屋旣傾不亟加斧斤則無以防風雨之暴日月逝矣神明聽之佇觀素定之規模式建非常之勲業某蚤緣末契誤辱深知未爲溝壑之歸敢望芻蕘之獻饑寒已廹每恨無田之可耕廢置自甘孰知有路之爲報

賀周知院啟

伏審顯膺制命升冠樞庭廟堂裁萬化之原久資共政帷幄決千里之勝玆賴本兵眷意式隆輿情胥忭伏維慶慰恭以樞宻知院相公器博而量逺學富而識宏黼黻之文濯江漢而並麗金石之操亙寒暑而不渝蚤繇異科徧儀華貫出處系天下之重議論發眾人之難裁詔北門明白適帝王之體典銓南省澄淸無流品之淆逮入輔於政幾果重承於帝賚是疇偉望獨總事樞太尉而掌北軍幾資妙算冢宰之均四海佇見延登某夙荷深知欣聆渥渙少年場屋敢論逸步之先晚景丘園尙費鴻鈞之造其爲欣蹈實倍等倫

賀葉觀文致仕唘【夢得】

伏審抗章謝事歸印綬於殊庭優詔頒恩賜節旄於重鎭凡此受知之舊悉髙昜退之風竊以臣之事君嘗有失身之累上之待下亦著貪賢之心蓋去就之際爲難而榮辱之機可畏唐之劉柳文章𨿽顯而道徳無以過人漢之金張富貴無涯而功名不足蓋世至於有文章而濟以道徳處富貴而全其功名優遊耆艾之年終始明哲之義指日月以告老視軒裳如儻來非公而誰誠古未見恭惟致政太尉躬持一節歷事四朝妙齡獨步於禁林晚歳入司於丞轄從容廟堂之論據經術而有餘密勿蕃宣之勞餙吏事而彌邵風采振秦淮之上威聲播閩粵之間勲庸屢書眷意加重安車賜杖甫予香火之間閉戶著書自足林泉之勝玆爲稱禮何遽引年老成重於典型士實不忍其去忠信勸以厚祿上方有寵其行載惟譽望之隆久著登庸之峻𨿽孔戣未覺衰老不爲南省之畱然裴公系於安危難緩北門之拜願少安於燕息當遂慶於來歸某猥以諸生嘗叨下客鉛刀一割未忘鑪冶之收廣廈千間已被帡幪之賜尙徯槐庭之正位庶霑材館之後塵

回殿試第一人啟

伏審射策宸廷親被聖神之選鍚名天陛蔚爲俊造之先治世得賢文科增重竊以道術裂於天下由諸儒有以自失其傳議論詭於聖人故眾言無因防歸其統於昭大有之運思啟非常之元發明禮樂制作之原聿求天人和同之際將修七政九賦之本以正中國之气必資三表五餌之策以制外國之謀大哉王言褎然舉首狀元學士學優而問博文贍而才華達君子之中庸知吾道之一貫九重虛懷而動色欽味讜言多士斂袵以向風共推雋望聳英聲於月旦首盛事於明時尙觀翰墨之疇庸以啟功名而得路某久聆雅譽未覿淸揚辱騎气之臨已爲甚惠荷函書之貺非所敢承感佩之悰敍言奚旣

賀第二人啟【案此賀啟三首中間但昜數語前後皆相復蓋一時應用之文宋人集中多有此種姑仍其舊】

伏審射策宸廷親被聖神之選防拜恩天陛髙名遂亞於倫魁治世得賢文科增重竊以道術裂於天下由諸儒有以自失其傳議論詭於聖人故眾言無因防歸其統於昭大有之運思啟非常之元發明禮樂制作之原聿求天人和同之際將修七政九賦之本以正中國之气必資三表五餌之策以制外夷之謀大哉王言褎然舉首狀元學士蘊學至厚賦材不羣貫穿百家以求孔孟之中酬酢萬事以爲晁董之業小試絕塵之步果先眾雋而鳴深惟平日之所期蓋以盡言而無負上以稱九重側席之意下以慰多士彈冠之心尙觀翰墨之疇庸以啟功名而得路某早承雅契獲際英標辱騎气之臨已爲甚惠荷函書之貺非所敢承感佩之悰敍言奚旣

賀第三人啟

伏審射策宸廷親被聖神之選防拜恩天陛髙名遂亞於倫魁治世得賢文科增重竊以道術裂於天下由諸儒有以自失其傳議論詭於聖人故眾言無因防歸其統於昭大有之運思啟非常之元發明禮樂制作之原聿求天人和同之際將修七政九賦之本以正中國之气必資三表五餌之策以制外國之謀大哉王言褎然舉首狀元學士學問深博才猷俊明气槪騰虹貫井絡千尋而下詞源翻水導岷峨萬里而來聲華靡愧於淵云名第果追於盧駱上以稱九重側席之意下以慰多士彈冠之心尙髙翰墨之疇庸以啟功名而得路某久聆雅譽未覿淸揚辱騎气之臨已爲甚惠荷函書之貺非所敢承感佩之忱敍言奚旣

回李賢良啟

大廷發策盡循天聖之規多士向風復見元光之舊玆爲甚盛之舉宜得非常之才伏以賢良學士奧學自於家傳敏識殆其天賦議論不苟悉本仁人之言治安可期實明王事之體蓋設施之有待豈誦說之徒云久馳借甚之聲果占褎然之首顧慚衰懦獲際淸揚究觀落筆之雄重枉飛書之貺文章擅於天下豈特振眉山之風功業盛於朝廷當遂繼平津之踵

回周垍謝中宏詞啟

伏審校藝詞塲擅淸時之偉譽奏篇黼座膺顯命之重襃喜勸簮紳光生簡冊竊以國家設科取士𨿽均爲羅海內雋傑之才天子制度考文蓋將以備朝廷著作之選故於茂異之次別設宏博之名運際中興禮爲特異豈止儒學之冠率惟卿相之階宜得英賢乃厭輿議宏博省幹學士器宇深厚材猷俊明蚤擢秀於能書尙卑棲於左宦習三墳五典之奧問祈招而足知通九夷八蠻之殊識楛矢其來逺逮玆奮筆果見搴旗追劉柳之詞華信爲余刃繼裴陸之事業卽上要津某久渴披承重迂顧逮虺隤皁櫪秖有負於壯心淩厲煙霄第徒欽於雋躅其爲愧佩曷罄敷宣

回得觧舉人啟

伏審光膺裏選榮與計偕朝廷合經術詞賦之科聿新多士有司考學問文章之蘊蓋難其人伏維觧元先軰徳履粹純才華敏妙詞源如倒峽水久知制作之工科第猶摘頷須將有飛騰之便矧建安之名郡號儒素以傳家鼓篋來遊小淝水鋭師之數百彈冠並進多魯堂髙弟之十三旣豪傑之靡遺宜鄕閭之無負【觧元云旣豪傑之居前】尙觀射防以慶成名某誤綰縣章欣逢歳比奉詔書於庠序莫助品題辱翰墨於門闌惟知踧踖

回熊校書啟【克】

竊審奏北門之策親逢上聖之知讐東觀之書進陟諸儒之右雋賢得路善類舉欣伏以校書學士積學宏深摛文雅健揭聲名於江夏久自無雙課治行於武城仍推第一固宜在羣玉圖書之府乃廻翔百工技巧之司玆覿除音允符公論授相如之簡卽疇翰墨之功著祖逖之鞭行赴功名之防某久叨論契復幸齊年未遑尺牘之修先辱雲箋之貺其爲忭慶曷罄敷陳

與趙運使啟【彥端】

伏審輙從公掾榮畀使華平曰從遊旣誤叨於取友二年出處乃皆幸於爲僚聆郵命之初傳與部封而加喜恭以某官器全璋璧材大杞楠邃學雄文帝支固已無出其右嘉言美政士林詎可多得其人自歸贊於樞庭尙廻翔於宰府持從臣之橐謂宜卽侍於淸光乘刺史之軺乃復僅伸於雅志然聖朝方均內外之勢而君子亦有去就之幾將暫倚於轉輸亟入承於選用顧慙衰懦已積曠六翮橫霄稅駕未容於噲伍長鳴伏皁齊驅敢在於盧前庶幾藏疾以匿瑕得以奉令而承教其爲欣慰莫罄敷陳

與交代張彥輔啟

十年淪落久依親誼之隆一邑蹉跎乃預交承之末𨿽絕塵之瞠後眞揚粃以在前覿徳可期向風增慰恭惟交代知縣學士抱才宏偉蘊質粹良問學有原得外家之奧要詞章甚蔚追前軰之典型屢隨計吏之偕垂上金閨之籍謂宜觀國尙屈字民顧玆百里之淹豈待三年之最璽書亟下端爲華近之歸車馬旦來聊副空窮之望某舊叨末契逖逺英標無令尹告新之言固知獲戾有大夫失伍之愧益冀掩瑕歳律方春徵途尙邈願謹生經之衛行湏詔節之頒

與諸司啟

掾於公府旣慚禆贊之能職是祕廷更冒轉輸之委上恩已厚已分則逾某學不成名仕由爲養彈冠而從左宦自知庸懦之才襆被以遊周行宜在譴訶之域閱歳時之無補叩軒陛而有祈尙玷使華得司漕計此蓋某官素推厚徳夙蘊純成璞玉渾金器莫涯於近用盤根錯節志嘗在於有爲卽膺從槖之聫榮已擁軺車而報最致玆汲引猥逮迂愚珠玉在傍旣仰餘光之潤芝蘭同室庶祈賸馥之沾感愧以還敷陳奚究

書

回呂氏定婚書

宋魯通盟聲子嘗聞於繼室郭崔論契伯深亦記於續婚顧慚舊族之餘疊奉髙門之貺伏承令侄孫宗教從政早傳世學克自振於簮裳而某弟運判位第三女五十一娘未習婦功恐粗聞於箕帚辱委禽之特厚將鳴鳯以重占盛事衣冠旣婚姻之是托百年琴瑟庻茀履以咸宜

回呂氏聘書

淪落天涯尙有通家之舊扳聫門地欣聞合姓之期惟親契之寖隆沐情文而甚腆篚箱將意固當傳示子孫榛栗告防庶亦宜其家室

回晁氏聘書

奉箕帚以從人舊儀敢廢實篚箱而致禮厚意有加惟男女之及時將室家之望汝蓬蒿自蔽早爲瓜葛之聫蘭玉相輝益重絲蘿之托

回呂氏定書

彜鼎相望久綴百年之契副筓有托遂聫再世之姻顧齊秦豈云匹哉然孔李之交舊矣伏承某夙惇家學將克紹於芝蘭而某幼習婦功曽未知於蘋藻旣辱貺之厚禮敢不奉承嘉音惟親誼之益隆庶和鳴之式繼

沆侄與呂氏言定書

契誼接於髙曽眷言舊矣婚姻逮於兒女亦旣再焉滋重親盟敢忘幣聘伏承某人第幾孫女內承慈訓綽有采繁之儀而某第五十九侄沆長乏師模詎知操縵之學佇以榛栗和於瑟琴撫外家之餘尙每襄於宅相介夫人之喜庸申詠於鵲巢

回孟氏定書

宦遊南北𨿽微韋杜之姻交契云仍且有愈郊之舊辱委禽之盛禮懷鳴鳯之好音伏承令侄主簿廸功早襲纓緌志自收於科甲而某第五女子幼知筐筥躬未串於容儀敢云蓬梗之疎乃幸絲蘿之托欽承嘉命第切感悰

回孟氏聘書

榛栗未修甫結通家之好篚箱在列更勤委之儀辱厚意之有加荷嘉音之疊至宜其家室庶諧鳴鳯之占如鼓瑟琴益佇乘龍之喜

淲言定晁氏書

金石定交記兩家之父祖絲蘿論好懷累世之婚姻敢云淪落之餘復有扳聫之幸伏承令弟通判位賢女七十二小娘子凝姿淑厚宜遂友於瑟琴而某弟待制位長男將仕郎淲稟質顚防特粗聞於詩禮慨茵憑之未逺辱契誼之彌惇迹企髙門仰致委禽之請輝增蔀屋庶諧鳴鳯之占

晁氏納聘財書

問名有請旣辱貺之好音委幣無多顧敢忘於厚意尙慚衰系薦締髙閎𨿽飄零俱吳越之鄕實往來有歳時之喜百年夙誼孰知王謝之故家再世婚姻尙繼朱陳之舊事

上辛中丞書【次膺】

某之得見於門下三矣始則閤下之在春官某以妄應科目贄其業而見焉中則閤下帥閩而歸某爲縣於建安以屬部之吏而見焉今也閤下召還於朝居中執法之任某亦濫預於百執事之列而復見矣踽踽而趨寒暄而詞意【案此下疑有脫文】閤下曽未省其面目也閤下之名滿天之下某之愚仰慕盛徳固將卜其遇否七年之間乃三見而不得致其言焉亦異於古人一面而談當世之事者矣今當世之事非某所得談也𨿽然不敢廢也蓋天下可憂者一可慮者二夫天下有所謂大計有所謂先務也先務審矣余則可以序而推之今國家不議其大計與其先務而乃姑試爲之戰則姑試而戰也和則姑試而和也守則姑試而守也朝夕自治者徒欲百廢具舉一旦緩急計將若何豈非可憂者乎主上之求治亦云切矣然前日在藩邸一二小臣使令於前故得與議論今有天下之大則天下之才皆我用也外廷之士曽未盡獲進見而左右近習日有聞焉宰執侍從之貴臺諫一議則逐之矣內侍而典戎器武臣而治酤章四五上而幾不可逐也後有甚者臺諫之言何自入哉此可慮之一也諸葛孔明有言親賢臣逺小人先漢所以興隆也親小人逺賢臣後漢所以傾頹也人君之患莫大於以近習爲腹心而朝士爲外人漢元帝有蕭望之劉向不與之共政而乃任恭顯唐文宗有裴度李徳裕不與之謀事而乃委訓注後世觀之則固顚倒錯謬當時爲之未之覺也蓋小人得用之始莫不言財利其終則足以盜威權不言財利則人君無以謂其能不盜威權則無以引姦邪而自助今主上勵精庶政每事欲親而未得其要渉於叢脞則其間昜入以酒坊一事言之小人駸駸其倡財利之端矣旣已薦用人材士大夫間豈得無劉柳軰儻復寖盛安能保其不從哉此可慮之二也夫事固未至此要將有以折其萌而削其根且以徳壽宮官屬觀之不選大臣從官爲使而獨任宦者提舉宜其無所禆益致私酤之謗聞於天下而土木花石之運未已也向使儒士參於其間當必有規正者矣故某竊願主上亦求儒士以與謀事於宮中也然士風不振已久以爲不肖而無過之可指以爲賢而無善之可議要之其才爲無所用徒欲偸懦苟容以僥幸於富貴者甚眾不大有以區別之亦無補於國家之事也夫天下大計不定人君之側猶有小人間之而士大夫風俗如此閤下宜所深慮也孟子曰惟大人爲能格君心之非夫格之者漸之以言而後可也以閤下操履之正名節之偉主上不卽登之政路而尙以屈耳目之寄是蓋欲朝夕聞閤下之言矣他人徒能言之而閤下之言則能信於主上安有不格者哉皇祐中仁宗患臺諫之任輕王安簡公以前執政命爲中丞安簡受而不辭乃慨然論事至畱班以爭張堯佐四使之除又言河朔根本之地將帥之非其人者又言唐質肅之貶爲過而致言路不通狄武襄不當任樞筦之寄意气凜凜廷臣爲之聳動仁宗謂其得風憲體蓋風憲之地非老成重臣無以振舉大體而搏擊瑣細之論世不乏也主上之待閣下有符於仁祖矣閤下之自任其無愧於安簡意者造膝之言有不得聞於外也而某也北方之鄙人守家世之訓不忍自同於流俗猶復嘵嘵於閤下之門多見其不知量然就有道而正焉斯學者之事也故不敢自以爲是並以前者所上封事之副爲獻惟閤下不鄙其愚而教之或謂其可取因其言而陳之則某之幸也非敢望也不宣

上徐總卿書

總領少卿閤下天下之士徒知以其所有責人而不知以其人責人蓋以其所有責人是猶貧者之望施於千金之家也夫千金之家其勢可以予人也積之千金而予人以十金此何如爾匹夫匹婦一旦號呼於千金之家以其所求蓋未始欲分其富也欲丐其餘以爲其朝夕之計不則終歳之計而已矣彼能狥其欲而予之者則亦其人之好施也如不好施焉𨿽旦旦而號之僕僕然呼之僵僕凍餒於其門曽不足以望簞食豆羹之賜而況於所謂十金者乎𨿽一金之微猶將握其掌而不顧也故以其所有責人𨿽簞食豆羹有時而不遇以其人責人𨿽十金之獲蓋未爲過也士之望於公卿大夫之門何以異此夫公卿大夫其勢足以進天下之士也天下之士奔走於公卿大夫之門孰不望其進哉肅拜以爲恭餙詞以爲文而常嘆於不遇是何也亦徙以其所有責之而不知以其人責之也夫其勢足以進天下之士者公卿大夫之所有也於是而不顧焉是亦其人之不好施云爾春秋之法常責備於賢者夫賢者然後可以責其備如其不賢也聖人蓋未嘗書之而況於求其備哉某不佞竊誦此久矣故其學也內以存其心外以周其身而不敢自鬻於人其仕也上以飬其親下以盡其能而不敢妄悅於人行年四十而自安於州縣未嘗以希尺寸之進今也主上躬聼防起二三君子於閒廢之中布之中外以圖天下之務意者風俗將遂稍變此士之可以自奮而托於公卿大夫之時也然而貴者在朝廷逺者在方面不可遽見而聲名卓然有千金之儲而不吝於施者閤下其人哉恭惟閤下文學行義著在朝野暫爲九卿以司戎馬之賦是固未足以究平昔之蘊然動心忍性捨窮海之濵而立於近甸之地其於天下之士宜有以畱意焉某是以忘其固陋誦其所聞以卜於閤下不知閤下將何以予之也干冒臺嚴悚愓俟命不宣某惶恐再拜

謝張魏公書

某愚賤無似比承少傅相公入覲幸獲趨拜屨舄之光不量固陋妄以狂瞽之言干瀆嚴聽豈謂未賜誅責特枉書教慰藉甚厚仰紉防抑下情豈勝悚愓重惟國家安危之寄元勲舊徳無出相公之右主上躬不世之姿志淸中原一時身任大事爲中外所仰四夷所畏亦孰逾相公者士挾區區一斑之見豈眞足以助經綸之素哉惟其相公功成名遂之切是以各務進其所有以爲門下獻而忘其恧焉而相公又不自居其宏逺髙大而納之則天下之善將舉爲相公用矣何往而不濟昔楊修丁敬禮作文【案丁敬禮作文云云見文選曹植與楊修書今此云楊修丁敬禮作文疑楊修二字上有脫誤】好使他人潤餙攺定曰文之佳麗吾自得之後世誰知定吾文者此言𨿽小可以諭大恭惟相公功業之就將自有之矣後世誰知助相公以言者而不棄微賤無拒之之意盛徳偉度是以出此故某撫衷自幸而姑述以謝萬分

答吳偁書

某頓首再拜知縣學士足下舊聞雅譽未有一見之幸毎用悵然人至沐惠書副以盛文展玩披味不能釋手比辰祁寒伏審撫字之餘尊候萬福薦賢之道廢久矣某何足以預此屬在其職竊欲庶幾焉昨者陛辭亦嘗極論此上意是之故到官以來𨿽有持鉅公要人之書以取必者未始敢輙與俟有見焉非有見者拒而謝之十七八年況於百姓之長朝廷所命以考其治狀者曷敢昜哉上以欺其君下以欺其心誠不忍爾足下爲邑得於眾多之論因不自已敢以名聞初不在於識不識也顧何能爲足下重近者李溧水之政嘗一再薦之又合諸君子之力然後有濟夫薦之濟否又不當爲足下道某盡其職而已足下益善其政可也乃辱貽牋爲謝禮意與辭皆過其宜甚非所望亦非所當得者也𨿽然向見足下學校間舉進士之文演迆紆余旣臻其奧玆辱貺以盛制傑然議論有古作者之風馳騁步驟如千里馬昂昂歷塊未見其止然後知賢者所長無施不可足下所謂三變其學者願少畱意而無泥於文章求聖賢之蘊而期進於道徳則將又變而無疑矣古之爲政者觀一時之宜舉前人之偏救未來之使適其平而不顧於流俗之議然後可以有立自一邑而上爲一州自一州而上逹之天下曽不外是足下旣欲成一邑之治而小人之侮非意之謗當有能辧之者抑又奚防而來書切切尙以爲言亦所未諭也無由面晤臨紙遙企冀爲逺業倍萬愛重匆匆布復不宣

上處守施察院書

某聞之藝莫貴乎士而餘民不能及也然餘民之業莫不得售而士之業反有不得售者今夫農朝而耕暮而耘以播殖五糓一旦負五穀以適市則市賈爭趨焉而世之人且曰此天下之良農也今夫工執技巧以事上賈列其貨於肆而人見其器用之精珠珍之富則亦曰此天下之良工也良賈也其術益誇而人益貴天下莫不以其名歸之惟士則不然六藝之文無不習也百家之說無不講也天地萬物之理無不窮也古今治亂之原無不通也藏之惟恐其不深養之惟恐其不固苟暴於外曰我能工是道也我能明是說也天下之人非特笑之又從而賤之且以爲終無有矣夫以農商百工而得良名以士而得賤名故爲士者或老死而不遇則亦號於世曰人不我知則貴矣人不知亦囂囂農商百工守其業士守其道固自有輕重後世之士不知守道之爲務反自賤而輕用之此所以益見薄於世也𨿽然古之君子豈不欲用於世哉孔子孟子歷聘諸侯轍環天下至於不得逞而後已蓋士之於道其用也從而見諸言事非可豫定也而發於言者有所不可隱當其可與言而不言君子以爲固不可與言而與之言君子以爲狂何者以顏氏之如愚非仲尼莫能識至鬷明之不言𨿽叔向幾亦失之也某北方之鄙人少習於書顧其不才方爲縣之小吏以從事於簿書米鹽之間而幸閤下來守是邦其於分際之相逺名實之未加固不可輕進其說以貽賤士之譏而石林葉公辱道其姓名於閤下意閤下亦欲聞其言而察其爲人然不敢以請姑道其志恭惟閤下以通亮特逹之資濟博厚髙明之學嘗爲天子耳目以觀聼四方之事地方千里而爲之侯伯可以禁姦暴而安百姓退不肖而舉賢能而某者猥先眾人以卜於閤下於是不可以不言閤下其亮之不宣

上葉運使書

運使直閤郎中閤下論世之治亂孰不曰人材論人材之所以爲治亂孰不曰賢不肖夫以一賢者與一不肖者在上玆固未足以爲治亂也惟其一賢者在上而眾賢者將由是以進一不肖者在上而眾不肖者亦由是以進賢者眾則天下之事斯日以舉不肖者眾則天下之事斯日以廢此其所以爲治亂之極歟𨿽然天下之事所以不舉者此固不肖者之罪也而賢者預有責焉夫旣已號爲賢矣而天下之事顧有不舉者哉是有二說焉不肖者之在於不能爲而賢者之獘在於不敢爲也夫不能爲者是其智不足而力不任也不敢爲者非其智不足而力不能時有以禁之勢有以奪之而已天下之事不患不肖者之不能爲而患莫大於賢者之不敢爲昔者西漢盛時汲長孺至以矯節而發淮南之倉及其後也諸葛豊以司而返去其節以二事而校之豈不系於敢爲與不敢爲之時哉國家比年以來天下之吏大而在朝廷小而在郡縣諂諛相師偸懦相承號爲不肖者蓋已不勝其眾而其間所謂賢者縮手畏避亦近於不敢爲矣今也主上舉權綱而大振之网羅天下之賢者思盡付以天下之事不啻如退阿進卽墨也然而不能爲者固無足以議此而能爲者顧亦何所畏避而不爲哉要湏有人焉而爲之倡然後天下風俗可以少變而趨於大治竊嘗反覆而思之其舉而倡之莫如閤下夫以過情之語而妄說於人某亦不忍爲也蓋去年冬主上始新政事驛而召者十人閤下實在其中曽未數月自博士而爲郎自郎而賜對遂寵以延閣之名而付以一路之事書名禦屏賜以鞌馬禮遇之數皆近世所無有是主上之待閤下將有不止此者矣以主上之待閤下將有不止此則試於外也豈不亦觀閤下所爲而將有以付與之歟不識閤下何以爲也以他人之材固有不能爲者閤下自少年以直亮聞於當世而志气日以宏聲名日以大苟從而見諸事業是猶騖八駿於九軌之道縱橫馳騁無不如意信非不能爲也閣下又素負敢爲之名而遇可爲之時八州數十縣之眾亦不爲少貨財之虛贏獄訟之緩急奔走之吏引其亷能而罷其貪懦與夫國家之利病民人之休戚問之使者所不能爲者豈無可爲者哉某嘗怪世之士大夫類知以其職之爲職而不知其職之所以爲職夫以其職之爲職是猶富人之營其家苟以利於我者爲足以富而已知其所以爲職是猶亷吏之營其家得一物焉必究其所從來不徒欲富而已也夫所謂部使者按籍而督州縣之賦執筆以奉朝廷之命限歳以舉小大之吏是不可謂有爲也州縣之賦敢究其所當得乎朝廷之命敢論其可從與否乎小大之吏歳舉之外敢有所論薦乎是猶可得而名言也至其不可得而名言者則又在所設施耳以一道而推之𨿽至於天下可也某北方之鄙人仕爲郡之小吏顧其平生頗知自守未嘗以進取爲事非有左右爲之先非有權貴爲之援特以慕下風而仰盛徳以求見於閤下乃刺口而論天下之事此在古人則爲言深然主上以特達而知閤下意閤下之待天下之士亦當以此是以自恃而不疑恭惟閤下少霽其威嚴而幸聼其猖狂之論上以副主上之所期下以爲天下士夫之倡則某者儻受知於門下爲不忝矣不宣某惶恐再拜

上信守周侍郎書

君子之學必其內有所主然後外有所不惑然世之君子每切切然以得位爲足以行其道及其未也則歉然以爲道將不行而不知不行者不害其爲道古之聖賢其未得位也則養其所謂道其旣得位也則行其所謂道苟位不可居也則亦全其所謂道是故投之富貴而不驚屈於貧踐而不恥凡吾之所以出處進退者無非以道爲凖的焉以一身而論之則有窮達之殊以道而觀之蓋未始有二吾知爲道而已至此而不能惑者惟其學之內有所主也昔者伯夷之淸伊尹之任柳下惠之和孟子皆以爲聖人其淸與任世固以爲不可跂及至於所謂和者遂以爲將無所往而不合蓋世俗之所謂和也及觀士師之三黜與孟子之所言然後知聖人之和與世俗異何也進不隱賢必以其道遺佚而不怨阨窮而不憫此聖人之所謂和也夫聖人之所謂和者進必以其道也使不以其道是安能不怨而不憫哉故曰直道而事人焉往而不三黜又曰不以三公昜其介則和之中又有直焉而天下之論遽以爲無所往而不合者則亦昧於聖人之道則有以悻爲直者及其困也於道不能無枉有以矯爲直者及其過也於道不能無悖惟聖人寓其直於和之中故𨿽縱橫萬變必至於道而後已𨿽有鈇鉞之怒不能威𨿽有軒裳之利不能誘何者內有所主故也某不佞學於聖人之門有志於此久矣少之時聞閤下之名常有願見之心不意今者獲在幕府是以敢冒昧而自進其所言然竊觀閤下之在朝廷自中祕而爲禦史自禦史而司言動眞以道事君者退自吳門優遊里社若無意於當世屬者天子感悟驛召舊人閤下始以連帥之重畱爲春官以總成均之政意閤下之道將自此而得行之然而坐席未暖出守於外質諸道路閤下議論之際又有所不容者士之聞閤下之風意其特立獨行以傲睨天下之士言不可得而交貌不可得而接也今也獲拜於庭以望見盛徳之容寛然其不矜退然其不吝凡小吏之所以事大官者至忘其所畏焉然後知閤下其和而直者也內有所主者也深得聖人之道者也故某願三沐而受教焉

南澗甲乙稿卷十二

欽定四庫全書

南澗甲乙稿卷十三

宋韓元吉撰

書

上建康帥張尙書書

某讀詩至於我思古人實獲我心未嘗不嘆於古人之難遇又讀詩至於𨿽無老成人尙有典型然後知老成之亦足以爲古人也蓋士方窮時莫不有志於天下之事惟其求之當世而無以告語由是必思於古之人苟或當世而有以告語也則又何思於古之人哉然學者之獘常在於好古而不識其實則以爲古之事不可行於今而今之人不能盡如古規規然守其說以取髙於世俗是皆近於古而不切於用者也何也且上此而百世可以爲古矣下此而百世豈不又以吾爲古哉彼其說曰吾有取於古之人耳古之人有堯舜焉有桀紂焉不獨有孔子而有盜跖焉則又可槪取乎惟其取於能獲我心則可謂云爾矣某之始學也固亦未免斯獘也得一言而信之以謂可行也行之而窒焉則慨然以爲無復古人之事矣及其旣長也以爲古人旣不可見得見老成者斯足矣顧其饑寒憔悴猶以上世之澤齒一命於州縣然某之仕也始亦未嘗求人之知而待其自知焉然而知之者無幾也故屢厄於銓選之法毎更一官則一試於吏部蓋人獨試於始仕而某獨三焉世莫不笑其迂也某之意蓋有所不得已也竊嘗深念聞閤下之風而足迹不至於門墻姓名未通於典謁閤下過聽千里而召之意者將以察其貌而聞其言也夫以一命之賤而見於天子之從臣郡佐之卑而謁於連帥之大府其上下有等衰其禮貌有輕重是固未可以傾蓋而談更僕而語也閤下𨿽欲其言何自而聞之不然某試誦其所欲言者而閤下試聽之可乎今天下之事某不知其緩急先後也十數年來用事者所以借口而謝天下不過息兵二字而已自息兵之外政事日以不修風俗日以大壞譬猶人之病醉昬昬擾擾肢體與向者同而舉措與向者異固不可指言其狀天下之人蓋疾視而不敢言心語而不敢議也屬者主上翻然感悟黜陟善惡區別邪正將以大新庶政之原𨿽三尺童子蓋亦開口吐气以望天下之治今旣數月矣聖意焦然於上羣議紛然於下設施之事若未有統者何哉誠不知中外誰可以任此者也夫必欲以一人之言而更一事以一事而下一令此不亦失之太繁而議之太過爲之要者莫若先變天下之風俗夫天下之風俗皆起於士大夫智者陳其謀能者趨其事而人君與大臣總其成如此而不治者未之有也風俗旣振則天下之事皆可以敍而施行欲兵而兵欲農而農欲富而富欲彊而彊如人之元气旣充則外邪皆去百骸九竅怡然順適而無不可者今也賢士大夫猶復相與退避畏縮以爲吾未至於其任不當以先慮其事且古君子君有問焉其應如響及其得位而行無不如志是豈不先慮而獲哉𨿽孔子孟子歷聘諸侯問政焉告之政問仁焉告之仁莫不盡其宜而適其當謂其不先慮吾不信也恭惟閤下聲名著於華夷風采見於事業隠然徳望向之所謂古人今之所謂老成者也宜起而任此久矣意者規模素定於胸中將亦兼收天下之人物以資異日之用而某者不自知其淺陋猥敍其平生以冒昧於萬一之遇夫持方寸之木於大匠之門𨿽固不少此亦不可爲無用惟閤下其亮焉所謂文𨿽多不能盡獻往嘗著三國論頗有意見閤下觀之以爲何如不宣

上張同知書

某聞之君子出而應世用其規模取捨必有素定於胸而人君之信賢莫大於進用之始蓋規模取捨不有素定則動爲世之所移進用之始不竭底蘊以告於上則後日不爲人君之所尊信孟子之見梁王守仁義之說而不易也𨿽不用其道益尊商鞅之見孝公每下其說以取合焉宜其有不終之禍矣士生於世其以孟子爲法而鞅爲戒哉此在賢者所以欲觀其進用之始也洪惟聖天子踐阼舉朝之臣不足以膺注想之重而必以徵閤下爲先手札而召親降色詞而問閤下所言其盡之也士復何憾萬有一爲思慮之所不及則天下之望何自而釋哉自權臣之死太上皇帝更媺萬化旣七八年矣主上紹隆大統憂勤匪懈又數月矣捄天下之孰不曰人材聞一善則舉之見一賢則招之百執事之位至無虛焉而天下之獘終以不去何哉有人材之名無實用也孟子有言不信仁賢則國空虛夫國之空虛非無仁賢也有而不能信是亦空虛爾矣今之人材有不得其言者矣有不得其職者矣有不得其地者矣徒欲人人聚之本朝以爲觀美譬之作室者聞天下之有良材不惜千金而市然猶露宿於野疾病者聞四方之有良藥不憚千里而求然猶伏枕而臥曽不知所以用之也故大匠之用材不逾丈引而足以支大廈良醫之用藥不越銖兩而足以已奇疾自古人材非天降地出特在用不用之間不可不察也夫一人之智不若眾人之智一人之力不若眾人之力也今諉事於人以一人爲不足豈若合眾智以圖之合眾力以舉之哉合眾人者非一人往使一人窺之又使一人待之也合眾多之論定其當而使一人行焉則無不濟矣日者閤下勸主上以諏訪天下之事固求治之要也然天下之事有先後患在門庭則先治門庭患在腹心則先治腹心今日之患外患也外患旣急要先治之於門庭而閤下特欲付之將帥而不問此某之所未諭也蓋某嘗指靖康而論矣當時更革號令無非朝廷美事惟禦敵之防未能稱是不過大臣將兵以救河東堅守京城以待四方勤王之師而已向使大臣果能用兵如周瑜陸遜四方勤王之師果可倚重如李郭蓋未害也徒有其名而不知其不可用豈不上誤社稷而下誤生靈哉今固未至此然去嵗敵使興慢侮之言議者皆曰可戰矣非天相我則幾至阽危而戰卒不勝金主旣殞兩淮凋瘵已甚邇來先我致好議者皆曰可和矣使者一往而被辱再行而不受而和卒不成自和戰之未遂也議者則曰可守矣若又如和戰之謬豈不大可慮耶夫戰則當有其備和則當有其謀守則當有其地非可倀然妄動以僥幸於萬一也戰旣無備而和旣無謀矣則所守果何地哉以驕將禦惰兵而一二書生角無用之談者半嵗往來而不決兩淮之間未見其有控扼者也夫敵之彊弱存亡蓋不必問苟有以自固吾圉要當汰擇將帥簡練兵馬度要害之地髙城深池而必守焉見利勿動見疑勿驚而彼能越吾地爲盜者人不信也日夜以圖之假以數年吾之事力旣振何往而不利然縣官所少又不過曰財夫財非所慮也朝廷能一戰而復中原𨿽仕者罷俸耕者輟食其誰敢怨惟其有無用之蠧但見其不足也今毎事不欲撙節而止務財賦之增儒士齷齪任用不快必使豪健之吏馳騁四出以网羅利源就令得人如王鉷楊愼矜裴延齡數輩當時非不號能自今觀之有益唐室哉近者已用一二小臣措置酒坊於外不識主上何自而知其人也此獘一開異時百官有司皆可自他塗出矣上之宰相執政次則侍從之臣臺諌一有論列無不罷斥內侍之微武臣之賤閱月逾時章四五上而僅免焉不識誰爲主上謀之也廟堂之賢安可謙遜退托而不任此方主上富於春秋踐阼未淹月舉措一不得宜無正之者則習熟而行後將有難正者矣閤下勿謂本等之位有常職而不可言也天下之士望閤下者以彼不以此主上之待閤下亦異於他人矣閤下而不言誰當言者朝夕納誨以輔臺徳正閤下之事也聞之故老建中靖國初起範忠宣公於潁忠宣已自病不能視物慨然欲行其親戚子弟固邀止之至肩輿僞遊於園以爲在道路忠宣悟而嘆曰宰相吾爲之矣夫復何求爾輩知其一未知其二主上新卽位欲訪治道以吾老臣言可信也使吾得見主上而一言勝於他人之百言矣忠宣之論正閤下今日比也詩不云乎徳輶如毛民鮮克舉之我儀圖之惟仲山甫舉之愛莫助之衮職有闕惟仲山甫補之蓋山甫之補衮在於能舉其徳而人之愛山甫在於圖徳而莫助閤下今山甫也凡某之言閤下或以爲然則固某之幸以爲不然其委而置之無俾某有好名之譏不宣

上賀防政書

某愚不佞荷知遇爲甚異屬者弟兄皆辱論薦內顧何人可當厚意竊聞使事之還旣已累月不敢以寒暄無益之問上勤省覽誠不知閤下所使何事然自故嵗天下借口頗以敵人爲慮朝廷施設較之往日亦似稍爲之備者疎逖小官不當預聞廟堂之論獨念旣齒一命以從宦於州縣且又世受國恩宜與社稷共休戚方時安平固未享富貴之利而患難或生則亦均受其害者私憂過計懷不自已輙極愚意以陳於左右或者所以報盛徳也蓋國家越在東南垂四十年矣自講和之議興敵之結好又二十年矣其果以和好爲萬世策耶抑亦計不獲已姑欲自治而款之也以爲萬世策則自古無倚外敵而可以立國者如欲自治而款之則二十年之間不爲不久何尙未有發也昔越嘗屈己而事吳矣故曰越十年生聚十年教訓二十年之外吳其爲沼已而勾踐之報吳果不出二十年之外越小國也其壤地直今防稽數郡故生聚教訓必待於二十年而後可以我之大二十年之久曽不知所以報敵者得不愧於越歟議者徒知歸咎秦檜今檜死遂五年矣國勢之彊弱視前日爲幾何夫講和之議未大失也敵𨿽吾讎然一旦許我以還母后復梓宮休甲兵而謂之和亦何說以拒之其所失者嵗入之幣始不當甚厚以坐困吾民爾何也祖宗以全盛之時幅之大其餽敵者未如今日之數且前不與我和而後與我和者是亦畏我之盛將以圖己也彼旣有畏我之心矣盍亦少忍以持其事𨿽薄其幣和議安有不成哉然事巳往矣天下之事有未往者不識朝廷何以待之也如聞敵人遇吾使命之至必耀其兵甲陳其車騎以自示其彊盛且大治東都宮室浚汴渠力役並興未知信否夫冒防之遇漢惟匿其精兵見其羸弱使中國無所畏忌故髙帝有白登之敗今敵乃自示其彊盛蓋亦無能爲者矣阿房之工未休閭左之戍繼起足以致勝廣之盜而秦遂以亡敵之大治宮室力役並興蓋已不勝其擾天意人事於此極矣得無乘隙而奮者是特遲速之間爾𨿽可爲朝廷賀亦可以爲憂也可爲賀者敵於此有敗亡之漸可爲憂者大盜崛起於中原則有倍費驅除者聞諸道路去嵗使人之來其禮稍有不至夫亦何恃而敢然其所需乞又非外廷所可知者使其果遂都汴自汴而下順流鼓楫不數日可抵四口則淮南其可不慮耶又汴京四通五達本非定都之地祖宗時徒以東南之粟便於轉漕嵗運八百萬斛然後汴京可得而都今其來也勢亦無所得食萬一欲以嵗幣少易東南之粟不識朝廷又何以待之也夫天下有大勢有定理所謂定理者曲直順逆是也所謂大勢者當自其時而論之也今天下之定理我爲甚直亦爲甚順固不必深議至於大勢竊嘗借三國爲諭也三國之時吳蜀皆欲取魏然魏卒不可取者以蜀不能有吳吳不能有蜀爾後吳蜀交通而魏以爲病今敵據有中原勢猶魏也北盡江淮南盡嶺海西控三巴而接漢沔則吳蜀之勢吾旣兼之矣反不能以取魏何也闗羽下襄陽魏人幾欲移都今襄陽蓋吾有也劉備得漢中曹操始不能與之抗其後由之出師而闗輔至於響震今漢中蓋吾有也荊州之地魏得之足以制吳蜀吳蜀得之足以抗魏今荊州蓋吾有也夫理與勢吾皆有之則亦何懼於彼而甘爲之下所未可爲者當謹俟其機爾曩者敵與我三京陜右而遽以敗盟此一機也順昌之捷合諸將之力可以取汴遽復退師闗中之大隨得而隨失不能據有一縣猶之可也厥後敵復弒立其一二官長狼顧麕駭未有歸附中原之民引領南望此又一機也是時興十萬師下一紙詔勢必瓦解風靡𨿽未能長驅幽薊近可以得京洛下不失削其嵗幣俟其請命而與之正君臣之分然大臣方以養屙而罷謀宿將方以怙貴而苟安返以遺敵人之資得不爲之附膺頓足流涕而太息哉故願朝廷亟爲自治以俟其機非欲無機而妄動也自治不過三策一曰人二曰兵三曰財某請先論人之說夫濟大事必以人爲本古今不易之論也在上則得其財而用之在下則得其心而用之皆人也數年以來招置人材不爲不廣布之中外不爲不多矣而庶事未至振舉風俗未以大變士風猶爲闒然者此豈無說然也昔姚崇敍次郎吏而明皇不答徳宗親擇畿令而柳渾不賀蓋人君所擇者輔相輔相所擇者百執事之人此各有其職今也人人而薦之主上使必親見而後用此殆諸公懲前日權臣專恣之過逺嫌疑之爲也欲以盡人材而懼其未也人君之必自用者惟將與相耳否則有將相之才而未試者爾當親見而識之至於一介之士寘之列位豈必人君之盡識歟且文臣以是可矣近者所任武臣有遂轉一官遷一職者俟其終更而審察者此復何耶苟以爲軍帥多非其人是不待一日而易之也如皆其人矣姑欲收遺材以備緩急則籍於宻院以次任之足矣安有未見其功而予之官職乎予之官職而置於閒地乎徒爲是虛名美觀也至於人心則尢不可不收者急於財則民怨吝於財則軍怨軍怨者禍速而易見民怨者禍逺而難知事𨿽不可槪舉然人心之所悅者公所服者平所慕者信推是三者而行之則人心得矣其次請論兵之利害夫師克在和不在眾用兵鬭智不鬭力非必援引古今而後見也國家儷於漢唐實以養兵爲大蠧自渡江以來西北之兵萃於東南則其蠧尢甚今西北之兵旣已老矣近所召募無非東南之人與西北士卒之子弟而猶用西北軍額以塡之是務多不務精也昔者嘗怪謝幼度之破苻堅是時江左爲晉已五十餘年實用東南之兵以卻大敵陳慶之送元顥是時下晉又巳百有餘嵗以兵七千轉戰魏地破其四十萬眾無與抗者豈東南之兵果不可用耶顧將之何如耳且又有甚獘焉西北軍額皆系於殿前衣糧之外日有食錢諸路將兵則衣糧而已以諸路言之江西非無禁兵也而駐殿前一軍於章貢福建非無禁兵也而駐一軍於漳泉二廣非無禁兵也而駐一軍於潮海皆以彈壓盜賊爲名是逐路禁兵爲不足用矣則逐路禁兵𨿽闕之可也猶復促募不已而外復有彈壓之軍向者禁兵與廂軍爲二今又爲三焉縣官安得不匱哉殿前之軍給以經總制上供等錢逐路禁兵給以州縣之常賦然殿前軍所募人與逐路禁兵何異而所給過倍爲之計者莫若遇殿前軍有闕選於諸州禁兵而用之循祖宗出軍舊制更番疊戍於彈壓之所加其糧給用以激勸而以逐路彈壓之軍理爲逐路禁兵所缺之額取其費以充則經制上供之財亦可省矣此養兵之利也西北之士𨿽老近稍汰而出之方州小者百許人大者幾二百人彼𨿽稍釋軍伍之勞而反有道路流離之苦州郡驟添使臣數十百人夫亦何用且俸給有不可以時辦者此輩誠筋力不逮然亦習熟戎事經歷艱險豈無可用之才今近自江東淮甸逺自荊湖襄漢皆有曠土與其募民力田曷若用所汰之士給其糧具牛種而耕之一嵗之外使得食其所入積聚其眾略仿陜西城寨之法閱習控禦以爲屯田因擇其彊幹有勞者用爲巡檢而命帥司州將督之不猶愈於不釐務指使之科而坐食哉此汰兵之利也朝廷往嵗嘗以兵權付於一二大將收之禦前號爲都統制固逺慮也然禦前都統制者其名也其自爲一軍猶自若也嘗觀祖宗所任邊帥之效矣河翔闗陜十數大鎭無非宿兵之地帥則皆用大臣下亦兩制其將兵之官不過於副總管與鈐轄都監正副將而已其後慶曆熙寧用兵亦命文臣爲宣撫故二百年間將帥無握兵之患今諸路帥司所將者州兵而大兵所駐則惟都統制馭之陪都之重莫如建康畱守之臣而都統制蓋與之分庭抗禮他州在所不論也近日沿淮上下間用武臣得爲安撫𨿽欲潛師爲備廟堂得不深思耶至於蜀道之逺與夫輦轂之近又有久任而不易者則非某所敢議也下此有財之說天下莫不以財爲急而某獨以爲後者夫財之在民與在國實無以異後世掊尅之論興始以歸之公上爲富國之術今朝廷用度亦窘矣誠使百姓充實一旦有大費𨿽細民缾甖囊褚之物斂而用之其誰敢不從然不知大費之後足以奠枕耶民亦願輸而不憚如其未也安可窮民而自利哉且財貨之目異於承平時固已不可勝數常賦之外有總制總制之外有經制經制之外有和糴有折帛有月樁算丁於僧道鬻爵於富民貿田於州縣所未賣者度牒未收者職租而已觔革羽毛銀銅鹽鐵名爲不得科斂而使州縣自任其謗以應上之須者事亦不一𨿽欲復取其又何加朝廷旣知以節財爲務矣乘輿之服禦宰執之賜予官吏之廩稍朘損蓋未已也然不知諸軍之僞劵其果皆去耶置官總領實未能覈其數役使於道路假借於親舊者日紛如也三衙之軍當有定額天子之都白晝掠人於市刺以爲軍特欲充其數耳緩急何所用之此宜密院自招刺於承旨廳以消其獘且諸軍之糧給皆系於總領而所謂回易者獨不之何哉前日蓋嘗罷之矣未幾而又復之今其言曰吾軍衣糧之外裝飾泛用皆資於回易故人人以爲不可罷然主將假之以爲妄費者戶知之也罷之誠未盡善盍亦於總領官而權其出納殿司則專命版曹一官掌之其獘將不勞而自去矣僧道日益就少則寺觀爲可並勝於取其寛剩也官吏日益就少則祠祿爲可減勝於斷其權攝也余則儀衛禮文百司技藝伶官走馬之費又有宜省而不必盡備者昔周宣王不借千畆漢光武未嘗具大駕皆不失爲中興之盛此蓋因時損益享實利而不爲虛文者朝廷今日患在好爲虛文而不求實利謂宜置官講議而以次更革不待一人之言然後攺一事罷一條也竊嘗深嘆朝廷政令或出不爲四方之所尊信未幾果亦變易正坐輕用人言未嘗深加講議故也試以一二明之遞鋪旣巳統於州縣提舉於監司巡轄於使臣矣而逐州復以指使輪月掌之弓手旣已職於縣尉矣又以州兵官兼其將領不知皆有益耶如以尉爲文臣不可倚仗參用武臣可也巡鋪使臣爲不足用擇道裏逺處增置其員可也何在一官之外又使一官也閩中近籍海船且立賞格俾土豪募及水手千人則以承信郎命之是糧食當自備也私家𨿽富無能日贍千人之理不知朝廷將以此警海道耶抑以禦大敵也傳聞敵亦漸治舟船於山東其意叵測沿海之備信不可緩然海路從橫惟借風勢一夕千里若以兵鬭於舟楫之上萬無決勝之道或值風濤安可防合惟當聚兵要害控扼其港口輕舟往來以爲巡邏嚴其斥堠堅其城壁使敵至不敢越旣越不可歸乃謀之善者某以爲此非土豪所募水手能辦也所募之人以禦小寇或可禦大敵誠非計也且敵萬一用師海道蓋亦掩我不備直搗州縣以張聲勢必不爭利於舟楫也水手但知爭利於舟楫遇其衝突州縣安能捨舟楫而與之戰徒有駕舟而遁爾不知州縣孰爲守哉凡此之類皆望朝廷更議之也𨿽然閤下今者位實參預必以爲上有二輔次有右府任不我專故有不可盡言與不可盡爲者然前輩如寇萊公範文正公皆以參預而行大政當是之時人主不疑同列不忌終於共濟國事其後王安石呂惠卿之爲參預始以制置三司而侵宰相之權惠卿復欲攘安石之位故近者多以是爲嫌夫如安石惠卿之爲參預則不可如萊公文正之爲參預則亦何所不可哉側聞聖上恭己委任大臣實無有間而諸公同寅協恭之效道侔志合非有前日專制忌克之風閤下於此而云不可爲與不可言非某所諭也今日之事如救焚拯溺然一日不圖則貽患日深閤下幸而言之與幸而爲之而果不可也則當引去山林以全往年掛冠之美無爲久孤賢士大夫之望而不決也昔魯使樂正克爲政而孟子以爲好善優於天下衛之諸臣好善故賢者樂告以善道某之庸陋不敢自附於賢者而明公之好善實過於樂正是以仰恃深眷喋喋於玆恭惟恕其狂妄少加聽察如有可取一二冀施行之非某之幸也不宣

與蔣丞相論淮甸築城別紙

某輙有愚見恃相公方開公正之門用敢贄諸左右江東之於淮甸蓋唇齒也某之效官旣逾年矣江淮利害亦頗講之士大夫孰不欲朝廷增修邊備日者諸郡往往自請城築諸將且爲闗隘之設其說甚美其費亦甚大使費而有益不問可也然采之輿議謂諸郡之所少者兵爾非城也今兵數未之益焉地將誰守之建康都統司不過五萬人所守闗隘將十有餘處毎戍以三千則僅足以分三千果足以抗敵乎敵眾而不分常以大勢壓我而我兵不如敵眾復自分以弱其勢利害蓋較然欲緩急資於民兵者恐尢不足以敵也爲今之計莫若益募州兵以壯淮甸俾足舊額而移城築之費以養之兩淮得十萬人則亦甚矣至於闗隘非至要之地姑俟他日可也夫千金之家其治生財利亦有先後苟力之未給而每事欲舉焉其自困必矣不審鈞慮以爲如何伏以相公經理萬務諒無遺防而某懷仰知遇不能自己敢因修慶布露其大略干冒威嚴愧恐無地

與任信孺書

比窺報命伏承執法殿中不任忻快久欲具一書爲賀效世俗作牋牘則懼渉不情輒以幅紙又似太簡遲回至今已而思之不若以意之所欲言者薦區區於左右或遂少助則其勝於尋常之禮萬萬也蓋臺諫之風不振久矣至謂中書奉行臺諫風旨十數年來遂爲宰相私人朋姧報怨固無足論自主上赫然更化士皆親擢其間姓名著於中外者亦不爲鮮而某獨以爲不振者誠見祖宗之時臺諫論事者爲多而彈擊者爲少近世臺諫彈擊者爲多而論事者不特爲少乃近於絕無也夫論事者將以禆時政之闕失也彈擊者將以去朝廷之姧邪也今於時政之闕漫不之省而於姧邪亦不能大有所去姑取其失勢易逐者虛張痛詆以買直欺世未見其爲能振也蓋時政之闕皆君相已行之事言之常有拂意忤旨之患不若彈擊臣下可以掎摭細故下及小吏借口而塞責然使人君以爲時政眞無闕而朝廷眞無大姧大佞故臺諫之論止於如此則其爲患可勝言哉且人臣論諫而惟患拂意忤旨云者此吾之志不堅理之不勝爾非必激訐鬭怒然也唐之善論諫無如魏鄭公次則陸宣公以鄭公之遇太宗宜其諫行言聽而徳宗之猜忌猶於宣公無不從者蓋二公之論皆委曲至當合於人情而切於義理人君𨿽欲拒之無得而拒之也以是觀之人臣不知論諫之道而特以畏避爲事此孟子所謂賊其君者也包孝肅公在仁祖朝最爲勁正敢言嘗取其奏議讀之明白簡易一無虛詞其論事則曰伏見某日指揮某事有不可行而已其彈奏則曰伏見某人授某官不堪此職而已如人家立語於父兄之前雍容閒暇不爲緣飾眞可爲後世臺諫之法也下此又有一獘以爲論事失之苛細欲俟其大者而後發如陽道州之爲者是殆不然前輩譏道州任諫官七年都無所論幸而及裴延齡之事而去向使止五六年而遂遷則是終無一言此猶責道州之淺也夫臺諫之爲職要當朝夕納誨以格君心之非俾徳宗預知延齡爲不可相不待於旣相而欲毀其麻也旣相而欲毀其麻則是言無所益故決去就以爲身名不知七年之間所陳於人君之前者何事所以開道啟迪者何說說之不合則宜去久矣豈必在於相延齡一事哉凡此者某之所欲言也至於條具縷析又非某所可言矣不識執事以爲然乎竊聞主上之擢執事得於向時登對之初而執事近爲裏行復首論水災以廣上徳自覿除目輿望實爲愜然恭以素學深厚必有所處敢幸志其逺者大者而勿蹈近世之規使如僕輩不復能有所言則臺諌之風指其自執事振矣

答朱元晦書

某叩首再拜啟去冬旣遣人修慰卽過宣城春盡還捨始覩所報敎甚以浣釋欲再奉一記乃久無佳便愧向實不可言旬日前方領詹機宜所附四月手墨蓋濡滯如許也且聞尊夫人已畢大事以我之艱知元晦辦集尢不易矣仍審少畱塋次動止之詳豈勝慨嘆比日秋冷孝履何如某患寓居號慕益逺僅未死滅無足念者江左苦旱早晚稲皆損嵗事殊可慮也哀苦亡聊杜門郤得理舊業但殊無晤語之益耳見敎不必觀佛書固然正以鄙性魯鈍少年多寓僧寺中嵗復耽文詞嘗出入其說及粗窺聖學之門若禪宗則久見其病特欲窮佛之說所自不敢便以他人之言爲據也兩嵗居喪乃得取其經帙大者觀之料元晦髙明染指絕塵不必如是之迂也今亦盡止矣其詳未易遽陳要之吾聖人妙處在合故一以貫之釋氏之獘在分爾余不足論也如何承諭亦悟口耳之習至幸惜相距數捨末由面請爾嘗謂學者要須有得始能自信故易與中庸大學中皆語其得孟子又發明自得之說此猶黙識非口耳之所及矣至於自信則所謂考諸三王建諸天地質諸鬼神百世俟聖無所疑惑然後可也向示胡子知言有意乎窮理者惜其著書之早爾程氏遺書則極詳備所謂不敢去取者非所望於元晦也愚意則以爲須去取爾和靖先生甚不欲人觀止令讀易傳故其所編極簡且云觀此足矣近見王徳修秀才從和靖於晚年者則聞其說尢詳蓋云所以令諸君只讀易傳者易傳所自作也語錄他人作也豈能盡記其意有贈夏翇數語因以錄呈試熟復之貸金荷不外某窮悴止江東有少俸連遣二女子且置得數畝飯米去嵗了兩處葬事今年又從人假借矣他時稍有餘尙當相助亦已轉語趙徳莊矣渠爲地主必能周旋也因其行得以布問不覺縷縷向寒更冀節哀爲遺體愛重不次某叩首再拜

又

便人奉此月三日手教至慰馳向之情秋气日淸伏想尊燕居萬福某竊食亡補不足貽記防諭出處荷不外前日因書偶及之恃久照也此自不當與吾兄商最爾兄旣久不出則一出固宜自審非若僕輩平日汨汨仕塗以爲貧者也嶽祠則須自請【案朱子答韓尙書書力辭薦召決不能與時俯仰以就功名末云必若成命已行不欲追寢則願因其請免復畀祠官之秩故元吉云然】朝廷意𨿽未可知亦不應便以嶽祠除下爾至謂無用於世非復士大夫流不知元晦平日所學何事願深攷聖賢用心處不應如此忿激恐取怒於人也與世推移蓋自有道要不失己但人於道不熟便覺處之費力耳如何如何偶來介不俟卽歸因趙仲縝行得以附此自余仲縝當能言之所冀若時爲器業倍萬珍厚匆匆不宣

答李塾書

七月日某頓首復書賢良李君足下某昨與令外舅遊聞足下雋才甚著日者復幸尊公同制而升得奉周旋每以未見足下爲恨也中都坌宂日力不暇給𨿽欲從多聞之士以講明道藝之蘊如無繩而縶馬敢意髙誼不遺跫然足音乃臨於蔀室寵以書教述古今言行之要取士之略知唐制不逮於漢而本朝獨近於古者粲然其文之華也鏗然其韻之美也淵然其中之宏而渥然其外之澤也夫制舉之缺自元祐以迄今聖天子搜羅於四方而足下昆弟褎然爲首以振眉山之舊禮樂法度之源兵農刑政之本足下講之熟矣六經之說無不習百家之言無不通此猶未足道竊嘗念之中原困於兵革者逾五十年衣冠淪於塗炭天子蓋不忍爲之屈思得非常之材以攄天下之憤而復致周道之興故鄕舉裏選爲未足而前史以爲制舉者所以待非常之材也上心慕焉足下宜有以副此也某之老懦徒將拭目於斯𨿽然不敢忘也旣勤厚意之辱故輙上以爲謝異時功名之來足下徐舉武而收之始可以爲今日賀也不宣某再拜

答陳亮書

頓首復書同甫上捨足下比承過臨遽甚未及款然一奉餘論亦足慰平昔願見之心伏辱示教審聞捨安穩且蒙惠貺文卷連日偶暇方得盡讀不啻如釋調饑也足下學力旣博筆力健甚且於歐陽公文獵其精華而咀之宜其不蹈近世畦畛矣至於攷究文中子之蘊詆訶陳壽之未善皆合至當之論鄕閭銘志序記意皆不苟然持此方駕於古信無難也況足下讜言宏議又有蘊於胸中而未究者某衰懦不進何足以祗大惠徒知感愧藏弆而已夫君子之待時亦猶智者之用兵先爲不可勝以待敵之可勝也不可勝在已可勝在敵苟有以待之矣其於世之用何必焉惟不至於用而卒無有也則善矣誠願足下益厚其有以俟之也然偶有一事欲資於左右未知然否比見宗忠簡公遺烈甚壯而無狀之與傳之者足下與其家子弟旣善又爲之銘墓若其乃祖在仁裏名徳不可一二數自靖康以來名臣巨公中亦不可一二數也足下一爲紀述何如承許稍涼至郡城甚幸今嵗一雨應期遂當有秋顧疎謬於此時無一二可以警教者亦願足下之不鄙我也匆匆布謝不能盡所欲言尙幸恕照不宣

答汪尹書

某頓首復書作霖教授學士足下道之不傳久矣天下之士其號稱學者孰不曰吾欲學夫道然而世卒莫之許焉豈道爲終不可傳哉幸有許焉者其不詭於聖人幾希其言合而近者復幾何哉昔夫子之言曰志於道據於徳依於仁遊於藝此蓋以教於門弟子之本旨也所謂志者勿忘之謂遊者則或出入焉據不可失依則不可離乎自後世以文取士𨿽日誦詩書之言習禮樂之說漫然不知以道爲何物逮其無所得則又反取佛老之書與吾儒之相似者緣飾求合以爲必如是然後可也嗚呼其果可乎哉今者足下貽書首以志於道爲言足下其知所本矣抑好之而遂欲求之乎顧僕何足以預此𨿽然自寓於仁者之裏聞足下力學該博以取上第意者亦厭於文詞之末欲究夫道則猶有可言者爾足下所稱唐之韓公本朝之歐陽公二者固自以爲紹聖人之傳足以詆訶近世者也及韓公作原道其欲推明聖人之心亦力矣至於以博愛爲仁則亦淺於聖人之道也夫孟子以惻隠之心爲仁之端謂其端緒之始見者也非仁止於此爾不知顏子之克己者果何事哉歐陽公論性則以爲性非學者所急而六經不言性不知窮理盡性者果何事哉二公者是猶溺於文詞而未究況他人乎足下或以爲然試推而觀之則亦見夫大原者矣僕𨿽老鈍猶將鞭防其後繼此有進於左右不識以爲然否伏幸照察不宣

答史千書

某頓首復書伯彊隠君賢弟足下曩聞從者嘗經上饒不獲一見之幸毎以悵悵小兒來自秋浦竊知從長者遊乃辱書縢之貺辭義粲然三復不能去手旣已至慰蒼莨小亭又防惠然題詠增光林壑以重老朽之幸且拜近詩一軸因嘆足下才气議論卓偉如此湯諫序文盡之矣猶踸踔塵埃間理有未諭造物者抑將大其蘊而後發耶來書所謂人才不可偏廢者確乎至當安得用材者人人言此言哉則天下事信無不舉矣何由面布慿紙耿耿蜀道遼邈西歸豈易所寓尙可畱否更希與時消息以樹逺業區區不宣

答林黃中別紙書

寵示春秋新解序文得觀妙制有以見考証之詳恨未盡窺全編以發防陋也然左氏丘明之辧近年惟葉石林之說最備蓋以其下及三晉之時推之爾愚意猶謂吾兄今旣窮經旨之奧若丘明是非似不必深究不然則是杜元凱蘇子由之襲也頃嘗語學者古人防於取名如左氏文學如此竟不知其名字近世士夫一詩一曲才佳句便欲掲榜四門惟恐爲人所攘耳

答祝允之書

某頓首復書貴誠學正先輩足下比辱過顧承惠修書指言道學之傳欲趨於正辭采爛然已深慰幸且示中庸發原一編連日熟復有以見用意之深學問之力猶不鄙於老儒而咨焉感嘆何已上饒禮義之鄕也能文之士接武某今者寓居遂爲裏閭每恨於斯道若未見切切者敢謂得此於足下不翅逃虛谷而聞跫然之音也幸甚爲大夫中庸之書子思受於曽子而以孟子所傳於子思者合之可信不誣足下指其首篇百有九字以爲要旨實先儒之未及也甚善其善學者能盡心於此不患乎無得矣然中庸之爲義則猶體用云也不曰中和而曰中庸以和者在人之喜怒哀樂則發而中節在天地萬物則成位而生育不若庸之盡爾與易相表裏易則始於天地貫以人事中庸則首以性命終以天道皆一揆也前輩謂幹之九二龍徳而正中者庸言之信庸行之謹閒邪存其誠善世而不伐徳博而化卽中庸之義但後世未之識耳足下發其首篇之要是也至其餘二十九章自性命之原以及於君臣父子之際天下國家之經與夫知仁勇之徳禮樂之作而復歸於上天之載蓋有奧妙而本末次序亦未可略焉要當成已成物則率性修道施之於天下皆吾之中庸也仲尼之學所以不同於異端者正在合而不分爾惟合而不分此中庸之不可能也若遂分焉則猶異端矣足下倘以爲然願益廣其說而大之知粹然皆出於篇首之旨而不離於道此正子思子所望於後世也

答子云示吳生三物銘別紙

養生固是一事旣有此身何可不養以受其正若只要不死便一邊去不知或遇橫逆而至於死則何以處之莊子所謂虎食其外仲尼所謂夕死可矣須理防過也釋氏詆仙以爲守屍鬼蓋謂待千萬嵗而後死校之凡人則久長責以聞道猶隔一塵也

釋氏只是說一悟門故以山河大地六根四大皆爲前塵妄想要人悟見本來面目爾若便悟得固善未至於悟則執持此說所失反多所謂癡人前說夢也果用此說佛從何來然佛之說卻自有救此處故曰一切權道攝人爲善華嚴經許多境界臨了方咄善財法性如是摩詰經諸大弟子自言不堪往彼問疾足以知其權道今人以其權者爲正以其反說爲常豈不哀哉𨿽其徒號尊宿明了者錯亦多也伊川以爲無一人卻太過吾儒至孔子而後集大成上古聖人因時成務猶各用一說也以三易所起三正所建可見孔子直是不肯分開故最爲難曉以此養生以此坐禪以此治天下要之是分不開可離非道也莊子所謂盜亦有道𨿽未知所擇不可謂非道也今於周易觀之看自己合做甚事卽爲隨時之義也

子思孟子說誠孔子猶不說只說無妄釋氏先說妄故好聽也蓋無妄卽誠也則其妄者皆不必說矣誠者天之道誠之者人之道人與天一也特位不同而事有異易地則皆然也

吾儒所謂天者理之自然而無二者也欲人易曉非穹然在上之物也故曰天理盡性知天釋氏則以神明之尊者爲天故於外別說曰佛士大夫不能不惑然其說有如來圓覺及無佛無我則是也三界外塊然在上果何謂耶

道非只在气精神也气與精神爲吾之內爾天地萬物日用者皆是也孟子有所謂浩然子夏有所謂未始有气者則深矣張葆光論易乃以神道易三者言之便自有差今止以气精神爲道若此三物從何而生守而養之便以爲道則膠柱矣老子所謂恍惚者謂其中有物有象而不可名狀也若著在恍惚則釋氏所謂弄精魂矣然孔子亦不肯說恍惚中有物有象只說太極而曰見乃謂之象此更不疑誤後學也

老氏𨿽說無亦不拘於無釋氏𨿽說空亦不拘於空故曰常無欲以觀其妙常有欲以觀其竅則有無一也色不異空空不異色則色空一也猶一陰一陽道矣孔子更不肯說無與空者恐人之習其說入於漭沆無實而遺治道也後世之有虛寂滅之說而不能治天下者由二家之學有以啟之也

人要用功且以存心養性爲先眞積力久則自見觸而長之喜怒哀樂發而中節日用之間縱橫自在益有可樂若調气以養生收心以坐禪亦不妨事然旣是士人是須做士人事便要絕粒飛升累劫入定則是有貪求之心也須要素富貴素貧賤素夷狄素患難皆無入而不自得卽仙卽佛矣

生乎由是死乎由是生死一理也原始反終故知死生之說若只要生不要死是未知其說爾知其說則死生俱不礙道故釋氏以元無生滅動人要須識其實若但以生爲幻妄死爲眞實又卻病也

南澗甲乙稿卷十三

欽定四庫全書

南澗甲乙稿卷十四

宋韓元吉撰

序

系辭觧序【案元吉系辭觧朱彜尊經義考云已佚】

易之作何也聖人將以傳天下之道也或曰道其可以言傳乎曰言不可傳則焉用聖人故曰書不盡言言不盡意然則聖人之意其不可見乎聖人立象以盡意設卦以盡情僞系辭焉以盡其言變而通之以盡利鼓之舞之以盡神此之謂矣夫傳聖人之意者言也因聖人之言以求者道也故辭旣言爾凡陳於卦而附於爻皆辭也而後世又以不陳於卦不附於爻泛然論易之指歸者別謂爲系辭或曰大傳也有議其非孔子之作吾意其爲贊易道以黜八索者非孔子莫能也不然其必有自而傳歟古人傳易者多矣或指其象或定其數或究其理而於系辭獨取其大意而略焉間又講之而不備泥之而不通則所謂象之與數數之與理固無自而合也三者無自而合其於聖人之道能盡而知者鮮矣學者欲探聖人之道當自易始欲明聖人之意當自系辭始於是而得焉知天之所以爲天人之所以爲人施之天下何務之不成何功業之不見哉況夫異端之說皆不攻而自破矣予生嘗有誓年至六十乃敢著書淳熈戊戌嵗旣六十有一始志其自得者作系辭解閱再嵗而僅成因序而藏於家嗚呼後之君子有所自得然後於吾言爲可信千載而下使聖人之道復傳是則聖人之意也淳十年正月潁川韓某序

焦尾集序【案通考韓元吉焦尾集詞一卷】

禮曰士無故不徹琴瑟古之爲琴瑟也將以和其心也樂之不以爲教也士之習於琴者旣罕而瑟且不復識矣其所恃以爲聲而心賴以和者不在歌詞乎然漢魏以來樂府之變玉臺諸詩已極纖艷近代歌詞雜以鄙俚間出於市廛俗子而士大夫有不可道者惟國朝各輩數公所作類出雅正殆可以和心而近古是猶古之琴瑟乎或曰歌詞之作多本於情其不及於男女之怨者少矣以爲近古何哉夫詩之作蓋發乎情者聖人取之以其止於禮義也碩人之詩其言婦人形體態度摹寫略盡使無孔子而經後世諸儒之手則去之必矣是未可與不逹者議也予時所作歌詞間亦爲人傳道有未免於俗者取而焚之然猶不能盡棄焉目爲焦尾集以其焚之餘也淳壬寅嵗居於南澗因爲之序

髙祖宮師文編序

髙祖宮師文編僅三十卷皆兵火所輯非舊本也公自少喜爲詩然見子弟傳錄輒毀去曰士大夫當以行義爲先是何足成名吾以自適爾紹聖中黨議旣興公謫均州歸未終嵗而薨其治命則曰吾平生所行事自知之他日無請謚毋志吾墓也故自建中靖國以來公𨿽追復元官諸子不敢議銘事中興四十年元祐大臣往往得諡子孫亦莫敢請也獨鮮於大受所爲行狀猶在用列於篇首某逮事曾叔祖畱司禦史【韓宗質】時王蔡方張有所畏避凡家集手自鐍之無得觀者故公之論新法觸時禁之言皆不傳於外而所傳奏議十不四五也南渡流離集槁遂逸訪於四方莫克盡獲惟詩尙多而內制特少至其他文如與蘇子美書志程伯淳墓士大夫𨿽知有之無復見也嗚呼公固不以文自名者其在家庭誨子弟每以西漢爲宗故其筆力雄健尢爲南丰兄弟所推曽舍人旣葬必得公之文碑於道而豫章黃太史自言因公詩得用事法豈道徳之蘊於內者深其發於文詞者皆餘事哉小子不佞無以紹君子之澤獨其文編負笈而藏欲俟備而傳焉懼有河淸之嘆因裒而刊之東陽郡齋夫自涯而觀於瀾歷階而望於奧亦足以知其大略矣異日求於好事之家繼有得者尙將附益云淳元年十月孫具位某謹書

極目亭詩集序

婺之牙城東南隅有亭才數椽郡守周彥廣嘗取米元章所書極目亭三大字榜之然元章舊題乃上蔡也旣陷沒不可見猶得見於吾州豈特其名之適實而字畫之妙亦因是顯矣然棟宇狹甚不足以陳觴豆列絲竹客至徙倚而愛之主人僅爲茗飲或奉一杯相壽而已也予再爲婺之明年值嵗丰少事乃辟而新焉其規制不能侈大頗與其地爲稱於是來登者酒酣歡甚往往賦詩或歌詞自見一時巨公長者及鄕評之彥與經從賢士大夫也蓋婺城臨觀之所凡三中爲防溪樓西爲八詠樓東則此亭皆盡見山之秀兩川貫其下平林廣野景物萬態而雙溪直譙門渉通衢百舉武八詠在郡庠之偏距州治尢逺且須女之祠寓焉二樓不可頻至惟極目亭在後圃之隙不必命駕煩民得與賓客共之予以山林麋鹿之姿遇退食之餘好風佳月必攜幼稚支笻躡履徜徉於玆蓋溪光山色奇花美卉無日而非我有也吾恐異時太守之賢不得而廢則嘯歌觴詠有以慰吾之暇者可不傳乎𨿽蘭亭逸少之風莫及而峴山叔子之嘆未忘因類而鋟諸木俾好事者其有攷云淳六年十二月潁川韓某序

九奏序

九奏者繼九歌而作也昔楚大夫屈原旣放沅湘之間作九歌以文其祀神之曲而寫其宛結以風諫其君有變風小雅之遺意漢人王褎劉向之徒爭效之然而詞意褊迫弗逮逺甚宋興鮮於諫大夫始作九誦靖康之難二宮在郊九品官胡珵亦作九章以述都人怨憤之音由是國朝騷詞遂與古相上下而九奏者吾友龐謙孺祐父之文也祐父家單父其先正潁公有勲在廟社年方壯仕方爲海陵尉非有放逐之悲抑冤之情欲訴而不得也嘗遊江湘覩舟人祠事有感於衷一奮筆而爲之由是古今之作殆將襝袵焉信哉祐父之奇於才也祐父之自序大抵傷其貧且賤而技能之微上旣不能逹於君相下亦不見憐於朋友𨿽進退不可而終無怨尢之意此聖人之有取者也故其言幽深而不窮頓挫而不怒簡而辯曲而明其防初若散漫而不知其有統其事初若譎詭而不知其有道首以嵗君終以送瘟間以舜陵湘妃之事而祐父之意逺矣其一篇之中則又指意各自不同非深於騷者舉而諭之亦莫能曉也祐甫平生好爲古文凡前世文章之大者必取而爲之不拔其萃不已也予辱與祐父交蓋嘗見其削封禪書禎符而爲受命書刺七發晉問而爲楚對奪逺防大人賦而爲羽人賦而今又見其轢九歌而爲是九奏也其筆力自視直出屈宋右不問漢唐也而或譏祐父之文非世所用夫圭璧匜爵不用於世久矣今辟地而得防璧壊冢而得蠧匜人猶寶之不忍棄非謂其古之餘哉九奏之成也會予兄子云之官長沙而祐甫寫其二以贈曰一以報之湘中一以置之黃陵廟世之人不吾知吾其幸知於神乎蓋其志尙如此𨿽然世之人觀祐甫之文而知其工者不少矣然而徒知其文之工而不知其意之有在苟能探其意而勿於其文以遂識其爲人則庶幾眞知祐甫者哉

富修仲家集序

雒陽冨橚字修仲文忠公四世孫也幼孤長子伯父樞密公季申以其恩入官好學敏鋭自其少年詩語字畫則已過人逺甚士大夫遊冨氏之門皆知其爲令子弟也旣壯爲他文辭益贍又刻意進士舉累薦於漕臺上官一見輒器愛之爭俾任其牋奏𨿽其伯父亦謂其可世吾家也旣更京秩試一邑貳一州得守軍壘而遽終莫不嘆而惜之其二子集其平生所爲文以示予曰先君之交君其厚者願爲之序引以藏於家予於是惕然而驚卹然而感曰曩予與修仲昆弟同寓於閩訪僧廬遊名山把酒賦詩追逐上下今猶多見其文字獨修仲不可見矣其文實可傳焉可不爲之一言𨿽然士之所不得自用者才也所抱者志也才之用否系於時與命而志之所尙非文字安能發之修仲先世之勲業與才之所可用一見於天子而不獲盡於一州年才五十則命之奇無可言者然其事親極於孝兄弟極於友愛交朋之間樂易而無忤至其趣向所守則端正而不頗遇先逹名輩每汲汲咨問其作文之法見當路貴人率告以天下之利害未嘗爲其身謀則其志爲可知其爲文與詩則平淡簡逺不爲世俗鎪鏤奇崛之態蓋皆自其家學好事者因其文集而探其志則修仲庶其不泯豈獨傳於其家而已哉淳丙午八月潁川韓某序

張安國詩集序

詩之作得於志之所寓而形於言者也周詩旣亡屈平始爲離騷荀卿宋玉又爲之賦其實詩之餘也至其托物引諭憤惋激烈有風雅所未備比興所未及而皆出於楚人之詞後之學者執筆跂慕而終身不能道其一二或曰楚之地富於東南其山川之淸淑艸木之英秀文人才士遇而有感足以發其情致而動其精思故言語輒妙可以歌詠而流行豈特楚人之風哉亦山川之气或使然也自唐以來詩人寖盛有得於天才之自然者有資於學問而成之者然才之不足不能卓越宏大則失之淺近而無法學之不至不能硏深雅奧則失之蹈襲而無功捨李杜而降咸有可議者矣嗚呼若吾安國之詩其幾於天才之自然者歟安國少舉進士岀語已驚人未嘗習爲詩也旣而取髙第遂自西掖兼直北門迫於應用之文其詩𨿽間岀猶未大肆也逮夫少憩金陵徜徉湖陰浮湘江上漓水歷衡山而望九疑泛洞庭泊荊渚其懽愉感慨莫不什於詩好事者稱嘆以爲殆不可及蓋周遊幾千里豈吾所謂發其情致而動其精思眞楚人之遺意哉𨿽然安國之詩淸婉而俊逸其機杼錯綜如繭之方絲其步驟蹀躞如驥之始駕若天假之年施藻火而禦和鸞其誰曰不宜惜其不幸蚤世予嘗欲爲之哀詞悼其平生未果也歷陽胡使君元功集安國詩得若干篇將刻而傳之以慰其鄕閭之思又掇其歌詞以附於後屬予序引予於是收涕而懷有不忍述者嗟乎士大夫或未識安國詠其詩而歌其詞襟韻灑落宛其如在亦足以悲其志之所寓而知其爲一世之雋傑人也乾道八年四月庚申潁川韓某序

東歸序

凡天地間物不能無動物之至大者莫如天乃動而不息地𨿽不好動沴气姦之則揺山嶽不能動震雷撓之則傾三辰運行百川東之雲煙雨露陰潤而火然無非動者艸木之體不良於動故動以風鳥之戾天獸之走原魚之泳淵蠢然血气之類動則生不動則死至於鬼神之變化寒暑之去來又皆黙動而不可知者人生號物最靈其口目手足之應於外心志肝膽之役於內呼翕語笑晝夜起居固已不勝其動又善取物之靜者從而擾之範金陶土以爲器用斬木伐石以治宮室執戈矛奮弓矢以助爭奪績桑麻藝黍稷以給衣食設籩豆衮舄以行禮制匏革絲竹以合樂舉天下動而不知少休然捨是人之有身所謂大動者焉駕輕車騁駿馬水戴而陸負籯金而裹糧以行中國而歷異域近者數千里遠者數十年恬不以爲怪特其死生安危窮逹禍福舉遇於此以是觀之蓋亦多術也易曰吉凶悔吝生乎動者也夫以吉居其一而凶悔吝居其三是動之無益審矣然向所謂物不能無動則人𨿽欲安坐而孰得惟君子循理而動於其所不免者蓋將處而勿卹也予生走於四方失彼而取此背東而馳西好動而得咎者宜莫如予紹興之甲子也客於建安夏大水舉家幾爲魚計足以自活明年春乃求試於禮部時予兄官於杭方其入門而拜吾親兄弟日以相款予之意欣然若有得也旣而厄於有司與二三子朝夕自放於詩酒予之意拂然若有懷也歷時且歸而離羣羇旅之狀又嘗愀然若有所不釋也因思是數者殆可繼之一笑而皆起於予之好動又思物之動者乃其常意天下之士動而致此者非獨予也噫使動無吉則已如有之豈得以其悔吝言哉予懼其懲也作序以自怡

送梁士衡序

僕嘗病世之君子以行道爲難夫道之行則固難矣惟君子不以爲難則於道或庶幾焉何也彼誠有以仁之也更嬴天下之善射也伯樂天下之善禦也彎弧而斃千鈞之牛執策而馳九軌之道豈所謂善射善禦哉至於睨懸虱而命中躡蟻封而不亂始可以爲善矣由是言之君子之於道不就其難而行焉亦何用見其君子哉自一命而上至於王公大人皆欲行其道者也然而位愈皁則愈難士衡之尉於仁和也人以爲尢難焉蓋令命自朝廷而下部使者得以移諸府府得以移諸縣縣以屬諸尉而止爾又況行畿警邏之繁百司頒給之富搜林藪之珍以相水衡時甘新之獻以益禦羞使客之餽將漕運之通塞借以督輸板以令役尉無一不當預怠則無以應於上亟則無以紓其下是其視尉於尋常州縣者萬萬不侔也士衡以爲難耶則旣受不辭矣以爲無難耶則前後顧有不勝而去者故予以謂惟庶幾於道則有以任之昔李唐諸公自京兆一尉而顯者眾矣異時職事無闕而足以致上之知設施適宜而足以徠下之譽俾後世知君子之中亦有所謂更嬴伯樂非士衡疇足以副吾言哉

送翁子功序

朝廷往歲復孝廉之舉嘗怪遠近未有應詔又其選止於在野之士而不及在官者故郡縣得以借口而罔敢輕議蓋舉一孝謂己必有愧於孝之名舉一廉謂己必有愧於廉之名而眞孝悌廉潔者又以爲玆吾道之常惟懼其有所表見上下相疑賢不肖相嫉而頑戾貪黠者往往得志此其所以猶愧於兩漢者歟嗟乎若吾子功其可以副玆選乎子功居家孝而慈在官亷以有立以孤童侍老母遊宦於四方不幸防其兄而兄之子且幼子功外經營家事內奉其親之顏色俾不至極其兄之思下撫其幼俾如其父之存暇則講學問擇然後交其﨑嶇酸辛皆人之所難而子功獨無難吾聞之良農必躬稼然後望其有秋君子必躬行然後望其有顯士以記問剽竊希聲利而遺行義久矣子功其知所本哉子功將葬其兄於秣陵因家焉予感其事而惜其遠也故以序贈

送沈明遠序

部使者之職所以廉察一道翕張其財賦疏理其獄訟而舉刺其官吏厥任甚重朝廷爲之設屬焉將以佐其長治其部俾悉應夫使者之職而已十數年來使者之屬漫不之選非出恩家則幸門文書總總懵不悉爲何許事間以豢乳臭子則輕脫自肆甚者假使者之權以把握州縣鬭怒其長開闔其黜陟黷貨而濟其私故賢士大夫率詆而議之天子方新政事當位者不敢蹈其故常今年春吾明遠始用爲江西轉運之屬賢士大夫則又曰以明遠之學且甚文與其才之可用也豈特一部使者之屬哉乃自師儒而遷豈丞相以猶子之嫌故推而遠之也𨿽然使明遠不以丞相之故少寘於承明著作之地其誰曰不宜然而特以是屈焉吾是以賀使者之屬得人將自玆始也大官厚祿固非君子之慕也非君子亦不能有也自麓而躋於巓自涯而渉其流其必有漸乎哉若是則明遠之所蓄與士之所期信不可以遲速計也旣相與言因爲之序以送之且歌以系之歌曰鼓桂栧兮汛蘭舟乘春風兮放中流雨漫漫兮云油油江之南兮千里山有廬阜兮津有彭蠡其防筍蒲兮其鱠魴鯉其荼孔甘兮其酎則旨奉親之壽兮可以至喜玉策兮金繩漆書埃墁兮斯文未登桂宮兮宣室干云委路兮工師未卽嗟搖落兮春菲彼功名兮各自有時時倐往兮易失期子於髙墉兮庶以永日

送李秀實序

紹興之二十一年秋七月吾友李秀實將主簿於余杭秀實所居之邑賢士大夫相與言曰余杭小邑也士之通經力學問而能成名以自立其家者近推吾秀實之昆弟焉故吾之徒歲時相與嬉遊閒暇相與往來詩章文字相與唱詠而酬和杯酒談笑相與讙呼而諧謔亦惟吾秀實昆弟之間爲然今其皆仕矣行有日矣吾之徒嵗時孰與嬉遊閒暇孰與往來詩章文字孰與唱詠而酬和杯酒談笑孰與讙呼而諧謔以吾之私固願其畱也然而人之愛其人亦將使其功名彰於時而才業見於用歟抑幸其終老裏閭而未嘗相捨也秀實之仕也其將有遇焉者矣則又言曰主簿卑官也以秀實之所有與今瀛州藏室之選角逐於時未知其孰爲後先而乃使之僕僕於令丞之末與小吏課朱墨書升尺斂板廡下以望上官之顏色資廩粟以養其親則功名其果有期其才業果不至於掩抑歟某遂言曰夫金玉天下之至貴也金之孕於山也塊然無以異於土也治之則見焉治之屢者則其質愈精使世不用金則已如用焉飾羙澤之車模甲父之鼎吾知必於是乎取之矣玉之孕於山也塊然無以異於石也攻之則見焉攻之至者則其文益著使世不用玉則已如用焉防期之圭璧宗廟之罍斚吾知必於是乎取之矣惟君子之於道也亦然退然無以異於眾人也試諸事則辧焉其所試者多則其道益廣使世不用君子則已如用焉宰天下運四海皆君子之事也然君子之在下位𨿽治一官與宰天下不殊舉一職與運四海不殊賤其官而弗爲易其職而無所事非君子然也自天子跓蹕於吳視其郡如京視其附邑如畿余杭蓋畿也畿之郊其刺舉之任非能不居畿之內其尹之任非通官大人不處而況朝廷耳目之近而接焉以秀實之賢猶懼其或不遇則下焉者其何望哉𨿽然秀實無以其官之微而賤之無以其職之下而易之循吾道而俟焉其將有遇焉者矣予久與秀實逰固知其不樂於爲彼而樂於爲此也念無以紓別者之意因摭是以爲贈

送李平叔序

今之士咸恥於任州縣之職夫州縣非所恥也其與民甚近且親苟盡心焉天下之利病與夫人情之眞僞無不若睨諸掌故昔之語治道者曰凡官不歷州縣不擬臺省蓋慮其不知務也嘗以是觀之世之所謂名公卿其詳明練逹才無所不可用卓然能有所爲者未有不自歷州縣也而今之士恥焉何哉督責有加而慰藉不逮故以進士選者率利於主庠序以門廕選者率利於防幕府蓋上官苟得以援其下必先二者焉不第其勞佚也不差其賢不肖也由是勞而賢有不遇之嘆不肖而佚有幸而賞金吏部之籍其舉任多而得防課以更美秩者莫不仕於庠序幕府然也其舉任少而積其考於不用者莫不仕於州縣然也間異於此十不一二矣趨競之風日益長上日益厭苦其下嗚呼爲之計者將寘而不問歟則吾有以使之也將廢而不舉歟則是三者固有典常矣莫若俾其必試於州縣然後用焉則士亦知少變哉友人李平叔其文煜然以華其行粹然以溫自其少時鄕之子弟已相率而師事之至其仕也乃連屈於州縣夫以平叔之才上旣未得見用於臺省下猶足以主庠序之教而周流若此由前之說平叔固無不可爲者也由後之說則平叔已試於彼又宜爲者也吾是以知平叔之不遇殆將大其蘊而後發異時所謂詳明練逹才無所不可用卓然能有所爲者庶幾見於平叔哉平叔去爲桐廬之邑貳其地多大山江出其下土風𨿽陋而山川秀發千載而上有隱君子焉薄三公而不爲羞萬乘而不見國家因是以名其州平叔能以暇日過其故處周覽其山川而想望其風采回視向之趨競之徒亦可以一笑而增自愛矣

送鄒徳章序

仕將爲道耶學焉而行之固爲道也亦爲利耶不耕績焉而資於上非利而何故𨿽孔子其歷聘諸侯者思以行其道也有公養之就焉亦以食其利也而記亦曰大言入則受大利小言入則受小利夫利與道不啻水火而聖人之所不廢者蓋亦權其輕重而已也一於道焉則是貧者必擇防而後養也一於利焉則是跖之粟有不必辭也是故居上位而道不行萬鐘弗顧也居下位而道無詘𨿽升釜弗恥也今之仕者何哉挾策而詠詩書執筆而習文詞旣已利之矣幸而得焉汲汲然惟懼其不富且貴則其於利豈有已乎且上以是求旃吾以是應旃苟捨是而由他術則愈下矣向之利之者誠不得巳也而今之利之者其亦不得已哉然則古之所謂仕者常槪諸道今之所謂仕者常怵於利也嗟乎今之人其無意於古乎幾何不指此以爲迂且闊也晉陵鄒徳章有意於古者也始予見徳章於吳中則從有司之試也後再見焉則徳章已有列於仕矣予與徳章復皆寓於溪五日不問寒溫則僕從以請十日不相往來則兩家婢子有嗟異之色蓋未嘗不相從也旣再嵗徳章之仕有期而具舟將行矣而予之羇棲益甚徳章不以誇於予而以責於予曰子無以語我乎𨿽然徳章自少力學年逾四十而始齒一命亦可謂勤矣同年之交遊甫從事於州縣而徳章暫得尉朝廷易之以主廬府之學則亦不可謂不有合也今天下之吏參倍於其缺貧者數米而待不下三四年而徳章故秋拜官今秋就道抑又一快意事也是三者皆無足爲徳章道予嘗聞其鄕人言徳章道鄕先生之猶子也自道鄕起家鄒氏之子弟不登進士科者六十餘年矣而得吾徳章容貌昂然長身鬒須眉皆有似於道鄕又道鄕之始仕也實掌教於淮南今徳章之於廬亦淮南之地也故其風烈庶幾繼之然道鄕之名滿天下正諫而不顧其身竄逐而不忘其君彼眞以道自任者徳章其復他求哉職之所當爲義之所可行毋徇於世俗而俾吾之道有立焉則亦足以繼之矣非必踐於其位法於其言然後以爲繼也若夫異日之富且貴此今之仕者所宜動心也如志於古也其患無之乎徳章遂以予言爲然信以契其鄕人之望也

送富修仲序

某嘗讀史自漢而下其稱循吏者縣令實居其半又嘗觀國朝諸公銘傳其賢徳勲烈號爲名臣而身試爲縣者十亦不下七八私竊獨怪離亂以來士大夫其視爲縣望望然不啻如蹈水火其不得已而居之則甚於墮陷穽觸网罟引領求捄之不暇幸而至於終更則又如棄蟣虱之衣弛千鈞之負舉手相賀而不敢自以爲能夫距漢則逺矣豈國朝之事相去才數十年而士風如是之不同哉及某濫爲縣於此然後始悟其由蓋古之所謂循吏不過潔廉以爲資樂易以爲政平其獄訟而拊其防嫠以字其民而已租賦之外未嘗語財也今於是數者一切不問其所先務帷治財爲然而條目甚繁朝防甚亟多出於租賦之外一物有缺令則以不任職去煩言或生亦以擅興獲罪故爲今之官者莫難於令朝廷謂其難也立法以驅之俾凡自選而更其秩者必爲縣而後用夫謂其難者善矣而不究其所以爲難豈亦議者未之思歟雒陽富修仲嘗爲縣者也而復爲貳於烏程以他人視之宜有不得用之嘆修仲乃愉然奉其親以往是亦舉手相賀而不敢自以爲能耶蓋修仲之爲縣其於潔廉樂易平獄訟而拊防嫠信有餘也而於世俗之所先務者常有不忍之意與予同病今修仲久已釋千鈞之負矣而予方引領於陷穽故其行也姑誦此以爲贐然烏程距天子都防不二百里在今畿甸以修仲之敏於學而贍於文濟以循吏之政其將用於時無疑矣使修仲而得用庶幾可以究爲縣之難以復於上而革之則異時書於信史亦足以繼諸公名臣之後也

送蔡迨肩吾序

市之肆百貨攸萃也有鼎焉其文炳然龍也其識蔚然籀也其重且千鈞好事者過之嘆曰鼎之類不一矣抑鑄於荊山者歟淪於泗水者歟出於睢上者歟寶於壽夢而藏於甲父者歟是何置而不取也將舉焉臏幾絕而力不勝蘄告於上而亦不果取也他日問焉售於野人矣則又嘆曰器其不遇哉以爾其膏雉乎以爾其解黿乎其漸進於公乎亦遂否於兒女也夫易六十四卦取象莫若鼎足奇而不峙所以正而奠也耳偶而上出所以貫而舉也腹在中而實焉所以濟水火也非金與玉不可以爲鉉上帝以之享聖賢以之養日之策以之推神姧魑魅以之懼而逺今野人負之而趨獨何歟是不然好事者力不勝也合眾多之力斯可取矣上之人未之信焉合眾多之言斯可憑矣柰之何臂莫之交而齒牙莫之助也其棄於野也又何疑陽翟蔡肩吾之求仕於朝也有以異於鼎之在肆者幾希蓋肩吾名世之後也其行峻以方其學邃以博其文詞議論視古爲無愧吾意其器於淸廟可期矣然而吾臏幾絕焉吾言之發而未之或繼也肩吾去爲郴之桂陽令是猶見售於野人歟肩吾不顧而笑曰曩者吾之仕也貧故也有地百里足以行吾之志有祿釡鐘足以惠吾之家𨿽逺且陋而無所待焉豈必待於西江之水哉怡然無不滿之色見於面吾是以知肩吾所樂者深而所守者固不以遇不遇爲遲速也使朝廷不用士則已有用焉其忍以數千里爲逺巗邑爲陋而遺之乎於其行也不能無慨然者書是說以申之

送連必逹序

論州縣之職下主簿尉一等則無士之頡頏而尙气者或不屑爲之然公卿之貴間亦由此而漸進譬之升階焉躐其級而躋其顚必至於堂奧而後止官𨿽卑其與民甚邇故尉之職日邏於鄕月周於境邑犬一吠則援枹而從之凡裏閭銖兩之姧影捕足躡志於必獲死者在道路則爲反覆驗視惟恐民之無告也主簿之職總邑之宂籍凡民賦之上於官者𨿽錢以釐計米以撮計必躬印其券執朱墨以與小吏校惟恐民之防擾也簿之職稍安而尉之職稍勞然簿𨿽安閒奉檄以走他郡官冷僕隸呵叱不前所至公宇蕭然如傳捨蓋天下則同而尉之將送警防法不出百里之內設部曲張旗幟聲金鼓以怖逺近行色有光焉一旦馘寇有加則受賞而遷更爵而去故吏之好閒而無能者往往幸爲簿喜功而望進者往往幸爲尉二職均賤而猶有美惡焉予世之無能者也貧不能養方爲簿於劍川而延平連君必逹適爲之尉君之言曰吾豈惡閒者哉是特偶然爾進退吾有命功名不可以妄求也由是必逹之在尉安靜而不撓間獲盜當賞則推而與其下曰吾躬不能捕也安可誑人而冒法且殺彼以榮我亦不忍問邑之士大夫必曰必逹蓋賢也問邑之民必曰尉君於我有惠愛故予𨿽不獲久與君遊而悉其爲人𨿽然必逹通經力學自少有聞於鄕從天子得科第試吏於此而稱於民稱於士大夫其於當世之富貴宜乎將由此而遂進矣信乎其若階而升者矣而予何足以自見因其行也姑道其所以然者

送龐祐甫序

龐子將歸矣而告於韓子曰子盍爲我言乎吾窮於世久矣意天下之窮者莫我若也而吾有幸焉夫世之人類多蠢蠢然也今吾之生而口能道言辭手能作字畫知古今別治亂識士之賢不肖而親疎之玆非幸歟然而齒滋眾而食益貧年加長而仕不進故吾之志率寓於吾文而吾之爲文也亦庶幾於古而已酒酣而歌上徹云漢放意而行不知所之世𨿽不吾求而吾亦未嘗卽之也𨿽然用捨君子之事也人之生也有涯其將若是而已乎抑亦不若是也子以爲如何韓子曰子窮於世而不卽者也吾嘗卽之焉仕者人之甚慕也吾爲吏者十年矣而無知焉名者人之甚趨也吾從事於有司者三返矣而無獲焉吾聞之山之窮者益髙水之窮者益淸人之窮也其行益峻故吾方將效子之爲以自慰是何子言之悲也凡人之生也心志不通耳目防昧若是者名爲天窮衣食不足於身爵祿不副其材若是者名爲人窮天窮者不得於天人窮者不必用於人今人之所謂不用者無過於失夫富貴之期也王公大人身存而名滅山林之士已死而言立者亦眾矣名滅者天絕之言立者人不得而絕之其爲用也不亦逺乎今吾與子也其皆窮於人者歟苟其不用於彼猶有用於此也而予何患焉於是相與抵掌而笑擊缶而歌曰山木兮依依澗艸兮萋萋猿禽咿嚘兮虎豹往來耕田兮何所山有夔兮不我肯處江海倒流兮頽波湯湯子舟旣具兮何病沾裳遵其塗兮遇潦則止我車無傷兮從子萬里

送沈信臣序

馬出渥窪蓋千里也日乎澤風乎野自他人視之與凡馬無異也善相者遇焉知其爲千里也羈而致之納於上閒其馳騁步驟未嘗攻而調焉而足以備法駕之容合和鸞之節然後知其與凡馬異何則馬之質固良非善相者無以識之非羈而致之無以得之也士之厄於窮事亦類此踽踽而趨吶吶而言與眾人無異也舉天下之大其善相誰歟周行之位未嘗不虛文章諫諍之任未嘗不闕羈而致之復幾何人也故不仕者旣窮於時而已仕者亦窮於仕今吾信臣非窮於時者也然挾其技以自獻於有司屢上而屢卻以其才與其文之美僅得爲部使者之佐而無施焉幸而寘於蘭臺東觀之中金門玉堂之上其筆力論議當不在眾賢下今將造於朝以求仕也吾聞朝多君子上而公卿之尊次而侍從之良必有善相天下之士者矣其羈而致之亦可期矣然猶慮之過也因借諭以言之

送尹少稷序

予嘗觀戰國之時重士士之見其君至有立談而爲卿相不則厚幣加禮而不敢屈焉蓋楚不用則之晉齊不用則之燕皆以士爲貧富而士亦自恃其才力辧說以爲舉世之大將不可一日而無我也及夫天下旣一士之獲見於君率以爲難設科置目𨿽有長材異行非自賈者蓋有不得選焉何也貴賤之勢殊而取捨之時異也士固輕矣必有人焉自好而特立返其重者於已移其輕者與人俾在上者不得以其名利爵祿而要之此視其道之何如爾今年秋友人尹少稷召而至於京方少稷之未來也公卿交薦之部使者顯言之以爲宜在本朝者也及其來也侍從之賢則就見之百執事之良爭識之退而咸曰少稷之論信可聼其才信可庸也禦史聞之掦於廷曰尹某之直諒也其可儲之以備臺諫之選矣翰林西掖諸公又有誦其詩於眾者曰少稷之文蓋如此也已而陛獻其言天子以語大臣是蓋東州佳士何以防之無幾何少稷得用爲樞密院編修官少稷旣拜命退而言歸語其所厚者曰吾不選於吏者三十年矣吾才無取也有田在懷玉之下可耕而食也與其詘吾志而狥時孰若安於命以全我也少稷旣去不知者色然異之曰編摩士之髙選蓋有欲而不得者也且其次僅旬日少稷不屑何哉其知者亦悵然望之曰甚矣吾道之難行也得一人於此焉可喜失一人於此焉可惋少稷不少忍吾黨之士孤矣嗚呼以少稷之賢公卿挽於前部使者推於後從官禦史詞臣百執事之良左右而掖之天子動色稱善自一命之防有列於右府士之得此足以爲其身榮而少稷如逃負避喧蹀躞焉行而不止眞明於去就者哉然予聞之自金主之死大河南北之民望旌旗而思宋漢中之兵𨿽張而兩淮之備未飭以戰則無功以和則受辱此君相之謀蚤夜而不釋者也朝廷不用士則已如用也果無以還吾少稷哉少稷異時肯而復來尙足以慰夫吾黨之士也

送陸務觀序

凡世俗所慕於爵祿富貴者必有賢人君子所嘗居之官相與誦嘆以爲美談而不釋言郡守指黃霸言縣令指卓荗言別駕指龐統夫霸與荗之云者以其爲丞相爲太傅於向之所爲爵祿富貴誠有之也而統則疑焉且統自以興風俗長道業論帝王之策爲己仕其視諸葛孔明實伯仲間人而當時遂謂一別駕可展其驥足何哉夫蜀巖國也其壤地褊蹙無以容天下之士其官列弗備無以盡天下之材彼治中別駕幾盛世六卿矣後徒以其人而慕焉殆亦可悲也已國家之制自卿相至一命幾級自臺閣至州縣幾階自王畿至於窮荒絕徼幾萬里也朝與一官夕畀一職曽未足傷朝廷之火旦而引之東隅暮而寘諸西陲亦無害幅員之廣也吾友陸務觀之移倅豫章也則又有疑焉然豫章大府也爲連帥之貳以兼制兵民之重此固周瑜魯肅所望於統而不可得者而吾務觀得之抑又何疑蓋務觀之於丹揚則旣爲貳矣邇而遷之逺輔郡而易之藩方其官稱小大無攺於舊則又使之冒六月之暑抗風濤之險病妻弱子左饘右藥不異於醝荈之商揭囊而賈贏造物其安取此也夫以務觀之才與其文章議論頡頏於論思侍從之選必有知其先後者旣未獲逞下得一郡而施亦庶幾焉豈士之進退必有時哉聖天子在上二三賢雋在列不謂之時不可也然務觀舟敗幾溺而書來詫曰平生未行江也葭葦之蒼茫鳧鴈之出沒風月之淸絕山水之夷曠疇昔嘗寓於詩而未盡其髣髴者今幸遭之必毋爲我戚戚也蓋其志尙不凡如此吾猶爲之戚戚而言亦不知務觀者耶

潘顯甫字序

潘叔度之仲子名自晦而叔度字之曰顯甫取程氏謙傳自晦而徳益光顯之義也甚矣叔度之善教其子如此夫故所謂晦者非昧然不白之意也內有甚明外有所不可見者焉其猶水乎且水之積也愈深則其發也愈厚人望其黯然而幽者爲晦矣酌焉而視之激焉而揚之其明始不可掩焉君子之用晦亦然詩不云乎衣錦尙防惡其文之著也易不云乎防以養正聖功也顯甫方進於學也宜以是思之淳熙乙巳四月旣望潁川韓某序

南澗甲乙稿卷十四

欽定四庫全書

南澗甲乙稿卷十五

宋韓元吉撰

記

浦城縣刻漏記

古之觀天有二道歷以應於時也漏以應於歷也嘗攷之詩春秋諸侯之國不得爲歷而得爲漏蓋歷者所以參天地而成四時此君人者之事也故春秋書王正月漏者所以正晨昬之度爲朝防起居之節而己故挈壺氏不能掌其職則齊譏焉今郡縣實古諸侯比也朝廷每以嗣歲頒正朔於天下而郡縣之間更籌取具無刻漏之器者多矣浦城縣號閩之望其地視子男爲多異時樓觀𨿽設而刻漏亦不能備夜行者窺星趣事者候雞風雨冥晦則居若瞽瞶然爲政者往往視爲不急也吾友趙君益卿來宰是邑鋭意成之浮箭視刻率如古制書來告曰器𨿽微然所以視民者亦足以知信子爲記之夫爲政之道貴不欺於民不欺之先要在一其視聽今郡縣之間於所謂晨昬之節者己不能一民之視聽而況於他乎使今之示於民者舉如是之信𨿽古之爲政者無以易此也是道也今之所忽而古之所重益卿不習於今之忽而趨於古之重則旣知所先後矣其進於古也優哉予樂其有志於古也因爲之書紹興二十五年七月旣望潁川韓元吉記

淡齋記

紹興二十四年予始識吾季眞於信陽愛其溫然之文挺然之姿將有以世其家也旣而謂予曰吾嘗以淡名吾齋吾自求其說不可得也子能爲吾言之乎予笑曰子能言而不言者也而吾可以不言言之乎夫天下之至美者五味也至貴者五色也嗜於口而悅於目𨿽吾不異也醴吾知其爲甘鹺吾知其爲咸醷吾知其爲酸姜桂吾知其爲辛至於泊然而無味者非子之說乎靑黃者吾知其爲黼黻紅紫者吾知其爲綺繡至於混然而無色者非子之說乎故泊然而無味者水之謂也混然而無色者太虛之謂也今夫水流爲江河發爲井泉挹之瀏然以淸激之鏘然以鳴投之五味而隨所入焉而水之質蓋不可名狀也人見其味之泊然也遂以淡歸之今夫太虛大而寓於天地小而限於一室山嶽窒之而不爲盈罋盎貯之而不爲幽間以五色而隨所寓焉而太虛之質蓋不可名狀也人見其色之混然也遂以淡歸之且彼其能受五味而納五色者豈不以其質之不可名狀歟使其定而不易則酸者不可以爲咸而靑者不可以爲黃矣君子之於道也內以存其心外以應於事𨿽酢酬萬變而無畱焉者是亦將泊然混然而後己也夫惟泊然混然故隨所用而無不可然世之爲是說也苟以爲無嬰於名利而不湛於嗜欲泛然與世不相町畦則亦不足以獨立於萬物之表是猶畏夫五味之泊五色之雜者也由是之說也𨿽朝泊於五味而暮雜於五色固未有害彼其明於體而未逹於用耶季眞曰然子之說信辯矣吾將寘於壁而徐思之子其以是爲記

建安白雲山崇梵禪寺羅漢堂記

閩之爲郡八一水之分上下有四下州之民習王氏故俗奉佛惟謹至上州𨿽佛之徒未知有佛也建炎初盜起上州民四鬭亂四郡之境蕩爲炎埃而下州獨帖然無事因相與訾病以爲是不奉佛之應自兵火事息上州之民鮮不畏禍而佛之徒頗知用其說以警懼動化其俗凡所以奉佛者相視出力惟恐其後無幾何用事者斂佛寺之餘以佐縣官由是佛之徒復睨其居如傳捨然蔑有興事赴功之意白雲在建爲望剎異時以禪學著見號爲宗師者閱數世久敝不舉紹興二十六年僧惠琳主之乃嘆曰閩於天下僧籍最富今哀死殆盡吾將制五百大士之像使是州之民知𨿽無僧而有賢聖者存豈不助吾教哉蓋左文林郎葉薦宋頴實爲之勸二年而告備又爲尊者十八附其旁佛之像峙其中費金錢百萬餘辟堂而居焉求予文爲之記予笑曰宋頴蓋儒者也儒之道不語怪以惑民不取人以自利今是像之設不惑民而自利耶宋頴曰不然凡吾州之民樂爲之者以其有遷善之心也琳之志所以有爲者恥其徒之安於陋而不振也天下之事能不安於陋而振以有爲俾民遷善而樂爲之是豈特佛之徒也予於是愧其言然予嘗遊天臺至石橋愛其山林之幽深泉石之峻潔以求望見所謂方廣寺者而神光鐘磬之異好事者往往能道之則五百大士之神其庇廕於世有不可誣宋穎今爲臺州從事盍一造其地以吾言招之於此方之民宜有以慰其意者矣

隠靜山新建禦書毗盧二閣記

並江而南自建業歷姑熟其山之著者曰隱靜介於句曲九華之間初無奇形異態以峻拔表見於外而澗壑逶迆艸丰木茂五峯錯立如髙人勝士超然迥出於埃壒非世俗所得而有也山之寺曰普惠棟宇宏麗佛事煥列足以稱其山寺之長老曰妙義大師道恭當乾道三年住山二十有四臘矣禪學疏通而持律嚴甚足以稱其寺恭之始來也寺旣圮於盜因撤而新之築大殿植二樓峙傑閣於南辟丈室於背周廊重廡環室數百無一榱一桷仍其舊者恭嘗自嘆以爲積此歲月其志願之力粗己伸矣而寺故有閣藏三朝禦書百有二十軸規制卑陋不足妥宸章寶墨之重客過而問之恭則然曰吾敢後此哉是以庋天子之書非有朝命郡邑之請懼不可爲爾可自爲耶可自爲今爲矣於是鳩工庀材夜以繼日歲十二月乙未閣亦新焉先是閣之建實嘉祐三年郡人郭祥正爲之記謂其甲於寺屋也乃以卑陋易之則其興造加於舊率可知矣明年三月告成恭來言曰以楹數之從衡爲七十四楹以尺度之髙下爲七十尺中以庋禦書後爲復閣以安毗盧遮那之像左右飛閣道壁湧千佛欄楯四合可以周旋瞻望作禮圍繞在我教中毗盧遮那廣大樓閣等一切處使昧者於此不勞彈指同入如來大光明藏而云漢昭回炳耀大千實我導師矣願並記之蓋宋室至太宗皇帝悉平僭亂章聖登封降禪以告成功仁宗偃武修文躋於極治萬幾餘閒始得遊意翰墨三聖奎畫在世爲多髙出唐貞觀右頒之天下以鎭夫名山川惟隱靜以梁慧嚴師杯渡道場獲受此賜建炎初賊張琪巢焉書以僅存是有神物陰拱而防之今道恭典治此山能竭已力美輪奐以侈上施又崇像設益闡其師傳用錢凡四百萬積工凡萬一千有奇而佛像之費不在焉志勤而意廣誠可嘉者嘗讀華嚴攷所謂善財童子求善知識自妙峯極海岸國展轉南行蓋百一十許最後始登毗盧大閣方能了知一切莊嚴自在境界然是童子初入胎時七寶樓閣已現其家乃見世尊逝多林中重閣故在而山巓水涯城郭市肆人天仙鬼諸聚集相奔走殆徧是遭文殊調劇不悟自今回觀可發大笑恭之不起於坐旣己莊嚴佛土矣而最後因緣猶示此閣善財不生彌勒未見將與文殊義爲同異必有能辧之者特以禦書在焉則甚大而光明矣道恭笑曰然所以求子而記者此也遂書以爲記

惇復齋記

人之居凡旣往而歸謂之復其於物凡旣失而得亦謂之復是復之義皆返其故而還其初者也人之所以爲人天地之所以爲天地其必有自矣在人者求諸心在天地之大豈其無心哉日運而星飛淵旋而嶽峙四時變化莫有窮盡天地之心固未可識以吾心所存焉者而求諸天地則亦不外是矣易於坤之震曰見天地之心而其卦曰復以象而言則陽剝而反下也以時而言則陰盡而陽生也以數而言則千百未形而一見也是卦也旣不可以爲陽又不可以爲陰非復無以命之豈一陰一陽之謂者歟固哉先儒之說曰天地以本爲心寂然至無者其本也夫天地之心固寂然而至無則天地亦幾於息矣故無之說興釋氏乃以空擅其宗學士大夫未有不從而惑者也自大而嫓於細自精而流於粗自明而賾於幽自常而極於變窮天下之辧而未足以諭昔者聖人故未嘗言焉其言者子思孟軻也子思孟軻之言出於不得己而聖人所以未嘗言者懼夫後世故以吾言爲口實將無所自得云爾復之六五曰惇復無悔而其象曰中以自攷夫復至於惇厚而不薄則眞積而不已者也其無所悔則自質其中而知其得者也故曰復以自知然則果何事哉就其可見者謂之仁合而言之則謂之道是以六二之鄰於初則曰下仁六四之應於初則曰從道蓋仁者道之幾而道者復之本也故聖人之告顏子以克己復禮爲仁之要夫難勝者己之私旣克者禮之復豈吾所謂旣往而歸旣失而得者乎𨿽然復不可過也過則迷矣迷則罔念而狂者矣苟不溺於無也不陷於狂也則聖人之門其庶幾焉丹陽陳睎顏雋傑而有文力學之士也名其齋曰惇復以志夫自攷之意而求予言以記顧余何足以進此然竊嘗聞之聖人之學自治其一心則推而至於治天下本末先後初無二致故復之不逺則以修身復之旣迷則足以敗國自異端之肆也亦曰治夫心者而其說猶以一身爲可外況於所謂天下國家孰知可離則非道也今睎顏亦知攷於中而自見矣其毋入於異端以務施於天下者則睎顏眞顏之徒也乾道四年二月潁川韓元吉記

大理寺奨諭敕書記

乾道四年秋霖雨不止有詔大理系囚毋得決將親慮於廷先是夏五月皇帝禦崇政殿錄系囚有司用故事僅以一二見上顧嘆以爲文具欲革之粵七月己丑罪無小大命脫桎梏殿門外咸見於陛玉音宣昭恩以次降和气盈溢天宇開霽蓋仁聲一日被四表矣而臣某甫以愚陋待罪廷尉退而與其屬仰聖天子威命下逮夙宵祗懼思率厥職凡獄之政岡敢愆其蔽罔敢弗時以奉承徳意罔怠又旬有六日寺之獄始得以空聞越三日而璽書被焉臣等下拜驚媿此陛下畱神庶獄休澤所致且雨表敍慶臣子常禮乃閟弗兪尙惟何功肆有以寵嘉之然臣等嘗讀大易得獄之道四蓋噬嗑以用獄丰以折獄中孚以議獄旅以不畱獄皆本於離而行於巽離爲日而巽爲風日者君之明而風者君之命也繇人君躬明徳而推信今古其下得以審克之則獄之不畱何有焉洪惟陛下以文王之明備成湯之信總攬權綱南面而治旣取諸離憂勤萬幾日昃不暇而發號施令巽以申之用能淸問未旣於法官陰修潛消於防縣囹圄遂虛緊自玆始天且不違而況於人乎在書有之勿誤於庶獄惟有司之牧夫其克詰爾戎兵以陟禹之迹方行天下至於海表罔有不服臣等不佞典時臬事奚足贊刑措之治於萬一然則整六師以復禹迹俾四夷率服者斯拱而見之矣欽誦訓奬有榮耀焉敢不昭示萬世而列諸石具位謹記

崇福庵記

古者葬而不封蓋逺之也中古而降則旣封矣然墓而弗祭也成周之禮則祭矣故冢人祭墓爲屍然未有守也其曰守墓禁與墓大夫之職皆典其禁令而巳兩漢而下守墓之家始有聞焉夫葬而封封而祭祭而守豈後世之俗寖不逮於古歟亦曰禮之變而無悖者矣謹其兆域之原防其松檟之植易其廬而屋焉假人而掌之子孫歲時必至而不敢忘聖人復起宜有取乎此也自浮圖氏之說興士大夫之家欲守其墳墓者率致其徒國家著令從而許之其爵算有不得命爲寺則亦自築精舍選擇一二而處焉以爲較之丁壯而無妻孥之累潔齊寂淨庶以嚴乎鬼享也天下之俗幾何幸哉祕閣修撰韓公之爲都大提防坑冶鑄錢也當紹興之十五年請於朝曰所領凡九路不可以謀尺寸之產惟母太碩人鄭之喪未葬將卜地於信州上饒縣詔兪之於是兆於明逺鄕禪寂院之東山無幾何公使於蜀又帥於夔而不幸捐館捨紹興之二十年其繼室李夫人奉公之柩祔窆焉越五年於墓左始爲屋數十楹以處浮圖氏者又十有三年益大葺之範金爲鐘樓居其上門闥室宇以備以嚴視佛廟之規𨿽微而體具始山未有泉庀工之日斸土而泉湧己而有露降於墓木而甘夫人嘅嘆謂其有物陰相之也因名曰崇福庵買牒而度爲僧者三人買田以贍夫僧者逾六十畝蓋韓氏家許昌渡江而南墳墓旣不可族矣修撰公蚤以才諝自奮歷尙書郎宣力四方隠然爲時吏師而不得世其貴以盡發其蘊平生未嘗營產業僅克有地以葬其親而身沒數千里外取二猶子子之繇夫人而後家道立夫人間關東歸旣教其子以詩書而躬布衣糲食翛然自得以從浮圗氏之學凡捨宅之外悉捐其貲以爲是庵嘗曰吾夫之力所不及者吾以一婦人之力閱二十寒暑而卒成之修撰公諱球字美成於某爲祖父某寓於信親見夫人遇事有法可以爲難故爲道禮之變且述夫人之志以示後之子孫俾知孝云乾道四年十月右朝散郎守大理少卿韓某記

婺州貢院記

淳熙四年秋七月丙辰婺州貢士之院成太守祕閣修撰李公書來請曰椿之始至郡也防詔書以是嵗興賢能之士而校藝未有其所前太守敷文閣直學士張公津嘗鳩其費且畱以待椿也椿以多病之餘顧其政之不暇懼無以爲矣旣而鄕老士子咸以爲請而七邑之大夫又請爲助於是取於帑廩之餘合以屬縣之力而通判州事趙君彥丞奮然願督其役起於三月壬子僅數月也今幸而集焉凡爲屋三百六十有四間培薄以爲髙刓砥以爲平廊廡四辟堂捨環列蓋無一弗備觀者嘆以爲面勢之雄偉規制之穩宻自浙而東所未有也敢自以爲能哉斯郡人之志諸大夫之勞同事之敏前二千石之賢以遺於我而適臻玆爾抑又聞之君亦嘗爲是州實基此也故郡人願得君之文以識其始末則何如某於是拜而不敢辭曰古者養士於學以爲弦誦肄業之所選士於宮以爲賓射揖遜之地有故常也自隋曁唐以文決科國朝又加密焉重扉布棘羣試於有司賓主肅拜以就研席究其經史詞賦之習質以古今當世之務引毫伸楮使其志气有所感發才思有以攄盡非居處閎敞庭陛顯設殆不足見朝廷招賢之羙諸侯待士之恭矣惟東陽郡置自吳寶鼎之初稽諸星躔上直須女故其俗工織絍而事組紃物眾地廣中興則爲輔藩徳教所及風化所被俗變以文三歲之舉至五六十人豪傑相望公輔踵出足爲東南之表儀異時試者寓於儈廬褊陋局隘弗稱是邦之大淳煕攺元春某濫膺左符歲適有秋鹿鳴旣歌深有愧於俊造之論始得爽塏於郡城西南隅負巍峯俯大川廢防酤之場徹二廨以廣之工築方興而某易守建安矣逮張使君來經營未防又移帥於越而去今李公之至也寛以惠其民儉以率其下凡事宴遊而飾廚傳者一切不務計吏將登棟宇是亟故斧斤之聲未聞而丹雘之施已具問於其境蓋有弗及知者則其無煩於人不擾於物爲可見矣且推而不居猶有逮於吾焉夫天下之事不難於基之而難於成之豈特是役爲然哉惟成而不自以爲功則其於事也無難矣昔魯作泮宮史克頌之故其詩曰無小無大從公於邁言民之無不從也吾意東陽之士懷長材抱素業以奉天子明詔其從公之教益多則遊斯者功名自是以發軔焉必有頌聲以述公之羙政惠愛又何俟於吾文𨿽然不可以無傳也故百有二十五日之間其工與費皆不足書舉其大者以告於後之人云具位韓某記

東臯記

東臯者陶氏之園也陶氏之先自晉始顯而淵明令彭澤髙風峻節足以蹈厲一世其詩語文章所及後之君子喜道之況其族姓家江南本其苖裔者則典型餘烈故應槪見而不妄也茂安實陶氏諸孫始予見其試於學宮聲名籍甚旣而佐大農從幕府於淮西猶慷慨有功名之志逮爲尙書郎則已華髮蕭然不復問功名富貴事而間爲予言其所居之勝在興國與郡治共一湖水將歸老焉後數年茂安果自湖湘之使事掛其衣冠以歸又數年則以書來言曰杭湖而東得地數十畝以爲東臯焉東臯中爲一堂曰舒嘯南望而行花木蔽芾以極於湖之涯作亭曰駐屐西則又爲蓮蕩小閣挹湖光而面之餘可以爲亭爲榭者尙眾而力有未及也力之及者名葩異卉間以奇石而松竹之植稍稍茂宻矣至於山光之秀列湖波之演迆風日發揮四時之景萬熊則亦不待吾力者也吾𨿽老矣得以朝夕自逸而時與賓客遊於其間往往愛之不忍去獨憾子之未見也可以爲我記之乎予曰夫世之所慕於淵明者非特其去就可尙也惟其志意超然曠達適於物而不累於物有所得者焉莊子曰山林歟臯壤歟使我欣欣然而樂歟且山林臯壤非世俗悅於耳目者也所遇之樂不自知而發故𨿽樵夫漁父負薪鼓枻歌聲若出金石而況於賢士大夫得之者乎今茂安世之賢士大夫也脫迹於名利之場休心於寂寞之境是宜得其樂而自附於乃祖以榮其歸而予方奔走於朝市聞茂安之風蓋已堪愧而茂安乃欲予文以道其意亦俾予知歸之有不可緩者歟嗟乎予固未有茂安居之勝也異日倘遂其歸而耕於靈山之下千里命駕以訪茂安於東臯相與植杖而耘詠歌歸來之辭舉酒道舊以謝湖山之羙庶不爲淵明之羞矣夫淳熙四年九月潁川元吉記

崇勝戒壇記

佛剎之在江左莫先於金陵之瓦棺寺蓋自東晉興寜二年移陶官秦淮之北而以其南舊陶地施儈慧力以爲之寺或曰瓦官謂陶官也後訛以爲棺爾又曰昔有儈誦法華經者以有虞氏之制於城隅而蓮華生其上故寺以瓦棺得名然莫可攷也攷之寺記晉武帝寜康三年始建戒壇唐貞觀二年造閣三成髙二十五丈挾以東西二閣通十有九楹爲一方雄傑之觀其後閣壊於南唐又新之號吳興閣而寺名升元宋有天下易升元爲崇喜閣亦燼於火太平興國五年更錫崇勝院額戒壇在焉建炎渡江兵宼雜擾寺宇無一存者紹興之十九年也有寓僧福濤慨然欲復之而寺基廢爲軍營防慈濟大師初政以慈恩教法自北方之漢曰吾教江南未有傳也聞智者大師嘗講正觀造疏鈔於此則此地宜爲講席久矣相與廬其側以告於有司請於朝得其地才什一也施者漸集而濤遽化政主之餘二十載悉力營焉凡殿宇像設與夫講授之堂棲息之室庖湢庫廩無不備具乃致院事以付其徒甲乙傳之書來請曰初政幸未死得以了此寺緣也願有以記其始末頃予將漕江東見其營繕之勞工築之力而志之不怠也以爲佛之徒能堅忍不拔期於事之必集如此然予聞佛之說以空爲宗以寂滅爲樂以身爲僞以諸相爲妄故𨿽垢衣乞食坐臥不過桑下而能神通變化一光明中臺殿寶閣彈指悉現以起人敬畏之心示其莊嚴佛土而已後之讀書者不解佛所說義乃欲竭人之力窮土木之工以崇飾塔廟效其髣髴然神通示現者無方人之土木者有限故言治者詆以爲生民之蠧而事佛之實固不在是也今慈濟師則不然惟以講演妙義動化一方隨其志之所遇與施者所可及而使荊榛瓦礫之墟復爲道場淸淨之域規制僅足不侈不陋亦建大閣崇且百尺造爲千佛以五時教法寘機輪之藏逺近從學持鉢而食者動溢千指其視正觀升元寺宇之舊若三千大千世界納一毛孔而四方上下隨處各異又如四大海水入一蹄涔而魚龍蝦蛭遊戲自在不知是大是小是同是別也師聞之曰是中安有大小同別耶曩者仁宗皇帝賜一寶珠徑大四寸鎭在戒壇前日刼火洞然此珠不壞照耀虛空如掲日月又顧長康曽於寺室手畫金粟如來之像號爲神妙吾得舊本刊置壁間有人如此入吾寺門受其足戒能於寶珠恭敬作禮諦觀審見此寺八百年間無成壞相隱然常住況於經營建立比量火小作去來今何有是處欲解斯義往問金粟或說半偈當能了之予笑曰諾因爲之書淳熙五年五月具位韓某記

古文苑記

世傳孫巨源於佛寺經龕中得唐人所藏古文章一編莫知誰氏錄也皆史傳所不載文選所未取而間見於諸集及樂府好事者因以古文苑目之今次爲九卷可類觀然石鼓之詩退之則以爲孔子未見不知所刪者定何詩且何自知其爲宣王也左氏載椒舉之言搜於岐陽則成王爾秦世諸刻子長不盡著抑亦有去取耶漢初未有五言而歌與樂章先有七言蘇李之作果出於二子乎以此篇數首推之意後代詩人命題以賦者若韋孟尙四言至酈炎乃五言也夫文章遠矣唐虞之盛賡歌始聞魏晉以還制作逾靡學者思欲近古於是其有攷焉惟訛舛謬缺者多不敢是正而補之蓋傳疑也淳熙六年六月潁川韓元吉記

兩賢堂記

並江而東行當閩浙之交是爲上饒郡靈山連延秀防森聳與懷玉諸峯巉然相映帶其物產丰羙土壤平衍故北來之渡江者愛而多寓焉廣教儈舎在城西北三里而近尢爲幽淸小溪回環松竹茂密有茶叢生數畝父老相傳唐陸鴻漸所種也因號茶山泉發砌下甚乳而甘亦以陸子名紹興中故中書舎人呂公居仁嘗寓於寺公以文章名於世而直道勁節不容於當路者屏居避謗賚志以沒上饒士子稍宗其學問𨿽田夫野老能記其曵杖行吟風流韻度也後數年故禮部侍郎文淸防公吉甫復來居之二公平生交俱以詩鳴江右適相繼寓此而防公爲最久杜門醉詩書以教子弟或經時不入州府不問世故好事者間從公遊談風月爾公亦自號茶山居士若將終身焉防朝廷更庶政一時端人正士始得進用而呂公前已下世莫不惜而哀之公起爲部刺史遂以道徳文學入侍天子蓋退而老於稽山之下而上饒之人稱一時衣冠師友之盛及二公姓字則拳拳不忍忘寺之僮奴指其庭之竹則曰此文淸公所植也山有隙地舊以爲圃指其花卉則曰此文淸公所藝也一亭一軒愛而不敢動曰此公所建立或命名也主儈惇仁者言少年走諸方侍其師淸於艸堂淸每與其徒誦二公詩語且道其禪學之妙惇仁竊聞之以謂非今世之人也不意遊上饒及見二公於此寺今旣叨灑埽之職矣俯仰逾三十載思再見而不可得也將虛其室繪二公之像事以香火而祭其諱日焉於是榜以兩賢堂而求爲之記夫自中原隔絕士大夫違其鄕居類多寄迹浮圖之宇固有厭苦冀其速去者矣未有能知其賢旣去而見思也在詩有之蔽芾甘棠勿剪勿伐召伯所茇說者曰茇之爲言艸舎也召伯聴防於棠木之下而民之被其徳者思其人敬其木不加翦伐云爾今二公之寓室殆亦茇舎之比也然非有聴訟之勞及民之化而惇仁又佛之徒豈能盡知吾儒之事與夫賢者之詳乃尊敬愛慕不已至祓飾其居以爲二公之思而祠祀之使二公也得位以行其志則所以致民之思者豈不足侔於召伯哉𨿽然世之爲士者見賢不能慕旣去而忘其人聞惇仁之爲過於堂下亦可以少愧矣夫淳熙六年七月具位韓某記

信州新建牙門記

信之地勢來自靈山中道石起如龍鱗鬛隱現至郡而伏以赴於淵前山品立如覆鐘釜水淳若畱懷玉髙峯出艮隅森植猶束筍故老相傳得陰陽之勝𨿽宣和靑溪之盜建炎寇攘云擾皆莫能犯其地而郡治巋然獨在然南有牙門而不爲觀臺僅成一樓與縣之庋敕書者比閱歲旣久瓦腐甓圮楹桷摧朽殆將壓焉淳熙之七年也莆腸林侯枅由中祕書來蒞玆郡旣再歲矣侯之政一以儒雅緣飾簡易而不煩士民安之歲適屢登因以餘力大治其城壁與其四逹之門猶於牙門蠱敝未之議也民相與言曰吾侯宜爲此矣然距其捨我之日不數月則柰何侯聞之嘆曰古之君子所寓之舎猶必葺於一日也況公宇乎吾𨿽不敏尙能爲爾成之好事者則又曰州遠於山而附於水乏土不可斸也前人未能爲之觀臺者不以是耶並庾有堆阜侯呼庾吏問曰平之無傷乎曰庸何傷侯笑曰土於是焉取之眾讙然大服乃以七月壬子遂興其役增卑以爲髙撤故以爲新凡畚鍤斤斧之工悉厚其直蓋無一斂於民者逾兩月告成臺崇十有六尺樓其上又二十尺左右爲兩夾樓而閣道翼焉不侈不陋適其地形之宜士民徳侯之深偉侯之績而惜其將解印綬也願有以識之夫門闕之制尙矣自天子至諸侯所以出政令時啟闔肅賓師一也下觀而化於是乎在故雉門兩觀之作書於春秋而漢儒記禮乃以爲庫門天子臯門雉門天子應門惟魯以周公之故用焉然攷之大雅則臯應二門之築亦周爲諸侯之時其因於商者可知故其詩曰乃立臯門臯門有伉乃立應門應門將將且伉之爲言髙也將將爲言嚴正也豈諸侯之門必髙且嚴正然後應於禮歟國朝著令門廈藻栱之施莫不有制惟郡之正牙門得用重屋立臺而設鴟覆防其制特異蓋揭鎭名建旌牙其上鳴笳伐鼓以令昬旦者視門以爲表非其舎宅比耶信之爲州四百二十有三年矣其地控閩粵鄰江淮引二淛隱然實衝要之會山川秀發人物繁夥異時多士之雋屢冠天下而宰輔之出間亦蜚聲名立事業其風俗興起固未艾也今林侯舉久墜之典克合於古斧藻靣勢有光輝焉非若泛然樓觀登臨之羙以爲執事者遊覧之資而巳𨿽然侯之車旣攻而馬旣駕矣不懈以思不惑以移防然圖之而不日成之以徇其民之願欲則侯之中所存與其所操執者天下之事何往而不可爲哉某方卜居郡郊見其民之喜而嘉其事之能立也因爲之書

云風臺記

凡人之情郁則思舒局則思放低滯則思髙明夷曠之適古之人作囿以遊築臺以觀否則之山林而托焉𨿽仲尼之聖猶登防山而臨呂梁也豈不若是將無以寓其情耶然君子務以適其情而未始縱其情務以適其情者不過避喧以習靜升髙以望遠俾山林臯壤接乎吾前而塵垢粃糠不混吾中而已永嘉黃使君堅叟鄕昭武也其居一榻之外無所遊覧久之得舎北地數畝規以爲囿面山者爲堂靣竹者爲亭作室於花間置檻於溪涘則旣有名佳之矣而昭武之南山最爲奇秀聫屬如屏障其西則君山遠在百里之外聳直倚天城之中有山號登髙熊踞而虎臥林木蒼然大溪絡其下東北諸峯合遝四出堅叟築臺而望之其崇僅尋丈也凡一郡之山無逃焉書來請予名予少嘗寓昭武與堅叟遊其山川勝槪歷歷可想則以告之曰韓文公詩有云東堂坐見山云風相吹噓子之爲是臺也以山故耶山之狀不可以名盍試以云風命之何如堅叟喜曰云之與風卽山之自出也今吾老矣仕於四方得郡而將行顧未能終耕裏閭而惟徜徉花竹之陰因臺之成披襟矯首以睨夫云風之去來當其滃然之奇漻然之淸以蕩吾目而觸吾懷吾之樂則無盡而君亦何自知之乎予曰予固不得而知也蓋嘗思之以堅叟之才遇事有立自爲州縣官官聲卓然宜其蚤獲用於世而婆娑晚境猶爲天子守千里之地於海隅其所設施𨿽未爲不遇然而嘗聞之古之賢者每以致身功名之會則爲依乘風雲今聖明在上羅天下之士以淸中原而復太平之業則夫雲集而應龍翔風薄而萬竅怒子之功名得無其時又何蹙縮於此乎堅叟謝曰吾豈爲是也君旣名之則亦書之將以示吾鄕之人以無忘君之言於是書之臺上淳熙七年十二月潁川韓某記

風鶴樓記

樓在合淝淮之南故秦九江郡也至漢孝文析其郡又爲廬江實今西路也自春秋季年吳嘗防於槖臯而漢封淮王皆社於此及孫曹紛爭則以合淝寓揚州之治築爲新城晉人扼淝水以敗秦師周世宗厲兵正陽攻戰於紫金山下遺迹具在故今廬州形勝腹巢湖控渦潁膺濡須枕皖隱然爲用武之郊置連帥以總兵民厥任重矣乾道初詔遣大將曁建康畱鑰之臣同視廬城浚其溝隍增其甓埴益固以堅乃營田以寓兵列戌以衛民由是帥守之寄尢遴其選淳煕八年武節大夫延侯璽來鎭是邦屬歲旱荒流徙塞塗公私睊睊侯內撫饑羸外弭宼攘整財治軍凖繩有度官吏協和民庶安輯其明年秋政成事簡益求所未至葺而更之會大雨水暴注兩市橋壞伐木於山以濟病渉又訪州之賢哲故象廟而享之以興起其俗於是民服侯之化知所後先惠而不擾忠而能力也相與言曰吾侯勞於我矣宜有以佚之先是州廨之背有臺號熙熙爲歲時登臨燕樂之所久廢不治蓬生而土圯願復其舊以紀吾成以侈後觀侯則謝曰臺固羙矣其可爲樂乎然民之幸相與也其取橋之餘材臺之舊址因農之隙卒伍之暇爲一樓以望四郊𨿽不敢效前賢籌邊之作而驤首縱目慨然俯仰以無忘聖君顧憂庶思效吾職者則猶可哉其冬樓旣成因其郡佐來請記之而問所以名者予嘗行燕趙魏之野有感於戰國之事蓋城堞相望二三百里坦坦而近非有髙山巨川之阻而疊爲長雄勢莫相下世則以謂兵爲險也然兵固自若亡慮常數十萬以樂毅亷頗用之則彊以龐涓趙括用之則敗是豈在於兵特以人爲重焉及觀謝防度之戰正今合淝是時晉之渡江餘五十年西北勁兵梟騎寜有在者而能用吳楚之人以破其百萬之眾至聞風聲鶴唳以爲王師豈天之助者耶亦人力爾今朝廷視淮西防河朔比也以爲長城以爲北門匪文武之英智略之士疇克任此而折衝厭難俾數千里之地旣庶而教習於技擊而隱於耕鋤蓄憤飬威不勝從軍之樂而務爲安彊如侯之用心豈易云者夫幼度遠矣方萬竅之號九臯之鳴聞於天外功名之士蓋有起舞而嘆者今遂以風鶴命之亦紀其故實也予𨿽不獲奉侯之樽俎從容樓上以臨淝水望洛澗八公之山艸木依然英風壯气可想而見後之登臨者識侯之用心其忍忘哉

潘叔度可庵記

物莫不有生而人莫甚於畏其死世以飬生爲言者求其气之所自來而保其神之所可至呼噏運動以規天地之造化曰委形蛻骨可無死也而爲西方之學者從而誚之以爲人之生皆妄也惟捨其生然後見其不妄者存是謂發眞歸元而得以出於死生之外二說旣立未有不奇而信之者𨿽然彼固有激而云斯可也猶以死生爲累者耶是亦遺人道而慕天道孰知人道卽天道也生𨿽不捨豈不足以聞道而死何足以累道哉在人猶在天也苟不有見徒自分爾故曰朝聞道夕死可矣然則道何自而聞乎又曰未知生焉知死然則生何自而知乎易之系乃曰原始反終故知死生之說且死生旣有其說矣始之與終殆亦相似而聖人不以其說示人者欲人之自知也由不能自知故切切然惟他人之說是信目瞪口呿則亦無惑乎異端之言有以入之也自漢以還世之儒者僅能談治道而不能知率性之道於是治天下與性命之原判然爲兩塗千有餘年以道爲何物則又特以爲不過於君臣父子之間禮樂刑政之際所以治天下則然矣而論者輕之曰爾之治天下吾緒餘土苴也而道常在於虛無恍惚之中淸淨寂滅之域外夫死生棄夫人事然後足以爲道而儒者蓋亦斂衽避之而不敢問不則摭其近似而求合焉是天下有二道也盍亦觀夫太極之生陰陽之運萬物之作在天成像而在地成形動靜隱顯莫適而非道則其在我何獨於死生而疑之聖人相授惟精惟一而仲尼所謂一以貫之者防未之見歟予嘗病世之學者不復知此久矣頃歲閒居嘗與呂伯恭論之今伯恭不幸己往而金華潘景憲叔度從伯恭遊最久而密者也篤信好學旣連喪其室人買地於金華之別麓號葉山以營其二內之藏而虛其中央以爲他日自歸之所築室於傍因以遊息而語其鄕人曰吾非以厚死吾之生亦在焉與予之說似合而伯恭之友朱元晦以聞道之意名之曰可庵而叔度自名其前之堂曰退老取伯恭之言以名其後之室曰共學左則曰庶齋右則曰省齋二齋儲書且萬卷以待朋友之習市良田百畝以爲講習聚食之資而積其餘以贍並捨之百家歲稱貸而給之目其倉曰友助省齋之南有堂曰明極以伯恭舊以名其先人之精舍也亡慮爲屋五十楹規地可千尺用意勤勤若是予兩竊爲婺之守植叔度庵未成不獲一至其處而叔度乃欲予文爲之記蓋潘氏舊居松陽以儒名家逮移金華而叔度又世其科自謂體弱不任趨走曾未試於仕气貌臞然而道藝日進距城十里始爲是庵足以晨出而暮返其山水之環密景物之間曠同志者至亦忘其歸而叔度每翛然自得也夫士大夫耽生而惡死厭常而喜異一爲塋宇不曰曠逹齊物則必覬幸幽冥無窮之福於吾聖人之學率未之究故予追思曩與伯恭所談爲及死生大略皆叔度之欲聞亦以告其鄕之士友俾知叔度之意在此而不在彼也淳熙九年六月潁川韓元吉記

廬州重建包馬二公祠堂記

賢者之在天下其生也有以惠於人則死也亦有以懷其心故𨿽閭巷匹夫思慕而不能忘敬畏而不敢慢此豈或使之然哉惟其名久而行愈彰身亡而道益著百世而下如一日也故古之爲治者於一鄕之賢一國之望必尊禮而敬事之或不可見則亦謹視其墓域嚴共其廟貌幾若奉其先者非覬其威靈禍福也所以興起其俗而動化其民使知賢者之不泯也宋有直臣曰包孝肅公廬之合淝人也其在廟堂不能一歲而薨而其鄕人至今祠公於節婦臺下蓋公少以孝行聞於裏閭擢第得官不忍去其親之左右喪則廬於墓及移之事君當仁祖朝天下可謂承平而切切論諌有古諍臣之風海內稱其姓位而不名至外夷之族願賜氏以同其宗況其桑梓之地可得而忘之哉然節婦者亦公之子婦崔也始公之子誕通判潭州而卒崔守志以事舅姑公哀傷之甚以爲無子崔則告曰公有防子尙可棄乎公駭而問所以崔曰公曩所黜媵妾生子於父母家貌甚公能誦詩書今七歲矣公喜顧其夫人取之以歸拊之曰汝非崔氏不得爲吾子也及公沒他日崔氏一子亦死其母自荊州來欲奪而嫁之誓而弗許乃身送母至家而後歸且曰若彊我畱當殯於尺組之下幸以屍還包氏也旣鄕人上其事朝廷旣賜封邑旌表其門故公之舊宅燬於兵火而表臺巋然獨在號爲節婦臺云因相與塑公像以爲祠凡雨暘疾疫必禱焉棟宇卑陋非所以爲一郡之觀先賢之禮者士民欲新之久淳熙八年武節大夫延侯璽安撫淮西旣再歲民和而政成始徇其欲而爲之寓公之像於中而肖其張夫人與子及婦於後堂位貌顯設儼如家庭侯則又曰忠肅馬公亦是邦之傑也與公皆家合淝皆嘗典其鄕郡凜有惠愛今俱繪於學宮博士諸生以時奠其墓矣顧其祠久廢是宜幷祀而無疑者於是卽其旁規地以建忠肅之祠二役旣興逺近嘉嘆楝楹榱桷不日以具旣告成崇扉邃宇規制甚備侯躬率僚吏奉而安之老稚駢觀羅拜斂衽如復見二公端委正色於黃堂之上亦可謂不言之教矣乎惟孝肅諱拯字希仁自中丞三司嘉祐末僅爲樞宻副使忠肅公諱亮字叔明由太平興國起家歷事三朝出入侍從判尙書都省以太子少保致仕其位朝本末與崔氏之事有傳在史固不待述而侯乃以廬人之意請爲之記嗟乎世之論孝肅第以剛正敢言辧忠邪詆權幸犯天子顏色以議國本罷內降爲難而某獨嘆其初爲監察禦史時首言國家取士用人未得其實歲賂繪幣非禦戎之策宣選將練兵以爲邊備此誠知天下大計爲萬世慮者忠肅公智略明敏𨿽不至枋用然識諸名公於未達自呂文靖田宣簡宋元憲陳恭公而下期以輔相流知人之鑑其裁剸繁劇縱釋逋負破械脫防全活詿誤前後千有餘人領麾符者凡十有七善政固多而某獨嘆其在長沙口亡命卒剽掠爲患有捕而殺之者吏坐以死公特貸之曰是爲民除害也逮移江寧行次九江屬歲旱民饑湖湘漕米適至公移文守將發以賑民饑不問其可否眞識權知變而喜任事者非世俗拘攣之比也今延侯膺一道之寄來治於廬乃追美二公志之大者書而揭諸祠下庶幾士大夫知而慕之不徒紀其歲月而己也淳熙九年十二月具位韓某記

信州新作二浮橋記

淳熙十年仲夏信溪大水浮梁敝幾墊郡守朝奉郎錢侯象祖議新之時歲屢歉眾懼費不能給也侯則曰吾非取諸經賦也矧敢斂於民顧吾承乏民上愧無以及民者惟是燕設廚傳之常則加節焉旣逾年矣公費之積或可用於此乎後兩月會予還自宣城郡之士夫逆而詫曰子家溪南吾州之橋成矣前所未有也意他郡之有亦莫及焉且甚異者方閔於雨乃七月庚辰橋將系之夕雨則大霔四郊之禾盡興逺近呼舞謂將有秋不特喜夫橋而已也子其爲記之於是相與步其上坦如康衢屹如崇堤廣丈五尺危欄巨艦材堅且良羣行不聞足音疾驅得以並轡信乎可詫也又取其餘舟以杭於南港蓋兩橋爲舟六十艘舟長皆四十有四尺大橋則東西驛道所由出南則趨閩粵焉予睨而嘆曰古者矼石彴木而謂之橋病其涉之厲也後世比舟而梁焉蓋所以濟不通也故𨿽盟津之險長淮之阻國朝爲制庀在有司凡州縣之濱於巨州者得用爲法然或爲或否君子常以是爲觀政非甚力之不足則亦志之有怠云爾信在江東爲衝且巖邑也力固不能甚富而當官之怠間未免焉異時爲是橋者必資於民頻易而屢敗政和中有縣令鄭畋始市田爲之助然不能二百畝水旱猶半焉淳熙攺元前吏部侍郎趙公汝愚爲州旣新之矣風雨漂搖濤波蕩激歲才十周舟己復壞今錢侯之舉也當賑饑拯旱之餘惟不憚於暫費而圖其永久可不謂難未占而孚雨以時應人和之感可不謂速眞有志而後成哉然役興而吏不嘩事集而下不驚則政之無擾於是可見嘗問其費工忘慮五千四百有奇錢爲六千緡糜賑民粒米之贏殆三百斛較之前幾於參倍則其可久將亦什倍而無疑矣使後之有志者率勿怠而時葺之橋之歲月豈可計耶侯吳越之裔也家世衮鉞而澹如寒素進攝郎省來試是邦以遵治民考功之制故能損二千石之得以自娛者思及於民移豆觴餽餉之悅於外者以資往來無窮之利況其雨之喜正與橋會在春秋之法得以特書故其士夫之請者並以爲喜而士夫之喜卽其民之意也八月戊申記並書

建寧府開元禪寺戒壇記

佛學之徒以寂靜能忍爲心而以勤苦不退轉制事故有斷其肢體以求師授法死而至於更生猶未忘其所營造者用是以崇其塔廟故𨿽窮山絕壑必得其地而居之而率有成焉豈類於吾儒所爲執徳之不回而正固之幹事者耶蓋特用之於其一法爾始予守建寧而城南有大寺曰開元負山面溪形勢雄峙世傳以爲吳大將呂防舊居也建炎初火於巨盜蕝而未輯長老僧懷璧住而慨然曰當以試吾願力也不數年則新其大門更其兩廡辟殿庭興寢室輪奐規畫嚴且整矣去嵗之冬又以書來曰寺有授戒之壇吾學之所甚重蓋其誓夫新爲僧者自紹興三十有二年移置於寺而猶寓於方丈之地非天子誕彌之節莫得宣焉府縣之官拜祝其下而壇宇到今弗備乃先捐其平生衣資然後募諸施者且取寺之贍眾之餘合爲之費鳩工庀材甓石三成琢鏤鎪巧極其精制衡餘百尺從六十尺有二崇過四十尺丹髹其楹繪采其壁而左翼軍將劉琮者思子明之功施作佛像其中四大神介冑其隅以爲之衛起五月辛未至十二月而畢亡慮三千緡也而竊欲予文以記三返而益勤夫閩之八州以一水分上下其下四郡良田大山多在佛寺故俗以奉佛爲美而佛之廬幾甲於天下若上州則𨿽有僧捨類皆空乏不給況殘毀之餘能從事於土木哉璧舊爲衢信二剎人所欽向而用心精勤汲汲靡懈故至則成就若此予是以知天下之事不患於人之不能爲而患在人之不肯爲使士大夫遇事而有堅忍不防之志則亦何功之不可成何業之不可廣也故其有請不復防浮屠之說毗尼之教以衒詡其徒而以有於吾心者舉而示之然璧亦老矣聞其築室於山蓋將休焉因爲此書俾建溪之人歲時嬉遊梅山陸泉之下以觀開元紺宇之盛知其興復自璧始也淳熙十年五月具位韓某記並書

南澗甲乙稿卷十五

欽定四庫全書

南澗甲乙稿卷十六

宋韓元吉撰

記

滋徳堂記

君子行事未嘗必其報也而天之所以報於人初不可期以久近蓋嘗以世俗論之近者在其身久者在其子孫皆所以爲報也故郭令公之貴第其考者垂三十年而漢之楊氏爲三公者數世其理則一而人人遂以百年之報爲遠曾不知於天地之大亦朝暮爾然古有言曰活千人者子孫有封夫活千人猶有其事也不幸而無所事何用見其徳哉聖人之事天則曰作善降之百祥孟子曰雞鳴而起孳孳爲善舜之徒也則善者果何事也嗟夫今世之所謂善雞鳴而起匍匐鬼神者有焉口誦佛老之書者有焉然薰茹蔬戒夫殺食者亦有焉是固未爲不善質其行事則或不然吾意古之爲善有不在是及觀孟子之說曰存其心養其性所以事天也然後知古之事天卽爲善矣何也夫天者善之元也善者道之繼也天旣以性而命我而我以道之繼者事之則其心與性之存者顧何假於外爲至於能活千人則亦充其無欲害人之心而已哉予少寓昭武買田在郡之東有朱姓萃居一鄕號多賢士時朱君令圖爲裏之豪而善不見外循循教其子弟甚力後十有餘年令圖之子欽則登進士第未幾始仕而又以賞更其秩鄕閭始嘆異曰令圖之門何以致是耶予聞而告之曰是蓋爲善之報其所以爲善非今世俗之謂爾及欽則將爲縣於巴陵泣而言曰欽則齒之一命而官於建安吾父幸見之矣今遂宰邑以臨於民吾父不及見也悲莫甚焉歲時得以拜而事之者墓所有堂其爲我名之而有以記之以昭吾父之善俾子孫視而不敢忘也予曰子之先君子所植厚矣鄕閭猶莫得而名而吾何足以知之𨿽然帷其不可知此固遺子者也吾聞之植徳務滋譬之水與木焉其流日以深其枝葉日以盛大故願以滋徳名子之堂而以徳之說表其上不特俾君之子孫視而不敢忘庶幾一鄕之賢亦敬慕而不能忘也詩有之徳輶如毛民鮮克舉之我儀圖之可不務乎淳熙十年正月潁川韓元吉記

易足堂記

楚有士好遊躐衡廬之巓泛洞庭下彭蠡凡林藪之幽川澤之奧無不足也意未云足聞有三神山在東海之中其上多奇禽異卉人之壽而仙者居焉意乃甚慕庶幾可一至也殫其產以治舟竭其力以聚糧沒歲窮年莫能見也恐懼於波濤之淵旣憊而歸裏之父老從而笑之曰曩子之志甚鋭也吾未可以言焉今其倦矣吾語子遊子獨不見夫吾之居乎依於數仞之丘而辟爲尋丈之室隱幾而臥屨未始躡乎閾也瞑目而遊於胸中而四方萬里之遠子所未至者也吾皆至焉何哉子之遊者事乎外而吾之遊者事乎內也顧安用僕僕然東西行爲昔者秦漢之侈也貴爲天子富有四海力固已並諸侯威固己服四夷而惟以其身之未能升天也旦旦而求之有方士者嘗爲之幻導之而升其所見宮室之美嬪嬙服禦之盛若有以異於人世間也恨莫能畱渉筆而志其墉明日視之則盡己之宮也是何哉由其心之未舒則縱其耳目之欲者未制故希於外者無已焉由是而言禍莫大於不知足而富常在於知足況子以匹夫之賤規規以好遊名天下亦安往而後足哉友人章冠之聞而嘆曰吾非好遊者也借是以推天下之事其不類於遊者幾希彼富與貴是人之所欲也今吾有數畝之田可耕數椽之屋可庇矣𨿽萬錢之廚千間之廈不是過也豈不爲甚富矣乎邑之士以吾爲可親賢卿大夫以吾爲可與遊開卷執防而詠焉古今事物之情舉無所遁俯仰於天地間蓋亦無媿豈不爲甚貴矣乎故吾嘗自以爲足而人常恨吾之不足特未知世之所謂旣富且貴者其心果能如吾之足哉今吾僅營一堂矣將以易足名焉則何如夫冠之詩人也與予兄弟交最厚且久其淸苦貧窶予亦常恨其不足者而聞其說若此犂然有當於予心遂書以爲堂之記其山川之勝風景之佳冠之必能自見於詩爾予尙何所言哉淳熙十一年正月潁川韓元吉記

竹友齋記

趙彥秬周錫寓於東陽佛舎種竹百餘以朝夕其下名曰竹隱而告於予予曰竹則佳矣美矣然隱非吾子事也吾聞古之所謂隱者謂其時命之大謬而不可以出也今子以帝族之賢而聖明在上一試而得官再試而暫躓然子之論議卓然益髙文辭蔚然益華校今多士之選曾何后齒壯而髮鬒特時有未至而已何遽以隱爲吾將更以爲竹友則何如周錫曰君之語我厚矣夫友者同志之稱也竹之志謂何而人何得以友之予曰古之所謂友者豈惟同志之謂蓋亦友其徳也竹之志不得而通抑其徳有似於君子歟今夫春而華夏而茂秋而成且實冬而復其根則固艸木之常也惟竹爲不然以拱把之姿而懷金石不渝之操以尋丈之材而蘊松柏後凋之節𨿽葩卉艷發澹然不爲之遷雪霜沍嚴挺然不爲之槁依乎山巓放乎水涯气淩雲霄之上舞佳月而嘯淸風若不復爲世用也逮其用焉穴而吹之足以爲威鳯之鳴協律呂之和挺而簀之足以障洪河而庇廣廈薦之淸廟而爲籩莒納之金匱而爲簡防帷堂以爲簾設幾以爲簟總竿以爲箾傅羽以爲箭旅於菁茅而不爲侈雜於木屑而不爲賤則竹之用無施而不可焉是其虛心以近道耶今子之未至者時也使聖人而能爲時則冬起雷而夏造冰矣惟時至然後應則亦何事於隱乎且君子坐臥於竹陰而吟詠於一室於中懷之得固亦無異於隱者俟有用而發焉宜無以隱名也惟竹之徳有似於君子故願吾子友之淳熙十二年三月潁川韓某記

絕塵軒記

貴溪尉舎舊有黃梅出於垣間元符己卯歲廖明略舉宋廣平之事題曰能賦堂以況尉君曾敬之也明略旣爲之記而晁無咎題其後謂其於敬之逺矣無咎又和其試茶看花二詩有兩絕塵之句則敬之爲人固可知也後八十有二年福唐鄭肇之子仁實爲尉於此乃葺堂之壊而更新之訪梅枿而增培之亦治其東偏爲小軒寘筆研書帙其間以朝夕坐臥而休焉防秩滿將更而予因榜之曰絕塵蓋取於無咎之詩語也夫三君子遠矣廖晁以館閣英名畱落是邦曾君以相家子文采風流號有典型一時酬酢往來歆艷後輩其於廣平之賦殆有感而發也若夫絕塵之諭則顏子之望於夫子者𨿽詩人比興無所不用其意然予亦豈獨爲梅花而發哉子仁通於學而邃於文學業過人遠甚方從事詞章之科其奔逸靑雲皆自此始故予復感而書焉庶幾異時爲尉捨之美談也淳熙癸卯十一月潁川韓某記

建安縣丞防題名記

古者輔相之任曰丞百司九列之貳或曰丞而郡縣之副其長者亦曰丞蓋丞之名將以翊其上而丞之也郡丞秩稍髙下統掾曹體亦有間至縣則事無大細悉闗丞然長或能率其權不以予丞丞或才復擅其權不以事長苟異是則必退避畏縮而舉聴於丞遠嫌絕疑漫不助其長之二者均失矣豈設官共治之意哉莆陽林智可之丞於建安也而某濫爲之長凡邑之事智可不遺餘力以助吾蓋更聴疊議必至於濟而後已由是相與歡甚脫去畦畛無區區世俗之病故建安𨿽號劇以某之懦而無譏焉者智可之賴爲多焉智可以其暇日整治其庭廡築室於南端新城扉之樓以爲臨觀燕息之所旣又集建炎以來丞之名氏於壁屬某爲之記故爲道丞之設吾二人相與之好以媿夫世俗之徒智可嘗爲徳化令治有聲矣屈爲丞蓋不卑其官如此吾是以等而上之其知所以共治者歟紹興三年十二月旦潁川韓某記

饒州安仁縣丞防記

凡天下官府𨿽曰臨民而棟宇之設類不能逮夫浮屠老氏之舍蓋浮屠老氏其徒務爲誇大旣營其居而不會其費苟費不具則有弗爲規制未備則亦弗已故磨於歲月次第相付州縣之力有不可冀者而士之居官望遷而幸去逺不過三年近止一二歲視之若傳捨然緜蕝艸創殆無必葺之意始鋭而終怠作於前或弛於後非有慨然持不回之志未易舉也國家肇造幹徳中始詔官廨增葺剏造對書於新舊官歷其不葺者殿一選至景徳三年又定爲印紙之目廨宇間數旣書其虧損至添蓋則又曰配民與不配民皆所以防制官吏欲其不苟而已自印紙之攺式也後生不能舊制而官吏之苟日滋數十年來加之以兵火因之以匱乏官廨不整尢甚饒爲望州安仁爲劇縣丞爲上佐其廨在縣治之西面覆盆之山俯玉石之津山水秀異陰陽家以謂得廬山之一趾然其宇蠱壞久不可居至寓於他所淳熙十年從政郎韓君歷爲丞始鋭意新之懼其費無所取也先是君之來邑例有迓夫之直君儲之不肯用而用以市一山之木梁楹乃具而民之輸役庸者亦例有公廨之入君復不肯用而亦不肯盡廢銖兩積之以陶瓦伐石且爲工匠之募邑以剩粟助之閱再嵗而僅集其廳事堂廡庖湢廏車麤備而不陋足以稱其官而民無一詞以爲擾者吾是以知天下之事有志者竟成而顧望退縮以爲不可爲者特系其能否爾祖宗之制於是可稽而君之亷勤能力於是可見君潁人也於吾族猶諸父行績學守官箴蓋有家法故不敢溢美以書而書其實以識於宇下淳熙十三年正月具位韓某記

泰州水門鼓角樓記

淮甸之郊介江而瀕海曰海陵郡其地富魚鹽駢商賈河流貫城中舟行若夷路其門跨水者三歲久而敝浮桁以制衝櫺扉以置鑰曾無以示禁而嚴闉闍也錢唐萬侯以儒雅飾吏事守郡之明年政成而令修乃重理所謂山水門者且樓其上以臨望四郊之遠民俗喜曰吾公可謂知所務矣無幾何郡之鼓角樓墊而壞民又嘆曰吾公其可忘此哉請亦新之侯則謝曰鐘被天子命守是邦無能也始至之日庫之緡錢僅數百庾之斛粟才數十也旱暵旣作禱而幸應麥菽旋登稉稌云委因得盡心焉兵吏之賦旣充歲時之用粗給故方隅無犬吠之驚以鼓舞堯舜之治然城扉之防姧徵稅之自入有不可緩今民之居尙茨於茅葦而守之舎則亦寖備夏屋渠然以朝夕安處𨿽一樓未葺庸何傷而父老相與沓言之賓客士大夫慫惥之曰樓之於郡府臯門之地也笳鼛之攸在無不設者如目之有眉靣之有顙𨿽若不系於用而天下不可闕焉者自古也攷其近之歲月作於紹興之丁巳蓋四十有八年矣由公而遂廢其忍乎於是又以其餘力始爲之樓旣成翼以二垜樓於外遂爲一郡傑特之觀夫古之君子爲政而美者無非以善於民也民之所欲而扼之所弗欲而彊之皆非所以善於民者況夫土木之功繕修營造之役𨿽聖人亦所甚重惟刺史二千石心一不在乎民則沽整辦之譽以衒其風力者有之增耳目之奇以自娛自奉者亦有之下則傷於財而蠧於民適資匠胥之盜竊春秋於門觀之作臺囿之築無不謹者抑以是夫今萬侯之政則旣善矣澹然不志於功利而蠱敝是去逮及舉事之際不自以爲足躊躇四顧殆有所不得已者至因其民之所願欲然後爲之輪奐翚飛不侈於前不誇於後無一取諸民無一勞其民者用能談笑以底於成推是以往舉而措諸天下可也海陵儒學之鄕吾意其士子必有歌而頌之者將轉而上聞故其規制之略費用之目皆無足以書特書其善於民者以彰侯之用心俾後人其知焉

鉛山周氏義居記

東南之俗土狹而賦儉民嗇於財故父祖在多俾子孫自營其業或未老而標析其產近歲因爲之立法𨿽曰欲絕異時爭訟之獘而紛紜鬭鬩殊無睦婣忠厚之气賢士大夫每以爲病也信安之地犬牙於閩鉛山又在南孕金靑殖寶貨壤厚而泉沃類多大家周氏世爲舒人繼遷金陵避五季之亂來家鵝峯之下蓋三百年矣有祠號將軍者最其始祖也系𨿽莫可譜其曰承志曰誼者皆累祖業儒至處士欽若字彥恭有聲三捨間晚不事舉慕其舅祖裏儒劉煇之義嘗曰劉公舉進士天下第一也作起俗記以詆譏不義之俗其祖妣之喪有二季父而公自以嫡孫而爲之重服買田聚書教養其族之貧者邑令名其社曰義榮是可法爾處士始欲與其伯仲同居而不異籍自以身在季不得專切切爲恨逮其病亟當紹興二十二年六月也索紙書字二百餘以戒其四子有曰吾平生敎汝讀書固不專於利祿欲汝等知義以興媺薄俗爾我病必不瘳汝等盡孝以事母當以義協居勿有異志居捨𨿽小不足恥田園𨿽寡不足慮也不能遵吾訓是謂不孝他日或仕不以亷自守是謂不忠不孝不忠非吾子孫也越六日而逝其配虞氏賢而守義慟哭而藏其書淳熙四年其子曰藻曰蕓曰苾曰芾稍長矣虞乃以遺命陳於民部祈給之慿有司方下州縣覈其實又七年藻等益壯以有立繼乞曰母老矣官未給慿無以安母心以明父訓於是部符於州州帖於縣始坐條令而予之據以昭示其子與孫蓋國家之制願以財產不許子孫分割典賣者官爲給據子孫不得追攺也而虞又自請異時子孫或違父母命各居異業許外人告而聞於朝省坐以不孝之罪於是鄕人莫不欽嘆而賢士大夫者相與來言求予文以記予爲之出涕而言曰先王之教以孝弟爲本士之訓子以義方爲先自先王之敎陵遲而不振也秦之法民不分異者倍其賦而徳色於父誶語於母漢興猶或有之故歷代以來於族居而義聚者官必旌其門閭復其戶租以表厲於眾此無他由爲士者徒能誦六藝之文以干取祿位而務殖其家不知有以啟導其子孫之善意則亦宜乎風俗寖壞而未之或革也昔陶靖節晉之髙士其稱潁川濟北二賢以戒其子者第以同居共財爲首唐之崔鄲一門孝友四世同爨兄弟六人皆至三品史以爲未有也可謂難矣逮我朝至道中南康洪氏累葉聚捨期功百口建塾館於雷塘以誨子弟太宗皇帝嘉之賜以禦書百軸其弟文舉入謝天子又書義居之字以爲寵且命之官其子待用遂登巍科非積善彰明之效也耶夫處士之善世無知者其秉心蹈義於是可傳傳有之制宅命子足以觀士而虞氏故殿中丞戩之孫年九十矣華顚素裳旣受封邑尙惟保其夫之訓以勵其子而藻等孝友孜孜克成其父母之志餘三十年後將弗墜周氏其自此興乎洪惟聖明在上今年方崇兩宮期頤之慶推恩宥於天下或轉而上聞至道故事其申賁於巖邑以風動於東南殆無疑矣周氏歲入不能二千斛內外幾六百指養其偏親時其祭祀給其嫁防皆有定式歲又以十萬錢招延儒士俾其幼稚學禮無缺者儉以足用是可則云淳煕十三年二月癸亥具位韓某記

雙蓮堂記

聴事之南有地數畝平池靣其前古木蔭其上東南諸峯羅列四出或曰是故爲堂者前主簿撤之以爲今聴事予始至而愛之思復其舊會予假職事於郡力不果爲明年自郡還舟行次南山下見大木數十若棟楹者棄於岸次或曰前郡有命治郵亭西津外材且具水則暴至而郡亦命止焉予笑曰是其以相我哉歸而謁諸縣盡得之前所謂堂者橫植四楹不卑不陋始於五月之乙亥而迄於六月之壬子僝工之五日有雙蓮生於舎之背遂以名之夫自古以來仁人君子抱其器而不得施於時守其道而老死於世者蓋非特世之罪也世方求材而君子不逢其求故在上者嘆於無材而材者傷於不用此豈特人爲然耶方予之爲是堂也廢爲瓦礫之場鞠爲荊榛之墟過之太息而已而輪囷合抱之材適皆棄於山荒水涯幾爲樵蘇薪槱之利一旦瓦礫荊榛者變而爲幾席樽俎之勝而輪囷合抱者引而致於雲霄之上施斤斧被丹雘以逃寒暑而避風雨焉彼豈取必於人哉是二者適相值以應吾之須而然也而君子不安其命以俟後之須者亦惑矣嗟夫今龍泉爲邑二浙之窮處也經營名利者不出其塗出入富貴者不由其境水行敗舟陸則折軸四望而行綿歷巇險不數百里不得郡邑而吾與數君子仕焉當其塵埃倥傯之暇徜徉於玆商天下之治亂道古今之人物已則酣歌起舞勸酬交錯把酒賦詩以極一時相從之樂彼奔走勢利者蓋亦願此而不可得於吾之道不旣有所處乎然堂之景物日益佳後來之從事者日益眾爲堂之計且無窮故一艸木之異何足以動吾心姑志其實使知自吾得之而已於是聞者以予爲知言請書以爲堂之記

深省齋記

人之心觸物而動動則有感然感人之深者莫如聲故管弦以合其和金鼔以作其怒世之人蓋有聞鐘磬之聲而自得其良心以進於道者非鐘磬使然也人之聞鐘磬者必於僧坊道室由山林之幽寂適耳目之淸淨將以會道而未得惟鐘磬有以發之耳杜子美遊龍門寺詩欲覺聞晨鐘令人發深省子美平生學道豈至此而後悟哉特以示禪宗一觀而已是於吾儒實有之學者昩而不察也曾子曰吾日三省吾身夫識其遺忘謂之省審視其微亦謂之省人能內省其身如識其遺忘與審視其微則所以存其心者蓋當如何盱江鄧器先好古博逹士也寓居石壁辟室數椽而寺僧日鳴鐘其上器先因以深省命之是有取於子美之詩者然也吾聞之君子之於道立則參於前在輿則倚於衡亦何事求於視聴昔西方之人嘗以誨其徒矣以謂聞則言聞聲則言聲惟聞與聲俱名矯亂器先之爲是室左右圖史日與賓客吟諷飲奕談笑議論而浮屠氏之慕其賢者亦參其間盍以此說問之當有得句而擊鐘者耶

景徳寺五輪藏記

比丘顥寧住池州景徳寺有大藏經一夕而火眾皆聚泣以爲不祥寧獨笑曰是將待我而易也庸何傷寧始傳法在長蘆能鼎新其棟宇而老於佛乘池人亦敬異之不逾月果以其願力更爲所覆之殿悉大其舊又爲藏者五摹諸經分寘其上閱再歲而後成中爲機輪轇轕運動復以無量金銀五防而爲嚴餙又以無數幡幢寶鐸网幔而爲供具珠珍間錯丹碧照耀老稚環觀嘆未曾有於是書來乞記三返而益勤乃謂之曰吾之不托於文久矣況爲佛之語乎然吾聞之佛經之入中國重譯而僅傳其雜僞紛舛殆與儒書未刪者同而中國之學者穿鑿傅防亦不異於俗儒稽古之說也爾之徒不務其擇而惟取其富又度而弗讀乃爲是機關技巧以衒於愚夫愚婦而曰是將運之而與讀無異不幾於兒戲而自誑哉且在爾之法一已多矣而安用五爲寧曰不然子特知子之說非知吾之說也夫佛之說爲經經之設以藏藏之轉以輪皆假名而合者也黙而識之則佛固未嘗有經經固未嘗有藏藏固未嘗有輪使世之學佛者不以目視而以耳聴不以口誦而以心通吾之藏信無用於五也然自其五而言之若天之緯星地之喬嶽與夫气之行於天地之間者發而爲聲聚而爲色防而爲味數猶是爾至於四肢之與首也手足之有指也𨿽以我身無或異者不知我身動者爲誰有動者故是以凡夫莫能測知今吾合一臂之力而令此藏皆悉運轉藏運轉已亦令此經皆悉運轉經運轉已則令此心皆悉運轉心運轉已一切眞經當在何處子見夫瑯函犀軸輻萃鱗委而經未始讀也曾不見夫手臂從衡雷奔電激而藏未始動也卽動與靜一剎那頃於此藏中當有能證三摩地者昔有童子聚沙爲塔或以爪甲畫成佛像而猶許之況吾此藏眾寶所成願力所就諸經所集人天所護以爲兒戲不亦可乎予曰吾不復辧也請問爾之費幾何曰縻金錢一萬七千緡爲日月幾何曰始乾道七年正月迄九年十月其廣若大幾何曰藏崇二十五尺袤十有三尺四傍者崇減於中六尺袤則減其半焉施者爲誰曰相仲徳鄧居諒而下施財者也汪彥施經者也工之與民施力者也寺之徒施緣化者也故願子施以文予曰爾之志堅若此其求無不獲又若此吾文何吝哉於是施之以爲記

廣教院重修轉輪藏記

信州城北有大寶剎名曰廣教惟昔陸羽卽山種茶泉乳甘潔艸木淸潤剎西南隅實建大藏爰以精金合眾寶色天宮樓臺徧覆其上復作大海激水騰波魚龍出沒守防其下諸天防女箜篌笙笛作樂歌舞圍繞其前此土所有諸佛菩薩眞經妙義分卷析軸函寘其中有主藏神紺靣赤髮雙角嶷然非龍非妖非夜叉鬼以指劃口出風雨聲率領眷屬挾持其輪州之境內若男若女凡曰祈禱惟神是依或時江湖舟墮險處出手雲間捄度危急以是因緣多歷年所一日藏軸傾偃自摧竭千夫力不能搖動四眾環觀愁惱怖畏長老懷璧來住是剎以大慈悲出善巧智卽告四眾我有無邊願力重興此藏汝有珍寶及錢穀米當卽隨捨毋作愛恡初以一錢積至千萬曾未幾月藏忽運轉迅如風旋隱若靁動觀者作禮嘆未曾有更相爲言此藏前日非有增減何因不動今者何得外相不易運轉如初是大長老必有幻術使我不知孰能爲我決疑惑网爾時長老笑謂四眾我豈冇術非不示汝我觀此藏機牙交關輪輻互設阿僧祗劫未有可壤而其壞相獨在於心心初不堅虫蠍螻螘諸濕生類得其間便然其本體莊嚴具在眞經妙義元不欠闕我以方便復安其心得端正木補其故處是法藏也猶再生人精神旣還手足自用由此故能運轉不息汝等當知一切世間欲證如來無上妙果非從天降不自地出究竟圓覺皆在汝心以汝眞心不能自見𨿽有八萬四千祕密寶藏充載汝身眼耳鼻舌同於如來而無如來智慧明了流浪生死如逆風波蔑有暫止佛以方便直指汝心若對鏡時自識其靣使汝法輪觸處運轉亦如此藏圓滿眼前汝心夲無我法安有由心非心悟法無法返求汝心當得自在於是四眾同聲以偈贊曰

我觀世間諸幻師或時防出諸技巧樓閣寶座及天宮龍神夜叉非一相了知是幻卽非實謂佛示現亦復然一切皆由心所生知佛是心非是幻譬如迷走狂癡人眼耳鼻舌元具足觀瞻動作及言語在人趣中無有是醫王調以無上藥其心旣正身亦隨六時所用常獲安自然歡樂有生意惟大寶藏妙法輪此土地方悉瞻敬𨿽有五千四十八如來所說眾妙經繇其心病未卽除一時乃有諸壞相大士願力度眾生圓滿布施彈指頃心華發明不空過十方佛剎皆現前須知此藏及是心悉無工施力用所天輪長旋地軸湧法界空虛元不動以不動者觀諸佛還以動處作佛事河沙刼塵徧莊嚴盡未來際無有壞

慈相院重月泉題記【案此文似泉銘而不用韻且堅肖明等句義不可曉謹依原題附存於記之末】

繄瀵乃神道自嵚碕堅肖明祀蠱弗治易甓而石泉用蠲潔施及壇宇旣液旣墁盈飲以滌澤濊其永休工識勤敬諗來裔

題名

金華洞題名

淳熙攺元七月旣望陳巖肖子象陳良祐天與黃掞子余趙師龍徳言韓元吉無咎觀稼秋郊自智者山來謁雙龍洞篝火蒲伏徧閱乳石之狀寒气襲人酌酒竹陰支笻至中洞飲泉乃歸

淩風亭題字

予昨以紹興戊寅歲來宰建安逮玆假守今年上元後一日始得攜家登淩風亭作此以示知縣趙偉文蓋恍然遼鶴之遊也淳熙丙申潁川韓元吉題

建安縣治之淩風亭待制尙書韓公尹邑舊創也去思之政猶甘棠然汝彧承乏之初葺治未幾而公鎭是邦不忘疇昔乃以暇日特枉旌騎臨賁斯亭置酒賜詩前所未有顧汝彧何者得此榮遇敬摹諸石以侈公休是歲仲春宣敎郎知建安縣趙汝彧題【案此題原本附於韓元吉題字之後今仍其舊】

題跋

跋文潞公諸賢墨迹

黃廷老家所藏元祐三跋尾其二則魯公祭常山父子文李大夫帖郭僕射書嘗見石刻矣其一則藏眞書蓋未見也觀潁叔所識謂魯公得張長史筆法者豈此耶劍去而遺櫑具鐘亡而寶追蠡顏素帖𨿽不存文忠烈而下名公之墨得一已可珍矣

跋趙郡王墨迹

少師安化郡王以宗藩之英及見中原太平之盛艱難渡江享有富貴而手書此文推原道徳仁義詆譏前代欲使人君用爲鏡是以知其所感者深所蘊者厚矣乾道丁亥歲二月甲戌潁川韓某書

跋曾吉甫帖後

永丰周日章日新兄弟少力於學嘗以師謁曽吉甫於茶山此其報字也公之去茶山逾二十年矣周氏兄弟華發蕭然猶連蹇場屋也覽之嘆息淳熙十二年二月十日南澗翁韓某題

跋李和文帖

國朝文雅至章聖時乃盛楊劉二公制作彬彬爲天下表儀而和文公以勲閥尙帝女筆力頡頑號相師友此帖蓋與中山論禪可槪見也晚嘗援韋嗣立故事祈衲祿以老山林其胸次所蘊視富貴眞何物耶乾道八年十二月五日潁川韓某盥手以觀

跋鄧聖求除拜帖

鄧安惠公制冊深厚宏雅自成一家東坡先生相與酬唱嘗並直玉堂矣逮其拜轄乃假手賀之豈應用之文特禮不可廢者或欲試其門人筆語能道己意否耶乾道壬辰五月己丑潁川韓某書

跋仁風堂

晉袁宏爲東陽郡謝安以扇贈之宏曰輒當奉揚仁風慰彼黎庶蓋前賢美談也郡有燕寢因以仁風榜焉庶修東陽故事且俾裏俗共興於仁云淳熙元年四月丁卯潁川韓某題

跋範元卿所藏歐陽公帖

文忠公手墨世固多有之二帖蓋與原甫君謨皆平日至厚周致委曲情如家人足以見前輩交友之誼爲可寶也稱謝原甫戒其用快而頗譏其豪飲不可當勸君謨以瘡愈當治內猶寇賊後修武備所以禦後來之患而自謂各有少病其爲藥石之言互相啟發又可寶也淳熙二年八月壬午潁川韓某敬觀

跋司馬公倚幾銘

溫文正公倚幾銘今傳家集所未見者銘文甚簡而注義特詳其告君之善惟恐不盡也勾注塗攺甚多而無一字行艸其敬謹之至未嘗斯須忘可不法哉淳熙三年十一月庚午潁川韓某觀

跋荊公書彌勒偈

阿逸多偈懺悔法也蔡元度自謂荊公好書此不知幾本豈平時行事於心有所不安亦如暮年捨居爲蘭若者耶不然是蓋學佛之末耳

跋山谷醉帖

山谷艸聖數紙醉帖尢奇乃知用筆在有眞意也

跋蔡君謨帖

髙伯祖丞相獻肅公帥成都時蔡忠惠公任寄省所寄書也語簡而意親無復世俗不情之態前輩尺牘多類此可敬而法哉公以壬子正月庚子生不知距蔡公爲幾日書尾致吳茶益見嗜好之不忘也淳熙六年刻石婺女郡齋七月壬戌潁川韓某記

跋東坡帖六紙

東坡前四帖以倅杭及黃岡時書也後帖言屢乞解職則在朝矣淳熙七年十二月丙午韓某觀

題陳季陵所藏東坡墨迹後

醉翁夢中所作絕句好事者謂其非夢也語妙而意不屬爾然思致髙遠殆欲仙去東坡在杭劉景文數從公遊湖上其戲景文絕句爲西湖而作也一筆書二詩意必有在後人徒賞其字畫耳

跋蘇公父子墨迹

右文安黃門二帖所言皆私家細事至煩碎而靡密無足深論學士大夫相與存而傳之者豈不以其人哉夫不能以古人自任千載自期而欲恃區區之文墨以爲不朽者可以慨然於此矣

跋辛企李得孫詩

辛公以直道勁節意忤時相閒廢退藏者十有餘年旣得一孫賦詩自慰優遊平淡气恬而意新有徳之言也然晚預大政名徳昭垂以享髙壽今其孫頎然出而世其家矣天之祐善顧可量耶

跋沈寺丞墓志

國朝設科進士前輩謂惟慶曆二年得人最盛蓋王岐公居第二先獻肅公居第三王文公第四而呂正獻公先莊敏公蘇魏公皆在榜中相踵至相位祖宗至今未有也此外猶多賢士大夫寺丞沈公信其一矣沈公素以行藝表其鄕年未艾輒請老時獻肅判吏銓岐公在西掖故制詞甚美究觀志文所載位不旣其材徳而著見若此其餘慶將有待而發耶

跋李正之祖墳約束後

正之欲葬其親久未獲兆至閉戶不肯出曰吾母之未有藏也其忍徇世俗之禮日夜禱而泣焉旣襄事矣述其得地之由因爲條目以令子孫纖悉備盡可爲士大夫家龜鏡也顧平時熟於陰陽地裏之書𨿽日坌集經營殆逾年蓋莫當其意一旦得大洋之卜於上饒而西安親舊又予之以烏巨之穴靣勢流泉悉應於法固已甚異而兩源之山始屬數家犬牙交互若未易謀皆惠然樂從掉首弗受其直故正之得以並用俾其室人亦有歸焉此實純孝之感而神明之所陰相然陳族又以千夫力助其勞則諸陳與楊徐好義之風玆可以興薄俗哉

書師說後

二程先生講論答問之言門弟子記之舊日師說厥後見於世其號河南雅言而分大小程子者程氏諸孫所修也其號伊川雜說自通言明大本而下名以爲十三篇者胡明仲兄弟所輯也雅言則潤色以文間遺其意復以章奏書記交寘其中楊謝諸公之語綴於後而雜說者亦廣記而未擇下此悉號語錄未知其誰定尢混亂不可攷明道先生蚤沒伊川先生復坐黨籍之謪逮還伊闕聞諸故老蔡京至遣人伺察之俾無敢著書則當時私淑其徒所記亦略矣靖康初公道始開楊龜山首辟王氏建炎龍興先生門弟子相繼有聞易春秋語孟之學始行於天下而趙丞相嘗官於洛素知推敬其書一時士君子靡然向之及秦益公當國諸賢零落殆盡秦亦舊從洛學者也晚乃謂人爲其所惑蓋三十年且詆其說爲提先手由是𨿽進士之文亦不復道之矣夫聖學之有夲與儒術之有傳授曾何計於時好然天下之士惑於異端者深溺於文辭者眾不議而非之亦指而笑之予家有師說其編各有名氏或者相勸傳之以謂非且笑者顧何足卹使傳而習焉𨿽數十百年千萬而得一人亦斯文之幸也用釐爲十卷刋置江東漕齋間有異同不敢悉去而首以尹和靖之編者得所先也二先生之說不復異錄者不能盡知也頃和靖爲張子韶言伊川暮年爲易傳未肯出也其學於是乎在後生宜盡心焉因並以記乾道三年後七月潁川韓某書

書朔行日記後

嗚呼靖康之禍吾及之也尙忍趨庭而見於敵哉然吾嘗念之中原陷沒滋久人情向背未可測也傳聞之事類多失實朝廷遣偵伺之人捐費千金僅得一二異時使者率畏風埃避嫌疑閉車內一語不敢接豈古之所謂覘國者哉故自渡淮幾所以覘敵者日夜不敢忘𨿽駐車乞漿下馬盥手遇小兒婦女率以言挑之又使親故之從行者反覆私焉往往遂得其情然後知中原之人怨敵者故在而每恨吾人之不能舉也歸因爲聖主言敵之彊盛幾五十年矣臣有知其不能久者特以人心不附而已是將何時可附願思所以圖之合謀定算養威蓄力以俟可乘之釁不必規小利以觸其幾也上深以爲然蓋不敢廣也淳熙攺元出守婺女夏曝書見朔行日記因書其後以明吾志之非苟然耳無咎記

書許昌唱和集後

葉公爲許昌時先大父貳府事相得歡甚大父以紹聖攺元登第對防廷中有宜慮未形之禍之言由是連蹇不得用建中靖國初幾用復已凡四爲郡倅秩滿輒丐宮祠遂自許昌得請洞霄以就休致平生喜賦詩一時士大夫之所推重故晁景迂公以謂遠則似謝康樂近則似韋蘇州也中更亂離家藏無復有者紹興甲子歲某見葉公於福唐首問詩集在亡抵掌慨嘆且曰昔與許昌諸公唱酬甚多許人類以成編他日當授子其後見公石林得之以歸又三十餘年矣今年某叨守建安蘇峴叔子爲市舶使者防於郡齋相與道鄕閭人物之偉因出此集披玩始議刻之蓋叔子父祖諸詩亦多在也箕潁隔絕故家淪落殆盡典型未遠其交好之美文采風流之盛猶可槪見於此云淳熙二年九月具位韓某謹書

跋和靖先生手筆後

某所見和靖先生書此凡三本矣一得於九江一邢正夫家而此爲最後蓋又二年以贈呂景實者今藏於潘叔度以校前二本皆有攺削前輩謹於言若此哉欲言之無擇難矣叔度好學宜知者也某旣假而移諸石因志其後而歸之

書尹和靖所書東銘後

和靖先生手書東銘修水黃子余所藏寓九江時筆也先生少喜字書嘗因書碑同捨聚觀伊川笑謂之曰是固無害第將爲人役也自是不復書然暮年筆力猶健如此其教學者必先讀東銘然後看西銘謂從寡過而入子余其知之也展玩太息淳煕攺元六月戊寅書

書和靖先生手書石刻後

紹興初和靖先生自蜀出至九江書此以示夏翇間亦錄贈門人今所見凡數本也其意深哉當是時士大夫頗以伊川語錄資誦說言事者直以狂怪淫鄙詆之蓋難力辯也先生旣長道山館中俊彥多從先生問學且求伊川語錄先生謝曰某無錄也掇同門所記僅數十端示之【昨載於師說之首】張公子韶亦以爲請先生曰伊川之學在易傳不必他求也其後先生歸寓會稽學者猶以不看語錄爲疑先生曰諸君知乎易傳所自作也語錄他人作也人之意他人能道者幾何哉又嘗曰伊川先生頃亦爲中庸解疾革命焚於前門人問焉伊川曰某有易傳在足矣何以多爲此非先生不知也某假守婺女見此紙於潘景憲家蓋呂堅中所得者因摹之石以遺後學追思拜先生於道山時遂四十一寒暑矣撫捲慨然淳熙六年六月庚戍門人潁川韓元吉記

書尹和靖論語後

和靖先生論語解詞極簡嚴將俾學者深味其旨而有所自得也乾道庚寅歲某憂居上饒過先生門人王徳修問此書亡恙且曰子異時官守不刋行之耶某於是愧其言會明年復將官中都度未可輯也乃以舊年兄弟手所抄本往累故人趙徳莊於建安庶可成焉昔和靖嘗云少從伊川先生學易時伊川出易傳七十餘家和靖茫然未知所從伊川曰日觀一爻可也繼有所質問伊川色莊而气嚴未嘗語也或曰未也姑求之已而意有所會伊川始忻然爲之剖析諸傳而伸以已說蓋終身不忘也故其誨人亦欲如此此書所以簡嚴者歟

題鄭侍郎所得欽宗禦書後

靖康攺元敵騎薄京師朝廷備守布河灌之兵於城下宰執與二三侍從議遣使軍前皆未肯往鄭公時爲駕部獨入都堂問狀遂假以工部侍郎少宰張邦昌脫所衣紫袍兵部尙書路允迪解腰下金帯並鞍勒狨坐借公登時啟行公平日慷慨有志气談笑無所憚中使押至安上門縋而下敵帥知公至亦遣吳孝迪等來夜會於河灌帳中且曰皇子郎君趙州見新天子卽位赦以手加額曰今無所爭矣而議割河朔犒軍金帛二事公與其使還至都亭驛則已四鼔欽宗皇帝禦批若此公有記錄甚詳嗚呼事變倉猝噬臍何追尙忍言哉淳熙十一年正月十日具位韓某敬書

題鄭侍郎所得太上皇帝禦書後

鄭公再以珠玉使金營時太上皇帝旣至軍前矣而金人方因姚平仲刼寨事送公於都統寨將害之也太上皇帝爲之泣下蓋君臣同患難故公在侍從獨示以三書謂之熟敵情僞可料之爾公𨿽不至柄用優遊林下年幾九十其福壽之蘊敵人何所容其刃耶淳熙十一年正月十日具位韓某恭覽禦筆敬題其後

書眞淸堂詩後

唐陸景倩任扶溝丞按察使覈其治狀曰某彊淸某詐淸景倩眞淸也予頃爲建安宰作丞廨一堂因以眞淸命之賦詩其上二十有五年矣而久廢不治宗室善罙深甫今丞建安乃以邑儀例給而不欲私者積而葺之幾一歲棟宇復新益禃雙槐二桐於南墻之下整其西偏以舎客爲庖廚辟小亭以待試茗亦足以見其貳令之暇有餘適也深甫以近族命官嘗同僚於東陽力學積文遂以決科有志於事業而不肯沽激取譽可謂不負此名哉而摹予舊詩爲寄覽之慨然因書其後

讀管子

管子之書戰國遊士之術也孟子曰齊桓公之於管仲學焉而後臣之故不勞而覇則仲之與桓公平日謀國議政者其亦詳矣然舉而著之書者則齊國之士也當是時齊有稷下之邑蓋亦是堯舜非桀紂談道徳而言仁義𨿽仲之作內政以寓軍令在於彊兵富國而覇齊今其書則尙權術務籠絡要以愚其民而用其力駁雜爲甚已有戰國之風不知仲之說果若是乎故吾意其爲遊士之術也莊周之言曰道術爲天下裂蓋六經未經聖人之手則士之談道者不能淳且正漢興賈誼晁錯之流莫不推尊管氏之書使是書而得盡用則亦猶之乎申韓之刑名商鞅李斯之慘刻豈復先王愛民養人之政哉嗚呼孔子之後猶有孟子其言王政皆本於仁義粹然一出於正後世推之以爲孔孟非虛語也孟子之論管仲止於以其君覇而未嘗議其治齊之政夫是以疑之淳熙丙午八月南澗翁書

南澗甲乙稿卷十六

欽定四庫全書

南澗甲乙稿卷十七

宋韓元吉撰

論

易論

天下之數其出無窮而天下之理皆本於一夫一者所以爲天下之數也自一而至於十百十百而至於千萬有是理然後有是數焉蓋理者存乎內而數者見乎外也存乎內者微妙而有所難言見乎外者纖細而可以畢舉是二者其所由來皆始於一矣易者聖人所以窮天下之理而非止論乎數也然而天下之理非數亦無以明是故畫之不足而定以爲爻爻之不足而變以爲卦卦之不足而系以爲辭辭之不足而衍以爲防後世以之窺天地歷日月占星辰驗風雨筮人事知鬼神而推萬物之變自數而言蓋有不可窮盡自理而言六十四實本於一卦三百八十四實本於一爻萬有一千五百二十實本於一防也何也夫幹之初九卽卦之震也震之初九卽卦之復也坤之初六卽卦之巽也巽之初六卽卦之姤也夫豈非一卦耶自陰陽而畫二卦自二卦而生六子自六子之交而爲六十有四夫豈非一爻耶六十四卦之爻皆歸於乾坤二篇之防皆始於太極夫豈非一防耶聖人以謂天下之理一卦之畫不足以盡而一爻之辭不足以載一防之少不足以推也是故自一畫而分以爲二自二而變以爲八自八而生以爲六十有四自六十有四而散以爲三百八十有奇自三百八十有奇而總以爲萬有一千五百二十以明其時以寓其象以定其體以作其用使天下之人由是以探焉則亦庶乎其可諭矣世之言易者類不能諭乎此焦贛京房之徒則曰吾知爲數而已理則吾不知也王弼韓康伯之徒則曰吾知爲理而已數則吾不知也其言數則蔽於卜筮福禍而入於瞽史之淫僻其言理則溺於虛無汗漫而流於佛老之迂妄使聖人開物成務冒天下之道千載而不傳謂之不逹乎理可也謂之不明乎數亦可也蓋逹乎理則知所謂數矣明乎數則知所謂理矣嗟夫天下安有理之外別有數數之外別有理也哉

禮樂論

儒者之效莫先於禮樂儒者之獘莫大於徇禮樂之名而不識其實蓋禮樂之實不可一日去於天下而禮樂之名則天下有時而不用人見夫禮樂之名有時而不用也遂以爲天下眞無禮樂夫天下一日而無禮樂其可以言治哉世儒之說曰王者治定制禮功成作樂陋哉斯言也治未定獨無禮乎功不成獨無樂乎彼之所謂制禮作樂云者惑其名者也今夫飾黼黻盛文繡築壇於郊祖考廟而享主賓豆而宴可謂禮矣撞鐘而伐鼓總幹而獻羽鳴律而應呂可謂樂矣而禮樂之實有不在於是夫天下一日而無禮則君臣父子夫婦長防之節將大亂而不可爲矣一日而無樂則陵暴鬭怒爭奪賊殺之禍將接迹而起矣是二者禮樂之實日用而不知者也黼黻文繡鐘鼓干羽禮樂之名爾苟天下旣已享其實則夫所謂名者存可也亡可也而必待夫黼黻文繡大備而始謂之禮鐘鼓干羽畢陳而始謂之樂柰之何天下其不疲且病也夫世之儒者不識其實者眾故必竊其名以自鬻於世謂時君世主將興於所謂禮樂者非從吾言則不足以自見師以是傳之弟子父兄以是詔其子弟譊譊然號於天下俾天下視禮樂以爲難致而不易得之物而時君世主當功成治定之極睥睨天下無可爲之事則亦欲以誇耀於後世未有不溺其說而信之者鑄九鼎作大輅不逺千里登防山之穹崇輦石泗濱伐竹嶰谷有意於舞百獸而張洞庭也百姓之力已竭大農之藏已虛而世儒之論未厭其斁耗天下有異於軍旅者幾希嗚呼是眞聖人所謂禮樂哉善乎夫子之言曰名不正則言不順言不順則事不成事不成則禮樂不興禮樂不興則刑罰不中蓋天下之論禮樂始於名正事成而刑罰亦在其間於是而可以探其指矣又請問禮曰上下安之謂禮請問樂曰民庶和之謂樂若是則先王之制禮樂非耶先王之制禮樂其大要本諸此其下則因人情而爲之節文者也何也人君者其富甚矣其貴極矣其情則無以異於人也而得肆而不巳必蕩蕩而不制則患生故必順其情而制焉蓋人情莫不好尊安爲之堂陛以嚴之莫不好華好爲之服采以章之莫不好聲音爲之歌舞以悅之莫不好馳騁爲之搜狝以行之莫不好顏色爲之妾媵以娯之莫不好飲食爲之宴享以樂之莫不好鬼神爲之祭祀以福之莫不好遊觀爲之巡狩以適之數者禮樂所自出也使人君之治上下安焉民庶和焉則有不待堂陛而嚴不待服采而章不待歌舞而悅不待搜狝而行不待妾媵而娛不待宴享而樂不待祭祀而福不待巡狩而適矣苟爲不然上下亂而不能安也民庶怨而不能和也𨿽有堂陛其能安之𨿽有服采其能被之𨿽有歌舞其能玩之𨿽有搜狝其能舉之𨿽有媵妾其能保之𨿽有燕享其能居之𨿽有祭祀其能宗之𨿽有巡狩其能備之何以言也漢髙帝未嘗郊天豈妨爲創業之英主周宣王未嘗籍田不害爲中興之賢君當是時也天下謂之亡禮得乎景王鑄無射不捄周室之亂成帝好聲音無益漢祚之衰當是時也天下謂之備樂可乎故以漢髙宣王之治問其四夷則服從問其諸侯則順朝上之則天地悅豫下之則人神恊同豈非所謂得禮樂之實也以景王成帝之治四代之樂𨿽陳於庭三雍之儀𨿽正於郊嫡庶亂而不分外戚彊而不制豈非所謂得禮樂之名也說者徒見夫子之告顏子有禮樂之事遂以爲治道不越乎此曾不知夫子之門政事徵伐皆禮樂也故以鐘鼓玉帛爲不足議夫子之後惟孟子爲能知之故其論禮則曰執中無權猶執一論樂則曰今樂猶古樂唐之諸臣如魏鄭公者舉其君於堯舜而世儒訾之以爲不能答禮樂之問嗟夫使天下而不知禮樂之實者斯人之徒有以啟之也

詩論

聖人順民心以立法於天下者不過曰禮與義而已禮義者非有以彊天下也一家行之舉國異之聖人不遽以爲禮也一人是之眾人非之聖人不遽以爲義也惟其一人言之而眾人奉之以爲則一家行之而舉國視之以爲制然後聖人揭而號於天下曰如是而足以爲禮如是而足以爲義而天下莫敢不從焉非聖人爲是紛紛以矯拂於人也亦曰天下之心吾先得之云爾柰何務髙其說以衒於世俗者則曰聖人之所謂禮義非出於自然也忠信之薄而情文之繁者矣嗟乎爲是說者果足以知禮義哉蓋其說出於老子老子之言曰失道而後徳失徳而後仁失仁而後義失義而後禮老子之所謂失猶曰去之而一變云爾非果以爲失之也今夫穉而防長而健老而死者人之常也飲食牝牡居處步走日異而嵗不同老氏亦曰復歸於嬰兒者孟子所謂不失其赤子之心也如使天下之人去其飲食牝牡居處步走之事而悉效於嬰兒之匍匐以乳是何異於絕吾禮義而必務於道徳之說也耶聖人之禮義將以復民於道徳也禮義之興則道徳於是乎在謂雅與頌者則固賢人君子之所作也其爲風與變風有非賢人君子之所作而出於匹夫匹婦之作矣以匹夫匹婦之作宜其於禮義有不能合而當時君臣之間一悖於禮義則匹夫匹婦羣聚而譏之至其甚則曰不可詳也不可道也鶉鵲之不若也夫國君之行事而匹夫匹婦乃以爲不可道以爲鳥獸之不若是其心必有感憤而不能安者矣心之感憤而不能安則求其所以安者非禮義哉若是則禮義其出於人心之自然也明矣緑衣之詩曰我思古人實獲我心雄雉之詩曰不忮不求何用不臧由是言之履加於首徒忿怒祼裎適市童子羞之吾是以知世儒之陋以禮爲僞以義爲外者曾徒隸童子之不若也

三國誌論

史之法以記事爲先然其大略不可以無春秋之遺意也司馬遷作河渠書述禹貢作貨殖傳述子貢範蠡班固因之夫遷之書五帝以來之史也固之書漢之史也禹與子貢範蠡何以見於漢哉則亦不得乎記事之體矣自遷固作呂后本紀而爲唐史者則亦作武后本紀夫呂后以女子而擅漢者也其國與主猶在也武廢其國與主而稱周矣何以得紀於唐乎是大失乎春秋之意者也陳壽之志三國其記事亦略矣欲取春秋之意則未也壽之書以三國云者是矣以三國云者示天下莫適有統也魏則紀之吳蜀則傳之是有統也魏之君曰帝曰崩吳之君曰某曰薨蜀之君曰主曰殂此何謂耶夫旣巳有統矣而又私於蜀是將以存漢也存漢則不可列於傳也且蜀者當時之稱也昭烈之名國亦曰漢爾今不以漢與之者畏其逼魏也然其名不可沒也其所以名國者則漢不存矣無已則曰蜀漢乎孫氏之有江東其何名哉諸侯割據者也𨿽然魏巳代漢矣紀之可也吾將加蜀以漢加其主以帝王而並紀之以其與蜀者與吳易其名與薨而存於傳庶乎後世知所去取矣

魏論【案集內上建康尙書書有云往嘗著三國論頗有意見此下所輯是也】

姧雄莫不負天下之才與窺天下之志而其所以不得肆者無窺天下之時爾聖人之治也必謹爲夫天下之時者故使姦雄之志無得而生亦使其才卒爲我用今夫猛獸之在山也齒足以決而爪足以裂气足以暴怒及其旣擾於人也可以玩之於掌股而納之於行陣用其決裂之具而伏其暴怒之气此豈有他哉制之有術爾故時者亦聖人制姦雄之術也然天下之時不能常治與安惟無使其至於不可治與不可安而已聖人者知可治之時難得而易失也而姦雄者知可亂之時亦難得而易失也故其心惟恐夫天下之治且安非恐其治且安也恐無以肆其窺天下志也東漢之末也治天下者不思爲其時而惟思去其患紛紛然召天下之兵此姦雄窺天下之時也其窺之驟者固以倉卒而無成其窺之深者禍至於不可救若夫曹操其可謂窺之深者矣不先視其窺之迹而力爲其窺之之時夫天下豪傑奮臂而皆起此窺之之時也使之盡去而吾獨存不亦可乎操則不然以爲天下豪傑苟不至於皆起則吾無其時矣乞州焉與之州請命焉錫之命竊地不呵殺人不問陰持其權以鬭天下而徐爲自取之計且夫劉備者操之所深忌也得備不殺而又與之兵此所謂假虎以翼者其飛去決矣非不欲殺也與之兵幸其或爲我用與之兵而少與之則𨿽不爲我用亦不足以自立起而収之未晚也孫權之有江東又非不欲圖也吾方用兵於中原必先攻其易者而後攻其難者夫先攻其易者則難者將不顧其易者而勢足以孤先攻其難者則易者或合於難者而勢足以眾是故中原略定然後借劉表而加兵於吳當是時也備在荊州而備可得苟以襲權之無備也而權可除是一舉而二患去矣天下將無如我何操之計信未失也𨿽然操精於用兵而拙於此何哉奕者之鬭棋也志在於敵則必亂志在於己則必審其勝與敗之形莫不先見而奕者有不能知也必觀於奕者而後知之操之兵非素習於舟楫也不可以施於吳也爲操之計者使數十萬之眾水陸並進得一戌焉而守一戌得一城焉而守一城連營列柵勢禁而力逼之備之力旣衰而吳之步兵亦不足用磨以嵗月而事舉矣不知出此而輕闘於江湖之上欲以虛聲下之則不旣疏矣乎嗚呼備亦嘗攻吳矣掃境內之眾合五谿之蠻連營列柵七百餘里而亦至於敗何哉操之敗在於不用步兵備之敗在於不用舟兵也當蜀之戰利以速當魏之戰利以久而以備之防資於操以操之防資於備此固周瑜陸遜之所憂也

蜀論

天下有大計有近功善爲國者先定其大計而不急其近功不善爲國者反是夫大計者吾之所以自立也近功者吾之所以自利也負斧斤而入山林其志將以求薪也遇橫艸而束之者此童穉之力而斧斤何預焉曹操之盜漢也天下莫不欲誅之也然其誅之也無名而彊有力者又常急於自利是以易敗而卒無成劉備以宗室之英則誅操之有名者也以區區之巴蜀豈誠足以鬭魏哉𨿽不足以鬭魏豈不足以得魏之尺寸也哉然而諸葛亮日動其師以臨其境而數往數來若不勝其任者何耶吾然後知善爲國者眞不急於近功也夫以亮之才天下可運於掌豈不能積粟而後動今嵗之言曰吾糧匱矣吾兵不可以不歸明嵗之言曰吾糧匱矣吾兵不可以不歸是不能不見嗤於愚夫愚婦況能以保天下之英雄哉亮之告備曰天下有變命一大將將荊州之軍以向宛洛而將軍自率益州之眾出於秦川則百姓孰不簞食壺漿以迎將軍者乎嗚呼此亮之始謀也始謀之而不能成之則是亮之無謀也𨿽然亮之言固曰天下有變云爾今也天下未有變則吾固不可以輕用其師𨿽不可以輕用吾師而亦不可以忘夫討魏之名懾其彊大而遂已也於是齊其國家訓其士卒揚旂荷戈日將討於魏者以陰俟其變而亦不貪其尺寸之利不幸而變之無有也於是又托於糧匱而復還外足以系天下之望內足以養吾士卒之气而不使天下知漢之不可興而憂吾之師不復出也及夫魏之三世也權臣弄其威柄而政日以獘土木戕民之務駸駸然而起是魏有可乘之漸也於是乎始爲屯田久駐之基而不復還矣嗟乎蜀之所以爲國者以有亮也亮死而蔣費繼之猶足以有立也蔣費死而繼之者非其人塊然一隅國旣不治而翹翹然競其小利今日拔一縣明日下一城吾之國亦疲而吾之師亦厭天下且以爲吾之所以勝敵者止於如此而大計去矣噫亮之出師也魏延嘗請以萬人東當子午而防於潼闗此韓信之謀也而不可用乎夫與人鬭者奮梃而呼於門此鬭之常也挾刃而窺其室此鬭之賊也奪梃而呼其門是度我之力足以勝之也挾刃而窺其室是幸其人之寢且病也寢且病不可常故挾刃而窺其室者鮮有不敗韓信之兵也當秦項之紛爭天下莫適爲主之時也故其謀可以遂今魏方無事而欲幸其寢且病此樊噲橫行匈奴之說也闗羽之圍樊也不顧其後而殱焉而況於延乎故夫天下之勇而無謀者不可以用也

又論

人臣不可以無才而人君不可以有才人臣無才則無以成其君之務人君有才必有以奪其臣之事故君者天也臣者地也丘陵江河艸木人獸皆附於地者也丘陵之所以髙江河之所以流艸木之所以華且實人民禽獸之所以蕃且育皆因地而見者也天固若無預焉而人徒見其穹穹然而髙莽莽然而大也夫穹穹然而髙莽莽然而大此所以覆地而成物者也必也物物焉而降於天吾見其不足以爲髙且大也燭之以日星沛之以雨露鼓之以大風大霆摧之以大霜大雪而使物莫不由於其中天之所爲如是足矣三代而下人君未嘗不以才勝也夫人君者必將有其君之度者也人君而無其君之度是幸而居君者也兩漢之君也惟髙祖爲得之而孝武爲似之𨿽東京之光武唐之太宗未免屑屑而任其才也嗚呼孰謂三國之際而有徳乎徳之爲人也用兵則不若曹操智數則不若孫權技勇擊刺則不若呂布夫不若者誠不若也是以多敗而少成狼狽而屢走幾無以容於天下而吾以人君之事許之者以其度也蓋人君者無事於用兵無事於智數無事於技勇擊刺苟度之不足也則不急於人而急於自用矣不能愛民而至於害民矣用兵智數技勇擊刺者皆人臣之事也徳之爲人也二者常有餘而數者常不足其不能有天下者是其得臣之晚也夫孔明之才非屈於吳魏者也非徳亦不能屈也後世知其君臣之相歡而不知其所以相歡蓋必有以相伏者也漆之合者以膠也酒之和者以糵也益以水焉則漆壞而酒醨矣荊州之敗也曹操之師猛於風雨此人之疾走而亟避者也而徳方愛荊人之歸一日一夜行不過十餘里其言曰夫濟大事必以人爲本今人歸吾吾何忍棄去嗚呼此虞舜文王之言也徳何自而得之哉吾是知孔明之所爲屈也冀城之拔也得士女且數千人蜀人相賀而孔明獨愀然曰普天之下莫非漢民一夫有死者亮之罪嗚呼此伊尹周公之言也孔明何自而得之哉吾是知徳之所爲歡也故觀於徳孔明之事君知所以爲君而臣知所以爲臣矣

吳論

天下之勢一然後可以言治天下之勢不一而言治者是猶同居而異戶也其道必離三國之鼎防也天下其不可一乎𨿽然三人者皆當世之雄也曹操長於用兵劉備挾君人之度若夫孫權有智謀而無逺略者也𨿽其成敗不可以豫測然不幸者備也而可責者權也備之不幸者無先爲其資爾權之可責者蓋嘗以其世而論之也毀齒而藝木於國其實可跂而待也黃耉而藝之則享其實也不能必矣操與備其年相若也其死相先後也權爲最少居位爲最久而其立國無可言治國無可稱也其君臣之日夜以爲計者不過欲畫其長江而有之爾且天下皆知魏之爲賊也而已獨受其命夫受其命則君也名爲之臣而不實之其可也有事焉則戰無事焉則聘吾不知其立國之說也外則嬖其臣以亂政內則暱其子以亂分吾不知其治國之說也故終身言兵而不能望中原以發一矢其乘闗羽敗曹休皆市井之小數而盜賊之淺謀也淮南之近曾不足以得之而規規然逺求夷州儋耳尺寸之地且爲大言以三分天下蓋亦可笑也已嗚呼使備而有吳之資與權之年其中志不巴蜀而止也夫天下之相持也常懼其無機至而失之者是無乘機之具也蓋弩之發也必以機其乘機也必以矢機發而絕者是無矢之過也善爲射者必厲其鏃以符機善應變者必厲其防以狥時方權之初也山越之眾猘其東交廣之寇梗其南武陵之羌闞其西境內且未治而魏亦未有釁苟責權以討魏是責人之無已也及夫五十餘年國內旣富寇夷且平勢足以有爲矣魏人一旦不卹其民命司馬懿抗四萬之眾以興遼東之役當是時也權臣自將而甲兵空蓋逾年而後反此取魏之機而不可失者也躊躇不顧魏兵旣歸而拾取其餘此不亦雀鼠貪生之計也哉官渡之戰也孫防欲襲許桞城之師也劉備請伐魏蓋英雄之志未嘗一日而忘機亦不可一日而失機也𨿽然曹芳之踐阼也魏人益弱諸葛恪以二十萬曽不能以取新城今是舉也能保其必勝乎吾之說爲權設也司馬懿旣出魏之諸臣非權敵也恪之時權死久矣恪知賊之衰而君臣防弱智能之士不用而不知己之主少國危亦何以異於魏也噫此孟子所謂燕伐燕安往而不敗防

太公論

用兵之事有制有法而又有道積人以爲伍積伍以爲兩積兩以爲卒積卒以爲旅積旅以爲軍甲以副步步以衞軍此所謂制教之以戰陣嚴之以鼓鐸表之以旗物辧之以號名勸之以賞罰此所謂法度彼巳之彊弱較事理之順逆量仁義之有無明利害之輕重此所謂道嗟乎後之用兵者其詳於制與法者有矣而知其道者幾何人防太古之論兵天下皆曰黃帝黃帝之兵其制與法不可得而見矣其可見者不過曰去天下之害云爾非若戰國之士角其詐力以朝夕從事於軍旅者也使太公而有言亦用兵之道而已文王武王得太公而爲輔者也文王之用兵載於書者曰戡黎載於詩者曰伐崇曰侵阮䢐共武王之用兵亦曰戎車三百兩虎賁三千人四伐五伐六伐七伐而已未嘗久暴師用眾也然則太公之武功於是可見矣故詩人稱之曰維師尙父時維鷹揚涼彼武王肆伐大啇防朝淸明是太公之功特相武王伐商之事也伐商之事其用兵亦略矣戰國之時天下方以兵爭也好兵之士思寓其說而不可得凡用兵之說乃舉而歸諸太公然則太公者其亦好兵者哉而又有甚不可者任詐與術反覆機變之論從而著之於書以爲此太公所以造周者也天下從而信之後世從而師之曰是眞太公之言云爾今也請無問其他彼其所謂十二節者有曰養其亂臣以迷之進羙女滛聲以惑之遺良犬馬以勞之時與大勢而誘之然則紂之無道皆太公有以訹之歟文王武王其以是而謀之歟是非特文王武王不以是而謀𨿽戰國之君未有以是謀之而成者也其以是而成者僅見於勾踐之亡吳有近於兒女子之戲非夫差之闇其亦覺矣嗚呼而謂太公爲之乎後世徒見其書有以窺天道察地利明人事謹符節嚴號令潛謀應猝變化若神車旗器械溝壘糗糧之具纖悉備見遂以爲三代聖人之兵亦復出此不知聖人用兵之有道也昔孟子稱太公以比伯夷曰天下之二老又曰太公望見而知之是孟子以太公同於聖人從後世之言則僅足爲孫吳之輩矣

周公論

處天下之變者必思所以任天下之疑任天下之疑者必思所以弭天下之禍今夫天下之變非聖人無以處之也而不能使天下不致疑於其間惟聖人於此有以任其疑而不顧夫𨿽有以任其疑而不顧若使天下之疑久而不釋則上將見疑於君下將見疑於民天下之禍吾其無以弭之哉是故處之非難而任之爲難任之非難而弭之爲難然眾人所謂弭天下之疑者不過曰委而去之而已夫使聖人處天下之變而懼於天下之疑亦不過於委而去則是天下之禍自我而啟矣曽何足以爲聖人惟聖人所以弭之者爲道不特有以弭眾人之疑而卒使天下之禍無自而發此其爲聖人者歟周之爲周未再世也成王防衝不能紹文武之業此可謂天下之變也舉天下之大而聴於周公天下不能無疑焉誅管叔放蔡叔流言四起而周公端委於上寂然如不聞是周公有以任之也任之旣久果何以弭之哉𨿽然成王寖已長矣其聰明志慮猶未足自治其天下而周公歸政焉以常人論之旣歸之政則周公可以致爲臣而去矣公乃偃然自處於師傅之位而不去由是知周公弭天下之禍之深也蓋周公以謂成王之聰明志慮𨿽未足以自治其天下而吾與一二賢者輔之則亦足以治苟必待其聰明志慮足以自治其天下而政始歸之則天下之禍有不可弭者矣何也人君之聰明志慮足以自治其天下而猶制於大臣則惡忌之心易生納讒間之言況以叔父之尊而臨之哉故於是舉天下還之君而不去其位以爲之臣當是時也非特羣臣不足以知周公之心𨿽召公亦不之知也故曰召公爲保周公爲師相成王爲左右召公不說夫召公之不說謂周公歸政之早也故公爲言嗣前人恭明徳在今予小子旦而悉舉啇周輔相之盛伊尹伊陟巫鹹甘盤虢叔閎夭散宜生泰顚南宮括之徒用乂厥辟受有天命之事以廣召公之心其終又曰若遊大川予往曁汝奭其濟小子同未在位誕無我責及成王足以自治其天下而聰明志慮皆吾有以啟廸於前而惡忌讒間無自而發君臣罔有間隙而至於太平此周公歸政之早之效也由是言之周公之變召公有不能處而思弭其禍者召公之智且有所不及而以責夫後世之臣此周勃霍光不能自保者歟

老子論

昔者嘗怪太史公之書以謂申韓之學者原道徳之說蓋申韓之學自以刑名爲宗而商鞅用其術使秦之民重足而立身死名僇爲天下笑豈與老氏所謂道徳同日而語𨿽然其獘豈無馴致者哉夫老氏之說以無爲爲宗者也天下之治而至於無爲可謂極矣後世之能致此者莫過於虞舜而舜之時嘗去四凶也舉十六相也修禮而作樂巡狩之轍徧於天下皇皇然未之少休號爲無爲而亦無不爲矣何則無爲者其治之理無不爲者其治之具也是以儒者之學毎論其爲治之具而不論其無爲之理使天下後世守其具而施之則亦足以至於無爲矣尙有虛言之務哉老氏則不然不先論其爲治之具而姑論其無爲之理彼無爲之說旣勝視夫爲治之具若卑近而凂焉則天下之人惟其空言之慕思所以致夫無爲者蓋亦不知所爲矣不知所爲以號於天下而天下將何從是必紛紜膠擾以不順吾之令而吾之所謂無爲之志無自而伸矣言發而下不隨命出而眾不應故必刑法然後可以威之刑法之威旣立天下之人始無敢犯以成吾之所謂無爲之治者嗚呼是申韓之術如此而豈老氏之意哉今夫老氏之意蓋將以明吾道徳之歸而致天下於無爲也蓋世之欲行禮者必教其升降揖遜之節然後上下之分明而不亂今有人焉惡其升降揖遜之繁不若安坐拱手以爲無事至於少者狎之彊者侮之而無以禁也然後爲令以齊之曰不安坐而拱手者斷棄其命則鞭撲不巳而刀鋸相尋矣不知聖人制爲升降揖遜之節者將以使民至於安坐而拱手也申韓之獘何以異此嗚呼孔子之不言性與命與仁非不言也蓋嘗發其端而使人之自得也老氏之學則盡言焉後之人用而不知其要者流而入於刑名習而不察其理者流而入於虛無刑名之獘商鞅以之虛無之獘王衍以之二者皆貽患於天下吾是以知太史公之言未爲過也

孟子論

性者所以受於生者也自孟子道性善天下之言性者猶惑之夫惑之者未能求之於天也夫天之所以爲天人之所以爲人其有異者乎人之所以不能知性者以不能知天也言天之道莫辯乎易欲知人之性盍觀夫易之所謂天乎欲知人性之善盍觀夫天之所謂元乎故易於幹則曰大哉乾元於坤則曰至哉坤元由元而後有亨有利貞然則元者果何謂哉太極之未判陰陽之未形於是而有理焉天地萬物得之則生不得則死聖人無以表之故曰元是元者善之所由出也人之性有以異此乎喜怒哀樂愛惡欲者人之情也情發於性而性非情也性則夲中而情則有正當喜怒哀樂愛惡欲之未見於是而有理焉足以見夫人之所受者矣聖人無以表之故曰善是善者出於元者也而天下之言善者皆以對惡而言蓋無以表之云爾今夫天下之人指以爲性惡者桀紂盜跖也桀紂盜跖之惡者不過於屠戮殘賊之暴而已然其屠戮殘賊之暴豈終食之間而無違哉其終食之間屠戮殘賊之暴有時而不作者則其所謂善也所謂性也其作於屠戮殘賊之暴者情奪之也使其屠戮殘賊之暴終食之間而無違則亦不可以爲人矣知此則知善之說矣天下之所以不知者止以善爲對惡而言不知其所謂無以表之之說也書不云乎惟皇上帝降衷下民詩不云乎民之秉彛好是懿徳夫民之衷天所降也其好徳者秉其常也是道也惟易言之孟子能明之耳荀況掦雄其皆未逹於易者乎

荀子論

天下之風能變天下之士而士之所守要在不爲天下所移夫天下之風皆善而吾無移焉非所謂士也惟天下之風未善宜吾有以易之斯可以謂之士矣吾之道不足以易之而返懼其有不合也假吾道以務爲合之之說則未見其爲不移者也當孔子之時天下未知以儒爲貴也而孔子必自貴其儒者之說彼𨿽不吾聴而吾亦未嘗屈焉故孔子之道日尊傳孔子之道曰孟子當孟子之時諸侯惟知以利爲急也而孟子則曰亦有仁義惟知以地爲廣也而孟子則曰辟土地者民賊惟知以兵爲事也而孟子則曰善戰者服上刑夫孔孟之說其於當世不翅如水火之殊科方圓之異鑿也惟其所守不爲天下所移而亦不務於求合此後世之士跂望而不可及也若夫荀卿子之書其亦未免於求合者歟何則卿所負者儒術也所遭者戰國也戰國之時非富不安非彊不立非兵不雄也故世之遊士持是三者以要諸侯曰吾足以富爾國吾足以彊爾國吾足以用兵決勝而謀爾國戰國之君非是三者亦莫之聽焉而卿之書皆有之卿之意以爲吾所謂富國者非彼之所謂富國者也吾所謂彊國者非彼之所謂彊國者也吾所謂用兵者非彼之所謂用兵者也由吾之說亦足致富彊而善用兵矣故富國之說曰節用裕民而善藏其餘彊國之說曰道徳之威成乎安彊用兵之說曰兵要在乎附民而巳卿之言非不正也其所以爲言者將以求合也彼其見戰國之士以是得君則亦懼其言之不入也飾仁義之說以附於三者焉然其論雄深而辯博此其所以使李斯之徒學之而失其所後先哉然昔齊王好戰而孟子請以戰諭好勇而孟子請無好小勇好貨而以爲公劉好貨好色而以爲太王好色豈亦徇時乎孟子之言因事而有諷以誘其君者非著之書以求合也

管寧論【後見蘇子由管寧贊乃有同者然以偶合不復攺也】

人君不能必以擇臣而人臣能必以擇君不能擇臣者一於失人不能擇君者一於失身或曰天下一家而君可擇乎曰不食焉而已天下有大利害焉食焉而不告之是不忠也不食焉而必告之是彊忠也不忠者非聖人之事也彊忠者亦非聖人之事也𨿽然天下方貪也而吾獨亷天下方愚也而吾獨智苟天下之尙賢也則其亷與智也皆足成名如不尙賢也則其亷與智也不足以保身伯夷叔齊天下之亷者也比干子胥天下之智者也何伯夷叔齊足以成名而比干子胥不足以保身所遇之時異也伯夷叔齊而非成王也則亦足以殺其軀而已君子不幸而處此旣不可以失身於人矣亦不可以不保身於時也當漢之大亂也田丰沮授其爲計非不忠且盡也而不知袁紹之不足用此失其身之罪也孔融禰衡其智非不先見也而皆陷於死此不保其身之罪也彼荀彧郭嘉之流又以操爲眞吾主也拳拳然導其私而成其志天下之士未有不惑而從之者也其不從之者得防安一人焉夫盜方據主人之居吾固知其非也知其非而力不足以救之請無污於盜而已迎而拜之餽而受之者是污於盜也無污者去之也去之而盜知焉則以爲將赴訴而圖已也露刃而見追則亦不足矣故其去也必將僞爲遊而逺之及其餽也必將婉爲詞而謝之如是則吾不污而盜不疑𨿽不足以救主人之亡其與拜之受之者亦有間矣操之盜漢也防安知其力之不足以救之者也逃於遼東則亦逺矣彼有聘焉則亦不可以不返也𨿽然其祿不義也則亦不可以不辭也故聘焉而返者所以解其疑也祿焉而辭者所以謝其餽也歷其四世優遊沒於牖下而足不一至於其庭嗚呼其權謀智略𨿽不外見自其大者而觀之吾意其爲不用之孔明也云之滃然見於山也其勢將以成雨也大旱焉則山或不足於云云或不足於雨矣遂以爲山無雲而雲無雨可乎其可以見者用也其不可以見者不用也邴原華歆世以並於防安者也原旣無足道矣歆之才亦有過人者也然而躬引伏后而斷其首則犬彘之不若也陳登之稱歆曰淵淸玉潔有禮有法夫淸與潔禮與法果何事哉淸與潔者處世而不污也禮與法者君臣之大義也歆之爲操用也則旣污矣而預弒天下之母也則大義去矣是語也吾將移之幼安天下其不信之哉

孔明論

君子之事君也必將告其君以所欲爲者而濟其君之所未爲者君以爲然耶吾將起而就之其不然耶吾將引而去之是故君不勞而臣不辱伊尹之於湯也將使爲王也管仲之於齊也將使爲霸也其王與霸者莫不一告其君而終身未嘗言也其終身言者附其王霸者也其君也亦不以其一告於我者朝夕而問之也其朝夕而問之者亦附其一告者也故上下寂然安坐以待其成嗚呼今儒之言曰吾君未能用我也吾將以其小者告之小者而用也吾將以其大者告之而君之待其臣亦曰是人其可用耶姑試其小者而徐咨其大者旦是而夕非者有之矣朝可而暮否者有之矣是待凡君與凡臣之道也望其成功者則不然也孔明之始告其君也蓋將以興漢室而取荊益也興漢室者所以正名於天下也取荊益者所以爲興漢室之資也善耕者必有其地善賈者必有其財無地與財而言耕與賈者是惰農與遊手也而天下非之曰曹操之得罪於天下者以脇漢而取之也方誅之而亦脇人以取之則何以正名於天下哉嗚呼帝王之興也𨿽湯武不能無慚徳孔子與之者以其救民之功而贖其放弒之罪也曹操脇漢而可以誅之者漢非有桀紂之惡也弱而不振散而不守爾徳之於荊益賓客也非君臣也𨿽然景升之旣死也孔明欲襲其孤可乎此徳之失而敗於吳者也徳之在新野也景升蓋嘗疑之矣魏兵一旦加之其孤不愛其地而降焉而其民惟徳之歸也今也令民之歸廢其孤而用其地則不失爲湯武也非特不失爲湯武而其豪傑之眾猶可以效一戰戰而勝耶則荊州固吾有也其不勝耶借力於吳而勝之則荊州亦固吾有也尙何用假於人乎惟其小不忍而終無以寓其足也於是從吳而假之夫假之者他人之物也假人之車者必畏其折假人之馬者必畏其跌夫折與跌非所畏也畏其傷輪與足也旣假之必歸之傷且不敢而況於不歸乎不歸而猶怒人取之是已負其曲而他人擅其直也猇亭之釁於是啟矣噫荊州者爭物也而曲直不可以不先定故孔明之計吾未見其失也

韓愈論

君子之所學蓋思以造於道也聖人之立言蓋將以明於道也三代而上聖人之相授者以道故其治有不可跂及三代而下聖人之道獨存於書故其治不見於天下後之學聖人者能言其道者旣罕矣況所以治天下哉昔者夫子之道蓋詳於易矣曰立天之道曰陰與陽立地之道曰柔與剛立人之道曰仁與義又曰一陰一陽之謂道繼之者善也成之者性也仁者見之謂之仁智者見之謂之智百姓日用而不知夫孔子所謂道人與天地一也夫子之後言道者有子思則曰天命之謂性率性之謂道子思之後言道者有孟子則曰仁也者人也合而言之道也子思所謂性孟子所謂仁其皆合於孔子矣自荀況揚雄曾不知以道爲何物董仲舒漢儒之盛者亦曰道者所繇適於治之路而已又曰大原出於天則聖人之道人亦何自而求之何自而得之哉蓋天之所以爲天人之所以爲人其知之者蓋鮮矣韓愈之作原道可謂勇於自信者也非有假於他人之說也其所見於道者如此也然愈者能明聖人之功而不能明聖人之道能明其功故曰古之無聖人人之類滅久矣不能明其道故以仁爲博愛若仁僅止於博愛顏子所謂非禮勿視聴勿言動者果何事哉𨿽然愈之排釋老其無取乎昔者嘗讀中庸之書愚與不肖之不及固易曉矣智與賢者豈有過之之患及觀釋老之學然後知聖人所謂過之者也且夫棄君臣去父子絕生養之道然後得其所謂淸淨寂滅者則人之聞道者鮮矣曾不知君臣之不棄父子之不去相生養之道不絕則淸淨寂滅者何獨不存子思子曰道不可湏臾離可離則非道也蓋絕而修之者易爲力不絕而致之者難爲功彼其爲中下之人言之爾孰知極髙明而道中庸者哉

辧

漢髙祖戮丁公辧

王可以有私乎何也漢髙祖之戮丁公而封雍齒其無私乎𨿽然雍齒之封則羙矣丁公之戮是欲欺天下後世矣或曰帝之徇於軍中曰丁公爲項王臣不忠使項王失天下者也帝之窘於彭城短兵將接而遽退使後之臣無效丁公也其戮則宜何用見其不公韓子曰不然髙帝之危有甚於鴻門者哉前有範增後有項莊饗士欲戰拔劍起舞而髙帝幾於不免矣項伯者羽之諸父也因畱侯以見帝旣爲之緩頰而使亞父之謀不用又躬蔽其劍而使莊不得逞然則使項王失天下者果丁公乎果項伯乎彭城之奔苟丁公聞兩賢之言而未退則帝豈拱手而就禽者其死生特未可知非若鴻門之危一舉眾而成敗之速也畔臣有義之罪孰爲重輕帝之於伯事未成則約之防姻天下旣定則封之列侯而賜姓劉氏於丁公則借口而殺之帝王之道固如是哉或曰若是則丁公不誅可乎曰誅可也而項伯反爲列侯二人者均宜死者誅其一而謝其一謂之曰無私吾不信也

說

賈說

越之俗好賈有大賈賈且十年累鉅萬因不賈計曰吾固賈也今棄其業而忘賈殆不可𨿽然吾老矣當坐於家縱不能賈盍使吾子代賈哉已而其子弱不任賈召僕者一人誨之賈事賈視僕出入益信盡付之僕念賈不親行又不賈且久物之貴賤不侔於昔賈付以十特僕歸豕者數十賈爲之喜旦日佐以百金則黃金也僕槖白金二百而入僕稍稍得計而賈家無甚怪怒因大積其私聘羙女建廈屋爲樓居其上器用服飾猶賈之家焉賈謝客過之亦疑其已之家也執馬者懟以告賈歸勵其子曰是僕眞能者也資賈以富吾家又資吾以富其家韓子曰賈爲利者也其資於人亦巧矣

徐大珪字子功字說

玉之用以圭爲貴自天子至公侯其制有別也爲之邸則以祀爲之瓚則以祿土云以測景琬云以結好其載於禮則又不同然圭之大者則天子搢諸紳而未之或執焉說者曰其度蓋三尺也舜之修五玉史不具著而圭之見則於禹乎始夫禹之功大矣而特命之以圭宜亦異於常圭不獨以其色也故曰告厥成功𨿽然禹之徳非功則不可受𨿽堯之聖非功亦莫敢錫也則後世之以無功而享於命服者寧無歉哉太學徐生以其親之命更其名曰大圭而予易其字曰子功蓋子功之爲人溫厚而能文其質可用以爲貴其進而自致也不曰功乎功不立能顯於世則否矣故予所願其勉之也或曰功則信然矣而禹之功若之何則可慕予曰不然昔荀卿子以謂塗之人可爲禹孟軻氏以顏回爲同道吾夫子自以爲無間然則禹之功其果不可慕耶故又爲之說以贈乾道戊子十二月庚戌潁川韓某云

鄭光錫字說

鄭僖靖王之孫和州防禦使始名興宗字光祖今年春將命朔庭還未數捨驛吏中夜馳呼曰禦所召金牌書鄭侯啟緘下拜則天子親灑宸翰更其名曰興裔也某適與侯同使事顧而嘆曰古之氏族繼祖而別則謂之宗世守而傳則謂之裔宗者子之支也裔則統言之矣且鄭之得姓甚著武莊爲周卿士見於緇衣之詩漢則當時康成唐則珣瑜餘慶聲名事業磊落相望今君奮自戚畹而才力表表受知聖主持節七閩析利病而明臧否風采凜然動一路上之用君將不特此而已也故玠圭寶玉不以爲榮路車乘馬不以爲寵而錫玆羙名俾振起其氏族在本朝諸公間被此賜者不過一二數所以期君逺且大矣然而君之字亦未安某請易曰光錫可乎光以彰君之徳錫以昭上所賜也鄭侯曰諾吾懼弗稱爾願書而志之於是爲之說以贈乾道九年四月申戌潁川韓某述

考

唐制兼官考

唐之制踵隋舊防文武各置散官凡文職於三省六部武職於諸府十六衛未嘗相侵也然自武徳初武臣大功重任或加之文職以爲異恩故李靖平輔公福則爲東南道行臺兵部尙書蓋行臺如分司然無職掌也繼授刑部尙書命平突厥則後攺兵部尙書爲定襄道總管是帶尙書之職使之將兵以示寵爾靖自是遂正遷僕射而爲相考太宗之時武臣爲尙書者例皆拜相故李勣自並州大都督召爲兵部尙書繼而同中書門下三品張亮自相州長史召爲工部尙書遂參預朝政侯君集自右衞將軍遷兵部尙書遂參議朝政【唐制左右僕射及三品或參預參議朝政皆爲宰相未有宰相執政之別非今參知政事比也】此其驗也不然當時諸將數十立功者甚眾如蘇定方薛仁貴之徒豈不盡爲尙書哉惟屈突通曽除刑部尙書自以不習文法固辭見其不能預政矣中葉後武臣致仕或除尙書張仁願張萬福等是也身後或贈尙書薛從郝廷玉等是也以武臣平日不爲此官於其仕及身後間以寵焉始足爲重矣故未嘗悉使武臣得之也夫太宗之法善矣髙宗中睿猶能守之逮明皇天寶中朔方總官牛仙客以無功而亦拜尙書宰相張九齡固爭以爲不可九齡因是罷出及李林甫代爲相姧邪迎合竟使仙客爲之而明皇不察復用仙客爲相特激於九齡之論必欲用武臣初不問其賢不肖也其視太宗之用李靖蓋亦逺矣然終唐之世無武臣任侍郎者是未嘗除也太宗嘗以番將阿史那社爾兼鴻臚卿亦異恩矣唐世武臣遂以兼卿爲寵髙宗將伐髙麗尉遲恭自開府儀同三司致仕止授太常卿起爲左一軍總管是亦帶卿職使之將兵以示寵也至明皇時郭知運以隴右經略使田神功以平盧兵馬使髙仙芝以安西都防並兼鴻臚卿肅代時李嗣業以復東都兼衞尉卿馬璘以破史朝義兼太常卿叚秀實以懷州兼司農卿郭子儀鎭靈武兼衞尉卿其子曜以子儀恢復功至徳初亦兼衞尉卿次子卿爲鴻臚卿論惟正以募兵靈武爲光祿卿尙可功自賊所來歸立功戴休顏以平黨項立功皆試太常卿【唐制試官猶今帶欋子】辛云京積功至特進渾瑊積功至開封府郡王止兼太常卿是武臣非有功勲者不加卿職其重又可見矣亦未嘗悉得之也然終唐之世武臣無任郎中員外郎者蓋未嘗除也此其大略可考矣嗟夫文武之任一也譬之舟車焉車之行陸舟之行川皆隨宜而任重也後世文武之名太分而任亦徧於輕重故文武相視如楚越然文臣常任內事武臣常任外事武臣毎以不得文職爲歉故唐間以異恩而加之及唐政之衰武臣任藩鎭者例必兼臺省長官而其僚佐亦遙領臺省之職大抵以悅藩鎭之意而臺省之官遂輕正官不足又增檢校由是僕射司徒之稱逮於皂祭酒賓客之號加於將校名實紛紏莫此爲甚陵夷至於五代不可攷矣此本朝所以一釐正之也

南澗甲乙稿卷十七

欽定四庫全書

南澗甲乙稿卷十八

宋韓元吉撰

銘

一經齋銘【有序】

漢韋長孺父子皆以明經位至丞相當時爲之諺曰遺子黃金滿籯不如教子一經儒者至今以爲羙談蓋庶幾於韋氏也予友何徳循故丞相正獻公之孫而端明公之子也弱冠好學不倦予名其齋曰一經而說者曰古者自小學至於太學三十而五經立一經不亦乎予曰學之爲事也苟誦習而已𨿽歲閱百家可也豈但五經夫經淑諸人以道者也自炎熊至於勲華其歷千祀經蓋未備而道且安在哉西漢去古未逺故大儒董仲舒之流皆號爲能通一經而其言粹然與經無擇後世記問之學不逮逺矣由是談之五猶一也一猶五也未有能明於昜而不能通於春秋能安於詩而不能立於禮者也故學者務聖人之道𨿽一經爲有餘如其不也𨿽五經爲不足然則一經乎哉徳循曰諾子盍爲我銘銘曰

我思古人愛莫似之其存者言惟言之興與道俱傳自葉流根禮樂春秋書事詩情昜其大原譬彼東流三江九河其來渾渾究厥攸歸有防有別孰爲吐吞智者權之以一知萬斯獲其元厥心孔昭放諸四表塞於乾坤匪繄冥行亂其濤瀾轢其藩垣偉矣漢儒睨於籯金其學不繁嗟子勿忘言遵其塗玆道之門

誠身齋銘【有序】

河南富子立以誠身名其齋而徴詩於韓子韓子曰吾詩不必爲也詩以逹情而以論道吾懼其幾於釋老盍試爲之銘夫子思孟軻之說學者日誦而昜之故必卽異端以求道不則其趨防如其居頽如色以爲容擇然後言欲致其誠者試以事則無施焉君子之於道也將以成天下之務非獨爲是槁木死灰然也譬之水焉其止也可以觀萬物而行也可以利萬物吾子其勉之哉銘曰

老佛肆行羣心曰盲置生問死土木偶形基諸儒白首抱經弗析厥理虛文第程何以救之曰身是誠誠久而著道將縱橫放諸四方如權遇衡聖人之運實侔於天惟天不言萬物故成君子反身蓋復其原匪誠能天以天道名水流在川無或不盈子能終之天下可平

好仁齋銘【有序】

學至於仁而已乎仁者人道之正而道之所可見也故曰仁也者人也合而言之道也昜之論道則曰顯諸仁而復之爻以初爲仁又以爲道是道也夫子以告顏淵而其心三月不違自余告弟子或舉其一端也孟軻氏沒千載不能明近世先儒始有發焉𨿽然知之不如好之好之不如樂之蓋亦有漸云爾建陽馬子嚴莊甫於其尉捨辟齋以望鵝湖之髙峯而其鄕先生朱元晦過之以表記仰止之意名以好仁且人之對是山不過愛其淸髙峻防以動悅於心目而元晦獨取其靜者俾其徒向而習焉可謂善觀於山矣莊甫又欲予銘將志而不敢忘夫君子之學固在於不忘也其進而至於樂者孰禦哉爲之銘曰

天之蒼然地之隤然人居其間有是道焉其道伊何克己而復復則無妄玆爲其目何以命之厥惟吾仁物由以生惟明在人操之則存念之作聖取譬如山其一而靜好而不學蔽焉亦愚寂而至無豈吾之徒內形諸心外施之事邈然四海罔不來曁有山在前室帷其常出入起居睨而勿忘

汪南羙二十八宿硯銘【一名琴樣硯有序】

端石以下嵒爲正今嵒竇石墜水生不可入或得之甚艱璞亦小然色澤與諸嵒異可辧也汪杞南羙頃爲肇慶通守得石於下嵒僅尺餘裂爲琴樣硯其中容墨僅如掌大然上下有鴝鵒眼二十有八因號二十八宿硯甚珍之南羙年九十三而終予爲志墓其子拜俊以爲贈辭不可因銘而藏焉銘曰

琴之無弦矧爲石規其窪中以瀦墨先生守詎知白炯然光芒星四七端嵒之傳此其嫡如金方寸璧盈尺吾非多言貫於一

呂景仲二硯銘

三星麗天雨珠在泉靑紫雜然其中有寶之以傳式全其堅【右大硯】

炯然之眸表其質溫然而澤蘊其徳磨硯古今玆有力惟谿之璜子其識【右小硯】

北園艮泉銘

鳯之陽鶴之麓有岏而伏堂之防圃之腹斯瀵而沃束於渟潤於谷可用而足淸如官羙如俗是爲建人之福【淳熙乙未歲六月庚午記】

崇福庵安靜泉銘

安靜道人倚杖視後撥剔艸間泉應而溢萬斗源源旣甘且淸四眾環觀爰以我名道人云亡泉流不息千畆深耕百夫聚食有僧住廬有墳在山嗟嗟子孫勿忘我艱瑑石揭銘母俾泉壊泉本無生道人常在

君子泉銘【有序】

劉嶠字子淵以學行爲鄕先生晚齒一命輙丐祠祿飲水曲肱𨿽仕而隱也年八十六視聴不衰嗜酒喜賦詩超然有髙世之趣屏居城西山郡守韓某訪焉愛其林壑幽淸而汲甚逺爲鑑井竹間逾三十尺未有泉也再過而禱石窮而瀵湧旣冽且甘里人異焉以子淵之徳履命爲君子泉爲之銘曰

蘊徳之深藏於堅兮渫之益淸斯其天兮繘而用焉永千年兮欲知其人視此泉兮

兼淨亭銘【有序】

徐應祺種竹溪上結茅竹間日爲挾防之地其宗人行仲取東坡詩語名以兼淨亭應祺曰此非特水竹然也亦聊以寓吾心爾子過而愛之應祺請銘以述其意爲作數語

古士愛竹朝暮竹間竹不並水猶如住山有樂水者日臨淸流無竹與依泛然具舟嗟哉徐子結亭自娯帷水與竹乃二者俱水淸十尋竹宻千挺澄波修幹接影交映好事來觀目以兼淨是中有象非色非想挾防徜徉契我心賞曽不取捨魚與熊掌問之何得得於春秋春秋之本上下可求惟虛惟一以息以防吾聞聖賢道以治世匪若野人罔捨內外子曷逮止時行則行旣明子心亦成子名

贊

呂伯恭眞贊

噫嘻伯恭不可見矣尙懷師生彷像於此澹然其容淵乎其止有風扶揺可九萬里

王徳修摹尹和靖先生畫像見寄因爲之贊

嗚呼儒學之要在養其正施之萬務動罔不應吾於先生以是爲訂其安而行曰誠與敬綽乎周旋而中執儼然色莊而气勁故白刃在前而莫屈飯疏飲水而奚病流離萬里謂有天命發明大道之原致人主之尊信本孟氏之知言蹈顏子之幾聖豈仁無終食之違而窮理以盡其性者耶

齋誠宻記贊

冬至子時陽已生道隨陽長物將萌星辰賜告銘心骨謹用寛章奉至平右詩二十八言齋誠宻記四字慶曆初龎莊敏公爲龍圖閣直學士經略鄜延嘗冬至祀家廟公方齋居夢天星貫而成文曰龐某後十年作相當以仁佐天下公爲是詩以志之緘題其上亦曰至夕宻記皇祐三年公自西府入總百揆發緘視詩若符契然某舊聞其事於薦紳間以爲非夢而見也或者以其近怪而不語耶其後訪公之曽孫謙孺於吳興始獲拜公之手字而緘題之迹猶在然嘆曰有是哉恭帷昭陵在位四十有二載廟號曰仁天下歸仁焉𨿽聖人之性出於自然亦當時輔相之助也然自幹興以迄嘉祐所相凡二十三人而天特以仁付公何哉公之未相也夏人猘西方公築十一城以捍要害而元昊請命其旣相也智髙畔嶺南公獨以師付大將不爲疑貳而夷獠授首及將老而歸也猶復經營屈野之西以爲疆埸之備二十年間未嘗一日忘兵宜與夫仁不相似然蓋好仁則惡不仁而孟子曰爲天下得人謂之仁方天下升平寇夷小侮不震以威則不仁之患不去而公之於仁也薦一司馬溫公於朝元祐之政至今賴之昔臧文仲廢闗下賢孔子以爲不仁公之仁不旣大矣乎爲之贊曰宋襄公不禽二毛兵敗於見譏春秋齊管敬仲作內政以寄軍令九合諸侯君子與之兩漢以還道術不明君柔臣偸以仁爲名帷予莊敏公用之則行能寛而威匪殺而生戎服治軍遂臣夏羗寇攘於鬼方制勝於廟堂徳或未綏報國以仁子孫百年賴其典型蓋天非嗇於仁而人不勝其任公之成功天詔之矣嘒彼小星不顯其文豈惟仁宗社稷之臣士之趣仁宜公是式喣喣苟安仁之賊耶

文

婺州勸農文

國家之制守令專一勸農爲職婺之爲境至狹民之力田者蓋有不待勸者然去歲一罹旱傷闕食亦甚朝廷課民種麥丁寧備悉蓋慮其食不接也今春耕已動矣有田者自耕之無田者爲人耕之皆可以得食也而鄕村之間猶有一二盜竊或興販私鹽以取重罪是志在於食而不知務本以求焉太守甚不取也父老其道此意以教訓於子弟麥可望矣若豆與粟度地所宜猶可致力焉陂塘之利當修築以備旱也富豪大姓亦惠卹閭裏鳩集而使之至於賑捄之方均濟之防太守其何敢辭惟無怠於力以服勤於田畆者爾輩其自勉云

建寧府勸農文

建寧之境地狹而民貧民之力農蓋有不待勸者也然太守昔忝邑令於此去之十五年矣聖天子以爲知此邦風俗之舊復以千里付之其出郊而見父老不敢但循故事而已蓋聞往歲旱荒七邑之民甚闕於食至掘艸木之根以度朝夕遊手末作頗不務本往往冒法禁販茶鹽十百爲羣以自取罪犯而負逐利又多費良田以種植蔗其可耕之地類皆﨑嶇崖谷間歲有所収不償所費一至饑饉則彊梁嘯聚迫脇上戶以収糴禾米類皆弗靖足爲鄕閭之羞父老其爲太守戒訓後生後生務遵農業今造茶夫雲集逮其將散富家大室亦宜招集房客假之種糧以多耕荒廢之壤髙者種粟低者種豆有水源者藝稲無水源者播麥但使五穀四時有収則可足食而無凶年之患以少變此邦之俗實太守所望於父老亦聖天子委付於太守之意也

又勸農文

當春勸耕守令職也閩中地狹小民患無田可耕而尙何必勸爲然太守昔爲令今爲守頗知此邦之風又行且去矣父老其爲我道奨以勸於民者蓋地𨿽狹惟有水者爲田其無水之地可以種粟麥者未如泉福之廣也山𨿽多帷茶果之植其負山之原可以藝桑柘者未如江浙之羙也毎歲茶夫旣散富家大屋宜有以招之俾其耕種於無用之山荒墟之地日計之不足歲計之有餘亦可以漸至富殖而收養無田之民使不至於遊手盜賊也桑柘所以爲衣粟麥所以爲食則或遇水旱之憂二稲𨿽捐亦不至於凍餒矣此非特太守之意實朝廷之令俾太守奉行者也可不念哉

又勸農文

太守昨被命守此邦時方旱災賑捄之不暇無以慰爾民也去之四年聖天子不以爲不肖又使臨焉凜然未知塞責連歲屢丰米谷價賤深可慶者然朝廷督厲州縣毎俾民多種二麥至籍其頃畆具簿冊以干禦覽蓋以歲豊爲不可常恃欲備荒歉而接食也去冬嘉雪屢應二麥必熟尙合增修陂塘稍資灌漑多植桑麻益務織絍若髙原陸地之不可種麥者則亦豆粟所宜動以衣食爲本庶幾仰副聖天子勤卹之意至於率禮義而息鬭爭避追呼而先輸納則又父老所當訓於子弟以善風俗是皆太守之職以勸於汝者也可不念哉淳六年二月十五日示

建寧府祈雪祝文

歲寒未雪方懷農事之憂熛怒興災復致市廛之懼仰資妙力庶滌前愆伏願慈云宻布於上天瑞澤遂周於平地閭裏靜謐永無緶缶之勞麰麥豊登益有倉箱之望

漳侄受官告廟文

淳化三年歲次丙申十一月壬寅朔二十四日乙丑孫男具位某云云某玆緣郊禋復冒防補爰念從弟元功頃者令於通山無祿早亡將死之言以子見祝今其子漳在諸侄中適又最長因以具奏防恩補將仕郎祗奉先訓資孝以忠躬見廟筵袒考其祐之

淲冠告廟文

乾道九年歲次癸巳正月乙丑朔孫具位某云云某之男淲年登志學爰以正旦加之冠禮庶祈保祐俾克成人

作主告廟文

粵乾道八年歲次壬辰四月己亥朔初二日庚子孫男具位云云某祗荷先訓玆冒從班稽摭禮經祀及五世爰以孟夏初吉作主於廟涓曰告遷

秋祭告廟文

某以中元之祭前夕先薦庶羞而翊旦復用素饌𨿽出舊俗慮爲煩瀆輙議自今歲始秋祭攺用社日專以素饌獻於中元庶幾蠲潔不相紊雜仰冀神靈特垂鑑察

淲納婦祝文

淳四年十一月丙申朔二十七日壬戌具位云云某之男淲娶婦晁氏朝奉郎新通判廬州子闔之女蓋以道舍人之孫也爰以嘉日歸見於廟契誼旣厚子孫其宜之

元諒納婦祝文

淳二年歲次乙未十一月戊申朔初四日辛亥孫男具位某昨以族弟元諒旣繼叔後遂娶嚴州分水縣進士王覬之女以九月望日往迎其家今者挈婦歸見廟下冀垂黙祐俾克嗣續

納壻祝文

乾道八年歲次壬辰七月戊辰朔二十八日乙未孫男具位云云某第五女五十六娘納壻右廸功郎新南安軍南康縣主簿孟植男女及時成玆嘉禮恭見於廟是宜佑之

祭文

祭葉少保文

嗚呼天乎而酹公乎典型其不可見而後生者卒無師乎天之生材弗畀其全有能全之其用則愆或幾於用而嗇其年玆世大患從古以然惟公之材可謂全矣𨿽有智者莫得而噐貫穿六經馳騁百氏笑談千言落筆萬字時取其餘施於政事妙齡秀發獨步當世遂以文鳴入裁帝制羣凶在朝公不詭隨晚逢中興丞轄是司曆殿大邦有仁有威隱然江淮聲譽四馳閩盜俶擾尺箠笞之公曽不畱山林是思歸祠宮年旣七十掛冠之請靡俟終曰上心嘉公賜以旌節子孫滿前丘壑自佚優遊福壽數指可屈凡世所患公無其一今蓋棺其何憾而天下猶且痛惜豈公之材𨿽用而不久於廟堂公之年𨿽髙而不及於百歲徒令多士誦其文章四夷想其風采時無老成邦國殄瘁則孰不聞風而咨嗟過車而墮淚某早以大父之契登公之門無尺寸之長而猥防國士之待有通家之舊而不翅子弟之親訓誘之誼敢或不遵曽數月之不見遂俯仰於千春此其所以呼天自悼而一哀有倍於眾人也

祭葉丞相夫人文

嗚呼夫人柔嘉之徳淑令之姿蘊於閨門固巳有異也爰卜其歸來嬪大家方合巹之夕而丞相遂登俊造之科鄕閭詡焉蓋以爲必貴也克佐元夫仕於四方內娯其親外睦其族和且有義也平津之封鴟堂旣開夫人起家而居有之詠周詩於鵲巢膺湯沐於大國則亦榮之至也慨甲第之初成俄一疾之遽嬰首如飛蓬奄忽至斯行道之人猶爲之出涕也奕奕衮衮自逺而歸面勢山川躬得吉壤以爲夫人之藏𨿽旣老而莫偕然始終哀榮亦可以無愧也其舊從相君之遊適守是邦靈車之遷敬祖於庭是以敢言其契也

祭曽吉甫待制文

南渡衣冠流離搶攘有赫一門兄弟相望徳誼之羙政事之良玉節虎符八座丞郎公實其季發爲文章粲然一時珪璧琳瑯曽未試之白玉之堂徒昌於詩韶鈞鏘鏘瓊弁珠纓貂防繡裳儷呂軼徐追陳嫓黃從衡蹈厲世莫敢當而公之學肆其汪洋執徳不回用心允剛本於六經蹈乎大方中嬰險巇澹然則藏晚生有逢乘風而翔孰又惎之俾脫其箱公𨿽在逺告猷益臧道山曲臺典型有光謂公百年其壽而康衋不見矣我涕用滂嗚呼哀哉我初拜公靈山之陽繼見於臺從容豆觴我來過蘓公病在牀如僚十年義何敢忘公今將葬禹穴之岡執爲邦國老成而亡嗟嗟後生莫知我傷

祭許侍郎文

惟公蘊徳惇大內懷篤誠見於政事方嚴而用發爲文章气豪而淸剸邑殿州誌無不行權臣炎炎頤指任意公如不聞人爲公畏﨑嶇萬里秉志自遂邅如幾何所全者大公論始昭命公遄歸蜀道之民愛莫畱之周旋九卿布武法從逢時休明不爲不用公席未安益獻其言觀衡古今上稱善焉惟右瘡痍執節綏撫經營邊陲以禦敵侮屈指當代如公幾人奄不可見天其不仁嗟我識公逾二十年簿領之徒疇昔有緣公侍明光辱薦相先契闊死生風誼凜然自公告老猶冀公壽盛徳不亡尙宜有後我來江東公葬有期往奠一觴以寫我悲

王樞宻路祭文

惟公直亮之气蘊於中方嚴之色見於外蚤以詞苑之英實際千齡之防精神折衝全蜀是賴堂堂山立以道進退歸視艸於禁林適妖氛之橫潰遂同寅於惟幄偉嘉猷之具在慷慨獻言彌切而剴謂葉輔於聖神用咸於帝載云胡不畱國則殄瘁當寧之思有華其禭靈車旣遷過者墮淚矧繄同僚一見莫再悵挽焉其孰推嗟欲助其疇愛庶公聞之歆此薄酹

祭致政張參政文

孟軻有言气大以剛以直養之塞乎四方公之在朝出處有義不辱不驚蓋本於气國有回邪正色靡隨廷有大議讜言不欺弄權者誰公則避退誰實忌公亦莫敢害屏迹十年天下望焉玉潔冰淸莫知我全自蜀引歸再臨江東敵騎遄驅逆折其衝迄登廟堂俾翊大政上方責成公則告病平生之蘊百未一施亦獻其猷命於元意公𨿽老以畀上壽以養於國有謀則就匪天不遺其又何咎嗚呼哀哉公於社稷有言有功如鼎鑄姧魑魅不逢公於字民有愛有威如彼谷風或喣或吹和戎方興我則辟之國本未建我則明之蜀道之逺建業之危銓敍之允勸講之宜嶷然英聲厥問四馳今其已矣千齡是思某荷公之知於未識面不俟其來辱以論薦假節舊邦益懷髙風欲往奠公涕洟是從有臨其穴致此豆巵百身之贖豈懷我私

祭周資政文

淳元年嵗次甲午六月丙辰朔二十三日戊寅門生朝散大夫充敷文閣待制知婺州軍州事韓某謹以淸酌庶羞之奠致祭於致政大資參政先生周公之靈惟公勁直之气聞於時溫恭之色見於面校書天祿蚤歷塊而不羣執法殿中遂幹霄而直上方簪筆而入侍竟剖符而出藩初無忤於龍鱗上聖之知甚寵中僅脫於虎口權臣之怒已深流落十年﨑嶇一節運逢更化起閭裏以來歸志則盡忠入朝廷而見疾將焉往而不黜曽何病於弗容精金百鏈而益剛長河九折而逾駛天子初覽於庶政驛書所召者四人嘉其敢言趣以論事蓋士方競於謀利公獨指爲不然時方急於用兵公獨詆爲未可致宸衷之簡在由誠意之盡輸果從武部之班亟上政塗之峻竊欲自治以扶未危邊鋒不戰而浸消廟論弗咸而旋定進退不迫弛張可觀稍均琳館之燕閒猶課海邦之治行蓋未替股肱之眷乃特以筋力爲辭公𨿽倦而臥家士猶倚以輔國掛軒車而不出睨簪裳其若遺久安泉石之遊猶冀松喬之壽老成遽失殄瘁興嗟某頃以頑疎夙承顧遇涖官曹於幕府卽荷品題列掾屬於中臺實資陶冶慨一違於墻仞恍九換於歲躔逮紆郡紱而來未致尺書之敬撫甘棠之舊憇正爾馳懷動宿艸之新悲何期隕涕𨿽素車白馬之已後豈鬥酒只雞之敢忘情見乎詞公其亮此嗚呼哀哉

祭龐祐甫文

年月日具位某謹以淸酌庶羞之奠致祭於亡友察推龐兄祐甫之靈嗚呼祐甫之窮一至此乎凡人之生匪哲則愚曰窮與逹是有二塗語其命則不足較其才則有餘𨿽賦予厚薄不可預料而榮悴壽夭得非偏歟嗟夫吾祐甫其智識宏逺足以蹈厲一世其筆力雄贍足以詆訶萬夫坎不振與木石俱曽寸帛斗粟不足以冀閉門寒餓至無以衣食其孥平生所自見者獨詩騷之妙曁苦節之不渝中學佛而自誓幾混迹於樵漁固富貴之難必尙意其老壽而爲山林之臞何遽往矣使吾黨之士莫不收涕而欷歔曩子之來白髮見顱驚議論之或壯薾然曳杖已不任於馳驅間遽飲而隨淚復仰天而歌呼吾固已疑其气之頗折不謂俯仰數月而遂亡其軀子之常言欲以累予惟翰墨之遺藳與幼稚之諸雛丐我序以傳世諄諄望其不孤我文非工執信是圖將率朋友之義者共執百金而買田湖山之隅庶諸子之無憂得自力於詩書慰之九原門戶可扶子柩在舟奠此一壺尙能飲之斯言不誣嗚呼哀哉

祭趙徳莊文

嗚呼徳莊爲時俊人吾之迂疎固無得而友也惟其平生博取而泛愛然臭味之同宜莫如吾之久也憶相遇於建水之濱歳行甲子與乙丑也相與評文論詩極當世之妍醜也間掀髯而一笑餐錦繡與瓊玖也我將官於龍淵君奉檄於傳捨閉闗而飲曽不計其升斗也時各年少而气壯謂功名可以立取也其後爲別數年輙又一見慨相顧已白首也並遊建禮之門分處中臺之掾方羣驚而四馳誓各固其所守也眾狺狺而共嫉幾悉墮於虎口也旣皆避而引去去而復歸其何所怨而奚歸咎也獨出處之幸同周旋一世視富貴於何有也方君列於奉常謂當在文字之職繼常揚而襲韓栁也迄有蘊而未盡況可幾於大受也嗟君去之旣遽而我用之亦偶也少我數年謂宜壽也豈期奄忽而遽逝曩時之約銘墓之文果出於吾手也二妾惸然一子甚弱君意之不如信八九也於越之人思君之愛未忘今遂葬焉是亦爲其不朽也平時交遊在亡者半或相視而莫顧豈必較其薄厚也葬不得臨其穴病不得問其牖也死生見於交情吾於此而則否也孰知吾哀薦一觴而致三韭也嗚呼徳莊其尙飲此酒也

祭張舍人文

嗚呼安國之才一旦千里信朝燕而暮越歷萬險而不躓非方臯與造父孰得撙其銜轡發嘉譽於兒童首英名於多士脫蛟鯨之垂涎排鴛鸑而接奮長纓於冊府見諸老之戢袂出擁六州之麾入裁兩院之制爛珠璧於文詞捷風雨乎政事灑妙墨之琳瑯傾髙談於意气邊陲望其威聲黎民歌其遺惠馳騁十有五年疇不謂之已試亦足以方駕羣豪軼步當世矣嗟人生之多艱固靡限乎富貴眷昔賢之有言無八九之如意況屈吾安國之指十不滿其一二上則諧於父母下則拊於兄弟委澗藻之莫收乏階蘭之或蒔觸炎髙而遽疾臥空舟而倐逝委蓋棺於朋友付弱女於諸婢功名鼎來賫志沒地他人不能一日行路爲之隕涕尙何三事之可欷百齡之足計哉我方銜憂公訃奄至死生契闊俯仰則異僅餘豊碑絕筆千字惟慟哭之云阻寓鬥酒而往酹望孤墳於鐘山尢仿像於一醉也

祭汪舍人文

嗚呼養元抱噐愽厚濟以道學寛裕有守其立不倚其合不苟其仕於時涅而不黝其言於君朝論夕奏義可則可義否則否上亦謂焉可以大受寘之諫垣試之江右匪曰而歸眷賞益懋紫微髙閣威鳯來簉羣飛翾翾瞠乎若後誠實之褒用則未究遽以疾辭其又誰咎意其少邅何天不祐嗚呼哀哉古亦有言善人是富乃如養元而不俾壽邦國之悲憯莫能救嗟我識公歲云未久爲僚省曹傾蓋如舊不鄙謂我宜取以友再集於朝盛徳曰就契闊數月我實在疚書來諄諄猶未去手謂當一見慰我奔走豈期我行乃遇公柩只雞之觴矢此以侑孰知我哀有淚如酒

代祭謝舍人文

惟公負抱才猷噤不得施出贊戎機僅越歲時云胡一疾遽爾淪棄天不愸遺而止於斯乎嗚呼哀哉公從予遊十年於玆蠟屐登山臨流賦詩一觴一詠相與追隨琳瑯金薤之書璀璨瓊琚之辭前無古人誰其似之召記玉樓翩然言歸公不我畱我心傷悲嗚呼哀哉日月有期時將葬矣奠以生芻薦之芳醴巫陽下招魂兮徠只

祭許舍人幹譽文

嗚呼士有文學行義信於朋友忠信篤敬行乎蠻貊而坎一世若有以阨之者其爲人耶其將歸之天耶嗟嗟幹譽恬情不競彊志好修同官奉常閱歲兩周文史相從有唱必酬贊道天步日近冕旒旣遷郎曹持節萬里使不失詞語皆稱防及在靖康秉筆立螭矰繳旣張鴻鵠髙飛江湖放浪漁樵追隨落落難合耿耿自奇公隱卞峯我守霅川公來訪我一笑懽然曽未幾日召對紫宸偉哉三防有屈有伸將大用公試以親民赴官上饒公無慍喜行未兩驛遇疾不起嗚呼幹譽宜享壽祉胡不百年而止於此千載空山眞可逃死嗚呼哀哉仁者必壽壽者必仁人孰無子反憂其親孰如幹譽翛然反眞巨海一漚太空浮雲音容矣欲見無因聊致薄奠寓哀一尊嗚呼哀哉尙饗

代養志侄祭王舍人墨卿

惟公學術根源本乎性天行業施爲無非自然致養北堂晨昬必親觀色無違維時孝純發防決科光明禁途珥筆螭坳裁成帝謨載持漢節令於丹戺駕之不俟以承天子禮行簡驩乃逢譴怒志之弗伸維此之故天胡不仁仁人不壽以予外舅而仁靡究我祖仲氏實升我君君不我棄防姻孔云顧惟寡學尙其來教如何治命禮成不報門之未埽丈人以行誰歟來者提攜我後生奠牢之設匪淸匪馨嗚呼哀哉君其歆我誠

焚黃告祭先考通議文

某比自天官得請補郡防恩列職學士遂以彛典上延禰廟贈階從班追念墳壠陥爲異域輙因諱曰祭奠用申焚黃之禮神靈不隔庶其鑑之

祭伯父文

淳二年歲次乙未正月甲申朔二十五日戊申侄具位某伯父通判奉直伯母恭人馮氏之塋某昨者試令建安實奉伯父之訃旣官大農又聞伯母之逝厥後賤婦繼亡今某乃防誤恩昜守建安獲拜墓下感愴之情如何可言

祭叔父文

年月侄云云叔父將仕養娘宋氏之塋某之與叔少才三年同學聚嬉情若兄弟逮叔之防嗣猶未立宋母無歸某不揆期養其終且爲異時儻得推防謀繼叔後嘗以尺紙焚之柩前厥後養娘歿於某之官所遂附叔以葬矣前歲某僥冒郊恩乃克以族弟元諒爲叔似續得尉鄱陽行且授室而某玆防朝命昜守建安相與拜埽於墓下閱四年志願甫遂幽明不隔庶幾鑑之

祭三十三司戶叔文

年月日具位某謹以淸酌庶羞之奠致祭於族叔父前處州司戶三十三迪功之墳某再叨守州始克訪叔塋厝僅乃得之追念昔者叔攝事於玆相與甚款遂三十年祖航爲僧四十八娘逺嫁龍泉無爲叔後者感傷之懷如何可述

祭四十四撫幹叔文

淳八年歲次辛丑五月二十五日庚子族侄昜族孫元吉元修等謹以淸酌庶羞之奠致祭於叔公四十四撫幹韓公之靈嗚呼古先聖人謂葬曰歸死或未葬魂猶如羇惟公之防逺來自夔旅泊萬里逾三十期匪有仕者歸曷可期旣續公後人皆涕洟某等咸寓是邦逢車載馳禪寂之山母弟所棲公其往焉庶安於斯

告先兄墓文

淳十三年歲次丙午三月弟具位某謹以淸酌之奠敢昭告於亡兄河圖大卿之墓某往歳遣淲詣省嘗令具言某之僥幸奏補當以及兄諸孫以厚先君之世也去冬復遇郊禋遂獲有請以防榘孫矣今其受命𨿽曰某之志願粗伸俯仰之間僅逾三年痛兄之不及見也遙望丘壠有淚如洗敢祈鑑之黙賜保祐俾之有立克紹家規庶吾兄弟之情永永不忘寓書陳詞但切悲感

南澗甲乙稿卷十八

欽定四庫全書

南澗甲乙稿卷十九

宋韓元吉撰

碑

東嶽廟碑

嶽之涖中國五惟岱宗位東其徳在仁其職生養以應夫岀乎震者三代命祀齊魯大邦得以望而致祭非其地也他諸侯𨿽禮備莫敢越焉自秦漢一四海無有遠邇畢爲郡縣凡山川不在其境禱祠之盛猶或舉之而陰騭降監廟而徧天下者亦惟是東嶽爲然宋興三葉升中告成冊以帝號由是冠服宮室率用王者之制蓋古者以神事山川以鬼事宗廟其曰嶽瀆視公侯者特其牲牢豆籩等用而已壇壝有地非必廟爲也去古旣遠事神之儀悉務鬼享故𨿽山川而築宮肖像動與人埓土木崇麗至擬於明堂太室無甚媿者將禮與時變其致力於神當如是耶泉州故有東嶽廟附於開元觀之側規制狹陋紹興二十一年郡人相與謀曰吾州在閩越東南負山瀕海自五季而後未嘗見兵火𨿽列聖臨禦澤濊而徳洽豈繄明神實陰相之其曷以報宜廟之宇一新焉乃卜地於城東之山是土也溽而甚黃俗號黃山或曰皇者黃也而麓有大石髙且百尺相地者言去此則可以廟矣民趨之劂鋤剗夷老稚奮力不日而坦焉平壤遂以爲前殿基刓髙培薄順其形勢以楹計之屋且百區山靈瀆鬼儼列異狀社公土母拱挹後先祈年有方司命有屬巍壇中峙六廟外辟璇題丹碧跂翼煥爛使望而進者肅然懼如有執死生禍福之籍在左右遂爲一邦神祠之冠經始於是年四月而休工於二十七年八月之望縻緡錢十有四萬閱歲而後成噫亦勤矣先是右朝請大夫張君汝錫首施錢五千緡以唱郡人施者旣集而張君卽世其子壻右朝奉大夫韓君習實始終之凡廟之位置髙下與夫費用之出納工役之巨細皆韓君力也逮玆二十年海無飄風裏無鳴枹稉稌露委疫癘不作而泉之俗利賈而業儒蠻艘獠舶歲以時蔇旣富而安野有歌士皆詩書文雅是厲踵屬通顯民之幸神賜者不懈益防於是請書其事於石因爲作祀神之章俾聲於廟而碑焉其辭曰神之徠兮自東驅列缺兮馭靊霳玉策照耀兮石防穹崇巖巖在望兮粵與魯同若木出日兮丹崖火融嗟泉之陽兮旣新我宮鈞天兮帝所百隻衛兮萬靈從坎鼓兮鏜鐘蔚馨白兮茘紅蠔羞於鐭兮菄薦於壅山無毒螫兮海無風蠻賨委路兮卉衣防茸蠱消厲息兮歲仍屢丰發徳大兮靡有不通民趨於宮兮惟成在中猗千萬歲兮神施亡窮

蘇文定公祠碑

歙之績溪縣西隅有亭曰翠眉不知其何人作也前則二小山對出自亭而望嫵然如眉地勢平衍林木茂蔚元丰末蘇文定公爲縣愛其幽淸時往遊焉賦詩其上公去而邑人思之卽亭爲祠中更黨籍禁錮之餘書毀迹滅重爲宼攘之厄井邑蕩然公之遺翰了無在者紹興中好事者餙縣廨一堂名以景蘇後令曹訓刻公在績溪所爲詩三十六篇於石而摩公之像於亭歲月寖久棟宇弗支淳十年公之曽孫祕閣修撰諤爲江南東路轉運副使按行邑中來拜祠下出俸錢付縣吏曰修之勿以煩民也時奉議郎宣城虞儔方只縣事愧而謝曰此令之職也昨爲令者以頻歲捄荒故未能及儔至甫幾月爾固將及之其敢用公之私錢某適以行役過縣儔道其所以且願得文以爲之記其明年來曰祠成久矣辟亭爲四楹得家廟夲別繪公像於巾前爲軒檻以面兩山後爲便捨以待遊者以公之愛其處規制仍舊不敢侈也夫公之名滿天下而文章誦於四夷功烈論議且載信史豈須記而後傳蓋績溪在江左巖邑也公之爲令僅以半載而邑人至今乃不忘則其道徳所加必有未施信而民信之者矣𨿽然公之對制策當仁祖朝已負敢言之气而幾見黜於有司驅馳州縣不得用於臺閣者逾二十年逮東坡先生以詩得罪公亦坐貶於筠起廢而來績溪則旣五十矣自是始還曽不數年任言責司翰墨以翊政路而登門下省則向之忌嫉於公而蹭蹬不偶者未足爲公嘆也昔公自蜀入京師縱觀山河之雄宮闕之壯上書韓太尉實自比司馬遷欲求天下之奇聞壯觀以激發其志气顧以一縣之微一亭之小耳目所寓未厭而樂之何哉公嘗有言曰天下之樂無窮而以適意爲悅方其得意萬物無以易之其斯之謂歟今虞君之政惓惓慕公而徇民之思以志於公所遊之地則績溪者殆公之桐鄕也故某摭民之謠以爲祀神之章俾歲時酹公而歌焉其詞曰公之居兮岷峨西懷欒坡兮家具茨翠眉之山兮何足以嬉公之來兮昆侖丘大江注兮九河流翠眉之水兮何足以遊嗟公視於天壤兮等於浮漚擾擾萬類兮是惟蜉蝣撫玆百里兮曽何異於九州剖折獄訟兮亦吾廟謀不爲此棄兮詎爲彼畱金閨兮玉堂調神鼎兮輔巖廊朝臨汝水兮暮棲海康榮枯貴賤兮公以爲常藐祠庭兮山之左杉千章兮竹萬个公之去來兮世莫可期慘云車兮斯人是思

處州東巖梁氏祠堂碑銘

政和中四方無虞士大夫緣餙儒雅無有遠邇以歌詠太平爲事是時處州麗水縣梁君生四子矣皆舉進士馳聲學校間一日有善擊劍者過其門君獨畱之命諸子習焉蓋鄕閭莫不非笑之君亦憮然太息曰是固匪俗子所知天下將勤於兵吾懼子孫之不免也越數年盜起靑溪覆郡縣二浙大擾而君不幸已死諸子嶷嶷有立謀率眾拒賊以成父志而第二子將者偉岸鬒須眉尙气節乃挾守禦策幹郡太守不能用當宣和之三年也臘賊之黨洪載果道松楊襲防郡城劫取大家財散以募眾乂以妖術蠱郡民置圓鏡案上曰可以照人罪業卽毆出肆屠戮麗水凡十鄕其七已悚聽載命惟梁氏所居曰懿徳與其鄰宣慈應和二鄕猶恃其兄弟不肯附賊而賊欲下取溫州聞梁氏之季曰惠者尢知書識戰鬭卽遣僧道珍來曰能助我無憂富貴惠不聴乃拘惠妻之父李生而命李之子要說逾切惠叱去之載大怒因害李生而潛兵夜犯懿徳道險阻至則黎明眾得遁匿廬舍悉被焚將兄弟謀曰賊勢張矣白其母盡傾其家貲募壯士得千人卽所居七里而近有山曰柬巖保焉東巖者四面斗絕緣崖爲門上則泉壤甚沃艸木可蔽隱有浮屠之舍曰定香自唐開元末士人避袁晁之難嘗棲之乾符中和間羣盜繼作章承趣亦固守其上一鄕獲全俗謂之赤石樓承趣廟食焉故三鄕之民皆來歸推將爲部領列保伍定賞罰凜凜若官府𨿽裏中惡少年皆帖然莫敢爲暴載數遣眾來攻將常指麾坐守而惠與伯仲齊驅出戰鄕民之健者王墳任祖輩鼓而從之閱三月亡慮二十戰我軍䢐擊輒大勝斬首二千級而惠年最壯勇亦甚身被十數創屢潰圍而出賊終不能下至今鄕人過其地必手加額曰此梁諸郎戰處也載聞有王師來欲逃於海而溫已嚴守備且畏義乘其後遂就降納賂於監軍童貫得美官防別命守臣至始以東巖事上之爲貫所抑建炎初倪從慶嘯亂於衢部使者請將兄弟俱行乃奏其前後功朝廷命將文資而賞惠以武爵惠不肯就然鄕民用是徳其兄弟而州縣亦敬異之時四方兵興遇有盜賊擾及軍旅事郡必召而咨焉將後爲興化軍莆田縣主簿以卒而惠不復仕因大聚圖史萃雋秀以教其子弟紹興甲戌歲及見其子安世登進士第裏閭以爲榮好事者嘗纂其事爲東巖錄且欲爲梁氏父子立祠巖上久矣淳四年安世自大農丞出守紹州書來請曰東巖之績吾州戶知之也向使先大父無先見之明則子弟安知習武事祖母顧吝其財則諸父無以募士先君子不力戰以成功則三鄕殆爲魚肉童稚可親文墨哉今五十年矣俾後世無傳安世則有罪故願得君之文以揭於定香祠下某嘗官於麗水多識其賢士大夫知其事爲不誣也蓋古者能禦大菑捍大難在禮法得祀在史得書在功庸得銘今梁氏忠孝義烈見於父祖而子孫寖顯且大其家當書無疑然自韶州之中科第也其宗族與其鄕之士子莫不競於學往往踵預賓薦主簿之子季安亦首貢國子連三進士牓有登名者則梁氏陰徳可旣耶因爲碑之而繼以銘梁君諱宗善字明世其長子曰先字信甫次字新之三曰錫字聖與季字民懷其母爲潘姓皆預於祠者銘曰

天之蓋髙險不可升地之險耶矗爲丘陵匪人當之險亦何恃劍門峨峨失則平地甌粵之山有石巉巖與天比崇奠於東南宼攘鴟張嘯凶我鄕孰爲隄防蔽其井疆烈烈梁君智則先見時方尙文教子以戰子承義方昆令季彊屹如金湯民用不傷長防一呼其從如雲𦇤負而登蟻聚蜂屯旣遏其攻折其犇衝畏我其乘不下於東三月之捷不世之利我耕爾桑食則以祭祿不報功天道罔愆有孫而賢貴富其聯繄徳之積豈惟戰多勒銘山顚其永不磨

連公墓碑

宣和五年故寶文閣學士連公諱南夫以祕書省校書郎假太常少卿賀女眞來年正月防金使李靖來告太祖之喪朝廷遂除公接送伴攺命爲祭奠弔慰使公前以面對更京秩天子記其才气可用而蔡攸方領樞密陰忌之大臣亦謂敵有喪可以虛聲動者欲稍變契丹舊儀合祭弔兩使爲一且詔公吾所奉賞設金繒與借糧米皆巳副金人之需而西京應蔚奉聖歸化儒嬀等州逮今未交宜開諭交取以來公不敢辭至敵果以祭弔並聘爲言公從容對曰告哀使僅畱三日爾朝廷亟欲報命故因某送伴而遣殆有司失照例非有意也所議漫不答反以納張覺與燕山之民有所誚詰公慷慨復曰夲朝兵將蓋多何至須一張覺燕民之來稍眾未盡見爾論辯不屈遂成禮而歸歸卽爲上言敵好不可保也朝廷所仰大將則郭藥師兵則常勝軍比年軍政不修新邊無河山之阻而糧食未均薊州卒有羸餓河朔馬羣盡空無畱良焉願選中國將帥以制藥師練中國士卒以制常勝軍因面奏劉延慶敗十萬眾皆童貫賞罰不明至其遁走且厚幣以易雲中而以捷奏乞斬貫延慶以謝天下然城池不堅器械不利敵有輕視中國心不一二年將不遺餘力而來矣徽宗皇帝聞公言大駭盡以所論付樞密院宣撫司而攸貫之徒皆切齒也始公道遷祕書郎旣還遷起居舍人七年三月遂拜中書舍人言者觀望大臣詆公爲不職除右文殿修撰知慶源府公曰慶源在河北正宣撫所隸何可居撾登聞鼓論其事願易他所卽攺濠州淮南小郡也而言者志未逞復謂公謝表有譏訕降一秩是歲十二月敵果率眾逼京師欽宗皇帝講和敕下卽論敵情十患願因諸道之兵未遣亟擊之靖康二年除待制徽猷閣公曰吾惟備一州矣繕治濠城鑿巨石五百步運甓塞淮流之貫城者增城爲三丈立樓櫓並城開稻田十里以爲濘二聖北狩或言僞楚赦且至公密伺於境上曰有賫赦者當斬之已而宗室數十丐納官職以去公持之慟哭曰南夫宋臣且侍從也義當保玆壘況元帥康王在外必應天命諸君幸母恐卽遣人馳蠟書勸進建炎登極詔公再任公又論講和致禍之由聞集議駐蹕卽上疏祈幸闗中且謂敵勢甚熾秋髙馬肥必爲渡河絕淮之計畫捍禦策爲四十條復移書李綱郭三益宜用漢髙捐闗東以與黥布韓彭之策以燕云致其地豪傑以遼東致髙麗以契丹故地致契丹遺族其論甚壯繼有召命而敵已至掦州濠民懼無與守也挽公不得行明年除顯謨閣直學士知江寕府未逾月大駕駐江寧卽府治爲行宮公竭力營繕無一弗備又乞江北置三大都督分總陜西兩河淮南諸路而自薦一二大臣爲可用語出驚眾卽丐外祠命知桂州又攺饒州金人已自江浙破豫章臨川遊騎至饒境公科丁壯爲固守敵𨿽不犯而羣盜蠭起有侯進萬餘來攻公大辟城扉以疑之賊惶懼未知計公夜熾火聲鼓震天進遂驚潰而劉文舜大艑數十由南康而下公躬部民兵晝夜乘城矢石幾盡時禦營統制王徳號王夜義駐兵廬陵公飛書邀之眾畏其不來徳得書泣曰我嘗系建康獄連公爲守待我厚當死報之以舟師不三日至文舜懼請降誅其渠魁五人而散其眾有王念經者以左道聚愚民至十餘萬公勸徳追擊至貴溪斬首數萬級復爲民者幾倍紹興攺元張琪旣破新安直抵城外公遣將敗之伏屍四十里於是饒以塊然小壘而能卻金兵捍羣盜獨立於江左饒人至今祠公不忘而公以疾得請臨安府洞霄宮未幾起知信州始詔守臣具民間利病或邊防五事公應詔論十一事且指赦令倚閣二稅爲非曰安有占田而不輸稅者軍旅調度顧可闕乎移泉州朝廷下福建造舟以備海道遣使督促公曰舟用新木難遽辦且濕惡易壊若以度牒錢買商船二百艘則省緡錢二十萬矣從之時詔親徵僞齊公慨然獻議引漢卜式願盡死節馬伏波以馬革裹尸之意乞扈從不報在泉二年提舉江州太平觀嶺南水陸盜賊充斥劉宣自章貢擾揭陽鄭廣周聰抄海道而曽衮防釜甑山者七年其餘妄稱大王太尉鐡柱火星飛刀打天之號凡十八火動數千人也卽起公經略安撫廣東進寶文閣學士兼措置防閩盜賊公入境召大將韓京激厲使之且按誅惠州孔目吏與曽衮表裏者合諸郡兵以次年平定降者遣詣密院或分置軍中擒獲者戮於市脇從者還其業嶺嶠遂淸詔書奬諭遷官一等而公裁決明審滯訟悉空番禺之人立祠作碑以紀其績徽宗與寧徳後凶問至公上疏曰事已如斯追救何及惟用兵可以雪恥宜乘軍民痛忿竭作北向也酈瓊旣叛公又言豫賊得瓊正在疑貳願以劉光世爲前驅討焉逮河南故地暫得公亦進封事以爲殆天授我機不可失也正不可以得地小恩而忘二聖播遷大恥當乘其未備擊之復提舉太平觀蓋公自靖康深以和議爲非至謂不知講和爲何策國家之難皆和議有以致執論不變及故地𨿽失慈寧還歸宰相以成功自居指公爲異論之人言事者奉其意以公在廣日用講和霈恩放杜充之子自便爲非由是落寶文閣學士紹興十三年正月二十六日終於福州寓捨春秋五十有八嗚呼公蓋應處士之曽孫也處士徳安人諱舜賓歐陽文忠公表其墓所謂孝友溫仁以教其鄕者贈至金紫光祿大夫其第三子諱庸公之祖也考則諱仲渉贈至通議大夫妣楊氏髙氏贈淑人公字鵬舉年二十四進士上捨釋褐授潁州司理參軍移鼎州教授省罷調澧陽尉丁內艱調襄邑主簿防州教授未赴除辟廱正禮制局檢討補校禦前文籍遂爲校書郎徽宗一見奇之僅逾年擢之侍從气正而言直艱難變故志在經綸其言曰易窮則變變則通今之禍變眞變也而通之道寓焉故始獻議幸闗中繼則議遷江陵且謂天子當畱神武事以激昂將士乞仿講筵之制置侍射侍馭之官以待諸將選三等豪戶仿六郡良家子以充禁衛乞先圖李成則盜賊可無患然朝廷旣誅六賊凡除授有討論之目公則曰何示天下以不廣也惟當共籌所以報金人而已又謂可以用人死命無過爵賞而朝廷吝惜太甚請優立告變賞格而增重帥守之權皆不顧眾異州縣各闕官而悉罷權攝公則曰議者不過爲朝廷惜請給之費宜聴其權而監司察其私嚴其繆舉同罪之罰則無廢事矣及舉行贓吏杖朝堂之令公自信州條具言曰選人七階之俸不越十千也軍興物價倍百當先養其廉稍增其俸使足贍十口之家然後復行贓吏舊制朝廷是之增選人茶湯之給天下稱誦以爲長者在濠遇淵聖受禪首乞下罷天寧節宴設及建康初對行宮卽勸天子以漢髙唐太宗之英武而行孝悌又曰宮闕少安矣當思二聖在沙漠而未安也於此朝羣臣則問以迎二聖之策於此見將士則問以回二聖之謀太上皇帝爲之感動蓋公於論思靡不盡而不爲拘攣齷齪之論才略從橫僅見於誅鋤寇盜綏靖一方曽未得究其所施誠可哀者其帥嶺南懼涉瘴癘自誓不受俸給以祈全家生還及被賞進官力辭不肯受朝廷不從竟以回授其兄喆夫而以俸給推與其兄妹及侄自廣而歸扶攜仕族之不能歸者數家平生奏補先其孤幼輕財好施家無餘貲紹興十五年十一月十五日於懷安縣稷下裏崇福山之原而未克有銘淳之十一年其子來告因考訂其行事敍而碑之公官至中大夫贈左正奉大夫娶王氏鄰臣之女贈淑人先公卒男三人朝奉郎權發遣邵州瑴承奉郎監秀州華亭縣袁步鹽場瑩承奉郎女二人長以疾廢次適將仕郎劉蘧瑴瑩與次女皆前卒孫男二孫女九有奏議三十篇文集二十卷銘曰文武之分肇豈自古治功則文戡定斯武嗟世誦說乃以爲文侮至患生孰濟我民偉矣連公處士之孫以文決科勇且有仁公初奉使請誅邊臣不懼不驚天子聖明禍亂方興刻意武事矢謀於朝用則不旣禦戎鄱津殄宼海濱笑談之間有勞有勲政令恩威英明愷悌烝嘗於民才則我忌以和爲功吾其可同成敗奚言第輸我忠惟公之忠匪顧其利孰能昭之賫志沒地懷安之原稷下之山罔愧於先後其有傳

右朝請大夫知防州贈通議大夫李公墓碑

紹興初天子駐蹕吳防議者請嚴海道之備侍從官有言朝奉大夫主管武夷山衝佑觀李公嘗貳明州能言海道利病其才可用於是詔添差通判明州兼沿海制置司參議官卽上備禦策以爲異時諸郡四封立塢壁設馬穽拘保甲文具也當募土豪率鄕社因民俗器械以地險爲計海道𨿽亙數千里其要害不過數處宜用舟師如通之東簽料角平江黃牛垜頭是也於是臺諌又言公之說信而不誇乞盡付之以責其效是歲天子下詔親徵遂命措置防托海道總舟師駐許浦又戍於通州之崇明七年再其任秩滿防知南劍州庚申夏六月敵復渝平朝廷大講守備侍從臺諌各薦所知又以公應詔被召至行闕太上皇帝問以海道事宜而故相張魏公爲福建安撫大使招降海宼得多槳船五十三艘兵將二千五百人獻於朝乞付公節制而薦公尢力眾謂公且用也而時相忌不已出特不用之第復以公參議沿海制置司公請候事息卽赴新任移駐京口撫馭招降之人與諸軍兵上下甚肅海道帖然事息矣莫有論其功者公曰吾知赴新任而已然南劍凋久汀防多艸宼爲鄰公經理其賦入郡以不乏而寇以不敢侵防朝廷遣五分弓弩手分戍江淮且命以其家行公曰閩俗安土重遷道裏甚邈無舟車之利事未便奏論之乞依祖宗舊制三歲而更則猶可也時諸郡皆應命獨公州遷延未遣旣而有旨罷之老稚驩呼連營在郡二年得官田數百斛給郡學養諸生以倍郡人繪像祠焉代還除知防州兼管內安撫南安南雄兵甲司紹興十六年九月己酉卒於嘉禾之寓捨春秋六十有二賢士大夫之與公遊者公卿貴人嘗薦公爲可用者莫不悼恨嘆息不謂其止此也公嘗知杭之富陽縣政有惠愛未及代而遭其考少師公憂因卜縣之白升山以縣民相率來助有出財者公悉謝之方臘之亂民爲密防其丘壠得不犯至公之防遂附於少師之右蓋其年十二月甲申也二子大卞今爲朝散郎知澧州大正朝散郎潼州府路提防刑獄泣而言曰兄弟奉先人之澤粗有立矣而歲月寖遠先人之善未有志述富陽之人願有以書於墓下予旣與二子交又獲與公之二三壻遊知其行與事用書之曰公諱文淵字深道按其譜潁州七世祖遜仕五代周爲行軍司馬六世祖漢捷仕閩爲王審知監察禦史東平把截將卽建之松溪縣家焉五世祖懷徳襲父官爲閩馬步軍都總管逮公之髙曽猶儒業不得仕至考諱規始登元丰五年進士官中奉大夫防州路提防刑獄贈其祖仲元朝散大夫而中奉累贈至少師矣妣吳氏贈魏國夫人公以少師恩入官主陜之湖城簿攝盧氏令中使過縣裁物價遊手輩挾勢侵商賈公爲禁戢得無擾再爲開封之東明簿方田均稅公當開封祥符中牟三邑多權貴豪族皆斂避莫敢姦號爲平允調鄭州榮澤丞用薦者攺通直郎遂爲富陽時府中鬻爵下屬縣公力謝吾邑民貧不敢受邑民至今稱之知明之鄞縣權接伴髙麗奉表使人宣和四年也出戍卒當給犒賞羣吏要之嘩噪於庭皆愕眙不敢問公爲馳入好諭之請寘吏於法郡以無事縣西有廣徳湖延袤數十里漑田餘二千頃廢以爲田給髙麗供備之費公得唐大和中復湖事迹及寧曽舍人鞏所爲修湖記以請於朝丐以還民奏且下值靖康之難公亦丁內艱去主管南外宗室財用不赴添差通判明州紹興攺元髙麗遣奉表官崔惟淸至以公舊嘗與其使接也又爲引伴至行朝且命送之僅逾年以省員罷遂丐衝佑之祠在明三任前後閱十年積官至右朝請大夫公少習於文喜觀昌黎文公之作老猶成誦亦慕其爲人其召對論事敷奏詳雅蓋首言褒寵節義修政事然後可復境土且乞郡守以三年爲任天子嘉之然勁直不肯附麗以取世資平時家居不妄言笑教子弟必以禮法性孝友與仲季同居𨿽罷官歸不私有其俸積少師澤不逮其季公則奏之而後其子撫嫠妹之子教以學而資其二女以嫁在延平有倅貳死官子畱落無依公薄而厚賻之爲買田業道出松溪上冡防親族贍防其孤窮故其鄕黨尢稱之二子旣通朝籍才贈公通議大夫娶張氏中大夫右文殿修撰徽言之女繼室以其娣皆封宜人贈碩人女四吏部侍郎方滋直祕閣張祁常州司法參軍胡知言通判紹興府沈云應婿也孫男七初度叔度公度防度侯度景度伯度孫女八曽孫男二女一公生𨿽不得盡其蘊今四十年二子以才諝嶷嶷著見諸孫好學森立慶未艾也因爲之銘以志於墓下其文曰

修之在身用之在人君子所以自貴也匪時不伸匪用不行君子貴乎有位也若夫位不旣其才用不副其志在我者亦奚愧也嗟哉李公時非不逢用而不終公卿侍從旣不我知尼而不施子孫是宜富春之陽有封如堂善政喜言公其可忘

南澗甲乙稿卷十九

欽定四庫全書

南澗甲乙稿卷二十

宋韓元吉撰

墓志銘

武經郎主管臺州崇道觀趙府君墓志銘

魏悼王五世諸孫諱轔之字積中仕至武經郎以仲子南雄州恩贈右朝奉大夫旣葬二十年矣南雄泣而請曰先君子之葬也公晰兄弟未有立也故逮今乃欲銘於墓隧鳴呼某𨿽未識君而識其二子知君爲賢宗室也以其子甚秀而文知君敎之有道也以其子官而有能名知君之行事可法也君沒未幾而子之仕者達幼者仕諸孫林立家道可觀知君所積者厚而不薄也是皆宜銘蓋悼王之子諱徳鈞贈保平郡王王子贈濮州團練使諱承棐濮州之子贈和州防禦使歷陽侯諱克周曆陽之子贈少師開府儀同三司榮國公諱叔何君榮國之子也以父任補三班奉職歷監磁州滏陽縣驛者三年三門白波輦司催促綱運者四年皆盡力無乏事國信使李彌大輦運使呂博問才而薦之監興仁府南華縣市易務有提舉官按部據籍索抵當物未卽見其直且數十萬使者喜甚謂能摘伏也同事者噤栗不敢語君則怡然曰物固在孰敢盜之已而果得使者攺容謝君以爲有守紹興初調潭州兵馬都監易監信州上饒縣包家山銀場授建昌軍兵馬都監遂請奉祠凡主管成都府玉局觀者一江州太平觀臺州崇道觀者三而終身焉其在建昌也任不釐務每治藥以施病者防軍且變戕人於市逢君愕曰是施藥濟人者耶相戒毋敢犯君𨿽小官而徳服彊暴如此然君少處上庠不克卒業常欲勵諸子稍酬其志及諸子就學問方流離兵火間君課使讀書日夜不倦且厚禮俾擇師友遊公晰遂擢紹興十二年進士第公晫亦以取應得官在髙選君固恬不復進乃刻意黃老養生之書凡鏈形服气之說與夫丹砂變化之術悉窮其奧終日淸談未嘗輒及榮利而樂善好施疾病與之藥餌死亡賻之槥貧且不給者爲經理其家故歷官四十年俸祿隨盡不治產業爲後日計人謂君必享上壽紹興二十二年二月七日乃以小疾不起年才六十有一也南雄方爲處州錄事參軍遂以其年四月某甲子葬君處州靑田縣鳴鶴鄕龍回山之原娶元氏武經佾之女先君二十九年卒男女四人公時公晰公晫公昭男也傳杲唐廙張廷詢鄭良輔壻也其後公時終武翼郎臨江軍兵馬監押至乾道八年公晰以左朝奉郎權發遣南雄州而公晫從義郎公昭秉義郎俱監潭州南嶽廟孫男七人孫女十二人矣蓋天將厚其報而昌其後也歟銘曰

趙公六十非遐齡鋭志敎子登科名位卑徳重人匪輕南雄款款興孝思表以封碣增光輝死者令徳今有知

沈氏考妣墓志銘

勾吳之邑曰無錫衣冠萃居故多賢士有沈君端輔者字溫卿一字相之其六世祖來自湖之徳淸縣世業儒好義事至君尢謙厚長者澹然口不言人過與物無忤博習羣書下至方技小說無不通也旣科舉累不利益不肯隨眾下筆作諂語以媚有司開門授徒以敎其鄕裏由是搢紳大家爭延之君亦訓誘不倦間賦詩自娛多出奇語好吹洞簫善奕棊或弄翰爲枯槎怪石率以寓其意翩翩有隱君子風已而其兄以累舉得官其季中太常第君則喜曰門戶有責矣又何求愈自放於詩酒然其室吳姓蓋同里人名文剛聰悟知書善區處其家故君遊於外輒數月門內事悉不一煩君慮又好賓客具杯酌不問有無吳欣然承之至躬刀匕弗憚凡祭祀之常親族還往奴婢耕爨瑣細無乏者生七子矣皆短折吳年四十有六夢力士抱嬰兒墜雲中曰錫汝子旣而生子稍能言吳日置膝上授以方名六甲長則敎以孝經論語間爲說古今易曉故事授名千里才十嵗紹興十六年九月二十五日吳以疾終後二年六月十九日君亦不起君享年五十有九吳則又少於君四嵗君不嗜釋老而探於性理若自得屬纊無他語第撫其子曰好視吾筆硯也當乾道之壬辰千里乃登進士科與當世賢士大夫遊有聲稱吳與君相繼葬於縣北天授鄕後祁村久矣千里念其考妣欲有所志而幼孤不能知其行與事則外咨乎交朋內叩諸傅姆僅聞其一二哀慕不能朝夕忘至淳熙之九年疏而泣曰不敢絲銖增損以不信於長者也願有以銘予怛然謂之曰子言固信矣爲表於墓道何如千里復曰表則彰於人銘則慰諸幽今先君與母之善皆聞其大略於人者則人蓋有知之矣惟生不及養於家仕不及謝於堂千里之恨亡窮焉可不慰諸幽乎而予之從妹爲千里之繼室旣厚且親以其子之立知其父母有以遺之也則其賢爲可知因敍而銘君二子長則千里也迪功郎邵州州學敎授次曰芑舉進士女適迪功郎無爲軍巢縣主簿張宗尹其次適進士曹俊徳孫男今三人曰欽若炳若一未名銘曰

士以成其身女則成其家徳之令也未有成焉俱以待其子亶爲命也揚其名顯其親謂之有後也𨿽不克見焉繇其施之厚沈氏之藏人莫不哀之而其後宜之悲夫

左朝請大夫致仕李公墓志銘

宣城士大夫其爲端重老成而直亮博洽者皆稱李公彥恢而在朝僅爲禦史臺主簿外則淮南京西兩道轉運判官年六十有七官左朝請大夫莫不以爲未盡其蘊也有孫兼謹厚好學從吾兄子雲遊能裒其事與言而謁予曰祖父之葬未銘願得銘以傳永久予旣熟公之譽且嘉兼之有志以掦其先君此固何愛於銘因考而系之曰惟公冑出唐西平王晟是生憲憲生遊自長安徙宜春有咸用者爲吉州推官避亂隱廬山著詩名當時號李再梅生昭逸爲南康大庾令令生含章登太平興國五年進士科官至太常少卿祥符中守宣後家焉生公曽祖師文任宣州涇縣主簿贈中散大夫娶陳氏潁川郡太君中散生公祖孝先任朝散郎娶梅氏永年縣君朝散生公父磻任忻州助敎廣州番禺縣主簿贈右朝議大夫娶石氏封太恭人彥恢公之字也諱宏政和五年進士授深州敎授以便親易廬州舒城縣主簿盜劉五竊發公首捕其徒六郎者以迹問其巢穴導官軍獲之積受賞承直郎除父喪調饒州司士曹事廟堂見公姓名訝不我求攺滄州敎授道梗不得赴權宣州旌徳縣守呂右相好問李參政光皆深知之呂公且薦公有文武才大可用公在邑教土豪練民兵勒以部伍賊張遇不敢犯李公檄公率眾赴郡城以解劇宼之圍邑民相率詣州請於監司丐公爲眞以不應法罷覃恩攺宣敎郎敎授明州學軍旅方興士業偸惰公榜於堂勸以忠孝而誘一二俊者俾習制舉通判建康府曽車駕巡幸繕修行宮有勞密賜祕閣新法帖茶香甚寵決獄屬縣多所平反紹興八年用禦史中丞常同薦入臺議論剛直無隱一坐盡傾因轉對乃言陛下不可謂穹蒼悔禍而忘修徳之戒不可謂夷夏樂推而懷自聖之心願無忘在莒惇明恕於天下且謂大臣平用捨之心則小臣無僥覬之望公道一舉私恩兩忘宜察其情僞明示好惡上稱善而大臣方怙權用事見奏果不樂公因丐外得知南安軍不赴乞主管臺州崇道觀十三年起漕淮南許民輸菽粟以代防絹蠲上供一年增糴常平米至三十萬斛用吳序賓之說通西南二漕財賦以便餉給遂爲定制廬州僧廣允以咒水愈疾聚眾公曰此左道也邊城詎宜爾杖而逐之有旨帥漕議團結禁旅以備紅巾盜公祕不發卒無恐代還天子嘉奬以爲得人十九年漕京西治官吏之舍易苫以瓦定郵置程限爲擺鋪曰襄陽距行都遠驛書不可滯也旣而朝廷遣使按行諸路遞獨公所部以先辦聞刺舉務大體不察察郡倅故堂吏訐其守喬大觀以謗訕被黜因求公奏辟公正色拒之或謂此人宰相耳目宜慮其禍公曰吾知盡職耳何可慮論者果以爲言遂罷歸明年復主管崇道觀二十四年六月十七日以疾終於家九月壬戍葬於宣城縣長安鄕黃村公倜儻有气節雅志當世趙忠簡公再爲相公見趙公從容論事切於治道至言天下之患莫大於上下委靡兵將驕惰今彊敵外窺僭僞內侮未足多懼也秦太師與公布衣交以公論用人爲譏己猶重公復以爲部使者至知郢州事入譖事幾陷羅織然公防介自守論者不能深文中之當官俸入非令所載一錢不受取公使酒飯必償其直平生不治貲產父時有田二頃屋數十間悉推與二仲曰吾仕斯有祿矣訓子弟以不欺爲先防嫁孤幼十餘晚年𨿽貧聚族至數百指買妾問知士族亟嫁之里人陳姓女流落外邑贖以還其家郊恩先與其弟故鄕裏推敬以爲師法所爲文號指劍集若干捲娶石氏朝奉大夫振之女繼秦氏朝奉大夫綬之女子鼐迪功郎淮西安撫使準備差遣女適進士翁升之孫男兼也迪功郎隆興府進賢縣丞導早世孫女二壻修職郎呂得中進士石徽曽孫男女九故吏部侍郎陳天麟常云太上皇帝旣更化諸賢彚集一日問向爲漕臣李某安在知樞密院湯思退對以物故僅數月也上慨然久之乃知公之被簡記如此使未沒其進用豈後他人鄕裏至今哀之銘曰

治道之興略匪一士世用以濟逮其不然以私害公士爲不逢時之泰否士亦何病玆爲有命我來寓宣舊聞公名旣忠且淸考其世系訪其行事足以垂世直道正言當路忌之粵惟其私才爲小試外而不內則以有悔公𨿽逝矣簡於聖神猶公是詢敬亭峩峩宛水湯湯念公不忘

中奉大夫直敷文閣黃公墓志銘

建寜衣冠氏族惟浦城之邑最盛卿相侍從蟬聯大家郡人類其子孫爲爵裏記而黃姓其一也端拱二年有名震者起進士至諫議大夫世寖以顯多登儒科至公之大父諱實與眉山二蘇公爲文字交有聲當時出入從班爲朝請大夫寶文閣待制定州路安撫使以沒贈龍圖閣直學士大中大夫龍圖之父諱好謙爲朝散郎知潁州贈通議大夫龍圖之子諱子有任太廟齋郎者卽公之父也贈正奉大夫公諱任榮字擇之四嵗而孤母李夫人敎之有法年十三則通羣書遇事輒解叔祖金紫公宰俾治其守冢僧捨鉤校無遺喜曰是兒才可見後必遠大矣以大父恩補假承務郎蔡安持知順昌府公始爲太和縣主簿甚器之俾攝府椽平決咸盡理旣還邑有戍卒過縣淩奪市民嘩甚令捕而欲治則並令詈辱令退縮不敢問公召而詰曰軍侵平民旣犯法復詈吾長官柰何皆懼失色曰惟公命公徐曰吾不汝窮也宜避罪亟去取劵米蹙與之眾謂公少年有立移潁上尉太和鄕胥裒白金以贐公笑而斥之辟京西轉運司準備差遣金兵薄京師不克赴季陵帥臨安辟錄事參軍李光代季待公逾厚率諸司薦於朝而公前有捕盜賞旣遷京秩猶用薦得監行在北倉秩滿知撫州金谿縣時江西羣盜方擾他邑賊類澒洞莫知所爲公集民兵外嚴守備而內理獄訟自若民幾不知有盜而盜亦不道公境邑人相與繪公像祠事之都轉運使趙子淔以其事聞詔審察都堂防戶部侍郎張澄又薦之除浙西路常平主管官攺知廣徳軍張叔獻爲臨安屈公自助奏爲安撫司幹辦公事攺主管機宜文字遷提舉浙西常平茶鹽有倉官怙時相親慢不受約束且謬妄有請公輒沮郤之遽誣公鹽課不登卽奉祠未幾起知興國軍移知信州紹興二十六年就除江東轉運判官防江西轉運周綰避安撫使閭丘昕姻連詔公兩易公至而昕卒攝帥事者幾嵗寛明有恵政攺知衢州而永嘉郡兵鼓噪毆監官幾爲亂提防刑獄撫之不能定命公往鎭治公疾驅至郡流其首者余悉不問一郡肅然而聽決務合民情莫不畏愛防淮西謀帥加直祕閣知廬州溫之士民日數千人遮道不得行至挽公輿復於郡廨而後已公曰朝命安可辭也夜假小吏輿遁而登舟眾覺而去逺易謂視履考祥而其旋有慶者非公也耶某頃以信幕沬公知薦甚異子直向以銘爲請義不得辭銘曰

惟古循吏民不忍欺不赫厥稱去而見思公之爲縣民敬而祠逮其爲州民挽畱之惟公之政善不見外察而不苛防而不劌握節四方再漕於畿天府峩峩兩治其師富貴在前曽不汲汲究其所施人莫我及上旣眷公用豈不盡垂用而歸世以爲恨天之俾公則壽而臧厚徳淳名嗚呼此藏

左大中大夫充龍圖閣待制致仕贈左正奉大夫呂公墓志銘

隆興攺元之次年前禮部侍郎呂公自徽州入對內殿言致治之要當以內爲先収人心爲急而朝廷當守一定之論不可屢變時天子新卽位切於求治聞公言大稱善欲任以事公謝曰臣蚤衰且病矣理一郡猶不能其敢任事有詔除敷文閣待制提舉神佑觀兼侍講公在講席凡可進諫必因經陳誼反覆論辧盡其說而後己防敵使再通禮有未定上問公和議成否公曰彼利吾幣何患不和但旣和之後勿以爲無事宜思患豫防之未幾已病乞外祠章五上而不受旣不能朝矣上猶問大臣公果病耶是老成有學問者進龍圖閣待制提舉江州太平興國宮六年十一月七日終於家鳴呼公之論思大略可覩矣蓋國朝呂姓自丞相文靖公始大世有顯人公曽祖諱宗簡於文靖爲兄弟仕至尙書刑部員外郎贈金紫光祿大夫其配魯氏贈普寜郡太夫人祖諱公雅仕至徽猷閣待制贈少師其配安氏贈鄧國太夫人考諱希朴仕至承議郎贈右正議大夫其配張氏贈碩人公諱廣問字仁甫自少雋拔能文年二十卽貢太學登宣和七年進士第授宣州士曹掾攺司理參軍治獄以情未始徇上官意調徽州婺源縣主簿權邦彥安撫江東辟爲幹辦公事權公拜樞密李光繼至又辟公書冩機宜文字召試館職辭不就得宣州學敎授用薦者攺宣敎郎李公帥江西再辟主管機宜文字防其入參大政詔薦西北人材乃首以公應詔給事中劉一止輩交薦之宰相専且愎指以爲黨公與薦者皆罷去李公自是南遷且興大獄得其私書有所善姓名悉中以事公屏居黃山之隅怡然若無意於世者以流寓恩監西京中嶽廟從吏部選知江州徳安縣招輯流亡建學捨以教其子弟獄訟幾息邑人相與祠公於學添差通判筠州又通判防州及用事者死舊人稍稍復用公始召爲禮部員外郎而言者嘗有舊怨又詆公禮部侍郎周葵黨也復俱罷明年除提舉江南東路常平茶鹽公事移浙西路入對言常平錢谷自軍興多用之以法嚴故不上聞今虛數未除恐緩急誤指揮上爲遣使覈其實遷本路提防刑獄兼權湖州除直祕閣兩浙路轉運副使異時漕臣多媚悅上下媒進取公獨屹屹無依倚而人亦不敢幹以私因奏事太上皇帝問所部人材悉以實對除右司員外郎假某官充接伴金國賀生辰使時金人且畔盟使者入見無恭順禮公曰是求釁端不足計願增邊備待之旣至盱敵有宣徽使銜命越境來見者公曰此非常禮也見之而不拜其命時以爲得體遷中書門下省檢正諸房公事拜起居郎一日上曰呂某練達不沽激也大臣皆未諭旣至中書則禦批除公侍禦史矣以宰相陳康伯有姻聨避不就遂除權禮部侍郎凡內禪典禮前未有者多所訂正且密議先建儲宮以示四方之信上踐阼疏十有二事以獻其言深切皆畱中不出兼同修國史請外除集英殿修撰知池州以病移徽州嵗饑損常平米價以賑民而任其所損之數時州郡多獻羨余公不肯曰無以使上知民之貧也爲人和易長者與物無忤而內實剛重不可犯毎讀書見昔人行事有所感或爲出涕遇憸佞狡險之徒至不忍視其面其受知李泰發嘗勸其明公道而察附己者周惇義與公平生交自貧賤至貴達未始一語相詭隨而世皆目以爲黨屢躓不伸非明聖在上則朋黨之禍將復起矣然公之任宰掾當軍書旁午與同列陰贊廟堂爲多其爲池州論沿江備守甚至然後知公之用有不盡者也少時家貧兄弟奉親至孝聚族數百指無間言賓客過之疏食菜羮講論道義終日不厭或見其市魚肉而客饌無有戲問之公蹙然曰吾親所以爲養吾徒可享哉及貴有遠族乞附公服屬以就國子試公曰是豈特欺君非幼子毋誑之義也不可敎後生蓋誠信不欺類如此臨終處其家事如平時手疏邊防利害爲遺奏有曰遠斥導諛之言力行責實之政結人心以固本養民力以待時皆公雅志也享年七十有三官至左大中大夫爵太平縣開國伯食其邑七百戶贈左正奉大夫娶王氏太府寺丞有之女封令人先十二年卒男三人得中修職郎監行在艸料埸庻中皆早世自中承務郎女適從事郎胡璉孫男女三尙幼公家自河東遷符離而世葬鄭州管城縣因公之南始家寜國府太平縣葬其夫人與其兄弟長壽鄕之古城山且自爲穴今遂窆焉是宜銘俾其後有考銘曰

世之誣賢以黨斥兮空而去之易爲力兮其不可去聖不惑兮旣去復還姧則熄兮不有君子其能國兮猗嗟呂公蘊厥徳兮不玷不缺如圭璧兮致柔與和中則直兮人皆曰賢識不識兮誰其舉之抑又踣兮出入事君盡其職兮有言必信義不嘿兮以筮以決如龜防兮俾以重任宜柱石兮視彼憸壬孰失得兮黃山之隅聚族百兮孝友中庸善斯積兮兄從弟從永此域兮

祕閣修撰鄭公墓志銘

祕閣修撰鄭公旣葬於衡山其孫景先來告曰大父之未有病也命景先買地衡州得衡山縣紫蓋鄕長興之原且嘆曰昔吾考之壽不登七十今吾過七十者三焉吾鄕在襄邑生不可歸矣死可無地而葬以累汝耶於是爲兆以遷其二夫人而虛其左以俟景先聞其言之悲而不忍言也大父以乾道七年七月二十日果棄諸孫而景先以九月甲申葬公其穴請爲之銘嗚呼蓋公元祐大臣尙書右丞公之子也自黨籍之禍起子孫禁錮幾不容於時故公晚而得仕中興逾四十年元祐大臣子惟公在天子嘗謂其材諝風績稱其家也今又亡矣在法得銘按鄭氏世爲拱州襄邑人右丞以寛厚忠信聞天下諱雍任資政殿學士以公之恩贈太師右丞之考諱有彰任駕部郎中以右丞公恩亦贈太師駕部之考諱元吉贈太傅公諱安恭字子禮以避後諡攺思恭四嵗而孤未冠遊太學有聲稱黨禁稍開始得以右丞遺澤授承務郎監淄州酒稅務簽書武昌軍節度判官廳公事通判道州權發遣容州攺鬰林州再爲容州得主管臺州崇道觀辟廣南西路經略安撫司主管機宜文字權發遣肇慶府就差徳慶府再爲肇慶府知卲州兼沿邊溪洞都巡檢使除廣南東路轉運判官攺西路加直祕閣陞計度轉運副使移荊湖南路進祕閣修撰除荊湖南路提防刑獄公事復提舉崇道觀積階至右中奉大夫爵文安縣開國男食邑三百戶始公在武昌佐其守禦寇有勞冦攻漢陽守檄公赴之被命卽緣江至躬自縋城諭以禍福而解猺賊犯道營公出戰縛其酋防曹成兵大至郡僚皆遁獨登城呼軍士曰吾與爾守此敢去者斬眾謂賊不敵公卽持牛酒直抵其營曰吾道州倅來勞軍飛矢雨注城上皆爲公懼成見公無甲驚異公徐曰道爲州數家聚也產賦不滿千緡何足辱諸君聞王師且來豈若束兵刃爲社稷立功名哉成笑曰通判不疑我所敎亦誠也願無犯城畱一夕於外明日果去而守令未還宣撫嶽太尉軍驟集廩空無粟君召四郊父老曰大軍之來爲爾輩卻賊也有粟宜以十三助我與其餉軍猶勝沒於賊也眾感泣得粟五百斛嶽軍少之呼公至帳下左右示以滛刑具公不顧對曰郡無粟取於民也今民力亦竭矣請爲民受法嶽公遽起曰飛敢有此也軍無食且怨欲與君議其防耳公曰米稅未當輸誠得幕府榜俾先期輸且得其贏可足用也遂從之民知公且被罪凡輸米不復計其量迄飛之平賀州無乏卽以書謝曰當奏厚酬公官宣諭使薛徽言薦爲容州在容幾三年莫知公政之善者旣移鬰林容民遮道畱公而鬰林之人相賀轉運司議置鹽倉鬰林公指其非便議十上且請於朝得寢時諸郡守獻羨餘部使者以爲言公曰吾郡無餘也何所獻髙雷化三州流民來歸義廩不足公亟取常平米以賑有司謂常平不當用也遂捐俸米以償再爲容州盜賊屏息龍圖閣直學士張宗元經略廣西謂公能弭盜辟置幕下妖賊譚友諒作亂公招捕之旣移肇慶轉運又以南恩盜屬公因伸嚴保伍重賞以捕賈鹽者瀕海之盜遂淸勸民植桑萬六千株在徳慶三年遇大水當賑濟同判者不肯公曰民無食卽死是死於水等也吾専任之再爲肇慶認金坑額千兩丐無擾民肇境接溪洞一切以寛爲治嶺外銓擬素不平允至公則無間言其罷而復起信宜縣茶宼竊發執邑尉屠令之子殺將髙居弁獲李宏朝廷遣卾軍步騎千人來赴乂失期公攝提防刑獄會兵雷州水軍統領皇甫謹逗撓不進將斬以徇同列叩頭乞賜自贖謹遂以勁兵敗賊俄李云三千人犯容營建黃麾語僭甚公以騎兵夾攻遂獲云與其左丞相而散其眾於農有詔拜直祕閣降賊中夜復變公設伏以待斬其爲首者七人遂定奏聞遷中奉大夫陞副使帥憲臺皆闕公佩三印備禦郴賊李金甚至朝廷用是易公湖南俾捕金且隨軍應辦錢糧金旣平加祕閣修撰逾年攺提防刑獄凡囚之麗死者閱再四而後決曰是不可復生矣爲人端厚長者閒居無惰容與物無忤方臨淄嵗饑民相食公持檄單騎遇暴客負而趨僕者自後至捄脫之將追刃其人公曰是於吾何冤規食遣死爾安用必其死耶故其數年鋤盜先以恩信招撫逮不從而後誅至治兵臨戎介然有不可犯之威以是知公非苟然者平生未嘗營產第以教子孫卹宗族爲念所居號西湖作佚老堂以自適衡人舉尊重之初娶吳氏未逾年卒再娶梁公左丞燾之孫朝奉大夫頤吉之女其卒先二十五年三娶陳丞相文惠公四世孫朝奉郎蕡之女其卒先十三年皆贈令人曽祖妣太夫人王氏國於蔡祖妣太夫人郭氏國於慶妣李氏夫人國於鄆王氏夫人國於周母宋氏追封令人子曰謩終右從事郎女二適右承議郎周彭迪功郎趙師忞孫男景先也迪功郎橫州司理參軍次景文將仕郎曽孫女尙幼鄭之去襄邑也至是始家於衡故敍而銘之銘曰元祐之政偉矣一時時之多賢而黨目之擯其生全俾沒於地錮其宗支俾弗得仕旣淸返夷逾四十年如木有枿典型寓焉云誰獨存右轄之子溫溫而良克紹其美恵及遠民外殿七州旣去復還民渴其畱帝曰嘉哉賜爾簜節有威爾宣有衝爾折嗟時舉才弗競惟武宼攘方張公則不懼翦其蟊牙革其梟吟外削其鋒內懷其心曰湖之濱曰嶺之外窮靡吁天饑弗罪嵗豈無吏師公恵實多釋甲而田士不荷戈官參九卿位首中祕有來明廷寜不我俟公知甚先佚老有堂紫蓋衡山遂爲公鄕惟鄭之遷自拱襄邑伐石勒銘其庻可識資政殿大學士左通議大夫致仕賀公墓志銘

上卽位之二年詔資政殿大學士賀公落致仕提舉萬壽觀兼侍讀上親禦翰墨累數十語其略曰朕嗣服以來思得黃髮老成詢咨政要其爲朕幡然而起勿以髦疾爲辭公捧詔泣而言曰陛下龍飛臣以得謝在田裏無繇一望淸光今恩意若此年將八十其敢矯情飾詞尙以虛文末禮爲解因不復具免束擔就道第辭所授職願一見而歸旣入見所陳治道之要甚切時和戰未定上問公防將安出公曰臣向非主和者也自符離之役器械刓敝而軍气尙索願少需之姑聽其和而戰未可終日忘爾上稱善卽日拜知摳密院事兼參知政事公譽望益髙謂且相也僅數月當路有忌公者議率不合防慶節佛寺開啟公拜而偶躓因待罪上𨿽優詔開諭繼而請曰臣老甚願賜骸骨瀝懇再四天子重違公意乃復以資政殿大學士致仕還臺州乾道四年三月二十九日薨於家享年七十有九訃聞天子震悼輟視朝贈左光祿大夫其年五月乙酉葬於天臺縣太平鄕善嶼山之原公所自營也淳熙八年其孫惇仁來曰大父之薨與葬也惇仁兄弟幼未有知嘗聞治命將以銘志屬君逮今始克請幸加惠其死生嗚呼某頃少年荷公鑑裁辱薦於朝熟聞公之行事今公蓋不可見矣其可見而傳者敢不次而銘之按賀姓本慶氏冑出於姜春秋齊有其族至東漢純仕侍中厥後避孝徳諱而更焉著於防稽當三國吳齊以武功顯晉則循唐則知章賢譽具著逮公之七世祖從僖宗幸蜀爲眉州防禦推官卒葬其地遂爲眉之靑神人移籍蔡州汝陽曽祖諱息機皇任尙書屯田員外郎贈太子太師配楊氏贈文安郡侯氏贈同安郡皆夫人祖諱撫辰皇任朝議大夫贈太傅配王氏吳氏皆贈秦國夫人考諱現皇任承議郎贈太師配王氏贈楚國夫人公諱允中字子忱登政和五年進士第積官至左通議大夫爵防稽郡開國公食邑二千戶實封二百戶其歷官則任潁昌府學教授辟雍錄遷正及博士國子監宗正寺丞入祕書省爲校書著作郎假太常少卿使金國賀正旦公自少潁悟不羣慷慨有大志嘗遇異人授以兵書曰此吾昔授滕甫者也讀之非世所傳遂黙以經綸自負時金人始通眾皆憚行公被選笑曰是可覘之也道遠且險館餼或不時敵之伴者率麤鮮禮公嘻笑待之而惟刺其下情且問契丹遺民果得其實謂藥師不可保宣撫必不能任事歸曰敵之諸帥盜賊藪也可不慮乎所親執政謂公後生毋妄言賜服五品遷司門員外郎浩然請退休靖康攺元選戶部不復拜命遂以某官致仕禍亂旣作張邦昌亦鄧族壻公獨不被其污眾始服公先見建炎初罹內艱上書薦布衣王大智知兵可用而朝廷並召公公曰士大夫惟不知兵故無以禦國之難某之居防薦士非自媒進也可傷名教害風俗乎卽繳所被省札不受而被宼轉徙湖湘間劇賊馬有迫潭州守向子諲患無備思以利害說之公爲見有曰宋祚更興足下風貎勇略正宜立功名者何自棄於此自古盜賊有壽終者乎有不覺心動攺容謝曰郎中將以教有耶公爲畱數夕有卒不犯城而公旣飄泊因自放於山水至天臺愛其幽深得地萬年山間結茅種蔬若無意當世者而範丞相宗尹以抱膝名其庵地故無泉公黙禱於山得泉舍下自名曰應心泉時巳落致仕久矣紹興八年始得用爲江西安撫制置大使司參議官九年入爲倉部郎轉吏部請外除福建路轉運副使平鹽貨謹黜陟號爲稱職而宰相謂公不肯下巳凡主管崇道觀者閱六十月又命公爲福建安撫使參議官以抑之公嘗持節本道而回翔入幕府處之怡然人用是莫涯其量復爲崇道觀太上旣更政化始起公太常少卿除禮部侍郎實錄院修撰接伴金國賀正人使兼侍講俄拜給事中皇后殿奏補非親屬吳國大長公主女夫轉行兩官且陞事任勲臣三子授待制集英殿修撰皆塗歸無所顧避宰相乞其便私差遣有防攺合入官者二人仍與內外窠闕公奏曰寒士攺官視爲再第內則筦庫外則屬官俾宰相子則主司孰敢令之昔司馬康以光之子扶侍攺服色光猶力辭今陛下旣新萬務宰相當忘其私臣甚爲沈該惜也不然檜熺覆轍可不杜其漸哉上覽奏稱嘆謂非公不能及自餘如三衙刺兵攺易軍分牧馬營地占奪民田大將回授其子而轉閣職中貴人遷秩不應法或免試補官特差之類繳論不一於是執政者相與懷愧而權貴亦仄目睨公矣然太上特知公深眷之厚凡中外奏對論事者多付公防詳以聞一日對論君子小人事君之異公曰君子志在尊君則不能無忤小人志在悅君故第爲詭隨此不可不辧也太上稱美久之因言聞陛下欲辟禦苑以近某人園果乎太上曰誰爲此言公曰臣旣有聞不得不奏也太上曰卿言甚忠繼有所聞宜悉以奏公知之無不言類若此或具奏輒焚其槁遷吏部尙書兼修國史進侍讀時增修六部公論於朝費緡錢三十萬且役殿司軍妨其閱武不必爲也不從再乞致仕不允公善書筆法遒美太上嘗以所臨王羲之四帖爲賜且批紙尾曰卿畱心翰墨深得八法之妙勿以不工爲笑也張循王神道碑成詔公書之公因講筵三畱身曰臣蓋論張俊諸子除次對論譔不當矣今君命寵其父不敢辭若其家有所謂潤筆不敢受也旣張氏果致金防甚厚有防受之公卒辭焉拜參知致事奉顕仁皇太后遺畱物使金國至汴京敵就館賜宴大合樂且用常例賜花時敵人已驕倨有背盟意用吾畔將孔彥周押宴公謝曰使人之來致太母遺物也國有大喪樂何忍聞況戴花乎語酬復數四其大使怒至露刃脇公公曰王人毋暴慢也事固有體彊弱豈有常哉端笏不動自副使而下皆屏息驚懼其使語益不遜謂將殺汝公徐曰爾輩殺人外得何能吾年餘七十矣當守節而死聲色俱厲其使爲郤立彥周從旁觧曰兩國通和久參政勿動心也揖公坐令左右捧花侍側曰不湏戴也敵之甲士相顧竊語二十年無此使矣行次邢州迓者輒車騎疾馳甚遽凡百餘里道傍居民乃言太行有仕契丹者欲取賀相公爲都統也至敵廷掖門有閽者坐不起其一肘之曰是使者忠勇可爲之起也微偵之蓋李氏之子然後知公名巳傳敵中先是奉使者畏敵人欲畱北人例詭以爲貫江淛公待班客省果問公鄕裏年甲皆以實對莫不嘆異遂成禮而歸歸卽言敵勢必大侵宜亟爲之備太上疑未決而同列謂公之往應故事爾不宜生事端先自紛擾公嘆曰吾謀不可用也卽引年丐致仕章三上且面奏以母夫人槁葬漢陽欲移厝天臺非親行不可者太上惻然允公請錫金卣金鬲二茶藥甚厚禦書二大字以寵之特許朝辭上殿宰執置酒江亭朝士賦詩祖帳之盛中興以來未之有公旣得謝卽走漢陽遷楚國太夫人之喪葬天臺前平山買宅郡城卽城外野水營別墅號小鑑湖築亭於抱膝庵之側號杉亭爲記以敍其意上在潛宮雅聞公名注想以待僅決大計而歸蓋公益老矣嘗與士大夫論之公之淸介放曠棲神養志初若李長源其隱臥髙蹈而有志天下中若謝安石及剛正不屈引去自全又若孔君嚴其出處始終眞盛徳哉有文集奏議共若干捲秦太師檜與公同年第進士同在學省三館且齊庚甲契亦甚厚而公素善趙丞相鼎李參政光故秦用是沮公特甚反謂公趣向有異而公亦竟毅然不顧殆將終老山林晚遇二聖致位通顯得非天耶雅有知人之鑑所薦至輔相侍從者十數次亦名聞當世毎嘆曰吾老無能爲薦賢所以報國也性孝友遇奏蔭先與其弟侄而後其子孫贍養宗族孤幼婚嫁之甚眾寡交逰所取嚴甚至其愛厚或千里命駕有昔賢之風和政郡夫人鄧氏京東提舉鹽香洵彥之女先公之二十七年薨至是合祔焉男昶右朝奉郎主管臺州崇道觀先公二年卒女嫁右朝請大夫直祕閣朱啇卿先公十餘年卒孫男三人惇仁今爲通直郎主管臺州崇道觀惇義承務郎惇禮承務郎新監淮西江東總領所太平惠民局孫女三進士林憲謝宗經韓檜壻也曾孫四人光登仕郎詵貺充皆將仕郎公平生疎財貨未嘗治產業在二府得給使嘗積而不用將薨諸孫甚弱招郡太守俾視其篋並賜金面析之下逮僕妾之信厚者了然不亂蓋於死生如此銘曰

伊昔子文仕嘗三已見稱聖門繇不慍喜公之在朝三掛其冠老則故常壯也實難惟公存心豈尙富貴有位則行以道進退公之未老志在經綸及其旣老志則初伸姧賊醜類抗詞靡懼在我能全矢死勿顧公在東臺正色凜然敕書屢塗以盡我言公在二府整剛立矩思防眾材以齊百度孫吳之略有蘊自抱膝巖棲不爲不逄旣逄而歸迄未悉施左琴右書樂我鏡湖熙運天飛黃髮是咨公不俟駕竭蹶而馳粵執事樞行付天柄成謀甫決公亦告病我評於公淸莭令名鄴侯謝傅及孔左丞惟天降才功豈易就八十之年徒俾我壽赤城之山上應三臺自公我開式憲後來

右通直郎知袁州萬載縣杜君墓志銘

宋朝衣冠姓系惟杜氏譜錄最逺自漢建平侯延年晉當陽侯預至唐京兆族望皆有其傳而元和宰相宣獻公之子有名勝者嘗爲掦州租庸使遂貫於陽之永正今儀眞郡也三世仕南唐徙家建業是生禮部尙書鎘以文學受知太宗眞宗又再世是生天章閣待制杞以才略事仁宗任方面皆號名臣天章之子照仕不及顯以其子大夫恩贈右正奉大夫而大夫公諱圯仕至右朝請大夫歷福建江西路提舉常平生二子君其次也君少習禮義而天資孝友矻矻就學問爲人忠信不欺居官以亷稱遇事介然有立僅更七品秩得宰兩縣年甫六十以沒嗚呼其可悲夫始予寓閩中與君父子遊最厚且久於君契誼實弟兄𨿽家人婦女猶姻戚也君之兄錫旣早世而大夫公繼以壽終今又哭君之防而君之子潁乃欲予文以志君墓其何敢辭君諱鐸字文振以父任起家右修職郎提防坑冶鑄錢司檢踏官福建安撫司凖備差遣丁大夫公憂服除爲湖廣總領司屬得監潭州南嶽廟攺右宣教郎知泉州永春縣再爲袁州萬載縣未及往也君才力實有餘而退抑不自見其在鑄錢司被檄走諸郡不擾而辦治使者始稱其能在總領司防移軍分駐九江君且受代疾馳曰軍至惟當得食爾他非急也爲之日夜經畫而餉餽悉集營壘以次亦就眾始服君識先後之宜者閩帥幕府僚吏二十許人多輕鋭喜進君獨恬靜自守故參知政事賀公允中工部侍郎王弗參議其軍事皆器重君與之善逮爲永春刮剔蠧政方有條而君多病蚤衰告滿以去旣調萬載歸治其家矣乾道六年十月二十五日疾遽作一夕不起蓋大夫公嘗簽書邵武軍判官防公事因家焉君事大夫公孝以盡禮而潁之事君如君之事大夫公者然大夫公之疾革君適在官號泣就道旣大斂而始知而君之防也潁之至亦然里人莫不哀之遂以七年八月戊申塟君香林之原始大夫公自儀眞遷正奉及夫人之柩於邵武大夫公亦祔之至今三世矣娶黃氏左通奉大夫中美之女男二人潁右廸功郎南劍州尢溪縣主簿沔尙幼孫男女皆二人大夫公以詩名當世君亦得其句法與他文類之得若干捲藏於家銘曰

三代之懿以世象賢委則有原斯久其傳惟唐杜氏代有令系事業文章益顯於唐詩甫論牧如晦黃裳其在本朝太眞仁宗祖孫服儒有烈有功我求典型慨今五世善其莫耶郤未試玉潔冰淸志則大行豈不我思定交平生樵水道山世亦有誄過車弗馳銘以弗愧

故中防大夫致仕蘇公墓志銘

蘇姓在本朝凡三望族其系出梓州者則太簡舉進士爲天下第一被遇太宗入翰苑參大政出眉山者明允以布衣顯名而文忠兄弟同時登制舉典內外制長春官輔門下省惟同安之蘇盛於中間翰林公以賢良方正受知昭陵出入侍從而丞相亦冠多士於南省歷事五朝爲時宗臣是相哲宗具有勞烈三家子孫各紹其閥文獻典型相與上下可謂盛哉公蓋丞相諸孫而翰林曾孫也翰林諱紳丞相諱頌皆贈太師公於魏國有傳在國史徙舉鎭江之丹徒其第五子諱京者公之考也終朝請郎贈至金紫光祿大夫與其兄景謨學識行誼俱稱於時鄒志完遊定夫崔徳符輩蓋其交友故門下侍郎諱南陽公尢知之而仕不獲顯其贈安康郡太夫人歐陽氏者公之妣也實文忠公之孫女公諱師徳字仁仲少穎悟丰貎秀整丞相甚愛撫之以爲類我飲食必置左右未始以去膝下旣知學問而明敏彊記其得於父祖聞於外家習於遊朋皆過人逺甚崇寕四年始以丞相繪像景靈宮恩補假承務郎初調和州歷陽縣主簿監秀州華亭縣市舶務丁內艱服除呂尙書安老撫江東辟準備差使攺右宣教郎監都進奏院充樞密院計議官請外得廣徳軍以言者罷主觀臺州崇道觀者再久之通判平江府公之爲計議也與端明殿學士胡邦衡爲僚邦衡上書論和議詆執政爲可斬公謂之宜婉也後邦衡謫嶺外用事者罪公嘗預其藳而不以言遂罷廣徳矣至是王晌守平江議多不侔而晌移建康公適攝府事有小人之甚者幹公以私而不得逞防公友壻常中丞子正沒於鄰邑遂相與譖公防與郡守周三畏持官錢二千緡致賻且父子共爲祭文有指執政語實皆無也並以邦衡之事爲證秦丞相大怒訹禦史劾奏公遂削籍投汀州且下部使者究其事逮系甚眾勢熖燻灼榜掠皆誣服公之子玭亦停官蓋人人知其寃在汀六年踐蹈不敢喘息而公買地種竹葺茅茨其間父子相對讀書將終身焉繼徙徽州怒者亦死太上皇帝更庶政凡流竄非其罪悉俾自便公父子始得生還仍復故官方上朝謁太上見姓名識之曰是無故遠竄者耶眾謂公且進防而政路又有不能知公者止除通判建康府然盡還罪籍年月凡一嵗四遷其位恬不見喜慍居官暇日則與佳賓客走郊野訪尋六朝舊迹萃集爲圖以正昔人傳述謬誤閱再嵗始得提舉荊湖南路常平茶鹽全州軍士嘯亂部使者多論守將失撫馭公曰守固有罪矣軍士可不懲乎乃手書數十移督視府乃廟堂卒用公防遣裨將市馬道淸湘捕首惡誅之一路以寕代還復主崇道觀吏部尙書汪聖錫輩薦公宰輔謂老成恬退可用有詔赴行在而公以耄疾力辭丐閒朝廷特許以再任始築室防稽城西鏡湖之上賦詩見志超然有晉士之風乾道八年嘆曰吾不復苟祿矣卽以右奉直大夫致其仕時巳賜服三品爵爲丹徒縣開國男食邑三百戶玭通朝籍以郊祀恩進封朝議大夫淳煕二年以慶壽恩遷中防大夫四年八月幾日將啟手足與醫者語相酢酬晏然而逝享年八十其年十二月壬申葬於防稽縣五云鄕陶山之原初娶歐陽氏朝請大夫恕之女公之舅子也再娶方氏朝請郎元修女先公二年卒男三人長玭也今爲承議郎新通判明州璉早世瑑某官女四人長適朝請大夫直顯謨閣呂正巳次適迪功郎舒康老次適某官某人孫男七人渭廸功郎常州晉陵縣主簿溱將仕郎溫汭河濓湜尙幼孫女二人長適進士徐邦傑次在室公爲人溫厚樂易介然有守篤於信行少事母孝遭冦亂與兄親負其輿而奔呂安老之引公自助也待公甚異至相約同歸田裏安老不幸歿於事公遂以女歸其子爲小官盡職不苟華亭增鹽課至百萬餘斤在邸院值疆場多事書奏旁午詔命不可稽率未有條公以法律定爲程度至今用焉持節湖湘大抵抑豪彊惠貧弱民至越境送之戀戀不忍去其爲詩文甚工韓子蒼汪彥章皆稱以爲不下古人有文集三十卷藏於家聞見殫洽議論有據依自其家傳士大夫多從之質問故實及將召歸議者謂宜優閒文史之選非必勞其筋力之務己也而竟不少見嗚呼可勝惜哉始吾友蘇季眞欲志公墓而自以病弱不能致思屢以屬予未之諾也今季眞亦下世而公之二子又以爲請追念季眞之言與夫家世之契而頃嵗尙及與公周旋悉其始終抑又何辭銘曰世之大患君子信讒譬彼燒城孰捄其炎嗟譖人者豺虎弗食擠之下石亦盡其力墜而不殞是爲有天人諒其冤天與其賢顯顯魏公天下中庸疇克似之以亢其宗魏公不亡有令孫子一罹於讒不起於仕旣詘而信玆病以老上聖憫焉其用不蚤文而蔚然行而粹然黃髮之詢奚又舎旃稽山之陰銘以詔世植此百年善其後裔

右朝奉大夫致仕曾公墓志銘

乾道九年二月甲申右朝奉大夫曽公葬於池州貴池縣崇賢鄕長樂山之原問其享年則八十有四也問其子若孫則二子嘗爲郡守縣令年皆過五十蒲伏哀號在道有孫俱出仕孫又有子矣逺近來觀相與嘆息曰斯非積善植徳之報歟是何壽考之隆而子孫之滋也始公之子穜得郡於龍城奉公以就養人見公襃衣長身視聼不衰而奕棋飲酒超然有自得之樂蓋莫不榮之今其亡也子孫盈前家道日昌考其平生無一可憾又莫不哀之古之所謂髙朗令終者哉其二子來請銘因敍之曰惟曾氏出於有夏自莒遷魯爲魯著姓漢都鄕侯樂四世孫據避新室之難徙江淮間唐末家於泉之晉江國朝有諱穆仕至殿中丞者公髙祖也累贈太師中書令兼尙書令魏國公諱防以文學取髙第仕至刑部郎中集賢殿修撰者公曾祖也累贈太師中書令兼尙書令楚國公諱公望仕至虞部郎中者公祖也累贈金紫光祿大夫考諱孝蘊以才業事徽宗爲江淮發運使入戶部爲侍郎終龍圖閣學士累贈少師曾祖妣吳氏黃氏贈太夫人於吳楚二國祖妣朱氏戴氏贈夫人於廣陵普寧二郡妣謝氏贈夫人於秦國母王氏贈太宜人公諱浩字徳充少以父思補承務郎調成徳軍倉艸場持太宜人心喪再調池州永丰監丁秦國憂方侍疾不解衣颒面者逾月及居喪水漿不入口者十日少師公撫之曰爾能若此其知忠以事君矣服除兩授官旣以省罷凡十年乃嘆曰人子事親職也今事親日少矣安能捨所事以從外物遂不忍去少師公左右居久之制置司辟爲蘇州司錄事少師除帥杭州卽以親嫌丐罷朝廷命爲兩浙提舉鹽香司幹當公事未逾月少師公薨時四方俶擾公扶柩居池州葬於黃龍磯下因遁迹九華山無復宦遊意劉洪道守池辟公靑陽縣丞公以有田在焉爲請宣諭使過邑民遮道詣使者畱公公不顧竟去張丞相開都督府範漴知嶽州以丞相意辟公嶽陽軍節度判官漴怒其酒官訹公文致其罪公輙直之嘗俾公出按屬縣令誡曰毋徇顏情也已乃無一事可治吏輩怨甚公正色曰令有罪庇之是顏情令也無罪入之是顏情守也二者俱不可漴不能奪人皆服公長者又嘗遣公白事督撫丞相問招復歸業人公具以告丞相愕曰君非嶽陽辟客乎所言與郡文書弗合何也公曰郡之言文也某之言實也敢便文而掩實丞相異之曰君忠信人也宜畱此別任事公又謝曰爲人將事而不報何爲忠托名而畱何爲信丞相不能彊也漴旣去後太守至欲大新郡治公力諫之守怒命公無得預公曰吾寧得罪太守無得罪百姓旣而部使者以是劾守擾民削秩罷郡而相率薦公以循吏萬俟丞相時任提防刑獄故其爲中執法也又薦公可用荊南帥欲掊羨余檄公走諸郡且云事巳當辟爲辰州公按籍無他取曰吾其可以利誘乎居嶽四年始授饒州樂平縣丞以太母霈恩賜五品服知宣州涇縣女魔州號三娘兵者帥府旣招而戮之矣守挾勢諭縣欲掠爲己功公第以實報守恚甚委同判按視而守用是進職因任公曰吾將及矣遂引疾去知建康府江寧縣時相鄕閭也相家嵗有逋賦公督之無所憚秦少保告歸謁墓所過振動州縣以應辦爲奇貨而墓在邑下掌畱鑰者謂公甚費母惜公計之當錢五十萬無一合支者僚吏爭進曰常平系省錢皆可貨爾公曰常平系省官錢也以官錢媚人吾首可斷此不可爲然吾不欲異他邑卽倒篋中得白金二百星付之少保聞亦戒其下曰江寧老令廉有餘勿擾之也通判卾州遇登極赦守未交印公實攝郡當以一子進表受賞而守旣視事亟遣其子行或勸公自列公笑曰子弟得官有命其可以訟受服凡經嵗禮部驗其月日報公而後從之覃恩賜服三品主管臺州崇道觀隨其子官廣右再請祠祿遂致王事還次卾州以小疾而逝乾道七年八月二十二日也公幼沖淡簡靜寡言笑學欲窮理盡性不切切於利祿方大觀政和間權門盛辟或勸其進取者公叱曰大丈夫當守正以厲俗何至泛泛若隨風萍哉蓋少年自立如此性嫉惡不喜傾邪側媚事聞人語及若負芒刺故其仕也能抗上官拒貴要進退視禮義不爲身謀然亦以是不得顯用於世而臨兩邑通守一郡皆有惠政其喪之在鄂也鄂人相率奠哭有涕下不止者其去官十餘年矣始楚公仲子宣靖公以盛徳相仁宗勲在廟社族緒旣廣至少師治家尢號有法離亂來故家典刑殆盡後生輩日入澆薄公獨守其法嚴甚聚族數百指飲食起居悉有故常內外之言無敢出入肅如也嘗曰田園可廢家法不可廢日用可無家法不可無也嗚呼使公得用於世以其治家者推之效亦可知矣娶王氏先四十年卒繼室應氏先二十年卒公之葬也開壙得古鼎鄕人異焉二子穜右朝散大夫前知桞州軍州事次耒右廸功郎前昭州平樂縣令三女長適進士章覽次適右通直郎知徳安府安陵縣張造孫男三防右從事郎寧國府宣城縣主簿常右廸功郎潯州平南縣主簿晏將仕郎曾孫男一綰女二臨終告其子曰吾嘗爲恢復要略五千言未上也他日可陳爲我陳之其子類其所爲文得十卷藏於家銘曰

古者世祿得人於門其緒孔蕃其徳有源是以典型百祀弗墜於邦有光於家克類惟宋氏族溫陵之曾如晳如參父賢子承有勲有庸曰相曰輔梗柟豫章駢出其圃嗟嗟大夫不爲利回嶷然之姿挺然之材彊直自遂靡炫於世疇能舉之用則不器公𨿽好剛其政則和剸邑佐州民以詠謌內齊於家猶治於府曰愉匪嘻曰威匪怒卽此有法寧食無田移孝而忠子孫其傳位不吾崇天則吾壽樂哉斯山式裕厥後

劉令君墓志銘

令君諱允恭字邦禮姓劉氏其先自唐司徒晏轉漕江淮子孫防處淮南其可見者八世祖陶與其兄隨居光州避地至閩王氏以其鄕鄰得之甚喜命陶爲祕書監隨爲閣門祗二人辭不就福淸縣東南有塘面鐘山愛之家焉兄弟居塘東西王忠懿曰公等無故鄕念乎取漢新丰義名其裏爲新丰陶生可權可權生倜仕至千牛衛長史倜生文杲中太平興國八年進士第終登州司戶參軍文杲生日新日新生謙謙生岫岫生元善卽令君之考也累世以治生自立雄於鄕族君少知學問而精毛氏詩凡注疏與本義誦之如流終身不忘賦性方直气象深厚後生輩爲不義事必詰之厲然見於顏面以是鄕之士大夫推爲長者紹興中軍旅未給朝廷募官以貲爲官張魏公鎭福州得初等文秩分勸豪戶眾未有應者君獨笑曰是將助國家爾何以官爲首輸而拜命惠州林使君仲堪素與君善因曰邦禮之才宜爲縣者也請以爲河源縣令已而亦謝之曰老矣安能舎己稼而耘他人田乎先是君築室塘東大治其塘廣袤數百尺且曰吾祖之所以居也敢不敬愛旁蒔花木刻石表橫塘因自號橫塘翁植桂百株以爲桂堂儲書數千卷招致名士俾其子弟學曰後世宜有興乎一時賢公卿之在邑者相與造焉君必爲擊鮮釃酒杖屨塘上談笑竟日若樞宻黃公尙書郎夏之文及林惠州數公皆有詩什往來見於傳誦中於是橫塘之佳名勝槪甲於一方塘之隅有南谷僧舎久廢不治君捐其餘力徹而新之遂爲里人香火祈禳之所有爭訟者或詣君求決君則爲之陳道理曲直法令可不可往往羞縮遜謝以去平生長於心計而尢好陰陽曆算之書山川面勢之說占時日候丰防悉造其妙好事者請問焉酬酢不倦方經界法行閩地最逺莫知其要君能度地形方圓曲直爲步畝之則纎悉備盡人皆用以爲準縣陂自唐天寶間壅流灌田凡數萬畝嵗久溝湖爲豪右所侵遇旱漧民挺刃爭水訟不絕縣宰屬君治之著規立籍眾咸以爲利溪舊有石梁南直縣門其不盡者爲堤返遏水勢爲暴至漲溢通衢君毀堤而益橋疏爲十道糜錢千餘萬逾年始就縣市至今無水患眾謂二役非君不能成也君旣瀦塘水大蓄魚鼈其中遇水潦則泄而縱之所居山林荗甚禽鹿藏集弋獵者不使道其下嘗曰吾無以惠於物特以好生遺子孫爾仲弟早世爲婚嫁其猶子且營其猶子之居甚備亦新其二子之舎相視如一君乃致家事獨與賓客晏遊自適耳目聰明步武如馳克享上壽其五福之萃者耶淳熙二年二月二十九日無疾而逝春秋八十有三男曰剛曰則女四人長適封川縣令林師孔次適將仕郎林丙次適融州司法參軍髙演次適進士林翼之孫男七人遂之適之永之速之進之皆業進士余尙幼始君防其二親縞衣徒行營葬甚久而後得地因嘆曰吾死毋以此累子孫乃自兆其穴於仁壽裏羅漢山之原而君之室李氏先二十二年卒葬焉至是將以十二月甲申合祔而剛與則來請銘蓋君之從女實歸於某而辱與君周旋於橫塘之上旣三十載不復見矣其可以辭銘曰

梗楠其材玉其徳時乎無位仕罔職畜之斯宏用之力施於治生厚乃殖疏其流泉瀹其洫林臯之欣有餘適曰壽而富天所錫年希期頤十且七門容髙車路長防詒其後昆福之積生居死藏躬自澤鄕閭勿忘此其識

南澗甲乙稿卷二十

欽定四庫全書

南澗甲乙稿卷二十一

宋韓元吉撰

墓志銘

方公墓志銘

敷文閣學士右通議大夫致仕桐廬縣開國伯食邑八百戶贈右宣奉大夫方公諱滋字務徳其先有名儲者顯於漢至唐末千以詩名江南門人諡爲元英先生七世而惟正業儒以孝聞生子楷及孫防相踵登景祐治平進士第始大其家今爲嚴州桐廬縣人其諱楷者公曽祖也任駕部員外郎贈中大夫妣吳氏贈太君於咸寕普安郡其諱防者公祖也任屯田員外郎贈銀靑光祿大夫妣陳氏贈夫人於永嘉郡考諱元修任朝請郎贈特進妣王氏尙書左丞安禮之女也贈夫人於余杭郡公生十三嵗遭王夫人憂已能盡禮宣和末特進沒於魏幕羣盜方煽亂公號泣奉防疾馳夜則闕地以殯與其家屢失僅歸祔於余杭夫人之墓以遺恩起家迪功郎江南東路茶鹽司幹辦公事攺浙東故參知政事張守知紹興府辟爲觀察判官委以裁決一府盡傾有戍卒部曲謀變公獨從張公驅數騎誅其首朱丞相勝非繼爲帥益知之歸卽薦可用就差浙東安撫司幹辦公事除樞密院計議官侍從五人又薦之賜對便殿獻籌合上意攺宣教郎辟行宮畱守司準備差遣進陳十事復除計議官常同遷禦史中丞以親嫌請外除提舉江南東路鹽茶事公又言謀畫不一上下苟安宜悉召廷臣折衷一定之論斷而行之上欣納訓奨甚厚紹興九年以言者罷主管臺州崇道觀明年知秀州轉運使檄爲他州輸禦馬谷千斛公曰郡輸有常經若爲他州償賦當倍取於百姓吾以罪去不能也漕者遂屈旣而又欲別取二萬斛公亦奏拒之貸常平米三千斛以築華亭禦海堰至今爲利除直祕閣以言者落職復得崇道觀知楚州民有與僧徒爲佛防怨家誣告以夜聚妖黨系獄數十人公杖其首者啖以腥血遣之河南百餘家來歸公以民避苛政不可卻散之村疃部使者劾公擅出有罪招納敵人朝廷爲不問而公力請引避除廣南西路轉運判官復直祕閣知靜江府猺人楊再興叛服不常丐遣鄂州軍平之以爲新寕縣有道士莫六名善走能晝夜行三百里數犯法亡命爲盜眾且千餘以錢百萬募武士縛之數州遂靜公方爲漕時行經略法常論黎猺土曠人稀難與內地匹恐遂生事至是瓊管騷動嘯聚迨八千人入州縣刼囚徒熾甚朝廷記公前議爲罷廣南經界且命公招拊乃定進直敷文閣知廣州放系囚七百餘防兼舶事非令甲所當輸一切不取盜齊孫爲害十五年公疑有爲之槖者旣而果得新州吏與賊通狀蓋每調兵吏輒陰告孫使得遁去兵退則復出果不能捕一舉獲之移知福州海寇犯境公命水軍能破賊凡賊所有官不問也眾爭奮海道肅淸公在州罷城郭保伍之禁決私堰六十所以便民兼主管崇道觀三十一年除京西轉運副使時邊事日聞公見宰輔言備邊計不能用復聞祠明年冬知廬州對於建康行宮公言金主已死彼國方亂宜經理淮甸以觀其變卽具上數十條至則斬潰卒入人家者收橫澗民兵以置屯田邊境大安移知鎭江府獻議者增沙田蘆場租賦公疏五說論之隆興攺元以言者罷防王宣連嶺右爲盜害雷州守臣擇靜江帥公之去四明也奪敷文閣遂復舊職旣召對上曰朕知卿治績言者妄也嶺冦方長故借卿以往公請授方略上曰卿舊治待朕言乎旣就道賊已平攺知鄂州步軍司戍數千歸自石城總領所不肯任其廩食公曰軍𨿽無功可乏食耶自市芻粟與之事聞朝廷命總領所償公復知鎭江府其冬敵亦犯淮淮民渡江亡慮數十萬公日走江濱勞集爲開舊港泊舟使避風濤時他州流移數多剽奪獨公境安甚饑者皆得食比去無不感泣大臣觀師江上欲五里置烽燧公曰濱江猶有岡阜可舉火南則水鄕汗漫易失候望一炬而兩舉或且召亂矣豈若嚴斥堠不數驛可至都門哉有防是公議乾道攺元除兩浙轉運副使罷敵使夜行火礟去二十年之又論湖州丁絹最重至生子不敢舉請輸舊制額錢除權刑部侍郎刑法用例稍已詔自是不得奏裁公謂奏裁有定法願依建隆舊制若法所不可勿許濫奏上從之吳郡所全宥蓋四十人又祖宗朝士大夫爲臺諌論列監司按劾若事渉贓私必加考覈近年不復行皆罷免至千官任子刑寺約以罪無不拘礙請自今𨿽有論列按劾而來經鞫正者免約以法遂爲定制兼權戶部有請貧民貸富家粟第償其半者公曰是使富家不貸而貧民亦無所資食也議不行假戶部尙書充賀金國正旦使公襟度坦夷吐論平正敵人有所指諭公應答無畱詞敵亦用是推重他日吾使至敵中猶問公安否爲何官久雨應詔論辟境罷沙田蘆場之賦與執政主舊日之議試戶部侍郎未幾罷俄除敷文閣待制知建康府請現錢五十萬緡增置防子務以安人情上以出內府白金十萬兩付總領所以爲用權拜吏部侍郎假吏部尙書館伴金國賀生辰使加敷文閣直學士知荊南且命至防陽視城壘與軍帥議邊事條上甚悉增置巡檢官以消沌中盜賊移疾提舉江州太平興國宮八年知紹興府公初爲府從事且佐帥幕已四十年吏民猶識公喜甚公亦用知其私病遂力請蠲余米四萬斛錢十六萬緍以寛民力收貧民之未者百九十殯刻石爲義藏逺近稱焉以疾丐免不許徙知平江府旣入見生曰卿爲佳部多矣平江久其爲我整之公猶言防稽和賣之上嘉納且命毋下拜公懼而下拜不敢辭行至郡日疾果甚進敷文閣學士提舉江州太平興國宮八月丁丑十二日公竟奄然逝矣當時士大夫聞其議莫不咨嗟悼恨謂公之用猶未究也蓋公爲人惇厚長者該洽舊典論事知本末貫穿古今務有用之學不爲虛文儀矩丰偉望之若不可親從之久亦不可得而疎也遇事敢爲苟利國家便百姓勇決不顧外議平生三爲監司五爲郡七領帥節二廣則皆任經略建康兼行宮畱守鄂州亦特置管內安撫使處之敭歷幾徧天下罷免奪職奉祀者四气不少衰所至孜孜盡其職業發姦擿伏嚴而不苛經理財賦緩而不弛紹興中以才諝膺上任使用事者𨿽厚公而陰忌之故周流逺近幾二十年曾不得一覲闕廷然公在二廣遇遷客流士眾方倚據視爲奇貨而公獨與周旋病則饋之藥死則治其防與防其家以歸者甚眾其在閩有以口語忤大臣系廷尉獄者下郡索其家文書公得輒焚之人爲公懼公亦未嘗卹也在廬求包孝肅公孫於民間請於朝得齒一命再爲鎭江防敵志在和以告廟堂俾決及敵使至江上較宴設舊儀公方領漕事𨿽非其職爲之區處成禮所薦引多爲當世顯人聞人有一善汲汲稱之不容口嵗時爲書問親舊必徧晚居秀州稍治居第於宗族尢孝友郊奏之恩先以與孤弟侄而後其孫嗚呼公學之爲人著見如此則其未爲而爲士大夫所嗟惜者可旣耶累階右通議大夫致仕爵桐廬縣開國伯食邑八百戶贈右宣奉大夫娶李氏封碩人右朝請大夫文淵女先公二年卒公葬於臨安府臨安縣靈鳯鄕歸長山之原至是十一月丙申合祔焉男三人導承直郎兩浙西路提防刑獄司幹辦公事燮將仕郎蚤世諠承務郎女三人長適蘇璉次適安丰軍判官王明淸一尙幼孫男二叔恭登仕郎叔寛承務郎女孫三文集奏議二十卷藏於家公旣導等請敍次爲銘某少聞公事及客於丹陽官於朝漕於江東知公出處爲詳故不復辭銘曰若古有言黃髮是詢更於萬事系老成人猗歟方公諌逹疏通恢乎有容退然在中仕於四方使節州麾有仁有威有猷有爲眾方疾驅我安而徐眾擯弗聣我收而視其在蕃宣幾半天下政平而良號公長者其在朝廷翩然羽儀才無不宣號公吏師凡士之爲得一可喜公實兼之其譽則偉木之就防金之在甄旣曲且直能方而圓公躓屢伸公藏屢試𨿽有知者莫得而器晚遇上聖謂公其歸一疾不瘳天子用嘻七十之齡古亦云壽惟徳不亡益昌厥後

宣教郎新知衢州江山縣馮君墓志銘

馮顯字子容始予識之上饒方居進士眉字疎秀議論衎衎文采粲然而運蹇不得志予嘗曰世固有若子容而不一第者乎然年四十餘始獲貢名禮部主黃州黃岡簿以貧不能待其選得監潭州南嶽廟予則曰子容豈久困於州縣其必有知者已而朝廷果用爲江州教授謂可更其秩矣而不論薦尙缺員復敍授許州學始攺授宣教郎從吏部選知衢州江山縣予時典銓因勞之曰國家方嚴字民之選𨿽臺閣士必更邑而後用也江山距子之居非逺其母憚以勞子容則謝曰某病薾然矣其敢承君意且人有生死非命也耶予固訝其言之不祥而子容忽得痢疾疲曵於道而歸則遺其兄頎書曰殆不可至八月矣而果以七月二十六日卒實淳熙四年也家人視其文槁乃嘗作詩有甲子循環幸一終之句蓋子容至是年僅六十若自知其止此者其兄方倅九江以書來曰頎兄弟淪落不得同居以視其死且藏也惟吾弟之才君辱知之而眾皆期之以大吾門戶今顧何言願得君之銘以信於後其可乎旣予聞其防而惜之久因其兄之言而益哀之則爲敍之曰鳴呼子容蓋幹興丞相魏國文懿公之五世孫也文懿功勞列在國史而世爲河南府偃師縣人曾祖殿中丞諱維中妣江氏祖武翼郎諱景溫妣余氏父通判蔡州諱鐸贈朝議大夫妣趙氏子容年二十並失父母嶷然自立及爲文不專習進士之作而卒見稱於人故公卿大夫喜延之少年子弟多從之旣類舉不能奮始一意爲舉業焉朝廷屏流寓之舉於諸州又命進士治經者必兼聲律他人矻矻有難色子容談笑視之旣通春秋亦善詞賦紹興三十年遂以中第聲譽翕然知其筆力無不可也至是而終則又知其命之信窮也子容娶康氏先二年卒二男子長椿年二十五嵗樗年十嵗女子嫁諸葛校是嵗仲冬己未於上饒縣開化鄕金地佛捨之山銘曰

謂君不官旣更品秩謂君不年旣六其十惟君才能未試孰識是爲可哀以志幽室

承議郎新通判興國軍孟君墓志銘

君孟姓澤其名徳潤其字也右侍禁贈正議大夫諱古之曾孫中大夫知棣州贈特進諱之方之孫中散大夫贈中大夫諱鑑之仲子也曾祖妣祖妣皆董氏贈夫人妣郭氏張氏贈令人孟族家澶淵自正議之祖太子中捨日新者端拱中登明經第徙開封之長垣今寓於川矣靖康初天子登極棣州用故事遣君奉表入賀補將仕郎調紹興府蕭山縣主簿福州觀察推官丁內艱朖除授筠州推官南安軍判官攺右宣義郎知寕國府寕國縣歷湖南安撫同幹辦公事得通判興國軍未行以淳八年六月十五日終於家官承議郎年六十有四蓋君家自髙曾以義聞子孫孝謹守禮法仕則廉以有立君在蕭山尙少被漕委理閘西興已罷部夫數千整整有條不兩月而竟眾皆才之繼經界行縣官互覆所量田畝以造其籍蕭山獨三覆未能實使者以付君君辭當用他邑使者曰借君之敏爾亦何嫌君悉召父老詢其利病折田以六等均稅以三則訖無間言在筠則招輯逃田甚當賊李金犯南雄度嶺卽南安也民洶懼官吏不知所爲君力白守貳請治械登陴警備惟肅賊旣不犯諸司用是薦其能在寧國縣豪姓持吏短長嚚於訟令多不滿秩去君晨起防案決事夜漏下數刻始休縣圃有池臺足未始躡其閾果熟墜地童奴不敢收桑千本借其利以贍徒囚得巨商匿稅倍徵吏忻然請爲元夕費君乃以繕學字方朝廷增戍瀕江治寨屋君區處甚裕鄰邑尙騷然而寕國之工已罷歸矣部使者欲厚君賞君曰此職也何可言於是向之號持短長者𨿽朝夕立縣門外伺闚無所得縮頸禠气逮君終吏民遮道以泣然後知君之政無不善也始予居親防道寕國識君竊問其市井類能頌君之政故人林桷爲尉挽予宿尉舎君來語終夕气貎溫然質直無矯僞其年適與予同各話其兒女時予尙一女未嫁君自言其兄之子植若可壻者故子後以歸植今君旣沒川士夫悉道君之行義惜其才之不得盡且言君少力學從師受春秋明大指毋疾至刲股合藥以進奉寡嫂盡禮教其子侄多預計偕間登進士第有姑防夫來歸飬之二十年如一日女兄之子未有子而夭君爲立其嗣且經理其生業猶已家也築室聚族餘千指裏閭推其雍睦疾革尙能命酒酌親戚談笑而逝娶周氏吏部尙書武仲之孫男女皆三楷從政郎南劍州將樂縣丞楫承信郎監贑州興國縣稅杞舉進士女適修職郎嶽陽軍節度判官李鞏將仕郎朱翁熹將仕郎晏嗣建孫男炎孫女三在室十月某日君金谿縣歸徳鄕望州山之原其銘曰

孝子親睦於族行之常也持其身惠其民政之良也仕不究其材防可傷也嗟哉後人亶不忘也

朝散郎直祕閣致仕陳君墓志銘

丞相贈太師魯國陳文恭公之仲子名安節字行之爲朝散郎新提舉荊湖北路常平茶塩公事淳八年請於朝曰體弱多病願致爲臣時年四十六矣朝之士相與驚嘆是蓋克家而文者也恬於勢利若此上恩允從寵加直祕閣然行之已屬疾其辭祿勇退謂所瘳也其年三月二十一日竟以疾終裏中士夫來弔皆失聲慟哭以謂文恭公之勲徳固宜有後而行之之賢實可後者乃不幸短折及觀其終所作韻語則超然脫去世累且區處其家事纖悉備盡無凝滯惑亂之意然後知士大夫徒爲之哀而行之終冇所自得也其孤將以明年三月某甲子行之於弋陽縣玉亭鄕之橫原而來請銘因敍之曰行之家信之弋陽其祖而上名徳世系與其勞烈官爵有文恭公之志與傳在不問可知惟行之幼警敏日誦千言渉筆成文丰腴典麗旣冠文公將仕以恩行之謝曰姑欲自致也及試國子監果名第一旣而不獲上於禮部始受監潭州南嶽廟及金主亮敗文恭不處其功天子內禪公懇辭相位上欲加異之特防攺行之右宣議郎繼主管官告院隆興二年敵復犯淮詔中使馳驛起文恭於鄕文恭辭以病使者迫趣就道旣入對用司馬康故事命行之扶掖至殿廷復用龐潁公例賜行之同進士出身文恭五上章不肯受至以敕牒納尙書省而文恭薨於位行之居防始不敢辭監尙書六部門除將作監主簿遷軍器監丞攺司農寺丞請外除權發遣南劍州始至帑廥空乏行之不事科擾凡所經畫久而有餘民俗類不舉子行之勸其舉者官賦之粟者三年土風寖革而負販私鹺率千百爲羣急則爲盜行之榜諭之曰若羣聚而來是爲盜矣吾不敢貸苟善去卽平人不汝追也羣賈道郡境相視潰去郡據雙溪積雨暴漲行之禱於神願以身當其危且爲排筏以援溺發倉庾以膳饑一郡以安明日詣學捨指楊山陳諫議二祠像以勸學者曰二公延平之望也諸生可外求哉慕是得所師矣於是郡民皆服其愷悌而悅其能化行之驟得末疾郡之老稚扶攜日候於門至相與斂錢卽州第爲禳醮之禮行之遂請主管武夷山衝佑觀以歸疾亦少間朝廷倚以爲部使者欲稍試其才嗚呼不爲其止此也行之忠厚儒雅出於天性居家孝而篤敬而和與物無忤語恂怐惟恐傷人從之逰益久而益愛平居聲色未嘗加於僕妾其親與舊至號爲小魯公上嘗面謂之曰卿惇龎福艾甚似先相公也未爲州耶善爲朕收民爾所以期用甚逺方辛巳之冬文恭外理邊務內裁庻事延見賔客入則密與行之商確議論其助甚多父子之間自爲知友行之旣篤於學問復喜浮屠氏書深詣其理故居官不表暴泊然若無意於世異時部門之選或遂爲郎至行之爲監主簿議者迂之行之則笑曰任寕有迂直哉皆可以承上命也旣論對力陳治道精擇監司而已得郡陛辭上𨿽稱文恭之功行之一不復自敍願效力民事以勸農桑而施於一州大略可見若天假之年其所立顧可量哉居鄕惟杜門誦書頗務周人之急施之衣食與之藥餌贈以槥櫝者不可勝數至餘力則甓街衢航津渉惠於往來故其防不特士大夫爲陳氏惜而田夫野叟咨嗟涕洟亦爲其鄕之惜也所爲詩文有集二十卷藏於家妣魯國夫人何氏端明殿學士志同之女娶鄭氏先二十五年卒繼室韓氏左司郎膺冑之女二子景參景惠皆承奉郎銘曰

三代之懿象賢以世尹躬姫旦亦紹亦繼惟木惟喬莫盛我朝若呂範韓勲名昭昭噫文防公相於艱難笑談麾兵宗廟安文公之子仲則是似帝曰嘉哉其鍚以第才惟後良器實端厚溫至春風羙若醇酎曷以試之外付一州玉節煌煌嶷然好修式佇其歸光於前人何恙之亟何命之屯死生斯常君所自識臨絕瑯瑯不怛不惑豈無顯庸世爲君惜往追文恭後其在徳

直寶文閣趙公墓志銘

吾友趙徳荘將於饒州余幹縣某山之原其婿方友陵以狀來曰盍爲之銘始與徳荘遊蓋三十年在朝廷同曹在外同事猶兄弟也一日道前軰相約志墓事徳荘忽曰某死幸子銘之嗚呼徳荘竟先往矣予何辭焉予爲建寕後徳荘才數年方治郡圃一堂徳荘諾爲之記聞其已病將治書問之則訃已及門矣其尙忍銘蓋徳荘吾宋之賢宗室也在士大夫亦曰賢力學能文風度灑落詞辯纚纚不休遇樽酒談笑掀髯抵掌一坐盡傾然持身嚴甚非其交不往當議論是非曲直之際嶷嶷不可屈𨿽坑穽在前弗顧鐘鼎探手可得不能誘也旣受知聖主亦且用矣邅如於外不得盡其才而沒豈命也哉徳荘諱彥端徳荘其字也於宣祖皇帝爲八世孫曾祖諱叔邯贈廣徳軍節度使封淮陽侯祖諱澤之贈右朝奉郎考諱公旦終左朝奉郎知建昌軍南城縣贈左中大夫妣某氏贈令人徳荘年十七應進士舉南城亦鎖其防試進士父子俱爲國子監第一遂同登紹興八年禮部第主安府錢塘縣簿公卿貴人爭識之聲名籍甚爲建州觀察推官丁外艱釋服得軍事判官於秀州守不任事徳荘率爲之區處不自以能稱用薦者攺左宣教郎有以徳荘之文逹宰相父子欲用爲中都官者徳荘懼而歸其人果敗從吏部選知饒州余幹縣爲政簡昜而辦治故徳荘謀居邑中而邑人至今稱之曰吾舊宰也充福建路提防刑獄司幹辦公事近臣薦所知宗室隆興攺元召對上迎謂曰聞卿俊才久矣時王師北伐還徳荘則曰臣宗室也與國家尢共休戚言敢不盡前日議者惡人異已故近臣有不得盡其謀逺臣有不敢進其說如無近者一戰之悔則將贊陛下以羣言爲可廢矣願深爲他日戒除國子監丞遷吏部員外郎言元丰初節度至觀察使才八員今乃四十員防禦至刺史才二十員今乃二百員乞重名器抑僥幸又言本朝以兵爲國宜汰廟軍以益禁兵宗室孤遺女恩所不及無肯娶者請聴其夫得就轉運司試以優之權樞密院檢詳諸房文字防參知政事葉公去位有除謂爲黨者徳荘曰吾何黨哉黨於是而已卽請外除知江州不月召爲檢詳文字遷右司員外郎而葉公旣相徳荘爲言人材巨細可用不可用大抵稱人之善以助朝廷之選始徳荘父子甚貧客四方租妣與其昆弟及妻子防皆槁未庴徳荘曰吾得去畢此幸矣旣諸公畱之不可除直顯謨閣爲江南東路計度轉運副使卽冒大雪走余幹畢而後還朝廷增修邊備與予同論江淮事宜及所俘去畱上批紙尾俾與大將議饒信州大饑民彊糴爲暴官廩不繼徳荘行部請畱二州上供米各三萬斛賑糶自是嵗以爲常民以不病移福建路計度轉運副使過闕請久任淮南郡守休興築以安邊民乞放池州被水人戶夏稅故徽州折帛錢俾輸本色皆極一路利害上遣中貴人諭防畱爲左司郎中假戶部尙書館伴大金賀正使前是宗室無出疆爲伴使者自徳荘始遷太常少卿復丐外除直寶文閣知建寕府徳荘舊悉其俗民以便安嵗余治倉廩亭館一新之因嚴不舉子令且曰母俾民畏當有以利之也乃乞下戶生子給米一斛與錢千及蠲其身丁凡萬四千緡而以府用之錢償縣宰相見其奏嘆曰趙君平日不吾同此議何可遏也遂著爲一路法攺提防浙東路刑獄坐衢州賑歷稽期削兩秩徳荘恬弗辯以小疾得主管臺州崇道觀余幹號佳山水所居最勝日與賔容觴詠自怡好事者以爲有曠逹之風徳荘在朝時毎欲用爲文字之職訖不得用聞其詩詞一出人嗜之往往如防羙味然宗戚貴遊欲以圖畫納禁廷祈爲題賦者率謝不能其掾宰府盡言無所遜避以是多忤與人交坦然不事畦畛其爲縣務寛其民其爲郡務假其屬邑其爲部使者則郡之細故亦不問喜爲義事重然諾遇所施與不顧家有無親故客之經年不厭其田園屋宅之計如不聞也官至朝奉大夫享五十有五嵗卒以淳二年七月四日葬以是年某月某甲子先娶曾氏繼室李氏贈封皆宜人一男子良夫將仕郎二女一嫁同年進士祕書省正字方翥之子卽友陵也一尙幼其所爲文類之爲十卷自號皆庵居士集云銘曰

漢諸王裔鮮克蹈義惟向與歆父子同著於赫宋宗仕於四方有才有良文藝益彰徳莊父子聲譽則偉南城弗施蓋在其嗣主實遇聖知其雋名正色委蛇首於列卿人則愛之其用弗究天胡嗇之而弗俾壽於越之濵徳莊所安沒又葬焉宜千萬年

承仕郎致仕李君墓志銘

淮南故多士也自郡邑殘於兵帷歷陽近嵗儒雅之風猶盛昔中書舍人張安國嘗爲予言吾裏有李君巖老者長厚君子也𨿽讀書不求甚解至其所躬行有慱文彊識之士所不逮嘗曰吾家甚防也當以農事爲本每嵗則治其溝洫時其耕耨莫不有法由是君之田常登一鄕之農視之亦無敢惰而一鄕之士復見其躬率禮義悉尊慕之吾於巖老父之執也不命之進不敢進不問不敢對其言有終身不敢忘者予因叩其行事則曰巖老生十嵗而父亡奉母王氏至孝建炎間盜入其裏妻奴皆被執巖老獨負其母以逃少鞠於叔祖誼者叔祖家亦被禍巖老聞其一孫尙在百計求之間關得於建康市爲授室且贖其田園給之終身焉巖老善治生然其視財之取與若不足以動其心者常負人縑錢十萬旣而其人亡久矣一日遇其子壻舉以還之壻初不知也嵗有水旱必損其粒米之直以售於鄕或以故衣敗絮準焉笑而不拒其無以準者又從而貸之亦不受其息也方錢防初行淮民無識其眞僞巖老間得僞者輒自焚之不以問其來家有耕牛必飬使自斃嵗遇牛疫而巖老所畜獨不病裏有貧者則給之食死則助其葬蓋不可勝數宗族墳墓而無後者嵗時薦祭無闕焉吾伯父待制公晚得疑疾他人餽之輒不食惟巖老飯之則舉匕筯無難色故吾父以子女妻其子瞻而吾守臨川遇登極恩俾瞻奉得齒一命蓋鄕閭敬愛巖老者如此非謂之君子可乎安國雋傑尙气不妄許可者也故予嘗志其言厥復識聸於建康愛其溫厚有文而以未識君爲恨今年瞻以書來曰瞻不幸失所怙矣生無以奉吾親今也願得銘諸不朽予於是問君之防則曰享年八十有三瞻爲滁州來安縣尉以慶壽之澤封君爲承務郎君遷延不肯受曰十月甲戌吾元命所直也當以是日受之至期沐浴具衣冠捧告拜舞與賀客相酬酢無倦容家人方具酒醴設席君入正寢端坐不語左右趨問之瞑目逝矣吁亦異哉夫死生於人猶夜旦也然居則貪其生富亦狥其財莫知性命之正而不爲浮圖老氏之所詆議者幾希君之生旣有以裕其身與肥其家以教其子孫而死也不怛於化豈有防於道者耶君嘗以追修佛事戒其子曰若捐金幣可使登天則貧者當墮無間獄矣此在持心何如也以是知君之學道其庻幾焉因追念安國平生之言一爲書之君諱良弼字巖老世居眞州六合之定山自君徙石佛今爲和之烏江人曾大父文智大父明逺父璧俱稱於鄕娶於氏先四年卒三男子瞻其長也次澹次蟾三女子適進士張云翼王允明黃鑄五孫子宗臣宗龍余未名君之亡以淳三年十月三日以十一月辛酉葬於定山祖塋之側從君志也銘曰

飬其徳足以爲其壽積其善足以裕其後其逹於死生者大矣孰謂貴可逾於父也耶

中書舍人兼侍講直學士院崔公墓志銘

上干道九年思得文學之臣以視艸司詔令惟翰林學士品秩甚崇𨿽或假攝亦必侍從將擇庻僚之俊異者寓職玉堂以作古貽後世於是詔左宣教郎祕書省正字崔公惇詩首爲翰林權直公通州靖海人也少年中進士科早有文名用薦者入館閣所爲制詞一出溫潤詳雅明白有體要眾以驚嘆兼崇政殿說書兼權給事中而公以封駮之重資望未稱辭焉上益嘉重其名明年十一月以父憂去位未除防復遭內艱淳之五年翰林學士今知樞密院周公子充屢請補外上以爲難其人一日中批以問舊嘗薦公吏部尙書韓某曰崔某今安在然後知公之眷未忘且復用矣某因具言公連有家難適外除陛下用之此其時也旣召見卽言國家治否系公論廢興公論者眾心所在理之當然乃天道也願明詔大臣施捨廢置務合於此上稱善除樞密院編修官後爲權直公旣拜命從容言曰翰林院者自唐以來醫卜技術皆預直也至開元別置學士院則專待儒臣今泛然以翰林權直爲名固不能稱所懼聖朝官名未正爾上悟卽更爲學士院權直遷著作郎兼權吏部郎官又兼崇政殿說書公具辭曰銓曹事劇非文子講說所可兼也未幾進國子司業攺權直學士院八年九月拜中書舍人加侍郎直學士院公賦性端厚議論疏通知大體始以固人心振士气爲言且謂監司郡守以蠭厲之威爲彊以敏給辦事爲能詞訟不理而專事財利教化不修而專用刑法最爲知要自直宿遞講遇引對所陳必剴切然不務激訐以沽名聲故睠予隆甚嘗論儲蓄將帥韓範二公備邊之防乞用通練持重從臣三四爲沿邊都轉運使委以邊計遇軍興則正以宣撫之名或用大臣宣撫則俾爲判官參貳又言宰執日見天下士而偏俾將校未有登其門者宣令欵納以擇其才執政從官在帥臣方面於外亦責其薦凡侍從臺諫初除及三衙都統制諸路總領到任半年各舉勇略之士籍名禁中以備選用皆深契聖意進選徳殿六箴曰政令聼察財用審愼極規正之義且言用人之道不輕於始無忽於小州縣長官當以教化爲務而後風俗羣臣章奏多應事故誕謾無實願依眞宗朝籍記其言以考察是否則忠言樂輸而虛言不敢進矣及在經筵嘗請遇免講日則講讀官以所讀及講解之文並隨義口奏之事錄本進入以廣聖徳而盡儒臣之蘊在西省尢多嚴執正色無所顧避先是臣下有援例陳乞旣降特防𨿽其比類或不一中書無敢審覆公言此非所以嚴朝廷也宜令有司詳考而後施行上皆嘉納屬嵗旱議荒政公引太宗皇帝救災之舊條五事以獻其說州擇監司郡守謹盜賊嚴賞罰逐鄕算塲以定分而寛稅賦之期量行倚閣且乞減諸路丁錢米出空名告身以誘募入粟寛饑民彊貸之黨毋久系囹圄以召和气皆切於用者又進嘉祐中置寛卹司故事上顧問甚至因條上其詳曰此固根本防元气者也願置一司於戶部詔中外以民間利病來付館職二人編排而侍從二人看詳陛下舉大臣審擇罷行之嵗計之有餘矣復論私糴之擾輸納籍沒科罸之命令稽緩之由求安靜之吏以寛民力奨正直之風以作士气因及通判科抑賣鹽以惠其鄕時方議監司郡守將迎之賞公曰此末也獨夤緣互送之饋可革爾悉見聼至造膝密陳有家人不得覘其槁者上深器許眾謂公之柄用可期矣九年大疫遽以疾五月幾日以不起聞天子悼嘆士夫弔者皆失聲墮淚詔贈四品推恩其後所以賻防之特厚始公遊行愛溧陽縣山水買田卜居及父之喪得邑之舉福鄕泉山葬焉至是以十年二月丁酉祔於泉山敕建康府爲辦葬事公字大雅其氏族自唐爲甲姓五代末有師約者仕南唐因家靖海曾祖珙祖涇皆隠徳於鄕累世習善行以不殺爲勸號崔放生家至父邦哲始業進士而教子甚力以子封承事郎贈宣教郎當紹興三十年承事君以累舉奏名而公與兄惇禮聨登第父子三人同日解褐鄕人榮之惇禮爲諸王宮大小學教授一病而卒不數月公又物故人尢哀之公初主揚州髙郵縣簿次兩浙轉運使幹辦公事遂正字於祕書省逮還朝除擢皆出上選三年四遷而侍西掖典內外制執經勸講可謂千載之遇而不究其用嗚呼得非命耶公慱覽彊記爲文敏瞻嘗仿漢魏至唐爲鐃歌鼓吹曲十二篇以述祖宗功徳之盛見稱於時又以司馬公資治通鑑於治亂得失忠邪善惡有所未論者凡一君之後爲總說一代之末爲統論成六十卷號通鑑要覽皆以奏禦而上命公更定呂祖謙所編文鑑中羣臣奏議其增損去畱率有意義有集文若干捲內外制藳若干捲所類制海十編鑑韻五編藏於家官自朝奉大夫贈中大夫年僅四十有四母陶氏贈安人娶軍器少監錢俁之女封安人一男子端學幾嵗四女子長及笄余尙幼方公兄之沒也公悼之甚誓以已之恩先與其侄今錢夫人遂推遺澤以成公之志故其葬也士友相率爲之請銘是重可哀也銘曰

惟文之修言乃立學而能通濟以識細焉歌詩鉅典冊皇猷帝謨玆潤色猗嗟崔公學允力辰哉遇聖譽斯赫玉堂增官首其直溫然珪璋蘊其徳從橫詞林論皆益帝眷之隆且丞弼年方剛彊眾所惜生淮之壖葬於溧中奉大夫提舉武夷山衝右觀王公墓志銘

隆興攺元天子登大寶恩沛天下全州守臣獨失撫馭賞賚不時給軍士李明等怨憤唱亂盜庫兵辱長吏傷其家屬通判州事到甫數日力不能制則以姑息好語諭之曰朝廷知曲在太守矣若輩非得已必不加罪幸毋殺人毋縱火也於是明自號提舉都官脇都虞鄧福爲之長假犒勞以取帑廩假質貸以取民財而選其桀黠陰伺郵傳凡遞角至先發之而州縣以事報上者追吏竄昜悉如巳意內外恐恐諸司不能制湖湘之南駭愕傾動巳而朝廷旣罷守臣欲擇知略可倚者善其後時中奉大夫王公待知全州素有能名磊落喜任事尙一政未當赴命越次官之眾以爲危公慷慨就道道中亷知賊情始末連三具奏且乞以備將部兵三百取市馬於廣西爲名路由淸湘庻得備患而無張皇騷動之擾防參知政事汪公澈督視在荊襄上以付督視府俾如公謀公比至州偏將牛信者部兵亦至公與之約日以數十人次第過郡潛捨近郊而密召鄧州一二以爲腹心從容治事如常事一日禽明等倡亂者三人鞫問具伏梟首於市又七人杖脊配嶺表掲榜通衢余置不問一州之人上下驩然若更生當是時微公謀慮周密奠而後發不苛不擾則軍與民殆將均被其禍也士大夫始服公之才爲可用名聲喧傳而公推功其下被賞而官者三人有旨加秩一等任滿陞擢公則又曰賊之不殺縱火者倅韓慤冑遊說力也願以予之慤冑由是亦受進官之賞其忠信不伐如此未幾除湖南路轉運判官移湖北路兼知鄂州主管臺州崇道觀知徽州陛辭上記之曰是有功於全者也卽攺授江南西路轉運判官得提舉建寕府武夷山衝佑觀者再淳熙八年七月一日以疾終享年七十有四累階中奉大夫防稽縣開國男食邑三百戶賜紫金魚袋公諱次張字漢老世爲濟南長淸人父諱衣尙書刑部侍郎贈少師祖諱宿武學慱士贈宣奉大夫曾祖禕異中散大夫直史館贈太師妣何氏贈魏國夫人少以侍郎恩補承務郎穎悟有知識喜法令習之遂中刑法科歷浙東及湖南提刑司檢法官覆獄事號平允不務刻深郴州以三重囚來上公反之得不死負其才气勇於有爲來陽羣盜充斥使者檄公合巡尉兵討除之辟廣西經略司幹辦公事帥胡舜陟節制三路平宼賀州公密贊其畫甚多安化蠻賊防自由鼓萬眾破宜州鎭寕寨公督戰破賊斬獲甚眾遂復鎭寕卽通判宜州繼通判肇慶府靖邵融三郡嘗言小使臣詐冒之請身故卽批其付身又言溪洞蠻詐爲漢官倈子帶家屬止鋪驛以誘市吾人一爲奴婢用以祭鬼請嚴爲禁三縣失察此當官之賞悉不與爲轉漕鉏姧剔蠧事加約束纎微備舉至罷麯引印賣官以紓紙錢民力朝論欲募敢勇千人屯豫章公率諸司條陳甚切以謂江右盜賊多凶惡逃亡輩復置以爲軍嵗久連結窺伺可不慮及相度於九江興國之間松山口置寨駐兵百人絕茶商嘯聚之路則曰此所急也朝廷皆是之大扺興利除害常切於心而仕多在湖熟於事宜方畔兵防張莫敢問詰談笑指揮不見難色被命江西日條上六事則乞守臣節制駐札軍將進納人押綱運始許注授郢州置轉般倉以貯荊防糧運籍競渡遊手以備水軍極言綱馬致斃之由上悉開納而興國守者告公移書問事爲私朝廷𨿽以鐫官罷守而公亦因是退閒自頤其老曽未數年疾不復起嗚呼可勝惜哉子男五延年通直郎知臨江軍新淦縣延壽通直郎知邵武軍秦寕縣皆前公卒富從政郎撫州臨川縣丞後公半月亦卒獨第三子從事郎靜江府臨桂縣丞延之與幼子登仕郎延嗣在女四朝奉郎通判明州汪懍通直郎知嶽州華容縣鄭景山奉議郎通判房州趙伯厚迪功郎新臨安府司戶參軍趙師周其壻也孫男七久大從政郎新都大提防坑冶鑄錢司檢踏官至太保大皆將仕郎功大彌大皆登仕郎宏大亨大尙幼孫女五長適迪功郎範子永次適進士張防余在室曽孫男二均塤曾孫女一公嘗寓衡山防稽而買宅於信愛其風土家焉遂葬於上饒縣乾元鄕官源之山娶李氏封令人前卒於靖而寄於衡山延之從公治命間關奉其柩以合祔云淳八年十月庚申也銘曰士之遇事每辭於難利器所施節錯根盤有如王公毅然可觀談笑臨危懦者汗顏其在小官執法言言人皆刻深我獨恕寛其爲長吏亷而有制匪利之掊惟民是惠旣壽而臧子孫滿門得無陰功逮其後昆自濟之陽來家江東息焉藏焉寕爲不逄

髙郵軍曽使君墓志銘

曽宣靖公相仁祖致太平晚預定防賜號亞勲其子孫儒雅才業自爲世家宣靖之子諱孝純者君曽祖也仕至光祿少卿光祿之子諱宜者君祖也仕至尙書虞部郎中虞部之子諱恬者君父也字天隠方崇寕大觀間天下學者趨時好溺王氏新書以弋聲利姧臣擅朝政至禁錮諸儒之說俾不得傳而天隠獨欲探性命之理從上蔡謝先生山楊先生遊以講明聖人之道善類至今稱之以其字行而畱落不偶僅爲朝請郎知大宗正丞以沒其身後之澤始及君也君生五嵗葬母李氏哭泣哀慕不異於壯者宗丞異之俾從名士關注學再舉進士不第則嘆曰舉子之文務應程度豈若求吾所自得哉益誦書史欲見諸行事起家監潭州南嶽廟調錢塘縣主簿錢塘在今爲赤縣小官吏奔走不復能顧其職凡輸送之籍率不時注民被追擾甚君則督例注籍惟謹至日夜稽攷或廢寢食府尹趙子防號嚴明遇僚吏不假詞色惟於君頗盡禮時俾攝其屬以自近就差衢州西安縣丞樞密劉珙侍郎周操相繼爲守皆器愛之屢決疑獄於旁郡用薦者攺右宣教郎知湖州安吉縣浙之劇地民悍吏猾事叢集不可區別宰得善去僅一二君獨以寛民處之乃坦坦服化鬭傷爲減獄罕重囚至以空聞乃新縣學捨延俊秀勸以向道藝務爲善民相率詣部刺史乞畱君近臣亦薦君可應監司郡守而君之從父丞相懷適參大政以爲嫌僅除君通判臨安府其佐府事裁決無壅總工役新垂拱前殿建太學禦書石經閣皆以辦治受賞秩滿除權發遣髙郵軍陛對卽言天下之莫大於無實今士大夫議論非不激昂可喜而職業類苟嵗月且引漢文帝因張釋之言不拜嗇夫之事爲證願奨惇厚抑虛誕以變風俗又言兩淮州縣類多掊克資妄用徒知修城池辟田野爲邊備然不知民和邊備之本也上異其言稱善久之君旣至郡卽以鎭靜不擾爲先率斂橫取爲戒而遊謁饋餉一無所問先是帑庾空乏官吏營卒俸不時給君曰吾不妄取亦不妄用也釋民之負官錢貧窶無所償者凡數千緡謹徵簡燕集罷工役持之僅一嵗用果有餘歡呼之聲聞於道而不幸君已疾病矣君𨿽寛於治民而嚴於馭吏邑尉有非理掠里正致死者數持逹官書來掌酤牙校犯罪請以功贖君一不顧而竟寘於法人用是服君之平莫敢犯淳七年九月二十三日終於治所郡人相與罷市哭之官朝散郎賜服五品娶陸氏處士逹可之女封安人君性友孝溫厚長者防宗丞廬於墓左三年與其弟居終身無間言先世之產遜而不取其仕於州縣𨿽上官屢知不肯務合以求進平生喜書札有楷法然與子弟書僕約束未嘗輒艸所爲文有約齊藳若干捲而教其二子尢力其長耆年次延年同時貢名禮部入太學有聲場屋女五適朝奉大夫軍器監丞魏叔介承事郎激賞酒庫所幹辦公事王錞進士毛適元粹一在室孫男四郇邲郵郯孫女一尙幼而延年後公十九日亦卒耆年以是嵗十二月某甲子奉君之防葬於平江府吳縣南宮鄕香山之原其世次鄕裏國史有傳曽祖與祖則皆贈右正奉大夫曽祖妣祖妣趙氏同姓而異族皆贈太碩人考累贈朝議大夫妣贈恭人君則諱崇字希元春秋六十有六云銘曰曽出溫陵其冑奕奕一門峩巍逮玆七葉大者廟堂次亦侍從光祿虞衡慨已弗用丞於大宗旣未省郎孰謂使君不寘周行蘊徳抱材粹然溫淳百里一州惠及我民議論不詭逹於帝聰自其家傳以孝以忠不卽厥身子孫是宜君𨿽已矣後爲可期

朝奉大夫軍器監丞魏君墓志銘

君諱叔介字端直世爲建康人以其考王父於宣城縣因家焉遂爲宣城人王大父贈太子太傅諱覺夫人陶氏贈於文安郡王父贈少傅諱樞夫人林氏贈於慶國考則諱良臣參天子大政爲學士資政殿贈太保諡敏肅君於敏肅爲季子生十二年防其妣秦國夫人趙氏哀慕如成人旣長侍敏肅疾至刲股爲藥餌刺指血冩佛書祈以已年延父之年舉族稱其孝舉防盡禮事二兄悌睦人曰是可移以事君矣初爲南嶽廟者服除得監左藏東庫待次省罷主管安府城南左廂公事南廂最號劇眾謂君始仕爲難君彊敏自奮裁決無畱壅老吏畏戢一時貴人賢公卿稱薦之異時頑惡好訟者噤不敢逞閱再嵗無一事審訴於府於防省而君持以無私始富商訟牙儈乞取積其贓至數萬緡監繋累年餘百家貧不能償君爲請於朝釋之然挾權勢以隱徵者則正色究理不顧有炭賈以萬斥入市曰此某官所市也君倍罰之巨舶載海物掲黃旗於上每曰進禦而私售自若君不問其詐第籍其有盡輸內東門遂革江潮囓岸壊民廬東宮領尹工部侍郎沈夏貳府事盡以屬君他官特往來視役也禦府賞賜以香茗防幣君以石貫堅木爲岸心築碎石以易其舊第賞乃居次君恬不問提轄權貸務都茶場嚴私鹽之禁舊例獲鹽類雜砂礫以增權衡之重務加其罪君悉除之試補吏胥私托一不受曰吏不嫻防計害可勝言哉頻嵗課不登增入至二百萬緡遷軍器監丞其以軍器物輸者定爲先後程日綱吏舉無滯嘆淳四年正月幾日以疾不祿年才三十有八也嗚呼以君之才而資孝謹闓爽有立方寖用於時使壽而光顯顧可量哉君初以父恩補承務郎嘗從所親使於敵以貨贈羨皆得賞積階朝奉大夫其始仕也修贄以文謁黃尙書通老黃公畱語終日亟稱不容口最後與司農韓卿子云厚善朝夕往來遂以二女歸君之二子蓋君好學不倦攻苦爲文詞而疎於財利務周人之急或有勸其增治田產則謝曰吾借先人業懼亡以堪也臨終顧諸子俾務學而已有定齋耘槁幾卷藏於家娶曾氏朝散郎權發遣髙郵軍崇之女封宜人四男子大中承務郎監常州在城都稅務剛中從事郎秀州華亭場支鹽官執中文中皆將仕郎二女子在室大中等以是年九月辛酉葬君昆山鄕衮山之原而未有銘爲之銘曰

惟材之良梗柟豫章培之拱把仰爲楹梁匪繄斧斤缺折用傷魏爲大名其系煌煌有偉敏肅勲登廟堂施及厥支宣大而昌矧其春秋甫仕而彊矧其才能旣試而張剸劇治繁則莫不長弗予其年曷希其光塞之必流後其益芳

朝散郎祕閣修撰江南西路轉運副使蘇公墓志銘

蘇文忠公以文章冠天下士大夫稱曰東坡先生而不姓也中興渡江始諸孫有顯者其二曾孫隔在許昌相繼來歸才望表表著見天子識而用之一曰嶠字季眞歷諫省給事黃扉待制顯謨閣次則公也諱峴字叔子兄弟一時馳名其任海陵縣丞日故參知政事錢端禮以吏部侍郎宣諭淮東薦之曰蘇軾爲宋儒宗爵不配徳而峴才識操履綽有典型願加甄錄庶可惇風俗激士气賜對埀拱殿言合上意命之曰爾四世祖集太常因革禮者也其主簿太常寺在職逾年嘗論考課法乞赴選之官具前任五事簡平允之士以爲廷尉平第知縣之闕爲數等以選能者將遷大理正以女弟之祈便親養朝廷以爲太府寺丞而待其次旣而外舅曽丞相懷長民部引嫌昜將作監丞因論對則曰治道貴持久也常人之情恨不成於頃刻陛下勿以小利而忽大計急近效而妨遠圖也語益切至人以爲難知邠州數月丁內艱掌舶貨於閩趙丞相雄爲樞密又薦之上曰朕記其面也召見曰卿可謂淸苦有立矣除吏部郎卿於太府由福建轉運使移江西上復念之曰東坡之孫惟峴有家法在宜與職名執政未及擬詔充祕閣修撰然後知公之簡於聖衷蓋久也而公舊苦肺疾以哭兄逾戚連歲屢作淳之十年也六十有六矣疾旬餘卻醫藥不肯視曰東坡之年止此吾何徳似之屏葷茹冠櫛而逝十二月七日也將葬諸子以銘爲請予與公旣故且親同裏閭共庚甲也其何可不銘公爲人淸澹寡欲气正而言直在官以廉居家以儉接朋友以信義恬不務進取故自奉常辭正而昜丞由寺而移監未嘗一以介意方曽丞相當國每以正論助之人不謂其子壻也竟以嫌引去其提舉福建市舶前官有以嵗市乳香增數授貼職者公至增至三十八萬斤不肯自言還朝主吏部右選武臣類不知書所理多不伸公悉意直之或俾召保任而行吏莫敢肆在太府同詳定敇令遇遷官輒蹙顰不怡累日曰用旣逾分矣祿不及親何益也蓋公實文忠公季子斜川公諱過之孫諱籥之子季眞爲母兄其還自北方而文忠仲嗣無後以諸父之命後之從祖侍郎公遲郊恩任公祖諱迨朝散郎尙書駕部員外郎妣安人歐陽氏考諱簣將仕郎累贈朝奉大夫妣太恭人範氏始文忠愛陽羨山水買田欲居僅數百畝屋數楹也而家於許昌至離亂駕部卽世歐陽夫人始居陽羨大夫早世妣復守志公奉二夫人盡禮無違歐陽夫人旣終公以孫服喪益治其生事而範夫人一女甚愛納壻與公同居三十年捨以正寢而巳造室於西偏𨿽百錢斗粟非夫人之命不擅取予也閨門雍睦人所嘆羨初爲鹽城縣鹽場罷舊例之不可仍者自以家貲買小舟部餫場吏始知有上下之分課以充羨及丞海陵都督府下淮南帥司市馬檄公定價公釐爲三等帥謂可損公曰馬求諸民擾矣況重損其直乎公去縣境鹽戶率錢爲贐公悉拒謝之時郡方以事閣公俸聞是愧而還公舶使之不謹多以私市珍貨爲利公則自食物外一不以市今丞相梁公里第與司爲鄰嘗和公詩戲曰只恐歸無荔子圖言公𨿽荔枝不肯圖畫以歸也公學有家法喜賦詩自童稚出語已警拔晚淳淡不事雕飾有綺語編僅三卷曰此吾以適意也時夢與羽客唱詠飄然有出塵之想其論事於朝則重縣令之選且言人材所以濟治功求之則是用之或非與循吏能吏之辧析蠲兩淮旱荒三年之稅又言將軍子弟恥武技而尙文墨緩急無可用乞今統制官於部曲各舉所長上甚嘉納曰文武一道東坡詩固有云也請罷州縣市令司遂行於天下文武提防刑獄不兼置後亦行之上嘗問邵州瀕溪洞當用武臣與否公言文武惟所擇然州縣之與溪洞接者法嘗禁僧道技術遊士往來食鹽官亦置場貿昜今稍弛矣願嚴之其將赴舶司上詢以舶商事則曰不敢以道路之言欺陛下也俟至部講究以聞議者嘆公忠實旣還始奏二事以蠻貨售於一路而勿拘於置司之地舶務官通於四選而必經任者皆見納大府市藥材於雜買務得不以時公曰藥以治病玆實惠及民者也請用舊法市於外戒監司郡官不得以私意昜置縣令閩之漕計以鹽莢而州縣積負公奏除十餘萬緡江右俗號嚚訟公爲條目揭道周有投牒不應法令皆拒斥之其語頑而貎很者面諭以理往往愧謝而去訟亦爲省平居誨諸子以履踐爲先詞章次之嘗曰忠孝本也不務本而事文所謂書盝是已娶曾氏贈恭人先二十年卒男六人枘迪功郎嚴州桐廬縣尉格以繼季眞而夭石以繼族兄奕世迪功郎監行在省倉下界極將仕郎栘杞皆進士力欲自奮公有遺澤相遜而未承也公之敎爲可知矣女一適施槪孫男五孫女六枘等以明年十二月庚申葬公宜興縣芙蓉山南平之原且以曽恭人祔焉【不祔則云曽恭人久祔於姑兆不再舉也】爲之銘曰

嗚呼東坡夷夏知名況其子孫且有典型典型伊何見於三世季眞叔子實令兄弟季固顯矣公僅九卿廉以篤躬孝以事親澹然而和介然以淸學非嗜書志在力行自其少年亦以詩鳴陽羨之濱吾祖有田進退裕如若將終焉其逢允時其命則天凡今之賢豈不富貴公𨿽未極視以弗愧尙其後昆克紹其門墓隧有碑公亡有孫

南澗甲乙稿卷二十一

欽定四庫全書

南澗甲乙稿卷二十二

宋韓元吉撰

墓志銘

龍圖閣待制知建寧府周公墓志銘

公諱自彊字勉仲世家衢州江山縣其任尙書屯田郎中贈正議大夫者曾祖也諱源中奉大夫直祕閣贈金紫光祿大夫者祖也諱彥質迪功郎徳安府司戶曹事贈中奉大夫者父也諱夫亨公幼績學能文伯父舍人公離亨甚愛之嘗曰吾父與祖及吾伯仲皆以儒登科獨吾季未試而夭能大吾家者其在爾光顯乎以其遺恩奏公調興國軍大冶縣主簿靳州司法參軍嚴州桐廬縣丞旣而從進士舉不利慨然以應刑法遂中其科授江南東路提防刑獄司檢法官入大理爲評事用薦者攺右宣教郎授淮南西路提刑司檢法官再爲大理評事遷本寺丞又遷正號稱其職擢刑部員外郎陞郎中上卽位兼權大理少卿請外除荊湖南路提防刑獄乾道元年被召命俄以郴陽盜發例降秩明年復召用爲大理少卿四年攺領右治獄除江南西路提防刑獄加直祕閣未幾又召爲少卿同詳定重修敕令除直敷文閣福建路提舉常平茶事攺廣南西路提防刑獄九年召爲大理卿淳熙攺元獄空被詔奬會刑部侍郎缺執政猶擬公兼之上曰周某明習法令卽除公權刑部侍郎而兼詳定敕令提領左藏庫以獄議不合請祠甚力明年除知寧國府未赴攺廣州充廣南東路經略安撫使逾年加集英殿修撰寵拜敷文閣待制再任而湖南東西盜相扇竊發陳峒䢐封川瞰徳肇二府公激厲諸將敗之於三江又敗之於廬田李接繼作狂獗尢甚有旨命公以摧鋒軍會合公遣將張喜迎挫之於緣務接以竄逸而獲於郁林當是時兩路云擾而番山中居屹然數千里倚以爲安賊旣平公卽疏論摧鋒軍旣少且額猶未足宜足之而增募義兵四百駐於英連以制宜章盜賊上賜宸翰皆如公請進龍圖閣待制而以屢丐奉祠七年十二月移知鎭江府又以先塋田業在焉爲解攺建寧府至則疾復作以八年十月四日卒於治寢享年六十有二官至中大夫職冠待制於龍圖閣爵開國江山縣子食邑五百戶贈正議大夫嗚呼自古法家多刻深而公兩爲刑使之屬再爲廷尉平四爲寺長官以至司冦貳卿之選無秋毫慘其治獄則先屏姧吏躬聽斷務得其情編配入贓償監系無已者悉奏蠲之及其議獄也大理有阿楊殺小兒案而公以爲可疑不顧眾論爭之引向敏中錢若水所讞獄疑二事欲傅中孚之義緩其死以俟小兒之獲否然後處刑不合竟去蓋治心之厚如此在廣西請均民戶身丁錢米之不實者而正其籍嶺南號瘴地西境尢闊逺民病皆飲水而無藥餌公始乞置惠民局於諸州而州以常平錢五百緡給之市藥俾同判或幕職專領人賴以濟論系囚笞掠凍餒之罪獄官以計分奏裁先是仕嶺南之貧者物故其妻女或不能自存至誘賣爲婢妾公奏立法禁使得自陳官爲賙防嫁之然遺孤有地逺不能歸者則置庫號接濟計口賑粟米俾獲度嶺而北亦仿江西轉運芮輝所請取之公庫而公懼其不能久也爲之措畫凡已俸之外舊餫有不可受且不欲驟異於眾者積而儲之得錢八千緡置田三十頃以請於朝刻石具記專爲此費而不取於他司不得以他用於是遂爲一道羇旅孤嫠之利人之頌公陰徳爲亡窮然公之治廣也罷八邑豫借之賦輸米之暗增其耗者務爲寛政而用常有餘𨿽監司亦疑而問其故公笑曰是無他術惟擇僚吏之賢委而察之使財賦不至欺隱則用自足爾識者以爲知言以暇日修治學宇創二亭敬一齋儲書備器用以誘勸其來者始廣之進士二十年無登科矣至是預春官之第乃兩人士風翕然大變浚南濠以疏其惡決渠流以通於海嚴水軍之律無敢盜販治逃卒拘之摧鋒軍內外漸漸安靜而公視公帑如私藏一毫無所妄費持已嚴潔兩兼市舶淸譽尢著州治有十賢堂祀晉至唐牧守之有名者公又集本朝潘武惠向文簡公而下八人繼之而士子因欲祠公像於學以爲中興以來未有久任之美如公者也而公力謝止之及移丹徒邦人竟爲之祠云初張致逺之爲帥也嘗招海冦之餘黨置海嶼曰大奚山縻以效用之名而實無所廩給遇嵗饑或間出掠魚鹽之利言事者指爲公病上察焉第降一秩公恬不以辧至建未暖席方盡還軍食之負而戢鹺啇之盜使公且壽而得盡其設施於時其功效奚止是哉然公之曾大父好賢樂善推重於鄕閭歐陽文忠與諸名公爲賦萃賢亭詩大父著文名嘗守循州有善政蘇文忠公以黙化名其堂伯父則舍人儒學入侍持節四方攷其世徳厥有端緒至公登法從蔚然聲稱信如舍人所期而舍人無後公遂以一子嗣之曾祖妣江氏贈碩人祖妣趙氏永嘉郡兪氏榮陽郡皆夫人妣王氏令人娶徐氏贈令人子男四待聘修職郎處州縉雲縣尉待問修職郎新筠州新昌縣主簿待舉將仕郎命繼舎人者待取承務郎女五壻則迪功郎辰州敍浦縣主簿呂友直迪功郎新南劍州將樂縣主簿宋世本其一早夭二在室孫男元老彭老女尙防淳熙九年八月壬寅待聘等葬公於其鄕之齊山峯立請銘予與公同在郎省先後爲理卿今同寓上饒其何可辭銘曰國朝議法始亦付吏逮我神宗設科取士士習於律或嚴少恩寛恕不苛亦惟有人顯顯周公少以學文漫然應之則以致身矧厥治功有仁有威肅穆循和抑爲吏師公在廷尉出入四至進退裕如卒登近侍公在番禺偃息六年不貪於泉追蹤昔賢帝曰來歸牧我近甸易藩之潛曾未再見天不我畱逝於武夷嶠南之民有公是思凡公施爲實本忠厚明嗇其齡宜衍其後江郎之山倚天巑岏其別曰齊公墓在焉

祐甫墓志銘

祐甫龐姓謙孺其名祐甫字也單州武夷城人皇祐中有相仁宗而公於潁國諡莊敏者其曾大父也潁公之子朝奉大夫諱元中者其祖也大夫之子忠訓郎諱敏孫者其父也祐甫少孤畱落四方紹興十年季父莊孫以明堂恩奏爲將仕郎明年監南嶽廟丁母憂服除調泰州海陵縣尉代歸得兩浙西路提防刑獄司幹辦公事以言者罷居久之得江南東路轉運司幹辦公事以省員復罷授鎭江府觀察推官官爲右文林郎如是而止爾然世之稱祐甫者以字不以官知祐甫者以詩與文而祐甫性敏悟讀書過日輒解爲詩原於古樂府有自得之妙爲文欲如先秦古書雅奧而奇出爲騷詞屈宋以降則不學也皆不蹈世俗畦畛不肯以近代文士爲能以是議論輒驚人往往憚與之交及見其作無不愛也始猶有田可食旣運蹇不遇鬻幾盡屏居吳興山間屋僅數椽妻子不勝其憂好事者至則典衣具酒論文誦詩終日不厭親族有不能葬者亦質田助之旦起蓬首曵杖吟哦艸中田野之人識其爲祐甫也乾道三年權監饒州景徳鎭五日而病作旣革尙能爲字以托平生所厚故人曰得錢五十萬買田以沾諸子吾死瞑矣旣而祐甫果死予爲遣吏獲其喪歸且斂故人之錢以累苪煇國瑞買田付其子而吳興士夫又合力葬祐甫於周塘村其母夫人塋側蓋莫不哀之始祐甫挾其詩文遊行都市諸公貴人倒屣願見未及有所薦引已復排去去而不復仕矣天下之窮有若是哉彼富貴壽考而無祐甫之才者獨何人耶祐甫晚好釋氏學毎嘆曰吾生甚不如人死必求所謂極樂國者其在村落爲念佛之社將死气僅屬囁嚅誦佛不休問以家事不對也祐甫歷官不再其在海陵不欲以捕盜受賞邑有妖神降於尉卒女子祐甫取其像鞭而焚之母夫人宗室近屬性嚴重旣窶甚欲防之依他人祐甫拜而請願獨居以養其艱食盡力閭裏蓋難之及夫人之喪乞貸於親舊葬祭甚備其妻嘗歸寧祐甫與約吾母練祭則來已乃逾期祐甫閉門謝之曰若忘姑矣妻從闔中哀祈千端竟不顧其介然自立如此祐甫死時年才五十有一蓋三月某日也葬以十二月十三日再娶林氏子四人師憲師亮師潛師易女二人未嫁有白蘋文槁十卷詩說西漢刋誤睡起錄皆未成書祐甫於交遊寡合而於予兄弟特善其年有病疾輒以其文槁屬予序且丐銘其墓予毎謂其不祥未嘗答也今遂果然矣悲夫因收涕作銘以成祐甫之志而鄱陽章甫冠之爲書於石冠之昨與祐甫俱客於予曰老者也予潁川韓元吉也銘曰

吁祐甫才允良命則窮文有光抑而信道之常奄不復世用傷校彼庸孰在亡安求旃霅水陽吁祐甫永此藏

韶州太守朝散大夫汪公墓志銘

公諱杞字南美新安汪氏也英濟王七世孫景徙於婺源縣景生髙髙生濟濟生丕丕生惟良是爲公曾祖隱徳不仕翰林侍讀錢醇老嘗表其墓惟良生叔漸是爲公祖以子贈奉議郎叔漸生路登紹聖四年進士第官至承議郎知信州貴溪縣是爲公父以公贈至銀靑光祿大夫宗人翰林學士彥章稱其人以比元魯山娶萬氏贈蘄春郡夫人張氏贈大寧郡夫人寜生四子公其仲也舊名利國少篤於學方朝廷興舎法於天下公與兄利往俱選上舎繼而入辟雍解於開封府建炎二年太上皇帝龍飛策進士始中第授迪功郎南康軍司法參軍郡經李成兵火大將韓忠武公提軍數萬過郡趣軍食甚峻守懼不給至乞祠公始仕獨毅然畫策請稅商船盡輸米以濟用度檄公攝倉官應之軍士嘩不可止公呼隊長諭之曰籍各有姓名在也一不如律案其名告大帥申軍法矣皆噤不敢出聲自卯漏下至五鼓乃畢人服公可馭眾任建州崇安縣丞縣庫陷失緡錢逾數十千公聲色不爲動第責庫吏限一月俾輸時建守魏邦逹治有威嚴欲逮系之公啟曰是無益也積獘至此願聽其所爲不效則寘獄未晚旣限滿果盡得之有兄弟五人訟家資累年不能決公列之庭下舉唐賢韓思彥飲乳事訓之皆感泣遂均產課民藝桑柘十六萬株守及諸司競論薦攺右宣教郎知饒州安仁縣縣因冦退後版籍焚逸產稅之數殆失其半冒佃匿稅餘五萬緡民輸絹及苗役悉增於舊公括而正之一絹減稅錢三百餘苖米役錢和買十減其四而豪戶兼並所不利相率騰訟於朝事下漕司委郡丞來治謂公必有妄用公謝曰一錢出入有簿籍在請以姓名所輸揭諸鄕有不實者當盡訴矣乃無一人訴者上下彌服公卽興縣學以誘勸其俗略無懲治之意貴人寓公莫不譽嘆知建昌軍南丰縣其治如安仁民以孝行著者凡十九家根在逃絕戶亦萬餘得稅錢六百緡米二千三百斛催稅之長始無償納之患屬嵗旱發廩賑之活數萬鄕民爲立生祠易縣橋以石梁以公名有宿寇張小者據巢穴幾二十年公合弓兵一戰平之時經界始行不擾而辦鄰邑皆來問其法逃戶復業者四千三百增桑柘四十萬修水利四百餘所由是監司以公治狀上聞遂籍於中書後十有五年公赴官廣東經南豊百姓猶遮道送迎頌公未忘也知信州玉山縣以其餘力新縣宇葺館舎整塗路之阻而獻言者欲開運渠自縣以逹常山公則拒之曰是不特勞民費用且壞人墳墓甚眾而山徑髙險皆石亦豈能通也議遂格會鄰境有惡少奪食頑民鄭一龍亦嘯聚爲應公捕誅之百里乂安通判肇慶府一日海舟數十百奄至若有異府洶懼失所爲公單騎走岸次嘻笑諭之眾皆靡去被檄攝英州閱再嵗有惠愛旣還裏中則曰吾老矣築室治竹石聚書萬卷以教子弟延賓客飲酒賦詩自適朝命除公守韶州竟丐祠祿主管臺州崇道觀者四武夷山衝佑觀者一當淳熙二年太上慶壽恩霈以龍飛榜進秩而徽州守臣應詔以公年𨿽七十歷官治績精力尙彊可選監司郡守亦莫能起也閒居二十年康健燕怡與其室黃夫人皆上壽子孫數十侍側澹然無聲色之娛鄕閭敬之若父祖嵗饑大家務閉糴公獨發私廩損其價以惠貧者兩邑令至謝於門今年正月考妣加贈恩至猶與族婣慶會自以致家布衣叨世科𨿽不及養而贈官封邑俱至二品諄諄【案此處有脫文】九十有三官朝散大夫賜服三品有詩文數十餘卷藏於家娶黃氏同邑進士造之女年亦八十九矣三男子邦俊迪功郎南安軍大庾縣主簿邦直當以遺恩受命齡舉進士有聲三女子壻則進士黃欽承黃時心左宣義郎簽書桂陽軍判官方正已孫男七詠謙諤該誼詞訓孫女七長適董爀次黃玠次夏朝宗余在室曾孫男三女二公性介直資明敏歷宰三邑半刺二千石皆以亷能稱其治邑先教化必更學舎招延士子至今安仁之學冠於諸邑銀靑公在小官有謂之眞淸者公因以眞淸所至榜官舎爲名其貳肇慶爲直南恩守訟事守以厚餽爲謝力辭不受出行屬縣宰有以白金二百星助公修廨者公斥寄之軍帑後宰以贜敗人始服公不負於淸名當路公卿知已論薦亦眾而不肯俯仰以求用老而靜退自營壽藏於所居之近奬山造僧庵築亭宇甚備至是以十二月壬申葬焉予頃在信幕公爲玉山熟其行事往嵗過其鄕見公猶精明未衰也今夏如宣城再經其門聞哭聲則公喪旣數月矣因於其家而哀之及葬邦俊等來請銘銘曰

汪姓之原踦能執幹自隨迄唐盛於新安旣祀旣封我朝而王將相文儒顯以四方惟婺源宗十有五世聨芳登名父子以繼嗟哉韶州廉介特立晚秉一麾早制三邑善政美才足用有爲蘊奇於衷曾莫究施黃髮鬖然世其眞淸樂於家林壽幾百齡有子曁孫足大我後天祐善人豈惟其壽奬山峣嶕自營其藏閭裏敬思公爲不亡

朝奉大夫新知泰州宋公墓志銘

宋姓自陳州南頓來寓上饒築室城南而葬於徳源之山蓋左中大夫直祕閣諱孝先者始也祕閣生三子其長與仲亦典州治縣有聲稱不幸相繼以歿獨其季以才諝聞於時淳熙九年由澧陽守賜對便殿天子喜其對以爲才可用在近制旣歷郡則應郎選而公恬然復以郡自乞執政驚嘆曰是何取之廉耶爲擇近次畀以泰州旣歸閭裏之賀客未竟公得暑疾暴下醫亦易之甫數日遂不起向之賀者皆失聲悲吒不特爲宋氏惜也將葬諸子來請銘而予之居幸爲鄰又與其兄弟往還亦舊義不可辭公諱適字叔敏卽祕閣季子也少嘗舉進士不利乃求爲有用之學聞其鄕先生遽於易數者往從之遊得其說甚富旣而補祕閣宗祀恩調溫州支鹽食所故多亭戶迓新列裒白金以爲費至公獨不受籍其數還之眾服其亷三年不敢慢易宿獘悉除歷饒州軍事判官饒號劇郡且刑獄坑冶二使者在焉獄訟不得自專毎有問不以罪州則以咎幕職公從容其間辧析無撓嵗小歉元夕攝守者尙欲張燈華餙旦具公斂板爭之屢卻不顧卒從公議諸司用是知薦秩滿攺古宣義郎知邵武軍泰寧縣在閩爲巖邑或勸急財賦緩民訟者公曰此俗吏之爲也悉意聽決務適其平則修學校迪諸生以禮義是嵗鄕貢邑之士爲多間擢第春官旣代者將至鄰邑伺其便挾上官勢欲以鹽數萬斤寄售公拒絕之然後以印付代者民爲立祠記其事得通判靖州靖荒逺有夷獠難馭銓部偶許其闕親舊謂公曰是道傍苦李也公曰吾貧仰祿所願施爲以報國家亦何擇馳單車就道旣視職俄報洞賊入寇眾號二萬公度主將不任事勸其在告以事付我因求所以致寇之由命鄕老往諭之賊酋據謝曰吾州所爲類若是吾忍畔乎而官軍徼功欲乘其怠擊之公曰是吾失信也異日有患將若何遂深入其巢撫定以還通判臨江軍會秋選進士公分司試院中郡支衣錢不逮數嘩怒不可遏居民匿走懼其將亂公欲出視之主文者謂有法禁公笑曰輕重有權此法所不載也苟獲罪某當任之乃犯門而出徒步至通衢呼卒伍之長告以利害且曰郡帑錢不足當以吾防錢足之眾大喜羅拜皆歸營不敢動公密捕其首正其罪帥與憲臺聞之欲上其功公力謝曰是彰守之過也莫不嘆服知澧州亦有猺洞之患公陛辭日上嘗諭以恩信爲先公至則宣布詔旨凡固結其心者靡不備舉猺人感動時相率拜庭下公又思所以防制之者取四縣義勇及弓弩手分隸於五知寨而統以都巡檢給器仗教以行陣緩急皆可用夷獠畏戢無敢犯嵗比不登公講求荒政甚至官廩之賑頗不充惇勸豪右積谷之家皆使備糶然爲定升斗均價直𨿽深山窮谷置塲以濟故一州之民獨無流徙歸入見遂詳言之反覆論奏至於六七時江浙旱暵上方以州縣賑濟無實爲聞公言稱善以爲才者此也公爲人惇厚儒雅事親孝謹奉二兄恭甚交朋友以信義而無吝嗇然遇事有守不肯妄進取以徼名利居閒治廢田爲圃藝花竹載酒賦詩與賓客遊從甚適其爲郡見鄰境以發擿縣令爲聲名則嘆曰今之官莫難於令使其謬而不法贓而有實罷之何媿責以細故而不復寛之吾不忍也人用是服其長者始葬歐陽夫人卜地於崇孝鄕陸村規爲三竁植萬松其上時公年未四十人以爲蚤公則曰人詎有不死後數十寒暑會當同歸今力所可及也然公再娶向氏十五年前亦卒旣啟壙而納之今公遂處其中不謂知命也哉公卒以七月五日葬以十月九日享年五十有七官至朝奉大夫考祕閣少年取上第兩爲都公衛卿持節案刑以吏能著累贈至金紫光祿大夫祖諱舜臣故朝散郎通判憲州以祕閣贈亦至金紫光祿大夫曾祖諱良弼故大理寺丞以朝散贈至朝請郎妣劉氏薜氏皆贈夫人公之配歐陽氏向氏皆封安人子男四世譽世儒世侢世求孫五鑑鑄鏞鏗鏜銘曰

獨夫腥聞覆商鼎防歸宗周抱其皿有氏於宋裔斯永在漢則昌唐則璟聲名昭垂業彪炳逮於我朝繄國姓惟宣曁元族之並公家淮陽系滋盛卿月輝輝近相暎子皆方州季益令承兄事親友以敬良於效官逹爲政獠夷綏和民不病左符載更時遇聖年不我畱逝期命猗嗟後人席餘慶

太令人郭氏墓志銘

夫人郭氏葬臨安府余杭縣湖西之原十有八年矣其仲子爲福建路轉運副使書來請曰公碩不天六嵗而孤當﨑嶇戎馬間母氏提而南蓋嘗變姓名易藍縷避狼虎之暴得以全諸子也旣又教之從師友追賢能齒士大夫之後僅以伯氏之恩而致封焉壽固不爲夭然公碩冒符節躐臺省荷我朝光榮諸孫繼竊科第稍稍自振而甘毳之養乃已不及前日菽水酸寒念之痛貫心膂或逹旦不寐無以自贖也惟追逺之義宜有以敍其平生說懌其善美以慰於幽宮信於後世而適奉使指畱連蜀道已後其時矣今願有述也君舊嘗爲鄰熟吾親之行事其不可以辭嗚呼予亦少而孤奉母而不得終養者也故見侍其親而安榮壽考者則不勝凱風寒泉之思聞悲哀思慕之言不翅如自已出也而夫人享年又與吾母同況耳其話言目其善教與其子還往猶弟昆今白首相望其子之悲亦我之悲也顧何愛吾文案夫人唐汾陽王之後也其世次不可詳攷而家於開封曾大父諱某爲監主簿大父諱某爲縣主簿仕不致顯考則諱師厚娶皇族濮王宮仲愈之女爲保義郎而不喜出仕優防裏閭以琴酒自適夫人天性沈靜不事華侈𨿽世居輦轂下服飾澹然未嘗輒徇時好故親族內外咸知其賢魏邸宣州觀察使爲其第三子贈中散大夫諱某者聘焉夫人旣歸外家之族而宣州子舎素多所娶皆名家大姓獨推夫人婦道爲可則蓋居家孝而和奉祭祀備而潔處用度儉而不陋恂恂色莊而气平𨿽女功之巧未嘗自衒巳能以驕人也遇人有不善私面諭之不以語於眾善則與眾稱焉舉族敬愛以爲不可及中防喜交防下士酒醴之會無虛日夫人聞其與客對談吟哦賦詠必竊聽而喜爲之治具益不倦靖康元年中散下世金人之禍起夫人攜其兒女六人間關避地四方閱再嵗始能渡江所謂變姓名易藍縷者皆其實也𨿽衣食未給而朝夕厲其子以讀書曰爾父之後不可不立也其長子公顒以取應得官至武徳郎淮南東路兵馬鈐轄次公碩也以紹興二十一年登進士第則又誨之曰學非止一第也宜有以充之故二子之仕皆有聲稱籍甚及公碩爲余杭縣而夫人疾不起隆興二年十月二十有五日葬則閏月某甲子也享年七十有六以公顒通朝籍封太孺人慈寧慶壽恩封安人今累贈至令人云四男子公顒以淳熙五年卒於官公碩今爲朝請大夫直徽猷閣就差知寜國府矣其二則早世二女子嫁惇武郎吳泳之從義郎李璟諸孫九人彥綝成忠郎淮南西路將領彥縉宣教郎新知臨安府於潛縣彥銓承務郎撫州金谿縣丞彥防迪功郎處州縉雲縣尉三人皆登進士第者也彥紆迪功郎新信州司戶參軍彥綰將仕郎彥紆彥組彥綩尙防孫女三迪功郎汀州寧化縣尉鄒作徳進士黃準從政郎防州路提防刑司獄檢法官王逸其壻也噫婦人無外事視其相於夫者足以知其內視其子與孫之成立足以知其教況如夫人其操行著於宗族之間而節義立於艱難之際士大夫聞其風望其門而咨嗟嘆羨之不足此詩之所以著詠史之所以紀而不遺者也其敢不銘銘曰

孝而和順而敬是爲女徳之令冰玉其淸松柏其勁是爲婦節之正有子而賢有孫而盛足以見吾毋道之聖人有一其可稱況美備而莫並耶余杭之阡湖水淵淵史或逸言視此其傳歟

安人張氏墓志銘

夫人張姓諱法善世爲和州淸曠人伯父卲始登進士第爲敷文閣待制贈其祖幾至金紫光祿大夫父祁歷淮南轉運知江州寓直祕閣終右朝散郎妣李氏某官文淵女也夫人生二十四年爲右朝請郎直祕閣今寧國府長史韓君元龍繼室年三十九乾道八年九月二十四日歿於寧國官舎長史將葬夫人而以書抵其弟某曰吾之娶於張也因子之議也不幸巳矣其亦子爲銘之蓋夫人之兄孝祥妙年以文學冠多士入中書爲舎人名聲籍甚方其校中祕書也某實與之遊而夫人淑稱稔於外江州擇其壻甚艱長史時爲縣天臺亦再娶再夭無復防意舎人獨與某議以夫人歸吾家謂夫人性靜專且知書能誦佛經習於世故舉族人人敬之宜爲長史配也旣嫁而奉太夫人謹甚撫兒女如已出遇事整然有條大小咸喜無一不逮所聞者嘗因小疾太夫人躬撫摩之夫人遽起曰姑也而以女視婦乎其何敢不事姑如母也後數年長史官荊南太夫人得偏痺之疾夫人扶掖起居凡湯劑食飲必歷其手而後進如是逾一紀太夫人旣棄諸孤未終喪而夫人遂哭其兄與其女弟又重罹江州之戚期功衰斬殆不堪其憂由是亦得疾病屢作而未平乃趣長史俾爲其子婚而嫁其長女日夜以爲言及婦與壻將踵門則喜甚力治其所須急者紉治補苴頓忘其勞且曰吾畢此死亦瞑矣不數月夫人疾果甚一日呼其兒女婦媼悉坐牀下告以家事諄諄累數十語而已生二女返麾去之曰是幼未有知也徒亂人意命浮屠作懺度法而侍婢擊磬聲未絕而逝男曰沆女曰妙智適左迪功郎新饒州安仁縣主簿李景和其二女則曰紀十有二嵗曰華九嵗矣嘗生一男曰相老未晬而夭遂以是年十二月丁酉葬夫人於宣城鳯凰山介於先夫人與長史前二夫人塋之側長史悲不克自銘而俾某銘始某兄弟旣終喪而別也夫人泣曰某已屬疾矣叔他日來當不復見也嗚呼孰謂其果然哉銘曰

潔身而家女之徳事姑猶親婦之職俗澆不還世乃識鳲鳩之儀矧如一能齊死生繄學力不相夫子吁可惻兩殯之原姑之側銘焉弗忘此其室

榮國太夫人上官氏墓志銘

夫人上官氏邵武之著姓也夫人之考以儒學奮爲左中大夫出入顯仕始大其門夫人生而靜專不妄言笑中大夫異之擇配甚久故戶部侍郎季公有聲太學以上舎擢第夫人歸焉侍郎家處州之龍泉蚤孤而貧夫人不逮事其舅姑遇嵗時薦祭稱家有無必具以潔與其夫均感慕不翅如逮事者嘗嘆曰吾爲君家婦凡事死猶事生也旣侍郎爲辟雍直講季氏之宗有不令者以其上世淸平裏之塋山竊售於僧寺侍郎謁告歸義贖之祿薄素無積將貸於人夫人泣曰吾父母資送我者以爲君家助也君松檟不自保吾安所用焉盡倒其奩以贖其山且以其餘增地甚廣置廬舎守之曰俾後世知自君得他人無敢預也於是季氏之族無大小皆稱夫人之賢且服其識至今薪槱不敢望其墓林曰此上官夫人賜也侍郎以徽猷閣待制經略廣州旣三年得請奉祠矣未去廣而歿諸子未冠夫人護其喪獨行數千里歸袝淸平之塋襄治甚備已而慨然曰吾於季氏無負矣猶欲教其子使得齒於士君子之流然夫家無依盍亦依吾父毋乎乃又挈其子間關居於邵武從中大夫時中大夫諸子皆早世惟夫人在夫人日侍其二親退則躬課諸子誦習夜分乃寐率以爲常中大夫與其夫人年皆九十而終夫人始去其親之舎築室郡城聚居十指諸子嶷嶷仕有能稱相踵至於刺史二千石諸孫十餘間受命或預鄕薦孫壻六七人被服儒雅鄕閭指爲盛事然不幸十餘年間三子者前卒獨季息圭侍左右夫人年已八十人亦不堪其而夫人自少觀浮屠氏書泊然無甚哀戚之累將終之夕僅以少疾猶合目端坐誦華嚴經滔滔無一語謬淳熙五年二月三日也圭將以是年十月某甲子袝夫人於侍郎塋北之右而來請銘始予家與夫子家同避寇邵武山谷間吾親與夫人年相若而諸子與吾兄弟年又相若也誦相鄰間亦同試於有司及仕途相逺吾親旣下世而聞夫人壽考康寧未嘗不嘆羨欽慕以爲其親之榮也繼而知其兄弟夭折至於再三亦未嘗不感愴嗟惜以爲其親之哀也觀夫人所守與其自謂無負於季氏者豈不信然哉惟夫人少爲淑女長爲賢婦老爲令母勤儉有禮法其處已莊而和其治家嚴而有則其於內外親族睦且有義而又逹於哀樂死生之際其可不銘初夫人以侍郎貴當封碩人而侍郎回以封其母厥後諸子旣通朝籍始封太碩人遇皇太子恩加封太淑人郊祀與慶壽典禮歷封縉雲文安永寧三郡太夫人淳熙三年封榮國太夫人春秋蓋八十有五曾祖諱某祖諱照贈光祿大夫考諱恢母令人髙氏男四人奎承議郎通判明州壁朝奉大夫知通州埜朝奉郎通判贑州皆前卒者圭通直郎福建轉運司主管文字孫十六人鋚鑑崟�防夢符鎜鑑鑾鏊釜鋈鋆防孫女八人長適惠州河源縣令陳希黙次適漳州漳浦縣主簿張棐次適贑州雩都縣主簿王榕次適福州左司理參軍王浩防適建寧府甌寧縣尉朱頔孫次適隆興府新建縣尉廖敏徳次適饒州文學吳悅次尙防曾孫七曾孫女六侍郎諱陵字延仲云銘曰

女美之盛婦徳之令其守也正有夫而賢有子而傳亦謂爲全不罹於艱不踐於難行奚可言旣得其寧又居其成壽考則榮匪生與樂不滯而覺道斯可學懿躅淸規聲聞以垂視此銘詞

太恭人李氏墓志銘

夫人姓李氏其先蓋上黨人而家開封七世祖諱崇矩爲皇朝開國勲臣任樞宻使贈太師封河東王謚元靖髙祖諱遵勉尙太宗第八女獻穆大長公主任鎭國軍節度使亦贈太師謚和文曾祖諱端懿任鎭國軍節度觀察畱後贈侍中祖諱說任感徳軍節度使考諱宗任奉直大夫直徽猷閣妣王氏封恭人故集賢校理安國之女夫人生世族襲富貴皆淸儉好禮出天性而外家本儒學見聞有典型初適符寶郎錢端義生一女子矣而寡爲朝請大夫祕閣修撰韓公繼室公名球字美成出入中外有名聲而一意官事未嘗問家有無夫人曰治家吾職也盡發其積與已資送之具以置良田築室臨州爲寓居計一旦有負米輸於庭者修撰驚問之夫人笑曰此吾家租也乃謝夫人眞助我者旣而修撰自防易帥荊南不起於道二子尙防或勸夫人謀地以葬無庸歸夫人慟曰昔吾夫葬吾姑信州也盍使從焉我則無如之何聞者爲出涕蓋間關逾數千里負其柩袝於太夫人鄭之側卽墓所築室廬以爲僧居買田數十畞給之且嘆曰吾家在逺不得朝夕此也故至則流連數月不忍去夫人不逮事其舅姑而嵗時薦祭潔嚴齋莊不啻如奉其生嘗聞鄭夫人欲飯浮圖氏且千萬久而未償夫人曰是亦吾夫之願也顧不能遽集因以田施疏山白雲僧捨俾收嵗租以爲飯僧之數凡六年而後畢方建炎亂離夫人家隔絕道經泗州僧伽塔下炷香於頂祈與父母相見而死未幾家問果至及奉直公歿槁殯於南安甚久夫人歸韓氏乃舉而厝於臨川修撰喪迎王夫人養於家王夫人年過八十疾革謂所親曰吾生事死葬之托一女而已孰謂不如男乎奉直公嘗誦華嚴經欲百部以禳兵火之厄僅及其半夫人誦至二百部以酬先志蓋夫人資孝謹雅好佛學嘗從其徒法眞乞名法因又謁宗杲於徑山得號安靖道人晚年布裘飯蔬翛然黙坐或誦佛書意有所會至忘食飲也然夫人善治家凡家事細大悉有法貨泉穀米之用知所均節周旋內外親族稱其戚疎厚薄之誼論者以謂使爲一男子其稱能吏才大夫決矣躬教二子以詩書嘗撫之曰乃翁有官業聲譽在人若等無負之也旣二子皆舉進士預薦送則喜曰其將有傳耶以慶壽恩封太恭人淳熙四年從其長子官於行在所得疾以逝六月十日也享年七十有四以七月辛酉合袝於上饒縣禪寂之東山修撰穴之左二子者長曮從事郎監行在雜務雜賣場門次歷迪功郎監湖州新鎭市女三前氏出也壻則朝散大夫荊湖南路提防刑獄晁子健朝散大夫主管臺州崇道觀李鄩朝請大夫直祕閣孟充孫男元芝元蓍元葵女孫二其在錢氏女子則嫁通直郎知寧國府太平縣詹承宗夫人之行與事元吉以族姓知之爲詳故不辭而銘銘曰

惟天地義女正乎內柔則有位家則有饋去古寖邈姆訓益亡不組不紃視以爲常猗嗟夫人世有令緒少爲順婦長爲賢母克相其良以成其家儉而不嗇飾而不華膳羞酒醴被服在體妾媵閨房率有綱紀我繩我規左右其宜自今視之蔚爲女師夫人旣老復奉其親誨其二子施於後人死生常理壽夭匪貳夫人學焉蓋已知此葬從於夫亦侍其姑鼓鐘其隅夫人所廬

安人盧氏墓志銘

淳熙攺元之七年予始居南澗有腰絰候於門而以書見者徐姓文卿其名拜而泣曰先君子幸有契也文卿之毋將葬於玉山縣安平鄕魯家原矣願賜以銘予驚問之則故攷功郎中徐公漢英之季子也而處州趙使君文鼎嘗與俱來道其力學習文之善及觀其書詞則知古義欲以顯其親之淑於百千年陵谷遷變之後者又其里人相與狀其夫人行事甚縟是可述已蓋攷功諱人傑字漢英家信州玉山縣少通春秋爲名進士登巍科鄕閭皆慕其文與余頃同在郎舎朝夕晤語推爲長者旣又同持節江東西書問往來見其家有緒有條而攷功得悉意王事於外而無閨門之慮知其內爲之助也今遂見其子之立而將不墮其家之傳足以知其母之教焉夫人姓盧氏世爲衢人曾祖襃祖元逹父經習儒業不得仕而其從兄驤仕至侍從有文名爲衢之著姓夫人性端重不妄言笑年十七以嫁復州教授周君之才有子與女三人矣周君不幸卽世夫人提其孤奉其柩由數千里歸居且十年不忍去其姑之左右逮終姑喪乃若有所不容者夫人之母徐嘆曰吾女無所托矣必托於士之賢者庶幾其肯從焉而攷功久失其配遂以夫人歸徐氏攷功素薄於生業夫人治家勤儉有法接其婣族和以盡禮凡祭祀賓客人莫知其貧撫其前氏二子如己出已乃自生子文卿也攷功旣捐館舎夫人日夜誨其子以詩書而家事自任不以衣食勞其子俾求賢師友而問學焉蓋其志尙可見如此子三人禹卿迪功郎峽州宜都縣主簿前卒次湯卿文卿孫十人曰騏曰駉曰驥駟方預秋貢名余尙防其在周氏子則曰卬女則適廣州番禺縣丞富桷進士祝麓饒州余幹縣主簿潘漢卿夫人以攷功遇郊恩封安人年六十有四終則去年三月十一日葬則今年十二月六日也爲之銘曰

相其夫巳有家矣又教其子而傳焉特未享其榮與養也是不畀其年耶悲夫

太宜人毛氏墓志銘

趙氏之子將葬其母踵門而泣曰善罙生四年而失先君子以靖康之難先君子亦流離四方𨿽在濮屬五世而近孑然無田舎以依繄母氏是恃上有兄下有子侄誨之學以自奮僅列於仕矣又誨之忠勤廉恪俾盡力焉今不幸而親不侍也相與忍死以襄大事而吾母溫恭之徳潔正之行懼於湮沒無聞君其哀之而賁以銘曩予守金華郡善罙猶以武爵任筦庫好學而文愛其才也旣而果登進士第而貳令於建安予亦舊爲建安宰嘗取陸景倩事以名丞廨一堂曰眞淸逮今三十年邑人言善罙淸甚至捐其可得之俸以治其官舎爲不負於堂者及居喪號慕如禮法寫佛書數萬言以爲薦祭鄕之士子敬而記之則予可不銘以慰其思惟夫人蓋毛氏世爲衢之江山禮賢鎭人左中奉大夫京之孫左朝議夫夫亨之女也爲武義郎趙君不偄之繼室夫人防有令聞善女工習詩書武義任禮賢鎭而喪其前配王氏有男子二人矣夫人歸焉主饋字孤家人宜之僅十年而武義卽世夫人年甫二十有七生二男一女子守義莫奪躬治其田廬以緝其生理掩關教其子外勤儉自頤日課釋老氏經刺繡其像制爲幡幢貨其簪珥用祈武義之福聞其子有佳客𨿽手自治饌弗憚或不如已者來戒使謝之故其子孫表表甚立淳熙之八年也夫人生朝方燕親族而善罙貢名禮部孫汝勲中取應選郵音並至里巷懽呼以爲榮而夫人澹然不爲動曰此子弟之常也及在建安而善哲善慈官亦近地嵗時來侍觀者以爲慶謂宜見其子孫之顯且大而夫人益享其壽考也而年才五十有八以逝向之里巷之人與聞其事也莫不哀之況其子孫乎子善哲修武郎福建安撫司淮備將令次未賜名而亡女適秉義郎郴州桂陽縣尉祝元齡次適忠訓郎監循州商稅祝九齡前氏出也善慈從義郎監潭州南嶽廟善罙宣教郎知建寧府建安縣丞女適忠訓郎提防廣南西路綱馬驛程江邦佐夫人出也而夫人撫之若一防嫁無異儀人莫知其先後也孫男七汝勲承節郎監潭州南嶽廟汝南汝邲汝孖汝屾汝用汝辡皆舉進士孫女四長適進士伍椿年餘在室夫人以長子陞朝列封太安人壽聖慶典封太宜人淳熙十一年九月十八日終而葬以十二月壬申其地則江山縣崇善鄕其山則黃岡原銘曰正以齊其家義以迪其子潔而不渝儉而好禮宜享其榮奚遽而止百世而下是惟徳婦之裏

左奉議郎知太平州蕪湖縣丞趙君墓表

隆興攺元予爲丞大農秋九月有持書自外至視其題有異曰孤子趙而廉夫名者視其詞益異曰不幸死蕪湖矣今奉其喪歸惟君與最厚願具舟以行予大驚是予友任卿子耶因哭之失聲遂告任卿所厚善侍禦史周元特而下與朝士之識任卿者莫不愕立聚嘆以謂任卿而止於此也明年其弟益卿旣葬任卿於處州嚴水縣孝行鄕大曲之原而來請曰葬遽不及銘也願有以表之始予官龍泉與任卿兄弟善後官建安又與任卿遊加密平生之交無一二數固宜爲此者蓋任卿趙氏諱彥堪任卿其字也冑出秦悼王曾祖叔昻保寧軍觀察畱後東陽郡公祖千之莫州防禦使文安侯父公紹承節郎任卿與其弟自少來外家承節君陷於京師母夫人吳氏繼喪相與力學取應而任卿對策居第二授保義郎法當得任嘆曰任則廢學矣父母皆不及養吾何可不自立約其弟俱奉祠以舉進士凡五監廟南嶽再貢於禮部始中其科得出身攺授太平州蕪湖縣丞紹興丁丑嵗也任卿未登第時嘗爲建州都作院郡守部刺史咸以牋奏屬之待以文士而任卿自課其職益嚴曰不可以是而怠也及在蕪湖嵗大水周行田間其下無敢秋毫取於民者會敵犯淮甸大軍道邑日數千人近鄕洶洶盜且起令移疾不視事任卿慨然趨縣之堂上獨立指呼無一不辦治斂居民壯健者爲兵列五戍境上命土豪主之鼓聲相聞盜以不發安撫使始命屬縣團結民兵而邑以先具告戶部侍郎劉季髙按行江東才之委以鹿角寨任卿曰寨固易事今淮旣擾矣民渡江接武天寒無食凍餒死道路是敵未至而先害之也願以常平米賑之兩月季髙是其請由是所全活甚眾明年邊事息任卿謁於縣冀新縣學以起鄕閭之秀者眾皆難之任卿笑曰縣官銜有天子命以主學事爲名今名存實廢得乎請無借民力而以己力因相與出俸邑之豪於財者皆求助而學以成今參知政事虞公爲守一見喜之符檄下於邑者不他屬也旣虞公制置荊襄將辟以從而任卿已疾矣任卿初以盛夏受民輸縑勞甚得疾而醫者誤投其藥縣民聞之日踵門問狀逮其亡皆抵縑於地號呼相弔以爲自是不可活也夫以任卿臨政無所自私能鈐制吏姧而得民情如此使其致位寖髙得年且永則其施設庸可旣耶蓋宋興號賢宗室不過工文詞察吏事類能表暴自見至任卿則衣冠笑貌退然如寒士識與不識莫辧其宗室子也其爲文瞻而蔚詩敏以妙於書無所不通而未嘗以其所長蓋人遇事裁決精審優遊不迫亦不肯近爲名聲與之居莫見其喜慍然久而後知其益又其人方頤而博背惇敏重厚可望以功名者而官僅七品仕止縣佐年才四十有三天之祐善非耶人之骨相抑又何可期耶吾聞天之道吝於與人之賢而不吝於與人之壽無以畀其身必有以昌其家則人亦徒爲任卿戚戚也娶吳氏其母舅歸州司理參軍欽降之女男三人亷夫其長也次寛夫立夫女六人長前夭余尙防任卿卒以元年秋七月十九日葬以其年十一月四日積官自忠訓郎換左宣教郎後以年勞加覃恩至左奉議郎云行狀

敷文閣直學士左朝奉郎致仕劉公行狀

曾祖昈贈尙書刑部侍郎祖逢太子中允贈左光祿大夫父撫贈右太中大夫母王氏贈太碩人公諱一止字行簡湖州歸安人曾大父而降世以儒學名家伯祖述以直道淸節事神宗爲知雜禦史疏新法得罪者也禦史之子握年十八登進士第至龍舒守見公尙防趨於前命賦詩操牘立就語奇出舒州撫而嘆此異童子吾宗其興旣公舉進士又少於舒州四嵗未冠試太學屢先多士聲稱籍甚丁內外艱跣哭就道見者爲感動家貧力葬無遺禮有司欲以公應八行選公曰行者士之常也謝不就宣和三年始獲奏名禮部唱第廷中少年朋從多以貴顯至公名莫不舉笏相慶公視之泊如也得監秀州都酒務人皆言公宜在文字之職公不卑其官事以辦給長吏知公名未始以常僚待之也秩滿爲越州州學教授時翟汝文知州事間出所爲文屬公定其槁至以詫客曰頗曾見人物如此乎公旣代去避地於姚江傅崧卿來攝郡政書禮致公卽勸傅公起義以赴國家之難至稱劉琨祖逖同寢之事語甚激烈傅公感慨流涕會李參政邴得祠過郡見公畱語終日密薦公人物議論宜在朝廷蓋不使公知建炎四年得用爲詳定一司敕令所刪定官紹興攺元召試館職因對策極言當世之故且曰天下事不克濟者患在不爲不患其難聖人不畏多難而能圖爾昔吳王夫差旣勝齊而子胥以爲憂曰是吳命之不長也未幾果滅於越吳人侵楚及郢楚人大懼而令尹子西獨喜曰乃今可爲矣而楚以不亡是禍福倚伏果不可料而不可不爲也如其不爲而俟天命自回人事自正敵國自屈盜賊自平有此理哉上覽之稱善且諭近臣劉某所對剴切知治道欲驟用公而執政者不懌也除祕書省校書郎攷試兩浙類試進士公語同列科舉方變欲文學之外通時務爾凡言渉浮靡者盡黜之旣皆患無其人公袖出一軸曰是宜爲首及啟號乃張九成也九成以行誼推重鄕裏餘多一時聞人眾始厭服是年冬遷監察禦史卽上疏論君子小人用否之辧以謂天下之治眾君子成之不足一小人敗之有餘君子𨿽眾道則孤小人𨿽寡勢易蔓且引易五陽決一陰其卦爲夬而系辭則曰君子道長小人道憂也夫以五君子臨一小人不曰道消而曰道憂蓋上下交而志同如泰之時然後小人之道不行若徒能使之憂則將圖之而無不知矣朝廷行事無一定之議公又上疏陛下憫宿蠧未除念頹綱不振政煩民困用廣財殫置司講究徳至渥也曾未聞有所施行恐以疑似之說欺陛下曰如此將失人心矣夫所謂失人心者刑政之虐賦役之多則失百姓之心好惡不公賞罰不明則失士君子之心若無是則失者小人之心耳失小人心而得百姓士君子心何病焉願審其利害當罷行者斷自聖衷勿貳勿欺則事之委靡不振者悉舉矣上覽奏嘉納時庶事艸創有司法令類以人吏省記而吏生因緣欲與則以與例進欲奪則以奪例陳公曰法令在姧吏猶得侮之今一切聽其省記欺獘可勝言願以省記之文送敕令所定而頒焉公𨿽未嘗任言責而論事不一方手詔詢中外利害命大臣修政之日公卽具言宣王內修政事者修其所謂攘四夷之政而已如緩其所急先後倒置何修爲哉今不過簿書獄訟與官吏遷除土木營建之務未見所當急也又言人才進用太遽而仕者或不由銓選朝廷之士入而不出在外者𨿽有異能不見召用執親喪非軍事至起復爲州縣官皆僥幸之門不塞而至公之路不開爾又請選近臣曉財利者仿唐劉晏法瀕江置司自辟官吏以制國用鄕村皆置義倉以備凶荒增重監司自轉運副使至提防刑獄並以曾任侍從官爲之及令侍從臺諫各舉所知當是時𨿽中丞侍禦史有論必咨公而後決明年秋遷起居郎奏事上前上迎語曰卿朕親擢也自六察遷二史祖宗朝有幾公謝臣不足以知舊典尙記宣和間張徴李棁與臣實同顧臣何以當此公旣荷上知其在臺察已刺口論事至是因面對極陳堂吏宦臣之蠧執政植私黨無憂國心翌日遂罷爲主管臺州崇道觀寓徳淸僧捨杜門卻掃自放於山水而詩文益淸健閱二年召爲尙書祠部員外郎奉神主於溫州未行攺權發遣袁州又攺浙東路提防刑獄公事加直顯謨閣公盡心庶獄毎行部其株連久系者釋遣動數十百人守令至眙而民或畫像以祠公然悍彊冒法者未嘗故縱越有巨姓怙富橫甚致仇人於死賂二三逹官求以爲受雇覬末減公治之愈急屬吏咸恐公不顧卒刑於市一路始服公之平會攝安撫司卽奏疏比年帥臣權稍輕屬郡莫能統攝調兵則不遣移食則自占今旣罷管內安撫矣則諸郡有得便宜指揮者亦宜聽帥司節制以革前日之獘秩滿除權發遣常州未赴召入祕書爲少監旣賜對上曰知卿久外無爲卿言者也公頓首稱謝居兩月復爲起居郎遂遷中書舎人兼侍講賜服三品時九年正月也會莫將亦賜出身除起居郎公亟上奏將以太府丞驟綴從班前此未有道路籍籍以爲將上書助和議而已臣之誤恩與將同制臣若不言人必謂臣自爲地而不忠乞並與臣罷之疏入不報九月遷給事中仍兼侍講徐偉逹除知池州偉逹嘗事張邦昌爲郎者也公言邦昌僭逆凡仕僞之人皆知諱其官惟偉逹至今自謂郎中豈稍有廉恥者一郡旣足惜且無以示好惡於天下遂罷偉逹呂伉以大臣子除貼職添差浙東提舉茶鹽王存等非老病而罷從軍與差遣公皆謂不可至貴近之請尢論執不避其下𨿽小事悉爭之孟忠厚乞試河南一郡公奏後族業文如忠厚不可多得此例一開有出忠厚下者何以禦之汪伯彥知宣州入覲詔以元師府舊臣特依現任執政給俸公曰伯彥誤國之罪天下共知節度使俸借減尙不簿況州供給圭田之厚以郡守而依執政殆與異時非待制而視待制非兩府而視兩府者類矣上皆爲罷之武臣王仲寶等押扈衛人馬依康履例給料歷公亦奉料歷非參選不可給一二年來始以給奇功者履等非奇功而仲寶又其屬也廖剛時爲中丞謂其僚曰臺當有言皆爲劉公先矣我輩獨無愧乎居瑣闥僅百許日繳奏未已用事者始忌公因誣公薦士失實又罷爲提舉江州太平觀久之除祕閣修撰十五年冬除敷文閣待制議者希用事意謂公辭免有譏誚遂中格並奪修撰二十三年上疏請老始復祕閣修撰致仕九月再除敷文閣待制二十五年用事者死上更媺庻政卽起公赴行在公𨿽屏居鄕閭非無意於當世者聞上有命不敢卽辭杖而造朝至國門辭曰臣死且憊念竭力以報陛下然足嘗跌而傷拜伏不能如儀惟陛下貸而歸之上𨿽思公之賢渴欲見公而亮其無隱遂進公敷文閣直學士致仕以歸紹興三十年十二月初四日以疾終於家享年八十有三明年正月丁酉葬於烏城縣澄靜鄕趙村後塢山之原官至左朝奉郎爵至長興縣開國伯食邑至八百戶訃聞贈左朝散大夫娶臧氏同郡記室參軍詢之女勤儉有禮節閫內巨細未嘗憂公而勸公以遊學及公旣逹不以爲喜旣退不以爲蹙先公十年卒男二人巒右宣教郎主管臺州崇道觀嶅右承務郎淮南東路提舉常平司幹辦公事孫男九人簡符筥筌篆皆將仕郎籕策籍箴業進士孫女三人適張頴周楠而一尙防公少敏悟七嵗能屬文旣長博極羣書至星歷方技佛老之說莫不窮析要眇爲文章推本經術出入韓柳不效世俗纖巧刻琢𨿽演迆宏博而關鍵嚴備鄕人士大夫葬其父祖得公志墓乃以爲榮其爲制誥明白有體麗而不佻𨿽書詞塡委一日數十倚馬輒辦嘗曰人君訓告賞善罰惡辭也豈過情溢美怒鄰罵坐之爲哉故公在詞掖數月人爭傳頌顏魯公孫特命官公當制偉甚上嘆賞不已至手書之其爲詩髙處陵轢鮑謝下者猶足奴視溫李然淸深簡易自成一家呂舍人本中陳參政與義皆號能詩得公詩驚曰此語不自人間來也石林葉公夢得與公平生交其論當世人物以公爲第一流至公詩亦曰世久無此作矣有類槁八十卷藏於家公儀矩整秀樂易長者聞人有小善至單詞只句可取率稱道不容口後進經公指授其爲文必可觀然公於文蓋無所不能於學無所不通自少馳聲場屋四十始得一第暮年僅掌書命曾不得上玉堂爲學士其雍容獻替已不勝忌克擯廢於祠宮者十有七年及上欲用公而公已老矣嗚呼使公而早得用用而不爲憸人間之旣間而歸不病而至於復用則其所立詎止是哉公文章之餘筆法甚工而樂府亦盡其妙京師市人鬻者紙爲之貴而公實衝澹寡欲戲於翰墨自布衣至登法從不蓄聲色𨿽飲食奉養未之少異閒居不妄營一錢客或謂公宜有以遺子孫公誦疏廣之言以對退而誨其子則曰吾平生通塞聽於自然惟機械不生故方寸自有樂地年逾八十抽思作文不減少日臨終之秋豫戒其家疾旣革無一語謬蓋逹於性命如此予兄弟久從公遊荷公之愛爲深故知公行事爲詳而公之二子且以治命來屬因泣而次之

南澗甲乙稿卷二十二

