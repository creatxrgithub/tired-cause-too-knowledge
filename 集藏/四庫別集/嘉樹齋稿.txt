嘉樹齋稿

﹝明﹞吳繼茂著

●目錄

序

卷一

五言古詩七言古詩

卷二

五言律

卷三

五言律﹝一﹞

卷四

五言律﹝二﹞五言排律五言絕句

卷五

七言律詩﹝一﹞

卷六

七言律﹝二﹞

卷七

七言律﹝三﹞七言排律七言絕句六言絕句

跋

●序

吳叔承詩敍

大泌山人利瓦伊楨本寧父往余乞靈白嶽過海陽陽令丁元甫指數其邑文獻則亟稱友人吳叔承髙誼而視余以其詩叔承方宦兩京未之見也詩則信羙矣又二十餘年而海陽邑志成有文苑傳附以風雅叔承不與爲僅於捨選條舉其名位云有嘉樹竹西北遊諸詩稿而已余怪以問其弟幼時幼時出所爲嘉樹集者讀之則朱文寧宮諭諭邦相觀察詹東圖別駕皆爲敍而傳之文寧言信叔承才叢爲詩各極其體各極其變邦相言古選陰鏗何遜之流亞近體錢起郎士元之雁行東圖言才無所不通約法以就才意靡所不玅緣法以寓意穠不失艷豪不至麤憂憤不過激奇譎不傷功餘一一按而求之無愧辭詩如是而不得與文苑風雅海陽多才乃至此乎或言海陽人善賈亦善賈名薦賄曲筆往往而是叔承不欲碌碌如玉落落如石眾人皆有餘而我獨差遺官別駕之展驥矣委而棄之如棄敝屣嗣浚朔方之變玉石俱焚識者服其明哲而隱不爲名其詩類其爲人直述胸臆衝夷淸遠卽漢魏六代三唐作者且恥襲其餘沫殘瀝而況夫蛙蚓之音辱在污泥能興之同編列乎齊王好竽必三百人南郭先生以吹竽食祿王一一而吹之南郭遂逃漢帝宮人賂畵工多者十萬案圖召幸獨王嬙不肯以畀匈奴召見貌爲後宮第一悔之如名籍已定何夫文苑風雅濫竽者幸而免於齊之分頭審聲而叔承詩風華秀令可敵玉嬙令浚人賦明妃昭君樂府弦歌不衰知不以彼易此矣

吳叔承先生詩序

言其心之所明而盡謝剽拾乃可與談人譚事談文譚詩吾於詩得其燦然者矣布錦錯繡諧宮激商纖濃暖急之際之賞也又得其躍然者矣寄物托情感時觸事顯微隱見之致之會也又得其蒼然矣亭亭獨上渾渾無端滔莾超曠之槪之興也是詩之所以立命也辟人之身有色澤有脈絡而骨气爲之幹是人之所以立命也其於文也亦然自近時一二工文者極其才情播弄萬態以駭人身目而世遂疑文體寬詩格嚴岐而二之謂有偏工獨至而益復歸重責難於詩必若此言是詩直爲此拘拘者牧野誓師虎賁可無用也攵直爲此蕩蕩者淮陰市戰節制可盡廢也幸而勝以一日掠千秋也新安於兩者故稱擅長史禎氏因雨闖吳氏季園得交伯生生生和我詩異之因得其先公叔承詩益異之�承詩具在贊者已備不具論獨喜其澹宕又緊嚴駢麗實典則慷慨更安閒大獵古始而棄其皮毛擬之則不可測之則不能能令人油然入其中起而擊節嘆賞者夫詩而曰似某某某似則非美又曰逼眞是某某某逼則非之非矣有王嬙便可敵西子何似與逼之有處升承地行叔承事信叔承才發爲詩各極其體各極其變史禎氏卽不得與先生同壇大鬯於天風石壁間遐相當年景象敨欉渾厚淋漓卓犖絕無靡靡習气人有其詩詩如其人入我明詩品中興諸名公甲乙無疑而況又得伯生華其繼乎爲伯生言北地信陽分量較然李傲且貧大見仇妬後嗣日襄不克振何故委宛近人人推尊與李抗旦用挫之諸孫貴盛發揚而弇州序信陽雧不肯阿承才�老手聞叔承豪邁似李季則過何兼何氏之遭去李氏之短與阨章章表見是則史禎氏胸中所了然自信可以復於伯生者若曰然然否否則代有作者其又烏得枉諸

萬曆辛丑淸和月二十日平涵居士朱國禎頓首撰

嘉樹齋稿稿序

往吳嘉甫爲余從父叔承先生之風槪詞�娓娓不倦旣辱交汪仲嘉昆季每福說新安名士指未嘗不首爲叔承屈於是益信嘉甫之言非過私心向往然承非朝夕奚今年夏餘躡屩遊齊靈則嘉甫以病劇不能從因戒期約仲嘉走問嘉甫疾因緣一望見叔承不負生平向往至則叔承已從隔歲謝人間矣當是時吳氏諸衣冠耆俊並來會爲流連者累日而叔承之伯子明春尢相慕重隨出叔承所著嘉樹齋稿授余泣且�曰先人遺之�藉諭先生一言以永其可幾乎倘惠頤仲嘉及家弟嘉甫施及先人而寵光之明春托以不朽余唯唯蓋自幸卽小獲從叔承遊而獲表章其�言以�神交亦一快也敢憚爲彼退而展嘉樹齋稿與仲嘉��之有五言古有七言古有五言律有五言排律有六言律有七言律有七言排律有五言絕有六言絕有七言絕蓋諸能靡所不備合之得如萬言計七卷莾莾蕩蕩美泛長江望汝門洲渚縈回島嶼交錯吋而微波吋而怒濤吋而千帆交駛吋而萬櫓俱停令人恫心怵目應接都忙非束東方隅招偏曲者可比其托悰寄興往往在物情之外似近而遠似淺而深而結體創調一取師心不落蹊往古�其陰鏗何遜之流亞乎往��錢超郎士元之雁行乎�未可從今人中求之矣�以餘言質仲嘉仲嘉不以爲諛且也在隆慶初載叔承從歐楨伯陸��諸人結社廣陵海內艷�之周旋兩京所交皆知名士及謝平��裏中則日從汪司馬上下其議論�其師友淵源良有自矣而性復孝友�先祕書所閼季圖號稱名勝中有九苞堂諸處可供遊息叔承遜弗敢居曰吾何足以嗣先祕書也苐卽其傍有嘉樹處葺數椽焉置一榻一幾圖書數卷日吟嘯其間寫書則焚香煮茗與相酬對倦則�偃臥嗒然喪我不復知天之髙地之下矣旣余偕仲嘉閒步湮上因問明春望之郁然潔秀卽之而蒼翠刺眼者夫非嘉樹齋耶明春曰然余語仲嘉曰嘉樹將以叔承�重矣明春��謝曰諭先生張先人遺言明春敢不封植此樹以安�大貺

萬曆辛丑中秋�新�諭均邦相甫撰

吳別駕叔承先生詩序

自古志士才人居恆幸際盛明末繇榮鴻勛勒龜鼎以自舄奚於天下後世爰是綴學發﹖﹖滲非辟爲攵則敲韻爲詩各擅偏長權汯衡古範今程浚標表一生才志之所托宿顧志文而矕攵結撰𨿽有法程音韻則無拘系以故魁宿軼才摻觚染翰易以蚤譽流芳卽如蓄縮僕遫之�志褊才謭一行振藻亦能東剽西掠締章繪句緞馳騁騖或博名身後不可豫必然而當時蜚英籍甚者故恆什一若夫詩之爲道法拘韻限非若文之洸洋可以任才自肆猶然弗畔古作章程以此律詩詩難可知矣是故詩人爲詩才信則法詘汯信則才詘無兩得者故學詩之難倍於斆無論詩才碌碌亡以愈人者當戶避舍縱有博學宏才勵志攻詩轄字朿句磨韻調聲拘則逡巡避席縱則滿讕罒﹖之駕意疊則病於意之天閼而詞致少飄逸之趣才斂則病於才之窘迫而气韻乏豪宕之風故騷客墨卿往往詘有餘之才以信其法裁無窮之意以諧其聲此所以尋古肆今文人擅場樹幟更僕難盡詩家豎旌旗鳴金皷者可僂指計也吾郡闤闠詩攵登壇寧幾卽如吾密友吳別駕對承者其爲人雄俊邁倫任俠自喜固非眼﹖﹖丘闒茸�詬握齱選耎對若埒者所能伉儷故其志常欲弸中彪外逴﹖﹖樂萬夫不欲鰓鰓綴無韻之文以�肆才力而表見孤技於當年與來世而寧桎梏其才力以就有韻之詩而慊其志所膻悅蓋自燥發時而志巳﹖﹖之矣矧又席父兄紳笏覆露得弛負擔旣無牢騷侘傺之感以分其心復有俶儻踔絕之才以肆其力惟其肆力專故其稽考博惟其稽考博故其韞籍深上而坱圠下而奔蒼亡不曉暢大而鯤鵬小而蠉蠕亡不探頤遠而竹素縑緗與夫神經恎諜道深釋部亡不劉覽近而搢紳韋布與夫閭巷士女諷詠吾伊亡不蘓援淵停浚髮根沃葉緐故其才日益裕而其詩日蓋工才無所不通斤斤然約才以就法不逸其才於法之外意靡所不妙屬屬然緣汯以寓意不越其法於意之中是以誦叔承詩者僉云穠不失艷豪不玉麤憂憤不過激奇譎不傷巧庸知其得之法古者奢乎以是學詩詩又惡之以難叔承也余因對承重有感於今之啙窳縮朒者搦管聲詩動輙竊取近世二三聞人瓊敷瑤﹖﹖滲以緣飾其固陋故風塵魑魅白雪靑雲中原吾黨之句影附雷同則是闤闠之內人人能詩而人人自不能詩也對承一洗時髦剽掠之污獨賈長才抗志古作鏗然鼓吹近體彷佛乎正始唐音則𨿽不以攵自顯現於天下後世顧余生平數數然與對承揮塵霏玉折蕳投珠彼其言之音韻鏗鏘者父而詩也卽其詩之﹖﹖滲繢駢麗者詩而文也攵攵詩不但初衣志學末路苻券卽百世之後有能洛誦其詩者亦可以玄想其文矣藉苐令挽近域中二三名家九原可作未必不屬櫜鞬執鞭弭從事下風安知不屍祝對承上座上余非阿對承所爲詩籠蓋人上蓋嘗聞漢武帝下拍梁詔曰有能七言者得上坐夫能七言特詩家一體耳帝尊顯上位則叔承之詩各體樊悉一切以古法權衡脫得生逢元光尊竉貴顯必不在東方朔枚臯終軍主父偃司馬相如吾丘壽王等下豈儕俗末曲短韻所能方軌接軫幾則又何必奇勛偉伐炫熿千秋而後爲能自表見且也對承諸子負才象賢有志剞劂遺詩行將懸國門詫海內摽若翁一生才志絕羣請余序弁諸首

萬曆辛丑春孟六之日友弟詹景鳳譔

適園居士金邦達書

●嘉樹齋稿卷一

新安吳繼茂叔承著

男吳明春編校

五言古詩

七言古詩

◆五言古詩

夏日齋中讀書效陶體

和曹子建公燕

答汪和叔

奉贈朱計部子得

贈韓麟洲

山中送徐山人遊京洛

寄答張孝廉魯叟

上巳日自禪智寺泛舟登法海寺

約莫公遠遊上方寺雨阻陸無從齋中對酒作

北上畱別親友

贈葉景魯時將謁選過予言別

別顧山人不疑

贈周公瑕

贈倪隱君

使梁還都別萬都諫

程光祿茂卿張太史子貞程仲權過集同賦

都門閒居柬汪和叔昆仲

壽弋國張太夫人六十

送姜黃門赴謫所

贈翠峯隱者

卽席贈五子

七夕雨

南都畱別同遊四首

聽萬使君琵琶

眞州江上懷李季宣

和錢起詠白油帽送客

貞母程大家詩﹝有序﹞

山中送愚公還嘉禾兼寄袁進士坤儀

秋溪泛月

水邊美人

酌酒與莫公遠別

呂城舟中紀事﹝有序﹞

村居霽望

友人遊武林懷寄此作

晚過淸署呈一公

冬夜乘月獨尋淸署至松關扄不得入悵然而返因作此寄諸禪友

○夏日齋中讀書效陶體

中夏有佳趣庭樹交繁陰北窓美淸晝微颷開我襟閒居嗜經史寓目多諧心古道淪已久誰復繼遺音僶俛千載間孤陋恐難任抱玆竟朝夕嘆息向中林

○和曹子建公燕

置酒啟髙會永日恣娛遊西園見明月良夜復重畱淸颷泛蘋沚零露被蘭丘中堂沸絲竹列鼎羅珍羞顧瞻並親暱況乃悉名流興懷托豪素四坐遞相酬嘉樂諒不替長願奉千秋

○答汪和叔

夫君天下士韜迹棲蓬蒿一朝走燕市聲譽傾賢豪風雲立可致榮利非所饕雅志在篇翰遠興事遊遨人生貴令名千載競相髙河淸不可俟種種見顚毛願君毋苟疑終焉固其操

○奉贈朱計部子得

跂望隔層漢惄焉思華簪一朝感知遇歡劇情彌深長跪叩緒餘乃聞大雅音風旨良在玆斯道豈湮沈伊予慚朽質同聲安敢任引吭臯上鳴振羽莎中吟大小從所適相知貴賞心悠悠鍾子期請爲鑄黃金

○贈韓麟洲

丈人國所式志業良自殊桑梓固同壤賢愚各爲區聲聞日萬里延領但踟躕何期薊門下昕夕得追趨振翮冀云漢展足望天衢奮發從玆始何能終迷途猥劣不遐棄願一效斯須

○山中送徐山人遊京洛

寒云迷古道秋雨復兼旬把酒惜離別杯盡意未申君行欲何之京洛多風塵侯王不下士倨視厭淸貧寸心當自固所以全吾眞無爲操瑤瑟俛首學伶人

○寄答張孝廉魯叟

濩落日已久林臥歲將闌庭前見霜露百卉皆雕殘叢菊吐其華對之足盤桓西江有美人夙昔結交驩憐予抱幽獨貽書問加餐佳期具雞黍相遲河之幹躊躇竟不來日暮思漫漫長歌采寒英遺報愧瑯玕

○上巳日自禪智寺泛舟登法海寺

髙會不竟日佳期將柰何盛年豈長保樂少苦仍多鬥酒肅嘉賓方舟揚素波中流歌吹髮淸響振林柯譪譪煙光散習習谷風和披云躡髙合遵渚轉平阿浮觴坐延賞幽心滿薜蘿何須愁日暮試取魯陽戈

○約莫公遠遊上方寺雨阻陸無從齋中對酒作

言結山中侶鷲嶺恣探遊朝雨忽不歇遂向此淹畱淸和入新夏繞屋綠陰稠相對無雜言問君有酒不開樽共斟酌身外良悠悠執鞭非所恥富貴終難求相期厲髙節抗步追巢由

○北上畱別親友

我生懸弧矢決志在四方四方邈萬瑞安得戀閨房倏忽百歲期不但如朝霜修業當及時胡然名未彰以玆不寧處皇皇熱中腸驅車出裏門何憚道路長被褐謁明主待詔金馬傍鉛刀期一割罷牛思服箱致身效涓埃崇卑非所量抱關故自重執戟良亦臧焉能守章句皓首徒彷徨

○贈葉景魯時將謁選過予言別

誰持明月珠坐弄淸溪渚白日走風雷恍惚聞龍語曰予潛深淵酣睡歷年所赤水夜光迷詎知乃歸汝照乘良足珍行將獻當寧

○別顧山人不疑

涼颷催白露爽气逼玄蟬遊子嗟行役踟躕大道邊道邊多古木迢逓起寒煙願言立斯須鬥酒鑑離筵離筵易淒愴酒盡空山川驅車涉遠道道遠欲何之關梁限南北淚下濺如絲飛塵蔽白日翹首重相思相思日以遠嘉會難前期行行當自惜努力向明時

○贈周公瑕

落魄久遺世蹤迹混漁樵秋風江上居時物正蕭條思君渺千里目極不可招玆晨欣把臂鬥酒坐相調君如鴻與鵠笑我如鷦鷯振翼將遠舉萬里摩雲霄回視蓬蒿下飲啄何寥寥

○贈倪隱君

泠泠石上泉謖謖澗中松鳴泉雜寒濤萬壑盡遊龍此中有仙客玩世巢雲峯何時忽沖舉滿徑白雲封象賢秉髙尙永慕企幽蹤感懷發長詠片月角芙蓉

○使梁還都別萬都諫

趣裝駕言邁徘徊望大梁祇役豈辭遠況當還舊疆所思戀君子千里阻儀光臨岐重脈脈執手欲沾裳願爲鴻與鴈日夜東南翔不然爲蟋蟀亦得鳴君堂虫鳥尙猶爾伊人乃一方綿綿思若綫寤寐能忘

○程光祿茂卿張太史子貞程仲權過集同賦

天風西北至朔气滿長安僻居傍城隩岑寂獨長嘆良朋忽遠集終日愧盤餐東鄰有旨酒貰之罄餘歡歡劇不覺醉漏下夜將闌人生若蓬梗聚首誠亦難況爲桑梓親寧勿披心肝

○都門閒居柬汪和叔昆仲

窮居常寂寂門前雀可羅素心隔南陌時復厭經過二仲且猶爾友道將如何所以袁安節介焉臥薜蘿

○壽弋國張太夫人六十

寶婺何烱烱瑞彩燭遙天設帨開北堂環佩儼神仙慈儀表邦國有子羨才賢意气排山嶽詞賦淩雲煙十年聞結納賓客盈三千軒蓋塡修衢珍錯羅廣筵一一上爲壽淸音發管弦西池降王母靑烏來翩翩親授長生訣白日同飛騫

○送姜黃門赴謫所

鳳鳥世希覯文采何陸離翺翔千仞岡嗈嗈鳴淸時誤角荊棘間燕雀反爲嗤摧頹良自惜覽輝安之虞庭奏九韶終當復來儀

○贈翠峯隱者

自昔聞新安山水稱大好我生三十年愧未遂幽討忽作富溪遊始獲罄玆抱千峯陟雞籠百折入鳥道髙人此結廬棲遁一何早援蘿漱紅泉躡磴拾瑤艸逍遙侶松喬頹齡長自保嗤彼世俗人營營以終老

○卽席贈五子

何山人無咎

潘文學景升

程山人仲權

黃祕書賓王

汪山人子建

﹟何山人無咎

東南有奇士被褐握驪珠重襲復深櫝十載匿菇蘆靈物豈能掩望气時有無餘光發中夜流彩照名區願言持謁帝愼勿重踟躕

﹟潘文學景升

鷦鷯願一枝黃鵠志千里上苑無凡柯岐途多苦李托根固所宜立身良有以去日不重來盛年安足恃努力向明時千秋躋信美

﹟程山人仲權

佳會豈不樂念慈多離憂眷言共桑梓十載結綢繆我歸尋舊廬君胡重淹畱人生貴適意役役欲何求山中有桂樹遲爾日同遊

﹟黃祕書賓王

明時稱宦達早歲奉彤闈白日暎朱顏紫綬何紛披浮沈金馬門容與鳳凰池花下弄柔翰風前綴玉枝栢梁朝侍燕扈從有新詩

﹟汪山人子建

涼露滴梧桐人隨鴻鴈至猶憶竹西遊題詩醉山寺一別今幾年棲遲非避地握手卽幽期論交惇世誼明發又天涯相看角淸淚

○七夕雨

風雨亦何意經時似故多入秋太霪殢信宿如滂沱雙星儼在望隔水對相睋惻惻不能語淒淒興悲歌帝幸鑑私曲曠歲期一過良會在今夕安能復蹉跎中流修且廣急雨揚洪波欲渡無舟楫靈鵲願塡河塡河誠不惜明朝柰若何

○南都畱別同遊四首

遊子輕別離出門卽萬里對酒不成觴長嘯拂衣起豈不念友生四方多壁壘那得守簿書劍騎詩堪擬

其二

祝融驅火龍流金石可爍威紆畏王程北眷望長樂旣無蘇季金何爲陸賈橐抗手語交知欲借楊州鶴

其三

我行日以疏我途日以遠冉冉朱顏頹寂寂滄江晚行者恆苦饑居人願加飯去去勿復疑羊腸是平阪

其四

僚友惜我行載酒遠相勞投玖意自眞剖心亦詎報眷念立斯須母爲觸炎燠賤子豈無言中情不能道

○聽萬使君琵琶

使君塞上游抱得塞上樂顧我撥朱弦希聲儼在握玉指未蹔停轉換風雲數泠泠泛宮商淒淒入徵角錦帳醉葡萄潯陽人邈邈冢艸獨畱靑芳魂戀幃幄蔡女終歸漢才情亦超卓一拍一沾衣涕下似泉浞四坐樂復哀笑泣云不覺誰知羽聲回如驅龍雨雹沙磧盡傾崩胡兒盡驚逴又如漢兵來殺气搖山嶽單於親系頸稽顙奉正朔凱歌士馬閒大賫皇恩渥百獸闐舞庭和鳴集鳳鷟彈罷天籟生八音等鳥啄

○眞州江上懷李季宣

漠漠孤煙散層城暮色開美人渺何許望望臨髙臺豪吟傾百斗倚馬識仙才願言挾飛鳥淸夜乘風來四顧重延竚獨立復徘徊徘徊君不見江月對銜杯

○和錢起詠白油帽送客

仰戴藉脂膏元服照霜雪渥渥濕不停蒙蒙潤難徹魯縞勝縑巾齊紈輕素箑雨露敢辭勞風塵當自別

○貞母程大家詩【有序】

貞母程大家予友程文學汝立之母也早喪所天家徒壁立艱危撫孤勤苦勸學汝立學成蜚聲黌宮予得從遊因聞貞母節義景仰艷慕敢措一言愧不足以頌美其盛云

春暉戀蘐艸貞秀北堂幽冰霜良獨苦悠悠詠栢舟未亡心已剖撫弱重含憂饑饉瓶儲竭熊丸勤督修靑雲兆世業握桂佇髙秋慈祥開百世餘慶遠能酬班姑昭懿譽竹素擬同流

○山中送愚公還嘉禾兼寄袁進士坤儀

隨緣挈缾缽言別出松關春波渺無定浮杯忽東還引睇雙林遠蒼茫積水間袁公尙髙節混迹亦塵寰昔愛新安水兼之江上山白雲聊寄臥折葦弄潺湲睽違倏易歲寤寐想容顏因師懷淨業迢逓悵難攀

○秋溪泛月

露下夕流淸山髙秋月小水底動潛虯沙邊驚宿鳥散發弄潺湲扣舷歌窈窕延佇美人遙長天波渺渺

○水邊美人

盈盈桃李姿灼灼暎溪渚疑是洛川神或恐江漢女引睇欲傾心含情不得語恨恨對波流流波深幾許

○酌酒與莫公遠別

對酒莫惜醉醉可銷煩憂思君江上水日夜潺湲流江水流不息寸心同悠悠及時展嬿婉明日不重畱驅車從此去相望隔中州羈鳥思舊林行人懷故丘信美非吾土安得久遨遊因君重鄕念掩涕不能收

○呂城舟中紀事【有序】

予謝平涼歸以七月十有九日舟泊呂城其夕天宇淸澄水月交映扣枻孤吟興復不淺忽有二僧浮舟而至因相與倚篷劇談夜分必﹖山義亹亹江空露寒各就篷底詰旦亟起覓之已解纜行矣慨玆良友名姓未通古有忘年今且忘名因成一詩以記良遇云耳

方舟對月明相看類漂梗邂逅似有期微言挈要領身名況已忘何須問鄕井坐久露沾衣篷窓涼夜永戒曉覓行蹤煙斂波光靜何處更浮杯遙空沒秋影

○村居霽望

屋上春鳩鳴軒戶啟朝旭夜雨添微波溪光蕩新綠倚杖衡門前悠然興遠矚不盡嶺頭云無心時斷續

○友人遊武林懷寄此作

寂寂南樓上悠悠翫月光山水澹秋色美人遙相望憶昨別予去駕言遊錢塘富春連峽石江路一何長危灘髙百尺水激戒舟航懸崖啼猿狖天迫墮靑蒼譬彼巴汽險神怖心茫茫玆遊良亦苦洵美乃吾鄕練溪淸且淺豈謂濟無梁汀洲多蘭芷鷗鷺狎飛翔何當理歸棹攜手共徜徉

○晚過淸署呈一公

溪上一延佇隔水眾山靑落景黯欲沒歸鳥度煙汀依依遠林際渺渺孤云停杖策歷丘壑杳靄入靑冥中林訪耆舊晤語同蘭臭問訊遡暌違玆夕欣良覯松龕明惠燈蓮壺下淸漏香積出胡麻禪悅勝粱肉趺坐借繩牀卽此離塵垢皈依諧夙心吾生甘白首

○冬夜乘月獨尋淸署至松關扄不得入悵然而返因作此寄諸禪友

寒宵眾籟息踏月溪梁西會心豈雲遠獨往仍杖藜行行訪淸署路轉霜林低此中有眞侶三五同巖棲我願從之遊問法證菩提松關呼不啟野外無鳴雞惆悵空復返回瞻隔虎溪不省遠公社誰當重見攜

◆七言古詩

寄程文學巨源

贈汪伯耳

題漳潭漁隱

宴戴徵君玉峯艸堂醉歌

題戴文進畫松下仙人圖歌

壽李鴻臚良華

鶴山歌

南泉歌

壽霍比部太封君

蔡儀部太夫人節壽詩

蕩子吟

思婦曲

紫嶽歌壽進士師鍚叔

卽席壽程徵君限一字

秋日新安江上送悅公恩公遊吳越因寄馮太史開之王文學百谷曁家弟仲虛

山中鄭翰卿過訪

髙峯篇爲程參軍賦

○寄程文學巨源

憶昔尊公居臺府君才垂髫予十五平津開合謬知名後生何幸蒙推許當時人士羨登龍論文濫得陪尊俎與君誼重卽弟兄姻盟世講稱齊魯連牀夜雨對韓檠三冬雪映孫窓苦都門分手悵離羣予奉庭闈返鄕土於時首議重民牧遂遣近臣分外補尊公五馬守酉陽君亦隨行南入楚揮毫對客健如飛曾解當筵賦鸚鵡霏霏欬唾迸成珠更能叱吒生風雨頓驚四座作奇觀幺麼小子何足數推轂詞林爾最賢書香少年能接武慚予三十志未立看君萬里振翰羽幹將遮莫笑鉛刀騏騄豈與罷駑伍歲月蹉跎意念深願扣洪鐘發雷鼓

○贈汪伯耳

相逢何必重淒楚平生意气吾與汝眼前貧賤誰更憐男兒富貴能自許富貴須知會有時願君對酒勿復疑買臣負薪妻不顧蘇秦金盡家人欺一朝際運登廊廟曳紫懸金光照耀路傍磬折自紛紛仰首靑天成一笑

○題漳潭漁隱

聞君隱傍淸漳水水上菇蒲帶蘅芷坐把綸竿對夕陽潭光倒漾遊魴鯉千頃澄泓雲水鄕閒來欵乃歌滄浪遙知獨坐磯頭石彷佛羊裘大澤傍

○宴戴徵君玉峯艸堂醉歌

昔聞羣玉之山不可登瑤池瓊島徒虛名何如君家艸堂乃在昆丘裏千峯玉立含晶熒我攜蒼笻一相訪逢君倒屣欣相迎開筵坐我玉峯下翛然便覺遺世情呼盧浮白興已劇揮霍彩筆何縱橫畱連諧笑殊未已卻怪白日忽西傾日西傾月東明月明流照千峯上恍是神仙白玉京人生富貴須臾事石火一爝安足榮但當適意且爲樂況乃四美相兼並對君若不拚一醉君應笑殺玉山不倒空崢嶸

○題戴文進畫松下仙人圖歌

錢塘戴生善畫松精靈變幻成蒼龍片石■﹝山欽﹞嶇根曲屈蟠枝偃蓋流云重松下兩翁來何許相對依依不作語箕踞瞠眼望靑天似欲乘風恣輕舉聞昔東海有偓佺好餐松實成神仙圖中之人無乃是蒼眉翠發不知年此生畫手稱髙選筆端興致何幽遠披圖細玩妙入神前身得莫非韋偃誰將掛君髙堂上堂中賓客欣相向紛來笑指對君言松實可餐花可釀牀頭滿甕釀春醅色勝流霞注玉杯飲罷翻然生遠興便須杖屨訪䢐徠蓬萊海上一卷石疑隔䢐徠才咫尺卽向山中遇偓佺相攜一笑海天碧蒼山碧海映蔥蘢偓佺攜君君與同眉髮翛翛何所似請看松下兩仙翁

○壽李鴻臚良華

曈曨曉色日初升南山瑞气髙崚嶒金莖玉露釀春酒鳴鐘擊鼓集良朋賓酬主酢疊爲壽願言福祉還相承況君家世有厚積猶龍柱下聲赫赫開元供奉謫仙人詞賦戚陵自髙格風流相去踰千秋嘉運於玆鍾典客君才自是能接武掞藻摛華光厥祖邇時通籍在金門雍容侍從遭明主曾奉宸遊燕栢梁日覲龍顏天尺五卻笑東方無賴兒偸桃割炙何足數

○鶴山歌

白鶴髙飛不可呼翩翩棲止山之隅靑山萬疊東臨海恍忽員嶠與方壺此中聞有三珠樹秀色菁蔥拂煙霧仙人往往托棲眞白鶴相依不飛去看君乘鶴一遨遊左挾安期右浮丘淩風直上蓬萊頂路出緱山莫蹔畱

○南泉歌

昔聞玄泉在蓬島飲之能令人不老我欲一往訪眞源出門四顧迷其道褰衣卻陟商山巓山南石上有流泉淸冽非湯甘若醴試歃一勺心泠然考盤誰向泉之側云是商山采芝客漱啜此水忘歲年長自紅顏美容澤山中瑤艸紛葳甤況有靑靑桂樹枝坐看秀色日可攬無乃靈液潛相滋蓬萊山玄泉水山南之泉差可擬會須飲此羽翰生飄然挾我淩空起

○壽霍比部太封君

云島迢遙瀛海東太行恆嶽相爭雄靈秀出來萃人傑百年挺出有封公封公抱道時未遘萬卷藏書善厥後翩翩兩世才且賢名駒接轡看馳驟馳驟天衢不可當白雲仙署羨仙郎喜駕星軺遊梓裏遂令壽域倍輝光輝光此日遶華屋錦服映花春酒綠願公介福比滄溟會須日飲三百斛

○蔡儀部太夫人節壽詩

君不見孟氏母古稱奇斷織擇鄰欲何爲玉成聖賢在此舉寥寥今古孰與期詎知鄕邑有淑媛中失所天遭世變哀哀弱子才九齡缾無宿儲充朝膳茹荼辛苦撫遺孤喜看早歲登云衢南宮淸秩朝廷重板輿迎養足歡娛錦袍繞膝勝萊彩北堂寶婺祥光藹願言景福介慈闈長將寸艸奉春暉

○蕩子吟

石頭江邊花如綺中有天涯蕩遊子錦轡紅纓白鼻騧日日提壺醉花裏花裏忽見江上舟卻思歌舞下揚州橫江截浪不知險賤妾深閨空淚流

○思婦曲

美人家住長安陌陌上朱樓髙百尺終日凝妝不下樓窓中忽見遠遊客遠客朝朝不憚勞因憐夫壻當行役行役何時倦欲還關山迢逓嗟離隔男子功名固自期不思荏苒春當惜春光歸不待須臾東風又見花狼藉狼藉花飛攪亂愁誰爲傷情空蹙額

○紫嶽歌壽進士師鍚叔

君不見黃山與白嶽煙巒霧嶂攢如削由來名勝標輿圖橫壓地軸雄盤礡紫陽之山介在黃白中崔嵬蒼翠髙插空勢分泰岱開鄒魯靈秀獨擅三鄣東三鄣紫气連突兀儲靈毓秀應期發吾家安石卽甫申早時崛起登天闕天闕雙開拂曙看振衣鳴佩接鵷鷥回望扶桑上初日光浮嶽頂彩雲團彩雲團映瑤斗擬賦南山進壽酒南山紫嶽兩相髙俯視黃白諸峯等培塿

○卽席壽程徵君限一字

春王正月日廿一華堂壽筵開曉日驂虯乘鷖仙侶來報道蟠桃花已實蟠桃聞在瑤池邊一花一實三千年東方竊向人間世玩弄金馬稱神仙神仙今復在何許眼中之人吾與汝雲霄回首亦何心怪底衣裳空楚楚楚楚蜉蝣朝暮間功名富貴直等閒九還大藥儻可就千年長有好容顏容顏誰得長如昨乾坤笑口難逢數但願有酒醉莫醒恢諧玩世同方朔

○秋日新安江上送悅公恩公遊吳越因寄馮太史開之王文學百谷曁家弟仲虛

微雨晚來歇石瀨涼颷生浮流明夕照島嶼涵秋淸秋淸浮杯復何處翩翩法侶對輕舉新安江上水潾潾潺湲東卜富春渚君不見釣臺百丈可躋攀會稽遙隔越江灣深公昔向沃洲隱支遁因人曾買山回橈須過西湖裏吾季玄言析名理檇李馮君天下聞急流勇退搜眞文太原王生才絕倒吳門髙臥身懷寶靑雲鎩羽自飛翻半偈逃禪惜將老天涯同是我輩人過存何必嘆沈淪願言共悟無生樂始證菩提有宿因

○山中鄭翰卿過訪

風恬日暖淸明後桃李陰陰間垂柳山齋未啟聽流鶯欲眠不眠如中酒花間剝啄來阿誰披衣倒履恐嫌遲八閩才子臺州裔玉樹風標野鶴姿入門握手一長嘯十載神交本同調兩心未語已俱傾銜杯促膝聆要妙興來染翰揮不停峽水奔流下建瓴飛霞九彩爛相映百卉春深綴翠屏此時翻憶吳宮裏粉黛三千擁羅綺眾中國色敢爭妍捧心吾甚慚西子蛾眉誰女﹖盧復誰憐請看君家老鄭虔千古風流秪如此莫辭沈醉向樽前

○髙峯篇爲程參軍賦

新安自古稱天都羣峯玉立表東隅雲霞晻映望不極神鑱鬼削世應無寰中五嶽競爲長此峯起欲秉其樞軒皇昔此煉靈藥歘然白日登仙衢千年丹竈今尙在仙源幽閴人迷途一朝有客托奇迹瑤臺瓊館別靈區程家不出今已久偶逢黃石來招呼握手瞠目謫相視咄哉風骨非凡夫姓名未許通仙籍且當世用勿踟躕疆陲況復正多事爲君萬里思平胡素書三略授之往徒行謁帝效馳驅帝曰咨爾參軍旅我有頗牧爾與俱靑袍白馬偏長綬翩翩卻向幕中趨男兒功名會自取片言悟主恩亦殊山中舊業應無恙功成拂袖歸來乎

嘉樹齋稿卷一終

●嘉樹齋稿卷二

新安吳繼茂叔承著

男吳明春編校

五言律

◆五言律

釀熟喜陸無從周文美程良學過飲

湖陰東寺遇沈嘉則同宿僧房

初夏過月洲僧房畱宿

送張太史子貞還朝二首

廣陵送莫云卿還雲間

倪惟思泛舟招尋北郭諸寺

酌酒贈何萬云

園中喜葉茂長再至

江都逢顧不疑至自武林

送汪徳弘南歸

重陽後一日唐轉運惟良招集無雙合待月得秋字

秋日集楊氏園亭二首

遊金澤寺

同唐惟良集侯師之宅得天字

秋日唐惟良招同朱仲開陸無從集王園得城字

席上贈侯師之得毫字

唐使君席上贈王都閫國章

宴別方民部子及署中

折楊柳

寄曹時中

慧光上人過訪江居

送惟震叔還鄕

同唐轉運惟良宴王都閫國章幕中得中字

過吳孝甫江上幽居卻贈

初冬同唐惟良陸無從吳孝甫李季常集李季宣館得情字

秋夜彭城旅捨

臨淮驛畱別郁別駕

過周文美白下幽居卻贈

過項山人竹溪不值

送汪子建南歸

送黃汝佩赴開府梁公之召

新安江漲舟中作

贈盛廣文仲交

題盛廣文仲交蒼潤軒

舟中望虎丘

小園初成友人攜酒見過

月下懷周公瑕

上巳日自禪智寺泛舟憩周氏園亭

過淮陰

登秦郵城曉望

送吳運嘉遊淮因寄髙介父

寄潘別駕時判嚴陵郡

季和弟召同陸華甫何長卿集竹林言別

喜余公臨至

山中送陸華甫遊嶺南兼寄歐楨伯

贈五橋叔

劉巨公九日集社中諸子言別獨不召予因寄此作

村居

城居懷山中兄弟

挽族祖慕隱公

幽居

讀孫從周詩因贈

贈蔣麗慈

羅漢寺尋鏡公

美人彈琴

美人彈箏

美人曉妝

美人午睡

救生寺避暑

廣陵送余君房應詔公交車

寄陳仲魚畱南雍將赴公交車

贈吳叔原

寄題張克應西麓艸堂

答黃淳甫兄寄

吳少君見過

偕純甫弟集仲兄云堂

過陳明府子野五柳亭對酒

集陸無從芳樹齋遲袁左史履善不至

送唐使君惟良還揚州兼寄竹西諸子

送劉明府考績入朝

白下送成山人

詠花影

夏日過功徳山寺

寄周文學讀書上方寺

中秋集陸無從宅得家字

送家弟用卿曉發金陵

千里感萱爲邵長孺賦

贈陸無從

弔隋宮

病酒答李季常邵長孺

夏日李鳴卿何友叔見過得書字

七夕同社諸子集程良學幽居得桐字

新秋寄葛士修時寓沈道士山院

寄葛鹿與

送陸無從同顧按察赴閩中便遊武夷

送黃明府赴閩中

丹陽夜泊

夏日徐張二文學見過

賦得竹夫人

賦得妾薄命

賦得李陵別蘇武

賦得僧敲月下門

贈得柳溪

送汪子建扶兄柩東歸

夏日鄒中丞召遊周秋官園亭二首

金山寺

旅捨中秋

淮陰弔古

過寶勝寺

遊法海寺

避喧

淮陰聞攺元

過法海寺和趙明府韻呈座中諸公

送吳子化遊邊

題殷歸安遺愛碑

贈羅伯符北遊

同曹子念汪子建陸無從吳孝甫宿邀月樓時曹汪自薊門至二首

送師鍚叔南歸

元旦

新春眺望寄山中諸兄弟

寄詹博士東圖

贈呂祠部調甫兼上尊翁太傅

贈呂祠部調甫詞部太傅冢子昔與家尊同官祕書

詠鶴

初秋西園燕集二首

過華丈別業

贈朱明府仲開

呈宗伯潘宗師二首

白下示孫從周

池上鶴

送吳少蒙還洞庭

贈劉煉師二首

贈陳明府子野

白下遇汪於懷時予將入燕

贈王汝嘉

贈王姬新玉

寄華太學志修

寄錢太學子藩

送程太學

送畢鼎夫

哭盛廣文仲交二首

送吳文學流關外

過程良學墓

新安江行二首

○釀熟喜陸無從周文美程良學過飲

倒屣爲情親甕頭呼酒頻休將雙白眼虛度一靑春歲月空遲暮江湖自隱淪況逢嵇阮輩長與醉爲鄰

○湖陰東寺遇沈嘉則同宿僧房

握手欣相值論心慰所思靑山供傲骨白社笑攢眉香气暗流席鐘聲淸入帷不須憐聚散浮世本無期

○初夏過月洲僧房畱宿

結夏宜初地幽棲可判年林中無赤日池上有靑蓮淨榻臨風下疏鐘帶月傳坐參玄妙理相對一燈然

○送張太史子貞還朝二首

星軺秋色裏迢逓趣王程楚水風初迥燕山月正明圖書集東觀詞賦擅西京爲問公孫合何時引後生

其二

盛世推才俊承恩侍禦筵到頒光祿酒入賦栢梁篇劍向霄間識槎臨漢上旋遙知登玉署人望儼神仙

○廣陵送莫云卿還雲間

分攜仍客裏惆悵向江沙跨鶴遊方倦思鱸興更賒風前看橘柚雨後泛蒹葭別酒應難醉因君倍憶家

○倪惟思泛舟招尋北郭諸寺

江村尋古剎十里遶汀沙客泛蘭爲槳僧供飯是麻疏林邀落日遠水蕩殘霞卻憶題詩處何人護碧紗

○酌酒贈何萬云

殊鄕共樽酒驩洽若平生畱滯憐司馬沈酣笑步兵還期東合興終愜北山盟日夕涼風起悲秋賦欲成

○園中喜葉茂長再至

一別歲云隔重逢春又殘鶯憐今日聽花憶舊時看山色煙中暝泉聲竹裏寒風塵愁更問行路古來難

○江都逢顧不疑至自武林

逢君論往事歲月迅須臾白璧懷猶在靑雲望已孤從人嘲下裏對爾憶西湖欵曲堪沈醉傾囊酒重沽

○送汪徳弘南歸

相看生白髮十載隔滄洲歸臥山中晚行逢江上秋樹臨沙岓斷雲遶石門流遙憶同遊處松蘿煙霧浮

○重陽後一日唐轉運惟良招集無雙合待月得秋字

重發登髙興壺觴續勝遊窓中懸夕照檻外落寒流萬井涵新霽千山入暮秋胡牀待明月何異庾公樓

○秋日集楊氏園亭二首

髙秋開霽色負郭敝林園水上芙蓉滿風前桂樹繁詞人揮彩筆歌妓送金樽日暮淹畱處白雲櫩際屯

其二

不到此亭館焉知君意幽煙霞連屋上藤竹滿墻頭載酒過楊子徵歌出莫愁喜看新月轉淸景重遲畱

○遊金澤寺

乘風過金澤落日對珠林山自前朝色人猶古佛心天花飛上界祇樹散輕陰坐忽聞淸響虛堂鍾梵音

○同唐惟良集侯師之宅得天字

飛蓋自翩翩追陪樂事便白雲藂桂侶淸宴菊花天歌吹淹寒日樓臺隱暮煙一時同授簡殊愧禰生賢

○秋日唐惟良招同朱仲開陸無從集王園得城字

髙館背孤城入門幽思生風流今北海詞賦舊西京夕照疏林色空江遠鴈聲使君能愛客欵曲見眞情

○席上贈侯師之得毫字

愛爾風流甚相攜醉濁醪違時空抱璞對客每揮毫名附靑雲起吟將白雪操夷門今不見千古自吾曹

○唐使君席上贈王都閫國章

分閫長淮上營門細柳新幕中容揖客坐上禮詞人霄漢銜恩日乾坤報主身雄心時撫劍何處有煙塵

○宴別方民部子及署中

惜別過蘭署離筵思不禁乾坤同逆旅去住各傷心拂劍寒光迫持觴夜色沈孤徵從萬里何處憶徽音

○折楊柳

欲折門前柳無由寄北軍垂條空系妾飛絮不隨君春色正無賴容華詎足云流鶯相向語腸斷若爲聞

○寄曹時中

爲問同心友孤吟意若何旅懷淸夜永鄕夢白雲多君自淹叢桂予將臥薜蘿山中遙遲爾莫負紫芝歌

○慧光上人過訪江居

東林何日下飛鍚駐江涯有意同超世無心更問家千言了半偈萬法具三車卻憶沈迷者勞生亦可嗟

○送惟震叔還鄕

行色不能住離憂徒滿襟白雲遊子意黃菊故園心江路分楊子山莊傍竹林到時見明月把酒共誰吟

○同唐轉運惟良宴王都閫國章幕中得中字

將軍能好客雅有古人風折節推名下操歌入郢中天空飛白鴈江冷落丹楓談笑髙秋日何論塞上功

○過吳孝甫江上幽居卻贈

別業澄江上江空艸樹微漁竿聊適意鷗鳥總忘機云遶靑山郭潮回白板扉偶來同病客吟嘯暮忘歸

○初冬同唐惟良陸無從吳孝甫李季常集李季宣館得情字

寒色遙侵館霜飛夜正淸吟懷邀素魄俠气攬靑萍離合存交誼沈浮任世情酒中自成趣非是爲逃名

○秋夜彭城旅捨

飄泊天涯夜孤燈一前緱微名信雞肋往事笑羊頭客枕難成夢村沽不解愁離心對寒雨木葉況驚秋

○臨淮驛畱別郁別駕

邂逅臨淮驛論交蓋始傾雄心歌處動俠气酒邊生古木風霜色寒流冰雪聲儻過燕市上一爲訪荊卿

○過周文美白下幽居卻贈

分攜今幾載兩鬢已蕭疏卜築長幹下稱詩大歷初棲遲三徑竹枕籍一牀書畱客無餘物淸樽但不虛

○過項山人竹溪不值

看竹偶乘興來過溪上居憐君門有鳳愧我网無魚落日自回屨淸風空襲裾徘徊出深徑翻笑武陵漁

○送汪子建南歸

惆悵此爲別燕山雪正寒蘇裘還自攬馮鋏竟誰彈貴賤交遊易風塵去住難送君無所贈遠道願加餐

○送黃汝佩赴開府梁公之召

寶劍照徵衣靑驄去若飛中丞虛席久幕客似君稀不負燕然志親瞻細柳威始知投筆者今日有光輝

○新安江漲舟中作

沿洄牽路險驟雨況崇朝野泊防崩岓荒鄒隔斷橋兼天愁渺渺極浦望迢迢鄕國知何處離魂欲暗消

○贈盛廣文仲交

傾蓋交情見天涯托弟兄風塵從短褐詞賦擬長城十載勞遐思千秋起重名自玆數晨夕眞可慰生平

○題盛廣文仲交蒼潤軒

髙興縱孤吟淸風灑素襟滿庭蒼王潤一徑綠云深杖履頻諧約琴樽共賞心甘泉曾獻賦豈得臥中林

○舟中望虎丘

名山多勝槪徙倚向晴空鐘磬翠微裏樓臺劍气中煙花春不斷雲水路長通自笑棲棲者漂遊任短篷

○小園初成友人攜酒見過

林下初開徑煙霞坐覺多當門蔭楊柳傍屋引藤蘿病客投簪臥髙人載酒過此中有眞趣吾醉柰君何

○月下懷周公瑕

衡門客初散獨坐愛秋淸林葉迎風下莎虫近砌鳴故人懷永夜明月隔重城相望不能卽蕭蕭萬籟生

○上巳日自禪智寺泛舟憩周氏園亭

洛水開城日風流盡一時勝遊蘭棹泛幽興竹林期日暖宜春服沙晴趁杖藜煙花前路滿行處酒堪隨

○過淮陰

頻年悲作客此日寄山陽迷艸尋侯裏連云望女墻靑袍憐季子華發負陶唐明發揚州路春風趁小航

○登秦郵城曉望

曉色藹城郛天空海日孤春風花滿路夜雨水平湖民俗還疑古人家半似吳倚欄聽不盡鶯燕暖相呼

○送吳運嘉遊淮因寄髙介父

江郭春將半江堤水正平千林鶯候暖十日雨天晴酒向花鄒貰人隨漁舫行因君過淮浦爲我問髙生

○寄潘別駕時判嚴陵郡

問君承半刺宦迹豈嗟跎鄕路水聲接衙齋山色多披裘人不見佐郡爾如何翹首桐江上泠然發浩歌

○季和弟召同陸華甫何長卿集竹林言別

共拉雲間客重開竹下筵幽棲堪避世沈飲可忘年白雪翻髙曲靑山結靜緣明朝悵分首此地月空懸

○喜余公臨至

野水孤鄒僻山園一徑回榻當今夕下樽對故人開林暝禽初集山空月自來幽期應不負喜劇重登臺

○山中送陸華甫遊嶺南兼寄歐楨伯

握手易沾衣相逢悵復違尺書經歲隔匹馬會春歸路去三鄣遠人過五嶺稀煩君報知已莫負北山薇

○贈五橋叔

玩世逃杯酒幽棲愛竹林淸風三徑滿春水五橋深獨把磯頭釣閒調石上琴素心知不忝日過一披襟

○劉巨公九日集社中諸子言別獨不召予因寄此作

已知當遠別況道值嘉期不見白衣酒空攀黃菊枝衡門終日掩紗帽任風吹何處成髙會同人獨可遺

○村居

雜居村市裏卻喜絕交遊艸色侵閒徑鶯聲度小樓一樽陶永日萬事抵輕漚何必逃虛谷無營境自幽

○城居懷山中兄弟

搔首空庭下臨風獨送歌春鴻來故少社燕語偏多身自淹塵土心應念薜蘿不知池上艸雨後更如何

○挽族祖慕隱公

吾宗淪大老藝苑絕知音丘壑名應重泉臺恨轉深空傳白雪唱誰識紫芝心日暮商山下悲風動桂林

○幽居

蓮蒿𨿽滿徑吾自愛幽居傾倒杯中物縱橫案上書風塵機已息屠釣意焉如千載終歸盡身名並是虛

○讀孫從周詩因贈

不讀天臺賦焉知孫綽名斯人驚復見而我愧同聲金玉交相應宮商各自成詞林今一代倚爾作長城

○贈蔣麗慈

任俠論公子誰能似爾賢英稱殊籍籍豪舉自翩翩佩有酬恩劍囊無買醉錢相逢吐肝膽眞不負忘年

○羅漢寺尋鏡公

冥心超上乘散迹寄中林一缽隨緣至千峯何處尋風飄淸梵遠境入白雲深坐對俱忘語空山忽夕陰

○美人彈琴

那堪今夜月獨坐對鳴琴調入相思苦聲傳別恨深紅顏元薄命綠綺豈知心曲罷渾無語低回淚滿襟

○美人彈箏

笑語花間出含羞嬌可憐秦箏何忼慨國色自嬋娟纖手揮銀甲新聲振綺筵今宵良宴會秉燭重畱連

○美人曉妝

胡燕語檐前靑樓驚獨眠臨窓開寶鏡就額點金鈿眉黛還誰染容華秪自憐妝成愁轉劇離恨若爲傳

○美人午睡

深閨淸晝永倦繡掩羅幃魂逐鴛鴦戲神隨蛺蝶飛遼陽天外去巫峽日中歸覺後翻惆悵憑闌到夕暉

○救生寺避暑

中秋消暑气結夏日相過花雨飄琪樹茶煙揚碧蘿地偏人迹少松老鶴巢多齋供同僧話勞生意若何

○廣陵送余君房應詔公交車

一葦杭難到三年袂易分金門將謁帝璧水暫畱君明月誰同捨淸風自出羣相思空佇立惆悵隔重云

○寄陳仲魚畱南雍將赴公交車

江幹聊駐馬言別赴公交車雨雪燕京道風雲漢闕書承恩趨紫殿應詔擢彤除得意看花日休令音信疏

○贈吳叔原

長懷仲公趣雅志樂園居詞況追班馬文嘗辯魯魚褐殘寒不掩缾罄宿無儲三徑時能過相將意晏如

○寄題張克應西麓艸堂

十載神交後相逢藂桂間家聞傍西麓人望擬東山泉石心常遠琴樽興更閒求羊吾豈敢三徑許追攀

○答黃淳甫兄寄

誰能傳絕調飛雪映秋淸珍重憐同病棲遲負此生紅顏遺世久白眼向人輕鍾鼎誠何物應慚千載名

○吳少君見過

十年懷雅調今日對芳樽爲訂林中約因過江上村隨身瓢已棄濟勝杖猶存末路遊應倦靑山望海門

○偕純甫弟集仲兄云堂

虛堂云不散大地晝長陰列坐山當戶開樽風滿林濤翻松壑遠天淨石潭深竟日淹畱處棠花映素襟

○過陳明府子野五柳亭對酒

孤亭寒露下五柳晚風前自得無弦趣誰言有酒緣巾車堪日涉籬菊待秋妍肯向東林去攢眉問白蓮

○集陸無從芳樹齋遲袁左史履善不至

衝雨過幽居開樽供野蔬鳥窺當戶樹云護滿牀書彩筆年芳在綈袍寒色余袁安正髙臥左席爲誰虛

○送唐使君惟良還揚州兼寄竹西諸子

淸江開雅社十日醉煙蘿握手此爲別吟詩期再過風塵知已少淮海故人多不盡淹畱意其如叢桂何

○送劉明府考績入朝

一別淸卿署弦歌傍謫居宦情同柳下詞賦擬相如赤縣雙飛舄靑雲幾薦書循良推上考召對上彤除

○白下送成山人

一棹去悠悠空江日夜浮芙蓉𨿽可愛楊柳不勝愁樽滿金陵月衣單玉露秋相逢重知已白璧莫輕投

○詠花影

陰晴占隱見意態易紛更覆檻疑云暗侵階借月明參差兼密葉淩愛帶殘英時復臨芳沼波搖畫未成

○夏日過功徳山寺

冒暑尋山合穿雲石磴斜燻風淸客坐細雨過僧家萬壑生陰籟千林帶晚霞隋宮迷柳色回首亂歸鴉

○寄周文學讀書上方寺

聞道藏修地林深暑不生佛香浮墨色松籟雜書聲夜月分僧話秋風聽鹿鳴文光連舍利中夜燭天明

○中秋集陸無從宅得家字

良會秋當半豪吟月正華片雲生碧海叢桂隱靑霞風物憐隋苑才名羨陸家夜深河漢近直欲泛仙槎

○送家弟用卿曉發金陵

月落舟初發潮平路已分江空風落木天闊水連云去國秋驚暮離羣鴈忍聞遙遙片帆影何處泊斜曛

○千里感萱爲邵長孺賦

萱花堂北遠遊子客心驚千里靑門路三春彩服情白雲迷故國芳艸見孤城誰道忘憂處翻令百感生

○贈陸無從

文采憐吳質才華羨陸機門前叢桂樹江上一漁磯對月頻開酌離塵又拂衣因君動幽興早晚欵柴扉

○弔隋宮

帝子今何在離宮屬梵王牛羊眠復道鳬鴈下雷塘露艸空含泣瓊花已歇芳夕陽無限意一棹發滄浪

○病酒答李季常邵長孺

我本髙陽侶從人笑酒徒綠樽竭浮蟻白日任馳駒自得沈酣趣寧將神法拘還應招二妙同醉步兵廚

○夏日李鳴卿何友叔見過得書字

髙合枉巾車淸言慰索居霞明池上石花落案頭書避暑思河朔淩雲羨子虛忘形今日事不醉復何如

○七夕同社諸子集程良學幽居得桐字

偶共銜杯酒相看秋色中明河度烏鵲涼露下梧桐露匹彌年隔佳期此夕通深閨有思婦惆悵望遙空

○新秋寄葛士修時寓沈道士山院

聞君棲隱處洞口薜蘿幽微雨過淸曉涼颷起素秋逍遙濠濮想聛聣竹林遊儻肯憐同調相期訪十洲

○寄葛鹿與

濁世佳公子風塵意久違雲間髙道气海上老漁磯揮霍金囊罄憑陵詞筆飛不須論往事伯玉已知非

○送陸無從同顧按察赴閩中便遊武夷

結束欲何之看山到武夷憲臣滄海節仙客白雲期九曲縠羅色千峯金碧姿囊中有新句寧不慰相思

○送黃明府赴閩中

茂宰遙銜命閩南萬里程徵車臨路發候吏出關迎行縣花初放鳴琴瘴自淸丹心知戀闕翹首五雲橫

○丹陽夜泊

迢逓三吳路沿洄幾日程漁舟堪獨往旅泊傍孤城樹色迎秋變濤聲入夜驚自憐滄海上非是爲逃名

○夏日徐張二文學見過

一丘閒自適二妙喜相過徑僻蒼苔合林深幽鳥多畱連問字興偃蹇考盤歌送別臨溪渚潺湲意若何

○賦得竹夫人

武帝甘泉寵湘妃玉魄涼承恩開水殿賜寢擅風牀豈爲投朱夏寧堪感白藏棄捐寒夜永別恨屬誰將

○賦得妾薄命

憔悴自堪憐愁深敢怨天不因新愛隔那識舊恩偏獨坐看花落空庭對月圓此時腸欲斷誰爲達君前

○賦得李陵別蘇武

以我無家別憐君去國心黃雲連海磧白雪滿山陰漢主恩元重孤臣恨轉深相看成異域愁絕北來音

○賦得僧敲月下門

剝啄明月下柴扃叩不開催租非吏過覓句是僧來豈爲幽人約翻令宿鳥猜不知誰啟戶欵語共遲徊

○贈得柳溪

一望綠煙低蘭橈去欲迷迎人鶯遠近拂水岓東西春遶先生宅陰連處士溪儻能容卜築長此共幽棲

○送汪子建扶兄柩東歸

惜別意難持白楊風更悲心驚鴻鴈字腸斷鶺鴒詩旅櫬千山遠鄕關獨去遲家人空掩淚猶自念歸期

○夏日鄒中丞召遊周秋官園亭二首

問俗君多暇邀歡及敝袍共乘靑雀舫偶過白雲曹一水芙蓉繞千峯薜荔髙晚涼新雨散佳气滿江臯

其二

到此渾忘暑翛然萬竹淸平原賓客日河朔古今情山雨移樽至江云倚合生賞心殊未已無柰暮蟬鳴

○金山寺

峽小全浮玉山髙盡布金禪宮開蜃窟法界湧鰲簪江勢分南北潮聲自古今中泠泉一歃頓覺淨塵心

○旅捨中秋

令節情偏感他鄕月故明重門流素影四壁亂蛩鳴不寢憐今夕多愁嘆此生可堪湖海上蹤迹一萍輕

○淮陰弔古

行役何時定淮陰暫解裝荒祠尋漂母落日弔韓王萬柳春能綠千門燕自忙興亡如許事一笑付漁郎

○過寶勝寺

梵宇東林勝登臨憶昔年諸天澄霽景亂竹澹秋煙已悟無生理來參出世禪坐看山色暝新月薜蘿懸

○遊法海寺

古寺半臨水澄波淨道心客來僧設供經罷梵流音惠日開靑野曇云映碧林百年形勝地曾得幾幽尋

○避喧

何處喧堪避移舟傍晚汀禽歸映水白柳臥帶煙靑漁子多收釣村家半掩扃天風時遠送鐘鼓隔江聽

○淮陰聞攺元

天府樞機地長淮壯二城雲霄連甲第冠蓋接神京漕挽千艘集鹺徵萬竈盈喜聞歌大啟彩鳳日邊迎

○過法海寺和趙明府韻呈座中諸公

瀟灑此江濆禪關一水分佛香浮竹色鳥迹印沙文石潤泉飛雨天晴岫斂云明朝有餘興載酒復同君

○送吳子化遊邊

秣馬遠臨邊黃雲紫塞連風塵看燕頷星斗拂龍泉勛業流沙外威名細柳前始知投筆者今日豈徒然

○題殷歸安遺愛碑

十年淹驥足百里試牛刀春布隨車雨花開滿縣桃去思碑石古仰止峴山髙喜見循良吏傳家有鳳毛

○贈羅伯符北遊

一笑傾杯酒相看解佩刀風塵甘馬走歲月老龍韜壯志終千里殘生已二毛平原今不作何處問賢豪

○同曹子念汪子建陸無從吳孝甫宿邀月樓時曹汪自薊門至二首

嗟君俱失意誰復更憐才白璧投難遇黃金散不來秋風江上棹明月掌中杯同是他鄕客登樓首重回

其二

何期今夜月樽酒罄交歡且盡登樓興休嗟行路難貂裘爲客敝龍劍向君彈明發愁分手相思楚水寒

○送師鍚叔南歸

別離情最苦況復歲將終獨去關山遠相思夢寐同旅愁驚過鴈世路感飄蓬歸到竹林下還須念阿戎

○元旦

聖主河山舊春王日月新獸樽應獻旦鳳歷又更寅得歲欣先飲遭時愧下陳康衢聽擊壤還見古風淳

○新春眺望寄山中諸兄弟

縱目樹參差天長鴈影遲不堪春艸詠難禁暮云思有策幹明主無媒愧盛時遙知家慶日淑气徧連枝

○寄詹博士東圖

落柘更誰憐論交得爾賢明時雙白璧舊業一靑氈迹逐夔龍後聲馳班馬前相思何日展中嶽暮云懸

○贈呂祠部調甫兼上尊翁太傅

四海推元老三朝列上公承家多右史奕世半南宮綠野恩殊重蒼生望已隆蒲輪期再召呂父起江東

○贈呂祠部調甫詞部太傅冢子昔與家尊同官祕書

開合平津日髫年已識荊龍門叨世講鳳沼愧家聲早謝朝中貴髙懸江左名漢庭方側席重見入承明

○詠鶴

刷羽臨幽澗長鳴向夕陰秋風千里翮明月九臯音島嶼蹤殊遠稻粱意轉深更憐珠樹裏何日得相尋

○初秋西園燕集二首

小徑通隋苑平堤多古楊江山開晚霽風露薦新涼南國盟初洽西園樂正長慚無鸚鵡賦敢謂禰生狂

其二

習池多勝事艤棹向垂楊江左風流在樽前秋气涼幽尋穿壑遠淸嘯入林長莫道忘軒冕山公亦酒狂

○過華丈別業

幽棲塵事隔艸合傍巖阿徑許樵人到門容衲子過山深雲气滿林密鳥聲多暫出非君意移文柰若何

○贈朱明府仲開

白首江邊臥明時大隱淪一官元寄傲五斗豈辭貧門外花爭放階前鳥自馴頻來情不厭卜築願依鄰

○呈宗伯潘宗師二首

下士今賢輔傾心顧盻生南宮新見錄東合舊知名駿骨誠何意蛾眉空復情門墻沾雨露桃李借春榮

其二

曳履趨天府持衡典要樞聲名齊北斗禮樂重南都四海心偏切三臺望不孤幸逢堯舜日擊壤樂康衢

○白下示孫從周

握手長千里相看意气傾交情存古道世態傍浮名君豈學幹祿予將事耦耕故園素業在歸且共藏名

○池上鶴

髙翥辭玄圃閒棲傍碧潯豈緣憐水淨還爲避煙深鷺序何須戀鷗盟尙可尋回翔明鏡裏猶負九臯心

○送吳少蒙還洞庭

風塵多病倦世路薄遊難之子山中山梅花江上殘白雲三島夢明月五湖看應得滄洲趣終焉老釣竿

○贈劉煉師二首

羨君能棄俗早歲卽歸眞紫府占仙籍玄關謝世塵松間調鶴子池上養鵝賓儻許授丹訣同爲輕舉人

其二

髙臥煙霞靜幽居蘿薜深丹鑪常火伏羽氅絕塵侵桑海從朝暮桃源自古今我來尋處所雞大隔云岑

○贈陳明府子野

解綬歸來日忘機狎海鷗浮雲從自捲明月爲誰投詩古追彭澤名髙傍太丘翻嫌都市上軒蓋結交遊

○白下遇汪於懷時予將入燕

去住意逡巡逢君欲問津琴書愁裏廢桑梓旅中親龍劍交情古貂裘客計貧天門看萬里桂玉向誰論

○贈王汝嘉

夢寐同懷久都門一笑親捉衿占气合投轄見情眞盛世憐俱棄窮途願自珍秋風促徵騎聚散倍傷神

○贈王姬新玉

荊山初發迹楚國舊知名色掩三千黛聲傾十五城瑩瑩溫質合皎皎夜光生翹首雙星近應憐此夜情

○寄錢太學子藩

有美淮南彥無瑕席上珍淩風鵬翮健映日鳳毛新意气憐同調才華羨絕倫相逢更何日回首各沾巾

○寄華太學志修

憶昔初傾蓋欣同一論交才應淩絕代誼自薄層雲天迥鴻聲早秋髙桂子芬暌攜憐旣久惆悵對斜曛

○送程太學

去去情難別臨風悵獨歸憐予猶蠖屈羨爾欲鵬飛偶出元無意相遭豈有機休因簪冕誤負卻北山薇

○送畢鼎夫

樽酒離歌動相看一愴情孤槎蹤自泛長劍气猶橫蘿月空山滿蘋風遠浦生自憐同作客忍復送君行

○哭盛廣文仲交二首

斯人招不起愁過石頭城江上暮雲散門前秋艸生乾坤空俠气生死見交情流涕未終意寒空斷鴈聲

其二

北風吹更急木落白門寒流水竟長逝孤琴已絕彈金蘭盟自重玉樹嘆先殘往札空餘篋含淒不忍看

○送吳文學流關外

流言眞可懼不死是君恩萬里辭鄕邑孤兒出塞門交情空自戀時事豈堪論雄劍脫相贈悲歌白日昏

○過程良學墓

寂寞空山裏孤墳夕照懸無情傷逝水有恨徹重泉名豈天眞忌才應世共憐山陽思舊賦愁絕不堪傳

○新安江行二首

東南風景好買棹促玆遊萬壑泉爭響千崖翠欲流雲藏山寺靜日落水村幽自笑浮生迹飄飄似海鷗

其二

不淺東遊興時時問去程淸流石齒齒灌木鳥嚶嚶掛席乘風便停橈待月明離心渾不定早晚潮生

嘉樹齋稿卷二終

●嘉樹齋稿卷三

新安吳繼茂叔承著

男吳明春編校

五言律﹝一﹞

◆五言律﹝一﹞

聽汪司馬同居士兄樹下說法

擁翠樓爲希孟弟題

曠視樓

挽鏡公

送吳子化武闈擢第北上

江上送汪仲淹歸新安

將至都卜居寄朱汝修

程仲權至

莊平道中

兗州公署

東阿公署見朱子得使君題壁遂爾有懷

曉發桃山驛

題大梁北關郵捨

投贈大方伯嚴公

宿旴■﹝日臺﹞縣公署卽事

寄陳司理立父

投贈丁令君元甫

寄王文學百谷二首

汪司馬龍司理汪仲淹仲嘉郭次甫燕集玉屏山言別

徐山人子裁過山中

贈鄭山人子陽二首

挽畢徵君

寄王鴻臚

贈兄

贈中公

同吳少君陸華甫詠季和弟庭前竹

同程巨源集仲兄眾香合試石壁山新茶

集家叔別業卽席得風字

奉和居士兄二月十九日拜普門品之作

寒食日陸華甫同諸昆季集嘉樹齋得絲字

得莫公遠書卻寄

寄餘食其

寄王仲房

過毘陵訪王叔承不值

華文學自白嶽過予山中值予戒行賦贈

送王鴻臚還蒲陽

都下暮春鄭魯文汪舜舉茅平仲丁元甫郭明隆張魯叟程仲權同集小齋得江字

送楊太學歸省

嘲程仲權

送袁祕書懋吉奉詔餉邊二首

都下除夕立春

都下逢吳同陽志喜

送程藩理子居歸省

暮春送彭與伯赴畱都

靑萍館贈程君

送程二南覲省

過育堂上人約遊西山

滁州道中

山東道中憶闕下故人

宿三山寺聽江合

訪悅公

衙齋休沐四首

春初同程周二明府登木末亭二首

送程儀部行甫使南滁

檢災行縣途中有感二首

送塗使君赴郡

行縣夜宿茶亭寺

送江南仲還山

旅思

寄歐工部楨伯二首

白門送季倫弟落第南歸

送朱寅丈考績北上

普惠寺別崇印上人

普惠寺遇同鄕空明上人自棲霞至臨岐贈別

天長道中

夜宿滕陽

嶧縣道中

詠水中鵝

泛黃河二首

過泗州

初至都門朱汝修載酒過僧捨

憩宗上人蘭若卻贈

爲孫典客悼內

送彭興祖

馬上晚望西山二首

曉渡蘆溝橋

畱別燕都同好

都下閒居

賦得煙中寺

出京寄闕下故人二首

東魯道中寄轉運弟用卿

交河道中

過吳子化江上居

廣陵與陸無從李季常話舊三首

寄張使君分鎭瓜州使君由南成均出守

臥屙江上程君衡見過

宿印公竹齋

同王悅之孫玄亮宿印公竹齋

北歸宿蕭蕭齋與玄極夜話

湖陰道中

北歸

立秋日齋居

○聽汪司馬同居士兄樹下說法

石上曇云淨門前祗樹春爲參居士病遂現宰官兒半偈傳眞祕三乘證妙因天花淸晝雨共是西來人

○擁翠樓爲希孟弟題

萬疊翠微色琱窓掩映開卷簾時眺望染翰獨徘徊碧落芙蓉出靑藜太乙來夜深憑檻處劍气射中臺

○曠視樓

縹緲連三島崔嵬俯八垓溪山當檻出日月傍檐開會見仙人下嘗聞才子來憑淩霄漢迥延睇興悠哉

○挽鏡公

憶昔水西寺相逢問法時何期寒暑隔竟作死生悲白骨藏新塔靑蓮長舊池去來元不礙修短世空疑

○送吳子化武闈擢第北上

應揚首奮武慷慨乃儒冠不但陳軍旅還須獻治安乘時將羽騎計日斬樓蘭國士人爭識君王待築壇

○江上送汪仲淹歸新安

秋江澄似練詩畫采家船露下芙蓉渚樽前鴻鴈天放歌煙水闊掛席瀨風便莫作窮途恨充囊有太玄

○將至都卜居寄朱汝修

別來無一字聞鴈幾傷神任俠君家事論交我輩人微官聊寄傲薄祿未言貧問訊門前竹能分作近鄰

○程仲權至

雨雪歲雲暮君來何限情綈袍誰解贈杯酒自平生詞組銷寒色連牀數漏聲不知終夜夢幾度繞柴荊

○莊平道中

役役何時定悠悠別恨生眾山趨海盡長路接燕平飛蓋孤雲遠徵車一鳥輕可憐春又暮芳艸促王程

○兗州公署

野戍煙初合孤城夜未扃月來官署照星傍使車停夢入蘼蕪綠心懸岱嶽靑嚴程愁不寐鐘鼓起頻聽

○東阿公署見朱子得使君題壁遂爾有懷

擁傳靑春度入門白雪飛軒楹生气色冠蓋借光輝五馬何年至雙魚此際稀憑將三復處聊以奉音徽

○曉發桃山驛

望闕心如斾徵車日夜催輕塵朝雨浥佳气曉雲開麥隴靑黃接桃山蒼翠來長淮折東海幾輔亦雄哉

○題大梁北關郵捨

驅車遙入■﹝氵不﹞暫憩此郵亭關上云猶白道傍艸自靑離人愁聽雨使者敢言星莫著遊梁賦才華滿漢庭

○投贈大方伯嚴公

承命宣王化緩和政不勞中天瞻斗極列嶽仰嵩髙龍馬圖書出鹽梅鼎鼐操幸從梁苑燕授簡愧時髦

○宿旴■﹝日臺﹞縣公署卽事

孤城枕淮泗水勢欲沈山候館斜陽外維舟宿莾間魚龍翻絕壑鴻鴈落前灣素食慚無補中宵淚暗澘

○寄陳司理立父

王程不可緩咫尺阻佳期金石應常保風霜空自持幾回江上夢三復篋中詩欲識相思處梅花正滿枝

○投贈丁令君元甫

風流爲政日宴坐自鳴琴直以銜恩重悠然軫念深此時回菜色滿縣散花陰更有冰壺月淸輝鑑素心

○寄王文學百谷二首

相思芳艸歇惆悵白雲天半偈傳心印全身托酒禪過從猶昨日傾倒總忘年稅駕長林下幽棲覺汝賢

其二

瀟灑吳門隱飄然絕世氛紫簫招鳳侶彩筆換鵝羣茂苑千花盡婁江一水分佳期應未卜徙倚對斜曛

○汪司馬龍司理汪仲淹仲嘉郭次甫燕集玉屏山言別

東風情不盡谷鳥語間關芳艸迷遊迹飛花損別顏同攜金屑酒相送玉屏山剩有登臨興還期重一攀

○徐山人子裁過山中

星聚應無約逃虛喜足音班荊初識面傾蓋卽知心松桂千巖合蓬蒿一徑深相畱君莫去且共臥雲林

○贈鄭山人子陽二首

聞君西入洛十載客梁園授簡才無敵分庭禮自尊倦遊雙短屐髙臥一孤鄒但願攜妻子相從隱鹿門

其二

何期梁苑客疋馬到階除袖裏連城璧懷中十載書王門爭致醴賓館特供魚無那歸垂老誰能薦子虛

○挽畢徵君

載野悲歌起中宵失客星乾坤何慘淡風雨忽沈冥會葬車千乘傳家業一經欲裁思舊賦鄰篴不堪聽

○寄王鴻臚

迢逓勞相憶交情可斷金煙霞吾已老霄漢爾何心看劍寒星動題書霜葉深空持山水曲欲一報知音

○贈兄

一室松山下蕭然似磬懸淸狂人轉逸白眼世堪憐鐘鼎從他貴簞瓢且自賢應知抱髙節終日枕書眠

○贈中公

此道無容諭性宗論已嘩借言燈是火直指法爲茶白馬來非遠靑龍去不賒慈悲如有意予亦願辭家

○同吳少君陸華甫詠季和弟庭前竹

何必連千畝方稱萬戶侯稍云靑不斷帶雨翠常流颯颯疑無暑蕭蕭愛似秋主人能欵客傲殺晉王猷

○同程巨源集仲兄眾香合試石壁山新茶

山合試新茗言從石壁幽隔窓濤尙沸入椀雪初浮味已傾龍井香應掩虎丘維摩有淸供滿啜客能畱

○集家叔別業卽席得風字

軒冕本何有林園好自同秪憑陶氏物寧忝阮家風雲色連溪上泉聲雜雨中坐間催作賦沈醉恐難工

○奉和居士兄二月十九日拜普門品之作

眞樂無生滅何如此化身晨昏枝上露億萬劫中春靈境天花滿空門貝葉新慈悲能接引佛法正如輪

○寒食日陸華甫同諸昆季集嘉樹齋得絲字

甕頭春已熟正喜愜幽期客過供寒具鶯啼帶雨枝花香迷小苑艸色暗前池莫惜今朝醉垂顚有素絲

○得莫公遠書卻寄

漂泊寒猶故間關老尙存題書來此日彈鋏向誰門獨夜星隨客空江水抱村從知詞賦賤扼腕不須論

○寄餘食其

爾宅靑山下深棲更入山書成藏石室名著在塵寰鹿豕偕幽迹松筠映瘦顏相看共鄕邑何事渺難攀

○寄王仲房

遺榮甘玩世豈以陸爲沈裘馬遊應倦蒓鱸思已深靑雲憐舊好白髮感初心但願歌黃鳥丘隅載好音

○過毘陵訪王叔承不值

白雲無覓處空對惠山泉豈是歸緱嶺翻令憶輞川人疑星是客爾以酒爲禪別恨何由寄詩成益愴然

○華文學自白嶽過予山中值予戒行賦贈

飄然攜杖屩窈窕入名山巖壑諧眞賞煙霞笑俗顏開樽靑嶂合倚棹白雲還怪底翻離別風塵未暫閒

○送王鴻臚還蒲陽

厭向長安市披衣聽曉雞暫辭鳳闕外遙望翠屏西趣駕憐行邁傾杯惜解攜天涯芳艸色歸路未應迷

○都下暮春鄭魯文汪舜舉茅平仲丁元甫郭明隆張魯叟程仲權同集小齋得江字

艸色連幽徑鶯聲度小窓傾心向雙闕飛夢繞三江落日邀吟筆春風傍酒缸不須重擊築忼慨已心降

○送楊太學歸省

君才髙六館霄漢自雄飛十載遊槐市三秋戰棘闈懷書仍北上鄰袂暫東歸想到故園日庭花映彩衣

○嘲程仲權

程生豪俠士亦復厭淸貧但結靑樓伴而探紫陌春酣歌燕市月驅逐薊門塵翻笑蓬蒿下寥寥玄艸人

○送袁祕書懋吉奉詔餉邊二首

四牡皇華使三春衣錦遊轉輸軍國重頒鍚主恩稠倚劍天山暮鳴笳瀚海秋始知班定遠持節遂封侯

其二

聖主重西北臨軒詔餉邊馬嘶易水月旗招薊門煙萬國宗周日諸蕃欵塞年升平歸可報何必勒燕然

○都下除夕立春

薄宦羈京陌那堪節序催歲惟今夕在春已來年來菜甲椒盤供梅花彩勝開朝元同拜舞臣獨愧非才

○都下逢吳同陽志喜

相逢偏刮目相對忽怡神把酒應忘醉探囊不問貧交遊殊意气世路劇風塵何幸天涯外同心托比鄰

○送程藩理子居歸省

一樽聊出祖楊柳正依依陌上鳴騶去花前捧檄歸東風芳艸遠南國暮云微遙想承歡日萊衣是錦衣

○暮春送彭與伯赴畱都

潞河新雨霽水色淨於苔仙棹鶯聲送王程花事催宦遊憐晝繡祖餞惜春杯別後能相憶無忘一札來

○靑萍館贈程君

風塵猶未息持此取封侯何必淹孤館相看托蒯緱星文動遠漢霜气逼髙秋徒步登麟合書生志可酬

○送程二南覲省

脂轄行將發離心急欲飛驚塵憐道路愛日望庭闈湛露添春酒繁花映彩衣分攜情轉切獨念未能歸

○過育堂上人約遊西山

開士隱東林禪房淸气深翻經慧日照掛衲法云侵茗椀堪淹坐蒲團不廢吟西山信奇絕明發共幽尋

○滁州道中

風塵寧幾日憔悴不堪看兩鬢欲侵白寸心空抱丹馬罷愁道遠貂敝畏霜寒當路誰知己彈冠諒所難

○山東道中憶闕下故人

杳藹晨光動驅車過魯東馬蹄千里雪客鬢五更風披褐謁明主彈冠待上公長楊空有賦誰一薦楊雄

○宿三山寺聽江合

梵合一欹枕江流夜有聲乾坤聊寄迹今古重含情寶月開空界香雲護化城中宵塵夢覺頓已悟三生

○訪悅公

偶來棲隱地鷲嶺隔人天合掌香龕下攢眉淨供前息陰聊避影休沐且逃禪一榻師能借應知是宿緣

○衙齋休沐四首

偶乘休沐暇因得謝逢迎竹色浮樽綠松陰覆坐淸褰簾雙燕入倚檻片雲生剩欲抽毫賦何當擬兩京

其二

鳥鳴催吏散傳鑰自公回呼茗烹龍井臨窓試麝煤中廚炊黍熟小史報花開淸樂應難受頹然進一杯

其三

薄俸余沽酒牀頭粟滿缾興來翻玉案醉裏搨蘭亭軟艸池邊坐流鶯合外聽此中聊自適誰復嘆沈冥

其四

退食渾無事虛堂晝不開林僧傳偈至園叟饋蔬來傍牖欹幽石緣階上細苔墻東自成趣何必羨鄒枚

○春初同程周二明府登木末亭二首

聯轡趨南郭褰衣到上方仰躋亭百尺俯視樹千章落日邀飛舄春風對舉觴斯遊良不易三載願初償

其二

倚醉靑山迥觀空白日殘樹頭煙乍暝亭上露猶寒靈籟飄僧梵慈云遶法壇賞心殊未極燈火促歸鞍

○送程儀部行甫使南滁

忽覩南宮使遙頒北闕恩渡河風色轉到郡柳陰繁黃鳥催行李靑山對晤言醉翁亭尙在願一駐髙軒

○檢災行縣途中有感二首

遵途慚撫字饑饉迫王畿閭井雞豚散村墟煙火稀離離空野莾黯黯對斜暉軫念渾無計惟應淚濕衣

其二

雨暘奉時若何事故愆期天意應難測人尢詎可欺徒勞問疾苦無策拯流離曠職空懷愧中宵重所息

○送塗使君赴郡

驪歌何處起樽酒鳳凰臺指日雙旌去乘春一棹關涉江桃浪送到郡蕙風催臥理君能事應知邁漢才

○行縣夜宿茶亭寺

承乏慚無補遵塗恥素餐禪關淸夜永獨坐佛燈殘已斷眾生妄難循四境安寥寥渾不寐林下露初寒

○送江南仲還山

自得壺中趣而忘世上名黃山懷舊隱白雪和新聲醉挈南鄰伴閒尋東郭生願言申久要去住重交情

○旅思

白髮歸無計飄飄類轉蓬千林霜葉下獨夜鴈聲中親舊書難到關山路不通愁心誰與語騷屑對秋風

○寄歐工部楨伯二首

相望在澤國天闊水漫漫庾嶺梅花少秦淮桃葉殘片帆飛不到雙鯉去應難雞黍知何日翻嗟夢裏看

其二

離別遙相憶悠悠十歲期惟君歸臥日正我量移時空對石門月長歌水部詩暮雲南海上不盡是相思

○白門送季倫弟落第南歸

無嗟金已盡且喜舌猶存咄咄還鄕井棲棲出國門靑雲空滿目白日欲消魂知有懷中策終期達九閽

○送朱寅丈考績北上

良晤難如此相逢悵復違秪愁千里別轉使八行稀寶劍秋霜迥金莖曉露微承恩還舊署侍從倍光輝

○普惠寺別崇印上人

相期證佛果獨柰趣王程去去催徵鐸依依戀化城單車秦塞遠雙樹楚江淸付囑庭前栢東枝願早生

○普惠寺遇同鄕空明上人自棲霞至臨岐贈別

雲山何日至一衲自棲霞以我嗟行路因師憶出家幽居當石壁淨供有胡麻不盡臨岐意雙林白日斜

○天長道中

暑行愁午熱車騎曉程催野市樵人集田歌農婦來遡流梅雨細系馬柳風回金闕蓬萊上天門幾日開

○夜宿滕陽

靑山如舊識三歲五遨遊雲气涵新霽風塵帶早秋人來投岓火馬渡飲沙流下榻頻呼酒何須問杖頭

○嶧縣道中

驅車不覺遠行旅得幽尋沽酒綠楊下聞鐘祇樹深牛羊依茂艸鳥雀集喬林卽此堪棲隱渾難去住心

○詠水中鵝

何時辭道院還過右軍池貫逐沙鷗戲生憎野鴨欺浮波如角月泛水似流澌莫向於陵去翻令仲子疑

○泛黃河二首

投鞭仍理楫星漢遠浮槎水面波如鏡磯頭浪似花河流縈九曲風物勝三巴指顧淸淮近林間日未斜

其二

策馬披星至山城迥不開夜舟乘月泛秋水渡河來瞬息成千里飄零任九回南枝對烏鵲顧影自堪哀

○過泗州

伏式龍興處樓臺滿縣花山連千峷出水抱一城斜浮泗思神禹歌風憶漢家萬年湯沐邑盤石歷河沙

○初至都門朱汝修載酒過僧捨

故人相慰勞鬥酒憶綢繆旅計金裝盡雄心玉劍畱佛燈燃暮雨鄰笛起新秋羽檄交馳急憑誰紓國憂

○憩宗上人蘭若卻贈

隨緣千里至接眾十年餘云滿招提境風翻貝葉書泉香分使客樹色引軺車解後心應徹沈迷障已除

○爲孫典客悼內

錦瑟弦中斷幽蘭秋易摧妝樓明月掩繡戶彩雲回乍聽安仁誄還聞奉倩哀慈烏鳴不息眞欲墮燕臺

○送彭興祖

少年何藉藉作賦兩都遊明月懷中照蛾眉鏡裏愁渡頭楊柳暗江上浪花浮揮手自玆別春星傍客舟

○馬上晚望西山二首

山色晚偏幽靑靑到馬頭煙霞心自賞巖壑目能遊欲假淩風翼母煩冒雪舟上方三百寺一一可淹畱

其二

未著登山屐先從馬首看招要如有意接應似眞難樹色秋浮爽嵐光曉滴寒便宜今日去何惜掛予冠

○曉渡蘆溝橋

泉咽似兼秋雞聲帶水流星馳幕中使風急角邊樓去國心猶戀懷鄕淚未收自憐非未玉何事轉多愁

○畱別燕都同好

玆遊良不偶四海得同心豈逐金張館還尋翰墨林銜杯燕月曉說劍塞云深策馬獨歸去空山自賞音

○都下閒居

竹下新開館松間獨掩關幸無案牘累喜有酒杯寬檐燕棲飛便階烏欲啄閒以吾兼吏隱差可傍燕山

○賦得煙中寺

蒼茫迷鷲嶺杳藹鎖龍宮漠漠鐘聲出沈沈山徑通野風飄細縷嵐气暗長空咫尺人天界渾疑香霧中

○出京寄闕下故人二首

伏櫪心猶壯愁來鬢已班人今千里別路是五云還玉樹遙難倚金莖渺莫攀相思從此劇夜夜夢燕山

其二

出郭曠無際茫茫空所思暮蟬聲太急疲馬去何遲斜日云同角回風雨並吹搖搖心戀闕況復別交知

○東魯道中寄轉運弟用卿

鴈自千行至人猶兩地分大堤平若水疊嶂遠如雲客淚愁中盡秋聲樹裏聞可憐今夜月何故白紛紛

○交河道中

未涉交河水驅車過古城臨邊余漢壘互市息胡兵行路愁難盡勞歌怨易生犬羊恩不辯空切杞人情

○過吳子化江上居

少年憐意气四海幾人存舊識雲中將新占江上村耽吟驚白髮屏迹托靑門往事無須論惟應對酒樽

○廣陵與陸無從李季常話舊三首

重來行樂處大半昔人非明月懷歌扇秋風惜舞衣靑雲雙羽鎩白首寸心違入洛名空在相看老陸機

其二

風流銷已盡不復似揚州重過靑蓮士相看白髮愁易沾江左淚難向竹西遊今夜淸秋月同君且倚樓

其三

少年曾結客日日出城西舊友那堪憶新詩不忍題轆轤閒蜀井舴艋斷隋堤欲逐離宮去難禁烏夜啼

○寄張使君分鎭瓜州使君由南成均出守

南國談經暇儒依出將兵建牙分半郡移幕守專城形勢通天塹提封壯帝京折衝樽俎上明月庾公情

○臥屙江上程君衡見過

萬里遊將伴江村且閉關過存憐意气惜別損容顏四壁家徒在三秋客未還逢君咨出處小艸愧東山

○宿印公竹齋

林中初下榻蒼翠竹亭開禪悅分香積曇花拂茗杯入非蕭翼至客是許詢來深夜揮談塵懸燈照講臺

○同王悅之孫玄亮宿印公竹齋

投鞭千里至良晤本無期把臂看林竹攢眉問泗卮孤燈風雨夜短榻鴈鴻時宵發山中去何須惜別離

○北歸宿蕭蕭齋與玄極夜話

徵衣何處解匹馬向長幹黯黯孤燈照蕭蕭萬竹寒晚風飄法鼓秋樹冷經壇問難忘深夜林棲露正漙

○湖陰道中

三秋歸計薄萬里客衣單水國波濤壯江村菇芡殘日沈嵐气濕林密雨聲寒行路難如此何須戀一官

○北歸

時事已如此歸來且閉關山林堪傲骨花鳥足怡顏攀眺憑云入行歌趁月還何須自耕鑿身世有餘閒

○立秋日齋居

好雨憐新霽淸溪水拍浮千林銷辱暑一葉報新秋樵徑從人入村沽爲客畱涼颷催白薴班扇不勝愁

其二

長林凝爽气秋色近微和涼露沾幽竹輕風度碧荷破窓松影亂欹枕鳥聲多已得維摩偈閒來只自哦

嘉樹齋稿卷三終

●嘉樹齋稿卷四

新安吳繼茂叔承著

男吳明春編校

五言律﹝二﹞

五言排律

五言絕句

◆五言律﹝二﹞

秋日登仲兄徳藏居士隹气樓

同仲兄赴季和弟齋會

同諸弟集淸署聽仲兄說法

芝臺詩爲司城六弟儀父賦

秋日過蓀谷訪石公

贈仲玉侄二首

邵都諫偕孝廉過山中

龔仲文爲予寫小像作此贈之

重入幕中作

冉寅丈過談夜分同賦

馬雲從進士自洛至白下握手甚驩賦此贈之

歲暮於江上送詹淑正赴皖城謁趙郡伯

重宿三山寺聽江合

聞四弟已至廣陵喜寄

六弟待詔期近寄此勸駕

吳少君自天臺至

詠玉蘭

赴平涼於鬵山傳捨得邵道卿詩和答

寄別石公

瓊花觀訪陸華甫聞返吳中逢客僧畱話

新秋送汪仲徽

廣陵驛送永叔侄南歸

毗陵舟中

富陽江泊雨

戴孔章邵道卿集石壁山限韻二首

兆父四弟春闈下第寄以慰之

送元冶弟選貢入京二首

陳少明過訪山中

秋日同陳少明集六弟芝臺得蕭字

一公過山中卻贈

顧博士靜甫吳博士蔓之偕登尊經合

秋日訪汪大呂兼訂山中之約

鄭子陽自九華至畱宿山中

落葉三首

賦得舟中叟

題汝信侄溪合

伯庸弟分贈瓶中磬口蠟梅賦答

喜雪簡伯庸晦之

雪後獨行

雪中寄訊淸署諸禪悅二首

和石公雪中紅梅

夜讀示諸兒

癸巳守歲呈淸署諸禪悅

曉峯爲汪徵君賦

吳獻卿程右文過山居卽席志謝

壽梅賓兄

五弟鳴謙尺盌樹蕉忽生甘露予爲賦詩諸季從和之

題畫中水寄程巨源

題朱山人憲昌奇遊冊

贈覺公

老樹二首

采蘭入山

石公制雨前茶甚佳惠不及予故嘲之

題司城六弟儀父種芝圖

上巳日偕戴麟圖程仲與四弟兆父六弟儀父曁諸子侄集獅山二首

春夜偕伯實諸弟集四弟兆父宅

寄晦之侄時移家海上

題汪公幹汶上居

答程民逸見寄約過淸署

同顧博士靖父任別駕山父李長白李仲升汪永叔過鴻臚侄仁伯宅夜集適喜添小孫呈座上諸公同賦

顧博士靖父過訪席上再用松字

送祝令君入覲四首

黃封君克敏表兄七十壽詩

題程參軍月溪髙蹈二首

月夜約戴孔章汪伯魚過溪上不至

玉樹齋爲永叔侄賦

止耕詩爲吳次魯賦

邵母挽詩

臘之旣望雪霽月明獨步溪上

詠雪柬季和泰仲

苦雨遣懷

春日偕明府弟季和文學弟仲虛集五弟鳴謙宅

約季和弟過溪上不至

雨霽約季和弟過水曲亭

伯庸弟約遊小賀溪山

程仲與春遊廣陵祖道贈別

鄭翰卿枉顧山中言別

偕鄭翰卿由石壁山尋淸署訪諸禪侶二首

懷陸文學無從二首

水中美人影

鏡中美人影

月下美人影

燈下美人影

康文學季修枉顧夜談馮司成東山髙臥

康季修過山中

季修夜過捨弟山館予未赴對月寄之

閒居憶季和弟

程右文載酒飲鄰家作此遺之

冬日閒居二首

春風

春月

春雨

春雪

春晴卽事

臥病月餘忽一公見訊賦此答之

潘景升程仲權集藍園言別得云字

過子野侄齋中卻贈

伯干侄見過有感賦贈

祀文昌是夕元冶康侯諸弟及諸子姓入試兩京

早春溪上泛舟因憶泰仲弟

○秋日登仲兄徳藏居士隹气樓

髙合南山下淸秋佳气浮天風生木末窓月俯溪流忽覩靑蕧照堪招黃鶴遊憑欄時引睇咫尺見神州

○同仲兄赴季和弟齋會

髙臥滿煙霞頻過意更嘉淸齋出香黍勝會入蓮花趺坐艸茵軟經行竹徑斜空中見飛缽何必問胡麻

○同諸弟集淸署聽仲兄說法

雙樹開初地連枝集法筵周旋成鴈序問難亦蟬聯境靜天花落林空惠日懸因知塵世裏別自有人天

○芝臺詩爲司城六弟儀父賦

回磴祥光滿髙臺瑞色分七明占地勝三秀兆人文燁燁成丹蓋英英映白雲猶疑趨子捨戲彩日氤氳

○秋日過蓀谷訪石公

緣溪尋曲徑數里到祗園淸磬竹中盡靈幢風外翻空林飛怖鴿幽谷長芳蓀卻勝廬山社東鄰有酒樽

○贈仲玉侄二首

少年寡馳逐抱志自幽居人擬連城璧情耽祕合書東山慚小艸北海羨神魚日暮過林下淸言重起予

其二

左臺寔鼻祖衍秀振徽音逸足空燕市靈柯托鄧林情親聯北裏詞賦並南金爲爾思淝水難忘折屐心

○邵都諫偕孝廉過山中

蕭蕭三徑裏車從忽能來晝訝蒼苔破春愁黃鳥催山花迎駐蓋林竹映行杯薄暮淸溪上相期共醉回

○龔仲文爲予寫小像作此贈之

毫端含造化默運肖風神自負煙霞气誰傳丘壑身何須圖燕頷不用畫麒麟世界元如戲求予幻是眞

○重入幕中作

白頭重入幕京兆舊爲郎作賦拈鸚鵡登臺憶鳳凰思家惟步月對客但焚香莫笑樽中竭猶堪典鷫鸘

○冉寅丈過談夜分同賦

何期同病客相對一燈前握手忘今夕論心感昔年浮沈君莫問顰笑自堪憐漏下宵鐘徹依依意自翩

○馬雲從進士自洛至白下握手甚驩賦此贈之

相看依玉樹璧水挹淸芬醉弄三山月歌殘二室云白門臨絳帳彩筆見玄文握手邀歡處番愁鴈易分

○歲暮於江上送詹淑正赴皖城謁趙郡伯

波濤連澤國冰雪壓篷窓別酒不成醉離愁安可降孤舟看獨往五馬遲三江到日平原燕梅花撲玉缸

○重宿三山寺聽江合

合夜懷疇昔空窓對月開江聲妨獨臥山色迓重來欲覓慈航渡頻聞法鼓催僧徒欵淸話剪燭供茶杯

○聞四弟已至廣陵喜寄

聞說過楊子猶停江上槎予將訪藂桂爾已得瓊花月下按淸瑟毫端散彩霞連枝慚玉樹相對在天涯

○六弟待詔期近寄此勸駕

遙聞求駿馬逸足盡歸燕百寶妝珠勒千金飾錦韀天閒虛上乘龍馭迓中涓願爾追云去飛騰萬里先

○吳少君自天臺至

天臺何日下衣帶赤城霞去拾山中艸行迷洞口花仙源今不見塵世自堪嗟且共畱連醉無勞重憶家

○詠玉蘭

翠葉猶含蘗仙葩已吐英淸香分九畹素質本連城對月渾無色窺人似有情回風欲輕舉彷佛遇飛瓊

○赴平涼於鬵山傳捨得邵道卿詩和答

新鴻傅尺素慰我遠遊心不折官亭柳難忘子墨林憐君擅詞賦怪我系冠簪悵望陽關道秋風塞艸深

○寄別石公

駈車與入定出處總禪心山色瞻佳气泉聲憶妙音雙林塵不到獨夜夢難尋爲問袈裟地誰人廣布金

○瓊花觀訪陸華甫聞返吳中逢客僧畱話

髙人聞已返嘀鳥故相迎不覩瓊花色空憐蔓艸生秋風下霜葉落日照江城偶接緇流話何曾道姓名

○新秋送汪仲徽

東南山水郡羨爾恣遨遊片月吳門樹雙星越客舟狂呼收勝事長嘯送淸秋旅泊知無定應須傍酒樓

○廣陵驛送永叔侄南歸

看披萊彩去玉立謝家庭行色驛邊酒歸心江上舲潮回瓜步白日上蒜山靑惆悵榜歌發遙遙隔水聽

○毗陵舟中

孤客遊何處悠悠吳越間泛舟乘暮雨把酒對秋山世路風塵倦湮波魚鳥閒旅懷聊自適不用慘離顏

○富陽江泊雨

豈堪隨短棹雨泊向江潯樹色冥蒙合猿聲斷續吟春愁芳艸亂鄕路白雲深縱有雙魚寄難傳此夕心

○戴孔章邵道卿集石壁山限韻二首

何期偕二妙星聚對玆辰雨送千山色歌聲四坐春舟回芳杜浦杯泛落花津莫笑歸來晚歸來樂是眞

其二

賞心當此日良晤不須招微雨風中斷浮雲水上飄鴿鶊鳴野樹楊柳暗溪橋艸憚歸途遠春波送畫橈

○兆父四弟春闈下第寄以慰之

垂橐黃金盡關門笑棄繻棲棲懷趙璧咄咄看隋珠得失亦猶爾乾坤自故吾豗■﹝兀貴﹞何足取或可歷長途

○送元冶弟選貢入京二首

銜杯聊駐馬南陌袂初分待詔趨三殿瞻天傍五云少年看得意盛世羨能文會見郤林裏秋風擢桂芬

其二

靑衿稱國俊聲價重連城璧水看新選金臺事遠徵風雲隨射策日月護題名晝錦毋重滯髙堂白髮生

○陳少明過訪山中

捉衿還命酒傾倒十年心薄暮疏林裏虛齋落葉深風霜畱下榻山水待鳴琴幸有鍾期在泠然解賞音

○秋日同陳少明集六弟芝臺得蕭字

亭臺深窈窕彷佛入煙霄地是采芝處人同叢桂招徑回蒼露冷峯倚白雲遙便欲淩風去緱山聽玉簫

○一公過山中卻贈

溪上靑山好師來卽道場孤云隨鍚杖片月到繩牀色相空中見因緣定裏忘願依雙樹下頂禮爇名香

○顧博士靜甫吳博士蔓之偕登尊經合

十年今復到縹緲一憑欄日月光皇極乾坤壯大觀東南寔鄒魯今古仰衣冠鵬翼垂天上扶搖去不難

○秋日訪汪大呂兼訂山中之約

籃筍一相訪疑言衡宇前簞瓢能不厭詞賦故堪憐委蒼秋煙積髙城夕照懸山中有瑤艸遲爾笑同搴

○鄭子陽自九華至畱宿山中

何來雙眼碧矍鑠老詞林不盡煙霞气依然泉石心別離頻易歲夢寐但孤吟喜極翻無語殘燈坐夜深

○落葉三首

髙林紛已脫滿目使人愁雜雨飄宮井隨波出禦溝蕭蕭偏攪夜搣搣最驚秋惟有空巢上歸禽易向投

其二

搖落已無柰淒淒正此時風髙紛墮樹霜冷盡辭枝豈以傷䢐謝還因感別離上林千萬樹不得借恩私

其三

西風吹不歇日夕動林柯委徑憐常滿飄空訝漸多況經淮浦雨正值洞庭波颯颯虛窓外驚心柰爾何

○賦得舟中叟

老復厭塵土浮家水上居長年從所適短髮不勝梳自狎忘機鳥寧貪受釣魚悠然在澤國身世共舟虛

○題汝信侄溪合

髙合依喬木溪流接練江靑山遙片片白鳥近雙雙灑翰云生檻開樽月入窓比來詩酒興於此未能降

○伯庸弟分贈瓶中磬口蠟梅賦答

偶向春前見誰將雪裏傳香應分素淡色豈奪紅嫣朵朵蠟丸破枝枝磬口懸冰壺恣吟玩彷佛對金仙

○喜雪簡伯庸晦之

北風吹急雪飛灑滿林扃積素明書幌凝輝冷畫屏映梅山月白煮茗竹煙靑欲奏陽春曲先將郢客聽

○雪後獨行

雪霽乍朝旭天寒尙朔風人家瑤圃裏景物玉壺中梅冷花全放山深徑暗通偶然成獨往驢背興能同

○雪中寄訊淸署諸禪悅二首

問訊林中侶空山禮六時可堪殘歲雪偏阻浹旬期經梵從朝夕音徽似渴饑袁安有微意獨臥掩茅茨

其二

忽忽空齋下悠悠歲復闌孤吟思結臘長願乞盤餐溪上云同暗山中雪正寒不能隨大眾頂禮向經壇

○和石公雪中紅梅

凝華催破萼玉屑擁丹砂錯落香迷月參差影妬霞笑傳庾嶺信誤傳武陵花卻怪空門裏翻將色相誇

○夜讀示諸兒

學豈三冬足臘殘心自驚峭寒欺短褐永夜對長檠爲惜寸陰去甘辭一命榮浮沈元有分何必問君平

○癸巳守歲呈淸署諸禪悅

空山偕法侶禪誦送殘年詰旦開新曆餘生獲宿緣梅花寒破雪栢子暖浮煙拂曙占佳气絪縕繞梵筵

○曉峯爲汪徵君賦

信美豈飛來東臨滄海隈芙蓉捨曙色縹緲接天臺亂擁明霞起髙迎旭日開直須淩絕頂徙倚望蓬萊

○吳獻卿程右文過山居卽席志謝

一徑蓬蒿徧何期二仲來秋空初雨過夜色聚星開野蔌分僧供村歌佐客杯醉歸溪路近山月伴遲徊

○壽梅賓兄

明經遺聖世老謝魯諸生欲托羅浮隱翻髙水部名溪山隨興好冰雪照人淸歲歲稱觴處長看玉樹榮

○五弟鳴謙尺盌樹蕉忽生甘露予爲賦詩諸季從和之

得土忘多少移栽盌尺餘迎曦初結佩含露更抽書佳色流蒼砌淸陰綴綠除亦知呈物瑞家慶喜充閭

○題畫中水寄程巨源

誰寫山中水沁人毛骨淸映空寒有色赴壑靜無聲對此欲洗耳翻然思濯纓知君忘物慮坐玩似莊生

○題朱山人憲昌奇遊冊

何須婚嫁畢便作尙平遊再攬天都秀初逢練水秋孤吟山月墮長嘯嶺雲浮振策自玆去還期訪十洲

○贈覺公

少年能悟道淸譽動緇流心已超三乘身猶戀一丘懸燈雙樹合卓鍚片雲畱我亦柴桑客攢眉幾共遊

○老樹二首

屈曲枝柯古槎牙道路傍豈惟經雨露兼已飽風霜衰朽曾誰顧凋殘秖自傷爭如松與栢梁棟在明堂

其二

地豈無何有那逢匠伯過蟠根年最久蠹節日逾多虛腹生芝菌疏顚附葛蘿可憐樗散質應得保天和

○采蘭入山

春蘭芳可佩偏稱薜蘿裳采采空山暮盈盈幽谷香逢人多伐木啼鳥半垂楊忽向靑溪上無言意已忘

○石公制雨前茶甚佳惠不及予故嘲之

蓀谷春偏早雨前蓓蕾生家傳趙州法人抱玉川情豈有月團寄誰將雪乳烹翻嗤消渴者空望沃金莖

○題司城六弟儀父種芝圖

嘉慶披圖見華堂曉日遲鳳毛偕覽徳麟趾兆明時瑞色瞻云映靈光裛露滋年年多樹藝天保頌遐禧

○上巳日偕戴麟圖程仲與四弟兆父六弟儀父曁諸子侄集獅山二首

良會逢佳節髙朋預勝盟壺觴藉芳艸絲管換繁鶯慨彼流光邁睠玆褉事成蘭亭追往迹俯仰有餘情

其二

珠林回綠野繡嶺帶淸波洵美山川會羣賢少長過浮觴春水漫振袂惠風和魚鳥幽情洽相拚一醉歌

○春夜偕伯實諸弟集四弟兆父宅

春宴欣家會何殊桃李園月明當秉燭花爛對開樽歡謔手談罷含飴口澤存厭厭成夜醉重爲奏箎塤

○寄晦之侄時移家海上

念爾攜家去棲遲傍海濱豈同膠鬲亦莫是管寧身霧气朝連市濤聲夜到鄰雙魚如可覓好寄竹林春

○題汪公幹汶上居

移家汶水上楡柳自成村云白閒依檻山靑近抱門客來問奇字酒出欵嘉言從此遊堪數花間覓釣■﹝舟侖﹞

○答程民逸見寄約過淸署

山中何日別愁隔九秋深未遂南皮會空裁下裏吟月明淸署梵露下紫溪心莫忘蓮花社相期共入林

○同顧博士靖父任別駕山父李長白李仲升汪永叔過鴻臚侄仁伯宅夜集適喜添小孫呈座上諸公同賦

偶倍髙士駕共赴竹林期敢謂充閭喜還當擢桂時碧空星忽爛淸夜漏偏遲相對堪沈醉何妨倒接罹

○顧博士靖父過訪席上再用松字

投簪方偃臥枉駕忽過從徙倚同看竹盤桓更撫松樽供欣有蟻劍贈訝爲龍明發靑山隔重城度曉鐘

○送祝令君入覲四首

萬國朝元日行陳治績良弦歌載鳴鐸桃李接甘棠賜宴沾光祿承恩待建章化機資佐理天子正垂裳

其二

南輔神明宰賢聲動上都日邊膽五鳳雲裏識雙鳬檗操淸常厲散心耿自孤君王詢嶽牧誰復似公無

其三

鳴騶臨遠道祖餞集冠簪共羨調羮手長懷飲水心桑間曾駐轍花裏但鳴琴衡軸巖廊上應知屬意深

其四

奏最朝京闕名髙薦牘中政應齊召父化已邁文翁日見陳民瘼天教牖帝衷循良今第一擢拜大明宮

○黃封君克敏表兄七十壽詩

北斗粲瑤天南山對綺筵三朝黃髮老萬石素封賢萊彩堪娛日莊春已卜年國恩初賜杖天保載吟篇

○題程參軍月溪髙蹈二首

羨君髙蹈處月滿練溪流璧影全沈兔珠光故射虯臨風宜把釣帶雪好乘舟三五當良夕相期到水頭

其二

夜光連水色水上見君家欲解江妃佩堪停海客槎蟾浮翻鴈鶩桂落亂蒹葭卻憶攜樽泛金波萬頃賒

○月夜約戴孔章汪伯魚過溪上不至

獨立思依依沙寒人語稀溪流春雪去野樹暝禽歸隔水漁燈亂中林僧磬微幽期君不顧惆悵掩荊扉

○玉樹齋爲永叔侄賦

髙齋瞻瑞气玉樹鬱蔥蒼但並芝蘭秀寧隨桃李芳日華含琬琰風韻振琳瑯看爾披萊彩庭階春晝長

○止耕詩爲吳次魯賦

璜源安所止髙尙似前賢學豈爲幹祿業惟在力田千秋懷讓畔百畝樂逢年耕鑿無餘事神遊到葛天

○邵母挽詩

寶婺墮山城慈烏咽月明空餘截髮意那復斷機聲鷥馭西池杳龍章北闕榮豈令靑史上班母獨垂名

○臘之旣望雪霽月明獨步溪上

披帷當永夜散步適幽情雪霽寒逾勁溪空月故淸輪懸天鏡滿影弄海珠明三五今宵盡年光看再盈

○詠雪柬季和泰仲

漠漠同云合霏霏雜霰來映空光妬月壓樹白期梅靜對窓間帙歡傳坐上杯惠連應解賦不減兔園才

○苦雨遣懷

黯黯陽光斂冥冥陰气驕那堪晴復雨況乃暮連朝雷電時交作云霾莾不銷杞人徒有恨無補聖明朝

○春日偕明府弟季和文學弟仲虛集五弟鳴謙宅

駘蕩春風裏招邀家燕開塤箎歡奏曲詞賦愧稱才簾影搖紅蠟花香泛綠杯微云銜半月醉步繞溪回

○約季和弟過溪上不至

幽期期不至溪上遲春風山遠蒼連翠花殘白間紅小堂開晚照緩屧繞芳叢無語空延睇浮雲變幻中

○雨霽約季和弟過水曲亭

坐來新雨霽耳目豁然淸便著登山屐先攜煮茗鐺芳林回水曲崇阪陟云平南阮多賢俊應知出徑迎

○伯庸弟約遊小賀溪山

聞說桃源勝心神已醉遊山土﹖裴緣磴轉石瀑下溪流雞犬花間靜煙霞杖底幽不因劉阮到焉得識丹丘

○程仲與春遊廣陵祖道贈別

風和鶯燕語楊柳暗春江道上花如綺淮南酒滿缸山川應有待詞賦本無雙日暮瞻雲樹離心不可降

○鄭翰卿枉顧山中言別

愛爾靑霞客題詩對艸萊試看三絕藝眞擅八閩才夜雨溪堂榻春風花圃杯最憐十日興欲別恨難裁

○偕鄭翰卿由石壁山尋淸署訪諸禪侶二首

窈窕尋祗苑崎嶇歷化城精廬緣嶺出疏磬隔林鳴忍艸軟堪踏慈云低欲迎悉來諸大眾繞足其經行

其二

翠擁雲巖合香浮淸署開齊看僧入供經憶馬馱來林下偕玄度山中訊辧才過從多問難薄暮未能回

○懷陸文學無從二首

懷寶身垂老彈冠事已非嶺雲方捲迹海鳥總忘機沙白江邊路山靑郭北扉夢中時一到十載寸心違

其二

彩毫摛麗藻芳樹敝髙齋載酒思顏過分襟嘆屢乖停雲空引睇落月自縈懷不見雙魚信躊躇立水涯

○水中美人影

何許盈盈女波間恍出遊妝明常倒影態曼不隨流遺彩臨淵湛揚輝隔浦浮還憐懷裏佩俯盻爲誰投

○鏡中美人影

晈晈當窓女修容倚曉臺圓光含象合殊艷鬭萇開描罷渾相媚妝成翻自猜蛾眉與螓首不語對遲回

○月下美人影

十五娟娟女淸輝寫照中去來芳靄護行立彩雲籠袨飾憐全匿穠姿訝復空夜闌何處覓斜傍在簾櫳

○燈下美人影

灼灼如花女金荷夜對燃焰搖分態弱花翳失容妍掩映臨窓久媻跚度幕偏燼殘畱不去就枕復同眠

○康文學季修枉顧夜談馮司成東山髙臥

髙鴻何處至霜气正蕭森面晤千秋業神交十載心籬花供對酒澗水入調琴細訊東山事蒼生望已深

○康季修過山中

愧我投簪客憐君作賦才空山雙屨至薄暮一樽開小坐茶煙起微吟松月來幽懷欣正洽攜手更登臺

○季修夜過捨弟山館予未赴對月寄之

最憐今夜月照我素心人只隔一溪水何分多病身空林翻宿鳥寒露下汀蘋莫訝時虛席知予懶是眞

○閒居憶季和弟

隱幾煙霞靜開簾水石幽地偏忘灑掃性癖絕交遊夢入池邊艸心飛花外樓此時翻憶爾三徑伴羊求

○程右文載酒飲鄰家作此遺之

寂寞衡門裏何人雙屨來庭荒下鳥雀徑靜長莓苔隱幾空相待攜樽不共開西鄰好明月幽思帳難裁

○冬日閒居二首

虛堂無一事寒雨客來稀散帙焚香坐褰帷看鳥飛淸樽笑中聖脫粟樂忘饑卒歲恆如此浮生任是非

其二

短景倏以迫饒他歲事催衡門從晝掩梪褐願春回案上堆玄艸階前繡古苔登樓看山色雪霽擁靑來

○春風【以下四首和吳博士蔓之】

靑陽回淑气澹蕩扇微和忽逓花香入還催燕影過穿帷寒尙淺拂袂晚偏多試問舞雩下偕遊興若何

○春月

皓魄開新霽金消彩霧昏何須秉明燭最好對芳樽影泛金波動光移綺樹翻卻憐遊冶子步踏向千門

○春雨

林外鳩聲喚霏微散似絲崇朝欣已足著物盡含滋野徑回靑蘗山溪漲綠漪駕言東作近相土間農師

○春雪

飛華分五出呈瑞勝瓊瑤影落隨梅瓣寒凝壓柳條灑空紛欲散著地薄還銷何處聞髙唱傳來郢上遙

○春晴卽事

林下條風息中山春雨餘芳藂覆階砌幽鳥下庭除命婦開新甕呼兒理舊書竹根聞犬吠鄰叟饋園蔬

○臥病月餘忽一公見訊賦此答之

柴門深樹底晝靜掩莓苔抱疾誰相問懷人夢幾回山云隨偃臥溪月對徘徊何事東林寺鐘聲夜自來

○潘景升程仲權集藍園言別得云字

相攜堪盡醉忽謾嘆離羣節欲回靑帝歌應遏白雲波澄魚自見徑靜竹平分片月光能待何須怨夕曛

○過子野侄齋中卻贈

四壁圖書滿端居興自偏風流看白哲詞賦屬靑年任俠憐而父淸貧羨爾賢卽看能戰勝不忝謝家玄

○伯干侄見過有感賦贈

對爾生遐思西堂夢欲醒連枝看玉樹春色滿前庭染翰揮珠玉開樽倒醁醽少年才總美拂拭眼偏靑

○祀文昌是夕元冶康侯諸弟及諸子姓入試兩京

絳闕夜祈靈躬陳桂醑馨卿云扶法駕仙侶諷函經俊鶚橫南國靈鯤運北溟秋風江漢上烱烱見文星

○早春溪上泛舟因憶泰仲弟【時在武林】

回溪春水綠容與泛新晴雪後千林變風前一葦輕開樽分嶽色度曲亂灘聲忽憶西湖上尋芳畫舸行

◆五言排律

扈從駕祀諸陵途中恭賦

發大梁畱別諸王孫

程徵君壽詩

石壁山居

早春溪樓眺望

君揚弟貽幾上昆石賦謝

酷暑

冬蘭詩

○扈從駕祀諸陵途中恭賦

廣孝嚴春令明禋戒曉催靑陽回物色黃道淨塵埃王气諸陵接宸遊萬國陪天文呈麗藻仙樂逓鳴雷劍履三千集山河百二開行宮鱗次待宿衛羽林來聖徳孚重譯皇圖括九垓歡言叨侍從猶愧漢臣才

○發大梁畱別諸王孫

祗恩不遑息嚴程畏簡書歸途莾迢逓�首重躊躇﹖﹖豸虎﹖﹖﹖豸虎﹖河流駛蕭蕭堤柳疏周原連井吧梁苑入丘墟心逐飛旌外愁生別酒餘臨風遙執轡公子意何如

○程徵君壽詩

徵君髙世士皓首握玙璠松竹依堪老煙霞臥不喧山中逢石髓溪上接桃源九轉丹初熟三春花正繁長生親授訣至道面聆言願逐遊仙去安期與羨門

○石壁山居

野性耽幽僻屏棲石壁間懸崖郁蒼翠飛澑自潺湲徑入苔堪踐梯回蘿可攀天風引松籟嵐靄護柴關雞犬偕新隱漁樵戀舊山丹丘遲鶴下白業與僧閒杖履時探歷煙霞任往還百年過彊半何物駐頹顏

○早春溪樓眺望

天空堪引睇佳景在玆樓山水涵初霽人家擁上游明霞連遠岫淑气滿芳洲破雪梅爭放含煙柳乍抽熙熙朝旭散澹澹惠風流綠畛回黃犢蒼波下白鷗生涯雙蠟屐心事一漁舟不盡憑闌意乾坤任是浮

○君揚弟貽幾上昆石賦謝

誰將巖壑趣置我讀書臺珍重兼金贈休輕燕石猜神功眞作者人力若爲哉豈是禹鑿出或隨漢使來連城元有價深櫝惜無媒據案如分嶽臨窓似列臺一拳能崒嵂寸垤更崔嵬影浸墨池暗香沈霧嶂開移根云欲動含潤雨將來斷續蜂腰細參差鳳影回勢欹全壓水色古半侵苔奇態應難寫幽情不易裁相看自成癖長日此銜杯

○酷暑

炎威驕赤日三伏晝偏長燥暍心如疚煩蒸病欲狂裸身頻盥濯散發莫禁當竹下思湘簟松間憶石牀誰將甘露灑詎有淩冰藏鼷鼠深千尺悠悠天北方

○冬蘭詩

搖落歲華暮風霜屢見摧美人渡湘水春色故隨來翠色分寒筱淸香逼早梅佩輕冰下結帶弱雪中裁空谷回鄒律芳叢占楚臺寄言水仙子相伴好徘徊

◆五言絕句

送陸無從遊江東便入新安四首

木筆花二首

木芙蓉

送陸華甫遊嶺南因寄歐楨伯四首

朱竹

贈風鑑僧揚州人二首

送惟震叔遊楚

題邵道卿風竹二首

和石公雪中紅梅

春風樓分韻得松間月龍涎香二首

返照詩

題畫

赴平涼途中雜詠六首

徳州道中四首

泛黃河四首

宮詞五首

廣陵懷古

季園雜詠

○送陸無從遊江東便入新安四首

辭家到江北逢子過江東去指來時路扁舟入畫中

其二

三淛孤槎遠千山萬木秋聞猿堪下淚飛夢到揚州

其三

九月桐江上丹楓映碧潭長吟嚴子瀨千里羨奇探

其四

送子新安去行行入白雲黃山崖上石可勒五遊文

○木筆花二首

三月東風暖花開傍玉蘭不因輕著紫臭味本同看

其二

刻紫玉玲瓏淸香浥春露彷佛在輞川辛夷館中遇

○木芙蓉

淡妝凝曉露澤國擅秋芳欲寄相思恨伊人水一方

○送陸華甫遊嶺南因寄歐楨伯四首

去住情難忍臨岐念舊遊憑髙時極目何處是羅浮

其二

鼙鼓連山動風煙接地多遙遙五嶺外不識近如何

其三

十載論知己於今半白頭相逢煩一訊猶憶竹西不

其四

去值三春後應殘嶺上梅南州逢

寄荔枝來

○朱竹

何來丹鳳尾弄日影離離秪疑湘水上忽有珊瑚枝

○贈風鑑僧揚州人二首

不跨揚州鶴浮杯海上來風塵堪物色天眼幾時開

其二

麻衣有神術千載失眞傳白足何來者親參玉匣篇

○送惟震叔遊楚

去去湘江上春風滿綠蘋君行煩一采爲我薦靈均

○題邵道卿風竹二首

冉冉欲飛去枝枝不受風渾疑嶰谷裏難辧路西東

其二

翩翩復裊裊云影亂橫斜想近王猷宅或臨渭水涯

○和石公雪中紅梅

暗香春欲動六出已飛花卻似羅浮月輕盈映赤霞

○春風樓分韻得松間月龍涎香二首

鬱鬱澗上蟠皎皎空中發神女弄珠來淸光照林樾

其二

不探頷下珠卻拾淵中沬寶鼎泛輕煙靑雲起天末

○返照詩

癸巳五月十九日戴孝廉麟圖同汪伯魚邵道卿集居士兄樹下居予偕孝廉太學諸弟悉至家兄命酒置觴政予坐失當罰家兄時爲祭酒命賦返照詩五擊匕筯告成者得從末減詩成座中共相和之

影落香林霽回光映曲池詩成不奪錦惟有酒盈卮

○題畫

千山秋色裏萬壑夕陽時不負幽人約行行信杖藜

○赴平涼途中雜詠六首

一騎千山路孤吟萬里身春風度衰鬢愁入柳條新

其二

馬上聞啼鳥何人不憶家分明如喚客莫負一春花

其三

飛鳥倦猶去歸云不可攀已知無紫气空欲向函關

其四

客路遶春溪桃花望欲迷人家半臨水舴艋自東西

其五

看山不覺遠處處響流泉松月暝相引樵歌勝采蓮

其六

嶺雲閒自捲藹藹暮天靑寂寞空山下何人是客星

○徳州道中四首

客子欲投宿停車大道邊主人爭下榻小婦倚窓前

其二

馬首暮煙起人趨原上村昏鴉歸已盡明月照柴門

其三

使客且畱宿前村山路長庭中有髙樹露坐可乘涼

其四

水上涼如洗風前云滿山離心與佳思都在夕陽間

○泛黃河四首

黃河何自來聞出星宿海水上有浮槎支機聊一載

其二

千里遡河流日夜疾如駛空闊見淸波聖人在大位

其三

赤水有明珠神人懷罔象日暮無風波輕舟時蕩瀁

其四

朝出靑徐口暮宿長淮湄河流馳竹箭舟子尙嫌遲

○宮詞五首

春夢未曾覺流鶯囀綠窓欲拋金彈子恐折不成雙

其二

尋春過禦苑結伴出花遲細語防人聽回頭釵罥枝

其三

昨夜奉羅幃承恩朝始歸臨妝猶未了中使促更衣

其四

憎殺上林秋深江滿樹頭莫將離別恨容易逐東流

其五

積雪映庭除皎皎如秋月翠被空千層燻籠不曾熱

○廣陵懷古

蜀岡

邗溝

蕪城

董井

召伯埭

昆丘臺

弩臺

梅花合

九曲池

迷樓

螢苑

玉鉤斜

大明水

禪智寺

平山堂

瓊花觀

芍藥圃

竹西亭

楊子津

瓜洲

﹟蜀岡

形勝絕南淮岡巒自西蜀訪古一登臨平山動遙矚

﹟邗溝

邗溝空復在霸業更誰存日暮東流急潺湲慘客魂

﹟蕪城

遠水連天碧髙城帶野荒繁華非昔日賦客弔斜陽

﹟董井

泠泠古泉水一酌甘如釀鑿井者爲誰江都董王相

﹟召伯埭

朝辭楊子灣暮入召伯埭遺愛至今存東山眇何在

﹟昆丘臺

尋勝當年地臺傾剩一丘我來追往事山鳥對人愁

﹟弩臺

一上吳公臺興亡不盡衮竟陵攻戰後登眺幾人來

﹟梅花合

言尋東合春忽動羅浮夢長篴倚危欄夜月聲三弄

﹟九曲池

木蘭不復見水調豈堪聞今日行人過荒池映夕曛

﹟迷樓

有恨悲隋煬無人怨項升誰知極樂地今已屬閒僧

﹟螢苑

一苑落花殘萬點熒光滅不見夜遊人山鬼空啼月

﹟玉鉤斜

承恩四寶帳妬寵九華宮不用悲泉壤隋家業已空

﹟大明水

山下有淸泉涓涓瀉石髓爲問尋源人西來接巴水

﹟禪智寺

輦路成溪路離宮作梵宮連天歌野樹日暮憶江東

﹟平山堂

風流賢太守此地日躋攀煮茗分靑井開樽見遠山

﹟瓊花觀

花開瓊玉姿分種自蓬島似恨主人非髙臺沒深艸

﹟芍藥圃

三月東風暖淮南一種春花開能卜相莫謾贈離人

﹟竹西亭

雞犬蕪城近扁舟過竹西題詩問禪智鐘磬隔林迷

﹟楊子津

相逢芳艸岓惜別綠楊津明月江南客貂裘陌上人

﹟瓜洲

輕帆出楊子隔水望江南便著登山屐金焦試一看

○季園雜詠

九苞堂

鶴澗

露葵齋

壁觀

宜雨樓

芝臺

憑虛樓

樵庵

巖居

醉巖

芳潤齋

讀書臺

淸溪

石磴

谷林堂

藏經合

淸署

徳藏

廣莫樓

樹下居

云笠

雪臺

載酒亭

三公臺

蘭生合

心遠樓

老樹龕

﹟九苞堂

丹山鳴曉日覽徳際昌期染翰歸來處人猶擬鳳池

﹟鶴澗

秋水涵空碧瀠洄檻外分揮毫白鳥下彷佛似鵝羣

﹟露葵齋

朝畦常自折帶露啜其英不羨金莖貴松間香更淸

﹟壁觀

池上蓮花淨巖前薜荔深鳥巢松石老聊志雪山心

﹟宜雨樓

飛合淸溪上潺湲送雨聲朱簾日暮捲雲气滿檐楹

﹟芝臺

回磴平如砥云根積翠開芳林占瑞气三秀日邊來

﹟憑虛樓

神遊八極外心與四窓虛邈邈思遐舉泠泠樓上居

﹟樵庵

枕柯聊偃息風翠落檐楹黃鳥時相應丁丁雜好聲

﹟巖居

穴處頗有餘靑山立四壁問訊此何爲云是幽人宅

﹟醉巖

脫卻頭上巾醉臥巖前石露下不知寒起看山月白

﹟芳潤齋

風淨翠娟娟流云泛蒼碧三徑人不來林深讀周易

﹟讀書臺

淸溪蕩石壁上有讀書臺幸籍三餘力牙簽萬卷開

﹟淸溪

波光撼空碧澄潔開心顏豈是鑑湖水人疑賀監還

﹟石磴

引步淩天風紆回翠微里長嘯若爲情不見蘇門子

﹟谷林堂

堂開幽谷裏灑灑落蒼松忽聽足音至悠然桀溺蹤

﹟藏經合

稽首膽龍藏天人擁法筵歡聲同贊嘆聖教得眞傳

﹟淸署

不入蓮花上焉知出世心燃燈千嶂晚風送海潮音

﹟徳藏

山連捨衛國地是布金余林下迎朝爽開軒讀梵書

﹟廣莫樓

茫然塵壒斷寥廓復無餘世界三千外何人向此居

﹟樹下居

昔人巢木末今人居榼下儼然太古風自是巢居者

﹟云笠

片雲飛不去長日傍空山荷鑱躡淸影嶺上采芝還

﹟雪臺

陰山回白日蒼翠落天風六月不知暑分明是剡中

﹟載酒亭

陶令善攢眉遠公爲置酒香气雜華林頹然傾百斗

﹟三公臺

亭亭俱百尺偃蓋碧山隅願覆談經石不爲秦大夫

﹟蘭生合

登登聊偃息回磴結飛樓長飲不知醒何須到上頭

﹟心遠樓

俯檻見雲飛盤捉坐翠微山深天不礙心遠自忘機

﹟老樹龕

謂是山人幾曾爲愽望楂比來欲面壁聊以作趺跏

嘉樹齋稿卷四終

●嘉樹齋稿卷五

新安吳繼茂叔承著

男吳明春編校

七言律詩﹝一﹞

◆七言律詩﹝一﹞

九日同陸無從集唐惟良席上得秋字

送程繼默歸歙兼訊水西社諸子

湖陰贈李明府

贈唐轉運惟良時以刑曹左遷昔宰白沙

同吳孝甫登雨花臺憶社中諸子

奉挽李於鱗先生二首

呈余太史伯祥先生

奉贈黎祕合惟敬先生

畱別李季宣

寄唐惟良使君

贈方民部子及

寄別丁計部時引疾歸丹徒

早發潤州

彭城道中懷陸無從

哭彭稚修

奉寄少司馬鄒公中丞

奉贈歐國博楨伯先生

送邵長孺入楚迎父櫬

送陸華甫遊梁謁歐博士楨伯劉太守子素

暮秋京口對雨四首

舟中望秦郵

曉發寶應湖謁碧霞宮

寶勝禪寺訪顧山人不疑

九日對雨憶諸兄弟

送程太學茂卿南歸

寒食日歐博士楨伯同社中諸子集小園得云字

幽居喜髙介父至

送黎職方惟敬還朝

立春後一日閒園有懷社中諸子

送陸華甫還吳門約春遊黃山

齊雲山下別友人宿頂上

次老竹嶺

送潘文學貢舉入京便應秋詔

淮陰舟中與用卿弟敍別

九日淮陰與吳子化對酒

送吳孝甫遊岱嶽

送顧憲使益卿先生開府嶺南

秋日同黎職方惟敬歐愽士楨伯集迷樓

寄歐愽士楨伯先生

除夜遇雪

立春四日陪趙參軍範文學集光祿伯父陽春臺

送程鴻臚允孚入朝用程文學巨源韻

呈司農族叔

觀梅花道人雪竹自題

送顧少參益卿遊焦山訪郭次甫

呈儀部王宗師

寄挽少司寇梧岡陳公

答紀別駕旭仁見寄

新秋酬丁計部見過

上巳日偕社中諸子遊禪智寺同用依字

送葉使君便道歸越

陸華甫何長卿同諸兄弟和樂園看芍藥

奉送王中丞元美先生撫視鄖陽

寄陸無從

烏聊山謁汪王廟

秋日倪惟思陸無從袁左史履善召飲竹西社

秋日同袁左史履善遊禪智寺

顧觀察益卿先生席上送徐方伯子與先生赴江西

白石居士示寂南嶽汪司馬爲勒銘於山

送開甫叔赴衡嶽葬白石居士

送陸華甫遊廣陵

寄歐國博楨伯時予羣季肄業堂下

駕幸太學寄歐國博楨伯先生

登白嶽

同程仲權過崇國寺訪禮公

賦得玉河春水

贈蕭體一

玄兔詩

遊靈谷寺

送張司徒請告還蜀

送韓宗伯應詔北上

汪司馬伯玉先生膺封誥奉贈

柯典客招集東麓亭見新月作

涿州旅宿

奉陪汪司馬從石壁山翔覽亭之淸署

送曾人倩落第還海南

贈戚少保元敬

奉寄汪司馬伯玉先生

送黎祕書惟敬還南海

贈黃孝廉承聘

都下送汪和叔南歸

閱無量壽宮成

城西道中望嶽喜晴

謝祕書宅賞牡丹

投贈王司寇元美先生

寄止耕丈人吳次魯

贈西安張使君兩世榮膺誥贈

宴大梁松泉王孫宅

投贈觀察李公

送傅明府伯峻還吳門

紫霞社成宴集得分字

送屠長卿明府赴淸浦

送髙祠部使楚藩

○九日同陸無從集唐惟良席上得秋字

使君吏隱向滄洲九日邀賓淮水樓木葉亂飄江郭晚鴈聲遙度海門秋白雲墮檻歌翻調黃菊侵筵酒拍浮酩酊不須嘲落帽龍山千古自風流

○送程繼默歸歙兼訊水西社諸子

壚頭把臂意躊躇聞向山中欲著書新醞到嘗秋黍熟舊廬歸臥夜窓虛芙蓉采采人初遠楊柳蕭蕭鴈正疏卻憶水西諸酒伴別來髙興定何如

○湖陰贈李明府

故人出宰此江幹下榻殷懃罄舊歡郭外湖光攜酒泛衙前山色轉簾看雲霄羨爾雙鳬舄丘壑憐予一鶡冠他日重期攜手處燕臺直北是長安

○贈唐轉運惟良時以刑曹左遷昔宰白沙

甘棠蔽芾滿江濆此日重歡借使君轉運自兼軍國計行吟應續楚騷文在懷白璧光難掩滿載明珠謗自分縱是一麾那足惜廣陵遺操或堪聞

○同吳孝甫登雨花臺憶社中諸子

駐馬寒山對夕暉同遊卻恨故人違中林淸籟和僧梵上界名香惹客衣倚檻但聞霜葉下登臺不見雨花飛題詩欲寄秋江遠目送徵鴻北去稀

○奉挽李於鱗先生二首

大雅千年道在玆斯文何意失吾師鮑山落日啼猿切濟水秋風過客悲白雪樓空孤調冷靑雲業在一經遺招魂共灑中原淚昭代才名更屬誰

其二

何事遺榮戀故廬卻從東海混樵漁名齊太白非流寓病似相如好著書花發應憐人去後月明空憶夢回初憐予少是通家客欲賦山陽恨有餘

○呈余太史伯祥先生

逢君欲喜復成悲十載風塵嘆數奇不信吹嚧曾起色可知顧盻便生姿獄中劍出憑誰辯道上珠投任世疑聞說春風方浩蕩肯教寒谷借恩私

○奉贈黎祕合惟敬先生

獨宿西淸夜色深遙遙鐘鼓伴孤吟白雲空入滄洲夢紫禁長懸霄漢心十載直廬頻視艸三朝祕合始紆金知君意欲同方朔大隱何妨任陸沈

○畱別李季宣

藝苑才名早擅場雲霄況已映飛揚看花每控靑絲轡結客頻探金錯囊池上芙蓉開別館坐中鸚鵡送離觴相逢無那便分首明發雲山去路長

○寄唐惟良使君

才名久已著西曹暫謫何須重賦騷俸止魚鹽堪自傲交投雞黍故相髙論心江海傾樽酒刮目風塵挹佩刀欲寄相思君不見愁將書札爲誰操

○贈方民部子及

吏隱頻年傍白門優遊郎署望逾尊風霜獨抱孤臣操日月長銜聖主恩豈謂靑蠅曾璧卽看綠蟻尙盈樽交情何必論新故傾蓋偏憐雅道存

○寄別丁計部時引疾歸丹徒

憶辭休沐追陪日一別風塵又歲踰髙臥自懸江左望幽棲寧蹈谷中愚名因談藝推先達官屬司農進大夫咫尺未能杭一葦卻成千里阻歡娛

○早發潤州

曙色蒼茫野徑迷樹頭微月已沈西孤城殘角催寒騎遠寺疏鐘送曉雞斷岓乍回連古戍流澌初合渡深溪天涯此去逢搖落無那窮途易愴淒

○彭城道中懷陸無從

遠道驅馳歲欲殘懷人何處阻交歡論交四海君爲最作客三冬我更難白雪竹西憐獨詠靑山江上憶同看相思望斷雙魚使日暮停雲一重嘆

○哭彭稚修

聞爾飄然始拂衣忽傳哀訃恐仍非可憐官罷身隨喪不柰家貧客竟稀聽雨齋空雙淚盡停雲詩在寸心違蕭條萬里寒江色愁見霜鴻斷影飛

○奉寄少司馬鄒公中丞

方召勛猷羨代興樞衡誰不仰先登憂危一疏披肝膽竉渥三朝任股肱紫气近關飛冉冉縉雲髙闕擁層層東山久系蒼生望早有天書重拜徵

○奉贈歐國博楨伯先生

官舍閒依璧水淸入門惟聽讀書聲庭前雙鶴迎幽意堂上三鱣借重名白髮謾矜新博士絳紗猶識舊先生石渠聞欲徵儒碩一代斯文屬秉衡

○送邵長孺入楚迎父櫬

陟岵傷心三十年夢魂長遶楚江邊秋風旅櫬嗟廉範落日孤徵憶少玄漢口書隨回鴈至荊門帆帶斷雲懸故山迢逓東歸日想見萱花倍黯然

○送陸華甫遊梁謁歐博士楨伯劉太守子素

風塵共醉鷫鸘裘落落天涯嘆白頭一刺遠投秦博士雙旌舊識漢諸侯長淮歌送驪駒暮少室書回鴻鴈秋千里登樓見明月小山寧不憶同遊

○暮秋京口對雨四首

江上村居一水盈自憐多病絆浮名風兼波湧金山寺雨帶寒過鐵甕城不必聞猿堪下淚秪應落葉最關情憑欄暮鼓聲偏急懷古思鄕百感生

其二

苦雨孤懷倍黯然柴門長日閉江煙潮回北固山吞吐家在東吳夢往還羽檄仍聞傳海上戍笳頻聽起風前誰憐世路多艱阻故國離愁更一年

其三

一番風雨暗殘秋又促新寒入敝裘末路可堪淹客計晚潮偏解送鄕愁心懸滄海懷髙蹈夢繞靑山感舊遊何事音書三月斷雙魚千里滯江州

其四

故園松菊夢魂頻苦雨江城泥殺人靑鏡怕窺愁裏鬢黃花羞對病中身長途南望傳雙淚久客東歸剩一貧搖落遠天秋艸暮更堪西北暗風塵

○舟中望秦郵

鶯喜春晴不惜鳴帆檣密處古郵城客因趁渡堤邊過舟爲回灣樹裏行官合自它何遜興詩家誰負少遊名逢人不必談冠冕白幘荷衣了一生

○曉發寶應湖謁碧霞宮

古殿嵯峨覆曉云披星禮罷碧霞君川長杳杳舟初去樹暗沈沈岓未分龍窟尙畱殘月照雞聲猶帶遠鐘聞滄洲夢覺漁歌發翻憶沙邊鷗鳥羣

○寶勝禪寺訪顧山人不疑

遠公蘭若春江上爲訪幽人試一臨野徑燒痕靑尙淺禪堂竹色翠方深到來不覺消塵慮坐久應知愜素心便欲誅茅分尺地與君長日臥雲林

○九日對雨憶諸兄弟

冒雨重陽菊又開相思無柰獨登臺心隨萬里云同去路阻三江鴈不來紅葉經秋飛欲盡淸猿入暮聽偏哀天涯兄弟知何處空對茱萸泛酒杯

○送程太學茂卿南歸

江上鳴榔不可畱柳花如雪亂離愁君過吳越多奇迹我向風塵已倦遊作客滄洲長伏枕懷人明月獨登樓故園到日歡無極戲彩庭闈未白頭

○寒食日歐博士楨伯同社中諸子集小園得云字

幽棲地僻絕塵氛空谷相尋喜見君花下笙歌遲白日樽前詞賦起靑雲藏煙謾說周官禁罰令猶傳魏武文向夕淸遊良不厭隔林風度遠鐘聞

○幽居喜髙介父至

負郭江村帶艸堂杜陵新卜瀼西莊閉門花落春將去隱幾鶯啼日正長白雪有詩誇絕調黃金無術嘆空囊尋常雞黍君能過相對無言意已忘

○送黎職方惟敬還朝

楚水燕山萬里賒離心秋早徧天涯空江日暮聞胡鴈髙漢星搖泛使槎獨向五云瞻紫闕重趨三殿視黃麻應知賜沐多淸暇笑解金龜問酒家

○立春後一日閒園有懷社中諸子

昨夜江城淑气回椒盤栢酒歲將開頻驚節序看華發細較春光問早梅荒徑每憐羊仲過文園誰惜馬卿才多情芳艸朝含綠解是東風慣爲媒

○送陸華甫還吳門約春遊黃山

驪歌初聽動江濆樽酒相看鴈影分歲月自憐同作客風塵誰忍重離羣不堪霜雪催靑鬢還向松蘿臥白雲花事山中春正好杖蕧何日更逢君

○齊雲山下別友人宿頂上

以予夙志慕幽棲暫向淸都一解攜上界云封諸洞窅半空日轉萬山低靈崖坐挹珠泉冷仙籙來窺玉字迷林臥不知人世遠松風時有嶺猿啼

○次老竹嶺

自笑驅馳幾日閒卻乘疲馬向空山行人朝夕猿聲裏故國煙雲鳥道間書劍兩嗟身共棄風塵獨苦夢相關暫依樵客孤村下濁酒頻沽一解顏

○送潘文學貢舉入京便應秋詔【潘善談兵】

裘馬翩翩羨壯遊明經待詔向神州別時共惜楊花暮到日應逢桂樹秋價重千金曾作賦身輕一劍擬封侯行看盡展匡時略萬里名成尙黑頭

○淮陰舟中與用卿弟敍別

煙波一望渺無窮五兩風輕返照中客路忽隨鴻鴈去天涯還喜弟兄同云連平楚三江迥水入長淮九曲通況是飄零愁自劇更憐明日復西東

○九日淮陰與吳子化對酒

旅遊何處不堪悲樽酒相看菊滿枝共向殊方愁客路況逢佳節憶家時孤城日落砧聲急遠塞云深鴈影遲不用登髙更惆悵與君俱有鹿門期

○送吳孝甫遊岱嶽

岱嶽雄稱冠五藏君今探策願應償黃河西下縈衣帶滄海東來接劍芒萬里登臨尋越觀千秋封禪憶秦皇遙從絕頂餐靈气不向安期乞玉漿

○送顧憲使益卿先生開府嶺南

閩府初聞獻捷回銜恩又上越王臺卽看號令風雷迅遙望旌旗日月開豹略功應髙五嶺虎頭名已重三臺澄淸萬里霜威肅朝野咸推保障才

○秋日同黎職方惟敬歐愽士楨伯集迷樓

野寺秋云擁使旌斜陽疏雨隔林明何年髙合空山暮此日淸樽異代淸汴柳猶看含舊色郢歌還魂和新聲君行紫禁聯鵷鷺肯念滄洲鷗鳥盟

○寄歐愽士楨伯先生

別來社散竹西亭云外遙瞻嵩少靑四海同人俱結綬一官獨爾尙傳經函詩到處傳飛雪樽酒當年感聚星宣室側聞虛席久明時莫更學鴻冥

○除夜遇雪

莫惜鑪頭酒重賒可堪風雪夜交加寒聲偏亂當窓竹春色先飛滿院花醉裏那知猶在客夢中頻喜已還家明朝又值靑陽候細檢新詩待物華

○立春四日陪趙參軍範文學集光祿伯父陽春臺

遲日平林霽色開乘春騁望一登臺已看淑气銷殘雪更喜春風度早梅樽裏酒疑天使賜坐中歌自郢人裁今朝四美欣能具判醉何妨騎馬回

○送程鴻臚允孚入朝用程文學巨源韻

皇華使節指神州四牡騑騑趣壯遊曉日遙開�鵲觀春云髙遶鳳凰樓明庭樓樂徵齊魯昭代人文啟夏周應識主恩偏侍從封章褒寵一何稠

○呈司農族叔

都門憶昔托忘年一別何期歲屢遷許國共推新粉署傳家獨守舊靑氈京華地切聯三輔渤海源深會百川莫爲竹林多雅調卻慚不似阿戎賢

○觀梅花道人雪竹自題

吳郎聲譽滿詞林漫寫瑯玕復自吟句裏千年飛白雪圖中長日對淸陰光凝素月瀟湘遠影壓寒云嶰谷深不是毫端入神妙誰能片紙重南金

○送顧少參益卿遊焦山訪郭次甫

金馬知君未陸沈暫辭蓮社恣幽尋春風忽訪山中侶落日聊爲澤畔吟鶴自千年遺故迹鶯當三月囀喬林何時躡屩追禽尙五嶽從遊愜素心

○呈儀部王宗師

才名早歲擅瀛洲封事曾聞動冕旒省署暫淹司禮教廟廊久待贊謨猷樗材自分成終棄櫗綫何期謬見收一顧敢云空冀北豗■﹝兀貴﹞終自愧驊驑

○寄挽少司寇梧岡陳公

仙駕翩翩何處遊白雲影裏一荒丘功名事業三朝著節操文章四海流槐裏烏聲悲永夜松門鶴影慘髙秋生芻自愧南州客掩涕臨風不可收

○答紀別駕旭仁見寄

門館萋萋艸徑迷忽聞白雪墮云泥宮商世訝虞夔奏風雨時驚野魅啼鷥翮暫棲藂棘下鴻名髙擁大江西卻慚千里推同調徒切懷賢思欲齊

○新秋酬丁計部見過

委巷遙臨使者旌裳衣顚倒起逢迎靑衿顧我猶儒素白社推君久主盟雨過苔階秋气入風回竹院晚涼生巴歌欲和慚髙曲木李徒思報美瓊

○上巳日偕社中諸子遊禪智寺同用依字

春殘古寺到人稀袚褉相將入翠微花鳥似憐詩酒伴煙霞不負薜蘿衣云晴江上千峯出日暮林間一鶴歸節物自驚長作客鄕閞回首思依依

○送葉使君便道歸越

岓柳依依囀暖鶯使君晝錦向南徵江邊彩鷁催行色道上驪駒動別聲煙浪微茫分遠浦雲山回合擁髙城莫因桑梓淹吟賞好慰洪都竹馬迎

○陸華甫何長卿同諸兄弟和樂園看芍藥

共惜花時風雨頻初晴同探廣陵春誰憐淸味和金鼎自信芳姿妬王人謔贈水邊歡欲劇吟看階下興逾新相將且盡今朝醉明日離情不可陳

○奉送王中丞元美先生撫視鄖陽

幕府初開紫气賒早從江左起名家九天日月隨持節三楚風雲護建牙北極簡書昭世美中原詞賦擅才華重來行部多桃李虎帳人瞻舊絳紗

○寄陸無從

東風惆悵各天涯爲爾愁深鬢欲華阮籍猖狂猶故態陸機詞賦舊名家淮南招隱歌叢桂江上懷人見落花同輩秪今俱寂寞一時風雅亦堪嗟

○烏聊山謁汪王廟

倡義當年成霸業保釐今日著靈氛春秋尙見蒸嘗在帶礪曾聞茅土分百代英名昭日月六州廟貌護風雲史臣何事多遺載搤腕空山對夕曛

○秋日倪惟思陸無從袁左史履善召飲竹西社

共憐漂泊寄江涯把臂相看感歲華且索玉壺傾白酒那從金鼎覓丹砂蒼茫北渚孤鴻杳蕭瑟西風古柳斜明月不妨歸路遠可能乘醉聽琵琶

○秋日同袁左史履善遊禪智寺

遊癖寧辭數遠探故人樽酒易成酣霜前黃菊初宜采衣上紅塵久不堪殿古荒苔隋碣斷竹深寒甃蜀泉涵飛鴻忽送千林暮淹坐何妨盡日談

○顧觀察益卿先生席上送徐方伯子與先生赴江西

相隨飛蓋集江城惜別頻教樽酒傾鷁舫暫淹仙客興豸冠不減主人情花間黃鳥春將暮江上靑山雨乍晴行色忽分楊子闊五湖煙月是王程

○白石居士示寂南嶽汪司馬爲勒銘於山

屣脫塵緣不復疑飄颻何處重遐思月明江上老龍泣秋滿山中孤鶴悲白石峯髙成幻夢朱陵洞古是冥期精靈千載光名嶽片碣流傳絕妙詞

○送開甫叔赴衡嶽葬白石居士

泣向空江上小舟江風蕭屑入髙秋誰云蜀道猿堪恨但說衡陽鴈自愁斑竹淚兼殘雨落蒼梧魂逐斷雲浮靑山在處堪埋骨何用區區念首丘

○送陸華甫遊廣陵

楊柳春溪水亂流柳條夾水拂行舟浮雲片片人俱遠落日亭亭客獨愁江上流鶯殊宛轉天邊芳艸重夷猶廣陵煙月𨿽無恙但恐相逢厭薄遊

○寄歐國博楨伯時予羣季肄業堂下

南北相望共一天燕臺何處隔雲煙三江波渺沈雙鯉十載官寒守一氈洛下才名髙此日竹西風雅重當年傳經今復多羣季入室何人稱最賢

○駕幸太學寄歐國博楨伯先生

聖主垂衣正妙年臨雍禮樂盛三千千官劍佩隨仙仗六館師生列講筵共識規模髙漢代爭看日月麗堯天小臣艸莾遙歡祝卻羨躬逢雨露偏

○登白嶽

嘯躡天門石磴斜尋眞遙到赤松家參差玉洞分琪樹縹緲玄宮護彩霞聞說折梅曾寄榔親嘗新棗果如瓜安期彷佛能相遇蓬海東來路不賒

○同程仲權過崇國寺訪禮公

並馬宮墻退食餘人天咫尺接宸居談邊花雨春長在定裏風旛境自如蓮社已開中聖酒蘭亭不欺右軍書浮杯滄海歸何日庭栢靑靑語不虛

○賦得玉河春水

百尺飛虹鏡裏天東風初解瀉鳴泉文鴛暖戲迎宸幄錦鯉晴遊繞禦筵色映桃花輕湧浪影搖楊柳淡浮煙小臣何幸叨恩渥願乞餘波及八埏

○贈蕭體一

燕市逍遙歲月深門前種杏已成林逃名自得壺中樂賣藥非含世上金老去冥心惟向佛閒來適意但鳴琴風塵憐我偏多病肘後空勞日檢尋

○玄兔詩

孕瑞由來應玉衡玄文霧彩占長生已辭三穴遊周囿幸際千秋舞鎬京海上蒼毫元異種山中赤目豈同聲於時越貢踰重譯純化應知屬大明

○遊靈谷寺

幽谷逃虛慧日長松陰十里轉回廊鹿羣林下窺禪客鷲鳥山前禮法王紫气蔥蘢開寢殿翠微窈窕隔宮墻風期此日人天相滿路曇花帶雨香

○送張司徒請告還蜀

楊柳依依拂石頭春帆樹裏送行舟度支夙有匡時策會計寧無抱國憂不是思蒓同晉客還疑辟穀似畱侯蜀江今古稱形勝萬里瞿塘天際流

○送韓宗伯應詔北上

堅臥難忘烏鳥情璽書特起慰蒼生蒲輪載道金風細蘭棹浮波玉露淸前席從容勤賜問尙書密勿賴持衡願言吐握隆周業靑簡千秋著盛名

○汪司馬伯玉先生膺封誥奉贈

雨露新沾禦墨香綸恩頒寵賁三鄣瑤函色借彤雲護麗藻光聯紫鳳翔越國千秋昭盛美虞庭一代著明良金符寶冊長輝映華閥應誇衍世芳

○柯典客招集東麓亭見新月作

著屐同攜風日淸玄都忽聽鶬鶊鳴亮前客檢換鵝帖洞里人吹弔鳳笙倚檻笑看紫气繞銜杯興逐靑霞生層城片月出海底蛾眉影澹春山橫

○涿州旅宿

匹馬蕭蕭赴上都朔雲寒雨思踟躕冰霜不柰催殘歲桂玉難交在旅途日暮山家畱掃榻愁深行侶勸提壺天涯此去無知己燕市重尋舊酒徒

○奉陪汪司馬從石壁山翔覽亭之淸署

峭壁危亭積翠中泠然連袂喜乘風崖懸斜折松杉入磴曲深穿薜荔通何幸登臨陪謝傅還從問難叩支公上方趺坐人天暝寶月髙懸萬籟空

○送曾人倩落第還海南

獻策憐君不得意歸驂愁折柳條靑燕山春色裘仍敝易水悲歌酒未醒金散窮途空慷慨珠遺滄海嘆沈冥羅浮暫可供髙臥終見風雲對大庭

○贈戚少保元敬

少小論兵已白頭英名萬里動遐陬滄洲未許淹髙臥疆場終看仗壯猷幕下偏裨皆建節府中書記近封侯遙聞西北需良將躍馬能紓聖主憂

○奉寄汪司馬伯玉先生

歸遂初衣尙墨頭中原詞賦擅千秋白楡里社尋常訂紫气關門幾度遊逸興盡教傾魯酒雄心翻笑攬吳鉤東山縱是耽髙臥秪恐君王欲借籌

○送黎祕書惟敬還南海

寵列三朝供奉班乞休詔許暫投閒遙辭霄漢歸初服髙拂風塵返舊關莫訝丹心違紫合肯令白髮負靑山羅浮聞有仙人宅何日相攜問大還

○贈黃孝廉承聘【孝廉廣陵人】

相逢十載傍風塵裘馬何須嘆桂薪擊築且歌燕市酒吹簫卻憶廣陵人談邊碣石臨滄海望裏金莖接紫宸君自雲霄期奮翼予將江漢欲垂綸

○都下送汪和叔南歸

同向天涯羨獨歸萋萋芳艸送斜曛雄心馬上靑萍劍舊業山中白板扉對酒劇憐遊子倦臨【下闕】

○閱無量壽宮成

宮闕莊嚴法界開化城元自接蓬萊綺雲絳節空中下紫气靑牛谷口來座擁蓮花依寶地香浮栢子繞瑤臺請看像教歸東土試向山頭問榔梅

○城西道中望嶽喜晴

遙攜佳興試春遊遶郭山光宿雨收不盡飛泉寒亂墮何來疊嶂翠俱流雲霞縹緲三千界金碧參差十二樓便爾乘風思羽翼泠然長嘯入丹丘

○謝祕書宅賞牡丹

解語名花笑倚欄芳時正好供賓歡重將繡幄延春色不放金樽耐夜寒香散都梁風細度艷含傾國露輕溥何須洛苑誇姚魏爛熳當筵醉共看

○投贈王司寇元美先生

天書特起五云端吐握由來禮數寬八座勛名雙曳履千秋詞賦一登壇星文髙拂荊吳曙日色遙開海岱寒十載龍門欣奉袂塵冠從此更須彈

○寄止耕丈人吳次魯

我欲明農已倦耕君趨東作喜西成龐公自得田間樂鄭老終藏谷口名抱來煙霞筋力健枕蓑風雪夢魂淸卽今頭白心逾古沮溺應同出世情

○贈西安張使君兩世榮膺誥贈

入報循良政已成綸音褒美愜輿情昭回云漢星辰麗光被泉臺艸木榮兩世髙膺並列嶽千秋餘賁重連城提封已乞終南石借勒長瞻不朽名

○宴大梁松泉王孫宅

賓館歌鐘麗日斜彩雲偏繞列仙家梁園風物應無恙鄴下才名自足誇玉洞雙瞻疑二室瓊枝齊拂憶三花月明鸞鶴歸何處緱嶺簫聲度碧霞

○投贈觀察李公

憲節髙持振汴州明良際會此千秋藩封舊蔭甘棠在臬府新開列栢稠何幸中朝叨盛典謾勞左席接淸遊忘年喜奉登龍會孔李通家奕世投

○送傅明府伯峻還吳門

龍池春暖五云深送客攜壺調玉琴求友宮鶯嬌弄管愁人堤柳淡搖金吳趨暫借神明宰魏闕長懷經濟心擬向秋風鰕菜美放歌遙訪太湖陰

○紫霞社成宴集得分字

泠海東來碣石分風流今復見諸君煙霞自屬神仙侶霄漢元多鸞鶴羣門外竹聲藏暮雨階前樹色散春云明朝回首俱陳迹感慨臨觴日易曛

○送屠長卿明府赴淸浦

十載長懷禦李難都門此日罄交歡舄飛玉闕天應近衣拂金莖露未幹駐馬聽鶯春樹曉銜杯倚劍朔云寒到時滿縣花爭放賦就應同制錦看

○送髙祠部使楚藩

驪歌忽動春卿署綺席芳筵隔禁城云斂文星隋使節風消災霧肅郵程藩王應擬分庭待縣令先期負弩迎雨露恩深回首處豈因晝錦重鄕情

嘉樹齋稿卷五終

●嘉樹齋稿卷六

新安吳繼茂叔承著

男吳明春編校

七言律﹝二﹞

◆七言律﹝二﹞

春祀禮成百官朝賀蒙詔賜袍服酒饌恭述

賜扇志感

曾人倩李季常集衙齋得齊字

滁州道中

過滕縣作

使梁還途中寄皇甫刺史

驛夜懷張南極郭美命

榮封雙壽爲倪翁賦

上巳日龍司理君善載酒河西集同社諸子燕別得淸字

夏日偕張南極包九容集朱汝修修竹齋得寒字

初秋偕畬宗漢朱汝修集龍司理君善齋中燕別得文字

重集謝祕書宅看牡丹

送袁祕書懋吉奉詔餉邊

奉別大廷尉沔陽陳公二首

奉別宗伯趙相公

龍潭泛舟

馬上聞新蟬

石梁阻雨

東阿酒家

寄內

代內答

寄仲兄徳藏居士

秋日攜諸兒集詹吏部東圖衙齋時諸公子在坐

朝罷呈諸舊遊

上冢宰趙相公二首

燕臺諸君詠

寄丁諫議元甫先生

許相公雨中見招呈謝

新秋臥痾不起

彭城眺望

秋歸六首

愚公深入崄絕爲卜居之計嘲予不能偕往會日風雨如驅枹竄不暇予賦此解嘲兼以慰之云

過采石瞻龍飛渡處

挽王太夫人

送曾人倩東歸便遊黃山

六合道中省災書懷

將至白下作

寄丁元甫諫議時居內艱

臥疾江上寄山中兄弟

寄陸無從

張比部左遷都護參軍舟過江上走書相訊作此寄之

寄張郡丞分府瓜州

莫公遠曹子念汪子建秋集小齋

黃定甫張奕美程仲權同集小齋得南字

祝令君枉顧山中同遊居士兄樹下居藏經合

洪祕書正叔過山中賦贈

汪侍禦奉使還朝過予言別

聞曾人倩拜祕書卻寄

秋日詹文學長卿偕陳少明枉顧山中

還山作

詹文學文祥枉顧山中

春晚同徳藏兄兆父泰仲諸弟登嘯臺

題程尙卿晴篁齋尙卿爲司馬晴洲公宗伯篁墩公之後

夏日奉邀詹事兄轉運弟集山居

範晦叔見過話舊

開甫叔六十初度

詹文祥自楚還畱宿齋中

獨坐天風亭避暑

寄懷鄧明府咸父

許相公枉顧山中奉呈一首

題程文學右文飛霞合

對雪答晦之侄

冬日閒居四首

冬夜過淸署似諸禪丈

恩公自金陵至信宿齋中臨別賦贈

送戴孝廉麟圖計偕北上

送四弟兆甫北試

題程光祿長春堂

憶別程民逸於蓀穀道中民逸有詩見寄賦此答之

送五弟鳴謙遊廣陵

侯文學師之遠訪山中畱宿話舊

星樓詩壽戴文學汝文二首

贈羅別駕

秋日寄孝廉四弟兆甫

山中秋盡示諸兒

寄戴孔章

歸鶴二首﹝有序﹞

題蒼松圖壽仲成程姻家

送祝令君入覲

送藩幕弟用忠北上

送詹吏部東圖遊西湖

司理朱公五世祖爲武岡倅卒於官廉不能歸遂葬其地司理公父爲辰溪令與武岡接壤乃爲修墓建祠司理公索海內名流賦詠以紀其事輙附此作

○春祀禮成百官朝賀蒙詔賜袍服酒饌恭述

光浮旭日上蓬萊仙仗初臨寶扇開欣奉宸歡春祀畢幸隨封祝曉鐘催銀罌傳賜金人露彩服題頒玉女裁深愧菲才叨侍從偏承寵渥九天來

○賜扇志感

皇恩此日頒宮扇中使傳宣天詔開共挹淸風分貝闕遙瞻爽气滿瑤臺蓬萊影送輕雲動滄海光銜片月來莫向班姬頌恩澤紅顏不駐易生哀

○曾人倩李季常集衙齋得齊字

苔蘚蒼蒼徑不迷衙齋閒敞勝幽棲沽來新醞樽堪對讀罷殘書帙懶齊坐上看投靑玉案門前聽唱白銅鍉城隅山色晚偏好稍共題詩待日西

○滁州道中

千行堤柳引驅車忽忽天涯春艸余弱質可能拋藥裏輕裝聊自挈琴書山深夕翠沾行蓋日落晴紅照客裾遊洛才名慚未起敢云諭蜀似相如

○過滕縣作

齊魯封疆接近藩駈車弔古此郊原滕文一念民猶誦孟氏千秋道自尊風俗故知因世變井田曾謂以人存踟躕更覓居廬處古木寒煙暗國門

○使梁還途中寄皇甫刺史

此去君門猶萬里躊躇驛路復何之趣裝深愧黃金橐戀闕長懷白玉墀黯黯寸心懸似斾蕭蕭短鬢亂如絲憑君莫問梁園事廢苑荒臺異昔時

○驛夜懷張南極郭美命

獨對殘燈喚濁醪美人遙夜夢魂勞心懸雲樹春將暮書斷江鱗浪正髙作賦巳傳登翰苑試官卻羨領天曹遊梁自愧才名薄惟有相思長二毛

○榮封雙壽爲倪翁賦

嶽牧承歡樂事繁髙堂曉日彩雲屯九還舊授仙人訣三錫新沾聖主恩黃髮雙垂披錦服紅顏並駐對金樽欣聞壽域人爭頌大保歌聲傍徳門

○上巳日龍司理君善載酒河西集同社諸子燕別得淸字

總因去住戀同聲折柳那堪唱渭城此地山川憐最勝今朝風日訝偏淸浮觴莫問金人劍駐馬疑聞漢署鶯千載佳遊應不減蘭亭何用重關情

○夏日偕張南極包九容集朱汝修修竹齋得寒字

蒼雪霏霏白日寒芳筵瓜困薦冰盤偶從酣飲追河朔敢謂稱詩入建安覓徑花前藜仗短穿林雨後葛衣單同心不用論投轄竟夕歡遊興未闌

○初秋偕畬宗漢朱汝修集龍司理君善齋中燕別得文字

書奏明光下五云侍臣誰復薦雄文過從喜近雙星聚握別愁先一葉分易水澹煙秋縹緲燕山佳气晚份氳相看正爾多惆悵無那蟾聲送夕曛

○重集謝祕書宅看牡丹

風景渾疑是洛陽仙葩愛自傍仙郎綺闌深擁靑春麗翠幄輕垂白晝長解語偏令牽舊恨含酲翻欲妬新妝花前但願樽常滿莫惜相畱典鷫鷞

○送袁祕書懋吉奉詔餉邊

侍從承恩錦綬新又將玉節下楓宸棄繻舊識關前路乘傳初沾苑內春萬里星辰依仗劍三河花柳擁徵輪相如諭蜀同今日知到臨卭有故人

○奉別大廷尉沔陽陳公二首

萬戶何如得識荊十年幸已慰生平幕無停牘堪從事廚有佳醪乞步兵卻又懷書千里迅詎知計物一囊輕白頭自愧參卿幕不盡依依愴別情

其二

素食慚無報紫宸壯心耿耿二毛新又隨芳艸天涯路曾作蓮花幕下人馬首浮雲瞻萬里羊腸落日照孤臣愁聞西北多鼙鼓匣有幹將願致身

○奉別宗伯趙相公

曳履新聲過舊都兩朝碩望似公無醉拈鸚鵡杯前賦感泣鮫人淚下珠鼓枻潮通桃葉渡吹簫樓接藕花湖那堪更逐燕臺去愁到關門問棄繻

○龍潭泛舟

風正潮平五兩輕畫船簫鼓鏡中行水深山下靑龍窟云滿天邊紫鳳城豈是仙槎通漢使盡教芳艸趣王程月明淸夜棹歌發不盡江南遊旅情

○馬上聞新蟬

戞水悠悠傍錦鞍鳴嘶相應在林端先秋振羽云堪薾拂曙吟風露未漙翼比玉閨仙女鬢名題金殿侍臣冠聲聯驛樹燕臺遠乍聽渾疑木葉幹

○石梁阻雨

一室羈棲傍市湫蹄涔何事重淹畱陰雲不散窮途恨行潦難消遠道愁無數蛙聲浮枕上幾家漁火照壚頭相如病渴馮唐老自笑棲棲汗漫遊

○東阿酒家

衝泥百里徑縈回暫寄山家濁酒杯混俗且從屠狗隱幹時寧學飯牛來夢中富貴黃梁熟愁裏風塵白髮催芳艸自迷遊子目天門何處路無媒

○寄內

石頭城下木蘭船一別春山隔遠天玉鏡妝臺憶明月錦弦離思惜華年夢回秦館簫雙弄愁托衡陽鴈一傳自是文園多病後白頭何用費吟箋

○代內答

投筆知君意已堅男兒燕頷豈徒然回文預制閨中錦離思長懷薊北天臨別無忘烹伏日多金須念入秦年山頭化石心難變目斷刀頭月正圓

○寄仲兄徳藏居士

吾兄懷璧本連城儒俠翩翩獨避名願作秪園老居士籍通蘭省舊諸生樓中忽覩靑藜照江左新傳白雪聲卻憶春宵桃李宴十年不共可勝情

○秋日攜諸兒集詹吏部東圖衙齋時諸公子在坐

落落風塵已白頭惟君顧我似南州嵇康不受山濤薦陳寔新從荀淑遊籬下寒花娛晚景樽前明月照淸秋相將偶爾成佳會中夜星辰聚海樓

○朝罷呈諸舊遊

月轉蒼龍寶扇移淸時重睹漢官儀喜從端笏趨朝處疑是含香入殿時近侍雲霄三載隔孤臣葵藿寸心知淹畱自愧參卿幕割炙金門未有期

○上冢宰趙相公二首

中朝早重集賢名入殿常聞曳履聲一代人文歸藻鑑萬年鳳歷賴持衡身躋黃合靑雲上懷抱丹衷白髮生十載窮交稱下士殷懃未遂掃門情

其二

每承顧問賜金蓮玉鼎調和近禦筵千載風雲依舜日一時麟鳳集周年延英東合熊星聚朗鑑中天璧月懸但願發生同雨露敢云桃李在門前

○燕臺諸君詠

龍國博君禦

區吉士用孺

黃祕書賓王

何鴻臚仁仲

程太學孟孺

朱保禦汝修

程山人仲權

髙國博正甫

諭參軍少極

李典客良華

夏國博禹徳

汪徵君公幹

屠參軍田叔

萬開府伯修

劉比部玄子

潘祕書象安

﹟龍國博君禦

使君南國舊循良寵命新銜出建章萬里魚龍依璧水三春桃李列洙墻談經階下靑雲滿握手樽前白露涼欲識郡中人士意甘棠綠蔭徧封疆

﹟區吉士用孺

詔入淸華讀祕書瑤函盡發五車余瀛洲紫气晝常滿太乙靑藜夜不虛寵被金蓮歸院晚恩頒玉露講筵初夔龍元自需公等豈但蕓窓落蠹魚

﹟黃祕書賓王

同脷惟君獨擅名含香載筆入西淸微吟階砌翻紅藥染翰雲霞散赤城禁裏晚風傳鳳曲池邊夏木送鶯聲自憐潦倒耽詞賦近侍寧毋狗監情

﹟何鴻臚仁仲

漢署同推典客賢才名籍籍思翩翩殿中贊謁香浮篆使外傳宣柳拂煙侍從每頒光祿酒歲時常給水衡錢叔孫向復明經術潤色皇猷禮樂先

﹟程太學孟孺

十載神交盡白頭才名久已著南州靑雲窅藹滄江晚彩筆憑陵碧漢秋老去談經三捨侶閒從結靷五侯遊公孫遇主當遲暮開合平津志可酬

﹟朱保禦汝修

竹徑深深入杏花過從豈是魯朱家千秋事業餘靑簡四壁圖書貯赤霞人世暫依壺內室仙源曾泛海邊槎酒闌回首多離思靑眼遙橫鴈影斜

﹟程山人仲權

早歲嘐嘐誦古文詞林屈指首多君儋儲爾自延朝夕載酒人誰問典墳曲徑雨餘螢欲動空庭日落鴈初聞江南桂樹堪招隱麋鹿山中有舊羣

﹟髙國博正甫

明堂此日重儒臣振鐸初瞻禮樂新升講鳴鐘蕓合彥下帷披簡璧池人靑春化雨看桃李彩筆題詩泣鬼神自有司農供月俸淸齋莫笑廣文貧

﹟諭參軍少極

參軍詞賦本名家彩筆春生五色花牧馬不聞侵漢壘羌兒相戒捲胡笳九關魚鑰嚴金鎖七校龍旗待玉華近侍通宵知不寐月明殘漏聽宮鴉

﹟李典客良華

典禮頻年侍講帷栢梁扈從有光輝陳情暫許辭金馬擁傳爭看著錦衣供帳都門朝雨細銜杯官舍晚鐘微知君家慶將王命恐及瓜期不可違

﹟夏國博禹徳

白門分手憶淸秋木葉霜飛淮水樓別路山川勞遠夢懷人風雨總多愁魚書共愬經年隔螢火重看入夜流明發天涯倍惆悵良朋樽酒幾同遊

﹟汪徵君公幹

徵君髙誼滿乾坤欲混風塵道愈尊漉酒葛巾常掛壁倚檐芳槿自爲垣攜家不用鹿門遠隱幾全無人境喧聞說艸玄今已畢何如柱下五千言

﹟屠參軍田叔

漢庭才子詔參軍石畫奇謀天下聞彩戟雕戈朝選士淸樽華燭夜談文風回身入靑油幕雲起書成白練裙勿謂儒臣空載筆還從冊府見元勛

﹟萬開府伯修

幾年豸繡肅風霜況復功髙照朔方推轂遠勞中執法請纓親系左賢王行瞻日月懸新命坐擁貔貅綰舊章豫掃燕然千丈石勒銘身寄漢金湯

﹟劉比部玄子

暫從賜沐輟鳴珂門下時容曳履過紫禁城西仙露滿白雲署裏客星多飄零漫作登樓賦慷慨難忘擊築歌不是通宵遊不厭相看無柰別離何

﹟潘祕書象安

白首金章始掛身漢廷爭羨舊詞臣親瞻日月歸靑瑣入典絲綸奉紫宸染翰春云生鳳沼含香午夜待雞人承恩不似相如渴仙掌頻分玉露新

○寄丁諫議元甫先生

六載鳴琴視海陽桃花棠樹惜年芳夕郎振佩登華省仙吏含香近禦牀減稅已沾新雨露賑荒須急舊封疆東南水澇非常事明議何時下建章

○許相公雨中見招呈謝

冥冥十日雨難晴相府邀賓走馬迎捲幕臨階筵屢換飛觴滿座酒頻傾龍門人至靑春暮麟合圖成白髮生飫徳醉恩何以報由來吐握古今情

○新秋臥痾不起

思鄕未已復驚秋何事年年作漫遊不是長卿偏善病只緣宋玉本多愁長途藥餌依童僕中夜闌桿望鬥牛往日壯心銷欲盡明朝白髮定盈頭

○彭城眺望

諸陵南望接蓬萊北控幽燕閶闔開石梁倒影天河水城合遙臨漢璧臺玄鳥已將春色至蒼龍遙擁地形來朝宗千古襟喉地萬國舟車日夕催

○秋歸六首

倦遊乍喜遂初衣半畝園居近翠微客至但論雞黍熟樽開惟羨蕨魚肥煙霞秀結靑松徑蘿薜幽懸白板扉十載風塵機始息杖藜閒倚看雲飛

其二

石壁芝田有舊居丹山練水可樵漁褰裳秋挹芙蓉露閉戶朝翻貝葉書伏櫪尙憐支遁馬窮途且返步兵車叩閽未遂投簪願聊息交遊賦子虛

其三

手奉丹書出禁闈歸來且傍舊漁磯山中朋好盟鷗鳥樹下妻孥飯蕨薇倚杖喜聽巖瀑落揮弦時送塞鴻飛墻東柱下原稱隱何必嘐嘐說拂衣

其四

憶自含香屬客卿十年侍從老承明幾傳天語趨三殿又捧綸恩陟兩京樽酒淹畱桑梓誼塤箎並奏棣華情王程山色秋風裏無那蕭蕭白髮生

其五

幾年萍迹任天涯秋色初停江上槎松合云標淸嘯嶺石梁日映赤城霞丹山起延袤玄圃練水縈回衍碧紗邑牧南偏見閭井風淳俗美聚千家

其六

直北風塵疋馬歸入門童子笑牽衣齋開嘉樹凝繁露籬送寒花對夕暉千里投林飛鳥倦三秋近塞牧駞稀誰言白首雄心在我自山中好掩扉

○愚公深入崄絕爲卜居之計嘲予不能偕往會日風雨如驅枹竄不暇予賦此解嘲兼以慰之云

濟勝還須具夙緣支公空載買山錢謝侯慕道心終雜陶令辭榮迹已仙丘壑欲需髙士賞煙霞肯受俗人憐踉蹌不暇窮途泣風雨相驅實愴然

○過采石瞻龍飛渡處

波濤洶洶拍遙天聖祖龍飛憶昔年檣櫓北來衝積气旌旗南指靖浮煙江山迥抱危磯在日月長臨古渡懸翹首金陵瞻不遠岧嶤宮闕彩雲連

○挽王太夫人

捧檄初諧祿養心髙堂奄忽婺光沈可憐寸艸三春恨無柰啼烏五夜音杳杳西池靑鳥斷蕭蕭北郭白楊深牛眠預卜逢佳壤會見雙飛弔鶴臨

○送曾人倩東歸便遊黃山

白薴歌殘紅日低秋江渺渺旅魂迷弦中流水驚同調天末徵鴻怨解攜萍迹應憐難去住馬蹄何事易東西黃山舊業君能到無賴鄕書醉懶題

○六合道中省災書懷

停車一望悵難前滿目污邪迥可憐四境逋亡無稼穡千村寥落少炊煙河流渺渺靑天沒野色荒荒白日懸對此愁心渾寸折素餐倍自愧當年

○將至白下作

匹馬迢迢出漢京秋風又指鳳凰城黑貂已敝黃金盡靑鏡難逃白髮生捧檄重來趨幕府懷書兩度謁承明誰憐酷似馮唐老我自沈酣學步兵

○寄丁元甫諫議時居內艱

夕捧天書起漢庭層宵相望幾占星含哀一疏俄辭闕讀禮三秋暫掩扃月落寒沙連渚白煙沈晚樹隔江靑遙知雞骨傷心處卜壤千山問葬經

○臥疾江上寄山中兄弟

蕭蕭匹馬歲將殘臥病暫棲江上山魂夢未曾離大被風霜卻又向長幹微名信是存雞肋短髮眞宜戴鶡冠欲寄愁心對明月夜深何處鴈聲寒

○寄陸無從

故人相望隔江千白首長吁行路難紈扇曾題何限怨綈袍欲贈不勝寒離心獨向三秋折別淚頻將五夜彈迢遞竹西明月滿不知樽酒對誰看

○張比部左遷都護參軍舟過江上走書相訊作此寄之

十日江千雪正寒孤臣萬里薄遊難風煙擬艸陳琳檄霄漢休彈貢禹冠鴻鴈書來天咫尺鬥牛槎去水彌漫相思欲寄愁無盡一夜梅花入夢殘

○寄張郡丞分府瓜州

分符早擬靜塵氛佐郡才華況出羣後隊直連楊子渡前驅遙控水犀軍鳴鐃浪起黿鼉窟樹幟風回鸛鶴云指顧謾誇橫海績還從艸檄見雄文

○莫公遠曹子念汪子建秋集小齋

搖落堪嗟歲載陰空齋樽酒對蕭森霜前籬落寒英少雨後庭階秋葉深髙曲盡能翻楚調淸談半是作吳音只應我輩風流在爾汝忘形見素心

○黃定甫張奕美程仲權同集小齋得南字

其柰風塵故不堪逍遙聊且臥城南客將冠劍時同過家有簞瓢日自耽藝苑會盟誰是主邯鄲學步我應慚相逢莫惜論交晚傾蓋從來豈易談

○祝令君枉顧山中同遊居士兄樹下居藏經合

出郭言從鹿豕遊行吟處處對淸秋天髙嵐翠分諸峷雨過泉聲亂眾流倚檻珠林黃葉下翻經寶藏白雲浮大千世界皆王土願向君侯乞一丘

○洪祕書正叔過山中賦贈

靑雲奕世紫薇郎萬里承恩出建章雞黍不忘丘壑侶鶯花猶戀水雲鄕還將雅詠翻紅藥剩有柔情結綠楊須趁春風閶闔曉好從報命入含香

○汪侍禦奉使還朝過予言別

雨後村居暑气微扶疏樹色隱朝暉忽傳野外來驄馬卻訝林中對繡衣桑梓一樽欣覿晤雲霄十載惜暌違遙遙夙夜將王命明發還歌四牡騑

○聞曾人倩拜祕書卻寄

徙倚南樓璧月新燕山秋色遠懷人黃金未售長門賦彩筆先生大內春合上靑藜逢祕史省中紅藥伴詞臣卻思握手長安道兩鬢空沾紫陌塵

○秋日詹文學長卿偕陳少明枉顧山中

萬山秋色一孤村落日連鑣遠過存夢寐十年初下榻盤桓三徑且開樽薄�自愧惟粗糲髙臥還憐絕俗諠醉倚霜林望歸鳥飛來片月照柴門

○還山作

誤落風塵十載餘一丘今喜遂閒居芰荷帶露裁初服蘿薜迎霜葺舊廬甕畔不辭中聖酒案頭堪擬絕交書皇唐尙矣稱巢許山北山南且自如

○詹文學文祥枉顧山中

黯黯經旬雨乍開暖蒸日气已肥梅空山石徑樵難到深樹柴門客自來不惜杖頭供綠蟻只愁屐齒破蒼苔山陰舊有鵝羣在醉墨淋漓莫謾猜

○春晚同徳藏兄兆父泰仲諸弟登嘯臺

芳艸閒園一徑深層臺縹緲俯平林壚頭自貰胡姬酒座上誰傳郢客吟繞樹鶯啼春欲暮倚欄山色日初沈同來不淺登臨興杖屨追陪得賞心

○題程尙卿晴篁齋尙卿爲司馬晴洲公宗伯篁墩公之後

髙齋澄霽雪蒼蒼舊是南宮白玉堂奕世淸風連八座滿簾晴日對三湘衛公雅詠淇園下尙父勛名渭水傍若向東南掄竹箭龍孫今已拂雲長

○夏日奉邀詹事兄轉運弟集山居

柴門幽寂傍沙汀最愛扶疏樹繞庭石上談玄俱入解花前浮白莫教醒關關好鳥如相和片片髙云似欲停遠志本來同小艸相期勿負北山靈

○範晦叔見過話舊

燕臺猶憶昔同遊今日相看盡白頭醉後自應忘爾汝狂來眞可傲王侯知君貧甚元非病顧我愁多不爲秋藝苑紛紛誇作者庖丁何處見全牛

○開甫叔六十初度

嘯傲煙霞不可攀飄然何事寄人間歷周花甲逢初度訣叩松喬得大還家住靑溪連北阮人瞻紫气滿南山瓊漿剩喜樽中泛醉倚春風日解顏

○詹文祥自楚還畱宿齋中

一畝幽棲曲水隈蒼苔白石路無媒遙空冉冉孤云度薄暮輝輝片月開舊好重尋林下約新聲獨羨郢中才艸堂一榻還堪臥十日畱君醉莫回

○獨坐天風亭避暑

獨倚危欄百尺臺天風常滿四窓開靑松送籟時傾耳綠茗浮香漫引杯心遠不知人境隔山深時有鳥聲來煙沈徑冥暮鐘急猶待巖前月裏回

○寄懷鄧明府咸父

驊驑幾度集燕臺不見黃金市駿回謾惜一官淹百里猶瞻列宿映三臺雲開赤舄飛應遠風入瑤琴調故哀我自思君君見不徘徊雲樹步蒼苔

○許相公枉顧山中奉呈一首

天上歸來白髮新煙霞隨處笑歌頻懶從黃合稱元老喜向靑山問故人自折松枝當塵尾滿持竹葉坐花茵縱知潁水懷髙蹈秪恐新蒲欲束輪

○題程文學右文飛霞合

髙合岧嶤枕碧流飛霞掩映自春秋興來染翰晴光動客至開樽紫气浮掃榻秪疑丹洞臥憑闌尙憶赤城遊此中自是神仙宅莫問蓬萊十二樓

○對雪答晦之侄

寒釀同云風色催誰教滕六散花來溪山秪訝冰壺合天地眞看玉宇開謝氏家庭俱解賦梁園賓客盡稱才紛紛已副三農望喜劇呼兒覆酒杯

○冬日閒居四首

曾綴鵷班侍玉除乞身卻喜混樵漁靑氈舊業三冬足白首閒居一畝餘林下蕭條塵迹遠天涯零落故交疏知心賴有寒宵月淸照梅花獨起予

其二

寒煙蒼莾散郊原林竹翛翛可避喧閉戶著書從滿篋披帷步屧且窺園回思北闕雙鳴佩不博南園一負暄笑向比鄰呼濁酒醉舒白眼任乾坤

其三

窮年屏迹掩柴關萬事浮雲好是閒解印已辭彭澤裏披裘不傍富春山夕陽林外尋僧往晴雪溪邊引鶴還最喜寒流淸徹骨幾時洗耳向潺湲

其四

短褐披衣骭半遮自炊脫粟勝胡麻蔬靑向日先舒甲梅白衝寒乍著花種玉卻憐田有石燒金謾笑鼎無砂請看車馬長安客垂首風塵老歲華

○冬夜過淸署似諸禪丈

雪後溪山气更淸珠林佛火夜還明蒼茫覓境憑孤杖昏黑聽鏡入化城喜向空門觀自在願依淨土學無生深心五體俱投地還擬朝聞是證盟

○恩公自金陵至信宿齋中臨別賦贈

精廬聞傍石城開池上靑蓮不染埃授簡偶成髙士會欵門忽報遠公來一燈趺坐秋同榻幾夜淸談月滿臺自是禪心忘去住分攜何事重徘徊

○送戴孝廉麟圖計偕北上

路入燕臺萬里程南宮通籍占羣英行瞻日月開金榜步擁風雲起玉京九陌塵香看走馬上林花暖聽啼鶯知君得意當年少早展弘猷佐聖明

○送四弟兆甫北試

彩筆光芒燭上臺士龍原是不羣才深懷卞璧十年詘獨抱隋珠五夜開步起靑雲臨碣石身隨紫气到蓬萊無忘棣萼遙相望早促泥金日下回

○題程光祿長春堂

名卉奇葩次第新坐間無日不芳辰和歌盡是郢中調談笑偏多漢署人幾樹啼鶯嬌入檻一池流水暗通津幽棲那可忘金馬但恐移文躡後塵

○憶別程民逸於蓀穀道中民逸有詩見寄賦此答之

芳蓀谷口夕陽西邂逅垂楊手重攜一別不過靑鷲嶺相望只隔紫雲溪緘詩卻怪因僧至離抱應愁對客題欲識比來憔悴色蕭蕭白髮惡眉低

○送五弟鳴謙遊廣陵

江上輕帆縱勝遊隋堤煙柳古揚州登臨一歃中泠水行樂頻乘西郭舟作賦淸秋堪起色看云白晝自生愁靑山老我思招隱明月吹簫莫久畱

○侯文學師之遠訪山中畱宿話舊

分攜不覺鬢蕭疏秋水遙臨溪上居細雨樽前重剪燭小窓漏下尙翻書半生蹭蹬風塵裏八口存亡饑饉余莫說靑雲朋輩在誰能天路借吹噓

○星樓詩壽戴文學汝文二首

河漢淸秋鵲影回髙樓況復近蓬萊仙橋仰睹雙星會壽域欣當七夕開寶籙已傳靑鳥使斑衣競進紫霞杯願言海嶽齊遐算親見靈椿手自栽

其二

聞說髙樓可摘星雕檐畫棟拂靑冥三冬隱幾披緗縹五夜開簾對醁醽謾誇彩鷥淩月宇好招黃鶴下云屏年年七夕瞻靈匹瓜果相將喜乞靈

○贈羅別駕

監郡憐君傍海陬當年曾爲禦陽侯靑天濤浪城頭撼白日黿鼉市上游砥柱重修神禹績宣房初釋漢皇憂濟川事業何須數佇擢巖廊輔晚旒

○秋日寄孝廉四弟兆甫

秋水芙蓉映畫船千山紅樹鴈鴻天夢回五夜空長枕目斷雙魚寄短箋酒興應添吟裏癖道心頓進病中禪白頭況復登髙近相對茱萸只自憐

○山中秋盡示諸兒

山中忽忽報秋殘農事西成卒歲安脫去葛巾思漉酒市來魚菜共盤餐含飴誰解承顏易列鼎爭知養志難燈火三冬如不廢簞瓢菽水亦成歡

○寄戴孔章

分攜又是來年期不盡停雲重所思身作蠹魚甘白首夢爲蝴蝶傍烏皮談空客去那畱偈載酒人過幾問奇可柰別來愁病少閉門風雨負花時

○歸鶴二首【有序】

予石壁山中二鶴馴狎可愛一日乘風飛去其一抵西山而還其一飛渡瑤溪返宿龍宮寺後詰早予攜孤鶴尋至朱光村招之飛鳴而返山行三里許直止舊山實有終焉之意寶劍復合良玉完趙實稱勝事聊綴一言用紀顚末

幾年鎩羽白雲間飲啄逍遙不出山澗上引吭聲自和花前試舞意俱閒風髙忽爾離羣去露冷依然結伴還豈是稻粱恩故重幽棲同願老柴關

其二

昂藏眞自是胎仙最愛雙棲伴艸玄淸夢幾驚松上露髙翔忽避竹間煙淩空豈欲乘軒去信宿猶疑帶鏃還何似西湖依處士一舠雲水自年年

○題蒼松圖壽仲成程姻家

䢐徠恍忽對屏間翠實蒼枝似可攀偃蓋長看參碧落盤根卻喜托靑山云深曾隱幽人迹徑靜堪怡處士顏雙鶴髙巢應可駕飛迎遙向紫溪灣

○送祝令君入覲

堂上琴聲應鐸鳴花封無處不春生試看疆理如蒲邑更聽弦歌似武城百辟趨朝推茂績九重題扆識髙名化行禮樂眞能事擬並夔龍列上卿

○送藩幕弟用忠北上

弧矢長懷萬里遊東風披拂向皇州鶯花冉冉春三月裘馬翩翩客五侯彊仕參藩恩不薄淸時遇主志能酬委蛇日醉蓮花幕應念深閨賦白頭

○送詹吏部東圖遊西湖

巫峽瞿塘觀未足扁舟東下復探奇湖山風物皆供畫花柳韶華盡入詩臥客煙霞忘痼疾狎人魚鳥愜襟期也知此地堪逃世但恐徵書下赤墀

○司理朱公五世祖爲武岡倅卒於官廉不能歸遂葬其地司理公父爲辰溪令與武岡接壤乃爲修墓建祠司理公索海內名流賦詠以紀其事輙附此作

武岡半刺擅循良旅喪囊垂不辦裝家隔潼川遙萬里冢畱楚壤近三湘新祠載勒貞瑉重往迹爭題彩筆光靑間長畱芳譽在千秋應羨似桐鄕

嘉樹齋稿卷六終

●嘉樹齋稿卷七

新安吳繼茂叔承著

男吳明春編校

七言律﹝三﹞

七言排律

七言絕句

六言絕句

◆七言律﹝三﹞

同顧愽士靖父任別駕山父李仲升汪永淑李長白集鴻臚侄仁伯素園得松字

寄張比部魯叟

解祗後送諸大師還山

程仲權過宿齋中話舊

秋日吳愽士蔓之枉顧山居有贈賦答

十月二日作

樓居對雨二首

春日蓀谷訪石公

謝元益侄贈牡丹

鄭翰卿枉顧山中卻贈

雨後鄭翰卿偕登石壁山

林間同石公一公試本山新茶

蒲別駕視篆海陽奉贈

送金孝廉子魚還吳

奉送魯令君子與擢計部北上四首

送韋銘孝廉侄計偕北上

秀公過訪山中畱宿淸署

奉陪顧侍禦宴別水曲亭二首

潘景升程仲權曁捨弟季和集藍園夜歸作

病中對菊

孫漢陽允執過訪淸署

寄貴溪明府四弟兆父

山中閒居寄汪大呂

庭中白鷴

壽程徵君

○同顧愽士靖父任別駕山父李仲升汪永淑李長白集鴻臚侄仁伯素園得松字

空翠霏霏山色重水邊花事到芙蓉何來吟眺偕康樂況是招邀得仲容秋圃煙霜餘老桂晚風濤浪落髙松人生佳會良非易遮莫淸歌醉阿儂

○寄張比部魯叟

不見故人十載余相思幾度寄雙魚尙憐紫陌回輕蓋卻愛靑山引小車誰復風流尋勝會我從牢落賦閒居逢君莫說長安事貴賤交遊迹自疏

○解祗後送諸大師還山

云聚三秋寶藏開眞文翻徹散經臺風生萬壑初飛鍚月滿千江更渡杯齋罷尙看馴鳥下談邊猶憶老龍來亦知只履歸無定且向空山聽法雷

○程仲權過宿齋中話舊

十年藝苑據名流到處新詩喜唱酬賣賦黃金歌舞盡逢人白眼往來遊秋懷彈鋏依孤館夜色銜杯戀小樓莫說從前南北事與君且共枕糟丘

○秋日吳愽士蔓之枉顧山居有贈賦答

戶對靑山掩薜蘿溪回林麓轉巖阿乞身喜遂愚公谷把臂欣逢郢客歌西捨秋深釀秫熟東籬霜後采花多自今不用論投轄雞黍頻過意若何

○十月二日作

林下霜寒秋色盡陽回又入小春天溪流潑潑遊鱗動野色融融細蘗穿短景孤懷妨縱飲衰齡多病憶逃禪羣烏忽散嵐煙起倚杖柴門夕照前

○樓居對雨二首

寂寂山樓悵獨登寒生積雨迥侵淩興閒不厭時吟臥身懶何妨日嘯憑曲徑苔封無過客空林云暗有歸僧東臯欲往觀農作短屐衝泥未慣乘

其二

樓下溪流似濁河一番雨送更增波愁看雜樹浮靑合靜覺虛簾生白多百歲幾能閒裏行三春都是病中過鶯鶯燕燕渾無語寂寞其如花事何

○春日蓀谷訪石公

千山回抱翠盤陁滿徑春風短策過飛瀑澗邊靑艸合芳蓀谷裏白雲多齋廚法食供常淨禪榻名香爇自和陶令可能招得至謝侯不去欲如何

○謝元益侄贈牡丹

洛圃移來閬苑花卻從姚魏到山家屏間猶喜凝香霧座上爭看映彩霞西子宮妝應解惜鄂君繡被自堪誇流年幾得逢歡賞試取長繩系日斜

○鄭翰卿枉顧山中卻贈

老分空山木石居半生蹤迹雜樵漁偶來天外靑霞客暫輟林中白鹿車布褐名髙眞磊落江湖興遠自蕭疏摛詞更擬相如匹閶闔誰當薦子虛

○雨後鄭翰卿偕登石壁山

一雨春山十日晴偶同登陟恣幽情杖前掩藹松杉色屐底潺湲澗壑聲拂面芳林微靄散蕩胸峭壁片雲生如君肯稅風塵駕谷口明朝便耦耕

○林間同石公一公試本山新茶

惠日和風谷雨前芳林含蘗碧雲鮮輕籠初摘細如黍小鼎旋烹香勝蓮試問遺經陸處士卻參佛法趙州禪淸泠不減金莖露七椀通靈已是仙

○蒲別駕視篆海陽奉贈

行縣仁聲似置郵循良半刺古監州節髙白嶽山當境淸比新安水正秋別駕更誰馳妙躅佩刀元自屬名流甘棠蔽芾瞻遺愛六邑謳歌載郡侯

○送金孝廉子魚還吳

盍簪欣得慰離居復向春風引別裾久要莫忘花下約相思須檢篋中書尋眞云繞題崖處弔古風生下瀨餘一路靑山對知己片帆畫裏渡閶閭

○奉送魯令君子與擢計部北上四首

五載循良建口碑甘棠民已系遐思垂簾風動鳴琴處滿縣花開制錦時徵召君王思側席攀畱父老惜臨岐衰遲欲報南枝徳夢寐難忘結艸私

其二

百里弦歌載海陽桑麻雨露競年芳長衢展驥初馳足髙漢翔鸞已接行爭羨含香歸畫省佇瞻曳履起巖廊秪今借寇應無計誰采輿情達尙方

其三

金風西候薦初涼擁傳星馳入帝鄕作邑舊稱仙令君司農新屬尙書郎驪駒侑酒歌三疊鴻鴈傳書望八行今夜登樓倍惆悵月明江水迥蒼茫

其四

峻擢應知飛詔催仙郎趣駕向蓬萊徵軒紫陌隨行蓋祖席紅亭引別杯雲裏漸瞻雙闕近日邊遙叩九閽開東南民力徵求盡軍國儲胥仗俊才

○送韋銘孝廉侄計偕北上

淩風一鶚起橫秋萬里靑雲志暫酬書薦南宮光士籍策陳北闕動宸旒龍頭佇見登髙選驥足行知奮壯遊勛業淸時期自樹阿玄應羨是名流

○秀公過訪山中畱宿淸署

古木陰陰枕碧灣棲遲自分老迆關僧來問難淸風灑樹下淹畱盡日閒豈是攢眉依它遠還同結社入廬山東林伊邇多耆舊願借繩牀一暫攀

○奉陪顧侍禦宴別水曲亭二首

驄馬遙臨艸徑開浮觴曲水蹔徘徊袖招天外煙霞至身逐山中猿鶴來投贈幾將靑玉案分攜同上白雲臺人生良晤知能幾明發離愁不可裁

其二

何來髙駕自南州文酒追歡信宿畱重喜勝遊同曲水忽疑淸景是瀛洲逶迆竹樹緣流合縹緲樓臺隔岓浮莫惜樽前攀一醉相看白髮已盈頭

○潘景升程仲權曁捨弟季和集藍園夜歸作

占斷淸溪竹映沙遠山橫翠樹交加池邊夜色邀明月林下春風怨落花密坐幸逢文士燕隔墻況近酒胡家歸途曲曲分漁火稚子歡迎傍水涯

○病中對菊

病來伏枕歲將闌忽見黃花夢裏看對酒已消陶令興尋詩重起屈生嘆謾云佳色秋堪把尙憶殘英夕可餐藥餌未勝甘谷水頹齡欲制固應難

○孫漢陽允執過訪淸署

神交飛夢隔天涯久約幽期過落花擁蓋忽傳來五馬翻經同願演三車樓前山碧堪供畫石上泉淸好試茶多病自憐常寂寂勞君相慰感年華

○寄貴溪明府四弟兆父

初試牛刀似發硎心如止水自泠泠玉壺長貯淸秋月銀漢髙懸列宿星試聽弦歌時滿耳豈辭撫字日勞形五云忽睹雙鳬近知是王喬入帝庭

○山中閒居寄汪大呂

野鶴雙依碧樹陰虛齋長日意蕭森坐聽流水鳴幽澗目送歸云過遠岑浮世秪堪深斂迹故人那得細論心綠樽滿酌新詩就幾度思君共醉吟

○庭中白鷴

何處飛來雪未幹黑章素羽﹖純丹徘徊似欲依琪樹飲啄渾宜傍玉欄沙上忘機鷗可侶月中孤影鶴同看棲遲豈是會稽畔作賦才思頴士難

○壽程徵君

皓首優遊八十春煙霞容與結芳鄰人從蓬島求仙藥家傍桃源隔俗塵自是巢由堪避世向來黃綺不稱臣遙瞻雲際南山色萬仞苕苕紫气新

◆七言排律

九月十日唐轉運惟良召遊瓊花觀得蕃字

奉壽許相公

寄臨淮侯李公伯仲

溪上吟

○九月十日唐轉運惟良召遊瓊花觀得蕃字

玄都縹緲望江門泛菊同攜昨日樽華發敢言身更健絳囊謾信臂猶存風髙朔塞鴻初度露下秋原艸尙蕃倚檻白雲平楚迥褰簾落日大江昏可堪戲馬陪公燕無那啼猿斷客魂行役風塵惟自惜登臨今古不須論縣知故國秋風滿空對寒花憶弟昆

○奉壽許相公

明良應運自千春秀發山川屬至人預見丹霄來鸑鷟旋聞赤縣產麒麟文章燦爛魁當世道徳淵源邁等倫宦籍早通金馬署詞林益貴玉堂賓遙臨島服宣恩命崇陟巖廊握化鈞東序懸鐘延國冑春宮摛藻領儒紳茂槐鬱鬱連華省瑞鹿觺觺動畫輪畢意憂勤和鼎鼐結情密勿贊經綸嵩髙豈得專前美昂宿應知卽後身盡使民謠興艸澤逾勞聖眷注楓宸龍紋寶櫝綸恩重獸錦宮袍寵鍚新瑤席稱歡開壽域燻風解慍值芳晨岡陵共喜瞻初日海宇咸從祝大椿引拔自慚無比數敢同門客望平津

○寄臨淮侯李公伯仲

南國侯家甲第開髙風海內仰崔嵬爭誇廟算威荒服況復雄文耀上臺遊楚詩篇爭播誦臨雍禮樂共追陪朝探崇阜祥暾出暮挹層巖瑞靄回建纛於時趨幕府揚鐃指日上金臺側聞勤握周公發自笑空銜叔夜杯豈謂齊門輕鼓瑟從知魯肆重掄材褰衣已遂登龍願授簡應慚倚馬才匏系久甘棲畎畝株求終分老蒿萊麟勛日接天顏近鶴隴休令辟詔來

○溪上吟

溪上靑山雨乍收桃花水漫柳風柔和煙野色蒼茫合蕩日川光瀲灩浮灌木交交啼谷鳥回波泛泛戲沙鷗乾坤自笑舒雙眼身世應知似一漚豈羨神仙延歲月誰將詞賦傲王侯狂來江海堪長吸興入滄洲作漫遊欲盡此生便須盡從披短髮弄扁舟

◆七言絕句

送人遊燕

送五弟鳴謙遊廣陵二首

過靑蓮宇呈無著上人

齊云道餞別陸華父二首

送人遊邊二首

重遊平康有感

浦文學都下移居二首

過諸從弟西山新居

送僧石蓮還九華山

雨中獨酌二首

春日攜妓飲玉蘭花下二首

送明弼兄試南都二首是歲乃隆慶攺元

看花有感二首

江上聞簫

贈王姬幼嬙二首

無題二首

題美人畫蘭竹

題仲兄蓮宇三首

山中雜詠二首

江行

聞陸華甫至不見過我作此柬之

雜詩二首

贈李娟娟二首

秋曉過龍宮寺

秋盡四首

月夜登天風亭

秋日送邵道卿二首

閒居四首

題畫贈戴孔章

題杏花寄汪端甫

送仲虛弟遊武林二首

黃母挽詩二首

題大梁驛壁

途中雜詠七首

兗州道中三首

石梁阻雨五首

題畫贈印公

林間獨酌四首

山中贈本心上人二首

石公制新茶甚佳惠不及予嘲之二首

秋日閒居四首

送邵道卿遊越四首

秋堂獨夜二首

夜讀二首

寄雪浪山綠督上人二首

相逢行四首

贈愚公

祝融僧

不寐二首

雪晴書事四首

題金山圖

題西湖圖

題洞庭圖

題赤壁圖

題桃葉渡圖

舟中美人

戲贈趙今燕二首

月夜吹簫爲今燕賦

寄衡嶽安公二首

有感

潤州送客

送汪景奉遊塞上

送發公二首

謝覺公寄惠新茶四首

初夏山中雜詠四首

水曲亭觀妓四首

蕪城別社中諸子

○送人遊燕

三秋朔鴈盡南飛送爾那堪與鴈違直北風塵聞未息卻憐何處解徵衣

○送五弟鳴謙遊廣陵二首

欲掛輕帆何處遊大江東下是揚州到時攜取吹簫侶明月同登十二樓

其二

堤邊楊柳綠侵衣出水鰣魚入饌肥卻憶少年遊樂處江門遙傍白雲飛

○過靑蓮宇呈無著上人

別來蹤迹自堪憐忽漫重逢各問年記得分攜在江館夜深風雨聽談禪

○齊云道餞別陸華父二首

人世仙源不易逢遙聞雞犬入深松再來但恐迷前路云鎖靑山隔幾重

其二

洞口同來日未斜東風吹徧碧桃花分攜卻欲遊何處獨向天臺訪赤霞

○送人遊邊二首

匹馬燕臺雪正寒彎弓更欲度天山懷中夙有平胡策長揖將軍若等閒

其二

天府居庸百二盤將軍出鎭擁重關幕中坐話封侯事意气翻翻不數班

○重遊平康有感

重向平康問莫愁長橋衰柳正髙秋黃金易盡朱顏攺惟見秦淮水自流

○浦文學都下移居二首

當年結客盡金張業守諸生鬢已蒼十載相逢燕市裏移家新喜近宮墻

其二

白首窮年好著書將家千里赴公交車鷦鷯但得一枝足懸磬無論四壁虛

○過諸從弟西山新居

宛似桃花源上邨花隨流水繞柴門家家雞犬知阡陌耕鑿依然古道存

○送僧石蓮還九華山

翠擁千山菡蓞開靑天繚繞梵王臺大師此度飛金鍚遙逐峯頭鷲鳥回

○雨中獨酌二首

幽齋長日雨不歇檻外葵橊照酒卮最喜泠然淸似聖可堪痛飲讀騷時

其二

平沙竹樹繞茅屋日暮禽棲客不來微雨故添苔砌綠相看且盡掌中杯

○春日攜妓飲玉蘭花下二首

林中載酒賞春芳晴雪依依錦瑟傍欲拾瑤華相結佩風回幽谷細生香

其二

日暖風和春正晴素馨花發對飛瓊恍如羣玉峯頭立一曲紛紛白雪生

○送明弼兄試南都二首是歲乃隆慶攺元

八荒臣服瞻新曆多士賓興起舊畿幸際鹿鳴開昌運欣逢鵬舉應龍飛

其二

馬首遙瞻紫气浮鳳城髙入白雲秋知君樹幟文壇日中夜祥光貫斗牛

○看花有感二首

昨日花開蝶正滿今日花殘蝶已稀花若明年依舊好蝶還今日白紛飛

其二

連日看花花未發一日不來花忽殘何事東風催太急攀條空自重長嘆

○江上聞簫

滄江雨歇碧天開何處簫聲水上來瑟瑟淸風生嶰谷娟娟明月滿秦臺

○贈王姬幼嬙二首

漢宮春色自三千誰似王家最妙年今日相看驚絕代肯教畫史妬嬋娟

其二

邂逅盈盈秋水濆琵琶欲撥不堪聞千年出塞相思恨忽對樽前疑是君

○無題二首

深閨柔緒結如麻獨倚雕欄不看花最是傷情明月下隔林啼殺未棲鴉

其二

欲涉秋江日已曛芙蓉空妬藕絲裙臨風誰唱相思曲目斷遙天隔楚云

○題美人畫蘭竹

翠簳扶疏綠葉長彩毫彷佛寫瀟湘空江日暮人何處或恐爲云傍楚王

○題仲兄蓮宇三首

懸蘿峭壁綠侵墻靜裏蓮花聞妙香獨據匡牀心不染更於何處是西方

其二

著書久矣倦公交車溪上靑山近卜居閉戶不知春已至梅花香送過階除

其三

松房石幾小蒲團麈尾方袍竹籜冠不是維摩來應世如何云繞說經壇

○山中雜詠二首

石磴盤紆山半開碧蘿綠荔覆蒼苔欲招玄度來何暮虛卻松間明站臺

其二

繡佛淸齋事事宜白雲禪悅但芳葵相逢不說金光艸惟乞階前五色芝

○江行

誰借東風盡日吹來船無恙去船遲行人莫羨東風便明日西風自有時

○聞陸華甫至不見過我作此柬之

聞君已過練溪濱不見翻令入夢頻賴得山中明月好夜深故故自相親

○雜詩二首

相逢豈是漢江濆流眄無言欲斷魂交甫漫憐初解佩盈盈秋水月黃昏

其二

不向秋風著舞衣門前車馬過應稀如何枕上三更夢猶學鴛鴦逐對飛

○贈李娟娟二首

彩雲送下七香車顧盻璚筵坐落花今日樽前好春色莫將淸怨寫琵琶

其二

玉顏病起半銷紅素束纖腰不耐風秪恐前身是紅拂酒酣猶自問英雄

○秋曉過龍宮寺

气肅天髙曉更淸霜華著樹萬山晴小溪蕩漾明如練路轉香林入化城

○秋盡四首

小齋獨坐秋將盡短褐初成寒欲催不見白衣來送酒籬邊空有菊花開

其二

連朝陰雨不出戶忽喜晴光照小窓階下寒花香未歇邀來蛺蝶自雙雙

其三

老向深秋寒不禁更憐歲月去駸駸百年直是駒過隙且趁三餘惜寸陰

其四

霜冷天髙秋已殘林梢風落葉聲幹前溪水淨露魴鯉獨向磯頭把一竿

○月夜登天風亭

孤亭縹緲倚秋空獨上如乘萬里風露冷月明山更寂嶺頭呼吸與天通

○秋日送邵道卿二首

露下髙天江水寒分攜不語慘相看千山搖落愁行役歲晏窮途好自寬

其二

獨向西風萬里遊銜杯生恨木蘭舟容易卻將人載去相思不見使人愁

○閒居四首

老病侵淩萬念空猶然甘作蠹魚虫閉門自愛蓬蒿色風雨蕭蕭一月中

其二

獨坐虛堂積雨寒苔痕分綠上欄桿茶煙細細皆成篆鳥迹偏宜靜裏看

其三

疏簾不捲自焚香滿榻攤書覺晝長焦尾無弦堪當枕悠然身已到羲皇

其四

獨擁蕧牀歲月過山川住處臥遊多起來自洗案頭研寫就黃庭不爲鵝

○題畫贈戴孔章

虛亭竹木晝交陰碧澗逶迆遶翠岑不是桃源人避世一池流水杏花深

○題杏花寄汪端甫

東風花信幾翻催灼灼蒸霞上苑開誰道燕臺春尙淺一枝今已過江來

○送仲虛弟遊武林二首

老來自覺別離難樽酒都從愁裏幹莫說西湖歌舞好不如棲息一枝安

其二

九十春光風雨頻花開能得幾回新分攜無柰鶯聲老楊柳靑靑解送人

○黃母挽詩二首

廣柳西風動束芻霜林啞啞怨啼烏夜深獨立瞻霄漢婺彩寒光更有無

其二

風木蕭蕭天正寒斷弦哀怨不堪彈可憐臺上空明月猶意吹簫跨彩鸞

○題大梁驛壁

積水彌漫去路疑驅車此際欲何之誰言四牡皇華使日暮空庭不爲炊

○途中雜詠七首

易陽古渡柳如煙暫解雕鞍上畫船十里蒹葭狎鷗鳥白蘋深處問紅蓮

其二

十里長堤菡蓞香曲欄橋畔浴鴛鴦橋邊佇立靑樓女馬上飛來白面郎

其三

南北支離病裏身春來秋去拂徵塵堤邊楊柳窺人老兩鬢蕭蕭白髮新

其四

兩世稱臣奉外落平番本欲報君恩將軍誤戰流言中偵卒情深未可原

其五

天閒萬乘盡龍媒市駿誰持朽骨回塞上名王爭獻貢黃金不必築燕臺

其六

牝牡如雲萬里來玉關金鎖晝常開元戎自擁將軍樹俺答酣歌互市回

其七

誰主和戎計萬全眠戈枕甲息狼煙東南水澇徵求盡又議屯田可足邊

○兗州道中三首

落日蒼蒼起暮煙羣飛夕鳥下平田遙山似解遊人意徑轉沙回立馬前

其二

碧樹淸秋萬里程靑山日日傍軺行欲沽村酒酬山色一笑當壚百媚生

其三

役役風塵不暫閒披星涉水復登山敝廬亦在靑山裏何事棲棲尙未還

○石梁阻雨五首

蕭蕭風雨一孤村積晦疑陰晝掩門行旅不來溪水漲亂蛙聲裏又黃昏

其二

一室卑棲雨不休傍檐饑雀日啾啾門前欲渡無舟楫回首�州是石頭

其三

盈盈一水客星孤欲泛扁舟向五湖不用若耶覓西子東鄰聞有酒家胡

其四

兼旬不雨麥初黃村店家家酒甕香甘雨崇朝沾漑足陶然且醉水雲鄕

其五

五月村居積雨寒遠遊同侶勸加餐畱行且醉樽中酒雨霽前途路未幹

○題畫贈印公

煙霞深處開蘭若長者曾聞廣布金忽過小橋雙樹直風聲虎嘯總禪心

○林間獨酌四首

又見霜前蟹正肥持螫引滿對斜暉林間箕踞無閒事一醉猶能曳杖歸

其二

雙眼何須鎭日靑請看阮籍共劉伶風流此輩推名飲澤畔從他自獨醒

其三

嘉樹林中橘柚香釀來新秫已堪嘗眼前自可當沈醉況是東籬菊正黃

其四

綠樽滿泛未曾虛獨酌長歌樂有餘自愛蔬盤滋味美從人笑我食無魚

○山中贈本心上人二首

白足雙芒萬里來臺山親見佛光開練江碧水浮空闊試向中流擲一杯

其二

杖鍚翩翩自往還偶來黃白問諸山誌公尙有歌時地咫尺雲霞鳥道間

○石公制新茶甚佳惠不及予嘲之二首

靈芽茁秀淸明初一啜能令百慮除借問君家平等法施茶不等法何如

其二

獨躡春山采碧雲分貽題裏散淸芬衡門望斷無來使染指中藏君未聞

○秋日閒居四首

風露淒淒促織催階前墮葉點蒼苔閒居莫道秋光淡綠水芙蓉對酒杯

其二

旋摘霜前梨栗新甕頭有酒未全貧銜杯自笑身何用且與黃昏作主人

其三

三徑扶蕧樂自便果勝手板拜人前山妻已辦歸來計醞得村醪已來年

其四

溪上靑山遠市塵漁樵老去作比鄰閒來鬥酒歡同醉忘卻長安九陌春

○送邵道卿遊越四首

握手那堪賦遠遊桐江東去不勝秋褰裳欲采芙蓉贈蕭瑟西風動客愁

其二

江亭目送白雲飛欲別何須淚濕衣於越山川原接壤相思莫使尺書稀

其三

盈盈秋水越山靑倚棹江天弔客星卻向西湖尋勝事畫船明月載娉婷

其四

江上淸秋興不孤長吟把酒對蘼蕪扁舟若過浣處爲問施家今有無

○秋堂獨夜二首

獨坐虛堂夜未央山風溪月冷侵裳煙浮小鼎茶初熟滿啜秋巖玉露香

其二

我愛秋深夜气淸卻多蟋蟀傍人鳴霜林月上碧空淨又聽蕭蕭落葉聲

○夜讀二首

歲暮空山夜欲殘石鑪松火破宵寒靑氈舊物猶堪惜自向三冬樂考盤

其二

坐對殘編手自披可憐歲月似駒馳魯魚亥豕勤須辧燈火光寒午夜遲

○寄雪浪山綠督上人二首

千山一鍚掛寒林江月潮聲供晚吟雪浪抓天三百尺折蘆何處問禪心

其二

一室蕭蕭雙樹間白雲流水道心閒深棲本欲逃名姓四海今傳雪浪山

○相逢行四首

相逢何處醉鄕遊走馬東風上畫樓但使玉人回一笑千金不惜買纏頭

其二

絲韁並控紫驑嘶笑入倡家桃李蹊紅粉樓中歌舞處彩雲一片夢堪迷

其三

百尺朱欄大道邊歌聲隱隱隔珠簾傾囊欲就壚頭醉遮莫橫來俠少年

其四

繡戶紗窓玳瑁梁金壺玉盌送瓊漿胡姬半醉嬌無柰偸眼人前欲斷腸

○贈愚公

十載冥棲不下山白雲長日護禪關夜深颯颯聞風雨缽裏降龍聽法還

○祝融僧

飛鍚何時下祝融片雲孤月禦天風南朝三百六十寺盡在西來法眼中

○不寐二首

敗絮殘衾客夢勞寒空颯沓北風號雞鳴不復聞人報欹枕空山曉日髙

其二

歲杪空山陰气驕夢回孤館夜迢迢愁深展轉猶支枕客自無言魂欲消

○雪晴書事四首

夜雪皚皚三尺彊朝來白映讀書堂淸貧自得貧家樂茶鼎新分雪水香

其二

晴雪壓檐寒日低饑烏啞啞傍檐啼何人能起袁安臥門徑蕭蕭雪自迷

其三

雪裏溪山更自佳盡多幽興入詩懷眼前有句吟難就獨立忘言向水涯

其四

日出靑山雪乍晴隔溪山色照人明杖蕧信步溪邊望昨夜誰人剡上行

○題金山圖

靈山崪峍湧中流波撼濤翻勢欲浮兩岓靑山天際盡飛帆片片渡揚州

○題西湖圖

載得笙歌滿畫船六橋春暖柳含煙靑山云映樓臺出彷佛風光似昔年

○題洞庭圖

萬頃波搖天倒開漁舟一葉境中回白雲不斷蒼梧遠無數徵鴻何處來

○題赤壁圖

霜冷江空夜有聲飄飄一葦遡流輕月明天際遠山碧孤鶴東來時一聲

○題桃葉渡圖

秦淮流水接江門紅自演紛綠自繁不有小舟能載客卻令悵望武陵源

○舟中美人

蓮渚嬌歌邀落日靚妝秋水照芙蓉西施不逐鴟夷子猶自含羞伴阿儂

○戲贈趙今燕二首

翠館靑樓夜夜春可憐歌舞傍風塵誰知今日章臺女本是昭陽殿里人

其二

綴玉揮毫字字奇大都俱是斷腸詩情郎萍迹渾無定寫盡相思欲寄誰

○月夜吹簫爲今燕賦

獨坐秦樓對月明懷人空寄玉簫聲深閨咫尺同千里豈是蕭郎大薄情

○寄衡嶽安公二首

聞說髙懸日月燈衡陽佛法正中興及門弟子空三楚首座何人悟上乘

其二

十年髙臥岣嶁山心印遙傳折葦間我亦白蓮池上客因風頂禮望慈顏

○有感

叱吒風雲未足多丈夫意气易悲歌堤邊柳色今如舊爲問隋家事若何

○潤州送客

春江落日暮潮生隔岓靑山半入城最是離愁禁不得風前垂柳亂啼鶯

○送汪景奉遊塞上

驑馬金羈白錦袍天山遙指朔云髙封侯知爾無難事但恐秋霜點鬢毛

○送發公二首

三冬曾共結巖居幾向無言重啟予爲問庭前松栢樹西來消息定何如

其二

山中十日雨初晴處處蘭橈春水生不用浮杯能渡海中流一葦去來輕

○謝覺公寄惠新茶四首

玉泉仙掌碧雲鮮甘露初分出梵筵嗜飲笑予耽宿癖開緘頓悟趙州禪

其二

林間有鳥報春鳴云覆山頭瑞艸生忽喜筠籠遙致贈香風碧靄滿山楹

其三

鷲嶺靈芽種自殊云封露裏寄潛夫旋敲石火烹新水澹綠花生香滿盂

其四

曾聞初地得春先慧葉叢生谷雨前七碗滿供禪悅客龍團雀舌浪相傳

○初夏山中雜詠四首

雨霽山中風日淸閒隨溪叟踏歌行綠楊磯上堪垂釣銀鯽新肥盡可烹

其二

竹樹扶疏綠滿庭茶鐺新試午煙靑風前自起調新鶴對舞婆娑白雪翎

其三

日轉松陰靜掩扃南華讀罷入黃庭竹牀無事髙橫足一覺蘧蘧蝶夢醒

其四

梅子初肥雨後黃村村新水滿陂塘數聲布谷頻相喚喜殺山田盡插秧

○水曲亭觀妓四首

五月淸和似早秋河邊織女遇牽牛佳期不是今宵盡歲歲年年得共遊

其二

綠波浮動赤欄橋橋畔蘭舟蕩畫橈載上薴羅江上伴浣紗歸去不須邀

其三

沿堤楊柳細啼鶯恰似妖姬吸玉笙連袂更教翻水調遊魚出沒亦含情

其四

水檻浮波映畫廊荷花生似妬紅妝淸歌妙舞不知返明月畱人夜未央

六言律詩

○蕪城別社中諸子

古堞平蕪夕照疏林落葉秋風目送寒潮楊子愁生煙樹隋宮行色相看樽酒離心共惜飛篷今夜扁舟何處遙遙一水江東

◆六言絕句

送鄭山人子陽

北歸程太衝載酒衙齋相訊二首

謁嚴先生祠二首

旅宿

贈許元白二首

有感

題梅花

村居二首

○送鄭山人子陽

滿地白雲可掬靑山處處堪登行李半肩詩畫王門倦復擔簦

○北歸程太衝載酒衙齋相訊二首

竹裏茶煙裊裊霜前樹色蕭蕭載酒人非問字相過一慰寂寥

其二

衣染千山雨雪囊餘五嶽琴書至止不須鼓鋏開樽食且兼魚

○謁嚴先生祠二首

祠上雲山盤礡臺前春水潾潾客至扁舟獨謁深心仰止芳塵

其二

傲世情耽髙臥漢家懶自稱桐江一絲千古淸風竟許誰倫

○旅宿

日落橋邊系馬月明樹裏啼鴉睡覺依然行旅夢中幾度還家

○贈許元白二首

賦就人傳白雪狂來偃臥髙松世外風塵不染靑山棲老芙蓉

其二

茅屋幾家雞犬圖書三徑煙霞結伴醉吟何處溪邊春水桃花

○有感

感慨鏡中衰發榮華水上浮漚看看兒童漸老奔忙何處追求

○題梅花

水部詩成東合林逋夢遶西湖映水橫斜淸淺臨窓弄月模糊

○村居二首

水際晴山窈窕門前芳樹婆娑長安十年無夢閒情抱膝狂歌

其二

畱客春餘綠酒淸歌晝囀黃鶯倚杖隨看流水時聞稚子書聲

嘉樹齋稿卷七終

●跋

余家自先公文肅以來世稟經術而尢不乏風雅乃振響嗣徽矯矯乎直淩大歷以上則宜莫如我兄夫兄𨿽工於詩哉然而口絕不言詩邇得謝家居則髙臥嘉樹齋者什九餘每過從時見撫景獨嘯或臨池揮灑卽詩人偶集詩囊徐滿亦不過聊以寄適初未嘗沾沾自多是故世態俗情不卻自遠則吾兄蓋看深於詩者在矣先是遊燕遊梁有北遊稿行於金陵余再入長安則都人士賞音者不徒津津噲炙且欲覓全鼎於寸臠意歸爲吾兄面之而兄忽奄逝逝矣嗚呼此詎異人任而曁余南還則伯侄明春業已並緝付梓抑何充終厥緒若斯銳也夫乃羹墻在目寧眞以望人之腹亦乎願擇語者學�歌喁者聽於余家經術風雅視昔較著而此更以於倡則居莊嶽而未堯喁和余實慚吾兄矣矧公交車謬對兄間幾有起色而乃今誦祀文昌諸詠其慘慘至意猶可想見然則睹斯集也夫安得無感而疇昔有詞亦安是以畢哀也用復紀之如此

萬曆壬寅新秋日弟繼裘書於懷橘堂

