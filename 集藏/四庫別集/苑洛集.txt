欽定四庫全書

集部六

苑洛集

別集類五

明

提要

臣等謹案苑洛集二十二卷明韓邦奇撰邦奇有易學啟蒙意見已著錄是集凡序二卷記一卷志銘三卷表一卷傳一卷策問一卷詩一卷詞一卷奏議五卷見聞考隨錄五卷乃嘉靖末所刋汾陽孔天允爲之序當正嘉之際北地信陽方用其學提唱海內邦奇獨不相附和以著書餘事發爲文章不必沾沾求合於古人而記問淹通凡天官地理律呂數術兵法之屬無不博覽精思得其要領故其徵引之富議論之核一一具有根柢不同綴拾浮華至見聞考隨錄所紀朝廷典故頗爲詳備其間如譏於謙不能匡正之失及辧張彩阿附劉瑾之事𨿽不免小有偏駁而序次明晰可資考據其它辧論經議闡發易數更多精確可傳蓋有本之學𨿽瑣聞雜記亦與空談者異也

乾隆四十三年五月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●欽定四庫全書

苑洛集卷一

﹝明﹞韓邦奇撰

洪範圖解序

昔者上天式教出書於洛大禹因書以第疇箕子因疇以衍義九以綱之五十以紀之治天下之大經大法燦然明備古今所謂洪範者也有宋蔡九峯氏因律呂之變悟洛書之旨乃推數而贊之辭由占以致其用泄大禹之神藏發箕子之妙用而範之爲範總於稽疑矣大哉範乎上配周易洪纎脗合無毫髮爽其爲占也蓍皆五十用皆四十有九洛書體方而用圓圓者用三故揲以三河圖體圓而用方方者用四故揲以四奇以三乘三三爲九九九八十一而六千五百六十一之數具矣偶以四乘二四爲八八八六十四而四千九十六之數具矣至於分掛揲歸終始皆同自然配合若天地陰陽不可少其一𨿽康節之經世亦別爲機軸太玄潛虛之屬安能涉其波流乎夫羲文之學見於易禹箕之學見於範孔子作十翼而易以傳箕子旣沒不得而傳焉九峯生於二千餘年之後始紹其絕理由心得業不師傳其功懋矣當宋時五星聚奎實範成之兆其它諸儒明道立徳注釋經書固漢唐以來儒者之常不得與於斯也數辭未備而蔡子卒乃又絕矣鰲峯氏補其缺辭而訓釋之其義復明然棊有陰陽蓍惟奇偶而考占未備焉至於今其殆將又絕矣乎洪範傳曰象以偶爲用者也有應則吉範以奇爲用者也有對則凶又曰正數者天地之正气也其吉凶也確間數者天地之間气也其吉凶也雜此範學傳燈之祕也著之篇末以示讀範之士云

正蒙拾遺序

學不足以一天人合萬物不足以言學吾讀正蒙知天人萬物本一體也混沌之初也一元之气渣滓融盡湛然淸寧而萬象皆具一極中易所謂太極天之性也及其動靜繼成之後气化形生並育並行是天率天之性而行是之謂天道夫子所謂一陰一陽之謂道中庸所謂道並行而不相悖者也人生之初也天賦之理無偏不倚凝然靜一而萬行皆備於其中書所謂降衷人之性也及其感通幾微之際形生神發隨接隨應是人率人之性而行是之謂人道子思所謂率性之謂道夫子所謂天下之達道者也鳶飛戾天魚躍於淵流行上下之昭著者至於鼃鳴蟬噪蟻走蠅飛皆天道也親親仁民忠君敬長明體適用之大者至於一言一動之發一事一物之處皆人道也君子之自彊不息卽化育之川逝如斯夫道一而已矣道也者蓋皆指其發見流行顯仁之用踐履制作彰施之功夫豈論於無聲無臭不睹不聞之際哉不有卵乎黃白耳雛未之見也羽血骨肉心肝腸腎缺一而雛不完卵則雛之極也不有核乎仁種耳木未之見也花葉枝榦根株果實缺一而木不完核則木之極也卵核者卽雛木之本體不雜乎雛木不離乎雛木而爲言耳夫天地者萬物之父母萬物天地之子也子有不肖父母者乎天地萬物其始也先有生後有成其終也先消成後消生生而少少而壯矣壯而衰衰而滅矣天之開也斯昭昭之多積一萬八百年而天始成地之辟也一撮土之多積一萬八百年而地始成山以漸而髙矣海以漸而大矣若一開辟焉天地山海卽若是之髙且大也則是人一出乎胎也卽發委地而須拂膺堂堂七尺之軀經營幹理通達萬變矣木一出乎核卽合抱參天果實俱完矣有是理乎其消也天吾知其日削其圓地吾知其日損其方山吾知其日卑矣海吾知其日小矣但其化幾微人不之覺焉如今目前之世萬民萬物濟濟林立忽一日而盡皆沒滅亦可傷也是故造化之運消長之機方混沌卽漸開辟方開辟卽漸混沌如圜無端無一息之停長於子漸至於已開辟極矣消於午漸至於亥復混沌矣自子至寅歷三時而形象備自酉至亥歷三時而渣滓盡然則一元十二辰混沌者六辰開辟者六辰一歲之候晝夜之道也唐虞三代當午之正時雍風動之化其盛極矣前此以來渾厚惇龎日進於文明後此以往澆漓乖賊日趨於澌盡嗟夫今午日昃一代降於一代造化老矣孰能挽回唐虞三代之治乎創業之君守成之賢主不過服藥節食使少病康彊爾固不能紅顏黑髮如少壯之年也張子曰大虛無形其聚其散變化之客形爾又曰知虛空卽气則無無察乎此則先儒所謂道爲太極其理則謂之道老氏所謂無佛氏所謂空不辧而自白孟子曰經正則庶民興君子反經而已矣凡此皆正蒙之本旨諸注之所遺也謹爲之拾

樂休園詩序

雄山仇子旣家食乃作園園名樂休旣而詠以詩旣而賢士大夫遊於園者和之旣而和之者眾合爲集而仇子沒矣仇子之弟儀賓君森刋諸木夫樂者情之一也無往而不在樂休者休之樂樂之一也夫樂者情之正動以天自足於已而不累於物者也何假於園與詩哉夫園與詩適以寄此樂言此情而已樂固不在乎是也嗟夫情旣熾而物是役世之人知樂之眞者鮮矣夫茍得是樂之眞也則𨿽無是園與是詩亦樂也夫茍不得是樂之眞也則是園與是詩喪志而逐物憂之媒也夫樂無往而不在者也憂不出其位者也時行則行所以儆戒盡瘁者皆樂也時止則止所以省身勤家者皆樂也古之賢聖所以憂勤惕勵無時豫怠者防此樂之或喪耳夫茍旣休矣謂榮名利達之所不系遂乃軒然自得快然自娯徜徉於山水花木詞翰之間置生事世故於不聞此眾人之所謂樂而君子之所甚憂者也其如眞樂何哉如吾仇子則知樂之眞而不役於物者也何以言之觀仇子之家範可知矣觀仇子之家範則其所以憂勤惕勵者可考也而所以處乎休者可考也然則仇子之樂豈眞在於園與詩哉

啟蒙意見序

夫易理數辭象而已矣理者主乎此者也數者計乎此者也辭者述乎此者也象者狀乎此者也圖書者理之輿也辭之方也數之備也象之顯也是故聖人觀象以畫卦因子以命爻修辭以達義極深以窮理易以立焉自夫子稱相蕩而先天之義微微之者後儒失之也夫相蕩者自八而六十四者也先天者加一倍者也其本同其末異其生異其成同而漢以下莫能一焉宋邵康節氏自八而十六自十六而三十二自三十二而六十四朱晦庵氏爲之本圖書爲之原卦畫爲之明蓍策爲之考占變於是乎易之先後始有其序而理數辭象之功懋矣奇也魯而善忘誦而習之有所得焉則識之於冊將以備溫故焉奇也愚而少達思而辧之有弗悟焉則自爲之說將以就有道焉是故爲之備其象盡其數增釋其辭矣理則吾末如之何也

刻闗西奏議序

奏議少師大學士邃庵楊公先後蒞闗西經略疏也弘治中孝皇用廷臣議勅公以禦史中丞督馬政嗣攺撫全陜未幾授鉞總制三邊正徳中以大學士謝事歸今上以大司馬兼禦史大夫起復總制奏議事類三茶馬巡撫總制卷十八凡一百九十四章大抵皆籌邊策也先已板行然各爲一帙侍禦劉公裒而爲一復刋之蓋期逖流遐布風斯世也以序屬奇夫國之大事在兵而邊兵爲尢大邊務者在今時尢當急爲處畫而不可頃刻忘者也昔漢唐宋之興也當北敵之盛冒頓突厥皆一時雄桀遼金則儼然彊大鄰國矣當其時君臣上下日夕講求惟和親徵戰歲幣之務是故備邊之法爲甚詳我國家隆興當北敵之弱元自太祖以來據有淮北世祖奄有中華承平百年諸寇皆化而與中國之人等前代當承平之時武備𨿽弛尙有備邊之兵元則華夷一統𨿽邊備亦廢矧其人驕佚怠惰服役惟漢南之民豈惟與中國之人等且中國之不若矣我髙皇遣將北定中原元順奉首漠竄而大命革矣又值我文皇之英武乘百戰之威提兵北狩窮追逺討彼以素昔屋居粟食之人一旦而處露宿茹血之地身不勝甲冑手不習干戈駿奔脫生之不暇又安敢向南發一矢哉當其弱也是故備邊之法較先代略焉距今幾二百年彼之生養教訓復其故性而內地雍熈日久人不知兵往歲敵入上谷則犯我畿甸入雲中則掠我太原入上郡則環慶以北所過無遺民幾已可虞漸不可長也漢儒有言識時務者呼爲俊傑公之文章著在闗陜侍禦公獨取是編而表章之揚先烈作國兵先眞知時務之要者哉自時海內豪傑如霍衛者振奮而起宣我國家之素威挫彼屢勝之彊敵爲中夏千萬年之計孰非公之遺教孰非侍禦公表章之功哉是編也燦若景星人所快覩奇也安能贊一辭

梁園寓稿序

山林多隱逸之士田野多廢閒之才下僚多宏碩之器此世亂之徵也載觀往古有道之時圜數千里之逺農商工賈之外無餘人間有一二則懸車之老或罪戾之夫也予讀夏臺王先生梁園寓稿夷論其世深有感焉先生晉之夏人所著有敝箒集山林樵唱克復自驗錄及斯稿敝箒集弘治中已刻之木中憲先君爲之序玆夏尹髙君又將刻是稿先生曽孫繼善從予遊請序之稿首先生問學該博義理淵微文章典雅詩律淸新生衰元之季不屑茍祿隱居中條山講學稽徳若將終身焉洪武中徵拜翰林編修晉之產先生同時同徳杜公徵拜爲尙書壺闗四賢共惟登庸焉昔箕子有言五事曰聖俊民用章國乃平康五事曰狂俊民用微國乃不寧元至正間非無鷹揚豹變之人以供壯猷熙績之用當其時上恣下慢疇敗倫斁晝夜頟頟敷同罔功志功名者播棄而不錄志道徳者珍修以自藏於是主勢日孤國脈日絕羣雄並起而天下大亂矣我太祖髙皇帝以聖武之徳承神天之運光復華夏垂創緒業成湯武弔伐之功致堯舜平協之治凡資以爲耳目股肱之用者彬彬濟濟景附雲從多先元之遺賢也夫天下之治忽系乎賢賢才之出處觀乎徳古之善謀國者幹幹翼翼自周圖終崇玉鉉金鼎之愛保護而重惜之孰肯爲淵以驅魚爲叢以驅雀哉是故漢有二傑焉蕭何者秦之邑吏也韓信者楚之亡將也

順天府鄕試錄序

仰惟皇上中興起運聖學緝熙明徳峻極剗先朝之獘弘祖宗之舊而於人材一事尢加意焉嘉靖戊子當鄕試之期順天府府尹臣黎奭以考試官請上命右庶子臣韓邦奇臣方鵬主其事而同考試官則署員外郎臣鄧尙義主事臣方一桂臣吳麟行人臣楊春芳助教臣薛僑教諭臣李憲臣李粹然訓導臣張善臣何器也祖宗之初司文衡者不惟其官惟其人耳其後乃一切皆用儒官取人之途旣狹而欲收得人之效顧不難哉邇者皇上用廷臣議畿內擇京官進士出身文學著聲名者每經各一人而其餘儒官遴選之視昔亦加嚴矣比入院監試則監察禦史臣丘道隆臣吳鎧先期經理而臣奭實任提調之責維時士之就試者三千五百一十七人三試之中式者百三十有五人制也事竣乃錄其姓氏及文之尢者爲錄以獻臣當序諸首臣惟我皇上以非常之主龍飛特起而於文衡之司今特用以非常之選者此無他兾得夫非常之才耳責望之深付托之重凡我諸執事其不自懼以求自副乎此無他其道惟公與明耳公則取之有其本而不才者不得以亂眞明則照之有其具而不才者不能以亂眞明非臣等所敢知也是惟孜孜於公以求自盡而免折覆之咎焉由是而求之非常之才其庶可得乎夫聖天子垂情如此諸職事戒愼如此凡以爲諸士子也諸士子其亦知所自懼求以自副乎此無他以非常之事業自期待耳今觀諸士子之所陳鬱鬱乎慥慥乎非道莫言也究義理皆斯道之精微條事物皆斯道之殊散論政治皆斯道之顯發卽是而觀之諸士子其能建非常之事業以自奮者乎此無他行是言也勿庸違焉耳惟時諸執事不負其職而有以答聖天子之休諸士子不負其言而有以慰諸職事之望矣此無他惟我聖天子非常之徳覆冒如天地浸漬如江河如臣等一艸一木之微孰不自盡其生生之化乎經曰元首起哉股肱喜哉又曰帝光天之下萬邦黎獻共惟帝臣其惟今休與諸職事諸士子其非常之遭際何如也其非常之榮幸何如也凡我諸職事其朂之凡我諸士子其朂之

歷官表奏序

少師大學士介溪嚴公之左史錄公曆官表奏彚爲巨帙而分類有七曰論建曰題奏曰辭免曰稱賀曰陳謝曰題請曰避言十卷一百六十二通奇習見公荷聖天子之倚眷晉日三接益錫十朋言則都兪位則元輔矣且見公徳望勲庸天下尊而仰之肅而將之矣及得是編而讀之乃知聖天子所以倚眷公及公之大作獲知遇之隆有所自也惟古昔名臣碩輔際聖王遭明旹也登名鼎彜垂光汗簡其發之也宏必其蓄之也富然考其大要惟二焉有髙天下之才曰相才有髙天下之度曰相度夫大臣之責萬幾攸代天下之重一身任之非才髙天下何以能勝非度髙天下何以能容然度在人情尢爲所難辛甘燥濕欲其調劑黯闇污濁欲其茹納非包荒之量忍巽之堅其何以濟昔有宋之命相也非才俯一世名冠一時者不得預其選自今觀之有髙下之不同者非其才之不足蓋度之未恢也是編也其經綸惠亮之宏猷通權達變之妙用鳳翔豹變之文章無不畢見中間曲折調護則又見其心勞力瘁牖巷之納遇因事以就忠將順以成志有非尋常者所能測至於不知公者屢加詆誣公豈惟不之較有疏而論救者夫何古今以爲難者而公獨處之易哉聞公方六歲書過目卽弗忘卽曉解義理在庠序旹人卽以公輔期之然則公之才與度蓋得之天而養之素者也書曰旨哉乃言惟服聖天子之納善也又曰敢對揚天子之休命公之報稱也嗚呼盛矣哉

北畿鄕試同年敍齒錄序

戊子余及矯亭方公被命主考順天鄕試明年中式諸君子以其齒錄而刻之時余已裏居壬辰余復至京師諸君子請余序夫鄕試有錄矣復錄此者存厚也宋儒有言士以忠厚爲本厚者萬善之基百行之首也是故厚於國者臣之忠者也厚於家者子之孝者也是錄也諸君子朋友之厚者也朋友且厚矣而況於國乎況於家乎然則諸君子爲忠爲孝卽是錄而盡之矣忠與孝萬善百行盡之矣玆錄之刻也其益博矣乎故事余當序諸首而矯亭序諸後矯亭余戊辰同年也齒則先餘五年是故進矯亭於首而余後焉亦以厚也余又以厚而爲諸君子倡也諸君子其勿忘厚乎夫峭焉而訐非厚也比焉而同亦非厚也諸君子其察厚之道乎

易林推用序

五星連珠日月合璧所謂七曜齊元之法數之始也三百六十五日四分日之一一歲天運之全數也微祕不盡餘數也三百四十八一歲月運之數也三百六十者六甲相乘六甲之全數也月甲之數非造化之正而聖人兼取之者乾坤之大用也今夫端陽之日非五气之五日也諸家之術用之必驗六甲非气之全自古紀數必用者乾坤之用不可遺也數𨿽萬變不齊然實不過於三元再倍而六得全日三百六十六𨿽曰日之所餘歷不能齊於全日無損焉聖人倚數於此矣是數也以天運爲體以月運紀年以甲子紀日歲餘三時四餘益一支幹起於兩上元之首三百六十年一運之始推自坎中焉直日之爻千歲可坐而致矣爲京氏之學者此其階也

澤州誌序

予友友山王子仲和之守澤也有邦亮采文典是惇爰命儒學正郭君撰州誌志成將刋之屬予序夫志紀也紀其實也是故志貴實而已矣天下類有作焉實則鮮矣其何以徵乎是故采風者憾焉自吾朝邑言之副都禦史李公以鄕舉興方一綂志之作也諸生華以進士之稱纂修者弗能正也北洛大川冒漆沮之名相去逺矣申屠思恭四賢之大節遺而不錄懷丙之瑣細胡取乎夫進士登科錄可考也川源地理之顯著者也四賢之事唐史所載甚明也一綂志館閣名臣所述也如斯而已矣他何望焉故實者鮮矣是集也其足以徵乎王子論篤博雅君子也其必有以考實矣是故可以托諸木矣

王公行實序

王公旣沒於是丹徒靳宗伯爲王公墓表杜鄠王選部爲王公志銘髙陵呂太史爲王公傳秦安胡太史爲王公狀而王公曆履始末詳矣王公亢爽不羈所爲皆大度事喜直言故立朝多所論列王公能面可否人人或有過枉輒被詰人以是謹避王公王公以是重得罪於人而王公蓋囂囂不戚也今觀四家之所稱述大率皆類此可爲王公行實矣

北司獄中聮句序

余旣爲守臣狀論徵詣京師下錦衣北司獄越二十餘日東巖以言禮並系又二十餘日於是各出所懷相得甚歡或物感必爲詩詩必聮聮止盡意不求工也故𨿽拷掠禁錮不覺有愁苦狀余與東巖相聞已久今日則動靜飲食須臾不違語所謂造次顚沛之時於是相知始眞矣東巖曰斯及也又何幸也乃得東北之朋可以世講矣顧余夷坦疏逸𨿽弗若東巖之沈毅淵黙然昔則同年也平生則同心也今又同守坎血之需而不違明夷之道以達其變也況余之得罪不在於守臣之狀東巖之得罪不專於言禮之章天下容有詳之者其事復偶有相同矣君子以同道爲朋誠若東巖之云哉夫古之人不輕於定交亦不輕於絕交惟其終之不可以輕絕故其始不輕定交於可絕之人若其本同而末異違忠孝之節觸貪殘之禁懷讒諂之姦友以義合者也請終絕之何卹朱穆之貞孤其一言一行出入小徳之中將由涓涓以成江海𨿽在千里勿忘箴規亦不得爲蘇章之矯激友之時義大矣哉昔管華並學齊名海內夫何未幾一則秉服道徳爲天下髙士一則躬親惡逆爲千古罪人一念之萌逺矣又嘗見古今豪傑之士一爲時所棄斥遂荒唐曠達寄情於神仙曲糵之間自以爲迥出風塵之外而不知已落風塵之下矣此尢今日責善之切務也余與東巖其懋勅之別矣各錄其詩一通以志意而復爲前說云

陜西奏議序

侍禦張公欽承天子明徳巡於西嶽旣年餘奏議積成巨帙吾陜藩臬諸公請刻以傳公按陜也風采凝肅威動河華羣司百執事竦息屏懾奔命趨職罔敢或後一時咸稱明作賢士大夫往往誦說今復獲見奏議焉夫言不切於時務不關於經世則𨿽富如相如奇如子云徒爲君子嗤吾病夫建議者泛言蔓說虛談迂論檄牒紛紛罔裨實用遂使胥史目爲通行諸司揮而弗視謄錄者執筆稱苦依準者惜紙浩嘆滑稽之士摘其浮謬之甚者以爲話柄則亦何貴於言哉今觀公疏累累幾萬言中間昭功勅罰矜眚刑故佑善懲姦防微剔蠧結久滯之獄發積獘之隠是皆可示戒可用勸可底行是故延綏撫鎭之論天子爲之收回成命特賜嘉納自余諸章部院復逆僉同亦多允兪昔漢人以識時務爲俊傑宋人以彈文爲經世然則羣司百執事震服於公而收明作之效者有由矣是故藩臬刻而傳之奏議凡若干捲計若干通

南渠存稿序

南渠大中丞黃巖王公號也稿錄公所著也存稿錄其存者也錄其存亡者多矣奚其亡公遭天蕩之變盡沈之江也公子南臺經歷君得之家笥訪之朋舊索之公署及故吏有潛錄之者詩九卷文五卷疏二卷蓋十之四五耳然已富矣昔歲公舟覆於江流數十里幾至金山舟尙不拆公扶樓柱而立水沒胸時同溺者書生公曰吾平生無逆理事今若此命也書生姑慰觧之曰尙未可知公曰已若此知爲江耶海耶何謂未可知舟子溺者抱鼓楹浮於江漁舟拯之舟子言公溺乃集數舟追公適潮逆湧覆舟上流眾環視援策無所出乃載薪舟下眾曰采薪者必有斧斤呼薪舟至共鑿舟厎出公及書生公曰水深吾兒幼必死矣眾人鑿兒艙並出之眾請公登岸公曰尙有隸數人豈可吾父子獨生而遽往乃命鑿隸艙皆出之嗚呼長江天蕩之險大風舟覆漂流數十里鑿舟而出無一溺死者異矣哉聞之傳紀古之人有蒙大難而不死者必天地鬼神有以相之天地鬼神夫豈有私於人哉必其人有大徳行足以感天地動鬼神而後獲其應然必使之遭此者蓋將顯君子之善申佑命之公以爲下土勸也嘗稽公之履察公之安淸操峻節忠言惠政行已立朝足以式士類而範官常是變也當死生大故之時乃能從容就命不忘拯同難之細人卽此亦可以徵其所養可謂盛徳君子矣豈可謂適而遭幸而脫哉若斯稿之風調則李陸諸公評品已詳而讀斯稿者亦能自得焉故獨取公之出坎陷而亨貞者詳著稿存之由且以昭徳感示天應云

介一集序

雷生洵溥刻其父介一集來問序介一起家名進士拜官行人性介直罔諧於時早就裏居因以介一自號裏居者二十餘年故得從容於詩文今卒矣洵溥二生刻之夫人子於其親之手澤𨿽物玩之微且珍藏之弗忍遺也況詩文乃前人精神心術之所運所以詔來裔而示後進者仁人孝子忍弗傳乎且二生者亦敏秀能詩文是又能以身傳其親之善者豈徒托之木而已哉若其詩調文格讀其集者能自得之固不俟吾言也

志樂序

昔子華有志於樂孔子扣之曰非曰能之願學焉奇何人也議及於斯竊有志而未能也故曰志樂云夫樂生於心者也有是心而無所寄宣其意於言言成章爲詩而猶未足以盡其意也而被之聲容是謂之樂樂無詩非樂也亦無樂也古樂之亡久矣周禮失其眞樂記遺其制去籍於諸侯之僣殘壊於秦火之焚漢儒附會於其前諸家紛紜於其後上誣天文下誣地理中誣人事配五行四時八卦四隅十二辰此通彼滯小就大遺零星破碎補湊牽合取其一庶或可用會其同則見難行卒皆人爲之私夫豈天然之妙於人心固已戾矣又何暇論雅與淫古與今哉是編也一以質實爲體敷施爲用諧聲爲止中律爲的凡宮商之相應正變之相接全半之相濟陰陽之相宜如星之麗天如風之行水如織貝之經緯乎文綺𨿽萬象錯列而各有條理皆取諸造化之自然而不敢附之以己意期於宣人情而承詩歌耳𨿽不必屑屑乎考天文察地理稽人事配五行四時八卦四隅十二辰自有所符契焉考之古人制作之極用之圜丘而天神降用之方澤而地示出用之宗廟而祖考格用之朝廷而庶尹諧用之房中而宮闈睦此無他順其自然發乎人心宮商正變全半陰陽中節而已矣顧玆薄藝亦惟可以措之行事美其觀聽不失乎樂之情焉耳若夫究其功用極感通之妙探其本原繼夔倫之志以承古人之絕學以備一時之制作則有子有言以俟君子云

永和孝行圖序

嘉靖乙酉苑洛子守冀南聞王仁而克愛也入汾謁王見王恭而有禮也丙申苑洛子撫晉陽再入汾謁王則王愛益博禮亦至矣王之言曰貴不期驕爲善最樂我宗室祿位旣崇髙矣乃復剝民以益依勢以陵豈所以光祖訓而保邦家哉苑洛子心善之意王行旣有所成徳必有所本也旣而世子出王孝行圖冊假觀焉苑洛子曰嗟夫此王所以恭而愛也有子曰孝弟也者其爲仁之本歟王克孝焉則仁不期愛而禮不期恭矣經有之愛親者不敢惡於人敬親者不敢慢於人夫王孝則自能愛而恭焉觀王之愛且恭則不必考圖披冊而王之孝固可徵矣昔武王誥康叔曰率由典常愼乃服命弘乃烈祖世世享徳則王能光祖訓而保邦家也必矣王曰善哉言矣寡人將進之苑洛子曰孟軻氏有言人皆有所不忍達之則仁人皆有所不爲達之則義在王擴而充之矣王曰寡人願安承教

論式序

論文之一體也自春秋迄於今代有作焉春秋秦漢之文富而麗雄而健淵宏而博大波瀾轉折變化無端入口膾炙擲地金聲莫之尙矣魏晉之文介乎漢唐之間至唐則去春秋秦漢固十倍矣而況於宋乎而況於宋之衰乎國家中場以論取士士之文優者刻之以式士子而士子式焉曰程文成化以前類春秋秦漢體也弘治間則效唐而專於韓柳或效宋則亦專於歐蘇嘉靖初年以來一二文衡之士效衰宋之體刻之錄同考之士見其非時舊格也而未見秦漢之大妄以古文批注之窮鄕僻邑之士以爲眞古文也而效之夫衰宋之文枯澀萎弱已不足觀而效之爲程文者已不及矣而士子又未見衰宋之文也止模程文而效之又不及矣文之衰亦至此乎夫論議也辯也譬之人焉秦漢之文若儀秦在六國之堂指譬曉告縱橫馳騁言切利害事析毫釐聽者拱聳人莫得而難之衰宋之文正如喫人獻說於項籍張飛之前叱吒顧盼之下惴惴焉略達乎已意而气已索然銷沮矣其爲髙下可知也因取自春秋以及唐宋論之平正體裁類今舉業者十數篇爲吾家子弟式夫取法乎上僅得其中諸子弟其知所從事云

正蒙會稿序

正徳中吾友何子仲黙以近山劉先生正蒙會稿見遺初弘治中余嘗爲正蒙解結大抵先其難者繼見蘭江張子廷式正蒙發微詳盡及於易者顧於予之鮮略焉嘗欲合二書而刻之今見會稿則難易兼偹矣乃取解結焚之使廷式見之亦將焚其發微乎先生爲郡守權瑾慕其名而超遷之官至大司徒先生不樂居其位時權瑾方以勵精嚴肅責廷臣先生每朝故布素至部則痛飲而臥不治事以冀不合於瑾而去瑾果怒欲罷先生後竟中策士之料弗獲遂及瑾敗內閣諸大臣議也使瑾果成其逆劉近山𨿽萬剉其屍亦不從也然亦竟致仕先生有大受之才有休休之量有堅貞不可奪之操乃一蹶而不起其皆不知先生耶其亦知之而不敢言耶語云負大任者難釋抱大屈者難伸其亦先生之屈事自大耶故因序是稿而著此使讀先生之書者得以論其世焉

律呂直解序

觧數學者類以算法乘之古文訓之讀者益難律學尢其難者直觧者不文欲易讀也戰國嬴秦之間律學幾絕矣兩漢諸儒著論頗多馬遷班固爲之宗而固尢得其正至晉荀朂號爲知音能以牛鐸爲全半子二十三聲莫不中律朂樂旣成奏之阮咸以爲髙中聲一黍朂以爲妄及撅得周玉尺較已所造樂器皆髙一黍朂始服咸精隋萬寶常擊食噐聲若咸韶當時律學諸君子以寶常優伶之子恥與同列咸常二子庶神契乎中聲者矣而咸位下僚常生賤品是天不欲古樂之興也唐宋以來制作紛紛殊無一定蔡西山氏上宗班固斟酌馬遷以下諸儒論議著爲律呂新書亦略明備矣然理𨿽顯而文隱數𨿽著而意深弘治間余爲舉子時爲之直解正徳己巳僉憲西蜀王公刻之濮州尙書昆山周公爲禦史時刻之平陽都憲蒲田方公爲布政時刻之杭州州幕洪洞嶽君溥刻之同州至今四十餘年律學諸君子或謂黃鍾用九不用十無體數新書不當分體用夫謂作樂用九不用十可也黃鍾無十權衡度量何自而生天下之務廢矣此論蓋讀直解而得者新書何嘗分體用直解始分之耳論者徒見直解附於新書之下而不知實非新書之說故云以是知爲讀直解而得者也或謂必求中聲不當從事於噐數夫聖人之道有下學有上達惟聖人則一以貫之學者必由下學然後可以上達求中聲而不由噐數正猶孟子所謂不由善信而欲至於聖神也天下之事學則熟熟則精精則妙妙則神矣且聖人不能以一身周天下之用故制爲法度以教萬世孔子在齊聞韶當時戞擊而搏拊者非皆夔倫也其美如此者噐數存故也若謂聖人旣往法不可恃則五經可焚矣或謂太玄無形太陰無聲茍得其妙一弦可也無弦亦可也荀朂寶常安用八音哉夫聖人之禮有本有文建中道於一身被中聲於八音是以爲金爲石爲絲爲竹爲歌爲舞爲玄爲黃有文有武有羽有幹有繁有簡有疏有數不一而足今試以祭祀之時宴享之際盡去八音使荀朂搖牛鐸寶常擊食噐可乎不可乎故君子不爲荒唐之虛言究心制作之實用黃鍾之用宏矣豈獨樂哉制事立法度物軌則大而天地日月小而衣服盤盂皆其用也其體物而不遺者乎

苑洛集卷一

●欽定四庫全書

苑洛集卷二

﹝明﹞韓邦奇撰

賀封考功郎中思竹錢公七十序

嘉靖丁未公壽七十視聽聰明精神凝固顏色淸潤髯髮始斑言動若彊仕人公子銀臺大夫景山公迎養南都初景山官天官勲部公封承徳郎署員外郎景山官考功封奉政大夫郎中十月十二日初辰也羣公畢賀賀皆以文景山復以文屬余夫人固貴於壽矣壽而匪福者累福矣福而匪徳者辱故人有年壽有福壽有徳壽惟徳則尙壽也箕子演疇用昭福極首之以壽而曰貧極曰疾極曰憂極斯不亦累矣乎累奚以壽申之以富康寧而曰惡極曰弱極斯不亦辱矣乎辱奚以壽故以攸好徳終焉夫茍好徳則其壽千萬世未已也公今七十猶健期頥未艾兩膺封典勅誥焜煌厚蓄好禮榮享祿養景山孝竭無方百順迎和可謂壽而福矣公之初封也皇帝勅曰行履端方操持謙愼事親惟孝教子惟忠丕誕鍾仁之本大開積善之基其再封也皇帝制曰厚善在躬隱於世緒榮及壽康斯作徳之報使非公好徳之篤輝光何以上聞若是耶箕子又曰遵王之道是訓是行公其有之昔伏生九十傳經於漢張萬福八十振直於唐文彥博八十有五平章於宋自漢以來千七百年間九十若八十不知幾千萬人而三公獨以壽名謂𨿽至今存可也是尙壽也公自是而往上感聖褒下衍素履善與年進老而不回重以景山之賢崇階峻封必極顯揚仰追古人永辭後世蓋無量也豈止爲百年之身而已哉公世官陰陽正術以父號竹隱故取思竹自號云

送王侯東歸序

丙戌部使者分行天下督邊稅王侯告最部使者旌焉陳牲加幣益以庶品侯考檄而納之民曰此盛舉也盍大其烹乃盛爲供張於廳事士大夫銘功於旌常賀焉明年丁亥院使者代天子西巡華嶽謂侯爲侈將按之侯曰知縣誠有罪焉耳時之通禮知縣不能違也院使者曰禁酤充閭發者當之何謂通禮哉乃告之刺史方伯刺史方伯曰人情也請原之院使者曰吾法官也安用情爲請如法於是刺史方伯下之郡守郡守曰此非太甚復請於院使者而院使者復以法辭遂罷侯官侯行矣吾邑人曰侯以功獲罪惜也夫禍福相爲倚伏造化弗可先知得馬而折肱折肱而免戍侯之被旌也謂升騰有日矣抑孰知其爲戾階乎侯之歸也又安知無隱福哉侯亦可以自慰矣昔朱浮下河東解印綬去者三十人三賢者誤入焉士之升沈有命從古皆然侯亦可以自慰矣

一田贈公卻金序

贈公西川柱史方君父也一田公號也卻金公卻負公者金也古之人出則人食其力居則自食其力惟田爲本商若賈君子以爲貨殖云夫厥土黃壤田之上也歳取十千田之獲也若乃廣斥之田𨿽耕耨耰播人力無以施其工風雲雨露天澤難以神其化其能厚獲矣乎故農者務上田云公旣以一田自號復自贊曰天包無外而斂之一掬地載無餘而量則不足義守而疆畎修仁涵而榖種熟然則公所耕者方寸之地乎存仁思義黃壤之心自修天啟百善基之矣仁若義也於公郤金事見之有逸馬入公廐公言之官秣以待主逾年有男子云馬主也遇馬於閒毆牧僕奪馬去居數日而僕死男子大懼懷金求免公郤之男子愈益懼益百金叩首求納公欵誠譬慰固卻之男子始信公感謝去出而頌曰使公子孫世世顯貴也夫秣馬待主而男子毆僕奪馬負公多矣數日僕死以報無道我匪彼穽當之人命夫復何辭此誠死生危急之際也百金至重饋以贖辜必無後虞人情所易動也公不加怒而辭卻之夫仁者不乘人之危義者不利人之有公得不謂之仁且義耶疆畎修而榖種熟殆不愧於自贊者耶是故恩愛溥於家庭行誼達於鄕國九族化焉四境式焉有本者如是爾然則公所務者田之上上眞黃壤者也西川柱史負豸乘騘異時而卿而相潤身潤國以潤民推公所獲以食天下其顯揚於公者無旣也是豈十千之富徒潤其屋者耶所獲厚矣人力天澤蓋兼得之故爲之序且贊曰務廣田之田者荒務廣心之田者昌男子者頌於玆而證

壽特進少師大學士嚴公七十序

嘉靖己酉春正月二十有二日少師大學士介溪嚴公壽登七十百僚羣辟罔不忻慶皆爲文以賀而南都諸君子共圖爲公祝奇曰惟上天篤壽名臣惟名臣克享天心惟聖主篤任名臣惟名臣克堪主徳惟天最難諶非至平通徹三極而無間天曽不私壽之周公人臣之極也尙曰天休滋至惟時二人弗堪天心豈易享耶惟聖主最難遇聖主者不世出也而又備髙天下之徳縱髙天下之才富髙天下之學人臣者非其噐冠朝臣而絕百工何以克堪其任使哉自昔繼世之主莫盛於成康非召公永篤棐三朝之壽何以成刑措不用之化非畢公永弼亮四世之壽何以成道洽政治之休有周八百年之祚自此基焉天壽之主任之臣成之也然則名臣之壽將以壽國家壽萬民豈一身之慶一人之祥哉公躋七旬精神內固气血循軌耳目聰明步履輕健顏色淸和其晉接也天威嚴重公參侍移日比出殿庭諸侍者皆困乏疲躓公獨從容舒泰若無所事事者驗今徵後百歲卽今日也非天所以篤壽乎公者能若是哉今天子聖神應運中興才兼勲華徳極廣運學貫精微羣臣少當其意者每嘆眞才之難得而獨於公特加懋眷蓋公自拜大宗伯卽蒙異數入侍西禁預參機宻及簡貳輔每蒙獨召顧首輔有莫得預聞者晉首輔恆虛貳輔不設以專其任運籌帷幄都兪吁咈和若鹽梅親猶父子宻札下問日至數四或字而不名位特進祿一品幾十年來恩禮日隆聖天子萬壽無疆公蓋與咸休矣然天豈私篤壽於公聖天子豈私篤任於公哉公之所以奉答而對揚蓋有髙出於羣僚之外者公幼爲江右奇童自布衣時學已成名卽抱臺輔之望旣而登進士入翰院讀中祕書乞木石居進修涵養則益淵懿宏肆矣公才浚明敏達冠絕時髦每召對或面授筆札裁答隨應造膝詰問應對如響無不中事幾可上心者定大事決大疑從容數語當事之邦轉危爲安幾否而泰矣聖天子勵精率作責效臣下明無不照莫遺於纎悉法無不施無間於崇卑一不克宅卽加詰究中或有甚難處者公潛黙之轉移牖巷之遇納曲折調劑鎭定解紓蓋有人不及知者昔人謂夏忠靖惟天與祖宗知之公之隠惠惟天與聖天子知之至於公樂與之量受人之虛不倦之勤勞謙之恭眞得元輔之體是故天壽之聖天子任之今聖天子至治大化恭已南面於以壽國家於億萬載之長今天下之民用協式見安享太平咸登於仁壽之域抑誰之力歟是公一身之壽其衍而爲國家天下萬民之壽其所以酬聖主者皆所以答天休也古人謂通於天下之謂達然則公之壽不謂之達壽已乎

送大司徒松泉夏公之南都序

古之大臣負康濟之才者必於其難而見之書曰若遊大川會其難也易曰利艱貞濟難之道也稽之古昔事有所窮則經畫之難時有所扼則展布之難人習於縱則振起之難非名徳君子曷以濟之戶部司天下錢榖而南戶部則總南都之錢谷前南司徒疏陳部政之難備極其狀蓋天時告災歳有所逋而年支有常額必取盈經畫難也窮則變變則通力不能以自專而勢有所不行展布難也仕南都者咸以淸暇自居安於無爲上之人一或督率之嚴則目爲多事怨議橫生振起之難也今歲春南司徒告員缺大宰疏名上請天子簡公畀之命下之日廷臣共喜以得人慶吏部司大夫髙君諸僚以公及予皆故部屬也將贈公以文屬予嘗觀古之人當其窮也坐視浩嘆不能自溢於常法之外旣制於時又參之已則吾之所司十已去其四五矣忿積習之頺而無巽入之漸人孰能堪不幾於用罔耶此難之益難也已惟公揚歷中外幾四十年自部屬歷藩臬總制運儲副貳兩京司徒卿宦迹徧宇內聞望滿士林玆行也運弘濟之才竭大作之忠鎭以素昔之重望窮弗能困時弗能扼人固徯志以趨命當書之難而行易以濟之昔之難者今則易然南都之儲無足虞矣經有之公其成周建無窮之基亦有無窮之聞此正畱都之業端有望於公焉是則聖天子簡畀之意也諸大臣明揚之意也諸君子贈言之意也

賀太守吳公初辰序

十一月十日公初辰合陽尹李君豸介書請文賀且曰我公之撫助我也情同造化豸心感之非文莫宣今適其誕日也謹圖之我苑洛先生焉苑洛子曰施之厚則感之深感之深則形於言言不足以盡其情也則宣之於文自夫羣分類聚之情見人之所施者異而其所感者亦不同故徳同道合彈冠結綬則謂之朋是爲君子之施感淫比曲附二天三窟則謂之黨是爲小人之施感朋進而邦則榮懷黨進而邦則杌■﹝揑﹐木代扌﹞泰之初九曰拔茅茹以其彚初九方進而二九卽隨之世之所以泰也否之初六亦曰拔茅茹以其彚初六方進而二六卽隨之世之所以否也始而一人之公私終而一國一世之隆替感施時義亦大矣自李尹之治合陽公之治吾西安也甫三載藩臬之旌奬撫按之薦剡交上遞下殆十餘章謂李尹治行爲諸邑最謂公治行爲諸郡最是故公以李尹爲賢而好之李尹蒙公之澤而感之則可見公非作好李尹非阿私善善者同是公而已矣昔周公以寅畏天命爲壽之基夫與賢之公畏天之大者也天下之泰可以致之況一身之泰乎公壽耋期可徵也

贈孫子子魚謫南川序

孫子子魚謫南川將行苑洛子攜樊子恕夫孟子汝熙趙子子春趙子汝完弟汝度子汝聰子汝翼子往餞焉主賓旣洽罇俎畢陳汝聰子曰淸商初發星河在天徵車不可畱矣苑洛子曰時哉觴之汝翼子曰臨長河而出涕望霸陵而銷魂悲莫悲於生離者矣苑洛子曰情哉觴之汝度子曰遼海之車旣駕而子安之雅麗斯陳衡州之役旣行而嘉州之淸新繼出吾有詩以壯子魚之行矣苑洛子曰文哉觴之汝完子曰感牛山而起舞臨陽關而三疊吾將歌以侑觴矣苑洛子曰壯哉觴之子魚避席而言曰金罍已過玉山將頺鯨也不勝徳酌矣鯨也不佞弗若於時弗徇於人志逺而程阻心勞而寡與情發於旣醉感生於長別悲夫於是樊子振袂而言曰吾聞子魚之治洪洞也夙興而夜寐可謂勤矣薄斂而節用可謂亷矣澤施而仁博可謂惠矣玆行也何以昭黜陟而示懲勸哉孟子曰有是哉千章之木風不停自潔之士毀常至孟軻見沮於臧倉子路見愬於伯寮勢也命也烏足異哉趙子曰有是哉好惡情也邪正類也吾聞憲官之按山西也龍湫子端溪子白閣子世之所謂賢人君子也而憲官皆論劾之王參政李僉事舉世之所共棄者也而憲官皆薦揚之情也類也子魚之劾其如情類何哉子魚捧觴再拜曰諸君子之愛我各盡其情矣至矣極矣其將何以命我哉於是樊子師錫苑洛子曰是惟苑洛先生哉苑洛子曰智慧生於疢疾生全出於憂患困窮拂欝玉汝於成南川𨿽小有民人焉有社稷焉冉求之足民言遊之禮樂孰非可師者詩曰他山之石可以攻玉子魚之謂乎於是子魚翻然喜惕然警充然若有所得曰謹受教矣在坐者執友郭君景華請書之於捲苑洛子曰可子魚名鯨同進士出身

賀魯府典寶封徵仕郎刑科給事中王公八十序

公給捨復軒君父也今年壽且八十矣公經明行飾早負廣譽以博士諸生拜魯王典寶才丰而位儉道亨而程阻人多惜公而公顧泊如也王衝年豪飲於羣臣時加狎戲或怒而呵之公輙以禮彊諫王察其忠實不怒錫祿米文幣焉後益多導諛王者王益驕公曰是豈特醴酒不設哉卽去魯會國僚皆被逮公獨超然不累旣歸絕迹城市獨與鄕耆賢者樂其日用後學儀式焉二月九日公初辰也越五月有二日太廟工成禮備皇上推恩臣下封徵仕郎刑科給事中復軒君僚傅巖王君石峯李君練溪胡君松溪李君近山羅君以公受封之慶適八十之期咸以爲榮稱賀焉以文命余夫壽者天人相待者也基於天成於人天者一而人者二是故天篤者壽徳格者壽和迎者壽夫或弗旣其天者人伐之也或自勝其天者人致之也二者未盡矣是故古人原諸天謂命稟於初非人所移蓋淸純鍾其气凝定毓其質則沴戾弗侵壽自享矣然彊徳篤義天乃自成千人共指眞懿必晰蓋嚴恭寅畏堅實精明則血气循輔精神內固上可以奪神功攺天定下可以保命原奉初有孔子所謂大徳者壽也語有之和樂丕應導迎善气者壽蓋受之天者完履之徳者盛矣茍拂逆日困於心憂虞時衡諸志所謂大者或爲之搖焉是故往無弗利動無所忤優遊豫悅歲月自供蓋人之迎者又所以爲天之助也斯三者一系之天一系之已一系之遇是故兼有之難矣公今八十康彊若壯固天錫以難老也爲士而修爲臣而忠見幾用哲安恆秉義其徳不亦成乎給捨君弘噐逺到陟要登榮賁勲名於盛世先諧孝於庭闈服養固已無方矣自給捨君而下四子十五孫者桂芳蘭茂又皆休昭堂構志紹箕裘克類而弗墜焉二曾孫者𨿽孩提在𦇤然已玉粹珠輝可玩而樂也然則公舉目咸順適怡悅之境無違厄干犯之戚所謂導迎善气者公且膺之是故壽矣傳曰聖人在位而王道得人多壽今公生際明時躬逢大典龍章焜耀章服輝煌華階美衘一時均錫其所以慰適其心者又導迎之至也公之壽自是蓋無量矣余聞之西極之山有玄鶴焉云身而朱頂千年而羽始齊蓋得義气之精者也東極之山有靈木焉赤章而翠葉三千年而實始成蓋得仁气之精者也然皆生於煙霞之外長於雲霄之中畢羅彈射所不驚斧斤樵采之不及其得於培養者亦沃矣是故觀諸物理云故曰壽者天人相待者也因書以爲序

送邃穀子詩序

邃穀子謫嶺南與余遇於越海之上萍會他鄕相看若夢締歡言於促膝掩離涕於交頥悲喜可知矣昔送邃穀子赴北山之役謂歸期當三月也比邃穀子還餘已得罪出判平陽白樓滄海動隔關河又三年餘來按兩浙邃穀子則蕭蕭江上身爲逐客矣於時潮平江闊日白天靑傷歲序之易流慨升沈之靡定舉目山河之異回首故里之思感時追昔悵然興懷且悲餘生事茫茫後會知何地耶詩以送之

贈龍湖張公簡命禮部尙書兼文淵閣大學士序

天下之重天子主之輔弼之臣佐理之輔弼者經綸寅亮式百僚熈帝載懷萬國鎭四夷旁迓平治弘濟艱難百責攸萃任至大也古今皆崇重之而我國家尢極其選非才猷超眾品聞望振一時莫得與焉歲戊申元輔以員缺聞且請簡賢以自副上報曰少待蓋皇上嚴惟圖治其難其愼不與他官例也今年春元輔再請上報曰兪命冢宰合文武臺諫集議北闕下疏名上請上親首簡公俾與元輔協恭命下之日朝野歡騰謂皇上之明克宅克俊謂公之簡賢於夢卜而南都諸縉紳尢習公而儀式者也爲文賀焉非賀公也爲天下賀也夫輔弼之任誠重矣然上有三接之寵則下必有十朋之益而位極百僚之首則必才極天下之全古之人固有戡定削平勲蓋一世者顧有悔於幹又其有淸修峻節名髙千古者乃括囊於坤此一偏之長而非全徳之噐惟幹之九二普施於利見其徳文明也惟坤之六二不習無不利其徳直方大也迓衡於幹弘濟於坤乾坤大用非全才君子孰能與於斯哉幹易爲也而悔坤難爲也而利才之全與不全故耳輔弼重任非全才君子孰能與於斯哉公蚤歲大魁天下固已俯視一世矣繼覽中祕書爲天子門生涵養極研浩乎大成周遊館閣揚歷中外幾三十年作日大望日隆士林快覩奇受知於公最久備參公論其治身行已之道撫世酬物之宜因中求正卽事授理虛盈伸縮天下之事在其消息之中且畱心世務近自都邑逺至邊陲於凡錢榖戎馬鹽法水利地理星歷莫不考究盡其精詳細大不遺非所謂全才者乎畢命曰惟公懋徳克勤細物迓衡弘濟以副經綸寅亮之位以成奮庸富有之業非公孰能與於斯哉夫難致者位難有者才難際者時載觀今古𨿽大聖大賢終身不遇位不能以必得也賢人鍾間气而生如麟鳳之不常出才非可以常有也𨿽宅俊之賢居可效之位克由繹之以盡其能而後可成用協丕式之治時不易逢也公際乾道大明之盛時受知聖主簡擢元輔以康濟之全才居輔弼之重位可謂古今極難得者矣其將明揚天下之士翕受敷施使小大各得其位共效用於明時永保平治之休而無艱難之虞上以酬聖主之知遇下以答天下之仰望固公之責也書曰四海之內咸仰朕徳時乃風又曰敢對揚天子之休命答其師以是爲公望且以爲公賀故曰非爲公也爲天下賀也

送判府歐公此歸序

公吾邑侯之父戒日將北歸矣吾邑諸君子以公玆來也實禆化理匪直空行爰動念懷之情載興詩歌之頌而眇末贈言之旨亦如斯矣越惟辛卯之春吾侯敷政甫及六月庶事浚明兆民忻戴旣竭在公之忠思展庭闈之孝於是迎公於梓裏就養於花封維公子𨿽貴顯不忘庭訓吾見其慈也維侯承歡朝夕養以大邦吾見其孝也由是基履之貞標凖斯建紹聞是衣敷錫無疆吾邑之民盡懿則於天衷儀典刑於神會孰不爲父咸興慈焉孰不爲子咸興孝焉夫豈但一人之慶一家之榮而已哉是不必考聲教於弦歌求阜厚於倉積而侯之治亦有徵矣昔昭明之化原於家庭鳴鳩之教本之父子則吾邑之民不言而化不令而行者是蓋風火之機動於威孚之下和平之休速於山澤之感自弗能已矣傳曰不出家而成教於國公及侯之謂歟載惟諸君子於公齒毛遐隔非芝蘭之交勢分相懸無瓜葛之附而瞻戀之懷油然不忍者豈非沐侯之徳深感侯之徳至而然歟古之人飲泉思脈見玉懷山凡吾人四境晏然五品不斁者孰非侯之澤公之教哉故公之來也吾人仰之公之去也吾人思之

贈大方伯松崖方公致仕序

人臣以進言爲忠士以勇退爲義忠者臣之大節義者士之美行言矣無補於當時退矣不關於世教斯亦泛言茍退耳復何足以爲忠爲義哉歲乙亥冬浙江守臣假和賣以媚貴近公爲大方伯方伯掌一方財賦出納無不由焉守臣召公語之故且侈言貴臣之能生殺予奪人以挾公公固執不可守臣彊之益急公嘆曰吾受一方之寄乃不能爲國永圖爲民敷錫則亦已矣顧欲聚斂以奉人容身爲邪卽上疏乞歸避居私室於是郡邑竟不能違集數萬金於藩司別藏已而朝廷以公素有時望弗卽允兪公乃復起視事守臣將取所集金獻之公故弗卽給宻具疏上聞辭旨甚激切畱中不出公以諫不行義不可畱復乞歸朝廷乃出公疏行之特旨命公起公三疏竟辭去於是朝廷從諫之聖遇臣之禮公事君之誠致身之道兩盡其美而無負矣嗟夫朝廷之徳浩乎乾坤之大公之節巍乎泰華之髙斯民熙熙然獲萬金之賜又有如霖雨膏澤之潤而海內達而臣文而士莫不頑聞之亷懦聞之立足以書之史冊風乎當時傳諸後世爲一代之榮也豈公一身之忠一人之義耶𨿽然忠不忘君義不絕物以時考之方將大有所爲其誰能遐棄於公哉公今歸矣其思所以酬時以答天休者乎若曰玆行也可以茹芝而避谷矣則非予之所敢知

贈南考功正郎沱村史子考績序

南部考功郎中史子三年考績入覲史子先爲監察禦史巡按湖廣正法度忤權貴外調者幾年今稍遷至郎中史子爲人直而不激亷而不耀正而不諒外和內剛樂易而能執宦逰所至風裁昭聞秉徳治行表表在人耳目官箴士修無弗與也又焉用考哉經言考績其爲中人而立乎必率作而後舉必稽察而後見中人也夫其無待而興聲實見於世上下信之逺邇揚之若史子儔者焉用考哉聖人不得已而立此考法激中人也古之人立徳立言光垂於百世士且然矣而況於有位者乎後世且然矣而況於當時者乎使虞廷當時皆如五臣焉用考哉於如伯鯀僝功如共工異若僝不足憑也而考法立焉俾人畏而警慕而勉成中人也我國家辧官論材上稽唐虞三代之制損益裁度用集大成三年初考六年再考九年察其繁簡咨其髙下視其身言進陟有差亦以待中人也若夫茂才異等則又不俟再考迪簡而超遷焉如吾史子又焉用考哉初嘉靖丙午史子爲主事時大冢宰奏薦主事可吏部近大冢宰又薦郎中可行省參知政事然則史子果無用考也此行也史子其晉升矣序以贈之

贈邑侯王君奬勵序

我國家稽古率作黜陟幽明內則冢宰外則憲臣憲臣舉冢宰酌而陟之憲臣刺冢宰酌而黜之舉刺者激勤怠闗進退最重典也嘉靖己亥監察何公督鹽已一載吾邑王侯治朝邑將三載監察𨿽開院山西然陜之西安河南之河南諸郡縣盡屬按治監察一載得代將入覲舉刺羣屬舉憲二旌與奬也吾侯獲奬焉陳牲兼幣肆筵張樂明揚於眾示異等也且曰侯之賢宜聞於朝綸詔有限則監察舉止山西而陜西河南弗得舉也先是監察唐公李公皆嘗列牘薦侯於是二尹張君三尹王君蓮幕劉君曰侯自此升矣請文以贈夫勸而後有爲非君子之志也非勸而有爲亦非君子之志也君子者正誼不謀利明道不計功是故觀其所由而君子之情見賞罰無章是非不明儀物不備是故君子不可以虛拘故慶賞者鼓豪傑之心納天下於善二帝三王之所以不廢者也是故車服庸功懋賞勤者勵而怠者興矣夫侯才乂士也非見利而進必勸而始趨於善者也夫侯才乂士也沮之而彊顏就列斥之而忍心弗去侯能不思所以髙蹈哉故曰非君子之志也由是而志得伸行有孚令聞益達將以施於一邑者大施焉故曰侯自此升矣

贈大司寇貞庵周公考績歸南都序

南京大司寇貞庵周公考績至京師旣竣事陛辭將歸朝卿大夫因公西臺和韻之章賡而贈之奇也公門下士乃爲之文惟有虞氏三載考績成周氏六服大明當其世作百工於惟時倡九牧而其喜古今稱治莫盛於虞周惟我國家稽古建官逺宗其道近通其變百七十年以來上下交修中外勵翼雍熈太和之治虞周而降孰有盛於我國家哉惟公弼亮三世夷險一節所以輔成我國家之盛者玆考也其大略也然公之已考者六而其未考者三公始尹新安也修廢墮剔蠧獘發政愛民揆文振徳養道浮於天災聲教浹於士類稱循良焉繼爲禦史也止中宮之佛事上閫外之便宜薦直泰於廢閉劾姦興於幸寵又其大者恥屈身於權瑾之門始罷其官繼中以禍介然而弗移稱風節焉嘗丞大理矣稱平恕焉又嘗兩拜都禦史矣稱貞肅焉又嘗兩拜部侍郎矣稱浚明焉今爲大司寇揚歷兩京聲望益隆於是天官卿引公於奉天門下北面稽首對百僚以揚休面九重而奏最天子曰都往卽乃司於是春官卿奏言公功棐篤旣賁及於先人宜慶延於後嗣天子曰兪勿替舊典於是公自孫碩膚引年謝事天子曰咈爾精爾力爾尙康彊其勿困哉此公之已考者天下之所共知者也其未考者奇則獨知之公宰相器也奇昔嘗事公而察其所安公有容無我斂多能而若無他技相度也棟隆井洌可大受而克勤細物相才也厚重如山弗可激之怒弗可媚之喜相節也當今明天子寤寐元老公方懋厥徳異時朝廷下白麻之詔置之黃閣之地公竭十朋之益以酬三接之寵相與保國家熈和之治於千萬年者諸君子之所望也朝廷簡賢圖治之意也是爲序

贈掌教王君九載考績序

士風之不振也久矣夫司政者治官也司教者儒官也是風化之由也官義則士習從之官利則士習亦從之官者又士之由也今歷數十年以來環數千里之地吾未見夫言義之官言且不聞而況有爲之者乎治官教官之獘也久矣而司教者爲尢甚始則官壞其士終則士壞其官官士相尋風化益壞昔余徳輝以爲獘端謬種不可不亟拯而力救之朝議爲之太息識者以爲名言作而振之弗在貞一君子乎君燕產也少事經義壯試文闈晚謁天部繼教海丰教華陰教華陰亦旣二載矣將赴冢宰考績華之諸生介郝生誥來問序贈君誥曰君之教華陰也義以爲尙利弗之急貧者富者敏者魯者沈潛者髙明者同仁視之二年間終始惟一故士懷之上與之士懷之故羣聚而保畱之上與之故奬書屢下焉夫信君倡之義也其亦時之僅見者乎華之士他日當有感動而興起者矣昔成化中吾邑師有楡次翟方氏吾邑侯有南陽蘇盤氏翟師以義教蘇侯以義治吾邑式化厥訓人才軰出若雷大名之剛毅若周廣平之醇懿若郭盧氏之介直是皆聞義勇爲見利而恥者也是皆翟師蘇侯之啟敎也然則華之士不有興起者乎君玆行也陟而爲治官則將尹一邑焉陟而爲敎官則將敎一郡焉蘇侯治之則也翟師敎之則也則夫一邑一郡之士又將有興起者矣奚獨華之士乎誥余門墻友也其言足徵乃爲之序

贈張幹溝序

世固有不言而能行無名而抱實外朴而中華者不可忽也醫士張幹溝者其近似乎世亦有髙談奇論以衒其能陽祕陰露以神其術使病家視之如造化有生覆之功考其用則殺人者非挺與刃也又張之罪人矣予年十四學醫十年來未得其要蒲多醫楊某者其著聞者也予堂弟病迎楊至予素慕之陳罇爼列管弦舟於縣南之蓮池賞花釣魚以樂楊從容問曰予聞醫之道其要在究病源察脈理識藥性審天時然乎楊曰此其綱耳病源莫要於究虛實虛虛實實者死補瀉得宜可生也脈理莫要於察生克生生克克者死子母相乘可生也君臣佐使藥性之要也君以主之臣以輔之使以行之而反佐之功不至則驕溢橫出者死或一君而四佐或三佐而二君察其受病之淺深可也五運六气天時之要也气運涼病𨿽溫加溫藥气運溫病𨿽涼加涼藥涼一於溫溫一於涼死矣詳是四者而醫道備矣予曰然楊又曰病有三百六十目脈有三百六十度藥有三百六十種時有三百六十變予頗厭其太拘楊曰使君知醫之經傳乎內經本艸其經也秦越人淳於意華陀孫思邈劉河間李東垣諸家所著其傳也且誦其書甚悉予人心服其博記再思曰凡楊之言皆予所知者予之治病無起死回生之功楊其能度越人乎心復疑之堂弟勿藥恙耳疾愈而楊去楊自髙其術非隆禮厚資不能致正徳丁卯予病甚百計迎楊來並蒲之名醫數人環視嗟嘆弗能治有張幹溝者自言能愈疾張形容朴野眾皆笑之楊問曰汝能究病源察脈理乎曰不能汝能識藥性審天時乎曰不能楊曰汝皆不能來何爲者張曰但能愈疾耳乃出藥十餘丸楊曰此丸之後更何藥乎張曰無楊曰此疾愈後調理尙須百貼張不答諸醫知予疾難治也托張而散予弟五泉大夫計無所出持藥告諸天曰吾兄之病篤矣而命醫者又山人也惟神其佑之藥進而予蘇明日煩懣不能寐張以竹葉糯米麥門冬煎湯與之而安問余藥曰米粥少加白煮肉耳遂辭去又二十年予撫晉陽感祕結疾藩臬諸君子召楊至且爲之先容曰博聞廣記羣醫不能及也乃誦其所謂究病源察脈理識藥性審天時之槪藥兩劑弗卽功予卻藥三日事急矣晉王遣典膳送雜牲數品典膳自言能醫出開結枳實丸三十枚楊笑曰我用防風通聖散大黃朴硝尙不能行枳實豈推陳致新者哉予以其藥品𨿽無益亦無損試服之明日而通予呼典膳而問之典膳顧楊曰君不思防風通聖散之名乎傷寒用防風以發表防風善結中用硝黃佐之耳非推蕩之劑也楊黙然去二事相去二十年如合符節漢人曰爲治不在多言顧力行如何耳又曰萬石君家不言而躬行此之謂也然後知天下之事自有眞豈惟醫哉豈惟醫哉予自晉陽謝事歸張老矣因書以贈之

賀沈母太宜人八十序

太宜人鳳崗廷尉沈公母鳳崗貴封太宜人今年二月七日年八十矣夫七十稱古稀矧八十乎是可賀也太宜人貞靜恆一老執內則是固凢知徳者所樂道矧鳳崗爲人子而又篤孝者乎初鳳崗爲給捨時歲在戊戌太宜人壽七十然其時太宜人先以太慶覃恩封太孺人矣鳳崗有友二人焉趙太史氏尹太史氏撰沈太孺人壽文賀焉故今八十以文屬苑洛子苑洛子者亦鳳崗友也爲之序曰山蘊粹而玉生玉旣孕而山潤前人之善慶必垂於後後人之善福亦延於前斯物理之自然天道之必至吾於是徵之沈氏世徳云故有太冝人之徳則有以篤鳳崗之賢有鳳崗之賢則有以衍太冝人之壽人孰無母母有壽者孰有太冝人之徳人孰無子子有貴者孰有鳳崗之賢惟太宜人閒閒靜女實兼士行絲枲不停其機捲冊恆在其側義撫伯氏之孤順緩贈君之怫奉先祠之獻享而盡其誠隨中饋之丰儉而致其潔蚤修婦徳孝竭翁姑中罹大變獨持家政晚收母敎訓子大成是以振沈氏之中衰膺褒封之盛典壽髙八十不杖不扶自是耄而康期而健蓋無量也惟鳳崗幼有至性夙承世訓學以充英毅之資才以運碩膚之用富羣業於翰苑益十朋於諌垣得金矢於廷尉一時聲望雅重士林異日爲名卿爲賢相所必至也古之孝子有一念誠懇能延親年起親疾者矧鳳崗之賢謂無介於太宜人之壽不可也趙太史曰樹徳明道以光壽於太孺人千萬世者仲子之責也其斯之謂歟古之賢母有斷機模灰而子以大顯者則鳳崗之賢固皆太宜人之餘慶也尹太史曰不知仲子之賢盍觀太宜人身教之全其斯之謂歟太宜人姓張氏泰州名族父兄皆舉進士爲時名人沈氏𨿽中衰然故名族也故進士公以太宜人歸贈公贈公亦以鳳崗貴贈給事中厚蓄未暉彊仕而歿所謂中罹大變者也仲子鳳崗之行次

贈大參諭君之雲南序

君余巡浙時屬友也以河間守參知滇南政事初我國家內置中書省設參政以貳平章外置十三行省設官如中書參政以藩臣重且要之官舉職者爲難君玆行也其能舉是職而無負哉夫人固有未行而知其能事固有未爲而知其成非億中也驗其已然而決其將然耳孔子曰吾之於人也誰毀誰譽如有所譽者其有所試矣余其有以試君而驗之也哉君昔尹臨海也以循良稱而余時巡浙東是故嘗與之矣君昔按闗內也以淸肅稱而余時伏裏捨是故嘗被之矣君昔守眞定也眞定爲畿輔大郡當天下要衝守是郡者鮮無失墜君剔獘蠧興廢蠱平理政訟應酬賓旅不期年而眞定治被其澤者懷出其途者恱言天下郡守者必以君爲最而余適自闗內趨京師道眞定焉是故嘗見之矣其治河間也猶夫眞定也而益宏以領是故嘗聞之矣語有之善規者必能圓善矩者必能方天下之理一也滇之民固臨海闗內眞定河間之民滇之事固臨海闗內眞定河間之事以尹臨海者治滇則惠施矣以按闗內者治滇則威行矣以守眞定河間者治滇則庶政浚明矣是故可以舉職而無負也夫宦成而怠心生治成而易心生名成而驕心生古之人鮮克有終者多矣君愼之敬之讓之如臨海時闗內時眞定河間時胡怠胡易胡驕焉以已然而驗將然以已然而保將然皆自夫君也君將行矣君之僚某某修故事當以文贈河間侯徐子銘余門墻友也且以君爲予舊屬友來請序君諱茂堅號月■﹝木吳﹞

贈衛侯奬勵序

我國家統馭羣工大明之典總之一人越在外服惟玆憲臣獲專揚刺故一檄之下榮比十朋而超階允升於玆邁迹能者膺之廣譽歸焉我朝邑行鹽解池爾然東臨大慶防於西據太平窯子鹽利天成取之靡盡轉販之徒羣趨若市姦日以滋訟日以繁私日以蕃公日以削衛侯曰吁其咎在民其責在我我旣在玆蠢玆麗罰玆義罔赦乃嚴其禁多其邏有獲者笞系之輸徒之獄成而讞於是人鮮冒法解商四達昭聞於上巡鹽院使曰都孰如令賢承我者鮮憲綱明明有典有冊懋爾能選爾勞罔勸厥勸諸屬罔勸署之休詞備以盛物匪幣帛之榮實顯爾之能匪牲卣之馨實勞爾之成爾令休享侯旣奉檄吾邑諸獻將紀之旌常焉予惟唐虞明庶以功車服以庸我祖宗稽古圖治不僣不濫今天子綜核勵精嚬笑是重憲臣業業奉法莫敢爽侮侯玆承玆厥惟光哉匪侯匪教侯亦有造匪侯匪澤侯亦邁種厥徳院使之錫各修其職而已矣易有之益用大作命自上宣或得之而勵或得之而肆侯其勵哉書有之乃汝教工下承其命宜徳則興勸爽徳則興怠侯宜徳哉諸獻曰可以爲侯贈矣遂書之侯名傑山西夏縣人

贈太守鄧君奬勵序

初君未下車也同人問焉予曰是能舉職者乎同人曰何以知之夫江漢始流人知其必致海者其源大也干將莫邪在匣人知其必利者嘗試故也君昔教楡次而化行晉之兩院使奏書旌之甫三年而擢淸水尹淸水治最秦之兩院使亦奏書旌之擢守吾同天下之道一而已安有善於教而不善於治良於治淸水而不良於治同哉君旣蒞政未期年繡衣使者以爲賢下檄奬之冠花襲幣生牲庶品秬鬯二卣且曰顯示於眾咸俾見聞風百辟也初兵司集諸侯兵大閱朝邑君遣僚貳率其鄕兵至士气精明器械整肅諸侯兵莫不望而稱服曰此同州兵也兵司大恱報最於繡衣君之奬者本兵司推薦之力也君余戊子主考京畿鄕試所取士也往賀焉君避席問政蓋感知遇圖報稱也告之曰爲政之道中而已矣嚴以立法而寛以行之惠以澤民而義以裁之廉以持已而約以助之才以集事而敬以將之恭以接士而誠以率之詞訟不以聴斷爲察而務淸簡可也催科不以速辦爲能而期完足可也興革不以無益病眾而急先務可也由是數者而無倦政有不立者乎同諸士曰吾鄧侯克邁先生訓請銘之旌常爲侯賀且爲侯望焉

贈馬母許孺人八十序

母孺人副憲馬公元配翰林吉士君母以副憲公官諫垣封孺人云歲丁未予入賀吉士在告中圖歸養焉予就省之謂實授歸未晚也吉士辭謝予曰一日之養勝三公吉士是也得命歸今年母孺人壽八十六月十八日初辰吉士予戊子主考京闈文場友爲文兼幣賀焉初副憲公自諫垣左遷掲陽丞稍遷至滇南副憲滇南者世云萬里雲南也母孺人皆從副憲公又詿誣圜土數年比得釋歸而上天降割矣母孺人方中年當大變獨持家政辛苦萬狀然猶勤節致積延師於塾訓吉士學旣成而吉士病正徳丁丑嘉靖丁亥病皆危甚護牀越歲乃興悟當病時凡起臥藥食母孺人日夜護持若嬰兒乃又辛苦萬狀吉士曰非母則一朝冺滅母實再生也夫母以慈爲道者也母孺人中遭家變竭力訓子猶母徳之恆也至於吉士兩遭危疾得母以平母孺人實再劬勞矣蓋慈之慈者也子以孝爲道者也吉士色養志養甘旨之奉顯揚之道猶子職之恆也至於棄官就養若將終身其人情所難乎蓋孝之孝者也卽是二者母孺人壽百年可期也稽之載籍植徳篤祜自我聰明天道也裒多益寡稱物平施天道也古有富人術者謂其不壽富人侈費享年始中身而資盡壽延九十母孺人婦徳式內固宜偕老齊眉矣而中道煢煢無天誰恃吉士竭孝抱徳固宜平格壽母矣而又辭不貲之富貴以奉朝夕凡爲母孺人也母慈子孝持此二不盡之積則知母孺人壽百年可期也

賀汪母太宜人七十序

太宜人四子長春谷君南京太常寺卿次宗凱君戶部員外郎宗伊君兵部主事宗召君中式舉人主事君今爲叔氏中丞公嗣太宜人丙申歲以春谷君南京給事中時封太孺人戊戌歲以戶部君工部員外郎時封太宜人今年壽七十十二月十八日初辰也人子於親所深願者惟壽爲重人必壽而後能享多福子之孝於親者惟顯揚爲大是非以其富貴榮之也因其子之賢且貴而親之善以彰況婦徳之貞隠在閨壼尢不能不賴於子古之賢母隨業京師丸熊佐讀非其子爲名賢爲名卿孰爲鏤之方冊傳諸後世哉太宜人四子皆賢貴則太宜人之徳可徵而其壽之無涯者亦可徵矣夫壽者得之於天全之於人傳曰命稟於有生之初非今所能移言天道也又曰敬則堅實精明者壽和則怡恱豫樂者壽言人道也天陰陽剛柔雜糅絪縕固有修短之不齊率其固有完其本眞不自絕於天者寧幾人哉太宜人年及七旬康彊若壯步履輕健不杖不扶望者不知其爲老人其得於天者固已厚矣方其從父在室女徳幽閒及其釐裝於歸婦道飭謹中柄內政母儀孔式鍼絲烹餁不學而能孝經女訓授卷卽通翁姑恱其孝妯娌讓其恭鄕閭範焉玆不以敬乎春谷君員外郎君主事君舉人君伯仲四難金玉交輝聨翩科甲照耀省寺祿養色養孝竭無方夫一子之貴人所難得況四子皆貴乎一子之賢人所難得況四子皆賢乎賢者未必貴貴者未必賢況貴而且賢乎太宜人善獲其祥子迎其志處達順之地怡恱豫樂可知矣春谷君已陟崇階柄用指日員外郎諸君駸駸晉顯歷階可待異時樹勲業於明時垂芳華於簡冊太宜人名因之而顯豈特隠於閨壼而已哉太宜人四川彭縣尹汪公元配憲長楊素庵之孫教授楊桂溪之女

贈戶部副郎李君之南都序

嘉靖丁未君來守吾同同古馮翊也先漢之遺風猶存又益之君有弗治者乎明年而報政又明年行省諸平章行臺諸刺史郡太守皆稱其能薦之都院使監察院使亦皆素聞君薦之於朝下之冢宰冢宰亦素聞君明年遷南京戶部員外郎君僚二守董君節判常君州幕喬君述其舊治之良欲文乎新政之道焉請文於予夫古之君子所遇有尊卑爲治無二道治身治人治家治國一而已矣而況於舊與新乎可以治同者弗可以治部乎君之治同也儒以飾吏庶務彬彬有藝道焉剖決酬答案無停積得果義焉臨民發政上交下接緩急適宜圓通無窒識達理焉夫藝而流則文果而流則忽達而流則隨實以濟文曰藝詳以濟忽曰果介以濟隨曰達昔孔子論門弟子曰由也果賜也達求也藝於從政乎何有君能酌而用之同之治也何難乎今夫驥未馳而知其致千里者惟伯樂爲然已致千里𨿽常人亦知其爲驥也驗舊徵新可以治同弗可以治部乎且州守之職百責所萃崇五教典三禮若百工作人才理錢榖詰刑名治甲兵諸曹之政無不總之但所治廣狹之不同戶屬之任錢榖一事耳可以治同弗可以治部乎𨿽然治道𨿽同而規模條貫或異其用故金一也龍泉之利不可施之以鑿石百斤之杵不可用之以剝雀所司不同也守有君道焉伸縮予奪抑揚髙下隨接而應皆由乎已宏大闊略皆其用也部屬之分有臣道焉上有司徒亞有左右大夫輕重若毫釐長短若分寸多寡若合勺皆取裁於堂官無得而專焉以君之才無施不可也是爲序

苑洛集卷二

●欽定四庫全書

苑洛集卷三

﹝明﹞韓邦奇撰

河中書院記

苑洛韓子河中書院記曰河中書院者故東嶽祠也世人言五嶽皆有神獨泰山神主地下死人人之死者皆隸泰山不與他嶽比故其祠徧天下蒲有祠在州東三里所州人率以歲六月歌舞爲會以樂神云爲其死者之父母親戚觧脫卽弗樂神神且苦其死者之父母親戚云九川呂子云禮教不興而惟鬼之務有司者之過也今夫泰山非蒲人所可私事也古者禮徳則祀食功則祀然制無僣神而饗無滛鬼也夫擊鐘鼓釃牲醴羣巫在前三老在後使其婦人女子羣集而奔走焉此天下之獘俗也夫魯有杏壇弦歌之聲至漢不輟何則教化行而禮譲之俗可作也語曰弗琢弗光弗闡弗明言教化之行自上倡之也故導則易流噓則易爇勢使之然也孟子曰經正則庻民興庻民興斯無邪慝矣吾將正其經焉呂子毀其祠以爲河中書院生徒入院而習業者幾百餘人呂子曰今夫學者羣居而相議也窮志而竭思月月而程之卒歲而計功凡以爲道也舜之告禹曰人心惟危道心惟微惟精惟一允執厥中道之至也夫蒲舜之居也故度徳而較功莫舜若也淸如殷伯夷叔齊大如文中子王通正如文淸公薛瑄善人如黃覇諸子皆於徳莫可貶少而功及於蒲者也呂子遂卽書院爲祠以祀舜以下呂子者嘗爲吏科都給事中舉劾無所避忌而畱中不出人所不及知者尙多至於甲戍之疏指陳時事略盡尢非人所敢言丙子冬中者出爲蒲州同知呂子毀東嶽祠爲書院也乃在明年五月云得屋殿寢廊廡凡若干間以其中殿爲重華殿重華者卽以祀舜配食者卽伯夷叔齊王通薛瑄凡四人以東堂爲名宦祠名宦者凡四十三人漢黃霸周堪田延年杜詩劉佑史弼杜畿晉王浚路述薛善元淑隋楊尙希楊弘丘和黨君素唐杜楚客蔣儼陸象先顏眞卿徐弘敏姜師度郭子儀韋陟宋晁補之範仲淹範純仁趙尙寛朱壽昌錢晦孫載遊師雄郝仲連金張萬公巴圖嚕完顏策丹額克元劉天孚拜珠哈雅靳克忠國朝康茂才徐政張廉邵童曹端西堂爲鄕賢祠鄕賢者凡四十七人周段幹木漢姚平司馬遷暴勝之胡建晉張華魏皇甫遐敬珍隋薛浚陳孝意趙綽敬肅張文詡唐呂子藏敬播羅道宗桞範桞澤呂諲裴晃桞芳薛玨盧操楊巨源樊宗師馬存亮胡證薛逄趙匡司空圖宋桞開李興姚宗明侯仲良金彊伸王廷筠龎整侯小叔田世英李獻甫陳元凱裴居敬國朝薛魯張福馮祥衛述楊瑩以旁殿爲講堂五所以露臺爲尊經閣以余屋居生徒已而太守又盡取其舊屋而葺之爲坊牌四爲磚門一有扁爲井二有亭檢閒田二百有八畆爲祀養作新屋若干間又與同知爲文告以諭意爲條約以勸生徒太守者甲戌進士王君治蒲有聲民恱而安之先是時太守適巡下邑不視州事故同知得自治書院事然卒成之者太守也於是太守與善之羙翊正之功又可尙已昔者河水爲患父老乃爲河伯娶婦西門豹令鄴乃不爲河伯娶婦而穿三渠以濟民民獲其利至漢時乃毀令所穿渠爲馳道夫賢者作法不肖者疑焉君子所爲眾人固不識也故曰善作者不必善成善始者不必善終言繼之者之難也二君之爲書院也誠羙矣予懼其它日之爲鄴令之三渠也後之人可不念哉可不念哉

劉烈女祠堂記

烈女旣歿三十年苑洛子爲之傳有二十年郜侯始建祠考而祠焉旣而伐石構亭將請文撰述本末而郜侯以卓異徵矣旣而紀侯敷奏至京受郜侯之托歸而言之王侯陳侯永終是圖夫自光嶽气分人無全節𨿽芹宮碩士類朝燕闕而暮秦庭矧蘭室麗人能卻魯金而完趙壁斯亦不足崇之廟貌薦之牲牷勒之■﹝王貞﹞瑉銘之彛鼎者乎此郜侯所以興思仰止表樹於前而王侯紀侯陳侯所以濟羙恊心緝成於後也烈女者朝邑龍門村人也幼有至性長不踰閒從徳度人鍼絲絕類𨿽目不知書而心涵大道足不履外而情見大觀若夫色云護翠竹於階異樂擁仙娥入寢此又其母誕烈女之祥而兆之夢寐者也天人之際靈秀之鍾亦豈尋常也哉烈女幼字裏捨兒未往之家而裏捨兒死烈女聞之易服不食涕泣請徇乃復自謂死得其所重於丘山義或未諧自同溝瀆往就諸卞偉而質焉偉曰異哉斯女也夫歸妹天地之大義從夫倫理之宏綱顧恆一之風久而不作而大過之行俗之所駭𨿽子之甚善如眾之所笑何烈女曰天下之理是而已矣茍卽乎此心之安又何卹於萬口之騰哉乃攺女餙修婦容縊而死焉嗟夫西周之迹熄而鄭衛之風行麀聚之羞閭閻相望雞鳴之想風雨猶存故再醮之婦釐裝以自恱五姤之女冶容以媚人烈女𨿽緑藿之傾惟陽是尙而芳梅之隕於春未知乃能捨生取義殺身成仁抑又何所爲歟且其就死之際詳擇所托𨿽化聖大賢之從容無以加此彼烈夫志士之感慨者未足論也非所謂得死非難處死爲難者乎昔五泉大夫將采拾烈女之事入於縣誌執其傳而泣曰斯人也所謂建諸天地而不悖質諸鬼神而無疑百世以俟聖人而不惑者也嗚呼斯言也盡之矣夫其髙標峻節絕操淸風使君子興悲方之至理則千百世而下可徵矣夫仲尼臨河傷類而悲燕士適越見似而喜烈女之行尙矣郜侯王侯紀侯陳侯秉彛好徳之心興賢翊正之志亦不足稱歟祠堂正堂三間門房一座偉監察禦史識髙而行正故烈女質焉郜侯名相澤州人王侯名思賢樂平人俱大尹紀侯名年曹縣人二尹陳侯名廷桂五臺人三尹五泉大夫里人韓邦靖苑洛子者韓邦奇作是記者也

髙先生祠堂記

先生姓髙諱翔洪武中以明經拜監察禦史靖難之師至江上先生遂革除之義云邦奇自爲兒童時往往聞父老稱說先生事感慕咨嗟輙泣下數行顧以文典未徵徒識於心未敢稱述會見侍禦張君芹備遺錄載先生姓名官稱適五泉大夫韓邦靖爲朝邑志爰命次序先生事於書而先生之事始白於人人矣當洪武時髙皇帝甚眷注先生先生所奏事無不關國家幾事當上心者及革除文皇帝素間先生乃召先生欲用之先生以衰服見語又乏膚敏左右遂兵之嘉靖元年冬部侯來尹吾邑樂節慕古咨詢文獻惟日孜孜邦奇乃以先生語侯侯曰嗟乎世俗之敝也久矣計利者忘義謀家者負國孰有殺身成仁如先生者哉夫當革除時變通之士比之惟初受他吉者多矣而過渉滅頂先生乃蹈之夫褒死者所以勸生者起頑懦而激民風相之責也乃建祠肖像於五衢之地俾過者居者咸有式焉事竣乃屬邦奇爲文勒之石夫先生之沒至今百五十餘年而表樹之典始興於今日者豈前人好徳之心或有間歟徒以先生爲主之忠發於吠堯之節故論者往往以爲非時之宜耳昔者武王孟津之會順天應人夷齊乃叩馬而諫使當時非太公之言則夷齊亦刃下人也其後亦竟餓死於首陽之阿千百世之下武王不失爲聖夷齊不失爲賢然則祠先生者又何過焉練子寕方孝孺張鷃庵與先生同事者也子寕祠於江西孝孺祠於臺州鷃庵祠於富平又永樂時有朝貴變姓名爲子寕諱者文皇聞之曰使子寕在朕固當用之於是乎見聖人之本心矣然則祠先生者又何過焉

大理左寺題名記

余大理左寺諸君子伐石礱之爲題名碑以文屬余夫石以題名文以述旨將以彰往昔昭後世示勸戒也夫名者名也名之題也名斯立焉孔子曰君子疾沒世而名不稱焉君子弗求名亦甚惜名也然名不貴茍得故君子篤實而輝光請以名實爲諸君子告大理古廷尉刑官也昔周書訓刑大要有五曰淸曰公曰明曰勤曰仁此五者刑之則而名由以成者也是故奉祿而訖富淸也則有淸名循法而弗撓公也則有公名微曖情僞之必燭明也則有明名剖斷無滯以由慰勤也則有勤名匪削以入弗縱以出仁也則有仁名否則獲貪名焉否則獲私名焉否則獲昏名焉否則獲怠名焉否則獲慘刻之名焉善哉名之題乎懼哉名之題乎諸君子於名也宜無所茍矣是故忘名而名者名之上者也爲名而名者名之次者也僞於中而餙名於外焉名亦末如之何已諸君子於名也宜有所擇矣經曰人無水監當於民監張釋之於定國賢名至今焉張湯杜周厲名至今焉誠如是也千百世之久史爲之碑而人心之公爲之記𨿽無是石若文焉可也諸君子其圖名於碑之外乎建是碑者寺正孫裕寺副陳京吳■﹝王扁﹞評事馮恵潘髙李文鳳而爲之文者余也余與諸君子又興事題名之首尢人所指者其於名也可不愼諸是爲記

合陽張侯救荒之記

歲辛卯當陽九之餘占之維旱𨿽多方受之而合陽惟甚合陽爲北山之阪去大河北洛五六十里或七八十里地髙而土堅地髙則恆風雲气弗能交故恆陽土堅則不能受澤微雨則滋而隨焦大雨則奔流趨下地斥爲溝直扺兩河之濵而後已獨潤雨而久禾乃生故他邑皆旱而合陽之旱爲甚侯有憂之稽之民謀之士籌度於心得救荒之策四焉恵而不費簡而不擾本之人情而無所拂請之撫臣撫臣佳賞令推行之侯乃停不急之訟罷泛常之役節浮冗之費循行周察専意撫安於是亡者復餓者興合陽之旱𨿽甚於他邑合陽之民則安於他邑夫災厄天數也救災人事也天弗可逃人定則勝傳稱大猷之世無災非無災也𨿽有災弗能害如無災合陽之旱焉能爲侯之災乎經曰鮮以不浮於天時於侯有徵焉侯名道山西洪洞人嚴而不虐敏而果足以推行其仁愛之心云合陽之士若民爲之立石乃請記侯余門墻友也素知其賢因以是書之

同州重修州廨記

吾同郡侯唐公旣新郡廨於是二守劉君漢倫節判張君朝宗贊郡嶽君溥共立石以記其事請予爲記是役也自經始及告成閱再歲正堂五間東西夾室各一間東西幕各三間東西廊各十五楹後堂六楹退思堂六楹皆極敝而更新之若創建也正徳初予謁州大夫見廨宇傾圮適大雨州火夫傘於廳執事者棚席於廊余出而問諸民民曰太守貪不暇爲也正徳末余再謁州大夫其傾圮視昔加甚則風日弗能蔽矣余出而問諸民民曰太守廉不肯爲也夫君子之治國也如治家使其家之敝壊若此克家之子寕肯坐視哉夫貪則已矣幸而亷顧乃避勞傷之嫌慮侵克之誣使公居廢頓至不可息何其愛身者甚重而愛國者甚輕也君子之心固如是乎皆非也嘉靖三年予復詣州謁侯見其煥然更新翼然壯麗矣予出而問諸民民曰太守賢百廢興焉然則侯斯舉也非所謂治國如治家者哉乃復問其費曰以千百計問其工亦曰以千百計夫費以千百其用侈民將怨曰太守之取民也有道奚其怨工以千百其役繁民將怨曰太守之役民也有節奚其怨夫用民之財而民不以爲貪役民之力而民不以爲勞侯胡以得此治國如治家公也惟公也故民服民服故忘其勞且費也固宜民以侯爲賢也亦宜夫如是則亦何害於廉哉侯姓唐氏名相字舜夫大寜都司營州中屯衛軍籍順天府薊州平谷縣人侯之善政多矣此指其振廢之一節云

澄城縣重修文廟記

餘生華嶽之下長而遊齊魯陟遊嶽逰晉代陟恆嶽遊梁豫陟嵩嶽逰荊楚陟衡嶽歷吳越觀於甌閩足迹將徧天下凡梵宇琳宮巍然壯麗有上擬廷闕者類皆其徒爲之乃閱孔廟視學宮頺敝剝落甚者不庇風雨今官於郡縣者獨非孔氏之徒與且琳梵之修建國有禁例若廟學又孰從而禁之哉侍禦鄭公謫尹是邑未期年政通民和乃撤文廟學宮而重新之神有依而士有業羣情大恱於是學教諭訓導率諸生來問記若公者其眞孔氏之徒歟余讀宋史至循吏傳意其人必吁吁煦煦無所動於民也及觀其治行乃肅紀綱正法度辟田野實倉庫捕盜賊浚水渠繕城池抑兼並修武備謹置郵禮百神興學校於是嘆史臣之有識也若公者得不謂之循吏也哉公之素善余已備識於樵樓記其行已立政皆孔氏之徒也豈特廟學之修而已哉使琳梵之徒見之亦將嘆曰吾軰方行天下獨見鄭公耳公諱光溥山東益都人起家進士

重修城隍廟記

我太祖髙皇帝誕膺天命爲百神主洪武元年詔天下郡縣建城隍廟封爵有差以帝以王以公以侯以伯五等以爵不應經意攺稱本號司官民善惡凡吏於其土者始至必齋宿廟捨先與神誓而後視事祀孤魂則以神主其祭蓋寄以幽明之責誠要神也古不載祀典唐李陽冰一爲縉雲城隍廟碑其文不過三數行然亦非制也我髙皇帝始著之令典徧祀於天下聖謨幽潛神道設教之心度越百王矣吾邑城隍廟成化中祥符李公英增拓之弘治中南陽蘓公盤重新之嘉靖初澤州郜公相再新之二十年來朽蠧剝落日就頹圮今劉公始加修復夫有司之職治民事神二者而已然惟賢者則敬神否則自絕於神何敬之有故賢者惟恐神之不靈不肖者惟恐其靈也賢者潔已愛民弗得於人將求之神是故惟恐神之弗靈無以鑑已之誠不肖者黷貨虐民外欺乎人必忌乎神是惟恐神之靈以燭彼之隱然神之靈不可昧也自廟之建垂百七十年而中間長於斯佐於斯幕於斯不知其幾而修之者四公蓋皆循良令也故於神崇焉是役也不取之民不取之官於有罪者從惟輕之典以示罰故用而不費成之速而民弗知勞劉公諱尙義晉之汾州人以名進士拜監察禦史謫判秦州稍遷至今職其先大父諱志嘗丞朝邑亦以廉著云

思萱堂記

情有所感弗能已則有思思之甚而無所泄則必有所寄古今之人或爲之碑或爲之臺或爲之觀皆所以寄其情而泄其思也然情之眞思之篤有弗可以物釋弗可以理慰弗可以命諭則惟親耳此仁人孝子窮天終地而罔有所極者也王母任孺人卒其子生璦生璇生珙旣盡其哀矣殯矣葬矣爲之志爲之表矣思之不置乃爲之堂且爲之扁乃又請余爲之記夫王生之思是蓋出於天衷之弗能自已者也乃若思其居處思其笑語思其所樂思其所嗜念念而思哀哀而慕朝夕如見焉此人子之常耳王生其知所以愼思乎夫父母之於子無所不用其情則子於父母當無不致其思節飲食謹動息履薄圖全思其疾之憂也澄心志勵操行博施於禮愛思不虧體以遺辱也勤儉立其本輯睦逹其用思以用宏家賁也樹功名闡經濟用光佑啟思所以顯揚也愼此四者可以爲子矣否則𨿽嘔心而出子道何加焉孟子有曰大孝終身慕父母王生其勿遷乎璦璇珙皆學生璦璇余門墻友也乃爲之記

仇氏安貞堂記

易坤傳曰安貞之吉應地無疆安順也貞正也順而正婦之道也地道也坤道也仇氏名堂之義蓋取諸此仇氏爲潞大族爰及髙祖給事君始範於家內外是正子孫嗣守之五世矣今惟宿州吏目君楫瀋府儀賓君森又撝張其緒於是作堂以申教曰有序曰同心曰安貞登堂各有訓言每旦會集以禮長而誨幼則於有序堂男之會食則於同心堂而安貞堂則女之會食之所也有序同心訓語載仇氏家傳安貞之訓曰昔我髙祖勞於作家詔我後之人凡我內人勿竊勿妬勿不順勿迷夫子勿多言以幻是非而二我骨肉有一於此庸壊我髙祖之訓將舉禮議法以行夫仇氏之家旣已正矣吏目君儀賓君思皇思武篤敍弗已者以懼夫極而變久而湮將永終之難圖也夫貞又固也固者所以永終者也考之於易漸之女歸則正始之貞家人之無攸遂則從夫之貞恆之從一則終身之貞察夫是三者而女徳備矣又家人上九曰有孚威如終吉朱子曰正家久逺之道也然則家之正固在於女之貞而所以爲之則者主家者也仇氏之訓諸家也而並庸是以告之而後之人克嗣服之又何患乎終之不可圖哉仇氏取易之義名夫堂吾故始終以易告焉吾邑侯王公數言仇氏之家訓也吾以是詳於仇氏而爲之記

朝邑縣大慶關創建戍城記

大慶關新城旣成周圍一千二百步髙二丈五尺厚下三丈頂二丈闗士耆老介國子生趙子瓘來問記夫集事非難得才爲難才得而事舉矣負才者多知要者鮮才而不知其要則事僨矣故曰人存則政舉言得才也所惡於智者爲其鑿言不知要也廣陵之盜人莫能治天下以爲難張綱一至而平之鯀之才𨿽虞廷諸臣亦皆推譲而卒汨陳其五行是豈才之不足哉易曰易簡而天下之理得矣然則治平之道易簡而已矣易簡者才而知要之謂也甲辰歸正人數言北敵欲擁眾下平陽掠蒲阪渡河西入闗內人情洶洶大中丞北村路公相山川察形勢謂夏陽以北兩崖山險敵不能渡南至潼闗曠然平地而朝邑大慶闗其衝也謀築城以戍之且慮工大難舉非得人不足以圖成察庻僚惟吾郡二守朱公也委重焉公至甫一月西北二工告成余問諸民曰功大而速民其苦矣民曰無苦也朱使君平易近人不作刑威順眾情布公道與士庻父老圖謀議擬用人若已惟善之從疏食之餘躬親勸閱故民忘其勞焉若公者可謂達易簡之理矣彼悻悻呶呶者舞機變眩智能中藏私慝毒痛生民何益哉余家食來旣病且懶未嘗出裏門聞公善而私往觀之公聞之邀余入坐曰淳哉朝邑之民數千人一呼而至無脫役無惰工官不勞而功速成余駭然而驚愴然而嘆曰吾入仕來幾四十年凡蒞乎民者皆苦民之難治而怨忿之而公獨歸徳於民焉異哉斯言鬼神聽之予出而問諸士何朱公之不尢民也士曰先儒有言無求取於人則不尢人宜公之歸徳於民也公其逹易簡矣乎旣而工皆告成士民又曰料丁夫公僉派先後勞來以播民和則二尹王君相成之力也終始給事則本闗巡檢黃鑑髙陵典史耿臣余曰皆實錄也遂書以爲記朱公諱光霽句容人王君諱戟觀城人

木軒墨迹記﹝弘治甲寅﹞

木軒余友也其締交也志合陳雷情投膠漆之好墨迹者木軒漫筆也及其別也白樓滄海不勝雲樹之思偶檢篋笥中得墨迹焉展而玩之明珠拱璧猶照顏色乃裝潢成軸而懸之且爲之記木軒浙東天臺人也秀稱人傑粹稟淸資余關內長春人也志在四方情篤友誼乃於弘治中歲維壬子月應黃鐘相遇於福州南臺之上夫兩浙三秦相違萬里非西北東南之極乎矧夫岊水圜瘴江之滸三山俯煙海之洋南臺之區又千餘里矣於是乎異國萍逄同心蘭契盍簮修伐木之情傾蓋結斷金之友夫豈偶然而已哉余常聞天臺山水之盛佳麗瑰奇甲於天下心切慕之而身未之登臨也與吾木軒交如入芝蘭之室倚瓊玉之屏則固神暢於建標之霞心沃於界道之水冰雪逼人淸涼透骨矣夫申毓嶽降眉濯蘇生地靈則人傑吾不知赤城之爲木軒而木軒之爲赤城也斯時也余與木軒年各二七髻未纓冠問道登蕭朱之門論文分王楊之席晝倚蕓窓夜燒薫篆未嘗頃刻之相違也而梅亭風雨之宵時酬麗句芋原鶯花之候每倒芳樽蓋五年於玆焉一旦碧簫吹月聲斷陽關錦瑟華年歌殘南浦煙帆畵舫木軒之北下也夢繞荊門雨蓋雕鞍眇末之西歸也魂銷灞水物存人逺覩物思人愛其人而亦愛其物見其物而如見其人墨迹之記也如此

王氏世徳記

善必積而後大澤必衍而後長古今世家名族類則然矣今讀王氏乘而知吾友友山子之所以大也王氏自善以來稱善世自聚以來占仕籍而友山子興玉季金昆桂枝寶樹聮翩科甲光耀士林可謂盛矣孰非友山子之餘乎王氏乘者友山子子潼谷府伯自述其家世之典因以問記云王氏之先本大梁人自善始避亂居朝邑之伯子村善以下無可考幾世而生佐佐生聚以材選歷永濟奉新驛丞調全州局大使性仁信寕受人欺不疑人也聚生斌以邑掾授中牟典史居守官廉中牟人頌之以子貴贈戶部主事斌生巹字汝噐成化辛卯中式入太學司成丘公試其文佳甚噐重異諸生弘治庚戌登進士歷官戶部郎中屢上封事謫阿迷州同知遷和州知州調亳州稍遷至蘇州府同知免官歸太史王渼陂稱其負志挾气吞吐風雲排擊山嶽謂卿相可立致也所著有養浩論綱目兵法子六朝璽字國重監生有气岸不茍屈用世之志老而不衰故號益壯齋母歿廬墓三年朝雍字仲和卽友山子也初名朝■﹝雍上玉下﹞丁卯秋試夢甕去底榜出爲今名蓋監臨易之也別號友山子授嚴州府推官歷澤州知州懷慶府同知升南京戶部員外郎郎中山西按察司僉事疾作潼谷君迎養府邸卒友山子擇言而發愼行其餘資性英懿才識宏逹富有淑乎生徒惇睦刑於家室蓋儒者之行非以文學論也其治嚴及澤也法嚴行恕政平訟理上信其賢下懷其恵蒞而畏且愛之去而思且頌之蓋循良之治非以功名論也所著有燕石稿板行之朝流字仲冕丁丑進士授三河知縣調鹿邑升宿州知州未任卒三河權銳故里也時銳貴震天下生殺予奪出於造次仲冕守法不阿屢忤其意故調史官韓苑洛稱其當正徳時羣閹擅權疇敗倫斁天下靡靡而歲寒顯後雕之資風急見獨揺之操仲冕其人也朝望字徳輝縣學生早卒朝■﹝弻上玉下﹞字季良乙酉鄕進士授獲鹿知縣調永淸朝璋國重二子三策生員三獻友山子五子三省字誠甫所謂潼谷府伯也癸未進士歷官保定府知府年甫四十餘以疾懇乞歸歸來誦讀述作亹亹不倦如書生三知三益三畏俱生員三至三恕仲冕子二三俊生員三傑徳輝子三譲季良子一三復朝璋二子三聘三友潼谷君子傳鄕進士登第時年甫弱冠也王氏自善翁著姓朝邑世有聞人時稱顯族而諸生粹美敏秀皆可大成潼谷君時𨿽養晦然徵諸今昔文學政迹山川其捨異時膺薦而興名位建立豈有量哉至如友山子卽其所至使生春秋時可預速肖七十子之列當先漢時𨿽與龔黃同傳可也可謂淳且大矣嗚呼王氏其盛矣乎自佐翁而下世次刻之碑陰自徳輝而上行業載之志表玆不詳書云

合陽增修城學記

合陽王侯增修城學旣卽工侯僚屬曁合士大夫介司訓楊君琳茂才禇子鏜來請記夫城垣固地方重務在今日尢所當先學校固六事首政在合陽尢所當急初自庚子以來北敵入雲中掠至太原入上谷掠至完縣入上郡掠至鄜延辛亥春歸正人傳言敵欲犯三原撫臣檄下郡縣戒嚴合陽故城女墻土歲修歲損民苦其役閱視使者至飾以灰而使者又不時至或妨稼穡侯易以磚城故有損薄增築之合陽古形勝地也被山帶河環以深塹得人以守𨿽數萬之敵環攻歲月亦末如之何也書曰申畫郊圻愼固封守以康四海是豈泛然興作而已乎合陽自乙酉以來脫鄕榜幾三十年吏於土者每下視之神宮學宇傾頺至不蔽風雨侯徹而新之且爲通道已酉中式者一人合陽古人材區也自周卜子夏漢司馬遷之下代不乏人

苑洛集卷三

●欽定四庫全書

苑洛集卷四

﹝明﹞韓邦奇撰

廬州府同知贈通議大夫都察院右副都禦史頋公曁配周太淑人合塟墓志銘

晉顧榮之後有裔孫廬州府同知曰似翁士則孝廉治則循良號似齋鄕學士仰而尊之也稱似翁以子南京刑部右侍郎秋山公巡撫時贈通議大夫都察院右副都禦史云太淑人女稱曰淑婦稱曰順克逑君子亦以秋山獲封云翁生於成化乙酉七月初八日卒於嘉靖壬辰正月初九日享年六十有八太淑人生於成化戊子十二月二十有六日申時卒於嘉靖丁未十一月二十日丑時享年八十秋山及兄弟將以戊申年﹝闕﹞月﹝闕﹞日合葬於姚之烏戎湖山之陽以端溪少司空王公瓶山大卿項公狀問志銘云翁諱蘭字斯馨浙之紹興府余姚縣人也其先本會稽人八世祖曰華甫以明經膺元世祖聘授安慶知府左遷余姚鹺司副使始附籍余姚髙祖考諱斯道字汝立號一齋以鄕貢爲樂平府經歷妣陸氏曽祖考諱善敬字克恭妣丁氏祖考諱敏義字邦直妣汪氏父諱駿字天馴號澹庵贈都察院右副都禦史母應氏贈淑人皆以秋山貴也太淑人姓周氏亦姚之大族也父諱瑞母徐太君門第相若故結好雲翁幼而穎敏從伯父驌學禮經又從邵公文盛邵博學惇徳名儒也自是翁所造益宏矣弘治甲子月湖楊公典鄕試得先生捲動容稱羨遂登名魁亞明年乙丑南宮弗偶入太學監期將滿聞澹庵公疾告歸養大司成楓山章公畱行俟附選翁固辭章公大加噐重踰二年澹庵公卒翁居喪葬祔虞祥一循古禮正徳辛巳授大名府判職専捕盜翁多爲間諜所在擒捕無遺地方以寜壬午河南大盜上堂擁眾犯山東河北中外以爲憂翁躬率驍勇扼其北渡無只馬犯境者恆滑諸郡縣瀕河善崩築塞之費歲以萬計椓聲不息旋卽衝決少司空章朴庵公檄翁治其事河政大修用省而功倍矣浚滑民饑翁煮粥多所存活又以米價騰貴緣鼠孽潛熾商旅弗通也乃分遣義兵四出巡邏舟車始無阻趨利者盈道價折若有年甲申入賀至保定有盜將犯翁問知翁也曰是大名慈恵顧使君兒郎軰豈得相犯竟引去翁佐郡七年撫巡當路薦者七奨勞者四十餘銓部上翁最贈澹庵公如其官應淑人封太安人太淑人亦封安人己丑擢廬州府同知甫三月聞應太淑人訃歸葬一如澹庵公禮逾三年卒鄕之大夫士識與不識咸悼惜之太淑人幼警慧織紝烹調不習而能在閨時遇父母疾卽憂不自安太君曰吾女以事父母者他日事舅姑當婦徳矣及笄歸翁事汪祖姑澹庵公應淑人備極孝養澹庵公喜曰得佳婦矣翁遘疾幾三年太淑人湯藥省伺朝夕忘瘁及翁官大名廬州每當行縣太淑人必扃鑰門戶戒僮僕無私出每家宴輙語翁曰民猶子也財民命也撫其子而忍夷之命將誰與我人謂翁之賢太淑人內助居多翁歿諸孫皆幼太淑人躬自訓飭務令讀書知禮節俾罔墜於家聲又督諸婦務勤儉去奢靡皆身先之性好施予卹貧至觧衣脫簮珥翁好學不倦士多從之遊其最知名則桂林工部侍郎蔣公淦屠公楷兵部郎中鄭琬同郡廬江尹吳廸進士兪大有南康判沈有年沒後十餘年提學徐少湖舉入鄕賢祠大名守張鄮西舉入名宦祠兩血食焉太淑人𨿽未學文然曉識大義當封時齋戒焚香拜闕受恩旣而泫然流涕曰我先大夫勤苦沒世獨不見此傷哉秋山每迎養輙不往曰我冢婦也當奉先祠秋山轉刑部以太淑人年髙延緩圖終養太淑人不恱曰汝但盡心王事勿以吾爲念汝不行吾不食矣秋山始之官嘗聴諸孫讀舜完廩事曰吾家免此矣又聞讀小學失節事大餓死事小曰諸婦聽之但不願見此也子男四逹同安訓導遂所謂秋山者也正徳中諫上巡逰杖之闕下逺早卒逵國子生孫男八亷大理評事衮國子生庻序奱俱學生麃爕褒曽孫男四女二銘曰難諶者天可諶者仁維仁之先克孝於親維仁之實施徳於民允廸君子似翁其人嗟嗟乎似翁道逺而位邇畜亨而施屯乃蕃衍於嗣世奚必於其身端溪之狀所謂不可欺者天足以上格鬼神者邪維太淑人閒閒內行維此顧氏一門之盛遡其源咸太淑人中弼之餘慶也於衍猗衍姚山之野外列四獸中容萬馬欝欝佳城以待仁者永福永譽千百世之下

一峯屈先生墓志銘

太華之陰渭水之南有斐然君子屈先生卒年八十矣先生溫乎其恭肅乎其矩坦坦而易侃侃而直廣顙美髯神健骨聳風格峻偉望者生敬焉奇自童子時卽識先生今奇已班白矣而先生卒嗚呼傷哉先生孫生員作奉都禦史華峯先生狀來問銘華峯先生爲先生侄鄕之名徳時之貞臣也其言固足徵云先生諱弘智字鑑之號一峯姓屈氏其先楚之公族漢髙帝徙齊楚豪傑於闗中始爲華陰屈氏曽祖唐始宏厥家祖文通以才行著聞洪武中髙皇帝欲官之文通不欲仕附軍籍免守令辟修西嶽廟禮遇之且令一子爲生員父韶字九成弱冠充縣學生以文章顯名闗輔入國學祭酒司馬公噐重之試升上捨後授山西隰州同知有遺愛見三原王端毅先生墓碑母李安人勤儉治內以婦道稱族裏先生生而穎秀七歲入縣學三髻能文遇試援筆立就每出奇語旣長博通子史前後提學憲使多噐重之或錄其文傳示諸生故闗內士多願交先生而先生亦好納識豪傑由是先生名益著然阨於天凡十一應鄕試竟不第初成化乙未創建白河縣臨川伍憲使徵先生充白河生先生曰俊乂之士便當魁名天下乃不能自立於鄕邑而欲就僻邑之廩哉且吾父母老非人子逺遊時也至正徳辛未創建紫陽縣寶應朱憲使以先生年幾六十弗第徵應紫陽貢亦不就庚辰先生年七十矣乃嘆曰古者七十致仕吾尙可爲諸生也哉士之弗遇古今亦不獨弘智也棄其廩就閒信陽何憲使亦素重先生與之諸生服終其身自是杜門謝事當世顯貴人𨿽素交厚亦不與面惟理先壠修祭祀教子孫耕讀而已暇偕華峯先生講說今古辧析聖賢微旨每至分夜或燕服便巾徜徉於華麓渭濵之間忻然自得曰此皆樂地也先生情靜識逺畏義好徳恆以天理人心陰隲感報勸示家人因人之行而預占其禍福皆中云配李孺人亦以內則聞子男二長鈍娶張氏繼馮氏次介娶牛氏女二長適聽選官李松次字縣學生牛文騂卒孫男七奮聘丁氏企聘丁氏作娶馮氏喬娶府檢校李世芳女倬偉常童俱幼孫女四長適都司吏萬泰次字丁受余未字曽孫男一天赦鈍等卜是年十一月十日將葬先生於臨渭祖塋之次銘曰彬彬先生有斐其儀經明行修乃阨於時嗚呼先生如圭如璋如瑚如璉君子之章白河弗屑紫陽是棄鵬摶之志鴻漸之翼天不可道實命不同其羽可餙匪塞匪窮匪塞匪窮令名不已而耕而讀爾孫爾子維渭之南維華之陰馬鬛崇崇欝艸茂林匪地之祥維徳之吉先生康哉過者是式

岢嵐州判官周公墓志銘

公諱文盛字時中別號中立其先陜西富平人洪武初調潼闗遂爲潼闗人髙祖淸曽祖璟祖鏞父廣陰陽學正術母洪孺人公天性剛敏儀度魁梧弱冠爲衛庠生鄕試累不第弘治癸亥歲貢入國學正徳丙子授鳳陽壽州管馬判官適郡大旱數月不雨尋復大水漫城公竭誠致禱皆有奇應撫院檄監正陽鈔闗闗者利府也當是任者多自敗公獨無所染商人稱便焉闗有江西豪商汪彊専闗利往往局負諸商商人苦之然素險健善持官府陰私人莫之誰何公旣監闗民吳淮者訟彊負其貼舡金彊初傲然不服公以計出其所負金以示之彊語塞嚴刑以徇闗人畏服庚辰武皇南徵時權彬用事諸將依憑寵靈威福生於造次公兌馬淮揚間軍務又重馬芻茭且萬計公處之裕如也壽之額馬歲徵私斂不勝其擾公奏言馬每匹宜徵銀十八兩而民困始蘇至今以爲例後以公事誣罷巡按任君辯復之然代者已至矣公卽浩然西歸家居及三年有以出處之迹不白激公者公復就仕補山西岢嵐州州久缺長貳事弛民玩公至不一月政法大修後署興縣適歳大饑流民集至興人欲逐之公曰彼民卽吾民也給米僧寺爲粥以賑偏頭等處賊眾數百人據寨爲亂刼寨民令不敢動及賊敗言民皆盜民亦洶洶自爲備上司疑之以屬公公單騎詣寨民爭出自辯所活甚眾或曰民與賊同處今辯之或當公以故縱其何以辭公曰辯寃得罪所甘心也戊子致仕歸公生於天順甲申八月十有四日未時卒於嘉靖辛卯正月十有八日已時享年六十有八配余孺人子男二長鳳來例授散官娶宋氏次鳳翔太學生娶宋氏孫男五女二鳳來等將以今年﹝闕﹞月﹝闕﹞日葬公於金盆城祖塋之次鳳翔奉孫生承賓狀來問銘銘曰賢哉公也世之沾沾立名者寜殺人以自潔萃寃積枉上干天和越至於今矣偏頭之伸理何其廣也淮陽之役顧不難哉憲臣太僕其凡幾也馬之擾乃遏於公夫非有才度者乎若夫退漫城之水回彌時之旱稽之庻徵亦不可謂之適然也嗚呼賢哉

嘉議大夫都察院右副都禦史西野曹公墓志銘

正徳己巳五月二十一日未時公卒初丙寅以來八黨擅權而瑾尢肆毒中外稱爲內相凡藩郡入爲京官必重賄方免禍曰方曰千方者萬金也幹者千金也見則長跪稽首內相不爲禮丁卯公自巡撫延綏都察禦史回院公弘治中所造士也不習諛阿禮又不知賄事適朝廷十日不禦門或曰盍先謁內相公曰未見天子而先謁權宦邪不見瑾固含怒後見瑾又長揖不拜瑾佯問入京幾日示見遲意公曰十日瑾又言都禦史知回院故邪公曰聖恩也瑾復問何以報稱公曰都禦史風憲官振肅紀綱激揚淑慝耳瑾怒目揖公出公歸卽上疏乞休不報旬日再疏亦不報時瑾嚴勘天下錢谷以中士夫禍勘使者希瑾意言延綏布糧浥瀾過緣主者公適丁外艱所司奏公當守制瑾乃罷公官聽勘竟誣公償布五百粟千石立限系家屬緩則將籍公家公亟盡鬻世產完報然瑾怒未觧也公隱憂發憤端坐不疾而卒明年庚午瑾誅朝廷遣官諭祭且給金營葬及今葬事且不能如制而墓銘尙缺卽此葬志亦足以徵公長者云公姓曹諱鳳字嗚岐別號西野河南汝寕之新蔡人也髙祖諱世隆曽祖諱恭祖諱英考諱端以公禦史時封如公官性度夷爽亷信不茍妣劉亦以公貴封孺人貞靜慈淑爲中饋式天順丁丑十二月初九日午時生公前一日孺人出舂於外歸見火光如車輪當其前明日公乃生公生而靈異比就外傅略加訓說卽了大義甫三髻舉子業精粹度越諸生尢以檢身斂心爲務天臺陳公選大儒也督學中州甚噐重之曰曹生非他生儔也成化丁酉以詩經鄕試中式辛丑登進士除徽州府祁門知縣少年初試或爲公難之曰祁土浮俗僞且健訟當思以處之公曰若使我先逆民耶逆必設機械不得則重刑將有悞罹法网者卒不以僞逆祁民凡訟至分下都長虛心考其成隱姦巧詆莫遁其情然亦不深疾也祁民愛之於是祁門治行爲最而當時徽之諸邑莫不推先祁門者三原王端毅公爲冡宰雅知公弘治己酉公考績謁部奏薦陜西道監察禦史陜西王公鄕也當孝廟熈洽之世公獨持風裁崇論正議多所嘉納嘗奏事失儀鴻臚紏上上特宥之謂左右曰此曹禦史也好官當略其細過辛亥禦史奏績於是封公及劉孺人皆獲封焉巡按江北潁僉事某敖虐不戢公將論之然僉事素善持人短長且嘗忤公而潁新蔡又甚邇或謂公曰此易興謗階宜寛之公曰身爲風憲而避嫌不激濁必將挾私而傾善矣竟劾罷之一路肅然禦史七年升蘇州府知府蘇州富饒甲天下俗乃奢靡且崇祀非鬼親死則多火之公下車首置義冢以畀貧者而禁火葬定婚喪禮不得過制凡餞迎時序一切務從儉素違者刑之毀滛祠政平訟理而當時各郡又莫不推先蘇州者弘治壬戌述職入覲時宰臣奏宴天下賢有司於廷公與焉蓋異數也尋升山西左參政湖廣右布政擢都察院右副都禦史巡撫延綏地方孝廟時寇久不入疆場無警武備稍弛公蒞鎭則嚴部伍實倉廩謹操練明賞罰推誠馭下將士感恱各思效力終公之任寇至數止邊外無內掠焉回院而遭瑾禍卒享年五十三歲云公性淸介孝友誠謹私居終身不禦紈綺不畜婢妾不問貨殖父母兄弟無間言與人和易不爲矯激之行處鄕黨恂恂煦煦若無廟廊貴者宦迹所至遺愛在民祁門則豎碑立祠蘇州則志列名宦延綏則將士戴服至今猶有過其宅墓而問且拜者至其不屈身於權瑾危行大節稱重於天下余總河道時公孫亨守兗以循良聞上交下交無抗行無過禮余心異之及詳公狀乃知公家法源流公豈眞屈而莫伸邪配劉封孺人繼郭氏子男一大夏以亨貴封承徳郎刑部山西司主事娶張氏封安人女三長殤次適邑庠生員吳一中早孀守志季適生員張葵俱劉出孫男三長立生員娶孔氏繼張氏仲亨卽守兗而著治者也今升湖廣按察司副使娶王氏繼孫氏俱封安人季亶崇王府典膳娶李氏曽孫守訓守純守約俱幼劉郭今悉合塟於公域主事封君以翰林吳公狀來問銘銘曰仰維古之君子居常奉職而不求異於人及其臨大利害則皎然屹然而不淄不燐吁嗟乎末世於凢沾沾之節儀人莫如我何者而攘臂爲之至於一關大利害則退然逺避索然消沮而心膽墮地矣休哉■﹝樊﹐心代大﹞哉夷考公行古之君子公與之並維汝之陽有蘆其崗隱隱隆隆公之幽堂視此銘章非公一人之慶乃邦家之光

中順大夫四川等處提刑按察司整飭松潘兵備副使前山邵公墓志銘

公諱鏞字伯倫別號前山邵氏之先太平府當塗縣延福鄕人髙祖諱興從髙皇帝渡江功升羽林右衛右所正千戶後文皇帝北徵攺長陵衛仍籍羽林曽祖諱貴祖諱偉父諱瑛以公貴封承徳郎南京戶部四川司主事母徐封安人生子三長欽仲鉞皆先卒公季也幼聰敏端重大異羣児年甫十九弘治辛酉鄕試中式正徳戊辰登呂柟榜進士以親老懇乞南部授戶部四川司主事三載考績封公徐安人皆獲封大司徒悉公廉愼數委徵商稅公皆辭不奉檄懼利所也尋升郎中司有羨餘數千金悉藉之官人皆推重郎中而郎中聲稱籍甚鄰捨郎公出妻數毆其妾妾苦甚自垣缺奔入公捨公適宿風徐安人轉送一同官郎家而公乃以形迹疑竟出知雲南府公身蒙重謗略不自沮益自砥礪雲南郡乃稱治巡撫何公尢深賞識何公徵十八寨擒捕者眾公殫心推鞫少疑似卽開釋乃務好已者顧譏其太自信弗卹也前軍亦俘數百臨刑稱寃𨿽言語侏﹖難曉而情狀慘切可矜公以身蔽之爲求死語核果無得俱放歸復諷紀功風憲多方辯驗從事者多斬玀婦冒功公驗以水法卽仰伏異狀莫掩其僞自是玀婦無橫死者捷奏有白金文綺之賜前守下車慮要囚越獄輙重箠之多死公食饑療病矜卹周至然獄亦無虞也後公去日哭聲振戶外貧民逋負者多錮死公令他有罪者代完而免其當人兩蒙恵城門閉其中兩司以上至始啟郡守卽不得由公白啟之銅課掌於中官公取以隸府其它善政隨事施澤滇人戴頌撫按交章論薦知府嘉靖癸未升四川按察司副使備松潘松潘去成都千里山險途隘轉輸甚難公設法逓運人不告勞邊餉充溢軍儲折色収發副使道主之火耗羨余畱之道公止収批文銀之出納付之衛有克減卽罪主者護衛軍守南路者溪澗僅容一騎諸軍魚貫而度賊偵護軍來乃多阻險計殺之兵司無可柰何賂以茶銀始免公設謀掩捕夷其巢立一堡三墩於上絕松邊一巨害撫巡聞於朝倉大使田文秀爲土畨彊酋所殺虜其妻女公勒兵捕獲斬二十三人被虜妻女官送還鄕邊地人不知學公拔秀延師躬臨考閱及今士彬彬若內郡風洞闗山髙入云表四時積雪不消北風一作六月如冬戍士畏寒多亡去公厚給衣糧節其代期申嚴號令恩威並施士無亡者遇寇發主帥惟遣將校公乃撤蓋乘馬身先士卒主帥自是亦被執出參將某不法公按治之軍中畏服廨之西築運籌亭日居其中左右立二碑左圖山川險易及土畨出沒之處右刻其豫儲選將之法攻戰噐械之詳撫按復交章論薦副使而副使以親老乞休章三上皆不報初雲南一知州私土官後母欲爵其子且受重賄而誣殺土官事覺贓露公當知州抵罪法及公入蜀知州姻家者同寅深恨公會其弟禦史雲南淸軍云知州枉釋之犯罪者通判贓多弗能完淸軍謂通判引公實分贓否則禁死矣通判從之適公遣僕至雲南領未支薪金淸軍偵獲之曰此乃公贓然有字可辯則滅其鑿因劾公公累疏具悉事白薪金給公丙戌入覲竟以鄰捨郎及此事疑罷公官公長嘯拂衣而歸旣而喜曰得遂吾養親願矣自是事二親竭孝無方初南宮不第歸益勵志讀書每焚香告天願減壽一紀得早遂祿養孝實天性也後封公徐安人次苐卒塟祭以禮事兄嫂撫諸侄恩禮篤切親友貧無棺者賻之女不能嫁者賙之家食二十餘年一字不入公門絕口不談時事惟二三知友飲酒奕棋而己巳酉夏疾作每誦淵明自祭文曰陶子將辭逆旅之館永歸於本宅且曰吾足矣吾足矣至秋將屬纊謂其子恆吉曰顧七知我托爲我狀能白我受誣二事吾瞑目地下矣二事鄰捨郎妾奔雲南府分金也又曰必苑洛子志我墓遂卒恆吉奉狀請苑洛子按狀而申之夫自昔賢人君子蒙誣負毀者多矣然未有不卒白也歐陽文忠有帷簿不根之謗馬援有薏苡明珠之疑然千載之下豈以二公爲貪墨滛婪人哉實安能掩也公生於成化壬寅十二月二十七日酉時卒於嘉靖己酉七月十六日丑時享年六十有八配金安人子男一卽恆吉生員娶某氏女一琭姜適錦衣百戶林岱早卒孫男一曰如阜尙幼恆吉將以年月日塟公於大店坊喬家山之新阡銘曰司農利所飭爾簠簋滇南訟獄實得金矢赫赫憲使松潘底平爾鎖爾鑰斯幹斯城孰塞爾晉孰蹶爾行載鬼一車貝錦乃成歐陽文忠帷簿不根明珠薏苡嗟嗟馬援不理於人不獲於天嗟嗟君子自禱心田矧有顧七我勒銘章靈神洋洋瞑目玄堂

河南府通判王公墓志銘

公諱道字純甫世居澤之陵川故曰陵川王氏公遜其懿故號曰倥侗氏陵有六泉故又號六泉氏鄕試中式授朝邑令陟臨洮府判起復河南府故人稱爲王判氏髙祖曰九成志操孤潔不樂進取曽祖曰玘祖曰景祥經明行飭爲儒學生父曰璋七品散官母曰韓孺人著家範故又稱爲世徳王氏﹝潘大夫登其堂題之曰世徳王氏之堂有記﹞公生六歲而韓孺人卒大母張孺人保育焉時其寒燠饑飽而衣哺之節其出入起居而提攜之防陵損而護衛之擇師友而教誨之是故公獲成立焉其行也修其飬也孝其士也名鄕人禮之邑宰奇之諸生推之是故朝邑之政舉焉正徳丁丑公至於朝邑嚴捕緝故盜賊息明聽斷故詞訟簡淸荒稅故貧困蘇崇文獻故典籍具服上禮下故聲稱洽是故天官推擢焉嘉靖丙戌公至於河南河南多盜設判捕之公知盜故獘令曰里人弗發覺者有常刑受命弗戮力者有常刑以賂故縱者有大刑怙勢藏匿者有大刑是故四境寜焉廉以督運而軍餉充信以撫嵩而礦徒服智以徵稅而逋欠完是故刺史稱能焉藩臬交徵公奉臬司檄藩司怒之是故服公官刑焉公旣著賢聲於嵩洛未■﹝樊﹐心代大﹞賞而蒙逸罰心不平之遂棄官歸陵是故飲恨而沒焉配婁孺人克相夫子實儀中饋是故稱內徳焉子男三充耕儒學生歲試魁多士大科可期是故明公之遺慶焉娶婁氏充耘娶仇氏充耔未娶女二長適壺闗郭廉次適髙平申去疾成化丙申十二月二十六日公生嘉靖己丑正月初七日公卒享年五十有四四月二十日塟孕秀塋是故爲之銘焉銘曰於維公河渭之間其名揚伊洛之間思不忘公匪祿之將而善之爲光匪壽之祥而恵之爲昌孰奪爾年孰蹶爾行天道明明貽榖爾嗣終有慶太行之陽公卽幽堂匪時月之良支壠之康公澤荒哉永無疆哉

劉太孺人墓志銘

太孺人卒子僉憲公介書捧狀來告曰孤義不蒙於覆載母太孺人奄忽捐背嗟母太孺人當我劉氏家運衰微辛苦萬狀比孤義稍致通顯而孤義不省不能俯仰於時旋卽遷謫幾年來東西南北數萬里母太孺人皆隨孤義以驅馳渉河渭陟隴阪渡大江越太行經山海窺塞垣勞悴極矣玆棲於遼西將籍升斗之祿稍供子職乃遽及此天下之人多矣悠悠蒼天何其専降割於我家也孤義吁號莫迨所望仁人君子摘母太孺人之實志而銘之庶孤義少伸情事於萬一而母太孺人亦庻永慰於冥漠矣按狀太孺人姓朱氏汾州衛人膚施縣丞贈文林郎監察禦史劉公之配山東按察司僉事公母也父諱某母某媼太孺人生而性閒慧貞謹柔嘉鍼絲纂組精巧絕人劉翁聞其淑女也聘爲贈公配劉翁者贈公父也以貢士授朝邑縣丞亷介有聲太孺人旣歸贈公務盡婦道事翁姑竭力孝敬處贈公弟妹和順無間言內外賓至中饋𨿽不丰腆然亦甚整潔翁姑自慶得賢婦焉事贈公恭敬如賓贈公讀書至夜分太孺人女工亦至夜分雞鳴燃燈促贈公起誦以是贈公學業有成提學歲試輙髙選比家眾析居時贈公旣屢窘於科目止有廩一石田六畝而僉事公兄弟皆幼弱日用饔餐或告乏太孺人日事鍼剪杼機易粟以資用又無婢僕可倚翁姑而下衣服飲食凡刀尺舂爨太孺人皆親操之艱難困苦安心處之略無戚容故劉氏𨿽貧而不至凍餒者本太孺人內助之力也僉事公兄弟旣知學贈公立教頗嚴而太孺人嚴又甚二子畏太孺人過贈公一日僉事公與人奕太孺人撻其背數之曰爾父艱難育爾成立乃爲此破落事豈書生之所宜爲者哉嘉靖庚寅贈公以貢士授陜西膚施縣丞壬辰贈公卒於官太孺人扶柩歸塟痛贈公志有未酬每召二子語曰爾父平生篤學期登大科竟不如願汝軰宜奮勵讀書以成父志庶少慰欝欝之魂於地下也因泣下二子亦感泣甲午僉事公鄕試中式乙未登進士拜監察禦史推恩贈公太孺人獲封贈焉尋堂官不好僉事公乃謫僉事公秦州判今稍遷至按察司僉事分巡遼陽次子尙禮庚子鄕試中式授陜西富平縣知縣人謂太孺人之教至是有成而贈公之志亦可慰矣庚戌冬十月太孺人疾作僉事公逺近迎名醫藥皆不卽功十一月初三日卒於正寢遡太孺人生於成化辛卯十一月二十一日至卒享年八十歲太孺人𨿽女子不事詩書然質美暗合有若丈夫學士者歲時享薦祖考粢盛酺醢之屬割烹炊爨手自爲之一菓蔬未祭不得先嘗僉事公間以遷謫事告訴笑曰當時順從亦無害旣任直取禍何恨然亦命也崇素儉不事奢靡僉事公旣有祿制羅綺請時服之曰華服必他出方可著不從每見僉事公羅牲割雞輙戒曰爾俸幾何而欲日具甘旨也僉事公𨿽一錢尺布必致之太孺人而太孺人亦不以絲毫私與人遼陽之行僉事公以邊塞逺險非所以奉老親欲具疏終飬請命太孺人曰不可恐人以汝爲避難也子男二長卽僉事公諱尙義先爲吾朝邑令治行循良建築新城起重樓曲處得宜數月工成規模宏逺然無分毫科取於民士民至今稱之娶宋氏封孺人次卽尙禮娶閻氏女二長適朱濟次適靳朝用孫男四繼龍繼光繼益繼臯女四長適監生呂構次適常安次字王某次字安某僉事公等以今年某月某日啟贈公之壙奉太孺人之柩而塟焉銘曰屈之久者終必伸錫之天者感於人龍蛇之蟄以存身嚴冬之後生陽春女工易粟資家貧孺人早歲何邅迍模灰畫荻接孟鄰慈萱立教過嚴椿二子文章郁彬彬鵬飛鯤化摶蒼旻僉事昔爲西臺臣孺人寵封龍章新晚年眉壽福洊臻朝夕祿養牲鼎陳子孫濟濟列鳳麟堂前彩服舞簮紳考終仙逝正八旬華表百尺磋貞瑉巍巍馬鬛髙嶙峋佳气欝蔥永穸窀

馮翊眭公墓志銘

眭氏世居馮翊之寺前鎭今馮翊蓋萬室之郡莫與眭氏並焉公子祥瑞琦皆倜儻有智略𨿽未究於詩書卽其作止有士君子風睦氏之興三子之力也公諱敖字大有少習舉子業未就乃純藝黍稷逺服賈家遂饒裕成化中攜祥行貨過臨淸小灘有盜詭爲傭任輸於杭旣成劵忽有翁杖而告曰彼傭實盜也將殺汝父子矣翁忽不見公大驚故以少值構盜毀劵公好施樂成人之美裏之貧弗能婚喪者每資給之戚裏或大會則以孝弟勤勉誨之治家尙嚴諸子侄𨿽甚愛也然稍渉非道卽痛懲之必攺過乃與顏色公生於永樂二十年六月十五日亥時卒於弘治三年十二月初九日享年六十有五初眭氏未甚丰也公父浩永樂間商於汴拾客百金客泣尋金欲死公究客實亡金者與客金故人謂公三子之才及公不死於盜者浩與客亡金所致也配張孺人子男三長卽祥次瑞次琦女三瑞男祿次楠琦男帥祥等將以嘉靖四年閠十二月十九日塟公於鎭西洛山原先塋之次來問銘銘曰楊氏放雀宋氏渡蟻一念之仁福祉與之矧浩捐金以活汴客予匪望報天實鑑徳乃篤生敖以及於祥曁瑞曁琦家乃用昌

太行逸人墓志銘

丁丑冬苑洛子裏居婁君西以書通謁曰西固願見惟先生是與之苑洛子見焉西辭去苑洛子曰美哉西也雅而恭敏而識者也足以興乎越明年戊寅冬西又介書持哀來告曰孤西不谷天乃弗殛罰及於先君先君歿焉孤西昔得見先生於心不忘也顧先君之行冺然無傳孤西所弗忍也惟先生是與之是孤西之志而先君之光也孤西斬然衰絰之中奠哭焉事而弗能來也而又非儀也其將若之何苑洛子受之而爲之銘太行逸人者山西澤之陵川人也性篤於孝母病護牀逸人時爲縣學生曰夫士也誦習之謂何顧因以分養吾安能忍之朝夕從子職卽簡策也數年廢業婁氏旣大家父老且治事逸人曰力田爲秋也生子爲老也夫孝者不勞親以立名用情者不遺近而務逺功名於我何有哉謝儒冠而就養焉逸人善占步有司薦而官之命以事逸人請辭有司再命之逸人幡然曰斯不可以自見矣乎不然人將等我以匏瓜也捕盜而盜緝督運而運先裏之訟者多就而求直旣而曰吾已試矣夫豈吾眞哉夫仇姦非智也司利非義也無命於上而聴於下非法也又將安用之乃徜徉於太行山水之中飄飄乎若云外之鶴浩浩乎若海濵之鯨閒適脫落物莫得而羈焉自號曰太行逸人逸人姓婁氏諱瓉字廷噐自六世祖裕以明經爲鴻臚序班遷通判河中府復遷知靑州府裕生斌陽信縣丞斌生彥威彥威生確確娶崔氏繼娶李氏實生逸人配武氏子男三長東娶李氏次南先逸人卒次卽西縣學生娶徐氏女六長適郭惟精次適朝邑縣知縣王道次適都永思次適蘇朝臣次適王良臣次適趙相惟精永思皆縣學生孫男二曰淩雲生員曰淩漢女五曽孫一曰承基逸人生於某年月日時卒於正徳戊寅十月二十一日申時享年六十有七東等將以明年己邜正月十一日附塟於李家掌先塋之次銘曰太行之巓■﹝王貞﹞■﹝王貞﹞其石君子樂之田之宅之太行之麓艸木蕃蕃君子封之如振如軒生與之遊沒與之休彼太行兮仁者之儔

贈昭勇將軍潼闗衛指揮使姚公曁配封太淑人劉氏遷塟墓志銘

公諱鎭字公鼎號玊崗姚氏之先古河中府六管村人村今隸蒲州相傳系出舜公族今其村有舜祠族人歲時享祀幾世祖魁中元至正戊子鄕試官淮安府桃源縣學教諭旣謝事聞河中大荒卜築揚州府興化縣遂爲興化人桃源公與裏沙善人交好里人仰重桃源善人名其地爲桃沙莊云桃源子庸至正辛丑進士歷官永平知府進階右參議永平公子五庚一庚二庚三庚四庚五我太祖髙皇帝龍飛五庚仗劍從屢立戰功庚一公升雲南瀾滄衛指揮同知庚二公遼東鐡嶺衛指揮使庚三公直隸潁上守禦千戶所正千戶庚四公以小旗從文皇至北平護衛寔公啟建祖也庚五公韓府護衛小旗庚四公生倫爲公髙祖補小旗升總旗總旗生厚升薊州衛百戶從文皇徵北敵因畱北平洪武三十二年文皇靖內難百戶領兵克雄縣景州眞定升副千戶策應永平攻夾溝火寕戰鄭村壩勝之三十三年戰白溝河攻濟南升正千戶克滄州升薊州衛指揮僉事大戰東昌下之扈蹕還北平三十四年二月文皇自將南下僉事爲前鋒戰夾河槁城大捷進懷逺將軍指揮同知三十五年克東阿戰肥河大店靈壁克泗州渡淮文皇入正大統論功蒙彩段襲衣白金之賜進昭勇將軍指揮使初文皇旣舉兵平都司力抗王師不能進然天下素畏文皇英武乃選貌若已者十人金甲名馬各帥兵突出平軍望見大驚潰十人者昭勇其一也永樂攺元之明年上以潼闗中原要地調掌衛事命每歲正旦入朝而以衛直隸宣府賜襲衣文幣且以符驗授之許乘傳往來是年冬秦王入朝夜至闗左右呼門甚急昭勇曰朝廷禁門深夜不得啟也王怒止闗外至京面上垂泣曰潼闗姚指揮慢朝廷甚夜不容臣入闗上但微笑旬日正旦昭勇來朝上問秦王不得入闗事奏曰潼闗國家重地也臣止知陛下非知秦王上顧左右曰如姚指揮眞鎖鑰之臣賜寶鈔明年上將北幸值昭勇來朝勅還鎭姦細撒伏臘假僧過闗緝獲斬之後開言官交論不當先誅姦細者上曰言官論是但卽斬姦細則指揮軍威大振指揮處亦是也會按西鄙事得當上甚恱十八年四月卒上悼惜之遣官祭昭勇生深襲指揮使功升都指揮同知宣徳中鎭守寜夏北敵大舉入冦鎭守負流矢大戰斬獲甚眾捷間賜錦衣白金名馬奏建潼闗衛學鎭守生琮襲指揮使掌衛事配李淑人生公貌偉气淸讀書好古太保劉公見而愛之妻以仲女是所稱劉太淑人也新都楊公椿督學湖廣過闗公謁楊旅邸楊謂其子廷和曰是兒英年羙質他日佳士也可與交逰廷和者世所稱石齋先生也少師大學士自是金蘭縉紳聲譽日洽云會送姑適陜西左布政孫公得奇疾卒於長安先一日見緋衣白馬使者曰使君有請不可久稽也明日雷雨大作公歸矣後以子諫官贈昭勇將軍指揮使太淑人旣出自名族幼閒女則公沒時始年二十七誓欲死殉翁姑以禮制開諭從之自是奉翁姑撫子女以孝慈聞旣而翁姑前後繼卒皆塟祭如禮遇婢僕以恩常曉諸子曰若軰亦人子也勿以奴名之姚氏內範至今井井皆太淑人遺澤云亦以子諫官封嘉靖庚子兵備副使何君以太淑人貞節事言諸巡按禦史樊君已核實上聞矣公生於正統戊辰七月二十二日卒於成化戊戌六月二十九日得年三十有一太淑人生於景泰壬申十月初八日卒於正徳甲戌十月十一日享年六十有三子男二長卽諫先淑人卒娶曹氏太子太保豊潤伯之女次詢散官娶渭南張同知之女女三長適光祿少卿孫大經次適潼闗衛指揮使黎諄次適百戶鄭簡孫男二勝祖諫之子襲指揮使掌衛事娶靈寶楊布政女次同祖詢之子儒學生員卒太淑人卒時勝祖合塟公於祖塋之側宗伯周公洪謨嘗銘諸墓矣玆以祖塋道修艱於時享乃卜闗東七里玉中之金盆將以嘉靖壬寅八月二十九日遷塟焉來問銘銘曰姚氏閥閱世顯以武彬彬玉崗力學好古我思蓬麻英髦是媚方仰大成緋衣已至貞貞淑人恆一其徳母儀婦道式我內則孝孫虔虔欲便時享遷於玉山金盆之崗

苑洛集卷四

●欽定四庫全書

苑洛集卷五

﹝明﹞韓邦奇撰

趙太淑人墓志銘

太淑人贈中大夫太僕卿直庵趙公之配總督宣大山西偏保諸鎭軍餉戶部右侍郎兼都察院右僉都禦史公之母也旣卒兼公訃聞於上曰臣母荷國厚恩封太淑人今歿矣文階三品國有常經臣今泣血以請上稽兼公資勞報以全制遣官諭祭錫𦇤調庸以營葬事開壙之期郡守身至陳牲奠桂詔相秉冊儀采彬彬於是弔者賵者四方來觀者萬夫塞道四田成蹊識士耆父嘖嘖稱嘆謂太淑人賢謂兼公名徳上非濫錫下宜榮有也初兼公近侍逺鎭揚歷兩京太淑人皆從祿養歲壬寅北寇蹂我晉陽欲窺畿甸天子震怒命將薄伐簡兼公督軍餉時太淑人偶感風疾然兵革也義弗得辭冒險又不可恐震驚乃奉歸開屬弟侄侍湯藥甫歷夏秋而太淑人已報辭堂矣兼公追念二十年來婉愉莊栗朝夕夔夔忽焉及此悲傷痛恨志不懷生及恩命洊渥光賁泉壤乃知忠孝兼得楊顯爲終其情始少慰云太淑人姓張氏其先河南項城人曽祖均博通經史鄕試中式訓導開州遂籍於開今開之士盛於甲科者本訓導敷教之力也訓導公二子晳進士監察禦史著舉人郟縣令郟縣太淑人祖也父勲一鄕善士母陳孺人以內徳稱惟生太淑人性頴慧溫貞精女工通列女傳大義父母愛甚冰氏踵門不輕許曰是兒非有福人弗能偶也乃擇字直庵公蓋時直庵公父中大夫贈公崇尙義气鄕閭敬憚故善士結二姓之好雲比太淑人歸趙氏贈公及配張淑人皆謝世太淑人恆以不獲事舅姑爲歉繼姑樊孺人四子俱幼太淑人委曲承順凡饋紉悉出其手樊大安悅直庵公性嚴急又好賓客倉卒治具丰腆潔備直庵公每督兼公兄弟讀書至分夜太淑人亦不寢直庵公綜理家務日夕勞瘁太淑人譬之曰家頗裕諸子中必有頴拔者興何自苦爾直庵公曰吾豈憧憧不卭自卹哉凡所以爲諸弟也然汝言亦大是待婢僕以寛𨿽大失悞未嘗惡聲叱罵禮答姻黨宗戚每及儀物故內外愛敬之甲申朝廷上兩宮徽號以兼公給事中封孺人後兼公進位通政迎養京邸直庵公病太淑人躬進湯藥敬事若年少時直庵公歿痛哭輙弗止兼公兄弟泣勸則曰我未亡人何能自顧也丙申大慶覃恩以兼公太僕卿封太淑人兼公撫陜毎當出視事太淑人輙戒之曰汝勿乘怒過鞭撻吏民吾甚懼此久之秦人皆知兼公之仁出自內教初兼公迎養毎歲時稱觴爲壽太淑人必曰汝其盡心所事吾母子蒙恩已足矣及兼公晉陽之別倥傯疾病間猶以忠勤勉之且令勿以已爲念但云邊事寜當速回耳太淑人旣丁趙氏富有顧內政益嚴朝夕弗怠簮珥服用靡事華耀及兩膺大典龍章疊賁命服輝■﹝光皇﹞而勤懇儉素終始不渝云夫富而無驕賢者所難知足不辱古今誦說太淑人富且貴矣而不忘勤儉至以忠勤勉兼公自謂已足是豈尋常女徳哉世以男子弗能自拔者目爲婦人然則太淑人得不謂之女中丈夫哉太淑人生於成化癸巳五月十五日卒於嘉靖癸卯九月十八日享年七十一歲子男三長卽兼公諱廷瑞正徳辛巳進士七命歷今官內治外攘功在國史玆不附書配孫氏屢封淑人次廷璋官生兼公以其蔭讓娶郭氏次廷瓉陰陽典術娶李氏孫男四長栗國子生次果次木次葉孫女四一適王三命一適王三重一字孫庚一幼未字曽孫女一幼未字以嘉靖二十四年正月八日啟直庵公龍河新阡之兆合葬焉前給事中今某官主事傅君學禮兼公舊僚也以狀來問銘銘曰於太淑人維閨之秀靜女閒閒君子是姤治爾宮事柔嘉有儀廟祀斯嚴百福來玆於太淑人維女之英豈曰婦徳君子之行孰富而儉孰貴而勤惟我知足誨子忠仁子徳孔那撫我秦中內修外攘旣奏膚功子徳令昭萬夫之望維國楨幹太淑人慶穹碑峩峩蟠螭走鼉煌煌宸翰玉鑿■﹝王貞﹞磨昔也不遑其苦如芩今玆恩榮始慰子心惟開有支坦坦而來其平如掌中藏乳胎吉匪四獸祥豈萬馬元吉百祥惟有徳者溫溫淑徳鬱鬱佳城我勒斯銘斯銘稱情

間太安人墓志銘

太安人崞陽隠君子解公之女贈主事間公滋之配戶部主事仲宇之母也嘉靖十一年十一月二十三日以疾卒﹝狀云太安人生於某年某月某日距卒享年七十九﹞仲宇將啟贈公之壙而合葬焉奉狀問銘夫女徳之治尙矣間氏代之大家也間世中衰矣及贈公之身其興也勃然太安人修內之勞也惟太安人靜一其徳婉娩其質少而歸焉﹝狀云年十四歸間氏﹞宜其家人承贈公之嚴也而委順之終其身無輻脫也必敬無攸遂也以貞示從也其於翁姑也﹝狀云翁榮壽公姑楊太孺人﹞曲養無方焉事生也致哀以禮焉事死也故諸婦式焉靈神佑焉﹝狀云太安人得奇疾遇異人而愈人以爲孝感所致﹞昭孝也濟濟乎三男之成器而命之愛而教之寛也農春也賈宇也學得其養而膺其榮﹝狀云庚寅圜丘成以主事君貴推恩封太安人﹞致慈也難乎二女同居而志不同行也暌次於家人恕其非意而先其勞妯娌懷之分其績刺而體其情小姑愛之怡怡乎以讓以親惇睦也察雞豚而孕字之料核蔬而樹藝之納酒漿而儲備之賓客之供足矣翁夫之好得矣﹝狀云翁及贈公俱好賓客嗜飲太安人精於制造善於存蓄蔬果酒肴皆預處之﹞著理也若夫析而合焉﹝狀云翁姑以家口眾大命異產太安人親睦旣久不忍析也﹞族黨之婚喪而資給焉鄕閭之災患而賑卹焉浴而發治命死而安焉﹝狀云太安人病起沐浴更衣乃就簀﹞斯丈夫之鮮能而君子之所尙也其賢矣乎夫男女天地之大義也成於交愛而毀於晨鳴狀稱間氏之興太安人之勞也不其然乎信女徳之治尙矣太安人子男三長仲寛娶康氏繼李氏次仲春娶劉氏繼樊氏次仲宇娶丁氏繼冀氏方氏俱封安人女四長適霍子秀次適汪鰲次適謝治次適知州董槐孫男七鏜娶黃氏銅娶張氏鈞娶王氏固娶趙氏邦娶趙氏立娶蔣氏位娶馬氏孫女四一適生員宋國卿一適趙汝翼一適李基一適李三省曽孫五繼先紹先繼元喜兒保兒曽孫女三塟之期嘉靖十二年十月初十日也銘曰維代之陽有崇其崗蜿蜒俯馴鬱鬱蒼蒼橫形止生太安人之藏子孫繩繩保此無疆

通議大夫兵部左侍郎贈都察院右都禦史潘公墓志銘

嘉靖戊申七月初五日公卒己酉大宗伯以祭葬請上曰如制大冢宰以贈官請上曰潘珍準贈都察院右都禦史時朝廷方嚴卹典三品官兼得者鮮以公名徳祭葬贈官均錫云公姓潘氏諱珍字玉卿蘊玉之華也初號曰朴庵氏山有峩峯也故又曰峩峯氏以峯之碧也歸田後故又曰碧峯氏峯有兩也故又曰兩峯氏晚而退以卑牧曰益以拙叟云潘氏之先姬姓周畢公之子季孫食采於潘因爲氏後服租傭閩之三山唐廣明間逢辰公者憫時之亂上書闕下亟言時事不報隱於歙之黃墩遷於婺源之桃溪是爲桃溪潘氏四世至初公七歲不言一日母攜之登樓忽朗吟一絕家人驚異及長識趣異常大度好施人呼爲謫仙云初公生汝翼公宋紹興進士官至祕校祕校生松年公登第官洪州錄事參軍參軍生宣議公汶汶生奉議公執禮執禮生涇公紹定間選郡馬郡馬生崇龍公崇龍公生廷璧公淮西安撫計議值宋亡元興誓不仕守東陵之節教子孫耕讀廷璧公生克勉公無子以兄子侑公嗣侑公生虎公虎公生勤才公配張氏生坦公字循理號閒庵惇尙仁厚鄕稱長者配張氏勤才公及閒庵公皆以公貴贈通議大夫兵部左侍郎二張皆贈淑人張妣淑人夣五色烏投於懷公生七歲就外傅勤勉惇朴不類羣兒閒庵封公甚愛之爲廣延名師躬督課業甫弱冠充縣附學生提學歲試愛其文取魁縣士戊午中式壬戌登康海榜進士授浙江紹興府諸曁縣知縣政務循良不事苛矯創建預備倉扁其門曰養惠更拓養濟院名其巷曰先斯新孔子廟程力計工民不知勞以治行徵拜大理寺左評事初公尹諸曁迎養閒庵封公不肯行報書曰吾豈能以朝夕盤飱遂捨山林之趣哉汝當務顯揚亦勿若曽元屑屑於口體也又曰民命至重汝勿誤於庶獄故諸曁之治膏澤爲多雲升左寺副考滿廷尉西臺政府咸以明敏允克署其實於是閒庵封公封如公官張妣封孺人升左寺正尋升山東按察司僉事時劇宼劉六等流刼東郡公分巡東兗駐兗州整搠民兵護衛親藩賊猝至城下攻東門不得入乃去大掠曲阜公奏白徙縣築城而曲阜始寧明年更巡海右都司某多內援怙勢侵削軍士怨苦公廉訪獲狀按治抵法一道肅然更巡東兗再更遼東東寧升本司副使巡察海道而遼東撫按以公巡東寧稱也奏以副使仍巡東寜吏部報曰有成命矣時沿海衛倉官攢滿待勘吏緣爲姦查駁至四五年典衣鬻子有隕身者公爲立法不再勘死者厚卹之會丁閒庵封公憂服闋起巡福建海道捕擒劇宼三百餘有白金紵絲之賜括民間私造大船可浮海者買給水寨禁弗得再造而姦源塞矣升山東按察使公凡三任山東施澤旣久人心信愛稱爲潘靑天云升湖廣右布政使尋轉左時巨璫差修承天皇陵供費甚侈公量司帑所蓄旣汰其三之二復分派鄰省及取九江料銀協濟而湖民之困以舒湖賦王祿爲重近富之屬率賂脫顧派取逺貧下邑旣劑量不平又多逋欠公隨地所宜而賦之民皆稱便升右副都禦史巡撫遼東贊理軍務公築邊墻繕城堡浚壕塹淸屯田廣積蓄利器械內修大備明年乞休不許丁張淑人憂服闋攺南京右副都禦史提督操江乃教造蜈蚣船及八槳船皆迅速如飛追賊無弗及者擒斬番賊徐勲等獲其番物輸之官尋升南京兵部右侍郎召入兵部攺左適安南請討莫登庸廷議遣將提兵問罪公抗疏言北寇陸梁邊烽屢警宜備北冦以急不可懷之彊寇安南逺裔又本陳氏故土黎氏簒之今莫氏復簒之禍亂相仍夷方常事宜先遣使諭以禍福如其欵服則順而撫之降封受職以奠南荒未可遽勤王師廷議以成命旣下不宜撓阻罷公閒住後師至南中凡處一如公言而安南平於是南臺合章乞還公官不報會遇恩詔公獲致仕是後大臣撫按多薦起公將大用公而公卒矣公生於成化丁酉五月二十六日距卒享年七十有二公居常恂恂不事奇峻及臨大利害則英發堅定確乎不可奪學務自得不爲口耳動止迂怪之習才抱浚明而遇事栗栗勤勉不敢自暇自忽可謂亂而敬擾而毅願而恭矣家食十年餘優遊自適卽星溪之北建四美亭卽柳溪之南建休休亭約邑老爲壽朋會歡娛笑語脫略城府若無廟廊之貴者鄕後生仰而式之公自筮仕至裏居大臣撫按科道連篇累牘薦者三十餘章或見其才或見其節或見其學政或見其文章皆極華褒夫當官而薦是其常也若裏居非淸徳重望冠士倫者不得與然則公身𨿽未得大行而道則亨矣公所著舉業有珍珠集奏稿有愚衷錄省愆錄詩文有兩峯存稿年紀錄榮樂集三錫錄世業錄凡若干捲藏於家配張淑人柔嘉閒淑且明知若學士自公曆官中外禆助者多非特爲內式也先三歲卒內行備載慈徳錄中公已自爲志納之壙矣子男二長卽鏊鄕貢進士母病則刲股歿則廬墓娶汪氏次曰鑾補蔭國子生娶王氏女一京玉適戴緋孫男榮未聘女二桂英元英未字鏊等將以是年冬十月啟張淑人之壙合葬焉捧讓溪遊公之狀來問銘銘曰維嘉靖己酉公窆於桃溪之新阡有山負扆有水之玄騰萬馬於後懷萬寶於前鐫穹碑兮干云蟠雙龍兮天章郡侯承命兮駿奔陳犧牷牲兮明堂賵玄纁兮璣組奠桂酒兮椒漿於維休哉公之勲績銘弗克殫著其赫奕有莫簒黎廷議詰兵公獨抗疏謂不宜徵乃奪公官道則愈亨終用公言安南乃平公謂北冦勢漸桀彊宜急爲備以振邊疆使逺猷之見售無太原之殘傷於維那哉公言之昌用之有效違則弗祥赫赫明明皇祖大訓邊戍戰爭備之宜愼安南限隔僻在一方彼不爲患無倚富彊至哉皇言公敢對揚公之忠誠實昭國是我勒斯銘用告太史豈告太史以式臣子

鄕進士趙子春墓志銘

嗚呼傷哉吾子春乃遽至是邪子春將屬纊屬其友張省試子靜曰芳也受學於苑洛先生佩訓玆終身焉必先生銘我墓芳也將服勤於地下矣子靜以狀來告銘噫吾尙忍銘吾子春邪吾忍不銘之邪銘之乎吾心割矣然吾不銘欲將孰銘也嗚呼傷哉吾子春倜儻豪邁而勅禮教明達聰碩而正節槪剛侃彊毅而服忍讓文章彬彬然蔚如也使乎南徵之志遂而其浚明之績又可量乎而乃遽至是耶卒之時母且八十而子垂髫此子春惓惓不盡之痛恨也萬人皆涕淚矣嗚呼傷哉子春姓趙氏諱芳字子春別號左輔陜西西安同之朝邑箔子村人也趙氏之先本長安人髙祖益避元亂始來箔子村曽祖讓業農弗仕祖謹以國子生歷利津丘縣簿五十致仕百歲乃卒封兵馬指揮鄕士大夫大崇敬之曰趙老先生祖妣陳封孺人老先生豁達有逺識治利丘聲稱卓然父璜兵馬指揮封文林郎母陳封孺人有內徳京畿多豪右正徳中爲尢甚文林明敏執法人甚憚之方以治行進官而文林卒矣子春始學於渭北趙知郡渭北一見稱之曰之子也眉間數寸瞳子精明質丰而气淸君子之流歟親愛之有異聞焉正徳丙子苑洛子之家食也子春執羲經而問焉苑洛子授以否泰二卦子春曰乾與坤消長之間欲整頓耶芳也何徳以堪之問坎離而苑洛子弗答子春曰未濟旣濟之相交其後乎非芳也之急苑洛子奇之曰是可以言進退存亡之道矣遂手著本義詳說二十六卷以授之俾誦習焉嘉靖乙酉領省薦累試春官弗第戊戌又弗第過晉陽謁苑洛子苑洛子曰子今彊仕文如子學如子大科弗第天也子春曰寛以居之悠久成物春官之首命也先生嘗特授芳也弗習人也天曷故焉歸將詳服先生之教期驗於來春矣歸之五月而病又二月而篤乃顧其兄苣曰死生常理也母老而弗能事子幼而弗能教死不瞑目也旣而曰母老兄能事之子幼兄能教之遂卒子春性孝弟事文林陳孺人終身不違顏色事兄蘭及苣甚恭貧時嘗脫內子之簮珥醫蘭之目而目以明族人有死無棺槨者於我殯配楊氏一子世瞻娶許氏二女長安順字謝氏次安貞字徐氏子春生於弘治己未十月十八日卒於嘉靖十八年十一月二十四日得年四十嗚呼子春吾見其生也吾見其成也乃吾又見其死也傷哉蘭苣將於己亥二月七日葬子春於先塋之次銘曰維沙之苑維渭之陽中有美人如圭如璋有郁其文有成其行嗟嗟子春士林之望孰富爾有孰促爾亡天不可問冥冥蒼蒼嗚呼傷哉嗚呼傷哉

中順大夫四川夔州府知府劉公徳徵墓志銘

徳徵余友也別且十三年矣今歲再過定州而徳徵已臥病執余手曰堪兒爲我教之玆與君永訣焉余心知其不起也姑寛慰之出而泣下比余至京師而堪持狀來問墓銘矣嗚呼傷哉徳徵姓劉氏諱文煥別號蘭村徳徵其字也亦字子緯劉氏之先蓋世爲山西懷仁人祖忠應戍大同中護衛永樂初調定州衛遂爲定州衛人父傑嫡母黃氏生母王氏以徳徵貴傑贈承徳郎兵部主事黃氏王氏贈太安人云徳徵生而哲靈蓋六七歲善爲奇對諸奇字輙善省識之裏中有李溥進士者蓋稱精鑑一見器異之曰是非尋常兒也以女字之弱冠進學官弟子提學陳公試其文大賞之曰劉生天下士也於是劉生聲稱籍甚畿內士無不推先劉生者蓋提學陳公延譽之力也正徳丁卯鄕試中式明年登進士第授駕部主事蓋隸大司馬大司馬乃數數對眾稱說主事時朝邑韓邦奇爲選部員外郎長安劉公璣爲大司徒蓋皆善大冡宰相與推薦之曰主事當吏部徳徵聞知亟抵員外郎曰天下豈少才文煥何以得此員外郎曰主事賢徳徵曰員外郎以主事賢竊恐天下以爲員外郎私也員外郎文煥友大司徒文煥戚主事茍賢柰何天下無知者獨其友與戚知之何也乃推他主事其後又有辭禦史事蓋天子用大冡宰議選內外諸司明習國家事著聲名者充禦史冡宰獨責之員外郎蓋薦四十人皆時俊徳徵預焉員外郎意徳徵且來辭避不見徳徵窘甚夜排闥入扣牖呼曰文煥今日辭禦史非前日辭吏部意也文煥生未晬而王母死黃母育成瘁甚矣今老且衰可爲禦史逺巡耶員外郎矍然起曰邦奇不知其不便如此事遂寢會黃太安人卒守制去服闋補客部遷儀部員外郎進客部郎中再調駕部大司馬每條奏議下諸部未能言郎中盡爲之對大司馬恱之曰若郎中數十軰天下事豈足辦哉蓋諸部自以能不如郎中而郎中日益親重於大司馬乃擢東昌府知府時大將軍彬導天子南巡江漢蓋彬日侍帷幄一切奏白盡從之貴震天下諸所過郡縣賄累巨千長跪稽首始得免徳徵嘆曰文煥守此地乃不能邀還車駕惠鮮困瘁亦已矣柰何剝下混禮以媚權貴哉吾不習是也彬大怒系置之至揚州有李提督者彬親信之謂徳徵曰知府寧不知大將軍尊重今天下第一人可亟圖之不則叵測徳徵苐張目熟視不爲應蓋提督心實是之爲白遣之彬怒且未休曰知府不稱東昌乃調夔州夔蜀之僻下郡也蓋多豪家習橫不服租庸健訟又多無情實前後知府率因循待調耳徳徵旣至乃下令曰不用命者有常刑知府不能行姑息之政也然知府亦不故刻害汝蓋自是無有弗服鮮有無情者矣夔州稱治又夔及旁郡多貴人往往倚府爲奇貨徳徵皆不禮之有一貴人射木利蓋木值可四五十金過索五百金平章司臺憲司皆已許之徳徵持不與都禦史方列牘議薦且升晉諸貴人盡害之初徳徵官京師時又嘗以直忤要司官有气力者乘此隙曰知府病矣宜罷然實不病徳徵旣家食闔門課讀暇則問農灌圃與諸生商確古今有言及時事者輙拂衣起宗族有不足賙之彊弗友教之皆習其化感其惠處鄕里人以禮然性頗豪俠有機謀善口辯故人亦不敢犯事黃太安人終身不違顏色以孝聞締交皆當世名士云乃於嘉靖丁亥九月內疾作至戊子三月壬申卒距其生成化壬寅三月丙戌年四十七配李安人卽李進士女也側室竺氏子男堪粹美能文雅重士林娶董氏垣亦聰敏勤學娶李氏皆生員李安人出■﹝土月﹞尙孩提秀異常兒竺氏出女二蘭適里人韓永壽桂適定州衛指揮使陳璣孫男柯堪子也將以是年五月三日葬城南蘭家左之原銘曰何仲黙稱徳徵書類羲之詩擬杜甫其才甚美學可達於用𨿽歷舉時之俊彥未能或過也使大其位誠有可述爲權貴所害甚可悼惜今觀駕部之聲東昌之操夔州之治其所蘊抱亦略施行矣徳徵𨿽不誕有天年堪之粹垣之敏■﹝土月﹞之秀將必有嗣而興者天匪難諶也

通議大夫大理寺卿龍湫王公墓志銘

公開人也性貞廉介直正徳初開守不理於多口時適大明黜陟苑洛韓邦奇爲考功員外郎太宰以守治狀不飾諭考功詢之多士皆如太宰言然考功素知守才疑之聞公往問焉公當飯客考功故久不起公曰吾當飯客考功請同飯公曰弗堪供奉考功曰安有戶曹主事可食者而吏曹員外郎不可食乎乃出一盂糲食二豆蔬共食之客去考功以開守問公徐曰開之士大夫皆曰守治開無狀民則皆謂守良守後得不黜考功以公違眾持公議艸具待賓戚獨立佳士也遂定交云公諱綖字邃伯別號龍湫王氏之先本鳳陽人始祖玉洪武初避兵於開之別駕裏遂爲開州人玉生福榮福榮生貴貴生溥陽曲縣丞始封承徳郎戶部主事繼贈通議大夫右副都禦史配牛始封安人繼贈淑人生公公童時莊重不羣少長卽知敏學伯右布政每見而喜曰昌吾宗者此子也弱冠中弘治戊午鄕試春試不第卒業大學先後所交知浚川王公後渠崔公蒼谷王公無涯孟公皆海內名士乙丑登進士授戶部主事是歲夏推恩贈翁及牛淑人皆獲封尋升本部員外郎署郎中時權瑾用事羣閹倚勢請托公皆不顧未幾贈翁卒於官邸公哀毀如不欲生扶柩還葬服闋升河南衛輝知府公振舉宿廢屏除積姦公移滿案兩造盈庭從容詳處皆中情理儒學諸生季必嚴試重行賞罰皆始怨而終服丙子當鄕試監臨東塘毛公以公有文望辟外簾錄文多出公手毛公喜曰中州之錄可以式矣特疏薦曰知府學問深邃可學校憲職丁丑當考績時歲荒歉撫按以公素得人心畱以撫之又二年遷湖廣副使初衛輝爲水陸南北通衢臺省權貴過者連車接艤公惟庭見一揖耳人固素知公亦不深尢也至湖廣適武廟賓天羣臣奉皇太后旨迎今上嗣統巨閹谷大用者八黨之一亦在迎侍中彊公長跪公不屈肆行悖侮公脫冠裂服奔赴王府伏啟王深慰答之而公卽棄官歸今上登極公上疏奏劾大用姦惡辭甚激切凡五上而大用斥矣尋起復河南礦宼王鏜橫行河朔間公討平之總督奏言副使累經戰陳親冒矢石故致克捷癸未升山西右參政時巨宼黃太寶摽掠殺戮流毒郡邑公擒之當道累疏薦參政顧攺鴈門行太僕卿公乃乞歸疏凡三上始得允銓部覆奏謂公有冰檗之操州守朱君喜其名孚表其閭曰冰檗己丑薦起四川左布政使土蕃芒部讎殺累年公以恩信諭平之會牛淑人疾卽具疏乞歸鎭巡僚友懇畱弗顧比泊廣都而淑人卒壬辰春起江西甲午升都察院右副都禦史巡撫本省地方以恩詔階通議大夫贈翁牛淑人皆獲贈子行恕蔭入太學公撫江西督逋欠淸詞訟禁侈俗理陂塘卹民瘼事闗藩臬符驗頗犯眾怒亦舉行之大者上聞乙未擢大理卿大理自正徳以來避部院尊要久失參駁之職公力舉行之由是眾情不堪私比者多不便左遷山東參政蒞任疾作乞休不允部移慰畱而疾愈甚疏再具未上而公卒矣公入仕來凡四里居耕田讀書絕不干謁有司曲加敬重其取與進退大節無毫髮茍可以對越神明日用居處蕭蕭如寒士平生𨿽好爲詩文然多不存稿卒後行恕訪之親友僅得三百餘篇痛兄氏早亡撫諸孤若子先世所遺產盡以畀之公生於成化丁酉四月初六日卒於嘉靖丁酉正月十一日享年六十一歲有司延其主祀於鄕賢祠云配吳淑人繼張繼陳淑人子男三長行簡先公卒次行恕官生娶張氏次行果娶李氏俱陳出女四長適生員麻秉直次適趙玉俱吳出次適生員劉謙貞四未字陳出孫男二長事稼殤次事穡未聘行恕等葬公於漢宣房宮祖瑩之東新阡之兆銘曰古之君子寧身被窘辱不狥人以非禮之恭寧違眾孤立不少移乎堅定之守寧窮約終世不茍於一芥之取正徳中如瑾如永成如大用生殺予奪生於呼吸公卿而下伏謁恐後孰敢與之較禮哉公獨抗而弗屈𨿽蒙橫逆而道愈亨矣其在大理也推評參駁無間大小卒之眾議交口屹然不搖至謫遷而不悔也官至金紫而卑宮室菲飲食苦節以沒齒焉得不謂之古之君子哉嗟夫塜累累兮名永垂兮太史碑兮汗靑之辭

嘉議大夫貴州按察使云心於公墓志銘

公餘同年友也精敏絕人餘同年三百五十人張榜甫三日公皆識其字無遺一人故其爲士居官聲稱異等用不盡才時論咸惜云公諱鏊字器之號云心於氏之先本揚之儀眞人勝國末諱彥成者徙籍於滁洪武初彥成伯子小乙從戎鎭江衛卒從髙祖忠嗣之攺編滁州曽大父和來省樂其土遂家於滁和生大父椿軒處士能﹝闕﹞父﹝闕﹞號南溪母莊氏成化六年庚寅正月八日丁亥生公公生而靈異少而穎悟甫十九歲廩於州庠弘治壬子應天鄕試中式春試弗第卒業太學歷事刑部畱心律例諸生或曰於子學養子而嫁耶將備大人之事乎公曰書言典常作之師是祖宗創述精意一代法程也況今日曆事乎非昔國學諸生也正徳戊辰登呂柟榜進士授戶部主事部送大倉銀十數萬給邊羨餘數百悉籍以付主者嗣部檄主守徐州倉以愼修聞庚午時太宰以風憲重要宜博選天下知名有效士充之且以其事宻付文選主事韓邦奇兩京部寺及府佐以下預選者三十餘人公爲優薦焉攺授廣西道監察禦史公有憂色曰朋益之慶可榮而鼎重之勝可懼也而禦史之聲名乃著通歷三載奏最於是南溪翁封文林郎監察禦史莊贈孺人繼母周及室余並封孺人尋奉勅督長蘆鹽法兼視河道所至剗獘剔蠧風裁自持時薊賊楊虎等大掠河間諸郡縣勢甚猖獗公適駐滄賊前驅猝至城下州守遁去人情惶駭莫爲守賊登城讙甚公策賊眾多脇從非得已者服朱衣坐臺中臺面城邇賊從城上望見公相戒曰毋驚動欽差果相率詣臺門乞命公諭以無畱城中及殺人刼庫自非首惡並許自新皆歡呼羅拜而去公命吏數軰招降數百人賊勢孤余凶就縛後按巡宣大宗屬監軍廝養誘脇大戶包納而率幹沒公私受蠧公廉知之詭曰是多詐譎焉有帝冑中貴不自愛重者掩捕十數人治其罪勒限令償上下肅然莫敢犯踰年代還有武臣獻其妹侍武廟而憑籍寵靈緣爲姦利公率眾禦史攻之不報抗疏再陳至曰不韋進美姬而潛易秦春申惑季園而卒傾楚明皇寵祿山而幾危唐亦不報左都禦史彭公愼許可獨器公令與張禦史淮看詳諸文字會大理寺丞缺員銓部欲擬公公聞之急白彭公言故事官卽等當以俸差周禦史倫實先於鏊階弗可越彭公嘆曰君可謂虞廷之吏矣丙子升浙江按察司副使浙爲大藩獄訟繁劇號難理公治之易初孝丰土豪湯毛九等負險拒命積歲不服上命都禦史張公津提兵克之公與議協有白金文綺之賜壬午今天子龍飛覃恩臣下南溪翁得與公服色同進金紫旣升山東按察使初余孺人卒繼室宣聖裔孫及使命下公引嫌求攺適考察當路有銜公弗狥者爲非語中遂調貴州公曰吾拊心無怍已矣人言詎損我哉欣然抵家拜先隴登堂稱壽召昆季姻友陳說平生無幾微見顏面乃抵貴貴俗故龐厚又莫有撓者公甚安之嘗曰得行其志者其貴陽乎乙酉入覲然公意亦倦遊矣遂致仕時年五十有五南溪翁旣八十翁之弟率庵居士亦七十有七皆白首康彊歲時公率弟侄洎子若孫殆數百指拜階下人嘆羨以爲難得公自筮仕至休致一亷自持比歸籯無餘貲已而貴陽舊僚致前未支俸七十金至付子弟令綱紀以贍生家始日裕乃買田左山上泉之麓構屋其上雜蒔花木義興杭公淮額之曰上泉莊因自謂泉莊老農且爲莊之十四景各有標題徜徉瞻眺超然有舞雩之意且曰景外之景標題豈能窮哉寺州時與公遊未嘗輙有造請郡公禮敬焉南溪翁病公侍湯藥如少兒旣卒斂葬虞祥一如古禮比禫則公年亦七十矣與鄕先生爲淸平會公自裏居𨿽絕不干謁然不忘拯世之志凡有可以便民禆治者必告有司傾懷無隱問學務精詩文不事模擬而能道已所欲言尢究心六書之學平生精力健甚幾八十燭下猶能作蠅頭楷書眾以爲𨿽耋未艾也乃丁未冬病胃痛藥不卽功以今戊申春二月二十有八日卒於正寢享年七十有九配余孺人繼孔孺人皆先公卒子男九長野亨貢士山東城武知縣奔訃哀痛感疾後公百日卒娶張氏次咸亨先公七年卒娶李氏次光亨大學生先九年卒娶王氏次節亨蚤卒俱余出次賁亨孔出次心亨亦早卒次復亨中亨永亨俱側室沈氏出女四自孔出者適滁州衛指揮同知謝承勲自沈出者一字指揮僉事姚應禎二未字孫男四曰世材世延郡學生茂而賢克世其家世建世瞻皆幼女十曽孫男三曰居厚居黙居易女二賁亨等卜以十有一月二十五日葬公左家山隴世材以大參胡公狀來問銘銘曰惟滁之陽山有泉莊山髙千仭上有鳳翔莊景奇絕標題靡窮徜徉瞻眺有冠有童昔我冠豸實抱先憂出持風裁入獻忠猷我竭勤誠世兮我遺時哉後樂萬景俱宜不忘拯世有拂吾膺吾豈寒蟬嗤彼季陵公年八十黃髮童顏謂當百齡遽爾貞還公才則丰公位靡亨斯志斯銘斯銘稱情

中順大夫夔州府知府韓公墓志銘

弘治戊午予與公應試長安會旅邸蓋蒲多士冠也見其方直樂易心愛重之旣聞公登正徳癸酉鄕試明年登進士嘉靖戊子再會京師而公已歷官至戶部郎中後拜知夔州府壬辰公髙蹈歸乃聞之許判言公善處鄕鄕之縣尹以下無弗善公且言其康彊不似老人當獲上壽癸卯則公季子綸持王舉人業狀來問墓銘然享年已七十一矣公諱坤字子厚號上原姓韓氏世爲華之蒲城雙桂里人髙祖志川曽祖林祖鋭父宣贈工部主事母李氏封安人皆以公貴也公生而有殊質穎敏絕人八歲就學日誦千餘言人皆奇之未弱冠補縣學生每試輙居上第旣登進士授嘉興知縣嘉興爲浙巨縣民眾事劇且當吳越閩楚衝號稱難治公單車之任約爲章程次第而徐理之剗獘修利治爲郡邑最時宸濠稱亂楊儀賓者濠黨也潛穴公境內府守貳疑莫敢動公毅然發吏捕之生員金燦者父爲糧長折價三千餘兩燦禁錮累歲莫能償然力學不怠公悲憐其意釋之後燦登進士爲禦史初燦旣釋懷金幣謝公曰吾爲天下惜才非私燦也卻之嘉人爲詩歌其廉升工部主事督臨淸閘章聖皇太后自興邸駕經臨淸嘉公能錫金牌羊酒勞之今上登寶位推恩宣翁李安人獲封贈焉旣而攺戶部督催湖廣軍餉會李安人卒守制服闋升員外郎尋升郎中公自主事至郎中部尙書皆稱曰能升四川夔州府知府夔爲蜀僻郡吏治多茍且民習久獘樂寛縱便姑息紀綱弛甚公曰爲政如水火火烈易避水弱易溺民已慢矣是上陷之也乃更約束易置府吏以剛克之未期年治效至不拾遺南川賊勢猖獗兵備張公謀築堤城中堤方五里髙三丈人以爲必須歲月公計丈任工身自督之五日而成蜀人以爲神有神明伯夷之歌然公旣方直不隨俗好忤當道意乃解印歸歸則日以讀書教子栽花種竹爲樂歲時招延故人賓客宴笑終日人間事若弗知也優遊林下蓋十餘年卒公生於成化九年十月初五日子時卒於嘉靖二十二年三月初八日戌時公雅好圖書尢邃易學又樂與人爲善每見裏中後學有善卽極稱揚晚年尢任眞不矯飾人有過必面諭之攺云配原氏封安人有內徳二室陸氏劉氏子男六邦維先公十七年卒娶李氏繼郭氏邦紀娶孫氏邦績娶屈氏邦緒驛丞娶李氏繼原氏闗氏邦經生員先公七年卒娶武氏邦綸監生娶孫氏女三攺兒字李氏夔兒未字丁兒未字孫男六女九小釧適生員曹紳四釧字原氏詩娶趙氏繼王氏釧兒適郭資桂兒未字說娶孫氏繼闗氏諒聘屈氏三釧字郭氏詔未聘翠兒字孫氏長春未字謨諫俱未聘玉佩蟾桂俱未字曽孫女一香兒未字邦紀等以是年九月二十九日葬公於先塋之次銘曰蒲之水水淸淸思義君子無忝爾生蒲之原原如砥方直君子視其所履嘉之政如霖之潤夔之政如霆之震公之才如金之煉可革可從因地而見蒲之隴郁乎蔥蒼公之幽堂龍首之藏

通議大夫都察院右副都禦史進階正奉大夫陳公墓志銘

公卒訃聞上命禮部遣官諭祭工部營葬事公甥參知大夫郗君元洪具狀子詩介子誨來請銘曰公治命也予好公蓋十五年餘比予督撫山西蓋又三年餘毎公禮公必至予室歲時予亦省公於第蓋自是情欵愈浹洽然公未嘗一言及私予乃疏薦之朝略曰都禦史璘歷任以來聲名耿耿抱籌邊馭眾之才有謹身務實之行及膺巡撫之任適當多事之時七疏求歸而未得一被人言而卽罷可當大任者蓋未及柄用而公卒矣公諱璘字邦瑞號一石山西太原之陽曲人也曽祖福聚祖榮贈知州加贈右副都禦史配趙氏贈宜人加贈淑人父智至兩淮都轉運鹽使司同知封右副都禦史母商氏初封宜人加封淑人其世徳懿行蓋載陳氏家傳云初商淑人將就蓐天大雷雨生公旣浴而霽蓋以是人知其逺到云公幼聰穎度越與羣兒嬉每曰我蓋官也爾軰爲胥輿羣兒皆用命云當就外傅時轉運翁命師王公槐受蔡沈尙書盡得其精微槐蓋三晉明經士云十九歲充府學生少師楊公督學政課諸生見其文奇之曰陳生俊乂士也由是陳生聲名籍甚三晉士無不推先陳生者本少師延譽之力也少師者世所稱邃庵者也蓋素秉知人之鑑云弘治己酉中鄕試第二刋文爲程序癸丑賜同進士出身第一授太常博士同官者蓋推博士多識典常也乙卯相孝廟享南郊見博士气宇周旋悅甚面咨何官蓋欲超遷不果錫寶鏹一時縉紳稱榮云三載考績封商淑人爲宜人蓋從轉運翁知州時階也戊午拜監察禦史勑巡居庸諸闗闗者崇崗峻壁天限華夷惟數十里或百餘里稍鳥道通城守之固若金湯前後監察蓋率付下吏閱圖貼竟事耳於是禦史乃躬歷險阨疏可城守者立將官增戍兵曰勞一時可爲千百年之計者上曰禦史言是蓋迄今邊腹永賴云未幾巡按山東有近貴來山東取礦砂蓋近貴素多內援又荷上命若禦史無若我何禦史曰民力竭矣豈復堪益此邪疏論之礦役竟罷蔡河淤塞河流逆決民田匯爲巨浸而稅尙在民民白之禦史禦史曰是可導入漕河者蓋後蔡果入漕粒食乃登云先是孔闕遭回祿修未完禦史度工定期尋乃奏成上遣官立禦制碑文特嘉禦史績禦史勞資旣深宰司轉遷有彛格禦史執法不阿多忤尊貴人尊貴人盡憎嫉之遷浙江提刑僉事蓋臺官以僉事爲淹滯人多爲僉事心不平云僉事至浙摘發興除不異山東時旣而又遷陜西苑馬少卿少卿亦不以苑馬爲閒散馬蓋蕃息焉時少師楊公總制三邊疏薦少卿賢遷布政司參政蓋督軍餉於是邊儲大足而民且稱便云遷河南按察使蓋其時豪猾交納宗室侵越法制及發覺然又依憑城社乃罔恆獲人皆患苦之按察使下令曰自今敢匿人者連坐捕獲悉正其罪境內肅然鎭守王太監蓋殘墨特甚然又正徳時也民不堪命按察使面責之而王亦知自戢云遷右布政轉左布政蓋自此經濟大略益爲著聞乃遷都禦史巡撫湖廣攺撫延綏蓋北敵宼邊警報特甚以都禦史抱籌邊才也於是繕城堡利器械足倉廩募戍兵選將官邊威益震丙子敵人寇邊斬獲甚多武皇降勑奨勵定靖淸平邊墻功成有金幣之錫敵復寇邊復大斬獲捷聞上嘉都禦史能稱賜蟒衣三襲前此都禦史未有者蓋異數云都禦史三年天官舉常憲奏上錫誥推恩及祖且蔭嗣入監旋推兵侍蓋公亞有內援者得之旣而以轉運翁及商淑人老累疏乞歸上曰璘素有才識又曰璘操守淸愼已有旨勉畱著用心巡撫地方乃復起視事時總兵柳勇參將李永定把總許國卜云蓋交納中貴人緣爲姦利軍心憤怨目爲四害都禦史曰凶虐若此坐視之是都禦史縱長耶劾罷之三軍稱快會大將軍彬導天子北巡邊塞駐蹕延綏蓋三月天子寛仁恭儉惟彬黨橫甚處之難都禦史執大體酌時宜𨿽彬凶熖竟不害帥臣戴欽恃其權位又彬黨也敢肆簡傲都禦史怒甚蓋手自擊之有逆子旣成獄彬欲活之亦不聽邊人相語爲眞都禦史云乃都禦史又引疾乞歸上亦不許報曰璘素有才譽有疾善自調理以副委任亦不允蓋未幾而商淑人轉運翁訃先後至矣公自以前後乞休心本爲親乃弟能侍湯藥奉治命哀痛踰禮幾至滅性疏聞上命工禮二部祭葬如例時彬又導天子南巡江漢蓋廷議以上郡北邊重鎭天子外巡乃奪公至情固畱公候代已而武皇上賓有不好公者蓋疏論公謂都禦史宜罷詔從之公竟罷去未幾詔進公階正奉大夫云公才旣敏達而性復剛毅茂實惇本崇儉不能爲閃倐媚悅之態爲諸生時教讀提刑司有攘金人爲亡金者訟攘金人蓋以二百金賄公公嚴拒不納同事生潛誘取之而亡金者坐誣後亡金者得直事發覺同事生皆坐法公獨不污登甲時蓋有當道知公者或謂通名可得吉士官公不通名當彬竊柄時蓋諸司皆以賂贐彬公不贐賂慷慨任事凡所爲蓋時所深避而不肯爲者云公生於成化三年八月十八日申時卒於嘉靖十七年戊戌十月初七日申時享年七十有二配閻氏贈淑人繼周氏封淑人生男詩官生娶郭氏繼張氏女長適太原指揮榮泰次適陜西參議郗元洪俱封恭人繼雷氏先公卒側室段氏生男論監生行二娶張氏張氏生男誨府庠生行三娶張氏謨行五聘秦氏生女適喬永殷官生王氏生男諮行四聘包氏張氏生男讜行六訓行七俱幼彭氏生女字周元禕孫男恩女二詩等將以嘉靖十八年﹝闕﹞月﹝闕﹞日葬於勑建新塋馬南之原銘曰於惟那哉公才浚明濟濟晉多士孰不推陳生雍雍顯相天子咨名侃侃監察六郡澄淸得金矢於廉訪銘旌常於節鎭山之東河之南揄之北憲憲令聞我旣持斧孰敢越厥行我旣秉鑑孰敢譸且張我旣杖鉞孰敢侵於之疆公奏膚公折馘滿車天子曰都若汝予嘉蟒衣燁燁襲幣煌煌益之以白金錫之以龍章崇闗巍巍中華賴之蔡河湯湯斯民戴之吁嗟乎公哉有庸丰哉勤勤七疏懇乞投簮天子曰咈往盡乃心公旣歸止恬然忘世戊戌孟冬公乃長逝有司訃聞天子曰噫勑葬佳城隆以諭祭佳城如崗鬱鬱蒼蒼萬寶不足以爲固四備不足以爲祥於惟那哉公之徳千百世其永昌

通議大夫都察院右副都禦史張公墓志銘

正徳戊辰余與公同登呂柟榜進士識公於南宮後十餘年同官於晉陽撫臣當歲薦凡藩臬皆列奏牘而余與公獨弗與余時致仕將歸公憮然抵余書曰君玆歸矣文魁退且未能進則弗達將若之何哉余復公曰或去或不去歸潔其身而已矣公翻然曰我道無怨無尢余將付之天也後余起撫晉陽公亦撫朔方未幾皆乞歸比余起總河道方擬得再晤而公已卒云悲夫公姓張氏諱文魁字符甫別號字川河南開封府蘭陽縣人也其先本山東單縣人勝國之季髙祖長公者避兵蘭陽因家焉曽祖宗信贈通議大夫都察院右副都禦史配某氏贈淑人父讓逓運所大使封承徳郎刑部主事贈奉政大夫按察司僉事加贈通議大夫都察院右副都禦史配畢氏封安人贈宜人加贈淑人初弘治辛亥公方垂髫河決城舉家舟而覆恍有朱衣人掖公泊於林杪以免弱冠補縣學生正徳丁卯鄕試中式戊辰登進士授刑部陜西司主事時權瑾流毒縉紳眾爭以苛刻冀自免公獨多平反人皆危之弗卹也旣而連丁內外艱服闋赴部冡宰曰是權瑾時執平主事耶升刑部山東司員外郎平反如主事時升山西按察司僉事巡冀北道初大同當權幸隨駕經過之後地方官緣爲姦利至是巡按張侍禦英檄公勘之公按都指揮章傑宋文克削軍資十四萬褫其職竄巨猾陳萬尙寧於炎荒旣而督修沿邊險隘身往臨巡嘗遇伏兵於橋頭堡公以護兵直前迫之皆遁去胡中丞錠薦公才賜帑金十兩升布政司左參議復守冀北首疏宗室聰灍長史趙寛太監王哲總兵楊玉數十家之橫罪其黨二百八十餘人權勢斂迹核追豪商蘇沾逋稅八萬餘金皇店李瑀逋課十萬餘金充軍儲又閉大同闗王廟以釐請罪之俗毀瀋府聖母祠以絕結緣之妖楊中丞志學兪侍禦集皆謂公宜民之仁足餉之才擊彊之威可方古人云升陜西行太僕寺少卿大同副總雅重公以鞍馬金器馳賀於陜公曰吾不以易地易界也卻之升苑馬寺卿裁革豪彊私買私賣之獘馬政以淸勑有亷靖不茍淵塞有猷之奨升山西布政司右布政使尋轉山東左使革堂食裁冗費羨餘月計千餘金別貯以資海道備倭之用楊太史維聰謂公直諒之心剛方之气淸苦之操淹貫之學經綸之略實有人所不可及者云適寧夏撫臣告缺庭議以公久歷闗陜大同升都察院右副都禦史建節朔方敵三入公指畫方略捕斬四百餘名顆捷聞凡三拜白金文綺銀牌之賜升俸正二品唐吏侍龍謂公秉度策勲儼然爲疆場之鎭夏人管黃門律亦曰夏州撫臣剛折而柔廢惟公不茹不吐得撫臣體云嘉靖戊戌春虜困夏遊擊於宴官湖公得報自率大眾援之虜始遁因襲寒感疾力求解任不允會大慶推恩封通議大夫誥有鎭危立利比於南仲之詞於是信公某淑人讓公畢淑人皆獲封贈蔭一子入監乃有不悅公者罷公節鉞俾參知行省政事公力辭以都禦史致仕云旣歸杜門謝客鳴琴賦詩時召親故子弟能文者考徳問業終日不倦偶晨興曰何錦衣甲馬者充斥吾庭耶居數日乃卒云公生於成化己亥九月二十七日卒於嘉靖二十一年七月十九日享年六十有四訃聞特遣河南布政司孫左使存諭祭有式揚風紀屢獲戎功爰念往勞良用悼惜之文兼賜帑金二百兩夫匠一百名襄葬事飾禮備物制也維公聰察沈毅剛直果斷內行修謹𨿽隆夏未嘗裸體晏坐盛怒未嘗撫案大叱嚴於嫉惡見吏之貪污者如仇讎然服善休休若已有之陸太史釴謂公气淸而貎臒身若不勝衣而中剛有制至臨大事決大疑確不可移云配許氏繼配王氏俱贈安人淑人繼配郭氏封淑人子二長九徳早卒娶袁氏以貞節顯次三綱官生娶袁氏三綱將以是年三月初十日葬公於縣西十五里之白雲山來問銘銘曰都丕休哉大河之濱混混淵淵篤生偉人侃侃按察爲豸爲軼昔彼憑城今成竄黜廉靖不茍淵塞有猷公拜稽首對揚皇休羨余是蓄乃去堂餐淸苦之操楊太史言天子命我仗鉞西疆首功四百我伐用張皇三錫命金幣斯承惟公大作益之十朋爰念往勞天子悼惜飾禮備物用光窀穸傳有太史勲有旌常維千百年並視銘章

封刑部河南司主事王公墓志銘

公蒲善士爲養而商也生財而有道行貨而惇義轉輸居積而手不離簡冊志不忘惠澤鄕閭愛之朋儕宗之士大夫崇讓之唐儒有言人固有墨名而儒行者夷論公世可謂商名而儒行矣斯亦不足以有述乎公卒子安慶太守君奉狀問銘太守君予貳司寇時友也僉推入本科本科者貫城弼教之間謂之掌三法司事蓋司寇三士之奇選云公諱瑤字文允號素庵姓王氏山西蒲州宣化坊人系出龍門後徙榮河元季始祖仲文爲河中府掾配戈孺人洪武初籍於蒲仲文生彥純彥純生秉信公髙祖也曽祖景嚴祖榮壽官父馨號敬齋以貢士授鄧州訓導升魯山教諭贈徵仕郎中書舍人配張氏贈孺人以季子中書某貴云公幼而純雅不與羣兒爭稍長贈公授以孝經四書卽領略大旨贈公累試不第家業中衰公乃肇服賈弘治丙辰贈公之鄧州諸子皆從祿薄弗給公貿易鄧裕襄陜間而資漸丰乙丑贈公遷魯山地產竹木麻漆公取良產治器用中度至今土人式之正徳中贈公致仕歸資漸耗費公行貨張掖酒泉間又嘗同諸商依酒泉兵憲陳公赴河西忽傳兵至急趨近堡守者不納眾惶懼失措公從容安置貨物城下團列騾馬挽弓抽刀倚城自保陳公行城見之納入堡問曰敵迫近何爾整肅不亂也公曰等死耳須竭力拒衛安能俯首待戮陳公壯之公因出布絹犒軍吏陳公義之隨陳公至酒泉適哈宻之變軍將多宻約寇爲內應陳公孤危無可與計事者乃召公集諸商誓曰今我與爾軰寄命於此卽有變俱當首禍其爲我親軍公率諸商晝夜披甲冑挾弓刀環衛儼然一禆將矣陳公盡收反者誅之復貨鹽淮浙蘇湖間往返數年資乃復丰故贈公張孺人暮年樂享孝養嘉靖壬午贈公卒公哀毀踰禮築堂奉柩癸未張孺人繼卒公哀毀如贈公越明年合葬新阡家眾請析公以見金與弟侄獨取長蘆自變量千尋赴長蘆守支未獲孫安人卒太守君及諸女俱幼公聞訃泣曰瑤三十年勤苦未嘗念妻子今忽若此誰爲撫顧急欲圖歸大名王某故人也爲其戚張商者貸二百金公盡鹽貨付之張商不償遂僑滯大名有夫死子幼翁姑將賣婦爲棺婦泣曰以一棺而子母翁姑離矣公憐之周以棺婦感激撫子養翁姑終身不再適忽聞中書君疾革棄負資奔赴至京而中書君已卒公日夜號泣攜孀孤扶櫬歸蒲以餘資命長子服賈供二家費辛卯州守請鄕飲固辭始就後再不赴家有祟公曰瑤家世樹徳祟者何也爲文訴神祟息明年太守君以進士授刑部主事公作書以五刑明允勿致枉抑爲戒又明年迎養至京廟祀禮成推恩封承徳郎主事次日趨朝謝恩縉紳榮之爲詩文以贈居京六載與金陵熊公杭州馬公會稽周公張公蔣公胡公南昌胡公杜公闗西張公都城賈公爲九老會命工審象繪形各藏之家爲子孫世講計庚戌太守君有安慶之命公曰汝今爲六縣主一舉動卽六縣安危也君奉公抵家請就養府邸公以久離鄕土欲且盤桓數月君重違公意辭行公申戒曰吾不憂汝不能振耀官常利用明作但謂果於自信過激或罔耳君抵安慶甫百日方圖奉迎而公訃至矣公素彊健日南至謁先祖中寒明日戍刻卒逺近弔者幾千人哭皆盡哀初公天性孝友侍贈公張孺人曲養無方兄弟眾多公身任其勞內則孫安人獨爲窘悴當眾子大變恐傷親心不使聞知寸絲尺帛不入私室每念諸兄弟無依𨿽在京師猶以鹽引經營以資其用與人交忠信不疑於故舊竭力惓惓𨿽僕廝亦令得所云公生於成化甲午八月初十日未時卒於嘉靖庚戌十一月初七日戌時享年七十有七配孫安人先公卒別有志繼孟安人子男三長崇義娶張氏次崇祖未娶卒季崇古卽太守君也娶張氏女五長適沈江二適張允齡三適閻一鶚四適監生寗瓊早卒五適庠生劉一直早卒皆孫出孫男三女四以今年仲冬十又二日葬公於祖塋之次銘曰蒲有美人儒而商江南塞北飛車航本爲養親營四方王氏奕奕家用昌兵憲孤危無可將我披甲冑事戎行桓桓兵憲謀孔臧流血滿城逆屍僵有子負才上廟廊西臺凜凜持刑綱公乃教子愼允明﹝葉﹞勿令五麗含寃傷煌煌龍誥承恩光衣冠俯伏覲神皇白身誰登天子堂瑤函錦軸陳詩章九老彬彬眞良朋﹝葉﹞佳辰勝境時徜徉審像圖形各家藏子孫世守思不忘惟公積善有餘慶﹝葉﹞馬鬛鬱鬱气蔥蒼趾生橫形公之崗千祀萬祀永無疆

苑洛集卷五

●欽定四庫全書

苑洛集卷六

﹝明﹞韓邦奇撰

叔祖考朴庵府君曁叔祖妣陳孺人合塟墓志銘

惟我韓氏世揚武烈肇基有宋邁迹先元鎭於蒲闗封玆朝邑至於髯祖志違膚敏守東陵之節樂首陽之薇始罷武階齊於編戶我先祖平輔府君不違光徳得春府君乃構肯堂惟我髙祖府君恭克類惟肖不隕厥問惟我曽祖府君整聿將厥家用宏玆賁曽祖生五子長我伯祖考府君希孟次我祖考奉政大夫府君顯次我叔祖考武淸令府君倫次卽我叔祖考朴庵府君次我叔祖考府君兪朴庵府君靈俊越人芝玉是粹我曽祖曰都惟家之慶命之曰英字以世傑爰擇名族卜於媒氏媒氏曰都惟陳孺人其徳恆一乃召六禮敬戒歸焉乃弗弔天毒降災中遭家變我祖考府君方踰弱冠奄忽捐殞我先君中憲府君紹宗晬未及周呱呱而泣而我曽祖乃復倦勤於家集諸祖考分授以事曰希孟汝綽而惠其司吾出納庶不召讎敵於鄕倫汝敏而秀其勤於學庶光吾宗英汝謀而紀其行貨於商庶將茍美兪汝勤而茂其視我田疇庶有京積怡如威如庭無間言故我先君雍容力學臻於大成諸祖考擁翊之功於玆宏矣惟我朴庵府君玉立長身沈毅善智旣奉我曽祖之命逺服賈酌財費修宗族之恩廣鄕閭之義外禮賓親交納當世貴人而吾韓氏益以大矣又嘗先身解阨士之難煮谷活殍人之饑返枉判之田誅不義之僕望廬息爭者之訟迎門多長者之車而我朴庵府君令聞廣譽蓋於一鄕矣惟我陳叔祖妣貞柔淑慧婦道是修妯娌說其恭則孝可知矣臣妾感其惠則慈可知矣我朴庵府君行聞旣成則其內助可知矣易曰男正乎外女正乎內吾韓氏之興不有由哉子男一續宗娶仇氏繼孟氏女四長適謝誾次適仇便次適白儒次適賈宗學孫男六邦憲縣學生娶許氏邦忠國子生娶王氏邦樹承差娶趙氏仇所出邦召生員邦望邦本尙幼孟所出曽孫邦憲男一仲讓生員聘李氏女二采蘋字生員樊藻采繁邦忠男仲謙聘樊氏仲講聘程氏仲誦聘孟氏女二采蓮采芃朴庵府君生於正統庚申正月二十日卒於嘉靖二年九月二十一日壽八十有四陳叔祖妣生於正統己未四月二十五日卒於嘉靖四年七月二十五日壽八十有七銘曰維嘉靖乙酉十二月有六日我叔祖考妣往卽幽堂阡於垣中域彼四方裁肪切玉佳气郁蒼惟吾叔祖考妣之徳吾族其將永昌

西河散人墓志銘

西河散人郭守道自號也散人者散散之人八極之表漈落之淵舉萬物莫得而拘焉乾坤不得覆載我日月不得照燭我雨露不得沾濡我四時不得寒燠我陰陽五行不得化育我究其本眞歸諸大源莫容莫破莫得而名焉又其次爵祿不能維系我貨利不能引誘我功名不能羈絆我寵遇橫逆不能感激我若千仭之鳳萬里之鵬飛翔扶揺於天衢之外人孰得而攀之散之義大矣守道自號也何居考其言論幾於窺次散之意乎守道天資異越胸襟脫落觀其外循循乎若無懷氏葛天氏之民也叩其中其莊南華列玄洞之儔歟郭氏闗之大族祖父以來中衰矣守道裕然自適若無不足者旣老猶不長尺寸初里人以守道之能能大郭氏者勸之營產業爲妻子計守道曰法聞之斯世羈棲之宅也夫婦偶合之情也兒女邂逅之恩也吾身性眞之主也夫羈棲者至暫也性眞者至重也偶合之情邂逅之恩至輕也夫營全於至暫之寓者愚戕至重以趨至輕者惑法弗能智亦安敢愚法弗能哲亦安敢惑法不敢愚且惑故不敢勞勞然以傷吾眞也有詈守道於市者若罔聞知人或爲之怒曰郭守道何有於豎子耶顧爲之辱於市守道曰人之所爭者勝也彼詈吾吾固勝矣今夫人於羣眾之中曰某徳之表也則將欣然而悅之矣某徳之棄也則將忿然而怒之矣彼無故而詈吾於市彼徳之亡眾所耳目也彼固自詈而頌吾徳矣焉用較有司兩舉鄕飲皆不就或謂之曰鄕飲禮法之所在也深衣幅巾所以示成徳也斯固榮名之所在而鄕裏之所崇矣守道曰誠若此異乎吾之撰夫禮法者性之縲紲也巾服者身之桎梏也榮名者人之陷穽也若之何而被縲紲荷桎梏自蹈於陷穽之中歟初張居士王伯利者闗之善士也中興王氏公納交而崇讓之長老或謂守道曰郭氏子何崇二氏之深也無乃羨其能而見其有乎守道曰然顧法無所利也夫矜不能而妒勝已避已嫌而逺善人常情也惟有度者能無妒能不避也法焉有度心寔好之矣一日與鄕老泛舟而觴一叟澘然泣下守道亦泣焉守道曰吾叟何悲也叟曰吾傷夫流水之無盡吾生之易窮也吾始成童吾祖父攜吾舟於斯固若是之湯湯也吾壯而客於江湖之外幾往而幾歸固若是之湯湯也古今之代謝生死之相繼吾如水何哉守道曰叟過矣夫往者過來者續叟見水之無盡也然過者過矣過者未嘗續也焉用悲叟曰子亦何悲也守道曰吾見叟之悲而悲之又以見物我之同情矣水與吾固一體也又何羨於彼乎正徳丁丑十二月十一日守道疾革呼諸子曰生寄也死歸也如久客於外而得返鄕園樂莫大焉諸子可勿深哀遂卒年八十三守道諱子法守道其字也吾朝邑大慶闗人配張氏子男二長侃起家幾萬金秦府典膳闗𨿽幾千家莫侃並焉娶趙氏繼娶張氏次爵克佐侃守業娶王氏女一適李倫先卒孫男五孫女七侃之子希孟娶潘氏希閔聘張氏一適商人樊會一適商人王廷祿一適庠生韓邦達一適商人楊鼎爵之子希曽娶衛氏希冉聘王氏希顏未聘一適秦府典膳姚本源一適商人何騰一幼未字銘曰守道又有言曰地無撮勺之土天無呼吸之气江河巍巍而髙泰華滔滔而逝晝昏昏而夜昭昭象兩翼而鶴兩齒茫茫宇宙孰生孰死載觀斯言亦散之旨

茂才趙生仲禮墓志銘

嗚呼痛哉吾仲禮萬人之傑也今遽已矣夫死生修短常理也吾不傷之吾傷夫其志也仲禮不知余之不肖也謂行已之學治平之業在玆矣篤信而深依之探其志蓋欲淩跨董賈比迹闗閩奮乎百世之下也乃竟不售嗚呼痛哉仲禮諱天秩字仲禮世爲吾朝邑泊子村人父世榮亦從余學母馬孺人仲禮生而靈異幼而端楷裏之士夫父老每曰趙氏兒行不左右顧惟以目視鼻未嘗見與人交一言其族祖省試子春謂其天生道學不假修習書一過目記憶不忘博通五經子史諸大家文章而周易尙書兩經能爲舉子業尢精易占六歲時世榮遣其兄天敍就師仲禮亦欲往世榮不許乃終日不食世榮從遣之每誦讀𨿽暑夜世榮已起將農獲而燈猶未熄每奪其燈令寢焉年十五餘歸自晉陽仲禮請從遊世榮以其幼恐無受教之地乃涕泣固請來學時於周易已精且熟余以春秋以來論式示之數日後課一題卽單襄公論陳亡體也甚奇之自是學愈勤無故足不越閾不妄與人談立曰光陰可惜也庚子治尙書才五十日而亦精且熟余乃言之太守兄及紫陽諸弟召令誦說終始不訛一字試以義若老於尙書者共驚以爲神乃謀以族孫女妻之癸卯春鳯泉王公歲試卽以尙書魁多士余每語諸生古人建立事功多在少年知孫策歿時才二十七他日再言之仲禮曰所遭之不同也使天秩當其際豈肯令孫權保有江東哉余嘆曰此武侯志也是歲秋闈不第歸途次感疾抵家三月而卒仲禮靜淵沈毅人莫窺其際余未見漢黃叔度當亦不過是也而竟以夭歿嗚呼惜哉痛哉仲禮生於嘉靖甲申十月十九日卯時卒於嘉靖癸卯十一月二十九日未時年才二十耳事天敍友愛特重天敍亦以奇童並名先卒無子仲禮奉嘗焉初馬孺人數夣兩紫龍入室卽飛去二子生生而皆夭此其徵也配韓氏無子以堂兄天佑子光業嗣銘曰余嘗觀闗中形勝西自昆侖發脈落於三輔長河自西北而南華嶽諸山自西而東會於潼闗水口才丈餘耳闗鎖之宻結構之巧天下莫並也京兆扶風漢唐來名賢相望而朝邑又气止之地顧少聞焉意謂必有建功立徳之賢待時特起及見吾仲禮謂文武之器將相之業在是矣乃又少折豈渭洛二水界破天心邪且三水皆崩走不常故气之聚也則賢才生其散也則隨之而歿如吾五泉大夫靈陂雷子往往皆然可恨哉嗟吁乎紫龍飛兮何日歸兮吾無淚可揮兮

傅太宜人墓志銘

太宜人卒子武庫大夫學禮餘同鄕友也往弔焉學禮衰麻哀泣稽顙請銘初武庫居諫垣弗能緣時俯仰左遷當外補以太宜人年髙將力田侍養終身焉伏裏捨已七越歲屬洪洋趙公撫陜武庫舊僚也因勸駕而武庫有難色太宜人覺之曰吾兒之不出以我故邪我尙健能隨汝養武庫奉命服官政比遷武庫郎中而太宜人日思少女武庫急欲告歸而系籍於公不得遂時相知者又以武庫資當敍遷可便道侍歸武庫朝夕以是慰太宜人太宜人亦雅欲見武庫遷也時吏部方擬武庫補方面而選司以武庫內艱員缺告乃相與嘆惜云太宜人姓王氏陜西慶陽之眞寧著姓淸江提舉司提舉公諱道之女贈奉政大夫兵部武庫司郎中傑公之配也聰惠貞靜甫八歲授以內訓諸篇輙領悟提舉公特愛之提舉公官淸江時翁諱得才以將仕階官南都贈公隨侍豪俊有逺志遂合二家之好雲贈公旣大度不事家人生業而又廩於庠肆力於學太宜人濟以勤儉故家不告匱及贈公擯於提學益養浩頥眞超然自得有遺世之志凡家政小大咸太宜人綜理姑李孺人臥病十餘年侍奉周旋順適無方孺人忘其苦云將仕公李孺人相繼歿襄事皆倚辦太宜人故當時人稱贈公之行飄然若忘機者本太宜人內助之徳也初武庫幼時贈公謂太宜人曰是兒性格難馴與其過懲而傷莫若預導之教乃命出就外傅入則太宜人示之以禮夜則口授以句讀又親札復印件以課仿書武庫君學旣通乃脫簮珥爲束脩以就明師及武庫中式鄕試登進士入仕籍而太宜人又善節理生事家稍裕卽畱意於周貧濟急云女工中饋事事精鑿尢謹內外非至親未嘗接面自爲父爲母爲姑未嘗一日或怠贈公旣捐館捨武庫勸其勿親家政頥養天年惟女工則未嘗暫衰曰我有所事事則心安而樂不以爲勞也太宜人生於成化十二年八月二十二日卒於嘉靖二十五年八月二十一日享年七十有一子男一卽武庫娶黃氏贈宜人繼駱氏孫男一女四武庫扶柩歸將安葬於贈公之原銘曰母以成子爲慈非煦煦吁吁之謂也太宜人於武庫也始教之學終命之仕而武庫生得榮祿養病得侍湯藥沒得奉治命可謂孝矣皆太宜人成之若其它內則懿行固女徳之恆也維嘉靖丙午朔吉武庫奉太宜人之柩歸於慶之陽爰啟贈公之壙乃■﹝穴上之下﹞而藏郁艸茂林有崇其崗玄垂朱翔長髮其祥

南京刑科給事中首山史公墓志銘

首山子道丰而位儉體達而用阻志士至今心惻昔首山子官南都居諫垣也竭節致忠伸志就列侃侃然彈射勿畏髙明巧中者指宗室傷之而首山子罷蓋正徳中也比及天日旣朗心迹已白而首山子病天下知首山子者日望其愈而興者眾矣乃畱連二十餘年而竟不起天於首山子何饒於賦而靳於施邪嗚呼賈生屈於長沙仲淹老於河汾從古則然哉公姓史氏諱魯字宗道號首山子山西平陽蒲之大族也曽祖諱仲謙祖諱全義官考諱臣南陽府經歷封給事中妣馮氏封孺人公幼聰悟初授書讀聲朗朗卽通曉大義顧莊雅不同羣兒好學不倦𨿽暑夜且就燈火學旣成章而尢精舉子業弘治戊午以尙書魁鄕多士入太學祭酒方石謝公校六館士而公爲監元曰與監元者性理之學也正徳戊辰登進士授鎭江府推官時羣閹擅政上下交徵吏治多茍且公治其尢者數人而一郡肅淸江東訟者皆願之公曰史靑天也然又決久寃之獄而人祀其惠寢懷金之謝而眾服其廉裂大宰之刺而人莫幹以私三年而政成頌興當道交章論薦之曰循良吏也乃擢給事中比當權瑾之後言路久塞公乃以諫議爲己任彈射皆當世貴人蓋自吏部尙書而下二十餘人旣而又劾參贊司馬及守備太監曰表裏擅權淫朋也寧藩宸濠逆節已萌人皆知之然濠權術巧中嬰之者奇禍立至又以離間典重在省在廷無敢言者公乃首發其姦曰濠必爲變無疑也又上疏請省國用以節民財蓋前後二十餘章劉駕部讀之曰此切當世之務俊傑之見也會師臣不合於幸寧寧嗾稔姦枉狀訐師臣守備太監素善稔姦因簒公名於狀曰給事中師臣門下士也遂罷歸公素惇孝友事封公孺人終身仁若孺人卒臥地枕塊感疾風濕痿痺幾傷生處其弟知縣君周情同憂喜人以爲難乃又艱闗脫封公之難南都極迎養之歡生則構堂而奉沒則建祠而祀嘗誨諸子曰孝弟者仁之本也未嘗刻意爲詩文然自典則爾雅絕腐脫俗所著有首山集曰學務自得文藝末也爲人坦夷平易弘人之度素優終身未嘗與人有睚眥絕口不言人短不較人惡髙知州瀹貪狠悖徳尋常視公及事敗士民盡欲害之圜圍其第公問遺如常瀹祈曰知州罪則滔天矣柰妻子何惟仁人是望公允其托圖全歸之或以爲過厚曰犯而不校學者所當師也與人恭𨿽卑賤亦爲抗禮曰均是人也初公旣裏居閉門掃軌不事請謁惟與諸生商確義理校勘古今爲物我進修之圖公素不營產業凡俸薪又不入私室歲少歉妻子不免饑寒或鬻田圃具粗糲充腸而已然未嘗有所怨故蒲人曰貞庵之後惟公一人貞庵者蒲產楊少參也淸介愼取與蒲人重之君子曰首山子可謂安貧樂道者也公生於成化癸巳八月二十七日卒於嘉靖己亥五月二十七日享年六十七歲配王氏封孺人先公卒繼吳氏齊氏子男四長資治州學生先卒娶李氏資教鄕進士娶馮氏繼姬氏次資化州學生娶李氏資世聘王氏女六長適王尙忠次適王元從次適庠生楊鏞次適庠生傅弘烈次適範學誥次字許敬孫男五女六曽孫女一資教等將以庚子十二月二十五日與王孺人合葬於東原程胡莊之兆資教持狀來問銘銘曰經有之天道福善禍淫首山給捨國士也當其給捨時彈射無所顧忌可謂忠且直矣窮其蘊抱豈歉於古之經世君子哉乃未及五十而病病二十年而沒位不過郎官福不繼於廩祿天果不可諶與首山之子粹美宏碩有首山風殆將興乎經有之積善餘慶天之福首山其慶在嗣邪然則首山未爲不伸也首山之陽靑靑者薇有斐美人終以之歸髙原膴膴隴佳者庚巍巍馬鬛上有薇生

張雲霄墓志銘

正徳己卯四月三日雲霄以瘡卒年五十一卒之一日弔者千人焉哭皆盡哀出皆嘆息皆謂雲霄善士也其疾若斯其年若斯人又烏用爲善哉嗚呼其爲人可知矣雲霄諱鳯字雲霄世爲朝邑大慶闗人自祖父來以貲雄於闗皆素食修讓好施樂徳鄕裏稱積善之家必與張氏云父貞齋諱質配郭氏繼配辛氏許氏俱先貞齋卒郭氏生雲霄張氏至貞齋尢克光大其世弘治乙丑貞齋卒張氏毀於盜貲產幾盡焚歿者數人雲霄早年倜儻任放不事家人生業貞齋旣歿又遭家中衰內乏兄弟外鮮宗親乃痛自刻厲盡反舊好不數年家至幾萬金於是睦鄕黨禮親友交納達官貴人張氏又大振云雲霄性溫雅終身未嘗與人競人見者皆愛重之配禇氏先雲霄卒繼配劉氏子男二梧娶蕭氏栢尙幼女二一聘韓仲祥一聘王義皆劉所生也雲霄疾爲左撘肩瘡百餘孔狀如蜂絡治法宜托裏表外淸火散毒乃不三日醫顧鍼破之令兩人力擁瘡鮮血迸出腫應手而起瘡遂大發勢固已危迫又一醫連用牽牛巴豆諸劑利數日而血气大憊瘡遂內潰不可爲矣蓋二醫者本市井遊惰素不通方脈偶隨方外士得一二偏方鄕裏小疾幸得效彼遂自以爲能而至此也先是三月十日雲霄來會時尙無恙余告之曰觀雲霄之色惘而怠枯而鮮華疾將作矣歸且愼之雲霄謂陰上捨曰我尙善飯韓公謂何旣而復曰往年韓公謂郭景華景華病月餘今又謂我我其殆哉居五日而疾作又十餘日遂至大故使雲霄因餘言卽藥於未病旣發卽求良醫付之遽至此哉可哀也已故因志雲霄並書此以爲謹疾而命醫者之戒書曰天降威罔非惟酒究其極莫非命也夫梧將以是月二十二日葬雲霄於闗之西原來問銘銘曰張氏世善之家也雲霄善士也而所遭若此人所憾於天地固如此邪或曰季世之天災祥固難諶矣非邪是邪伯道無後諸曹皆賢幽逺難知有憾也天惟此令名千載有傳

處士一庵尙公曁配郭孺人王孺人合葬墓志銘

公卒子道余門墻友也捧同邑趙殿試九經狀來問銘公諱秉彛字天性姓尙氏別號一庵山西平陽府夏縣師村里人也曽祖考諱達祖考諱宣父諱釗母孫孺人公幼卽惇朴不爲欺誑及長見尙氏中衰也嗣爾股肱幹蠱用譽家以大饒曰不理其家非孝也人而不孝非子也弗孝弗子吾懼之矣吾自食其力豈望而罔之者哉公又以興家莫大於教子命道習舉子業督責之嚴奨掖之愛恩慈義方兩盡之正徳丁丑謂道曰爾裒然儒華之中而弗能秀也而又弗克於農也其將若之何吾聞苑洛子者授生徒於河西爾往從之苑洛子爲蔡沈尙書傳義二十卷俾道誦習焉嘉靖丙申遇例冠帶復其家一人有司舉鄕飲固辭不就曰冠帶恩詔也以壽吾年八十吾安焉鄕飲大典也以徳吾何以堪之壽而靡徳古謂之辱不亦羞典矣乎人益與其質公年九十殿試往候之至其家僮僕欣欣子姓肅肅公雙目炯然辭气雍雍步不用杖坐不傾欹雅若儒適若僊殿試曰斯翁也非中畜而外發者乎春秋名卿賢大夫視其國君諸侯容貌辭气吉凶卒不爽卽公容止公之福壽命定於天者固多而徳將於人者不可誣也公𨿽惇本不求人知闇然日章自莫能掩云公生於天順二年正月十二日卒於嘉靖二十八年十月初七日享年九十三歲配郭孺人先公卒無出繼配王孺人閒閒靜女克愼中饋事翁姑處妯娌教子婦撫僮僕上下無間言也生於天順八年五月初十日卒於嘉靖二十八年十二月十八日享年八十六歲夫婦皆享髙壽偕老同年而卒亦世之鮮見者也子男一卽道以尙書應貢入國學娶田氏繼娶韓氏繼娶鄭氏女二長適觧輔次適韓哲孫男三長惟勤業農娶盧氏次惟肖業儒娶盧氏次惟馨幼女三曾孫男一篤女二道將以是年十一月十三日合葬公及郭孺人王孺人於村北新阡之兆銘曰內有善外日彰生有善沒則揚公𨿽闇然有銘章夫婦壽同年亡埋玉處鬱蔥蒼垣裁平取公幽堂

監察禦史楊公墓志銘

公諱本深字季淵號西村陜之延安膚施縣人也楊氏之先本廬州府人曽祖順隨髙伯祖武徳將軍旺戍闗中爲西安官籍後順遊延安覽山川壯偉愛之徙膚施祖春父威蜀府教授贈奉政大夫南京戶部郎中母白氏贈宜人以公兄本源貴也公七歲入小學弱冠充府學生有文名癸酉以書經魁鄕薦試南宮聞贈公之變奔喪歸未幾宜人繼卒公自贈公宜人始卒及虞祔祥禫皆以禮每南宮不第輙闔戶讀書曰人事未盡也足不履市肆公門乃竟弗第曰命矣乎癸巳謁選吏部授湖廣荊州府推官苦節砥行淡泊無異儒生凡訟至庭數言卽允兩造俱服然後平反數四恐懦者不得盡其情也石首姦民佐貪令肆虐歲復饑饉民囂然不寧公往署邑事撫賑之捕姦民抵法四境寧肅後新令至歸民遮道泣畱一邑傾動時土夷叛兵備鄭君气命公往撫至則召其酋長宣布朝廷威徳諭以順逆禍福羣夷聽命他如釋陳顯華之枉破王允節之姦士民至今誦說嘉靖戊戌考績北上屬官贐饋者不閱封卻之太守李公笑謂公曰楊公畏四知耶故荊人數淸白吏謂鮮與公爲儷者己亥擢貴州道監察禦史庚子奉命巡視京通倉儲去姦剔蠧夙獘頓革凡運領不法者論治之辛丑敵大犯山西公條陳設伏禦敵方略乃論劾總撫大臣毀櫃之罪上嘉納之是歲巡按山東見東人勞瘁不忍峻治𨿽憲體甚嚴每以慈惠行之故所歷郡縣民皆安堵不擾若無顯貴人臨者惟貪吏則不少假借也壬寅得敵諜者云賊欲掠臨淸臨淸天下水陸之衝財貨所聚也乃與都禦史曽公會議築羅城是役也有生人之道民亦子來不日卽工事聞命銓部候擢京寺仍有白金文幣之錫甲辰再按畿輔是秋敵犯紫荊公會撫鎭請命調軍分布闗要敵掠完縣而去乙巳刷捲京畿道蓋禦史之極選也非資深望重不得與乃丙午四月二十四日庚戌無疾正衣冠危坐而逝公友愛誠朴季弟本潔孤弱撫育成立本潔又卒遺孤甫七歲復撫育之愈於已子姊適董氏夫亡家貧二子飄泊迎之任奉養焉自生員至末世亷潔自持取與不茍世俗紛華亦無所好訾笑言動必愼矩度宴居獨處如對賓客凡接人待物退焉謙抑居官所至問民疾苦不設方畛若和樂易與者然持法嚴肅人不可犯云銓部將錄公功而超遷之而公逝矣公生於成化丁未三月二十六日距卒享年六十歲配甄氏贈孺人繼配忽氏太守忠之長女封孺人子男二長吉府庠生粹美可成立娶劉氏次兆府庠生娶劉氏女三長字嶽某次字恩生馬某次字艾某孫男一女二尙幼吉奉公之柩歸裏將卜日以葬以公友兵部郎中傅君狀來問銘銘曰惟士之廉以端百行惟官之廉以立百政抑抑監察冰玉自持爾吏一貪百惡從之一夫橫行萬民何罪非故爾言實妨我惠行憲之風佐府之仁威徳時出庶幾斯人

大梁驛驛丞張君墓志銘

君諱繼宗字述之姓張氏華陰大員里人祖微以詩經中鄕試授山西興縣儒學訓導封奉政大夫工部都水司郎中祖母陳氏贈宜人父壽剛稜善執彊直不隨以禮記中鄕試初太原爲晉故地秦郡縣天下公子王孫皆爲編戶而長吏顧其故民心忿不平其俗剛勁勇敢好謀善傾而三晉公族又多至西漢時猶訐告至二千石太原屬邑固皆難治而楡次悍訐特甚其人任俠使气好勝恥屈長吏稍不平卽羣聚而排之有陷其身家者不特罷官而已𨿽銓司亦以爲憂壽候銓京邸捨時楡次令缺同捨生楡人也謂壽曰捨長可吾邑令旣而果令楡次同捨生設酒饌候賀壽至大怒曰我爲楡次令生爲楡次人乃敢浸潤我令家人拉之地壽手杖之卽徙居他捨治裝令家人荷兩擔壽杖而步至保定楡次丞遣夫騎迎壽壽杖卻之至楡次申丞不當起夫騎迎令坐之法旣視事獲殺人盜贓仗旣明堂階左掘一坑埋盜至肩大挺碎其首死擁土爲墳又有不孝子母告之供實令不孝子買一棺來立杖殺之埋堂階右亦爲墳左右累累相對曰張知縣不用大明律其法如此自是嚴刑峻法有犯痛治之不少假借楡民股栗饔飱惡艸九年一節成化二十二年行取自是楡次始可治初楡次羣俠苦壽束縳不敢肆百計搜羅無所得成化庚子鄕試檄壽外簾羣俠於赴省必由之途設謀陷之求貌類壽者僞曰知縣輿馬傘蓋夫隸棨戟皆如知縣前驅者一人至他縣大家謂主人曰今日楡次縣主至可得宻室爲館主人素聞壽名盛饌以候前驅宻曰縣主久淸苦今乘此差欲假數日娛樂可備一歌者旣而知縣至主人侍飲至更初從容謂知縣曰某有家樂暫令侑觴知縣笑曰勿令人知會一人走入擲白金十兩於地曰賞樂趨出知縣追問何人其人逺跪不前曰某里長也急起去知縣笑曰刁弟子明日知縣去主人不知其僞也適壽受巡按檄勘事他邑由他途入省久之俠告里長科銀里長初故不服刑乃言官問科銀何用曰知縣賞樂婦耳按察使疑之又以壽入省未經此途計得其僞狀事乃白俠首捶死窮治其黨壽至京授工部主事歷員外郎郎中工部事涉內府權貴人多干請有權貴人不知壽也托壽爲攬頭地壽對使者大罵手裂其帖曰今番且將就再來者我早朝面奏天子自是無敢請托者人以壽刑人之狀呼爲張扯鑽名聞孝皇一日上幸後山壽巡視皇城刑人大內聲徹禦座上問之左右以張郎中刑人對上笑曰從渠扯鑽中使或謂壽曰上在後山壽大叫曰今日是何節令幸此何爲中使驚走郎中六年不調致仕歸母詹氏封宜人君美髯長身喜修容儀由承差授大梁驛丞大梁爲天下要衝河南行省平章且建治大梁百司分列行旅輻輳前後丞往往弗稱使任多罷去驛丞獨無所違失於是逺近多稱說驛丞者汴有黠盜流刼郡縣主盜司弗能禁官民以爲憂道使者言於都院使院使曰吾察羣吏獨張驛丞勇敢多智可屬盜事乃有檄檄驛丞果捕獲之又數數得僞印兩院大喜共表薦驛丞能九年致仕歸守臣使得乘傳入闗寵異之嘉靖戊子歲大饑君戒家人勿得徵羣逋曰此周貧之時也一婦亡金釵君之野獲之亡釵婦覺亡返哭於道君呼婦與釵人稱惠義云君生於景泰乙亥十一月二十六日卒於嘉靖己丑十月二十四日享年七十有五配邊氏子男四長璇生員娶陳氏次璣娶王氏次玉娶石氏璣玉俱太學生次衡承差娶楊氏女六長適敍州府知府趙儒次適生員馮時欽次適朝邑縣生員李聘次適王廷新次適生員史廷謨次適承差潘錡孫男八女八將以今年十一月二十八日葬於城東南祖塋之次來問銘銘曰人言華陰張丞家居三十年豈直閭裏畏服前後華陰尹崇敬之禮如顯人不與他丞等是必有以致之矣人固貴自立非以爵與位言也亦郎中公遺澤之未斬歟

登仕郎臨汾縣主簿幽齋雷君曁配劉氏合塟墓志銘

君餘同捨友也資容秀美性質溫雅語言進止循循然謙抑而中節與李明經聘相友善同捨生皆以逺大期之亦甚愛且重焉君諱復亨字自坤號幽齋西安同之朝邑縣西闗人也髙祖升升生曇曇生時時生霓鄕試中式歷官淮安通判配聶氏生君年弱冠補縣學生歷試秋闈不第正徳中援例入國學國學生亦皆愛重君嘉靖四年授山西臨汾縣主簿治易州廠事廠司厚利前後官皆罪罷君日夜兢惕翼翼供職三年還治臨汾時境內盜黃鍾等刼掠居民聚散無常逺近騷動君設法捕之藩臬知君能檄君主盜事盡擒獲藩臬下牲幣奨勵邑東有髙橋年久塌損行旅病涉君修復之邑人立石紀其功佐縣事三四年間臨汾人甚安便之而君不能媚上官乃罷歸歸之日民哭送之旣家食亦惟事田園安日用之常耳配劉氏幽閒有婦徳繼娶徐氏尢爲貞淑十五年來事君如賓君病篤焚香誓天願守恆一及君卒喪祭大事皆其經營也君生於成化十四年五月二十三日卒於嘉靖十五年正月十九日享年五十九歲劉孺人生於成化十八年九月二十一日卒於嘉靖元年七月初一日享年四十一歲子男三長儒生先卒次汝震以侍君疾亦得疾君服未闋亦卒娶魏氏次汝化聘劉氏皆劉出孫男一子魯將以是年九月二十九日合葬於新塋來問銘銘曰君𨿽不究於科目文則斐然位𨿽卑而守職則惟汝賢追昔好而志此期後世之有傳

純齋處士楊公墓志銘

楊氏之先本華陰人元亂徙朝邑街子裏至處士蓋七葉矣而徙祖名字無傳祖耀贈衛經歷祖妣曹氏封太孺人父寅應歲薦爲富峪衛經歷三考署上上授徵仕郎升四川嘉定州同知母李孺人處士名錦字尙絅號純齋性誠篤喜恬靜見顯貴人若裏之惡少謹避去曰物有所弗合也志有所弗樂也軒然負气之人孰能爲之應哉與物無忤自童及老未嘗至訟庭曰忤則爭爭則訟君子胡爭也鄕鄰有鬭若將凂焉或彊質之則爲之判白兩爭皆允曰擾擾焉非居身之珍也昧昧焉非直諒之道也如斯可也有某氏兄弟相惡枉狀其侄死罪羣軰皆擠之潛賂處士請共證焉處士弗許曰夫子欲之而以命錦人急之謂何欲因以爲利有如天道矣初徵仕宦富峪與嘉定也道路險逺曹太孺人老弗充從處士事之謹曰傷哉吾父之志王事靡盬不遑將母也撫教二子甚嚴少有拂經卽正色弗與言二子謝過始解曰吾懼夫嘻嘻之吝霜凝則日烈楊氏立於斯楊氏毀於斯二子其圖之事其兄隆友其弟訓導縉驛丞夔怡怡然終身不衰曰是帝之明也鞠之哀也敢弗惇與禦羣僕嚴而有恩曰是亦人子也饑寒休苦弗與人同情哉處士生於天順二年七月十四日卒於嘉靖八年十一月二十四日享年七十有一配劉氏子男二長時雍省祭官文而矩容儀彬彬搢紳之流也娶王氏次時禮壬午舉人粹而立雅而一經明而行舉其將大楊氏者哉娶孟氏繼娶仇氏陳氏女一適本村馬居全孫男二曰瓊曰瑤孫女四一字嚴氏一字屈氏一字賈氏一幼時雍兄弟將以明年二月十一日葬處士於陽昌村祖塋左之新兆來問銘銘曰吾友程君範言處士天資甚美言行多暗合論其世信然程君又言嘗觀華陰楊氏之族譜謂楊氏漢太尉震之後世次甚詳謂渭北有十七房處士族蓋其一乎楊氏之源逺矣

光祿寺良醢署署丞李公曁配東孺人合塟墓志銘

公諱宗禮字天節姓李氏陜西西安府同州朝邑縣嚴伯村人也父政以公官贈光祿寺良醢署署丞母常氏贈孺人叔諱本禦用監太監英皇時賜蟒衣玉帶歷憲孝武三朝皆蒙眷遇奏公爲嗣公幼習舉子業弱冠選充縣學生鄕試不第援例入國學司禮監歷事附選給假歸累入鄕試不第謁選吏部授鴻臚寺序班朝儀閒習無差尺寸武皇登極公充正使捧詔之雲南公通敏善交人堂官同僚多爲延譽序班六年餘選部將擬升知縣公雅不欲出尋升光祿寺典簿廳錄事公大家故克愼取與廳事又皆理堂官薦之部升本寺良醢署署丞三年考績父母獲贈焉禦用公年八十餘乞致仕孝皇遣中使送歸私第公事之甚謹禦用公喜愛之呼爲四哥而不名禦用公卒公營葬事禮儀極其觀美守制三年蕭單二嫂浮坵於都城西門外公擇地葬之初禦用公期公必登科目公思承其志聞明師益友必趨講席每應試偕同友行路費飲食皆公自備旣入仕招延賓客卿士大夫有慶餞禮必主之公𨿽西山之逺必輟公事往從云公生於成化丙戌三月十三日卒於嘉靖甲申八月十九日享年五十九歲配東氏亦以公官封孺人東氏故大家孺人父俊又善經理家事遂以貲雄孺人生於成化己丑十二月二十一日卒於嘉靖壬辰正月初二日享年六十三歲子男三長徳源援例授府照磨娶韓春桂吾妹也皆先孺人卒側室張氏無子以族子守稱嗣次徳澄錦衣冠帶總旗娶夔州府知府劉公孫女皆先孺人卒繼娶王氏側室京張氏無子以堂侄慶祺嗣次徳滋先孺人卒娶都轉鹽運司運使華州東公女女一適邑庠生王廷佑孫男一卽守稱娶東氏慶祺娶蕭氏女年十四貞烈飲毒死京張出京張者京師人也夫亡年少尙書苑洛爲之傳曰將不詳書其事烈女之心無考也將詳書耶甚非烈女之志也推烈女之心寧無書焉庶烈女之心慰矣古今烈女多矣事之難處情之難決如烈女則古今所無也嗚呼傷哉吾之爲此一字萬涕矣守稱將以是年十月初十日合葬公及東孺人於祖塋之右來問銘銘曰吾每思公家事嘆惜而求其故不能得也公善士也平生無作一傷害事未嘗有傾擠心公卒時子孫濟濟比孺人卒皆殞滅無存苑洛乃拂眾情而立守稱然後援例而立慶祺不然公已矣因以銘之庶後之君子思而得其理焉

處士權公曁配黨孺人合塟墓志銘

公卒子朝卿余門墻友也捧吾友王殿試一治狀請志銘公諱景魁字時仰號質庵姓權氏世爲吾朝邑人先居江家社遷許村後遷八里莊髙祖諱秉中曽祖諱士祖諱福父諱祥世皆務本食力母王孺人初權氏以貲雄朝邑後稍衰焉公甫弱冠祥公知公之能立也以家政付之公振奮而起不數年權氏復中興八里莊言富族必列權氏公剛稜豪宕里人咸畏服有不當公意者輙示以聲色卽其人惶恐不自安必悅公而後已裏有爭訟必質公旣判定無能違者然見人有貧困患難必思周援公嘗曰有親者不可不知醫方書本艸不離左右親病自擇藥餌將進必親嘗莊𨿽數百家俗競藝黍稷逺服賈鮮修文學公獨教朝卿業儒卒以成立暮年有司延爲鄕飲賓一預後辭不至曰吾安能以髙年僕僕於樽俎之間哉公性勤儉家𨿽完美且自抱甕視汲量入爲用曰成之不易保之惟艱也殿試又引吾友廣文劉公羆之言謂公𨿽不試典籍而質美暗合若髙陵大川羆未嘗登其麓涉其波安能測其中之有哉廣文論篤人也其言足徵云公生於成化壬辰十二月初三日卒於嘉靖庚戌十一月二十六日享年七十九歲孺人姓黨氏亦本邑營田莊名族父澤母史孺人孺人工鍼刺務績紡納酒醤以供祀事事烹飪以待賓客奉翁姑孝處妯娌和教朝進等慈而不溺權氏中興孺人有力焉殿試曰女徳婦道母儀皆無歉焉生於成化戊子七月十七日卒於嘉靖庚戌二月二十四日享年八十有三子男三長朝用掾士早卒娶張氏次朝進娶麻氏次卽朝卿廩膳生員累應秋試娶張氏女三長適周銘次適髙寸心次適髙守已孫男四濟經娶王氏寓經聘黨氏建經未聘明經未聘女二俱未字朝進等將以明年辛亥二月二十四日合葬公曁孺人於先塋之次銘曰權氏名族世以貲雄旣而中衰振起於公公行侃侃剛稜豪巖莊數百室誰敢不讓謂孝在醫從事岐黃親當有疾湯藥親嘗眾逐末利我惇文教彬彬朝卿邁迹儒校幽閒靜女君子是逑母儀克盡婦道孔修酒醤烹飪鍼刺紡績權氏中興孺人有力歲當庚戌同年而歸偕老齊眉世之所稀

處士任君墓志銘

余爲諸生時君亦充華陰學生因識君於庠捨又十餘年而君就隱徳又三十年而君卒矣四十年間忽忽如昨日嗚呼傷哉初君遣其子今舉人代伯來就學且曰昔嘗聽朝邑韓先生說易明且盡令人恍然有悟我心慕之汝往從遊焉至是代伯持狀來問銘君諱傑字漢臣世爲華州人髙祖眞避元亂來遷居華山之西甕峪口再遷於東裏村遂家焉眞生士中士中生壽官昉昉生耆老鏜鏜配袁氏生君資性秀敏年十一選充生員弱冠能詩文善楷書三十而名弗耀嘆曰儒冠誤人一至此矣吾安能欝欝與人較藝終身哉遂告歸裏捨然誦讀書史終身不怠暇則於居前隙地射鵠爲遊息或邀裏之善士從容談飲娛樂焉君有雅度性惻隱有宰事才一男子投君就役後盜叔氏金誣君寄藏也君易產償後盜金事白眾喜趨告君亦卒不自明人曰此今之直不疑也裏有死不能葬者君出貲以助不足則請同志共襄其事人曰此今之範麥舟也裏有斂散眾必歸君則甚平人曰此今之陳孺子也嘗謂代伯曰讀書以四書五經性理子史爲要文以典實潔暢爲美泛博浮逞無益也有司知君累請爲鄕飲賓不就壬寅冬感疾癸卯春復起夏疾再作卒君生於成化戊戌七月初七日卒於嘉靖癸卯六月二十一日享年六十有六配李孺人先君卒代伯自爲之銘納之幽壙云子男四進忠娶王氏進孝娶張氏出承堂叔生員朝嗣代伯娶牛氏繼丁氏甲午舉人代倌娶袁氏生員女三長適王道次適史吉次未笄孫男五簡娶楊氏筏聘史氏笠筥笴俱未聘女七長適承差石汝靜次字史權余未字曽孫一攘兒進忠等將以本年十一月二十日開母壙合葬焉銘曰厚其積不獲其伸慶弗於其履於其嗣人晦其名利王賀之貞永終吉鬱鬱佳城

席君墓志銘

蒲士秦子克明謁余曰吾蒲有百口同居者席君銘也克明義之今旣卒矣敢以狀聞左右夫秦晉之俗敝也久矣父母尙存兄弟異產而席君豈易得哉可以銘矣君諱銘字克新姓席氏號玉臺山西平陽府某縣東靳里人也逺祖國初戌蒲州守禦千戶所有諱淸者始顯名配陳氏生秉徳配張氏生魁配樊氏生貴配郭氏生祥號竹村配賈氏生君君幼時學舉子業不成又不喜農耕曰丈夫茍不能立功名於世抑豈爲汗粒之偶不能樹基業於家哉於是歷吳越遊楚魏泛江湖懋遷居積起家巨萬金而蒲稱大家必曰南席云自是崇義讓惇宗族睦鄰里親友賑貧卹乏解紛息訟成人之美納交當世君子𨿽蒲之州大夫所將軍不以行伍眾庶待之而席氏之家聲益振孝於親刑於室友於兄弟義以訓子侄故今百口同爨無間言無二志臧獲盈庭亦無爭者旣老以家事付子日與一二知契杖履山水間優遊閒雅風度若儒士有司乃延爲鄕飲賓初正徳中君蓋以竹村之命援例冠帶云君生於成化十七年正月二十九日午時卒於嘉靖二十一年四月二十七日戌時享年六十有三配張氏子一遇春國子生娶張氏繼史氏女六長適文深次適梁志髙吳剛王粹俱商人羅鳯梧郭嵐俱州學生孫男二長東聘賈氏次上遇春卜以是年九月葬君於城東石莊村新阡之兆銘曰昔淮陰資身無策敵人輕之馬援自示其能千金散而復積然則從事於貨殖之疇者非特以利裕也銘亦州閭之雄傑也哉至於百口同居可謂好禮矣

外孫廩膳生南陽張士榮墓志銘

吾尙忍銘吾孫哉舉筆輙肝腸寸裂然吾孫隱而未見蓄而未泄孰能詳哉古人謂一字一涕吾爲是銘一字千涕且萬涕矣吾孫姓張氏諱士榮字仁亨號南陽世爲闗內馮翊朝邑陽村人後其父徙寺後社南陽者吾裏名也吾孫生於南陽長於南陽學於南陽且置莊於南陽將卜築焉未卒前五十日病亟其母始攜之歸寺後然朝夕猶取南陽水飲食之蓋自落地至歸眞皆南陽也號南陽者不忘南陽也不忘南陽不忘吾也死者有知神其在南陽乎此吾所以哀痛之無已也吾豈不達死生之故哉髙祖諱藝配雷氏曽祖諱軏配王氏祖諱瀚配蕭氏父騰蛟累應秋試充歲貢母吾女外祖吾參贊機務尙書外祖母張淑人吾孫幼有至性三歲時見庭前舞者屏後側身效之見吾拊琴歸以兩手作勢告其母爺爺如此吾聞之嘆曰此孟母所以三遷也九歲時讀尙書至璇璣玉衡章蔡傳引張衡渾天儀說吾曰此書舉子多不讀吾孫曰安有書而不讀者乎吾授之明日再授不肯過吾恐其幼不能悟命姑讀過泣三日曰我不知如何過吾試告之吾孫卽以竹篾葦筒爲一儀象以呈吾大奇之以是知前此所讀書皆知其義矣十三四時卽暢達三場文字侍吾逺宦於外不及就秋試嘉靖己亥年十七提學龔笑齋取應秋試乙巳吾在吏部問吾孫致太平之道對曰今之舉子業與前代不同五經四書傳注皆祖宗之制律例者國之成憲今庠序之士爲文不詳傳注郡縣之吏治獄不依律例昔周王訓官曰其爾典常作之師祖宗制度尙違越如此況望其學古議事者乎欲致太平必先正此二者蓋致天下之治者在郡縣之吏而他日爲吏者皆庠序之士也吾與一厚僚贊美一大臣吾孫於屏後聽之客去謂吾曰適聞所論兒殊未諭大臣與言官不同言官遇有朝廷缺失卽當言大臣審其必能見納然後可言若明知其不能行身徒殛竄自取虛名使朝廷添一過舉四海加一瘡痍非大臣忠愛之實也吾曰然則如之何孫曰以道事君不可則止吾他日以二事告契僚大驚曰此豈尋常舉子之見哉丙午吾淑人病孫朝夕侍湯藥吾命應秋試不肯行屢促之不従吾怒治裝繻嚴遣之明日孫跪曰兒今陳情吾曰陳何情孫曰祖母病矣而欲從事於功名得失孰輕孰重哉晉天子異代之君李宻逋播之臣宻尙得陳情養祖母今爺爺不容孫子陳情何也伏地痛哭吾亦泣姑允之淑人病亟孫哀號呼天計無所出割股肉爲羮以進又嘗所出否及淑人卒孫哀毀踰禮旣殯始應秋試不第回扶柩歸京師至吾家三千里冬寒孫露臥柩傍旣葬虞祔祥禫考古禮行義服三年初吾自撫晉陽歸視穡感癘疾坐於廳命孫召淑人語對曰祖可入祖母不可出吾曰我病不能孫驚僕於地口鼻出血左右扶起入告淑人淑人聞其言見其狀亦驚僕孫出視其祖入視其祖母往來號呼不覺披髮徒跣淚血滿膺食頃吾蘇眾爲束髮顏面孫曰眞愈邪安我邪吾曰取粥來孫喜見顏面然痛定思痛淚下如雨紫陽弟曰今日遑遑惟士榮耳預營葬地於吾墓之側曰異日身後以便服勤於地下云己酉病不終殤庚戌病亟吾悲泣孫正色曰死生有命旣而曰天下事未可知借言死生尙未定止吾悲也至卒井井不亂嗚呼吾孫遽至是邪痛哉痛哉吾孫事父母孝而有道母不喜飲酒終身不近壺觴祀不飲福歷覽羣書尢精於蔡子壁經及朱子周易占於凡律曆天度樂器龜卜方藥之屬皆究其樞要逺識宏見出人意表有經理之才事無巨細處之能當其則沈機應變淵深莫測善用自牖遇巷之謀故行無不利而少沮逆然動必以理論必以正無或拂經焉吾意其必爲國家宣力乃竟止於是也惜哉惜哉吾孫生於嘉靖甲申六月初八日卒於嘉靖辛亥正月十一日得年二十有八配趙氏繼李氏男一可賢未聘女一字生員許三畏長子爾立銘曰吾孫旣沒渭北趙先生以書來弔曰張子士林仰重徳性閒雅漢之黃憲未或先焉哀傷之過宜有之矣讀斯言也吾孫庶自慰於地下乎悠悠蒼天謂之何哉胡奪爾年胡富爾才胡富爾才胡奪爾年謂之何哉悠悠蒼天

王安人墓志銘

予述提刑孫大夫王安人狀流涕閣筆者數四傷哉春風不見桃李實欲養而不逮古人所以深悲哀嘆也安人當王氏中衰以閨房弱質舉王氏一門烏獲之任憂勤勞悴年五十餘尙未亨利竟殞歿焉後十三年而子太守君崇古登大科又三年太守君以刑部主事蒙覃恩贈安人勑曰以孝睦爲令婦以愛勞爲慈母遺澤有加而榮養不逮良可悼也孫大夫曰綸綍煥然足光閫徳謂非天錫之報耶古人謂天道𨿽悠逺而終不僣信夫安人姓孫氏封刑部主事素庵主公元配也蒲淸白著姓父諱某號坦庵時稱長者母王孺人安人生而閒慧柔嘉少與諸姊妹從孫姑馮孺人居靜黙無競溫然自淑馮教以女工鍼縷纂組輙盡馮巧而又時或過之馮甚喜愛謂王孺人曰是兒幽良妙麗必爲人家內則也長歸素庵公事翁姑孝處妯娌和視素庵弟妹若同胞翁敬齋公授鄧州訓導旅資不給安人脫簮珥充費奉姑張孺人同至任敬齋公遷魯山教諭兩任歷十二年敬齋公有士望逺近樂於交遊素庵公日召工匠制器用安人旣無妯娌又乏婢僕晝則外應賓客樽爼工食內供翁姑羞膳夜則治諸子衣履備極苦辛張孺人每憐念之安人久益竭力故敬齋公得樂於冷宦素庵公得專意貨殖而安人疾作矣敬齋公致仕歸安人久違父母曁獲見益增悲感然無一言述其勞翁姑乃數數言之戚黨以贊其賢小姑景孺人少折遺孤甥方在抱姑素鐘愛小姑哭不已安人亦有女在抱取孤甥同乳之而愛護有加以慰姑哀思家口旣眾情性靡一又無蓄積素庵公經營四方每數年始一歸中間坎坷拂抑人所不堪安人順受之𨿽素庵公亦不盡聞素庵得以保和兄弟終始無間者安人內助有力焉敬齋公暮年多病損食安人每饔飱極其謹潔惟恐不當意聞少餟卽喜動顏色張孺人久病痺不能舉手安人親爲理髮足病瘡每痛發安人以手砭摩張孺人每對人言其孝勞輙至泣下父母相繼卒安人𨿽哀痛特甚而不廢翁姑之禮翁姑相繼卒安人相素庵公襄事虞祔祥禫祀必馨潔安人痛姑之歿數謂嫂氏言每憶從事三十年間居家隨宦備極窘瘁輙咽噎不能語或夣姑呼其理髮痛哭失聲事素庵公終身順正素庵公亦禮重如賓性本勤儉朴素親課諸子讀書不令少逸有過必聲其狀責治之衣令蔽體食令充腸而已見家人溺愛者曰非兒女之福也諸女皆命先讀孝經曉其文義而後及女工中饋畜子婦特慈未嘗少令知勞每憂長子崇義未嗣後育一孫疹發安人驚悸疾益而卒時太守君未冠諸女在閨素庵公又商於外親戚內外罔不悲嘆曰耕而未食蠺而未衣可哀也已安人生於成化丁酉十二月十九日酉時卒於嘉靖丁亥十二月二十六日未時享年五十二歲崇義等將以嘉靖辛亥十一月十二日啟安人之壙與素庵公合葬焉嗣世詳具素庵公志玆不再書銘曰蒲有淑女君子儷之威如交愛式昭母儀一身之微當王氏衰劬勞盡瘁芩蘗自持天道明明爾嗣谷谷爾徳孔那受天之祿王氏赫赫實爾之福爾積爾遺如嶽如瀆食不三牲祀陳五鼎鶴表興悲龍章錫寵松楸蒼蒼髙冢累累他年太史爲寫宸碑

苑洛集卷六

●欽定四庫全書

苑洛集卷七

﹝明﹞韓邦奇撰

長蘆都轉運鹽使司運使進階嘉議大夫劉公墓表

正徳初聞代之陽有劉鐵漢者公也秉猷持憲直躬逆時獲罪權姦濵死無悔幸而人謀效義天神協靈得再生焉當是時也羣宦擅權瑾尢肆虐頥指爲皇制聲動卽天章喜慍回生死呼吸撼乾坤干心忤意則汗瀦宮墻希旨承顏則金紫嗣世迫脇海內燻煽朝廷文章之士牙籖錦軸頌徳者盈幾介冑之夫首功汗級呈勲者塡門比當大賀之時適瑾有私家之慶公卿百執事嵩呼舞蹈於丹陛者十惟八九而稽首崩角於瑾前者則濟濟罔缺焉是何時也公何人也而與之抗昔東漢黨錮之禍如鑪如鑊孔褒以投主爭死皇甫規以無名恥生千載壯之皆成仁取義之志公無愧焉嗚呼可以表其墓矣丙寅公總理遼東糧儲兼屯種瑾初擅權正急於貪或告瑾曰文官富有惟邊郎耳瑾明言指意而公弗從瑾怒械至京師枷號示眾時枷重法嚴晝夜監守𨿽親友莫敢近他枷者多十日余卽死獨公枷月餘不死時公同郡王沈庵者以死侍側日夕不離公曰我死其職分也如君何王終不去方枷時有黃冠者至公邸遺家人藥一丸曰日剝一分服之盡則難脫是日公夣仙人自霄而下以一丸藥納之口覺而口尙有藥香監守者俱言見老人送藥忽不見於是喧聞九市上達朝堂而西麓張太宰乘此異言之瑾得釋爲民後太宰又言宜起用以示公道遂授監察禦史未幾而瑾敗朝野稱爲鐵漢云若夫公幼而悟長而文持已之行正家之教範鄕之義蒞官之政所當書者不具書而獨取公處死生大節彰彰於時者爲世楷法云公諱繹字以成號斗山姓劉氏山西太原府代州西闗人也登成化丁未費宏榜進士初授戶部主事歷郎中攺監察禦史升河南衛輝府知府升長蘆都轉運塩使司運使進階嘉議大夫云

前嘉議大夫都察院右副都禦史九川呂公墓表

九川公飲恨而卒其友朝邑韓苑洛發其隠摭其大及取名士潘子髙之論痛哭流涕長太息表其墓曰書曰善降祥又曰天難諶公闗中卽俊卽宅之賢也懷安攘之志抱忠亮之節蘊貞懿之學秉亷介之操中遭震撼放遺終身道逺而位促光已輝而弗續志士至今傷之公之撫遼陽也淸屯田裁冗役嚴號令禁姦宄按豪雄料丁力將築邊墉以遏侵軼一二渠凶魁罪懼將必當大法惑眾倡亂而公危矣初公以左布政起復入京故事必先補原職而後徐遷之先相以公國士也不可以常調拘升副都禦史巡撫遼東及變上近貴以先相故大怨誤以公爲先相與因欲罪之憲使者又不爲公申有詔收系公詔獄使者至遼陽諸凶並使者笞辱之林侍郎廷昻奉勅勘公事諸凶閉之憲使者出帑金大賚乃啟門且撫慰諸凶謂公必重坐蓋圖悅諸凶心隠其械詔使窘侍郎弗以聞而公果重坐逺戍憲使者以平定論功超遷矣公平生建立如何而枉罹橫尢若此祥邪非邪天邪果難諶邪然公議無泯時士林扼腕嘆息位𨿽褫而名弗損身𨿽屈而道則亨後公之嗣子光於科甲顯於庠序繩繩未艾擠公者今安在也天難諶邪非邪公今已矣傳於史冊罪也功也是邪非邪嗚呼可以徵矣吾友潘子髙曰正徳間閹宦武夫相繼盜弄國柄生殺予奪頥指气使當其時勢摧威劫中外風靡士大夫依阿涊淟以保身全妻子鮮有能自立者公於時明目張膽數侃侃論天下事不置建儲保治諸疏讀之凜凜使人毛髮竦立疾風勁艸狂瀾砥柱公之謂與大同數逆而失處諸鎭效尢焉爲政者往往務爲姑息不敢下一令伸一法遂使狂狡之卒裒凶鞠頑待釁而動養患貽戚至於今未已也公以身任其事務攺弦而更張之天若厭禍公得大行其道豈惟遼左永淸卽大同諸鎭亦當警懾知有朝廷矣乃志未就而變卽作獨使公一人當之豈非天哉語有曰非常之元黎民懼焉及臻厥成天下宴如也人徒見公受禍之慘而未覩宴如之效乃並大同諸鎭事置不講藩鎭之鑑其不逺也已有志於天下者其無忽諸此乃公之隠而且大者也吾恐後世莫察其情焉故表而出之公之子南京刑部郎中顒再拜泣血登之石若公之詳載之志銘不具書公諱經字道夫號九川姓呂氏陜西慶陽府寧州人也起家進士授禮科給事中歷吏科都給事中調山西蒲州同知詔起升山東布政司左參政歷按察使左右布政升都察院右副都禦史公生於成化丙申十二月初八日卒於嘉靖甲辰十一月十五日享年六十九歲云

國子生西河趙子墓表

西河子諱瓘字汝完姓趙氏別號西河諸友以其周於文學呼爲西河子闗內馮翊之朝邑大慶闗人也未弱冠入爲縣附學生以朱子詩屢應秋試補廩膳甫五年朝廷用輔臣議令天下郡縣選懷才抱徳之士充歲貢西河子應例上春官遊國學歷部事天官考勤籍入仕版選期已屆而西河子卒矣其師尙書韓苑洛表其墓曰聖賢豈匏瓜哉傅說之版築膠鬲之魚塩何其屑屑也古之人惟求得其本心初不拘於形迹生民之業無問崇卑無必淸濁介在義利之間耳庠序之中誦習之際寧無義利之分耶市廛之上貨殖之際寧無義利之分耶非法無言也非法無行也隠於幹祿藉以沽名是誦習之際利在其中矣非其義也非其道也一介不以與人一介不以取人是貨殖之際義在其中矣利義之別亦心而已矣西河子之鄕萬餘家皆習商賈苦艱於息不益西河子笑曰何若是之艱哉吾聞之苑師曰馬援微時人不知名乃自表其能千金散而復積世有無用之儒者哉不數年起家數千金而人莫窺其所自也西河子文章典雅楷書深入顏室持已荘接人恭信而無僞黙而寡辭若拘迂之士而其通敏闊略又如此可謂達矣孔子曰賜也達於從政乎何有漢司馬遷氏作史記述貨殖詳子貢事而深崇之是非諭於利也存魯之業在是矣使西河子得郡邑而治之亷魯之業豈多讓哉顧止於是而已矣豈不深可惜哉其子邃勒之石邃𨿽不事典籍居喪如禮哀痛若弗能盡者西河子可謂不死云

贈中大夫光祿寺卿馬公墓表

公諱貴字尙賓以字行號靖川姓馬氏三原丁村人也正統癸亥公沒弘治甲子冡宰端毅王公表其墓嘉靖癸巳以孫溪田子貴推恩贈官皇帝若曰處士貴光祿卿理之祖父也篤孝友於家庭化良善於裏黨優遊不仕人稱靖節之風授受有徒世仰河汾之化其贈中大夫光祿寺卿理者溪田子也溪田子思所以昭皇恩光先徳也故再表其墓以文命予曾祖仕祿服田求志祖彥眞膂力絕人能舉牛馬逾垣度險徙居王村元亂避兵淳化山中卒全其家洪武四年天下大定乃返王村村人盡死於兵廬室盡毀乃徙丁村云祖妣徐孺人太原同知眭嚴先生女也父仲良仁讓謹飭口不言人過失與人交久而敬之處鄕裏犯而不校嘗有野鴿羣集所居廬若忘機者將卒出末命一編皆篤厚親故鄰里之說子孫至今珍存云妣傅孺人生公予讀馬氏家史而知溪田子所以大也夫湍不急則淵不深畜不極則發不輝光馬氏自仕祿以來篤行可欲代爲善人及公則日新充實益弘世徳使當時置之廊廟之間加之蒸民之上其施爲建立豈不道光富有哉乃竟抑而莫伸隠沒巖穴乃今溪田子興焉急而淵畜而發孰謂非公所不盡哉請詳論公世而表其墓公幼而靈俊徐孺人教之學乃日夜誦讀太原遺書卽能曉識大意家貧弗能時具紙筆常以荻畫地學書及長友同邑杜知府棠張教諭顯石處士彥華髙處士銘切磋講輔考尋載籍上稽天文下測地理中極人事然未有指歸也一日徐孺人語之曰吾聞之爾太原外府君道在中庸不必旁求也公悟遂專意中庸師處士敏深於中庸者也又相與研極中庸之理公南居丁村處士北居巷村間有石橋每相過講有遺論送各期於橋則止一夕自巷村歸論難不已不覺其曙也忽見行人過始別去鄕人因曰分襟橋久之於六籍兩間無弗見中庸而日以自學舉以教人者皆中庸也吉士解棲霞嘗就問退而嘆服贈公詩有公生質類顏淵之句一時學士大夫皆尊信之公於中庸蓋手舞足蹈矣永樂中詔舉隠遺有司以公應詔不就公能用周易六壬皇極諸書占事知來皆奇驗事親孝父病藥不卽功乃割股肉和羮以進疾遂愈時杜知府師處士皆親喪廬墓人稱三孝子云公生於洪武二十七年甲戌卒於正統八年癸亥年五十預知卒期語門人曰某日日入時大風吾歸矣果如期卒葬於丁村之襆頭田杜知府所相地也門弟子服心喪歲時拜掃其墓涇陽周銘者過墓必拜告所如還反面公所著有語錄一卷周易雜占一卷中庸講義一卷配張淑人古有恆言探數原者鬼忌泄天機者神嫉由漢以來京翼李郭之流皆能察兆知先洞照今古禎祥妖孽毛髮莫逃然卒不能自有其身嚴君平邵堯夫蓋能將之以徳則鬼神之道自我出矣如公者方且慶延嗣世綿綿無窮豈特身安而徳尊也哉禦史大夫何栢齋謂當與君平堯夫同傳信矣予又謂中庸之旨原誠明於天道致精一於人心其極至於位天地育萬物公能升其堂而窺其大焉𨿽與程朱之徒同傳亦可也益見溪田子之興源流深長矣

奉政大夫承天府同知許公墓表

公弘治甲子舉人歷任承天府同知卒於官父拙庵翁與我先君同登成化戊戌進士公又我省試同年蓋世好也乃爲之表其墓公諱世昌字順徳號東崖姓許氏陜之澄城人拙庵翁諱英歷官至刑部郎中母楊太宜人公幼孤鮮兄弟伯叔旣長勵志勤學比登鄕試尢日孳孳屢試南宮竟不第以太宜人老謁選吏部授太和知縣迎母就養知縣七年太和大治爲諸邑最都院使院使奏書旌之章凡五上省平章行禦史臺諸司下檄奨之者三十二於是拙庵翁贈奉議大夫楊太宜人亦獲封嘉靖乙酉轉開封府判捕盜不期年地方寧謐院使又旌之丁亥升順慶府同知起程日汴父老遮道拜送抵順慶適廣安賊勢猖獗殺官吏攻城甚急公領民兵直抵廣安圍乃解蜀榖不熟而廣安饑尢甚死散者甚眾公夙夜圖賑救之策賴以活者千計民乏種及牛具公告於當道給種買牛而荒蕪辟矣府素苦水城屢崩民且歲苦修役院使者召公圖之乃開渠西山以泄水而患息院使大加稱重命立石紀其功委署涪州小河一帯盜賊蜂起公奉檄剿平都院使設太平宴以勞之且上其功賞白金二十兩公念太宜人年髙蜀道險逺不能迎養懇疏陳情終養及太宜人病公奉湯藥夜不解衣及卒哀毀踰禮三年不越戶限服旣闋且皇皇然如新喪復除承天府公益勵淸操盡心職務車駕南巡公適署府事百責艱大夙夜奔勞至於昏斃復蘇者幾時又攺修陵寢開築城池建立觀廟添設司衛皆取辦於府兩院使方列牘共薦而公因勞遘疾不起矣兩院使諸司憫公亷貧卒於王事各給傳騎送抵家公生於成化戊戌三月十五日卒於嘉靖庚子四月三十日享年六十三歲公姿容秀整沈毅敏達彊學修行眾方以大科顯仕望之及入仕前後旌奨幾四十章而竟止於是是固南宮失選銓曹論格也而其享年亦竟止下壽天亦不可恃與謂之何哉

提督操江南京後軍都督府都督僉事陳公墓表

正徳甲戌余以按察僉事巡兩浙公正位浙閫蓋始識公別公二十年而公卒又十五年餘參贊南京機務公孫府學生應龍來問表蓋公治命也公謹重周詳內機智而外溫醇與人交夷險通塞不易其初蓋士大夫多好公而公亦聲稱籍甚官至樞府榮封三世云公諱璠字汝玉號思古浙江湖州府安吉之荊溪鄕人髙祖諱興洪武初實授百戶沒於陣曾祖諱翼蓋白溝功升都督同知祖諱文襲金吾右衛指揮同知攺溫州衛正統間蓋平鄧冦功升浙江都司都指揮僉事父諱綱襲指揮同知貌偉才達人謂可繼白溝之爵乃年彊仕卽殞歿成化丁未公嗣職年甫十七也掌衛事蓋十八年而溫衛稱振舉弘治甲子以都指揮體統行事總浙江糧運乙丑武皇繼統推恩授署都指揮僉事丁卯總理屯局庚午揚州等處備倭冦衛有缺官俸鈔及歲入余利向蒞事者蓋多入私家公盡籍爲公費又查革冒濫軍糧歲計蓋四千八百餘石壬申流賊猖獗公爲統帥時武弁多濫及無告者爲功次有邏卒誤獲防守卒六人喜報公立辯釋之癸酉推浙江都司軍政掌印丁丑實授都指揮僉事蓋錄孝丰湯毛九功己卯充參將協同漕運尋有宸濠之變奉勅符旗牌闗防不妨運事鎭蘇松常鎭四府地方公旣受命查革冗濫歲省軍儲蓋萬五百餘石復查局不事事者當之罪初公領部檄調集兵馬聴候迎駕及是宸濠就擒上受賀班師大燕公與焉有文幣白金牌花之賜太倉鎭海嘉興三衛軍餘四百名貼守金山衛蔡廟港崇明所軍人五百名防守潭子港皆支行糧然潭子港已坍入江軍猶影射支糧蔡廟港附近衛城公皆議革罷每歲省糧蓋三千五百四十石嘉靖壬午推南京大教場坐營丁亥攺團營果敢營坐營尋奉勅充參將通州駐札驗給官銀兼修河道省車腳余銀蓋二十四萬有奇解戶部發太倉收貯升俸一級兼賜文幣辛卯升授署都督僉事南京後府僉書壬辰奉勅不妨府事提督操江兼理巡捕公以江防重務舊無符驗闗防不便行事疏請允給推恩實授都督僉事追贈祖父如其官甲午春三月公卒賜葬於永嘉宋萬山之原祭一壇云

叔祖考武淸縣知縣墓表

越惟成化之末中幸持權汪直梁昉威勢傾宇內寵貴震朝廷公卿長跪稽首奉命惟謹頡頏振瑾𨿽永銳而下不論也畿邑武淸軍屯皇庒徧四境最稱難治我叔祖美髯丰面身長玉立動止儼雅器度荘偉天官卿簡畀而尹之時昉牧馬斯地爲害百端叔祖不爲應付昉怒縛里正懸髙桿以示之曰知縣豈不見此叔祖乃擒昉頭目者亦桿而懸之曰釋里正則釋頭目矣昉不得已釋之昉至京言叔祖不稱武淸遂罷歸自是杜門不出縣尹以禮致之不能子堂叔繼宗適應里正役尹故苦里正以爲叔祖必可致乃曰彼縣官自苦里正於我何預焉竟不見後尹愧悔言之分守車平章平章曰尹差矣致賢豈以威力哉率尹踵門請數次始一見示初我先君兄子也生而孤表伯李公貞姊子也少失母叔祖躬撫教之先君登進士貞亦中鄕試先君諱紹宗官至按察司副使封中憲大夫贈通議大夫右副都禦史云叔祖性介直執義蹈矩動以禮檢見子侄亦具大衣庻幾可謂幽獨無愧影衾言不妄發色不假人見世之多文飾者則以爲詐云近世評品人物類以膚敏爲髙下歷觀前古興衰撥亂類非脂韋智巧之人所能堪叔祖侃侃諤諤終於放逸夫豈有所不足哉大學謂家齊而後國治我叔祖藏居田裏成教於家我先君表伯孤哀無告者也皆至成立今我韓氏聨翩科甲衣冠濟濟皆我叔祖之餘也使其授之以政作人之效豈不至於大行哉顧泯泯而沒世莫得而述焉漢之張綱李膺豈不能翊贊皇猷澤潤生民直方之不能行從古皆然也卽其所至家人威如之吉矣惟晉五允升上合豈不難哉豈不難哉叔祖諱倫字秉彛天順七年以蔡沈書鄕試中式云

裕庵處士曹縣紀君墓表

紀氏之先田不滿三百畆及處士之身有田三千粟萬石金千斤曹稱大家惟紀氏處士曰吾茍富矣夫富務施不施則人怨富務與不與則力孤富務恭不恭則眾嫉人怨眾嫉力孤而且富禍之媒也家之索也將如富何經曰富而禮天佑之吾將祈天焉於是積義儲以資婚喪建瓜室以待疾病設途爨以濟行旅而懷之者多上交官府貴人下結州閭豪傑而翼之者眾內修宗族外禮鄕賓而愛之者溥懷多則譽發矣翼眾則勢順矣愛溥則行達矣處士曰吾往利矣是歲也麥兩穗瓜兩葉牛兩犢馬兩駒而財貨倍入焉於是處士曰吾修之人而得之天矣行弗可怠也福弗可恃也乃修堰張河葺靑華開元二寺焚負劵賑窮乏捐數百緡焉壬申之變流賊劉七入於曹圍處士不忍害惟求名馬處士弗與或曰賊勢淫矣郡縣且不能支也君族危在旦夕柰何惜馬哉處士曰賊干紀而命旺夫助賊殺人非仁也資馬爲亂非法也旺則焉敢賊怒焚其居君子曰吾以處士惠人也乃知義矣處士諱旺字恭明別號裕庵山東曹縣人也生於永樂十七年正月二十八日卒於正徳八年七月十二日享年七十四歲朝邑縣丞子年書之石以表公墓

文林郎四川道監察禦史嚴君墓表

嘉靖己酉十一月十九日君卒於京邸旣歸葬越明年十二月君弟殿試天佑請表其墓先是君抵予書曰疾勢畱連啟候緣疏予以爲無藥恙耳訃聞悲嘆累日夫造化之不齊將安問也以君所負應止於是耶嗚呼傷哉君諱天祥字叔善號雙洲姓嚴氏吾闗內馮翊之朝邑望仙觀人也嚴氏之先唐嚴思善之後世居長眷之西原思善初諱譔後以字行或曰唐有梓人節度使嚴譔贓私狼籍得罪誅而節度從祖震又封馮翊郡王史氏重思善厚徳避譔嫌稱以字思善有大節善推占武后時來周峻法思善獨尙寛平全活者甚眾來周疾之謫交趾後稍遷至著作佐郎兼太史令官至禮部侍郎子向爲鳳翔尹今西原有思善墓祠云向曾孫諱威遷望仙觀父諱堯黼母李孺人君生而靈異頴悟過人八歲能熟誦大學論語卽通大義邑侯部君循良吏也素重人才見君大加奇賞厚遺之十二入縣學受學於叔父堯黻君講習經書至忘寢食而堯黻君又俊乂士也君盡得其學堯黻君又以渭北趙永州之賢命君從之遊是夜永州有奇夣焉歲試兩魁諸生僉憲開州劉君珂有精鑑得君捲曰嚴生國士也於是逺近無不推先嚴生者本僉憲賞識之力也庚子中陜西鄕試第六刻經義爲多士程甲辰登秦鳴雷榜進士觀政刑部授絳縣知縣期年而絳治人知向化野無盜賊案無停積獄幾空虛有凶犯毆傷人股致死者累檢傷股人骨無他君取二股骨察其形色長短新舊不同大訊之凶犯具服蓋吏仵受凶犯賄潛以他人枯骨易之寡母告子不孝君亷得母與僧姦狀憐而釋之亦不治母曰子母之際難言也撫按有疑獄輒以付君惟明克允君之治絳也不以刑罰爲威而以亷故不苛而豪猾畏不以賑費爲惠而以靖故不擾而民眾懷不以戒令爲期而以信故不勞而庻績熈而君又敏達勤愼故並其有土厥鄰環三晉而郡縣者七十餘絳縣治行第一撫按共聞於朝戊申徵拜四川道試監察禦史明年實授未幾疾作彌畱卒遡君生於正徳甲戌某月某日至卒得年三十有六君性孝友五六歲時每遇美果食必先奉母旣長朝夕惟以承歡父母爲念母病泣跪進食呼天而禱父落一齒持之泣累日嘗因事諫父父怒以履踏其面笑而受之父乃感悟天佑多病飲食湯藥必親嘗之學每有所得必以語天佑居鄕謙謹重法禮鄕人愛之及爲禦史遺書家人曰凡居鄕必順天理合人情毋挾勢淩物利已損人常以天字安在眉頭行無不利矣初絳平陽富邑君三年間俸薪外分毫無取去絳時僚屬士民爭以進饋皆不受曰取予士人之大節豈以在絳去絳而遷其守乎昔兩漢取士以孝亷爲首成周效邦君養恬爲先夷視君履居身之珍治絳之美兩無所歉云

淸軒處士富平紀公墓表

公諱鶴字霄鶴號淸軒言鶴唳淸也世爲西安富平蓋村里人沒已久矣曾孫道將於嘉靖十八年十一月初三日舉二代之喪而葬焉道予門墻士也請表其墓昔三代盛時徳藝兼用下及兩漢猶存一二亷叔度以家僕存主孤遂舉民牧治行稱平民安頌作傳列靑史名垂千古藝何有焉近代專較文藝是故篤行之士泯沒遁世矣聞公事親孝養生送死罔不以禮哭母終而喪明勤父疾而傷生其處兄弟之間尢爲恭友析產自取其薄饒沃歸於兄弟撫育族孤有室成業至於捐粟以濟歲凶煮粥以活餓殍則又行義施於鄕黨者也若公者得不謂之篤行之士哉俾寄之百里之命卽無赫奕之聲其視世之取髙科司郡邑貪黷肆賊機械巧中誘惡傾善欺上毒下蕩然無復亷恥者逺矣然竟泯沒遁世焉公生於正統元年三月初三日卒於成化二十年八月初四日得年四十有九配趙孺人子男一女一孫男四曾孫男八女八玄孫男七女四公惠人也身儕於齊民壽甫過五十人謂天道亦無知矣今觀公狀子子孫孫繩繩眾多間有聞人孰謂天道果無知哉

堂弟縣學生韓汝聰墓表

華木千葉者多不實靈駒千里者多難牧天地有憾造化靡齊人亦莫得而詰也痛哉吾汝聰弟多才而位弗偶資秀而嗣弗續且不以中壽已矣嗚呼痛哉汝聰諱邦達字汝聰陜之西安朝邑之南陽人也我韓氏本慶陽府安化縣人宋元以來世以武貴至元中葉以金牌萬戶鎭蒲闗闗今隸朝邑又數世卜壠於邑南馬坊頭規模宏碩松栢十數種種皆百株壠外供祭田百畆吳彥常者世佃其田取租每歲淸明辦牲品余租供族之生員後稍稍爲田鄰侵而吳亦陰賣之正徳中乃計見田三十七畆與彥常侄雄爲符書供租如故事初洪武初髯祖者始罷武階爲齊民亡入洛南縣家史失其名但相傳髯祖云後念朝邑壠在焉攜長子平輔祖歸朝邑畱餘子於洛南今其族亦甚繁盛云又四世至祖顯奉政大夫刑部郎中贈通議大夫都察院右副都禦史配張淑人初封太安人繼封太宜人贈淑人旌表節婦生伯父玨義官伯母白孺人生汝聰少頴敏美姿容先中憲府君愛之取爲子以蔡沈書補縣學廩膳生後伯父以余兄弟四人俱登名仕版伯父八子獨汝聰乃復取回子之初汝聰赴同州歲試伯父偶得暴疾急召汝聰歸已易簀不能言汝聰號哭計無所出跪吮伯父喉中痰出乃張目一視曰汝歸矣遂卒汝聰謙讓能忍納交時豪門多長者車轍然嚴毅有智略人多畏而不敢犯裏中有爭皆赴愬多不之官一判則人不敢再辭再辭則傾財助直者必令勝白孺人之喪逺近賢傑無弗弔送者宗人以爲吾韓氏駕海之梁云生於弘治庚戌七月十七日卒於嘉靖甲辰八月初七日享年五十四歲先以嘉靖二十三年十一月二十五日葬於新阡縣南西原之上因略摭其世系行實梗槪表其墓云

故蒲城雷公墓表

公旣卒子介一行人旣自爲志納諸幽壙矣嘉靖壬寅介一卒孫縣學生洵溥予門墻友也將葬介一請文以表公墓公諱太初字本仁姓雷氏世爲陜之西安蒲城人今聖天子龍飛攺元誕恩公以壽官公幼淳謹以孝恭聞讀書僅能紀家務性狷介寡合故異趨者頗不悅而同道者則愛重之愼取與畏法義見非分之物必懼焉若凂成化初西邊用兵官府給金購糴寛限以召商人爭趨之公獨不領金眾曰值髙限逺奇貨可居也柰何弗取公不答逾年徵糴以年之稔也倍其數且輸之邊死從者殆百家後部糧甘肅眾以官值易市冀規厚利公獨賫本色同行者笑其拙抵肅而兵殷用急部使者比杖日且二三四邊一時不能貿易有司督並妻子捶楚無完膚至破家以償一日昧爽偕同里數人適野途中偶坐者見來疑其捕已也不暇取所攜走見遺金一袋眾競分之公獨不取且曰異哉亡金客見諸君分金而弗顧恐有他故且非分之物得之不祥越月監司獲盜諸分金者皆爲盜指誣而被劫家又皆識其爲家金也竟無以自白斃於獄正徳中縣侯劉東岡大謨以禦史謫循良尹也以公負鄕望辟爲鄕飲賓不就劉親身至其第卒亦不赴劉甚髙之平生凡與鄕人論談每以力田教子守分爲先家政外則課子讀書泊然靜處而已公生於正統六年辛酉閏十一月二十六日卒於嘉靖十三年甲午六月初四日享年九十有四子雨所謂介一也正徳甲戌舉進士爲行人司副以縣令致仕朱子曰求利未得而害已隨之惟仁義則未嘗不利也公不領糴金不貿官金不分遺金人皆嗤其愚也卒之眾皆亡身破家而公獨安樂焉信利義之相去逺矣因詳書以表公墓爲世之貪利而不思害者之鑑云

贈文林郎河津縣知縣逸恬樊公墓表

公歿且二十有六年矣子得仁以監察禦史擢四川行省參知政事將表其墓以文問予予觀樊氏世徳知樊氏之必興也予迨交公公精神秀爽資性聰敏心意豁如也田園廬室茍合茍完不戚戚以求美不妬勝不曲狥茍志同情適暢飲終日若遺棄生事者得仁則剛毅而通達浚明而仁厚久要不忘有古人風尹河津按直隸民懷士頌聲望卓然故觀公則知今日有得仁觀得仁則知樊氏之大將不止今日矣公諱勛字功甫號逸恬馮翊朝邑之北石村人也以得仁爲河津時贈文林郎河津縣知縣父淸齋公爲榮縣典史時川蜀盜起淸齋公部餉松茂病甚公代領卒事爲諸郡邑先榮尹下堂迎勞上官以詩對旌之會淸齋公入覲至湯陰寒病不汗公解衣溫抱如是三日猶不汗且不食夜夣老翁曰是病得艾愈乃迎艾醫分痛炙病果愈其事母嚴王楊繼母望仙楊皆以孝聞公𨿽不卒學然曉識大義初成化乙巳歲大饑淸齋公欲公以例入監公辭曰一子侍養典章也以才自貴顯者尙乞歸況以粟易官爲邪且迎伯父義及諸從兄弟就食於榮又樊朗者伯父遺腹子也淸齋公撫至成立畀之婚室田業公亦體父志友愛之冬月鄕人有寒者公解衣衣之其人請計值後償公曰勛賣衣者邪配楊孺人亦以得仁官封云

四川瀘州吏目屈君墓表

君諱泰字道隆姓屈氏本楚公族也漢髙帝徙齊楚豪傑於闗中遂爲華陰人世居義合裏祖諱韶縣學生入太學祭酒司馬公詢合六館試之每魁多士謁選吏部授山西隰州同知有仁政祖妣李孺人考諱弘仁以君兄都禦史西溪先生官刑部時封員外郎天性淳雅言行不茍曰朱子我師也吾大者弗能乃弗能遵小學耶楷書遒勁類歐陽詢仗義輕財愛人謙已鄕人式焉妣李宜人亦以西溪先生贈君生八月而李宜人卒育於李孺人同知公旣守亷不茍取比謝事歸又適成化乙巳之荒西溪先生已爲學生君力田供養父兄弗暇業儒稍裕則長矣就吏一考嘆曰吾家世以儒而吾以胥史何爲者哉不赴調縣尹謁同知公勸之進後授河南永城縣典史署縣事時西溪先生督撫淮揚縣里正懼君依勢爲威多斂銀麥饋之君皆叱卻正旦各裏循故事具白金爲節儀弗容進一人僞言參稟入於堂擲金於地疾馳去君追還付之流賊猖獗撫司發銀千兩爲軍需君與暢進吏者方易其半賊至城陷盡焚之吏謀曰旣焚無稽余銀五百若通纂入完案誰則知之君厲色曰國家多艱又因以爲利卽子孫乞於市亦不爲此縣有國戚二張素橫逺近趨媚君獨弗禮家眾大不平欲辱之一人曰渠西人素剛安肯甘受則損威多事矣幸庵彭公總制河南知君檄供事軍門屢獲功賞總制凱還論功奏升四川瀘州吏目欽賞白金縀疋羊酒瀘蜀大郡也憲司治焉民俗好訟憲司有難決事輒下君後巡撫大臣行瀘稅多欠下君典徵事民素畏君皆完大桀某收侵數千石君亷實某懼懷二百金求免君不聴竟置於理時營建宮室采大木千餘章巡撫及采木司空選能幹官解木君與焉水手解戶千餘人往返日費總萬餘咸君主支無纎毫不明瀘之分界居民倚兩郡影射尢習刁悍官亦弗能禁君嘗蒞槐牙鎭鎭分界處也有囂民立公側言詞悖慢問之曰富順民也究之實瀘民百餘人持械器噪至君呈兵司治以法自是無梗民矣庚辰春思封公年髙致仕歸家居十餘年安分自律非公事不入城郭君居官十年餘裏居十年餘業業謹篤如一日可謂難得也已公生於成化三年十一月初四日卒於嘉靖十二年五月二十九日享年六十有七瀘士吳子莫曰屈南衙不好士人獨與子莫善因飲從容叩之南衙曰泰行素爲士人輕動曰胥史也泰仰之若天日及泰遊歷四方見官於郡縣者貪殘巧中教姦詆善發財黷貨動以萬計民有一怨言立亡身破家剝民之脂膏以媚權貴賢人君子無如我何者百計淩之以張已威類皆士人也泰又心疑之子莫不覺擊幾長嘆曰若此者視南衙取與不茍彊禦不畏也奚啻混廁哉君子縣學生徵請以表其墓

湖廣髙竅巡檢司巡檢贈文林郎山西襄陵縣知縣尙公墓表

正徳丙子六月十八日公卒坵淺土越三十餘年嘉靖辛亥二月二十六日公子主事君薫等公於縣東髙原祖塋之左朝邑韓苑洛表其墓曰北條之水有長河西合於昆侖東分爲九河九曲圜乎華夷北之水惟河爲大也南條之水有長江上連乎洞庭下會於彭蠡一水限乎南北南之水惟江爲大也人見河之大則仰思星宿之海人見江之大則仰思岷陽之泉納漢沔受蘭賓萬流奔趨遡流而源汪洋淜湃可知矣使河非星海則行潦耳將朝盈而夕涸使江非岷泉則雨集耳將秋澤而春幹安能其大若是乎傳以顯揚爲孝之大者非以其子之賢可以蓋前人之過愆非以其子之貴可以榮前人之封號潛徳幽行前人冥冥之仁因是而可徵也古之人三公奕世楊氏放雀之仁著矣九卿顯名於氏治獄之仁著矣公𨿽歿矣公之嗣子若蘭若薫若芳聨翩仕籍而薫以進士爲部屬芳以鄕舉爲縣令二君才名濟濟異日崇階大拜未可量也非公陰徳之隆何以致是夫陰者人不得而知也若顯徳著聞或以名彰或以位貴或以祿富身積其徳身受其報非陰也必蓄徳盈缶泯然無聞於終世然後不盡之福衍及後人而前之善始著焉公位不過下士祿不過代耕名不過見知於閭裏使非二君亦曠野蕭然一荒塜耳故觀公者當觀於昆侖九河洞庭彭蠡以遡於星宿之海岷陽之泉可也若公居官而守官箴居鄕而篤鄕誼居家而肅家政如狀之所列人之所知者特沱潛旣道灉汳支流耳不足以盡公也易曰積善之家必有餘慶蓋以子孫之慶歸前人之善焉公諱達字伯通姓尙氏闗內西安之武功人以掾士授山東靑州府永阜倉大使攺授義河馬房艸廠大使攺授湖廣髙竅鎭巡檢司巡檢以薫襄陵縣知縣三年考績贈公如其官生於正統乙丑六月初五日卒於正徳丙子七月十八日享年七十二歲云

大中大夫陜西布政司右參政北澗王公墓表

公道富而施不旣職舉而位不究行修而人不知中遭毀阻放逸沒世寒泉弗汲君子心惻焉於是尙書韓苑洛表其墓曰夫登山者不必至其巓但峯巒翠抱有花有竹有松有栢可息可亭卽勝地也涉泉者不必至其源但瀦匯淸深有荷有菱有蝦有魚可舟可釣卽佳境也登仕版者位無崇卑克宅爲賢職無小大就列爲稱公始稽鈔闗繼監兌運會計稱當習蠱盡剔督理邊餉出納惟允芻糧充足三軍感恱當其時節鎭大臣至與之商確邊機謀議撫政而元戎參佐莫不稱嘆敬服其浚明亮采溢於常職之外又如此此其主事員外郎中舉職於部屬者也自郎中進參議分守闗西開司平涼平涼多宗室且驕橫淩轢官府侵虐小民公均祿糧以治其本根刑撥置以翦其羽翼姻眷比附者連坐以法由是豪彊斂迹官民不擾胡店有劇冦大肆刼掠公擒其渠魁釋其脇從地方以寧撫臣上其事天子嘉其功金幣羊酒均錫焉由參議進副使振揚風紀一道澄淸乃承祖母之重繼接祖父之喪哭奠殯■﹝穴上之下﹞必誠必信虞祔祥禫一遵古禮起復河南尋進參政整理驛傳闗內稱平而公罷歸矣此其歷藩臬而舉職於外臺者也使其進節鎭陟卿相則其贊襄陳力豈不如今日哉彼負重而棟撓實美而鼎折一■﹝糹索﹞之外失足則隕百泓之中逼視則陷又惡用登蓮華之峯問昆侖之西哉夫鈔闗監兌皆貨利之所藩參臬副皆顯要之官至於大同邊郎羨余每巨萬而開中招買之利動輒不貲公始終冰玉自持無毫髮誣染又常以士亷女潔一虧終玷訓其諸弟侄則其自處可知矣而當道以簠簋不飾論罷公官夫瓠巴鼓瑟至感流魚奏之王門誰爲之聴故卞氏之璧徒抱泣於中野而已士之見知古今爲難人不知公豈足異哉𨿽然方田王公之狀南澗楊公之志歷歷可述漁石唐公謂之中流砥柱異時觀風者采之布之天下傳之後世孰謂人果不知公哉昔貞晦先生沒世而名不稱唐儒申之曰天至髙而卑聴鬼神至幽而明聴天知之鬼神知之何謂名不稱哉嘗聞之水深而波易動木髙而風易揺方田謂公方正自持不習諂媚是故有以招之矣然合抱之良蛟龍之生胡損焉公姓王氏諱納言字允忠號北澗山東淄川人正徳丁丑進士孤時思時鍚登之石

文林郎長壽縣知縣贈承徳郎工部虞衡淸吏司主事趙先生墓表

先生卒且三十餘年矣嘉靖壬子子永州太守渭北公粵若稽古撰述懿行請吾友四川行省少平章渭野樊子爲之狀參贊尙書苑洛韓子童時習知先生素履狀又實錄也於是表其墓曰士君子胸懷脫落而無所閉藏資性淳懿而恥爲機械制行坦夷而不爲隠怪此居身昌後之道希賢進徳之基也今觀樊平章所述亹亹千餘言凡先生生而家士而庠出而官處而鄕平考無遺大率若此所謂脫落淳懿坦夷者皆先生之所長閉藏機械隠怪皆先生之所恥也世固有雄才宏略談笑以揮天下之事而胸藏險陂又其有髙視闊步問學自修托迹於孔孟而內實荏污人見其飾功揚名登榮陟顯或者峻視於先生而不知皆先生之罪人也先生以是而孝於親以是而友於兄弟以是而尊賢取友以是而惇本崇質立教於延津以是而省刑薄斂敷治於長壽以是而周貧濟急惇睦於鄕閭是故父母安之兄弟友之朋友與之學日光大教日弘敷民日感懷鄕閭敬而慕之矣以先生之實則𨿽有服大僚可也乃位不過郎官名不過鄕士人謂善無徵也而渭北公通達明敏彊學飭躬服先生之教益弘其業登名鄕試賜第黃甲官部屬終郡守宦迹所至卓有令聞而先生以渭北公官工部時贈承徳郎虞衡淸吏司主事然後士君子之報始伸而先生之心慰矣先生諱龍字虞臣己酉鄕試中式授河南延津縣教諭升四川長壽縣知縣配仇安人渭北公諱儒字席珍號渭北云

苑洛集卷七

●欽定四庫全書

苑洛集卷八

﹝明﹞韓邦奇撰

葉母還金傳

利者人所同欲金又利之重者也世衰道微士多懷利豈惟後世昔榮夷公好利則成周時已然矣豈惟成周三苗冺冺棼棼富者以貨奪法𨿽唐虞時固已然矣豈惟唐虞黃帝時蚩尢始倡爭端以殘其眾而利源以興載觀斯世固有髙才雄辯談笑而揮天下之事亦或博洽修文胸富五車之書手操班楊之筆至於棼冺之利顧戀戀焉弗能引而決之以賈禍媒敗者眾矣故見利思義古今所難也葉母以閨房之人能返自來無後虞之金斯不足表而揚之以風污俗乎作葉母還金傳葉母新安人今中書君彬母也隨夫封公僑杭時中書君甫六歲獲遺罐函金二兩歸諸母母驚曰無力而有獲不祥環裏閭求亡金子終莫得母曰函金於罐末賈也蓋罄其產而亡將無生矣夫已利而殺人大不祥將安用是乃命僮俟諸閭布販者亡金子涕泣言遺狀審果亡金者遂付之亡金子以疋布謝母又固卻之亡金子感泣去明日率妻孥稽首庭下且曰我小子徐誠也惟母子子孫孫永享祿後過門必拜母久不便途則專謁且以母徳告諸人人而當世長者聞母還金徳歌詠之撰述之集成捲冊云贊曰昔宻康公得三女宻母曰女三爲粲粲美物也何徳以堪之必致之王而康公不聴王滅宻宻母葉母其見同而康公中書君異也今中書君直內廬日與宰輔供機事而他日晉升無量矣班彪有言嬰母知廢陵母知興然則宻母知禍而葉母獲福邪

王太安人傳

嘉靖丙戌正月初七日太安人卒其子吾友蒼谷王子以傳問奇顧奇也辱王子知爰以其所聞者序次之初正徳壬申王子以山西左參棄官歸養不習王子者或非刺之戊寅薦參四川不起壬午攺元奉詔起用乙酉薦參陜西起才五月而太安人卒王子匍匐出闗哭之慟人以王子過禮矣夫王子之志可傷也王子學期壯行而十五年漠然伏裏舍下夫豈忘情於斯世哉凡爲太安人也王子淬礪名節如完趙璧顧甘心謗議浩然長往夫豈以過行自履哉凡爲太安人也當王子之薦也方固辭太安人命之出王子曰母老矣太安人曰正吾老汝宜出矧今吾尙健復幾年卽汝眞弗能出矣吾將再世見汝大行哉王子幡然起單車入陜進退之志尙未定也乃遽及此王子之志可傷也其慟宜已太安人姓聶氏郟人平山先生之配也平山先生姓王氏名璇字天器以貢士授漢中府南鄭縣訓導升宜川教諭以王子貴贈承徳郎兵部職方主事太安人亦以獲封焉父聶翁倜儻慷慨義孚於鄕閭人咸尊之稱曰聶翁母王孺人惇厚醇愨太安人生而異常女靜慧婉娩幼能服勤鍼絲終日聶翁愛之每媒氏至聶翁輒曰女須名儒也時平山先生秀出士林聶翁擇而歸之初王氏爲郟大族至平山先生中衰矣太安人適遭其阨年始十七乃躬操井臼事翁姑曲逢其意翁病久護牀妯娌事之或稍怠太安人爲益愼且曉譬諸怠者姑每病太安人晝夜扶掖至手滌溺器君子曰太安人孝姑性嚴家政必均妯娌或欲獨勞太安人者姑覺問太安人且曲揜蔽之伯兄父子習訟善誣眾共訾之太安人曰是誠未能感之他日復及太安人人或白之太安人曰誠不足也誠茍至奚宜至哉君子曰太安人讓平山先生旣廩食太安人復內政甚理王氏中興焉成化甲辰歲大凶人相食太安人佐平山先生施糓賑饑全活餓人王富輩甚眾諸餓人死且言太安人不置平山先生在南鄭時漢中守長者也爲女擇婿因延太安人試問之太安人曰吾兒已指腹獲耦矣子婦董氏死南鄭平山先生任滿家眾欲瘞其地太安人必載之歸君子曰太安人義平山先生性介急酒而益厲太安人曲爲承順終其身敬如賓每平山先生從外來聞其履聲卽肅然戒容平山先生旣卒家政悉聴王子王子方以安貧樂道爲髙人或有所饋辭受悉聴王子曰勿奪吾兒志君子曰太安人順初諸婦或中饋未修平山先生怒命撻之太安人持杖入廚惟擊槁席若撻聲子婦𨿽多女視之有過未嘗面數撫愛王子兄弟備至及諸孫亦未嘗不以義方訓之君子曰太安人慈平山先生始一貧甚髙氏女奔歸告饑適絕糧平山先生無何爲汲水綆復短續以腰帯女旣飲曰水止止渇爾太安人抱之泣旣貴顯每每稱說故貧時事弗諱寒素之士多述太安人毖其妻妻得接聞太安人者皆驩然歸也正徳末諫巡遊者多杖死太安人聞之泣曰吾兒薄粥復自玆始矣君子曰太安人識太安人生於正統十二年八月十三日至卒享年八十歲子男六尙忠娶董氏繼趙氏尙文娶寶丰牛氏尙志娶劉氏尙綗娶周安人卽奇稱吾友蒼谷王子也尙明縣學生平山先生病明嘗刲股太安人疾不赴試提學蕭公鳴鳳移文旌之娶汪氏尙簡冠帶生員娶郭氏繼文氏女三長適孝子髙光霽先太安人十日而卒次適太學生劉山靑次適里人於思瀾孫男十二女十七漸娶徐氏津儒士娶郭氏渡聘趙氏長適周氏次適生員嶽縉次適劉型次幼未字尙忠出湯娶馬氏﹖﹖生員娶宋氏闌聘趙氏長適周迪次適咎思鳴次字郭上尙文出漸娶梁氏洞娶劉氏潺娶仝氏長字郝師堯次字髙抗尙志出同壬午舉人娶祥符李氏和生員周安人卒與爻廬墓三年爻殤又獨居三年府幼俱未聘長適太學生信陽何夫次字葉縣儒士牛沈裕尙綗出長適髙東次字劉桐次字生員張思次字宋光亨余幼未字尙明出曾孫男五女五贊曰女徳之貞尙矣卽其房闥閨壼之懿質諸史冊君子固以爲難也固未聞布積糓活餓殍反忠致誠安貧知常儼乎丈夫大賢之極致者斯亦不足以式內乎太安人者蓋鮮矣

郭宜人貞節傳

慨夫淳風旣漓季世日偸苦節殊勞視爲身外蒙垢偸逸厚誣性命𨿽章縫之士且志圖乎膚敏矧簮珥之人能操存於恆一斯亦不足尙乎作郭宜人貞節傳宜人姓談氏戶部江西司郎中郭君汝能母也年十七歸贈君贈君有二子孟某仲爲郎中贈君歿宜人未及三十而孟某繼歿郎中甫九歲當歲大凶鄕人宦而富者見宜人家貧又無依倚數凍餓幾死謂其志可奪媒問之宜人痛哭曰凍餓死小事耳吾不死殉者以遺孤在也吾豈畏死者卽死可見吾良人於地下媒何以至此哉卽嚙指流血淋漓呼贈君之靈酹而誓之以示不二媒氏嘆懼而退乃力作田績撫郎中當就外傅時命之學用或不及鬻田爲資或解衣爲郎中購書而郎中學遂成登名正徳丙子鄕舉錄矣後郎中歷州郡至今官濟職有聞者本激節婦之苦心撫教也嘉靖戊戌有司以宜人貞節事聞詔表其門士大夫髙宜人之節爭爲詩及文頌揚之乙巳太廟工成禮備天子推恩臣下贈君得贈奉政大夫戶部江西司郎中宜人亦獲贈云贊曰吾友王端溪曰易所謂貞夫一者其斯人歟夫古之制莫先範女師女師立而男女正萬化出矣談氏之行可謂錫類也

李烈女傳

他女之烈者恥污之辱已也死烈女已能潔矣而恥人之污死焉鳴呼烈矣作李烈女傳烈女姓李氏陜西西安府同州朝邑縣嚴伯村人錦衣衛冠帯總旗徳澄之女也嫡母劉氏早卒繼母王氏生母京張氏烈女甫六歲而父卒李氏名族門第甚髙王氏恐其污也攺事他姓烈女獨與京張氏處張氏者京師人故稱京張氏夫亡年少烈女不勝其污也然痛父之無後哀母之無依大哭三日服毒死年十四贊曰將不詳書其事烈女之心無考也將詳書耶甚非烈女之志也推烈女之心寧無書焉庻烈女之心慰矣古今烈女多矣事之難處情之難決如烈女則古今所無也嗚呼傷哉吾之爲此一字萬涕矣

資善大夫都察院右都禦史贈工部尙書陳公傳

公姓陳諱鳳梧字文鳴號靜齋陳氏之先金陵人後占著名數家於泰和家史始祥可祥可生道源道源生良佐良佐生季榮季榮生彬通地理學公曾祖也祖震贈通議大夫都察院右副都禦史配黃氏贈淑人父泰號東庵封承徳郎刑部主事贈通議大夫都察院右副都禦史母姚氏封安人贈淑人公幼而靈異生五歲東庵公卽命就社師所卽能勤勉同社生祀先聖卽取古聖賢列名號祀之東庵公爲模夫子石刻像畀之裏善繪者王■﹝阝庸﹞嘉公志畫夫子及配哲像遺公公謹事於家南樓朝夕焚香拜春秋上下請於東庵公致牲品奠祭人有夣朝衣朝冠上下樓者皆謂公精誠感格神像來弘治己酉年十四提學敖公山考附學敖名士愼許可獨稱器公乙卯二十一鄕試中式九月東宮千秋節縣尹率僚屬稱賀四相缺一公卽代缺相登降卒禮若學生人知其偉度云丙辰登朱希周榜進士選入翰林讀中祕書戊午授刑部廣西司主事淸寧宮災公應詔言時政曰保全外戚謂皇親張鶴齡寵賚過厚也曰追奨忠直謂太監何文鼎直諫死郎中丁哲執法誣故勘吏徐珪論救哲編之民也鶴齡貴震天下文鼎孝皇惡怒甚而哲又權幸所切齒者曰痛抑奔競曰斥絕異端曰愼重民力疏上孝皇感悟文鼎與祭葬哲起用珪免考與本等除縣丞云辛酉主事三年進階承徳郎東庵公封如公官韋淑人及配蕭淑人皆封安人大司冦閔公簡公入本科典章奏壬戌升浙江司員外郎二月上副榜舉人疏曰寛副榜之額曰弛限年之禁七月上嚴祀典以尊先師疏癸亥奉命江南審錄重囚多所平反初巡按禦史誤決要囚部擬公便勘孝皇遣中官問內閣輔臣曰員外能勘禦史事輔臣曰𨿽員外有風力者公以囚當死特失候命耳今旣遷官宜從紀錄法上允之公嘗曰仕優則學必先審刑獄精律例方可及考古一時主事王守仁潘某鄭某皆名士也講學論文或至分夜當時或稱西翰林云九月升湖廣按察司提學僉事公仰體勅諭一以崇正學迪正道爲己任推衍聖制爲十八條自爲三十一條刻行郡縣爲諸生規品士維公同年禦史弟某公表弟某列下第縣學官爲請白公曰顧公論在學校而提學學校首安可私凡以督士者何邪閱卷務詳盡一字一句必加評品曰一卷一人之功名也吾一人可受不明卽士子屈負恨矣見星出見星歸五日召諸生親爲講解曰吾蓋作師勤先也日四生更疊在門諸生來參者兩生引至當唱曰某處生某人某事見曰非特尊崇師道亦示無私謁也升山西副使督學政亦如湖廣時撫按不得預試事制也巡按多侵越公曰是遵禦史不遵朝廷如職守何初湖廣當試期公預白之巡按巡按達大體者李君天賦從之後至山西則巡按已檄下二司矣公自度不可以言語諍乃具疏兼程上聞上報曰如制巡按乃不試初湖廣時湯巡撫送黜退生且欲復廩翁巡按送民生十數入學公皆黜革之守武當者韋太監故司禮監也又正徳時故事二司皆坐旁席公謁韋府門中扃公報曰開中門則入否則投刺回及入公據正席而揖韋前席辛未擢湖廣右參政時流賊劫掠南贛提督發兵剿捕撫臣以公守郴桂蓋以接壤南贛也公檄守備提兵營於交界以俟夾攻復覽秀於湘江洞庭登眺於太嶽石鼓所至查理錢糓詢問民隠暇則召諸生論文督武士較藝時郡守頌曰詞華宋玉號令條侯也壬申聞韋安人訃哭幾絕水漿三日不入口抵家哭又幾絕葬虞卒哭斂祔祥禫一遵古禮初邑城新築有喪者率入城公曰制喪不入城吾導靈輀入非易簀意也豈葬之以禮乎服闋擢山西按察使丙子廷議起都禦史王公云鳳整理塩法王公薦名賢七人代而公預焉王公篤道荘肅少與可俯視一世者也乃推讓公五月聞東庵公訃哀痛喪儀一如韋安人之歿戊寅服闋己卯補河南按察使辛巳谷閹大用迎今上入繼大統谷正徳中八黨之梟素擅權驕貴視公卿如僕吏副使王公綖出謁人曰谷素尊大當長跪王守道士也曰君子寧身被窘辱不狥人以非禮之恭大用果怒辱之河南二司聞之大懼議接見禮公曰三司方面無跪人禮在禮當畱茶話眾皆黙黙公曰王公見辱勢孤耳今吾三司俱在彼𨿽恃勢亦不能加至則長揖再拜大用果答拜茶話如禮皇上初登寶位上疏言時務一曰正大本二曰崇聖學三曰勤聖政四曰簡近習五曰愼朝祭六曰舉人才七曰選邊將八曰正風俗公性旣明決而法律又精故無寃民省發明速無罪者令各自便歸故胥史解人無以投其隙兩省刑獄稱允克云升山東左布政使案無停移門無候人一切銀兩付之右布政陳君奎凡收支秤扣一任之陳而公分毫不經手曰士之淸猶女之節豈惟身不可失男羣亦不可入也升右副都禦史巡撫山東時益都萊蕪礦賊王堂等聚眾流劫山東河南北直隸勢甚猖獗公相機剿撫捷聞降勅奨勵白金彩幣均錫焉朝廷上章聖皇太后尊號覃恩公進階通議大夫祖考妣考妣俱獲贈甲申三年考績蔭孫圻入監讀書初公以山東差役繁重民流田蕪比之他省爲甚凡事務從節省安靜不擾其大者奏聞臨淸倉夫級管倉內官剝削需索且拘畱數年不得脫應是役者往往傾家甚怨苦之公奏徵銀募役年終更替官馬之養死補備驢馬戶至賣子鬻產不能償公亦因事奏令每馬徵銀二十兩解太僕寺買補云攺南京都察院攝院事八月上丁祭先師故事五品官前一日常服至文廟四拜禮回公檄各官祭服陪祀先赴監禮禦史報名查考攺南吏部侍郎遷右都禦史總理糧儲兼巡撫應天十一府地方時寧國府宣寧五縣愚民相率擾亂淩辱官府據守城門內外不通蓋髙淳縣原養官馬五百匹而淳民日困腴田多爲宣城五縣富民買去淳民屢奏貧困賣田狀先撫臣議覆撥淳馬二百匹派宣城諸縣本均平法當時有司處之失當故致變報至人心懼惑然是時符驗闗防書吏俱未至公從權諭撫令各解散保身家養馬事別議處分五縣民實時聴命乃會南太僕及應天巡按共議馬匹仍淳民領養以淳之驛傳銀攺派五縣奏下如擬而淳及五縣民心俱服蔭孫圻殤公以疾乞休上報曰卿揚歷中外素有才望南畿重地宜用心撫巡以副委任不允辭初上元江寧二縣差役繁重人民凋耗其稍富者往往投充內府神帛堂以圖影射正徳十六年詔革之後守備中官復奏補貧下之民將逃竄公具疏奏免南京各衙門非奉公差輙檄望夫隸輿馬朱墨紙筆柴炭小民怨苦公檄下應天府力禁之由是小民𨿽得息肩而顯貴者頗不說蘇松等處稅糧甲天下逋欠者多大家公下令曰租五十石不納者各戶自解人畏自解爭完報於是大家率怨主守民多侵欺轉販重坐至破家不革公檄府候三四起差官督解而侵欺之獘絕再疏乞休上溫之勉畱男曙補蔭上疏祠武進兵部尙書陳洽於常州府毀淫祠祀土糓之神令春秋仲月里正率戶民致祭會飲讀法或爲社倉儲常平或爲社學訓蒙士復疏乞休上復勉畱再疏未及下而不知公者惑於顯貴人諸大家多口論罷公矣公怡然就道旣抵家閉門掃軌不輕接謁進修著述無間時日辛丑三月中旬疽發於背至四月初一日酉時卒卒之辰尙洮颒衣冠如平時享年六十有七訃聞賜祭二壇官爲營塟事贈工部尙書云公容貌偉秀儀度儼雅望之知其爲有道人方剛執法人無私幹𨿽權貴不少假借然謙抑恭愼不以爵位自大一念好賢之心不啻自口出爲政以人才教化爲先歷官所至興學校褒節義禮賢俊奨恬退黜奔競賑貧乏抑豪右凡有禆風化靡不舉行立法𨿽嚴然以惠澤爲主故山西河南湖廣啟行時士民號哭擁送道路塡塞事親孝處兄弟友愛然必以禮節奉先有祠歲時朔望朝夕皆如儀彊學日新老而不倦所著有修辭錄毛詩集解困知記集定古易靜齋奏議學以聖賢爲師範不屑屑於詞藝之末整庵羅公欽順曰公手不停披集解六經多至百卷旁搜約取率有定見而不爲茍同近世異言滿耳離眞失正終莫自悟後生小子或分一席寓一榻於斯以日聞公之緒綸以弗迷其所向又非幸歟而胡公纘宗亦曰公之學古學云配蕭淑人子男三長時次■﹝目署﹞補蔭者也次睢女四孫男二長卽圻次垣贊曰爲國任怨者臣之忠忘一身利害者士之節當正徳時權宦肆虐流毒縉紳省閣臺垣罔不降志屈身韋太監之正席谷大用之正禮不亦壯哉今時豪傑臨死生禍福大節輕若鴻毛漠然無所動顧於監察諫垣則黙然退遜莫敢與之較是非品得失湖湘之黜民生晉陽之阻小試侃侃然無所顧忌非古之豪傑乎至於南畿之政孜孜爲民而貴宦大家之怨不避焉𨿽終罹多口遺佚沒齒臣忠士節斯無負矣昔公之每離任而行也士民輙號泣擁畱塡塞道路有由然哉曾子曰戰戰兢兢如臨深淵如履薄冰公卒之辰尙洮颒衣冠危坐西廡則平日之矜持於動止威儀可知矣然則考公曆履有本者如是爾胡纘宗氏謂之古學也信夫

嘉議大夫總督漕運兼巡撫淮揚等處地方都察院左副都禦史西溪屈公傳

公諱直字道伸姓屈氏號西溪其先楚公族漢髙祖徙齊楚豪傑於闗中屈氏與焉遂爲華陰人曾祖亨洪武初書幣徵禮甚急亨雅不欲仕附族人從戎者免祖諱韶字九成號誠齋經明行修歳薦入國學祭酒司馬公詢器重之仕山西隰州同知有惠政隰人至今稱說不忘父諱弘仁字愛之號朴庵涉獵諸史小學善楷書秉義執禮至老不倦以公官刑部時封奉直大夫署郎中事員外郎母李宜人公甫十歲而李宜人卒繼母劉宜人撫育之初公生之夕朴庵夣日出大如輪紅光異常流入於懷驚覺而公生天性聰敏過人六七歲時朴庵口授以詩歌及大小學論語經文卽記憶不忘稍長就師慨然有志聖賢之學手不釋卷隆冬盛暑或誦讀徹夜成化乙未充邑庠生庚子浮梁戴恭簡公歲試至華陰恭簡規法未成材臨時不得爲成材文時學官怒公貧故以公當未成材公旣就試兩題皆爲之又皆甚佳恭簡深加奨譽而撻學官秋遂中式甲辰登李旻榜進士秋九月劉宜人卒公守制適歲大饑絕糧推官賑華陰公謁推官乞賑推官日三邀公會食次日公辭曰使君法官日訊罪囚數數見邀恐生物議推官曰子家貧甚賑濟能幾何吾所訊囚二人者將論邊戍數數邀子來故示知厚彼必求援吾釋之必厚謝子公曰在使君髙義則可直則進身之初當淸白自勵賑公道可受賂援罪人則不可矧又傷使君之公哉推官嘆服謝丁未授刑部浙江司主事執法不撓案無滯獄不數月主事聲名籍甚尙書江西何公甚禮重故事郎中缺員印必他郎中署有員外郎亦不得印時司員外郎郎中俱出勘何公輒命主事印主事以故事辭尙書曰主事非常主事亦不可以常格待也刑部主事署印蓋自公始故部獄卒往往厚索要囚稍不如意輒縊殺之公點獄事卒白鑑縊殺一囚是夜夣囚訴卒明旦根治得狀白於尙書尙書曰要囚也姑置之公執不可卒論如法自是卒無敢殺囚者錦衣姦人依憑權勢郡縣土賦至輒局誘解人代納號稱攬頭往往負苦解人多令破產有數攬頭髮覺公白尙書按治尙書不許公固請及逮系攬頭權勢人果邀奪之尙書聞之且懼且怨曰我初不許今何也縱之如法何急之部且多事矣而急詣錦衣謝公曰直自有處老先生勿慮也明日入朝言於錦衣曰攬頭犯法刑官逮之柰何弗與錦衣朝廷心腹法官乃不容刑官守法耶錦衣曰法不敢撓畏君法外之刑耳公曰縱罪人固非法有意加之亦非法也直亦奚敢錦衣喜曰如是諸犯卽當出矣明日送攬頭至徵其賦直俱抵之罪尙書復大喜弘治壬子升廣西司員外郎甲寅朝邑韓邦奇侍父福建按察副使蓮峯先生入覲駐通州邸命邦奇訊公時邦奇來自閩七千里又蓮峯先生與公新結男女之好也公畱食出生韮一品湯粟數盂邦奇飽食之公曰子饑甚也邦奇曰尊公以古人自處亦以古人待邦奇不敢不飽也明日邦奇反命蓮峯先生方與同覲者參政陳公奕邦奇言陜西有人屈秋官不負門墻蓋公蓮峯先生授經生也因言畱食事邦奇時年十七陳公以手執碁熟視邦奇謂蓮峯先生曰怪哉此子顏子之志也若他兒必恨其簡矣乙夘升山西司郎中遼東巡撫武臣交惡朝廷命選差剛正官勘問屬公偕給事中於君宣公直巡撫而抵武臣以法武臣枉狀奏公徒有淸白之名而無變通之才又謂公本光明正大誤聴按察之言而重彼罪朝廷知公論當不問公刑部歷三司幾十年訖威訖富權貴人憚之丙辰升重慶知府土官軍衛雜處且富庻而謗議易生自有知府以來無見任升遷者雲風水使然也公旣拜命人或以是慮之公曰試使夷齊飲終當不易心貪泉之不能移也又曰士君子盡其在我升遷何足較公旣視事吏持金牀簿鋪面簿地步簿呈公徵需七八千金公嘆曰小民營利爲生何預於官而爲此橫斂耶取簿付之火府有妖擲磚石毀人房屋先民居漸及吏捨及首領佐貳官又有火災或柱頭房檐或墻頭積艸有火起或柴頭有火或綿絮包火落於民間房院內公乃告於城隍謂城隍與直相表裏皆受天子寵命以主此一方若彊暴橫行及民之不得其所者則是直失其責矣妖怪肆行以爲民患尊神亦安得辭其責哉伏望宣越神威滅此災異母或矌職以作神羞妖火遂息境內旱禾稼枯槁公將禱於眞武山是日天甚晴明啟行忽有白雲如蓋往返隨之士夫隨行者莫不見而私驚異焉旣而果大雨如注歲則大熟於是重士大夫有三異贈捲守重慶凡九年撫按剡薦者八疏巡撫蕭君又特疏薦曰重慶地方軍民雜處民尙嚚訟素稱難治入其境見六事孔修四境乂安倉庫有餘羨之積囹圄無畱滯之囚存心正大而有亷愼之操處事公平而著勤能之譽乃四川多官中之傑然者必須不次擢用方協輿論乙丑冬升河南參政永城縣楊姓者爲豪族誣苦公得狀治豪族罪楊氏獲伸爲公立生祠初布政司二門外居民叢聚貨食及公署印事咸徙出外公怪問之咸謂使君衙無滯事人無久畱者貨食不便徙出別求生理耳撫按交章薦參政正徳丁卯升浙江按察使公自念官以提刑爲名以按察爲職深懼負乘鞫問糾治一以至公處之菲約自持門無私謁法無枉縱一方澄淸司禮監巨璫劉籍故都禦史錢公鉞家未至公升河南布政將之任鎭守劉公謂公曰劉太監聲勢甚大公去事難濟矣劉璫至果怙勢作威欲三司跪謁公率眾不屈劉璫怒甚眾懼莫敢言公從容曰朝廷之下衙門最大者內府司禮監天子之下內臣最尊者蟒衣玉帯太監我輩豈敢不敬第不知見怒得何罪也劉璫卽攺容曰憲長好人援公手揖眾入坐眾謂公旣不激劉怒又不瀆禮善處也初公至浙巡按欲懲司吏公曰事不集大抵皆官也乞寛三月事尙爾豈惟吏官亦當論巡按罷懲不待期皆報完甫至河南升太僕卿太僕司馬利近幸相沿爲奇貨地包攬代納請托苞苴百計求中至郡縣亦歲有常例馬多不堪公力禁革之太僕爲之肅淸近幸不恱乃相與共譖於權瑾瑾令邏者偵察盡得其情乃謂人曰屈某好官太僕官久習污濁今別是一衙門也諸譖不行遷南京操江都禦史復攺南京大理卿多所平反有駁稿存未幾復攺漕運都禦史公以運舡多稽遲置方眼簿給付運官日記所運水程及阻風守淺時日備查考其法至今用之故事都禦史例坐漕運總兵左瑾不恱公乃托此曰都禦史豈大於公侯伯今屈某坐伏羗伯毛銳左且云舊例我差人拿來看是舊例否公將上京議事山陽知縣饋銀器一桌公怒甚知縣曰舊例也公曰是何憲綱所載責知縣叱出瑾旣敗某禦史倡言公爲瑾鄕人數數遷轉宜罷遂致仕初當道與藍田南氏有故怨公連姻南氏當道欲傾公𨿽一歲四遷實惟布政遷都禦史耳而言者不察又公爲按察時某禦史爲歸安知縣民告言知縣科斂至萬金公按治之知縣懷白金三百兩饋公求解公叱卻之按治益急而公升河南知縣遂得解及知縣爲禦史起復赴京至淮安謁公漕府執屬官禮甚恭公喜宴談及浙事偶忘其爲某禦史也因言直平生未嘗分毫茍取如浙屬一知縣饋金求解贓事當時叱出及今猶耿耿不知其人何如也某禦史色沮愈恭公怪之及罷會諦思之則某禦史也公大悔恨無及矣及某禦史至京而瑾敗當時科道皆嘗伏謁瑾惟某禦史始入道於瑾無染故得肆意傾擠不特公一人也眾𨿽知公枉然畏某禦史莫敢言公直而有謀剛而不虐才敏而力足以行之故宦迹所至皆有聲稱與人言亹亹無隠亹亹不倦然亦以此得罪於人嘗曰造化運而不息君子憂勤之心無時而可逸居官則當盡心國事居家則當盡心家事優遊自放不幾於猖狂耶故公里居以來二十年耕讀不倦嘗身親農事手披載籍爲子弟式𨿽官至大臣非慶賀大賓客未嘗衣錦於人無貴賤謙謙致禮無少慢事朴庵孝朴庵年九十卒公年七十哀毀皆如禮公弟泰寓京感時疾公親視湯藥家人以傳染諫公曰兄弟至親豈得相避忌如此哉時有名醫然難致公跪於門醫感而至謝禮亦不受曰公爲友愛人某獨不得爲義人耶嘉靖丁亥奉詔進階己丑總制尙書王公疏薦起用不果公才足以勝重而見沮於怨者知公者咸惜之公年𨿽七十餘而彊健如少年眾謂必有朴庵先生之壽乃一疾竟不起其亦命也夫訃聞皇上遣官諭祭營塟事公生於天順戊寅八月初五日子時卒於嘉靖辛卯六月二十日戌時享年七十有四配石宜人側室田氏子男四召國子生娶王氏繼娶宜氏登娶榮氏石宜人出嘉邑庠生娶李氏愚漢幼未聘田氏出女五曰士適洪銅縣丞李鉞曰淑適山西布政司參議朝邑韓邦靖曰愛適國子生商州南溱石宜人出曰淮適邑庠生靈寶許佲曰五字邑庠生李光祖田氏出孫男七孫女五贊曰亷者士之大閒也簠簋一污周公才美不足觀也已世之人假借貴觀顏色以耀閭裏受賕惟來以瀆知厚者眾矣卓哉公乎歲饑乞賑顧乃辭日三之請卻賂脫罪人之惠至今聴其言凜凜然令人振奮感動肅恭生敬起采薇簞瓢之志孟子曰周之則受賜之則不受一於義而已矣當其時閉戶饑死則於陵仲子之儔又非公之志也予旣詳書於傳而復論著於此使吾黨之士景行仰止且知先進登大位非幸致也

王安人傳

安人姓周氏吾友山西參政蒼穀子王君之配也以蒼谷貴獲封安人云初母劉感異夣而生安人育於嫡母王幼警慧異人父九梅君與平山居士君飲歡因出安人平山君詰以誰氏所生或紿以劉或紿以王眾方圜視聳聴安人指園南大桑樹曰我其生於此邪眾咸異之平山君者蒼谷父別號平山居士云年十四王命學女工於蘇姆鍼絲纂組輒盡姆巧乃又時或過之於是姆嘆曰周氏兒妙麗不常我安能爲若師也二十歸蒼谷隨蒼谷入國學及歷事通政司旣竣蒼谷將謀歸安人曰事垂成而欲棄之邪於是蒼谷感其言卒與龍湫浣溪諸子相與講習於京師安人率以女工茶菓佐蒼谷夜誦而蒼谷之學自是有聞矣王氏旣世以樹徳不積資業而蒼谷又操行務修潔故蒼谷𨿽歷政府至方面衣金紫比其棄官而歸也家無餘畜安人勤紡績時孕字以奉姑氏供賓客故蒼谷再詔不起時謂安人有助焉安人𨿽女子然有識度初蒼谷爲舉子時邸巷有惡少橫逆蒼谷不能平安人勸止之乃是晚惡少以他忿縊死蒼谷爲吏部時同官以吏故觸怒太宰蒼谷遂欲決去就安人曰柰何以小忿而忘大功且中人計又太宰意未可知也旣而竟得考上上辛未六月晦京師大水比捨傾壊眾懼謀筏安人從容具饌且給比鄰竟亦無事安人事翁姑以孝處妯娌以讓待童僕以恩平山君之卒也聞訃幾絕脫簮珥以給塟凡朝夕虞哭朔祥奠祀皆取辦於安人然又甚精潔也祖姑李年九十衣服必手制飲食居起必扶佑之李病且不起矣聞安人茶至則茶饌至則饌他人奉之則揺首不食娌氏有毀其匙筯出誶語者安人笑領之顧轉怒欲毆則安人匿不可見矣僕春陽得罪蒼谷欲擿伏懲之安人曰遣之足矣或欲拘其衣糧安人皆與之安人𨿽不讀書而曉識義理自歸蒼谷非賓客祀祭慶喜事不施脂粉當居平山之喪安人去母氏旣若干年比至郟偕蒼谷奉幾筵禫後方歸寧一布繃歷五兒不易嘗亡一劍行坐思之旣得乃已曰物𨿽微非婦愼也蒼谷每集諸名士飲安人輒於屏後識聴其語退與蒼谷評之皆當其理乃於己卯十二月二十二日以疾卒卒之前二日家人欲問巫安人拒之安人生於成化己亥閏十月初十日巳時至卒享年四十有一子男五同娶何氏合才府常安人卒後兩月而殤女二曰淑媛字何某荷媛贊曰霸妻勸起樂羊斷機世稱蒼穀子今之有道人也及觀王安人譜而知其有由矣夫其它懿行淑言固婦職之恆也若其居平山之喪禫而後歸寧則幾於聞道矣豈可以常女子論哉而其所享顧若此蒼谷曰蓄而未發勞而未逸耕而未食豈不信歟嗚呼惜哉

韓氏三世貞節傳

孟子曰故人樂有賢父兄也然亦樂有賢姑嫜也內徳之教其感尢深也我韓氏自先祖母張淑人至貞恆一先嬸雷氏繼之弟婦許氏又繼之一門三節世所鮮見豈非有所倡率儀式而然哉嗚呼我韓氏何不幸三世見夭禍又何幸三世得貞婦也作韓氏三世貞節傳先祖母姓張氏年二十七先祖贈都禦史府君卒先君生才數月祖母性剛嚴先伯父年幾五十怒輒撻之凡呼子婦稍遲不惟卽以兩手自擊其股股爲之靑我先君爲刑部郎中時孝皇覃恩羣臣親老者許歸省先君奉命至家時先母亦兩封至宜人矣祖母命先母與伯母負水先君他出歸見命二隸人代負祖母怒持杖迎出將擊之以杖指先君罵曰如有皂隸令皂隸代無則不喫水邪先君笑曰媳婦身彊有力豈不堪負嫂子薄弱且有娠以是代之祖母怒始解病革已易簀就正寢忽張目呼予曰邦奇幾乎忘卻一言我死後無與爾祖父同穴予曰何故曰我節婦也豈可又與男子同穴予對曰正爲我祖父守節正當同穴又曰汝子細商量無致人恥笑气遂絕有司上其事聖旨建坊旌表其門雷氏年二十五夫韓繼宗卒遭繼姑之虐怒輒以簮刺其股肱流血淋漓又遭惡叔淩害百端竹罄南山晝理生事夜則閉門慟哭徹夜有司上其事聖旨旌表其門坊價已領時值饑饉食費乏坊牌至今未建雷氏大名府同知爵之妹也爵淸修苦節老而彌篤可謂難兄難妹矣許氏年二十四夫韓邦仁卒無子家用不足辛苦萬狀巡按下所屬辟節婦本縣以十人應命巡按以其太多取年最少而無子者三人許氏其一也奏下禮部行憲司核勘覆奏下禮部三人家貧無後至今未蒙施行可嘆哉許氏鄕善士英之孫女也英修行執禮若儒生鄕人敬服贊曰慷慨殺身易從容就義難四五十年間春花秋月夜雨雞鳴非鐵石肝腸金玉操履其能堪乎我祖母當易簀之時發死不同穴之命則五十年來兢業自持可知矣然尙處順境也雷氏則當其逆然有子可依許氏則無子矣更何所爲乎詩曰人之秉彛好是懿徳信矣夫

韓邦靖傳

韓邦靖旣卒其兄邦奇墨淚而作傳且敍曰昔者班固範氏𨿽非理人亦非有貫盈之惡也及其身被淫刑當時不以爲寃後世且議其非竊嘗疑之及觀兩漢書而知其由矣夫人之所履可枉於生前不可掩於後世君子力善而蒙禍小人肆惡而幸福所計以伸者非史冊乎乃又昧焉天災人禍玆其至矣今觀兩漢書上下數百十年中間其無因其同已而隠其惡者邪其無因其異已而蔽其善者邪其無稱人之惡而損其眞揚人之善而過其實者邪其無善或遺而惡弗盡而善惡顧或背之者邪數者有一焉班也範也奚其辭嗚呼宜矣亡弟病且亟謂予曰我病且死兄愛我之深痛我之至知我之眞者也夫惟愛我之深痛我之至知我之眞也我卽死兄必自爲我作傳昔我之有生也每聞大人君子之揚我也惕惕然汲汲然求以副之懼或負焉爲知已羞今兄之述我也可無盡也弗可過也其有過之者我今已矣進修者無地卽我負過情之恥於終天矣夫愛我之深痛我之至知我之眞也而可使我至此也予泣而允之亡弟旣卒予乃爲之傳上懼班範之禍下傷亡弟之志弗敢一字無情焉嗚呼痛哉嘉靖二年春二月十日靖歸自大同謁孔廟揖邑宰拜先壠牲見於祠堂與諸兄弟登堂稱觴於母氏歡宴終日乃是月十八日病損食不豫其兄邦奇爲之逺近迎名醫皆不卽功乃愈益病四月十日衣冠如平生呼邦奇曰吾將逝矣十九日必大雷雨卽爲我戒衣衾又曰先君之歸在是月二十一日吾彊待之使兄好作忌辰也卜九日昧爽天色晦冥家人恐靖覺雷雨遂逝令二人力掩其耳問曰掩耳者何也邦奇紿之曰醫謂掩耳息气也已而果大雷雨如在寢室門牗皆震動而靖不語矣邦奇爲之正冠乃揺首邦奇泣曰待二十一日乎乃首之二十日邦奇問曰歸期明日乎靖不應邦奇痛哭曰吾弟力不能支矣乃又首之俄而遂卒卒之一月武功康對山來弔曰往年秦山崩吾謂三秦豪傑必有當之者旣而何仲黙卒吾謂仲黙陜西官山之崩在是矣今乃知非也乃應吾五泉子靖字汝慶別號五泉子陜西西安府朝邑縣人也其先爲慶陽府安化縣人宋元以來世以武宦元末以金牌萬戶鎭蒲關蒲關卽今朝邑東境也洪武初至髯翁始罷武階爲齊民遂爲朝邑人髯翁者韓氏朝邑始祖多髯家史失其名故子孫相傳爲髯翁云髯翁生平輔平輔生得春得春生恭恭生整整生顯贈奉政大夫刑部山東司郎中顯配張氏封太宜人旌表節婦生紹宗字裕後號蓮峯鄕學士以蓮峯長者呼爲蓮峯先生云蓮峯先生起家進士累官按察副使加封中憲大夫蓮峯先生配閻恭人弘治元年閏正月初一日子時生靖是夜閻恭人夣聞五色雲中奏異樂玉女十餘人持蓋擁一美童子入寢室覺而生靖靖生而靈異三歲能哦詩百餘首四歲蓮峯先生命之讀孝經未終篇卽能自誦小學卽了大義五歲蓮峯先生抱之讀文王至徳篇忽掩卷若有所思蓮峯先生問之對曰卽如是武王非矣安得同爲聖人蓮峯先生大奇之八歲通舉子業十四舉弘治辛酉鄕試二十一登正徳戊辰進士己巳二十二除工部虞衡主事升都水員外郎甲戌二十七以諫罷歸辛巳三十四奉詔起用嘉靖壬午三十五擢山西布政司左參議癸未三十六自劾歸歸之四月而亡云其在虞衡也部檄監收十庫時宦勢正熾大廢舊典部官往下吏視之靖至庫羣宦不爲禮乃自取坐前席羣宦不平紿曰部尙書至因起徹坐靖詰之答曰部官故事無前席者然止一飯無預庫事也靖曰然則我當回耳答曰當署案靖曰部官無預庫事者安得復署案羣宦不得巳卒如舊禮旣而又檄監收黑窯廠廠亦宦者主之廠獘尢甚靖至廠數日羣宦款以厚燕而不言公事靖曰可臨事矣乃身自視秤羣宦笑曰部官領數耳柰何瑣瑣如此吾輩厚費而來此欲何爲靖弗顧羣宦始動以禍福次誘以情禮終不移後適靖次當浙江抽分去矣抽分者司利之職也人率避嫌重取於商進羨余以自白靖曰避已嫌而困民非忘身之臣也乃下令非巨材若竹木成器者皆免徵比滿代正課且不足部科皆以法奏靖靖亦自劾求罷賴宰臣知其事得原先是課皆寄府幕官領之靖曰府有司幕卑官使司重利部官欲之幕無如之何乃建言寄布政司又建言抽分司有刑獄事悉發按察司庻法無所出入皆至今爲例初鎭守劉太監者谷大用黨也多權術榮辱生於造次浙之百司皆倚事之故事每抽分歲聴囑客賂千金靖一無所聴劉始怒而終信之後幸宦來浙將索之分司劉曰某願代奉勿求韓主事也壬申南北直隸諸路盜起朝廷命將徵剿例工部官一人前除時賊勢猖獗出沒無常至憑陵郊甸行者多遇害應行者數輩皆懼甚假告圖免有泣於尙書之側者尙書亦莫忍決次不當靖尙書知靖素勇敢可使數目靖靖毅然請行道數值警而未遇害然亦危矣已而升員外郎檄往直隸陜西山西查徵歷年匠班值旣見其民貧甚乃建言宜罷徵是時急於用財不許後以干淸宮災竟罷之而天子於是方以災異下詔求直言者靖歸上疏略曰夫民者樂安而思治惡危而厭亂向背之際甚可畏也臣竊見陛下自卽位以來朝政不修經筵罔禦盤遊無節狎近羣憸摧折骨鯁之臣閉塞諫諍之路百度乖違庻事叢脞府庫空竭閭閻流散冦賊災異薦至疊興危亂之形已成社稷之憂將大頃者幹淸宮災陛下下詔求言在位羣臣疏論剴切時政缺失指陳略盡天下之人皆以爲天心仁愛啟佑聖衷必將延覽聴納革旣往之愆圖維新之化澤潤生民永昌社稷在此一舉不意陛下徒事虛文不修實政凡諸過舉仍遵往轍臣工章疏罔有施行而部官黃體行乃又以言罷去天下人心莫不囂然沮喪以爲陛下遭此大異因循恬安尙復如此是陛下無悔悟之期天下無治安之日渙散支離不可收拾書曰民可近不可下下尙不可而況使之離哉夫親離者家散民離者國揺故漢儒有土崩之言先哲有摶沙之諭臣毎念及此實懷隠憂伏望陛下以社稷爲念將各官章疏采擇施行將前後言事得罪之人並黃體行取回錄用於以收旣散之人心迓將來之福澤天下國家不勝慶幸疏上天子震怒系錦衣獄給事中李君鐸率眾論救之乃得奪官爲民家居八年餘足迹不至城市明農之暇閉門自檢而已初蓮峯先生旣裏居邦奇亦遣爲民人皆以靖性敏年靑勸之專意讀書靖曰已欲資見聞而以勞事遺父兄豈其情哉遂躬親農畆胼胝自甘樂如也九川呂子曰五泉子可謂孝弟力田矣時禦史師君存智範君輅給事中徐君之鸞皆奏起用不果行今上卽位起擢山西布政司左參議分守大同靖起自廢黜感恩圖報單身之任不挾童僕精白展布知無不爲革姦獘卹民隠輕徭薄斂訟獄平允權豪斂迹又以邊陲之地兵糧所系止一分守分巡非如省下三司並置也而分守官故事無印獘端之起實由之乃上疏援提學水利例請給關防時又以朝廷修定策功賞議內閣外戚潛邸臣將封爵靖以髙皇帝定萬世之策兄終弟及今上乃天敍所宜諸臣何功之有亦上疏論之皆不報髙山陽和等衛軍人開墾艸場數千餘頃皆爲豪家占種靖皆奪之歸於官招人佃種乃上疏略曰公侯之家平原負郭膏腴極望水陸衝要棟梁滿市歲入之利蓋已饒余豈應復於邊方爭此微利不過爲鼓鐘之餘緒庖廚之厭棄耳卽今邊儲大困軍餉不繼荷戈之士金玉糟糠饔飱艸樹前項地土招人佃種每畆徵糧五升可得千石則一月之間千人飽食而佃人之利不與焉其於公私不無小補矣疏奏亦不報未幾大同歲饑人相食又奏議乞發內帑賑濟事下該部部不許且駁之靖憮然輟食將再論之或曰君之心盡矣其不行者責有所歸君何自苦如此靖曰言而不復自謂已責已盡而委咎於人此詐臣之自便而釣名者之爲也乃復抗疏論列其略曰臣因大同地方民貧歲歉具奏蠲免停徵稅糧近奉戶部行臣文札似以臣言爲妄臣觀本部所議有曰正徳十六年大同有災州縣衛所已照分數除豁無災稅糧不知緣何停徵者臣惟大同連年饑荒小民貧苦去冬今春斗米幾值銀三錢事勢之極言之不殫至於先年奏報災傷欠眞乃是有司不卹民隠之罪豈可以此遂以爲大同有無災之地有不饑之民哉本部所議又有曰大同一鎭本部給發甚多者夫大同所發該部錢糧乃是供給軍馬調度之用固未聞該部發幾萬兩濟某縣之饑又曾發幾萬兩寛某州之稅也今乃以此而塞臣之請是猶以東家之負欠而奪西鄰之契劵也本部所議又有曰本鎭歲徵不足歲用天地所生財貨百物不在官則在民收貯在官者堪以接濟則拖欠在民者乃可寛徵者臣愚不能逺舉古昔且如成化年間山西陜西之饑比時朝廷亦發太倉銀百餘萬兩分遣大臣出賑近時山東直隸亦饑朝廷亦發太倉銀數拾萬兩出賑臣愚不知彼時發銀之時各處地方在官者豈皆在在贏餘邪亦爲當時在官者已竭而後發太倉之銀又未知當時各該地方賑之而仍徵稅糧與否也大同之饑實與之同而又過之賑濟旣已不得求免稅糧又所不允是大同之民旣不得與往日山西陜西之民比又不得與今日山東直隸之民比也夫邊民之苦較之腹裏特爲異甚腹裏每畆徵艸二束而大同乃每畆四束腹裏稅糧毎有輕折而大同存畱之外皆供王府祿米此其苦一也地寒霜早耕獲不得其時或有虜患人畜時亡此其苦二也軍儲缺乏毎有動調人馬輒搜索民間名𨿽和買其實害不可言此其苦三也商販不通無貿易之利此其苦四也州縣長吏舉人者少進士絕無惟知科索不知撫字而各衛所首領官員及分守守備內臣比肩而立皆須供億民少官多此其苦五也是以數十年來村邑蕭條版籍凋落其視成化弘治以前十去六七此而不卹必至無民若茍無民豈有大同旣無大同豈復有京師夫邊民者所以捍禦腹裏朝廷恩澤宜特加優渥今乃有腹裏所無之苦無腹裏所有之恩何也今大同北有彊敵南有礦賊而號稱虎頭者時又竊發今州縣小民以升斗之粟坐彊盜死者不少中間有弟兄三四人者又有親戚三四人者此其事勢豈可不慮夫民心離向機微隠伏固知朝堂之上此非所急至於變生禍作獨不用財乎該部所稱天之所生財貨百物不在官則在民是誠至論臣愚不知今日之財貨果在官乎果在民乎若以爲今之天下家給人足臣𨿽無似斷不敢以是欺陛下也昔者先帝臨禦號稱積財如權姦劉瑾宸濠錢寧江彬張銳之屬皆富敵於國今皆抄沒在官當時內府卽無人掌管豈無文簿收記此乃今日財賦糧源之地司國計者正當惟是之求當稽其出入而盡還之於太倉使宮闈不得占據貴戚內臣不得濫竊一疏不允再疏請之再疏不允三疏請之三疏不允則以身爲之去就繼之者又復如是則聖明在上豈有終不見從者哉足國裕民實在於此若以此等財貨皆入左右近侍宮闈貴戚之手不可必得而姑民之求則非今日聖明之治而亦非天下之所望於該部者也該部所議又有曰若是依擬停徵盡免作何區處可勾放支臣愚以爲區處之策惟力請內帑之銀是也臣聞之古之賢聖君臣所以足國裕民亦自有其道昔者漢文帝露臺惜百金之費所幸愼夫人衣不曳地而復今年賜民田租明年賜民田租衛文侯衣大布之衣始年有車五十乘季年乃三百乘今朝廷之上內外官蔭日有濫書貴戚賞賜占據橫不可制司禮監之奏乞諸內臣之濫設言者屢及之而不抑所以糜爛其財賦者不知其幾何此正司國計者之憂乃於靡有孑遺之民而屑屑取盈焉此其道何也臣前奏免糧該部令臣查考區處見今有司徵停兩無所從臣近日又奏邊務事亦未奉有明示敷政優遊固爲聖朝寛裕博大之體然於臣等小臣熈事圖功承流宣化不無延引歲月伏乞陛下特敕該部查臣所奏如果妄誕乞卽加罪譴明示天下以爲人臣不忠之戒如或有理乞卽施行免賜立案及又行查以消時日臣不勝戰栗顒望之至事復下該部部司頗不說靖亦不顧於是侍郎臧公鳳經略宣大疏薦略曰臣伏見左參議邦靖頴秀夙成早登科甲操心平正而素履淸愼居官奉法而威富惟訖問學博洽議論淵源任之提學必能以身率士薫陶徳器上可以華國下可以有造其於治道必有禆補矣都禦史楊公志學亦疏薦略曰左參議邦靖操持剛正事毎法乎古人問學優長心毎存乎澤物乞將邦靖遇有提學員缺推補則將來賢才日有成矣禦史兪君集亦疏薦略曰左參議邦靖有學有守動以古人自期有猷有爲志以救民爲急上皆下之吏部先是八月靖疾作𨿽已平復慮或春深復發遂上疏乞休都禦史張公文錦疏畱曰臣伏見左參議邦靖學術醇正人品淸髙以方壯之年當難爲之際輕徭薄斂革獘除姦一方軍民之所仰賴𨿽稱有疾尙堪調理乞將本官升授兵備副使仍畱本道以慰軍民之望上亦下之吏部不允靖去靖𨿽慮疾作然感時知遇欲扶疾視事而心偶有所不說乃復上疏乞休疏拜卽去矣於是禦史許君宗魯奏靖去狀而禦史朱君實昌疏薦靖及邦奇其略曰參議邦奇邦靖學問自相師友綽有淵源名節交相砥礪毫無瑕玷乞吏部將邦靖病痊起用事下吏部時朝廷方用言官議申舊例外官不得養病吏部上奏曰左參議邦靖操履學識俱有可取乞將本官暫令致仕病痊之日具奏起用不爲常例上報曰如吏部議初軍民聞公去皆跪泣遮畱之靖紿曰吾赴省頃當卽回眾曰吾民不敢久畱使君願將明年均徭一派而去可也靖撫慰而行靖𨿽一動一言之細亦矜名節然孝弟友恭尢爲切至事蓮峯先生及閻恭人終身不違顏色己夘蓮峯先生病湯藥必親嘗起居必親扶掖晝或忘食夜不解衣越四月餘蓮峯先生屬纊之際呼而嘆曰汝可謂純孝人矣及蓮峯先生卒哀毀幾死水漿三日不入口未塟之三月席艸枕塊柩下腰絰不除時盛夏虱虫叢積振衣躍落形瘁骨立見者泣下靖之疾實由於此浸淫至今日及卒閻恭人悔曰吾兒居喪時少能以禮自節豈至此哉蓮峯先生旣塟邦奇廬於墓靖倚廬於中門之外以奉閻恭人朝夕至墓與邦奇焚香哀泣陪邦奇必分夜事伯兄知縣邦彥及邦奇二姊撫弟監生邦翊情文俱盡邦奇疾於廬幾一載汗惡之气人鹹不堪靖侍側未嘗頃刻離飲食必親奉湯藥必分飲之以察其寒暖補瀉之宜至於穢溺必諦視之以觀其淸濁燥潤之色姊李孺人患惡疾四五年靖事之極其盡力撫愛諸侄一飯之頃未嘗或忘鄕士夫爲立孝弟碑爲鄕閭式邦奇曰當先君大故及吾病甚時吾弟痛楚酸苦之情憂勞悴迫之狀吾不能言而文不能盡也初大同積獘之餘法度廢弛靖曰紀綱不立𨿽有仁恩不行焉下車卽按權顯不法者幾人於是號令風行靖行政以仁民爲本而馭吏甚嚴吏污貪者輒去之曰民與貪吏不兩立不嚴於彼必不能寛於此也有枉囚十餘輩靖得其情檄原問辯之原問曰事經巡按及部寺靖曰吾無問爾第於爾索囚生也原問不得已徑從開釋後當審錄靖偶在告囚皆泣告諸審者曰死無所恨願一望見布政也靖才旣明敏而復勤察故訟者盈庭皆於當日了之兩造具服人稱神君焉淸儉朴實衣取蔽體而已公服外終身布素丙子蓮峯先生賜一叚靖制爲衣謂其內屈安人曰今日衣錦矣安人笑曰此惡艸也窮秀才自謂過之初往浙江再往大同終其任未嘗買其地尺布寸帛初屈安人病八九年護牀痿痼安人勸其置妾爲後嗣計曰汝年幼當有好期也其在浙及瓜同年趙推官者好友也以屈安人病買一婢將遺之不受趙曰此婢頗有姿色越女也曰正恐其有姿色耳終卻之靖深沈有謀略而濟以勇果之气慮定而發據理而行排山倒海萬夫莫禦識見宏逺而濟以英偉之才故事至物來眾方議擬未定而靖巳處分矣平居處眾坦夷平易退焉如懦至於當取予進退死生大節確然不可奪精思絕人童時先輩試其能以百餘錢擲於地命一視卽收錢卽答曰錢若干皆如其數𨿽百試不差嘗與客奕背坐不視局以口對奕者始終不差一著學有淵源自幼卽以經濟爲志其言曰人之所以自重而易退者急於進而欲濟時也人所以重生者欲待其死所也不然茍生何爲使天假之年而大其位其功業豈止於是而已邪嗚呼惜哉配屈安人女一異元無子以族子仲譜嗣初靖病且亟邦奇日慟靖譬之曰死生命也吾兄今不解衣不滋味者二月餘形且甚悴我生尙如此我死復當如何髙堂在上兄其勉自愛邦奇泣曰吾弟憶東坡之詩乎來生之因尙當同爲兄弟也將易簀邦奇襲已衣著靖靖曰是欲華也邦奇痛哭曰欲令吾弟九原之下常如我在側也吾弟其永懷之勿忘我也及靖卒邦奇廢寢食哭絕賓客遺生事殯依於棺塟依於墓衰服疏食祥而弗懈皇皇焉望望焉常如靖之在左右也事或有疑忘靖之卒欲就之質朝夕臨食忘靖之卒欲命之共問安於閻恭人忘靖之卒欲約之往蓋恍然見其生忽然疑其死數呼其名若告焉若命焉邦奇嘗謂其友樊子恕夫曰世安有司馬遷﹝欲其作傳﹞關漢卿﹝欲其作記﹞之筆乎能爲吾寫吾思吾弟痛吾弟之情吾當以此身終世報之靖自五歲知義理所以事邦奇者三十一年未嘗有一話言之相違一顏色之相失忽焉及此宜邦奇思之痛之無窮已也夫樊恕夫孝弟碑曰自有兄弟以來中間道徳之相髙功業之相映亦多矣至於相愛之深相信之篤所見之同如五泉子兄弟可謂曠世少有矣嗚呼可謂知言也已痛哉痛哉贊曰太史公曰予自京師見五泉子七言絕句詩類杜子美及予罷歸爲予誦其古詞歌浸淫唐初逼漢魏矣觀朝邑志其文章之宏麗者乎夷考其行蓋曠世之英全徳之士也敍傳曰迅雷兆變異夣呈祥大同之民思之不忘秦山之崩而靖乃傾惟天地人弗能無情胡於爾壽乃獨弗丰茫茫宇宙恨也何窮拾遺曰甲申邦奇守冀北旣下鴈門士民父老圜告於邦奇曰先使君子治誠善矣願使君守而勿失卽吾人幸甚會僕名來省邦奇問曰名來自民間大同之人謂我如何名曰名自入大同也咸謂二叔新至者惟三叔則𨿽深山窮谷婦女小兒皆能誦說其行事鄠杜王九思之詳感慕咨嗟有泣下者是歲仲冬之變邦奇夜出撫眾眾先率兵來告曰使君天心我眾安忍加害來者恐驚動使君奉衛耳又曰前使君於使君爲何人今安在邦奇曰弟也眾嘆曰使此使君在安有今日哉使君者謂邦奇前使君者靖也二叔者謂邦奇三叔者靖也夫靖旣去矣而大同之人追慕如此況五堡變卒戕主帥抗王師玩紀律凶悖悍戾靡所不至其於靖也感思嘆息於夜半搶攘之時嗚呼於是亦可以徵靖也已

烈女小桂傳

小桂姓劉氏伶籍也誓願從良每伶氏問聘輒涕泣不食旣長復有伶氏來問父母納其聘擇日將歸小桂知不能已大哭服毒死父母怒其不爲家長財捲之席棄之中野羣犬啖之贊曰小桂之節顧不異哉出自伶族其烈如此秋蟬之出於蜣蜋蓮華之出於污泥古之聖賢不系於世累尙矣孔子曰志士不忘在溝壑勇士不忘喪其元小桂無有之嗚呼烈哉

朝邑三亷吏傳

大名府同知雷公諱爵字廷臣鄕試中式授保定府淸苑知縣淸苑當天下陸路之衝然富庻邑也歷九年菲食惡衣常祿外無分毫取遷淮安府邳州知州邳當天下水路之衝州又雕敝近幸過者每折幹至百餘金夫至千餘名公力爲裁抑民𨿽少蘇而貴人多不恱者又九年遷四川烏撒軍民府同知三年守制歸起復赴部時少師大學士邃庵楊公爲尙書見公名曰子淸苑知縣邳州知州雷爵乎公曰是也楊公嘆曰我爲外臺時過淸苑者二過邳州者三歷歷聞子名今乃見之老矣大名天下名郡授子爲暮年優遊之地公出笑曰大名養濟院耶我七十年孀居嫠婦今再醮乎至大名每行縣蕭然疋馬米蔬自隨至南樂知縣鄕人也饋餼牲數品公卻之知縣曰此某之自辦非取之民公曰知縣自辦非同知自辦也終不受時都禦史柳泉馬公爲郡守告予曰自雷先生貳大名我𨿽言語亦不敢輕發況敢妄行一事乎數年間直得一嚴師矣

盧氏縣知縣郭公諱鼐字國器鄕試中式授盧氏知縣不茹不吐威行惠施盧氏有礦山吏其邑者多緣以爲利公一無所取人畏而愛之

鄭州知州韓公諱邦彥字汝哲鄕試中式授儀封知縣正法度節浮冗均徭役公聴斷儀封稱治守制歸儀人少保浚川王公抵予書曰民思舊尹不置也起復授髙陽以奏薦調河間時方議行取有不恱者尼之曰知縣簡傲不恭尙書張公爲禦史時曾按河間曰韓知縣居官自有家法應行之禮未曾缺少但無奴顏婢膝耳然竟不果取遷鄭州知州發政皆如儀封時公三尹大縣一典名州歸之日諸兄弟問曰俸資若何公曰六十兩耳諸兄弟不信謂公避富有之名也安有尹三縣守一州俸金止六十兩乎後遭火災諸兄弟曰銀經火𨿽銷而不耗所積在何處公指之諸兄弟於灰中得之鎔爲一鉼權之果六十兩諸兄弟皆大哭曰有官如此竟而沈謝當其時司激揚而持進退之柄者誰也贊曰可欲哉三君子之優仕也心之馨香上達神天眞足以範官常而振頺風卒皆抱屈而歿焉諒無怨悔矣丕休哉我朝邑之多賢也如寺丞楊翁珪知府劉翁幸僉事王君朝雍左參議韓子邦靖茹冰囓檗豈在三君子之後然皆登榮建事眾與自全奚待於予言況寺丞名公讓其儼雅後學式其經術知府享血食於文水著仙迹於晉陽僉事桂子蘭孫照耀科甲光前啟後君子稱述左參議忠節文名著聞士林識者謂其爲曠世全徳之英一代詞人之冠固已表表矣

盧氏縣訓導張公傳

公諱瑤字獲珍號席軒姓張氏陜西朝邑嚴王社人本華陰王和村人洪武初髙祖八徙居朝邑曾祖孟眞祖順父安母喬孺人公生而淳謹敏悟八歲時就鄕師授讀稍長授講卽能曉解旣弱冠入爲縣附學生未幾提學盧公歲試列上第補廩膳時上公寧孟公曉及公皆名士以文學相髙人皆期以大科禦史馬公提學邃庵楊公虎谷王公皆與進六試秋場竟不遇公荘重愼容儀動必以度言必有章居上捨又久後生敬憚若師承焉正徳戊辰應貢入國學謁選吏部授河南盧氏縣訓導公以所學不酬於已欲淑諸人以周易四書授諸生諸生環聴終日每退欣然相慶謂聞所未聞五年而教成化洽諸生親之若父母而公卒矣所著有本義講說中庸要義諸生皆誦讀公生於正統乙丑十月十一日卒於正徳丁丑正月初三日享年七十有二配王孺人繼嚴孺人子鳳翼鳳翺孫明仁生員明儲明傳生員曾孫彭壽贊曰吾又聞公廩膳時遘厲虐疾弟璣受學於公年十八禱於廟神願以身代旣而公果愈而璣忽卽死俱亦可尙也已因並著論亦以見公友愛之深所感云

周氏世濟淸忠傳

通政公彧永樂中以明經徵亷直敢言每有論劾必著緋衣諸大臣每早皆使人候公長安門外見公緋衣各令取素衣角帶爲待罪具當視朝果有論糾糾者必得罪如此數歲貴近多忌公有譖公貪者上怒公下獄死命籍其家惟米數斗布衣數件召公夫人問曰縱彧亷無俸金耶夫人曰彧俸金寄通政司庫而本司上彧庫金上悟大怒立誅譖公者以金給公家命良鄕至陜西經過州縣各致祭復其官僉事公導彧侄初鄕試中式歸至華陰乘傳驢以驛童隨之有婦人從後大呼追公公待之婦人曰我寡婦惟守此一兒今當渡渭我送過河公曰塗逺野空婦人同行不便子母又勞乃下驢負任徒步歸家人以其中式出迎於閭外見公負行來以爲未中也皆回公至家良久父曰人皆妄言汝中公曰中矣父曰旣中如何步行公語之故父稱嘆後拜監察禦史巡按雲南升山西按察司僉事有惠政卒於官比發引士民哭奠五日始出城通判公瑄導侄亷謹溫醇鄕試中式授廣平府推官升通判兩任十八年歸之日空囊耳年八十讀書不倦每有未達獨乘一驢來就問予如此數歲周氏家至今子孫空乏贊曰易稱積善餘慶周氏三世淸忠而子孫家徒壁立何也若通政之剛毅造物或忌之而僉事之仁惠通判之醇謹又何也或曰君子爲善之誠初不責報於天斯人道也如天道何意者天道弗僭遅速未必耳然乎哉

苑洛集卷八

●欽定四庫全書

苑洛集卷九

﹝明﹞韓邦奇撰

正徳八年山西鄕試

問黃鍾爲萬事根本樂由之而作焉古樂之亡久矣玆欲復雲門之和繼伶倫之妙捨黃鍾何以哉黃鍾定而十二律得矣漢唐而下制作紛紛卒未有得其術者今舉其要而摘其疑與諸士子商之微若聲若之何吹而和也細若气若之何候而應也天地之數十而已黃鍾之實何以用九黃鍾之數九而已黃鍾之長何以用十管員而分方何以容之律正而有變何以通之子爲黃鍾之管寅辰午申戌爲寸分釐毫絲之數子寅辰爲陽是矣午申戌何以屬之陽哉亥爲黃鍾之實酉未巳卯丑爲寸分釐毫絲之法亥酉未爲陰是矣巳卯丑何以屬之陰哉十一律皆得黃鍾之數而成者又有三分損益何歟十一律皆次黃鍾之序而間者又有隔八相生何歟調有六十乘五而得者也可詳言乎聲有八十四乘七而得者也可指陳乎載觀前古治定功成而禮樂作焉我列聖相承百五十年大禮與天地同節大樂與天地同和諸士子於律呂之學講之有素矣其詳言之毋略

聖人先得元聲而制器數學者當察器數而求元聲夫得元聲而制器數上達之妙聖人之神也察器數而求元聲下學之功學者之事也上達不可以頓悟下學亦可以馴致及其成功則一也聖人往矣欲求元聲而不於器數正猶孟子之論聖神而不於善信聖神何自而入哉請因明問而答之天下之事習則熟熟則精精則神神則上達矣雲門之音旣絕捨器數則何所持循哉爲荒唐之說者曰欲興古樂必先得元聲不必屑屑於器數之末是未能眞積自得而窺元聲之涯者也昔者聖人不能以一身周天下之用故制爲器數以教萬世使升髙者之有階梯孔子聞韶於齊當其時戛擊而搏拊者非皆夔倫也而其美如此器數存故也律呂之學歷代諸儒各有論著而是非頗謬於聖人惟漢之班固頗執其樞而宋之蔡氏爲得其宗卽二子之見律呂可得而言矣蓋嘗考之聲有五也必以律而和之假令黃鍾爲宮則太簇爲商姑洗爲角林鍾爲徵南呂爲羽大呂爲宮則夾鍾爲商仲呂爲角夷則爲徵無射爲羽其它律呂亦皆以次而和也气有十二也必以律而候之假令冬至則黃鍾應气升伍分一釐三毫大寒則大呂應气升三分七釐六毫其它律呂亦皆以時而候也天地之數十而黃鍾之實用九者約體之十以爲九使損益無奇零之積乃黃鍾之用數也黃鍾之數九而黃鍾之長用十者分用之九以爲十使乘積得九九之實乃黃鍾之體數也平置十二分均而方之規而員之有餘不足各四而爲全分者一規外四餘不用而得方分者九此非管員而分方之說乎仲呂之實以三分之不盡二算以變律之六而得六三之數因六三之積而乘仲呂之實此非律正而有變之說乎子一者黃鍾之律也其寅九則黃鍾之寸數辰八十一則黃鍾之分數午七百二十九則黃鍾之釐數申六千五百六十一則黃鍾之毫數戌五萬九千四十九則黃鍾之絲數此以一爲一者也亥一十七萬七千一百四十七者黃鍾之實也其酉一萬九千六百八十三爲黃鍾之寸法未二千一百八十七爲黃鍾之分法已二百四十三爲黃鍾之釐法卯二十七爲黃鍾之毫法醜三爲黃鍾之絲法此以三爲一者也午申戍本陰辰而曰陽者豈非以蕤賓夷則無射三陽律在位邪巳卯丑本陽辰而曰陰者豈非以林鍾南呂應鍾三陰律在位邪黃鍾一分爲九寸林鍾得九之六太簇得九之八南呂得九之五十分寸之三姑洗得九之七十分寸之一應鍾蕤賓得全釐大呂夷則得全毫夾鍾無射得全絲而仲呂則得九之六有五分八釐三毫四絲六忽此十一律之生專主黃鍾而言者也至於黃鍾損一而得林鍾林鍾益一而得太簇太簇損一而得南呂南呂益一而得姑洗姑洗損一而得應鍾應鍾益一而得蕤賓蕤賓損一而得大呂大呂益一而得夷則夷則損一而得夾鍾夾鍾益一而得無射無射損一而得仲呂非以十二律互相生而言之者乎黃鍾而大呂大呂而太簇太簇而夾鍾夾鍾而姑洗姑洗而仲呂仲呂而蕤賓蕤賓而林鍾林鍾而夷則夷則而南呂南呂而無射無射而應鍾此以陰陽長短之序而言之者也主於黃鍾隔八下生林鍾林鍾隔八上生太簇太簇隔八下生南呂南呂隔八上生姑洗姑洗隔八下生應鍾應鍾隔八上生蕤賓蕤賓隔八下生大呂大呂隔八上生夷則夷則隔八下生夾鍾夾鍾隔八上生無射無射隔八下生仲呂非以十二律相生之序而言之者乎六十調者十二律盡五聲五聲各得十二律以律之十二乘聲之五共六十調所謂乘五而得者如此八十四聲者十二律盡七聲七聲各得十二律以律之十二乘聲之七共八十四聲所謂乘七而得者如此嗚呼樂者所以象功而昭徳也堯欽明而時雍則奏大章舜重華而風動則作大韶茍徒極聲容之盛而無和樂之實則樂云樂云鍾鼓云乎哉亦聖人所不取也我列聖相承禮法制而教化修三綱正而九疇敍百姓太和萬物咸若八風之气宣而天下之情平矣猗歟盛哉

問論士者以年少則精敏也而新進者多浮薄年邁則老成也而耄期者多倦勤然考之於古有中興漢室而爲雲臺之冠者有保障江東而成赤壁之功者有定策隆中而談笑以卻曹兵者有決策澶淵而博謔以退遼師者或捫虱而談當世之務或建節而負克敵之志或拜禦史而人爲之膽落或任招討而賊爲之膽寒是皆年少者也而建立乃如此浮薄果足爲年少累乎有起自渭濵而成伐商之功者有膂力旣愆而止伐鄭之舉者有使秦而十數言存鄭者有擊先零以萬三百餘人屯田者或以狄仁傑之薦而復唐於周或賀陽城之諫而名重天下或以矍鑠示勇而天子稱嘆或以相業顯名而敵使動容是皆年邁者也而勲名乃如此倦勤果足爲年邁累乎將用之於年邁者耶一言成天書之誤者非年少之人也抑用之於年少者耶附會新法之行者非年邁之人也二者何居而後可其明言之母隠

君子之建功也必本於道人主之用人也不拘其迹夫天下之事未嘗不以得人而興不得人而廢天下之士未嘗不以知道爲賢不知道爲不肖然士之於道也有淺深而見於功業有大小彼黯黯焉不知道爲何物者適足以敗天下之事以自僨而已矣人主者操天下之衡以權天下之士亦惟舉其賢者而進之取其不肖者而退之使進之而拘其迹則進賢之路不廣退之而拘其迹則退不肖之法不嚴路不廣則君子或滯於不用法不嚴則小人或幸於茍容是故少而賢也吾進之少而不肖也吾退之老而賢也吾進之老而不肖也吾退之吾知有道而已矣年之老少吾何計哉古者登崇俊良與之共政摧折鎭定付之以爪牙之權咨議論思委之以腹心之寄𨿽以武王之聖穆公之賢漢唐而下諸君之英武亦必資於太公蹇叔之流或有以興創業中興之烈或有以成治內捍外之功當是時也擇賢而用之隨才而使之初何嘗論其年之老少乎且新法之行舉天下稱其不便而始終附會之者曾布也人將曰年少者之所爲也是豈年少之病哉人自病耳今以一人而盡疑天下之年少者不猶因噎以廢食者乎天書之誤舉朝廷知其不可而一言贊成之者杜鎬也人將曰年邁者之所爲也是豈年邁之病哉人自病耳今以一人而盡疑天下之年邁者不猶因刖而廢屨者乎以年少者而言之孝平不造西漢之鼎已移於巨君之手矣鄧仲華杖策以從光武數言之間而天下之大計以定其爲雲臺之冠不亦宜哉獻生不辰東漢之鹿已掎於孟徳之手矣周公瑾決策以贊孫權一炬之火而江東之大勢以張其成赤壁之功不亦奇哉老瞞之下江陵也戰檄一示而羣臣失色張昭輩已倡迎降之議合孫吳之勢而卻之者亮之所以爲人龍也契丹之冦澶淵也邊書一告而中外震駭欽若輩已建出幸之策得髙瓊之助而退之者準之所以爲鎖鑰也桓溫旣入關中王景略畱心江左捫虱而談當世之務可謂三秦豪傑之才矣惜溫之不見知金人旣陷中原嶽鵬舉唾手云燕建節而負克敵之志可謂南渡精忠之將矣惜檜之不見容溫造爲禦史而劾李佑佑爲之膽落其風力可嘉也韓琦任招討而鎭西夏賊爲之膽寒其威名可畏也數君子者皆年少之人也而建立乃如此豈姦諛皆如布者哉以年邁者而言之周武怒商受之虐爲伐商之舉得太公以爲輔卒成四海永淸之功牧野洋洋之頌至今尙昭昭也秦穆信杞子之言爲侵鄭之謀忽蹇叔而不聴卒獲三帥被囚之恥良士番番之戒至今尙耿耿也趙充國以萬三百餘人而屯田其智將之流矣當是時先零倡亂於先■﹝罒上干下﹞幵脇從於後漢之邊鄙蓋擾擾也卒之■﹝罒上干下﹞開旣服而先零亦降充國之功不亦多乎燭之武以十數言而存鄭其辯士之流矣當是時晉軍於函陵秦軍於泛南鄭之社稷蓋岌岌也卒之秦伯旣恱而晉侯亦解之武之功不亦茂乎天后革唐之號自立爲帝罪莫大焉廷誅佞幸而復唐於周者張柬之也陽城論列延齡營救陸贄罪莫測焉廷拜言官而名重天下者張萬福也馬援以矍鑠示勇而天子稱嘆其心可謂壯矣文彥搏以相業顯名而敵使動容其儀可以象矣數君子者皆年邁之人也而勲名乃如此豈昏庸皆如鎬者哉爲今之計者少不必拘也少而如布之姦諛則斥之如孔明諸人則用之老不必拘也老而如鎬之昏庸則去之如太公諸人則進之進而用之者皆賢也斥而去之者皆不肖也年之老少吾不得而知之也嗟夫天下之事功未有不本於道者也事功而不本於道是功利私智而已然求人才於三代之上道純而功亦隆求人才於三代之下則亦隨其分之所得而爲功之所著耳太公不可尙矣孔明可興禮樂蓋天民之未粹者其餘諸君子或得其一偏而全體之未窺或資之暗合而造詣之未盡故亦能因事而有成隨事而輒效也其下如布如鎬者得免於王誅亦幸矣何道之足云哉

問書曰今惟淫捨牿牛馬詩曰駟騵彭彭肆伐大商徵伐之資於馬也尙矣其制始於黃帝備於周官漢唐宋各有其法而我國家尢爲詳悉內有太僕寺矣而府州縣設佐吏以專領之外有行太僕矣而苑馬寺設監苑以分領之互市有茶馬也分蕃有圉長也設官何其備歟旣有見馬以給軍又有寄馬以給民旣責之以牧養而又責之以孳息印烙以防之也考課以驗之也立法何其詳歟若是者宜馬之蕃盛也夫何一遇小警馬卽告乏出帑藏之錢遣市馬之使所謂見馬寄馬者何在乎經有之學古入官議事以制是準今者必酌乎古今舉古人一二事試與諸士子商確之一馬復三卒內郡之制也令民自畜馬邊塞之制也至於封君而下以次出馬官給牝馬歸息什一不有墜於先烈乎府兵旣立給錢而市之府兵旣變給馬而用之至於一縑一馬息士十萬別色爲羣望如雲錦不有禆於國家乎曰官馬曰戶馬曰戎馬法亦善矣及保馬之法行而天下之民困當是時也首倡其議而力稱不便者誰歟騏翼鑾鏘玁狁息整居之禍龍驪駁白匃奴肆平城之圍馬之關於成敗亦重矣然則蕃育之有官歲時之有祭宜也今欲使在內者有有驪有黃之多在外者有旣佶且閒之盛其道安在將酌古法而行之歟抑我國家法已詳備今莫若修其廢墜歟二者何居

經天下之政存乎法行天下之法存乎人故爲治者不患法之不修而患人之未得吾見法具而不得其人者有矣未見得其人而法有不舉者也馬政之制國朝之經畫已備特承平日久怠於吏而玩於民法固未嘗有敝也敝之者人也今能一振而作之其所以經天下者沛乎有餘裕焉茍徒是古非今役役於紛更攺革之勞而不知修復之道其爲爲治之累豈小小哉孔子曰文武之政布在方策其人存則其政舉其人亡則其政息不我欺也請因明問而復之武王之伐商也有駟騵彭彭之詩魯侯之徵淮夷也有淫捨牛馬之誓則馬之用於徵伐也尙矣玁狁整居焦獲矣而宣王成薄伐之功者以騏翼鑾鏘之盛髙帝威加海內矣而匃奴肆平城之圍者以龍驪駁白之多則馬之系於成敗也大矣此歷代以來所以考成分屬有蕃育之官祈休報賜有歲時之祭也以其官而言之其廐有未央承華騊駼騎馬路軨大廐之異其官有三令四令丞五監長之殊而掌之於太僕者漢制也其署有六閒八坊四十八監之類其官有主簿直司圉官牧尉排馬羣頭之屬而領之於太僕者唐制也至於騏驥有院天駟有監天廐有坊旣置羣牧司又置羣牧使此在內監牧之法自河北至許州已有十八監兩河陜西有都總管處復置一監太原交城又復置馬監旣委羣牧司又委守倅兼領此在外監牧之法又非有宋之制乎以其祭而言之春祭馬祖夏則祭先牧秋祭馬社冬則祭馬步者周禮也牲用少牢地用大澤四祭之禮同積柴以燔坎地以埋四神之禮異者隋禮也至於筮日致齋於未祭之先瘞■﹝土展﹞燎柴於旣祭之後又非開元禮乎肆惟我國家列聖相承立經陳紀參之於往昔之規斷之以聰明之獨其設官不爲不備矣其立法不爲不詳矣是宜馬之蕃盛也邇者靑蜀之賊一興邊關之冦少警廐旣竭乏馬則玄黃朝廷遣市馬之使帑藏出市馬之錢遂使閭閻之下槽櫪爲之一空價值爲之騰湧此無他良以我國家長治久安百五十年以來天下雍容於禮樂文章之化熈皡於富壽安樂之天官𨿽備也世平則易玩法𨿽詳也歲久則易湮其欲在內者有有黃有驪之多在外者有旣佶且閒之盛不亦難哉策曰準今者必酌乎古將酌古法而行之歟抑我國家法已詳備今莫若修其廢墮歟嗟夫泥古者不通遵先王者無過今舉古人一二事而言之勸民養馬有一匹者復卒三人蓋居閒則免三人之算有事則當三人之卒此內郡然也縱民畜牧官不爲禁或致馬千匹或致馬數千此邊塞然也是非漢制乎當給馬者官與其直市之毎匹錢二萬五千刺史折斷果毅歲周察不任戰者鬻之以其錢更市不足則府供之此給錢以市也府兵漸壊兵貧難致乃給以監牧之馬此給馬以用也是非唐制乎至於有宋之時有曰官馬畜於監牧者也曰民馬散於編戶者也曰戍馬市於邊郡者也此皆古人之法執事所欲參酌以行之者而愚生直以爲不可也是何也蓋彼法之善者當今旣以采而用之矣其不宜於時者則又不可行也載考當時之制內有太僕寺矣而府州縣設佐吏以專領之外有行太僕矣而苑馬寺設監苑以分領之戶市有茶馬也分蕃有圉長也其設官也擬之漢唐宋豈不爲尢宻乎今亦取其賢者而任之取其不肖者而退之耳旣有見馬以給軍而又有寄馬以給民旣責之以牧養而又責之以孳息印烙以防之也考課以驗之也其立法也視之漢唐宋豈不爲尢密乎今亦摘其獘而祛之舉其墜而興之耳嗚呼祖宗之法至精至備行之天下而無獘傳之萬世而可法今馬政之未舉者則亦講求之未明修復之未至耳豈可不責之人而惟法之是咎不究乎今而惟古之是圖哉夫以我祖宗精備之法適我聖天子大有爲之日碩俊簡布於朝廷羣能分列於外服竭蹇蹇之忠秉明明之節司太僕者寧無張萬歲其人耶司苑馬者寧無王毛仲其人耶誠一振舉於萎薾之餘剗剔乎姦微之獘則一縑一馬云錦成羣亦何難致之有哉若夫孝武上自封君以次出馬官給牝馬歸息什一至安石信曾孝寛之言忽文彥博之議卒行保馬之法而爲天下之害則漢宋之敝政不敢屑屑爲執事陳也𨿽然滌膓續骨醫者之技𨿽妙不如不疾之爲愈焦頭爛額救者之功固多不如不焚之爲貴與其畜馬以爲用不如無事而不用馬也書曰歸馬於華山之陽此又愚生言外之望也不知執事以爲何如

問昔先王經國子民必先食貨而重戎兵肆我列聖法古制治以食貨言之旣有邊儲矣復有京運存畱之設食宜無不足也而何倉廩毎至於空乏旣有歲辦矣復有丁傭貨搉之例貨宜無不足也而何帑藏每至於匱竭稽之於古二十稅一取民何輕也乃有海內庻富之治課役皆免賦民何寛也乃有斗米三錢之效今自山西所急言之邊已云儲而督並之使屢遣乎廷臣祿已云班而告乏之疏累陳於藩室厥咎何由乎所以充足之者抑有道乎夫令有緩急而物有重輕歲有凶穰而糓有貴賤食所當平也幣重則民不堪幣輕則民亦患貨所當權也二者古人已有定制矣而可行於今乎三年耕必有一年之積九年耕有三年之積足食之道也千乘之國藏鏹百萬萬乘之國藏鏹千萬足貨之道也二者當今亦略施行矣其有合於古乎以戎兵言之內有五府也又設衛所以分屬之綜理周矣外有司衛也又設將臣以總率之經略備矣稽之於古府兵之制不爲不善何以致蕃鎭之禍衙廂之制不爲不密何以有金人之變今自近日之事言之饑民嘯聚流劫郡縣嘗調京軍以捕禦矣而飄忽震蕩過無堅城卒賴邊軍以剿之京軍抑不足恃耶套眾驕縱侵竊邊關嘗有邊軍以屯戍矣而憑陵斥突陣無勇將復調京軍以捍之邊軍又不足恃耶其獘安在乎所以振揚之者抑有道乎夫潢池弄兵置而不捕較之捕盜朝歌以安民者孰得得是人而用之盜可弭乎備敵數歲戢兵不戰比之兩炬疑敵一戰而取勝者孰優得是人而用之邊可備乎夫識時務者在俊傑數者時務之大者也諸士子其詳言之毋以俊傑爲嫌而自讓

有足國之大本有彊國之大本食貨者足國之道也而其本在於節用戎兵者彊國之道也而其本在於安民用旣節則國不期足而自足民旣安則國不期彊而自彊茍務國之足而不本於節用吾知所入者不能給其所出𨿽頭會箕斂民力愈竭而用益不足矣務國之彊而不本於安民吾知本旣先撥而戎狄乘之良民善眾亦且化而爲大盜矣孔子曰節用而愛人請以是並爲明問復蓋嘗聞之洪範先食貨於八政故知有天下者不可無財用周官列司馬於六卿故知有天下者不可無戎兵昔者先王因地制貢則壤成賦料丁起役而食貨興矣我國家之制旣有邊儲矣復有京運存畱之設旣有歲辦矣復有丁傭貨摧之例其綜理之詳𨿽夏后之貢成周之徹何以加焉若是者食宜無不足也貨宜無不充也今自山西所急而言之督並之使屢下於邊陲告乏之疏累陳於藩室噫有由然哉輸於邊者有常數而客兵調集每至若林之多供乎祿者有定額而天潢繁衍乃有螽斯之盛況夫窮民之逋欠災傷之蠲除豪右竊攬代之權貪夫肆侵漁之利其欲粟陳而不可食貫朽而不可較不亦難哉爲今之計者宜何如耶粟之貴賤所當平也貴則減價以糶之賤則增價以糴之是亦古人備荒之一策也幣之輕重所當權也幣輕則母權子而行幣重則子權母而行是亦古人救時之一法也今之存積卽先王積余之意修其廢焉非常之用寧不足充乎今之預備卽先王藏鏹之意舉其墜焉不時之需寧不足給乎夫然後時檢校以閱其實嚴刑罰以禁其姦其庻乎食貨之可足矣𨿽然究其本而言之不有節用者乎無名之賞賜有度不急之土木不興非時之逰觀有節無益之冗贅不設如是而已耳先王威諸侯平邦國除盜賊而戎兵興矣我國家之制內有五府也又設衛所以分屬之外有司衛也又設將臣以總率之其經略之備𨿽商之赫業周之詰揚莫有過焉若此者蠻夷宜率服也盜賊宜屏息也今自近日之事而言之饑民嘯聚流劫郡縣嘗調京軍以捕禦之乃至飄忽震蕩過無堅城而剿之者卒賴邊軍焉是郡縣之變京軍旣不足恃矣套眾驕縱侵竊邊闗嘗有邊軍以屯戍之乃至斥突憑陵陣無勇將而禦之者又調京軍焉是邊闗之變邊軍亦不足恃矣噫有由然哉武弁以甲冑爲恥而慕文墨軍士以工賈爲業而惡戰鬭況夫坐作進退之未習而卒不知兵敿糓鍜礪之未第而兵無完器精鋭或隠於權門老弱多充於部伍其欲摧鋒陷敵折馘執俘不亦難哉爲今之計者宜何如耶選將以主兵閱卒以實伍而兵之本以立簡器以利用演陣以教戰而兵之用以備治渤海如龔遂長朝歌如虞詡必求是人而任以捕盜之責備北邊如李牧守雲中如亷範必擇是人而付以備邊之任夫然後鼓之以慶賞震之以刑威庻乎戎兵可振矣𨿽然究其本而言之不有安民者乎生之而不傷厚之而不困扶之而不危節其力而不盡如是而已耳稽之於古度官祿量國用以徵其租出口錢計算錢以課其丁或至三十稅一者漢之取民可謂寛矣而文景乃有海內庻富之效田有租家有調丁有傭旣以爲經常之制量事宜度災變差老少又以爲減除之權或至課役皆免者唐之取民可謂輕矣而太宗乃有斗米三錢之效此漢唐食貨之大略也府兵之制不爲不善而卒致藩鎭之禍者府兵之制壞而彍騎之兵興彍騎之兵變而藩鎭之權重至其末年朝廷行姑息之政彊將擁不制之兵而唐亡矣衙廂之兵不爲不密而卒致金人之變者藩鎭之權釋而兵始弱保甲之法行而民始困至其末年主之以非人用之以妖術而宋危矣此唐宋戎兵之大略也或始焉粗備而僅致小康或終焉不戢而卒成大禍漢唐宋之所以爲漢唐宋也曷足以爲當時法而執事陳哉

嘉靖七年順天府鄕試

問數載乎理理寓於數數非理莫立理非數莫彰理之備而數之顯莫過於圖書昔者圖出於河伏羲因圖以畫卦文周因畫以系辭筮者其用之一也書出於洛大禹因書以第疇箕子因疇以衍義筮者其目之一也易至朱子作啟蒙以盡乎蓍之變範至蔡子作皇極以通乎蓍之用然易之揲以四範之揲以三奇偶殊其用宜若相背矣其分卦揲歸之法通變極數之妙考占成業之義乃又參同契合者何也竊又疑之易經四聖而始成範乃成於蔡子一人之手而其數之妙直與大易同流似非三代以還儒者之所能到也其或別有所授乎易爻用變今載之經惟九六耳朱子筮儀四爻五爻之變乃用之卦不變之爻易無七八之爻也何自而占乎不知於孔子大傳之說合乎否乎抑亦別有說乎河圖洛書數之大者也諸士子究心久矣其詳言之勿隠

對數之爲用有不同而聖賢之著述亦不同其理則一而已矣理之一則不害其用之不同著述之不同也聖賢之著述豈聖賢自爲一端臆想之說哉數有是理也聖賢爲之著述以發其蘊耳聖賢何以知之也揆之理而已矣聖賢之著述一於理也學者論聖賢之著述也亦一於理而已矣請因明問而答之道原於一而散於萬原者理也散者數也天下有不同之數而無不同之理理者數之神宰也數者理之形象也非理則數不生非數則理不著捨數而言理者虛無之學也捨理而言數者技術之流也故吾道者合理與數而言之也昔者伏羲氏繼天而王龍馬負圖出於河所謂一六居北二七居南三八居東四九居西五十居中者是也卦之理寓焉伏羲因而則之以爲乾兌離震巽坎艮坤之八卦六十四卦旣成文王系卦辭周公系爻辭筮則用之一耳大禹治水成功神龜負書出於洛所謂戴九履一左三右七二四爲肩六八爲足者是也範之理寓焉禹因而陳之以爲五行五事八政五紀皇極三徳稽疑庻徵福極之九疇九疇旣列箕子衍其義武王傳其學筮則目之一耳易筮起於前古至朱子作啟蒙以盡乎蓍之變其揲也以四三變而一爻具九變而小成乾一兌二離三震四巽五坎六艮七坤八大抵卦至於八圖之祕固已泄矣由是十有八變而大成觸類而長之六十四卦之變而四千九十六卦於是乎備天下之疑決焉天動則觀其變而玩其占幹之羣龍用九坤之永貞用六今朱子啟蒙考占之法四爻五爻之變乃占之卦不變之爻易之爻非九則六而不變之爻非七則八也易無七八之爻何自而占乎且於孔子觀變之說有不合矣意者義理則先儒之論精詳至到無可言者至於名物度數𨿽聖人亦有未及學而或不盡者也夫天下古今理而已矣理之同也遵之不以爲阿理未同也議之不以爲僭此末學之臆見或亦執事發問之意也大哉數乎天非數不覆地非數不載人非數不成彰往知來者數也通幽達變者數也藏神顯化者數也數豈易言哉今執事問及愚生則不敢然也然未知其是否謹對

問威天下在乎兵而主兵者在於將吳子有言三軍之眾百萬之師張設輕重在於一人將固不可以不知兵矣嘗卽一二兵法而觀之途有所不由也不由崤澠者成七國之功由壷頭者致五溪之敗城有所不攻也不攻華費者完兵而深入攻郢郡者眾潰而走死君命有所不受也叱吳使之說者成覇越之功拒長史之謀者捨格天之業士卒當如愛子也與士卒分勞苦者著績於河西不卹士卒饑寒者見殺於安陽數將於兵法合之則成違之則敗是固然矣然有可疑者爭北山而敗髙陵不可向也或以蹙馬鞍山而取勝以卒神而勝妖術似可用也或以用六甲而致敗臨泜水而退舍全軍宜矣何退舍澗水者卒至喪師日夜行三百里敗走宜矣何日夜行二百里者卒至成功是又於兵法也或同合而成敗頓殊或同違而勝負特異然則爲將者將無事於兵法乎其或兵法之變有非可以常法拘乎文事武備皆諸士子分內事也毋曰吾儒生未學於軍旅

對有用兵之常有用兵之變常者固兵法也變者亦兵法也自其常而觀之合乎兵法者知兵法者也自其變而觀之合乎兵法者固知兵法者也不合乎兵法者亦知兵法者也夫兵者隨機應變因敵制勝者也何常形之有哉昔趙括能讀父書奢不能難嶽飛好野戰不用古法蓋飛知變而括不知變也觀乎此則可以答明問矣夫威天下在於兵而主兵者在於將三軍之眾百萬之師張設輕重在於一人爲將者固不可不知兵用兵之妙存乎一心微乎微乎應形於無窮而談兵者又不可不知變也崤澠誠不可由也亞夫於是竟走藍田所謂途有所不由者而馬援之困敗蓋不知壷頭之不可由矣華費誠不可攻也曹公所以深入徐州所謂城有所不攻者而沈攸之之走死蓋不知郢郡之不可攻矣越王許吳王之成範蠡不從其命乃叱王孫雄之請而遂成霸越之功董卓挾漢帝之命皇甫嵩欲赴其召乃忽梁衍之謀而竟就匹夫之諒將在外君命有所不受蠡則知之而嵩不知也吳起親裹贏糧與士卒分勞苦守河西而拒彊秦之兵宋義置酒大會不卹士卒之凍餒畱安陽而致項羽之誅愛士卒當如愛子起則知之而義不知也數將者其於兵法合之則成違之則敗所謂合之者知兵法者也不合者不知兵法者也兵法之常也髙陵不可向也趙奢先拒北山秦師爭山不得秦師大敗劉備先據馬鞍山陸遜四面蹙之漢師大敗蓋遜以乘勝之兵蹙備已敗之兵是得夫激水之疾可以漂石之意若秦師大敗則兩軍相敵未有勝負者也豈可槪論乎祥疑所當禁也田單令一卒爲神以破燕者田單智勇之將乘忿怒之軍志復宗國是得夫能愚士卒耳目之意若郭京之敗則市井無賴原不知兵者也豈可以同語乎陽處父退舍於泜水此合令半濟而擊之之法符堅駐軍於澗水揮兵使卻亦合此法也退不可止而大敗者蓋堅軍無紀律耳是豈知法令孰嚴之旨哉魏武日夜行三百里逐先主於當陽正犯百里爭利則擒之法唐太宗日夜行二百里追宋金剛於雀鼠谷亦犯此法也遂破金剛而大捷者蓋金剛已敗沮耳是豈非其疾如風之旨哉所謂合之者固知兵法者也不合者亦知兵法者也兵法之變也卽是而觀之則常者固常也而變者亦常也孫子有言聲不過五五聲之變不可勝聴也色不過五五色之變不可勝視也兵不過奇正奇正之變不可勝窮也變之一字其用兵之最要者乎抑又有說焉兵凶器也黷之則危然昔有周當成康之時四方無虞九夷通道矣召公告以張皇六師周公告以詰爾戎兵二公豈導君以威武者哉蓋人主於天下無事之時多畱心於儀文制度之間以爲藻飾太平之具至於兵之一事往往視爲不急之務言之者以爲不祥爲之者以爲多事及天下卒然有變則茫然無以爲應姦人賊子得以肆其淊天之惡而天下遂至於大亂唐玄宗之時何等全勝之天下也安祿山漁陽一鼓而諸鎭瓦解乘輿播越矣今天下萬國乂治百蠻欵塞庻職奉法文章禮樂閭巷彬彬而愚生之慮以爲所因循而不振者兵與將耳此亦或執事未發之意也敢僭言之謹對

問天下之大勢在外則邊陲在內則郡邑邊陲所以禦外侮郡邑所以安內治也今邊陲之上軍士怯怠矣紀綱陵遲矣帑藏空虛矣其何以禦外乎郡邑之中風俗頹敗矣盜賊竊發矣生民困瘁矣安在其安內乎致是者厥咎何由也今所以處之者何道也遐想古之人教步兵於澤潞者天下推勇誅亂將於朔方者諸鎭奉法屯要害浚溝渠而興屯田者羌夷降敗是皆名將也得是人而用之軍气可振帑藏可足紀綱可伸歟守蜀郡者治崇禮義長朝歌者人稱神明勸農桑重牧養而禁奢侈者郡有蓄積是皆良吏也得是人而用之民生可蘇盜賊可息風俗可淳歟古人未嘗借才於異代今天下文武之士歲進幾千人獨無是人出於其間歟抑或有之而莫之用歟此天下剝膚之獘而廟堂之所欲聞者也諸士子其縱言之主司者爲之達

有致獘之源有拯獘之道然欲拯其獘當先究其源拯獘而不究其源是猶醫者之治病茍不究乎病源之所在抑何以施治療之法哉生也恭承明問而有以知前日致獘之源今日拯獘之道矣天下之道二義與利之間也天下尙義則治尙利則亂前日之致獘者利也今日拯獘之道亦有義而已矣仰我聖天子在上日勤聖學總攬乾綱備二帝三王之徳則固宜有太和雍熙之治也而天下之獘如執事所言種種者何哉在邊陲帥臣格之也在郡縣有司格之也自正徳十六年間權姦相繼用事政以賄成我祖宗以來生養安全之道禮義亷恥之教綱紀法度之制掃蕩無幾外而邊陲之將內而郡縣之吏陟者以利而超遷黜者以利而幸免而將與吏多不得其人矣將旣不得其人則邊陲之上軍士不得不怯怠帑藏不得不空虛紀綱不得不陵遲也吏旣不得其人則郡縣之內生民不得不困瘁盜賊不得不竊發風俗不得不頹敗也是前日所以致是獘者無他利而已矣知前日所以致獘之源則今日所以拯獘之道可得而言矣蓋嘗聞之士有百善惟亷爲最士有百惡惟貪爲最蓋亷則眾欲皆伏而逹之於政自無不善貪則眾欲皆起而逹之於政自不能善亷者義之大也貪者不義之大也是故今日之所急者義而已矣必也絕請托之私重苞苴之禁公銓選之法明黜陟之典則前日之私旣足以驅天下於利而今日之公獨不足以驅天下於義乎誠使邊陲之將郡縣之吏皆忘一身之私秉爲國之公則前日之獘將不革而自除焉不然則操演𨿽勤徒足以爲觀聴之具轉輸𨿽多徒足以長侵漁之姦誅戮𨿽嚴徒足以激凶頑之怒矣邊陲何自而理哉蠲賑𨿽頻徒足以資裏書之欺捕詰𨿽急徒足以貽地方之擾教戒𨿽切徒足以爲文具之虛矣郡縣何自而治哉遐想古人李抱眞之帥澤潞也教習步兵而天下推勇郭子儀之至朔方也按誅亂將而諸鎭奉法趙充國屯要害浚溝渠而興屯田於是羌夷降敗是皆名將也得是人而布之邊陲之上如李抱眞焉何患乎軍士之不振如郭子儀焉何患乎紀綱之不伸如趙充國焉何患乎帑藏之不足今武舉之選世襲之冑多矣其中獨無是人歟文翁之守蜀郡也建立學校而治崇禮義虞詡之長朝歌也誘擒盜賊而人稱神明龔遂勸農桑重牧養而禁奢侈於是郡有蓄積是皆良吏也得是人而布於郡縣之中如文翁焉何患乎風俗之不淳如虞詡焉何患乎盜賊之不息如龔遂焉何患乎民生之不安今科目之舉畿藩之貢多矣其中獨無是人歟易曰蠱先甲三日後甲三日夫天下之勢在外則邊陲在內則郡縣今邊陲之上郡縣之內其獘如此可謂蠱之極矣然則今日治蠱之責能無勞於聖天子之心乎先甲後甲治蠱之道也程子曰治蠱者先究其所以然則知救之之道後慮其所將然則知備之之方善救則前獘可革善備則後利可久今日拯獘之要無踰於此者矣𨿽然竊又嘗究理亂之勢推盛衰之迹乃旣爲今日憂而又爲今日喜書曰天閟毖我成功所然則今日聖天子承先朝之大獘𨿽不能不厪宵旰之憂而其所以弘中興之業永萬世之譽者亦豈不在於是乎是故商道不衰無以成髙宗之名周道不衰無以見宣王之績今天下行將太平矣明明天子令聞不已敢爲今日誦謹對

苑洛集卷九

●欽定四庫全書

苑洛集卷十

﹝明﹞韓邦奇撰

妾薄命

昔郎年少時妾在蘭閨中見郎錦城西緑駬嘶春風妾作郎家婦郎行萬里舟妾心無所願欲作長江流妾不如春月花開到郎側郎心匪飄風妾無傾城色桃花紅復紅江水深復深花紅彊似面水深不如心流螢度珠簾秋夜長無極爲郎制羅衣淚痕密如織妾始嫁郎時永言受郎恩但得郎舟回妾願鎖長門歲序不可轉六月或淸霜郎豈無歸日時復理紅裝

買劍曲

千金買寶劍百金裝赤鞘意欲獻上方騎馬長安道劍拔風塵昏囊貯血肉腥古來遊俠兒一擲雙丸靑瀚海憶■﹝王貞﹞瑉天山起鼙鼓落日照轅門將軍怒如虎年少气亦俠常思萬戶侯磨刀桑幹河欲唱大刀頭金印大如斗旌旗百尺髙不上燕然山不插侍中貂少小事戎行生長亦朔漠君恩重如山鐵衣輕如葛朔風蕭蕭來七月如深秋馬騰槽邊嘶笑取金絡頭男兒介冑身死葬昆侖山卻笑班將軍生入玉門關

玄庵

大化運气機綱維不可測至性有淵源於人見天則一覺明眞境西方談空色啟關走龍虎揮神淩八極是非千萬載大易重消息

雜意

昆崗峻且崇鑿出雙玉華磨之勞沙石堅好無纎瑕制爲雙玎璫組以雜玄黃其價且萬鎰以佩君子裳

貴陽長靈杉千章百尺髙秋來動風色云外起天濤負此棟梁材生之萬山隈世無魯公輸千載委荊萊

金門多良竹春風生新枝猗猗靑且堅薄言一采之物用各各殊感之重嗟吁或爲虞廷簫或爲吳姬竽

灼灼檻中花日結紅芳友惜此妍麗資隳折佳人手幽艸澗邊生春發秋還榮三嘆犧牛身使我淚沾纓

晉溪

峩峩太原山混混晉溪水山有合抱材水有蛟螭起合抱作棟梁蛟螭興雲雨棟梁無條枝雲雨或愆期造化有不能物豈無參差奮飛從神龍未必乏行施遽命許旌陽我心實傷悲

渭濱叟

西伯本事商後車載老人豈期牧之野空有十亂臣我獨負鷹揚談笑誅商辛峩峩首陽山其下渭之濱

渭水至首陽山下東入河夷齊餓死首陽山

周公居東周公聖人又王室懿親進退之際天下安危系之被讒居東二年餘召公太公未嘗發一言援釋及成王卜風雷之變得周公請命之書二公猶以爲不知聖人舉動未易言也

周公王懿親進退系安危居東二年餘四海皆嗟咨二公位阿衡未見出一詞王以風雷變出郊親逆之各各懷忠誠二公心始知

成王悟二公之心白矣

鵑聲至

洛陽鵑聲至爾意亦何勤宋室諸縉紳誰爲達紫宸莫謂禽無知性或靈於人負爾數聲血千載徒悲辛

徐世績世績與褚遂良同受太宗顧命曰佳兒佳婦皆以付卿後髙宗欲廢皇后立武氏遂良不可世績勸成之世績以其孫敬業有滅族相使入林麓縱火焚之敬業倉卒無所逃引佩刀剖馬腹匿腹內火過浴血出後敬業討武氏之罪不克死之遂族徐氏

宗室殺欲盡污穢蒸宸扆太宗托孤心是誰亂唐紀智哉浴血兒火燒不能死火燒兒不死於以見天理

敬業死徐族不滅

駱賓王武氏簒唐攺號周然知任狄梁公武氏欲以天下與武氏梁公曰陛下以天下與太子則千秋萬歲後血食於太廟若與武氏未聞侄爲天子祔姑於廟者也乃移中宗於東宮後五王擁立中宗勒武氏還宮初武氏臨朝時駱賓王佐李敬業討武氏罪不克死之

狄梁回凶牝房州還東宮敬業伸大義揮戈振羣蒙烈烈賓王檄如日當天中寧爲敬業死不立狄梁功

張紫巖浚當時立主和議浚始終不從宋儒與之曲端以直遂見誅嶽飛以忤觸見擠

黃閣主和議紫巖志恢復聽之眞可人誰有孔明腹曲端旣已誅武穆見忤觸試使當筵舞再蒙宣和辱

旣不能令又不受命

殷謝浩不出眾曰深源不起當如蒼生何安不出眾曰安石不起當如蒼生何後天子徵浩桓溫辟安皆起

深源與安石皆爲士望宗天子徵浩入於以抗桓公嗟嗟桓晉間誰復識變通智哉東山子蒼生戲髙崧感此殷謝事成敗論英雄

髙崧餞安於新亭戲曰昔安石當如蒼生何今蒼生當如安石何

人不歸

憶我莫苦吟苦吟傷子心寄子莫忘歸忘歸失我依淸淸在山泉忽爲九仞淵流水不復返我心日慘慘

客自河曲來寄我雙鯉魚長跪接鯉魚或有尺素書剖魚乃空腹使我心成疽生此女子身不如委溝渠

金臺送士人歸關中

朔風驚客耳歸興難攀牽遊韁系長栁帶劍登祖筵把酒共嘆息逼側何足憐霜雪蔽天地徵裳獨蹁躚眾芳滿洲渚老鴈新饑還君志在商嶺浩歌出幽燕閒雲落南浦野鳥入靑天誰愛黃金臺不必重淒然

檗谷王侍郎圖

王子自閩來揪愀顏色枯須臾隕雙淚語我檗谷圖旻天覆下土林鴉亦哺雛我獨失其怙懷抱泣呱呱哀此北堂人靑春撫遺孤中道復棄捐旻天降虐膚晨雞入省視煢煢鮮盤壺今也稍丰裕肥甘逮妻孥敝廬多寒暑簟裀無褐蒲冠裳錫雙誥安得奉桑楡旻天覆下土不聞予號呼桐棺薄如墨土淺且墳壚玆能讀喪禮空有龍虎區朝露零春華秋霜寒如鋪牲醴亦嘉旨安得奉庖廚旻天覆下土胡戾獨予誅空山栢如金其味苦如荼茫茫風木恨直與乾坤俱聞之重感傷爲君歌且都努力樹名徳毋愧曾閔徒

東郭遺叟雷給捨翁

給捨展綃帙示我遺叟行讀之三嘆息乃識虛與盈遺叟尙玄徳位獨弗稱情給捨珪璋器唾手公與卿遺叟吳臯彥早歲負才名持筆謁天曹文章冠羣英今觀畿輔地徧野甘棠生溫溫淸苑判施澤先孤惸挺挺松栢資虯枝霜雪勁嗤被鶯與燕視我同春榮玄鶴已千仞刷羽雲霄鳴郭東有梅竹良友堪同盟相隨詠舞雩心與賢聖並

富陽民謡

富陽江之魚富陽山之茶魚肥賣我子茶香破我家采茶婦捕魚夫官府拷掠無完膚昊天胡不仁此地亦何辜魚胡不生別縣茶胡不生別都富陽山何日摧富陽江何日枯山摧茶亦死江枮魚始無山難摧江難枯我民不可蘇

獄中集古東巖同扉

天地身何往故鄕不可思蕭蕭北風勁慘慘中膓悲多病久加飯開懷無愧辭眼前列杻械報主爾何遅

右一寄杜位二赤谷三江村四送方書記五雨六詠懷七艸堂八有感

徘徊虎穴上性命由他人漂梗無安地塗泥任此身浮生看物變薄宦走風塵烱烱一心在天髙難重陳

右一寄贊上人二懷鄭司戶三徵夫四送陵州路使君之任五又示兩兒六贈別何邕七嚴武八奉贈鮮於京兆

赤縣昔同遊忽在天一方危時暫相見鬢髮各已蒼陰風千里來歲暮有嚴霜人間夜寥閒落月滿屋梁出處同世网涕淚濺我裳平生方寸心嫉惡懷剛膓痛憤寄所宣激烈思時康皇皇太宗業道徳仰今王丈夫誓許國志士懷感傷吾道正羈束眞宰意茫茫

右一贈蘇四徯二成都府三送捨弟赴齊州四贈衛八處士五吳侍禦江上宅六壯遊七夜聽許十誦詩八夢李白九鄭公虔十栁少府十一舟中苦熱十二壯遊十三義鵠十四夏夜嘆十五北徵十六洛城玄元皇帝廟十七前出塞曲十八贈李四丈十九觀水漲二十遣興

樓角淩風迥夜深露气淸今夕復何夕寂寞壯心驚故國十年別轉衰病相嬰妻子隔絕久萬里正含情惆悵年半百何得尙浮名鴟鴞志意滿豺虎正縱橫麟鳯在赤霄赤驥頓長纓志士淚如水忠臣气不平挺身艱難際萬古一死生感恩義不小永懷丹鳯城

右一東樓二玩月呈漢中王三贈衛八處士四歲暮五客居六春陵行七述懷八客夜九立秋後題十水檻遣興十一病栢十二久客十三幽人十四述懷十五聽楊氏歌十六嚴武十七送韋評事十八詠懷十九送盧侍郎二十送覃二判官

右集杜

感激平生意此心誰見明與君歌一曲一半是秦聲

右一贈易秀才二鄴中王大勸入石門山三將進酒四觀胡人吹笛

狂風吹古月腸斷白楊聲寒雪梅中盡空歌懷友生

右一司馬將軍歌二上畱田行三宮中行樂詞其七四九日

燕臣昔慟哭千載爲悲辛聖代復元古如君何足珍

右一古風其三十七二古風其四十八三古風其一四效古其二

鴈度秋色逺林光淡碧滋長歌盡白日不覺鬂成絲

右一摘蒼耳作二與賈至舍人三遊南陽白水四上三峽

郁悒獨愁坐煙蘿欲暝時秦雲起嶺樹及此有相思

右一酬崔五郎中二遊昌禪師山池三登新平樓四遊秋浦白笴歌

獻納靑雲際狂言非至公何由返初服美酒沽新丰

右一答髙山人二掛席江上待三過盧郎中四效古

歲落眾芳歇秋來百艸生萬重關塞斷慷慨淚沾纓

右一太原早秋二贈閭丘宿松三奔亡道中四經亂離後天恩流夜郎

昔獻長揚賦風雲四海生遭逢聖明主禮樂秀羣英

右一答杜秀才五松見贈二讀諸葛武侯傳贈崔少府三書情贈蔡舍人雄四畱別金陵諸公

潛虯隠尺水海鳥知天風霜鬂兩邊白出門悲路窮

右一贈別舍人弟臺卿之江南二贈任城盧主簿三贈友人其三四贈從兄襄陽少府皓

蹭蹬遭讒毀空懷戀主情賢人當重寄或冀一人生

右一贈張相鎬其二二觀胡人吹笛三贈升州三使君忠臣四系尋陽上崔相渙

朔雲橫天髙逺海動風色蕭颯望中來摧殘梧桐葉感嘆發秋興蒼然五情熱長安如夢中雲山萬里隔前期浩漫漫落日歸心絕生事如轉蓬一官已發白昨日東樓醉緑楊正可折今玆大火落已屬流芳歇壯心惜暮年歲光屢奔迫天地一浮雲生死殊飄忽李斯上蔡門窮途方慟哭張翰江東去淸風灑蘭雪世路今太行非時將安適結心寄靑松千春臥蓬闕且復命酒樽浩歌待明月

右一酬崔五郎中二早秋贈裴十七三玉眞公主別館四塞下曲其四五峴山懷古六古風其五七送陸判官八望夫山九登敬山亭南望懷古十蘇武十一贈從兄少府十二贈韋祕書十三魯中東樓醉起十四書懷寄從弟十五將遊衡嶽過雙松亭十六送崔十二遊天竺十七玉壺吟十八淮南臥病書懷十九贈別從甥髙五二十憶崔郎中宗之遊南陽二十一畱別於十一兄逖二十二古風其五十四二十三送張舍人之江東二十四別魯頌二十五擬古其七二十六擬古二十七望黃鶴樓二十八天臺曉望二十九春歸終南山松龍舊隠三十春日醉起言志

空名適自誤寡識冒天刑應念投沙客多愧魯連生感此三嘆息淚滿逐臣纓白日在靑天爲君前致辭我本艸間人幸遭聖明時投軀寄天下逺爲千載期一度浙江北茫然使心悲世路成奔峭萬姓危朝霜修蛇橫洞庭獨坐傷激揚六駁食猛虎剪棘樹蘭芳獻書入金闕著論談興亡浮雲蔽紫闥虹霓掩天光黃金消眾口靑蠅遂成寃其事竟不就小節豈足言松栢本孤直虯龍盤古根瑤艸寒不死猶懷明主恩

右一經亂離後天恩流夜郎二望鸚鵡洲三贈漢陽輔錄事四聞李太尉大舉秦兵五遊大山六觀番人吹笛七還山畱別金門知已八書懷贈南陵常贊府九讀諸葛武侯傳十詶崔郎中十一鄴中王大勸入石門山幽居十二尋魯城北範居士十三贈上判官十四送王屋山人十五經亂將避地剡中十六獄中上崔相十七荊州賊平臨洞庭言懷作十八贈從孫義興宰銘十九送張秀才從軍二十敍舊贈江陽宰二十一金門答蘇秀才二十二贈別舍人弟二十三古風其三十七二十四答髙山人兼呈權顧二侯二十五送薛九被讒去魯二十六書情贈蔡舍人雄二十七贈張相鎬二十八贈從兄襄陽少府皓二十九古風其十二三十贈宣城趙太守悅三十一送郤昻謫巴中三十二同王昌齡旅第

右集李

齋居時隸司徒卿

奉天承帝戒東省肅齋居竹蔭春階月燈明夜榻書天風傳禁漏郊露濕鑾輿淸曉朝班事兢兢整佩琚

暮鴉巢樹定春望正漫漫月夜地曹靜風郊天仗寒萬年周社稷百辟漢衣冠深愧書生腐惟餘一寸丹

九日邀石泉大司寇

虛館晝無事秋光驚客心疏籬三徑菊斜日萬家砧行役嗟歸鴈幽情望逺岑缻中有桑落相對一豪吟

萬里荒城暮三秋使節來共攜杜陵酒同上越王臺俊逸知髙興疏狂愧菲才過從能幾度早晚鷺車回

春崗

崗自嵩髙發春來旺气生卿云千樹合修竹萬竿淸漢野曾龍臥周岐有鳯鳴地靈久融結今日見鍾英

送唐中丞撫蜀

聖主憂三蜀中丞憲府開西南全勝地經濟出羣才節鉞辭楓陛風霜動栢臺鷺車應早發聞有禦中催

送梅溪

寒江歸去晚秋樹望中疏霜沒金蟾影風傳玉鴈書靑山依別浦白髮對徵車相送萬餘里思君入夢初

送光祿大夫王子之南都時以九廟功成遷

聖皇崇孝理恩命被儀臣帝裏龍蟠舊仙槎鳯覽新十年負才略九廟見忠勤暫爾畱都試行當侍紫宸

萬給捨擢山東少參

畫舫春江渡臺髙鳯欲翔風生靑瑣闥花靜紫薇堂報政聞齊魯封章動廟廊經綸應不負咫尺仲尼鄕

送錢銀臺自考部之南都

考功天部客長嘯出春明祖席開燕閣繁花發帝城晚風催去舫新月照行旌聖主思弘化應還召賈生

盧秋官辭京部之南部爲親也

帝裏靑春好千家桃李開君翻辭玉闕誰不愛金臺望切秋云迥心驚暮日催卽今承彩服朝夕奉霞杯

詩寄端溪一首

端溪天下士髙臥在林泉四海蒼生望千年道學傳聖皇今側席君子好彈冠王佐明時彥風流陋謝安

節婦義女爲楊侍禦題

悲風起天暮開帙感雙眞緑藿偏傾日芳梅未識春三秋深夜雨百折歲寒身誰秉如椽筆休令漫泯淪

西盤冡宰奏功入京

北闕趨環佩南都報治成百僚師揆度四海仰均平輕舸過天蕩髙標拂月明此行應簡在天子舊知名

浙上送邃谷無涯白石入廣五泉明農今復見子傷哉獨爲四子耶

知已半零落生離幾愴神忽逢洛下客亦是嶺南人時事頻相問憂心未敢陳京華四千里回首一沾巾

送劉司訓罷歸蜀

萬里川南道秋深感慨多漢江衝雨渡棧道拂云過對月應懷友臨杯且浩歌到家問黃菊三徑長靑蘿

再過霍州

此地吾嘗治風塵幾度遊道隨汾水折云擁霍山浮昔往黃梅雨今來白鴈秋萍蹤倦行役何處是滄洲

平遙夜坐

漠漠荒城暮飄飄旅笛哀坐看寒燭盡愁絕夜更催冀北花爭發秦西鴈不來歲華容易攺春盡且塵埃

同戈懷古

英俊同戈地隋唐百戰秋晉陽戎馬歇瓜步錦帆收風野平沙合霜林落葉稠更憐金水碧咽咽下徐溝

送髙都禦史總督南糧儲

畱都根本地國計仰臺臣民力東南竭天菑逺近臻﹝傳曰饑饉洊臻﹞聖皇思博濟君子抱經綸獨嘆陽城拙空勞撫字仁

麗水道中答慧巖

驅車下麗水倐雨發微涼晴樹遙偏緑秋山晚更蒼闗城嚴虎豹郡邑少豺狼更喜薇垣使春風滿婺陽

聞捨弟下獄

邸報封章事敷陳與世違怪來明主怒原是小臣非事業千年逺存亡一葉微髙堂雙白髮如我只宜歸

出獄至蒲

驅車下蒲阪雲樹見吾家覆苑堤堤栁沿河曲曲花生還仍故國客去幾天涯不寐今宵月雞鳴問渡槎

詔獄自浙至京未嘗頃刻釋三刑

五品監司貴朝廷法不私一封瀆明主十口累相知黃卷春扉靜靑燈夜榻遅舊聞胡憲使此日慰相思

胡先在錦衣獄

懷慧巖嚴江夜半之別在於夢寐之中覺而視之但見孤舟揺揺煙波浩浩於天涯之外回首仙舟殆不能爲懷卻恨當初萍聚處只將歡會作尋常耳小詩見意幸賜俯和以慰客情

畫舫潮來別孤帆夜不眠寒江煙浩浩秋野艸芊芊客病經三月天涯又一年薇垣新月上今夕最堪憐

具慶受勅繼母也

東署多勞績褒封感聖明錦雲宮墨淡寶篆玉香淸雨露椿萱秀恩波泉壤榮髙堂春酒緑悲喜可勝情

送焦少師閣老致仕

聖主咨元老封章遽乞歸黃麻心尙壯白髮願何違事業存靑史勲階冠紫薇泌陽富花鳥相對好忘機

懷友

闗西一羇旅燕北苦孤吟夢落沙樓月魂消灞水心思君無藥力念爾獨情深湖海孤舟夜秋來風雨侵

聞車駕幸北邊

聖主思弘業揚兵出紫宸天威淩瀚海殺气薄秋旻鏖戰有邊將奇勲多近臣傳聞奏凱日還欲下三秦

獄中對棊

畫地爲棊局相看趣亦深推移惟信手勝負不闗心得著知秦漢收枰嘆古今達人觀物變志士惜分陰

獄成坐獄誹謗

獄吏傳招下文羅亦大深靑蠅聞點璧黃口果銷金欲效燕人哭應悲楚澤吟神靈存九廟堪獻小臣心

孫羽士太初闗內人隠於浙江西湖之上

羽士闗中產髙名逺近聞洞賓通變化太白富詩文華嶽三峯月終南萬壑云西湖歌舞地簫皷日紛紛

雲中道

景物邊城異多愁旅更增風髙聞晝柝﹝白日擊柝﹞日薄結秋冰﹝八月有冰﹞渡水愁沙陷﹝桑幹河沙忽然陷人馬陷下俱無蹤迹﹞登山畏石崩﹝度陵山疏土嵌石大石忽崩下人不能避﹞晚來孤館宿燃木卽爲燈

晚至沁州書懷

昔歲蒲闗度淹畱直至今病來攺蓬鬢春到益鄕心萬壑迷寒雨孤城隔逺林須臾悲角起悵望一沾襟

畢尹祈雨有應

夜半陰雲合滂沱應候霖參天萬竿玉徧地一犂金歌舞斯民樂精誠大尹心五行洪範傳感應驗於今

慶源堂松臯閣老

舊趾畱遺澤新堂起慶源河泉自星宿山脈發昆崘派到函闗大峯惟嵩嶽尊精靈鍾勝地閥閱冠中原瑞气通黃閣天星照紫垣一門三宰相兩代八賢孫聲實心名在勲功汗簡存師臣﹝松臯老先生也﹞榮極品大作答皇恩

送介溪宗伯承天祀陵

達孝隆追王天恩顯大倫星槎勞使節圭璧奏皇仁犧酌靈神格鸞刑至敬伸登歌周禮樂奔走漢儒紳歷歲松楸古淩空殿閣新荊衡萬馬下江漢九龍馴期會隆昌運精英毓聖人宸碑光禦翰寵命被詞臣問俗周郊甸觀風駐駱駰民情與吏治還望達楓宸

靈石道中

汾水環靈石蒼山落日程攢峯寒霧結宿莽暮煙生牧笛橫牛背樵歌雜鴈聲夕陽催去騎緑樹遶行旌墜葉三秋思飄蓬萬里情家山漸喜近人語似秦城

褫亭道中

雲際千巖落照荒村幾樹輕煙暗水聲聞澗底流鶯啼傍花前

落日旌旗搖曳晚風鼙鼓塡諠新栁滿堤春色長楊夾道黃昏

再過禠亭

初去暖風緑栁重來冷雨黃花天末數聲塞鴈庭前滿樹寒鴉

野戍淒淒畫角山城處處寒砧最是秋風羇客不堪暮雨鄕心

盤石道中

萬里久淹海嶠一官又到春初花鳥更添客思雲山還滯鄕書

聞說南荒溽暑原來海國寒多盤石桃花未﹝闕﹞長安春色如何

苑洛集卷十

●欽定四庫全書

苑洛集卷十一

﹝明﹞韓邦奇撰

世芳樓襄毅少保

世芳樓下花竹稠太華拱揖長河流襄毅少保一代良正宜經綸坐朝堂當時是誰握衡鈞卻令少保養閒身君不見吐魯番時逞陸梁乃敢擄我西藩王少保赫然揮甲兵提戈直指哈密城其酋膽落驚逃奔金印付還元王孫又不見當時劉瑾持朝權百僚稽首皆爭先少保直節難燐磨一見不肯矧肯阿元元不幸頺朝綱再令少保樂世芳松臯閣老際聖明三部尙書進阿衡揚歷中外五十年巍巍勲業眞光前吾皇神武禦紫宸昌期自應生名臣我願天子益嚴師閣老大作安邊陲只使常懷廊廟憂莫教獨樂世芳樓

送南太守之保寜

燕山二月杏花開千樹萬樹禦城隈栁條新髮夾長路祖筵卻傍黃金臺臺下獨策徵車去東風日暮起飛埃我思郭隗三嘆息他年還騎靑驄來

劉中鎭萃美

杭州佳麗天下彊中鎭才名動聖皇近侍班中親簡陟玉符金篆雙龍勅號令一出神鬼驚兩浙六月寒風生叱吒指顧雷電走智士勇夫皆俯首我有忠勤結主知禦書時復來丹墀我行我止誰敢斁一或攖予天子怒上方四時充珎鮮長江大海飛黃船三十二宮被龍鳯匪我玄纁誰許貢湖山奇處起生祠飛碧流丹百尺危穹碑髙碣鑿瑤石雄文大字論功績復有錢塘百萬民黃童白叟傳俱眞湖山髙湖水深恩光蕩漾君王心湖水深湖山髙燁燁聲華中鎭勞

劉吏部考滿

石頭城下長江流中有美人乘仙舟順風大帆西北去不消一月到皇州知君報最獻天子旭日遙瞻五鳯樓金臺正在鳯樓下君好乘春一上游

七里灘

行路難春風七里灘陰崖暗白日危石湱驚湍挽夫力竭舵師瘠盡日才能進咫尺狹塘水隘忽迸流滿船相顧無魂魄君不見南來簫鼓輕帆舟一日一夜到杭州

長子和沈提學沁州壁間韻

長平山下多白骨趙王墓上牛羊牧三晉自古稱繁華海水桑田幾翻覆平原公子今如何故宅蕭蕭秋艸多人生休懷千歲憂百歲浮蹤蓬一科塵世紛紛何足較昔日紅顏今老貌瀛闕開軒邀皓月樂地從來在名教閒雲淸泉景物良休將身迹滯他方桃花才落渚蓮發回首卻已摧羣芳髙鴻渺渺入靑天安得與爾同飛翔長歌一聲生風雨坐對黃花金傘張東烏嶺

東烏嶺

上愁雲停東烏嶺下流水腥千章夏木陰森合一道盤旋摩靑冥鐵崖萬尺窨沈洞俯視還恐坤軸傾羣峯爭起劍戟列當闗拱揖擁嚴城一夫荷戈千人廢天險豈可階而升卻憶當年劉六到如履平地任憑陵刺史墜馬三軍走流血如海烏嶺紅長驅西下破竹勢劉六豈是眞英雄君不見監軍總制紛紛出千金懸賞期侯封又不見趙城炊兒赫然怒手提屠刀摧元凶

炊兒年十八九歲與妹母同居流賊三人至其家欲犯其妹炊兒怒以其不備提刀盡殺之

送劉尙書自日講學士下南都

北斗星移帝座前詞臣拜命下堯天行行郡國江湖逺渺渺蓬瀛日月邊漢殿十年千卷史秦淮萬里一帆煙黃金臺下離歌歇駐馬停杯各愴然

秋旅

赤葉蕭蕭下晚林客舟暫系轉愁深十年宦迹雙蓬鬢萬里浮蹤一破琴江閣風髙悲旅笛霜城日暮急秋砧郵亭寂寞逢村酒獨對黃花一醉吟

送僉憲張君按闗西

西北窮邊已自荒年來時復報災傷但令風裁揺山嶽便是霖膏渥稿壤聞說豺狼盈道路不憂鋒鏑在疆場﹝貪吏之害甚於鋒鏑﹞定知刺史褰帷日千里澄淸六月霜

山東參議致仕歸時年四十三

鄕國淸幽萬景奇年來每動古人思首陽月照夷齊墓﹝在吾家東三十里一奇也﹞渭野風飄尙父絲﹝在吾家南二十里一奇也﹞才捧綸音膺帝命﹝奉詔起用才兩月﹞卻將迂論起人疑﹝時差官校拏髙唐州官以供應缺失也撫按三司皆認罪予在省外不知上疏諌止之聖明不較而同時者以爲立異﹞歸來家有書千卷獨取羲經日玩辭

下獄余旣自浙系至南司聞詔下送北司天威赫怒故事下錦衣獄者不過四十乃杖之八十且命人監視之

丹詔驚聞下紫宸罪多知與死爲鄰欲將忠孝酬明世敢爲艱危惜此身才步月華方憶越﹝家累在越﹞忽看云影卽思秦﹝老親在秦﹞寸心一夜愁千里怪得朝來兩鬢新

獄中有感

秋聲瑟瑟夜茫茫此際孤臣倍感傷四海生靈惟聖主萬年宗社自先皇殷憂直共條山盡痛淚應同汨水長卻憶秦廷十九客茅焦終得悟君王梧落霜淸鴈已歸可堪縲紲鎖圜扉階前深羨蝸知足海上眞慚鳥見幾萬死自甘明主棄一官多與世情違山妻舊補牛衣在何日重披上釣磯

山西副使致仕

偶因衰病乞閒身敢向明時學隠淪十度拜官多棄斥﹝下獄二爲民一致仕二﹞七年竊祿半風塵﹝官𨿽十任止歷俸七年﹞但能知足皆爲樂幸得歸來豈患貧遙憶到家正重九黃花無數滿籬新

雜興癸夘九月也

面拜龍章下玉墀虎頭闗上督邊師幾年沙漠無消息萬里河山足護持雪滿紅崖春寂寂秋髙紫塞艸離離卽今多病成衰謝卻學書生日課詩

西風瑟瑟雨疎疎木落沙寒嘆索居無柰琴樽聊共汝卻看花鳥轉愁予年年九日移食枕處處三闗報羽書獨臥靑山秋欲暮兩河戎馬幾時除

蕭蕭華發已桑楡五十年來一病軀三度艸廬天詔下兩番圜土聖恩殊棲遲歲月慚明世俯仰乾坤笑腐儒匡濟曽無纎芥力空教三徑屢荒蕪

四海風塵多戰伐十年蹤迹漫林丘尋山問水成頭白絮栁飛花過眼愁見說長河是天險坐看敵騎亦安流休將白眼輕班衛金印空懸萬戶侯

形勝杭州天下先曽持憲節共羣賢江分吳越連滄海云擁金衢入楚天文獻彬彬三道議﹝杭嚴有碑金衢有奏詞寧紹有記﹞忠邪歷歷萬人傳他年靑史誰收拾莫使浮名負簡編

虛名誤入蓬瀛選侍講常依日月邊云拂翠華開寶扇香飄禦幾展緗編昌期景運逢千載周誥虞謨達九天遙憶秋來炎暑退定開春殿禦經筵

幾上封章學治安迂疎無補卻懸冠秦川秋晚花仍發晉野春深血未幹聖主幾年勞側席將軍何日獨登壇病來深愧雙函劍日日扶藜看藥闌﹝所務如此可愧也﹞

數年戎馬滿闗河魯督提兵夜又過塞外生俘今幾萬雲中甲士近如何曽聞漢將旌旗逺謾說邊庭戰騎多咫尺太原接畿輔莫教戎馬渡滹沱

入晉陽

又策徵車入晉陽靑山無數晚蒼蒼秋深畦黍經霜熟雨後林花見日香幾逐孤蓬淹歲月漫看流水嘆年光遙思故國東籬下三徑無人蔓艸長

獄中憶五泉捨弟時五泉先以諌下獄罷歸

豈是世間少兄弟古今寧有此相知思君盡日應無淚憶我今宵定有詩同爲逆時逢棄斥幾因多難數分離聖恩不久金雞下共醉村南麻子池

晉陽致仕時年四十五

封章七上許歸田深感皇恩自九天衰病豈緣三黜直﹝一謫一爲民兩致仕﹞迂庸敢謂二疏賢山園赤棗堪釀酒﹝邑人以棗爲酒﹞家沼金鱗不用錢更有雲霄南去鴈相隨同到華峯前

時家兄亦致仕

接駕

千步廊邊集佩環寶香紅霧襲朝班天街風暖聞韶樂仙仗云低識聖顏圭璧承休來五福黃朱昭徳列千蠻書生過計眞迂腐猶說虞廷尙克艱

嶽墳

黃閣紛紛議講和江淮從此欲投戈萬松宮晚笙簫迥五國城髙雨雪多楚澤竟亡周社稷燕京誰復漢山河祠前弔古憂時客暮倚南枝一慨歌

送邃穀子

十載相思隔帝州天涯此日復離愁湖明返照吳山暮楓落寒潮越海秋流涕賈生空上策懷鄕王粲謾登樓茫茫水國銷魂地萬里煙波一葉舟

閶闔沈沈萬里遙五云深處擁簫韶誰將麟史開春講日有龍旗候早朝黃閣雍雍周俊彥金貂楚楚漢驃姚如君獨上憂時策越嶺東南見海潮

蘭溪夜坐呈慧巖九月十日也

秋淨星河夜色遙江城獨坐思迢迢燒殘小閣雙銀爉聽盡髙樓幾玉簫桂送暗香如妬月﹝庭前有桂一株﹞竹揺疎影欲淩霄﹝窓外有竹一叢﹞昨朝畫舫逢佳節撐到西湖第幾橋

慰遣嚴州士民時調江西奏免進貢章下

匪才屍素聖思深士庻何勞淚滿襟明主昌言神禹度斯民直道葛天心還看匣有平津劍更喜囊無暮夜金惆悵此時不忍去且維輕舸越江潯

喜友見訪

多病還驚歲月過靜看周易養天和經春陋巷無冠蓋此日柴門掃薜蘿兩世交情詩卷在十年爲別夢魂多當時童子今華發且對淸樽一浩歌

送兩洲宗伯

萬樹春梅映曉晴一川淑气拂行旌鳯翔北闕臺空在龍繞長江水自淸一代風雲虛鼎席百年禮樂屬春卿相逢若問思歸客衰鬢蕭蕭病已成

送慧巖歸舟回夜泊野渡頭

人世銷魂是祖筵朋情別思重淒然煙江風雨秋帆共山館琴樽夜榻聯寒露自看梧樹月重陽空負菊花天﹝時九月八日也﹞孤舟獨有缾中酒痛飲和衣一醉眠

桐廬舟中

海天時候乍陰晴歲晏孤帆逐水程兩岸蒼山寒霧合一江溟雨暮潮生幾年漂泊歸心切萬里奔忙宦況輕深夜茫茫風浪起推蓬卻見月華明

西盤尙書

海內耆英復幾人此心無日不山林謾看結緑思歸匣慨拂絲朱自解音竹滿西盤來鳯宿泉流姑射聽龍吟﹝泉有龍祠﹞也知景物鄕園好天下蒼生屬望深

別端溪尙書

四十年前春進士交情今見舊陳雷靑襟緑鬢遊燕閣皓首蒼顏上鳯臺新句每裁秋夜月素心同看歲寒梅衰余已上求歸疏如子還酬濟世才

怡椿軒椿崗總憲侍刑部時追思尊翁大司寇有作和韻

老幹森森獨占春芳枝還比舊精神陰濃西部雲霄古秀發南臺雨露新華國共推金作鼎傳家再見玉垂紳髙軒珍重怡神意聖主年來眷命頻

送世寧晉帖吳筆

風動微綃落五云花生吳律掃千軍天涵華嶽雙峯碧潮逆長河九派分江令夢醒文思迥張顚醉後姓名聞寥寥末世蘇黃體滿架珊瑚且贈君

蘭溪九日

越水吳山久倦遊登臨轉覺動人愁一蓑煙笛滄江暮萬壑寒聲落葉秋佳節莫看陶令菊異鄕休上仲宣樓楚臺荒艸經霜白且把茱萸對酒甌

答無涯都禦史

無涯詞伯久馳名寄我新詩字字淸靈運池邊春艸緑滕王閣外浦云生九霄風雨驚龍躍一曲簫韶聽鳯鳴安得滄洲同結舍盡將花鳥冩春情

南行

兩歲天涯總客程蕭蕭此日復南行新砂潮接長江下漁浦風從北海生春色欲隨吳地盡野花空逐越山明當年俊逸薇垣使千里方舟獨有情

甲子夢中弘治十七年

自入云宣兩月程風光漸異獨傷情戍樓月落城門閉野塞風寒戰馬行幕府神兵傳號令沙場鬼火乍鮮明玉闗人老眞堪笑誰息狼煙致太平

聞捨弟至

去年送汝下杭州吳水燕山萬里愁靑艸忽驚靈運夢白河卽報李膺舟艱危蓬役經年別飄泊萍蹤此世浮已辦新醅期共醉徵驂急策莫淹畱

書南闗壁

四壁靑山列畫圍一川流水逐驂騑鶯啼花落春將去日暮天遙鳥倦飛家逺還時看鴈字途窮應恐負牛衣驅馳萬里如飄絮回首茫茫覺已非

徐家園竹

碧闌重護小山陰誰種淇涯緑滿林千尺雲霄看鳯宿五更風雨聽龍吟寒香欲挹芳梅操直節還通翠栢心卻憶故園棲迹處秋來髙覆艸堂深

潞州分司大雨

忽聽千山起迅雷送來溟雨滿霜臺萬竿銀竹參天發滿院琪花簇地開坐見乾坤成艸昩俄驚滄海走塵埃大風不久驅雲散還挽晴光白日回

晚下竹竿坡趨靈石

萬壑林濤似海波驅車晚下竹竿坡無邊赤葉愁中見幾度黃花客裏過蓬鬢還逢秋色攺歸心偏傍月明多到家不用鱸魚美半畝蔬園十畝禾

髙平懷古

路入長平日已昏野花爭發渚禽諠蕭蕭荒塜橫殘碣寂寂頹祠倚敗垣澤潞已消唐將業山河猶帶趙人寃徵途弔古三秦客惆悵東風一斷魂

丹坪砦

泥馬南來勢已危東窻長舌計成時十年功廢將軍痛﹝飛曰十年之功廢於一旦﹞五國﹝二帝流此﹞山遙二帝悲畫省三千周俊彥羽林百萬漢旌旗﹝二者髙宗皆不能用﹞請看沁北丹坪砦一旅還能抗敵師﹝土人豪傑據此砦金人不能取與宋聲問不通與砦人力抗金師﹞

盤陀驛

靑山行盡見孤村下馬盤陀日已昏緑樹滿庭春寂寂東風時送鳥聲喧

長平

悲風陣陣逐山來日暮坑峯白骨堆千載誰磨秦劍血長平不及杜郵哀

行人指點說秦軍往事淒涼那忍聞上黨誰更亷頗將趙人錯怨武安君

李將軍和嵩山長平驛韻

諸鎭還推澤潞軍抱眞勲業至今聞秋來故砦迷深艸日暮沙寒生野雲

自髙平趨潞州和菊軒韻

昨宵風雨過髙平今日晴川栁色明漁笛一聲漳水暮靑山寒擁潞州城

平陽四首時予以吏部謫判平陽

汾水春深落晚霞沿堤十里盡桃花畫船簫鼓遊人醉謾說風流是杜家

燻風緑沼碧荷香玳宴歌兒舞袖長一醉襄陵傾百盞不知風景是平陽

姑射泉邊萬竹稠來靑樓外四山秋重陽醉後歸來晚黃菊紛紛插滿頭

淸曉寒霜候早朝小童羸馬禁天遙平陽判府催徵出棨戟重羅過豫橋

魯提督

聖皇神武降千古提督威聲振四陲十萬彊兵皆竄伏不須復勒燕山碑

幾年邊騎乘秋入今歲三闗獨晏然聞說元戎負韜略三軍齊唱凱歌旋

哭雷仲華

淚灑霜天十萬行爲君今日裂肝膓西風吹落靈陂月荒塜蕭蕭秋艸長

介休三首

綿山

綿山夕照墨云馳疑似當年縱火時抱玉卞和雙刖足古今不獨介之推

潞公宅

潞公勲業古今騰自昔人情有愛憎千載故廬人敬仰不聞更說錦籠燈

郭林宗祠

四海誰扶漢室顚桐江風節一絲傳知君眞隠眞明哲千載人稱範母賢

得恕夫書

旅捨邊城病不休一封書到慰鄕愁栁靑沙苑春堪折何日同君上白樓

宇文泰敗髙歡於沙苑植栁千株白樂天懷友詩曰煙入白樓沙苑暮栁苑白樓吾家也

韓信廟

養虎自遺天下患漢髙圜轉用張良蒯生好似鴻門玦不必登壇論項王

權店樓

四月深山似九秋瀟瀟寒雨長離愁仲宣無復荊州意日暮他鄕一倚樓

渡桑幹

少小不知邊塞道鴈門聞說在天涯如今流落桑幹外南望山陰卽是家

山陰在鴈門闗外

詔獄過慧巖裏

去年送子越江西幾度相思夢轉迷此日械舟雙棹急夜深風雨過梁溪

答浙客

憐君風雪入潼闗斯世茫茫行路難爾是浙人應自悉蕭蕭生事比君寒

釣臺

江上雙臺俯白雲子陵風節古今聞臯夔熙績唐虞世精一相傳在典墳

華山長臥墮驢翁功成海外虯須老天下已屬赤符人惟有桐江一絲好

竹題宗元畫軸

勁節虛心本自奇四時常見緑猗猗笑他江上羅浮樹只放寒花三兩枝

梅答宗元正徳丙子宗元和尙自謂通文武學宿於村廟請見六日不許會五泉弟他出過廟宗元邀入廟講論至夜深指天曰一天新星象五泉歸告予明日宗元再請見亦不許宗元以畫梅一軸請詩宗元見詩曰不可致矣明日去

淩霜傲雪不凡才直到嚴冬爛熳開不爲春光便攺色鶯鶯燕燕莫相猜

謝卻洪尹贈金至崇徳洪尹異以白金爲贈且曰此某之俸金非取之民者余曰感君髙義但司縣之際恐終非法也異曰患難中非平時比余曰君不讀論語乎顚沛必於是異乃持去且徧以予言告諸士民異平素喜節好義昔宿戶部得罪且將死親朋不敢近異時爲舉子爲之侍湯藥四十日宿得生還固非密令比也

洪尹髙情太古音艱危昏夜贈行金爲仁君子存顚沛不是當年伯起心

魯橋神魯橋猿仙神者時傳其能預言人禍福官校孫百戶等謁神且布施神一見卽曰汝輩非拿韓僉事者乎眾曰諾神曰韓公大好官好人浙江民以靑天呼之王鎭守無天理我近日來自京科道部寺無一人不惜其枉世界如翻餅時當不久此人異日當大用爾輩當小心待之眾應曰不敢神怒曰張某狡猾無狀不念爾六歲鱉膞子兒乎張股栗叩頭蓋張實遇余少禮年六十餘始得是兒項短故神言之官校旣回皆詣予賀自是待余愈恭而張某尢謹

屍素何曾有寸勞虛名空使萬民謠聖朝法度山難轉不似仙神在魯橋

醉翁亭

滁陽天外數峯靑暮帶雲霞似畫屏每向離騷悲楚客何心更上醉翁亭

偕邃穀子登映江樓

秋風遙上越江樓﹝邃谷﹞兩岸雲山共別愁日暮海門潮正急﹝苑洛﹞煙生沙磧樹如浮襟期此日還看劍﹝邃谷﹞尊酒他鄕且系舟梅嶺古來多瘴厲﹝苑洛﹞南行敢說是奇遊﹝邃谷﹞

再過邃穀子

暮雨江頭使節來﹝邃谷﹞茅齋一醉菊花杯連朝案牘慚吾俗﹝苑洛﹞今代文章羨子才落木荒云秋色逺﹞邃谷﹞孤城寒角夜聲哀相看俱是天涯客﹝苑洛﹞此地過從更幾回﹝邃谷﹞

邃谷將行話別

十年海上謾相逢﹝苑洛﹞坐對淸尊聽晚松﹝慧巖﹞長路風塵悲逐客﹝邃谷﹞南荒禮樂見儒宗﹝苑洛﹞看山是處還三宿﹝慧巖﹞去國無心更萬鍾﹝邃谷﹞聖主卽今思化理﹝苑洛﹞未應直道獨難容﹝慧巖﹞

再會邃谷觀潮閣

萬山落木望蕭蕭﹝苑洛﹞久客殊鄕倍寂寥﹝慧巖﹞對景益增離思苦﹝友竹﹞望云空有夢魂遙﹝邃谷﹞蒹葭淩亂江風白﹝慧巖﹞島嶼微茫海气消﹝苑洛﹞尊酒明朝與君別﹝友竹﹞相思何處獨聞簫﹝邃谷﹞

落日招提上﹝邃谷﹞西風越海邊﹝苑洛﹞浩歌聞野牧﹝慧巖﹞長笛隔離筵﹝邃谷﹞庾嶺千山瘴﹝苑洛﹞藍闗萬里天﹝慧巖﹞北歸吾未卜﹝邃谷﹞相對一澘然﹝苑洛﹞

會邃穀子天然閣

三吳佳麗地﹝苑洛﹞髙閣一開扉﹝慧巖﹞鷲嶺開圖畫﹝邃谷﹞松闗入翠微﹝苑洛﹞江潮衝雨下﹝慧巖﹞木葉帶雲飛﹝邃谷﹞海國相逢幾﹝苑洛﹞年來故舊稀﹝慧巖﹞

煙雨秋江上﹝友竹﹞闗河故國思﹝苑洛﹞開尊疑夢寐﹝邃谷﹞執手惜暌離﹝慧巖﹞逺道風塵惡﹝友竹﹞他鄕歲月遅﹝苑洛﹞潮陽何日見﹝邃谷﹞不愧讀韓碑﹝慧巖﹞

燈火湖邊寺﹝邃谷﹞相看夜欲闌﹝苑洛﹞海雲松影暗﹝慧巖﹞風塔鐸聲殘﹝邃谷﹞飯出胡麻供﹝苑洛﹞更消金秤丸﹝慧巖﹞詩成僧入定﹝邃谷﹞山月正團團﹝苑洛﹞

霜鴈驚鄕思﹝慧巖﹞星槎望海門﹝邃谷﹞欲歸還覓句﹝苑洛﹞旣醉復移尊﹝慧巖﹞說法聽山鬼﹝邃谷﹞行歌答嶺猿﹝邃谷﹞明朝卽城市﹝慧巖﹞此意共誰論﹝邃谷﹞

月出千山白﹝邃谷﹞風髙萬壑哀﹝慧巖﹞滄江連海闊﹝苑洛﹞飛閣倚雲開﹝邃谷﹞貧病秋還客﹝苑洛﹞登臨夜復杯﹝慧巖﹞天涯幾知已﹝邃谷﹞候吏莫相催﹝慧巖﹞

畱邃穀子

江頭忽報理行舟﹝苑洛﹞急策徵驂向子畱滿眼黃花近佳節﹝慧巖﹞數聲白鴈過髙秋越王臺上可登眺﹝苑洛﹞和靖祠前多倡酬且盡渭城一杯酒﹝慧巖﹞錢塘南去揔離愁﹝苑洛﹞

九日約邃穀子飲邃穀子遊勝果寺餘二人不能從

昨宵風雨是重陽﹝苑洛﹞滿地黃花笑客忙飄泊遙憐知已在﹝慧巖﹞登臨謾逐野僧狂白衣負我東籬約﹝苑洛﹞烏帽從渠短髮蒼湖上秋光未零落﹝慧巖﹞不妨小艇載淸觴﹝苑洛﹞

登保俶寺錢越王俶入朝於宋國人建塔祝其來今其塔相傳爲保俶寺因以名

百尺浮圖上碧霄﹝苑洛﹞登臨此日憶前朝﹝慧巖﹞夕陽天外千山暮﹝邃谷﹞秋海江頭八月潮﹝苑洛﹞社稷有臣揮痛淚﹝慧巖﹞君王何事樹降標﹝邃谷﹞當年城郭分明在﹝苑洛﹞十里長塘見野橋﹝慧巖﹞

封疆吳越百年傳﹝慧巖﹞一渡長江竟不還﹝邃谷﹞北望猶存蕭寺塔﹝苑洛﹞南歸曽見禦函箋﹝慧巖﹞秋深宮殿迷寒艸﹝邃谷﹞日落湖山起暮煙﹝苑洛﹞千古興亡回首夢﹝慧巖﹞淸尊相對重淒然﹝邃谷﹞

邃谷將行餞之

秋江兩月駐行旌﹝苑洛﹞一度相過一度情﹝慧巖﹞明日卽爲南去客﹝邃谷﹞臨岐數問北歸程﹝苑洛﹞霜紅越樹重城隔﹝慧巖﹞云黑蠻溪萬里行﹝邃谷﹞人世生離今夕是﹝苑洛﹞謾同尊酒嘆浮萍﹝慧巖﹞

夜靜潮鳴閣﹝慧巖﹞江空月影寒﹝苑洛﹞一尊成逺別﹝邃谷﹞萬里願加飡﹝慧巖﹞不愧三龍水﹝苑洛水在廣東韓文公過此有詩﹞深慚七里灘﹝邃谷﹞播遷吾道在﹝慧巖﹞共說報君難﹝苑洛﹞

別梅溪

才喜逢君又逺違﹝梅溪﹞海鄕相對思依依風髙古木猿聲急﹝苑洛﹞霜落寒江鴈影稀共向離歌悲祖席﹝梅溪﹞不堪別淚點徵衣闗河萬里滇南道﹝苑洛﹞我獨驅馳駟牡騑﹝梅溪﹞

痛飲新聯興轉豪﹝梅溪﹞還驚秋色下庭臯雨過叢菊開金苑﹝苑洛﹞風入長林動碧濤山對小樓峯似戟﹝梅溪﹞潮生滄海水如刀天涯零落綈袍在﹝苑洛﹞一事無成早二毛﹝梅溪﹞

嶽墳

武穆祠前落葉秋﹝慧巖﹞悲風長夜起松楸精忠萬古南枝在﹝苑洛﹞遺恨無窮汴水流鳯閣誰爲天子詔﹝慧巖﹞龍沙空抱上皇憂輿圖竟付東窻計﹝苑洛﹞寂寞崖山一葉舟﹝慧巖﹞

謁廟

古栢髙秋露气寒﹝慧巖﹞橋門初日集儒冠萬年制作從周禮﹝苑洛﹞千仞宮墻拜漢官自是聖朝多化雨﹝慧巖﹞還看吾道障狂瀾迂疎愧我眞無補﹝苑洛﹞山鬥於今正仰韓﹝慧巖﹞

松崖方都憲號﹝時致仕﹞

烏石山髙隔世塵﹝苑洛﹞長松鬱鬱八千春暖云不斷靈脂結﹝慧巖﹞晴雪初幹老幹新萬木惟應梅作使﹝苑洛﹞孤根還許竹爲鄰山腰松下茅堂小﹝慧巖﹞中有髙翁樂性眞﹝苑洛﹞

夜話

小坐依修竹﹝苑洛﹞新涼滌素襟殘砧秋戍外﹝慧巖﹞長笛越江潯一客驚蓬鬢﹝苑洛﹞孤燈共此心相看淸漏盡﹝慧巖﹞月轉碧梧陰﹝苑洛﹞

閱城

東南論勝地﹝慧巖﹞吳越此名邦天險連三省﹝苑洛﹞城髙帶二江貔貅明劍戟﹝慧巖﹞虎豹擁旌幢萬國車書一﹝苑洛﹞寰瀛气自降﹝慧巖﹞

登天寧寺

石磴層雲出﹝苑洛﹞風林百鳥啼秋陰花外轉﹝慧巖﹞風林百鳥啼秋陰花外轉﹝慧巖﹞午院竹邊低野興逢僧發﹝苑洛﹞狂懷共客題浮蹤今兩浙﹝慧巖﹞歸夢自闗西﹝苑洛﹞

夜歸宿公署

竹光明夜露﹝慧巖﹞湖影浸秋城月白千家靜﹝苑洛﹞霜寒九陌淸山輿歸路並﹝慧巖﹞風榻客窻橫千古陳雷意﹝苑洛﹞相從幸此生﹝慧巖﹞

索戶部夜話

寒雨響檐澑﹝索﹞孤燈共夜堂鄕愁聞海柝﹝韓﹞旅況對春觴逺別匆匆話﹝索﹞浮生處處忙相看渾不寐﹝韓﹞江戍漏聲長﹝索﹞

慧巖將賦歸小酌話別

海內論英俊﹝苑洛﹞如君復幾人﹝友竹﹞還林非倦翼﹝約齋﹞縱壑愧修鱗﹝慧巖﹞別意春江暮﹝苑洛﹞孤懷夜月新﹝東溪﹞寄聲頻托鴈﹝約齋﹞千里見情眞﹝友竹﹞

庭竹暝煙亂﹝約齋﹞江云野鶴還﹝慧巖﹞山光梁水外﹝苑洛﹞鳥咔武林間﹝友竹﹞得著先收局﹝約齋﹞耽春欲問山﹝東溪﹞懸知非俗駕﹝友竹﹞世路自漫漫﹝苑洛﹞

多難知交誼﹝友竹﹞離筵倍感懷﹝約齋﹞江山眞得友﹝東溪﹞花鳥欲忘骸﹝苑洛﹞聖代恩波闊﹝慧巖﹞髙名物理乖﹝苑洛﹞先機今勇退﹝友竹﹞塵絆媿吾儕﹝約齋﹞

云淨天光逺﹝慧巖﹞江空別意長﹝苑洛﹞驪歌聞栁外﹝友竹﹞祖席醉花旁﹝約齋﹞夜雨他年夢﹝東溪﹞巓崖此日韁﹝慧巖﹞欲歸歸便得﹝約齋﹞洛渭正滄滄﹝苑洛﹞

將適雙溪

江上樓船待客歸﹝苑洛﹞山城尊酒且依依宦途歲月他年夢﹝慧巖﹞鄕國田園昨日非露冷槿花聞鴈度﹝苑洛﹞風牽荇帶憶鱸肥淹畱不覺秋宵永﹝慧巖﹞漏盡寒譙月滿扉﹝苑洛﹞

別慧巖

滿江風雨解離舟﹝苑洛﹞病客難禁萬斛愁欲去爲君仍水宿﹝慧巖﹞重來共我一山遊多情衢婺詩篇在﹝苑洛﹞過眼鶯花歲月浮脈脈尊前不成醉﹝慧巖﹞海天蒼莽是杭州﹝苑洛﹞

獄中徐東巖禦史

多病親三木﹝東巖﹞虛名有四知何能酬聖主﹝苑洛﹞深愧負明時月落寒砧急﹝東巖﹞秋髙夜漏遲推枰聽雞唱﹝苑洛﹞故國動相思﹝東巖﹞

南省名曾並﹝苑洛﹞西臺罪有餘身如罝裏兔﹝東巖﹞命似釡中魚痛哭懷宣室﹝苑洛﹞佯狂問卜居古今一生死﹝東巖﹞吾道竟何如﹝苑洛﹞

窻外蕭蕭葉﹝苑洛﹞階前喞喞蛩夜深人寂寞﹝東巖﹞天迥月朣朧愚直逢明世﹝苑洛﹞狂言瀆聖聰拘幽皆自致﹝東巖﹞敢謂小臣忠﹝苑洛﹞

梅溪赴滇南

吳江秋雨正瀟瀟﹝松臯﹞江上離愁黯不消﹝苑洛﹞萬里雲山初解纜﹝慧巖﹞十年京國幾聯鑣﹝苑洛﹞鄕情不盡陽闗酒﹝慧巖﹞客夢還驚越海潮﹝松臯﹞萬里滇池俯金馬﹝慧巖﹞徵鴻渺渺暮天遙﹝松臯﹞

獄中

月華如水近中天﹝東巖﹞脈脈相看夜不眠湖海蕭條家在越﹝苑洛﹞風塵荏苒客居燕先幾今已慚張翰﹝東巖﹞小雅曾聞悼馬遷此夕感時多少淚﹝苑洛﹞盡隨旅夢入雲煙﹝東巖﹞

圜土無人晝掩扉﹝東巖﹞西風吹送雨霏微愁隨落葉蕭蕭下﹝苑洛﹞心逐行雲片片歸萬死寧嫌同艸木﹝東巖﹞一官原不爲輕肥平生點檢知無愧﹝苑洛﹞塵世何勞較是非﹝東巖﹞

兩鬢蕭蕭百病攻﹝東巖﹞天涯秋盡且飄蓬半籬殘雨催寒菊﹝苑洛﹞幾樹酸聲下晚松愁入夢魂歸故里﹝東巖﹞身無羽翼脫樊籠陰房寂寂人蹤少﹝苑洛﹞白日時看鬼火紅﹝東巖﹞

重門深鎖一燈昏﹝東巖﹞十載交情此夜論諌艸問君焚幾度﹝苑洛﹞窮途見子謫三番疎窻時有驚風入﹝東巖﹞晚樹猶聞宿鳥喧咫尺堯天傳玉漏﹝苑洛﹞聖明不久布洪恩﹝東巖﹞

落葉西風過短墻﹝東巖﹞逺林疎雨遞微涼三秋松菊鄕園在﹝苑洛﹞五夜闗河客夢長世事了知棋一局﹝東巖﹞年華空負酒盈觴與君欲學東山臥巖﹝苑洛﹞十載君恩詎敢忘﹝東巖﹞

瞽言無補聖明時﹝苑洛﹞幾筯冰鮮萬姓脂﹝予以奏免進貢得罪﹞兩浙口碑遐邇見﹝東巖﹞百年心事鬼神知茫茫誰識成周禮﹝苑洛東巖以言禮得罪﹞黙黙惟觀易卦辭燈下相看成一笑﹝東巖﹞鐵交窻外冷風吹﹝苑洛﹞

千里寒城起暮煙﹝苑洛﹞蛩聲斷續惱人眠披衣坐對靑燈暗﹝東巖﹞步月愁看白鴈還永夜牀頭周易在﹝苑洛﹞羇懷云外蜀山連夏黃記取當年事﹝東巖﹞聞道應知愧昔賢﹝苑洛﹞

獄中懷程以道

一別茫茫近十年﹝苑洛﹞偶來手字墨猶鮮殷勤始見交遊誼﹝東巖﹞激切時聞諌議篇涇野聯鑣秋色晚﹝苑洛﹞幖山對榻雨聲連知君此夜相思夢﹝東巖﹞定繞圜扉碧樹煙﹝苑洛﹞

獄中懷呂道夫

如君鄕國最心知﹝苑洛﹞咫尺空勞兩地思何日論文重對酒﹝東巖﹞今宵遣興且憑詩秋深靑瑣愁多少﹝苑洛﹞月落滄江夢幾時況是艱危佳節後﹝東巖﹞黃花寒雨滿東籬﹝苑洛﹞

獄中懷曾東石

少岷淸瘦近如何﹝東巖﹞雲樹相思病轉多別後詩篇今幾帙﹝苑洛﹞秋來風雨憶重過靑春已負前年約﹝東巖﹞明月應憐此夜歌生事茫茫各萍梗﹝苑洛﹞幾回搔首嘆蹉跎﹝東巖﹞

言別

京華一別七年過﹝苑洛﹞忽訝相逢在网羅月落梧桐疑是夢﹝東巖﹞夜闌風雨不成歌平生許國心還壯﹝苑洛﹞此日分襟恨轉多去去相期各努力﹝東巖﹞敢將衰朽負賢科﹝苑洛﹞

苑洛集卷十一

●欽定四庫全書

苑洛集卷十二

﹝明﹞韓邦奇撰

滿江紅廣武道中

漠漠霜天孤城下九秋時節飄零處寒燈獨照荒山幾疊渺渺長空哀鴈叫淒淒野戍悲笳咽望秦川今夜到明朝頭應白來時候栁可折才回首流芳歇嘆玉闗人老歲光奔迫代馬踏殘靑海艸塞風吹落雲中月愧浮沈今已負平生應悲切

金菊對芙蓉閱兵鴈門登城

樓起層城城蟠絕岫旌旄上拂雲天看龍蛇陣繞虎豹闗嚴班聲一喏桑幹沸靑霄外震裂恆山有英雄驍將黃金繡鎧白玉雕鞍北望殺气騰騰更飛霜漠漠萬里行遙把壯心引動鼙鼓塡然﹝君子聞鼙鼓之聲則思戰伐﹞合當痛飲黃龍府縱兵十日搜畋好生擒開罕招徠冒頓約束樓蘭

滿江紅哀仲禮

四野停雲哀猿哭瀟瀟渭水傷心處靑山雨歇白楊風起十二樓中誰是主﹝昔宋儒不忍倍其師云主家十二樓妾身當三千忍妍主衣裳爲人作春著﹞三千門下空珠履想當時雪夜渡冰舟成何濟﹝仲禮每同諸友雪夜趨講席者三冬渡洛水每三鼓始歸﹞五經義十九史班馬才闗閩志但萋萋荒塜寒莎徧地長夜沈沈何日曉綿綿此恨何時已看穹碑歷歷寫衷腸千行涕

踏莎行﹝趙氏二子仲典仲禮皆以奇童稱仲典十七秋試歸病於途死仲禮十九秋試歸病於途死二子生時其母夢紫龍入室卽飛去人見二子奇特謂必大成皆夭歿異矣﹞

緑栁沙迷﹝宇文泰所植千株在沙苑﹞白樓煙裊﹝白樂天同州懷友皆二子原所﹞莎靑花落鵑聲杳紫龍兩兩沒遙天雙雙玄鶴歸華表子建才髙甘羅年少論經綸那有君懷抱竟一抔黃土掩英賢想九原痛恨乾坤老

滿江紅吳中秋

時序驚心庭臯下梧桐一葉才回首春光幾許早來秋色遙憶去年燕市酒忽看今夕吳中月最飄零無定似浮萍功名客江千折山萬疊壯志寒歸心切算人間業帳何時了絕百歲奔忙愁裏過楚臺漢塜君知得若待黃粱夢醒始知休眞癡惑

踏莎行春思

夢轉紅英愁生緑綺小窻獨對應無語雨餘花气細侵簾畫梁燕子雙飛去情緒千端家山萬里鄕心不爲功名系沈云重隔華山靑長河不斷空流水

滿江紅客思

雪浪連天還幾陣陰風怒作正此際潮生越海吳江楓落萬里孤舟漁火對滿山溟雨灘聲惡縱缾中有酒洌如泉那堪酌愁似海心如爍多病體難支閣說海棠開了便酬初約七夕重陽都已過楚臺空負朝云合望長安雲樹阻歸程成蕭索

踏莎行盟臺

落日荒荒停雲脈脈行人共指盟臺說相如曾此挫彊秦汗靑萬古稱豪傑韓信興劉陶朱霸越英雄自有謀王策當時一怒顧長刀將軍頸上空流血

玉樓春客中春

檻外桃花紅似血岸上栁條靑可折美人何處春醉眠獨倚髙樓看明月樓上玉簫聲斷絕江上琵琶還慘切夜深風送海潮來回首秦闗腸欲結

踏莎行韓信廟

髙嶺連云繁煙帶雨長楊滿路悲風起將軍墓上艸蕭蕭荒祠白日眠狐鼠九里山前未央宮裏淒涼往事煩胸臆烏江汾水兩悠悠東流不盡英雄淚

西江月春思

殘雪已消往事東風又報春愁珠簾不捲玉香鉤庭院遲遲淸晝細雨繁花上院輕煙碧艸汀洲一聲啼鳥水東流春在小橋楊栁

沁園春重陽

木葉初飛重樓鴈過又是重陽有缾開淸洌樽中酒緑枝含瘦冷籬下花黃佳節難逢茱莄細看劇飲髙歌總不妨君聽取但此身粗健莫更思量古今總是亡羊漫得失輸嬴夢一場看龍山事往夕陽明滅楚臺人去煙艸荒涼半瞬流光百年浮世回首西風易斷腸對知音且頺然一醉山月蒼茫

鷓鴣天鎭虜臺宴諸將

戈戟叢中玳宴開正同諸將捉生回十年髙臥希夷峽此日還登鎭虜臺長劍舞巨觥催帳前金鼓震風雷李陵碑外天驕遁遙見旌旗報捷來

西江月同前

臺下縱橫鐵騎筵前錯落金巵風煙不警太平時正是賞心樂事流水落花片片小橋垂栁絲絲韶光那覺是邊陲此日須拋一醉

臨江仙三月三十日

芍藥牡丹開已罷明朝不是春光鶯兒撩亂送斜陽繁華應不盡蜂蝶且休忙幾架薔薇依碧檻新荷更滿芳塘水晶簾外細飄香推枰聽玉樹移座倒金觴

西江月易水

西望逺山落日南來暮栁繁煙鳥啼花發自年年成敗興亡幾變白水河邊壯士黃金臺下英賢到頭惟有斬燕丹幹古令人哀嘆

祝英臺近妾薄命

夜光闌紗窻曉啼鳥正當戶春夢岑岑徧繞天涯去恨來還自尋思五更風雨應不到東君去處東君處如有這个風光應思我難度況又東風早晚縈飛絮看看太半韶華匆匆過了是誰把靑春孤負

臨江仙重陽

藍水經霜淸徹底玉山遙送靑來寒雲浮雨過庭槐白衣攜酒至黃菊幾枝開盛友還逢佳節賞獨憐多病形骸登臨未減昔年懷西風齊著力送我上髙臺

永遇樂妾薄命

鶯舌輕調燕泥新綴蝶夢先醒籬落誰家夭桃臨水橫放一枝紅影此時無柰靑樓音信卻似缾沈玉井嘆靑春容易拋擲早過二分光景珠簾半捲銀屏獨倚還把云糚重整檢點韶華嬌栁夭桃誰占東君窮此君還似楊花無定點點和煙芳徑但無言憑欄悄悄此心自省

謁金門春樓

珠簾捲樓外春愁無限雨過荼■﹝艸縻﹞春色減落紅驚滿院枝上燕慵鶯懶誰與韶光爲伴煙栁絲絲迷望眼闌干空倚徧

風流子京華

京華佳麗地風光好難解故園思況洛苑雲山渭濵花栁安排春色日待人歸金臺下數聲靑燕語幾點白楊飛喚起庾愁驚回楚夢不須秋到便想鱸魚虛名和虛利中何用苦苦爲這棲遲那黃粱易熟白駒難羈教旅魂無著鄕心如碎晝長人逺且飲芳巵最是不堪消遣午醉醒時

臨江仙塞上

烽火戍樓明萬里昏昏漠月蕭闗數聲羌笛夜漫漫邊愁聽不盡鄕淚望澘然逢人莫說封侯事暮云白骨沙寒暖河流血幾時幹將軍多廟算不久凱歌還

臨江仙同前

月明敵騎乘秋入兵氛處處塵煙霜淸艸白曉尢寒塞風吹黑水天霰暗陰山將軍親授黃龍鉞提兵十萬當先不擒冒頓不回轅怒披金縷甲直指玉門闗

滿庭芳

九夏初長午陰方轉緑檠翠葆團團芰荷風動香度畫屏前簾捲晝閒人靜驚心處時序推遷三春裏嬌鶯乳燕今已老花間此身還卻似亭池萍泛飄泊自年年嘆一生湖海兩鬢闌鬖蕭索思鄕王粲更憔悴多病文園虛窻下不堪情況白日抱琴眠

風入松客春

畫樓簾捲篆煙微暖雨霏霏雲山極目家千里天涯何日歸期寂寞庾愁似海飄蕭潘鬢成絲鶯兒壓折海棠枝飛上薔薇深紅淺緑應無數逐東風滿院芬菲最是惜花心切只憂花落春歸

燭影揺紅端午

荷緑翻風橊紅鬭日端陽節湖光百里碧波揺是處華筵列菇角玉紅銀白泛金觴香蒲瓊液彩懸艾虎錦奪龍舟佳人豪客笑語聲諠誰知此際堪悲咽騷魂千載尙悠悠日暮吟湘澤幾點黃梅雨歇欲懷古俄成淒惻不如醉了還勝似醒時免煩胸膈

中秋月別捨弟

同在天涯君歸也日暮長途煩蒸溽暑孤館泊誰家蘆溝橋下望灞陵一樣銷魂塞水流沙月滿蒹葭飄零也﹝協﹞渭水川川秦山疊疊無柰嶺雲遮迢迢今夜﹝協﹞想池塘客夢岑岑還繞京華

踏莎行夜餞良謀進士入函谷已已

畫閣東頭荼■﹝艸縻﹞架底一輪明月天如洗潘安年少更多才馬卿抱病春尢劇愁溢朱醅情添緑綺天涯易落驪歌淚說明朝人渡灞陵橋夢魂隨繞函闗去

踏莎行送童推官

霜滿遙山云連荒戍徵車獨策天涯際幾畨回首望京華風煙不斷闗河樹鄭國流風晉陽邊地幾年遷逐飄零處近聞天子奏神功紫泥不久徵君去

醉蓬萊七夕

正素秋新霽玉宇澄涼金風蕩暑月上珠簾卻鉤簾不起逺岫云生奇峯忽出比山峯還翠緑蔭瑤階紅香寶檻碧天如水靈鵲橋成銀河喜度迢迢今夜年年此會灞水銷魂有橋平如砥人在流沙看看已老只經年別淚天上人間歡娛何處悲愁何處

蘇幕遮風雨春暮

昨朝風今夜雨雨橫風狂偏在梁園裏斷送春光春幾許寂寂紅芳漫委靑苔墜﹝詩落花寂寂委靑苔詞餘紅落盡靑苔院﹞蝶蜂忙鶯燕語共怨東君不替花爲主無計畱春春欲去多少春愁且對殘紅醉﹝殘紅且愛且惜也﹞

木蘭花慢重陽

碧梧寒景物呈秋象好秋光正玉鴈南飛金風西動白露含霜缾中茱萸酒緑東籬下還見菊花黃試問人間佳節一年幾度重陽共知音一醉紫霞觴得徜徉便短髮蕭蕭從渠落帽也自無妨龍山髙人已往看龍山依舊晚蒼蒼樂處須開笑口休思身在他鄕

襄城遺曲瑟奏

多才自累百感攢結天涯渴病思歸客渭水新丰家山在那些南南北北奔馳歲歲年年飄泊淒切淒切好淒切鴻鴈又來也天末數聲哀聚散梧桐葉幾陣西風瑟瑟玉簫聲斷秦樓月秦樓月星河縹緲萬里波揺照徹長江千折長江東下何時歇六代繁華都泯滅夜半寒潮蓼岸荒洲石頭建業

踏莎行秋江

赤葉凋霜黃花冒雨鴈聲秋斷寒江渚一篙新水海潮來滿山宿莽嵐煙起紅蓼灘頭白蘋岸底小航深系漁郎醉笑瓜洲壩下利名人向夜來還逐風波去

黃粱夢謝仕歸

見靑山猛自驚又黃粱一夢醒喜髙鳥脫樊籠寶劍空鳴滿柙兵書都沒用有慶雲天上生看甘泉地下湧說風火九邊寧豫大丰亨白髮書生心自醒

漢宮春過驪山山下有華淸池溫水數泓

繡嶺溫泓自艶妃浴後池水難澄至今千年粉臭百里脂腥想當時帶得洗兒湯傾入華淸秦下客往回過此風來掩鼻趨行辱沒山靈並天鑪騰碧地竈燒紅不如滻河飄雪灞水逆冰卻教人到與馬嵬泥一樣看成君聽取漁陽鼙鼓方知哲婦傾城

長安月驪山

望驪山秦宮淩漢周火連天到如今繁華理瓦礫恩愛﹝褒姒﹞付塵煙周家長秦家短眼前一樣凋殘嘆溫泉玉娥﹝貴妃﹞參乘翠輦嗚鑾到如今西風吹水冷孤月照沙寒飛霜樓明珠殿無人更倚朱闌

踏莎行劉道長生子

麟鳯呈祥熊羆夢協明珠掌上圓如月萬家燈火慶長年初辰明日元宵節閥閱髙門箕裘世業天公固永仁人澤馮京原是玉皇童釋伽親抱來銀闕

浪淘沙華陰諸生賀翟長教會試

師道最尊嚴綘帳髙懸門前立雪盡英賢況有文章堪樂與桃李翩翩暫且擁靑氈不日鵬摶明年春滿杏花天聖主臨軒親策士身上金鑾

踏莎行於少保石將軍

乘勝驕兵憑淩中夏髙才謀國於司馬將軍一炮定江山至今閭巷傳詞話﹝小說家編成石家詞話優人唱說﹞莫說南宮見存東駕虎符誰向襄藩下智哉長史止王車難將一手瞞天下

踏莎行客中淸明

萬點紅芳千條金絮韶光爛漫春無際愁人抱病在天涯卻如赤葉霜枝墜舊塜笙歌新墳涕淚紛紛冷雨迷煙樹杏花村有酒縱如泉對壺觴反著鄕心碎

水仙子秋思

月娟娟空上海棠枝﹝已無花﹞風瑟瑟催殘楊栁絲露零零易落梧桐淚倚西樓看鴈歸隔天涯萬里相思休說到夢中是假暫歡娛還勝醒時夜迢迢夢也還稀

折桂令金陵

上髙城嘆息金陵望不盡萬樹楸梧何處是六代宮庭陳宋繁華齊梁文藻王謝流風都做了一場話柄還落不得半个虛名只有那江漢多情依舊朝宗寂寞殺夜半石頭潮打空城

駐馬聽春思

春思依依習習和風春晝遲看他遊春杜甫喜見春來又怕春歸耽春不覺鬢如絲向海棠還問春消息燕語鶯啼碧闌干外春光有幾

同前

春雨霏霏緑栁絲絲春漸肥看他萬花枝上都是春光蜂蝶休疑擔頭春酒隴頭詩風流人是春光主燕語鶯啼碧闌干外春光有幾

滿庭芳洛陽懷古

深秋旅程邙山雲起洛浦風生風悲云慘斜陽映往事傷情牛羊阪是英雄墳塜禾黍場是帝王宮庭今和古成長夢只丟下些虛名虛姓模糊在斷碑中

綿搭絮邊城春到遲

昏昏漠日下荒臺望遙天極目淒淒春盡邊山花未開對寒杯百感興懷家鄕萬里白髮還催何處是渭水秦城雪滿紅崖鴈不來

同前邊城秋來早

邊沙慘慘逐人來見西風才報新秋赤葉蕭蕭霜已催上髙臺百感興懷你看那燕闗趙塞都做了古往今來當不得弔古思鄕野戍淒淒卻又畫角哀

駐馬聽寄答世寧進士壬申

別意悠悠又是西風萬里秋那堪云迷白鴈露冷黃花月滿朱樓栁條折斷水東流思君一夜把潘腰瘦多少離愁輕塵弱艸人非如舊

綿搭絮咸陽懷古

滿堤衰栁暮蟬鳴倚西風駐馬髙崗極目咸陽百感生嘆英雄霸業成空望不盡寒莎煙荻尋不著漢闕秦宮只丟下些剩水殘山云物淒涼落照中

淸江引曉秋

銀箭催更天漸曉金井梧桐落﹝勞協去﹞西風小閣寒殘月疎簾照王仲宣此際愁多少

緑樹滿庭淸气生寶鴨消銀鼎風傳玉鴈聲霜沒金蟬影就不是宋玉也愁難整

樓上殘更雞叫徹銀蠟還明滅笛飄別院風砧急長廊月蕭條庾信愁難說

河漢西傾生白露三四寒鴉語黃花月下殘紅葉風前舞張衡到此把愁添做五

駐馬聽餞堯甫舉人時在闗中弘治乙丑

夜色蒼蒼酒滿芳樽恨轉長那堪聲沈玉漏香盡金鑪燭冷銀缸離情才說兩三行檐前卻早雞三唱休題起行裝卻早把殘魂銷盡不須到灞陵橋上

水仙子同州道中懷古

落花不見采蓮舟亂栁難尋沙苑樓莎靑白塜淸明後長春宮麋鹿遊把豪華都做了一望荒丘長揚阪繁煙埋恨夕陽亭落日生愁畱不住渭水東流

滿庭芳送宗周舉人已已京師

陽闗栁新玉河波暖燕閣﹝協稿﹞春深斜陽滿目增愁悶別酒重斟北邙阪英雄休問霸陵橋芳勝休尋越兜起離人恨似這等浮名絆引只待長臥華山云

朱履曲邊城夜雨

對寒燈邊城今夜望長安家山在那些鴈南歸人沒个去時節風瑟瑟催殘漏雨瀟瀟打紅葉多管是替愁人來添悶也

駐馬聽過北邙

落日荒荒羸馬西風度北邙但見寒鴉古木衰艸平原殘栁長崗累累髙塜臥斜陽知他是何朝何代何卿相展轉思量榮華富貴古爲今樣

終歲奔忙十度驅車過北邙當時朱顏緑鬢如今短髮蕭蕭古貌蒼蒼五十年一枕夢黃梁到醒來回首堪惆悵世路茫茫山河如舊人情新樣

寄生艸晉陽懷歸

晚霜遙玉壘寒晚云多金臺迥想蒓鱸禁不得西風動對鶯兒彈不出南薫弄望煙霞丟不下東山景急歸來卻早是白頭人到此時看破了黃粱夢又又不是貪山水

又

不是愛神仙人家筵席也終須散諕殺人鶴唳華亭嘆愁殺人鳥盡淮陰怨聰明人須早過是非闗英雄漢挑不起功名擔

肯排山山能撼肯倒海海可翻只是我意兒裏不要緊心兒裏懶沒來頭無限閒拘管不中用多少閒文案黃石橋收了子房編玉門闗掛起班侯劍

又

我本是釣鰲人做不得攀龍客﹝協上﹞千萬般怕負了皇恩大二十年償不盡經綸債兩三翻空惹得靑山怪歸來一嘯海天空醉時節還覺得乾坤窄﹝協上﹞

洛陽橋春栁新嶽陽樓陰風動蔓艸長休迷了淵明徑華峯髙還尋著希夷洞五湖深系不住陶朱艇養閒身猿鶴伴丹霄鑄衰顏龍虎蟠金鼎

你看那三傑忙你看那四皓閒漢家靑史都把名兒顯白樓緑栁是吾家苑渭濱河曲與漁樵伴對知音還取古琴彈散幽情細把羲經點

朱履曲思歸

我也曽披金甲坐鎭玉闗我也曽步玉階侍講金鑾都是一場傀儡鬧喧喧也未必山林好也未必省臺安得抽身便宜了千千萬

新水令帶過折桂令秋思客

窓風雨苦瀟瀟幾番將離魂驚覺﹝協叫﹞晚沙秦苑迥秋水灞陵遙極目迢迢又天涯一夜曉短髮雕搔病不相饒愁不相饒爲病多減了酒量爲愁多瘦了詩腰酒量減劉伶潦倒詩腰瘦庾信蕭條鴈下空壕葉落庭臯不曉事艸砌寒蛩夜深時絮絮叨叨

朱履曲子房從赤松子遊托也

廷尉司蕭何械系未央宮韓信誅夷那英雄早已見先幾赤松子人何在黃石公數眞奇知情的只有个越範蠡

新水令帶過折桂令別仲華進士辛巳

曉亭三疊奏陽闗共離情春愁黯黯鶯聲遙入座花气細侵簾梅雨無端把韶光一夜換休怪我懶上雕鞍量這些過隙浮蹤消幾度千里闗山栁折金絲酒斟玉斚詩滿雲箋魏俊逸才髙子建晉風流年少潘安苑艸芊芊渭水川川﹝二句佳景也﹞也知到後會多期再來時只怕我兩鬢斑斑

鴈兒落聯得勝令閩中秋邀楊喬夫飲弘治乙夘

斫霜螯紫蟹鮮傾秋露芳樽滿小園中緑橘垂疎籬下黃花綻碧亭亭窓外兩峯寒卻不覺身在瘴江邊金陡潼闗道﹝子家也﹞天臺玉瀑泉﹝喬夫家也﹞望鄕園萬里雲山逺且追歡醉如泥錦瑟前

苑洛集卷十二

●欽定四庫全書

苑洛集卷十三

﹝明﹞韓邦奇撰

蘇民困以保安地方事

浙江等處提刑按察司僉事臣韓邦奇謹奏爲蘇民困以保安地方事臣巡歷至嚴州府建徳等縣杭州府富陽等縣地方據軍民人等稟稱本處地方𨿽出魚鰾茶綾等物人民艱苦肆府太監差人催督擾害地方雞犬不得安生要行禁約等因到臣爲照前項魚茶綾鰾系供用之物未敢擅專又訪得鎭守太監王堂市舶太監崔珤織造太監晁進督造太監張玉各差參隨人等在於杭嚴二府地方催攢前項進貢固已勒要收頭銀兩而不才有司官吏及糧里人等倚是貢物無敢稽察任意科斂地方被害人不聊生而肆太監伴貢之物動以萬計是陛下所得者壹而太監卽所得者十參隨人等所得者百有司官吏所得者千糧里人等所得者萬利歸於私家怨歸於朝廷上供者一而下取者萬況此等之物品不甚奇味不甚美何足以供陛下之用哉及照建富等縣地方地瘠民貧山枯乏樵獵之饒江淸鮮魚鰕之利兼以近年以來水旱相仍徵科肆出軍民困瘁已極故前歲流民相聚爲亂一呼千百幾生大變幸賴無捕而安今尙洶洶未靖往事在鑑實可寒心伏望陛下勅下該部將前項貢物特從停止仍行巡按禦史並按察司及該道分巡官掲榜戒諭今後敢有指稱進貢名色在於各地方需索財物騷擾爲害應參奏者奏請究治應拏問者徑自拏問庶民困可蘇而地方可保無虞矣爲此專差謹具奏聞正徳十一年四月日﹝戶禮二部覆題準免後鎭守等太監奏以阻絕進貢誹謗等事詔獄爲民復進貢﹞

愼刑獄以光新政事

山東等處承宣布政使司右參議臣韓邦奇謹奏爲愼刑獄以光新政事臣聞刑者人主治天下之大防而天下治忽所由系書稱堯舜之治至於四方風動其究歸於臯陶象刑之功故刑者人主之所當重愼而不可忽者也國家法古制刑內則總之三法司外則總之提刑按察司後又特差監察禦史審錄都禦史巡撫且皆付以糾察之寄其法詳且盡矣至於錦衣衛之設蓋以待夫隱罪極惡天子非時震怒特遣下之非以爲常者也然其制列聖相承止行於畿內至正徳二年以來權姦相繼用事假此報復私讎中傷善類用張淫威迫脇海內官校紛紛而出所在有如豺虎破家亡身者郡邑相望天下洶洶幾至大亂使非聖明繼世中興革而正之天下未可知也近者聖母駕過山東髙唐州同知金波供應有缺陛下詔錦衣衛官校拏至京師天下諤然驚疑謂聖明在上亦復有此夫金波小官何足以動天下之聽聞而錦衣官校出京拏人則固天下聽聞之所系也伏望陛下特宥金波之罪自後在外府州縣官有犯付之按察司三司官有犯付之撫按官撫按官有犯付之三法司如此則內外相承體綂不紊罪皆閱實孰可逃刑哉臣以外服之臣乃敢塵穢聖聽罪誠難逭但臣山東方面官髙唐臣山東屬州金波臣山東屬官陛下差錦衣衛官校拏人自臣山東始故敢輒肆狂瞽以獻芹曝惟聖明采擇焉爲此專差謹具奏聞正徳十六年十一月日﹝都察院覆題先是撫按三司皆認罪時出巡在外不知也奏下撫按三司皆不恱遂自陳致仕﹞

自陳不職乞賜罷黜以消天變事

大理寺左少卿臣韓邦奇謹奏爲自陳不職乞賜罷黜以消天變事邇者彗星見於井宿之間陛下旣躬盡克謹之誠又命羣臣痛加修省臣惟以人動天惟刑爲甚速天下典刑之官惟大理寺爲甚要昔之人所以一婦銜寃遂致大旱而廷尉稱爲天下之平也稱斯職者必得仁明平正之人而後可如臣之凡庸愚昧豈能堪此要任曠官尸位上干天和彗星之變臣有其咎伏望皇上將臣速賜罷黜以消天變之一端也臣不勝戴罪恐懼之至爲此親賫謹具奏聞嘉靖十一年八月

自陳不職乞賜罷黜以公考察事

巡撫宣府等處地方都察院左僉都禦史臣韓邦奇謹奏爲自陳不職乞賜罷黜以公考察事臣惟國朝舊例兩京官員每遇六年一考察四品以上皆令自陳舉職者畱之不職者退之此誠黜陟幽明之盛典也今臣待罪都禦史之官誤膺巡撫之任受兵民之寄假便宜之權況宣府一鎭擁衛京師當二敵之衝制五路之將使非有達機應變之才其何以勝重而致逺也伏念臣駑駘之品驅策固已不前而蒲柳之姿衰病又加日迫知足之念每懷於平時而揣分之誠尢切於今日顧惟車非其馭則輻脫而載傾鼎非其器則足折而餗覆如臣之凡庸綿薄而叨此重大之任豈不遺地方之患負恩遇之隆哉伏望皇上俯賜宸斷將臣黜罷則大明之典協成周之公而熈績之功邁有虞之盛矣爲此親賫謹具奏聞嘉靖十二年二月

乞給馬匹以實營伍事

謹奏爲乞給馬匹以實營伍事臣惟防邊禦敵截殺追襲莫要於騎兵今宣府一鎭累年以來倒損馬匹數多其無馬官軍中間殊有驍勇善騎射之人若選而用之給之以馬皆爲精兵則是給一馬卽增一兵故邊人有言出兵不如發馬此誠達機知實之語也況今大敵臨境時出輕騎欲行剽掠而騎兵尢所當急伏望皇上軫念宣府地方爲擁衛京畿重鎭勅下該部於太僕寺給撥馬四五千匹則卒然之頃卽增四五千精銳之兵矣爲此親賫謹具奏聞嘉靖十二年三月初三日﹝給馬三千匹﹞

預處邊儲以濟缺乏以備急用事

謹奏爲預處邊儲以濟缺乏以備急用事臣聞糧多則兵自彊士飽則气自倍茍糧乏而士餒則𨿽孫吳之智無以施其謀賁獲之勇不能致其力故糧者三軍之司命而凡行師者必以爲急者也臣據宣府公差人員節次稟報去冬河凍之時北敵大眾渡河而東卽今分散輕騎於各隘口潛駐或晝或夜窺我無備卽行剽掠必須隨處發兵按伏且聞走回人口報稱彼中約會大眾欲要南侵𨿽兵機難測未可全信察其事勢艸生之時必然大舉深入今本鎭歲額錢糧僅足軍士月糧之支𨿽有先年所買之糧若彼果大舉而來必當調集客兵防禦截殺而所買之糧尙不足客兵之用至於按伏之糧全無措備必待臨期糴買則米價騰踴所費多而得糧少若於成熟之時預爲處置則每銀一兩可以得二兩之用所費少而得糧多其月支之糧𨿽名爲一石然除本色外其折糧之銀或七八錢或六錢以上其實每月止得糧七八斗五六斗所以士多饑色心恆怨咨夫以饑色之人而懷怨咨之心乃欲責其奮勇效死以赴敵者未之聞也伏望聖明勅下該部於大倉動支銀二十萬兩解赴本鎭管糧郎中處交收聽臣等乘時糴買以爲按伏客兵之支其軍士月糧當春夏米價太貴之時全支本色如此則糧多而士飽以攻則勝以守則固矣爲此專差親賫謹具奏聞嘉靖十二年三月日﹝發銀八萬兩﹞

舉將才以禆邊務事

謹奏爲舉將才以禆邊務事臣自到鎭以來卽以將才爲事畱心訪察似得其眞然臣又以爲幹城之將不可以二卵棄蹄嚙之馬乃能致千里故取其所長而略其所短恕其旣往而責其將來則人皆有可用之才茍以壹事而棄其平生以壹時而擯於沒齒斯下無全人而臨事有才難之嘆矣臣鎭所屬武臣其謀勇著聞才力通敏而罪過無累者臣固舉之其𨿽因事罷閒而謀勇足稱才力有爲者壹並奏聞以候聖明采擇焉臣訪得萬全都司軍政都指揮僉事王鎭坐營武舉都指揮同知梁桓此皆可以任遊擊而綂援兵領參將而守壹路者也保安衛掌印指揮使郭梁宣府右衛軍政管屯指揮使趙鏜宣府前衛掌印指揮同知兪鎭龍門衛掌印指揮同知信幹懷來衛掌印指揮同知陳綱此皆堪爲大城守備保固疆場者也至於革任參將都指揮僉事李彬勇號萬人之敵各路之守將皆出其下革任守備隆慶左衛指揮僉事劉環名擅壹時之英各城之守備莫之或先二臣者若使復其原職建立必有可觀此其曖昧之過詿誤之失在所當略者也如蒙勅下該部再加訪察如果臣言不妄將王鎭等擢用李彬等錄用則於邊務亦可少有禆補矣緣系舉將才以禆邊務事理具本專差謹題請旨嘉靖十二年七月十二日

分守官員兼理道事以禆地方事

謹奏爲分守官員兼理道事以禆地方事臣會同巡按直隸監察禦史議照宣府大同皆西北重鎭宣府地方五路參將四十二城堡大同地方三路參將一十七城堡而大同原設有布政司分守官一員按察司分巡官一員一府四州七縣又設有掌印佐貳首領官員今宣府止設僉事一員二州一縣況宣府兵馬之眾錢糧之多事務之繁比之大同又加三之一而所設之官無大同三之一僉事干理固已不周及遇升黜事故缺官又復動經數月深爲未便再照繁簡隨乎時因革通其變宣府地方歲入百萬凡各路城堡召商糴買殆無虛日夫利之所在獘緣之生利積則爭訟日起獘久則巧僞日滋由今視昔繁簡大殊因時拯獘幾在今日而大同布政司分守官事亦簡少宣大二鎭地方相去不逺分守官可以兼理二鎭事務如蒙勅下該部再加議處如果臣言可采行令大同布政司分守官兼理宣府事務照例依期交代或添設參議一員於山西布政司列銜如本鎭僉事事例僉事行分巡事分守官行分守事各官如或有缺更相帶管如此則上下相承體綂有等政務可以振舉而地方亦有少禆矣緣系分守官員兼理道事以禆地方事理具本専差謹題請旨嘉靖十二年七月二十七日

墩軍大缺盔甲器械不便瞭報防守事

謹題爲墩軍大缺盔甲器械不便瞭報防守事節該欽奉勅諭命爾巡撫宣府等處地方整飭邊備訓練軍馬俱要衣甲整齊器械鋒利欽此已經通行各路分守參將欽遵督同守備等官卽將軍士衣甲器械一一點視其有損壞者修補制造應自備者責其自備應官給者在官給與其旗幟金鼔有損舊者悉與更換務要鮮明響喨仍將查勘修補制造更換過數目開報通行去後日久未據回報又經節次催查近準分守東北中西南五路左右參將馮勲李懋都勲郝鎭劉江手本各稱查得所屬墩臺隘口守墩軍士原闗盔甲什物委因年久破爛不堪並節年被敵疎失各路通共缺少盔六千六百八十頂甲七千二百二十二副腰刀三千六百一十八把等因到臣爲照各路守墩軍人共八千五百二十九名今缺盔者至六千六百八十名缺甲者七千二百二十二名缺腰刀者三千六百一十八名是數千人者皆赤身空手之人也臣爲之警諤慨嘆不意邊備之廢弛一至於此臣惟宣府一鎭擁衛京師去敵人駐牧之地甚近視各邊最爲要緊而墩軍日與敵人相臨所恃以典司炮火傳報聲息把截隘口助揚軍威使敵人不敢以深入者較諸軍尢爲要緊者也顧可使之赤身空手以當之哉臣嘗因各管墩官申報墩軍下墩取水及走報聲息往往爲三五零敵卽行擒去或在墩上爲敵射傷臣竊疑之本鎭墩臺甚密相去不過二三里舉旗發炮鄰近各墩及設伏之兵二三十人卒然可具遇三五零敵來擒墩軍縱不能斬獲追逐而應援救護力亦所能何至爲之擒去且敵在墩下軍在墩上身披堅甲墩上又有女墻遮蔽自下而上仰而發矢何至射傷孰知其盔甲器械之不備如此夫盔甲所以衛身器械所以攻人今皆無之以赤身空手之人而遇彊敵𨿽百不能以當一其擒去射傷固其宜矣古云器械不利是以其卒與敵也況皆無乎言之可爲痛哭思之可爲寒心不可不亟爲之處也再照西路城堡極邊衝要敵人不時出沒已經量給過盔甲腰刀各八百件隨查得萬全都司見在貯庫盔三百六十六頂甲三百五十七副腰刀五百四把並收先年京操官軍帶回堪中盔八百九十九頂甲四十六副腰刀五千三百五十三把及京營兌調軍器盔一千九百一十七頂甲一千九百四十七副腰刀二千一百四十八把除腰刀可勾支用惟盔甲在庫數少不敷如蒙乞勅兵部查議合無準令將前各項軍器支給其欠少之數於該部見收盔甲內扣算照數發運前來聽臣分給各路墩軍收領其各路損壞不堪盔甲腰刀收送都司堪修補者修補查候腹裏軍人有缺者給付庶守墩軍人衛身攻人各有其具而瞭報防守兩便矣緣系墩軍大缺盔甲器械不便瞭報防守事理未敢擅便爲此専差謹題請旨嘉靖十二年八月二十六日

鄰境官軍殺死總兵官員事

謹題爲鄰境官軍殺死總兵官員事嘉靖十二年十月初九日辰時分據大同巡撫都禦史差來夜不收劉名報稱十月初六日三更時分本城官軍聚眾放炮吶喊將總兵官李瑾殺死及將本官公廨燒毀等因得此會同總兵官都督僉事議得大同官軍聚眾殺死總兵官燒毀公廨地方大變除行各路參守等官申嚴號令整搠人馬嚴爲堤備盤詰姦細外緣系鄰境官軍殺死總兵官員事理爲此專差謹題請旨嘉靖十二年十月初九日

怯懦將官燒荒遇敵奔敗事

謹題爲怯懦將官燒荒遇敵奔敗事據宣府在城坐營管操都指揮僉事朱彬呈據把總千戶孫鎭等呈稱本年十月初一日蒙鎭守總兵官劉淵綂領坐營都指揮朱彬等官軍三千餘員名前往中路靑邊口堡燒荒至本月初二日卯時分與同本路參將都勲守備操守官楊鉞王勲靳尙武張輔等人馬俱從本堡大變新臺西空出境都勲領兵前哨朱彬等後哨相繼行走至未時分哨至地名紅崖兒等處與張家口堡燒荒宣府遊擊王鎭南路參將劉江人馬會合仍分兵各從原路回還朱彬等當先都勲等人馬繼後各責令夜不收四散燃火至地名大莊窩被南山溝內潛伏北敵約有二十餘騎乘隙風煙前敵突出拍馬喊叫衝來各官軍並參將都勲帶領有馬官軍往東混亂跑走遺下步軍被敵邀追射破當蒙總兵官劉淵坐營官朱彬督率職等官軍齊力奮勇與敵兵刃相接射中三敵拖拉去訖將步軍馬匹救入營內復督官軍追至紅崖兒其敵敗遁山林趨避欲再窮追山河艱險樹林深密時值天晚恐墮敵計收兵回還查得本管並無疎虞若不具呈又思官軍怯懦跑走儻將本管人馬驚亂致失大事恐難分辯呈乞轉達等因備呈前來行間隨準分守中路左參將都指揮使都勲手本嘉靖十二年十月初二日卯時蒙鎭守總兵官劉淵統領宣府並本路官軍從靑邊口新臺西空出境燒荒分布本職等前哨行至地名紅崖兒等處離邊約逺七十餘里各下營札立傳令官軍發火焚燒至未時分起營回還總兵官劉淵前行本職收兵後行至地名大莊窩迆西比時煙霧蔽天忽被南溝林內突出北敵二十餘騎拍馬喊叫來衝本職督令官軍下馬各用神鎗弓矢射打當有總兵官劉淵急來救援復督官軍齊力奮勇射打傷中數敵各賊見我兵勢眾大慌張奔走往西北去訖欲要追趕山險林密河道阻隔恐墮敵計收兵入境續據葛峪堡守備指揮楊鉞呈稱查得被敵射傷旗軍三名劉剛崔恕武三射死軍人李小大下馬一匹操守常峪口堡指揮靳尙武呈稱查得被敵射傷軍人二名田仲禮周小柴操守羊房堡指揮王勲呈稱查得被敵射死軍人一名潘永倉擄去本軍下馬一匹神鎗一把再無別項疎虞又據操守靑邊口堡指揮張輔呈查得本堡並無損傷官軍馬匹等因各呈到職恐有漏報取具各官不致隱漏結狀在官等因備具手本到臣會同巡按直隸監察禦史參照左參將某當燒荒之際爲殿後之軍提數千之精兵遇二十騎之零敵兵刃未交望風退縮致諸軍之大敗而四散奔逃使羣敵之長驅而縱橫出沒重爲邊境之羞益驕敵人之志良以本官才本凡庸性復怯懦惟平昔之威名欠振故臨陣之紀律不嚴及至開報緣由又多隱匿情實圖脫重罪肆揑虛文再照守備操守等官某各提一堡之兵同爲奔北之將使當時有一人負勇而自立則諸軍必不至相視而大潰通屬有違法當參究如蒙勑下法司將某等依律從重究治庶邊臣知警而軍威可振矣緣系怯懦將官燒荒遇賊奔敗事理未敢擅便爲此専差謹題請旨嘉靖十二年十月十一日

親王至鎭欲要赴闕事

謹題爲親王至鎭欲要赴闕事嘉靖十二年十月十一日午時有代府承奉吳聰賫王令帖到臣內開爲叛逆軍人凶惡逼迫私出禁城親詣赴闕事嘉靖十二年十月初六日晚三更時分本爵在宮聞知城中放炮吶喊差人門首打探言說軍士燒毀總兵官都察院門及至天明將總兵官李瑾殺死將總兵官及都察院衣服等件盡行搶去又將各店客貨亦行搶去有經過府門者言說要本爵與他做主於初七日申時分將各處修邊按伏軍馬調入城中本爵慌懼引領承奉吳總褻衣小帽就混入於眾人之中從北門而出前至金穀莊潛伏一更時分將管莊人王宣帶領跟隨前至四家莊將管莊人宋景春亦隨前來至順聖川西城劉參將容暫一宿初九日起身有總旗張文錦楊達因在東井村催糧亦隨前來等因到臣至本日未時臣謹迎王入至鎭城臣慰安及整備一切供用外會同總兵官都督僉事看得大同軍變王因出至臣等鎭城實不得已但要親詣赴闕未奉明旨臣等啟王畱住鎭城候明旨以爲進止緣系親王至鎭欲要赴闕事理臣等未敢擅便爲此專差謹題請旨嘉靖十二年十月日

實邊鎭以振兵威以防敵患事

謹題爲實邊鎭以振兵威以防敵患事據萬全都司坐營管操都指揮僉事朱彬呈稱照得宣府在城前後營並奇兵新舊遊兵營原設馬隊官軍一萬四千餘員名聽徵馬一萬二百餘匹近因大同軍變蒙將奇兵營舊遊兵營新遊兵營並將前後營及南路參將兵馬盡數調去及北中西各路精壯官軍亦摘選通行徵剿大同止遺前營走報夜不收並存畱傳報各處城堡擺撥等項官軍一千餘員名日逐差遣不暇馬匹節漸疲憊況今敵中走回人口傳說大舉兵馬要來搶掠及邊報聲息絡繹不絕倘遇警急動調追剿深爲未便如蒙準呈乞早裁處庶克濟事等因到臣爲照去歲冬間大敵渡河而東特命文武大臣總制提督軍務且調遼東延綏之兵以爲應援蓋爲宣大二鎭預防敵患而設今總制提督旣專意西徵大同臣鎭奇兵舊遊兵新遊兵南路參將兵遼東延綏兵旣盡數調去而前營後營及中北西各路精銳之兵謀勇之將亦各抽選而去本鎭止畱奇兵一千餘名又近日使者交馳錢糧解發往來護送日見疲損操演且不能以成陣況遇警禦敵而可責其成功也哉倘北敵乘虛而來𨿽孫吳不能支而況臣輩凡庸者乎兵法曰勿恃其不來恃吾有以待之今待之者無具矣豈可不爲之預處耶臣查得本鎭步軍倒死馬軍及壯餘人等綽有驍勇之人若授以什物給以馬匹數千精兵旬日可具所缺者馬耳如蒙勅下兵部議處將太僕寺馬匹給發二三千匹聽臣抽選前項步馬壯餘人等給授之編成司隊作爲一營又臣本鎭嘉靖十一年十二年馬價共該四萬兩不曽解發再乞勅下戶部將前年例銀兩照數差官解送臣鎭收買馬匹置辦什物亦給抽選前項步馬壯余給授之編成司隊作爲一營但馬數甚多恐一時收買不及合無將前項銀兩內取三萬轉發兵部每銀十五兩折馬一匹給發前來一萬兩徑解臣鎭爲置買什物及本鎭買馬之用臣仍於本鎭空閒參守都司等官中推選謀勇著聞之人二員統領之待事寧之日分撥前奇新舊遊兵諸營補其逃亡之數如此則不惟可以爲本鎭防敵之備亦可以遙爲進徵大同諸軍之聲援此亦救時之一策也臣叨承撫寄事在剝膚故敢昧死上陳惟聖明鑑察焉緣系實邊鎭以振兵威以防敵患事理未敢擅便爲此專差謹題請旨嘉靖十二年十一月日

選軍給馬暫團營伍以實邊鎭事

謹題爲選軍給馬暫團營伍以實邊鎭事會同總兵官都督僉事議照本鎭近因大同事變兵馬多調西徵本鎭實爲空虛臣等謹便宜會選得無馬軍人及步軍一千四百三十四名從公推選得空閒都司李淮才力有爲謀勇可取暫委爲千總職事試驗得指揮千百戶旗捨六十六員名俱各年力精壯弓馬熟嫻指揮等官範紹宗等六員爲把總職事千百戶旗捨李升等六十員名爲管隊貼隊職事及置買旗招響器駄鼓長鎗柞木等項俱已完備每把總四員旗軍一千名作爲一營就令李淮統領以聽徵調其餘官軍亦令李淮暫管候足千人之數別選謀勇官員委爲千總職事統領另行具題事寧之後仍令各歸本伍緣系選軍給馬暫團營伍以實邊鎭事理未敢擅便爲此專差謹題請旨嘉靖十三年正月二十二日

逆軍引誘北敵大舉入侵鄰境預防邊患事

謹題爲逆軍引誘北敵大舉入侵鄰境預防邊患事本月二十日據遊擊將軍夏杲差夜不收孫良報稱大同逆軍引誘北敵五萬有餘至大同城下將遊擊將軍王鎭等殺敗卽今賊尙未退二十二日又據巡撫大同樊都禦史差來賫本百戶鄭鎭稟稱卽今北敵大眾尙在大同城下分遣精銳三千餘名南搶應州等處自聚落堡至大同城下道路不通二十三日又據擺撥軍人任福玉傳提督軍門號令運糧之車且不必來本日又據夜不收劉章報稱東闗宣府參將李彬兵北闗宣府副總兵張鎭兵參將劉江兵俱被圍困六日未支糧料先據宣府分守東路右參將馮勲稟帖開報十六日大舉敵兵從永寧邊方擁眾入境本職統領官軍林錦等急出迎敵不料敵眾兵寡混砍一處倡令我兵舍命對敵占據山梁傷中敵人敵馬數多俱被鉤駄內敵漢語叫說不要放箭與你答話你們人馬去闗大同我大納延也來了先使三个頭兒領眾兵卒搶殺等語據此切詳所言中間顯有姦細復來之舉旦夕難測除對敵緣由另行呈報等因各到臣會同總兵官都督僉事議照大同逆軍引誘北敵大舉入侵直抵城下敗我官軍駐兵不退且分兵搶掠圍困諸將阻絕餉道似與尋常入侵不同臣恐大同旣已得利必侵宣府縱或暫回其勢艸生凍解必然大舉分侵宣大兩鎭而東敵亦有大納延引兵也來之說及照近因西徵大同臣鎭奇兵舊遊擊兵新遊擊兵南路參將兵盡行調去而前後營及各路精銳之兵謀勇之將亦行摘調臣鎭實爲空虛夫以大同城下京營及各路兵馬林立雲集尙且敗挫不支而況空虛之宣府哉且敵中旣有逆軍爲之畫謀鄕導則我各邊之虛實夷險彼皆詳知其大舉入侵必然之理也夫以一北敵大同城下數路之兵不能支若東敵入自東路北敵入自西路一宣府豈能支哉夫宣府者大同之根本京師之堤防也大同𨿽已失利茍宣府無事則猶可據此以圖再舉而京師亦不至於震驚儻宣府亦復失利譬之根本旣枯枝葉無從而生堤防旣決下流必受其害則大同不可圖而京師之勢孤且危矣況大同城下衝鋒處險被圍被殺張鎭劉江李彬王鎭部下皆宣府調去之軍則宣府之虛豈但目前而已哉臣等叨承重寄鎭撫一方事在剝膚心誠危懼故敢昧死上陳伏望皇上軫念邊方重鎭勅下該部會集多官從長計處將新調延綏遼東之兵發與臣鎭聽臣等調遣節制仍再調別鎭兵馬防禦及多給馬匹聽臣等選軍給授如此庶乎有備無患而邊境可保無虞矣緣系逆軍引誘北敵大舉入侵鄰境預防邊患事理未敢擅便爲此專差謹題請旨嘉靖十三年正月二十四日

久缺極邊要路參將官員事

謹題爲久缺極邊要路參將官員事臣會同總兵官都督僉事議照南路參將劉江中路參將李彬因大同軍變調去西徵及照前項二路系極邊要地當勁敵之衝而參將官員外以防禦勁敵內以聨絡諸城一時所不可缺者今旣逾時攺歲矣況今鄰境軍變大敵壓境又非平時之比也臣等𨿽委官暫管然止可於平居無事之時奉行文移幹理政務而已若夫遇警臨陣諸委官固不能致身於他人之職而諸軍士亦豈能效死於暫委之官哉此固理勢之必然也臣等嘗見𨿽諸司卑微之職一遇暫委政務輒廢況參將受朝廷之勑當一方之寄掌握兵權攘外安內豈可久以權假之官居之哉況劉江李彬素有謀勇旣去西徵他日功成報捷當膺賞擢亦必不復居舊職矣如蒙勑下該部再加議處推選素有謀勇之人領勑前來管領二路兵馬惟復聖明別有裁度緣系久缺極邊要路參將官員事理具本專差謹題請旨嘉靖十三年二月日

選軍給馬暫團營伍以實邊鎭事

謹題爲選軍給馬暫團營伍以實邊鎭事會同總兵官都督僉事議照本鎭先因大同事變兵馬多調西徵已經會選得無馬軍人及步軍一千四百三十四名推選得空閒都指揮李淮爲千總指揮等官範紹宗等六員爲把總千百戶旗捨李升等六十員名爲管隊貼隊及置買旗招響器駄鼓長鎗柞木等項俱已完備每把總四員旗軍一千名作爲一營就令李淮統領以聽徵調其餘官軍亦令李淮暫管緣由先已具題訖臣等今復會選過官軍五百六十二員名並前餘剩軍士四百三十四名把總管貼隊官旗二十二員名共湊一千之數從公推選得空門指揮同知路鏜久歷邊方熟知邊務暫委爲千總職事試驗得指揮千百戶旗捨二十四員名俱各年力精壯弓馬熟嫻指揮等官王淸等二員爲把總職事官旗捨孫淸等二十二員名爲管隊貼隊職事一體置買旗招響器駄鼓長鎗柞木等項就令路鏜統領以聽徵調事寧之日各歸本伍緣系選軍給馬暫團營伍以實邊鎭事理開坐具本專差謹題請旨嘉靖十三年閏二月日

地方疲憊乞處稅糧以蘇民困事

謹題爲地方疲憊乞處稅糧以蘇民困事臣會同巡按直隸監察禦史議照本鎭地方懷來衛隆慶右衛隆慶州永寧縣保安衛美峪所宣府鎭城衛所萬全左衛懷安衛保安右衛東城西城深井等處近因大同事變徵需調發百倍往時凡軍需火器糧料艸束及一切攻戰之具皆系本鎭運送兼以使者交馳大軍經過宗室流寓車牛夫馬動以萬計家無閒丁役及婦女日無寧時繼之以夜差役固已繁重況其時天寒地凍雪深冰滑損傷者不計其數又以極邊之地人無多蓄數月之間閭閻困瘁前項地方嘉靖十三年稅糧已蒙聖恩蠲免五分其該徵五分委的辦納不前再照地方固所當卹國儲亦所當惜臣等查得萬全都司庫內所貯歷年樁朋年例及近日兵部二次發下馬價銀兩以往年歲驗馬匹計之可足嘉靖十三年十四年十五年三年之支況各年又各有朋合年例銀兩𨿽四年之支亦且有餘去年戶部解到十一年年例銀二萬兩見在如蒙勑下該部再加議處將前項地方五分稅糧蠲免將前項戶部年例銀二萬兩發管糧郎中爲接濟軍儲之用如此則地方旣得蘇息而國儲亦可以少補矣萬民幸甚臣等幸甚緣系地方疲憊乞處稅糧以蘇民困事理未敢擅便爲此具本專差謹題請旨嘉靖十三年四月日

議處年久浥爛預備倉糧以濟時艱事

謹題爲議處年久浥爛預備倉糧以濟時艱事據宣府前衛申據本衛預備倉委官見監鎭撫劉鎭等各呈告自嘉靖二年起至嘉靖十三年四月終止除放支外見在倉麤細糧五萬五千三百八十三石三升四勺八抄六撮九圭在厫盛放年久節蒙查盤踏躧虧折坐問侵盜經收人員晝夜思慕性命攸闗錢糧爲重地气濕浥米粒日漸虫飡經年看守有損無增愈加致累不得聊生等情具申定奪等因到臣行間續據宣府左衛申開預備倉委官見監千戶楊欽見任千戶竺雄等名下見在麤細糧一萬八千五百二十九石九合八勺宣府右衛申開預備倉委官見監千戶尹鸞見任千戶李政等名下見在麤細糧八千四百八十二石八升七合五勺五抄二撮興和守禦千戶所申開預備倉委官百戶李雄等名下見在麤細糧三千五十石七斗八升三合四勺四抄三撮亦各稱年久日有壞爛無支放之期又據千戶王鎭開稱在城時估毎絲銀一兩糴粟米八斗又據軍人郭驢兒等亦稟稱米價甚貴正當靑黃不接之期折色糴米養贍不足乞要放支本色等情通據得此臣會同總理糧儲戶部郎中議照前項倉糧委因年久浥爛經收人員問罪追陪往往至於破家亡身其見在倉糧臣等取而視之委將浥爛目下靑黃不接時值委爲太髙軍士糧價月止陸錢五分糴糧不過五斗委於養贍有所不足又召商糴買銀一兩三四錢方可得糧一石而米價愈至於騰踴若不因時議處何以克濟時艱合無將前項倉糧借支給與本城軍士作爲月糧候秋成之時將萬億庫所貯軍儲銀兩糴買抵斗還倉如此則一轉移之間有五便焉以陳朽而得新好國儲不至於有虧一便也軍士得受其實惠而不至於怨咨二便也富商不得專大利而時估可平三便也所費之銀少而得米多四便也經收人員不至銜寃負枉破家而亡身五便也再照倉糧之浥爛米價之髙貴軍士之缺食不特鎭城一處爲然在各邊亦多如此而米價之貴又有甚於鎭城者亦合通行從宜酌處如蒙勑下該部再加議處如果臣等所言可采乞俯賜施行則臣等幸甚地方幸甚緣系議處年久浥爛預備倉糧以濟時艱事理未敢擅便爲此具本專差謹題請旨嘉靖十三年四月二十九日

安設兵馬防禦敵騎以明烽堠以固地方事

謹題爲安設兵馬防禦敵騎以明烽堠以固地方事案照先據萬全都司呈將估計過懷安城李信屯新築土堡一座設蓋公解倉場營房等項該用木鐵等料共銀一千三十七兩一錢七分一釐等因備細造冊繳報前來據此案照先據守備懷安城指揮同知周鏜呈稱本城西北地名李信屯與隔鎭大同所轄天城邊界相去五十餘里地方平漫各年敵人往往乘隙由彼邊方入侵我境多被殘害合無修築土堡一座設立墩臺撥軍防守等情已經行據守備官周鏜將各項該用物料銀兩數目估計呈報又經案行該司估計明白臣會同巡按直隸監察禦史議照前項李信屯地方系兩鎭交界之衝兩山俱盡之所實敵人由大同地方入侵宣府咽喉之地若於本屯地方設堡立墩斬崖築墻屯兵戍守則敵人必不敢長驅而下以侵西南二路地方而意外隱憂亦可爲備誠有如守備周鏜之所言者旣經該本官與都司估計停當相應依擬除行文都司將修築土堡設蓋倉場公廨等項通共享銀一千三十七兩一錢七分一釐於官庫見收節年農民銀內動支一千兩贓罰銀內支領三十七兩一錢七分一釐選委的當官員買辦木鐵等料如法造作匠役於預備倉毎名驗日支給口糧一升五合起撥無馬軍士借倩屯田空閒捨余輪班修築其築堡占用屯田地畆有糧地土於別項無礙地內照畆易換撥給該用防守軍士三百名查照先準兵部咨該南京浙江道監察禦史喬英奏本部議擬題準移咨各邊巡撫都禦史轉行所屬衛鎭守巡等官但有額缺正軍淸勾補伍其捨餘軍余果有年力精壯通曉武藝情願竭忠報效之人查照各邊軍丁收操事例量給月糧隨宜選用操守有功一體升賞事例委官前去該城公同守備官如數召募捨餘軍余候築堡蓋房完日安挿居住收支月糧缺少盔甲什物官庫查給該用把總管貼隊官旗另行推選管理約束操守防禦騎操馬匹照常估買給發外緣系安設兵馬防禦外患以明烽堠以固地方事理開坐具本專差謹具題知嘉靖十三年十月十七日

苑洛集卷十三

●欽定四庫全書

苑洛集卷十四

﹝明﹞韓邦奇撰

議處通敵要堡以遏敵患以衛地方事

欽差提督鴈門等闗兼巡撫山西地方都察院右副都禦史臣韓邦奇謹題爲議處通敵要堡以遏敵患以衛地方事臣會同鎭守山西副總兵閱視邊闗至八角堡地方看得本堡東去寧武闗九十里南至鎭西衛一百四十里西至偏頭闗九十里北至老營堡九十里乃適中用兵之地正衝大同西路平朔奶河堡荍麥川一帶敵人入來之路又兼地方不甚險隘敵騎可以長驅昔年大敵南犯屢由本堡出沒於嘉靖四年設立守禦千戶所攺撥並召募官軍共計額數一千四百員名添設守禦指揮一員操練兵馬修理城池保障居民緣自立所以來其守禦官員未經奏請止是暫委空閒指揮署管彼因責重任輕又且更調無常以此兵將不識威令不行事務掣肘人心懈怠軍伍日漸消耗邊備毎見廢弛況本邊武職官員甚少管隊等職皆系旗軍𨿽百戶亦無其守禦指揮皆是腹裏衛分坐委是以戰陣不諳怯懦無用徒擁虛器寄空名而已臣等議照宣府地方如新河新開等堡官軍不過三四百員名又無衛所亦設守備一員管理今本堡官軍一千四百員名又有守禦千戶所在內似應比照新河等堡設立守備一員專管如蒙勑下該部再加議處如果臣等所言可采於邊衛推選堪任守備二員奏請簡用前來管理庶乎職專任重人心畏服而敵患可遏地方亦可少賴矣緣系議處通敵要堡以遏敵患以衛地方事理未敢擅便爲此具本專差謹題請旨嘉靖十五年正月十一日

添擇緊要縣分官員以備地方事

謹題爲添擇緊要縣分官員以備地方事據山西布按二司守巡冀寧等道左參政等官髙叔嗣等呈稱照得山西地迫北境連盡三闗屯兵儲糧防據要害所屬繁峙縣附近鴈門敵人遊騎往年常牧城下縣人尙能言其處實系緊切地方謹查諸司職掌各縣若不及二十里長者裁減縣丞主簿繁峙縣一十九里設知縣典史各一員固國家定制但該縣比與他裁減地方不同各道會議得前事相應奏處該縣可添設縣丞或主簿一員管理一應糧艸以備缺官掌印及別項調遣警急應用爲便利如蒙軫念地方乞爲奏請定奪施行具呈到臣議照繁峙縣當鴈門迆東一帶山隘周圜數百里其東北境內爲闗者一曰平刑寔乃山西之咽喉中國之樞紐若敵人異謀大舉圖入中國必由此途茍得人以守之不惟可以爲山西一省之保障亦可以爲天下之藩籬矣其北爲隘口者四曰北樓口曰大石口曰小石口曰茹越口山皆壁立石多崇竦所謂一夫當闗千人莫敵者是也又爲巡檢司者三曰北樓巡檢司曰平刑巡檢司曰茹越巡檢司各設官吏弓兵以備非常且有各處民壯輪流上班常川防守又爲驛者一曰沙澗其偏頭寧武鴈門及陜西延綏等處公差人役往來經由絡繹不絕況本縣境內地有遺利民有餘力田多膏腴人復純實故太原府言上等縣分必以繁峙𨿽止設有一十九里然其險則爲阨塞之處其地則爲富庶之區其途亦爲衝要之所若得豪傑之士掌而治之則巍然雄鎭豈特爲大縣而已哉顧以里長限制止設知縣典史各一員中間一遇各官丁憂升調革職緣事等項事故則政皆委之吏胥再照該縣知縣又往往多以監生及各處才力不及人員除調舉人出身者甚少進士出身者絕無是以平居無事則錢糧之徵解欠明詞訟之枉抑蝟集境內之地利未興行旅之支應告乏而兵壯人等往往逃避脫役若遇一旦警急其不足以爲禦外捍內之倚仗可知矣誠有如左參政等官髙叔嗣等所呈如蒙勑下該部如果臣等所言可采合無將該縣添設縣丞或主簿一員分理縣事及備缺官署印仍選擇進士中彊幹有才力者一人選爲知縣如此則數年之間整理教養足食足兵禦外捍內之備修而卒然之變可保無虞矣緣系添擇緊要縣分官員以備地方事理臣等未敢擅便爲此具本專差謹題請旨嘉靖十五年三月日

惡逆攢害尊長構賊殺死多命賄官枉法故勘肆獄淹禁生靈乞恩差官急救以伸大寃以決久訟等事

謹題爲惡逆攢害尊長構賊殺死多命賄官枉法故勘肆獄淹禁生靈乞恩差官急救以伸大寃以決久訟等事據山西按察司等衙門署印副使等官呈會問得犯人李儒招年﹝云云﹞等因具招連人參呈到臣簿查先節該前巡撫山西右僉都禦史案驗爲查理告人下落事又據慶成王府校尉金漢告爲因姦毆死人命久禁屍親不得伸寃事又據該府儀賓李儒具狀令家人李保兒抱告爲勢惡攻圍住宅射死人命買使投充刀徒揑詞裝陷苦主事又據李儒具狀令李保兒抱告爲勢惡謀領羣賊射死人命買通讎豪家丁扶同攢害姦謀將軍違例出郭囑誣苦主等事俱經批行山西按察司究問明的具招詳奪間續準都察院咨該慶成王府革爵鎭國將軍奇瀶同男輔國將軍表■﹝木斂﹞表■﹝木宅﹞奏爲惡逆攢害尊長構賊殺死多命賄官枉法故勘肆獄淹滯生靈乞恩差官急救以伸大寃以決久訟事又據該府鎭國將軍奇澣令家人王保兒抱告爲極惡庶人累犯不悛招賊刼截坐守分贓刃傷親兄刼出獄囚嚇打民財違法等事又據奇瀶訴爲姦豪賄囑主文攺易供詞故陷無辜寃抑等事又據陜西咸寧縣人任山西太原府同知郭鏗男郭芹訴爲素惡讎誣職官事又據巡按山西監察禦史會稿奉都察院巡按山西八千四百八十一號勘合亦該奇瀶奏爲懇乞天恩哀憐孤苦稔惡讎陷願隨祖居避毒害全恩義以免大難事又奉都察院巡按山西八千六百二十六號勘合該慶成王府茘蒲郡君儀賓李儒具本令侄李廷寶抱奏爲讎惡將軍糾領賊黨擅用弓箭射死人命反揑虛詞攢害苦主乞恩以伸寃抑事又奉都察院巡按山西八千六百三十二號勘合該奇瀶同男輔國將軍表■﹝木斂﹞表■﹝木宅﹞前奏爲惡逆攢害尊長構賊殺死多命賄官枉法故勘肆獄淹禁生靈乞恩差官急救以伸大寃以決久訟等事又奉都察院巡按山西八千六百四十二號勘合該已故慶成王奇湏妃侯氏奏爲謄錄敗倫庶人朦朧奏討冠帶紊亂成憲事又該奇瀶同男表■﹝木斂﹞表■﹝木宅﹞奏爲肆惡逆構彊賊殺死人命賄貪官害尊長乞天恩彰大法殄元凶雪寃抑以息久訟以免釀成大變事行間又準都察院咨又該奇瀶奏爲賊侄殺死多命攢謀屈陷尊長屢奏未得公勘死生抱負大寃懇乞天恩比例差官急救焚溺以明大獄等事又準都察院咨該慶成王府鎭國將軍奇澣具本令家人王保兒抱奏爲大肆黨惡招聚彊冦刼掠殺人坐守分贓刃傷親兄謀刼獄囚貽害地方等事俱經會行該司並勘從公虛心鞫問明實幹礙應參人員一並招參以慿核實會奏施行間又該前巡撫山西左僉都禦史批據太原府同知郭鏗呈爲懇乞致任暫準回籍仍候聽結久案以便下情事又據郭鏗呈爲挾讎詿奏已經勘明牽滯不結先乞摘發以便下情事又據汾州申蒙本院批據奇瀶具狀令家人小計兒抱訴爲乞明訪察善惡查究先後供詞辯雪讎寃誣枉等事又據山西按察司分巡冀南道呈繳前巡撫山西右副都禦史批據汾州衛申爲鎗札親兄乞驗傷捕羣賊以安地方事及奇澣令家人張汾州抱告亦爲前事及前巡撫山西右僉都禦史批據汾州衛申稱奇瀶令家人小周兒抱告爲豪侄挾讎打死嬸母措謀父傷遮飾罪犯事奇澣令家人王保兒抱告爲惡弟率賊持鎗札傷親兄事奇瀶又令家人小周兒抱告爲黨惡糾賊謀害親叔殺死二命激變地方事李儒令家人李廷住抱告爲讎凶聚賊搶剝事又據汾州民任長壽告爲勢豪將軍挾讎裝誣良善賊情屈禁親鄰家口急救生命事各該告詞繳報前來又該奇澣夫人宋氏具狀令家人金保兒告爲擅放屢捲彊賊故陷人命气死親兄淹滯寃抑等事奇瀶告爲惡逆不孝烝姦庶母爭分家財气死親父聽信儀賓宿娼酗酒率領羣賊欺毆尊長乞究以免患害等事續又準都察院咨該慶成王府已故鎭國將軍奇澣夫人宋氏具本令汾州兒抱奏爲蓋世逆弟挾讎札死兄長勢致彊賊脫獄嚇陷人命乞恩辯明寃苦急救生靈等事內稱臣夫不甘奏行一本爲敗倫傷化革職庶人不攺前非故違祖訓招集凶徒刼財放火謀殘骨肉虜掠彊淫逼死人命罪惡淊天乞除寃害事一本敗倫庶人冒封子祿挾讎刃傷親兄窩賊刼財謀死數命激變地方懇乞天旨差官懲首惡掃餘黨以正祖宗成法事行間又準都察院咨又該慶成王府革爵鎭國將軍奇瀶具本令家人小郭兒抱奏爲凶梟惡逆不孝不義不道不睦烝淫庶母多分家財气死親父鴆弟姦妹殺人害叔懇乞天恩明正誅戮以警風化以除大患事又準都察院咨亦又該奇瀶奏爲酷虐貪官受財枉法故禁平人致死故入宗室贓罪事發脫逃冒任京職乞恩袪究以警欺誑等事又準都察院咨該戶部廣西淸吏司員外郎郭鏗下義男郭芹奏爲讎害問官嚇詐未遂不遵勘明成案添揑前詞覆行奏擾乞賜矜察以警稔惡以息刁風事俱該本院覆題查得奇瀶等節次奏詞已行撫按會勘未報本院欲候命下仍咨巡撫都禦史會同巡按禦史查提先今奏內人犯逐一作急勘究明白如果漧礙郭鏗一並參奏議擬施行等因題奉聖旨是欽此欽遵備咨前來節經會案並批行該司掌印官會同都布二司掌印官逐節從公鞫問明實連人招參詳審續據該司看得各項奏告頭緒多端事體頗大議呈欲委太原府知府張承祚平陽府知府李檟親詣汾州勘問緣由到臣又經批仰該司依擬委用期在完結去後今據招參解繳前來會同巡按山西監察禦史公同三司各掌印官一一細加研審俱無異詞除批行各官將犯人李儒監候明文至日施行小周兒劉釗等定衛發遣王達等依擬發落金漢冀璠等各奏告人命撥置等情仍聽守巡道歸結未獲彊賊晏倫等行州衛巡捕官緝拏未到兪賢等並本省故闗巡檢司官吏嚴提問結其鎭撫等官李棠等行令聴參外看得慶成王府革爵庶人奇瀶心比蛇虺更多機變之智性如狼虎尢有姦巧之能招羣小爲爪牙任從撥置捐一身爲城杜大肆凶殘以嚇詐爲奇謀逞鬥訟爲美事逼財害命窩盜殺人淩問官刼罪囚恃勢難以枚舉包樂婦侵官地違法不止一端札傷親兄更何有於倫理揑誣親侄實無異於仇讎摭拾勘官肆爲虛誕驀越赴奏實犯條章昔罪已懲前非不攺今不重治後豈能悛輔國將軍表檬表桐表■﹝木修﹞健訟好鬥全無禮讓之風聴誘爲非罔知法律之禁包樂婦而姦占自比娼優收棍徒以刼財何殊盜賊表■﹝木修﹞平民被其打嚇尙延調於追贓表檬告叔亦有虛誣且買屍以圖賴又與表■﹝木修﹞服中挾妓作樂忘哀輔國將軍表■﹝木斂﹞敢肆凶暴毆打公差與奇瀶表檬等節次乖違俱不遵乎祖訓親屬構害實有玷於宗藩參照山西都司汾州衛把門鎭撫李棠門禁是司稽察不謹以致宗室擅出封城該衛巡捕指揮王壽敢受賊盜之財而公然賣放又與掌印指揮張文愷均有地方之責而全欠闗防慶成王府武陽郡君儀賓郭經本因恐嚇頭畜添誣刼奪重情該府署教授事典仗衛■﹝王卂﹞明知揑誣不行啟復及至檢舉又增虛詞俱屬違法律合提問再照奇瀶奏稱表檬與髙要郡君通奸又將父妾王氏薛氏表■﹝木修﹞將春梅表槽將來喜各烝淫奇澣奏稱奇瀶與六合縣君通奸儀賓葉繼重气身死俱千宮闈呂氏王氏二屍亦在奇瀶府內外人難以進入必須內臣體勘方得明白合候命下行晉府長史司備由啟王特差承奉一員親詣汾州會同該道守巡官勘問庶事可結絕不致後詞緣奇瀶表檬表桐表■﹝木修﹞表■﹝木斂﹞俱宗室郭經系儀賓張文愷王壽李棠俱軍職衛■﹝王卂﹞系王府官李儒系行止有虧儀賓例應奏請發落及系惡逆攢害尊長構賊殺死多命賄官枉法故勘肆獄淹禁生靈乞恩差官急救以伸大寃以決久訟等事並節奉欽依事理臣等未敢擅便爲此具本專差謹題請旨嘉靖十五年三月日

下情激切懇乞天恩願辭料價早賜夫匠修理府第以全母子居處事

謹題爲下情激切懇乞天恩願辭料價早賜夫匠修理府第以全母子居處事據山西布政使司呈原議合用夫二千五百名匠七百二十名分派澤沁二州並本府各屬縣分共計一千三百一十餘里每裏夫匠二名半每日工食銀夫三分匠五分該州縣拘點齊備差委合屬官一員管領赴工中間若有願出銀雇覓者聴令交收在官給付委官領解工所雇人替當等因已經申報今蒙行勘但原議夫匠若使解人則夫匠之更畨不便官司之撥遣亦煩且工久人怠不無逃竄之虞若使免差則將夫匠之雜差盡歸貧難之下戶且日久差繁不無靠損之累是解人不如解銀免差不如不免之爲便也其原議夫匠每裏各出二名半𨿽若相應但裏分有大小人戶有貧富若槪令照裏出派亦似未均合無行令各州縣掌印官查照賦役文冊酌量三等九則分派前項工食銀兩中間裏大而富戶多者量爲加增裏小而貧戶多者量爲減少每年通融均派陸續徵完解赴本府貯庫就近雇倩夫匠解發管工官處著役仍委本府佐貳官一員不時查點不許管工官作獘賣放如此庶重輕易舉而民無偏累事有稽查而工可就矣及照府第宮殿廂房門樓並燒造璢璃磚瓦築砌墻垣等項工程浩大若以五年或恐過多而民力不堪若以三年似乎太少而工難就緒今定擬四年爲期庶民不甚勞而工得早完通呈照詳蒙巡撫山西右副都禦史批據本司呈前事蒙批以三千之夫匠共四年之工役是三千壯丁四年失業中間逃亡事故勢所必有議擬徵解工銀足見爲民爲事之意但本省地方近年以來屢遭災傷兼以徵科繁重今又益以是銀不惟民力不堪抑且追徵難完則民有實勞工無實濟抑再議處別有良便之法呈來具奏繳蒙此案照已經該道勘議前來通呈詳奪去後今蒙前因議照修理府第料價夫匠皆不可缺已經守巡等官估計合用料價銀五萬四千餘兩夫二千五百名匠七百二十名瀋王乃灼見時艱深卹民隱辭免料價止用夫匠今該守巡道會議前來欲將潞安澤沁府州縣分槪裏均派工食銀兩雇倩夫匠以四年爲期夫三千夫匠不爲不多四年爲期不爲不逺倘處置失宜則王府無落成之期有司吏胥恣別項之獘況前項地方累經災傷近頗丰稔而祿糧邊餉自十年以來逋欠數多一時並徵急於星火小民破產賣兒以應官司殊不聊生今再加以此役則一府二州之民無一里而不應役無一人而不應役其爲負累尢爲繁重𨿽議徵銀比之應役頗爲便利但州縣之吏胥緣以爲姦嗣歲之丰凶難以預料倘致小民逃竄徵解不前不惟有誤工程抑且貽憂地方誠有如本院之所慮者相應議處合無將本司並所屬各庫無礙銀兩通行查出務湊十萬兩之數本年先解四萬兩以後十六年十七年十八年每年二萬兩差官徑送本府長史司交割責令雇倩夫匠與本府旗校人等相兼做工等因備呈到臣簿查先據山西布政使司呈前事已經批議去後今據前因會同巡按山西監察禦史看得布政司呈稱要將本司並所屬各庫無礙銀兩通行查出務湊十萬兩之數本年先解四萬兩以後十六年十七年十八年每年二萬兩差官徑送本府長史司交割責令雇倩夫匠一節無非期大工之早成寛里甲之出辦謹作事之流獘體皇上親卹之義擴賢王愛民之仁不爲無見旣經該司勘議前來相應奏請如蒙勑下該部再加查議合無將布政司並所屬各庫無礙銀兩通行查出務湊十萬兩之數本年先解四萬兩以後十六年十七年十八年每年二萬兩差官徑送本府長史司交割責令雇倩夫匠與本府旗校人等相兼做工事完之日通將做過工程用過銀兩買過物料各數目造冊奏繳查考如此庶工料得以有濟而府第早見其成小人亦免偏累之苦矣惟復別賜定奪緣系下情激切懇乞天恩願辭料價早賜夫匠修理府第以全母子居處事理臣等未敢擅便爲此具本專差謹題請旨嘉靖十五年四月十六日

地方災異自陳不職嚴糾庶官以圖消弭事

謹題爲地方災異自陳不職嚴糾庶官以圖消弭事嘉靖十五年六月二十九日起至本年七月二十四日止節據平陽府稷山縣臨晉縣太原府五臺縣祁縣河曲縣石州靜樂縣淸源縣沁州武鄕縣汾州介休縣孝義縣鎭西衛寧化八角寧武守禦千戶所各申稱本年五六等月日不等猛風大作驟雨連綿山水泛漲致將地方軍民所種夏秋田苗俱被淹沒無存稷山縣及稱各家房屋倒塌民人樊月等淹死衣服器皿頭畜豬羊等物被水漂沒臨晉縣及稱峨嵋坡水泛漲將北門並城墻衡開五百餘丈擁入城內水髙約有丈餘致將居民周輕等房舍一千五百餘間穀麥家活等器並鄕村衡倒房墻壓死婦女馬氏等馬騾牛羊雞犬無數及布按分司府治六房牢獄儒學兩廡官宅齋號等房庫樓倉墻養濟院盡行倒塌各房文卷泥壓破壞河曲縣及稱蝗虫從西北飛來遮隱天日喫毀田苗石州及稱將民郭永陳等房屋一百三十五間被水推沒介休縣及稱將民住房多有淹塌鎭西衛及稱蝗虫從西空飛約長數十餘里從東北梁家坪等屯飛去寧化守禦千戶所及稱天池汾河狂水泛漲沿北闗城墻埧口頹傾五十餘丈水流不及城門塞滿垜口進入闗廂南平等屯漂去人口軍余賈伏胡興王政等房屋衣糧漂毀數多八角守禦千戶所及稱溝渠平地淤漫田禾孳畜無存蝗虫從本所地方北甘河等處寛約三十餘里長約四十餘里遮天隱日喫田十無一二寧武守禦千戶所及稱蝗蝻將太原前衛虎北屯太原左衛麻峪等屯並本所三岔溝屯田苗喫毀又據嵐縣申稱本年七月十三日蝗飛遮天落食田稼一空興縣申稱蝗虫經過苗稼俱被喫傷不得秀實各等情緣由陸續具申到臣看得前項災傷系幹民瘼重事除行山西布政司委官分投踏勘明實另行具奏續據平陽府蒲州申稱將南北二鄕欠糧十圖人戶拘集東馬房立大比較間於本年六月二十三日午時分忽有暴雨如注將馬道髙墻淋漓墻根浮動房屋一齊傾倒當卽搬救內有打傷者一十五名打壓身死者二十六名等緣由亦申到臣看系變異仍批行該州死者賞給埋葬傷者亦給醫藥經該官吏另行外捲查本年六月內先爲天鼔鳴響事續爲災異事將天鼔鳴響冰雹打傷禾稼大水淹沒死傷人畜等情已經二次具題訖今據前因爲照山西一省數月以來天鼓鳴冰雹降霖雨作蝗虫生其災異可謂重且數矣除行都布按三司並府州縣衛所等衙門大小官員痛自修省以圖消弭外臣聞之天人之際相爲流通感應之機有如桴鼓故和气致祥乖气致異人事所召天道弗僭此固必然之理也臣又聞之洪範庶徵隨分省驗職任有崇卑休咎有大小日月有久近地方有廣狹各有所屬理不容紊臣爲山西巡撫官今山西地方災變累見感召之由其咎在臣緣臣才本凡庸加之衰病𨿽葵藿之心徒勞效竭而駑駘之質驅策不前待罪巡撫年餘以來屍素日深負乘無補人事有缺災變斯應臣不任其咎而委之誰哉伏望皇上將臣特賜罷黜別選賢能以充任使再照山西地方有司官員其庸劣貪懦職業不修之人比之他處特甚一事之小動經歲時一訟之微動費十百理斷不公寃抑不理彊淩眾暴者益肆姦傾術擠者日滋兼以撫字失道徵派無方貧難之人無以自伸弱者舉家逃亡彊者艸竊行刼鬱結之气積而爲災合無勑下該部再加議處行巡按禦史比常嚴加考核將各官不職實迹具奏一體罷黜庶幾災變可弭而地方有賴矣緣系地方災異自陳不職嚴糾庶官以圖消弭事理爲此具本專差謹題請旨嘉靖十五年七月二十九日

倉糧事

謹題爲倉糧事據山西布政司等衙門左布政使等官呈稱據太原府申據本府大盈倉手本開稱本倉宇宙厫不堪谷二千二百四十石玄黃厫不堪谷一千一百八十一石三升七合八勺二抄信字厫不堪谷一千五百五十八石五斗寒字厫不堪谷三千九百七十石閏餘厫不堪雜糧谷一千四十三石五斗小麥一十石黑豆四十一石五斗緣由到府轉申到司案查先抄蒙巡撫山西地方都察院右副都禦史案驗據太原府知府掲稱親詣大盈倉將厫內收貯各年積谷上而去皮下而至底於中取出一斗當面舂簸止得米一升一合累舂皆然令人作飯食驗味苦難食備由案仰本司卽便會行糧儲道並都按二司掌印官將前項倉谷逐一從長計議作何處分期爲良便通將議處過緣由呈報等因會此已經行查去後今據前因會同本司掌印左布政使右布政使糧儲道右參政按察司副使都司都指揮僉事議照前項倉糧積貯年深兼以地气上升雨澤下濕鋪墊無法曬晾非時以致陳朽不堪一至於此所據經手人員本當追賠但年逺事故無慿提究失今不處後將益甚今知府舉以爲言相應亟處合無候詳允日仍行太原府管糧官弔取該倉節年厫經卷簿到官逐一通查明白除近年堆積堪用外其餘前項陳朽不堪者盡行搬出曬晾扇簸潔淨盤驗見數要見陳朽若干堪用若干另厫鋪墊如法收貯毎遇支放軍糧之日搭配放支及將巡撫衙門並司府衛縣等衙門官吏月糧通行搭配庶不至於薫蒸槪壞但倉谷數多事體重大必須奏請庶可施行緣蒙案仰從長計議作何處分事理各職未敢擅專擬合會議通呈爲此今將前項緣由呈乞照詳施行等因會呈到臣捲查先據太原府知府掲帖前事已經案行山西布政司會同糧儲道並都按二司掌印官從長計議處分呈報去後今據前因會同巡按山西監察禦史議照所呈前項倉糧委因積貯年深兼以地气上升雨澤下濕鋪墊無法曬晾非時以致陳朽不堪一斗舂簸止得一升一合失今不處將來陳朽日甚一日皆至通爲灰塵是以有用之物盡致之無用之地矣再照該倉經手人員法當追賠委皆年逺事故無慿查究如蒙勑下該部再加查處合無行令太原府管糧官弔取該倉節年厫經卷簿到官逐一通查明白除近年堆積堪用外其餘前項陳朽不堪者盡行搬出曬晾扇簸潔淨盤驗見數陳朽若干堪用若干陳朽者開除堪用者另厫鋪墊如法收貯每遇支放軍糧之日酌量搭配放支及將巡撫衙門並司府衛縣等衙門官吏月糧通行搭配如此𨿽於原數不無有虧尙可存十分之一二不至薫蒸槪壞盡爲灰塵矣緣系倉糧事理臣等未敢擅便爲此具本專差謹題請旨嘉靖十五年七月二十九日

傳報大舉聲息事

謹題爲傳報大舉聲息事嘉靖十五年九月二十一日據山西按察司分巡冀寧道帶管鴈門兵備僉事稟帖報稱偏頭闗副總兵差夜不收報稱十七日敵人約有二萬餘騎從靑糜子溝等處進邊到於老營堡地方巖頭寺下營離堡十五里副總兵盡率偏闗馬軍十八日到八柳樹堡下營離敵營二十里本道十八日二更時分奉到本院明文卽夜發行三闗並八角守備等官嚴加防守外等因據此本月二十三日又據太原右衛巡捕指揮稟帖報稱本月二十三日酉時蒙偏頭闗傅總兵差夜不收李欽等報稱敵人約有四萬餘騎三股分行本月十七日虎頭墩放炮一个總兵官守備領人馬前到地名髙家荘迎見東山墩夜不收報說敵人約有二萬餘騎往南行至巖頭寺方城下營有老營堡坐營指揮王言本日卯時分領人馬至營盤梁下營敵人約有三千餘騎與王言對敵間續到敵人約有一萬將王言人馬圍定總兵官差夜不收傳與王言每軍一名牽馬三匹步軍後排各拏鎗炮又傳與老營堡管新軍指揮領步軍策應王言總兵官又差夜不收三十名各拏火炮至黃家營放炮吶喊策應王言馬盡入堡步軍與敵人對敵奪下敵馬二匹總兵官八柳樹堡領兵前往老營堡策應後添平虜衛參將右衛參將共領官軍九百員名合兵一處敵人哨見盡往西南去訖與岢嵐州相鄰其賊未回等因隨據太原左等衛把總指揮稟報蒙委本職統領人馬二十一日卯時到代州守備十九日未時起程有寧武闗守備差夜不收傳報總兵官分付調取本城兵馬本日起程前赴偏頭闗合營平敵衛朔州等處俱有大舉敵人傳放炮火不絕等情稟報前來又據代州守備稟帖報稱今有大舉敵人深入頭哨馬俱是先年叛軍引領深知地道墩堡下聲言要米段布疋適今在邊駐牧要來深入南搶鴈門十八隘口委的缺人守把其見在操軍不足行伍秋班遊兵上班實難支持等因又準鎭守山西副總兵差夜不收賫執大同總兵官手本內開九月十四日據東路參將差夜不收楊義口報十二日午時瞭報邊外西北來精兵鋭卒約有二萬餘騎往東行走離邊約逺三十里據報得此會同巡撫大同都禦史會議得北敵隊長小王子前次大舉入境搶掠被我兵馬敵退出邊今又舉眾復來南侵勢甚難禦本鎭兵力寡少必須請兵聨合遏截歸路共圖成功等情手本前來調取本鎭遊兵前去接援等因亦報前來本日據寧武闗守備差夜不收報稱九月二十日敵人約有一萬往馬邑縣灰泉子朔州等處去訖二十一日敵人約有三萬餘騎往朔州馬邑縣圪老瓘去訖二十五日又據鎭西衛指揮稟帖報稱九月十七日敵人由朔州邊入十九日前敵兵八騎至本衛離城六十里地名後子窪等處大營在於太原前衛小辛莊等處其餘黨漫散於本衛右所大寨等處偶值天雨通宵不止未嘗大肆攻搶附近地方多無疎虞等因稟報前來二十七日又據太原左衛指揮稟帖報稱蒙委本職於九月二十三日到天門闗二十四日帶領官軍前到地名鐵漏窪溝離闗一十五里溝微窄處垜石墻一處山頂上臨邊集石塊二十堆秤搭溝山上垜石墻一處隨石墻下挑壕一處集石塊三十堆柞山岔小路四處天門闗至淩井驛三十里俱石山溝通無斬削去處二十七日帶領各軍前去垜壘夾驢石口等因陸續稟報到臣捲查本年八月二十八日先準鎭守山西副總兵手本爲傳報鄰境重大聲息事八月二十四日該鎭守大同總兵官差夜不收楊雄傳報敵兵二萬餘騎拆邊進入紅寺兒灣下營本鎭遊兵調去朔州住札但恐敵兵侵越三關地方兵力委的不支等情前來已經差人賫文前去巡撫延綏都禦史處煩照兵部題奉欽依內事理將聴調官兵督發前來偏頭闗防禦隨準巡撫延綏都禦史咨稱準鎭守延綏總兵官手本查得本鎭奇遊兵二枝兵馬俱蒙總制三邊軍務兵部左侍郎調往西路哨守定邊等營堡一帶地方所徵官軍無從督發等緣由前來臣恐大敵一時侵犯兵馬寡弱何以支持隨卽移文副總兵如遇有警暫將禦冬黃河把總指揮所統兵馬調去防禦間本月十二日準鎭守山西副總兵手本及據三闗遊擊呈各開稱本年八月二十四日已時準大同總兵官手本將本鎭遊兵調去朔州應援後與大同人馬合營分哨行至地名金家莊被敵將遊擊祝雄左小指右腿肚左肩甲俱砍傷重不能領兵況今大敵尙在鄰封乞要委官暫代遊擊祝雄領兵防禦各等情俱各稟報到臣看得本省三闗山西所屬東路與大同渾源應州西路與大同朔州馬邑等處地方相爲掎角山南兵力寡弱全恃渾應朔州馬邑地方以爲屏蔽近日前項地方不可倚恃而本省山南地方承平無備恐大敵深入未免地方受害一面案行鴈門兵備道三闗八角守備官及岢嵐保徳河曲代州繁峙等州縣各所屬地方俱要歸並堡捨預備器械銃炮多積磚石灰瓶等物防禦一遇有警各就收斂人畜堅壁淸野一面行委都指揮使前赴老管堡代綂遊擊兵馬選委都指揮僉事帶領官軍前去鎭西衛等處地方把總指揮帶領官軍前去代州等處地方指揮帶領官軍前去天門闗等處地方各防守去後今據前因爲照前項敵人自今年正月以來屢犯我邊或逐趕出境或斬獲首級今乃於九月十七日大舉至邊深入我境東至繁峙縣地方西至鎭西衛五所大寨地方目今𨿽已出境而大營尙在朔州邊地住札察其形勢及各官所報較之往年侵邊情狀頗異一枝入洪州地方以綴大同東路之兵一枝旣入老營堡地方旋入復出以綴大同西路之兵使兩路之兵各自爲救不能應援鄰封之師而大營則深入徑下五所大寨可以肆然出境而無邀截之患其爲機謀亦深矣且調延綏應援之兵又卻不至再照本鎭極臨邊境兵孤將寡而外援不至況今敵計深密異常卽今正系馬肥弓勁敵騎馳突之時彼敵人之性未必遽厭若再大舉深入其何以支哉伏望皇上軫念三闗地方爲中外分界重地勅下該部早加議處及行大同延綏援兵如遇敵人大舉深入三闗地方隨卽應援勿得自分彼此致誤邊事庶敵人入無搶掠之利出有邀截之患則我地得安彼勢亦挫不敢復爲深入之舉矣邊方幸甚微臣幸甚緣系傳報大舉聲息事理未敢擅便爲此具本專差謹題請旨嘉靖十五年十月初一日

來降人口傳報聲息事

謹題爲來降人口傳報聲息事嘉靖十五年十月初六日據守備寧武闗地方以都指揮體統行事指揮使稟帖報稱本年十月初四日已時據朔州南窯子長哨夜不收傳說平虜衛來降敵人說大舉敵人在大邊黒石崖駐牧各殺牛羊整理鍬鐝熟食要搶南邊地方等因稟報到臣看得所報前項彊敵先次大舉擁眾深入我境仰仗皇上神威逺布敵退出邊今又復謀入邊𨿽敵情難測聲東擊西未必卽來然敵人之意在乎並吞況先次累入未經敗挫其气頗驕復來之舉難保必無且各殺牛羊整理鍬鐝熟食似有攻穵城堡之意況先次延綏援兵預調不來而大同援兵亦復未至倘若一時深入而三闗兵力寡弱其何以支如蒙勅下該部再加議處合無行文大同延綏撫鎭官員敵果大舉入邊三闗本鎭調取兵馬各督發聴調奇遊等兵星夜兼程前來偏闗住札隨敵聲勢應援截殺若或敵勢眾大深入久住聴臣亦調宣府遊兵應援庶邊鎭有賴而地方無虞矣緣系來降人口傳報聲息事理未敢擅便爲此具本專差謹題請旨嘉靖十五年十月初七日

請官專管庫藏以便收放防革姦獘事

謹題爲請官專管庫藏以便收放防革姦獘事據山西太原府代州知州申照得本省先年稅糧徵派本色本州島原設監收同知一員經收邊儲等倉場糧艸正徳十年間奉布政司明文會議得平陽太原二府澤潞等州縣稅糧馬艸坐派三闗各營堡折收價銀解司差官類解兵備道案發本州島因缺監收去任知州代收出給通闗銷繳銀兩聴候三闗並振武衛官軍月糧料艸之用嘉靖元年以後監收同知管理收放中間多有吏員出身往往因事問革被盜皆因職微官卑人心不服及查得每年解到糧艸價銀三十餘萬兩每月三闗支放一萬七八千兩有之二萬兩有之見今該積銀三十一萬餘兩況本州島相離偏頭闗並各營堡路途四百餘里寧武闗一百八十餘里鴈門闗四十餘里每月差委官旗赴州支領錢糧甚是不便況系邊餉重務爲照大同庫藏設有部官今本州島監收同知官小力難支持錢糧重大亦與大同事體相同查得寧武闗先年設有官庫專一貯放糧價合無將本州島原收三闗錢糧乞攺本闗適中地方比照大同事例奏請部官一員職專管理防革姦獘庶使官軍支給兩便錢糧不致疎虞緣系邊儲重大事理卑州未敢擅專擬合就行爲此今將前項緣由理合具申伏乞照詳施行等因具申到臣看得代州知州申稱本州島設有監收同知專管收放三闗各倉場糧艸價銀每年三十餘萬兩節年監收同知任內往往被盜問革皆因職微官卑人心不服及要攺設寧武闗適中地方比照大同事例奏請部官一員職專管理防革姦獘一節不爲無見但事干攺設監收軍餉重務會案行據山西布政司等衙門左布政使副使都指揮僉事會議呈報與前相同議照將勇兵彊而後邊疆可寧士飽馬騰而後兵威可振故足食足兵王政之要而不可有所偏重也昔有漢之興蕭何不絕餉道至與韓信並稱爲傑而我國家防邊禦敵凡有大兵重鎭如宣府等處皆有郎中總督軍餉親自收支時有大警往往又以大臣督餉如近年大同之變總制軍務則兵部侍郎總督糧餉則戶部侍郎司糧儲之官顧不重哉今山西三闗之地偏頭闗有副總兵老營堡有遊擊將軍守備而下衛所闗城營堡並黃河禦冬官軍三十餘處及二府五十餘州縣修守民壯又數千餘名歲辦糧銀三十餘萬兩而總司之者一代州同知耳又往往多吏員出身及年老之人前項糧銀皆其自收自放是其司兵柄者則比之宣府等處亦甚重而司糧儲者比之宣府等處爲太輕矣夫以卑官下品之人而司重利彼其日暮途阻中間虛出髙收被挾聴囑自守且不能矣況夫重利所在大獘從之其豪彊勢要之包攬衛所司隊之扣克積年姦書之侵索肆溢百出彼又何以能禁之哉故其官往往多不能以自全或旣罷官猶守支數年新官無肯接管者知其利重獘多先已扣克其餘矣況偏頭闗老營堡在本省極西北之隅而代州在本省極東北之隅相去數百餘里而寧武闗則在適中之地城中舊有庫藏其公館數處亦頗宏大比之他州縣不同若於此處住札收放則各官闗領銀人員甚爲利便誠有如代州知州所言及山西布政司等衙門左布政使等官所議者如蒙勅下該部再加議處合無比照宣府等處事例稍加低昻差主事一員奉勅管理親自收受各府州縣解到價銀並勘酌本折坐放各衛所司隊官軍俸糧艸料及因時因地酌量主客兵馬糴買糧料艸束稽察姦獘或給批前來三年攺選其代州同知查照偏頭寧武二闗同知事體遇有部官坐到本處倉場糧料艸束收放如此則姦獘可革豪彊可禁錢糧不至缺乏而邊兵有賴矣緣系請官專管庫藏以便收放防革姦獘事理臣等未敢擅便爲此具本專差謹題請旨嘉靖十五年十月初十日

大舉聲息事

謹題爲大舉聲息事嘉靖十五年十月十九日酉時準鎭守山西副總兵差夜不收報稱本月十五日敵人二萬餘騎從平虜井坪至朔州前後寨札營十六日開營由溫嶺灰泉梁水溝三股頭兒過神池土棚至義井坪下營十七日早起營由大辛莊等處擡營徑往西南去訖偏闗老營堡兵馬十六日午時到八角堡合營不滿四千員名支糧料襲敵尾當差火牌夜不收調大同兵馬未至待敵兵分散開營搶擄再報在野人畜已二日前收斂盡入堅固堡寨等因具報到臣捲查本年八月二十九日先爲傳報鄰境重大聲息事已經差人賫文前去延綏巡撫衙門請調兵馬間本年九月初十日續爲哨探聲息議調鄰兵預防寇患事將敵人近邊兵馬不敷議調援兵等情具題並差人賫文延綏大同各巡撫衙門請兵俱未督發前來本年十月初一日又爲傳報大舉聲息事將敵人入境援兵不至等情備本具題本月初六日又爲來降人口傳報聲息事已將來降敵人傳說大舉敵人在大邊黒石崖駐牧各殺牛羊整理鍬鐝熟食要搶南邊地方攻穵城堡等緣由具題及又調取兵馬間本月十八日止準巡撫大同右副都禦史咨稱遊擊將軍統領本部兵馬前去朔州聴候應援等因回咨到臣兵馬亦未到鎭臣會同副總兵案行鴈門兵備僉事轉行三闗守備等官將沿邊一帶地方緊要城堡修築城垣隘墻挑穵壕塹坑窖並分布步軍民壯各嚴謹防守及預爲收斂人畜堅壁淸野其腹裏地方臣會同巡按山西監察禦史備行司府州縣修城池築堡寨操民壯嚴保甲操捨余防隘口謹烽堠修戎器發火器動錢糧嚴號令明賞罰防禦外今準前因臣已會行副總兵與遊擊所統兵馬合營隨敵向往追襲行令各城堡守備各守疆域防禦截殺其腹裏要害去處行委都指揮張源統領寧武闗下班官軍前去靜樂等處按伏截殺指揮於信統領太原三衛隨操餘丁前去天門闗防守指揮李承祖統領馬步官軍前去忻口等處按伏遏殺以備不虞切緣北敵近日以來累次大舉深入形勢異常臣嘗三次具題上徹宸覽兩次告急調兵鄰封荷蒙聖恩累次勅下該部查議亦蒙本部酌量緩急處置周詳其鄰封援兵今竟不至卽今敵人率其徒眾直至大辛莊等處擡營南下與靜樂縣地方相近倘乘虛深入腹裏地方承平日久人不知兵爲患非輕而本鎭兵孤將寡委難支抵伏望皇上軫念邊方重地勅下該部再加議處合無行文大同延綏鎭撫官員作急督發奇遊等兵星夜兼程前來隨敵聲勢應援截殺如或敵人深入久駐查照臣先次具題許臣亦調宣府遊兵應援庶敵人少挫不敢肆然而入邊鎭有賴而地方可保無虞矣緣系大舉聲息事理爲此具本專差親賫謹題請旨嘉靖十五年十月二十日

十分緊急重大敵人累次深入攻圍城堡事

謹題爲十分緊急重大敵人累次深入攻圍城堡事嘉靖十五年十月二十一日夘時據寧化守禦千戶所署印千戶丘山稟帖報稱本月十七等日敵人不知其數從寧武闗支鍋石口等處進入搶掠十八日寅時分約有三千餘騎到於本所城北一股四散各屯村搶掠殺人放火一股東北攻圍城池墩臺本所署印千戶丘山隨卽督率官軍捨余並鄰城居住靜樂縣民人上城分撥四面各用弓矢器械火炮石頭砍打至本日申時分方才退回離城八里石佛屯大舉敵人住札放火燒房搶擄人畜等情本日戌時又據偏頭闗守備楊璲稟帖報稱本月十七日午時分據原差平寇衛傳事夜不收段三稟稱十六日本城走回人口來說邊外還有六萬敵兵十七八要搶山西本月二十二日又準副總兵差夜不收武剪兒口報大舉敵兵不知其數前後聨絡三十餘里深入鎭西衛地方往西南去訖各等情稟報到臣看得前項敵人近來糾集徒眾累次大舉深入本年八月二十五日越過大同鎭渾源應州廣昌等州縣及過界山直入繁峙縣地方九月十八日越過老營堡偏頭闗八角所等處直入鎭西衛伍所大寨地方十月十七日又從平虜井坪朔州由溫嶺灰泉梁水溝過神池土棚義井至大辛莊直至靜樂縣界至寧化所攻圍城堡今又糾合大眾前後聮絡三十餘里深入鎭西衛地方西南去訖爲照前項敵人先年固有深入之時然皆數年一至旋入卽出未有如近日前後不三月間四次深入而每入動則數萬至於今次之入敵營聨絡三十餘里勢甚浩大而攻城放火大異尋常且敵旣入鎭西衛地方則長驅南下無復武備腹裏地方承平日久人不知兵孰能爲之支抵正使敵無他志得利卽回又安知旣去不卽復來而本鎭兵孤將寡副總兵及遊擊將軍合兵不過四千餘員名累調鄰兵匹馬不至而敵勢浩大如此𨿽使豪傑之士遇之寡固不能以敵眾一固不能以當百而況臣等凡庸之輩哉臣事在剝膚心誠危懼伏望皇上軫念民命至重地方可虞十分急迫勅下該部早加議處查照嘉靖十二年宣大重大聲息事例調發遼東延綏遊兵各一枝前來聴臣及副總兵調用事寧各歸本鎭或照臣近日節次具題調大同延綏遊兵應援及敵久住深入亦調宣府遊兵庶敵人少挫不敢再爲深入之舉矣邊方幸甚微臣幸甚緣系十分緊急重大敵人累次深入攻圍城堡事理爲此具本專差親賫謹題請旨嘉靖十五年十月二十三日

風憲官員患病危迫事

謹題爲風憲官員患病危迫事據山西按察司分巡河東道兼理兵備僉事王世隆呈據河東運司經歷司承準使司照會切照巡按山西等處監察禦史沈鐸自巡按河東徧歷蒲解二州猗氏等十二縣淸審鹽丁除革姦獘因風土不宜飲食不節遂起痰嗽寒熱之疾藥石罔效近來前疾愈甚況舊有怔忡腸風痔漏等癥不思飲食日見本官病勢狼狽不敢隠黙況鹺政系幹邊儲事闗三省不可一日缺官合行照會本司卽便轉呈施行等因到道爲照本院自接臨河東本道亦嘗巡歷相隨親見本官委有前疾且今復作愈重誠難料理鹽法擬合呈報爲此今將前項緣由理合呈乞照詳奏報施行等因具呈到臣看得所呈惟恐尙堪調理復差醫官李九思前去胗看得本官委有前疾亦報到臣據此切照巡按山西等處監察禦史沈鐸自受命以來徧歷州縣淸審鹽丁大小鹽政理處得宜風力丕著憲度克修人心畏懷地方仰賴正宜始終其事以答羣望但委因風土不宜致成前疾況本官夙有怔忡腸風痔漏等癥新舊之疾一時交作藥不卽功體日以弱不能經理一切政務必須久於靜養方可望其生全如蒙伏望皇上軫念鹽政重務事闗三省不可一日缺人合無勅下該部查例行令本官回籍調理病痊赴部聴用仍別差禦史一員前來接管鹽政如此則不惟本官得以荷皇上曲成再造之恩而鹽政亦不至於廢弛矣緣系風憲官員患病危迫事理未敢擅便爲此具本專差親賫謹題請旨嘉靖十五年十一月初六日

苑洛集卷十四

●欽定四庫全書

苑洛集卷十五

﹝明﹞韓邦奇撰

薦舉地方賢才事

謹題爲薦舉地方賢才事臣惟人才之生也固有數其習養而成也尢難得大抵人之材質不甚相逺惟習與養耳習養則達習養之久則成夫習養於數十年之久而廢之於一旦誠爲可惜此古人所以有人惟求舊之說也臣於所屬地方得三人焉是皆習之於歷任而養之於累年大可以康濟一時次可以浚明庶政而不可久棄者也原任都察院右副都禦史張潤才猷宏逺而譽望素隆持守堅定而涵養已久原任巡撫遼東都察院右副都禦史成文秉公持正再蹶而气不衰气碩才優一誠而人皆與原任通政使司右通政黨承志獨立不阿而無攀附之私斂華自韜而有在中之美臣又訪得各官家食以來杜門讀書不事干謁造詣益深習養益進鄕評攸重士論咸惜焉如蒙勅下該部再加訪察如果臣言不妄將張潤等特賜起用則人材不至於輕棄而於治道不無少補矣緣系薦舉地方賢才事理未敢擅便爲此具本專差親賫謹題請旨嘉靖十五年十一月二十五日

北敵大舉深入官軍奮勇追殺斬獲隊長徒眾首級奪獲戰馬軍器等事

謹題爲比敵大舉深入官軍奮勇追殺斬獲隊長徒眾首級奪獲戰馬軍器等事據守備偏頭關指揮使楊璲呈嘉靖十五年十月十四日戌時據平寇城傳事夜不收走報本日卯時大舉敵人約有二萬餘騎進入大邊磨兒山往南行走後有灰塵不斷十六日丑時據原差夜不收走報哨至平寇衛哨得前敵十四日至地名團城子下營離平寇城十里十五日起營由擔子山往南去訖等因得此實時馳報蒙巡撫山西右副都禦史韓某會同鎭守山西副總兵傅鐸調統逰擊將軍祝雄營有馬遊兵官軍二幹余員名並本職偏關有馬官軍一千二百餘員名十六日申時至八角堡哨得前敵十六日辰時分從朔州前後寨起營由溫嶺灰泉梁等處越過本鎭疆界本日申時至寜武關地方義井坪下營復蒙副總兵傅鐸料得北敵眾舉深入必侵鎭西岢嵐等處爲害差人掣調寜武關守備蔡希倫帶領有馬官軍一千餘員名八角守備萬山帶領有馬官軍四百餘員名合營起行間十七日午時哨得前敵由羊房紫塞入山越過支鍋石隘口徑往寜武關地方三馬營等處去訖蒙副總兵傅鐸發號統領本職並遊擊祝雄等各家兵馬本日酉時由八角起行至十八日黎明到於寜武關當蒙副總兵傅鐸與遊擊祝雄分哨兩路並進本日未時至地名分水嶺迎據夜不收走報哨見大舉敵人在於地名三馬營等處下營分遣敵人四散搶掠得此蒙副總兵傅鐸申嚴號令會合遊擊祝雄身先士卒督率官軍急進本日申時至三馬營地方其眾遙見人馬披戴盔甲擺列營陣衝突前來蒙副總兵傅鐸督令本職等鼔舞官軍各用鎗炮弓箭骨朶奮勇爭先射打內一人身長六尺披戴明盔堅甲卽若鐵人當先指示眾兵與官軍交戰良久當被本職部下小旗薛資才撲入敵陣將隊長砍重落馬余敵棄營潰散我軍乘勝追殺就陣斬獲首級掣奪旗號戰馬軍器等件及將敵人營巢躧奪彼欲窮追天晚恐墮敵計收兵就彼下營將其行道路堵截十九日黎明其眾披戴盔甲張打旗號復來衝突塵土蔽天矢注如雨蒙副總兵傅鐸督率本職等當先迎敵衝戰數十餘陣敵見兵馬彊勁內一人勒馬答話我是大同人你是那里人馬令通事回答是偏關並老營堡人馬其人說不曽搶了你地方你將我大頭兒父子都殺了又殺了我許多兵卒眾人號泣討路放過去罷我軍布置營疊周密無隙可逃輒由地名酒務溝登山沿梁從黃土坡直抵樓子山徑奔黃花嶺遁去當將收獲被擄牛羊驢畜就彼召主認領訖二十日卯時據寜武闗陽方堡坐月夜不收走報十九日申時復進敵人三萬餘騎到於朔州前後寨直抵陽方二墩紅崖兒止營長三十餘里備報得此蒙副總兵傅鐸揆度此敵動靜接踵前來必有深入之謀故意緩我兵馬東援決定西侵移兵寧化城探敵向往二十一日報到前敵仍由溫嶺過界至義井大小辛莊下營探知五所寨按伏步兵有備二十二日起營分爲三股不敢四散擡營徑往西走蒙副總兵傅鐸統領本職等各枝兵馬急由支鍋石口從秋千溝黃花梁到於五所寨二十三日跟襲敵蹤追逐其眾遙見兵馬灰塵大起本日夜起營由木奎溝蒿溝梁石豁子等處往北去訖二十四日未時分馳至地名鄧家山被收後精騎敵人約有一千餘騎披帶盔甲衝突前來蒙副總兵傅鐸並遊擊祝雄身先士卒督令官軍齊力射砍連衝數陣敵人敗遁就陣斬獲首級戰馬軍器等件其眾見得本鎭兵馬連日鏖戰又見大同遊擊趙綱尹堂領兵繼後聲勢聮絡不斷往北且行且戰我軍追逐不捨本日酉時其眾由巖頭寺等處出於三邊外下營蒙副總兵傅鐸統兵於南溝梁下營與之對壘其眾本日夜三更時起營由馬頭山遁出邊外二十五日將其拆邊垜口砌完固收兵於老營堡二十六日領兵全勝回關爲此今將斬獲首級有功官軍分別衛所職役並奪獲戰馬軍器理合具呈伏乞施行等因續據鴈門等三關遊擊將軍祝雄手本爲傳報鄰封大敵深入侵越地方官軍奮勇殺敗其眾斬獲隊首奪獲戰馬軍器等事開據坐營都指揮僉事王言呈開本營斬獲首級有功官軍分別首從備開衛所職役並奪獲戰馬軍器等件及重傷旗軍追殺緣由前來等因節據寧武守備蔡希倫八角守備萬山各呈開前項月日與大敵交戰各部下斬獲首級戰馬軍器等件數目到臣據此案照先爲傳報鄰境大敵侵越地方官軍迎敵斬獲首級戰馬軍器事據偏頭寧武八角守備指揮楊璲蔡希倫萬山各呈開本年九月十七日大舉敵人由巖頭寺等處進入至二十三日統兵追殺斬獲首級戰馬及奪獲被擄牛羊緣由並遊兵坐營都指揮僉事王言呈開本月十七日至十八日本官領兵與大敵對敵攻戰奪獲戰馬重傷陣亡官軍數目到臣除將前項奪獲被擄牛羊召主認領取領附捲及通行各官從公查勘敵人經過地方搶擄頭畜損折官軍數目有無隠匿仍取各官不致扶隠甘結呈報以憑會議參究去後及照節該臣遵照兵部題奉欽依堤備事宜又經會發各闗步兵續該臣會帖行鎭守山西副總兵傅鐸將偏關春班官軍仍畱預先分布各該闗隘營堡按伏備行各闗守備等官各將沿邊一帶地方緊要城堡修築城垣隘墻挑穵壕塹坑窖及將所部兵馬嚴加整搠鋒利戰具分布要害地方按伏堵截又該臣會同鎭守山西副總兵傅鐸行令遊擊祝雄所統兵馬合營隨其向往追襲截殺及調發寧武闗下班官軍及選操餘丁新置馬軍前去靜樂天門闗忻口等要害之處按伏遏殺中外布置嚴密外今據前因會同鎭守山西副總兵傅鐸議照敵人糾集各部落羣類屢次大舉侵犯地方形勢比往甚有不同頃復進逼深入腹裏全無顧忌臣等仰仗皇上神威逺布及該臣等預先設伏兵馬收斂人畜堅壁淸野烽火嚴明督調逰擊守總等官提孤兵臨大敵日夜奔馳鏖戰出奇邀撃追殺斬獲隊長並徒眾首級二十九顆掣奪旗幟四桿戰馬六十九匹軍器三千四百一十二件支躧奪敵人營巢除將首級送巡按山西監察禦史紀驗馬匹給軍騎操軍器發山西都司貯庫節次敵人出沒地方有無被擄人畜並損折官軍通候查勘明實另行具題外爲照殺敵有功官軍臨陣奮勇斬獲首級奪獲戰馬軍器功𨿽不多然敵風大挫士气少振再照副總兵傅鐸平昔之謀勇素優臨陣之機宜咸當故能提一旅之孤軍挫數萬之彊敵逰擊將軍祝雄先因應援大同主兵皆潰身被數傷而鏖戰不衰今以合兵本鎭褁瘡奮出挺身先鋒而遂致斬獲伏望皇上軫念邊兵效勞以寡敵眾勅下兵部將有功官軍照例奏請升賞傅鐸祝雄量加賞勞以示激勸則官軍奮勵將來大功可期敵患可彌矣緣系北敵大舉深入官軍奮勇追殺斬獲隊長徒眾首級奪獲戰馬軍器等事理臣等未敢擅便爲此開坐具本專差親賫謹題請旨嘉靖十五年十一月二十七日

自劾不職乞恩罷黜舉劾將官不能遏敵以致殘傷地方事

謹題爲自劾不職乞恩罷黜舉劾將官不能遏敵以致殘傷地方事照得臣提督所屬地方本年八月二十五日敵人深入繁峙縣地方搶掠九月十八日深入鎭西衛五所大寨地方搶掠十月十七日至靜樂縣界又入寧化所等處搶掠十月二十二日又該鎭守山西副總兵傅鐸差夜不收口報大舉敵人不知其數前後聯絡三十餘里又入鎭西衛地方搶掠又準鎭守山西副總兵傅鐸手本開稱逰擊祝雄部下斬首七顆守備楊璲部下斬首一十五顆守備蔡希倫部下斬首四顆守備萬山部下斬首三顆共二十九顆臣俱先後具題訖其各地方失事緣由除繁峙縣地方臣先行分守冀寧道查報未明駁行復勘五所大寨寧化靜樂鎭西等處臣行山西按察司僉事查勘至日另行具題外參照鎭守山西副總兵傅鐸旣受三闗之重寄不能卻深入之敵鋒逰擊將軍祝雄偏頭闗守備楊璲寧武闗守備蔡希倫八角堡守備萬山代州守備王臣均有提兵之責各有失事之罪緣各官𨿽稱眾寡不敵及有斬獲微勞然功罪自不相掩再照臣以一介迂腐之書生叨居提督之重任乏禦侮之長策致地方之殘傷功則出於他人失則由於自致鰥曠之辜宜坐典守之責難辭法所不容罪當萬死伏望皇上憫臣愚昧將臣先行薄賜罷黜將各官仍行巡按禦史查勘明白具奏勅下該部酌量功罪另行議處臣不勝待罪恐懼之至緣系自劾不職乞恩罷黜舉劾將官不能遏敵以致殘傷地方事理未敢擅便爲此具本專差親賫謹題請旨嘉靖十五年十二月初二日

大慶事

謹奏爲大慶事仰惟皇上聖徳格於皇天干坤鍾乎秀气於本年十月初六日荷帝之休恊時之吉皇子篤生焉惟達孝顯於昌後肆元嗣誕於光前益增九廟之輝榮大衍萬年之胤祚寰瀛忻忭臣庶歡騰況臣昔侍經筵之時曽忝春宮之職下情喜躍萬倍尋常臣謹吉服望闕叩頭拜疏稱賀緣系大慶事理爲此具本專差親賫謹具奏聞嘉靖十五年十二月二十五日

擒斬賊徒地方已寧事

謹題爲擒斬賊徒地方已寧事據山西按察司分巡冀南道兼理潞安兵備僉事方日幹呈問得犯人賈得鳳等招由並參呈到臣捲查嘉靖十五年八月初五日該山西按察司分巡河東道兼理兵備僉事王世隆呈爲宗室謀害父叔放火殺人事臣會同前巡按山西監察禦史趙元夫具題前事隨委山西都司都指揮使紀振統兵前去相機剿捕及行山西守巡冀寧等道嚴督府衛州縣堤備並陽曲等王府教授查各宗室因何事故興此逆謀又恐賊勢窮促奔逸鄰省隨卽會行陜西河南北直隸撫按衙門遇有侵犯一體剿捕並明立賞格曉示催督該道等官追剿間本年八月十六日僉事王世隆呈稱賊徒張世朝等擒斬地方已安仍該臣會同巡按山西監察禦史趙元夫巡按山西等處監察禦史沈鐸各具本題知及坐委山西按察司整飭石隰兵備僉事朱旒親詣地方查勘有功失事人員未報本年九月初三日又準兵部咨職方淸吏司案呈奉本部送兵科抄出臣等題前事奉聖旨該部知道欽此欽遵該本部看得山西撫按等官都禦史韓某等題稱山西陽曲王府鎭國中尉知■﹝火戒﹞等因與父叔有讎要行謀害潛養彊盜逯得儒等糾同西河王府奉國將軍表寨並指揮張世朝等四十餘人進入伊父府內打開軍器房搶出盔甲放火燒毀官民房屋殺傷軍民人等府衛軍兵隨卽追捕已獲知燋及擒獲逯得儒等拘系監候內有宗室及指揮張世朝等奪門而出一節爲照前事干系宗室及地方重情除巡按官查勘明白徑自具奏定奪但內稱各賊奪門而出況平陽地方連年荒歉若勢迫利誘則人心易搖訪得指揮張世朝極其凶惡無賴不早捕滅未免貽患地方所據前奏相應議處合候命下之日本部差人馬上賫文與巡撫都禦史會同巡按禦史督同該道守巡等官並都司紀振整率軍兵民快隨賊向往設法剿捕務在目下盡絕以靖地方慮恐宗室在內眾賊假借位號官軍畏法不敢擒剿必須先降明旨處分庶爲便益等因覆題奉聖旨是便差人馬上賫文與撫按等官著整搠兵快隨賊向往設法剿捕務在目下盡絕以靖地方宗室在內的一體擒挐不許畏避誤事欽此欽遵又經會行委官僉事朱旒與該道僉事王世隆查勘間十月二十日據委官僉事朱旒與該道僉事王世隆各將查過前項事情招參前來臣恐事情未悉並行僉事方日幹覆勘間今據前因會同巡按山西監察禦史覆詳明白除首惡宗室知■﹝火戒﹞知燋指揮張世朝生前猖亂俱各死斬再難別議外參照彊盜犯人見在賈得鳳等三十六名俱以狠惡之性陰助亂逆之謀聚眾殺人肆行無忌焚倉刼庫極其凶殘俱問斬罪照例梟首但李景堂等𨿽各監故若不嚴伸乎國法何以警戒於將來合將各犯斬首與張世朝周名馬亢兒首級一體梟掛情法相應人心稱快及照充軍犯人劉江等一十四名擅入王府教誘爲非設局開場騙財賭愽揆於見行條例俱當邊衛充軍看得西河王府奉國將軍表寨叨居宗室罔知祖訓之遵陽曲王府信都鄕君儀賓鄭志海濫廁王賓甘作逆儔之黨且各助成虐焰拒敵乎官兵鼔舞羣凶殺傷乎民快情犯深重人心怨憤但表寨於被執之後揚言投首原非悔悞之本心鄭志海於事敗之餘棄馬奔逃特爲茍免之私計宜坐惟均之典難同末減之條相應參奏查照重典施行再照巡按山西監察禦史趙元夫警報一聞會發官軍以剿捕而兼出招安之策巡按山西等處監察禦史沈鐸賊眾猝至督發官快以應援而遂致斬獲之功二臣者風紀振揚法令淸肅分布於闗山津渡而把截之甚周傳報於本省鄰封而防禦之極密以是各賊戰則不能奔則無地原賊之就擒則二臣之功賞宜從厚者也先任山西布政司左參政今升湖廣按察司按察使髙叔嗣親臨戢理反側以安山西都司都指揮使紀振直抵摉除亂蘗俱盡平陽府知府李檟督率官兵以應敵並力防禦而成功本府通判陳實冒鋒向往而義不辭艱運司副使張云鵬發兵應援而勢因振舉臨汾縣知縣趙統以義倡民市人爲之樂戰以身應敵餘賊因之克平平陽衛指揮僉事崔憲戚銘身當士卒之先斬獲凶魁之首本衛指揮使王鉞閒住指揮同知孫廷相並奮敵愾之勇均收野戰之功曲沃縣主簿劉廷瑚安邑縣縣丞郭守中臨汾縣典史黃誥臨事不避艱危捕賊俱多得獲以上各官勞績可嘉亦當重賞以勸有功者也太原左等衛指揮同知等官劉勝陳彬李承祖陳價頓登竹勲平陽衛指揮同知崔崇引兵赴調而摉捕未盡之姦平陽衛右所正千戶李滄王廷臣副千戶王鈺前所副千戶楊遇先盧桂後所正千戶李賢百戶李俊因事效勤而阻遏方張之勢以上各官亦應量賞以酬有事者也又照巡捕平陽衛指揮同知錢鍾平陽府檢校李大綸臨汾主簿髙桂職膺巡捕事欠防閒旣蹈興戎之變難辭失事之愆陽曲王府教授見任田鳳去任劉沄登牒不審冒亂宗枝又與西河王府今丁憂教授安睿署印典膳楊杲輔導無方深負職業平陽衛守門鎭撫丁鸞後所百戶何大寧右所百戶孫富專司啟閉之責全乏譏察之嚴賊入而不知防賊出而不能拒俱屬有違律合提問但錢鍾李大綸髙桂陣前各有微勞限內舉見捕獲以功論罪似應準贖又與田鳳等俱犯革前及劉沄安睿在任犯罪去任事發緣表寨系宗室鄭志海系儀賓髙叔嗣等俱有功官員田鳳等俱王府官錢鍾等俱軍職均乞聖裁彊賊賈得鳳等俱重刑牢固監候待報施行已斬獲彊賊張世朝周名馬亢兒首級並監故李景堂等俱梟首示眾已解散未獲李良等行令各該府衛州縣嚴限巡捕官兵緝拏外緣系節奉欽依是便差人馬上賫文與撫按等官差整搠兵快隨賊向往設法剿捕務在目下盡絕以靖地方及並擒斬賊徒地方已寧事理臣等未敢擅便爲此具本專差親賫謹題請旨嘉靖十五年閏十二月二十五日

教職親老懇乞調任以全祿養事

謹題爲教職親老懇乞調任以全祿養事據山西平陽府蒲州猗氏縣儒學申準本學教諭宋剛闗等因備闗學司擬合就行爲此今將孤身逺任不能祿養事干切已緣由理合申乞裁照轉奏調任施行等因具申到臣看得所申教諭宋剛闗稱母年八十相離原籍二千餘里家貧不能顧養乞要調任附近以便養親一節爲照本官家貧親老爲祿而仕今親年八十原籍去任所二千餘里辭祿而歸養則貧無以資就祿以迎養則力不能致心實可哀情非得已況我國家設官以來司教之職亦有除授本省者攺選附近法亦相應仰惟皇上躬行大孝以化天下天下臣民歸其有極所謂堯舜帥天下以仁而民從之者宜乎本官於此不能自己也伏望皇上憫其孝思之心體其不得已之情勅下該部將本官攺選附近地方如此則不惟本官仰荷皇上曲成之徳圖報之誠益加效竭而凡爲人子者亦將益興其孝矣緣系教職親老懇乞調任以全祿養事理未敢擅便爲此具本專差親賫謹題請旨嘉靖十五年閏十二月二十五日

乞恩回避事

謹奏爲乞恩回避事照得臣因所屬三闗地方大敵深入殺掠人畜見該科部官員查勘臣以一介書生叨居重任不能運安攘之策以致地方殘傷𨿽萬死不足以塞責荷蒙聖明不卽加斧鉞之誅命官查勘臣𨿽粉骨碎身不能仰答洪恩於萬一然於法於義臣當回避蓋臣之所當回避者有二也一則科部官查勘必須委官必取地方人等結狀臣旣在任行事則委官地方人等脫有分毫欠實難免顧忌之疑其咎皆在於臣也一則臣與他邊都禦史不同他邊都禦史所管止是邊境地方事務臣乃兼管山西腹裏一省三府一十六州七十縣以十分爲率計之邊事不過十之二而腹裏之事則有十之八臣旣被勘則人心玩易法令難行臣𨿽竭力趨事終難展布𨿽靦顏就列心實欠安臣恐日久職隳臣之一身名節罪戾不足惜遺患地方所系非輕也伏望皇上軫念邊腹地方容臣回避不候交代回還原籍聽勘則臣不勝感戴天恩隕越待罪之至緣系乞恩回避事理爲此具本專差親賫謹具奏聞嘉靖十六年正月初三日

卹災固本事

謹題爲卹災固本事案照先該兵部奏奉欽依內事理行令各處鎭守總兵巡撫內外官員嚴督所屬守備等官查勘所守地方但有緊闗要害城堡墩臺等項坍塌者量撥官軍修理堅完之日將修過工程數目開報查考等因已經通行偏頭寧武代州三闗並八角守備指揮使楊璲等各將所守地方邊墻墩堡闗隘但系緊闗要害去處應修應補等項工程務要修理堅完回報以憑會奏去後今據各官呈開嘉靖十五年正月起至本年閏十二月終止各將修補並創立過各項工程數目到臣會同鎭守山西副總兵傅鐸查勘相同外爲此開坐具本專差親賫謹具題知嘉靖十六年二月二十日

公薦舉以備任用事

謹題爲公薦舉以備任用事準吏部咨該本部題文選淸吏司案呈奉本部送吏科抄出太師兼太子太師武定侯臣郭某奏嘉靖十五年十一月二十五日臣郭某臣李某臣夏某欽蒙皇上召見於文華殿西室荷蒙聖明品題文武官員每以人才不足任用爲嘆臣惟天生一世之才自足一世之用除見任外卽今文武大小官員充軍爲民冠帶閒住及致仕去任者有所犯或情輕律重者有誤犯罪遣者有因考察所司誤聽人言或平生鯁介不能奉承致人左道者原所劾者後𨿽自覺其非亦無可柰何矣況又有吏部題準嚴例不許奏辯所以考察黜退有才者不得復用虧枉者不敢辯理至於大禮大獄被黜之人大赦在所不原仰見皇上惡惡之嚴垂戒之逺但其中有專主者有附和者有佐貳及屬官不得已而隨從者譴謫日久自新無路情重者固難輕宥若果出不得已才識可用者亦許從公推舉如蒙聖明開天地再造之恩將臣所奏前項事情乞勅府部九卿科道等官及南京各衙門並各處巡撫巡按各舉所知備開來歷不拘名數或奏聞於上或咨送該部類總奏請簡用皇上求賢之心庶不負矣等因奏奉聖旨吏兵二部看了來說欽此欽遵該本部議處合候命下通行兩京府部九卿科道及在外撫按官查照本官奏內事理從實舉奏等因覆題奉聖旨是欽此欽遵備咨到臣除原任都察院右副都禦史張潤成文通政司使右通政黨承志臣先已舉薦外臣訪得臣所屬地方原任南京兵部尙書劉龍久侍經筵繼膺參贊才猷茂著學行素聞特以用一人之非買一魚之細見論而罷豈非所謂以二卵棄幹城之將者哉原任都察院右副都禦史陳璘歷任以來聲名耿耿抱籌邊馭眾之才有謹身務實之行及膺巡撫之任適當難處之時七疏求歸而未能一被人言而遂罷先任南京福建道監察禦史今閒住江西按察司僉事賈世祥歷官未久失徳未聞直以互相糾劾之時遂致吹毛求疵之舉年富才淸未可遽棄況三臣者家食以來讀書力田不事干謁鄕評攸重士論咸惜縱有微愆悔悟已深矣伏望皇上俯念人才難得勅下該部再加訪察果如臣言將劉龍等起用庶人才不至於輕棄而三臣之心迹亦得自明矣緣系公薦舉以備任用及奉欽依內事理未敢擅便爲此具本專差親賫謹題請旨嘉靖十六年六月初八日

軍情敵中走回男子傳報軍情乞討火器以防侵掠事

謹題爲敵中走回男子傳報軍情乞討火器以防侵掠事據守備寧武闗地方以都指揮體統行事指揮同知雷澤呈稱蒙臣發下偏頭闗守備程九疇解到來降敵人周祿哥子等三名到職依蒙隨拘本闗通事段子倉等番語審得周祿哥子等俱系陜西寧夏鹽池人自幼搶去在敵牧放馬匹聽得眾敵人們說有小王子因北敵烏梁海無子小王子要將他兒子與烏梁海做子承襲他說要合兵一處馬肥艸茂時入南朝來搶等因具由呈報到臣據此卷查先爲敵中走回男子事據偏頭闗守備程九疇呈稱嘉靖十六年五月十六日申時據大邊永安墩坐月夜不收馬士友等伴送敵中走回男子周祿哥子等到職審得俱系陜西鹽池人於嘉靖元年正月內被敵人搶去今夏在於河東邀放孳牧大小母子馬匹見得眾敵人醉了偸趕馬四十五匹乘空得脫騎趕前來在敵營時聽得彼中每說到馬壯時候來要報讎搶殺等情前來除會行三闗遊擊守備守堡等官修堡練兵比常十分加謹堤備外會同鎭守山西三闗副總兵右軍都督府都督僉事看得寧武闗守備雷澤呈稱審得周祿哥子等說稱自幼搶去在敵牧放馬匹聽得眾敵人們說有小王子因北敵烏梁海無子小王子要將他兒子與烏梁海做子承襲他說要合兵一處馬肥艸茂時入南朝來搶報讎一節議照𨿽系傳聞之言未必可信要之敵中有此深謀故走回人口得以聽知𨿽彼未必決來然防之不可不預臣聞烏梁海者所謂黃毛敵人是也勇悍倍於北敵世居北敵之北先屬北敵後乃背叛彼此互相讎殺數十年來殆無虛歲每當北敵深入我地則烏梁海必率領精銳襲其巢穴北敵憚之今乃議要連和合兵來搶必有姦人爲之謀畫其爲祕計亦異矣古云外國相攻中國之福也果如人口之言則外國連和豈非中國之憂哉況敵性本自勁勇又挾報復之忿且欲連和羣類合勢而來是必簡聚精彊以圖深入以快慘殺爲邊疆之害不淺矣再照中國長技火器爲上北敵所畏亦火器爲最而火器之中佛郎機鋴尢爲便利邊闗之地所以自衛攻敵者惟此是恃也伏望皇上軫念邊方勅下該部將見貯佛郎機鋴發送一千付聽臣等分給各城堡以防敵至如此庶幾有備無患而邊境有賴矣地方幸甚臣等幸甚緣系敵中走回男子傳報軍情乞討火器以防侵掠事理臣等未敢擅便爲此具本專差親賫謹題請旨嘉靖十六年六月初八日

苑洛集卷十五

●欽定四庫全書

苑洛集卷十六

﹝明﹞韓邦奇撰

大舉聲息事

謹題爲大舉聲息事嘉靖十六年八月十七日辰時據鴈門等三闗遊擊署都指揮僉事祝雄差夜不收口報敵人約有三萬餘騎從渾水並靑糜子二溝出到八柳樹地方至林家坪下營二十里長約有三里寛後有灰塵十里不斷本日申時又該鎭守山西三闗副總兵右軍都督府都督僉事周尙文差夜不收口報八月十四日平敵衛傳報夜不收報說平敵衛大邊墩石垜山敵人分作六股頭行約有四萬往南行走十五日周總兵領人馬要去八角截殺十九日又該大同副總兵郝鏜差夜不收口報副總兵帶領本部人馬於本月十八日於大同起行本日又據鴈門兵備副使稟帖報稱據寧武闗守備雷澤差夜不收報稱十六日未時分有敵人四萬餘騎自八角地方西窪村擡營行至鎭西衛地名五所大寨往西南不住徐徐行走總兵官周尙文督率遊擊祝雄守備雷澤等合兵一處隨敵向往跟襲截殺本月二十日又據大同參將李彬差夜不收口報李參將帶領本部人馬已到與周總兵人馬合營應援等因節報到臣捲查先於本年六月十一等日節據鴈門兵備副使節次報爲火炮聲息事已經會本具題及嚴行三闗遊守等官嚴加堤備並行文宣大等鎭遇有警報各查照兵部題奉欽依內事理各帶領本部人馬前來應援去後今據前因除選委太原左等衛指揮宮勲等各帶領馬步官軍於寧化等處臨邊要害地方按伏截殺寧化所宮勲岢嵐州張文愷靜樂縣李承祖嵐縣竹勲興縣頓登及選委原任守備指揮張文總領五處官軍相機調度又選委指揮袁漢呂調陽各帶領人馬前去袁漢天門闗呂調陽忻口各按伏截殺並給各官輕便火器及嚴督三闗遊守等官各嚴明號令相機戰守仍行兵備副使分布軍壯於十八隘口設伏其各地方官員有無失事及有無斬獲功次候敵退之日另行具題外緣系大舉聲息事理爲此具本專差親賫謹具題知嘉靖十六年八月二十一日

大舉敵人出邊事

謹題爲大舉敵人出邊事嘉靖十六年八月二十四日據太原左衛中軍指揮同知劉勝稟帖審得周總兵原差夜不收報說本月二十日敵人在鎭西衛地方三井下營二十一日三井起營行至狼窩山下營二十二日狼窩山起營行至鄧家山見陣本日從巖頭寺往西北行走本月二十五日又據鴈門兵備副使稟帖報稱本年八月二十三日未時據本道原差夜不收前去八角等處哨探回還報稱敵人於本月二十日在於鎭西衛地名三井村開營二十二日仍從舊路北去人馬追趕等情本日又據中軍指揮同知劉勝稟帖報稱本月二十五日祝遊擊差總旗朱友貴報稱本月二十二日敵人從巖頭寺靑糜子溝鴿子窯東山馬頭山等墩紅門迆東出口去訖等因節報到臣捲查先爲大舉聲息事節據鴈門等三闗遊擊署都指揮僉事祝雄等差夜不收報稱有四萬餘騎擡營行至鎭西衛等處地方臣選委太原左等衛指揮宮勲等各帶領馬步官軍於寧化等處臨邊要害地方按伏截殺及嚴行三闗遊守等官各嚴明號令相機戰守仍行兵備副使分布軍壯於十八隘口設伏備由於本年八月二十一日具題訖今據前因除地方有無搶戰人畜及各官有無斬獲功次候查明另行具題外爲照敵人大舉深入臣已先行具本題知今敵人旣已出境若待查明具奏臣恐上厪皇上西顧之憂緣系大舉敵人出邊事理爲此具本專差親賫謹具題知嘉靖十六年八月二十五日

大勢敵人擁眾深入急調鄰兵會合迎敵官軍奮勇斬獲首級奪獲戰馬軍器人口等事

謹題爲大勢敵人擁眾深入急調鄰兵會合迎敵官軍奮勇斬獲首級奪獲戰馬軍器人口等事據守備偏頭闗署都指揮僉事程九疇等各呈前事備報到臣會同鎭守山西副總兵周某議得敵人陰蓄機謀糾集套眾吉囊等部落慣戰羣類侵越三闗犯我晉省投來人言意搶綾段人畜久不露形偶爾舉眾陽從大同邊界墳嶺等處倉卒入我境界暗由夾道西來意在攻我無備幸得差哨早報信炮分傳臣等差人分投省諭堤備敵從偏闗平涼泉等墩進邊烽火通明柴堆並焚四野早知人畜趨避無虞前敵深入臣等查照總督軍務都察院右都禦史兼兵部左侍郎周某節行咨文及兵部題奉明旨但遇警急徵調鄰兵互相應援事宜分投差人卽調鄰兵繼後協力日夜逐追據報前敵散去搶掠岢嵐等處止畱一半守營將士乘彼分勢奮不顧身向前齊力用命射砍三日鏖戰五次仰仗皇上神威聖武傷死敵人甚多但交鋒之際不及斬首多被鉤駝去訖鋒前斬獲首級奪獲戰馬軍器等件功𨿽不多士气少振敵人深入由貳邊至於老營堡八角三岔五所大寨一路往還五百六七十里兵眾相挾俱未得搶追逼計窮擡營前到鎭西岢嵐刼搶人畜止是半日因兵後擊前敵各山旋馬當日掣回擡營遁去搶掠人數因兵追戰太半丟棄自回鄕土緣敵營部落數多別糾來侵事計難測除行各闗守備遊擊各整兵馬仍行沿邊各路墩臺守瞭人員比常十分加謹堤備及申明催督前項敵經衛所州縣各令鄕屯急添堡寨各編堡頭設置柴堆輪撥夫守遇炮傳燒柴堆人畜早知收堡堅壁四野外查得沿邊州縣衛所惟靖樂興縣申報前敵未到地方其各眾經行鎭西岢嵐寧化嵐縣行令雁門兵備副使行查未報欲候查到慮恐遲悞除將斬獲隊首奪獲戰馬軍器開送巡按山西監察禦史紀驗明實及各敵經地方有無搶掠人畜另行具奏外臣等先將敵來日期並官舎旗軍通事人等衝鋒殺敵奮勇當先三日鏖戰五次殺傷前敵鋒前斬獲首級奪獲戰馬軍器等項有功官軍緣由具奏伏望皇上軫念邊兵以寡敵眾苦中得生乞勅下部仍行查勘明白照例奏請升賞以勵人心以激將來再照當鏖戰之時彼眾我寡敵人旋繞綴擊我軍不解甲者五日不飲食者三日人心危懼幸得副總兵周尙文隨機應變申近來未行之軍法斬退縮違令之軍人揭竿懸首然後眾心始堅殊死效力敵眾望見懸首以口咬指是以我軍得以保全敵人終於退遁緣系大勢敵人擁眾深入急調鄰兵會合迎敵官軍奮勇斬獲首級奪獲戰馬軍器人口等事理臣等未敢擅便爲此具本專差親賫謹題請旨嘉靖十六年九月初六日

欽遵勅諭因時察勢益兵據險以防敵患以衛中華事

謹題爲欽遵勅諭因時察勢益兵據險以防敵患以衛中華事嘉靖十六年五月二十七日欽奉勅巡撫山西都禦史韓某副總兵都指揮僉事傅鐸近該監察禦史徐九臯奏稱各邊武備廢弛請命大臣行邊逐一經略修舉等因朕以爾等久膺邊方重寄特玆勅諭爾等親歷各處嚴督所屬逐一點視何處軍馬缺乏所當選補何處兵甲損壞所當修葺墻垣壕塹有無髙深墩臺城堡有無完固器械有無齊備糧艸有無充足或修或補督令有司著實用工或增或益不許虛應故事其軍職官員如有貪懦無爲役占軍士以致操守不嚴備禦無法者爾等參奏拏問凡利有可興獘有可革者聽爾便宜處置應奏請者具實奏聞爾等須悉心整理務使邊備修舉地方寧謐庶副委任如或照前因循廢弛以致臨期誤事責有所歸年終通將整理修舉過事迹造冊奏繳以憑查考爾等勉之愼之故勅欽此欽遵臣遵奉勅諭除選軍行鴈門兵備副使呂阼見今召選馬匹行令山西都司都指揮鄔佑兵備副使呂阼行太僕寺卿郭五常陸續買補馬二千七百餘匹兵甲並器械臣會同鎭守山西副總兵右軍都督府都督僉事周尙文動支官銀修葺過三闗八角等處軍士什物盔甲弓箭旗鼓響器等項器械完備墻垣壕塹臣行令兵備副使呂阼將坍塌邊墻壕塹賺馬品字坑窖並通人小路逐一包砌補修鏟削截斷挑穵各深闊陡峻墩臺城堡臣會同鎭守山西副總兵右軍都督府都督僉事周尙文將沿邊一帶添築墩臺一十八座堡寨五十一處崖窨百十餘座臣又以老營堡舊城狹薄不堪容眾固守軍皆分番終非土著臣謹以召募新軍一千餘名常備將輪班官軍攺回本處防守臣親歷本堡督同先任兵備副使賈啟沿山履野逐一驗看經畫於堡東展築城垣一座周圍三面共長三百六十八丈六尺底闊二丈八尺收頂一丈八尺髙二丈垜口小墻髙六尺敵臺三座上蓋舗舎各一間堡內起蓋營房一千五百間編立千文字號分給新軍居住官廳一所大小房二十五間石砌水口一處磚劵東南門二座幫修過舊城北面連敵臺三座東西共長一百五十八丈九尺西南二面並東北角一處共長二百八十八丈九尺各底闊一丈收頂六尺髙二丈垜口小墻髙五尺裏面攔馬小墻髙二尺七寸俱已完固糧艸臣行令管糧主事許登瀛見今督催糴買其軍職官員貪懦無爲役占軍士以致操守不嚴備禦無法者查訪明白之日另行指實參奏照得山西三闗一帶沿邊地方寧武以東隘口及山岡平漫之處𨿽敵騎可通然有隘可據若得人以守敵終不能長驅而入寧武以西與敵切近爲鄰則漫然平曠敵騎可以長驅無阻而原設兵將比之他邊甚少城堡亦甚稀疎然前此敵人顧少侵襲者何也以大同重兵爲之屏蔽也且由老營堡至八角所等處土曠人稀無所擄掠必深入至鎭西衛地方人畜堡寨始繁縱有所得及其返也又有大同平朔等處之兵截於前老營偏頭等處之兵乘其後往返必須數日則大同鎭城重兵亦皆會集據險邀擊往往失利而去彼𨿽意欲奪險然亦有所畏憚不敢輕入故三闗之地兵𨿽寡弱老營堡等處𨿽極臨邊境地方平曠而敵之侵襲比之他邊爲少也臣等又查得山西汾州潞州平陽等衛所官軍撥去大同防禦者七千餘名官軍月糧仍在山西支給夫以山西官軍戍守大同山西糧儲供給大同者正以其屏蔽山西也且敵之侵襲三闗必由大同邊境而入今者大同之境時被侵襲切於自顧勢難他及而世平時久事失其初大同三闗又各自分彼此如此則三闗之地已爲大邊極塞而老營堡一路平曠若此兵馬之寡弱若此將官城堡之稀少若此敵騎擁眾南下其何能支哉兵法曰勿恃其不來恃吾有以待之今待之者無其具也惟恃其不來耳此在我者如此也臣等載觀近日敵之入來深謀祕計與昔不同向也無甲冑今則明盔明甲勢甚剽疾矣向也短於下馬不敢攻穵城堡今則整備鍬鐝攻穵城堡矣向也不知我之虛實夷險𨿽或深入不敢久畱今則從容久掠按轡而歸矣向也羣聚而入羣聚而出忽若飄風今則大舉決於一處分掠各邊使不暇應援矣向也兵無紀律烏合而來星散而去今則部伍嚴整旗幟號令分明矣向也不焚廬舎今則放火焚燒矣其故何哉有中國之人爲之謀畫有中國之人爲之鄕導有中國之人爲之姦細有中國之人遺易之以鐵器況事變之時投入敵中者又皆慣戰有勇之人也此在敵者如此也度我度彼勝負從可知矣臣等聞之萌芽不剪滋蔓必長履霜不戒堅冰斯至今大同之兵旣不能爲三闗屏蔽也而三闗之兵馬不增將官不選城堡不加規畫臣等惟恐今年深入明年深入今年得利而回明年得利而回漸不可長大起於細邊人塗炭不足言也數年之後敵且生心矣臣等竊見各處大邊如宣府延綏等處敵皆不得肆然而入何也一則兵力彊盛一則闗山險隘一則百戰之餘豪傑彚生皆未有如老營堡之空虛爲可乘者也敵若狃於常勝妄興異謀圖入中國惟此途爲甚便臣等嘗詳察晉地之界自大河以東由石隰岢嵐靜樂寧武至鴈門歷紫荊居庸直抵山海闗一帶界山崇岡峻岅固天所以限封疆而保障生民者也中古以來類皆守於險外以爲重險之固紫荊居庸之外則有宣府一鎭鎭城旣設重兵復設五路參將大小城堡各設守備操守把總等官原額旗軍一十二萬雁門之外則有大同一鎭鎭城旣有重兵復設三路參將九州島縣大小城堡各設守備等官原額旗軍八萬餘名其城之堅必不可攻也其池之深必不可越也馭邊設險之道誠莫有加焉寧武以西其險則在興嵐石隰等處古人皆以此地建節國家亦守於險外置偏頭老營諸城堡然止設一副總兵一遊擊並近日巡撫奏設止有四守備騎兵惟九千餘名而興嵐等處則又棄而不守其城數日之間可攻而破也其池頃刻之際可負土而平也且宣大旣有巨鎭重兵而內猶守居庸紫荊鴈門之險今偏頭等處旣已兵孤將寡而興嵐等處乃又棄而不守敵騎長驅而下更何所恃以爲藩屏哉我國家設險馭邊自遼東以至甘肅經理周宻獨偏頭等處乃一大空缺故臣等以爲敵若妄興他志圖入中國必由此地而入也夫善動者因其時先機者通其變當今之時變而宜通之時也以臣計之岢嵐州實彼此之界有險可據宜設一參將益兵三千神池堡要害之地宜拓一城設一守備益兵五百八角之東寧武之西八角之西偏頭之東適中之地亦各爲一堡各設一守備或於五寨前後設立據險以便截殺亦各益兵五百所益之兵聽臣等召募或於民壯中戶大者僉取副總兵宜升爲總兵推選謀勇都督領之駐札寧武其偏闗仍一守備益兵八百可也提督都禦史不必兼理巡撫山西一省止巡撫沿邊一帶地方忻代保嵐石五州所屬及雁門石隰二兵備並都司布政司管糧官按察司管屯官並守巡冀寧道及參遊守備俱聽節制其餘山西布按二司府州縣官員賢否軍民詞訟歲辦差役俱不必管理庻得專意經略邊事老營堡宜設一所以管常備新軍夫不一勞者不久逸不暫費者不永寧是不過給馬七千匹發銀十萬兩工程可計日而定也其山西汾州等衛所防禦大同官軍仍掣回山西三闗防守遇有警急與大同互相應援如此則不惟三闗之兵威可振而大同之勢亦遙爲之壯矣如蒙勅下該部再加議處仍行總督宣大偏闗等處地方軍務都察院右都禦史兼兵部左侍郎周某愽訪羣議覆題如果臣之所言少切時務伏惟聖明俯賜采擇焉臣等不勝隕越待罪之至緣系欽遵勅諭因時察勢益兵據險以防敵患以衛中華事理臣等未敢擅便爲此具本專差親賫謹題請旨嘉靖十六年九月十二日

愼重邊疆以保安地方事

謹題爲愼重邊疆以保安地方事據山西布政司等衙門右參政等官趙錦會呈蒙巡撫山西右副都禦史韓某批據本司等衙門左布政使等官衛道等會呈據各經歷司呈抄蒙巡按山西監察禦史案驗奉都察院巡按山西九千六百五十九號勘合準兵部咨該太師兼太子太師武定侯郭勛奏陳前事計開一欵山西三闗地方廣闊先年因在腹裏經略未備近年官軍十分數少鎭堡倉場糧艸在在空虛遇有警報束手無策任其搶掠若不思患預防抑恐將來爲害匪細乞勅兵部會同戶部不必專按舊日繩墨虛應故事必須著實舉行如某闗可以添兵馬若干在某衛食糧某處可以添糧料艸束若干可彀主客兵馬幾時之用務要計出萬全永保無虞方免將來之患矣等因具題該本部議擬覆題奉欽依準議欽此欽遵移咨備札轉行三司會同議處回報施行抄呈各司會議間續抄蒙巡撫山西右副都禦史韓某案驗準兵部咨前事案行各司卽行掌印官會同雁門兵備道從長議處要見某闗衝要該多添人馬若干某闗偏僻該量添人馬若干編入行伍應與某衛食糧務要計慮周詳會議停當具由呈來以憑會奏施行蒙此依蒙該布政司左布政使衛道會同按察司按察使丁汝夔都司署都指揮僉事鄭東雁門等闗兵備副使呂阼議照山西地方大同三闗一帶皆畿輔藩籬防敵重地大同逼近北敵故當時經略亦備城堡聮絡軍馬浩大敵𨿽有勇可保無虞三闗稍近腹裏以大同爲之屏蔽故當時經略未詳職等查得雁門闗之東自大安口迆西至本闗及寧武偏頭闗向南至河曲縣等處地方延袤一千三百餘里代州守備所統官軍不過一千七百餘員名有馬者不過五百餘員名寧武闗及神池土棚陽方口王也兒梁等處及西八隘口乃敵人出沒要路守備所統官軍不過二千餘員名有馬者不過一千餘員名至於偏頭闗盡在西北尢爲孤懸夏秋之間尙隔一河冰結之後彼此同地總兵守備兩營所統官軍不過二千三百餘員名有馬者亦止二千餘員名老營堡𨿽設有遊擊一員統領官軍三千餘員名此外𨿽有守城步卒中半老弱不堪調用夫以不滿萬之兵守千餘里之地而當數十萬之彊敵實是眾寡不敵近年以來敵志張甚知我虛實毎扣三闗深入腹裏萬騎星馳飄忽如風雨東奔則忻代受毒西下則興嵐被擾況各衛軍旗逃亡數多營伍空虛兵力寡弱沿邊備禦十分疎略而敵勢日彊誠可爲之寒心也今照偏頭闗去雁門甚逺寧武闗居三闗之中爲今之計合無將副總兵官移鎭寧武適中之地令其往來調度隨機戰守地方有警易於策應偏頭闗攺設參將一員益兵三千於岢嵐州添設守備一員益兵五百神池堡拓築一城設守備一員益兵五百八角堡之東寧武闗之西八角堡之西偏頭闗之東適中之地亦各築一堡各設守備一員或於五寨前後設立據險以便截殺亦各益兵五百俱與三闗遊守相爲犄角彼此應援其所益之兵或召募土著彊勇或僉於民壯中大戶盔甲弓箭取於本省所屬衛所歳造馬匹請給太僕寺寄養馬七千匹或馬價銀二三萬兩於本處收買撥付騎徵各營應用把總管隊等官於各衛所指揮千百戶內熟於邊務者選擇推用召僉新軍近寧武如神池八角之東者附隸寧武所八角之西者附隸偏頭所各收籍食糧終身開除子孫願繼者聽仍照近日兵部題準召募土軍事例每軍各賞銀三兩以資置辦軍裝什物庶乎人心樂從又查得大同備禦山西平陽汾潞等衛所官軍七千餘員名原非舊規向以正統土木之變暫畱戍守遂成定例每年輪班逺戍異鎭月糧猶在山西支給且訪各軍到彼不過買閒私門徒充廝役而已方今敵人勢大住邊未退且聞敵中走回人口往往傳說不久集眾大舉深入搶掠譎詐之言固難盡信防禦之策不可不嚴合無將前備禦大同官軍七千員名掣回撥派三闗仍照舊規分爲春秋兩班更番戍守如有不足召募新軍以充其數掣回官軍除在衛應有月糧外在邊仍每軍日支行糧一升五合新募軍人止給月米如徵調逺出亦各照例支給行糧芻糧如有不足行布政司照數派徵支用再照將者三軍司命地方安危系焉三闗地方止設副總兵一員每於都指揮內推用責重任輕無以鎭壓人心懾服外敵似宜攺升總兵官職銜推選謀勇都督充之如此則軍威壯而邊防增重將勢彊而地方攺觀三闗一帶可以永保無虞借或大同有警亦可克期調用矣呈乞照詳蒙批議處固已詳的但事體重大及原額歳支歳入錢糧總數及應增之數尙未入議將官之宜參宜守兵馬之宜減宜增城堡之宜廣宜狹仰再會議回報繳蒙此案照先爲前事已經會議呈奪去後今蒙前因該布政司署印右參政趙錦會同按察司署印副使章僑都司署都指揮僉事茂鎭雁門等闗兵備副使呂阼復議得除原議掣取大同備禦平陽等衛官軍攺戍三闗事體利便無容別議外今照偏頭闗副總兵攺設總兵官推選謀勇都督充之移住寧武道裏適中揆以時勢似爲相應但本官原系副總兵所治仍須添設參將一員益兵三千名馬二千匹及查得岢嵐州乃古來秦漢中外之界尢戎馬出沒之衝長城基址猶存又查神池堡接壤溫嶺爲平敵之衝亦敵馬侵淩要害重地先議於岢嵐州及神池等堡各添設守備一員益兵五百抑恐兵微將寡終不能以防遏敵患職等愚計合無於岢嵐州添設參將一員增置官軍三千員名馬二千五百匹神池相地拓築一城設守備一員益兵八百員名馬五百匹八角所之東寧武闗之西偏頭闗之東適中之地各立一堡各設守備一員或於五寨前後設立據險以便截殺亦各益兵八百員名馬各五百匹庶幾外實而內亦不虛新募軍人仍照近日兵部題準募軍事例各賞銀三兩募軍附隸鎭西衛並偏寧二所收籍食糧通計所益召募土兵以八千四百名爲率每名月支米一石每歳共計該糧一十萬八百石掣回平陽等衛官軍仍舊分爲春秋兩班更番戍守每班以三千員名爲率兩班六千員名每員名月支行糧四斗五升每歳共計該糧三萬二千四百石二項共該糧一十三萬三千二百石每石折支銀六錢共該銀七萬九千九百二十兩馬六千匹爲率每匹月支艸三十束料九斗每歳止支六个月計艸一百八萬束每束折支銀一分五釐共該銀一萬六千二百兩料三萬二千四百石每石折支銀五錢共計該銀一萬六千二百兩通前共計該銀一十一萬二千三百二十兩查得布政司會計內坐派三闗夏秋稅糧馬艸起存本折全拋共徵銀三十三萬八千五十二兩有零屯田子粒大約徵銀一萬二千餘兩三闗實在兵馬大約每歳支用銀二十八九萬兩計數𨿽若有餘然中間遇災蠲免拖欠等項勢亦難免每年合於河東淮浙等鹽內請發八九萬兩庶足前項增益兵馬支用其修建城池公館工料及召募新軍給賞該部量發銀數萬兩應用如此則兵食足而邊防有備守禦嚴而敵患潛消矣惟復別有定奪爲此今將前項緣由理合會呈伏乞照詳施行等因會呈到臣會同巡按山西監察禦史看得布政等司署印右參政等官趙錦等會議呈稱掣取大同備禦平陽等衛官軍攺戍三闗副總兵攺設總兵官推選謀勇都督充之移住寧武本闗添設參將一員益兵三千名馬二千匹及稱岢嵐州宜添設參將一員增置官軍三千員名馬二千五百匹神池堡拓築一城設守備一員益兵八百員名馬五百匹八角之東寧武之西八角之西偏頭之東適中之地各立一堡各設守備一員或於五寨前後設立據險以便截殺亦各益兵八百員名馬各五百匹召募新軍各賞銀三兩募軍附隸鎭西衛並偏寧二所收籍食糧通計所議召募土軍掣回平陽等衛官軍更番戍守增馬六千匹糧艸共該折支銀一十一萬二千三百二十兩又稱查得布政司會計坐派三闗夏秋糧艸每歳徵銀三十三萬八千五十二兩有零屯田子粒大約徵銀一萬二千餘兩三闗實在兵馬大約每歳支用銀二十八九萬兩計數𨿽若有餘然中間遇災蠲免拖欠等項勢亦難免每年合於淮浙河東等鹽內請發八九萬兩庻足前項增益兵馬之用其修建城池公館工料及召募新軍給賞該部量發銀數萬兩應用一節臣等議照事無定體惟變是趨治有先機因時而動山西三闗比之他邊原額軍馬寡弱錢糧數少近來敵人形勢異常气勢日甚習知中國險易虛實往往糾合羣眾大舉深入舎隘就易避實擊虛將來爲患殆不可測所據添設將官增益軍馬建拓城堡處置錢糧相機防禦乘時經略正在今日此太師兼太子太師武定侯郭勛所以有前項論列而參政等官趙錦等所以因有此議呈也如蒙勅下該部再加查議如果臣等所言少裨邊務伏望皇上俯賜采擇施行則邊方幸甚臣等幸甚緣系愼重邊疆以保安地方事理臣等未敢擅便爲此具本專差親賫謹題請旨嘉靖十六年十二月二十八日

舉薦文學官員以備擢用事

謹題爲舉薦文學官員以備擢用事臣惟天下之治系教化而教化之原在賢才今之提學實主教之官也茍得其人則賢才成而教化立治豈有不成者乎臣訪得山西等處提刑按察司僉事趙廷松操履嚴肅气節著聞旣有立教之本詩文典雅舉業精純又有立教之具誠一時難得之才也如蒙勅下該部再加訪察果如臣言將本官遇有提學員缺推補則庶乎教化可裨而人才有造矣緣系舉薦文學官員以備擢用事理未敢擅便爲此具本專差親賫謹題請旨嘉靖十七年正月日

舉賢才以禆治道事

謹題爲舉賢才以禆治道事臣惟我國家以科目取士天下賢才盡在网羅之中登其選者莫非俊乂之士髙下相去實爲不逺惟在習與不習耳夫人才固爲難得而造就尢爲難成習之於累年而棄之於一旦誠爲可惜臣謹以所屬地方聲名著聞年力未衰者四人各因所長具實上陳臣訪得原任兵部左侍郎兼都察院右副都禦史劉源淸忠義之性實本於天成經略之才有驗於施設退閒已久增益良深此其文武皆通堪任提兵之官者也原任國子監祭酒王道識逺而志髙心純而學正式觀造詣無負斯文原任河南按察司副使王崇慶簡冊日隨文章爲侶甘窮約以終身樂恬退而無悶此二臣者淸修篤志堪任文學之官者也原任山西布政司使右參政胡松深逺之見明敏之才修職無負於言退身益勵其志此則浚明亮采之器隨事而能效者也伏望聖明俯念人才之難勅下吏部再加訪察如果臣言不妄將各官隨才起用其於治道不無少補矣緣系舉賢才以裨治道事理爲此具本專差親賫謹題請旨嘉靖二十四年三月日

遵勅諭專職務舉薦所屬賢能官員事

謹題爲遵勅諭專職務舉薦所屬賢能官員事臣奉命總理河道所屬直隸南直隸山東河南地方甚爲廣闊中間賢能官員甚多然臣所奉勅書止是掌印管河兵備官員其它佐貳官員𨿽有賢能臣固不敢濫舉其𨿽系掌印官而於河道無干者臣亦不敢濫舉其𨿽於河道著有賢勞然任淺如整飭曹州等處兵備兼管河道山東等處提刑按察司副使王傅整飭沂州等處兵備山東等處提刑按察司僉事徐鶴齡濟寧州知州張崇徳升任管河兼管水利河南等處提刑按察司副使吳惺臣亦不敢並舉外臣訪得山東等處承宣布政司使左布政使葉照施設詳明器識宏逺愼端嚴之操足表率乎一方抱經略之才克撫馭乎大鎭整飭大名等處兵備兼管河道河南等處提刑按察司副使喬瑞明達之才端亷之操督兵而武事修舉兼訟獄之公平管河而水道疏通更吏民之畏服直隸大名府知府張謙寛嚴得體端潔自持約戒精詳諸邑較若畫一差徭酌審歳省幾至萬金山東東昌府知府歐思誠通敏之才練達之器勤卹民隠而澤及於困窮剗剔獘端而事振於廢墮兗州府知府曹亨操持亷謹才器老成善撫來乎流移而人多稱頌克釐正乎積獘而政報循良直隸河間府管河通判牛恆溫雅之質明敏之才官謫而志不隳政舉而人不擾大名府管河通判張文明勤於管河明於斷獄孝友著聞於鄕國操守無玷於官箴直隸大明府長垣縣知縣郝良臣官久而守益堅宦成而事愈振開舊河以通水利節浮費以省民財以上各官皆其克修職務有禆河道者也乞勅吏部再加訪察果如臣言將各官量其資才擢用則賢能者進而人知所勸矣緣系遵勅諭專職務舉薦所屬賢能官員事理未敢擅便爲此具本專差親賫謹題請旨嘉靖二十四年三月日

謝恩事

刑部右侍郎臣韓邦奇謹奏爲謝恩事本月初七日臣以衰病不能供職具本乞恩休致十五日準吏部咨內閣奉聖旨韓邦奇不準辭吏部知道欽此欽遵備咨到臣感戴聖明洪恩天髙地厚罔極難名謹伏枕流涕叩頭奏謝爲此具本專差親賫謹具奏聞嘉靖二十四年十月十七日

陳愚慮以奠江防以固重地事

參贊機務南京兵部尙書臣韓邦奇謹題爲陳愚慮以奠江防以固重地事職方淸吏司案呈奉本部送準兵部咨該本部題職方淸吏司案呈奉本部送吏科抄出南京戶科給事中李萬實奏前事內稱南京城外新江浦子二口並據南北之衝犄角相資長城天塹王公設險此其要圖然新江近在附郭向屬操江浦子逺隔一江全無統攝𨿽屢經先任都禦史簡霄及南京兵科給事中萬虞愷奏行南京兵部等衙門復議當時堂屬等官各懷胸臆之見不推體國之誠謂五衛久屬本部一旦分轄操巡顧體面則嫌於損威惜成規則嫌於作俑止錄常行奏覆遂至沮格不行不知事當興革則遇變而通茍利國家則同心共濟但去藩籬爾汝之私自無彼此異同之礙查得浦子口應天等五衛並作一營原額逃亡十去其六其指揮千百戶等官坐擁重資荒淫驕蹇軍之富者安享於家貧者商販於外每遇守備操練臨時顧覓應名兵部點操有官期年僅一再至將皆紈袴卒盡浮游目不辧旌旗之位耳不嫻金鼓之音折箭敗戈韜囊倚壁習懶成癖安所用之甚者禦貨乘機坐窩爲盜根連窮詰掩覆多方皆因統馭無人以致驕玩太甚況二口事體旣分臨轄各異譬之秦越原不同心設有緩急憂虞安肯互相應援是平時在浦子旣坐享其安而有警則新江獨受其敝若得備查簡霄萬虞愷原奏著實議處將浦口五衛仍屬兵部衙門但江防事宜兼聽操巡約束閒暇則照舊營操以備不虞有事則調遣策應以爲聲援其應否量撥操船悉聽該部酌處應輔車相倚而勢不孤號令一新而兵自足況職方原屬不攺其舊部院節制無害其同似亦事之可行者也等因奏奉聖旨該部知道欽此欽遵抄出送司捲查先爲再陳愚見以裨江防等事該操江都禦史簡霄南京兵科等科給事中萬虞愷等題本部覆奉欽依行準南京兵部等衙門會議得浦子口五衛本爲拱護京城與南京各營事體相同自來不系操江管轄是以器無戰船軍非水卒會典亦無開載遵行年久且無江操器具而徒屬操江管轄恐於事體無益等因照舊不必更攺今該前因通查案呈到部看得南京戶科給事中李萬實奏稱新江浦子二口並據南北之衝然新江口向屬操江而浦子口全無統攝以致官軍驕玩緩急不肯應援要照簡霄萬虞愷原奏將浦子口五衛仍屬兵部江防事宜兼聽操巡約束調遣爲照江洋一帶南有新江北有浦子二口邊臨大江水陸咽喉極其要害新江口屬之操江有戰船水軍以防江冦浦子口屬之兵部聽守備操練以禦陸衝設備之策無不盡善但二口瀕江俱當衝要江面廣闊鹽盜爲多先年𨿽有小警隨卽撲滅無足爲患近年盜賊出沒無時屢肆猖獗官軍不能追剿往往失事以故嘉靖十八年操江都禦史簡霄具奏於先二十三年兵科給事中萬虞愷復奏於後俱各酌量地方身親目擊要將浦口五衛亦屬操江管轄操習水戰以備應援深爲有見但先年查議拘定成規惜割分轄事成掣肘不便施行以致本官復有此奏要將五衛仍屬兵部江防事宜兼聽操巡約束旣不失舊屬之成規又不失部院之節制甚於江防有益事體相宜但事干南京守備參贊等衙門未經復議遽難準允合候命下仍咨南京兵部會同都察院及科道各掌印官將所奏浦子口五衛仍屬兵部衙門江防事宜兼聽操巡約束閒暇照舊營操以備不虞有事調遣策應以爲聲援及應否量撥操船演習水戰等項逐一虛心會議務使弭盜安民江防可障作速具奏以憑復議上請定奪施行如此則通變得宜而江防有備矣等因題奉欽依移咨到部送司通行欽遵查照外捲查嘉靖十二年巡江禦史宋宜題爲陳愚見以安地方事內稱浦子口與龍江闗對峙南至江浦縣北至六合縣江浦則屬乎上江六合則屬乎下江而浦口獨處其中兩無所屬𨿽築有城堡設有守禦及應天等衛所然守禦官臣不得而督責巡捕官臣不得而委用合無行令守禦等官聽臣委用等因該兵部議擬移咨南京兵部會同操江都禦史查勘浦子口地方巡捕守禦官員從長議處應否聽巡江禦史督責委用中間有無違礙議處明白具奏施行該本部尙書劉龍等會議得浦子口號爲京營本爲拱護南京而設然器無戰船軍非水卒不與操江之事者正以雄據江岸備江北鳳陽一路之警以遏其過江設立以來止聽南京內外守備參贊衙門節制正徳年間該操江都禦史範鏞奏請本浦守禦官員應否聽其節制該兵部題奉欽依南京操江都禦史設立已久事有定規不可增損合無本部移咨南京兵部查勘浦子口五衛果系沿江要害地方未設守禦之先俱系操江管轄就將守禦指揮聽受都禦史節制若自來不系操江管轄宜從照舊不必更攺等因具題又該兵部復議題奉聖旨準議咨部通行遵照嘉靖二十三年乂該南京兵科等科給事中萬虞愷等奏爲陳愚見重操江以固祖宗根本重地事奏內開稱新江口近在城外則屬操江而浦子口逺在江北反屬兵部操江節制但行於新江營而不行於浦口營形勢相依事權不屬萬一江上有事則新江口有孤立無援之勢而浦子口得坐觀推避之安若得隸操江聽其節制與新江口相爲應援此誠歸一事體頗切江防等因奏奉聖旨兵部知道欽此欽遵該部議擬題奉欽依備咨前來又該本部尙書宋景等會議得應天等五衛官軍設立浦子口營操備防守與京城各營事體相同且南京據有江險而守險當不止於江洋是以南有新江口水操以備上下二江之警北有浦子口營五以遏淮鳳陸路之沖水陸操備不同均爲拱護南京而設各有專責不無深意設立以來止聽南京內外守備參贊衙門節制續又聽科道及本部委官點察控制之司不爲不多糾察之法不爲不詳且無江操器具而徒屬操江管轄恐於事體無益適使衛所多事況先經復議照舊不必更攺奉有欽依遵行年久臣等似難別議題覆通行遵照外今該前因通查案呈到部臣會同南京都察院署院事右副都禦史王守南京吏科署科事南京戶科給事中李萬實南京戶科給事中李萬實南京禮科給事中鄭維誠南京兵科給事中甄成徳南京刑科署科事南京禮科給事中鄭維誠南京工科給事中林懋舉南京浙江道試監察禦史張鑑南京廣西道試監察禦史朱木南京四川道署道事南京江西道試監察禦史趙錦南京福建道試監察禦史李九功南京山西道試監察禦史王民南京江西道試監察禦史趙錦南京湖廣道試監察禦史歐陽震南京廣東道試監察禦史金豪南京雲南道署道事南京福建道監察禦史楊順南京貴州道試監察禦史陳澤南京山東道試監察禦史李尙智南京河南道署道事南京福建道監察禦史楊順南京陜西道署道事南京湖廣道試監察禦史歐陽震看得戶科給事中李萬實所奏要將浦子口守禦應天五衛官軍俱屬操江節制及浦子口指揮千百戶荒淫驕蹇軍之富者安享於家貧者商販於外每遇操練顧覓應名甚者禦貨乘機坐窩爲盜二口事體旣分安肯互相應援其應否量撥操船悉聽該部酌處一節無非振揚武備輯寧地方之意臣等議照我國家以南京都城根本重地據長江天險分京城各衛官軍爲五營在城三營神機營大教場小教場京城之外二營江南設新江口水軍以禦水冦江北設浦子口陸軍以禦陸宼水陸二軍南北掎角互爲聲勢使水冦不得以登岸陸宼不得以渡江𨿽二軍不同皆以拱衛都城五營通屬內外守備參贊尙書節制設立以來永爲遵守若以浦子口之軍撥船習水則水軍獨增而陸軍全無水戰未習而陸營已廢北來之冦何以禦之浦子口之軍旣不可攺爲水軍則𨿽屬之操江亦爲無益且操江官之職止以操演新江口水軍以拱衛都城爲務其軍亦不得調遣他出本官欽奉勑諭操習水戰整理戰船振揚威武壯固根本是也故自設新江口水軍以來江海之冦眾寡不一未嘗一經調遣其操江兼管巡江擒捕盜賊自有沿江一帶衛所有司巡捕官軍火甲人等賊勢重大又得通調沿江一帶衛所有司軍夫所屬不下數萬又何仰於浦子口之軍哉況系祖宗累朝舊制先後部院科道各官會題照舊累次奉有欽依難再別議其指揮等官荒淫驕蹇等獘誠或有之則申明先年題準比照京營事例科道官及本部委官不時點查嚴加禁約各官如有縱放軍士安享商販顧覓應名者具實參問其有乘機坐窩分贓者犯出依律重治本管官員受財故縱者一體治罪再照新江浦子二口皆系京營今新江口之軍每年春秋操期守備參贊諸臣各一次閱操嚴行賞罰則浦子口之軍當春秋操期內外守備參贊官亦合各一閱視嚴行賞罰如此則舊制不至於更攺而戎務亦不至於廢弛矣伏乞勅下該部再加詳議上請定奪緣系陳愚慮以奠江防以固重地及奉欽依內事理未敢擅便爲此專差親賫謹題請旨嘉靖二十八年六月二十五日

苑洛集卷十六

●欽定四庫全書

苑洛集卷十七

﹝明﹞韓邦奇撰

乞恩休致事

山東等處承宣布政使司右參議臣謹奏爲乞恩休致事奉聖旨吏部知道吏部行山東布政司畱疏遺巡撫都禦史陳公鳳梧奏薦略曰臣伏見右參議韓邦奇秉恬退之節抱經濟之才偶因脾疾之攻遂起思親之念旣上疏以乞休卽促裝而就道伏望皇上軫念人才難得將本官暫令致仕以遂其恬退之節病痊起用以盡其經濟之才吏部覆題奉聖旨韓邦奇暫準致仕病痊之日有司奏來起用

乞恩休致事

山東等處承宣布政使司右參議臣謹奏爲乞恩休致事奉聖旨吏部知道疏遺

再乞天恩休致事

謹奏爲再乞天恩休致事奉聖旨吏部知道疏遺致仕間升副使

懇乞天恩休致事

山西等處提刑按察司副使臣謹奏爲懇乞天恩休致事吏部覆題奉聖旨韓邦奇準致仕疏遺

乞恩休致事

南京太僕寺丞臣謹奏爲乞恩休致事奉聖旨吏部知道吏部行南京太僕寺畱疏遺

十分病危再乞天恩休致事

謹奏爲十分病危再乞天恩休致事奉聖旨吏部知道吏部行南京吏部畱疏遺

乞恩休致事

大理寺左少卿臣謹奏爲乞恩休致事吏部覆題奉聖旨韓邦奇不準致仕疏遺

久病不時舉發再乞天恩休致事

謹奏爲久病不時舉發再乞天恩休致事臣見年五十五歳陜西西安府同州朝邑縣人由進士歷任今職臣先因感患勞瘵之疾已於去年十月十七日具奏乞休吏部題奉欽依不準致仕臣復用藥調理未曾全愈感恩思奮扶疾而出自後不時舉發入春以來遂加沈劇臣疾畱連困苦前奏備陳其狀不敢再瀆天聽伏念臣才質凡庸自入仕以來五蒙罷免自分終身裏捨幸而遭際聖明三起臣於廢病之餘歷擢臣以華要之職臣𨿽粉骨碎身無以仰答恩遇而臣福緣淺薄驅策不前無可效涓埃之地伏望聖慈矜臣病篤容臣休致使臣得送骸骨於鄕土則臣不勝感戴天恩之至爲此具夲專差親賫謹具奏聞嘉靖十二年二月﹝闕﹞日聖旨韓邦奇不準致仕

舊疾大作乞恩休致事

吏部爲舊疾大作乞恩休致事考功淸吏司案呈奉本部送吏科抄出欽差提督鴈門等闗兼巡撫山西地方右副都禦史韓奏臣見年五十七歳陜西西安府同州朝邑縣人由進士歷任今職臣素有痰濕之疾不時舉發入秋以來遂加沈劇晝則頭眩困臥夜則發熱盜汗兩目腫赤精神短少飲食日減形體日削察其病勢終不能愈況臣身任巡撫責寄民兵任大責重豈衰病之人可臥治哉伏念臣一介書生荷蒙眷遇秩至三品官至都禦史感恩圖報際時宣力臣之本心而臣才微命薄福過生菑遂至如此𨿽犬馬之心無已而蒲栁之資早雕茍爲勉彊就列必取屍素之罪矣伏望聖恩容臣休致則臣此後一日餘年皆聖恩之所賜是臣之一身進與退均荷大造之仁也臣不勝感戴天恩之至等因奏奉聖旨吏部知道欽此欽遵抄出送司案呈到部看得本官才望素隆地方倚重暫爾有疾難擬休致合咨貴職煩爲查照施行須至咨者嘉靖十四年九月十七日

舊病大作再乞天恩休致事

謹奏爲舊病大作再乞天恩休致事臣疾危迫前疏已具不敢再陳煩瀆聖聽伏念臣迂腐拘儒遭際聖明三起臣於廢病之餘歷擢臣以華要之職負此海嶽之恩未有涓埃之報匪躬委命臣子之分也況當羣賢彚徵之時臣𨿽愚下豈無奮庸之念但臣疾委實日加沈劇不能驅策而在外巡撫之官責任重大居則綜理政務出則巡歷地方豈衰病之人所能勉彊哉伏望聖明矜臣久疾察臣愚誠容臣休致則臣不勝感戴天恩之至爲此具本謹具奏聞嘉靖十四年九月三十日奉聖旨韓邦奇不準致仕

久病不痊懇乞天恩休致事

謹奏爲久病不痊懇乞天恩休致事臣素有痰濕之疾不時舉發巳於去年八月十二月內二次乞休伏蒙聖恩不準致仕臣感恩思奮彊起視事乃自今年交春以來日加沈劇卽今腰膝酸痛兩目赤腫夜則盜汗不眠晝則昏沈困欝飲食減損形體消弱蓋臣疾起於火熱入春木旺遂至如此交夏火盛難保生全矣伏念臣入仕以來仰荷聖恩優沃天髙地厚嶽重海深正當少竭犬馬之勞用伸芹曝之願而臣福緣淺薄遂至如此𨿽瞻天戀闕須臾未忘而气乏力憊驅策難進故敢復陳血誠懇瀆天聽伏望陛下矜臣久疾容臣休致使臣得遂首丘之願則臣不勝感戴天恩之至爲此具本謹具奏聞嘉靖十五年二月﹝闕﹞日﹝吏部移咨以大義責之﹞

久病纒綿調治不痊懇乞天恩休致事

謹奏爲久病纒綿調治不痊懇乞天恩休致事臣於去年八月間舊疾復作具疏乞休十月間再疏乞休伏蒙聖恩不準致仕臣扶疾辦事殊不能支於今年三月二十五日三疏乞休至今未蒙該部題覆顧臣病委系沈劇畱連調理已經攺歳藥餌全未卽功伏念臣遭際明時荷皇上覆載之恩瞻天戀聖感恩圖報之心臣前疏已備披瀝血誠不敢復陳以瀆天聽但臣病日深一日無望生全況臣身後無述事之子出門乏資旅之人誠恐自此不起遂至遺櫬他鄕良可哀也伏望皇上矜臣久病察臣愚誠容臣休致使臣得遂首丘之願則臣不勝感戴天恩之至爲此具本專差親賫謹具奏聞嘉靖十五年四月二十七日

久病危篤調理不痊乞恩休致事

謹奏爲久病危篤調理不痊乞恩休致事臣素有痰濕之疾不時舉發近於去年八月間赴邊隨帶綿衣數少比至十一月間夜趨寧武闗偶遇大雪衣薄感寒用藥調理畱連至三月初旬方得少愈因旱少雨臣勉彊赴城隍廟祈禱遂致勞復卽今晝則畏風戰栗夜則盜汗發熱且兩耳聾閉百事健忘至於目流冷淚鼻引淸涕則又人所共見也蓋以衰暮之年當此大病又不得專意靜養生全且難保矣況望其精神復舊而可居官理事乎伏念臣一介儒生叨蒙恩遇官至九卿三品𨿽效死於職分所當然但臣身爲巡撫責寄民兵旣已衰病昏憒久則事廢法弛遺患地方所系非輕也伏望聖明憫臣衰病察臣愚誠容臣致仕臣不勝感戴天恩之至爲此具本專差親賫謹具奏聞嘉靖十七年三月三十日

久病不痊再乞天恩休致事

吏部爲久病不痊再乞天恩休致事該本部題考功淸吏司案呈奉本部送吏科抄出提督鴈門等闗兼巡撫山西地方都察院右副都禦史韓邦奇奏臣以舊病大作於本年三月三十日具奏乞休未準該部查覆臣疾危廹之狀衰弱之態不得已之情前疏悉具不敢重復煩瀆聖聽伏念臣一介書生遭遇聖明官至九卿三品𨿽粉骨碎身不能圖報聖恩之萬一但臣疾委實畱連日久不愈始以醫藥繼以灸火皆不見效卽今昏沈困臥晝夜呻吟且又心牽官事憂懼不寧愈加沈劇一旦遺櫬異鄕情實可哀臣幸身際明時當賢智奮庸之際而臣福緣淺薄遂至於此伏望皇上矜臣衰病察臣愚誠容臣休致使臣得遂首丘之願則臣不勝感戴天恩之至等因奏奉聖旨吏部知道欽此欽遵抄出送司案呈到部看得提督鴈門等闗巡撫山西地方右副都禦史韓邦奇奏稱有疾乞要休致一節爲照本官人品豪邁彊學且文遭際聖明陟官中外卓有令聞方當精力未衰之年正期奮庸一面之寄但感患前疾日久不痊以故屢奏乞休詞意懇切況本官兼理軍機邊務委非臥病所宜相應議處合無候命下準令本官回籍致仕調理員缺另行推補待病痊之日有司具奏起用庶有用之才不致終棄可惜但系巡撫重臣去畱恩典出自朝廷臣等未敢擅擬伏乞聖裁緣系久病不痊再乞天恩休致及節奉聖旨吏部知道事理嘉靖十七年六月二十五日太子太保吏部尙書許等具題本月二十七日奉聖旨韓邦奇旣有病著致仕欽此欽遵擬合就行爲此合咨貴職查照本部題奉明旨內事理欽遵施行須至咨者嘉靖十七年六月三十日

衰病不能供職懇乞天恩休致事

吏部爲衰病不能供職懇乞天恩休致事考功淸吏司案呈奉本部送吏科抄出刑部右侍郎韓奏臣見年六十七歳歷任今職臣稟賦素弱疾病時常舉發乃於今年六月內因中濕熱兩耳出膿用藥調理膿止而耳遂重聴聲稍低微卽不能辧臨事接物有如癡呆深爲未便況又痰火上攻頭腹生瘡發熱盜汗食減不寐時當金水之交尙且如此春來木火旺相難保生全矣伏念臣一介書生累蒙聖恩擢臣至六卿之佐𨿽粉骨碎身不能圖報於萬一而臣福緣淺薄不遂犬馬微誠伏望聖慈俯憐臣疾容臣休致使臣得遂首丘之願臣不勝感戴天恩之至等因奏奉聖旨韓邦奇不準辭吏部知道欽此欽遵抄出送司案呈到部擬合就行爲此移咨貴職煩爲查照欽依內事理欽遵施行須至咨者嘉靖二十四年十月初七日

七十多病乞恩休致事

吏部爲七十多病乞恩休致事該本部題考功淸吏司案呈奉本部送吏科抄出參贊機務南京兵部尙書韓奏臣見年七十歳系陜西西安府同州朝邑縣民籍由進士歷任今職臣伏覩大明會典一欵內外大小官員年七十者聽令致仕欽此欽遵今臣年已七十於例相應致仕況臣素有痰濕之疾不時舉發每發則潮熱盜汗頭眩神昏臥牀動經一二月卽今暮年尢甚伏念臣一介書生遭際聖明登仕四十二年曆官二十六任位至尙書海嶽洪恩未有涓埃之報竭力效勞是臣本心而臣年旣如此病復如此驅策不前徒懷感戀且南京實根本重地而尙書有參贊之責誠非七十多病之人所能堪也伏望聖明容臣休致則臣旣得逭屍素之罪復得遂首丘之願矣臣不勝感戴天恩之至等因奉聖旨吏部知道欽此欽遵抄出送司案呈到部看得參贊機務南京兵部尙書韓遵例奏稱七十多病乞要休致一節爲照本官揚歷中外才望素隆年𨿽七十精力未衰尙堪供職遽難準理但系南京堂上二品官員去畱出自朝廷非臣等所敢定擬伏乞聖裁緣系七十多病乞恩休致及吏部知道事理未敢擅便嘉靖二十七年二月二十六日太子太保本部尙書聞等具題本月二十九日奉聖旨韓邦奇不準致仕著照舊供職欽此欽遵擬合就行爲此合咨貴職煩照本部題奉欽依內事理欽遵施行須至咨者嘉靖二十七年三月初四日

衰病不能供職懇乞天恩休致事

吏部爲衰病不能供職懇乞天恩休致事該本部題考功淸吏司案呈奉本部送吏科抄出參贊機務南京兵部尙書韓奏臣見年七十歳由進士歷任今職臣自幼气體虛弱疾病時常舉發動輙臥牀數月今衰暮之年每疾𨿽愈精神不能復舊亦自然之理也今年三月感瀉痢之疾一月有餘方愈卽出供職六月間面目皆腫至八月間復感瘧疾畱連二十八日未得全愈臣心不安勉彊復出供職至今瘧疾復作飲食日減寒熱往來徹夜不寐盡日呻吟藥不卽功況臣年七十耳暗不能聽微聲目昏不能視細字神短不能憶往事夫神者一身之主耳目者聰明之用今旣如此復加之病日久事廢勢所必至也況畱都本兵重任而又加之參贊大責豈衰病之人所宜居哉伏念臣以一介艸茅荷蒙聖恩官至尙書𨿽粉骨碎身尙不足爲涓埃之報竭力思效本臣素心而臣衰病至此誠不足以勝重而負大也伏望聖恩俯察臣誠容臣休致使得遂首丘之願則臣不勝感戴天恩之至等因奉聖旨吏部知道欽此欽遵抄出送司案查嘉靖二十七年二月內該本官奏爲七十多病乞恩休致事該本部議照本官揚歷中外才望素隆年𨿽七十精力未衰等因題奉聖旨韓邦奇不準致仕著照舊供職欽此已行本官欽遵照舊供職去後今該前因通查案呈到部看得參贊機務南京兵部尙書韓奏稱衰病不能供職乞恩休致一節爲照本官歷有年勞素負才望𨿽稱有疾尙堪調治況奉旨畱用未久遽難準理但系南京堂上二品官員去畱出自朝廷非臣等所敢定擬伏乞聖裁緣系衰病不能供職懇乞天恩休致及奉欽依吏部知道事理未敢擅便嘉靖二十七年十一月二十二日太子太保本部尙書聞等具題本月二十五日奉聖旨韓邦奇準畱用欽此欽遵擬合就行爲此合咨貴職煩照本部題奉欽依內事理欽遵施行須至咨者嘉靖二十七年十一月二十五日

衰弱不能供職懇乞天恩休致事

吏部爲衰弱不能供職懇乞天恩休致事該本部題考功淸吏司案呈奉本部送吏科抄出參贊機務南京兵部尙書韓奏臣見年七十一歳由進士歷任今職緣臣稟气素弱自幼多疾年逾七十衰殘特甚先於嘉靖二十七年正月內七十循例具奏乞休該吏部題覆伏蒙聖旨韓邦奇不準致仕著照舊供職欽此欽遵臣卽扶病任事至本年十月內疾復大作臣再具奏乞休亦該吏部題覆伏蒙聖旨韓邦奇準畱用欽此欽遵臣感激屏營望闕叩頭恭謝天恩勉彊供職外但臣兩耳重聽兩目欠明於心實爲不安於力實亦難支臣衰殘之狀前奏已具不敢復陳上瀆聖聽伏念臣疾時作時止或有愈時至於耳暗目昏力弱則臣衰暮之年當日甚一日無復回少之時矣且臣官爲尙書四司屬官每日升堂稟事不但一時一事而已臣聽欠聰應答一或有差誤事不小況臣又兼參贊之責儻或有機宻重事若髙聲大言豈不宣泄而衙門時有奏本字畫謹細臣必映對日光方能看視一入暗室卽不能見矣臣遭際聖明官至尙書感恩圖報是臣本心而臣福緣淺薄衰殘至此臣亦不勝其自傷矣伏望聖明俯察臣誠憫臣衰殘容臣休致不勝感戴天恩之至等因奏奉聖旨吏部知道欽此欽遵抄出送司案呈到部看得參贊機務南京兵部尙書韓奏稱衰弱不能供職乞要休致一節爲照本官揚歷中外才望素優況精力未衰𨿽稱有疾尙堪調理遽令休致似爲可惜但系南京二品堂上官員去畱出自朝廷非臣等所敢定擬伏乞聖裁緣系衰弱不能供職懇乞天恩休致及奉欽依吏部知道事理未敢擅便嘉靖二十八年五月初六日太子太保本部尙書聞等具題本月初八日奉聖旨韓邦奇旣精力未衰著照舊供職欽此欽遵擬合就行爲此合咨貴職煩照本部題奉欽依內事理欽遵查照施行須至咨者嘉靖二十八年五月初九日

衰年耳暗目昏不能供職懇乞天恩休致事

吏部爲衰年耳暗目昏不能供職懇乞天恩休致事該本部題考功淸吏司案呈奉本部送吏科抄出參贊機務南京兵部尙書韓奏臣見年七十一歳陜西西安府同州朝邑縣人由進士歷任今職伏念臣一介書生遭逢聖主官至尙書𨿽粉骨碎身無以酬洪恩於萬一竭力圖報臣之本心但臣稟气素弱年過七十衰殘特甚痰瘧時發困乏護牀耳目視聽皆失其思臣爲尙書之官各司屬官每日毎事公堂稟說臣旣重聽應答一或有差誤事不小然此髙聲尙可聽聞至於臣之兩目本年四月間右目忽然失明精有白點曈人不照已成殘疾今於十月初左目昏花初則不能辯細字旣而𨿽常行文移字面亦不能辯用藥點服幾一月皆不見效居官而視聽如此其職隳事廢必然矣臣入仕四十餘年曆官二十餘任𨿽懷犬馬之心未有涓埃之報而臣福緣淺薄遂至廢疾臣瞻天戀闕伏枕流泣不勝其自傷矣伏望聖明俯察臣誠憐臣衰病容臣休致使得遂首丘之願則臣不勝感戴天恩之至等因奏奉聖旨吏部知道欽此欽遵抄出送司案查嘉靖二十七年二月內該本官奏爲七十多病乞恩休致事該本部覆題奉聖旨韓邦奇不準致仕著照舊供職欽此本年十一月續該本官奏爲衰病不能供職懇乞天恩休致事該本部覆題奉聖旨韓邦奇準畱用欽此嘉靖二十八年五月內又該本官奏爲衰弱不能供職懇乞天恩休致事該本部覆題奉聖旨韓邦奇旣精力未衰著照舊供職欽此已經咨行本官欽遵去後今該前因通查案呈到部看得參贊機務南京兵部尙書韓奏稱衰年耳暗目昏不能供職乞要容令休致一節爲照本官揚歷中外才望素優近因衰病節次具奏休致累奉明旨畱用今復奏稱前因情詞懇切似非得已合無準令致仕惟復別有定奪但系南京二品堂上官員去畱出自朝廷非臣等所敢定擬伏乞聖裁緣系衰年耳暗目昏不能供職懇乞天恩休致及奉欽依吏部知道事理未敢擅便嘉靖二十八年十二月十三日本部尙書夏等具題本月十五日奉聖旨韓邦奇旣屢奏衰病情詞懇切準致仕欽此欽遵擬合就行爲此合咨貴職煩照本部題奉欽依內事理欽遵施行須至咨者嘉靖二十八年十二月十七日

苑洛集卷十七

●欽定四庫全書苑洛集

卷十八

﹝明﹞韓邦奇撰

○見聞考隨錄﹝一﹞

漢唐宋三代與我國家防邊之法不同漢唐宋防之之法宻我國家防之之法疎其故何也漢髙帝當匈奴冒頓蓋振古豪傑平東北諸國獨霸塞外控弦四十萬髙帝憚之天下旣定乘百戰之威自將至平城被圍非陳平之計幾至敗亡故其防之也極其詳四百年間君臣上下日夕講求非戰鬭則和親未嘗一日忘唐太宗當匈奴突厥之彊至於稱臣請兵以取天下故其防之之法亦甚詳宋則當遼金元之彊自朝廷以及閭閻所事者歲幣戍兵也我國家當元之甚弱蓋元自太祖入中華世祖一統宇內一百五十年來元人化爲中國人視中國人爲尢弱而兵之一事爲尢弱蓋中國腹裏武事𨿽弛猶有備邊之兵元則中外一統𨿽邊備亦無矣況當時凡百苦役皆漢人力辦元人驕惰尢甚是以我太祖旣平羣盜命徐達北定中原元人卽北遁未嘗向南發一矢我兵復窮追至不敢相見又值我文皇之英武三犁其庭敵人破膽逺遁蓋以平日屋居榖食之人一旦身無居腹無食救死之不暇𨿽尋常之兵臨之亦不能支況我百戰之兵乎是以防邊之兵較前代爲疎蓋前代當敵之彊我國家當敵之弱今我承平二百年人不知兵而彼生養教習亦二百年復其故性若之何而守株以待乎可憂也

今之邊事不大攺革軍威必不能振所謂攺革者無他修復祖宗之故酌以漢唐之法而行之耳今議者皆曰任將考其說皆壊將之道也古之任將者築壇推轂君命不受故將得以行其志今豈無將特不用耳所謂用者非與之官也盡其用也今將之在軍叱喝而奴隸視者十餘軰奴顏婢气一人欠謹而譏斥至矣漢唐以來邊將非一人上下幾千年考之載籍何曾遣一使至軍查勘哉此明白而易見者我祖宗朝亦罕有之近者每一交鋒卽遣一使而使者又不曉國體軍機務在羅織其罪必去之以自尊崇安有才難之惜使爲將者惴惴焉手足無措避罪之不暇安能自奮揚哉至於人才剝落臨時無措則出之囹圄之中譬之傷弓之鳥見矢而驚寧能飲啄於洲渚之中哉卽使子牙遇此時彼惟卒釣於渭濱耳彊而付之將亦莫如之何也已

建元二年衛靑至龍城斬敵首數百將軍敖亦亡七千騎

元朔元年衛靑出鴈門斬敵首數千明年匈奴殺太守虜漢二千餘人

元朔二年衛靑出雲中斬敵數千獲畜數十萬匹靑封侯明年匈奴殺代郡太守掠鴈門千餘人又明年匈奴入定襄殺掠數千人

元朔五年衛靑出髙闕圍匈奴右賢王王夜獨與愛妾壯騎百餘夜潰圍遁獲右賢禆王十餘人擒殺萬五千餘人獲畜數千百萬是年秋匈奴入代殺都尉朱央

元朔六年衛靑出定襄擊匈奴斬敵萬餘匈奴殺禆將趙信軍三千信敗匈奴誘之遂將其餘騎可八百俱降匈奴禆將蘇建全軍敗沒單身遁歸衛靑靑送武帝赦建罪免爲庶人

元狩二年霍去病出塞過支山千餘里執匈奴渾邪王子及相國都尉斬首八千餘級去病復踰居延斬首三萬二百級獲五王及王母單於閼氏王子千五十九人相國將軍都尉六十六人明年匈奴入右北平定襄殺掠千餘人

元狩四年衛靑霍去病出塞擊匈奴靑度幕出塞千餘里斬萬餘級至趙信城得匈奴積粟食軍悉燒其餘粟去病封狼居胥東臨瀚海斬萬四百餘級自是漢與匈奴相持各拘畱其使

太初三年匈奴入酒泉張掖殺掠數千人

奇謀勝算不在髙逺切於時務卽是奇勝蓋事切於時務卽有益於國家有益於生民如諸葛孔明髙臥南陽之時熟觀天下之勢曹操據有中原挾天子以令諸侯孫權據有江東任賢使能基業已固俱不可圖獨蜀漢之地未得豪傑據守可以立基故一見昭烈卽以爲言而終身事業𨿽志決身殱以圖興復不過若此而已矣以髙逺言之誅曹孫簒弒竊據之罪克復漢家天下豈不光明俊偉然勢決不可行也故司馬徽云識時務者呼爲俊傑且目以爲臥龍蓋爲此也今天下大計禦敵之策𨿽募百萬之師費億萬之財亦無益於當時其切務惟在於修邊然今之言修邊者每以宣大爲說則失策甚矣蓋宣大之邊不惟不能修而亦不必修何謂不能修宣大大邊廣千餘里力豈易辦縱修之亦不能徧守然決不必修也何謂不必修蓋中外之界限本在寧武至山海闗一帶界山宣大在險之外而鎭城又在外之邊與敵共處一地不守險而守之險外以鎭城而置之極邊此古今英豪之深意且宣大之設以天下之錢糧選天下之兵將守之者非爲宣大之地計爲屏蔽天下也今宣府彈丸之地總兵有正兵副總兵有奇兵遊擊有遊兵五路有參將四十二城堡皆設兵將大同總兵副將遊擊同三路有三參將十七城堡若望以屛蔽天下次擇名將而畀之若只保守宣大地方中人可以守之半其兵將可以當之又何必以修邊爲哉所謂不必修也今邊之宜修者山西眞定順天也力旣易成險亦可守樞機在此山西之邊自鴈門以東其險可恃此惟有一二步卒牽引竊入敵騎決不可長驅但有人守之卽不可越所謂一人當闗千夫莫敵者也惟鴈門以西則夷險不一其地𨿽二百餘里然不須修者多其山險處不必修平漫接修之十不二三其土山平漫者可斬削當自偏闗宣武舊墻接修之其眞定順天一帶山口可塞者塞可築者築居庸最險潮河以隨時修整不甚費力則天下之事畢矣宣大二鎭各城旣有髙城深池堅甲利兵其餘民間私建小堡一一歸並敵入則堅壁淸野又重兵以拒之彼無所掠五日則自遁矣候其歸乏則邀而擊之且可獲功何必修邊爲哉此修邊之說也

用兵之要攻與守二者而已守則如前攻則我當先發若彼旣入侵是簡其精兵而來不可以與之爭鋒惟當固守如前我邊防備乃選將練兵候彼數十萬駐牧我邊近地牛羊老小賬房俱在彼必以我兵素不出攻不爲之備吾乃帥師攻之然必爲萬全不可敗之勢方可言攻吾察各陣爲兵火一營且攻且守𨿽彼百萬之眾四面攻圍亦不礙吾之進退可取必勝攻吾前則吾前衝之攻吾後則吾後衝之前後左右無不如意進退攻守皆由於我𨿽圍吾十匝則吾益得志兵火營大略以大車廂後爲陽門板三孔安炮仍以牌遮其口畵爲虎頭形廂兩頭橫安二炮廂後者紮營用之廂兩頭者行則用之但用多帶火藥糧艸每用火藥手五人挽車者十人如東面兵至中軍扯起靑單號帶第一炮放雙號帶第二炮放三號帶第三炮放三炮旣畢一炮可裝起矣西南北各如其制若四面齊來則四面炮齊放此札駐時制也若吾欲回軍則徐徐行之旣圍之固則攻其前若彼圍其左右則用橫廂炮後則如常制且行且攻彼必逺遁豈敢近吾彼敗則出吾營中軍以擊斬之此乃決不敗之陣也都城四面平曠最宜用此陣若於潮河川盧溝橋左近爲此營則敵必不敢近而吾可得志大抵用兵之法要知地故曰地生量量生數數生稱稱生勝每營止可用三千多則五千然多多益善攻守之具無事之時不可不講不可不備臨渴掘井卒然未善此攻邊之說也

當今禦邊之法較之前代爲疎爲不專昔漢時髙帝當匈奴彊盛之時又以冒頓之梟雄是以備之者甚詳雲中上谷北地朔方遼東西北平漁陽金城上郡皆止各一太守專兵專錢谷專刑專舉辟且久任但責以地方不失中小勝小負俱不計賞罰亦不加是以邊臣得盡力盡謀今一總兵而不與之賞罰之權監之以巡撫巡按守巡郎中一有勝負則府通判衛經歷皆得監制之唐朝以一監軍而軍功不成況監軍數軰者乎今之巡撫甚爲無謂旣無調兵之權又無臨陣之責凡一切戰伐進退俱不干預若何而受彼之賞受彼之罪哉唐之初興有資於敵稱臣突厥亦當敵彊盛之時宋則不須言矣是以當時朝廷之上日夕所圖惟者惟邊計耳我朝當敵之極衰當我太祖之聖神又值我成祖之英武中國彊盛未有如今日者夫彊則畏弱則忽陟羊腸者不蹶而或僕於平原臨深淵者不陷而或傾於行潦畏與忽使之然也況今我當承平日久彼當教習之餘我弱而彼彊矣是豈可以尋常視之哉今當仿漢唐制而行之各邊巡撫皆去之其巡按不必預邊事管糧官聽總兵官節制府州縣官俱聽總兵節制如巡撫之體小小勝負不必行勘但令地方無事耳國家之制止是來則備之去則守境而不追所以監之巡撫察之巡按錢糧刑名皆不得預舉辟潛移於巡撫止是防邊將之肆也在今時則當變而通之況此各官之設起自近代亦非太祖成祖之法也天下之事必知之明論之定而後可經理以守之若貿貿然隨事設論日見其煩擾而終無分寸之益今日之定論修邊是也山西眞定順天是也邊兵不可常調一則錢糧供給不敷一則以勞待逸此猶較可仍恐有意外之虞古人所謂不戢則自焚矣

今儒生談兵動曰賞罰今提兵者手無一破錢賞何所施

西北之大邊六宣府最爲緊要額兵十二萬其次大同額兵八萬其餘各鎭其兵俱少於是臨邊一帶界山自山海至居庸紫荊鴈門寧武寧化自岢嵐保徳偏闗直抵黃河岸自北南視如千仞崇垣拔地而起固天所以限中外也中古始守以險外以爲藩蘺居庸紫荊之外有宣府鴈門寧武之外有大同我國家又設老營堡居庸紫荊鴈門寧武皆設兵將寧化以西乃略而不備秦時城址猶在若考其地而設兵如鴈門等處敵必不能長驅而入矣若止從老營堡修至寧武亦不爲甚費今敵入中國惟老營堡地方乃一大空闕異時敵妄興異志以侵內地惟此塗爲便旣過老營地方而寧化岢嵐等處無守則天門忻口玄崗陽方之險不足恃矣偏闗之城昔在山麓下若敵乘山而攻旦夕可破移於城西築以甬道長不過二里卽至山顚上闊二丈髙三丈兩面環以女墻設數舗房敵至以兵守之金湯之固矣

人於念慮未發未應事接物之時檢點日用所爲有無違理卽是戒謹恐懼之一端

善人當好也過於厚非平也惡人當惡也過於法非平也中者有權之道焉

京氏易傳至百餘卷必其於四千九十六卦俱有所附五星眾星之經畱順逆遲速守犯自開物以至閉物俱有定局若太乙數之式者惜無所考也姑億識之

京氏易若今星士之五星子平但二書論一人之休咎京易論一世之休咎

樂記感於物故形於聲聲相應故生變變成方謂之音本於虞書言志數句來但變其文耳變是淸濁髙下樂記一篇好文字古今有兩篇好文字易大傳樂記是也萬世莫及其次則孫武子十三篇郭景純葬經

發於聲音形於動靜只此二句盡乎樂矣聲容備矣

天地間止一陽气之流行自冬至至夏至則日升自夏至至冬至則日降升於上則爲溫爲熱降於下則爲涼爲寒陰是靜的物本寒共體也隨陽之升降爲寒熱耳冬寒矣而地下則暖夏熱矣而地下則寒夏至後气降若何飛灰觀今風匣可知進而吹固生風退而縮亦生風

李文察謂律生五聲不如言律和五聲此說良是人之聲自有五但以律正之而可調然作和字又不如孟子言正字尢好

琴七弦內備變宮變徵正調入散音十一調爲宮則各其徽爲十二宮聲商角徵羽皆然爲管各用其孔也

焦氏四千九十六變孔氏之正傳也

京氏直爻則以已意衍之也

聲七律十二每律聲鐘聲各十二準十二律今止用一均七而以五爲啞古鐘磬每架十二張文收掘地得大樂古鐘十二是也愚意作七架或九變或八或六或七或五各取用之

鐘十二磬十二今止用七餘五不用七者黃鐘一均之備宮商角徵羽變宮變徵也是止七聲何八十四聲之有是且不成一調何六十調之有

琴徽十三置一爲黃鐘半淸聲在首其餘十二徽自尾起黃鐘一黃鐘二大呂以至應鐘各按其徽則每一弦皆爲十二律是七聲役過十二律各有七聲所以旋宮有八十四聲調有六十瑟則隨柱取聲如今之箏

黃帝命伶倫鑄十二鐘單穆公曰十二辰之鐘也周十二鎛隨月用律編鐘十二長短隨其律口闊則同

特磬十二有長短有厚薄長而薄則聲濁短而厚則聲淸

九奏在琴散音一下徽二中二上二泛音上一下一此心最難持非昏昧則外馳

人於匆冗忙廹之時卽自省其心使勿隨事俱忙亦處事持心之一法也

人於靜坐時必點檢已行之事則當否可考悔心愧心生庶可補過矣

孔子大聖且每事問凡臨事勿憚數問若恐人以已爲不知而恥問非克已好善者之存心也

人於不得意處不必自銷沮當審其是非已果是固當坦然縱是差失只當速攺亦不必過於悔愧徒銷沮何益

有聖人之學有大賢之學有賢人之學方念慮未萌時卽戒謹恐懼自無惡念之發聖人之學也湯武反之是也蓋無事於愼獨矣戒謹恐懼矣而資未極粹忽然非心萌焉卽遏止之不使見之於行大賢之學也過止在心無行過也資又下也遏之未能遂見於行然後悔而攺之此賢人之學也故學有三等若堯舜則不待學也念慮未萌此天理渾全無虧損時人於此時便能存養𨿽有非念之發遏之較易若未發時不用工夫非心之發如湍水之決六馬之馳其遏難矣日用體驗自見

主一無適存心處事之至要事至若能主一事自不得錯惟方理此事卻思別事便有錯

天人之際鬼神之理非深造君子未易言也學者惟篤信孔子之言與行及五經之旨可也

古今學者顧惜名節亦害事一有顧惜名節之心所爲便有曲意畏忌之心安得光明俊偉必並其名節而忘之惟義是從天下非之而不顧可也流俗不知之有識之士必知之有識之士不知之天地鬼神必照之天地鬼神不照之吾心不自知之乎必如是方爲大丈夫

學者於此心能戒愼省察則日用之間縱使把持不定小過不及則有之至於逆天拂經損人利已之事必無矣不肯損人利己況肯損國以利已乎茍施者必茍取因忿而損身者必不能取義以捨生見義而攘臂爭先者必見害而潛爲自脫之計人忘富貴貧賤不足爲大丈夫必忘其死生忘死生不足爲大丈夫必忘名節有顧名節之意便是私心

气失其平而爲疾𨿽孔子亦不能免甚而昏憒亦有之豈惟聖人𨿽天地亦不能免當寒而溫當暑而涼風雨晦暝旱澇爲災星辰失度日月薄蝕之類皆天地之气失其平者也

學者動靜起居𨿽暗室屋漏之際寢臥之時亦矜持禮節然後接物時從容自得若隠顯不一在人前𨿽勉彊矜持終不自然必有腳忙手亂時

見善勇爲惟恐人知退焉有慚色此誠於爲善者也

一部易經當以一正字爲主當看時字才字坤時若不可爲若有直方大之才亦可爲若六四則括嚢而已

周子無極而太極卽老子無生有周子重無字以無爲本觀下文云無極之眞不言太極可見況原本云自無極而爲太極而朱子削去自爲二字乃以吾儒正理釋之則亦回護之過矣

先儒謂老氏以有無爲二周子以有無爲一非也周子亦以有無爲二有無爲一朱子之正論也

余以至無而至有釋無極而太極亦回護也

天地間惟水爲最先生自子運至午日長自未漸消短東南始皆水涯水漸落而地出故西北之地先出地脈拔盡故人物漸衰東南地脈方盛故人物漸長天地之開也自西北始故天地之閉亦自西北始

斗指日躔爲六合

人能爲善事恥在人先則爲已之眞者也若揚揚然爭先倡首恐亦非盡善

儒行篇讀之生愧恐非孔子之言也

他書只懸空說个道理惟易則日用之間事事物物皆有个處分學者不可不讀

學者養心之法固不可令其放逸亦不可太拘反爲心害正如仙家導气佛家入禪孟子所言勿忘勿助最好試於日用之間驗之自見

夜气一節惟孟子有之他儒皆無觀程朱夜气之說卽可見其原無此气蓋其得於天者未甚粹不如孟子多矣餘二十以前未食之前此欲淡然全無及食後則欲心萌矣到明日早時回思昨日之欲此身寒吝眞如在穢溺中惡惡臭尙不足方也自悔死迷乎何以至此到飯後時欲心又萌明早卻又悔惡懼夫梏之反復也以此知程朱原無此气

易比不追其去求其比也而反不追其去何也蓋求士之道不惟招之可以來士𨿽其去不畱亦可以來士若士旣入其國不聽其去則士皆謂去就不得自遂入其國不合而不得去士皆懼而不來矣中庸治國平天下曰嘉善而矜不能正欲致善者而用之也

養心之法無問動靜應接推行之際卽省察之必合道義而後發無事之時預防此心勿使非念之萌然此心難制一有非念之萌卽遏之勿使逹之事爲之著便是養心之法世儒不曾畱心窮理博學切問妄意忖度乃令學者閉目盤坐名曰收心如此必遺棄倫理生事如釋氏可也哀哉夫人自少至老無一時無職事焉有工夫終日靜坐一日靜坐卽一日失學是人自人學自學人與學判無相干矣哀哉

遇大事不動心大賢以上事甚難然本無難義未至故爲難或爲毀譽其次爲利害又其下則爲得失矣若疑惑則又系天資學不至不疑惑更說恐懼不得子路之死𨿽不恐懼乃恐懼之最甚者未至不疑惑故也

與楊椒山書曰心之當養無間動靜裏居之日供耒耜逺服賈亦養心之時也臨政之時詰訟獄裁檄牒亦養心之時也於凡應對賓客盤桓樽俎莫非養心之時孔子曰出門如見大賓使民如承大祭此之謂也若夫凝然正坐卻除世事則佛氏之養心也吐納導引使不內耗則仙家之養心也三代之士最爲精粹秦漢及唐質美暗合下此類多禪學矣考之經史亦自可見

意是心之發誠意卽中庸之謹獨心是其本體正心卽中庸之戒愼修身則是端九容各有工夫如燕居之申申夭夭入朝之色勃足躩臨下之莊敬享禮之容色之類皆是也傳者釋正修或指其用或推其原非正解也子思之功自靜而動曾子之功由動而靜皆說个大綱孟子之有事勿正勿助勿忘則其中之節次也人能敬以持心𨿽盛暑正午之時衣冠而坐亦不覺熱𨿽熟睡時其體亦自不放

君子當以三代學者爲法程庶大節大本不至顚覆

此心運而不息有如江河汪洋浩蕩流而不息養心之道如禹之治水去其壅塞耳若夫閉目靜坐使此心如槁木死灰是池沼之澄淸耳

此心之犬與造化同造化運而不息此心亦運而不息惟有動靜耳有冬有夏晝有爲夜有寢是也此心應事接物時及念慮萌動時此時省察斟酌使必合乎理便是養心事物未來念慮未萌敬以持之亦養心之道也古之聖人於靜坐之時經綸酬度周遊天下亦所以養心也

易曰君子以愼言語節飲食朱子釋之曰養徳養身之切務言語也何謂養徳孔子曰先行其言而後從之只此一句便是躬行之實自是無過言無虛言無狂言無戲言無俗言言愼則徳成日用之間體驗之自見

中庸戒愼謹獨一日行之則一日聖賢一月行之則一月聖賢終身行之則終身聖賢𨿽顏子之賢不能不違於三月之後是豈易能哉此段功夫不惟可以養心亦可以卻疾若把持太過反有以傷其心亦能致疾孟子曰必有事焉而勿正心勿忘勿助長也此其法也

夜气梏於飲食以此知仙家忌煙火食但吾儒從容而進仙家欲躐等而成飲食豈可廢哉

孔子曰一陰一陽之謂道化育流行是也道字解作路字指流行發見者而言春秋之時世道衰微天道人道人皆不知而以窈冥昏黙者當之故孔子明天道曰一陰一陽之謂道子思明人道曰率性之謂道皆指流行發見者而言

學不足以合天人一萬物非學也萬物者天地之子天下未有子不似父者人之子必似人牛之子必似牛馬之子必似馬杏之子必似杏桃之子必似桃天人萬物豈有二哉

性道一物也存之於心謂之性寂然不動者是也發之於外謂之道感而遂通者是也人有人之性人率人之性而行發而見諸行事爲道子思所謂率性之謂道是也天有天之性天率天之性而行發而見諸化育流行爲道孔子所謂一陰一陽之謂道是也至於凢物卵爲性發而爲雛知覺運動是道也核爲性發而爲樹榮瘁開落是道也孔子逝者如斯子思鳶飛魚躍皆謂是也

宋儒於中庸解人道則是於易大傳解天道乃謂陰陽疊運者气其理則謂之道則非孔子本旨矣若然是以寂然不動者爲道矣宋儒又謂道爲太極太極是寂然不動時物道是動而生陽以後物安得以道爲太極哉宋儒於中庸解天道以四時日月錯行代明爲天道亦是而獨於解易則非者蓋於形而上謂之道一句未分曉耳易謂形而上非謂气而上也

且凡之謂字是直指且有曉示羣非之義若曰眾論非道一陰一陽之謂道也豈可解作二義正蒙所謂字不如孔子之謂字爲的確此又聖賢之別一元未辟渾渾沌沌太極之未形也是天之性也如堯舜之心至靜未感萬理咸具卽太極也是堯舜之性也一元旣動二气五行化生萬物無一息之間河嶽奠動植遂無一物之欠此天之事業也是天之道也堯舜之心感物而動發而爲言語應接惇敍九族平章百姓協和萬邦做出許多事業是堯舜之道也

天地萬物本同一气其成也皆小而大未有陡然而大者天開一萬八百年而後天始成地辟一萬八百年而後地始成又萬八百年而後萬物始成子思於中庸著論曰今夫天斯昭昭之多及其無窮也萬物覆焉今夫地一撮土之多及其廣厚萬物載焉正見天道流行不息之意宋儒乃謂天地非由積累而後大誤矣如此則是木之一出便有枝葉花果矣且天地亦有老時自子至午則漸長自未至亥則漸消天地渾沌亦以漸而沒若陡然如今世界就一時渾沌了亦可傷矣萬物有死時天地有渾沌時卽今已到未字上以後漸漸一代不如一代天地將老乃欲挽而爲唐虞三代正午之治難矣

由渾沌至於開辟由開辟至於渾沌一消一息未嘗一刻之停開辟了就渾沌渾沌了就開辟由渾沌至始開辟三會由始閉物至渾沌三會則渾沌者六會開辟者六會

逝者如斯鳶飛魚躍聖賢指其顯著者而言其餘如雞鳴犬吠蛙鳴蟬噪皆化育之流行皆道也其小至於蠅飛蟻走皆化育之流行皆道也

知太虛卽气則無無此張子灼見道體之本然他人所不能道太虛無極本非空寂只有形不形之異耳三五是十五五三亦十五三五𨿽不同不過皆十五但變易不同也形不形𨿽不同一气也但聚散不同也一動一靜一聚一散是謂參五變易愛惡之情同出於太虛此橫渠灼見性命之眞故敢爲此言自孟子言性善之後諸儒不敢爲此言孟子言性善非謂性全無欲只以當時人皆說人性無善故孟子言人性固有欲然萬善皆備於性非謂全無欲也孟子嘗曰孩提之童無不知愛其親也及其長也無不敬其兄也以爲性善之驗若果如此則愛親猶待孩提敬兄猶待長若一生下時便要食乳臥一污濕則啼𨿽母就污濕不能顧然則人之生欲在先乎善在先乎只爲時人謂性中無善故孟子曰孩提知愛親長知敬兄皆自然之良無待於習可見人性中本也有善此孟子立言之旨也若謂止有善全無欲則以告子之辯豈不能以前理欲先後折孟子遽肯黙然而服哉

未嘗無之謂體所謂气坱然太虛自漢唐宋以來儒者未有見到此者是以不惟不能爲此言亦不敢爲此言也

上智下愚與性相逺孔子之言平正的實萬世無獘宋儒謂下愚可移直自誣耳人之生欲與善气與理同受但曉悟則欲在先而善在後𨿽孔子堯舜亦然但不假修習耳宋儒看不透孟子之意故多彊釋於文義似矣驗之人其實非然也

太極未嘗無也所謂無者萬有之未發也所謂有者有是體而無形也未嘗無之謂體太極也如此則諸子之陋不待言而自見矣

前知其變有道術以通之變通二字此君子立身撫世之大權濟事成功之妙用事𨿽可爲卜不可爲亦不爲事𨿽不可爲卜可爲則爲之如復國讎討彊逆此事之可爲者時力不能則宜止越之於吳其讎恥豈可忘之勾踐旣已返國事吳甚謹進西施獻巨木十年來無或怠豈忘吳哉俟時力旣可而吳亡矣如髙貴鄕公忿司馬昭之逆奮然率眾討之昭豈不當討時力不可也遂至身亡國滅弟之殺兄事之不可爲路人知之周公誅管叔蓋不如此管叔亦且死而周之社稷滅矣使殺周公而周可安周公寧死而管叔不可誅也不獨如此大事𨿽日用之間固有可爲而不可爲不可爲而可爲者君子當精於義處事每如此安有敗事是以可以措諸民也他書惟以義行之而成敗非所計易則圖萬全何以能之幾在事前也如殺身成仁此大好事而過渉滅頂以凶字與之凶者不順理也如文天祥之死宋可謂殺身成仁不順理在何處非死之時不順理度宗以前是何時也天祥不爲儉徳之避乃出而顯名此時已不順理矣到那爲相時只得死此而不死愛身負國揚雄之徒耳使天祥於理宗之末知禍亂之必至埋名而處如荷蓧耦耕之徒宋室旣亡豈無十畆種瓜田哉而萬全可保矣故曰有道術以通之道術二字下得極好

坤至柔而動也剛乃積大勢成而然也先至柔而後動可剛若直以剛動如何何必先柔皆爲坤也力有所不足若五伯之盛直以乾道臨之何必先柔當玩一坤字漢髙可以當之時未可也力未能也鴻門之謝漢中之往垂首而行及其可爲也定三秦平燕齊滅楚於垓下何剛如之用易君子幸勿輕率以禍人之家國也哉故曰積大勢成

坤先迷不知所從故失道後能聽順則得其常矣坤亦不是小物上配乎天坤以陰柔而握乾符故先迷而失道後能聽言納諫信任元臣乃得其常此節商之太甲可以當之

坤之五幼沖之主有柔中之徳如漢之昭帝周之成王可以當之然得二之輔周公霍光是也故元吉

隋承南北朝之亂至隋季則坤陰已極時當來復險難甚矣唐太宗有黃裳之徳振而起之成太平一統之業李宻王世充輩何人而紛紛若此徒自殺其身而已然則當如之何不有六四乎括囊如四皓可也學者察此則於易也思過半矣

外𨿽積險茍處之心亨不疑則𨿽難必濟人處險中方寸先自亂處之無道難何以濟心亨不動無所疑懼則所以謀脫其難者周悉萬全有不濟乎又有義命當吉當凶當否當亨者聖人不使避凶趨吉一以貞勝而不顧如大人否亨有隕自天過渉滅頂凶無咎損益龜不克違及其命亂也之類三者情異不可不察此節非易之本旨夫易者見幾趨時審力合道以求萬全乃聖人之妙用義命不足言也橫渠以吉凶二字恐學者旣不見幾矣及當其時乃爲偸生脫死趨利避害之謀故示之以此以爲未盡易者之防易近老子稍走作了便是姦邪過渉滅頂凶此殺身成仁之事凶不順理也漢之龔勝宋之文天祥足以當之方王氏賈似道擅權之時成哀理度衰亂之際便當見幾審力斂其徳操以見堅冰使人視之如傭夫僕類如此莽又安能以祿位加之宋之傾危亦無與於已也旣不能然勝之聲名已著天祥名位俱隆及莽徵宋亡此時而不死豈儒者哉天祥當時不屢圖興復隠處林泉如何不可也位登宰輔國滅而全身無是理也爲二子者當如燻膏之翁可也庶僚百官國滅而全身可乎不當爲興復之圖乎若有昭烈孔明之才不斂其徳可也圖興復亦可也執一而論又非易矣

蓼蕭裳華有譽處方皆謂君接已溫厚而下情可伸人主之尊如天威嚴之下誰敢盡其情惟人主降辭色以誘之則下情始得伸上下之情旣通則讒毀不敢入彼姦人𨿽好傾擠讒譖然交情宻篤彼亦不敢進其邪惟其情意逺絕誣不能明彼方得乘機而入故下情通則讒毀不得入讒毀不行君臣孚信上下交而徳業成令聞廣譽施及萬世矣

狼跋美周公不失其聖君臣之際其可畏哉大臣之責危疑之際其難處哉夫以周公之聖遭讒而退召公太公身居宰輔責寄安危又與周公皆開國功臣所遭如此二年之間曾無一言爲之營救伸明必待成王自悟而後迎周公歸有若權位相軋危而不扶者何也此其所以爲召公太公此周公所以得迎歸此周家所以八百年之靈長也當成王之疑未釋茍輕率言之言未必從王若疑其朋比則周公之身或不可保並二公不安其位矣二公豈爲已位之不安哉二公又去則周之社稷何倚焉況以成王之賢得二公之佐天下亦可安寧故持久以需之易需於穴出於血此之謂也若淺識狹度一有爲名潔已避嫌之意國家之事去矣

周公之居東亦二公之志也使周公不去而周可安公亦不避擅權貪位之嫌茍焉爲肥遁之謀惟其不去也

內旣主疑臣危外則流言易入不終朝而禍亂作矣此周公所以引而去也蔡子曰公豈自爲身計哉亦盡其忠誠而已矣得周公之心矣

衍忒未分有悔吝之防尙書洪範衍曰卜五曰雨曰霽曰蒙曰驛曰克占用二曰貞曰悔自夫子贊易之後卜書不傳占法貞悔乃四千九十六卦之凡例六爻無動內卦爲貞外卦爲悔六爻有動遇卦爲貞之卦爲悔詳見啟蒙

五年一禘王者追祭太祖之所自出於太廟而以太祖配之也三年太祫合七廟祧廟之主於太祖之廟而祀之四時各祭合七廟之主於太祖之廟而祀之四時各祭於七廟而各祀之皆天子之制也

庶子不祭祖明其宗也不祭禰明其宗也禮書經秦火之後漢儒集成己未可盡信況三代之時與今時異宜三代之禮嫡庶之分甚嚴者當時諸侯卿大夫皆世官不得不嚴正如今之武職豈敢分毫違越若通天下而論庶子不祭祖不祭禰設使禰無嫡子又無叔伯則二世皆絕不祭仁人孝子何以自處仁人君子之爲政亦何忍如此安可泥古而不酌之今哉

七廟之禮決不可行止以尙書七世之廟可以觀徳之文所謂七世之廟非七座廟也禮經諸侯去其籍又遭秦火之焚漢儒附會而成至宋儒旣不以身體又不以理察又不以時日計度遂議定以爲不刋之典今大祭之禮一行須一二時若七廟畢一廟而復一廟出一廟而入一廟一日之間亦不能周是君臣上下終日不食則奔走登拜之勞腹又無食精神疲倦豈能堪乎若祭一二廟而食亦無是理也況古禮繁多今禮簡少不過十之二一日之間安能周乎若分日而祭古又無是禮也

鋪筵設同幾疑左右幾一云交鬼神異於人故夫婦而同幾求之或於室或於祊也此二段事同幾言神位室祊言祀神之所書成王歿設五席兼設平生之坐先儒謂知神之在此乎在彼乎故兼設亦或室或祊之意也

天子因生以賜姓諸侯以字爲謚蓋以尊統上卑統下之義天子尊故統乎上者諸侯卑故統乎下者上謂諸侯下謂大夫生是一方謚是一人

凡祭割烹爲要詩書稱馨香之气蓋鬼神無形惟气而已聞馨香之气卽是享之禮失求之於野今天下之人皆言鬼神爲聞其气而已是也古禮割烹於廟門之外取其近於神位而馨香之气未散今徒有體薦而不饋食神何所享乎古禮有饋食而無體薦者未有有體薦而無饋食者

祭祀用屍其義精深屍不能行也而易以土木之像像又不能行也而易之畫影二者猶有用尸之義至宋儒謂影像與祖考無干專用木主不知數寸之木與祖考有何相干也古人木主之設蓋以古人用屍皆以子弟爲之髙曽祖考無以分別故用主以識之今不用屍而獨用主正如今之鄕飲主介賓僎之帖獨有帖而無人也

古祭禮無所考其節奏之詳惟士虞禮少牢饋食諸章今禮之所無者迎屍送屍九飯告飽獻賓獻眾賓獻兄弟獻眾兄弟獻祝獻佐食數節諸章亦不載旅酬之禮豈旅酬天子之禮歟

古之坐卽今之跪儀禮所載凡祭主至神位贊者曰坐是也

气之性本虛而神虛字爲無極字神字爲太極字虛而神正是無極而太極气是陰陽五行

指遊魂爲變爲輪回釋氏亦窺見些子造化夫造化气聚於形則生气離於形則復歸於造化釋氏乃謂今散之气有善惡則復聚之气爲人物故有輪回之說釋氏亦豈不知無是理哉彼見聖人謂爲善得福爲惡得禍然有不盡然者故人率怠於爲善釋氏乃謂生𨿽不得報死後亦須報將驅天下之人使之爲善然欺之也聖人之教以誠釋氏之教以僞夫感人以誠猶懼人之不從況僞乎古今之人忠臣孝子義士烈女比比皆然或得其一肢得其一事或得其全體皆入聖人之教者也遵釋氏之教者不過誦經食素削髮捨施以求免於禍甚者殺人爲盜乃修齋誦經以求免有一人慈悲遣累如釋氏者哉古今未見講學會友者之爲亂假白蓮之教聚而爲巨盜以亂天下賊生民者古今多矣何也釋氏以僞立教故其徒亦以僞應之也其學之是非又烏足辯哉

釋氏語實際乃知道者所謂誠也天徳也其語到實際則以人生爲幻妄佛氏以死爲歸眞生爲幻妄亦只是主客之意但幻妄字便有个無用的意思須是不用此形骸气性方無累所以彼必絕男女之配絕男女不百年人消物盡方是眞誠的道理殊不知天所以爲天以其用之不息也若只混沌一塊气要他何用然此亦自然之理天與聖人非有意安排張子所謂是皆不得已而然者也豈佛氏所能挽而回之今天下之人比比趨於佛氏而遵佛氏之教者天下無一人也借使人之靈佛氏可以誘而教之盡絕夫婦之交至於物之雌雄牝牡佛氏亦無若之何此眞終不可歸也佛氏之教亦窮矣

形聚爲物形潰反原此意張子屢發之曰潰曰聚指气之附形者言古人謂減一尺地則有一尺气非也地中亦有气天地間惟气爲交宻𨿽山川河海艸木人物皆气之充塞無毫髮無者張子此說先儒多議之是乃在冊子中窺造化不曾回首看眼前造化之實故邵子有觀物之說而大易仰觀俯察以得造化之實

詩言駿奔走在廟書言駿奔走執豆籩所謂速如奔馬也禮之嚴如此故有子曰還從容些爲貴若太從容則慢矣

在伍則抗而立在朝則俯而立

長裕不設正如孟子所謂心勿忘勿助長也言自益益人固貴不已其功然須優柔有漸間斷固不可急廹亦不可此爲學之要法

孔子刪詩書於詩錄商頌魯頌於書錄魯費誓秦誓兩錄侯國之事系於帝王之後者見周之天下成之於周公錄商頌者見周之天下得之於商錄秦誓者見周之天下失之於秦始終其辭云耳

江西律呂一策所論皆正但謂黃鐘無十非也黃鐘萬事根本樂之黃鐘無十如分寸尺丈引鑰合升斗斛銖兩斤鈞石豈無十哉新書十數總論黃鐘非止樂之黃鐘也策謂新書不當言體數新書何嘗言體數直解言之耳以此知其學得之於直解

中庸發育萬物峻極於天言道之極於至大而無外正易所謂一陰一陽之謂道萬物皆陰陽二气之發育卽道之發育也天無涯陰陽二气亦無涯卽道之峻極於天也

中立而不倚最難非義精仁熟者不能凡事有所依憑則不倚無所倚憑則易至於倚蓋時措之妙也如不違乎親意人子依此而行何難之有乎卻有以違親之意爲中者大舜不吿而娶是也有可其不可者亦有不可其可者豈易能哉中是無過不及倚是過不及也日用之間酬酢萬變初無定體皆欲合中非得時措之宜者非過則不及矣

人來請謁者由威福作於已也若隨物應之則請謁自不至矣有人居官終身而人無一字相通者是其驗也爲治之道無過於一誠此心之誠可潛通於夷狄通之者非接其人而感化之也非施以徳而懷柔之也誠立於中國自是不來侵犯莫知其所以然而然也學者無以爲迂

上行下效有如桴鼓聖賢之言的然無疑餘接人常帶笑容每升堂見吏人以下及屬官參謁皆帶笑容余自愧何人之慢我如此一日忽自悟曰知其由於余也且思聖人有言臨之以莊則敬明日升堂正色而坐吏人以下勃然變色端肅而立屬官參謁者亦勃然變色凜然而退使其以言教之𨿽數十日亦不能成且不能齊自是不待行禁而肅淸韓尹廷學曰不知近日每入道何故如臨淵冰

易曰分陰分陽疊用柔剛只此二句撫世酬物之大權經綸勘定之妙用盡之矣𨿽黃石經亦有所遺分陽者以大臨小五覇是也分陰者以小事大勾踐事吳是也疊用柔剛者隨時消詳乘勢發機之用也君子握此安有敗事

爲治之道在於平不用刑而人畏不施徳而人愛則平矣

形而上之謂道气而上之謂性

苑洛集卷十八

●欽定四庫全書

苑洛集卷十九

﹝明﹞韓邦奇撰

○見聞考隨錄﹝二﹞

當今所最急者宗室祿米不足也邊軍糧料不足也以宗室言之國初宗室少卽今宗室多蓋有百倍於昔者而糧額如故謂之曰少誠無所處矣以邊軍言之國初軍馬多卽今軍馬少不過十之六七國初糧料於正額外猶有餘數卽今正額之外無所減若之何而不足也弘治以前倉廩露積未聞告乏今乃往往告饑若謂水旱災傷及小民之逋欠國初以來豈無水旱災傷及逋欠者乎況邊稅又不在捐免之例是必有其故矣

各處巡撫初以侍郎爲之其權甚重某侍郎初至坊方考察二司官提學官亦在論劾中眾曰提學官無大過巡撫曰旣無大過吏負之責五板姑畱供職

官不久任𨿽欲言治皆茍而已百獘皆生於不久任百利皆生於久任非可以言說盡也不必上考古制我髙皇之法三年一考六年二考九年三考然後考功司付文選司因其考語之髙下或平除或升一級或升二級間有緊急用人功業顯著六年以後亦得超升若不再考而升者考功必詰之文選何所憑據而知其賢乎弘治以前皆遵行之舊事按察司官惟按察使升布政副僉鮮有升布政司者惟風力不著之人間以升之副使李隆升參政見邸報泣曰我何負於其職而升此官乎遂致仕去布政司官亦鮮升按察司者至正徳中止因躁進無恥之士干求權幸而圖速化吏部以其年資尙淺無可柰何或以僉事升參議或以參議升副使而祖宗之成法壞矣嘉靖初凡正徳中獘政小大皆釐正之此系政之最大者不循其舊是祖宗百年之成法顧不能守而正徳中一時之獘乃守之而不失以耳目之所見聞者朝邑知縣劉道立成化十八年以進士除授中間兩次考滿並緣事之日至弘治五年十年餘方行取爲禦史繼道立者蘇盤弘治五年以舉人除授至弘治十五年一十年餘考滿去盤又循良吏也當是時上下相安盜賊不生地方無擾果園菜圃不設墻垣不設防守倉庫充盈閭閻殷殖猶可想見其气象也自弘治十五年至今四十餘年知縣十五餘人卽今環數百邑庫無百金之積村落之中在在室如懸磬催科之人晝夜號叫雞犬亦不得寧也

陜西防邊之法考唐三城守之於河外上策也蓋守之於河外則險在我而易爲力守之於河南則險在虜而難爲功也修夾道之墻時出精兵以搜套中策也其下策來則浪戰去則坐守而已

蘇秦亦識天下之勢不幸而不遇急於富貴而爲合從非其本見也初學旣成知周室易興說周顯王顯王不能用次知天下惟秦彊可輔之霸而說秦惠王惠王不能用然後說六國使合從非其本心也卒之殺身使顯王用之則周之威令可復振秦惠用之則秦可霸而身可全

人才可惜造就之難點污之易易之鼎以金鉉玉鉉象之金鉉玉鉉人所寶愛而珍護之人能愛才如愛鉉其愛國之忠深矣古人九載黜陟幽明今制三年考察其法已密在外撫按事竣復有旌劾是又不時考察矣其所劾固有貪殘之輩中間或小過或詿誣或譖謗或語言不合趨承未至以致黜退我國家以科目取士中其選者皆俊乂之器才識不大相遠但習與不習耳習之於累年棄之於一旦以壯年有用之才終身閒廢深可惜也夫旌異之典以待茂才異等論劾者以處元凶巨惡不可待考察之期者今所劾者果不可待考察之期乎聖人制刑多加寛卹惟鼎爻覆公餗其刑剭以其蔽九二之賢也剭族刑也不少假借聖人之意深矣

天下之安危在斯民斯民之利病在縣令最要官也當今之縣令與前代不同漢唐宋之縣令一體視之惟以賢否爲髙下今則分爲二途進士除者𨿽橫行逆施上之人必曲爲回護舉貢除者一有過失卽斥去至於接見稱謂之間亦大不同進士官但能舉職卽得大典舉貢官𨿽竭盡心力亦不能得間有得之者亦是通變趨時之士豈惟上人𨿽下民視之必有輕重進士官自少至老官至公卿舉貢官鮮有十年者至方面官者絕少自非有志之士獨立不懼自知日暮途遠必爲私家之計矣此𨿽非祖宗立法之意其勢堅不可破決不能一卽使二途並用年歲亦不可齊進士中式年未二十卽授官舉人𨿽二十中式坐監歷事聽選三十以後方得選官歲貢𨿽二十補廩五十方得貢出六十以上方得選官前程能有幾何不有以變通之如天下斯民何莫若多取進士每科千名鄕試量其地方加之或三之一或四之一或五之一庶乎無偏無黨而治可成矣

正徳三年六月中早朝拜伏旣起禦階上有無名掲帖一本皆言劉瑾事上命錦衣衛查旣而瑾傳旨令百官至奉天門下跪候發落辰刻命堂上官起出已刻瑾出立門東翰林院官就東跪訴內監待翰林院官素厚豈肯如此瑾令起出禦史寧杲訴於瑾曰禦史等官素知法度豈敢如此此乃新進士所爲瑾曰新進士與他有何相干你每把朝廷事件件壞了略加處置就都怨恨太祖法度你每不曾見豈不聞知瑾令百官皆起照舊站立看有掲帖處是何官太監黃公偉曰凡朝四品以上各照班次五品以下皆雜立丟帖之人豈肯復立於此虧了人瑾令復跪又點武士令各官家搜稿黃公曰他幹此事𨿽妻子亦不得知豈肯畱稿瑾已之此事若非黃公不惟擾害不知搜出何等無端事件爲禍不淺時天暑日烈通無寸云微風僵者數人命拽出黃公忿曰你帖子說的都是爲國爲民事挺身出來死了也是好男子枉累別人瑾怒曰在外匿名帖子尙該死罪禦前如此是何爲國爲民好男子如何不明白具奏皆入畱太監李公榮監之李曰你們倒一倒眾內使擲下冰瓜甚多李曰你們取食之瑾出李曰你們都跪著來了來了瑾見甚怒復入旣而傳出李公私宅閒住黃公南京閒住申刻旨出都拏送錦衣衛追究進士盧伸昏迷擡至錦衣衛監中不能容丟放院內是夜不知何時身死都人洶洶皆罷市初各官拏送錦衣時途中賣飯者皆爭以飯逓送各官不索價明日瑾微聞帖子乃內人所爲命軍官丟下乃命各堂上將各官領出辦事

成化中萬妃寵冠後宮弟萬二權傾中外京師呼爲萬舅門達素貧不能自立萬二微時通達妻官至錦衣衛指揮學士萬安附爲同族入內閣權寵異尋常吏李自省僧計曉皆以藥術自省官至禮部侍郎曉稱爲法王佛子皆謁見無時曉以黃絨■﹝糹索﹞絡左手於項揖公卿內臣止以右手曰左手有所用也萬妃酷愛寶石京師富家多進寶石得寵幸賞賜累巨萬內帑幾爲之空京師呼曰某寶石家某寶石家畏之也孝皇初自省等皆得罪寶石則追其原價入官各家破產不能償

正徳中每免朝後司禮監諸璫至左順門西面立各衙門說事如禦門禮如吏部引復堂官北面跪說畢司禮監首璫云聖旨著復職鴻臚寺官贊云叩頭起揖諸璫答揖如都察院引巡按說畢首璫云聖旨著東邊的去禮如引復尙書楊公一淸當謝恩至掖門顧隨行主事曰旣叩頭便是朝廷之上不可揖司禮監不當答揖旣相揖便不可叩頭須如何處主事曰叩頭禮不可不行不揖可也公曰正然

都督韓公觀提督兩廣初入境生員來迎觀素不識生員見其巾衫異常人命刀手縛斬之左右曰此生員也觀曰生員亦賊耳盡斬之朝廷聞之喜曰韓觀善應變使其聞生員而止則軍令出而不行矣豈不損威

提督韓公觀殺人甚多禦史欲劾之一日觀召禦史飲以人皮爲坐褥耳目口鼻顯然發散垂褥首披椅後殽上中一人首觀以筯取二目食之曰他禽獸目皆不可食惟人目甚美觀前席坐每拏人至觀命斬之不回首視已而血流滿庭觀曰此輩與禽獸無異斬之如殺虎豹耳禦史竟不能劾

都禦史韓公雍才髙有智略提督兩廣令布按二司官皆行跪禮提學某曰提學官與軍門無干請勿跪公曰提學旣不行跪禮明日另見明早取應死罪人置之廂房命劊手曰待我言殺了汝等大聲應之及提學來見旣至堂甫揖下公大聲曰拏下殺了眾應之如雷提學以爲殺已也不覺跪下二司官笑之曰不如昨日同跪無形迹也此可以警悻悻無實守者

又公巡撫江西每對生員稱說詩書時江西科目方盛生員私相謂曰巡撫千字文秀才耳安得稱說詩書公聞之命提學送諸生來考以律呂調陽爲論以閏餘成歲爲策諸生皆不能詳公曰我們做秀才時讀了百家姓便讀千字文諸生如何連千字文也不知聞者絕倒此可以警浮薄之習

於忠湣石國公各集紀載者皆實錄但文之抑揚殊有未當二公皆有功於社禝非忠湣則天下之治亂未可必而分爲南北則必然矣非國公之宣威敵未必遽退也其罪則皆有可言者當英廟北狩李實楊善出使奉迎不持一禦衣不持一珠玉其意何如也此眾情之所深憤英廟之所痛恨者遣使敵庭正兵部事忠湣委之不知可乎回鑾之日入於南城此理義之至公無可言者憲廟已立太子而廢之此國家之大事忠湣𨿽爲兵部篁墩謂其以大司馬兼行六卿之事隱然拜相之制當時何無一言及之乎當景皇帝病篤之時已出駕帖取楚世子繼統王長史勸世子無行而止取藩王入嗣極大之事豈有內閣兵部不與聞乎而雙溪乃謂景皇帝賓天之後廷臣必推戴英廟何謂也復辟之事當與天下共豈國公所當專爲者哉忠湣之得罪得罪於英廟國公之有功有功於英廟至於廢儲取世子一節則其得罪非特英廟而已大司寇彭公作名臣錄人以不錄忠湣問彭公曰功之首也蓋謂罪之魁此至當之論而國公之罪則恃寵驕縱知進而不知退知存而不知亡耳今忠湣祠於杭州嘉靖初南都言官謂當復國公之爵而祠之顧未施行此論於石者之所當識也

霅川頻洲云當今相業當以端毅王公爲首稱或問李西涯如何曰文學亦可觀相業則槪乎未之聞也

禦史張公芹奏牘云李榮陳寛劉瑾張永魏彬數人性行不同而東陽皆得其歡心其結納神姦誠不可測矣五泉子李西涯琢碑行雲平生一字值千金忍使全篇俱椎鑿

雙溪雜記云正徳初韓忠定率九卿伏闕請劉瑾等八人下獄內則太監王公嶽外則大學士劉公健合謀已得旨但是日天晚候明早卽宣旨送出瑾等而瑾等不知也大學士李公東陽泄其謀於瑾瑾等始大驚時上禦豹房二鼔環泣叩頭於上側且云待明日臣等不得見爺爺矣是夜以瑾爲司禮監傳旨云已發落矣遂成正徳中之禍

孝皇十八年不輕下詔獄錦衣乙丑主事李夢陽劾張鶴齡疏有云陛下待張氏者厚矣上震怒下夢陽錦衣獄中外洶洶莫敢言越數日上召大學士劉公健議事畢健從容請曰李夢陽不知胡大罪皇上怒之甚也上曰他無禮直呼皇后爲張氏健頓首曰張氏指鶴齡非謂皇后也上曰人謂婦人爲氏健曰此則不同昔漢人曰爲劉氏者左祖宋人曰趙氏安而苗氏危蓋謂劉家趙家也若曰張家天顏大悅卽命出夢陽復其官﹝屈西溪云﹞

弘治中孝皇中人命一巡按以公錯箠一縣丞後丞病死丞者中貴戚也丞子奏巡按箠死伊父下之都院當巡按不應上讞上怒甚召大學士劉公健曰巡按故勘丞死而法司當以杖罪何也劉頓首曰凡上司箠死人有三因公事如法責之邂逅致死謂之因公止應杖罪復職非法用刑致死謂之酷刑問罪爲民因讎挾私致死始謂之故勘應抵命天顏怡悅謂劉曰朕看律未精幾乎誤人今後遇此等事卿須盡言孝皇從善如流且又導之使言𨿽堯舜莫加焉何聖如之﹝屈西溪云﹞

崆峒密集云尙書韓忠定率九卿伏闕請劉瑾等下獄太監李榮密傳旨已得允候明日卽施行公等且退忠定公云恐未的李公云此朝廷大事我此膊項是鐵葉裹著敢虛說次日復傳旨已各打十五發落矣

崆峒記云正徳初劉瑾等八人擅權忠定韓公具疏率六卿請下八人獄伏闕不肯起太監李公榮諭意而忠定出明日召六卿入眾懼叵測襄毅許公進同行至掖門裏謂忠定曰不知汝疏中如何說忠定不答故拽履而後

正徳初劉瑾擅權肆虐流毒縉紳大則籍沒其家小則殺其身公卿而下竦息戰栗視之若雷電鬼神求希其意而不能測況敢與之講議乎吏部尙書張公彩入朝始敢進言凡事於順門講議虐政多所中止然後六部效之中外之情始通僉事吳廷舉劾瑾瑾諱其疏中以他事必欲致之死彩申救得免他如禦史劉寓生等皆得生還復起禦史劉毅以示前日枷號之爲公凡此皆以術勸說之

江西京官外調命已下矣彩勸止之

辦事官某以訐告授都察院司務已到任矣彩勸罷其官

大學士焦芳導瑾爲惡劉宇首阿附瑾與瑾交厚甚密未易離間也彩皆勸退之

郎中髙選戍宣府彩勸瑾復其官曰就令宣府管糧以動人之視聽

初劉瑾納賄皆萬金以上一日瑾召尙書張公彩飲情旣洽彩從容言曰凡各官饋送非取之官庫則科之小民下招民怨上損國儲凡貨財足用可也多亦無益瑾喜納之時有太監侍郎錦衣衛指揮勘事回饋白金二萬兩瑾怒奏發其事銀入官庫三人皆罷官

瑾不用東廠錦衣衛校尉訪事自命門下人名曰內行出外訪事甚爲衣冠之禍大臣至有抄沒其家者張公彩言之瑾瑾遂罷之不遣

張公彩自恃其才足以轉移一世然乏忠靖之誠且有驕矜之意逢時不理欲倚權宦以就事功𨿽謙抑敬愼且懼不免而況驕矜以促之易曰比之匪人不亦傷乎彩之謂也

大學士李公東陽約二僚置酒天寧寺請尙書張公彩以接殷懃之歡是日早東陽偕二僚親至彩第邀之彩尙未起命曰請坐喫茶旣而復命曰請先行東陽等出笑曰張西麓直以辦事官待吾輩耳內閣系宰輔而相待如此彩之驕可知矣

尙書張公彩查大倉所積國初來歲積若干自正徳元年冗食者多歲支過原額若干計數年後大倉空矣言之瑾稿已具郎中以稿示韓主事主事曰爲我謝堂尊此事未可舉也昔韓琦富弼同心爲相又值仁宗之明磨勘蔭子之法一行幾乎殺身初琦不肯行至是弼中夜不寐繞牀而行嘆曰韓琦眞聖人今乃欲依權宦以行此事乎當暌隔之時不過小小救正而已郎中笑曰事已成無多言割了舌頭命旣下內而永彬大用永成諸權貴家眾所革尢多外而文武大臣幸蔭者革之亦多且令其各還鄕裏法令旣嚴行之無漸由是內外皆怨而彩之禍基於此矣

瑾旣就擒翼日張公彩收系廷鞫當之結交近侍斬罪彩乃以十六事自辯皆歸之東陽謂某事某事部中如何處東陽皆票旨不依有原稿可察疏已下刑科時文選諸君適有事於科給事中出疏共觀未竟內閣命官將疏收入畱中不出明日有旨再問彩遂坐以謀反

初張永自寧夏還瑾以旨止之良鄕令無進城明日將又以旨發永南京策士勸永無奉命徑當入朝翼日早瑾曁諸僚至順門故事謝恩見辭旣畢當六卿議事諸僚自瑾背後遂去瑾獨畱是日諸僚欲退瑾以臂止之曰今日之事當眾共議之諸君何往乃宣吏部尙書張公彩上語久復曰宣兵部彩退止數步俯首若沈思狀尙書王公上瑾頓足甚恨論說移時王公面色如土復宣刑部未上忽中使直至曰有旨宣瑾瑾曰有何事中使曰張公公進東華門矣瑾曰如何不待聖旨急促去明日瑾就擒矣

今獻彚言所論頗有未當者如韓忠定一代偉人豈可少訾正徳初忠定匪躬竭節伏闕抗疏忠貫日月心獻神明不幸爲姦人泄其謀其事不成豈可以成敗論哉湖州沈公蘋洲集所載甚公而彚言不錄何也

名臣錄作者數家惟彭司寇去取甚眞自序論於忠湣尢爲切當

當國家豫泰事非臺諫進危言而死及幾死耳目所覩記者在洪熙時學士李時勉論宮掖事已打折肋三支押赴市曹行刑幸監斬官路走來遲天威少霽命錦衣衛監候在正統時學士劉球論時政得罪王振下錦衣獄餓死衛官函球首送振觀在成化時主事林俊論計曉事下錦衣獄弘治中主事李夢陽論張鶴齡下錦衣獄在正徳時有僉事吳廷舉論劉瑾下錦衣獄

當今文臣堪將帥之寄者惟太傅王公鉞耳塞外威寧海子水艸肥美林木茂盛北敵珍倚之羣聚於此數爲大同患公巡撫大同提兵徵之壯者或殺或遁老弱婦女皆俘之歸捷奏公封威寧伯後大同缺總兵官公以都督掛印充總兵官鎭守大同北敵畏之不敢侵入至今敵人每過海子望之而泣然以其地凶不再居公髙才有宏略作爲詩詞新奇雄放出人意表

吐魯番逐忠順王據哈密城甘肅鎭守都督劉公寧偕巡撫都禦史許公進提兵徵之克其城復立忠順王而還時塞外乏水軍馬困渇吐魯番率兵追之不及三十里而我軍入關魯兵引去

正徳中河南鎭守廖太監侄愷入河南鄕試監臨以下皆取之監試僉事張公琎執不肯監臨與二司計出張僉事於外愷遂中式及宴張令徹出愷席不容愷與宴二司固勸之張知不可爭拂衣出不與宴

權寵之人若行好事如薦賢去惡益國利民之類便當奨與行之若以其出於權寵阻而不行則妨賢長惡病國殃民在我矣天順中石國公薦儒者吳與弼吳一時之賢人君子也大學士李文達公因而用之未爲不可彚言指此以文達爲國公之黨且云爲國公艸薦疏艸疏之事有無不可知國公欲薦賢不能自爲疏而大臣代之亦可也假使魯欲誅顏子季氏力能救之而不能艸疏托之孔子孔子辭而拒之可乎英廟委任文達有罔兼罔知之誠文達始終持廉秉公未嘗行一胸臆入一苞苴自後來觀之可謂富貴不能淫之大丈夫矣豈可輕誣之哉

大學士劉公珝不拘拘於曲謹而有大節成化中欲易儲召內閣諸輔臣議他莫敢言公執不可上命出公立不退必欲得命上悟從之聞史冊不載此事

弘治中國戚張鶴齡時入禁宮侍宴太監何文鼎戒鶴齡曰祖宗有法非內官入此門者許諸人斬之國舅再無入鶴齡不悛一日復入侍文鼎仗劍立門外曰今日必誅鶴齡內使密報上命收縛文鼎鶴齡旣出上面訊文鼎曰汝內臣安能如此是誰主使文鼎曰主使者二人皇上亦無如之何上曰彼爲何人而我無如之何文鼎曰孔子孟子上曰孔孟古之聖賢如何主使文鼎曰孔孟著書教人爲忠爲孝臣自幼讀孔孟之書乃敢盡忠上怒命武士瓜擊之文鼎病瘡死

大學論新民曰平天下吾儒當國致治惟在於平否則爲偏黨爲惡不小矣書曰無黨無偏王道平平武定侯郭勛恃寵驕恣固爲有罪何曽謀反無此而加之是誣陷之也名曰扶公道其實害公道名曰惡惡而反自爲惡厥罪均矣當時刑部尙書吳公山執而不肯眾議紛紛臺諫交論吳公不動爲民去識者謂吳爲眞刑部尙書可謂天下非之而不顧矣

都禦史胡守中拜郭勛夫婦爲父母勛敗守中劾之後守中以罪下獄勛面罵曰我𨿽不曾生下汝汝夫婦也曽叫爺叫娘乃劾我耶可謂萬世士者之羞矣胡守中之死於律亦欠合今之所論非以守中曾爲都禦史也非以守中曾中進士也直以盜論守中耳守中乃當死之盜耶不當死之盜耶彊盜得財者斬不得財者徒監守自盜得財者準徒不得財者不應耳守中𨿽聽許銀八千兩銀尙在庫未到守中之手乃監守自盜不得財者也豈可坐以死罪誅一守中如芟一腐艸耳何足惜哉明明之法可惜也

孝皇賓天中使持其白綾血衣慟哭曰古今有幾个這等聖人因言孝皇方禦膳金夫人泣訴主事李夢陽事曰皇上在夢陽尙敢如此他日我家無遺育矣固請罪夢陽孝皇怒揮膳而起終不罪夢陽

左都禦史戴公珊屢以疾辭孝皇不得已使中使諭曰旣不肯畱君臣之情可不一面辭乎珊扶病入辭孝皇見其羸弱曰卿眞病也賜茶珊叩頭辭上泣下曰與卿長別矣珊復叩頭曰臣不去也上揮淚曰卻不好數月珊卒於京山忠亮不阿始終以道自持

弘治中周公經爲戶部尙書孝皇欲起一別宮患缺用左右曰何不取之戶部上曰周經得無不可乎左右曰皇上取之經豈不與命下經曰此軍儲也不可動奏上上欲已之左右曰命旣下豈可中止復下之部左侍郎韓公文復上奏上亦欲已之左右曰不準尙書奏豈可準侍郎復下之部右侍郎許公進復上奏上顧謂左右曰朕謂不可果然若不已之明日科道又言矣遂報罷英皇旣退大學士李公賢命吏部推簡久不上英皇召尙書王公翺問故翺曰皇上旣退賢必求一人勝於賢或與賢等者方可英皇曰李賢果何如翺曰本分人也廷臣無有過於賢者英皇復召賢入內閣

吏部久任尙書王公翺十餘年初尙書王公直掌印翺副之然事皆決於翺後直去位翺專爲尙書尹公旻侍郎尙書亦十餘年當其時也吏稱其職民安其業

初大學士萬公安素鮮文學圖爲祭酒而時不與適祭酒缺吏部推安爲首邢公讓次之安讓私第相連侍郎與讓厚者書一小帖曰萬首邢次意在其次丸之過讓第適安之子戲讓第門侍郎以爲讓之子也投其帖於子安見之甚恨旣而果點讓爲祭酒後安認萬妃爲同宗入內閣誣收系讓枷於監門前奪其官後並逐尙書尹公旻

孝皇重人命陜西巡按禦史李興恃才舞智任刑執法人多死杖下巡撫都禦史列其箠死之人奏興曰養犬所以防盜今不吠盜而吠主養貓所以捕鼠今不捕鼠而捕雞設官所以安民今不安民而殺民孝皇以其箠死人命數多震怒收興廷訊當斬吏部尙書王公恕陜西三原人也初興巡歷至三原搜索王家無所得黜其儒學生員太半至是王公上疏論救謂興執法不撓克盡憲職孝皇素重恕興免死打一百邊遠充軍

宮人鄭金蓮其兄火者鄭某鄭金蓮與宮人王女兒同宮爲火者言皇儲爲王女兒所出火者告之王女兒家人共趨之稱爲皇親王女兒父兄王某等一時炫赫緝事衙門奏聞孝皇以事干宮闈親禦玄武門鞫之鄭金蓮箠死火者斬於市王女兒收入宮王某等問罪發之裏

成化中給事中鄒某左遷蕭山知縣蕭山人禦史王某以事充軍潛回裏二人皆恃才放縱不拘禮法初交甚歡後不相下久構爲讎鄒惟以逃軍解王預寫文書僉定解人路費馬匹俱已預備久不得見一日王飲於三十里之外鄒命解人卽席縳之行王家知之已遲鄒又使人截於途追不能及至廣信王以病死王之子欲報之鄒防之謹後鄒升按察司僉事飲於餞家還王子率家眾縳鄒剜其兩目實目孔以灰置之糞舟中鄒乃不死告之官王子當絞後大學士蘇州王公鏊悉其故因是釋之文士撰爲戲文今扮演盛行扮鄒者以銅爲二目納之以灰備諸醜態

苑洛集卷十九

●欽定四庫全書

苑洛集卷二十

﹝明﹞韓邦奇撰

○見聞考隨錄﹝三﹞

出主降神參神初亞終獻飲福徹饌送神爲九獻

樂書云鐘以相生擊之擊宮則及徵次商次羽次角應宮者爲徵初不拘於定位也

奏黃鐘一均之備至蕤賓七聲下生大呂故大呂起一均則黃鐘爲商矣此左旋也又歌大呂五生爲仲呂一均之備𨿽右轉然左轉隔五而爲太簇起調皆天然也豈人爲之私哉聲所以有二變只爲黃鐘之角不能接下調大呂之宮故有二變夾鐘以黃鐘爲羽又用黃鐘之羽故曰羽之羽周樂起調終調零星補湊可疑然其節奏亦合倡和亦妙周變九六八甚牽合難通

聲之有七自然之數非聖人以理推排也先儒或謂當用二變或謂不當用二變皆臆說也

凡聲至七生則過律一自其長短之序無一毫之紊如黃鐘至七聲盡爲蕤賓蕤賓實生大呂少一不得多一不得十二律皆然

律呂之全與正不同全是十二律長短之數正是十二律三分損益隔八相生之正數如黃鐘九寸正也三分損一隔八下生林鐘六寸爲正林鐘三分益一隔八上生太簇八寸爲正太簇三分損一隔八下生南呂五寸三分爲正南呂三分益一隔八上生姑洗七寸一分爲正姑洗三分損一隔八下生應鐘四寸六分有奇爲正應鐘三分益一隔八上生蕤賓六寸二分有奇爲正皆全也蕤賓三分損一隔八下生大呂四寸一分有奇爲正非全也大呂三分益一隔八上生夷則五寸五分有奇爲正夷則三分損一隔八下生夾鐘三寸六分有奇爲正非全也夾鍾三分益一隔八上生無射四寸八分有奇爲正無射三分損一隔八下生仲呂三寸二分有奇爲正非全也正若何而非全大呂爲黃鐘之次十二月之管若止用正數其管短甚何以爲用必倍其正數方可爲黃鐘之次此亦非聖人以意倍之也自然之數也蓋黃鐘七音旣畢爲蕤賓蕤賓生大呂以起宮自然之妙如此必倍之而後謂之全夾鐘仲呂仿此所謂在陽倍之是也

惟黃鐘一均皆用正不用半七聲回宮亦用正十二律回宮亦用正

中聲者固爲難曉然必自下學始器數是也眞積力久豈終不可得哉蓋久則精精則神凡事皆然先儒類慕中聲之妙馳心髙遠謂不必屑屑於器數之末旣不從事於下學安能上達哉正猶孟子之論聖神然必自善信始也夫能撫琴然後可以得琴之妙能鼓瑟然後可以得瑟之妙然撫琴難鼔瑟易而近古反不達瑟者以不傳也以易也故不傳必能吹排簫然後得排簫之妙必能吹笙笛然後得笙笛之妙然笙笛難而排簫易近古反不達排簫者以不傳也以易也故不傳鐘磬則惟制造之難耳

管聲有不恊者或二孔取一聲或三孔取一聲或四孔取一聲此樂家之用變也

瑟隔十二弦應備樂須用五十弦此制瑟之初所以五十弦也今以六陰律折馬后二十七弦足矣今以六弦應者後世簡便之法也排簫亦以十二管應今隔八應者以相生之次也徵無定在應宮者爲徵短者倡而長者和以長律爲凖

瑟弦隔六應自然之序不可易也古人以中弦不用前十二弦爲十二律之正聲後十二弦爲十二律之應聲當作兩架調第十三弦之聲卽第六弦之聲也瑟馬自不能齊一

瑟古人常用琴則用之者少如由之瑟曽點鼓瑟孔子取瑟而歌三見於論語

宮動而徵應商動而羽應角動而變宮應變徵動而七聲盡復回宮天然之數也

宮徵各當其位惟琴之九徽爲然三弦跌半徽者待變徵也七弦爲大呂天然之妙已著於桑梓之上不待伶倫而後成也

若七聲回宮第一弦中弦不用至二十七弦折馬后爲變宮十二律足矣備樂須用三十七弦除頭三弦中弦不用宋時蜀人撅得三十六管玉笙上之正於此瑟合古人重樂器得美玉皆爲笙磬簫笛

甲申大同之變都禦史張公文錦巡撫地方初宸濠之變文錦守安慶濠兵至城下百計攻之文錦仗忠義誓士民竭力拒守濠气大沮賊黨皆怠有散去者及濠敗文錦以功超遷至巡撫文錦思圖報稱性本急功喜事好剛忽眾而又嗇於用財故激成此變大同鎭城孤懸極邊與外敵共處一地無寸山尺水之隔堅城深池設以重兵治以總兵巡撫副總兵兩遊擊都司守巡郎中府縣城以裏立衛所州縣城堡大城臨邊以禦外侮使小得以安內附小城聨絡於內以爲大城之拱衛此我祖宗神謀聖算經略之宏規也文錦顧以鎭城之重反在極邊欲作五堡以爲藩蔽幸而其事不成文錦以一身當之使其事成後來將爲國家之患矣初文錦將營五堡眾皆以爲不可而莫敢言事下前左參議左參以三十萬計報並報總制臧公鳳鳳笑曰五堡修不成矣左參議曰何以知之鳳曰張巡撫視國之財如家之財安能捐三十萬金以成此堡乎左參亦笑文錦果已之繼前左參議者右參議以三萬計上文錦決意行之卽具奏上聞營造間財用甚少成命業已下乃撥軍入山伐材木燒灰瓦參將賈鑑督工嚴急軍心已怨堡旣成茍率太甚每軍營房一間及撥戍軍皆憚行文錦示以公撥麾下官軍往於是總兵太監皆撥其麾下不充其數以伐木軍足之三堂麾下官軍素驕逸固已不堪矣諸軍告願單身分番而往文錦必欲帶妻子常駐諸軍相謀曰人各有妻子或女又有馬匹一間營房何以能容且莫說敵人來只秋深一陣大風雨一家死矣等死也不如殺了賈參將投入北中遂殺鑑文錦使人招諸軍回城而虎狼入室矣諸軍見文錦文錦曰汝輩來了我的賈參將何在不卽爲處分居數日姦桀者倡曰張都堂潛行出城赴京具奏諸軍相聚至都察院奪門而入文錦懼踰垣匿宗室第諸軍遂搶檢家財勢不能已矣執家人欲殺之問文錦所往告以匿宗室諸軍環噪宗室第宗室出文錦眾爭殺之總兵知府出走兩遊擊郎中匿民間爲首者號於眾曰眾人莫懼但同心共事他日問罪不過將我輩首惡十數人與之而已廷臣以文錦激變請詔宥旨旣至開讀諸軍跪聽諸軍相顧曰此安我也豈有殺巡撫遊擊而不問者乎有起而伏匿者旣畢詔使倉皇而回眾心洶洶以兵守四門朝廷簡都督桂公勇爲總兵官太監武公忠爲鎭守起復左參議於家分守大同旣到任請入大同禦史儲公良材曰大同城中如血海公此行如以肉投虎口何益之有如是公手中事死生以之可也今他人壞事而公往死之非義也左參曰諸公終日言大同事參議大同官在此於心何安且作亂者大同一城耳冀北十七衛所州縣豈皆作亂乎參議出鴈門量可而進且以系屬冀北人心儲公曰如此可也八月左參旣出鴈門自度已與大同之人素無讎嫌朝廷旣有恩赦而軍士猶不靖者無主耳乃直抵西安驛西安去大同城才六十里耳大同城中大驚探事者二人故恐左參露刃而上言大同不可入左參曰汝回報大同城我明日決進是夜又故放火燒參將宅以恐左參明日左參竟入大同亂軍嚴兵露刃城門內外然不敢失迎接之禮大同人心由是少安時城中無一文職出政者獨左參一人耳乃約法兩條以禁軍士之暴餘皆以無事處之下令於邊關曰一切人等非有本道關防不得放過有應行者皆便宜行之初不以條格拘左右或以爲僭左參曰以此得罪亦所不卹甫兩月地方大安而巡撫都禦史蔡公天佑始至

拾月蔡公至代州左參插四大營於鴈門關下親帥四守備令盛裝戎服謁蔡公於代邸蔡公驚曰公何爲如此左參曰參議豈過爲奉上者大同變後巡撫之威甚削大同人止知有參議耳不身先降禮何以帥眾且言插營蔡公固欲散營軍曰公旣出大同又盛陳武備大同人必疑吾與公圖彼豈不生變左參曰參議已有處謁公後卽先入大同參議旣入大同則人心安矣蔡公曰善左參卽晝夜馳入大同時有譏左參過於奉上者左參以李愬迎裴論試應州諸生蔡公旣至大同左參約法地方便宜二十六條上之蔡公曰善就作我巡撫條約令大同推官馬隆榜示所屬人心大悅左參治大同獨尙嚴武公素不悅左參於會中大言曰我輩安心樂飲地方或再有變自有頂綱之人蓋謂左參也

拾壹月蔡公會同桂公及左參僉事因捕盜桂公率遊兵擒逆軍八十人杖殺之遼陽某參將帥所部軍趨甘肅過大同地方人閉堡不容止宿參將軍罵曰會與延綏軍殺此反賊戶部李主事賫接濟銀兩來或曰此賞徵大同軍之銀以此三事姦人乘機互相恐動初七日夜二鼔變作炮喊之聲震天諸軍先趨左參分司叩門呼曰書吏出來書吏出左參亦出軍士曰參議老爹天心地方恩府速報左參老爹安心還來回話若驚動左參老爹寸斬不饒書吏曰左參老爹在此左參問以作變之由軍士言朝廷赦小的眾老爹必欲殺之左參告以原無相害之意再三諭止之諸軍曰遼陽兵已至城下姦細以遼陽鞍子爲號已拿得矣老爹去睡三堂今夜一个不畱揮其兵進且分兵至李主事分司要出賫銀文書看爲何事又分兵至鎭守府武公極其困辱分兵至總兵府桂公不屈諸軍喧噪桂公曰殺便殺何用喧噪眾曰旣無殺我輩之心如何將家小暗送出城乃要桂公妻女出見至都察院要巡撫出再三論說軍士曰此與左參之說同且止之初八日黎明左參升堂如平時出謁巡撫時亂軍塡塞道路見左參出皆分道立旁時巡撫門尙未啟扣門而入巡撫迎左參笑曰紀綱何在地方想無事矣不然公何以得至此今計將安出左參曰彼未曾殺人犯上搶掠尙可招來面諭左參回司治酒召郎中主事分巡共飲諸公曰地方有事宜早散左參曰彼豈艸竊者乎殺人豈問昏明徒示弱耳二鼔方散初九日總兵遣我軍按伏時大風雪出西門外眾曰五堡軍殺都堂參將且無事我輩且按伏耶吶喊而散是夜更初炮喊者三四面俱起不但五堡亂軍而已圍桂總兵宅左參自書告示一通備陳禍福利害話言曉之令書手關路持往招之左參自出立於道中已而見西南火起問過軍曰火何也答曰殺桂總兵焚其宅耳左參令關路還曰彼旣爲逆招來何用左參乃回司閉門時月正午左參召書吏人等誓曰彼旣殺三堂必迫我爲主或令討赦二者皆不可待彼攻破司門則我已自處矣事定後朝廷必遣京官來勘汝輩詳記我二夜所行所言以告之然實非殺桂總兵乃大同縣火起知縣死焉巡撫遣人諭之初十日左參謁巡撫以所書告示示巡撫巡撫曰善命書數十張榜諭通衢巡撫曰何以處之左參曰必須面諭乃約總兵鎭守太監郎中參將副總兵遊擊會都司路經代府代王梯墻而語至午不了時五步之外兵戈林立左參恐變生大言曰各官諸軍尙未早飯王請回宮旣至都司無一人言者總兵乃言欲致仕歸眾亦不應左參曰君掛斗大金印是我分守關防耶今日請公安諭地方何言致仕總兵怒起而出諸公知諸軍怒總兵無敢畱者左參隨之而出時諸軍皆在二門外左參自度可因此發言乃謂諸軍曰汝桂老爹欲去汝輩捨得耶諸軍皆跪曰好總兵不要錢不欠糧艸只是心狠耳總兵曰我與左參老爹不同左參老爹是汝父母問汝饑寒者我是汝師長鞭汝皮膚者今日倒持太阿倉庫城池汝輩據之旗牌兵器汝輩搶之畱我何用且軍法遣之不行輕則杖之一百重則斫頭汝輩得依我乎諸軍曰小的每日食朝廷之糧如何不受總兵之命左參笑曰諸軍說你心狠眞个心狠諸軍捨不得你去你如何捨得諸軍去也拉總兵入命諸軍隨之而入左參及總兵坐定諸軍皆跪於堂下諸公無一人發言者左參以天將暮諸軍久跪不見處分恐又生變問曰朝廷已赦汝輩乃又如此何也諸軍曰朝廷𨿽赦小的老爹們不肯赦小的左參曰何以言之諸軍曰捕盜止是指揮耳遊擊將軍非邊患不調今乃以遊擊兵巡捕是欲殺小的也左參曰汝輩固未見遊擊兵巡捕吾亦未見明盔明甲白日打劫王府者如此爲盜則如此捕盜耳諸軍曰小的每其實驚慌望老爹徹去遊擊兵今後再有爲盜者小的每自相擒來好便待秋後處決否則就便打死左參曰你們若如此守法卽便徹了遊兵才省我行糧耳諸軍請各巷口立柵門左參曰門外也有你們門裏也有你們立柵門何用你們自編火甲禁防盜賊可也諸軍又曰屯糧實納不起太監武公知此糧決不可免欲激怒諸軍謂左參曰此事亦先生處分左參曰屯糧之納王府食乎各官食乎汝諸軍自食耳柰何不納諸軍曰正經屯糧如何不納張老爹將無影荒糧每軍派與三鬥如何納得左參曰此糧不但今日我初到大同時便已行查尙未回報屯糧照舊徵納荒糧查明蠲免眾應曰諾其聲如雷左參笑謂武公曰亦處分矣諸公曰可以具奏矣奏艸亦煩左參爲之就對眾公堂一揮筆可也稿成諸公傳覽稱善三堂各令寫本人寫就各用印實封實時差人出城奏聞地方稍安奏下兵部朝廷以大同逆軍再犯不悛簡侍郎胡公瓉爲文提督都督魯公綱爲武提督出師問罪勅內開寫首惡郭疤子等十三人的名仍勅瓉等若大同送出首惡卽便班師如不送出進兵徵剿瓉等駐師天城密行總兵巡撫取首惡郭疤子十三人逆軍羣噪於帥府曰進本討赦卻請的兵來時逆軍知取首惡而不知有的名蔡公諭曰朝廷止取首惡餘皆受賞前日擒殺八十人可作首惡你們都該受賞矣替你奏本班師奏旣上眾心稍安諸首惡皆系三堂頭領在三堂肘掖之下每三堂有行必參其議於是桂公獨定密謀伏兵於宅後烹羊煮酒召郭疤子等議賞格議畢令入後飲酒至則當頭一銅瓜打倒拉入堂後斬首如此者殺十一人最後者二人同至議畢令入飲酒二人者覺其形色異常奪門而走上營房大叫曰總兵拏首惡俚桂公親提兵捕獲斬其首送赴提督軍門卽以提督印信告示明告諸軍曰首惡皆有的名今已擒獲餘皆當賞矣人無嘩者偉哉桂公此功身墜滄海之中而能擒斬鯨鯢於藩落顧始壞於人之輕動終掩於人之沮抑紀事者又不宣之惜哉捷至軍門胡公宴諸參佐諸公稱頌功徳不已左參曰明公功徳非言所能盡參議觀桂勇之功出於計取而非力勝也若明公止照勅旨首惡旣得卽便明出告示散賞班師倘明公忿諸軍之逆必欲進徵則非參議所宜言胡公不語少頃左參曰日將暮矣明公宜早決遲恐生變胡公曰少參飲酒我有軍法以違令者斬木牌置左參之前諸將佐皆散出胡公召大同聽事者夜不收入加以刑令再報首惡數十人以鈞牌付千戶馬勇胡公素愛勇恐其有言告勇曰汝毋多言言則斬首矣勇知其不可而不敢言領牌而出然聽事者已逃回報大同城軍矣復以鈞牌大書副總兵時陳左參議領所部軍圍大同城東西南三面城門子時起身違悞泄漏者斬露布而下起鼓時馬勇倉皇至左參道告左參以再取首惡之故且曰老爹們千言萬語如金如玉大同人皆不信逆軍之言大同人信之如蓍龜何也上人失信故耳朝廷勅旨送出首惡班師給賞今首惡旣得已出告示給賞班師今又取首惡禍變不淺矣使君不言誰再敢言左參取圍城牌示勇曰其牌如此我豈可再入勇咨嗟而去二鼔時時陳呼門不得越墻而入至左參臥所曰大同城中精兵五萬我與公部下三千安能爲敵且時陳圍南門公圍東門誰則圍西門我寧爲違令之將死於軍門豈肯爲敗將死於城下胡桃大字史書上要寫時陳姓名左參曰恐胡公有別謀若違悞其罪在我輩且牌有吾輩起身時刻而無到城下時刻第徐徐而行令人稟魯提督轉達胡公陳曰旣露布而出何言泄漏有何他謀直漫爲耳旣而果報曰且駐兵聚落堡時城中已得再取首惡之報逆軍號眾軍曰我說殺了首惡便殺五堡軍殺了五堡軍便屠城你們不信如今如何又取首惡於是眾軍哄然而起收勇家眾男女一十九人皆殺之仍活剖四人腹去其膓胃著以衣冠柱之以杖二死人把勇宅門二死人把帥府門餘皆懸首通衢擁勇出於市欲殺之靳副總兵隨之蔡公出救諭眾曰殺了桂總兵家眾也無查考殺了總兵如何回報朝廷靳曰蔡老爹說的是一軍斫靳首血流被面復以刀斫蔡公轎蔡公曰我替你們做好事你們思量眾曰也罷葉總兵家眷最多著葉總兵寫个領狀領了桂總兵去若走了桂總兵葉家一家寸斬不饒諸軍於獄中取出舊總兵朱振立爲總兵馬勇不得入城回以變告胡公取牌引燭焚之謂勇曰無令人知遂班師而歸乃隱其別情奏言如勅旨旣得首惡因以班師至於囚桂勇立朱振則不可聞乃奏言桂勇宜回府辦事又薦朱振堪爲總兵兵部亦朦朧覆奏從之玆事也首惡旣得若卽便班師而不再妄動則朝廷恩威兩著紀綱肅然振舉及其激成禍變正宜赫然揮戈進兵徵剿卻乃狼狽而歸於是乎大同紀綱廢墜不可收拾矣殺戮之慘不足言也後半年桂公猶在囚中蔡公再三開諭始放之歸大同諸志無一字實者因著其大略而未及詳也

黃鍾爲宮天下之君也十一律爲宮列國之君也故黃鍾不爲他律役

人之聲有得黃鍾者有得應鍾者於中皆有宮商角徵羽人聲髙下不外乎十二律

徵律接商律反宮律而用之以應律爲凖如琴九徽一弦爲宮四弦爲徵若以徵接商則以五弦爲徵不敢以下陵上也

造化人心不過動靜兩端而已才離於動便屬靜才離於靜便屬動古之聖賢只說動靜於中撚出一幾字已屬之動矣

冬至一歲正气之首子之始也歷家截其中而用之子之前半尙屬去歲然復卦中無坤泰卦中無臨子月帶亥月之半寅月帶丑月之半天心安得無攺移哉

動有二靜惟一有大動有小動無小靜大靜也陽常有餘陰常不足故也

經世數始終天地十二萬九千餘年太乙數至今已十五萬餘年二家之論不同經世康節獨得之學後人用之多不驗太乙是與天地算命先立下个八字然後推算中間頭緒頗多旣排諸星又論三元又論七十二候又論卦運乂論陽九百六又論得地失地得失之濟吉凶所關不以常例拘又論算數和與不和又論八門中間細目又有掩迫關囚之類學者一有不詳誤人多矣晝夜者開辟渾沌之小象也開辟之極卽漸渾沌渾沌之極卽漸開辟無一息之停

乾元亨利貞幹字是伏羲的卦元亨利貞是文王系的辭幹卦中有个大通至正的道理故文王系以元亨利貞之辭有四樣解說各不相關其一以卜筮言上古所傳朱子之本義是也其二大哉乾元雲行雨施乾道變化三節是說幹字是天元亨是春夏生長物利貞是秋冬收藏物如曰乾元亨利貞者天以春夏秋冬生長收藏萬物之謂也此以造化解也其三大明終始首出庶物二節是說幹字是聖人之徳元亨是聖人得位利貞是成天下之治如曰乾元亨利貞者以聖人之徳在天子之位成天下之治之謂也此以聖人功業解也其四元者善之長也君子體仁長人君子行此四徳三節是說幹是健元亨利貞是仁義禮智如曰乾元亨利貞者君子以健而行仁義禮智之謂也此又以君子之學解也其它仿此

龍徳而隱是有聖人之徳而隱若伊呂之徒聖人樂則行之是他本欲見是之人今不見是而無悶如巢許之徒彼自忘世矣不必言無悶也若林和靖四皓隱士耳非龍徳而隱也

剛健中正都在龍徳上正中以時位言也庸言四句是龍徳意徳博一句是正中意向非出潛離隱何以能化哉庸言庸行之信謹正見徳之盛處蓋凡於朝廷宗廟及眾所觀聽之際信之謹之但有徳者皆能至於尋常小小言行非徳之至純者鮮所不忽邪字指外物或指心之私以言行言之亦可邪乃誠之害也故閒邪所以存其誠善字徳字皆指上三句言博是及人之博指化而言

忠信是進徳之本修辭是居業之本朱子小字所謂有此心方會進徳是也知至至之就是進徳知終終之就是居業蓋惟有此忠信之心而後能知至至之有此修辭之誠而後能知終終之上至字是理之極處下至字是求要到去那地位終是已到此修辭立誠地位下終字是守之悠久至是指理之極處言終是就理之歸宿言其實一也但自理之至而言謂之至自吾已到謂之終能知至而求至則知之已眞故能於念慮萌動處審其善惡而能存之能知終終之則行之已熟故能泛應曲當從心所欲皆合理節是能權而化也

大抵此爻重進字上蓋進退無恆便見欲進上下不常便見欲上退不是自上而退是原所處本等之位進便是進不進只在原處地位上便是退蓋欲進而不能進便是進退無常也上下亦然

上卽物類之同明聖人與人同類作而人覩下又卽物類以見聖人之所以作而人覩者以其同類相從故也無位無民尙可至於貴而無位髙而無民尢爲危道也如宋孝宗旣禪光宗漢獻受制於彊諸侯是也楚霸王可謂賢不輔如子房陳平韓信英彭俱去而從漢無民從出乎人位之外亦可

順健者非是順而又健順而健也蓋順而無一息之不順方爲順而健固守其順者也若有一毫健焉則非健矣所以謂之坤有一毫之健卽復卦也幹曰元亨利貞坤曰元亨利牝馬之貞幹之時君子以正自持便了坤之時正固不可離然須和柔委曲方能行之此君子處治亂之道也

坤厚載物徳合無疆厚字指坤之徳是化機之亨气載物是物之亨也此無疆是幹之亨品物流形者也含弘光大卽厚徳亦指化機說含弘言無處無之其含甚弘也光大是昭著於兩間其光甚大也如夏气一動無處無之是含弘含字是容字不是含藏之含夏气之熱是其光明著見而大也未說到物上到咸亨始到物矣

易道固當因時也要論自家材器坤之時本不可爲也有直方大之徳亦可爲也商山四皓是六四之材只可隱處若不自量而出如酈生之徒殺身必矣蕭何張良有直方大之用也

上六龍戰陽𨿽衰猶龍也陰𨿽非龍盛則亦龍矣故稱龍戰或以龍只指陽言陰與陽戰也未見正義如臣之於君夷狄之於中國是也

餘慶餘殃起於一念之善不善弒君弒父由於一念之僭逆若堅冰之由於履霜也當臣子初萌僭逆背逆之時就曲處之則可免禍若其勢已成而方辧之則禍立至如王莽司馬氏方其匿情求名及初握兵柄時處之何難直至平帝髙貴鄕公時乃以晨星之從方欲奮於一戈其能免賈充鴆酒之禍哉辧之不早辧也不早辧尢不若不辧也

當屯之時旣有濟屯之才如何又不遽進理勢當如此也彼秦隋之亂極矣陳勝李密之徒旣無亨屯之才又不知未可遽進之義時未可而攸往適足以殺身爲眞主之驅除漢髙祖唐太宗負濟屯之才知其未可攸往也方且潛龍於芒碭晉陽之間待時而動天下一矣時乎時乎讀易君子尙其玩之此興亡之幾也

建侯而不寧楚項王旣分列諸侯自都彭城而驕得非建侯而寧者楚之亡也忽焉聖人之言可謂必應者矣可畏哉

君子經綸云雷要見艸昧意方見是屯又要見未通意經是總其綱綸是分其目綱目備舉大小不遺方成濟屯之功漢萬目不舉經而未綸也

屯如邅如屯是爲其所難邅是遲回不進是蓋人有濟屯之才上亦有可爲之君而爲權幸所羈也然權幸初非有害我之意蓋欲以勢利籠絡納交於我耳但君子守正不爲所籠絡至於久而必通權幸之妄求者去而九五之明君合矣女子貞不字馬融之就梁冀班固之從竇憲可謂不守女子之貞者矣

屯其膏陽剛中正居尊有應本可爲者但爲坎體身居陰中已旣難爲六二才弱不足以濟旣無人宣其化初九得民於下又有人阻其化此其所以終不能爲也如晉時簡文𨿽賢王謝之才本弱桓溫又擅其權於下禮樂徵伐其能以號天下乎

蒙亨斷作明者發蒙一邊說爲是本義乃占法也如比卦云若欲比人則亦以是而反觀之耳此證最明童蒙求我重明者自重不爲童蒙求教之切也筮者明則人當求我而暗者固有亨道也筮者暗則我當求人而暗者亦有亨道也利貞亦是筮者明則明者教暗當以正筮者暗亦是明者教暗當以正也

利用刑人是立法要嚴用說桎梏是把那用的刑罰寛些子蓋發蒙之道當嚴以督之然不可彊其必能若有未通時徐徐待他自省若不管淺深逼著他時則反無益於蒙而我遂失了發蒙之道非吝而何吝是發蒙者之吝刑人是刑杖之人用是人以治人也

治蒙過剛正是我擊蒙爲蒙冦害也取必太過攻治太深是害了蒙者故不當過嚴外誘是害乎蒙者則當過嚴利不利只當不當耳

孚以心言蓋人於當需之事𨿽勉以需之而心或有欲速者非需也故以孚爲言言實心以需之也光亨亦是心中如此蓋人於事之當待者稍有外慕則急躁煩擾便不光明通達矣貞以事言若心能待凡諸所行又要俱合理不可非理是從言所行也不是爲僥幸求進之事以進仕一事言此心待命略無求仕之心然不可謂無求仕之心而所爲全不致謹又於凡事都要守理不是不爲求進之事也此卦於人之居常遇變安於知命居易盡性處說得委曲詳盡學者茍畱心則平生無不足之事矣

入於穴敬之以上是象終吉是占三陽有援人之力者本欲害已因以敬而反救已昔文天祥囚於元元使人監之天祥朝夕誠意待之久而反親指示南歸之途天祥遂脫難正合此爻也

利用恆是本象以著占需於郊而可能久耐也故曰恆利是險可濟

九三居坎體之下去險愈近則是將陷於險而需之也然能用恆於需猶之可也況又過剛不中輕進妄動以趨之則致外侮之至而爲害大矣其象如此占者之凶不言可知

此與彖傳對貞卽需於酒食此處需於酒食是象彖傳爲有孚得正之象則需於酒食包孚正二意此處貞是占卽彖傳有孚貞之占辭

窒還是不遇聽訟之好人或曰五中正大人若何而又爲不正耶主二而言則非正應矣易隨爻取象正不可如此拘吉字只是窒有通終凶者以訟不可成故也蓋終其訟不惟曲者凶而直者亦凶

天與水違行天勢下行水勢上行故曰違行不是天在上水在下也

剛爲險主正是險而健本欲訟然一則以有柔中之徳一則以勢不可敵故不克訟彼非純徳者但有柔中耳使其勢可敵彼亦敵之矣若更無這些徳時𨿽遇不可敵之人彼亦不量力而與之抗矣

或錫之鞶帶本義終字勝字俱工皆從剛字來因恃其剛故終其訟又取勝或字當玩蓋無理訟本不能取勝而或有勝焉非定理也

此彖辭全以理言之卦中原無此意又一例也

爻中本無律與否臧之意只據初爻爲出師之始遂以理言出師之始當如此也與卦辭同

不寧方來後夫凶愚意一串觀本義中將字又字可見將者欲歸未歸也蓋未歸亦不安思欲歸之卽歸之則可矣中間又有疑豫而不歸則凶後夫卽不寧者也如後漢隗囂幾欲歸光武所謂不寧方來者何乃又遲疑而不往故終誅死竇融不寧卽來矣封侯永世不亦宜乎

比之匪人不亦傷乎士君子寜孤立無助不失身於可賤之人古之人如班固之於竇憲蔡邕之於董卓栁子厚之於王叔文是可傷也若夫卑卑小輩何足以爲傷乎近時如張西麓欲依劉瑾以行其志遂至殺身亡家可傷之甚也若夫楊遇石文義之徒何足以爲傷乎

畜未極而施未行下指陰說是言所畜者小之義別在人事上取一象蓋言君子當羣小見沮之時𨿽可亨然終不能大有所爲如李綱見沮於汪黃𨿽未能便退以李綱終爲他打擾終亦不成大事紂𨿽不能殺文王是文王尙可亨然終不能施徳於天下到後來畜極則三分有二可遠施矣

陽本是在上的今欲復進而上然其進而上也由乎正道而進自由也道者進之具也復不是復於道是復其上位由道而復也無咎是進得好吉是進而無阻

輿說輻夫妻反目說盡小人之情狀古人所謂其暫爲朋者僞也蓋本諸此

有孚血去惕出無咎此不以小人畜君子言亦不是才弱的又只在勢弱位卑耳有孚是柔順得正虛巽者誠實而無虛假也二陽助之孚之所感也體字是外對中而言皆爻義占在外柔順得正虛中巽體二陽助之是有孚之象陰本不能畜陽是血惕之象然柔順得正虛中巽體二陽助之而能畜陽是血去惕出之象無咎宜矣

還是小人極盛朋黨固結分布天下勢成事就之時尙徳載正是非一朝一夕之故此爻如曹操武后之流荀彧周來之輩所謂徵凶者也陰陽和只是爲雨而言非是君子與小人和也月幾望是象以陰勝爲貞然加於陽則不可故厲君子陽也故往則凶俱指占者旣雨旣處是盛尙徳載是畜極正與上畜未極而施未行對

蓋履有所躡而進之義也伏羲以此卦以柔履剛是能盡履危之道而可不見傷爲可進有躡而進之之義故名其爲履文王系辭亦只就伏羲名卦之義卽卦徳以著其象言以和悅而躡剛彊之後則𨿽履危而不見傷爲可進故本義不別解卦名只於和悅以躡剛彊之後有履虎尾而不見傷之象故名卦爲履以見卦爲履者以其和悅以躡剛彊𨿽履危而不見傷之象之義也如訟卦伏羲名卦之義以上剛下險內險外健已險彼健而文王系辭卽取是象窒惕之義是名卦與系辭之義不同故本義別解之先解卦所以爲訟而後系辭之意此是伏羲名卦與文王系辭只一義故總解之至其占亦只是此義故云而占如是也

眇能視至咥人一串說是不以和悅履剛彊取象𨿽不一然皆本於不中不正才柔而志剛來也柔而志剛貼武夫爲大君是帶說柔而志剛爲大君必定肆暴非是爲武者便才弱而志剛是才弱志剛的喚作武人若才剛志剛則爲名將矣

無平不陂泰將極而去也無往不復否去久而來也艱貞艱是思慮貞是施爲食是亨意如食舊徳之食無往不復以上是天運不能無艱貞以下是人事所當盡此是保泰而得其效也

否之匪人是爻義下二句方是占貞正是泰之九二爻中行之道也君不君臣不臣便非人道大往小來是言不利君子貞之故

榮字是加字此非君子輕祿人不能用也蓋君子斂其徳人不知爲君子自不得以祿加之如漢龔勝非斂徳者爲王莽逼迫而死

否傾固天運如此還因君子有陽剛之徳所謂天下大亂非髙光之才不能定也

曠遠無私只是這里也同那里也同不偏厚在一邊於人無彼此是所同者無私非所同之事無私也未可說到天下一家中國一人上亨與利渉俱從於野上來利渉上又添以健而行的意利渉是遇難而亨君子貞是發明於野之意利字只是復說亨利渉之意象則所謂未有大同於物不正者不正則自不能大同

同人之初未有私主言其時無私蓋數十人來相與初見之時未有厚薄不但人之公者能然𨿽私之人初見人時何厚薄之分至於處之旣久公者則但無厚薄私者則漸有厚薄不同矣以剛在下則其徳無私也上無系應又無邪人在彼來誘我也同人於門只是同人無私之象然此止說無私意未說到曠遠也

陽爲大有五陽故爲大有健明是徳居尊是位時行是治治卽徳之發用處大有只是天下皆在照臨之中而乾健離明居尊應天以得元亨者則治天下之道與其效也

無交害匪咎是爻義艱則無咎是戒占初九本爲五之大有在此則亦爲當大有之人大有者也交害只是富則易驕多有而害生凡事久則有失而害生事之初未有失也故未渉害

大車是剛中之象載是應上之占有才徳爲上信任也有大車而不以載則大車徒空耳未說到勝重上載字重有物得用上不重勝重細詳自見有所往而如是兼剛中得應上無咎則勝任而免責矣

內止是其心抑止而無發揚之意猶厭住其有不外見也亨是行得去人不阻抑拂亂有終是那所有始𨿽晦而不彰終自著聞不可掩非是亨又有終也亨是眼前終是後面事內無驕心外無驕行在上能謙從六五來不富從六字來鄰從五陽來不富不是在上能謙在上能謙在不富之上一層惟其在上能謙所以能不富以其鄰利用侵伐𨿽是所當伐者亦本於謙而得眾來惟謙而得眾所以侵伐能勝不然𨿽有所當伐亦不能勝是不但徵伐也凡事皆利徳字從不富之象來利用二句則占也

和樂應上是豫之正義順以動是所以致豫之由也卦辭中以順動含和應蓋能順動則自然和應矣俱在利字上

盍合也簪聚也速也聚而合之義速也由字上已有潤澤的意蓋因有澤及人故人悅樂然又必盡誠以來天下之賢爲之輔助斯可保此和樂於無窮也朋來一句順動之意但上之順動所以致和樂也此之順動所以保和樂也順動一也用有不同耳天下皆和樂故爲大有得

此重物來隨已上剛柔以柔爲已而剛爲物彼此以此爲已而彼爲物言固有主賓也已能隨物二句不平因已能隨物故物來隨已然何以見其能隨物處陰自能感陽動自能獲應元亨推開去指所爲無礙也大凡人輔者多則事易行然有無咎之亨有有咎之亨如亂臣十人之在周故凡制禮作樂刑罰討罪沛然施行無不隨意宋朝王安石引用蔡章之徒充塞朝廷當時一時所爲誰敢阻滯然罪大惡極矣

隨有獲此爻郭子儀可以當之貞字是得民之正自是盡臣職耳非如田常厚施於國暗邀人心者也然亦凶上之所甚忌莫過於大臣之得人心謂其附彼而離我也昔宋太宗於眞宗之立不喜曰人心遽屬太子置朕何地父子之間猶然凶危可畏哉

艮巽非蠱乃所以致成蠱也

陽剛字要玩是有用世之才徳者也若止不事王侯而不髙尙其事猖狂於天下如竹林七賢之徒亦不足貴也

此卦之意蓋言當陽長之時固大通利正然恃其長盛一或不謹自此以往亨者不亨而正者不得遂矣唐之五王宋元佑諸賢似之八月是自子十一月至未六月也剛長中亦有貞意剛非貞而何體徳中亦有元亨義其善如此自可大通

知何以爲大君之宜蓋以一事自爲之猶之可也大君以一人之身總萬幾之眾是可不任人乎中庸曰舜之所以爲大智者以其不自用而取諸人也與此同

九五居上言有觀之位內順外巽言有觀之徳夫有位而無徳則固無以觀天下有徳而無位則亦不能以觀天下此觀之意順巽就是中正致其潔淸四句是不敢輕易舉動凡有所爲熟思審處也孚是示天下之孚顒若是爲人所仰總是一个觀字有孚顒若是君身可爲人仰非人已仰之也示者仰者皆中正也

觀我生進退如漆雕開吾斯之未能信則不仕是也此謂可進可退之時若決不可進之時𨿽通亦不進矣此時不是時世之時乃所遇之時如孔子當大亂之世可以進則進是也

觀國之光主二四言用賓主占者言

生字本陽剛中正蔡氏曰六三觀我生進退能含象九五乃占何也曰六三居下之上可進可退便有自審之意九五陽剛中正以居尊位其下四陰仰而觀之君子之象也原無觀之意曰觀我生者戒占者而已如是是字指爻中君子

上九處賓師之位人之所仰也謂之主賓者以我字直指自家其字自他人說我觀猶人云那上九自觀他所爲故云主賓也就字意有如此分別以爻義觀皆是自觀也

亨字泛說不指折獄言旣亨又利於折獄也正如謙之六五利用侵伐又無不利也噬嗑伏羲本意只是去其阻塞則合文王以大通明之折獄是文王卦中又指出一事而言後周公六爻皆以折獄言之非伏羲名卦卽以獄爲主也非如訟卦本爲訟也亨字斷不可用折獄說是非未辯而有爭物之間也是非旣明則合矣

得黃金黃字亦從五來厲是操心危已當還恐未當惟恐其或差也作危殆者非是

賁亨通則通矣而所通者小何也有文可通無本故小攸往亨亦在賁道發揮陽本能行而內又離明故亨陰本不能行又艮止於外以得剛文故小利有攸往不能行於外也

惇本尙質從柔中來得賁之道從爲賁之主來賁文也如何本實爲得賁之道本實乃賁之主也束帛戔戔卽形容那丘園之狀也惇本爲質自其陰性吝嗇言束帛戔戔𨿽是得賁之道然卻薄小蓋因其性之吝嗇做出本實薄小之事然是賁之主但分兩下耳戔戔又狀那束帛也此丘園之象正論語所謂先進於禮樂野人也

以宮人寵無不利利是有貴人以爲之主故凡事順遂或以其行已也恭其事上也敬其爲已也順其爲人也忠此是講無咎非利字意

得輿剝廬是象占具其中得輿在五陰在下承一陽取象剝在一陽在上五陰欲覆取象剝廬者小人本賴君子以安也今眾小人把君子都剝落了到那禍亂旣成小人自家亦不能保是自剝其廬矣自古如漢唐宦官把那君子都殺盡到了袁紹朱溫來時盡行誅族豈非自剝其廬乎狄仁傑在武后時正似碩果

此復字全從剝來至坤則陽气已萌特未成耳亦足以見天地消息之機聖人知幾之神也方剝之時陰方盛而尙隔純坤然復之陽已根於此矣正與剝之上九本義所謂剝未盡陽復生相表裏

不復本於六來終迷本於上來復終則爲姤矣其能復乎災指天說如星辰晝見水旱不時之類在一人則如疾病之類眚指人說如盜賊弒奪之類在一人則如獄訟之類此爻義是以一人說行師非眞用師是言其凶之大也十年不克徵則又終凶矣

無妄九五遠人稍有不恭便欲近攻遠討非勿藥也必如周公之於殷民夏禹之於有苗然後爲勿藥也或以上下相交言言其相信之深或有讒譖之至勿辧蓋相信之深讒譖之言必不入若辧之則反多事矣或以嫌疑小生不必辧則大非旣相信又何足嫌疑有嫌疑又何以爲無妄之至耶

健極則難畜畜極則當變而不畜故畜極而通一句總承上二句來譬以堤障水到那水滿時堤固不能障水亦自溢是所以畜之者與爲所畜者皆極矣故通二陽同類豈相畜俱進重三三隨上而進良馬只指三說艱貞輿衛四字平說然艱貞乃所以行輿衛之道也輿是致用之具治平之法是也衛是自防之術如左右近幸指吾爲非及姦人緣法作獘險小之人求吾之失而致譖皆思所以防之者如何輿乃治之法衛乃法之防須有了如此本事方可居官如良馬之逐也利有攸往卽良馬之逐也所以艱貞習閒者只是爲三過剛進鋭來非爲九不可防也

觀頥二句不是正之實是考其正與不正也求字解作考字愼言語節飲食只是養徳養身之急務觀頥口實所包者闊不止二者而已節飲食可取鄕黨夫子飲食之節

此是人初能自守而終遂攺節者如漢之紀唐始以淸修著名後仕王莽及光武起而得罪矣爾指初九我指四朶頥亦指初謂初見四而朶頥也

大過不是剛過亦不是中彊之獘本末之弱只是有非常之變而大異於常之時棟撓是當事變之時無非常之才事必敗如漢之竇武何進之去宦官子之之讓國趙括之爲將皆是剛過只是去其過而就中是其才可以濟大過如周公伊尹霍光之處幼主湯武之徵伐皆能濟事而成功蓋謂行權者言也

大抵此爻言剛柔得中剛可濟過偏於柔則不可濟遇兩意也得中由爻以陽居陰來至於柔以爻以陽居陰已中了又應之於陰則過於陰矣大抵當有變之時過於柔過於剛俱不可只要得中隆是其才只可當大事吉是事成了

水最是能陷而險者陽陷於陰如物沈於水險可知矣人最是外焉若無事內藏禍心爲險陷若外面有些機緘發露猶可測度故內實外虛爲陷險之義也

初六以陰柔居重險之下陰柔旣非濟險之才又居重陰之下則其勢又難於自免其象則爲習坎而入於坎窞矣自習坎而入於坎窞也以六三言之入於坎窞不言習坎例之可見窞者坎中之小穴乃險中之險可見是險中又險無可出之理矣凡言坎者猶有可濟之理入於坎窞終無可出之理矣

此只是附麗之麗無明義其象爲火體陰用陽正是說附蓋火是陰體附是陽爲用不說是火明何也下彖辭無明之義也或曰麗字兼附與明陰麗於陽是附之義其象爲火是明之義下彖亦有重明字眼

缶是常用之物大耋之嗟是取象言當將衰之際愁悶不能自遣也不止爲嗟耋且將死言人於盛極而衰之際不能自處則凶如霍氏旣收兵權之後乃不逹缶樂之理兄弟相對而泣所謂大耋之嗟也遂滅其族又常見當世之貴人一被淪棄不勝其憂多至亡身或不勝其戚戚之心寄情於神仙杯酒之間往往敗名破業皆所謂凶也嗟夫士君子當其未遇之時固嘗困窮拂逆矣及其旣陟華要而被罷遣是固吾偶得之常耳乃往往不能自安名爲逹人大觀者亦不能不動於中矣夫惟孟子貧賤不移難矣哉吾知免夫是矣

苑洛集卷二十

●欽定四庫全書

苑洛集卷二十一

﹝明﹞韓邦奇撰

○見聞考隨錄﹝四﹞

取女是卦中取出最大一事別言之蓋所感之不正在夫婦尢爲甚重茍合淫奔者其能爲終身之托而成其家乎故特指而言之取女要本於正來如得其時待其求之類亨始之正得亨又要利貞以保之朱子云然不以貞則失其亨可見必正而亨非正者無亨也

二在那卦之第二爻正似腓之在膝下足上此是那性躁急不常之人而卻知道義無虐毒的然感人之道已之於人固不可以是而自處人之於我與其得口蜜腹劍之人不若得是人而緩急猶可恃也

咸股是執隨之象執隨是咸股之正義往不是隨是以此隨道而往以利勢感人也如眾人好利卽亦従而好與人相交皆以利不以義是也股之取象有兩義三當其處又隨足而動如三隨二初而動也執其隨只是於三在二初上取義九字上亦有些意思言是能靜爲陰所移九三宜靜而動爲可羞如王莽時羣臣爭獻符瑞者此不足怪揚雄爲世名儒乃亦美新其爲莽大夫乃爲可恥

此恆字卻以尋常言非以常久言也尋常對異而言常久對暫而言然未有不尋常而能常久者也震上巽下便是理之常若陽下陰上便是陰陽易位大變也有雷便有風是常理二體以震巽剛柔相應言六爻以三陰三陽相應言剛柔相應是天下之常不應則變莫大焉浚是深求恆是常理古之人如京房之進諫孔融之納交卒之身家俱敗是也勢分懸隔不但名位也𨿽情不洽亦然如茍彧之於曹操一則己未可求一則人不可求一則已不度力一則已好求四者湊合則凶矣如盡心諫君責友豈不是正道然時未可也

田無禽此只是人之所爲不得其要道所以𨿽久無功如人主治天下其道在任賢卻乃自親政事一身之小𨿽日夜不休亦不能給𨿽百年何益古人如王安石之爲相是也此只是个不會幹事的非姦邪也

退避二字要分明是陽退而避陰也蓋惟六月夏至之後陰漸來陽漸去便是陽退避陰也

後尾從初來初以上下言之則在一卦之下故曰後或以陰柔故不能早退未免於厲晦處是儉徳韜光意靜俟如伯夷居海濱待天下之淸也遁尾是在位者退之不早勿用是占者當其時當不可進也指未仕者言

陽剛則操介嚴持守確卦外則本事外之人未曾出仕無系無應則非外物所能動者故有肥遁之象自由自在何不利之有嘉遁在已處之𨿽好然還有尋著時如龔勝之屬嘉遁是在位者張子房似之肥遁是原不曾在位四皓似之

是於卦體上取了羊之象六五上取了喪之象蓋卦體爲壯如羊也六五不能壯是喪羊也柔則退縮不敢進中則自守不欲進此正如漢之石慶當夫東方朔張湯諸人爭名效進之時而能醇謹自守𨿽失了爲相之道然卻得善終

明出地上言萬邦皆文明之化也文明是明字意萬邦是地之意順而麗乎大明重順字大明字輕是言有如此徳以附乎君順是恭順守王度遵侯職而僭越之無有也柔進而上行只是說以謙恭禮下之徳居乎尊位柔是謙恭溫和無剛彊驕亢之意安國指天子之國

吉只是進福就是吉也王母占中假象享先妣是說占法非以此爲祭祀說也不可以錫馬三接爲福蓋彼是功臣受此褒寵此是仕之初耳只是居天位而食天祿也

艱貞只是晦明蓋人於患難之時盡將那些忠貞之气晦而不露若愚人相似而中之忠貞蓋未嘗泯沒重在不用其明上上是明夷之時下是處明夷之道

初遠於五是君子見傷去而志不得伸去字象飛志不得伸象見傷垂翼初九象君子君子如鳥見傷從卦來要見因明而見傷如弼正建明之類因明見傷也主字作活字看主於人有言非主人也如孔子在陳絕糧孟子去梁適齊而齊王又托疾召孟子所如不合是也於行主去此國言攸往主往彼國言飛而垂翼正如孟子去齊不豫也

利女貞正是刑於寡妻之意蓋必能刑於寡妻而後可爲父子兄弟之法也是必然之理家人指男女男女闊凡一家之中爲夫者父兄弟子侄之屬皆男也爲女者母妻兄弟子婦皆女也故曰一家之人

此正是男正乎外重九五上蓋以九五有是徳而得賢妃之助王假有家是家齊矣由是不必憂而天下平正是外正也然正外必本於正內王假有家是內正吉是外無不正俱是占假字只是齊之意指中正而言此是家齊國治天下平的道理

天之所命爲性心之所懷爲志性字志字當分曉歸是之子於歸之歸指女子之嫁而言也中女少女歸至夫家各不同愛

遇主於巷與納約自牖不同牖是就其所明而通之巷是君臣之情不通不聽其言正道不得行由他道而往期欲君心攺悟而已如張良招四皓以安惠帝是也

此爻象占通不在本爻取只在承乘有應之爻取義因處於二陽之間故有曳掣之象又從睽上取上九猜狠之象睽字從卦來天劓卽猜狠之假象非猜狠之外又有髠劓也髠劓皆刑髠是割其發劓是割其鼻因上九陽剛爲正應故有有終之占使非陽剛正應則終不得合矣

不言吉者蓋有可濟之理尙未濟也本義居尊貼大蹇剛健中正貼朋來

大人據九五爻當兼徳位來碩是爻義利見是曉占者二句一意上六只是說天下大亂無所之正所謂茫茫四海皆魚鱉何處堪容魯仲連滔滔者天下皆是也鄧仲華杖策以見光武曰願攀鱗附翼效尺寸之功垂芳名於竹簡耳來碩之意也當時天下皆亂赤眉銅馬王郎公孫之輩紛紛冦攘何所之乎只得從光武也

言天下之難旣解若果盡平也則安靜之若猶有未平也則早爲之不早往則患將萌民被其害不早來則擾民不休

負且乘不是正義是假象吝是不勝其位尸位可羞正所謂不稱其位而有愧於心是也非指夫位爲羞致冦至中已有失位之意貞是位之得𨿽不是自已攀附權幸謟佞人主營求而得乃出於公朝之薦人君之命然不勝其位自可羞古之人如殷浩楊管王安石之流皆是滿朝薦舉人君屢聘而起然皆負乘矣或以鄧通爲言通還是不正

損益二卦以主賓看來以君爲主則損之爲義損乎君也益之爲義益乎君也以下與內爲民上與外爲君朱子云剝民奉君所以爲損此言當玩味蓋以損指君也有孚還是損下是出於不得已有徵伐工役之興於常制之外取之然是實不得已非假之爲剝削計也

酌損之是盡言當論其淺深損是盡已之忠陳東歐陽徹忠則忠矣酌損之義則未盡也

細看來卦體有二意損上初畫益下初畫是就二體兩爻一益一損對待言自上卦下下卦是以二體上下之位自上而下一直言之前則是損已益民後則言惠自已及民也諸家通作惠自上而及下失損益之本旨矣

初九元是所爲之事合理吉是事功成無咎蓋以位卑言髙宜有咎然大善而吉有以報乎君恩故無咎非以盡職爲無咎此見臣子職分爲難盡又不可不爲大事爲大事卻又有出位之失必元吉可免也此正如陸贄之於徳宗𨿽不在相位眷遇則厚矣

朱子云決之而已言易也如以鍬去物一決而已揚於王庭使小人之罪明孚號其類使君子之朋合尙有危厲知其姦深術巧不可以其勢衰而忽之也告自邑以理勝也不利卽戎不以力爭也戎卽是不可恃其同類之多還當以理勝之告自邑二句又言正去邪之本非是因危而防彼投隙也言不可專恃其力又當以理爲本也

壯於前趾往不勝於初字上取趾下位之義也於九字上取壯於前勇於決陰之義也決義從卦上來𨿽是君子眾九之位則在下又失其決之之道故陰𨿽弱亦不能勝不勝者一則在下位一則壯故也

姤遇也好个遇字聖人下的如此有意蓋是那方盛之時忽一个敗衰之事萌動乃心之所甚不意料而至者人所深不願見者也故曰遇其慨恨不願見之意溢於言表聖人多少扶陽抑陰之意壯字不是言陰漸盛只是不正遇而偶合固已非正已壯矣一陰五陽則壯之甚者也壯字在遇字與一陰五陽上取出非以其漸盛也爲陽之害只是淫亂使爲夫家之禍

九五以杞包瓜此正如唐文宗時候宦官盈朝若於此時生出个剛健中正之君來倘不量其淺深就欲誅戮鮮有不致敗者必靜以制之則彼之首惡若有死亡或有可乘之隙然後乘之則可勝矣自天而降言忽然而來也如當時逆瑾權勢燻灼人皆以爲無可柰何於八月十三日忽然就擒誠如天降也唐憲宗漢質帝只爲不含章俱不保身唐宣宗隱徳於潛龍之際後爲天子閉目搖手不敢一問宦官豈其心一日有忘哉知其無可柰何姑俟之耳但未能成有隕之功也謂之靜以制之則亦非拱手聽其自來然中間自修於已時觀其隙以圖其機者未嘗頃刻有忘但不露泄耳木包瓜瓜爛而木存正如含章有隕自天也

坤順兌說九五剛中而二應之是乃萬物萃聚之象也蓋卦徳中有彼此之聚卦體中有上下之聚澤地中有艸木鱗甲之聚總爲萬物萃聚之象

六二引吉觀本義雜字還以二陰爲小人小人其可引而用之乎則牽引是二附五也蓋爲二陰所隔不得卽萃必牽引而後萃也虛中誠實皆是孚虛則無物無他詐僞者是實性理諸儒有明說孚字指卜祭者言虛中誠實俱在爻上孚之形也禴祭是薄的非是就用禴祭只象薄物亦可祭

升字全重自下卦進至上卦又要見時之義見得在下卦之上當進也巽順是有可進之具有應是有可進之機故進而大通不然進不得通矣見大人南徵一意但自見天子言爲見大人自從下而欲上進則爲南徵勿卹是得了祿位有慶意吉是其道大行志行意俱是元亨之實

陰則惟務升而不顧理升極則一惟升是務而不止者也不息不止正是人之用功蔡氏云冥字是據上六才質言也利於不息之貞是爲占者設一變化之道也是變易以從道也書曰惟狂克念作聖君子爲善惟日不足小人爲不善亦惟日不足冥升與不息之貞之謂也冥升汲汲於外者也不息者汲汲於內者也知利於不息之貞則知冥升之不利矣

全從升與巽來當升之時是固可升也巽於二陽又有人助之以升也故允升大吉允升大吉通作占說初以陰柔居下只就居巽下說非全卦之下也

無咎只指孚字蓋不誠是咎故能誠則無咎非謂謟瀆求媚也

自坤上取升有阻義自升陽剛上取可升義

酒食指祿朱紱指恩寵俱是取象當困之時當此大位重責憂危不安是爲富貴所困也

惟困於石據於蒺藜則有不見其妻之禍不見其妻是名辱身危死至家敗之象凶字就是上文言占者當困之時困於石據於蒺藜則有不見其妻之凶困據亦本陰柔不中正來上本三之應也故有不見其妻之象困於石就不可爲之事言如李訓鄭注之去宦官是也

此辭於卦徳卦體卦變卦象俱無所取只從井之理推說往來井井不重能及物上只說隨他汲水者不同而井固只是此井也不必以首句爲井之體下二句爲井之用大抵只是說人事仍舊而不紛更則無所損益而事自若不能守舊而中途都又紛更便是幾成而敗凶可知矣上一條井之事下一條汲井之事攺邑正見井不可攺

以六字取井泥舊井之義於初字取不食無禽之義蓋井泥則人不汲不汲則人不食人不食則禽亦不顧矣此蓋行之污下爲時所棄者無禽甚言其爲時所棄也因人不食故井上無水而禽亦不食

大人虎變是兩樣變一是自新使民皆變自新處常之大人堯舜是也一是順天應人把天命變了處變之大人湯武是也虎方夏之時毛希到秋來變的毨好此於五上取大人之象九五上取虎變之象愚意只作革命言自新新民之極了遂順天應人天命由諸侯而爲天子自百里而有天下爲是

元吉就人主上說當闊說或只指凝命或只指善皆太狹鼎亦有善之意須火上木下方爲鼎試看竈中之火皆木下而火上木上火下非鼎也烹只是煮飪有調和之意論語解飪字爲烹調生熟之節也

九四象大臣任重如鼎之重也應初六象大臣任小人鼎之折足也必誤國害民如鼎實之覆也亦由鼎折足四應初取象也刑渥於鼎上無所取亦因上爻義而來不勝任只指用小人蓋大臣之職正在用人因此致覆餗本義自明

耳象君從五居尊來黃象君有中徳從五居中來耳虛能受鉉之貫又象君能虛已下賢從六字來六陰故虛也於應爻九二上取賢者有徳之意鉉指賢者金則有徳也耳之黃君之有徳能虛已下賢者也

震之爲動重一始字蓋忽然一陽生是非常之變忽然而來爲可驚也亨亦是占辭下四句是震所以亨之實震有亨道者以震來能恐懼故也笑言啞啞是致福假象非眞笑乃占中之象不喪匕鬯愚意以爲只是象不失其常如坎之心亨言當大變之來而此心之主不爲之搖所謂威武不能屈也言由平日能常如震時恐懼故於震來也不失其常

此乃見人而自省者正如秦攻韓而趙魏自爲之備不能救韓言是鄰怨蓋上之力量救不得人非坐視也未及身不是全無震震未及身耳二震字亦本卦來皆指事變

艮其背是个頭腦處然艮其背則不獲其身艮其背不獲其身則行其庭不見其人矣一層一層疊下來身動背乃止而不隨身動此不有其身之義人之一於理而不顧其身正猶背之止不隨身而動也以身爲靜以人爲動動靜主靜止於理亦靜之義也動靜皆主於理之所止而不動於欲故爲主靜此文王借伏羲卦名爲義如履虎尾者也蔡子曰人必止於所當止之地則於身之利害得喪不暇卹矣是艮其背不獲其身也夫旣能止於所當止而不獲其身則於人之是非予奪不暇卹矣是𨿽行其庭而不見其人也蓋庭乃往來所由正有人之地也

此爻主君說列其夤象中之象燻心是其病勢日深將攻心矣所謂病入膏肓是也於三在上卦下卦之間取限象其義則上下之間也於過剛不中取艮其限象其義則上下之情不通也如此敗亡之禍將及身如人之病勢攻心將死矣

止則不妄進人惟不能少止也故進之急不以漸止自能漸進巽自能循序止巽中俱有漸進之義其進以漸亦指六二謂由初而二也盤不是位安而可保是居是位而心安不當得而得之便居到大位上也不安與飲食衎衎同飲食指鴻取象者非二也吉只從祿位可永上說盤衎有二意一則本於得君而有功從爻之柔順中正應九五來一則由於漸進非躐居要地者從爻漸進來

歸妺二字就合不正之義長少相從非以年配年固不正以說動相從非以徳配徳亦不正故曰皆不正往指女之初嫁之時無攸利則歸以後事也重女而男從之則皆凶而不利也以卦名歸妹故重女不正從女起端而男從之則亦非正矣位不當柔乘剛還分貼

明以動致丰之道宜中者保丰之道蓋王者當丰大之時易至於不中而恃其承平之盛多至於有所興作攺其常度或徵伐之舉或土木之功此常情也皆不能守常而爲過盛之爲者也故戒曰宜日中

無咎只就明動相資上說明動皆無偏而有用就是無咎只指初言四之動有所用𨿽指四亦初之無咎也以初爲主此是同僚事非君臣也不必用上下字入講正如漢相丙魏丙以寛濟魏之嚴唐相房杜房善謀杜善斷以此相濟是也

火在山上是火去其所止矣火往上行便是去其止爲旅旅之亨與吉大抵相似貞字細玩故自有其正還是旅時正道卽中外順剛退止離明是也

始亡一矢終得譽命正射雉之意此爻𨿽曰有柔順得中文明三意大抵重文明字蓋爲離之主曰柔順曰得中皆文明柔順文明得中只體貼个射雉譽命耳蓋人之爲旅𨿽有大徳一時人皆不知不加敬重至於久之則人皆知之矣豈不有譽命乎正如射雉者𨿽亡一矢而可得雉也射雉爲際亨嘉文明之運一矢亡爲立功者未免勞心經綸得譽命爲能建功立事

小亨從以陰爲主說利有攸往以初四從二三五上說利見大人以初四從九五說各有所主

獲三品是說反得陽之助不徒助而多助如田獲三品也是假象與史巫紛若同

六四陰柔無應承乘皆剛是以柔弱之人遇剛彊之人木爲難處有悔者也然以柔則用柔居上之下則能謙是以能處而悔可亡又不但悔可亡也反得陽之助其助也不特一事之助而事事之皆助不特一時之助而時時之皆助有如田者獲三品之禽獸可以實幹豆可以奉賓客可以充庖廚也占田者得之則吉矣

誠信說而亨說字在我上說不指人之說蓋以誠信爲說之道則人說矣故亨大抵人之和說者易至於詭隨而無特立之操故又戒以利貞剛在中故曰中柔在上故曰外

爻中原無孚剝之意爻本是不信讒邪之人但因爻設戒耳五𨿽不信邪而不可不戒如舜豈傲虐者而益戒之是也蔡子云剝謂陰能剝陽者也蓋陰柔小人內則蠱惑人之心志外則虧喪人之徳業何剝如之剝之一字旨哉

亨假廟利渉三句平看剛來而得中六往居三得九之位而同四固不假於假廟利渉也亨是濟天下之渙假廟是濟祖考之渙利渉是濟一已之渙大川是至危難險危之際非指濟民之難也利貞總承

於初字上取渙之始六則非濟渙之才上承九二則能用壯馬壯馬只是拯速而著力當渙之初卽拯而拯之又力拯字壯馬字俱從九二來

澤是水之止者其容有限江河則流通故納百川而不溢言有限正見多則溢亨是節可行言二五卽知其得中矣節有兩義有數度之節減省撙節之謂有徳行之節節義之節所謂淸風髙節者也且如用度固有節度然減省大甚則有宴享軍需之興將何以備所謂大貉小貉者人之行已固當以節義爲重然太甚如仲子申屠豈可爲常法也故曰不可貞

初是時不可出陽剛得正則能因時而自守不出矣使非陽剛得正則𨿽時未可出亦出如楊時出於靖康之間是也

中孚自其欲之不擾言中實自其理之無間言一也誠感豚魚則人無不感故曰吉吉字與利字對貞是言所感所濟又要貞蓋世固有不正而感人如男女之相說至死而甘心者亦有不貞而濟難如人之賄賂勢要以脫禍者所謂行險以僥幸是也

大意本爻應爻俱不善故有此象上九位之窮則反無位不能常三陰柔不中旣無獨斷之才又居說之極性好順從乎人故上九無常也六三亦從之而或鼔或罷或泣或歌之無常正如俗所謂無主張之人隨人言隨人語隨人笑隨人哭之謂上九本是無常的六三從之亦無常

亨是陰亨陰本無致亨之理但以其朋比眾多凡有事扶持輔翼者多故可亨如那司馬懿王莽之徒豈不亦能亨者但未正耳夫陰多固可亨然不可恃其朋比而交合以害正則亨可保如那程異之不敢知印押班是也下皆是利貞之實二事字指小者而言蓋是小者當小過之時當如此然則此爲小人謀矣夫聖人於此有正不得已者當此之時旣沒柰何不成教小人害君子哉只得教其如此則吉不如此則凶如郭璞之戒王惇之類爲小人謀正爲君子謀也

夫陰柔固是个好進之人又上面有人援引他又得遂其進之之心又當過時則其躁進又皆過乃是上而不下者正與飛鳥之聲下而不上相反故凶

上二句正義在象外下二句正義在象中又一格也大抵此爻言爲臣者不爲彊梁跋扈之事而爲恭順忠靖之行則不逼僭其君而得爲臣之道矣於三四上取祖於五上取妣又於五上取君二上取臣又於卦上取過意所以能如此者以二能柔順中正也

初吉終亂是推利貞之由旣濟之時大事如建侯行師都亨過了今𨿽一政一令之小事亦有亨之道矣火下水上便是君臣相得六爻各安其位便是君臣上下各安其分事安有不濟乎蔡氏云只緣旣字不好好事已亨過了所謂飲酒酩酊花開離披時參義曰水居上受火之熱火居下則能熱乎水水火相爲用也彼此相爲用事之必濟者也六爻之位各得其正初陽二陰三陽四陰五陽上陰位各得正所處無有不正者亦事之所以濟也

喪茀全在五爻當旣濟上來七日得全本二來古人有言天下有道則仕今旣濟之時賢者反不得行其道必待過時方可行如何蓋人主於治安之時天下無事不知賢者之不可無也常有慢賢之意當夫國家多難之時則寤寐思賢矣所謂髙鳥盡良弓藏家貧思賢妻者是也七日得指茀是得行其志之象

小狐汔濟濡其尾是象無攸利是占不當位則未濟剛柔應則可亨未濟非不濟也未字當玩正如漢髙起自丰沛之初那時那里見得濟處到後來得良平信布而遂得天下所謂亨也又如苻堅始焉削平燕趙幾於成矣然其黷武窮兵不能敬懼遂至於亡豈汔濟而濡尾歟

以九二應六五居柔得中則是以才髙任重之臣遇柔順之君且當艱難之際有淩逼之嫌者也然以其靖恭忠順能安乎爲臣自止於下殆猶車之曳輪而不行焉如是則得爲臣之道而功名祿位可保於悠久矣何吉如之唐之郭子儀漢之孔明足以當之矣

六三以陰柔居下體之上不中也以陰柔居三陽之上不正也當未濟之時若不度徳量才而有所往焉吾見事不克濟而大禍卽發矣其凶爲何如哉然三以柔而乘九二之剛將出乎坎則是跋扈彊梁之輩未易圖也而用柔以圖之乘機而發待時而動則功成而險濟矣其利爲何如哉

只作變化气質說吉只是愚者明柔者彊伐鬼方二句只是勉彊之功所謂百倍之功也受賞是克了欲帶在功內語非言其效也夫始焉未正未濟也終焉以正則濟矣

要緊一个好義字有命有義命者天運之自然義者人事之當然也自養非眞飲酒只是快活過日不勞思費力求夫人之休咎有命有義命者一定義者當然人之休咎固有一定之命不必勞心以妄求然又盡人事以待之茍恃其天有一定之命而放肆怠緩則命固不移而義則失之矣諸家未到趙太祖微行雲有天命者任自爲之可謂信命矣然微行豈人主之道乎失其義矣

苑洛集卷二十一

●欽定四庫全書

苑洛集卷二十二

﹝明﹞韓邦奇撰

見聞考隨錄﹝五﹞

闗中好个風水山自西而東河自西而北自北而東自東而南山河相會之處水口才丈餘耳中間明堂秦川八百里所以漢唐以前人才最勝也好个形勝

地气自西北昆侖發脈漸漸東南去了此理勢之自然但分得破碎耳

江淮之問風水最大

天下大水如江漢皆出於關中長河亦圜繞關中而東下淮濟流乎其中餘皆小水耳

江南所受之全气自岷峩循江而南自南而北自北而東矣

天下山明水秀無有過寧紹者所受皆是自家的气脈洛陽不見有大風水山水又背乃在天之中蓋所得者天气耳

數生於五行萬物不能逃也

朱子得易之一枝程傳得易之餘蘊京氏得其門矣而未見堂室之大

黑水爲梁雍二州之西界據其文勢當自雍之北境直抵梁之南境乃一大水橫過二州西界今四川止疊溪千戶所有黑水合汶江入成都府經茂州而安縣亦有黑水安縣本汶江縣地蓋黑水合汶江入茂州安縣入於羅江漢地誌雲黑水出犍爲郡南廣縣汾關山符卽今之敍州府慶符縣以志山符二字故縣以慶符名今慶符有黑水與蔡傳漢志同然蔡傳少一符字而其水乃自西夷中來北流入江漢志亦謂黑水至僰道入江且安縣黑水在成都北而敍州在成都之南一入羅江一入大江兩入江又不同於經文至於三危入於南海者不合雍之黒水五亦各異源一在平涼府開城縣入黃河一在寧夏衛東亦入黃河一出文縣守禦千戶所素嶺山入於白水一出鎭夷千戶所城西經行都司城西北入居延海與經文漢志蔡傳皆不合今獨肅州衛城西一十五里黑水所出與漢志顏師古注相近而水經引之志雲黑水出張掖郡雞山南至燉煌過三危山燉煌今肅州西沙州東南卽其地也志又雲南流入於南海則當遂入於梁梁全無考豈梁雍西界各自有黑水爲界不同歟與導黑水之黑水各爲黑水不相渉歟程氏又謂葉楡澤爲黑水之源葉楡卽西珥海其地有黑水祠西珥海出今雲南大理府鄧川州點蒼山匯爲巨湖周三百里去雍之三危南北數千里又不經流梁境又不出於張掖顏師古亦謂滇池西北有黑水祠豈黑水旣入西域故人莫得而知又南至西珥海復入中國又流入於南海歟然不可考矣若牽合以爲相屬則張掖在極北西珥在極南安得以相屬哉燉煌在陜西肅州衛西今屬外畨是國家極北境葉楡在雲南大理府是國家極南境梁境黑水是疊溪黑水斷非導黑水之黑水也至謂水黑爲楡葉之積尢爲不通源頭之黑或可通若流而數千里其色尙不變有是理哉且梁雍爲黒水者凡七而漢中亦有黑水未聞皆有楡葉落其下也

洪範占法事類以棊子定棊子全爲事類而設詳見下先將事類寫定或一陽或二陽或三陽或一陰或二陰或三陰雜陰雜陽或水或火或金木土

先看斷詞

或大數或小數

次蓍數

次看筮得之畫或一陽或二陽或三陽或一陰或二陰或三陰或水或火或金木土與事類合不合再看純陰純陽雜陰雜陽

次甲子

後看當時年月日時或一陽或二陽或三陽或一二三陰或水火金木土與事類合不合再看純陰純陽雜陰雜陽

蓍定三陰三陽雜陰雜陽

綱奇目一爲一陽目二爲二陽目三爲三陽綱偶目一二三俱爲陰主綱綱奇偶合目數一爲七爲陽二爲八爲陰三爲九爲陽𨿽多一陽數然所合亦多所對亦多吉凶無偏陽固有餘理也九固多一陽也一三爲雜陽二爲雜陰主目

棊定三陽三陰雜陰雜陽

如陽畫一一爲一陽二二爲二陽三三爲三陽如一二一三二一二三三一三二爲陽者九

如陰畫一一爲一陰二二爲二陰三三爲三陰如一二爲二陰一三爲三陰二一爲一陰二三爲三陰三一爲一陰三二爲二陰爲陰者九

如陰陽二畫一之一一之二一之三二之一二之二二之三三之一三之二三之三謂之雜陰雜陽或綱陽而目陰或綱陰而目陽凡爲純陰純陽者九雜陰雜陽者九﹝綱陽目陰爲雜陽綱陰目陽爲雜陰﹞

甲子定三陰三陽

本極有圖

蓍定五行

一綱一目其揲下數一六爲水二七爲火三八爲木四九爲金中五爲土

事類定五行

一綱一目其棊子排下數一六爲水二七爲火三八爲木四九爲金中五爲土

甲子定五行

本極有圖

定事類

如筮者欲年上占排定棊子年是三陽則此事卽屬三陽餘仿此看年上數是一或六卽爲水餘仿此﹝月日時隨人﹞

五行上下取陰陽之數首目取數東西取

定吉凶

一以揲下畫占大數小數

一以棊子擲下雜取其八自上而下者二自西而東者四筮者北面故自西而東其畫上下皆陽爲純陽上下皆陰爲純陰上陽下陰上陰下陽爲雜陰雜陽上分陰陽下主一二三數如一一陽畫是一陽一二陽畫是二陽一三陽畫是三陽如三一陰畫是一陰三二陰畫是二陰三三陰畫是三陰餘仿此如上一陽畫下一陰畫上一陰畫下一陽畫爲雜陰雜陽此事類分陰陽也棊畫上下爲一六爲水四九爲火二七爲金三八爲木五爲土此事類分五行也

一以揲下數與事類棊畫看如事類是一陽數亦一陽大吉二陽三陽次吉事類是一陽數是一陰大凶二陰三陰次凶如事類雜陰雜陽數亦雜陰雜陽或純陰純陽皆不相對不相合通爲雜論吉凶參半如事類是火數是木爲生大吉土爲相次吉水爲克大凶金爲賊次凶水生木木生火火生土土生金金生水水克火火克金金克木木克土土克水我生者爲相我克者爲賊

一以甲子陰陽五行與事類看陰陽看合與不合五行看生相克賊

一看大數各以所占事定吉凶曰正吉不正則凶矣曰靜吉動則凶矣無吉凶並行者在人消詳

一斷法有三名爲三其實七古人占卜皆用三二吉一凶斷以吉二凶一吉斷以凶三吉大吉三凶大凶詞一也數分陰陽五行一也甲子分陰陽五行一也共三﹝數分陰陽五行純雜者三甲子分陰陽五行純雜者三﹞

正數者天地之正气也其吉凶也確問數者天地之間气也其吉凶也雜

純陰純陽爲正雜陰雜陽爲間如事類三陽數亦三陽大吉數三陰大凶之類故曰確如事類雜陰雜陽數亦雜陰雜陽或純陰純陽不相合未見吉不相對未見凶縱使事類相對相合而本數陰陽已差參矣吉凶未定故曰雜

象以偶爲用者也有應則吉數以奇爲用者也有對則凶

易卦陰與陽正應則吉範數陰與陽相對則凶相對卽是正應甲子陽幹陽支爲純陽陰漧陰支爲純陰陽干陰支陰干陽支爲雜﹝此以純雜合與不合爲吉凶非以陰陽論﹞

事類甲子數純陰純陽雜陰雜陽在三陽三陰數里如數棊一一陽畫是純陽就是一陽甲子如甲爲一陽就是純陽乙巳爲三陽就是雜陽大抵此占主蓍與棊子二事合事類卽是合棊子

北平郡驪城縣卽平州今直隸永平府撫寧縣其西南卽本府昌黎縣也有山遠望穹窿似冢山頂有石特起如柱此碣石也離海三十里

東海至永平府南發出一洋東西百餘里河從此洋之西自北注之此洋正逆河也碣石在右轉屈之間碣石在海洋北洋闊五百餘里自洋南遠看如在海中實未淪入於海也

江水自四川成都府茂州岷山發源西南至威州過汶川轉而東南至灌縣過金口至新津縣合皂江水入敍州府宜賓縣與馬湖江合東北入瀘州合江縣至瀘州東北入重慶府巴縣經涪州合州黔江忠州入夔州府萬縣云安奉節經瞿塘硤入湖廣荊州府歸州出硤歷夷陵宜都枝江公安石首入沔陽州過云夢澤入武昌府嘉魚縣經江夏縣東會漢水南過武昌縣入嶽州府巴陵縣過洞庭湖東至武昌府咸寧縣東入江西九江府徳化縣入南康府星子縣過鄱陽湖入南直隸安慶府懷寧縣入池州府東流縣北流又折而東歷李陽河口梅根口銅陵縣東入太平府當塗縣入和州爲橫江入應天府上元江寧入揚州府經儀眞縣歷江都經常州府江陰縣江南江陰江北泰州經蘇州府常熟縣至揚州府通州入海江南常熟江北通州

天體至圓天本無涯何體之可測度謂天體者二十八宿之環列者以次相挨左旋地外此天盤之內地平之外可測度者也

周圍三百六十五度四分度之一九百四十分爲一度四分度之一者將九百四十分分爲四分﹝去聲﹞每分﹝去聲﹞該二百三十五分則天體周圓共該三百六十五度零二百三十五分

角十二度亢九度氐十六度房六度心六度尾十九度箕十一度斗二十五度牛七度女十一度虛九度危十六度室十七度壁九度奎十六度婁十二度胃十五度昴十一度畢十七度觜﹝二百三十五分﹞參十一度井三十四度鬼三度栁十四度星七度張十七度翼十九度軫十七度

繞地左旋常一日繞地一周而過一度冬至初一日角起子字位到第二日時則過子位一度稍東矣二十八宿天盤一定之次如二十八宿釘在車輪輪轉則釘轉角行則二十七宿皆行角易一度則二十七星皆易一度到那三百六十五日零三个時辰時恰好天多行了一遭

日麗天而少遲故日行一日亦繞地一周而在天爲不及一度積三百六十五日九百四十分日之二百三十五而與天會是一歲日行之數也

此九百四十分是說日二百三十五分是四分日之一天以九百四十分爲一度日以九百四十分爲一日二百三十五分是三个時把十二時分作四分也九百四十分日之二百三十五者是說九百四十分中的二百三十五分蓋三百六十五日零那九百四十分中的二百三十五分若只說三百六十五日零二百三十五分爲尢明渠卻帶其母而言之

天與日冬至初一日子時同在子一度上起到初二日時日只到舊位天則過子位二度上了

一日過一度十日過十度一百日過一百度三百日過三百度又五十五日則過三百五十五度還有二百三十五分又三个時辰時又過二百三十五分則與日到寅字上會日與天會是一年已畢又起第二年矣歲之有三百六十五日零四分日之一者以天體有三百六十五度四分度之一也

月麗天而尢遲一日常不及天十三度十九分度之七積二十九日九百四十分日之四百九十九而與日會凡月與日會自朔至晦凡二十九日零六个時辰有奇十九分度之七難算若照常數以十計之𨿽微秒不盡其餘今釐以下通變其法以四奇爲一釐十九息爲一奇則乘除始無奇零以九百四十分分爲十九分每分該四十九分四釐二奇十八息內取七分該三百四十六分三釐十二息

十二會得全日三百四十八此十二个二十九日余分之積又五千九百八十八此十二个四百九十九分

如日法九百四十而一得六不盡三百四十八日法九百四十分爲一日以九百四十分爲一日約之前五千九百八十八該六日零三百四十八分而一者一日也得六者得六日也

通計得日三百五十四九百四十分日之三百四十八以全日三百四十八及余積六日並不盡之數通共三百五十四日零三百四十八分是一歲月行之數也

歲有十二月月有三十日三百六十者一歲之常數也故日與天會而多五日九百四十分日之二百三十五者爲气盈月與日會而少五日九百四十分日之五百九十二者爲朔虛合气盈朔虛而閏生焉天運有常何嘗有有餘不足之數其不能齊者歷不能齊也所以置閏者只爲月气不能與節气相同故反以節气就朔气若不論朔只一節一中排定則節气又正歷亦省便但初一月不與日會十五月不圓耳然不用朔气似與天時無害夫有陽必有陰月之气亦自與萬物相關豈可不論

三百六十者一歲之常由前面所注日與天會爲三百六十五日零三時多五日彊月與日會三百五十四日零七時彊爲少五日日五日多月五日少相合來十日然皆是月之不足者

故一歲閏率則十日九百四十分日之八百二十七將及十一日

三歲一閏則三十二日九百四十分日之六百單一五歲再閏則五十四日九百四十分日之三百七十五十有九歲七閏則气朔分齊是爲一章也十有九年餘一百九十日一萬五千七百十三分以日法除之得二百六日六百七十三分爲七閏之數气朔之分齊矣

三百六十爲一歲之常者甲子六十日甲寅六十日甲辰六十日甲午六十日甲申六十日甲戍六十日六六三十六也

大餘是月不及天之數小餘是日不及天之數

武都漢時爲郡所治甚遠西北自陜西鞏昌府成縣東南至漢中府沔縣千八百餘里沔縣有天池故曰都此武都之得名也武當今湖廣均縣郢州今安陸州京山縣二州縣地三澨在京山縣西八十里汊澨漳澨■﹝遠﹞澨故曰三澨靜海縣今省入通州屬南直揚州府

漢水之源論者不一或以爲出於鞏昌漢志曰東漢受氐道水或以爲出於漢中大抵鞏昌爲是蓋嶓冢山在可證也漢中無嶓冢山常氏謂鞏昌之漢爲東源三泉之漢爲西源又曰西縣爲東源是以西縣爲鞏昌矣是不知鞏昌非西縣去西縣千八百里鞏昌在西三泉在西縣之東豈可以鞏漢爲東源﹝闕﹞通州等處至此則爲中江至今土人猶有上江下江之稱漢言北江則江爲南江可知此因漢以見江江言中江則漢亦爲中江可知此因江以見漢互言之也曰東匯曰東爲者謂漢自西東流而匯爲彭蠡又東流而爲北江非謂漢之東邊也何足疑哉

漢中沔水源出金牛山人以爲漢水旣誤以爲漢水以漢水出於嶓冢山也遂以金牛山爲嶓冢後人不知金牛山爲漢水之誤爲嶓冢反以嶓冢之名爲漢水之證謂旣非漢水緣何出於嶓冢山

四時驗日影春分於夘夏至於午秋分於酉冬至於子子不可考止言平在朔易

渾天儀不難造難於激水之法其遲速之節正如銅壺滴漏

用乾坤不若用旣濟未濟仙家有見於此取爲長生之道幹卦治中有亂坤卦亂中有治旣濟常治而不亂生而不死者也未濟常亂而不治死而不生者也況又從水火相交而來

革除中張公紞殺身成仁可謂王臣蹇蹇方公孝孺髙公翔殺身而仁未盡所謂過渉滅頂者方髙二公其忠至矣夫惟君子中庸難矣哉知道君子爲之傷痛

漆水止據蔡傳云自同官縣來他更無證而鳳翔有漆鞏昌有沮皆自本境入渭源派甚明但其地在灃水入渭之上與經文不合惟考有洛水源遠流長而派明通洛水出慶陽府環縣卽古洛源縣也經延安府甘泉縣卽古雕陰縣也經鄜州宜君縣子午嶺至中部縣入西安府界經耀州及同官縣至富平縣合沮水歷蒲城同州至朝邑縣東南入渭沿河三府之人至今皆呼爲洛河漆沮之名亦不知也古今郡縣慶陽有洛源縣延安有洛川縣及三川洛其一也朝邑有洛苑鄕水經言延安形勝雲洛水之交漢志亦云雍州其浸渭洛左馮翊注雲洛水經北條荊山而東南入渭此尢爲明證漢志又曰洛都曰襄洛皆延安近洛之地略無一字及漆者獨漢上郡誌有曰漆垣者又不知何所指也而顏師古曰洛水卽漆沮也此後世指洛爲漆沮之由豈洛亦名漆歟作記者不知鳳鞏自有漆沮二水以二漆爲一水而莫究其源但云自同官縣界來而不知自同官來者洛也一統志遂言同官之漆出自鳳翔而不知漆水爲涇汭所間其能飛度涇汭而來同官耶秦士往往疑此故詳考而著之焉

沮水出宜君縣至子午嶺合子午水歷中部縣東南流入西安府界至富平縣合漆水卽洛也子午嶺乃子午山一支其山歷延安慶陽西安三府綿亙八百里蔡傳合楡谷川非也予嘗至同官縣見一大潭水湧出三面皆靑石山如壁立水流出東壑問其居人父老曰漆潭正所謂自同官縣界來者然至富平不百里卽入洛豈洛自洛漆沮二水皆入洛歟但其水甚小禹何故舎洛而取漆豈無施勞者𨿽大亦略歟顏師古曰漆沮卽馮翊之洛水也不知蔡傳何以不引此

或者漆沮實鳳鞏之水詩人詠之亦名川也而經文有錯簡漆沮旣從當在灃水攸同之前歟如此則洛與沮會禹未嘗書而漆潭一溝水耳故古志不載

漆水出鳳翔府隴州東入渭漢志右扶風有漆在正西指此也亦名川

沮水出鞏昌府階州角弩谷東南入渭蔡傳謂延安沮水合楡谷水楡谷在臨洮去渭源近正謂此沮水延安沮水何由西行數百里至臨洮旣至臨洮又何由至西安之耀州

其它文字皆可著作惟醫藥之書不可輕爲一字茍一字不當殺人多矣其罪與殺一家非死罪三人者等學者可不愼哉

造化不如人聖人能全其性造化不能全其性修齊治平聖人之功業也聖人無虐民之政生物者造化之功業也虺蛇射工鯨鯢造化不能自克也

堯冬至日在虛昬中昴今冬至日在斗昏中壁中星不同者蓋天有三百六十五度四分度之一歲有三百六十五日四分日之一天度四分之一而有餘歲日四分之一而不足故天度常平運而舒日道常內轉而縮天漸差而西歲漸差而東斗二十五度牛七度女十一度虛九度共五十二度壁九度奎十六度婁十二度胃十五度昴十一度共六十三度昏中多十一度者蓋日在斗之末昏中在壁昴之中歟大較若此

晉虞喜始以天爲天以歲爲歲乃立差以追其變約以五十年退一度何承天以爲太過乃倍其年而又反不及至隋劉焯取二家中數七十五年爲近之以七十五年乘九百四十分每年該十二分半彊自唐堯甲子至宋寧宗己未以七十五約之則五十二度𨿽未齊一亦不甚遠矣天運微秒𨿽巧歷不能齊歷家那前趲後以步之如閏法耳二十八宿安次則由右運行則由左

九河故道今永平府撫寧縣西有碣石山去海三十里遠望穹窿如冢中有石持起如柱在海東南之灣與諸家所載碣石之狀甚相合則九河之地在滄平之間無疑九河非有他水止將一河分而爲九派以殺黃河之勢今河身旣徙而南則九河已爲平地又何形迹之可求且今河入海之處去古河入海之處將二千里豈惟九河之地𨿽河身故處今皆爲田廬爲城市已不可辧況九河乎河之故道自鞏縣歷懷衛彰順名眞數郡今止長垣開州淸丰略見其迹然亦非禹時故道也觀此則九河在其界中矣海之灣永平謂之南海此洋東西長而南北狹如江河之狀此或逆河則河從此入海今河徙而洋存

山東通誌馬頰在商河覆鬴在海丰鉤盤在徳平鬲津在樂陵徒駭在齊河皆濟南府所屬今眞定府三百里方是濟南之北境眞定去濟南東西又六百餘里古河自洚水直趨而北至於大陸則皆眞定之地又北播爲九河則固永平河間地也不應河至大陸折而東反回流而南以至濟南之境當時河自南而北道西經冀東經兗冀髙兗下水直溢於兗故禹治之於兗北疏殺其勢以泄其水不應反自西導九渠而東以灌兗經上言播爲九河下言同爲逆河則旣分而復合爲一今乃散渙不一紆曲旋繞八九百里方合而入海恐無此理

苑洛集卷二十二

