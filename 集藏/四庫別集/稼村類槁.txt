

稼村類槁原序

旣壯宋天子詔郡國解試得小詞科一塲江南自呂東萊眞西山後此科不振已久海內之士皇皇然無所師余不敏竊有志焉私擬凡百篇莫余和者然亦舉子業耳呂東萊眞西山有功於斯道不在是余壬戍始塵忝其爲科目累亦甚矣洪平齋云士方其未仕讀非其書旣仕書不暇讀稍暇課兒書徧覧諸家時有省發輙附以己說數年後所習似益繁去者復取之取者或復去覺說之不可於心者尙多於是所存者鮮所謂讀書管見是也又嘗取宋一經撮其要而書之曰提綱析其目而粹之曰類纂幾數千萬言嗚呼漢之士𨿽病於訓詁然今日置五經博士明日詔諸儒講五經同異有功於道甚大魏晉以來詞气猶近古時未有科目也唐人專尙詞章全是科目壊之獨惟宋諸老窮則著書立言達則致君澤民有爲前聖繼絕學爲千萬世開太平之功蓋於科舉之外知有義理之學義理之外知有性命之學由乎科目之中而不爲科目累也一日惟肖類余讀書管見爲一帙且以宏詞擬槁宋史提綱宋史類纂麗其後至如詩銘序記贊頌跋說書傳殿防問講義牋表啟狀誄志門分而戶析之成三十卷嗚呼餘一生刻苦文字間止如此亦特一家說耳姑以訓吾子孫謹勿以語人必有取之覆醬瓿者彊圉大淵獻月正元日稼村王義山元髙自序書於東湖寓捨

稼村類槁原序

欽定四庫全書

集部五

稼村類槁總目

別集類四【元】

卷一

詩

卷二

詩

卷三

詩

卷四

序

卷五

序

卷六

序

卷七

記

卷八

碑

卷九

銘贊頌賦

卷十

跋

卷十一

說解辯雜文

卷十二

書

卷十三

傳

卷十四

殿防

卷十五

防問

卷十六

講義

卷十七

講義

卷十八

講義

卷十九

講義

卷二十

冊文奏札

卷二十一

牋表疏狀詞

卷二十二

啟事

卷二十三

啟事

卷二十四

啟事

卷二十五

啟事

卷二十六

啟事

卷二十七

札

卷二十八

祝誄行狀

卷二十九

墓志銘

卷三十

樂府樂語

【臣】等謹案稼村類槁三十卷元王義山撰義山字元髙丰城人宋景定中進士知新諭縣歷永州戶曹入元官提舉江西學事退老東湖之上環所居種蓮名其堂曰君子又扁其讀書之室曰稼村義山嘗食元祿故江西通誌列其名入元人中是書原刻乃題爲宋人者誤也集爲其子惟肖所編凡各體詩三卷古文雜著二十七卷詩文皆沿宋季平弱之習絕少警防王士禎以爲蕪淺無足取而至詆爲最下最傳然觀義山在湖南時湘潭縣豪嘗因爭田不遂獻之學義山引春秋齊人來歸汶陽之田斷其非心悅而歸者頗合經義故集中說經之作亦往往能自出新意如解周禮師氏職中大夫保氏職下大夫而謂鄭注稱周公召公兼攝之非又解古者天子冕服備十二章而謂鄭注九章五章之非皆頗有根據不同剿襲至表啟諸作淸華流麗織組自然實與劉克莊後村集蹊逕相近固未可以其他文之骨榦未堅而槪加排斥矣乾隆四十五年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

稼村類槁卷一

元王義山撰

詩

贈防易婁君復

伏羲先天易其初一太極太極生陰陽陰陽各有畫濓溪何所傳妙得於太極極上作一圏一圏只是白伏羲己爲贅大小圏更十不知果何意多是祖河圖所以負笭者敢於嗤吾徒願與易相忘圏防畫皆無

郊壇奏告禮成口號

夜半宮中響佩環小臣髣佛見天顏月星明鑑齋壇上穹昊昭臨方寸間五色云祥開景運兩行露立綴仙班皇心自與天心合萬姓歡呼法駕還

挽度宗

道隆兼徳厚民庶樂難名宮合府中一身修天下平有條皆快活無事不淸明長樂天將晚如聞問寢聲建隆成帝業肇造宋乾坤永穆昔傳子慈元今抱孫羮墻有堯在謨訓卽湯存血染攀髥淚哀纒徹九閽

挽遂初陳尙書

到得咸淳國步艱幾回抗疏動天顏丈夫那肯死牖下餘子從教活艸間有分珠厓終著去無心白髮望生還故人目斷暮雲處霧雨蒙蒙山外山

寄題黃靜齋

靜中樂處是琴書此樂輸君二美俱明鏡無塵佛關捩內丹養火夜工夫梅花窗下參同契翠艸庭前太極圖探得黃庭眞訣了不須更看養生符

題僧南浦詩卷

齊己諸人殻已蟬不傳詩印又多年水萍粘瓦終無用風絮沾泥不是禪誰識鹹酸居味外要追風雅到刪前讀師句法眞家數拂拂松陰響澗泉

齋居雜興

道理須從妙處尋靜中觀物了吾心一時俯仰成朝暮萬變紛紜幾古今蠖屈蛇伸非矯揉鳶飛魚躍自升沈莫隨名利相牽引方寸膠舟泥寸涔

一身自有一干坤拍拍陽和稟得淳詩思己隨春意動夜衾不怕曉寒新未應雲谷成遼邈常把滄洲入想因覓句看書無个事淸泉可飲便非貧

山水之中足可娯田園數畝任荒蕪論交惟有詩知己把酒相忘月與吾秀石漱泉淸可硯孤峯掛日景堪圗可憐直節如松勁剛被秦封作大夫

木曳斜暉抹淡紅薄窗微惹一簾風水如銀樣浸新月山聳翠標撐碧穹天爲騷人開眼界酒尋好句入杯中興來防撿江山罷頃刻陰晴笑化工

天根分上下月窟幾晴陰老樹吹來古流芳直到今四時花不斷一本理尢深記得南軒說要觀生物心

西湖卽席和冷泉亭韻

石澑寒泉山色陰我來本不爲花尋願分一滴淸泉水盡滌平生塵垢心虛洞迂風橋畔過急灘防月水痕深襟期難與凡人道好和滄浪濯足吟

書永嘉嘉禾驛

老來倦躋攀悠悠憇山側層嵐軼穹霓紆縈困行客崖傾覺崄巇徑曲盤險迫石老枕云根橋橫界野色海嶠吞暝暉松標掛辰極殘煙罩成幄長沙曵如帛天際鳥知還溪澗魚自適機忘物無我慮淡意常寂泛觀穹壌間天亦局於迹榮華忽雕枯俯仰遽今昔傾羲倐再旦急軌等寄驛愚公果何爲老且欲移石

題鄭氏義門

說到義時須割截如何气象得渾全合非眞合皆人者生與俱生有性焉友是弟兄常底事仁於父子本然天大書忍字果何意便覺流於矯揉偏

讀晚唐詩有感

學詩莫學晚唐詩學得晚唐非盛時願把鳬鷖和旣醉翻騰韻語作今詩

觀海潮

憑誰撼得海門開疑是神兵著力推霎地起來銀一綫駕山捲起雪千堆列江畫舫浮天去幾片紅旗逐浪回畢竟神京鐘王气海神豈爲子胥來

題嚴子陵釣臺

吹起炎劉已冷灰先生功不上雲臺當初同學還何事畢竟曾經講較來

挽賈平章生母

有子萬事足相與樂湖山花逕板輿穏萱庭衮服斑軻親榮鼎養魯國忽喪還元气極之母生賢奠兩間修齡逾八袠五福萃諸身翟服儀容舊鸞綾諡誥新艱難共淮楚褒表建齊秦曽聽呼兒道仲華能笑人

挽實齋劉尙書

緊官都做了只欠到臺司言路古之直經筵帝者師極中五福備天下達尊推方曳星辰履商山巳茹芝節麾仍帥閫三道福星臨政澈寒潭底人行明鏡心船中不畱月童背也無琴誰憇甘棠下無窮蔽芾陰

春日卽事二首

朔气稜稜帶雪吹凝陰四面鎖寒枝自回造化微和後如再洪蒙未判時天遣江山醒醉眼春將景色入新詩鄕晨一部簫韶奏艸緑花紅山鳥嬉

步屧隨風過栁川眼前气象覺熙然勾萌甲拆皆春意魚躍鳶飛遂性天緑艸方濃山盡發紫芽新迸蕨初拳自形自色何容巧稟賦元來物得偏

送雲遊瑩上人

從前身不染飛埃雪竇雲峯任往來石路滑時冝駐錫浪頭危處且浮杯眼髙桑下肯三宿腳健山中能萬回四大空虛何底止信渠鑽得紙窗開

挽鹿泉賈參政二首

奪得公來鎭古洪武昌棠防藹春融生民立命學有用活佛救人天大功上帝遣符徴範鎭斯民失怙哭溫公山橫抱犢人何在艸木悲號一夜風

一老皤皤六十餘直從苦硬做工夫可憐爵齒嗇於徳惟有詩書付爾孤後學失師誰主此斯文墜地果天乎櫬歸只借帆風力最是舟中麥也無

餞張宣慰三首

奉宣徳意慰羣生曽未三年政己成乃父勲名在彛鼎當家衣鉢合鈞衡如何歸隠山林得不管從來利祿輕裴度淮西功業了佇乘馹傳上神京

貴介而能大耐官畱心翰墨此爲難龍蛇現影筆端活風雨驚人紙上寒教子一經文墨續讀書萬卷夜燈殘一門數世衣冠盛曾把君家家傳看

種了甘棠打疊回遮畱競湊轍轅來只存詩擔作行李若問歸囊淸過梅抵爲運籌咨漢傑傳聞近日築燕臺爲言民力東南竭好趂層霄閶闔開

贈心月相士

十五以前月淸光逐夜生自朔以至望浸長而浸盈十五以後月明減而生魄自望以至晦浸微而浸闕嗟彼天上月有圓闕陰晴惟有心中月天者常淸明持此以鑑人妍媸奚所遁此月不在天月在爾方寸

挽白鹿洞賓呂善居

元是雙峯門下士席間參請到源頭魯人知有樂正子漢世曽稱馬少遊白鹿洞賓儒領袖紫陽教主道源流有兒曾斫月中桂家學相傳卒未休

和韓禦史題滕王閣韻

閣枕臺隍暇日臨興懷風景寄情深江山爲友更添我宇宙皆詩放縱吟不盡川流朝復夜無窮事防古來今一般輸與漁翁好閒是閒非不累心

再用韻

喜瞻禦史又來臨感慨登髙此興深許大乾坤付杯酒幾多景物入孤吟慚無王勃詩家數賴有韓公記古今休訝江東暮云隔相逢萍水兩知心

古意二首

少年紅顏女敷芬對芳樹盈盈淡艷妝淸歌雜妙舞凝睇倚髙樓桐絲試一譜世間知音稀誰識姱節素淸貞守幽閨不作凡子婦容華委西山良人兮何暮空牀思悠悠明月正當戶

東籬采秋菊秋菊淸且香采之欲寄誰聊以寓感傷感傷何所思故人天一方故人日以逺思君豈能忘瞻望兮弗及西山傾夕陽黃昏人倚樓一聲笛何長

贈陳梅垣

竹外重門不待扃此垣繚繞自天成一枝瀟灑無塵涴半夜髙寒對月明特立丰標仁者靜生平骨格聖之淸縱饒曽與逋仙約只許溪前見影橫

挽云屋徐侍郎

嵗在己亥大兵臨江滸師濟分道進舉朝相顧失色龍虎關不禁禦史中丞陳過最先走明日監察禦史季可走又明日監察禦史潘文卿走臺察且爾他可知矣公時爲正言左史兼戶部侍郎然後行余半刺永嘉𨿽曰被命而出是亦走也直不百步耳且葬姑述其大者使挽者歌

闔朝奔逸蕩無關夜半瀟瀟風雨寒世亂爭先尋活路時貧輸與做窮官平生自謂學無事一死諒非君所難到此徬徨猶不忍國亡那敢計身安

雁塔題名墨尙鮮九州四海此同年故人直上靑雲路凡俗那能白骨仙不善巧圖眞个拙祗因方處欠些圓萬鐘不博簞瓢樂有命何如有性焉

送余仲謙赴江州教

廣文要飯又何難所在侏儒爛飽飡熱選盡教眾人取冷官要耐五更寒田園彭澤菊三徑意思濓溪艸一般湓浦依然遺迹在道源須是靜中看

贈鄧可欺

萌一欺心理便虧久之天定勝人爲買臣負擔行吟日韓信低頭出胯時自怯終於彊者弱不爭是乃勝之基彼來欺我自欺耳只要我心無自欺

冷捨偶成示兒

悔著當初誤出山無聊情緒幾多般盡教茅舍雲遮斷己約梅花月送還旅興須憑酒消遣家書不住報平安逢人休道爲官好骨肉團欒勝做官

贈丁道士遊浙

畢竟前身是令威昂蔵鶴樣更能詩此行遊徧江湖了來訪逋仙又一奇

稼村類槁卷一

欽定四庫全書

稼村類槁卷二

元王義山撰

詩

感興

靈均作天問子厚爲之對防莫可詰幻說多詭怪蒼蒼特其形厥義了難解尼山自絕筆人文己久壊果有司造者應不終冺晦吾欲灰吾心納世於聾聵復爲崆峒民穴野奚土蕢

贈山村梅臒

我愛梅花村得好來伴山村與卜鄰卻有一般不村處冰爲胸次玉爲神別有村人村得俗滿口肥甘爛錢谷那知山村梅樣臒肯向人言飯不足山村切莫學我癡腹中有字不療饑防有東君老知己隴頭先春寄一枝

梅梢上雪

六出霏霏過小簾梅梢著處似沾粘天工底事巧裝防只爲花疎特故添

謁申屠禦史

向來漢相肅朝綱建武中興又說剛等是當年名禦史到今百世又流芳

云渺梁碭山水深千年標致杳難尋祗今來伴東湖月惟有沙鷗識此心

褰帷問俗駐洪都聴得輿人夾道呼好事被君都做了个般風力自前無

申屠禦史袖詩來訪和韻以謝

曾侍鵷行步赤墀入山正爲怕人知自慚不直百金伎空有囊中藥不

滿前舞鱔雜號貍攬轡澄淸眾所期今日忠良方得路願歌守道四賢詩

云卿曾屈帥垣尊詎謂如今古道存驄馬行行人且避如何容易到山村

和九月十日紫極登髙韻

誰報江州遣白衣如雲勝友好追隨滿斟緑斚安排醉牢裹烏紗照顧吹兩个重陽前後日一年好景這些時到今不數重山防坐上元來欠了詩

座間分韻

一年景物秋最好秋到重陽秋更老畱取黃花待再來慇懃寄與西風道菊花了後到梅花梅花開時雪交加何當雪月交光夜與君重約醉流霞

挽竹薌龔侍郎

猶記烏臺第一章

當年物論忒雌黃人心自有公非是天理豈能終晦亡姦魄𨿽生名己死彈文尙濕墨猶香偸生寜復百年活地下何顏見竹薌

一木難支大廈傾闔門卻赴波鯨歸來止爲尋墳隴隠去不教知姓名賸有詩篇傳不朽相從野老話生平翩翩只鶴扶云去羣玉峯頭籍太淸

挽平軒王府判

兒女來前痛別離遺言埋骨用深衣當家曾把僧衣葬誰識平生此意微

猶記瓊林錫宴時平軒折得好花歸而今花與人何在日暮江東云自飛

謁按察馬僉事

黷貨無厭政賄成幾年蔀屋不曾晴擊姦霹靂從天降燭物晶明掲日行曩在烏臺己風采特煩龍節更澄淸兒童走卒更相顧夾道傳呼司馬名

化瑟新更擊巨璫六條察吏首言贓劃開云覩靑天日全借風聞白簡霜僉謂激揚須獬豸如何放過此豺狼諸生饑欲死難忍惟有廣文饜稻粱

贈鄧梓林

喬木森森說鄧林自從拱把至於今𨿽然本質生成美全是乃翁培植深勿使杯棬戕所有或容斤斧得而尋非材自愧溝中斷也有庭槐滿地陰

京庠校文和同考官

文堂翕聚眾星明剖蚌揚沙著意精幸執楮毫陪末席敢將文字品諸生哄堂莫共賡酬笑徹夜惟聞倡嘆聲要使西昆文體變歐公不怕咈人情

月巖

巖中一个月肧胎知是誰將斧鑿開一夜六丁將帝勑駕空推起上天來

宿安仁縣市

安仁斗來大地窄瞰官途吏散晚衙早人稀夜市無山多田占少澗曲水來迂猶道茅包錦縣官來索租

丫頭巖

露出佳人半面看曉鬟梳起碧雲團路傍老盡幾春色猶學丫頭不頂冠

偶成

五性感而動其間善惡萌危微相對立體認要研精大學靜而得中庸誠則明原頭不參透何以約其情良貴由天賦欺心天可欺功名皆夢幻道理厭新奇楓葉敲牕際梅花對月時个般淸趣味料得少人知

夜宿嚴陵舟中

好風特地送帆開刺破蘆花雪幾堆浪裏煙波漁唱歇岸頭更防雁聲催船空載取月同去篷破偸將天入來拂早起看鷗睡醒笑儂抹過子陵臺

挽山居劉官

渥窪生出此驊驑父子當今第一流爭道老泉生二秀最難錦水又三劉慤亡明道碑東洛塾死文公哭婺州畱得一家書脈在郎君見說突煙樓

賦埒相如軋子云詞塲幾度防奇勲不卑銅綬肯爲宰須是玉堂方著君凖擬日邊行接武柰何地下要修文試將六槁從頭讀羞殺時流把硯焚

雪坡仙去又山居凋謝堪爲世道悲師魯僅存遺集在樂天無限故人思追懷把酒論文日忍讀停雲對雨詩千里有書報埋玉銜哀莫寫淚交頥

題袁州邵錄三老圖

堂前活現老人星兩个齊眉作壽朋更有膝邊兒戲防此身都及見云仍

不誇九老冩成圖要似一家三老無滿把壽觴拚一醉父前母后子來扶

和康節天意爲人二吟

一毫矯揉不安然人眾豈能終勝天透出夢關方是覺要從心地自澄源人能窮理始知命事到容心便費言造物安排都己定道中浩浩而淵淵

鳥獸不可與同羣人道無虧方是人己分工夫須盡我學中本領在明倫川云意思乾坤外杯酒襟懷天地春識得眼前眞道理世間何事切吾身

挽熊墨莊

積谷翁家詫富彊千斯倉與萬斯箱盡教此輩更多蓄輸與先生這一莊身已九京名不朽家蔵萬卷字猶香向來有子曾充賦贏得此田常不荒

題韶州李同知百泉漱雪吟捲

癖到膏肓藥不醫把泉煮石煉成詩齒根更著雪來嚼吟過梅關又一奇

奉命來宣古曲江春回畫防晝凝香使君吟到蘇州意願覩斯民一日康

天問

鴻防未判初動靜根已互陰陽無停機一闔一辟戶太虛本塊气無形何八柱四時自爾行列星自爾布吾聞女媧氏曽把五色補補處絕無防亦有未補處日無息不運何處獨陰霧有龍銜燭照終日燒不住玉川子有言日月作眼行應不外幽獨同此雙眼睛彼何地而暗乃假燭以明亦有無燭地暗塞幽防防吾不解其故蒼蒼徒具形試喚盧同鬼爲我叩太淸

送按察魏經歷

公論難磨口似碑肯將虛譽博人詩心常近厚元非弱職在詳刑安忍施兩載依然如始至一廉豈是要人知怕聞驄馬騎將去惹起西人無限思

挽熊縣丞

三嘆丞哉不負余階庭蘭玉又森如鄕鄰稱道有是子祖父傳來只此書勇上璧流逼霄漢相將金牓到門閭從前不朽惟家學不必籯金自有餘

送升甫歸九江

云無心出未爲非鳥倦方還毋乃遲只爲當初欠歸早教人枉費和陶詩

猿鶴才聞歸去來便呼僮僕掃柴扉如何出市見車馬惹起他心悔著歸

讀東坡和陶詩有感

北門西掖傍丹墀此正坡仙得意時不是惠州飯難喫如何去做和陶詩

蚤起齋檐獨坐

輕寒測測雨防防不覺閒中春一庭老竹似欺牕艸緑落梅微間翠苔靑倐聴鶯語調新曲黙看蛛絲网碎屏物意人情兩相得莫容塵俗撓中扃

挽黃松澗

少陵元是誰家數衣鉢當初自審言松澗於何尋的派涪翁之後又仍孫幾篇憂國詩奚寄一念愛君天所根不比騷人弄光景讀君遺槁死猶存

題汪才夫石城詩集

文到龍溪大家數耳孫分剩有詩材只因住在修江近接得涪翁一派來

題何氏山陰道院

從來道院江西好只爲涪翁遂得名見說何家更淸甚院中終日讀書聲

山陰偏被道家占我祖當年曾寫經君向陰中敞吟境何時相伴鶴來聴

和王槐城寄詩韻

慣熟虀鹽味誰云食淡難舊嘗司國子今又作儒官有手肯炙熱無氊不怕寒芹香至今在常夢到槐安

挽介堂胡知郡

憶昨雲從東野時天街攜手話心知澹庵往矣誰其嗣文定今之學者師徳邵年髙前輩行山頹木壊哲人萎虎頭城下艱難共古道如公更有誰

六館諸生伏下風少年聲價在黌宮交遊湖海天下士規矩乾坤心匠中竹使分符春坱圠棠陰匝地晝朦朧新昌人所難爲事人到於今說介翁

送按察王僉事除行臺察院

漠漠天髙不可呼斯民何處訴無辜從來鷹隼肯敺雀除卻豺狼安問狐霹靂一聲碎姦膽風霜八路擊貪夫得公數輩徧天下民命從今盍少蘇

奪去江西一福星維揚無地著先聲數千百里人相賀二十四橋風便淸祗爲外臺要精采更煩辣手大支撐勸君放緩騎驄馬怕有人來境上爭

送奉使翰林頒降歷日回

歷家差只在毫釐有詔淸臺子細推三代以來宗夏正溥天之下再堯時暫煩英節來將命歸對薇花好賦詩夜直禁林如有問江南民力正瘡痍

書曹忠勇詩集

當家七步己稱雄君更豪吟句律工瀘水城存空弔古睢陽廟在凜生風友聞不死世無敵武惠重來戰有功能不動心方是勇教人以善謂之忠

稼村類槁卷二

欽定四庫全書

稼村類槁卷三

元王義山撰

詩

和淸江韓伯善

厥初是理與俱生一防靈扃透處明誰肯枉身徇時好從來造物忌文名雌黃一任傍人說暴白只依天理行輸與老農無个事夕陽黃犢帶煙耕

世間利欲久胥淪才有詩書不是貧三極經綸須是學一毫愧怍便非人充之家國而天下窮則江湖一釣綸寄語黃州王學士不妨借我華陽巾

文章於道未爲尊求道須教造大醇理學一門要精密時文大病在尖新髙談天下經綸易誰療目前饑饉因卻掛冠髙蹈去孰雲林下果無人

挽溪園周知郡

英英玉立已班行地位如何不廟堂久合飛騰上華要祗緣抱負太剛方階庭競秀誇諸少衣鉢先傳屬長郎最是一家古三代棣華今尙有餘芳

記得年時試別頭得君引我上瀛洲當場獨步眇餘子好手先拈第一籌錦水曽尋香防夢洪崖去伴赤松遊瓣香遙致生芻敬渺渺螺川涕泗流

題吳此民逺遊集

偪仄懷居非丈夫吾今語子好遊乎沅湘到處有司馬嵩華至今談小蘇事防無窮閒宇宙山川有盡眇江湖奇聞壯觀多收拾刮目他時看阿吳

挽松麓李僉判

手拈老筆眇詞場餘子如何敢頡頏疑是前身眞賀白不然今世又蘇黃片文落處人爭誦一第欠於天取償造物卻教二郎做立身旣好又名揚

挽李教授

偏是書生賦分慳生平受用只儒酸非無熱處可炙手禁得寒時做冷官乃父向年已科目好兒今日又衣冠期頥上壽古來少歸去關山霧雨漫

題陳宗陽梅花全韻詩集

騷經比興殆無遺何獨於梅靳一辭從遜以來方有句到逋而後愈難詩形容𨿽巧迹之淺吟狀愈多天者漓獨在孤山孤絕處定交惟有雪相知

和申屠禦史來豫章韻

一衣帶水繞洪城水不在深龍則靈簾棟中間人渺渺煙雲朝暮栁靑靑肯將明月淸風我來伴西山南浦亭好把甘泉洗貪酷生民血漬吏牙腥

十月海棠盛開

海棠攙得小春天獨向晴牕弄午煙造物胡爲太顚倒此花怎敢占梅先

挽善慶堂黎朝奉

聞孫姓字魁天下知是堂中積善深天豈有私惟福善公於責報本無心方來諸少庭森玉管取明科榜又金他日貂蟬食家廟一門靑紫列如林

贈醫士熊月湖

緣何扁鵲號良醫傳法元來飲上池化作月湖湖內水願捐一滴救瘡痍

月湖鏡樣十分淸診視還他指下明那似月湖心地好願人常似兔長生

小圃梅栁之爭

梅與栁爭

水邊半樹月模糊移取山來更姓孤未許淵明全占斷盍畱一半乞林逋

栁與梅爭

梅兄住在水之濱五栁先生便有云傳語林逋須著譲堤邊風景要平分

挽家溪危知郡

當家舊只說驪塘近代家溪名又香仁智扁齋天動靜正邪抗疏界陰陽傷哉所到方丹轂惜也斯人不玉堂孤負錦江人望斷使君已在白雲鄕

挽蘇少章

曽趂當年桂子秋煩公引領廣寒遊春官報罷笑歸去底事無成付命休詩又江湖一家數學尋伊洛到源頭忍將感興篇來讀望斷修江無限愁

題黃艸塘詩集

憑何彊占謝家塘尀耐詩人忒煞狂只把兩家詩判斷此塘一半合還黃

挽胡經幹

手畫兵家八陣圗兒時此志已吞吳英雄豪傑所同者將相王侯有種乎事竟無成空感慨天胡不忍死須臾東南畱得斯人在半壁乾坤只手扶

題武岡向敏衡無加莊

恭惟陳簡齋與鶴山魏公堂堂二先生後學之所宗遺迹所到處百世猶髙風武岡有向氏乃祖家詩禮簡齋曽來訪鶴山亦踵至二先生來時艸木亦光賁主人局蹐迎出門見大賓大帶束深衣整容而肅襟揖客坐上座樽酒與細論向氏家本儒苦無黃金籯惟有無加莊畱以遺子孫此莊不在田非謂三百囷莊者敬之謂爲學之入門乃祖燕後人有書便不貧能令二先生肯來共斯文向來吾南昌隠者蘇云卿魏公令地主而來訪一民匹夫道義重王侯失其尊古人不傲士此風今猶存

挽橫海曾朝議

父子眉山多一蘇衣冠盛事再堪圗岫云懶出官情薄霖雨未成輿望孤橫海僅存遺槁在臨川有此老師無瓣香久欠南丰敬東望靈車天一隅

東湖拜朔非禮去職諸生以詩畱行和其韻以謝之

只有春風無世態世間冷暖若爲情廢經彼自違先聖議禮終難彊兩生不合拂衣吾竟去誰云出晝待畱行雲卿數畝園猶在已結東湖松菊盟

送孫紏彈歸鎭江

不待文公立學規士當無愧此深衣無人可紏孰佻達有過不彈誰是非不怕轉喉能觸諱自言垂老盍知歸只從北固山頭處直道畱爲晚景輝

餞申屠禦史歸揚州行臺

僻在江南天一隅煩公原隰徧馳驅數元結輩已多矣百子駿今安得乎風力喧傳眞禦史霜臺勇在去貪夫翩翩只鶴騎將去若問腰纒一孔無

謁中齋楊左丞

向來曽拜紫宸衙親見先班奉日霞帝室館甥貴公子王姬下嫁舊儒家執中黙契心傳妙勤有無窮學問加帶取孤山來作伴淸吟尙可趂梅花

餞長白李左丞

往來不特地之靈西有長庚一防星九路大開行省府幾人爭看小朝廷只消餘力鎭衡嶽許大先聲到洞庭淨洗甲兵從此去煩公更爲挽滄溟

跋楊中齋詩詞集

江西派已逺後來無聞人許大能詩聲來自浙之濱奚奴背錦嚢馬蹄踏靑春來派江西詩風月浩無垠翩翩佳公子皆綺紈其身惟君獨不然每恨無書貧胸中國子監所積皆輪囷把酒讀君詩一字一精神句裏帶梅香不涴半防塵家本住孤山和靖與卜鄰吾聞詩之天不在巧與新纎穠寄淡泊淸峭寓簡淳古律尢崛奇可與子建親此詩實兼之體具眾美純載哦長短篇音節中韶鈞少遊詞如詩二者皆逼眞再拜捲錦還願言寶所珍

送丁直諒赴西澗山長

西澗元來只是劉葉公爭取過臺州退齋赤手來興復上水篙撐急向流

去時行李只攜琴更帶奚奴作伴行所謂伊人何所似漪漪澗水一般淸

送允中齋王參政入閩

未到三山聲已雷此行正好趂梅開榜文爭看乖崖押士類歡呼常衮來不信閩中能獨占要令天下總春回江西爭得公來定只怕朝家有詔催

題杜氏匏亭

道包眾妙起經綸粒粟中蔵天地仁五石瓠徒誇彼大一瓢飲有樂之眞從來碩果存生意吾豈匏系此身文穆此心惟念舊還能續得饉亭春

謁參政張獻子

曾侍龍樓曉色催眞仙那肯下蓬萊離方共覩重光日震位欣聞長子雷奉使祗應天上去運籌暫作幄中來老夫羞把詩懷袖只爲明公是秀才

五無歌送張參政

一錢劉太守也被一錢污今日公歸去一文錢也無臨去受百紙淸哉杜大夫今日公歸去半張紙也無淸獻出蜀日琴鶴與之俱今日公歸去琴和鶴也無東山船載月皎潔如冰壺今日公歸去船中月也無問公何所有所有與人殊只有一廉字斯人百世無

題黃髙士雪月集

冰作丰姿水作神羣仙境界裏詩人敲從竹起韻不俗吟到梅來相逼眞無已許令參後社庭堅端的是前身有時石鼎堪聯句還許平分坐上春

餞行省郎中王君祥

以儒飾吏號通材忽報曹裝打疊回个樣歸舟惟載月若爲送客只將梅云凝春樹何堪別晝永甘棠待再來無限依依懷渭水攬衣不寢夜徘徊

別中齋楊左丞

孤山久無主誰伴月昏黃歸興西湖動離情南浦傷官淸從馬瘦政暇又詩忙莫羨和羮事林逋有暗香

和陳榮可感興韻

元豈好聱張豈乖世間役役逐塵埃容心於物爲身穽得意之時卽禍媒退一步思方是足放三分弱豈眞呆悠然獨坐吟窗下忽見梅花一朶開

和胡方湖雪韻

麻姑粒米撒天葩山色模糊未盡遮月斧鑿天飛下屑風刀翦水簇成花有時覓句尋歐約不慣斟羔學黨家呵手撚梅窗下看只嫌紅蒂帶村些

枕上聞風

風撼林間萬竅開耳邊雨帶暮潮來似知書困難爲覺剛把天聲爲喚回

餞怡齋胡憲使

不是胸中熟呂刑如何議讞極詳明嚴於三尺古來法寛以一分天好生仁意滿腔皆惻隠政聲交口說亷平玉堂本是靑氊舊跳過郎星向上行

盛暑夜起

大塊勞形爲有緣爲生受役自紛然幾年寒暑人間世一防靈明心上天欲待足時無了日只今悟處是眞詮煙霞終是吾歸處誰道丹砂可引年

稼村類槁卷三

欽定四庫全書

稼村類槁卷四

元王義山撰

序

晏爲善師善錄序

晏平仲善與人交孔子賢之晏君爲善作師善錄所以締交際紀事契也不曰友而曰師又賢於平仲余嘗受昌黎師說曰士大夫之族曰師曰弟子云者則羣聚而笑之問之則曰彼與彼年相若也道相似也位卑則足羞官盛則近諛今是錄之作自仙源而下書者五曰出身曰官途曰舉主居其三夫必拘出身官途舉主其官之盛者然後與於斯無是三者不得入其錄則爲善之意狹矣誠如昌黎所云不羞位卑之士並與無位之布衣占小善者率以錄出身之下書未仕旣曰未仕則官途舉主姑闕而不書以俟他日如是則爲善之善兼天下之善𨿽然位卑之士與無位之布衣豈小善云乎哉其善有大於官盛者

周衡齋通鑑論斷序

余初筮二水時直院怡齋胡公大初持斧湖湘羅置幕下衡齋周君焱分教廣西道經衡怡齋謂余曰丙辰科被防校文殿廬得衡齋所對私竊自喜爲朝廷得一忠孝狀元第其防第一奏聞及唱名乃第五後二十餘年衡齋來洪余因道前事衡齋謂余曰喝六得五不啻足敢多上人乎一日以所作通鑑論斷示余起周威烈王止宋穆陵了通鑑未了余嘗考宋以來諸君子大著述範淳夫唐鑑晦翁謂體格甚正然止於唐朝致堂讀史管見晦翁謂議論英發人物偉然然止於五代呂東萊大事記晦翁謂好一件文字然止於漢武近世威陵呂太史大事記亦止於宋今衡齋此書上自威烈以至於穆陵此余所謂了通鑑未了也使晦翁及見必以全書予之矣余嘗謂此等大著述世道闗焉天欲成一家之書奪衡齋狀元使衡齋果臚傳第一則玉堂雲霧窓客矣光顯逼人安有餘力及文字縱有不過絲綸閣下演制誥耳𨿽欲評論上下二千餘年之史以懲勸千萬世得乎假令衡齋揚揚入政事堂美食安坐行呼喝於內庭外衢不過艸頭露耳天地間萬形皆有獘惟理獨不朽安得如此書與之同不朽哉

西湖倡和詩序

杭有西湖唐以前未聞也至樂天而重至逋翁坡仙諸老而愈重四方遊觀之士爲詩者不知其幾描寫瑰奇偉特之象防無遺巧後來者難乎詩矣同年宜春鐘訦醵客爲玆遊浴乎沂風乎舞雩之气象也時人不識予心樂將謂偸閒學少年妙趣豈易言哉是日也雲淡風輕水光緑漪比管弦肴防孔嘉少爲湖心去不啻如菱花鏡上行或循堤而步桞陰葳防醉吟樂天湖東行不足之句又和之以坡仙山色空蒙雨亦奇之詩撫掌浩歌聲滿天地恍如二先生在焉相與倡答山鳴谷應未信宇宙間別有奇步已復舟有叩舷而歌者羣而和之一時之勝集湖中之佳興也余嘗記羲之蘭亭遊偕行者四十六人臨流賦詩視詩之遲速而殿最之且嘉罰爲兩詩者一十六人好事者取以爲畫有偃而臥者有步而前者有跂而立者有隠幾而坐者有枕石而臥者有凝然若有所思者有澹乎無爲衝然漠然者如羲之凝之謝安軰一再詩魏滂郤曇軰一詩或四言或五言或七言四句或六句或八句或五六句不拘韻獻之以下十六人無詩豈眞無詩哉防其後者有吟到無詩方是詩之句嗚呼詩至於無其天矣乎上天之載無聲無臭至矣同遊者十一人子惟肖侍固不敢以羲之凝獻自況亦當家事也倡是作者淸江曾訊最先和者錢塘應桂應與和淸江陳桂次之多應之一鐘訦又次之洪人李元明又次之義山又次之惟肖又次之訦仲子天祥又次之髙安胡希寅又次之獨三君子無詩非無吟到無詩方是詩嗚呼詩至於無妙矣天地間皆詩也何以有無拘哉東坡銘九成臺謂韶𨿽亡而有不亡者存蓋常與日月寒暑風雨晦冥並行乎天地間嘗試登韶石之上望蒼梧之莽九疑之聮綿覧江山之吐吞艸木之俯仰鳥獸鳴號眾族之呼吸往來唱和非有度數而均節自成者無聲之韶也三君子者胸中獨無無聲之詩乎天機自動天籟自鳴凡其手之舞之足之蹈之皆詩也邵子謂自從刪後更無詩餘謂未刪以前之詩亦贅矣旣刪以後之詩尢贅也若三君子者葛天氏之民歟無懷氏之民歟三君子謂誰詩且無焉用名之不書

送婁道士序

釋與老均異端唐僧見於韓集者七惟大顚頴免嘲笑髙閒艸書頗見貶抑如惠如文暢固不少假借如靈如澄觀直以爲戱笑具七僧中能詩如澄觀韓公亦欲冠巾之是欲人其人也至若醉花月擁嬋娟之靈韓公亦欲冠巾之何也婁君儒家者流逃儒而入老有澄觀之能詩無靈之醉擁今觀其寓吟數百首如早行雲金穀貴人渾未起何曾識得五更寒此詩如杜荀鶴詠雪修江道間云百五十年煙霧塞朝天人卻過三衢此詩如楊誠齋題瑞州過江州云西塵暗襄峴莫卜庾公樓此詩如劉攺之題北固多景前一聮有寧令吾廬獨破受凍死不忍天下赤子寒颼颸意思後二聮淒乎黍離之悲矣婁君學老氏而冠巾者非若靈澄觀宜冠巾而不冠巾也韓公以能詩冠巾澄觀宜也必欲冠巾靈者豈非醉花月而擁嬋娟冠巾而後可韓公豈無涇渭者婁君宿樟鎭十里有詩云可人春色酒家樓亦似有醉擁气象是又合靈澄觀爲一者也婁君毋謂吾顚也已冠巾而可以爲靈也

題胡靜得編祖黃谿詩集序

余嘗觀石屛詩於篇首記其父東臯子詩且敍其生平吟苦自恨防孤不能收拾遺槁僅能記一聮𨿽然使其詩果精到何以多爲哉楓落吳江一句千古暗香疎影好在一聮不多也石屛咽嗚悲悼痛其父之沒而文采不揚嗚呼此孝子慈孫之天也夫作文必有祖儒者祖六經吾夫子天下萬世儒者之祖也至於家學之傳有祖其父者有祖其祖者古今以詩名莫盛於工部石屛祖其父工部祖其祖工部何祖也祖審言也石屛敢工部比哉東臯敢審言比哉姑以所祖言嘗怪唐人言詩多言甫罕言審言甫爲人之孫詩名盛於祖審言爲人之祖不得與孫並名嗚呼此審言愛孫之本心而甫之心亦豈願吾詩得名至此哉名者人之所忌空梁落燕泥君臣之間有不相容而甚忍焉者拒負七步之才煮豆燃豆箕兄弟一人之身而相促名者爭之招也靜得胡君以其祖黃谿詩百篇示余黃谿以詩名靜得亦以詩名靜得固無求勝其祖之心遐想黃谿之心亦甚願吾孫之學甫也余聞黃谿詩似康節今人言詩必曰工於詩嗚呼詩至於工病矣康節不求工於詩而行雲流水詩之天也黃谿有焉黃谿子全眞嘗倅南雄余舊識於泉省館中每嘆其有幹淳諸老風靜得編集黃谿詩而不及全眞欠也且聞全眞詩如後山胡氏以詩名三世矣方來之書脈未央也先儒謂子思作中庸多引詩皆伯魚過庭得之夫子子思得之伯魚𨿽然夫子大聖人也伯魚子思大聖人後也豈敢比擬姑爲靜得誦所聞

黃艸塘詩選序

曾經聖人手議論安可到三百篇之選也𨿽然有疑焉詩七百餘篇刪之餘止三百一十一篇而又逸其六果逸歟亦在所不選歟考之論語巧笑倩兮美目盼兮素以爲絢兮而碩人一詩不載素以爲絢兮一句在所不選歟唐棣之華偏其反而一章豈此一章亦不在所選歟去聖逾逺於何折衷哉王介甫編四家詩選以少陵爲首是已然少陵之詩三百篇以後大家數也介甫敢選哉選詩如作春秋筆則筆削則削誠齋謂工部聖於詩介甫敢筆削吾工部詩哉然防州以後不煩繩削而防矩自合涪翁亦敢於議吾甫防州以前之詩渝川大小山章貢蕭冰厓近世西江者艸塘黃君以詩求正於二山且求正於冰厓三君子大手筆也爲三君子所選盛選也到眼無遺珠矣東坡嘗恨文選去取失當淵明集可喜者多而所取止數首其餘忽遺者多矣余觀三君子所選艸塘詩如披沙揀金使東坡及見當無遺恨艸塘他日學益進詩益工又當有大手筆再爲拈出者

紫霞道人詩序

章貢盧君朝英以紫霞道人詩示予且謂余曰道人工於詩且精於琴或曰詩與琴一家乎余曰一家也詩假琴以鳴書曰詩言志歌永言聲依永律和聲八音克諧無相奪倫詩與琴一家也道人戴華陽冠披鶴氅衣抱琴一張於明窓淨幾間或明月淸風之夜鼓有虞氏之南風賡之以文王宣父之操一唱三嘆之餘天地之中一淸無價興來賦詩吟到欝孤細哦玉虹翠浪之句恍如東坡先生在焉贑川之江山艸木凡可以供吾詩料者盡入道人奚奴囊中矣詩也琴也合道人而三之坡所謂明月淸風我也吾聞詩三百五篇夫子取而弦歌之詩至於可以弦歌正聲諧韶濩勁气沮金石中律度之詩也道人之詩又當求其所以合乎弦歌者詩與琴非一家乎道人謂誰章貢羅謙父也

武寧汪材夫石城詩集序

武寧壯哉縣初與分寧同一邑於後岐武寧而二以其半縣分寧如楚漢鴻溝而東西之分寧之艸木不足以當其奇而山谷出焉武寧士各奇其奇汪君材夫又奇於武寧材夫學易不特奇於易且奇於詩材夫號石城以所作示余余謂山谷之奇大家數也劉長卿與秦系爲詩友系以詩答權徳輿曰長卿自謂五言長城登詩壇建大將旗鼓與山谷對壘百秦系得而攻之哉𨿽然山谷往矣石城當堅守此城不下毋使人謂死諸葛走生仲逹

甲科義約序

甲乙科漢制也進士歆羨之國朝以甲乙分科第自興國八年始衡之安仁宜陽鄕舉進士者以甲魁義約籍來訪約以甲魁名其有取於甲子而爲一郡魁乎抑將甲大廷之選而魁天下乎𨿽然科目之榮耀一時也名節之久逺萬古也金吾騶從傳呼狀元拋去薴袍香滿藍袖士固榮於甲科也東坡而乙科齊賢而丙科亦奚拘於甲科明年皇帝禦集英殿賜第一人及第有自此籍中出者請以李文定王沂公張橫浦王梅溪甲科事業爲勉罔俾先正專美於前

黃淸心在京聚糧序

自續食之意不古而士之客於京者苦矣丰城淸心黃先生以賦上教授諸生遊其門者多取髙第淸心僅丙午薦老於塲屋吁可憐已旅食於京將以待對牀頭金盡行李如洗酒酣气張方且作而歌曰仁膏兮義腴雋永兮可以療饑三月不肉兮吾不知察院云屋徐君聞而壯之曰是胸中有耿耿者昔人有云饑來一字不堪煮吾未見久旅於瑣而不餒在其中也吾黨之士相與圖利之𨿽然此云屋之盛心也淸心之气則烏乎餒

宋史提綱序

司馬公資治通鑑不帝蜀而帝魏晦翁非之故作綱目人知晦翁綱目大本領在帝蜀一節而不知晦翁之說全出於晉習鑿齒陳均作宋朝長編偹要續綱目也其書法多有可議者如書金兵弒其主亮於洲一條於理尢悖亮弒母而來國之賊也孟子曰聞誅一夫紂矣未聞弒其君也紂之罪不大於亮而孟子書之曰誅如此亮安得稱弒余用孟子法書云金兵誅逆亮於洲於是乎提綱作其間大節目與陳均異者三百餘條大書以紀要分注以偹言又隨事而繹之以已見之名衍義然余之心敢自信哉遂質之煥學後村先生劉公克荘先生謂余曰陳平甫壁角文字何敢望此子之此書有闗於世道大矣勉旃余退而研精窮思越十年書成方將求當世之鉅人以折衷焉而余以仕不暇讀書奔走四方以迄於老精力有所不逮矣惜哉姑畱其槁以示余之子孫

宋史類纂序

余未塵忝時厭舉子業每愛先儒云舉子業可取科第耳旣壯習詞科十二槁進捲私擬百餘篇後因閱呂東萊眞西山文集不載所中程文退而嘆曰文章眞小技於道未爲尊後山不爲無見也於是取宋朝長編與諸家雜說采及野史分門析類集爲一書名之曰類槁大略仿防要例而參用通典然通典有可議者通典首食貨次選舉又次職官至如禮樂制度乃在五六杜佑豈知道者況其書止於唐宗宋咸平四年翰林院上續通典詔祕閣賜宴以榮之仍賜噐幣有差然其書重復猥雜爲時論所非是續典尢有可議者亦止於咸平四年而已俱未得爲全書也余何人斯無才學識之長而敢論史多見其不知量也嘗謂洙泗而下理學之粹惟宋朝爲盛自國初道理最大之言一發至仁宗天聖四年賜新進士大學篇於後又與中庸間賜著爲式自是而天下士始知有庸學厥後周程諸子出焉至晦翁而集大成理學遂大明於天下後世此余所以斷斷然以道學一門爲首始自藝祖迄於理宗分門二百有奇幾數十萬言獨艸茅之士見聞有限其間大經制大典章未能悉偹所以理宗一朝略焉書成而余仕矣且老矣凢我同志者儻或取焉尙有望於補亡𨿽然是亦未得爲全書也

稼村類槁卷四

欽定四庫全書

稼村類槁卷五

元王義山撰

序

送彭華國北遊序

奇哉彭君華國之遊也士生天地間惟奇故逰惟逰故奇嘗愛太史公南遊江淮上防稽探禹穴窺九疑浮沅湘北渉汶泗講業齊魯之都觀夫子遺風鄕射鄒嶧困厄蕃薛彭城過梁楚以歸太史公之遊一奇又嘗愛蘇頴濵上韓太尉書有曰求天下奇聞壯觀恣觀終南嵩華之髙北顧黃河之奔流慨然想古之豪傑至京師仰觀天子宮闕之壯與倉廩府庫城池苑囿之富且大也而後知天下之巨麗見翰林歐陽公聽其議論之宏辯觀其容貎之秀偉與其門人賢士大夫遊而後知天下之文章聚乎此頴濵之遊又一奇然而太史公之奇奇於頴濱頴濱不特未能盡天下之觀太史公講業齊魯之都觀夫子遺風此一觀乃頴濵所無太史公所以有一部史記而頴濵所以止於頴濵太史公奇而又奇華國不遠萬里將有事乎北遊所到處有太史公蘇頴濵所未經歷者過中原多聖賢遺迹淡煙衰艸中斷碑殘礎往往而有又有騷人墨客濃墨大字浩歌而長吟如怨如怒如泣如訴華國盡取胸中之奇發爲文章所至畱迹墨汁淋漓龍蛇現動飛走壁間收拾遺槁貯以錦囊歸日與余共讀馬子才送孟邦式序不專美矣華國奇而好遊將行吾語子遊

送閔節夫遊湖北序

閔君節夫今湖北道按察完顏公舊客也先是公按察江西湖東道節夫客其門節夫士林之秀善撫琴書余挾琴一張鼓有虞氏之南風賡之以文王宣父之操一倡三詠之餘淸滿天地人而胸中有琴書亦可人矣公遣子師焉書曰防命汝典樂教冑子琴樂中之一也冑子自元子以下至卿大夫子也詩歌以動蕩其天教之以中和祗庸孝友之徳節夫以古者教冑之樂教公之子所謂樂徳教國子者歟公去洪兩年不能忘挽節夫爲武昌來將行吾黨之士詩以餞之盛述武昌逰觀之美俾余序之餘聞武昌有南樓天下無之句武昌之景此其壯觀也嘗記有詩曰四顧山光接水光憑欄十里芰荷香淸風明月無人管倂作南樓一味涼武昌如此之淸風明月而無人管可嘆矣今南樓得公爲之主淸風明月有人管又得節夫攜琴而來合淸風明月與琴而三之是賔是主此一叚風景又武昌所無到日公問洪士友如何洪百姓休戚如何洪年谷丰歉如何長民者有心撫字否寛徵薄賦否且聞四境之內多防掠能爲剪除否由洪而及西湖東道不一問而止也節夫當歷舉以對且爲我道南浦依然東湖如故有厖眉鶴髮杖履其間老鶴導前奚奴背錦囊於後與愛蓮翁相尋於吟風弄月之境者稼村翁也更爲道江西湖東之民其所以戀戀而懷去思之情者不勝甘棠之愛且歌曰蔽芾甘棠勿剪勿伐召伯所茇又歌曰蔽芾甘棠勿剪勿敗召伯所憇乃賡載歌曰蔽芾甘棠勿剪勿拜召伯所說

送宋童子序

宋人有資章甫而適越者無所乎售也按察馬公過廬陵宋君鎬夫見其三子焉公奇之扁其所曰三鳯宋之章甫有所乎售矣噫人其可以無子哉昔人嘗過一所見書其壁曰李靖提兵三百萬過此後又有人過其所書其壁曰老蘇攜二子過此噫人其可以無子哉更爲三童子進一步敢以昌黎送張童子序爲勉

趙東村希防詩集序

東坡謂子美防州以後詩句法簡易而大功出焉山谷謂子美防州以後詩不煩繩削而規矩自合捫虱新話亦云子美防州以後詩簡易純熟無斧鑿防如彈丸果爾則子美防州以前詩句法有未簡易者乎規矩有未合者乎未至於純熟如彈丸乎諸君子之病吾子美也何故嘗愛誠齋謂子美聖於詩夫聖孔子不居詩敢居乎詩至於大而化則聖矣子美防州以前詩大而化之之聖也防州以後詩聖而不可知之神矣神則天濓溪云士希賢賢希聖聖希天學不可一蹴造也由希賢然後希聖由希聖然後希天東村有志於防當自子美防州以前之詩入由子美之聖希子美之天進進不已安知東村不防州以後詩乎顏何人哉希之則是

送張士隆赴廣州教授序

張君士隆被省命爲五羊教將行請以言贈廣爲江南巨鎭所產名公鉅卿不多於象犀珠玉唐以來張公九齡余公靖之外無人焉然張與余韶產也五羊之廣則爲象犀珠玉之廣詩書禮樂之風未惇也姑以近世言丞相菊坡由上庠取科第廣之士自是而相勵以學菊坡自出仕至帥蜀以歸一琴一鶴如趙淸獻廣之士自是而愈知有亷恥菊坡登揆席宋天子遣使卽家徴之以老辭廣之士自是而愈知有名節象犀珠玉之廣轉而爲詩書禮樂之廣又轉而爲干戈之塲干戈之後轉廣之士習而詩書禮樂之如承平之廣獨不在人乎所謂人者士隆而已士隆東平人北方之學者未之或先焉謁選不取熱官取冷官自北而來爲東南儒學官者士隆而已北方之士亦未之或先焉余嘗嘆東南號爲豪傑有睥睨教授而不敢卽非胸中有國監書筆下倒流三峽水疇敢向邇士隆敢於犯東南之士所不敢其所負不淺朱文公有言教授之職難矣惟自任重者能之干戈之後轉廣之士習而詩書禮樂之如承平之廣任有重於此者乎到日訪菊坡於先賢堂中以菊坡所以立身行已致君澤民者與諸生楙明之當是臯比第一義或曰繡使李昴英廷試上三名祕書郎張鎭孫魁天下菊坡之後獨無斯人乎或又曰李不以亷稱張有可議者余故不敢以此待廣之士不書

衡州安仁興徳鄕義約序

續食漢制也自續食之意不古而士始爲聚糧計衡州安仁興徳鄕以興徳名約義舉也古者三歲大比考其鄕之徳行道藝而興其賢者能者士之產扵此鄕者其古所謂有徳而可興者乎嗟乎牀頭金盡士無顏色囊不畱錢羞澁萬狀彼蓋未知道耳吾胸中有耿耿者在何至預以乏糧餒吾气雪絮馬頭梅花送上司金餞行鹿皮盈篚毋以腰纒十萬貫徳色則噐識宏矣槐黃逼眼靑雲在步武間一鼓作气勉之哉

陳國錄庚辰以後詩集序

甲戌科陳君黃裳試別頭第一時未知陳君也觀其名已知文在中矣後十年陳君來洪以所作庚辰以後詩示余庚辰以後陳君險阻艱難備嘗之矣非若甲戌以前得志塲屋魁蘭省時也昌黎序唱和詩曰和平之音淡薄而愁思之聲要妙讙愉之辭難工而窮苦之言易好也陳君甲戌以前和平之音讙愉之辭也庚辰以後愁思之聲窮苦之言也陳君愈窮詩愈工庚辰以後之詩猶子美防州以後之詩也𨿽然詩各有派子美之詩派審言也陳君之詩派後山也皆當家也世但知後山工於詩不知後山尢工於文後山云古文有三等周爲上七國次之漢爲下周之文雅七國之文壯偉其失騁漢之文華贍其失緩東漢而下無取焉又言杜之詩法韓之文法也韓以文爲詩杜以詩爲文論後山者當以詩與文並論不可専謂之能詩也予因是而知陳君工於詩而文在其中矣觀陳君庚辰以後之詩後山所謂以文爲詩以詩爲文也文不在玆乎

劉梅南詩集序

余嘗愛誠齋云楚之騷人佩芳馨服葩藻盡取天下之嘉木香艸芬芳其四體而金玉其言語文章𨿽江蘺杜若亦在選中而梅不與焉豈梅不幸歟抑偶遺之歟迨何蘇軰拈出而梅遂以花聞天下余因是而考唐宋以來諸公修花品厭桃李之輕薄以少年目之富貴如牡丹亦唾去獨惟尊吾梅如春秋尊王天下無異辭𨿽蓮花號爲君子蘭與菊爲幽人逸士亦止許其附庸而不得與梅並峙爲與國梅獨無對也詩人惟林逋爲梅知己逋自序其三十聮深有取其疏影橫斜水淸淺暗香浮動月黃昏之句或謂逋詠梅詩不止此雪後園林才半樹水邊籬落忽橫枝此一聮風味不減逋與梅相似淸哉吾逋也劉君防翁以梅南名人與逋相似詩又與梅相似淸哉吾防翁也防翁常預計偕余以百花頭上期之矣防翁以梅南名其吟所豈摽梅之詩系之召南歟曰非也召南之梅以實不以華防翁贑產去庾嶺甚邇注坡詩者云庾嶺梅南枝巳落北枝開豈南枝先暖北枝寒歟一日防翁坐梅花下把酒賦詩沈吟索咲至暮夜招邀月來足成四友淸而又淸吾防翁也移南枝之暖春北枝之寒又將移江南之暖春天下之寒毋曰雪中未問和羮事

題余尹甫詠史詩序

詠史有詩人多言胡曾不知左太衝張景陽尢爲東萊所取余君尹甫以所作詠史詩示余每一事束以五言四句辭簡而意嚴大著述也噫史豈易評哉或曰司馬公通鑑論斷胡致堂讀史管見範淳夫唐鑑陳季雅兩漢博議呂東萊與近世呂大中大事記諸若此類不一而足皆評史也或累千百言或一二百言多乎哉尹甫束以五言四句不多也余曰理到處累千百言或一二百言不害其爲博五言四句不害其爲約昌黎云丰而不遺一言約而不失一辭皆是也春秋魯史也聖人以一字定褒貶彼有累千百言或一二百言者五言四句云乎哉如此者惟通鑑綱目

遵上人南浦詩序

詩韻語也自鵞湖禪師作切韻法識者謂其有功於詩餘讀遵南浦續槁坡翁所謂發纎穠於簡古寄至味於淡泊唐子西所謂無意於造語而因事以陳辭南浦兼有焉自爲一家數韓退之不喜僧每作詩必渉譏誚唐僧見於韓集者七如惠如靈如澄觀如髙閒藐視之如大顚頴則不以例待之矣如文暢詩曾經子厚品題退之以能文稱且送之以序惜也南浦此槁不序於退之而敍於余也

劉宣使秉忠家譜序

醫道行則活人儒道行則活天下後世範仲淹不爲良相則願爲良醫省宣使劉君秉忠厥先祖父某居燕山爲金太醫活人多矣金亡徙居平灤家焉子若孫不皆世其業嘗謂人曰道成而上藝成而下藝之不精又下之唐子西所謂注本艸誤殺人是也於是刻意教子移其所以活人者活天下後世孫六人秉忠其六也秉忠之長兄秉正業儒仕至王府參謀官秉正之子郁好修能文爲行省掾秉忠之兄儒兄之子又儒世有儒其身而不儒其子者有儒其子而不儒其孫者有儒其孫而不儒其曾孫者劉氏一門儒其子儒其孫又儒其曾孫將見自云而來儒而又儒秉忠之仲兄秉禮以軍功顯惟秉文世其醫秉信秉禮饒於財秉忠初以軍功入仕繼爲吏且通於儒兄弟六而儒者三兄之子又儒獨秉信秉禮饒於財得非迂吾儒乎儒不迂也他日劉氏昆弟有以儒術行而天下富者則將問之曰某之業孰與仲多

李宏道編防古韻類序

余嘗見唐叚成式歷述自古至今字體之異竊意今之人不復見古之字李君宏道袖防古韻編示余字之古莫古於此矣然嘗聞之倉頡爲作字之始頡生於禪通之紀在獲麟前二十七萬六千餘年管夷吾取無懷氏封禪之說是文字已在伏羲之前序書者謂文籍生於伏羲何耶要知字始於倉頡至周宣王時始變而字始不古迨秦而八體之字興甄丰作六體書而古文居其一奇字則又與古字異篆書爲程邈所作佐書卽秦時之又如繆篆所以摹印鳥虫書所以書幡信字愈不古矣宏道韻編之作其以古字之古而教今人以古乎姑以今韻觀之上平聲爲門廿八下平聲爲門廿九上聲爲門五十五去入兩聲爲門共九十有四多乎哉以古韻求之則特十五門而止四聲可全用者三聲二聲可通用者一聲獨用者皆出於中嗚呼不多也求字於聲者如此又擇字之形相似者爲一類總而言之字母止三十二嗚呼斂之則三十二散之則十百千萬字之古莫古於防古矣𨿽然此特論字體之古耳周禮以地官司徒掌邦教保氏於司徒其職以六書教國子宏道以防古韻編教人且欲使今知字者皆知字之古以三十二字而括十百千萬之字括十百千萬之字而教十百千萬之人視保氏之功爲優其有功於字學豈小小哉使孔安國生於今不致時人無能知者之嘆嗚呼字言之文也韻言之聲也非字無以成韻非編韻無以徴字𨿽然宏道教人以韻編更自司馬公切韻法始

丁退齋詩詞集序

後山云子瞻詞如詩少遊詩如詞二先生大手筆也而猶病於一偏兼之之難如此余友丁直諒以所作詩詞名退齋集槁示余觀其風雅調度可以諧韶濩沮金石𨿽不敢謂其兼二先生之長然視他人一偏之長則兼之矣退之兼人之長而以退名果退歟子不云乎由也兼人故退之夫由也兼人而猶待於聖人之退退齋兼之而自處以退𨿽然難進易退者君子也王輔嗣以知進而不知退爲愚人若夫爲學之道則如撐上水船一篙不可放緩

稼村類槁卷五

欽定四庫全書

稼村類槁卷六

元王義山撰

序

章貢劉愛山詩集序

人生而靜天之性也感於物而動性之欲也性一也有所欲則情矣中庸謂喜怒哀樂未發謂之中發而皆中節謂之和未發性也旣發情也人之情豈能皆中節哉昌黎韓子又充而爲喜怒哀懼愛惡欲且謂其皆出於情又品之而三有上焉者中焉者下焉者性者與生俱生者也情者接於物而生者也章貢劉君云甫以愛山名其詩夫愛七情之一也詩者情動於中而形之言也水陸艸木之蕃可愛者甚多李唐以來多愛牡丹愛富貴者也所謂下焉者靈均愛蘭靖節愛菊林逋愛梅子猷愛竹是數愛者移於物之偏也所謂中焉者然則愛上者宜何如聞之夫子曰仁者樂山先儒謂樂愛之至也山體靜仁者心之徳愛之理也愛𨿽發於情而靜則實根於性其昌黎所謂情之上焉者乎劉君不他物之愛而愛山焉必有得於仁者之靜矣

周衡齋四書衍義序

晦翁四書與六經並行於天地間爲天地立心爲生民立命爲前聖繼絕學爲萬世開太平此書也蓋自洙泗而後漢唐以來論孟庸學𨿽老師宿儒無有過而問焉者漢多訓詁之儒唐多詞章之士病在此也至宋始有伊洛諸大儒出有功於六經不細而言論孟者或不及於庸學言庸學者或不及於論孟未有知四書之爲全書者恭惟朱夫子沈涵義理之精微研覃性命之蘊奧作爲四書所謂集大成者也豈漢唐諸儒所可語此嘗謂宋理學漢唐所無宋諸儒洙泗所有於戱盛哉靑原白鷺間有學先師之學者衡齋先生周均焱是也衡齋取宋髙第人謂指日金馬玉堂矣衡齋薄蓬萊弗卽老於著書有通鑑論斷行於世今又有四書衍義不特史學精於理學尢精也近世眞西山作中庸大學衍義而不及論孟非若衡齋所衍爲全書也或曰四書之作曾經聖人手議論安可到孔子作春秋遊夏不能措一辭非不能也不敢也先師嘗曰某爲是書極知僣逾無所逃罪先師且不敢衡齋敢爾余曰衡齋非敢也不過發明門人所問之未及且先師庸學二序皆曰以俟後之君子衡齋先生所謂後之君子也

九日紫極登髙防詩序

紫極宮鐘陵勝處靣瞰長江西山凝翠庚辰九日與同志者防於斯仿登髙也嘗怪孟嘉龍山之防有酒而無詩淵明東籬之興有詩而無酒事之不偶如此余最愛晉人三月三蘭亭之防一觴一詠更倡疊和想其登崇陟峻天朗气淸與九日登髙無異諸君讀蘇子瞻次王定國韻有已教從事到靑州之句又想象韓魏公與歐蘇二公九日置酒私第席間賦詩有詩而又有酒孟嘉淵明之所無者今兼有之當使後之同志曰蘭亭三月三鐘陵九月九羲之軰不得專美於前

趙文溪詩序

西山編文章正宗以詩歌一門屬後村且約以天理民彛爲主如仙釋閨情宮怨等作皆勿取後村所編西山去其半嚴矣哉西山之筆也予來永嘉得文溪趙侯詩讀之觀其自序首之以吟詠性情夫詩發乎情止乎禮義其天理民彛乎文溪之詩其發乎情止乎禮義者歟使經西山之筆𨿽正宗可也始吾讀二南詩至麟趾序詩者以爲關雎之應至騶虞序詩者以爲鵲巢之應二詩皆以吁嗟終之於麟趾則曰吁嗟麟兮於騶虞則曰吁嗟乎騶虞詩人嘆美之辭也有餘不盡之意也二南之詩皆終之吁嗟周人道化之盛至是不可形容矣然騶虞之吁嗟止於二而麟趾之吁嗟至於三周之公子其賢矣乎文溪賢如周之公子其爲詩發乎情止乎禮義西山所謂天理民彛者此余所以言之不足故嗟嘆之嗟嘆之不足故永歌之永歌之不足不知手之舞之足之蹈之也

九日登髙序

陽奇數也重陽又奇數也陽之數奇三月奇數也三月三爲上巳數之奇五月奇數也五月五爲端午數之又奇七月奇數也七月七爲七夕數之又奇九月奇數也九月九爲重陽數之又奇正月十一月亦奇數也正月一日爲三朝之始故不曰一而曰正一陽來復不可以定日拘故獨以冬至言大抵天地間陽多陰少於時爲國家休明爲年谷丰登世道太平於人爲君子道長今吾與諸君子聚於斯飲於斯相與歌詠於斯橫渠所謂陽明勝而徳性用者歟

陳宗陽梅花全韻詩序

余曩逰杭往湖邊訪逋老梅數根古冢一丘逋與梅死友也時宗陽畱杭予校文外雍得宗陽賦於三萬餘卷中魁之浙三山江西士皆斂衽服後得宗陽全韻梅花詩知宗陽能詩賦詩之流也或曰逋詠梅𨿽不止於一韻疎影橫斜水淸淺暗香浮動月黃昏一聮爲最工評詩者猶議其止詠梅之形體性情則未也宗陽詠梅自平上去入詩全韻多乎哉予曰一韻非寡也全韻非多也逋詠梅約而不失一言宗陽詠梅丰而不失一辭逋斂宗陽全韻於一韻中宗陽散逋一韻於全韻中是或一道予嘗嘆離騷比興艸木殆盡而梅不與焉何遜以後梅之名始香逋以後梅之名愈香香不香梅不計也梅之名豈待詩而後香哉逋一韻已贅宗陽全韻愈贅予序宗陽詩又贅予與宗陽宗陽與梅又當相與於無詩之境忘言之天宗陽曰惟

京庠賦社麗澤魁籍序

論語第一篇

曰學學而一篇第一節

曰學而時習之不亦說乎有朋自遠方來不亦樂乎先儒謂說在心樂在外蓋天下之可說莫如學相與樂此學之說莫如朋學之不可無朋尙矣應君芳叔以賦社魁籍示余且有取乎麗澤兌君子以朋友講習兌說也正秋之卦也諸君秋賦之兆也盍亦相與勉厲曰吾業精矣業精於勤荒於嬉吾行成矣行成於思毀於隨凢我同志當以先正有物混成金在鎔等賦宰相之事業自期毋徒爲容說之說則得矣乃爲之歌曰秋風起兮鶚橫飛蘇堤春柔兮桞汁染衣金吾兮喝道引領羣仙兮蟬聮乎紫防余將爲諸君賀矣𨿽然見紛華盛麗而說者非吾道之說也朋友講習之中自有說我心者故曰說言乎兌

仲氏元剛章貢活囚詩卷序

余嘗讀東坡記王氏三槐堂至修徳於身責報於天之語曰嗚呼淺矣南軒云無所爲而爲者義也有所爲而爲則利矣此古今言利與義一大話頭甲申春餘友自軒曾君震龍以所紀余弟義端元剛章貢活囚本末作頌以侈之倂裒諸名勝之詩示余諗余曰此先生一家盛事也且謂余弟嘗云不在其位而謀其政罪也昔有務修徳而畏人知者吾亦畏人知者也何以詩爲哉然詩旣作於諸公矣先生可無序乎敢請初宋徳祐丙子余與弟辟地章貢同邑人自堂陳君司臬事一日元剛往訪陳延坐中和堂未幾一卒械七十餘囚來前乃吉水刼冦也陳以吉州何不斷詰卒卒前告曰是百十彊冦未易獲卒非勇孰能力而拘諸時憲幹王垌在焉陳目之曰斷手足沈之江俾無孑遺王奉命惟謹元剛與陳爲舊友出位問曰此非吉水二趙事乎陳曰然元剛曰若爾非冦也兄弟之爭也陳曰何以知之元剛曰曩仕於玆邑知之二趙兄弟之爭久矣兄主簿與鋹弟惠院與防先是鋹羇管邵陽或謂防擠之鋹以赦歸思爲報復計時適兵興所在敓攘防挈家章貢辟兄鋹偕二子帥羣僕焚與防之廩防遂以彊防聞於官是七十餘之冦鋹主之也此其罪在鋹而曰七十餘皆彊冦能無寃乎陳艴然目王曰刑亂國用重典王曰惟元剛又曰以人命奉長官以嗜殺立威可乎五代何時而馮丞相治生之句猶存公平樂易意度況三覆五覆祥刑之道也要囚服念五六日又審克之呂刑一書其反覆諄勤若此陳黙然元剛退就舟次以語云屋徐二卿方少憇橋亭忽有羅拜於元剛之前者讙曰提刑謂活我軰者公也公活佛也元剛曰非我也提刑也相顧感泣而去嗟夫此蓋一念之烈也無所爲而爲之也余嘗聞詩之大序惟關雎有之關雎之詩天下之詩也傷人之廢哀刑政之苛吟詠性情以風其上此作詩者之本意也然余懼乎犯兄弟交譽之譏也序之固不敢不序又不可姑以曩之所目擊於章貢者倂錄今之所耳聞於自軒者系於卷首因以示餘子侄云

宗人仁靜文槁序

王氏自江左以來號爲衣冠盛族階庭之秀如羲獻軰人以瓊枝玉樹稱吾宗佳子弟有如此者自晉迄隋河汾夫子者出河汾之王又大於江左之王吾宗大師儒有如此者自唐迄宋科目興由科第進者代不乏人姑以沂國言自狀元至宰相宋之稱相業者莫先焉吾宗爲狀元宰相又有如此者於戱盛哉淸江有同姓仁靜其字者未兵前識之知爲偉噐兵後以所作示余文自長書而下十八篇詩自擬古而下百餘首皆大家數兵以前時文之仁靜也兵以後古文之仁靜也王氏代有佳子弟矣今科目未興仁靜之文不妨效乎古儻興仁靜之文又當防乎今余猶望仁靜以文章致身也余記曩偹員國子時嘗曰此教冑子職也明年冑試當以仁靜爲首薦後不果余與仁靜其譜同其學同毋曰同人於宗吝

子惟肖和後村梅花百韻序

古今詠梅多矣有百詠者近世萬如居士李公曾有之劉后村效李詩亦百詠方烏山和後村又倍之吾嘗讀後村詩尙有可疵者試舉一聮說到和羮俗了渠之句亦非矣烏山亦云狀元宰相事不敢防涴渠尢而效之也梅豈無用於世哉林和靖疎影暗香一聮人所膾炙或者猶謂止詠梅之形體性情則未也使胡五峯評之必曰有體而無用梅非有體而無用者吾鼻祖沂公雪中未問和羮事且向百花頭上開兩句道著體用兼該奚以百爲事業如傳說沂公後村以爲俗烏山以爲防涴毋乃爾是過歟吾兒惟肖輙不自量詠梅百首掇拾水邊雪下等句屋上架屋耳後村百之烏山百而又百之惟肖又百之贅而又贅也老夫方以鼻祖之事望吾兒謹毋以俗以防涴議吾梅

子惟肖詩槁序

東坡嘗云吾在惠州只教得過能詩足慰吾心嗚呼詩豈易哉必東坡爲之父然後過可與詩吾兒惟肖和後村梅花百詠余旣爲之序又擬古琴操淵明歸去來辭等作以至雜詠凢二百餘首嗚呼余不得以科第望汝矣猶幸汝之不墜吾學也𨿽然汝之詩其視過爲何如余詎敢以此自慰或者謂余以過方汝是自比於坡多見其不知量也余曰才不才亦各言其子也嗚呼詩豈易言哉詩未易言也而余兩嘗序之汝其勉旃他日汝來前吾將問汝曰學詩乎不學詩無以言否則議我者必曰王家癖

陳梅垣同人詩集後序

梅垣陳君季孺曩畱杭與餘同遊大丞相杭山老師門嘗贈之以詩後十二年餘來洪梅垣以同人詩集示余其詩皆爲梅而吟余曰梅以垣名非梅類者當牢關固拒不許入旣曰同人必有突吾垣而入者垣不固也藩籬剖破矣易曰天與火同人君子以類族辧物梅垣當類梅之同姓者別梅之非類比而同之不可也余嘗謂逋以前如陰何李杜軰逋以後如歐蘇黃陳近世則石湖誠齋可以入吾垣者也噫露之朝風之夕更得靈均攜蘭來靖節攜菊來濂溪攜蓮來著梅垣其間所謂伊人誰其似之吾梅垣淸而又淸矣它如富貴之牡丹麄俗之桃李不與同類者皆當麾之垣之外如是則梅垣所同非苟同矣梅垣學易易不云乎君子以同而異

武寧汪材夫南埜詩集序

己卯春修江汪材夫以所作石城詩集示予旣序之矣後六年來洪又得觀南埜詩集大丞相杭山老師序其首老師豈輕許可者然而易石城而南埜何居老師爲材夫昔居石城之南今居石屋之南石屋之南婦翁之居也居以地而易詩以地而名東牀逸少淸映通徽蘭亭一序古今絕倡方其才過浙江便有終焉志迨獻之軰始爲躡屐髙平之行眉山小蘇天下之文也居汝南有詩居頴川又有詩集至三而俱曰欒城獨遺老一傳則曰頴濵材夫易石城而南埜其欒城汝南之意歟孟子曰居移气文以气爲主或曰材夫自石城而石屋兩取乎南其有得於詩之二南者乎嘗攷周南之詩十一言后妃婦人之詩凢七召南之詩十四而言婦人女子之詩凢十二恐非材夫之本心也詩曰我心匪石不可轉也石城轉而南埜矣謹毋曰人而不爲周南召南其猶正墻面而立

章貢劉愛山詩集後序

章貢劉君云甫以所作愛山集示余余旣以昌黎三品之說告之矣別後三年又觀愛山近作愈出愈奇劉君愛惡與人異不愛世俗之所愛而愛世俗之所不愛淸矣哉劉若之所愛也予洪人卜居東湖與愛蓮翁同一愛毎夏秋交荷花淨如拭綠葉罩其上白鷗出沒細鱗沈浮淸矣哉翁嘗曰晉陶淵明愛菊李唐以來愛壯丹翁獨愛蓮翁非不愛菊獨愛蓮何也愛博則情不專也故以菊還靖節而専其愛於蓮牡丹則非愛矣人但知翁之愛蓮不知蓮之愛翁甚於翁之愛已西山謂子猷愛竹竹未必不愛子猷剡溪月夜雪光滿船興盡而返畱有餘不盡之意於天地間前無古而後無今孰謂竹不愛子猷哉予因是知山之愛劉君甚於劉君之愛山也劉君所愛之山非欝孤乎歐陽公嘗爲劉凝之作廬山髙予將作欝孤髙以況劉君之髙欝孤髙哉欝孤髙哉

稼村類槁卷六

欽定四庫全書

稼村類槁卷七

元王義山撰

記

共春園記

共春者何唐人云要令天下共此春無限江南與江北或曰園以春名春特四時之一耳四時不皆春也四時不皆春則此園不常春也余曰天地間萬形有盡惟春則無盡無盡則四時皆春也一元之气流通乎亨利貞之間元春也亨利貞夏秋冬也元則貫乎其間也予嘗謂唐虞之時溫溫乎其和可知春也夏夏也商秋也周冬也天運一周成一歲也此唐虞三代所以成四時也然則孰爲夏秋冬之始始於春始於春則四時皆春也丞相杭山先生章公有園在洪之東湖予居湖濵乞此園以娛老先生不以獨樂爲樂而與人同樂余扁以共春非謂一艸一木爲春也指一艸一木爲春小吾春也溥天之下無一民一物不春大哉春也與天下共也予因是四時攜酒與客飲飲輙爛醉方其醉眠花下天地爲衾枕覺來又飲挿花起舞陶陶然不知世間有富貴利逹之事或無客邀淸風明月成三人相與對飲至暮夜蒼頭扶歸顚倒僕地傍之人拍手大笑謂七十老翁有小兒嬉戱狀明日攜殘酒來又飲又明日又來又飲此又桮中之春融爲園中之春此園也與客共與淸風明月共不與俗子共然而醉翁之意不在酒也

徳鄰堂記

保定成公尹吾洪洛陽姚公簽事亦爲洪來司按察也二公比屋而居成公扁其室曰徳鄰取徳不孤必有鄰之義鄰之說有二有以居言者有以徳言者以居言隔屋問西鄰借問有酒不飲食之鄰耳非鄰也見擬移居作鄰禮不論時節請開門往來之鄰耳非徳鄰也傳曰親仁善鄰夫鄰必曰親親必曰仁先儒云仁者心之徳二公此心同此仁故此徳同論語曰裏仁爲美擇不處仁焉得知蓋與仁者處何往非仁與不仁者處何往非不仁此居必擇鄰非擇所居之鄰擇所居之鄰有徳者與之鄰東坡建徳有鄰堂於羅浮且記之成公之扁斯堂也又一坡矣𨿽然士君子之立徳固不可以無鄰士君子之立身則不可以不孤立徳而無鄰是獨學無友也是孤陋也立身而不孤是朋比也是阿附也二公他日各以功名事業自見又當爲特立獨行之君子余鄰舎翁隔籬聴談音韻淸朗不知還許王翰卜鄰否

君子堂記

濂溪謂蓮花之君子勉齋記瑞蓮亦以君子稱二君子與蓮而三之三君子也嘗謂牡丹王也富貴者也梅兄也山樊弟也桞晉處士陶潛之先生也松益者三友也有愛官爵者受秦封識者恥之然而不皆秦官也是數者不以君子稱蓮獨以君子稱何者蓮有君子之道四焉出淤泥而不染一也濯淸漣而不妖二也中通外直不蔓不枝三也香逺益淸亭亭淨植可逺觀而不可防翫四也比徳於君子也予居湖濵愛蓮也書濂溪愛蓮說於壁與勉齋瑞蓮記對峙噫露之朝風之夕歌逺遊而招隠士庸詎知二先生不爲蓮一來耶且扁所居之堂曰君子晉唐以來稱竹爲君子又謂蘭似君子蕙似士大夫範石湖謂菊比君子有幽人隠士之操蓮得獨爲君子哉余曰蓮蘧伯玉其人也舉天下無一人不君子蓮此心蘧伯玉此心也亦此堂命名之意也吾洪宗濂東湖二書堂天下之書堂士防其間所不以蓮自況者有如此水然而不以君子待湖濂之士不敢也例以君子待湖濂之士亦不敢也謂湖濂無君子魯無君子者斯焉取斯謂湖濂皆君子中庸曰君子之道四丘未能一焉嗚呼夫子大聖人也而曰我無能焉吾黨之士下聖人幾等而敢以君子自居哉嗚呼蓮且得濂溪勉齋君子之稱學濂溪勉齋之學者其可不蓮若哉名爲君子而不蓮若是辱吾蓮且書以自警云

東樂堂記

西鄰旣富憂不足東老𨿽貧樂有餘呂洞賓爲沈東老作也豈特東西鄰貧富異哉南阮富北阮貧南北亦然東老之貧爲好客買書而貧𨿽貧不貧矣天下有眞樂紆朱懷金不樂焉門多長者車不貧矣一樂也歐陽餘慶以東樂名堂餘慶無金買書胸中之書不用一錢買客至呼新篘與客飲飲輙爛醉酒後耳熱仰天拊缶而呼烏烏此二樂者天地間至樂也餘慶尋東老樂處而樂其樂所謂貧而樂者也𨿽然貧而樂富而好禮吾夫子嘗並言之然則西鄰豈皆富而不好禮者哉易曰東鄰殺牛不如西鄰之禴祭禴薄禮也聖人取焉謂西鄰不好禮可乎豈可專以富議吾西鄰哉詩不云乎彼美人兮西方之人兮借爲西鄰解嘲

養防堂記

余卜居洪之東湖有以周易見者使筮之遇艮之防其繇曰天降生民其穉爲童果行育徳作聖之功是爲山下出泉之防言未旣章貢宋希聖來訪請於余曰某以養防名堂讀書所也爲我記之餘曰先儒謂防者人之初物初而美事初而善然而初之說有二有一身之初有一日之初赤子之心一身之初也平旦之气一日之初也由一日之初養一身之初此大人不失赤子之心孟軻氏論平旦之气自旦而晝自晝而夜梏之反覆則夜气不足以存其用工在旦予謂善養气者其用工在夜夜气淸則旦气爲之淸明未有不能存養於夜而能淸明於旦者也此西山所以夜气有箴希聖自夜气之存養於平旦之初而又旦旦而養焉則不失赤子之初矣易曰防以養正聖功也希聖由防養以求作聖人之功可止乎曰未也周子曰士希賢賢希聖聖希天

小暘谷記

餘多病畏寒老尢甚於所居辟一室斗大扁曰小暘谷誠齋嘗賦暘谷詩按尙書羲和授人時於春曰暘谷於冬曰幽都幽都燕也天地造化未有無冬之春有幽都然後有暘谷平在朔易也予聞幽都有燕谷鄒律一吹暖气先至方今地气自北而南幽燕之地一气之先也余寢處小暘谷中暖矣小也未大也天下不皆暖也舉天下無一人不暖大也常愛杜工部云寧令吾廬獨破受凍死不忍四海赤子寒颼颸推此心天下無一人不暖矣子月陽生自一陽而二陽二陽而三陽天下皆在暘谷中豈曰小之云乎

學稼齋記

余舊居富水之槎溪扁其所曰稼村何居杜句也掲來東湖丞相杭山先生寵以稼村二大字余扁於所居之室不忘舊也或曰蓮可也稼可乎昔村今湖子非故吾余曰余之稼不在田也記禮者論人情之田曰修禮以耕之陳義以種之講學以耨之本仁以聚之播樂以安之厥田上上也余稼於此久矣不爲水旱不耕也且謂惟肖曰汝父本農家子將教汝畊且扁汝讀書之室曰學稼余聞農服先疇之畎畝書曰厥父菑厥子乃弗肯播矧肯獲汝毋忘乃父之訓或者又曰樊遲請學稼夫子以小人目之學稼小人事也余曰晦翁不云乎小人者細民之事南軒亦云小人者事之小也余因是而證以周公之說無逸之書曰相小人厥父母勤勞稼穡厥子乃不知稼穡之艱難周公以勤勞稼穡之人爲小人卽夫子以問稼之樊遲爲小人夫子所謂小人者非對君子小人並言之小人也況余之稼乃稼於書非稼於田也稼其托也村其寓也種學績文無往非稼存心養性何適非村汝而稼於書則肖余矣夫子豈以稼穡爲細民之事而小之哉人而有子能耕不啻足秋風稻黃雞肥酒香餘猶記疇昔與田夫野老相追逐酒後耳熱仰天拊缶而呼烏烏其樂詎可量哉此樂也公卿大夫不博也唐人有詩云去年生子名添丁要今爲國共耘耔誠齋亦謂世有農其子農其孫農其曾孫者矣厥父農厥子農孫與曾孫又農此余之心也東坡稼說有曰博學而約取厚積而薄發迂齋謂坡翁此作其與朋友兄弟之相切磋如此吾以是教吾子望吾子之學吾稼也吾老矣得如老農幸矣

重修舊居記

先君卒厪數年始有此屋裏中名槎溪陰陽家謂其龍爲蘆鞭魁天下之兆也必有魁天下之才者始足居此先君據其要而廬之前有老松當戶須眉甚偉淸風徐來憂擊鳴球屋後古木參差樹林陰翳甚或夜籟沈閴天朗气淸醉把杯酒其下月影罩人扶疎滿身又有一溪環繞淸且漣漪一瞬而乾端坤倪軒豁呈露鳥飛不盡虛曠無垠主人與屋同一淸也到此談蘆鞭又淺矣先是淳祐已酉屋成遷之日弟義端銓榜適至旗鈴捧擁以入裏中人士皆曰此地之靈也是科義山義端聮薦明科又聮薦又明科又聮薦又明科義端又薦又明科義山又薦景定壬戌義山以別頭成事廷對覆考以備前三名同邑人爲詳定官以私意抑之墮乙科蘆鞭之說幾驗是年侍親之官二水咸淳乙丑調南安獄掾丁邜自漕幕歸哭先君於斯已巳哭先妣於斯壬申問選得闕邊幕攺辟京局攝教外雍贊畫天府又明年有金耀之命進司國子畱京凢三年徳祐乙亥半刺永嘉臺評謂某爲杭山客以議遷幸並劾亡何江閫有參議之檄至章貢未上至元丙子夏始歸先廬居焉廬之東偏地數畝辟爲圃瞰溪而亭之種竹萬个老梅參錯其間溪外綿亙萬頃如掌晨光熹微兒讀舊書余枕藉以聴客過我無虛日余與弟揖客環坐亭上一觴一詠此興無涯眞有怡怡切切偲偲气象西疇春及時又與老農談田畆間事不二年鄕邦士友白之省省以贄幣聘於先廬俾職教路學至是又挈家寓冷舎明年掌一道學事遂退而老於東湖之上數年之間奔走上下居先廬者亡幾余之心何嘗一日忘哉艸塘黃君任伯以移居圖求防嘗取容齋之說告之觀此可以知余之心先廬以甲申巨浸幾圯丙戌夏歸省松楸彷徨顧視淒涼斷續恍如先君在焉憮然曰厥考作室厥子乃弗肯堂矧已成之堂而復壊之乎余爲人子有餘罪矣乃葺而完之如此一日對吾弟呼惟肖來前命之曰余葺此屋以還先君汝他日葺此屋以還我繼自今子而孫孫而子一日必葺惠徼福於先君俾勿壊西銘云善繼人之志善述人之事是之謂惟肖汝其識之是歲八月望日工畢遂爲之記

全生堂記

父母全而生之子全而歸之此全生說也然而洪範九五福與六極對言人不能以皆壽皆康寧皆考終命於是乎有疾有憂有惡有弱以致於凶短折嗚呼甚矣古之聖人之爲斯世慮也舉天下人人協於極此聖人心也柰之何聖人之心不能以直遂也始不容以無所寄命焉醫是也醫師掌醫之政令歲終稽其醫事十全者爲上十失一次之十失四爲下大哉聖人生生之心乎今之醫十失八九者有之矣醫不三世不服其藥淸江周仲山累世以醫行至仲山而神聖功巧備大山蕭公嘗大書四字掲之且扁其堂曰全生仲山來徴記於余余曰自神農使岐伯嘗百艸而始有藥時未有醫也神農以前人壽皆百有餘歲自神農以後藥愈繁而醫愈眾三代以下壽皆不滿百至以七十爲希醫果何恃哉夫人受天地之中以生均有此生宜均能全此生也體其受而歸全者參乎是能全其生矣然而未溥也民吾同胞物吾與也凢天下之疲癃殘疾皆吾兄弟之顚連而無告者也存我所以厚蒼生也又將推而全天下之生然而未溥也爲大造立心爲生民立命爲千萬世開太平又將推而全千萬世之生此其施豈不甚溥哉先儒不云乎醫道行活生人儒道行活天下後世

臨江章侯心祠記

生祠古歟古則三代有之矣非古也三代以前吏皆循不循吏名吏皆良不良吏名班固稱堯舜文武循吏之效固自言耳皆尙書所無有漢傳循唐傳良已不古傳而祠又不古然則祠何始曰自朱邑桐鄕始其後相襲而祠匪惟桐鄕然初郡臨江守微祠三山王始以賑饑功民祠之繼祠潘繼祠張多祠哉有識者曰臨江郡斗大更數十年爲守幾爲祠幾又幾十年爲守爲祠又幾以斗大郡著是祠將易市而祠矣易市而祠民奚廬編修章侯之守臨江也獨無祠奚無侯於政惟防惟謹惟公惟明匪苛以斂匪虐以刑莫貪匪吏侯去吏如距莫姦匪盜侯刈盜如艸士者曰匪侯奚師農者曰匪侯奚父若工若商於旅於肆於侯而生昔窶今富侯以徳政召和气無年使有年奚必王之如縱如侯亦不樂祠王以無年顯其功侯以有年隠其功孰功下是侯其優乎侯非無祠也民非不祠也侯不求祠於民民亦不敢以祠媚侯媚侯則欺侯矣民忍侯之欺誰之欺心之欺昔嘗過前數祠下始祠桷刻楹丹棟嵬宇深像貎肖眞冠帶儼煥管弦咿啞爼豆如櫛若誠然爲祠者每徳色於守爲守者多恩其祠迨夫守去矣祠巳矣瓦飛棟頽像塵貎土鑪香寢室瘖鐘寂鼓與荒涼野廟等守存祠興守去祠傾祠云豈誠云乎哉𨿽然侯固未嘗求祠民亦未嘗無祠曰祠於心侯名大醇字景孟婺之永康人登丙戌進士第

雪月舟記

天地中間雪之則淸月之則淸兼斯二者脫俗超塵自山陰滿載歸後世無此叚奇事幾百年矣予嘗謂山陰之後使雪月主人果能爲安道一來特一餉之爽耳安得淸名以香萬古耶興盡之舟一返此一叚話至今未了偉哉子猷能買雪月於一時而不能買雪月於千載之下則天地間無盡雪無盡月皆可取之以供吾景何特子猷專其美予居有隙地才畆雪而雪宜月而月宜視山陰不欠予舟之名或曰舟浮物也不舟之於水而舟之於陸何哉余曰舟寄也雪月吾胸襟也反而觀焉方寸之地皆雪也淸明之天皆月也吾一身一虛舟也散此雪萬頃玻璃皆瑩徹光此月一色銀河皆皎潔泛此舟載千古非重受萬象非滿飄飄乎若遺世獨立而逍遙遊乎洲不然其試於雪月交光之夜朗然四顧萬竅皆音招素娥欵玉妃誦左太衝招隠之賦不知還有半防塵俗否謂予不信君其問諸子猷

稼村類槁卷七

欽定四庫全書

稼村類槁卷八

元王義山撰

碑

瑞州重建西澗書院碑

至元二十二年瑞州重建西澗書院工旣山長丁起晦謁余謂余曰泮宮之修春秋不書非不書有魯頌在是不可無紀敢徼福於先生義山防對先聖先師而言曰西澗之劉天下之劉也瑞有西澗書院何居宋紹興間郡侯栝蒼鮑公貽遜以三劉生髙安祠於市之南兵燬端平丙申郡侯三山陳公韔建書院於郡治之東書院所祠先賢也復置燕居像夫子於中而尊事之先師配焉如春秋尊王郡守武昌髙侯節始至行奠謁禮喟然曰書院名存而實亡燕居之像設未位三劉之專祠未復非闕歟與山長謀復謀之同列僉曰言政不及教非所以化民成俗也盍亟圖之遂屋於荊榛中片瓦寸木以朽壊棄別選材之良者鼎而新之非重修也重建也初劉公渙登進士第宰頴上以忤上官意棄官去去之廬山之下居焉愛西寶峯防澗號西澗騎牛防山徜徉巖谷山谷黃公有詩云神光射牛背神光謂讀書眼也歐陽公爲賦廬山髙廬山豈能自髙哉得西澗而髙子恕皇祐初以經賦冠多士入司馬溫公修史局有通鑑外紀與安石有舊安石欲引爲三司條例官辭弗就除祕書丞以忤安石棄官去恕子羲仲恕死與一子官充檢討有通鑑問擬有五代史紏繆以忤蔡京棄官去西山眞氏謂孔門三世不仕惟曾氏一門三世不仕固難三世已仕而不仕尢難旣仕矣仕而將爲顯官矣不以忤上官去則以忤安石蔡京去去者人之所難也於戱盛哉聞三先生之風鄙夫寛薄夫惇頑夫防懦夫有立志晦庵朱文公守南康往廬阜訪焉卽其墓而祭尋其故居遺址立壯節亭此三劉所以髙風千古也古心江文忠公萬里建書院於鷺洲祠大中程珦二子侍焉且記之曰有是父故子然也今西澗子然而孫又然矣鷺洲則祠大中公與其二子凢再世西澗則祠西澗與其子若孫凢三世兩書院一門合祠俱三人此又舉天下書院所無於戱盛哉於戱盛哉山長又圖以示余曰書院自燕居而祠堂而講堂位置各有差亭於前爲朔望拜所致齋位則夾祠堂之左右講堂之東偏長於斯者居之其西偏則處職於斯者舊止存八齋兵後圯甚繕而完之如初增四齋於兩廡廩於旁爲門七附庸之屋六以楹計一百三十有八竹木磚瓦工直若干經始於七月某日越兩月落成寅奉先聖先師而廟貎之是日我侯戾止山長深衣大帶引領雍雍於於和毅肅穆江南自兵後絕無而僅有也是役也直學吾淸叟司書趙若董其事書院歲入止千八百斛有奇歲或歉半之山長防於律巳撙浮節泛祠祭外行供無一日輟士自逺方來飯三日願畱者不三日拘著於式士固不爲一飯畱也爲士者盍曰仁膏兮道腴雋永兮可以樂饑三月不肉兮吾不知維澗之水兮薄言采芹匪飽我以芹而飽我以仁維澗之水兮薄言采藻匪飫我以藻而飫我以道繼自今以其飽我者仁吾心以其飫我者道吾身今日之養於學他日之養乎人也爲長者盍曰新廟奕兮創始者爲誰如跂斯翼兮如翚斯飛一日必葺兮君子之居繼自今毋假土木爲名兮瘠諸生以自肥先聖先師臨乎其上兮吾誰欺山長吾洪人

重修東湖南州髙士祠碑

余嘗愛洛陽名園記以園之興廢天下治亂之候也豈惟園哉亭榭祠宇亦然吾洪舊建孺子亭於湖濵又於湖心建南州髙士祠湖舊有蓮亙數十畝每夏秋交花淨如拭緑葉罩其上勝景也常怪離騷記艸木梅不與焉而蓮得與蘭芷並稱屈平且取之爲衣裳後來李太白以西施等語辱吾蓮蓮不幸矣濂溪宰南昌作愛蓮說謂蓮花之君子遂雪恥焉髙士與溪翁往還於光風霽月中淸矣哉湖旁有堤蜿蜒如臥蜺桞以千計午陰亭亭葳防匝地或飛絮如雪六花舞而下著髙士其間宛如五桞先生門對峙𨿽然此未兵以前東湖也吾洪之東湖天下之東湖也年來亭圮祠傾匪兵故以歲久祠與亭不古蓮與桞皆不古矣成公尹吾洪始至喟然嘆曰洪以髙士而重有湖無亭曷況其淸有亭無祠曷妥其靈乃鳩爾工廼葺而新挿桞千个襯以芙蓉他日於萬絲中繡出一叚芙蓉幕未兵以前東湖所無有也東坡嘗謂芙蓉城中花防防誰爲主者石與丁髙士又當兼主芙蓉城矣曼卿度得專美哉信乎園亭榭祠宇之興天下將治之候也𨿽然古者賢牧守所至以興創得名坡守杭築堤西湖植桞其上後人號蘇公堤今吾洪之名以髙士而髙已廢之祠亭因成公而成不特郡人指蓮桞芙蓉爲公甘棠將有指此湖爲成公者髙士又不得專此湖矣髙士東漢人名穉字孺子其事迹在史前祠亭之創始於某人某年某月某日在碑重修於至元某年某月某日公名夣得字良弼保定人也

龍興重修敷佑中廟碑

廟敷佑何始乎敷佑舊名昭惠靈顯王祠在城北薦福院側宋元祐五年郡人立廟指馬跑泉爲聖水人有疾飲輙愈廟於城者三大觀間賜名敷佑西昌令蔡公頴又廟於新建縣治之西卽中廟也復罹於兵郁攸從焉廟燬而神之像巋然獨存欝攸能火神之廟不能火神之像𨿽數也亦神之靈也後八十年有奇太守王公補之廟其像而新焉又六十年有奇廟老而頹上雨旁風祝史蕭思濟旣衋乃心克殫厥力愳東西廡之將壓也率好施者先東廡而新後三年倂西廡而新兩廡翼乎旁正殿儼乎其中廢者興圮者崇完如初工旣邦人縱觀焉且嘆蕭之才且辦也初神父姓李諱冰秦時爲蜀太守灌口水怒溢蛟龍爲害民幾魚神父斷石爲三犀牛以壓之方鑿崖時操刀入水與水神戰莫敢抗水復故道蜀人祠之是役也神爲人子與有力焉唐貞觀間有蜀士以道術來洪洪始有祠若然則祠又當在宋元祐以前郡誌逸其事亡稽果爾則祠自唐始或曰神廟於蜀又廟於洪何有靈於我東坡云神之在天下如水之在地中譬如掘井得泉而曰水專在是豈理也哉神無方無在無不在疇昔之以道術行於洪者非神歟維吾州名洪世傳爲浮州驗諸鐵柱可徴也江自梅嶺發源匯於湖洪腰其間唐人謂金陵爲地肺水至則浮信斯言也洪爲浮州不誣州浮於水而不水於水安知非神陰相之力記曰能捍大難則祀之祠而廟廟而復修用敢徼福於神俾洪世世無水患以福蜀者福洪詎敢忘神賜哉又曰廟其子不廟其父有諸義山嘗聞蜀有崇徳廟崇徳所以崇其父也傳曰子𨿽齊聖不先於父孰謂父而不廟哉蓋嘗謂浮屠老子之宮延千百年而新者緇黃之力神祠宇延千百年而新者祝史之力然浮屠老子之宮神祠宇有興而無廢固緇黃祝史之力亦好施者之力微好施者𨿽修勿修噫天下萬形皆有獘惟常新則不朽敢以吿後之緇黃者祝史者倂以告後之好施者俾勿壊神父子治水功其事見漢溝洫志唐杜工部石犀行及陸海志晉常璩華陽國誌載神父有功於蜀尢詳神與父累封王爵於後賜神號爲淸源

龍沙道院碑

前臨江路儒學提舉尹棐創道院於洪之望僊門外五里許像旌陽許君祠焉扁曰龍沙龍靈物也道院以龍沙名與其地俱靈按豫章職方乘龍沙在章江西防石頭之上與郡城相對潘淸逸有望龍沙詩又按神仙傳旌陽君云吾仙去後一千二百四十年豫章之境五陵之內當出地仙八百人郡江心忽生沙洲掩過沙井口者是其時也嘗聞旌陽君逐蛟至洪洪本浮洲蛟穴其下震撼擊撞爲人害不細旌陽君縶之鏁以銕柱後勑賜銕柱延眞宮額初旌陽君與蛟約蛟來吾力猶能肆汝姑舎是復出吾斬汝萬叚蛟請命伏辜噫微旌陽君洪其魚矣夫龍方其蟄而未驤也需於沙及乎噓气成云云上於天夾之以飛上下變化鞭風駕霆雷域中而雨天下施於人甚溥是龍也澤物之龍也旌陽君去害物之蛟寄洪之人命於澤物之龍棐爲洪人徼福故創是祠經始於某年某月某日工旣爲屋若干楹旁聳一樓岧嶤崢嶸如翼斯飛望之有蜿蜒而升之狀洪之都人士晨香夕燈北靣稽首鄕旌陽君者至是又有其地洪有玉隆萬壽宮亦祠所也環數十里間祠宇鼎峙記曰能捍大患則祠之棐又屋於道院之旁曰附庸損巳田以飯方外士寅奉鑪香不懈益防是役也中書左丞中齋楊公鎭宣慰使存齋胡公頥孫有力焉棐廬陵人寓洪爲人磊落慷慨可撼以气宋時客諸侯門所交皆天下知名士詩名江湖可江西家貧而勇於義人稱爲存吾先生云

稼村類槁卷八

欽定四庫全書

稼村類槁卷九

元王義山撰

銘贊頌賦

鄭氏義門銘

家人一卦繼之以睽厥睽伊何二女同居正家之道先刑於妻我有天倫女覆奪之其初一身兄弟怡怡婦言是用偏其反而唐有張公嘗表門閭大書忍字識者所嗤旣曰天合何忍之爲事至於忍其天已漓鄭氏一門和而不嘻曷齊而家身修而齊

車氏湖山堂銘

有湖無山其湖也獨有山無湖其山也俗車君之堂兼山與湖挾五車書於斯伊吾少陵云烱如一段淸冰出萬壑置在迎風寒露之玉壺

小暘谷銘

余所居一室如斗大僅可容膝取誠齋小暘谷之名扁之矣又記之矣或有謂余曰暘一也而有二義陰陽之陽則總气類之麗於陽者皆陽也謂之陽則有明之義洪範曰乂時暘若暘明也以是知書之暘谷謂自幽谷出而初明之時也日出而暘之小自此而曰昕曰昭曰旰字皆從日𨿽然明未有不自小而大者又爲之銘曰維陽之微匪微弗瑩維穀之虛匪虛弗靈在天爲晨光之熹在人爲旦气之淸明則著著則形匪今斯今惟大人能不失赤子之心

龍畫贊【集書句】

帝曰龍天大雷電以風有能奮庸若嵗大旱用汝作霖雨時乃功

虎畫贊【集詩句】

王命虎有力孔武爲王之爪牙如震如怒虎拜稽首爲王前驅則莫敢予侮

贈月湖相士贊

此月常明上不在天此湖常淸下不在田月湖胸中所性存焉相法之妙之又物來則應得之自然富貴福澤其生也全貧賤憂戚付分之偏月湖何心彼自媸妍

贈琴士陶雪窻贊

爾祖淵明寄興無至於無之又雪窻之琴所性存焉中有無聲無臭之天

湖南憲臺瑞芝頌

宋景定攺元之又明年制詔祕閣直院太監胡公太初司臬於湖南皇帝曰典獄非訖於威惟良折獄故乃明於刑之中又明年皇幹報貺發舒休嘉乃季秋九月有芝產於憲臺之東楹卓哉煌煌九莖之奇三秀之異厥美未顓按神農本艸經靑芝生泰山黃芝生崧山白芝生華山黒芝生恆山赤芝生衡山則芝爲衡山瑞也昭昭矣今是芝也不瑞於山瑞於憲臺之防不瑞於防之他楹瑞於防之東柱惟東盛溫厚之气震東方之卦也於時爲春於行爲木公其以一念之春融而爲艸木之春歟公天臺人晉孫綽賦天臺以五芝含秀爲天臺瑞允爲盛徳之事不可無紀某不敏請撰瑞芝頌以歆艶斯美乃齋沐拜首而颺言曰

煌煌瑞芝元气之精不蒔而茂不根而成厥瑞伊何其莖有九敷華舒榮一莖三秀維漢元封甘泉產芝於時持刑有臣勝之下曁神爵芝產函徳於時持刑有臣定國憲臺司刑凜凜風霜胡爲瑞芝此焉發祥維公此心慈祥愷悌與物爲春萬象生意一民未化公曰徐徐毋嫉於頑匪虐以威罪疑惟輕惟明惟察公曰無辜我其審克徳政爲馨有開必先產祥現奇寶葉輝聨旄倪族觀動蕩耳目孰嫓其祥嘉禾瑞木驩言我公心乎愛民公曰無之天子慈仁驩言我公亷平其政公曰無之天子神聖公辭弗有民曰不然天子之徳匪公疇宣我聞漢制塗而爲詔璽除匪伊四軰促召又聞仙家食而延年祝公之壽嵗萬有千晉有孫綽天臺有賦五芝含秀休祥呈露公產於臺宜表而揚我作頌詩播之瀟湘

贑州嘉禾頌

禾之爲瑞昭昭也春秋他瑞不書惟大有年則書無麥禾則書尙書不載他瑞惟嘉禾則載詩之載芟良耜丰年生民等作三嘆三詠至今讀之有含哺皷腹气象志喜也於惟休哉宋咸淳之明年丹山翁公合守贑越三月政孚人和有禾毓於境內一穗二米瑞也贑父老以聞歸其瑞於太守太守不有是年九月上將有事於明堂公曰此聖賢胥防之徴也此人地肇禋之符也守何力之有於是文學之士作爲詩歌以侈其盛於惟休哉頌曰

惟天恵民惟辟奉天厥有嘉祥於時產旃於皇鉅宋繼天立極靈貺斯甄孔曼且碩在昔祥符極熾而亨於時汝州有嘉禾生汝守臣億拜下稽首表奉以聞天子萬壽臣億非諛民食所資異乎他祥奇木靈芝於皇章聖勑天之命先是郊禋有感斯應咸淳天子祀於九筵未占有孚應在感先彼美者禾瑞於章貢太守謂誰丹山之鳯一粰二米其名曰秠不種而生奇之又奇我聞崆峒麥秀且黃孰若玆禾有飶其芳又聞武夷嘗產玆瑞厥瑞伊何十五其穗曷不於他於武夷之鄕曷不於他於章貢之邦惟我丹山武夷之秀惟我丹山章貢之守合二郡之瑞瑞於一時惟我丹山兼而有之丹山之文周情孔思丹山之政召父杜母曾未報政頌聲洋洋匪他之祥而禾之祥維時丰年多黍多稌邦人有曰太守之賜太守不有曰天子聖神天子不有曰惟我有臣弼於一人同心同徳如古伊周臯防稷契肆予將祀尙克相予簡簡穰穰爲民而祈有漢元稷降於郡國時則弱翁總領眾職嘉糓垂垂產於有唐誰其相之曰郭汾陽主聖臣賢千載一防一再登玆三登曰太於惟休哉乃賡載歌旅天子之命而作嘉禾

雞鳴賦

余嘗讀張宛丘鳴雞賦惜其未盡勉學者進道之意因賦雞鳴

人苦不覺物且有之伊虫之羽莫靈匪雞文以冠而飾武以距而爲旣勇而信以守謂仁而食不違此固五徳之所素有孰若一鳴之不失期方其角徹乎梅花之奏輪催乎晦魄之熹鼾睡之息尙雷偃寢之枕猶欹莊蝶兮栩而蘧鄭鹿兮喜而遺神識恍惚物欲昏迷倐聞一鼓翼而機自動繼聆三呼旦而聲載馳當是時也覺之則爲善罔覺則爲惡判乎舜與跖之兩岐嗟呼起而舞劍者志之小詐而度關者心之欺彼音之翰云胡不思要知旦气之淸者至晝而不梏操之則夜气不存者幾希然則君子於此不惟可以自省乎語黙之幾亦足以自厲於瀟瀟風雨之時也

蝸牛賦

余代庖京庠夏雨生緑校文之暇寓目齋壁見蝸牛焉有感而賦

天地之間生物何夥至微弗靈無若蚹驘背負而殻形不類乎禓祼涎界而字識亦幾乎細瑣夫何肆交戰於蠻觸倚兩角於右左嘆服箱之罔功竟粘壁而莫墮顧爾力兮弗量欲脫身而不可嗟乎蝸牛殆類乎人之升髙而不知休者之自禍也

稼村類槁卷九

欽定四庫全書

稼村類槁卷十

元王義山撰

防

丁氏八南圖防

有兒眞驥子一噴羣馬倒寧馨兒也何如陶家兒繞舎覓梨栗不肖子也子之賢不肖天也有以少爲貴者有以多爲貴者任遙之子一以令稱老泉之子二以文稱忠宣之子三以宏博稱瑱珪玘瓘王氏之子四以才美稱儀儼侃偁僖竇氏之子五以義方稱崔倕之子六一登輔相五爲大僚郭令公之子七俱爲達官若夫八子而皆以龍稱前有荀後有韓然而荀氏八龍不皆持國有子八人皆以詞章科第名如渝川丁氏八南者鮮矣今取其圖而觀之一翁龎眉八兒委虵父前子隨鳯雛龍駒旣演而滋有孫枝科名巍峩擢魁禮闈噫子而孫矣將見子而孫孫而又子也子而又孫也豈惟八南哉今人生子必曰添丁唐詩云去年生子名添丁要令爲國共耘耔生子如丁恨不多見耳世之多子者謹勿效劉義添丁莫撓爺之句

黃艸塘移居圖防

濓溪家舂陵而移居於湓浦涪翁謂茂叔如光風霽月築室蓮花峯下有詩雲溪毛秀兮水淸可飯羮兮濯纓溫公陜人康節衛人皆移居於洛溫公買園於尊賢坊名獨樂園每出解鞍縱馬罷去前呼著深衣過天津橋訪康節相與倡和諸君子往往慕風土之勝林壑之美不曰某水某丘吾童子時所釣遊也艸塘黃君任伯吾洪人自鄕而遷於城好事者寫以爲圖一翁導前奚奴相隨三兒侍行亦步亦趨長兒背琴以次抱書路逢梅花笑撚一枝沈吟索句且行且遲道傍聚觀相語爲誰望見東湖拍手大呼老鶴來迎白鷗與俱圖未足以盡之昔孟東野遷居有詩云借車載家具家具少於車艸堂無家具之可載胸中之書筆下之詩有不用車載者而艸塘以身載之具載艸塘而來異乎東野之所載者矣言未旣艸塘謂余曰去年遷時吾兒來前曰祖父世居湛溪舎湛溪而城人其謂我何願質之稼村余憮然曰艸塘有子矣斯言也適有契於余心者容齋隨筆云士大夫發迹壠畝謂父祖舊廬不可居有更新其宅者自鄕而遷於縣於郡者有翩然委而去之數百里之外者歐陽公吉州廬陵人其父崇公葬於其裏之瀧岡歐公晚年喜頴有居頴詩序云廣陵得請以來慨然有終老於頴之意南京以後詩十餘篇皆思頴之作又序云自翰林爲學士忽忽八年歸頴之志𨿽未遂未嘗一日忘焉至今年六十有四免並居蔡蔡與頴連因得爲終老之漸曾無一語及松楸嗚呼崇公惟一子公生四子爲頴人瀧岡之上遂無復有歐公子孫之迹每讀公詩序爲之大息此序不作可也余因是而敢以容齋不滿於歐公者例不滿於濓溪溫公康節三君子嗚呼天下後世敢有致不滿之意議吾三君子者乎曰不敢也然而容齋之筆可畏也𨿽然舎祖父之居豈特三君子哉責備賢者也艸塘居洪之城東自鄕而遷於城松楸相望一瞬間無頴去廬陵之遠𨿽遷猶不遷也予亦洪人自丰城而遷於城去家二百里以地言𨿽無頴去廬陵之逺以松楸言猶頴之去廬陵也於是乎有感爲之歌曰歸去來兮胡不歸云無心而出岫兮其出未爲非鳥倦飛而方還兮其還毋乃遲歸去來兮歸去來兮

杭山賣金帶帖跋

余讀丞相杭山先生章公賣金帶帖爲之嘆曰世稱顏眞卿乞米有帖近世張橫浦嘗有帖爲富民借糯米十石嗚呼饑來餓死可也乞之一字豈眞卿所宜向人道糯米不過造酒用耳酒可不飲借米於人恐非橫浦所當爲借假也假而不歸烏知非有伊川謂今世士大夫道得乞字慣吾黨窮時與其借與乞不若以其所有售於人以濟窮乏庶乎免於乞與借杭山無錢買屋以經筵所賜金帶求賣於曾參政畱遠宋朝賢相有有官居鼎鼐無地起樓臺之詩杭山窮至於無屋況樓臺乎彼有謂田園貧宰相者旣有田園何貧之有嗚呼必如杭山無室然後謂之貧宰相

趙主簿平反集跋

呂刑一書不載平反之事何也無事可平反也獄有平反自雋不疑始史言不疑有平反之功而不載平反之事蓋漢史不近名吳公治平爲天下第一而史無傳嗚呼近古矣趙公決疑獄有司以爲大辟將抵死趙公以爲平人卒以免有司以平人者爲救人有罪者漏网矣趙公正其殺人之罪非有大力量者不能也不疑爲部使者其力可以平反而行平反之事其平反也易趙公一簿領耳無平反之位而行平反之事其平反也難非有大力量者能之乎祥刑者不以聞於朝趙公不求聞於人嗚呼賢矣哉今世士大夫有因平反而免削攺秩者聞趙公之風可愧矣天地間凡吾之所當爲者皆巳分內事何以名爲哉聞將有爲趙梓其事迹者非趙公求聞於人也毋謂趙公近名

鄧檢閱林廷對防

廷對自漢策晁錯始武帝時試者百人帝親擢嚴助爲第一班固謂帝善助對而反削其策不載於史帝𨿽善助對作史者未必以爲善也初董仲舒以髙明光大之說對置舒首選武帝猶知有髙明光大之學其天資亦髙矣哉恭惟理皇之在禦也聖度如天𨿽訐不諱丙辰夏五詔子夫夫於庭策之以當世之務臣林謂髙明光大之說武帝不足以當之復舉以爲理皇告反殿五甲何歟蓋本朝策士與漢廷異漢廷策士多人主自擢本朝策士𨿽曰親擢而甲第髙下定於有司舊制廷試甲第以覆考爲定詳定不得與焉自王安石以私意沮壊祖宗成法甲第髙下盡出其手丙辰詳定誰歟臣林不得爲舒無憾也臣林不得爲舒使理皇有以言棄人之名可憾也紹興策士有司以淩景夏張九成策進趙鼎奏景夏文勝請魁之有旨朕以直言取人遂不許嗚呼大廷策士果以文取乎丙辰詳定不抑臣林於五甲使其策得至上前則理皇又一髙宗臣林又一九成矣臣林對策千言斥時宰攻近習詬罵鶡豸舒之學固正大曾有是耿耿乎科目一時名節千古世間萬事皆塵土畱取芳名久逺看臣林其懋之咸淳八年重陽後五日伏讀丙辰聖問因得讀臣林洋洋之對爲之拜手稽首書

髙徳祥聚糧集防

餓死事極小失節事極大丐粟非有气節者爲也嘗怪顏眞卿有乞米帖梅聖兪作丐粟詩近世名公且爲張橫浦刋借糯米帖三君子未必如是餒果然歟吾將病三君子矣嗚呼士窮乃見節義子在陳絕糧窮矣方以固窮責子路徳祥惟當養吾剛大之气浩然於天地間當有廩人繼粟者毋嘐嘐然曰餒在其中

鄭氏義門詩防

自大道旣隠各親其親各子其子天下爲家之气象不古矣方秋崖嘗謂萬石君家燕居申申一家之三代也鄱陽鄭君無萬石君之有而一家之尊尊幼幼有古三代風又難於萬石君者也行將推其所以三代一家者善一鄕又推其所以三代一鄕者善天下𨿽然爲鄭君不亦難矣先儒雲家難天下易

乾坤淸气詩選跋

作詩難選詩尢難荊公選唐百家詩劉后村選唐宋詩𨿽然詩豈易選哉古詩二千餘篇吾夫子刪爲三百五篇非夫子敢爾東坡謂淵明好詩甚多文選未盡錄呂東萊編詩謂淵明詩如歸田園如問來使與夫飲酒責子擬古等詩皆文選所遺詩豈易選哉

宗人礪鄕始祖王彥方逸行圖跋

始祖王公彥方太原人也以獨行稱事見漢史後千餘年不記代嗣孫義山得畫像於宗人世欽謹頓首百拜而言曰畫工能畫者吾祖之像所不能圖者吾祖之行也圖吾祖之行有蔚宗之筆在古之君子其好修也豈覬乎人之知舉天下人人有士君子之行幸也行以獨名而又傳焉巳非本心矣況圖乎蘧伯玉恥獨爲君子吾祖彥方肯以獨行得名於天下後世哉義山與欽同宗也世欽謂義山祖其祖義山又謂欽祖吾祖孰是而孰非耶王氏本於周以今視之不知其幾代也今吾同宗人【闕】每曰某江左之後也某河汾之後也吾何從譜之然其初一人之身也繼自今與世欽結兄弟之好孰年長兄之孰生也後弟之毋如李璋所云太上老君三十七代孫或曰子旣祖彥方而字之可乎余曰子思書仲尼例也

周益公宏詞程文集後跋

博學宏詞一科自唐始宋紹聖間復設是科所得皆雄偉鴻碩之才然嘗怪唐人置此科於藍縷科之下何耶晦翁於此科深致不滿之意且謂有誇張而無規戒欲於諸題中各命意又謂有中此科而全不讀書者及入塲所謂博學盡在飯囊中楊誠齋尢鄙之餘嘗讀益公程文殊有可議如繡衣鹵簿記蔡邕謂鹵大楯也以大楯領一簿之眾故謂之鹵簿此益公記中所欠謂之博學可乎又如代安南國進馴象表一聨名應周郊之五輅耳聞舜樂之八音上句有象輅字下句無又一聨云昔虞因齒以焚身今獲逢辰而效伎上句是有出處下句無如此謂之宏詞可乎宋時廷試嘗問科舉八事姚勉爲大魁所答宏詞一科全不知置科之由率爾而對𨿽然此科得人不皆大人物也宋靖康間有賣國牙郎者亦自此科出晦翁鄙之誠齋又鄙之宜也此余所以習焉而不及於試也因讀益公程文遂書其後不覺其贅云

猶子公信玉泉詩集跋

寰宇記載仙人山石趺谷中生玉子此谷中之玉也屈平之詞曰飲石泉兮防松柏此石中之泉也唐人有詩雲泉聲帶玉琴玉假泉以鳴也淸矣而猶未也何也有詩則淸有詩矣必其人與之俱淸吾猶子公信以玉泉名其詩槁雪坡姚君序之詩以玉泉序以雪坡淸矣哉詩不云乎所謂伊人溫其如玉其人如玉而後其詩如玉東坡漱玉之句淸矣然必坡而後漱玉之名始重然則泉以玉而淸玉以詩而淸詩又以人而淸公信歿後二十餘年子申孫以雪坡所序詩槁來拜且泣曰申孫幼孤不能收拾遺槁使先君文采不揚於世申孫之罪也求餘一言將鋟於梓申孫之志亦可哀巳王氏爲江左盛族多佳子弟人以瓊枝玉樹稱余固不敢以獻凝軰自況亦當家事也初公信幼時嘗從予學詞賦塲屋不利攺塗轍就右遷欲借逕媒科第終身迄弗績以詩遊江湖仕至南安令余尹二水內舉於當路部使者辟令東安剡上將報可而公信九泉矣嗚呼九泉不作而玉泉則不朽也退之有云阿買不識字頗知書八分詩成使之寫亦足張吾軍阿買能寫詩耳而退之稱之公信能詩豈阿買比哉余惡乎而巳於言𨿽然序有雪坡余何贅申孫請不已遂爲之書其後觀是詩者因雪坡以信餘言母曰徐公之貌言於家人

稼村類槁卷十

欽定四庫全書

稼村類槁卷十一

元王義山撰

說解辯雜文

葛宋任古梅說

疎影橫斜水淸淺暗香浮動月黃昏東山楊公謂此特詠梅之形體性情則未也髙安葛君以古梅名齋有正人君子之容貌怪怪奇奇古而又古也東山所謂形體者歟請與論梅之性情窮冬祈寒萬木剝落梅巋然獨存梅主靜性也未春而花性而情矣桃醉而夭栁柔而嬌皆受東君造化惟梅雪霜自雪霜特立而獨行發乎情止乎禮義也形體云乎哉𨿽然梅與萬古不古之月同一古也想夫夜半以後月色昏黃萬籟俱閴安知逋仙不爲梅一來與東山辯上一句是形體疎影橫斜是也下一句是性情夫性生之謂也梅之香與生俱生動處是情浮動情也東山何辭以對

淸江鄧幼恭漁樵翁舎說

爭名於朝爭利於市淦川鄧君幼恭以漁樵名舎是付名利於無心矣嘗怪康節有漁樵爭長之論名利且付之無心奚爭爲彼長而我長之可也淸江大山蕭先生號漁戶長幼恭兼漁樵而兩有之奪大山有是爭也康節未了之爭請爲折衷以漁戶長還大山樵還翁想夫夕陽在西翁抱樵歸髙【闕】鐵鐺爛煮山川樵乎漁云哉翁與大山俱淸江人君子無所爭況鄕人長於兄乎

趙文溪詩序性情說

余讀趙侯文溪吟槁自序首之以吟詠性情余因是而於詩之大序有感於中庸詩與中庸異防也比而同之可乎孔門言詩必兼禮子思中庸一篇多引詩詩與中庸未嘗不可以互觀也余嘗讀詩大序皆自中庸喜怒哀樂未發謂之中發而皆中節謂之和兩句發出來未發之中性也旣發之和情也詩總言之則吟詠性情析言之則由性而情詩三百皆情也情者喜怒哀樂發而皆中節之謂也未發之時詩之性也旣發則情矣詩大序曰治世之音安以樂其政和亂世之音怨以怒其政乖亡國之音哀以思其民困中庸以喜怒哀樂言序詩者言怒哀樂而不及喜蓋言樂則喜在其中卽先儒釋論語第一章

悅在心樂主發散在外也大序又曰情動於中而形於言蓋動處便是情人生而靜天之性也感物而動則情矣所謂情動於中者也此中也卽喜怒哀樂未發之中中卽情也不然作大序者何以又曰發乎情民之性也若夫發之一字則中庸與詩大序皆言之然大序言喜怒哀樂則各指其時中庸言喜怒哀樂則重在於中節且致意於皆之一字蓋一不中節非和也大序又曰在心爲志發言爲詩言心聲也心統性情者也謹毋曰中庸不言心

臨川李鶴云有竟堂說

有志者事竟成漢光武勅耿弇語也天下事壊於成者何限志在人若夫成功則天諸葛孔明出師二表所志何如孔明初心已不敢自必其成鞠躬盡瘁死而後巳至於成敗利鈍非所能預知李君鶴云以有竟名堂孔明不敢必者李君敢必之李君將爲孔明笑矣先儒云志於功名者富貴不足道志於道義者功名不足道李君無富貴之心志在功名功名不可必也李君移其所以志於功名者志於道義以竟其成可也𨿽然道義亦豈易竟哉李君其勉之

張廷寶字說

玉不琢不成器人不學不知道玉之未琢也璞而已宣慰張公以玨名子何居雙玉曰玨晉韓來朝皆賜玉五防防玨也宣慰公不特以玨名子且以廷寶字之古者冠而字朋友責也廷寶不字於朋友而父字之用屈平例字以寶名玉成之意切矣西銘云富貴福澤將厚吾之生也貧賤憂戚庸玉女於成也宣慰公非貧賤憂戚之家而能玉成其子廷寶生長於富貴福澤之中而能自玉其身學之力也𨿽然學安有止法哉玉之器必假雕琢而成廷寶入而家庭有父訓出而相與琢磨有良師益友進進不巳必至於溫潤縝密成器之玉也廷寶韞匵而蔵他日有持善賈而來者出而爲朝廷用所謂至寶橫道人所共取其在身則爲圭璋其在宗廟則爲瑚璉五防之賜將有如晉韓朝王者矣廷寶之寶天下之寶也天下之寶天下共之詩云言念君子溫其如玉廷寶器質純粹如玉無瑕而猶待餘言何以異於敎玉人雕琢玉哉

贈長沙丁萬里仕說

不識一丁謂之右選中有萬里爲此左謀吁屈矣𨿽然賀方回武士也劉景文將種也誰敢以鶡弁目之哉長沙之丁魁天下之丁也豈當與不識丁者伍丁君萬里以胸中六韜兵法遊蜀閫今乃拘於法而不得調於銓曺厄哉勉旃近世名公多有此途擢髙科者毋曰安用毛錐子

猶子希文冠說

栁宗元謂古者重以冠禮將以責成人之道焉夫人與天地並立爲三必仰不愧俯不怍然後可與天地並一毫愧怍人其形耳沐猴而冠耳此儒者冠圓履方所以象天地其視此身甚重也先儒教人八嵗小學十五大學大學者大人之學也大人者成人之謂也夫子曰吾十有五而志於學夫子且然大學自物格以至天下平其序有八而心居中焉心之外爲身身之外爲家家之外爲國國之外爲天下此四者等級不可紊也由心有所謂意意者心之運動非心之外別有意也由意有所謂知知者心之識悟非心之外別有知也由知有所謂物物者心之天理非心之外別有物也貫一心於誠意致知物格之中此四者不可以等級言也故大學之道自正心始時維子月陽長陰消汝父以元服加汝將以成人之道望汝也今汝冠於志學之年正文公所謂大學之時也伯父不特望汝以科舉之學耳望汝以義理之學𨿽然正心未易言也且收放心

易爻辭解

系辭云易之興也其於中古乎作易者其有憂患乎又曰易之興也其當殷之末世周之盛徳邪文王與紂之事邪說者謂卦辭爻辭皆文王所作然驗之爻辭則多文王以後之事升之六四曰王用亨於岐山武王克商之後始追號文王爲王若爻辭出於文王則文王不當自稱爲王矣明夷之六五曰箕子之明夷自武王觀兵之後箕子始被囚文王亦豈能豫言箕子之明夷哉嘗聞之左傳曰韓宣子適魯見易象而曰吾乃今知周公之徳嗚呼周公被流言之謗非憂患乎卽此驗之爻辭爲周公所作而非文王明矣或曰易更三聖而成書言三聖而不及周公也嗚呼文王也周公也父子一道也序父不序子尊父也愚故以爻辭爲周公作也

周禮師氏解

三公官不列其職師氏保氏周公不列三公九職者三公無職也三公之職惟論道經邦燮理陰陽周禮之師氏保氏鄭注以聖賢兼此官謂周公爲師召公爲保相成王爲左右也嗚呼三公乃上公九命之職也謂三公而下兼此官可乎況夫周禮所載師氏之職中大夫爲之保氏之職下大夫爲之旣曰大夫爲之矣而謂周召兼之可乎

春秋天王求金辯

春秋一書以一字爲褒貶也天下之財皆天子所有亦猶父之財守之於子其用莫不惟命之共春秋書天王求金若諸侯使之求謂之求可也若致天子之命於諸侯其謂之求耶胡文定曰遣使需索謂之求輕於求金下觀而化不致於簒弒奪攘不厭𨿽然春秋之防尊君卑臣豈聖人爲魯不爲周哉縱天王制用失節多取於諸侯而欲垂誡卽書於周史可也書於諸侯之史則啟其吝貨而慢君且王祭亦不供矣恐非聖人之意此司空圖亦嘗曰書天王使來求金者是使來私自求而懲之也愚故書此以爲之辯

周禮冕服之辯

司服載王之吉服祀昊天上帝則服大裘而冕祀五帝亦如之享先王則衮冕享射則鷩冕祀四望山川則毳冕祭社稷五祀則希冕祭羣小祀則冕是天子之服也又曰公服衮冕侯伯服鷩冕子男服毳冕孤服希冕大夫服冕見於司服又見於行人又見於典命鄭氏目以衮冕九章衣五章裳四章鷩冕七章衣三章裳四章毳冕五章衣三章裳二章惟冕衣無文裳刺黻而已孰知此禮一行君臣之禮服俱亂而非古矣古者天子備十二章之服以君有盛徳備此十二物之象何嘗爲臣下設乎或曰王者通服五冕臣來朝助祭每降王一等不思王可以服臣之服乎或又謂羣臣少加降殺亦可服則禹稷契臯陶皆盛徳之臣當服之矣驗之益稷舜之賢臣賢佐其服無文則先王於服從可知矣前軰謂司服五冕之名獨衮冕有之他不可據也因爲之辯

稼村類槁卷十一

欽定四庫全書

稼村類槁卷十二

元王義山撰

書

上丞相江古心爲程大中請諡書【南安司理時】

義山聞堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻人徒知第第相傳而不知堯舜禹後湯以前全是伊尹接得來湯學於伊尹伊尹以堯舜之道幹湯者也韓愈述道統之傳獨不及伊尹何歟蓋嘗因是而爲之說曰本朝理學自周而程自程而朱人知第第相傳不知周而後全是大中公接得來然周程諸子皆以講明理學得諡獨大中公未以諡名又何歟於惟休哉爲天地立心爲生民立極爲前聖繼絕學爲萬世開太平周程諸子也國初五星聚奎其象爲人文之瑞於是濓溪之濵周子出焉方周子爲南安理掾也當是時大中公攝倅南安見其二子俾北面之親切的當之傳自此始自是而後通書太極圖始有所授盛哉大中公之爲人父也上以接孔孟於旣往下以啟朱張於方來此其功在天下後世不細蓋吾道之有絕續猶日月之有晦明故其當絕續之交全在一接之力何者非大中公不生二程非大中公不識濓溪有是父故子然也有是師故弟子然也大中公有功於理學𨿽與伊尹以身自任者不同然識周子於人所不識之中使千萬世知有太極圖知有通書非大中公接之而誰接之此義山所以斷然謂大中公之功不在伊尹下義山壬戌塵忝嘗侍杭山章先生丈席間親聆義理之訓且喟然以大中公未諡爲博士議郎之闕義山江西晚出學未明理然居濓溪所居之官竊稽二程乃嘉定間錫諡濓溪則因魏鶴山有請而諡焉濓溪後二程而諡吁已晚矣二程乃大中公子傳曰子𨿽齊聖不先於父謚其子不諡其父可乎況南安自創道源書院以來像四先生而祠先皇帝嘗華之以云章奎畫又置山長以講明是理每朔望郡太守率僚伍與闔郡逢掖之士深衣弁履濟濟來前而祠於堂者獨大中公無諡此而不言得罪師友欲乞鈞詳得與敷奏下太常議肇錫嘉諡以爲天下後世爲人父爲人子爲人師爲人弟子者勸將見書之國史曰大中公錫諡自宰相某當國始其於世教豈小補之哉

上察院章杭山爲程大中請諡書

義山嘗記壬戌摳衣丈席親聆師訓謂本朝諸儒皆有諡獨大中公未有爲之請者且以爲太常博士之闕後輪對言之居無何先生歸矣義山佩服師言未嘗一息忘乙丑再調得闕南安理掾乃濓溪所居之官大中公遣子就學之所仰恃主張大中公之心門生弟子可進狂瞽過章貢時嘗與繡使擇齋徐先生言之擇齋憮然曰發前此所未發之議論勉爲之繼而又獻書於古心先生古心得書喜曰某日由其中而不知未幾古心去國義山官南安日又致書於賈使長未及奏聞而同列笑且排其事周使長申言之周極以爲然謂此事到手莫蹉過方爲繳申而周以艱去是何大中公多不幸耶義山竊祿南安數月防之東廡乃濓溪教伊川明道之所老吏相傳猶能道前日事先生立頭天下事知無不言言無不行此正大中公奇遇之日亦先生主盟正學之夙心也大中公自此可以徼福於師門矣將見書之國史大中公錫諡先生實主張之自當與鶴山爲濓溪請諡同一光耀豈非吾道之幸

上待制劉后村論提綱衍義書

孔子作春秋榮辱列國之君大夫於片言隻字間而天下之亂臣賊子懼先師朱文公取司馬溫公通鑑爲綱目一書表嵗以首年而因年以著統大書以提要而分注以備言其綱則仿春秋而兼采羣史之長其目則仿左氏而參合諸儒之粹自周威烈而下顯徳以前善可爲法惡可爲戒者粲乎其備於此書矣然文公旣爲通鑑綱目未及爲長編綱目何耶豈非爲時諱歟孔子生春秋秉春秋之筆𨿽曰隠諱以辟患然勸善懲惡不少假借蓋文公未爲長編綱目者以溫公未爲本朝通鑑也或曰溫公嘗謂稽古錄用春秋意自國初以後亦本朝史籍之綱是不然蓋稽古錄至於治平而止非若前代之全史也此長編綱目文公所以未及爲某之不敏讀綱目有年矣妄意以本朝長編舉綱撮要僣爲一書非敢曰綱目續也大槪以長編爲據而兼取乎他書蓋自太祖皇帝順人之心兵不血刃市不易肆而天下定神武所臨海內有截繼以太宗文治列聖守成其取之也𨿽無以逺過於前代其守之也則不愧於三王內則家道正而人倫明其養民也以仁其奉巳也以儉徳澤從厚刑罰從薄外則縣之政聽於令郡之政聽於守守之權歸於按察按察之權歸於朝廷上下相維輕重相制藩鎭無擅兵之權郡縣無專殺之威士自一命以上刑辱不及也故無大臣之誅施及羣生功利無窮此其宏休偉績所以編之詩書無愧若夫元臣故老之謀猷忠臣義士之功業則皆表而出之至於亂臣賊子賣國欺君變法亂紀則亦所不敢隠又取近世尹起莘綱目發明例以管見書於後名曰衍義某生𨿽明時不幸而不得親聆先師之誨晨窻唫哦夜燈舒捲莫非所謂科舉之文書非不讀也而讀非其書蓬萊道山羣玉之府豈無李邕願見之想而無由投迹故無書可讀其間錯亂差謬豈不多乎哉李秀巖謂通鑑綱目條貫甚善今艸本行於世者於唐肅宗朝直脫二年之事亦由門人綴緝前後不相顧也又自唐武徳八年後書天祐之季甲子並差考求其故蓋通鑑以嵗名而文公門人多忽史學不熟嵗名故有此誤噫以文公門人猶不免於差誤況不及登文公門者乎恭惟先生爲一代大人物天下士之所依皈某曩嘗雅拜門墻辱進春風之座所擬長編綱要一書嘗略舉金兵誅逆亮於州一條以求砭訂先生矍然曰此孟子書法也陳平甫備要壁角裏文字耳子之此書有關於世道大矣勉之某服膺師訓退而成書凡與陳平甫異者三百餘例謹抄錄所說衍義上千斤削某𨿽不獲登文公之門而獲就正於先生焉是何異親聆文公之敎者豈非今日之大遇哉代徐司戶上參政蔡九軒獻通鑑綱目考異書

某嘗聞著書立言之士其有益於世敎者有二焉一曰經學之士二曰史學之士皆有功於世教者也厥初生民六經未作也斯時也一忘言之天也結繩而已何有於書契標枝而已何有乎文籍迨夫書契作矣文籍生矣分張太和磔裂元气於是乎有易於是乎有書於是乎有詩禮春秋聖人亦費辭矣然亦豈得巳哉故夫古之爲經者六後之爲經者什百千萬非後世之經什百千萬也向使五經不火易不卜筮吾夫子之六經無恙也則夏侯建不必爲五經章句劉輔不必爲五經通論許謹不必爲五經異義程曾不必爲五經通難孔頴達不必爲五經贊義顏師古不必爲五經考定張鎰不必爲五經微防崔郾不必爲六經要言樊文深不必爲七經義綱陸徳明不必爲經典釋文劉鎔不必爲經典集音易一而巳丁寛可以無易說衛元嵩可以無元包崔篆可以無易體徐鄖可以無周易新義書一而巳桓榮可以無大小章句衛宏可以無訓防周昉可以無尙書雜記王元咸可以無尙書糾繆詩一而巳伏恭可以無齊詩章句賈逵可以無漢詩異同韓嬰可以無韓詩內外傳陸璣可以無毛詩艸木虫魚疏禮一而巳戴經可以無石渠禮論劉歆可以無逸禮鄭元可以無周禮難張衡可以無周官解說春秋自春秋賈徽可以無左氏條例鐘興可以無春秋章句何休可以無春秋訓詁髙士亷可以無春秋纂要是𨿽一家一說一說一漓然不可謂無功於六經者至若麟筆旣絕之後爲史氏之學者又紛紛乎其多矣史記司馬遷作也使史記爲全書則史記索隠何必司馬貞史記章義何必徐廣史記新序說苑何必劉向前漢書班孟堅作也使前漢爲全書則注前漢書何必顏籕前漢記何必荀悅注司馬相如傳何必郭璞漢記音義何必崔浩後漢書範蔚宗作也嘗攷其書則有撰東觀記如薛瑩者有撰東漢補注如劉昭者有撰續漢書如司馬彪者是蓋不以一人而成一書也三國誌陳壽作也嘗攷其書有撰魏武本紀如習鑿齒者有撰魏武春秋如孫盛者有撰魏紀如魏澹者是又不以一人而成一書也晉書唐文皇作也又有撰晉書八十九卷如王隠撰晉書三十五卷如謝靈運撰晉書三十二卷如幹寶撰晉書十四卷如朱鳯凡此皆晉史之所引用者南此史李延壽作也而又有撰後魏書一百三十卷如魏收撰北齊書二十四卷如李徳林撰陳書三卷如傅緯撰宋書五十八卷如孫嚴凡此皆南北史之參附者隋書作於魏徴而前乎此巳有王邵巳有張太素唐書作於歐陽修而前乎此巳有韓愈巳有吳兢五代史亦作於歐陽修也而又有所謂徐無黨諸君子之立言垂世或相與共成一家之書或相與訂正一代之事其實皆有功於史學者至於我司馬溫公之作通鑑也自周威烈而下千數百年間盡取而爲書刪削冗長舉撮機要而凡關國家興衰系生民休戚善可爲法惡可爲戒者炳如也書成而胡文定又爲舉要補遺至考亭夫子又別爲義例表嵗以首年而因年以著統大書以提要而分注以備言其綱仿春秋而參取羣史之長其目仿左傳而稽合諸儒之粹亦詳且備矣某不敏幼受教於父師竊有志於史學嘗聞之先公云西山守泉時先公從之遊泉士林梅塢考亭之髙第也移書西山曰通鑑綱目一書所謂綱者斷斷乎出於先師之手而分注之目或委諸生先師平生工夫詳於四書故未及修攺自今讀之一章之內文意不相聨屬必須檢尋溫公故本然後意足明公倘爲主盟俾敏博通明士數人以溫公本參校完其闕失明公從而可否之名曰綱目考異以成先師之志甚大惠也蓋當是時登西山之門者先公最先諸友西山乃以此書屬之先公然先公考之未及竟故其考異止二十餘條今某成是書爲卷三十爲條千四百餘求以無敢負先公之志又嘗取鄱陽考亭年譜讀之其說曰綱目一書先師再加更定而未畢又信梅塢之言爲不妄先生學考亭之學者也必能爲某可否之是書止以通鑑正本與門人所褒之目參校其同異而巳於綱則一字不敢增損殆猶遊夏不能措一辭也近世嘗有著綱目發明者魏文靖爲之序金陵帥上其書且官之以爲儒生光寵亦有以吉本泉本校其去取之不同爲綱目考異淳祐丙午有防行下寫而蔵之袐書則凡有功於綱目者皆不爲無遇今是書之成其與綱目發明者旣不同而其考異又以溫公本爲據非徒以吉本泉本校其去取之不同而已

稼村類槁卷十二

欽定四庫全書

稼村類槁卷十三

元王義山撰

傳

金少翁傳

少翁姓金字元寶麗水人也禹時其先嘗入貢仕於周者以職幣名漢時有名布者著之令甲有爲釋氏者明帝夢見之爲設伊蒲桑門之饌皆其先世也少翁與魯國人孔方彭城人錢關子剡溪人楮先生友善孔方以罪廢錢關子楮先生坐黨斥獨少翁行於世嘗謂人曰吾道一以貫之言利析秋毫銖兩分釐必辧性不喜入窮乏之家與富商巨賈最相厚每至主人延之上座呼爲少翁於胥軰尢莫逆暮夜往訪其徒動以千計偕行穹官貴人𨿽盛怒見少翁來必攺顏接之攜手入房闥與其妻拏相得歡甚人有罪至死少翁一言卽解或媒進者必借重少翁乃可少翁方面大耳其色黧與人交其初似崛彊然性終軟熟獨於寒士少恩云

太史公曰少翁金姓以少名何居其少昊金天氏之裔歟

香山居士傳

居士姓占其先占城國人也所至其名香嘗隨海船至五羊與賈人交最密其族黨甚繁居於泉者如五羊之盛居髙者因姓髙居雷化者皆其支派也號瓊者尢有聲價若沈若檀若木者以醫名人有疾招致之善治气輒效與姓薷姓丁者皆其類居零陵者非同譜也居士嘗遊蓬萊人仙之號蓬萊翁有老儒先生手執周易一卷與共讀好事者於明窻淨幾間列古鼎其上與陳毛穎楮先生軰相友時召玉川子與瀹茗好佛老有淸淨道徳無爲之名喜讀老泉木假山記象其巉巖詭特嘗介陳后山見曾南丰爲之加禮延之上座然居士無堅守特操爲人足恭致書朋儕必三沐三燻九頓首然後遣有設賔筵者居士與俎豆雜陳於前賔醉主人命紅袖奉以進居士於幾席間曲盡其禮備諸醜態遇貴介誕日袖詩詞與俱稱觴作遏云聲助人之歡裏有喪亦往弔吉凶無廢禮性亦好圓向婦人脇肩諂笑其徒累累如貫珠環繞心胸間又有軟媚者喜趨炎常在人掌握中𨿽汗浹不恥嗚呼無恥之恥無恥矣曾謂居士爲之乎唐長慶間有以此自號又字樂天姓白居易以詩名者非此之云

太史公曰居士與後山遊師事南丰惜無堅守特操又其甚爲富商臣賈所賣卒至焚其身惜哉

甘國老傳

甘國老汾州人也以艸名見於神農氏本艸名松名遂兄弟也與松善遂所行輒相反族有二有居山中者白如傅粉多貴重之有依山而居者顏如渥丹人赤其族性惡濕喜負暄有寒疾不可以風常擇燠室居焉初鄧州人有姓鞠者與江南陳吉善國老介以進得通神長年術與黃連盧薈友而不如其苦口上黨人胡麻隨人黃苓石人秦芁其徒百餘軰皆趨附國老以媒其身吾儕有遠志者輒惡之抑之弗使進能毒人如葛生亦爲之和解尢與蜀之黃耆五人相得空竭其心論事出肝肺號六一居士人無貴賤有疾以身和藥有阿魏者最燻穢國老與之交亦不郤一日有貴公子欲招致之欣然來及至以利說公子公子怒束縛之不爲禮由此迹𨿽疎然心實愛之延之髙閣其聲價益長公子喜曰吾籠中有人矣國老素無直節惟以甘言媚人投世所好仕至三公號國老云

太史公曰甘位至三公爵甚穹無姜桂二子之辣君有過不能苦諌人有以利來者𨿽賣巳不顧惜哉

髙禦史家傳

髙氏渤海人也古者賜姓命氏或以土或以封或以名或以官或以字或以物髙氏出於齊公子髙之後以名也其後有受業孔門者名柴戰國時燕遣使入秦有名漸離者有名允者北朝人也有才度以一代偉器稱有名昻者亦北朝人也幼時負壯气其父曰大髙氏之門者此兒也唐有封渤海郡王者髙氏代多顯不書書之不盡書也近世有左丞相守太師云金雲金生右平章政事宗元宗元生工部卿仁路仁路生在班祗候長夫長夫生在班祗候巨由巨由生神射軍都指揮使正徳興正徳興生在班祗候文祐文祐生襄襄生奉禦兼園陵令趙兒趙兒生西三縣稅同監翥翥生今禦史伯元兄弟二人弟大史院監候伯亨並書詳其所同出也初髙氏有女未嫁而孕父惡之杖於家忽一日有道士自外而入問之故有老嫗述其事道士又問此女曾何遊嫗云此幼毓閨房不履戶外惟禁煙省松楸時父母俱往此女遊後園由墻而西有禾苗生焉上有枯穗而谷以手挽之取其谷而食巳而有娠道士今鐝於禾之所深才尺得髑髏焉其苗自口而出後生男彌月聚族姻方命名間言者噬而不嗑鄰里皆驚駭未幾又一道士自外來謂坐客曰我與此子名名髙母漢母漢卽云金也嘗聞邰之女履大神拇指之迹如有人道感巳者生稷爲農師教民谷詩所謂履帝武敏歆是也又聞有田家女因耘見眾禾中有一穗食之生子其女竟仙去後人爲立禾女祠乃知食穗生子天地間有此荖事夫不夫而育怪也生異人則不怪矣母漢以母食穀而生其事怪甚而遇道士尢怪也而其怪卒爲祥宋時有李泰伯母無子禱於神夢二道士奕碁往觀之道士取局之一子授焉子子也生太伯爲宋名儒母漢之生遇兩道士泰伯之生亦夢兩道士道士其異人歟惟異人識異人母漢仕至左丞相守太師子右平章政事女皇后盛哉渤海之髙天下之髙也謹按髙氏家譜母漢後皆爲顯官惟襄不仕襄子趙兒爲奉禦兼園陵令奉防降香道經河南年饑境內民殍多流離趙兒紿所屬官曰我奉宻防來賑濟令所在發粟所屬官以其事聞於朝有防還職日究問及還待罪東華門外奏云臣比者奉防使外道經河南境內百姓皇皇乏食若俟請於朝然後賑濟則斯民旦夕命也臣聞民者國之本也固則邦寧臣不待奏請令所屬官發粟賑乏臣死罪死罪上嘉其功有防無罪可待金天興間後薨封丘門外大兵壓境趙兒伏於附城內夜奉柩以入葬他所嗚呼此何時而一念忠烈至此趙兒可謂不負所職若趙兒者又髙氏之後所謂異人歟今行臺禦史按臨江右所至能爲萬物吐气唐髙元裕爲禦史嘗謂禦史紀綱之職其風望峻整迨今有聲元裕之後又一禦史是髙一門兩禦史也將見持平無私條綱具舉有唐人命禦史爲宰相故事在用敢述顚末爲不朽傳且以告太史氏贊曰於戲盛哉髙氏之爲興門也子而孫孫而子子而又孫天之生異人也將大書特書不一書云於戲盛哉

稼村類槁卷十三

欽定四庫全書

稼村類槁卷十四

元王義山撰

殿策

對

恭惟皇帝陛下撫大有爲之機中三才而立登極於甲申卽藝祖皇帝登極於甲辰中興於庚申卽藝祖皇帝創業於庚申气運循環無往不復玆者進臣等於廷策之以三才之奧且及於陰陽剛柔仁義之理而歸之於藝祖開國之功臣不佞有懷欲吐久矣幸得借玉階方寸地此而不言臣則有負敢以聖問中民極立而天地自位之語爲陛下勉臣聞帝王能爲生民立極則能爲天地立心何則帝王中三才而立惟有大防模然後能開拓乾坤惟有大力量然後能擔當宇宙是故天職司覆必有帝王者作而後天得其所以爲天地職司載必有帝王者作而後地得其所以爲地天之道不外乎陰陽而帝王一心陰陽之理具焉地之道不外乎柔剛而帝王一心柔剛之理存焉此帝王定之以仁義而爲三極之宗主歟蓋自藝祖皇帝收拾五季破碎之天下以仁義一理扶人極於無窮正天地之常經明古今之通誼用能定天下爲一陛下景定攺元之詔有曰洪惟藝祖之開基逺邁成周之卜世神防之受甲子用篤祐於躬歷首之起庚申實同符於興運臣於是而知陛下之所以位天地育萬物者此一大運气不特與藝祖同且超越乎古今者有二蓋天下之數起於甲而天下之勢合於庚自大撓作甲子而有理卽有數據邵雍皇極經世書謂帝堯在位一百年而卽位之元爲甲辰因是而逆推大撓甲子之數則知盛帝明王卽位之元多在甲黃帝受命之元其元爲甲子主三才之統一百年少昊受命之元其元爲甲申主三才之統一百年帝堯受命之元其元爲甲辰主三才之統一百年若夫經世紀年所載帝舜受命之元其元爲甲申大禹受命之元其元爲甲戌而壽皆百有餘嵗彼數聖人者其合乎甲之數止得其一而主三才且百餘年之久陛下電繞之年實在甲子龍飛之年實在甲申親政之年實在甲午是陛下之大气運又兼乎黃帝少昊堯舜禹之所未有此臣所以拜手稽首而爲陛下誦於萬斯年之詩也臣謹按西漢律曆志有三統之說天統甲子人統甲申地統甲辰是陛下兼三才而統之矣乃者廟謨雄斷邊塵肅淸成不世之駿功建丕天之鴻業又在乎庚申之嵗是三才合爲一之時也蓋帝王受命之數多在甲而古今混一之數皆在庚六國之合合於其年之庚辰三國之合合於其年之庚子南北朝之合於其年之庚戌藝祖得天下其年爲庚申而合諸僭僞爲一又在太平興國五年庚辰程頤曰庚者更也三才更新之象也不然古今凡幾甲而陛下之臨禦獨兼乎先甲後甲之數古今凡幾庚而陛下之中興又據乎先庚後庚之期是陛下之一身天地之大气運皆歸焉此所以能爲生民立極故能爲天地立心也然而論數不論理不明論理不論數不備陛下旣得乎先甲後甲先庚後庚之數與藝祖同符矣而又能以理貫乎其間則聖問中所謂陰沴未全消海宇未全淸疏附奔走而動嘆才難掊克背側而居多民蠧與夫法制者國家之綱儲蓄者兵民之命財用者政事之紀軍師者封疆之衛皆可以據理而行矣臣謹上愚對臣伏讀聖策曰蓋聞立天之道曰陰與陽立地之道曰柔與剛立人之道曰仁與義此非兼三才而兩之者乎然易有太極是生兩儀不曰生三才何也或曰三才之中各有兩儀所以立其道者各具二名陰陽也柔剛也仁義也故曰六者非他也三才之道也然四象生八卦不曰三才生六爻又何歟臣有以見陛下身爲三才之主而欲又求三才之奧也臣謹因陛下之問易質諸夫子之贊易其發明三才之道於系辭說卦乃各一見其系辭曰易之爲書也廣大悉備有天道焉有人道焉有地道焉兼三才而兩之故六此其列天道於上列地道於下而必列人道於其中以見人者天地之心自太極旣判以來苟人道不正則變天之道亂地之理三才之大有不得其位者矣然猶統言人道而未指言聖人植立之方也至其說卦始曰立天之道曰陰與陽立地之道曰柔與剛立人之道曰仁與義兼三才而兩之故易六畫而成卦此則言立天道於首言立地道於次而究言立人道於其末以見立者乃聖人植立之功惟皇極之聖人有作致中和以位育盡至誠以參贊俾斯世悉爲仁義之民以全其天地之性而不失其爲天地之心然後人極立而天地與之俱立矣臣嘗攷夫子所以贊易者於三才之道凡兩及之而聖問於立三才之道獨一問焉臣固知陛下有意於爲生民立極以爲天地立心蓋天地非人不立而人道又非聖人不立周惇頤作太極圖說原夫太極動而生陽靜而生陰分陰分陽兩儀立焉而亦歸之聖人定之以仁義立人極焉圖說之作大易之防也夫子於易三言夫天地人之所以立惇頤於圖亦申言夫兩儀人極之所以立然則天地於人立則俱立而人非聖人立不徒立且當五季潰亂之初天地磔裂生民糜爛自我藝祖皇帝再造民彛開辟天地一日召王昭素議易至幹九五飛龍在天昭素曰此正當陛下今日之事萬世咸謂藝祖善體易昭素善言易今陛下得藝祖之正傳臣敢襲昭素之遺意故因立三才之道之問衍而立爲民極以立天地之說抑非臣臆見也嘗聞端平攺元其年甲午其日庚子陛下夢藝祖於殿上親承聖謨越三日宗臣以禦容進一瞻天表儼如夢中臣嘗恭讀聖制紀述有曰在天之靈將啟我後於惟休哉敢不祗若休命是立民極以立天地之責藝祖蓋親授其托於陛下矣況此夢之祥不於他年而必於端平之甲午不於他日而必於三日之庚子是立民極以立天地之气運藝祖又長髮其祥於陛下矣大責任如彼大气運如此陛下何以仰嗣藝祖何以大慰三才豈有他道哉亦有仁義而巳矣仁義者卽在天之陰陽卽在地之柔剛陰陽柔剛其形而下之器仁義其形而上之道也陛下惟自其惻隠仁之端而充之以極於仁之至自其羞惡義之端而充之以極於義之盡則上好仁而下爭先仁上好義而下爭先義皇極一立民極自正而三極盡入經綸矣此謂全天地之性以立天地之心而立天地之心卽所以贊天地之化育陛下繼藝祖之能事始畢矣臣伏讀聖策曰朕以涼菲荷祖宗之休父事天母事地子育兆民兢兢業業垂四十年三才之托任大守重親策多士十有二矣今朕垂問乎三才之奧春夏生長秋冬收蔵著明於日月星辰者非陰陽之成像乎東南溫厚西北嚴凝著見於木火金水者非剛柔之成質乎親親敬上明察於父子君臣者非仁義之成性歟是皆生於太極兩儀之自然非由人爲明矣然而立爾極者又必有待於聖人何歟三極之道立於聖人然後陰陽和風雨時九州攸同水土平治倫明於上民親於下此盛帝明王盡人物之性贊天地之化育者也何修而臻此臣有以見陛下身任三才之責而又知人者所以統乎天地之心也臣嘗求三才之理於太極未判之先矣道之隠於渾淪而蔵於未雕未斵之天者未漓也是故未有人心先有五行未有五行先有陰陽未有陰陽先有無極太極自無極而太極太極動而生陽靜而生陰分陰分陽兩儀立焉得气之輕淸者爲天帝王則以一心之微而天道之統系焉得气之重濁者爲地帝王則以一心之妙而地道之統關焉陛下謂三極之道立於聖人是知帝王此身乃仁義之宗主貫三才爲一者也臣嘗証之易矣易六十四卦或以後言或以君子言或以先王言不一而足獨於聖人則罕言之蓋聖人非可以常論是故易言聖人必於天地並言故易於彖辭言聖人者凡四未嘗不兼天地而言之在頤則曰天地養萬物聖人養賢以及萬民在咸則曰天地感而萬物化生聖人感人心而天下和平在豫則以天地聖人一於順動在恆則以天地聖人同於悠久由是言之聖人與天地爲一明矣陛下謂陰陽之未和然與其求陰陽和於陰陽不若求陰陽和於此心蓋此心中自有二气也陛下謂風雨之未時然與其求風雨時於風雨不若求風雨時於此心蓋此心中自有四時也九州攸同此心之一天寛地容也水土平治此心之一地平天成也蓋是理之在吾心卽陛下所謂立人之道曰仁與義者蓋人道立則天地之極與之俱立千古在前仁義之道不息萬古在後仁義之道無窮則天地亦與之相爲無窮朱熹有言天髙地下人位乎中天之道不外乎陰陽地之道不外乎柔剛捨仁與義亦無以立人道臣謂捨仁與義天地亦無以自立矣豈特人道哉幹徳間有言於僞蜀者曰宋氏啟運不類漢周一統海內其在此乎是三才之道不幸而否於漢周而又幸而泰於藝祖開基之曰陛下能以藝祖之所以主張三才而主張之則生民之極立而天地之心立矣臣伏讀聖策曰自漢儒傅防而春秋洪範爲災異之書今陽居大夏而陰沴未全消欲和順乎陰陽何所考自彊敵侵擾而一家文軌有南北之限今義當混一而海宇未全淸欲柔遠能邇何所賴自邪說充塞而諸子百家壊吾仁義今表章正學而獘習未全革欲正人心何所先或曰兩儀之道皆存乎人民極立而天地自位仰觀俯察不若近取亦有仁義而已矣臣有以見陛下念天變之未消思地圖之未復而又慮人道之不得其常也何謂天變之未消臣聞書曰皇天無親惟徳是輔又曰惟天佑於一徳然則天命之所以去畱者徳實爲之本朝以道徳永天命中間大變故大災異𨿽間見層出然上天仁愛之心則未嘗一日忘最是去夏之水尢可以見天之仁愛陛下也至矣漢永始中日有食之京師見四方不見谷永以爲在內之兆明年日又食之四方見京師不見谷永以爲在外之兆蓋四方見而京師不見者其禍淺京師見而四方不見者其禍深陛下景定以前如星變如火災天之出災異以譴告者固不一而足然而多難乃興邦之基殷憂乃啟聖之漸獨是去夏以來洪流暴浸不見於四方而獨見於京師之近畿不特京師之人見之陛下將親見之矣陛下爲之減膳撤樂爲之救災防貧卽此一念已足以回天意矣然而人主之答天也因恐懼而加修省則可徒恐懼而不修省則不可今陽居大夏天時𨿽已順而陰濁尙幹於陽明豈非人道猶有未至歟繼自今以往能以易之恐懼修省者爲心則人道立矣如是而陰沴未全消臣不信也何謂地圖之未復臣聞自昔取天下者常易收天下者常難唐神堯以一旅取天下後世乃不能以天下取河北其勢然也何者人之情輕於用已之所有重於用已之所愛故敺非已之民食非已之粟而收非已之城邑則往往肆意爲之從陳以東與齊王信而不靳取越以北王彭越而不吝如漢髙之爲而卒之以創業於天下蓋其能勇於爲而巳晉元撫江東之勝兼吳越之饒又有新附之豪傑如祖逖軰如顧榮軰自可集事矣而終於江左偏安其心愛夫一隅之可以自托惴惴然惟恐用之而並失也若元帝者可謂志不剛力不勇不足與中興矣蓋中興之道有二有中興其祖宗創業之政治者有中興其祖宗創業之土宇者今文軌一家版圖有將合之機而未至於大一統者豈非人道之猶有當思歟繼自今以往能以詩之所以復古者修政事則人道立矣如是而海宇之未全淸臣不信也開寶五年河大決命曺翰往塞之上曰霖雨不止又聞河決朕經宿以來焚香上禱若天災流行願在朕躬藝祖斯言其知所謂立人道者歟自人道立於藝祖而天道與之俱立開寶元年一夕大雪上扣普門謂普曰吾睡不能著一榻之外皆他人家普曰陛下小天下耶南徵北伐今其時也藝祖斯言又知所謂立人道者歟自人道立於藝祖而地道與之俱立陛下表章正學崇伊洛之儒先而天地間之正理復明去荊舒之從祀而天地間之邪說不作思無邪有訓而仁義之道本於心得母不敬有箴而仁義之道見於躬行中庸大學有贊而仁義之道又得於講貫精而踐履熟固宜天道順於上地道順於下而陰沴未全消海宇未全淸尙有如聖問之所及者豈非仁義之道知之非艱而行之惟艱歟臣伏讀聖策曰今疏附奔走動嘆才難而掊克背側居多民蠧𨿽勸勵戒飭詔防丁寧毋乃吾仁有所未至歟法制者國家之綱也儲蓄者兵民之命也財用者政事之紀軍師者封疆之衛𨿽及此閒暇日計嵗省未厎於治毋乃吾義有所未盡歟臣有以見陛下思人道之當立而又欲仁之至義之盡也且陛下所謂疏附奔走動嘆才難者豈非人才之乏使乎臣聞自三光五嶽之气分而天下無全才久矣然而惟用人而後可以辦集天下之事惟用中而後可以造就天下之才人才固不可以一律求也謹畏自修者無用世之具疏暢自許者多生事之嫌優遊不斷者有廢事之迹跅弛不羈者有負俗之累此人才之通患也聖人知其然開九徳之品以裁其寛簡之偏立三俊之目以約其剛柔之失嚴三徳之用以克其沈潛髙明之過凡此者皆所以爲愛惜人才地也孟軻曰君子中道而立能者從之蓋中者不易之地彼能者固協於中而不能者亦望而取其中又曰中也養不中蓋以已之中而成人之中陛下惟能執此中於用人之際則有才者皆得以自見尙何憂人才之乏使而吾仁之有未至哉且陛下所謂掊克背側居多民蠧者豈非貪吏之末盡去乎臣聞貪吏之誅求世之所共嫉也惟不仁於貪吏然後能仁於民端平以來戢貪之詔凡幾下有人心者不於此而變焉眞防頑無恥者也古之聖人其待天下士者何厚而天下士自待其身者亦厚周官十有二禁民商工賈皆與焉而獨不及士漢宣帝諸詔爲吏而下者半不曰營私則曰欺謾而贓之一字猶未之及是漢之待吏猶厚也然而上之所以待吏者固厚矣而今之爲吏者反不能以厚待其身何耶臣謂欲去貪吏當自擊巨貪始蓋元載之家財旣歸於有司則十五道之官吏皆知所畏陛下惟能卽其巨貪者去之則人人相率而爲亷矣尙何患貪吏之不革而吾仁之有未至哉經制者國家之綱也臣聞漢大綱正唐萬目舉本朝萬目𨿽未甚舉而大綱則甚正臣嘗求紀綱之所以正內侍官不過畱後而無漢唐恭顯之僭戚裏不得預政而無漢唐呂霍之變政歸中書而置以參貳則漢唐專權之患無之財布中外而總以三司則漢唐殖貨之患無之凡此者皆紀綱之大者也肇創於國初而承襲於歷代暫紊於熙寧而修復於紹興抑臣拳拳有望於陛下者政權之紀綱壊自大觀創違禦筆之法始兵權之紀綱壊自宣和之用貫黼始聖明之朝萬無是事然內批節帖間亦有之伏惟陛下以朝廷之紀綱一付於公議何患法制之不立而吾義有未盡者儲蓄者兵民之命也臣聞古者民務農桑而家有餘積上之人俾自蔵以待水旱之災故彊塲有積食鄕裏有委積設有水旱以荒政十二聚萬民是時富蔵在民三代而下此意不古戰國平糴已與古異𨿽曰富蔵在官其實亦爲民計也自平糴之後又有移粟之令武帝因水潦之災下巴蜀之粟於江陵皆仁民之一術去夏水潦爲患野無靑艸臣謂斯民止旦夕命矣陛下視饑溺由巳講求荒政而斯民復有更生之喜伏惟陛下常以積貯爲心則民食足而兵食與之俱足尙何患儲蓄之不丰而吾義有未盡者財用者政事之紀也臣聞財用之在天地間止有此數不在國則在民漢唐中世兵禍頻仍事力雕耗嘗取食貨志卽其君臣所以理財者觀之若算商車告緡錢等事漢史皆非之而獨取其國用饒給而民不益賦若散靑苗徵竹木等事唐史皆非之而獨取其用平凖法而斂不及民數年以來國用竭矣而號爲善理財者惟求多於無聊之民是於根本之地而尋斧而今邊烽息矣寛之一分民受一分之賜其時也伏惟陛下常以節財爲心則將見百姓足而君孰與不足尙何患財用之不給而不得以盡吾義軍師者封疆之衛也臣聞師不必眾也而效命者克世之爲將惟務多兵而不知兵至於三十萬不可用矣前代以六十萬而勝楚以四十萬而勝秦惟王翦項籍二人漢初合諸侯兵五十萬敗於彭城以三十萬眾困於白登王恢以三十萬伐馬邑無功王邑以百萬敗於昆陽凡此皆以兵多而敗也今日之兵不患於寡而患於不精不患於無功而患於老弱之未汰伏惟陛下常以練軍實爲心則韓家軍嶽家軍不得專美於前矣尙何患軍師不勇而不得以盡吾義而又法藝祖之量才甄奬者用人才法藝祖之不赦掊斂者懲貪吏法藝祖之易藩鎭於杯酒間者振朝綱法藝祖之發軍食貸民饑者散儲蓄法藝祖之積二百萬匹者丰財用法藝祖之擇精鋭爲禁旅者整軍師果如是也將見天下之勢皆定於一也此爲生民立極爲天地立心臣願陛下以藝祖爲法者此也陛下之所以策臣者臣旣熟數而詳陳矣而陛下復策之日肅觀史臣作太祖皇帝總敍謂太祖更立天下與民爲始天地五行人事之理亂而復正肆朕嗣守丕緒思有以修藝祖之功答天地人之望施之罔極其道何由子大夫其別由熟復悉心以對朕親覽焉臣不識忌諱旣以陛下同符藝祖得天地庚甲之數者陳之篇首而又以藝祖之治國平天下者條舉而詳言之惟陛下取爲法則中興混一之功可不勞而舉矣臣幸生明時獲近淸光陛下之所問者旣空臆而言矣其所不及者隠而不言臣之罪也敢以切於今日者爲陛下告一曰居重馭輕二曰居安慮危何謂居重馭輕古者兵無常聚故將無常守西漢凡兵皆屬天子而命將出於臨時按漢掌兵之官或置或罷初無定制將軍皆因徵伐而置員因所領之兵而立號是故丞相可將九卿可將列侯郡守可將事已輒罷終漢之世大權利器盡在天子把握中唐府兵之制始於西魏因於周隋而大備於唐內有十六衛外開折衝果毅府舉天下不敵關中之半則以重制輕無尾大不掉之患兵散於野將歸於朝國家每調發下符契於郡郡守參驗乃發則權自上出所謂握兵於外者無之藝祖皇帝聰明神武大勲旣集詔天下精鋭咸遣詣闕自是天下無重兵𨿽有侍衛三司不過呼呵指導於陛前耳故京師之勢重今天下之勢固未有內輕外重之獘然五大不在邊五細不在廷或者有當加意乎臣故曰居重馭輕者此也何謂居安慮危漢文帝時煙火萬里海內富庶言者皆曰天下已安已治矣而賈誼治安一策方以寢薪厝火爲慮謂有可痛哭流涕者誼豈好爲是張皇哉蓋安危禍福相爲倚伏有臣如誼如之何不爲漢深長思唐太宗四年以後斗米三錢外戶不閉致治之美幾於成康孰不爲太宗喜而帝也常以未治爲憂嘗謂侍臣曰朕有二喜一懼比年丰稔斗米三四錢一喜也北人久服邊鄙不聳二喜也治安則驕侈易生一懼也古人防微杜漸如此藝祖皇帝削平僭叛天下寧謐而幹幹自持不敢怠荒嘗乘快指揮一事忽忽不樂且曰爲天子亦大艱難聖謨洋洋萬代鑑今天下之勢固無內阻外訌之患然制治於未亂保邦於未危或者有當究心乎臣故曰居安慮危者此也臣願陛下審天下大勢之所趨而爲偏重之防察天下大機之所伏而爲久安之計則宗社幸甚臣干冒天威罪在不赦惟陛下矜而宥之臣不勝惓惓臣謹對

稼村類槁卷十四

欽定四庫全書

稼村類槁卷十五

元王義山撰

策問

稼村書院【庚午義試】

問科目取士古歟非古也古今言鄕舉裏選者必曰三代科目昉此乎若然則三代未嘗無科目也特不以科目名耳謂三代無科目何歟考之周禮以賔興者不一若所謂三物者曰徳曰行曰藝是也或謂徳不足則取之以行行不足則取之以藝若然則有徳行者固可無藝有藝者果可以無徳行歟所謂徳行藝者又皆條而六之徳則異之以知仁聖義中和行則別之以孝友睦婣任卹藝則析之以禮樂射禦書數或謂六徳六行六藝之中得其一者皆可以與鄕裏之選舉其說然與漢興有賢良孝亷茂才等科唐興有明經進士秀才等科洪惟本朝選舉之法𨿽不三代而士風淳一則三代也然而制度沿革有當講明者賢良方正舊以四通爲合格其後又以五通爲合格其後有以五通中選者一人又有二人皆四通而報罷者何待人不廣歟博學宏詞盛典也舊以三古三今爲題其後以四今爲題以三古三今爲題謂之大詞科以四今爲題謂之小詞科近年試小詞科非有出身者不可如大詞科則𨿽無出身任子亦許試或謂中間有侍從私其子而爲之地者何小詞科反不與試歟觧試舊例並用八月五日鎖院選日引試由是舉人多冒貫其後諸大學及諸路除四川並以中秋日試不知始於何年諸路差考官先是從禮部所請詔諸州隔一郡差以防請托之獘其後有建議者隔三郡差不知始於何人宗室不差考試熈丰以來行之其後有請差宗室爲試官者或謂淳熈間吏書建此議胡爲至今不盡差歟館職有試其初止詩賦謂非經國治民之道請攺試論策於是詔館職試論一道策一道胡爲至今止試策而不及論歟三嵗取士舊例也建紹間嘗展年矣其後復立爲三年定例不知復於何科進士廷射舊無有淳熈間始行凡中的中帖中垜者推恩有差不知始於何榜殿試止從初覆考不許詳定別自立等或謂嘉祐間詳定爲之彼果何人耶鎖防人不爲狀元非故事先朝乃翰林學士子先已賜進士出身後復廷試爲第一名不知何人建議以齋郎對策不當爲第一乃賜第二名或又謂皇祐間時宰爲之彼果何見邪宗女夫許赴漕人皆謂始於近年政府之請不知有因宗女夫所言於孝廟者凡孤遺宗女𨿽白屋亦許同有官漕試三十人取一不知創宗女夫之試者誰歟大學弟子員舊例三嵗科舉後混試時未有待補其後有因就試者多創爲待補不知立待補之法者誰歟覆試權要子弟國初制也中間嘗罷行矣其後又詔兩省防諌待從有服親省試合格者命後省覆試今不問權要例與覆試是歟非歟廷試賜燭舊有之然舊例正奏名賜燭降一甲余罰各有差或謂其後有因賜燭而納捲最後上讀其策嘆其忠讜親擢第一果爾則降甲之說然歟否歟某科禁懷挾某科置謄錄某科每舉十人爲一保某科給舉人往來公劵某科詔進士律賦並次第平仄用韻某科禮部秋放榜某科詔臣僚奏薦母得乞進士及第某科定釋褐狀元恩例比廷試第二人某科始分甲及賜同出身某科始唱名此制度沿革之大略也乃嵗仲春賓興詔下天下士莫不洋洋然動其心諸君行將試集英矣某科賜禦書某科賜進士詩某科宴瓊林苑某科詔金吾給狀元騶從七人淸道傳呼聽引雙節此又諸君唱名以後得意時事也綠袍不怕露防濕走入亂紅深處來諸君毋以狀元一時之榮耀自滿雪中未問和羮事且向百花頭上開諸君當以狀元他日之事業自期邇者申明科舉之制且有歇日之禁凡埸屋獘例將次第罷去矣設若有司以科舉條例爲問當思所以對

杭州府學【癸酉冬季堂試】

責吏之說何始乎夏商以前未聞也虞廷九官之命不曰往欽哉則曰往哉汝諧百僚師師百工惟時溫乎家人父子之惟諾𨿽曰三代攷績而黜幽之典不得已而見之明盛之朝者不多見於時庶績康庶事熈何往而非實世道一趍官刑制矣果厚待士夫意歟或謂官刑之制儆之也非眞刑之也始吾讀商書一則曰敢有二則曰敢有是滛亂巫之風未有也然其亂峻厲而震發君臣相與之气象防刻露矣世道柰何哉迨至成周周官一書其所以懇切訓告者亦甚費辭矣今觀自三事大夫而下豈眞有利口覆邦者豈眞有敗謀荒政者豈眞有不學靣墻蒞事惟煩者或謂成王過爲士大夫慮也果然歟至周官六典之作其所以待士大夫者又不古矣今觀一曰治典以治官府二曰教典以教官府三曰禮典以統百官夫曰治曰教曰禮此任官之常也至於政典以正百官政者正也必有不正者矣成周士大夫果有不正者歟其甚也又有刑典以刑百官嗚呼何忍歟猶幸其以事典終焉事典所以任百官也不終於刑又從而任之嚴於先而寛於後又何歟漢宣帝諸詔爲吏而下者不一不曰營私則曰欺謾是何漢之吏薄待其身而上煩人主之叮嚀告戒如此哉皇上自卽位以來責吏之詔屢矣非徒事聲色之化也播告之修不匿厥防王用丕欽則下用丕變矣然而瀆亂官常瘝曠職守者其風猶未殄詔書屢下丕應如易曰君子居室出其言善則千里之外應之誨之諄諄聽之藐藐何歟豈尙口乃窮歟或謂躬修實踐𨿽無愧於宮庭而眞意實徳猶未孚於天下歟孟子曰愛人不親反其仁治人不治反其智禮人不答反其敬行有不得者皆反求諸已又曰至誠而不動者未之有也不誠未有能動人者也苟誠矣苟反求諸已矣而猶曰吏奉吾語不勤果在上者責歟抑在下者責歟邇者月正元日出一札以風天下且於士大夫風俗不滿焉而歸之於無恥周子曰人不幸不聞過大不幸無恥爲士大夫者悚然於聖天子叮嚀告戒之下夫亦聞過矣而柰何乎恥心之不生哉古之君子以不能堯舜其君爲愧恥者噫彼獨何人哉夫人爲萬物之靈圎顱方趾履後戴皇具五常而爲之體揭三綱而爲之倫別四民而爲之業秀於其間者爲大夫士析人之圭儋人之爵一以無恥之心行之則爲貪爲虐爲奔競爲讒諂夫亦何所不至哉管子謂禮義亷恥爲四維又曰一維絕則傾二維絕則危三維絕則覆四維絕則滅栁子厚謂義之絕則亷與恥其果存歟防與恥存則義果絕歟審如是則二維也楊誠齋則防防然又以恥爲一維謂知恥則知禮義防矣二者之說孰是孰非歟夫禮義防恥之四維與仁義禮智之四端又果同歟孟子四端不言恥而以義爲羞惡羞惡恥也管子旣言義矣而又言恥何贅歟嗚呼恥之於人大矣哉嘑爾而與行道之人不受誰謂路人而有此見予惟不食嗟來之食以至於此誰謂餓者而有此語文人不愛錢武人不惜命誰謂介冑之士而能有此言圎冠峩如大袍襜如而不能以禮義防恥維其身者吾惑焉𨿽然世不皆若人也籜兮籜兮風其吹女一鼓舞間當有精白以承休徳者願相與講明之有司當以復於上

杭州府學【甲戌夏季堂試】

於戱自古泰和之盛者厥亦惟曰唐虞成周唐虞成周之盛莫盛於虞朝虞朝之盛莫盛於九官劉向謂舜命九官眾賢和於朝今觀九官之外又有四嶽十二牧者焉而四嶽十二牧之名不見於經何歟嘗以舜九官周六官而考之九官之命始於伯禹之宅揆與天官冢宰固同矣周官自冢宰而下卽繼之以地官司徒爲民計也舜自命禹而後卽以民食寄之稷其爲民計也均矣然嘗疑之周人自司徒而下以春官宗伯掌禮而舜則以典禮居五禮可後歟周人以夏官司馬掌兵戎刑用甲兵也而舜則止於刑而兵不預焉何歟周人以秋官司防掌刑居六官之五舜則先刑而後禮刑可先於禮歟周人以冬官考工居末爲技巧工匠而末之此藝成而下之意也舜則置此官於典禮典樂納言之先百工之事果可先於禮樂納言之官歟或謂舜之命官皆有次序非周人設官意也治天下不可以無相故命禹以宅揆民苦於無食也故命棄以爲稷民旣富矣不可以無教故命契以爲司徒司徒教民之官也旣教之而民不能皆帥教民不能以帥教不得已而有刑故命臯以爲士凡此者皆治人之先者也先者舉矣則可以治末矣工者治之末也故埀以共工於是治人之事具則推而及於鳥獸艸木故命益以爲虞夫其所以治至於鳥獸艸木則天下治之極矣天下之治極則可以立禮之時故命伯夷以典禮夫治至於鳥獸艸木而又有禮以節之此功成作樂時也故命防以典樂舜猶未敢以天下爲已治而謂吾無過之可言也故命龍以納言而卒至於無言之可納嗚呼盛矣哉論者以是爲舜命官之次序果然歟然有可疑者伯禹之賢舜知禹也素矣何待於四嶽之薦而後畀之以宅揆之任自咨四嶽而後必至於僉曰然後兪之何歟子夏謂舜有天下選於眾舉臯陶而不及禹何歟自禹而下相遜者凡四稷契臯陶防龍獨無遜何歟果同寅協防和衷之意歟殳斨伯與朱虎熊羆乃埀益所薦者以埀益所薦者至於非其人舜皆不之用何歟或謂舜嘗以朱虎熊羆爲益之助果何所證歟舜命九官而後卽繼之以咨汝二十有二人以四嶽九官十二牧參而計之殆不止二十二人之數釋者於九官之中獨指禹埀益伯夷防龍六人而稷契臯不與焉果然歟或謂四嶽乃一人領十二牧果爾則以四嶽爲一人通九官十二牧始合二十二人之數審如是則釋者果何所見而指四嶽爲四人又去九官之三歟或謂禹益埀伯夷皆新命故疇於眾人而後用棄契臯陶防舊爲是官特因其已任之職而申勑之果然歟諸君幸而生於登明選公之時行將仕於時矣願舉虞朝之所可疑者以告

稼村書院【甲戍秋課試】

大學一書以身心爲綱領有主於修身者則曰紫陽不云乎湏就自身心上做工夫方始應得萬事審如是則大學之綱領當在身有主於正心者則曰紫陽不云乎此心之靈苟得其正則無不合於理審如是則大學之綱領當在心二者果何所折衷歟孟子嘗曰天下之本在國國之本在家家之本在身此又以身爲主而心不與焉何歟仲舒又謂正心以正朝廷正朝廷以正百官正百官以正萬民此又以心爲主而身不與焉何歟至唐韓愈原道一篇其言古之欲明明徳於天下者先治其國欲治其國先齊其家欲齊其家先修其身欲修其身先正其心欲正其心先誠其意是身與心皆無遺論矣然自誠意而上不及格物致知又何歟至於進學一觧自春秋易詩以至於書四者偹矣而禮記獨不與何歟無怪乎愈於大學未詳也本朝自道理最大之言發於開國之元臣而吾道之脈有所寄迨至仁祖宋興已七十餘年矣而斯道之在天下旣衍而昌旣沃而光日以鴻厖自天聖五年賜進士中庸篇寶元元年賜進士大學篇而後周程張之學始出盛哉仁祖之有功於斯道也迨至理皇又從而表章碩大之而理學又大明於天下𨿽然理學一源固得於我祖宗闡明之功然大學入門學者之所以用工者自心始乎抑自身始乎或者則曰大學自物格至於天下平由內而外由始而終其序有八而心居中焉心之外爲身身之外爲家家之外爲國國之外爲天下四者等級不可紊也由心而上有所謂知知者心之識悟非心之外別有知由知而上有所謂物格物者此心窮極事物之理非心之外別有物三者不可以等級論也爲是說者是以七者之綱領在心果然歟又有以身爲綱領其說謂修身在誠意正心齊家治國平天下之間猶皇極居九疇之中意與心知與物皆包於身家國天下皆基於身則防防以自天子至於庶人壹是皆以修身爲本爲是說者是七者之綱領皆在身果然歟由前之說則大學綱領在心者爲是由後之說則大學之綱領在身者爲是諸君防繹此義熟矣願相與講明之

稼村類槁卷十五

欽定四庫全書

稼村類槁卷十六

元王義山撰

講義

子路曽晳冉有公西華侍坐子曰以吾一日長乎爾毋吾以也居則曰不吾知也如或知爾則何以哉

子路曽晳冉有公西華侍坐子曰以吾一日長乎爾毋吾以也是時魯哀公十五年夫子自衛返魯之五嵗時夫子年七十二曽晳冉有季路三子同齒者也少夫子九嵗子華少夫子十一嵗故曰長乎爾攷夫子所問與公冶長所載孟武伯問子路冉有公西華者實同一時子路冉有公西華所對與夫子所答孟武伯者如出一口按論語公冶長孟武伯問子路仁乎子曰不知也又問子曰由也千乘之國可使治其賦也不知其仁也又問求也何如子曰求也千室之邑百乘之家可使爲之宰也不知其仁也又問赤也何如子曰赤也束帶立於朝可使與賔客言也不知其仁也武伯之問哀公十五年春也季路曽晳冉有公西華侍坐其年夏五月也子曰以吾一日長乎爾毋吾以也居則曰不吾知也如或知爾則何以哉子路則曰千乘之國攝乎大國之間加之以師旅因之以饑饉由也爲之比及三年可使有勇且知方也子路所對卽夫子答孟武伯之問所謂由也千乘之國可使治其賦也冉求則曰方六七十如五六十求也爲之比及三年可使足民如其禮樂以俟君子冉求所對卽夫子答武伯之問所謂求也千室之邑百乘之家可使爲之宰也公西華則曰赤也非曰能之願學焉宗廟之事如防同端章甫願爲小相焉子華所對卽夫子答武伯之問所謂赤也束帶立於朝可使與賔客言也三子之答卽夫子答武伯而許之之辭也人但知季路冉有公西華侍坐之對載於先進而不知夫子答武伯之問所以許三子之辭載於公冶長者其篇次先後𨿽不同實發於哀公十五年同此一時也蓋三子聞夫子答武伯之辭謂夫子以此許我矣未幾而承夫子之問遂以夫子所以許我者答夫子求以合乎夫子之意若曽晳則不特武伯之問不及又別是一等人品蓋其天資髙明用志逺大因夫子之問以發其胸中之天不求以合乎夫子而黙與夫子合𨿽然此論三子答夫子之問與夫子答武伯而同一辭者也若夫侍坐之頃夫子所以許冉有公西華者蓋取其有禮樂意思而深取曽防者以其深造乎禮樂之極也由不知禮則哂之矣今觀冉求所對方六七十如五六十求也爲之比及三年可使足民如其禮樂以俟君子冉求此語非禮樂而何求言禮樂而曰俟君子此求自謙之辭孰謂求而不可與語禮樂哉子華所對赤也非曰能之願學焉宗廟之事如防同端章甫願爲小相焉子華此語非禮樂而何子華𨿽止及禮而宗廟之事與夫諸侯防同之際有禮無樂可乎孰謂子華徒知禮而不及樂哉二子所志皆禮樂之事若防之禮樂則異乎二子所謂禮樂者矣自暮春者春服旣成浴乎沂以至風乎舞雩禮之無體者也自鼔瑟希鏗爾捨瑟而作以至於詠而歸樂之無聲者也禮至於無體樂至於無聲禮樂之妙也或曰求赤之志於禮樂信然矣由之對其說曰千乘之國攝乎大國之間加之以師旅因之以饑饉由也爲之比及三年可使有勇且知方也此其志在於爲國於禮樂乎何異吁是不善觀夫子之意矣夫子哂由曰爲國以禮其言不譲是故哂之求赤於問答之間皆知有禮樂之事由則不知禮而率爾以對者也若防則深識乎禮樂之妙極而至於無聲無體之天此夫子所以與之也然夫子責由以禮而不及樂又何也嗟夫樂豈易言哉天髙地下萬物散殊而禮行焉周流不息合同而化而樂生焉樂者禮之所由以生也由不知禮尙何責以樂哉蓋二子僅能得禮樂之粗曽防則造乎無聲無體之妙由則不知禮矣況可與言樂耶愚於此益可想見夫子之所以與防者矣嗟乎禮樂非易事也玉帛鐘鼔云乎哉禮至於無體樂至於無聲禮樂之天也非曽防其孰能知之方其托意於春服旣成以至於童冠浴沂禮猶有體也及其風乎舞雩則無體矣方其鼔瑟希以至於鏗爾捨瑟而作樂猶有聲也及其詠而歸則無聲矣暮春者和順之時也禮樂者和順之積也遐思雲淡風輕宇宙澄廓至和極順妙造眞筌此時此意眞與天地萬物上下同流此禮樂之天也吁豈易言哉然攷四子之言志正在於哀公十五年夏五月防以爲暮春何也蓋周五月夏三月也孔門用夏時此防所以言暮春也𨿽然學者知防之又有以異於三子者乎人知三子皆有出仕意而防獨無意於仕噫豈特防哉眞西山嘗謂曽氏自防而參自參而元孔門三世不仕惟曽耳嗚呼此防之所以有異乎三子者也此防之所以有異乎三子者也嗚呼防斯人吾誰與歸

子在齊聞韶三月不知肉味曰不圖爲樂之至於斯也

樂以韶名何居韶紹也舜紹堯也故曰韶韶以九名何居先儒謂水火金木土谷惟修正徳利用厚生惟和九功惟敍九敍惟歌九歌卽九韶始嘗疑之攷之舜紀可知巳舜咨二十有二人惟禹之功爲大披九山通九澤決九河定九州四海之間咸戴舜之功乃興九韶樂韶以九名自此始然齊有韶何或謂陳舜之後敬仲奔齊故齊有韶此說然也敬仲在陳非司樂之官敬仲豈知韶者嘗攷當時諸國惟魯樂最偹季札來聘請觀周樂見舞韶箾者曰徳至矣哉大矣如天之無不幬也如地之無不載也𨿽甚盛徳蔑以加於此矣則魯有韶舊也謹按齊景公三十一年大師摯自魯適齊夫子亦以是年適齊明年夫子與大師論樂聞韶音齊無韶而有韶竊謂齊因摯而後有韶也嘗讀孟氏書而有攷於夫子所聞之韶矣齊景公嘗召大師曰爲我作君臣相說之樂蓋徴招角招是也大師𨿽不明言爲摯然以年攷之不相先後又以大師名未必非摯也招與韶同先儒謂卽舜韶樂則夫子所聞之韶未必非徴招角招也論語不曰子聞韶於齊而曰子在齊聞韶何也劉向序之於初至齊之時子長系之於適齊之後證以先儒之說則當是夫子初至齊之時何以言之先儒引國語謂夫子適齊促從者曰韶樂作矣從者曰何以知之曰吾見童子視端而行直知其爲韶樂作初夫子遣公西華使齊道通齊之好華之往也正景公三十一年華返命而夫子以是年十二月適齊正大師適齊之後則夫子所聞之韶合在初至齊之年門人因夫子至齊而書在齊元非在齊也夫子喜於聞韶子長謂學之三月不知肉味蓋心悅韶音不知芻豢之悅我口也然學之與三月二字俱可疑夫子豈待學而後知韶哉且以季札觀樂之年攷之是時夫子方防自時厥後至昭公二十五年正夫子適齊之年夫子魯人也豈有生於魯而不知魯有韶哉又豈待至齊而後學哉此學之二字論語所以不載𨿽然齊本無韶也因摯而有韶是時惟魯得以用天子之樂如所謂不圖爲樂之至於斯者夫子之意不謂齊而有此韶也先儒以三月爲音字謂子在齊聞韶音不知肉味其說爲是嘗因是而有疑於書書自秦火後其錯亂固多莫甚於防曰以下防曰戛擊鳴球搏拊琴瑟以詠祖考來格虞賔在位羣後徳譲如此則不待韶而球琴瑟搏拊可以洽神人和上下矣又曰下管鞀鼔合止柷敔笙鏞以間鳥獸蹌蹌簫韶九成鳯凰來儀如此則管鞀鼔柷敔笙鏞簫可以感格鳥獸鳯凰而球琴瑟搏拊亦可無矣今欲用先儒釐正書法例自防曰以下先敍作樂一叚然後及感格處防曰於予擊石拊石防曰戛擊鳴球搏拊琴瑟以詠以至下管鞀皷笙鏞以間合止柷敔簫韶九成此是作樂防合作一叚然後及祖考來格虞賔在位羣後徳譲庶尹允諧鳯凰來儀鳥獸蹌蹌百獸率舞此是感格處合又作一叚自神和以至人和自人和以至物和文意方順且如合止柷敔一句據本文元在笙鏞以間簫韶九成之上柷敔所以合止樂也樂止矣豈有樂止之後方奏笙鏞簫也先儒泥古自防曰以下不加訂正孔安國所謂錯亂者皆此也諸君又知韶樂之功用有所謂極致者乎韶之功用不特鳥獸蹌蹌鳯凰來儀萬物和於野最是虞賔在位羣後徳譲眾賔和於朝可以見樂之感人也深虞賔丹朱也丹朱不肖全在傲禹曰母若丹朱傲又曰傲虐是作以不肖之丹朱堯所不能化一聞韶樂之音盡變其傲狠之气質與羣後相遜譲噫舜之韶樂不特能化堯所不能化之丹朱而其樂舞之能化不率之苖樂記謂干戚羽毛謂之舞則舜之干羽卽樂舞也舜之樂其至矣乎嘗因是而知夫子定樂有由矣夫子自衞返魯然後樂正夫子何以正樂於自衞返魯之後衞之伶官多賢者攷之當時簡兮刺不用賢也衞之賢者仕於伶官皆可以承事王者蓋衞謂之伶官多賢可以爲王者之佐此詩人所以比之爲西方美人或曰鄭衞之音夫子所惡今而有取於衞非夫子意吁是不然衞之伶官多賢者夫子未必不與之論樂也此夫子所以放鄭聲而不及衞者有由也此夫子所以正樂不正於他國歸來之時而正於自衞返魯之後也又聞夫子自衞返魯取詩三百五篇被之弦歌以求合乎韶樂之音嗚呼何其致意於韶如此哉旣曰韶盡美矣又盡善也又曰樂則韶舞至齊聞韶又曰不圖爲樂之至於斯也嗚呼吾安得不三嘆三詠舜之韶也哉

孟子曰人之有道也飽食暖衣逸居而無教則近於禽獸聖人有憂之使契爲司徒教以人倫父子有親君臣有義夫婦有別長防有序朋友有信

子夏曰賢賢易色事父母能竭其力事君能致其身與朋友交言而有信𨿽曰未學吾必謂之學矣先儒謂此四者人之大倫或謂五常之中闕一不可子夏言人倫先夫婦造端乎夫婦也言君臣父子朋友而不言兄弟或者疑焉然有父子一倫則兄弟一倫在其中矣兄弟其初一人之身也孟子論舜敷五教而先之以飽食暖衣逸居而無教何也指舜之時而言也先儒雲水土平然後得以教稼穡衣食足然後得以施教化嘗讀伊川春秋傳序有曰天之生民必有出類之才起而君長之道之而生飬遂教之而倫理明方堯之時洪水橫流汜濫於天下艸木暢茂禽獸逼人堯獨憂之舉舜而敷治焉舜使益掌火益烈山澤而焚之禽獸逃匿禹疏九河防濟漯而注諸海排淮泗而注之江水土而旣平矣民不可以無衣食也后稷教民稼穡樹藝五穀五穀熟而民人育是道之而生飬遂也人之有道也飽食暖衣逸居而無教則近於禽獸聖人有憂之使契爲司徒教以人倫是教之而倫理明也夫人莫患乎生飬不遂而倫理不明也人之所以異於禽獸者以倫理明耳當是時水自水耳人心之五常無恙也蓋洪水能爲世變之變而不能變人心之五常舜之所以命契爲司徒使之教者舜特過爲之慮耳豈有堯舜之民而待於教哉書所謂百姓不親五品不遜亦過爲之慮耳豈有堯舜之民而不親不遜者哉人心之五常與生俱生不以水而消長也契亦不過因其父子有親而使之知所謂親因其君臣有義而使之知所謂義因其夫婦長防朋友有別有序有信而使之知所謂別所謂序所謂信學者莫把有字作尋常讀過有者固有之也非外鑠我也蓋嘗因是而嘆舜於五常之中所以處人倫之變者二父子也兄弟也人莫不有父子也舜之父子則不然也父頑母嚚舜可謂甚不幸矣舜則曰吾爲人子而子職之不共父母之不我愛宜也父母何心哉魏鶴山云親譬則天也天之於物栽者培之傾者覆之取之自彼天何心焉親之於子賢則親之無能則下之致之自巳親何心焉故古今無未定之天亦無難事之親舜豈無能而取薄於親哉舜大聖人也舜則曰我無能焉安有父母而不是者自克諧以孝烝烝乂不格姦而後舜得以逰夫父子之天矣人莫不有兄弟也舜之兄弟則不然也象日以殺舜爲事往入舜宮欝陶忸怩四字不多見於經與子惟見於孟子五子之歌皆弟告兄之辭象至不仁欝陶忸怩亦不能冺於口此時之象非前日之象矣於此見羞惡之心不以象而亡也自洪水旣平之後至湯之時世道一大變故人紀又一次修飾今觀伊尹告太甲曰先王肇修人紀夫伊尹不特曰修而曰肇修者又人紀之一初也自肇修而後君君臣臣而君臣之紀復一初父父子子而父子之紀復一初夫婦各安其所以爲夫婦兄弟各安其所以爲兄弟朋友各安其所以爲朋友而夫婦兄弟朋友之倫又一初此湯之所以大有功於人紀也至武王之時世道又一大變故人紀又一次大修飭武王於是乎訪箕子一則曰彛倫二則曰彛倫皆所以爲綱常計此班孟堅賦東都所以曰建武之元四海之內更造夫婦肇有父子君臣初建人倫實始正爲此也先民有言五常之中獨欠師道或欲以朋友一倫爲師友晦翁嘗謂五常中朋友一倫關於人倫之四父子君臣夫婦長幼所以有親有義有別有序皆自朋友講明中來若以朋友爲師友此說卻未爲當蓋五者皆不可無師師道一日不立則父子失其所以爲父子君臣失其所以爲君臣夫婦長幼朋友失其所以爲夫婦長幼朋友記曰天生時地生財人其父生而師教之夫言天地而與師並言以此見天地與師道並一日無師道𨿽天地不能立也舜之所以使契爲司徒者司徒卽師也師氏一職不屬之他官而屬之司徒司徒非師而何彼謂舜五典中無師者未之思耳嘗因孟氏之辭而大有感焉舜之敬敷五教在寛此母忿嫉於頑之意也至孟子則曰逸居而無教則近於禽獸聖人豈思以禽獸待人哉晦翁云今人議論有餘躬行之不足能言之猩猩鸚鵡也嗟夫夜气之不存猶可涵飬也孟氏直截謂則其違禽獸不逺逸居而無教猶可告語也孟氏直截謂近於禽獸聖賢豈不欲人其人哉人而胸中無天理則貌人而禽獸其心矣豈特不逺之云乎𨿽然禽猶有返哺也獸猶有麟趾也人而禽獸如也猶可也人而不禽獸如也可乎哉

稼村類槁卷十六

欽定四庫全書

稼村類槁卷十七

元王義山撰

講義

九卦十三卦

洪平齋云易有九卦善一身十三卦善天下嘗因易而求之書九卦正徳之事也十三卦利用厚生之事也試以九卦言履徳之基也聖人旣踐實地以履是徳矣而無以執之懼其易於轉移也於是乎謙以爲之柄旣有所執矣而無以定之懼其流於放肆也於是復以爲之本旣有所本矣而無以固之懼其本之揺也於是乎恆以爲之固旣固矣可自足乎必有以損巳之欲以修其徳旣修矣而又益巳之善以裕其徳旣裕矣聖人猶不敢自巳也猶謂夫天下之事安得其常通而不至於困也聖人於此旣有以取乎井之洌而不食使在我者常淸又有取乎巽之順而能直使在我者不撓以是爲處困之道而徳之基益壯矣非書所謂正徳之事者乎若夫利用厚生之事則吾於十三卦有考焉古者庖犧氏之王天下也作結防以爲网罟以佃以漁蓋取諸離庖犧氏沒神農氏作斵木爲耜揉木爲耒耒耜之利以教天下蓋取諸益日中爲市而致天下之民聚天下之貨交易而退各得其所蓋取諸噬嗑庖犧以前未有耒耨也於是爲之网罟使斯民享田漁之利至神農之時始教之以耒耨而民有食矣而不皆有也於是乎合天下之民聚日中之貨使斯民交易以通其有無此庖犧神農氏之易作非書之所謂厚生之事乎神農氏沒黃帝堯舜氏作誠謂夫上古聖人旣有以厚民之生而未有以便斯民也是以偹物致用立成器以爲天下利自乾坤以至於夬皆所以開物成務以前民用者也楊誠齋之說曰自斯人之寒而皮未知織組之制也於是乎作衣裳自斯人之出入阨於川隔而道防也於是乎作輪轡自斯人之虞於防攘而懈於守禦也於是乎作門柝自斯人之知有耕耨而未知防作也於是乎作杵臼自斯人無爪牙以自衞而憂於搏噬也於是乎作弧矢自斯人穴處而病於濕也於是乎作宮室自斯人死而戚於虆梩之掩也於是乎作棺槨自斯人之苦於結防而無冊籍也於是乎作書契是皆制物尙象以便斯民而百姓莫不日用而不知者此黃帝堯舜之易非書之所謂利用之事乎嗟乎書言正徳利用厚生而其事乃俱載於易學者可不深考乎然利用厚生皆始於正徳故書曰徳惟善政自徳而政政卽利用厚生之事也抑又論之以十三卦而論由後九卦言之無非偹物以爲民用由前三卦而言之於此益見聖人所以爲民立命之意學者尢當於書求其防今觀佃漁之取於離卽所謂奏鮮食耒耨之取於益卽所謂奏艱食也交易之取於噬嗑卽所謂懋遷有無也嗚呼善觀易當觀之書子夏之門人問交於子張子張曰子夏云何對曰子夏曰可者與之其不可者拒之子張曰異乎吾所聞君子尊賢而容眾嘉善而矜不能我之大賢歟於人何所不容我之不賢歟人將拒我如之何其拒人也

觀子張問交一叚全是聖人气象孰謂子張而有是言哉子防則曰吾友張也爲難能也然而未仁曽子則曰堂堂乎張也難與並爲仁矣以難能難與之人而能發尊賢容眾嘉善矜不能之語何也蓋嘗攷之而得其說矣子張嘗問仁於夫子夫子曰能行五者於天下爲仁矣請問之曰防寛信敏惠防則不侮寛則得眾信則人任焉敏則有功惠則足以使人夫子答子張頭兩句便是箴之子張侮人者也夫子訓之以恭子張不能得眾者也夫子訓之以寛如信敏惠皆所以救其偏而進之道何者不恭則何以尊賢而嘉善不寛則何以容眾而矜不能以子張而有尊嘉矜容之語竊意在夫子答問仁之後有以變化其气質故今日之子張非前日之子張矣子防曽子所以病子張者竊意在子張未問仁之先自子張領防夫子爲仁之防賢則尊之善則嘉之非自恭則不侮中來歟眾則容之無能則矜之非自寛則得眾中來歟學者惟見其爲防寛之子張而不見其爲難能難與之子張聖人之善於化人气質如此夫仁與天地萬物爲一體而斯人者與我並生於天地間者也君子一身斯人之責萃焉斯人也皆我也我豈能以絕夫人哉此子張之所以謂我之大賢歟於人何所不容我之不賢歟人將拒我如之何其拒人也子張蓋知夫人卽我也不敢以我而絕夫人也非絕人也自絕也夫以人視人則與我爲二以我視人則人與我爲一嗟夫人而賢也彼自賢耳人而善也彼自善耳於我乎何與而我乃尊之嘉之何也人之賢我賢也人之善我善也我而尊之尊我也我而嘉之嘉我也人而爲眾人也彼自眾人耳人而不能也彼自不能耳於我乎何卹而我乃容之矜之何也人之爲眾人我爲眾也人之不能我不能也我而容之容我也我而矜之矜我也嗚呼孰謂子張有是言哉子張自聞恭則不侮之語然後知所以尊賢所以嘉善子張自聞寛則得眾之語然後知所以容眾所以矜不能吁非夫子之教則難能難與之子張豈知恭寛之爲仁也哉甚矣人之气質不可無所化也亦甚矣聖人化人之速也大抵聖賢生世皆有天命人窮之責以斯人之卽我幸而爲賢爲善者何少不幸而爲眾人爲不能者何多子張則曰皆我也吁非聖人孰能變子張之气質哉自夫世人之狹於待夫人也其於人之賢者則曰彼未必賢於我也其於斯人之善者則曰彼未必善於我也我而忽之忌之可也其於斯人之眾人則曰彼不如我也其於斯人之不能者則曰彼何足與於我也我而斥之棄之可也嗟乎何其狹於待人也子張未聞恭寛以前𨿽同門之子防曽子且難之子防則曰難能曽子則曰難與斯人也敢近之哉及其聞夫子之言則又一子張矣先儒謂子張外有餘而內不足故門人皆不許其爲仁此未聞恭寛以前之子張也惟其外有餘故一聞斯言而卽變非特夫子之言也嘗讀秦誓而有感夫古人之用心也古之人其心休休焉其如有容焉人之有技若已有之人之彥聖其心好之夫人之彥聖而好之其有技者若已焉其爲尊賢嘉善之意至矣而猶休休焉其爲容矜之意藹然言意之外寕有一毫忿嫉於頑之意哉孰謂子張而知此意乎𨿽然子張之取友固不失爲皇極並包兼容之道子夏之可者與之不可者拒之截乎其嚴者取友必端之意也夫子嘗謂曽子曰商也日盈賜也日損曽子曰何謂也曰商也好與賢者處賜也說與不若巳者處與賢者處可者與之也與不若巳者處是不拒其不可者也可不可之間道之損益系焉此子夏之論所以截乎其嚴也此夫子所謂商也好與賢者處也嗚呼此商之所以爲益歟

仲尼祖述堯舜憲章文武上律天時下襲水土譬如天地之無不持載無不覆幬辟如四時之錯行如日月之代明萬物並育而不相害道並行而不相悖小徳川流大徳惇化此天地之所以爲大也

先儒謂鄕黨一篇冩夫子之眞嘗讀鄕黨至誾誾如也此夫子之出辭气自君在踧踖如也至私覿愉愉如也此夫子之動容貌自君子不以紺緅飾至齊必有明衣布所以紀夫子之服飾也自齊必變食至齊如也所以紀夫子之飲食也自席不正不坐至不親指所以紀夫子之應事接物也𨿽然此以迹求聖人也聖人而以形迹求淺矣聖人其大造化乎門人之善形容者莫如子貢子貢曰他人之賢者丘陵也猶可逾也仲尼日月也無得而逾焉又曰夫子之不可及猶天之不可階而升也子貢以日月形容夫子盡矣乎曰未也門人之善形容者又莫如有若子貢曰自生民以來未有夫子也有若曰豈惟民哉麒麟之於走獸鳯凰之於飛鳥泰山之於丘垤河海之於行潦類也聖人之於民亦類也出乎其類防乎其萃自生民以來未有夫子也有若以山海形容夫子盡矣乎曰未也門人之善於形容者又莫如曽子曽子曰江漢以濯之秋陽以暴之皜皜乎不可尙巳曽子兼江漢秋陽以形容夫子盡矣乎曰未也然則如何而可曰諸君於於然峩峩然登夫子之堂讀夫子之書徒見乎瞻之在前而不知所以在前爲何如徒見乎仰之彌髙而不知其所以彌髙爲何若徒見乎宗廟之美室家之好百官之富而不知其所以美所以好所以富者爲何在盍相與論聖人之大造化乎然則必如何而可以盡吾夫子也萃天地造化之大於夫子之一身其惟子思仲尼一章乎子思曰仲尼祖述堯舜憲章文武上律天時下襲水土辟如天地無不持載無不覆幬辟如四時之錯行如日月之代明萬物並育而不相害道並行而不相悖小徳川流大徳惇化此天地之所以爲大也謂非萃天地造化於夫子之一身乎嗚呼盛哉此夫子之所以爲夫子也堯舜之所以爲堯舜文武之所以爲文武天地之所以爲天地皆夫子分內事故曰祖述堯舜憲章文武上律天時下襲水土堯舜曰祖述以其道之所從出也文武曰憲章以其道之所由備也天時曰律如律調之也水土曰襲如服襲之也不時不食迅雷風烈必變律天時之事也居魯而縫掖居宋而章甫襲水土之事也財成輔相各遂其宜非有所增益也是道也充滿天地周流四時著明日月流動萬物皆並行而不相悖者也語其徳之小則謂之川流語其徳之大則謂之惇化言天下無物不生育也如是則與天爲一矣故曰此天地之所以爲大也然子思此一章不特萃天地造化於夫子之一身抑且合乎子貢有若曽子諸子所以形容夫子者萃於一章而中庸前數章又皆總括乎此嗚呼盛哉此夫子之所以爲夫子也試以中庸前數章考之舜之大知文王之無憂武王之達孝此中庸言舜文武也而此一章則言祖述堯舜憲章文武中庸𨿽不言堯而舜述堯者也非中庸之所謂堯舜文武者乎悠久無疆此中庸言天時也不重不泄此中庸言水土也而此一章則言上律天時下襲水土非中庸之所謂天時水土者乎髙明博厚此中庸言天地也至誠無息此中庸言四時也常久不巳此中庸言日月也而此一章則言辟如天地之無不持載無不覆幬辟如四時之錯行如日月之代明此非中庸言天地四時日月者乎大哉聖人之道洋洋發育萬物此中庸言育萬物也而此一章則言萬物並育而不相害道並行而不相悖此非中庸之所謂育萬物者乎淵淵其淵浩浩其天此中庸言逹天徳也而此一章則言小徳川流大徳惇化此非中庸之所謂逹天徳者乎以是觀天地造化之妙散見於中庸數章而皆總括於此一章又萃而歸之夫子之一身嗚呼盛哉此夫子之所以爲夫子也夫子其集中庸之大成也歟何子思之善於形容也然則子思之形容夫子盡矣乎曰猶未也何也夫子太極也天地水土日月四時與夫川流惇化極其妙則無體可求矣孰謂夫子而可以形體求乎抑嘗因是而有疑焉子思孔子之孫也爲人之孫而字其祖何也子思蓋謂仲尼者六經之仲尼也千萬世之仲尼也吾豈敢私之以爲巳祖哉是又一孔安國先君孔子矣安國之稱先君是一家之孔子何其小吾夫子也或曰中庸何以稱仲尼者再也中庸第二章

仲尼曰君子中庸小人反中庸子思所以系仲尼於中庸之上者蓋以夫子集中庸之大成者也是以總括前數章天地造化之大而歸於夫子之身況敢私夫子以爲巳祖哉嗟夫仲尼之爲仲尼非孔氏一家之仲尼也六經之仲尼也千萬世之仲尼也嗚呼盛哉夫子嗚呼盛哉夫子此夫子之所以爲夫子也

象曰天地交防後以財成天地之道輔相天地之宜以左右民

防其上古之極治也易十變而成防開辟之世也屯防鴻荒之世也需訟結防之世也師比阪泉涿鹿之世也畜履書契之世防其唐虞雍熈之世乎因是而推唐虞春也溫溫乎其和也夏假也假者大也長飬之時也故虞書言夏之政其善在飬民商秋也揫斂之時也故先儒言商之政嚴厲而駿發周冬也天運一周成一嵗也然則四時之運其遂窮矣乎曰窮而不窮也周而復始也春而夏夏而秋秋而冬冬而又春也然而周以後柰何不常春也嗚呼安得挽三代以後之天下而春之夫以四時配唐虞夏商周亦猶康節以十二時配元防運世上下數千萬年也謹按周易一陽之生於時爲十一月於卦爲復二陽之生於時爲十二月於卦爲臨三陽之生於時爲正月於卦爲泰蓋嘗攷之易六十四卦一卦具一象一象具一事惟泰之象兼三才而言他卦則皆指一事而言也防之象曰後以財成天地之道輔相天地之宜以左右民聖人中三才而立以財成輔相左右之責萃而歸之一身財成者何因天地之道而均以節之之謂輔相者何因天地之宜而順以導之之謂左右者何天之生民作之君以爲之司命也嘗愛橫渠有云爲天地立心爲生民立命爲萬世開太平斯言也惟防足以當之防之所謂財成輔相者是爲天地立心也防之所謂左右民者是爲生民立命也夫如是則能爲萬世開太平矣泰於月爲正書言月正元日則正中有元也防𨿽不言元亨而未嘗不言元吉橫渠言爲天地立心爲生民立命爲萬世開太平而又繼之以爲前聖繼絕學審吾道之絕續又泰否之所關𨿽然主張吾道其惟泰之君子乎防之象曰天地交而萬物通也上下交而其志同也誠齋嘗謂防之爲防可以一言盡者交而巳然而防之彖象三言交而六爻不言交何也嘗攷之防六爻𨿽不言交而九三一爻言際際交際也九三一爻介乎陰陽交際之間故九三之象曰天地際也交者何陰陽之界限君子小人之所攸分也否則變而爲否矣今泰之君子固巳在內而白駒空谷猶有人焉易曰防茅茹以其彚徵吉泰之初九也繼今以往儻能盡天下之君子朝取一人焉防其尢暮取一人焉防其尢泰不在玆乎

稼村類槁卷十七

欽定四庫全書

稼村類槁卷十八

元王義山撰

講義

伊尹曰天之生此民也使先知覺後知使先覺覺後覺也予天民之先覺者也予將以斯道覺斯民也非予覺之而誰也

按伊尹此語萃天下之責於一身而不辭如所謂非予覺之而誰者此語尢切直以天下之愚由巳當是時任天下之責者也湯大聖人也伊尹則曰其責不專在湯也嗟夫天下之人於伊尹乎何與而伊尹若是哉天下之大有一夫不獲者伊尹則曰時予之辜凡當時之不獲者皆未覺者也天下之人有匹夫匹婦不被堯舜之澤者伊尹則曰若巳推而內之溝中凡當時之不被堯舜之澤者皆未覺者也舉天下什百千萬覺矣而有一未覺焉若未甚害也伊尹若無所容其身自謂有餘責矣此伊尹所以不曰予天民之先覺則曰予將以斯道覺斯民又直截謂非予覺之而誰伊尹凡二言予者蓋盡以其責歸諸巳也以巳之昭昭使人之昭昭盛哉伊尹厚待斯人之心也嗚呼不有先覺誰開我人夫人未有不具知覺以生者特所覺有先後耳先覺如伊尹豈忍視天下之未覺而若是恝哉孟軻氏謂伊尹自任天下之重如此天下湯之天下也伊尹以湯之天下爲己任若無與於湯者嗟夫天下固湯之天下也伊尹何敢諉其責於湯而曰非我也湯學於伊尹湯亦待伊尹而覺也天下之任有重於此乎嘗怪韓愈原道有曰堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻而伊尹則無與焉愈豈知道者張無垢曰堯舜禹以後湯以前全是伊尹接得來中間無伊尹斯道之脈果誰繼堯舜禹以後湯以前伊尹是一个大接頭孟軻氏論道統五百餘嵗而一傳自堯舜禹以至湯兼伊尹而言愈置伊尹於不論非知道者眞西山謂愈本不知道因作文以見道誠哉是言使原道而曰堯以是傳之舜舜以是傳之禹禹以是傳之伊尹伊尹以是傳之湯吾何尢嘗以書考之伊尹之先覺不特覺當時之人且覺天下後世自孔孟後以至近世大儒其格言大訓多出於伊尹五篇之書人但知性相近也習相逺也性習之說自夫子始不思玆乃不義習與性成則性習之說伊尹曽說來人但知剛健篤寔光輝日新其徳日新之說自湯始不思終始如一時乃日新則日新之說伊尹曽說來人但知君子以常徳行習教事常武美宣王有常徳常徳之說自易與詩始不思常厥徳保厥位則常徳之說伊尹曽說來人但知孝弟爲仁之本又曰仁之實事親是也義之實從兄是也事親從兄與夫孝弟之說自孔孟始不思立愛惟親立敬惟長則事親從兄與夫孝弟之說伊尹曽說來近世大儒有主一之說不思徳無常師主善爲師善無常主協於克一則主一之說伊尹又曽說來有不貳以二不參以三之說不思徳惟一動罔不吉徳二三動罔不凶則不二不三之說伊尹又曽說來若夫曰先知曰先覺曰天民其說皆始於伊尹眞西山謂學之一字自說命始不知師之一字又學之所從出前乎典謨所未發而伊尹發之伊尹所以詔來世開後學者不特先儒不能外𨿽孔孟六經不能外也謂非先覺可乎然吾旣責韓愈原道不及尹又深不取乎愈之不知尹爲任道之重觀其上宰相書曰古之君子相其君也一夫不獲若巳推而內之溝中是知有伊尹矣而止以相業稱豈知道者耶知尹者惟孟軻氏其言伊尹任天下之重者凡三旣曰其自任以天下之重如此又曰其自任以天下之重也又曰伊尹聖之任學者徒知所謂任而不知所以任嘗考之書伊尹言尹必言躬於太甲則曰惟尹躬克左右厥辟宅師又曰惟尹躬先見於西邑夏於咸有一徳則曰惟尹躬曁湯夫言尹必言躬伊尹蓋謂任天下之重者身也吾豈敢私其身爲巳之身身者天下之身也不然伊尹何以曰吾豈若於吾身親見之哉所以言尹必言躬也不特言尹必言躬又曰惟尹躬惟者我所獨也前兩个惟字其毅然自任略不少遜卽孟軻氏當今之世如欲平治天下捨我其誰之誰猶所謂非予覺之而誰之誰後一个惟字不過言與湯同一徳而已卽夫子謂顏淵曰惟我與爾有是夫之惟伊尹三言惟尹躬而兩歸之巳孟軻氏謂其任天下之重而又曰自自者人不能任而惟我獨任之謂也曽子曰士不可以不毅任重而道逺仁以爲巳任不亦重乎曽子論任重而歸之道伊尹自任以重而亦歸之道有以異乎無以異也抑嘗於書而有疑焉說命曰昔先正保衡作我先王乃曰予弗克俾厥後爲堯舜其心愧恥若撻於市孟軻氏亦曰伊尹以堯舜之道幹湯又嘗舉伊尹之言曰與我防畎畆之中以樂堯舜之道吾豈若使是君爲堯舜之君哉吾豈若使是民爲堯舜之民哉夷考伊尹五篇之書曽無一語及堯舜豈偶遺之耶抑告湯堯舜等語在逸書中耶不然傅說孟軻氏之說爲溢美耶竊意湯學於伊尹非從事乎口耳之學而尙書所不載者皆不可言傳之妙也嗚呼伊尹任天下之重以身而所以覺成湯者當於何求曰在心

湯誥曰惟皇上帝降衷於下民若有恆性克綏厥猷惟後泰誓曰惟天地萬物父母惟人萬物之靈亶聰明作元後

董仲舒曰道之大原出於天而堯受之堯授舜舜授禹三聖相授守一道也蓋嘗論之堯之授舜則曰咨爾舜允執厥中堯只說出一个中字於是中之名立道之名未有也至舜則曰人心惟危道心惟防惟精惟一允執厥中舜於中之外又說出一道字於是道之名立舜於道之外又說出一个心字所謂性理等說未有也古今論斯道之相授受必曰堯舜禹至湯武則曰二聖人以徵伐取天下豈知二聖人有功於斯道甚大皆堯舜禹之所未嘗言近世眞西山𨿽能爲湯誥發明而不及武王武王泰誓中語學者又只作誓師等語讀過試與諸君評之按尙書湯誥曰惟皇上帝降衷於下民若有恆性克綏厥猷惟後斯言也前乎典謨未發也千餘年後子思得之爲中庸西山雲中庸首章全是總括此數語中庸曰天命之謂性卽惟皇上帝降衷於下民也率性之謂道卽若有恆性也修道之謂教卽克綏厥猷惟後也讀中庸者誰知自湯發之泰誓曰惟天地萬物父母惟人萬物之靈亶聰明作元後斯言也前乎典謨訓誥未發也二千餘年後橫渠得之爲西銘西銘起語全是總括此數句乾稱父坤稱母卽惟天地萬物父母也民吾同胞物吾與也卽惟人萬物之靈也大君者吾父母宗子卽亶聰明作元後也讀西銘者誰知自武王發之中庸子思所述先儒西銘與濂溪太極圗伊川易傳序春秋傳序是四件大文字二書之作其原皆始於湯武不特此也湯歸自亳作湯誥曰嗟爾萬邦有眾明聼予一人誥其在湯誥曰凡我造邦無從匪彛無卽慆滛各守爾典以承天休武王訪箕子乃言曰我聞在昔鯀湮洪水汨陳其五行帝乃震怒不畀洪範九疇彛倫攸斁禹乃嗣興天乃錫禹洪範九疇彛倫攸敍彛常也人受天地之中以生均有此常也卽民之秉彛好是懿徳之彛也二聖人於書一則曰彛典一則曰彛倫彛之一字又前乎堯舜禹之所未發者謂非上聖人大有功於斯道可乎今觀惟皇上帝降衷於下民若有恆性克綏厥猷惟後等語不特爲子思中庸發端且爲千萬世發出一个性字孟子謂堯舜性之湯武身之謂湯武身之可乎惟天地萬物父母惟人萬物之靈亶聰明作元後武王此語不特爲西銘一篇綱領夫子作易乾父坤母之說亦自防誓中來二聖大有功於斯道也如此

丰水有芑武王豈不仕貽厥孫謀以燕翼子

詩人言人才之盛多以水言菁莪之詩曰菁菁者莪樂育材也君子能長育人才則天下喜樂之矣其首章曰菁菁者莪在彼中阿釋者謂菁菁盛貌莪蘿蒿也中阿大陵曰阿君子能長育人才如阿之長莪菁菁然也泮水之詩曰泮水頌僖公能修泮宮也其首章曰思樂泮水薄采其芹釋者謂泮水泮宮水也芹水艸也樂僖公修泮宮之水而往觀之采其芹也詩人詠人材之盛而取諸水水哉水哉何取於水也嘗讀文王有聲之詩又知周家育材之盛芄芄然如芑也文王有聲不特爲武功成而作其卒章則曰丰水有芑武王豈不仕貽厥孫謀以燕翼子夫曰莪曰芹曰芑皆非水不生活也嘗取其詩而讀之一則曰旣伐於崇作邑於丰丰邑之名自此始一則曰作城伊淢作丰伊匹丰城之名自此始詩人之意蓋謂周家人材之盛辟猶芑生於丰水之中然表記又謂丰水有芑武王數世之仁者何也周自文武以至宣王數世矣宣王當四方旣平之後正新美士習之一機故詩人又以芑歌之是芑也卽丰水之芑也至宣王則又采是芑矣今吾之丰𨿽與周之丰不同然其爲育材則一也吾黨之士盍亦相與歌曰維丰之水兮淸且漣漪士防其間兮挹彼注玆維丰之水兮淸且淪漪士防其間兮其樂無涯維丰之水兮淸且直漪士防其間兮相與泳思又歌薄言采芑兮於此新田其芑伊何可茹而連薄言采芑兮於彼菑畝其芑伊何可擷而取薄言采芑兮於彼中鄕其芑伊何可掇其芳乃載歌曰昔我有周作邑於丰維我丰水與周攸同昔我有周作丰伊淢維我丰水與周伊匹矧是丰水芑生其中寔茂且繁長育之功爲丰之士者繼自今以往以淵淵其淵浩浩其天者充此心之天以源泉混混不捨晝夜者飬此心之源毋稂莠其志以傷此芑毋荒落其學以戕此芑母揠苗助長以賊此芑將見丰水人材之盛不專美於周矣然水不在深有龍則靈越我丰水地靈人傑所以靈此水者有物焉夫物之靈者莫如劍而丰水之劍一曰龍泉一曰太阿蓋水而無劍無以靈此水劍而無水無以靈此劍異哉劍之所以靈者水也諸君气軋鬥牛韜光晦耀是猶劍之貯匣安知無夜半望气者卽吾丰城而出之挽吾丰水而淬之劍得久貯於匣歟吾邑之士勉乎哉

有虞氏養國老於上庠養庻老於下庠夏后氏養國老於東序養庻老於西序殷人養國老於右學養庻老於左學周人養國老於東膠養庻老於虞庠

甲第紛紛厭粱肉廣文先生飯不足今廣文飽矣士且柰何哉𨿽然一飯耳士豈爲一飯而來耶孟子曰無恆產而有恆心惟士爲能士固不爲一飯而來也亦或者爲一飯而來也饑來一字不堪煮有時乎不能無是餒矣然則士豈可以無養乎士不可以無養則養不可以無田養士尙矣以學則有虞氏養國老於上庠養庻老於下庠夏后氏養國老於東序養庻老於西序殷人養國老於右學養庻老於左學周人養國老於東膠養庻老於虞庠則學有異制以禮則有虞氏養以燕禮夏后氏養以饗禮殷人養以食禮周人兼修而用三代之禮則禮有異宜然其爲養則均也𨿽然此論養老耳至於四代之養士尢有當講明者焉或謂有虞氏所養止於老而不及士何則士之名典謨不載也三代始有士之名不特養老爲然也或謂三代養士止於詩書禮樂養士之心而不及其身非不及乎其身也田井矣爲士之家各巳授田矣當是時何士非民何民非士其聚於學也自食其食而無所仰乎官學校以養士之心井田以養士之身學𨿽無田而家有田嗚呼士而爲三代之士何其幸歟三代衰校庠序皆廢齊一國耳且欲養弟子以萬鐘校庠序𨿽廢而猶幸養之名存漢人謂夫子養其徒三千𨿽事不經載然養之一字猶可爲來者勸漢以東精舎所建贏糧而從者動千百計唐興廣學捨千二百區盛矣然所以養者何居洪平齋謂士生三代之時教養一出於上士生三代之後自養而自學嗚呼士而不得爲三代之士可悲矣嘗謂自校庠序旣廢之後學之或廢或興田之或有或無姑勿論猶幸家塾存焉𨿽自養自學然儒者所以三綱五常扶植天地以至於今家塾力也嗚呼三代以前無地無學三代以後無家無塾盛哉家塾之有功於斯道也惟洪旣建郡學矣又建東湖宗濂二書院矣於八邑之屬又建學焉教之者旣有其地養之者又有其資果何負於爾士哉然竊嘗怪夫今之所謂養士者每日質明羣弟子趨而入大冠峩如大衫襜如坐而堯言起而舜趨其秀而甚文也相與坐於堂之下皷而升颯颯如春蠶之食葉飯巳則往矣挑兮達兮在城闕兮嗚呼上之所以待士者何厚而士之所以自待其身者何薄耶𨿽然教而養上之厚於士也食而學士之厚其身也養而得其均職教者責也職教者盍曰維年之丰廩之充其比如其崇如墉一粒以上當與同志共此防毋使或者得以議吾之不公爲吾黨者盍亦曰志在溫飽兮其志毋乃卑尙論古人兮讀書而誦詩老者安之兮少者懷之朋友信之噫謀道不謀食兮豈一飯而能使吾之不餒而

稼村類槁卷十八

欽定四庫全書

稼村類槁卷十九

元王義山撰

講義

大哉乾元萬物資始乃統天

盈天地之間者惟萬物有胚胎此者有芽甲此者有萌蘗此者日發生不巳日長育不巳日充滿流動不巳然則孰使之然哉元也元其萬物之一初乎是元也於四時爲春於五行爲木於四端爲仁生生之理無間可容息故易曰大哉乾元萬物資始資始者資之以始也故人君體元以居正命曰元命徳曰元徳其紀正朔則曰元年其出萬物之上則曰元首其爲萬國之主則曰元後幹以此元而統天人君體此元而統天下噫此元之所以爲大歟嘗因是而推之六爻矣伊川謂幹之初九潛龍勿用舜側防時也幹之九二見龍在田舜田漁時也幹之九三君子終日幹幹夕惕若厲無咎舜徳升聞時也幹之九四或躍在淵舜歷試諸難時也至幹之九五飛龍在天舜爲天子矣伊川此說竊以爲未盡然也嘗謂幹之六爻惟湯武當之初九潛龍勿用湯在亳武王在西土時也九二見龍在田湯使亳眾往爲之耕武王觀政時也九三夕愓若厲無咎湯徳言足聽聞武王夙夜祗懼時也九四或躍在淵湯升自陑武王戰於牧野時也至九五飛龍在天湯武爲天子時矣藝祖時王昭素講幹至九五謂今日正當此爻亦猶是也何以見湯武當此一爻幹文言釋九四一爻曰或躍在淵乾道乃革革革命之革也晦翁謂此一革非細有仙凡之異舜揖遜之時也非革之時也革之時惟湯武當之革之卦曰湯武革命順乎天而應乎人蓋乾道乃革正湯武革命之時而龍在天則天下利見乎大人矣或曰幹之大人以飛龍言革之大人以虎變言何也獨不觀之幹乎幹之卦曰雲從龍風從虎聖人作而萬物覩是以干之功用極而至於天下平然萬國咸寧乃可以言天下平之效有一不寧不可謂之咸亦不可謂之平矣必帝光天之下至於海隅蒼生萬邦黎獻共惟帝臣然後謂之咸寧謂之天下平萬國而有一國不爲帝臣便不是咸寜便不是天下平必東漸於海西被於流沙朔南曁聲教然後謂之咸寜謂之天下平萬國而有一國不曁聲教便不是咸寜便不是天下平必我咸成文王功於不怠丕冒海隅出日罔不率俾然後謂之咸寜謂之天下平萬國而有一國不丕冒便不是咸寜便不是天下平必自東自西自南自北無思不服然後謂之咸寜謂之天下平萬國而有一國不服便不是咸寜便不是天下平必黃支之南大夏之西東鞮北女來貢其珎然後謂之咸寜謂之天下平萬國而有一國不貢珎便不是咸寜便不是天下平必舟車所至人力所通天之所覆地之所載日月所照霜露所墜凡有血气者莫不尊親然後謂之咸寜謂之天下平萬國而有一國不尊親便不是咸寜便不是天下平不特此也天地之間萬國而有一國不在覆載之內不特不謂之咸寜不謂之天下平亦不可謂大人與天地合徳日月之下萬國而有一國不在照臨之中不特不謂之咸寜不謂之天下平亦不可謂大人與日月合明中庸曰今天下書同文車同軌行同倫噫此幹所以統天歟天且統況萬國乎抑又因乾元而推元亨利貞四徳矣先儒謂貞下起元愚謂此語猶淺不若云貞中有元蓋貞下起元則是貞巳了元方來絕而續也貞中有元則是貞之往者未過元之來者已續貞下起元是冬後遇春穀芽上占生意也貞中有元是冬裏藏春谷種內含生意也試以剝復明之復之陽生於十一月而復之生則起於十月之半十月𨿽爲純陰而下半月巳有陽矣非剝盡而陽方生也蓋靜中有動正所謂貞中有元也後天圗所以位幹於亥者蓋巳窺造化之蘊矣忽然半夜一聲雷萬戶千門次第開若識無中含有象許君親見伏羲來易生道也生則烏可已故曰生生之謂易

麗澤兌君子以朋友講習

兌之義何取乎謹按周易麗澤兌君子以朋友講習伊川釋之曰麗澤二水相附麗也兩澤相麗交相浸潤互有滋益之象故君子觀其象而以朋友講習互相益也古今二水相附麗而有眞益者莫盛於洙泗不特三千之徒防其澤百千萬世而下且防其澤也𨿽然此師友講習也大江以西二水相附麗爲郡有二臨水與汝水相附麗於撫撫則有南湖書院章水與貢水相附麗於贑贑則有濂溪書院吾洪旣建東湖書院矣又建宗濂書堂曰湖曰濂皆水也前乎此時二書院離而不合今宗濂附東湖相附麗也嘗讀而有感焉詩人長育人材多以水言水哉水哉何取於水也菁莪之詩曰菁菁者莪樂育材也君子能長育人材則天下喜樂之矣其二章曰菁菁者莪在彼中沚釋者曰沚水也菁菁盛貌莪蘿蒿也君子長育人材如沚之長莪菁菁然也泮水之詩曰泮水頌僖公能修泮宮也其首章曰思樂泮水薄采其芹釋者曰泮水泮宮之水也芹水艸也樂僖公修泮宮之水而往觀之采其芹也二詩言長育人材皆取於水水哉水哉何取於水也然二詩止爲長育人材設有長育而無講習人材𨿽盛不盛也學校莫盛於三代士之來防亦莫盛於三代三代之時有不談王道者樵夫笑之焉有三代之士而無講習之素哉想夫菁莪之長養泮水之涵泳何往而非講習也然講習二字不可滚作一處防講是講明習是習熟故士君子之學於易當講明其潔淨精防者於書當講明其疏通知逺者於詩當講明其溫柔惇厚者於禮當講明其防儉荘敬者於樂當講明其廣博易良者於春秋當講明其屬辭比事者而又習射以尙功習鄕以尙齒習其所謂屈伸俯仰綴兆舒徐者習其所謂升降上下周旋裼襲者立如齋立時習坐如屍坐時習而又以論語之時習者習吾之學以坎之常習者習吾之教有講而無習可乎徒習而無講可乎信乎人不可以無朋友也𨿽然士君子之學詎止此哉士君子之學其積也有源其發也無涯自泉之始達以至於彌滿六合自源泉混混以至於溥博如天淵泉如淵講習力也今吾於諸友逰於湖溪之上遐想子在川上之時涵泳乎逝者如斯不捨晝夜底意思所樂寜有旣乎然則樂何在濂溪愛蓮者也蓮之盛莫盛於東湖濂溪愛蓮說作於宰南昌之日是愛東湖之蓮也宗濂今與東湖相附麗東湖之蓮又與宗濂共矣噫露之朝風之夕庸詎知濂溪翁不時爲蓮一來耶嗚呼噫嘻蓮花之君子兮光風霽月之與俱繼自今願與溪翁共之濯淸漣而不妖兮吾何可以不如蓮之潔兮出於淤泥而不染兮吾何可以不如蓮之節兮亭亭淨植不蔓不枝兮吾何可以不如蓮之可逺觀而不可防兮牡丹之愛兮眾人之所趨菊之愛兮如淵明者巳希蓮之愛兮千古一人吾濂溪矧湖濂之士兮相與講於斯而習於斯使不能自潔以辱吾蓮兮得無愧於此水胡不曰彼澤之有菡蓞兮伊若人兮有美濂何人哉兮希之則是

子張問曰令尹子文三仕爲令尹無喜色三巳之無慍色舊令尹之政必以告新令尹何如曰忠矣曰仁矣乎曰未知焉得仁

子謂顏淵曰用之則行舍之則藏惟我與爾有是夫夫聖人用捨行藏與天爲一也顏子用捨行蔵聽命於天矣聖賢气象便有不同處然聖人所謂惟我與爾何耶聖人以巳待顏子固有惟我與爾之辭學者以分量觀聖賢不無去聖一間之異孟子論夫子可仕可正可久可速先儒謂便是毋意毋必毋固毋我底意思張無垢謂夫子仕止久速如春夏秋冬四時非與天爲一乎或者則曰孟子於公孫丑言夫子仕止久速又於萬章言夫子速久處仕前一章先仕而後止久速後一章先速而後久處仕有以異乎嘗思而得之矣前一章所以言夫子之聖後一章指夫子去齊去魯而言今觀孟子論夫子去齊去魯一章去齊則曰接淅而行去魯則曰遲遲吾行也去父母國之道也前一句直下便說可以速則速言夫子去齊嘗速也後三句卻說可以久則久可以處則處可以仕則仕言夫子去魯之道也去父母國也不於此乎仕將奚仕哉不於此乎處將安處哉於此而不可久孰爲可久哉夫子之出處何往非天也顏子則聽命於天矣顏子有王佐才而不得仕爲邦之問四代之禮樂卒無所乎施至於陋巷人不堪其憂回也不攺其樂顏子窮而在下惟天所命也士君子生斯世惟天所命而安乎其天知命者也嗟夫道之將行也歟命也道之將廢也歟命也吾惟安吾天而巳子張問曰令尹子文三仕爲令尹無喜色三巳之無慍色舊令尹之政必以告新令尹何如曰忠矣曰仁矣乎曰未知焉得仁令尹官名赫赫師尹之尹謹按春秋莊三十年子文爲令尹僖二十三年楚成得臣帥師代陳取焦夷城頓而還子文以爲功使爲令尹莊三十年以後僖二十年以前正子文三仕而巳之時此子文爲令尹之始末也子文楚之上卿執政也其爲令尹凡三仕當進而進無喜色凡三已當退而退無慍色子文若曰君而我用其進非苟進君而我棄其退當勇退柰何其喜且慍哉先儒謂用捨無與於巳進退各安所遇曽無防防見顏面子文其君子歟嗟乎仕者人之所榮彼有一進而喜心生焉沾沾自足者淺之爲丈夫也子文若曰時行則行於我何與焉子文仕至於三而無喜色大耐官職也巳者人之所惡彼一退而慍心生焉悻悻然怒者小之丈夫也子文若曰時止則止於我奚損焉子文巳至於三而無慍色寵辱不驚也子文其君子歟善觀子文者不在於三仕無喜色而在於三巳無慍色仕者人情之所願欲也仕而喜人情之常也喜而不見於色深情厚貌者皆能之仕而復已已而復仕人情所甚不堪子文其柰何哉子文處人情甚不堪之時而甚安之若素所無者子文以令尹爲楚之令尹不以爲巳之令尹此其所以難進而易退者君子也西山云士大夫進爲難旣進矣退爲難旣退矣退而不忘君爲難先儒謂子文知有國而不知有身退而不忘君者也使子路則慍見矣論語第一章

便說出一个慍字以人不知而不慍爲君子嘗証之易遁世無悶不見是而無悶不見是未有不慍者易之君子方且樂以行之子文出處與易合子文其君子歟嗚呼聖人安得不以忠許之然而未也善觀子文者不在於三已無慍色又在於以舊令尹之政告新令尹夫行事而可以告人者必其人無愧於心者也司馬公云某無一事不可對人言者趙淸獻公毎日所行事夜必焚香告之天子文以所爲之政告新令尹必其爲令尹之時無不可告人者使其不可以告人則不告矣惟其可以告人俯仰天地浩無愧怍此所以三去三來有面目以見楚國之人者爲其無愧於此心也子文其君子歟嗚呼聖人安得不以忠許之然而未仁何也嗟乎仁豈易言哉仁者以天地萬物爲一體先儒謂子文𨿽喜怒不形物我無間然未得純乎天理之公而無人欲之私故曰未知焉得仁未知是絕句未知此仁焉得謂之仁鄭氏謂以知爲智非也嗟乎仁豈易言哉使子文逰聖門爲聖門之子文不爲楚國之子文則去仁不逺矣惜乎其未也使子文純乎天理之公而無人欲之私則可以語仁矣惜乎其未也嗟乎仁豈易言哉然而聖人不許之以仁而許之以忠何也左氏謂子文爲令尹自毀其家以紓楚國之難聖人不以忠與之而誰與哉嘗因是而考聖門之所謂仁雍也可使南面冉求可使爲百乘之宰公西華可使與賔客言子路可使治千乘之賦一門之中宗廟之美百官之富皆在焉聖人未嘗不許之以仕也然夷攷其時顏子之外惟閔子騫不仕顏閔之外惟曽子三世不仕西山謂人但知曽防無仕意不知自防而參自參而元不仕凡三世言未旣有爲東坡之歌者曰歸去來兮誰不遣君歸徵夫非不指前路兮胡爲皇皇欲何之三逕就荒松菊猶存童稚候門笑語嬉悅親戚之情話樂琴書以消憂兮但小窗容膝閉柴扉噫云出本無心兮其出未爲非鳥倦方知還兮其還毋乃遲不如歸不如歸去細和淵明詩左手招灌翁髙揖謝孺子兮歸歟歸歟歌闋有和而歌者曰士君子所學何學兮窮之所飬者逹之所施彼荷蕢而過門兮謂有心乎擊磬果何爲嘆鳯徳之衰兮又曷曰來者猶可追此逃世絕人以爲潔兮吾惡桀溺與長沮欲潔其身而亂大倫兮君臣之義如何其廢之猗仕止久速兮吾夫子所以爲聖之時於是二子相頋而笑曰君請擇於斯二者

稼村類槁卷十九

欽定四庫全書

稼村類槁卷二十

元王義山撰

文奏札

度宗謚冊

臣聞天地不難於模冩而難以盡其覆載之神日月不難於繪畫而難以狀其臨照之妙蓋有可擬議者功之淺未易形容者徳之深所以名堯以放勲而放勲未足以盡堯名舜以重華而重華未足以盡舜防惟大行皇帝稟天粹之姿持日躋之敬粵自毓徳靑宮纂緒洪業念理皇付托之重而篤志三年之防奉慈元怡愉之樂而竭誠四海之養用賢則不貳從諌則如流収召耆舊蒲輪絡繹於山林訓飭牧守奎翰昭回於云漢經帷講讀寒暑弗輟昕庭臨禦中昃不遑斥絕美人允出獨防抑制閽寺卓冠前代戚畹無橫恩內廷無私宴宮室無所營繕服禦無所增益佩服乎思無邪之訓以爲正心之本尊承乎母不敬之箴以爲應天之忱宗廟之祀將以寅畏雨暘之禱極其精純崇尙理學欵謁儒宮待士則優禮加扵前取人則詞章仿乎古一刑之議三宥而行一事之爲眾好必察蠲租賦則農願耕於野弛關則商願出於塗褒諭將士謹固封守增口劵以給足軍食置機速以專領邊防故越十餘年而如歷一日於是日星著明乾象無盭風雨調協百谷用成天道順也田裏安居靡有愁嘆閭閻樂業咸遂生息民心固也宮府體一而奇衺者逺朝廷綱正而姦慝者消官聨肅也庻尹交修百職無曠僥幸者不得越紀而幹恩廢黜者不得徇情而揜過上下定而法度舉也儒道昌明文治彪蔚詞章之粹黼黻乎皇猷庠序之盛歌乎郡邑教化行而禮樂彰也是皆尊先覺之賢如成湯之於伊尹守無逸之戒如成王之於周公用能志大有爲履率無越奠麗陳教則肄用濟於艱難方將運乾剛之徳迎防治之機修車偹器防東都而復境土鳴玉曳履開明堂而受朝賀幅裂之地再混乎車書黔愚之民重歸乎版籍然後灌甘泉之烽偃靈防之鼔銘斾常彛鼎同律度量衡使制作軼乎三王功烈冠乎五帝開太平之基遺無窮之福夫何白雲天仗絳闕宸逰痛車馭之難攀對羮墻而如割閔予小子未堪多難嗣有大統凜懼弗克因山有期同軌畢集列辟一辭太常合議以節大惠以揚鴻烈以見於南郊以對於天下人謀僉同帝意允協鏤以玊冊蔵之金匱昭示大公用埀無窮謹遣右丞相兼樞宻使臣某奉寶冊以聞伏惟皇靈在天昭格如對俯膺駿典誕錫嘉祉奕葉丕承永永流祚嗚呼哀哉

乙亥三月上殿輪對

臣恭惟聖朝藝祖皇帝建隆三年二月詔百官以次輪對直書其事指陳得失旣有以開千萬世之丕基髙宗皇帝紹興二年五月申嚴建隆百官輪對之制復有以建中天之洪業於戱盛哉肆我皇帝陛下當千一嵗之昌期紹十五傳之正統聰明卓冠學問方新嗣歷之初首以開言路爲第一義天下莫不以建隆紹興時事望今日臣家世寒防學術膚淺四舉一第歷事三朝綴身班行叨竊逾分無以補報負此遭逄聖度天寛賢路日辟誠有以光先帝之徳恢志士之气遂俾愚臣亦獲望淸光而抒愚慮風虎雲龍不世之遇此而不言臣則有負故敢先之以聖學爲陛下告而事有關於方今之利病者次第陳之陛下幸埀聽焉臣嘗讀易至卦之防而有感於今日防之彖曰防以飬正聖功也先臣程頥釋之曰未發之謂防以純一未發之防而飬其正乃作聖之功先臣楊萬里則以爲防以飬正謂六五之君及考六五一爻則曰童防吉其象曰童防之吉順以巽也頥又曰童取未發而資於人也爲人君者能至誠任賢以成其功也萬里又曰六五以人君之尊秉巽順之徳自居於童稚之防以下學於九二剛明之賢此聖人之防也聰明睿智而守之以愚者也若昔商之髙宗嗣位之初以臺徳弗類而學於傅說周之武王卽位之始以我不知彛倫而訪於箕子玆聖人之所以爲聖而防以飬正之功所繇驗歟防之六爻惟二五爻爲吉者豈非六五之君能以巽順自居而以飬正之學責望於九二之賢九二之臣能以剛明自盡而以培飬君徳輔成六五之聖防之功用大矣哉臣不敢泛引洪惟我哲宗皇帝卽位於元丰八年之三月此防衝時也當時呂公著奏曰人君卽位之始修徳之要莫大乎學也範祖禹言進學莫不在於年少之時於是開講筵置講官旣命日赴資善堂雙日講讀矣而夜分復輪一貟直宿異時旣禦邇英殿講無逸徹章矣而復詔詳錄講義次日別進條陳十事始於畏天愛民終於去奢無逸者公著也取尙書論語孝經切於治道者百餘篇以進亦公著也言觀文鑑古圗三朝訓覽圗可以見帝王美惡之迹者祖禹也集仁祖訓典書以備觀覽且願以至誠好學爲先者亦祖禹也蘇頌以爲國家舊典大抵襲唐請采進唐書故事蘇軾以爲陸贄論諌舉合事宜請取奏議進呈王巖叟從容勸講其對聖問有曰湏將先聖之言一一著心承當善者以爲法不善者以爲戒此帝王爲學之要也夫人主之學非徒渉經史而巳凡起居動作之間無非學也講學之地非徒曰經筵而巳凡宮闈之中九重之防視聽言動無一非禮而後可也講學之人非徒曰師保而巳凡侍禦僕從綴衣趣馬罔匪正人而後可也是以古先聖王兢兢業業𨿽在紛華波蕩之中幽獨得肆之地而所以精之一之如對神明如臨淵谷𨿽深宮禁宻之地而惕然若立乎宗廟之中朝廷之上𨿽以天子之尊周旋講讀之間而凜然若父師之臨乎前此學之所以成也哲宗皇帝聖學緝熈固諸儒勸講之功而程頥之告我哲宗則曰君徳成就在經筵天下治亂在宰相此兩語尢爲切要今觀頥之在經筵講顏子不攺其樂一章曰人主崇髙奉飬備極苟不知學安能不爲富貴所移顏子乃王佐之才而簞食瓢飲季氏魯國之蠧而富於周公魯君之用捨若此非天下後世之鑑乎至如聞宮中不踐蟻則有願推此心及四海之言又奏輔導少主不宜疏略乞命講官以六參日上殿問起居因得從容納誨頥之在經筵其啟沃者如此信乎君徳之成就在經筵也元祐新政起司馬光於洛首言上自伏羲下至周威烈王略舉大要合爲二十卷名曰稽古錄當時元臣碩輔其以聖學爲重者又如此至如光之入相卽以開言路爲請疏曰近年風俗頹獘士大夫以偸合苟容爲智以危言正論爲狂是致下情蔽而不上通上恩壅而不下達閭閻疾苦痛心疾首愚民往往怨歸先帝蓋以言路之通塞尢治亂之所關其論風俗一札則又以公卿大夫好爲髙奇之論喜誦莊老之書流及科塲亦相習尙口傳耳剽翕然成風乞下詔書戒厲內外他如進修身治國之要嚴居官久任之法縷縷言之以至論邊防利害則謂之文彥博輔佐四朝熟知邊情軍國重事願詢彥博以決之又如進安西邊二策則又曰今國家理財未得其道民力困窮於下府庫窘乏於上新遭大防山陵才畢萬一激怒西人防出一不遜語則臣之策不可行矣光於未明入相之時應詔一書巳曰執政大臣所以輔佐陛下者未得其道歟所以未得其道者在於好人同巳而惡人異巳也然則天下之治亂不在宰相乎臣願陛下仰法元祐之盛責宰相以輔聖政重經筵以崇聖徳開防亨之治去防蔽之習則今之徳祐卽昔之元祐也然臣又有不容巳於言者竊謂今日之初政固與元祐同今日之國勢則與元祐異元祐初元詔範純仁呂大防條具邊計純仁以明探敵情爲對大防以敵無能爲爲言未防而西使請和鬼章就擒矣尙論今日之事勢不當以治亂言直當爲安危計也長江天險一葦杭之三百年社稷寄命督府陛下當幼沖之年太皇享怡愉之奉軍國之事悉委中書二三大臣拱手受成於督府日伺消息苟延旦暮設施措置一切稟命而行昔聞邊聽於廷今則邊大廷細矣不料督府師潰朝臣愕眙相視今日都堂聚議明日臺諌上章言遷者非守言守者非遷築室道傍人各一喙凡前日之聽命於督府者轉而歸罪於督府矣江上之連城披靡長沙之重鎭孤危通國上下彷徨無措遷守二議迄無定主但聞侍從某人遁卿監郎曹某人遁祖宗三百年待士大夫之厚今日獲報乃如此耶政府大臣依違不防臺諌諸人方且肆爲大言各植私黨以妬賢嫉善爲能以假公行私爲得以擠人揚巳爲巧因其身居言路先遣其妻孥於數百里之外者是不以天若祚宋存心矣謀巳則善國將柰何彼爲守之說者則爲宗廟之重生靈之眾非可以一日棄不思京師浩穣之地眾大之區米仰於蘇薪給於嚴萬一有扼吾蘇與嚴則六軍萬姓何所仰乎又自南渡建都以來豢安一隅池壁湮圯深不逾尺褰裳可涉髙不過仞不梯可升一旦事出不測欲待種師道之至得乎遷之說固未易言也彼以遷爲不便者往往又謂皇皇京邑天下本根本根一揺天下震動然而人主一身足以爲天下之勢乘輿所在所以系忠臣義士之望懾亂臣賊子之心四方勤王之師雷動云合气勢翕張彼之望風迎拜者不至靡然從之也但恐某曰幸金陵某曰幸蜀距止渡河而後議論定哉臣職司教冑敢於肆言天下事萬死猶輕然區區愚衷忱以爲一祖十五宗之徳澤方深億萬年之天眷未艾猶有恃者所以先之以聖學爲陛下告而切於今日之利病者痛陳於前願陛下擇於二者申飭大臣亟圗之臣不識忌諱惟陛下裁赦

第二札

臣讀胡安國春秋傳有曰卽位之一年必稱元年者明人君之用也大哉乾元萬物資始天之用也至哉坤元萬物資生地之用也成位其中與天地參故體元者人主之職元卽仁也易曰元者善之長釋之者曰幹之元物資以始坤之元物資以生始者气之元生者形之元父母之道也天地爲萬物父母元後作民父母元仁也程頥曰專言之則一事合而言之則包義禮智三者易六十四卦惟防爲得乾坤之元天气下降地气上騰故爲地天防泰之一字合三才而並言其曰後以財成天地之道輔相天地之宜以左右民六五君位也中天地而一人者也六五之爻曰元吉體乾坤之元以覆載民者也易言元亨者四言元吉者十三言元亨利貞者七姑略言之得乾之離者爲遏惡揚善以順天命之大有得坤之巽者爲順徳積小以髙大之升得乾之坎者爲作事謀始之訟得乾之兌者爲辯上下定民志之履得坤之震者爲見天地心之復得坤之兌者爲教思無窮容保民無疆之臨放而凖之使天得以淸地得以寜萬物得以化生天下得以治平皆此元也自古帝王卽位之一年必稱元年未有所謂年號攺元始於漢武帝始攺爲建元再攺而元光三攺而元朔四攺而元狩獨不書元朔攺元之由者蓋自建元至元封率六年而攺元元光之後久無天瑞故六年而復更始然此特論武帝攺元之始耳非謂人君卽位之初必攺元也恭惟藝祖皇帝開無疆之基以建隆爲初元又攺元幹徳時元年癸亥也哲宗皇帝卽位於元丰八年之乙丑是年下詔其以明年正月一日爲元祐元年嘗考藝祖皇帝之平江南平湖南皆幹徳元年之事哲宗皇帝相司馬光𨿽見於乙丑卽位之初然丙寅之春卽下卹刑之詔下舉監司之詔絕內降戒掊刻政治條貫一一施行文彥博以平章軍國重事赴經筵皆所以輔成聖徳而新美聖治也臣讀國史毎嘆聖祖之業埀後裔神孫之功光祖宗以緜延億萬年敬天之休恭惟聖朝春王三朝攺元徳祐正有取乎藝祖皇帝之幹徳哲宗皇帝之元祐臣願陛下以藝祖皇帝哲宗皇帝之心爲心今日之大臣以趙普文彥博司馬光之心爲心將見徳祐之治復如幹徳元祐之時前乎千萬世之巳往以此而續後乎千萬世之方來以此而新車同軌書同文爲父爲母億萬斯年又自今日始抑臣又有證焉髙宗皇帝初卽位攺元建炎五年攺紹興孝宗皇帝卽位逾年攺元隆興其說以爲務隆紹興之政及學士艸制則合建隆紹興之義非初意也後攺元淳熈言欲致淳化雍熈之美十六年光宗皇帝卽位將紹淳熈之政遂以紹熈紀元猶隆興意爾而學士艸制則又合紹興淳熈爲義亦非初意也今徳祐建元實有取乎幹徳元祐之義非若隆興紹興比也然論今日之事則不當以元祐望今日直當以干徳望今日也藝祖皇帝聰明神武繼天立極創業之始𨿽在建隆而消平僣叛混一區宇則在幹徳今天下事勢又有難言者矣火寢薪而有及然之憂澤滅木而有過涉之咎臣願陛下體幹之剛運幹之元以干幹夕惕爲心以自彊不息爲政書曰惟克天徳自作元命又曰其惟王位在徳元王其徳之用祈天永命元徳天徳卽所謂幹徳也皆純乎陽者也皆足以系天命而守天位也方今之勢正病積弱惟幹健足以起之允若玆則將見爲幹之保合太和爲幹之萬國咸寕爲幹之能以美利利天下盛徳大業功光創造豈特元祐之治而巳哉惟陛下畱神臣不勝惓惓

稼村類槁卷二十

欽定四庫全書

稼村類槁卷二十一

元王義山撰

牋表疏狀醮詞

代江西運司賀幹防節表

龍禦中天正位凝鼎虹流華渚嘉防合干後慈闈一日而生罄寰宇三呼之祝恭惟剛健純粹篤實輝光禹立三年百姓以仁遂舜明四目萬邦惟帝臣時維孟夏之初節屆千秋之候舉仁祖乾元之典合神宗同天之符皆四月之良辰慶九重之睿算臣叨持使節阻造朝班受命無疆惟休正闡握珎符之始廸見冒聞於帝願綿延歷數之長

代賀壽崇節表

南陸呈祥王母介在躬之福東朝稱壽嗣皇修爲子之恭四海懽聲一團和气防惟躬行柔順道體靜專充廣徽音天下仰姜任之懿昭埀慈訓女中有堯舜之稱矧誕彌俱慶於兩宮而際防適先於一日臣越在外服阻造大廷防慶殿奉親盛舉祖宗之典華封人祝聖願殫臣子之忠

代衡州守賀度宗登位表

繼照四方夙啟離明之象出寜萬國時乘乾造之龍兆姓屬心百靈受職中賀竊以後慿玉几於昭末命之道揚王遺寶正爲大歷之嗣服下立生民之命上當洪造之心穆穆皇皇宜君宜王繼繼承承悉臣悉主恭惟英姿天縱潛徳日升主鬯東宮仁孝敬恭之益著負扆南面謳歌朝覲之皆歸天地神祗永有依華夏蠻貊罔不率臣濫叨小壘阻造大廷拭目望風應但知於如艸舉頭見日向尢切於傾葵

賀皇太后表

嗣王時乃新位旣臨於南面天下飬之至禮莫重於東朝萬世無疆四方來賀中賀恭惟躬履節儉徳益髙明捲耳求賢審官不替憂勤之至下武貽謀翼子要皆贊育之功乃今誕受於多方亙古獨尊於聖母宮庭雍肅海宇謳歌臣邈在南營遙瞻北闕莫聮班尾載修稱慶之恭惟有旌心備述欣逄之盛

代湖南憲司謝登位赦表

大人繼明萬國覩龍飛之禦君子宥罪八荒拜洪造之恩大哉王言憂以天下中謝竊以舜嗣位而肆赦象刑以至於無刑成卽政而新民曰辟又從而勿辟越我列聖憲於前人皆於繼體之初先此施仁之務自天而下如嵗之春恭惟稟性寛洪宅憂恭黙祖宗以有家全付率由舊章天地之大徳曰生哀矜庶戮甫登寶位誕布綸音方渙風朝布於九重而解雨夕周於四海瑕穢盡爲之蕩滌獄系母使之滯淹𨿽在荒陬均防曠澤臣謹已宣揚大號遵奉寛條嘉與疲甿共觀新政衣冠無畫不圗還上古之淳囹圄旣空恍若再成周之防

謝皇太后表

幹龍禦極東朝仰具慶之尊驛馬流星南土被本朝之化宥過無大惟恵之懷中謝恭惟內輔先皇中興炎祚靑宮蚤建爲天下以得人洪業丕承曰吾君之有子肆頒大號亶謂曠恩臣越在炎荒欣逄盛際受福於其王母載歌女堯舜之賢好生洽於民心益進皇皥羲之世

代永州冬至節慰表

云馭登遐方抱烏號之痛土圭測日歘增駒隙之光時式屆於陽生情可勝於陰諒中慰伏惟業業若虞帝嬛嬛如成王短鄙齊防釋尙遲於麻冕長逄周至悲莫奉於瑤觴茂對剛辰倍深哀思臣叨承郡寄阻造班僚想五更三防之朝尙追思於慶禮膺十有四傳之托願少抑於衝懷

代永州冬至節慰皇太后表

玉簫聲逺慨天仗之遐升綉綫影長痛霞觴之莫舉一陽復長三殿咸悲中慰伏惟徳嫓媧皇志同太極儷宸位四十載孰不稱賢祝聖壽億萬年所期同久倐驚南至頓隔西遊舉天下以衋傷宜皇情之淒愴臣職叨漢郡屬忝周宗文徳殿前悵莫伸於賀臆長秋宮裏冀少抑於慈懷

代賀壽崇節表

南極陸離屬正炎衡之序東朝燕喜聿開沙麓之符慶溢怡愉歡騰普率恭惟功參太極徳被生民由佛地來同釋氏下生之旦膺皇天眷肇文王以聖之休聖節遄臻昌期孔熾臣棲身農畝稽首宸廷祝玉隆萬壽之香晨昏益敬數瑤池千年之實日月彌長

代賀幹防節表

星文聚奎重際泰平之嵗日度正畢誕開震夙之期慶衍無疆歡騰有截恭惟聰明宅下精一執中祖武克防先乾元之節五日母儀是奉後聖崇之宴一朝寔鐘電繞之祥茂衍嵩呼之慶臣偶叨祠廩阻綴廷班祝玉隆萬壽之釐敢忘美報進金鑑千秋之錄尙抱防忱

代湖南倉司謝賜歷日表

歷紀龍飛四十春之景運時嚴象授三百六之初旬一札賜書萬邦承徳中謝恭惟化成恆久政察幹文璧月珠星驗漢史太初之奏箕風畢雨葉洛書五紀之疇王正又始於建寅休命有開於後甲肆頒日禦以肇嵗功臣敢不宣布上恩恪恭臣職楚鄕農事益殫平秩之勞周廩丰年預謹斂藏之備

代湖南倉司賀明堂慶成表

宣重光於癸亥載舉精禋新萬物於丙辛迄成熈事馨香一徳肸饗三靈中賀恭惟持守太平緝熈純嘏六月喜雨遄書大有之祥億年敬天爰秩無文之祝靑禁聿司於匕鬯紫壇共奉於璧圭受命溥將斂福敷錫臣屬縻馳隰阻效執籩多士對越在天逾想駿奔之列率土各以其職願賡燕享之詩

湖南憲司謝明堂赦表

重屋精禋昭格三靈之饗端門肆眚率由二祖之防大號載馳懽聲旁洽中謝恭惟配天其澤守位以仁蠲賦明年益願培於邦本受釐半夜正專鄕於宸躬霈雷雨之滿盈溥乾坤之曠蕩臣肅將使指叨被徳音四十載措刑將畫衣而不犯六百石察吏敢奉詔以弗防

代衡州聖節進銀表

虹流華渚載啟昌辰金貢衡陽聿修臣職前件物坤珍所產常賦後供旅百充庭仰祝瑤啚之慶三千同徳遙瞻玉陛之春

天基節功徳疏

堯蓂五防載符繞電之辰漢嶽三呼防祝後天之算一人有慶諸佛同名伏願道濟乾坤壽齊箕翼皇綱帝業常居一統之尊聖子神孫益衍萬年之祜

壽崇節功徳疏

四月八日同佛生辰億載萬年爲堯文母沗綴祝釐之職庸殫歸報之忱伏願行地無疆後天不老西桃三千年而花始實玩景瑤池南溟五百嵗而葉方春齊休寶祚

壽崇節功徳疏

景長南陸荷天之休位正東朝介福於毋懽騰宇宙喜溢宮闈伏願山鞏修齡川增多祉以天下養嗣皇頻捧於玉巵極域中尊徽號又新於寶冊

幹防節功徳疏

離照重明天臨諸夏幹嘉防合日紀千忱輒攄傾藿之心仰祝如山之算伏願與天同久如日方升四海九州悉主悉臣億載萬年爲父爲母壽齊箕翼之長【闕】

代永州進明堂銀狀

九筵度尺防逢周祀之嚴三品惟金敢效荊州之貢儀非及物奉謹供王前件物冶於鑿山之餘等於曰幣之列四海以職來祭皆共給於包茅萬寶得秋而成願告丰於多稔

南安郡守到任淨衙醮詞

宅生千里俯求夏屋之安皈敬九天仰竊矞云之燾此心不二大造無私伏念臣某奉命分符及期只戍聿來胥宇方延見吏民之初躋彼公堂懷震淩風雨之懼內則欲托燕巢之穏外則欲安鴻宅之離況師旅饑饉之相仍而撫摩勞來之未易不有宏覆何以奠居爰三肅於壇庸肆陳於淸醮伏願上帝臨汝至誠感神與國同休集四境平安之福及春將母一堂長幼之和

南安郡防上元設醮詞

治郡罔功倐更戌吁天有請輒控芹誠適元夕之屆期爲下民而致禱伏念臣某自叨臨遣粗守防平方寸地但存惟思仰不愧而俯不怍一瓣香敬爲所期乂用明而家用康兩年不替於撫摩千里幸歸於安靜皆由帝力匪曰臣能𨿽京兆止五日之畱行將告去然刺史任二天之托常懼難勝

南安司理院上元設醮詞

帝徳好生非得巳而立法人情欲壽蓋不幸而罹刑謹瀝丹忱仰幹洪造伏念臣某自叨臨遣粗守亷平徒善不爲徒法不行兩務剛柔之當何敬非刑何守非法一皆忠厚之推未嘗嚴以三尺之苛惟有寛之一分之心伏願轉乖沴爲和气化彊梗爲良民雷雨之動滿盈霈洪恩而作解天地之間潤澤俾生意之咸豐

稼村類槁卷二十一

欽定四庫全書

稼村類槁卷二十二

元王義山撰

啟事

賀前宰相葉西澗除侍讀

恭審渙發明綸晉登耆徳琳宮詔祿優加典禮之崇翠幄橫經允賴謀謨之益朝有壽俊國之典刑嘗聞自古之爲君大抵好臣其受教以虞書而考僅稽古之片辭迨說命所陳始曰學之一字因以仰稽於二帝從而歷考於三王有若虢叔有若南宮括有若散宜生固多輔翼學於君疇學於務成昭學於西王國猶切咨詢此儒道之大所以爲萬乘之師𨿽天子之尊猶且取匹夫而友矧是訓儲之舊徳卓然名世之儒宗恭惟某官六經老師兩朝碩輔王曰甘盤遁於野豈忘北闕之思湯於伊尹學而臣嘗記東宮之舊煩公再起爲國一來𨿽退居珎館之閒宜宻侍金華之讀蓋冕旒𨿽貴而儒弁尢足貴堂陛𨿽嚴而講帷未嘗嚴厥今聖徳已極於髙明學力猶加之勉彊初不以生知之質而忘其明辧之功𨿽王求多聞固古訓之是監然國有大政捨故老以疇咨敢以狂斐之言少效防埃之助嘗讀伊川之訓似爲先生而言君徳成就在經筵天下治亂在宰相願卽正黃扉之位庻少寛丹扆之憂仰惟本朝具有成憲呂晦叔元祐之再入鄭忠定淳祐之重來皆由祠庭入侍氊直矧俱以儲宮之師保而復登揆席於廟堂願公毋過於執謙爲世又開於新泰某欣聞麻制喜出門墻毎遡本以尋源知受恩之有自歌壽考維祺以祈臺背顧方養老以乞言母金玉爾音而有遐心行卽正朝而顓面

賀葉西澗拜左丞相

恭審渙發宸綸復司臺柄考槃澗處未容綠野之逰東山衮歸再爲蒼生而起黼座記勲名之舊黃扉又風采之新巖望具瞻國勢增重嘗伏讀中書之壁記因歷數本朝之名臣李復古之重來趙中令之三入向文簡自咸平當國繼相祥符王沂公於幹興秉鈞復佐景祐還曩時所坐之防皆斯道得行之時至若寛夫之爲平章公著之居次輔允爲同列之盛此尢近代所無矧今登庸與昔輝映恭惟某官一徳元老兩朝師儒淸時簫皷勝事園林固欲遂優防之樂大旱霖雨巨川舟楫正有資宏濟之功矧救急於救焚而望公甚於望嵗白駒皎皎食我塲藿寜忍晦藏束帛箋箋賁於丘園愈加尊禮此慨然起於屢聘之後蓋將以寛乎九重之憂方今大勢固似乎鎭安眾獘尙勞於梳剔離鴻𨿽集澤而鼪鼯間爲之跳舞振鷺𨿽充庭而鴟鶚尙慮於飛揚云斷峴山聲咽東流之水海環京口气寒北固之樓甲寅之報方殷庚癸之呼未諾此危機轇轕之頃正君子經綸之秋必堯舜其君民爲臯防之事業仕宦至宰相初非羨公圭捲冕之榮端委坐廟堂自可措天下防山之重某一寒有素百拙無庸念丰水迂儒誰歟待國士以國士拜杭山大造幸甚爲門生之門生揆分僥逾托身造就一瓣香爲曽子固實受賜於歐公新進士謝馬裔孫當歸防於裴皡況今三賢之謀政是必二般而用人自慚竊衣鉢之餘又獲囿甄陶之下葉子昻愈光淸徳巳屢形天語之褒王巖叟不出他門深有賴化鈞之造

賀憲使李肯齋除將作監兼京尹

奏最憲防陞華匠監商邑翼翼爲凖則於四方師尹巖巖聳觀瞻於眾望神京增重輿論歡馳某官識貫古今名溢宇宙家傳忠正宛然乃祖之服勞學有本源豈特厥子之肯播麾節屢持之後縉紳爭誦其名嘗記執事丞農扈之時曽舉大易爲先帝之告其議論每根於理皆家庭所得之眞謂以九居五以六居二位各當之卦十有六其卦宜多亨利而二五之辭多艱以六居五以九居二位不當之卦十有六其卦宜多悔吝而二五之辭多吉蓋以君道以剛爲主不患其不剛患無柔以濟其剛之偏臣道以柔爲恭不患其不柔患無剛以裁其柔之過使伊川及見必言此學之有傳儻誠齋復生自謂吾識之未到矧今魚水一堂之防雲龍千載之逄少焉輦轂之最聞行矣冕旒之柄用盡推行於所學大經濟於明時其於輔君徳則必能以髙明柔克者見之條陳其於盡臣道則必能以沈潛剛克者見之施設以祖烈以展忠忱某拆韈短才濫巾末第立身行巳惟知實地之可慿洗手奉公粗謂仰天而無愧初筮二水之戶誤爲兩臺所知遂爲朱轓皂蓋而來得泛紅蓮碧水之勝湖南之幕多賔客有愧諸賢冀北之馬無畱良尙祈一顧甚欲先景星鳯凰之覩或可爲明月烏鵲之依逰鄭公之鄕旣稔聞於至徳爲肯齋之客誓不負於師門

賀吉守倪儆齋兼倉【闕】省闈座主

侯藩奏最庾節陞華帝曰大江以西孰司民命公爲良吏之表有偉政聲詔雨九天驩雷一道某官所立顏氏之卓爾其气孟軻之浩然科第非爲求溫飽之圗學問直欲造聖賢之地三聲雷繞鴻臚驚殿上之傳五色云呈大史奏榜中之瑞試以本朝而考孰擅甲科之稱在元丰則陳瑩中以鯁直名在元祐則胡康侯以剴切對俱以三名之雋褎然一榜之中冩之汗靑爛然忠赤仰惟執事卓繼前修蓋嘗伏讀昕庭大對之篇夐爲累科狀元之冠謂時哉不可失而防者動之微愛治世則以年谷粗登爲苟安警明主則以邊境庶定爲當慮以言乎正朝綱則歸之於去例用法以言乎彊國勢則歸之於居重馭輕鄙視公孫諛佞之辭突過董子迂緩之說儻使早躋於大用斷能盡展於宏謨試行前日之所言詎止今日之小補而乃防馭郡符而出薦膺使節之榮載惟庾臺最系民脈憶昨淳熈之際適丁浙東之饑維我方公欽哉帝命念民生之未遂知宸慮之軫憂謂一道所系莫重於常平而七事之條皆關於民瘼或言流移之當防或言檢放之宜先或言五等之遇災者當免嵗租或言上戶之減價者合行當典逺取富鄭公活饑流之法近述趙淸獻行賑濟之防凡當時修荒政以聚民蓋其學爲生人而立命慨先儒之旣往幸美意之可尋矧今水旱相仍饑饉猶有烝民乃粒邦作乂孰與奏艱大田多稼谷不穣誰其發廩敢以紫陽夫子望吾儆齋先生某學海漚如士林芥爾舉子戰春晝曽誦聖兪和同列之詩禦史肅霜威喜聆涪翁稱監試之句𨿽艱甚間關之四舉猶幸而忝竊於乙科初筮零陵訪漫郎三吾之迹挈來橫浦尋濂溪一脈之原誤防部使者之知俾玷邑大夫之職其柰學非子賤賢不安仁敢不於催科撫字之間審所謂先後本末之序惟是出門墻之舊聳然覩綸綍之新東坡乃歐文忠之門生旣夙防於陶鑄昌黎爲鄭相公之屬吏深有賴於帡幪

代王憲賀常蒲溪入察

光奉丹綸肅持白簡龍飛天子重六察之事權烏府先生新一防之風采縉紳聳動殿陛尊嚴恭惟某官孟氏之气浩然顏子之立卓爾有犯無隠何問宰相尊諌官卑獨立不羣所謂舉世濁眾人醉疇若予采簡在王庭仰觀法筵第一義之陳大振禦史總百官之職勇於排撃赫然奮揚蓋榻前一磚正是臣子慨慷極言之地然天下多事始爲聖哲馳騖不足之秋況方今皆曰粗安而大勢亦云僅定時獘極論似不煩巖叟之力言近侍戢姦初何待劉庠之太激然而安者危之伏泰者否之招有絕人之資而無可畏之防先正所以爲明主慮建久安之勢而成長治之業有識所以爲世道思夫旣抱愛君憂國之忠而又遇明目逹聰之聖一士諤諤百寮師師矧今樞臣卽公同譜首蘭宮之選等是科名踵栢臺之除居然步武益聽直聲之著旋躋宥府之榮源流本出於一家事業相輝於兩地自裏行撡政柄將並美於堯兪由監察踐臺階且匹休於防仲某驅馳所至覆幬是依覩禦筆之新除激愚而深喜乏子駿福星之譽正欠一勾誦山谷威霜之詩幸寛三尺

代南安守賀洪雲巖尹京

顯膺帝綍坐鎭王畿仰京邑之皇皇壯哉天府瞻師尹之赫赫知是雲巖除目一新輿論交慶某官家聲忠赤學力老蒼泰山北斗之材名金鐘大鏞之器質眞踐實履居嘗軰諸老於咸淳忠言嘉謀直欲挈當今而堯舜嘗考先正序於潛諸洪之譜乃知名宗同鄱陽一脈之原不特參之派系而同抑且均此簮纓之盛兩家父子衣鉢相傳一門兄弟塤篪競奏然平齋之後尢盛豈忠宣之美得專若昔季方當家翰苑乃今伯氏卽日盤洲矧惟眾大之區尙煩經濟之手邦畿惟所止屹然吾國之尊安商邑赫厥聲可以他人而彈壓伊欲聳四方之壯觀其可無一代之名流厥今朝廷淸明輦轂澄肅宮禁旣無宣索之防權貴不聞幹撓之風此包孝肅得行其志之時而歐陽公難幹以私之日上所嘉奬公其奮庸自京尹而防政柄稽之故典由開封而拜宰相遄此殊恩

代賀吉守趙端齋除江西提舉

皇華典庾紫詔揚庭帝曰江右之民方玆困極卿爲廬陵之守乃以最聞不易地而建臺爰自天而錫命屬吏聞風而起畏部民舞手以交懽竊惟庾司最系民命自李悝之請平糶首言發粟之方迨壽昌之奏置倉正爲便民而設自時厥後此意猶存或號常滿者蓋取儲積而有餘或曰永丰者意在充裕而不竭武徳則以義而置貞觀則因社而名至我本朝重爾民食置埸而糶則始於淳化增價而斂則本於咸平以廣恵爲政則嘉祐之至仁以賑歉爲心則慶曆之良法維我文公之出時在淳熈之間浙東告饑使節將指冀上寛於宸慮拯寡遂之羣生謂常平之制實關民命之司而七事之條允爲天下之法或言當首寛於檢放或言當厚卹於流移或言上戶之減價者賞典未行或言五等之遇災者嵗租當免至述乎招徠廣米歷陳乎誘致海舟爲吏而奉行不防者願以奏劾聞居官而老病無能者請以揀汰去惻怛而能愛民者暫以權攝用材力而堪任事者不當以常法拘逺取趙抃賑荒之遺防參用富弼活饑之成法蓋以關雎忠厚之意安吾鴻鴈離散之民是以盜賊不起谷價不貴當薦饑之嵗而獨浙東如有年關市不禁澤梁無禁當急賦之起而獨浙東無橫斂此皆得司徒聚民之政豈特侈皇華於隰之光眞一道之福星作九天之霖雨若然則朝廷之委寄夫豈在茶鹽之煩苛某官志大而气剛才髙而識逺見諸議論漢忠鯁之更生作爲文章唐詞華之李白早表瑞芝之最又聨玊筍之班上眷方隆朝論惟允紫薇紅藥宜晉陟於穹崇白鷺靑原乃尙煩於管領帝方疇於偉績民願借於我公俾庀職於周倉用防恩於漢節依舊棠陰之蔽芾聿新絲轡之光華矧今饑饉方殷新陳未續曰晹而晹曰雨而雨果何道以致祥思溺由溺思饑由饑當視人而如己猶幸所在義倉之積不如其他公廩之虛大田多稼谷不穣前此豈無於積粟我庾旣盈廩維億今焉尙可以發棠不亟救之何嗟及矣敢以紫陽夫子望吾端齋先生如某者不肖無聞至愚極陋屢黜於有司而不攺尙期桑硯之磨四舉於吏部而後成有愧韓檠之棄喜聞綸綍辱在門墻愧賀廈之已遲幸摳衣而予進故敢懇切而述先儒之政然後歸依而及此身之私

代賀臨江守江古崖到郡

光膺鳯檢榮領虎符上念大邦誰可任承宣之責分當遴選正有資撫字之功和气先庚而巳孚懽聲旁逹而交慶某官才髙而識逺志大而气剛絕似乃翁僉曰父前而子後仰惟伯氏所謂今人而古心此家學之相傳爲時流之最偉朝家重之爲天球夷玉天下目之爲景星鳯凰老氏藏室道家蓬萊玉笥洞天豈應風日閤皂福地卻愛江山然而黃覇守頴川於承平之時信臣治河南於無事之日不過振摩而巳曽無葺理之難維今淸江非昔樂地粵自干戈之後遂成塗炭之塲安牛犢之業者不無望於撫綏集鴻鴈之澤者不無資於還定市井𨿽漸復而無蓋之民猶露田野𨿽粗丰而忍饑之腹尙雷一年成聚二年成邑三年成都曷日胥室家之慶七月烹葵八月剝棗九月獲稲何時遂耕鑿之懽因思累政以來誰擅賢侯之譽王畱耕之講求民瘼極力救荒張松山之請免楮皮爲人除害此二公所以遄登要地而一郡所以指爲美談自非我公疇繼前哲行卽歌騰於袴佇防寵錫於絲綸某聞道最迂讀書能防思昔我祖嘗忝司宗爰念箕裘易染膏梁之習俾同韋布力加翰墨之工妄希科目之華不墜詩書之澤家聲𨿽寂毎思家學之傳世祿縱榮猶望世科之繼不謂濫叨於秋貢至勤送上於春官奏賦入明光之宮豈能忘於妄想出門問長安之道願指示於榮途

稼村類槁卷二十二

欽定四庫全書

稼村類槁卷二十三

元王義山撰

啟事

通賀南安守周竹友

光膺鳯詔來頒虎符試數周行誰如竹友肯來庾嶺爲愛梅兄此君淸哉斯民幸甚某官以眞實地爲踐履於知行處著工夫其學問爲老儒宗其文章號大手筆賦等兩都而上突過孟堅詩自晚唐以來絕似賈島亦旣蜚英於璧水久當接武於玉堂而乃唾視九遷防取一郡維今橫浦乃昔名邦曽辱先儒之肯來遂脈斯道於不朽侯今戾止士何幸歟不特理學之有傳抑且譜系之同出然嘗怪義理相先之地胡尙有冥頑不靈之風最是邇日以來不勝良民之害嘗以先漢而考居多良吏之稱然而黃覇守潁川於無事之時吳公治河南於承平之日不過撫摩而已曽無平定之難矧今綠林之擾暫寧潢池之警粗息盜亦有道或者激之使然人而不仁胡可疾之巳甚然過於姑息則易流於縱必有所好惡則斯謂之能要於春風和气之中加以烈日嚴霜之峻將見以威而輔徳自能易澆而爲淳鑄鐵成金鑄頑成仁彼豈終於梗化賣劍買牛賣刀買犢宜各遂於安居佇俟最聞卽膺表選言觀帝綍促入從班某學海漚如士林芥爾四舉斫廣寒之桂一日看長安之花方陛對盡言司馬公亟稱其入等柰書生薄命歐陽子不放其出頭𨿽諸老或惜其遺材然一命皆可以得志初筮零陵之戶濫爲臺幕之逰歸而再調於銓曹凜甚來司於獄掾匪借二天之宏覆其能一日之苟安佇快鳯凰之瞻不勝燕雀之喜周公報魯國之政卽膺尺札之召還王勃記滕閣之文或者寸長之獲展

通賀道州守楊髙峯除江西倉憲

顯被宸綸將明庾事洗淸東廣昔騰提刑雨之歌臨照西江今幸使者星之至觀瞻丕聳風采維新某官其道則格物而致知所學乃尊王而黜伯傳孫明復不傳之祕衣鉢此經發胡安定未發之言筌蹄其觧舉子業特其餘事大手筆其誰爭衡卓然以春秋而名家宜乎爲學捨之髙選憶昨守防陵之日以身爲吾道之宗謂上天非偶生賢哲於此邦其初意正欲闡圗書於來世偉哉先覺開我後人乃再辟於書堂遂肇興乎祠宇新廟奕奕奚斯所作人以爲濂溪之生泰山巖巖魯邦所瞻士者曰髙峯之賜不特爲作成之地又且兼教飬之方如矢斯棘如翚斯飛特侈儒宮之盛有飶其香有實其積仍丰米廩之儲厥初飬士止二十貟其間爲田僅一百畝公力爲之充拓士何幸而防成授孟子室而飬弟子以萬鐘廣哉教育侍仲尼居則曰先王之要道多所講論至於西江持節之時是又先儒爲憲之所式敬爾由獄卽曩時爭南安之囚自以爲不寃猶前日辧分寜之獄何我公之宦歷皆往哲之舊逰如此祥刑僉爲得元公愛人之意玆焉司廩又將舉考亭荒政而行時維淳熈公持使節謂一路之命乃常平所系此七條之奏爲天下而憂矧今嵗歉相仍民饑猶有願以浙東提舉之政福我江西諸郡之人佇俟勲庸平躋法從某士林芥爾學海漚如少習詞科未免爲陸子靜楊誠齋所鄙歸來理學未易造程伊川張橫渠之門毎嘆迂回塲屋之間惟知刻苦燈窻之下四舉斫廣寒之桂一日看長安之花方陛對盡言司馬公亟稱其入等柰書生薄命歐陽子不放其出頭𨿽諸老或惜其遺材然一命亦可以行志初筮零陵之戶濫爲防幕之賔歸而再調於銓曹凜甚來司於獄掾匪借帡幪之庇能無瘝曠之憂以石生爲媒溫生爲才倘一經於題品如伯樂不顧匠石不睨果何賴於提撕

通賀楊倉憲除提刑

眷隆丹扆光被綉衣自汝水而贑川屹兩臺之崇峻由庾司而憲節聳一道之觀瞻除書方雨於九天輿論已雷於列郡某官以眞實地爲踐履於知行處著工夫比干淳諸公个樣人品衍濂洛正吾黨宗師帝曰在大江之西誰能任一道之責要必得朱紫陽浙東之政然後活富鄭公靑州之民我馬維駒六轡如濡爰重諮諏之寄鴻鴈於飛百堵皆作果収安集之功旣績用之彌彰豈褒嘉之敢後乃今持憲有偉建防𨿽明刑司廩之殊然爲民立命則一禹思溺者稷思饑者固由惻隠而推臯曰殺之堯曰宥之尢體忠厚之至然嘗考章貢之爲郡不能無溪峒之可憂賣劍買牛固不終於梗化好人怒獸亦未易於革心惟當戒之用休董之用威道之以政齊之以刑將見以嚴而濟治自皆化盜以爲民佇看奏最於霜臺非久催班於天闕某賦才甚短議讞非長念刑期無刑此帝世好生之徳而辟以止辟亦聖朝用法之仁固知恪持三尺之嚴然毎有寛一分之念匪借帡幪之庇能無顚覆之虞況夙荷於知音豈泛同於屬吏𨿽大梁小桷無所取材然舊履遺簮諒非忍棄所以聳聞於異渥爲之深激於賀悰除江西提刑而收平冦之功卽迓稼軒之召命爲南安司理而有折獄之譽敢云薦茂叔於公朝

通賀江西憲吳恕齋建臺

恩疏天闕榮建霜防黼座卹刑特重憲綱之寄使軺察吏幸依徳宇之光部民舞手以交懽屬吏聞風而起畏竊以諸道祥刑之職寔爲本朝立國之基惟仁於雪活而後能體祥符之心惟能於督捕而後可副熈寕之選欲稱九重之隆委必湏一代之名流自非我公疇克是事某官材名於赫徳望斯皇其立如玉雪之淸纎塵不染所負乃棟梁之重大任可勝卓然吾道之宗允矣公朝之望若學問之正大與詞藻之英華上窺姚姒下逮莊騷該貫羣書之奧髙摘屈宋濃薫班馬融爲一家之文自躋膴仕以來旋步亨衢之闊左右司學爲宰相典故具存天下事盡在都曺職任彌重彼有心於求進則何官之不爲久應入侍於冕旒胡乃尙持於麾節帝曰江右十一郡之廣誰與澄淸公奉天子尺一詔而來正資欽卹上以體當寧好生之念下以遂羣黎覿徳之心載惟名門夙有家學蓋以三百篇之作皆老師宿儒所未言十二國之風有先王遺教之尙在今也以得於吟詠者采民隠以精於計論者爲吏師彊暴之侵則知穿墉之姦所當明刑政之苛則知變風之獘所當正讀行路之章則必能如聴訟之召伯歌泮水之什則必能如淑問之臯陶宜岸宜獄則小宛之詠固巳深於講聞無罪無辜則巧言之詩固巳熟於淹貫𨿽速我訟𨿽速我獄防能明辧於是非周爰咨度周爰咨謀必也洞知於利病此乃家庭之教詔與夫師友之見聞第以輔佐之才經綸之學自合卽躋於紫閣詎容尙肅於繡衣行矣絲綸升之廊廟以展致君澤民之志以宏開物成務之功某文字蠧魚姓名蟣虱窮氊刻苦惟知厲志於螢燈老硯磨穿豈謂登名於鴈塔冒然幹祿拙甚謀身幸哉一旦之遭逄有此二天之覆幬尙祈容察敬致皈投望夫子之墻行卽仰曕於數仞依杜陵之廈願言大庇於萬間

代通賀陸云西除江西帥

九陛疏恩十連宅牧天子衞中國控南紀之上防元帥奮雄圗建西江之大閫金湯鞏固旗幟精明於惟華宗厥有碩望賈以新語著機以文賦名胸蟠萬卷者有書笥之稱章釋五經者預文學之選詞翰固稱雄於當代學問亦夐出於時流俱未若唐在貞元之間時有宣公者出嘗試觀其大略眞允合於明公起詔艸若湧泉曽侍禁垣之防它學士皆閣筆素髙詞藻之工因取奏議而觀有感今日之事君徳𨿽無於差失攺行救過之語不可不陳國勢未至於阽危居重馭輕之策不可不審以言乎財則田裏竭誰與陳大盈之儲以言乎兵則禁衞虛誰與論神策之戍菓得官而名器濫間架有稅而賦斂興吐蕃尙敢陸梁邊備之不可疏者所當慮盧杞未聞貶竄智術之不可測者所當防苛刻之政𨿽未聞或謂其卹民之未至猜忌之迹𨿽未著或疑其待下之非誠苟居中獻替之無人則多事艱難而誰責今也以摛翰之材而蕃翰以演綸之手而經綸嶽牧用詞臣蓋以得君而重元戎開幕府尢髙制敵之謀亦猶抗守西陵吳邊有所恃而固遜在南郡魏人不可得而侵使威聲震乎大江以西則外敵自是不戰而北然而福一路幸矣澤四海謂何匪伊茂著於外庸豈止復爲於內相某官蓬萊道山之人物楚澤云夢之胸襟行本今天如靄霽月光風之象文追古作有加陽春白雪之音嘗以譜系而求諒亦嘉興之裔旣有同於氏族又俱入於禁林所遇之時𨿽殊此心之忠則一蓋明明我後非可與徳宗而並言而蹇蹇王臣豈肯使敬輿之專美所以水心取其忠似鄭公而學則過東坡謂其才如賈誼而術不疏誠齋以大勇稱䢐徠以能諌許固敢誦言其大節不復比數於其他如某者不肖無聞至愚極陋自揆叨恩於延賞愧非學古而入官昔嘗從諸老先生之逰皆予其進今又在門生弟子之末何幸斯逄矧鶚書嘗辱於薦掦於鶡弁允爲於際遇一編策雋有慚蠧簡之畱心四舉蜚英殊愧龍門之防額以朴之流而膺學有能聲之譽以斗筲之器而防材可大用之褒感極於中名浮於寔辱在門墻之舊喜聞綸綍之新少攄賀廈之寸衷猶願摳衣於丈席輙忘僣躐再敍皈依烏大夫出師河南防溫生於幕下裴晉公董師淮右辟韓子於軍中敢以此身投之大造江西陸子靜幸依當代之名師河汾王仲淹願續斯文之餘脈

代通賀京尹李肯齋

奏最外臺防恩中禁邦畿民所止正資彈壓之才京兆政如神妙防精明之尹綸言一布輿誦四馳某官維嶽聲名肯堂家世學致於道造乎孔孟顏曽言發而文蔚若歐蘇韓栁麾節屢持之後冕旒益重其名自簡注於光皇俾馳驅於近甸謂人情莫不欲安莫不欲逸必使臣周爰諮度周爰諮諏畀以憲綱兼之庾節蓋司廩祥政之寄乃爲人立命所關臯曰殺之堯曰宥之參酌重輕之典禹思溺者稷思饑者推行拯救之仁旣績用之彌彰豈登庸之敢後嗣聖方新於臨禦神京要在於肅淸必得韓維包拯其人俾任王尊張敞之職商邑翼翼爲凖則於四方師尹巖巖聳觀瞻於一道益恢宏業卽簉邇聨某刻苦茅檐叨塵桂籍杜牧第五人賦慚聲律之未工張倬題千佛經愧科名之非稱嘗誦劉元城看條貫之語遂爲範文正司牢狴之官此心惟務於哀矜凡事敢言於明允蓋本朝立法未嘗嚴以三尺而先儒嘗謂惟當寛之一分忻聞英簜之來喜得帡幪之托𨿽繆庸之是懼有覆幬之可依方千里曰王畿旣在走趨之列得萬間庇天下尙祈容察之恩

代通賀吉守王敬巖兼常平

綸音天渙絲轡星馳秉玊節以建臺風霜一路分銅符而作郡雨露羣生部民舞手以歡呼屬吏委身於歸向嘗考阜陵之踐阼時有良相之秉鈞其節操剛方其學術正大其典大藩則政事出於寛厚其爲臺察則議論主於和平迨夫疇咨若時登庸偉然廊廟之器亦惟圖任舊人共政入爲鈞軸之司每取周史而觀無如相業之盛咸有一徳允釐百工上以天變爲憂公則歷言乎寅畏上以民生爲念公則偹述乎饑寒論邊偹則謂其廢而不修論人才則取其明而不刻論風俗則歸之於綜名核實論恢復則歸之於逺慮深思用能振起治功翊扶君徳因以方今大勢揆之在昔先朝蓋有聞孫克肖乃祖某官超羣而立於獨器厚而飬以衝咳唾成文陣馬風帆之敏精神滿腹冰輪雪柱之淸自登膴仕以來卽合要津之立𨿽徘徊於州縣巳顯著於聲華皂蓋分符咸受寛之一分之賜綉衣持斧未嘗嚴以三尺之苛所至皆淸而人共推其愈堅而名益重左右司學爲宰相典故久諳天下事盡屬都曺職任更重使於時而可徇則何官之不爲屬更化以攺弦乃起賢而典庾矧常平之爲職寓大意於卹民帝曰江右十一州之氓尙玆愁嘆公守廬陵十萬戶之郡就以撫摩往爲朕行徒得君重摘山煮海陋哉管商規利之謀發廩賑饑惻然禹稷由己之念於一路則幸矣如四海之望何福星𨿽得於鮮於霖雨尙稽於傅說靑原白鷺暫煩此日之旌麾紫閣黃扉自有當家之衣鉢矧今天變甚於淳熈之數誰與陳禱雨之忠民生甚於淳熈之饑誰與進務農之語邊偹未能如淳熈之固誰與陳修政之良規人才未能如淳熈之多誰與答選將之聖問淳熈之風俗歸厚今則進身化之言無其人淳熈之恢復防心今則願忠力之竭者誰其任行卽著聞於郡最佇看趣覲於朝班然後由中書而翰林盡復靑氊之舊物自簽樞而右揆再調金鼎之新元悉遵先正之防摹宏濟當今之事防萬古增光於前烈一門兩秉於國鈞魏徴之後有謩不數有唐之盛事楊震之外爲秉未誇東漢之名家如某者猥以書生濫叨宂爵屢黜於有司而不攺尙期桑硯之磨四舉於吏部而後成有愧韓檠之棄幸屬照臨之下少伸賀慶之私烏鵲南依自喜卜巢之有托馬牛下走行將負弩以前驅

通賀行省參政王允中

建行省府號小朝廷下一尺書演絲綸於北門提三道印合閩廣而西江牙纛森臨耄倪呼舞竊以明主舉賢參政乃成夾輔之勲丞相董師集功爰重專徵之責非小事任要大檐當必惟其人乃副玆選某官丕天偉績貫日精忠緩帶輕裘有兩叔子瓉圭秬鬯又一召公巋然廊廟之重臣出則詩書之元帥如我公者其斯人乎於惟吾宗居多名世商爲眞漢相濬有伐吳功此特以其槪言固未暇於枚數迨至東晉而後延及江右諸賢或揮玉塵之淸或擅瓊林之譽或比之爲風塵外物或望之如神仙中人風流如逸少者多事業惟茂而已其又傳於汾水厥初皆出於太原載惟我公之聲猷足證故家之文獻有公輔器則所到當起於覽作賢臣頌則其文不減於褒蓋嘗以仕國而觀何莫非當家之事茂林修竹崇山峻嶺羣賢畢集往年嘗訪於蘭亭落霞孤鶩秋水長天逸興遄飛今日又臨於滕閣遐想摩娑於壁記方將陸續於家聲顧惟肖人得忝華冑昔丞相旦愛狀元曽非特以勲業而相期蓋亦念譜系之同出此周人所以異姓爲後而大易亦曰同人於宗出婺州之而兄庭堅本實同於家譜非錢塘之族而叔羅隠蓋景慕於詩名

稼村類槁卷二十三

欽定四庫全書

稼村類槁卷二十四

元王義山撰

啟事

謝前丞相大觀文江古心舉攺官

起耆英於緑野正切巖觀轉生意於洪鈞遽防甄錄拜莫大生成之賜有無窮感激之私敢以寸丹寫之尺素遙睇師墻而稽首仰幹畿府以攄忱嘗聞宰執之退閒罕與朝廷之機要若稽前代有大議則諮於家迨至本朝𨿽嵗舉亦得而薦始者五貟之限今焉三削之拘昔乾道間有洪景伯享優遊之福三十餘載凢薦舉於朝八十餘人觀上天拳拳於壽俊之心其初意汲汲於人才之地今有均爲舊弼俱處鄱陽佚老之地旣同好賢之心尢切矧行矣再登於臺席則於然又播於化鈞豈期嵬瑣之資先入陶鎔之造伏念某志𨿽刻苦材極疎愚堪笑揚雄自分爲官之拓落可憐杜老何時得路以翺翔靖爲鹺局之卑不過俗吏而已然韓虀素守頗能堅食淡之心況箕範所陳亦嘗聞作咸之事不待控皈投之請翕然稱際遇之奇人皆言舉爾所知或有知而不舉世固有求而不得今則得於不求華哉衮褒爲之剡上彼如莘老監鹽倉而但防學士之稱至若仲淹掌西溪而僅得發運之薦是皆常事未是奇逢孰若玷名夾袋之中厠迹翹材之列竊帷今世爲人客者皆曰門生詎意譾才有宰相而爲之舉主因稽舊比仰企前修李推官拒防事之興遽見知於徳逺陳務論咸源之竟取重於雍公此皆上宰之見知正與今日而相似其如凡陋曷稱品題姓名因鶚表以九霄聲價登龍門而百倍偶叨末第有慚科級之騫騰殊乏寸長深愧吏能之膚敏何所守而有廉謹之譽何所學而辱逺大之期𨿽先生相與者仁義之言然君子所恥者聲聞之過某官四朝元老一代宗師出處合大易之宜仕止當夫子之可巨川舟楫大旱霖雨旣全濟世之功上天富貴平地神仙復取隨時之義縱欲適午橋之樂其如勞丙枕之思喜聞疏渥於昕廷暫屈往臨於巨鎭眷惟湘水重於長沙在先朝曽煩冦平仲之來於近代又辱周平園之至第聞地狹難容舞袖之回旋防卽詔還佇看衮衣之入覲方且兼収於葑菲庶幾可備於桷榱某敢不永堅乃心不易所守誓益鞭於駑鈍期仰答於鴻私史魏國除觀文每欲法陳襄之薦士趙忠簡還相位尙祈引明仲以登朝

謝江西運副劉安齋舉職司

時安齋自廣東易節江西道由南安因致皈投不免躁進之譏剡上乃居首選

臺幕泛紅曽依巨庇職司破白豈比常員俯陳感激之仰答生成之造嘗以自昔門生而考蓋有終身舉主之依正仲爲康靖所知防特薦而卽除中袐巖叟本魏公之客更再世而不出他門蓋饑則傍人飽則颺去者特世俗之常而入以事父出以事長者乃子弟之職矧平日席如天之覆幬謂此身果何地以糜捐自誓靡它厥監在上伏念某賦材甚短議讞非長念帝徳好生非得已而立法而人情欲壽蓋不幸而罹刑惟有寛之一分未嘗嚴以三尺自顧夙歸於化冶其如未脫於選坑嘗愛前賢鄙甚小兒誇疾走又思今世或謂丈夫當雄飛所以急於皈投不自知其迫切防爾何如吾與也取其無躁競之心由也兼人故退之亦姑示抑揚之意匪怒伊敎庸玉於成自邇來聞玉石之箴吾過矣吾過矣如繼此背門墻之訓天厭之天厭之豈謂包荒而不遐遺與人而不求備鵲飛三繞方嘆無依鶚薦一書首蒙送上乃知君子愛人以徳先生與言以仁以疎拙之庸而許之以學邃文淸以淺陋之識而期之以才髙志邁惟有益加所養敢云可大厥施某官人品一代之宗師學術六經之閫奧松防執法天家禦史之不凡蕓閣分香瀛洲學士之妙選今乃以經濟羣生之手出而司澄淸一路之權嫉貪吏如嫉冦讐護善類如護桐梓可憐鄭谷更敎何處獻篇章忍使孝標飛向誰家傍門戶遂令嵬瑣復入鈞陶某敢不圖報洪私力堅素守一之爲甚其可再自知取數之多二猶不足如之何尙賴成終之賜

謝兩浙運判朱尙友舉攺官

京畿司防自愧駑庸冰漕舉材濫叨鶚薦矧爲他人之客易而登大賢之門難蓋紫陽一脈之傳有尙友先生者在凡經題品於粲光華嘗謂委身於人者固後進之常擇主而事者尢大節所系人如晏同叔範仲淹始出其門世有歐陽公蘇子瞻乃爲之客況一家之文獻又萬代之宗師恭惟明公克肖先哲所以及門者眾願爲受業之徒尙論諸生𨿽今世不多蔡元定豈無髙弟如乃祖得一王力行此愚所以爲摳趨而來其意實恥與奔競者伍伏念某志𨿽刻苦才極迂疎初筮零陵訪濓溪之坐處再逰橫浦遡伊洛之源頭玆叨右浙之底僚又拜考亭之的嗣凡動與師門而相值亦似於道學以有緣比修執贄之恭獲遂升堂之願卽之也溫聽之也厲不皆門外雪之嚴綏之斯來動之斯和又覺座上春之滿每記竇從周之述備詳先夫子之言謂耿鎭江嘗漕兩浙二榜在客位甚好深疾干求屬吏有政績可稱自當薦防矧飛挽之權旣一而廉訪之地又同宜乎遵祖訓而行幸甚爲鯫生之遇虀鹽己久偶焉儒級之登鹵莽者多敢謂吏能之著豈堪撫字乃辱薦揚然而得攀附於師墻難以比尋常之剡牘褒嘉得寵銘鏤奚殫某官理學淵源吏師標凖𨿽持餉節惟知體生財有道之辭儻進經筵又將舉誠意正心以告恪守家庭之舊卓爲人物所宗以先師舉用有才之心爲今日激勸後學之地遂今嵬瑣亦預甄陶某敢不益謹操修勉圖稱塞辟如爲山一簣止不無資培植之功井不及泉尺寸間尙有望挈提之賜

謝戶侍劉斗巖舉攺官

地官公舉素推衡鑑之精天府底僚遽辱菲葑之采拜莫大作成之造有無窮感激之私敬以寸丹寫之尺素蓋嘗伏讀鶴山先生之集眞有前朝諸老之心欲以司馬公之薦士編與夫呂文穆之夾袋冊範正獻之掌記陳宻學之薦章曽文靖公議之雌黃虞忠肅翹材之紀錄梓而成帙名曰達賢因以知士夫行巳用世之方亦且見先正爲國儲材之意不圖今日復見古風然而所舉之非賢或者夫人之得議伏念某𨿽無學問頗識廉隅讀孔門舉爾所知之辭當安定分佩伊川求者不與之戒寧事躁圖自宜甘恬退之常豈可爲奔競所化嘗攷古人之汲引非如後日之干求舉安世者以不通書薦紫陽者未嘗識面今乃頗移於素守至於無恥以自媒豈知世有歐陽公蘇子曕乃爲之客人如晏元獻範仲淹始出其門固自慚人品之不同然景慕師尊而則一不待控皈投之請居然防特達之知然衮褒爲之價重何所有而獲鄕閭推予之譽何所長而辱器識端重之稱𨿽先生相與者仁義之言然君子所恥者聲聞之過某官道尊斗仰望聳巖瞻司徒兼五教而敷豈專曰利宰相由左遷而進斷自此升匪伊峻黃扉紫閣之遷方且兼赤箭丹砂而取遂令庸瑣例辱甄收某敢不永堅乃心不易所守誓益殫於駑鈍圖仰答於鴻私劉華老薦堯兪皆一時之遴選王巖叟事魏國𨿽再世以防恩

謝刑侍檢正常蒲溪舉攺官

鹺曹竊稍自愧疎庸宰旅薦材誤防甄錄拜春風之披拂大夏屋之帡幪感刻肺肝恩淪肌骨敬以輪囷之蘊冩諸竿牘之中竊以本朝奏舉京官無一定數淳熈始詔嵗額止七十員艱哉一攺之難必也五削乃可此一職司與四常員之舉在諸選人爲再及第之榮不惟通籍於金閨亦可進班於玉筍合此最上浮屠之穎眞有願人成佛之恩儻或一簣之虧安有寸階之望伏念某志𨿽刻厲材則迂疎自航宦海以來尙阱選坑之苦少不如人今老矣空嗟嵗月之蹉跎道之將廢如命何徒重事功之感慨賤甚鹽人之職鄙哉俗吏所爲每思斥鹵之司實任煎熬之責幸韓虀頗慣粗能堅食淡之心矧箕範所陳亦嘗聞作咸之事因仰思於先正固有屑於是官莘老監衡倉而得學士之稱仲淹掌西溪而防運使之薦至若陳務論鹺源之獘亦取重於雍公李推官拒防事之興且見知於徳逺遂啟覬覦之想仰希造就之仁冒然力抗於丹忱或者俯垂於靑盼離鷙鳥之羣而騰一鶚莫難五剡之齊詠騶虞之什而發五�豈謂一朝而獲何所能而譽之以學力雄贍何所養而許之以性姿粹明然衮褒爲之價重某官宏深而肅括愷悌而慈祥念惟內惟貨惟來當審克者有五事而庶言庶獄庶愼戒勿誤者凡兩云深懷以辟止辟之思能致聽訟無訟之化至於以宰掾而通知三省之政以銓曹而公持九品之衡匪伊峻黃扉紫閣之遷亦且兼赤箭丹砂而取詎期庸瑣例辱陶成某敢不永堅乃心不易所守誓益殫於駑鈍期仰答於鴻私諸侯薦人與之諸侯大夫薦人與之大夫固無是事眾人遇我報以眾人國士遇我報以國士敢負此恩

謝浙西提舉倪放齋舉充文華科

初舉攺官削至舉員巳足遂繳回攺舉

斗下光芒企晁董倫魁之彥天邊剡薦玷遊夏文學之科方自慚錦捲而還忽又拜衮褒之寵感甚一之而至再難乎二者之得兼輙陳狂斐之章端冩輪囷之謝嘗卽薦舉諸科而論無如文華兩字之榮必其人之卓犖英奇與所學之汪洋磅礡自先秦以來未見之典籍何書不貯於胸中由栁開而下一變乎繪絺其筆獨追乎古作夫然後可以當士衡作賦之譽可以擅孟堅摛藻之名必若而人乃預玆選豈應庸瑣亦忝薦揚伏念某以老門生逢舊座主詞非明水誤爲陸宣公所知文不阿房嘗辱吳武陵之薦昨者僣申於竿牘初非求售於門墻有此殊知居然送上自惟凡陋已叨五鶚之齊飛又拜吹噓幾若六鰲之連掣幸合浮屠之穎遂還合浦之珠緇衣宜攺爲兮薦辱品題之賜黃裳文在中也愧無綴緝之長況造物所忌者文人之名而聲聞之過者君子所恥少年气壯固嘗夢李白之花老去才慳似有奪江淹之錦試以昔人而攷孰擅宗工之能合二晉而言惟陶淵明歸去辭自三代而下獨諸葛亮出師表至若範文正嶽樓記不能免小說之譏韓昌黎聖徳詩猶且議少時之筆以郭公甫過錢塘所作而或謂其七分是讀以蘇東坡記寶相之藏而或謂其一字未安不知明允者疑短於詩妄議子固者欠工於韻如此而俾膚淺之學預著作之科是凡物而儕之鳳麟下乘而埒以騏驥詞林之雋非一條冰人物者不能館學之需必五色云科名然後可某官道任天下之重身爲人物所宗謂董試別闈曽放此人一頭地之出豈掄材當道不思昔時好腳迹之稱方且推廣盛心奬進後學遂令弱質例拜美褒然而華藻之勝者實意之衰辭語之工者世道之薄某惟當講求至理剝落陳言文章於道未尊敬誦後山之句科舉之外有學當求挺之所云

謝湖南憲胡頥齋特薦八士

舜辟四門丕闡招徠之道周有八士例防吹送之恩昔已叨一紙之春風今遂成兩章之秋月澡身受賜拜手修辭恭惟嗣皇纉服伊始明詔百辟求賢爲先咨爾三事大夫凡我有官君子各欽乃職爰舉所知其培植人才則有取乎咸平之初其涵養士气則景慕乎淳熈之盛大者光明俊偉小者正直靖共南山有臺北山有萊聖天子旣旁搜而博采大木爲杗細木爲桷賢宰相又並蓄以兼牧盛哉古風見於今日某癖惟嗜古樣不入時每思父生師教之身當佩聖經賢傳之訓惟知朴實人每指其迂愚粗守廉勤已何求於知遇誤防甄錄特與吹噓豈期牛馬走之微得兼魚熊掌而取以木彊之拙而許之以操守甚介以膚淺之愚而予之以才學俱優乎華衮之褒寵甚緇衣之意辱知固厚揣分奚堪𨿽公舉非私僉謂可齊於元凱然譾才有愧恐難並美於隨騧某官廣大包之量以容人持謙柄之平而稱物凡薦皆方廉恬退之士張忠定之知人所引多公正忠厚之流韓魏公之報國遂令嵬瑣更入陶成某敢不思稱所防益堅此志誓不移於素守期無負於殊知大臣法小臣廉當體父師之誨鄙夫寛懦夫立願堅節操之持

謝湖南倉李亭山舉從仕郎

烏幕綴員萬間廣廈鶚書薦士一日九霄過特達之知不啻生成之造謹慿尺素歷冩寸丹嘗考自職令之制肇始於建隆而選人始定於舉員自職幕之薦申明於景徳而選人尢嚴於舉主所以三紙關陞之限有甚五削班攺之難於是契好綢繆夙昔有舊者其舉曰私親故干求彼此交薦者其舉曰互挾貴而問者防劫舉之誚惟賄是求者成鬻舉之風曽未若器之爲涑水所知其交以道仲淹本元獻之客所薦則公不圖古風復見今日然必頒於名勝始無玷於品題苟非其人或得而議伏念某一燈辛苦四舉間關𨿽王嗣宗爲狀元幾在臣勝矣之列柰楊大年典貢舉巧爲丕休哉之辭大廷之親防謂何公道之晦甚矣然科目特一時之擢若名節乃大義所關惟自勉於此心求不負於斯學幸甚泛芙蓉之水盎然先桃李之春冀北之野非無良乃從隗始湖南之幕固多客誰在王前何所學而與之以文博殿廬何所取而稱之以評重鄕國鋭其進必速其退豈肯由防徑而行逺乃猷斯裕乃寜敢不佩昔人之訓細味褒揚之寵大非庸瑣所宜某官玉振而金聲凖平而繩直道家蓬萊老氏藏室徧躋華要之途翰林主人子墨客卿盍掌絲綸之命仍借庾臺之重尙持使節之光漸漸之石維其髙不憚嶽山之峻皇皇者華遺以禮廣爲楚俗之詢遂使鯫生獲歸鴻造某敢不益堅素履仰答盛心舉所知舉所不知幸遇大明於公道觀所主觀所爲主尙期無玷於師門

謝湖南憲王學可舉縣令

烏幕贅員托萬間之廣廈鴻鈞播物同一气之陽春曽微寸善之可勝乃辱殊知之甚腆澡身拜賜稽首修辭嘗攷建隆景徳之間最重縣令幕職之剡其始則舉員之定厥後則薦主之嚴昭然定法之垂皆爲選人而設所以三紙關陞之限不啻五削班攺之難於是急於求售者掃舍人之門不以爲羞速於嗜進者上宰相之書不以爲恥曽未若內舉不辟外舉不棄者爲大公爲至正上交不諂下交不瀆者非苟合非苟容然須得於名流始無愧於僉論苟非其稱或得而譏如某者讀書不多聞道最晚一燈刻苦宋宗之窓未雞四舉間關禰衡之薦屢鶚晚方未第殊負夙心𨿽王嗣宗爲狀元幾在我勝矣之列柰楊大年典貢舉巧爲丕休哉之辭大廷之親擢謂何公道之晦冥抑甚然科目特一時之耀若名節乃大義所關挈來泛於紅蓮敢濫叨乎翠剡旣有出門下之幸何啻送天上之榮气剛大塞兩間於直諒乎何有文昭回飾萬物豈藻麗之敢言愧經畫之罔功於賢勞而有愧感甚綉衣之造焉華衮之褒揆分僥逾撫感激某官其業則大科異等爲今之命世眞儒周爰咨度周爰咨諏夙重騏駰之遣𨿽速我獄𨿽速我訟肯容雀防之姦然且以收拾後學爲心以主張斯文自任遂使至微之嵬瑣亦皆獲囿於陶鈞某敢不永佩作成益堅稱塞豈無他人不如我同姓旣已辱於殊知凡號門生不知恩非人誓不忘於大造

代謝判宗趙庸齋舉縣令

大宗維翰夙欽麟趾之英先生與言遽拜鶚書之寵喜逾所望感極而慚嘗數淳祐之正人伏讀庸齋之奏議其忠勤懇切其議論和平言三老則自李而徐皆當世之典刑薦八士則由蔡而牟俱明時之洪碩或比之精金美玉或譬之鏌鎁幹將或以其眞見深識而有靈蓍神之稱或以其髙蹈逺引而有景星鳳凰之譽以節槪聞者指爲銀山鐵壁以廉潔著者目爲玉壺冰淸以良藥妙劑比有用之才以寒松勁栢言特立之操方今邊塵烽火人物晨星正需若人與吾共事列之侍從則可以謀王斷國坐之廊廟則可以致君澤民亦猶王文正再剡二十人如王曽呂曁諸公皆重望陳古靈一槁三十士自司馬韓維而下總名流必得斯人不負所舉豈期嵬瑣亦與陶鎔謂有可以薦揚初不間其微賤某箕裘是襲鈆槧非工共伯氏之一燈妄希逺業充嘉賔之三賦思續前功偶因延賞以入官聊復司徵而竊祿豈謂不遺於一介乃防送上於九霄職業罔修有愧吏能之敏甚詩書粗習孰云儒藻之燦然得之若驚何以克稱某官朝廷元老海宇儒宗其學尊主而庇民其才開物而成務道原深造孔門君子之中庸封事屢陳漢室宗臣之忠鯁粵自立朝之後凡幾告君之章或歷歷乎排姦之辭或懇懇乎括田之奏憶昨嵗逢於己酉時維日食於壬寅舉世莫不憂危滿朝類皆緘黙惟公蹇蹇而諤諤其言炳炳而瑯瑯且謂其本在明徳新民其要在復古修政戒私欲而植公道屏陰濁而扶陽明五鳳大始之遇災而責身元嘉大興之因變而知懼治平不知去姦而釀成王氏之禍建始無以應天而屏棄李膺之賢凡空臆而盡言皆愛君而憂國不得言則去累三十四疏而告歸迨更化之新奉尺一詔書而復起天下所望以爲相聖主方喜於得賢豈惟履上於星辰自合功成於霖雨入辭禁闥中宸隆簡注之深紏正宗支外邸賴典司之重使磐石犬牙之益固卽甘泉豹尾之催還猶收籠底之參苓增重墻根之桃李是𨿽晚出亦辱殊知某敢不刻以品題勇於砥礪仲由可宰千室邑此時辱剡扵公章荊州不願萬戶侯曷日得依於此地

代謝淮西帥李愛梅辟幕

慕李膺之名宿巳懷於皈向起袁安之臥今獲囿於陶成慚非佐幕之才端出轉鈞之造輙陳淺陋少敍輪囷竊以烏大夫鎭河陽首搜羅於溫造裴晉公使淮右先招致於昌黎或隆禮而聘孟容或下車而辟文舉皆所以極一時之盛選爲多士之偉稱恭惟帥閫之尊盡護邊隅之廣爲九重開大幕府選羣吏如小朝廷必謹揀於其人始無玷於所職孰云庸瑣可備使令伏念某學本闊疎志𨿽刻苦鋪盡光陰於紙上空懷抱負於胸中少也燈窻辛勤萬狀老於場屋蹭蹬一官自慚朴簌之微又迫桑楡之景然功名未了毎思據馬援之鞍矧膂力尙彊猶幸健廉頗之飯𨿽年少未容多遜況晚節尙有餘香第素無婉畫之能又邈在窮邊之所入黃茅之鄕而作從事已是浪遊泛紅蓮之幕而爲元寮玆防剡上最是東安之爲郡系乎北鄙之要衝非智謀若子儀曷副典籖之選必文章如杜博始堪記室之除處以非才難乎善後某官道兼文武學貫古今建籌邊樓智略出文饒之上陳破敵防防模有伯紀之風不特江淮爲之知名將使沙漠聞而破膽佇看金湯之固入調鼎鼐之和況借甚季方又世龍門之科第而譾然仲子得聯鴈塔之姓名惟知修屬吏之恭非敢敍同年之好某敢不力圖報稱勉效馳驅望蜀岡之髙地之相逺促齊丘之戍心以爲期

稼村類槁卷二十四

欽定四庫全書

稼村類槁卷二十五

元王義山撰

啟事

除架閣謝平章賈秋壑

司防何官敢望玉班之綴轉鈞有造濫叨金耀之榮拜上公特地之挈提俾生意忽春於老朽輙厪子墨瀝冩寅丹甞考我朝故府之儲率皆當代英遊之選或以郎曹而領是爲要路之津有杜起莘繇買務而除是官若李公浩以教授而擢是職蓋名公鉅卿自此而升非耆儒宿學不在玆列未聞尾瑣而可躐遷伏念某大欠讀書何爲末役間關四舉硯𨿽鐵以亦穿忝竊乙科選如坑而未脫鄙甚置身於鹺局難乎奮迹於宦途分甘爲拓落之官夢不到淸華之地負材膚淺凡事皆牽補而爲處世迂疏此輩當髙束以俟果何補於實用徒爾贅於明時黃篛裹鹽自笑驥車之服紅蓮依幕嘗爲駑輩所防翻成不了之癡兒倍費曲成於元老遂令全璧罔有防瑕第虞未贖於舊愆遽辱特頒於新渥載惟主管文字之任將以培植館閣之才若稽漢世之官則爲掌故其在周卿之屬是謂司書伊所任之匪輕非其人則不稱敢期庸譾獲玷選掄貯笥腹空未易究挿籖之軸看書識淺誰能閱盈幾之文始聞命以戰兢終佩恩而感激眞爲奇遇曷報隆知某官爲帝者師任天下重函三爲極一身撐柱於乾坤明兩作離雙手捧擎於日月有功再造與國同休其任恩怨則王文正之明其抑僥幸則杜祁公之勇尙爾兼収於嵬瑣使之各效於走趨某敢不仰稱陶鎔益思勉勵謹藏都籍惟當守周益國之言不出他門願終作韓魏公之客

除架閣謝防政章杭山

成事別頭巳拜品題之造升華故府又防防擢之恩頂踵皆出我公際遇無如今日敬憑子墨瀝冩寅丹故嘗考官制於我朝以此待當時之名士或以郎曹而領是爲要路之津繇買務而除則杜起莘之在京局自教授而擢則李公浩猶是選人苟非其才不在玆選未聞尾瑣而可躐遷伏念某爲學荒唐負才淺陋四舉問關於場屋一生辛苦於燈窗當蘧伯玉四十九年始塵末第得杜少陵千萬間庇可托終身豈期不振之蹤屢有非常之遇曽未逾月已叨五鶚之齊飛甚至溢貟幾若六鰲之連掣縉紳爭詫鄕裏共榮靜惟厥由伊誰之賜其窮達不在命而在化筆其主宰不在天而在大鈞端有機緣倍費造就載惟主管文字之任將以培植館閣之儒若稽漢初已有定法必經術兼通者方補是闕必文書徧睹者乃典是官腹不笥經未易究挿籖之富眼非烱月豈能盡盈幾之詳非老師特地於提撕何生意復春於衰朽如父母愛其子恩斯而又且憫斯縱天地生此身覆我者不能載我蓋坐門墻之舊此通今古而然未有若玆備極其至某官正心誠意之學調元贊化之才禹成功臯陶矢謨參預政機之宻周爲師召公相右佇看揆席之新凡羣才均在於蓄收獨弱質薦防於成造某敢不恪共乃役無負所知小子無取材幸囿師門之甄錄參政行且相尙祈化冶之陶鎔

除架閣謝樞宻陳靜觀

仰北斗之魁曽依龍榜轉東皇之造又入鴻鈞自惟至陋之謏才乃俾濫司於故府感恩逾分拊巳增慚嘗考國朝金耀之藏是乃人物珍儲之所或以郎曹而領實爲輝路之津蓋名公鉅卿自此而升非老儒宿學不在玆列未聞尾瑣而可躐遷伏念某學海漚如士杕芥爾塲屋間關於四舉殿庭忝竊於乙科堪笑揚雄自分爲官之拓落可憐杜老何時得路以翺翔猶記殿上一聲雷繞之時嘗有日下五色云呈之瑞廷試進士第二已豫爲陳福國相業之覘吾榜得人最多深有愧王文正徳量之重多少慶靑雲之得路孤寒尙黃篛之裹鹽惟知安污濁之卑何敢作淸華之夢至若主管文字之職將以培植殿閣之需周曰司書漢爲掌故必得博古通今之士以儲謀王斷國之才蓋所任之匪輕非其人則不稱每自慚於猥瑣獲濫玷於選掄貯笥腹空未易究挿籖之軸看書識淺豈能閱盈幾之文儻非力賜於品題焉有殊常之遭際靖惟庸陋端出甄陶彼李綘薄待年生且忍發四海偶同之語如昌言已居樞府猶不忘眾人防飲之懽皆我公念鴈塔之題俾小子沗鵜梁之處某官科名晁董學問顏曽張樞宻督師正賴運籌於帷幄司馬公入相行將對秉於鈞衡然猶兼取於桷榱亦且不遺於葑菲遂令凡陋獲預蓄收某敢不仰稱作成益思勉勵聚聿云閣每觀壁記以有慚望紫薇垣肅拜臺躔而知感

對移謝平章賈秋壑

余在京幕時福邸爲大宗正行下臨安府追寧國府黃貽慶爲一宗室告其罪余適當筆擬牒寧國府追解廟堂以不合不申聞朝廷擅行追解覊管人一日札下漕司者五令具析至有不有朝廷脫誤大尹之語此蓋省吏借此攻京尹且宗正司行下不言黃貽慶系覊管人京尹申廟堂乃知元據出扵余之筆都司擬吏札行官合不降罷防平章判云王帥僉乃一好儒者特免降罷札如對移以此啟謝

譾才佐幕自速譴尢大造轉鈞遽防寛貸小吏囿存全之地上公眞溥濟之天恪修駢驪之辭敬展輪囷之謝甞惟天下之事千里之謬其失在一差古人所言九州之鑄亦難成此錯矧大府剸繁之劇以迂儒贊畫則疎小有材者當之不敗事者鮮矣伏念某一寒自守百拙無庸非元甫其人安有精簡牘之譽乏子韶之識豈能免胥曹所欺偶因閱訟牒之間豈料爲姦言之惑亦緣潦艸誤認黃花自謂虱官烏敢肆幕中之辧無端鶩輩類皆箝紙尾而書明審之意謂何鹵莽之過玆甚用違是訓而誤庶獄昧周公立政所云不察其差而從僞辭背安國呂刑之釋本亦無心之過初非有爲而然誰令宵人致誤大尹輙追械士廉於獄孰不議渭州部署之専重覊置冷淸之誅要必待開封推官之奏居然執筆敢爾移文誤以覊管而爲編管之人輙因具析而控辧析之悃君子之過如日月敢借爲書生緣飾之辭王者之法如江河尢幸遇元老奉行之恕不特免譴訶之責反過防奨拂之褒保全待制不降官盡出範文正之力對移指使便執挺當遵朱夫子之言縱使糜捐亦難報稱某官手扶日轂功蓋坤維以一身佩吾國之安危爲斯世作人才之宗主正心誠意致知在格物四書已久於用工尊賢容眾嘉善矜不能一物不令於失所大矣更生之恵甚於再造此身某敢不痛攺前非力圖今是雷雨解赦過宥罪旣能體九重欽卹之心天地泰包荒不遺其敢負洪造曲成之賜

對移復職謝平章

書生罪重山嶽爲輕元老恩深江河尢淺其靑氊之復舊拜洪造之又新稽首修辭矢心推謝嘗謂親之於子豈専事於鞭笞天亦何心特有時而霜雪蓋皇極無棄人之理故大易著宥罪之爻有能自訟其非可在赦過之列伏念某彊名曰士大欠讀書半生刻苦於燈窗四舉間關於場屋殿廷覆考幾於續王士則之甲科臚唱傳呼幸爾玷蘇子瞻之乙選少已在不如人之境老猶有未了事之癡箝紙尾而書未免犯昌黎記藍田之戒取案牘而閱悔不學歐公處夷陵之時偶因訟牒之繙遂爲胥曹所惑樊可範自壁山而敗本是勒停之廢人郭忠恕有幹州之覊何乃擅離於貶所皆幕府不加於詳審在廟堂難巳於施行𨿽罪在必誅豈虛辭之能飾然過猶可攺患無路以自新仰惟元臺又一大造謂眾人欲殺其誰有意於憐才況一夫向隅豈忍滿堂之皆笑姑從薄罰且辱殊褒蓋防稱奨於他人者未足多而經品題於宗工者豈易得學如介甫猶難當純儒者之稱文不蘇洵何以得老秀才之譽自惟庸瑣有玷揄揚載惟已換之頭銜仍舊本來之面目爰吁鈞天而請果蒙化地之憐師古復爲故官敢忘後戒杜牧得洗前過盡拭舊痕𨿽叢百喙之多難述寸之感某官三代良佐六經老師再乾坤開辟之勲一宮府平明之體爵馭貴祿馭富惟徇乎公靡徇乎私功疑重罪疑輕寧過於厚無過於薄謂小吏旣知於循省則公朝當示於寛洪某敢不勉自操修力圖報稱過也如日月之食深有愧於斯言復其見天地之心誓不忘於此徳

光嶽書記攺辟行在糴場謝京尹趙常庵

邊幕贊籌翻思鑄錯京畿司糴多謝轉鈞敢凱望於斗升冀躋攀於分寸捫心知感稽首修辭伏念某爲儒而迂聞道也未四舉斫廣寒之桂一日看長安之花方陛對直言司馬公亟稱其入等柰書生薄命歐陽子不放其出頭𨿽自甘甲第之卑猶幸玷乙科之選亦嘗究心理學柰莫窺程氏之涯妄習詞科未免爲紫陽所薄獨鬱鬱其誰語將皇皇乎何之問選此來殊左其計不善巧圖於暗闕妄求贊畫於光山誰推以栁易播之心遂起得隴望蜀之想爰卽師門而歸向仰祈化冶之陶成乃蒙吁寒谷之春無復有窮途之嘆載念糴場之設均爲京局之榮如茨如梁乃求千倉喜遂大田之稔爲酒爲醴以洽百禮釀成萬戶之春然而筦庫之司純乎近利理財之職易以膩人幸於理欲以精明粗爾公勤之能守卻胡奴之米寧羨滿船畏老婢之驚肯甘媚竈嘗謂眞卿未必有乞米之帖每思淵明何甞作山飯之詩侏儒飽而臣饑鄙哉不恥瘦妻僵而子僕久矣安貧吾腹寧有殷其雷之聲此心頗慕揚之水之潔然亦當爲之事初非有冀乎名況辱在於門墻盍愈堅乎節操某官躬所履者粹庵以常而稱一廉徹底之淸無波止水萬變不移所守勁艸疾風自司尹正以來惟尙仁者之政肯如仲郢肆爲彈壓之威每笑袁安一切嚴明之治邇者民食頗艱於回斡都人正賴於撫摩惟公軫惻懚之心凡物囿生成之賜思由已饑思由已溺旣廣推拯救之恩予欲汝翼予欲汝爲行卽任贊襄之寄方此搜羅於人物俾之奔走於事功遂使庸凡例蒙甄錄某敢不恪共乃職圖報所知對日月之淸明稱緇衣之攺造元戎自辟而命於天子旣獲玷於使令國士待我而報以眾人是有辜於眷遇

辟鹽場謝丞相馬廷鸞碧梧

掄才別省夙防衡鑑之公司防京畿端出陶鈞之造等莫大挈提之賜再此生覆載之恩爰瀝冩於寸敬摳趨於丈席伏念某士林芥爾學海漚如文不阿房曽辱吳武陵之薦詞非明水誤爲陸宣公所知論無東坡言刑賞忠厚之至而以有學力批防無紫陽爲國家措置之長而以識時務取非假朱衣防頭之力且免紅抹勒帛之羞非防靑眼之品題必致白首之淹困嘗以自昔門生而考類皆委身座主之依就中書而見者有好腳迹之稱爲宰輔所期者有傳衣鉢之語固自知其非稱姑輙誦於所聞矧厄於仕路之崎嶇亦甚矣選坑之沈陸可憐杜老何時得路以翺翔堪笑揚雄自分爲官之落拓誤辱知於京尹防剡上於辟書倘非念壬戌之陶成又安有甲寅之報可顧惟鹺局卽古鹽人柰徵算非長未慣通於齊防幸廉勤粗律頗能守於韓虀肯令嘆起於蕨甜當使詩歌於篛裹某官深而肅括恭懿而惠和臯陶入相而矢謨協贊雍熈之盛召公居右而安保共圖寧敉之勲𨿽勇爲緑野之遊猶念及蒼生而起憶昨首南宮之選眾皆以臺輔而期若稽本朝厥有先正歐陽公晚躋政府範景仁位至端明名𨿽冠金榜之題身未到黃扉之地惟王沂國嘗魁禮闈韓魏公以徳器深厚推其賢王文正以進退詳明稱其美槪以我公於前日同乎當代之名臣然且開眾正之路杜羣枉之門大布公於斯世名一藝者庸占小善者錄無不遇之棄才某取數已多撫知感審說之象喜再覩調和鼎鼐之新舉膠鬲於魚深有望造就門墻之舊

辟新諭令謝邵守李菊窩

登李膺之龍門未諧披覩飛王喬之鳬舄實出吹噓以言介紹則無又匪趨承之舊拜手讀箋天之剡鞠躬懷伏地之慙嘗謂端叔從東坡遊乃門下士師魯就仲淹辟本幕中人此皆舊知未爲美事俱未若孫中丞汲引何待呈身王公旦薦揚豈皆識面不待旣見之後無非相與以心曽謂今時有此奇遇伏念某士林芥爾學海漚如場屋間關偶玷昌黎之四舉殿庭叨竊濫厠穎濵之乙科昨再調於銓曹俾與聞於讞議與運使爭疑獄何敢希周濂溪辧南安之囚防司理幾誤人竊有志王保衡平許州之案豈特寛之一分而巳未嘗嚴以三尺之苛詎意誤防部使者之知兼辱賢太守之遇謂縣令乃承流宣化之職惟君子有學道愛人之心不量宰邑之非才乃以薦書而特辟叨逾甚矣庸謬柰何載念渝川舊爲壯邑憶昨曽遊之日正值承平之時硯匣生塵文書簡寡古防無訟田裏相安夫何比年以來豈勝多事之嘆得非人不潘嶽不能種河陽之李學不子賤不能鳴單父之琴矧當困獘之餘尢費爬梳之力辱使令之備至懼駑鈍以難勝某官傑然爲當代所宗見者謂名父之子問學如長江大浸匯而成淵材器如龍泉太阿爛然燭斗自合首班行而立豈宜躬州縣之勞而乃唾視九遷之榮廉取一麾而出淸江碧嶂暫焉森畫防以凝香金馬玉堂行矣取靑氈而出色尙念凋殘之邑可無經理之材遂使疏庸獲叨委寄某惟當力推行於所學期無負於斯民以慈祥愷悌之心集安靖和平之福舊令尹之政非所願聞好官員之稱敢不自勉

江西道儒學提舉謝防政王允中

鶚泮備員久甘獨冷鴻鈞播物詎意先春是𨿽防一士於尋常然實關一道之觀聽此第一義已快眾心粵從判三極以至今未有捨六經而能國蓋以其文可以經天而緯地其學可以尊主而庇民可以爲大造立心可以爲生民立命可以爲前聖繼絕學可以爲萬世開太平在昔成周設大司樂謂秀民難與凡伍故當時掌以専官迨夫王化之已漓甚矣人才之不古戰國之士皆於客乎取兩漢以來出於吏者多唐所尙者辭章宋亦從而科目斯文獘矣而國隨之仰惟明時嘉惠多士於各道而置提舉俾善類皆有宗師伏念某學海漚如士林芥爾四舉斫廣寒之桂一日看長安之花自甘落拓於官途敢意超躋於朝列國子先生入太學慚無訓導之功吳興弟子多賢才愧乏作成之力曩者重來於黌捨幸而粗穆於輿言人不履常而乃任徐州之教賢非安定豈堪爲湖學之師彼蓋爲旦評之所推所以歸鄕校而無愧老夫𨿽耄先民是程顧何修等而上之蓋靡不自此升矣有是遭逢之幸盛哉特達之知某官以身載道而南其名如斗之北自生民以來所未有之盛爲大江之西不恆覯之官有一飯三吐哺之謙無諸侯不揖客之傲續斯文於將防噓吾道於旣灰遂使疎愚亦防甄錄某敢不益堅素志圖報殊知委中書選差儒官蓋不輕於卑職令運使提督學事深有愧於非材

差教授謝防政賈鹿泉

杏壇絕響誰主斯文薇省銓材又新吾教上欲接諸儒於旣往下焉衍一脈於方來此爲何時而暇斯舉敢以寸丹所蘊冩諸尺素之中嘗謂道不常如三代以前之時天必預擬一人以當其防因以大賢出處而考莫難吾道絕續之交漢創業以來使無伏生者出宋渡江而後不有尹惇其人則天下後世不復知有典謨之書而經生學士於何而求義理之說此天地國家所寄命非章句口耳之謂儒矧今下車訪箕子之疇說書無陸賈之輩倘我公之不作將道統之焉歸當今捨我其誰惟一孟氏生民以來未有願學仲尼使六經諸子復見於今而三綱五常不墜於地此眞有大造於斯也所謂障百川而東之伏念某爲儒而迂聞道也未試文場屋至四舉以方成對防殿廷居乙科而有沗知科舉之外有學愧道徳之負初心頃繇薄官以來頗爲諸老所許國子先生入太學嘗粗見之謂明吳興弟子多賢才今又私於淑艾某官超世俗而立於獨負名教而責之身爲大造立心爲生人立極爲前聖繼絕學爲萬世開太平嘗愛橫渠此言似爲皇王而設豈圖嵬瑣獲囿甄陶某敢不仰體殊知益堅素志傳道授業解惑愧無韓愈之能博學審思力行益廣子思之教

代謝江西倉趙端齋辟正將

辟書上達愧無韜略之長成命俯頒俾服戎行之役僥逾巳甚局蹐靡遑輙陳竿牘之恭仰答鈞陶之賜竊考將員之置聿自元丰以來合西北而論則九十二人卽東南之區亦一十三將至若獨員之制列於各郡之間此又乾道之初特從宻院所請皆所以整齊卒伍燀耀威靈或以其沈毅而善謀或以其剛明而能斷或虎頭燕頷而有封侯之相或龍韜豹略而有制敵之謀或工於訓練而紀律爲之精明或長於擊刺而器械爲之犀利豈有名爲舉子號曰書生素無武略之長俾任師幹之寄蓋以柳渾儒士乃深識於戎情元凱文場且兼稱於武庫富弼畫朔方十二防仲淹有胸中百萬兵余襄公平廣右之蠻虞忠肅奏江上之捷圍棋而勝者謂之能鎭服長嘯而卻者謂之有籌謀橫槊賦詩者稱一世之雄憑皷艸檄者激諸路之進讀左傳於延安方戰之時才當八面序春秋於吳防始平之際者凱奏九重是皆愽古通今故能運籌決勝豈應庸瑣可副馳驅如某者累舉無成寸長奚取念至危者軍旅之事可輕付於章句之儒嘗慕叔子之風相從緩帶恐爲髙瓊所誚何不吟詩顧羽檄之交馳嘆毛錐之焉用某官道髙而立於獨气大而養以剛望其英標凝然泰山喬木之重提此文印鑑乎黃鐘大呂之音以平易可近人處心以忠恕不違道爲學曩者嘗居於朝著胡然出守於侯藩𨿽白鷺靑原良以賢刺史而重然玉堂金馬正需眞學士之除旣政最之上聞宜綸音之促覲乃疏恩於北闕仍秉節於江西帝曰欽哉召伯之棠陰未攺民亦勞止中丞之谷糴疇咨矧今十一郡赤地之餘甚矣億兆眾倉生之困朱文公之使浙首拯流民趙淸獻之治杭亟推荒政此今日之急務亦先生之本心豈特爲一路之福星行卽溥四海之霖雨猶念邊隅之警預思將略之難方碧油幢下之需才惟先所急豈白面書生之不武可厠其問自慚麼瑣之防獲在使令之末某敢不益求刻勵勉副提攜幕府開而所辟皆儒旣獲備董戎之列天下危而注意在將尙期殫報國之忠

稼村類槁卷二十五

欽定四庫全書

稼村類槁卷二十六

元王義山撰

啟事

皈投前丞相葉西澗

緑野優防超出神仙之上洪鈞坱紮願歸造化之中不修尺牘之恭曷寫寸之蘊敬九頓首而一引吭抑惟本朝厥有先正或置翹材之錄或公夾袋之儲如良醫用方並蓄乎參苓芝術如梓人作室兼收乎榱桷棟梁然而此乃呂正獻當國之時與虞雍公宅揆之日皆職分當爲之事俾人才各罄所長至若晝錦堂乃魏公佚老之居獨樂園亦涑水退閒之所以他人處此惟牢關固拒以養髙獨二老不然且博采旁搜而薦進身固處江湖之逺心常爲宗社而憂伏念某學海漚如士林芥爾四舉斫廣寒之桂一日看長安之花方陛對極言幾爲擢舉首之淩景夏柰書生薄命遭不放出頭之歐陽公𨿽墮乙科覺逾已分亦嘗間求理學不能免伊川科舉奪人之譏妄習宏詞又恐犯山文字自售之戒獨鬱鬱其誰語將汲汲乎何求過爲京尹所知誤在辟客之列載念糴官之設均爲京局之榮可以非材而當此選非借吹噓之力終無奮迅之期某官得聖之淸惟仁者靜滿三農之望收斂其功看晚節之香自安於淡挺特立獨行之操於急流勇退之中閒中日月靜裏乾坤安分造堯夫之境洛下臺池外間花竹有時醉居易之吟然可仕可止可久可速者聖人之時而或出或處或黙或語者君子之道是𨿽魏野嘗賡上天辭富貴之詩將恐遼人遽發無地起樓臺之問蓋識者每以此覘吾之國而我朝所恃則無兢維人行將疏北闕之恩豈可久東山而處徐行當車晚餐當肉固樂循眞境之安巨川作楫大旱作霖當再爲蒼生而起宜廣爲之搜訪庶可備於馳驅𨿽或相倍蓰或相什百或相千萬者其爲人品之不齊然予曰疏附予曰奔走予曰先後者豈可異時之乏使致令嵬瑣妄冀甄収倘防飛鶚薦而升或可勉駑材而進𨿽素尊潞國欠再親洛社於洛中然來自杭山喜獲出門生之門下

皈投防政趙格庵

讀格庵之四書嘗親方冊備京畿之小吏已出大鈞恪修駢儷之恭聊贄皈依之悃冒焉銜袖庸表摳衣伏念某學海漚如士林芥爾僥幸韓昌黎之四舉沗竊範景仁之乙科𨿽厄於不放其出頭然安敢自尢於薄命竊嘗妄希防萃擬習宏詞終以疲神文字之間不如刻意義理之學獨鬱鬱其誰語將皇皇乎何之乃防噓黍谷之灰且屢侍春風之坐賈黯旣取科第得文正教之爲官楊時待調京師慕程門往而從學矧在容察之下夙依覆燾之仁懇切一誠晉越再瀆某官伊洛以前一周子幹淳以來兩晦翁自誠而明以眞實地爲踐履由博而約於知行處著工夫每嘆漢唐之儒不知義理之學董子述正心而正心以上之事則闕而不講昌黎論致知而致知以下之要則略而不言嘗以先生纂疏而觀可爲前聖絕學之繼至若齋名之取義尢於大學以用工自此而相吾君則非心邪念之不萌推之而平天下則全體大用之悉備此大儒出而宗主斯道而後學所以歸依其門某敢不愈究講明以求砭訂愚不可及也未能救气稟之偏賢尙在此乎深有冀師資之益

皈投浙漕洪損齋

鹺局卑防竊祿王畿之下冰臺崇峻納身洪造之中𨿽趨承之日方新而歸向之心維舊敬修尺牘瀝冩寸丹嘗讀平齋先生之文可爲天下善類之慶謂太平之君當與賢者共而皇極之世非棄人之時或言仁傑舉柬之有宰相器或言蕭何奇韓信眞大將才或言正倫無負魏徵之知或言阮咸不辱山濤之薦其論趙韓王則取其綴奏紙以進其論陳古靈則取其疏薦槁以聞此皆先正所云敢爲執事者告偉哉華閥有此聞孫伏念某學海漚如士林芥爾四舉間關而得第幾在甲科一官僥幸以媒身方成再調幸沗鹽人之職獲依鹺使之光柰鞭算非良未慣通於齊防幸筆耕有素頗能守於韓虀豈敢辭篛裹之勞惟恐蹈蕨甜之嘆𨿽才非劉摯監鹽倉而有學士之稱然心慕仲淹掌西溪而得運使之舉敬九頓首而一引吭某官九垓隆名六經粹舉天目出苕水萃臨安而篤生異人鋒車入帝闕過家山而又持使節行卽佩紫囊而上姑暫畱錦水之榮某樹某水某丘且歷指昔時之遊釣維駒維驥維駱豈久煩彼隰之驅馳矧玆兼兩路之轉輸何者非二天之覆蓋圖爲得月遂移近水之樓相與爲春提出沍寒之谷況已在匠石之園伯樂之廏安得不發寗戚之歌鬷明之言倘今焉獲一盼於師門則繼此可終身扵陶冶審傅說之象匪伊觀金鼎之調和舉膠鬲於魚端有望靑防之吹送

皈投浙漕朱尙友

燈窻積學熟讀紫陽夫子之書鹺局備員獲尙友先生之部卓有先儒之標的允爲後學之範模輒致皈依仰祈甄錄竊嘗考封事所載無非主公道而言謂有司舉賢才所貴正人之得謂郡守薦屬吏母爲私意所蒙采之公論而不遺疏逺之人求於下僚而不取軟媚之輩輒以當家之事告於執事之前伏念某學海漚如士林芥爾場屋間關於四舉殿庭沗竊於乙科以義理爲入道之門研精逕造知利欲乃防人之漆揺手莫前凡平時思所以律諸身皆先生推此而淑後進玆沗鹽人之役獲在王畿之間仿沿海鈔法之行務寛徵念臨漳官賣之獘敢事煩苛皆一遵乎大訓格言冀不蹈於庸流俗吏百年雲谷久欽喬木之家四牡星軺又拜甘棠之笏是謂三生之幸遇可無一語以求知某官當代老師斯文正派以眞實地爲踐履於知行處著工夫作好監司又拈起浙東之政爲名法從更詳陳榻後之書使吾道之統有傳見盛徳之後必大非久進薇省藥堦之步猶且收竹頭木屑之才敢期夾袋之儲遂啟大鈞之問不慙衒鬻妄覬陶鎔幸親今代之文公可爲師表願效同安之王子以備門人

皈投刑堂趙平齊

枌陰夙庇敬修執贄之恭李掾卑棲遽起問鈞之想黽未遑於趨戍乃先急於謀身輒忍恥以自鳴庶徼榮而一顧嘗竊考古人之薦士無非與天下以爲公呂文穆夾袋之儲博采四方之眾論虞忠肅翹材之館類皆一代之名流曽何専取於裏閭初豈有偏於親故允謂至公之舉夫誰得議其私然處鄕黨則恂如吾夫子所以聖維桑梓而敬止作詩者謂之恭蓋知人本自昔之所難而居鄕乃論秀之從出所以朱買臣之貴不薦於他人而薦於同邑之賢吳隠之之名不顯於他人而顯於鄰居之士固自知其非稱姑略誦於所聞伏念某拆襪短材濫巾末第立身行已惟知實地之可憑洗手奉公粗謂仰天而無愧初筮零陵之戶誤爲臺府所知挈來鴈峯濫贅烏幙慚無贊畫深愧湖南之客多賢恪守廉勤恐爲隴西之士所恥逺依宏覆遂獲終更嘗愛劉元城看條貫之言冒居周濂溪爭獄事之職蓋本朝之法未嘗嚴以三尺矧先儒之論尢當寛之一分惟當仰體天地好生之心推行祖宗不殺之意或可逃於吏責庶不辱於師門第某也家地一寒命途多舛竊稽魯語緬想古風鄕人善者好之不善者惡之此公論之難磨滅童子與其進也不與其退也俾後學之有依歸忘其躍冶之羞或者脫穎而出顧自媒之可醜然公舉則非私某官學者宗師道之標的融一心於萬事而主之以理貫萬物於一心而凖之以平天下之勢持衡權重輕而各當君子之道絜矩度人已以皆公然猶合眾俊以兼收豈忍使一夫之不獲輒因參覿就致皈依倘辱盼靑或可破白興其徳行道藝者旣有慚月旦之評與爾鄰里鄕黨乎深有望春風之賜

通湖南帥參政皮泉淥

十國爲連夙仰帥垣之重一行作吏濫叨民版之司喜大造之可依撫防蹤而深幸敢修辭贄敬瀆鈞墀某官經濟防模弼諧事業道足以開物成務學足以尊主庇民朕心朕徳惟乃知夙荷藻旒之眷嘉謀嘉猷則入告密防帷幄之謀頃未離場屋之時巳大爲縉紳所予然駿譽齒於諸公之間旋以麟經首乎俊造之選竊考春秋之大義獨爲洙泗之全書筆削片言褒貶萬世縱以防夏之髙弟不措一辭有如公谷之名家特列諸傳𨿽明於董仲舒而或者病其闇固𨿽習於公孫而或者議其姦防自漢以來専門者幾賈逵則有條例之作鐘興則有章句之文纂要於士亷而人議其迂訓詁於何休而人疑其鑿或以繁露立說或以指要爲名人自爲家師各異說俱未若天開景運道闡斯文自孫明復之發防一出而其學傳自程伊川之序傳一著而其理顯爲說則無如橫渠之粹作傳則無如文定之精迨止齋續一脈之傳至泉淥惟六人而已彼荊舒所見謬矣以新經之說易之所謂以政事殺人以學校殺後世者其斯人乎安得爲天地立心爲前聖繼絕學如先生者以之輔東宮則辧明乎尊王黜伯之義以之斷國論則界限乎崇陽抑陰之嚴如徒述明公出仕以來特不過常人誦徳之語用敢昌言其所學不復縷數扵其他況嘗身到於黃扉佇看恩疏於紫詔風雲之防頃刻以須某辛苦燈窓迂回場屋屢黜於有司而不攺力磨桑硯之堅四舉於禮部而後成始棄韓檠之短冒然出仕凜甚曠官非庇覆之是依恐顚濟之未免夫子之墻數仞尙祈受教於師門杜陵之廈萬間所願棲身於徳宇

通江西運使曹介軒

簜節觀風夙仰崇臺之峻理曹議讞叨居列屋之卑以昔焉親炙之無繇而今也趨承之有幸三薫贄牘百拜典籖某官玉振而金聲凖平而繩直所學乃經濟彌綸之道其業則潔靜精防之書於眞實地著工夫始者自誠敬而入從原頭處去理防超然得本領之眞考韋編三絕以來盡芻狗諸家之說謂田何而下凡專門者幾獨伊川所傳爲造道之精方理探極前是生兩儀兩儀生四象四象生八卦迨心涵妙處吾聞先儒先儒聞三聖三聖聞諸天以此而發防闡幽以此而開物成務至若昕庭之大對巍然進士之甲科謂世變以降何嘗有安而無危有治而無亂惟英君者作斯能轉亂而爲治轉危而爲安是之謂大易之道窮則變變則通於此見先生之學誠則明明則著果膺親擢幾列倫魁矧今幹九五之大人才際時龍之禦泰九二之君子又新治象之開𨿽曰否終則傾當思復徳之本或益之乃可致朋之助不節若何以窒蠧財之原主徳固無過而小過至於大過者所當思世道𨿽巳濟而旣濟終於未濟者所當慮艮止也君心之善方萌而未固者不可以不堅定坎險也邊境之事有備而無患者不可以不豫防惟明公熟記於心庶他日大推所學無但曰吾職轉輸而已而不爲當今平治之圖側聞丹扆之興思非久洪樞之入秉悉攄素蘊徑上黃扉某拆襪短材濫巾末第立身行已惟知實地之可憑洗手奉公直欲仰天而無愧初筮二水之戶誤爲漕臺所知挈來鴈峯俾贅烏幕玆叨李掾又值時非雲天庇覆之是依則風雨震淩而奚恃此運使最識大體所期髙過於仞墻防司理幾誤平人惟有盡心於職業

通江西帥趙月山

帥垣顓閫元戎陳十乘之儀理掾備員小吏托萬問之庇況昔也快鳳凰景星之覩矧今焉又烏鵲明月之依受容察與他人殊謹燻沐以賤名徹某官凖平而繩直玉振而金聲所學孔孟顏曽其文歐蘇韓栁王茂洪過江爲第一流人物可以鎭浮小範老行邊有數十萬甲兵長扵制勝蓋天之福人國爲世而生名公豈偶然哉必有以也仰岷峨之鐘此秀信乎蜀珍矧國家之寶惟賢粹然趙璧偉眞儒之無對見吾國之有人厥今寶祚方隆金甌尙闕帝以江淮之重國之門戶所關誰爲朕行徒得君重南至召陵北至無棣豈容土宇之中分東望夏口西望武昌正欠舟師之一捷全憑妙算逺制窮邊南海疆理命召來宣行復輿圖之舊北門鎖鑰非凖不可載淸沙漠之塵然後鋪張鴻烈以之丕顯雄謨長城逺矣顧績用之彌彰以我公來豈凡庸之可後入秉樞機之要共調鼎鼐之勲以展經綸之規摹以宏久大之徳業某奮身寒苦賦分偏慳方陛對極言司馬公亟稱其入等柰書生薄命歐陽子不放其出頭正眾議軒輕之間得明公主張之力然天子自爲座主故廷試不稱門生如此知遇之深豈止輪囷之感矧又在走趨之末尙祈宏覆露之恩繇江西安撫而拜大參願繼中興之賢相爲南安司理而辧疑獄敬希前代之儒宗

通憲司兪松澗

皇華遣使夙欽六轡之光藍綬抗塵幸托萬間之庇望崇臺而拜謁馳短槧以效忱某官精神玉壺之冰气槪金莖之露其道足以開物成務其學足以尊主庇民上防姚姒下逮莊騷極羣玉而博覽髙摘屈宋濃燻班馬兼眾作之所長頃未離場屋之時已大爲縉紳所予迨騫華於月殿旋接武於云衢逰蓮幕則以贊畫稱宰花封則以撫字著最是一麾之出藹然五袴之歌處事則折之以理而人服其詳明治民則代之以寛而政尙乎平易均之作牧不無難易之殊何者爲功莫甚凋殘之後嘗以前賢而考艱哉循吏之稱若黃霸之守穎川與文翁之治蜀郡皆在承平之日不過撫摩其民眷惟瀟灘素號樂土粵自干戈兵革之後遂成瓦礫塗炭之場惟帝念民煩公出守相與集安安之福未嘗求赫赫之名竹使分符在昔巳歌於來暮棠陰滿地至今猶切於去思此愚爲鄰邑丰城之民嘗親見先生淸江之政因稽近事惟有二賢張松山持節於湖南王畱耕建臺於江右皆由此郡卽峻他除惟明公旋陟於臬司在今日復司於漕運𨿽槪以畱耕建臺於江右則異然比之松山持節於湖南則同帝眷愈隆民望尢屬然崇臺之職乃大計之攸關爰自比年以來不勝斯民之困惟論道經邦之手乃全制用之方非正心誠意之書不載生財之道此乃明公之素學奚待小子之贅言第恐丹詔飛來紫宸促覲鮮於爲一路福難久爲京漕之淹蕭何乃萬世功行卽重鄼侯之拜風雲之防頃刻以須

通臨江守李菊窩

竹使分符行托二天之庇花封試令愧非百里之才以半生親炙之無由而一旦摳趨之有幸將歷階而伏謁先率牘以通名稽首瓣香俯躬文席某官凖平而繩直玉質而金相漢淸議之家單傳名節唐宗英之裔官樣詞章然此特以世譜而言又孰若論當家之事嘗考先朝執政仰惟竹湖先生比干淳諸公个樣人物紹濂洛一脈吾道宗師憶昨嘉熈之間勉爲先皇而起其出處關世道之輕重其論列系民生之戚休爲國老臣上方呼於內相畱佐天子人屬望於端明夫何幾詔之徵來而乃扁舟之徑去使今世知有難進易退之節皆先生倡爲特立獨行之風亶惟我公克肖乃父尙論其世宛然棠笏之猶新歸視其家蔚若槐陰之如舊縱未復靑氊之故物亦當峻紫槖之穹班而乃唾視九遷廉取一郡用心寧寛厚而不流於激爲政寧優柔而無過於嚴鑄鐵成金鑄頑成仁可傳循良之吏賣劍買牛賣刀買犢俾安耕鑿之天此眞賢太守所爲夫豈今俗吏可語佇看政上結主知顯膺細書一札之褒榮繼刺史三公之躅某間關未第荏苒半生初筮零陵訪漫郎三吾之迹再尋橫浦挹濓溪一脈之源不自度其疎愚乃冒膺於防劇頗聞諭水久興謝推不去之謠豈謂師門遽有求可使爲之許少陵廣萬間庇幸托帡幪士元非百里才願逃瘝曠

謁湖南倉趙端齋

溯西江之水嘗曕仰於使星望南嶽之云喜皈依於恩造旣仲也得摳趨於丈席豈伯子不鑽仰於仞墻以半生傾慕之心遂一旦從遊之願切以弟兄之共學莫難師友之同宗明道伊川俱受濂溪之業穎濵坡老共登六一之門與涑水而遊者尹公漸尹公洙受涑水之辟者劉公攽劉公敞與叔和叔則俱號橫渠之髙弟堅中均中則皆爲和靖之門人以學而言則皆以孔孟爲宗以文而論則皆以韓歐爲法或講明義理而爲道學之倡或編摩史籍而爲通誌之書此皆難弟難兄俱遇良師良友至若郇仁郇武奴事於章安惠卿和卿僕役於荊舒彼四不肖者固小人之雄而二大姦者尢當世所嫉曷若吾黨之小子幸遇當時之巨儒某官宇量恢宏風規髙潔如居漢世未多忠鯁之更生若在唐時不數詞章之太白自收髙第卽步亨衢身𨿽州縣之服勤人以廟堂而期望左右司當謹擇所任惟人臺閣事須習知乃居此選若昔靑源白鷺已煩皂蓋朱轓自應入侍於冕旒胡乃又持於麾節帝念湖湘之重今爲兵革之場其在平時猶究心於矜閔矧當此際盍加意於撫摩眷惟庾司最系民命惟振貧卹孤而後可以言廣惠惟貴糴賤糶而後可以言常平惟不奉靑苗如富紹庭而後可以居此官惟舉行荒政如朱文公而後可以稱此職此固明公之素學奚待書生之贅言第以論道經邦之才致君澤民之蘊自合作九天之霖雨豈止爲一路之福星佇收安靜之庸益茂經綸之業遄歸靑禁大庇蒼生如某者文字蠧魚姓名蟣虱一舉登虎榜頗妄希進士之榮三箭定天山亦屢奏將軍之捷諸公頗交譽乎子厚有司柰連枉於齊生方其刻苦於功名間亦用工於詞學𨿽文章末技未足爲吾道之尊然科目累人止得爲程文之習重念鶺鴒之微賤嘗供牛馬之使令葛邑司徵頂踵拜二天之賜茨川董旅陶鈞皆一力之功惟其辱知遇之深所以相汲引而進願借齒牙之餘論庶成羽翼之深恩伯氏吹塤仲氏吹箎敢謂同聲而疊和大木爲杗細木爲桷尙期並蓄以兼取

代謁臨江倅陳所翁

監州稱半刺之尊久懷傾仰弟子修先生之敬獲遂摳趨輙陳愚陋之辭仰冀髙明之聽竊謂以貴下賤乃君子之盛心委身事人此吾黨之大節故必有名世之士始可爲善類所宗豈以爲孟嘗之客者多狗盜之徒執李膺之禦者皆龍門之彥每傷世道之薄因嘆士風之衰急扵求進者掃門不以爲羞甘於自鬻者上書不以爲躁是皆無恥之輩夫豈知道之流至若世有歐陽公蘇老泉始爲之客人非晏元獻範文正肯出其門今有身爲吾道之主盟手提斯文之正印其英風義槪排山嶽而吞湖海故有抱負者所願歸其健筆雄文橫河漢而爍鬥牛故尙詞華者所願學不此之往則將焉依某官气塞兩間才髙一世所負乃棟梁之器大任可勝其立如冰雪之淸纎塵不染間者嘗居於朝列胡爲屈佐於侯藩道大故爲俗學所譏名髙故爲時人所忌倘能少屈跬步可蓬萊之山惟不苟同拂袖去平津之閤然上則寶之如良金美玉而人皆望以爲景星鳳凰設若有言責於時決不減慶曆之四諫使其任天下之重又將爲元祐之大臣然且尊賢而育才哀窮而悼屈來者曲輪直桷無不見收求者渇飲饑餐無不如意譬猶太山不以峻極而辭纎芥滄海不以浩渺而卻細流故𨿽眾俊之兼收猶恐一夫之不獲防而絲粟必也陶鈞某爲儒而迂適用者少窮檐刻苦頗知厲志於螢燈老硯磨穿豈謂濫名於鴈塔冒然幹祿拙甚謀身誰歟左挈以右提罕矣前推而後挽斂袵仭墻之下摳衣丈席之前安師嚴道尊不啻定夫立門外之雪迨情親意浹又如光庭挹座上之風敢以平昔所聞少禆髙明之末嘗誦後山之集服膺前哲之言以司馬公呂文穆虞忠肅之編與曽文靖陳宻學呂忠獻之紀萃爲一卷名曰達賢因以觀諸老之推善尊能抑以見眾正之得時行道此固先儒之陳迹諒亦我公之夙心如防賜九鼎之言達之當路庶不使一芥之士沈於下僚

稼村類槁卷二十六

欽定四庫全書

稼村類槁卷二十七

元王義山撰

札目

通江西憲楊髙峯

某伏以孟春謹時生意融暢仰惟某官霜嚴一節風動列城九重簡知兩間協贊某謹端防拂蓍諏日之吉九頓百拜貢忱於大籖臺首丐臺照

某欽以一路福星生人之司命系焉舒之爲春斂之爲秋胸中自有一造化寒暑小物望而退舍彼又焉能爲沴茵鼎小忠不敢爲執禦者告

某玆審光膺宸綍就易使華暴公子之名豈専防擊雋不疑之母好在平反喜動潘輿懽騰漢部伏惟慶愜某官淑問如臯陶式敬如蘇公持平如張釋之於定國帝以綉衣持斧乃人命所關非廉而明者不輕畀嘗聞易六十四卦凡刑罰之事著於大象者四噬嗑曰先王以明罰勑法丰曰君子以折獄致刑賁曰君子以明庶政無敢折獄旅曰君子以明愼用刑而不畱獄蓋噬嗑旅上卦爲離賁下卦爲離離明也聖人知刑獄爲人司命故設卦觀象以明爲主先生公而生明以洗寃澤物爲己任又嘗持濂溪之憲節矣濂溪不云乎利用獄以動而明也敢以爲一路賀某知有關西夫子舊矣門外之雪座上之春後學之所共仰也日昨嘗修小夫竿櫝之敬得以賤名氏聞每恨無由雅拜以展弟子禮於函丈之側引睇崇臺恨臂不羽

某庸拙無倫豈堪議讞深惟橫浦理曹乃我朝大宗師發軔之地通書所謂治獄必中正明達敢不佩先儒之訓今又得大賢君子臨照其上比荷實翁先生檄爲東湖南浦以來曠官有誅席槁俟罪惟三宥之

某聳聞霜臺大建一芥小吏所以事長事貴者何敢廢禮謹課儷語一道少當瓣香觸突崇威不暑而汗倘辱電擲萬億秭之幸

某揆分綦微不敢僣申使閎五城十二樓寶眷之問恭想吉星次捨福慶無邊新治一切委使敢不端笏以承

通江西帥趙月山

某伏以孟冬謹月翔風兆寒恭惟某官斧鉞専徵金湯鞏固九重注倚二儀昭森某謹端防拂蓍涓日之吉東向九頓首百拜以賤名聞於都督府首丐臺照

某竊惟國家置元帥府其防呵雷霆則奔走羣動其叱吒風雨則潤澤羣生川君瀆神且爲之後先擁護寒暑小沴望而退舍茵鼎小忠不敢爲執禦者告

某仰惟某官學通六藝忠貫三精其謀略則荀攸賈詡之宻其經濟則周瑜魯肅之英其吟嘯則謝安庾亮之雅其牧禦則羊祜陸遜之仁大廈之棟梁洪流之舟楫也四郊多壘此爲何時惟硬脊梁可以當大事任本朝自國於東南以來江其門戶也淮其藩籬也藩籬固則門戶安矣二三豪俊爲時出整頓乾坤濟時了行且誦杜老淨洗甲兵之詩後當紀之旂常勒之金石邦其永孚於休某敢預以爲天下國家賀某嘗聞帥垣顓閫號小朝廷屬吏之事長不敢以賔主見豈特防若小侯之事大國哉瞻望牙纛何時得與戎服左執刀右屬弓矢帕首袴靴者同一羅拜

某豫章晚學聞道也未四叨秋賦僥幸一得壬戌塵忝首防大魁文先生拈出由甲而乙天實爲之某亦嘗進拜師墻控九頓首謝防予其進眷愛之意彌隆勞問之辭備至感激知遇永矢弗諼今也幸又以牛馬走服役於使天照臨之下或者造就之機其在此乎願以此身納之化冶惟先生念之某不勝願望之至

某辱知舊矣深惟事長之禮不可無以爲贄謹課儷語少當瓣香觸突穹崇罪當萬坐倘辱電擲榮幸倍萬某頗識分守不敢僣申使閎星珠月璧之眷伏想自天錫祉中外惟均某服在末寮奔走職也履封恐有指呼敢不端笏以承

通南安周竹友

某伏以秋髙气淸玉宇如洗某官擁麾在道先聲已雷上下神只夾扶奔衛某齋祓百拜頓首羾賀函於大籖臺恵徼省覧

某載惟盱爲江西名郡湖之淸姑山之秀艸木不足以當其奇而異人出焉皆扶輿淸淑所鐘也動與理俱靜與理防何福不除膳服小忠無庸凟於執禦者敢略之

某恭審昕陛疏恩名藩作牧分漢符而出來臨南楚之邦奉雋毋以行尢便北堂之養信矣人間之勝事喧然境內之歡聲皆翹首延頸以俟涖止伏深慶愜

某仰惟某官人品一代之宗師學術六經之源委誰不朱轓皂蓋罕聞斑老萊之衣縱令金馬玉堂孰若燕僖公之宇此一叚事眞二難並孟浩然賦萱堂之詩身尙離於侍側潘安仁奉筍輿之樂時又在於閒居俱未若兒典雄藩母垂鶴髮聚此一家之和气融彼千里之陽春嘗以本朝而觀孰爲慈親之譽蘇易簡之母薛陳文恵之母馮皆以賢稱卓哉前比行矣肩輿而上殿駢然錫宴以疏封閭裏兢稱縉紳歆艶

某生平一瓣香置之懷袖久矣擇而後炷惟是誦髙文於方冊企佳譽於班行自謂無緣可以梯接今不逺伊邇得身親炙矣橫浦𨿽天一方然我朝道源一脈實於此乎基之某爲之喜曰前有周濂溪於旣往後有周竹友於方來鬱鬱乎文哉吾從周

某劍水一書生聞道也未腐爛黃冊四獻始售塵沗乙科再調玆闕材質朽下議讞非長凜乎覆壓之是懼詎意今玆得以末屬效駿奔杜陵之廣廈萬間白氏之大裘散蓋非幸歟自賀其逢喜至距躍

某時文手耳於抽黃對白語非曰能之然事長有禮非文無以爲贄不善爲斵血指汗顏倘辱電盼其爲光寵不啻萬億秭

某揆分綦賤不敢僣申使閎五城十二樓列仙之問新治一切委使敢不端笏以承

通江西漕使劉實翁

某伏以孟夏謹時暑風淸穆恭惟某官鵲袍舄奕錦晝光榮風采一新穹只拱相某謹燻祓九頓首百拜贄敬賀牀防祈臺丙

某嘗聞吉人君子動與理俱散而爲一路之春風和气何福不除老佛氏葆練之說妄也寢餗之說贅也某僣敢略去某比者使節東來嘗於梅關道左膝行雅拜修事長之禮仰防略去位貎特賜予潔一被光采百倍感激知遇千喙難宣

某竊惟轉運副使自唐始厥選甚不輕也嘗以宰相兼領矣國朝尢不輕畀伏讀國史有嘗爲轉運而號爲一路福星者惟鮮於公迂叟有云今復以子駿爲轉運誠非所宜然欲救東土之民非子駿不可玆者伏審欽奉宸綸再持使節大江以西莫不懽忻踴躍而言曰是前日漕五羊而民歌之曰運使如水淸徹底者而況鄕郡之除榮於晝錦歐公之記不云乎髙牙大纛不足爲公榮元圭衮冕不足爲公貴惟徳及生靈功施社稷此公之志而士亦以是望公豈止誇一時而榮一鄕哉敢誦此語爲先賀

某門人也棲身宇下毫髮不出他人之門頂踵無非大造之賜今此又遇使星臨照而某又以賤役獲在走趨而今而後倚賴燾持之恩不一而足非幸歟𨿽使自謀亦不能如是之巧安得不爲距躍三百

某仰止師墻實在門生故吏之列賀語不當落人後亟修儷語少敍卑忱一目擲去幸甚倍萬

某揆分綦賤不敢僣申使閎五城十二樓列仙之問橫浦恐有委使敢不端笏以承

代通京尹洪雲巖

某伏以陽暢之月霜曦晶明恭惟某官麟符增重天寵維新九重簡封兩間協相某謹端防拂蓍諏日之至吉仰申賀廈之恭重慈下鑑

某竊惟一代異人受明天子休命來爲天府民物之主山君水妃莫不奔走率職擁護後先區區寒燠又焉敢沴鼎餗蕭薌是時劼毖者僣敢略去

某玆審上睠神京中謀大尹渙揚尺札聽朕訓辭壯觀上都煩公彈壓伏惟懽慶某嘗聞之天目之山苕水出焉有龍飛鳳舞之狀自紹興有詔爲行在所遂爲帝玉州恭惟某雲巖先生巍峩八座之尊彈擊千里之地蓋嘗伏讀前史三輔之置自武帝始試以漢世而考類當京兆之稱然而才力巨者以斷制爲能耳目察者以發擿爲巧故道徳之味每爲刻薄所勝而根本之地反有削弱之形惟本朝先正則不然杜正獻尹京則治尙公平範希文尹京則政甚閒暇雲巖之再爲臨安也蔽芾棠陰不盡前時之遺愛顧瞻枌社居多某所以曽逰伏想東坡之憫農勞乖崖之弛鹽禁利民之事不一而舉防有以知開封府拜相故事爲上言者

某比者防恩陛辭嘗得摳衣丈席仰防師慈以遺簮舊履爲念揄揚愛助端出吹噓逖逺階符屢更蓂莢橫浦僻在江西盡處邈天一方望長安於日下惟有誦江東日暮云之句

某老矣一麾得郡在省徭雜處之地已交郡事延見父老具言聖天子所以撫摩愛育之意𨿽巖冗嵠峒之民莫不投戈折箠羞前之爲卽此事可見人心天理豈終於不可化誨惟當以昌黎所謂一以爲龍蛇一以爲赤子以待徭民則省民亦與之俱安矣若夫廉勤二字平日得於師門者敢不服膺

某辱知舊矣深惟事長之禮不可無以爲贄謹課儷語少當瓣香觸突穹崇罪當萬坐倘辱電擲榮幸倍萬某頗識分守不敢僣申使閎星珠月璧之眷伏想自天錫祉中外惟均某服在末寮奔走職也履封恐有指呼敢不端笏以承

代通揚州制置李庭山

某伏以孟秋謹時老火猶熾防惟某官斧鉞専徵金湯鞏固冕旒簡注穹垕夾持某謹三宿齋沐以氏名聞丐垂臺丙

某竊維國家置元帥府其防呵雷霆則奔走羣動其叱吒風雨則潤澤羣生川君陸神其爲擁護先後莫敢不承厥職寒暑小物望而退舍茵鼎小忠不敢贅爲執禦者告

某嘗謂揚州古都防號小朝廷屬吏之事長不敢以賔禮見又豈特防若小侯之事大國哉某聳聞宇宙之隆名未遂星鳳之快覩行將與戎服左握刀右屬弓矢帕首袴鞾者同一羅拜

某仰惟某官學通六藝忠貫三精撐托東南半壁之天控制西北二邊之地輕裘緩帶雍容有叔子之風羽扇綸巾談笑走曹瞞之敵揚爲巨鎭薔薇溝之美麗茱茰灣之淸泚遊觀之勝未暇也載惟南躡乎鉅海之滸北壓乎重淮之流蓋自唐以來爲節鎭南渡後尢爲大藩屏登摘星樓江淮南北可一目而盡又逺想破全於新塘之時皆天下奇勝陸續旣往之殊勲恢拓方來之雋軌自此而紫樞黃門有唐李徳裕入相故事在某拭目以俟

某材質朽下得效駿奔自賀其逢喜至距躍

某謹課儷辭少申事長之禮倘辱電擲萬億之幸某頗識分守不敢僭潭慶有所委使敢不端笏以承

代賀左史馮初心

席前疏渥柱下陞班鳳閣摛辭久仰舍人之樣螭坳秉筆又兼學士之榮國典增華儒紳交慶伏惟某官任重而道逺器大而聲宏其學問爲眞儒宗其文章號大手筆剛惟嫉惡獨秉乎鐵石之心廉不沽名確守乎冰雪之操久膺簡注徑陟淸華竊惟修注之司實系禁嚴之職𨿽上無過舉初何煩直筆之在旁蓋古置史官正欲警非心於未動不特晉班於雲霧又將渙發於風雷左史記事右史記言固賴切劘於君徳外制掌書內制掌誥尢資粉澤於皇猷眷愈重於冕旒進特防於機軸由起居之官入東西府可平步升自翰林而相凡二十餘有故事在某聳聞除目深激慶悰望五色之云透知瑞气卷一簾之雨願丐餘波恭惟賀私仰祈臺丙

代賀右史王侍郎

發號楓宸陞華柱史細旃廣廈固嘗說金殿之書彩筆丹墀又來侍玉皇之案淸光近止輿論翕然恭惟某官其業則博學宏詞當世之宗工巨筆自先秦以來未見之典籍富貯胸中至組練而後一變乎繪絺復見古作果持老筆入直禁庭夜宿鸞坡試興元等詔諭防之手日親翠幄講說命三篇格君之辭乃今符柱下之一星自古重螭頭之二史旣要地據班而立則臺階可平步而升巖叟擢起居卽登樞府正仲除修注隨拜右丞此儒者榮皆當家事某棲身廈庇喜聽郵傳望五色之云遙瞻瑞气卷一簾之雨願丐餘波恭控慶私仰祈臺照

賀贑守胡石璧

昕陛疏恩臺藩作牧瞻余襄公之坐處仍此來遊訪趙淸獻之畱題居然如舊旗旄攺觀襦袴先聲伏惟歡慶某仰惟某官於知行處著工夫以眞實地爲踐履人謂何無忌似舅惟公獨立而無朋世言胡安定教人其學由體而達用凢麾節之所至其風采爲如何如髙山深林龍虎莫測其變化如靑天白日奴亦知其淸明迨髙臥乎東山嘻九遷其何物元城之問曽不通於政府質肅之書未嘗至於京師嘗侍丈席之傍親聆謦欬之及非不知有速化之事決不肯爲阿附之徒此硬脊梁乃眞石璧故聞先生之風者鄙夫寛懦夫立而充先生所學大臣法小臣廉乃今不薄淮陽而來肯爲章貢之重福千里幸矣澤四海謂何行迓詔綸卽躋法從某辛苦一燈四充秋賦沗竊乙科再調銓曹叨受玆闕惟是某讀書不多聞道也未每於當世之鉅人名徳未嘗不願北面而事下風嘗謂石璧先生今第一流也學問爲世儒宗文字爲大手筆政事爲妙監司他日論思獻納則爲名侍從輔佐彌縫則爲賢宰相後學晚生捨此將安之乎

問候祕監文文山

某不天先君藐棄禍鉅痛深首辱慰唁扶憊跪讀悲感盈抱未果造臺墀俯伏九頓以謝拊已自訟凜如負芒泰度包荒諒防矜貸某故臈訪聞緑綈一封喚歸禁近善類皆曰君子道長時也眾陽用事躋世唐虞指日可冀乃正月之朔恭覩禦筆峻除某官可直學士院跳郎星卿月而上著之紅燭紫薇之地位置甚淸公論惟允玉堂得眞學士矣先生之文黼黻皇猷金玉王度一揮九制文詞典雅眞有三代之風自大魁而知制誥罔俾蘇陳二公得以専美於前矣娥眉之嫉胡爲乎來哉得非道大者難容名髙者易毀直如磨而不燐湼而不緇何考槃在阿碩人之薖靑原白鷺能久畱乎鋒車搖搖行矣徴召狀元大拜者有呂文穆王文正李文定之芳躅在某翹企以俟某去冬奉先君襄事後人子之情不待霜露旣降而焄蒿淒愴常割於懷久當燻沐尺箋爲師門敬素冠奕奕何等姓名不敢以凟非慢也令弟某官防侍雍容塤箎疊奏誠一家盛事怡聚乞呼名

稼村類槁卷二十七

欽定四庫全書

稼村類槁卷二十八

元王義山撰

祝誄行狀

龍興路五學教授告廟文

聞之孟軻曰人之患在好爲人師某里人也而職教焉非父兄之執友則朋軰之同儕詎敢曰爲鄕裏師乎某嘗爲國子正今又分教於鄕漢胡母生齊人也爲博士而歸教於齊學者宗之某無學之可宗而敢援此例將有叱而去之者曰此非子坐

東湖

某聞師之所存道之所存也某聞道也未而敢爲人師乎昔胡文定爲太學官歸教鄕裏文定則可某則不可

宗濂

某聞師者所以傳道授業解惑也三者而無一焉抗顏講席多見其不知量也抑嘗聞之師道立則善人多某不敏請事斯語

縣學

郡有學古也縣有學自宋始惟洪旣有郡學又建湖濂二書院於附庸又建學焉聖人之教如水之在地中無所不在譬如鑿井得泉而曰水專在是豈理也哉某何人斯職五學之教敢曰君子之所教者五

祭實齋劉尙書

洪範五福自壽富康寜攸好徳至考終命五者備矣先生旣壽且康不特徳爲天下逹尊而齒爵又爲天下逹尊然獨不以富稱生平一防瑩徹千古殿南海之邦象犀珠玉萃焉曽不手涴富求於先生而先生無求於富欠五福之一他人以爲欠而先生則曰吾無欠矣以貴言先生有五福之所無以富言先生無五福之所有富與貴先生何心哉至於命以考終此又今世所難者天之報先生厚矣某病不及嘗藥殮不及撫棺今又以采薪之憂不及修瓣香敬嗚呼痛其甚歟嗚呼痛其甚歟

祭山居劉官

哀哀山居而止於斯家庭之學曽未及施所學伊何救時之劑公而大用廊廟之器假令萬鐘焉能凂公母謂所到止於一月哀哀山居修短皆數出師未防而身先死少陵所以爲武侯哀從古如斯獨山居哉愚嘗評公一世之雄臥百尺樓餘子下風珪璋琰璧不假雕琢海鯨天驥不可覊防其學汪洋淵乎向舒讀盡人間未見之書作爲文章翔蛟躍鳯睥睨韓栁越軼屈宋公有英嗣必世其科曽遊廣寒蜚聲巍峩天地中間惟理不朽六槁猶在詔今傳後山居𨿽死不死其名彼富貴者鳥獸好音山居逝矣欲見無所潔觴一奠隕淚如雨

祭徐伯康

士庻人三月而葬也公以名父之子天靳之壽讀父之書而不得用於世死又後十七年而葬禮歟非禮也豈人子之情有大不忍於心者故廢禮而用情歟𨿽不合乎禮然亦可諒其情矣嗚呼人子之情天下之至情也聖人緣情制禮得不諒人子之情乎嗚呼

瑞金知縣愚齋聶先生行狀

先生姓聶氏諱嚞字愚仲世居臨江軍淸江縣修徳鄕石洲裏家世儒科天聖間有登進士第者諱言熈寜間有登進士第者諱復先生其裔也聶族望於淸江舊矣曽祖諱公彥祖諱侯服父諱次山俱以詩書燕其後先生生嘉定癸酉之癸亥癸卯癸丑義山垂髫時間往外氏家外祖父令同羣兒角對偶毎試輙弗敵先生齒髮壯刻苦自厲屢試塲屋不偶寶祐乙卯始防淸江解明年試南宮知舉竹所陳公顯伯定其賦魁天下忠齋畱公夢炎讀其論曰此有學識士也防微誤竹所以本房副捲朱君值易之竟以第五名賦入等今湖南帥幹鄧君林畱京語人曰林得之頥齋鄧公坰省魁初取淸江聶嚞因謝有司竹所謂先生曰公爲省元七日科第髙下固分定人皆爲先生惜先生處之裕如也初筮贑州贑縣西尉再調宜州教授未赴攺辟臨安府右司理參軍秩滿辟浙西帥司典市酒庫以考舉及格攺合入官防授宣教郎差知贑州瑞金縣事先生未及赴病矣曁歸猶力疾哭先君甚哀是日抵捨未暮間冠裳見家廟禮訖又冠裳見族姻如見家廟禮又禮訖觴族姻以下賔退入坐正寢環諸孫四旁相勞苦甚悉夜向晨顧謂左右曰吾在途嗜睡如酣然寢不安席堅忍自扶以迄於歸言訖整襟拱手而逝時咸淳丁卯臈月十有九日也享年五十有五嗚呼曵杖逍遙之歌易簀戰兢之言此聖賢事也非先生學力到處其何以死哉初先生病臨安旅中戒其子曰我母效裏中某官病未終丐棺於京尹吾計吾囊俸余亡防僅可棺全吾以歸吾父母嗚呼士窮乃見所守先生病且殆不旦夕死獨不肯向人道乞字此豈窮困所能屈哉是殆與孟郊之食苦薺韓愈之無緼袍陶元亮之不折腰同一堅硬聞先生之風者頑夫廉鄙夫寛薄夫惇懦夫有立志嗚呼人不能窮而天地窮之悲夫蓋先生之學所以不爲死生得防貧賤禍福所恐動者全是飬得剛大之气故見之行事無非自是气中發出來世有一等衰颯懾怯又有一等私意纒繞之人其身未死而气巳先死先生身𨿽死气浩然天地間不死也先生自防不好弄儼然成人篤志問學家寠甚無貲買書從朋儕借錄外祖父伯舅爲典衣鬻產教之距所居十數步有小齋先生閉戶讀書𨿽祁寒不鑪夏不扇老母歸寜先生入拜堂下羣犬喧吠如生客蓋先生昕夕與書俱以至忘歸老母歸語其故先君躩然曰果爾肯屑爲兒友否羅致之俾共學焉書同燈坐同席寢同衾窮晝夜之力鑽仰於學者蓋十餘年先生學益進遂同就正於前南丰尉金川雲林楊先生攀龍雲林江西賦家哲匠嘗試教官又試博學宏詞科先生自登師門屹然爲士林表儒門下髙第屨滿相率而尊之曰愚齋先生服其教者不特爲魁岸偉器且薫其徳而善良焉先生於燈窓用工最苦今世士子取科舉之文如詩賦論防蠅頭細書出於手澤者數十帙類編先儒文集前乎書肆所未有口吟手抄彪分臚列其爲帙十四先生曰是未足以恵後學於是窮搜廣覧聚百氏之書防充棟取先儒爲正宗括其精髓盡五年心力書成凡十有二帙名之曰友錄士友互相傳冩爲矜式嗚呼先生用力於斯文至矣方其未尉贑西家食需次猶不巳於學反覆考亭四書繙閱本朝名臣言行錄采取其可資立身之本編之成書曰士學心錄可逹之治人者別而異之曰仕學如是又十餘帙故其行修於家逹於鄕而信於人其學問於師得於心而措之民皆自講貫中來也開慶巳未及贑守云西陸公景思以文雄當代於士少許可識先生文墨間以初筮未應舉止以文華上之於朝其詞曰雅器玉溫英辭金振蓋亦確於許予者是年冬北兵瞰上流所在澒洞贑𨿽僻一方多防警邊塵一關輙圑民兵設烽燧築排柵尉皆身之奔走防附曽靡寜日時有以淸野之說獻憲守雪村撫公鼎是其議下令撤城西民居先生爭不勝被檄後故緩其事後亦無他虞民居賴以不毀贑民至今徳之鄕有殺人者事巳逾年不知殺人者名縣慿寸紙以數人姓名下尉捕先生巳疑其非潛加搜訪得眞殺人者縣所指果皆平民或曰尉捕盜有功當上先生曰尉職也以人命易官爵非所志輙巽謝贑境有劉村園頭兩鄕對峙世相讐小有爭輙相屠先生履其地覆其爭之由械其尢無良者致之縣縣欲盡搜其徒芟之先生不可悉致其人於尉坐之兩廡以義理曉之爭者百餘悉相顧自責曰尉活我也相與釋私憾結歡盟羞前之爲持牛酒轉相問勞往還居三年賢勞備至逮事憲使恕齋吳公革一日民有訴邑事不公者十餘狀恕齋叢其事於尉期以五日蓋將觀其所處也先生不由吏手如期悉定奪以申皆中肯防恕齋奇之遂有造就之意書滿贑民議卽某地像而祠焉先生聞之曰尉小吏受容察於防府之下免過幸矣顧敢爾繼又聞有私繪其像於家者亟畀之錢捲而蔵之防吉之龍泉闕令恕齋以先生辟命將下恕齋建防西總再調取宜州令官恕齋尹神臯首白之廟堂辟先生右司理先生介潔髙逺以吏塵困人猛欲就冷職誓不以書生試獄吏牢辭至再恕齋曰公廉明如此何官不可爲勉彊祗事恕齋後謂人曰吾爲天府得兩獄官謂先生及廬陵許君雷發也庀職以來隨事爬剔惟求無愧俯仰官爵不論也禍福不計也獄有二事一則曰冒官爵而戕人命一則曰殘骨肉而據家財其力可通神而吏又舞吾法蓋州縣數年不決之獄先生據按推詳姦狀俱白試以利弗動脇以貴弗怵某至含沙肆毒防入防評後二姦卒正典刑先生之名遂滿天府上下莫不敬其廉能𨿽閭巷小兒亦知有聶司理克齋徐公復以廉平舉恕齋以亷介舉平齋趙公汝曁以持身端謹舉厥後被防薦矣又以先生才學操守聞於上期年間三剡如寄有貴介貪先生名欲以京剡舉謝絕之退謂所親曰吾不敢以父生師教之身而辱於戚畹之門蓋其所學正大自貴重其身如圭璧靜見孫公子秀尹京於縉紳間稔其名一見靑眄防華亭有巨室因糴碎家先生曰華亭爲邑嵗糴止十五萬某人一家耳家不大於邑而倍其數三十萬有是哉白之府府轉白於朝卒減半靜見由是期以逺器不數日以學識優長趍向端潔舉不閱月而石溪吳公舜龍爲之合頴節齋陳公訪以遺賢爲憾舉先生善聴獄訟盡公得實科而肯齋李公芾亦以從事郎舉關陞兩考內五削俱圎吾黨皆以先生通籍爲賀先生曰吾之心豈祗媒一身苟祿計哉毎書戒其子必以充廣徳心力行好事爲訓秩滿市民爭防旗幟以華其去有庖空但酌西湖水及靣上三年無愧容等句杭民駭瞻謂前此所無有六考旣書防任內有慶因微法礙通班以典市酒入辟畱幕府肯齋政事間凢心力不逮者悉以委之南廂闕求官者十數肯齋曰此非气魄如夏秋不可卒不他畀攝事期月能聲滿京國識者遂稱其有剸繁治劇之才先生官於桂薪玉粒之地凡四考介峭屹立食止菜無異品西山先儒謂斯民不可一日有此色士大夫不可一日不知此味惟先生可語此蓋其安貧樂道毎曰爲好官不若爲好人故自入仕以來行事之纎悉必記而養廉微俸亦別籍以識意蓋曰事不可對人言者不可書則吾不爲之矣貨之悖而入者不可記則吾不有之矣此亦淸獻露香告天之遺意嘗自贊其眞曰仰不愧俯不愧內不愧兢兢此心戴天履地推是心謂造物當滂沛其報而所到止此嗚呼痛哉性儉約獘裘故褐終身不易最友孝方伯舅卒襄大事稱家之有無未嘗等其費於二兄伯舅始娶敖氏生輝森繼徐氏生先生及焱先生處兄弟無間言視二兄急難不啻巳𨿽兒號妻啼寜弗顧自登第後毎以養不及親爲恨其之官也迎兄就養弟焱出爲族人後年未三十而死上有垂白之祖母事之如巳母下有垂髫二女撫之如巳女娶同邑楊氏子男三人端與見禮部待省端茂端佑俱秀而文人謂先生有子如此死無憾端茂以父命繼弟焱後女二人長適同邑彭果次適丰城熊以道皆業儒孫男四人孫女四人俱防其孤將以咸淳巳巳九月奉柩葬於新淦縣欽風鄕白羊嶺鷓鴣山之原俾義山狀其行將以乞銘焉義山竊惟先生之學自養气入先儒謂人若有气魄方做得事成世間禍福得防利害方敵得去不被他恐動又謂气至大初無限量至剛不可屈撓蓋天地之气而人得之以生者惟能得其所養無妄爲以害之則本體不虧又謂浩然之气才說浩然便有剛果意富貴貧賤威武不能移屈之說皆低不可語此气先生於養气上用工最深故死生不爲之動肯齋且以气魄稱而先生自贊亦自信其仰不愧俯不怍蓋方困阨時手不書乞米之帖口不誦乞巧之文故其气不爲窮乏餒使其立乎人之朝當大事任汲黯多欲之諌朱云折檻之忠張綱埋輪之勇王義方對仗彈李義府叚秀實舉笏擊朱泚陽城裂裴延齡麻韓愈上佛骨表孔宗魯扣鐶大呼唐子方論燈籠錦是皆先生所敢爲嗚呼言有大而非誇眾人疑焉逹者信之嗚呼安得起先生於九京而與之論養气之學哉義山痛念防從先生遊不特相與厲舉子業於躬行踐履上件件防對小有過必靣規無少假借𨿽情好本兄弟然敬而憚之甚於嚴父哲師之臨其傍凜乎法家拂士之議其後也義山壬戌竊第太常先生有書自贑來以其生平所受用者力行好事充廣徳心八字相懋勉嗚呼先生棄義山而往行而無所詣也疑而無所訂也瑕而莫予攻也怠而莫予鞭也嗚呼巳矣以先生气節如此而不得傳於史其官守之卑又無言責以泄胸中剛大之气噫柰何其

徐侍郎逸事狀

宋徳祐甲戌北兵渡江舉朝相顧失色余往訪正言徐公與論國事聞防諌哭聲震天禦史中丞陳過庭哭尢慟明日過庭先走又明日監察禦史李可走又明日監察禦史潘文卿走獨公徬徨不忍去謂余曰自古無走防諌閱月除公左史兼權戶部侍郎然問過庭可文卿當愧死不死初平章賈似道督師江上自度力不支將議和權也畏公議弗敢欲其議自防諌學校出貽書政府逹意於公公毅然不從嗚呼壯矣事亟謀遷幸權也公抗言陳堯叟請幸蜀王欽若請幸金陵皆非惟當固守京城嗚呼又壯矣明年詔守和寜門和亦不及事矣未防京城失守遷亦不及事矣公諱卿孫字麟仲一再魁鄕薦壬戌省試髙列自初筮潭州善化主簿至正言多可書最是令衡山尢表偉故事作邑最者除察天子以公政聲卓越除公監察禦史路矣等而上何官不可爲其所行事又當大書特書不一書𨿽然忘言可也宋亡士大夫多逸事無以懲勸千萬世取以告太史氏

稼村類槁卷二十八

欽定四庫全書

稼村類槁卷二十九

元王義山撰

墓志銘

淸江楊居士墓志銘

余家丰城去淸江甚邇甚邇而甚逺曷邇而逺以邑異其鄕之行好事而不求聞於人者罕與耳接𨿽接弗詳也一日有以楊公善狀示餘者請刻辭讀之自孝於親睦族婣而下與人交皆與理合居鄕遇歲侵與鄕人共年谷低其直之昻無徳色其鄕多亢壤一不雨苖焦捲公費自巳未夏堤其水俟田之渇耕者利賴之他鄕或不稔此獨歳邑委括田他鄕踏地出稅租無孔遺且加贏焉以求恱長民之不肖者公獨不媚所行皆近厚不盡人之情其生平類漢馬少遊近世閩士黃長者不籯金愚其子教以書俱爲士林雋翹屢榜亞天之福善未央也余曰果爾是可書遂訪於今監察禦史云屋徐公云屋爲餘言如所狀之行雲屋與公居同井又甚邇以甚邇之言驗所狀之行於是乎書公諱義成字信伯曽大父某大父某父某母聶氏旴江戶掾諱杞之女娶熊氏男二人女一人孫男一人曽孫一人生於嘉熈丙寅八月二十一日歿於某年某月某日葬於某年某月某日墓在茂材鄕某山之原銘曰

最難得者鄕逹尊之稱可以驗裏中之評嗚呼是可銘

月堂呂居士墓志銘

呂氏族於洪不多見有世居丰梅仙鄕裏名皇地者族甚望家逸其譜莫詳其系之出也公諱益字舜臣尢望於一族曽祖諱明甫父諱廷誼俱弗仕母某氏初仲父未室先祖父爲擇對曰娶婦毋以貲必有婦徳乃可有媒呂氏女者先祖父曰呂以詩書儒其家必能賢其女是可娶防侍仲妣傍乃得於所聞自仲妣歸於仲父也事舅姑以孝處妯娌以和某私竊自語是其家法然也非有賢父兄不能是後十餘年某與淸江愚齋聶公諱嚞同學公子夢斗亦來學以文頡頏毎課試與之角相雄長諸老先生奇之某又私竊自語曰是其家學然也非有賢父兄不能是以仲妣孝於舅姑睦於妯娌知公事父母孝處兄弟無間以夢斗苦於學知公學然後知其子學方公之刻志於學也猶及師竹園於公漫塘鄧公西坡鄒公其友也爲文貫穿經史如語孟荀揚本朝名臣言行書手自抄錄字畫精楷蓋公端慤士也尢工於聲律燕處王公秋圃鄒公俱以明經擢第公遣子執經參請皆有立夢斗學詩同經多遜之某與嚞夢斗未弱冠爲文字友嚞擢丙辰第仕至通籍某壬戌塵忝夢斗僅試成均明年便飛上廣寒宮折取第一枝桂吁亦晚矣公亦無及見矣非命歟始公習舉子業屢試有司不售乃堂於居之南前有老松當戶須眉甚古又有此君軰參錯其間毎淸風徐來有聲磨戛如琴球門列膏壤鱗屬水防防而鳴羣巘當前朝暉夕煙拱揖獻狀省身雷公髙之扁曰月堂想夫天朗气淸之夕萬籟俱収呼取月來屐齒印扶疏酒杯照沆瀣劃然長嘯不知月之爲此身此身之爲月也嗚呼公則古矣萬古遼天之月則不古也杜工部月明玉堂空子猷剡溪之遊林逋孤山之詠諸君子皆與月爲莫逆者也而今安在哉豈獨公然歟天地間萬形皆有獘惟理獨不朽所可爲公賀者書脈不朽耳若夫遇歳歉則推有餘以及鄕之人歳庚申所在防攘出力以衛桑梓此富而仁者所樂爲也亦處鄕裏者所當爲也是不可不書亦不必特書公娶【闕】氏先公三十六年卒子男四人孫男八人孫女十二人曽孫四人公生於癸卯三月二十七日歿於丙辰六月五日享年八十有六諸孤以某年十二月丙申奉柩葬於同裏之龍州將葬夢斗來謁銘某以哭先君辭後一年夢斗曰子之琴祥矣言可文奚辭銘曰嗟嗟呂公以月名堂種桂一枝於月中央後有興者髙掇其芳月堂𨿽死而名猶香

汪母孺人李氏墓志銘

先君師主一張先生先君嘗曰主一仲子頥妻齋李先生女荊釵布裳惟蘋蘩是供識者嘆其眞儒家女武寜汪君章少以文學稱齋曰是可妻以其兄之子妻之其朴如齋女晦翁嘗謂李敬子赤子保天理仇讐嫉人欲吾之畏友也世之君子其學足以化天下而不能化妻子者有之矣齋之學能化其家如此今世稱婦人之賢曰事舅姑以孝也處妯娌以和也勤以治家也儉以足用也婦人皆能是𨿽然此婦人職分當然也天下惟婦人能教子爲可書初孺人適汪也生二子從溢從潛從溢自防至長皆父之教孺人能相其夫以教子一家之間父旣儒外氏又儒從溢有成立甲戌試特科入第一等授廸功郎蘄州蘄水縣尉從潛遊庠序有聲從溢不特儒其身又儒其弟又儒其子將見曰仍曰來儒而又儒汪氏書脈之永孺人有力焉孺人生爲儒家女旣嫁爲儒家婦宜乎其子孫之儒也孺人以從溢恩封孺人女一人適建昌縣學李惟義孫男三人巾龍旗龍以潛藩薦名禮部應龍尙防孫女二人長適同邑余紹榮次適陳自立曽孫三人儀鳯翔鳯附鳯曽孫女三人孺人生於紹熈甲寅二月乙未終於至元戊寅庚申葬於上淸鄕毛源雙龍山之陽某年某月某日也銘曰

孺人之家儒故能相其夫儒教其子若孫皆儒

亡嫂孺人周氏墓志銘

柳子厚志亡姊崔夫人之墓曰夫人歸於夫家爲婦爲妻爲母之道我之知不若崔之悉也然而笄而上以至於防孩崔固不若我之知也銘婦人惟族婣知之悉禮曰內言不出於梱梱以外縱知未必如是之悉也亡嫂故簽書武昌軍節度判官防公事周公某之女周淸江儒家也曽祖某祖某妣某氏某年歸於我先兄先兄諱某先孺人防年卒先兄世居龍興府丰城縣長丰鄕槎溪裏去淸江不一捨後徙居焉初從伯妣楊氏早嫠延師訓子手植書種先兄與弟沂以學相懋沂特奏名進士故吉州安福縣主簿詩書之澤孺人又能演迆之古今稱婦人必曰功容言徳𨿽然常事耳不必書惟能教子者爲賢母孺人自歸夫家事舅姑以孝處妯娌以穆婦道備矣生二子鎡登甲戌進士第前廸功卽吉州萬安縣尉次廷瑞出繼祖母舅楊氏後丙辰科南省正奏名𨿽不幸早世然詩書之澤霶霈矣且方來而未央也嗚呼教子爲人父者之責也不幸父亡母存母始得以專教子之名𨿽然豈孺人所願哉孺人生二子相繼取科第他母所無也孫男五人孫女二人孺人生於某年某月某日歿於某年某月某日葬於某年某月某日其葬淸江縣某鄕某山之原過其墓者必曰一母而兩令子孺人生子又能教之此所以異乎他母也其可不書銘曰

兒在𦇤褓母保抱之不曰有父在兒方垂髫母長育之不曰有父在不幸父亡母存教子之責萃於母之身母而賢軻其子此三遷之教所以有慈母之稱嗚呼母也天只父兮何在而母獨擅教子之聲亦豈爲人子者之所忍聞故傳曰婦人不願有名

胡母孺人劉氏墓志銘

欝孤之巓有故人焉是爲翠屏先生李公某翠屛死未及銘其墓吾過矣𨿽然翠屏之學惟門人胡順父得其傳銘其門人胡順父之母之墓吾之責或可逭焉爾孺人姓劉氏諱貴靜儒家女也曽祖稱祖文政考良恭妣蕭氏歸於胡某晞齋其號也晞齋歿於寶祐癸丑先是翠屏銘晞齋墓有曰學問博見趣明爲人純茂篤實與庚子鄕貢有是夫故妻然也愚嘗謂銘婦人惟族婣知之悉劉君登孺人中表也梱以內之事劉知之狀孺人之行甚悉有是母故子然也古今稱婦人惟曰徳言容功常事耳惟徳言爲可書遣子就學於束脩常禮有不廢孺人之所謂徳也毎談古聖賢事及家學家法之懿以相朂厲孺人之所謂言也以孺人之徳之言如此不書非闕歟余洪人距贑九百里於何而知胡母之賢以信翠屏者信胡又以胡之內侄劉君狀孺人之行愈信孺人爲胡之賢母又以教授張君某學賔盧君某之書歷述而益信其賢此而不銘孰可銘孺人生於某年某月歿於至元甲申之十一月享年六十有七葬於某年某月某日其地在某鄕某山之原嗚呼孺人孀居三十有二載今日可以見夫於地下難矣哉又能教子親明師取良友爲世聞人難之又難也若夫典中饋而惟酒食是議溫公謂此婦人之職不書銘曰

翠屏死其學傳於孺人之子孺人今之孟母

先君壙記

嗚呼先君有子不肖獲罪於天不自隕滅禍延於先君嗚呼先君何辜至此極邪未窆之先表兄宣教郎待參聶嚞狀先君之行將乞銘於今世大手筆義山不敢私述先徳謹取嚞所狀者約而鑱諸壙初嚞與義山兄弟同筆硯學成而歸寶祐乙卯嚞領鄕薦明年試南宮知舉定其賦將魁天下他考官意見相角竟以賦五名入等先君教也嚞以是狀先君最詳王自江左爲士林盛族先君諱道昌字叔潛世居豫章丰城之槎溪曽祖諱子忠祖諱幡然父諱徳秀俱弗仕妣淸江周氏故賔州別駕諱邦光之女娶淸江聶氏嚞姑也先君骨相偉岸望之揚休山立事親最孝處兄弟無間言待族姻以恩義相陶浹議論務寛厚人有善稱不容口惡則爲諱之家僅中產無剰財小有餘輙推以及人歳不登減糴價以濟鄕之貧乏率爲常力行好事不止一人以君子長者稱之以詩書遺後人曰吾家籯金也方弱冠笈書郡庠十載一燈僅一再亞選語人曰吾有子可脈此書矣謝塲屋去築書堂曰麗澤羣鄕之秀者學焉數十年來裏中講說義方之訓以先君爲法淳祐巳酉義山義端聫江西薦又明科壬子又聮薦又明科戊午義端又薦又明科辛酉義山又薦明年義山偶塵沗廷試覆考祕書文公天祥以義山防有直气巳第在前三名後乃乙科越三年景定甲子防朝廷賜髙年爵防恩授先君承務郎致仕母孺人先君存時嘗卜壽蔵於瑞州髙安縣新丰鄕西山之原義山義端以咸淳丁卯冬十二月癸酉奉柩葬玆地其地位巽靣乾至穴所推一峯而上之龍虎詭蔚一水來前迂徐演迆如之山下有奇石兩如鹽虎形抑水勢而緩之徘徊澱洑然後東前聳一山如蓆防天馬防防如躍或曰壬戌殿廷之選可取而償使爲先君子而孫孫而子子而復孫孫而復子相與環無窮當有代應是防者嗚呼利先君之葬爲子孫榮爲人子者忍乎先君生於淳熈丙午閠七月丁丑終於咸淳丁卯六月庚午壽八十有二義山從政郎南安軍司理參軍義端成忠郎知武岡軍綏寜縣孫男二人惟肖登仕郎次通孫孫女五人長適鄕貢進士鄧直夫次適將仕郎待銓彭懋次許嫁進士袁雷應未行余尙防先君將考終稱萬古萬古者再義端問何謂也先君曰汝不觀誠齋先生與伯子訣之言乎言訖而逝義山時贅員江西漕幕是夕漏二皷家僮以先君將去世之命召戴星而奔未百里訃聞嗚呼爲人子者當親庭甚可懼之年乃去之而仕今歿不及斂嗚呼窮天下之哀不足以聲此心之痛盡天下之辭不足以文此身之過罪大惡極嗚呼尙得爲人子邪

先妣壙記

先妣姓聶氏諱維淸曽祖諱大方祖諱公彥父諱侯服俱弗仕妣周氏世臨江淸江縣修徳鄕五石裏生於淳熈丙午閠七月二十三日先祖考爲先君擇對嘗曰一婦賢一家齊矣必懿行淑徳乃婦之母以易先君諱道昌稟父命而受先妣於正室景定甲子上有事於明堂制詔士民有子登進士科者以年封有防授先君承務郎致仕先妣孺人享年八十有四以咸淳巳巳九月十二日終嗚呼哀哉先是咸淳丁卯之夏先君藐棄諸孤義山義端所以忍湏防死者有母在哭父未幹繼以哭母天摧地裂痛其鉅乎義山嘗聞伯舅季舅言先妣在女氏也事親孝父病爲父禱食不肉三年族姻賢之事兄姊如父待弟妹恩義無欠虧旣嫁以孝於父母者孝於舅姑以睦於兄弟姊妹者睦於妯娌及先君之姑姊妹義山防侍先君傍得於所聞及長得於所見如伯舅季舅之謂嗚呼先妣自笄而上爲女之道先君之知不如伯舅季舅之知出嫁以後爲婦爲妻爲母之道伯舅季舅之知不如先君義山之知也以伯舅季舅之言驗之所聞於先君及義山得於所見先妣可謂賢矣初先妣事姑之日淺事祖考惟恪起居飲食之節靡不至先祖考喜朋遊中饋乏助賔至是日值先妣饌先祖考喜曰吾待賔不菲矣殽羞孔嘉不戒而具不丰不敢進不精潔不敢進先祖考亟稱之毎對人言願此婦蚤生男以報先祖考有愛妾或謂先君兄弟四人一飯分亡防不可以再娠先妣曰生子耶吾子之生女耶吾女之後卒無生姑姊妹巳嫁而反多傳食焉先妣恥之必迎之私室饋於斯寢處於斯還必實其篚以往族姻有女力不能嫁者嫁之𨿽脫簮傾稇弗吝其仁至於不呵叱奴婢鄰有笞箠聲巳顰蹙曰痛癢一也性雅澹箴紉機杼之外無他習袨服珍餙悉屏去先君篤於義方塾延名師戶外參請屨滿毎餉先妣必身之庖廩相繼無廢禮伯舅有子諱嚞姿稟秀防兒時不羣先妣歸寜以嚞爲可教歸語先君曰是子可爲吾兒友羅致之俾義山義端共學嚞自是爲士林表偉淳祐巳酉義山義端聮江西薦又明科壬子義山義端又聮薦嚞子端與同江西薦又明科乙卯義山義端又聮薦嚞預鄕薦明年嚞試南宮防魁天下防微誤竟以賦第三名入等仕至通籍又明科戊午義端又薦又明科辛酉義山又薦明年偶塵忝廷試大魁文先生以義山所對有直气批第一等上擢第一後爲詳定者抑之置乙科初外氏家本儒天聖間有諱言熈寜間有諱復俱登進士科厥後文脈萎薾以嚞復振嚞未第前其子薦其兄文名薦其叔啟薦嗚呼先妣以一婦人而能使二氏之子孫澤於道徳仁義難矣先妣事父母爲賢女事舅姑爲賢婦相先君爲賢妻教子爲賢母嗚呼先妣爲女爲婦爲妻爲母之道可謂賢矣今以咸淳巳巳十二月十四日奉柩祔於槎愾曽祖妣熊氏之墓之後嗚呼先妣以開禧丁卯十二月十四日歸於我先君先君以咸淳丁卯六月十四日棄先妣而逝死者歸也開禧丁卯十二月十四日先妣之歸夫婦之合也咸淳丁卯六月十四日先君之歸夫婦之離也今先妣又以咸淳巳巳十二月十四日歸於土嗚呼死生離合固不偶然也而人子之痛庸詎可歸之數乎嗚呼痛其甚歟

稼村自墓志銘

余姓王氏生於宋嘉定甲戌八月之戊午先君名余曰義山字余曰元髙世居隆興府丰城縣長丰鄕之槎溪今爲龍興路富州曽祖諱幡然祖諱徳秀以詩書世其家先君諱道昌贈奉議郎妣聶氏贈安人妻李氏封孺人男惟肖女仁靜適從政郎惠州錄參趙孟柔孫男同老尙防先君師主一張先生力行一敬字爲一生受用屢試成均弗績髙揖謝同軰曰吾歸教吾子矣創家塾扁以麗澤羣鄕子弟教之洎長俾師吉州司戶雲林先生楊公攀龍學賦兼易先生擢第後試博學宏詞因習焉自淳祐巳酉至景定辛酉與弟義端以賦四上春官壬戌某塵沗廷對覆考祕書文公天祥批第一等上擬擢在首選時給事侍郎徐公經孫爲詳定同邑人也他有所主先得某所獻防以極言時事抑之乙科初筮永州司戶再調南安軍司理關陞從政郎連丁家難服除問選得光山軍節度推官兼書記未赴辟浙西鹽塲贅漕府幕權京學教授京削五溢其三陞朝主管尙書刑工部架閣文字權主管官告院除國子正以考學及格特防攺合入官宣教郎添差通判瑞安軍府事奉使臺州催發義米慶元措置海船就之任甫交事朝防以提舉浙東市舶兼焉先是宋度宗山陵以覆按使幹官總防使禮儀官該恩轉兩官乙亥春江上報至丞相杭山先生章公鑑議國事不合有睨揆席者嫉公嗾其徒攻之公抗章三上不報遂去某以門下客爲監察禦史潘希聖所劾防兩官罷見任未防江西按撫司辟充參議官未上丙子春宋太皇詔下郡縣令民相率歸附某惟宋末舉朝奔遁而某以奉使出及章公去國而某以坐黨罷希聖謂章公之議國事某實誤之嗚呼千萬世而下誰實任其咎耶嗚呼奉命督餫而某之上關明被劾投閒而某之歸心白古人謂蓋棺事定某終身之事巳定於此時矣余薄宦所至無足稱述惟以苦硬自將鮮與世偶至於抑權勢雪寃抑苟職分所當爲無所顧忌生平無他好獨於文字刻苦扁一所曰稼村讀書其間惟肖頗能繼吾學余意有得處效橫渠疾書法俾錄之初宋乙卯防諌奏科舉後增試小詞科環海內亡應令者余起而爲之倡所擬九百餘篇左帑容齋先生劉公元剛丞相文山先生文公天祥爲之序兵後散失亡防又嘗取宋一經撮其要而書之曰提綱析其目而編之曰類纂防數十萬言質之煥學後村先生劉公克莊先生以爲某之書法中間有與孟子意合者陳平甫備要壁角裏文字嗟乎後村豈輕許人者拙槁詩銘記序贊頌防說書傳策問講義箋表啟狀誄志凡三十卷讀書管見十卷惟肖類成又以質之杭山先生先生寵之以序曰文者貫道之器非知道之君子孰能與於斯嗟乎杭山豈輕許人者𨿽然余何足以當之餘辛巳嵗卜居東湖或曰子棄鄕井何居余應之曰濂溪家舂陵而居湓浦康節衛人溫公陜人皆居於洛洪吾父母國庸何傷胡文定建之崇安人晚年於衡山買地結廬終焉錄言行者謂公終於正寢余其老於東湖矣丙戌夏歸省松楸葺先君獘廬裴徊顧瞻如見先君語惟肖曰槎溪吾童子時所釣遊也不二里爲西陵村吾將窀穸他日返葬於彼與汝母同穴有合葬於防之故事在夫有生必有死吾老矣死巳晚矣苟獲體其受而歸全幸也獨不幸而讀書又不幸而竊科第又不幸而立乎人之朝向使不讀書不竊科第不立乎人之朝豈不陶陶然天地間一民旣讀書旣竊科第矣旣立乎人之朝矣而謂一民之不如嗚呼必有不如者矣余最愛杜樊川諸君子自志其墓彼直以死生爲晝夜耳斯人不作而余竊慕之如陶淵明秦少遊軰自爲挽歌往往悲淒憤惋不脫兒女態壯夫不爲也𨿽然余之志余之心也志作於丙戌之八月書志日並死葬日余不得而書銘曰東坡死於常葬於汝之陽頴濵囑其子歸而祔於眉山之傍嗚呼何必去父母之邦

稼村類槁卷二十九

欽定四庫全書

稼村類槁卷三十

元王義山撰

樂府樂語

千年調【遊葛嶺歸有感】

勝地獨湖山滿堂貯風月歌舞太平气象雪回云遏紅鞋朱防隔防喚舡芙蓉萬疊人稀到這淸絕因思舊事莊敞平泉宅莫與他人樹石對兒孫說難全晚節不如一邱壑住茆屋三間任窮逹

水調歌頭【壽湖南胡大】

沆瀣金莖露淸潔玉壺冰分明昨夜光現南極老人星山甫秀鐘崧嶽傳說上符箕尾造物爲時生一代詞科伯飛上到蓬瀛紫薇天丹禁地掌絲綸盤洲益國个樣人物只三人辭卻翰林風月故就湖湘霖雨天下共爲春試看玉堂大半秉洪鈞

臨江仙【壽章丞相】

明日中元生上相眞上相上元生滿城燈火晝三更臺星呈瑞處一防壽星明和气薫蒸開泰運湖山萬里光榮願推天地發生仁八荒開壽域一气轉洪鈞

滿庭芳【壽餘節使】

綫柳迎風錦棠媚日十分春色豪奢靑煙宮燭飛入侍臣家瑞靄深籠畫防壽星照曲纛髙牙因知是崧髙華旦玳宴醉瓊花翻鴉新詔墨聞樞庭召入已辦宣麻比汾陽福壽公更穹華佇看稠靑疊紫書香藹桂子蘭芽鳴珂處西湖路上接武築堤沙

水調歌頭【乙亥春永嘉歸舟】

宇宙郵亭耳遊子問舟歸灘上灘下轉柂欲速防篙遲安得泛河一葉尋見江南歸處多只是旬餘此身無地著驚浪濕徵衣獨張翰見夙起早知防誰把乘舟偏重良防濟明時夷島人煙相接恰在永嘉上浦猛憶浩然詩鄕閭萬餘里失路一相悲

乳燕飛【乙亥春題鴈蕩山】

雅有登山癖覺老來尙可躋攀浪遊躡屐險怪嶣嶤稱鴈蕩爭秀羣山第一更聳出穹厓千尺景物深蔵長谷裏最上龕水鑿時衝激硉矹處鉅石【闕】

地生天作誰能識睹江山如故恨無一時人物靈運當年爲太守佳處都曽遊歷獨不見此山腳力風月直須人管領怎不移石壁題巖壁今且著老夫筆

念奴嬌【懷舊】

題臨湖闊閤在東陽向巨源所創洪容齋作記舊贅漕幕居其下

南昌奇觀最東湖好景重重疊疊誰瞰湖光新傑閣橫挹翠峯嶻防十里芙蓉海神捧出一鏡何明徹鳶魚飛躍活機觸處潑潑容齋巨筆如椽迎來一記嬴得芳名獨猛憶泛蓮前日事詩社桮柈頻設倚看斜陽檐頭燕子如把興亡說誰迎誰送一川無限風月

瑞龍吟【壽京尹曽畱逺】

晨光曙遙見昭灼文奎照天心處蛾眉皎皎西飛北渡南極騰輝燦麗神臯地爭看碧幢旗防藹然佳气深深有美堂中綉幃錦幕笙歌不住知是元戎初度玉觥頻舉云堤煙市時聼笑聲都人相賀相語人人說是活佛生今世襟懷內嚴霜瑩月春風秋水文肅貂蟬貴南丰學問文昭節義若問莊椿歳堪誰比淸源曽公壽齒郎君宥府衮衣榮侍

賀新郎【自賀生孫丙戌四月】

自笑斟醽醁作皤然一老逍遙東湖湖曲好事爆然來子捨報道生孫新浴算天也從人所欲萬事足𨿽緣有見子孫時萬事方爲足詩禮脈今有續吾家本是山陰族見生來風神稍秀足娯吾目吾子吾孫同此月日分才爭五六喜聴得歡聲滿屋愚魯聰眀天所賦只無災無難爲多福且願汝書勤讀

文章末技耳至於駢辭徘語技之尢小者也司馬公自謂不能四六歐陽子不肯爲人作四六鄒道鄕不作樂語而餘皆犯之矣惟肖類於捲尾姑存之以紀一代儀文之末云

壽崇節致語【隆興府】

萬年介壽星辰拱父母之尊四海防恩雨露寵周臣之宴頌聲交作協气橫流與天同心爲民立命以聖子承承繼繼九州悉臣奉太后怡怡愉愉永久億載寶冊加徽稱於漢典防衣絢瑞色於舜庭捧金鑪香胥慶壽崇之旦玉巵酒永延長樂之春躬稟�眀性純愛敬晉福介王母三千年之桃暈新紅華封祝聖人八九葉之蓂開並緑耳鳯韶之雅奏身魚藻之深仁臣等幸囿明時忻逢盛事遙瞻禁衞藹播衢謡

東極承顏肅紫宸防醲湛露燕羣臣香傳禁栁鳴球瑟影顫宮花藹縉紳璀璨祥光三殿曉怡愉和气萬年春明朝又紀流虹瑞更效封人祝聖人

對防致語

怡愉奉太后稱觴盛長樂之儀普率皆王臣防宴接鎬京之飲懽浮魚藻光射鬥牛恭惟特進大觀文大丞相國公四海儒宗兩朝元老巨川舟楫旱嵗霖雨不有其功淸時鐘皷勝事園林自樂以道暫遊洛社更築沙堤宮使端明相公吟徧玉堂來尋緑野聴星辰履久聮紫殿之淸依日月光巳覺黃扉之近宮使閣學尙書爲國喉舌同姓腹心寄與西山𨿽喜林泉瀟散召還北闕要推社稷經綸觀使提刑戶部曽防駒駰肯盟鷗鷺入直天上尙記靑藜趣起山中便持紫槖提刑詔使提刑部灑人寒露厲古淸風衡嶽雲開防見郎官列宿甘泉地近卽依天子九重觀使提刑判府監丞玉節猶香幅巾自適胸中宇宙素存開濟之心足下風雲直峻淸華之武觀使判府刑部老成器局光霽襟懷贊白雲之司早培朝望翔紫霄之表簡在帝心眾位判府郎卿金石春鳴琳瑯映照吟萬栁陰中之句香入詔芝接五花影裏之班望髙玉筍及梓裏滿前之材俊皆蘭防向上之鎡基我知府運使華文國史祕監侍郎渠觀聮輝節麾疊組不知晝錦爲邦家之光閭裏之榮但喜陽春在天庭之間湖山之外嘉與十一郡黎元之眾載歌萬億載慈祥之詩壽崇方慶於坤闈旣醉共分於天祿合星垣之賔佐偕月乘之儒流蓉府材能栁營韜略客坐聮杏壇之秀男邦藹花縣之英籩豆肆陳笙簧疊奏福介於王母幸永瞻慈極之尊河淸生聖人更同效華封之祝某等敷陳俚調揚厲休期

八葉蓂香夏气淸坤闈有慶佛同生楓宸稱壽雲霄迥蘋野霑恩雨露深祚永萬年齊晉福孝濡九有樂升平電樞又報祥光繞需拜揚休天子明

唱

金闕深深正夏日初長禁栁靑祥煙紛簇紅雲一朶飛度彤庭千妃隨步處覺薫風微拂觚稜天顏喜向東朝長樂獻九霞觥

分明西昆王母來從光碧駕飛駢爲言今日金仙新浴共慶長生捧桃上壽天一笑賜宴蓬瀛沸歡聲道明朝前殿又祝椿齡

勾問隊心

妾聞舜殿重華薫風初奏唐宮興慶壽日新逢逺方稱讚效微誠女隊蹁躚呈妙舞腰翻翠栁步趂金蓮豈無皓齒之歌可表丹心之祝相攜纎手共躡華煙

唱柘枝令

西山元是神仙境瑞气欝森森彩鸞飛下五云深急管逓繁音碧鬂影斜花欲顫輕盈蓮步移金紫檀催拍莫沈吟傳入柘枝心

花心唱

慈元宮殿五雲開壽獻九霞杯步隨王母共徘徊仙子下瑤防紅防引翻鸞鏡媚婆娑雪風回繁弦脆管莫相催齊唱柘枝來

四角唱

風吹仙袂飄飄舉底事下蓬萊東朝遙祝萬年杯玉液防金罍天上蟠桃又熟暈酡顏紅染芳腮年年摘取獻天堦齊舞柘枝來

遣隊

銅壺漏轉屢驚花影之移桂櫂風輕巳覺蓬萊之近覆防巳蹙雷皷重催歌舞旣周好去好去

勾隊

瞻壽星於南極瑞啟東朝移仙馭於此山望傾北闕式歌且舞共祝無疆

吳仙詩

一曲淸歌艶彩鸞金鑪香擁气如蘭西山髙與南山接剰有當時卻老丹

唱

千年紫極鏁煙蘿艶質含羞斂翠娥逺睇慈元稱壽處不妨連臂大家重與楚舞更吳歌

諶仙詩

冉冉飛霜綴綺裳遙知諶母下丹陽黃金錬就三山藥來采蒲花獻壽觴

唱

祕傳玉訣自靈修家在仙山最上頭更有仙茅香馥鬱年年今日薫風時掇取獻龍樓

鶴仙詩

飲馬池邊號浴仙仙姿花鶴古今傳金經尢有延年訣未數莊椿壽八千

唱

自在雲間白鶴飛晴川浴罷不勝衣旅裁五色冰蠶錦千花覆處三呼聲裏惹得禦香歸

龍仙詩

楚尾吳頭風乍薫滄波深擁小龍君願朝帝母龍樓晚來曵霞裾駕五云

唱

閒雲潭影日悠悠暮倚朱簾更少畱龍壽本齊箕與翼從今日一年一度東極慶千秋

栢仙詩

古栢林間小劍仙雲鬟低綰嚲輕蟬願持天上長生籙來祝東朝億萬年

唱

新吳曽遇許旌陽寶气橫空一劍長願祝慈闈長不老天長地久有如此栢萬古鎭蒼蒼

遣隊

花陰日轉覩妙舞之初停蓮步云生學飛仙之難駐遙瞻翠閬巳啟金扃待擬重來不妨好去

王母祝語

長樂宮中永壺天之日月蓬萊島上曵洞府之煙霞不辭弱水之遙來祝南山之壽恭惟體坤至靜與佛同生徳比周任知文王之所以聖尊爲太后喜唐帝之孝於親和藹一堂慶流萬宇昆圃五城宅幸居至治之朝云璈九霞觴因獻長生之籙恭惟丕承慈訓克紹洪休八九葉蓂開接虹流於華渚三千年桃熟侑宴飲於瑤池薫風疊奏於虞弦湛露載沾於周澤臣等喜遊化國適際昌辰宻依天闕之光好誦仙家之句

壺嶠天低樂聖時南薫初試度蘭池影飛霞佩朝金殿曲奏云和獻玉巵稽首萬年堯歷永承顏五色舜衣垂仙家更有蟠桃在明日重來謁帝墀

唱

龍樓日永鶴禁風薫拂曉壽星光現無限霞裾欣傳帝母與佛同生華旦佳气慈闈看龍顏歡動玉巵親勸捧祝殷勤對萱艸靑松菖蒲翠軟奇香噴堦前芍藥頻繁紅深紫淺遙望千官鷺序曉仗初齊趍覲慈元宮殿更喜明朝虹流佳節同聴嵩山呼萬湛露重重燕慶兩宮盛事如今親見齊祝願西昆凝碧南山增緑與天齊算身長好年年拜舞宮花顫

勾隊

萬嵗山前三呼祝壽千花海裏一【闕】

從來無日不春況是薫風初夏薔薇【闕】芍藥翻堦葵欲向陽橊將噴火正好共尋奇卉來獻芳筵對仙李之盤根今朝一轉慶蟠桃之結實明日重來上侑淸歡千花入隊

萬年枝詩

百子池邊種最奇無人識是萬年枝細花宻葉靑靑子常得披香雨露滋東風向晚薫風早禁路飛花沾壽艸年年聖主壽慈闈先獻此花名字好

唱

先獻此花名字好宻葉長淸翠羽揺仙葆紫禁風薫驚夏到花飛細香堪掃拂曉宮娃爭報道無限瓊妃縹緲來蓬島來向慈闈勤頌禱萬年枝同難老

長春花詩

東風不與世情同多付春光向此中葉裏盡蔵云外緑枝頭賸帯日邊紅百花能占春多少何似春顏長自好淸和時捲紅綃端的長春春不老

唱

端的長春春不老玉頰微紅酒暈精神好多謝天工相懊惱花間不問春遲早風外新篁揺翠葆長樂宮邊緑防籠馳道此際稱觴非艸艸防仙親下蓬萊島

菖蒲花詩

昔年有母見花輪富貴長年不記春今報紫茸依碧節獻來慈極壽莊椿漢家天子嵩山路又見蒲仙相與語而今帝母兩怡愉莫忘九疑山上侶

唱

莫忘九疑山上侶住在山中白石淸泉處好與長年沾雨露靈根下遣蟠虯防靑靑九節長如許早晚成花交見薫風度十二節添湏記取千年一節從頭數

萱艸花詩

當年樹背入詩章緑葉丹花有暉光爲道宜男仍永世福齊太姒熾而昌猶記夏侯曽與賦灼灼朱華凝瑞露紫微右極是慈闈歳嵗丹霞天近處

唱

嵗嵗丹霞天近處借問殷勤何以逢蘭杜碧砌玉欄春不去淸香長逐薫風度況是恩光新雨露緑葉靑靑蔥翠長如許端的萱花仙伴侶年年今日堦前舞

石橊花詩

待闕南風欲上塲陰陰穉緑繞丹墻石橊巳著幹紅蕾無盡春光盡更彊不因博望來西域安得名花出安石朝元閣上舊風光猶是太眞親手植

唱

猶是太眞親手植猩染鮮葩嵗歲如曽拭綘節靑旌光耀日分明是个神仙匹引領金扉紅的的下有仙妃纎手輕輕摘爲道朱顏常似得今朝摘取呈慈極

梔子花詩

當年曽記晉華林望气紅黃梔子深有敕諸宮勤守防花開如玉子如金此花端的名薝卜千佛林中淸更潔從知帝母佛同生移向慈元供壽佛

唱

移向慈元供壽佛壓倒羣花端的成淸絕靑蕚玉包全未折薫風微處畱香雪未折香苞香巳冽沈水龍涎不用金鑪爇花露輕輕和玉屑金仙付與長生訣

薔薇花詩

碎剪紅綃間緑叢風流疑在列仙宮朝眞更欲薫香去爭擲霓衣上寶籠忽驚錦浪洗春色又似宮娃逞妝飾防當一遣移花根還比蒲桃天上植

唱

還比蒲桃天上植穉緑陰中蜀錦開如織萬嵗藤邊嬌五色冝春館裏香尋覓七十二行鮮的的嵗嵗如今早趂薫風摘金掌露濃堪愛惜龍涎華潤凝光碧

芍藥花詩

倚竹佳人翠防長阿姨天上舞霓裳嬌紅凝臉西施醉靑玉欄幹說疊香晚春早夏揚州路濃妝初試鵞紅妬何如禦傘掖垣中日日傳宣金掌露

唱

日日傳宣金掌露當殿芳菲似約春長駐微紫深紅渾謾與淡妝偏趂泥金縷拂早薫風花裏度吹送香塵東殿稱觴處歌罷花仙歸洞府彩鸞駕霧來南浦

宮栁花詩

禦墻側畔緑垂垂接夏連春花防衣好似雪茵胡旋舞樓防簾幙燕初飛薫風日永彤墀曉宮妃簇仗呈千巧就中妙舞最工奇戱衮玉毬添一笑

唱

戱衮玉毬添一笑笑道輕狂似恁人間少偏倚龍池依鳯沼隨風得得低回繞掠面防衣誇百巧似雪飛花防束梁園好惹住金虯香篆裊上林不放春光老

蟠桃花詩

蘂珠仙子駕紅雲來說瑤池分外春道是當年和露種三千花實又從新紅雲元透西昆路靑鳥銜枝花顫舞薫風初動子成初消息一年傳一度

唱

消息一年傳一度萬嵗枝香總是畱春處曽倚東風嬌不語玉階霞袂飄飄舉蓬萊淸淺紅雲路結子新成要薦金盤去一實三千湏記取東朝宴罷回靑羽

眾唱

十樣仙葩天也愛畱住春光一一嬌相賽萬里鶯花開世界園林防檢隨時采照坐十眉仙體態天與司花舞徹歌還再獻與千官頭上戴年年萬嵗聲中拜

稼村類槁卷三十

