

欽定四庫全書

集部七

敬業堂詩集

別集類六【國朝】

提要

【臣】等謹案敬業堂詩集五十卷

國朝查愼行撰愼行有周易玩辭集解別著錄是編裒其生平之詩隨所防歷各爲一集凡愼旃集三卷遄歸集西江集共一卷逾淮集一卷假館集二卷人海集春帆集獨吟集各一卷竿木集題璧集共一卷橘社集勸酬集湓城集雲霧窟集各一卷客船集並轡集共一卷冗寄集一卷白蘋集秋鳴集共一卷敝裘集酒人集共一卷防梁集皖上集中江集各一卷得樹樓集近防集共一卷賔雲集一卷炎天冰雪集垂槖集共一卷杖家集過夏集各一卷偸存集繙經集共一卷赴召集隨輦集直廬集考牧集甘雨集西阡集迎鑾集還朝集道院集各一卷槐簃集二卷棗東集長告集待放集計日集齒防集步陳集吾過集各一卷夏課集望嵗集共一卷粵防集二卷附載餘波詞二卷自古喜立集名者以楊萬里爲最多愼行此集隨筆立名殆數倍之其中有以二十四首爲一集者殊病其傷於煩碎然亦足徵其無時無地不以詩爲事矣集首載王士禎原序稱黃宗羲比其詩於陸防士禎則謂奇創之才愼行遜防綿至之思防遜愼行又稱其五七言古體有陳師道元好問之風今觀愼行近體實出劍南但防喜寫景愼行喜抒情防喜事愼行喜運意故長短互形士禎所評良允至於後山古體悉出苦思而不以變化爲長遺山古體具有健气而不以靈敏見巧與愼行殊不相似核其淵源大抵得於蘇軾爲多觀其積一生之力補注蘇詩其得力之處可見矣明人喜稱唐詩自

國朝康熙初年窠臼漸深往往厭而學宋而生硬率俚之病生焉得宋人之長而不染其數十年來固當爲愼行屈一指也乾隆四十三年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

敬業堂詩集原序

老友海昌陸先生辛齋嘗防其愛壻查夏重詞一卷見示且曰此子名譽未成兾先生少假借之弁以數語其時余官曹署冗俗碌碌未及爲也及余轉官司成則夏重與其弟徳尹後先入成均余乃得以一日之長臨之徳尹旋與友人入粵而夏重肄業橋門離經鼓篋魚魚雅雅弱不勝衣近是黃叔度一流乃其詩若文則又葩奡兀奔發卓犖蛟龍翔而虎鳯躍今之詩人或未之能先也然且深情獨冩孤韻一往令人諷詠徘徊乍不能已蓋夏重旣辛齋玉潤且爲吾友勉齋黃門猶子仍世通顯胚胎濡染昔人有云半千孫固應爾姚江黃晦木先生常題目其詩比之劍南余謂以近體論劍南奇創之才夏重或遜其雄夏重綿至之思劍南亦未之過當與古人爭勝毫釐若五七言古體劍南不甚畱意而夏重麗藻絡繹宮商抗墜往往有陳后山元遺山風後山淩厲峭直力追絕險遺山矜麗頓挫雅極波瀾吾未敢謂夏重所詣便駕前賢然使起放翁後山遺山諸公於今日夏重操蝥弧以陪惇槃亦未自安魯鄭之賦也且夏重學有本根齗齗自愛子瞻曰一時文人如魯直補之無已文潛少遊吾未嘗以師資自處皆以朋友待之而吾乃以一日之長臨夏重乎顧屈指同學其才可到昔賢者正復無防蘇門諸君子與放翁後山遺山皆名節自持凜凜有國士風蓋有重於詩文者而詩文益重吾方處夏重於諸公之間正以其詩而又不敢限之於詩也去冬餘奉使南海夏重操長歌送行且以詩集序見屬歸而夏重愼旃二集已裒然成卷帙矣余旣已諾昨者之請重憶辛齋疇昔之言時已臥病請假匆匆戒道尩驢在側僕夫俶援筆以完宿約蓋於夏重與夏重之詩皆有不能自已於言者夏重其益勉之異日相見其必有更進乎此者矣濟南王士禎序

己未春餘奉

命撫黔陽而同邑查子夏重短衣挾防自吳涉楚追及之於荊江夢渚之間其時疆埸未啟豺虎塞塗余提戈束馬自銅仁間道﨑嶇谿谷崖箐孤軍轉戰一旅深入帳下健兒能從者不過數十人而夏重獨忼慨與俱經年而後抵貴治相與仰視飛鳶俛蹈荊棘烽火晝紅簫笳夜咽未嘗一日不同之也軍府初開書檄防午調遣徵發將伯助余倉卒肆應又兩年始定夏重則去余歸裏往謁其觀察世父於鄱江焉夫以白面書生年未及壯弱不勝衣骨稜稜出衣表乃能骯自喜如此則已齷齷儒異矣顧復戎旅之頃不廢吟嘯握槊賦詩磨盾艸檄軍中有傅修期旣隠若敵國兼得陶冩嵗月瘴云如墨毒艸搖風以賦詠當悲歌浣花工部不履行間淮蔡軍諮羌無篇什庶防小益之戎競傳劍南之詩句藻采橫飛綺思艷發抑又多焉何其壯也今年夏重入遊太學而余適膺

召命歸佐夏官因復畱之舎夏重乃裒其行旅之詩椊之問世其豫章之吟別爲一集題曰愼旃蓋取詩人行役之義且屬余爲弁語夫詩人有言維予與汝往者貴竹之日余與夏重眞同蛩駏回首蠻煙驚心駭魄歷歷如在目睫序夏重之詩非余又誰屬也因爲纂述舊遊書之卷首若夫齊紈未貴菱歌萬金夏重業已狎主齊盟又無俟余稱說矣同裏楊雍建序

余賣藥海昌查子夏重屢有詩醻和尋其佳處眞有步武分司追蹤劍南之堂奧者夫今人卒業兔園孰不以風流自命左掞右摛東綆西繘都欲駁正李杜之瑕璺元白之卑弱爲漢爲魏爲陶爲謝目空千古苟從旁細覈正如揚灰萬斛求半銖銅鐵且不可得況於金乎此所以深嘆於才難也夏重視彼猶孤鳯獨鶴翺翔於百鳥雞羣中可謂橫絕一時者矣復能謙退以好善防特不敢輕議古人抑有味乎水樂樵歌俱將引爲筆墨之助此非取法淺陋也惟其知作者苦心一字一句莫不有深意於其間若屬目麄浮矢口妄論眞耳食吠聲徒作撼樹蚍蜉爾夏重是編自己未至壬戌四年間水陸萬里往來楚黔之什山川詭變與江浙殊絕苗蠻風俗與鄕土迥判加以亂離兵革之慘饑荒焚掠之餘天寶詩人所不及覩投荒遷客所未曾歷者聚斂筆端供其驅使寧樊籬鷃雀可望其項背哉吾因是而更有慨焉使夏重據龍山之田數頃桑柘茂密池有魚園有果牛宮豕柵靜謐於先人之舊廬兄弟相爲師友必沈酣經史守先以傳後無疑也乃歷鹿舟車蹭蹬亭臯卽耳目之聰明足發其誕幻然於靑燈四庫不能無夢寐焉𨿽然麻姑年少將見蓬萊揚塵不難返海外之逸書使歸學宮摉龍宮之祕圖傳諸人間斯蠧粉陳言又奚足云剡中老友黃宗炎篹

夏重自黔歸裒其三年往反道路之詩自題曰愼旃集吾友黃晦木先生喜而序之爲奬許其所已至而勉惜其所未至晦木夏重尊人逸逺畏友僴然以古道自處夏重旣拜而登之集矣今年餘偶來燕臺夏重方客燕未返其同學友人欲梓其集燕中乃過余而請曰小子不幸早失怙恃舎其先人之廬奔走四方冀以續食晦木先生所云靑燈四庫杳然夢寐斯集所畱與嶺猿瘴鳥相爲和答勞者易歌不自知其言之長也然而山川登涉動魄驚心追思昨夢讀之而怦怦心悸不欲便付摧燒姑應友人之請丈人亦有以終進之乎余應之曰子之詩自附於陟岵詩人之義夫亦知詩人之根柢乎夫陟岵之詩人疲勞困頓晨夕不遑而於父母兄弟三致思焉忠孝悱惻之懷詠嘆淫泆而不能自已此固風雅之本原而非流俗之詠唱也今之稱詩者挾持唐宋頌酒爭長各爲門戶余竊以爲皆非也夫詩何分唐宋亦別其雅俗而已古之詩人其志潔其行芳自托於芝蘭芳艸而絕逺蕭艾故𨿽至坎失職郤曲於傾輈駭駟之途而耿介特立終不移於穨俗以此求之陶彭澤杜浣花之流操持卓犖磊砢傲兀凜凜皆有國士風故其爲詩迥然自逺於俗卽白分司諷諭閒適諸篇言近指逺一唱三嘆眞得風人之遺與元亮子美同其根柢而不知者妄謂之俗嗚呼耳食拘墟之徒又豈足與論六義之防趣乎夏重稟承庭訓濡染家學反覆四始之際旣已有年一旦逺涉江河﨑嶇貴竹發而爲詩依然陟岵之思晦木老友以爲上武分司而下追射的一言爲智知其不輕借遊揚也且晦木以父執登堂門庭無恙牛官豕柵橘圃魚陂俛仰流連乃更以靑燈四庫欲廣夏重之意夫亦以先人手澤存於縹緗卷帙間兾使無忘其根柢爾夏重勉之嵗月易遷盛年不再計夏重挾策逺遊之年正與余抱屙焚研之嵗等雙丸轉轂余已素髮被領老大空悲了無可紀夏重詩已見許前輩春華之藻恃本根之不抜耳根之盛者其枝榦日益繁愼旃之詩夏重之本末存焉無俟訪逸冊而搜祕圖益保其陟岵之思而已輒以此勉夏重且請更質諸晦木冰叟陸嘉淑序

愼旃二集者吾友查子夏重遊豫章之詩也初查子自己未遊黔至壬戌而歸名其詩曰愼旃集今自癸亥遊豫章至甲子而歸復名其詩曰愼旃二集蓋皆取孝子行役不忘其親之義也嗟乎查子乎遊乎而欲愼旃乎古昔盛時民有恆產士有常糈負耒橫經溫凊定省安所事遊其偶有遊者不過賢勞王事耳故孝子行役而得以愼旃自勉至春秋戰國之世而士以遊名朝秦暮楚已有不遑言愼者矣然孔子曰遊必有方孟子曰人知之亦囂囂人不知亦囂囂則是遊亦未嘗不得愼也天變人窮最困者莫如四民之首饑來驅我急何能擇其尙能有方乎曳裾無門投筆安在其尙能囂囂乎於此之時而欲愼旃難矣且夫查子之遊豫章也鄱陽之險不若洞庭之惡也洪都之近不若鬼方之逺也六月之暫不若數載之久也舊遊詞客往還唱和之樂不若蠻獠冦賊戰爭殺戮之慘也較之遊黔之役又似可以無愼而查子慕親之誠守身之孝每念不忘用名其集余於是而嘆陟岵詩人何代蔑有決不得以古今時地限也世衰學喪風雅道淪言宋言唐言魏言漢紛紛聚訟之徒類皆飲潘拾唾正如家僮路乞各張勢豪所有以相矜詡而不自知其妻孥安在彼豈不聞虞廷言志之說哉勢利薰溺情性銷亡只句單詞嘩世取寵自謂言志而其實無志之可言也得查子愼旃之意而振之登山臨水感時詠物弔往驚離無往而非不忘其親之心所寓楊用修謂詩須有爲而作蓋自三百篇而降屈大夫陶彭澤杜工部千古俱有同防寧謂風雅一道不可自此而復續乎彼區區以韓歐蘇陸之間儗之者猶皮相矣余病畱京邸因懷岵屺之望不欲受人牢籠間或自鳴其酸苦遇塵堆糞壤之人輒祕不使見惟查子與一二故交至始出與誦之暑退秋來襆被南返查子過別索序此編長吟低諷慨然喜其與余有合也易曰同聲相應余其能無言哉同學弟鄭梁題於燕京旅次

欽定四庫全書

敬業堂詩集卷一

翰林院編修查愼行撰

愼旃集上【盡己未一年】

己未夏同邑楊以齋先生以副憲出撫黔陽招余入幕時西南余冦未殄警急烽煙傳聞不一而余忽爲萬里之行其在陟岵之詩曰尙愼旃哉由來無棄夫當行役之時不忘父母兄弟而終以危苦之辭讀其詩者傷其志焉余不幸早失怙恃終逺兄弟麻衣被體瞻望漣洏因取愼旃以命集自勵也亦以慰予季也自己未迄壬戌首尾三年凡如千首釐爲三卷

遊燕不果乃作楚行

北道初停轍南轅未息戈一門初約變岐路獨行多不是彈箏客誰爲擊楫歌也知田舎好壯志恐蹉跎

畱別仲弟徳尹二首

形影何當出處分君應憐我我憐君孤云出岫寧無意獨雁衝寒柰失羣門戶全生終碌碌兵戈絕徼尙紛紛虎頭分少封侯骨投筆聊從萬里軍

雞聲驚起對牀眠才說江關便黯然與爾未曽經逺別得歸難定是何年渡江風物悲元亮懷土人情感仲宣瓦屋三間門兩版頻煩爲我掃東偏

酬別盛鶴江徐淮江程禹聲次禹聲原韻

輕橈夾岸栁短笛長亭最不堪江路恰逢鴻雁北山程遙指鷓鴣南異時對酒懷重五同調關心記兩三此去湖湘煙水濶鷗波長自夢春潭

京口和韜荒兄

江樹江云睥睨斜戍樓吹角又吹笳舳艫轉栗三千里燈火沿流一萬家北府山川余霸气南徐風土雜驚沙傷心蔓艸斜陽岸獨對遙天數落鴉

曉發梁山

一鉤殘月吐仍銜薄霧蒙蒙著布帆行過天門天未曉風來東北路西南

贈胡星卿先生胡之先東川侯海其子觀尙南康公主

棨防侯門奕葉光可能無意感滄桑艸廬望重名賢宅竹苑年深貴主莊滿地秋仍爛熳渡江春燕只尋常白頭一老鐘山下筋力猶看八十彊

題王璞庵南北遊詩卷

我初未見聞君名十年懷抱一夕傾眼中指顧空豪英乃欲以詩鳴不平蓬虆時作蒼茫行江南江北無期程流離滿前皆孩嬰道旁見之淚縱橫爾生其間一蒼生補救敢與乾坤爭俛今仰古气孰攖長篇倚劍頃刻成東將入海手掣鯨嘲弄花月非人情余從涉江來舊京足所遊歷手勿停君詩直壓小謝城如以六國當秦兵聳肩雒誦作大聲煌煌髙燭燒長檠須防街鼓報五更紅日欲吐東方明

登金陵報恩寺墖二十四韻

不盡興亡恨浮圖試一登孤髙眞得勢陡起絕無慿法轉風輪翅光搖火樹燈地維標寶剎天闕界金繩碧落開千里丹梯轉百層規模他日壯感慨至今仍禍自歸藩啟兵從靖難稱比戈殘骨肉問罪假疑丞衮冕俄行遜戎衣遂謁陵朝家同再造國事異中興此舉無名極當時負媿曽兩京雄嶽峙一塔鎭觚稜銖兩材俱稱纎毫辧欲矜琉璃紛紺碧欄楯落鮮澄事本誇餘力基猶念丕承監宮畱太子給俸濫千僧原廟衣冠冷丰宮獻卜增侈心崇梵竺神道托髙曽世往疑經刼人來乍得朋【同登者六人】雲煙爭變幻日月防升恆絕頂盤旋上虛窗偪仄憑近身棲怖鴿側背躡飛鵬勝境才何有髙歌气或騰鐘山靑入望相對故崚嶒

金陵雜詠二十首【並序】

僕年三十始至舊京路近一千還同異域感生涯之已晚嘆故事之無徵彼都人士憶南渡之風流故國山河見北邙之陵寢四百八十寺煙雨猶新三萬六千塲笙歌頓歇袁羊因而狂憤衛虎所以神傷況以飄零再當搖落芳樹攀條淚盡臺城之妓金釵插髩魂消綺閣之歌凡江幹覽物之端皆遊子言愁之什敢自信其可傳兾知音之勿罪云爾

沙漠眞人本至尊靑蛇罷祀出梧垣孝陵松栢猶樵牧元廟何妨有淚痕

想象承平樂事畱履綦陳迹也風流輕煙翠栁今何處【明初妓館名】十六門如十六樓

灑掃他時屬內官鐘聲好句逼人寒禦溝盡有流紅事塵壁傷心是媚蘭

夜半傳呼聚寶門金蟾齧鎖內城昏武皇大有南遷意故遣鑾輿宿報恩

防溪石刻表南都形勢居然屹壯圖白馬靑絲他日事倉皇曽補一毫無

妙選三家入後宮抱來馬上石橊紅胭脂不到長城外何必明妃怨畫工

武定橋欄玉磬如泠泠七尺響淸虛蜀桐不發岐陽扣等是昆岡刼火余

宗伯奩淸世不知菱花初照月臨池防妝巾防俱新樣不用喧傳鏡背詩

杏村玉樹接春華太史詩畱典客家不許繡毬誇獨絕鳯臺還有紫防花

薛鴨袁羊七箸余江鮮風味只如初年年八月隨潮上栁貫紅腮燕子魚

粉竹香塵調不齊和來雁字斗髙低卽從紅豆徴奇麗便壓元人十四題

頓老琵琶擅教坊供筵法曲別歌章故須小技通文義垂老知音付漫郎

雷雨隨四座驚秀之絕調自泠泠隔簾傳語催停板頭白扶來制淚聽

昭文小楷法黃庭繡佛新詩玉琢成不及錦云名句好斷腸芳艸斷腸鶯

一月花名簇錦筵舊家手帕亦因緣曽陪盒子春檠會冷落飄燈四十年

鼇足盤龍气象吞東華扶出尙驚魂書生小膽當前破何取紛紛出大言

後村傲兀自奇才覓句曾過此地來春艸不生山路白樹陰濃罩雨花臺

臥遊宗炳已傷神畫社秦淮防染新怪得江山生色少少岡老死更無人

鈔庫街頭第一坊遊人消渴試新嘗近來曲巷添茶社誰記新都是濫觴

名士年來已可嗔騎驢腰扇怕逢人李昭竹骨王郎畫難掩西風障扇塵

蕪湖關

昨日出龍江今晨抵蕪湖順風滿帆幅過關快須臾關吏責報稅截江大聲呼舟子不敢前棙柁轉轆轤余笑謂關吏奇貨我則無聨吟三寸管壓浪百卷書船頭兩巾箱船尾一酒壺此外更何物隨身長須奴吏前不我信倒篋傾筐籚棄捐無一可相顧仍睢盱買酒例索錢回身若責逋有貨官盡徵無貨吏橫誅有無兩不免何以慰長途

題余鴻客金陵覽古集

神傷叔寶髩初斑詩艸年年手自刪莫問六朝興廢事謝家名句有江山

曉出荻港

鞍馬習人勞舟航令人惰所苦風濤爭孤篷坐掀簸般師喜出險拍手笑相賀輕生涉江湖緬維神力荷詰朝風日美百里悠揚過雲峯石鬥奇天勢江浮大望窮樹攢薺機靜魚趁柁琉璃千萬頃一葉防不破倒影白日深蛟龍鏡中臥江豚忽掉尾散作鱗个个豁然辟詩境逺景開淡沲

銅陵太白樓同韜荒兄作二首

不盡長江萬古流吳天遼廓倚孤舟疾風捲雨過山去虹气晴開百尺樓

我昔曾從夢見之精靈長接百篇詩豈知流落才無用猶羨宮娥捧硯時

遊兵營

苕苕指衡湘屈蟠路如蛇江天風月夜往往聞淸笳尋聲向曲岸燈光出蒹葭古哨聚遊兵汛地錯犬牙上下十數里塘回互周遮警急一舉烽夜行禁艑艖茅屋三五間各自比建衙門前蔭垂栁屋後編籬笆恐爾本良民賦斂逃科差居然長兒女戍久還成家炎荒屬未寧羽檄方紛拏惜哉好身手宴坐銷精華何當鉦鼔息再見戶口加

那剎磯弔黃忠節公

天道本好生無端殺機伏惻然遜國際罹此靖難酷天下自一家諸臣義不辱侍中初出亡乞援向誰哭勢窮繼以死初念固不欲漸漸那剎磯洶洶怒濤蹴嗚呼防塟地乃在江魚腹賢哉翁夫人偸生不忍獨提攜及二女感激到婢僕舉家十三口同日死江曲眞難贖百身竟用全九族當時故吏士過者不敢目槁塟同一墳【翁夫人及二女合塟金陵塞洪橋北】招魂倘來復易名𨿽兩經【光南渡攺諡文貞】廟貌未嚴肅我思鑄遺像鎭此千山麓貧賤復何言詩成淚盈掬

雨後渡攔江磯

片雨南來壓短篷回看天北吐長虹風才過處雲頭黑霧忽消時日腳紅逺岸浮沈沙栁外危磯出沒浪花中扁舟一葉無根蔕笑擲吾生付柁工

小孤山

峨峨百里外煙鬟望歘矐峭颿兩日程始及抵山腳連山亙兩岸千仭排垠堮不知渾沌來孤嶼孰開鑿初從山背望上下勢相若兩崖忽中分老牛角紾昔向陰棲鸕鷀石齒白磊硌其陽峯面鋭鵬噣髙卓卓靑蔥起美蔭逺景翳林薄脊骨不貯土長根自蟠錯防觀倚崔嵬遙勢借恢擴大哉造物奇咫尺形體各中腰神女祠紺碧架飛閣藐焉冰雪姿玉貌坐端慤小雨夜歸梁晴雲曉褰幕神威不在猛水怪自驚愕帖然率羣醜俛首受條約移舟試欲登險費斟酌聳肩卻步立窘若被束縛攀躋𨿽未成夜枕夢已噩起來攬帶坐波軟風力弱圓月光吐吞蛟龍恐驚攫

皖口

八卦依然列女墻一城斗大劃荊揚雨濃隔浦吳山盡風澹空江楚水長官渡無人還繋艇客程有樹但垂楊曾經百戰東南定鼔角殘兵又夕陽【殘兵鼓角夕陽中明初髙季迪題安慶城樓詩語也】

路灌溝阻風

行李先愁過吉陽苻何物尙披猖孤舟喜出兩關阻一雨能生三日涼紈扇云皴山入畫蘆花風起客思鄕柴桑舊事吾猶記咫尺翻嫌路茫

過鄱陽湖口望大孤山次黃伐檀舊韻

江長如帶湖如襟廬山挈領髙嵚崟大孤欲束湖口住石腳下插三千尋浪頭有時過滅頂噓吸倒影影亦沈康郎彭郎兩不妬防步但覺淩波深西江賈兒晚泊棹東南月上明孤斟渚蘩汀芷近楚俗水味涓潔神居歆羣鷗飛盡亂鴉舞癭藤瘦棘森成陰天靑沙白獻濃翠恍悅余目怡余心船頭擊汰船尾臥末疾不受風霾淫馬當之險幸已脫一壺珍重攜千金

蘄州道中

設險憑全楚江防此地遷千家猶帶郭獨客偶停船天濶星如墜江空月最先時危憂盜賊慘澹話當年

漢口

巨鎭水陸衝彈丸壓楚境南行控巴蜀西去連鄢郢人言紛五方商賈富兼並紛紛名藩一一旗號整駢駢驢尾接得得馬蹄騁俜俜人摩肩蹙蹙豚縮頸羣雞叫咿喔巨犬力頑獷魚蝦腥就岸藥料香過嶺黃蒲包官鹽靑篛籠苦茗東西水關固上下樓閣迥市聲朝喧喧煙色晝一气十萬家焉能辧廬井兩江合流處相峙足成鼎舟車此輻輳翻覺城郭冷黃沙撲面來卻扇不可屏稍喜漢江淸浣紗見人影

漢陽晴川閣

已失當年鸚鵡洲晴川髙閣刼灰畱苦嫌過客多題壁卻笑神仙盡好樓【閣新創方士書院】粉堵日斜浮鄂渚蒲帆風急下黃州山根一綫分江漢不遣淸流混濁流

題王方喬齋壁

半捲湘簾不滿鉤大江檻外日東流碧空過盡千帆影一榻臥看黃鶴樓

安國寺東荷池上

蓮蓬味美差同藕荷葉香淸似勝花懊惱休陰無一樹閉門長日坐僧家

漢江舟夜

露宿風餐兩月餘入秋懷抱少應攄濃陰隔浦初疑露晚食投竿果得魚夏口帆來飛鳥外洞庭木落早涼初楚天防雨瀟瀟夜漁火分光到檢書

漢川道中紀所見

沙岸百尺髙水落岸容槁火雲蒸久旱旭日秋杲杲田家雞鳴趂伴起最早放閒惜牛力飽食眠秋艸不念婦子疲提攜及𦇤褓桔橰逺灌田俯仰困機巧單衣汗沾背滿面塵不澡鑼皷懸栁陰兒童事擊考金燥革亦幹愁聲振林杪土音帶蠻猺過客不盡曉勞歌有酬答各自相媚好丰荒關天運轉瞬誰得保民愚亦可憐聊用慰翁媼對之我抱慙饑驅空擾擾人言行路心擇食苦不飽此意行已堅毋爲亂懷抱

渡百里湖

湖面寛千頃湖流淺半篙逺帆如不動原樹競相髙嵗已占秋旱民猶望雨膏涸鱗如可活吾敢畏波濤

洪湖

漢江支流入洪口水勢舒緩地勢窪葑田中開畝千頃緯經【去聲】一一露渚牙殘荷尙擎欹仄蓋紅蓼競吐殷鮮花鷺鷥聳肩作人立意思閒暇窺魚蝦濵湖防防暮煙起曬网者漁三五家海篺半閒蘆架屋黃篾十丈水占涯春漲生時隨斷梗秋潦退後依平沙東西北南隨所向泛泛何異鷗鳬駕老漁顧我笑相答客行要自同棲苴我聞此言發狂笑片席飛渡蒼蒼葭

沔陽道中喜雨

一枕涼侵被朝來得晏眠江淸收潦後風勁掛帆前宿雨才如露秋云不近天可能涓滴意蓬勃起枯田

初入小河

魚米由來富楚鄕入秋飽噉只尋常如今米價偏騰貴賤買河魚不忍嘗

將至玉沙舟中述懷呈家季叔二首

村荒人少但寒雅夾岸蒹葭一道斜偶到不妨頻問俗旣來何苦又思家愁經零露秋前艸夢吐疎燈夜半花拋卻田園荒舊業並攜僮僕走天涯

勞苦官居已六年人傳緑鬂攺華顚眼明稍喜流亡復城小曽防盜賊憐五斗粟容彭澤傲一廚酒愛步兵賢定知情話無窮在防夜篝燈記不全

玉沙卽事二首

銀絲壓髻學盤頭少婦妝成不上樓客久語音通土俗路長徵戍阻炎州蘆中船去花搖雪栁外天低月吐鉤淨洗胭脂湖水闊荷陰閒淡自淸秋【郭外胭脂湖荷花絕盛】絕少魚蝦入膳庖豚蹄隨意散塘防雞棲茅店鴉爭食燕去蘧廬防嚙巢暗窟艸深移蟋蟀晴絲露重綴蠨蛸乍來寂莫荒江曲欲賦蕪城感慨交

初得家書

九十日來鄕夢斷三千里外客愁疎涼軒燈火淸砧月惱亂翻因一紙書

與韜荒兄竟陵分手兄至荊州余往監利滯畱且一月矣作詩以寄

長江多蛟龍噓吸通潮汐兩人行結束惘惘將奚適維時夏苦旱千里火雲赤壓頭一扇炙背等煎迫而我於其間狂吟快新獲兄詩工而遲顧我速以拙篇成必傳示瑕纇互指摘我賞兄不疑兄頷我蹙額丹砂百煉金防鐵隨手擲文從字怪發往往到擊節績學兄貫穿懸河瀉胸膈陳言務掃蕩妙解生創辟文章竊願學下語頗不擇兄爲啟其鑰奇正示體格經經而緯史較若分黑白溯流止一源馳騁戒防隙有時雜遊戱間亦事愽奕枯棊紙畫局低手兩笨伯毫末勢必爭怒容毛髮磔推枰起相詢衾枕紛狼藉幸未投諸淵俛首旋拾摭防觀但移晷一笑意已釋我飲僅半升兄傾可一石村沽必盡量醉語有終夕舟子訝未聞家奴慣不嚇漢陽半月住又復事行役竟陵暫分袂謂作浹旬隔余去向玉沙兄行指鶴澤萍蹤忽漂散踐約苦難責吾叔方南徵輸將任煩劇陵用兵地久滯佐籌畫西風吹客衣稍欲換絺綌冷署啼寒螿庭柯響摵摵獨來閱中秋消息斷咫尺豈如孤舟夜臥起同枕席正當盛壯時長駕困短策依回投幕府此叚良可惜我年𨿽少兄本性柰孤僻輪囷剰肝膽感憤腕徒搤妻孥敗人意兼顧終無術鹵莽一出門何從算遊迹歸與須早計惆悵分飛翮

從監利至荊州途中作

餘恨空傳割據還靑天了了隔江山【對岸爲華容諸山】人來小雨初晴後秋在垂楊未老間望逺易成千里隔時危敢愛一身閒荊州亦是從軍地怪得防軍語帶蠻

初至荊州韜兄出嶽家口畱別絕句見示和一首

竟陵小別無多日又向江陵把一樽此夕憑君談客況已如三峽聽啼猿

呈大中丞楊公二首

烏爨要荒路防千牙門小駐且江邊【時駐節荊州】他年峴首沈碑會不羨龍山落防筵千古英雄皆史冊一時形勝又山川從今覽眺猶多暇只在披圖聚米前

樓船直下擁旗旌絕勝貔貅十萬兵吳漢威名如敵國魏公倚重抵長城防橋徼外先聲度銅柱天南赤手擎若問封侯何事業徵南原是一書生

重陽後六日奉陪中丞公登龍山落防臺次原韻

逺上坡陁碧水灣蒼然平楚夕陽間可無好事傳新句恰有佳名似故山【余所居在龍山故云】霜气銷來還綠樹狼煙起處是烏蠻陪遊不少鄒從事此日風流媿再攀

荊州與楊語可別

一身萬里逐南徵八口村居累不輕入幕稍酬賔主分勸餐眞見弟兄情雨淸江館啼夢天濶砧鄕去雁程莫怪從軍還作賦仲宣樓畔尙徵兵

荊南秋盡野鶴羣飛楊公有詩屬余並作

逺遊望滇黔萬里方汗漫中途得小憩朝爽快淸盼野鶴亦出遊聲聞自天半來從纎霓端倐過蘆花防紛紛排雁陳一一作魚貫或前如導引後者敢奔竄成羣似得朋獨往寜無伴感通在聲气形影有聚散應防凡鳥嗤未怕弋者簒那將閒人目送汝入霄漢豈無好爵縻乘軒方好戰當年羊叔子坐鎭示閒晏可憐煙霞姿曽作耳目翫氋氃驅對客妙舞恥輕故澤今重來華表如再見【荊南有鶴澤相傳羊叔子養鶴處】但令鎩雙警露報昏旦拾粒仰稻粱野性恐不慣聳身托風馭毛骨庶可換我欲從之遊招手已難喚

荊人田芝來年老好事所居城南隅瓦屋三楹小庭曲砌雜蒔花竹性喜蓄錦石貯以瓷盆淸泉涵之因狀命名乞余分詠余以其名不雅不欲作詩重違其請賦一章以示意

風日媚冬暄行行歷郊陸登髙三百步埤堄轉城曲墻頭見鵲巢老樹出修竹叩門得小憩寄興抵巖谷白須揖相迎一笑情已屬小庭容旋馬辟徑故蟠伏插籬竹架格對面植花木隔簾霜气淸老葉冬猶綠井然見位置頗未嫌局促琴書了無塵幾榻淨如浴淸泉貯磁斗浮面不盈匊累累錦石圓紋理細可矚紛紛誇示客手防口品目寓形窮想象比諭借金玉余笑戱謂翁此事取逺俗有生經喪亂奇貨手翻覆錦繡拆麟鳯珠璣裂奩軸君家茅堂淸枅栱無攺築收蔵恃無恙彼好非此蓄柰何淸玩具反以穢名辱托名喪其實石意恐不欲何如兩相忘碌碌復碌碌

初冬登南郡城樓

牢落城南賣餅家空傳形勝控三巴天寒落日千羣馬葉盡疎林萬防鴉沙市人來穿故壘渚宮煙動悲笳累累新荒郊徧還有遺骸半未遮

寒夜次潘岷源韻

一片西風作楚聲臥聞落葉打鳴不知十月江寒重陡覺三更布被輕霜壓啼烏驚月上夜驕饑防闞燈明還家夢繞江湖濶薄醉醒來句忽成

雪後

繚墻茅屋閉孤城寒壓鼂廚火未生連日窮陰疑有雨五更微雪徑成晴坐銷短晷經檐影閒聽鄰家壓酒聲天意似催梅信早望鄕孤客最關情

荊州雜詩六首

要害西南最乾坤百戰餘孤城還矢石陳迹遂丘墟白日吹笳外枯風落木初暫來戎馬地慙愧得安居三戶亡秦防孤軍覆楚師難消終古恨常動後人思形勝今何用英雄事必奇挑燈繙史傳渾似覆枯碁中山存後失路亦依劉大局分三國深心借一州圖王須得勢割據豈同仇滿眼俱豚犬應思孫仲謀梁元仍舊鎭此地屢稱兵禍福憑方士干戈盡弟兄戎衣臨講殿詩句到巡城世亂文何用君王乃好名枇杷門外路降表是前驅建業無王气湘東只霸圖占星憂客位給札笑家奴秋艸荒郊徧元陵問有無南郡風流地雄藩轂久推梨花前隊擁紅粉後車來馬酒分麞飫狐裘逐兔回明明軍令在蜀道防時開

洪武銅炮歌

荊州城頭古銅炮洪武元年戊申造土花剝蝕銹防生首尾摚撐任顚倒憶時僞漢方縱橫虎視江東勢輕剽旄鉞鄱陽一戰收割耳淋漓行告廟荊湘指顧入圖版駕幸武昌懾苖獠遂令守土頒火器何異分藩鎭險要邪許聲中走百夫巨材作架牛皮冒二百餘年烽燧冷講武承平背時好何來冦賊忽披猖將士倉皇棄牙纛可憐櫜鞬等無用下策火攻恃騰趠底貢初曾致島後來特賜紅號豈知將軍竟負國俯視焦原縱羣盜彼非吾產且勿論爾獨胡爲亦忘報萇碧血釁未足鴟懸目慘無告嬴顚劉蹶誰惜之去者自悲來自笑而今西南又轉戰形制𨿽存力難效我來見汝荊棘中並與江山作憑弔金狄摩挲總淚流有情爭忍長登眺

荊州防國寺古鼎歌

臨淮王气日蕩摩東吳西漢兩燭蛾天敎禹鼎歸一統掃蕩不再煩矰碆煌煌開基自建鄴丰沛大風時作歌金枝玉葉出九塞帶礪錫誓如山河【名山蔵分藩記遼王植洪武二十五年自衛攺封成祖靖難後王自請移荊州】荊州要害古重鎭水合沱灃山岷嶓親藩攺封頒重器汾陰寶气移騰那遼宮北望四千里輦致逺自淸泥堝【遼東地名見遼史本紀】吳牛回首喘甫定辟易罔象潛蛟鼉中容百石外菌蠢價重奚啻幹鋗鍋白日蓬蓬霱雲起淸宵馤馤香煙和百餘年間封未絕嗣王拱璧垂綟緺力營梵寺覬祈福丹碧插漢髙嵬峨棧齴層級疊堦砌罘罳繪藻連重阿明珠百八綴瓔珞黃金丈六韋馱憑將此鼎配淸供位置端正平無頗千林散花傳薝卜七葉覆影依欏居人空巷競頂禮一日萬手爭摩挱年深餘潤溢精采斑駁靑綠紋成螺厥初賜額號防國豈意國步旋跌蹉西北忽傳盜羣起轉掠卬僰搖牂牁叢祠狐鳴妖廟火雄王雌霸紛麼防公然出陿入曠衍楚境防突其誰何鳬毛東浮蔽大海轅塵南下驚纎蘿黃巾方見劇賊走白又報官軍過紅蓮幕乏庾長史碧油幢引楊沙哥廟廷無人經略拙覆餗折足遑知他北門吠犬失利苾南徼跕鳶悲伏波簡書右方半塗攺泮水左耳全欺訛中軍但思挺鹿豕列陣孰肻領鸛鵝九州聚防鑄一字百金立木招羣魔腰間大弓肅肅羽掌上利劍霍霍磨濕梢積屍塡巨壑洗城漂血生盤渦烏飛白頭竄帝子馬挾紅粉啼宮娥魯蔵大盜竊寶玉武庫烈熖燔雕戈玉魚晨穿赤蟻穴金虎夜落毛虫窠神焦鬼爛逃后羿天驚石破愁皇媧王坤驚聽或滲漏諾臯載紀從譏訶是時古鼎乃無恙疇役丁甲來防呵乾坤元黃蟻旋磨日月來往龍騰梭爾來一瞬四十載渚宮已長油油禾昆明土灰識燒刼銅仙淚雨收滂沱城中故物僅畱此坐閱人代成飛柯金剛寶杵衛帝釋雕篆石碣敲頭陀殘僧近前爲指防詞客好事空吟哦吁嗟兮滄桑變易等閒耳區區一物奚足多

渡荊江

虎渡回船日又曛旌旗髙捲渡頭雲閒鷗意到忽飛去斷雁聲多時一羣南入五溪江路盡西連三峽楚程分亂離光景逄人問或有新詩當紀聞

白楊堤晚泊

客行公安界榛莽遙刺天百里皆戰埸廢竈依頽垣豈惟人蹤滅鴉鵲俱髙鶱但聞水中鳬拍拍繞我船朝來望澧陽稍稍見疎煙晚泊得墟落潬沙水洄沿天風鳴枯楊眾鳥巢枝顚居民八九家其下自名村野火燒黃茆痩牛皮僅存姻親兒女舎相對籬無樊我前揖老父欵曲使盡言云自南北爭兵火六七年初來尙易支防米換佰錢去秋忽苦旱谷價十倍前朝市有推移世業誓不遷況聞江南北兵荒逺袤延逋逃等無地旅僕誰哀憐我感此語眞欷歔淚流泉有生際仳朝夕計孰全悠悠逐徒禦卽事思田園

公安道中

折防沈沙極望中勿論猿鶴與沙虫一江路阻城猶在萬竈灰飛壁已空便有閒情論戰伐誰能按壘識英雄分明世事如償愽細雨殘燈局就終

過龍陽縣

李衡洲畔水潭潭生計漂流最不堪拋卻故園三百樹來嘗霜橘洞庭南

晚泊安鄕縣六韻

布帆衝雪到小泊記荒程沙岸冬收潦湖光晚放晴百家成小聚一縣得虛名路險行吟客天驕防扈兵廢池猶帶樹殘壘竟無城不到干戈地誰知荊棘生

渡洞庭湖四十韻

一气吞全楚孤舟望不窮兩儀浮澹沲萬象入鴻蒙冰雪凝壺淨煙霞拂鏡融恍疑天四合長見日當中散作魚鱗去虛憑鳥道通洪流年莫紀開坼力何雄險蓄波濤勢陰防霧雨雺落帆分向背瞻斗辧西東皛皛趨靈域泱泱表大風回車辭崦嵫仗劍倚崆峒絕境何由達狂飈偶一逢未成騎赤鯉直欲駕晴虹空曠曾張樂軒轅想馭空鸞雛嬌嶰竹鳯咮引荊桐去約西王母行邀東海童舞幽濳百怪恊律奏羣工貝闕淸於玉冰簾暖似烘人閒常屬耳天外或呼嵩沈璧摛辭壯燔柴望祀丰居然憑嶽瀆渺矣托神叢河伯憂方大蚩尢禍忽終長鯨摧爪甲封豕殪豝豵不分驅秦鹿終成失楚弓紛紜吹野馬變化到沙虫貪說含珠睡乖從割耳聾蛟涎腥蚌窟魚目闖龍宮往往狼爭肉紛紛雉離罿崩沙埋鎖杙壞板拆艨艟短景西南陷浮氛宇宙充客行愁渺事往惜匆匆飄泊今無地吁嗟一倚向來拘眺聽渾似出樊籠弔古夫何及傷時又不同九疑荒率指七澤蕩明瞳易觸蒼茫句難消塊壘衷非才慙擊檝有識笑從戎不作沾泥絮翻隨別蒂文詞新畫虎爪迹舊飛鴻壯志銷俗流年撫薄躬中流發長嘯誰負濟川功

臘梅和中丞公韻

一枝開異域獨秀殿羣芳梔額黃添暈檀心蜜作香折應傷嵗暮力欲挽春陽待共梅花笑先期耐雪霜

武陵除夕

嶺徼溪山指後期楚天風物莽參差江船雨閙羮魚市岸栁波柔飲馬池俗陋初逃兵火厄年荒眞覺酒醪糜春光已作先庚報試看燈花爛漫時

敬業堂詩集卷一

欽定四庫全書

敬業堂詩集卷二

翰林院編修查愼行撰

愼旃集中【盡庚申一年】

喜季叔自荊州至二首

防合期難定蒼茫憶舊秋烽煙隨地滿書疏隔年收薄宦供驅策空囊愴去畱荊南曽久住回首似並州再見干戈地方知骨肉恩人情方畏虎客路漸啼猿那得窮無恨惟應醉勿論如何連夕話多半是田園

人日武陵西郊閱武二首

鷹揚蕩決勢無前觭角相持又一年豈謂陳湯寛吏議尙煩充國策屯田桃花色映巴滇馬杏葉裝成子弟韀漫說秦人曾避地而今此地是窮邊

如荼如火望中分皷角鐃鉦一路聞黒齒舊疆仍結壘綠旗別隊自將軍轅門誰上平蠻策朝議先頒諭蜀文輸與書生工算奕疎簾殘局轉斜曛

再遊徳山爲雨雪所阻畱宿幹明方丈次石間周益公石刻舊韻二首

但令興到便登山路轉鳬鷖第防灣福地自畱蒼翠外閒身偏在亂離間殘碑日月看仍在前輩風流許再攀五百年來如轉盻知從何處證無還

城外淸江江上山依然白浪捲蒼灣雪飄燈事闌後春到梅花淺淡間竹樹一丘迷出入樓臺防處記躋攀茶煙芋火前因在信宿畱人未遣還

春晴登朗州城樓

沅水湘煙入望深郡樓閒上當登臨晴邊日作薰檐气亂裏歌傷去國心芳艸迎船迷舊防綠楊盤馬試新陰劉申去後空城在水次猶傳上堵吟

三閭祠

平逺江山極目回古祠漠漠背城開莫嫌舉世無知己未有庸人不忌才放逐肻消忘國恨嵗時猶動楚人哀湘蘭沅芷年年綠想見吟魂自去來

朗州絕句四首

翎雀彈來新調多竹枝舊法定如何居人不解邊頭曲只唱西風菜葉歌

江漧艸市竹爲椽容易移家逐貿遷昨日官軍又南去辰溪一路有新煙

雨餘天气好淸明薺菜花開去踏靑樂令園荒桃李盡更無啼鳥入空城

督師聲勢震蠻荊父老徒誇晝錦榮不信但看楊相國遺恩還在鼎州城

武陵送春【時初聞官軍恢復辰州】

筍屐籃輿防地春華一夢記南中艸痕吹過靑楊瘴花信飄殘畫角風燒尾蛇應流枉矢驚鳥亦避虛弓桃源只隔孤城外流下辰陽戰血紅

舟發桃源

武陵溪口朗江灣花落鵑啼血正殷楚甸回看惟見水蠻程從此始登山分災小刼推移過避世遺風想象還但使耕桑能復業仙家原自在人間

辰龍關

結陣愁雲傍水濵望中髙勢故嶙峋古來形勝知何地天下英雄竟少人獨戍饑鴉喧落日連營荒艸壓徵塵曽經官渡相持後柵孔枝枝插栁新

海螺峯歌

楚南地窮山聚族逞怪爭奇走相逐桃源以上篁箐多碧玉篸如春筍束海螺一峯天下奇形模彷佛神依稀雷磓鬼斧劈不得造物伎倆初奚施中丰上鋭下防窄凹處痕靑凸邊白古苔繡錯十六盤蠻髻椎髙二千尺輕身想象窮煙霄仰天一笑天爲髙不知猱爾何恃騰擲絕頂相矜驕似聞老螺生海底鯤化鵬飛忽移此偶然蝸殻吐饞涎倒覆江幹吸江水我嗤汝腹彭亨防許寛安能吸盡五溪之奔湍天公渴汝一掬慳故實汝腹封泥丸嗚呼已實汝腹封泥丸只合棄置當百蠻胡爲秀聳抜萬山坐令荒徼人俱頑

淸浪灘

怒勢中流劈浪開蟄龍潛處起驚雷衣冠如故神畱像牙角爭雄石騁才鄕戶防看疲挽運洪瀾何事故奔穨炎荒有路天難限百險終須棙柂來

北溶驛

西隔辰陽才百里傷心戰地見何曽屍陁林下烏爭肉痩棘花邊鬼傍燈井與田平柴柵廢燕隨人散土巢崩相逢漫說從軍樂一飯無端百感增

辰州

連岡猛火夜燒營槃瓠西來尙有城百雉憑髙經雨黒五溪流惡入江淸就傾廬舎全無主畏險舟車半不行欲訪遺書尋二酉旁人指防笑書生

壺頭山伏波廟

功業蠻方萬古尊當時朝謗竟騰喧耿舒本意難同事朱勃猶存解訴寃馬革褁屍言竟驗雲臺圖像事休論中興諸將俱茅土不解於公獨少恩

發辰州馬上大雨

百折岡巒去復回弓刀小隊轉城隈馬頭云勢俄爲雨谷口泉聲並應雷磽確連山愁路滑離披滿眼惜花開竹雞無賴啼偏切直送行人度嶺來

宿五里亭

舟行脫險還遵陸跋涉誰知險更並牛迹水添三尺澗雲頭暮轉一峯晴頗聞西上攀躋苦卻笑南遊性命輕細數道旁雙只堠辰陽辛苦是初程

羅舊驛

陽明舊日畱詩地我到偏傷亂後情淺艸平陂荒徼路殘陽小驛鋪司城西徵將帥猶堅壁【時前軍尙駐沅州】南牧牛羊各占營此日蠻人皆佩犢不煩布谷苦催耕

午日沅州道中

一年傳旅食吳楚隔干戈蠻果枇杷熟山花躅躑多蒲魚鄕國味風雨客程歌佳節今朝是誰知馬上過

沅州卽事二首

萬馬南來牧宿荒連山淺艸不能長營門日暮聲如沸論擔分錢買緑秧

官兵十萬擁巖隈糧運頻煩羽檄催米價最髙薪最賤炊煙晴散畫梁灰

雞冠砦

絲路防從鳥道分半空雞犬隔江聞雨聲飛過巖頭砦多少人家是白雲

漾頭司

雲山獅口寨風俗短裙苗兩郡封疆錯孤城控制遙遺民收野芋狹路入山椒怕見徵南騎臨江叱馭驕

自沅州抵麻陽二首

半月天無一日晴亂山處處走溪聲廢坪隔防分秧水【楚南皆山地稍寛衍者名爲坪】小砦因髙占土城【鄕民避兵者俱踞山築城名曰土砦】楚樹含情如有待蠻花問俗總無名﨑路在風波外不礙行人觸暑行

欲知黔楚分疆處只在孤云兩角邊自是勞人貪僻路也如渴馬愛淸泉參天有勢松何健肖物能工石亦妍一片銅崖靑入望夕陽跕跕數飛鳶

初入黔境土人皆居懸崖峭壁間緣梯上下與猿猱無異睹之心惻而作是詩

巢居風俗故依然石穴髙當萬木顚防地流移還有伴舊時井竈斷【去聲】無煙餘生兵革逃難穏絕塞田疇瘠可憐好報長官蠲賦斂獼猿家室久如懸

大雨泊黃蠟關江水暴漲黎明解纜諸灘盡失矣

頑石堆癭疣淸江曳羅帶黔山𨿽可憎黔水頗可愛雨聲怒流濁曉鏡忽破碎千年老樹枝礓石亞完塊小舠啣尾去脫葉舞澎湃榜人顧我笑壯士行何畏來當兵革交險視一槪誰能守孤篷鬱鬱坐久待輕生犯過涉旣濟稍知悔

早發齊天坡

山偪嵐气侵仲夏曉猶冷離披馬鬉濕十里霧未醒流云莽回蕩陸海開萬頃東日生其間金丸上修綆殷鮮一輪血倒射卻無影蒼茫樹浮藻參錯峯脫穎攀躋足力窮目賞得奇景方知夜來宿乃在最髙頂

六月十五夜銅仁郡齋坐雨憶去年此夕同韜荒兄潯陽對月有作

琵琶亭外記停船昨嵗今宵月最圓短篴回風湓浦浪孤燈響雨夜郎天文章幕府才相左鱗羽天涯眼並穿若算歸程余較逺江樓上又三千【兄時在南昌幕府】

枕上偶成

漏盡雞一鳴遙遙村砦裏須防徧城市歷亂殊未已晨光澹列宿虛白上窗紙夜來江湖心夢斷不可理似覺柔櫓聲咿啞猶在耳

連下銅鼔魚梁龍門諸灘

上灘力相爭下灘勢相借連山百餘里一抹蒼然化輕舟紙作底百折穿石罅雨雹飛兩旁雷霆奮其下篙師心手習快若王良駕又如彀彊弩東向海門射胥濤浩蕩來斂怒卻退舎河神況小婢指摘或遭吒因斯悟至理出險在閒暇向來覆舟人正坐浪驚怕

麻陽田家二首

牛羊爭隘巷井臼蔭髙木村村聚一姓雞犬並食宿兵荒分同死男女不輕鬻所以五溪蠻古來多巨族俗貧盜見棄夜戶可不設翻爲防逃兵鄕社有團結隔河聞人聲睒睒鬼燈滅我欲從之言灌莽髙百尺

浦市晤宋梅知兼贈別

與子總角交賤貧互相得自從行萬里始作可憐色兩萍浮大海後會那可卽初春得子書感子逺相憶令兄久辭家托我覓消息武陵快相遇恍與子面覿頗怪經亂離神淸髮深黒報章走急足與爾慰饑惄十年一紙書奚啻萬金直平生骨肉恩獨往輕逺涉沅江石齒齒白日飛霹投軀試奇險聚散俱慘戚汝兄我先見我弟汝新別兩家兄弟間異姓派如嫡銅崖聞子來喜劇遽走覓買舟下浦市石觸舟中裂怖余身幸在再理渡江檝沙頭重把袂迎面淚反滴開口先暄寒次第家事及子言聊慰我指似聽歷歷舎弟辭人幕今年復家食別中六寄書此度凡兩接【是日接徳尹所寄第六札】子來喜見兄飄泊手重執余行別諸弟渺孤飛翼同落百蠻中悲歡儼殊域江天秋平分晝夜五十刻月魄哉初生飛虫撲燈入從昏話達旦對酒唇不濕別當爭戰場岐路莽南北子颿已髙掛我馬尙覊靮去去勿回頭涼風在蘆荻重陽前一日銅仁郡齋得韜荒兄豫章信

豫章書到雁程勞山館孤燈夜屢挑怕說重陽又明日南來何地不登髙

銅仁書懷寄徳尹潤木兩弟四首末章專示建兒

客行已度萬峯巓咫尺西南接漏天云棧險應輕蜀道布帆穏憶上吳船家書盾鼻題難盡春艸刀環夢未圓了了故園東下路洞庭髙浪白門煙

虛名小郡笑猶存官舎無煙米不屯鵝鴨池荒余棄壘漁樵人少但空村路窮江口船稀到山近黔東石盡髠最是子防啼未歇插天丹嶂起防

眼見靑旗換白旗防聞殊俗震餘威月斜嚵虎巡城去風定饑烏繞樹歸超石諸營兒作戱射生別帳妓成圍飛書艸檄非吾事悔著徵人短後衣

阿庚失學阿承癡滿架殘書急防持不願生兒還似父尙憐有叔可爲師殺雞爲黍人誰過綴鳯粘珠想要奇便使他時能典謁艸堂花發是歸期

髙愼旃罷官入都索贈行之句

八年逺宦阻回車萬里髙堂悵倚廬【少司冦先生尙在堂】歸路已遲鴻鴈後逢人猶說亂離初蘭成恨滿江南賦孝穆情眞僕射書此去朝家崇吏事崔瞻蘊借比何如

送雷玉衡赴印江學博任

雙江路盡還雙峽此去休論跋涉難秋雨隔城聞戰伐夕烽傳防望平安鄕程漸近梹榔樹宦味初嘗苜蓿盤昨夜尊前頻送喜燈花何負鄭防官

得家荊州兄都下書久而未答夜窗檢笥中舊札因續報章並作二詩奉寄

朔南蹤迹兩浮萍爾渡滹沱我洞庭橘柚依京國雁茱茰會散故園星瘴鄕弓力秋來健沙磧笳音嶺外聽若向此遊論客況兵荒一一眼曽經

陳東倘許持淸議經濟如兄綽有餘夜雨新丰空作客秋燈絕徼又開書絕奇世事傳聞裏最好交情見面初如此畏塗須閱歷興闌吾欲賦歸與

銅仁秋感和劉丙孫六首

風物移黔境關城接楚邦亂山爭戴石細水亦名江逺燧連苖砦孤燈冷客窗﨑嶇經戰地遊屐不成雙吾亦疑天意人間事渺茫陣云秋易結驛路晚偏長雞犬無安土衣冠剰古妝少年鞾袴好輕薄笑蠻方郭外於莵穴城中跋扈兵防時除猰防終日逐鼯鼪警急傳雞羽悠揚聽角聲艸間殘孑在卻立望升平居民竄崖谷顏狀類麕防薄賦猶輸賧餘生各戀家銅苗收石緑金气辧丹砂亂裏輕蠻貨何時到客槎隙火飛虫入庭隅樹影生月光經雨淡嵐气入秋淸南味疎鮭菜西風到鱠橙可憐鄕夢斷戍柝正三更莫謾愁覉旅南遊計亦良主嫌蘆酒濁客愛野蔬香珠米升舂雪刀魚寸縷霜蹉跎叨箸容易送流光

秋懷詩【並序】

蠻城秋晚風雨淒其懷友思鄕一時並集次第有作得詩十六章江湖浩蕩分寄無由異日奉幾杖於先生寫心期於同好當出以相質用博和章焉

四海靈光刼燒余名山一席老仍虛及門漸散天南北舊事閒隨夢捲舒黨論甘陵多擬似交情中散厸何如公朝謾有程文海又費先生卻聘書【姚江黃夫子掛名薦�知驅馳無力不能北上也】

事與心違悵久離京華一信底差池望窮難覓衡陽雁客到遙傳塞上詩南國霜華蓬著髩東籬秋信菊如期買山歸臥談何易始覺巢由是盛時【外舅陸射山先生久畱都下短章勸駕情見乎辭】

黃浦花深防竹扉隔江城郭鶴初歸風生故壘余蘆荻天遣西山長蕨薇注易十年畱小艸憂時一涕肻輕揮老來往錢唐路藥褁丹鑪計未違【黃晦木先生注易垂成近復事黃冶之術】

靑山無恙罷登臨收取雄才入苦吟快馬短裘他夜夢荒亭野史故交心【謂金正希先生】愁侵衰髩絲何極老傍窮途感易深一片臺城吹角外秦淮煙栁變秋陰【王汾仲寓居白門】板輿自艸閒居賦駿骨何心羨築臺訝許客來論舊雨能令人妬是奇才對門瓦屋相望住【謂斯年分虎】稱意溪花一笑開還有江山傳好句靑蓮曽到夜郎來【長水李秋錦】南戒江山破涕新愽梟壺馬斗長貧英雄混迹疑亡賴風雨髙歌覺有神一劍乾坤鳴怪事六朝裙屐笑文人采蘩橋畔畱詩別母在尢宜惜政身【白門王璞庵】

管鮑雷陳原有數臨岐執手語分明後來此防知何地同輩如君豈好名薄俗誰堪論古道浪遊吾恐負平生但令出處存初約應諒天涯共此情【客夏同人餞別於飱和堂聞故鄕社事紛然感懷同志作詩寄主人朱與三】

憶從奉杖別巖隈逺枉馳箋又一回軍角風髙虫語合獵塵秋早雁翎開石光敲火三年過銅柱無名萬里來珍重先生期許意緘題欲報每遲徊【家伯二南逺書見示】

酒幔河橋栁拂絲故人欲折並依依篋中行捲春畱別畫裏孤颿客憶歸蠻郡秋聲回鼔角戰場風力展旌旗賣文剩買防身劍不攺從軍一布衣【朱人逺陳防謙子棨黃主一各有文見送繾綣之意別後不忘也】

三徑無資謾管弦淸才差勝廣文氊藍田記入昌黎集絳帖碑畱淳化年一縣葡萄秋釀酒千家砧杵月臨邊豬肝不用供他客雙鵲東軒信早傳【陳子文舉家赴安邑丞近聞子厚亦作晉遊同此致意】

存歿相關事忍論桓山翼折嘆賢昆【謂鳯司】久從恭謹傳家法卻幸諸孤聚義門二頃良田貧減價兩朝汗簡淚添痕買鄰擬就墻東住及取遺風敎子孫【祝彥方南宮下苐閉門讀史撫孤侄如已出言念及此不無存歿之傷】

望衡對宇雅相親南阮才髙不諱貧帶雨村舂晨隔巷欵門燈火夜畱賔兩家子弟如行雁一姓婚姻少比鄰角酒爭棋曽此地荒雞絕徼夢何因【王子穎右朝兄弟】

石佛橋邊一系舟逺來情感寄書郵關心風雨經聨榻輕命江山博壯遊木葉波仍浮楚甸蘆花雪又滿吳洲蒓鱸橙蟹家鄕味容易懷人負好秋【徐孝績有書見存並簡盛鶴江徐淮江程禹聲諸子】

消息烽煙萬里通憐余蹤迹久從戎羞言處士河陽幕豈有書生絕域功浴防甲分秋練白蠟丸書燭花紅知君矯首西南望懷友思親一槪中【得楊耑木京邸書】

晴川髙閣揮杯後兩度西風閱嵗華鸚鵡夢銷江上艸鷓鴣啼老日南花舞回雞枕宵初半讀罷魚書飯好加莫道楚材多放廢居然屈宋起名家【漢陽王孟谷羅魯】

曽作江湖同隊魚洞庭南上更愁余舊遊想象重題閣故國平安有報書去日兒童皆項領同時牛馬亦襟裾捉刀未了生涯事只是羞乘下澤車【與韜荒兄江陵分手兄赴豫章余至沅南相望各天音塵夐隔比得鄕信因寓感懷】

同沈將云楊魯山遊銅崖

雙江合處勢瀠洄地盡中流忽有臺沙際馬知寒潦縮城西鴉帶夕陽回年深兵燹碑難讀路入榛蕪眼勌開片石只從開辟在題詩曽閱防人來

天擎洞歌

黔江自與楚水通楚山不與黔山同神靈有意幻奇譎使我豁達開心胸初披榛莽覓防徑旋渡略彴逾奔洪水窮雲起巖洞出外像軒翥中含空陰叢轟轟聚蚊蚋老骨硌硌摧虯龍懸崖俛瞰勢將墜一柱突兀撐於中蜂房倒垂作層級鐘乳亂滴穿玲瓏不知瀑布之源在何許天紳飄下朝陽東石梁截斷千匹練明珠迸出鮫人宮又疑蜥蜴吐沫散冰雹寒气防防生回風長林丰艸四時潤雨露不到誰屍功

重過齊天坡

十月新寒瘴已輕萬峯濕翠雨初晴人來天際斜陽影馬蹈雲中落葉聲杼軸誰憐民力盡郵亭遙數戍煙生半年遊迹愁重到何計雲山慰客情

再至沅州哭劉丙孫二首

幕府論交快得羣天涯失意手重分不應小別輕揮淚豈謂重來果哭君【中秋前在銅仁灑淚而別遂成永訣】盡賣衣裘供薄殮誤他僮僕逺從軍瓦燈相對僧窗夕忍讀龍塲瘞旅文【劉官吏目故云】

偶然倡和成詩防鵩賦長沙最不祥【丙孫秋感詩有長沙鴞似鵩腸防洛陽年之句】萬里慙余稱好友一官累爾死殊方招魂有母傷垂白舁櫬無兒等國殤卻負薪貧也得九原應自悔辭鄕【劉爲安丘相國次子】

送楊魯山省覲歸裏

殷勤巵酒別蠻天安穏圖書壓客船經眼雲山窮戰地稱心詩句逺遊篇防衣綫綻三秋後白髮花穠八座前不載丹砂供服食閒居一賦已如仙

夜觀燒山和中丞公韻

寒空月黑焰初燻照夜俄生萬嶺雲赤幟千人爭趙壁火牛百道走燕軍危時莫以烽爲戱我意方憂玉亦焚不信刼灰吹不盡艸間狐兔尙成羣

麻陽運船行

麻陽縣西催轉粟人少山空聞鬼哭一家丁壯盡從軍老稚扶攜出茅屋朝行派米暮雇船吏胥防名還索錢轆轤轉絙出井底西望提溪如到天麻陽至提溪相去三百里一里四五灘灘灘響流水一灘髙五尺積勢殊未已南行之眾三萬餘樵爨軍裝必由此小船裝載才數石船大裝多行不得百夫並力上一灘邪許聲中骨應折前頭又見奔濤防未到先愁淚流血脂膏已盡正輸租皮骨僅存猶應役君不見一軍坐食萬民勞民气難蘇士气驕虎符昨調思南戍多少揚麾白日逃

雪後平溪道中【時官軍初復貴陽】

馬足聲堅凍未融楚南晴雪照黔東百家廢井懸軍後一路啼灌莽中斑白逢人愁鋌獸苻何地集哀鳴書生亦有傷時淚袖濕徵鞭褁朔風

淸浪衛廣福寺

瓦礫城隅萬竈防居然古寺比靈光殘僧一去塵蒙佛畫角孤吹夜雨霜刼過昆明灰尙黑年深龍漢事全荒斷碑知是何年物野火燒來栢葉香

飛雲巖

白雲本在天變幻隨所到無端忽墮此穴地啟洞竅石髓久漸凝靈姿特神妙軒軒勢欲舉外秀中驁勞佛力鎭刻畫恣淩暴山靈怒不受企腳首頻掉猶虞從風揚出山不可叫呈形寓百怪意想得奇肖昻昻舞獅象狠狠蹲虎豹蛟龍防鱗甲鸞鳯披羽翿或疑人卓立又似波傾倒形容口莫悉覽勝難領要造物太雕刓將毋元气耗林泉爲映帶防引轉深奧淸陰矗古栢逺響落幽瀑遂令過客心出入殊靜躁惜哉靈勝境乃落西南徼好事偶一逢髙情復誰較獨畱陽明碑千古表蠻獠【王文成月潭寺碑記聖果亭偈石刻俱在焉】

度油搾關

平明走馬出城闉峭壁西風冷偪身轉粟上天非易事據關連柵復何人雪塡土窟埋屍淺冰裂刀痕迸血新等是三災逃不得疆場溝壑兩窮塵

題鎭逺中河寺後石洞

一片靑山展石屏天光西豁防陽城豈知躍馬橫戈地猶有晨鐘暮鼔聲

黎峩道中二首

馬滑前岡冷未消【冷音叧黔中冬月霧雨之道滑成冰俗呼爲冷】一鞭絲雨上衣潮瘴茅黃過三郎鋪寒水淸涵葛鏡橋

靑紅顏色褁頭妝尺布縫裙稱膝長犵狫打牙初嫁女花苖跳月便隨郎

黔陽雜詩四首

蚩尢百丈吐寒芒【時有彗星之變】殺气西南莽未央燕雀君臣空殿宇蜉蝣身世閱滄桑亂山似作孤城衛橫防誰堪一面當錯料夜郎知漢大井蛙曽此自稱王

休將臥虎比前禽諸將功髙賊未擒防馬隔城邊艸瘦幕烏啼曉陣云深盤江路盡黔疆險鉤棧人從蜀國尋一片壽陽污血地浪傳田叟哭王琳

玉斧銅標界有無苴蘭城外亟儲胥田橫客已辭窮島樂毅功難敵謗書官濫羊頭爭獻鏡謀新鼠穴可乘車英雄穉子論誰是廣武登臨嘆有餘

吹唇沸地勢縱橫約束人稱峽路兵間道無援防豕突叢祠有火散狐鳴殘年租賧催何急鬼俗流離命已輕勿倚弓刀能殺賊向來漁獵本蒼生

送王兔庵學博赴安順

芭蕉關前打戍鼔漏天十日九日雨西徵健兒猛於虎道傍箐深貍伺防朝行防人暮驅牯張目睢盱避無所仲家生苗砦無主肆虐公然彍彊弩野無煙市絕行旅飛鳥山山鎩毛羽爾獨胡爲此焉處別家十年長兒女失意勿復論鄕土文章下筆造奇古詩法亦可籍湜伍髮須如絲白縷縷宛然褒博說鄒魯及門弟子紛可數往往功名拾芥取先生齒豁五十五猶抱麐經應科舉廣文片氊寒且苦顧獨求之榮衮黼僅畱僮僕喪資斧別我西行何踽踽我爲爾歌爾起舞舞意低昻歌激楚而今輸邊方用武何處堪容腐儒腐桑楡有路行可補曷不去作咸陽賈

貴陽除夕次徳尹去年此夜湘南見懷韻

秦城趙璧價誰償隻影隨身漫去鄕劍气久寒思拂拭雞聲無伴起徊徨吟殘蠟燭三更笛夢結春云十畝桑不是無家輕逺別天南回首一摧腸

敬業堂詩集卷二

欽定四庫全書

敬業堂詩集卷三

翰林院編修查愼行撰

愼旃集下【起辛酉正月盡壬戌四月】

辛酉元宵月蝕

顧兔乘鸞事總乖暗塵誰鬭踏燈鞵但期來嵗圓還再肻照人間缺亦佳金築舊聞荒野史玉川奇句抵齊諧素娥似有刀環約漸放淸光入客懷

黔陽蹋燈詞五首

川主廟前喧笑來花蠻狡獪學裙釵馬鞭攔入北門去閒殺新城普定街

不用彎環竹架棚長條宛轉曵紅繩月光人影防籠裏一色花籃廿四燈

雄蜂雌蝶擁官衙先後輪番唱采茶忽轉歌頭翻四季聲聲齊和牡丹花

龍尾龍頭五丈餘葺鱗鏤甲洗兵初班頭舊出霛官閣皷板中間領木魚

赤腳姎徒閙掃妝木梳籠髩去隨郎一年一度蘆笙會又趕春山跳月塲

滇南從軍行八首

漏臥防町接夜郎井蛙穴鼠只尋常開邊使者今白頭他日嬰兒號竹王

防下羊皮督責多前軍追電出牂牁城烏三匝重圍外聽唱先鋒敇勒歌

防書夜半刺閨還再發西山板楯蠻特賜龍家懸鵲印土丞新綴總戎班

金馬關頭毒艸春道傍掩鼓不驚塵受降老將幽燕種半是當時獻鏡人

三道兵威轉戰餘革囊濳渡計何如肉屏盡向金沙路可少姚樞裂帛書

朝家納粟重輸邊卜式才髙逐貿遷不是湟中甌脫地何勞封事防屯田

天地鴻蒙儼再分別傳科斗出奇文就中機密無人識惟見飛書入北軍

稱帝稱王意自憨投瓊一笑抵朱三桔橰火同兒戱兩度燒營到博南

軍中行樂詞十首

旌旗小隊挿竿竿篥聲中路百盤明日山頭移帳去牛毛鵝毳滿兵欄

猩猩貼地坐鋪氊紅防酥油一樣鮮普洱團茶煎百沸偏提分賜馬蹄前

斑鹿黃羊左右盂射堂割炙盡羶腴行廚可口烹鮮味新瀹羮湯進鷓鴣

粵西白獺近來多項鎖金鈴跳碧波鷹犬技窮渾不用旌門別唱打魚歌

果下名駒愛水西騎來鬛剪初齊戰場多少洮河種骨立秋風向北嘶

臂鞲小鷂覓窠雛密箐深榛近卻無駙馬手書馳驛到羽毛四出比軍符

仲家苖弩末猶彊機轉銅牙怒蹶張楛矢舊曽充武庫特煩中使到炎荒

衙頭樵牧占官莊射虎歸來白日藏夜夜橫屍荊棘地浪傳車騎出南塘

萬里京華十日通云邊優詔下軍中錦袍貂防徵南將拜賜從誇第一功

五千名籍西江乳臭居然擁節幢太尉一軍長不調摴蒲蹴踘自雙雙

邸報二首

曽趨絕域拜毘盧降將還朝籍未除博得封侯須好語太平天子是文殊

暴露揚灰罪未伸肻容武庫貯亡新專車長狄僑如骨四出猶煩驛騎塵

卽事二首

爨婦妝成細馬防梨園立部曼聲多太常別有平蠻樂不取金釵玉樹歌

防處開疆議敍同綠旗歸去亦分功新加細鎧銜都督寶頂朱纓隊隊紅

諸葛武侯祠

割據人才出眞從運數爭苦心扶季漢餘力到南徵廟古寒鴉集山髙薄雪成渡濾緣底事錯莫笑書生自正月以後不得徳尹消息用少陵逺懷舎弟頴觀等一首六韻

聞汝辭人幕經時少寄書兵戈淹別日梅竹且村居池艸詩爭秀蠻燈嵗逼除兩年期易爽十口計全疎殘雪啣雙岫春冰破一渠依依遊子夢長自繞林廬

白櫻桃花歌

空庭瘴消風日春櫻桃花頭繁且勻枝南枝北並時放初月隔浮粉云梨花無香李太俗別具幽艷存天眞山胡飛來好毛羽字淸調熟啼聲頻金鈴風細驚不起啄花如妬花含嚬有時一片近人墜灑面掠過香煙熅故園開時記寒食年年防賞遲芳辰依稀爲汝評品格杏花顏色同鮮新眼前一樹白堆雪開及二月當初旬近南已得天气早雅態更自離紅塵有情相對萬里外一醉何必非前因明年花時定誰賞我是今嵗吟詩人

得家信

吉禮除喪後悲驩意各眞他時憐弱穉此舉慰先人與俗寧從儉傳家合稱貧一門婚嫁畢兩姓恰朱陳【小妹去夏歸朱季弟今春聘陳】

寒食看海棠

不見秋千架楡煙火又更轉防花笑客眞覺雨無情綺句紅紗防防風翠幄迎萬山樵采盡憐汝獨傾城

偶遊東山寺

艸長忽無路重來迹已陳寺貧僧乞食臺古佛防塵兵火殘碑刼鶯花絕域春近南多戰壘愁殺獨遊人

防榔

不愁侵瘴癘開辟得奇功逺客燻顏醉蠻娘論口紅香回金醴液淸潄玉川風萬里經相識誰憐庾信同【庾子山梹榔詩莫言行萬里曽經相識來】

咂酒

蠻酒釣藤名幹糟滿甕城茅柴輸更薄挏酪較差淸暗露懸壺滴幽泉借竹行殊方生計拙一醉費經營送彭南陔赴長沙卽次畱別原韻二首

畫灰奇計決從戎入幕何妨許掾聾鄭俠圖曽傷目擊陳琳檄可愈頭風嘉魚有味江東好老馬無羣冀北空車壁擊殘壺口缺白頭白盡雨聲中

湘中風物近何如太息羅含未定居竹閣語淸悲擁髻芝田春秀夢回車頻垂旅槖千金散獨泛歸舟一葉虛刼火不燒周易壞乞【音气】君枕祕發奇書【南陔臨行授余河洛易數】三月十五夜夢遊南湖追憶舊好因寄淮江

夢趁歸心得故園鴛湖遊迹宛然存濃煙隔浦浮諸塔春樹分行緑一村萬里烽煙遊已勌三年光景向誰論往來最憶尙書墅柔櫓伊啞直到門

四月十六夜喜雨

夭苗小砦破春畊異俗差堪慰客情萬井雲煙扶小閣四山雷雨動空城漏侵書榻移難定臥想園廬去未成好是緑鍼浮水陂塘徹夜有蛙鳴

黔陽卽事口號三首

帳有炊煙戍有樓山無林木水無舟王入市家家病箐雨經梅日日秋苖婦短裙多赤腳僮尺布慣防頭兵荒滿眼圖誰繪卉服先敎逓速郵

土產丹砂及水銀若論賧自來貧蠻分烏白皆名鬼爨合東西略似人蒻葉分鹽沾鴂舌防榔和血防猩唇水西小馬新來貴買得偏誇內廐珍

役夫肩背防曾停頳尾歌殘忍再聽刼過流亡初著籍碑傳徳政已鐫銘羊腸鳥道千盤瘴馬背牛皮百鞘釘正是西南需餉亟螳螂川路接蜻蜓

防謁陽明書院

不遣先生成謫宦誰將理學辟荒榛後來事業皆由此異俗詩書遂有人復壁只今畱絕徼刼灰終古怨亡秦講堂亦與兵戈厄馬踏空堦萬瓦塵

送秦望兄東歸

萬里相逢有弟兄覊孤無那送君行雨腥雙袖弓刀血風靜諸山艸木兵夢裏田園重到眼蠻中兒女自成聲極南從古無秋雁歸去休輕議子卿

懷葉鄧林副使播州

重巒疊嶂鎖空壕蜀徼孤城近不毛佛現催晴秋閃閃鬼車啼雨暮騷騷宦途載涉應知味鄕夢頻歸可憚勞計日江南秋信好黃花酒熟待登髙

得都勻汪明府子參書卻寄

劍河秋漲轉山鳴桂象天低瘴壓城旅況難辭邊邑苦蠻人能愛長官淸巖光夜放金蠶蠱兵气秋荒木箐耕此際回頭家萬里可因捧檄慰毛生

送李子受往武陵並簡山學禪師

不是無家等罷官客中卽次取粗安江淸城郭移帆過戰定桒麻避地難落日孤鴻回健翮西風老馬卸徵鞍鄴侯自具神仙骨燒芋差宜對嬾殘

楊大中丞壽防詩八十韻

宇宙方多壘英雄必大儒兩朝懸碩望一代應貞符學貫天人防才鎔造化鑪淸名傳四世賦價儷三都暫應郎官宿旋棲禁掖梧龍鱗批可畏虎齒探何虞鋭气眞無敵虛名自不沽在廷推小諫有識服訏謨十載官難調三遷秩稍渝納言班漢爵冏命入周書繼領霜臺豸重聽柏府烏花驄行盡避赤棒或時須姻婭論權貴歡傳溢路衢異時公望合一徳舊臣孚再秉金銀管開貢舉途風流歸吐納文義辟榛蕪桃李公門盛茶煙瑣院晡徽猷眞借甚經術故非迂撤帳傳衣鉢臨軒命僕夫上情深眷注廷論協都兪鎖鑰西南重

恩榮禮數逾雕鞍紅叱撥宮宴玉盤盂朱芾加元老黃金賜內帑不應煩侍從直爲寄彤玈赫赫千秋業明明萬里塗三旌紛照耀單騎歷﨑嶇憶昨初開幕殘疆尙負嵎客塵雙短鬢時事一長吁深箐蠻調象叢祠鬼托狐蒼茫生膽勇警策戒衣繻大義攻鳴鼔先聲算獲俘壇塲收老將舟楫付烝徒轉粟時方亟屯田計似紆量沙俄積聚編戶悉將輸剖斷才無滯沈深意每殊防時休戰伐隨處萃逃逋間道才通蜀前軍已渡瀘焚巢移渥朴抜穴徙於莵及見干戈息從敎政化敷時危須震厲地瘠賴支吾樓爲籌邊築弓因克敵呼經年煩艸創卽事具規模俗陋𨿽難化苖頑亦可覊縻存體統指摘訝睢盱發難相如檄畱心鄭俠圖禦囚仍有禮討罪每矜辜疾苦逢人問瘡痍試手扶心銘關感動口惠詎驩娯春雨膏曽徧秋風病卒瘏哀憐看賣劍痛切請蠲租澤雁勞初集吳牛喘漸蘓陰功多被物憂國細傾壺世盡榮殊遇公猶孫碩膚乞歸辭婉委

優詔答勤劬法曜輝南極

皇威暢兩隅印金龜轉紐袍錦鶴呈珠側聽中興傳誰云往事誣谷城傳指石鈴閣葉懸弧俯仰差無負韶華好自愉長生花是桂異域酒名蘆野獵登麋鹿山肴進鷓鴣黒頭光黼黻明目艷氍毺仙骨淸方貴豪家習摠無風華矜少壯顧盻指須防瘴癘披襟淨煙霞滿腹腴西園催刻燭東郭濫吹竽賤子通家舊頻年幕府趨孤蹤隨泛梗裏耳厭皇荂自比依枝鵲誰憐伏櫪駒襄陽畱叔子夏口滯元瑜鄕思年年共陪遊往往俱禮優慚上客才短惜防軀知已能容拙開懷必盡愚但令親幾舄何用苦牽拘古有輕投筆人今異執殳詩狂容杜甫撡狹笑淳於感憤尋常失蹉跎嵗月䢐受知非泛泛述報秪區區醉酒杯長潤啣毫墨未枮平淮碑好在未敢憶江湖

九日同赤松上人登黔靈山最髙頂四首

絕磴扳躋望已窮忽穿鳥道入禪宮云端方丈娑羅日井底孤城篥風艸木連天人骨白關山滿眼夕陽紅興亡何與閒僧事一角枯棊萬刼空

空谷西風晝怒號山寒九月馬歸槽路危怪石驚將墜天縱諸峯勢競髙羅甸一軍深壁壘滇池千頃沸波濤勞人何限登臨意不向糟丘覓二豪

諸將開邊振鼓鼙防聞京觀築鯨鯢巴賨未脫金牛險土貢長聞櫪馬嘶事異汶陽休許魯謀新曹沬恐輕齊亂山中有豺狼穴曲突何人議水西

渡瀘溝畔辟新阡痩棘荒苔半石田漸有疎煙生郭外那無一雁到天邊蠻方對景憐佳節客路登髙感去年落帽臺孤風雨暗短裘長路又三千

十月二十二日接徳尹長沙第二信驚聞三叔父訃音旅中爲位而哭悲痛之餘得詩三章

荊南風雨沅南雪防處追隨意最親乍喜逺遊依骨肉卻愁別路沮音塵人來絕域原命事到傷心每怕眞兩地存亡身萬里一襟啼血隔江濵

燈花剝落雨沈沈昨夜長沙有訃音薄宦竟虛三徑計首丘終負九原心老成頓盡天難問家運中衰勢不禁好與精靈扶後起松楸先兆已成陰

臯魚路盡獨淒然此意能生叔父憐豈謂縗麻辭故國重將涕淚灑蠻天孤蹤黯澹成千里一信蹉跎到半年也擬招魂歸未得瘴鄕誰與慰沈緜

得荊侯侄習安訃信拭淚寫此並寄尊人楷五兄二首

手札頻開破旅愁訃音此夕黯然收眼枯倦枕孤燈淚天偪哀猿萬壑秋憂患豈知緣識字男兒眞悔覓封侯一棺難揜平生气鬼火髙於百尺樓

黔雨滇風近十年歸裝臨發尙遷延浮名誤汝今如許異域生還洵偶然賸與孤兒畱筆硯最憐少妾賣花鈿倚閭別繋髙堂望旅櫬何時到墓田

老僕東歸寄慰徳尹兼示潤木

迢迢萬里途莽莽三嵗隔離悰兼旅況雜防難並釋欲寛居者情聊紀獨行迹前年逺辭家荊南事挾策中丞天下賢謁入容揖客賔徒車服盛中有麻衣雪偪臘逾洞庭羽毛風瘆武陵一春住山水愛澄碧尋僧就閒暇橫艸應煩劇隨師赴辰沅跋涉鄰殞摵麻陽三掛帆銅仁雙著屐前軍防陽戰破竹勢深入偪臘抵貴陽孤城如破驛荒署瓦僅存窻戶悉頽拆移時開敝篋稍稍置硯席主人況巨才手自樹英烈蠟丸刺閨至文案日防尺岑範媿幕僚但坐看擘畫邇者西徵將繼被中防責已合兩粵師咽喉勢交搤滇城久未下攻守力云竭師久必屯田其能懸釡鬲僮竄榛莽廢土曠牟麥卽事常躊躇察睂愴捐瘠那無一尊酒排遣就務隟蠻花非時開犵鳥亂格磔窮愁托吟詠好語慰行役束防得蹉跎年華坐拋擲憶昨初來時鍼孔冒矢石髑髏委亂艸霧淞雜凝血馬驚忽騰躍人意一淒切亂離民命輕雞犬等狼藉僕夫掖我前慘慘度軍柵回思田園樂嵗晏情逾迫功名防徑啟大府破常格我無卜式貲寸進計斗石移文累好友初約背疇昔全生爲門戶識者應見惜枵然旅槖垂念爾勤捆摭家門沗居長慙愧少擘防子言嫂侄貧何忍分涓滴不記少小時推梨恥割宅開函見子意至性生感激族譜敎方衰錙銖起墻防豈知手足恩具邇異疎逖卽此慰先靈庶防免離析艸堂父書在千卷皆手澤西園梅竹林十畝錯塍陌得錢了公稅余用佐菽帛讀書兼治生生理恆苦窄吾方逐遊惰勉汝終苦說長須隨我久嬾惰亦成癖憐渠筋力衰遣去情脈脈臨發寫此詩萬山猿叫夕

烏山戰象歌【並序】

嵗六月前軍轉戰於烏木山陣獲三象遂以防告驅象北行道出貴陽觀者如堵僕爲作歌

烏山轉戰煩驍騎鴉鳴牙中風捲幟南人驅象迎我軍鼓未成行气中潰渠豪力盡投深箐竄鼠奔猿互顚躓是時三象屹不動卻立如山鼻垂地將軍獲象等獲俘陣上懸金募生致須防抜箭膝行入柱聳圓蹄一十二槖駞珠玉壓背裝象也輕身受人制我聞內廐舊成羣食俸曽援三品例牙花雷雨偶一開何必焚身因挾賄此行生死隨所置莫更回思戰塲利君不見功成則騁敗輒降世上男兒盡如是

送人赴黔西

羅甸西遊影倍孤亂猿啼入贈行圖邊城事少餘詩興幕府花開散酒徒北鴈久遲鄕信到南霜偏著客髯枯封侯不是書生事投筆無端笑渡瀘

詠史八首

翻覆興亡閱兩朝老來劉濞气逾驕十年賔客謀何密四海漁鹽利頗饒西貢防曽歸武庫南琛無復換文貂徙薪可少長沙策一擲金甌險得梟

近說孤鶵死首丘特煩獻馘入皇州朝家舊識田橫面飲器難寛智伯頭視塟敢容雙騎客爭功何與什方侯天南從此無徵戰上苑昆明罷習流

轆轤綆斷井應枯主休傷押不蘆粉麝餘香啣語燕佩環新鬼泣啼烏殘妝掩鏡雙蛾短白骴埋沙尺土無別有紅妝連騎入金盤銀燭揀明珠

析骸食肉一城空阿父空提五尺童旅火焚巢何自苦齊書飛矢竟誰功大臣未必憐朱瑒故吏寧須問向雄滿眼殘黎皆僕妾向來跧縮倚神叢

風急降旗舊折竿播州歸甲極凋殘一時管統援師盡同日臧洪赴死難赤手何顏還抱馬白頭無望復登壇大斤山下逢隋將猶作燉煌戍卒看

襲美官髙並入秦他時聲望起紅巾豈應東市陳屍客妄比南唐下第人記室有文慚勸進霸才無識笑輕身鴻毛一燎全家盡豫讓橋荒鬼火新

勾漏龍門接壤間謾勞回首望刀環銷沈戰壘金沙濶畫斷關河玉斧閒季布敢論亡命去田疇爭許奉書還滿堂舊日三千客防个聞雞並出關

大廷一意注安危充國金城事不疑滇海有人聞鬼哭棘門此外盡兒嬉古來成敗原關數天下英雄大可知莫笑書生無眼力與君終局試論碁

黔陽元日喜晴【以下壬戌】

曙色晴光一片明亂峯銜雪照孤城未吹北笛梅先落才及東風栁便輕萬里煙霜回綠髩十年兵甲誤蒼生眼前可少丰年兆野老多時望太平

楊南城自鄢陵陞任劍川州牧道出黔陽因病乞休比方養屙黔靈山寺髙其勇退之意作詩贈之

如此山深可耐寒鬂絲禪榻且盤桓日南郡較中州僻天下官惟牧守難世路交情雙髩換春風歸信一帆安君家舊住吳淞岸三泖煙波底樣寛

送友人入蜀

揚鞭倚劍出牂牁鉤棧盤云防驛過盜賊烽銷諸郡僻英雄祠入亂山多卜居未穏寧論地行路𨿽難莫放歌便擬題詩繼防後此邦風物比如何

水西行

烏蠻遺種稱羅鬼剽悍斷頭能掉尾傳從濟火年代深世土居然屬宣慰我從裏俗詢大槪復取興衰質諸史中古荒茫不足論淵源請自先朝始洪武初年禍亂平逺略傖荒來越巂是時奢香一巾幗躍馬金陵謁天子承恩歸去立奇功一諾西南九驛通卻笑五丁開不到亂山髙下隔蠶叢二百餘年太平業世世分藩比臣妾後來生聚啟規模四十八支互蟠結別開荊莽起臺殿硐戶碉房髙櫛櫛已分王土作王臣旋練兵防穴刴牛磔犬片言重聚蟻屯蜂一呼集布囊籠髮氊覆肩負弩摻刀輕出沒泰和功烈汾陽亞神廟中年平播賊當時亦用水西兵驅使前行借餘力釀成殃禍啟禎朝殺吏圍城气漸驕深宮南顧鞭難及諸將西徵功屢邀土司如狼吏如鼠八防餘威棄歸路內莊一夜隕河魁明日三軍齊縞素眼中大創眞無防可惜偸安旋就撫閣鴉關外曉傳烽靄翠營南夜鳴鼔爾來桑海變須防此輩根株未盡除性陸梁還似故朝家謀略故非疎經營特借彊藩力辛苦開疆一載余至今父老猶能說墨守輸攻眞勁敵老窠地險石作城要陿不容雙騎入銅牙毒矢斃濡縷竹柄長矛利鉤棘馬蹄過嶺防於猱革甲環身輕似葉連宵斫陣萬炬明散入深林曉無迹蛇神蠱鬼助饕虐飛食人頭吐人血砦前路斷臨奔壑失勢一摧千萬尺四山伐木斵作廂褁用牛皮冒生鐵石椒懸絙下槌門雷斧轟天巨靈劈攀藤健兒气力盡拍手蠻娘笑投石重圍坐困又經時轉粟方愁乏良防豈知存滅總關天渠首終成戱下懸萬嶺提封開四郡一朝腥穢滌千年自此巖疆少蜂蠆餘威逺懾諸苗砦空畱徼外廓淸功自蹈人間僭亡罪此日重勞問罪師烏飛三匝失棲枝忽傳耐徳生還日趙氏中山尙有兒烏防犄角稱甥舅曽是安坤舊婚媾也挈遺孤代乞哀復歸故土希恩宥頗聞軍令競邀驩滿許閒田復見還土貢紛紛呈鐵踣庚苴往往賜銀盤寄語封疆諸大吏從前開辟談何易莫貪扯手納金錢此事孤雛有深意輸糧禽賊爾何功王會圖成戎索同不見天心今厭亂戰場新鬼盡英雄

中山尼

中山女尼顏似玉布襪靑鞋行彳亍白日濳形灌莽中逢人不敢吞聲哭自言生長本名家阿父才名宋玉誇千里飄飄隨逺宦一家迢遰入三巴養成嬌女嬌無偶掌上明珠唾隨口花前侍妾盡知書鏡裏新妝時學母自從觀察去朝天官署淸涼遂可憐冦盜西南俄阻隔彗氛狼鬛掃東川孤兒寡婦皆臣僕翠袖搴蘿行補屋賣散平頭計漸貧嫁分紅粉身何獨飄零無賴到南遷夫壻移家逺入滇防夜新婚成永訣旋收戰骨塟江邊早年淪落多關命石上三生眼前證便遣情緣著死灰行依心月開圓鏡小鬟何意尙隨身宛轉靑絲手共分金剪無聲云委地寶釵有夢燕依人扶攜同向山中寺攺口人前喚師弟別與繙經起法名慶光舊是閨中婢皓齒明眸兩比丘久生死等浮漚香燈繡佛前因在從此相依擬白頭晨鐘暮鼔流光易荏苒今年三十二骨肉深恩且勿論滄桑時局關何事何當六詔又屯師十月孤城乍解圍將軍奏凱功無敵悍卒摉牢勢不支移巢抜穴驅人起但是有身無避理一朝蓄髮彊同行防度剚刀猶不死歸程昨夜次徧橋哀角吹殘令寂寥卻喜道傍俄見棄艸間趺坐度淸宵同行偶傍江東客指防雲山曉來迹雙江暫擬尋同伴半路又驚逢邏卒太守呼來淚未幹含啼一一語悲酸亂來莫說爲官好兒女姻親那得完夢裏生還愁故里依稀記得萊陽是已作昆明刼後人托根何必仍桒梓君不見列帳西來珠翠圍忩忩粉鏡去如飛不知皂帽天涯住何似紅裙馬上歸

班師行

滇池平滇水淸滇南曠蕩余空城犬無夜吠雞不鳴將軍奉詔初抜營防姓分旗徧行賞同時帳下添廝養何取邊頭戶口繁十年生聚滋姦黨白頭翁媼啼且僵棄擲不得收戎行翻身一僕委溝壑骨肉滿眼紛飄揚紅顏如花扶上馬坡髙驚墮瑚把兒郎新嫁羽林軍山下人逢執鞭者近前一隊飛塵起中有傷心淚偸灑朝家本意重開邊劇賊初平近十年爾等累累皆鬼妾偸生敢復祈哀憐卽如滇城圍七月未能下戍卒壘頻髙書生箸誰借君不見禁旅一出西南通煌煌

中防褒膚公防軍誇謀士誇勇逢時多少稱英雄緑旗只合就裁汰那許尺寸貪天功從此歸成垂白叟賣刀買犢安農畝猶及生兒際太平家家相賀持羊酒

和答彭南陔長沙除夕見寄原韻

薄遊依地主歸計防時成老被妻孥累貧銜故舊情緑尊消夜淺白髮競春生亂後飄飄迹能無感北徵黔南署中連接與三子頴右朝手書知徳尹已入燕歸計遂決先馳詩以寄

出門儔侶稀蒼莽七千里豈不念離羣徒亂人意耳素心十餘輩一散如潑水同源乃殊流所到隨坎止行人半萍梗居者僅桑梓所恃气誼惇尺書屢見慰開椷試終讀感嘆忽中起吾弟賦北徵殘冬束行李嚴程霜雪惡急往寧得已雙親尙淺土舉念每顙泚幼弱兩三人田廬詎堪委我來已天末欲去難遽爾鳥道阻且長戈船塞江汜主人荷垂諒告別輒諾惟僮僕亦欣欣行期屢屈指到家幸非逺計日及秋尾期子賦同歸開園召知己

敬業堂詩集卷三

欽定四庫全書

敬業堂詩集卷四

翰林院編修查愼行撰

遄歸集【起壬戌五月盡癸亥九月】

客楊中丞幕下且三年徳尹以壬戌正月北遊余在黔聞之遂束裝遄返與季弟潤木局促裏居甫周一歲不及待仲歸又將岀而丐於親舊矣合歸途所作及家居詩共成一卷名曰遄歸集

發貴陽畱別大中丞楊公三首

風波才過又烽煙一路看山漸近滇浪迹南云眞萬里濫竽東郭忽三年孤熊防掌粗知分飛鳥依人正自憐不覺對公成灑涕也應容我賦歸田

鄕社枌楡隔後塵交情翻借布衣親勒銘事大才難稱絕代人稀見始眞寶匣異光刀剖玉銅盤髙焰燭輝銀他時重話西徵績慚愧曾充幕下賓

紛紛桃李艶公門駑鈍如余尙服轅明鏡何私顏欲換淸談無用虱空捫人來江左名慚項詩和舂陵格紀元束縛倘酬知己分敢隨流俗說銜恩

髙寨

緑蕨荒無際黃茅直到天祗因鄕路逺猶自惱啼鵑

度云頂關

目極云生處到來云滿身時淸存畏路興盡有歸人馬力疲堪惜禽言聽似眞往來經戰地白日起陰燐

將至淸平縣馬上作

石秀山漸佳城荒日將暮遙見孤煙生猶知有人住

晚宿龍裏縣署

官舍周圍帶土墻盆池新漲接方塘歸人已夢田廬好只道蛙聲是水鄕

母豬洞觀瀑

蠻中六月交山路苦焚臥聞夜雨來快起尋乳穴入洞微有聲足底響嗚咽出山忽震怒閃睒不容掣巖前滙奔流人駭馬辟易來如曳組練一綫注飛白跌爲淵潭深湛湛落澄碧石牙互參錯吞吐霹靂舌直從灣澴底跳沫騰百尺慘慘天變容凜凜風作雪岡頭杜宇叫萬竹劃然裂將歸得奇觀頓解肺肝渇

冷溪

溪渾三尺雨馬渡一汀煙徑轉長防虎沙平忽有田斷雲依岫險亂艸得花妍滿眼悲涼意新詩記不全平越遇雷玉衡索畱別之句口占贈之

依舊靑衫把一鞭紛紛白面看談邊冷官未了從軍志岐路猶餘話別緣急雨淋浪茅店外亂山髙下馬蹄前得歸吾已無餘恨只欠遊蹤未到滇【雷滇人也】

黎我山城北福泉山張三丰禮斗亭尙存

淸池照影樹扶疎【亭前有浴仙池長生桂】晝靜廊空想步虛閱世人來棋散後出山雲澹雨晴初窮塵滚滚孤亭在浩刼茫茫百戰餘華表鶴歸應有淚舊時城郭半丘墟

題興隆衛聖母閣

隔斷荒城別一丘蟬聲寂歷鳥鉤輈忽來風雨疑無暑如此林巒合有樓塵剎畱僧還笇奕瘴鄕有路莫回頭澹忘未必同靈運直爲淸暉作少畱

寓樓晚坐

一聲淸磬出柴關庵主軍持乞米還暝色羣羣棲樹鳥夕陽朶朶隔城山

偏橋田家行

結茅住山巓種田在山麓田荒費牛力僅得播種谷七年際離亂饑饉死相屬稍思歲一稔生命絲或續師旅比凱旋驕嘶百萬足黔山無水艸何以充首蓿成羣走阡陌泥淖沒馬腹食葉躪其根螟螣等荼毒秣芻一朝盡婦子終歲哭天下自升平民生有蹐局我爲老農語物理視反覆來年期好收重看秧田緑

晚登偏橋都觀後閣

承平推舊鎭設險控西南水勢全趨楚山形尙帯黔壊城平似掌古觀廢成庵卽事多興廢兵戈實厭談

重宿防陽中山寺贈紫橋長老

水色山光淨眼前下臨無地有蒼煙長虹自亙西來路峭壁剛支北面天開士偶逢堪一笑舊遊重到已經年亂離風景勞生夢可少秋堂借榻眠

舟發沙灣入沅州境

煙村紅日吐初晴野泊艚促早程秋水澄鮮魚味美曉山蔥蒨鳥言淸城連槃瓠形猶壯灘過鸕鷀怒未平我是沅南畱滯客舊防一一總關情

天星灘

明星的的吐飛湍石勢參差亂眼看莫擬乘槎到天外偶從奇險博奇觀

神堂灣村家

布裙翩翩短幅髙髻亭亭古妝坐看人成翁媼不知世有姬姜

辰溪縣晚泊

夕陽孤塔表辰溪江面初寛地漸低從此一舟平似掌萬峯回首夜郎西

瀘溪

傍穴累累架樹梢懸崖百丈俯江防小舟恰傍山根過長恐風狂墮鳥巢

兩頭纎纎曲二首

兩頭纎纎子船送郎只到洞庭邊四時雪浪灘前石白日雷霆枕底天

兩頭纎纎月上中秋屈指又今年歸路二三千里近別家四十一回圎

晚過界亭

晚景融怡剪渡還鳬鷖隨我過前灣半江風色參差浪臥聽啼夾岸山

桃源訪胡孔志不值

漢陽分袂已多年聞說遊蹤久入燕歸路我經秦客洞故人貧就廣文氊桑麻舊俗今誰主苜蓿荒齋醉少緣秋雨暮帆惆悵在可堪回首洞庭煙

沅江縣治濵湖居民皆漁戶水盛時舉家乘舟入湖秋冬水縮則結茅沿岸住

官舍無城傍水濵防防鵝鴨半居民疎燈幾點夜呼渡老屋百家秋結鄰岸曲蘆深長響雨船頭魚健欲驚人饒他小縣輸漁課賦斂湖湘俗久貧

將之長沙畱別沈將云

武陵溪口手重揮獨向長沙未得歸憑寄家書傳客況爲言弱羽又分飛

靑艸湖

渺渺湖光天盡頭曚曈初日起蘆洲小船百折行難到一片蒼云白露秋

長沙舟次聞徳尹入黔之信二首

去年此地君思我君到黔中我又歸世路茫茫誰料得離人黯黯意多違兩萍湖海原難遇獨雁瀟湘正嬾飛此夜夢回姜被冷殘燈疎雨倍依依

岐路匆匆過朗州【弟去常徳才五日而余至】菊花初約誤林丘音塵京國書遲達詩艸炎荒客善愁道路半年成萬里【徳尹於正月自故鄕入都今又來黔故云】江湖一信到孤舟跕鳶浪泊來何爲歸去吾方羨少遊

長沙喜遇彭南陔

鷺立蘆花淺水蠏肥稻壠新霜夢去故鄕秋好一尊閒話瀟湘

長沙雜感四首

水逺山平極望賖湖南風物一長嗟屈原已去終亡國吳芮如存可世家湘竹舊痕啼夢雨薜蘿新鬼怨囊沙孤城自繞殘陽岸風急秋淸急暮笳

觭角關山百戰過徵南精鋭竟如何牛羊隊逐移營盡犀兕人傳棄甲多蜀虎連年勞悵望黔驢無技任譏訶孟明一功無敵別路今聽唱凱歌

窮年供億柰兵荒穀賤傷農力莫償地逺舟車還絡繹時淸圗繪有流亡勞魚未必忘喣沬集雁何當穏稻粱十萬人家君勿問如今瘠土是三湘

卑濕南遷事可哀鬼神宣室召空回君臣如此猶嗟命絳灌何人乃忌才史漢髙文光照耀江山故宅客徘徊治安敢擬長沙防直爲先生痛哭來

同南陔九畹遊嶽麓中途遇雨興盡而返

緗帙曾披北海碑南遊雅與素心期好奇歷險人皆咲冒雨尋山興又癡雙屐泥痕苔剝落一江帆影浪參差衡山咫尺猶難到敢望雲開似退之

八月十四夜洞庭舟中風雨再寄徳尹黔南

扁舟小泊最蒼涼那更回頭望夜郎浪迹久經煙瘴地懷人今在水雲鄕燈紅極浦秋何際月黒寥天夜有光滿眼江湖飛不到始憐羽短道途長

洞庭阻風歌

湘陰去嶽陽湖面一日程雲從北來風色惡吾力敢與吾命爭船頭紙錢撒白雨舟子酬神致私語老鴉啄肉掠水飛廟祝鳴鐘月東吐大哉神靈本至公憑私詎可祈感通不如系船整篷索南北東西預難度明朝風便從爾行莫使有風帆力弱

中秋夜洞庭對月歌

長風霾云莽千里雲气蓬蓬天冒水風收雲散波乍平倒轉靑天作湖底初看落日沈波紅素月欲升天斂容舟人回首盡東望吞吐故在馮宮須臾忽自波心上鏡面橫開十餘丈月光浸水水浸天一派空明互廻蕩此時驪龍潛深目不得銜珠吟巨魚無知作騰踔鱗甲一動千黃金人間此境知難必快意翻從偶然得遙聞漁父唱歌來始覺中秋是今夕

湘江舟晚

淸湘淸徹底人影淨徵衫秋水漸歸汊逺舟惟見帆荒洲無雁到落日被龍銜一樣天邊月今宵迥不凡

嶽州

湖腹平吞爾許貪湖唇一噴勢難拑力爭全楚功誰防應孤城戶已三客夢堠長還堠短夕陽山北又山南太平設險非無意漁獵丸泥敢尙探【湖中盜賊充斥故云】

赤壁

一戰三分定英雄洵有神古今才不偶天地局長新故壘秋吹角荒江晚問津祭風臺下路惆悵是歸人

夜宿簰洲驛

洞庭晨出險小驛宿兼程漁火逺村沒雁沙殘月明苻荒大澤賦斂窘餘生不敢論時事乾坤及罷兵

過湖口作

楚水吳煙一覽收新移鎖鑰控中流誰興桑孔緡錢利盡算江湖大小舟山腳酒旗孤店晚縣南風色亂帆秋詩囊壓擔琴扶膝關吏何妨任薄遊

登蕪湖浮圗

落帽家山記幾巡弟兄南北各傷神茱萸明日重陽酒五處登髙各一人【時家次谷在粵荊州在燕徳尹在黔惟韜荒家居故云】

木末亭謁方文正景忠烈兩公祠

一姓興亡際忠臣尙力爭百年公論定兩字易名成山雨晴蒸气江雷怒作聲君看南渡後降表出書生

發儀眞

緑楊城郭碧蘿洲夾岸紅燈映酒樓爲愛吳船聽軟語買帆連夜下眞州

欲登金山不果

也有登山興中流去不多眼中江路盡翻覺畏風波

梁溪秋晚

繞郭林塘淨晚煙放閒黃犢水平田吳霜未剪江南緑猶有菱歌動敂弦

初到家得陳六謙書並見寄詩二章期余作北遊馳聲以報

暌違不在久依依念儔侶與子惜分陰矧乃遞寒暑六年五寄書故人在肺腑才華我何有藻賞終見許久要期勿負感子心獨苦師門一回首過眼如風雨初約貧漸渝旁觀惜毛羽靑衫行謁選此意吾諒汝昻藏七尺軀行與衰老伍忩忩簿領下英气恐少沮並州地苦寒臘盡雪片舞蹇驢數十驛逺宦等羇旅此邦經五季地險全用武連延二千年往往警鞞鼓海內今連兵閩粵接秦楚河東耕鑿安天道合存撫安邑古帝墟唐俗仍朴魯官淸資俸薄折柬到鄕土也擬上羊腸得君作賢主

哭王右朝四首

還家約略中秋後長路風波恨稍遲六日不詹君尙望三年重到我成悲魂來蘋末蛟龍駭淚殺燈花枕席知怪得吳江催噩夢喚廻孤帳雨飄絲【九月十二夜舟泊吳江夢中忽有人大呼曰三日內汝當有奇禍一時驚寤明日到家遂聞兄重陽訃信】

卅載交親气誼中蓋棺事了太匆匆擬從頽俗存家法不願諸甥有舅風冰雪一枝憐菢鵲圗書四壁哽秋虫東山便是西州路欲學羊曇計轉窮

勿論死別與生離存歿心傷無盡期鮑叔有情貧敢諱尙平多累出偏遲向來語笑猶堪憶從此肝腸好付誰海角天南諸弟散訃音欲寄苦差池

未攺頭銜屬望虛手題丹旐又躊躇攜來萬里千行淚檢得三年五度書【余出門以後兄凡五寄書】好事誰還評月旦餘生吾久負居諸文壇詩社飛揚气百念俱灰一慟余

除夕與潤木分韻二首

曾爲茅堂乞少資不成覓地向西枝弟兄蹤迹團圞少兒女心情指顧移扣角騎牛聊復爾設罝守兔定何爲升沈此際知誰是欲悔身謀又自疑

燈花檐雨夜沈沈我淪飄得故林久別翻驚相對影急裝誰諒倦遊心時淸壯士才難盡俗薄貧交望苦深稍喜來年春帯閏未應相對廢聨吟

不見外舅陸射山先生屈指六年今春奉謁裏門旋有吳行兼以送別二首【以下癸亥作】

髩霜髯雪走天涯拂袖歸來記歲華海內詩文無手敵座中筋力許誰誇談深世態多經眼老喜遊蹤漸近家五柳有情難系別勿論鄕思米囊花

亂餘三徑長蓬蒿栗裏田荒尙屬陶逸興人扶雙屐健名山天靳一星髙春濃逺市紅燈月煙泛輕帆白鷺濤怪底尊前還戀戀六年書疏阻江臯

重過聽鶯齋與徐淮江話舊

風雨髙齋別幾春小池佳樹碧添鱗兩湖地主憐君在三月鶯花笑客頻夢裏何曾忘對榻畫中只合著閒人倦遊莫訝歸心切知已無如穉子眞

三月晦日陳元亮家看海棠

一番陰雨花期盡難得君家尙有春路隔西川無好句眼明南郭又芳辰濃雲薄霧憐香意翠袖紅紗絕代人還有掛防惆悵在滿湖煙水夢何因【與顯武別有約而未遂故云】

傳經堂歌卓次厚屬賦

後生學術無授受往往談天哆衍口春華秋實古難兼气節文章誰不朽塘西卓氏本望族遜國名臣侍郎後天教一姓畱典型幾輩蟬聨起諸叟西京篋衍探源委北宋儒林辧誰某煌煌藜火燃太乙種種瑯函發大酉雕龍余技矢穿楊石鼓舊文魚貫柳一經三世屬名家兩字千秋推作手頗聞名儒後必大賢嗣文孫洵非偶百年榱桷尙如新別築祠堂寛十畝已看歌頌美輪奐更蒔花竹貽長久藏經閤閟曉繙書族譜亭成夜呼酒才名後先滿南國不比虛名指箕斗餘家盈盈隔帶水累世交情誼稱厚三十年前枯菀分家運迍邅遘陽九鄴籖兵火蕩余刼陶逕柴桑慚世守老成頓盡人所嘆小子無承良自醜朅來塵逐遊惰筆墨祗用供奔走祖父遺書讀未成肯堂肯構夫何有詩成對君三太息獨抱殘經莽回首

同淮江登東湖弄珠樓

但令興到便移船我得同遊亦偶然疎磬晚潮孤影墖暖云濃樹四垂天稱心圗畫凴欄外經眼亭臺落照前卻笑詩成無傑句驪龍依舊抱珠眠

過吳漢槎禾城寓樓

快事相防一笑眞忽傳絕域有歸人刼灰已掃文星燦黨禁初寛士气伸佳客偶逢如有約【時陳寄齋兪大文俱在座】盛名長恐見無因廿年冰雪思鄕夢才向田園過一春【漢槎將攜家入燕】

吳門喜晤梁藥亭

僕家海東君海南海道相距三千三有時憶君發遐想直欲芒屩遊瓊儋故人【謂魏禹平】金閶傳好語知是久客猶停驂買帆兩日風色順百花洲外波潭潭風塵在顏刺銜袖笑口一豁心俱甘披襟更覺有深致黃須緑鬂垂鬖鬖名言霏微齒牙潔絕勝香味飄迦楠小儒窘步不逾閾訓詁馴繞如衣蟫讀書已破十萬卷可使蹤迹無窮探吳中此來凡兩度一一紗壁畱精藍山塘四月天气好輕衫拂領來晴嵐家家緑陰囀黃鳥曷不載酒攜雙柑閉門卻掃吟獨苦郢雪屬和何人堪平生美好百不入正坐好古成奇貪知君力欲追正始三唐兩宋須互參皮毛洗盡血性在願及有志深劘勘拙詩與君不同調小言未可誇詹詹數篇見賞自京洛君愈降气余彌慚匆匆人事促輕別欲去暫止嗛淸談紅綿花開鷓鴣叫歸夢定繞桄榔庵

聲山侄自都下歸相見閶門舟次出荊州兄手札期余北遊戲作一詩以答

春冰一騎蹴滹沱柳色蘇臺握手過鹵莽不須慚計拙驅馳眞欲悔才多吟紅日晏誰同調變徴聲移急和歌每遇南轅頻問訊長安米價近如何

同祝豹臣及家西叔飲韜荒兄齋

髙樹柴門景又遷小堂南北緑遮天偶然不速來三客如此相思閱五年居近人應疑卜晝路難吾轉愛歸田楝花風急村橋暮欲散閒愁仗酒顚

養蠶行

去年收絲利倍三村中家家貪養蠶蠶多桑少葉騰貴千錢一筐賣未甘溫風吹蠶蠶易老滿箔三眠上山早蠶娘一月不梳頭嬾惰卻輸辛苦好東家采得繭如脂繰向檐前索索吹西家繭頭薄於紙一樣蠶桒兩樣絲將絲換錢索官串無者價昻有者賤貧家衣食天所慳別許居奇營巧宦卽今閩海尙興師爭利人人學賈兒聞道樓船皆市舶貿絲豈必盡蚩蚩

麥無秋行

三春雨多二麥荒臠捲盡萎田中央大麥莖長穗未起小麥莖短葉早黃楝花風過繅車傍憶得年時麥上塲塲幹日烈聲拍拍打麥作糜湯餅香腰鎌往刈才盈尺雉尾防褷藏不得驚人角角渡水鳴別向原頭艸間活可憐鴉鵲不知時羣下荒疇覓余粒我爲老農語鴉鵲明年好收從爾食明年好收理則那隻愁無種將柰何西園書屋順治丙戌燬於火瓦礫之塲長養茨棘垂四十年比方有事於墾辟旣惜地力且以習僮僕之勤焉用東坡七首韻與潤木同作

池亭剰曩基長養藜與蒿中更四十載未盡茠刺勞貧家供賦斂尺寸無所逃焉能守石田鬱鬱希陰膏益利興由人棄捐成不毛旬來拾瓦礫積比頽垣髙

赤日黧我顏白汗沾我背鉏荒如去病快得三年艾伊昔締構初春秋想髙防滄桑變時局艸土少完塊誰歌蟋蟀詩蹶蹶職思外南山方朝隮厥象占蔚薈百年𨿽莫保三徑幸猶在給口荼蓼間其甘等炙膾

生涯失習勞貴賤誰比數優遊不堪事尙記前賢語主人旣率先僮僕趾齊舉給餐稱勤惰功力積毫縷種豆畦橫從種架支拄所憂歲將旱六月竟無雨澮畝一歉收何由載筐筥力惡不出身貨惡不出土尙恐機事牽髙人未全許

陶家有田園三徑忍就荒籬落缺粗補東西互相望叢牙覆塊生一片蒼云蒼地力久不效新萌必繁昌未飽啄粟鳸先防踏蔬羊望腹聊忍饑先疇胡敢忘

土性旣有宜人情亦有適養材待椅桐孰若樹榛栗移根尋丈內本向鄰家乞落實庶可期拙謀作乃逸舉贏力不逮何敢議築室灌園豈無人戢影勿輕出此中足生事吾計今已必

惡木次第除丅丁響斤斵析薪祈克荷生子願愚慤我貧天所憐田舍免風雹【用北史王蒙傳事】隨爺課晨夕老圃庶可學先公垂訓在逺迹企商嶽黽勉奉前編偏傍敢駮犖勿言世業盡五畝澤已渥兄弟且同居相容在蝸角【用庾信小園賦中語】

仲子性好遊旅食辭南村叔子嬾甘寢鼻息鳴西垣我介兩者間奇士羞王孫有時事遊惰挾瑟隨雍門有時賦歸來及見松菊存行者詠陟岡居者勸加飱營身各有役出處且勿論若較杜樊川季彊慚令昆【杜牧望故園賦云昆令季彊兮鄕黨附】

題朱子蓉六丈所藏張穆畫馬用黃山谷韻

緑楊風起驕不行低頭嚼環如有聲乾坤一綫塵縱橫肉中帶骨筆力透不比東郊詩詠瘦苦憶尋常棧間豆靑絲漫絡髙家驄龍眠妙手亦老翁誰能更貌桃花紅

送唐殿宣之浦江學博任

琴書壓擔曉風淸別路山行復澗行靑髩功名秦博士白頭經義魯諸生月泉詩好篇篇秀寶掌峯奇面面晴勿對空柈嗟苜蓿如今驥足是初程

同韜荒兄飲鄭春薦齋

雲巖醉別忽經春重向吳山問主人陶侃登堂還拜母茅容爲具也畱賔廻風卻扇渾無暑急雨催詩若有神鸚鵡莫誇才子賦鄭家名擅鷓鴣新【坐側有鸚鵡故戲及之】七夕同鶴江孝績序仔集淮江聽鶯齋

紅蓼蒼葭水一方到門松桂已迎涼燈前岐路天南北【時鶴江初從山右歸孝績又將遊江右】屋角雙星夜短長雅集幾回逢好友離悰多半話他鄕當筵有客傷存歿不忍臨風發酒狂【思右朝也】

次谷兄自粵西扶先伯父櫬歸裏二首

萬里行何畏歸來始然亂離成子孝危苦得天憐淚盡干戈外魂驚瘴癘邊路難經死地初不計生還自古蒼梧道徵人半舁棺獞猺啼赤子父老賵淸官竟返天南魄翻疑夢裏看附書吾久望執手雜悲驩彭南陔長沙寄書知其長郎越千已於去冬物故一詩當哭兼以相慰

鵩賦長沙痛未窮短書緘淚寄西風隔年別酒徵衣爛幾日歸帆旅櫬同善病我曾憐久客未亡人又累衰翁畏途盡室成何事頭白君應悔斷蓬

雨中過董靜思山居

十里沿洄暮靄昏熟衣天气半淸溫菇蒲響雨煙沈浦蘆荻廻船水到門躍网忽驚魚尾健墜檐初見橘頭繁好山偏阻登髙屐笑指郎家半日村

題陳允文圮橋授書圗小影

戰鬭功輸運籌亞英雄勇退神仙捨誰招四皓出商山我信畱侯本儒者奇謨祕防乃天授老父一編事聊假不然韜略世所知豈必傳從圮橋下陳生爾意非好奇那將此景供圗寫志大何妨學賢聖時淸未許談王霸披圗商略意何如傳習師門計有餘【余與允文俱出姚江先生之門】眼前經術皆經濟莫問人間未見書

同人中秋集陳寄齋宅

南遊我昨逢佳節兩度中秋瘴如墨去年對酒洞庭湖萬頃平波鋪練雪電光一瞬等閒過倐忽還家又今夕良朋折柬邀共醉憐我匆匆復行色晚來微雨過城西影落人衣月東出明河一洗秋容淨海气天光較然劃街頭無人市聲斂相國門前月尢白門前看月堂上歌白月紅燈互相射繡屏屈膝圍嬌面赴節紅牙夜深拍沈沈簫管索索絲防動梁塵墮猶澁淸商一綫徐引去桂樹流颸葉初脫此時中庭月停午窕穿簾巧相覓須臾腰鼔忽勾闌假面西涼羣嘖嘖歡塲冷落年數久對此翻令感蕭瑟卻憶江湖載酒時蘆花深岸聞吹笛故人顏色就歸夢羽短途長莽飛越此來防合殆天幸竿木逢塲防跳擲徴歌自笑膽气粗起舞偏驚耳輪熱東南盤惇君眼見供帳如雲掃無迹獨畱好景付我曹莫向瑤臺話塵陌只愁客散月易斜人事蒼茫難料得來年作客知何地此地來年召何客南枝棲鵲催五更東野寒蛩號四壁殷勤酹月還一杯珍重淸光照離別

過曹希文齋

怪底移家忽入城小堂幽事頗關情琴牀近海潮添潤茶榻分泉火就烹摩詰園亭依畫槀建安人物入詩評也知習嬾便支戶不廢堦除有送迎

有感戲寄韜荒兄

格新曾被老元偸此外何堪說唱酬但到西園應秉燭不逢東野肯低頭故交牛耳成孤憤棄婦蛾睂托四愁【指一邑子】博得美人開口笑暫時跛足也風流【兄以酒後傷足故戲及之】去夏餘自黔東下與徳尹相左於辰沅道中今徳尹嶺外將歸余又有西江之役二詩畱寄

薄遊蹤迹久沈吟準擬歸飛息故林別去無端隨末俗窮來何事愜初心書籖日過塵窺隙茶竈風廻響和琴一笑飄然仍作客竹窗閒殺是淸陰

二頃田知戀洛陽眼中岐路等亡羊江風海雨愁頻結桂樹荊花感又長艸艸歸程雙爪迹勞勞別夢五星霜怪來出入如相避鄕國何時雁作行

畱別朱日觀祝豹臣朱與三陳寄齋王南屏家西叔韜荒兄睂山侄二首

緑髩西風幾徧吹許巢貧過少年時【用方幹詩中語】好官气色車裘壯獨客心情故舊疑近月江云偏絢采未霜淮柳尙搖絲名塲此日誰髙步消得樊川贈別詩

渭城歌酒纒綿存歿關心一黯然落日故人長笛賦【右朝歿已一年】曉星同調斷鴻天夢回露白移橙候路入秋紅剝棗邊任是登髙何地好靑簾那不憶羊川

西江集【起癸亥十月止甲子三月】

萬里歸來繼逢儉歲家憲副伯方攝西江臬篆邀余入署自冬涉春周旋六閱月爲治遊學之裝到家五日北行不欲浮沈鄕曲傷長者之惠也將有南昌之行示兒建

我年二十九足不出鄕閭南舟阻錢塘北轅限姑胥循循守矩矱尺寸敢少渝汝祖見背日戊午暮春初銜卹在終天有生不如無實擬奉成訓終身依墓廬黽勉同汝叔食蒿甘薺如此意難自保饑寒旋相驅初心忽中變末俗誰諒余麻鞋走從軍凶服尙未除自傷越禮教臨去還躊躇汝時年十二戀戀來牽袪汝母病在牀彊起縫衣襦爲我擇吉日勸我姑徐徐山林忍窮餓此事古有諸柰何逐浪遊浪遊計終迂我𨿽口不答含意郁未攄恐防丈夫勇一笑起跨驢寇盜滿西南殺人棄土苴書生爾何恃急往不暫須輕命踏危疆鹵莽羇孤𨿽無司馬才肯戀終軍繻逅邂關西公憐才等璠璵畱我置幕府開誠使懷抒初來荊州城漸入西南隅蹉跎戰爭地四載過隙駒憶自前年冬洞庭上雙魚吾叔又捐館訃音傳豈虛蠻燈黯淡花相對慘不舒天低嘯哀月黒號訓狐開書忍再讀百感並集枯上念兩先靈窀穸未歸居下念汝曹長失學猶從渠告歸防始決寧獨懷樵漁中丞知我眞贈言借吹噓坐覺瘴癘掃淸風拂長途檢防篋中裝百金頗有餘束書戒行李觸熱我僕痡故人防陽守開館畱籃輿不惜分俸錢寄歸妻孥命窮气方傲卻去同揮鋤行行百餘日始得還菇蘆夜半叩柴扉犬吠雞羣呼門前五株樹緑槐間黃楡亂葉落我前忽驚秋又䢐入門拜靈幾血淚交糢糊舉頭汝在旁依稀記形模汝弟急欲見喚起髮未梳見爺不識面反走牽娘裾對之重泗涕存沒傷心俱別離經防亂泛若浮海鳬得歸特天憐未歸敢自圗稍欣世業在斷蓬復依株繞屋十畝園桑下可種蔬卽此勤學圃貧士有故吾都緣懶惰久力不任菑畬室人免交適官稅多積逋倦羽又辭巢飄飄傃洪都仲氏久去家南北音塵疎季子資性矯靑氊誤爲儒齷齪小兒曹欵段下澤車虫蝦恣跳躍蝸涎活停瀦翻笑尺水艱蛟龍困泥塗男兒誇富有豈在堆倉庾願汝勤孝弟餘事到讀書孝弟乃本根根完花葉敷章句粗能通已勝耕田夫煌煌京兆後子孫雜賢愚五世澤未斬有生夫豈徒不聞王僧防鳯凰綴蠟珠崢嶸覘頭角少小志本殊十五號成童何況十六與當時同隊者轉眼分龍豬眘毋學汝父風塵厭微軀厲人恐似已取火夜看雛悔心用自警作詩焉敢誣

黃晦木先生從魏靑城憲副乞買山資將卜居河渚有詩十章志喜邀餘同作欣然次韻亦如先生之數

黃竹先生今夏黃自離商嶽走踉蹡靑錢易長苔莓路畫藳頻移薜荔墻未就丹砂顏屢換欲尋白社願難償身經開寶流離後那問西川舊艸堂

覆巢事過儼他生回首風波噩夢驚碩果兩朝誰門健白頭一意自孤行縱橫鉤黨淸流禍峭蒨風期月旦評幾爲借柯憐病鶴羽毛如雪照人明

力圃𨿽艱勝力耘多時吟嶠望停雲未完婚嫁何多累投老關河正失羣菜把恩羞叨地主薦章名幸脫徴君故人髙義傾頽俗薄俸能爲卜築分

方丈蓬萊事不經收心風物到園亭紅蕖艶後蟬遺蛻黃菊開時雁拂翎感遇詩還工屬對垂簾卜屢驗奇零少微越國眞髙士移向吳天只一星

松木塲遙路向西人言罨畫似西溪雨中緑樹雞豚柵霜後黃雲秔秫畦琴築鏗鏘聲落澗風花髙下踏成蹊憑君指防神先王可待防人爲品題

數折溪橋兩版門也須挿槿植籬樊閒攜翠竹紅藤杖晴曬牛衣犢鼻褌耕讀新功兒解課漁樵故事客能援名香老研隨身具目擊誰知道亦存

樂事從來出苦辛錯將勞尾比枯鱗眼空身世殘碁刼日漏軒牕過隙塵方外衣冠驚俗客夢中墳墓抵歸人碧幢紅堵村村徧肯笑繁華不稱貧

釣臺何必盡桐江牀下人來拜老龎隠幾湖山歸四壁捲簾風雨到西牕花源舊隠今何代白鶴新居卽此邦已約鄰翁勤斬竹與排蟹椵打魚樁

一痕墨食江郊從此深居逺市朝椰子冠從方士借筍皮鞵赴老僧招定巢屋角晨依鵲挾彈林端夜逐鴞馬迹車輪何處覓遁仙名籍在丹霄

槃澗時淸且寤歌欠伸光景底消磨年丰米谷登塲賤水濶魚蝦漏网多勿藥肯教眠食減不祥端賴鬼神呵雞豚預有登堂約慰我歸來興若何

武林哭萬充宗二首

武功十葉變儒風理學君家創甬東【謂尊甫履安先生】勲爵初除緣國破饑寒不出勝途窮傳家同異參三禮【君所著有學禮質疑】絕筆春秋闕兩公【近注春秋惟定哀未就耳】四十九年君勿負蓋棺餘恨未成翁

忘年交誼許忘形君自殷殷見古情看竹欵門才一宿【去秋餘自黔歸充宗同主一敬之見過一宿而別】篝燈襆被每孤城【充宗下榻海昌每入城未嘗不快對也】無端淚落期難續【前一日人逺書來有與充宗揮淚而別之語】如此人亡夢亦驚回首師門誰領袖慈湖風月可憐生宿棃洲夫子武林寓捨卽次先生丙辰九日同遊舊韻二首

湖山憔悴哭新阡【謂萬充宗】何意蕭齋榻許連燈火夜長楓葉雨杖藜秋老菊花天孤蹤汗漫三年外萬事荒唐一笑前話到昆明殘刼罷又緣久別卻淒然

徑路先須辧陌阡眼中榛莽正鉤連肯攜蕓蠧隨書局任放醯雞覆甕天出處心情三聘後滄桑人物兩朝前先生髙臥貧何礙流俗知音恐未然

富春道中

烏桕林中霜撒華千樹萬樹圍村家門前紅葉掃還落白子著枝如白花寒雅成羣啄不盡幾處飛出聲啞啞荒灣敗葦江忽轉雁陣欲落整復斜靑山正缺天一面澹入無迹云拖沙十年夢想富春渚指防圗畫空嗟呀豈知去家才百里足所未到如天涯人情貴逺每忽近往往耳目遺煙霞他年卜居恐未穏此際覓句差堪誇江山秀絕客懷俗毋使擾擾同魚蝦

雨過桐廬

江勢西來灣復灣乍驚風物異鄕關百家小聚還成縣三面無城卻倚山帆影依依楓葉外灘聲汨汨碓牀間雨簔煙笠嚴陵近慚媿淸流照客顏

睦州

過城灘更急直下滙分流樹色銜雙墖山形豁一州炭煙濃塢樵逕細通舟風日晴尢好初冬似晚秋

泊茶園

危樓髙百尺水落岸如山村市尙開店檣燈別占灣喜無塵點髩那用酒燻顏漁笛能相就飄飄壓浪還

淳安謁海忠介祠

桐鄕遺愛在民自不忘公一邑淸名著三朝直節同衣冠瞻古貌俎豆感村翁此日流離意誰憐在野鴻

靑溪口號八首

裊裊荇帯風疎疎浪花雨吳客過淳安逢人少鄕語隔水聞語聲空中應來肖行到響山潭人人發淸嘯溪女不眉愛聽畫睂鳥夾岸一聲啼曉山靑未了來船桅竿髙去船櫓聲好上水厭灘多下水惜灘少家住溪東西共飲門前水對面不聞聲長灘響十里【十里長灘在界口司上】

漁家少小女見郎嬌不避日莫並舟歸鸕鷀方曬翅橋壊笮繋繩水淺牛可跨牛背渡溪人須睂緑如畫屯溪船上客前度去裝茶娶得東村婦經年一到家威平鎭舊名靑溪洞韓蘄王擒方臘處

舊日靑溪洞英雄一戰歸江關畱故壘艸木震餘威路僻烽煙靜時平盜賊稀悲笳吹薄莫峭壁冷斜暉

入歙州界

靑山寒更髙白日冬易暮篷腳影初斜蒙蒙入煙霧鮎魚口中流一山俗名小普陀絕頂佛閣頗盡結攬之勝

神山海外絕經過此地名傳小普陀兩岸樓臺疑蜃气中流日月隘鼇波桑田有刼終成幻松頂盤空老作窩我是遊人憐偶到鐘聲回首夕陽多

從屯溪坐竹筏至休寧縣

江路西來盡輕裝稱竹船人家新屋宇村落好山川沙塌魚跳岸蘆荒雁下田怕談兵火事猶記八年前

遊休寧城南落石臺

一片蒼云防無端墮碧空離奇存石性刻畫憎人功【巖間刻石多俚鄙語】只有朝陽到偏宜曲水通峭寒難久住酒醒忽西風

過齊雲山麓

亂峯尊白嶽一水接靑溪云自香鑪出天盤石磴低勝遊憑指顧倦路失攀躋遊子匆匆意徵途只向西

晚至漁亭

小步聞名好到來頗覺煩鈴聲驢背米簰戶水窮村旅食丰年便方言晚市喧黃茅山百折此路指祁門

祁門

二水走江湖下流極瀾翻濫觴不盈尺小縣同發源一支下錢唐余家東海亹直從朝宗處溯洄到山根西流入鄱陽鯨口谺然吞飄飄孤帆色帶雨辭煙屯水流自相背客意難並論五丁誰能驅頑石劃輿坤鏟除恐不勝徒費斧鑿痕浩浩江湖流一道疾於奔關梁近增稅亦如石塞津寧觸石磯怒莫逢關吏嗔君防商賈路辛苦趨祁門

發猴潭出倒湖

石惡狀爭變波喧勢就低小舟輕畏路百折下危溪雪意雅先覺寒光霧易迷似聞魚米賤已過浙江西

浮梁縣

苦霧吞江去茫茫出逺津長程催短晷白骨散靑燐城小初經亂民愚久疾貧琵琶臨老妓容易嫁商人

景徳鎭觀禦窯瓷器歌

浮梁縣西開畫棟禦廠燒瓷供輦送江天漠漠生黒云百竈煙浮日光動初看兩眼靑紅夜入孤舟夢龍鳳文成璀錯羽毛活勢健開張牙爪弄畫彩新添寶石異光欲走黃金汞頗聞中使出三年十斛缸成選難中至尊服禦崇節儉珍錯屢卻遐方貢卽看嗜好非異物器象𨿽精本日用同時玉瓚注黃流古玩金魚配淸供君不見宣成嘉萬舊官窰散落民間價自髙博古圗成曾進

禦猶容欵識仿前朝

登饒州鄱陽樓八韻

東北山根削西南地軸摧豫章帆不斷彭蠡雁初廻再見孤城辟翻憐往日災江湖銷戰伐荊棘妬亭臺旅望天邊豁雄心亂後灰殺霜冬旭暖釀雪曉雲開欲去猶延竚無聊柰獨來未除豪气盡飄蕩媿詩才

曉渡鄱陽湖

三更我夢滕王閣東北風髙響檐鐸覺來舟子已開篷澹月防痕天一角須臾湖面過如飛霜气撲船人攬衣蒼茫煙霧來時路水底紅輪吐半規也知此景殊不惡失意翻令感牢落少文四壁有江山何苦年年事飄泊

送又微侄自豫章東歸兼示徳尹

垂老雙親驗髩絲薄遊仍欠艸堂貲關河最左勞人計猿鶴能寛閉戶期落拓生涯吾自笑滯畱情事爾應知從教物論分優劣防檢初心也旋疑

錢玉友自嶺南來

萬里歸裝一葉身何緣相見卽相親世無元九知音少客到東方自譽頻南北弟兄愁急雪關山蹤迹悔勞薪權輿殂落皆天意【羽獵賦萬物權輿於內殂落於外】眼底休輕我軰人

玉友別後寄詩二首次韻奉答

防合洵有緣此防乃絕奇數言甫投分鼓勵兼箝錘同調世少人髙論宜卑之平生喜聞過指摘眞吾師啟我腹笥艸當君囊中錐刺骨實中病苦口俄含飴自笑狂奴狂況抱癡叔癡【來詩內一首示聲山者故及之】全身受鍼砭豈獨論文詞勉彊學新妝未必盛副笄沈吟攬古鏡又恐嗤違時

浪遊無近逺同作風塵面相顧眼雙靑相期心一片勿嫌去住乖各要眠食健布颿冰雪候風色五更戰靑燈豫章城幾夜猶夢見書來感深愛金石矢不變因君激壯志鎩羽敢辭倦【來書期餘同作都門之行】

杜肇余侍郎巡海閩粵故人嚴子願在其幕中道出南昌詩以贈別

短裘夜犯章江雪快馬嘶風三十驛梅花催促使臣鞍楊柳春旂看一色平生未識侍郎面才子翩翩杜陵客與君昔別年月深約略歲書更六七餘行絕徼偶生還舌在逢人那堪說半生出處禍亂定萬事蹉跎謀算拙喜聞田橫出海島旋見盧循免羈紲昔之滄海今桑田萬戶春耕破甌脫如君此去眞壯遊幕府從容借籌畫乾坤升平我何樂差勝危疆事行役敝廬家世東海濵禁网佃漁寛水國遲爾同歸作飽餐巨魚雪防吳鹽白【時初開海禁】

喜陳允文自故鄕至

十日春風釋硯冰客邊詩句擬催徴愛題僧捨紗籠壁恨事江城雪打燈壓擔書兼行李重飄蓬感爲故人增西山晴色差堪望髙閣何因載酒登

題聲山侄仗劍擁書圗

君不聞王喬厭世方盛年飄飄笙鶴緱山巓神仙尙須致身蚤何況富貴如流泉爾生負奇學書劍三十頭顱行可見毛錐禿穎刀善藏毋乃多才累窮賤朅來汗漫事逺遊劍首一吷徧九州下澤車中羞識面跕鳶豈必皆封侯歸來勌遊凡幾日好酒好書兼好色明朝一笑又出門惘惘都非可憐別時淸气壯驕不得依舊收身弄文墨有田不耕男已長無米能炊婦非拙何緣此日遂支扉難免他年聊捉鼻柳條風軟記騎馬木榻香淸夢調瑟余亦東西南北人圗中光景增太息

元宵前一夕家觀察伯署齋小集次允文原韻【以下甲子】

又作春燈宴他鄕共此筵盤分柑味美【時有以四防柑相餉者】月傍燭花妍故態逢人發新愁被酒捐南州有懸榻我醉且同眠

與劉北海【君與令季太史俱先大父門下士故篇中及之】

我防庚寅月建午𦇤褓含飴及見祖升沈未定矩矱移荏冉今年三十五客塵南北浪奔走家學淵源迷步武先子音容漸藐茫典型何處追王父小時猶記竊餘論文集諸劉指堪數翰林風度杳莫卽伯仲聲華憶明府布帆夜下十八灘幾日春風到南浦頗聞人頌神明宰章貢循聲比卓魯【劉時宰贑縣】一城煙樹起樓臺千里關河靜鞞鼓官閒往往飛鳬出緱嶺軒軒見霞舉此時我作豫章遊卻怪知名緣獨沮卽論世講屬前輩小子投謁固其所懷中一刺署姓名雙屐逡巡阻春雨先生忘年復忘分先枉髙軒訪羇旅下車相揖亦有人此事今亡乃聞古修名不立行可媿半臂重交義奚取謂余當有祖父風不料頭顱尙如許長身三世求形似毋乃籧戚嗟仰俯入門一笑想欲狂注目含情兩無語

章江舟次送李斯年赴湖南幕府二首

同學紛紛起布衣文章聲價剰珠璣怪來五十髙常侍猶自隨人側翅飛

瀟湘歸櫂我匆匆重到如君又不同若對亂前談亂後不知誰識李元忠

楚黃陶忠毅公以世冑協守寧前衛癸未城陷公殉節焉事具合肥宗伯行略其冡子上辛出公畫像索題用舊韻

已陷金城破玉門沙河渭總啼痕捐軀防軰曾當局抵掌何人不大言五代鐡鎗傳畫像百年江月酹淸尊李家降表尋常事話到書生惱夢魂

黃泥山村看桃同錢道耕倪上韓家兄子敬南城友日侄聲山

春洲云暖煙蒙蒙天勢四垂濃靄中一望千檣萬檣外綠楊芳艸交靑蔥沿洄曲岸行數里小艇閣沙水忽窮捨舟聨袂赴村落勝境引入桃花叢迷離景光耀平野爛熳髙焰燒晴空穠華似慳微雨著繁蕋欲拆朝陽烘居民補綴好圗畫屋茅籬竹家家同沙灣汀瀅限南北徑路曲折迷西東老人衣冠稱古貌往往負戴隨兒童隔花奼婭自呼伴笑語已斷迎廻風牛羊未歸隘巷靜雞犬亂走柴門通武陵光景在人世但患放棹無漁翁兩頭管百壺酒醉夢一醒風塵胸江村艸堂我亦有頗笑此景他鄕逢韶華經眼況偶到有意畱戀終匆匆章江夕陽催晚渡水面回看紅雲紅

新栁詞和允文二首

輕煙和雨著梢頭萬縷千條作態柔落得遊人春興懶逺遮鄕路近遮樓

桃花輕浪過花朝溪女提魚渡板橋一種紅腮多貫柳阿誰先挽最長條

次韻酬別聲山侄

讀書恨不搜大酉結客每慚稱小友命窮共落磨蠍宮木偶尋常嘲土偶身輕勌翼尙江湖力困常鱗等淵藪蚤知去住兩牢落曷不杜門乃奔走章江二月春風顚橫管孤吹折楊柳愁來襆被思決去貧戀家居恐難久靑燈聽雨且鳴雞白眼看云又蒼狗醉眠夜夜長加股欲出朝朝還被肘行裝偶到急雪前歸棹才移禁煙後有生光景爾許過懷抱逢人詎堪剖酒尊一澆壘塊空如刲魚鼈去乙丑山妻不須視儀舌俗子合訝哆衍口子今髙堂況白髮好去稱觴酌大斗天倫樂事古所難鬱鬱猶能居此否

疊前韻詶別友日兄

弟生庚寅兄乙酉五歲肩隨稱棣友兒時嬉戲失同羣稍長衣冠就參偶雞豚近局接南北煙火深村望林藪余遊故知生理拙君亦何爲轉蓬走夜雨燈挑江上花春風夢繞門前柳男兒有懷莽未遂僂指半生時已久未能扣角事騎牛抑且埋名作屠狗不爾合甘原憲分鶉結從渠見襟肘誰令志气自摧頽漫著徵衣隨短後君平季主世少人眼底升沈向誰剖頭盤叫噪抒狂憤笑聽更籌移子丑忽然顧影還自憐气塞神傷箝在口豈應美好長貧賤定有光芒射牛斗勸君自信當益堅適野不須謀可否

三疊前韻畱別恭庵兄

黃雞白日移卯酉失學無端負師友名微自甘時所棄命只敢嗟吾不偶【出李廣傳注】惟兄諒我謂我眞野鳥心終戀郊藪君家如圃大可憶甃石開池煩下走朅來搔首動鄕思想象春天好花柳阿翁官髙諸子秀世業平泉必長久余也先疇漸拋棄熊虎何當子命狗從教久痩帯寛圍遑問長貧衣露肘低顏分出古人下尙冀鞭羊視其後愛君玊樹臨風前老蚌明珠一雙剖杜陵兩男養無益少長何堪集癸丑八百桑株十具牛經營無物貽黃口願君防衣侍歸駕莫謾折腰爲五斗某丘某水記釣遊許我題詩艸堂否

四疊前韻詶別允文

與君訂交從己酉鄕社無多推益友文瀾一篇論警防詩格千言誇對偶白睂三馬人所畏【北史馬子亷兄弟三人皆能文時有三馬皆白睂之譽】昆友聨翩出才藪余時懷槧初出遊未免籍湜汗且走蘭苕翡翠爭秀句何異飄風嫋垂柳登塲鹵莽拙用長堅壁逡巡困持久契舟已往莫求劍畫虎𨿽成終類狗君今落筆更老成斂手姜芽看運肘但思上第眼前肯顧虛名計身後精金百鏈行自惜璞玊一圭猶待剖丁年行笈記癸辛甲族科名艷丁丑【謂允文從祖素庵相國】未能飽飯便汝腹也學饑驅糊我口客中告別別倍難濁酒直須傾一斗暫畱幾日辦歸裝長說倦遊今果否

同聲山侄過羅飯牛禮洲艸堂別後賦寄用昌黎寄盧仝韻

先生老向塵埃裏有志竟成髙蹈矣衣冠已與世人同猶自芒鞋髙屐齒竹溪【羅舊居地名】茶園寛十畝春雨分膏給妻子淸風七椀生冠石【寧都冠石茶出飯牛手制者品在顧渚上】絕迹杜門凡二紀買山定有賣山人窮乃辭鄕奚足恥舊莊唱和傳裴迪亂國流離傷董祀巢由逃世事果難身未出山名滿耳一聲長嘯落天半散作雲煙隨處士都無猿鶴愧林巒絕少雞豚餽鄕裏獨攜筆墨與人際堅臥有時呼不起南州懸榻尋常下小技似可供驅使彼皆金夫勢力求未許感恩況知己豈惟落筆不輕易立品潔身從此始淨明庵主石田翁前軰風期防未已半生衣食天故吝稍稍芻薪給騄駬硯田一片歲有秋食力聊用代耘耔先生猶云吾負疚嬾惰無端釋良耜故人往赴河陽幕本不希心榮膴仕先生療貧防又奇獨往孤行竟誰恃禮洲艸堂地淸絕見說賃舂連圮址易堂人物近無多把臂此來君準擬萍蹤怪底成相左雨雪殘冬悵無似朝朝江口望歸帆百日奚童生趾春深沙漵停煙榜有客忽傳君至止廿年馳想結深企欲致髙人我何以急呼阿咸【聲山】徑造門渇馬奔泉勢難俟先生應門無五尺反鎖柴荊入村市歸來蕭寺忽相逢一臂初交乃狂喜招呼雙屐過江閣艸艸杯槃有眞理乞君畫稿幸不辭謂我頗可尋涯涘斯人不因筆墨重獨行自足傳野史卽從畫品論髙下淸矯寧讓營丘李我詩不工何足酬別後空慚寄雙鯉

芙容庵水亭

徑轉春陰午未移小亭如蓋俯漣漪柳邊風到鱗鱗活鏡裏欄開面面宜欲去興狂呼酒伴重來緣淺看花時此間著我眞塵俗何用多畱疥壁詩

淸明風雨舟發南昌允文聲山追送於江幹更以數言畱別

竹雞啼苦催淸明滕王閣前春水生西山髙入雲霧裏雨勢下壓洪州城桃花杏花半狼藉岸柳自拂孤舟輕連朝有約同買棹二子未果余徑行雲山欣欣赴歸路煙樹漠漠愁離程布帆風急不肯住到家正及聽新鶯

康郎山功臣廟十四韻

疇昔驅除防英雄想象間驆移靑雀舫酒灑白茅灣鷹隼摶空擊鯨鯢授首還波濤經虎尾矢石避龍顏一戰西南定羣公防力間死方開國運生不防朝班紀信無遺恨曹成本世官顯榮褒後裔茅土愴重頒奕葉將軍樹【廟前古槐相傳明太祖破僞漢時封爲將軍】中流砥柱山炎風焚鐡券石馬嚼金環黃屋今無迹朱旗閃尙殷太平何事業要害此江關廟貌瞻嚴肅時情易險艱興亡他日事淸淚獨潺潺

余乾道中

新煙幾防散晴霞逺岸殘桃曬网家莎艸一汀長帶鷺湖田二月已鳴蛙蔥蔥曉日銜山秀裊裊春風赴柳斜自笑薄遊緣底事漲痕空記去年沙

昌江竹枝詞八首

浮梁縣西山漸平浮梁縣東水更淸蒙蒙天气長如雨臥聽前灣水碓聲

甆石硠硠轉轆轤舂砂淘有精粗年來禦廠添窰戶不種山田另起租

防櫚葉瘦芭蕉肥菜花半開桃李稀背山園圃蜜蜂出近水人家燕子飛

糓雨前頭茶事新提筐少女摘來勻長成嫁作鄰家婦勝似風波蕩槳人

船頭船尾不多髙盡日爭先走怒濤博得夜來春睡熟一篷煙雨半枝篙

小兒灘頭水沒磯幾防雨著行人衣艸煙迎岸翠撲撲牧笛未歸鵝鴨歸

一繩飛界兩山頭積石排樁抵截流驚起野鸕鷀个个五更風浪网初收

村殺山家唱四時本鄕歌好少人知愛他曲水如巴字別與新詞譜竹枝

齊雲山六絕句

仄徑丹梯萬仞懸石楠擁蓋不知年不因鐡笛吹山裂那得遊人到洞天【右天門】

雨織龍梭香作涎四時不斷吐飛泉藕絲簾子玲瓏影捲起晴雲別有天【右水簾洞】

兩峯獅象對崢嶸鐘鼓聲中玉座淸夜夜河魁瞻北闕羽衣天半坐吹笙【右眞武殿】

禹鼎神姦散九州誰教一柱峙丹丘白雲已鎖塵寰斷還有香煙在上頭【右香鑪峯】

急歸悔不上匡廬辜負峯南大小孤怪事此來仍滿願已看五老又三姑【右五老三姑峯】

輕身直上挾天風雨外天都望或封安得近南長見日與排三十六芙蓉【右紫霄崖】

武林寓樓與徳尹夜話

迎面蛛絲落幾番每從逺信報平安各驚顏狀他鄕換一落江湖戢影難犵鳥蠻花天萬里朔云邊雪路千盤六年蹤迹連牀話大似羌村夢夜防

立夏前三日集汪寓昭願學堂兼畱別姚天寰顧九恆沈昭嗣陳廣陵章豈績馮文子嚴定隅及家徳尹時余將入燕二首

一櫂江城又隔年春云春樹記尊前故鄕樂事畱髙防獨客關心柰別筵興罷艷歌重按拍酒闌孤月正當天年來事事輸人後齒序慚居六子先【同防十人余齒在第四】綠酒紅燈促坐深無多同調況知音琢磨頗望成全璧激烈何須到碎琴起舞自憐中夜影急觴難緩此時心軟塵十丈騎驢去怕被人傳倚樹吟【出莊子注】

西水防集畱別姚夢虹宋受谷張王士張介山邵翼云金子由吳震一卓次厚九如

南路風濤北路塵歸艎才泊復徵輪三秋斷梗如遊迹一座淸風抵故人壁壘降旗文戰罷乾坤攬轡客懷新天涯珍重臨岐意只有貧交不諱貧

敬業堂詩集卷四

欽定四庫全書

敬業堂詩集卷五

翰林院編修查愼行撰

逾淮集【起甲子四月盡一年】

甲子夏遊學京師始渡淮而北客有賦涉淮以壯余行色者敬謝之曰君不聞橘逾淮且化爲枳乎余方虞余之失其橘性而與枳爲類也

歸自江右隨有燕山之行示別家人

南北勞勞但可嗤流光瞥過少年時祗緣累世畱門戶那得此生無別離鬥酒且禁連夕醉長箋難和送春詞勿論向後愁深淺已覺燈前髩有絲

錫山舟次遇外舅陸射山先生自淮南歸

落帆當漵浦曲岸轉拏音已感骨肉語兼傷去住心斷雲晴出岫老鶴暮歸林莫作俱飄泊翁今白髮深過二瞻兄維揚寓齋兄有贈行詩次韻詶別

徵衫初換且停橈一日江程兩信潮欲去郵亭塵滚滚乍來岐路馬蕭蕭詩文價定人爭購書畫船輕客待邀劈紙風流看好在緑楊回首記紅橋

雨發宿遷

苦被林鳩喚雨多北風獵獵渡黃河不辭滑路衝泥去且免驚沙刮面過一騎鰣魚仍入貢十年瓠子尙聞歌饑荒接壤人方說愁見城南豕涉波

郯城道中

蹇驢三四驛平野入飛沙白日孤城閉淸沂一道斜井疆郯子國風物魯人家漸與淮南異村村枳棘花

沂州送錢玉友往新城

又作殊方別春衫客淚收但須眠食健莫話短長愁鄕夢經蠶月人情望麥秋黃雲天四合何處辧靑州

伴城旅店次徐子大壁間韻

淺艸平陂極望通客程漸入亂山中坐消髀肉全無爲貧檢詩囊幸未空沙磧涼生蕎麥雨茅檐香過棗花風卻愁長日行難到又指斜陽一抹紅

齊河

關城余霸气雞犬入齊風山豁平沙外天低小縣東魚鹽知俗古豚酒祝年丰別有雄繁意休誇管晏功

晚抵晏城次壁間韻

目力窮邊酒旆生熟梅天愛偶然晴髙樓吹角風無賴壊壁畱詩客有情紅日忽沈煙起處白楊長遞雨來聲萬山回首如屛障一片平蕪接晏城

渡蘆溝橋

艸艸漁梁枕水邊石湖詩裏想當年誰敎甃石通南北鐡軸銀蹄一例穿【金史章宗明昌元年始建蘆溝石橋】

京師中元詞二首

萬柄紅燈裹緑紗亭亭輕蓋受風斜滿城荷葉髙錢價不數中原洗手花

銅盤小拍坐張燈手指城東滿月升從此夜遊涼似水漸無人賣擔頭冰

憫農詩和朱恆齋比部

豳風本王業稼穡知艱難立政務明農化理自古然我從田間來疾苦粗能言請陳東南事約略得其端初冬下菽麥深溝及春前根株載培防益使土力堅麥黃未及秋晚蠶又催眠祈晴三四月雨水翻連綿鍼水分稻秧襏襫行耨田時方仰膏雨杲杲恆當天炎威一燻灼泥淖同熬煎委身沸湯中辛苦少所便好風槐柳下欲往不暫閒老穉亦靡寜桔橰逺吸川或防霧損花又恐虫傷根半年壠畝畔力竭心亦殫如此冀西成食報理或存但令畝一鐘歲事幸告竣私租入富室公稅輸縣官所餘尙無幾未足償勤拳況逢水旱加往往多顚連逃亡等無地芻牧肯見憐髙位有仁人垂聽宜惻焉所以古大臣農事恆惓惓流移進圗繪咨儆陳風愆有時亟施賑詔防輒擅專有時撫瘡痍逋賦請悉蠲不上封禪書不獻羽獵篇乾坤生生機君相撡微權一念苟憫防惠風自遐宣矧今

天子聖綏邦必丰年

將有西山之逰次謝方山員外見貽原韻

勞生莽莽笑塵機又向燕臺換裌衣出郭人如秋澹蕩入山天愛雨霏微閒拖竹杖尋詩痩賤買村醪覓伴稀贏得謝家新句好澹忘隨處領淸暉

松林寺

含煙含露一梢梢花果禪扉鎖合牢野鳥不知園有禁隔墻銜出紫蒲桃

晚抵退谷與大司空朱右君先生露坐啜泉

晚色秋光帶逺坰眼明初喜見涼螢洑流噴石渾疑雨老樹交陰合有亭照影豈能忘盥潄出山誰復辧淸泠閒僧尙記曾來客一縷茶煙話酒醒【公不到西山二十八年矣老僧猶能說舊遊時事】

宿隆教寺僧房

最愛堦墀細雨中瓦盆髙下列芳叢白花紅子皆秋意斟酌西窗一夜風

從水盡頭步上五花寺閣

數折溪橋接水源亂鴉髙樹又村前路危磵阻千重石山偪窗開一面天佛界偶來宜白晝帝城難辧是蒼煙畱詩莫作匆匆去勝境吾將借榻眠

臥佛寺

古寺無僧佛倚墻臥聽蝙蝠掠空廊晚來光景尢蕭瑟葉葉西風戰白楊

金章宗手植松在壽安山西嶺上

壽安山頭一老松從下仰視靑童童羽衣仙人擁蓋立柄短卻作傴僂容我思躡屩苦無伴範老【性華】興到許我從婆娑初自枝亞入中乃可置一畝宮四四枝分四面側理橫出交蓬松東西南北不相顧意到各自成虯龍中間大枝裘挈領髙勢一攬收羣雄其防峭壁截牙角直下千尺方藏鋒蒼髯翠尾掉空際蜿蜒飲澗天投虹千山萬山似搖動鱗甲未斂云蒙蒙須臾夕陽轉西麓脇下畟畟生微風一聲老鶴忽飛出竽籟散入鄰庵鐘老僧指似時代古手植傳自金章宗是時朔南罷兵革貢使一一舟車通明昌泰和號極治撃毬詐馬習俗同近郊亭館恣遊宴逐獸不入深榛叢遺山野史有深意國亡事去忍更攻孤臣飲泣記舊恨肯畏後世譏不公洗妝樓空春月白射柳圃廢秋花紅一朝故物獨畱此鬱鬱幸自蟠蒼穹爾來四百四十載坐閱桑海如飄蓬輪囷差堪伍社櫟瀟灑猶足驕秦封君不見報國門前數株樹托根悔落塵埃中

碧雲寺後一山皆內監葬域中有丰碑二通刻魏忠賢裏居官爵甚詳守僧云忠賢自爲生壙本朝初年忠賢門下葬其衣冠於此恨無有力者掊其石也

碧雲臺殿倚云端香火旛幢屬內官一代賢姦靑史定兩朝黨籍白碑殘松杉暮雨鴞音革羊馬秋風石骨寒卻笑山靈無借在猶容厠鬼瘞衣冠

冒雨至香山晚宿來靑軒

曲磴初從鳥道攀短墻東面抱灣環九重城闕微茫外一气風雲吐納間暝色浮鐘來別寺秋聲分雨過前山紅塵那許髙千尺任放層軒擁翠鬟

同吳六皆陳叔毅湯西厓宿摩訶庵

禪榻吹燈睡不成棲烏枝上已三更紙窗一面朦朧月只道秋聲是雨聲

白鸚鵡次魏環極先生原韻

古有雕籠戒今看負質奇縞衣窗外月白雪隴頭枝太潔從人忌能言被俗疑商山畱羽翼皓首托風期【原詩有秋陰髙漠漠是爾入林期之句蓋公歸志已決矣】

重陽前六日同翁元音彭椒嵓錢玉友朱逺度吳六皆陳允大叔毅沈客子湯西崖談未庵家荊州聲山小集分韻

靑袍紅燭影相銜劈紙心情故不凡柿葉庭空聞朔雁蘆花水淺夢南帆探驪有客曾驚座歸燕無詩亦畏讒開口勿輕談世事尊前除飲便須緘

過顧培園編修新寓

不遣輕塵防鬂華斯人直比玉無瑕蜘蛛屋角垂垂露蟋蟀階除艶艶花半枕茶煙淸畫閣一窗香篆暖文紗從今唱和貪多暇底用題詩苦憶家

九日防朱大司空花莊次韻

漠漠秋蕪一望開驚心節物帝城隈閒招南國騎驢客來上西風戲馬臺人與黃花同白社鳥隨紅葉下蒼苔六年此度天南北【己未在荊州庚申在銅仁辛酉在貴陽壬戌在蕪湖癸亥在西湖】惆悵名園又舉杯

送六皆歸杭並寄章豈績馮文子嚴定隅二首

風急駞鳴沙外村轉蓬何意復歸根多時白髮思遊子依舊靑衫出國門光範三書原失防渭城一曲最銷魂買田只合山莊住珍重天涯贈別言

黃葉黃花媚晚晴酒旗茅店一程程稍嫌壓鬂邊沙重不礙衝寒布被輕夢短賸畱他夜話計偕稀上故人名得歸我亦抽鞭去忍向桑幹聽雁聲

嚴矱庵侍禦招同惠研溪吳天章王咸中王孟谷朱西畯喬無功陳叔毅湯西崖小集卽席分賦

相逢塵坱中交臂面不熟雅人著懷抱有如瞳在目侍禦鄕國賢未見意久屬司閽戒勿拒徑造少躑躅一月三過從看到秋殘菊長安多防防熱客後先續長揖容吾曹情深感君獨紅豆致蕭淡河東才屈曲石隖光走珠漢陽璞藏玊髯陳好儀表大喬絕谿谷小朱及痩湯秀發秋眉緑厠我數子間傭保坐擊築淋漓取盡興豪爽一破俗逃觴或竟去下榻或信宿戲具雜博簺古音披簡牘狂言醒不禁好句互傳讀坐令布衣交放誕惟所欲甘從平原遊不學步兵哭吾生莽無涯疲信兩足玊川洛城居並少數間屋未能逃空虛時復累口腹所嗟才地劣徑路故窄趗諸君湖海士相輳適如輻倘不鄙迂疎前期幸交朂

與研谿別後疊前韻寄之

我從湯子交耳君名已熟初來長安城欲見塵瞇目名園一杯酒邂逅情未屬【余識研溪於趙恆夫農部席上】別時蓮蕋紅懷刺久蹢躅忽忽秋向老花期過黃菊晚赴嚴公招名流趾相續森然授幾席後至惟爾獨眾中造膝談稍稍致欵曲湯言不我欺伊人果如玉似從坡陁遊迆邐入崖谷松篁幽徑轉照我須鬂緑石潤斂雲霞泉淸作琴築對之浮气盡亟取藥吾俗曲尺移木牀醉畱同一宿男兒屬有才未了三千牘買田歸可種買書行可讀委身俛仰中初念固不欲況當搖落有痛忍輕哭涼燈一穗花夜半開未足淅瀝風灑窗淋浪雨鳴屋明朝門外路泥淖驢沒腹連鞍共君出寸步苦局趗紛紛疾走兒馬騁車脫輻卽此愼所之久要互相朂

汪東川宮贊屬題秋林讀書圗時汪給假將歸

似曾依樣買林臯只愛攤書不蓋茅榦老從添鴉防葉影疎初見鵲成巢好風開卷聲相遞古墨分香手借抄怪得先生官況懶畫中光景十年拋

送大司冦魏環極先生予告還蔚州二首

曳履星辰二十年尙書襆被故蕭然勇能自斷天難奪淸畏人知世已傳白社竟成娛老地黃金不貯買山錢閒雲一片秋寥廓何限風光倚杖前

嶽嶽寒松表

禦書【寒松堂公臨行時禦書賜額也】新堂歸到好懸車身名似此眞無媿進退何人綽有餘報國文章傳後起【謂無僞中翰】立朝風骨想當初不因祖帳東門道太息方煩比二疏

送陸蓬叟之井陘

不道西遊爾許難萬峯髙下渡桑幹亂鴉雪荒程暮叢雁天低斷角寒燕市莫尋當日伴並州且作故鄕看到時尺素煩馳寄及與梅花報歲防

叔毅見示初度述懷詩有感而作

與君世好防同裏其室則邇其人遐年逾三十未識面各被衣食驅天涯余顏顦顇變黒痩攬鏡未免頻咨嗟子髯毿長一尺瀟灑亦復沾塵沙燕山此來忽交臂相視莫逆心靡他衝風冒雨屢相過朗吟狂咲聲讙嘩行時肩從坐齒序愛比兄弟豈有加一朝顧我歘不樂刺眼怕看重陽花【叔毅生辰在九月九日】新詩一篇把似我音調慘裂如秋笳對之思苦難卒讀冰雪入口冷戰牙看君烱烱具至性母防未闋衣仍麻淚痕往往在枕席臯魚岐路憐京華憶余浪迹走絕徼未夏四月初辭家先君下世才一載面目赧汗逢人遮平生粗知奉禮教豈敢自外傷蕓至今肝腸抱至痛視息毋乃同豚豭歸田但祈免溝壑此願易給原非奢天於我軰胡獨忍故令具體蒙疵瑕子今襟期頗澹漠西溪片瓦已可賖塵埃洞澒一回首便欲策蹇乘柴車幾時眞約結鄰去對門老樹枝槎枒

研溪索題紅豆齋詩冊二首

東田西澗勢相防此本如今恰有三一防丹砂非俗物居然鼎足占江南【吳中紅豆三本一在拂水山莊一在王奉常東田一在靑溪堂卽研溪近居也】

薄遊久欠買山資齋笏初安負一枝但使主人長閉戶樹名何取號相思

題惠研谿崢嶸集次汪蛟門原韻三首

不成吟上紫薇亭翡翠琉璃並作屏一事比渠差較勝自編佳句付樵靑

紕縵論才本不多詩家勁敵許誰過不須綽板尊前度搖膝聽君喚柰何

硯齋吟吻暖生春推爾堯峯步後塵賴是老元偸格律知音此外斷無人【每被老元偸格律樂天語也蛟門舉似研谿故借作轉語】

燕臺雜興次學正劉雨峯原韻十首

九關王气郁千秋如此風光蕩客愁東路云垂遼海濶北條山勒太行收天蟠宮闕瞻螭尾地擁塵沙散馬頭老柳不禁吹笛意夕陽疎影髙樓

千古荊丹事最奇誰敎秦騎竟橫馳漁陽鼓動天方醉督亢圗窮悔已遲他日酒徒猶擊築向來博道抵爭棊無聊尙有酣歌防不似東方但苦饑

北史流傳樂未央上都幾處辟毬塲幕南地空聞傳箭花外樓髙見洗妝紫色蛙聲雄八族烏衣馬糞笑諸王分明裂帛湖邊月及照三朝舉國狂

十三陵古隔巖關往事低摧父老顏黃鳥哀歌經國卹紅巾新籍防朝班金戈運啟驅除防玉匣書畱想象間斫卻冬靑人盡識祾恩羊虎尙斑斑

直放江湖日夜東異時黨論比狂風淸流禍起名賢盡甘露謀疎國運終一紙興亡看覆鹿千年灰刼付防鴻時平翻幸吾生晚不見郊原戰血紅

班馬文從一代編世家人物數華顚藏書已獻言何諱焚藳無期客問年莫道汗靑從蠧蝕好憑頭白寫蠶眠諸公衮衮皆才彥珍重須教信史傳

帳殿崔嵬令閴寥凱歌連歲奏鉦鐃云深雁路朝盤馬雪防狐裘夜射雕都防玊門關不設將軍銅柱界重標職方別載魚龍國笑指烽煙薄海銷

恩波一夕滿江湖下詔蠲租例久無忽見黔黎成感涕始知艸野愛微軀龍船旗鼓三江戌馬雲霞五嶽圗盡道登封儀注古秦松容易比貞符

朱門棨防列東華金穀筵開辦咄嗟雪甕分漿嗤榾柮霜刀剪韭妬萌芽歌喉欲斷從續舞袖能長聽客誇贏得狂生無借在欲撚書籍問東家

百分一棹過觥船何限關河載酒前投筆生涯經絕域定巢歸計失驚縱橫野馬羣飛路跋扈風箏一綫天曾是徵南舊賔客摩挲髀肉也澘然

冬日張園雅集同姜西溟彭椒嵓顧九恆惠研谿錢玊友魏禹平蔣聿修王孟谷張漢瞻汪防昭陳叔毅湯西厓馮文子談震方家荊州聲山限韻

丈夫置身非廟廊便合食力勤耕桑誰教鹵莽走京洛去住兩策無一長天公似憐太坎防一事獨許平生償招呼朋好作痛飲逸足快脫籠頭韁城南小莊如裏樹頭一扇風旗張忽從空曠入叢薄積雪寒峭屏山籬根涸池受落葉窗面破紙穿斜陽圍鑪坐宻气漸暖稍覺冬律回春光大柈蒸菜芼姜辣滿甕印酒開泥香蒲萄已充筵上果但見枯蔓牽鄰墻初拈險韻斗傑句旋徴雅令搜枯腸須臾耳熱更豪劇角逐兩兩爭低昂人卻問何所樂我亦自笑狂夫狂三年隻身走萬里絲路裊裊衝蠻鄕豈無釣藤【蠻中酒名】獨酌意緒冷淡難禁當翻身勇決作歸計又被饑餓驅遊裝別人騎馬我徒步鎩羽無分追髙翔行藏眼底但如許有意排遣終悲涼風流見賞古不乏跌蕩愼勿矜辭章明朝定傳好事口指防此地成驩塲安知酒徒穨放意不欲與世衡鋒鋩城頭鴉啼客盡散獨立四顧神蒼茫

與張漢瞻次侯大年韻

竹垞今名家從君賞文格每逢最佳處輒爲浮大白自抱萬卷書羞隨五侯客養親冀一第歲月去已積變體爲時文頻遭按劍斥皇天老眼暗才地每相厄何妨掃蛾眉稍稍傅粉澤肯違靜者性彼好此不易

送少詹王阮亭先生祭告南海

祝融南都水環滙赤龍渇飲九州外扶桑日枝萬丈髙吞吐晨昏變明晦颶風磨旋鱟帆片蜑雨珠沈蛟室琲幻呈防縷現蜃樓淡入蒼煙失鼇背不知靈封畫何境禹鼎無從辧疆界元和一老去作碑廟貌千秋遂稱最茫茫元气收不盡好手何人復堪代康熙甲子

帝東巡特遣軺車告時邁瑯邪先生銜命往嶺嶠星明指華蓋祠官奉幣紛趨蹌天使陳辭防跪拜靈旗肅肅云蓬蓬一气流通百神萃向風海鳥聽鐘鼔有眼蠻人識冠帯時淸邊徼無熢燧道逺詞臣多紀載公之文章在館閣每借名區發雄槪曩時蜀道今海邦盡泄光芒天不愛後先人物諒無幾才地彼此恆相待所傷或從遷謫到終恐才鋒束機械如公擁傳眞壯遊直放胸期寫豪快豈徒榮遇際曠典已見風流壓前軰佛桑花發啼鉤輈幾日歸航下瀧瀨還朝快示紀行篇浩浩洪波納千派旁人若問陸賈徑尺瑚手親碎

題田綸霞少參山姜詩後

得從京國數追隨眞愛山姜一卷詩佳處不嫌千徧讀識君翻恨十年遲古人可作心相許同調無多論稍卑便欲借抄煩乞予手彈紅燭寫烏絲

小除夜椒嵓招同沈韓錫陳叔毅談未庵家聲山集王巖士樞部齋限韻

蠟燈垂燼夜厭厭寒薄重裘雪滿簾得路才華同軰少【椒嵓刻管瑜集初成】畏人心迹擇交嚴座中放論歸長悔醉裏題詩醒自嫌等是關山牢落意年年馬齒路添

次椒嵓寒夜書感見示原韻

多生積習未全除烏有何勞問子虛四壁燈明孤影外一官霜偪二毛初也知作客年年慣若論謀身種種疎比似無家還較勝叩門連夜得兒書

除夕飲許時庵先生寓齋二首

南衝煙瘴北風沙每到殘宵輒憶家土銼光陰飛石火瓦盆消息候梅花百觚濁酒澆愁緩一杵疎鐘警夢賒艸艸行藏十年事寒鐙影裏又京華

小閣圍鑪薄雪侵坐移宮漏夜方深最憐入座聞吳語轉遣思鄕動越吟射虎殘年畱想象亡羊岐路判升沈對牀未易論前事倚賴鳴雞激壯心

敬業堂詩集卷五

欽定四庫全書

敬業堂詩集卷六

翰林院編修查愼行撰

假館集上【起乙丑正月盡一年】

甲子秋闈被放將出都適黔撫楊公內擢少司馬相畱邸捨丙寅冬公以養親告歸臨別檢防詩笈得若干首蓋從公唱者無過數篇餘皆應詶雜作分上下兩卷

乙丑元日立春

忽於此地逢元旦況復斯晨屬早春萬里關河雙眼雪半年衣袖六街塵閉門客少詩初就老硯冰堅墨未勻擬遣家僮擇歸日曆頭愁換一行新

人日和朱大司空作

才到春晴馬意驕金溝流水玊河橋東風吹緑鱗鱗活倒捲餘寒上栁條

錢防鯤將遊江右以詩畱別和送一首

西江吾舊到爲爾唱驪駒山縣稀逢驛風帆健過湖別離無善狀貧賤有長途艸色春衫外飄零柰酒徒

鳳城新年詞八首

萬歲山前百戲陳內城排日作新春金錢多少纒頭費半出朝元防里人

綺羅珠翠極鮮新襦袴誰憐雪裏貧一樣升平好時節兩宮春帖進詞臣

杏黃韁配紫貂鞍

天子親祠祈谷壇前隊不教傳警蹕萬人齊傍馬頭看才了歌塲便賣燈三條五劇一層層東華舊市名空在靈祐宮前另結棚

雀翎風細遞傳呼三日

君恩有賜酺飛放泊前騎馬入文官班次執金吾巧裁幡勝試新羅畫防描金作閙蛾從此剪刀閒一月閨中鍼綫歲前多

添得樓中幾日忙簇新裙帕紫姑裝一年休咎憑伊卜拍手齊歌馬糞薌

繭紙輕敲作鼓聲銜環絡索鐡錚錚踏歌連臂同兒戲何限年光付送迎

花朝前四日朱大司空招遊南莊同田荊巖編修作

馬首年光栁色新郊原一榼去尋春題詩我是重來客稱意花如舊識人靑嶂捲簾晴帶雪好風擡袖座除塵公如早爲蒼生出絲竹陪遊得幾巡

石隖山莊爲王咸中賦卽送其南歸

十載才名滿帝都明朝襆被竟歸吳重穿曲逕尋蒼隖獨上髙樓望太湖放艇有人春載酒打門無吏夜催租眼前此境殊難得或恐桃源但畫圗

疊舊韻送研谿南歸三首

軟塵堆裏出都亭卻指家山入畫屏算到淸明沙路盡一鞭淮岸柳條靑

陌上重聽緩緩歌家如傳捨偶經過一身有母尢應惜負米終如欲出何

辛苦京華二十春枉緣篝火勘窮塵有才如此吾猶惜未必天終老是人

春分前一日再遊南莊

每從遊賞發詩端艸色煙光漸滿欄興到不辭連日醉春分猶剰防朝寒晴邊苑路差宜馬低處花枝欲礙冠二十四番風信在與公一度一來看

刑曹關內馬公出知杭州謹呈古體一首

名賢展經綸動與事權防何當量才地屑屑較儕軰明公蘊蓄奇出手世無對關中昨冦亂豕突掩不戒公時在鄕閭倉卒發雄槪一呼集義勇指畫定向背登陴气勢壯彊賊逡巡退守土非無人儒生握成敗上功得州牧報績果稱最廻翔歷曹郎再使聲華沛蔚州老司冦許予少置喙推公賢且能謂足壓當代昨來北關吾杭扼要害流風揖士子積獘剔駔儈至今蔽芾棠勿剪頌遺愛大廷崇吏治一例視中外此郡復煩公托付意有在府治統九城東南江海滙連山際西北中畫吳越界繁華昔或然疾苦今百倍婦女力蠶桑丁男勤耜耒先時辦公稅絲谷長早賣供億苦多門姦胥巧科弱同幾上肉色有丰年菜況今兵燹餘水旱互瘵千里水陸衝六年轉輸憊稍期蘇喘息亟望瘡疥租從巡幸蠲圗覬流亡繪公今乘傳出膏雨行當霈兒童騎竹迎父老扶杖拜賤子本部民饑驅走邊塞歸耕自玆決直欲從公邁

上已後二日同楊耑木出彰義門次日抵涿州馬上口占

放慢遊韁信意行不教馬力困兼程艸低天逺盧龍塞柳暗煙濃涿鹿城遷次心情移客夢蹉跎鄕社負躬耕杏花開過淸明節猶記橫簫聽賣餳

奉陪朱大司空松林看杏花同吳楞香許時庵王薛澱吳匪庵諸公分韻二首

偶逐肩輿出郭行蹇驢斜照一鞭橫平分節物歸僧捨背指風沙帶帝城好鳥啼能添野趣晚花開及向春晴作詩自取排吟興何必畱題識姓名

暖煙濃靄互交加樹裏孤亭四面遮杏酪已調初攺火松濤忽瀉正烹茶內官老作茆庵主逺客閒看禁苑花【果園已屬內廷】多謝東風不相笑一枝歸壓帽檐斜

鳳阿山房詩爲侯大年題冊

畫藳吟多手自芟桐花昨夜夢千巖羽毛大好君應惜從此歸飛正不凡

送徐毅庵歸梅裏

緑槐陰下一條街五度東風感計偕路盡始知村捨好調孤肯與俗工諧雲開馬首重經嶽【毅庵歸途將登泰山】絮暖鮆魚恰渡淮想到溪南好風日家人已制筍皮鞵【毅庵不喜著鞾故云】

送祝彥方落第南還

來何艸艸去匆匆帝裏春殘悵別同歸燕吟成芳艸外跨驢人老落花中枉緣腰扇遮西日悔逐烏裘障北風【駱賔王詩烏裘十往還】勸爾一杯須作達畫眉何取入時工

次徳尹見懷原韻二首

倦飛無力出風塵每對來書輒損神失路又成三歲別賣文何補一家貧浮生泛梗仍孤影上苑攀花偶故人多少五陵裘馬地等閒狼藉路春

爛醉旗亭得幾場鄕愁如海詎勝量花紅村社巢邊燕艸緑春陂雨後羊每送歸人因得句漸消奇气不成狂便思短防飄然去檢防徵袍已入霜

送楊耑木歸裏兼寄朱日觀錢昭平朱與三王子穎陳補思寄齋諸同學

悵斷河梁又一回畱眞無策去徘徊笑能傾國時方妬曲到知音調始哀別語感君如骨肉故人疑我竟塵埃相逢爲話狂猶昔只是生疎酒伴來

端陽後一日同人集朱竹垞表兄齋分韻

愛君庭戶淸絕比似長松夏寒荷柄香含風幔櫻珠紅吐冰盤閒人不妨鬥酒樂事無如去官同是江湖倦翼可憐萍聚長安

送郭臯旭歸平湖

屢卜行期又屢愆一官空憶廣文氊飽經世味貪歸路老時名狎少年席帽白堆蓬鬂雪布帆靑入柘湖天倦遊未必非良策萬頃煙波待釣船

畢鐡嵐僉事將督學貴州枉問黔中風土短章奉答兼以送行

浪遊我昨趨黔境一綫乾坤嘆蹭蹬辱公就我來問塗臨別能無片言贈此邦風物口能說筆墨形容反難罄但從記憶得大凡一一舟車往堪證荒程杳邈六千里冷署蒼涼十三郡荒山無樹茅紛披亂水分溪石綿亙金蠺閃閃夜放蠱苦霧蒙蒙晝埋穽經過宻箐偶逢人防眼睢盱語難聽裹頭黒玀氊覆膝赤腳花苖裙及脛呼同山鳥似有名籍官司總無姓其中一二稍秀拔略解詩書誦賢聖憑將流寓較土著有似蓬麻艸中勁卅年況復兩遘亂孑孑殘黎偶然剰此時收斂加冠巾亟賴名賢計安定先生制藝傳海內帖括家家奉鏡昨年選曹得兩浙私爲鄕人喜稱慶【公赴銓選初除浙江學使已而攺授】朝廷有意變成格使者移官膺

後命勿輕荒徼愁逺宦此去依然執文柄五丁力在山爲開尙辟蠺叢作蹊徑苗民𨿽頑亦人類向化何嘗絕天性從來教養視人事豈謂聲呼無響應幕中浦郎【傅功】況才士唱和溪山好乘興公聞此語當囅然快束行裝倚鞭

送葛受箕赴建陽丞

南行風土近鄕關路轉三衢第幾灣簿領老除新佐貳幔亭天與好溪山松間日影哦詩過花下文書判尾還【葛工楷書】如此襟期原不俗宦途有味是蕭閒

喜外舅陸射山先生至都六月望後爲先生初度同學數子置酒容園爲壽敬賦長句四首以侑觴

幾徧芒鞋踏帝畿星埃頭上片雲飛漸除豪气終違俗才卸行裝便憶歸晚節尙餘文筆在舊遊並覺酒人稀淸時肯擅徴君目收取聲名待拂衣

夜夜星明處士天靑山髙臥柰無緣癸辛志每隨行笈甲子詩多入紀年未定艸堂天寶後就荒松徑義熙前身爲甫裏先生裔莫笑貧無一稜田【陸魯望詩我本曽無一稜田】小別回頭又隔年重瞻須髩轉蒼然采芝園綺今無伴善飯江湖老亦仙簾閣日長棋算刼荷陰人去鶴看船過從最憶須云閣老樹濃陰庇亂蟬

尊酒名園借榻余眼中泉石自淸腴同來我亦辭巢燕暫止人猶愛屋烏新沐頭輕從鬂禿穿花步穏倩藜扶尙平此日差無累懷袖親攜五嶽圗

送李防山回嘉禾任次外舅韻二首

敂歌罷水風涼碧野秋遲未剪霜報道今年官酒賤公畦小稜秫花香

衣裘容易攺寒暄來往無端閱使軒歸夢隨君到蘋末白鷗飛處是田園

苦雨次少司馬楊以齋先生原韻二首

連旬暑雨不曾休邸捨焚香兀自愁猶勝萬重煙瘴裏五年三伏滯炎州

剝啄聲稀退食堂生衣十日透新涼閒中筆墨能添潤一桁簾波潑硯光

柬朱竹垞表兄時移居古藤書屋

整娖牙籖萬卷余誰言家具少幹車僦居防向春明宅好借君家善本書【宋次道居春明坊家多藏書皆校三五徧推爲善本士大夫喜讀書者多居其側以便借抄當時春明宅子比他處僦直常髙一倍】

酬別鄭寒村

闌風伏雨兼旬臥晴路一鉤新月破簾前暑退得新涼門外泥深成埳坷此時有客過言別躄躠毛驢壓歸防囊空鄰酒賖不來醒眼相看但愁坐一篇削藳辱佳序【寒村臨行爲余序愼旃二集】七字畱詩慙屬和餘才弇陋非爾敵彊以珠璣承咳唾甬東同學屈指論往往傳經接師座【余與寒村俱出黃門】故人再與瀛洲選【謂介眉滄柱兩太史】一鄭滎陽尙摧挫失羣行李獨淹泊有價文章久傳播燕山此度六往來未免徵衫被塵涴幹時少術非爾病當路無援是誰過向來人盡棄所長逺到君能見其大古人可作廼殊代同調相求凡幾个勿將時命較窮通只許才名出寒餓羨君有志成果決笑我無端逐遊惰偶逢知己私自嘆每送歸人輒相賀荊榛滿地羊觸藩日月周天蟻旋磨故鄕樂事殊可憶欲往從之正無那秋風一騎不可畱八月江田熟香稬

範性華徴君屬題陳憐小影

小像沈香手自燻前期如夢卻疑眞五湖忍負閒風月爲少扁舟共載人

送聲山侄之湖口二首

自憐萍梗尙京華勸爾江湖飯好加南北豈堪頻送別去畱等是未還家逺書到眼秋垂淚【時聞韜荒兄長沙訃信】隻影挑燈夜落花如許流光眞痛惜校量何計穏生涯萬頃波心坐白鷗一天涼雨到扁舟三年廬阜虛前約【往在南昌與聲山相約入匡廬度歲不果】兩度潯陽感舊遊帆葉依依重入夢蘆花瑟瑟正交秋靑衫尙灑琵琶泣那得平銷我軰愁

墮馬歌爲朱悔人賦用李茶陵集中韻

朱髯別家久不歸如鳥羽倦猶孤飛踵決曾穿雪中履綫綻未補秋來衣長安城中多第宅年少翩翩好裙屐靑絲絡馬裝馬鞍騎出從誇新買得髯乎足不出戶庭塵髙十丈看橫行忽然欲詣良友酌正坐倚壁空缾罌蹇驢力小不任重性命敢謂男兒輕牽來未識北馬性借得大感東家情掀髯卻上跨韀坐掣電流星一鞭過此時逸足縱莫收造父防觀巧難佐跅駕馭良匪易馬上人從馬前墮鏡中欲博齲齒笑賦裏偏憎插花賀康莊大道城西阿失足何必皆坡陁有生所事非意料未許輕薄相嘲訶當年頗怪王處仲曾爲伏生悲歌虎頭失計始投筆猿臂何物誇橫戈不如漢陰歸閉戶安穏生涯信徒步未成矯矯鶴南飛那免防防兔西顧夕陽牛背輸牧防夜雨蘆中負漁父故人乘車爾戴笠此作參軍彼主簿天生爾以不羈才困躓風塵是誰誤眼前只作墮馬看一跌無端豈終僕卬須肯赴舟子招將伯誰爲輔車助我生鹵莽事奔走屈指﨑經畏路尙逐他人肥馬塵浪遊此出凡三度似聞樊圃限狂夫便合因君警晨暮

上少司成徐蘋村先生二首

數仞宮墻入望新鼓鐘相應在成均何期當路心猶折如此憐才意始眞魚鬛欲騰燒後尾琴材偏賞防余薪百川東下何須問賴有狂瀾手障人

韓愈猶居博士員風流此外孰隨肩來參講幄三千士及聽聲華四十年樂地不逾名教外人才都定笑談前讀書射獵論初志直爲從公願執鞭

送周雪客赴太原藩幕兼訊安邑丞陳六謙

半年裙屐軟紅塵旅槖多緣好事貧手板老方除佐領幕僚古亦屈才人巖關夜度荒雞月絕塞秋髙一雁賓投轄舊遊豪气在莫將俗吏視陳遵

題張漢瞻望云圗兼送其歸疁城

風流取相賞至性關感動我交天下賢孝友得張仲學成家轉貧母在身愈重長因負米出屢缺晨昏奉天如憐斯人不忍付寒凍但令邀一第薄少分半俸逋尾戀慈烏奇毛刷雛鳯中情稍自慰白髮免尸饔如何舉子塲久抑禮部貢賣文給衣食頫首逐儕眾三年長安城側足塵澒洞布衣慈母綫風裂秋來縫坐遣望云心時時結飛夢誰從筆墨下寫此肝腸痛披圗見君意我乃有餘恫平生蓼莪詩廢置忍再誦菽水不逮親偸生復奚用君今及歸養此樂世罕共板輿隨春遊金經侍晨諷好與劚云根靈蘐手親種

送汪防昭南歸

國家制科設取士數亦夥苟非得其人膴仕眞瑣瑣子來試南宮命中激笴千言屬廷對一一明珠顆謂宜遂騰上帽壓宮花朶羣飛或刺天而子足猶裹束書欲南下躑躅每未果艸艸薄遊裝昏昏短檠火半年仍旅食今始買歸舸一涉仕宦途古人比韁鎖子方富年力抱負況磊砢更讀十年書識老才亦頗井然見經濟歷試靡不可得第未得官於遇非轗軻子如嘆失意何地更處我

送何雪神宰溧陽

嶺表才名久軼倫一官江界去逡巡五千里外飛鳬地三十年來謁選人可有孟郊爲縣尉長容閔貢作州民【謂宋梅知】鳴琴以外無公事花气能銷簿領塵

周廣庵編修席上分賦秋蘆十六韻

秋入江湖濶天連葭菼荒懷人方渺極目但蒼蒼揺落空洲畔參差枉渚傍拂莖看漸老抽筍記初長露壓梢梢重聲添葉葉涼戰風廻折防澑雨得沈槍寒水依痕靜殘暉弄影忙白疑先挾雪靑愛乍經霜暗浦菇交暝沙田稻映黃就橋迷蟹籪引路入漁莊錯莫招窮士延緣阻一方寒蟬遺晚蛻逺雁落斜行觱篥悲辭漢琵琶怨嫁商托根隨地有薄植過時傷織箔思蠶事編簾隔艸堂刺船如有約吾興在滄浪

秋夜集古藤書屋時梁藥亭將歸南海聨句送行【此首亦刻曝書亭集】

露葉倦未飄雲鴻逺相引【朱竹垞】星埃感蓬勃物候變淒【湯西厓】慅慅八逹逵有客發修軫【悔余】僕夫在郊坰稌黍被隰畛【梁藥亭】柅車浮淪瀾捨櫂度嶾嶙【朱】雷殷風息颶海大魚見鰵【湯】峽猿有時歸南雪終不霣【查】八九月之交六千里而近【梁】懷居興𨿽洽判袂情詎忍【朱】置酒靑藤陰入門走蛇蚓【湯】颼颼涼颸動灩灩纎月隠【查】山杯深窪匏野蓛脆嚼菌【梁】迎寒笳捲葉戒夜鼓鳴簨【朱】談鋒騁趫雄詩械破窒窘【湯】毫毛秋穎脫墨光古香吮【查】臨當黯然別且復莞爾哂【梁】炎瘴固所便眠食朂惟謹【朱】行看早梅墊到及蟄虫蠢【湯】前期久勿忘鄕夢今廼準【查】穆如淸風篇持以示均尹【梁】

再送梁藥亭次大冶司農原韻

艸低天逺見牛羊九月燕山早得霜去國一樽秋惜別入時雙黛老羞長飛鴻與作書空字落葉輕如度嶺裝一物差堪銷客況難拋鄕味是賔郎

王黃湄給諫屬題紅袖烏絲圗二首

十級丹梯百媚城小欄髙下得芳情美人一笑花齊放爲報毫端鏈句成

橫幅看題防婦辭个中多識背時宜只除一事曾瞞卻諫艸焚來不遣知

重陽後一日長椿寺防集聨句【此首已刻曝書亭集今附錄】

九日倏已過【姜西溟】濕云漫四郊森森長雨垂【朱竹垞】颯颯虛檐捎病葉戀冷枝【梁藥亭】驚烏盤空巢晨興踐夙約【陸射山】袂皆貧交勝引雙樹林【魏禹平】宛若深山防藤綰三秋蛇【張漢瞻】槐舞千歲蛟赬柿迸露實【朱悔人】金英坼霜苞紅的的吳萸【陳叔毅】碧茸茸秦芁瓦溝竄鼯鼪【湯西厓】戶网牽蠨蛸蘚深贔屭伏【查悔余】篆古蒲牢哮粥魚晝浩浩【兪大文】墻雞午膠膠光景歘明晦【姜】眺覽窮橧樔新酎緑滿斚【朱】晚菘黃充庖豈意靑豆房【梁】俄頃羅嘉肴鳴姜賸紫蟹【陸】題糕餘彩貓子鵝新韭配【魏】鮮鯽枯荷包已見雉膏登【張】況有兔首炰分曹玊鉤射【朱】角力骰盤拋急觴易沈頓【陳】緩帯便爬抓一飲動一石【湯】載號或載呶同聲唱者和【查】含意漆在膠五言乍妥貼【兪】十手爭傳鈔𨿽乏韶濩音【姜】肯使下裏殽合並洵匪易【朱】顧我中心怓歸帆艤防防【梁】別騎籠秋鞘邐迆陟荒岡【陸】邪許搴長筊免泣卞和璞【魏】且誅宋玊茅屮縛不借履【張】泉酌呺然匏防榔蕉椰荔【朱】都蔗菱菇茭雞頭祖竹萌【陳】翠羽官梅梢熟知江鄕樂【湯】莫厭潮田磽招隠丘中琴【查】勵志賁上爻豈必馬足塵【兪】逐逐營斗筲【姜】

送侯大年歸疁城

惠子春深跨白驢【惠元龍歸吳】季鷹秋晚憶蒓鱸【張漢瞻歸嘉定】窮歸甌粵吟詩客【髙云客還閩】老奉龍舒養母圗【方田伯返桐城】過闕梁鴻仍感噫【梁藥亭歸嶺外】多才王勃尙江湖【王孟谷自楚入滇】君今又掛南帆去寂莫黃公舊酒壚

顧培園宮贊寓齋燈下賞菊探韻限爲字

劈牋重和去秋詩葉底花前榻未移卻對淸尊驚晚尙畱名種愛開遲閒情特許攜燈就畫稿猶煩蘸筆爲莫話陶家三徑事年年此景負東籬

劉雨峯兼隠齋小集

四門稱博士五載住京華客醉新支俸庭開手種花塵埃何處著書帙逐年加不道成兼隠官淸只似家

禹平南歸詩以志別

辛苦論交地追歡得幾回卻忘吾久滯翻望爾重來才恐隨年退眉還仗酒開知音眞有數流俗任相猜燕臺歲寒雅集同王后張錢越江顧九恆彭椒嵓吳萬子孫愷似王昆繩錢玊友徐子貞髙逺修孫子未王巖士陳叔毅湯西厓談未庵馮文子兪大文家荊州作二首

一天殘雪冷晴暉髙防金臺近已稀我軰論交終落落他鄕對酒倍依依蒼茫敢信前期在輕薄翻疑古道非得路何人能折節向來同學盡輕肥

檐花檐雨夜沈沈猶憶年時載酒尋忽漫回頭成昨夢每從失路撿初心殘棊吳越尊前壘短褐冰霜歲晚吟同調尙畱公等在敢憑餘子說知音

偶過史冑司編修齋賦贈

每從朝退得閒情深巷稀傳剝啄聲視艸才矜編集富簮花格愛學書成茁來玉樹枝枝秀賞到冰壺事事淸怪得官淸能下士五年前是一諸生

敬業堂詩集卷六

欽定四庫全書

敬業堂詩集卷七

翰林院編修查愼行撰

假館集下【起丙寅正月盡十月】

寄題宋漫堂觀察園亭六絕句

村煙雨外靑沙艸防頭碧欲知春淺深風到鱗鱗活

緑波村

菱角初翻刺雞頭未剝圎涼風吹酒醒人上過溪船

芰梁

春水緑於頭春花紅似掌漸次去人遙鳬鷗雜三兩

放鴨亭

團瓢不鬋茅擁蓋松陰下茶熟正吟詩風濤入懷瀉

和松庵

魚篷閣淺灘閒卻絲綸手長被酒家翁紅腮偸貫栁

釣家

白鳥防蒼葭沿流略彴斜愛他丞相第簾箔似村家【卽文康公舊居也】

緯蕭艸堂

送顧九恆南歸

柳汁春回翠滴衣羽毛𨿽好柰孤飛行期屢攺今才決同調無多去轉稀換眼舊逰隨夢散掃眉新樣入宮非杏園已是攀花客終勝初程下第歸

兪大文出都同人祖席分韻得郎字

客中送客春茫茫投牀夜夢得故鄕【前五日九恆別去】旬來怕聽叩門別君又結束匆匆裝出都贈行例有句況我與子情難忘我時正坐作詩痩不耐冷淡搜枯腸典衣且復就劇飲醉後亂髮如風狂憶君年當十五六談笑目已無盧王曾防佳什盛許予駘駑質下非敢當【辛亥秋大文賦駿馬篇見贈】厚意寧能久不報積逋耿耿今粗償識君最早莫如我只恨岐路趨殊方萍蹤一散十三載兩曜轉轂驅星霜班荊故國再相見孝亷船系禾城傍才人生還話絕域詞客逺別歌河梁【以上敍癸亥春與大文防謙同集吳漢槎鴛湖寓樓事】片帆湖口浪滚滚匹馬薊北冰硠硠朅來酒市並僦捨我極潦倒君飛揚故人聨翩貢禮部屈指仇【滄柱】顧【九恆】徐【子貞】陳【廣陵】汪【防昭】君於其間最年少爭看白面兪家郎風擡袍袖緑陰合花壓帽影紅綾香文章自足取髙第仕宦何必皆巖廊防觀愛才或太息達士安命無摧傷

鑾輿昨者東幸魯曠典百代傳輝煌君今應聘往纂述豈異扈蹕來登堂直從國書采鉅麗不比家乘搜散亡誰云小試著作手防見奎壁垂天章【時大文應衍聖公聘纂修幸魯盛典】偶然便道一返裏山靑雲白遙相望眼前合並那易得歸興未抵離愁長鞭鞘已出軟塵外裊裊絲路穿垂楊

移居詩爲姜西溟作

自我來都城三見君移居前年街東住夕陽到庭除殘冬徙巷南北戶風攪裾今臨大街西朝日明窗疏短生寄長世天地猶蘧廬矧乃一榻安繛繛良有餘君才本絕代應召來公車姓名上史館著作登石渠太倉五升米旣飽同驩娛漆光拭修髯外澤中不枯有時典裘褐間架如期輸卷軸不用籖錯置圖與書偶從移居候整娖驅蟫魚經旬復成堆零亂巾箱廚卽此見眞率寧能事奔趨朱門曠蕩開無地置爾軀請看名山業終古歸繩樞王忍亭主事招遊相國宛平公怡園二首

沙路開三徑名園甲九州不緣君愛士那得客同遊好鳥來宮樹春冰落禦溝野人雙眼豁初見

賜書樓

見說門前路鳴騶日日來簇燈春宴罷踏鼔早朝回華萼居相望平泉第對開從來論相業原不廢亭臺

上大司成翁鐵庵先生

虞山龍蜿蜒昂首挹海若滙爲人文藪嬗興代有作我公實名家間世出騰躍卻將波瀾勢捲起向寥廓國家取士途帖括制仍昨後生奉師程體裁就拘縛蠶叢嵎負固斤斧孰開鑿巨手得韓歐呀然啟鐍鑰文昌一星曜余若螢火爝以此結

主知廻翔上館閣十年執文枋出入兩不怍東郡昔掄材云羅恣搜索遂令齊魯風一變起積弱至今劍光在識者辧幹莫文運際中天四方視太學頗聞長老語斯地久寂寞簴器空懸豆籩禮猶托春秋刲羊豕朔望奠斚爵四門官俸輕六館廩餼削惟畱古時栢枝榦尙盤礡花甎饑啄鷹斗栱暮巢雀庭荒狐貍竄人去蝙蝠掠壁書畫摧殘獵碣字剝落偏傍按防星隕不可攫自從

萬乘臨廟貌再丹雘臯比位祭酒此座不輕著新城轉官去士气孰聨絡公來一震聳造就指不各外貌謙以和中懷嚴且恪從公日於邁人有執經樂圜橋看濟濟在泮詠蹻蹻方當發賁鏞豈獨警遒鐸三千萃弦誦餘地故綽綽移時具防橅次第布條約經術植本根史書覽大略詞章及文藝餘事柎承萼必若計栽培先須破拫挌力圗古制復事異虛名博喣若春達萌釋如秋解籜時情重成例淸議動多格憐才出至性此意感非薄賤子望塵來三年客京洛門墻𨿽濫厠鞭防稍知戄公於汲引塗取予必斟酌何期納百谷亦復收一勺傾傃方自玆惟公鑑葵藿

淸明日同玉友荊州出右安門就旗亭買醉晚至朱大司空花莊復防劇飲卽事四首

新煙淡淡栁梳梳雨洗輕塵出郭初逺客不知京國好酒旗風裏話田廬

三鵶岐路小車歸一曲花遊簇作圍春色盡隨紅艷隊明朝蛺蝶滿城飛

聨鞍緩鞚去逡巡覓句沈吟苦鬥新忽漫詩成狂拍手墮鞭驚起馬頭塵

典衣偶出爲尋春重向名園敍主賔慙愧公卿傳好事一時狂號屬三人

摩訶庵防杏花次司空公原韻

壺盧酒熟鳥催提路轉松廻別有蹊艷入繁枝停畫鼓淡教微雨洗花泥開遲翻悔來看早興好方嫌飲量低卻被閒僧好事一雙蠟屐舊曾攜

三月三日朱大司空招集南莊限三字

一旬雨雪春淹淹餘寒尙殢三月三滿城花信近桃李客捨冷落思江南司空園亭傍水際初已有約來停驂郊原霽色忽入眼豁若明鏡初開函艸凝露光翠撲撲柳挾風勢靑檐牙燕巢看新補枝亞雀鷇俛可探蘭亭勝事俗久廢京洛良防情尢耽轆轤轉水百尺底繞砌曲折歸澄潭不須絲竹發豪興自有風雅供淸談銅壺靜傳竹箭響蠻榼逺費桃枝擔先生名髙暫解組公子官好能抽簮閒從門生【諸公皆先生門下士】奉幾杖猶許野服來相防古道力持公自厚羣賢不鄙餘懷慙久畱帝鄊亦何爲土俗節次差能諳放鐘撇卯等兒戲歲月過隟眞奚堪大杯一澆壘塊散得飲且復沈酣前期更有聽鶯約預辦鬥酒攜雙柑

喬石林侍讀一峯艸堂看花同外舅陸先生朱十表兄錢越江周靑士孫愷似湯西厓分韻

愛花成癖不待招春來徧踏東西郊起聞啼鴂送春去猶跨短鐙揺吟鞘斜街艸堂地淸絕瘦藤當戶挐老蛟土墻面面紅窣堵沙徑曲曲靑盤防礬頭暗皴髙下石亭子乍翦離披茅巧從陰借桃李杏惜少水養菇蘆茭棠梨素妝太淺澹繁蕋亂拆丁香苞新開海棠好顏色兩樹气壓千花梢主人爲言初買得舊根帶土枯蒲包擔頭親爲解其縛位置特許依書巢栽培本關造物意人事未盡休輕嘲泉口嘗手自灌及見紅艶靑蔥交他人買園身不到君乃僦屋情難拋花時連日得休沐剝啄有客門頻敲行攜幾榻隨分設野防蒸薺樽窪匏偶然興到觸佳句已被萬手爭傳抄我詩不工彊屬和出語毋乃同號呶不成甘受金穀罰忍負新月垂弓弰是夕再飲嚴矱庵侍禦鸞枝花下三首

賣花聲裏過斜街不記招尋月幾回只有繡衣眞愛客印泥封酒必同開

僦居喜近慈仁寺移得鸞枝隔歲栽報道退朝今日早東欄昨夜有花開

蒙瞳眼纈隔窗紗曾入東鄰學士家一醉竟須煩二主可憐頻對客邊花

送叔毅南歸卽次防別原韻三首

到處誰當卻掃迎去畱此際計非輕自收詩上還山集何取人傳入洛名三世羨君猶共爨百年爲客總勞生豈應陳孺長貧賤如許須眉徹骨淸

朅來挾瑟並燕中廡下猶欣傍伯通【謂矱庵】盡有狂言容數子每從髙防厠諸公淋漓醉射東方覆蹀羣看北野空恰恰酒人從此散一天無賴柳綿風【九恆大文未庵西厓俱先後出都】

敝廬好在龍山下藤蔓花梢一一垂春艸池塘空入夢【徳尹復逰嶺外】瀧岡窀穸杳無期封書病檢山妻藥陳防慵探季子錐百念因君多撥觸最愁人是望鄕時

重過摩訶庵老僧以新茶見餉

細色綱從馬上催筠籠先爲老僧開髩絲禪榻前因在直愛茶煙又一來

慈壽寺

摩訶庵西慈壽寺老樹盤礡爭奇雄當門古塔少梯級合沓直上煙霄空廻廊二千五百步一一畫壁堆靑紅仙山鬼府靡不有搜神誌怪殊未工云旗飄飄翳白日閟殿肅肅來陰風不知玆寺創何代負墻古佛塵相防居僧兩三乞食去好事欲問嗟無從手揩雙眼看碑碣嵗月卻記明神宗是時海內際淸晏嗣皇冕藻年方衝雞鳴問寢駐銅輦瑞蓮獻賦歸新宮【萬曆初年瑞蓮產慈寧新宮閣臣申時行王錫爵俱作賦】一朝家法古無匹聖母不在垂簾中偶營紺宇祝萬壽未可槪議物力窮百餘年來就頽廢鐘鼓尙與鄰庵通君不見內官域抱山麓異時祠廟還穹窿

夜宿養素堂東偏

裊裊一枝藤疎疎幾行柳籬落吐燈光鄰家猶賣酒祕魔崖古栢長二尺許俗傳隋仁壽中盧師手植

連岡東北轉鬼物托幽祕瞰空飛一片石縫舒右臂老鴉銜栢子偶向駢拇墜飛泉難仰流長此攣拳翠相傳閱千載僅可二尺計勒龕誇佛力此語吾所鄙猥防雨露恩竟負栽培意兒童斤斧脫大匠棟梁棄寧非干霄姿吁嗟守憔悴

從磨石口至翠云庵

亂山中有﨑嶇路時聽徵車撼石聲行過翠云塵乍少馬頭麥浪緑初成

立夏前一夕大雷雨宿西山麓

臥聞風雨聲惜此花間路沙路不成泥披披曉窗霧猶嫌入山淺未到云生處

日涉園送春

驚雷掣電夜窗明忽轉雲頭又放晴夢裏似曾聽雨過曉來不礙看山行紅衣匝地枝枝痩翠幄支天葉葉淸遊興有餘春向盡暫時經眼倍關情

早發杏子口暮至香山

西山灣環勢向東兩角到地形垂弓客從山南走山北耳畔箭激颼颼風迢遙一程晚始達喘汗未定馬力窮入門翻愁磴曲折落澗已愛泉琤瑽居僧指防最髙頂十里近與前岡通防防一綫縈萬丈蜀鳥飛去啼春紅人間何處無防徑失足怕落荊榛叢吾寧迂遲就坦道肯試奇險爭樵童殿西一軒得空曠云根倒插下積空夕陽將墜尙未墜數峯晴意憑欄中回頭卻望來處路已被逺樹遮溟蒙

再宿來靑軒

景物蒼茫感舊秋【甲子曾宿此軒】還將筋力試重遊行穿下下髙髙路題徧山山寺寺樓捲幔防風香忽到瞰牀新月雨初收洗空塵土三年夢一夜鳴泉傍枕流【山下有泉名甘露】

永安寺頻婆花下

啼鴂聲中日向斜閉門春盡似村家黃蜂飛過短墻去零落頻婆兩樹花

從洪光寺下十八盤取道而歸

洪光我昨到石徑盤曉霼不知眼界寛但覺足力費玆遊及晴爽勝境天所乞【去聲】泠泠松上風倒灑泉泌沸路窮寺門出气象非昔謂關河劃然分有若列涇渭平疇棊布罫萬象經錯緯舊遊領新得噉蔗飫餘味重尋周曆處畫像儼中貴【寺爲正統朝太監鄭同所建按碑記約費七十萬】輝輝金碧光尙壓一山气峯髙此爲最興盡我猶未何當躡其巓西覽韓趙魏

酬陳子文安邑見懷之作

新詩讀罷一摧顏何限心期悵望間塞柳關楡遮不斷數峯春雪太行山

白芍藥和孔心一少參二首

扶頭一笑粉生光鏡裏匆匆看攺妝金餅賺來初罷浴瑤堦行過但聞香含嬌似爾情難禁太潔從人忌不妨莫向中書誇故事素心羞對紫薇郎

便從姑射擬肌膚那許余容伴防姑美酒對傾金鑿落佳名果稱玊盤盂鶴翎舞拂新時樣獺髓痕消舊日圗珍重一襟冰雪意殘紅掃地近來無

送湯西厓南歸兼寄嚴定隅

古寺槐交陰微陽轉冰簟【上聲】與君初握手片語示肝膽來當傾蓋新久覺忘形漸相過日不隔懷抱兩無忝狂言我難緘嬾病子未減彌縫補其闕瑕纇肯互掩子才隨地湧百斛走防灩屈首舉子塲十年困習坎隻身溯瀟湘盛气生勇敢歸來翻一笑函匣劍光閃未免爲時名束身就繩檢酒徒遇燕市揺落自多感兒曹太輕薄載鬼白日魘楡搶斥鷃如冠著沐猴儼彼頑何足校我白故無玷稍恨素心人晨星散疎防金溝送別處屢見風柳颭子來辭我行忽若猿出檻足矜行捲富何礙歸儉溪堂行補苴湖舫待刳剡開籬受竹色擇石置崖廣靑芟鴨腳葵白剝鵠頭芡鄰沽貰新熟詩韻鬥奇險此樂吾久疎歲月徒荏苒雨堂倘問訊應惜緇塵染閏夏飲竹垞表兄古藤書屋限藤檉二字各成五律二首

曲巷居相近廻欄到每憑爽開尋丈地陰合兩邊藤幽事披襟愜新詩計捲增【時竹垞騰笑集初成】醉探杯底綠涼影落層層

碧艸柔牽蔓紅花細著檉客稀成雅集屋老稱佳名淰淰云催暮疎疎雨放晴家園風景似只是少啼鶯雨後龔蘅圃攜酒古藤書屋分韻得能字

結鄰君最好防捨綠陰增榻愛同時設門教一僕應異書便借看新句急催徴許我時相就衝泥到亦能曲阜顏母朱太夫人壽防詩修來吏部屬賦四首

玊女峯連泰岱靑人傳翁主是前星朱門昨夢滄桑變白首餘年患難經防翟恩曾邀北闕扶揺風又徙南溟勿論陋巷家聲在母徳還堪作典刑

郝鐘禮法尙嫌疎比較門風正不如壽母有詩存魯頌世家無例闕班書五云扇底分儀仗八座花前侍起居慙愧潘輿輕作賦金根還有嫁時車【唐徳宗朝趙國公主下嫁始用金根車】

霞帔重加舊日冠慈顏一笑一加餐從看舞袖迎花誥猶記傳經傍杏壇吏部文章今卓卓翰林風骨久【謂淡庵太史】同時丹穴雛皆秀世澤方知擬似難

水天閒話屬葭莩異數曾聞拜舅姑娣侄紛紛齊庶士門墻一一魯諸儒王姬老去樓仍鳳顏氏歸來巷有烏不爲尋常誇燕喜八千親寫壽蘐圗

飛蝗行和少司馬楊公

去冬臘雪不蓋土今歲天行旱畿輔門前有客來故鄕爲言千里皆飛蝗緑陂靑野一時失但見黃雲蔽白日我聞此語方長嘆愁坐不知天宇寛有聲蓛蓛自南至驟聽乍疑風雨勢舉頭杲杲燒火輪中庭過影何紛繽蜻蜓蚱蜢亦羣舞倏度宮城齊振羽宮城十丈髙巍巍誰能禁爾漫天飛

武陵楊長蒼重來都下感舊有贈

建業相逢記一樽飛蓬心迹感重論舊家春燕烏衣巷故國秋覆盎門愁倚白頭絲減髩閒繙靑史淚交痕可堪潦倒風塵際還見元和一品孫

送孫少司空督濬下河

神京建西北歲走東南漕【去聲】轉粟上靑天黃河扼其要元時用海運年久有成效此議今難行將毋物力耗宣房十年築宵旰煩

廊廟千村收竹楗十郡供柳埽百萬縻金錢一支歸故道吾

君如唐堯勲徳在覆幬百神胥受職河伯敢陵暴猶復念民勞南巡趾親到下流得地勢海口計疏導紛紛異同論破例寧意料學士居禁林十年不輕調汝往作朕虞欽哉奉

明詔歲輸發內帑恩澤防再造畚鍤興如雲邪許相慰勞和事斯集正气神可召芃芃黍苗歌可乏陰雨膏渠成萬世利績待期年報

送楊筠湄通參赴任奉天

國家都燕京遼左本根倚東西營鎬洛周制正如此城闕遙相望關隘紛可指設官重保障未可猛政理阡陌屯田開戶口豪右徙卅年盡土著煙火變墟裏仁人來撫循爾軰皆赤子

呈少宰董黙庵先生二首

丹霄地望絕攀躋尺五城南萬仞梯日月文章韓吏部天人經術董膠西都無半刺通干謁卻媿凡才出品題此日黃金臺畔路不聞伏盡長嘶

注籍紛紛屬貫魚積薪時論近何如尙煩啟事從容入及見銓曹次第疏閣下銜仍兼學士殿頭班欲領尙書文章得路如公少還恐爲儒計或疎

吳門徐彥通來都得惠研溪近問疊紅豆冊舊韻答之三首

勞勞別夢短長亭兩度秋風冷畫屏忽聽故人傳尺素夜長添對一燈靑

扊扅愁聽室人歌卻長程歲月過我已髩毛秋換緑不知君髮更如何

名園婪尾醉燒春豪气曾陪末座塵此日靑衫尙畱滯蹇驢腰扇怕逢人

次馮文子南歸畱別韻

髙視泬寥天俛瞰廣莫野斂才就實地始信得力寡文章技尙卑矧乃論騷雅方期木雞養不礙伏虎啞讀書滕口說正坐气難下築臺逃文債支戶辭吟社靜觀得妙理擾擾何爲者因君又多言余習吾未捨

當湖王復園索贈次沈繹堂先生原韻卽送其歸

寂寞名山業蹉跎始自憐長途添白髮老眼望靑天夜雨新丰市秋風下潠田夢中歸路近帆卸郭東船

與顧梁汾舍人次閣學韓公韻

不是微之定牧之紫薇亭擅舍人辭十年未就歸田賦眾口猶傳赴洛詩往事相關碁已散秋風才到髩先知怪來東閣畱賔地難遣深情是酒巵【時舍人有亡友之痛】

九日飲朱大司空南莊二首

云物蒼涼感鳳城良辰難遇是晴明同時那得人偕集【是日西溟軰集萬柳堂余不及赴】去日渾如客餞行大漠寒煙凝朔气空林殘葉墮秋聲籬邊舊是餐英客省對黃花倍有情不是藍田別有莊三年此地作重陽先生出郭仍攜酒獨客登臺又望鄕天濶一雕盤逺勢風髙羣雁起斜行茱茰諸弟遙相憶應料新來髩防霜

少司馬楊公見和前詩有登臺把酒之句追憶落帽臺舊遊已八年矣再次前韻奉詶二首

迢遞關山隔楚城亂猿啼處記分明瘴花瘴艸重陽秋雨秋風絕徼行匹馬幾回經戰壘荒臺三面走江聲再來京洛追陪地望逺猶含萬里情

靑楓白菊夢漁莊驚起窗西正夕陽賴有新詩酬好節敢雲遊子戀他鄕風聲捲地廻遼海山色迎寒入太行一片淸砧聽不得敝裘容易攺星霜

得談未庵沙河書卻寄

涼燈四壁光燦此一雙蕋終宵不能寐詰旦占有喜起接故人書窗日穿故紙披襟再三讀感慨忽中起憶昨初訂交秋風燕市裏余時新落第邂逅得吾子子名𨿽早成尙索長安米才髙气激直罵座酒頻使我故失意人謂子不宜爾子行將筮仕鸞鳳棲棘枳縣令古難爲位在百僚底上官任喜怒下吏望風防剛者號木彊弱恐隨波靡不卑亦不抗斟酌具至理子才百事能所少或在此今年子謁選畿輔得百里是時方旱蝗黽勉到官始單車行就道奴僕生趾近聞沙河城善績紛可紀賦蛇餘毒去政虎鄰邑徙保障安流移枹柝靜姦宄神明詠來暮父母歌樂只租稅如期輸蒲鞭免撻捶民譽慰攸歸官聲被褒美寧非讀書力出手見根柢乃知賢豪人未可私意擬向來吾錯料失語徒抱恥感子諒我眞肝膽終見委得路念貧交幾人堪屈指自傷志力薄無以赴知已行當賦歸耕塵俗庶一洗願子益自愛友道在永矢前期不遐遺折柬到桑梓

次大冶司農韻送顧與田還金陵二首

及見開東閣俄聞把別觴沙痕雙髩雪寒色一裘霜老覺遊情倦貧銜故意長獨畱靑眼在此外任炎涼一片隨陽雁郵程取次過馬頭回紫塞冰面渡黃河手寫還丹訣神傷過闕歌承平風物似遺老剰元和

奉送少司馬楊公

予告養親四首

聖朝孝治在惇倫

詔許還鄕爲養親平格已推黃閣老【公今年適周花甲】行期先報白頭人捲舒在我何關命進退無慙好乞身此日魏舒仍襆被卻從去國始知貧

從開絕域震餘威悵望多年子捨違退自急流從古少老猶孺慕似公稀東門祖帳傾城出北闕

恩光拜表歸晝錦堂開春晝永笑將防服換朝衣萬事長安一局碁角巾私第未嫌遲卽論世道寧無補欲報

君恩況有期春服暫寛腰下組茶煙初驗髩邊絲枌楡父老來迎謁應羨精神似舊時

油幕追隨萬里過兩年假館又蹉跎吟聨樺燭枝枝防酒上塵顏夜夜酡含意每爲知已盡不才眞怕受恩多公歸我客全無爲誰聽荊南寡和歌【時余將移館北門】

敬業堂詩集卷七

欽定四庫全書

敬業堂詩集卷八

翰林院編修查愼行撰

人海集【起丙寅十一月盡戊辰正月】

故人吳漢槎歿後有以不肖姓名達於明相國左右者遂延置門館令子若孫受業焉下榻府西偏去南城十里而遙人事罕接間有吟詠率出傳題酬應自丙寅仲冬迄戊辰初春凡十五月所得詩不滿百篇合爲一卷卽用人海記之名以名集移館北門寒夜不寐起來霜月滿庭有懷諸弟

寒城宮漏永孤館耿無寐起看殘月升稜稜挾霜气徘徊夜將半惜此姜肱被獨客不可爲無端感憔悴題喬石林侍讀梅花莊圖兼送其罷官南歸

湖陂種栁不種梅梅花合向陽陂栽買園舊在最髙處尙怕水泛春冰開沙頭一篙刺歸路淸淺今堪跨半渡父老來看侍直圖先生笑入花間去

趙秋谷編修見示並門集輒題其後

趙侯曠世才硎發新刄初十八取髙第姓名登石渠紛紛冠蓋交僮馬塡門閭抗懷對儕俗折節讀古書我友潛江髯【朱悔人】數數來告余余時懷一刺欲往還趦趄從來負盛名相見長恐虛何期就館捨先枉君子輿示我並門詩璀璨瓊瑤琚淸光溢兩目瀏覽無停矑不忍遽卒讀掩卷姑徐徐畱之遣夜長霜月臨窻地鑪暖宿酒繼晷編重舒十首釂一杯頃刻百首余何堪飲戶小徑醉同蘧蘧隠幾似有人導我蓬萊居李杜踞髙坐兩旁列仙儒依稀潮州韓髣髴眉山蘇中有靑丘子拍肩大聲呼醒來几案傍絳蠟開芙蕖悠然接詩境鼠穴非乘車我欲數子間位君復躊躇君今富才力著作承明廬詞章技特卑未足垂聲譽卽此見根柢振步捐土苴神仙才有數此語古有諸我賤不足論願君勉相於

得聲山侄揚州信

隋隄栁又拂歸艭安穏傳書報渡江卻寄新詩猶索和轉憐遊屐不成雙霜欺獨雁寒衝塞月帶疎鐘夜到窗此際相思倍怊悵燈花何喜燦冬釭

任坦公以趙松雪畱犢圖索題畱竹垞齋中聞爲偸兒取去戲作絕句答之

一呷貪泉盡跖徒壽春遺事近應無探囊莫怪工相妬占斷淸名是畫圖

題禹平水村圖二首

蓼洲疎雨荻洲煙一扇低篷水拍天不礙主人長作客披圖還有鶴看船

春波十字水西東艸淺回塘有路通著个歸人應更好倒騎烏防栁陰中

除夕前八日立春

驚心看舊曆三十八回春去日成何事流光惜此辰好風回淑气殘雪洗窮塵便擬騎驢出旗亭覓酒人

元日出東便門【以下丁夘】

朝出國東門言循潞河湄層冰裂厚地雪光照曜之艸短沒燒防老楊交枯枝晨防曖我顏我鬂初有絲自從客京洛三徧東風吹藏身人海中發興乃更奇誰能當此日一鞭出尋詩

少司馬楊公潞河寓齋夜話得村字

去京三十里城郭只如村老樹排沙磧春帆次水門談深孤館靜酒罷一鑪溫已覺連宵夢依依近故園春夜同外舅陸先生陳防獻呂彤文許時庵朱悔人魏禹平王令貽王赤抒吳震一張損持家荊州兄集朱大司空齋分韻二首

春燈春夕宴一到一回歡不赴先生約寧知禮法寛酒痕雙短袖歲事五辛盤合坐無生客長安此防難畫簾開雪後新月到花西雅令投瓊得淸歌按拍齊鼓催今夜醉詩記隔年題預恐鴉啼曙門前散馬蹄

龔蘅圃屬題攝山秋望圖

昔我道金陵西南出江關船頭東北望秀色堆煙鬟長年爲指似此山名繖山古寺入棲霞松老苔斑斑玲瓏刻千佛石骨靈不頑上有天開巖鏡平圜若環從玆陟髙頂一覽収人寰孫吳事業荒南渡衣冠孱詞客弔興亡動云淸淚澘探懷發深趣此事天寧慳如何雷同聲萬口若是班我友詩力健淸奇寫崢潺好風颯然來滿眼除榛菅按詩記年月我在蠻溪灣重披一幅圖防染紛斑斕杖藜者數輩【謂竹垞靑士諸君】風骨俱同時失同遊悵望空往還慿君添一葉置我煙波間

王甥漢臯南歸詩以示別二首

艸艸嫌輕出依依戀此辰也知歸槖儉應諒客囊貧家教分諸弟身謀累所親臨期雙淚落並念爾先人汝去眞長防吾畱轉寂寥雪燈分袂影風栁斷腸條客久人情覺春寒酒力消自今長短夢無夜不河橋

送吳靑壇侍禦歸裏

來乘騘馬來去駕柴車去煙光緑上垂楊梢春淺東門送行處東門多少罷官人太息何煩感直臣但使朝廷無闕事不妨歸作太平民

北城寒食有懷南郊舊遊寄呈朱大司空並索玉友荊州和二首

早桃開後倦遊情春事無端閱鳳城忽聽賣花聲到耳始知明日又淸明

名園狂醉已經年永定門坊記墮鞭想得出郊重系馬一行新栁變新煙

相國明公新築別業於海澱傍旣度地矣邀餘同遊詩以紀之

路指沙堤外園開海澱東好山西嶺接曲水

禦溝通綠野名相稱華林興頗同種花兼種樹還費十年功

陳元亮至得令兄防謙近問

海棠雨墮胭脂紅一尊醉別禾城東旗亭衮衮栁綿白握手驚從薊門北烏蟾顧影倐忽移已過五度春風期看君湖海發豪气嘆我頭鬂生微絲爲言索遊非得已爾乃胡爲亦來此一門甲第矜貴盛王謝堂前燕添壘藏書萬卷澤尙新負郭二頃業未徙少遊但思騎欵段盡可浮沈老鄕裏天生爾以不羈才伏櫪豈得長徘徊朝秣吳楚暮燕市聲價自長黃金臺君家髯兄才不細勇決翻成倦遊計粗傳近況喜可知只怪新篇不相寄故園漸少杜門人往往席帽趍黃塵因君棖觸艸堂夢綠樹正接詩翁鄰

送宋牧仲提刑山東

名封十二接關城繡斧前頭父老迎問俗潛移齊右姓下車先揖魯諸生天開島日三更白濟入河流一道淸歷下亭邊名士防騷壇行見續詩盟

壽陸菊隠前輩七十二首

熈甫陶庵傳述久百年君又起疁城學能忘世名偏重老愛讐書眼倍明在璞不妨畱玉彩出山依舊覺泉淸龍門子弟俱英絕及見淵源有二生【謂孫愷似侯大年】

采芝欲去每相羊開閣猶畱老仲翔【時下榻大冶相國家】共許康成多著述誰言安世有遺亡老人祝杖鳩無恙處士歸田菊未荒十丈風埃遮不得少微爭指客星芒

送時庵先生典試四川

驛路曉發聞秋鈴千山萬山疊翠屏秦關百二閱天險蜀道一雙占使星【同行者爲林戶曹】地逺人才指可數亂余風物愁初經同行有約吾竟負讓爾劍閣題新銘

防拂子示兩及門

竟得驅除力羣蠅不敢貪淸幽吾最羨束縛爾何堪自愛依書幌差宜掛艸庵誤人消底物江左只淸談

送田綸霞由大鴻臚巡撫江蘇二首

東南地重推吳防開府新煩典客卿暫出人皆榮八座再來公已領三旌霜淸斧稜稜見風靜驊驑尾尾行桃李一蹊看好在道傍伏謁半諸生【田曽爲江南學使】

詔恩連歲蠲逋賦管內民情大可知防鼔尙傳迎輦曲竹枝多上去思碑兩賢治迹原難繼【謂大宗伯湯公少司馬趙公】一代人才更屬誰此去但須持簡要不妨小吏日抄詩

呈玉峯少宗伯徐公四首

書局頻開邸第中桓廚鄴架許誰同一朝典防分明在未有髙文不屬公

宏博今無沈晦倫

禦書端爲寵儒臣講堂及聽宣和論感激能容下座人弟子韓門盛一時投書卻悔少年爲官髙不攺憐才意人道先生似退之

一禦何當重李膺對公方媿百無能相逢盡屬龍門客只是常鱗不敢登

次張超然見懷原韻

昨夜楸庭雨洗埃病餘酒戒擬重開正欣涼自披襟得忽有風吹好句來榕浦人才君磊落蒓江歸夢我沿洄此情除共詩翁說【謂竹垞先生】預約藤陰掃碧苔

與時庵別五旬計程當入閬中矣七月十六夜夢其渡桔栢江有詩見寄醒而作此

相送西南去離心不可降亂山懸客路孤夢墮疎窗暮雨葮萌驛秋風桔栢江此時占益部眞有使星雙

夜宿傳經書屋枕上喜雨

爲少芭蕉樹初來竟不知及聞檐滴後已是酒醒時靜覺書幃爽涼侵布被宜殘燈如客況不厭作花遲

送周靑士南歸

人間不是少知音愛爾蕭然抱素襟潮似歸期還有信云𨿽出岫本無心戰回酒敵黃花老収取詩名白髮深此去浮家煙水際五湖一葉許誰尋

丁夘秋闈報罷呈諸先輩五首

明明跂腳有靑雲安上門前路忽分湖海伏龍雷起蟄關山斷雁雨呼羣裘茸欲落霜花吐燭跋初消漏防聞慙愧上書頻見斥僅畱舌在敢論文

夜雨鳴雞事不同也曾投筆學從戎早知有命應藏拙不是無家轉諱窮楓葉飄殘砧杵月槐花吹過鬂絲風故人底用慙髙第【謂後張仲防令詒西厓輩】我比劉蕡防未工憔悴靑衫感弟兄勿將時論擬縱橫五經何負掄材意萬口先傳下第名【時家荊州以五經被薦】但使低顏對僮僕猶容長揖見公卿祗嫌鏡裏流光速白髮新抽一兩莖兩眉愁思一含顰情到無憀去住均短篴聲淒霜後竹孤桐弦冷爨余薪那能造物皆如意不信憐才竟少人任是亡羊吾勿悔燈前故策試重陳

三年光景易蹉跎又逼登髙節物過燕子生涯如客樣菊花天气柰霜何狂名幸免聊隨俗野性無拘一放歌已買吟瓢租蹇衞西山遊興近來多

九日同荊州兄遊趙恆夫給練寄園

縈成曲磴疊成岡髙著樓臺短著墻花气淸如初過雨樹陰濃愛未經霜熟遊不受園丁拒放眼從驚客路長亦有東籬歸不得四年京洛共重陽

題宋石門畫松

蒼髯翠鬛搖向空老榦蟠作靑虯龍雙睛未防飛不得時有雲气來相從開時髙陰散林麓捲起生綃才尺幅人間何處著秋風昨夜城南拔喬木

秋夜紀事

城頭落星大於斗羣犬吠怪都狂走或云此星作狗形犬不見星惟見狗初如地震如雷鳴頃刻閴寂天無聲但見明河亙天月西沒宮漏杳杳傳三更明朝屬車行射鹿旌幟照山馬量谷不須更載獫猲驕驅爾向前飛食肉

送朱千仭之任舒城

龍舒傳舊俗淳朴羨民風官稅如期納山田比歲丰月依琴榻靜花傍印牀紅卻笑眉山老無緣作寓公

相國明公壽防詩四章

海嶽遙瞻壽域開喬松直上表崔嵬立鼇一柱承中極戴斗三星指上臺雨露恩深和鼐地風雲力展濟時才穆淸垂拱邊烽靜誰挽升平气象回

千古明良不數逢天教元老際時雍和衷事事歸無我雅量人人服有容地峻不須銘客座官淸豈在卻堂封但看退食委蛇度賸得丹心答

九重

未應風月屬平章綠野仍開舊日堂玉燭年調光宅裏沙隄栁合善和坊門無鈴鼓軒車靜架有圖書

禦墨香一桁朝衣雙進酒森森玉樹又成行

八千歲裏紀春秋平格端從運防畱寶鼎有光騰玉鉉皇圖無闕指金甌朝家望久尊黃髮事業公今尙黑頭慙愧受知同國士嵩髙一頌恐難酬

喜唐實君至

風塵易隔經年面忽聽車音喜不勝才气讓君髙百尺酒腸寛我過三升薄寒坐轉霜天月往事談深雪屋燈記取鳳城西北頰竹牀相對兩如僧

得家信

遲滯經三載平安報一門開從回雁磧寄自搗衣村身賤歸難料家貪恨每吞兩親猶未先計了兒婚

答衛源冀先生見寄之什

蘇門仙籍在長嘯出風塵頗怪髙賢意偏憐失路人宦情歸後澹詩境老來眞靈藥如堪斸吾將就結鄰西溟竹垞同遊房山余不及踐約口占送之

斜陽聨騎去影落好山中古寺尋碑入幽泉撥葉通勝遊關俗念閒趣就詩翁隔斷桑幹水黃沙白艸風

哭朱大司空六首

忽得彌畱信驚疑欲問天更誰承絕學【公爲紫陽裔孫】忍遽奪名賢存歿眞關運行藏好算年茫茫國西路白日迫虞淵

正色持朝議從人指異同不聞廷辧語眞有大臣風局定閒居後名髙薄譴中肯畱毫髮恨物論久方公罷官賔客盛不署下邽門萬卷藏書第孤云倚杖村履聲今寂莫花气舊絪緼從此西州淚都銷醉後魂衣褐初相見云泥不啻過自防公賞識一任俗譏訶才退江花夢神傷薤露歌轉緣期許厚脈脈負慙多悵斷西山路曾陪兩度遊雲峯奇入夏泉味冷經秋酒許王送詩同魏野畱篋中髙唱在讀罷淚交流天不畱耆舊人皆惜老成風流余畫像官號定銘旌年譜門生輯文編國史評恬侯恭謹似重望起家聲

禹尙基屬題水村圖小照二首

縈靑繚白埭西東門掩檀欒倒影中千片白鷗波萬頃釣竿只占一絲風

朝衫猶絆未歸人畫裏須眉淡有神已辦靑鞵靑篛笠問渠何路出黃塵

聞周靑士淮南訃信

苦口勸君去筋骸看頗彊祗云當暮齒不合久他鄕病忽中途得神翻永訣傷餘生還自嘆歸計尙茫茫楊耑木來都出示涿州道上見懷八絕句次韻奉答

荒程野店暗戎戎灰洞連云小驛通辛苦琉璃河畔路一天冰雪兩徵鴻【時與家徳尹偕行】

短衣篤速又重來雙眼摩挲試一開得故人驚黑痩斷腸誰似賀方回

舊來書札屢相存難遣離愁閱曉昏今夕和歌燕市裏不知何事尙消魂

南園一醉夢難消新指陂丈五髙迸落客中知已淚刺梅花下長蓬蒿【乙丑初夏同赴朱司空南園之約今司空已下世】

蛾眉裏族艷同時錦瑟𨿽工俗豈知比似孝標還曠達上年歸燕並無詩【指耑木乙丑禮闈報罷事】

橫艸才情好在無髑髏猶記血糢糊徵南賔客今淪落怕展藍田射虎圖

冰泮西沽喚槳師【春初送司馬公南歸】久畱生計太無奇白駒只合逃空谷一食塲苗便縶維

行期爲爾少遲畱南酒新香出竹篘楊栁作鞭花壓防此時去住兩無愁【時余方計南歸】

喜徳尹至都卽用道中見寄韻八首

花南硯北屋西東先築都荒想象中此意十年應共惜一般根蒂兩飄蓬

別是尋常防卻奇鶺鴒沙外影離離可憐半世爲兄弟兩度相逢在路岐

敝裘寒色國西門刮面西風太少恩不是雪花如掌大豈知姜被果奇溫

匪莪蓼蓼感伊蒿此際方知父母勞三尺孤墳何日築敢將門戶委兒曹

添丁從小絕堪哀抱向花前得幾回【弟去年始得一子名騶虞】可但生兒憐絡秀有人椎髻望歸來

少賤長貧那得辭浪遊眞愧作男兒只除中酒聨吟夕不似長安下第時

八齡工賦庾肩吾五十能詩髙達夫勿羨早成輕晚就天心原不薄窮途

三畝原爲種稻畱私逋官稅苦難酬翻因細悉家中事從此思家又起頭

曉出西華門逢吳震一

九陌紛紛路向岐毛驢防客立多時一冬風力今朝橫吹折街南賣酒旗

盆梅同唐實君揆愷功賦【以下戊辰初春作】

不借東風力全慿火催夢隨馳驛到香自渡江來物性違移植人情惜早開艸堂畱老漧冰雪戰春回

探春花再索實君和

本是丁香種先從臘尾開一叢疑積雪繁蕋欲欺梅南客今初見新詩悶彊裁君看凡艸木猶帶好春來

水仙次韻

梔額檀心韻靑裙縞袂姿洛波迎宓女越网得西施【用義山詩中語】脈脈含情逺盈盈欲語遲月中曾解佩爭許俗人知

壽大司馬梁玉立先生四首

兩朝元老出名賢身系安危四十年同日蒼生多屬目向來黃髮少隨肩金甌社稷銷兵裏玉斧關河聚米前如此

皇圖資坐鎭何煩書案更籌邊

萬騎塵淸萬里風殿廷次第與論功兒童往往知司馬貢使年年問相公排闥山光迎劍防傍燭焰吐長虹太平別有經綸業無用陰符置篋中

盛事雕橋紀一時壽槐千歲尙虯枝贊皇世業平泉記樞密新堂晝錦詩無價鼎彛歸賞識有人書畫乞題辭官髙依舊風流在不愧人稱海鶴姿

尺五天低韋杜城文星長傍禁垣明每因餘論諳前事雅有虛懷接後生閣上麒麟圖早識座中鸚鵡賦難成【謂丙寅春公召飲事】從今一上生申頌感激曾蒙記姓名

送黼皇侄出宰大浦

靑溪一條水發源自白嶽千里赴海舋赭龕爲鎖鑰余家赭山口子住齊云腳阮巷南北分裴眷東西拓𨿽云支別夫豈淵源各先朝際盛隆中葉顯儒學煌煌兩開府【先中丞京兆】事業恍如昨外吏實起家致身上臺閣綿延君子澤十世不爲薄汝叔【秦望兄】州牧賢掛冠去笻筰吾宗老觀察【王望伯】近亦返丘壑坐惜數年來衰宗正中落家聲望子振有若水救涸子才洵超羣气勢竚騰躍胸藏五千卷試手髙第博簇簇刃發硎團團弩張彍謂當兩翅一舉上寥廓何期赴南宮六度困東郭季子金婁罄東方米徒索俛首作選人初心豈所樂之官嶺海外道逺塵漠漠臨分當贈言古人例有作與君屬關切聊爲舉其略邑宰職親民顧名思義托如何千百輩疾苦視隔膜寧多才地違或少寛嚴酌子今抱經濟枳棘棲鸞鶴百獘不足釐餘情故綽綽潮州本善地貢賦雜海錯大浦居其間頗自異煩劇兵余柰凋瘵戶口十半削往者徵南師驚駭到鮫鱷剪除凶暴盡政虎尙餘虐仁人行撫綏所亟在民瘼大僚恣指揮小吏承惟諾省事先省心自然破根挌人散訟庭閒官淸條教約蒲鞭並可去況乃痛敲撲譬如百孔瘡難得萬金藥徐徐養元气稍稍起積弱民風旣已佳土物矧不惡榕樹淸陰畱佛桑紅焰著文禽好毛羽中有羅浮雀漿分荔子甘茶代防郎嚼瑚及珠琲過眼風掃籜方將寶淸名未肯許裝槖從來賢達意定不俗吏若屈指三年期還朝報循卓

送沈譽生之任靖安

江西是我曾遊處風土從君一一誇郭外有山皆種竹春來無路不迷花商船晚閙臨溪碓官課先輸曬网家此去始知魚米賤十年應悔住京華

寄壽潛江朱石戶先生

半肩華髮倚孤笻萬卷奇書貯短蓬日出茶煙吟甫裏雨來巾角墊林宗魚標隔竹參差見酒斾穿花次第逢如許風期誰獨占白雲髙防丈人峯

桐城錢田間先生相遇都門出詩集見示中有丁酉寓長千寺投贈先君子七律一章距今已三十二年先君下世且十一年矣感而次韻

敝廬風雨十年扃南北身隨敗葉零先友漸如星落落殘宵愁對火熒熒詩貪記憶關心讀話到蒼涼制淚聽莫問生涯流轉迹賤貧何事不曾經

【附】田間先生原作

古寺秋聲夜不扃客星幾防共飄零鐘殘隔院禪香換雨曉長廊防火熒市隠定從江左覓雅歌還在越中聽道人入道無他術只講牀頭一卷經

敬業堂詩集卷八

欽定四庫全書

敬業堂詩集卷九

翰林院編修查愼行撰

春帆集【盡戊辰一年】

客京師忽四年戊辰二月以外舅陸翁抱恙扶侍南歸水程濡滯凡四閱月舟中多暇以詩送日翁𨿽手顫不能執筆每口授余書見余作又未嘗不色喜也到家後周旋湯藥余亦無詩矣

將出都前輩及同學多有贈行之句短章酬別

朝市山林迹總賖又扶病叟出京華一巵北酒春傷別幾度東風客負花艸色靑回夾城路凍痕白退隔年沙多情通潞亭邊水穏送歸航直到家

衛凡夫郎中索題詩冊兼志別

雞鳴九衢曉城角轉星斗不忍去長安此中多好友友亦不在多同心十八九醵錢餞歸人宴防連夕有下車揖戴笠古道君尢厚君家好門庭淸不借箕帚堂前兩株藤植自相國手【凡夫所居卽文淸公舊】春花紫蔕簇秋實明珠剖我來婁洀洹晨對或終酉有時笑捉鼻隨意語脫口纒綿示君眞坦率成我醜如此兩換年未覺日月久君行入郎署約略歲紀醜風流白雲司下視牛馬走讀書兼讀律梏拲等枷杻賦性非所便時時夢田畝今春始轉秩望出曹郎右好理舊襟懷依前向詩酒我行惜薄遽唱和少於喁此地最難忘臨岐幾搔首

梁藥亭以端溪紫玉硯贈行

吾家老詩翁【家二瞻兄】逺寄數挺墨行裝無好硯一試那易得前年送君歸許我端溪石匆匆過三年此語時在臆夜聞君到京壺漏下初刻入門異彩發君故不自匿欣然笑相謂前諾幸免食開囊把贈余理膩不容拭何來琉璃匣養此馬肝色餘潤吐紫煙燈光忽被蝕吾弟【徳尹】兩逾嶺嗜好癡已極曾拋金珠裝蓄硯比封殖窮搜願難滿妍醜庶能識亦云此石精溫潤含玉徳忽然落吾手旁睨三太息物歸洵有數在獲詎須弋柰無十五城豈易償拱璧君才本間世海嶽鐘奇特仙人五色裙來跨鳳皇翼飄飄淩雲賦一一好句逼畱以供濡毫揮灑固其職顧防謬許與降气自摧抑我詩苦非豪邊幅守封洫近來尢懶惰故步荒學殖得錢了應詶例取加粉飾詆娸人挾喙描寫腕無力徒然辱佳恵胡取三百億逝將返柴荊稍稍辟畛域門前一溪水潑眼淸湜湜洗硯先洗塵有如苗去賊學書兼學字尙覬名副實持君贈行具寫我長相憶因之謝吾宗墨防漆光黑

茨棘

牛李仇初作張陳望苦深全慿翻覆手大負始終心菀栁傷余防飛鴞誤好音誰非門下客茨棘莽成林

曉出沙窩門

艸緑國東門舊來送行處今朝一鞭出喜赴歸人路麥隴春未耕杏園寒尙沍冰槽沮洳濕鵝鴨各引嗉逺气如湖光蒸蒸動原樹長空豁遐矚變景失回顧不復夢春明三年墮雲霧

張灣舟夜寄徳尹都下

漁汀鳬渚夢依稀長是思歸未得歸底事得歸猶悵望可憐倦羽又分飛

發舟後連遇逆風間或阻淺兩日才行十里許

逺歸決所從筮易利涉川意亦厭馳逐捨車遂乘船何期初放澑斷渡春風顚罟師邪許聲蟻附百丈牽進尺旋退咫膠淺不得前廢閘二十四一一淤泥塡郵籖算南程約略逾三千一日行五里到家須兩年誰能侶鳬雁久坐煙波間

曉起回望西山

好山隔黃沙隠隠一重霧霧斂日紅時螺靑出髙樹

漷縣晚泊

鷗鳥灣洄泊小舠蘆溝西望樹周遭殘冰裂石頽兼岸春水如油滑上篙老栁耐寒如許痩壞垣經久不多髙畫眉塜冷鷹臺塌一片斜陽雁下壕

舟夜書所見

月黑見漁燈孤光一防螢微微風簇浪散作滿河星

打魚莊遇西塞公歸舟述舊有作

長安棋局莫深論秉燭依然近酒樽煙火一帆春去國關河雙鬂雪添痕嘗黿宦味經調鼎羅雀交情散署門記取故人垂老別病歸猶感向時恩【時餘同外舅附楊少司馬歸舟】

口占送陳仲防舎人還都

別語無多別恨新短橈明發指天津殷勤百里猶相送萬疊西山一故人

亂鴉

白項非無種烏頭亦有名野田畱防防古墓去程程陣忽遮天暗貪因得食爭君看稻粱雁失次敢先行

自王家浦晚至楊村驛

土屋多依堡民屯半屬官樹從王浦密河過蔡村寛鷗外新蘆茁犂頭細麥攢蒲溝行未到月黑夜漫漫

三月朔日【先君子忌辰】

昨夜還家夢依依白髮親覺來三月朔又感一年春窀穸悲何地飄流愧此身那堪寒食近南望獨沾巾

桃花寺

已過桃花口再問桃花寺獨客扣門來老僧方坐睡欲知春淺深但看花開未

掛帆行

船頭船尾收鐵貓三尺五尺堆銀濤弓張帆腹機�箭原樹卻走如奔逃西山已沒煙霧裏初日欲吐春云髙須防倐達直沽岸風勢未已猶颾颾當前有關敢飛渡又向津頭卸帆住

天津關用薛文淸舊韻

地勢東來一掌平忽開官閣起崢嶸風腥曉市知魚賤客過嚴關喜篋輕暮雨暗添丁字水春陰低壓直沽城雲帆轉海非難事誰念東南物力傾

三月三日寒食舟中風雨感懷都下舊逰寄朱公子恆齋比部三十六韻

愁中時序兼百六又重三客路流光感京華節物諳尙書期不逺別墅興尢耽憶昔春城外陪遊小築南年年修褉事往往盍朋簮土甑茶開篛泥封酒拆壜羽觴佳客泛蠻榼小童擔苞愛丁香破梢宜豆蔲含地衣紅匝匝石發翠箏擘斜行雁絲淸獨繭隨方呈妙技卽事借深談雜座門生列巾車野老參幾家同上塜隨意去停驂一院秋千女千塲蹴踘男花遊聨竹轎芳信簇筠籃暖鶯吭滑煙濃蝶夢酣種桃尋紫陌看杏入茅庵隔日頻相約先期或預探栁花登客饌帶艸拂僧龕沙徑晴燻轉澄波曉鏡涵簫吹寂寂粥鼓報韽韽到必移吟笈歸仍側帽檐撲翻愁墮鐙豪健笑驅驔後輩忘形接先生好士貪淸狂眞辱愛疎略總無慙好防原難數傷神忽不堪東山殂謝傅西路避羊曇故業畱桑梓佳城閉栢楠詩曾傳魏野曲忍聽何戡只益窮途苦寧知世味甘無人臨曲水有淚滴春潭岸濕烏銜紙船空鼠匿甔風鳶行斷續檣燕語詀諵野意將舒緑川光未放藍離情風挾絮往事霧沈嵐此恨郎君識緘題寄北函

舟曉

曉色一天霞空明眼花濁流供飲犢新月領歸鴉野曠風長急塘回路向斜兩三人待渡此去必村家

白廟

一院槎枒樹居僧守鵲巢俗貧稀賽社瓦缺只編茅暗處虫絲接塵邊鼠迹交漁人來寄网時有一船捎

泊頭鎭見杏花

澹煙消處日初銜酒斾微風到布帆我自偶從花底過不勞蝴蝶上春衫

交河道中聞人稱河間縣政績之美輒述其語寄彭椒嵓明府

客經新橋驛泊舟交河湄偶逢垂白叟借問邑宰誰蒞玆凡幾年當官何設施叟置不一答別舉已所知爲言河間府畿南極衝疲兩州十五縣首縣又難治黃昏簿書交白晝羽檄馳四野雜莊戶土著畱孑遺責之辦賦稅肉盡空腔皮可憐牧民官往往猶鞭笞追呼力不任竄身並歸旗方將計囊槖焉問疾苦爲前年來好官忠信神明慈聞官乃彭姓門第江南推祖父盡公卿家業貧難支到官但飲水一意存撫綏不承上司喜不顧同列嗤不假左右手不煩誥誡辭赤子視吾民子忍父母欺卽如春夏交輸課有常期咚咚三堂皷出早退每遲文書赴期防閒暇無停披木匭設中央金錢隨所賫吏前但執算毋許參一詞一日投百封數計若察眉半月率滿匭封識宛不移明朝上大府手不沾毫釐自余了無事止酒或賦詩官淸民力寛漸漸歸流離比來俗大變迥絕非曩時朝廷方勤民下問旁諏咨大府昨薦達某官轉髙資分明馴雉歌載在墨吏碑坐令惠愛政平平覺無奇誰能持此情流傳向京師言罷嘆息去春風吹鬂絲

禦莊鋪

小縣他時號阜昌近城曾築讀書堂不須更唾劉郎面豕柵牛欄是禦莊【僞齊劉豫僣號更阜城爲阜昌郡城北有讀書堂城南有禦莊鋪明程篁墩詩有居人不唾劉郎面猶把亭名號禦莊句】

徳州畱別田雨來編修

帝裏經年別書來少北郵故人多請假遊子暫稽畱風雨燈前話江湖夢裏舟一笻雙不借行踏半塘秋

戲惱徳平令楊建垣

艸接平橋水拍津好風裙帶跨驢人淸狂幾許冶情在惆悵自嫌官裏身

四女祠【在恩縣西北四十里土人云漢景帝四年貝州人傅淸字景山妻羅氏無子生四女守志養親終身不嫁各植一槐以明已志四女通釋氏書曰頌法華其後拔宅升天云按史周宇文氏始置貝州漢時未有此名自是傳聞之訛考唐人王建詩注云宋氏五女貝州宋處士之女也曰若華若昭若倫若憲若菌其父老病誓不嫁以奉事之云按貝州乃今恩縣及淸平地疑此卽是矣】

何處著鶯花春深孝女家門前古槐樹兩兩聽慈鴉

夾馬營

櫪馬驚嘶嘶不止紅光夜半熊熊起男兒墮地稱英雄檢校還朝作天子陳橋艸艸被冕旒版籍不登十六州卻將玉斧畫大渡肯遣金戈逾白溝隔河便是遼家地鄕社枌楡委邊鄙當時已少廓淸功莫怪孱孫主和議君不見蛇分鹿死辟西京丰沛歸來燕代平至今芒碭連雲气不似蕭蕭夾馬營

月下聞吳歌

客愁今夜較偏多歸路三千尙隔河五十六回圓月底南來初聽本鄕歌

衞河四絕句【王弇州有衛河八絕多敍行役之苦於風俗有所未備輒隨所見補之】

河流千百曲來往風信東南西北間那得灣灣順微雨曉來霽孤云斷不還黃沙千里道何處著靑山佳人跨驢去隔岸是娘家渡口風長好吹開罩面紗茅屋罾邊市蘆塲栁外橋誰知燕趙地生計盡漁樵

將至臨淸州

小雨吹午晴菜花黃被阪方愁白日暮又惜芳春晚河流合汶衞客路投東兗樹杪見浮圖去城應不遠

夜泊南板閘

來從潄玉響漴漴一枕神淸靜聽中只似秀林亭下宿隔今夜雨兼風【北河紀潄玉泉在州城內秀林亭在州城外】

聞荊州兄聲山侄南宮防音卻寄一首

各有髙堂柰老何此情眞足慰蹉跎到家鵲喜連朝有照客燈花昨夜多從此朋遊推二阮向來塲屋說三羅壯心自倚消難盡歸去羞爲伏歌

汶河阻牐少司馬楊公從陸路先歸余與外舅尙滯舟次詩以志別

昨歲春風記出京再來何意得同行熟經世路歸貪早老念貧交別忍輕水落汶河停去舫花穠淮岸待行旌竹萌怒長櫻珠綻鄕味先輸一月程

謝孔心一大參餉酒

城南髙防已多時曾和東風芍藥詩賞到鶯花春爛熳醉題襟袖夜淋漓尙書沒後園空鎖【謂朱大司空】騎省歸來鬂有絲多謝故人猶念舊一樽重對卻成悲

入牐

萬派東南傾水勢本趨下何年回地脈一股西北防自從燕建都饋餫吳楚籍千艘萬艘尾重載接春夏黃河故道移東向海門射如彀水犀弩潮汐俱退舍支流導不得脈絡乃近借沂泗濟汶洸橫洿孰分汊九十七名泉【防通河在濟寧州城南南抵徐州達淸河入淮北經臨淸州合衞河入海沂泗洸汶入漕之泉九十有七】扼吭走一罅綿綿數百里寸寸阻成灞層層板堵束宛宛巨綆架通透蟻穴穿防滴糟牀醡一牐守一官役夫供咄吒麼防成鬼怪有若腐鼠嚇毫釐日主進傲慢禮無迓糧船排幫來客棹何從駕汴堤鄭國渠事往役隨罷豈惟滋禾黍兼可活桑柘不聞溝洫成止用通艋舴柰何並梗塞行旅見來乍我生昧時向永與防徑謝所遇總紆途濡遲復奚訝

閘口觀罾魚者

牐河一綫才如溝戢戢魚聚鍼千頭其中巨者長二寸領隊已足稱豪酋爾生亦覺太局促漂漚散沫沈還浮不知世有海江濶長養何異蒙拘囚縱教族類繁鰍魭變化詎得同蛟虯居民活計乃在此勞不撒网逸不鉤竹竿繃罾密作眼駕以一葉無篷舟朝來暮去尋丈內細細粘取銀花稠庖廚卻緣瑣碎棄曝向風日幹初收微鯹苟適飼貍用性命肯爲纎毫畱吾聞王政𨿽無澤梁禁鯤鮞尙有洿池遊人窮微物必盡取此事隠系蒼生憂一錢亦徵入市稅末世往往多窮搜

京城西南丰臺芍藥最盛余未嘗一寓目也今年與唐實君有約同賞復匆匆出都長途春杪省記前言時實君已防南宮矣作詩以寄兼示梁藥亭鄭禹梅王后張張寄亭呂山瀏徐虞門孫愷似王令貽陸冠周湯西崖吳元朗陳仲防錢朗行皆同年進士也

四年騎馬客京華不問丰臺賣酒家已約同遊向春尾獨憐回首又天涯驩塲易醒繁華夢貧女羞簮富貴花但是成名寧論晚少年能得幾人誇

阻牐十日始得渡臨淸關

明知前路方多牐且喜今朝已渡關薺菜花開春事了荒城十日鬂催斑

晚抵梁家鄕牐

十里五里程三板兩板水逺寺有鐘聲朧朧煙樹裏隨風渡渚去已斷還復起獨客此時聽孤燈壓篷底

東昌道中

黃沙碧艸兩無情鶗鴂愁聞第一聲辜負遺山詩句好杏花開後過聊城【杏花尊酒記聊城元裕之詩語】

聊城舟中再得荊州兄臚唱之信喜疊前韻

才藻稱量去幾何有誰髙占五經科一名縱使輸人後頭地終看讓爾多逸足逢時爭築館髙鴻回首笑張羅靑山憔悴無如僕破涕猶能擊楫歌

登光嶽樓

聊攝城端萬木風層樓髙勢拓齊東晴光過雨浮浮白初日迎帆靄靄紅汶水曲流荒甸北泰山遙指亂雲中緑蕪滿眼春垂盡獨倚危欄看斷虹

曉晴卽目二首

水潤沙田鍽楱犂兩岸麥頭齊栁綿已被風吹盡不化浮萍但作泥

灘平風軟出前津畫舫南幫自作鄰一練波光如拭鏡翠煙扶起柁樓人

晚泊周店雷雨大作

已作回風半日涼忽聞雷雨灑淋浪洪流赴牐增雷勢一綫穿雲走電光斑籜定抽苔徑筍緑鍼初剪水田秧喚醒孤客田園夢剰有蛙聲似故鄕

入兗州境望䢐徠山

靑山雅淡如故人何可經時不相見我行久與故人別轉向靑山增眷戀來從燕趙歷齊邦千里平沙黃一片眼前俗物厭勃塞物外心期失蔥蒨朝來雙眼豁然開已報汶流通魯甸日髙螺髻矗諸峯天逺修眉浮半面含姿獻態各自媚一老峩峩聳冠弁玆山洵屬魯之望指防兒童悉能辧猶傳有道石先生六一垂銘抵佳傳聖人已逺道僅存此事終應賴狂狷景行並作髙山仰恍惚風流覿前彥白楊風急不少畱片帆忽過東阿縣

南旺分水龍王廟

兩龍爭掉尾萬馬各隨羣勢自中流劈聲猶隔岸聞江河𨿽日下南北竟平分先寄歸心去吾家傍海濆

孫村

村繞河流一曲路分湖面三義靑蜓雨催麥秀黃雀風開棗花蘆邊橋影人影林外漁家酒家漸近南中土俗居人多食蝦蟇

過濟寧不及遊南池

人笑平生頗好奇勝遊到處每差池【曩在武昌不登黃鶴樓過長沙不遊嶽麓書院故云】不才自信能藏拙況有光芒李杜詩

魚臺道中

一碧開平逺居人就土泉斷山連石麓涸水益湖田風俗佃漁地菇蔣雁鶩天自慙生理拙飄泊過年年

沛縣泗亭驛二首

萬乘還鄕父老迎大風歌罷气崢嶸不知何事翻垂淚方覺英雄別有情

一劍親提帝業成枌楡猶動布衣情沐猴豈是眞龍匹富貴徒誇晝錦行

出牐

煙波六十宿淹泊情不洽前途得通津客況喜出牐平流一川穏叢葦兩岸夾好風緑陰來黃鳥啼恰恰南船各相傍北客焉得狎蠻歌楚傖和香稻吳娘臿明知漸近家畏路接眉睫近聞黃河流怒气中尙挾治河如築舎國計司農乏盡輸竹楗沈更費栁帚壓坐視淮泗民爲魚鼈鵝鴨餘生猶應役婦女助畚鍤廟堂宵旰憂疏防豈無法九年始殛鯀厥罪浮令甲書生托空談快意取一霎作詩攄憤懣彊韻苦難押

宿遷

才過桃花漲沙痕嚼岸新孤城依井底三面轉河身鼃黽居相雜蛟龍性不馴長聞淮泗滿嗟爾一方民

雨中渡黃河六韻

直放東南去無風自作聲中流帆影沒逺樹浪頭生云與平蕪際灣隨曲勢成竟同浮世濁待得幾時淸官栁行行密閒鷗對對輕空蒙三十里轉眼失孤城

桃源縣

廢緑春荒瘠土耕河壖小縣並無城武林雞犬應相笑如此蒼涼浪得名

淸江浦

淮山浮逺翠淮水漾深淥倒影入樓臺滿欄花撲撲誰知闤闠外依舊有蘆屋時見淡妝人靑裙曳長幅

漂母祠

慙愧恩叨一飯深當時果否識淮陰後來不卻千金賜難說初無望報心

淮上曉發

紞如五鼓催船發輪仄髙城下月已聞兩岸過鈴聲燭燭曉星光未沒依稀枕上續歸夢尙隔江湖浩難越起來照影向淸淮愁見塵顏映華發往還跨下橋邊路萬事回頭總飄忽只有年光不負人鮆魚絮暖蒓絲滑

遊喬石林侍讀縱棹園出圖索題

海棠花紅紫藤紫日日酣歌向燕市別中兩度負春風短棹來尋白蘋沚奕棋時局經眼見去國名髙今有幾先生一賦歸來辭多少陰功被桑梓朝廷已用當時議海內方思正人起那知一意方掉頭風月無邊任驅使別開小墢植籬楥汀瀅三鵶板橋水水窮橋斷去無路賴有輕船防沙尾迆邐初疑村落傍灣澴忽轉髙城趾蔣芽荻筍芰荷葉淨緑澄鮮雨新洗釣絲影裏亭榭開萬瓦鱗鱗動波底琴牀旋傍曲檻設門徑從教比鄰徙梅邊補種竹數竿栁畔移栽花萬蕋莫言此樂乃易得拋卻金才換此假公尙直蛾眉班夜枕終當夢田裏斜街艸堂縱峻絕未免浮塵灑幾空看圖畫憶故鄕何似収身圖畫裏只今杖履歷眞境愛防猶珍一幀紙經過不拒野人遊敢惜畱詩嘲鄙俚水南地空多莎艸鷗鷺成羣占涯涘許我閒撐放鴨船與公唱和從玆始【余亦以放鴨圖索公題句】

秦郵道中

髙田半沒低田淤小舟賣藕兼賣魚可憐活計墮水底盡是失業耕田夫湖波怒囓孤城口一雈苻萃淵藪但望南風長黍苗不須東岸栽楊栁

紅橋卽事

對門楊栁慣藏鴉斑竹籬前姊妹花十里珠簾消不得扇紈風起客思家

敬業堂詩集卷九

欽定四庫全書

敬業堂詩集卷十

翰林院編修查愼行撰

獨吟集【起己巳正月盡九月】

去夏到家外舅陸先生風攣漸減猶冀稍延歲月也乃今二月竟爾不起余旣視含殮復徇故人之招匆匆北上關山獨往觸緒悲來不禁涕淚之橫集也

外舅陸射山先生挽歌二章

公亡先友盡孤露感吾生別有無窮淚非關兒女情破家緣結客玩世亦逃名不比陶元亮徒髙處士聲吳天春夜月偏犯少微星昨去扶衰病今來失典刑履綦𨿽寂寞畫像儼精靈世乏中郎筆誰爲有道銘

重過聽鶯齋畱別徐淮江二首

一度相過一愴神尙書宅畔老松筠年時地主無多在狼藉江關況酒人【傷程禹聲家韜荒也】

雁行啼過雨瀟瀟往事深燈又此宵記得小船秋港別葦花斷賀家橋

虎丘

又作山塘一日畱相逢往往說

宸遊朱欄路轉千人石黃瓦春開萬歲樓花栁時淸無隙地管弦興盡有回舟繁華何與閒僧事添炷香燈照白頭

吳門與恵研谿話舊

燕市歌狂散酒星勞勞三百五長亭桃花影裏抽帆路流落江東剩兩萍

京口遇朱悔人

丁夘橋荒感再經勞人雙鬂各星星一帆北固煙初暝二月南徐艸未靑京洛夢回同斷梗江湖天濶但浮萍春愁滿眼分襟路怕上旗邊舊酒亭

三月二日揚州作

鈔關門外防層層三月煙花見未曾張得水嬉還望幸舩舩弦索上紅燈【時傳大駕已幸淮陽】

上已過平山堂下

發軫維揚城苕苕入塵陌不逢湔裙女但見騎驢客平山平似岸夾路植松栢堂空感良遊事往念前哲當時手種栁搖落那禁折蹔此駐徵鞍一簾風向夕

晚宿大儀鎭

萬乘方南巡孔道車湊輻我行取紆折路僻馬不熟臨岐徘徊鳴旅況愴孤獨廣陵繁麗地咫尺異風俗沙田廢牛耕灌莽抽新緑人稀鳥巢少鴉鵲爭一木村童弛樵擔古佛棲艸屋杳杳望炊煙荒荒晚投宿

天長縣北郭外垂栁夾隄淸渠一道土人云卽汴河也

萬葉千梢映碧波一條虹影曳坡陀天長縣北聞人說此是隋家古汴河

自盱眙北界沿洪澤湖西北行晚至髙家堰

淮泗方合流洪湖際溟漠水所從來髙其勢建瓴若長堤亙首尾力敵萬鎖鑰近傳泗州城三板沒郛郭澄波見井竈了了魚蝦躍淮揚地尢卑東岸狂瀾劇十年費國計萬杵鳴槖槖排樁內甃石起堵墻削禹功紀告成注海有疏防不聞當橫流扼吭恣噴薄決口旣須塞減水孰開鑿【自唐埂以上決口三十四減水壩六減水法始於宋回河之議蘇潁濵云回河𨿽罷減水猶存是也】九道湮成河【洪澤以下向有成河九道】沙田梗流惡放之使行地汗漫無歸著天下本一家揚州忍爲壑移亡及身事丘墓傷淹泊可憐水鄕民不及鼃黽樂

九重亟軫念南幸求民莫河嶽盡懷柔淮神敢行虐天功卽帝力愚賤矧可度我來愛漣漪正值沙水涸一程滌煩懣淸曠迥逾昨夕陽射湖東欲落尙未落忽然得新句放眼向寥廓

黃河待渡

逺行疲長途春晝赴急景柅車栁陰下稍覺白日永黃埃渡河來風气變淒冷奔湍怒流濁拍岸髙過頂千檣萬檣形倒視無一影沙崩人迹散月上波響靜眾涉卭敢爭及玆放孤艇

澗橋

風色轉河壖春光滿淮甸阪被菜花黃籬窺野桃蒨朝陽出疎樹蘆屋煙中見饌無登盤魚戶有銜泥燕從人問前路已近淸河縣

大霧新灘道中

陰霾忽交集一气吞平沙如入大海中彌漫四無涯前行泛孤騖後旅延修蛇似密忽已疎稍開旋復遮大塊任勃塞陽烏斂光華朦朧一鏡懸注視眼不花方當晻靄際正气難勝邪無何廣漠風披豁靑天霞君子視洞達毋令道裏差

次日發沐陽渡小溝河大霧復作次前韻

昨日如細雨今晨同歕沙廣川橫我前截岸作兩涯如壯士劍當道分長蛇亂流苦無舩林黑影被遮僕夫牽馬渡闇闇迷春華路旁玉瓏松結作野艸花老農識占何笠歌污邪連霧知大風暮雨看晴霞人事難預測物理永不差

紅花埠至曹村四十里間桃李夾路

遙林春鳥啼客枕促晨起有村有園圃無處無桃李煙气薄花光迷蒙四十里方當鞍馬倦忽值風日美欲去轉躊躕北行恐無此

大風

新月夜生暈朝來果作風初聞響騷騷停午聲蓬蓬砂礫本附地蕩忽向空遙天失其靑皎日爲之紅憶昨衝霧雨兀如醉夢中行當快掃除何復遮溟蒙勃蹊向六鑿無地置我躬有目欲使瞇有耳欲使聾口鼻比山澤呼吸恐不通五官心則靈獨覺非外蒙涉川畏波浪遵陸愁霾雺男兒嘆失意豈必皆途窮平生塵土緣鹵莽焉知終去去洗垢濁還君憔悴容

寒食行

老鴉銜紙錢飛上白楊樹破廬誰氏子挈榼上冡去新鬼土作堆堆平鬼亦故百年過鼎鼎孰者非朝露安知今樓臺不是昔墟墓十年寒食節九度他鄕路看到野棠棃荒山春又暮

淸明日防陰道上觀秋千戱作

隔墻聞笑聲人在花枝下花枝旋搖動傍有秋千架何人挾飛仙天半飄裙衩瀏漓俄頓挫按抑還騰躤力怯不自持身輕若無借栁絲妬腰細捲起向空掛卻下整雲鬟神情自閒暇魯邦喜遊冶民俗廢桑柘已經上巳辰才過百六夜新妝與靚服往往出茒舎鄕風隨俗有客路關心乍未免憶江南家家好亭榭

新泰旅壁見故人周靑士題詩愴然繼和

嘆息溪南老生涯詎忍論有詩題壞壁無計臥窮村去作京華客歸招旅櫬魂乾坤吾哭汝塵土上啼痕過西嶺數里許土岡微起道傍新立木榜署古新甫山五年前經此未嘗有也

南眺東蒙峯北瞻泰岱巓相望三百里䢐徠處其間新甫特土壤居然亦名山石老栢不生荒榛互綿延文人好誇大後世事或然曼碩告寢成煌煌郊廟篇移風繼周頌孔子經手刪不應閟宮什失實載簡編魯邦巖岫多髙峙爭孱顏今聞非昔指彼此揣度懸年往事易訛況加附防牽我欲正此謬詩成恐難傳【王伯厚困學紀聞云魯頌䢐徠之松後漢注兗州博城縣有䢐徠山新甫之栢傳注不言所在惟後魏地形志魯郡汶陽縣有新甫山通典漢汶陽故城在兗州泗水縣東南】

望岱

山形陡然來其勢乃易量孤根𨿽秀拔羣岫或爭抗泰岱四嶽宗宇宙虞隘妨【去聲】大麓起沂州鱗鱗疊巒嶂客程窮五日日日坡陀上不知去平地已是幾千丈漸覺所歷髙縱眼快前向昨經新泰郊突兀方示象將開意忽防在逺神彌王霞气舉之升隔天樹屏障防挾鳬繹連絡走相傍䢐徠亦兒孫未可儕輩行其他況培塿倚伏同一狀今朝及山趾耳目嗒焉喪便思躡芒屩去倚扶桑杖天門泬寥開萬里詄蕩蕩仰瞻星漢逼下掃雲海漲雞鳴日觀峯倒影出摩蕩惜哉身未到祗用窮想象秦松漢代栢盤攫倘無恙碑憶磨崖防亭思駐蹕創賢君七十二踵事規橅壯如何太史文隠躍時近謗誰陳封禪頌體格要有當遊蹤觸覩記卽事語敢放覽眺存古懷終期慰遐暢

癭俗戲和次谷兄

晨辭泰安州午達長淸境石欹行礙步土燥俗少井木瓢酌山窪歲久必生癭醜形婦女甚戶戶裁濶領【東坡詩濶領先裁覆癭衣】牛病垂老胡豕肥縮短頸苦開脹河豚余怒鼓蛙黽兒郎打銀釵亂髮時一整野花挿偏髻陋質寧自省

開山廟

磽確苦厭山出山愛蒼翠回看靑蓮花一一吐煙際綿連魯齊界豁達燕趙气黃塵有時開白日曬平地輪蹄倚空濶所向莽無避蹭蹬身已經吾行方按轡

曉過平原

宿醉兼殘夢朦朧過幾村明星天一角紅日縣東門四面栁陰合千家煙气昏朝來好風色躍馬過平原

重宿徳州有懷研谿西厓

徳州城邊三月杪桃李家家傍淸沼系舩人見跨鞍人一色春衫靑鬭艸令君載酒逺見餉【去年春杪泊舟徳平楊令君防酒相過】侍史求詩近相惱風流學士田先生【雨來編修】騎馬來尋苦不早城端角聲門欲閉話別匆匆語難了杯闌卻記恵與湯此地曾誇紅袖好詞題裙帶付張態曲記油車嫁蘇小每攜行捲跨向人不信裝囊易傾倒爾來好事復誰繼只有徵埃催我老春風兩鬂添幾絲又是去歲看花時

河間道中

沙路條條似前行曉易迷牛鳴新店火月上阜城雞古堠烽煙靜遙天樹木低數錢工奼女詩槖笑空攜

與彭椒嵓【時宰河間縣】

別裏三年夢初疑作吏難衝繁畿輔地辛苦牧民官元結詩仍好安仁鬂未殘合並無限喜爲爾一加餐椒嵓座上喜晤王赤城兼讀集中見寄詩知與余神交有年矣短章奉詶

故人知我來堠騎迎郊甸相逢車笠間尙作文酒防後堂出嘉賔齒序列筵防爲言老兄弟結契自少賤我初熟君名想象得君面邂逅此防奇心期慰依戀酒酣出新句唱和近成捲語妙非俗觀篇終有餘善長歌謬見及卒讀訝深眷僕本田間人無端去鄕縣奔馳十年事迅若釋箭挾瑟與彈箏隨時技羞變重來有何趣翼塌孤飛燕猥防許與加力薄已難踐從君生感激別淚爲一

趙北口

燕南趙北際地是古易州兩澱亙一隄【隄南爲白洋澱北爲黑洋澱】隄長若橋浮前年驅車過濘淖沒我輈雨腳防防垂心懷失足憂至今旅枕夢澁縮不敢投玆來喜春霽日色和且柔晨餐具鮮鯽門有曬网舟飛沙隔岸來風削墮浪頭俯見夾岸栁枝枝倒淸流人生各有營偶過久難畱愧此千頃緑一雙雪毛鷗

自雄縣至白溝河感遼宋舊事慨然作

已割燕云十六州雄關形勢笑空畱兩河地與中原陷三鎭兵誰一戰收細艸鳴駞非故壘夕陽飲馬又中流長江南北天難限一綫何煩指白溝

過涿州懷楊耑木

廟社樓桑迹僅畱城南緩轡記同遊春風又送孤唫客一背斜陽過涿州

三月晦日飲朱十表兄槐樹斜街新寓同梁藥亭吳震一作三首

槐街舊與一峯鄰【一峯喬石林侍讀舊寓堂名】酒甕重開爲洗塵最喜今年春帶閏遲來猶作看花人

兩株桃樹手親移紅影紛紛落酒巵特與幽庭添曲折秫稭防綫縛笆籬

古藤陰下三間屋爛醉狂吟又一時惆悵故人重防飲小箋傳看洛中詩【是日得家徳尹洛中所寄絕句】

丰臺看芍藥同家次谷兄陳元之甥四首

不用穿花坐竹兜蹇驢防客穏如舟垂楊十里緑陰合中有一雙黃栗畱

意外穠妝鬭眼新無端一笑爲迷津妬他誤馬隨車處出色花枝不避人

紅艷羣羣綺陌遊春風繭栗憶揚州十年一夢依稀似老眼貪看分外羞

孟公愛客不尋常知我錢空買醉囊特遣白衣迎半路一壺重發少年狂【時陳實齋逺致酒肴見餉】

次韻送梁藥亭庶常請假歸南海

但使官情澹何妨老耐貧忍拋同醉伴還對獨吟人艸色畱書帶槐陰借比鄰茘枝紅過嶺一騎是歸塵

夜聞孫愷似家索聲戲柬索和

歌頭酒尾愔愔夜懊惱燈光卻被遮略似春風吹夢醒一番芳事屬鄰家

合肥大司馬李公席上聽楊老彈琴

臥遊堂北夜愔愔及記年時刻燭吟別後人誰憐廢瑟防余公自賞孤琴眾山圖畫聲相應一技工夫老更深慙愧重來聽雅奏也應情感爲知音

朱恆齋招餘下榻齋中書此示意

君家春艸堂舊是讐書地手澤尙如新忍添遊子淚

移寓次譚蘐城給諫韻三首

貪得槐街近作鄰【舊寓去竹垞最近】再遷吾意亦逡巡無端並誤將雛燕一月蘧廬認主人

雁齒檐齊落井湄淸泉飛出起淪漪轆轤本爲澆花設一折流成洗硯池

病夫孄惰朝貪睡最怕車輪撼竹牀此地市聲來較逺輕雷隠隠過鄰墻

移寓後喜魏禹平早過

莞稭庭幽愛客來籬邊一徑恰新開曾經昨日爭棋處拾得花陰墮子回

題蔡方麓修撰早朝圖二首

水精簾捲月如鉤侍史妝成盡下樓比似早朝還較早不教君起看梳頭

花冠催曉漏聲微樺燭光中翠袖圍未拂

禦鑪香已透玉纎親捧上朝衣

暑中坐敬如西齋竟日

蕉心展捲放髙葉藤蔓著花垂嫩梢笛簟一牀書萬卷紙南北緑陰交

西厓久患耳病詩以訊之

藥鐺煙气散淸晨薄病風流又過春街鼔不傳眠較穏砌花貪看眼長新對牀尙憶聞雞伴一震翻憐失箸人好與繙書報方法滿壺社酒乞比鄰

喜雨對榻有懷西厓聨句二十六韻

觸熱來京師驕陽值幹暵【禹平】僑居隔隘巷欲出愁喘汗【夏重】濡發頭濯冰燎毛背炙炭【禹平】爍爍火帝輪赫赫炎官繖【夏重】鳥焚顚木巢蠅嘬削案【禹平】居人苦燖灼行者防糜爛【夏重】側聆淸禁中一月儆宵旰【禹平】魯史陳舞雩周詩誦云漢【夏重】不傳避暑銘每厪當食嘆【禹平】吏無酷可烹禮有典乃按【夏重】桐魚瘞壇圻金雞釋狴犴【禹平】天心倐已移雲气滃不散【夏重】電雷震虩虩溝水鳴灌灌【禹平】急來扣扉聲拉雜屋壁捍【夏重】卷書君劇喜踏屐我奚憚【禹平】橊蕋紅洗妝梧防翠流漧【夏重】潤沾幔濕密愛拓看【禹平】扠饞魚登柈戶小杯舉觛【夏重】郁襟快哉披短幘頽然岸【禹平】𨿽當醉眼纈未許鼻息鼾【夏重】憶昔斜街西吾友客僧館【禹平】聨吟秋歷九聽雨夜過半【夏重】往事忽到心暗嗟流景換【禹平】虛名三子曽失意二人但【夏重】預憂燭見跋冀聽響達旦【禹平】淩晨過東鄰老樹恣所玩【夏重】

古銅筆洗聨句【狀如荷葉中有銀魚長半寸許三足皆作螺形】

土花蝕已徧【禹平】雅制近宣和【夏重】片葉翠遮硯【禹平】一珠圓滴荷【夏重】露鱗沈白小【禹平】煙殻帶靑螺【夏重】欲遣詩塵滌【禹平】濡毫墨幾多【夏重】

集槐樹斜街苦熱聨句【此首已刻曝書亭集今附見】

苦熱今年甚幽州亦蘊蒸【朱茂晭】久無甘雨降惟見火雲升【姜宸英】際夜焦煙合經天杲日恆【徐善】髙林枯白帶淺沜露丹稜【王原】最怕衝灰洞何須堰戾陵【黃虞稷】河流金口膩山翠畫眉層【朱彛尊】黑蜧潛難見商羊舞莫慿【萬斯同】新畬荒黍稷遺種慮蟊螣【張逺】雩隊分行綴祠官典故徴【譚瑄】力難驅旱魃咒乃試番僧【愼行】童女雙丫髻旂竿五色繒【李澄中】新妝朱箔捲雜戲緑衣能【魏坤】虹霓羣情望塵埃萬目瞪【龔翔麟】疾雷無影響長轂但輷輘【釋淨憲】銷夏愁無防聨吟喜得朋【湯右曽】盡諳微徑入不待小僮譍【朱儼】席防人人脫亭欄處處恁【鄭覲衮】劇談多野趣苛禮必深懲【錢光防】旅迹頻年共鄕心觸緒增【茂晭】小航思劃槳精舎憶擔簦【宸英】白剝烏頭芡靑牽紫角蔆【原】夕風嘶麥橫港沒魚鷹竹樹濃於畫笆籬密似罾【彛尊】千家花滿屋六月稻交塍【右曽】自失江村樂翻憐毒暑仍【斯同】黃沙隨扇集白汗比漿凝【逺】易漬牀牀簟空支院院棚擔稀珠市果價倍玉河冰【愼行】槁落含香蕋攣拳裊格藤【善】暗窺蛛网縮幹拆燕泥崩【翔麟】戶撒垂簾額瓶添汲井繩【儼】慵尋溫水浴只想冷硎登【瑄】三葛衣猶重雙絲履不勝撥書嫌走蠧懸拂倦驅蠅【坤】祗覺挲拖便誰甘褦襶稱【覲衮】到門防客刺無地曲吾肱【彛尊】亟買泉澆圃同貪艸借艿【茂晭】酒河朔飲茶愛武夷秤【宸英】返照斜初斂微涼暮可乘【原】分曹爭射覆四座百觚騰【愼行】

醧舫消夏分賦涼蓬

平鋪一面蓆髙出四邊墻雨似停舩聽風宜露頂涼片陰停卓午返景入斜陽轉憶臨溪宅松毛透屋香次韻奉送大司空翁公請假歸虞山二首

特賜冬卿上冢還履聲蹔許撤朝班官情自領升沈外物望同歸進退間圖畫重開供帳路雲山新署艸堂顏依稀文靖城南墅只隔蒼煙水一灣

布衣重上退賔堂多愧南丰一瓣香塲屋感公憐被放橋門回首憶分行如蓬旅迹仍難定似海恩門豈易量不覺臨岐成雪涕車輪那得比回腸【公爲國子祭酒餘受知最深】初秋同胡修予王令貽王文子林碧山程天石家荊州小飲雙林寺荷亭上次韻

共喜聨鞍去精藍古堠邊斷橋花底鷺髙岸栁陰蟬野意迎涼爽秋容得雨鮮昔遊吾自記塵土夢三年【丁夘春與時庵先生小憩於此】

題許壺山小影

共識丹徒一布衣曾將健筆動

宸扉如今卻伴梳翎鶴縱有煙霄已倦飛

牽牛花十二韻同竹垞兄賦

添得新秋意幽芳艷一庭開長先七夕名許拆雙星宿露涼初洗朝陽夢乍醒籬頭從防綴竹尾借娉婷徑淺疑妨防疎愛拂櫺蜘蛛檐角网蟋蟀艸邊亭垂處梢梢碧分來朶朶靑有人篸緑鬂無分挿花缾輕較春天蝶微黏雨夜螢肖形嫌鼔子妬鳥啄金鈴榮落誰相惜涼暄爾慣經寫生煩妙手渲染上圍屏

贈如臯許嘿公【許工篆刻】

曾摹一卷岐陽碣只作西周舊本看好古未妨生末世成名終不借微官【許曾宦閩中】眼中識字如君少老去知音較昔難料合中原無手敵莫教旗鼓更登壇【嘿公向受知於合肥龔尙書其贈詩有寄語揚州程穆倩中原旗鼔正相當之句】

雨中同竹垞兄過恆齋飲次竹垞韻

僦居長喜接京坊但約相過便對牀數防忽飄天外雨十分初透竹間涼詩貪老境甘如蔗醉覺香醪味似糖還有持螯餘興在隔廚燈火聽鳴姜

西郊雜詠與竹垞水村分賦五首

三虎橋

狠石怒趂人風聲挾秋雨馬驚左右顧橋滑路難取誰呼北平守三發三飲羽我欲從之遊入山射眞虎

昌運宮

老鸛巢古枝虛廊交冷翠淒涼前代塜傳是張常侍煌煌元老文苔蝕僕碑字賜域滿西山斯人或無愧

松林院

珍果充尙方嚴鐍守花木今年上供缺夏旱秋不熟僧庖拾枯枿客飯烹野防莫怪鳥來稀疎林葉俱禿

摩訶庵

修竹如髙人閒花比靜女移根入廟市束縛吾憐汝人生屬有役物性便得所及此憩茒庵秋光媚孤旅

元福宮

出屋聞逺籟入門走長松粘天百頃濤下有掉尾龍長養紀何朝云自明武宗回鞭促斜照紫翠凝西峯

次韻送卓履齋

等輩風流滿座傾不因入洛占時名半年旅迹萍漂斷八月邊塵雨洗淸家逺窮交愁易別路難歸計羨先成長橋兩岸蘆花雪畫裏扁舟一纜橫

次韻送周林於歸梅裏二首

結客曾經汗漫遊雁風吹落鬂絲秋誰憐豪气除難盡脫卻徵衫去叱牛

燕昭臺側酒壚傍別後親知半在亡【傷靑士分虎也】重向溪南揮老淚十年孤客始還鄕

次韻送髙念祖遊晉中

一天霜气上徵袍獨雁防褷愛羽毛惆悵黃花燕市酒送君時節近登髙

天寧寺觀塔燈聨句【同後一首亦刻曝書亭集】

秋風鳴枯槐斜日薄西崦【徐善】並馬入寺門客衣罥蘞【朱茂晭】於焉展嘉覿一笑輟鉛槧【髙佑釲】巡檐禮紺塔卓立大且儼【朱彛尊】陳丹和暗粉古色剰渲染【魏坤】迹仍開皇舊函並舎利崦【愼行】一十三重檐檐檐風鐸颭【善】蟠楹蛟躨跜負礎鬼瘠貶【茂晭】飛梯絕階級白石奪琬琰【佑釲】鎔金笵爲燈設砌架成廣【彛尊】累累仄蜂房歷歷覆蟹厴【坤】怖鴿棲難安一夫敢走險【愼行】綆缶挽膏油豆火發星焰【善】初如螢尾忽若獸目睒【茂晭】或如鑪鍁炭或如竈炊栝【佑釲】須防繞扶欄散作四百防【彛尊】虛堂鑑纎毫老樹失掩冉【坤】置身圓鏡中交光不可掩【愼行】氛煙看直上樓閣時一閃【善】鼓鐘聲逺聞來者紛禳【茂晭】提攜及童嬰羅拜雜寺閹【佑釲】營營各有挾邀福得毋諂【彛尊】禮義茍不愆寸心又何慊【坤】玩物隨所遭誰能束崖檢【愼行】宵分梵放歇漏轉人散漸【善】茗椀坐屢遷松關啟還扂【茂晭】衰年疲倚徙禪榻擁衾簟【佑釲】月墮側輪濕云俄淰淰【彛尊】驟驚山雨來昏夢豁囈魘【坤】晨興矚林端余爝尙未斂【愼行】

九日雨阻天寧寺聨句

仁王塔祗樹林客九日期登臨【朱彛尊】木蕭蕭雨霪霪泥滑滑愁人心【愼行】馬毛縮魚潦深行躑躅坐沈吟【魏坤】日月逝年光侵去者昔來者今【徐善】別苦易思難任樽有酒且酌斟【髙佑釲】脫我防披我襟折黃花試共簮【朱茂晭】

送次谷兄南歸次汪東川祭酒韻

蹔來那得久淹畱八十髙堂已白頭布被一牀空戀別人門半刺肯輕投黃沙艸接新霜路紅葉燈移古渡舟算得過淮天气好初冬風日尙如秋

送江補齋侍禦巡鹺長蘆次禹平韻

析津脈絡聨神京白河南注駛且淸天開地坼三百里樓櫓突起髙崢嶸晴煙晝騰气靄靄刻漏夜下聲丁丁雄關屹立當海口鯨呿鼇擲誰敢攖雲帆舊轉吳防粟鎖鑰西北收專城洪波浩溔百萬頃坐令魚鮪無淰驚設官豈徒重筦笇畿輔要借桓騘行我聞利藪俗爭騖豪猾勢得操重輕大賢當道積獘去不貴鷙猛惟廉平燕云趙魏達齊魯管內九月催王程蘆花雪輕防別酒柿葉霜染飄前旌此時送君乘傳出四境藹若春風生鹽梅往往調鼎鼐竚待妙手歸和羮野人畱眼望天際法曜正傍臺垣明

王孟谷重至都門

我亦騎驢客粗知行路難六年三見汝辛苦渡桑幹

敬業堂詩集卷十

欽定四庫全書

敬業堂詩集卷十一

翰林院編修查愼行撰

竿木集【起己巳十月盡庚午二月】

飲酒得罪古亦有之好事生風旁加指斥其擊而去之者意𨿽不在蘇子美而子美亦不免焉禪家有云竿木隨身逢塲作戲聊用自解云爾非以解客嘲也

送趙秋谷宮坊罷官歸益都四首【時秋谷與餘同被吏議】

竿木逢塲一笑成酒徒作計太憨生荊髙市上重相見搖手休呼舊姓名

劉魯封章指摘生滄浪大可濯塵纓肯言預防皆名士誰似君家老叔平

君別蓬山作謫星我從霧谷擬潛形風波入海知多少聚散何關兩葉萍

南北分飛悵各天輸他先我著歸鞭欲逃世网無多語莫遣詩名萬口傳【秋谷贈餘詩有與君南北馬牛風一笑同逃世网中之句】

初冬拜朱大司空墓感賦

城南舊是陪遊地一片蒼涼野哭中宿艸墓門黃葉雨亂鴉祠宇白楊風餘生削迹誰知己往事傷心我負公肯信九原還有路人間何處不途窮

竹垞招遊白雲觀同錢鷗舫王令貽魏水村嚴寶仍吳震一分韻二首

沙晴冬暖古觀晚蒼涼一徑踏殘葉半庭余夕陽泥封丹竈合石防醮壇方華表依稀似蓬萊是故鄕【得方字】燕丘吾舊到逐伴記新春羽帳千年蛻虛堂四壁塵名山遊已晚遺迹訪初眞欲補儒仙傳欣逢好事人【得春字】重宿傳經書屋與愷功話舊次唐實君畱別四首韻

再來欣接席昨去惜分襟兩度平安字三年聚散心夢中追舊事愁裏廢孤吟豈意麻茶眼重窺翰墨林絕域身曾到名駒小最能膽教更事壯詩喜逐年增畏客門長閉看山閣偶登故知關性分愛近讀書燈欵欵畱吾住依依見汝情硯冰融墨淡鑪火撥灰明淺夜談難足流年感易成雞頭池上月白髮照初生易作匆匆別華堂費夢思暗鐘隨杵斷殘燭得花遲穎待囊錐脫斑從管豹窺出藍眞屬望慙媿我稱師

恆齋邀嘗桑落酒同竹垞賦二首

哆口長缾壓手杯隔簾鏘器爲親開不愁更欠尋常債每過朱家醉始回

石湖詩句也風流橘露松舫品最優五斗蒲桃眞濁味肯將石室換涼州

同竹垞水村步入一莖庵登妙光閣

偶然聨客袂隨意叩禪關門徑忽新攺居僧出未還一尖城上塔幾防樹頭山此處宜看雪危梯約再攀

善果寺

髙林鳴枯風院淨如潑水時有杖藜僧下堦拾槐子

歸義寺【中有遼初石幢】

地作鄰人業苔侵破廟堧兩三碑背字猶記防同年

冬菊聨句二十韻

猶剰籬邊朶幽香伴小齋【魏坤】祗緣開較晚眞與俗難諧【愼行】憶植當松逕分苗傍秫稭【坤】一行頭並摘幾稜手親排【愼行】未治鼃兼黽先防虎似豺【坤】栽培從老圃束縛向斜街【愼行】擔喜連泥買僮嗔冒雨差【坤】素心邀我賞倦眼爲君揩【愼行】白酒重陽過淸吟十月偕【坤】痩圍竹幾涼路別防鞵【愼行】獵獵風捎幔紛紛月浸堦【坤】稍應愁雪妬幸不被塵埋【愼行】采可篘新釀簮宜綴冷釵【坤】葉經霜後斂花比節前佳【愼行】小塔燈雙影低屏水一涯【坤】落隨騷客賦淡入雅人懷【愼行】寒色方凝榦新芽已發荄【坤】過時拋瓦缶畱種記牙牌【愼行】按譜名空羨餐英願尙乖【坤】明年須放早吾欲返荊柴【愼行】

呂灌園屬題小影二首

不知何處響潨潨峭削藤蘿側面峯喚起淸風答淸嘯濤聲飛上最髙松

曾向山陰作寓公一笻歸借白頭翁跏趺消得幾多地何必千巖萬壑中

冬夜朱介垣給諫宅觀倒刺和竹垞兄絕句四首

樺燭枝枝細吐煙曲屏影裏夜如年索郎美酒耆婆舞醉倒蘇家藥玉船【時介垣新得此杯】

雙燕身輕拂地回歌頭舞徧一回回問渠從小誰傳得似按西涼坐部來

鐵撥檀槽急作聲六麼輥上一牀箏忽驚雷雨簾前起殘雪開月正晴

薄薄妝梳楚楚伶酒邊孤客對飄零紅筵大有開元曲別樣傷心已怕聽

大司馬合肥李公見示遊盤山十律兼屬繼和敬題二章於後

泉石曾關十載心勝遊往往礙朝篸也知去郭無多逺所喜探幽不在深紫蓋自開蒼蘚路紅紗長防碧山吟滿空何限松篁韻盡入鸞歌鳳舞音

不教騶唱駭山僧竹杖籃輿取次登老樹傲霜還帶葉細泉迎暖未成冰盤來磴道云千疊逺處峯巒雪幾層已失從遊吾自悔得披髙詠興偏增

陸端轂索贈

五色邵平一口韓康價古來髙世士亦在長安下軟塵堆裏記相逢歸夢時時寄短篷筆牀茶竈何年具凖擬尋君笠澤東

讀張趾肇徐安序冬日感懷唱和詩次原韻二首

隙飛塵日易斜忽披新句感尢加路難不爲登樓賦才盡非關入夢花倚竹何心矜翠袖聽歌有淚滴紅牙斷蓬生事無聊極不獨君悲我亦嗟

小榻吟成膝自搖一燈照影共淪飄雪侵短鬂雙雙換寒入深杯九九消得气盆梅偏早綻向陽籬菊未全凋相期並了殘年課添个詩筒遣寂寥

奉送玉峯尙書徐公南歸五十韻

大儒出處途秉道貴得正行藏旣自斷進退詎闗命我公如星雲一出朝野慶臯防奮事功燕許詔令放之彌六合鴻業豈易竟立朝二十年風節嚴且勁髙文借討論大禮資援證以玆契聖情題扁字輝映交孚由一徳心愛非貌敬國家有元气培養在交儆儲材本報國夾袋記名姓必若入收羅先須覈言行春秋兩校士冰鑑中外瑩大匠洪陶鈞劍光出磨鋥別裁務去僞崇雅自刪鄭豈不嘆才難得人際斯盛煌煌起衰手艸野議敢橫中流砥狂瀾公論翕然定官𨿽謝執法講每直崇政休沐有常期嵗時奉朝請從容大臣體恬退君子性朝來忽拜疏辭切回天聽

帝曰卿往哉疇爲執文柄答云臣力憊感激淚交迸告歸遄俶裝首路春維孟

詔以書局隨還家就參訂牛腰一百車多與二酉競方輿廣樂史續鑑攺陳桱髙館辟翹材名流撤徵聘【謂姜西溟黃兪郃諸君】遇榮一時絕典曠千古夐樂天名位似司馬聲華鄴侯未足論矧可儗張邴平生釣遊處父老喜相迎太湖洵幽絕天水俱緑淨七十二煙鬟一一落明鏡【公將開書局於洞庭山】八陳鼎彛四壁開畫防淸音絲間竹逸響鐘答磬鶯花晨赴社魚稻晚報禜暑衫便薴葛臘釀雜賢聖著書閒有餘卽事樂難罄小子學無成風塵困防趟影慙舞袖短顏讓時妝靚饑朔行自嘲寒郊語尢硬迂疎頗知量鬭防肯爭徑振翅無雲霄觸藩有機穽蹉跎曩悔失鹵莽行恐更世自傾波濤吾方混泥濘重來仰翦拂郁抱實怲怲公在士气伸公歸士气病從公願於邁百感發孤詠【時相約同出都】

送許朔方之雲中

昔我未識子先與錢生【木庵】友亟言平生驩三許不去口暘谷詩絕倫南郊畫無偶朔方年最少蘊蓄靡不有次第獲論交前言果匪茍燕臺昨於役小許實先後【甲子夏與玉友朔方同入都】茫茫人海中相左十八九移時一把臂欵曲心互剖吁嗟輕薄兒覆雨數某某勤拳托末契所得良已厚方知情親疎不系交蹔久風塵有岐路南北莽分手錢生走從軍余去扶病叟重來防合地驚顧各衰魗慷慨倚和歌淋漓借杯酒子仍靑兩鬂末座獨昻首也復可憐生雙顴削而黝須防雙耳熱擊築間鼔缶疾風掃河梁挽斷塞門栁前歡今偶續知有後期否故人諸曹郎出作雲中守子行赴贊畫側翅義奚耴行蹤等飛蓬離緒如剪韭長亭七十五山勢西北走並州非故鄕卻立望南斗

題許霜巖畫扇

風前撩亂萬梢栁栁外夭斜一扇篷个是儂家舊詩景江湖回首畫圖中

鳴鶴亭詩爲關中張鳳舉賦四首

不織筠籠但築亭紅欄日日看梳翎人間只有張公子合向天河伴翼星

隔長聽讀書聲識字多來品倍淸【金城衞氏鶴日飼以粥教之三年能識字】應笑六郎才思劣羽衣刻木坐吹笙

飲啄依人不自持都緣骨痩便稱奇雲霄盡有孤飛處偏愛亭亭獨立時

丈八坡陀尺五天侯門如故客如仙憐他一片氋氃影曾上羊公舊舞筵【鳳舉爲靖逆侯少子】

題沈客子寒郊調馬圖二首【以下庚午春初作】

潑墨揮毫事事能帶腰吟痩沈吳興如何卻向漁陽道氈防茸裘學按鷹

小益戎裝悔浪遊不成投筆取封侯殘年射虎非吾分白石山南去飯牛

西城別墅十三詠新城王淸逺屬賦

雲气朝出巖亭陰滃然接劃分一片影側展屏風疊浦口有漁榔落帆如斷葉【石帆亭】

戢戢犀角雛斑斑鹿皮籜春來頻攺路客過行長錯欲斬又躊躕萬竿殊不惡【竹徑】

秦封五大夫兩生獨不肯托根此得地雙榦鬭淸迥老鸛暮歸巢殘陽在髙頂【雙松書塢】

虎目逃斧斤輪囷誰惜汝薰蕕自然別靈蠢性所予材與不材間橁兮知自處【大椿軒】

九子得其三五老失其二一峯復一峯峯峯不相似𨿽非木假山可少老蘇記【三峯】

蝴蝶滿南園風輕艸初剪林霏入煙霧古洞春猶淺好去向龍巖築庵名碧蘚【小善捲洞】

回溪轉灣澴滴翠如滴乳防容兼水色遮斷橋西浦一卷落牀頭春深夜來雨【緑蘿書屋】

不離文字禪半偈亦已多何異百千萬烝沙散恆河蓮華淸漏底晏坐夫云何【半偈閣】

蒼濤翻半空淸響一聲作頑仙不耐聽下有側頂鶴夜深忽飛去簌簌眾星落【嘯臺】

鵲山出林郭髙處割一拳坐令諸兒孫羅列丈人前對之能下拜米顚豈非仙【石丈】

艸外瑟瑟波波平兩三頃紅鱗尺半魚倒嚼桃花影西堂夢初覺佳句時一警【春艸池】

仙犬吠靈根鴉鋤往堪劚曾隨康樂屐竟入麻源谷一笑卻歸來披圖作橫幅【小華子岡】

耕犂起同晨牧笛行向晚小庭閒倚杖正值唱歌返杳杳漸無聲去村知近逺【樵唱軒】

將出都門感懷述事上澤州冢宰陳公一百韻

當代中天治千秋一徳期大賢多間出鴻業並昭垂夫子金閨彥名家玉樹枝傅天飛鸑鷟拔水出蛟螭理學源流溯文章談笑麾巍科仍早掇雅望迥標持館閣回翔地風雲獻納資居髙懸藻鑑集益借論思博物時無亞多聞議必諮六曹兼掌故九列讓委蛇共指文星煥寧關好爵縻綱維張有自津涘挹無涯溯厥流風逺恭惟樹徳滋晉陽丁末季濩澤徧瘡痍團結因鄕社招搖視義旗千村同保障一姓獨登陴布置隨方略分明受撫綏險慿雙堠設煙合萬家炊冦至呼咸集歸窮戒勿追宗人全鐵軸鄰叟穏耕犂歲事重憂旱並民又阻饑九重加軫念百族尙尫羸焚劵情相防嗟來事可嗤甫田憐士女世祿散京坻積貯崇朝盡陰功裏老知當官嗟覆餗扣戶仰由頤及見家餘慶方知善可爲潤沾千里逺力賑一方疲地近瞻恆嶽川長入晉祠午園畱獨樂甲第拓前規好古兼金石搜奇及鼎彛異香黎峒結祕色汝州磁畫防多裝軸書囊或借瓻筆馳中壘陣墨洗右軍池弟子河汾盛宮墻魯國推名爭歸夾袋坐愛傍紗帷手引煙霞上情均雨露施賢良承漢防雅頌葉周詩至化行如此斯文儼在玆升庸

朝有道羅致野靡遺竊喜逢時泰翻成嘆數奇異材胥奮發蹇足獨顚危詎敢誇華冑聊因述鄙私源分末海表發南支大理貤封啟中丞畫防移澤流京兆厚禍發黨人奇世廟當中葉分宜位鼎司彈章辭激烈伏闕涕漣洏嚴譴孤蹤逮流官絕域羈左垣言幸中東市魄終禠門子承堂構文孫接履綦謝宗經鼎盛裴眷有中衰五葉傳淸白全家際亂離兵戈屯井閈榛棘變堂基春誤尋巢燕秋荒挿菊籬先人旋遁迹壯志局茅茨比杜經天寶如陶閱義熈流光傷易邁風木感先萎小子眞無似孤懷忝自惟塤箎偕伯仲弓冶學裘箕蚤被儒冠誤長遭俗目欺升沈渾莫定矩矱恐長隳蕭瑟囚山計荒唐揵戶貲不成終冺沒那得避﨑防有從軍役寧甘伏櫪悲黔山峯矗矗楚水浪差差鉦鼓淵闐發簫笳斷續吹徵夫攀塞栁野客詠江蘺戎事從人問行間借馬騎瘴林棲狒箐谷竄狐貍耳聽鵑啼血心驚觀築屍晝紅烽乍舉月黑路偏欹短褐星埃入遐陬露布馳圖披新聚米局按著殘棋橫艸名空掛封侯望本癡飄然辭幕府逖矣走京師古有矜懷刺時方薄處錐姓名埋失路出處謝端蓍徒步親頑僕低顏向細兒幾逢收駿骨深畏妬蛾眉久抱違時性兼無媚俗姿泥深蹄躄躠風逆羽防褷逐伴聽謌曲無聊托酒巵波瀾人海濶竿木戲塲隨照壁寧防蠍吹毛竟得疵任安書未答朱穆論何疑夢或驚沙蜮歸將友澤麋棄繻知昨失鑄鐵悔今遲不謂逢韓愈猶煩說項斯感公寛禮數容我揖堦墀未有阿房賦徒懷北郭絲迂疎疑寸管許與到單詞峭置千尋壁開八達逵春陽防煦噢霽月睹光儀欵欵憐才意依依戀別時爨薪余朴鍜竈仗鑪錘靉叇云敷土微茫海測蠡義髙攀莫及身賤語終卑此去鞭重把何年閣再窺鷗波殊浩蕩泛泛問何之

送徐道勇宰順徳

萬里驅車路韓蘇迹尙畱往時愁謫宦今日羨吟遊邊海夏無瘴看山朝有樓感君懸榻意謂我是詩流【時相約同行柰迫歸計不及赴】

酬別許暘谷

男兒有才人見之如眉在額指在掌蘭苕翡翠大海鯨相去中間幾霄壤天資必從學力到拱把桐椅視培養方今儕輩盛稱詩萬口雷同和浮響或模漢魏或唐宋分道揚鑣胡不廣何曾入室溯流源未免窺樊借依傍我持此論嗤者眾同志吳中乃得兩恵生【元龍】格律最謹嚴錢子【玊友】才情殊倜儻不知此外復誰敵晉楚居然互雄長得君忽訝鼎足成一戰三分定擾攘君才自是詩中虎盡遣風雲歸俛仰蜀江到澥一萬里岱嶽登峯八千丈有時分派蓄煙波間亦浮嵐滃林莽初看澹沲與神防倐轉玲瓏非意想書評取痩嘲杜陵畫品近肥笑周昉穠纎斟酌雅妝宜骨肉停勻神駿賞愛君此境口莫諭俗手安能事橅仿彼非識者勿浪傳若有知音必奬余𨿽好吟久成癖所業未充終惝恍邇來屬槁輒欲焚偪仄無端攖世网徒將字句供指摘豈有聲華出標榜此時披豁喜相從乍挹西山朝气爽論卑引我爲同調鳥爪時時發背癢君辭愈降我愈慙文繡飾犧毋乃枉皇天老眼不到地半世駈馳絆塵鞅三間艸屋百索田願本非奢力難彊我今忍饑亦決去麋鹿山林合長往閉門更讀書十年尙冀成章附吾黨故人倘記臨別約鬭鴨欄邊好相訪數折溪橋蕩槳迎歌聲正出蘋花港

夜飲槐樹斜街花下詶別竹垞水村

丁子香邊欄檻小桃花底杯槃廚燈隔院人靜社雨添衣夜寒殊方賦別最苦失路還家又難懊惱鶯啼時節相思多在春殘【時余將南歸】

酬別譚蘐城都諫

知己無如我少交情得似君難獨畱一榻相待長把深杯對幹宣武門南舊宅虎坊橋畔扶欄可惜手栽紅藥花開又讓人看【虎坊橋東舊寓去秋曽種芍藥八本余將歸君又遷居故末云然】題壁集【起庚午二月終六月】

玉峯大司冦徐公

予告南歸奉

防仍領書局出都時邀姜西溟及余偕行兩人日有唱和旗亭堠館污壁書墻率多口占之作本不足存存之所以記行迹也

早出彰儀門魏禹平談震方沈客子追送於十里之外馬上畱別二首

已著徵衫上別韉道傍何意復停鞭人生聚散原難定又算班荊一度緣

杏蕋開時栁葉新眼明差喜出紅塵京華回首無多戀萬疊西山幾故人

長新店重別孫愷似王令詒嚴寶仍劉大山家荊州兄三首

尙書書局出隨身供帳爭看祖道新觳觫車輕啣尾去可憐我亦一歸人

壞壁尋詩又一回殘尊重洗別時杯不因此去添怊悵輕跨徵鞍自悔來

別期長短路連綿春淺漁陽二月天卻檢歷頭同此日驚心南北忽三年【前年南還去年北發今束裝出都俱二月二十一日亦一奇也】

良鄕次西溟韻

乍來灰洞喜無風馬足殘泥曉漸融料石岡邊春雨晚廢田無麥艸蔥蔥

琉璃河次湯西厓壁間韻

日痕紅曙露初晞艸色迎人欲上衣頓覺水鄕風景好一羣野鴨踏波飛

寒食過涿州和西溟

栁色初濃凹字城胡良河上偪淸明故園三百長亭外貪得花時一月晴

淸明新城道中

縣南風颭酒簾多澹澹新煙瑟瑟波一路人家齊上塜紙錢飛過白溝河

白溝旅店見亡友鄭樊圃舊題愴然有感同西溟作

一鞭重度瓦橋關落魄星埃鬂各斑忽見故人題壁在轉憐爾我是生還

過趙北口晨餐得魚戲和西溟

渺渺波光漾碧虛中央一帶是民居緑楊影裏罾竿起彈鋏人歸食有魚

任丘遇禹司賔尙基歸自閩南以蜜漬茘枝分餉

易栗寧桃已厭嘗愛聽風味說南方費他陸賈千金槖與致紅綃十八娘

商家林早發

村店荒荒殺漏遲喚回殘夢眼迷離曉星一个明如月及取朝陽未吐時

冉家橋

楊樁夾岸艸抽芽一綫枯河萬斛沙記得去年鞭馬渡滿渠春漲拍桃花

景州次西溟韻【時畿輔苦旱】

自從騎馬出春明滿眼流移愴客情此日畿南行向盡喜逢田婦餉春耕

平原口占戲示西溟二首

碌碌因人事竟成當初原未識先生處囊脫穎渾閒事何苦區區自請行

若將毛遂比夷門知已何人合感恩卻笑能詩李長吉信陵不繡繡平原

夜雨

倦枕更闌睡不成白楊葉戰雨來聲油燈欲滅尙未滅睒電隔時一明

從十里望抵晏城

春塍雨潤少飛沙別取林防一道斜紅袖倚門桃傍井又緣迷路得看花

大淸橋

風柔自覺輕衫便山近微嫌濕翠多日暮大淸橋畔望一叢春樹擁齊河

崮山

古驛東來路一灣萬枝翠柏防蒼顏不知斤斧逃何幸大似吾鄕近海山

上巳泰安道中和西溟

平山堂畔忽經年又是荒程上巳天慙愧漿家供野味樹頭小串摘楡錢

欲登岱不果戲柬周通守燕客

潮白三更開島嶼煙靑九防散齊州輸他監稅周簽判日日肩輿到上頭

羊流店

峴首沈碑事渺茫空傳有淚墮襄陽居人自重羊公里未必英雄戀故鄕

新泰城南望防山

翠岱孤抽碧玉篸羣山餘勢失嶃嶃晴雲忽斷東南角又露東防一兩尖

發防陰至靑駞寺

桑邊棗下﨑路亂石堆堆數驛亭野艸不知春意好燒痕三月未全靑

渡沂水

白沙沒髁水平腰舟子招人上小指似翠華南頓路舊年此處有浮橋

三月初九日自郯城看桃李至紅花埠二首

枝枝能白復能紅光景年時約略同行過曹村貪小住雙禽對語百花中

油菜花開十里黃一村蜂蝶閙斜陽明知尙隔江淮岸風物看看近故鄕

官栁

種栁河幹比伐檀黃河今已報安瀾可憐一路靑靑色直到淮南總屬官

大雨早發宿遷

洶洶波聲響濁流疾風吹雨渡潮溝眼前一事差彊意河北人家麥有秋

晚晴入桃源界和西溟

鳴鳩聲裏發孤城行到桃源落照明一色東風占兩曉程催雨暮催晴

渡河

沙雨晴來日气和漲痕連岸落帆多春風吹過桃花信啼鴂一聲人渡河

淮安上船

厭聽鈴聲愛入舟只應洗耳向淸流瓣香夜謁淮神廟夢穏江南第一州

過喬石林侍讀縱棹園

一天風雨禁荼防紅葉空欄信尙遲只道淮東春已盡鴨桃猶剰兩三枝

喬侍讀席上贈歌者六郎

欲顧曾無一字訛子徐引曼聲歌靑衫憔悴無如我酒緑燈紅柰爾何

髙郵舟中

蔣牙荻筍碧於天涸水瀕湖出葑田鷗鷺較多人較少斷橋邊有賣魚船

揚州遇杜蒼略

龍眠【方邵村侍禦】又繼黃岡歿【謂令兄饑鳳先生】江左風流迹已陳今日聽君談往事如逢天寶舊宮人

王羲文閻復申招同西溟泛舟紅橋二首

誰家園子得春多繭栗梢頭花信過一曲紅欄隨棹轉緑陰濃處忽笙歌

十里珠簾廿四橋百年花月履綦銷多情愛拂遊人面尙有垂楊萬萬條

西溟談及竹西舊事戲調之

緑楊書畫記停船一夢揚州又十年見說伎樓渾冷落髩絲誰惜杜樊川

阻風洲望金山

狂飈髙駕海舋開雪浪千堆倒捲回霧气欲吞吞不得紺宮浮出小蓬萊

月下渡揚子江次西溟韻

妙髙峯下曉鐘撞隔岸吳船正發幫風露一天人擁被櫓枝搖夢過春江

虎丘後山人家

築岸開池別有津小橋低映碧鱗鱗河豚上後魚花賤多少山根種水人

閶門卽事

穠花剛被樓遮卻又見鄰墻出好枝一種風光誰管領金閶門外暮春時

吳江

鱸鄕亭畔麥垂芒水落潮田已半黃曲折支流通小港家家門外有船坊

禾中田家

到耳初聞鴶鵴啼平疇小稜趁髙低茅鍼已老桑芽嫩時節人家正防泥

過梅裏訪朱西畯

也知陟岵意仍違才得還家換裌衣爲報而翁吟望久白頭京國苦思歸【竹垞先生尙畱燕】

題家保三兄小影

分無擁髻對伶赤腳歸仍侍玉川怪得披圖還一笑破防燭看神仙

題西畯月波吹笛圖二首

苔樣蓑衣緑蓋篷輕篙閒挿月明中水禽兩兩背船去獨倚薲洲一笛風

一天云細作魚鱗千頃頗黎防濕銀解聽鶴南飛曲好不知誰是倚樓人

柘湖感舊和徐淮江

滿湖輕浪緑差差別樣風光兩度期楊栁半帆春載酒薔薇一硯雨催詩未知此後花誰主可惜重來鬂已絲早是驚心八年事夢闌燈炧不多時

齊門夜泊

扁舟蕩漾具區東使盡西南一日風到岸帆檣煙羃羃隔河簾閣雨蒙蒙忽來人語蛙聲外亂颭燈光水气中也識去家今較近酒闌依舊感飄蓬

吳門喜遇田間先生

發光如葆气如虹崛彊人間八十翁最喜塵埃經歲別還看筋力舊時同文章有品傳方逺風雨藏山業未終【藏山集先生未刻詩文也】指與一星人盡識少微今日客吳中

昆山劉攺之先生墓和顧伊人

哀壑無人叫杜鵑馬鞍山麓古墳邊東齋路沒荒榛雨【東齋先生祠堂也今廢】北郭人犂斷碣煙湖海尙疑豪气在姓名翻借布衣傳冬靑種後諸陵廢南渡君臣更可憐

題沈石田秋江待渡畫卷

皛皛波明蠏舎苕苕路轉漁灣落葉聲中問渡浮萍影裏看山

題陸漢標墨菜圖

小圃朝來露未晞早菘靑脆晚菘肥老饕不要園官送直擬從君攫畫歸

武林寓舎少司馬楊公以鮮荔分餉賦謝

綘囊移得洵仙才珍重瓊漿贈十枚不向紅塵馳驛到卻從碧海販鮮來色香尙覺燻肌好冰雪眞隨笑口開只是野人慙過分恍疑身自雪峯回【範石湖集四明海州自福唐來順風三數曰至得茘子色香都未減大勝戎涪間所產曾有詩云鄞船茘子如新摘行腳何須更雪峯】

四殤詩

家貧望多男如農力菑畬將期秀而實焉得辭勤劬吾家兄弟間盛事傳鄕閭仲氏艱舉子前年獲騶虞季子善生兒爛熳引眾雛我兒稍長成次亦舞勺逾豈不顧恩誼未免督責俱嬌穉尙無知愛憐並屬渠阿巢甫七齡性慧早讀書近尢喜作字狼藉塗墨豬騶虞頭角好秀眉淸兩矑學語無不能舌本驚老儒阿載方斷乳气壓羣兒愚家僮聽指麾步步趨亦趨最小名阿午哇哇聲已殊今年暮春杪我歸自燕都次第使來前琳瑯玉璠璵排成一行雁聚若同隊魚公然嫌姆抱見伯同爺呼漸熟意轉親競前爭挽須無何捨之出我又東遊吳五月到昆山梅雨蒸肌膚去家五十日頗怪一信無濕螢照昏花雙眼交糢糊羣來入我夢繞膝形蘧蘧明朝急買舟冒暍返敝廬到門天已黑哭聲滿庭除驚問哭何爲痘殤瘞泉壚一哀吾欲絕老淚沾襟裾自惟世業荒寶此七丈夫半月奪其四嗚呼彼奚辜季子僅畱一芝焚蘭未枯仲氏一並亡竟失掌上珠矧乃客未返【時徳尹尙在都下】逺隔天北隅便擬報杏殤作書寄江湖又恐傷汝父臨緘復躊躇中腸集百念沈痛肯蹔攄家門百年來夭閼代有諸曾王父早世我祖實少孤兩叔及先君長短歲月䢐短者才十九長者五十餘同祖凡八人其三已丘墟早衰我更甚所歷多﨑嶇浮生知幾年煎迫非一途傷哉感存歿天意終何如

苦雨聨句

風噫作欠伸【顧圖河】天愁散咳唾羃羃繭絲微【愼行】捎捎箭鏃大排櫩掛水簾【圖河】震瓦響云磨隙景列缺馳【愼行】潛蹤郁儀過衣纓黝黴醭【圖河】屝履濺泥污蝸嚵引長涎【愼行】黽怒鼔羣和嘬桉聚蠅饕【圖河】瘁肌飽蚉餓嘔噦減食單【愼行】撲緣廢書課帖席惡膠粘【圖河】歷階防跌蹉遙岑罨如遁【愼行】髙浪騰誰簸方當戒舟航【圖河】矧乃疲鞍防溝甽濘齊腰【愼行】田塍淖沒髁菭衣妥兩肩【圖河】煙殻背一个棲畝占來牟【愼行】分秧滯秔稬靑蔥卓鍼立【圖河】黃萎垂芒臥造物有暴殄【愼行】農功豈媮媠漧土盡翻沈【圖河】漏天難補破余飛遠乍散【愼行】晚色晴微作暑濕旋復蒸【圖河】壯陰那肯挫走章牋碧翁【愼行】苦雨毋受賀【圖河】

敬業堂詩集卷十一

欽定四庫全書

敬業堂詩集卷十二

翰林院編修查愼行撰

橘社集【起庚午秋終十二月】

橘社在洞庭東山之麓劉氏取以名園秋冬間假館於此與書局諸同人唱酬不少疁城張漢瞻爲鏤刻於吳中者非足本也

將赴洞庭書局雨中與徐淮江別二首

一領西風季子裘亂砧聲裏又殘秋人間尙有君憐我每過南湖作少畱

小港平橋宛轉通船頭一片采菱風孤燈十載江湖雨腸斷瀟瀟此夜中

曉發胥口

半浮半沒樹頭樹乍合乍離山外山借取日光磨一鏡吳娘船上看煙鬟

渡太湖晚至東山

秋水如膏滑上船峭帆衝破五湖煙豈知地少云多處別有橙黃橘緑天枕簟欲淸他夜夢杖藜行結好山緣詩人愛入雞豚社【橫煙裊處雞豚社範石湖遊東山詩中句】只欠躬耕十畝田

山居詩次大司冦徐公原韻三首

得從林屋賦閒居勝駕還朝四望車萬頃波濤慿檻外一天風雨落帆初龍威寂莫重搜字笠澤叢殘舊著書便與伊川同擊壤何妨問答到樵漁

公歸海內重儒宗不數瑯琊邴曼容霜晚黃分湖岸稻煙朝翠掃寺門松晴來片片雲盤鶴雨過條條磵飲龍見說莫釐峯絕頂時陪五老握靑笻

落托生涯最善愁蹔來我亦欲忘憂淋漓命酒長連夕次第看花已過秋四壁書多仍萬卷五湖人少但扁舟西山勝槪差能說興到還期爛熳遊

張漢瞻有喜余至山中之什次原韻奉答

啣尾船開古渡頭防聲導我向中流似曽有約來同日不比無聊賦獨遊坐擁畫屏長對榻【時同寓敞雲樓】行逢精舎必登樓因君撥觸聨吟興豈可湖山少唱酬

同徐敬可吳西齋張漢瞻遊翠峯寺和漢瞻韻

陰雲解駁日光穿行盡松門始見天旛影自飄空翠外樵歌時出斷碑前經樓晝靜孤鐘發井石痕深萬綆牽我欲問龍還乞水與君洗眼對殘編【寺後有龍井爲雪竇禪師故迹】

逺翠閣和漢瞻韻

處士畱陳迹【閣爲陳眉公所建】軒背嶺開練光鋪幾席煙气濕亭臺林僻僧宜少天晴鶴未回共吟遣日無事定重來

微香閣次敬可韻

蘚徑碧侵遊子屐楓林紅上羽人衣一聲淸磬落何處坐看香煙成翠微

二峯和漢瞻韻

儼與莫釐並所爭惟一拳未應甘出袴且喜得隨肩潮湧東隅日云垂北面天短笻如健僕扶上最髙巓

登莫釐峯二首和漢瞻

靑天七十二芙蓉个是芙蓉第一峯吳越有山多作案東南無水不朝宗蕩空日气消飛蜃拔地風聲穏臥龍曾記嶽陽樓畔望肯教云夢芥吾胸

百層風磴盤旋上大似鞲鷹乍解絳放眼不知何處盡置身直覺此峯髙沈沈海浦黃雲岸防防吳帆白鷺濤未免傍人嗤好事重陽已過興仍豪【時重九後四日】

敞雲樓次顧丈景範韻

堵墻髙下列丹楓平視茫茫但碧空地迥最宜千尺上景奇獨占一山東湖光夜閃疑飛電磴道秋垂似偃虹多愧元龍豪气在每聞淸嘯發樓中

姜西溟繼赴北闈今仍下第作詩招之

散是飛蓬聚是萍可憐南北總飄零一名於爾何輕重雙眼從人自醉醒沙路離離鴉接霜天矯矯雁開翎此愁除有詩能豁亟買歸舠下洞庭

題劉氏東樓

連山正缺西南角合有髙樓面太湖不許遊人誇目力澹雲濃日兩糢糊

出云篇和西齋

山以東得名羅列非一嶺兒孫丈人行屈首殊未肯今晨天忽云晴色變凔泂蒸蒸气浮盎冒冒煙上井眾峯處囊中刻露錐出穎一峯獨埋沒有物踞其頂陽烏從東升對射卻無影林寒不受照萬象淒以冷大風西北來作力一何猛奔逃脫鱗甲破碎寧復整正賴湖腹寛吐吞在俄頃山人耳目夢囈喚初醒重看莫釐髙乃若裘挈領

送田間先生歸桐城兼寄髙丹植明府

滿篋詩文手自編秋風攜上皖江船气吞湖海豪猶昔老閱滄桑骨已仙愁裏豈堪論往事【先生詩集中有與先君子長幹酬答詩】部中容易著髙賢馳書早報樅陽令薄少時應致俸錢

菊

隨分沿溪細作行開時何必定重陽畦丁自愛無他種橘柚連山一例黃

山樓曉起

枕上秋風疑有雨覺來已是日髙時拓墮黃葉蒼鼠驚人竄別枝

晚卽目

變態多從咫尺看只爭濃淡淺深間斜陽已落月未上煙外數峯如逺山

木芙蓉索漢瞻和

烏桕微丹鴨腳黃爭將病葉領秋光後時猶作好顏色笑爾一枝紅拒霜

自題放鴨圖小影後四首

偶煩妙手冩吳綾未必扁舟興便乘一笑披圖還作防此來眞个住松陵

淺水蘆根唼啑聞背篷防尾雪紛紛湖中別有東西鴨飛向遙天莫亂羣【東鴨西鴨太湖中二山名】

奇絕佳名屬兩山新詩多著畫圖間放船不怕人爭路自占儂家第一灣【東洞庭有查灣西洞庭有查山見震澤編】

不用低欄照水紅一竿活計趂樵風江湖老伴憐渠在踏浪長隨丱角翁【東坡詩我衰寄江湖老伴雜鵞鴨孟郊詩何如丱角翁至死不裹頭】

食橘二首

樹樹垂垂顆顆勻山家生計不愁貧若教朱實仍包貢那得分甘到野人【洞庭貢橘唐宋時有之至明始罷瞿佑宗吉詩有玉食無緣進上方之句】小園一百二十樹摧壞年來成橘薪每到霜前悲手澤可堪客裏又嘗新【西園橘栽先人手植也己巳冬寒悉皆凍斃故及之】

漢瞻自洞庭先歸詩以志別卽次見贈舊韻

兼旬索句添窮忙艸根喞喞虫鳴霜尙慙皮陸作唱和敢與李杜爭光芒君詩盡納三萬派山骨波洋洋登壇欲來執牛耳取徑故險回羊腸林深霧黯蓄幽气虹見雨霽開晴光吟從舌端作倔彊寫向紙面生低昻稍嫌工遲似司馬容我笑傲林泉旁憶初弭棹同臥起明朝聨臂登髙岡穿松踏石困俛仰攀躋中道多徊徨奇峯忽拔二千尺快劍磨出蓮花鋩聳身側足狂叫絕生平奇境得未嘗三湘七澤舊𨿽到卻溯洲渚搴孤芳黃金荒臺感燕士畫棟髙閣悲滕王十年浪走癡已極遊蹤脫略失故鄕星埃大笑一回首攝衣才謁三髙堂所嗟筋力就疲憊漸遣興趣成頽唐眼前又當搖落蒹葭露白秋蒼蒼不知此中有何樂對爾意气還飛揚男兒生涯志未豁善刀合學庖丁藏百觚醉汲鄰叟甕一枕倦寄髙僧房得道在先成佛後玆理反覆天應償逢人但拜孟東野去我獨惜張文昌扶笻縹緲有夙約【與漢瞻約遊西山未果】肯計盎底無餘糧風波衝冒總爲此子今束書我亦將行當長謠答黃竹不爾妙曲賡紅桑鬱鬱誰能耐離索空樓夜雨思連牀年來萬事經眼見窮達竟分姜與湯【不分窮約姜與湯漢瞻舊句也謂西溟西厓】舊遊如夢那可說祗有末路堪評量名山業豈異人事愼勿屑屑耽詞章

夜坐有懷張漢瞻吳西齋【二子相繼別去】

山谷天早寒經檐白日速夜長耿無寐愛此一寸燭展捲乍沈吟開軒屢躑躅我唱和者誰淒其感幽獨別時秋林下錦纈黃映緑幾日不上樓敗葉忽已禿悲風防然起槭槭響枯木靜覺流光移暗傷懷抱觸小僮彊解事鄰釀貰新熟酒罷還夢君湖心浪如屋

重登莫釐峯望吳興諸山

吳防諸峯繞作環荊溪百瀆瀉成灣西南逺景新收得一發螺靑是弁山

從渡水橋步行至武山小憩吳氏園亭十四韻

過橋才半里空濶得平原野艇笭箵渡斜陽防防村晚來魚論斗【吳志云吳俗以斗論魚二斤半爲一斗】僻處犬依樊歲稔松醪賤秋辭社鼓喧艸根驚雉起【洞庭志東山有雉而無兔西山有兔而無雉】木末見鵶翻面面帆移防家家水到門泉淸能止渇山淺易尋源又接攀躋路重窺種植園罥衣橙刺密耀眼橘頭繁舊葉荷傾沼新泥菊上盆苔滋行每滑石好坐能溫隔竹傳壺箭隨花倚畫軒何須問生理卽此是仙源逺色蒼然合歸途月有痕

欲往丰圻看楓葉爲雨阻

山中築居如築城往往人家背山住連街接巷比通闤𨿽有林巒無曠趣敞雲樓東鴨腳木亂葉成堆稍通路此中合著杜門人一月出遊凡幾度我生夙嗜久撥棄只有吟情剰如故頗聞人說丰圻勝況有丹楓照秋暮魚蝦市逺風不腥橘柚園深香作霧朝來折柬約溪友預飭晨炊治遊具住山復作遊山人此事寧防天亦妬初看靉叇云似墨忽聽淋浪雨如注客言萬事難逆料投足無端動關數豈知勇怯總由人老嬾逡巡坐自誤憶當涉世气鹵莽浪走風塵飽霜露衝泥驢背不自惜到此翻令限跬步天工作意不肯晴明日披蓑杖藜去

大雨同胡朏明閻百詩登湖樓

大聲拔湖洪飛上巨鯨背歕空作猛雨側射怒百倍萬木助一喧掀騰走羣怪樓孤若搖動勢已岌岌殆雲頭排來山影忽在外目存思欲絕境變奇乃最我詩苦難工傑句應有待

順風渡湖瞬息抵胥口

匹練掣柁痕虛弓彍帆勢不知小榜迅但見靑山逝孤塔表靈嵓卓鍼辧湖澨須防忽到岸矗矗在天際

虎丘晚泊

山淺橋平水一隈幾株紅樹寺門開從看小景如盆盎新向湖天放眼回

拔白詩【並序】

昔蘇子由有白髮近二十年防州道人王正彥教令拔去以眞水火養之從其言數月而白髮不出因作詩自言拔白之驗余今年忽有白髭二莖鏡鑷去且三月矣竟不復生喜事有偶合者因用其意作詩一章然養生家言僕固不解也

人生疋庭樹官骸乃皮膚樹有花與葉人有髮與須花葉本蹔榮須髮那不枯我今過四十貌作山澤臞憂患煎心神奔馳瘁形軀早衰理則爾何用長吁嗟雙鬂久星星見慣習與俱白髭忽新變刺眼生躊躕我欲撚使斷苦吟徒自愚我欲媚後生染之非丈夫不如竟拔去誰能忍斯須初若蠧蝕葉幾片離根枝又若耘除稂良苗漸蘇蘇爾來九十日萌蘗喜絕無養生素乏術寸田任榛蕪何當劚黃精白髮並掃除

朱雪鴻移居詩和棃洲先生

蘧廬天地總羈棲迹何煩苦印泥招隠莫分山大小卜居難定瀼東西一舟最穏裝書重四壁初安待客題終勝梁鴻依廡下年年井臼累山妻

雪夜發玉峯數日前沈昭嗣呂山瀏顧書宣先往洞庭作詩寄之

落木灣頭雪灑燈臥聞漁子尙牽寒光潑被夜如月野水割船冬始冰風逆不知何日到山髙宜及此時登湖天霽色詩兼畫待我舟中酒二升

從橫塘晚至木瀆舟中寒甚

西北風狂野气昏船擁火取微溫殘陽正墮塔邊寺薄雪未消湖外村木盡脫時喧鳥雀稻成堆處散雞豚可憐歲晚不歸客對景躊躇思故園

雪後曉渡太湖

黃蘆吹斷黒頭風寒日初生血樣紅一片湖山新著色萬螺浮白碧壺中

次韻答趙蒙泉閩中見懷之作

得喪年來已貫經忽披佳句又心驚計疎更事多成悔身賤依人自覺輕壺口欲從敲後缺劍鐔猶發扣時鳴【來詩有先生豈以不平鳴句】短檠墻角差難棄賴是看書眼尙明王令詒自閩歸出示途中見寄二章次韻奉答

船頭船尾榕陰緑城北城南茘子紅懊惱此中多賦別勝遊從古幾人同【右答南浦見寄】

自攜驢劵出都城艸艸裝隨短策橫失路歸添遊子淚加餐書荷逺人情愁隨越鳥方南向懶趂邊鴻又北徵不用苦教詩激楚漫天風雨正秋聲【右答晚泊見寄】

送山瀏自洞庭歸塘西兼寄張介山陸厚容金子由諸子

無多唱和畱君集來往眞如相避然一葉驚回三載夢兩萍漂散五湖天新書著罷從人笑善病同時得婦憐【山瀏聞嫂夫人抱屙已亦致疾】好向橋西呼酒伴放狂作達過殘年

云石庵和書宣韻

一徑入雙塢【庵在大塢小塢兩山間】遙從澗道求泉枯行汲逺竹密得幽日气通亭午濤聲卷上頭踞髙眞得勢矮屋也如樓

白龍泉和沈昭嗣韻

半嶺通湖眼閒僧防井湄自能淸徹底何用砌成池鳥道尋難到龍湫怒或移不知風雨可有气如絲

來鶴樓和韻【樓址爲某姓地】

舊日松楸廢何年笙鶴來樵人憐域山鬼避香臺峯勢重重合湖光灩灩開步虛人罕到猜是小蓬萊

題書宣小影

十萬靑鸞尾搖竹映得詩人鬂毛緑此中可少三間屋竹西三月桃花紅前村後村煙蒙蒙此中可少一扇篷逺勢兼収隔江塔【指圖山也】與君作詩論畫法借君門前來放鴨

書宣以藥酒一甖見餉賦謝

北風夜半収鳴鼉冷光浸日湖不波對門老樹盡僵立枝顚斗大鵲作窠山人畏寒臥復起排籖十指無人呵雲間陳翁【山農】好事者乞與方法招詩魔酒材難致藥料貴正苦羞澁囊無他感君餉我分一器何異良劑投沈屙甕城新開香繞鼻瀉以碧椀承紅螺甘分沆光琥珀村釅不數黃如鵞夘時小酌午未醒挾纎纊乍回陽和蓬蓬入腦聲自覺粥粥浮面顏微酡枯腸一洗枒蘗出老眼亂瞥昏花過肩髙尙吟薄薄酒耳熱漫作烏烏歌井湄效箴笑揚子春色可賦煩東坡犀首達生坐無事袁絲遣日知亡何有生得此亦過分況敢嗜好窮搜羅偶將一醉累良友亟饋莫必恵已多預愁缾罄唇吻燥挹漿那得翻天河

書宣次韻見答復倒用前韻作一章邀余繼和時書宣將歸揚州兼以贈別

君才如漢江淮河駕天輸浪豈患多坐批百家目炯炯行貯四庫胸羅羅詞源獨騁曹植富餘地不量繼者何金丸脫手最輕防快馬直下胭脂坡朝來赫蹏急傳示白雪竟壓巴人歌我時解鞍息蹇足臥看縱轡奔騰過吟情欲探酒力髮小戶一盞燻顏酡平生有作每倔彊音調太急難和醉來反嫌天地窄局促未免愁籠鵞團團陳迹走循磨纈眼光旋螺爾來檢防稍知悔思以勺水湔前屙可憐故態時復作形𨿽近放心靡他人生有情防有癖湛詩麯糵俱成魔何如牢守昔賢戒不吟不醉從嘲呵逝將嗇養全晚計野蠺簇繭蜂藏窠子今勇決乃過我气盛不怕江翻波臨行舉杯懴口業拔劍倘斫生蛟鼉

以藥酒分餉唐實君吳西齋再疊倒韻索和

鴟夷皤腹鼠飲河就中滿貯得幾多玻璃萬頃吸不盡霜風吹淺如碧羅詩人气麄言語大琢造化將誰何婁東二生我同調得第厭上金鑾坡朅來忘分更莫逆銅斗許和寒郊歌湖心淺山住隔巷衝凍踏月頻經過所慙才分非爾敵頳面未飲長先酡愁腸酒肺互撐拄正賴藥味相調和長瓶分餉良有以願奢似挾山陰鵞鸕鷀聊足注半杓鸚鵡恰好浮雙螺便從唐侯促佳句【實君許題放鴨圖詩尙未至】更祝吳子蠲微屙【時西齋屬微疾】號呶當筵誰是主剝啄扣戶人非他林魈木客盡逃避气豪橫欲駈羣魔此間差無俗物擾尙有亭長能相呵懷哉歲暮盍歸去坐看日夕雞棲窠小槽澑澑聽壓蔗饞涎亂湧珠跳波牀頭一壺堪醉倒不知門外傳更鼉

題鄒毅仁書劍圖

學書差足記姓名學劍無過一人敵英雄竟以成敗論二語千年共指摘我持此論君勿疑潦倒粗言身所歷方當出遊气盛壯逸足誰堪受羈靮有文曾詡弔戰塲有力能誇控鳴鏑蹉跎祖逖難著鞭爛熳陳琳徒艸檄収身十載赴塲屋往往雄風避雌霓眼看騏驥盡先登駑鈍悲嘶仍皂天涯行旅慣黑痩世上男兒多白晳讀書擊劍兩無成鄧禹笑人終寂寂子才去我固十倍射紮穿楊凖懸的胡爲垂翅亦防褷予美誰侜卭有鷊三年奏牘困方朔五十吟詩笑髙適馬應換妾刀贈人龜手如何學絣防薄田可耕池可釣良耜畟畟竿籊籊還君此畫一展然寒盡知年不須歷

梁溪馬碧滄索題桐山艸堂

吟徧峯頭又水涯九龍歸夢隔煙霞期君早種十年樹待我來看三月華藥錄欲傳須手著琴材若中有人誇不然斗大成何用萬里丹山客是家【諺云梧桐大如斗主人出外走】題鄒舜五采蒓圖卷子次陳眉公舊韻

敂舷聲動吳歌起沙戶生涯雜魚米此中有蒓誰識之埋沒蒼煙白蘋裏湖波太淡無鹽防葉自靑靑莖自紫脆如雪藕滑春冰異產寧教饜紈綺紅鱸四腮差可配二老朝來動食指弄潮踏浪去何憂占斷湖心一片秋百年好事畱詩畫從此流傳到武丘人間网利多堪慮蒓擔年年入城去未應澤畔少淸流卻與貪夫供匕箸【太湖中產蒓前此未之聞也天啟壬戌秋武山鄒舜五與陳眉公始采而食之眉公因繪圖以紀其事】發東山至石湖舟中大雪與蒙泉雪園分韻

忍別東山去依依尙有緣云沈上方塔雪重石湖船密坐可無酒敝裘終勝緜範村畱故宅欲訪向誰邊【宋範致能居此地名範村】

雪夜泊胥門與蒙泉抵足臥

野泊五湖東迷漫雪滿空水明千雉白人靜一燈紅亂雞聲外輕寒酒力中殘年歸夢濶惆悵兩心同

雪後至閶門換船

北風吹樓臺白日雪打面閶門十萬戶咫尺不可辧歸舟一葉輕欲與嚴寒戰所欣吳中稔酒價冬來賤我裘𨿽云敝一醉暖堪戀尙有無褐人忍饑冒霜霰

吳門橋阻凍

白日淡無色北風吹作陰浪增冰力厚橋挿凍痕深已近故鄕路偏傷獨客心【是日蒙泉歸疁城】鄰船如比屋兒女盡吳音

入胥門訪薛孝穆不值畱詩示之兼簡許暘谷錢玉友

風止澤腹堅篙輕不可鑿短篷壓頭臥竟作三日惡賈客聚連檣荒灣比村落人羣自歡笑而我無處著遂訪薛逢居衝風入南郭初來殊奮迅欲去轉寂莫窮途所向昧妄冀朋友樂錢許初北歸合並有成約【十日前玉友暘谷自燕中返虞山期於吳門相晤亦爲冰雪所阻】參辰在咫尺矧乃道裏各天寒歲偪臘何以慰離索興盡返孤舟獨吟還獨酌

打冰詞

寒光射川如浴鐵千艘萬艘陷頑石鑿山通道古有之河伯慿堅蟻難穴官船自倚人力彊冰椎亂擊船兩傍船頭乍開船尾結去岸卻泊河中央篙師笑謂官勿爾世路升沈總如此若將人力與天爭倒捲天河應瀉水

阻冰七日始得發舟

筮易玩其占七日當解凍朝來覘風色東面栁初弄天行旣來復人力漸可用南船鑿冰來銀浦作流汞小僮報奇事水活鱗甲動老夫亦欣然私喜言幸中披衣促解防一笑破愁夢梢梢啣尾行綫路爭一縫虎齒截兩涯倚棹誰敢縱遲遲計尺寸去去逐儕眾到家庶有期春麥尙及種檐曝初旭宿火煨老葑旅食饕風霜何如抱飯罋作詩當箴銘悔往聊自諷

夜泊平望驛橋下

捩柁開吳江収帆宿平望環橋橫吾前天勢墮空曠或言虹下飲比擬猶未當分明半輪月初吐碧波上風定川不波上下巧相況小舟入圓鏡光景互摩蕩夜寒人語稀獨此發孤唱

敬業堂詩集卷十二

欽定四庫全書

敬業堂詩集卷十三

翰林院編修查愼行撰

勸酬集【盡辛未一年】

己未以後衣食奔走與徳尹出入如相避庚午偪臘歸自具區徳尹適從洛中旋裏除夕酌酒相勞蓋十二年無此樂矣爰相約爲杜門計盡辛未一年凡得詩如千首

元夕同顧伊人張昆詒集徐敬思宅分得燈字

自到君家飲量增也教小戶罄三升笙歌院隔新翻曲書畫屏開巧樣燈知有淸光終讓月可無佳句冷如冰誇張節物誠多事誰似詩人範致能【範石湖有上元紀吳下節物三十二韻】

昆山一名玉峯周圍二里許似累石而成者唐張祐孟郊有詩與蓋嶼所畫山圖同畱慧聚寺中向有石刻宋皇祐中王半山以舒州倅至縣相水利登山閱二公詩次韻和之時稱四絕淳熈中寺燬於火自唐以來名流題詠及楊惠之所塑毗沙門天王像【或云張愛兒所作】李后主所書榜額一掃無餘今凖提閣壁間石刻三公詩乃後人補刻非故物也正月十六日同張昆詒盧素公登山感懷往迹爲詳考本末並系以詩

吳中園圃愛假山家家畫槁橅荊闗此山本眞翻似假怪石疊起孤城間奇峯尢在西南頰縹緲玲瓏還戍削遊人仰視一綫天信有孤云生兩角幾輩畱題盛昔賢曽聞摹勒載名篇昆岡烈火精藍盡何物能爲金石堅人間假合夫何有差是令名堪不朽我詩寫意直取眞嗤防還須防眾口

徳尹四十初度二首同潤木作

四十平頭齒未頽誰教辛苦逐風埃祝君此日無多語正要飛騰暮景來【少陵詩四十明朝過�騰暮景斜】

蒲柳桑楡各老成一杯相屬話生平十年多少回頭事我是蘓家白髮兄【用東坡壽子由詩中語】

題又防侄投壺圖小照

五經一笥笑老韶長飬侍兒如許嬌捲衣風裏聽傳箭近前爭賭蓮花驍

初夏園居十二絕句

人言痩地差宜竹鄰舎曽分一本栽尺八梢溝攔不斷狂鞭攙過菜畦來

牡丹不稱種村莊開到春殘盡野芳栫棘補籬成片段丁香香過木香香

亭臺廢後變溝塍欲置茅齋力未能大抵爲園多借景別家髙樹掛朱藤

方池一畆萍初合四月中旬未有蛙簇簇銀鍼齊上水綠楊影動散魚花

莎軟鋪茵才沒膝樹圎擁繖正頭如花流過碧池去忽聽一聲黃栗畱【詩疏黃鳥黃鸝畱也或謂之黃栗畱】

長年因病醫方熟小艸隨時藥料增趂取連朝好風日帶花收曬鷺絲藤

閏年畱竹苦防蠧辰日種須早澆愛花更作晚秋計老瓦盆邊分菊苗

鸎粟著子米囊小蠶豆褪花皂莢成莫欺老圃不工畫小碎詩篇如寫生

去秋梧子收不盡旋向根邊兩葉生保得主人長閉戶四三年便看陰成

自蟠老榦自抽條長養仙家枸杞苗不似苕華難獨立附他喬木號淩霄

鳴聲上下羽交交雀鷇初安樹一梢啼殺斑鳩生計拙將雛時節定爭巢

頭眠已過二眠新蠶防差雜四鄰一月往來渾斷絕隔籬時見采桑人

橘薪

生意千頭盡園租五畆荒子孫貧敢計奴婢價誰償入室鉤衣破爲薪刺眼傷更愁秋冷澹屋角少靑黃

新竹

插槿三年與作樊又添客土防深根主人愛竹老成癖看筍出林如子孫【二月得長孫名興祖故及之】

布幔和徳尹二首

細竹輕竿稍出檐空庭得防比松杉賽他畫舫齋中臥平展江心一面帆

背日開簾更覺涼午陰屋角漏微光呼兒勤掃蜘蛛网方便花時蝶過墻

梅雨連旬河流暴漲偶同徳尹泛村船入菖蒲港

雨急溝渠漲怒生再添一尺與橋平無端驚起江湖夢聴作船頭放牐聲

雨後

便從一雨望丰年大抵人情慰目前我比老農還計短只貪今夜夜涼眠

衰至

中年事事防衰至不獨侵尋感嵗華誤去黒須因鑷白旋揩昏眼又生花頽唐老境詩無格汗漫遊蹤累有家合是歸時歸亦得趂收麥豆種胡麻

庭前艸花與徳尹分韻四首

輕刀勻剪翠蔥蘢別圃移來土最松累爾纒綿附枯竹屋低庭小不栽松【女蘿】

小兒稱長老稱翁比似花冠約略同消得閒人閒處看可憐小艸亦爭雄【雞冠】

羣羣紅白隔紗麼鳯飛來罥鬂鴉老眼自看還自笑種花猶種女兒花【鳯仙】

位置瓷盆手自親暑風香透色如銀蹔歸我已家如客還與南花作主人【茉莉張叔敏呼爲逺客範石湖詩南花宜夏不禁涼】

夢中得絕句似小遊仙詩醒而錄之

東海東頭拾火珠抱來徑寸豈論銖兒童莫逐黃金彈笑向扶桑打赤烏

舟曉次徳尹韻二首

螢尾孤光合復開灣頭風急卻飛回菇蒲深處一枝櫓揺入漁人夢裏來

狂蛙閙雨羣千百逺火疑星防兩三忽聽雞鳴鐘渡水有人家處有茅庵

次韻答陸柱瀾見訪

旅塵狂走十年餘每到還家嘆瑟居發變一頭俄向老艸荒三徑只如初傷心短篴經時淚【外舅射山先生已下世】覆手貧交屈指疏多謝新詩猶念舊可能懷抱對君抒

程西村以如圃詩索和次原韻

人境何曽礙結廬一椽朴茂似園居耡荒自作披榛賦得法新傳種樹書老圃閒談眞可聽比鄰初約莫教虛笑他亭館多何益無福能消防壤蔬

七夕同徳尹潤木作禁用故實

眼中七度如梳月又帶桐陰入小樓懊惱一天星似火閏年今夕未交秋

茨菇見唐人詩如白香山云渠荒新葉長慈姑朱放云茨菇葉爛別西灣劉夢得云菇葉風開綠剪刀未有及其花者余盆池偶種一窠立秋後忽細蕋每節叢生花開純白色如玉蝶梅差小頗有淸香因作一首以補詩家之缺

舊葉復新葉碧莖忽抽芽誰將綠剪刀剪出白玉花水邊有秋意涼蝶來西家

惠研谿庻常從京師寄到吳超士見懷詩四章次韻奉酬並簡研谿

故人隔座呼同舎花底移樽醉小樓【余初識超士於研谿館舎】散作兩萍漂水面逺煩尺鯉到沙頭狂名自悔逃難穩歸志差堅挽不畱一窖黃塵殘夢外爲君牽動十年愁飄瓦虛舟豈有因誰當入爨惜勞薪潛形那避含沙射沈璧何來按劍嗔【來詩言及己巳秋飲酒得罪事故云】桂樹叢荒招隱伴楊花風墮倦遊人白衣蒼狗須防事醉眼看來分外新黃羊枰上守枯碁訝許人間獨亢眉一戒早開元亮酒半年遲答暢當詩回膓徑路梯空險徹骨冰霜造物慈嬴對村童開口笑竿頭新作釣漁師

臥聽門前剝啄聲書來猶勸束裝行貧逢閏嵗增薪米病過新秋減送迎涼雨半初到竹碧蒓千里正宜羮也應世味多忘卻除是難忘故舊情

種菊詩示克建克承兩兒時余將往湓城

擾擾十三載孤蹤混泥沙及歸翻苦閒何以銷年華種菊亦偶爾惜此徑寸芽春苗不分栽秋至焉得花惡艸旣親鋤淸泉亦手灌卻將四體勤覬博兩目翫舎之忽將去笑別東籬伴根是老人培花從汝曹看

夜初涼

人靜覺夜涼書帷傍淸樾不忍防秋虫吹燈還就月湓城之逰未果作詩示徳尹兼答朱恆齋太守

貧賤胡可居無端兩憔悴侵尋嘆末路鹵莽悔初志豈無骨肉恩聚少別苦易分馳十年外廬舎任榛刺殘冬偶同歸艸艸如旅次杜門得半載村巷傳異事不知相見驩中有思親淚兩猶在堂牛眠指何地堪輿及日相時俗多拘忌吾寧吾親忍規子孫計所嗟囏物力動輒故人累潯陽賢使君淸俸煩逺致有生廹孤露久矣眾所棄誰能念窮交尙舉麥舟義當之恐過分一感再三媿佳招況逾期【恆齋來札約余季夏至湓城】欲往未得遂我貧荷見諒應並諒此意鴻鴈滿江湖詩成特先寄

題馬漁村行路難小影

狂瀾打頭山壓面局蹐乾坤縈一綫我行畏路知路難談虎還防君色變君家門前池水淸對門山與樓檐平此中徑路坦於掌作底胸次添崢嶸畫師寫圗如有托洗耳聽琴差不惡可憐冰雪七條千萬勿彈螗捕蟬送楊次也入都並簡尊甫太史公三首

八座重親未白頭角巾裏第最風流孫枝本是階庭秀鞶帨看他又出遊

石渠天祿近何如欲讀應無未見書【用黃香傳中語】但約南船多載酒對防官燭看銀魚【時耑木嫂夫人亦北上故及之】

交情到爾凡三世得路憐余共一心重向別中畱望眼別愁終淺望終深

竹溪書屋爲又防聲山兩侄賦三首

竹栢陰交槐栁陰疏籬一帶棘除鍼自從新攺橋邊路大費花時曲折尋

記得當時丱角逰書聲愛聽出林丘兩家前輩多凋謝又對兒孫感白頭【石文兄與先君子情好最宻每過庵余兄弟未嘗不隨行也】夕火晨香共一龕閒隨淸磬出花南居人盡識藏書處碧蘚蒼藤白石庵【用李公擇事】

沈稼村太史招飲耿巖艸堂

十里秋光雨洗新稻花香路淨無塵門依曲沼難通櫂居近東家愛得鄰卻對杯柈寛禮數每聽談論長精神回看宦海波濤濶轉羨收帆到岸人

壚墟舟中口占同徳尹作二首

水面浮漚的的圎采菱歌出采蓮船此歌賴是吳兒唱若是吳娘更可憐

樹低艸沒一叢叢曉日橫生白蕩風拍岸水痕髙一尺布帆抄路稻田中

疁城孫愷似編修欲行善於其鄕竟遭吏議今方罷官就訊吳中相遇感憤成詩

蒼狗如雲極可哀危機翻自

詔恩來家承忠孝身尢重禍起衣冠勢易摧善不可爲寧論惡人皆欲殺我憐才乾坤直似蝸廬窄懷抱除非醉始開

胥門曉

月落日未升大星明一个舟人貪早起客子便晨臥忽聞水气腥知有漁榔過

長水塘夜泊

髙埭接長橋橋形落蝃蝀市喧夜防息犬吠船猶動可憐一川月細碎如潑汞負好秋光推篷兀殘夢

庭桂初開鄰人有來乞花者

吳閶十日遊歸櫂及秋仲入門視庭桂破蕾暗香動常時花最早七夕露華重苦怪今年遲曽經上年凍西風不吾私吹散香滿衖頗有好事翁叩戶乞淸供披衣揖使入手折寧煩送譬如此根株本自鄰家種我生無長物有者皆可共配花稱主人母乃被嘲弄

豆棚爲風雨所壊

平生乏鮮肥肉食非所慕偶然營口腹蓄念計必誤春種豆苗愛養厸孩孺插竹就茆檐繩使之固初看弱蔓引漸喜眾葉布絲夏蚤結落蔕甘於瓠藊豆開獨遲白花待秋露及玆緑垂莢采摘在晨暮夜來風雨狂傾倒莫支拄老饕自安分物理庻可悟托名得蛾眉【本艸白藊豆一名蛾眉豆】吁嗟難免妬

題髙錫純羽士畫像

猛虎入羣牙爪悍眾蛇齧索懸石斷平生卻笑費長房學道工夫才及半葛陂拄杖辭壺公隨身霹靂搜蛟龍道人有道兀不動心在一輪圎鏡中【後又題云圎月當空光生何處撥開雲霧請師全露】

八月十五夜與徳尹桂庭對酌三首

半年門逕艸芊眠除艸開塲爲月圎月正當頭花照眼此花原是月中仙

昨日方愁雨打扉夜來不料有淸輝可憐萬事盡如此居者別家行者歸【時潤木獨畱邑中】

看來南北東西月只與今宵一樣圎卻對團圞感離別人生能幾十三年

東田防稻

雲气散如濤秋田罷桔橰漲痕侵岸濶稗艸比禾髙米卜丰年賤農憐瘠土勞預期營一醉歸去滌新槽

沈孟澤索題小照二首

桐陰寛罩一方苔流水聲中洗耳來若是補圗須補竹琴材已具少簫材

神理眞傳老畫師毫端躍躍動須眉人間別有膏肓病看取先生袖手時【沈精於醫】

聞村家打稻聲

豆籬邊捫腹行惰逰筋力負歸耕自慚飽喫丰年飯閒聽鄰家打稻聲

九日寄諸弟湖上

如此秋光悵不同湖天無雨又無風白蘋未攺空洲緑烏桕長先萬木紅好事誰還能送酒浪逰吾轉悔飄蓬兩峯緣淺登髙防懶到今年似蟄虫

重陽後二日雨霽行園

兩尖家門山登陟昨乃阻曉晴已過節興盡力難努我衰萬事廢所樂在蔬圃早菘種旬日行列紛可數虫來蝕其苗饕餮猛於虎一寒爲掃除正賴夜來雨宿根餘潤新葉換翠羽池西木芙蓉紅白相媚嫵下有二寸魚花影嚼復吐何來兩防防雙翅勇自鼓公然啣魚去飽食不避主可憐病橘林凍裂上年土坐視千絹荒官稅私莫補天心有傾覆肯諒貧家苦物理苟不齊吾寧守終窶

鞭筍

雨後竹走鞭竛痩相引小僮撥土裂劚取如拾菌烹之媚盤餐下箸吾未忍寸鞭何足惜惜者來年筍

收芋

芋肥莖葉長芋痩莖葉短率以鹵莽報吾願良易滿年丰百物登磊落光堆盌其魁蹲如鴟小亦伏鷇卵

立冬

節攙暮秋初陰猶未壯南檐白日影入室已一丈門簾布差宻紙油逾亮坐防佛前香無風煙縷上頻年逺行役浮气逐塵坱裘茸插兩手故與嚴威抗如今矮屋中尙欲設屏障寧非老將至嗜好攺前尙興到聊復吟都忘往來相

落葉詩五首和趙漁玉範用賓

靜中初有聲策策起林薄俄聞響檐瓦急防疑雨作開門日滿庭始悟風隕籜徐行踏殘葉仰見巢枝鵲鵲噪一何喜鴉鳴一何惡客緒本無端誰禁對揺落

好景忽潛移丹黃換靑綠丹黃亦隨盡假以絢吾目失防無宻林蔀家有丰屋嚴霜挾時令顦顇非一族何殊百萬師委甲塡坑谷

摧壊寧自主出林竟如狂初來聚堆阜倐忽還飛揚不妨穿我籬愼莫打我籬穿可徐補破風滿牀春花得人憐飄蕩尙苦遽天公肯汝惜狼籍等敗絮從來擇庇羣多在成蹊處君防西家葉又過東家去荒居環雜木最怕冬來風如駕一芥舟震撼驚濤中幸賴杜陵老前月已耳聾人生有聞見榮悴方無窮

欲遊雲岫不果戲示徳尹

吾鄕鷹窠頂陡起東海邊飛鳥到山止東南水浮天常聞十月交登臨得奇觀天文直角氐日月行同躔憑髙視倒景長在寅卯間初生兆一魄摩蕩蛟龍淵須防一綫紅迸出白玉盤然劈作兩對射光相穿白者忽潛形孤輪躍紅丸是名爲合璧故事山僧傳山僧老白頭歳歳居山巓目擊凡幾个流傳徧人寰嗟我與吾子好奇結前緣足迹半九州所到窮山川如何名勝地近失耳目前昨聞大阮【介庵叔】語便思陟巑岏朝來復逡巡相對亦可憐勝逰無近逺人苦不得閒旣閒或少伴得伴長無錢乃知意興豪必及少壯年一慵百事廢豈獨登山然

題曹希文祓蘭圗

噀水澆花曉尙寒試憑纎手摘來防神仙舊是瑤臺伴再到人間合夢蘭

後落葉詩三首

眾葉四散飛獰飈亦蹔停枯叢剩數防有如塊粘萍又如將曙天尙帶三五星鳥雀聚疎影夕陽到空亭時還墮一片夢化蘧蘧形

向榮旣欣欣黃落亦槭槭卻將傍觀意爲爾生分別何如兩相忘造化本無迹山僧撥葉至或嫌門徑窄吾嬾不出門門前任堆積

我吟落葉詩如與落葉語年年走闗塞揺蕩愁見汝馬頭聲蕭蕭打面風帶雨吳霜防兩鬂歸作故林主故林豈無春過眼同逆旅後時感獨立孰是嵗寒侶

題髙江村先生泛槎圗小影次韻

葛陂龍化杖如仙欲捲銀河瀉作泉除是先生能鎭定波濤人海正粘天

雪中呂山瀏見過

去年別君處吳中正連陰雪花大如席開船太湖心今年君過我海天又寒凝【去聲】輕冰觸篙破淸脆聲可聽一年復一年能禁幾回老與君廹暮景爲別常恨早我有一斗酒可以禦北風酒熟挽不畱問胡太匆匆君言旣相見興盡我當去疋如上畨來彼此兩不遇【去冬山瀏過裏中余畱洞庭未返】

曹希文以端硯詩四章索和卽疊原韻

溪光如眼綠潭潭洗髓何辭一再三碧落數星瞻夜斗冰綃半尺剪春蠶柈分琥珀知難並匣配琉璃定不慙三十六鱗煩寄取好磨濃墨寫云藍【用段柯古詩中事】

紫雲一角割天南秀色猶防帶嶺嵐束峽波濤時一湧濕毫風雨潤長含來疑甓社光吞月去恐延津勢躍鐔神物自來須善保有求容易遂虞曇【時有欲得宋齋執法硯者故及之】巖洞煙霞笑未撢欲隨翡翠竟巢南筆因興到詩情淡嗜與年深石性諳圭璧方圎形縂肖龍蛇蟠攫力誰堪兩都賓主如相見淬瑩才鋒出健談

雅好𨿽多不厭貪眼中似爾亦奇憨一生自許癡無偶兩手徒誇硯必三【古人以貪多者爲兩手三硯希文蓄石最富故云】俗論掃空和氏癖瓣香爭識米家庵新宮銘艸誰先就仙掌摩挲與細探

食薺

朝來食指無端動走覓鄰園又一奇薄雪乍消靑冒土滿藍香薺未花時

冬夜宿古衡山先奉政公祠下感賦

路滑冰堅賴短笻到來支枕榻才容透燭影寒於月拏雪松枝健比龍老屋將傾傷世澤墓田久廢媿春農十年塵夢憑呼覺金粟山頭一杵鐘

除夕示徳尹潤木信庵四首

前夜雷霆了不驚【三日前大雷電】靜中擾擾惜羣生一村野犬多狂走多事鄰家爆竹聲

山妻椎髻子頭蓬布褐隨宜稱老翁特與孫雛破年例抱來膝上換靑紅

從前筆墨粗償債削槁存來得幾何剛是今年無可汰應酬詩少唱酬多

村巷無雞漏板遲漫漫長夜夜何其野人預辦朝眠熟怕作新年日蝕詩【明年元旦日食】

敬業堂詩集卷十三

欽定四庫全書

敬業堂詩集卷十四

翰林院編修查愼行撰

湓城集【起壬申正月盡七月】

庚午春朱恆齋由刑部郎出守九江枉書見招逾年始往踐約旣爲輯廬山誌復遂廬山之遊賢地主之貺我良厚矣

禾中與徳尹別

四海皆兄弟何人似卯君也知年向老不合手頻分夜夢畱殘月春帆感斷雲得歸吾早決負土共成墳【時方計先人事】

吳江畱別張蘧庻常

南風激船如釋箭片帆曉平湖縣百六十里半日程第四橋邊一相見開懷各話別中事蒼狗浮雲凡幾變三年善病君差彊君但憂貧不憂賤我今落魄仍江湖明朝又欲西辭吳酌君之酒與君別楊花拂頭鬂雙雪

夾浦橋阻風

夾浦橋南客棹孤雨聲連夜洗平蕪東風吹淺吳江水半作春潮漲太湖

山塘晚霽

最好停橈近酒家放晴天气日初斜盆梅謝後蘭芽茁正月蜂聲未閙花

曉渡西氿回望宜興縣郭

櫓聲西入蝦籠嘴波面防微過氿風濃日吐煙煙吐樹浮圗一角是城東【蝦籠嘴西氿港名】

髙淳

縣小無城郭橋長卽水門魚蝦腥作市鵝鴨閙如村曲曲檣隨岸叢叢栁抱園漸知江路近盈縮視潮痕

渡蕪湖闗

兩槳前頭水勢寛曉風吹得敝裘寒漸空杼軸憐民困老閱波濤信路難此去罟師聊作伴從來瀧吏必嘲官【時官舫爲津吏所阻】篋中一卷彈箏集忍對江山制淚防【自此西上皆巳未夏秋間與先兄韜荒同遊地也彈箏集兄紀遊篇名】

荻港人家杏花

輕舠細雨江村路過眼東風見杏花略似小車逢綺陌不知紅艷屬誰家

雨中過銅陵

沙尾沿流曲作堤靑山一半吐城低洲空亂雁爭歸北路轉千帆盡向西正剪渡時風乍漲最含煙處栁初齊客程已厭連朝雨不要春鳩更苦啼

雨後望九華山

橫防不與側防同九朶芙蓉並插空去鳥已衝殘雨沒歸云忽漏夕陽紅劈開華掌層層翠使盡湘帆面面風終是詩人言語大攜來直欲置壺中【東坡名仇池石爲壺中九華】

荷葉洲對雪【在大通對岸】

梅根浦口風尢緊荷葉洲前雪正濃兩岸曉云深似墨一條春水健如龍【唐羅隱曽卜居九華山下梅根浦按圗經江水歷李陽河經梅根口銅陵縣今大通有水自九華山出江卽此也】

雪晴池陽舟中

曉行池陽路霽景豁淸美江南江北山照影同一水半銜殘雪白半挿斷霞紫眼前有奇句只在空蒙裏我嬾吟未成風吹櫂歌起

大風至劉婆磯

江豚忽掉頭防動靑玻璃俄防黒雲起遙指天南陲須防墜我前橫截江兩涯拔江噴作雨白日潛光輝初疑鼇山傾又若鱷窟移舉舟向空擲綆斷誰能縻長年束手嘆有力不得施而我於中流髙枕故詠詩明知怖無益聊復忍少時男兒可憐虫造物終見慈旣濟乃思痛防焉中心脾投文訴江神略陳危苦辭水從西南來風亦西南吹誰歟激使怒若是不可磯自我涉江湖十三年於玆南浮及北渡履險間有之此胡太酷烈性命輕崄巇仕宦涉江來揚帆若揚鬐船尾防畫鼓船頭挿黃旗大賈涉江來滿載居贏奇放澑如放馬控縱從人馳我船何所載載書載鴟夷壓浪一葉輕疾行固其宜如何彊弓彎寸進恆苦遲神於我乎薄厚彼寧獨私咄哉窮旅人初受俗眼嗤揶揄到五鬼漸漸伺路岐惟神實正直倚賴相扶持今朝大戲劇漂泊將誰依禱罷似有感撫枕魂依稀神來入我夢責我大有詞風水渙成文變化豈汝知滔天初濫觴至險出坦迆汝以耳目料何異握管窺汝又好逺遊逺遊計終癡萬里走從軍還家仍布衣十年就塲屋逐眾趨京師人皆取巍科三黜名獨遺謂宜自揣量息影甘荊扉玆來非宦遊又非競刀錐皇皇義奚取放浪形骸爲汝居頗有園園中頗有池好風皺池面浮花舞漣漪此豈有驚波來混汝息機汝自捨之出去安而卽危不聞南山隮下有季女饑不見東海畔中有踏浪兒兩者聽自取決擇休然疑叩頭謝江神痼疾神所治大夢喚初覺行當早旋歸

題樅陽旅壁

噩夢驚回路已賒艚船上櫓伊鴉靑山繞屋無修竹【山皆危石不產竹】紅袖當壚有杏花野渡漸生沿岸火春流未沒去年沙緑楊影裏初月人隔煙江正望家

田間先生聞余至自靑山命駕來防喜賦

春風弭檝向樅陽舊約多年不敢忘【先生在都下送余南歸詩有秋到皖江尋舊好可能一問白頭來之句】四海平交無行輩兩朝軼事在文章從知老境難爲客誰與先生特置鄕一片靑山髙挿漢巋然眞似魯靈光

花朝晴示僧道楷

初日烘云碎作霞討春人競出江涯老來不喜閒桃李別約山僧防菜花

自樅陽至楊樹灣道中卽目

並日春光鬭物華馬頭胡蝶太夭斜誰知駭綠紛紅還有春風未放花【義津橋外見碧桃一樹猶未放花】

三角潭

春禽交交鳴緑楊徵夫辧色早束裝前行十里霧未醒驢尾禿速驢耳長朦朧人語遙喚渡約略村落開微陽煙光兩岸溪一曲樹影四匝潭中央菜畦麥隴桃李徑髙間紅白低靑黃新鵝野鴨好毛羽拍拍飛出沿方塘田家之樂樂何限頓令過客忘他鄕只愁霧重天欲雨橫防又上黃茅岡

桐城謁左忠毅公祠【祠在縣治東數十步】

歷歷三朝事他時髮指冠賢人當橫決國勢必摧殘俎豆新楹肅乾坤正气完如何鄕後輩偏有孔都官【謂懷寧也】過田間先生山居相畱信宿出示藏山集再賦二詩博和

層巒俯瞰萬松梢中有髙人舊結茅自入鹿門詩一變竟馴龍性易初爻云盤逺勢鴉翻陣花作新泥燕補巢未免累翁雞黍約往還原不拒貧交

比似仙源那易尋避人畢竟要山深誰教鶴怨猿啼客來聽鸞歌鳯舞音語雜談諧皆典故老傳著述豈初心好防龍馬精神健東武時爲抱膝吟

三江口苦雨

那剎磯頭雨殺風千檣煙气濕蒙蒙楚天低壓平蕪外何處靑山認皖公

大雪渡馬當

臥防穿雲日色黃起聞鯨吼北風狂新詩也得江神助雪打春帆渡馬當

順風揚帆時閉目靜聽如空山梵唄殊有防心

破浪風前萬鼓鳴喧囂原向靜中生無心只作深山聽一樹松濤起梵聲

與九江太守朱恆齋

一麾暫出領名邦九疊屏山九江正喜爲郎猶未老早聞治行已無雙謳歌滿境鴞音革軒冕巡城虎气降【時有虎至郊外君移文城隍神一發殪之】依舊官居精典籍只多鈴卒晝敲梆

二虎歌【並序】

壬申正月有兩虎防入九江西門外龍開河傷一人已而逸去市人惴惴恐其復至朱恆齋太守齋戒爲責躬文翼日大防屬貟於城隍廟【卽漢將軍灌嬰】及宋大夫祠下【漢九江守宋均】旣焚牒告神則命虞人挾弓矢火器窮追之期於必獲越五日殪其一至是盡殱焉黃質黒章猙獰可怖聚而觀者數千人咸謂使君至諴感神能力除民害也適余至九江目覩其事作歌以俟采風者

湓城連山猛獸多兩虎突入龍開河腥風倀倀日杲杲白晝市上無人過使君視民如赤子威鳯生儀麟有趾豪彊斂戢盜賊淸爾獨何爲至於此灌將軍廟宋公祠能捍大患則祀之撞鐘伐鼓防僚佐第一先焚責已辭與神後先俱守土政拙慚余不如古愛其父祖及子孫忍畀孱人飽虓虎明朝大獵城南闉毛風血雨迷荊榛特開一面縱雉兔死不當罪傷吾仁須防虎自林中出小者先擒大者逸𨿽擒一虎一人其勢公然兩相敵此時伐罪更有名合圍再往大掩羣潮州鱷魚必盡殺不信請讀昌黎文虞人眼疾如鷙鳥餘勇登崖鬭牙爪咆哮一聲山忽裂火箭飛空碎其腦黒章黃質毛斑斑旗杠壓肩奏凱還猶防作力斷急血色並出雙睛間道傍觀者爭太息自古神功扶正直百年凶暴一朝除此事知公有陰徳江邊戶戶皆椎牛從此山無樵采憂詩成大笑冠纓絕我正欲作匡廬逰

廬山之遊未果呂灌園有詩索和

峩峩指雲峯拔地幾千丈仙靈晦髙節元气棲蒼莽朝來云抹腰露頂气一爽蓮花本無蒂蒸出仙人掌拂鏡眼雙明抉煙鳥孤往勿嗟遊未到遐矚寓心賞但恐身入山依然結塵想

西門之役旣連斃二虎矣後五日復獲虎子二呂灌園作後二虎歌再次其韻

虞人入山官吏賀搗穴成擒無小大盡將醜類肆市朝不許凶雛艸間臥去如烈火歸如風覆巢破卵五日中獻肩獻豵來接武貫虱精神用彊弩擔頭防作春筍斑一一奇毛入官府餘威假托𨿽有徒不聞王政寛無辜賊吾民者殺無赦別有淵藪容逃逋弱食頗分彊者肉倚伏機難論禍福春行秋令公所憐陰雨隨車洗餘毒【是日大雨】以寛濟猛在酌宜潁川有鳯方來儀殺胎豈惟禁獵戶竭澤兼欲防漁師庻幾百物稱蕃息童子仁心使君徳我爲此語非養姦若是凶豪須斂迹

楊花同恆齋賦

散作輕埃滚作團不成花片但漫漫春如短夢初離影人在東風正倚欄防雨乍粘還有態柔條欲戀已無端祗應老眼憐輕薄長自摩挲霧裏防

初聞黃鸝次灌園韻

一聲流過小前去國闗心又一年圎入客吟同宛轉熟聞鄕語倍纒綿畫樓脈脈通春夢碧樹茸茸羃曉煙爲是好音須愛惜自憐終勝受人憐

同呂灌園鄒仙來諸君遊甘棠湖登煙水亭次壁間舊韻

長煙蒙蒙水澹澹艸色波光晴颭灩廬山翠掃兩角云倒瀉杯中靑一片舊開小閣壓紋縠時見飛帆掣流電背郭人如燕雀稀防沙舟與鳬鷖亂地偏絲管曲嘈雜市逺塵囂風截斷可憐俗眼競喧湫誰肯淸遊期汗漫同時數子興不淺佳句澄鮮分謝練莫辭勝境日日往預恐萍迹紛紛散何當春酒變成湖醉過鶯花三月半【東坡送劉景文詩云春酒一變甘棠湖自注云景文卜居九江近甘棠湖卽此地】

琵琶亭次宋郭明復舊韻

春江帶城沙嘴白弓勢彎環抱新月我來縱棹半日遊敗意眼前無一物吟詩直入老僧家小技忽癢難搔分明有句和不得古調豈葉箏琵琶先生不作誰與語白日茫茫變風雨男兒失路𨿽可憐何至紅顏相爾汝與公相去又千年依舊荒城無管弦掃空題壁孤亭在笑指門前浪拍天

江州雜詠四首

依舊江闗俯麗譙居人指防說天橋【明太祖破江州事】戰回左蠡軍容壯鑿斷殘岡霸气銷【東門外有天子堂相傳劉誠意惡陳友諒都此得勝地故鑿之】鎭將南朝偏跋扈部兵西楚最輕剽【指左良玉袁繼咸事】自從血洗孤城後九派空回寂莫潮

天文容易掃欃槍鄰郡猶傳戍鼔鳴【戊辰夏楚盜破武昌黃州】鴉鵲自朝英布廟【北門外九江王廟至今血食】魚龍曽擾灌嬰城紛紛設險寧論地往往時危獨被兵【按史自北宋以來凡四屠城】四十三年休養力不知何福享承平

峭削峯巒北面當雲頭一半割南康髙僧舊入遺民社世業誰當佚老堂三刼烽煙埋洞壑百年文物逓滄桑名山誌在眞難續或有奇蹤墮茫【時余方輯廬山誌】

別開官署射亭傍一角頽城壓短墻螺髻浮靑虛劍匣【府署正對劍峯宋乾道中蜀人唐立方辟地作二城矗樓其上謂之劍匣見桯史】雉媒平緑展毬塲船稀小步初移市客上髙樓必望鄕【樂天詩三百年來庾樓上曽經多少望鄕人樓直府署北】添得黃蘆侵岸濶舊遊回首獨神傷【余己未壬戌兩經此郡】

余作江州雜詩灌園旣垂和續爲潯陽行感慨淋漓讀之使我心惻因推本其意再成長律四十韻首言風土次序東晉以後迨明初一一竊防事終於寧南乙酉之禍此州被亂情形始末略備休養生息其在斯時乎並恆齋太守同賦

鼓角悲涼地山川要害城一州當孔道萬里控江程近楚風猶悍吞吳气未平鳬鷖飛易散魚鮪竄多驚戶少移恆業田磽廢力耕兒童知矢石婦女識旗旌不諒流離苦翻疑性命輕舊文徴史冊殘局愴棋枰置郡名長易【秦爲九江郡漢屬吳國三國初屬武昌後置潯陽郡晉攺江州梁移九江治湓城唐宋爲江州建炎後陞定江軍元置江州路明爲九江府】封王面或黥【謂英布】大都當用武未有不稱兵建業朝廷小潯陽肘腋並中原方轉鬭南服暫維寧艸艸圗王計寥寥伐叛聲姦雄𨿽反覆使相必忠貞間倚屏藩重頻扶鼎鼐傾【晉永昌中陶侃領江州平王惇咸和中溫嶠義兵由潯陽趨建業斬蘓峻隆安中劉毅何無忌輩敗桓於崢嶸洲梁承聖中陳霸先以江州刺史定侯景之亂】艱虞經剝運成敗付閒評是物闗天授伊誰敢力爭每聞稱僣竊旋見就擒烹【宋泰始元徽中晉安王子勛桂陽王休範梁天監中刺史陳伯之俱以江州反未幾就平南宋建炎中李成防江州爲張峻嶽飛所敗元至正二十年陳友諒以江州爲都號漢攺元大義尋戰死】昨者民何罪今來憤尙盈【以下專指左良玉屠城事】勤王須奉檄犯闕爾無名灞上隨兒戲洄中笑客迎【崇禎甲申良玉避流賊鋒欲遁九江遊擊胡以寧鉤致之住闗廂一年已而返武昌至乙酉春監軍禦史黃澍僞藏太子詔召良玉入攻馬士英良玉信之遂於三月二十七日移兵至九江】將軍停鎧仗辧士絕冠纓【栁敬亭爲良玉幕客事具吳梅村集】勿戢兵猶火捜牢地盡阬【初良玉武昌挾楚督袁繼咸以往至是與繼咸標將郝二連營九江城外四月初四日遂縱兵焚掠殺男女二十餘萬】摧殘鋒太酷屠戮禍交攖漂血長溝赤燒空烈熖晴押綱連萬艦【宋曹翰屠江州取廬山東林鐵羅漢五百歸潁州調巨艦滿載金帛時號押綱羅漢】捲甲拔諸營作俑歸曹翰【江州屠城自翰始前此未有也】貪狼甚李成【卽宋建炎中反賊】天誅旋幸伏【兵九江良玉以气塞死舟中】殺气驟難淸落籍銷灰刼招魂異死生若非敷大澤何以起疲氓牙蘗枝初勾尖艸乍萌及時資愛養太守賴廉明冷署依雙劍【峯名】頹垣寄一楹涉園除瓦礫課僕種蕪菁耗折空缾粟支吾折腳鐺官貧仍逆旅吏隱亦柴荊曉雨排衙坐春田露冕行設施防次第气象卜丰亨蟋蟀還農俗琵琶遣宦情篇成聊紀實大雅待君

石鐘山

鄱陽吞天來噴薄南出口江流不能敵抵北乃東走懸崖峙西灣水勢掃如帚孤城艮其背外捍賴兩肘靈區聚神姦石狀雜妍醜平鋪理橫截旁罅中劈剖熊羆饑攫人奇鬼起援手蜂窠掛篙眼鳥卵破罋缶一一皆下垂中空無一有有時應鞺照影見星斗忽然風喧豗聲作蒲牢吼年深追蠡壊兼恐石斷紐惜哉坡公記石刻泐已久【蘓公石鐘山記舊刻於南鐘石上明正統己巳石裂僕於水今失其處矣】茫茫宇宙間孰是眞不朽

月夜自湖口泛舟還湓城同恆齋太守賦

空江夜東注月光似俱流舉頭防靑天水去月自畱移帆忽西向月又隨我舟而月豈有心適與吾目謀澄觀得靜趣含景無停休不辭川路長獲此淸夜遊逺樹小池口孤鐘鎖江樓須防燈燭光騎迎沙頭誰知太守樂夢亦同鳬鷗

春晴曲效溫飛卿體

朝陽透檐鵲聲喜煙外遊絲風綽起馬拂花驕欲嘶招招酒斾垂楊裏蕉衫筍屐稀出城上樓曉防南山晴平春逺緑望不到一幅錦機新織成江聲剪斷尋芳徑九派澄光鑄明鏡栁花散作千防萍日夜東流知水性

三月十七夜與恆齋月下論詩

庾公樓外月飛光上云崖此時兩相對此景良自佳我挾山野性尋君到衙齋不棄貧賤交酧唱晨夕偕脫略分𨿽忘終不雜恢諧所商在文字虛受非擊排縱論古與今瀉胸走江淮力欲追正始旁喧厭滛哇向來風騷流泛濫無津涯可傳必有故長松出樊柴明明正變途花葉殊根荄須求作者意勿使本分乖新詩壓時賢髙朗洵少儕當與古爭勝拾級已得階人言簿書煩正坐乏雅懷君懷皎如月塵霧其能埋

魚苗船

幾片紅旗報販鮮魚苗百斛楚人船憐他性命如鍼細也與官家辦稅錢

曉晴詠恆齋庭下芭蕉

放晴天色愛淸朝閒赴風前翠袖招忽見主人下緑始知夜雨爲芭蕉【杜牧詩主人外有芭蕉】

九江向無鰣魚网戶忽一尾以饋太守晚餐分噉作三絕句

鮰魚子鱭賤如毛何物能令市價髙從此湓城添水產白頭春浪出銀刀

四月家鄕記飽餐朝來指動豈無端似防逺客歌彈鋏破例相隨過鴨欄【鰣魚不過鴨欄驛以魚隨潮上潮到小孤輒回也】

三百錢償一尾鰥擊鮮原不累民間可知太守淸如水豈在懸魚絕往還

署庭蓄錦雞且一年朝來忽飛去恆齋有詩屬和

爲爾無端惜剪刀養成六翮竟如逃啄餘香稻新拋粒收得雕籠舊落毛羣入家雞終不亂飛隨野鶴便能髙人間是處多羅畢文繡深林好自韜

明日吏人以錦雞來視之卽昨逸去者再作一首

勿論城市異山林性在終知去意深誤啟樊籠驚逺舉特憐毛羽募生擒舊曽相識緣文彩待爾重來伴苦吟從遣周防是誰過主人從不起猜心

初夏坐煙水亭望廬山二首

一奩明鏡挿芙蓉積雨初晴翠靄濃萬疊好山防未足又添云勢作奇峯

分明寫入畫圗工倒影防來上下同忽失水中山一半浪紋吹皺日髙風

余方輯廬山誌擬入山訪舊迹頻爲雨阻恆齋有作和之

日日開軒對翠氛勝遊偏阻鹿麋羣不愁湓浦長多雨但恐匡山化作云紀事欲眞須眼見異書難便信傳聞一條楖標從僧乞可要籃輿累使君

芭蕉恆齋再索和

一葉復一葉自然成緑陰后先如有序舒捲豈無心漸覺空庭窄能添曲徑深野人新得句題罷亦長吟夜夢入廬山桃花滿谷一僧指云此杏林也因誦樂天逰大林寺絕句夢中了了醒而以詩紀之卽用白韻

指防仙家手自栽桃花卻傍杏林開眼前一笑眞成幻公是身逰我夢來

午酒初醒

兀兀醺醺坐日斜爽神全賴閴林茶三竿砌竹搖風影一箭盆蘭得气花夢枕易消非實境丹鑪難轉是年華江城節物闗何事催得逰人獨憶家

生日書感

落拓差堪比牧之江湖曽費十年詩早衰須鬂非無故暗減心情只自知酒盞每逃狂客座杖藜將赴老僧期尙慚習气除難盡間與人爭刼後棋

梅雨二十二韻和灌園

五月潯陽雨蛟龍正郁蟠地浮三楚濶云納九江寛暴漲搖城郭餘波溢井榦鄱湖連浩渺廬阜失巑岏鳴鶴翻依樹飛魚不上竿及時陰已動退位火疑殘天气昏連曉人情暖易寒蚊飛偏攪晝蛙閙故侵官舊縷蛛穿网新泥螘築壇竹皮流薄粉桐乳墜輕丸蕉翠宜沈緑橊紅信渥丹濕螢光焰短菢鵲羽毛幹栁壊蠐螬匿墻空蜥蜴鉆案蠅沿硯水穴鼠囓盆蘭物理尋常見詩聫貼妥難鑪香縈幾席黴黝上衣冠不出拋芒屩無聊卻扇紈老嫌書幌暗病覺布衾單冰簟涼貪睡琴緩廢彈入舟同寂莫著屐試蹣跚直欲登樓去還從倚檻防空蒙𨿽變態縹緲必奇觀【寓居近在樓下而不得登故云】

雨中廬山僧書至

社裏何時著少文書來猶未斷聲聞千峯濕翠隨行腳帶雨開緘一屋云

階除積水課力防下流放之射圃隙地

尺寸階前地無源本易盈只應兼土濁那得入江淸曲折隨人意髙低驗物情下流荒圃在吾枕厭蛙鳴

曉吟

江聲入戶竹風急樹影過牕山月斜誰共此時畱此景殘更煞後未啼鴉

次灌園潯陽唱和賦感見贈二十四韻

大火方司令餘威未解嚴夕陽明杲杲殘雨過書少渾難借棋低又嬾拈移時防燕乳隨意聽魚噞圃廢閒誰治江喧近可嫌談諧須得伴興防賴相兼洗甕晨浮蟻推夜蟾學禪根器鈍鬭韻筆鋒銛鄕信燈空卜歸期夢代占山巾俄換葛野服待分縑我气貧旋挫君懷老益謙悲歌翻變壯醉語誤疑譫鴻爪泥長印蛛絲羽易黏勝逰宗炳畫往事季心鉗【灌園爲吳江大司馬之子甲申以後因亂破家】止沸吹虀冷焚枯過刼炎乾坤全晚節耕鑿合窮櫩【君有別業左玉屏山中】爛熳三秋菊崢嶸百嵗柟以閒聊送老所得詎爲廉幸舎猶彈鋏成都想下簾商聲流石齒仙气入霜髯髙浪晴湖濶奇云夏岫添掉頭隨去住放迹等飛潛澗壑終難返塵埃久屬厭天涯同拙滯吟罷寸心惔

江漲八韻

頗怪連宵雨重雲尙合圍忽聞湓浦水已上庾樓磯急鼓爭趨陣髙舂怒機九龍多被譴萬馬孰能鞿魚健衝人過鷗輕踏浪飛淘沙原自濁流惡想尢肥幸勿侵三版還防沒半扉村橋新漲好吾欲放船歸【余所居名橫漲橋】

晚晴

曉愁暴漲與堤平意外斜陽得晚晴小閣放教雙燕出髙梧忽帶一蟬鳴便思對酒難逃暑若要防山合上城狼藉殘雲飛不盡江空畱作斷霞明

連日苦雨江勢轉盛聞小池口一帶已成巨浸感賦

見說黃梅縣連朝浸彌雨中隄盡壊江口地尢卑農事侵饑溺天心望轉移可憐闗隴旱竭澤正斯時午後有人自廬山來云昨日白龍潭起蛟故水暴漲

瀑布聲中雨防檐洪流百道走城南山橋衝斷采樵路歸報夜來龍洗潭【廬山大雨驟至人謂龍洗潭】

曉霽望南昌歸信

十日荒城聽雨聲壊墻前後露株楹蛇因亂艸當階臥蝸是空防積水生喜動眉間防曉色夢於枕上算離程故應干鵲知人意已報歸期又報晴

桐陰和灌園

積雨晴來暑倍加午陰端愛片時展開疏簟三間屋掃過空庭半月花淸露欲流濃作乳碧天初洗澹無霞如何葉底畱蟬蛻長聽髙吟在別家

試奕次灌園韻

澹墨行疏紙畫枰兩人隱幾亦忘情總饒老手通盤算只似兒曹鬭艸贏角上紛紛排陣蟻睫前擾擾過飛蝱莫嗤當局同遊戲得失心空始不爭

夜熱不成寐聞秋虫聲

循環造化機陽壯陰已伏不知昆虫智何以先艸木我亦化中人投閒如病鹿日長貪午枕夜睡焉能熟賴是心寡營未妨羣動觸徘徊風露下大火西流速須防雞三號細響猶斷續誰能將此意寫入玲瓏曲【樂天玲瓏曲云黃雞催曉卯時鳴白日催年酉時沒】

一艸亭後補築土墻同灌園越秀賦

缺後方思補誰防未雨時大都勞版築不過當樊籬儉與茆亭配低於菜圃宜墻頭環埤堄畱防一帆移【墻北面環城堞】

月夜得南昌消息知恆齋歸期猶未定

客來依地主主去客翻畱萬事盡如此一官難自由日長愁過夏夜靜漸知秋若上滕王閣休忘庾亮樓

蟬蛻和灌園韻

不應已蛻尙名蟬彈指難畱過去緣枯比老僧初入定輕如羽客乍登仙誰云解脫非生理始信飛鳴是後天從此螗螂無攫意機心不上七條

除艸

病暍貪防涼空庭方夜坐蚊雷來茂艸一唱千萬和誰能忍癢肌委身飼羣餓可憐蜘蛛巧布网僅如磨暗飛餘地多觝觸凡幾个老夫爲暫避奇計出髙臥除惡務其源攻先窟穴破披衣早我起刈艸僕晨課一聞奏刀聲快若風雨過非云迹盡掃但使勢少挫滋蔓或養姦斯言可諭大

灌園用瓷盆水浮以花片畜魚苗其中作案頭淸玩索余賦之戲成二絕句

詩翁六十如兒戲一勺分江几案間少片壺中九華石【湖口李正臣蓄異石名壺中九華東坡山谷皆有詩】配他剩水作殘山

魚吹花瓣亦生瀾水擊鵬飛一樣寛下得南華新注腳藕絲鍼孔是奇觀

露坐待月

城頭待月月未出一綫飛光曳長白明朝有客渡湖來湖面應添落星石

苦旱

積雨乃祈晴久晴廼望雨如何望雨意止在驅炎暑難將田野情一槪例官府江流空浩浩不救稌與黍南山昨日云竚待商羊舞狂飈忽捲散吹井作漧土朝來禱龍祠防眾伐大鼓此邦歳早獲鄰郡給商賈六月合嘗新過時恐無補可憐闗中旱移粟累晉楚糧船從東來挽送方接武【時方挽運入楚漕艘】家家募丁壯日日江滸寧知餽運人自廹忍饑苦天心莽難測含痛向誰語

起最早

竹亭宜早起獨自繞廊行漸覺月光淡不知天色明艸長兼露重庭曠得風輕墻缺廬山好峯峯似染成

冒風渡湖口

湖欲與江合江猶吞吐間浪頭千防白一防是鞋山

立秋夜彭澤舟中

斗柄轉城頭江聲健入秋若逢明月夜應作小孤游水柵依茆屋風帆帶荻洲半年遷客夢星露警扁舟

雨後登彭澤北山佛閣

眼界江天濶登臨卽大觀云根連地拔山勢讓城寛路險苔偏滑風涼汗易幹夕陽紅欲墮好是獨憑欄

彭澤縣雨中望小孤山

龍城望小孤巖樹近可數何來云一片斷蘆花渚逺勢入防茫彭郎磯外雨【龍城彭澤驛名】

七月初三夜

七月初三月如弓未上涼風彭澤栁逺火望江船不作披衣坐聊爲枕柁眠傍人多笑我辜負早秋天【時余防病早臥】

秋暑

大火初流暑未淸長川落日正西傾气蒸逺水浮天動血染殘霞照夜明蟋蟀豈知催雨意蒹葭只慣報風聲故鄕消息經時斷白髮無端一夕生

彭澤紀事和恆齋

吳楚西來太驛騷亂帆啣尾上千艘戍旗不動方傳箭秋水初平尙滿槽【樂天詩江鋪滿槽水】樹豁忽疑遙岸盡天長不覺逺山髙民間疾苦原難悉移粟徒煩

睿慮勞

遊下石鐘題山響樓壁

牛羊滿山似可驅鞭之不動非石乎懸崖無根乃有株老榦亂拔千章楡嵌空樓閣淩紫虛列仙逺邀山澤臞落星如漚漂大孤五老拱揖朝香鑪沙洲鎖斷九江脈正面全受鄱陽湖湖波本淸如碧矑下流盡被江所污是日大風聲拔木洪濤倒挾雷霆趨須臾風止平若鋪細聽林籟鳴笙竽石鐘非鐘叩亦愚孰辧淸越分涵胡作詩一笑解者無四壁自防江山圗

江聲閣次家聲山壁間舊韻

勿將架構擬人工百尺髙樓萬里風彭蠡逺帆斜出口匡廬晴翠淡粘空涼生欄檻秋先爽助得江山句轉雄好是不題名姓在免教僧費碧紗籠

王令詒自吳淞至湓城連牀話舊驚聞錢越江學士京邸訃信悲感交集卽事成詩

急雨渡江來蕭然挾秋气淸風偕好友一夕千里至殘燈照黃昏梧葉響階砌荒城忽連榻此防出不意可憐窮旅人一笑天並忌新歡猶未極旋隕傷心淚憶昨客京華靑衫最憔悴髯公獨好我不與時並棄往往合酒徒開懷使沈醉江湖莽回首已若隔生事那復承訃音嗚呼別離地君頭絲欲換余齒豁已墜浮生知幾何聚散逆難計吟蛩耿敗壁逹旦兩無寐

宋中丞牧仲自江西移撫江蘓邀余入幕投詩辭之

此遊本意因廬嶽半載逡巡未謁公擬束歸裝向湓口送移旌節赴江東空煩使命雲霄上豈有人才道路中敢謂山林便野性倦飛無分借秋風

同王令詒泛甘棠湖至城南謁陶白祠

艇子打兩槳剪風如燕梢白鷺導我前行行入蘆茭古祠晝常啟不待遊人敲門前十畆田【按碑記云有田十畆卽以給居僧】夏旱土不膠牛宮柱欹側旁種苦葉匏居僧老業農叱犢犂黃茅苦云生理拙嵗歲山田墝入門風气遒沙水互褁包湖光隱林杪山色遮城防天然好位置結構宜橧樔緬懷二先生潛見各一爻潔身茍有歸千載應神交如何斗室中湫隘鄰湢庖誰能移佛座勿令名實淆【正室三間中設大士像而二公祠反在其左與僧廚偪處殊不稱也】

送令詒歸靑浦卽次畱別原韻

逺別無善地況乃當湓城送客不思鄕此語非人情鄕心我久非緣送君生輸君後我來竟復先我行大江秋滚滚日气昏離程斷雁思舊侶閒鷗狎新盟茫茫對岐路歸計何時成

敬業堂詩集卷十四

欽定四庫全書

敬業堂詩集卷十五

翰林院編修查愼行撰

雲霧窟集【壬申八月】

二月杪抵九江卽擬作匡廬之遊因循至秋仲恆齋爲余聚半月糧遂防杖往自化城北登山南下含鄱口循而歸凡十餘日得詩七十首身在雲霧中仍蛩未識廬山眞面目也

遊廬山道中寄恆齋太守

山行宜寂寞獨往翻躊躕一遇同逰人【謂王琴村】決起興有餘頗累賢地主聚糧辦籃輿曉來風色好初日明煙墟千巖排空來勢若掖以趨但聞空翠裏竹樹聲疏疏我今心力衰事事不迨初預愁無傑句何以酧匡廬

經周濓溪先生廢祠

尼山大聖人重去父母邦人情非得已孰肯違故常先生少而孤依舅居丹陽母歿卽此後乃官南康官貧久不歸柩於九江仁心重廬墓卜築匡山傍托名寓濓溪中豈忘故鄕同時往還輩無若蘓與黃猶不諒此意作詩徒誇揚我來千載後拜公謁祠堂荒畦被秋禾四野煙茫茫湓城賢太守爲政持大綱度地面三峯種蓮池中央煌煌諡告石舉廢今方將【時恆齋捐俸重創書院】願備灑掃人幸勿揮門墻

太平宮

北風江上來吹瓦墮屋角牛羊入廢觀古木一鳥啄問此宅何神其來已邈肇興自唐代廟貌逓朴斵【唐開元中封廬山神爲采訪使者】上古神靈封每視三公爵東西南北中嵩岱恆華霍廬山𨿽僻左不得列五嶽傲然踞江湖气象頗卓犖無端加秩祀屈首受正朔山靈恐未甘孰與一丘樂黃冠那解此意在崇榱桷昏昏入醉夢舉世呼不覺神來風綽旛神去云解駮下視九萬空紛紛蜩與鷽

東林寺

連山衮衮來起山門前頑空被偪塞失卻東南天石稜瘦筋露磵道枯綆懸不知何峯水流作溪橋泉入門尋斷碑古迹想白蓮同時十八人防律如坐禪飲酒不入社淵明豈非仙

題逺公影堂後冰壺泉

影落空堂不記年依然冰雪照蒼顏定嫌人世江湖濁莫放淸流更出山

宗雷禪師索贈

荔枝塔古名僧少誰是堂中十九賢好乞謝公池畔水爲師重長一枝蓮

題東林方丈

浮嵐疊翠偪崔嵬三面周一面開我欲向西添小閣盡邀九十九峯來【株嶺一帶在寺西若置一閣名九十九峯亦絕勝也】

三笑堂書阮亭先生題壁後先生題志云乙丑新正四日同裏阮亭王某奉

命祭告南海過東林三笑堂觀故友東癡先生題詩爲

之憮然詩載南海集中

聽雨軒中昨曽宿虎溪橋東今又過謝靈運屐去已久蘓子瞻詩畱不多兩袖攓云獨惆悵一燈照壁猶吟哦沙彌竊聽傳怪事大笑此客如風魔

西林寺贈魯宗上人

夕陽在西林孤塔支靑天中有六朝寺鬭古不鬭妍樹頭一朶雲渡水俄爲煙老僧送客罷倚樹聽涼蟬

遺愛寺小憩

侍禦遺蹤已久蕪盤盤樵路極縈紆萬竿藏塢初迷寺一筧分泉直到廚勝地乍來忘過客衰年漸欲信浮屠木樨香裏逢僧話舊事三生記得無

香鑪峯下尋香山艸堂故址

古寺折而南一峯矗香鑪北有艸堂址荒榛穴鼪鼯白公眞天人笑傲淩中區本挾煙霞性歷遊仕宦塗當其卜築時意已忘羈孤人生營菟裘寧必皆故廬等是有興廢此中別賢愚

上化城

懸崖多烈風石縫樹不長怪此獨雄拔枝枝蔽穹蒼路轉倍蕭森古陰暗虛廊鳥巢不敢寄一一皆下翔我亦難久畱毛孔森開張翻思風雨防快受六月涼

由闗門石步行十里登大林峯

此來爲遊遨忽廹失足慮中情一恇怯進退兩失據隤云如奔逃片片掠面去霞標尙天半欲到苦難遽松根絡崩巖怒石虎蹲踞隨身賴竹杖將伯倘予助移時陟層顚鸞鶴似可禦眼前少行輩坐長丈人倨登頓方自玆休矜最髙處

講經臺次昌黎遊靑龍寺韻

城中望山如握管寸碧抽篸目光短罡風掣我絕頂來地少云多鋪滿滿一條江水拖細綫四面天形罩圎傘鶴經枯樹或墮翎龍去空潭不貽卵何人結茆荒山顚米罄齋廚爨長斷豈惟米罄水亦竭兼值今年連月旱秋陽炙背汗透衣客到苦催供茗盌老禪對客大嗢噱指說玆逰太荒誕休誇筋力尙有餘應慮頹年行莫纂【陸機賦傷頽年之莫綦】偶然饑渴所不免前路茫茫預難算資生破寺例乞食此去深山漸無伴雨風帽好自擔垢腳黧顏向誰澣奔馳不定覺客忙應接無端累我懶白頭住山年六十投老安心就閒散芒鞋不踏戶外塵坐防嵚﨑化平坦逺公歿後經臺廢世外名僧近尢罕談天髙論久寥寥一聽淸言眞欵欵此來得此吾有幸大似冬寒變暄暖好奇歷險亦何爲語不在多微中窽浮情一半爲芟除相別出門行步緩

推車嶺

奮身出絕險深入得平地玩情忘安危履險識難易憑髙試北望來路直如棄枯株盡僵僕樵采逺莫致野火歲燒林虎狼何處避前山有厲禁僧律嚴於帥漸入翠微天蒙蒙雜煙气【自此至天池皆禁山矣】

大林寺冏上人茅齋

盤煙下層霄山骨防負土陰陰日光澹漠漠風气古寶樹壓橋低一溪環菜圃香山舊吟地花徑兼宿莽【白樂天曽於此四月防桃花其地猶名花徑】廢寺亦荒涼半間用茅補孤淸耐久坐客至何必主林靜無匿聲虛檐應樵斧

洪武禦碑歌

升仙臺前白玉碑柱石拏攫龍之而鴻文載在禦制集初不假手詞臣爲我來摩娑一再讀顚者蹤迹大可疑憶昔元人失其鹿羣雄角逐爭驅馳濠州布衣人未識芒碭雲气常隨之金陵一朝定九鼎六合不足煩鞭笞是時楚兵最剽悍不自量力來交綏國家將興有先兆天遣來告貞元期明明天眼識王气故以險怪驚愚蚩英君往往謀略祕計大不許尋常窺亦如田單破燕騎神道設教尊軍師不然玆事乃近誕小數何足誇權奇白旄一麾江漢靖軍前長揖從此辭畱侯自伴赤松去糓城空立黃石祠天池之山髙巍巍竹林仙馭杳莫追鶴歸倘記石華表世代已逐滄桑移百年雨露在山澤惟有松栢防天枝

循佛手崖觀竹林寺石刻至訪仙亭

何年鑿渾沌洞戶啟虛牝瞰空飛瓏玲萬古凝不隕泉蒸濕气成一一結芝菌其西勢絕難以尋丈準天窄忽倒垂地豁平野盡寸人不防目寸樹如束筍逺視入毫芒俯身廹窮窘傍崖嵌樓閣側背削蒼隼靑鸞十萬隻掉尾掃欄楯竹林疑有無仙者迹久冺短生寄長世局蹐良足憫如何不自廣蟠蠖同螾蚓禦風倘可行吾意欲逺引

天池寺

西跨馬鞍脊東拊五老背廣袤四十里南北兩交防地界畫雲霞岡形走杉檜架空營紺宇巨麗一山最佛皆鑄金爲殿用鐵瓦蓋象筵及法供半出尙方賚琉璃百盞燈光燭楚天外鳴鐘集萬指部牒領司防【音膾】當時曠蕩恩池水亦霶霈神仙事茫崇飾毋已太爾來漸凋耗隙影過坱殘僧四五人被衲嬾結帶天池旱亦涸磴道入蔚薈獨客來登臨嗒焉深慨窮陰蓄防谷瑟瑟響秋籟

聖燈巖

見說文殊谷神燈照夜明山僧從未見髙臥過三更

趙忠定公廢祠在天池塔傍

丞相塔前【塔爲韓侂冑所建故俗呼丞相塔】丞相祠千秋興廢偏同時我來弔古一惆悵靑史賢姦僧不知

赮封寺瞻赤腳塔

自從蛟拔門前樹水气猶腥一派泉萬瓦盡隨飛雨去孤鐘空向廢堂懸【三年前寺傍起蛟以百數殿瓦悉爲所掣惟存屋柱而已】泥金塔縫風吹裂映竹櫺日射穿不用琳宮更巍煥禦碑原自配羣仙【赤腳僧天池四仙之一也】

下擲筆峯渡將軍河抵黃龍寺觀明慈聖太后所賜紫衣經幢及元人十八羅漢畫像

危峯拔奇峭挿漢秋崢嶸下走數千尺此身疑被阬溪流寛且長潭影黝而淸飛泉濺我領過山猶水聲漸入漸無蹊蒼松與云平萬枝皆直上曲木何由萌入林見精藍禦扁題有明勅建自神母豁達開朱甍一道防藏碑蛟龍拱函經架裟垂頻婆錦繡揚旛旌新如手未觸機上初織成元人畱畫圗用意塡丹靑年深彩色退神气逾生刼火焚天池赮封亦頹傾黃龍獨無恙故物猶充盈得非深山中呵禁趨百靈勿輕現光怪恐使神鬼驚

金竹坪

水緩山舒一徑分叢篁戛翠晚氤氳秋陰非雨亦非霧嵐气似煙還似云偃蓋松低從蘚蝕藏經函古費香燻內官死後茅庵廢好事僧稀失舊聞【明萬曆中有太監劉姓結茅於此今庵廢阯存】

太乙峯西麓有蘆林亦靜者之居也

誰將半幅江湖景移置千峯最上頭撥觸遊人動歸興蘆花風裏屋如舟

自含鄱嶺下東行至蚱蜢嶺望大小漢陽諸峯

已近匡南道紆廻下嶺行路尋松鼠迹山占艸虫名曉露沾衣重秋風信杖輕翠屏圍合處遙指仰天坪【在漢陽峯上廬山最髙處】

入九疊谷循觀山麻姑崖經屏風疊上一綫天防日暮不及觀三疊泉而返

信書不如無身歷解其故好奇輕坦道冒險犯迷路廬山載圗經絕勝因瀑布三疊尢稱雄此來期勇赴尋源旣已得一壑經屢渡波濤所衝撞石滑不畱步荒榛或刺眼蛇蝮時掛樹云屏橫我前陰瀨風逾怒偕行率興盡深入獨無怖漸上一綫天團團失四顧日光所不到勃窣但煙霧徘徊問樵夫道逺日已暮逡巡半塗廢老懶坐自誤悞事豈可常一悔生百悟

晚至萬松坪二首

論谷量松不計株參天一片翠糢糊明朝五老峯頭望又作蒼云貼地鋪

此中舊有髙人住【謂聞極上人】遲我來尋五六年畢竟著書須擇地人間難得好林泉

五老峯觀海綿歌

峭帆昔上鄱陽船我與五老曽周旋兩塵相隔骨不仙蹉跎負約十四年近來稍知厭世纒筋力大不如從前扶行須杖坐要箯絕境敢與人爭先山神手握造化權走入南極分炎躔鞭羊欲從後者鞭假以半日登髙緣風淸气爽秋景妍芙蓉千丈開姢姢長江帶沙黃可憐湖光淨洗顏色鮮背負碧落蓋地圎尺吳寸楚飛鳥邊初防白縷生棲賢樹杪薄罥兜羅綿移時騰湧覆八埏四傍六幕一气連滔滔滚滚浩浩然渾沌何處分坤乾近身扁石履一拳性命危寄不測淵陽烏朴光倐穿饑蛟倒吸無畱涎以山還山川自川五老依舊排蒼巓來如幅巾褁華顚去如解衣袒兩肩酒星明明飛上天人間那得畱靑蓮此時此景幻莫傳頃刻變滅隨雲煙

靑蓮谷靑蓮寺

饑鷹入山猛如虎掠過松梢攫飛鼠林深谷暗人更稀橋斷溪橫道多阻忽逢大石刻三字快若同遊獲徒侶前行依舊路茫茫太白書堂在何許三間破屋佛委地一帶頽垣艸沒礎獨來髙詠廬山謡白日軒軒欲輕舉屏風疊與五老對想象先生舊逰所石梁卽是三疊泉此景分明在詩語後來著書好穿鑿眾論紛爭吾不與【太白廬山謠有屏風九疊云錦張銀河倒掛三石梁之句元李洞言三石梁在開先寺西黎崱言在五老峯上或云在簡寂觀及上霄紫霄二峯間桑喬廬山紀事則竟以爲無如竹林寺之幻境眾說紛然莫知所指今三疊泉在九疊屏之左水勢三折而下如銀河之掛石梁與太白詩句正相脗合非此外別有三石梁也後人必欲求其地以實之失之鑿矣】古仙不作誰正之悵望秋云久延佇

徧遊鈐岡嶺下諸禪室

山僧住山久不道深山好山下每相逢山中迹如掃禪居旣寂寂過客亦艸艸林荒鳥語斷葉落寒气早物外識閒情誰能耐枯槁

早萬松坪

昨登五老峯足力鬭輕矯投茆舎宿睡美不知曉豈惟廢鐘魚林寂少棲鳥起來見晨旭殘月猶云表山谷催早涼陰多晴恐少迨玆好天气我興殊未了

呰口下山

匡南古道誰開辟懸澑垂絲通一脈劣容半足百八盤直注雙眸五千尺靈區再上苦不易步步別山多可惜舉頭卻望昨所經似到蓬萊今被謫

從萬壽寺經百花園

艸煙竹靄午霏霏行盡懸崖接翠防過夏客餐嘗筍去隔林僧擔賣茶歸穠花繞砌晴添艶乳水流田土漸肥自覺向南風暖早秋時節尙生衣

淨成精舎懷天然澹歸二禪師時二公俱下世矣

萬枝修竹一龕燈山外靑山又幾層有此林巒應著我無多文物半依僧香前蠧辟繙經案鉢底龍眠掛壁藤紫桂巖前人不見秋風猶記別南能【往與澹公別於家黃門伯如圃中】

三峽橋

陟山須到顚尋水須到源我從泉源來送汝歸山根上流九十九並力同作喧前行經玉淵盡爲潭所吞旣吞不勝受含雪空中歕急峽跨飛橋約束遏其奔一條夭矯龍中有跌斷痕挾此萬古怒轟轟爭一門遊人不敢立足底防瀾翻松風吹細雨到寺將黃昏

棲賢寺阻雨示角子禪師

七尖峯埋煙一塢五老神情皆下俯攜來杖頂昨日云灑作燈前夜來雨石頭路滑不可行遊人早起祈天晴禪翁勸我且喫飯同向空堂坐水聲

雨後再至玉淵潭觀水勢

著屐重來又一奇飛流十丈躍龍池不知雨防添多少跳沫粗於白鷺鷥

白鶴觀舊有唐道士劉混成手植杉東坡先生嘗獨遊聞碁聲於古松流水間卽其處也

古觀荒荒冷翠交一渠新漲浸堂防雨眠亂艸移虫窟風折枯枝帶鶴巢旛影不飄經院靜棋聲久散石牀拋三山路僻人稀到頭白黃冠自結茆

白鹿洞書院紀事四首

古洞盤旋路欲封到門無樹不喬松陰森前後三重殿突兀西南五老峯兵火縱教仇典籍虫魚何敢蝕蛟龍【書院中有禦賜十三經二十一史及禦書二額】睢陽嶽全荒棄畱得宮墻儼辟雍【書院舊名廬山國子監】

九原可作心相許千古淵源只數公大事商量何艸艸當時位置太匆匆祠荒勿復論分合道在終須辧異同祀典也應煩早定莫令禮樂笑淹中

前賢余澤最分明立法𨿽良視奉行幸爾流風綿歷代猶從朔望集諸生學田籍去官支俸觀徳亭荒士好名此日終南非捷徑溪山何負讀書聲

松顚紅鶴早歸來卓爾山前半艸萊題扁已更新嵗月防碑猶辧舊亭臺無端講院人人設何怪儒風日日頽傳語後來須愼重此間容易著英才【萬曆己夘張江陵禁革書院先是常有紅鶴百十巢於後山松杪其年忽去越三年仍來巢書院隨議復】

鹿眠塲

山人陳迹久荒唐石洞新移近講堂町疃年年秋艸沒兒童偏指鹿眠塲【白鹿石洞明南康守王溱壘石爲之在彛倫堂後非故處也】

左翼山武侯祠

舊來忠節祠何處丞相新堂獨攺營【洞中舊有忠節祠合祀武侯靖節今祠廢靖節神位移入朱子門人之列】若是此中多序爵故應無地置淵明循貫道溪南北觀朱文公題志諸石刻

我畱鹿洞訪古迹夜以繼日勤捜羅穹碑無數作林立大半劖刻時人多蛇蟠蚓結互相雜頭目瞀猶摩挲先生姓氏如日月照耀宇宙開山河生平衣履皆可敬矧乃手澤存巖阿溪邊巨石見題字小者徑尺大擘窠自然運用合古法小技不與科水淘土殺節角元气尙自盤蛟鼉誰能橅取置殿壁細辧防畫無差訛嗚呼所見毋乃小金石非壽道不磨

次韻答白鹿洞生周扆臣並簡學博鄭子充副講徐履靑

吾生苦失學悔往思補來一經未精通賦命多邅回靦顏扣名區洞戶呀然開登堂挾浮气靜者恐見猜此來爲求友庻幾遇奇才之子杜門處堦前長蒼苔昔年充國賓羣彥多追陪脫身出京洛振步淩崔巍爲儒務其醇好勇知所裁士方處貧賤有識羞良媒詞章技尢卑小艸殊根荄讀書不聞道枯朽安足摧古來名師儒所以重艸萊

出白鹿洞經羅漢嶺下至王陽阪

蒼蒼轉一溪窅窅凡幾曲煙中見村落雞犬傍艸屋阡陌交橫從秔稻雨早熟謂言岡路盡豁眼得平陸涉澗水急流吾行尙山循流溯此水來自棲賢谷想當暴漲時石防老木兩傍設機碓日可轉百斛此法俗不傳勞勞手舂粟

萬杉寺贈熈怡長老

慶雲峯萬杉寺拓地舊傳天聖中大書鑿石剩九字【寺中石刻甚多悉爲僧所踣瘞今惟槐京包帚書龍虎嵐慶九字在寺後石上】古殿跨山連百弓夕陽沈沈南去鳥秋气防防西來風相逢不談戶外事吾愛老僧雙耳聾

開先寺

平橋曲磵气森森門鎖空堂晝轉深【時居僧以斫伐佛印手植松爲當事所逐三門晝閉小吏司鎖鑰】鴨腳葉黃僧罷掃麝嚢花紫客來尋【寺創於南唐時山中有麝花色正紫中宗嘗植於移風殿名曰紫蓬萊】諸峯瀉瀑層層見萬木聞蟬步步陰可惜不容吾借榻山南第一好禪林

李中主讀書臺

鶴鳴峯勢倚巑岏指防南唐舊石壇畫像影中松葉換【黃山谷開先禪院記有南唐中主畫像及榻存焉】墨池涸後蘚花干累朝題志名空在眾口傳訛辧最難【俗傳昭明太子書堂者訛】珍重涪翁畱片碣雨淋日炙恐摧殘【石上刻山谷所書七佛偈】

王文成紀功碑

明朝制科號得士吾鄕前輩尢絕倫於公王公後先出往往艱大投其身朝廷坐收養士報倉卒定變皆儒臣正徳己夘夏六月逆濠犯順江湖濱公然舉兵思向闕三郡一閧生祅塵皖口駸駸勢將下畱都岌岌恐震鄰是時海宇正淸晏武偹缺略久不振公方持節撫南似可觀變徐邅迍同仇大義憤所切守土敢限越與秦出師必待九重詔是謂以賊遺君親飛書挿羽聲罪討攻所不偹眞如神自從搗巢及執丑通計時日才兼旬軍門戎首已面防天子靺鞈方南巡石頭城南獻馘罷待命行及明年春周公東徵尙跋防形迹詎可拘忠純盈庭宵小古亦有忌者愈眾節愈伸初心祗期濟國事豈必畫像圗麒麟玆山勒銘蓋有故深刻嵗月題庚辰紀功非誇乃紀實書法遒勁辭溫醇首從伐叛敍始末繼舉神武歸丹宸天方嘉靖我邦國誰其紀者臣守仁隨徵官屬例得列惜哉名姓今俱湮讀書臺傍一片石百四十字磨崖新逸事吾聞長老說治一榜凡三人後來立朝適共事數本前定非無因胡發其姦孫殉難公乃一手回千鈞【治五年吾浙鄕榜公與胡公世寧孫公燧同舉其年塲中見三巨人傳爲異事及宸濠之變胡首其姦孫以巡撫死難三人共此事亦一奇也】煌煌勲業本徳性出遇世防開經綸質諸百世可無惑似此理學寧非眞後來輕薄好詆毀撼樹不過欺愚民如公表見猶未免此外何以加冠巾手磨碑碣長嘯白日皎皎懸秋旻

題聰明泉傍石上

頑童潄淸甘我見謂可惜我旋被彼笑浣手向澄碧人苦不自量無端分別多飲牛與洗耳相去能幾何

玉峽亭觀瀑

女媧煉石手年久漏防罅銀河忽垂天峯頂劈二華陰寒透毛髮觀者初可怕從來所踞髙一跌必就下龍歸爭窟宅思以一戰霸雷霆震嚴冬冰雹凜炎夏衝成井萬丈避去石三舎束身峭壁傍俯視若出跨相持勢難合掉尾竟傾瀉來者競喧囂逝者已代謝風林延靜聽漸逺似分汊繰繰絲車鳴決決糟牀醡盡平震蕩心坐以觀物化

萬竹亭

孤亭避玉峽一徑幽篁裏鑿斷籜龍根石槽方吐水

五乳峯下望黃巖瀑布

五峯融乳气流濕一穴泄云聲滿空落日正懸髙樹杪行人卻在雨絲中

歸宗寺次潁濱先生舊韻

遙瞻孤塔近聞鐘又到金輪第一峯五老煙霞猶在眼六朝風景獨畱松【寺爲王右軍捨宅】鵝池細合簾泉派鸞水涼分茗盌供歷徧名藍玆最古夕陽簾閣影重重

登右軍閣

右軍髙閣俯碧渠古木漾影交扶疏回廊灣澴得幽趣髙有飛鳥潛有魚此間臨池頗自可我腕有鬼不善書作詩亦欲題壁去擲筆一笑成墨豬

鸞溪

二老風流路未迷靑松名與白蓮齊若將山水平情較似覺鸞溪勝虎溪【元丰中周濓溪先生與眞淨文禪師於此結靑松社人以之比虎溪云】

寄題簡寂觀十四松

梁時碑記【梁沈璇有簡寂觀記】晉時松十四株如十四龍約汝重來吾不負好畱鱗甲待吟笻

從栗裏渡柴桑橋至鹿子阪訪醉石觀靖節祠

陶公家柴桑地本接栗裏髙賢棲隱處土物覺淸美風翻紫芋苗雨綻紅蓮米平坡樹簇簇枉渚波彌彌徘徊山東南何處訪故阯逢人輒問姓覬遇陶氏子但見丱角翁叱牛入煙裏先生在當日逃祿如脫屣至今山下栁尙識折腰恥肯令後世名人人得輕指聞風感頑懦卽此可以起

圎通方丈與杲庵長老夜話

到門山壓樹冒石水沖橋古殿防頽塌閒房取寂寥齋鐘秋後凖燈盞夜深挑尋徧峯峯寺髙僧不在遙

月下步入鄰庵同杲公

尋山翻苦忙忽忽度長日徘徊撫良夜淸景殊未畢鄰僧閉門早避月不肯出客來扣柴門帶月入爾室空堂琉璃暗古佛黒如漆不有好事人淸光爲誰溢

尋夜話亭一翁二季亭故阯皆不得戲示杲公

十里無端枉道來歐蘓陳迹委蒿萊人間好事誰如我博得圎通一宿回

渡石澗橋欲逰石門精舎不果

客從山中來嵐气濕巾帽北尋黃龍潭南送白水漕【五老峯下澗名讀作去聲】石門路非逺一澗流浩浩翻以耳目前行蹤未經蹈吾將賈餘勇直入窮閫奧謀及道旁人競以險惡告或雲林黯黮或云石驁或云防罔兩遇者恣淩暴或云采樵叟壯年曽一到白頭每追悔相戒勿再造或雲天池僧亦曽宅崖隩荒寒難久住苫舎隨欹倒爾來更誰繼奇險敢輕冒老夫爲躊躇獨聽奪羣噪回思謝康樂鑿山每開道當時築精舎物力豈空耗不得從之遊悵然違所好

廬山雜詠四首

食豆兼食苗豆苗痩如縷不聞豆花香惟帶豆葉苦【豆葉菜】

老鴉銜茶子墮石久成樹何必百花園峯峯有雲霧【閴林茶亦名雲霧茶】

誰遣冒松名而長三寸許山頭有蓬藋俯視猶傲汝【萬年松】

山花合在山幽谷尋難見卻笑紫蓬萊愛入移風殿【麝花】

遊山歸錢越秀呂灌園出示見送詩戲答二首

一卷新詩吟不盡歸來只與未逰同野人胸次無宿物好景仍在廬山中

千古才難洵不疑敢將輕薄入文辭眼空除是東坡老笑得徐凝瀑布詩

自題廬山紀逰集後

半生讀書不得力浪走風塵嗟暮色名山五嶽杳無期此日匡廬面初識千秋物象逓顯晦幾輩閒人肯登陟謫仙頭白倘歸來白石淸泉聞太息獨移痩杖扣石鏡雙眼快對晴空拭已知絕境少豺狼那怕荒蹊犯荊棘鴉飛不到力有限龍起無時神莫測橋邊聽瀑雨淙淙峯頂防雲松畟畟三秋忽變寒暑半月略盡山南北偶然興至或畱題聊借防吟豁胸臆詩成直述目所覩老矣焉能事文飾仙靈幽祕苦雕劖雲霧蒼茫每深匿忽逢生客一呈露可惜無才收不得歸途鹵莽方自嗤遊況匆忙誰見逼人間涉歷多梗滯祗此一途猶未塞皇天亦似憫汝窮恣爾窮探無吝嗇如何汲汲向城市若赴嚴程拘漏刻他年終伴采芝翁臨別有言吾敢食

敬業堂詩集卷十五

欽定四庫全書

敬業堂詩集卷十六

翰林院編修查愼行撰

客船集【起壬申九月盡十二月】

樂天琵琶行自述遷謫之情托於送客而不著其姓字未必果有其人也今余與恆齋別正值楓葉蘆花之恆齋官況不異左遷別後倘有詩見及其毋使人疑此客爲烏有子虛乎

畱別恆齋太守次見送原韻

小住衙齋忽半年河梁只在一尊前重攜風雨登山屐又上江湖載酒船有此別離成我老無多才調感君憐蘆花楓葉殘秋路不聽琵琶亦黯然

鎖江樓下再與恆齋別

聚散眞無柰行期已數更不緣歸路逺翻遣別愁生潮到潯陽縮江過皖口平戍樓今夜月相送比君情

早湖口縣

山色滿空城蒼煙帶曉晴舟人辧風信闗吏雞鳴湖勢三秋減江流九月淸半年經六度此度是歸程初秋與恆齋住舟彭澤余有七月初三日五律一章重經此地屈指六十日矣聚散之感愴然入懷再作一詩附九江後信

小縣江天豁西南月吐鉤轉頭如昨日撫景忽殘秋路攺攀罾岸燈明隔浦舟煙波三宿夢猶自戀江州

舟過大雷防二首

雲收霧散來時路奇險初欣過馬當風日晴和秋澹蕩江山平逺入防茫畫圗側畔移帆影明鏡中間耀眼光合與詩家添好句不然辜負薄遊裝

荒洲夾岸沈漁蕝小市臨流颺酒旗去舫校多來舫少逺山不動近山移鷗憐故侶行【音杭】相傍雁折斜風字亦奇一事歸人獨惆悵匡廬西望已迷離

夜抵黃石磯

過盡魚罾蟹籪邊依稀村落在山前半江煙霧半江月一隻夜深歸客船

撘魚詩【有序】

沿江捕魚者碇小船急流中截竹二尺許緡而不鉤系豕肉作餌兩人對把一竿隨放隨收鰷魚長二三寸者應手而出稍緩則吞餌逝矣日可得數十斤名曰撘魚曝漧加紅麯爲鮓鬻於寧國山中

昔讀魚具詩纎悉苦難曉今來江湖畔意外駭機巧竹竿二尺長芳餌系其杪曲鉤渾不用緡直影隨表濊濊水聲中鱗鱗出白小有如拾蚌蛤一一向盆沼十不失二三得心手馴擾自從罔罟設水族久莫保此法古未傳吁嗟更誰造庖廚窮口腹物命例短夭有情爲惻然放筯吾忍飽

早過大通驛

夙霧才醒後朝陽未吐間翠煙遙辧市紅樹忽移灣風軟一江水雲輕九子山畫家濃淡意斟酌在荊闗

重登銅陵太白樓

千古奇才一謫仙當時寂寞後人傳誰憐我是題詩客淪落江湖十四年【己未夏餘曽題詩樓上今尙存】

天門山

北望采石磯南望蕪湖闗蒼茫溪口豁達天門山長江萬里來近海勢逾寛到此一約束帖然成安瀾秋空掃濃緑兩道蛾眉彎【亦名蛾眉山】月帶眾星盡歸吞吐間亂帆不自整散落鷗鳬灘浮雲本無程日暮相與還我行何處泊前路方漫漫

采石舟次喜遇介庵叔卽送其遊楚

半載家書斷逢君喜欲狂細防談近事安慰當還鄕別夢吳船隔徵途楚水長忍辜今夜酒明日況重陽九日三山舟中有懷徳尹近得家信聞弟已渡淮

夾岸蘆花作絮飛鯉魚風急客添衣從來節物悲遊子如此江山送落暉鄕路尙成千里隔別時原約半年歸誰能料得貧家事去住無端與願違

重泊秦淮二首

袁家鵝鴨薛家羊不問當壚賣酒娘懊惱一秋無菊防楚人船上過重陽

市樓南北酒簾靑市上遊人半醉醒何暇管他亡國事更將閒淚灑新亭

金陵早

東方大星射芒刺一片江光白如地去城未逺尙聞鐘煙栁蒙蒙六朝寺

登燕子磯

回欄步步轉云汀若要登髙更有亭淮岸栁條秋尙緑孝陵松气逺尢靑城啣日出排鴉陣天偪江低響雁翎添得重來多少恨西風吹帽鬂星星【憶與韜荒兄泊舟觀劇屈指十三年矣】

同譚防城給諫飲朱十兄竹垞齋席上分賦

檣燈塔火照城闉僦屋依然近作鄰九陌並回三載夢一官難救五湖貧飽經世故初心在畢竟交情老輩眞慚媿爲歡煩二主買魚配酒餉歸人

題鄭春薦廬墓圗

舊來宰木已防天書帶重生丙舎前多少康成門下士一時俱廢蓼莪篇

題朱北山西溪梅花圗捲

一篙寒水平杯緑松木塲西凡幾曲春頭臘尾萬梢梅照影橫斜散冰玉花時一一爲我有別業西溪曽卜築廿年不到漸疏蕪借與鄰僧掛瓢宿上畨大雪凍連月聞道摧殘到松竹可憐老幹剩槎枒有似佳人在空谷對君此畫增健羨蟠蠖龍蛇歸尺幅欣然意到不畱手偶爾圗成聊寓目春煙欲動气蔥蔥夜月斜穿光燭燭略施朱粉紅間白力挽冰霜骨勝肉恍如幽夢向溪山洗盡胸中筆端俗我今倦遊百事廢一壑能専良易足相將同賦歸去來花气浮缾酒應熟

再題霜林秋晚圗捲

長風入林痩蛟舞萬葉低昂爭仰俯劈開玉峽飲晴虹倒射霜空撒紅雨中間幾株尢耐霜濃者得緑淡者黃興酣渲染出眞意絹素絢爛凝秋光瀟湘洞庭多變態放筆知君與神防披圗莫作咫尺觀別有蒼茫在圗外

王令詒過村居小飲限韻各賦二首

十年出求友時輩方縱橫與君非苟交結托重老成所以我諸弟事君亦如兄每聞君造廬一一皆歡迎且須惜此意勿作匆匆行

湓城得家書送爾倍惆悵【初秋與令詒別於九江】吾舟未東下吾弟方北向同時忽同歸【余到家半月徳尹亦歸】事固未易量喜君復見過此防出非望所嗟不盡歡鄰防舂不相【荊州兄方丁太夫人艱故云】無計獨畱君燈前北風漲

題陳言揚抱膝圗二首

使君與僕孰英雄寄托如何不約同此意沈吟應共惜半生光景畫圗中

與君識靣從兒穉不覺形容漸失眞同是庚寅吾獨老始憐衣上十年塵【餘興言揚皆庚寅生】

再題言揚防舞圗

舞袖𨿽長不自持歌喉縱好有誰知賞心或在人情外防取停歌罷舞時

維揚談褅初亡兄韜荒壻也今來就婚投詩見贈感賦一首

吾嫂持門戶吾兄肉已寒夢爲云聚散愁見月團圞得壻如君少爲甥似舅難十年存歿淚相對不禁彈

廉讓寄南燭子詩索和戲作一首

曹家二尺紅瑚霞光照耀開座隅季倫如意不敢擊變作顆顆勻圎珠冰霜太寒雪太白可少丹砂防顏色緑毛麼鳯愛梳翎尾重身輕飛不得

斷硯歌寄和姜西溟

姜侯才髙同屈宋往往彈冠讓王貢舉塲老負十上名史館貧支廿年俸硯田一片羞自給略似良農勤蓻種爲言此石初得時愛與端瓊稱伯仲【端瓊亦西溟藏硯】每因拂拭誇朋友未許收藏付僕從平生不以文滑稽滴露研硃事修綜窮經恥勿艸太給札雄堪賦云夢不知磨耗幾挺墨書到成家筆方縱可憐尢物難久完識者何希忌何眾秦城十五不輕易博浪一椎翻誤中有情那免號癡絕足刖荊和抱深痛唾壺口缺琴尾焦笑此依然配淸供作詩聊用解客嘲屬和無端邀我共我今所見與君異嗜好心空色不動膠聫漆附終有痕【來詩有膠聨漆附太堅致之句】豈比天生本無縫勸君撥棄勿復道瓦礫寧當較輕重君苗焚硯古有諸持此區區欲安用

並轡集【起癸酉正月盡三月】

余以新正束裝北上徳尹初未有出門之約二月杪忽相遇於淮上遂偕翁康飴嚴定隅並轡而北通計一春所作無過三十餘章皆行役之詩也故彚成一編

春夜飲曽濟蒼宅同徐淮江

春波門外如鉤月六里長街未上燈花徑初除三尺雪雅人相對一壺冰窮愁老境尢貪酒樂事新年在得朋從此兩湖添地主【余向寄徐淮江詩有兩湖地主惟君在之句】每逢髙防約徐陵

貽笏圗爲徐淮江賦防李武曽韻

徐家手版傳忠襄曽隨封事攜皂囊牙花欲開天變雷雨白日摉谿堂堂中書籖三萬軸一一玳瑁琉璃裝牀頭置笏牀下拜髣髴排擊含風霜自從尙書殉社稷對命無復王廷揚問君寶此竟安用謂是祖徳貽縹緗君家祖徳非尋常日星皎皎懸孤光百年朝典存手澤世閱兩代源流長公侯子孫必復舊瓞綿邈今方將鳯雛已得韓冬郎七嵗弄筆吟繞廊丈夫生兒有如此【用少陵徐卿二子歌中句】對客那得能深藏塗鴉畫虎無不可但是驥性終馴良乃翁與世不同調挾防莫嘆亡羊臧摩挲老眼待他日爲汝持笏還端詳

吳門程汝諧乞詩爲節母孫太君壽

古人乞言重名義今人乞言重勢位數篇排比達官名滿幅雷同錦屏字程生壽母乞我詩我名防賤世莫知感生厚意惜不得但愧窮老無妍辭區區持贈一言耳非此母不生此子我爲此語豈無徴試問南湖老居士【汝諧出老友盛鶴江之門故落句及之】

再題東湖弄珠樓壁

滿湖新漲緑如油五度憑欄記此樓粉壁有詩僧代掃靑衫無趣客重遊花邊舊事閒相觸醉裏風情老漸休多謝栁條長短意尙含煙雨拂孤舟

鄧尉山防梅與譚蘐城都諫分韻

買帆下吳閶晨夕風雨對掀篷喜開霽決起逐儕輩明波洗雙眸遙見峯染黛橋低榜稍進竹宻步防礙紆徐入墓梅信行已逮古榦無醜枝疏花有餘態寧知山近逺漸覺路茫昧濃日散晨光千林同一槪蒸蒸气浮動靄靄香奔潰人聲絲竹聲多在白雲內居僧揖冠裳遊女曳環佩靑紅小婭奼紛若魚同隊見花嬌不憐手折鬂邊戴本爲冷澹逰喧防性叵耐翻身暫引避穿徑出荒穢前登馬家山髙出萬花背境荒人罕到鑿石初破塊自然愜幽趣眞景非粉繢僕本住山人無端走闗塞故園三百樹先植記好在有花不得防旣出每深悔此來復何幸夙願償意外神交契新賞老戀割私愛俗腸旣蠲除塵面一盥颒逝將營半畆斸地把耡耒君如娯晚計共買花邊埭歸田事不難所要在勇退惜哉廹行役各與初心偝解防復踟躕淸遊幾時再

過葉已畦二棄艸堂出新刻見示

疊成山勢鑿成窪位置柴門趂屋斜小築人皆稱得地逺來吾不爲防花舊逰歷歷經心眼餘論津津溢齒牙未敢對君談著述十年衣袖有塵沙

吳門勞在玆爲余作畫冊

自題佳句寫雲煙不獨詩仙畫亦仙筆墨我緣人品重聲名天許布衣傳家畱林壑藏書屋【君爲洞庭西山人】春在江湖采藥船老覺塵埃眞少味相逢猶話住山年

常熟過錢玉友河亭【時玉友亦將入都】

薜荔交陰覆短墻詩人居近苾蒭房俄驚小別成三嵗直訝相逢在故鄕兒摘畦供午饌婦藏鬥酒佐春觴秪愁旋被饑驅出未必家余住夏糧

大石山房【西城樓閣爲虞山絕勝處】

又作西城半日畱短笻筋力試山遊愛隨雲气穿仙掌笑挿花枝上佛頭三面城根三面水一層樹杪一層樓人情那得能知足好景多貪極目收

畱守瞿相國春暉園

不知頽廢自何年一片傷心到目前戰後河山非故國記中花石尙平泉煙埋平碧迷芳艸血染春紅化杜鵑狼藉南云憑檻外愁防白日下虞淵

拂水山莊三首

名園未到已神傷指防雲山入渺茫老屋尙支秋水閣墓田新拆耦耕堂藤陰漠漠餘花紫梧徑離離夕照黃猶有遊人來買醉兩湖煙月屬鄰莊

滄桑殘局等閒分野史亭邊日易曛異代文章歸紀述盛時裙屐屬傳聞畫圗夢蝶尋紅豆書刼焚魚感絳雲畱取舊栽花木在罷官還說李司勲

松圎爲友河東婦集裏多編唱和詩生不並時憐我晚死無他恨惜公遲崢嶸怪石苔封洞曲折虛廊水瀉池惆悵栁圍今合抱攀條人去幾何時

洲大觀樓張見陽郡丞屬題

栁梢城角影毿毿煙放桃紅水放藍到此忽驚身是客捲簾江北望江南

秦郵舟中紀事

截斷湖光別作隄一條荒影亙虹蜺居民飽食黃河鯉客飯愁添濁水泥不解天心何日轉若論地勢向來低誰憐禹貢揚州域急挽東流更向西

魚溝防桃

一村桃間一村栁日气射花紅撲鞍此事今年眞過分江南江北兩回防

與徳尹同坐驢車戲作二絕句索翁康貽嚴定隅和

淮浦相逢事太奇小船同載蹇同騎與君便是同功繭不許人間有路岐

抵足朝朝作臥遊欠伸一笑兩擡頭擊殘車壁殊多事防穴前頭夢八騶

徳尹詩有一龕恢恢之句用其意再作一首

別茅庵出已多年又結津梁道路緣添个蒲團相對坐也如行腳也參禪

從峒峿騎騾至紅花埠

防峿小驛勃姑啼路入徐州漸向西若要防花須趂早防他一雨便成泥

雨阻紅花埠

衝風衝雨衝波浪瞥眼江湖十載余肯信壯心銷便盡一鞭泥滑怕騎驢

望防山同定隅徳尹作

疊翠浮嵐不記重羣山絡繹走蒼龍若論舉眼人人識只有知名一兩峯

道傍見螂轉丸

不知何意轉成圎糞壤生涯大可憐翻似向人誇絕技一丸突過馬蹄前

望岱

一朶云扶一朶蓮蓮花頂上卽靑天可能膚寸爲霖雨今是幹封第幾年

至河間聞彭椒嵓量移之信畱詩寄之

八載循良吏初遷本分官敢雲從政易轉覺致身難客路𨿽相左離愁此暫寛一春傳旅食今日爲加餐

次新城先生壁間韻

餅罏酒店兩三間塵壁題名記往還畱得和詩人小住緑楊檐角鳥闗闗

曉過趙北口

十里風埃過鄚州忽開雙眼見淸流緑楊影裏平橋路數盡漁船數白鷗

題王赤抒籬豆畫卷二首

豆葉翻翻豆莢肥檐前防防艸虫飛故園秋意忽到眼一陣野風吹客衣

沿籬手種兩三塍引蔓垂梢漸滿棚生被畫家偸樣去帶花抝折一枝藤

送趙子晦之任延津二首

靑袍謁選十三年此去雙鳬便是仙滿眼簿書非俗物太行山在印牀前

車笠相逢兩不猜湖湘分手又燕臺參軍一老今頭白重與郎君贊畫來【謂彭南陔】

次韻酧唐實君喜余入都之作

吹得楊花作雪飛帝城春事已全非桐經爨後孤弦絕防化魚來尺素稀東閣何期今再到故人長恐見無幾【詩楚茨疏幾期也】白頭賸爾如新在縞帶猶堪博紵衣

【附】原作

唐孫華客散梁園墜雨飛尺書驚見是耶非鄰房燈火鳴雞杳岐路雲山雁稀飲酒人非攻子美攺名君且學劉幾長須叩戶吾遙識蚤晚將迎辦倒衣

初夏同叔毅定隅霜巖徳尹坐一莖庵後香林亭

一窖黃塵沒馬蹄喜從塵外得招提出墻僧梵風吹斷拂靣花枝鳥壓低溝水欲流亭影去夕陽忽到栁陰西浮萍落絮同飄散閒繞空廊覓舊題【己巳秋與竹垞水村兩遊此】

淥水亭與唐實君話舊

鏡裏淸光落檻前水風涼偪鷺鷥肩菇蒲放鴨空灘雨楊栁騎牛隔浦煙雙眼乍開疑入畫一尊相屬話歸田江湖詞客今星散冷落池亭近十年

偶閱楊次也賣花詩戲次原韻五首

先從槐樹斜街過旋到慈仁寺裏來淺緑深紅春四季跨驢騎馬月三回

分明已過早春時駘蕩風光不自持大抵人情誇爛熳斷無人賞未開枝

帶來春色三分土吹過風頭一閧塵莫認園丁作園主種花人是賣花人

白白朱朱漫作堆舊家亭館記曽栽閱人最有花兒匠及見園空長緑苔

艸本經年易長成丰臺美種一時並當初芍藥原名貴莫以花多便見輕

次韻答實君

被褐時方輕垂綏古有戒匪材等樗櫟不熟讓稊稗感君勿我棄假館同瀟灑城隅積水潭浩汗滙眾派禾苗緑油油牕戶明噲噲棄之爲馬廐放眼靡所屆庻幾東閣中得士稱一快吁嗟及時事忿悁疑近隘各隨出處緣並守亷隅界短檠光煜煜缺月東南掛對牀連夜語裏耳竊聽怪非無蛙聒噪亦有鼠黠獪集泮本好音飛鴞吾豈解孤生分衰賤舊業棄土蒯腰非長揖具況肯望塵拜誰能將肺肝稸怒供裂眥釣鉤聽曲直碁局付成敗似聞逐客議棖觸動機械【時臺中有條議國學生回本籍鄕試者】世或指鷹鸇吾其避蜂蠆國家有大計艸野腕徒搤言官例毛舉通病詎能瘥公卿非不知相視各噤齘可憐文廟栢祗用便馬疥騷除由廡下梁木孰支壊議難決一朝吞吐苦不嘬將毋國體傷識者爲深喟君詩𨿽有激風義實誥誡布衣何足云道路未償債炎埃蔽赤日六月廹行邁山田歸及耕書籍行當賣勞筋應自息倦羽非人鎩得防心已空須彌堪納芥

【附】原作

唐孫華名士今幾人世方以爲戒良玉混武夫嘉禾雜粃稗君才固卓爾盛制富揮灑崇山俯培塿溟渤吞眾派魯邦久卑邾淮陰豈伍噲長安踏槐花賓興期已屆如君得數人制科誠一快吏議聞逐客斯舉亦已隘如何辟雍中輒畫鴻溝界网羅失長鯨敝笱愁空掛厲階誠有由壊事因鬼怪昔者誇毗子紛紛逞狡獪伸喙餘三尺臨文無半解惡艸等菉葹防材僅菅蒯豈有鄕裏交但下傖荒拜大徳忘丘山小怨結睚眥射羿弓旋彎防洹盟屢敗對譚語設穽黙坐心藏械螫手類蝮蛇噆肌甚蜂蠆奪利腦競盬爭門臂各搤獧險成世風積疢何由瘥所以當塗人疾視久噤齘驅使歸井閭淨若除癬疥髙墉惡雀穿長堤緣螘壊世遂嗤空名畫餅不足嘬因噎遂廢餐此事可一喟君性本沖和三緘夙自誡流落坐詩窮羇棲負酒債遇合防有時愼勿嗟行邁錦段久織成何處不可賣虎气有時騰鸞翮無長鎩一名轉瞬成行防拾地芥

題陳履仁登車圗小影

手拂雙花五鬛云世家文采孰如君八騶四望尋常事只要來空薊北羣

題顧書宣畫冊竹水仙二種

南去嘗雞防北來食松繖指與紅竹菇畫中添土產【雞防產滇南松繖產勞山宜興山中有紅竹菇】

老根如蒜頭大葉如蒜苗欲抽一寸心待此冰雪消

敬業堂詩集卷十六

欽定四庫全書

敬業堂詩集卷十七

翰林院編修查愼行撰

冗寄集【起癸酉四月盡十二月】

不到自怡園三年矣相國明公聞余至都復下榻見招時唐實君亦以謁選北來樂數晨夕未幾實君因人逺遊余旋應秋試幸舉京兆遂爾滯畱自夏曆冬大約園居之日多城居之日少東坡詩語似爲余設也

次韻答愷功二首

移牀來對好溪山只作漁樵共往還癖愛文人知業慧未拋卷帙趁官閒雲垂髙幕藤花紫雨放新梢筍籜斑若向此中防領會詩情原在寂寥間

樹底泉聲竹外山淸暉娛客竟忘還魚無羨意鉤宜直碁少爭心局自閒春去蘋洲風澹澹雨來花徑土斑斑畫圖光景分明記又掃攤書屋半間【時將移寓自怡園】

對雨戱效白樂天體四首

兩岸沙沈樹千帆浪拍天長風吹不斷獨鳥去無邊白酒標旗濕紅鱗出网鮮此時如對雨最好是江船忽聽笙歌起煙波何處尋四圍山漸澹一角日初沈捲幔通荷气停橈隔栁陰此時如對雨最好是湖心一片秧鍼綠村村罷踏車黃梅多放鴨【鄕人以芒種買新鴨名黃梅鴨】翠剡盡鳴蛙種水牽菱蔓開門落楝花此時如對雨最好是農家

竹色涼牕戶泉聲落佩環不知靑嶂合長在白雲間篛籠分茶早防衫掛壁閒此時如對雨最好是深山唐實君作憎蠅詩可補歐陽賦所未備僕不復鬭奇戱廣其意得五十韻

吾觀大化內鼔物同洪罏介羽及昆虫種類何各殊摉羅到瑣碎終非磊落儒聊爲更僕數庶用資揶揄飛者爲蜻蜓穴者爲蟪蛄在戶爲蠨蛸在檐爲蜘蛛防明耿熠燿背殻潛螔蝓薄翅扇蛺蝶細腰祝蒲盧螻或鳴於泥蚓或歌於塗絡緯織作巧糞蜣轉丸愚螳螂怒當輪蟋蟀勇負嵎堆積走負板鮏羴集元駒與人了無害聽彼繁有徒蠷螋險如蜮蜂大如壺鉤捲【音拳】蠍刃利鍼聚蚊雷麤刺蠔有瘁肌蠆尾有噆膚昏昏虱在褌趯趯蚤躍襦偪人𨿽咄咄懷毒終區區惟蠅獨可憎其來胡爲乎汝於耳目前本不關有無汝狀極醜惡儡傀妝頭顱赤幘同一冠靑蒼別形軀兩翼六其足公然學讒夫汝生本臭穢行與糞壤俱只合老厠圊何當闖毺無端附驥尾馳騁遊莊衢無端入絹素防染損畫圖有時集於學士羣睢盱有時止於棘詩人互嗟吁聲非雞則鳴例與狗苟呼此特論大槪未足蔽厥辜客從長途來翻漿汗流珠解衣覬少憩喘息猶未蘇汝何太相偪伺隙窺門樞我眠晨未起汝偏攪牀敷我起頭未櫛汝又環座隅我饑進盤餐汝貪善爲狙我閒弄筆硯汝飽成墨豬汝腴我合瘦汝眾我則孤我欲廢飲食汝方混庖廚汝於我何尢抵死相迫驅營營惑人聽有若操契符貝錦抱萋斐不祥等狐烏懷中三寸璧防污生瑕瑜架上一卷書棄擲消樗蒲凡此皆汝罪誅之不勝誅逝將避汝去行行復躊躕我力故難勝汝情諒應輸天下正一家能毋懷此都乘炎且快意吾寧忍須臾

移榻自怡園雨後納涼

水轉橋回路幾層此中眞可避炎蒸陰成繞屋三年樹光吐疎籬半夜燈明月忽隨殘雨到防風已作早涼徵野人慣領田園趣歸夢翻從借榻增

重過相國明公園亭四首

名園多在苑東偏不數樊川及輞川綺陌東西云作障畫橋南北艸含煙鑿開丘壑藏魚鳥勾勒風光入管何似贊皇行樂地手栽花木記平泉

毬塲車埒互相通門徑寛閒五百弓但覺樓臺隨處湧不知風月與人同紫駝臥艸平沙外白馬穿花細雨中一片近郊農牧地可容雞犬識新丰

莫漫閒居比洛濵猶從泉石見經綸栽花覘土知肥瘠種樹因材識苦辛白傅龍門無俗客薛宣東閣有奇人平生齒冷孫輩車廐誰論舊主賔【相國曾以唐實君文品上達宸聽】熱客稀逢抵閉關陪遊吾亦愛投閒隙中野馬飛揚去雨後溪云斷續還隠幾好風來北牖鉤簾落日在西山壯心敢擬蘭成賦芳樹條新感再攀

浴罷與實君步入水磨作

長日愁經夏防涼晚似秋气蘇風到面浴罷月當頭老樹聽蟬立閒溪領鶴遊飲牛兼洗馬何處辧淸流

晚食

且喜蚊蠅少林深幾簟涼飛蛾輕性命殘燭有光芒帶艸侵衣潤藤花落酒香魚蝦供晚食風物近江鄕

雨牕遣興示愷功

小雨宻復疎虛牕深更綠瀟瀟延靜聽窅窅盡遐矚抱葉無一蟬隔林下雙鵠雞鳴覺村逺水響知石觸殘夢有時醒幽情恍相續眼前領閒趣取適聊破俗華髮脫新梳輕衫便晚浴早衰易壯嗜外垢非內辱思營五畝園未遂半生欲此身本如寄繆算徒碌碌菟裘等蘧廬豈必皆我屬不如且聽雨濁酒貰鄰曲醉鄕有天地避此六月溽歸計待秋涼無裝何用束

鷹坊歌同實君愷功作

風林蕭蕭夏脫木坊以鷹名似牛屋其中最大名海靑戴角森然異凡畜我初識名自遼史特產曾傳女眞獨楛矢同來肅愼庭初時底貢猶臣服屢求難厭禍旋結兩國興亡手翻覆天教此物雄海東自長窠雛成一族康

天子仁聖姿駕馭英雄兵不黷每因纉武勤校獵逺致奇毛比臣僕紫荊關外秋气髙狐兔寧容艸間伏腥風霍霍滿天地白日無光散原陸揚表貉出從禽王用三驅力爭戮是時海靑更精悍臂出綠鞲調養熟翻身一去髙沒云注目秋空走馬逐蹄間十丈莽開濶驀過林巒躍坑谷忽看天半挾天鵝奔電流星下投速羽林健兒拍手笑奏凱不煩遺矢鏃卻來斂翮復依人仍以黃縧掣雙足三時飼養一朝用如許恩波等休沐奉先性在饑附人定逺功成飛食肉不知給俸視幾品肥瘦論斤常量腹生牛乍割血猶紅小鳥一吹毛盡禿見人作勢俄聳肩獨立有時還側目無端對此我心惻相向移時額頻蹙獅兒噉虎魚食蝦吞噬成風傷末俗生意漸防眞可嘆殺機欲動休輕觸以仁易暴古所云恃猛爭彊非汝福我願皇天仁百物常產鳯凰生鸑鷟自然郊藪萃禎祥盛世多珍四靈畜

次實君溪邊步月韻

雨過園林暑气偏繁星多上晚來天漸沈逺翠峯峯澹初長繁陰樹樹圓螢火一星沿岸艸蛙聲十里出山泉新詩未必能諧俗解事人稀莫浪傳

大雨行

晚來怕熱喜聽雨臥看商羊獨足舞五更驚覺忽砰訇搖動空城作雷鼔檐前急澑非一派並作飛濤湧堂廡須臾暴漲牀欲浮電火燒牕時一吐沈沙盡作十里坑斫樹齊張萬人弩排墻墮瓦聲拉雜助以風威猛於虎老翁折臂婦褁頭露立號咷到童豎城門兩日不敢開濁浪如河勢難拒五行厥占屬災異疾痛況欲加摩撫老夫昨日得家書見說吳田槁禾黍北方苦潦南苦旱天大要是生民主可能造化一轉移坐使兩邦歌樂土

送唐實君遊江西

猛雨撼城城欲動粘天黃潦如霾霿阜城門外一丈泥馬濺花鬉四蹄壅問君此時有底急結束輕裝挾飛鞚故人奉詔赴西江才子持衡推小宋【時宋念功編修典試江右實君與之同行】舊開東閣交最契攬轡南行邀與共文章取士意已輕科目成名俗猶重如君致身本髙第頭白挽彊方命中可憐進士不得進【李太白詩君爲進士不得進】上積幹薪【闕】競傳枳棘爭集猴縱有梧桐偶棲鳯紛紜野馬巧乘隙狼藉醯雞工覆罋侏儒飽死方朔饑曷不江湖且陶縱我畱輦下大可笑妄覬防名上鄕貢初聞逐客姑逡巡旋悔爲儒被嘲弄吹竽鼓瑟兩難彊貫虱屠龍等無用布衣有骨天所憐老大寧能逐儕眾惟君知我謂我眞往往淸吟托閒諷郊園木牀連曲尺荷气藤陰滿香衖【二字出昌谷集】風光不礙冷澹遊日月正宜瀟灑送君今別我忽徑去捨矢難追就控此邦山水要君詩豈獨飛雲標畫棟匡廬舊有讀書地我昨畱題滿巖洞待君再上紫霄峯他日遊仙記同夢

姜西溟至都二首

三年一別兩蹉跎短防重聞酒市過白髮舊遊諸老散靑雲同學少年多僦居那得髙賢廡支俸聊隨博學科幸是一氊畱故物曽包老硯歷關河【姜於滄州被盜故云】

濩落生涯久自疑重來笑我亦胡爲曾從祖父承余澤只道科名似盛時逐客幸防寛後議憐才何敢望新知不如蚤築畦風閣結伴歸畊未算遲

晚行裂帛湖上觀水勢

西山前夜雨暴漲聲辟易昨日與橋平今朝露水柵晚來覘盈縮又減三五尺一條修尾蛇東向投逺碧菇蒲盡偃僕上帶泥土迹我欲追躡之前行洑磐石初疑遇壯士拔劍斫其脊徑開中已拆首尾猶跳擲卻坐石上觀平心隨所適有如杯底影仰面意旋釋人生駭愕緣多伺躁妄隙歸來虛室中靜見鼻端白

甕山麓尋耶律丞相墓

裂帛湖東下馬行遙聞樵斧響丁丁盡髠艸木非山罪難向牛羊問墓名石槨千年誰不朽金椎一穴尙如生我來忽墮無情淚土蝕殘碑恨未平【明末有人發冢見一頭加常人數倍亟閉之後掘得碣石知爲公墓】

靑龍橋

甕山西北巴溝上指防平橋接碾莊自甃淸渠成石堨盡回流水入宮殘荷落瓣魚鱗活髙栁飄絲鷺頂涼不礙蹇驢行躄躠有人緩轡正思鄕

玉田觀早稻

灌園餘潤及平疇千畆從無旱潦憂總稭已供三壤賦陂池新奉上林遊神報禜秋長早勾盾徵租嵗倍收別與豳風編月令築塲時節火西流【官田早米例於七月初十前貢新】

廢功徳寺

瓦落空墻土盡崩雜耕猶剰兩三僧晨防栢子畱禪偈夜看松花照鬼燈駐蹕亭邊牛呞艸【明宣宗西郊省斂駐蹕寺中】釣魚臺畔防攀藤【寺前舊有元主賞花釣魚臺】木毬斗大今安用【木毬事見帝京景物略今寺中猶供之】自古琳宮有廢興

呂公洞輪庵禪師蘭若

只道山窮水亦窮忽攀石磴與云通芙蓉殿底三重閣楊栁橋南一面風老去文人多入道從來絕境必淩空知君欲傲長江簿佛號曾呼禁苑中【絕頂有飛閣不可上卽金章宗芙蓉殿故址】

玉泉山

銷夏誰知別有灣孤云一角截西山千家舊業鼃魚國十里提封虎豹關欄楯離離金碧上歌鐘隠隠翠防間淸泉自愛江湖去流出紅墻便不還【玉泉山舊爲金章宗避暑地故首句云】

題相國永城李公所藏崔白健翮鏖風圖

墨花一柄風翻荷一葉展仰正不頗傍添一葉作欹蓋上有健翮如天鵝初飛未髙去水咫已覺逺勢無江河生綃八尺畫止此妙手落墨寧誇多流傳要是北宋物幸免小印鈐宣和若教藏弆入祕閣靖康那得逃干戈永城相國鄴侯裔牙籖三萬森駢羅故家世寶此其一鑑賞精絕知匪訛華堂五月開示客幾席瑟瑟生回波君不聞濠梁大圖徑三丈天女織絹鳯擲梭江天十里尙無恙賴有好句傳東坡【東坡有題崔白大圖詩見集中白濠梁人故稱濠梁崔】人間眞迹久難恃閱世容易千年過我詩淺薄不足道請公自賦鏖風歌

愷功將有塞外之行邀余重宿郊園賦此志別

今年夏多雨所向泥塗妨君家近水園一溪綠泱泱謂宜著冗士磵戶延淸光豈惟洗塵埃直欲忘炎涼故人督我嬾促我赴舉塲明知計大謬聊逐槐花忙初秋束書出臨行意回遑僦居宣武門人海昏茫茫猶疑淸夜夢流水繞我牀昨朝急足來扣門語徬徨聞子有逺適結束隨龍驤腰懸八札弓行逐楯梐郎可憐非汝好所用違其長憶子從我遊翩翩富辭章十三見頭角已在成人行今來猛績學下筆尢老蒼貫穿及韓蘇結撰卑齊梁居然希作者恥與時頡頏玉之使有成逺到詎易量重來忍言別戀戀林泉傍爲我掃庭除故榻仍在房小雨灑籬落雜花間紅黃苦爲一宿畱故意不可忘子才百事能皇路今方將我衰萬念冷逝當返畊桑浮萍寄波濤聚散原無常參辰河漢耿耿遙相望朂哉平生言卒以初願償無爲愴離合萬里如一堂

早發良鄕至琉璃河騾背偶成

喚回殘夢得淸晨詩境重開又一新淡到明河猶見月洗來灰洞已無塵【灰洞在良鄕之南】牛蹄應鐸行偏緩馬意驚鞭防要頻慚媿琉璃橋下水鬂絲催換十年人

涿州道中書所見

折葦沈沙積潦余髙田成岸岸成渠胡良河上扶犁叟网得萍根二寸魚

祁陽道中

一村楡栁一村鴉帶井沿籬路向斜野棗風輕時落實木棉秋晚尙開花靑旗賣酒竿竿影紅袖騎驢幅幅紗迥與近畿風景別田莊從此屬農家【八旗莊戶至淸苑而止】

晉州署中與陳六謙話舊

魯柝聞邾境本連兩邦爭說使君賢【晉州與深澤接壤】歌傳馴雉民方樂舄化飛鳬吏亦仙卻話舊遊如夢裏誰知岐路判樽前難拋一寸西牕燭中有離居十六年

雨中重渡澬水

路僻泥深出店遲一鞭照影又淸澬敝裘自領新寒意歸雁如尋九日期倚樹風聲尢跋扈得煙栁色尙迷離敢因遇雨嗟行役正是犁荒下麥時

大冉橋聞雁

殘荷老栁蕭蕭意秋在平橋水气中年去年來一繩雁殢人歸信是西風【時聞北闈榜發余名在二十】

重至京師和徳尹看菊詩二首

野景貪從廟市收瓦盆髙下蕊新抽風前最愛香盈袖醉後還須挿滿頭老圃別傳移種法故人來作看花遊遲開自是關天意斟酌芳期在晚秋

一籬黃葉擁村莊嘆惜陶家徑久荒九日已過初泛酒兩人相對忽思鄕古來佳節多風雨此後淸吟耐雪霜落帽臺邊回白首心情不似少年狂

送卓次厚南歸

多才能自愛失意問誰堪不作憤時語轉深吾輩慙栁條攀欲盡梅信到應探鄕思因君觸心隨雁南陸澹成侍講新葺書齋名懷鷗舫招同人雅集分賦

江湖宛在小牕前便欲從君借榻眠夢作白鷗歸未得鱸鄕亭外水如煙

題畫贈揚州王漢藻

一路垂楊記泊船北湖南埭水浮煙君家舊住茱萸沜別築灣頭小輞川【揚州有茱萸鸞故云】

徳尹將南還次韻志別三首

數過初冬又一旬誰知咫尺有參辰到家嵗月驚新曆題壁詩篇記暮春雨雪暗侵搖落冰霜偏老別離人獨畱眞覺無聊賴擬學揚雄賦逐貧

自笑逢時術未精人間無用是虛名家門似我慚爲長才器如君合晚成別館能無三宿戀歸途只要一冬晴最憐今夜霜天月畫角吹殘布被輕

小榼三升貰凍醪也應與爾慰牢騷不因富貴思彈鋏或有英雄辧捉刀風雨慣曽憐弱弟田廬忍便委兒曹丁寧一語煩相誡畫虎休輕學伯髙

大風出西直門至自怡園愷功方擁鑪讀史

萬斛沙如萬斛潮捲空殘葉剰枯條到門日影龍蛇活拔地風聲虎兕驕十里欲迷城北路一鞭重渡苑西橋圍鑪薄雪年時夢畱取閒人話寂寥

題王令詒松南栁磯圖三首

自截筠竿八尺餘偶從沙際伴舂耡人間果有絲綸手未必臨淵便羨魚

曾是春衣染汁新一官臨出又逡巡萬條楊栁風情在猶戀當年手種人

三畆菱租割水田披圖閒惜好山川歸人預作明年計欲借橋東放鴨船

洞庭秋望圖爲同年姜西溟題

我昨扁舟帆【去聲】湖水出沒鷗羣鳬隊裏西風吹偃萬梢蘆斗柄挿空將北指【庚午秋冬間余寓居洞庭東山】君時正作桑幹客南北相望千里念君落第招君歸已是明年三月尾其秋我復遊廬阜走上雲頭振衣履海綿片片蕩吾胸奇絕生平乃有此洞庭直可盆盎貯七十二峯同撒米有如天半立峨眉下視成都居井底君爲此圖毋已隘細寫秋毫入側理男兒失路眞可憐澤畔行吟聊復爾今來又赴京兆試失固其常得差喜與君同榜獲聨名王后𨿽卑吾敢恥卻披橫捲索新句一笑如臯方射雉才名誤汝四十年決踵何堪比截趾

至尊久已記名姓虛向蘭臺署良史探支官俸月一囊揮灑傭書日千紙須長及腹誰攬之髮白滿頭行老矣向來蹭蹬天有意特與先生慰暮齒眼前同進俱少年感嘆無端從此始翻思舊狎漁樵伴故展煙波洗牕幾不然此畫且善藏勿更題詩乞餘子

座主侍讀徐公將南歸感恩述事六首

公竟飄然賦遂初輕裝如葉稱懸車自編永叔歸田錄誰上何蕃伏闕書臘雪寒消傳盞後春颿夢穏掛冠餘白頭別有千秋業或恐名山勝石渠

特簡初傳出禁林文章曾結

主知深敢云得馬非初意莫誤飛鴞是好音魚尾經燒憐短鬛桐材入爨辧孤琴恩牛怨李翻多事只要羣公識此心

貫魚立鵠萬人看盡掩云羅事最難那得髙才皆入彀每聞余怒必衝冠向來淸議寧隨俗從此朱恐廢彈不信滔滔將日下江湖無計障狂瀾

水底含沙豈有因何當舉國逐浮塵險經負羽沈舟會勇作抽帆到岸人難挽頽風歸太古獨回天意入陽春漁樵一席誰爭得私第歸來尙角巾

虛舟飄瓦閱人情得失心恬气自平駿骨孰緣千里重鴻毛公視一官輕同朝盡諒憐才意

聖代能全去國名怪底靑衫添別淚十年門下舊諸生絕無聊賴住京華年去空歌蘇幕遮枯樹忍攀前度栁新霜誰防後栽花愁來客況渾如醉身在師恩豈有涯嬴得陸公爲舉主盡容開口向人誇

毘陵楊靑村謁選得普安令王石谷爲作黔遊圖索余題句兼以贈別

萬尖石筍髙刺天日气挾霧生黃煙盤江中截兩崖斷髙縆一道虹蜺懸尋橦裊裊度空際下有千斛蛟龍涎普安孤城小於斗險扼地勢當黔滇城頭置堠城下驛官舍坐見行人肩楊君一官乃落此幸是熟地無迍邅憶君年當十八九白面便已能談邊趨庭萬里不辭逺直過瘴嶺隨飛鳶【辛酉夏秋靑村省其尊公秋屏憲副於貴西官署余時遊黔始與相識】是時西南屬兵革郡邑疾苦方顚連爾來休養逾十載瘠土已變桑麻田

朝廷況下寛大詔積賦逋稅新除蠲君今乘傳又重到何異舄化雙鳬仙畊煙散人好事者逺境寫入秋毫顚山川歷歷都在眼我愛此景非從前小詩或可當別操待爾譜入琴堂

寒夜同王令詒魏水村顧書宣家可亭侄集楊晚研庶常齋分韻得寫字

官閒門徑僻嵗晏人事寡厭俗謝交遊往還惟舊雅僦居適相近踏凍免騎馬巷北召王猷巷南邀魏野顧生住西弄寓捨喜新假我至每劇歡招呼臂同把北風吹天晴城上烏啞啞寒光潑初月殘雪猶在瓦此時不作達可惜白玉斚地菘翠成菹水族鮮制鮓盤餐媚鄕味口似蟇頤哆鄰沽𨿽稍甜轟飲亦聊且【晚研以不得佳釀故其詩有濁酒甘同暱惡人之句】我生類知分卽事有取捨疋如熊掌魚那得兼二者十觴竟連釂塵面爲一赭主人負詩才劈紙給揮灑敢辭押彊韻數子賴陶冶吟從夜枕續臥聽街鼓打所恨不善書當令阿買寫

僕舊有靑田凍石一枚歸晚研六年矣頃遇範子方仲於京師範精於篆刻許爲我摹小印而此間覓佳石不易得意欲晚研反我故物作詩先之

鑿石雕虫魚此舉誰作俑後來琢山骨價比大小珙匹夫懷奇珍惴惴初抱恐連城旣入趙負曲敢虛擁和璧竟歸秦陋邦手徒拱自玆嗜好捐萬事成闒茸殘編任飽蠧退筆詎銘冢空慿咄咄書硯乏纎纎捧何當余結習往往吟肩聳好事偶分牋塗鴉每慚悚丹砂綴小印紙尾毋已冗範子故見嗤刓敝寶非種擲地作石聲從旁乃慫恿當時巾笥蓄有若蛾化蛹去我今六年居然戀新寵刻舟勞記劍觸物心猶竦昨日聊叩君機鋒鬭鍼孔祕藏戒輕出防我或好勇攫之寧非顚健者豈惟董輸攻力易竭墨守計仍鞏不如且姑緩靜俟天倪動奇巧出窮人詩端忽噴湧明朝走尺蹏待命不旋踵盟渝息壤舊歸視汶田重在我猶在君報章行及奉晚研見和前篇謂余有新蓄壽山小石援東坡海石之例欲以此易彼重違其意割愛分贈二枚再次韻速其踐諾舊石之歸有日矣來翰有邀令詒水村書宣三子屬和之語兼以示之

假道蓋有由兵端實始俑君如早識此堅壁卻吾珙逡巡不入境下邑方惶恐柰何昧厥初納賂覬私擁靑田吾重寶掌握失把拱豈無他山攻頑礦棄紛茸壽山快新得餘子欲奪冢炯然珠玉光入掬似可捧圓者亷角殺方者風骨聳昨偶出示人旁觀盡驚悚老夫喜省事羅列稍嫌冗因憶巨璞完吾家有遺種作詩乞故物致語極慫恿兩日縈我懷有若絲纒蛹君初非豪奪繼乃絕矜寵故以文滑稽發端特髙竦錙銖責施報計笇到桑孔平生怯小敵今見大敵勇肯爲城下盟執筆恥南董相持兩不決京索成臯鞏飛書奏奇功小利戒輕動叩關索敝賦彼勢猶洶湧割愛忍須臾禮成門欲踵中原有好會信義鄰邦重後約勿更渝槃惇吾將奉

門神詩戲同實君愷功作四首

賺得兒童仰面看彯纓袨服最無端國門他日曾懸價駔儈何人敢賣官丞相魚魚工擁笏將軍躍躍儼登壇星奴結栁翻多事五鬼爭彈貢禹冠

揚眉气色任充閭比較門風孰不如幾見華楹畱故帖偶繙新曆當除書閽能拒客非關汝錢可名神盡讓渠久閱人情吾勿怪過時光景合交疎

虎豹森森列幾行誰教骯髒倚門旁通侯湯沐虛傳漢【陳平封戶牖侯】進士科名尙冒唐【用鐘馗事】魚鑰同時司啟閉雀羅終嵗有炎涼相逢白日多魑魅乞與先生卻掃方扊扅歌裏撥寒灰嵗酒逡巡酹一杯凡鳥有人題字去防鴻幾个掛冠回好官第宅多相望野老柴荊肯浪開直與歸人占吉夢也煩呵防不祥來

敬業堂詩集卷十七

欽定四庫全書

敬業堂詩集卷十八

翰林院編修查愼行撰

白蘋集【起甲戌三月終六月】

甲戌二月將出都作詩畱別諸同年座主淸谿公見而垂和有下第情懷刀劍傷之句蓋用東野詩語也時公亦將南旋買舟通潞命余隨行東野不又云乎棄置勿復道楚情吟白蘋他日舉以似公公曰子庶能自廣矣

下第南歸畱別同年姜西溟廖越千劉大山王昆繩李若華諸子二首

一顧人間事不輕敢將汲引望公卿張羅天逺鴻雙去彈鋏心粗劍一鳴誤喜靑燈回昔夢枉煩芳艸勸初程歸人別有看花約明日騎驢便出城

明知歸計尙茫茫且作無聊別帝鄕下第兒還添客累當歌酒或替人狂膏肓痼疾貧難療須鬂流年老易傷聚鐵豈堪頻鑄錯早收心力事畊桑

虞山錢劬谷屬題采藥圖二首

小年長日正遲遲算是樵柯欲爛時大抵人情多好勝偶逢仙敵亦爭棋

玉柱金庭境久閒頗聞巖谷異人間長鑱誰斸云根斷片片飛來盡出山

奉陪座主徐公遊一畝園次吳京兆韻

履綦陳迹已多時【乙丑秋先生召同人於此地雅集】十載重遊醉不辭初綻栁如時態軟未開花爲閏年遲罷官樂事苔邊杖去國閒情局外棋又是一番寒食過餳簫聲裏雨如絲

張灣舟次畱別姚君山別峯兄弟

久作京華客今知去住難老方隨計吏名不上春官別酒靑燈戀離程白髮眼明楊栁岸稍喜見桅竿馬坊口大風送劉大山還京次座主韻

明波如鏡防天津忽捲狂飈萬斛塵酒色難寛臨別恨楊花只似未歸人家貧不信貪爲客母在尢應重此身重過杏園休悵望等閒狼藉道旁春

天津別姜西溟次韻

同是春風失意時送君眞覺拙言辭杜陵旅食經年久熙甫才名一第遲靑鏡從渠增算髮白身輸客賭殘碁老來別緒兼師友那得並刀剪亂絲

晚泊獨流

關城春向盡小艇下津門風止橋形直潮來水气渾蒲魚喧晚市櫻筍憶鄕園歸路三千外從人屈指論

滄州阻風謝別峯同年餉酒二首

風程半日滯滄州客恨除非醉卽休安得春江變春酒薩摩陂外水如油

靑旗夾岸酒家樓正坐囊空價莫酬慚媿貧交分一斗爲余親典黒貂裘

大龍灣阻風奉次座主原韻

有聲南來猛如吼白日無光移夘酉荒灣曲岸萬木僵摧折萌芽比腐朽蛟螭勢奪虎豹窟塵堁居前砂礫後舟行逆水兼逆風或跋其尾或掣肘天公如醉意未豁人事徒施力何有先生晏坐百怪恬萬籟無心發於喁已慿忠信涉波濤更列圖書環左右詩成一笑自投筆臥拓篷牕見星斗江河日下是知津髙浪攤錢輸水手靑春忽忽乍經眼平野茫茫一回首此時看客掛徵颿何異癡狂中風走乘流習坎吾有命底用旁觀別妍醜熟諳世路忌爭先飽閱人情能耐久蹉跎不負遂初計神貺先生亦良厚檣烏斂翅旗腳回頃刻云衣變蒼狗鄕程有期行漸近柈飣嘉魚樽貯酒朝南暮北待公歸肯讓山陰采樵叟千防桃花一葉萍鷗波正漲苕溪口

徳州同年李文眾招集見可園二首

東風有約出京華弭櫂相尋到水涯得地百年因種樹畱春一日爲看花【明日立夏】亭臺縱好須賢主子弟多才必世家直得此間成茗艼甕頭墨露不須賖【墨露徳州名醖也品在盧酒之上】

槐陰小徑轉閒坊猶記田家舊艸堂【田紫綸司寇鬲津艸堂去文眾居半里餘去春同康飴過之】歸路重經疑昨夢名園欲別惜韶光濃燻酒气荼防架翠滴苔痕薜荔墻最愛一軒幽絕處紫藤花罩讀書牀

四月十五夜鄭家口對月以江淸月近人分韻五首

孤舟淹旅程初過平原郡樹色燕帶齊河流衛交汶可憐一輪月偏與愁人近已經連日風更怕宵來暈一笑起推篷淸光吾有分【余得近字】

明月窺我船我影在船牕我起卻望月影落玻瓈江人影與月影無端各成雙泡幻豈有情妄見生紛龎不如抱影坐閉目心自降【右和江字】

風止波亦息濁流同一淸小杓夜分江龍頭注茶鐺須臾波心月卻向杯底生我醉竟吸之謂是方諸精孤光入懷抱耿耿畱空明【右和淸字】

鄰舟悄無聲髙臥如避月此時敂舷歌撫景更淸越宻疑穿荇藻細可數毛髮防風蕩酒襟涼气入詩骨紞如打五鼓篷罅猶未沒【右和月字】

京城豈無月瞇目多飛塵從公作上元忽然涉殘春扁舟落吾手日與魚鳥親始知天壤間淸輝屬閒人行行莫回顧永結江湖鄰【右和人字】

重過臨淸感舊【傷外舅陸射山先生也】

重經淹泊地往事獨心驚客路貧相倚歸舟病不輕百年隨夢斷孤月傍愁生流盡州門淚潺湲是水聲

初入牐

河縈千里曲岸束一門髙不有乘流便誰知上牐勞木痕深記石眼宻容篙笑指長年說吾舟聽汝操次日連上戴灣土橋二牐晚抵梁鄕和座主韻

一月郵籖算水筒快從入閘奏奇功栁綿渡港船船雪麥浪翻田岸岸風尙有貽封尋晏子【梁鄕屬堂邑晏子食邑也】不教龍吏惱韓公河神伎倆全無用鼻息如雷耳正聾

阻牐

健水分支總入漕客程守牐似塡壕忽飛瀑布簾垂地旋滴珍珠酒壓槽鵝鴨淘沙還善沒魚蝦出网竟如逃人間行止原難料小住差償昨日勞

聊城和座主作

談笑封侯事不難西歸仍作布衣看紛紛眼底皆商賈只是人情戀此官

南旺分水處

一綫分鼇背千帆掠馬江河方日下南北此居中水气空灘雨槐陰古廟風兩朝溝洫志但防轉漕功

卽目二首

關吏逢迎堠吏嘩飛流一道走京華綱船果熟盆池樹驛路香馳禦苑花長見名材充土貢幾聞中使出天家荔枝龍眼隨年例笑指炎荒萬里賖

子弟梨園舊賜緋樓船南下疾如飛波濤晝擁黿鼉舞帷蓋恩深犬馬歸桃葉何心隨短楫楊花多事打春旗就中別有靑衫客聽到琵琶淚暗揮

韓莊閘口望嶧山湖

嶧山鑿石東作堤天勢半落陂湖西湖波吞天入丰沛日腳挿地生虹霓【湖西爲沛縣】芒碭雲气忽斑駁倒影摩蕩靑玻瓈須臾水光變深黒湼盡萬古蛟龍泥洪濤怒挾風雨至列岫出沒頭皆低呂梁直下二百里但見漁舠散亂隨鳬鷖琴髙可跨吾徑去誰能臥壓篷底同雞棲

新河

別穿地脈轉龍腰新挿荒堤栁萬條故道視同甌脫地小兒爭唱復陂謡陽侯受職工粗就幽鬼啼墳骨已銷莫道治河無善防主恩存歿冠羣僚

出牐後順流揚帆

牛頭灣接貓兒窩小船出牐如擲梭客程已過十六七歸夢尙隔江淮河鳴鳩催雨麥秋近貰酒配魚蒲節過黃流正報落槽信更喜枕上無驚波

天妃牐

淮勢今年盛洪河不敢侵濁流三捨避淸漲一篙深瞥眼移蘆汊回頭失栁林生來供作帚容易待成陰

王楚士惠鰣魚二首

南歸一飽願無餘正及江淮五月初值得老饕開笑口河豚嘗過又鰣魚

辛苦漁榔逐販鮮江城一尾賣千錢朝來下箸還三嘆半月前頭遇貢船【四月杪在濟寧鰣魚已入貢矣】

雨後過馬寒中山居

君家葫蘆山我家菖蒲港山淺遊可屐港狹行礙榜塘南十里餘野色平於掌田塍鍼水足夾路新苗長兩夫肩一輿四足比雙槳前行忽坐睡縹入無想漸聞竹樹聲出谷遞淸響到門山亦住斗室寛且廣尊卣間圖書目存不暇賞主人爲指似一一開疑网我老嗜好蠲因君覺背癢興來乍飛動偶發難自彊昏昏燈吐籬灩灩酒浮盎不辭日過從所願嵗丰穰明朝雨決渠濕气潤流磉奄觀早稻熟後約赴秋爽

原蠶行

村東村西桑葉綠頭蠶不熟二蠶熟薄於片紙白於脂五月南風齊上蔟繅車聲中湯百沸出釜持將易斗粟去年苦旱秋不登民命全慿寸絲續我聞周禮有成法一嵗不容種再浴蠶多害馬理或然物類區區別田畜國家官馬百萬彊惜薪監督煩曹郎【口外官馬設內務府郎中嵗收馬矢變價歸惜薪廠】原蠶防利幸無禁勸汝努力須栽桑田夫暑雨多咨怨不如且喫蠶娘飯

秋鳴集【起甲戌七月盡十月】

虫之鳴秋至適然爾而昌黎以爲物不得其平則鳴余非善鳴者也特假虫之鳴以自文其詩若云其志弛以肆則吾豈敢

送王子穎赴龍遊教諭任

子弟芙蓉幕先生苜蓿柈儒風吾土近師道此時難屈首居貧地安心送老官所欣賢尹在臭味定如蘭【時繆虞良以名進士爲是邑令故云】

朱竹垞表兄屬題小長蘆圖用阮亭先生體賦五六七言絕句各一首

君住鴛鴦湖儂占鸕鷀浦【一統志云鸕鷀湖在海鹽西南四十里今其名無可考當卽黃道湖去余居十里】同爲簑笠翁貫聽菇蒲雨

種魚三畝五畝隁水前溪後溪認得鄰莊老樹艸堂在鸛巢西

白首初辭供奉班一身那不愛投閒江湖老伴多星散知已無如父子間

徳尹閩歸戲調之

盧橘楊梅已過期別來鄕味剰空枝八千嶺路到家日算是荔枝初熟時

補和大司寇徐公遂園修褉詩限蘭亭二字二首

別起林園十畝寛築亭何必更名蘭杯流細浪魚鱗活花補新巢燕羽幹春事無如三月好人情特去一官難吳中父老矜稀見每到佳期約伴看

獨擅千秋著作庭文躔光透老人星官同白傅歸仍蚤【樂天以刑部尙書致仕】史到溫公局未停妙手成圖初見畫髙僧入社亦忘形分明洛下風流在不數詩家曲水亭

淸流山瞻支公塔

石路秋花艷沙田早稻香壊連廢寺古墖表平岡境寂蟬聲合松髙鶴骨涼永和年號在苔蝕不成行

天池山寂監禪院

荒榛下接瓜芋區防徑漸上多縈紆山果甘垂紫桑椹僧廚脆瀹紅竹菇【山中所產味最佳】三間古殿石將泐一眼碧泉秋不枯我來登眺試腳力且喜未用靑藤扶

過文與也竹塢艸廬

坐閱滄桑五十年不知顏狀已蒼然世家文物傳詩畫相國衣冠傍墓田【文肅公未第時讀書丙捨防亂後卽附贈公墓傍】亂竹巧遮行藥徑濁流閒送出山泉丈人有福能髙臥一榻秋陰萬樹蟬

夜至當湖訪李辰山不值

風色晚尢惡扁舟逆浪翻渠添浸稻水雨熟種姜村逺火欲投岸孤城將掩門到來還躑躅疎磬報黃昏沈客子舊寓都門所居名獨樹簃自撰七言古詩曹實庵錢玉友湯西厓皆有和章今來索余補作仍次原韻

沈子淸才在塵坱有如菡蓞生淤泥又如服鹽駕鼔馬下有逐電追風蹄靑衿蚤爲命所制百甕未了酸寒虀三年四門作都講啄粒亦到官倉稊人中嵇紹本易識孤鶴气壓千羣雞家家朱門當大道爾獨隘巷尋卑棲歸來欠伸眉礙戶一笑入戶頭仍低空庭得樹翻自喜有渰仰視云萋萋忽驚霜禿九秋幹旋見雨長三春荑墮巢晨拾赤腳婢落葉夜掃長須奚問君此間亦何樂乃挈穉子攜山妻狂來對客發髙論麈柄手捉談天犀北郭槁枝聊隠寓東方窶藪眞滑稽孤松祗宜伴彭澤五楸大可娛昌黎翻身買櫂竟南下野性終近深山麛故園喬木正合抱町疃旁接澆花畦昨非今是恍夢覺涉腳尙淺幸未迷伐檀河干等無用美哉河水淸漣兮

塘西訪張介山病

十年小別隔江淮重叩溪南煮藥齋醫可活人偏善病閽非拒客況吾儕名塲交作吹虀冷老境詩同噉蔗佳一髮弁山靑到眼吳興遊屐與誰偕【初意欲約介山同遊湖州故云】

哭同年王載安

判袂京華半載余扁舟歸造故人廬不圖別後遊難續只道秋來病已除五畝未曽營世業一名無復上公車讀書已悔生涯誤還望孤兒讀父書

張權六招同許舜功王載南兩學博及兒建泛碧浪湖徧遊近山諸寺觀次東坡泛舟城南會者五人韻四首

葑田秋漲碧鱗鱗依舊淸風起白蘋且喜此遊容我輩不知當日定何人【五人者自蘇而外皆不著姓名】鱸魚入饌羮尢美鷗鳥迎船意亦馴載取烏巾名釀去黃甘寧數洞庭春木樨香透老僧齋爽气宜人樹樹皆詩興賴君多撥觸秋光爲我洗塵霾山客到茶如雪篛水船移酒似淮已辦芒鞵斑竹杖丹梯隨意轉云階

道峯負石還兼土逺岫當牕晴可數花到秋林不喜紅竹生幽磵何妨苦平鋪稻壠翠千頃髙引嵐煙靑一縷斜陽緩緩送遊人出谷猶聞上方鼓

佳處溪山意未厭塔鈴一角響風檐煙波野渡初回棹燈火河房半捲簾愛客不嫌官獨冷過時誰道日長炎敢誇豪气除難盡痼疾聊從好友砭

雨中奉陪座主徐公及韓丈子蘧放舟夾山漾欲遊棲賢不果歸登峴山作四首

過盡回溪十里長孤城回首漸防茫風腥曉气魚蝦籪水減秋痕鴈鶩鄕菱蔓欲牽絲已脆荷花𨿽敗葉猶香船頭忽指前遊處白塔紅亭認道塲【夾山漾在道塲山之陰】野色天光入望奇融成一片綠琉璃展開手卷王蒙畫收拾才情杜牧詩畢竟淸遊宜寂莫尢難好景是迷離桃花莫被漁翁誤秋在斜風細雨時

選勝初期汗漫遊棲賢不到恨空畱橋低忽礙尋山路興盡非關冒雨舟瓦竈分泉烹紫筍印泥開罋試淸篘買田合向吳興住蟹捨魚莊一网收

亂石多成劈斧皴窪樽亭外勢嶙峋一州文物傳孤碣【逸老堂明世廟朝鄕先生劉南坦顧篛溪創碑尙存】前輩風流剰兩人屏擁弁山髙簇簇簟鋪霅水細鱗鱗名園長泊鷗波畔【座主新買一舟名秋水園】細數陪遊第幾巡

中秋鳯晨堂防集

吳興我初到風景值淸美縱爲冷澹遊亦戀佳山水矧乃多良朋盍簮履錯趾十日九放舟波光嵐影裏夜歸漏必下旦輒扣門起如此以爲常行期難準擬中秋節漸近未到先屈指朝登鳯晨堂少長各就齒森然敬愛客未覺肴核侈是夕雨忽晴天容出新洗華鐙挾朗月防灩落杯底倒影射空堂蒙蒙煙霧紫談諧雜絲竹觴政不暇理我醉問主人雅集嵗凡幾答言良會難雲散波旋委自從庚申後十四五年矣【庚申春吾邑陳寄齋來作社集】同學近無多含情俟知已此邦富人文槃惇執牛耳耆英洛下社子弟髙陽裏往往前輩交久要或在此平生好求友出門失桑梓落魄肯見收同心庶堪倚溪山勿吾笑來往自今始

鄭春薦唐殿宣諸子招集湖舫二首

萬株老栁陰猶綠四面靑山影欲沈此段秋光眞冷落孤山不泊泊湖心

誰遣秋娘來喚渡忽攜風雨到尊前老夫借得纒頭費無數跳珠盡入船

明日再飲春薦宅座有濮姬吳人也姿性明惠臨別口占四首

故人道我風情在別選紅妝勸酒巵不料窮歸無好句累他羅帕乞題詞

絳蠟花開照卸頭眼波入鬂卻橫流問渠肯顧含何意一笑千金異日酬

落拓生涯大可憐江湖人老杜樊川倦遊雙鬂無多白白盡紅燈綠酒前

風雨催人向婺州輕裝半月算歸舟富春江外無潮信鴉舅霜紅在晚秋【時余將往金華】

雨發江幹

皛皛江光去昏昏海气連云沈離岸樹風漲落潮天熟路便孤客輕裝稱小船十年遊迹在重檢舊詩篇

富春舟中先寄桐廬學博吳鹿砦

朝發定山村暮投富春渚淸江帶小郭檣影稀可數已飽掛帆風猶聞滴篷雨山環水疑盡水轉山復吐本爲寂寞遊未覺應接苦桐谿喜漸近中路有賢主

劉南村署齋同鹿砦夜飲二首

浙西山水縣最好是桐廬地僻本無事君才長有餘秋林聞割漆晚岸見罾魚許我來相就嚴陵好卜居故人多薄宦邂逅見交情燭院三更話風江半日程山肴蒸栗熟法醖帶泉淸醉裏騎官馬星光照出城舟次桐廬聞唐實君補授儀曹喜而有寄

謁選初聞欲赴秦【唐已選朝邑令奉防特畱】攺官特荷

主恩新起家科第原難料得路文章洵有神東閣遊揚因客重南宮期望感君眞欲知喜動江湖色忘卻身爲失意人

嚴灘早發

紞如鼔打巖頭戍催起棲鴉天未曙飛星過水如有聲苦霧迷津忽無路長年眼昏心手熟已報前灘暗中渡逺气朧朧日射穿秋光紅上嚴陵樹

由蘭溪縣坐茭白船晚至金華

疎林野岸開平逺漠漠江天秋向晚陸龜防鴨戴嵩牛一帶村家供畫本赤松門外問長年指似金華小洞天偶然走入羊羣裏去作人間狡獪仙我與初平稱莫逆重來已是千年別可惜巖頭乏主人亂山依舊堆頑石

登寶婺樓

斗杓倒挿勢淩虛髙出城端五丈餘一雁下投天盡處萬山浮動雨來初別開戶牖通呼吸旁引風雲入捲舒八詠門荒詩境攺讓他仙子占樓居

金華趙鹿友明府招同家春谷兄賞菊

四先生裏古金華循吏如君自一家早稻喜嘗丰嵗酒秋庭閒放午時衙官同彭澤宜栽菊客到河陽許看花猶勝寒氊貧博士朝朝巖洞訪煙霞【春谷兄時爲府學教授故戲云然】

歸舟雜詠六首

湯溪蘭蕊及秋香覓本猶煩逺寄將多謝故人先損惠兩頭載酒作重陽【教授兄許覓秋蘭見寄舟過蘭溪陳進士紫馭以名酒相餉故並及之】南遊何事太匆匆及取歸帆半月中轉盡淸溪三百曲萬株烏桕一霜紅

恨不淸江處處灘一聲鳴櫓下奔湍來船莫妬歸程速我亦曾經上水難

昨到金華洞口還明朝又看浙西山風前自覺衣衫重穿過千重濕翠間

靑山漸逺漸糢糊散入雲煙澹欲無畫手稀逢王子久詩家別寫富春圖

滚滚秋濤浩浩風煙茫茫處雨蒙蒙不知誰割東西界半幅江山展越中

初換烏篷船

濤江日夜攪秋天聽雨聽風那得眠莫怪朝來貪晏起烏篷夢穏越人船

山陰道上

道徳經翻晉永和書家好事例傳訛至今似帶羲之癖風俗村村愛養鵝

重陽前一日至越州自太守以下地主無一人在郡者卽日返棹作此解嘲

夢寐平生慕越州偶然訪舊作東遊半醒半醉他鄕酒黃葉黃花古郡秋九日溪山無地主一天風雨在歸舟此身到處初乘興興盡誰能更彊畱

晚至西興

魚菱論斗米論斤蟹膏擘臍鼈割裙丰年亦覺旅食好一飽媿與居民分詩人好遊無定處乘流則行得坎住吳山滿眼待登髙暮雨西興掛帆去

贈紹興太守王憲尹

千巖萬壑浙江東典郡聲華迥不同七十葉傳王內史二千石視漢三公誇人詩句蓬萊上寓意文章山水中誰似先生觴詠地蘭亭原是舊家風

閱邸報知揆愷功攺官翰林侍講喜寄二首

邸報傳來遇絕奇才名一日動丹墀不矜官爵由門防獨愛文章結

主知跛鼈敢爭騏驥路拙鳩休奪鳯皇池未妨小變平生格從此須工應制詩

知子無如我最眞性情長與一編親有才畢竟難埋沒此事曾經共苦辛艸閣孤燈回白首荷塘昨夢隔紅塵【記去年銷夏事】沈吟爲感傳書意可少當時唱和人【時愷功屢馳札促余北行東江已補官禮部故並及之】

敬業堂詩集卷十八

欽定四庫全書

敬業堂詩集卷十九

翰林院編修查愼行撰

敝裘集【起甲戌十一月終十二月】

入都凡三度多在春夏之交未嘗從風雪中跨驢也甲戌重陽後自金華歸裏兩接愷功札促余北行遂於長至前五日束裝一羊裘已十五年裘則敝矣而行役尙不知止可嘆也

敝裘二首

中道誰能便棄捐防茸𨿽敝省裝綿曾隨南北東西路獨結冰霜雨雪緣布褐不妨爲替代綈袍何取受哀憐敢援齊相狐裘例尙可隨身十五年

冷暖相關老倍知黒貂何必勝羊皮畱同敝袴非無用好比緇衣或攺爲取醉難償村店值有人還當釣簔披家貧舊物無多在不忍吹毛更索疵

山塘與徳尹別

歸何艸艸出匆匆聚散全非意料中長路一痕添日綫【是日冬至】徵衣幾縫裂霜風未論去國經年別且喜停舟五夜同記取欲眠頻坐起半塘橋北虎丘東

家二瞻兄八十壽

我觀造化初無權仁者自壽其天全老翁小兒兩遊戲直以渾沌還吾天不爲物用而用物歕泄元气成雲煙古來絕藝兼者罕鐘玊顧陸名各專輞川摩詰書未稱三絕獨數滎陽防眉山海嶽不復作松雪兩派猶相沿先朝倪沈及文董筆力亦足追前賢吾兄妙手靡不備書法入聖詩能仙偶然防染作圖畫別有天授非人傳興來百紙一掃盡散去半落雞林船貴遊踏破鐵門限欲乞尺幅終無緣有時自銘退筆冢經嵗或乏看囊錢乃知此事因品重兄豈自負人云然維揚地薄耆舊少流寓欲占文星躔今年九月屆大耋初度恰在重陽前一門諸弟頭盡白【謂楷五秋山兩兄】茱茰醉挿隨兄肩羨兄晚節比彭澤祝兄添丁如玉川兒年二十翁百嵗及看舞袖黃花邊

題從孫汝誠倚劍圖小影二首

櫑具橫腰首襪巾天然秀骨出風塵乃翁已被從軍誤【傷尊公荊侯】勸爾休爲佩犢人

羲獻門風世共推【汝誠爲二瞻兄嫡侄孫】階庭蘭玉總多才自言劍術通書法曾看公孫妙舞來

發揚州畱別汪庾齊

旅況殘年最不堪何期邂逅作深談向風嘶馬程程北背雪飛鴻片片南殘燭乍移寒減半徵帆欲掛酒行三隋堤栁態禁搖落也傍汪倫百尺潭

夜邵埭

水柵幹家市煙村十里橋蘆灘聲霅霅燈舫影搖搖風止鷗機息寒深酒力消獨眠無好夢愁度最長宵

淮浦冬魚行

長淮冬涸成溝渠風雪夜折荒洲蘆小船衝衝鑿冰去冰面躍出黃河魚衝寒捕魚作漁戶手足皸瘃無完膚三時轉徙一冬復淵藪偶寄蝸牛廬無田不得事農業有水尙欲輸官租自從十年淮泗滿平地下受滔天湖誰驅鱗介食人肉漏网幸脫鸞刀誅得時黿鼉聚窟宅失勢魴鯉充庖廚眼前竭澤有餘憾取快報復聊須臾但看明年春水上魚鼈又占居民居

挽喬石林侍讀

本朝治水關全局東下狂瀾勢難復先生獨以手障之言卒施行身蚤逐徵車北去全家懼舁櫬南歸萬人哭百年陰徳被淮揚公在九原應瞑目

從孫恆侯自淮安送我渡河口占志別

吹斷西風雁一繩離情鄕思兩瞢騰醉衝白日孤城霧曉渡黃河十里冰去意隨蛇遮不住識塗如馬老偏能未應輕別淮南路隻影從挑夜夜燈

逆旅行【用王半山轉韻體】

行人爲客居人主聊以稱呼代爾汝入門不揖出不辭主今知客卻爲誰等閒無事休爲客幾个相逢尙相識相逢相識非不多賢於逆旅能幾何

遷遇巡河使者

使者冬行水居人嵗避河暫時停畚鍤何計脫風波賦斂殘年急隄防下防多皇華期盡職報稱意如何

邳州道中雪

野濶黃河岸天低下相城幾家沙際沒單騎雪中行漸壓輕裝重俄添老眼明路難兼嵗晚那免嘆孤徵

雪後風日晴暖

陰霾一夕解重圍頓覺朝來朔气防得暖渾如杜康力殺霜終是趙衰威細流飲馬知冰釋殘雪隨風作絮飛至竟村翁勝行客茒檐晴曬木棉衣

夜至馬陵

苦霧噴沙气若蒸荒程月黒夜無燈前岡十里黃茅路野火光中見馬陵

滕縣

客從遷來日日灌莽裏今晨到滕縣孔道平如砥民居稍稠宻田野亦耡理疎樹排棗梨短樊挿棘枳雞豚飯商賈蔥薤飽婦子居然似樂國以彼乃形此滕當戰國時褊小五十里自從置郡邑其大實倍蓰縣令視諸侯提封非昔比西南際蕭沛豁達開顧指回頭淮泗郊窪若陷井底可憐百萬戶頻爲蛟鱷徙山東地勢髙厥患不在水所期一尺雪二麥靑可起【山左自四月至今苦旱】

嶧山二首

泰岱分余脈差堪比附庸只因生下邑讓爾作奇峯作俑何人始吾將罪李斯如今山上石多刻去思碑【鄒滕之間丞尉以下俱勒石頌徳政】

過兗州城外有感

泗水橋西路垂鞭去意遲老爲東郡客才減少陵詩白日黃塵暗孤城萬木悲遺民應已盡莫問亂離時

冒風過東平州暮投張秋鎭

沙旋頭疑聲喧耳欲聾不愁衝凍雨直怕遇狂風土煤煙黒鑪灰豆火紅老妻加被絮今夜奏奇功

館陶早飯題壁

楊椿迷野岸棗刺拒城壕小縣門常閉紆途僕告勞半窗東日暖一飯北風饕聊記吾曾到畱詩過館陶

大風至鄭家口

黒云奔騰西北來平地忽陷山疑頽揚砂礫作糠粃雜以萬斛葭蘆灰陽烏退飛翅摧折天狗下墮聲喧豗千年樹拔虎豹窟四海水立蛟螭堆我行到此迷失道馬立岐路鳴徘徊意中了了識村落目所未見終疑猜夕陽乍吐鄭家口豁若明鏡函初開半年遊迹入醉夢下馬更盡當風杯【四月十五夜奉陪徐座師於此地看月故結處及之】

戲題旅壁畫龍

誰言尢物性難馴長養方成爪角鱗畫手不然爭貌得可憐曾傍豢龍人

野气詩

朝陽射北陸野气何迷蒙忽生無根雲幻作有影風沄沄水波去羃羃村煙封千林皆動搖四顧爲虛空我聞气升降閉塞方成冬而此從何來吹萬將毋同大哉古今宙都攝一气中鉅者運鯤鵬細或吹蠛蠓試從一身論可以究始終恢恢賢聖途剛大秉降衷養之塞兩間浩然靡不充若者爲正气仁義澤厥躬反是則爲邪百感交外攻五事協五行輕淸秀所鐘不鑿渾沌竅自然得玲瓏若者爲淸气視明聽亦聰反是則爲濁人心有盲聾生气眎初發萌芽葆芚防不敢輕散抒所以厚蘊崇若乃礪笑刃傍開騁談鋒是名曰殺气取快誰見容朝气爽且朗古鑑磨靑銅不事察察明謙謙與人恭其或長傲慢鴟張徒予雄是名曰暮气衰至驕必叢凡此機相關動與呼吸通不知野气者其類當奚從或如葭蘆灰至應管筒或如古井水冬暖冰常融然而無附著所向皆遊蹤於人似客气往來日憧憧燻面使黧黑醉顏發狂紅移之入釜饙餾侈然丰移之襲官骸咳歕霾雺又疑天壤內物理難終窮蒸沙詎成摶煮石豈得鎔受性不受气造化誰屍功不如且坐睡萬象歸朦朧

趙北口坐冰牀

古堤老栁一時僵水腹初堅黒白洋稍與長途休馬力冒寒半日坐冰牀

白溝旅感舊

南北勞勞已十霜瓦橋關外又嚴裝今宵新月入窗早去日小鬟如我長斑鬂重來無伴侶【甲子入都同錢玉友翁樹服已已則家次谷陳元之庚午春同姜西溟南歸甲戌復偕翁康飴輩北上皆此店】舊題幾字失偏旁燕南酒美魚羮賤不解愁人獨憶鄕

立春日同愷功侍講作卽用敝裘二首韻

土牛寒气漸應捐猶戀徵袍未拆綿東閣探梅還有信西堂夢艸獨無緣【憶徳尹】春生

帝裏如相就老傍侯門越可憐南去北來成底事暗消髀肉是今年

逝水流光黯自知依然一室對烏皮冰將釋硯眞吾幸雪可摶獅任客爲老栁受風終繛約孤松經凍太離披詩從鏈後鋒鋩出正要旁人摘小疵

再疊前韻示愷功

半生習气老來捐熨貼終輸褁鐵綿待兔只疑株可守求魚方悔木難緣偶然鴻爪畱還去果否蛾眉妬是憐一種東風消不得鬂邊霜雪又增年

海內人才略可知也曾髙會與南皮三年刻楮將安用一技雕虫壯不爲酒市天寒愁客散書帷晝靜喜人披與君相對春風裏只有冰壺不掩疵

讀白耷山人詩和愷功三首

亭長臺邊一酒徒仰天故作大聲呼气驕星生芒角手擘山川入陣圖急縛何人攖怒虎叢祠有鬼托妖狐眼空江表衣冠族搖筆猶堪殺腐儒

人謂狂生本不狂漆身吞炭事何常亂余賔客搜亡命赦後英雄恥故鄕寶劍塵封三尺水麻鞵寒踏九州霜隨身一掬瀾翻淚不哭窮途哭戰塲

一卷頻浮大白開卽論詩句亦雄才到天峭壁千尋立破浪長風萬里來石火光中亡國恨鐵函井底後人猜可憐芒碭無雲气山色於今死若灰

酒人集【起乙亥正月盡六月】

甲戌偪臘抵都偕家聲山僦居宣武門外與姜西溟惠研谿寓捨相望自新年始約爲詩酒之會吳中則唐實君趙防泉海陵則宮友鹿七人而已湯西厓錢木庵亮功兄弟時或一至後益以翁康飴陳六謙狄向濤楊耑木稍爲好事所傳他有宴會牽率入座大約月必有集集必有詩聲非擊築名托酒人各有取爾也

西厓四十初度援筆爲壽兩人交誼略見於此非祝嘏之詞也

甲子夏五月我初客燕山逢君槐樹街披豁示肺肝君時二十九譽滿公卿間我長慙七年姓名尙泥蟠居然荷兄事齒序非所安因緣求友生稍使徑路寛寧知遇秋賦刖足同蹣跚古寺郭西門頳虯柿垂丹霜天夜蕭槭落葉堆空欄男兒屬有才九萬終鵬摶向來輕薄子洗眼爭相看我時仍失意寸進弓難彎不敢怨窮途借君激頽頑長恐命運薄終身比劉瓛【音桓】皇天困斯人日月跳雙丸丘壑閉雺霧江湖駭驚湍側聞夙昔遊一一趨金鑾如君尢聳拔刷羽超鵷鸞落筆中書堂集賢羣聚觀大官饌常賜內府金頻頒

至尊賞文辭步接螭坳班猶能念防賤枉札來榛菅感君期我深暴棄難自勸我舉京兆送我赴春官憐我下第歸臨岐話悲酸誰當旣得路枯菀仍相關長途冰雪交鶴語今年寒還家席不暖又鞲衝風鞍人皆嗤此來此來豈無端君年適四十正及叨杯柈君壯騰靑雲我衰攺朱顏詩成非善頌聊記平生驩

元夕前三日飲惠研谿寓齋與錢玉友亮功分韻

春寒半月透重綿曲巷層冰凍尙堅防蹇人尋行樂地快晴天趁掛燈前侵陵白髮違歌酒惱亂朱門沸管弦誰似閒官能愛客朝衣典去作新年

與陳六謙戶部話舊

二十年前兩酒人京華相見意尢親田園暫返如孤客邸捨翻來作近鄰難就防名成我懶未除習取君眞狂言自駭家僮聽誰識忘形舊主賔

上元夜同唐實君趙防泉宮友鹿家聲山飲姜西溟同年寓分韻得雨字

北風未解嚴刮面射彊弩富兒馬足塵遊子衣上土我有同年生一椽望衡宇每因赴防會暫得命儔侶時節近上元滿城競簫鼔公卿例召客僂指略可數燭幌白生虹燈屏紅窣堵空明大圓鏡爛漫散歌舞可憐玉川居破屋用茅補荒庭一堆雪月色帶淸苦也復呼其羣經營同地主不辭口腹累爲愛風義古酒行爵逾三殽列簋倍五先生鄙肉食下箸輒欲吐如何防食單亦混烹魚釜【西溟性不嗜肉或誤食必以淸水灌盥而盤餐乃具此味】卽此毋已奢誰能諒貧窶我窮興蕭索借爾作豪舉雅令旣匝巡拇陣捲風雨主人但旁觀堅坐恣狎侮肯爲缾告罄相勸力須努新詩信手成險韻鬭虓虎費君三月俸醉我一夕許忽聞耳熱歌寒律變溫煦

王赤抒新葺一齋名曰野航邀余對酌出詩索和卽次原韻

忘機到處總虛舟別起齋名借橛頭已是除塵得瀟灑若教臨水更淸幽兩三人可同君坐五六年應爲此畱閒殺鷗邊好風景荷塘宜夏蓼宜秋

白田喬侍讀有家伶六郎以姿技稱已已春

車駕南巡召至行在曽防

天賜自此益矜寵庚午四月餘從京師南還訪侍讀於縱棹園酒間識之有靑衫憔悴無如我酒綠燈紅柰爾何之句時東海徐尙書射陵宋舍人慈谿姜西溟俱在座相與流連彌夕而散去冬北上重經寶應則侍讀下世旅櫬甫歸余入而哭之盡哀何暇問六郎蹤迹矣及至都下聞有管郎者名擅梨園一時貴公子爭求識面花朝前八日翁康飴戶部相招爲歌酒之會忽於諸伶中見之私語西厓曰此子何其酷似白田家伶蓋余向未知六郎之姓也西厓旣爲余道其詳竟酒爲之不樂口占四絕句以示同席諸君

鬂影衣香四座傾風流爭賞米嘉榮就中獨有劉賔客曾聽涼州意外聲

鴨桃花外小池臺瀲灩觥船一棹開春色滿園人盡妬君王前嵗賜金來

一羣穠艷領花曹頭白尙書興最豪記得送春筵畔立酒痕紅到鄭櫻桃

茶煙禪榻隔前塵存歿相關一愴神自琢新詞自裁扇教成歌舞爲何人

題楊次也所藏朱北山墨繡毬花

春風壓簾吹不動簇蒂攢莖宻無縫美人纎手搓欲圓嬌鳥一梢低更重駢枝倒掛玉蕊仙暖气散作藍田煙粉痕洗盡墨光出自有此花無此妍

花朝實君招同西溟防泉研谿西厓友鹿聲山寓齋雅集分韻得過字靑字

二月無花看今年雨雪多不辭官獨冷翻喜客頻過灑掃門庭潔芟除禮法苛愛君新句好諷諭擬元和客久頭垂白交深眼倍靑坐銷愁裏日來聚酒邊星假借通鄰曲盤餐及使令春郊花事近後約更旗亭

題項霜田讀書秋樹根圖

讀書未必皆識字涉獵耳目爲窮探此生枉伴蠧魚老飽蝕卷帙寧非貪文成有韻或吞剝事出無據徒撦撏熟從牙後拾王李纎入毛孔求鐘譚槖駝馬背所見少自享敝帚矜蓍簮雷同不滿識者笑人盡能此燕無函蘭苕翡翠稍秀異什伯略可數二三時情只取供近玩崇雅刪鄭誰能諳我持此論眾大怪相戒勿聽無稽談廿年硯田困衣食撥置夙好隨娿媕排辭偶句受人役渇飲墨汁同潘泔有時間作崫彊語蓼辛荼苦終非甘項生乃有嗜痂癖謬辱推許張頥顄謂余頗可附同調與別白黒分靑藍君才於世故無匹气象外拓神中含屢遊京洛結文社獨向魯國稱奇男空拳亦足摶犀兕大鼎詎止容罌甔一鞭入海走巨石千丈倒壑回枯柟逍遙鸞鶴控紫極活潑魴鯉遊澄潭才髙气盛心轉細獨繭一一絲抽蠶問君此境豈易到確有階級難旁防向來正得讀書力閉戶萬卷曾沈酣源流正變了指掌北斗在北南箕南光開飛電十行下機發伏弩千鈞擔搜奇抉險富詩料然後所向無矛錟庭空樹老得秋早霜色染葉黃於柑一編信手愛露坐何用白石藏書庵命工作圖索題句劘壘相對吾奚堪遇君尙應三捨避君愈降气余彌慙詩成乞與摘紕繆蹇鈍猶冀隨驂驔此間風景有何樂曷不歸去同書龕

料絲燈史畊巖學士屬和卽次原韻四首

勿論萬縷與千絲似宻還疎制絕奇玳瑁筵前凝作片瑚网底爛生枝華堂金屋年年換錯防妝花種種宜表裏孤光原洞達瞢騰醉眼任斜窺

宛宛長廊小院東藕絲不斷望疑空巧穿鍼孔玲瓏影吹透冰肌綽約風幙花深長帶霧畫圖山淺忽生虹琉璃太脆紗紋薄獨愛韜光黯淡中

更從何處著纎塵亞字文回古錦茵斜拂楊條藏語鳥宻牽防綫過遊鱗顏筋栁骨書家格吳帶曹衣鏡裏身並作淸輝開四照不勞明月吐芳津

駢枝儷葉技同稱防墨何愁誤不興射角星芒殊睒睒照人風骨自稜稜金波蕩月成方折玉气生煙隔幾層還與石湖添紀事詩家新賦料絲燈【範致能有上元吳中紀事長律所載燈名甚多獨不及此品】

友鹿寓居孫公園與實君防泉耑木同巷僕及西溟聲山相距稍逺友鹿作比鄰詩二章亦來索和因次實君韻奉答

馬蹄才過又車輪廣術相逢亦太頻不惜往來隨步屧預防倡和損精神過墻濁酒能供客鑿壁餘光尙借人便與中央成鼎足姜居西捨我東鄰【時余移寓琉璃敝東】

造門不見等離居俗例持牢急破除【余兩詣友鹿俱阻於閽】僮約一條申典謁客談幾處省傳書巷連畢曜宜相就雨過蘇端肯見疎添取新篇爲日課與君直似共鄕閭友鹿復次韻見寄恐其有過督司閽之意再疊韻解之二首

過門何止十朱輪只有窮交不厭頻語帶滑稽吾是戲淸摘發爾如神犬應勿拒重來客花亦爭窺舊識人從此得閒須徑造巷南巷北總芳鄰

老屋西頭勝僦居門前無艸不須除未妨排闥來驚臥且喜還瓻肯借書蹤迹漸同詩境熟形骸終要禮文疎他時野老曾爭席記得漁樵狎裏閭

盧樗庵七十壽詩

我愛盧仝居翛然數間屋先朝孝亷宅過者猶屬目再傳世其家門徑不攺築一經稟庭誥自教兒郎讀早年赴舉塲髙步笑馳逐同儕重先輩子弟尊耆正坐業太精翻令身久伏科名人拾芥官爵鶯遷谷白髮迫衰年靑衫自初服神怡遁無悶學殖富有蓄紅扶壓架花翠擁遮鄰竹刻鳩拄杖頂放鶴前山足世自閙如蛙吾方靜如鵠回看軒冕客萬事徒碌碌分定兩不爭生涯籌已熟

送勞書升通政養親歸裏

吾鄕前輩楊司馬曾脫朝衫換彩衣祖道回思十年事都亭又見一人歸白雲去國情相似黃髮娛親古亦稀不是明時輕解組五湖煙水屬春暉

豆腐詩和楊芝田宮坊四首

服食神仙事不難磑牀幾轉便還丹【世傳淮南以丹藥防成】凝來石髓風猶嫩防出春酥露未幹倒篋易償鄰叟值顧名原合腐儒餐人間賣菜多求益休與先生混一柈蛙痩熊肥兩不知太常終嵗是齋期半鍁土竈然萁火一頃山田種豆詩饔子貧家先染指廚娘纎手並凝脂來其鄕味君休笑三徳虞家有贊辭【事見虞伯生集】

滑可流匙勝冷淘不爭舌在齒牙牢渾忘肉食聊名儉偶佐村沽亦足豪烹雪也宜施翠釜割云初不費銀刀胡麻別試山僧法口腹窮奢笑老饕

茅店門前映綠楊一標多挿酒旗旁行廚亦可咄嗟辦下箸惟聞鹽防香華屋金盤眞俗物臘糟紅麯有新方須知澹泊生涯在水乳交融味最長

問西厓病

小閣藤牀勌獨慿門前仍遣小僮譍一家多累愁何益四海無醫感又增春酒呼兒看滌器夜碁畱客對挑燈可知七發眞良藥莫謂先生病未能

戲題曹希文寫生蒲萄冊

東郭鹽咸陽冶朝入羊暮騎馬生不願封萬屍侯亦不願領西涼州但願蒲萄垂乳比桑葚日日飽噉只學林間鳩若使一官值五斗家家爭釀蒲萄酒枝頭無紙上有誰能截取老僧手【圖爲鑑上人所畫】

再題朱北山所畫松防蒲萄

兒童把竹竿飛防未可逐暮四復朝三蒲萄秋正熟縱使身輕化蝙蝠可憐兩翅仍兼肉枝頭漸空莫緣木明朝去竊官倉粟

爲次也題秋花小鳥畫卷

一株鴨腳葵色映紅黃紫雞冠似經鬭碎葉垂披靡無端靑螳蜋失勢忽落此當其奮時寧料艸間委饑禽不汝貰集啄紛爪觜似爲蟬復仇反覆乃物理二虫何厚薄是亦可以已我欲解其圍毫端呼不起

研谿傳札訂望後出郊看杏花夜來防雨恐阻玆遊晨起風日晴明喜而有作

臥聞檐雨滴堦鳴意外東風曉放晴爲作報書貪早起門前吹過賣花聲

送畢雨稼

古藤花底逢朱十爲我長吟畢四詩滿眼酒徒星散盡送君還憶識君時【余初識雨稼於竹垞先生寓】

三月十六日同西溟實君防泉研谿六謙耑木石城友鹿永年向濤霜田亮功次也南陔至興勝寺看杏花三首

弄袖風防不起沙野田分路走三鵶十年失計仍爲客一醉無名特借花白塔似招遊子騎靑旗錯認美人家金丸落處休輕逐小立逡巡避鈿車【先經摩訶庵不得入】

幸是韶光處處同勝遊隨意轉芳叢別開香界松林外遙指煙村杏社東黛色濃添三面綠日痕防減一分紅只須十步淩丹閣多少花頭在下風

及記當時載酒遊舊題幾壁拂塵畱重隨客到僧猶識不待人言我欲愁牧笛聲中芳艸路鞭絲影裏夕陽樓花開花謝年年事豈料傷春易白頭

看花之會已成七律三章朝來耑木分牋屬賦七言歌行再作一首

朝陽檐前報幹鵲起赴城西看花約東家借得蹇驢騎快比揚州身跨鶴豁然雙眼對明鏡艸樹無塵光躍躍倚墻初見一梢紅掩映垂楊作村落漸行漸逺入佳境花海茫茫浸樓閣雲晴霧散天防霞日色煙光互回礡自然得气少人妬縱使餘寒何處著夘酒消來玉頰鮮牙香燻透春衣薄蝶沾蕊粉或雙去燕拂花須時一掠乍看半吐或全開百面疑聞腰鼓作因思前夜沾沙雨特爲催花龍起壑不然萬本及千株那得同時齊破蕚此花舊是仙家種肯向人間傍簾箔自從禁苑植樊籬已勅居僧司鎖鑰【寺後爲進禦菓園】兒郎避路欹巾帽嬌女窺鄰少媒妁可憐寂寂寄空園也似飄飄客京洛憶昨初來年尙壯歡塲往往貪酬酢松林古寺摩訶庵幾度陪遊履相錯【乙丑丙寅間屢隨大司空朱公少司馬楊公遊此】侍郎歸老尙書歿前輩風流久寥廓我畱紫陌十經春白髮隨梳旋隕籜去年三月曲江宴橫路紛紛爭出郭此時毷氉更思鄕未免當春懷抱惡豈如今年風日佳得喪心空別開鑿靑袍莫漫感憔悴紅袖羞堪慰淪泊楊家公子好心事兩世交情宛如昨已逢勝侶盡名流況是閒官能脫略𨿽云雅集忘賔主治具終煩佐脾臄【是日耑木治具】花前醉倒十五人坐有車公寧不樂歸來忽忽記前夢後會悠悠付成諾禪房借榻眠海棠野圃穿畦行芍藥勿嫌生活太冷澹竿木逢塲聊戲劇只愁火急促新詩顏謝方將被陵轢尋花本意取陶寫覓句翻教困悉索直須境過兩相忘滿紙陳言總糟粕

狄向濤庶常訂同人會飲海棠院是日僕適有他招別請卜期研谿以詩相惱戲答之

一春命侶原多暇半日看花柰少緣我爲頽唐姑避席讓君獨作海棠顚【出劍南集】

三月晦日向濤治具招同西溟實君文饒研谿六謙耑木霜田亮功次也南陔岱瞻宗岱社飲寄園向未與會而今至者則胡芝山周漁璜張天門陳堯愷姚君山玉階兄弟

客居感節物鄕味想櫻筍及此問名園忽驚春向盡歇鞍垂栁外曲徑紆徐引側帽入丰茸回身轉欄楯羣賢次第到虛坐前後盡【出曲禮讀上聲俗作盡】眾芳如媚客四顧少畦畛丁香垂紛披藤蔓縮菌蠢海棠不少待吹作胭脂粉那無水一池鼔吹出蛙黽似嫌太寂寂作意破寒窘鯨波卷百川目空花隕亭臺亂金碧有若浮海蜃日飲正無何老狂良足憫唐侯但坐視出語顧見哂【余與天門亮功鬭酒盡酣實君有老馬入駒羣之戲】幸無性命憂何用須臾忍春衣行且換紅藥期將近三百靑銅錢敝裘尙可準

陸澹成侍讀招飲丁香花下同西溟昆繩寄亭作

花繁葉宻暗回廊爲放庭空特撤墻翠幕雲遮天四角紅燈人醉樹中央春辭小院離離影夜受輕衫漠漠香曾是往年連榻地重來容易感流光【丁夘己巳間與家荊州兄盤桓此地最久故及之】

何倬云戶部招諸同人飲藤花下

前日飲寄園自辰徑終酉連朝發酒病解醉仍思酒一笑赴佳招相逢復開口入門庭宇曠槐防寛半畆髙格架藤花有若魚貫栁其梢多倒垂其蔓必上走蛟螭起挐攫纓絡飄絲綹翻愛急雨來不嫌濡我首殷勤得賢主諧謔因良友衣上指唾痕花前傷老醜人間好亭館豈必皆已有但願興到時深杯長在手

四月八日飲劉雨峯新寓分韻得佳字

十年論舊雨一日破淸齋【俗傳浴佛日】去覺流光速來貪小住佳【時出乙丑防集詩卷見示】槐陰深小巷花气近斜街早晚南船到重看酒似淮

題張浦畫太白像

芒角生酒星仙才謫人世淸平三絕調醉裏一噴可憐髙將軍不中作僕隸脫卻夜來鞾飄然從此逝

題張儀山中丞溫陵紀事後

見說溫陵事安危系一時潮頭開郡縣虎口奪嬰兒報國原臣分封侯豈數奇置身如事外不勒紀功碑

贈範方仲

秋兔千頭瘞禿毫鋒藏鍔斂似無刀費他京國三年住頑石如山價盡髙

爲翁景文題畫

綠蕉葉折風無賴紅蓼花垂雨不情一个艸虫鳴似訴故來紙上作秋聲

宣徳素鼎歌爲山左李繩其作

西方金苗變黃白躍冶辰砂歘成赤神工笵出形制奇不用雷紋鑿饕餮腹圓口直中央斂一綫縈腰起凹凸其髙四寸下半之其厚三分旁稍溢以衡測重斤逾二【宣徳小鑪重者不過二斤四兩】以指量圍弓滿的寶光蒸出耳雙環濃乳垂爲足三隻膏流似覺層波湧肌潤何愁熾炭炙瓊瑰碾紫柔作團靺鞨凝紅嫩將滴照來妖鬽敢逃影吹過雲煙不畱迹神光離合乍陰陽气盈虛異晨夕世人好古搜彞惇耳目遺忘闕金石此鼎傳從宣徳年居然上與商周匹國家元气在宇宙百鏈千鎔聚精液後宮侍女罷添香講殿中宵尙前席曾從天上拂袍回一落人間似淪謫忽經吾眼眞可憐尢物無多增戀惜君不見城南片雨朝來急電掣金蛇飛霹玉川破屋那許畱萬丈光芒穿四壁

翁康飴寓齋看芍藥分韻得面字

都城洵繁華物色互矜丰臺紅芍藥千畝開芳甸嗟爾本名花因多乃致賤半開遭夭閼不許遊人看卻被賣菜傭頃筐雜藜莧根株兩相失本性須臾變相逢衢陌中識者爲一翁生官戶部邸捨如郵傳近移槐樹街意取買花便連車載兼土愛防同婉孌小雨爲扶頭淸泉與靧面瓦盆三十六手自摩挲徧亞牕斑竹欄步障靑油絹花如感知遇爛漫答深眷其大比盤盂或欹學團扇髙低隨所主向背視所戀負恃各爭妍誰能分最殿豈無一尊酒就汝諧終宴未免爲紅筵經營好肴籑書生例貪嗇耳目有歆羨學道吾未能紛華易交戰有情且相對卽事驚稀見絕勝洛陽園花時閉深院

送趙二聞郎中分巡兗東二首

望郎才地早知名棨防新臨古任城負弩三州迎刺史降階一揖禮諸生山連翠岱云常潤濟入黃流獨淸我是南池舊遊客送君不覺動吟情

君家邸第好園林槐栁周遭十畝陰子捨縱牽他夜夢宦遊何負老人心共傳淸節胡威絹自有家風趙抃琴此去國門看擁傳拾遺親授大官箴

送鄭禹梅郎中出守髙州三首末章兼示茂名宰王令詒

髙涼名宦自來無君到方能重此區不信試徵唐宋事潮州韓與惠州蘇

八十髙堂兩白頭扶攜齊赴上瀧舟荔枝龍眼均珍膳不要同官易播州【時範國雯得延平故及之】

曾依日影花甎此去人情似左遷猶勝茂名王大尹腳靴手版謁同年【王與鄭皆戊辰進士而茂名爲髙州屬邑】

送陳梅溪之任階州二首

一家鼎盛十朱輪仕籍君偏比積薪早嵗科名曾入洛半生官況兩遊秦【陳前任綏徳州牧】時平不設當關戍路僻稀逢入蜀人鄧艾城邊閒艸木也教窮谷識陽春

一官聊與俗沈浮不攺頭銜計亦優稍喜分符同領郡敢論無蟹有監州重關夜度羣雞月絕塞書來斷雁秋多少郎愁索米羨君已似跨靑牛

古詩五章呈吉水大司空李公

盛治際中天六卿盡文獻發揮爲事業器量隨所建公𨿽長冬官其气實涵萬放之彌宇宙舒捲視膚寸道在本非誇逢時獲初願

百川日東注赴海同一門豁達意何廣函容道彌尊乃知延攬塗中有仁義存淸濁具本性澄觀得其源君看下成蹊桃李初不言

西江一瓣香自昔人文區歐公門下客磊落皆名儒千秋復代興隻輪賴公扶官髙能下士此義今人無空谷有幽蘭披披自含芳一朝采而佩顧盻滋容光顧盻何足多貴登君子堂識者或見賞當門忌孤芳向非特達知標榜慙互相

男兒感恩地玆事豈可常不敢泣窮途恐爲知已傷拙守無詭遇異營戒岐旁百年屬有身利鈍誰能量於公負期許脈脈終難忘

次也讀書王園夏日偶過之索詩題壁

地僻人聲覺林深曉气通棗花開帶刺藤角墮兼虫擊柝過佳客傳餐累小僮避炎知有處來就北牕風虞山嚴杏修爲尊人仲甫先生乞六十壽詩並以錢湘靈玉友亮功所賦五七言長篇見示故詩中並及之

吳中數交遊屈指首常熟錢生十年舊直以心置腹因之筮同人京洛異徵逐初逢嚴伯子气靜神衝穆涯涘未易尋徐徐視含稸名駒果有自擩染出家塾子有兩老親算旬並逾六昨歸爲上壽再出何太速所傷名未成負米營斗斛此來復相見執手語反覆爲言屏幛詞排偶難破俗人間好官爵祗用塡滿幅不敢濫乞言所以省幹凟君詩有眞味是則我所欲出示三長篇得隴且兼蜀孝亷筆奇矯榦老枝葉禿交情敍三世中有滄桑錄大錢善形容繪畫列眉目小錢騁才气泛濫到朝局已無餘地畱故乃相迫促吾詩何處著譬若蛇添足然而難固辭卽事生感觸江南氏族盛甲第紛相屬寧知一再傳竟爲他人卜君家好門閥墻宇本先築豈非文靖公淸防及喬木【仲甫爲相國文靖公曽孫】當時歸逮養嵗給大官祿人生惟此難餘者徒鹿鹿卽今時代換往事如轉轂正賴後人賢流風承式谷先生實髙隠祭酒推鄕曲𨿽荒下潠田尙保檀橋屋時情有豪奪世守無輕鬻冬缸葑可爇秋圃棗堪剝窺池荷夏紅掃徑莎春綠平生十萬卷又課諸孫讀同牢四十年尙享齊眉福子行及歸奉此樂天倫獨古人重名義飲水兼啜菽斯言倘足徵庶當嘏辭祝

酬同年張聲百秦中見懷之作

舉子稱同年厥名自唐始其初本鄕貢往往維桑梓地近情易親論年序以齒師門就行列有若一父子名𨿽托友朋骨肉差相儗至於試京兆半屬九州士或者狥虛聲紅箋報名紙泛交乍隨俗相背旋棄屣刺盾動以矛慿身孰如幾餘生久落魄塲屋困刖趾初度降惟寅防名嵗在癸秋蛾眉換綠看鏡抱深恥得附當代賢不才聊自喜君家好兄弟【令兄逸峯亦同榜】健翮衝天起竇桂有雙枝田荊必連理京華獲交伐木酒親釃古道朗照顏相期各劘壘嚴霜妬竹柏猛雨欺桃李散作湖海萍流行隨坎止省親君就道落第我歸裏關城杳何窮秦樹吳雲裏何期再入洛冰面躍雙鯉寄示長歌行光芒開顧指聳身登二華長劍挿天倚黃河如修蛇起伏見首尾自然得奇句萬象聽驅使我欲從之遊塵埃誰料理矧慙詩力弱難與諧宮徵遲答故人書半年坐嬾耳

以詩乞王麓臺給諌畫山水

婁東富文獻世守鄴侯架太原老奉嘗腕底斡造化當年書畫迹貴豈文董亞至今賢子孫餘韻足瀟灑黃門蚤登第羣從俱方駕朱紫接烏衣丹靑陋曹霸朝廷無闕失邸捨多淸暇坐令拾遺官風流資醖借時時出余技落筆妙天下屏幛滿京華林泉不吾借篋中一幅紙欲乞防見詫生平山水緣無厚入有罅搜奇得余快歷險慣不怕所媿言少文煙雲經眼乍如何不自量見彈求鴞炙意從良友申閒請掖垣假朝來傳好語命以詩易畫【余以宣徳紙從吳元朗轉乞君畫君語元朗是不可無夏重詩詩來則畫往矣】我詩頗拙速敢托不敏謝古人重踐言相值寧論價君其勿堅壁致我長避舍

【附】次韻

王原祁

龍山查先生峭壁靑松架讀書百錘鏈等身與古化淸健更瑰奇韓蘇之流亞興來爛漫題珠玉繽紛灑余聞心折久畏友敢並駕霧豹窺半斑騷壇戰而霸欲爲訪戴遊一官苦無暇坐令鄙吝生他山何所借小技試盤礡每恥居人下粉本追宋元筆墨四家借腕弱媿癡肥定爲識者詫譬彼窺月魄餘光逗壁罅澹心神疲甘苦方知怕開闔變化間防茫得失乍始覺吾祖髙至令人膾炙拙筆非許田奚爲拱璧假眞宰𨿽難搜勉力爲君畫木瓜配瓊瑤何以云報謝荒率懼覆瓿賴公以長價紈扇懷袖中秋風棄上捨次日麓臺爲余作巨然山水並次昨韻見詶再疊韻奉謝

玳瑁裝書籖瑚供筆架我無二者樂習故難化新詩出寒窘郊島或流亞一窺著作堂顏污豈勝灑千金享敝帚蹇足追髙駕何異貧家兒蓬頭媿王霸方當苦酬應供給日不暇先生地望懸乞者無慿借十年率未應惜墨肯輕下始知髙人胸與俗少假借於余獨不靳脫手洵奇詫用意取巨然危峯拆天罅趁人何突兀旁睨心膽怕細觀入秋毫恍若置身乍漁灣舟可檥樵徑轂可炙勢成風雨晨不待休沐假猶嫌尺幅短更以詩補畫人間有眞境躡屐當追謝但恨多牛翁靑山索髙價菟裘營已晚惆悵道旁捨

王服尹見和乞畫詩三疊前韻奉答

米家書畫船秋防傍藤架爲君下一榻四壁煙雲化【服尹時下榻麓臺齋中】京洛少名園精廬乃其亞可無一斗墨興到供揮灑君才況如江衮衮髙浪駕偏師壓小敵勢欲戰而霸篇終味深穏語妙神閒暇平生績學功授受有承借淵源大可溯派自震川下幸生君子鄕師友不外借何當謬引重恐被識者詫昨日乞畫詩細聲風出罅蒲牢懸我前欲扣吁可怕彊顏托夙契結襪交非乍憶昔隔墻居淋漓濡酒炙【已已寓居上斜街與孫愷似編修近隔一垣長從服尹飲】六年一醉夢嵗月不我假靑山憔悴容此景豈堪畫君歸約髯孫吾亦偕小謝【來詩及家徳尹】披圖賦招隠尙可長詩價忍負好溪山挑燈向客捨

計闇昭索題看菊圖

勸君莫種菊種菊須澆灌本自隔年培根從立夏判苗新虞蠧蝕葉宻防雨爛三時倘失勤那博一秋玩不如走廟市取辦在一旦捧土上瓦盆妍媸誰復辧十年客都邑萬事皆眼見披君看菊圖使我發長嘆

題曹渭符舍人畫扇

移得城南魚藻池便從紙上寫淪漪畫師正恐妨魚樂不著飛來雙鷺鸞

費子葛陂屬題小影

費生客京華气帶秋山爽學詩兼學畫離俗寄幽賞識君塵坱中十載一俛仰羨君煙霞姿瀟灑不殊曩虎頭爲寫照見者皆拊掌秋根走雜樹中有落葉響可無松亭亭配汝玉朗朗勞生輪下阪嵗月成鹵莽誰知靜坐人一日可當兩

題趙天羽給諫小照

長身七尺紅兩顴成佛要在靈運先兩塵相隔一毫末中被官事相糾纒豈知生來具慧業卽現宰官爲說法一林紫竹是禪機只在眼前誰見睫

送同門朱介垣掌科請假還吳

燈簾夜看秋菊花酒徒爛醉東西家竹垞去官君請急近社花開少顏色明朝我亦作歸人二老猶堪結比鄰扁舟同訪籬邊屋及取霜前香稻熟

希文將南歸次淵明田居詩韻來索和章四首

故鄕去我逺縹三神山風塵一涉足忽忽傷䢐年曹生靜者流心若珠在淵不使閒艸木萌芽荒寸田如何瀟灑姿亦復趨人間一官比薪積後至爭居前坐看車馬衢羣情動如煙秋風夜入戶曉鏡增華顚身先雁翔心與浮雲閒歸期服勇決臨別翻欣然

老馬悔識塗亞身受羈鞅時因送人處一發田園想田園近荒蕪計拙迷孤往家書昨日到久雨蓬藋長八口恆告饑憂來難自廣生涯事遊惰獲報宜鹵莽

萬人浩如海酒伴日以稀曹生後我來今復先我歸家人占喜鵲不寄秋來衣因之報歸信嵗晚寧相違讀書三十年如農守阡陌出門視蒼莽蹙蹙靡所適君看入貲朝發不待夕時來誇際會抵間快投隙得官如驅羊舊給廝養役課奴力耘耔課婢勤紡績識時乃豪俊章句工何益

敬業堂詩集卷十九

欽定四庫全書

敬業堂詩集卷二十

翰林院編修查愼行撰

遊梁集【起乙亥七月盡十二月】

中州名勝之區也同學許霜巖謁選得陳畱宰邀余偕行涉滹沱循大行東麓歷趙衛梁宋之郊按程計之古迹不少資其車騎供我吟眺亦足以豪矣

將有中州之行七月七日姜西溟唐實君趙文饒惠研谿楊耑木宮友鹿項霜田錢亮功湯西厓馮文子楊次也陳元之家聲山餞飲於陳六謙邸捨席間酬別

屋檐秋网拂蠨蛸月如弓掛一弰剪燭談深宜夕館看花人散憶春郊窮無好句供傳寫老不中書代解嘲【實君見送詩有舍人官職是虛名之句】來本無名歸亦得只愁飲餞累貧交

出都晚竇店戲示許大令霜巖

又是南程發軔初我今戴笠爾乘車衝泥早歇林間馬積潦秋生戶外魚十度棘闈憐報罷一官花縣喜新除屠龍妙手牛刀割余技猶堪理簿書

涿州過渡

胡良河防靑蔥栁督亢陂連宛轉城但覺林中無暑气不知風外有蟬聲喚回塵夢秋初到誤墮吟鞭馬一驚自笑年來詩境熟每從熟處欲求生

上谷城南旅見可亭侄題壁

客路逢連雨秋原洗鬱蒸人投曾店防瞰未吹燈一榻夜涼入二更殘月升忽看題壁在爲爾掃秋蠅

早過慶都

棗林槐埂翠糢糊十里煙光接慶都堯母陵荒秋艸徧戴嵩新畫牧牛圖

定州口號

劃花小盌愛初燒祕色傳來閱四朝莫打磁鋩輕試玉人間方貴定州窯

新樂有感

客路匆匆過定州鮮虞臺下小遲畱輿圖西漢中山國恩澤先朝外戚侯攴棗詩成歌樂土種人去感新疇眼前風物全非昔細艸鳴駝一段秋

晚渡滹沱

涼風蕭蕭響白荻老鸛啣魚作人立小船爭渡晚尢喧濁浪兼泥秋更急中流仰看團團天太行突兀當我前未知馬首向何處千里夕陽橫紫煙

麥飯亭

蒼皇那免嘆途窮大業幾隳小衂中名號未尊誰是賊英雄有識獨從公兩河子弟收星散一飯君臣見始終值得將軍依大樹不勞上殿更爭功

鉅鹿道中

要害畿南在必爭時危往往屢稱兵居人不重侯芭裏過客猶尋石勒城云挾常山蛇尾動地連汾晉犬牙成如今不用論形勝稌黍秋郊一望平

豫讓橋【首四句姜西溟舊作也辭意未盡爲足成之】

趙入宮臣厠中趙乘馬巨橋下區區欲報國士知可憐一死何能爲君不見博浪一椎𨿽不中置身事外非無用

邯鄲縣呂翁祠

幻妄浮生豈有涯何妨防穴駕牛車貧兒好作【音做】遊仙夢怪事偏傳小說家【事出虞初志】古道蹇驢多北向空庭秋日又西斜人間官賤黃金貴乞與燒成九轉砂

邯鄲懷古三首

口舌相如位上卿從教趙括喜談兵璧歸間道𨿽難奪師出長平已被坑唇齒連衡如有約虎狼縱暴本無名淒涼蔓艸荒煙地民命無如戰國輕

美人一笑原無罪不殺難邀好士名趙勝何曾識毛遂信陵差解重侯嬴符來袖裏圍方解錐脫囊中事竟成碌碌因人嗤若輩也如跛客彊隨行

北道何期得鄧晨信都南望尙迷津羣情正是思劉日假號先歸賣卜人計定一軍終拔趙怨深三尸必亡秦不妨蹔作逡巡避龍準諸孫自有眞

自杜店至磁州與霜巖並馬行

一天風露野田秋曉路熹防辧馬頭槐栁陰中辭杜店芰荷香裏到磁州雞鳴巷陌煙初起鷺立陂塘水慢流過此頓忘身是客與君題壁紀淸遊

渡漳河

夜聽邯鄲趙女歌起乘殘醉渡漳河天垂曠野名都壯路入中原戰壘多細雨一蟬髙岸栁西風匹馬故宮禾灰飛瓦解尋常事誰管繁華委逝波

曹操疑冢

分香賣履獨傷神歌吹聲中繐帳陳到底不知埋骨地卻教臺上望何人

鄴中詠古四首

洹水淸流見麗譙鄴中气象太蕭條詞華不過誇三國人物誰能算北朝冰井臺荒秋瑟瑟香姜閣廢雨飄飄齊磚魏瓦人爭托想見當年土木妖【魏銅雀瓦色靑內平印工人姓名皆八分書以爲硯貯水數日不滲齊起鄴南城磚瓦皆以胡桃油油之當油處有細紋曰琴紋有白花曰錫花古磚大者方四尺上有盤花鳥獸紋千秋萬嵗字其紀年非天保則興和又有磚筒承檐澑者花紋年號皆同內圓外方亦可爲硯按王荊公詩云陶甄往往成今手尙托虛名動後人則眞品在宋時已不可得】自從僣竊起當塗虎視中原气總粗大抵姦雄皆好亂居然割據亦稱都車中不少彈箏客案上頻繙聚米圖十二渠成流澤逺至今土壤號膏腴

林慮【平聲】山色尙蒼蒼太尉登朝事可傷豈有公孤能翊漢早知廢立總由梁勢成刻兔驕三輔禍始金蛇恨永昌慚媿上書收葬吏猶傳郭亮配楊匡

錦衣別築相州堂使節移來自武康公獨勤勞兼將相誰能事業更文章威名要取雄殊域宦迹何嫌避故鄕碑版兩朝尊顧命豈徒一記重歐陽

湯陰縣北村家

煙際露茅茨田家正午炊韭花秋逞味棗實晚垂枝放犢靑蕪岸漚麻綠水池地偏稀客過籬落有人窺

入大名界紀冰雹之異

朝行渡黎陽四望如絕徼又如入霜野慘澹初經燒古墓多白楊連根拔當道棗梨盡僵僕墮實滿泥淖村中禾黍空天半烏鳶叫客心慘不樂經眼非意料道逢白髮人下馬亟慰勞爲言前七日陰气變晴昊疾風西北來電雷乃前導須臾大雨雹奮擊恣淩暴爲拳爲芋魁所向等飛礟居民屋瓦裂塡塞及井竈行者不及防人傷馬傾倒濬南滑之北廿里陷冰窖艸木生其中焦原同一燎含淒問鄰捨旁有丰年稻邑長豈不知逡巡莫以告我爲田父語天變非人造不聞平陽城一震迹如掃僵屍十萬戶蔽野復誰弔朝廷憫災傷大下乞言詔公卿滿臺閣相視無寸效被禍爾猶輕區區胡足較

滑縣

停鞭小立聽潺湲魏滑分河在此間【自洛以東百水皆會於此唐沈亞之有魏滑分河錄】樹杪帆檣瓠子渡城西風雨大伾山野無秋艸年仍歉地近朝歌俗尙頑誰與牛羊典芻牧未應蒿目委時艱

長垣道上戲示霜巖

前行忽引朱衣吏夾道爭看擁似蜂卻笑相如緣底事也隨車騎走臨卭

從蘭陽渡黃河入大梁境

馬頭半月看煙鬟行過燕關漸軹關今日中流回首望黃河截斷太行山

閱陳畱縣誌雜題十絕句補其所不載

幡然臺外野雲黃畝餘風重此鄕不解後人偏好誕每從田叟問空桑【伊尹生空桑語出呂氏春秋】

漢祖初來厭防儒監門長揖互揶揄入關全賴敖倉粟計出髙陽一酒徒【酈食其陳畱髙陽人今縣有髙陽堡卽其故里】

割肉恢諧父老旁千秋銘記有中郎羨他社宰封侯地不攺當初戶牖鄕【蔡邕索昏庫上里社銘云惟斯庫裏古陽武戶牖鄕陳平由此社宰佐髙帝定天下按史平初封戶牖侯故云】

殺雞自作髙堂饌艸具何妨對客供一飯成名眞有幸天教季偉遇林宗

伯喈本意欲東奔失計何人與訟寃畢竟殺身緣一嘆九原應悔出私門

分茅幾姓列王侯古郡相傳屬此州若以報施論漢魏後先亡國兩陳畱【漢獻帝從陳畱王入承大統曹奐爲司馬所廢封陳畱王】

假道穿渠到小黃【五代通錄李珽曰河南有外黃下黃漢書地理誌陳畱有外黃小黃縣五代史攺小黃爲下黃訛矣】赤松祠下月茫茫鎬池遺璧今還璧气盡人間十二郎【事見大業開河記】

北狩蒼黃宋兩君徵兵諸路笑紛紛平時誰畫元丰防輕汰畿東捧日軍【宋都汴陳畱爲畿輔要地設天武捧日等軍元丰中有詔裁減故靖康之禍近無聲援】

養士恩深三百年倒戈迎賊怪爭先殘黎及記滄桑錄死事人稀一尉傳【崇禎辛已十二月賊由襄酆北來汴南州縣望風迎降陳畱署令某庸才也不知所措典史邵大濟秦中人竭力拒守城陷不屈全家投井死】

濁浪髙於師曠城【見陳畱風俗傳】人隨廬舍盡東傾至今雨濕天陰過客猶聞鬼哭聲【崇禎壬午決朱家寨水入大梁浸淫及於陳畱城內外水深丈餘屋宇盡沒邑無居人】

桐城王方日爲亡友蔣度臣刻詩集於汴中後列同學姓名余兄弟與焉度臣之歿宜有哀辭艸之哭亦情所不能已也二首

不是無家柰別離蓋棺事了始歸期半生好客皆情累一第成名亦數奇篋底有金貧肯惜人間無路老方知最憐湖海元龍气收拾光芒入小詩

回思腹痛平生語謬托知音撫絕長恐雲煙隨散滅忽驚珠玉已流傳九原可作應相慰同調無多又自憐不覺余哀生感激爲君展卷一澘然

和霜巖縣齋秋雨八首

陳畱井邑荒風俗尙淳古官舍雜民居蕭蕭一環堵移牀避屋漏正值秋來雨秋雨有時晴茅茨亦易補乘時無鉅細百廢在一舉

許子天下才卑棲屈玆土到官已十日坐看魚生釜𨿽稀傳事梆尙打排衙鼓我來況無事小住因賢主只合向空齋攤書聽涼雨

昨日牒文來歡聲滿城郭黃河一丈減秋水漸歸壑回頭梁宋郊禾黍正可獲豈有溝澮盈決防助流惡野人殊過計倚杖幹鵲

荒庭無竹樹艸上墻頭生誰知一穴穿已帶秋虫聲老夫方隠幾鼻息如雷鳴雨防忽到牕颯然歸夢驚此中有佳句夢斷詩未成

我友趙十郎索居廩延城【趙子晦時宰延津去此二百餘里】河壖一小邑長吏管送迎我思往相就所畏泥中行乃知行路難中有躑躅情

殘暑去逡巡蠅聲猶未歇蒼蠅何足云壁有鉤尾蠍孤燈明復暗被螫或倉卒土產多毒人吁嗟愼膚髮【陳畱產全蠍故云】

河流去城逺掘井不破塊常時瓢飲難汲自十里外官庖惜民力水厄亦有戒天漿忽傾盆余澤走滂沛瓶罌旣滿貯茶味卽沆絕勝調水符勞心防狡獪

木榻乘秋陰黴蒸入布被解衣背粘席轉輾出奇計爇葦著瓦盆蒙蒙透霧气苦遭煙炙眼聊免體被漬身居燥濕間那得兩遂意

中秋喜晴

連晨苦雨悵淹畱地近梁園客勌遊夢裏無花誰勸酒天邊得月且登樓城圍老栁吹笳夕露灑寒螿擊秋卻記去年今夜會滿堂絲竹醉湖州【憶去年鳯晨堂之集】

門行

秦師圍困邯鄲城趙人乞援如乞盟信陵重以姻婭故坐視不救非人情三千私客赴急難致死一戰猶堪爭今者無端傾國出不以君命俄專徵宮中符竊嬖幸手閫外力奪將軍兵鐵椎碎首彼何罪汝自徼幸貪功成誰爲此防大紕繆公子幾陷無君名生平下士頗折節慚媿虛左親相迎私恩不負負大義二者較量孰重輕先王正道日陵替術士詭計方縱橫不聞死事憫晉鄙但見好客誇侯嬴史遷本意喜任俠公論久掩吾不平千秋事往一感嘆弔古聊作門行

汴梁雜詩八首

土岡起伏向平蕪蕎麥花開似雪鋪舊日樓臺埋井底秋來風雨暗城隅鄒枚作客虛詞筆髙李論交剰酒壚【少陵與李供奉髙常侍同時客遊梁宋間故其昔遊詩有往與髙李輩論交入酒壚之句今城東南有三賢祠】莫怪遊梁無一事已將名姓混屠沽

鞏洛東來地勢窪一條淸汴走長蛇霸圖難畫鴻溝界恨事空椎博浪沙【博浪城在府北】衰艸平原秋放牧西風古堞暮棲鴉靈光一寺巍然在【大相國寺踞地最髙壬午之禍獨不爲沙土所埋汴中樓閣存者惟此而已】畱取伽藍記夢華

削除七國獨存梁愛弟終因母后妨禁网初寛到賔客人才一變起詞章平臺築後門常辟東苑成來志稍荒但取虛懷能下士豪華原不累賢王

梁【朱】宋【趙】遺墟指汴京紛紛代禪事何輕也知光義難爲弟不及朱三尙有兄將帥權傾皆易姓英雄時至適成名千秋疑案陳橋驛一著黃袍遂罷兵

嵗幣輸來不計緡無端齒冷爲亡唇偸生虎穴甘南渡忍死牛車痛北巡翻覆兩家天假手興衰一刼局更新幽蘭堂畔誰相惜只有從亡十九人

勝國分藩本屬周承平樂事數樊樓星連北極雄繁會地是中原沃衍州樂府新聲翻百闋書堂名迹勒雙鉤最憐禍較江陵烈河伯摧殘甚郁攸

螘穴將穿積勢成洪流直灌大梁城運移天險翻資盜禍起庸夫好論兵【明季流賊圍汴推官黃澍倡議決朱家寨水以灌賊營賊覺而逺避開封翻成巨浸矣】不信龍蛇皆沴气可憐魚鼈盡蒼生滄桑變後秦灰黒誰見黃河十里淸

新標禹廟鎭河濵師曠臺邊迹已陳【吹臺今更名禹王臺】獨向蒼茫時極目誰當搖落不傷神空倉雀防千村賦故壘牛羊四戰塵老傍人間多閱歷漸無閒淚可沾巾

宋門別陳叔毅二首

同作大梁客情因去住殊【時叔毅舉家客汴城】累君爲地主餞我赴歸途對酒狂猶昔謀身老漸迂未妨吟思苦頷下賴多須

全家猶旅食別路阻淸遊【相約同登吹臺爲雨阻】近約尙難必歸期可自由貯愁聽舊事挈涕灑神州【令伯元倩先生崇禎末爲開封司理】莫作長流落風塵易白頭

陳畱後圃習射示孫周人許繭爲

縣齋秋日長兀坐愁面壁異書如荊州欲借那易得後園有棄地糞壤經馬然見淸池老眼喜一滌初看剪蓬艾次第拾瓦礫朝來箭道成百步盡所歷兩生頗好事飯罷走相覓邀我日同來分朋控鳴鏑𨿽無皮畫鵠縛艸聊代的引滿試射之於中寓考績浮情或幸中詭遇本無適古人一技精往往互抵激勿徒視遊戲儼若對彊敵我昔方盛年從軍曽艸檄風前鵝鴟叫頭上飛霹蹉跎萬念乖漸怕矛頭淅力衰安可彊眾醜供指摘自笑諒無成習勞猶運甓子今心膽壯作此太寂寂斯言可類推凡百愼剖析

朱仙鎭嶽忠武祠

平生感憤興亡際往往無端供裂眥晉之懷湣宋徽欽失國偸生本同類兩家子弟又庸下南渡誰論復仇義千秋乃有嶽將軍欲雪斯慚出奮曾經讀史浮大白況到提戈用武地一條衣帶指黃河倒捲狂瀾作餘勢當時大業己垂成談笑收京俄頃事乞和語出金人口二帝歸如反掌易南內何妨奉上皇中原未必虛神器可憐計算不出此姦相逢君有深意朝廷不要兩宮還那許疆塲壊和議乾坤震蕩功百戰性命風波獄三字湯陰故里虎林墳幾處經過頻灑淚豈如此地更悲涼血褁徵袍等閒棄二百年來崇廟貌【祠創於成化戊戌】兩行檜柏幹霄翠北風怒吼白日昏猶有英雄不平气

與王方日

姚生寓捨晨排闥一笑驚君起著衣【余初識君於同年姚別峯寓中】半面相逢𨿽艸艸兩心經別自依依倦遊客況秋風冷末路交情酒伴稀不料尙邀公子顧累他紅粉避燈輝【方日夜過余寓適有女郎在座聞公子至避匿不出故戲及之】

汴中遇蔡逺士次韻畱別三首

與君少小生同裏嬾蔡知名二十年今日汴中初識面鬂絲秋老菊花天

買蟹宵來倒客囊【汴城無水味蟹尢難致一枚例索錢五十丈】一燈相對話蒼涼舊京風物吾猶記宋嫂魚羮薛嫂羊

馬嘶門巷客將還殘醉扶頭攺別顏多感故人相送意略煩秦女唱陽關【時有秦姬在座】

韓岡送同年張逸峯之安慶

去年下第傷坎坷君館髯姜【西溟】兼客我順風三日不張帆綠水名園停畫舸一攀楊栁辭春陌兩見楡槐更嵗火那知此地忽相逢客裏班荊當道左大梁城東秋野濶片片飛鴻向空墮夜騎驏馬到韓岡我倚身彊君亦頗人間裙屐胡足道絲吐春蠶自纒褁天津公子气雄豪長劍短衣無不可近聞西陲方有事廟算行將啟邊鎖【時閱邸抄聞出師之報】吾曹猥以不羈身五寸垂緌等遊惰君依官舍獲侍奉【時逸峯隨尊甫觀察公赴任安徽】我赴歸期尙難果殘樽相屬且勿辭黃花正綻霜前朶

重陽日接胡茨村觀察書及見寄二律次韻奉答

含語相逢兩未申匆匆悔作渡河人敢期交臂心相許及捧來書意果眞白雪愛吟千徧熟黃花催換一番新眼前事事俱難料不爲傷秋嘆亦頻

一序何當重左思重煩傳語到臨岐【來書屬余作詩文序故云】可知投劾休官地未是移牀逺客時九日歸心憐我急十年恨事識君遲不嫌寂莫遊梁迹防綴行裝賴好詩

將歸故里畱別霜巖三首

百里衝煩邑河流接小黃鄕程貪漸近官味看初嘗家本傳儒術名猶在舉塲此情吾諒汝捧檄爲髙堂別後寛相憶君才百事能神明眞不忝蘊借若無慿世苦需經濟官亷愼愛憎似聞田父語蓄眼見何曾四海皆兄弟相關得幾人不愁官俸薄翻計客囊貧卻饋非吾矯論交到爾眞平生知己意感動豈無神

答趙防泉別後見寄之作

趙壹豈窮人文章天下冠成名陷羅网識字召憂患平生師友間慷慨赴急難一機駭初發二事將並案只手探沸羮孱軀分糜爛欲知气難奪正賴神不亂戴盆卻望天畫地詎宜犴洎乎寃得白重以防被間幸免輸鬼薪誰堪讀城旦先生鮮稸怒一笑春冰泮脫身梏拲中去國等流竄疲驢入京洛旅食年頻換囊中綠綺琴焦尾實經爨知音世不乏聽者每三嘆捷徑有爭先陳人尙魚貫空持魯褒論孰下幹木判遇我夙懷傾招呼詩酒伴貧交無彊合失意多聚散老淚落河橋離愁云漢殘秋滯梁宋仰視南飛鴈寄我別來詩開函一腸斷君心人盡諒蹤迹聊羈絆出語忌孤髙時情伺譏訕

畱別吳梅梁表兄

幾日重陽雨雨晴天忽寒北風醒別酒落葉打徵鞍不計授衣晚欲爲分袂難他鄕老兄弟情到勸加餐

大風晚至杞縣訪李明府不值

沙土晚蒙蒙孤城萬木中气吞平野日聲壯渡河風結伴隨陽鳥離程極轉蓬不須煩地主旅食報年丰

歸徳道中二首

海鴈橋邊路向東霜消日气午怡融木棉吐子如脂白野柿垂條似火紅驢背人簮雙鬂菊牛蹄塵漲四輪風旗亭一醉誰同伴獨把吟鞭過宋中

寒煙衰艸入疎蕪睢水流同戰血枯他日江淮論保障至今祠廟具規模城連耗土秋多鼠樹倚神叢社少狐惆悵繁臺歌管歇角聲吹落孝王都

商丘周宜庵明府貽牡丹名種戲成四絕句

戚裏名園結構新千株逺致洛中春【燕中苑圃爭購此花今秋北去者以商丘一縣計之已至一干本】多情誰似河陽宰畱取名花贈野人珍重新寒九月初歸程作伴太憐渠渡江船上人爭看桃葉桃根恐不如

瓦礫堆老圃家燒餘一片變桑麻問余臺榭今何處也要移栽富貴花

包褁泥封防本根隔年分種自梁園得歸且作看花想未必花時穏閉門

永城縣陳太丘祠

賢人處末流徳器務廣大先生得此意名不黨籍掛庸夫取同塵君子重逺害偶然出從政初不計殿最曽爲玆邑長治道去其太豈必赫赫名當前互驚怪到今有餘慕爼豆禮無殺我來謁公祠下馬肅瞻拜題詩警俗吏似爲求名戒不見道旁碑去官碑輒壊

望碭山

萬乘東南巡本厭天子气匹夫乃心動走向此中避雲气隨眞龍人誰迹劉季可憐秦皇愚不及呂后智英雄論成敗孰者意料事秋色中原來蒼然入淮泗蜿蜒忽橫亙一束千里勢丰沛袒右肩濠梁舒左古來雜王霸要豈山所致吾將訴眞宰鏟爾作平地山色如死灰嗚呼識天意

南宿州卽事

符離城外騎驢女愛著紅裙愛挿花十里回車無避處不辭相送到村家

汴中無魚今日至固鎭盤餐得此余方以爲喜座有晉人乃至廢食云吾土有客水鄕者所親必相戒勿食魚恐傷骨鯁也南北嗜好之不同如此

各有鄕風兩不知區區口腹莫相疑看他蔥薤堆盤處是我攢眉廢箸時

臨淮曉渡飯於逆旅述老人所言

人影動浮橋淸流繞淮甸月光水面澹初日煙中見中都地脈連風物南方變城灣鵝鴨閙客飯魚蠏便逆旅八十翁自云本武弁前朝守陵戶賦役除本縣自從喪亂來瓦落奉先殿天家王气盡凍餓甘衰賤誓死不去鄕依依豈他戀曾供灑掃職麥飯毎私薦孟冬時享近又欲往營奠言罷竟出門回頭淚如霰

過鳯陽城外二首

帳下居然識帝王千秋閭墓表滁陽時來將相皆同裏淚落英雄有故鄕芒碭天靑雲气散江淮月白水聲涼龍蛇變滅須臾事猶指山名號鳯皇

元老還朝起廢臣【宜興再相起馬士英爲鳯陽總督】二陵收气避黃巾忽聞淮泗聲援地己奉邯鄲假號人南渡半年輸弱晉西來羣盜甚苻秦靑絲白馬他年恨艸木餘威在壽春

池河驛

古驛通橋水一灣數家煙火出榛菅人過濠上初逢雁地近滁州飽看山小店靑簾疎雨後遙村紅樹夕陽間跨鞍便作匆匆去誰信孤蹤是倦還

度磨盤山滁濠分界處

只在羊腸鳥道間不知行過兩州山千家大栁煙中驛一綫淸流井底關樵斧樹稀行客倦茅亭茶熟老僧閒路難馬力尢須惜莫遣鞭多比石頑

淸流關

低迷野气中路斷遇崖崄陡然拔千丈直上非由漸行子中州來巖關此爲險其西道尢惡石滑破馬膽步行到關門一往生勇敢長風捲林薄敗葉撒雨防豁達眼界開晶熒日光閃少休得古寺徐使神气斂想當割據初外戶晝長揜寧知暉鳯擒猿鳥就籠檻邇來幾易代地僻設防減僧房同啟閉鎖鑰誰復檢經過亦偶然形勝窮一覽

滁州

岡回樹轉到城遙甃石才通路一條細水流應落西磵【韋左司有滁州西磵詩】好山靑不盡南譙名賢出守曾相繼異姓封王又一朝爭說此邦風土好至今生計穏漁樵

舟發六合

馬煩車殆歷間關轉愛江程一日閒吳女布帆十二幅畫船頭尾載花還

大霧自儀眞曉至京口

斗柄挿秋江夜行指西東五更乍迷道水气昏霾雺小舟一葦如漂蕩雲海中焉能辧咫尺所向疑皆窮何物導我前羣飛賴南鴻稍知京口近忽報金山鐘旭日出未髙半天已先紅須臾掃無迹一望東南空但見旗腳舒平流起防風畏途付噩夢回首猶忡忡

關吏行

大農按籍加關稅小吏機乘搜瑣細吳中支港夜不行水柵村橋晨尙閉歸人癡絕良可嘆枯蒲帶土包牡丹壓防防增騾價貴入船船重關津難有情對爾應惆悵近日花綱多北上獨攜此本到江南莫怪揶兩相向

舟中紀事

十月之交冬令行雷宜收聲乃發聲嬰兒晝啼天女笑羣蟄啟戶魚龍驚初聞吳中夏大水萬頃平疇長蒲葦又聞蔚州七月霜盡殺稷菽秋無糧𨿽云地气異南北何至天道違陰陽野人未敢窺天意目擊口傳非一事他年誰考五行書五行志災不志瑞

雨中發常熟回望虞山

錢生【玉友】約看吾谷楓輕裝短櫂來匆匆夕陽城西嵐气紫正值萬樹交靑紅天工似嫌秋太濃變態一洗歸空蒙湖波蒸云作朝雨用意不在丹黃中大癡歿後無傳派此段溪山復誰畫老夫新句亦平平要與詩家除粉繪

吳江田家行

髙田去水一尺許低田下濕流沮洳半扉潦退尙畱痕兩足泥深難覓路土墻頽榻茅屋倒時見牽船岸上住家家网得太湖魚米少魚多無換處朝廷聞下寛大詔今嵗江南免田賦野老猶供計畆租官倉自貸輸糧戶田家田家爾最苦有鐵何煩鑄農具半生衣食在江湖賣犢揚帆從此去

敬業堂詩集卷二十

欽定四庫全書

敬業堂詩集卷二十一

翰林院編修查愼行撰

皖上集【起丙子正月盡四月】

去冬歸自汴梁今年擬息勞筋稍理舊業適承座主淸溪公之命與令孫任可偕往皖城避春江風浪之險由四安鎭取山路經宣城池陽抵黃盆口始渡江皆向來遊迹所未到也

題三娘子圖四首【並敍】

按諸葛元聲兩朝平攘錄三娘子俺答長女也生而淸麗資性穎異善書番文尊中國尙瞿曇每於佛前懴悔求再生當居中華巳受襖兒都司聘俺答通焉遂奪之隆慶五年俺答歸順封順義王三娘子封忠順夫人萬曆壬子俺答死其舅黃臺吉烝而配之黃臺吉納婦一百八人以象數珠三娘子佐之貢市惟謹臺吉死長子扯力艮襲封復烝而配之丁亥六月扯力艮同妻入邊巡撫鄭洛傳語三娘子無忘香火舊情卒聴平受賞於賜堡【去大同六十里】十七年間三封貴爵貢市之不渝多有力焉獨石中軍素善繪因密圖三娘子及受封三王像以獻於朝故得其詳如此馬子衎齋屬周兼畫此圖索余題句略撮始末使覽者有考焉

香燈小炷懴前因一念三生誤隔塵莫聴琵琶思入塞明妃曾是漢宮人

別移部帳事休屠眾裏方知顧盼殊百八摩尼齊合掌讓他一顆佛頭珠

詔恩三換等兒嬉報貢頻頒五色絲見說兩朝曽欵塞不知通好是閼氏

埋香靑冢亦堪悲粉黛流傳又一時想象承平光景好風流邊將畫蛾眉

雨後行園梅花巳落力輩方編籬

宿雨潤苔痕幽人杖藜至池邊一株雪狼藉香滿地不忍踏成泥猶存惜花意平生無長物外遇中鮮滯一出動經年窺園偶然事敢爲花作主吾老身如寄乃復補樊籬遮防亦情累小童如我嬾長養薔薇刺欲剪又躊躕何當絕非類

食薹心菜

用心霜雪余尺寸取易長土膏發春雨其葉沃以光漸見碧玊篸枝枝葉中央初來但小摘爛漫抽四旁花時籬落間色比黃金黃而我乃爲口斸歸滿筠筐芼之供盤餐指動齒頰香貧家寡私奉婢僕皆品嘗可無勤惰分於此示激揚園丁給宜厚特以匕箸償山田歳不登老圃聊救荒所慚勞汝力充我藜莧腸

南湖舟次遇魏禹平時禹平歸自濟南余將往皖上二首

低田幾稜菜花雨野水一灣蘋葉風卻向家鄕話京國小桃猶是別時紅

煙雨迷蒙港脈斜葑湖水落吐圓沙春波門外春帆影君是還家我別家

順風無帆戲作短歌

風頭滚滚浪花白啣尾鄰船開絡繹千檣多作掛帆行彍虛弓箭初釋開翎一一鴈投渚騁足羣羣駒過隙同時離岸我獨遲我坐無帆聊掛席偶然利鈍各有數相去寧須論什伯來船未必盡無帆笑爾有帆風又逆董文敏臨米天馬賦卷子眞迹余弟徳尹以十二金購自賣骨董某家鑑微上人貽書張老謂爲逺客攫去足值五十金老作長歌紀其語至呼弟爲惡客且云此公詩歌妙絕特削其名氏正欲寄元激之使戰語托滑稽其實乃深忌之也時徳尹巳北去戲次原韻卽效老體並示鑑公

古來善書者稱聖亦稱顚張芝米芾相繼出遂覺格勢大變非從前華亭老宗伯落筆何翩翩眾中自集一家法學本人力姿由天偶然放手橅寫天馬賦一斑窺豹知其全人間流落有此本幾逐市販同推遷昨來忽入好事眼三百十字顆顆明珠圓傾囊倒篋可笑不自量巧取或怵他人先腰纒十金一揮隨手盡世上乃有此種揚州仙還家但徒步不辦書畫船老僧旁觀嘆且妬謂此可值五十千大爲得者長聲價贉卷十倍增鮮妍語聞張子怳然失固是癡癖寧非賢君家向來收藏亦巳夥細入鍼孔思貫穿得無羨魚人往往猶臨淵去年臥病九十日料理藥物供髙眠頗聞典賣及古玩何異開閣散遣諸嬋娟故人傳與衛生訣撥棄嗜好年方延性之所近終不化如噉石蜜甘中邊又如雅量暫止酒麯車相遇口角仍流涎作詩相惱覬一擲寸鐵不用張空弮豈如懷寶出間道捲旗臥鼓有似刀藏鉛無端索和乃到我野戰突上荒山顚謂我曾經閱此卷劘壘相向師非偏我能爲汝咸其輔頰舌使汝鉥腎刻肺飲食夢寐中難捐書評髣髴舉大槪虎跳鳯翥龍蜿蜒若將墨寶比良劍也應光怪直射文星躔然而達人宜自廣美玊豈必收於闐貪多務得物斯聚富而可求吾亦爲執鞭近來書畫大半入祕府居奇幾輩包裹充夤緣三間茆屋配汝作淸供書生習气如此眞可憐猶復嘵嘵引喙較得失物情什伯千萬胡相懸我於妙墨豈不好只坐欲買羞澀囊無錢金奩玊軸所見不爲儉過眼瞥爾心恬然必教一一皆己有天地何以生雲煙況聞佛法無我相試拈此句詰老禪滑稽代作解嘲語滿紙倔彊定有瀾翻篇輸攻倘許破堅壁正恐筆削爲無權嚴詩他日編杜集能禁此客姓氏泯泯終無傳

去秋自河南歸攜植牡丹數種春來適有安慶之役不及待其開以詩紀別

客遊出梁宋地主頗不俗貽我六娉婷相隨到空谷我貧寄茆茨貯爾無金屋繁華有借境直以名姬蓄殷勤手親栽不忍委僮僕冬暖少雪霜春陰滋霢霂栽培本天意私願苦難足可惜姚家黃一株萎偏獨五家尙成隊紈綺可合族別之豈無情行期爲攺卜未償道路債妄冀看花福開時果出門詩防已早伏【余去年詩有未必花時穩閉門之句】明年豈不好吾老狀可掬應笑歸來遲尋春同杜牧

塘西舟中喜晴得六言律詩一首

雨絲將斷日气蔥蔥半銜客路漸逢寒食遊人未換春衫桃花古渡茆店栁色輕煙布帆此去淸溪不遠數尖己露晴巖

過老與之論詩

昨日鳩喚雨今朝鵲報晴村村桃李花處處隨浮萍中流幾千防著此孤舟輕故人知我來一笑門前迎別來四十日頗覺太瘦生苦吟誠乃疲中有金石聲子詩人所怪任意方孤行自喜正在玆焉能博時名引我附同調背汗顏亦頳失學事惰遊東西無期程古人傳著述多在名山成涉獵得其粗不如閉戶精子今𨿽善病幽居領餘淸物理與天機靜觀皆性情願子堅自信後來有公評

飲周柯雲家玊蘭花下

小船撐入菇蔣牙主人如客偶在家入門一揖仰靣笑玊樹正吐墻頭花此花畏雨兼畏日難得春來好天色今朝恰是養花天又被狂風恣狼藉興來相就席乍移無酒酤我我不辭杯中自吸冰雪影紙上誰賞瓊瑤詞白雲茫茫屋上下醉眼迷離兩相射鉤簾何用更燒燈自有花光能照夜

寒食湖上作二首

紅妝催上木蘭舟女伴家家愛出遊多事六橋新栁色自含煙雨自遮樓

葑田靑合去年沙逺岸殘桃賣酒家錯怪東風欺老眼我來原不爲尋花

題蔡藜輝舫齋次老韻

風過溪來灑靣涼一支健水出余杭平分半幅疑看畫難得三間恰向陽漁网愛牽簾影動釣絲閒拂水花香浮家倘許來相就剪取橋南疋練光

從湖州至四安舟中大雨

山回兩崖髙路盡一川狹春流不盈尺野艇容恰恰正賴急雨來須臾同放牐孤篷支兩膝兀坐如被壓問路屢見紿方言亂鵝鴨紆遲終到岸我有安心法首路又登山回頭憶淸霅

雨中過九里岡

平生狎濤江老怯風波惡玆遊特攺路意取山行樂一笑我命窮天公大戲劇朝來發古鎭苦雨若赴約肩輿煩兩夫蹉跌防失腳山山勃姑叫泥滑石齦齶漸上九里岡險如出劍閣我本村野姿浪遊因落魄無端役人力揣分非所托稍待天放晴前林候幹鵲勞生就徒步庻免中心怍

廣徳州

山勢豁一州中央據衍土地當江浙防開拓自洪武長興環其東外捍等幹櫓西南界宣歙兀突重巖俯長江乃北門集慶倚堂廡當年耿鄧功拱翼事眞主張吳勢𨿽偪力絀不得取時危有鬭爭事往失險阻如今城下路日夜走商賈獨有好事人登城尙懷古

連日風雨山行頗有寒色

盤旋八九里下上千百尋身在雲气中不知山淺深雨聲掛奔瀑風響交長林空谷早晚寒防然作秋陰初疑春不到忽有喈喈禽

飲十字坡茶庵

連岡踏成泥山骨似無石污池之所瀦土赤水亦赤瓢漿乃時需解渴聊飲血一飲不自持吁嗟遠行客

紅林橋

山花不知名山鳥多聚族深村窅然入樹影散晴旭人家石橋邊共吸一溪淥年丰旅食賤市逺無魚肉但覺松毛香茅檐燒筍熟

宣城道中喜晴

宣城古郡風土嘉就中最樂惟村家我來正值積雨後雲气解駮生晴霞岡巒過盡徑路坦溝洫流去田塍斜新茶未焙谷雨葉早稻巳茁淸明芽長須搖風翻宿麥新翠著地鋪胡麻柴門相接緑陰裏籬落綴以朱藤花回思連日走旋濘若涉大海無津涯人間乃復有此景始覺大地猶春華

曉望敬亭山懷梅耦長孝亷

千峯含霧爭出沒惟有敬亭先得日相看不厭吾亦云可惜遊蹤難自必都官詩派誰復論家法傳與長身孫孝亷詩好畫亦好不愛城市居山村昔在京華曾倒篋看畫求書情頗狎入山不訪住山人古者論交無此法山川興到尙可乘他日重來能不能作詩爲報句溪叟聊記吾曾過宛陵

髙嶺庵小憩

再上己無路中休宜有庵花陰移客座松气接僧談俯視風斯下端居戶正南一泉香積味慚愧荷分甘

渡淸弋江

一曲淸江抱白沙牧之佳句舊曾誇乍離古渡船如葉初換春衫客憶家遠處人煙連竹色晴來村店忽楊花亂山靑過陵陽路遙指雲頭辧九華

飲劉蘧庵光祿慕園二首

恬澹知君性中年早罷官自耽泉石趣轉覺世途難爲我開花徑攜樽就藥欄肯辜楊柳月深坐到更闌此來吾有幸別圃得春光地主畱花待詩情被酒狂欵門煩兩使愛客到諸郎千里能相就何須置鄭莊

南陵早發

林深葉密曉防防旭日初啣霧未醒小店門開惟土竈一庵僧閉但茅亭秧從布谷聲中綠山向畫眉啼處靑獨與野樵爭路入偶逢釣叟覺魚鮏

山家柴柵編竹而不築墻云以拒虎虎能逾墻而不敢窺籬蓋疑其爲陷穽也作虎落歌

危巖下瞰千仭壑猛虎騰身只一躍東村黃犢西村羊入室逾垣恣饕虐山人不以墻禦虎挿竹成籬用藤縛目睛如炬不敢窺疑是中間伏機擭天生人智爾則愚咆哮作力何爲乎不知此法自誰創陰絕覬覦眞良圖周防莫遣樊籬破與虎爲鄰可髙臥

蕎麥灣大雨

蹇驢蹩躠牛蹄重雨腳斜飛密無縫雲蒸霧气取境迷泉挾雷聲撼山動詩人好遊復好奇衣沾履濕去不辭人生行路難如此偏在溪山最好時

山店阻雨次徐任可韻

長程愁冒雨小市喜臨橋旅飯畱人住徵衣借火燎溪喧窗逾靜吟苦膝頻搖莫作衝泥去尋山不在遙行經九華山麓欲登不果任可有詩戲次其韻

玊池瓣瓣蓮石角株株筍去天才一握豈可尋丈凖一百六靑峯峯峯入吾眕終焉就埋沒雲霧諒不忍天如憐詩人久被陰雨窘𨿽非鸞鶴姿稍異蟄虫蠢撥云使就道回馭控鞅靷我僕忽告勞從旁乃微哂平生汗漫遊衰暮興易盡向來徒碌碌臨去猶惷惷寄語雲中人塵寰終逺引他年香案吏名籍倘未冺

碎石嶺詞

黃泥岡頭白日黑竹雞一聲石盡扐杜鵑勸客不如歸鷓鴣阻人行不得居人慣聽不覺愁一蓑背雨唱歌去我與爾同風馬牛

初至皖城喜遇同年姚別峯兼招程松臯舍人

宣城渡頭三月尾荻洲新漲河豚起片帆帶雨剪江來意外班荊得姚子人情得隴每望蜀便想同時兼兩美作詩更欲招之罘東向樅陽寄雙鯉大龍山頂龍眠麓起伏尻脽百餘里晴光欲動艸翻煙春事將闌花潑水君能命駕姚亦畱猶及同看紅藥蕋

程松臯得余所寄詩卽夕自桐城命駕過皖次東坡喜劉景文至韻

偶然折柬相招呼起聴雙鵲鳴庭隅知君與我不遐棄古義鄭重今人無肩輿西來二百里疾足逺致兩僕夫欵門大笑發狂喜屐齒忽折行須扶余頭漸添種種髮君頷競長鬑鬑須別來三嵗遽如許尙不作達寧非迂勿嫌江城春己晚百物生意咸昭蘇梢頭紅藥若有待含語未吐眞名姝煙花滿前太狼籍風雨賴汝能支吾有情相對且盡醉只恐酒醒仍江湖

懷寧劉東臯明府招飲薔薇花下

江城十日九日風遊絲落絮飄晴空春光卻在令君宅別館布席依芳叢竹籬半庭添曲折葉幌一架穿玲瓏不知花頭幾萬朶但覺香靄浮簾櫳晚霞烘天鶴頂赤杯靣倒影魚鱗紅小胥抄詩浣淸露狂客噓气攄煙虹人言簿書妨作達正坐才短心憧憧如君治劇本間暇豈有塵霧能相防神淸政簡若無事佳興自與遊人同不辭小戶徑霑醉髣髴置我葡萄宮酒闌更話十年舊獨惜座上無車公【朱悔人與劉君同邑交好故云】

三月二十九日賦缾花

客中春忽盡僧捨少嘉樹野艸著幽花荒庭邀一顧膽缾貯遠汲紅紫挿交互𨿽深攀折憐且免風雨妬新枝若矜寵昨者便成故也復有遊蜂窺尋入窗戶沾泥落袵席等是閱朝暮微物感吾心流光去如騖

晚晴登安慶城樓

浩浩風聲皛皛沙大江東去日西斜雄關地脈來千里古郡山頭有萬家一鳥帶煙投皖口亂帆如葉點楊槎最憐落拓重遊客獨倚髙樓看落霞

同年左子畏家上臣各有魚米之餉詩以報謝

裹飯初來似趂虛可能彈鋏賦歸與故人館俸慚供米久客江城愛食魚垂餌欲分鉤上粒勸餐恐有腹中書頻年自識勞薪味指動無端忽累渠

與子畏上臣飲楊令詒孝亷宅

映門新漲碧鱗鱗步屧相過近有鄰江上萍蹤三月社意中雲樹十年人傾來竹葉休辭醉飛到楊花不惜春曾是東風同下第每逢髙防易傷神

寓窗書所見

孤城低壓靑山麓人在山樓正倚窗忽有一帆移樹杪始知花外卽長江

僧房多鼠戲次靑丘集中乞貓詩韻

物以黠著名其性故狡獪詩有穿墉譏史徵渡江怪兩端持首尾同穴爭勝敗宵行競睢睢晝伏避噲噲飲河恣取滿食角忽入隘寧五技窮肯守一貪戒客來寓閒院古佛同破廨下榻地無多羣來擾我界迎貓古有訓攫噬冀大快香積乏魚餐余蔬雜饐餲公然掉尾去竄瓦等歷塊坐長鼠輩驕法門幾大壞聲疑蝙蝠叫惡甚蠅蚋嘬齧綫衲旋穿污幾經屢曬懶禪倒頭睡並少沙彌誡龕燈乍明滅慣伺神力客主滿堂中欺人盡聾瞶老夫非不聞恥與鬭機械逝將歌去汝鞍馬早可鞲聊復忍斯須欹眠發長噫人間老吏多斷獄豈盡賣磔之肆階下防命直艸蒯害有大於斯麼防法猶懈豺狼問當道此語堪下拜

皖城遇張損持庶常

別君四年前養屙臥鄕井繼聞君遠出訪舊曆鄢郢藥裹頗關心川長徒引領何期皖城下邂逅歸帆整春江展明鏡照見兩人影一訊眠食佳再看詩句警所欣神气旺餘力出鋒穎男兒鬭身彊卽事有循省我貧甘瓠落蹤迹雜蛙黽君本靑雲姿霜蹄早巳騁姓名上館閣著作富彪炳間亦事淸遊宦情冰雪冷卻將燕許筆收斂耳目景自笑捲波瀾人誰測千頃猶然荷降气采取到頑礦故交豈不多幾个念萍梗迂疎踵後悔窮老戀眞境且盡十日歡歸期敢遽請

答婁東曾蘭坡次唐實君考功扇頭舊韻

唐庚【謂東江】吳質【謂元朗】並詞壇珂裏流風尙未殘白髮江湖稀老伴靑韶朋舊半髙官千金買賦愁何益二頃求田計果難慚愧新篇謬推轂故應仍作布衣看

任可將歸有詩畱別次韻奉送三首

來何艸促去何輕話到臨歧百感生並轡山程驢沒淖對眠禪榻鼠窺檠豪除湖海陳登气老傍江闗庾信名行李累君吾轉媿不曾彈鋏爲魚羮

欲解孤舟又暫維畱行無計且遲遲夢回風雨春將老興盡江山句益奇萬事到頭難逆料獨行何地不相思人生只有情難割容易並刀剪亂絲

胡麻好種盍言歸悵望郊園白板扉隨水孤萍無定所【時余又將往湓城】出巢雙燕又分飛鄕音伴我人餘幾家慶如君世絕稀也道此番非逺別不知何事倍依依

損持見和前篇再疊韻奉酬

君才如轆轤倒卷百丈井運斤乃成風巧斲無匠郢和章出神速佳處心獨領鬭險初以奇好暇仍用整餘姿實駑鈍何敢望鞭影未免竭蹷趨因君聊一警終焉免冠謝老禿管城穎有顏知自慚在痛無不省稍窺作者意此事力難黽一生坐好遊四牡蹙靡騁忽悟旋己迷不文焉用炳北風吹短褐暖律中微冷逝收汗漫蹤少補桑楡景烏犍叱兩角碧沼開半頃欲回焦穀芽如鑿石田礦賦才亦分定造化豈可梗君苗硯欲焚邊幅窘詩境詞華公等事稼圃吾所請

同損持任可步入一指巖

借居古寺如雞塒破窗無紙戶礙眉庭荒艸蕪一無見臥聽別院鳴黃鸝故人敲門不暇懶邀我近出同尋詩平岡路轉百餘步忽有曲徑穿疎籬春光巳殘夏方淺景物正及淸和時新篁飄籜雨防防老樹吹絮風披披石橊初綻的皪蕊芍藥未吐婀娜枝三間精舍好位置髙下恰與林巒宜寓居才隔一垣耳向所未到今追隨自慚百事坐頽廢覽勝亦荷同儕貽

酬詩僧愷月

十日吟窗悵獨憑不知同捨有詩僧感深逆旅皆爲客快比西南乍得朋芳艸一花外磬綠陰半榻雨中燈從今便結尋山伴我著芒鞵爾擔簦

詩筒爲損持賦

誰將圍寸竹截作徑尺筒粉筠削盡肌理出玉質外瑩其中空爲君滿貯詩千首投以瑯玕報瓊玖寄去寧煩六六鱗捧來須得纎纎手

周通守劉明府惠鰣魚感賦

江橋市气鯹細雜鰍鰻鱘鰓及子鱭邂逅適我願鰣魚乃海味族類去人逺無端四月初來就捕魚堰成羣吹栁絮力小波濤困髙價買銀刀充庖復奚恨千錢易一尾奇貨居負販何當地主情絡繹餉懦鈍於余誠過分爲爾勉加飯憶昨京口城南包充北獻

至尊珍匕箸官長申重巽千艘网夜集卅驛沙晨歕爭致五侯鯖誰焚百金劵自玆遂成例難以什伯論乘時規盡取掛一肯漏萬遺落偶人間搜羅又焉遁生平持竿手意釣本無悶朅來江湖遊飽食慚頓頓仁人砧幾憐豈獨冺恩怨竭澤愼須防擊鮮毋久慁

登迎江寺塔同程佐衡作

江山本無窮遠景域近見淩空得古塔覽勝斯獨擅方當賈勇登寧計足力倦一層一喘息屢上屢回旋漸覺所歷髙團團目雙大龍鱗甲動掉尾曳匹練東沈九子煙西掣五老電日光蕩浮气顯晦呈千變何來萬斛船初若葉墮片須臾到城下鳬鴨依稀辧應有舟中人回頭望云巘江心指倒影了了識我靣多生幻妄緣顚倒徒自炫不如且暫憩萬象付虛盼直作禦風行泠然有餘善

次韻畣劉東臯

展翼須大風負舟視積水我無二者力於義昧知止魚鳥兩忘機波流任縈委蹉跎不自覺憔悴今老矣華髮映靑衫無由脫塵滓近攜詩卷出聊復向江汜邂逅劉文房淸吟壓錢起君家五字城藝苑久擅美千金靳鼷角八紮洞犂耳也似奏牛刀砉然入腠理專家尙難到碌碌況餘子不謂簿領中兼長乃有此訟庭懸一鞭客座設四簋文書日堆案遮眼愛經史咳唾隨口成珠璣誰得似猥防奬許及欲報慚何以君本大廈材幹霄養桐梓交章嶽牧薦名姓上九齒猶復滯河陽年年種桃李譬諸閒艸木臭味在蘭芷廊廟亟需才遠琛棄西珥築臺收駿骨應自郭隗始班超筆未投卜式爵爭徙輸邊半文吏磨盾雜象弭曷不走從軍尙堪作嚆矢【用班超傳中語】

三疊前韻答程佐衡

吾黨得程生紛綸五經井變風欲刪鄭髙調乃和郢跌蕩到文壇鸛鵝可獨領談辭聴奮發儀度看修整實至名斯隨有如燈取影昔年入太學都講防淸警眾中頗不凡揚藻謂見穎淒然經報罷徒步告歸省余時亦客燕毷氉語交黽鴻飛豈顧弋馬系終思騁內熱聊飲冰寧堪膏自炳至今淸夜夢一笑齒爲冷小別曽幾何雙丸劇馳景回思十年事倐忽若未頃君猶錐處囊我巳鐵錮礦向來期許意土偶遇桃梗正賴好江山郁紆豁奇境明朝有髙防徑造不待請【來日約遊大觀亭】

弔元左丞余忠宣公墓二首

王气江東五彩雲上流假手緩遊氛若教京觀同時築誰表孤忠異代墳僭號無成終是賊殺身得地孰如君到頭此事關天幸不死吳軍死漢軍

殘局何須論上都一軍援絕勢眞孤江山故壘殘骸在社稷中原尺土無計定全家爭赴難時危幾个肯捐軀他時謫守含山廟媿殺生降一老儒【用危太朴事】

佐衡置酒大觀亭招同損持蘭坡志鄴分韻得嵐字

故人置酒城西南攜我晚登百尺嵐大觀亭在喬木杪鵲巢近檻俯可撢短墻截斷萬家井惟見逺景浮靑藍海門一關三百里白馬南下無停驂南江勢與中江合一折滙作蛟龍潭孤亭如山撼不動影入明鏡光涵舟人水鳥互出沒去者兩兩來三三夕陽欲沈沙岸樹疎磬忽報鄰僧庵主呼痛飲客徑散要令耳目畱淸酣宿松朱字綠博學嗜古所葺南嶽考三卷援據往籍至數萬言而斷以巳意大要謂古之南嶽乃之天柱峯非楚南衡山也頃於皖城官舍出此見示索余題辭作歌贈之

皖中奇士推朱生文采奕奕千夫英手持一卷南嶽考筆力獨舉千鈞輕首援六經證據確旁及百氏搜羅並尙書兩篇列四嶽惟有泰岱名孤撐北恆西華南則霍疆域錯見因圖經厥初相距道非遠天子一歲周巡行後來漢武禮天柱荒邈不及衡州衡可知灊嶽卽南嶽語𨿽似創辧頗精君家近住此山下髙論直比山崢嶸火維一神欲易位此事乃可口舌爭我思鴻蒙肇開辟羣山綿亙誰指名自從肆覲加望祀錫以封秩同公卿神靈豈邀軒冕貴世俗自炫壇墠榮界連郡邑互引重事出防緯多紛更陋儒聞見溺沿習幸免流輩相譏評如君特識那易得我不爾怪旁人驚昌黎南遷偶失考詩句聊紀衡陽程他年重續輿地誌待爾著述名山成

敬業堂詩集卷二十一

欽定四庫全書

敬業堂詩集卷二十二

翰林院編修查愼行撰

中江集【起丙子五月盡十二月】

畱皖城兩閱月九江郡守朱恆齋枉札見招復買帆溯江而上又逾月乃賦歸按禹貢有北江中江之名皆在彭蠡東孔氏傳以入震澤者爲北江則古之中江當在皖口以上湓口以下今湖口一縣當江湖之匯與經文所云東迆北防爲匯東爲中江者正合而正義引地理誌乃指爲震澤之中江竊恐不然輒據所歷考正焉

久客皖上將之江州劉東臯以詩見送次韻畱別

大小孤山色西南兩防煙獨攜孤枕夢又上夕陽船岸濶沙沈樹風狂浪拍天感君投贈意臨別倍依然

酬別髙雪亭

五年經遠別一月又將離捷徑人皆騖頭銜爾未移【雪亭爲桐城令九年矣】上官須善事眾口莫相疑但去沽名意後來終見思

皖城早發卻寄姚君山別峯兄弟

又背孤城去驪歌不忍聴薄遊逢地主久住爲山亭月黑江光動魚跳霧气腥檣烏啼最早愁鬢轉星星

黃石磯

水淺舟膠細作鱗半篙撐過石粼粼風傳茅店楝花信山作畫家荷葉皴【王蒙畫法也】鼓角自鳴孤戍壘江湖暗老獨遊人郵籖不用長年報熟路重來免問津

重泊路灌溝憶十八年前曾阻風於此

沙嘴沿回又一灣人家初在渺茫間帆生浦口霏微雨岸走云根斷續山芳艸迎船依舊綠白鷗如我幾曾閒可憐路灌溝邊栁暗閱勞生六往還

蘆洲行

江幹積薪如列屋巨艦裝來聯萬斛天生此物充正供歲歲陳根發新綠舊崩沙岸冊未除新漲荒洲報方續三年一丈久成例增減何曾量盈縮不知此課起何年坐待摧枯濕同束我聞王政有遺利藪澤閒田聽樵牧如今尺寸籍農丞作俑必由桑與卜踏地輸租爾勿慳逃空那得出人間但看歸鴈知人意不敢啣蘆徑度闗花洋鎭阻風望小孤山借東坡慈湖峽五首韻

積水西南一眺空海門遙在有無中行人已達大雷岸好借半帆潮信風

遠色蒼然近皛然鷺鷥衝破夕陽天煙江疊嶂無人畫一硯題詩落眼前

魚网漸收沙際市酒旗猶綽水邊扉靑裙縞袂誰家女日暮一砧來浣衣

萬竅爭號怒未融輕篙弱纜總無功老夫只作參禪坐定裏松濤起半空

小孤知我重來意先向江心矗片帆爲報白頭猶健在擬尋初約上巉巖

避馬當之險從磨盤洲經沙灣至諭家洑

淸江吐白沙去岸二三里小艇泛艚團團磨旋螘江豚鼓鬐鬛簸蕩南風起篙工羣作力進尺退或咫馬當突兀來石狀怪且詭半爲鬼斧劈倒挿截其趾白鷺導我前依依投別沚紆途𨿽較遠脫險差可喜輕生涉波濤鹵莽迫暮齒前非踵知悔恐懼及玆始

阻風小孤山北晝夢家園牡丹盛開醒而聞鷓鴣聲戲成一絕

羣仙一味嘲輕脫故引名花入臥遊卻被鷓鴣呼客起黃蘆苦竹近江州

遊小孤山二首【並序】

大江經湖口縣合彭蠡之水達於皖口禹貢所謂中江也小孤山屹立於其中當盤渦激湍之匯𨿽好事者亦罕遊余過此數數矣至輒風濤間作丙子四月杪從安慶溯江而上連遇西南風舟行濡滯五月戊午黎明發諭家洑刑牲默禱須臾風止余竊喜曰登山夙願也神其許我乎亟令榜人剪渡山形三靣懸峭惟西南一角橫石坡陀首受分派其下洄流可以弭棹攀磴北上劣僅容趾凡百餘級入洞門折而東鐵柱在焉稍西爲神女祠再上爲大士閣從神女祠西北上兩旁峭壁中穿石罅如入螺殻中背東靣西巳復折而北路盡一亭翼然行者必少憩以蘇喘息然後躋絕頂焉山之顚逺而望之初若半圭已而如拳如髻至此乃知其中分爲二也環而計之東西北皆方南獨圓南北長二里許東西得三之一東麓距岸約四里西麓僅三之一山之大槪盡矣旣序玆遊之始末又綴以二詩夫有所感也

一綫長江直向東可無拳石兀當中僧窗坐湧千帆日客袖來當五月風筋力將衰酬夙願波濤不拒賴神功山雲海市尋常事敢擬韓蘇說感通

鳥道羊腸盡坦途身先僮僕作前驅能爲砥柱何妨小不傍羣山轉愛孤江海一關畱鎖鑰金焦兩點辟門樞從他萬口流傳誤肯許彭郎作配無【小孤山神之爲女郎不知始於何時歐陽公歸田錄稱小孤在水中嶷然獨立深譏轉孤爲姑爲俚俗之訛然東坡詩小姑前年嫁彭郎則宋以前久承此譌矣】

午日重登庾樓和朱恆齋太守

已上孤城又上樓使君髙宴最風流重來湓浦逢佳節閒對廬山話昔遊畫鼓防纒爭渡楫曉妝紅挿半開橊賞心事事多非昔不獨思鄕易白頭

湓城喜雨

塝田長苦旱【九江民俗呼逺水田爲塝田近水田爲龍田塝讀作胖上聲】炎夏方蘊隆坐看匡廬云出沒千萬峯不肯作霖雨厥占歲當凶天心有轉移夜枕聞靊霳火光出飛電起蟄鞭潛龍朝雨忽滂沱云來相附從偶然得際防似欲貪天工野人本無心詩語出至公旱吾不汝罪雨亦非汝功

次韻酬南昌葉素我

寥寥海內幾同心此事終緣臭味深乍喜芝蘭畱獨賞每談風月輒相尋數篇爲我開詩戒一語從君進酒箴惆悵琵琶亭畔栁中年聚散最難禁

題恆齋太守春江載鶴圖小影次韻四首

麯塵濃綠染初勻紅杏村邊雨洗新不向春江看畫稾誰知太守是詩人

也如泛宅也浮家畫舫移陰栁半遮好與茶山畱故事閒封遠信裹靑紗【黃山谷以靑紗蠟紙裹茶寄人不過二兩廬山產閴林茶故借用之】自飲廉泉不願余更畱何物伴琴書仙禽最得貧官意未肯臨淵便羨魚

一羣紅掌漾淸波官閣詩成記放鵞【恆齋有放鵞詩】斗粟累人添鶴料二千石俸近無多【今年官俸俱充兵餉】

發潯陽詶恆齋贈別二首

遊蹤宦迹並沈淪管鮑交深在一貧小別星霜經五稔遠來風雨又三旬弟兄托契情原厚兒女相闗意倍親料得他時了婚嫁兩翁俱是白頭人【時與恆齋初結兩姓之好】攀轅截去何之廉吏誰云不可爲風月招邀蓮社酒江山開拓庾樓詩官情向冷憂還喜苦語臨分頌亦規莫聴琵琶空灑淚淸名難得

九重知【恆齋已掛吏議奉防特畱】

重過湖口望五老峯

又掛輕帆過石鐘有情難忘是遊蹤風痕忽一湖浪雲气愛迷五老峯此日舟中回白首當年天半倚孤笻衰遲定被山靈笑歷險探奇漸漸慵

赭磯雨泊

午汗翻漿晚未融雨聲夜入荻蘆叢孤舟野岸少嘉樹六月大江多暴【江湖舟人呼作報】風蚊響似爲雷助勢螢光敢與電爭紅等閒何用生分別多付微涼一枕中

彭澤阻風追憶壬申舊遊寄朱恆齋九江魏昭士寧都

綠楊陰裏幾家煙小縣重來記往年劈紙風流看駐節隔江雲樹識歸船故人久別稀書札太守新聲在管弦欲上旗亭無酒伴鬢絲愁絕杜樊川

曉晴過馬當

風止波猶鳴空江蕩餘勢千帆散萍點飄轉豈有蔕夏云少媚姿突兀防空際小孤曉妝就回首露寶髻但覺兩岸移寧知一川逝詩成枕席上出語如噴境過旋巳忘中流方鼓枻

大雨泊東流城下食頃放晴二首

沙頭初系纜船尾忽聞雷髙浪吞天去長風帶雨來近城嵐气合對岸夕陽開六月川程惡陰晴日幾回只有靑山色差宜雨後看天心今若此行役倍知難翠栁騎牛岸淸流浴鷺灘不逢陶靖節誰肯說休官【東流古彭澤也】

夜泊吉陽湖

酒斾當門栁拂船雨餘一帶好山川漁村吐火江初練葦岸沈鉤月未風進微涼知夜永客欹孤枕覺秋先亂蛙最是無情物苦向荒灣聒醉眠

曉發望江岸晚至樅陽

中流沄沄浪作花輕帆南下整復斜家書曉報大雷岸客夢夜落長風沙船頭一轉二百里水靣忽浮三兩家煙收霧散目力短白鳥飛去移蒼葭

樅陽僧捨消暑七首

樅陽古重鎭六代推繁華軍府建旌麾居民十萬家自從郡邑攺夾岸惟蒹葭誰知近水市客饌無魚蝦古剎聚刧灰入門尙茅茨曾經上番住徑造不見辭短墻日就頽故榻猶未移闍黎頗好事指我壁上詩重來亦偶然翻觸䢐年悲【壬申客樅陽曾寓此】

昔與錢少陽玆焉互酬唱頻爲文字飲屢荷雞黍餉別中兩寄書松竹問無恙答言吾老矣後防恐難望世薄風气衰老成果殂喪田間一茅屋過者今淒愴【傷錢飲光先生】道楷本名僧文士相往還築居傍闤闠長苦不得閒遠客寡交遊避暑來掩關汝出我居守防焉似空山庭空白日長竹樹森成林彼當炎歊气我受淸涼陰北窗多好風時時中衣襟長恐俗子覺叩門來足音客贈贑州蘭幽賞自矜貴遠遊無長物爲爾添一累月明看露光人靜覺花气提攜成老伴一笑吾臭味老夫方晝眠風雨來縱橫欠伸得餘味羣動了不驚電影搜破壁謂是吾眼明雷聲殷空牀謂是吾耳鳴須臾萬竅寂殘夢續復成

過靑山弔田間先生示懷永懷玊兄弟及令侄廷益三首

田塍髙下路欹斜小雨蒙蒙早稻花到此不愁迷失道讀書聲裏是君家

絮酒何辭觸熱過依然廢瑟在巖阿較他短笛山陽淚三世論交感更多

存亡出處總相闗惆悵燕臺客未還滿架遺書付君輩天教風雨防名山【時越秀客遊京師】

順風過池口

艚船上南風急好片池陽雨後天九十九峯靑不斷白雲蒸出九枝蓮

大通舟中看雨

南岸云埋山北岸云出岫乘時各行雨天本無私覆豈知倉猝間中有龍蛇鬭當其鬭未合中流猶白晝南勢漸北侵渡江躡窮冦馬牛殊順逆蠻觸爭左右北風忽不競退縮示免冑坐聴南風狂蛟涎捲奔澑雷公與電母飛檄亟相就盡助昆陽圍誰爲鉅鹿救須臾賀戰勝雨點隨其後的皪走明珠淋浪撒金豆魚蝦半空落虎豹或驚僕我窮客江湖境險迫邂逅閒中閱造化觸目誇日富吟成看雨詩篷隙日光漏

六月十五夜紫沙洲對月

檥船古栁岸江濶風吹裳快哉雷雨餘復此終夕涼淸波洗眉目白露入肺腸炯然孤月明漏此一掬光願從魚鳥住永與江湖忘

當塗道中

六月江路惡驚濤戒舟杭掛帆入支河如馬馳康莊雨過禾苗齊風來蒲稗香平灘立鷗鷺淺艸眠牛羊宛宛栁拂渠修修竹遮墻時見荷鋤叟休陰坐微涼遊子久離家歸心日夜忙寧知此間樂風土近故鄕

晚登髙淳縣南水月閣

偶爾經過偶泊船偶登佛閣亦隨緣一茶不負居僧意畱我西窗看稻田

渡髙淳湖

曉程貪穩睡天色尙蒙蒙人語蓼花外鳥鳴茭葉中舟稀知路僻水淺賴潮通脫盡江湖險朝來不怕風

從洴練出西氿二首

到此無風也自涼繞身四靣是湖光舟人遙指宜興縣孤塔對船如筍長

蘆灘淺處作人立白鷺一羣如白衣何事近船還引避故應慚我未忘機

九龍山下人家

小屋疎籬透晚涼亂蟬啼處正斜陽綠槐樹底通頭女風過微聞抹麗香

初登惠山酌泉

九龍蜿蜒來垂首吸百川歕云泄乳竇至味淡乃全我攜陽羨茶來試第二泉山僧導我至古木枝參天不知閱幾朝仰視皆蒼煙蔭此一眼碧自然得澄鮮出山豈不淸眞贗恆相懸缾罌列市肆例索三十錢挹注苦被欺向來殊可憐防當置符調此法休輕傳

六月廿三歸舟過荷花蕩口戲作

綠水紅蕖連夜開明朝多少畫船來歸人合被遊人笑揀取花前一日回【吳中風俗六月廿四日士女遊荷花蕩】

常州道中紀事二首

一丈黃泥浪郊扉尙有痕孤城經雨塌百瀆被湖吞鵞鴨回頭失蛟龍掉尾渾亂帆如白鷺點點稻花村暴漲衝橋斷騎牛當渡船築塘連絕岸戽水出低田沈竈蛙魚入疎籬荇藻懸天心人不測容易說丰年春間從吳興買藕寄歸種園池中今歸自皖城白蓮已試花徘徊池上有作

廢圃遺利多污池荒一畆養魚飽防獺棄作葭雈藪計窮乃得變水淺防種藕種藕利稍遲事在三年後先爲看花計於義防有取呼兒移竹榻謀婦出鬥酒舊來小池亭頽圮惜已久【池南向有石亭亂後燬於火】艱難生理窄一醉還家偶結茅何時成惆悵回白首

顏學山學憲招同劉坡千林碧山沈昭嗣湖舫燕集

京國頻年散素心湖山一夕盍朋簪笙歌隔座通荷气臺榭移舟過栁陰解後不愁佳客少往還誰似故交深只慚當路憐才意猶許方幹作醉吟

九日同趙防泉項霜田楊次也泛舟西湖登孤山和防泉作二首

淸醥盈樽蟹劈黃故人有約作重陽啼殘楓樹鴉翻陣影拂蘆花鴈起行此日煙波還命侶去年風雨正遊梁回思南北勞勞路翻怪登髙得故鄕

涵碧橋東畫舫停遊人多上

禦碑亭樓臺頓攺才人畫丘壑潛移處士星紅葉晚燒諸寺赤碧天秋縱兩峯靑詩翁老去狂猶昔肯向湖山更乞靈

唐考功東江爲仇滄柱編修禮闈所得士今來典試吾浙出闈後爲湖舫雅集邀余奉陪卽席和防泉韻二首

前輩風猶在斯文寄不輕歐陽爲座主蘇軾得門生一月了公事三秋多勝情旁觀爭太息誰不重科名錦纜牽官舫餐錢費客庖酒開淸篛甕橘拆洞庭包霜嶺將楓葉煙隄尙栁梢湖山君作主何地置貧交

題吳紫莓所藏吳白畫設色金銀花

天公省事厭紛華淡白微黃本一家卻被毫端勾染出無端分作兩般花

秦郵道中卽目【以下十月北行作】

不知淫潦齧城根但看泥沙記水痕去郭幾家猶傍栁邊淮一帶巳無村長堤凍裂功難就濁浪侵南勢易奔賤買河魚還廢箸此中多少未招魂

舟經寶應居民被水者多結茅於堤上故廬漂沒不可問矣

蛟涎魚沫奪殘黎收復流亡賴此堤寒比蟄虫宜墐戶忙如巢燕正爭泥云沈雪意千帆合天壓湖光四靣低好與官家勤畚鍤免教歲歲逐鳬鷖

季冬朔日渡黃河【是日河冰合而復開土人名曰灙淩】

昆侖萬里來盛气日蕩決嚴寒一揫斂流汞變積鐵下容蛇龍臥上少螻蟻穴風雨過輪蹄雷霆駭魚鼈河神不敢偵縮頸比虫蟄東風昨夜至气候攺栗烈忽開無底竇砉與厚地裂將毋銀山崩散作萬堆雪小船晨喚渡投間伺其缺虎齒齧兩旁羊腸回九折中流倘失勢過涉慮頂滅篙師皸瘃痕手足互流血非無白日照煦汝乍暖熱造化故無私寧爲一夫悅客子衣裘單長途計尢拙歲窮迫行役旣濟轉愁絕

王家營旅店遲楊次也家東亭不至

巳過江淮半月期一行鴈羽尙參差勞人相傍貪同伴熟路頻經漸少詩急景欲回西日笑輕裝那免北風欺鯉魚信斷河冰合悶極寒燈照影時

紅花埠遇雪

記得芳時幾度經【自此至郯城五十里間桃花最盛餘甲子己巳庚午皆於三月過此】衝寒明發又郯城橋邊雪意詩催就須上冰花气結成堠館迎來風北向鄕程讓與鴈南徵敝裘或有天憐分只費殘冬半月晴

雪後防陰道中

日出天忽髙山寒云不附峯峯帶晴雪逺近畢呈露馬蹄碎瓊田蛇尾曳絲路艸枯燒不盡白者疑伏饑鷹下攫之注目始知誤糾然身上卻立槎枒樹樹更僵於人咆哮風正怒何處問旗亭衝寒背城去

張夏旅壁見徳尹墮車傷指絕句戲次原韻三首

役車歲晚幾曽休鬥酒何時與婦謀此意自憐還念汝一燈今夜白人頭

一笑驅馳老未休墮鞍如與少陵謀回思下澤車中客不爲封侯合轉頭

安穩生涯一醉休天全畢竟勝人謀人間險語何須鬭不說矛頭卽劍頭

趙北口夾堤栁陰最密不知何故盡被斫伐存者惟枯樁而已感嘆成詩命兒建同作

五度徵鞍栁拂絲重來禿榦已無枝摩挲老眼還三嘆看汝成陰又幾時

白溝旅店見甲戌冬杪題壁詩談是山繼和一首再次前韻兼寄未庵

防裹驚沙鬢點霜三年前記卸行裝天寒倍覺暮程逺酒薄不禁冬夜長吳語同來還有伴燕歌相和若無旁詩成爲報君兄弟飛夢三更已帝鄕

敬業堂詩集卷二十二

欽定四庫全書

敬業堂詩集卷二十三

翰林院編修查愼行撰

得樹樓集【起丁丑正月盡十二月】

吾家自喪亂後僅存橫溪老屋與兩弟同居余所棲在西北隅年深瓦落不足以庇風雨丁丑春大兒幸舉南宮挈之還家爰卽舊址攺築小樓樓成而老木數十章皆在幾榻間因取少陵詩意顏曰得樹

人日同孫松坪張漢瞻楊晚研宮友鹿錢亮功方拱樞吳元朗蔣楊孫家徳尹集王赤抒邸舎分賦上元燈八首

四垂羅帶影飄飄一綫中懸愛細腰莫傍市門輕影有人依樣要偸描

瓶口紅光忽吐霓醉人相對舌如箕卻因酒具名相似記起花時鳥勸提【右葫蘆燈】

傴僂聊爲秉燭遊似曽閱世笑蜉蝣朱門光景番番換幾輩相看到白頭

故紙形容大可憐敢同南極指星躔誇人只有香山老張丈前頭炫少年【右老人燈】

鱗鬛妝成畫不如竿頭擎出晚晴初九衢塵淨月如水一隊人隨一隊魚

星橋鎖動沸波濤人海中間湧巨鰲多少書蟫曽飽死讓他枵腹事焚膏【右魚燈】

一幅輕紗隔座深蕓窗小立夜沈沈不爭六曲屏山好虛費人間屈戍金

三尺孤光一片冰當筵珠翠照何曾眼昬已少看花分更隔看花霧一層【右屏風燈】

二月杪南歸涿州道中遇雪十八韻

頗訝今年雪方知此地寒春深猶漠漠野濶更漫漫咳吐紛珠玊飛揚富羽翰近從煙際辧逺入霧中看鴻爪輕畱迹楊花滚作團風輪旋蟻磨車轍轉蜣丸銀海光相耀瓊田暖未殘密防虫戶啟細補鵲巢完淺艸勾尖沒枯株萬木攢千家如畫裏雙塔指城端石滑經橋怯沙平取徑難幾曾塡窞井特爲顯峯巒席防融冰濕徵衣燎火單茅茨𨿽易壓穴隙莫相鉆對爾吟慙郢催余鬢比潘勿愁燈焰短直愛酒升寛朔候何當變泥塗不肯幹明朝有奇計酩酊上歸鞍

連日車行泥淖中朝來雇短驢自固城至安肅縣凡兩墮鞍卽事有感

雪消春水發古道窪然低客行忽落此局促如雞棲兩車同隻輪六馬並一蹄力盡甫脫險阬深復無蹊長恐雪繼作有渰云萋萋晨興天色佳日腳垂虹霓跨驢橫短策快比駿駃騠西南見郎山刻露出角圭寧知一往气世路偏多迷蹶跌豈及防康莊有排擠前行茍無失遲速理亦齊還來車上坐且免衣沾泥

保定旅次閱邸抄得從弟東亭及兒建南宮捷音口占志喜兼寄嘲老友姜西溟

邸報傳來樂事重一尊相屬慰浮蹤靑春三月客懷好白髮半頭歸興濃子弟聯翩同榜羨家門成就老夫慵探花卻入少年隊試問髯姜可勝儂【時姜亦成進士】

渡三汊河聞前路泥幹喜而有作

三汊河畔水濺濺洗盡春泥上渡船從此騎驢似騎鶴折條垂栁當歸鞭

晚抵安平縣

野曠天髙落日紅近城煙气忽如籠楊樁綠上鵶棲處艸意靑回馬迹中昔夢尙驚泥活活歸心還怕雨蒙蒙衰遲自分邀天幸坎陷回車路未窮

大風過深州城外

驚沙滚滚日黃黃不料東風爾許狂茅屋捲空畱破柱酒旗吹折剰荑楊幾家賣餅枯壕畔一老扶犂大道旁爲話連年秋潦苦出車畿甸正輸糧

曉渡衡水橋風色甚寒小飲市樓

石古橋滑臨奔湍衡漳流濁同桑幹髙樓下瞰岸千尺美酒大書旗一竿防絮防頭欲敗意魚羮入饌聊加餐杏花全未有開信知是北來風色寒

棗彊道中喜晴

斷雲開四望初日解重陰野气浮天動煙光薄樹深疲牛尋故迹老馬得歸心題徧旗亭壁何人識苦吟客有稱髙唐州爲緜駒裏者戲成絕句

野語齊東最易訛緜駒遺俗近如何自從一變昆山調不是吳兒不善歌

大道曲

荒雞聲遲月落早行人出門看參昴一條大道飛古塵歲歲何曾長春艸我欲疊作山羊腸九折爭躋攀我思鑿成水泅人出沒波濤裏直教馬無四足車輪方此路始應春艸長

谷城山

東阿城東谷城趾傳是仙家舊鄕裏圮橋老叟果何人能致畱侯跪進履兵書一卷旣不傳事往無徵正在此秦皇凶暴蔑賢聖偶語詩書皆棄市布衣起自泗上亭溲溺儒冠固其理此非可以正道說詭托陰符自玆始竟參帷幄佐奇謀躡足時時還附耳大蛇中斷羣雄滅走狗旋烹舊臣死舞陽活自女嬃偸蕭相生遭獄吏恥子房遠禍蓋有道直視侯封同敝屣神仙之說誠茫有托而逃斯隱矣陋儒讀書寡深識異事人人徴太史後來競指黃石公當日原無赤松子我爲此語豈好奇石若有知呼可起

黃河打魚詞

桃花春漲衝新渠船船滿載黃河魚大魚恃彊猶掉尾小魚力薄惟噞水魚多價賤不論斤率以千頭換防米河壖大潦秋不登今年兩稅姑停徴但願田荒免逋賦與官攺籍充漁戶

大風渡黃河舟中與長源侄對局

栁絮春狂剪渡風片帆飛下急流中船頭已達長淮岸一局殘棋刼未終

過揚州示崔性甫楊曉先兩同年

不到紅橋已八年有人栁下記停船楊郎落第崔郎病縱使同遊越可憐

閏三月朔日蝕舟中遇雨紀事

丁丑閏三月日蝕法當旣明星晝當見從卯當至未白晝如黃昬果然伊可畏舟行偃臥閉目聊自慰何來打篷聲雨點驟如沸皇天閟垂象下土云蓊霼似欲弭此災而爲不祥諱我聞日當食不食乃足貴豈有晦昧晨又防霾霧气將毋陰太盛推驗得髣髴六師方犁庭欃槍掃敵愾佇淸沙漠塵聲教朔南曁公卿滿臺閣賀表辭不費五事占休徴竊疑非此謂天變𨿽偶然民勞亦宜墍野人語無擇托興在薈蔚不敢學盧仝險艱殊少味

初到家戲謝戚黨之見賀者

趂伴攜兒出帝畿到家猶及換春衣遠煩親友來相賀不道余仍下第歸

兒建赴殿試北上詩以示之

今年夏苦旱六月未䢐暑兒子將北行衝炎逐徒旅畱之又不可遣去無多語汝名已幸成汝力正須努

天子方右文防名在當寧萬言應廷對有抱期畢吐煌煌鐘虡懸叩擊諧律呂自從制科設得士凡幾許置汝於其間太倉特一黍然而勿自薄儕輩盡翹楚同年百五十若者指可數父事中有人【姜西溟吾癸酉同榜嚴寶仍吾同學老友也】雁行敢兄序功名亦時至非可有意取造物吝虛名齒角肯兼予吾宗兩太史【荊州兄聲山侄】並簉摶風羽盛事傳一時借居鄰韋杜𨿽云官禁近未免索米苦汝今往蹔依愼勿希華膴秋深決歸計且復返鄕土久甘南巷貧差勝北門窶千薪尙壅積銓注十才五從政𨿽多途不如科目舉讀書想先輩旣進或慚沮豈必一第邀便思行綰組閉門更力學合轍驗今古卻出作選人於世冀小補而翁百念灰自審莫若處諄諄向臨發庭誥述父祖吾但當弄孫門戶全付汝

得樹樓初成以詩落之九首

百年計樹人十年計樹木辛勤荷先澤以有此老屋兵火乃幸存曩基方攺築勞生竟何得去此空馳逐誓收湖海蹤歸掃一庭緑樓成名得樹外是非吾欲

吾架初度材謂在百金內銖銖累木石所費奚啻倍貧家舉事難輕發每追悔連朝責逋負工藝集羣喙將爲逃債臺一笑付聾聵

列垣周四隅與樓勢回環憑髙無遠矚胡以開心顏竅壁延綠陰少見天疑慳別添一小閣忽湧海外山豁然百里目乃在圭竇間

貞白居三層元龍臥百尺神仙彼可致豪气我非昔方當狎斯人未許校什伯敢云去地逺稍與雞豚隔尙恐鳥雀羣移巢避生客

一榻𨿽已安終慚自爲計心長髮苦短力不及諸弟前人締造艱親歷始知勩撫玆念堂構補葺當次第身在吾敢辭茫茫配根蒂【用少陵四松詩中語】

設梯盡十級傴僂連脽尻日上能千回兒孫防飛猱阿翁貪靜坐嗔嚇時一遭形神旣未防那免陟降勞習勞亦不憚所戒舉趾髙

卑濕苦舊棲老根連艸蔓新來稍軒敞恰直樹之半𨿽除螻蟻緣卻被蜩螗亂朝眠與晝坐鳴聒傍几案推窗驚不去疎響或一斷喧寂兩聴之老夫化成見

夕陽轉庭西樹影來墻東龍蛇動戶牖始知天有風開襟亟當之快若逃虛空人間正炎熱置我微涼中

竹垞工八分大字作擘窠爲余題歲月惜墨不費磨懸之樓中央筆勢翻江河疑挾風雨至防然散髙柯時時臥其下所得良已多

樓上看雨

臥聞牀下殷輕雷起拓南窗八扇開墻缺云流山影去樹頭風截雨聲來一鳩逐婦移陰立雙燕將雛取勢回我本無田還望歳略分餘潤到蒼苔

題周兼畫南唐小周後眞六首

人間姊妹工相妬遺恨茫茫豈有涯怊悵瑤光梅信晚一枝潛進未開花

湘裙如水不擡風鳯咮攜來倒掛紅色色丹靑無著處泥金一縷在雙弓

月暗花明霧气多盈盈羅襪步淩波外間誰管深宮事偸唱新聲子夜歌

不須更減一分肌周昉繇來善貌肥如此丰姿如此畫當初猶道未勝衣

開寶初元議禮遲待年承寵已多時在廷只有韓熙載曾托元和諷諭詩

垂鬟分綹髮初長想是南朝時世妝指與俗工從未識可憐絕筆付周郎【時兼惜已下世】

晚景

晚景虫聲入空庭易夕陽鵲巢風更穩鶴骨露初涼病葉非闗螙秋花不取香物情閒處得吾轉惜流光

次韻答顧搢玊

失學負壯年東西逐烏蹉跎髮漸絲落拓衣仍布希心躡前踵回首卻故步歌築混屠沽唱酬雜緇素歸來稍稍悔事去種種悟庶望鍼砭加奚啻雪霜雨【去聲】𨿽防同人憐或恐異已妬之子負髙才於余枉佳句紛然蓬麻中直防千尺樹溫恭具眞性磊砢得奇趣何期天畔鴻狎此沙頭鷺知音世不遭敢惜肝膽露雞鳴風雨晦旅館燈燭暮明朝走相尋戶外有二屨由來意气合詎若邂逅遇君家門地髙舊是雲間顧昂藏自殊眾標榜不在互問途慙已經吾老乃迷路

雨夜過徐淮江二首

萍浮梗泛久西東每過南湖憶此翁斷港船通新漲水空庭樹防去年風五經自課佳兒讀半刺曾嫌俗客通好是扣門能不拒一燈重對雨聲中

艸堂南畔小池幽一片蘆聲蓼穗秋滿壁詩牋存沒淚積年書疏往來郵閒追昨夢驚彈指老剩貧交幸到頭未免對君還自媿桑楡晚景亟宜收

八月十六日同鄭春薦嚴定隅吳紫莓家潤木湖頭小飲風雨大作泊舟湧金門外是蚤襆被而出晚來興盡入城戲作一律邀諸子並和

及到繁華地翻成寂寞遊煙波三百頃風雨一孤舟山好偏宜澹湖空易作【音佐】秋卻防漁父笑襆被不曾畱

種菜四章

晚豆尙沿籬秋已除架畦丁惜地利菜子及時下功力積纎毫滋培仰造化勾萌達新雨布綠密無罅一旬可分蒔半畆不待借【用東坡事】旣足散其餘猶能乞【音气】鄰捨灌漑旣已勤其長亦奮迅窠窠盡發泄生意不少吝連朝風日晴秋蟥忽成陣灑灰得方法經驗始深信幸是力能施何難手除疢黍苗被虫食四野年不順老圃奪天工忍饑聊免饉

晚菘𨿽弱植不怕霜雪加秋種春可葅盤餐佐貧家根株諒無幾口腹豈有涯人間賣菜傭求益方紛拏禦冬吾有計防蓄良足誇

杜陵客西川種藝頗有園淸晨送菜把乃感地主恩玆事吾不取恐爲貪夫援於世苟無求食力稍自尊英雄亦如此無事且閉門

九日獨行園池上看木芙蓉

雨後罷登髙杖藜惜腰腳園荒少秋菊無以慰寂莫兩株木芙蓉紅白正聨萼忽然失明鏡萍漲水將涸坐使兩嬋娟影妍無處著空持好顏色脈脈自開落應得主人憐新晴走赴約吾衰減情累於物何厚薄不忍廢重陽逢花還命酌

友人齋中看菊

幽人如晚卉愛傍籬邊遊瓦盆薦茅齋髙下凡千頭紅紫豈不好黃花乃吾秋森然羣艷中正色與目謀競賞違眾嗜獨吟發孤愁泉明不可作孰與偕唱詶

喜又微侄自南昌歸

共客洪州幕回頭十五年未成宗炳臥各有尙平牽身健貧何礙吟深句必傳故鄕稀酒伴日日望歸船

傷庭前牡丹四首

別樣風光散綺羅豪家亭榭占春多天公直似相欺得不爲茅齋剩一窠

兩行枯卉列東西綠上苔痕路不迷夜月魂歸吾望汝半年猶防種花泥

自知未到忘情處幾度徘徊惜好枝不獨我憐人亦爾空欄客過立移時

依稀一夢閱繁華艸沒庭荒野老家省卻暮年多少事灰心從此不栽花

觀刈早稻有感

襏襫相逢半壓肩刈禾爭趁老晴天蒹葭對岸遮鄰屋蚱蜢如風過別田地不知丰嵗樂民勞尢望長官賢誰知疾苦無人問秋稅新增戶口錢【吾邑戶籍十萬每丁嵗輸力役之徵今年忽從田賦加派數百年舊制壞矣】

偕介庵叔訪菊步入鄰僧融然房

偶聴村家打稻聲夕陽影裏向西行一叢深樹擁精舍兩板壞橋支斷浜靜對老僧通菊气怕逢俗客問花名只將我算東籬伴不要溪頭費送迎

家釀新成獨酌至醉

種秫始防收釀法遵舊譜逡巡竢其熟計日屈指數朝來香滿城甘滑如潑乳開嘗親洗盞一飲一升許好客期不來頽然自稱主黃農忽已逺薄俗難久處寧知醉鄕中風气仍太古尊前可徑造有路胡勿取

秋感六首

蟋蟀鳴近牀蜩蟬閴無聲二虫相代禪中已寒暑更大哉造化理乃以微物呈人從此中老擾擾何多營天機昧羣動靜者觀我生

末俗愛盆山花艸妃紅白看看耳目玩屈辱到松栢可憐千丈材窘束不盈尺寓形難自主抱性終莫易亦復耐歳寒蒼然傍幾席對之還失笑未覺生意窄向非冰雪姿雨露有夭折

菊蕋日以黃楓葉日以紅物情判老穉變態隨霜風霜風故無私榮悴兩不同一般賞顏色蒙叟隨盲童西鄰一老樹有藤縈繞之歳久腹漸空槎枒但枯枝借藤以爲葉下蔭仍紛披藤如有矜色張王【去聲】方乘時爨薪伐不材斤斧旦夕施樹摧藤亦斷附麗終奚爲世衰分誼薄適用取目前紈扇遇秋風一度一棄捐不念昔當暑與人久周旋我有敝羊裘隨身二十年皮存毛半附無補冬號寒明年與汝期五月拂釣竿

渡淮橘成枳一變性終失不聞返故土枳又化爲橘人生百年中孰是保初質就衰水赴壑駐景戈挽日幾見白頭翁鬢霜復如漆

送學庵弟入都

黃葉打茅檐北風如矢棘此時來叩戶問子有底急爲言將別家結束赴京國可無酒一杯爲子暖行色匆匆乃徑去有語惜不得子誠吾家駒頭角早岐嶷賦質負髙明秉心就沈黙讀書十行下洞照窮梱閾經史及百家貫穿歸組織時文𨿽小試落筆輒英特皇天不憐才盛壯遭屈抑十年躓塲屋知者爲太息昨遇曲阜公靑雲加賞識拔之冠多士庶用示矜式虛名萬口傳子故深自匿窮鄕尠生趣巷遇歌偪仄堂上有老親鬢絲白變黑鑿壞豈得已彼屺傷逺陟幸托賢主人【時與陳實齋黃門同行】解推濟其嗇男兒志未遂放轍無南北不聞橫海鱣蟠尾肯溝洫余方踏歸路投老尙迷惑子眞賢友生【東坡詩豈徒爲我弟要是賢友生】朝夕宜在側柰何不能畱又復奪有力江湖嵗月晚追逐乏羽翼道逢南來鴻寄書慰相憶送陳實齋給諫服闋還朝兼呈大司農澤州陳公時吾邑賦役不均頗望當事者畱意也

三年簪筆作名臣四紀還家爲老親【實齋前以終養乞歸】仕路捲舒𨿽在我田間屬望更何人朝無遺闕書應少邑有更張見頗眞爲語司徒仍舊制也教遊惰識公旬

介庵叔惠菊花

宗老移花到家童掃地迎澆深經夏旱開晚及秋晴酒復何人送詩從卽事成濁醪畱一醉珍重見君情

次兒武原歸舟又得菊數種

道逺宜兼土船輕不費擔好花來一一荒徑辟三三萬事同兒戲餘香借客談瓦盆非俗物多取未爲貪

有攜折足幾來售者以百錢買之

折足用不適傾囊計亦疎聊將安破硯或可配殘書棄置終憐汝枝梧頗累余難憑非一幾舊友比何如【宋人詩舊友誰如幾可憑】

園中西府海棠秋盡忽發花

萬木正搖落一枝春忽回縱饒花意好不稱此時開艸本名相托霜風艷恐摧天寒憐袖薄爲爾一低徊

客來

與世了無競並教棋局閒客來無一事籬下看南山

再偕介庵叔過村西僧捨看菊

憶昨披榛入經旬踏葉來秋花偏耐久名種或遲開天意晴連月【自重九後不雨】人生夢幾回屢遊貪佛日原不爲銜杯

冬曉語溪舟中

江鄕已牢落冬候更蕭條風葉鳴孤樹霜溪影一橋沿塘收蟹籪逺市插魚標雀鼠何多耗年荒爾獨驕

陳傅巖給諫以種園圖索題二首

身在元龍百尺樓庵居那便署休休慣聽絲竹知魚樂別築陂塘領鶴遊僮約屢申松菊徑水租新報芰荷洲黃橙綠橘皆垂實嵗計如農亦有秋

鴨捨鵞欄【閶門內橋名見吳郡誌】地接聯鄰翁指防舊平泉【園爲申文定公別業】橋通別業仍三徑樹到成陰已百年碁局且從閒處布畫圗畱與後來傳看君用意眞幽絕要使詩家賦輞川

虞山張文貽乞節母於太君七十壽詩

妻無夫兒無父𦇤褓伶仃半生苦兒無父母有兒白頭綽楔光門楣人言張子孝我謂子孝由母慈人言張母賢我謂母賢非子世不知不見吾家節母苦節與張比旌典不加坐無子今年生亦七十矣【家叔母葛太君十九稱未亡人去年六十九苦節而沒】

歳寒雜感十首

斗室寛然著老夫欠伸才罷又跏趺書能引睡聊遮眼吟不求工似惜須古佛可燒同榾柮濁醪得暖勝醍醐自從悟徹安心法儒墨同歸識一塗

萬里從戎記黑頭不成一事老林丘稍收芋栗宜充腹不犯冰霜可廢裘橘柚洲前非楚澤鶺鴒沙外是涼州最憐跋扈飛揚气嵗晚因人尙逺遊【聞徳尹於十一月赴涼州幕府】文章鐘鼓付盲聾都入閒吟靜嘯中敗竹行疎猶響雪枯桑葉盡自鳴風物情豹隱龍蛇蟄嵗事星回日月窮不信鄒生居黍谷能吹暖律挽天工

小閣簾開取向東寒天彊半是西風瓷缾減水朝防凍布被加緜夜代烘袖手輸贏迷黑白轉頭兒女換靑紅自知於世全無用新署頭銜號長翁【宋陳造云物之無用者爲長故自號江湖長翁】

力田制策已殊科忽枉瑤箋到薜蘿得路君言猶若此窮愁我況更如何【同年顧書宣見寄詩有病中趨死易貧裏養生難之句】行藏委運談何易人鬼論交意太苛【虞山錢玉友寄詩有窮通判人鬼隔絕如陰陽之句】傳語兩家多憤激向來結習費消磨

鑿開渾沌本無情萬竅從教怒不平巧笇誰能推雪片頑空何自起風聲陰陽槖籥機相引水火丹鑪勢必爭眞宰茫茫竟誰是難憑齊物詰莊生

偸存子敬舊寒氊與汝相依已有年向老情懷偏戀舊過時顏色敢爭妍懶魚冰底頭頭伏凍雀枝間个个拳便學蟄虫吾亦得屈伸何事乃闗天

無聊且作杜門人肯逐鄕風鬭比鄰俗儉稱家刪饋嵗年衰無伴看迎春生涯豈可謀妻子鄙事何煩凟鬼神但使黃金同土價齊奴巴婦一時貧

誰將正變溯源流今古何殊貉一丘稊米太倉𨿽見錄遺珠滄海詎勝收斑窺半豹難爲管腋萃千狐始是裘好與風騷搜累代他時文選續名樓【竹垞先生書來相約同選宋元明詩】剝啄聲中嵗逼除督催詩債甚追呼不徇俗好頭今白自去名心膽更觕耐冷且來尋筆研消閒差覺勝摴蒱此中甘苦何人識豈獨雕虫悔壯夫

聞李辰山藏書多歸竹垞

嘆息詩人失李頎柘湖回首舊遊非自憐老友今無幾且喜藏書得所歸萬卷又增三篋富千金直化兩蚨飛平生謬托知交在悔不從渠借一瓻

近遊集【起戊寅正月至三月】

束廣微志狹九州爰作近遊之賦迹不越井裏田園事不離衣裳男女近則近矣於遊之義奚取乎余自已未至今南北往還約計七萬里將收遊蹤自逺而近玆集所以志也

戊寅元旦

屋頭初日靄春暉梅蕊看成豆粒肥扣齒焚香吾起早敲門投刺客來稀舊梳白髮新逾短貧煉初心老肯違苦覺鶴山聞道晚方知四十八年非【魏了翁詩四十八年成一非】盛宜山新築瓣香庵於南湖之上雪中過之索詩賦贈二首

三十年前舊酒徒天教晚節占南湖不辭太守分淸俸便有遊人指畫圖水鳥雲帆爭出沒風簾雨檻對虛無繞籬尙少成陰樹先種芭蕉一兩株

半間小閣一枝藤餘事行看次第增野色憑欄牕靣靣逺煙浮樹塔層層不知雪裏參禪坐何似花時挾妓登畢竟前言吾是戲近來詩派並傳僧

雨中同朱十表兄過宿徐淮江聴鶯齋

去城日已夕曲折尋枉渚水涸舟屢膠用篙乃捨櫓兩人苦兀坐拄杖入村隖稍稍深竹間疎燈翳復吐此來占不速況復往遇雨犬吠僮僕嗔開門揖賢主爇薪燎我衣敲冰轢汝釜明朝迫人日節物良有取剪韭佐春盤嘉肴竟逾五新年困酒食愛逐淸談侶一醉不得辭重君風義古

谷日至當湖沈南疑招同孫嘯夫過陸瞻成耕廬探梅分韻得丰字

殘冰消盡水光中短棹移灣港汊通小圃花經人日雨【先一夕防雨】故人酒敵石尢風溪山興發長先到肴核年荒勿太丰醉墨欹斜吾自笑艸書未暇爲匆匆【是夕瞻成索書楹帖凡三易紙乃成故云】

大風渡前山漾

川光蕩我前一碧開玻璃岸濶山斷續船輕浪參差但聞捍索鳴心與閒雲馳萬木盡卻走孤帆正窮追道塲屹不動白塔如卓錐平生汗漫遊老嬾意漸隳結念在苕霅泛宅方自玆

重至湖州戲許舜功張桐軒兩學博

偶然乘興到西吳社日還尋舊飲徒不用詼諧歸割肉上丁才過定膰吾

座主淸溪徐公招同楊玊符編修談未庵文選泛舟碧浪湖

蒲栁城南水一方三年重此泊吳航閒陪白社靑門客愛入銀鷗雪鷺鄕帳下諸生看漸老甕頭吏部最能狂烏巾美酒東風泛並作澄湖匹練光

雨中遊飛英寺次東坡稀字韻

春陰覆城堞花淺遊人稀愛此北郭幽晨徵夕忘歸盤旋上窣堵恣眼窮淸暉東風拂靣寒細雨濕我衣客來僧啟鑰客去僧掩扉迹在有迎送心空無是非

春分前一日余徵吉學博招集杏花下

落盡苔枝春欲分杏花庭院又斜曛得錢沽酒卽須覓誰似能詩鄭廣文

登道塲山次東坡先生舊韻

船回浦漵淺徑轉村隖小不覺坡陀髙騰身萬松杪菇城陷井底白塔云表浮气蕩一州湖波白天長接遙翠目極靑未了漸上伏虎闗羣峯忽環繞淸颸蓄戶牖古殿深且窈脈絡引檻泉渟匯池沼長廊百餘步旁入逾幽悄蒼鼠竄別枝投空攫啼鳥巋然翠防閣中敞外見少野火不到山薈蔚復誰燎坐令杉桂材防茸委蓬蓼飛虫晝轟聚髙蔓晴夭矯老僧守空庖恐作山中殍軍持乞米出厭寂喜膠擾我來久徘徊愛此吟風篠春深花淡淡日暮云嬝嬝餘暉帶疎鐘詩境墮空杳古今一大夢回首隔昏曉

二月十六夜自長水塘乘月放舟二鼓抵嘉興城下

兩岸朧朧桃李花一天風露屬漁家小船臥聴櫂歌去行到鴛湖月未斜

同竹垞表兄飲譚蘐城給諫南樓看海棠

我愛城南給事宅海棠兩樹紅交加墻頭過酒便畱客樓上點燈兼照花濯枝偏宜的皪雨倦眼似隔朦朧紗徑須時赴二老約爛醉不問東西家

寒食鐘復周秀才家看海棠和鐘飛濤

一樹萬花稠花光盡入樓偶逢寒食賞偏憶少年遊照座驚紅艷傷春到白頭苦憐風雨惡燒燭爲君畱

淸明日南湖泛舟

積雨初霽交淸明桃花杏花飄滿城城南水色綠於酒鵞鴨一灘春艸生

曾道扶學憲惠蜀中藥材

吾比多幽憂早衰坐善病豈無三年艾眞贗苦難證炮炙投成方庸醫執其柄邇來讀本艸稍稍諳藥性蜀山美產多州邑若畫境靈苗倘易地厥品變邪正時俗但徇名采眞復誰更先生校蜀士甲乙手親評開籠貯參苓拔茅羣有慶余材搜艸木良楛別明鏡萬里宦遊裝錐刀肯相競大江五六月風壯波濤盛百束壓歸艖蛟龍不敢橫分張荷見及行篋忽輝映從來苦口利義比良友諍若待倉猝求誰爲緩急應於公感深意臭味殊可敬

上已雨中同竹垞及兒建再赴淮江招

三月三日東風寒徐尙書家春未殘半篙新水綠忍唾兩樹碧桃紅耐看蛙黽幸未聒人耳蛤蜊大可充君盤一番相過一冒雨笑口欲開爾許難

題沈南疑林屋山居圗卷子二首

莫釐峯下是查灣及記扁舟壓雪還一事至今畱缺陷不曾西到石公山

浮家泛宅事良難綰綬行將赴一官縱使買山爭得住故應冩作畫圖看

自入春來往返嘉興湖州兩郡凡六十餘日谷雨後還家花事盡矣

累月扁舟碧水潯歸來三徑已眷深樓頭一帯槎牙樹多爲黃鸝換綠陰

題又微侄載花圗小影

落魄江湖不計年風流別是一生緣桃根桃葉無顏色回避儂家載酒船

再題種菜圗二首

還君一首遂初賦和我三章學圃詩彈鋏思魚原失策封侯食肉更何時

黃虀百罋亦前因腰腹如渠那稱貧也與萬羊同一飽算來原自可驕人

題族孫恆宏看舞圖

可是相逢遊冶場由來壯士愛紅妝試他舞袖長多少紅暈輕巾是電光

敬業堂詩集卷二十三

欽定四庫全書

敬業堂詩集卷二十四

翰林院編修查愼行撰

賓雲集【戊寅四月】

春來旣以近遊名集是夏復偕竹垞先生作閩南之行淵明所謂饑來驅我也往返五閱月共得詩若干首唱酬者居其半釐爲三集曰賓云者紀遊武彜也曰炎天冰雪者取諸噉茘也而以垂槖終焉中間聨句數章竹垞已刻入曝書亭集玆不復刪義取各見存題目也

初發江幹

江路羊腸回江風羊角合【丘長春西遊記風初起如羊角者千百須臾合爲一風可證莊子羊角而上語】漸近漁浦潭忽失六和防

自漁浦掛席至富陽聨句

艑郎唱櫓雨初消【悔余】突起東風送客百里晴山低似屋【竹垞】一江新水健於潮【舟人謂江暴漲時海潮不得上】得攜老伴無拘束【悔】縱是貧遊未寂寥況有月波春甕在【竹】隔船不乏酒人招【悔】

又聨句一首

江山小船急浪衝【竹】疾若鷙鳥淩霜冬【悔】灣澴忽轉赤亭岸【竹】俄頃不見南髙峯【悔】鰣魚出网白尾尾【竹】烏桕夾路靑茸茸【悔】井西道人畫不得【竹】暖翠浮嵐如此濃【悔】

和竹垞雨泊桐廬限腹字

灘聲逺初喧山色晚逾綠窅窅城上鐘蒙蒙雨中屋平生湖海夢又近嚴陵宿濯足有煙波胡爲加帝腹

和竹垞七里瀨限腳韻

老黿沒水風旋作合江亭西石勢惡兩蛇對走赴一壑云端百丈挽山腰井底孤篷轉山腳

瀧中吟【俗作龍亦作籠葉夢得避暑鋒辧其譌云當作瀧閭江反令從之】

瀧中亂峯髙插天瀧中急水折復旋瀧中竹樹靑如煙白龍倒垂尾蜿蜒泄雲歕霧爲飛泉晴光一綫忽射穿雨防白晝打客船船行無風七十里一日看山柁樓底【有風七里無風七十里瀧中口號】

晚次汝步乘月抵蘭谿城下

飛盡漁灣白鷺鷥罛師逆浪上灘遲蘭溪城外數錢女月出未收靑酒旗

雨發東峯亭

昨日不料風今朝不料雨生涯昧所向智不如商賈聊爲山水遊旅興時一鼓東峯吾舊識嘉樹紛可數中流乍回頭悵若辭地主三衢何處去去信柔櫓【自此西行余遊蹤向所未歷】

水碓聨句四十韻

百灘趍漸江昏旦鳴不息【竹】大波恣奔放小波回汨【悔】居人擅水利審曲引使直【竹】其長走蛟蛇其廣納溝淢【悔】遏防激之怒徑隘流轉亟【竹】夫豈水性然適來遭勢偪【悔】於焉扼其吭壘石添橜杙【竹】椽茅架小屋度地隨偃仄【悔】斵木爲巨輪當衝立樞極【竹】旁安三十輻輻輻輳斤墨【悔】龜繇交兩兆鼈甲支九肋【竹】括張等虞機璇運就圜則【悔】江心鏡欲躍海底月半蝕【竹】滅頂泅人騰升陑壯士踣【悔】尻髙首或下後湧前忽匿【竹】團團牛旋磨匝匝鴉翻【悔】棗軸貫中央有如蓍在扐【竹】循環觸牙動揚者必先抑【悔】石臼質本頑甘爲杵所賊【竹】昂然馬騰槽俛若鶴啄食【悔】砯砰應闗棙次第符漏刻【竹】搗紙十萬牋取禾三百億【悔】穅秕除未盡藤竹需孔棘【竹】一爲機事牽焉得休汝力【悔】先王昔制器取象配卦徳【竹】舟楫涉大川耒耜䢐畛域【悔】養生務佃漁分壤別動植【竹】鄰歌答舂相作苦爰稼穡【悔】俾習四體勤羣黎無懈忒【竹】後世技巧繁淫奇難忖測【悔】桔橰轆轤作便利成典式【竹】紛紛鑿渾沌一一騁胸臆【悔】能令蠢者靈通者忽以塞【竹】卽此水碓論用意略可識【悔】居然役造化安坐無怍色【竹】乃知天生民若苗之有螣【悔】夜來山雨驟防漲漫澤國【竹】沙崩岸漂沈有械施不得【悔】物成久則毀玆理復何惑【竹】逸豫安可貪民勞宜率職【悔】

和竹翁衢州城下作

開府專徵地孤城盜賊邊身常當矢石險豈恃山川劉濞何知反睢陽竟得全白頭遺老在對客話當年【甲寅乙夘之亂武定李文襄公鎭此浙東西數郡獲全】

篁步【去衢州二十里地產柑橘】

百折金川水東流下石門碓牀聲不斷炭隖气長昏小屋椶櫚岸疎籬橘柚村茘支方入貢剩爾未移根

常山山行

常山小城如破驛細路多嵌彈丸石一乘竹轎役兩夫雜遝前行隨估客憐渠雇直止百錢爲我赤腳頳兩肩我今亦復被物役何暇悲人還自憐

和竹垞沙谿鋪

山田早插綠秧齊小犢新生未架犂閒背村童浮水去牛欄只在岸東西

龔家渡夏文湣公墓道作

東市朝衣血西江野哭魂已無鄕社祭猶有墓門存亂水荒阡斷悲風宰木昏鈐山籍官後得諡卽君恩自焦石塘抵鉛山河口兩岸石山獰劣上無寸土艸木不生作詩嘲之並邀竹垞先生同賦以傳好事者

爾雅釋山名類族紛可數土山或戴石石山或戴土艸木別有無無者名曰岵挾防事出遊舊聞證新覩一山一巨石突兀向江滸若被烈火焚禿鬝了無取於獸燖其毛於鳥剪其羽於人爲寡髮渾沌出太古無心腹腎腸無耳目肱股大疣罋盎懸醜疾籧篨俯陳根何處托氿泉不得吐正坐山無情遂令旁少輔樵人弛負擔匠氏輟斤斧塊然天地間於世爾奚補

從河口陸行至鉛山縣三十里間山水淸佳老樟古桂不記其數皆千年以外樹也所至輒流連其下自悔舟中誚頑石之作復賦此詩邀竹垞再和

溪回峯巒奇云日互虧蔽兩邊盡古木曲徑入蒼翠行人雜負戴偃憩隨所至如開步障陰下可萬間庇想當生材初造物本無意榮枯非分定防養在托地我昨嘲頑山無端坐好事目前不見睫幾欲一槪視向來身未經鹵莽悔輕議譬諸覘他邦不仁在髙位輒云彼無人賢者豈終棄作詩還自哂一解前言戲

鉛山城中有古樟三每嵗四月白鷺來巢其間伏雛乃去亦一異也

怪底空城老樹梢鷺鷥引隊似蘆茭魚蝦飽噉無人問生子看看占鵲巢

和竹垞雨晴

入門雨腳垂出門雲气遁皇天本無私邂逅適我願

紫溪道中二首

去城漸逺漸靑蔥畫裏谿橋曲折通無有一村無好樹歇涼人在小亭中

壘土層層勢就低石田如罫岸如梯淸泉盡是秧鍼水直到山根始作谿

度紫谿嶺

渡橋正亭午白日無匿景微茫紫翠間崷崪西南頂躋攀力已殫仰視猶半嶺回風轉轆轤汲我出深井茅庵冠木末快若衣振領綠樹忽交陰蒼然失人影坐來殊气候濁暑驚淸冷匆匆行役心佳處惜俄頃

觀造竹紙聨句五十韻

信州入建州篁竹冗於篠【竹】居人取作紙用穉不用老【悔】遑卹簫笛材緣坡一例倒【竹】束防沈淸淵殺靑特存縞【悔】五行相賊伐性力揉矯【竹】出諸鼎鑊中復受杵臼搗【悔】不辭身糜爛素質終自保【竹】汲井加汰淘盈箱費旋攪【悔】層層細簾揭焰活火【竹】捨粗乃得精去濕忽就燥【悔】擘來風舒舒暴以日杲杲【竹】篛籠走南北適用各言好【悔】維防古初書契始倉皥【竹】自從史記煩方策布丰鎬【悔】中經祖龍燔孰敢撲原燎【竹】漆簡及韋編殘灰迹同掃【悔】當時禍得脫賴爾生不早【竹】漢代崇師儒家各一經抱【悔】截緝蒲栁姿刀削豈云巧【竹】如何剏物智乃出寺人造【悔】麻頭魚网布棄物收豈少【竹】後來逾爭奇新制越意表【悔】山苗割藤芨水澨采苔藻【竹】桑根斧以斯蠶繭機不絞【悔】澄心光致致鏡靣波皛皛【竹】砑宜金粉膏繪作龍鸞爪【悔】桃花注輕紅松花染深縹【竹】鴉靑蜜香色一一隨浣澡【悔】十樣益部箋萬番傳癖稾【竹】紛然輸館閣逖矣來海島【悔】要爲日用需若黍稷粱稻【竹】惜哉俗暴殄塗抹太艸艸【悔】俗詩鼃蟈鳴俗書蛇蚓繞【竹】俗學調必排俗文說多勦【悔】流傳人有集刷印方未了【竹】積穢堆土苴餘殃毒梨棗【悔】或污蝸角涎或供蠧魚飽【竹】或爲肉馬踏或被饑防齩【悔】糊窗信兒童覆瓿付翁媼【竹】遭逢幸不幸所系豈纎杪【悔】平生嗜奇古卷帙事研討【竹】祕笈借爾抄籯金非吾寶【悔】響榻溯籀斯斷碑拓洪趙【竹】提攜白刺史著錄庶可考【悔】由拳法失傳將樂槽苦小【竹】楚產肌理疎晉產膚澤槁【悔】物情相倍蓰美惡心洞曉【竹】非無雲霞膩愛此霜雪皎【悔】小疊熨貼平捆載赴逵道【竹】預恐壓歸裝又滋徵擾【悔】

烏石村

修竹連山萬萬栽斬新換葉碧如苔特畱老節非無用嵗嵗生孫作紙材【村家造紙多取新竹故云】

分水闗

萬斛松風捲戍樓泉源同在此山頭忽教一垜巖墻劃不許東西更合流

崇安孔彜仲明府招飲縣齋池上分賦二首

南遊吾偶到北海席頻虛未敢輕修刺何當先下車客來童掃徑衙罷吏抄書欲識閒官味君看淸獻渠樹陰齋舫合荷气板橋灣水檻晴初倚溪門夜不闗座中無俗客管內有名山未到聞君說如遊九曲還【彜仲於座上極稱武之勝】

和竹垞幔亭

幔設曾孫宴歌傳鼓笛聲神仙如可學大抵屬多情

衝祐宮

一溪隨櫂轉天半削兩峯萬年宮在兩峯趾古殿入門三五重長廊白日气幽防蔭以楓桂樟柟松不知中有路但見列岫四靣排髙墉不知下有谿但聞噌吰鞺鞳相應如鼓鐘神仙髙居道士俗三月四月忙於農苦言茶味薄不足充上供客來正炎熱亟思澆此枯渴胸頭綱封裹度嶺去上品一呷霑無從明朝試扣白雲洞洞口老僧逢不逢【武茶出僧制者其價倍於道院】

宿虞道士山房

晚涼新浴罷古觀有餘淸一院松篁气滿窗風雨聲搗虀因藥臼暖酒就茶鐺預飭齋廚飯山遊望曉晴

和竹垞仙蛻巖

生前不煉紫金丹身後何須白玊棺已向虛巖委枯骨癡兒尙掃漢家壇

虹橋板歌【板爲崇安潘秀才在東所贈】

潘生贈我虹橋板云此購得從仙山幔亭宴罷橋忽斷此木在萬仭之孱顏蒼鷹健鶻對對巢不得但見成羣接臂叫跳猿猴防黃冠白足力難致間出贗者相欺謾有時晦冥晝風雨神物欲降天爲慳前者偶經此巖下巖前白浪吞船豩忽驚片板半空落有若胎禽墮毳飛輕翾主人大笑童僕喜謂獲至寶非空還已令巧匠刻爲佩何異袖鞭使物驅妖姦知君好奇特分贈徑尺未許酬千鍰我時聞斯語未敢相譏訕今晨入武好事搜險艱生爲指其處乃在一曲二曲三曲灣初疑棧道上露出船尾彎復如鳥防穴竹箭亂插同榛菅神輸鬼運義奚取徑路斷絕誰躋攀忽憶少年日南走五溪窮百蠻蠻人寄命巖洞裏多搆柴柵臨崢潺今之所見正此類亦如秦客避亂來其間不然飈輪云馭本飛渡豈有刳木畱塵寰摩挲重是千歲物肌理駁蝕生香斑攜歸壓書盡有用何必新奇瓌詭驚愚頑

和竹垞小九曲石壁是唐許碏題詩處故名題詩巖【附錄碏詩閬苑花前是醉鄕臽翻王母紫霞觴羣仙拍手嫌輕薄謫向人間作酒狂】

石上三生事茫題詩重過苾蒭房此中大可安茶竈何苦人間作酒狂

和竹垞禦茶園歌

宋茶貴建產上者北苑次壑源研膏京挺【南唐貢茶名】制一變爭新鬭異凡幾番白龍之團靑鳯髓輦載入洛重馬奔武粟粒芽其初植未繁何人著錄始經進前有丁謂後熊蕃君謨士人亦爲此餘子碌碌安足論宣和以來𨿽驛場未官設民不煩元人專利及瑣細髙興父子希寵恩大徳三年嵗己亥突於此地開茶園中連房廊三十捨繚垣南北拓兩門先春次春徧采摘一火二火長溫黁緘題嵗額五千餅雞狗竄盡山邊村攜來詐馬筵和入潼酪供鯨吞豈知靈苗有眞味石銚合煮靑松根爾來歷年已四百禦園久廢名猶存筠籃四月走商販茶戶幾姓傳兒孫我思蠙魚橘柚任土貢微物亦可充天閽朝廷玊食自不乏何用置局災黎元追思興也實禍首幸保要領歸九原山靈曷不請於帝按女靑律笞其魂傳語後來者毋以口腹媚至尊

仙掌峯瀑布

接筍仙掌峯入望初聨綿兩崖谺然豁一瀑垂蜿蜒不從仙翁指間出卻穿左脇下赴六曲爲奔川行人衣沾芒屩滑拄杖直上孤云巓﨑嶇丘前石徑轉胡麻小澗當橋邊尋源初自稻田發三里五里斷復連淺處生菖蒲深處得種菱與蓮千年老蟾蜍爬沙亦頑仙仰天噏其舌噴水一竅淸而圓始知山前雷轟礟激千丈瀑布水卽是山背涓涓泉匏樽便向道人借我嬾欲住淸涼天

天遊觀萬峯亭

占地旣已髙尢難在扼要前臨殊陡絕旁睨轉孤峭羣雄奉一尊奔赴不待召來時記目擊歷歷本形肖羊羣呼可起【仙羊石】馬首回若掉【馬頭巖】象鼻垂彎環【象鼻巖】獅頭仰軒趒【獅子巖】鼓鐘應考戛【鼓子峯鐘模石】龍虎答吟嘯【臥龍潭虎嘯巖】兜鍪勇士冠【兜鍪峯】妝鏡神女照【妝鏡臺玉女峯】石筍瘦而長【接筍峯】蓮花娟且妙【蓮花峯】到亭悉殊狀變幻非意料初髙後反匿曩隱今忽跳投空翻白鴉削背掠蒼鷂煙生松外村竹亞崦中廟淸溪截羅帶已斷復縈繞澄鷗鷺池中有一翁釣流觀飽創獲俯仰恣吟剽翻嗟神靈區僻左落遠徼奇峯三十六名可配嵩少柰何韓杜輩足未涉閩嶠山靈祕莫宣自古閉窔我來及新晴朗日相照耀終疑雲霧窟滃渤尙埋竅幸賴此孤亭於焉蹋重遊果何時臨去屢回眺

坐竹入九曲聨句

連峯六六收蒼霾【悔】雨餘滑防碎石街【竹】挈我栗杖防毛鞵【悔】蘭湯渡口上竹【竹】篙工初指一曲涯【悔】姓名幾輩爭磨崕【竹】娉婷玊女峯最佳【悔】野花簇髻松搖釵【竹】當年武集神媧【悔】歌鼓板金管龤【竹】髙張雅奏無淫哇【悔】子禽小蛾定爾儕【竹】羣仙一散後防乖【悔】黃心老木委蛻薶【竹】爾獨對鏡畱形骸【悔】千尋鐵障鎔頑鍇【竹】大藏小藏肩背挨【悔】山魈獨腳帝所差【竹】洞門石扇呀然防【悔】壑舟力負何劤防【竹】其中瑰木類積稭【悔】又類羽鏃抽鞞靫【竹】水光汃汃聲湝湝【悔】防防防徑不可階【竹】欲往金井迷鬼艾【悔】深潭龍臥波溛瀤【竹】誰歟釣者貪鮞鮭【悔】茶園新芽出舊荄【竹】僧籃道笈采摘皆【悔】可惜不逢紅粉娃【竹】題詩古巖平不防【悔】精廬小於負殻蝸【悔】豈若大隱屏之厓【竹】祠宇百世人模楷【竹】大書照耀銀泥牌【悔】學達性天

聖徳諧【竹】屹然天柱髙嵗防【悔】勢如拱揖趨庭堦【竹】須臾路回仙掌排【悔】神臯下上車輫防【竹】竹窠桃磵雜樹槐【悔】龜浮獺控形防膗【竹】白雲葊前雙眼揩【悔】俯視九曲縈靑緺【竹】新村村落尢可懷【悔】新苗活水通荊柴【竹】糓犬跳聒雞膠喈【悔】況無蛇虎猱豺【竹】何時買地營茅齋【悔】畊防漁弋與子偕【竹】

和竹垞建陽

考亭本是黃家墓侍禦橋邊宅久空陳迹已消名姓外好詩猶展畫圖中後來結搆原因此佳處溪山遂屬公欲買麻沙村畔屋餘年作蠧書虫【唐末侍禦史黃子稜自洛陽寓居建陽東觀山築亭以望其父之墓曰望考亭因以名裏朱文公之父韋齋先生愛建陽山水未及卜居公築考亭以承先志正取黃侍禦之意後人專以考亭屬文公侍禦之名湮矣人過小橋頻指防全家都在畫圃間侍禦詩中句】

樟灘

小縣晨發船建溪展平綠前行三四里跳沫粗如鵠厥名曰樟灘畜害自古酷假令勢下趨直防無回躅石梁伏水底未免防坎毒柰何三折形故作巴字曲湍奔方有激石起陡被束一芥一鍼投中間不容粟兩旁劇刀劍獰惡伺失足篙工善駕馭肯與怒機觸馴彼豶豕牙服我童牛牿終焉脫於險初若順所欲方悟不擾心可以遠蹶促側聞前灘多怪石難悉錄吾生不有命恐懼隨羸僕

雨中下黯淡灘

未到先愁出險難忽驚片葉落奔湍星流電轉目未瞬一道白光飛過灘

延平晚泊

小雨防蒙劍浦西浮槎壓水女垣低人家多傍翠巖住榕葉滿城山鷓啼

水口

雨餘忽飄雨數防山外更添山幾層六百里灘多過盡也如出峽到陵

小篛驛榕樹

古驛千年樹蟠根積水涯細筋堅作骨新葉嫩如花綠處陰三畆枯邊畫一椏散材眞自幸剪伐幾曾加

竹﨑闗

佛桑花根犬吠龍眼枝頭鳥鳴漸覺山平水逺郵籖報近榕城

贈汪悔齋方伯

國家有異數畸人出當之巍巍宏博科鵷鳯集一池公來承

主眷初亦由文詞繼乃悉公才拔萃超常資我

朝拓遐陬南不盡島夷勿輕發介使大體存覊縻曠典偶一修擇賢誠足毗公時膺

特簡銜

命東南馳粘天駕波濤帖首馴蛟螭平生抱忠信涉足無崄巇肅將明明威愼重瞻丰儀必若誕文教要令崇先師鼇背屹宮墻作記刋諸碑餘事當潤色問俗陳風詩手持王防圖歸獻白玊墀

至尊動顏色前席爲頻移迄今奉使錄燦若星日垂自玆益向用歷試無不宜試公以吏治出領嵩洛伊政成多異迹獨創非前規試公以擊斷明決仁且慈八閩百萬戶立起殘瘡痍試公以大藩旬宣來保釐民勞旣已墍國計終無虧凡此十年中官塗自逶迆旁無汲引力皆受

特達知煌煌名書屏屢被褒美詞行省尙見屈看人換旌麾賤子田間來於公少恩私側聞道路口籍籍皆如斯當今棟梁材大器非公誰公昔守洛陽捨弟久追隨猥防齒頰及佳句時或披堦前尺寸地投謁獨怪遲男兒屬有願防合寧無期攜我作逺遊竹垞眞好奇武昔未到昨始慰所思此來復識公又得啖茘支何期寂寞遊三樂並一時篇終述已意公幸勿見嗤

敬業堂詩集卷二十四

欽定四庫全書

敬業堂詩集卷二十五

翰林院編修查愼行撰

炎天冰雪集【起戊寅五月盡六月】

端陽前二日初食茘支戲寄徳尹時弟在蘭州二首

茘子初紅到福州絳囊欲擘已涎流阿頻來往如相避笑擲閩南一度遊【弟於甲戌二月遊此四月還家未嘗噉荔也阿頻弟小名】

方紅陳紫價爭髙次第行將飫老饕直作衝炎吾得計西遊終不羨蒲桃【魏文帝以蒲桃比荔支世譏其謬】

西施舌【一名沙蛤】

尢物佳名托依然住水鄕死難逃越网生只戀吳航【沙蛤產吳航者佳】

香螺

螺女江邊產形龎味特奇客廚貪一飽空殻付僧吹【梅聖兪詩佛寺吹螺空唱嚎】

蟳【閩大記一名蝤蛑】

味美尢在螯一枚十錢買自從擘蝤蛑不憶分湖蠏

鱟魚【腹下有十二足雌雄常相負取之輒作雙】

介屬魚其名雌雄同一束爬沙苦無力安用十二足

花蛤

入水化幾時登盤復充鱠刳腸誰見憐文采卻在外

黃螺

藏尾露兩角肉黃漫多腥時於蝸殻中自負枵然形

珠蚶

珠蚶細已甚魚鱗鵞眼許海錯幸自多烹鮮乃及汝

食江瑤柱

河豚豈不佳中毒時有之須臾聊爲性命忍當筵輟箸甘被旁人嗤半生夢想江瑤柱客或誇示長朶頤南遊無一事直爲口腹寧非癡土人向我言惜來非其時客欲嘗此味請以冬爲期淸晨無端食指動腥風怪雨入座紛離披天教尢物落吾手海市忽逐神鞭移常鱗凡介盡辟易獨許上品當釜錡其形初如羊角合倐若蝙蝠兩翅張防褷格髙味厚少爲貴中間甲柱孤撐搘瀹以百沸湯逡巡發華滋鮮於金盤露潔比白玉脂食經百六十五卷鳴姜防醬無不宜良庖俗庖兩兩割烹好方法不用傳嚴龜【隋大業中刻淮南王食經一百六十五卷唐人嚴龜有食法十卷】退之引類及章舉坡老比儗到荔支二公評隲竟誰是吾方飽噉不暇措一辭

林艸臣攜酒見過

艸堂無定所亂後屬他人愛客老尢篤論交晚自親割鮮兼眾味載酒過比鄰一醉叨深眷翻憐地主貧

養蜂歌

逆旅主人貪養蜂木櫃中結房千重別開孔竅聴出入髙置檐宇虞奔衝頗同君臣儼有禮稍別種族如知宗兩衙薨薨勤鼓翅四序擾擾無停蹤婦姑勃蹊或同室子弟盛壯旋分封秦宮每向花底活韓憑大抵枝頭逢苦兼黃連充藥使甘比稼穡成花農乾坤大哉類斯聚形體爾性則凶天生是物本巖谷於世無競宜相容自求辛螫誰作俑乃至役物爲人傭僦居一椽在隘巷偪側欲避愁無從明知倉卒非大害未免有意防鍼鋒吾將縱汝任所適解衣盤礡便疎慵主人一笑不見許畱待割蜜當嚴冬

汪學使棣園寄餉興化荔支

南越百株移逺植西川一騎走炎埃如何兩日楓亭路也爲先生置驛來

林竹筠封翁招飲榕庵

山根沮洳濕蒼苔別業重新鑿石開但使周遭畱竹樹不妨次第補亭臺五經又課諸孫讀【次公碧山以五經擢第故云】一榼頻攜逺客來指防舊時門徑攺雙榕前嵗拔風雷【門前榕樹二株丙子七月爲大風所拔】

汪悔齋方伯署庭有荔支小暑後摘以見餉率成十六韻

陰合重樓外枝垂曲檻東珊瑚推舊譜玳瑁占新叢畫省初凝露薇垣迥得風繁星紛乍摘白雪沃俱融步障絲褰紫宮衣袖捲紅品方瑤柱美【東坡梅溪以江瑤柱比荔支】肌愛玊環丰只許輝銀印【白樂天寄楊使君荔支詩對君銀印色相鮮】何期餉竹籠從來臭味合大抵餽貽通不是分甘好將毋嚼蠟同炎官方赫赫熱屬又虫虫解駮涼無汗醫蠲渴有功稍宜親夏簟惟欠剝春蔥長樂全勝畫郵亭尙憶楓【長樂所產名勝畫者可與興化之楓亭相匹皆名種晚熟者】近應來郡縣逺不比瀘戎【少陵詩憶過瀘戎摘荔支】旅槖終難致頃筐倘更防此遊專爲口貪得笑何窮

甘泉漢瓦歌爲侯官林同人賦

林生老立專門學金石遺文卷盈握曾經從宦走長安斷碣殘碑蘚親剝昭陵迹廢補亡闕磨石山髙穿硌確冰霜裂面虎豹嘷沙礫堆中拾完璞摩挲銅狄自何年萬棟灰飛片瓦全爲按黃圗考宮殿始知地是漢甘泉底平面正規而圜肖形似鏡還如錢其髙半寸徑三寸旁具輪郭中不穿土花蝕後文畱識【音志】上有長生未央字龍拏鳯攫結撰奇肉厚肌疎形體異與人作硯不中用抱質如初無變置吁嗟乎楊【南仲】劉【敞】不作識者希時俗誰能辧眞僞巧多滋僞朴者眞此瓦人間蓋無二豈同冰井香姜閣埏埴紛紛托疑似勸生勿更加礱磨本色須教存古意生頷此語索我詩我詩質直無姱辭請煩拓致數十本徧乞羊何共和之或恐流傳落人口陶甄又復成今手

張民瞻舍人趙二今孝亷同日餉荔支

側生倒掛頳虯珠後先磊落致座隅空齋長夏失炎熱中有仙姝冰雪膚太眞飛燕兩媚嫵那辧徐家蔡家譜【新譜蔡君謨著莆田譜徐師閔著】野人揣分已不廉一飽今朝煩二主此生大嚼知幾回一日可少三百枚從玆便結荔支社【用東坡嶺南事】日日西禪寺裏來

六月初六日同竹垞靑壇過長慶寺噉荔支二首

碧蘚埋唐碣紅雲擁寺門客嘗初揀樹僧引爲開園甘露充香飯淸泉注瓦盆分沾徧僮僕猶自壓枝繁蚶殻梢梢重星毬个个圓生偏當逺嶠吾及遇丰年【寺僧云今年荔子最熟似爲逺客設供】邂逅三人話衰遲一飽緣勿嫌來較晚禽鳥讓爭先

與陳漳浦莘學話舊

誰憐香案吏逺謫到南天索米洵非易折腰良不甘山租輸海貝市舶賤迦楠喜拜貧官惠輕風白葛含【時以廣葛見贈】

數日前作詩報悔齋方伯末有無厭之請蓋在楓亭荔支也朝來果防分餉再成一律

四樹楓亭種曾經入貢餘人間應漸少名下果無虛絕品慚供客兼程苦累渠色香全未減地主誼何如【驛庭只四樹樹老半枯枝閩人宋比玊荔支詩也】

龔運使榕溪招飲園亭

擲印歸家鬢未蒼手栽梧竹辟池塘到來但覺綠陰好坐久始知淸晝長客子解衣思避暑主人投轄怕逃觴不辭戶小沈醉三伏世間無此涼

飲陳集斯烏石山莊

炎天塵滿街褦襶何太苦野人寡酬酢一飯必擇主陳生靜者流邀我遊椒塢小樓城北靣豁達寄檐宇漸入轉幽深忽髙迷步武淸泉閟巖竇涓滴時復吐碧眼貯渟瀉爲荷芰渚隔籬微辧徑疊石不帶土瘦竹走長鞭淡花垂細乳木桃正垂實【木桃似木而有紋上結一臍如小桃】錯落指可數中無一蟬嘶上有獨鶴舞孤亭出林表七塔皆下俯客來導攀躋赤日方卓午淸涼徹山骨快若新過雨善病君得閒息交吾獨取何當把鑱柄共治黃精圃

六月十四夜喜雨

撲扇蚊蠅苦不支乍涼聊與睡相宜一窗歸夢芭蕉雨六月驚心蟋蟀詩遠客交遊長寂寞殊方節物極參差明朝紅屐城西路已是潮田獲稻時

題讓竹亭修褉圗捲

何必山陰亦有亭一時盛事又丹靑舊因洗竹開三徑新爲栽花讓半庭詩好盡容僧入社客來總與鶴忘形年年上已風光在長指天南聚酒星

送龔仲圭歸合肥

嗟餘生苦晚前輩目未識側聞長老言蘊稸推厚徳煌煌端毅公古道手扶植南宮昔校士良窳就陶埴至性實憐才搜羅如不克謂宜余澤在十世報猶食公子負英才承家奉軌則幹人非本意負米貧自力堂有白髮親傷哉彼屺陟通門謁開府願望良易塞舊時桃李花當路化荊棘交幾厄陳蔡歸及課畊織不污棗囊金正復壯行色螺江水新漲帆影輕比翼一事足誇人來從荔支國【薩天錫詩紅塵香暖荔支國】

仙遊茅筆歌

羣山海上來絡繹趨九仙仙翁此山住示夢於幾先【九仙祠祈夢最靈】山中老樵枕石眠斧柯斷爛不記年夢中髣髴遇神授筆花晝吐黃茅天覺來信手防不律巧被筆工偸妙術遂令九仙祠下三脊茅用與雞毛防須匹中書免冠頭不禿菅蒯居然效防質幸渠一束價未髙殿頭簪珥非汝曹若教朱墨官盡取便恐仙山成不毛君不見連山伐竹兔拔毫防梳膠綴何其勞穢史自執姦吏操直與此輩供錐刀老夫抄書指生繭怕搦人間管城管塗鴉結蚓隨爾爲不要殘年防吾短

壽山石歌

周禮重璽節後來印章毋乃同自從秦人刻玊稱國寶此外雜用金銀銅鑄成往往上戴紐屭贔作力碑趺雄槖駝羔鹿虎豹龍細者龜兔巨者貔與熊肖形寓像隨所好繆篆法與虫魚通漢時斗檢封下沿唐宋仍相防神龍貞觀宣和中六印旁及金章宗當時禦府收藏及書畫首尾鈐識丹砂紅民間私記不知幾千萬楊【克一有集古印格】王【厚之有復齊印譜】姜【防有集古印譜】趙【子昂有印史】集古誰能窮車磲瑪瑙犀角及象齒苟適於用俱牢籠後來摹刻忽以石其法創自王山農【元末諸曁人王冕自稱煮石山農始用花乳石刻私印】自元歷明三百載巧匠到處搜防防吾鄕靑田舊坑凍價重蒼璧兼黃琮福州壽山晚始著彊藩力取如輸攻初聞城北門日役萬指傭千工掘田田盡廢【壽山石產田中者最佳】鑿山山爲空昆岡火連三月烽玊石俱碎污其宮況加官長日檢括土產率以苞苴充今之存者大洞蓋已少【大洞所產亞於田石】別穿巖穴開芙蓉【今所用者皆出芙蓉巖】居人業此成石戶斑白老叟攜兒童采來制紐尙仿古一一雕琢加磨礱我聞金石古稱壽玆山取義奚所從如何出寶還自賊地脈將斷天無功山靈有知便合變頑礦庶與鴻蒙混沌相始終

以蜜漬生荔支戲成一律

蠟黃封蒂上方奩【未入蜜時先融蠟封蒂】兩月南中已屬厭筐篚人情憐白曬瓶罌方法愛紅鹽【白曬紅鹽俱見君謨荔譜】離枝便減三分色入蜜懸知一味甜珍重老翁親手摘歸教兒女得分沾

飲張民瞻齋

出墻藤蔓走龍蛇指防相過路不賒卻喜鄰居連北巷每拈書籍問東家【寓捨去張最近頻得借書故云】涼生翠蓋亭邊雨風落紅薇屋角花借取深杯還接燭不愁官鼓夜催撾【是夕防雨竹垞先歸余及龔容溪兩人復畱縱飲】

髙斯億爲余畫竹以詩報之

畫竹原從艸書出眼中孰是張芝筆髙生善書久絕倫余技兼爲竹寫眞自言亦用狂艸法頗覺遊戲能通神無諸城中少修竹客捨連旬苦炎毒賴君妙手補化工爲我一揮終十幅幅終擲筆風雨來野人疎爽心顏開須臾雨止墨光濕潤入紙背生蒼苔老龍蛻骨瘦崛彊翠鳯掉尾紛毰毸魄雄气大腕力壯盡掃篠簜皆凡材忽然幻作鐵鉤鎖【江南李主作竹自根及梢極小者一一鉤勒成謂之鐡鉤鎖白雲惟栁公權有此筆法】世有誠懸應識我渭川千畆胸郁蟠放縱精微無不可文湖州派繼者難後來獨推王孟端人間多畫風中栁【東坡題文與可墨竹詩那將春蚓筆畫作風中栁】珍重蕭郎十五竿【斯億墨竹甚自祕重故用蕭悅事爲比】

福州太守毀淫祠歌

愚甿致貧蓋有術祈福淫祠亦其一八閩風俗尢信巫社防城狐就私暱巫言今年神降殃癘疫將作勢莫當家家殺牛磔羊豕舉國奔走如風狂迎神送神解神怒防掠金錢十萬戶旗旄夾道鹵簿馳官長行來不避路忽聞下令燔妖廬居民聚族初睢盱靑天白日鬼怪遁向來只奉寧非愚嗟嗟千年陋習牢相紐劈正須煩巨靈手江南狄公永州栁此事今亡古亦偶獨不見福州遲太守

題悔齋方伯小照二首

鯨呿鰲擲气何如目送雲濤蕩碧虛記得大羅天上事澥山難著白尙書

獨立蒼茫又一奇長松怪石兩參差披圗聊識髙人意未是科頭曳履時

楊浴庵餞別於謀野莊

黃門門下無多士【楊爲先黃門伯禮闈所取士】三十年來盡罷官白首荷君存古道淸樽畱我話更闌科名得路人餘幾子弟能文事最難別後倘逄潮信便好從魚素報平安垂槖集【起戊寅七月盡十二月】

舟發螺江林艸臣張民瞻追送於洪山橋

小雨作秋涼扁舟客將返殷勤良友意送我不辭逺洪塘十五里短亭復長亭可憐橋下水臨別難爲聴來時梅子黃去時龍眼熟新歡旋已散後防恐未卜勿謂嶺海遙合並諒有由所嗟迫衰賤去住兩白頭

朝發竹﨑順風晚抵水口驛

荔海南來得飽餐此遊那更笑無端歸帆偶得東風便明日方知上水難【自此以上皆險灘矣】涼月一梳防帶暈暗潮三尺忽平灘炎方未必無淸景貪向船頭坐夜闌

初上灘

建溪之惡惡無比狠石髙低勢隨水竹篙如鐵船似紙曲折蜂窠犬牙裏南浦迢迢六百里大灘小灘從此始黃河亦可濫觴耳不到水窮行不止

逆水逆風歌戲呈竹垞

逆水彍彊弩逆風簸蠻旗澁灘怪石張頷頤使我有不敢拽有篙不能施但見北來船乘流掛席東南馳我欲問天天不可問丈夫處世各有利鈍塞者自塞通自通造化小兒遊戲中解後兩相值我適遭其窮卻笑竹垞老與我同舟還遇風乃以我故兼累翁翁今涉世頗知退坐狎雷霆如一噫我拍手翁和歌人生大都逆境多順流豈遂無風波

七月十五夜泊埂程

一村樹合煙初暝四靣山髙月未升隔岸聞鐘知有寺滿川風浪放河燈

折紙灘【去尢溪縣二十里】

可憐尢溪灘險於太行山羊腸九折有路猶可攀折紙一折乃在疾雷掣電中央間髙下旣懸絕東西故彎澴上灘不易下更艱有生寄命脆如此搖手休輕過折紙

箭孔灘

銅牙發利矢未足諭其急小舟欲穿鍼孔入石梯倒行三十級彊弓寸寸彎不得羿彀不中嗟何及束手號天天雨泣

茶陽灘【舟人口號雲大水大湘小水茶陽謂水落時茶陽最險也】

大水大湘小水茶陽亙川塞路如牛如羊叱之不動乃是石波臣橫踞千步岡當時大禹疏鑿不到此漸長牙角勢莫當棄置九州外放流比投荒如今郡縣辟海外尙於中道梗咽爲民殃何人爲鏟除毋令與水爭彊梁石言吾何辜水性本易怒請君看取淮揚交正坐中流無砥柱

盆灘

灘險寓盆名波瀾頗不小寄語踏浪兒如何狎池沼

雨後過南鴉口

暴漲添三丈朝來冒兩涯山深惟古戍岸轉忽人家苦竹秋來筍紅姜雨後芽似聞靈鵲語報我過南鴉【朝來聞鵲聲延平以南所無也】

建寧遇徳州田子益以蜜漬荔支分餉

兩月三山客歸裝但荔支制來經我手開處朶君頤野饋憐同好人情感過時平生甘苦分一味不曾私

飲甌寧陳明府陛來縣齋

京國三年別溪山半日畱眼中逢地主意外系歸舟對酒寛相憶當歌感昔遊應憐舊同學臨老獨漂流

萬石灘【俗名阿彌陀佛灘中流有三石�】

物各以類從號石數有萬波流石自止於義特取艮憶昨經玆灘嶄巖爭自獻今看三石柱尋丈才露寸一條換骨龍掉尾秋更健逡巡溯流上淹滯得無悶揚帆過須臾正賴長女巽舟人歸佛力剪紙酬夙願老夫亦欣然滿酌不待勸

大小米灘

掀波成山石作底風平石出波彌彌秋天一碧雨新洗大灘小灘如撒米

牛頭牛尾灘

牛頭彎稜稜牛尾直挺挺牛腰沒水五里長牛角雙雙亞桅頂我聞灩澦如馬戒舟杭爾牛曷不服爾箱又聞刻石作犀鎭水怪爾牛胡敢恣爲害夜從戚飯朝就巢父飲或蓑或笠或訛寢客過灘頭亦安枕

重過雙溪口懷武舊遊二首

雲封霧冒失煙鬟縱棹曾從九曲還自覺秋來遊興嬾竟貪歸路不登山

飄飄笙鶴萬峯頭只許南來一度遊不分此生難再到蓬萊風近且回舟

回龍渡

已窮三日程未盡西甌境晚煙投古渡歷歷見人影北際仙霞闗東走括蒼嶺中間小聚落百捨同一井結屋深箐中開田萬松頂年丰米價賤市散村聲靜野戍依其旁孤燈光耿耿𨿽無荷殳役尙有擊警殘月猶未生寥寥秋夜永勞生竟何事俯仰媿淸景

龍牙灘

乖龍竊天符噀霧南入海無端蛻鱗甲墮地幾千載帝將馴擾之不忍甚厥罪已令化爲石本性終未攺欲遣水逆流障川作峞河神勿聴命蓄怒更百倍森然磨其牙昂首若有待舟行一不戒適捄魚龞餒幸以險著名設防亦每每篙師出全力遇此愈精采滅頂世豈無毋貽過時悔

蓮花灘

潭潭積水中沈石知多少偶然一呈露妍醜難自保玆灘乃以蓮花稱秀出溪靣開層層惜哉非所據徒取見者憎不見闗中嶽蓮撐兩峯江上九子名芙蓉千年老鶴巢雲松仙居縹緲築臺殿復有詩老來扶笻爾今胡爲不自拔縱使娟好誰爲容漁翁溪女詎知賞惟見蚌沫相噞喁石兮如有知得地未必非遭逢

防灘

五行紀異古垂戒銜尾渡江占防怪從來一穴可沈舟爲禍於人豈在大張湯𨿽酷未盡除我今方嫌漢网疎致令此輩繁有徒詭托黠狀生江湖安得秦時鞭石法驅使浮沈逐鵞鴨太倉混厠從渠偸切莫飲水污淸流同學王令貽於庚午冬過嶺有南浦見寄絕句今日至浦城追憶前詩和此遙答時令貽宰黔之銅仁

平生怕讀江淹賦南浦今來別恨同此地故人曾憶我一官今落瘴煙中

綠波亭

愛山愛水成吾癖一笑艱辛亦飽經虎舌龍牙初脫險【二灘名】又題詩上綠波亭

行經夢筆山下

詞賦成名只等閒寸心得失略相闗詩人老去防才盡不敢輕嘲夢筆山

發浦城晚宿漁梁嶺下

城北城南叫鷓鴣似言前路極﨑嶇回思習坎眞輕命頗覺升髙是坦途戍壘防秋仍鼓角人家經亂久榛蕪殘燈影裏蕭蕭夕萬疊荒山客夢孤

梨嶺廟前古松爲火所焚作歌弔之

吾聞梨嶺廟前老松樹舊與嶺勢爭岧嶤此廟有興廢此松閱世不知凡幾朝亦不知其髙幾萬丈直從山根拔起上蔽山之椒今來何閴寥竽籟不復聞簫韶可憐去年秋已作霹焦雷公斬斷靑虯腰白鶴飛去誰能招豈無楩柟與竹栢坐覺滿山气象入望成蕭條獨畱古根深磵底神呵鬼防如靈苗茯苓嵗久化琥珀居人徳薄何敢以幸邀翻思十年前東南冦盜蜂擁潮山童石赭供爨樵汝於此時幸得脫賊兵不斫乃被野火燒天旣賦良材使得幹雲霄胡爲灰刧隨僧寮長成艱難摧拉易自古在昔非今朝嗚呼自古在昔非今朝

度仙霞闗題天雨庵壁

虎嘯啼萬壑哀北風吹雨過山來人從井底盤旋上【嶺下有龍井】天向闗門豁達開地險昔曾資劇賊時平誰敢說雄才一茶好領閒僧意知是芒鞵到幾回

峽口【初入衢州界】

矮屋荒村岸浮橋亂水灣船初通峽口路已入鄕闗紅斂初沈日靑余未了山沙田秋熟早牛更比人閒

雨中過江郎街二首

奇峯登五老秀嶺度雙姑【昨度大小楊姑嶺】好笑三郎石朝來卻避吾

雨滴松杉徑煙迷防防鄕秋山行處好何必識江郎

曉晴發淸湖鎭舟中望江郎山

碓牀石瀨響泠泠愛入歸人舊耳聴岸艸綠痕移蟋蟀水花紅影帶蜻蜓樵爭曉市秋初霽風轉荒灣櫂一停雲霧不遮南望眼三峯回首偪天靑

云尖渡卽目

水鳥插頭眠近船忽羣去只有一條谿前飛落何處

雨夜宿王子穎龍遊學署

先生六十鬢將華老去方憐始願奢百里好山長繞郭一官閒地便移家空堂對酒涼生幔細雨移燈夜落花分爾歸裝無俗物芙蓉巖石竹窠茶

嚴陵二絕句

巢由等是未稱臣自占箕山潁水濱誰遣州名屬流寓卻疑此地竟無人

信公門下實多才柴市餘生大可哀不是英雄誰有淚更無一个哭西臺

夜發富陽曉至泥避潮小泊

浦口沙穨岸潭頭雨壞橋客程兼昨夜鄕夢破今朝小堰孤舟渡荒山八月樵風波歸更怕不賦廣陵潮

吼山

天開地坼石崢嶸一棹穿雲入罋城喚起淸風答長嘯滿山松栢盡雷鳴

偶遊蘭亭

黃茅十里騎驢路中有南朝內史祠墨本尙傳修禊帖紅墻新防

禦書碑浮橋過雨衝泥渡曲水平階疊石爲一笑山陰付陳迹人間何事不兒嬉

語溪舟中與竹垞別

一條楖標一扁舟每過佳山約少畱榕葉蕉陰消客夏芡盤菱角到家秋粗償行腳平生債不爽歸期汗漫遊我有新詩同七發起翁防病待翁詶【時竹翁方抱屙】

閩中垂槖而歸家人適告米盡口占二律

烏有歸來問子虛鄕園米價近何如雞爭野老場邊粟防嚙先生案上書閱世始憐貧是病占年空說眾維魚荔支飽噉吾知分此福從來有折除

半生顏狀忝風塵檢防身謀悔亦頻辟穀有方宜拔宅毀車無用是勞薪篋空笑貯加餐字吾老羞爲乞米人賓客不來僮僕散免教鵞雁惱比鄰【昌黎詩隔墻極鵞雁】

戊寅除夕

手中蓍擲流光過【東坡詩流年已似手中蓍余今年四十九矣】老境猶彎寸寸弓鄕曲無醫憐病婦米鹽何物累衰翁一家懸磬丰年後萬事挑燈此夕中那不癡騃逐兒女試看禿鬢已還童

敬業堂詩集卷二十五

欽定四庫全書

敬業堂詩集卷二十六

翰林院編修查愼行撰

杖家集【起己夘正月盡十二月】

歲己夘婦病沈緜爲之料理醫藥入冬悼亡治喪又逾月始計偕北上時余年五十矣豈意杖家之日乃爲妻杖期之日乎

四日立春

風從東來云四散獻節重開月上澣田家占歲在新春已過三朝不暇懶起除雞柵掃庭宇旋拆牛宮治町疃去冬無雪土不膏蠶豆根拳麥苖短直慿今日占今年喜動桑楡一村暖野夫杖藜亦蚤出走向橋西閒趂伴偶逢鄰叟看春還云見城門懸

詔板鸞輿是月南巡狩爲念頻年淮泗滿宣房未築茭楗空畚鍤須防庸可緩洪流渙渙冰開後肯信吾鄕猶旱暵勿愁燠沐入春無【漢明帝永平四年詔冬無宿雪春不燠沐注云無暄潤之气】雨露行隨拂云防

山陰道中喜雨

謝家雙屐舊曽攜轉覺淸遊愛會稽白墖紅亭山向背赤欄烏榜岸東西波光拂鏡羣鵝浴竹气通煙一鳥啼野老豈知身入畫滿田春雨自扶犂

曹娥廟

掠面飛蝙蝠當門印虎蹄我來尋古廟人爲指新泥【前一夕有虎入廟】小市風掀瓦髙江浪壓堤連宵巫覡喜殺盡一村雞【上元前後里人賽社羣集廟中燈火最盛】

上元前一日飲陶潁儒上虞縣齋

溪山漸入漸無窮短棹飄然又浙東載酒也應懷賀老折腰母乃累陶公論交世路風塵外得句春帆雨雪中【是日大雪】記取山城作元夕一燈曽爲兩人紅

雪後從西興晚渡錢塘江

牛車沒轂水沙渾暗長春潮二尺痕萬竈鋪煙沈海戍兩山銜雪束江舋船開渡口愁將晚月到圓時過上元莫負承平好風景河塘燈火閙黃昏【宋時沙河塘燈火最盛東坡詩繁星閙河塘】

十七夜會城觀燈

委巷爭除道殘燈未拆棚所難惟物力最動是民情白屋寒堆雪紅樓夜放晴俗貧官不諒簫鼓徧春城【時萬乘將南巡州縣承上官意比戶皆令張燈起自十三至十七夜照耀如白晝數十年僅見也】

偶題

夭閼竹藤緣底事偶因展卷一欷歔武成或取二三防戰國漫誇短長書【史記索隠云戰國防亦名短長書】未到流傳成帝虎不應磊落鄙虫魚曽從顏氏看家訓何用和凝百卷余【王應麟困學紀聞云和凝爲文以多爲富有集百餘卷自鏤板行於世識者多非之此顏之推所謂詅癡符也】

題王松年流觴曲水圖二首

內史家風世不如流觴長記暮春初如今勝事傳來別禊帖鐫碑換

禦書

紅墻新割老僧田鑿石穿渠又五年畢竟讓君圖畫好茂林修竹近天然

題鳴野叔趺坐圖

華蒼顏映白須列仙眞个是臞儒一丘一壑誰能畫畱待長康自補圖【叔工畫山水】

春分前三日南湖舟中口占

節物今年異春分尙有梅畫船依【音挨】岸泊髙閣偪雲開水郭連旬雨湖天昨夜雷莫催桃李放畱待

翠華來【時間大駕已發京師】

連雨不止獨居小樓和陶雜詩十一首但借其韻不擬其體也

檐空有餘滴窻暗無隙塵兒榻隨所設頽然置我身幸無俗客喧聊與書卷親濕薪爇破竈煙气迷四鄰明明際陽和柰此晦昧晨寜無好桃杏寂莫傷遊人

晚色時一晴殘陽帶諸嶺參差入我牖出沒墮空景夜雨旋復鳴三更布衾冷漫漫失淸旦未覺春晝永起望海岸山依然化云影狂風捲平地水勢怒欲騁誰知倚樓人注目心逾靜

杖藜𨿽鮮適幽事亦易量盆蘭如佳人含笑新出房瓦盆列左右獨坐於中央泠泠風露晨宛在南山陽勿將明媚眼換此冰雪腸

種樹待春風花開人向老媚人以華色花亦難自保然潦中倉卒難就燥天工詎汝惜得气翻悔早蜂蝶兩不知芳心爲誰抱旣開會有落玆理何足道

雙燕將來巢經營尙猶豫窺檐時下上入室互翔翥初如擇所依終乃訖不去烏衣亦可托寜免漂搖慮舊年堂上賔風雨今焉如浮塵寓天地孰者爲去住始知鵬鷃遊未到逍遙處區區挍大小叛道吾竊懼

雨來鳩喚愁雨止鵲聲喜咄哉二鳥微鳴噪彊多事陰晴及旱潦造物茫茫意偏勝豈必無時行偶相值但看云靉叇忽散飈如駛馳思亦何爲燥濕隨宜置

我窮不有命生理乃見迫遂令多牛翁傲人以阡陌盎無五斗陳罋有十月白薫然壹醉富未覺眞鄕連宵風雨聲夢破江湖客浮家猶見累何計成拔宅

老夫不任畊病婦兼廢桑本務旣兩失衣單食粃糠莽蒼無所之況需三月粻連陰欲何詣卻立希朝陽低頭爾室中局蹐敢自傷寸田富梨棗辟穀何奇方仙人去我遙再拜酹一觴

人情動如潮洶洶非一端三農赴力役百賈逐貿遷因之惰遊民狂走成癡顚

至尊軫疾苦玉食方風餐肯以供億繁而爲姦吏緣柔能曁逺邇義在大雅篇

異端好大言談天率無稽欺人盡聾瞶自位髙嵓崖使讀聖賢書未必副所懷背馳去千里詎易相縫彌合之則兩傷不如聴其漓吾道譬暉曜潛見示角覊積陰等薄蝕暫蔽焉能虧

海角已窮僻村中更蒼涼春流渾渾來欲濟川無梁舊來豆麥隴半作鼃黽鄕甘澤苟非時殺菽同殞霜詩成感蔚薈惡艸日夜長

春分後大雪和陶連雨獨飲韻

物情向暄潤天道殊不然卻收花栁姿都付冰雪間老梅閱世久崛彊如頑仙痩竹亦舊栽影障池南天朝來悉被壓夭閼無後先初疑冬太暖倚伏理必還豈獨一黃楊百厄同閏年聞者或不察吾詩若響言

西湖櫂歌詞十首

栽松墄石號花園亭剪防毛竹織樊貪看

禦舟新樣子遊人多出湧金門【禦舟以防毛爲亭中植松竹名花園船】湖靣平添積雨餘放生池外葑初除誰司水族加恩簿開過桃花未打魚

曼衍魚龍百戲張蜃樓幻出水中央船頭風引三山近方丈蓬萊望茫【時禁遊人不得登湖心亭】

滇茶紅染鶴頭殷畫檻朱欄防綴間何限兩堤花栁色卻收小景上盆山【亭臺到處羅列盆景寶珠山茶尢多】

艸色才靑栁未齊石函橋北斷橋西琉璃一片樓臺影過盡笙歌十里隄

鑿開混沌著丹靑落石猶疑處士星白鶴不歸梅樹老鷺鷥飛上

禦書亭

萬葉千花綴彩棚火蓮背吐層層不知白日長多少又防湖心照夜燈

漁家小女如油新向湖幹學蕩舟也道城中妝束好碧波回眼看梳頭

蜂喧蝶閙柰春何拂靣風香過綺羅此意少年應未會第三橋畔落花多

弄潮天气中秋後競渡風光午日前並與西湖作寒食人生行樂趂今年

愷功侍讀扈從至杭喜成二律

夢想淸遊十載余此來兼得侍

鑾輿一廚自展將軍畫三篋行隨祕監書不少吟聨傳館閣【愷功與陳幹齋南來唱和成捲】可無長防佐河渠自從南涉江淮後司馬文章世不如

扈從風流別一家得官畢竟要淸華曽沖漠北多番雪及看江南兩月花春服幾人還戲彩【時隨相國偕行】寺門無壁不籠紗畱君暫作湖山住計日頭綱待

賜茶

南巡歌八章

吾

君盛徳邁唐堯河伯波臣詎敢驕一道長虹東跨海不煩鞭石更成橋

沈玉搴茭事已賖十年泛泛使臣查此行直爲河渠出望祀虛傳萬里沙

六龍南下宿遷城三月桃花浪已平多少詞臣爭獻頌黃河應爲

聖人淸

淮泗東南盡海邦家家羊酒壓丰杠綠牌曉奏知名姓特慰輿情一渡江

盡除鹵簿撤朝班老來迎

禦舫還爲話道旁經眼見

天顏有喜侍

慈顏

徳音一日徧江湖百萬重聞貸宿逋灑道淸塵皆雨露不因水旱始蠲租

行過山鄕又水鄕豆花褪後麥苖長

翠華小駐非無意要使宮人識采桑

嶽牧頻煩事屢詢

屬車偶動爲勤民從今便引虞書例直望

君王嵗一巡

眼鏡

巧制海西傳能爭造化權隙光分日月宿障掃雲煙頓覺生虛白猶堪續艸一編聊炳燭兀兀慰衰年

查浦書屋圖爲徳尹題四首

兩磚斜日過墻遲課罷頻看桂影移此樹年來生意盡可堪頭白話兒時【聴事東偏小齋余與弟幼時讀書處也庭有老桂一本每視樹影上墻爲放學之今桂已爲薪矣】

生子還同邵伯溫【弟年四十五生子故借邵堯夫事】見爺時節恰能言挽須問事休輕嚇直爲憐渠合杜門

五十年來老弟兄暫歸也復可憐生一燈不作【音做】江湖夢好片對牀風雨聲

藏書不過五千卷築屋只消八九楹先被畊煙偸畫槁【圖爲王石谷所寫石谷自署畊煙散人】問君書屋幾時成

畱筍

好筍如人意新梢補舊林汝長應計日吾老望成陰不礙疎籬破能令曲徑深咸韶如到耳風雨助淸音【竹兼風雨似咸韶黃伐檀句】

五十生日徳尹次二蘇兄弟生日唱和詩爲壽次答二首

百年突過半千慮鮮得一無聞世或疑衰賤天所隲妄心𨿽漸退始願竟莫必鐘鼓委盲聾主賓名實窮爲東野鳴拙被南宮黜那將桑楡晚坐待婚嫁畢人言庚寅降賦命例不吉吉祥在止止虛白生爾室結習顧未忘時猶弄詩筆可傳或有在老境知幾日

蹉跎向遲暮孤露追本始自我稱鮮民缾罍久抱恥有親養不逮具體痛瘡疻忍復把一觴覥顏對兒子稍欣老兄弟兩杖交頭倚分飛二十年意料不及此驕榮落霜葉浮慮淨棐幾庶幾共殘年服食勝菊杞

池上看雨

五月蓮未華團團葉如扇亭亭不自匿一一出池靣細雨聴無聲初於葉上見綠盤擎不定的皪珠光旋流汞忽一傾倒垂三尺練萍開魚影聚萍合魚影散卽事偶成詩悠然觀物變

建蘭已萎盆中稗艸叢生

誰云造物好栽培膏澤多教長不才此理年來看爛熟建蘭盆上稗花開

梅雨初晴

沮洳下濕生蒼苔三旬若雨經黃梅水田萬蛤夜羣吠林巷一蟬晴忽來曬書亭前日淡淡打麥塲上風防防鄰家作苦一相勞耘鼓正報槐花開

海塘行

邑城去海十步遙塘爲外捍非一朝去年八月塘忽壊洲潬崩裂隨秋潮邇來沙漲三十里魚鱉殘生差可喜縣官欲爲先事防倡議重修從此始人輸一石名樂輸石兮無脛何可驅編排旣須照戶籍運致仍復煩丁夫裏符夜下朝必赴田卒污萊敢申訴築塘捍海亦爲民此事不勞官長怒公旬三日古有之向蠲力役誰所爲【吾邑戶口十萬丁丑冬縣令王某忽盡除丁糧每田十畝代納一丁】人情已自逐遊惰亦與三農同怨咨火雲燒空日光赤盡遣山田兆拆陽侯勸爾莫漫驕緩我塘工待農隙

暑夜

滿庭荇藻疑浮空樓陰乃在樹影中繁星沸天月將落銀漢中亙垂天虹夜深人靜气一斂坐覺襟袖來微風波紋搖窗簟胍胍煙气隔幛紗蒙蒙暑䢐涼近誰最警露艸已報吟秋虫

缾中紅白蓮花

紅蓮頳如霞白蓮淡如雪兩皆以色故幻相紛羅列或云色卽空紅白本無別或云空卽色是紅要非白入我止觀中萬象隨起滅一瓶井華水眼界琉璃徹空花久已除此色爲誰設

秋旱四十韻

槁壤黃塵外明霞杲日西直防金被鑠頗怪火猶稽箕畢占曽驗陰陽數不齊雄雷張旱气【師曠占云雷始起其霹者所謂雄雷旱气也】雌霓散朝隮一物闗災羣情固慘淒潤希蛛网露漧裂燕梁泥蚯蚓潛深穴蛟龍困老隄蝸涎粘壁死鷺腳插巢棲舌燥呼羣鴨沙歕振羽雞魚噞貪涸轍牛喘失涔蹄萍塊膠連蚌苔痕兆拆蠵涉波無白豴聒耳厭靑古栢俄成杌衰楊那復稊痩鍼撐棘枳柔木偃防防蕉碎離披捲桐攣小弱圭宮槐當晝聶【爾雅守宮槐葉晝聶夜炕】岸菼舉叢低幹暵悲茺蔚爭先任蒺藜【埤雅蒺藜旱艸也嵗欲旱旱艸先生】竹身焚忽爆花靣炙多黧是水湯同沸無岡石不臡爲時宜長養有力故排擠壊葉頻辭樹良苗半萎畦村村拋襏襫戶戶掛耬犂瓶臥空依井橋長尙跨谿蝗來疑布陣螢照儼然犀東海行枯矣南山望蔚兮更誰施補救不過禁屠刲巫覡終難信童謡豈有倪吁嗟聽藐藐【爾雅注雩之祭舞者吁嗟而請雨】瞻卬目睽睽客或歌云漢吾方賦病梨相煎何太迫欲避柰無蹊烈融鑪炭焦煙著竈烓袗絺同挾纊懲熱到吹虀不擬開三徑因思接九梯【後漢東夷傳挹婁國土俗極寒穴居以深爲貴大家至接九梯】窮於入角防窘甚觸藩羝晨課書渾廢宵眠枕罷攜蠅聲俄已集蚊翼詎勝批土天難問勞生計總迷但聞風發發幾見渰淒淒作苦隨鄰父沈緜柰老妻更愁兒索飯早晚傍門啼

卽事

老夫畏暑如酷吏逃入鄰園樹影中貪趁槐陰成久坐歸來衣上帶靑虫

大雨二十韻

時雨何妨驟秋陰不在多民情方望天意一滂沱捲幔聲初到傾盆勢已俄隙光飛防磹萬籟入礱磨地濶雷全動風驍電突過冰綃龍掛練罋繭鳯投梭急防齊穿屋橫流倒瀉河搜林駈虎兕劈岸徙蛟鼉旱魃駢頭溺天吳拔尾拖昆侖囚甫創蝃蝀指非訛轉眼陰晴判宜人燥濕和不關居塏塽乍喜去煩苛野气通籬落斜陽在薜蘿板橋閒倚杖茅舍亂堆蓑曖曖連村樹油油被隴禾逺煙微映竹新彌半欹荷菱角紅將采雞頭白可搓蟬涼猶抱葉魚樂自跳波大有丰年象初聞野老歌詩成無好語攺罷亦長哦

打魚歌

秋池彌彌瀏且平罟師撒网初無聲綠玻璃碎鏡光裂一尾撥刺千頭驚蛙跳蝦擲防防亂似欲去此舉族行豈知縱捨固有道竭澤之利吾忍爭老魚勢屈適就烹死非其罪如韓彭弱魚力小如孩嬰分無幸理乃放生本來於汝何厚薄恩怨不入須忘情可憐韓子不知足一飽欲鱠東溟鯨終當不殺賦淨業【梁武帝淨業賦見淨業之可愛與不殺而爲因】毋以口腹生成

曉過南湖

臥看西南落月圓朝來晴色滿湖煙孤城傍水開門早一鷺如人我前菇葉曉沈風外岸菱花秋淡影中天何當穏與漁翁約長守蘆根舊釣船【時計偕北上】

防峿題壁

小驛三家市西京百里侯【漢書地裏志有司吾侯國卽此】河聲下淮甸山路入沂州瘠地人多儉殘年客善愁南飛有孤雁急急復奚求

喜遇同年汪東山與聨轡北上

京洛三年別升沈分已殊如何偪殘臘復此共長途【東山丁丑成進士今赴明年殿試】故態狂猶在名心老漸無夜寒君不飲吾醉好相扶

除夜平原旅捨夢亡妻

分明入夢又瞢騰昨嵗今朝病正增倦枕爲余猶彊起殘樽到手已難勝圍鑪鍁火兒烹藥薄雪鉤簾婢上燈誰遣荒雞忽驚覺北風茅店冷於冰

敬業堂詩集卷二十六

欽定四庫全書

敬業堂詩集卷二十七

翰林院編修查愼行撰

過夏集【盡庚辰一年】

三上南宮今復報罷家編修兄畱餘下榻暫緩歸期唐時舉子落第者六月後不出謂之過夏故以名集而秋冬道路之作並附錄焉

三月三日同園修禊分韻得養字【主人爲胡循齋觀察】

東風如故人隨我杖藜往紛紜閱花市過眼多塵坱小憩得同園初欣天气朗主人天下士愛客致羅网及閽謁未入命僕駕先枉爛漫呼朋儕殷勤話疇曩一官棄唾涕萬事付豪爽大阮亦勝流投閒攜幾杖【謂令叔翔庵】藥欄桃李徑拱把手培養先開委空枝密布無隙壤可憐芙蓉杏作態媚幽賞那知白髮翁分絕探花想八年三見黜得失同反掌當筵猶毷氉所見胡不廣此生竿木塲著屐知幾兩作詩記陳迹卽景成俯仰【元方輿勝覽大興府海云寺有千葉杏二株名芙蓉杏張叔夏見之爲塡三姝媚詞園中有此花故云】

題宋山言學詩圖二首

宗武學能傳杜老小坡才可繼眉山添他一卷中州集知已無如父子間

從今不信廬陵語窮乃工詩豈定評看取風流宋公子才名已占又科名

白丁香次韻三首

絕代人宜空谷幽幽香愛傍玉搔頭慿誰爲解梢梢結減我東欄向夕愁【昌谷詩亂結丁香梢滿欄花向夕義山詩芭蕉不展丁香結同向春風各自愁】

滿城風雨滿天風滿地狂花只取紅獨向枝頭賞冰雪莫欺老眼太朦朧

粉墨何當防作圖畫家眞色自應殊依稀寒食梨花榭月底看來澹欲無

愷功侍讀恵宣徳紙走筆謝之二首

小印分明宣徳年南唐西蜀價爭傳儂家自愛陳淸欵不取金花五色牋【宣徳貢牋有宣徳五年造素馨紙印又有五色粉牋金花五色牋五色大簾紙磁靑紙以陳淸欵爲第一】

九萬山陰何敢望澄心百幅亦應難從今稍變歐梅例一首詩須博一番【歐陽以澄心紙百幅遺梅聖兪聖兪有詩故東坡有詩老囊空不一畱百番曽作百金收之句】

戲題陳叔毅桃葉渡江圖小照二首

三生一夢坐多情謫向江湖是酒星桃葉桃根雙姊妹可堪隨汝作浮萍

詞賦江關漸白頭倩人扶上木蘭舟殷勤聽唱公無渡不爲風波也合休

再次家荊州兄詠白丁香韻二首

誰教巧手作瓊英四出眞從六出爭一夜花光如積雪誤他啼鳥報天明

買得初從廟市回朱朱白白費疑猜只慿狡獪花兒匠偸取唐昌玉蕊來

上已後五日再過同園看花賦贈胡翔庵四首

結鄰眞喜近斜街步屧尋春又一回五日重來光景換早花零落晚花開

山桃含笑海棠妍素柰香淸亦可憐小雨乍晴晴又雨今年天是養花天

不用枝頭掛小鈴一羣嬌鳥避楸枰綠陰滿地花光合晝靜時聞落子聲

閱盡穠華到晚春客中吾是最閒身卻愁有酒無錢買長累貧官作主人

湯西厓編修寓庭丁香花下作三首

空庭三株樹手植知何人自我見此花已閱十五春居停幾易主索醉不記巡今來枝逾繁出屋垂繽紛花豈知我老我衰暗傷神稍欣舊交在白頭尙如新

自昔有土墻界庭分背向何年始撤去樹勢乃張王花气下回廊葉陰通步障旁添一堆石小作攀躋狀遂令賞花人髙出萬花上

主人舊善病客子新下第邂逅好花前流連詎失計天公亦解事云日薄虧蔽移牀坐淸陰落蕊時墜髻無酒不我酤拔釵向誰前言戲之耳一笑聨破涕【是日不設飲而余與西厓俱喪偶故及之】

題同年汪東山南浦送行圖時餘下第將歸

踏歌相送感汪倫潭水桃花記此春指防舊年風雪路轉憐我是獨歸人【去冬與東山相遇司吾道中聨騎北上】

偕荊州兄過一莖庵飲香林亭下次韻四首

淺艸曲徑通林深小亭伏春遊太雜沓摧折到花竹居僧典守疎鳥雀不勝逐人間逆旅客憔悴無如僕約伴來何遲悵焉空寓目庶將酒一斗散此愁千斛借問賞殘紅何如對新綠

亭臺𨿽無多托致取澹漠尙書別業攺【舊爲合肥宗伯公所葺】香火付蘭若想當經營初手自種花藥不知幾賓客來此共酬酢前塵墮空虛余景就頽落向人如有訴俯仰憐病鶴

昔與竹垞翁來遊杖頻防花時不暇懶爛醉屢脫幘夕陽到墻西樹影相枕籍我時齒尙壯詩酒越繩尺飲罷興尢狂篇終疵互摘而今坐頽廢好友孰稱益賴有白髮兄依依尙相惜追陪恐無幾出處途已畫

詩社幸見收名塲應見斥魚熊古難兼較若辧黒白細思百年內倐忽駒過隙蟻封看擾擾虫語聽嘖嘖不如兩相忘舉琖酹花魄退之言可廢此日胡足惜

再過西厓同元朗無功文子作

宿雨曉初霽不知春淺深落盡枝上花爲君畱綠陰竹廊靜脈脈葉幌虛沈沈此中有幽致何處來鳴禽無功索題蒹葭書屋圖用東坡寄傲軒韻

長髯作蝟磔短髩未鶖禿如何葭葦塲結此數間屋看君用意殊瀟灑取逺俗浮名一雞肋小挫詎云辱夜枕夢江湖晨餐辭輦轂升沈卜諸內奚待再三凟本非山澤肥遁在上六平生讀書意貪得肯知足傳家十萬籖直以腹笥蓄歸時展圖畫秋水堪釀綠荒灣一色蘆老圃百年木相尋知有處把卷吾已熟

題錢朝采設色花

眼見春歸可柰何一枝花葉自婀娜問他沒骨圖成後破費胭脂得幾多

亷讓寓齋送春分韻得有字

小時逢春愛花栁逐伴年年開笑口年來年去春復春不料侵尋成老醜來如東門遇遊女去若河橋別良友明知邂逅兩無端未免依違悵分手鏡中鬖鬖白髮長【上聲】門外衮衮紅塵走曹生也是不覊徒爲餞春歸召儕偶朱櫻紫筍憶鄕味欲致僧廚無一有失路隨余學放顚得錢賴爾能沽酒有情相對且沈醉萬事蒼茫一回首

與朱悔人京口一別十二年矣今春相見京師讀其遊匡廬武當兩集喜而有作

丁夘橋西蒜山畔江聲怒走風帆戰兩萍一散十二秋流落燕中復相見不怪年光逐飛電不怪靑袍尙貧賤怪君頷下鬑鬑須防漆黥烏經百煉開箱示我兩卷詩元气入筆何淋漓始知巢父有仙骨豈比岑參空好奇吾今老矣百事錯局促人間何處著髯兮肯賦歸去來隨汝名山辦芒屩

同朱悔人劉大山魏禹平錢亮功馮文子方靈臯吳山侖汪武曹諸子飲徐尙書碧山堂花下分韻得曹字

謝公別墅近城濠載酒曽陪飲興豪不料故人還客此猶能折柬致吾曹商量未定將歸燕【時南宮報罷諸子將次第南歸】搖落何堪舊種桃並墮平生知已淚廿年塵土一靑袍同悔人禹平雪坪昆繩文子武曹亮功集黃岡王副相書齋雪坪有詩餘繼和

三十年來培防深堦除手植盡成陰可知今日憐才意卽是當時種樹心天近城南多雨露人從畫裏指山林一春兩度陪公飲自愛婆娑入醉吟

三月晦日李寅谷招同人怡園雅集分韻得登字

帝城逐人事節物有廢興晦日尋李封吾追杜少陵衰賤眾所棄誰如幾可慿惟有貧時交不作炭與冰與君生同嵗稍長以兄稱君弟【令弟若華餘同年友也】卽余弟鄕書昨同徴麗正聊僦居暮景失飛騰君故得名早顏謝何足輘七齡書擘窠前軰久服膺舉塲三十載謂宜鯤化鵬到今困韁鎖屈首似我能相國宛平公憐才異孫六館致一士翕然聲價增由來天下賢難以徽墨繩名園臥榻側興到便許乘花時速朋曹欄檻俯對憑蔥蔥萬井煙髙標見觚稜水光與樹色到眼皆鮮澄遂令塵土胸振步疑飛升欲去屢回顧恍然夢遊曽西鄰張司業【謂寄亭】豪气如陳登夜來致吾徒酒器雜斗升我飲僅小戶當筵醉瞢瞢依稀人影外籬落移疎燈明知病酲余前悔後莫懲且復盡今日此歡恐難仍

方拱樞徐學人招集竹林僧房用昌黎短燈檠歌韻各賦一首

靑天不如歸路長白日不如燈燭光淸談爲洗煩惱毒快比灌頂醍醐涼城西古寺竹林側濃陰正落鄰僧牀我今已是無家客芒鞋一雙輕防防故人也復念窮途招向此間浮大白不辭醉倒花滿前我醉欲借精藍眠醉中得詩尢縱恣夢入仙山吸空翠長安齷齪胡可居直戀知交未能棄

吳西齋農部次前韻見貽結語云有才如此長淪棄再疊韻答之

一年暮景晷綫長一日暮景桑楡光曷不收身及未死打鐘掃地居淸涼【李義山云平居忽忽不樂尅意事佛方願打鐘掃地爲淸涼山行者】人生去住各有志異夢何必非同牀兒童門望歸客已報騎驢橫短防那堪寄食猶淹畱看過銅街栁花白新詩忽來慰眼前平沙艸色荒千眠我坐無才翻自恣貧女何當飾珠翠感君置我盧楊間世與君平方互棄

三疊前韻詶劉若千侍禦

邍父戇父兼三長十年視艸同明光次公淮海特簡出不比請郡來西涼【令弟海觀去冬由編修簡任揚州太守】先生冰銜又繼攺行且毦筆登南牀寄言鳯皇池上客萬事何曽由預防股肱耳目皆帝臣亦欲乘時少建白丈夫不退須當前誰能蠢蠢如蠶眠渥窪之產本奇恣孔雀回頭失金翠眼中衮衮見諸公不礙江湖有淪棄

四疊前韻答錢亮功

野鳬頸短鶴頸長鵂鶹晝暗螢夜光尺蠖自伸龍自蟄火防自熱涼蟬涼狐貍跳梁虱緣袴觸蠻爭國蟻鬭牀紛紛等是逆旅客瑣瑣都無善全防一枰袖手姑置之何暇爲渠分黒白君方髙詠明燈前我亦醉吟冰雪眠兩篇一意取自恣不拾零星路傍翠鐵槍半叚試相當我用何妨時所棄

題梅雪坪小照

才名應不讓都官心在靑松白石間直是相看兩不厭對君兼對敬亭山【梅宣城人故云】

西厓自編修攺授刑垣三首

君本澹蕩人通籍久華密蓬山坐無事十日九移疾吾嘗從之遊仡仡勤著述門無閒造請庭有好風日本分分莫逾讀書初願畢俄聞攺言路諌艸煩史筆官𨿽號拾遺衮職少缺失功名況時至建白非預必珍重千鈞機寜爲鼷防發

臺省初授官半由庶吉士朝廷破成例簡畀出久次同館復同年六人遂居四和鳴自鸞鳯肯作鷹鸇鷙司空城旦書儒者通大意方當覘經術夙抱豈初試

事外易持議引喙多激昻設身處局中惟阿無一長其或好生風沽名事矜張快心挾盛气一往不自量斟酌二者間得失恆相當語黙固有道因時蹈其常先生熟古今玆理固細詳蒭蕘述所見幸恕狂言狂

陳六謙出示漢唐以來諸石刻同張超然林吉人朱北山項霜田家潤木分韻得气字

吾黨陳髯老可畏書法縱橫今米芾平生致此蓋有由嗜古津津飫餘味南遊北宦三十載所至窮探自娯慰尊彛欵識拓商周篆銘詞藏漢魏源流了了溯河漢淸濁離離判涇渭神専志篤物斯聚缾罄囊空窮肯諱問君貪得毋已奢借客旁觀似無謂髯𨿽不畣亦自笑補綴叢殘寜有旣老夫昨獲薛稷書宋搨唐碑傳果毅【余近得果毅都尉李汪墓銘六謙極嘆賞】手橅指畫弗忍釋累爾垂涎發深喟君家墨妙堆古香片紙何堪追髣髴人間散軼知何限架上搜羅嘆猶未不如各守不貪寶但遇金銀粗識气明窗小幾零丁帖斜日空庭紅紫卉童子烹茶客未歸松風正瀉濤聲沸

淮南宋射陵先生及陸太君八十雙壽詩

海上蓬山山外天老人髙並婺星懸鹿車對挽原偕隠鳩杖同扶又十年防袖兒曹雙白髩【謂穉恭孝亷】紫薇家世一靑氊滄桑眼見尋常事我識淮南地是仙

爲楊次也題周兼畫

秋光澹於水秋水澹於人胭脂何處著一防在朱唇誰識淺深意畫時良苦辛

題髙防亭怡怡園

我愛髙家好兄弟才名標格兩爭奇他年離別知不免記取對牀聽雨時

題江陰周氏女郎設色艸花

野花最好是無名纎手親煩防染成吹得蜂腰比人痩東風輕薄可憐生

荊州兄移寓懶眠胡同籬落林亭頗饒幽致畱余過夏歸計未成三章遣興並索西厓西齋共和之

且喜全家住帝都未應回首憶江湖燕辭舊社三年主鴉乳新巢四月雛旁捨幾楹通曲折輕紗一障隔糢糊君看膝上王文度也愛將車入畫圖

位置槎枒犖確間庭除小步得躋攀心如井底無波水雲肖城頭沒骨山三徑未成聊寄迹一枝暫息好乘閒難拋載酒聨吟伴或恐花時費往還

兩株嘉樹賦婆娑老愛流光靜裏過淡入茶煙新月上濃交碁局綠陰多葉聲欹枕瀟瀟雨影搖窗瑟瑟波莫遣詩成傳好事和章祗許共羊何

戲題禹鴻臚八瞽圖次韓慕廬先生原韻

萬竈燒松傾漆斛輕薄紛紛畫不足一翁髙坐稱瞽師七子團團列無目然𨿽無目耳未聾十事傳聞九捧腹牛頭馬脯閙屠肆雌霓【入聲】雄虹爭捲握鼎彜眞贗兩詆娸奩軸成虧互翻覆得之隋掌快呈珠失者周閒嗟喪騄【用樊南集中語】何如混沌初不鑿大璞全眞方是玉可憐多少不盲人白日光中螢燭【出晉書劉頌傳】

題西齋圖二首圖爲王石谷作

何計能寛索米愁一官倉庾也風流畫圖酷愛王摩詰詩味澹如蘇密州【東坡集中西齋詩密州所作西以爲黃州非也】世事飽諳殊少味人生閒處直須偸某丘某水依稀似畱向歸時指釣遊

買書分俸論千卷種樹成陰待十年借問膠西富桑棗何如潁尾長風煙天生才士定多癖君與此圖皆可傳獨有吾詩眞被壓更無一句敵坡仙

苦雨六章

暑雨不當怨旱澇各有時我無螻蟻營趨避將何之屋漏苦見迫一牀亦頻移昏昏醉夢間起坐渾如癡亂蛙彊多事叫跳無停機

蛙黽日以親人迹日以疎他鄕惟兩弟彼此仍索居【徳尹寓米市潤木在椿樹胡同】幹鵲不報晴扣門得家書苦言蠶麥損正值積澇余寜知京洛間我亦幾爲魚誰能褁飯往好友或念余【得家書】

我友鄰巷居隔絕異鄕縣六街發暴漲南北天塹限心知騎驢危不及掛帆便衝泥欲過之邂逅不得間卻歸閉門坐猛雨聲連旦殘燈如濕螢耿耿棲几案燈明諒何益吾老眼已暗【答西厓】

眼昏晝如夜拓窗晴暉重云有時開晨光乍熹微陽烏方洗翅黯黮潛炎威矧乃燕雀曹羽短焉能飛江河如可越與爾將同歸

黃水欲逆行淸淮助流惡司空非一禹出使半臺閣似聞水鄕民泛泛鷗鳬若野人好奇計稍稍試疏瀹中庭地勢窪猥以鄰爲壑下流靡所放鹵莽費開鑿天心吾錯料靜待溝澮涸

皇天乃好雨一月月離畢太白方經天浮雲爲深匿星躔暗中度休咎徴兩失井塌槐殞花墻傾棗垂實待玆晴景換秋序向蕭瑟莫怪野夫詩虫同一律

立秋日喜霽同九恆早過西厓是夕再同九恆西厓飲康飴寓用立秋二字各賦二首

呼羣起我早赴約如請急逢君下直歸竟坐不暇揖檐飛報晴鵲袖出苦雨什日薄風進涼林深气流濕竹尾亦翛然淸如小童立浮生知幾見佳節豈頻集官況尙宜閒旅懷何汲汲蒓鱸殊有味歸去吾猶及【後二日余將出都】去嵗秋大雨湖洪發龍湫尋君湖上莊風燈颭漁舟得官豈不好坐失家山遊居鄰湯給事邸捨相綢繆落魄兩酒徒無端並淹畱汲井濯我足呼酒澆我喉舉頭見秋河大火方西流流光遽如許不醉當何求

自中元前出都舟行無詩八月初三夜渡黃河偶爾得句索同年徐貢瑤和

岸塌河身濶茫茫失舊灘遙天掛新月一棹下奔湍老去才疑盡窮歸興易防詩成聊撥觸堅壁莫旁觀

送女詞二首【九月十三日再入都作】

嫁女事瑣屑老翁非所知母在當汝憐母沒行告誰遙遙三千里閨閣從此離兄嫂送及門慰情多好辭勸之勿令哭我淚反交頥

老來百念空久識身如寄胡爲未能割身外憐幼穉失母父向慈家貧滿余媿長途挈之往旣嫁直如棄皇天勞吾生遣累當以次笑指五嶽期猶需十年事【時無忌尙未聘】

秋杪重至王家營次楊次也壁間韻

十日徵程滯故鄕大河西北又嚴裝千家轉徙畱三戶萬栁榮枯在一霜斷岸無橋頻待渡涸沙有犢尙犂荒驚心八月歸舟路夜下雈苻百里黃

治河謡

六壩塞春水溢六壩開秋水來水深河大官方髙臥【其一】淮之土蒲茭蘆淮之民防獺魚刈蘆作帚魚作飯努力與官髙築堰【其二】一石水五斗泥濁流下灌淸江低不望黃河淸但願倒流直向昆侖西【其三】泗亦刷黃淮亦刷黃淸流一綫河中央【其四】天生吾民水忍之以水治水惟天子命之【其五】

卽目

水落漁翁結网初只貪竭澤肯畱余鸕鷀鸂鶒且羣避勿與此翁爭此魚

霜殺艸

嚴霜能殺艸冬日旋殺霜相殺無已時生理終不傷衰气赴積陰先機兆微陽君看勾萌意松栢同一岡

旅捨落一齒自嘲二首

毀理生時具太剛焉得完平生無大嚼到此亦凋殘舌在柔何益唇亡想更寒長途憐弱女苦口勸加餐【沈石田齒痛詩勸餐皃女不知難】

不爲窺鄰婦何曽玷薦賢春冰消最易病葉墮長先已落誰復顧余存寜久堅自慙輸老馬數齒減衰年

白楊

白楊生古墓墓古鴉亦老當風叫空巢敗葉棲眾艸方當托髙防豈意守枯槁嗟彼種樹人悟機乃不蚤

徳州道上詠霧淞花

霧隠孤城去轉遙曉程十里愛瓊瑤冰聲防防初疑葉雪片離離盡綴條纎指亂垂下柱折釵爭墮舞時腰最憐頃刻同開謝只費三竿日便消

景州董子祠

西風殘照廣川城董相祠邊感慨生官秩稍增秦博士文章獨辟漢西京醇儒豈以科名重濁世無如經術輕卻笑武皇親制防牧羊牧豕盡公卿

大風商家林待渡

波濤動我前朔野何汪洋行行忽迷路欲渡川無梁老馬徘徊鳴北風寒且僵輕冰拆沮洳澹日沈輝光平生湖海遊汗漫殊未央禦窮不有命試以一葦杭隔河見人家煙火靄漁莊苦辛脫彼岸樂逾還故鄕問途倉卒間夷險豈有常明朝難逆料聊復索酒嘗

奉題阮亭先生倚杖圖

誰與先生貌一丘柴門以外卽滄洲殘霞紅上鯉魚尾逺水碧於雄鴨頭風定垂垂綠楊影雨餘咽咽涼蟬秋幾時眞褁幅巾去容我來隨杖履遊

除夕過西厓齋西厓與悔人赤抒方分韻賦詩餘以事先行續和一首

老來驚節序除夕倍相關官舍靜無事旅人猶未閒鏡中無黒枕上有靑山頗怪京華道一年三往還【予今年正月入都七月南歸十月再至】

敬業堂詩集卷二十七

欽定四庫全書

敬業堂詩集卷二十八

翰林院編修查愼行撰

偸存集【起辛巳正月至四月】

辛巳四月舟過吳門遇盜出都以後詩約五十餘首胠篋以去無一存者閒中記憶偶得十數章題曰偸存集

題費而奇畫水仙月季花

水邊林下各幽姿春在梅花未吐時誰替天公管正月一梢初防淡胭脂

題家聲山所藏趙子車修竹吾廬圖次卷中陳眉公舊韻

猶記年時載酒尋故廬煙雨別來深誰云阮巷分南北宛是吾家舊竹林

正月四日集朱悔人寓齋用郎左司鶯歸漢宮柳花隠杜陵煙爲韻分得歸字時余將出都

遊子不得意春風減容輝家家朱門開孤云欲誰依【以上四句俱集前人詩】無酒肯沽我累君典春衣我行興已闌君住願亦違千薪壓白首刺天看羣飛苦竹嵗不實鳯兮宜忍饑素絲𨿽雲長莫借鄰人機獨持耿耿意遲暮將安歸昔別逾十年後會那可幾交情重末路毋使音書稀

上元夜白溝旅店遇王文子編修

獨客歸裝薄新年酒價增平沙千里月冷市幾家燈邂逅歡何極麄狂老尙能被君嗤好事題壁記吾曽【今宵明月入窗早去日小鬟如我長餘五年前過此題壁詩也】

趙北口喜晴

渙渙冰初釋蔥蔥樹向榮水浮雄縣動沙過鄚州輕客飯魚蝦气村塲鼓笛聲鄕心兼節物屈指急歸程

景州城外

遙遙廣川城望望十里墖連日北風多春冰開復合

有以小車載鸕鷀者戲作

鸕鷀本在舟忽作乘軒鶴大似水鄕人騎驢客京洛

出山

穆陵春意動農事正相催屈曲山程盡微茫野色來牛羊乘麥短鵝鴨喜池開消息逢人問淮南正早梅

河濱墳

河濱卿相墳窀穸今幾世雨中兩翁仲對我若流涕前年水沒腰去年水浮髻淪胥眼中見已作駸駸勢我笑謂石人汝憂亦良細淮揚百萬家十室九沈瘞可憐桓司馬欲以堅保脆石槨三年成寜非速朽計

二月六日舟泊白田喬無功介夫兄弟招同王方若飲縱棹園梅花下用東坡雨中看牡丹韻各賦三首

我來大河北靑艸四野無淮岸初逢春滿園蓓蕾珠雨气入冰骨煙光潤苔膚池南有疎影竹杖行更扶繞屋幾【平聲】百本出墻忽一枝一枝未全開餘寒尙相持人情向花葉幽討及此時何當爛漫辰共賞桃杏姿不到逾十年竹樹森然起主人漸頭白況乃吾與子【謂方若】對酒苦告歸斯言誠可鄙臨行還被肘勸我嗅花蕊

虎丘買艸花

買笑談何易傾直爲花憐渠兼客土伴我似浮家種向吳兒乞歸從野老誇瓦盆茅屋防母乃太奢華出都時屬禹司賓之鼎作初白庵圖取東坡身行萬里半天下僧臥一庵初白頭詩意也余自已未出遊計道裏所經視先生奚啻十倍今白髮且滿頭矣所居園池之東有閒地數畝擬結茅其上而資斧適乏不潰於成輒題數語以堅初志覽者勿笑道旁之築也

平生好遊不知止二十三年十萬里鴉飛不到【滇中山名】雁飛回中有勞人雙屐齒而今老矣合歸田又指茫茫兜率天妄想難酬成佛願把茅聊縛定僧禪

蔣樹存招集繡谷交翠堂分得江咸二韻

初來客欲迷桃隖久住君堪比石淙繡谷好風鶯歷歷綠陰微雨燕雙雙一軍騷雅尊前壘四壁溪山畫裏窗芝艸坊名吾久識不緣入座始心降

山堂昨日枉華緘【前一日令叔楊孫書來畱行】且緩歸程半日帆開徑自來原屬蔣入林從此又交咸來如獨雁貪隨侶飲似長鯨笑立監記取逃觴多謬誤淋漓酒汁在靑衫

張日容匠門書屋落成索題句

五架三間八九楹重來已聽讀書聲開池疊石經營始鬼運神輸指顧成杜甫堂新非背郭陸云屋老只依兄一庵未遂誅茅計大笑吾才不及卿【余欲結初白庵至今未成】繙經集【起辛巳五月終壬午九月】

妄念稍萌遂成障礙自我致冦於彼何尢從此洗心皈釋典未必非天之全我晚境也戒之哉陳補思聞余歸自吳中以詩見嘲次答二首

忽傳尺素到鰥魚對客開緘一笑余道力未全宜有此天花已散試何如綠林豈易求知已【來詩云故知豪客今逾俗豈是詩名涉弗如】白髮原應早結廬若問窮歸何事業尙逃小刼剰殘書

老去眞同半靣魚【見會稽志】從教比目笑王余【左思云雙則比目片則王余】長須赤腳差相稱法喜維摩總一如子敬偸存無故物伯淮歸去有精廬繞籬添種平安竹又費東園問訊書

讀楞嚴經二首

水土定浮沈大輪轉風火肧胎互融結大患緣有我螘行欲右旋柰此磨盤左執持去成見所寓胡不可塵根遞纒繞畢竟同生異如結旣綰成是一要非二一成仰方便六解當以次觀性證三空解脫亦如是

六月二十夜

幽室忽已夕有聲作雷鳴胡爲乎來哉熠燿方宵行衰年耿無寐夜气延虛明林靜風不交天空月徐生聲光同一寂夢覺胥忘情

徳尹止一子初生時余名之曰阿願六嵗而殤三詩哭之

初生與發無窮願到此翻成有漏因汝伯爲誰開望眼乃翁渾似哭成人誤投珠掌償前債妄冀金環認後身四十九年羇旅恨【東坡哭干兒詩云吾年四十九羇旅失幼子徳尹今年五十矣】喚回殘夢倍傷神

爺歸端爲汝求師【徳尹今春請假將挈家北上】已是秋來上學期每爲杜家誇驥子忽驚白老失兒愛河縱涸須千刼苦海難量爲一慈得似旁人彊相勸不禁老淚亦交垂吾生早受多男累得子中年未算遲一慟竟成千古痛十年重續四殤詩【十年前連喪諸侄余曽有四殤詩】孩提長養原非易老大生存祗自悲借取劉郎詩作防一枝吹折又生枝

六月廿三夜大雨

風如車輪東北馳雨如車軸西南垂蛟龍尾焦海水立虎豹股栗山林移二更小刼須防過不礙先生髙枕臥一林竹影過墻東殘月如新剛半破

立秋日馬寒中素村見過

好友兼秋到新涼似病餘數莖添白髮一夢過紅蕖自笑貧逾甚翻憐迹未疎盤餐論後約手自種園蔬

雨後獨行池上

誅茅斬竹杳無期廢圃頻來爲此池我與鷺鷥同照影白頭相對立多時

陳允文見過用余與補思唱和韻作詩相投次答二首

剝啄聲中住木魚淸風來值午茶余客嘲賓戲聊相答失馬亡弓只自如【亡弓豈須求失馬不必涕秦少遊東城被盜詩中句也】梧葉打醒庵主夢槐花踏過野人廬畱君小作須防住省得敲門再寄書

去意難回縱壑魚獨畱詩味付吟余舟防契劍癡何益麈尾拈花笑弗如尙恐波瀾生古井肯容荊棘長神廬口頭截斷君休問看取新抄貝葉書

窗前荼防秋後復發花

自從三月春歸後引蔓抽條漸出墻但愛秋來有花看不知中已閱炎涼

促織

艸樹荒庭合何來絡緯啼夜長時斷續風引忽東西故傍殘燈急俄催片月低空機委墻角感物悼亡妻

徳尹自妙果山避暑歸五疊魚字韻

十日齋廚聽粥魚歸來又續黒甜余誰無痼疾難相笑各有風流兩不如禮斗便應朝絳闕尋僧何必到匡廬從今分辦晨昏課我讀楞嚴爾道書【余方畱心內典而弟舉家持斗齋故云云】

病枕口占

小雨已過風颼飅老人臥病亦在樓長天又推月東出大火欲掣河西流秋聲蕭蕭遽如許元气浩浩當誰收大千起滅了無際靜視此身同一漚

卽事二首

俗吏讐詩客文書惱病夫吾方入蓬藋爾自養雈苻憎主非羣盜藏姦豈具區世情多叵測卽事一長吁萬古一碁局言平最不平獺窺魚穴靜鳩伺鵲巢成物性論彊弱天機近鬭爭伹教風作質有觸自忘情【出楞嚴經】

病後過竹垞先生齋

偶因風雨宿君家勌枕無眠到曉鴉起向曝書亭上坐一池荷葉兩三花

東湖舟夜

夜好偏無月天空頓覺秋風兼雙鷺起水帶一螢流樹气船船露燈光寺寺樓十年曽載酒落魄笑重遊

喜竹垞先生至

荒村積雨餘秋水方沒埭蛩然足音至啟戶蓬蒿礙三徑懶未除一牀涼可對先生本師事折節到儕輩我貧家少書倒篋肯見貸防求不嫌凟過我仍捆載茅齋月露淸气壓酒盞內髙談如赴敵薄病逡巡退

同竹垞徳尹過馬寒中山居

馬氏好兄弟卜居傍層崖靑山滿墻頭羅列如髻釵杖藜約朱老興到相與偕不辭步屧逺及此秋光佳欵我非俗情赴君有奇懷筮易得酒食遂以衎名齋【寒中書屋名衎齋】旣飽還讀書桐陰落空堦人生貴稱意作計殊未乖

同遊菩提寺

路轉稻花村山田間腴確肩輿入古寺墻宇半圮剝林髙樵斧稀時有一鳥啄居僧不耐靜辛苦事詩學世界無寂喧心源異淸濁叩余笑不答待彼迷自覺何處一聲鐘殘陽在樓角

補思再疊魚字韻見寄經秋乃到再次答二首

眞成一往侶禽魚結習都消洗硯余雅謔從人嘲孝本繆恭無令重相如雪霜頭髩秋欹防桃李心花夜照廬好是兩鰥同嬾病半年初答暢當書

投我三章比梵魚初機未契且畱余法門猛叩無方便疑网重開有譬如萬劫黒風回客夢一輪白月到吾廬此中何句堪酬對翻怕匆匆索報書

立冬日小飲

枕囊秋夜長檐齒冬日短人生如病瘧寒暑遞流轉黃葉墜空庭疾於丸下阪鏡中好顏色去我不少緩百念委昨非一閒就今嬾牀頭酒新熟吾量殊易滿小飲卽頽然西窗有餘暖

吳船花燭詞爲談未庵賦十首

蘇臺人說是瑤臺銀燭光中寶扇開便把重陽當七夕分明昨夜渡河來【佳期在重九前一日】

小住吳門又幾旬蓬萊淸淺話前塵多慿一念回仙意憐取當前背癢人

自從踏皷罷朝天辜負香衾四五年萬頃煙波誰管領只消一隻五湖船

紅槎碧落記程程博望歸來別有情【時未庵初自河工歸】畢竟有星難替月鏡奩秋讓一輪明

兩槳如輪夾畫艭水沈風細不開窻鴛鴦湖外鴛鴦鳥排到前溪盡作雙

灑墨含毫色色工玉臺唱和有人同風流白石眞堪笑但解吹簫伴小紅

取次園林放櫂宜兩頭管不教隨費他幾管生花筆曉畫蛾眉夜和詩

不用攜家傍斗邊頻伽好語自能傳齊眉新注長生籍知是蓬萊最小仙

曽趨粉署殿東廂雞舌猶餘舊賜香好唱新翻新樂府賀新涼是賀新郎

消磨綺語已多年色界重生兜率天借取薫衣香一瓣懴余成佛爾成仙

題永福寺詩僧得川詩卷

蜜殊不作參寥沒湖上詩僧久寂寥頗訝名山虛法器忽傳逸韻繼江潮招呼猿鶴隨孤磬收拾煙霞貯一瓢倘許往來成二老借餘閒地結團焦

得川疊前韻從余問詩法戲答之

唐音宋何須問大抵詩情在寂寥細比老蠶初引緒健如彊弩突回潮閒來謹鑪中火眾裏心防水靣瓢不遇知音彈不得吾琴經防尾全焦

次韻題施翼聖東荒田舍圖

宛轉溪橋有徑通竹梧新長屋邊叢市聲只在牛羊外吹散薲洲一風

壬戌秋自黔中歸張逺子遊爲作槐陰抱膝圖辛巳冬至夜偶一展閱感嘆之餘自作二絕句附諸君題詠後

夢中惝怳豈無夢身外依稀別有身道是故吾吾不識那將顏狀問他人

二十年來共唱酬詩名曽向卷中收故交大半已黃土剰爾人間作白頭

題朱楫師所藏顧咸三畫羅浮五色蝶二首

山中木葉尋常化野老籬邊作伴遊驚見畫圖新樣好夜來髙枕夢羅浮

問渠多有幾銖輕栩栩能傳紙上聲好笑虎頭癡獨絕欲將蛺蝶占時名

徳尹久畱杭州有卜居西溪之意歸來以詩索和次韻二首

野外橋邊水竹村不曽移徑攺籬門一冬雪少疎梅綻百里人歸喜鵲喧耕織終當課奴婢田園豈易委兒孫卜居河渚原先志重與殘年對榻論

三間老屋住東頭怪底仍如不系舟伹使年丰還俗儉何妨弟勸且兄酬窮奢志願求偕隠勇退風期望急流待得手栽棃棗熟他時相對且忘憂

寒中次前韻見寄再答二首

煙火依依十里村也如對宇望衡門桑楡暖差宜晚雞犬聲凡亦覺喧萬事爲農長沒世一經失計又傳孫空花眼界原無定此境須從靜者論

門開甘露此峯頭夜半誰能負壑舟忍鎧力持俄破戒箭鋒機鈍已難酬鴻蒙世界憐搏土香象江湖要絕流肯與維摩同丈室本來無疾更何憂【寒中久不作詩忽爲余兄弟觸發次章訊余從事內典故仍用禪語爲答】

馬素村疊魚字韻見寄八疊前韻

拙於鳩更懶於魚百念俱灰白髮余已覺浮名原假設未知禪味究何如隙窺野馬紛無主粉蝕牛累有廬炳燭光陰君錯料只圖遮眼不看書

再疊卜居韻答素村二首

我愛郎家半日村碧池一眼正當門魚龍得气時方蟄鵝鴨如雲凍不喧三徑居鄰惟二仲兩家婚媾到諸孫棧羊篩酒何年事五嶽遊須次第論

造化茫茫命壓頭諾星何處證般舟一身有母尢應惜四大無恩可要酬叔寶神情非俗士孝章才气本名流村塲酒賤須勤置相勸休爲織室憂【來詩有不自釋者故以此廣之】

十二月十六日雪同徳尹作

野濶朝煙未起廚一行老樹帶鴉枯海天勢合山加峭水墨痕消畫亦無醉指松筠誇我健戲搏獅象駭兒愚何當便作堅牢玉長與先生暎白須

嵗杪有感三疊卜居韻示徳尹二首

西枝覓地豈無村栗裏歸來尙有門巢鵲占風聊自穏山蜂割蜜爲誰喧賣薪分老朱翁子負土深慙祭弟孫此意旁人應不諒家貧何事敢輕論

一回相對一回頭往事眞難記刻舟勘破官情成汝懶放低詩格待余酬暖慿鑪火回陽气靜送冰溪過洑流白髮蒼顏還自笑年來方欲治幽憂

十疊前韻答寒中二首

勿將磊落笑虫魚冰雪崢嶸又嵗余彈罷孤聲寂若鑷殘衰髩影皤如小槽酒滴鄰姬甕古篆香消佛子廬漸覺心平無怪事不勞咄咄向空書

曽思大海掣鯨魚牙後誰甘拾唾餘蕭索輪囷吾若此飛揚跋扈爾何如孤燈吐焰虹搜壁萬木無聲雪壓廬最後兩篇尢奪气免冠應謝不中書

早春謁座主淸溪徐公席上賦呈【以下壬午】

開徧梅花薄雪餘春來重擬舁籃輿十年風月吟難盡【師自甲戌春歸林下將十年矣】百里溪山畫不如慧業種將成佛後精神彊似掛冠初一莊荒後無他宅天防先生萬卷書【南陔艸堂去冬被火故云】

不到西湖四年矣壬午春分前三日與鄭春薦同遊感賦

多年不赴故人期湖上風光異往時紅杏橋欄遊冶騎綠楊亭檻

禦書碑劉郎前度花誰主杜牧三生髩已絲口業粗償殘債盡尙煩君記櫂歌詞【已夘二月曽作西湖棹歌詞十二首已失其槁春薦頗猶記憶也】

贈楊逺卿年伯二首

麈尾犀株借美談直從公府指潭潭將軍大樹移關右太守名花載日南長見

恩光畱卓午最宜風景是春三多緣難穏東山臥五馬行看益兩驂

茱茰灣口蜀岡南勝事年來一倍添九曲晴波春縱棹二分明月夜鉤門前棨防連昆友膝下才名起孝廉【謂同年曉先】漫說黃金曽鑄印世家原自重牙籖

立夏日同年顧書宣招陪座主徐公泛舟紅橋歸憩天寜精舍看牡丹座主有詩恭次原韻

蒙蒙栁絮風淡淡櫻桃雨孤城迆邐盡一水沿洄渡此都洵繁華裏俗鄙淳素橋回彩鷁轉石亞朱欄互何期寂莫遊復此陪杖屨時來感節物境往餘詩句不到今九年【甲戌初夏隨公南歸曽過此】依稀記前路家家好亭館恨不畱春住有如別故人臨去屢回顧勿嗟春向晚千載猶晨暮獨喜松栢姿恍然仙者遇【先生近於仙術有得】英舊同社雲散星布濩興發偶重來神淸獨如故濤江不能限塵土詎能污佳景際淸和名花賞修嫮將車弟子職繞膝孫曽趣【時任可父子俱隨侍】叩道發羣防會心歸一悟哂劉借糟粕卑庾工詞賦白日爲公長蒼顏爲公駐願從千日醉媿托十年樹

兒建新任束鹿縣令將挈諸孫赴署先寄詩二首

得邑滹沱上孤城深晉間初聞猶恐誤相慰始開顏汝性差宜僻吾來亦愛閒畿南風土好不礙少溪山隠徳凡三世微名爾幸成家聲關不細民社寄非輕亷豈沽名具卑宜近物情譬如行萬里安穏視初程

中元後三日渡河題王家營旅壁

潦退河壖與岸平舊題詩壁半欹傾北莫笑今年蚤頭白羞偕計吏行

舟過寶應喬無功以家釀見餉今日旅捨悶坐聞楊次也在淸江浦欲邀與共飲而爲風雨所阻

故人貽我喬家白欲喚楊郎共醉眠生被大河橫截斷雨昏風惡渡無船

客捨喜晴

茅舍欣初霽徵途悶久淹河聲秋易壯日气午仍炎異俗全家駭空囊十口嫌兒孫頻問事繞膝挽吟髯

觀旡忌興祖騎驢戲作短歌

兒童生長便舟居眼中不辧騾與驢牽來信口以馬呼上下左右須人扶一日駊騀防不虞兩日妥帖稍自如三日脫轡膽气麄趫捷意將誇老夫老夫年當三十餘從軍逺走西南隅露靑竹鞭生馬駒徑渡鳥道如莊衢豈知今來衰病俱髀肉消盡臀無膚前瞻後顧悔識塗曷不歸去勤耕鉏看牛防犢雞哺雛平生不識馬新息據鞍矍鑠何其愚

重興集題壁

昨去因逃水今來未算家巢林無定燕啄地有饑鴉風折靑蒲葉籬髙紫莧花涔蹄如可活猶聚兩三蛙

防峿田家

雷鳴田種占城稻【田無水利者爲雷鳴田見欒城集占城旱稻不資水而生見宋史】不信人間有水荒見說今年猶苦潦可憐井底是淮揚

秋山曉行

忽從山麓上山椒忽轉山腰路一條露艸燈明雞喔喔風林月黒馬蕭蕭行人曉起偏多伴古渡秋來未有橋正是新涼好天气喜逢霽色又連朝

汶河大石橋六月爲大水所壊亂流鞭馬而渡

怒水沖橋斷崩沙壅石平亂流風勢急到岸馬蹄輕直怕秋多雨偏宜晚放晴路難頻卻顧盡室嘆長徵

晚至堵莊

淺艸依頑石累累似伏羱羣兒癭俗久客解方言犢放斜陽岸鴉盤早獲村趂墟人散盡冷落近黃昏

磨驢行

山家養驢供磨麥石縫隨身落輕雪前遮兩目後被鞭步步團團踏陳迹【用東坡詩中語】君不見雕鞍玉勒紫金覊暮越朝燕掣電馳八百里牛千里駿等爲人役莫相疑旅壁見錢亮功徐學人唱和詩戲次其韻

年來漸喜識生涯讀罷楞嚴讀法華共道子綦初喪偶豈知靈運久忘家行依古佛賢千刼笑閱人情鬼一車寄謝杏林雙燕子維摩別自有天花

防陰縣南十五里早飯豆花棚下

荒溪曲折凡三渡艸屋欹斜只半間不負一餐畱客坐豆花棚下看防山

黃河厓大水斷路由董樹口晚投苦水鋪

黃河故道久揚塵驚見狂瀾限鬲津已是泥塗又陰雨載濡馬首況車輪野航待渡如須友村落初經屢問人可但平原成畏路此來何處不逡巡

初入束鹿境

衡水橋邊路西來小邑偏人家多瓦屋沙陸少閒田露白收棉後秋紅支棗天鄰封紛水旱容易得丰年八月十五日鹿城對月偶閱欒城集有中秋次韻子瞻夜字韻二詩卽次其韻一示兒建一寄徳尹潤木信庵諸弟

陸川城中連日雨艸橋霽色宜今夜滹沱南徙故道存疑有蛟龍伏潭下【城南艸橋之下瀦水成潭相傳爲滹沱故道】水靣團團月東吐城頭灩灩河西瀉空庭置酒荇藻間古柏髙槐互相亞廿年塵坌今已此夕淸涼天所借吏曹初散不聞呼好客能來何用謝人言僻縣少公事我愛閒居似村捨不教僮僕課雞豚聊與兒孫給棃蔗一杯對飲要無愧九折驅車終可怕平生慣被醉尉嗔但恨未逢劉四罵

曽聞海賈海上言萬里陰晴同此夜可憐南北各相望片月東升日西下少年狂飲不論命欲捲黃河向身瀉今來滿盞輒不勝甘讓人豪退居亞感時紀物行自嘆裘敝囊空復誰借忽見關楡葉互凋懸知庭桂花應謝淸光過眼如流汞故國回頭眞傳捨豈無白酒配黃雞苦憶紅菱兼紫蔗壯年離別初不覺此日覊遲老尢怕何當歸作玩世翁肯以文章供怒罵

習射吟

朔野秋早寒枯楊北風橫朝來見獵喜欲試角弓硬分棚無舊侶努力行復更稍辧良窳材粗諳燥濕性兒童視遊戲君子覘徳行嚆矢壯先聲雕翎鼓後勁持盈詎非力入彀終有命一勝何足矜相形乃知病從禽遇多詭反已鵠必正技小道亦存年衰心少競聊爲習射吟庶比良友諍

重陽日一畝園登髙同徳尹作

一笑相從亦偶然勞生誰料再遊燕黃花濁酒憐佳節老樹空庭感昔年對榻翻牽連夜夢登髙獨欠故山緣只應鴻雁如兄弟不忍分飛便各天

敬業堂詩集卷二十八

欽定四庫全書

敬業堂詩集卷二十九

翰林院編修查愼行撰

赴召集【起壬午十月終癸未五月】

赴召紀

恩詩【並序】

欽惟我

皇上聖徳神功逺邁千古薄海內外含生戴性之倫無一民不被仁恩無一物不沾麗澤巍巍蕩蕩謳頌難名屬者黃河底績

鑾輅南巡警蹕無聞輕減從貿載不遷夫市肆畊犂不輟乎農郊回陽春於靑霜白雪之辰駐宿衛於蔀屋茅檐之下無非勤求郅理念切民依【臣】東海鯫生偶客畿輔竊聞

駕涖徳州方與田夫野老抃舞歡欣共效升平之頌乃

今十月十七日直巡撫李光地傳

防召【臣】趨赴行在【臣】卽於【臣】子克建束鹿縣署中星馳就道匐伏宮門伏念【臣】齠齡失學壯嵗居貧年逾四十始舉於鄕三上禮闈未成一第自惟賦命蹇鈍寸進無階幸逢

堯舜之君自甘畝之樂不知微賤姓名何由上達聞命之下慙恧徊徨罔知所措敬賦紀

恩詩二章恭呈

禦覽可勝惶悚之至

聖謨平土奏安瀾

詔舉時巡萬國歡防鼓無聲傳過輦場功初畢鳴鑾恩波先沛三春雨瑞雪都忘十月寒微賤不知天上事謳歌遙向彩雲端

睿藻紛繽布九垓麗天云漢並昭回【是日頒賜山東大小臣僚禦書數十幅】觀光豈獨臣鄰喜就日爭隨父老來作息自安歌帝力旁求何幸及凡材只應

聖主同元化雨露沾濡到艸萊

二十日

召赴行宮

欽賜禦書程子視箴一幅恭紀十六韻

警蹕除黃道周廬列紫垣勤民同舜禹邁徳嫓羲軒戶戶安淳俗人人覲

至尊萬幾多暇豫八法自騰鶱龍鳯爭跳蕩虹霓互吐吞祥光昭法象健體恊乾元揮霍風雲勢涵濡雨露痕堯文紛煥采宓畫久窮源徧渥奎章賜仍傳

詔防溫頒來皆琬琰捧出盡瑤琨下逮慙孤梗殊榮荷九閽瞻天初見日學古莫窺藩箴守儒家說書驚禦筆援只承𨿽往訓敬凜卽

王言拜舞隨寮宷珍藏示子孫傳家何以報世世頌君恩

二十八日

召試南書房【自此奉防毎日入直】

屢下南宮第俄聞祕閣開一經𨿽舊習六論本非材【宋時祕閣試六論】不敢他途進終慙

特召來平生無夢想今日到蓬萊

與揆愷功學士同試南書房感舊成句

天上靑雲客人間白雪翁交新

雙闕下話舊十年中詩讓揮毫速文慙起艸工【宋時祕閣試論至蘇子瞻始起艸】薦賢名偶玷慙愧躡追風【是日召試十二人欽定愷功第一餘第二】

南書房敬觀

宸翰恭紀【有序】

康熈四十一年十一月初八日

上禦乾淸宮發

禦書一千四百二十七幅命大學士【臣】張玉書吏部尙書【臣】陳廷敬工部尙書【臣】王鴻緒副都禦史【臣】勵杜訥右諭徳【臣】查升展閱分類以備

頒賜【臣】愼行亦得隨諸臣後仰瞻

天日之光洵有生之奇遇人世所罕覯者也欽惟我皇上天亶聖姿日新盛徳法干行之健殫

聖學之勤業功純光華炳燿深宮無逸遊藝入神自眞書以及行艸由小楷以至擘窠或臨仿諸家或親書

聖制有美畢萃無體不兼此𨿽古來專工八法終身矻矻自名一家未有如是之多而且精者而【臣】於拜觀

宸翰之下仰見我

皇上神功聖徳冠絕千古者更有蠡測焉伏讀

禦制北徵凱旋諸詩廟謨獨斷勝算萬全首惡伏辜余寛祝网辟版圖未辟之地臣史防未臣之邦我

皇上宏猷偉略冠絕千古者其一也伏讀

禦制巡視河工省方問俗諸詩奠九有以敉寜恐匹夫

之不獲萬姓已共安於耕鑿

一人恆自處於先勞遂致湖海安流黃淮底績我皇上仁民阜物冠絕千古者又其一也伏覩

禦書大學聖經一章旁至往喆先賢格言銘序抉其精微摘其奧義采諸儒之懿訓成昭代之典謨獨於程朱二子則不書其名我

皇上崇儒重道冠絕千古者又其一也伏覩

禦書於晉魏六朝以逮唐宋元明諸臣名迹無不手橅心賞要皆棄所短而取所長集古今之大成爲帝書之第一而紙尾必署云臨某某書我

皇上聖不自聖冠絕千古者又其一也【臣】一介微賤遭逢盛事千載一時舞蹈謳吟自不能已譬諸秋虫春鳥生覆載之內亦知鳴天地之恩恭賦七言絕句十二章以紀榮遇謹拜手稽首以獻

玉檢初開五色煙淋漓元气滿中天

宵衣旰食無多暇更灑云藍十萬牋

咫尺丹霞映玉淸觚稜日射八窗明忽聞風雨來天半知是

君王落筆聲

一畫眞成萬世師捧來千幅更神奇銀河直與

宸居接無數蛟龍起墨池

金薤銀鉤結搆新爭看入聖又超神卽論藻采輝煌色萬古羣推第一人

璧合珠連琰琬垂蠡應難測管難窺欲知伐叛安民略看取親書

禦制詩

逺自鐘王溯褚虞百家一一手臨橅兼長迥出專家上要令諸臣奉楷模

霞蔚云蒸露未幹盡收造化入毫端萬鈞腕力皆天授欲補虞戈一筆難

良工巧匠日礲磨

淵鑑新鐫勝永和不似當年淳化閣帝王法帖本無多朝退香煙防

紫宸禦牀緗帙展佳辰綠云新斲松花硯特撤文房賜老臣

書訣原從主敬來數行

禦札日星開可知筆正由心正入直多聆

聖訓回

鳯翥鸞翔勢莫攀

皇恩次第及千官

九重日月無私照有目皆容仰面看

禁庭才到便沾榮深愧無才答

聖明彊作蕪詞比謡諺

堯文巍煥本難名

冬雪十二韻

朔連三白同云匝萬家縱橫迷地軸灝汗極天涯樓閣髙逾見櫳薄易遮漸從疎處密忽向整時斜老栁飛揚絮枯梅頃刻花气沈千里雁寒噤幾村鴉暗掃遺蝗種潛滋宿麥芽逢年先應瑞是玉必無瑕積厚光搖海平鋪勢展沙嵗功資醖釀春事踵繁華灞上吟情逺山陰客棹賖意中余好景畱作畫圖誇

爲泗州李蒼存題秋獲圖二首

築屋不羨蕭貫之種松莫學杜子師西風吹熟半黃稻又是牛健鴉嬌時

淮南第一山邊住【泗州南山米芾以爲淮山第一山】渦口十年長苦饑家書昨日報秋獲勸爾有田胡不歸

奉題大司冦新城公荷耡圖

君臣際會唐與虞文章政事誰不如東家司冦魯大儒品望獨與經術俱晝日三接寵賚殊城南甲第輝禦書帯經堂顏公手摹復以繪畫煩鴻臚【禹之鼎】眼前浩蕩生江湖歸夢曉落扶桑隅齊州九防靑糢糊萬木陰陰猿鳥呼春山欲雨雲作膚風帆亂走隨鷗鳬村深岸轉帶渚蒲綠楊如煙際平蕪中有一翁行荷耡我公豈是山澤神仙標格蒼眉須朝衫野服兩弗拘良田二頃宅一區人生此境何可無虞廷當時少此圖盛事缺載臯陶謨

蠶尾山圖再爲新城先生賦三首

依然小泊洞庭旁公自扁舟興不忘試向東山看月出繞身三十里湖光

勿論石室與金庭畫裏回源別有亭七十二峯遮不斷遙添蠶尾一痕靑【曽見趙松雪防華秋色圖蠶尾一峯靑出羣山之外】

千秋防籍記東平天寶詩人舊有名從此人間長見畫故鄕山水屬先生

送楊旣明倅廬州兼寄張建陽太守

薊北冰霜動早梅淮南驛騎已先催春帆路轉藏舟浦堠館花迎教弩臺名郡風流輸半刺世家子弟羨多才桑枝麥穗君遊政何術能資佐理來

擬玉泉山大閱二十韻

地辟丹稜沜天開裂帛湖連岡環北極列曜拱中區鞮譯銷氛气風雲蓄

睿謨不忘神武略獨握帝王符吉日將差馬先期已祭防桓桓齊步伐肅肅選車徒野曠金鉦轉沙平玉帳鋪一人躬靺鞈九校勇馳驅鵝鸛知兵法龍蛇入陣圖雪光明組練寒律勁雕弧憶昨三犂

親徵萬里逾行間走英衛麾下拔孫吳撻伐聲靈在韜鈐將相俱詩人虎拜士气動山呼振旅時方暇回鑾日未晡殊威宣逖土同軌坦經塗典禮因時舉欃槍掃迹無武功𨿽再纉文徳久覃敷用逷昭無外周防戒不虞煌煌太平業磐石鞏

皇都

盆中二詠吳元朗齋分賦

一尺簩種低抽碧玉簮近人差免俗待汝幾成林不少交加翠終輸瑣碎金若爲鞭橫逸移向小庭陰【細竹】不隨千樹暗【東坡梅花詩江頭千樹春欲暗】只似一枝斜愛入詩人閣難忘處士家帶苔移客土傍火發唐花就我生春色依依感嵗華【早梅】

賦得嵗寒堅後凋【十二月十五日禦試入直詞臣奉防同作不用應制體】

物性終難攺天行嵗有常平時滋雨露晚節煉冰霜鶴骨淸添勁龍鱗老變剛鬱蔥生意在寒律總春陽集汪東川祭酒齋賦得風潮泊島濱卽次祭酒原韻

渺渺停徵櫂茫茫失逺汀云隨風腳黒天偪浪頭靑礐石驚難定彯沙駭未經直疑蜃气化孤島似浮萍

奉和

聖制詠雁恭次原韻【立春後一日】

不戀江湖濶仍爲北向鴻羽毛知自愛一一待春風

恭和

禦制爲考試嘆原韻【十二月二十三日考試各省學臣奉防同作】

聖主嚴科詔【禦制詩爲科塲作】深期積習更憐才程玉律警俗發鐘聲旣往應知悔將來勿任情欽哉奉

明命勉矣立修名

早春喜雪【二十六日應皇太子令】

同云回合曙光中恰喜占年兆嵗丰三白連緜餞殘臘六花翔舞向東風暎空有色髙逾見到地無痕暖漸融好借渡江梅栁意亟裁詩句報春工

彤庭雪霽【二十七日應皇太子令】

曈曈霽色啟黃扉瑞靄遙生旭日暉白玉堦墀增皎潔丹霄臺殿倍光輝融成雨露滋仙境化作陽和滿帝畿共喜太平眞有象宮梅苑栁漸芳菲

雪後與楊耑木編修步入後左門

淨洗東華十丈塵曉來聨袂向

楓宸誰憐舊日聞雞伴又作殘年踏鼓人

除夕前一日晚出東華門口占示錢亮功

未許騎官馬誰能借蹇驢人憐三黜後自嘆二毛初曉入蛩兼駏昏歸步當車崢嶸冰雪裏艸艸嵗將除京師與徳尹守嵗用少陵飛騰暮景斜句爲韻各賦古詩五首

勞薪無停輪弱羽宜退飛與子各衰晚初心尙依依川流日夜東造化一逝機去者旣不返來者終安歸百年幾寒暑一夕毋相違

庭除帶積雪門巷餘殘冰雪後冰尙堅寒光互稜層照我頭上發射我窗上燈我醉兩不知流光兀騰騰桑楡有餘暖忍凍非汝能

寥寥夜向晨冉冉嵗云莫豈無一樽酒惜此佳節度雕盤飣肥烹彼嗜非余慕缾罌貯防蓄義取咄嗟具天明有朝參飽啖黃虀去

壯嵗輕別離東西浪驅騁回思疇昔事過眼須防景明詔歘見徴浮蹤合萍梗半生參與商此夕形隨影再拜感

君恩官似居鄕井

兒孫在畿縣兄弟居京華計裏五百餘相望如褒斜一門盡旅食老境終思家此時山中梅苔枝應已花吾方作歸夢街鼓幸緩撾

癸未元日

乾淸宮早朝

三陽景運翊佳辰紫極傳來

詔防新雙闕倚天晴帶雪千門銜日曉除塵金鑪香引朝元路銀燭光分待漏人親見堯蓂初吐葉

龍飛四十二年春

朝會樂器歌【康熈四十二年正月初二日入直南書房防恩賜觀樂器編簫一鼓二鐘一黃麾一塤一箎一柷敔一退朝恭紀以詩】

雲門咸池及大章制作肇自炎與黃後來韶夏繼濩武聲容綴兆遙相望或云象功或象徳宮懸一一傳太常洎乎秦漢寖失古器𨿽尙在意茫儒生好事彊傅會蒼龍朱鷺妄揣量流傳往往入樂府遂薦郊廟登明堂豈知元音關運數出與盛世鳴光昌

國家功崇徳深厚上有

堯舜垂衣裳八風從律星應紀亭毒四序昭三光一人穆穆慶交泰多士濟濟歌元良朝乾夕惕日不足庭燎繼問夜未央肅雝臨保本家法儼覩列聖於羮墻化成久道治累洽民返太朴仁風翔懷柔河嶽指帶礪撫馭畿甸巡遐荒北淸狼望罷斥堠南拓鰲背開封疆圓顱方趾悉受吏丹砮白雉爭來王麒麟在郊鳯巢閣不貴異物誇禎祥太和之气彌宇宙正賴雅樂爲宣揚吾

君神智況天縱

聖學孰測淵源長精通緯數窮亥步愽極典墳追羲皇黃鐘累黍辧淸濁太蔟截竹調陰陽文成云璈扣金石詩就月窟諧宮商伶官卻立眾工伏

禦制親授協律郎豈惟神人胥悅豫兼采法曲收遺忘每逢

朝賀必合樂左右羅列東西廂【臣】昨承

恩預元會摳衣肅拜丹墀旁柘黃帕瞻黼座近咫尺頫首心徬徨廣庭雪花開蓂莢朶殿日气暾榑桑乍聞鈞天動九奏縹緲散入鑪煙香始終條理何暇晰但覺盈耳聲洋洋歸來惝怳疑夢寐魯壁一夜聆鏗鏘明朝詔許觀古器始信大樂非絲篁編鐘編磬列簨楹鼓田鼓齊輝煌旌麾奇防繪螭虎簫管逸韻含鸞凰塤箎柷敔狀各異據圖考證殊難詳天生耳目不虛畀帝錫聞見開聾盲虞廷當日傳搏拊鳥獸應節猶低昻幸逢昌期邀異數及與百爾偕趨蹌歡心不覺同率舞拜手敢謂希颺矢詩遂歌記盛事

萬年願奉南山觴

恩賜砥石山綠硯恭紀十韻

扁石登

廊廟良工費网羅出應逢

盛際名始著巖阿養璞埋雲霧呈材仰琢磨潤流花上露靑刷雨中荷眉子殊難匹陶詎足多祗宜供玉案敢望

賜鑾坡染翰

恩長被含毫分已過拜嘉誠異數榮捧並詞科彩筆濡雙管隃糜試一螺便應焚舊硯涓滴浥餘波

初四日雪中隨

駕赴西苑夜宿自怡園賦呈揆愷功院長二首

出城三十里飛鞚不曽停萬樹忽凝素一峯猶翠屏渡橋欄宛轉潄石水淸泠共識

皇情豫新畬二麥靑

獵獵風欹防飃飃雪防衣林塘迷野徑燈火郊扉東閣新詩好梁園舊客非【謂西溟東江】白頭憐我在至性似君稀

雪後與聲山紫滄同直

暢春園二首

西山帶雪髙寒光際靑天晨曦照積素萬木中含煙手把右丞詩羣峯當我前幸無塵事擾兼以忘新年宛宛紫界墻苑門開向東【直廬在小東門內】窅然深山意近在十步中林鳥已春聲細泉生逺風澄懷適有防詠嘯何必同

上元前三日自怡園觀燈上相國兼呈院長二首

碧香新試上元篘

詔許名園續舊遊下直一行同系馬入門幾步便移舟宮中詩句元才子天下神仙李鄴侯兩世

恩光皆眼見得陪賓從也風流

二分明月一分燈引入仙山第幾層洞口煙霞濃似染雪邊亭榭暖如蒸林疎竹密參差見逕轉廊回取次登卻向江湖回白首十年重到夢何曽【自癸酉以後不到十年矣】

連日賜

禦饌恭紀

不識

天廚味頻驚出大官調和從翠釡珍重對金盤腹儉捫應愧

恩深報漸難翻防饑朔笑待詔得加餐

十四十五夜

召入西苑賜觀煙火恭紀七言絕句八首

閣道中分十里墻西山西繞

禦園長夕陽消盡千峯雪別吐紅雲捧

玉皇

不夜城邊宛轉通廣塲千步望玲瓏欲知九曲黃河勢只在仙人一掌中

宮鴉飛盡暮天靑百萬燈如百萬星並作晶瑩光一片忽從銀海湧松亭

火齊瑚並陸離山光林影互參差靜無人語來天上微覺風搖五防旗

布置髙低儼列墉朦朧初被白雲封流星一綫飛空去匝地漫天盡燭龍【孟浩然薊門觀燈詩薊門看火樹疑是燭龍然】

百道金蛇閃苑城須防萬皷助砰輷誤疑雷電前山起勤政樓頭月正明

防棚髙架起鰲山銀燭光騰霄漢間寜壽宮中扶輦出太平

天子奉

慈顏

虯箭聲遲玉漏中年年行樂與民同詞臣好紀升平事簫鼓連宵報嵗丰

恭祝

萬壽詩十二章【有序】

竊聞純禧永錫篤生有道聖人景命長新啟無疆歷服詩歌嘉樂先推之保佑天申書衍疇圖必極諸康寜壽考旣誕膺夫繁祉自久享夫歷年欽惟

皇上體天行健如日之升質文持五運之中道法冠百王之上嘉祥咸萃統元會而保合太和

尊號弗居屏顯榮而惇崇實政推虞帝協中之化欽卹何啻再三師夏王補助之仁蠲賑動盈千萬澤流漳則畿輔安瀾功奠淮黃則東南底績舉曠典於時巡時邁播鴻慈於養老養賢凡玆徳意之覃敷悉本精神之彊固嵗惟恊洽日在降婁欣逢

聖壽之期適符大衍之數於時和風翔洽化日舒長騎

竹兒童識

天顏於過輦扶鳩白叟瞻佳气於

回鑾由勲舊以逮懿親自文臣以及武衛獻三多之祝

稱

萬嵗之觴莫不慶溢山呼歡騰虎拜臣愼行艸莽陋質

僻左孤蹤遭遇

聖明召依禁近臣之防

恩拔擢視多士爲獨優臣之感

徳頌颺較羣工爲倍切用敢不辭媕鄙敬托謳吟葵知向日冀俯鑑夫寸心蓂幸生階思仰酬夫大造云爾

瑞靄凝

丹陛祥煙擁

紫宸

萬年三月節四海一家春禮樂調元化謳歌屬

聖人敷天多望幸特爲舉時巡【其一】

睿慮周遐邇

皇猷冠古今堯階三尺土舜樂五琴徳自重熈洽恩沾壽考深萬方均樂育帝謂本無心【其二】

見說山東叟欣觀徳化成蠲租憐嵗儉賜粟春畊不息

天行健無私

帝好生活人餘百萬軫防荷

皇情【其三】

翠岫三千丈崔巍上岱宗金泥除漢防玉檢陋秦封旗拂天門樹雲開日觀峯仙山畱五老擁蓋

飛龍【其四】

鑾輿親閱視河水正平隄西受淸淮弱東趨滄海低一條鋪練帶千里亙虹霓永紀隨刋績朝宗萬國齊【其五】川嶽懷柔日乾坤奠麗中安流歸

聖算平土奏神功桑柘連村逺來牟入望同不教傳警蹕到處聽呼嵩【其六】

一覽江天濶長流

聖澤深晴霞開海面墖火照波心禦墨蛟龍勢仙韶鸞鶴音扶桑占喜气來往快登臨【其七】

春水江南路

巡遊紀昔年觀風來海嶠問俗上吳船淳朴安畊鑿繁華輟管

天顏知有喜康阜勝從前【其八】

千頃頗黎色重爲

明聖開

宸章懸日月

睿藻煥亭臺桃李乘時放煙波拂櫂來湖山眞有幸直作小蓬萊【其九】

秦淮民望切歸路又重經二水春流碧三山爽气靑香煙迎不斷

翠輦過還停愛戴心如一爭看

萬壽屏【其十】

宵旰勤三事淸廉勉六曹與民同後樂爲政必先勞優詔辭尊號

回鑾沛雨膏【先一日大赦】巍巍功徳在峻極孰爭髙【其十一】地久天長運河淸海晏期九如爭獻頌三祝並摛詞譾陋叨

殊遇顓愚仰

聖慈自慙同小艸依托

上林枝【其十二】

新荷【西苑作】

幾處葉田田池塘未吐蓮托根來

上苑濯質自淸泉扇拂煙波動珠承雨露圓魚知游泳樂爭聚畫橋邊

三月二十六日分賜

南書房入直諸臣瓶中牡丹【臣】愼行得鞓紅一朶恭紀扶桑初旭暎曈曨聨步晨趨入直同

紫闥恩光連上苑

彤廷芳气襲東風人來漢殿鶯花春在

堯天雨露中五色云端親捧出仙葩爭看一枝紅

四月初四日

殿廷對防恭紀

朱衣前引向

彤庭黃紙封頒出

禦屏仗外煙霞成化雨【是日午後微雨】螭防燈燭聚春星天人理要窮三防章句儒多守一經不是

皇仁均造物摶扶容易徙南溟

初七日

太和殿傳臚恭紀

九霄臺閣九重城臚唱親聽第四聲【余名在二甲第二】自比蓬麻資灌植羣欣燕雀荷生成雲開閶闔趨冠佩風過江湖識姓名【宋劉季孫詩日出唱君名姓春風吹過江湖】從此酬

知須努力勉承鞭防赴王程

初九日

恩榮宴恭紀

竊祿官廚已半年【余自去年十月奉召入內廷】紅綾重對曲江筵生逢

聖代誠何幸老傍科名又自憐杏葉【鞍名】杏園同駐馬雁行雁墖總隨肩綠槐樹底參差影猶記花黃六月天【禮部防事前槐陰特茂諸進士宴席分列其下】

恭和

禦制初夏新晴較射

淑气迎新夏

華騶出曉晴隔花初樹鵠穿葉不驚鶯月滿開弓勢風髙應羽聲誰知

聖人意耀徳本無爭

十五日

保和殿引見

欽授翰林院庶吉士恭紀

蛾眉班押

臨軒未有涓埃報

至尊特許奏名來玉陛不教待詔老金門文章報國慙臣分宦牒同朝戴主恩【臣胞弟嗣瑮翰林院編修族侄升左春坊左諭徳】葵藿有心知向日願從瑤島結孤根

十九日

午門賜鈔恭紀

頻垂旅槖走關山一第俄登蓬閬間遂有朱提分少府頓令寒士動歡顏

宸章舊沭華縑重【去冬在徳州防賜禦書程子視箴】寶硯曽叨綠玉頒【今年正月防賜砥石山綠硯】今日眾中還拜

賜殊榮稠疊冠淸班

二十日

文廟釋褐恭紀

數仞宮墻霄漢連兩楹俎豆故依然曽陪鼓篋三千士重到橋門二十年【余自甲子五月入國學肄業】末學豈增科目重非才特荷

聖人憐較他儕輩防

恩早獨在靑衫未換前

二十一日赴

暢春苑謝

恩恭紀

初著宮袍拜

禁林碧梧翠栁望成陰可知

聖主裁培意卽是天工長養心千頃池邊看鼓鬛萬年枝畔聽鳴禽從來日月無私照一物含光感自深

送髙江村先生南歸卽次紀

恩六章原韻

物望羣瞻進退間先生風度杳難攀神仙骨勝畱侯健帷幄功髙李泌還卻眺白雲懷子捨長慿金鏡駐恩顏【鮑照詩孤景畱恩顏】君臣名分家人誼禮絕平時供奉班

承明出入兩周星紫炁遙瞻傍九靈一代龍門示模楷同時虎觀奉儀型賞畱瓊島看花宴道在靑箱授幾銘連日宣傳尢絡繹

天潢舊學重傳經

家書天上喜開函無恙春風報布帆人以新陰艷桃李天教晚節防松杉一門四世皆餘慶【時遇覃恩正一品官在任者例得貤封四代公方養母乞歸得邀恩例實異數也】八座三年特攺銜去住到公眞綽綽主恩前後總非凡

西苑門東並歇鞍自聞髙唱和皆難疎簾捲雨吟紅藥畫閣傳香賦牡丹【以上皆記同直西苑事】一字褒增華衮重萬間廣被布衣寒江湖不放滔滔下有力能回旣倒瀾丹梯百級上

丹墀獨借文章結

主知去國光陰移綠髩向陽花木發華滋

奎章再錫歸富

優詔頻頒飲餞遲此意旁觀猶感涕那教身受不生悲曽聽邸捨話

金鑾敢望天衢振羽翰門外忝隨新立鵠巢痕猶認舊棲鸞

恩濃晝日看三接夢繞鄕園感百端直擬臨岐論後約好收朝迹共追歡

四月二十三日

分賜西苑入直諸臣

禦書扇臣愼行得

聖制泊舟惠山詩恭紀八韻

珍重傳宮扇輝煌徧直廬

賜當淸景下頒及午風余應知開闔無塵待掃除未秋涼已襲才夏暑先驅

駐蹕畱佳詠分行灑

禦書恍疑泉到耳眞覺翠浮裾墨气生濃淡煙光動捲舒終身懷袖里長似拜

恩初

謝

賜玻瓈眼鏡二首【五月初一日】

玉比晶瑩鏡比圓一時披豁覩靑天明珠吐暈泥沙外爝火分光日月邊名紙尙堪題細字祕書仍許對新篇此生視息眞何幸雙眼摩挲敵少年

霽月光風在

紫垣海西佳制

賜頻煩【漢書注鄭重猶言頻煩也】潭空秋水淸無底壺貯春冰薄有痕絕勝金鎞除脃膜不須藜杖照黃昏曽經隔霧看花後老戀餘光盡

主恩

端午日西苑

賜饌恭紀

天上天中節初晴景物鮮橊含將放蕊葉擁未開蓮菇黍縈宮綫【先一日賜糭】蒲觴撤

禦筵

恩波眞不淺長傍鳯池邊

賦得夢破蓬窗雨【奉睿防不用應制體】

明燈初炧酒微消倦枕扁舟夜泬寥楓葉橋邊看漠漠蘆花風外聽瀟瀟一天雲气沈孤雁兩岸灘聲長暗潮喚醒江湖十年夢起尋歸路尙迢遙

題少宗伯孫樹峯前輩扇頭橊花

丹砂染出鶴頭紅畫稿移來禁苑中似與天工諧暖律年年開應薫風

王麓臺前輩爲余畫扇自題其後索同直諸君和

萬樹鳴蟬水一隈西山驟雨過輕雷看君老筆如並剪割取浮嵐暖翠來

潞水歸帆圖爲諭徳侄賦

日長如年暑未䢐丁丁晝漏傳宮壺直廬直伴一事無開卷示我歸帆圖三竿秋水六幅蒲小船放澑如飛鳬浪花逺吞丁字沽綠楊拂岸交紅芙舟中之人疑可呼掉頭徑欲歸來乎

君恩未許賦遂初田園有路去尙紆作詩聊取償宿逋勸爾且勿思蒓鱸

瀚海石歌奉

防作

瀚海出國門亭堠萬有餘

君王神武勤逺馭伐叛特欲安邊隅歸來玉斧畫大渡屬國東西一都防覊縻不設甌脫閒何者能邀

至尊顧異哉有神物產自此海濱逺從開辟混礓礫直到海底今揚塵女媧補天煉五色散落人間人不識年深道逺莫致之瓌寶仍爲天上得

禁林過雨山蒼然綠窗窕生紫煙越羅蜀錦開什襲詔許重陳玉案前內官捧下

通明殿耀眼平生驚未見碧砮奇气蓄風雲銅鍥飛芒繞雷電七星掛斗何煌煌六十四象隨圓方綺霞縠霧錯采章白壁自白黃琮黃或如荔垂枝又如橊拆囊或如鏡畱影又如芝植房或如犧牛角繭栗或如蝦蟇入月頷頥張或如靑螺或紋蛤或如馬肝止血瘳膏肓或如瑚出网丹出鼎松脂出地琥珀凝堅光賦形寓色靡不肖化工之巧盡泄無畱藏【臣】聞積水類生石瑟瑟波搖紅靺鞨潮淘汐戰廉角平蜃吸鰲呿光怪發黔中白鷺洲【貴州思南府有白鷺洲文石絕佳】文登彈子窩【在登州蓬萊閣下海中見蘇軾集】偶披千萬遇什一毓秀孕靈能幾何孰如此石來自遐荒外磊砢英多殊可愛攜來共指前席珍采處曽防後車載石兮石兮汝豈無知空抱質顧盼

恩深同剪拂回思萬古委泥沙方信

聖朝無棄物

寄祝汪韋齋年伯七十壽時官鞏昌郡丞

宦迹中經四郡移姓名曽達

九重知神仙路指靑牛道風月吟寛皓首期愛酒毎傾鸚鵡盞生兒多集鳯皇池【謂武曹文升昆季】頭銜特爲

貤封換歷守還

朝算未遲

奉

防免赴教習防賦呈院長揆公

第二防前逐隊過北扉咫尺接鑾坡

詔恩已免春秋課館職猶充弟子科【顏魯公詩魯國今從弟子科】變白果能生黒否【少陵詩餘發喜卻變白間生黒絲】出藍其柰謝靑何【北史李謐傳初師博士孔璠後璠還就謐請業同門生語云靑出藍藍謝靑師何常在明經】回思東閣傳經地老厠門墻媿自多

敬業堂詩集卷二十九

欽定四庫全書

敬業堂詩集卷三十

翰林院編修查愼行撰

隨輦集【起癸未五月杪盡十二月】

元時避暑灤京百官皆有公署今惟詞臣數人耳癸未五月

大駕將幸山莊先十日傳

防南書房翰林六人俱著隨行六人者諭徳【臣】升編修【臣】廷儀【臣】名世庶吉士【臣】灝【臣】愼行【臣】廷錫也【臣】壯履自請隨班亦預焉始而行宮檢書旣而圍場觀獵往返計百二十日毎有所作輒呈

禦覽附以入冬後詩共爲一卷

將隨

駕往口外避暑蒙

恩賜紗葛衣二襲恭紀

垂栁陰中晝捲幃微軀宜稱襲

恩輝行穿碧水丹山路先

賜含風疊雪衣【杜甫端午賜衣詩細葛含風軟香羅疊雪輕】涼逐冰絲分繭館香隨葛越出星機序更不用愁刀尺預算秋深扈蹕歸

五月二十五日隨

駕發暢春苑晚至湯山馬上口占四首

雨餘沙磧淨無泥蔓秧鍼緑滿畦共識

君王愛民意村村駐輦看扶犂

閒按輿圖考地名承平畿甸古長城【昌平山水記長城齊天保二年所築】詞臣頻日承宣喚

特許班隨豹尾行

軍裝小隊走弓刀年少曽親鞍馬勞老去承

恩還自媿重蒙

天上賜徵袍

炎景當空日正長潺潺湯峪水如湯泉源萬斛皆天澤化作人間六月涼

是日赴東宮召觀灑睿筆口授書法兼蒙賜扇恭紀十六韻

天縱儲君聖英資曠古奇毓成龍鳳徳學本帝王師幾硯無他玩宮庭備幼儀就將猶勉勉惇敏倍孜孜鶴禁時多暇

鑾輿出毎隨幾曽疎筆墨直是好文辭羲畫傳家法堯章煥丕基書多呈

禦覽恩許侍臨池訣發千秋祕工兼八法宜銀鉤光絢爛金薤象紛披腕力由神運心源絕仰窺難窮惟贊嘆過望是榮施寶箑承華重仁風被物慈述書徒續賦應教愧成詩朝爽襟先挹秋涼袖早知驪珠長在握

宸翰並昭垂【一月前蒙皇上頒賜禦書扇】

賦得緑樹陰濃夏日長【二十六日禦試講官題臣亦擬作】

髙倚層霄俯映池綠陰陰處日遲遲晴穿密葉蟬初翳暑薄交柯鳥未知曲徑煙分蒼蘚潤重樓人靜畫簾垂炎曦只隔深林外似戀淸幽不肯移

二十七日隨

駕發湯山

涼殿東來禦路平金輿八襲正徐行雲從萬疊峯頭出風逐千羣馬尾生甘澤只應歌盛世醴泉何用艸新銘抽毫進牘慚臣職納鉢親隨第二程

懷柔道中遇雨是日

駐蹕密雲

七渡河邊過防斿坡坨髙下入檀州午陰側防消朱夏細雨垂鞭似早秋地險一軍資障塞【開元要略云密雲燕之邊陲管障塞軍五千】時淸三輔奉

宸遊【音提】奚父老爭扶杖隔嵗重攀

翠輦畱【方輿紀要後漢曰傂奚魏皇始二年置密雲縣治提攜城臣按續通典檀州密雲縣卽漢�奚縣舊治傂奚與�奚音本相同魏書遂譌爲提攜當以漢書爲證】

賜觀

禦書大學經傳恭紀二十韻

昭代文明啟吾

皇政化隆熟精洙泗理大闡聖賢功胞與周民物幾康謐始終一經神默契十傳語全融堯典推明徳湯盤視袚躬孝慈爲世則好惡與人同異說歸

淵鑑羣儒仰折衷欲令聲振鐸端賴筆抒虹心法由誠正書源本貫通學難窮祕笈勤不輟行宮滌硯龍窺沼揮毫鳳舞空淋漓雲气外披拂栁陰中星斗天垂象山泉

帝發蒙教傳先冑子【前一日書成先賜東宮展閱】寵示逮臣工偏黨消皇極維持長士風頒應徧序澤自被西東睿藻光何煥

王言義必充【卷終有禦制跋語】道宏該創守力厚辟鴻蒙羲畫傳同逺箕疇演並崇煌煌治平業萬古照蒼穹

登密雲城樓

第一封畿此要衝兩城宛轉合長墉風生溫谷油油黍【黍谷在懷柔密雲二縣界】漲走潮河矯矯龍井底炊煙沈石匣天西積雪射居庸【志稱居庸爲冷關積雪盛夏不消】八荒戶闥今同視笑說秦關百二重

石匣營

已廢金溝館猶存石匣營蒙蒙空翠裏細雨濕霓旌恩許扈

蹕諸臣戴艸笠

臺笠都人制黃冠野服姿直疑云覆頂不怕雨催詩涼燠俄能換陰晴兩自宜從臣齊戴徳美防荷

皇慈

過南天門初見邊墻明徐武寧所剏戚少保重修者也

勝國畱遺築危梯極望收萬峯乘障起一水入關流形勢當全盛邊墻免嵗修太平輸鎭將裘帯取封侯

栁林喜雨呈同僚

髙栁垂陰漸近關【地在古北口南三里】炎蒸疑在有無間解衣脫防

君恩重下馬分題客況閒枕底雷生南澗雨城頭雲起別州山朝來擬艸甘霖頌才短羞隨供奉班

六月初四日扈

駕出古北口

太行蜿蜒二千里七十二防連首尾東趨遼碣西冷陘畱幹一門屹中壘【古北口一名畱幹嶺見金史】巨靈擘石如擘云云根俯挿黃花軍煙氛突過掃無迹風雨欲來天半聞出關彌望神州壤

六飛淸暑頻來往髙墉已斷山不斷無數芙蓉列仙掌川回岡轉輦路長涼亭舊驛今村莊【元時避暑沿路多涼亭賜東西涼亭軍士糧鈔見文宗本紀帝獵北涼亭見趙世延傳明洪武二十七年置古北口十四驛猶存東涼亭驛之名】禽魚共識

天顏喜艸木中含

禦气香小臣多年客燕代夢想何曽逾紫塞自詡遭逢老更奇停鞭飲馬長城外

塞外山

已被雲遮百萬層又從云外見崚嶒翻緣山好添惆悵未得峯峯策杖登

兩間房直廬作

隨班番直又晨興金鑰銜魚轉數層延閣日長無个事坐消淸簟一壺冰

初六日奉

防編輯歷代詠物詩恭紀四首

宣文小閣祕圖書【延閣圖書取次陳元周伯琦詠宣文閣詩句】雲霧牕中點勘初

聖主不曽遺小物莫輕爾雅注虫魚

儷白駢靑句已陳篇章何處發淸新盡攜中祕隨行笈三篋何煩默記人

日日珍羞出大官雉羮魚糝水精盤丹鉛未是酬知地聊與風人解伐檀

曽披圖籍考山川

聖訓眞同象緯懸文選樓髙重拜命敢同輕薄議前賢

初伏日睿賜時果木酒恭紀

帳殿鑪煙合周廬霽景長人間正初伏塞外已新涼珍果當筵賜芳醪洗盞嘗恩波承少海一勺詎能量

行過靑石梁

天豁新開嶺鸞旗曉向東古藤攀石度絕壁過云通鳥啄槐花雨蟬嘶槲葉風林巒行不盡長在畫圖中駐蹕鞍子嶺連雨驟涼

復磴中涵金碧姿小靑山外蹕初移愛迎嵐翠晨趨直貪傍燈明夜詠詩泉脈曲通行帳外雨聲渾似滴篷時水晶宮殿淸涼國傳語人間總未知

賦夜光木

積水生神木俄登几案旁四時無攺火五夜必騰光近暎藜輝淡遙分桂魄涼頓教虛室白臨捲勝螢囊禦賜武彛芽茶恭紀

幔亭峯下禦園旁【武彛山下有禦茶園元時貢茶地名】貢入春山采焙鄕曽向溪邊尋粟粒【蘇軾句武夷溪邊粟粒芽】卻從行在賜頭綱雲蒸雨潤成仙品器潔泉淸發異香珍重封題報京洛可知消渴賴瓊漿

連日

恩賜鮮魚恭紀

銀鬛金鱗照坐隅烹鮮連日

賜行廚感逾學士蓬池鱠【唐時學士賜食蓬池鮮鱠】味壓詩人丙穴腴【元虞集詩魚藏丙穴腴】素食餘慚畱匕箸加餐逺信慰江湖笠檐蓑袂平生夢臣本煙波一釣徒【陸蒙詩笠檐蓑袂有殘聲】

送勵南湖前輩奉

防歸省尊甫少司冦公病

槖筆經時共直廬何堪絕塞唱驪駒乍看請急情辭苦特許還家

恩遇殊客夢不離丹嶂逺鄕心已與白雲俱最憐一掬酬恩淚並爲思親灑路隅

塞外蝴蝶【應東宮令】

羅浮仙種幾時來金粉天生不染埃忽見一雙同照影始知隔水有花開

十六日五更隨

駕發鞍子嶺行至三道梁天始明

金壺虯箭響登登霽月流天景漸澄谷罨一重環翠幙云移雙仗識紅燈風輪暗激飛梁轉松頂遲看旭日升滿篋纎絺長什襲此來何處有煩蒸

十八日

駕幸釣臺召臣等隨行

賜膳釣魚恭紀七言絕句八首

挿天碧嶂起芙蓉路轉潺潺又幾重百頃風潭雷雨過萬魚銜尾候

眞龍

髙臺俯瞰樺楡溝指示灤河最上流記得銀絲鱠鮮鯽欣從塞外識源頭【已刻上禦樓召臣等五人至臺下指臺下流水諭曰此灤河上流也】魚藻池邊

輦路平直隨仙仗到蓬瀛官廚初飫紅蓮飯

禦饌仍分碧澗羮【午刻賜禦饌紅蓮米飯栁根魚羮】

芳餌循環下釣筒絲緡長日侍靑宮煙蓑雨笠尋常句慚愧猶蒙記憶中【午後奉防翰林諸臣赴皇太子行幄釣魚臣前謝賜魚詩有臣本煙波一釣徒之句東宮舉以示近侍並記以志愧】

山莊一帶並河壖人眾如魚盡力田要與周詩占吉夢早開場圃待丰年

一條羅帶水拖藍只少漁舟著兩三滿眼丹靑輸畫手鶯聲栁色佀江南

文鱗躍處起漣漪水族沾

恩感聖時不是网罛施不得爲畱余澤及鯤鮞

佳名原自栁根來【魚名栁根赤蓋栁根之色赤此魚好噉栁根故名】釣得仍將栁貫鰓分賜詞臣三百尾挿竿騎馬雨中回

賦得逺色有諸嶺限二蕭【應東宮令】

誰寫丹靑向碧霄參差入望勢偏遙煙光澹處疑無樹日气生時似湧潮飛鳥不能逾嶂外橫云只許抹山腰分明有路行難到知隔天臺第幾橋

二十日

行殿召對出至直廬內侍復傳

諭臣愼行雲汝子在束鹿縣居官甚淸朕已稔知感恩述事恭紀二首

已注金閨籍仍叨顧問榮

睿容瞻肅穆

天語聽分明轉益臣心懼難窺

聖學精行宮淸祕地不異侍延英

穉子慚民社能忘防犢私未成期月治驚荷

九重知淸白原家法生成仰

聖慈家書連夜發矢報勉捐糜

恭和

禦制立秋喜霽

聖主如天惠澤周與民同樂毎先憂歸云夜散檐頭雨沃土人畊化外州野鶴報晴初戛戛良苗入望已油油詩成共識

皇情豫白藏新占嵗有秋

恩賜佛手柑恭紀

筠籠珍重貢炎方羅帕玲瓏照玉堂縹蔕經時猶帯緑芳苞映日已全黃長隨錦荔迎涼到逺勝新橙透甲香別與傳柑增掌故立秋時節

賜山莊

磁瓶艸花

澗艸巖花摘小叢祕磁水愛靑紅不教開落塵沙畔只似栽培雨露中映壁數枝開曉日入簾雙蝶帯西風誰將蟋蟀籬邊景移向灤河避暑宮

秋海棠

小紅低映緑窻紗昨嵗開時正別家白髮滿頭還自笑塞山六月看秋花

奉和

禦制穹覽寺七言絕句敬次

上韻二首

淸磬和泉隔岸聞蒼松翠虆散氤氳不知四面山重數遙指鑪煙是碧雲

寶翰畱題昔未聞麝煤龍餅气氤氳祝釐老監今頭白特起香臺貯彩雲

陳潛齋前輩分餉柿子酒

小榼遙看走馬軍微風先爲送奇芬行廚洗盞湯初老隔幔呼燈日漸曛尙想靑黃垂野徑忽驚紅緑微醺【東坡詩醉眼紅綠】從今細雨殘更後毎到醒時定憶君

七月初五日

賜食蜜漬荔枝二首

嶺外未曽嘗小緑閩南猶記擘輕紅【石屏詩新來嘗小緑少陵詩輕紅擘荔枝】而今拜賜來天上他日嘗新嘆轉蓬

蠟封蜜漬味全融秋暑初逥卻扇風領取一襟冰雪意白銀盤映荔枝紅

蒙古貢馬

蒲梢不拒諸蕃貢印烙新加毛骨殊斂卻霜蹄行駕皷爛如雲錦看成圖騊駼廏應房星上苜蓿園開瀚海隅不比無羊歌考牧聖朝馬政在攻駒

七夕喀喇火屯雨後作

雕霧鷹風漲泬寥一天秋意頓蕭蕭彩虹截斷遼西雨飛入銀河當鵲橋

賦野杏根

古根埋不爛搜剔豈能辭斑剝舊苔蘚槎牙新菌芝乾坤無棄物研席得奇姿自有天然質何煩斧鑿爲

裕親王挽詩二首【奉防作】

禮絕三公上親爲

萬乘兄分忘惇棣萼防賜備哀榮傍邸愁雲結

回鑾淚雨傾【時上駐蹕塞外聞王訃卽日回都哭臨】桐陰畱畫像存歿感皇情【上常命畫工寫禦容與王並坐桐陰下蓋取同老之義平居友愛如此】

尙覺春秋冨俄驚泉路長友於歸

聖主文獻失賢王海濶星沈象天空雁斷行舉朝哀挽切感動爲

宸章

雙塔峯歌

灤河之水鳴淙淙晨光欲透艸木蓊千巖浮動萬壑充十里霧濕三花鬉陽烏展翅煙攄虹倒射石壁紛靑紅中有兩峯迥不同向人騰躍比祝融厥初生時誰所礱分而爲二疑靊霳自從巨斧開鴻蒙勢欲復合難彌縫小者爲霍大者宮前髙後亞兒隨翁其顚石筍各卓空如窣堵波劖圓穹其旁老松垂薤蔥雨露已費千年功初從南麓瞻崇隆恍然禦气乘罡風靑天一碧懸雙篷仙舟出沒波濤洪形隨徑轉日在東並作髙柱孤巄嵷首末稍斂中微丰異哉三竅何玲瓏下空一門拆崆峒中央一綫星光通最上一穴磨靑銅團團皎月非朦朧洞貫腹背豈羿弓誰與人力爭天工須臾位置移怱怱左右互易驚愚蒙漸行漸逺漸不窮回頭依舊藏霾雺我思佛力大且雄舍利所在塔廟崇十方照耀開盲聾僧伽興廢防有終豈如玆山嫓華嵩巍峩俯辟荊榛叢綿亙古塞接蠮螉刼火不壊況兵戎地𨿽僻左秀獨衷昔名未彰今始蒙吾

皇盛徳邁帝鴻盡攝六合歸牢籠年年雅詩賦車攻山莊近在封域中已獲顧盻邀

重瞳何須秩祀偕三公小臣作歌達

聖聰特與此石慶遭逢

塞田雙穗嘉谷恭紀

屬車到處瑞徵奇嘉谷【俗呼小米子】欣看燕尾垂異畝比禾皆九穗連畦如麥總雙岐澤流膏雨珠兼玉譜入豳風畫亦詩從此康年豈勝紀太平

天子是農師

蔣酉君爲汪紫滄畫菜索題

君昔養親惟小園白菘紫芥供晨昏君今已食大官餼夢寐何曽忘此味秋來見菜應思鄕蔣家三徑吾求羊玉堂雲霧看落筆中有故畦風露香

二十七日發熱河

耿耿疎星曉泠泠白露秋【是日白露節】老松經燒斷頑石隘溪流艸苫沿籬屋人騎渡水牛塞田霜气晚七月已全收【曩時塞外六月已寒黍稷少熟今年七月杪尙未作霜故莊田倍收】

八月初六日發唐山營初入蒙古界

興桓左界接遼陽千里中開雉兔場邊戶生涯資射獵天家甌脫變畊桑風馳屬國東西尉化被諸蕃部落王丰艸長林皆禁籞遙看直北是龍荒

度汗鉄木兒嶺

一林槲葉一林楓半染靑黃半染紅只道平沙隨地濶忽開絕境與天通冰霜气侯陽和裏金碧山川指顧中緩轡不知林壑險殊榮孰與六人同【嶺路險仄特命侍衛導臣等前行】

初十日發擺波喀口

寒色馬防殑重裘怯不勝嚴霜如薄雪細水作輕冰蕃部三千帳圍場百萬層遙看射生處旭日正東升

十一日

駐蹕巴林桑斯臺

上於附近山中行圍

賜臣等全鹿一隻恭紀

雉尾雞翹曉望分旌旗髙卷萬山云威加艸木秋行令禮重防膢晝掩羣從獸總歸司馬法

回鑣如策凱旋勳只慚未效三驅力拜

賜長先七校軍

額勒蘇臺聞雁有懷徳尹時聞弟乞假將出都

一聲哀響落秋旻列幕燈明夜向分倦枕何人還不寐望鄕有客最先聞路長遼海霜前月天偪陰方雪後云附爾封書須早達人間兄弟有離羣

十二日

駕幸額勒蘇臺大獵

召臣等觀圍恭紀七言長歌一首

聖朝雄略彌宇宙四海爲家同在宥行宮直過大靑山纘武年年寓巡守川原蕃膴少甌脫邊障淸寧罷烽堠盡收種落當郊樊大展岡巒作靈囿涼秋八月商飈發霜气凝嚴冰未澑朝來下

詔大合圍艸淺林疎宜往狩三千虎旅移前帳十萬龍驤出華廏奇毛个个五花文表貉揚旜徧巖岫層層葉幄絢紅紫面面山屏圍錦繡前行十里雪初晴千步場如築新就遙看數騎林西麓畫裏依微人比豆雁行齒序列後先魚貫班聯隨長幼綿綿翼翼逺不斷整整斜斜近相湊須臾旋繞山之東觀者同時盡回首舉鞭初可一二數錯落星文排列宿長松冠嶺嶺插空人馬從空俄下走呼聲幾處震虛谷驚起雕翎落飛狖此時已有鹿斯奔闌入圍塲孤引脰東跳西顧迷所向首鼠張皇等鼯鼬魚麗鸛翼頃刻成變幻圓方詎能究陣圖本是丘井法旌立和門嚴介冑合圍漸壤漸平匝布叢攢勢相繆不知鹿羣何處來俟俟儦儦紛邂逅麏麚麞麝麋麖麑麅麆麠麜麎麔希間偵伺前復卻防內怔惶駭而驟渇舌長如飲澗垂野心思突重圍透

天威奮武臨咫尺頓轡齊鑣不容竇神機獨握舉大綏眾志成城鹿爲鍭虹流電掣忽飛鞚月滿弓開胥入彀逸足公然帶箭馳先聲所至隨僕

一人獲雋萬人歡羣祝

君王千萬壽大弨旋防不盡發餘勇猶浮

衮龍袖网開一面頌

皇慈節應騶虞葉仁獸雲收霧捲圍乍撤萬騎如風散晴晝小試眞同掃塞氛盈庖豈獨充飣餖觀兵耀徳典彌崇行賞班余功孰懋竊聞上古有大甸秋狝相傳本由舊靑丘自欲吞云夢吉日先須卜庚戊漆沮甫艸偶於畋悉率從王惟左右今之健兒千三百來自諸蕃逾尉候【大圍共一千三百人皆出蒙古喀爾沁奧諸部落】期門將士但旁觀山立何曽技輕奏此皆

至尊善撫馭同軌歸誠車輻輳

國家恩澤浩如天蕃部寧非天所覆自然忭舞羣用命王用三駈此其又車攻寧數小雅材羽獵應嗤西漢陋矢詩槖筆本臣職況著徵衣隨短後𨿽慚無力效殳鋋盛事千秋幸親覯

中秋節

恩賜月餅時果恭紀

列幕周廬白似銀中天夜气肅鉤陳

皇衷尙感團圞節【時因裕親王未卜葬停止筵宴】禮賜偏優侍從臣宮餅堆盤隨月彩禦園分果得時珍回思豆田園味老去驚看節物新

是夜角火羅對月呈掌院揆公時奉使朝鮮初還

年年別裏逢佳節今夕班荊又一奇玉兔銀蟾新賜餅【是夕禦賜大小月餅皆飾金彩宮殿爲蟾兔之形】錦囊珠笈舊題詩烏桓露警三更夢碧海槎回八月期記取勒蘇山下路霜花壓帳話髙麗

十六夜撒勒巴爾吉對月

十分月到今宵滿一半秋從昨日過【前一日秋分】路轉溪山鳴鼓角天垂障塞繞星河不愁織女機絲濕自笑姮娥白髮多殘醉易醒宮漏永靑綾無寐欲如何

十九日度生吉兔嶺

翠屏丹嶂四成圍見說前岡雉兔肥山下忽逢沮洳水蘆花如雪馬頭飛

二十五日曉發舒庫裏口

曈曈初日上天東一片秋光照耀同好是萬株紅葉滿已經霜後未經風

二十六日扈

蹕至興安嶺有

防命臣等登絕頂逺眺恭紀七律四首

崇岡斗起杳難攀翠防華旌嵗往還六合一家寧恃險九邊三面總無關龍沙展勢提封外鳥道盤空霄漢間詔許重登峯頂望始知髙出萬層山

忽開眼界向層巓指掌圖成立馬前東走陪京山委浪北逾瀚海地黏天牛羊白散千屯雪艸木靑回萬竈煙四十九藩齊望幸呼嵩聲徹半空傳

甲帳辰旗紫邏長極天晴色辧微茫黃楡不斷庭方路白日能消冰雪光獵騎嘶風爭北向野鷹隨雁亦南翔西山蒼靄遙相接直似登臨在帝鄕

輿圗逺辟古興安鳳舞龍回气郁蟠半嶺出云鋪大漠喬松落葉倚髙寒【嶺以北松皆落葉】丹靑不數東南秀俯仰方知覆載寛萬里乾坤千里目欣從奇險得奇觀

大風下興安嶺

崇岡無樹朔風寒直下眞從井底看知是向南歸路近亂飛黃葉打徵鞍

二十八日

駐蹕伊遜河源

上親射石熊以熊掌

頒賜臣等恭紀長歌

千峯萬峯爭落木秋聲蕭蕭气肅肅連朝纘武大掩羣殪盡山中雪斑鹿西風捲地余怒號虎豹股栗豺狼逃老熊何物敢自匿出林獨叫求其曹

天威赫業揚云防搗穴直窮態所館公然人立向人啼正值雕弓彀初滿皮毛與石孰比堅不聞射石石亦穿須臾三發三命中搖尾大似求哀憐忽看趫捷如猿鳥騰上千年松樹杪神機別以火器攻霹靂斜飛貫胣腦半空抝折靑瑚松耶熊耶墮地俱

皇心因材有生殺倔彊那得逃夭誅雉飛兔走淸林莾重馬防來徧行賞驁性寧非恃爪牙焚身至竟因蹯掌駞蹏鹿尾猩猩唇舊傳此味配八珍大庖祗合供禦饌榮施何幸加詞臣臣聞南山之下渭水濱從禽搏獸空鋪陳賦家漫誇三十六終日射侯原非眞豈如吾皇勇且仁除凶服猛胥躬親已靖六合無纎塵山林兼使異獸馴他年珥管紀上瑞郊藪行見遊麒麟

賜觀紫驑

禦馬恭紀十韻

禦馬紫驑名牽來左右驚無疆全地道至健配天行出應房星瑞時逢朔漠淸風雲開萬里日月夾雙睛濶步無谿塹深觀識性情馴良由駕馭神駿本生成往往從搜狝悠悠逐斾旌勢隨龍象蹴气躡虎狼平按轡千林肅回鑾六幙晴銜

恩何以報戀

主毎長鳴

九月初三日東宮行圍召觀殺虎恭紀

連岡若環斷若玦猛虎一聲蒼石裂千狐百貉走且僵獨踞巑岏爲窟穴儲君英武如吾

君六鈞親挽古未聞年年侍輦出狩獵手搏奚止什伯羣餘威所臨气先壓弓未離囊箭猶插星流一點緑沈槍刺虎眞同捉鵝鴨黑文白額光斑斕毛血映徹朱旗殷丰杠重馬挾以至衝飈霍霍來陰山羽林奏刀技神速理解肌分同破竹憐渠故是獸中雄特命畱皮瘞其肉大哉利溥仁人言麟趾原從聖澤論一片文茵常在禦半丘白骨更銜恩臣工侍觀咸動色殺物之中昭震徳不知看射向山南何似隨圍來塞北

初六日隨東宮射獵蒙賜全鹿野雉恭紀十首

雕戈豹鞬導中央特許詞臣列兩旁昨日山中親射虎近前指與舊圍場

林深谷邃轉坡坨黃葉聲中掣電過一箭攔回飛走路隨身數騎尙嫌多

蒼鹿年深雪作斑洞胸飲羽突希間別教羽衛追風逐天馬如龍又過山

射雉仍開八札弓離披彩羽墮晴空欲知官笴長多少五寸雕翎帶血紅

英姿雄略似吾

皇連日分圍獵澗岡赤豹黃羆皆進禦充庖一味不私嘗

一色明駝倒載來獵塵收處夕陽開翠屏萬仭紅雲外別領旌旗小隊回

重輪長傍紫薇垣侍輦歸仍侍寢門毎聽雞鳴親視膳豫遊原不廢晨昏

徳備才全左右宜家傳眞得

帝王師萬鈞腕力彊於弩朝射貔貅夜賦詩

割鮮分肉快何如馬后捎來拜賜余今日塞垣親扈蹕去年京洛正騎驢

平生未習穿楊技老去空存見獵心慚愧書生叨異數酬恩無地感恩深

重九雪後汗鐵木嶺觀獵二首

銀麞縞鹿挺巑岏重展圍場勢更寛十萬羽林齊挾矢只教六騎作旁觀

芼鱸虀蠏愛新霜毎到登髙必望鄕誰料烏桓山外路萬峯踏雪過重陽【前二日大雪】

十二日

上親射金錢豹恭紀十八韻

朔漠回鑾候

君王罷獵時忽聞山下豹正逐艸間麋詎縱顏行抗還將餘勇施三驅爭效命七校復揚旗金鏃霜花淬飛龍電影追應疑樹鵠拔箭已連直作摧窮冦眞如殪伏雌右髃充上殺全質少微疵貍首斑斑血貓睛防防眵須雄粗縮蝟爪利善藏錐自匿荊榛窟初含霧雨姿气曽吞虎兕力肯讓熊羆緩死俄無路偸生詎有期但令供狝狩猶得壯威儀鎗桿風搖尾鞍橋錦冒皮呈文畱炳蔚取用及捐糜師武當關險兵韜示象奇小臣慚獻頌何異管中窺

十四日

駕發藍旂營乘舟网魚

命臣等沿河騎隨

賜鮮鯉人各一尾恭紀

雪光皛皛山稜稜千山映雪朝日升灤河之水暖不冰刳舟剡楫淩空去三丈黃龍

帝親禦川後前驅風伯助峽形漸束波愈淸潛鱗帖帖何敢驚人聲不聞聞水聲須臾船重

皇情樂銜尾駢頭來繹絡八紘一張魚載躍鰷鱨鰋鯉防且多義不盡取收网羅滿渠新漲余天波詞臣拜恩已無算復

賜紅鱗長尺半馬上攜歸萬人看

是日中途

命侍衛射虎復

召臣等同觀恭紀

後殺豹先殺熊陰方凜凜生寒風先殺熊後殺虎積雪皠皠映彊弩

君王威徳彌寰宇坐致遐方歌樂土辟田築室藝稷黍猛獸寧容此偪處爾牙如鋸我鏃焚林蕩谷期盡殱溪東距溪西相望十餘里忽聞響應徹山顚

天語遙傳順風耳【西洋人所制】

六飛所幸成坦途頑何物乃負嵎期門壯士能手搏奉令何異天行誅天生

聖人能格物檮杌窮奇情狀悉耳端一缺戕一人厥罪昭然何待詰自從殺此虎邊牧蕃雞豚自從殺此虎莊戶長子孫黃熊赤豹同噬吞腥風掃盡無一存小臣稸眼嗟未見談虎尋常色爲變此來快覩三害除直似陪遊向畿甸

十七日度小靑山

去日蕉衫暑雨收歸時急雪灑重裘重經司馬臺南路紅樹連山正晚秋

入古北口

金支影轉翠防間萬馬驕嘶並入關雉堞連云軍角壯虎牙憑險戍旗閒西風漸老河邊栁積雪回看塞外山正是秋淸好時節

六龍行狩扈南還

過牛欄山下二首

靑山缺處吐孤城行到牛欄路更平一片黃楡緑槐影白狼河畔作秋聲

白酒黃花興未違一鞭新自塞垣歸短裘衝過重陽雪又向京華換裌衣

十月初十早入直蒙

恩賜帶數珠恭紀

星聯珠貫入承明【是日同直共七人】章服驚叨四品榮一串牟尼呈五色同時裘飾粲三英循環豈易充臣數祝聖惟當轉佛名長恐維鵜譏不稱也如老馬錫繁纓房師汪東山先生請假奉太夫人南還畱秋帆圖卷子命題敬賦四絕句

秋興賦罷賦閒居首路爭看侍板輿此樂季鷹渾未識區區歸計爲鱸魚

一聲天上聽臚傳小住蓬山已四年來與鄕人重換眼五湖別自有神仙

宦海茫茫詎有涯急流幾个赴歸期霜前吾谷秋如錦算是扁舟到岸時

一條淸況冷冰銜十幅西風穏布帆公去我畱緣底事擬因苦筍脫朝衫【用黃山谷語】

題劉禹峯水邊行樂圖小照二首

風酣緑浪紅蕖雨洗蒼苔碧梧萬口詩傳京洛半生夢落江湖

菱租舊輸甓社魚計新收白田隔浦三間書屋過橋一隻畫船

雪後下直口占

徐蹋禁中雪逺看城上山宮鴉巧相背晨出暮飛還

題許有介先生冊子

事出先賢傳名從獨行惇眼看耆舊盡心慕典刑尊逸品傳書畫余風付子孫淋漓浮墨汁中有不亡存

賀張志尹前輩生子

鄧藝馮經孰擅場乃翁才藻世無雙祝兒他日無多語七嵗能文似曲江

賦得深屋喜鑪溫

幾重簾幙幾重茵深掩紗窻淨少塵鴿炭焰紅寒漸減鵲鑪灰白暖初勻三冬不納冰霜气一室能回天地春應念五更騎馬出銅街已有趂朝人

題元人風雨歸舟圖

遙山澹抹近山遮一棹飄然水一涯似有風聲隨雨到忽疑雨勢受風斜白蘋洲畔年年客黃葉村邊處處家身在畫中渾不覺卻教人指畫圖誇

十二月初九大雪獨直南書房有懷陜西隨

駕諸君

雲海平鋪扣砌寛六花如絮點裘幹金猊坐擁玲瓏石玉蝶爭飛宛轉欄云護蓬萊長覺曉樹當溫室不知寒此時最憶隨

鑾客少室中條並轡看【前一日聞駕已蒞中州】

送楊逺卿之任武昌

去年訪君過維揚今年送君向武昌江湖不到塵土眼逺夢夜落鳬魚鄕洲邊芳艸城邊栁騎鶴仙人重出守洞庭春水際瀟湘大別靑山橫沔口煙花三月畫船開王程不用鼓催到官好尋陶庾迹歷郡正賴龔黃才才多政簡無不可列防凝香但安坐閒攜賓從上南樓倘有新詩應憶我

除夕前一日蒙

恩賜羊鹿雉兔鮮魚鹿尾上尊諸品恭紀二首

山海奇珍鼎味充上尊羅列嵗時同斑龍肥羜光相耀彩羽文鱗澤並丰

頒賜例隨臺輔後【自大學士張玉書陳廷敬以下被賜者凡十三人臣與焉】謝恩多在直廬中一年濫竊官廚饌素食能無愧國風丰杠錦帕壓重重節假歸沾

湛露濃雕俎味新調翠釡玉泉香暖拆黃封鄕風未敢分僚友【蘇軾餽嵗詩赤欲舉鄕風】家祭先應薦祖宗卻爲思親成感涕

君羮歸遺【去聲】已無從

敬業堂詩集卷三十

欽定四庫全書

敬業堂詩集卷三十一

翰林院編修查愼行撰

直廬集【起甲申正月盡乙酉五月】

直廬之名岀漢書嚴助傳注所以處賢良文學之臣余不才初蒙

特召岀入禁林已逾年矣今乃取以名集者斷自受職

之嵗始用彰

恩遇且以志愧云

元旦

太和殿早朝

火城宛轉度星橋香殿葐蒀接慶霄黃繖防斿龍影動玉笙金管鳳音調五云淑气開蓂葉一日春風曳栁條【前一日立春】鷺綴鴛分眞忝竊正衙初預徳陽朝

上元節西苑

賜宴觀燈恭紀

瓊島東瞻璧月圓箾韶吹徹九重天壺傾瀲灔金尊溢盤貯芳馨玉饌鮮絳蠟班隨中使導黃柑例許侍臣傳太平時節觀燈宴旣醉惟當祝萬年

是夕復侍宴東宮蒙賜玉杯恭紀

曽從繁露記書名鶴禁傳看分外榮照座欲分鐙影燦入懷長並月胎盈舉同彛鼎恩加重刻作云雷制倍精珍重捧歸須什襲濁醪難向此中盛

春分

禁中雨

小雨流鶯外蒙蒙紫界墻不知春過半但覺日添長白髮趨

中禁芳時感異鄕多煩玉階艸爲我報年光

次韻答吳西齋四首

靑韶同調半衰遲久缺題襟唱和詩自詡狂呼袁彥道難忘好客鄭當時長檠列幕慙分照小蹇衝泥倘借騎巷北巷南曽咫尺【余借寓與西齋僅隔巷】卻從離索想追隨二老居鄰共往還【謂楊玉符孫松坪兩前輩】舊遊歷歷笑談間墻頭過酒傳鄕語花底移牀夢故山萬事無如長耐冷一官何計便投閒舉朝才筆輸吳質借職猶堪押右班不須作賦擬文通好步詞場繼國風後輩揣摩工日下故人傳寫到吳中【時蔣酉君乞假將歸】碧香開罋春浮白翠袖分燈夜剔紅怪得近來貧轉甚俸錢多半給新丰

江湖一別悔難追誰遣閒鷗拂鳳池玩世何妨資客難低頭聊喜得吾師同時領袖推東省【時考選臺垣吳名在第一】異代文章替左司【吳官戶曹時有左司筆記一書】若向此中論臭味莫言萇楚竟無知

送同年蔣酉君假歸常熟迎養太夫人二首

泥金才報隔年春晝繡還迎白髮親同榜科名傳盛事世家書畫起文人桃花漲後移舟穏魚藻池西

賜宅新【行前一日奉防賜宅於西華門內】好片尙湖煙雨色

詔恩猶許住三旬

齒序肩隨別有情多君事我竟如兄直廬並花磚影奏帖常聯紙尾名小立官槐曽系馬重來禁樹已藏鶯卜鄰預擬同王翰【家聲山賜宅與酉君比鄰】不爲登仙羨此行

暢春園早桃四首

記曽元夕醉香醪冰雪千林吐白毫今日重來云錦換十分春色屬山桃

萬樹垂楊未放靑餘寒猶勒水邊亭天然掩映成圖畫橫展西山作翠屏

浴日榑桑躍海東滿天晴色曉曈曨仙山樓閣無重數隻在紅霞一朶中

煙輕霧薄景遲遲金碧圍中四望宜忽憶江村寒食路竹梢低拂兩三枝

二月二十五日

駕幸西苑直廬恭紀

翰墨林依

紫苑東親承步輦出芳叢萬間廣夏移天上【時直廬新經攺築上顧臣等云此屋比從前更覺開敞了】三接

深恩沛禁中身作紅雲長傍日心隨碧艸又迎風直廬便是披香殿月賜虛慙赤管功

三月二日

上禦經筵恭紀

云日瞻

堯表疇咨啟

舜編誰能窺

聖學猶不廢經筵芳宴調羮撤花瓷瀹茗圓【是日停止筵宴諸臣皆賜茶而退】講官仍入直縈袖有鑪煙【講官工部尙書臣鴻緒掌詹臣元龍講罷仍入南書房】

西苑上已呈同直諸君

上已接淸明韶光滿苑城曉煙和栁重夜雨爲花晴節物春長好年芳老自驚兩三修禊伴閒話水邊行

三月四日

賜食楡錢糝恭紀

天上星楡歷歷看春風吹綻小團圞柔條摘處靑成串新火烹來翠滿盤槐葉冷淘難比色藜羮舊糝記同餐他時誇向田翁說此味曽經

賜大官

送陳陟齋都諫請假歸裏卽次畱別原韻

袍笏同朝萃一家歸心偏愛故園花淸時

衮職無遺闕祖帳都門有嘆嗟隔岸黃塵車歷鹿渡江新月櫓伊鴉到時親友如相問爲道題詩字半斜

寓園紫藤花同紫滄賦

不計千枝與萬枝玲瓏巧透竹笆籬圍屏倚翠成宮錦步障畱陰防紫絲蔓引龍蛇皆上走花披瓔珞總交垂家園手種應如忍負東風爛熳吹

偕同年何屺瞻過古藤書屋時藤花方盛開賦呈楊玉符孫松坪兩前輩

髙出檐牙又幾層濃陰特比昔年增重揩霧裏麻茶眼來對堦前老大藤一片黏須猶待拂千梢壓架恐難勝祗應火急催新句莫謂先生病未能【時兩先生皆抱防屙故云】

題學士侄栁邊歸院圖二首

一條虹影亙長隄玉蝀橋邊響月題緩轡不愁歸路逺移家新傍

禁垣西

入直常先下直遲風條雨葉裊鞭絲自從

賜出飛龍廏【宋時翰林學士例賜飛龍廏馬】不向東家借馬騎

送劉雨峯出守眞定

我初遊學來帝京漁洋夫子官司成君時實助四門教相臨以分稱師生眾中期許良獨厚灑脫不用常格程過從往往得一醉叩發談議交縱橫感君磊落有眞意憐我遲莫方成名五言投贈竟長幅气韻遒逸聲鍧鏗回環首尾二十載我鬂漸白君顏頳郎濳索米豈不久一麾出守今專城風前五馬五騏驥叱馭快作西南徵槖駞載書車載酒緑楊夾路聞鸝鶊常山古郡接畿輔沙泉瀏瀏欣相迎紅蕖繞郭云錦爛白鷺下浴滹沱淸行人六月汗如濯過此盡愛徐徐行誰歟妙手爲補繪鈴閣何必非蓬瀛我今一官苦覉鞅欲往相就心搖旌中山釀熟幸郵致毋令肺渴枯腸鳴

送掌詹陳幹齋前輩

予假省親四首

夜聞

優詔下承明

特許朝來拜表行親老詎應虛子職

天髙原自近人情道存養志歸非晚風動旁觀感亦生欲識掉頭瀟灑意浮雲直似從官輕

賓僚地望冠班行直上頻依

講幄旁星漢文章唐許國臚云名第宋安陽

兩宮召對無虛夕

三殿摛毫有報章誰似先生饒至性最承

恩日乞還鄕

曽逾旱海紀開邊出入聲華孰比肩館閣淸才傳子弟蓬壺歸路著神仙望云地較瞻云近捧日心隨愛日懸更喜一門多盛事春帆相望五湖船【一月前令兄陟齋乞假先行】枌楡鄕社舊居鄰華髮趨

朝接後塵新樹忍攀東岸栁殘鶯猶戀上林春半綸投老知何日八座還家羨有親總道名園成獨樂十年書局尙隨身【時奉防攜帶歷朝賦彚三百餘卷還家校刋】

池上雙鶴

長鳴相和兩仙禽多在陽坡少在陰偶向淸池閒照影被人猜有羨魚心

恩賜哆囉雨衣恭紀

短褐頻趨道路塵靑氊猶是向來貧爲憐褦襶隨朝士特賜哆囉出罽賓燥濕推恩慙厚庇短長稱意荷終身從今聽雨聽風候儤直堪誇楯梐人

五月朔

賜髙麗米糉恭紀

淸暑初交殿角風又傳節物近天中靈符舊系千絲縷玉粒新

頒五采筒靑篛香分菖葉緑銀盤光射石橊紅雲帆不卻三韓貢拜

賜還教紀

祖功【上諭云此米本出髙麗自太宗朝嵗貢百石爲端午上供】

送許不器赴任陳畱

風俗陳畱好猶傳一縣名人畊莘野徧水入汴渠淸百里才非小三年政必成舊遊髙李盡相送倍含情【乙亥秋餘曽遊梁宋間故云】

送張裕齋郎中出守杭州

海宇久升平朝家重民事吾州繁劇郡牧守詎輕寄相國門多賢先生乃其季起家科第中敭歷非初試銓除例引見人地有易置

天子稔公才臨軒親簡畀羣情翕然服公望玆果遂賤子本州民田廬依廣庇抒懷述所見幸勿芻蕘棄余杭一都防舊習沿浮侈賓筵糜酒醪徵逐共遊戲東南際江海隠現魚鹽市黠者半爲商羣情鶩聲利枲絲𨿽土貢耕紡業間墜往時櫛比場十室減一二士風最柔弱氓俗鮮倉積【去聲】好訟其性然因緣飽胥吏舞文骩吾法嚬笑巧窺伺所以古相傳陋邦號難治我公朱轓出福曜光燭地才大實恢恢心虛恆惴惴平生開濟量夙昔澹泊志道路方欣瞻風聲已先駛星羅九屬邑催科兼撫字公行示以廉表帥勵下位百族丰確殊噢咻同體視公行示以儉變化需漸漬必若釐蠧豪先須扶善類獘當去太甚利或興以次洵知鸞鳳仁逺勝鷹隼鷙公餘愜雅尙山水領幽致開閤挹淸虛褰帷納空翠澄千萬頃髙下三百寺日爲湖上游原不廢塡委吟賡白蘇什手續歐梅記寧待報最期竚看

璽書賜

苑中聞鶯

晝與人聲靜墻兼晷影移四圍千碧樹百囀兩黃鸝椹熟蠶應老芒疎麥正垂未聾雙耳在爲爾立多時

五月二十六日喜雨

前夕齋壇撤醮回西郊今日忽聞雷一軒傍水看雲起萬木無風待雨來

聖與天通終應禱人言旱久未成災願敷甘澤沾濡意膚寸崇朝徧九垓

雨後暢春園池上作

林亭片雨過萬緑濃於染葉杪滴殘聲波紋蕩余點暑景猶未䢐涼風遽相感平生微尙在老去孤蹤忝復此坐幽淸自然塵慮澹

題陳允升塞外牧羊圖後四首

誰護儲胥峙糗粻開邊端合用陳湯卽看士馬歡騰後宴犒猶餘萬角羊

鞭策曽趨萬騎先鐃鉦親扈

六飛旋當初應笑移中監雪北蒙氊十九年

橫艸功名一例看牧羊何似牧民難郎潛此日憐頭白辛苦邊州兩政官

春艸如秧際緑蕪驅羣何日首歸途一蓑煙雨村南北添寫巾箱考牧圖

大雨下直至自怡園

急雨催歸騎虛檐警夕聽勢沈三徑竹漚散一池萍穴蟻緣林木跳蛙入戶庭最宜新浴罷坐看鶴梳翎

題蕉士上人扇頭墨竹

老僧指上微涼起攜入先生懷袖中好是緑筠亭上坐墨光含雨筆搖風

移寓城南道院納涼

不信人間有鬱蒸好風來處晚涼增滿城鐘磬初生月隔水簾櫳漸吐燈書少只宜髙閣墻低聊當曲欄憑白須道士休相避我己身如退院僧

玉蝀橋觀荷花和張研齋前輩

水風涼透鷺鷥肩一鏡爭窺萬柄蓮不是玉樓金殿影直疑身在過湖船

雨中獨直

南書房

窅窅九重關沈沈萬壽山雨來聲更靜天上坐能閒寓意同休沐浮蹤信往還禦溝新漲急歸及聽潺潺

大雨出前門口占

猛勢如潮欲撼城九衢暴漲一門爭去年六月灤河北雷轉空山是此聲

送陳子文出守石阡八首

槖筆多畨到直廬墨淋漓灑玉蟾蜍一麾自擁

君恩出礱石先應刻

禦書【君爲部郎時屢召赴南書房作行楷書前後再賜宸翰】

瘦嶺荒江路七千一家迢遞向蠻天不知賧布巴賨外可有公畦太守田【用南史伏暅博事】

鳥道中開斗大城嬥歌處處合籚笙風流郡伯褰帷入赤腳花曼次第迎

淸香晝靜雙枝防碧樹春垂小桁簾預算鈴齋無俗事一冰鏡照吟髯

碑版光傳照裔文臨池妙手繼鵝羣翻防訟牒紛難卻判尾爭先乞使君

四十年來好弟兄夢中曽共躡蓬瀛【子文初赴選夢與余兄弟同入朝已而果驗】白頭岐路天南北忍便忩忩賦渭城

短衣猶記走邊頭熢火遙連古智州今日故人乘傳去太平時節話前遊【庚申辛酉余在貴陽幕府故及之】

宦迹知從歷政深單裝寧肯負初心歸舟不載葵花石要使淸名過郁林【石阡府誌城南龍洞有兩石如盤形類葵花洞中產紋石俗名醮果任人賞玩不得攜歸】

恭和

禦制山左丰年歌原韻

周官荒政皆仁政散利恆先重民命平時蓄眾道維慈臨事承天心以敬五行疇範推皇建九扈農祥視晨正堯湯水旱其數然補救由人乃前定吾

君禦宇軫防頻流膏沛潤沾幽淪厚培亭毒煦春律峻極穹蓋函秋旻偶逢小眚占俗儉特渙

大號賙甿貧開倉立發千萬億遣吏徧荷咨諏詢飛鴻在野集在澤六府九紀咸平均東人誰能忘帝力艱食俄聞奏鮮食禾苗長畝二麥登鼓腹依然安作息向來睿慮毎宵衣至是

天顏同霽色明朝尺一傳山莊

帝庸作歌庶事康太平有象省惟嵗饑溺已拯猶如傷豳風十月獻朋酒羣祝萬壽期無疆可知先憂後樂意覆載莫嫓

恩難量小臣矢詩紀上瑞更願嶽牧勤官方

伏讀

禦制山莊書懷

賜大學士詩恭次扇頭原韻

雨暘時若驗陰晴無逸

心周稼穡甿夏壠已聞收翠浪秋場旋見搗紅粳仁風被賜先元老喜色騰懽徧列卿共識

宸章難仰答太和元气在鹹英

疊納涼韻戱答兪扶九侍禦【時同寓道院】

晨煙夕靄气蒸蒸秋水門前幾尺增止酒免償鄰負債施油催防佛龕燈嫩莎院落晴聯步獨樹軒窻雨對憑【寓庭有白楊一株】除卻入朝須起早兩鰥何事不如僧

古詩四章上座主孝感相國壽

火維靈奧區灝气恣磅礡洞庭滙溟涬石廩聳寥廓五百應昌期元精鼔槖籥大儒乃篤生作鎭配川嶽恭惟我夫子異采輝井絡曳履上星辰訏謨重帷幄回翔密勿地獨力斡樞略立極奠六鰲淸剛礪鐮鍔道原幸有賴不數平津閤

正學日淪替百家紛語言我公實聞知洙泗窮淵源妙窺千聖祕月窟兼天根理障快掃除煥如朝吐暾發揮爲事業突兀搘乾坤峨峨千丈松迥立無攀援經邦實致治吾道中行存

勝國史未成簡編就殘脫門戶互排拫文獻恐澌沒聖朝樹立逺損益鑑前轍大筆待鉅公是非辧毫髮六館旣啟四部亦燦設貫穿三百年搜抉十萬帙迢遙溯開創細瑣逮季末非公習掌故何由發囊括獨成一代書凜凜陽秋筆

贊化非一塗調元歷三紀朝端立樞極爨下收杞梓五度入南宮

至尊深倚毗請看百僚上盡屬門墻士一歸出懇誠進退鮮慍喜重來資啟沃未許久田裏公之視浮榮奚啻若敝屣角巾就邸第寢食善名理上日攬揆辰川流同嶽峙采芝猶有待傳菊煩中使平格天所丰稱觴今以始

王學庵給諫移寓保安街有詩見寄次答二首

笑檢空囊付畫�不妨家具少於車篋中諫紙傳新艸【唐制拾遺官月給紙二百張名諫紙】墻角吟蛩報晚花置酒可能邀北郭賣書端合問東家十年瘴嶺煙江路容易星回博望查【學庵兩任黔粵縣令】

轆轤綆轉石欄邊僦屋曽棲蒲褐禪【余壬午癸未間曽僦居此街】古井再經愁雨塌舊交重聚得天憐明燈照壁何愁蠍緑樹當門定有蟬稍待泥幹走相覓看君新竈起茶煙

得朱悔人石泉書卻寄

蛛絲繳繞鵲聯翩信使來從古石泉足憐渠行萬里尺書報我閱三年天垂馬閣眞奇險官到龍州類左遷相勸白頭須作達好詩題徧好山川

奉祝昆山徐太夫人七十壽

早相中朝黼黻臣晚攜麟鳳拜

恩綸五千嵗裏三秋節二十年來八座人星漢髙源占寶婺門墻余在儒紳黃花酒暖金桃熟遙指西池是海濱

史蕉飲前輩招集一畝園分賦

踏屐衝泥取次行重來忽漫聽秋聲空園樹比昔年老積雨天逢今日晴世上官情閒最好詩中澹味煉難成韓家潭外如鉤月愛領新涼到鳳城

月夜城南水閣偶集分韻得白字卽題陳濂村峨眉詩艸後

髙閣倚秋淸天空露華白水風吹月上去我若咫尺此時一尊酒逺致三峨客稍稍召朋儔羅羅飣肴核盍簪非意料邂逅心莫逆君生公相家名上金閨籍七年行蜀道尙爾好顏色懷袖有峨眉雲煙落幾席玆山洵僻左迥與中原隔鬭險出五丁蠶叢始開辟君才𨿽小試實佐籌邊畫談笑無滯機登臨挾仙翮徑危蛇倒退石惡劍中劈日月光攝身雷霆伺投隙雪山帶西竺萬里赴絡繹豈非所歷髙參井手可摘不然域外觀詎肯供汝役人生百年內知著幾兩屐柰何塵鞅羇蹞步恆局蹐哦詩撫淸景不醉良可惜努力營一歡流連盡今夕

題史耕巖前輩收綸轉棹圖四首

銜尾船裝壓浪書鱸鄕風物比何如羨君別具經綸手釣綫隨身自捲舒

賞花曽記把魚竿南史家傳學士冠四十年中三掌誥鳳池何似五湖寛

拍殘銅鬥酒初醒射鴨堂連避暑亭想得卸帆秋正好水花風葉滿鷗汀

千里波光一曲移西風吹老碧蒓絲畫圖愛寫湖山意未是先生乞賜時

熊質均年伯五十壽

半百韶華九九辰【重陽前一日】紅萸黃菊一畨新堂前接武尙書履膝下承顏進士巾【次君與餘同年】風月無邊邀客賞虀鹽有味愛官貧【時官國子學正】盈觴酒美須勤置共識淸醇似主人

陳濂村新辟書屋名曰萍廬中秋後二日招同人宴集分韻得明字

名園十年別【乙亥夏與濂村共醉髙陽相國園亭】蜀道萬里行自爾好防稀轉頭嵗崢嶸聞君昨報最還裝及秋晴相公顧之喜東閣客已盈吾老不曉事頺然厠羣英開筵亦見招謂是門下生坐我三間廬酌以一角觥爲言聚散地逺近豈有程防池忽西東浮海或合並所以顏此室而取萍爲名吾意殊不爾勸君還細傾君才本謫仙偶然去瑤京玉堂手種樹再到陰已成況復芝蘭堦連枝合田荊【謂濳齋學士】胡爲不自廣猥作詩人鳴如余乃萍耳一葉漂大瀛舉頭望秋空雲月逓微明後期難預必得句且再賡

送靖安叔歸硤石三首

畫鼓朱旗曉日開廣場千步淨無埃紫光閣下通名姓曽與天潢較射來【紫光閣在玉蝀橋西南武殿試日皇上率東宮諸王先升禦幄步射畢諸進士乃排班】

文武家聲荷

主知右班特許綴蛾眉一門盛事傳希有親見穿楊入彀時【叔赴殿試日余與聲山侄俱奉特防賜坐西班觀射時以爲榮】

最喜髙堂有老親還家初換防衣新兩山霜葉紅於錦馬上爭看第一人【余家以武科登第者自叔始】

總憲蔣裕庵先生挽詞二首

副相聲華重恢然徳宇宏靑雲多故吏黃閣是門生【相國桐城公出先生禮闈分校門下】气壓松阡肅霜畱栢府淸憲臺傳故事存沒備哀榮

帝裏移家久堂開緑野宜庭惟栽玉樹坊亦號靈芝卿月流丹旐商飈捲素帷薤歌聲咽處慘動是南司

大宗伯長洲韓公挽詞四首

昭代文章伯精靈造化鐘同朝瞻進退上

殿畫儀容獨具回

天力羣歸秉禮宗逍遙歌曳杖泰岱忽摧峯

五云臚唱後八代起衰時制藝東朝讀【皇太子手選先生制藝文一冊曽出示愼等】才名四裔知直惟憑

帝鑑淸並畏人知物望關存歿非公更屬誰

昔去絲綸地還

朝又十年髙風仍館閣雅尙自林泉一病歸難料【先生以病乞歸奉防畱京調理】初心老倍堅尙餘毫髮恨悵望五湖船折柬曽蒙召扶牀得幾回泥塗遲下直函丈失追陪【七月二十日公病間手札見招是日愼行下直稍晚不及趨赴遂成永訣】遺墨眞堪寶藏緘忍再開寢門才隔月今爲哭公來

題吳震一中翰詩槁後

張【介山】呂【山瀏】論交付剎那吳均風義老研磨蕓香俸校三年淺藥樹吟成五夜多【白樂天禁中夜直詩藥樹陰中惟兩人】妙手不妨偸格律長才倘肯乞餘波一樓準約山邊住【山邊一樓震一舊以名集】拍手猶能作和歌

東宮召赴西園賜觀

皇上禦書匾額大小二十有九恭紀七律八章

元气淋漓萬象融欣瞻

宸翰辟鴻蒙瑤源珠海來仙島鳳翥鸞翔下震宮光射臨池知浴日筆隨運肘想生風一時喜色關飛動嵩祝齊傳抃舞中

鑪煙直上護氤氳松棟虹梁燦欲分殿閤香風浮墨气河山秀色映

天文畫傳羲易籌圖祕

念切周詩稼穡勤【禦書知稼軒無逸齋】共紀本朝家法古書屛銘座付儲君

眞覺謙尊道益光【謙尊堂亦禦書匾】不名宮殿但名堂擘窠寧羨書飛白響榻難橅紙硬黃

賜出形模隨大小琢成體制合圜方吾

皇慈愛靑宮孝欽仰時親黼座旁

到處黃金榜

禦書太平堂構慶端居晨曦燭地光相並列宿周天數有餘大業時時遊藝圃嘉名一一取經畬日知舊額重鉤勒開卷猶思出閤初【日知堂皇太子初出閣時上所賜額也今移入苑中】翠籞東連紫界墻林泉交映藹秋方

龍樓問寢宵常早

鶴禁娯暉景正長藻井非煙呈五采璇題如鏡啟重光淩雲百級丹梯上頭白應嗤老仲將

萬丈光芒出檻前煌煌禁扁稱髙懸

堯階茅土原同儉

文囿風光共一天玉案浮花開漆硯銀鉤寫月向澄川凡魚欲作鯤鵬化

禦墨吞來骨盡仙

筆陣縦橫气總降

帝書亙古擅無雙九苞翽羽連翩起萬斛龍文獨力扛迸散繁星懸兩曜盡收千派納長江人間欲見曽多得轉幸身依靑瑣窗

茫茫學海望無涯上

殿恭承異數加目炫管中窺日月夢回衣上帶雲霞歐蘇小記榮天藻羲獻眞傳屬

帝家愧作玉皇香案吏難濡柔翰繪光華

恩賜新刻

禦制詩集恭紀二首

宵旰孜孜四十年元音和暢在詩篇

天章久與絲綸播

禦集新成琬琰鐫逸韻鏗金還戞玉祥風戶誦復家關雎麟趾胥王化詩教原推雅頌先

武功文徳並宣揚間采風謡到

省方畊鑿萬方民擊壤簫韶九奏

帝垂裳典謨嫓美尊虞夏花月成篇陋漢唐拜捧瑤編還惕息難憑諷詠答

恩光

恩賜禦園十種蒲桃恭紀【十種者一伏地公領孫二伏地黒蒲桃三伏地瑪瑙蒲桃四哈密公領孫五瑣瑣蒲桃六哈密緑蒲桃七哈密紅蒲桃八哈密黒蒲桃九哈密臼蒲桃十馬乳蒲桃】

上林名果味芳鮮采摘均從雨露邊色借紫靑相照曜顆分大小各勻圓流來馬乳香先噀釀出龍池品盡仙便與櫻桃同飽食紀

恩難罄益州牋【成都有十樣箋】

十二月十九早奉東宮令南苑冬夜寒甚偶見硯池結冰以硯池冰爲題汪灝錢名世查愼行蔣廷錫四人可各賦七律一首又自制七律以示攺正雪明書幌易生寒水靜圓池墨未漧乍結琉璃漆硯裏自成珠玉彩毫端微涓倍有淸瑩色一滴還深碧錦湍凍釋煙雲浮幾上須知下有黒蛟蟠【臣】愼行恭和云

研朱滴露一寛喜見冰花結作團粉色映箋雲母白墨光鋪幾水精寒入懷珠玉生奩底呵气蛟龍上筆端計日東風先解凍詞源如海富波瀾

十二月二十日奉

防特授編修感

恩恭紀四首

綸書璀璨下

金鑾同直三人並授官【同日被防者汪灝蔣廷錫及臣愼行共三人】湛露九重頻渥澤條冰一署不知寒登瀛路許回翔入【翰林舊制庶吉士俱於二門外下馬授職後乃騎馬入登瀛門】藏閣書容次第看總是鼇峯淸切地渾忘弱羽簉鵷鸞

玉堂故事久相傳常吉多充弟子員支俸例教同七品隨班

特荷免三年【庶吉士例須教習三年再經禦試然後授職先是臣等以供奉內廷特免教習皆異數也】身依香案初稱吏

詔賜頭銜不待銓自沐榮光心竊媿愧居四十六人先【癸未科進士除一甲三人外與館者四十九人余名在第二】

螭頭龍尾上陂坨拾級重經拜

命過步接彤扉仍注籍名聯黃紙儼登科較量前輩榮眞冒比並同年幸最多章服不殊

恩遇異一行歸騎擁鳴珂

共道遷鶯傍上林姓名從此列朝簪身微彌覺

栽培厚地近尢蒙

教養深應臘蘭芽初茁玉先春栁綫已拖金傾心一寸同葵藿長托堯階仰照臨

除夕前二日

恩賜禦書大福字恭紀

景福欣逢介福辰自

天題處自

天申萬年鳳藻輝宸極一顆驪珠

賜侍臣捧出

深宮榮並受懸同

禦扁墨長新箕疇更衍無疆祝敷錫從知徧庶民

恭和

禦制除日晚宴原韻

景運循環紀始終年年嘉慶與民同鈞天律轉冰霜候大地春回雨露功

詔許勲庸承曲宴時無水旱厪

宸衷小臣與凜丰侯戒旣醉

恩深

聖訓中【恭讀禦制有平生惡酒難堪飲之句】

王學庵生子走筆賀之六首【以下乙酉稿】

六十生兒似較遲卻緣難得轉稱奇芝田蕙畝從人說瓊樹天生只一枝

拾得【陳后山詩黃家生子名拾得】添丁未足論烏衣餘慶自淸門直同膝上看文度抱子心情當抱孫

諫艸焚來盡【去聲】有書蕓香何用辟蟫魚先教識透之無字徐讀巾箱萬卷余

雙眼摩挲喜可知緑槐陰發去年枝待君添種三株樹要看淩雲合抱時

湯餅筵前客坐深掌中擎出是璆琳隔簾不用催絲竹兒笑兒啼盡好音

天上麒麟見未曽他時摩頂記徐陵老夫自詡言多驗身是人間現在僧

奉題少詹彭先生捫腹圖

大彭逺祖商老籛世家柱下爲神仙旁人見公腹便便矢口但稱邊孝先我公稽古如力田白晝那肯成髙眠承明出入三十年朝回日日手一編撐腸卷軸富五千大筆無過許與燕

兩宮顧問召屢前官非不達學愈專緑衣有語然不然先生笑指池上蓮誰其畫者調丹鉛此意或向知音傳

應皇太子令詠白杜鵑花

鶴林花本神仙種名字𨿽同色不同一自根株歸閬苑獨畱冰雪向春風披香欲奪氍毹艷【披香殿上紅氍毹蘇軾詠杭州南漪堂杜鵑花句】勅賜休誇躑躅紅【白居易詩一名山躑躅一名杜鵑花王建詩勅賜一窠紅躑躅謝恩未了奏花開】從此三更枝上月定無啼血染芳叢

見可亭侄新栁詩偶作一首

偶爲長條作短行此聲不是中聲時淸關塞無攀折路近章臺有送迎濯濯應憐前度態依依長帶故園情春來縱得東風力莫倚纎腰便鬭輕

祈谷壇西北積水十餘頃四時不竭毎旦有羣鳬游泳其間因名之曰野鳬潭口占一絕

潭潭積潦浸城隈不長菇蒲長水菭我夢江湖歸未得野鳬何事卻飛來

和周薖庵都諫閒居雜詠兼簡學庵西齋四首

三間道院例支錢薄俸分緡月二千日日日長閒鎖卻一燈歸照夜棲禪

芹泥融棟燕巢新小社回頭已過春我本無家一房客可憐飛鳥更依人

又作三年住帝鄕蕭齋有味是蒼涼墻頭山色門前水不忍移居過別坊

官曹西省連東省門巷靑楊接白楊道是閒居閒不得得閒翻爲和詩忙

下直偶過學庵齋明日學庵以詩索和次原韻

緑樹陰中著兩臞夕陽移影過東隅唱酬互入新詩卷【時學庵與元朗編刋掖垣唱和詩】還往猶餘舊酒徒【謂西厓】有子祝君苗在手【十苗方在手想象秋禾熟戴石屏生子詩也】未歸約我杖同扶眼前事事關遲莫不夢橫溪卽湖【橫溪余所居地名】

南海子

千頃平如指掌收艸虫趯趯鹿騶虞囿小樵無禁鉤盾田寛麥有秋萬栁槎枒沿徑轉一渠曲折入墻流心同魚鳥便飛放愛作城南十里遊【元時名飛放泊】

南紅門接

駕歸途喜雨【時皇上南巡回京】

萬乘回鑾候三晨望雨辰自天能潤物到地喜淸塵處處溝渠急行行楡栁新衝泥歸更好馬意亦踆踆

五月初九日

上禦淵鑑齋召大學士【臣】玉書【臣】廷敬工部尙書【臣】鴻緒學士【臣】升元【臣】升【臣】壯履【臣】原祁編修【臣】瑄【臣】廷儀【臣】廷玉【臣】名世【臣】愼行【臣】廷錫等入至云步石

賜坐賜畢人賜荷花一缾隨

命由蕋珠院延賞樓泛舟回直廬感

恩紀事恭賦七言律詩四首

身依

禁闥已三年天上方知更有天楊栁橋通星漢畔芙蓉檻繞

禦牀前遊同靈沼魚眞樂聽到伽陵鳥亦仙云步石邊聯步入臨流髙下列芳筵

咫尺防龍接武隨從容宣勸坐移時【坐間屢遣內侍傳溫防令臣等勿拘常禮】煙霄畫入丹靑動殿閣涼生艸木知有數遭逢關气數無私造化荷

恩私苑門隔日先傳喚應是今朝下直遲

詔恩半日許回翔昆閬遲遲晝倍長貝闕珠宮環四際十洲三島儼中央翠屏開處云流影防鷁飛來水拂香共識

天顏多霽色雨餘風物借輝光

玉井移根迥不同祕瓷人

賜一枝紅莖從新折流晨露蕋爲含開帶好風擎出榮隨丞相後攜歸香滿禁垣東此生直願依蒲藻長在煙波浩渺中

題費曉城同年牧牛圖

嫩艸如秧水似油雉疏閒放白蘋洲畫師最得華陽趣不取黃金寫絡頭

送陳秋田宰茘浦

一官萬里赴昭州人替君愁自不愁匣硯囊琴非俗物丹梯碧落是淸遊九疑路轉收帆驛八桂風髙捲幔樓眞羨楊蘧挈家去王程如砥接詩郵【唐楊蘧曽到嶺外見陽朔荔浦山水談不容口俄而求彼邑挈家南去】

敬業堂詩集卷三十一

欽定四庫全書

敬業堂詩集卷三十二

翰林院編修查愼行撰

考牧集【起乙酉五月杪盡丙戌四月】

余自癸未扈

蹕淸暑甲申以纂輯韻府畱京師乙酉五月復奉防隨駕是秋撤圍後

萬乘巡邊別由雍安嶺渡庫勒齊河自此抵張家口乃

元時上都孔道今屬

上駟院慶丰司數百里間岡勢坦迆駝馬牛羊約三百

餘萬

上按程閱視指諭臣等云昔

太宗皇帝謂此地宜畜牧今果蕃息若此遂頒

賜侍從大小臣工人各馬一匹羊二頭臣亦與焉又四百里始入居庸關臣惟小雅之美周宣曰誰謂爾無羊三百維羣誰謂爾無牛九十其犉我

國家考牧之盛不啻千百倍之詩書史冊所載得未曽

有特取此義以紀盛事云

扈從山莊避暑出都口占

又是山莊扈蹕時

賜衣重著馬重騎邊人望幸經初伏閏嵗

君王避暑遲

雨後過懷柔城外

火雲突兀壓城頭地近黃花古戍樓好是緑陂新過雨路平如掌接檀州

重出古北口

煙火千家散舊屯饋漿野老候關門自言世得耕耘力黃犢年來又有孫

曉過靑石梁新開路

髙入云端俯作梁中間鑿石得康莊松聲落澗風泉合藥气浮山露艸香馬爲重經成熟路人貪早度取微涼詞臣例飽

天廚饍已有中官候道旁

鞍子嶺直廬庭西新設松棚

十丈移巖壑三間防苑墻有時松子落隨意乳毛香不礙流晨露尢宜障夕陽天教人夏健何減北窗涼

發黃甲營喜晴

靑浮翠積气氤氳曉色俄從霽色分馬首已迎初上日雕翎猶帶未歸雲峯皆似染供屏幛樹不論年絕斧斤曽記上番隨

蹕候灤河新漲隔山聞【癸未六月過此連值大雨】

詠金絲桃應皇太子令

裝束渾疑出道家川原何用覓紅霞偶分髙士籬邊色仍是仙人洞裏花金粉露涼朝蝶夢檀心香颭午蜂衙尋來莫怪漁舟誤比似桃源路更賖

駐蹕樺楡溝特給官房止宿感

恩恭紀

千帳連云並出關受防何幸預淸班炎埃气隔無三伏覆載

恩深抵萬間新瓦鱗鱗宜聽雨短墻面面好看山風餐露宿原臣分毎被殊榮輒汗顏

發樺楡溝從新開石梁至哈喇火屯

鑿開峭壁轉龍腰髙棧中縈綫一條石吻仰歕泉作霧云根倒拔樹榦霄向來紆徑千盤轉此去前村十里遙眞覺太平民樂業山南山北盡漁樵

塞外艸花暑月特盛同年蔣酉君用橫幅寫七十餘種呈院長揆公以絕句屬和四首

頻年隨

輦到邊庭自補山經及水經更借玉堂揮翰手兼收花艸入丹靑

折枝一派取阿那木本無多艸本多六月塞山猶似錦不知春色更如何

莫嗔嵇鄭難爲狀莫笑徐黃欠寫生到此始知天地大野芳無數總無名

風翻雨洗枝枝別儷白駢紅色色新誰似先生工體物好詩能發畫精神

恩賜

禦書扇恭紀

聖藻光騰寶箑中五明開處潤蒙蒙招攜滿苑松杉气披拂微涼殿閣風羽午搖炎熾散麝煤香迸汗珠融捧歸當暑先珍襲篋笥緘

恩托始終【古今注舜廣開視聽求賢人以自輔作五明扇漢公卿皆用之拾遺記周時外國獻丹鵲拾其脫羽以爲扇名爲鵲扇】

烏城立秋和同年佟淵若韻

萬壑含朝雨千巖斂夏云炎涼𨿽迥判晝夜漸平分爽自披襟得聲先隔樹聞候虫吟較晚髙唱獨輸君

立秋後一日

召遊行宮後苑

賜宴恭紀十二首

銀河西繞翠微岡紫界東連宛轉墻一片樓臺先入望蓬瀛遙在水中央

天然圖畫引躋攀盡出

宸衷指防間巖壑不須多架搆下因流水上因山神川過雨气溟蒙沙土無痕井脈通欲識泉源深幾許轆轤聲轉白雲中

坡陀幾曲接礬頭漸入仙源徑漸幽忽漫孤云生兩角小欄低檻盡如樓

煌煌

禁扁麗中天楹帖分題兩兩懸萬丈光芒爭耀眼不知旁有好山川

松鶴陰從積翠生泉蘿煙月一時淸【以上皆禦扁名】每經禦墨畱題處記得旃檀別殿名

帶峯傍石布芳筵夾岸鏗鏘奏管弦山水淸音消不得況從

天上聽鈞天

一道淸流合兩河釃渠中有半開荷分明太液池邊種重沐

天家萬里波

插架排籖滿禁林

禦牀左右列森森行宮仍是圖書府淸暑時時惜寸陰水精簾幙緑莎茵行過星橋別有津除卻澆花無泛掃就中何處著纎塵

疊砌平階茁露芽近看如錦逺如霞塞垣小艸生何幸開作長春苑裏花

華貂環座盡公侯

特許詞臣與宴遊滿引金樽歌旣醉謝

恩齊上木蘭舟

敬題

禦書東坡詩扇爲法鴻臚作

七輪松扇早涼天舊句新題

禦墨鮮不獨侍臣沾渥澤榮光兼被作詩仙

賦得云抱兩三峯應皇太子令

萬峯齊露頂雲气欲何之偶遇參差石還縈縹緲姿三山遙望處二華未開時髣髴應難畫形容況入詩

佛手柑【奉防題畫扇上】

名並黃柑種不同巧從佛號示玲瓏菩提證果雙林下優缽拈花一指中色映金繩長帶露香開寶掌自生風聞思大士應微笑披拂先教鼻觀通

恩賜

禦書敬業堂扁額恭紀十六韻

淸暑時多暇行宮日正長

君王親翰墨侍從沐

恩光是璧皆盈尺如椽總倍常因心成變化運肘示端方山海峯濤壯龍鸞爪翅張堯文開盛世羲畫掩前王帝賚優無比臣衷懼莫當身𨿽依廣廈家本住窮鄕憶在兒童日親隨子弟行長貧惟立璧短晷或然糠風雨畱先築柴荊指舊莊業傳慙肯構敬止念維桑幸獲支門戶終難荷棟梁數椽天一角

萬嵗字中央鄰叟來扶杖姻親賀滿堂承家期世守祝國永無疆

七月二十四日五更發波羅火屯始有寒色

臥聽雞鳴已過三起來攬帶上徵驂五更寒色風初北七月邊聲雁已南汨汨乳泉縈暗谷蒙蒙霧雨染濃嵐前行漸與圍場近飛騎如雲隔宿探

烏喇帶秋分日作前夕大雷雨昨日微雪故詩中紀之

朔野秋光少俄驚艸木衰大都殘暑退便是蚤寒來天霽今朝雪山收昨夜雷匆匆裘換葛節序暗相催

度達陰嶺看紅葉

蛇躡猿攀路僅通溪聲忽轉一山紅行來不道秋才半已在寒林薄雪中

中秋夜薩勒巴裏對月

一片中秋月重經古塞看宮壺傾法醖【是夕禦賜酒果】客夢警新寒似雪侵髯白疑霜拂帳幹故園諸弟在悵望隔團圞

八月十七日伊蘇河源雪中聞雷食頃開霽

云黑初防挾雨來俄看黍谷散寒灰千峯雪作漫天霧萬帳風兼動地雷紅樹一畨殘葉盡碧空依舊夕陽開眼前變幻眞奇絕天果難將管見推

隨

駕行興安嶺上

橫亙東西路幾千直從遼海控居延盡消伏莽山無樹不斷靈源地湧泉羣牧牛羊量論谷諸藩廬帳列如防聖朝不畫長城界一道平岡是九邊

連日扈從由雍安嶺烏蘭哈爾哈至上都必拉觀圍恭紀八首

連天積素耀威弧鵲血牛螉力盡輸【梁簡文詩控因鵲血挽彊用牛螉】看取羣情齊踴躍

一人獲雋萬人呼

初分左右儼星奔旋列方圓陣法存千仭岡頭黃纛下藍旗兩扇合旌門

西僧迎

輦列香旛擊盋吹螺動法門畨界從來知佛大而今更識

帝王尊【多論那拉之西有喇麻寺西僧一百五人蒙古毎一部落供養一僧俱來迎謁賜銀縀有差】嵯峨髙勢拂雲開

天語親聆指示來踏徧峯峯沙似雪始知身到白龍堆【二十五日隨駕至上都海拉斯臺上諭云此地山形首皆西南向尾皆東北向卽古白龍堆也】朴渥如飛掠艸中

禦前突過疾於風萬鈞神藝無輕發命中仍開射虎弓獸自成羣鳥自稀网開四面總天機白雲一片平如席趂取防鶉帖地飛

尾同麞麂首成羵千百黃羊合一羣攔入圍中何所擬滿灘鵝鴨鬧如雲

豹尾雞翹滿後塵近前傳

防召儒臣分頒五色離披羽榮被雕鞍是八人【二十六日於固勒班庫特力隨圍特賜翰林官山雉人各一尾】

雪中戴靑氊大防

上顧見大笑口占紀之

大於暖耳覆雙肩冰雪騎驢二十年今日重蒙

天一笑白頭還戀舊靑氊

隨

駕閱視羣牧恭紀八首

右接雲中左界遼放來羣牧十分膘自從

聖祖開基逺水艸新來分外饒

齊色分花望不窮一羣拔萃一羣空天生騄初無種只在

君王顧盻中

大漠塵消罷戍屯曽收汗血入關門於今靑海無傳箭字息均蒙豢養恩

肉鞍髙出艸頭低千百封牛褐色齊【漢書注馲駝背上肉鞍隆髙若封土俗呼封牛】知有泉源在山外但從沙上覓駝蹄

烏防黃犉種各殊駢蹏疊角雜收駒太平畜產閒無用好入丰年考牧圖

四時邊艸閱榮枯堙谷塡谿作雪鋪一色萬羣三百萬不曽輕費大官芻【詩疏羊以三百爲羣合三十萬計之則千羣也今合三百萬計之則萬羣矣】

邊戶羣歌樂嵗穰素封何必業耕桑家家

賜種滋蕃息銀餅渾如秬香【唐摭言宣宗賜韋燠孫宏銀餅啗皆乳酪膏之所爲卽今乳酥餅也】

蒺藜苑小傳唐監苜蓿園荒笑漢家自是累朝無馬政天畱沃壤在龍沙

恩賜上駟院馬一匹恭紀七言排律十六韻

萬里平沙屬慶丰更申冏命牧騊駥如荼如火千峯上爲錦爲云一望中有駜幸隨觀坰野上襄敢兾

賜行宮房星燭地光先見電影流天澤下通玉勒金覊新攺控雕鞍黃帕舊曽蒙丹靑妙合將軍畫聲價髙逾都護驄緩轡追陪雙仗近著鞭先後八人同【南書房侍直八人同日拜賜】細看六印猶鈐髆【唐六典在牧之馬有飛字印龍形印三花印風字印賜字印出字印其形容端正擬送尙乘者以飛字印其髀髆】乍拂三花待翦鬉不分牽來遊果下且教行處避芳叢疾徐本具馴良性安穏寧資調習功筋力將衰蒙

聖鑑嘶鳴欲效托微衷院中例借知應免眾裏齊驅學漸工躞蹀身輕辭社燕飛揚隊逐入關鴻食貧慙媿薪芻儉種貴誇張皁空照夜俄看歸路白經春旋試軟塵紅翔麟苑與飛龍廏蕃錫

恩深念匪躬

上禦帳殿南門

命侍衛試調生馬

召臣等同觀恭紀

步濶蹄髙齒尙童【尙書大傳童馬不馳】忽驚一顧出

重瞳賞加牝牡驪黃外

恩在駈馳駕馭中杏葉裁韉初被錦桃花作汗欲噴紅龍涓騏校皆天廏冀野從看萬馬空

雪後

賜酥酒恭紀

馬足瓊瑤十里衝到來稠疊

賜黃封土酥防雪脂凝白官釀消冰乳滴濃寒斂衾裯禁永夜溫同狐貉禦嚴冬銀罌翠杓均天澤醉飽春回艸木容

行經獨石口外

獨石西南路最紆時平關隘失崎嶇灤河源在千山外流過元朝避暑都

下西巴裏臺

直下初從萬仭顚忽於井底見炊煙松風夜轉潺湲水知是山腰一眼泉

卽事

童子提壺斟馬酒老翁曲項奏胡琴近前爭愽

君王笑眞見諸番愛戴心

張家口

北風獵獵上旌旃古堠連山峭逼天鎭將時平多扈蹕六龍五載一巡邊

宣府早發

星羅城堡屹相望地是雄邊舊教場漸近關南秋尙暖雁飛先過鷂兒梁

重陽下堡道中

垂楊全緑菊微黃九月關城未降霜踏盡烏桓千嶂雪卻來平地作重陽

入居庸關

截斷雲頭作翠屏官溝南瀉水泠泠黃花催熟旗亭酒笑脫重裘度冷陘【居庸關名冷陘太行入陘之一也】

彈琴峽

沙紋練練澑涓涓似有鳴琴出響泉松磴曉含三尺雪石牀秋語七條煙聲希不信人間有悟徹原非指上傳莫聽鼔鼙思將帥淸音今屬好山川

恩賜羔皮袍料恭紀

授衣時節恰歸期裘敝重叨

聖主慈飽食始知肥羜美【臣素不食羊近奉防賜嘗洵美味也】敵寒尢覺乳羔宜制成刀尺憐柔毳【謝莊賜裘表靡毫柔毳】省對冰霜凜素絲行與都人還示儉三英五緎在風詩

山莊雜詠【有序】

山莊者我

皇上避暑行宮之統名也臣以艸茅新進再備扈從自夏䢐秋往返各閱百餘日其間山川風土之美艸木禽魚之狀一一俱蒙

恩指示凡耳之所聞目之所覩口不勝述則紀以小詩合成三十首用備遺忘不揣蕪詞並呈

禦覽

朝涼夕爽絕氛霾畫裏山莊處處佳

聖徳如堯惟尙儉采椽不斵土爲階【古北口外行宮凡八所皆無丹艧之飾】

章奏多從驛騎馳行宮勤政日孜孜三更樺燭明如晝又是宵衣乙覽時【唐太宗毎以甲夜視事乙夜觀書】

溪防山殽味有餘

慈幃時達問安書往來中使頻相望何異宮庭侍起居【毎得新蔬輒遣中使馳送皇太后宮】

阡陌橫從蒔藝區豳風七月繪成圖瓤豆莢田家味帶露朝朝進

禦廚

煙光濃澹寫晴空多少旌旗掩映中大抵無峯無好樹一峯不與一峯同

幾暇濡毫有萬行臨池無體不飛翔蛟龍噴作巖頭雨千澗流來墨沈香

畫鹿宮門樹射棚冬膠秋干試初呈靜中人籟皆天籟朱鷺單傳中的聲

嶺復岡重不記名石矼隨處瀉琮琤蒙蒙薄霧沾衣潤云縷多從水面生

小雨初過月未升浮浮空翠暖如蒸不知濕气消何處萬竈炊煙萬帳燈

林幽谷邃暗霏微過午人人換裌衣預卜明朝天色好相風微動柘黃旗

松蓋年深雨露滋茯苓琥珀化應遲太平是物爭呈瑞枯枿先看出紫芝【赤芝產落葉松根】

灤水淸流比漆沮霽潭潑潑漾菇蒲細鱗柘緑皆堪鱠不數紅鰓巨口鱸【細鱗魚重唇身有黒斑柘緑魚色微緑皆灤河所產】

泡子河淤舄鹵開霜華彌望白皠皠邊民聽食天然利只禁鹽車入口來【泡子河生天然鹽不待煎熬而成防古用小車載以貿易】

煜煜蒼龍尾角蟠小星如沸鬧林端乍驚三尺飛光度螢火大於金彈丸【塞外流螢極大光可燭三尺許】

泥金細縷簇龍鱗首尾中分翡翠紋頗訝賦形同蠍虎試看噓气卻成云【山中蜥蜴長四寸許頭以下色如翡翠有紋如魚鱗尾作金色吐气爲云土人呼爲云虎】

多年沙土養奇材照夜渾疑吐蚌胎可是水中眞蘊火但生涼焰不然灰【山杏根入水千年光如水精夜置暗室中毫髮畢見】

鋭頭長尾口如防肉翅旁連四足俱猜是千年老蝙蝠問名方始識飛狐【飛狐鋭頭缺口耳小尾長毛深褐色翅如鼈裙四足生翅中前二爪後五爪能飛不逾尋丈】

叢間朴葉先枯歐李駢睛似火珠長路微甘供解渇馬鞭爭掛紫瑚【歐李一名烏喇柰子如櫻桃而大味微甘而醡】

靑楓烏桕自喬柯映日多成錦繡窩片片丹砂開障扇就中椵葉得霜多【椵樹葉大如團扇初生時可裏粉餅蒸食秋月經霜鮮紅可愛】山棃微澁杞漿酸崖蜜煎從翠釜頒珍重蓬萊金醴味不傳方法向人間【山棃枸杞汁經煉成膏味皆鮮美上嘗以賜近臣】

榛實初生如栗蓬秋來采掇出低叢雞頭剝玉差相並餖飣曽無一顆空【俗云十榛九空塞外所產不爾也】

難憑本艸考豨苓異卉奇葩眼未經滿地根株移不得金蓮垂實菌釘【地產金蓮花及猴頭蔴菇】

官馬如雲盡上膘便經霜雪也肥饒地黃牧宿人人識何似連山盡藥苗

千盤百折上興安寒燠平分咫尺間忽見萬松齊落葉人言山後是陰山【落葉松生興安嶺北秋冬凋落與凡木同】

道是山鄕又水鄕四時多半領秋光西風欲起駞爭早雪將飛麝退香

云端千仭跨晴空眞有飛梁亙彩虹畨語漫傳生吉兔佳名新賜玉玲瓏【達陰嶺東北四十餘里山顚巨石百餘丈中通一門望若飛橋蒙古謂之生吉兔皇上攺名玲瓏山】

晨隨羽衛愛山行夜宿周廬傍幔城自入秋來常起早挈壺攢防最分明【詞臣帳房在行宮南門外五十餘步欽天監司漏處也】

畫屏環繞直廬傍艸色常先栁色黃八月初頭風力夜來傳

防禁燒荒【塞外艸枯禁野火謂之燒荒犯者法綦重】

蝗不成災嵗有秋直從畿甸到邊頭更教州縣除蝻子預計來年睿慮周【秋來蝗不爲災皇上爲明年慮命畿輔所在徧掘蝻子】

溪流經雨雜淸渾茗椀頻霑

雨露恩日給大官泉一斛秪應飲水亦思源【自發哈喇火屯恐河流渾濁致傷脾气賜臣等官廚水日一石】

丙戌上元夜

召入西苑觀千葉蓮花燈恭紀四首

太華晴光絢晚霞良宵移入

玉皇家月華滿苑淸如水湧出峯頭十丈花

天香飄下蕋珠宮映水俄驚太液紅不夜城中光四照南薰先應五風

不羨金蓮畫詔回恍疑風引近蓬萊分明千佛光中現並作紅雲一朶開

彩棚髙傍

禦樓懸千萼多從一蒂聨不是大羅天上見人間誰識火中蓮

潤木弟授庶吉士二首

初聞唱第向

丹墀再見班行雁序隨桂發五枝曽有防【余家防事前有老桂癸酉八月開花忽作深紅色異於常時甲戌乙亥丙子丁丑皆然自是余兄弟及兒子相繼登第】楊穿三葉可無詩【臼樂天與弟行簡敏中先後及第故其詩云楊穿三葉盡驚人】家門我已推爲長仕路君猶算未遲何事相看兩相泣雙親見背已多時

早緣貧賤多離別老去依依勝得朋小閣重添聽雨榻短檠分防入朝燈浮蹤到海翻相聚歸路如天豈易登寄語阿頻存晚計且來共飲一條冰【時徳尹在揚州書局】

哭樊桐侄二首【丙戌五月初一】

二十年前哭乃翁遺孤抱出尙孩童可堪畱取昏花眼看汝成人又送終

單丁門戶剰嬰孩收拾殘書與寄回永訣有言吾不食三千里外爲誰來

敬業堂詩集卷三十二

欽定四庫全書

敬業堂詩集卷三十三

翰林院編修查愼行撰

甘雨集【起丙戌五月盡九月】

入夏以來畿輔稍旱自五月二十一日

駕發西苑大雨五晝夜田疇霑足萬口歡呼咸謂聖天子軫念民生甘霖應期不禱而自至視靈雨甫田諸什不旣多乎哉臣以珥筆隨豹車之後沐膏澤而詠丰年固其職也

五月二十四日

駐蹕密雲連夕大雨

輦路涼生暑乍融到來連夜雨兼風四山雷轉車聲外萬帳燈浮水气中入夢似聞泥滑滑占晴行見黍芃芃頻年毦筆慙無補枕上吟成願嵗丰

謝

賜普洱茶

洗盡炎州艸木煙制成貢茗味芳鮮筠籠蠟紙封初啟鳳餅龍團樣並圓

賜出儼分甌面月瀹時先試道旁泉侍臣豈有相如渇長是身依瀣露邊

喀喇火屯口占

水無蚊蚋地無蝻寺有旛幢石有龕山是膏腴溪是乳艸如桑葉馬如蠶

蔣酉君同年爲余寫芙蓉折葦扇頭小景戲題二絕

偶拈禿筆寫霜容防綴誰知不取濃防得江湖淸气味蒹葭只合倚芙蓉

塞垣歸思入秋多欲涉江湖柰晚何一葦可杭吾亦去詩翁莫嘆葉沈波

七月朔烏城立秋

行宮六月全無暑早覺涼生大火中客裏心情原艸艸老來光景又匆匆千山朔气初迎雁一雨秋聲盡入虫笑指伊蘇河畔栁三年與爾共西風

七月十五日四更發熱河度嶺至喀喇火屯天未明

塞天暑亦涼矧此秋候變披衣起我早熟路馬重踐羣峯競髙低孤月遞隠現參差樹交影斷續云流片長風從西來過耳劇嚆箭行行得平地星火遙可辧嵐霧滃然蒸橫前鋪白練道旁有雙塔隔手不復見磵絕賴橋通泉鳴知徑轉忽聽一聲鐘微茫識

行殿【口外無佛老之宮惟烏城行宮旁新創穹覽寺琳霄觀】

七月十六日烏城直廬驚聞房師虞山公訃音哀情痛切托於短章四首

公去京華日余方扈從時【癸未秋先生奉太夫人乞假南還餘時方隨駕口外】三年歸失約一別見無期昨寄書猶達【前月接家弟徳尹揚州信云端陽前與先生同渡江】初傳病尙疑何當聞訃後驚發早秋悲洓水攜書局蓬山入選樓【去春奉防於揚州校刋全唐詩】奉親思最渥給俸禮仍優【在籍官恩準開俸從來無此例也】風格詩篇著儀容畫像畱【先生出都時畱秋帆畫卷命題後復奉手書命愼行挍閱歷年詩集】到頭天莫問公自有千秋

壯嵗官情澹懷歸至性眞科名無媿色【庚辰殿試公第一人及苐】巖壑早收身穉子將周晬髙堂正六旬懸知方易簀俯仰劇傷神

歷憶追隨地多慙屬望情早曽同座主【癸酉鄕試愼行與先生同出淸溪徐公廬陵彭公之門】老及作門生寢哭知何日心喪痛失聲灤河兼淚雨滴滴向南傾

題酉君爲家少詹侄畫四時花卉卷二首

乍驚五色江郎筆幻出黃筌四季花知是餘波多綺麗未妨遊戲亦名家

吹開吹謝自年年人世風災絕可憐一片丹靑非色界四禪天是養花天【佛書有初禪二禪三禪四禪天至四禪天始無風災】

座主總憲吳公請假旋裏恭賦四律寄送

乞歸偏在

眷深時臺望非公更屬誰嶽峙淵渟瞻气象蒼松白石表襟期久持綱紀羣僚肅獨抱冰霜

聖主知眞喜太平多盛事大臣進退總逶迆

法曜文星並一垣髙從河漢溯淵源回瀾力比鈞衡重下士心忘副相尊祕閣有書皆博覽巖廊何事不深論卽看拜疏辭

朝後尙引肩輿到苑門【公前赴西苑辭歸上特命肩輿至小東門慰問賜茶眞異數也】

詔恩暫許憩林閭不比尋常賦遂初別路人皆期健飯引年公未及懸車一門老去仍同爨八座歸來只舊廬何物眼前當七發蒓鄕亭外有鱸魚

一時祖帳盡名流才子同朝挽不畱三殿文章行接武五湖風月侍歸舟蒹葭隔岸雞催曙橘柚開園雁報秋我是歐陽門下士柴車何日獲從遊

題少詹侄寫經圖時在塞外直廬

我觀人世間知巧競一途乃至事所生虛名亦求沽不見古孝子用心常近愚愚則本乎朴朴爲誠所孚苟有裨於親寧論事有無唪經祈冥福此語傳浮圖庶幾抱微誠上答父母劬通乎立教意可以輔吾儒宮詹吾宗賢至性具髮膚少稟二人訓學優過庭趨出爲鸞鳳鳴歸作膝下雛中承贈君訃痛絕天難呼北堂垂白母爲爾增歔吁黽勉進水漿傷哉反哺烏母氏繼下世兩喪一時俱平生風木悲血淚交糢糊君時年盛壯頓覺形神臞霜寒宵寢磚味苦晝茹荼旁人競相勸勸保七尺軀似聞西方經報恩古有諸親恩等山嶽子報眞錙銖遂發寫經願寸心還區區幃前一瓣香幾上墨一盂竭我兩眼力我十指瘏眼昏指如椎口誦足雙趺誦已還慟哭哭罷復細書如此逾兩年白抽頭髩須當其迫沈痛信筆非臨撫果然妙蓮華一一紙上敷一卷萬餘字七卷七萬餘人天合掌敬燦若琳瑯珠兪子亦好手爲君寫成圖今來十五霜故山拱楸梧偶然展捲看淸淚猶承矑我生乃鮮民蹤迹嘆早孤先人尙淺土齒髮日夜枯作詩志吾媿汗出成沾濡

八月十三日

駕幸翁牛特恭紀時八公主下嫁於都倫郡王

一統車書域三朝雨露天名藩星拱極

法駕日臨邊遐裔元家貴崇姻

聖代聨肅雝輿衛盛錫賚禮文全事與和親異

恩加屬國專不煩湯沐邑特給水衡錢甸服居相近華風被獨先丹靑開殿宇錦繡裹山川封爵原仍舊王庭遂不遷副車常侍

輦駙馬每從田負弩鸞鑣下呼嵩豹仗前從看外孫國望幸自年年

木克帶西行十八里山下有湯泉

北行漸入苦寒鄕喜見湯泉湧道旁自覺溫能回黍谷或云下必有砂牀波痕消盡冰霜气石髓流爲艸木香便作解衣盤礡地暫時休澣也淸涼

中秋夜栁林口翫月與玉符先生及亮功紫滄酉君三同年小飲偶成十六韻

露白霜淸候千巖萬樹頭銀河斜繞塞金鏡迥懸秋輪自東隅上光從西極流天長雄鼓角野靜散貔貅星火移躔避關山倒景收賞應同

北闕興不減南樓蕭爽披襟得髙空與月謀幾年叨扈從一夕抵旬休已免攜衾直還爲秉燭遊王程千里共恩賜兩宮稠佳果充柈桉鮮禽入膳羞班荊傳酒令隔幔數更籌餅似團圞樣詩須酩酊詶老狂尢爛熳小坐獨遲畱明日追成夢吾生笑若浮起來林影下嵐翠濕衣裘

八月十九日皇太子睿賜初白庵扁額恭紀十六韻

地近瞻儲聖天髙鑑積誠三光開睿筆四海識庵名夙昔棲禪志今來戀

闕情靑雲垂欲上白髮正初生有作皆邀賞非才竊自驚蓬茅沾雨潤葵藿向陽傾感激桑楡晚駈馳嵗月更去家無累遣下直有僧迎往往誇儕輩時時話寵榮一瓢蟠木癭【松癭瓢】三秀紫芝莖匣許香楠貯【賜帶數珠】盂教淨水盛【頗黎水盂】白巵傳漢玉緑硯琢洮瓊是物皆堪供【以上六種皆兩宮前後賜物】何年築始成𨿽防頒扁額未敢計柴荊蟣虱微生賤龍蛇尺幅盈萬鈞余腕力恩重倍難擎

塞外大風二十四韻索同直諸公和

天上箕星動山中月暈生土囊俄出口沙磧欲塡平猛拔羣峯立喧招萬籟迎奔衝來若騖颯沓去如傾牛馬渾難辧蛟龍怒欲爭蓄威雷隠轔助气鼓砰鍧劍防齊攻壘波濤迥撼城餓鴟當晝叫饑虎傍人行鼠黠藏深穴虫僵局斷莖艸埋蛇鼻淺寒噤蝟毛撐昨夜還防雪今朝竟得晴駈云成片段轉石落崢嶸鴉起斜行亂雕盤逺勢成向南惟雁路直上是鵬程曀本難終日狂猶逞二更將收偏作力忽散寂無聲穀以虛能受心緣靜不驚勿愁開槖籥祗是聽竽笙衮衮除塵坱悠悠指斾旌回頭千樹禿稱體一裘輕酒近移牀暖鑪添宿火明卻看天宇曠翻覺塞垣淸落防知何處飄蓬且自徵蘭臺多賦手小律倘同賡

行經玲瓏山下

鑿開渾沌得玲瓏片石居然絕塞雄地肺想從巖竇入天臺信有石梁通風雲噓吸千尋表日月回環一竅中莫怪經過屢回望佳名卻與故山同【余鄕余杭縣亦有玲瓏山】

八月二十三日

上入山行圍射獲白鹿一頭恭紀十韻

白鹿非凡種仙山嵗月長出當時有道瑞葉

壽無疆洞口眠時月原頭望處霜明明開射的皎皎入圍場碧砮千鈞鏃瑤星一道芒最宜豜並獻肯與豹深藏至潔斑同雪如膏色勝蒼皮能畱素質艸不療金創雕爼充庖味銀毫耀眼光謬慙陪羽獵作頌比麟祥

酉君分餉棃藕賦謝十六韻

行廚滋味重肥膩饜牛羊正爾宜佳果俄看致滿筐逺分慈母惠特並故人嘗藕抱玲瓏質棃含沆瀣漿嫩疑新出水紅似乍經霜洗剔親教淨摩娑愛倍常大瓢雪汁小片截瓊肪松脆鳴牙頰芳鮮潤肺腸眞堪解消渇況乃佐淸涼我本柴桑士居連荇藻塘踏泥風葉底摘顆露籬旁賣菜多求益堆盤輒賤償幾曽虛野饋長是及鄰莊物理因希貴人情感舊長鑿池從憶白入谷毎思張二者今兼得何須問故鄕

道旁冢【其一在土城南岡上石獅二白碑一統其一在土城東十里石幾一石亭一上刋孝敬之墓四字姓名皆無可考】

衰艸茫茫近土城白碑相望兩荒塋當時馬革屍同裹今日牛眠地總平野火漫容荊棘長塞田並乏子孫耕有知合笑曹瞞拙欲刻徵西占墓名

重過玲瓏嶺看霜林作十二韻

犖確重來路秋容最好時往年經雪早今嵗得霜遲二月花相似千林景特奇問名難辧種設色故多姿濃淡丹黃葉交加爛熳枝簇來成綺繡疎處度旌旗換眼層層別回鞭步步隨已憐侵暮色還與發華滋妝防江南畫鋪張塞外詩衰顏燻欲醉白髮巧相欺好事何人賞登髙此地宜丁寧朔風候旦晚莫狂吹

聞同年顧書宣前輩湖廣訃音愴懷今昔成五十韻

絕塞來防問初疑後果眞恨難埋厚地狂欲問蒼旻憶昔充鄕貢時同忝國賓紅箋通姓氏麗正約比鄰名稍居姜後【癸酉同舉京兆書宣名在十八西溟十九餘二十】心常與顧親雁行聨弱羽魚隊狎凡鱗雨雪連牀數篇章擊節頻嗜痂良有癖遭砭各無嗔搜剔疵瑕出銷鎔鑛鐵純偸來輸格律讀罷爽精神自爾投膠漆何曽計屈伸禮闈看再舉臚唱聽移旬獨脫囊中穎先呈席上珍列科登一甲同榜得三人金馬聲華盛芝蘭臭味均【甲戌殿試書宣第一甲第二丁丑西一甲第三庚辰余房師汪公一甲第一皆癸酉同榜也】自忘頻下第翻羨早抽身【君於甲戌冬乞假回籍】病喜鷗情適閒教鶴性馴落帆揚子夜踏月廣陵春出處都如夢參商那記巡分攜從甲戌防合又庚辰卻話靑雲舊俱添白髮新木樨參佛法黃葉證前因【黃葉打醒遊子夢木樨參透老僧禪余與書宣同宿天寧僧捨句也】景已當搖落衰向隠淪未成棲倦翼寧免作勞薪元老開黃閣微名達紫宸【壬午冬餘因京江相國之薦召直南書房】寸長嗟莫效六論笑空陳釋褐推先輩含毫托後塵我仍畱

輦下君亦起漳濱【癸未冬書宣方還朝】花底隨朝謁燈前惠討論詞源寛萬頃筆陣敵千鈞妙斵斤能運奇方手不輿圖歸指掌道路識迷津【乙酉冬書宣奉防入直南薰殿纂輯方輿路程】乙覽皆稱善公才久合掄使車方簡命省試且陶甄場屋收羅鄴門墻進郤詵爲鑪分玉石握管稱金銀毷氉徒喧謗從容視笑顰不慙膺

特眷彌覺重詞臣【紀進士榜發後事】遂啟扶風帳重持大雅輪楚材傳自古儒術近尢振辭

闕還瞻戀之官亦苦辛行期何苒苒別語太諄諄【君於初春奉督學湖廣之命四月中乃出都臨行時頗以善病爲慮】北轍俄經夏【時余扈從避暑口外】南轅似隔晨鯉書猶待寄鵩賦忽遄臻江夏文星墜瀟湘士气泯𨿽云蒙

寵異實未展經綸澤國秋多慘騷人例豈循歸旌千里逺宦況一生貧憔悴孤蹤在淒涼往迹湮老年殊少淚痛極爲沾巾

院長惠裘一襲賦謝十韻

推解情何厚炎涼序忽遷初過搖扇景已迫授衣天蒼腋茸交密銀貂色最鮮制成微霰候拜賜朔風前輕暖渾逾帛奇溫又勝綿禿襟便跨馬短後稱垂鞭裼襲隨時尙冰霜是夙緣曉披回醉纈夜脫聳吟肩袖裏攜新捲箱中感舊氊敝裘從唱和回首十三年【癸酉冬餘作敝裘詩先生與西實君元龍皆有和章】

謝院長贈馬十二韻

廿載曽徒步三年防上雍借驢長自笑騎馬忽相從華廏蒙分賜貧家慮乏供品應超脫兔種本出飛龍【宋時學士例賜飛龍廏馬】突過風前影難尋月下蹤蹴冰蹄似鉄批竹耳成鋒一色全凝雪三花待刷鬃密看毛細膩垂愛尾鬔松王濟𨿽多癖孫陽詎易逢駈馳憐盛壯剪拂愧衰慵捷徑休爭取歸途幸見容最宜隨下澤安穏代扶笻

半截塔次院長韻

龍沙茫茫荒怪集佛界劖天絕梯級誰興此塔此山中髙湧蓮華嵌空立大千起滅微塵過小刼須臾轉輪急頑礓亂礫泐作堆風雨猶疑鬼神入當時委蛻兩夫婦華表歸來攺城邑【相傳元時有某萬戶與其妻棄官學佛沒後合葬於此】冰天下壓巓頂平雪谷深埋半腰及我來訪古興桓地欲寫山川入行笈毎逢陳迹輒徘徊口業未停余宿習艸間定有碑銘在野火燒殘沮洳濕國書難考奇渥溫筆授惜少鳩摩什公詩紀實良足徵歸去皇輿付編輯

院長惠家制金銀花露一缾賦謝二十韻

佳名傳本艸舊識鷺鷥藤黃白移時變金銀任俗稱但聞兼葉曬寧解帶花蒸方法誰邊得園林手種曽栽培無棄物筐筥亦時登籬密開從徧枝繁采勿勝制乘香未散候視气先騰倒挽河車水徐收井甃繩夜窗珠滴晨旭露鮮澄澹比初融雪淸於乍釋冰恍疑仙掌露直向玉盤凝出火經三日浮缾貯半升諒非供熱客間或餉良朋邊地尢難致塵襟豈易膺流匙宜少許瀉盞感多承防酒奇芬溢和茶別味增唇沾良已足肺潤更相應沆瀣咨仙侶醍醐問老僧薔薇紅莫擬玫瑰紫休矜白戰聊成詠慙無故事徵

重陽日度木倫喀喇沁

亂山髙下入圍場掠面西風似弩彊馬足聲榦千澗葉雁羣寒警一裘霜登臨豈必皆吾土今古閒消幾夕陽記取題糕重九節燎毛燔肉共分麞【是日撤圍賜麞一頭】

雪後隨

駕度汗鐵木兒嶺

校獵秋初罷

回鑾雪乍零雲峯晴皛皛風磴曉泠泠換景供吟筆收圖入畫屏萬株枯樹頂獨愛一松靑

重過唐山營

去日村村翠剡堆歸時碌碡廣場開天教朔野西成早又待君王射兔來

發波羅火屯至藍旗營

劍分一嶺隔西東【自駱駝嶺東北爲校獵之區其西南則山莊也】半月風光迥不同沙磧人歸黃落後山家煙起翠微中年丰障塞秋先獲水落浮橋路盡通誰信古來甌脫地築場樊圃入豳風

自星龕巖歸至烏城道中重見霜林酉君有詩再次前韻

過眼當搖落繁華又一時地非千里逺候較兩旬遲防日晨猶麗烘霞暖更奇黃畱將雪景紅髮未霜姿秀拔多喬木輪菌乏醜枝似燒原上火愛映酒邊旗猶憶衝炎去曽經緩轡隨緑陰晴借爽潤色雨添滋忽換登髙屐來題看葉詩含情如見待有信不吾欺榮悴天難主妍媸分各宜本非松與栢那免受風吹

九月十四日烏城旅捨連接諸弟諸兒兩孫八信口占一律

燈花如穗吐煙煤果有家書出塞來三處豈應同日發八函卻喜一時開勸餐兄弟憐年長到眼兒孫抵夢回爲報老懷殊不惡地鑪氊帳撥寒灰

重陽後十日入古北口

踏徧雲中雪外山敝裘重脫栁重攀寒花過節如迎客朔雁先期已度關官馬散隨黃犢臥戍兵秋較老農閒勞生屬有駈馳分黙數三年六往還

石匣城南村民有駕牛墾田者

上駐蹕親履田間扶犂行百餘步一時觀者萬人咸謂聖主重農勸穡至意眞千古所未有臣身叨侍從目覩

盛事恭紀二十韻

云卷三秋稻霜淸百頃陂

君王除警蹕郊甸正鎡基近接

鸞輿過羣瞻

玉趾移羽林分仗立耕叟執鞭隨龍見天垂象牛馴帝解縻沾犂皆雨露被隴卽京坻久悉艱難意重防疾苦咨事傳千載盛

恩豈一夫私自昔丰穰慶嘗聞史冊垂紺轅曽屢駕黛耜亦頻施千畝周官籍三推月令儀大都修典禮已謂致恬熈幾見勤民

主行當省斂時西疇躬自蹈田器手親持積厚培尢力居髙履愈卑九州胥樂土

萬乘是農師擊壤歌相勸吹豳繪總宜人歡聲動地風逺播爲詩作所陳無逸釐成付有司小臣慙頌述振古孰如玆

兪扶九寓齋賞菊分韻得時字

關楡塞栁別經時一夕從君那得辭衝雪人過重九節傲霜花剰半開枝寒香泛夜差宜酒病眼經秋漸怯詩記取燈前論聚散明年相憶在東籬【時余將請假南歸】

題張研齋前輩桃花流水圖小照【時在西苑直廬】

北風夜狂轉冬律墜葉堦墀寒瑟瑟生綃忽展橫幅圖暖气春回映簾日垂楊夾岸水沒篙碧色染透胭脂毫晴霞燒空半天赤防出萬枝深淺桃玉堂學士神仙客毎到花時懷舊陌鷺鷥翹足鷗刷翎下有鱖魚長一尺船頭舉网船尾炊何如斫鱠畱蓬池披圖空看畫中景對鏡微添頷下髭我昨南帆經古皖棹入樅江春過半至今淸夢繞龍眠三十六峯紅不斷可憐此地不相逢卻在雲窗霧閣中靑篛緑簑何日辧且教閒處付漁翁

敬業堂詩集卷三十三

欽定四庫全書

敬業堂詩集卷三十四

翰林院編修查愼行撰

西阡集【起丙戌十月盡十二月】

凡詞臣請假葬親者例移吏部須六年俸滿方與彚題余自癸未入館甲申授職通計前後歷俸未滿四年丙戌秋杪隨

駕歸自口外於直廬冒昧陳情叨防

聖恩俯允所請誠異數也回思先母見背已三十五年先君棄養已二十九年矣長恐溘先朝露負土無期今乃得買地西阡歸營大事吾子若孫履斯阡也當念貧家親之不易益感

聖朝防下之深仁則玆集所畱特涕泗之痕而已恩賜白金二百兩恭紀十韻

竊祿淸華地霑

恩湛露天朱提頒少府白鏹逮微員優倍三年俸榮逾萬選錢貺非金穴比

防自玉堂宣重馬歸時載空囊補處穿春衣還質庫客座設靑氊暴富鄰翁問長貧爨婢憐每持淸白誡還望子孫賢不敢辜

君惠行將置墓田孤生余頂踵感泣爲光先【時先人尙未營葬將以賜金買地】

乞假葬親南歸睿賜騾馬二匹恭紀二十韻

連騎東朝出輝煌照路岐來從蒺藜苑產自渥窪池騾馬名𨿽別龍麟種並孳漆光明似鑑【騾色純黒】紫焰潤無疵【馬色純紫】抖擻塵沙淨開張骨骼奇八蹄行互舉雙尾立交垂共飲無踶齕同槽免縶維曹韓師畫理湛嶽比妍姿【東坡詩馬中湛嶽有妍姿】天廏方登用房星忽下移聮翩驚異數蕃錫荷恩私臣本駑駘質生逢

特達知昨來衣白袷今去鞚靑絲屬有駈馳分眞當愛惜騎芻茭慙厚給鞭防敢輕施每憶重經處寧忘徒步時雪深東郭履寒勒灞橋詩歸徑逡巡識旁人指防疑力衰輸盛壯心在冀追隨數齒殊多感齊衡轉自長鳴同戀

主臨發又遲遲

將出都畱別院長及同直諸公四首

有生長恐負

君親白首淸班忝後塵蘭畹艸生聊自托鳯池鷗入亦相馴闗門栁色三經夏苑路花光四及春緫是

恩波最寛處就中容得濫竽人

窀穸先人久未營隨身挈涕每縱橫微官敢作歸田計聖主能憐負土情篋有

賜書裝不薄囊惟襆被累差輕只慙駑鈍宜長放尙與驊驑逐隊行【去年九月皇上賜馬一疋今年十月皇太子賜騾馬二疋院長亦曽惠馬故及之】

勿論解組與彈冠直爲

天髙仰報難情重繞朝新贈防夢深星瀨舊投竿九重禁闥深嚴地七品年勞本分官倘許衡茅專一壑猶能曝背話

金鑾

得歸未掃舊巢防【用東坡詩中意】去住心孤但自捫列宿回瞻天北極單車獨赴國西門檀溪屋老將誰主栗裏田蕪尙有村長羨鴻在寥廓不曽輕受稻粱恩

與潤木別於彰儀門外

自我住京師五年裘換紵名成時已晚

恩重歸敢遽子臣虞兩負方寸亂徐庶請急太匆匆痛深創實鉅親亡未克葬貧到傷心處追憶初喪時悲端非一緒汝時尙角丱至性本天具今來彊仕逾將伯實堪助同歸苦未得【時弟亦欲乞假而未遂】萬事料難預送我出修門殷殷戒徒禦我行營大事家督難自恕饑凍固其常兒孫何足慮來騎蹇驢來去駕柴車去風吹日杲杲飄散蘆花絮灑淚各無言哀歌聊自敍

晚抵良鄕

近畿積雨後大道成塗泥舊時攔馬墻今作蓄水堤眼中有岐徑涉足恆恐迷正賴孤塔髙前行辧東西南來者誰子賓從相排擠光輝溢路旁簇簇千輪蹄倉卒爲引避我車若雞棲

早過涿州

曙色朦朧十里橋城端雙塔聳岧嶤層冰欲裂風何橫濃日如燻霧忽消新辟河淤半蕪沒舊攀沙栁尙蕭條出畿便是田園路南望三千未覺遙

五更發髙碑店

久作京華客鄕程夢易迷分明茅店月猶誤早朝雞

食安肅菜

老夫居貧曽種菜露韭霜菘成替代朅來竊食大官防百罋黃虀剰餘債歸程晚經安肅縣一碧環城雪初蓋流涎大似逢麯車頤朶腸鳴難久待頃筐𨿽乏園官送求益何妨擔夫賣銀刀削葉土烹柔滑淸甘美無對花豬肥羜眞堪唾野飯村沽差足配家童相顧旁愕眙不信主人心篤愛我願當官知此味朘剝毋爲裏閭害又願民間無此色春社祈年秋報賽菜畦不蟥田不蝗過客盤餐聊一快

渡三乂河沙滋唐三水合流於此

百里平陂際白沙滋唐兩派滙三乂樹頭小扇風旗影舊識中羊【村名】賣酒家

重入束鹿境宿淸官店先寄兒建十二韻

上谷南來少戍墩【自張墩以南道旁無堠】天寒日薄易黃昏重穿野水平沙路又宿柴門老樹村地逺郊圻殊僻左人隨嵗月劇驚奔逺迎何敢煩丞尉【黃丞趙尉至此相迎】再到惟欣長子孫顧我便能偕隠否問渠可有去思存【時兒建循例量移將離任矣】一家飽暖逾初望百里弦歌盡

國恩捧檄當時聊自慰折腰今日且休論仰邀天幸年頻稔下賴民淳訟少寃成就汝爲無過吏保全家是舊淸門𨿽無餘力營三徑已忝廉名達

九閽酒盞久拋思共把燈花何喜遽能繁明朝飲馬滹沱側好對淸流驗髩痕

乙亥秋與許霜巖同過深州忽忽十二年矣重經此地題壁依然時許逺宦滇南口占寄之

飛鴻一散天南北指爪痕從壊壁畱惆悵城南獨吟客夕陽隨影過深州

饒陽道中作

我前冬日暖我後北風狂向背茍異宜一身判陰陽矧乃別形體疾痛焉能詳造物豈不仁饑寒盈道旁目存力匪逮惻惻中自傷

曉發河間黃昏抵大城縣

瀛海東來路漫漫百里長田荒薪比桂潦退鹻如霜牛迹迷朝霧鴉聲散夕陽誰憐畿內地經眼有蒼涼奉謁座主少宗伯許公於大城官署敬呈二律

一城斗大控河壖析木遙従天漢連永賴渠成傳萬世暫勞公出已三年【時子牙河堤告成報績不逺矣】棠陰樹樹堤邊栁膏澤村村葑上田漳滏滹沱皆底績不曽輕費水衡錢秩宗兼職領司空畿輔行看奏禹功憶送氊車衝朔雪重來冰署坐春風何人愛士同迂叟従此歸田望醉翁凖備籃輿三徑先傳鄕信到江東

曲路店遇吳元朗

去國非初約相逢淚一揮余因營葬出君亦帶星歸【時元朗丁內艱】衰栁催蓬髩枯風裂布衣半生知己分到此倍依依

大風抵張夏戱題旅壁

四幅帷裳巧障風到來村巷聚兒童此中閉置疑新婦一笑那知是老翁

崮山栢

戢戢排行欲及千黃楊小厄故依然廿年野火荒山道看爾幾成刼後仙

長淸山行

曉露趂殘更荒雞失次鳴嚴霜升井气落木走風聲磵道衝沙聚山墻疊石成大都生癭俗磊塊緫難平

泰安州題壁

少負狂名老好奇逢山興發尙淋漓如何十度城南宿不敢輕題望岱詩

長至日山左道中卽目書懷二十四韻

一綫添歸日初陽放曉晴細泉冰底咽枯艸燒余萌土瘠逢人問年衰換節驚滿前憐凍餒卽事嘆淒淸此地初荒旱相傳半死生

至尊憂獨切當事責差輕足陌千緡給畱漕萬數盈不教移積粟專欲活殘甿碩鼠成羣聚哀鴻四散鳴民貧寧樂禍官賑特空名受爵能無愧增階竟冒榮牛羊難問種雞犬乍聞聲正使流亡復懸知疾苦並如何經儉嵗尙爾廢深耕堊飾郵亭麗修治【平聲】道路平戍旗雙只堠墟落短長程僅免追呼擾幾同力役徵辛勤偕婦女率作及兒嬰望幸心𨿽結安巢計未成

皇仁終見憫吏治亟宜更自笑犂鋤叟來隨商旅行何曽受芻牧直是惜惸暖律回鄕夢寒灰付官情所祈年谷熟終老臥柴荊

羊太傅故里

班書源可考系出泰山羊世已經千載魂應戀故鄕功名論際防氏族閱興亡峴首沈碑後何須感嘆長

新泰城南望嶅山

孤峯截防連山脈大似人間獨立人地湧云根浮縹緲【一名靑雲山】天生石骨痩嶙峋仰瞻泰岱旁無附平揖䢐徠近作鄰不用多生閒艸木免教榮落攺冬春

旅店食雉兔作

頻嵗叨陪獵秋田雉兔肥中官馳馬

賜侍従掛鞍歸北上何年再南烹此味稀經過慙野饋寂寞慰朝饑

防陰城東十餘里地名城子莊壬午初秋曽一飯於此水旱之餘居民百餘家轉徙殆盡惟舊時逆旅主人在耳感嘆不已紀之以詩

敗茅頺壁兩三間百室漂流偶一還記得往年題句在豆花棚下看防山

抱犢詞【桃墟道中見一老叟抱黃犢騎驢而行戱作】

東村牛旤秋不熟別向村西買黃犢買成抱上蹇驢騎驢尾稀如翁禿驢今防翁復防畜步步施鞭毋乃酷人情厚薄従古然或加諸膝或墜淵

古明鏡詞【見道旁醜婦而作】

人間有眞色嬌者顏如蓮東家欲效之紅白調朱鉛眾方賞塗抹羣謂醜者妍好女不自明詎借旁人憐妍媸果若従人定何用團圞鑄明鏡

沂州出山

沙淺沙深突復防一行疎樹帶煙郊山經齊魯靑才了馬渡洸沂碧未膠小圃重樊因枳椇浮橋粗就賴蘆茭經旬尙滯黃河北漸喜魚羮入客庖

淮北聞雁

風急霜淸欲渡淮數聲客夢驀驚回與誰好作江湖伴【東坡詩我衰寄江湖老伴雜鵞鴨】憐汝亦從邊塞來殘月曉催千片落長天寒曵一繩開蓮房菇米沈波後集澤羣多亦可哀【夏秋之交淮南北皆被水】

従宿遷登舟連夜渡河

勞筋貪暫息買棹聴漁歌漸與江淮近自然鴻雁多涸沙無防岸急浪有盤渦忽報晨冰合吾舟已渡河

黃河中流見月出口占一絕

誰謂河流濁吾疑徹底淸一眉殘月影鏡裏看初生

發淸江浦二首

南來步步逺風霾川路晨徵一倍佳竹蒲帆渾不用櫓聲如雁下長淮

編蘆縛荻聚成堆大舸多從江外來試問老堤堤畔栁年年辛苦爲誰栽

重晤大司農徐浩軒先生於淮上二首

邊風朔雪灑重裘猶記鋒車一夕畱卻到淮陽冬候暖滿窗紅日話中秋【中秋前先生復命至塞外於栁林口行帳中盤桓半日】

河堤本是司空職計相重乘使者軺館閣人情久延竚江湖粗了合還朝【先生以大司農兼翰林掌院教習庶常似不應久於外故云】張運靑先生見餉食物遣人逺致於四十里外以詩奉謝

見說官防儉淮流孰與淸於公無媿色餉我見眞情追送煩郵使分嘗徧老兵道旁傳異事此客勿相輕

寶應雨泊

冒雨衝泥取次行多年不聽滴篷聲此聲好是治聾藥老耳孤燈分外淸

曉晴發寶應喜得順風先寄徳尹揚州

安宜城外雨餘天晨旭初生血樣鮮湖似貫珠行不盡【秦少遊詩髙郵西北多巨湖累累相連如貫珠】云隨飛鳥勢爭先離心各抱三年外短夢難禁兩日前一事報渠差快意好風添送順流船

掛帆行六十里將抵界首風勢轉狂小舟不敢下閘戲成二絕

閘口狂風撼柁樓隄邊驚浪聚浮漚何妨暫作須臾住只算荒灣遇石尢

石尢風人知避我獨逡巡避順風不謂有風行不得掛帆何必急流中

髙郵道中

北風吹折荒灘蘆四無頃畝純浸湖周遭三十六陂水中置一城形覆盂【蔣之奇詩中間可以置戍城隠然髙阜如覆盂】城頭角聲曉如訴城外人家半漁戶我來正及積潦收但見飛鳬導前路買魚射鴨值幾錢所愁米貴防無煙水鄕作客大不易嗟爾居民誠可憐

大雪夜泊洲二首

茱萸灣北晨沽酒字洲南夜泊船我自只如常日醉人言風雪滿江天

歸途未免防冰雪一月晴和竟似春今日漁蓑堪入畫天公原不薄歸人

雪後渡揚子江

廿里風程一霎間海門晴色帶潮還白頭浪裏參差影看盡江南雪後山

舟過丹陽有感於範堯夫事漫成一律

郵籖朝過曲阿城又是江東第二程一刺投名羞俗態十年爲客見人情當時已少郭元振故友誰如石曼卿預遣家書刻歸日兒童不用逺相迎【是日遣老僕先歸】

三十年來舟過無錫未嘗再遊惠山口占解嘲

來往如梭三十年不曽重酌徳池泉他時終作法云老償取平生未了緣

膠山在無錫縣東四十里九域志雲山南有梁蕭侍郎故宅今無可考矣

蕭蕭雁鶩鳴枯蒲南朝侍郎宅有無膠山漸近惠山逺中隔芙蓉一片湖

渡尙父湖晚抵虞山二首

煙村雨浦遞灣澴忽入澄湖杳藹間常愛大癡橫幅好不知粉本在虞山

長松髙下防坡陀老栁參差蘸碧波咫尺吳門風景別山塘十里稻堆多

過錢玉友河亭話舊二首時已收身奉佛但未廢飲耳

團蒲旁著一龕燈韁鎖中無杜伯升【事見東坡詩】長恐入門遭痛棒對君吾是啞羊僧

不愛天花作道場萬緣消盡酒難忘【白樂天有何處難忘酒詩】從今方丈維摩室添瓣淸香祀杜康

與許暘谷時許初自山右歸

一笑還家未覺貧奉承堂上白頭親可憐我亦稱人子負米歸來晚爲身【少陵詩負米晚爲身每食臉必】

西阡雜感五首

銜卹三十年今方卜城域有身彌自痛負土假人力

其二

兩山如玦抱一水縈紆注落葉滿西阡別家墳上樹

其三

坡陁非丈五馬鬛是新封小著樊籬防須防鹿觸松

其四

墓田故無多又占數間屋庶望子孫賢旣耕且還讀

其五

一門四兄弟去住難自主丙捨幸已成神傷對牀雨【時潤木乞假未得】

除夕與徳尹信庵守嵗二首

驐雞篘酒餞殘年餽嵗鄕風自昔傳不爲盤餐營口腹老來情味合歸田

家貧未免思遊官及至成名累有官畢竟商量何計穩白頭兄弟一堂難

迎鑾集【起丁亥正月盡一年】

丙戌偪臘抵家營先人葬事畢將於西阡築舎爲休息計防

天子閱河南巡在籍臣僚例應逺迎明年正月買舟渡

河隨

鑾自淮陽抵江寧至蘇杭五月初於髙郵送

駕再展六月之假乃復歸裏通計一年中息肩不過二

百日懶不作詩僅得如乾首

園梅垂放而主人將出門口占一絕

冰雪禁繁蕋莓苔褁老枝吾閒猶未得不謂爾開遲錢玉友有見寄長篇極論作詩之防終以傳世相期許兼承不朽之托連日阻風虎邱舟中無事賦此奉詶

吾觀工畫人胸本蘊丘壑雲煙資變幻山水赴脈絡又聞國手碁惜子不輕落翻新布奇勢全局如一著良醫去成見因病施方藥巧匠先量材運斤乃盤礡羿射無詭遇騶琴有醳攫髙僧厭苦空入棒解拘縛老仙出狡獪九鎖啟槖籥惟詩亦云然眾美視斟酌神功須力到佳境豈意度人皆信手成孰肯苦心作同心得錢子洞見非隔膜惜哉方逃禪此道付糟粕偶然一吐露萬象互醻酢足知精進幢隨事無退卻投篇過推許不量余所怍平生知己分夙昔愼惟諾寧待遲暮年重爲不朽托君其益自愛藏槁手親削【玉友近編所作詩九卷名橅雲集】

夜泊京口

誰信勞生有路難山川猶作故鄕看風翻石壁連城動潮滿江船出口寛細火一星疑逺市重裘二月尙春寒東君不管梅花信任向髙樓笛裏殘

奉和座主相國澤州公吳橋道中見寄之作敬次原韻【時扈蹕南巡】

浮浮薊北煙曖曖江南樹聞公陪輦出延竚凡幾度早梅已飄香繁杏亦修嫮惟占燕雀喜詎觸蛟蜃怒掛席下淸淮馳情快前遇詩髙有孤唱興愜無長路絮暖茱萸灣風輕桃葉渡舊遊吟未足更向湖山去

院長揆公出都時亦有詩見寄淸江舟中出以索和奉次原韻並簡唐東江考功

淸音天半落松杉吟傍仙舟響亦凡夜雨一篙平防水春蒲十幅渡河帆不辭醉詠花欹防預擬題襟墨漬衫爲報東江老居士速馳詩遞答來函

揚州城外觀燈船和友人韻二首

琉璃一片暎瑚上有靑天下有湖防防樓臺開晝錦船船弦索曵歌珠二分明月收光避千隊驪龍逐仗趨不爲水嬉誇盛事萬人連夕樂堯衢

錦纜朱欄防鷁羣滿川春暖气如燻倒窺銀海千枝焰迸散金波五色云雁齒初裝虹有暈魚鱗不動水無紋君王到處皆勤政猶自宵衣坐夜分

題湘雨禪師宙亭詩集後師乞余作序故落句及之

九僧歿後名僧少今見詩中第十人傾倒盋囊千斛水洗空衣裓七條塵秋田領鶴精神爽春谷聞蘭臭味親不敢與師多作序欲離文字證前因

初登金山

齋鐘浴鼓平生夢垂老方成扈蹕遊忽聴潮聲分兩派信知樹影在中流千檣雲霧浮孤墖三島樓臺聚一漚終脫朝衫穿野衲卓庵閒地幸相畱

淸明喜霽再登金山同院長作

片颿重過潤州城曙色東來海气晴千防桃花一江水妙髙峯下作淸明

雨後隨

駕發龍潭抵江寧

晨隨羽衛發龍潭雨气初收日色暹驛路馬嘶泥滑滑野田雉雊麥漸漸六朝煙栁攀防三月風花賣酒簾擊壤吹豳聲一槪尙煩

停蹕問檐

隨

駕謁明太祖孝陵恭紀十二韻

明祖山林在

天家祀典昭千官隨虎旅

萬乘駐鸞鑣風雨東來近江闗北睇遙石城蟠脈厚靈谷蓄泉饒狐兔何曽窟松楸竟不凋運𨿽經鼎革詔特禁芻蕘下馬坊猶聳祾恩殿忍燒遺民安率土聖主念前朝本以仁除暴還同舜紹堯統傳心有契社廢廟無祧陵戶煩增置神宮儼舊寮霸圖卑六代園寢任蕭條

院長見贈大篇過防推奬次韻奉酬

騷雅本正聲沿流乃盡變前賢不茍作寸錦勝匹練自從篇什繁觀者目易公才擬日星有作萬人見圭璋旣特達气類必引薦賞奇神有交嗜善誨不倦手持大圓鏡盡攝諸方彥髙談折深源小智窮曼倩伊余好唫詠宿昔弄柔翰駑駘百捨趨追驥不及半人言桃李春自顧桑楡晏雄辭荷奬借照眼驚璀璨穆穆被淸風嘐嘐發將旦和章如艸木披拂聊供翫

自葑門至昆山舟中作

鯉魚橋外防旗斜乙未亭邊鼓笛嘩六十四涇煙水色半隨

鳯防泛桃花【鯉魚橋乙未亭皆在葑門外見丘與權築塘記六十四涇詳吳郡誌中】立夏日吳山寓樓偕竹垞朱先生及鄭息廬馬衎齋素村家徳尹爲櫻筍之防竹垞有詩和答一首

夏木陰中夏日長小樓西面吸湖光簾櫳昨夜猶春雨花事今年偶故鄕佳節重逢知幾度白頭一笑抵千場朱櫻紫筍家園味容易山防得飽嘗

雨中隨

駕泛舟西湖次院長韻五首

看山曽向雨絲中靑薴竿頭弱栁風今日船従天上坐亭臺不與昔年同

沿隄畫槳愛徐行但換橋坊不攺名水墨圖中天一色鷺鷥幾防去分明

澄波何處著纎埃寺面多從鏡裏開放鶴亭邊聊一憩居僧猶記探梅來

搖曳垂楊淺水灣心隨魚鳥欲忘還裏湖行盡外湖出又露西南兩角山

老去論詩敢自豪従公遊興尙陶陶袖中攜得西湖去十幅吟箋勝薛濤

昭慶僧樓同年佟淵若學士步月見訪

滿川煙火气燻蒸誰解敲門問老僧多謝同年能見訪上樓初防佛前燈【是夕湖舫煙火最盛】

和淵若學士西湖雜詠四首

短墻髙閣俯層瀾中有幽人洗眼看漫道放船隨處好煙波終讓外湖寛【時淵若寓段橋外】

雙鳩啼雨又連朝濕翠蒙蒙隔防遙好片蘇公隄畔栁暎人騎馬渡虹橋

賀監狂名老在無酒船一櫂未應孤心知不及閒鷗鷺拂雨翹煙占此湖

四圍圖畫本天成三面雲山一面城多少才人吟不盡尙畱佳句待先生

雨中過南湖訪老友盛鶴江二首

幾梢新竹透籬根一片蒼苔印屐痕六七年來閒不出感君爲我特開門

煙雨迷離又一春舊遊如夢亦如塵萬緣消盡詩名在猶替南湖作主人

隨

駕重至虎邱寓直仰蘇樓下

好片生公石重來似十洲爲逢僧話舊猶認仰蘇樓

聞兒建到家之信

爲貧而仕全家出末路何堪久別離書卷拋來飽魚蠧田園荒後長榛茨急流自信差能退廉吏誰云不可爲比似遷官還較喜燈花爲汝報歸期

吳門舟次喜遇潤木假歸

誰傳逺信自京華聞汝歸程漸有涯驟見尙疑俱作客昨歸翻怪不同車半年冰雪愁爲減一飯江湖勸互加錯料老夫詩是防白頭兄弟盡還家【子去年除夕詩有白頭兄弟一堂難之句故云】

重酌惠山泉

千章老樹防渟不忝茶經第二名急借匏尊蠲久渴旋敲石火試新烹僧無吝色從多汲客有餘甘爲一淸挈得缾罌須穩載免教地主累張衡

奉謁侍讀秦公於寄暢園敬呈五章

石龍噴沫轉堦除平碧中涵萬綠俱信是有源能不竭旁分一派給僧防

合抱淩雲勢不孤名材得並豫章無平安上報

天顏喜此樹江南只一株【園中樟樹一本乃數百年物上嘗傳問此樹無恙故云】山光水色盡沾

恩風月兼畱雨露痕【堂中有山光水色松風水月諸額皆十餘年來禦筆屢次題賜者】頭白村翁傳盛事

鑾輿六度幸名園

徳門子弟嫓荀陳再見瓊枝玉樹新【謂洛生喬梓】卻笑平泉空作記世家難得是文人

韓公文體杜詩名謝傅家聲白宦情四海只今無執友從遊應許老門生【辛酉先生典試江西廬陵彭公是科所得士愼行癸酉舉京兆又出彭公門下例得稱門生】

麥秋

桑疇宜暖麥宜寒

宵旰憂勤亦少寛親見江淮民樂業淸和天气好回鑾

邵伯埭送

駕後歸舟卽事二首

埭南埭北鮆魚肥斗野亭邊興不違說與故人應惜別千帆送盡一帆歸

髙寶中央地最低秧鍼浮水水浮畦霑沙雨足牛蹄健萬頃湖田盡架犂

與徳尹自揚州連舫渡江

梅花開後艸堂前凖擬春來共醉眠此福兩人消不得半年五上渡江

入夏苦旱六月十五早偕鄕人禱雨烏龍井步至菩提山眞如寺二首

澹月朦朧般若臺沈沈海防蔽黃埃可憐我本無田者足荒山乞雨來

臯蘇遺廟在巖阿【說友臨安志云鹽官縣東七十里有烏龍井廣四尺深七尺冬夏不竭相傳臯蘇二將軍逐黃巢死於此因祠焉紹興十年嵗旱禱雨卽應勅賜濟福廟額在寺南六里】古井年深不起波好笑兩三垂白叟便思泥首致滂沱

耳聾

五官初廢一萬竅爲收聲絲竹吾何與雷霆眾自驚少聞差省事多笑豈無情社酒如堪治明年試聽鶯十月十七日病起過鄰僧融然房看菊

閒僧仍種菊病叟偶還鄕物色憐寒蝶人情愛晚香開遲經夏旱節爽似秋涼對此增怊悵吾家徑久荒周濂溪先生家塾銅章一枚形制奇古其裔孫歷世寶藏來索題句敬賦一章

道州崛起千年下聖學昭如揭日星遂使大儒承統系猶畱小器覩儀刑摩挲繆篆虫魚古洗剔銅花翡翠靑不比還珠空寶櫝子孫長得防精靈

天寧詩僧文緯見過

夕陽影裏鴉投樹落葉聲中犬吠久矣蓬門無剝啄偶然葦防有緣沿孤吟喜接金襴友一味能參玉版禪【時以冬筍見餉】絕勝地鑪煨芋在爲師飽喫送殘年

敬業堂詩集卷三十四

欽定四庫全書

敬業堂詩集卷三十五

翰林院編修查愼行撰

還朝集【起戊子正月盡五月】

家居一年展限已滿州縣惇迫就道勢難逡巡一術士語余曰君欲賦遂初其在壬癸之交乎余笑而頷之旣至都仍內直昔楊誠齋自江西召還陸務觀有相賀歸館之作今集中所載朝天續集此其時也後五年從江東賦歸果若術士言則余之退休亦不逺矣

立春後五日淸溪舟中大雪畱別談未庵徐任可十二韻

四野雲俄合孤舟凍始消東風鳴昨夜大雪灑今朝邂逅成奇特斯須破寂寥連峯胥挺玉眾水畢趨苕委浪疑鋪練投村誤防橋微嫌經臘少偏愛入春饒亞白回梅眼誇輕鬭栁腰近人何脈脈隨我太飄飄吟對知才減寒禁待酒澆畫圖愁去國蹤迹笑還

朝【時余將北上】莫便欺蘭蕙終須別艾蕭溪山有迷路長恐失漁樵

聞少詹侄京邸訃音時余方束北裝先馳詩四章哭之

忽馳家信入新春凶問初傳或未眞共訝緘封才偪臘不知屬纊已經旬

兩宮遣問無虛日一姓哀榮得幾人屈指輀車定南下空將老涙灑徵塵

早年同學晚同官永訣俄從小別拚【去年四月杪與聲山別於揚州】哭有餘哀何日盡死無畱憾古來難層霄路近瞻

雙闕淺土年深痛兩棺臯復有靈知不瞑側身天地荷恩寛

家門先後忝科名臚唱同聽第四聲遲汝八年稱後輩【丁丑春聲山從庶常授編修余授職在甲申冬月相距八年】長餘一月禮先兄【余兩人皆庚寅生而聲山長餘一月上前奏帖及班次餘皆在後故云】籍咸入社名相亞廣受還鄕夢隔生從此孤蹤兼善病菟裘知復幾時營推挽無端到不才王程何處不追陪每當

宣喚慙臣老【嘗防東宮召對以侄故呼愼行曰老查】特被

恩頒卹爾衰【丙戌十月侄病不入直上出人參一斤命愼行賫賜】七發同朝皆屬望三年一病竟摧頽可憐烹鯉沈綿猶寄音書促我來

過梅裏爲竹垞先生畱一日

鄭重還山約餘年凖擬同如何向岐路又復轉孤蓬過酒衝筵雪維舟拍防風我衰公早白告別敢怱怱

虎邱花信樓與馬素村別

樓頭樹色已蔥蔥樓外煙光薄未融客況前遊前度夢【去年二月泊舟樓下五日乃渡江】春程一雨一畨風綠蕪望極空蒙際白髮痕深聚散中多感故人臨別意揮弦遙送倦飛鴻

丹陽卽目

連檣旁有小車行不防伊鴉轣轆聲夾防坡陁帶殘雪麥苗靑上曲阿城

重過髙旻寺畱別湘雨長老

茱萸灣口記停再叩禪扉已隔年四海僧皈康寶月三生人說杜樊川閒投拄杖殘云外倦倚徵帆落照前等是有山歸未得憐師還復望師憐

雪後晚抵儀眞

白沙一道走平川野有耕犂步有船萬頃瓊田鋪宿麥幾村茅屋起蒼煙新泥滑路逢初霽枯樹攀條感昔年曽是阻風中酒地老來情緒倍依然【乙亥秋従六合發舟阻風於此】

江浦農家

江邑連年旱爲農詎免饑牛羊誰是牧雀鼠自能肥野廢林廬在城蕪戶口稀眼看春社近倘與燕同歸

滁州看山

霧薄疎林晴曖曖雪消幽澗響潺潺曉來衝霧踏殘雪愛看環滁面面山

欲遊瑯邪山尋醉翁亭不果

徵輪兀兀鬢催斑誰遣勞薪不暫閒咫尺西亭行不到又隨春雁度闗山【人呼淸流闗爲闗山】

淸流闗

一綫飛流百丈淸泄雲歕雨落崢嶸時平久罷中原戍地險猶沿五代名琴築低昂因石勢風濤起滅付松聲瓦銚茶熟行人渴只有閒僧管送迎

磨盤山

勿論九折與千盤涉足誰如此路寛羊角旋風隨曲曲磨牛陳迹轉團團連云取棧紆終到峻阪回車下最難不是人間無捷徑漸鴻原自喜盤桓

池河驛

古驛千家聚鐘離北望孤河流近淮泗山脈盡荊塗客飰論珠貴村醪計盞沽明朝貪早發前路入平蕪

臨淮縣渡河

暴漲衝橋防孤城比石堅中流聲沸地別浦气沈煙渴虎憎闗吏饑烏仰客船渡淮魚米賤鄰壤接丰年

淮北道中

隔防艸防防人家綠暎檐泥中逢驛騎樹杪展風帆暮色遙天落春寒細雨攙故鄕行漸逺猶未換春衫冒雨發皇莊入靈壁境泥淖甚深兢兢有失足之慮車中口占

泥濘忽如許行行險且紆平生無濶步老去復長途不少前車鑑誰爲將伯呼短笻吾賴汝緩急幸攜扶

宿州村家有種栢作籬者戲嘲之

數椽曲木架茅茨雨打風翻大半欹多少荊榛寛束縛屈將翠栢作樊籬

春寒

杏蕋稀疎菖葉短田家占候幾回過春光只似宦情冷自渡江來風雨多

旅店食紅蓮米飯

見說太丘產紅蓮稻最良色疑新出水粒愛乍除芒【少陵詩除芒子粒紅】淅罷鮮於染炊來軟更薌曽防

天上賜【往年隨駕口外官防曽賜食】一飯愧私嘗

永城縣署與唐殿宣飲別

共作風塵吏聊追夙昔歡分攜頻攺嵗相勸一加餐酒綠禁愁淺燈紅欲別難老深兒女戀直似故鄕看【君之長子余侄壻也余侄又爲君壻時皆在座】

道旁官栁一樹獨枯

同根連理枝一樣被風吹莫問榮枯意春工兩不知商邱道上戲作兼寄同年宋山言二首

少治春秋老漸疑宋都舊事記依稀近來六鷁多爭進幾見因風稍退飛

梁園春半好風光紅杏開鄰宋玉墻苦被時名牽率去一官頭白校書忙

寧陵喜雨

客過中州愛物華沙隨城外气淸嘉轆轤轉井晨澆菜楱開田午種花【地產木棉土人但呼爲花今其下種時也】色暎酒壚三尺紵聲和牛鐸四輪車空傳杞宋遺風在喬木何曽屬世家

贈正華長老並序

去睢州城北十里道旁梵宇俗呼鐵佛寺持住長老吳人也自言蘇州嚴墓李氏子少依巨徳禪師記莂法名正華康熙庚申渡江北遊將赴五臺禮文殊瑞像一夕經此坐道旁臥鐘下諦視則李正華姓名在焉恍然悟前生之爲行腳僧也玆地舊有佛廬明季燬於兵火遂發願募化銖積寸累經二十餘年乃薙艸開林凡爲殿四重莊嚴像設廊廡周遭僧寮及庖湢之所共六十餘間仍以餘金買常住田二頃飯南北往來緇眾今寺成而年老矣余覩而異之爲詳記始末並贈以詩

曽爲行腳此經行聚鐵依稀鑄姓名重向荒村投一宿忽從古佛證前生斧斯荊棘還初地海湧樓臺現化成用盡萬金殘債了結跏依舊聽鐘聲

伯牛岡在杞縣城東上有冉子廟地非孔道行人罕有過而問者

垂鞭來問伯牛岡田叟扶犂過我旁指防人煙最深處一村新栁似鵞黃

重至陳畱縣齋與許不器話舊二首

小許移官去回頭十四年【乙亥秋許霜巖出宰玆邑邀餘同來畱此兩月】故人今宦此古義兩殷然種樹添新防開池得美泉重來娛老眼光景勝從前

不料衝煩邑衙齋乃爾閒簿書神不滯交友性相闗卻餽安余素居貧諒汝艱一杯渾暖熱相顧慰衰顏【是日大風寒甚】

大雪暮抵開封湯西崖前輩畱飲學署二首

二月梁園雪春風特地寒行防街路滑到及酒升寛物色符淸望交情稱冷官庭花經手植何惜借人看一代文章伯中原桃李陰靑春聊作伴白髮莫相侵與國培元气於公識苦心人知讀書貴土價比黃金

徐大來太守送黃河水

汴俗多鹽井黃流逺不侵兩牛煩重載斛水抵兼金澹泊知官味淸涼鑑客心飲河還自哂滿腹恐難禁

雪後發汴城

三日大梁住北風吹不休朝來開霽景擬上渡河舟此地多賢主吾生感舊遊吹臺桃栁色臨老重回頭

渡黃河

地勢豁中州黃河掌上流防低沙易涸天逺樹全浮梁宋回頭失徐淮極目收身輕往來便自嘆不如鷗

延津城北望太行山

河壖一小縣傳是廩延城野燒痕猶在沙田廢不耕民謠思樂土客飯記荒程指防鹽車路千峯馬首晴

早過淇縣

髙登橋下水湯湯朝涉河邊露气涼【髙登橋朝涉河皆在城南】行過淇園天未曉一痕殘月杏花香

渡淇水

昨日渡衛源今朝涉淇水出山𨿽異派相望不百里遊子中原來黃流混混耳忽然鑑毛髮顧影落淸泚風塵有黧顏夫豈水污爾従衰旋得白正坐不知止逝者方如斯於何觀止理寓形忌太潔外垢庶可洗

鄴下雜詠四首

湯陰城外千楊栁密罩徵鞍過相州中有一株柔可愛勸人繋馬拂人頭

一賦何當敵兩京也知土木費經營濁漳確是無情物流盡繁華只此聲

頑礫粗礓少硯材詞人陳迹散如灰兩家摶土殊多事曽範三臺舊瓦來

一月寒禁幾信風初従河北聴靊霳老夫凖備看花眼半日停鞭住鄴中【是日雷雨】

雨後發丰樂鎭渡漳河

雷雨已過朝復暾早桃欲花煙滿村夢中似聞檐滴響渡口微覺河流渾靑山蒙蒙作雲气白浪滚滚畱沙痕滏陽北望三十里舊事過眼從誰論【曩與許霜巖過此有芰荷香裏到磁州之句】

釃渠詩並序

磁州在漳滏二水間大興蔣侯來知州事始至相度地勢慨然思復西門豹史起之舊謀於州之士民咸慮勞且費侯獨違羣議毅然爲之釃滏陽河爲渠以灌城南北渠之廣不過一丈深半之曲折通流建閘以驗盈縮旱潦有備蓄泄以時行之十年開稻田數萬頃嵗收數十萬斛初以爲不便者後皆帖帖謂侯之惠愛斯人惟防乃成也侯名擢字試可余未識其人過其境聞父老之言有古循吏之風焉作詩以俟采風者

一州頓復西門績南北釃流引滏河綠樹成陰茅屋少淸渠夾鏡稻田多年深漸欲孳魚蟹利美兼宜植芰荷他日誰裁溝洫志吾詩或可當歌

題邯鄲呂仙祠壁

百念全消一老夫神仙不信信浮屠直饒贈枕成何用鼻息如雷夢已無

臨洺闗

臨洺闗前春水綠艸色平鋪接沙麓戍人閒雜老農耕拾得前朝戰場鏃

自褡褳店騎驢至沙河

遙遙沙河城皛皛堆防白驢耳露雙尖驢蹄深一尺

鴉拾粒行

牛前仰而犂鴉後俛以拾牛豈爲鴉耕鴉因牛得粒農夫呞牛長苦饑不如鴉羣飽食東西飛

渡泜水有感於張陳事

泜河直下常山郡誰遣當年竟不流此事終畱交道恨萬屍塡塹兩人仇

上巳趙州道中二首

幾日冰開合餘寒勒栁條【十日前中州已見杏花而邯鄲以北栁未全綠气之不同如此】水濱遊女少閒殺趙州橋

平原畱故里牢落幾人家客過誰澆酒僧來且喫茶

與張昆詒【時宰新樂】

惠好自兒童相看忽老翁以君三嵗長與我兩心同書畫性成癖弦歌聲可風桑楡須早計歸路免西東

定武道中

積雪春猶潦連朝釋凍痕鶯花何太晚楡栁不勝繁貰酒中山市騎驢代北村秪愁風色惡回首太行昏堯母泉在慶都城南源發於平地四時不涸環城數十里間居民頗獲其利

禹貢遺風冀壤先帝鄕耕鑿故依然繞城半食蒲荷利源在南鄕一眼泉【道旁石碑稱堯母鄕第一泉】

保陽城西望落翮山

不防羊腸麓東來萬馬趨數峯銜落日此路出飛狐

狂風行

碧天杲杲日正中萬竅突發顚狂風塵沙滃勃晝防晦瓦礫旋轉隨枯蓬使人口吻不得張耳目成盲聾馬牛來往紛憧憧問之不辧西與東是時三月初栁條舒綠桃將紅胡爲噫此不平气春行秋令毋乃違天公我行邂逅偶相值墨守未易當輸攻心如混沌一不鑿外感欲入何由通適來日無影適去塵無蹤盡収眾籟入槖籥仍以一寂還虛空

淸明前三日重直

暢春園觀桃花二首

暖煙晴靄互交加散作髙低逺近霞行盡人間冰雪路又來天上看穠華

已逢蛺蝶未聞鶯閠嵗春遲倍有情畢竟鳯城花信凖早桃開近淸明

同年王樓村招飲白丁香花下

我從鄕園來不看鄕園花輸君京洛住久客還成家一株丁子香髙卑趂檐牙曽經上畨種旋發春來葩獨抱冰雪姿亭亭逺塵沙良辰醉其下酒美殽核嘉夕陽轉庭西人影花交加我須已半白君鬢亦漸華自然法眼淨【維摩經逺離塵埃得法眼淨】不被紅紫遮爲歡出邂逅所戒非窮賖【後漢仲長統傳論楚楚衣服戒在窮賖】

閏三月朔與徳尹同直內廷次東坡五月一日轉對韻

冠壓華顚帶繞腰重來心迹負耕樵僦居未穩連宵夢接武還同只日朝上苑花開如見笑故人酒熟例相要殘年果踐歸休約擊壤猶能頌

帝堯

苑東移居與同年汪紫滄同寓紫滄有詩和答三首

近傍名園逺去郊無多屋宇半編茅春蠶慣作同功繭【癸未以後偕紫滄下榻自怡園】社燕來尋舊識巢景與徵衫隨日換官隨手板幾時拋卜鄰絕勝淸漳宅蛩駏相依剰素交茫茫人海此居停萬斛風埃兩葉萍艸色堦除晴不掃槐陰門扇晝長扄同槽廏馬無蹏嚙典謁家僮互使令怪底羣情皆帖妥多緣君與我忘形

西苑鶯花幾閱春憶初伴直只三人【暢春園向未有直廬癸未正月三日余與聲山紫滄始奉召入直後遂爲例】何堪夢覺傷存歿或恐詩成泣鬼神【時家聲山甫下世所居卽其舊寓也】炳燭餘光銷晚境靑雲岐路失前因沙放手終同散【東坡詩親友如搏沙放手旋復散】敢向蘧廬認主賓

同年佟淵若學士遊西山歸出示見寄二絕句次韻奉答

浮嵐暖翠望難分忽枉新篇贈白雲賴是愛山同有癖夢爲麋鹿也隨君

西山何似西湖好欲問知章借馬騎今日煙波重到眼去年曽和卷中詩【去年春杪與淵若西湖唱和】

題顧桓吳江送別圖爲紀可亭學博賦

舟移碧艸綠波岸人別曉風殘月時此景此圖誰防得江郎賦筆栁郎詞

閏月十四日西苑送春二首

九十春光百五賒綠陰陰處雨斜斜多情裂帛湖頭水長替東風掃落花

老去春遲願竟酬多添半月踏靑遊人間何處無歸路也被宮鶯喚少畱

閏三月二十一日防

恩召入淵鑑齋乘舟至瑞景軒蕋珠院露華樓徧觀各

種牡丹恭紀四首

宣喚欣承異數加髙從銀漢泛紅槎行陪閬苑神仙侶看徧春風穩重花濃淡何心隨造化丹靑難貌是韶華【先一日傳示牡丹圖譜】旃檀別殿分明到只作華胥好夢誇艷極眞宜過雨看枝頭肅肅尙朝寒盤盂向背開瓊扇瓔珞髙低現寶鬘白日光中云五色明波濯處錦千端天工頃刻呈新瑞防出靈砂九轉丹

萬卉千葩未覺稠掃宮老監記牙籌薌林不防通三島花海無邊際十洲佳气茵蒀蒸作霧餘霞縹緲結成樓蕋珠一本尢奇絕徑尺重臺兩並頭

瑤階扣砌望回環暎徹層層著色山

禦譜新標題品外【花名凡九十餘種皆皇上新定】佳名微別淺深間心如艸木春知閏天並

君王霽在顏一片鑪煙成百和袖中攜得國香還

寓庭槐

庭隅雙槐樹手植知何人自我來此居婆娑忽經春初看兔目綻漸布綠葉勻髙處稍出墻宻將遮比鄰以玆尋丈地無窮寓淸新千章豈不多取防及一身閱人如傳捨脈脈還傷神

四月二日

恩賜櫻桃恭紀十韻

燦燦華林種離離朱實香熟常先夏果貢不待炎方磊砢初埀樹勻圓正滿筐瑚駢火齊沆和瓊漿露帶枝頭潤盤登葉底涼鳥鵮珠愛赤蜂釀蜜羞黃【櫻桃一名櫻珠一名崖蜜】昨憶西湖獻【去嵗初夏上駐蹕西湖居民日進此果】今來上苑嘗賜珍防見及飽食感非常配筍防空勅探花宴屢張【唐時宰相有櫻筍防進士有櫻桃宴】分甘誰得似長侍

聖人旁

題孫書年松下淸齋圖【孫善山水近亦供奉畫苑】

自従月給官倉粟辜負園中鴨腳葵思作散仙猶未得更思成佛問何時

西苑

賜觀秧田恭紀十二韻

帝籍非千畆農祥視一畦初聞朱果熟旋見綠鍼齊料節栽花地開釃灌稻溪自

天知稼穡率土動防犂檻外云生岫簾前雨作泥膏腴隨廣狹脈絡就髙低剡剡浮金漵蔥蔥夾玉堤好風垂栁下斜日畫橋西多稌占丰稔維魚兆罼圭甸師行不到勾盾典曽稽入侶金鸂鶒歸尋木駃騠自慙輸布谷猶解勸耕啼

四月二十七日

召入無逸齋看新竹恭紀十二韻

地辟瑯玕隖天通箭栝門煙霄連別苑雷雨過前軒防防風開籜洄洄水注根移栽初尙淺培防久能繁惜筍寧充饌抽梢盡出藩幾年成翠幙一徑轉蒼垠潤滴莓苔砌髙扶薜荔垣涼陰淸有气新粉淨無痕直節人皆見虛心道亦存律堪調鳯吹名豈愧龍孫好報平安信休辜長養

恩親従天上看不羨白沙村

題王麟昭桐陰撫琴畫扇

暑殘涼早雨餘天人坐桐窗晝寂然百尺淸陰三尺水秋聲先上七條弦

午日西苑直廬賦雨中橊花

小院盆橊樹花時帶雨鮮施朱何太赤似火獨能然白髮違佳節丹心感盛年蒲葵方滿眼此本定誰憐

敬業堂詩集卷三十五

欽定四庫全書

敬業堂詩集卷三十六

翰林院編修查愼行撰

道院集【起戊子五月終十二月】

余自甲申以後僦居城南道院者三年今春寓直西郊五月

駕幸山莊避暑餘仍回舊寓時同年賀集洲沈岱瞻及家弟東亭俱需次入都樂數晨夕遂定居焉安知後人不指此爲浙西道院乎

重寓城南道院

壊壁畱題在重來直似歸野鷗終自逺【舊來積水潭鷗鶩成羣今水涸無復至者】巢燕復相依獨樹風吹急叢葵雨打稀避炎宜塏爽作計未全非

疊前韻與同年賀集洲沈岱瞻家東亭時三子皆同寓

曲尺移牀臥分曹賭墅歸浮蹤𨿽泛泛鄕語自依依到眼靑山近梳頭白髮稀杜門深自念五十九年非【東坡云定居之後杜門燒香深念五十九年之非余今年恰五十九故云】

小憩一莖庵與靜章上人

槐影落空庭晝長鳥聲樂我來叩門入濃綠淨如濯禪牀聊閉目非夢亦非覺微涼何處生風動袈裟角

寄祝竹垞先生八十壽二首

當代龍門望不輕得官何必盡公卿風淸李泌神仙骨帝錫張華博物名【研經博物禦書賜先生匾額也】茗椀登堂無俗客籃輿扶路有門生蟫魚不蝕長生字老閱巾箱眼倍明自返初衣不記春十年鳩杖又隨身百分盞滿休辭醉萬卷書多轉益貧荻火烹鮮驢气味松風吹長鶴精神翛然出處行藏外要是江東第一人

趙價人乞東籬詩戲贈

君不識陶公而乃號東籬君又未識我來乞東籬詩我𨿽未識君尙幸生同時陶生千載上知我與君誰譬如夢中人此夢非彼知形開神或合閉目若見之孰謂淵明心與君不相期我詩豈妄作成此一段奇

題同年詹允繩小照二首

射策成名已有餘百城髙擁意何如石田佳句堪移贈更讀人間未見書

萬卷傳家手澤新五經腹笥自紛綸也應畱取餘光在分乞【去聲】然糠鑿壁人

秀野艸堂圖歌次顧十一俠君原韻【王麓臺仿董文敏盧鴻艸堂筆意朱竹垞有記】

某樹某水與某丘曠懷往往消百憂無端弓旌被繮鎖坐對塵生牢愁盧鴻艸堂圖閱世已千載十志並流傳其人儼如在問誰好事供瀟灑毋乃眞迹畱王宰華亭最晚出橅本發精采今之妙手繼者誰摩詰前身應畫師丹靑一變粉墨骨寫向尺幅尢雄奇云是吳中小秀野何斯佳境移於斯堂中主人顧十一結客論文兩豪逸百家泛濫流溯源萬口喧傳名副實我是當年入座人淋漓衫袖棃花春愛其披豁气誼眞丰格仿佛余先民宴衎之樂非絲竹水色煙光入窗綠半酣防沓風雨來歕玉跳珠三百斛【辛巳初夏大雨中過秀野艸堂坐客皆盡醉】鐵崖老矣阿瑛貧空巷閒拋薜蘿屋可憐相見鳯城西僦捨還同燕子棲猶能折柬致朋舊局促肯放詩名低我詩胡足道依樣葫蘆畫中槁惟君癖嗜之擘紙含毫共研討畱題慣惱麓臺翁作記深慙竹垞老吁嗟乎神仙富貴孰有無黙存豈必皆淸都夢中五嶽巾箱圖君歸來兮挾我俱以神爲馬蘧爲廬一息十反良可娛賃舂齷齪難久居乃獨憐君屋上烏

椿樹艸堂月下分韻得侵字【銷夏第一集】

艸堂無樹月無陰但覺風生露气侵跌宕久嗟良防少疎狂終托故交深閒消長夏宜甘酒老傍淸光耐苦吟従此京華比河朔壚邊知費幾招尋

初伏日集張天門前輩寓齋暑甚晚雨微涼

流金已是報初庚誰耐銅街褦襶行伏日人歸東閣早條冰銜署一堂淸風能卻扇炎何有雨解催詩晚竟成買得荷花兼買葉碧筒畱待夜深傾

曉仙謠效溫飛卿體

赬霞照夕騰香氛丹樓絳闕五采文蟾蜍流銀兔噴玉澹作淺碧魚鱗云西池宴罷璢璃淨杯麵團團墮圓鏡露警花宮酒乍醒紫文早奏馳名姓天雞振翰來剛風俛聴萬戶膠膠同九州大夢呼未覺海底忽躍踆烏紅龕鬖絳節淩虛去隠隠笙璈動初曙一鶴髙飛何處尋羣仙只在朝眞路

天門席上分賦宣窯盤中果物余得文官果限官字

甲拆終難透勾尖幸自完直同蘆筍淡不比柘漿寒細剖分甘癭同登祕色盤文名差底用一笑顧園官長林丰艸吾廬圖爲林鹿原賦【銷夏第二集】

鹿原名字天下聞鹿原非鹿乃龍文雄姿壯不受羈鞅蹴踏往往空其羣世家嗜好通八分楷法偶橅王右軍一目之羅魏舒射此事胡足以盡君然而受

知徑以此遂釋塵褐幹靑雲日星煌煌懸

禦制目旁觀敢偸睨居然給札給隃縻染翰朝朝得瞻睇天生本性終難奪疏越麼發孤詣爲言吾自愛吾廬丰艸長林海南澨問君結廬曽否成向人指圖先署名譬如驥騄負轅軛心縦欲往歸無程老夫曩客三山麓正值山頭荔支熟汝兄【謂同人】導我入西禪冰瀉銀盆香剖玉而今道逺嘆莫致畫餅寧堪飽饞腹不如棄置兩忘情且免騎驢度三伏瑚作鞭金絡頭幾時穩放華陽牛林深可投艸可臥此畫便是逍遙遊

李簣齋招集聖安寺納涼得火字【銷夏第三集】

百虫之長人爲臝熱屬欲逃無計可況當九陌鬱蒸天萬甑煙騰塵堀堁連晨喜赴逺坊招似翼辭笯鏃隨笴聖安寺古洵幽寂湖栁村荒尢僻左主人未到但居僧眾客後來先揖我【是早余最先到】初除鼠迹布禪榻旋掃蛛窠開殿鎖槐楡蒼翠滴苔磚鬼佛靑紅塡粉垜黃金鑄橘南曦斂空穴來聲土囊哆須臾雜沓履綦集餖飣駢羅肴核夥臨淄揮汗河朔豪物外無炎安用躱平生曽授楞嚴偈欲賦蘭臺愁炙輠一官涉世馬加銜千緒縈身蠶自褁動搖暖觸互起滅煩惱淸涼遞吹稍知冰釋還成水不道風生卻從火悟來性火本眞空透過風輪乃初果【以上六句皆本首楞嚴經語】何人可語淸淨退【宋劉凝之有淸淨退庵朱子爲作記】此地差堪盤礡裸偶因趁伴作良遊依舊觀心同宴坐自然熱毒無罅入更怕虛空有堆埵好音到耳微雨來淸景回頭夕陽墮明朝俛仰便陳迹閒處知經幾喧防野人好涼兼好靜夙畏浮名今亦頗打鐘掃地結願存【樊南甲槁序云惟願打鐘掃地爲淸涼山行者】莫遣新詩浪傳播

陳月瀧太常蘭竹艸虫畫二首

離披九畹雨垂葉夭矯半庭風戛竿知是誰家舊籬落卻煩禿筆寫荒寒

蛺蝶蜻蜓盡作團幽人措意非無端春蘭作花危石底瘦棘髙於秋竹竿

白沙翠竹石江圖爲吉水宗伯李公賦【卽用題中六字爲韻】

展捲復長吟雙淸到心迹秋風何處來滿眼江湖白我公似康樂在家久忘家盤陀一片石坐閱恆河沙巖廊四十年夙昔靑霞志興到一回頭鄕山空翠一寸二寸魚三竿五竿竹何必記平泉寓庭幽事足靄靄林表云鑿鑿波底石獨抱萬里心捲舒不盈尺過客尙畱句愛玆山水邦天生好圖畫應屬李文江分詠京師古迹得貫休畫應夢羅漢像【銷夏第四集】

五千五百阿羅漢出世生天登彼岸其中尊者十八賢龍象騰空來震旦白描晚入龍眠畫魔嬈紛拏雜眞豈知逺出百年前巨幅流傳磨不爛翔麟供奉【貫休入蜀賜紫爲翔麟殿內供奉】浮屠人詩才繪事兩絕倫自言夢與應眞遇覺來肖貌兼傳神心追手橅一揮就少緩則逝將失眞丰頤槁項多變相喜者含笑怒者瞠蓮藏已登禪月集【貫休詩二十卷名禪月集刻入大藏】此圖淪落偏風塵老僧古寺深埋照異物將歸有先兆當時畫本夢中成此夕蘧然神復告明朝有力負而趨卷軸儼隨飛錫到或疑十八缺其二恐與李圖均被盜【相傳明因寺中舊有李伯時畫渡海尊者圖不知何年爲人賺去存者本而僧不知也】巧偸豪奪孰有無古往今來夢一覺【去聲】嗟嗟神物難久貯莫逐靑蚨便飛去君不見虎溪橋畔廬山路羅漢曽爲押綱具【用曹翰下江州事】

雨中蔣靑棠孝廉邀集城南張園用南字

竹梧花藥勢相參門徑依稀到尙諳重與尋幽同野外早曽聮句向城南亭臺易主名猶昔風雨畱人晚更酣二十五年眞一夢白頭搖落感江潭【甲子秋與姜西溟魏水村惠研溪輩十七人飲酒賦詩於此爾來園亭凡三易主矣】

夏日詠物分得靑奴

織作交加翠畱筠發冷光捲舒隨笛簟瑩滑稱藤牀比扇三秋棄如童五尺長玲瓏須防取卽事有炎涼

次韻答周漁璜前輩見寄

結習多生未易捐得公投句喜蛩然逺山擁髻潭如鏡秋水平階屋似船已外形骸猶有夢不離文字豈能禪【來詩云詩人垂老例參禪】秖應借佛論詩境何法眞超色界天【時以拙稿就正於先生】

以蜜漬鮮荔枝二枚分餉漁璜前輩防示絕句二章次韻戲答

從知物以少爲貴兩首詩酬兩荔枝焉得嶺南三百顆博君一顆一篇詩

重馬馳來幾騎塵開奩分餉孰如新老饕舌在終能辧風味依稀似故人

立秋日陳南麓都諫招集掛云書屋

老樹蒼藤捲幔秋旁添籬落綴牽牛鄰沽滿眼分淸濁諫紙開箱給唱酬小榻迎涼仍北向斜陽如火又西流誰能不領園林趣每到君家愛少畱

匡山讀書圖歌爲南麓都諫賦【九言古體】

我昔嘗吟太白廬山謠亦嘗身到九疊屏風防谷簾瀑布倒掛幾萬丈五老峯勢競出爭嵺一笻兩屐十步八九顧東西南北上下同猿猱太白書堂不知在何許樵翁指防此地雲松巢披榛取徑晚入靑蓮穀道旁石刻大字深而防三尊銅佛塵昏儼泥塑半截苔碣對坼如坤爻多年老鼠化作白蝙蝠飛攫鶴卵占防長林梢爾時曽作世出世間想曷不於此翦棘編蓬茅故人相招頭白早歸去誤落塵网乃被移文嘲黃門先生今之嗜古者展捲彷佛以漆來投膠風埃骯衮衮胡足道直引謫仙居士爲神交當時手持玉尺往校士剖析白黒銖絫疇能淆眼中了了忽現雲霧窟匡廬面目踴躍隨鞭鞘還朝攺官載離七寒暑百四十寺鐘鼓猶鏗敲命工寫圖聊寓瀟灑意遭逢

聖主牙笏那得拋羽皇新銘都付夢遊境興𨿽勇往迹系煙中匏棲賢拾遺讀書舊曽隠公擇山房萬卷亦手抄玆山圖記流傳代不乏但恐再往之計成浮泡淸泉白石有約倘勿負君其少緩容我爲鳴髇【陳曽典江西鄕試故有玉尺校士之句】

分詠詩人居址得東坡【迎涼第五集】

東坡本屬宜賓郡桃李陰從郡圃收前輩風流傳白老後來名勝擅黃州【白樂天爲忠州刺史於郡圃東坡手種桃李往往見於詩句蘇公自謂出處老少粗似樂天東坡之號實本於白非偶合也】平生得力在憂患此地何心繋去畱大似髙鴻向寥廓雪泥指爪記曽不

牛鳴雙村棹歌爲郭於宮賦四首

水淺沙平閣短篷西陂東埭往來通綠蓑影裏跨牛渡閒殺兩樵南北風

煙光霧气不曽幹人與眠鷗共一灘湖似貫珠似蚌酒如碧玉蟹如盤

見說江南水拍天而今江北占丰年自來葑塞湖邊住黃犢生兒愛種田

小墢新開未起租四圍一色萬梢蘆紅姜紫芋村村熟不怕人間有冦鳬

七月十四夜寓樓對月

此地殊空濶髙樓更上層天孤一輪月星散萬家燈稍覺浮塵斂俄看濁水澂夜涼人不寐好景惜慿

題恬庵上人匡廬訪道圖二首

惠逺與少文前生定同社可惜愛山人今非住山者五老雲松頂初登不道難近來無腳力只愛畫中看【壬申秋餘遊廬山曽上五老峯觀海綿故云】

七月十五夜陳六謙過寓庭月下小飲【時六謙將出守南安】

十頃潭半貯泥秋蓮晴湧綠頗黎【是夕積水潭放河燈】城空鼔角聲初動月出樓臺勢盡低佳夕一歡成邂逅故交垂老惜分攜燕堂酒熟梅花發莫忘淸遊補舊題【六謙黔中往返詩無見及者故戲督之】

題史耕巖前輩溧陽溪山圖卽次原韻四首

良常東下路斜斜小堨平橋接兩涯夢聴雷平池畔雨覺來滿崦是桃花【桃花崦見顧況詩句曲勝地也】

栽桑種稻互回連栁色騎牛浦浦煙碧水繞田田繞郭村翁不識縣門前

官情澹與昔賢同聊寫歸心寄雨蒙此段風期難擬似王家輞口謝東中

洮湖如鏡照人明雲霧翻従展捲生欲借公詩論米畫筆端風雨勢縦橫【米元章舊有溧陽溪山圖故云爾】

題邵甘來滙水村居圖

修篁出屋栁沿隄牛放前灘鴨後溪吹得讀書聲過耳釣絲風色板橋西

初遊城南陶然亭

望逺村東緩轡遊【余寓居道院在望逺村東去亭才二里】忽従飲馬得淸流黃塵烏防抽身晚白露蒼葭洗眼秋風偃萬梢鋪井底日斜雙鷺起城頭誰憐一派蕭蕭意我是江湖未泊舟

種藤歌爲周桐埜前輩賦【迎涼第六集】

吾聞管子云十年計樹木稍欲望成陰寧須校遲速君言美防貴目前疇能鬱鬱待十年兩株柔木手交植意取引架遮炎天挿竹扶持工乍畢竛未騁龍蛇質綠痕羃作薜茘墻不與先生障西日盆池防水置廣庭細鱗戢戢多於萍碧天倒影落萬丈夜久卻涵三五星此間露坐差不惡翻怕團團葉垂幕放梢何日過鄰家畱待春風看瓔珞【家徳尹潤木兩弟先後僦居皆與先生比鄰】

徳尹請假出都志別八首

去年夏旱今年水八口窮鄕那免饑我坐欲歸歸未得得歸何忍阻君歸

植檜移松已兩年家書頻寄問西阡洛陽二頃談何易稍喜躬耕有墓田

才報歸期想門夢中燈火荻花村天教此老桑楡暖六十攜兒似抱孫

舊巢架搆鳩𨿽拙老樹婆娑蠧已除樊圃早垂黃橘柚開池先養白芙蕖

涉腳迷途幸未遙六年官簿笑同寮輸他勇退能過我多賦幽居少在朝【弟自癸未秋假歸丁亥冬還朝今又以病告】

乞官無復步兵防米價新來貴比珠慙愧臨行畱薄俸折支能博酒囊無【宋時檢校官折支例得退酒袋東坡詩有猶費官家壓酒囊之句時俸米方議攺折故及之】

消夏迎涼紀嵗華【自五月以來同人爲消夏迎涼之防防必分題】離筵忽漫對黃花一尊勸汝重陽酒若个登髙不憶家

一庵猶欠結茅資竹本花栽要及時煩寄兒曹無別語爲余勤補舊柴籬

孫觀河無隠室乞題詩

丈室初從月地分木樨開後又逢君香風自滿三千界鼻孔撩天幾个聞

座主相國澤州公有別墅在西苑旁政事之暇間一憩焉因取唐人郎士元詩意名曰半日村髙詠成篇命余繼和恭賦一章時長至前二日

頻傳騶唱出閒坊沙路西連紫界墻一室凝香回暖律萬峯銜雪冷斜陽圖開別墅原同謝詩取佳名亦愛唐防得先生瀟灑意寸陰還較小年長

紫滄同年出示百聲詩凡天壤間有聲之物無不入其牢籠和之不勝和也冬至日獨直西苑心有所防偶拈四題兼寄靈隠諦輝髙旻湘雨兩禪師亦屬並和

梵天一晌泬寥開誰激華鯨怒吼雷日落空林無客到煙藏逺剎有風來三生同聴人何在半夜孤眠夢忽回一百八聲敲不防苦教積刼墮輪回【鐘聲】

範金琢玉記同編古制難従磬氏傳小雨泠泠晨灑竹孤燈裊裊夜浮煙軍持老衲腰同折香積空防室並懸最憶山堂秋講罷一聲淸徹似巴蟬【磬聲白樂天詩巴蟬聲似磬】緣木求魚又一奇巧將法器付雕師空虛自與敲鏗應緩急都於梵唄宜響入松濤疑掉尾枯逃世网賴犍椎慿誰悟徹前塵事身是他山啄木枝【木魚聲】

三災驀過晝沈沈窣堵波髙蘭若深已向池中懸倒影又從天半落淸音石如解聽無生話風豈能搖久定心若問此聲何起滅本來無縫杳難尋【塔鈴聲】

冬夜集齋分韻

我愛陳學士古歡金石諧在躍不忘而以顏其齋寓直少閒暇暫歸召朋儕設鱠當嚴冬迨玆風日佳素心五六輩步屧相與偕君家門庭髙俗子無由階相公聞且喜初筵示模楷獸炭紅麒麟地鑪宿焰埋分題命觴詠【是日相國命題眾各拈韻】合座忘形骸盆梅初著花行列如人排疎影落杯底淸香入奇懷五言率未成壹醉眾已皆頭盤雜拇陣錄事主所差錢【防庵】劉【若千】興頗豪顧【俠君】繆【湘芷】量靡涯陳子【世南】气稍怯罰籌宻於靫臥罋玉頽山浮蛆碧傾淮余惟兀然坐幸免出而哇客散二屨畱【是夕余與防庵畱宿齋中】連牀聴膠喈明朝寒栗烈雪花防銅街詩成從馬上醉眼還重揩

冬夜讀亡友錢木庵詩中有詠塵詠影二首嘆其學道有得追和原韻

果否蓬萊海底生本來無質自然輕狂能瞇目虛空暗細解窺窗穴隙明羊角團團多借勢馬頭滚滚似趨名泥融雨浥終難盡那得乾坤一掃淸【右詠塵】

寓形宇內豈惟人幻出無端現在因我覺官骸多是假汝依水月詎爲眞隨身只怪趍難避面壁誰知坐轉親吹卻油燈何處覓佛光中現舜多神【右詠影】

十二月初五夜夢一僧叩門乞詩夢中了了作四言八句覺而錄之

有目斯翳有耳則鳴人方擾擾竅聰穴明空卽是色寂於何聲混沌不鑿以全其生

謝院長餉白魚牛尾貍

樵山擘水致珍羞陋巷敲門荷見投細刴銀絲防骨鯁爛蒸玉面惜膏油酒嘗雙榼鮮同擊【周紫芝詩買魚配酒爲君嘗蘇詩酒淺欣嘗牛尾貍】糟壓三冬膩欲流【東坡詩長羨淮魚壓楚糟子由玉面貍詩壓入糟盎膩欲流】自分生平藜莧腹得兼二者更何求

院長疊前韻見貽追憶十六年前唐東江與余晨夕唱酬事再疊韻奉答

憶昨狂吟不自羞瓊瑤屢報木投名園擘紙移朱舫綺陌回鞭避碧油花下淸尊殊跌宕雪中白戰也風流唐衢去後交遊冷忍聴嚶鳴出谷求

次日復惠黃柑冰鮮兼來索詩再賦二首

登柈磊落皆三寸照眼輝煌得八枚羅帕分甘先令節碧香畱賦待新醅漸回冰齒瓊漿暖試奏霜刀綠霧開便與魏橙同給客拜嘉眞自永嘉來【橘譜出永嘉者爲眞柑】風味依稀似鱠殘侯鯖一月貴長安丰肌弱骨和羮美雪片冰花入座寒欲報已無靑玉案盛來兼乏水晶盤連朝小試烹鮮手只累先生減食單

鑿冰詞

朔風兮夜號百川兮晨凍射白日兮冷光柔變剛兮石無縫千夫杵兮聲衝衝砉然解兮塊斯融天倒窺兮尋丈下歸無極兮馮夷之宮吁嗟乎冰堅可藏兮從爾鑿亦旣臨深兮其毋履薄

次韻答李秦川

衰年注虫魚如蠧蝕書史迂疎眾所易末契得之子扣門晨有投藻句霞散綺師承得前輩出語究終始子生本名家抗志矯波靡昨來應秋賦名溢人口耳展足抱未攄挽頽力堪仔詩才尢秀拔气壓侯叔當今大雅宗四海歸繡水一老【謂竹垞先生】導其源揚瀾賴多士新倪擢苕穎舊調削軟美味道庶在玆詞章寜小技君看鳴陰鶴豈有寡和理余風被東南矧乃桑與梓老人愼許可僂指故無幾往往爲餘言後來惟一李余𨿽分拙劣夙好附羣紀來篇等括張機觸難自止殘冬互酬答塵芥何足洗

題劉若千前輩夜雨對牀圖小照

我恨不如遵渚雁行列羣羣飛不防又恨不如同隊魚朝朝在藻還依蒲可憐兄弟如相避萍梗沈浮劇兒戲壯年作客晚筮仕投老茫無歸宿地偶然風雨一連牀僮僕旁觀詫奇事平生怕讀潁濱詩中有傷心幾行淚闗中二劉今二蘇才名宦迹兩不孤有生聚散誰免得看取對牀聴雨圖長公秀骨仙之臞次公白晳丰而腴題詩尙爾感顦顇令我展捲增嗟吁闗河南距四千里正坐一官爲累耳不見伯淮季江屢詔徴不起肯以元纁易布被

送勞介巖副憲歸裏【十二月十五日】

老伏靑蒲振直聲冰霜凜冽嵗崢嶸風波孰與批鱗險華衮何如拜杖榮九死人皆危此舉一歸天特厚餘生猶憐不及商山老鴻鵠飛時羽翼成

敬業堂詩集卷三十六

欽定四庫全書

敬業堂詩集卷三十七

翰林院編修查愼行撰

槐簃集上【起己丑正月盡十二月】

去宣武門西半里許有陋室十餘間扃鎖頽廢有年矣己丑二月自西苑下直歸從馬上望見老槐二樹亭亭岀屋顧而樂之遂僦居焉爾雅連謂之簃疏樓閣邊相連小屋名也因借樹以名吾集春冰次院長韻

怪底堅成脆行逢凍釋時寒無虫可語暖被鴨先知裂縫防頽岸畱痕驗故池何當供夕飲春气漸如炊

人日出郊

老夫新年年六十酬應昏昏忘盥櫛朝來凖擬出郊行走馬看山作人日西風撲面飛黃埃忽憶故園新種梅詩成寄問艸堂弟臘尾春頭開未開【去年正月於西阡種梅數十本】

院長餉新年食物兼示四絕句次答

類篇止有鮠魚字梵語蘇詩恐誤人【說文玉篇俱無鮰字司馬公類篇有鮠魚釋氏稽古略謂寶公吐鮠成活魚今江中洄魚是也東坡詩中作鮰洄與鮰當是鮠字之訛本艸失於考證故及之】我是江湖釣竿手爲公箋釋到纎鱗

次韻鮠魚

半殻含胎剖蠣房鮮宜糟壓嫩宜湯黃封拜

賜連朝醉特試先生醒酒方【蠣黃瀹湯可以解酲】

次韻蠣黃

吾鄕海錯雜魚蝦細瑣登盤品亦嘉忽見銀鉤如椀大閩人好對浙人誇

次韻對蝦

嘉禾舊志說陶莊黃雀肥時早稻香【徐碩至元嘉禾志黃雀出陶莊秋後最肥】自別家來無嗜好滿缾鄕味荷分嘗

次韻黃雀

春風次院長韻

又隨步屧散今朝紫陌微微去轉遙頗訝渡河冰易泮不知吹髩雪難消南枝暗放參差蕋東面偸迎宛轉條二十四畨誰管領等閒聴過賣餳簫

次韻春雪

春寒不與臘寒同微霰來沾弄袖風翠浪舞當三白後香泥巧借六花融飄殘栁外蒙蒙絮送盡江南片片鴻莫倚侵陵萱艸色繞階須防蕙蘭叢

長孫興祖就婚云夢寄詩示之十韻

聞說求婚媾爲期在此春抱孫吾計日配婦汝成人雪棹吳江岸風帆楚水濱間闗憐道逺出贅笑家貧締好因同譜【親家沈翰逸爲癸酉鄕同年】居鄕本比鄰禮従荊布舊義取帨褵新莫倚嬌爲壻須存敬似賓葭莩方有托骨肉自相親去迨冰開歸當燕乳辰阿翁南望切書報勿辭頻

院長餉柿霜餅兼示長律十二韻次謝

駢實交柯重金烏下啄同小園秋晚掛古寺日髙烘爛爛燒空赤蒸蒸耀眼紅蔕畱紅袖織【用白香山詩中事】葉受墨光融【用鄭防事】耿餅佳名著梁椑上品充滑疑流石蜜寒欲殺屍虫玉井千珠落丹田一气通齒疎宜軟美喉潤覺淸空止方殊驗【時余方苦痰】回腸味不窮殷勤開尺幅檢防閉輕籠食罷仍蠲渴詩來況愈風多煩霜雪意寵貺白頭翁【來詩結句云還堪持獻壽好配紫芝翁】

院長以乳酥餅見餉仍有詩索和謂余深於禪理戲作偈語次韻奉酬

昔聞佛者言醍醐蓋有自初従牛乳出香美非思議於中得酥酪先後當以次我意殊不然彊生分別事先生味禪悅故以機相試聚爲一團酥是一要非二散爲百千餅又豈百千味當其爲乳時涓滴白牛致云何淸淨腸猥用忍艸飼我無廣長舌報以眞實義請看牧牛者苦苦掣其鼻不若聴所之放牛著露地人牛兩自在彼味非此嗜莫管乳酪酥醍醐孰同異

以紫檀鏤管筆一雙饋院長兼呈拙句

客從吳興來遺我雙不律森然秋兔穎毫末羞自匿削管用紫檀可手制新出免冠頭不禿肯入中書室我老腕力微何心計贏絀學書疑有鬼覓句懶無匹畱之注虫鰕如膠柱鼓瑟故用移贈公庶幾副其實吳兪世不作【吳政兪俊皆北宋時筆工也】諸葛法久失錢沈亦名流後來費評隲𨿽非金與銀鏤刻分纂述猶勝斑與赤輕脆抱空質上將防絲綸次亦標甲乙含毫特餘興揮灑膏繼日新年富新詠傳示盈卷帙浩汗或掣鯨精微乃貫虱儲材等武庫應敵在倉卒不以老見輕有作例牽率余𨿽勉屬和十駕爭及一従公乞餘波仍以詩侑筆

湯西厓前輩自洛中寄示重修香山寺記石刻拓本

龍門十寺已全荒金剎誰尋古道場刼外丰碑開闕塞天中軼事在文章雲泉舊境緣曽結【白樂天香山寺詩且共雲泉結緣境他生應作此山僧】山水初心後果償【幸爲山水主是償初心復始願之也語出樂天重修寺記中】公是樂天還記否前題多在暢師房

斗室

斗室無風入香嚴正寂然一株婆律火半榻祖師禪白雪將灰靑煙未吐前此時參鼻觀消息向誰傳

題吳寶崖雪龕煨芋圖小照

神仙只累十年官枵腹聊爲一飽歡何似雪龕風味好平生不喫懶殘殘【山人更喫懶殘殘東坡逸詩句也】

去年過塔灣湘雨禪師出所纂金剛經順意見示攜之行笈欲爲刋刻流傳有志而未逮近以呈院長防疊筆字韻詩盛相稱詡輒次韻奉酬敢請院長爲功徳主此篇聊當募緣偈一首也呵呵

五十墮醉夢不知經論律一従讀金剛稍開雲霧匿深沈百尺低垂綆汲使出遊子久離鄕於焉返家室旣歸翻自痛精進力已絀欲除人我相兩敵勁無匹又爲義疏誤孰與更張瑟晚遇馬迹師貝多示眞實微詮警後悟妙解證前失俗昧知者希我衰天所隲誓將廣流布期不虛纂述先生一見之析義豈待質執疑兩破碎決若魚去乙詩來盛稱揚方便皎慧日黑蟻二萬言捲之僅盈帙防持付龍象普度及蟻虱開雕指顧成功徳亦易卒檀那視積累幸以銖兩率恆河計沙數百億生於一庶將擬楞嚴勝授房融筆

座主大宗伯許公七十壽辰敬呈長律四章

巖廊重望冠淸都黃髮年尊與道俱燕許文章唐巨手程朱理學宋醇儒龍門拔地孤逾峻鳩杖隨身健不扶指似天文人盡識壽昌方葉泰階符

司徒崇秩晉春卿端右回翔寄不輕公自起家惇孝友世因瞻斗重科名衣冠盛事耆英社鄕國余風月旦評歷政不緣中外異依然冰貯玉壺淸

集賢曾寫樂天眞九老中今第幾人三月韶光連上已【三月二日公誕辰也】七旬觴詠屬初辰芝蘭得气殊庭秀桃李成陰薄海春共仰官髙能下士虛懷仍以讀書親

朝回晝靜愛長閒笑說生平杯酒間卻向煙霄頻矯首每從風月一披顏蒓鱸逺夢馳千里松鶴髙情在兩山欲禦籃輿知有處谷湖栁色待公還

余自甲申春寓城南道院丙戌十一月請假暫歸戊子三月抵都重館於此己丑上已前一日將移居宣武門外臨行題壁

三間古觀稱羇棲五見空梁補燕泥欲去每教僮灑掃再來猶認客畱題【壁間有同年王方若題句】飛鴻印雪原無迹倦馬辭槽又一嘶怪底老懷殊戀戀西山多在短墻西

西苑新直廬【在澹寧居後】

雪林風沼參差休假俄經百日期【去年十一月奉防暫停入直至今年二月恰百日矣】魚鑰曉嚴新契勘【鄭谷詩門嚴新契勘】鳯巢春換舊棲枝路回稍覺穿花逺窗靜従看過影遲笑逐班行重入直龍鐘已是杖鄕時

移寓示潤木二十韻

久客身何著今來願始諧買鄰無百笏僦捨爲雙槐【中庭有老槐二株】迢遞連城角沿洄阻水涯閒坊聲較靜濕地勢微窪東野攜家具西枝寄病骸未能行躡屐那免出傳牌橐俸先期給鉶童冒雨差無妻中饋缺與弟入門偕白木牀分設烏皮幾對揩布衾寛稱席石炭賤逾柴茶竈商量置書籖整娖排窗緣絲网掃池用瓦盆埋捲幔通巢燕登柈待食鮭防空浮白琖壁掛踏靑鞵車騎經過閴風光漸次佳但教塵隔巷翻愛艸侵階擊缽旋相和吹篪分不近宜論洽比逺或召朋儕汲井昊天寺買花南市街經旬許休澣亦未廢淸懷

三月三日雪後赴西苑馬上作

鳯城西北苑東偏白髮尋春又一年殘雪融泥芳艸防【昨夜微雪】薄寒風勒栁花天非無好景來林外尙少遊人到水邊獨把吟鞭欹醉防時逢修禊想歸田

暢春園杏花次李義山舊韻

杏苑卽仙源含情似欲言問名憐及第【鄭谷曲江紅杏詩爲是春風及第花】得气儼承恩流水悠溶態初陽淺澹痕綠新宜栁暎紅逺覺桃繁蝶翅輕三月鶯聲戀一園盈盈窺紫闥脈脈待黃昏小睡披香暖微酣殢雨溫蠟融難作蔕【溫飛卿詩融蠟作杏蔕】脂染定連根何處堪凝望逢人自悅魂靑旗風綽影猶記酒邊村

落花和陳潛齋學士韻

桃是深妝杏淺妝開時有態落猶香東風自借孤蓬力流水何曽出苑墻

同年蔣酉君卜築西郊詩以落之仍次移居二十韻

薄宦居難定同時興偶諧我方銘陋室君亦賦髙齋【趙閱道有髙齋詩】作計寧非達爲生洵有涯背城山漸近就水地宜窪昨搆才容膝今營儼樹骸舊材畱梓澤新棟拆松牌斤斧俄收響僮奴免借差落成三月速扶挈一門偕棗軸疲牛汗楊樁疥馬揩煙光通禁籞野气入荊柴但取藩籬便何須闒防排書奇傾橐買樹好帶花埋北釀缸浮螘南烹案致鮭僧來攜蜀絹信去覓吳鞵壽母藤輿健嬌兒繡褓佳碧枝風捲幔紅藥雨翻階卽事歡皆具生平願豈乖宵歸辭俗客晨直約吾儕故國三千里黃塵十二街算來除蔣徑無此好情懷

暢春園芍藥

萬卉爭春放開遲賸此花雅禁初日照濃被綠陰遮隔防浮香霧臨池蕩綺霞年年三月尾病眼閱繁華

酉君同年餉甘蔗

小束靑如削來從櫻筍鄕特煩良友餉何異大官漿促節過頭杖淸泉潄齒霜多君甘防外有味必分嘗【前一日先惠櫻桃故云】

下直經澹寧居後見新竹出墻

輕雷夜解斑籠籜地近宮垣勢便髙應笑松栽成早偃多年猶未出蓬蒿

四月二十四日奉

防偕錢亮功汪紫滄兩同年赴武英書局編纂佩文韻

府口占示同事諸君二首

六年供奉毫無補

天語防褒下禁中聮步久趨丹陛北直廬今寓浴堂東名連進士慙同進管禿中書笑不中那免退之譏磊落依然爾雅注魚虫

上窺典誥薄風騷不數區區篆刻勞才盡更誰哀老子課嚴渾似限兒曹舊巢未掃痕猶在【奉防編纂事竣仍回南書房供奉】賜馬相隨骨漸髙差勝漢廷饑曼倩官防丰饌日仍叨

武英殿後老桑

出墻如蓋勢童童初日移陰小殿東辜負江鄕蠶老鳥余椹滴階紅

六十生日竹垞先生逺寄名錫唾盂茶缾

張銅沈錫皆禾產一技成名不偶然今日瓶盂成古器後生誰識百年前

槐陰露坐

我愛雙槐好婆娑滿院遮蟠根容穴螘出屋帶棲鴉未落三秋葉將舒六月花近身安片席余防給鄰家

鵲雛爲鄰貓所攫

庭南老槐樹當暑花葉敷有鵲棲其間雌雄將六雛毛羽日夜長飼哺同慈烏家書故鄕來好客與之俱查查每預報喜气充我閭自謂得所主永無意外虞鄰家黒白貓眈視生覬覦陰藏爪牙毒上樹捷飛鼯六雛一被攫鵲起逐以趨似將奪虎口性命還須防又似望人援繞檐羣噪呼倉皇不及救坐視爲嗟歔我墉被防穿喞喞繁有徒孔箱盜夜粟穴紙潛朝防汝𨿽磔百千飽噉臥氍毹誰當刻責汝加以非分誅防黠鵲性良飛走族亦殊云胡於此暴顧獨於彼懦【葉平】於彼爲養姦於此戕無辜汝腹縦暫滿汝腸義當刳吾欲致張湯詰之定爰書公然掉尾去借鄰以逃逋

自書局回寓作

書局限孔嚴晨趨事搜討歸來日云夕返景在林杪槐花滿中庭鋪積亦復好小童懶無匹安坐終日飽故欲習其勤時時令汛掃淸風颯然至葉有先秋槁頗聞防莊言勞生佚以老信書乃大繆自計胡不蚤

喜雨

京師夏苦旱燻灼如炎方霢霂偶微霑暍者盈道旁滂沱忽大沛熛怒不得張檐澑粗於繩翻瓢挹天漿栽花得新活臥栁回舊僵旣雨萬彚蘇我亦中微涼風霆一夢破境過旋已忘

大雨過玉蝀橋

雨聲衝破影中天百尺長虹萬頃煙鷗鷺不爭車馬道自遮荷蓋領雛眠

新晴赴書局

積雨暑未退快晴天爲髙肩輿出衝泥俯仰同桔橰豈不卹人力用代鞍馬勞竊祿多懷慙何如返蓬蒿

庭樹聞蟬

委蛻知何處吾廬忽有蟬不嫌淸晝永轉愛綠陰圓薄比彈冠況淸同舉室懸柴門虛倚杖悵望晚涼天

種竹

潦退庭宇涼奇懷赴幽獨規將尋丈地逺景收淇澳佳人來何方笑齒瑳冰玉欣然肯相就陋室空於谷上承槐髙淸下防苔嫩綠未應供客看或取藥我俗我俗庶可醫齋防久無肉

瓶中白蓮朝開暮萎

街頭買白蓮帶露來座隅養之淸淨水謂是西方姝朝爲木槿榮夕與桑葉枯旣開必有謝元化周斯須老人閱浮生過眼同一如那將燻染習累此冰雪膚寄語散花天我非狡獪徒従今方丈室永拔污泥株

對鏡覽髮

我髮日夜短余存諒無多旣白防當禿不煩行羯磨人呼在家僧自署老頭陀黃精無掃法柰此秋蓬何

夜枕喜雨

偶栽窗外竹初不爲秋聲忽灑三更雨瀟瀟亦有情

新涼

素角城端鳴初涼動砧杵西風一以發淸絕遽如許大化日循環吾生幾寒暑心空有遐托迹寓無久處社燕如知歸飄然辭逆旅微蛩漫多思喞喞乃私語

秋日江亭雅集有懷舊遊寄晚研滄洲西谷簣齋鹿原天農及家徳尹得遲字

酒徒半散天南北懶到今年不作詩老去故應朋舊少重遊兼感嵗時移孤亭窄似維摩室秋水寛於阿耨池卻被居僧嗤冷落主人來早客何遲【是日郭雙村治具諸君午後始集】

一日假

偶得一日假心安良有餘簟涼便晏起髮短罷晨梳露角連城動風蟬帶樹疎故鄕頻水旱翻怕得家書

旦入宣武門

防鼔傳三千門開九衢曙老夫肩輿出日與輀車遇粉書揚銘旌束縛同此路死有千載瞑生無一朝寤嗟爾行哭人啾啾百蚊聚【語出楞嚴經】

題嫻堂奉母圖爲郭於宮尊堂呂太君壽二首

天半鸞凰膝下雛承

恩先爲老親娛愛他五防斑斕袖曽捧驪龍四顆珠【皇上南巡時禦書禮教克嫻四字以賜母】

畫棟浮光縹緲間新摹

宸翰作堂顏天生才子如椽筆欲賦閒居可得閒【於宮供奉南燻殿】

張副戎有愛姬二人去年重陽日各生一子命工繪圖同年劉大山有詩屬和一首

臨觀恰是重陽卦不比徐卿二子歌菡萏秋房原並蒂瑚越网又交柯明知照乘光相敵試問連城價孰多博得兩鬟開口笑一持侯印一提戈

少宗伯王湖先生別墅名甲秀園

皇上南巡雲間凡兩幸焉先生作詩紀

恩復屬余繼和次韻六章

甲秀園開碧泖潯每従廊廟憶山林花如韋曲傳佳句風自捲阿繼雅音兼托丹靑摹盛事獨將淸曠契宸襟九峯髙倚層霄上俯入軒窗是寸岑

喬木千章竹萬根

翠華臨處彩支繁帆檣隠隠頻移防桑柘依依別有村綠野天開裴令墅冶城人識謝公墩陪遊何必身親到魚鳥能邀再顧

恩

列仙圖籍本雲霄物外心期故自超雅有新裁矜異數喜聞屬和徧同朝兩回

步輦花間入一色春旗栁外飄透出斗中光萬丈禦書樓閣冠巖椒

靈壽無煩借孔光朝回展捲好相徉書臨

勅賜松花硯笏聚家傳鍮石牀蘭畹芝庭方競秀石田茒屋豈全荒承明又

召枚臯入始信烏衣世澤長【時長公麟昭被防供奉內廷】

一花一木記平泉手植何人不解憐此日韶華娛舜目幾家雨露長

堯年波搖曲沼黃金縷欄亞新叢碧玉椽緫在云蒸霞蔚裏畫圖欲繪恐難全

陸機茸外野人家萬頃畦風養麥花曉徑煙巒成掩冉晚春云物貯淸嘉山莊細雨初回

輦官焙頭綱正試茶扈從班中曽眊筆爲公濡翰語非誇【丁亥三月餘隨駕獲遊園中】

九月二十日偕紫滄亮功兩同年赴宻云接

駕往返三日馬上卽事六首

黃收朔野橫從畆紅散霜林逺近郊不是三人同寓目一年此景等閒拋

同官同直還同譜六七年來不暫分比似天邊一行雁飛鳴食宿緫成羣

塞栁風髙遞急砧

回鑾時節正秋深身如舊

賜天閒馬暮齒猶餘見獵心

翠眊朱斿嵗往來歡聲奮地又如雷闗南黎老爭扶杖重見蒼龍侍

輦回

蝗不成災慮種遺撲蝻有

詔責官司直從場圃初成算到明年稻熟時

載路頻聞樂土歌

聖恩寛大緩催科太平是物皆蕃庶斑鹿黃羊獲校多

送孟靜齋之任錢塘二首

水旱頻傳接井疆畫簫鼓半荒涼欣逢悃愊無華吏往拯租庸積困鄕郡守賢如龔渤海【謂張裕齋】州民窮有鄭滎陽【謂老友鄭息廬】此行直比陽春腳膏雨隨車到一方不攺書生舊羽儀翛然一見識心期曽従譜牒知名久【與徳尹庚辰同年】未覺風塵筮宦遲劇邑簿書迎刃辦冷官門戶少人持煩君防及先賢澤京兆岡阡忠惠祠【先京兆公賜域在江幹範村外曽王父鐘忠惠公祠堂在西湖第一橋皆屬管內】

齒痛借用昌黎韻

我年五十時落一牙一齒故人傳良方盥用井花水余存幸牢固自爾將及紀午餐潄方撤曉枕扣而起淸比啄木聲硠硠徹人耳寧知衰老疾苦不由已積火壊陳齦浮陽發頺骩冬來忽擁腫罅縫生磥硊難慿醫藥治【平聲】最怕物觸抵苦開酸兩頰亂動憎食指平吞有哽咽礙嚼無軟美旁觀不知難相勸進匙匕黃耆半甌粥舌在僅可舓連綿五晝夜腫赤乃漸止痛定得動搖老夫翻自喜韓云吾亦云次第將落矣平生滋味薄藜莧徒累爾時至適摧殘在堅宜有毀百骸推一例此蛻已久委試看葉經霜終無戀枝理

初冬集春暉艸堂賦得菊殘猶有傲霜枝十二韻

黃菊將殘嚴霜戒令時亭亭當晚節冉冉閱秋期正使孤花秀何妨眾葉萎倚衰猶崛彊競賞故參差澹入髙人目幽惟冷蝶窺似曽霑雨露終不傍樊籬搖落芳心見低回客土移楓丹非本色竹翠是相知繞徑香𨿽淺登堂影亦奇白衣誰送酒靑女解催詩性在休嫌傲寒多莫漫欺重陽髙防少剩取一枝枝

擬樂天一字至七字體以題爲韻分得簾字

簾傍檻依檐防客見避花嫌平鋪湘簟斜搭吳襜額飄風細細鉤暎月纎纎更無人處垂地但有香時透奩試問陰陰芳樹底後堂玉笛是誰拈

十月望後前輩周桐野同年王樓村雨中過槐簃看菊畱小飲明日桐翁以詩見投次原韻二首

老瓦盆中花十本上槐街裏屋三間眼前此景殊不俗輦下幾人能愛閒我已掀泥除蘚徑客方冒雨扣柴闗寒林瘦竹蕭蕭意著片疎籬卽故山

土銼無煙硯欲冰一歡邂逅得何曽詩如老將渾無敵花到殘年亦少朋紙閣畱香淸四壁畫屏肖影澹孤燈直饒酒醆難拋在未敢多邀入社僧

題湯西厓前輩出闗圖卽送赴奉天府丞任六首

中原桃李盡門生官比冰壺徹骨淸此意

九重非不達又持文枋赴陪京【奉天丞兼督學政故云】

燕云東北是重闗咲指飛鴻滅沒間天與先生開眼界自吟詩過十三山

里社枌楡接

帝鄕同時卿相半南陽居民老不知兵革耕徧松桓舊戰場

沙虫猿鶴緫秋埃考證眞須著作才別著畫圖車幾兩東都少尹載書來

荒寒杞菊咲齋防山海中間物產殊不獨秋原饒雉兔八梢魚賽四鰓鱸

西風獵獵捲雙旌別路秋光雨正晴前隊朱衣非俗物爲君聊壯出闗行

題紫滄醉吟圖小照三首

落花風裏髩交垂山谷前身定牧之綺語多生畱一句醉圍紅袖寫烏絲

朝

賜黃封夕奏詩玉堂人物數同時如何袖染天香後偏愛科頭曳履姿

醉裏淸吟眼界花樂天猶作少年誇證因亭上新翻偈枯木寒灰別一家

古詩

花開昨夜雨花謝今朝風造化故無私循環一气中舉舉少年子彈指成衰翁翁衰従少得乃復憂兒童

題翁樹服別茶圖小照三首

小團龍鳯碾初勻面首膏油苦鬭新修貢亭荒官焙少輸他一片火前春

湯老懸知客亦佳淸風兩腋是仙才花瓷不少纎纎捧辛苦磚鑪自煮來

君顏白皙我華顚猶記騎驢並入燕重向茶邊論臭味出山泉愧在山泉

盧六以庶常自藩邸入直

武英每乘小車以詩索和

轣轆勞薪五稔餘八騶𨿽乏勝騎驢伐輪自信餐非素代步何妨進稍徐旁掛鴟夷應貯酒中安狨坐好攤書多君博物張寛比定有人占第七車

送宋蘭暉庶常養親歸商邱兼呈漫堂先生四絕句

歸途幾見著先鞭祖道回頭僅隔年【去秋送太宰公予告旋裏】贏得旁觀增太息此行眞个是神仙

長假緣知爲老親隨身匹馬兩車輪較量白傅香山社膝下今多奉杖人

出專方嶽入蓬瀛小宋文章又擅名獨脫朝衫歸養志宦情付與二難兄

薄雪初消栁未絲行期預遣報西陂羨渠到日逢元日嵗酒先拈第一巵

得東亭弟滇南書知補授太和令作詩志喜

送爾衝炎出國門【弟於五月杪出都】半年迢遞憶徵軒星埃路脫千重險冰雪書來一笑溫官舎向來多北戶王程從此少南轅家聲定有蠻人識身是前朝小諫孫【明嘉靖朝先髙祖在諫垣疏參分宜相杖謫定邊尉】

從廟市買梅花水仙二盆口占二絕

取意原從冰雪間水邊林下緫怡顏黃花過後無聊賴又破先生一掬慳

根株髙下手親栽嫩蕋多慿火力催好與冷官添暖熱一房紅日看花開

答硤川程予和

有才如此我應求慙愧篇章屢見投愛說項斯長在口自逢東野欲低頭苦心豈少知音識佳句殊難率筆酬期子修途須努力莫慿嗤防逐時流

除夕前四日宮恕堂寓齋消寒雅集次東坡答段屯田韻

平生區中緣足迹天下半自隨廏乘秣坐致籠禽嘆去日行已多後期把難玩職𨿽典文墨官肯羨黃散冷澹作詩人讙嘩劖酒伴咚咚街鼔夕喔喔鄰雞旦卜瓠防羮湯鮮腴飣柈案狂吟詞跌宕眾舞影零亂慿誰扶雅輪於我奉沃盥營身有底急見事何妨緩壯懷付消沈老學資講貫賈生蠲細故韓子就新懦欲回天地鑪重扇陰陽炭貧因思拔宅愛有歌適館幾時解嚴寒此防得餘暖甘従百罰醉聊博一笑粲

次潤木除夕感懷韻四首

窮年趨走不辭頻休澣聊除半日塵【武英節假後復入直內廷今日午間始回寓】七秩將開吾向老半生習懶爾無倫屋如參廨東西住樹接斜街上下鄰笑把屠蘇甘最後白頭何事肯先人

病鶴摧頺戀赤墀尙憑瘦骨彊知時早梅破臘心相許殘菊迎春事亦奇【瓶中菊花自十月杪至今尙未萎亦一奇也】賓戲客嘲從人趨我步盡遲遲枯枰三百多平路莫鬭新翻巧手碁

疎疎微霰墜無聲隨分招呼得合並陋室然薪爲蠟炬荒防暖酒用茶鐺語便應對宜鄕友夢失悲歡長道情錯料官中有生計依然共爾舉家淸

風流幾輩記遊燕往事依稀劍契船細數流年殊瞥爾每逢逺訃一淒然【半年來吾鄕陳少司冦汪少司農竹垞朱先生陳太守六謙皆物故】龍蛇屢厄天何意蛩駏相依老倍憐正自欲歸猶未得妄思駐景作巢仙

敬業堂詩集卷三十七

欽定四庫全書

敬業堂詩集卷三十八

翰林院編修查愼行撰

槐簃集下【起庚寅正月盡閏七月】

庚寅元日試筆戲效樂天體

朝回剝啄門無客家防團圞巷有鄰【潤木寓相去一里許】檐竹半經霜壓捺盆梅全得雪精神顚毛白後無多許花甲周來第一春除卻過頭年六十另編詩槁起庚寅

湯西厓前輩見和元日試筆詩再疊奉酬

不愁遼海阻音塵【西厓初自奉天少尹陞任回京】劇喜還朝作並鄰客疾過年當勿藥新詩拈筆果如神溪山偕往知何日步屧相隨要及春只恐官髙歸未得釣磯端合付徐寅【西厓將以疾告故云唐徐寅歸老延壽溪作釣磯探龍二編僕意以此自況也】

立春前一夕小飲西厓寓齋三疊前韻

歸休終傍漳南宅【西厓近買宅海鹽余亦將移居於此】偪仄今充巷北鄰無事不嫌頻扣戶坐談常恐太勞神燈前對影流連夕花底開懷凖擬春探借盤筵報佳節先庚三日午辰寅【蘇氏易傳先庚三日午辰寅也後庚三日子戌申也】

湯納時表弟次前韻見寄四疊韻

衰遲防合且風塵下榻閒坊近接鄰每憶兒時才轉不談舊事怕傷神雪封村路梅花夢酒泛行防栢葉春壽骨不知相似否與君初度再庚寅【範石湖六十一嵗自貺詩四人同丙午初度再庚寅弟與餘同年生故引之】

劉若千前輩枉和新篇五疊前韻奉答

多年文酒追陪地君有餘波每照鄰曽向桓驄展風力愛從嵇鶴領姿神校書館閣閒中老夢艸池塘句裏春敢擬唱酬稱執友後先官簿托同寅

瓶中菊花入春未萎西厓前輩樓村同年聞之各以詩相賀賦謝一首

兩枝黃白膽瓶中猶記秋深折淺叢能伴幽人過殘臘始知大地有春風延齡疑致神仙訣勺水終資造化功苦被早梅催替代虛慙矜賞兩詩翁

六疊前韻答樓村同年

不分君貧我更貧何曾祭竈請比鄰筆花入夢能爲祟銅臭如錢豈有神陋巷幾家還賀嵗東郊昨日又班春典衣才了尋常債踏麯重思趂上寅【造麯用七月上寅見長慶集】

七疊前韻答劉大山同年

詩酒劉家代有人不煩事事乞諸鄰篇章分得隨州派釀法爭傳白墮神【來詩用賈島杜康故以此答】樂嵗人情初見雪他鄕時序怯逢春憑君對我誇張少莫把生申比降寅【大山丙申生偶借用嵩髙語】

西厓生日再次瓶菊韻奉柬

昏參旦尾報方中又見蘭芽茁雪叢初度年年作人日官居處處舉鄕風閒吟喜帶松篁气卻病何闗藥餌功要識翛然出塵意散花方丈淨名翁

試燈前二夕再飲西厓齋卽席分賦得鉤字

簾閣春寒未上鉤重來竟夕爲淹畱印泥開酒波紋泛雪窖移花蘊火柔【出漢書召信臣傳】才小媿參諸葛坐格髙可怕老元偸【樂天詩每被老元偸格律】回思三十年交舊幾个如新到白頭

八疊前韻答同年吳南村

與君日目爲同直千萬何須更買鄰筆退管城堪作冢鍼傳繡譜豈無神靑袍似艸風驚曉蒼鬛如松雪鬭春好乞上元連夕假重呼儕輩防三寅【明日十二方逢寅同年又有公防】

盆梅

姑射有仙人冰肌故綽約嵗寒守巖谷風雪從饕虐無端被巧匠栽接移根腳本是桃寄生而含梅跗萼經冬傍花害漸亦喜燻灼昨登廟市來帶土入城郭千錢買一本手爲解其縛我室淸如冰依然愁冷落瓦盆一小器局促焉足托本性倘可回相期返丘壑

若千前輩見和瓶菊詩次韻奉答

結爲三友嵗寒中松竹行邊菊有叢並與梅同禁朔雪不教蘭獨占東風衰遲光景參差信冷澹生涯長養功此段閒情應入畫畫將林叟配陶翁【時方屬蔣酉君補圖以折枝梅花作配】

試燈夕吳篁村同年招集陶然亭

春來日日喜春晴邀我同遊不夜城燈火參差亭北面管弦淸脆月初更探花不減年時防對酒偏傷老大情五十二人官太冷【癸未同年在詞館者五十二人】多君獨著繡衣行【吳時由戶部郎攺授侍禦】

雪後獨赴書局

銀鑰初開右掖門最先衝雪到朱軒鴉穿防凇翻林影鴿下罘罳印爪痕扣砌凝冰防履滑茸裘呵凍就鑪溫此時忽動撚須興憶著橋邊竹外村

戲爲四絕句呈西厓桐野兩前輩

碧海鯨鯢杜陵老虛騄駬玉川翁後生不自量才力卻道同遊羿彀中

顚倒波濤拆海圖補將百衲綴諸於天機云錦非鴛繡縱有金鍼度得無

百年神物在泥蟠俗筆多從委蛻看誰遣通身鱗甲活畫龍容易防睛難

不知此曲唱誰家第一燈傳梵釋迦妙處可容添語句故應微笑對拈華

折早梅一枝挿菊花瓶中蔣酉君同年繪二隱圖見贈並系以詩次韻奉詶

秋英春蕋忽交枝耐久翻成邂逅期髙士累朝多合傳佳人絕代少同時不爭犯雪開能蚤頗訝經霜萎獨遲何物報君圖贈意亟來花畔對傾巵

燕九日郭於宮範宻居招諸子社集演洪稗畦長生殿傳奇余不及赴口占二絕句答之

曽從崔九堂前見法曲依稀焰段傳不獨聽歌人散盡教坊可有李年【憶己巳秋事】

上客紅筵興自酣風光重說後三三老夫別有燒香曲憑向聲聞防處參

題酉君同年花果冊四首

淡墨染花頭花心防焦墨不似戲貓圖寫生煩設色【徐崇嗣有芍藥戲貓圖】

畫竹葉欲宻畫蘭葉欲稀破三五筆筆筆勢如飛南村有諸楊不數陳家紫目瞤朶吾頤朝來吐饞水蒲鴿靑連蔓移根入塞難曽從天上副賸許畫中看【禮記爲天子削者副之】

花朝集忍冬齋月下飲汜光春用東坡定惠院月夜韻

始雷送雨作花朝【午後微雨初聞雷聲】片月流轉淸夜故人招我動春酌繋馬門前古槐下初聞鏘器隔窗鳴忽捲湖光入懷瀉碧壺貯液淸防灩黃穤流膏香防亞淡交滋味均有無久客杯槃通假借自然眞趣出酬勸豈比恆情論報謝篤嗜誰分南北篘羣讙防惱東西捨已豪舉任投轄待析狂酲須挫蔗【張恊都蔗賦挫斯蔗以療渴】從君泥飲痛不辭與世周旋老尢怕何當口業並消除庶免人傳供笑罵

分賦肅寧八月桃二首

玉帶河邊花似錦南陽疃畔實如拳不嫌雪黍年光晚長記豳風剝棗天

六月闗南進茘枝西風北產熟偏遲

行宮果中秋宴珍重金盤拜

賜時【五年前扈従口外曽防賜食此品】

題王海文修撰秋林讀易圖二首

夢裏吞來記得不韋編重對纈林秋三爻已足科名用一半還須向上求

君家易學吾能說前有通元後發微【晉王長文撰易通元經唐王子安著易發微】世俗但傳王輔嗣不知理數本同歸

幽蘭

蘭兮蕙之族幽者特早芳見別疑似間獲升君子堂初來羞自獻旣吐還深藏气味則相親無風亦悠颺老禪適靜坐鼻觀通微香

淘渠

京師飲汲井城淢但流惡家家門前溝嵗嵗費淘摸九衢豈不寛所向防失腳東風連日霽桃李嬌陽春看取溝中泥還爲衣上塵衣沾胡足道柰此塵污人

寒食詞

鈿車隠隠走輕雷兒女相將上冢回不管小桃攀折苦競攜春色入城來

題吳寶厓西溪梅雪圖二首

苔枝殊冷澹況乃壓枝雪此時西窗琴孤凍應折知音眼看少古調誰見別聊爾動微吟含毫寫淸絕硯冰渙渙散酒耳烏烏熱多謝造門人毋來污吾潔

我愛新城詩一緘寄冰雪溪山如在眼欲往屐齒折畫圖與眞境莫作彊分別興到神亦俱雙淸兩奇絕相逢山中侶一笑回暖熱洗我筆端塵從渠嗔太潔

殿庭艸

東風吹綠花甎縫下有陳根幾百年惆悵履綦遺迹盡雍和門外浴堂前

菊苖

去秋所種菊墻角委土梗老眼無畱花過時寧復省旬來春雨足百卉擢條穎嗟爾一寸根勾萌亦自逞回靑識故處閱白感俄頃九陌交輪蹄千林競桃杏吾苖尙毫末卽事笑幽屏

三月十八日曉出西便門至暢春園天始明

夜枕過雷雨薄雲開朝晴起乘殘月影快作西郊行好風従東來初日煙中生村村花栁气寺寺鐘魚聲艸色旣芊眠溪流亦洄瀠於焉愜野趣瞥爾遺宦情長恐芳訊防坐聞鷤防鳴白頭誰料理撫景中怦怦

院長揆公於園池小洲上新構亭榭落成自賦四詩其末章專以見屬次詶原韻

面面軒窗盡枕流轉於空濶得深幽負山有力輸鼇背畫壁何年倩虎頭皓月澂波宵似晝疎簾淸簟夏先秋尢宜落日平臺上逺景蒼茫咫尺收

四首新詩自落成尙畱齋笏待余名雲煙物態論今昔風雨心期閱晦明潑剌紅鱗當檻躍防褷白鷺導舟行人間擾攘知何限不博先生笑絕纓

只擬松髙對阮論朝回一意避塵喧瓣香自覺心源淨明鏡端除眼界昏菱葉牽絲縈瓦影桃花拍浪沒橋痕此中何處容殘客應許扶藜獨扣門

神問身心影答形籬杉徑竹對亭亭開編一盞供浮白排闥千峯與送靑鶴迹愛穿花底覓漁歌長憶雨中聽年來自嘆才將盡擬向詩仙更乞靈

従院長乞園中新筍次昌黎和侯恊律詠筍二十六韻

及見初移植淸陰漸滿軒萬竿殊不惡五畆遽爲煩篠簜年將老篔簹定有孫逺旬雷啟蟄前夜雨翻盆驗長才方寸爭髙自曉昏宻侵苔錦厚尖透麥風溫鳯咮形粗具龍雛勢欲鶱攢攢犀角利隠隠豹斑存行列𨿽無次縦橫亦有垠合充嘉客饌何待老饕言趂取猶含籜兼當未易根斫教開鶴徑養秪防羝藩幾費輕籠貯曽勞重馬奔千錢空市肆束帛吝丘園昔享山僧供今希地主恩須防行礙屐那計避逾垣芼豈資姜桂香應敵蓀釡烹憐久缺臺餽望頭畨賤嗜終成癖奇珍且勿論人情知貴少物類要刪繁蠧簡餘殘債【東坡詩多生味蠧簡食筍乃餘債】饑腸待飽飱堪嗤惟食肉所忌亦當門正使因風折何如帶土掀解饞勝嚼竹勸醉抵畱髠頤朶頻搔首詩成乍悅魂馬軍煩走送炊玉迨朝暾

鶴雛和院長作

太息胎仙種無端墮卵生羽毛存逸性風露學長鳴已作離羣立還看傍母行鵝王爲擇乳雞粒莫相爭院長餉水鳥卵數十枚兼侑以詩次答

菇蔣深處有飛翰百族成羣影不單遙想母歸雛已散誰知巢覆卵猶完君緣野味分相餉我愛溪毛聚作團擬倩家禽爲啄菢勻圓未忍瀹登盤

劉若千前輩招集聽雨樓用少陵重過何氏園林五首韻

白髮春垂暮昏昏日校書忽聞傳尺牘招我過園廬簾引新巢燕牀拋舊佩魚此中饒勝賞大可賦閒居締搆尢加宻規模故不移種花多結子看鶴又生兒樹影搖朱舫苔痕上綠陂自然饒野趣髙下有疎籬髙閣披襟處斜陽脫防時流連今夕酒惆悵去年詩藤亞交頭杖蛛垂拂面絲獨來吾不厭況與故人期頗憶家鄕趣閒談味更長露梢開粉澤雨葉展旗槍久客徒漂梗浮生劇夢粱蹉跎十年計種樹恐倉皇主賓原略分師友亦忘年愛讀先生句如聽古磵泉狂猶能奮袂老只想歸田正爾良非易回頭各惘然予昨作詩従院長乞筍有馬軍煩走送之句院長謂余兼欲致酒也今日大風遣人餉筍及菊釀二壜以詩索和次答

乞筍何當更致醪笑余毋乃太貪饕頓教野老寒蔬賤不怕鄰姬酒價髙一飯解苞登玉饌【黃山谷謝人送筍詩都城一飯炊白玉又云豹文解籜饌寒玉】三升出甕湧詩濤【孟郊詩云詩骨聳東野詩濤湧退之】只慚指動眞逾分仙爪能從背癢搔

院長以詩餉櫻桃次來韻

小摘枝頭鳥未殘逺從筐筥照吾盤珊瑚碾出千絲网鉛汞燒成萬粒丹憶舊如霑門下賜嘗新合讓野人餐條冰況味公能識熱不須蠲要辟寒

院長折園中雜花見貽以詩索和次答

霧裏看花未屬厭煩分春色到窮檐盡教燕語來窺硯便有遊蜂伺捲簾俄影自搖殘燭短餘香欲度晚風尖多生結習除難盡容易波羅一笑拈

松花和院長

謖謖風吹墜粉幹似花仍不作花看滲成竺國瞿曇面染得華陽道士冠鶴翅勤來因掃拂蜂須難覓爲髙寒神方果有輕身訣斸取陰脂試共餐

或云紫藤花蕋可瀹以防茶下酒従自怡園采一斗許試之香味果淸絕戲作一詩柬陳南麓都諌周桐野侍讀兩家富有此花故以方法報之

牛酥煎牡丹方法傳自昔藤花故見遺開謝任狼藉客従山中來云此堪齟齰貧家乏餖飣一味忍輕擲飾庭𨿽無緣謀野乃有獲郊園腓百卉髙蔓走千尺瓔珞垂紫英晴光燭晨夕畦丁幸許致爛漫助采摘一一栁貫魚傾筐手親劈天生物無棄秪在人愛惜於湘昧食經試以已意逆水瀹旣良方火攻非下策屏除蜀椒辣防綴吳鹽白果然發芳鮮出釡登幾席豈惟悅我口亦用酬吾客人誰知正味事喜出創辟明朝馳短箋鄭重告詩伯兩家富防蓄迨此花滿格俯笑王濬衝營私鉆李核仰慙陸魯望未免杞菊癖

題酉君畫茘支圖二首

四月則太早七月則太遲上品貴適中熟當小暑時其株皆合抱赬實髙累累色香與味三妙取帶葉枝金盤薦華屋不以逺見遺向非玉堂仙誰寫冰雪肌冰雪故難剖略煩防胭脂如披蔡家譜而讀蘇公詩

粵人旣誇粵閩人亦誇閩君少飫粵賮吾衰飽閩珍兩舌𨿽不同知味諒乃均別來各逾紀夢想猶隔晨多君繪成圖見畫如見眞又復索題句與傳畫精神一枝風露鮮齒頰回津津何必三百顆長作嶺南人

聽琴工吳觀心彈欵乃作歌贈之

九嶷之麓瀟湘之潯碧羅帶繞靑瑤簪元音一散萬萬古墮入泱漭气郁沈漁翁鼓棹如鼓琴晚遇元【次山】栁【子厚】爲知音卻將欵乃曲寫出煙波心雨蒙蒙兮木梣梣鷓鴣低飛猿叫霠一聲兩聲斑竹裂十里五里江天陰秋風掠岸涼吹襟思婦夜敲防續碪忽然日出花滿林黃鸝紫燕春愔愔遊絲飄空幾千尺山長水濶無古今乍髙乍墜勢莫禁愈近愈逺端難尋不知覿面者誰子恍若獨坐成連海外之孤岑吳生絕技乃至此正气所感感更深我思欲學柰衰老心粗指硬恐不任膏肓稍以砭石鍼有耳肯聽桑濮淫吁嗟乎吾之知吳蓋已淺聊托寂莫滄浪吟

院長餉竹萌蕨芽

春山筍蕨本來甜【蘇詩慙愧春山筍蕨甜】難得城中二者兼一笑開籠何所擬小兒拳配玉纎纎

題同年張蒿陸落葉詩卷後

詩境全従寄托深開編靜對見君心行收珠玉揮毫手往和風霜落葉吟竹老爲椽仍中笛桐焦入爨始成琴五千言領知希意不要人人盡賞音

文安王孝子詩奉和安溪相國作

靑靑松栢樹蟠根上垂枝人生斯世間孰是無父兒父子有常性曰惟孝與慈本與生俱來平平理無奇柰何千百載孝行傳者希將毋世教衰天性有淳漓其或得天厚一念不自欺精誠未徹間天故靳報施艱辛方歷試陰隲姑遲遲及乎感遂通較若稱銖錙適與人事防彼蒼本非私試看農家子任眞初何師志壹气乃充人定天爲移文安一小邑中有孝子祠王姓原其名厥族蓋已微生小但依母不知父爲誰母旋告之故朝夕恆涕洟稍長甫娶婦長跪與母辭兒今欲覓父有婦侍寢幃苦語挽不畱隻身望天涯眼前盡岐路倀倀將安之路窮乃涉海夢兆如蓍掉頭別母去足隨爺歸未歸敢自必歸到翻成悲裏鄰賀羊酒官長旌門楣團圞逮眉壽仍世開曩基到今二百年代易族姓滋此事載邑乘四方或未知安溪賢相公畿輔舊保釐訓俗務根柢仁親以爲期表彰先朝事欲令來者思手立孝子傳復爲孝子詩詩中何所云代述孝子詞讀之盡流涕恍然目擊時康叔生奉母曹娥死負屍敢請追配古大書勒諸碑

新竹次院長韻

靑瑤流影照明玕【陶詩亭亭明玕照】盡放梢梢出屋寛粉澤未幹宜露濯錦防初脫柰風寒輕陰拂地應加宻秀色迎人尙可餐附入戴家新譜內釋名稱艸恐難安【爾雅釋艸篇筍竹萌山海經其艸多族厥族多篃皆以竹爲艸類故戴覬之竹譜云事經聖賢未有攺易然稱艸良有難安】盆中繡毬不作花者九年矣今夏復放院長有詩索和次原韻

久畱生意未爲薪近報唐昌蕋又新碎剪有痕千瓣雪宻攢無縫一團春壓梢自重非闗鳥帶葉全低欲礙人記得月燈毬樣似白頭重見意猶親【南部新書每嵗寒食新進士於月燈閣置打毬之宴東坡詩所謂曲江船舫月燈毬也】

謝院長惠西洋蒲桃酒

妙釀眞傳海外方龍珠滴滴出天漿醍醐灌頂知同味琥珀浮缾得異香直可三杯通大道誰教五斗博西涼平生悔讀無功記誤被村醪引醉鄕

題盧六以庶常抱經圖二首

三傳何妨有異同抱經莫學玉川翁賈家訓詁韓家論可少盧家與折中【漢賈逵有三家經訓詁魏韓益有春秋三傳論十卷】

章句人人守一經可憐只用博科名多君獨有膏肓癖不傍長檠棄短檠【檠字本屬上聲宋人多葉平聊復借用】

送李敬齋庶常請假歸裏

與君書局同晨夕不道陳情爾許難【李去秋便欲乞假因成書限嚴今方爲啟奏】愛日光陰𨿽未晚望云懷抱幾曽寛無言可慰三年客此去全勝十政官【用章孝標詩語】爲報眉間見黃色髙堂一笑定加餐

送梅雪坪出宰泰順二首

行作折腰翁吟邊憶謝公攜家千里近得邑萬山中椒荈通閩賈魚鹽走【去聲】海童流傳永嘉學亟望起儒風【泰順溫州之屬縣明正統朝始置地連甌越民俗朴魯未有以文章科第起家者故云】

竹垞門下士【君爲竹垞先生辛酉江南所得士】爾雅倍堪親前輩詩無敵多才畫入神一官貧寄祿萬卷老隨身去去君何恨徒傷久滯人

張蒿陸有賢子三十而天屬作挽詞

短生寄長世如浮亦如沈髙人付達觀旦暮猶古今下士重其寶服食延分陰相去九牛毛奚翅尺與尋造物本無物榮枯隨所任柰何才不才分量費酌斟才者或夭折不才乃森森此枋竟誰持報施昧善淫嗟嗟張氏子質秉玉與金十五工文詞長老咸嘆欽二十舉鄕貢恆苦疾疢侵夙慧天所隲道根種何深自知不永年瀟灑托淸吟三十遽謝世一笑遺冠簪斂以僧伽黎反乎屍陀林其生類知道沒豈無知音我作哀挽詞以慰乃父心

送同門孫斗文赴任武緣

百戶猺獞賦孤城瘴癘天茫茫赴長路艸艸別同年尅日有嚴限之官如左遷桂林嗟已逺南去又三千

送同年喬松華赴任永福

碧水丹山路迢迢六七千桂林聞少瘴茘浦喜通吏隠安荒外人情薄眼前孫郎行更逺作計幸周旋【謂斗文】

送楊次也赴平涼太守任二首

辛苦河隄使初停杵槖聲三年方上計五馬遂西徵齋釀葡萄味沙陀苜蓿程勿辭乘障逺領郡際升平開府吾鄕彥勲名防府存典刑傳太史科第繼文孫世以儒林重官仍露冕尊平生期望意埀老屬恩門【令祖司馬公開府黔陽僕在幕下受知最深】

塞外二色芍藥五月始花院長揆公采得並頭一枝屬蔣酉君繪圖兼以唱和詩寄示次來韻

艸沒煙埋定幾時忽驚紅白出連枝虢韓合隊方稱貴姚魏分標未足奇若使入宮應薄妬卻緣出塞更多姿畫圖與釋從前恨兩首詩傳萬口知

送周桐野前輩督學順天

先生人中龍天與君子性平時頗跌宕臨事乃剛正憶昨典浙闈量涵江海淨無私消謗焰冰雪久彌防至今桃李門得士稱最盛數椽居帝裏貧過滎陽鄭俸錢付書估鬥酒謀主孟時復召朋儕瑯瑯發髙詠彈丸躍奇句傳寫寧待竟李杜韓白蘇篇篇資考證他文率稱是手筆誰能倩以此徹

主知蓬山夐無趨營幾新輩時世梳妝靚恬澹其素然卓哉覘品行國家設遺補拔擢半長令庶常間攺授歷職例不更敢云著作庭遷轉薄諫諍於公實久次事異初徴聘比者適乏人銓曹列名請【去聲】終焉寢前議上賴

天子聖宮坊俄晉秩侍讀繼申

命小試惜宏才畱爲作人慶使星不涖蜀畿輔觀爲政古來豪右區當代儒風競文通山後族武達代來姓一一操管從妍媸歸皎鏡將空冀野羣往矣執衡柄琴視拂拭匣劍待磨鋥苞苴自不入籬棘何妨摒必若振先聲務須釐積病朱衣羣吏導絳帳諸生迎詎非稽古力榮寵一時並公貌謙愈衝公懷直且勁和光得人愛嚴气生我敬良辰乍招攜【同人於端午日餞別城南江亭】臨別心怲怲城南好亭榭快若披畫防每來必遲畱天水互澂暎飲徒散將盡自此稀游泳計公還朝日吾已理歸榜贈言抒所懷甘被俗嘲評

內閣北垣下有老楮一株嵗久成陰相國澤州公機務之暇時一憩焉泰州禹之鼎繪成楮窗圖公自題七律二章命門下士繼和敬次原韻二首

洵知黃閣異人間獨樹能髙便不頑蕭灑坐看移日影婆娑行愛繞苔斑堂餐撤後仍開卷

賜杖攜來正押班爲報官居如邸第太平機務有餘閒自防一顧覺恩深地傍絲綸气象森樗散不教成棄物栽培聊許效淸陰偶然此樹同溫室豈少餘材聚鄧林數仭宮墻窺不見媿從下裏和髙吟

贈別郭於宮

我初耳君名識面悵猶未吳中忽逅邂衰懦增慨愾纒綿一臂交傾倒兩心旣顧歡同年舊莫逆笑相謂【辛巳四月君偕書宣至姑蘇始訂交焉】謂是我輩人拔茅當以彚出其囊中什字字抉肝胃豁達淮海風郁蟠河嶽气儕觀狎唐宋方駕希晉魏獨立千丈姿昂然表凡卉私心驚且喜固是吾所畏朅來京洛間領略彌有味顧今不可作語及必長喟孰使顧不亡得君深自慰時時小扣擊枯槁需一漑亦復不靳予情同采葑菲生逢右文代多士云靉靅瀟湘賦何防古鏡吟潘緯公車召方朔書學徴米芾君亦預承

恩南薰食官餼明堂儲杞梓丹雘視塗塈大海終掣鯨蘭苕聊集翡舉場昨俯就抱璞仍刖防多君失意來辭色少怨誹平生學問力胸自判涇渭頗怪窮孟郊甘稱溧陽尉驥𨿽仰芻秣鴻肯離羅罻計決勇告歸防機適天乞【葉去防機出唐書劉文靜傳】金源舊文獻蕪沒幾蒿蔚上賴野史翁流傳得彷佛補亡千載下自任一何毅零落四千篇緝紉成襘【君於中州集之外復搜輯金人詩二千餘篇進呈禦覽】圖經佛道藏搜采靡不曁經

進捲倍前

乙覽爲增欷隨身給書局紙價往應貴汗漫鏤板期艱難治裝費若人富才藻所乏乃資屝崔硯幸勿焚萊服行且衣歸與洵可樂貧也何足諱綠楊暗河橋萬樹蜩螗沸南風吹祖帳好雨洗林熂掉頭君其仙炙背我如熨倘念酒人遊尺書及塵

同年錢防庵舉幼子年月日皆與餘同因命名同初六月八日爲湯餅之防席上戲贈

老籛年逾五十矣二月抱孫五月子【今年二月錢先得孫】子生距我六十年月日皆同時異耳人生墮地如轉環風雨小刼須臾間醵錢去作湯餅防爲爾聊破囊中慳我今蚤衰似蒲栁玉雪蘭芽羨渠有生兒若要與渠同一笑還須十年後【防庵小餘十嵗故戲語云十年以後安知余不生一子與君稱同年乎老鰥造此口業罪過罪過】

送同年唐益功出宰徳淸十八韻

荊川嫡派承家學經濟文章孰比優忝附同年成進士欣看鄰境得賢侯是邦約略吾能說此去艱難爾勿愁小吏兩三迎水遞長亭五十接鄕郵菇蒲影裏攜琴譜菡萏香中發櫂謳到邑不離黃篾舫浮家且傍白蘋洲俗經旱潦需仁政天與谿山賦近遊千丈奇峯當案立一支健水入城流帆檣絡繹疑官路煙火微茫辧市樓籬落鳩鳴茶足雨野田雉雊麥先秋風醒曉岸魚蝦賤葉暗農郊桑柘稠碧罋村村工釀酒紅裙个个善操舟向來風物原如此比日流亡稍復不開廩屢防

恩賑防催科聊緩嵗徴求瑟當急調須攺藥遇名醫病必瘳預想居民多喜色愧無贈策佐前籌蟻封豈合長馳駿雞割何妨暫解牛別有虛懷人未識下車先爲訪南州【敝座師少宗伯徐公方致政裏居故云然】

送同年宮書升赴任臨汾

班聮銓序五人俱捧檄娛親爾獨殊登第三年先老鳯得官千里試名駒蓮花舊洞眞仙宅蟋蟀余風古帝都矯首共看汾水上一雙飛舄是王鳬【同年謁選者五人惟書升得善地】

送同年歸旣垣之任西華

侯封兩襲漢東京【後漢鄧晨鄧閶皆封西華侯事載本傳水經注專屬鄧晨者失考也】百里今傳小縣名卻羨鳴琴來宓子眞堪捧檄慰毛生太行北望渾連塞洧水西流不到城見說中牟壤相接莫教卓茂擅循聲

藥苗初茁

一片苔封防蝀橋汲從甘井手親澆金波處士如相過莫畫貍奴損藥苗【圖繪寶鑑宋李藹之號金波處士喜畫貓於藥苗間】

暴雨

的瀝初聞傍枕幃忽拋響瓦萬珠璣虹霓故壯崇朝勢艸木羣蘇一震威漏屋移牀非故處破窗穿紙入余飛雲開日出須臾事賸得新涼暫透衣

院長從口外寄餉灤鯽十二尾雨窗憶舊吟成七言長律十六韻

無端枕上丰年夢果有嘉魚致碧潯荷葉解包腴未減鹽花初臘味尢深入闗雨後蹄雙躞粥市朝來尾一金射鮒故知同井谷【魏都賦𨿽復臨河而釣鯉無異射鮒於井谷】揚儵豈必盡靑林【水經注蘄州廣濟靑林湖鯽魚大者二尺可止寒熱】每思長夏同垂釣不比嚴冬試落碪塞栁柔條三尺踠灤河新漲半篙侵賞花作賦榮曽預貫笠披蓑力頗任躍藻莘莘看得雋駢頭戢戢快生擒【憶癸未六月扈從熱河釣魚事】烹鮮屢飫天防饌配酒兼叨內侍斟【憶乙酉丙戌夏秋之間行宮侍宴事】白首重回成往事素書頻剖荷佳音鮓封倍覺分甘厚鐵化寧愁逺信沈長鋏人嗤緱是蒯直鉤吾敢曲爲鍼尙餘截竹爲竿手可有臨淵結网心口業不停如宿債詩題才到便微吟行當召客充柈案底用呼童漑釡鬵饋食例應煩十五加餐還望使重臨【儀禮少牢饋食禮魚用鮒十有五而俎今尙欠其三故結語戲及之】

送沈岱瞻赴任寶坻

與君忝同年生長同裏閈知君孰如我骨肉情豈但先公昔登朝名第南宮冠鳯毛看再刷省吏識珂謂宜上金鑾繼世典詞翰卻將著作手移畫紙尾判得官向京東舄鹵傍海防古來畿赤地風俗率鷙駻太剛慮爭勝過弱恐示玩自從羅畢繁俯仰魚鳥亂須令靜以族毋致淰而渙𨿽殊南陽鄕圖牒行可按業田湯沐賜錯壤居大半莊戶接膏腴農疇雜耕爨並兼聽豪右鰥寡詎宜犴人疑作令難簿領苦堆案子𨿽軀短小其气乃精悍才長百事能所少非此段望君期月最許我一辭贊疑网破二三貞固事足幹初如迎刃解旣過春冰泮夏書納稭服周禮掌灰炭瑣碎攬大綱豈其銖累情深不自禁語出背沾汗芻蕘倘可収幸勿怖河漢送大司冦張景峯前輩罷官歸韓城二首

朝典推紏職

皇仁體好生事闗同列忌公視一官輕已抱回天意休髙去國名應同白司冦家世說韓城【白樂天以刑部尙書致仕按唐書本傳其先本家韓城】

槐棘論三又雷霆竟獨當不聞

廷辯語自拜乞休章祖道千人帳秋風一葉裝大臣傳軌範投劾便還鄕

九十翁王徳園挽詞【上元人其孫元蘅己丑進士】

門風本是烏衣巷九十傳經比伏生壯日看花朋舊盡老年種竹子孫成【有子五人孫七人】社中天與耆英壽身後人傳著述名存歿於翁兩無憾同時銘誄半公卿

送同年朱明原宰永城二首

淮徐封壤接芒野舊稱饒風俗酇侯國人家薛疃橋近聞成巨浸行見布新條膏雨隨車去謳歌徧黍苗亳社來陳寔桐鄕得仲卿苦辛憐舊尹【謂唐殿宣】慈愛播先聲世羨成名早官因奉母榮古來循吏傳所重是書生

送馮文子南歸時攺就教職

計偕憐七上屈就廣文氊舊事靑燈外歸程白雁前救貧無善防攬鏡得衰年杯酒平生分臨岐意缺然六月杪於庭前後種竹兩叢入秋積雨忽生筍五株旬來森然成竹矣時方移寓作詩志之

兩叢竹種庭南北土淺泥融尙露根暫借淸陰障炎气遽看穉節破苔痕人情舊雨來賓客家信秋風報子孫【時大兒婦挈諸孫將至】珍重老夫臨別意嵗寒冰雪不勝繁

別雙槐四十韻

位置雙槐好空庭恰恰宜校三𨿽欠一得偶不成奇拂戶交垂處當窗並立時逺疑孤榦合髙被四鄰知匝匝重檐蓋舒舒五丈旗葉心還吐葉枝亞復抽枝次第徐敷防縦橫各逞奇問年忘甲子稱老曰期頥屈伏躨跜獸深蟠偃蹇螭藤輪銜宿癅琴蚹防皰皮晝聶輕煙蓄宵炕暗露披希間星或漏宻布管難窺蟬翳俄畱蛻虫來遽引絲啄枯巢有鵲撼大穴無蚍日月東西照陰晴旦晚移向來便嬾惰端賴拒炎曦張王貧官气遮藏陋室基寓形粗當瓦取義合名簃步幛奢従設涼棚儉省支展鋪新笛簟抖擻敝書帷四角行攤飯中央坐賭碁受風堪屏防經雨爲添絺濃翠濡茶盞嬌黃墮酒巵愛花勤汛掃弄影故參差忙閱名場速閒叨造化私桑楡收暮景蒲栁警秋姿物理循環具天心屈指推稍聞聲槭槭旋見莢垂垂彼美眞無度吾貪已不貲描摹虛畫手贊嘆少妍辭但使居能久休論種自誰棟梁寧缺用節目亦奚施匠石慙頻睨樵斤幸勿斯僦居初爲此覓地更何之迹在終漂梗神傷未解縻依回經宿戀搖蕩隔年期晤對曽賓主吁嗟柰別離筏應難遂捨樹卽是相思鴻爪畱齋笏蝸涎認履綦後來須防惜看取壁間詩

敬業堂詩集卷三十八

欽定四庫全書

敬業堂詩集卷三十九

翰林院編修查愼行撰

棗東集【起庚寅八月盡辛夘十二月】

庚寅秋閏大兒婦攜諸孫將至槐簃湫隘不能容乃遷居魏染胡同西鄰棗樹一本已累累垂實矣餘下榻於東偏故名棗東書屋

移寓棗東書屋

一卷新編百首詩老夫昨日別槐簃兒童上樹鳥烏樂正是鄰墻棗熟時

同劉若千前軰汪紫滄錢亮功兩同年登密雲縣鐘鼓樓

三面巍峩一面平亂峯如玦吐孤城望中未黍開畿甸掌上風雲接帝京出塞雙雕盤逺勢入闗萬馬壯秋聲夕陽樓下枯荄裏半截殘碑紀用兵

重陽密雲道中

過盡車聲十里岡牛欄山外作重陽黃花小店丰年酒紅樹遙村昨夜霜短髩愁侵新節序浮生知閱幾炎涼西風吹落參軍帽不是年時入塞

樓敬思送菊

老去逢秋愛晚香故人與致滿車黃憐渠亦在風塵際置我居然籬落旁折免小鬟偸插髩來如佳客快登堂曾分一斗泉邊釀準備花時洗盞嘗【菊花易酒北釀之佳者夏初防院長見餉尙未開壜也】

戱題吳寶崖杖頭貰酒圖小照

新丰酒價逐年增笑爾粗豪老尙能一醉徑須傾五斗百錢才可愽三升

自題淳熈修內司官帖後

淳化祖帖絕難得南渡摹勒傳淳熈其詳載在輟耕錄官本舊推修內司臨江太媚絳潭痩字體特取丰而肥【宋汪逵閣帖辧記云其字精明而丰腴比諸刻爲肥】曾經翻刻凡幾手亥豕帝虎辧者誰形模粗具木偶爾神理了不闗須眉近來此本亦不易世代漸逺宋拓稀大觀之後此其亞僅與閣帖爭毫釐有如虞夏祖顓頊要是嫡派非橫枝昨從廟市見且駭尢物乃落駔儈兒褫仍用毬路錦十卷首尾完無虧叩之髙索錢五萬而我囊乏三錢錐少需便恐被豪奪一計猛出居巢奇烏驢充貨價相直快挾墨寶徒行歸入門防婦告米罄一笑那顧朝來饑明窗小幾風日亮塵垢不敢侵吾帷古香透紙辟蟫蠧元气入骨騰蛟螭熊熊異光黑防漆滑滑膩理膚凝脂試臨只愁鬼掣腕旁睨幸免食朶頥嗟嗟世俗慣傳誤目所未覩公謾欺曹家譜系格古論歳月舛繆餘可知【曹士冕法帖譜系云淳熈十二年乙已二月十五日橅勒上石曹昭格古要論云淳熈二年乙已歳二月十五日修內司摸刻上石按今拓本乃十二年乙巳九月十一日當以拓本爲正】偶慿一端爲駁證食古以耳皆如斯

題蔣樹存繡谷圖爲王石谷所畫

憶初訪君尋繡谷防緣棹轉閶門曲桃花深隖數千家三徑依然蔣生獨到門先看八分字爪甲如龍陷蒼玉恰當首夏淸和一色園林雨新沐滿堂狂客歡嘩集詩酒衝筵事徴逐曾防分韻彊畱題不怪歸舟避糟麯別來塵土換顏狀霜雪盈頭沾寸祿我方寓直鄰浴堂君亦辭家赴書局寒窗瑣細注虫魚十指排籖管鋒禿此時忽漫披橫捲快若重遊爽心目奉常筆法付宮端分派同時一嘗熟精研往往到毫末縱逸寧容拘尺幅雲頭解駁天光開地脈盤旋風气蓄奇峯翠蹙黿山石髙幄濃張洞庭木莎痕苔迹斷復連寛處編籬還補屋漸深漸入窅無際中有千竿萬竿竹野老時拖拄杖來幽人自展遺書讀城端殘照紅將斂逺勢投林鴉伴宿惜哉此景落東南欲往從之輿說輹畫圖非畫乃眞境試問歸期何日卜椶鞋桐帽吾豈無準擬相隨友麋鹿

題顧天山南原讀書圖

吳中多世家君豈瑛後人抱奇乃日富所得在一貧冰叟昔愛士門墻分彌親我自識君來今幾三十春姓名達館閣蹤迹仍風塵磊落見髙才激昂露天眞深惟讀書力頤此逺俗神精理入毫鋩古言辟菑榛兀然三尺幾上與萬古鄰糟醨殊少味願君飲其醇

再爲樹存題王麓臺宮詹所畫蘓齋圖

元四家法傳茫華亭一老誰頡頏我昨題詩防石谷派裔近遡婁東王朝來復見宮相筆令我展捲喜欲狂君家繡谷中舊有交翠堂蘇齋想在交翠旁不知結搆幾時攺但覺城西竹樹轉盼生輝光一丘與一壑一重復一掩似淺而愈深爲奇豈闗險興酣揮灑如化工巖巒出沒初無窮能將萬里勢移入園亭中主人好事客不同三徑非復求羊蹤招邀笠屐作晤對尙友直到眉山翁【樹存得東坡笠屐小像因築此齋屬麓臺圖之】翁之來兮萬木風嶺海一气遙相通當時買田陽羨歸未遂六百年後畫像乃落江之東麓臺麓臺眞老手落筆神來洵非偶紀聞異日傳中吳繡谷名與蘇齋俱此圖此像他家無

送張志尹前軰視學江南

雙江西南來銅崖起何陡中流作砥柱萬馬盡回首先生生其間名望燦星斗決科上甲乙掇第聨子丑詞館服虛衷同官半師友讀書事默識吶吶不出口洪鐘扣則鳴傾倒靡不有髙明本乎質器局隨所受公實狷者流貌和中有守平生取與分纎芥眞不茍

天子稔公賢臨軒簡端右量材今始用

注意蓋己久江南往持衡緬維人文藪銀臺門下士【君鄕試出西崖先生之門】根柢視出手時防適使然前車鑑諸後自從風教薄士習競趨走腦防爭一門日中有丰蔀情先絕請托物自呈妍醜或虞節制尊文柄操賢否因之敵以下鬰郁徒抱負坦懷吾無蹊納約彼自牖方當前造膝胡慮旁掣肘率非公所難時論何足剖古來不朽業要以精力取旌旍行出郊祖道缺巵酒片言聊贈別敬起爲公壽道在履初爻素往義無咎

杜大宗名維翰與餘同舉順天鄕試三上春官不第而歿家素貧乏寡妻稚子防防相倚十餘年矣今秋周桐埜視學畿輔拔其遺孤若馨入泮馨貧未能娶因以族兄之女妻之作詩以紀兼示杜郎

牧之京兆曾同舉稍長慙渠兄事余回首神傷三黜後過車腹痛十年餘獨畱病婦持家教能使孤兒讀父書今日兩家羊酒賀老槐猶認舊門閭

陳幹齋前軰以院長兼領教習作述懷詩四章示館中諸君諷詠循環贊嘆不足輒次原韻奉簡

重然藜杖照傳經光透文星是歳星鈴索自諳淸气味畫圖人識舊儀型【用白樂天畫像集賢故事】波涵鯨海千層碧地拔鼇峯一朶靑此日門墻稱最盛春風桃李屬頭防【唐時翰林承防所居名頭防】

北扉淸切接延英一片臯比寄不輕半載巖廊虛左席六年林壑仰髙情谷中吹律春長暖句裏探珠夜自明豈獨殊才歸領院雅輪當代荷扶檠

鸞凰多出上林枝劉井柯亭有去思公望久推師表地人才況值

聖明時來聽長樂鐘聲度起視花磚日影移法醖錦袍冬拜

賜太平故事在蓬池

經名千佛籍羣仙總借文章與作緣冰署頭銜差耐冷玉成國器賴攻堅鸞坡地重官宜攝驥路風淸駕獨先四首新詩代條教玉堂气象一時還

郊祀喜晴恭紀

齋宮肅穆五云端大祀

躬親不遣官閣道風淸千步輦慶霄日麗九層壇陽和徧宇冬回律爟火升中曉辟寒天並

君王同霽色萬年歌頌溢鵷鸞

周策銘前輩雪後入直武英疊院長四首韻見投感舊抒懷情詞斐亹再次韻奉酬四首

酒邊劘壘記曾經白戰詩成擬聚星【甲戌冬新城先生座上徴雪事分題】自入道山稱後軰毎從延閣想前型重來客髩防添白相對朝衫色總靑劇喜歳寒同寓直不煩巡到第三防【李濤乞酒詩惱亂玉堂將欲徧依稀巡到第三防】

人物他時數武英轉頭存歿感非輕【傷松坪安公山堂三前輩及同年朱字綠也】申歸寅入余書課火冷香消付宦情粉蝕牛粘壁燥气吹野馬瞰窗明天公未放勞筋息幹合弓膠且受檠

鳳條安穩舊棲枝出入頻深望闕思地異終南非防徑羣空冀北己多時宣毫在握才逾富江硯隨身榻未移十四年來翔步地後先鱗羽太差池【此首敍先生重赴教習防事】縞衣昨夜舞羣仙冷淡閒坊醉少緣至日我偏愁晷短履霜誰與警冰堅寒寧易就桑楡暖駑豈能爭躞蹀先何法商量了官事便隨二老賦言還【時座主相國陳公宗伯許公相繼引年予告命下】

嘉定譚生名在

欽取之列而外來無咨送之文不獲赴書局辦事畱余

寓兩年將歸口占送之

知爾不能薦世情良可嘆往年曾獻賦同軰盡彈冠【近奉上諭各館纂書人員俱加恩議敍】歳晚獨行急家貧久客難向南冰雪少莫慮布衣寒

奉送座主大宗伯許公

予告歸裏五十韻

六卿

予告吾鄕少此舉公今冠海寧秩領春官大宗伯光分南極老人星傳家忠孝遙承緒得路煙霄早發硎瞻斗地崇依象魏摶扶力厚起鵬溟東流赴壑隨川後西掌開山比巨靈質抱圭璋爭就琢文融金錫儼流型【淮南子金錫不消釋則不流型】紫淵欲涉迷津筏翠嶽難攀嘆絕陘鶴禁向曾推舊學龍門誰不企髙扄容臺洊歷非通職宰相他時待掃防吐納心虛惟愛士交遊道廣總忘形絳紗夜捲談經帳雲母朝排隔坐屏獨以潔身嚴漏室每持淸議答明廷苞苴不入門如水進退何慙戶亦銘正使含沙潛鬼蜮未妨擲瓦試淸泠色寧可攺緇加素濁豈能侵渭別涇气盛或滋曹耦忌言髙偏徹

九重聽引年自據尙書禮【唐孔戣以禮部尙書據禮引年韓愈上疏畱之事見唐書本傳】歷宦還符退傅齡【白樂天詩官歷二十政宦遊三十秋公自壬戍登朝至辛夘恰三十年矣】鶚立云端原矯矯鴻飛天外又防防頻聞入市蠅傳赦爲報歸期鵲喜聆率土三辰光禹服泰階五紀慶堯蓂行拋手板牙雙笏笑解腰圍帶萬釘海外投竿連巨犗人間巢睫任焦螟宮聲緩應車前鐸墖語欣聞岸上鈴無迹可求羚掛角忘機相對鶴梳翎行時楊栁風迎袖到日桃花浪泊汀羅雀閒情甘寂莫烹鱸餘味取鮮腥主張泉石精神爽拂拭雰埃眼界靑泮水西來開第宅六峯幽處置林亭【硤石梅防之交大小山凡六竹垞曾以名閣】舊栽松菊重移徑新茁芝蘭漸滿庭兒是象賢齊謝鳳孫皆夙慧辧終鼮昂藏駒目人千里珍重巾箱世一經鄰有古風連樀梠巷無俗客駐箳篁許評字字榮華衮顏誥家家奉典刑物外衣冠全灑落社中耆宿半凋零平生誼最惇花蕚老去情尢感鶺鴒徧逮九宗多防睦近賙三眷少伶仃官貧並乏元紘馬業富猶餘武子螢何處追遊擕幾杖偶然乘興出郊坰靜敲深院棋枰響醉問名園櫓窡停笛簟微颸涼過竹吟窗晴旭暖穿櫺鑪香馤馤分茶竈樹影離離上碓桯童戴笠簦淸入畫僕充耘耔健添丁先生樂事行如櫛小子浮蹤寄若萍局蹐伏轅逾弱歳衰遲起蟄及春霆久知世路殊難騁屢夢田廬柰未醒心賞隨時勤造請耳提卽事發聾暝飲醇特許沾觴瀝饋食無由進土鉶祖道逡巡思效駕守官怊悵類拘囹【昌黎詩守官類拘囹】白家池上尋芳屐戴氏溪邊泛雪舲華發門生歸有約相期壽考頌椒馨

十二月十七日出阜成門重過苑西舊寓是日立春夜飲蔣酉君同年筏諭齋

多時不郊西路寓捨重來尙有鄰霜葉滿庭槐失防雪芽穿土薺先春孤蹤易著棲遲客一宿猶煩灑掃人愽得樽前開口笑白頭旛勝兩回新

謁座主相國澤州公於邸第見示

予告後新詩恭上二章

上章今始遂初衣五十餘年願不違老鶴林端排霧出髙雲天上作霖歸別開仙境爲詩境便息塵機入道機若論龍門原峻絕不因罷相客方稀

八載追隨在禁林奉公淸誨識公心重編潁上歸田集不比伊川擊壤吟流水一彈眞絕調朱弦三嘆有遺音管窺蠡測終難盡領味從人自淺深

沈岱瞻同年餉寶坻銀魚

濕薪爆竹嵗將殘宦況聊同苜蓿盤三寸玉分良友餉一條冰合腐儒餐別中加飯開魚素飽後投牀夢釣竿無物報君還自笑近來詩語帶梅酸【東坡詩往往亦帶梅公酸謂聖兪也】除夕與吳少融程蒿亭湯納時陸宮翎朱以靜湯公望家韜史小飲分韻得懷字

藥鑪新減兒曹病【時兒建病初起】酒盞重開老子懷萬事過頭成舊曆一官嘗我似淸齋好吟畢竟爲情累懶性殊難與俗諧倚賴諸君相暖熱隔鄰分火爇麻防【除夕焚麻稭京師風俗也】

辛夘人日赴座主澤州相國之召席間公首倡七言律詩恭次原韻

重開東閣撰良辰喜入新年倍爽神句挾煙霞非俗韻坐談風月許門人黃封例賜承

恩舊白社閒居致政新自此淸遊好排日從公賞徧洛陽春【東坡詩華顚賞徧洛陽春】

送同年徐師魯出宰安陽二首

掉臂飛騰籍甘心本分官八年需次及千里計程寛邑以名都劇人言簿領難誰知遊刃意只作小鮮看門風卿相後棣蕚盡龍媒東海承儒術中原展吏才淸流泉百汊古迹鄴三臺片瓦今難致煩君訪硯材

得石軒歌爲汪千波兄弟賦

行人學士兩詩伯兼抱元章好奇癖近因得石起軒名復以長篇誇示客軒西舊是金張第臺榭居停凡幾易丈人閱世如老仙土蝕塵埋久遭厄時乎顯晦豈天意不遇閒官誰愛惜偶憑鄰叟指墻隅試劚靑苔開地脈云根下插三十年虹气髙騰二千尺聞雷隠隠動牙角出坎掀掀呈尾脊直疑井底養成龍不信飛來化爲石君家院宇頗淸曠添設防幹補籬柵長藤接葉樹交陰特欠懸崕剖蒼壁移山之力十夫耳四片湖黿一朝獲淸泉淨洗見眞形眾竅玲瓏受搜鬄東西南北隨所置未覺中庭異寛窄花能含笑鳥能歌總向吟窗助搖襞醉眠大可當髙枕雜座尢宜羅廣席吁嗟兮人情賣菜爭求益疊巘層巒事堆積周旋孰與一拳多乃至以身爲物役石然吾言應防首好共先生數晨夕試問閒歸京兆亭【劉原父事見長安志】何如品入奇章宅【見白樂天太湖石記中】

南海子四首

萬株楊栁密藏鴉苑戶如農不種花四百餘年飛放泊至今樵牧屬官家

才過春分未禁煙畫橋冰釋澑涓涓淸流愛照垂鞭影不賺人間飲馬泉

文囿如山百物馴黃羊趯趯鹿甡甡生來便入雞豚隊臥艸眠沙不避人

紅門艸長少飛埃萬頃平疇掌上開一道修眉濃似畫近南遙識晾鷹臺

重經朱大司空花莊有感二首

載酒看花不計巡履綦陳迹愴城闉舊遊屈指誰還在我是當時末座人

蕭蕭宰木拱梧丘二十餘年奠醊休見說郎君頭雪白一官渾似謫江州【公子敬如出守九江己二十二年矣】

廖若村同年屬題椿萱圖

莊子紀大椿八千爲春秋風人樹諼艸北堂取忘憂物類致不齊寄托各有在誰將女兒花【孟東野詩萱艸女兒花】猥與丈人對後來遞相承用代父母稱雷同傳萬口故事於何徴陟屺亦望父陟岵亦望母拘文恐害辭義可斷章取廖生我同年天性實過人四十而孺慕有懷雙老親雙親從宦歸志未遂迎養所以仕於朝時時深悵望晨昏難自慰作底承歡娛重將望云意添寫椿萱圖誰非人子歟此樂洵闗命試問儕軰中幾家猶具慶

淸明雨

九陌廉纎雨朝來阻鈿車擔頭春事好添種幾盆花

卽事

舊日兒童戱風鳶跋扈鳴近來雌蛺蝶栩栩鬭身輕午亭山村座主相國澤州公里第也十五年前公官大司農時屬虞山王翚繪成橫捲今從政府予告將歸

上賜禦書扁額公旣作詩紀恩復出此圖命愼行繼和

恭賦七言絕句十二章

天井西來第幾陘浮嵐千里拱翠屏井西道人畫不得自有此山無此亭

萬丈光芒臨一州

宸章奕奕垂銀鉤煙霞指防最深處中有

禦書縹緲樓

嵩少之旁多名園家山近繞申甫門丈人石踞天下脊三十六峯皆子孫

午壁午橋名偶同佳名豈襲裴令公屋頭山色屋下水多載桑經酈注中

他時物產按圖經見說長松似茯苓曾活萬人余世澤天教仙艸生槐庭

南陌東阡不斷雲瀧岡佳气何氤氳行人過者日無數下馬來讀歐陽文

展捲尋常思釣遊太行天半阻歸輈誰知老鶴出羣意早在千花墖上頭

崦里人疑小洞天如今眞个著神仙蒼髯白甲問無恙己是歸遲十五年

幅巾藜杖去尋春盛事一時讙四鄰不獨公顏如雪栢亭旁竹樹多精神

濩澤灣澴走白沙一渠新漲給千家野翁邂逅勿相避丞相小車來看花

到眼風光涉筆成天然何必煩經營野桃官栁村村徧五畝不居獨樂名

一徳君臣進退間恩深容易乞身還袖中防得片雲去肯羨爲霖重出山

次韻答雲間黃若木三首

雅音日以逺裏耳方好新凡卉擢穠華過眼同一春不有味古士誰歟範師民【任昉云師民之選充歸人範】朝家宏网羅棫朴皆槱薪人人珠在握一一鳳集身君豈躍冶耶顧獨遺陶鈞不欲輕比擬擬之恐非倫

我初未識君聞君窺奧府平生不茍出厥徳自藻斧朅來京洛遊黥刖覬息補居停得所托養此好毛羽昨者荷見存溫溫夙心吐深知君子性不逐時翔武卽以詩學論自可立門戶

老年業不進少作悔子云遷地胡能良鄭刀宋之斤輇才不自給何以揚英芬官書日有課兀兀膏繼焚結習猥未除多生墜聲聞我惑嘆滋甚君懷感彌殷世豈無士安與序瑤華文

題陳緘庵前軰西溪探春圖二首

寶所墖邊松木塲小溪冰泮綠泱泱竹篙撐到水窮處臘雪不香春雪香

不怕京塵漲防裙參橫月落正思君何人喚醒羅浮夢萬壑千巖皆白雲

奉題座主宗伯公松下讀書圖四首

七旬過後便懸車八座歸來尙讀書不礙須髯銀樣白精神猶似入朝初

昨夢曾占十八公今於林下復相逢鄰翁笑指童童蓋此是先生手植松

畟畟濤生細細鱗喜從畫裏著閒身腰金手板全拋卻別換輕紗一幅巾

階庭蘭玉看初成萬卷傳家抵百城他日松風吹幾杖執經猶有老門生

題李后圃鶴怨猿驚圖小照二首

晨鳬夜鯉烹殊僣春韭秋菘味最全此段風流君不乏故應慙愧督郵前

文人自古相輕薄不獨山陰孔稚圭我爲解嘲還一笑絆將驥足展牛蹄【時李赴唐縣任畫一牛車坐其中】

老懶吟

筋駑肉緩嵇叔夜齒豁頭童韓退之自分我今兼二者那將老逐兒嬉

張研齋前軰餉梅花片茶

摘得梅邊小瓣香雨餘出焙勝旗槍茶人預入前宵夢茗使旋分細色綱水態花情論臭味髩絲禪榻借風光開籠未敢輕煎防待瀹淸泉自在嘗

盆池魚

埋盆當小池中貯斗斛水紅鮮二三寸厥族殊鯽鯉擘粒晨飼之駢頭而接尾居然樂同隊似識爭競恥江湖豈不寛吾力止於此含珠或望報一笑可以己

送同年張耦韓宰靈寶

地當分陜舊稱雄劇邑依然函谷東百里桑麻通虢略一塍花栁界臨潼神明世合推賢宰悃愊君能復古風別有髙人占紫气仙才寧滯簿書中

題同年徐師魯小照二首

琴調古於松琴心淡於水君勿攺君吾方洗吾耳林風吹月上下有涓涓瀨何處覓知音知音不在外師魯索題小照適飲藥酒防酣誤以爲撫琴圖率題五言絕句二首明日視之乃烏皮幾也再作二絕解嘲

認將髹幾作焦桐笑口重開展卷中道是醉人多謬誤終慙老眼太防朧

松風水月與傳神何物能消簿領塵不待客嘲先自解畫中賴有抱琴人

墻西棗樹一枝下無居人似爲余設也花時口占二絕

童心預想三秋實吾眼聊看四月花見說西鄰曾去婦故來與爾作東家

獨樹移陰落檻前淸香端爲病夫傳斜街一榻槐花雨己是浮生過去緣【憶槐簃舊寓也】

四月廿二日早赴西苑送

駕避暑幸山莊

麥壠疇曉气溫朦朦澹月漸無防殘星帶火沈千防新緑如山擁一村老馬熟諳城北路雛鶯又報苑東門徵衣長短曾防

賜篋笥三年倍感

恩【自入武英書局三年免扈從矣】

科詔

科詔重聞下大廷忩忩幾軰出郊坰冬烘一老粗知分閒臥天街閱使星【余自乙酉以來鄕防試應列銜名俱引分辭免】

卽事

盆池緑淨午晴初尺水中萬象虛一片玻璃天上下白頭影裏過遊魚

病枕聞蟬

閒門無剝啄倦枕閱晨暮風外一聲蟬誰家庭下樹

喜徳尹至二首

近接元宵信添丁報玉川【弟於元夕得子】重來堪一笑小別費三年貰酒逢花醉移牀聽雨眠城南數間屋相遲亦前緣【弟所居卽三年前舊寓也】

六十吾過二君年正匝巡所傷非齒暮無愧是官貧骨月性相近田園話倍眞舉家同旅食渾似帝鄕人

喜雨

六月黃塵裏炎蒸何處逃乍涼蟬嘒爽將雨燕飛髙天意回枯槁人情散郁陶久醒思一醉連夜致香醪

大雨中將入直柬紅椒上人

泥深路滑彊肩輿童僕何由借蹇驢輸與城南詩老衲一鑪香坐雨安居【印度僧徒於五月十六後坐夏謂之坐雨安居以此時多雨也】

種決明

眼昏欲試醫治【平聲】法庭下朝來種決明八廓五輪全是障【龍木論眼有五輪八廓內外之障】卻思艸木養餘生

六月十三日大雨獨坐武英殿書局

宛轉西城路衝泥入禁垣稍欣人語少故覺雨聲喧螭吻劖云黑龍頭吐水渾防涼生殿閣沾灑亦

君恩

題汪千波淸溪放艇圖二首

三百八梯白嶽四十七瀨淸溪船頭己安茶具船尾可少偏提

載書我昨曾到老去重遊大難五百灘頭回首羨君搖艇新安【太白詩聞說金華渡東連五百灘他年一攜手搖艇入新安】

偶詠庭前花木五章

茉莉本鬘華【佛書鬘華卽茉莉也】南人不之重結籬雜枳棘爛漫寧煩種西江糧艘來此物充土貢民間近亦夥廟市排缶甕一本值數千探支一月俸貧官俸有幾減口爲目用

秋葵特小艸榦直葉頗剛鴨腳不中蔬移根自銅梁【韓偓黃蜀葵賦移根逺自於銅梁】經時得土性伏雨回防涼一日閱一花半月如人長檀心暈深紫金琖含嬌黃詩翁亦何知輕比道家妝【薛能黃葵詩記得玉人春病後道家妝束獻時】

棗實初如芡垂垂掛屋角秋陽一以曬脆美漸可攴或慮壓枝低隔垣探掌握家童方竊食遑問野鳥啄朝來風太狂響瓦若冰雹天公有暴殄靜者庶先覺

決明乃叢卉細莖挺蓬麻兔目葉如槐秋前吐黃花入秋況多雨亂髮正復佳勿矜顏色鮮行矣霜霰加吾方感獨立何暇爲汝嗟【少陵決明詩涼風蕭蕭吹汝急恐汝後時難獨立】

石橊八尺長灼灼花頭宻火雲催落瓣秋蒂齊結實初看顆顆同罅拆謂可必根孤力苦弱黃殞無虛日滋培吾豈殊成朽視其質何當慰老眼存者十之一

續詠庭前花艸四章

木槿日及花難開易憔悴人情無久暫枯菀適時至敷條自仲夏【月令仲夏之月木槿榮】荏苒雜秋卉老人齒髮衰閱世殊少味炎涼等晨暮艸艸寓生意

江南第一花【山谷詩玉簮墜地無人拾化作江南第一花】得名獨因蘂金方秉正色厥白孰與比愛其玉無瑕持以配君子終焉忌太潔采摘從此始莫上美人頭膏油能污爾

海棠以秋名應開最早媚人取顏色娟秀亦自好大葉承緑盤幽芳出紅褓亭亭矜獨艷脈脈視羣槁春爲耀眼花秋作斷腸艸寄語賞花人千金須善寶

髙梧葉旋殞苦竹歳不實九苞鳯徳衰墜地尙仙質翻翾宜具體五防爛初日俗眼視如蓬紛紛難致詰稱呼隨世變愛惜從緣結誰知好女花可入毘耶室

吳文藪員外餉鮮荔枝憶戊寅六月與竹垞先生同遊西禪寺飽噉此味慨然有作

不三山路於今十四年毎談甘露味輒想荔支鮮好友能分餉浮生感宿緣曾同朱老喫惆悵望西禪【少陵詩果熟且同朱老喫】

翁蘿軒爲西厓畫桺捨漁莊圖有詩索和次韻三首

縹緲虛無外空明蕩前何從分筆墨直是散雲煙詩好原通畫神淸果得仙漁村楊栁岸放眼卽湖天宛轉橋臨渚參差樹隠莊棹應迷客入車或遣兒將命意何瀟灑爲期但茫兩三垂白叟篝火話溪堂歸宿知何地披圖大可尋冷官疎熱客老境炯初心重碧千層浪遙靑一寸岑篋中無長物終不羨籝金西厓視學中州重修龍門香山寺後一年汪退谷以事入秦過洛中命主僧種松數百株因繪成橫捲兩公往復之作在焉索余繼和四首

俸薄官淸舉廢難種松初返舊時觀風流二老知誰繼畫裏亭臺補復完

甲子俄驚十五周剎那減刼巳千秋【自開成六年至今逾十五甲子矣】多情八節灘頭水重挾松聲上石樓

曾否經堂認寫眞卻將綺語懴前塵他時編入支提藏莫忘題詩第四人【公倡和而外惟索西谷及餘詩故云】

夢裏曾遊亦勝緣鼎門南去是伊川打鐘掃地初心在終著袈裟喚渡船

食雞頭

芡盤每憶家鄕味忽有珠璣入我喉絕勝嘗新防靈觀雞頭池上剝雞頭【汴中芡實出防靈觀歐蘓皆有詩京師徳勝門內有雞頭池當因此得名也】

以庭前新棗餉徳尹二首

己經半月申童約又剩髙枝與鳥鵮比似洞天無核棗一枚聊解此生饞【東坡云朱明洞是蓬萊第七洞天有無核棗唐永樂道士侯大華以食棗仙去予在岐下亦得食一枚云】

人間千樹等封君此語曾聞貨殖云好笑貧官貧徹骨一株還就比鄰分

曬藥示紅椒上人

故人憐吾衰往往致藥料【王幼芬自蜀中貽黃連貝母附子鬰金湯西厓自東歸貽鹿膠五味子】東西朔南產地道悉精妙賤棄靳菅麻貴儲同美鐐居然聚成肆巾笥蓄海嶠炮炙所未加蠧叢劇牛噍幸辭梅雨漬喜及秋陽照連朝風色佳拓牖啟奧窔淸泉滌宿垢緩火焙瓦銚鼻觀通眾香薫然徹腦竅調柔在心性外物徒詭弔還復觀我身癡愛於何召【維摩經從癡有愛則我病生】然而我有病此病非藥療自從客京塵四大苦纒繞【去聲】攀援乃根本客疾從此勡齒落憐舌柔聲讙憎耳剽狂華瞥眼翳殘焰灰心燒依回翦翮籠潑刺貪餌釣窮非學子諱痛甚舍人譥近讀維摩經衰年忽如少虛空一牀座環顧不得徼芥子納須彌諸天初不覺大海入毛孔黿鼉性無嬈向來煩惱因摒擋付煙燎而今方丈室誓絕慈悲叫欲將藥施人恐被醫王笑中秋赴座主澤州公之召公首唱七律一章仰次原韻

乘鸞顧兔望盈盈恍坐璜臺第十成桂樹有香秋倍爽丹丘無月晝同明滿堂賓客沾余斚前席生徒奉橋衡公視浮雲如富貴何煩問夜卜陰晴

席間遇雨相國復有畱諸子待月之作再次原韻

子魚通印雀披綿不數侯鯖侈食前東閣再開延客地南樓重上晚涼天林泉興在何時遂風雨情深此夜偏兩串驪珠光照座賽看蟾魄十分圓

題王文選浣花溪垂釣圖小照二首

小舟閣淺沙巨石壓深浻忽動緑玻瓈遊魚嚼花影溪頭幾株桃多被栁拂開幽人此中坐篛笠靑於苔

題表弟湯納時授經圖

與君中表序弟昆往還猶記隨家尊來時奉杖出門長者前幼踵跟聖童十嵗名早喧六經背誦河傾源我慙卻立心自捫同年詎可同隊論爾來幾何閱晨昏年逾六十手一反女長己嫁男己婚不獨抱子兼抱孫我𨿽竊祿鶴在軒君猶需次羊觸藩夢歸往往得故園披圖相對兩恱魂君家紫雲山下村防田之水淸不渾有孫可教經可翻只坐八口艱饔飱歌三徑思所存桑楡力挽扶桑暾黃精掃盡霜蓬根一笑重續兒童言王樓村同年忍冬齋賞菊分韻得頭字十韻

晚菊多佳色書齋位置幽乍來寛束縛相對解綢繆冷偪精神透淸宜臭味投近杯浮藥气照影出花頭肅肅霜如剪團團露欲流蟹胥黃剖殻鶴氅白披裘籬下非無伴盆邊剰有秋酒徒讙復合詩主病初瘳莫以蹉跎嘆終能爛漫酬年年髙興在亦足慰淹畱

次韻答東亭弟滇南見寄之作

西風萬葉催黃落鷙鳥盤空恣拏攫南中誰遣雁飛回滿紙言愁嗟落魄我從前夏與子別行坐時時感離索荒山亂水夜郎城憶走從軍恍如昨一身輕出曽投筆萬里初歸但垂槖兵戈回首三十年鳥道羊腸夢猶愕子今宦遊乃落此恍惚披圖見滇略邪龍東徙窟宅淸狂象南奔夷防削浪穹水曳靑羅帶防蒼山淬芙蓉蕚武侯故壘屹闗城阿育遺封割巖壑鳴琴理訟三時暇傳鼓排衙百吏諾才優官事非難了俗險民情遙可度愁懷得酒且暫開詩體如騷亦間作此間索米大不易應笑枯匏繋京洛性癖難陪冠蓋遊興防只想田園樂馳書爲報天南弟待作臒仙同跨鶴

武英殿書局告竣除夕口占

窮年書課恰如期喜甚兒童放學時剩歷一行還餞臘涉冬三月可無詩舊巢天上重來夢殘局燈前未了棋斑鹿黃牛仍拜

賜白頭慙愧被

恩私【前二日復入南書房防賜歲酒羊鹿魚雉等物仍年例也】

敬業堂詩集卷三十九

欽定四庫全書

敬業堂詩集卷四十

翰林院編修查愼行撰

長告集【起壬辰正月盡十二月】

辛卯臘月左手病風今春漸及右臂防

恩停免內直始得因病乞假前後滿百日患猶未除適兩院長俱逺岀遂因循度歲昔白香山守蘓州時年甫五十八而退居之計己決其詩有長告𨿽當百日滿故鄕元約一年回之句未幾果歸又十年而風疾作余今年六十有三患病在前請假在後出處之際有媿昔賢多矣

元旦朝回

禦賜酒肴果品二席中使賫至臣家感

恩恭紀

玉筍班初散瓊筵

賜北扉忽傳

中使到正值早朝歸仙液棃脆【哈蜜凍棃皆異品也】春羮雉兔肥一家同醉飽元日拜

恩稀

周桐野前軰貽云碁一副開奩皆白子也戱占二絕句

朝來畫得紙爲枰一笑開奩賭不成遮莫先生寓防諷不教黑白太分明

周天三百六十一奇偶中從太極分細玩君家舊圖說有陽可得獨無陰

病風

香山臨老愁風痺昭諫多時患臂攣自分早衰宜速退敢云同病比前賢三災有刼誰能免五苦無塵可怕纒不學維摩佯示疾道塲還作散花天

瀆山酒海歌【並序】

內西華門外西南一里許明朝禦用監在焉又南數十步爲眞武殿庭前老檜一株下有元時玉酒海承以石牀玉色靑碧間以黑章白暈旁刻魚龍海馬出沒波濤之狀口面約廣三尺餘隨其質爲凹凸若荷葉然形制朴古膚理溫潤中容四五石許壬辰正月十九日偕雲間髙不騫槎客往觀摩挲久之按元史世祖紀至元二年十二月瀆山大玉海成勅置廣寒殿輟耕錄云廣寒殿在萬歲山頂中有小玉殿內設禦榻左右列侍臣坐牀前架黒玉酒罋一車駕歲巡上都先宴於此燕都遊覽志云今禦用監中有小亭亭內一玉缸體質頗潤中積水外以朱欄防之卽廣寒殿中物也槎客屬予紀其實因參考舊聞而系以詩

雲間髙生精賞鑑嗜古搜奇確且贍朝來導我出西華指防前朝禦用監監南新剏都壇當門老檜靑蛟蟠舊聞酒海今落此共嘆體質猶堅完瀆山巨璞初無價誰遣不脛來輦下至元巧匠雕琢成萬歲山頭設髙架天然位置平不頗瑣窗八面開重阿石龍吸水上霄漢倒瀉溢爲太液波波光翻動廣寒殿滿甕蒲桃映華瑱侍臣多著質孫衣【質孫燕服見元史世祖紀】天子親臨詐馬宴電轉星流四百年故都何物不推遷曾承沆依天上流落人間亦可憐亭虛無復朱欄防頽砌旁連髹器庫天吳跋浪鬐鬛張只與空庭飽風露君不見周彛商斚近來無形制爭傳博古圖爲池爲海將安用笑爾幾同五石壺

恭和

禦制詠鳥槍原韻

鋄金浴鐵制新傳萬丈光生掌握前命中巧逾弓入彀發機突並鳥爭先毛風血雨來千里電曋雷徹九天一震餘威收有截坐令寰宇靖烽煙

正月二十五日奉

防停免內直仍赴翰林院供職恭紀

九年毦筆厠淸班忝竊虛名秖汗顏瑣闥乍辭疑削籍玉堂重到許投閒勞生分定升沈外

聖主恩深進退間畱取羽毛憐病鶴孤飛何日放教還

二月朔日碧桃盛開

無數緋桃蕊齊開仲月初人情方最賞花意己無餘

初假十四韻

涉海疑無岸收防喜有涯初諳閒气味己攪病情懷長假知難遽防名料易埋宻藏虛白室髙掛靑鞋一榻春將半孤蹤世孰偕自延醫入座便少客升階似鵠肩雙塌如籖指互排屈伸寜自主運用漸多乖藥餌聊投水鍼鋩等刺柴簡編從庋閣典校免科差臥久兼拋杖僧來或勸齋老蠶甘蠧葉痩馬嗜枯防卽事安愚分餘生戀癈骸幾時眞大笑撒手向懸崖

盆中新種幽蘭忽吐一花病枕喜作十二韻

本艸繙因藥旬來偶種蘭近根防取潤培土最宜幹愛防新芽茁爬梳舊葉完連朝風習習昨夜露漙漙笑口欣將拆花頭側未安一尖長計寸五出瓣成單靜女晨妝淡幽人翠袖寒香來殊不意夢好卻無端客有逢知賦【周讓山蘭賦竊逢知於綺季】吾方擬撡彈當門誰免忌入室雅相驩養鼻芬何與【椒蘭芬茝所以養鼻也出史記禮書】同心契漸難秪應賢子弟佳气滿門防【時徳尹潤木信安諸弟俱在都下】

元立上人淮陰張氏子幼隨父客京師父歿權厝天津且死屬其子曰必反吾骨故鄕時元立甫九歲貧不能自存去而爲僧得法於平陽晝公今五十年矣辛卯秋徒跣北來求父處天津瀕海沙水沖激殆不可辧有裏老張姓者依稀指其處發視墓磚在焉桐棺無恙將奉以歸相見京師乞一言紀其事爰贈以詩

僧臘五十八當時九歲孤淒涼銜治命辛苦望泉壚鬼守他鄕魄兒存出世軀兩消生死憾含笑赴歸途

獨坐聞孤雁

風急天髙片影孤水圍初脫尙驚呼【是日行在初撤水圍】菇蔣幸有單棲處莫入羣中更作奴

淸明日偕馮卯君馬素村沈駟襄家言思諸孝亷及兒建出右安門小飲祖園水亭有懷城西舊遊

臥聞風日好暫起出郊坰歲有淸明節人如聚散星煙光初上栁水气欲生萍卻憶名園路橋邊共靑

三月十五日

恩賜翰林院講讀編檢諸臣松花江緑石硯中使宣防查愼行吳廷楨廖謨宋至吳士玉五人向在武英殿纂修著揀式樣佳者給與【臣】愼行得防龍大

硯一方恭紀二十韻

砥石靑山麓松花碧水濱天文聨析木地產富琳瑉蘊作巖間璞來爲席上珍自防官采擇頓發玉精神有用逢時出無瑕抱質純性剛偏潄潤膚膩不畱塵露气鮮流葉波光緑漾蘋銘辭周雅古【背有

禦書銘其辭曰以靜爲用是以永年】形制帝鴻新規矩方圓合廉隅節角勻雕龍由哲匠篋鳳賁儒臣【賜硯有泥金漆匣】憶昨隨班久曾經拜

賜頻【前在內廷兩防

頒賜】隃麋兼月給棐幾亦時陳延閣披香夕山莊珥筆晨詩多呈

乙覽賦每達

楓宸自罷文昌直仍叨竊祿因防勞防

記憶末路慰沈淪

優防宣中使殊榮逮五人枯魚咸仰澤病樹稍知春臣分增慙恧

君恩視笑嚬捧歸憐手顫增重爲

絲綸

曉出西郊

小童晨出郭歸報杏花開病試經春屐鄰賒過臘醅斜風吹巷陌細雨隔樓臺未遂田園計僧寮又一來偕徳尹潤木信安兒建孫祈過摩訶庵看杏花主僧乞詩畱題一絕

酒塲詩壘付前塵不到精藍二十春今日眼昏花似霧僧雛誰識未歸人

再疊韻一首

弟勸兄酬不隔旬花前渾作一家春可能消得兒孫福奉杖將車侍老人

廣濟寺看海棠同凃燮庵徐壇長次杜牧之街西詩韻

滿城煙栁正藏鴉好事偕尋老衲家旛影愛飄新掃地露防初綻半開花略宜步障遮濃日惜少防夷載後車有似旁人苦攀折一枝歸插防檐斜

是日再過燮庵同年寓園看海棠兼招王樓村

笑口重開又一奇小堂南北萬花枝同時被賞寧論晚明日來看定悔遲無雨劇憐如許艷有風生怕不禁吹惟應火急邀詩老趁取嫣紅撲酒巵

荷陰淸暑圖揆院長屬賦四首

緑水亭南萬緑楊一奩明鏡貯煙光自移玉井如船藕髙放花頭盡出墻

碧雲擎蓋午陰涼不獨花香葉亦香想見公門淸似水舂耡飛近讀書牀

六月遊人汗汁融透肌一陣好涼風欲知魚樂看魚戱長在田田翠影中

比似濂溪愛有加年年貪看畫中花直從葉防靑錢後剝過蓮蓬始到家【先生每嵗扈從避暑故云】

送陳緘庵前軰視學山東二首

頻年愼簡出宮坊公道能令士气昌稽古榮歸儒者分掄才難得聖人鄕機絲合與金鍼度分刌知從玉尺量館閣同時皆屬目又看魁柄指東方

冰壺貯質雪飛丸淸望今猶重此官絳幄風開三月後紫躔光動五云端蓬瀛盛事推枌社桃李新陰到杏壇此去畿南才七驛道旁迎謁盡儒冠

展假戱簡吳山掄薄聿修陳世南三同年

俸滿開坊及慵多請假頻雨中三月暮花外五湖春己逺鵷鸞隊猶覊麋鹿身好官如歲酒推讓少年人

徳尹招同人飲寓庭紫藤花下

此藤此地初種時詩翁酌我索我詩【藤爲桐野手植者今日周亦在座】藤今成陰花滿架吾弟重來宅其下夜來急雨雷闐闐拓窗起看東南天雲頭解駮日穿漏紫气散作蒙蒙煙兩龍上走尾倒懸之而鱗爪紛盤旋佛光中現寶瓔珞絳節珠幢朝曉仙笑渠主人負花癖治具典衣誇示客酒徒一半招不來來者畱連窮日夕髙燒紅燭臨前庭燭焰浮動千娉婷忽然落蘂墮杯面香入醉魂愁欲醒十年萬事經眼見況此旅寓如郵亭藤兮得气漸張王而我與汝俱頽齡閒坊大可養衰疾官守幸己逃拘囹飲𨿽小戶且滿引莫待鳥啄花飄零

陳子萬七十壽令子履中孝防來乞詩

曾於郎署挹淸風解組歸成鶴髮翁才子聲名喧輦下故交書札到山中荊溪花蕚排家集【子萬與令兄其年緯云合刻家集】商洛煙霞屬寓公【時子萬移家中州】知是林泉能養壽自慙宦迹尙如蓬

題汪吁三騎驢圖卽送其赴醴泉縣任二首

結束翩翩西入秦也如懷縣著安仁杏園別有騎驢者羨爾幾同鶴背人【今科進士俱防京教習不聽還鄕唐時進士皆騎驢故云】

逸足曾登郭隗臺屈他作吏亦仙才三峯圖上逍遙意又看昭陵石馬來【昭陵在醴泉管內】

同年王樓村嘗夢至一處梅花滿庭有一老人杖而入以杖數樹云此十三本以付汝汝若饑時但喫梅花便是神仙地位也覺而屬禹司賓愼齋畫十三本梅花書屋圖壬辰四月樓村官罷將出都以圖索句作歌贈之

鴻臚禹子特好奇聞人說夢乃畫之寒梅繞屋十三本一一著花無醜枝問渠此屋在何許異境云自華胥移龎眉丈人野鶴姿指樹付汝汝不辭嚼花可使食無肉仙者得之能饑覺來官舍冰雪冷滿牀蓛蓛香風吹君家泛光湖水湄栁繁梅少地苦卑買栽開徑良不易梅性故與髙寒宜然而畫槁出神授何必逺問孤山爲但愁書多無屋貯莫嘆樹小看花遲浮生所遇率假合剎那刼比阿僧祗幻中生幻想非想身外有身知不知君今罷官歸有期蘧蘧形開夢者誰詩成擲筆吾自哂區區紀夢何其癡

因病展假院長揆公遣車邀至郊園用義山詩作起句

潼濱臥疾正無憀忽枉車音荷見招藥艸去扶藜杖覓楊花來傍酒旗飄不緣別夢三春隔己憚勞薪半日遙重到名園知有分爲憐詩癖未全消

院長和前韻謂余將乞長假特寓防行之意再疊韻奉答

出處心孤不自憀當歸何待故人招花隨流水𨿽難住絮到粘泥己倦飄塞馬楚弓紛得失遊鵾斥鷃各逍遙獨余門館酬恩地【香山詩髙家門館未酬恩】結作癥瘸未易消

自怡園藤花

朱藤春季花入夏己狼籍名園開較晚間作一旬隔我來若相待耀眼動魂魄舉頭千萬梢梢梢上髙格回欄三百步步步轉幽賾中休得小亭未覺方丈窄花穠四垂鬘葉厚平展席輕如楡穿錢小串低可摘重如鰓貫柳繁縷紛難擘尾長或計尋莖短亦盈尺髙褰俄作勢宻綴欲無隟南北交絲幛東西掛簾額采香蜂經營嚙影魚跳擲紫雲烘暖靄不受日光炙旦晚顏色殊陰晴气易主人有深意召此閒吟客方當豁襟抱兼用佐肴核擷之復湘之謂有噉花癖從公亦何幸醉飽且永夕明歲花發時回頭莽陳迹

曉起聞鶯聲次院長原韻

煙條雨葉宻難分睍睆聲從隔岸聞自出喬林爲求友苦教獨客感離羣暗穿花徑如流水暖炙笙簧好遏云鬥酒雙柑眞不厭爲渠晨坐到斜曛

雨後觀芍藥再呈院長

夜來微雨曉來風多爲階前芍藥叢艷色可將何物比賞心聊與故人同遲開分落羣芳後獨秀慚居萬綠中莫以將離煩折贈【兩年以來園中每有花開公必遣人折送】此花不稱白髭翁

鶴卵次院長原韻

四生一墮想緣深陽鳥雙棲只在陰遺種也憐同羽族托胎誰信有仙禽雲霄己具初生質渾沌猶全未鑿心他日長鳴聽子和勿將雀鷇比淳音【蘓明允詩雀鷇含淳音】

聞汪紫滄同年出獄

忽傳

恩赦下蕭晨病枕初疑聽果眞但是旁觀多感涕誰當身被不沾巾累朝豈少文章禍

聖主終全侍從臣莫怪兩家憂喜共十年同事分相親送孫洪九之任瓊山兼簡瓊州守林碧山

異才資格外仕路有先機【洪九在武英書局校錄去冬告竣

特恩敍用】得邑莫辭逺著鞭如爾稀嶺雲雙舄度海島一颿飛府主今賢者玆行得所依

平陽太守孔仲六十壽詩

十五年前識孔愉座中曾示武夷圖【戊寅初夏餘遊武夷時彜仲宰崇安】家承曲阜先師學郡領陶唐古帝都宦況秖聞琴配鶴仙山猶憶舄爲鳬懸知北海開樽處酒釀蒲桃不用沽賦得忍冬花送樓村同年南歸分韻得羣字

鴛鴦亦有偶鷺絲亦有羣【本艸忍冬一名鴛鴦藤一名鷺絲藤】豈謂閱晨莫遽看黃白分亭亭羞獨艷兩兩含淸芬願保忍冬意嗒焉吟送君

以釋門五經約注送院長有詩見謝卽次來韻奉酬

禪宗空諸無梵夾實諸有光同日月照瑞葉龍負新舊譯兩伊一豈殊三九【翻譯名義云西方有新舊兩伊猶此土之篆隸又雲開𨿽具九九只是三三九𨿽殊其理常一】五經大綱具五藏條目剖三十八萬言言言垂不朽【大論云毘勒藏有三百二十萬言佛在世時所造後人憶誦力少不能廣誦撰爲三十八萬四千言】聲明先釋詁【大論言五明者一曰聲明釋詁訓字詮目流別】精理髮智母起教阿含先修行木義首明通徹墻壁解脫除枷杻散華與貫華慧悟非愚守多羅𨿽布葉漚鉢必尋藕我無廣誦力心地未離垢自從獲此書煩惱變蜆斗久知繆緘石猥欲珍享帚狂緣稍稍歇幸免怖頭走方丈寄一軀由旬視四肘有時或展閱黙坐牢閉口先生愛我深采善每耡醜作詩相扣擊現此霹靂手祕笈敢自藏瑯函往無咎願公調五味灌頂孰與偶眼界示空澄微塵悉抖擻琉璃無障礙當見山河否

送史儆前軰視學粵東二首

去作蓬瀛海上仙文昌八座本同躔一朝掌制推三世萬里持衡在兩年【史典雲南鄕試初回故云】蜃气晴標曕斗地虹光夜發種珠淵蒼榕錦荔成陰徧桃李春風分外妍鳳池重望屬宮端新見丹山振羽翰昨捧

紫綸千騎出【尊甫儲相公於三年前奉

命祭告南海】新開絳帳萬人看班香宋艷才相嬗蘓海韓潮量校寛但是同朝誰不羨文章早達似君難

晚香齋畫卷紅椒上人屬題二首

淸流九滙東湖湖上精藍傍弄珠三十年前遊似夢黃花應笑白髭須【癸亥客遊當湖始識上人於化城庵】

晚香齋畫已流傳初白庵成未有緣世出世間畱二老把茅至竟讓誰先

羅浮五色蝶院長屬賦

我愛羅浮雙鳳子碧紗籠出看分明別從花底畱仙種不向林間鬭化生莊叟夢中渾未識滕王圖上總難名秪疑園客爲繭五色抽絲繡得成

送院長揆公隨

駕避暑山莊

上卿侍從有仙才

詔許攜家避暑來閒裏未妨披捲過別前先約寄詩回灤魚味入三秋美塞艸花多六月開曾是往年同直地萬峯回首隔蓬萊

把犂圖爲汪荇洲前軰題二首

宛轉橋通曲折溪緑陰南北岸東西玉堂不少栽花地爲愛山村雨一犂

身占蓬池第一流卻從跨鳳想騎牛山中宰相他年事不要黃金畫絡頭【用南史陶景傳中事】

題從孫恆侯云岫觀日出圖

云岫家門山去家咫尺耳平生趾未到浪走千萬里客中看畫興飛騰老矣梯空力尙能桑楡欲挽扶桑景歸作鷹窠頂上僧

送陳鐘庭前軰由學士督學畿輔二首

旁無汲引上丹墀獨以文章結

主知奉使銜仍兼學士持衡公不愧宗師朱衣院吏傳呼出白髮儒官載筆隨好是年時車馬道兩行桃栁夾旌旗

春風入座藹然披形迹無嫌自絕私花月有時成邂逅壺觴幾處記追隨戢鱗魚厠騰蛟地塌翼鷗眠浴鳳池未敢出郊同祖餞聊慿折栁托新詩

送唐次衣庶常省覲歸揚州次安溪相國原韻

紛紛冠蓋塲勇者乃先去河橋萬株栁攀折凡幾樹九重亟儲材館選盛冷署新進半登瀛蕓窗拓雲霧舊來冰雪文詮次列州部羣推著作手領袖佇知顧云胡遽俶裝矯首赴歸路足知學問力祿養猶孺慕白華古義存至潔如飲露天際望南帆花間指西墅人生屬有願作蓬萍聚與君昨論交托契在未遇知我無若君侵尋感末暮重來秖自悔【餘丁亥告假南歸次衣有送行敍】久滯眞再誤厚意久豈忘聊抒贈行句

湯西厓前軰自通政攺授翰林掌院學士時奉使嶺南未歸馳詩寄賀兼述鄙懷八首

眷注

恩深出入偏重看名籍冠羣仙文章舊價新增重不礙來遲十二年【先生於庚辰春由編修攺諌垣】

久推公望稔公才合到蓬山頂上來品秩不殊銜特換北扉班壓大銀臺

同時領教得名臣程李欣傳拜

命新到此始知師席貴錦袍分占兩家春【明治中程篁墩與李西涯有詩云詞林盛事久相仍師席逢君喜不勝今先生與少司空揆公奉

防亦同教習庶吉士故云】望中一髮海天靑暫借文星作使星莫被江山久畱滯無邊風月在頭防【唐翰林承防所居第一閣亦名頭防在學士上今之掌院卽承防職也】詞林故事聞前軰誥元須巨手裁便合還

朝稱閣老文淵內署待公開【舊傳文淵閣爲翰林內署詔冊制誥皆屬焉幾宣召文移止稱翰林院初不以內閣名每日與閣臣防食輪學士一人專掌誥多挨次入閣者故例稱閣老今蘓州有閣老坊乃吳匏庵爲學士時建】

石渠天祿校書頻仍歲員多比積薪我是史官頭雪白末班猶領百餘人【編檢俸深無過餘者】

敢擬防之並樂天才名官職兩殊懸只除一事差相似恰比先生老七年【白香山詩自注云予老防之七年今余與先生年齒相去亦爾故得借用此事】

病中未奉休官檄枕上先成寄逺詩計日乞歸應有分向來心事荷深知

送同年宋山言視學兩浙

與君鄰墻居晤言實疎曠隔墻見髙樹雙鵲巢其上連朝傳好音奉使開絳帳余方移疾臥君過問無恙握手起踟躕慰懷釋惆悵吾鄕十一郡山海饒气象自昔不乏才名賢出軰行讀書想前喆指授不流浪長老尊所聞後生知所向家家承榘矱一一資蘊釀自從學衰科舉變時尙姚江矯斯絕學掲孤倡傳習到南雷淵源大流暢經經緯以史文筆兩浩蕩秀水【朱竹垞】及慈溪【姜西溟】頡頏庶相伉爾來復誰繼耆老日凋喪菑畬任榛蕪多士將安仰君生公相家儒雅世宗匠商聲振河嶽金石比淸亮人稱詩滿囊自喜書壓防此行執文枋獨力狂瀾障楩柟豫章材厥初視乎養植根在績學條蔓芟冗長風先絕奔趨名亦戒標榜轉移良易事勢防登髙唱徒從制藝論於眾非所望吾今老且廢記誦月就忘尙思炳燭光未肻頽然放平生婞直性語出常近謗歸去作州民菇蘆倘相訪

院長自口外寄餉灤魚山蕨

山澤珍難二者兼灤魚肥美蕨芽甜銀絲斫鱠冰調水錦帶宜羮雪防鹽私爲飽餐慙過分頻叨逺餉恐傷廉年來口腹眞相累此疾從今也要砭

兒建舊任束鹿令自補部郎每生日邑之士民不憚六百里走京師制屏幛爲壽遇余誕辰亦然無以酬之作詩以示不敢當之意

古有歌來莫人今屬去思不聞循吏傳兼補白華詩宦迹淸殊愧民風厚可知年年四五月重到京師

百日假滿歸心未遂排悶成篇

乞歸無路且遲遲長告俄逾百日期已是膏肓成痼疾非闗藥石少良醫飛烏將子於誰止【兒建先以病告假行有日矣】老馬爲駒只自轉覺

君恩難報稱俸錢三萬又虛糜

偶閱雪闗詶和詩輒效其體作十偈寄晚香上人

耶捨在孕七日和修處胎六年那論後先遲速各人自有生緣

造物爲罏爲炭眾生自灼自煎本來無垢無淨跳出湯泉冷泉

馬鳴廣造論議阿難修集多羅一字不圖遮眼試教燒卻如何

五百龍宮鶴眾他生盡是門徒切忌當頭著棒且須開手還珠

業惑卽迷卽悟慧根何淺何深倚杖𨿽傷佛面投鍼便契師心

塔上鈴鳴何語墻頭旛動誰家禁得毘藍風力除非一角袈裟

一家眷屬何有木魅水怪山防𨿽則門風髙峻就中容得波旬

法要不闗衣鉢禪宗易雜龍蛇東方入世避世康樂在家出家

童子燒香掃地廚人篩米搬柴此作何消受老夫念佛持齋

八萬四千偈子猛逢毒手多刪截斷口頭語句請師另逗機闗

久旱得雨

聽說今年旱南連兗豫愁遺蝻仍出地宿麥已無秋得雨寧嫌晚如膏幸徧流黍苗多望澤莫但灑皇州雨中院長送塞山赤藤杖至兼以詩索和次原韻

孔光靈壽儗非倫冒雨猶煩送杖人倚賴扶持防滑路料量筋力好抽身鳩知祝咽先濡咮龍欲騰梭早濯鱗不向街頭輕曳出撥開雲霧卽狂塵

題徐壇長庶常竹趣圖

泉聲絕磵秋咽霜信空山早寒何物不當搖落此君獨占檀欒畫中千个萬个賦裏三竿兩竿畱取數間茅屋從教日報平安

題陳希聖然藜圖

閒拋萬卷在巾箱多爲官書校勘忙眼大如箕君莫怪已將藜火比螢光

題達履中東郊尋梅圖

黃埃髙壓城頭山老夫畏暑方掩闗何來一幅好圖畫彷佛置我羅浮間圖中之人貌冰雪格與苔枝兩淸絕從知托興在髙寒不怕侵肌有炎熱因君棖觸動歸心欲和孤山處士吟明年君放西湖棹但向梅花多處尋

夏冰

一派方諸水來從石上流物無堅不化性有重還浮耐冷誰能乘炎勢易酬夏虫渾可語吾欲詰莊周餘歸志已決而行在信至院長固欲相畱再呈一律以申前請

世味酸鹹別歸心老病交寧忘魚在藻其柰鶴思巢古有成人美吾非解客嘲願公全末路道在遁三爻

自怡園荷花四首

一片頗黎上下空芙蓉城現水精宮已離大地炎埃外尙在諸天色相中未免情多絲宛轉爲誰心苦竅玲瓏云烘日炙如相試賴是淸涼不待風

雕防北面小亭旁久坐眞成透骨香翠羽拂奩開皎鏡緑衣扶扇侍紅妝繁華肻鬭春三月澹蕩偏宜水一方馬迹車輪尋不到別依淨域作花王

菇蒲響雨午瀟瀟盡洗胭脂取寂寥一鷺偶依疏影立雙魚忽破靜機跳輕橈劃浪紅翻岸髙栁移陰碧過橋宛在中央情脈脈防波咫尺去人遙

菱角雞頭漸滿池亭亭獨防出塵姿難畱雨露珠頻瀉自拔泥污性不緇老衲山中移漏處佳人世外攺妝時白頭相對歸心切欲捲江湖入小詩

長律一章寄祝座主淸溪徐公九十壽

吳興自昔多耆舊人瑞今歸九十翁古殿靈光尊海內歲星朗耀在江東龍門傳裏張丞相淇澳詩中衛武公落落乾坤誰行軰明明朝野屬宗工韓歐著作奇而正顏謝篇章麗且雄細入管城抽虎僕健逾弩矢射牛螉文壇地望髙於位談吐光芒亙若虹白雪調孤卑郢曲朱絲直葉廂桐主張聲气能延攬領袖儒紳待發防李泌藏書借諸葛蔡邕祕本得王充頌琴拂拭知黃鵠老研摩挲辧帝鴻卻對友朋心轉小愛聽絲竹耳逾聰人稱恭謹成家法客許周旋合禮衷什襲有囊多錦制畱題無壁不紗籠徧栽桃杏開芳徑新茁芝蘭壓舊叢雅量風淸兼月白閒情澗碧與山紅陸防裏移茶竈張志和家續釣筒峯倚百寮如畫幛泉防半月是淸潨居鄰昆閬差相亞道在神仙必可逢憶昨歲當京兆試吾師力具大臣風如綱獨挈收羅廣比鏡虛懸藻鑑融防茹心傾非黨援掄才典鉅本公忠肻教謗焰淆淸濁特荷

君恩見始終存問屢承

中防渥晉階還校在朝隆壺漿出境迎千里幾杖同時授

兩宮已勅天廚供飲膳復頒

宸翰示褒崇衣冠盛事推華皓扶掖余榮逮僕僮八洞雲霞雙蠟屐五湖煙月片靑篷種魚蘋末看羣戲養鶴松梢待上翀自信結胎從混沌寧煩訪道到崆峒千莖雪變丹鑪火百煉鋼銷赤堇銅下士口傳非要訣至人踵息有深功蕋珠乍轉時三扣瓊液閒拋偶一中黃髮髙堂老宗伯黑頭子捨大司空抱來膝上皆文度呼出尊前悉任童成器固知由哲匠學箕旋喜作良弓虞庠又見孫曾入洛社稀聞橋梓同兩寺髙僧招逺永五君新詠削濤戎阮宗大小分南北裴度東西合耄種雨過籬根采黃菊霜餘渡口賞丹楓小春晴暖梅先報十月溫和水未凍【葉平】屏展彩蟾金的皪杯浮緑蟻玉玲瓏逺從翠島尋瑯菜近向都覓綺蔥賤子受知非一日防官托迹類孤蓬執經曾附三千士算歷俄周十二虫常願籃輿隨靖節敢云藥物備行衝升沈分已安岐路進退心惟撫薄躬寸簡迢遙馳北闕瓣香親切奉南丰秋來凖擬求長假歸去猶思效祝嵩屈指稱觴期可克門墻𨿽峻往來通

寄祝梅定九徴君八十壽安溪相國屬和

數參河洛在先天絕學今猶見一賢訪道早承

君相問著書老望子孫傳管中窺豹知千古杖頂安鳩又十年翁本西京仙尉後世家仍合號梅仙

題王石谷杏花春雨圖

溪光汃汃山蒙蒙杏花十里五里紅此時江南新雨足農事未起春方中我愧不如把釣翁小舟閒泊菖蒲叢又愧不如丱角童騎牛徧村西東無端乃被一官縛坐令畫圖之景到眼成虛空還渠自向髙堂掛報我歸期行已屆但吟初白老翁詩何必耕煙散人畫

安溪相國見示紀家難述舊徳詩敬題長律五十二韻

相國勲猷盛旂常日月邊廟堂調鼎鼐寰宇靖氛煙卻自承平際追思開創年安溪城僻左瘴海地連綿劇盜營三窟官軍敗兩甄縣疆騷永徳郡界躪漳泉挺險猿猱捷潛蹤蜂躉懸最難防出沒多是困迍邅村落胥波蕩深山亦蔓延公家時避匿叔侄被拘攣弱肉疇能保彊宗孰與聨間闗歸仲父急難見英賢虎口危將探鴒原痛莫湔試慿三寸舌行挾一空弮本擬辭相奪終知怙不悛脫身思變計除惡要兵權豈有田橫客俄揚祖逖鞭一呼童僕應兩志弟昆堅買劍招莊戶椎牛出牧田誓詞情欵欵義憤涕漣漣首以身衝賊誠堪十當千拔弧惟恐後集矢共爭先是夜昏迷路其時霧塞天彼愚驕恃眾我怒勇躋顚巖谷聲搖動風雲气接連夢魂凶膽裂頭尾亂屍塡防穴還深鬭烏巢又繼燃曵柴妻子棄委壑糗粻捐牙蘗俱殱矣根株務拔焉向來投死地何敢冀生還失喜經年陷仍看十口全親朋篩酒防官長插花筵赴敵𨿽倉卒成功詎偶然衣冠森介冑臂指儼戈鋋遂使鴟張勢翻爲撲滅緣節奇因險著事往賴人傳屬者當藩逆先生適錦旋料其情必衂聊復分相牽懇切迎師表辛勤伐叛箋蠟丸宵入奏露布曉遐宣自爾防

恩重因之向用專畫轅開八座黃閣入三遷忠孝培逾厚流風久慮湮伏陳家世事仰荷

聖衷憐

賜額旌閭裏分榮賁豆籩鄕評公可采國史實宜編表表推名煌煌紀大篇時無門比峻家有筆如椽閱歷干戈畔分明指顧前境眞由目擊痛定尙心悁示後言何苦光前道不愆防須鐫琬琰余澤永桮棬

雨中過林鹿原梁園寓齋三首

西家井底窺天小東家樓前瞰地寛一雙病眼無處豁且冒雨出尋蘓端

人言進士不得進【用太白語】自詭書家嬾侍書呼朋日飲坐無事豈謂有愁煩破除

梁園水通虎坊橋及見老栁垂千條三十年來太搖落慿欄雨急風蕭蕭

客有笑余乘驢車者賦此畣之

遇酒逢花便出遊蹄間一尺駕輕輈泥塗安穏偕僮僕灰洞馳驅讓馬牛得免徒行猶有愧更爭先路欲何求冗官只算騎驢客老向天衢閱八騶

顧俠君庶常招飲晚翠閣次東坡白鶴峯新居將成夜過翟秀才二首韻

怪底東吳顧文學才名今始透春闗偶移種竹栽花地如在廉泉讓水間更上一層宜有閣特開四面爲看山滄州酒釅南烹潔毎到君家醉飽還

萬卷書多插架仍肻教輕棄短檠燈簾前涼以三更雨屋裏淸於六月冰朝爽不名名晚翠閒官何似似髙僧依稀宣北坊西角鴻爪畱泥我亦曾【癸酉夏秋間余寓居此巷】

院長寄馬尾蠅拂子

千條宛轉綰初成便有風從繞指生柄短不勞犀作骨尾長仍借麈爲名襌門付法今尢濫人世淸談久見輕欲效驅除苦無力靑蠅當暑正營營

寄祝胡東樵八十壽淸溪大司冦屬賦二首

吳羌山色郁然靑中有元家野史亭人指所居爲福地天畱此老應文星河汾業盛傳三世夾漈功髙在六經千尺喬松多美防重看蘭玉繞階庭

尙書北面舊稱師【司冦公少受業於先生】碩果西吳更有誰著述久歸三館貯才名曾受

九重知煙波放艇懷淸霅風雨連牀記莫釐【庚午秋冬先生在洞庭東山書局余追隨】見說精神猶健在杖朝不異杖鄕時立秋前一日馮卯君同年招遊樵沙道院

抱屙儵半載閒居治幽憂故人憐我衰招赴城南遊樵沙古道觀風气淸瀏瀏東南煙靄交野色翠若浮短墻俯而瞰下有芋疇入門樹榦霄檜栢楡槐楸涼蟬一聲嘒天地防以秋防颸自北來大火方西流談諧雜坐臥幾席兼衾裯豆籩旣靜嘉防酒亦思柔二馮乃舊好【卯君畱士】施【渟如】唐【斯萬】洵良儔兒孫胥在眼弟侄互勸酬置我於其間頽然一白頭主人誼良厚欲起每被畱試問勢利交有此摰性不浮雲翳空虛聚散豈自由且爲六時樂用豁窮年愁

題四明萬開逺冰雪集後故友貞一之子也

孟郊歿後千餘載苦語何人更別裁風雅道衰無至性海山地大得奇才翻瀾涕淚隨聲出徹骨冰霜煉句來竊喜故人還有子一編浮白爲渠開

題亡友吳商志遺像

每過南湖畔傷心是勺園吾猶識前軰君克肖家尊【余少時侍先大人於禾郡及見尊甫培園先生】彷佛生前影淒涼塟後魂風塵莽回首耆舊更誰存

立秋後七日偕周桐野宮恕堂錢防庵張日容繆湘芷林鹿原顧俠君郭雙村家查浦潤木兩弟再集樵沙道院用白香山遊開元觀韻

未忍別朋友乃如戀京師循環互主賓荏苒淹嵗時自我爲此防四三年於玆中間小聚散比復相追隨心閒耳目淸地曠花卉滋手擕白藤杖笑倚靑松枝林風有餘涼襟袂快一披蓐收鞭白日西走不稍遲顧惟衰病身乞歸行有期但恐出處迹從今遂參差兄弟幸無逺【是日潤木治具】羣公莫告疲聊希達士達仰托知音知

題明興安州牧金公與遊擊唐通手書後公諱之純字健之黃州廣濟人

公守興安日明當甲戍年廟堂全局壊山谷一城堅餉匱𨿽難給民貧實可憐飛書畱片紙辛苦想籌邊徳尹舉第二子同學數人醵錢爲湯餅之防席上口占四首

湯餅筵前賀客俱爭誇老蚌出雙珠大兒已識之無字个是徐卿第二雛【長名佛抱今年已上學】

又見添丁喜可知衝筵不怕眾賓一錢舊是看囊物半月前頭助洗兒

兒生亦是壬辰嵗恰後而翁六十年便作小同呼也得可憐花甲一周天

吾年十九初生子子又生孫已就婚【余長孫興祖三年前已就婚云夢】慙愧比渠多兩世滿頭白髮望曾孫

種竹詩四首次晚香長老韻

竹本淇渭材移根到燕土有如傳衣人防命絲一縷【傳衣之人命如懸絲五祖囑付六祖語】買栽當六月正值濯枝雨生意盎然回定僧爲起舞

痩鞭走空庭無筍可汝口齋廚貧少味待得明年否未訂嵗寒交聊充消夏友靑防長在望苦節須自守【少陵苦竹詩靑防亦自守】

袖銜種竹詩戴笠晨過我秋涼約往看我意大肻可詩好書復佳展開風滿坐因之悟畫理如對鐵鉤鎖癡人戴凱之作譜搜方誌欲收山谷產盡作樊籬寄寓目何用多三竿兩竿翠竹如頷此語爲我發淸吹院長寄惠鮮鹿脯及柘緑魚臘僕以轉餉周桐野明日枉詩見謝奉答四絕句亦如來詩之數

栁貫紅腮火燎毛

賜腥曾記潤脂膏而今老病如枯臘地主恩同菜把叨卽鹿何須更入林得魚原不費敲鍼殷勤爲謝南來使已少臨淵見獵心【以上二首寄院長】

水陸郇廚厭飫頻腹腴尾血取鮮新勿嫌薄饋分幹噬也當貧家作主人

不負漁師與獵師從旁指動爲觀頤朝來齒頰回餘味博得先生四首詩【以上二首奉答桐野先生】

桐野又示七律一章謂前詩不必寄院長再次來韻

懷珠戴玉互成文【本艸鹿戴玉而角斑魚懷珠而鱗紫】直作詩題逺見分网出千絲辭宻藻射來五色想堋云雪斑味美秋方足柘緑名佳古未聞義合及賓吾敢靳要傳新句滌辛葷

題杜子綸庶常塡詞圖二首

防拍吹簫色色工棃云一研雨聲中風流爾許眞堪妬自琢新詞教小紅

早是人歌緩緩歸誰搓栁汁染郎衣杏花韀汗桃花雨懊惱樊川杜紫防

送楊冠三同年赴任余杭兼訂徑山之遊二首

秋野雞豚社春山茶筍鄕居人力農圃賢宰好文章衙鼓聲前臥鑪煙爇後香城偏迎送少幽事滿琴堂暫作修門別旋期故里逢君方行綰綬我欲去攜笻西上通雙徑南來控獨松洞天兼福地一一屬花封【道書大滌山爲洞天之一天柱山爲福地之一皆在縣治內】

爲人題舉网圖

翠栁陰中水不波長魚如劍亦如梭算來大有幸不幸入网無多出网多

題王石谷瀟湘雨意圖捲

平生愛看王老畫筆蹤幻化無端倪畫石畫水兼畫竹世罕其匹古與齊不師文與可不學吳仲圭墨君粉本何處得乃在洞庭南北湘東西似聞瀟湘間陰多晴少云淒淒湘君去後湘竹怨畱取萬古斑斑啼鷓鴣昏昏喚作雨山菌【竹雞一名山菌子】滑滑呼成泥九疑劖天不可梯居人寥落行人迷我昔南遊身未到側聞人說往往猶含淒今觀所畫殊不爾灑落別自開町畦山舒水緩橋平堤步有舟航林有蹊籬門茅屋幾家住翠色不受纎塵翳【葉平】嵐光深淺葉濃淡地勢起伏叢髙低展之尋丈捲盈握疑有煙雨隨提攜乃知善畫取大意信手故自忘筌蹄適逢好事者持捲乞我題我詩不入竹枝調恍然如坐篔簹谷口蒼筤谿

同年劉大山生子名曰阿雷索詩爲贈

種樹期開花花開實斯榮實以況男子花以比女嬰憐君五十餘形影猶單惸前嵗甫生女去冬兒復生兒當未生時厥兆先通靈筮易卦遇震生以雷爲名吾觀易示象震來逺邇驚一索而得男眾口傳轟轟配天爲大壯剛健含利貞配坤則爲豫喤喤奮陽聲配坎則爲解甲拆敷芩英配防則爲恆人道以久成配艮爲小過應時與偕行配離則爲丰日中照乃明配兌爲歸妺長少義交並於益取日進於隨取元亨於頥節飲食於屯驗滿盈無妄貴無災噬嗑貴愼刑大哉復之義剝極陽始萌凡玆諸吉祥皆於易理呈皇天不汝薄釋抱來寧馨特從憂患中用此慰汝情汝可不知足一官何重輕嫁女𨿽乏財教兒頗有經祝兒日千里躧步陵公卿他年聽雛鳳或比老鳳淸

商邱宋冢宰八十壽防詩

世澤扶陽厚重傳嶽降神中原畱碩果四海一完人開府專旄節還

朝領搢紳遺榮辭魏闕

予告就商賓風月香山社鶯花洛水濱懸車時未晚賜馬齒長新坐握髙談麈行扶大雅輪耆英來汝許子妷列荀陳詩好人難和心虛士樂親位兼名並重時與物皆春養鶴千年頂瞻松百丈身飛觴同賀嵗遙祝釣璜辰

同年盛東田餉靑筍徑茶賦謝

楊侯【謂冠三】出宰余杭縣與訂歸期又涉秋好友忽攜鄕味到老夫如作徑山遊靑尖色嫩初開篛緑片香淸欲泛甌一首新詩消得否齋廚無物可相酬

題東田志行詩艸後卽次見投原韻

同年來詩人莫逆笑相視唱詶日不隔冒雨煩傔使虛懷荷見推倒篋啟行笥百篇快披閱口諷手弗置爽气防然生髙防偕抗志君才洵敏妙蚤合淸殿侍五十甫成名一官迨需次蹉跎感顏狀磊落示標致往往激壯心時時吐沈思古音非近賞至味有同嗜六義世誰陳於君識風刺簿書何足擾野馬過浮吹顧惟醖釀深根柢皆有自試以易理推十年貞乃字【東田於癸未成進士今十年矣】題天山坐鎭圖送胡洛思僉事備兵肅州

按圖舊識西陲逺入畫今看使節閒雪防旌旗秋出塞風傳鼓角夜臨闗地連張掖燉煌界人在輕裘緩帯間一片孤城歸坐鎭不煩三箭定天山

題陳季方詩冊

詩風日以盛詩義日以乖忽於波靡中豁達耳目開之子非絕俗而難與俗諧所闗學不學豈繋材不材春華人亦賞秋實人亦采華實所以然根株故有在遙遙古今宙相望恆相待方謂老眼空快心今獲乃五十有九章章章非茍作犂然見比興諷諭於焉托此中有餘味深淺視斟酌子旣啜其醇吾言特糟粕

兒建乞假挈累先歸老人行期未定悵然有作

委蛻兒孫去惟畱病伴吾未能辭逆旅翻與念長途短夢江湖濶餘生出處孤殷勤木上座嵗晚好相扶

題朱漢源佩劍圖

平生蚤識朱公子要腹便便貯經史無端結束佩吳鉤繪作戎稱壯士髙步名塲三十秋看人談笑取封侯知君與世無防怨賣劍何妨去買牛

東田同年忽戒作詩昨日過我賞菊醉後復破戒以詩來索和章戱次原韻

聞君戒作詩枯寂徒自窘我思破其戒堅壁恐未允試以酒誘之徐徐俟激軫半酣不自禁大白果連引妙語發天機瀾翻吐難忍明朝傳急足一笑啟吾脗黃花開正繁虛坐前後盡落英尙可賦有味出咀吮

藥酒初成

老人冬來如蟄虫坯戶況值蜚廉風藥鑪新煮藥酒熟气觸鼻觀香先通披衣起坐暖寒冽卯飲一呷回春融气衰形耗百病作豈有艸木能相攻此身略似受霜葉借爾暫發衰顏紅

謝院長惠人蓡三首

一兩黃參直五千囊空欲致坐無錢朝來忽荷盈觔賜補貼貧官俸兩年

祖陵地脈禁私刨都市居奇價日髙翻惜

聖朝多棄物三防五葉委蓬蒿

四大相纒豈獨風難慿神艸證神功七年病要三年艾還在醫王藥籠中

老人夜臥患足冷以錫爲壺貯熱湯二三升許納被窩中資其餘溫可以達旦俗名湯婆子宋王晦叔有詠腳婆詩黃山谷詩中所云暖足缾卽此也冬來用之甚適戱贈以詩

貧家奉身薄外物罕所需獨宿逾十年布衾溫有餘匡牀劣容足伸縮頗自如冬來忽畏寒始嘆气血枯𨿽無重膇疾未免愁攣拘何法能療之笵錫成圜模形如大口盎又若平底盂口大有受理底平無覆虞沸湯貯三升脫襪加雙趺居然似踵息陽气回徐徐豈徒活筋骸漸爾柔肌膚宵臥可達曉晨眠容及晡我欲老是鄕是鄕勝華胥旣非燕玉比【杜詩暖老須燕玉】且與渥朴殊【東坡詩晴窗暖足來渥朴】醉醒惟獨覺冷暖寧闗渠婆兮古所名聊作爾汝呼無情亦無想【義出楞嚴經】老婦得老夫

送盛東田出宰興化四首

名士誰如盛孝章可人風味是淸狂故應天與佳山水生長山鄕宦水鄕【盛爲杭之臨安人】

範老畱題剩古苔官情多委簿書堆濯纓亭外馴鷗地又得詩人管領來【濯纓亭範文正公宰興化時所建公又有南溪馴鷗詩】

千里攜家喜可知免教鉤棧走﨑他時檢防還朝集惜少騎驢入蜀詩【東田初掣授四川富順縣後攺調興化】

二三千頃菇蒲緑六十四陂菡萏紅【縣有八湖六十四蕩五六月間荷花最盛】花裏尋君知不逺過淮只使半颿風

桐鄕友人至傳長孫興祖舉子及接家信乃生女也口占解嘲二首

誰把維虺比夢熊傳訛幾與弄麞同笑將鏡鑷投諸地等被人呼作太翁

弱女非男卻勝無若催吾景赴桑楡可憐孫又爲人父二十年前膝上雛

送徳尹典試廣東二首

平生三度嶺南遊此去星軺速置郵榮路人皆艷科目官資爾已壓時流【詞垣升轉近皆論俸惟試差開列尙依舊制論資徳尹名在第一】不愁寶劍光華掩須信芳蘭气味幽還恐髙鴻在寥廓張羅藪澤詎勝收

七千里外動徵輪寒薄重裘雪洗塵疎栁愛飄江上笛早梅催發驛前春名塲後進𨿽多士詩社前遊頓少人【時藥亭元孝諸人俱下世】珍重老兄畱眼望蘓家門下要張陳【文潛無已皆子由門下士也】

殘冬展假病榻消寒聊當呻吟語無倫次錄存十六首

臥看星回晷景移流光冉冉與衰期人言宦海藏身易自笑生涯見事遲夜似小年寒漸信病非一日老方知惟餘蒓菜思歸興蚤在秋風未起時

憶昨公車待詔來防名忽忝厠鄒枚

主恩不以優俳畜士气原於教養培身作紅雲長傍日心如白雪漸成灰依稀一覺遊仙夢初自蓬山絕頂回茫茫大地托根孤只道煙霄是坦塗短袖曾陪如意舞長眉難畫入時圖移燈見蠍寧防毒誤筆成蠅肻被污竊喜退飛猶有路的應決計莫躊躕

雨露榮枯共一天塵沙聚散幾同年車摧卻怪蓬猶轉玉碎何圖瓦幸全螘穴冰封殘雪後鴈程風夕陽前故人珍重畱行意【謂揆湯兩院長】回首觚稜自惘然

盡遣兒孫歸故里尙畱弟妷伴他鄕囊空預借三年俸祿入粗供四口糧【隨身止三僕近領俸米六石足支半年矣】舊積詩逋呵凍了近添酒債典衣償蕭然此外無餘欠領取南窗枕味長

一榻中安四面虛放朝渾似放參余篋中棄扇虫緣网案上停燈防避書過隙光陰隨夢去就衰筋骨向陽舒重可有纎埃到敝帚殘箕罷掃除

腷聲中好送寒偶然爲客設碁盤後來或者居人上先處無如占地寛黑白當前饒勝算髙低隨分有爭端老夫兀兀支頤坐看似分明下手難

科詔加

恩典不常徵軺就道軰相望抱經佚老頭多白拾芥羣兒口半黃慘澹風雲憐入彀冬烘頭腦怕當塲退身引疾猶多愧我昔曾荒陸氏莊【予自丙戍後試差俱辭免】

海內連年喪老成南傷秀水【竹垞先生歿於己丑秋】北新城【阮亭先生於去年下世】讀書自要師前軰知己誰能托後生此段人情看爛熟向來士習例相輕笑他江左衣冠族誓墓區區爲角聲

地降天升气不交羽禽何物尙膠膠霜濃四野鴉爭粒葉禿千林鵲露巢各有經營寧得己未知辛苦定誰教息黥補劓勞生事蓋頂終須一把茅

經旬坐穏一蒲團才閱朝寒又晚寒蘊火梅欣先臘放避霜菊耐涉冬看散花庵裏新居士視艸臺中舊史官勿著兩般分別相大千世界本來寛

不畏羣不受憐孤行一意久彌堅敢誇願大難成佛肻防丹余蚤得仙方朔文章多詭俗放翁家世少髙年【劍南詩家世無髙年我今六十翁】色經指訣全拋卻人壽終非艸木延宜忌拘牽十二三靈苗毒艸比粗諳性存姜桂何妨辣味到芩連不取甘好友勸嘗眞苦口庸醫隔膜漫多談古方難適今時用此理如禪在細參

卻病奇方乃避囂逺坊兩板閉蕭條室無歌妓何煩遣鄰有鄕僧不待招【謂借山】石鼎濤生茶正熟銅鑪灰陷火潛消雞鳴漏盡人誰覺又聽門前過早朝

叢書三館校讐忙訝許閒情付墨莊樗本不材良匠棄屠非絕技善刀藏冬菹剰飽園官菜嵗賜刪除博士羊轉益從前素餐愧大庖珍膳日分嘗

童時了了記觀河六十三年忽已過眼暗耳聾知老否葛涼裘暖柰身何一帆去國談何易萬卷無家累亦多愛惜精神圖省事明年兼擬謝詩魔

自題癸未以後詩槁四首

七年供奉入乾淸三載編摩在武英兩臂病風雙眼暗枉將實事換虛名

論捲排成手自刪多慙小艸落人間迷藏賴有南山霧莫便輕窺豹一斑

槖筆曾經侍

兩宮可憐無過亦無功未應奢望儒林傳或脫名於黨部中

拙速工遲任客誇等閒吟徧上林花平生怕拾楊劉唾甘讓西昆號作家

題鄒古愚望日圖小影二首

鄒生眞與古爲徒人謂生狂自號愚不戀桑楡收晚景卻回巖電向東隅

君如要看榑桑日試上鷹窠萬仭巓只合俯身臨碧海何須仰面望靑天【吾鄕鷹窠頂東臨大海寅卯之交於水底見日】

歲杪自嘆二首

短景侵尋白髮前歸心歸夢日相牽人間雀鼠工防伴食官倉又一年

天生物性故難齊健水東流弱水西不信羊能掛角如今只有觸藩羝

周桐野前軰以隋龍藏寺碑拓本見貽二首

一千二百僧祗刼龍藏今無片瓦遺不有歐陽能集古空勞佛力護殘碑

翠墨椎來體尙全書家名姓惜無傳唐賢風骨依稀似得法歐虞禇薛前

敬業堂詩集卷四十

欽定四庫全書

敬業堂詩集卷四十一

翰林院編修查愼行撰

待放集【起癸巳正月盡六月】

移疾經年遲遲去國恭遇

聖天子萬壽之期旣隨班朝賀復申前請又三閱月始

防

恩允歸古人以道去國者待放於郊得玦乃去春秋公羊傳則謂大夫已去三年待放噫母乃太濡滯乎得玦而去斯可矣

韓幹放馬圖次東坡題李伯時所藏韓幹馬七言古詩韻【圖爲同年薄勺庭所藏絹本無欵孫少宰北海題其後謂是韓幹筆】

一如鶴啄長鬛垂一如狼顧尾撒絲其一昂頭立而嘶欲前不前耳卓錐眼中空濶視八極局步尺咫胡由馳薄言坰者在坰野絡腦且脫黃金覊人間皂櫪或老病天上閒廐誰權奇攻駒考牧兩無預造物一聽相雄雌圉官大得閒放意觳觫遑問牛何之吁嗟乎隙中過景越千載畫月畫骨空毛皮東川淸絲況寸裂縱復神駿疇能知斯圖卽謂曹覇可弟子未必賢於師

今年擬不作詩復爲友人牽率破戒口占自解

年來百事多頽廢何必於詩若用心正爾苦心誰復識堯夫自有打乖吟

院長湯西崖前軰出示與副相揆公贈答詩索余次和六首

皇華騎走駪駪萬里還

朝倡和新何物堪持比詩境冰壺玉鑑兩無塵

好士重聞六館開中間一館是翹材春風入座人人愛只待先生下直回

第七車中博物余承明顧問在星廬不知三篋三倉外可有平生未見書

白楊巷與靑楊巷多少車前騶唱聲何似神仙雙學士對騎官馬出郊行【時揆公以副相兼掌院故得並稱學士】

文壇宿望與資深吟徧西垣又苑林三十年來同調盡卻從少和識孤音【後漢書孔融傳贊越俗易驚孤音少和】

翽翽和鳴屬兩公捲阿風入雅音中枯桐入防還邀賞艸木終憐臭味同

題徐去矜侍禦日南種菜圖

不費園官送渾疑老圃家苗民分匕箸童子劚煙霞飽喫三年菜閒看四季花還

朝無俗物堪作畫圖誇

癸已仲春上丁

文廟分獻紀事四首

森森老檜上參天路入橋門气肅然齋宿忝隨丞相後【先一日隨太倉相國省牲閱祭品】趨蹌獲在聖人前元音唱嘆余琴瑟古器駢羅識幾筵兩度春秋逓分獻一門兄弟儼差肩【去秋丁祭家弟嗣瑮與分獻之列】

鷺縗翟羽互飛翔樂舞同時綴兩行道在羮墻榮北面禮成盥薦屬東廂千秋世裔綿吳國【言子舊封吳侯其裔孫徳堅去冬始襲經博】十哲新躋列紫陽【朱子去春躋十哲配享廟堂以上兩賢余分獻之位在焉】到此始知儒者貴遙遙今古幾升堂

自堂䢐廡又趨階升降循環往復回想象軒懸非一代摩挲石鼔已三回【二十年前爲博士弟子十年前釋褐】頭銜分【去聲】出資郎下班次猶煩博士陪【宋祥符中孫奭上言釋奠舊禮以祭酒司業博士三獻新禮以三公近歲止命獻官三員兼挕請備差太尉太常光祿卿三獻詔可今至聖前則大學士行禮十哲分獻用翰林資深者二員本監監丞博士二員猶隨分獻官後蓋參用宋時新舊禮也】絕勝恢諧饑曼倩殿庭割肉早歸來

題名釋褐幾何時衰至人嫌拜起遲【奠斚時余拜起稍遲以致敬也導引官遽相催迫故云】位定瞽宗寧敢讓【致齋所序坐分獻官在太常卿之上】事闗籩豆豈無司明朝尙舉分膰禮他日誰陳齒冑儀白首詞臣稽掌故

盛朝文物古爲師

二月二十日雷雨之後忽復嚴寒枕上口占

老子慵貪臥家童起報晴朝來冰復合昨夜蟄初驚寒暖渾難定陰陽動必爭庭花經手種榮悴也闗情

後二日雪

欣欣逢嵗閏靄靄及春陽早是經雷雨如何更雪霜天心寧好殺物性自多傷艸木如知勾尖幸宛藏【出史記律書】

恭祝

皇上萬壽詩四章

鳳紀龍飛五十年周天景運正中天眾星拱極雲霄上萬國瞻光日月前難老祥徴

仁者壽誕生

聖在佛之先欲知

帝力占甿俗擊壤吹豳徧八埏

鑪香馤馤防

楓宸花甲循環歷象新

玉燭萬年三月節

鴻鈞一气四時春辟門

典曠收羣士

錫福疇多及庶民黎老祝

釐還自賀兒孫同作太平人

厚澤深仁物物霑算從動植到飛潛日晅風動

防威並

秉鉞垂衣創守兼久運

干行神倍王

屢辭尊號徳彌謙太和宇宙無疆慶長願春隨閏歲添

極盛

皇猷冠古今無涯

聖學仰髙深已隆咸五登三業猶厪

堯咨舜儆心

天大固知難繪畫人歡爭欲效謳吟小臣拜手情尢切十載防

防在禁林

題石門勞鈞天日邊鼓篋圖二首

文賦行當擬陸機【鈞天年甫二十故引用少陵詩中事】暫從鼔篋別庭闈同朝幾軰來相問五十年前父執稀【尊甫中丞公甲辰進士至是恰五十年】

過庭家學本傳詩都講風流又一時三百諸生多避席愛聽匡說解人頥

山野老人逺來祝

萬壽者以千計目覩盛事紀之以詩

長世人多壽親承異數加使年逾甲子問俗及桑麻跪進觴

停輦歸簮帽有花賜酺還賜杖好向後生誇

雨後過自怡園看海棠同院長作時余復請假

不記名園裏搴芳醉幾回偶逢新雨過又報海棠開此地嗟春晚當時見手栽勿辭燒燭看爲是別花來【香山詩七十三翁難再到今春來是別花來】

四月朔大雪

大雪灑庭柯春光九十過急催花落盡亂雜絮飛多燕壘融還凍鶯吭噤不歌紛紛蜂與蝶爭柰苦寒何

送同年海天植前軰視學雲南

八千餘里皇華使二十多年侍從臣館閣文章天上艸門墻桃李日南春先聲到處苗風變公道傳來士气伸盡讓同官開府去好持冰鑑答

楓宸

重過封氏園飲矮松下偕防庵湘芷俠君潤木作

刺縻花外矮松前指防遊蹤廿四年枝亞平行妨翠鬛杖端摩頂透靑天與誰作伴人先老閱世如流我獨憐賣卻朝衫充一醉免教歸欠酒家錢

再賦古松疊前韻

時聞松子落吾前小住方知日似年艸色展開三丈地濤聲捲起四垂天最宜物外閒相賞久在人間絕可憐莫道如龍難畫得眞龍又值幾多錢【時潤木畫墨松旁觀有譽樹爲龍者故戲及之】

從刺防園步至陶然亭

未覺年衰腰腳頑意行隨步有躋攀雨餘天气淸和城角人家墟墓間柏子庭空移白日荻苗水涸轉蒼灣此來直與孤亭別貪得慿欄一晌閒

壽山田石硯屏歌副相揆公屬和

吾聞陽精之純韞爲璞白者曰璧黃者琮兼斯二美乃在石天遣瓌寶生閩中壽山山前石戶農力田世世兼養蜂采花釀蜜自何代金漿玉髓相交融深埋土肉久成骨亦如虎魄結自千年松想當欲出未出時其气貫斗如煙虹地愛寶惜不得飛上君家幾硯爲屏風質良材富肌理丰廣袤徑尺加磨礱銀河中傾灩防水灌頂倒擢崔嵬峯寒光通透月兩面髙勢噴湧云千重長檠夜燒燭焰紅表裏映徹疑中空風林片石非爾比況許下巖劣品矜芙蓉朝來得句傳詩筒語𨿽紀實工形容平生嗜好一無癖而此特爲情愛鐘吁嗟乎人間尢物蓋不乏目所未覩誰能窮公今獲石石遇公無心之合欣遭逢深山防谷只作幾硯視要使天下稱良工

循例請封典有作

貤封有例徧簮裾院吏傳宣到敝廬一榻春生衰病後九重恩逮罷官初絕無功狀虛靡祿自寫年勞削勘書慙愧初階叨進級枉將章服混樵漁

自怡園曉起卽事呈副相

朝來云出岫昨日雨鳴溪杏子落如豆楊花膠作泥新巢看燕乳舊耳聽鶯啼【去年四月公有曉起聞鶯詩屬和】詩境從閒得何須苦覓題

獨坐紫藤花下

俗客何由到但聞蜂蝶喧低枝如見就長穗不勝繁稍重雨欹架忽飛風滿園冗員無處著【東坡詩冗士無處著寄身範公園】來借紫花墩

食新筍

朔野無修竹名園擅辟疆舊皮畱虎豹【昌黎筍詩看皮虎豹存】新角茁牛羊瀹取庖廚潔饞生匕箸香一餐眞過分【梅聖兪謝韓持國貽筍詩今年得此謂過分】不似在他鄕

放船至因曠洲

露气煙光潑眼靑蒹葭影裏見孤亭藕梢過港又生葉栁絮逐波多化萍鶯語忽流何處去漁歌合向此間聽老夫大有江湖興肻讓閒鷗占一汀

乞長假畱別院長揆公二首

北道嚴裝日【院長將扈蹕赴口外】西窗剪燭時兩心多戀戀分手故遲遲欵曲行藏計纒綿倡和詩桑楡收已晚後防恐難期

示疾非無疾藏名亦有名難窮惟佛理易足是官情聚散人誰免蹉跎我此行半生知己分投老荷相成

雨中發自怡園再呈院長

回思風雨追隨地多在園居少在城艸木因公皆可敬【東坡詩醉翁行樂處艸木皆可敬】禽魚與我豈無情編年集換新題目署尾牋畱舊姓名從此髙吟應寡和更無人繼老門生

【附】院長作

揆敍

一醉筵前各異程迢遙沙塞與江城欲攀徵蓋終無計若挽歸航似不情風雨每思償宿願亭臺還請署新名從今裂帛湖邊月長照離人白髮生

車中遇佟陶庵同年

三年不見故人詩一笑多成世外期君自愛閒求退早我方移疾得歸遲萍蹤浮海相逢地栁絮隨風欲散時莫怪下車還久立老來光景怕臨岐

吳寶崖以西苑龍棚詞百首新刻見貽兼索題句四首

朝爲百賦暮千詩敏防曾聞崔立之何似吳郎新樂府一時紙價貴京師

好譜新聲付樂工半參商調半參宮二千八百驪龍顆並入歌珠一串中

圓嶠方壺咫尺移太平景物萬年期丹靑繪出殊難肖輸與文人絕妙詞【時少司馬宋堅齊奉防繪圖】

他人才少爾才多珥筆差堪上馺娑可惜得官偏落第不曾名占百篇科

端陽前二日薄勺庭招諸同年集王園芍藥花下

緑陰十里丰臺路來趁名園芍藥期良防轉憐經歲少【自去年以來久不舉同年之防】好花偏愛閏年遲江郎一夢才輸錦小杜三生髩有絲珍重故人尊酒意將歸時節詠將離

酬別陶庵同年六首

出門衮衮怕風塵見面暌違動隔春形迹校疎情校宻可知俱是嬾朝人

入同珥筆出隨

鑾幾載辛勤共跨鞍今日車中思馬上

皇恩直似五湖寛

歸期已是一年淹辭祿能無缺乏嫌慙愧故人親致贐拜嘉只恐或傷廉

河梁錄別意如何眞有長歌續短歌不待吾言君自信傳人一代本無多

段家橋外木蘭舟唱和曾同扈

蹕遊卻與歸人添別恨獨吟怕上望湖樓

君才畢竟爲時用我老長甘與世辭【王右軍有辭世帖】聚散升沈渾細事人生難得兩相知

題宋蘭暉潯陽送客圖

聊借琵琶寓苦吟多緣淪落望知音後來信有商人婦直被香山賺到今

題程蒿亭持竿圖小照

已遮西日向長安尙想臨流把一竿寄語能詩侯叔求魚沮洳古來難

晚香長老六十乞詩

紅椒上人年六十世壽從頭數甲乙朝來隠兒夢靑山過我殷勤約歸日我今面皺眼昏花師亦痩如枯木查童時觀性依然在同閱恆河無算沙

陰雨連綿頗似江南黃梅天气

乍陰乍晴鳩敓巢半濕半幹蚓出土南中五月梅天北地應呼杏子雨

送蔣樹存出宰餘慶

憶昨領書局羣英集金鑾蔣生預校讐臭味吾芝蘭趨階或聯步防食恆同餐六時數晨夕三嵗離暑寒書成上

禦覽名姓列簡端聚散夫何常如沙孰能搏同儕三十軰一一爭彈冠我已病乞身子行方得官不以出處易儼然平生歡叩我蓬蓽門送迎諒蹣跚谷風有遺棄責善人情難古義胡足論世途良可嘆子今又逺別迢逓赴花蠻黔俗我所諳雁戶雜猴防陰多晴日少霧气昏漫漫長吏𨿽難爲苗民豈眞頑賨輸況無幾期防務使寛訟簡案牘稀地遐心迹閒時時防筆墨哦詠於其間亦足以自娯因之報平安好音望頻惠綿邈非闗山

乞歸

防未得成行寓庭雜蒔艸花用以遣日吟成四首歸心一以動如馬渇思騁乃復縶維之動中反吾靜於焉寓艸木幽事閒稍領旣栽須有漑生理視俄頃未免擾鄰家朝朝汲甘井

瓦盆列羣卉紅白非一種經旬排比開含意似矜寵閱人成旦暮偸負力何勇取笑桐柏材十年方把拱開亦勿徳雨謝亦勿怨風榮枯兩適然了不闗化工化工倘徇物毋乃與物同所以老子懷癡頑若孩童京師看花人汲汲需代匱主少十日情市多三倍利方從擔頭買旋向墻角棄不念花有根初爲恱目地賞新宜置舊何用發深喟

次日社集張匠門齋同人皆和余種花詩再疊前韻四首

平生數交遊湖海浪馳騁邇來嗜好別取友亦取靜與君鄰巷居跬步煩引領濶疎輒累月防合或食頃一笑兩心同無波如古井

君須尙鬑鬑我發已種種引諸同調末推許荷光寵栽花坐無憀決去愧不勇焉能久欝欝而待宰木拱艸木茁苕頴好詩來淸風中有元气存豈謂屬和工羣公富揮灑下筆無雷同挹彼山下泉爲餘發防童造物閱古今生生本無匱何論材不材固有利不利晚容桑楡補蚤恐牙蘗棄願將種花心移作樹人地母使後來者仍滋慨然喟

題王石谷爲張超然畫旌節圖【王畫此圖丸年始成】

張母早喪夫張子幼無父卻將歿後榮報答生前若有鹿不觸墳上松有鼠不穿壙中土天生異類猶多感孰謂人情不如古王君作畫逾九年此事此圖皆足傳我詩豈獨稱子孝亦使後來知母賢

去夏手植盆橊二本今年一枯一榮有感而作

庭下兩盆橊經春謂已萎其一雨忽生病夫眼雙洗枝端抽緑葉葉底粲紅蕋蕋綻復吐花花殘旋結子依然還舊觀【去聲】慰我岑寂裏生存日向榮死者爲薪矣有情兼弔賀感嘆爲賦此

院長貽嶺南椰子

椰子產番禺瓠垂大如斗其皮堅以靱旣剝且難剖誰致越王頭【齊民要術云椰子其俗謂之越王頭】不脛而北走微凹防兩目鑿竅通一口轉側初有聲俄傾半升酒【東坡椰子冠詩半升僅漉淵明酒】閒吟出旣醉義愧餉師友【梅聖兪謝李獻甫餉椰子詩我獨愧先生饌致崇師友】

林鹿原餉武夷茶

頭綱拜賜吾何有細色徒聞馬上誇何法商量好消渇都籃分得大窠茶【梅聖兪新茶詩大窠有壯液所發必奇頴】

木本金銀花十四韻

本是沿籬蔓今成傍砌栽痩根形促縮短梗狀堆豗鳥爪拳筋立蛇皮換骨來忍冬經凜烈入夏應恢臺長乳層層發幽花對對開雛鶯飛閃爍小鶴舞毰毸蝶粉悠揚墜蜂須颭灩回金銀分老穉黃白變胚胎最好淸含露尢宜薄戰雷痛須芟冗葉惜勿剪條枚就影移書案畱香泛酒杯資生無祕術入藥卽良材病檢醫方閒從物性推不貪能識气眾眼漫相猜

庭西牽牛子新苗競發喜成十韻

手種牽牛子根株粒粒成勾尖看乍破兩葉喜先萌驗長論分寸爲時閱晦明立苗防細弱插竹與扶檠遂有纒綿意偏多附麗情疾風從偃仰猛雨賴支撐地力隨肥瘠天機示發生幾時花逞艷連日蔓交縈寓目聊充玩消閒亦彊名料他秋爛漫我已赴歸程

和張日容嘲薜荔二十韻

薜荔爾何物纎微孰比方胡然纒宇下只合繚崖旁歧歧工緣壁離離巧羃墻性因柔善附地以瘠爲良松柏寧勞施絲蘿故自張龍鱗移不易【宋史李彥發物供奉大類朱勔如龍鱗薜荔一本輦致之費逾數萬】蛇蚹斷無傷及見縈根宻俄驚引蔓狂嫩莖繩絞繳大葉羽披猖山鬼依棲暗【佛典呼餓鬼爲薜荔】湘君結托荒罔幃憐屈宋【九歌罔薜荔而爲帷】靡席笑班揚【甘泉賦靡薜荔而爲席】雜蕙紉爲佩輸荷緝作裳搴枝頻颭影貫蘂罕聞香【離騷貫薜荔之落蘂】好補靑藤楥休侵白玉堂移文累芳杜【北山移文豈可使芳杜厚顏薜荔防恥】作賦混蓀萇【張衡南都賦艸則薜荔蕙若薇蕪蓀萇】誰遣臨書幌兼能罩筆牀有時經雨潤逐日領風涼梢自鄰家放陰畱夏景長卷簾交竹翠曵杖防苔蒼大抵詩騷意多從諷諭將勿吟小艸中有好篇章

晚香長老贈桃枝竹杖

六尺桃枝杖將歸荷見投健添居士足髙出老僧頭與鶴誰先到爲龍寧久畱撥開塵土窟遲爾入山遊

同人集棗東書屋分賦二首

春偸桃杏妍夏竊芙蕖艷秋榮雜桂菊冬至亦時斂樂子之無知多將四時占【月季花】

小小黃金花媚人如自獻聊陪今日賞適我他方願眾醉敢獨醒不勞持盞勸【金盞花】

汪陛交郡丞屬題負米讀書圖時將赴任潮州卽以贈別

汪子客京華气豪心悒怏髙堂有母在恆結白雲想皇天憐斯人得舉甫一上南宮輒唱第盛事快探掌早知給捨官不及州邑長題輿行佐郡得祿猶逮養潮海萬里程翩然捧檄往過家拜白髮喜气春盎盎卻憶負米時悲喜異今曩平生讀書力篝火依績紡食報理必然問言受如響丹靑非茍設風義行可廣題作贈行篇披圖愜神賞

題故汶州太守潘君畫像

士當未遇時往往慕好爵及乎嬰世网又想田園樂田園豈不好世网多被牽興罷乃徑歸斯人得非仙廿年客京洛未識斯人面山光竹影中髣髴如相見

送同年劉大山應

召赴行在三首

且喜南冠不到頭復趨幄殿侍

宸旒恩威天大殊難測去住身孤可自由沙澗艸香知麝過林蹊月黑見螢流識途老馬今閒放歷歷從君話舊遊

行行莫慮出闗遙司馬臺東景色饒禾黍連塍無棄地松杉夾岸有浮橋霜收野果丹砂實雨剪山蔬翡翠苗一段閒情知不乏也應問答到漁樵

弱羽回翔又一時鎩禽來拂鳳皇池重回蓬島遊仙夢別擬山莊應

制詩眼望靑防行得路心憂白髮見無期臨岐直是難爲別二十年來兩故知

畫義

我有古玉器褁諸片靑氊烱如一鉤月映出初三天纎纎鋭兩頭弓勢未扣下連徑寸靶中竅外規圜愛惜徒手摩致用無由緣昨得桃竹杖肌理細且堅命工稍斵削冠玉於其巓呼之曰畫義古制想當然東坡昔居黃剩有掛壁錢持義日取百月費猶三千我今已鐫俸仰屋方髙眠夫豈有餘資貫穿梁上懸義成等無用一笑仍棄捐何如刻作鳩扶我歸農田

題王石谷山水四首

浮嵐暖翠望重重幾道淸泉出古松知有僧樓尋不到似聞一杵隔云鐘

水滙山環去復回林端無徑不梯苔石梁果與天臺接可許人間肉馬來

想當潑墨目無前董臣源流卻井然天下溪山皆粉本空中結搆是雲煙

朱瑤晚軰今多小眞迹尢須愛惜看見說山人年八十白頭重畫此圖難

畱別潤木卽次弟送行原韻四首

誰能問捨更求田車自今懸室早懸久病我忘官爵好同朝人羨弟兄賢魚隨水退先歸壑鴈逐雲飛尙各天【時徳尹嶺南未歸】若是登眞須拔宅良常何敢獨爲仙

幾夜連牀聽雨聲卻教離恨此中生貧思飽暖原奇福老戀桑楡亦至情出處多岐非意料去畱無累稍身輕只愁五十平頭客婚宦何時了尙平【弟今年五十矣】

指防林廬眺望賒曉隨門鵲暮棲鴉桐爲先世成陰樹【池上梧桐先君子手植二十年前已合抱宋人稱韓子華兄弟爲桐樹韓家】桂是吾家及第花【吾家防事前銀桂五株自癸酉以來每逢科詔兄弟子侄軰有獲雋者必發金花一枝爲先兆歷歷不爽】屋後籬疎須補竹墻西地瘠想宜茶得歸已乏躬耕力種植書中課有加

事兄慙愧竟如師至性怡怡實在斯何日始酬偕隠願向人羞乞買山資夢餘得句憐靈運膝下成名愛阿宜【杜牧與侄阿宜詩連年掇科第若摘頷下髭時五侄克紹新舉京兆故云然】此外升沈皆分定吾言𨿽淺要尋思

畱別詩社諸同人次張匠門見送原韻

去住何闗此一官衰年只別友朋難煙霄過眼看如霧艸木論心臭比蘭身在夢中誰獨覺事當局外毎長嘆是間著我初無謂獅子林中一野幹【禪宗語錄有野幹隨逐獅子終不成獅之語】

白頭白盡想巢南早署庵名未有庵朝迹已收雙屐在歸裝猶累一僮擔髙僧瓶缽原初約老圃桑麻豈腐談多謝故交頻戀別尙容諧謔互相參

匠門以瓶蓮十二韻索和次答

脈脈淩波質朝來帶露攜出瓶看蕊綻照眼得花齊長養仍資水淸幽更洗泥略教分向背初不競髙低欲語殊多態何愁自少啼艷將同洛浦愛豈獨濓溪有客尋池上無魚戱葉西依稀能忍笑綽約好防迷顧影移秋蝶分香夢夕鷖暑颸迎淡淡涼雨避淒淒立傍屏風鷺談親麈尾犀涉江吾擬采先與報箋題

題吳寶崖茌山讀書圖卽送其出宰茌平

無事飲犀首亡何飲袁絲飲之爲功固不細阮能罷哭陶忘饑張芝李白大暢此中趣可以狂艸可以詩逃名混迹靡不取獨於從宦非其宜何況邑宰寄民社設遇煩劇尢難爲吾黨吳生性耽酒其人磊砢而英奇今將行作吏得縣古名茌有山衮衮東南郵有水霅霅西北馳中間曠衍百餘里廚傳四走當衝逵似聞齊俗夙健訟邦治邦法難兼施書生習气要一變嗜好勿使旁人窺仕而優則學二者恆相資公餘讀書良有味絕勝千鐘百榼痛飲誇淋漓勸君可止則徑止未能遽止請損之贈行實闗朋友義吾言𨿽戱庶可以箴規

諸君爲余作桃枝竹杖歌餘亦自賦一首

勞不得及奔馬逸不得乘安車飛不能羣眾鳥遊不能隊潛魚無端人趨我亦趨倉卒一蹶誰當扶七尺之杖六尺軀

聖恩寛大容田廬歸與歸與吾與爾俱杖國𨿽不足杖鄕已有餘

苦熱

不辭河朔飲酷暑竟難逃髙屋同炊甑輕褣劇緼袍石欄幹迸火松柱液流膏嗟爾巢棲者多應厭羽毛

題莊書田笠屐探梅圖

杜家亦有笠謝家亦有屐何必眉山翁區區擬其迹身挾冰雪骨胸貯冰雪文但遇梅花開入山尋白雲白雲舊在題詩處畫裏溪山能久住君今笠屐且閒拋借與歸人作遊具

仇山村詩翰一卷乙丑秋於竹垞寓齋見之偕故友魏禹平題名其後未幾此卷歸吾鄕髙文恪公又二十九年癸已公之孫礪山攜至京師屬余題句存歿之感愴然於中聊附數言以志歲月

四百餘年翰墨新流傳重是宋遺民論詩正爾空當代展捲渾如遇故人世閱古今雙轉燭事闗存歿一傷神先公手澤依然在肻使桓廚贗亂眞

題鄭寒村爲魏仿韓畫棲鶴圖二首

鳬雛鴈子影參差簉羽羣窺浴鳳池爭及寥天秋一鶴巢松獨占舊髙枝

攜將鄭老一幅畫來索查田七字題我是人間退飛鷁相逢只愛說巖棲

題泰州宮氏春雨艸堂圖

於野去山遙環城爲水滙艸堂築其上春雨名猶在老木皆十圍湖黿兀碨磊問君今幾世物色舊無攺正賴後多賢畫圖益精采鯉魴富罩汕蝦蜆蕃菹醢樵去唱烏鹽漁來歌欵乃路迷葭菼岸舟出蒲蓮海我欲溯回從蒼蒼隔煙靄

觀蜘蛛布网

小童持竹竿檐角除蛛絲旣除旋復吐日事經營爲爾网宻以張爾腹恆苦饑羽虫投一目所獲良已防並生天壤間動者羅禍機兩皆置得失且復吟吾詩

洗象詞五首和顧俠君

畫鼓聲中緩步來紅旗影裏撇波開都人六月汗如濯慣是一年看一回

俸料新加例有無尋常已飽大官芻被他三品閒鷗笑出沒成羣聽象奴

兩齒觩然臂聳然老於糟櫪浴於川就中云有前朝者曾見

天家破賊年【相傳李自成僣號登極時象有流涕者入本朝馴服如故】

角壯浮深去復回舊鞍重與拂炎埃也應三日同休沭辛苦終年立仗來

眾裏觀塲老比丘粗從三諭識沈浮兔迒馬迹紛紛渡徹底輸他是截流

題俠君噉荔苐二圖

醴泉廿露吾不知人間絕品惟荔支惜哉逺落閩粵徼爲又與煩蒸期四月則太早七月則太遲佳者熟當小暑時闌風伏雨交紛披炎官火傘赫赫曦飬成姑射仙山肌冰丸雪片不受嚼化作涼液沁入人心脾我昔遊閩遇歲稔日噉四百五十顆有奇爾來喉吻久枯澁北果厭摘頻婆棃故人宻漬或逺致四三五枚防見貽色香味三了無取但覺一甘入頰膠如飴十年夢寐西禪枝仙蹤縹緲胡可追顧侯好事乃過我閩產粵產兼嘗之初嘗得火山名𨿽曰荔格實卑繼而得掛緑漸入佳境方稱奇生綃半幅寫不足擬再乞畫還徴詩今君已爲一組縻畫餅說食徒爾爲我歸大作口腹想嶺嶠𨿽逺不過天南垂鷓鴣孔翠成羣飛老夫興發神與馳齒牙缺落舌尙在淸泉湧穴防蓛先流頥

藏經匣歌【並序】

匣漆皮爲之無縫不可開相傳古羅漢寫藏經錮其中長三寸許濶二寸許厚不盈寸正面畫佛像一尊背及四旁俱有梵書西域喇嘛僅識其半云此大西天字也彼中奉爲法寶流入中國者七部四部藏匣內三部藏佛腹中好事者啟視壊其一今在人間者尙有六部此其一也佩之水火盜賊不能傷魍魎魑魅不能害雲中州李庶常牟山出以見示成長短句一章

毘勒最初藏三百餘萬言後人憶誦少從簡刪其繁余存三十八萬四千字梵夾祕在庵羅園【大論云毘勒藏有三百二十萬言佛在世時所造後人憶誦力少不能廣誦撰爲三十八萬四千言】四十二章經流入震旦同河源六朝南北洎唐代髙僧軰出如雲屯兩伊合新舊【西方有新舊兩伊猶此土之篆】悉本經義爲譯翻後來廣增律論部與經爲輔傳仍昆白馬詎勝防刼火安能燔云誰收入方寸篋三藏奚翅千千畨相傳阿羅漢恐是須陀洹手摹梵天書流布於九垠中國凡七部一部已壊其六存六部之中此其一佩此可以安神魂洵若彼所云西江一口何難吞吾聞釋迦教率以譬諭論有如須彌山納一芥子大海水吸玻黎盆細入無縫大則包乾坤撮摶寶掌成胚渾世人自昩眞實諦暗鎖白日長昏昏疑者以爲無空諸所有胡得焉信者以爲有實諸所無非本元語言文字互膠擾證入不二於何門安得霹靂手稽首兩足尊鑿開眞函破妄見是則名爲報佛恩詠周尊彛十六韻【形方而墮兩耳四足中有古篆魯公作文王尊彛七字無銘詞歲月可考】

三代多銘識圖從博古援世惟金石壽今覺鼎鐘繁【庾子山文公侯復始鼎鐘逾繁】此物傳周器何時入國門問名充象著索價重瑤琨魯國年無紀姬公典幸存啟封從聖子近裔屬文孫大祀新宮煥東藩古制惇【少陵詩宗卿古制惇】百籩偕簠簋五獻設彛樽螭虎形差肖防跜勢若蹲比鉶安足穏似鬲取唇反【葉平】上聳環堪貫中虛腹可捫規模因朴著容受以升論黯黮苔封色依稀土蝕防俯將輕漢爵前欲嫓商尊俗已無精鑑評難定一言防逢歐趙軰重與考淵源

諸同年醵分餞行於陳秉之寓樓卽席畱別四首

來迎華蓋出朱輪九陌炎歊萬斛塵慙愧曲江諸舊好緑槐陰下餞歸人

有約難隨座主行【許座師於一月前南歸余乞假之防未下】秋風漸老碧芹羮濟時心力輸公等只好江東作步兵

鵷鸞隊裏一沙鷗飲啄曾同十載遊今日分飛憐隻影煙波滿眼又回頭

戶小先入醉鄕解衣盤礡自生涼定知此後同年防故態猶能記老狂

自怡園二十一詠偕西厓前軰賦呈副相揆公篔簹塢

遊人裾上塵馬迹門前路一徑轉瑯玕蒼然三里霧

雙竹廊

七松少傅宅五栁徴君屋輸此十步廊天生兩竿竹

桐華書屋

亭亭百尺枝下防一欄翠童子正開門桐花風滿地

蒼雪齋

碧玉方開籜量成六寸圍濯枝多雨露新粉欲沾衣

巢山亭

逺移三疊屏突兀淩空起勢壓小亭低前臨一潭水

荷塘

記得初移藕田田貼水荷香風隨櫂逺花校去年多

北湖

放眼際遙碧近身葉似舟鴛鴦最相戀驚起卻回頭

隙光亭

一片平頗黎穿林光瑣碎閣欄如鳥巢隠隠柴其內

因曠洲

洲勢極空曠旁分幾泒江因添方丈室面面與開窗

邀月榭

月出東皎皎月落西茫茫有時夜無月倒影搖湖光

蘆港

春漲今年足蘆根上岸生人間正炎熱物外已秋聲

栁沜

千株萬株栁夾浦濃於黛忽度一聲鶯蒙蒙煙雨外

芡汊

芡是吾鄕實充盤憶水羞羨君池汊上兩處種雞頭【院長城居在雞頭池上】

含漪堂

涼從何處來適與披襟遇風過水防波於中得佳句

釣魚臺

璜溪坐姜叟濠上游莊周果若知魚樂不妨施直鉤

雙遂堂

心迹旣雙淸宦遊亦雙遂一事勝香山公頭白猶未

南橋

兩厓石齒齒一壑流濊濊橋北與橋南仙凡此分界

紅藥欄

手自栽紅藥旋開穏重花禁中吟未足歸到日西斜

靜鏡居

先生靜多妙迹顯心逾靜借問祖師禪無塵安有鏡

朱藤逕

十萬寶瓔珞舉頭迷下上好笑王君夫紫絲開步障

野航

野趣隨所寓陸居同水宿偶以舫名齋已忘舟是屋

次答廖若村同年贈別原韻二首

六人三載同書局出入羣聨鴈一行【武英殿編緝韻府余與若村吳山掄宋山言汪紫滄錢亮功六人皆癸未同年也】自比虫魚辭蠧簡忽投珠玉滿奚囊感深紈扇秋風篋夢散宮衣舊日香敢對離筵論後防直緣情重不辭觴

此身無用且分飛卻望晨霞阻夕霏竹簟暑風攜枕去蘆塘秋雨待船歸長畱異日心期在莫謂同門出處非【李頎詩在昔同門友如今出處非】好片泖湖煙水色願隨老鶴息塵機【尊公先生余癸酉同年聞尙有彈冠之興故云】

送陳秋田赴敍州長寧宰

鉤棧連云幾百盤漏天南去尙漫漫一身多累無長策萬里嚴程似左官小邑攜家須約俸故人臨別勸加餐輿圖盡處江山麗只作當時荔浦看【君前任荔浦自言山水極佳】

棗東書屋大雨聨句

炎敲釀昏夢猛雨發疲曵【郭雙村】補天潛女媧射日恣后羿【宮恕堂】銀界指河傾畢躔知月離【潤木】三光乍弛職九野悉防翳【顧秀野】陰陽兩相賊水火時爲帝得非昆侖囚倐受顓頊制【悔余】暑路舞商羊朱波騰黑蜧【繆湘芷】酣鏖鉅鹿戰奮助昆陽勢【汪退谷】電毋掣防磹雷公拔精銳【張匠門】蛟螭牙爪活虎豹股栗斃急防繩腳粗宻飛絲縷細【郭】檐垂匹練下庭漲立談際【宮】奔渾赴溝渠渺莾連埤堄森森竹箭直滚滚浮漚繼【潤木】大麓易以迷繁星恐不繋【顧】巢饑有烏啄葉啞無蜩嘒是處長蓬蒿何人理蓀蕙【悔余】羣淹窘跂息烝涉愁厲掲【繆】入市奡蕩舟行泥禹乘撬【汪】車輕難就熟馬怯失奔踶【張】滑防喜兒童沾濡憐僕隸【郭】盆荷卸浮瓣林果脫危蒂【宮】靑沈兔目槐翠刷龍鱗薜【潤木】栁腰任自誇葵足寧煩衛【顧】醜石苔發披枯槎菌釘贅【悔余】鸛鳴蟻封徙蚓弔蛙坎瘞【繆】陰穴咽暗啼髙翾惜華毳【汪】鷹鸇尙屈猛燕雀盍少憩【張】萬里覘郊畿八埏首幽薊【郭】遙傳地欲浮仰視天方懠【宮】涔涔衝塞去岌岌排墻逮富粟慳賣珠貧薪劇剉桂【潤木】西北正愁霖東南想連畷【顧】金隄儆楗帚薄產闗種藝或者太浸淫將毋成滲沴可無魚鱉患且免蝻蝗蔽農占覬有秋王省實惟嵗【悔余】丞相調玉燭

至尊執寶契【繆】旱澇互乘除丰防恆酌劑【汪】吾曹復何事良防況有例【張】𨿽非酒爲池幸以瓦爲袂【郭】居人宅如泛過客駕頻稅【宮】何勞禁足方自頌安心偈【潤木】詩社得陶潛飲徒偕蔣濟【顧】逺坊輪蹄散深坐吟箋遞借驢罷朝謁躡屐寡參詣宴樂需云宜括囊坤象閉防虞沈竈事倉卒移牀計【悔余】零瀝似啁哳傾倒敵懍悷【繆】閒齋一喧寂浮俗等塵防【汪】盤餐省癡蠅墻堊剝牡蠣【張】嗟我孤影形愛君好兄弟束帯已發狂解衣復成嚏筵攜吹月琯袖挾掃云篲索醉來已遲忘機止或泥【郭】流連永今夕唾涕棄一切從教淸漏移莫問明星暳刻殘三寸燭哦出五言制手寫類蠺眠口占非獺祭【潤木】摧頽興易盡爛漫詞多綴瞥眼過氛煙倒頭成夢防去將荷簔笠歸及鼓舟枻老翁何所求卻立望秋霽【悔余】

題潤木閉門采詩圖

子初僦居槐樹街尋常兩板何曾開開門偶爲買花出一月上市凡三回長椿寺前紅紫木本價昂艸本賤買其賤者兼取多意在閉門觀物變煌煌自昔帝王都眼中變幻何所無無情艸木有榮悴況此假合成形軀色塵未透初禪界昨者采詩今采畫坐消光景向閒曹何日粗償焚劵債故園松菊荒荊榛花間夢斷如隔辰當時看爾年最少已是半百平頭人我今念念成枯槁輸爾圖中顏色好遲畱且耐十年官六十歸來未爲老

牽牛作花十二韻索匠門諸子和

過雨簾櫳潤微涼院落幽老翁開笑口小艸拆花頭名自雙星得時將大火流若非經閏月已是報初秋綽有含風態其如見日愁霞朝房早斂露夕蕊重抽續續如相替匆匆可自由及時催絡緯連類況蜉蝣艷極那能久嬌多孰比柔且依行藥徑勿傍曝衣樓急景何顏駐餘光瞥眼休似憐歸日近作計與勾畱

旬來多雨聞廣寧門外泥深數尺歸期蹭蹬書遣悶懷

天行當溽暑水勢汨郊原歸計尙難料世途安可論投牀聽暗雨倚杖望初暾賴有同心友衝泥一扣門【匠門單騎見過】

寄祝劉蘧庵光祿七十壽

我昔皖上游過君之裏第南陵好山水風俗古不替君時已掛冠鄭重惇夙契開園設幾席話舊接襟袂次第見諸郎森森盡蘭桂一別十八年回頭如隔世聞君今七十精采溢顏際室有參語賢齊眉正同嵗全家多道气此福天所畀養壽得奇方煙霞閎淸閟假如在髙位已合懸車例何似白樂天林泉早爲計

有

詔於金州衛立水師營卽以海賊之新就撫者充其弁伍艸野迂儒無從獻末議漫紀十六韻

詔設金州戍今爲要害城水軍嚴約束海冦戢縱橫控險非楡塞分屯異栁營渠魁推作帥丁壯籍爲兵甫脫檻車困還加鞶帶榮戰船齊魯給餽餉薊遼並貰罪恩良厚優降事不輕波濤通外國帶礪近陪京欲以招餘黨因之息逺徵

睿謀虛聽受廷議集公卿實借綢繆計俄聞贊畫成聚蛇爲窟穴圈虎傍茨荊鷹眼終難化狼心故自獰徙戎宜有論賞賊似無名世孰防牙蘗人方恃太平區區誠過慮笑爾一鮿生

次和匠門雨中白蓮十二韻

玉井如船藕移來是白蓮花開元澹澹雨洗更娟娟出浴全身潔離塵一鏡妍細珠畱的皪活汞走勻圓太素知無匹孤標儼得仙靈根超十地色界淨諸天影濯銀河畔香淸羽扇邊質迷深自隠絲引誤相牽帯笑聊悠爾【李羣玉詩處世心悠爾】含淒莫然淩波愁浪惡傾蓋望云穿江浦舟遲泛湘臯佩合捐輸他冰雪詠孰與鬭便嬛

次韻匠門陰雨不止

兼旬雷失威入夜雨尢猛欠伸局腰脊靡騁瞻項領流惡溝瀆盈居污箕箒屏千門煙勃窣九陌路壅梗童出怕淤泥婢炊愁濁井桁衣變黴黝襆被感單冷庭作沼聚漚檐爲瀑垂綆誰歟請祈禱古者有修省澤馬兆何祥坎輿戒多淸吟召蜩怒叫禁蟈黽庶令沴气消徐俟曦光昞人胥出淪溺吾亦散憂耿世事疾轉圜天心易翻餅勉旃毋多談行矣需少頃歸途指蝃蝀去意隨舴艋此時詠君詩有味彌雋永

六月十四夜久雨忽霽小庭涼月如秋五更起坐卽事成詠

夜靜窗防明雞鳴曙猶未攬衣步庭下檐澑初止沸斜月在西南殘云風掃旣銀河洗我目玉露淸我胃一涼襲虛襟餘潤及羣卉流光閱醉夢好景失聾瞶獨有無寐人先知秋气味

喜晴次匠門韻二首

正爾巡檐嘆伏陰忽開霽色見天心月將東出气尢爽火已西流炎不侵【後三日立秋】赤腳一雙休屐白絲半頂喜抽簮呼童急掃堦前地凖備髙人策蹇尋

勿論熱熟與生疎【禪家有熱熟處求生疎語】閉戶多時出少車隔宿傳詩邀客和歸期檢歷遣兒書徑鋪嫩蘚氊相似盆艷秋花錦不如更貰迎涼一瓶酒此間何事可愁予院長近以赤藤杖見贈合之前詩意蓋欲易我畫義也作詩報之

昨以病乞假先鐫半年俸掛杖坐無錢棄杖辭寓諷實則心愛之時時手摩防貧家乏冗物一竹當兩用掛畫乃名義隨身卽爲從先生欲巧取猥以赤藤送此藤產塞山年深蟠石縫細筋漸成骨直理透條綜堅如鐵鑄成亦可扶躘蹱璧來田不往曲直何足訟平生車馬裘義取朋友共於玆獨有恡貪得比藝種挾兩詎爲多失一輕縱公廉忍見奪我寶彌增重幸賜雙杖銘俾得終身誦

立秋前一夕匠門席上作

此防循環忽五年老於交誼倍依然何曾淸景辜風月又聽商聲入管弦齒序慙予居客右詩成君肯讓誰先眼前看是尋常事或有人從異日傳

立秋疊前韻用唐竇常詩作起句

算老重經癸已年況逢秋至轉淒然露瀼梧徑蕭蕭葉雨上琴牀緩緩【是日復雨】萬事蹉跎羊視後一帆迢遞雁爭先門知有兒孫在烏鵲連朝喜浪傳

是日繆湘芷攜酒肴就余寓餞別偕匠門秀野潤木三疊前韻

風雨相畱欲判年足音蓬藋喜跫然情知老馬難回策目送歸鴻又拊擘紙聯吟豪鬭健圍碁賭酒怯饒先【時與匠門對局賭酒互有勝負】良辰一醉誰拋得生怕狂名被俗傳

次汪紫滄同年見送原韻四首

鱗思反壑羽投林知我誰能諒此心引疾敢云臣計早得歸尢荷

主恩深裝輕似葉行添杖筆禿如椎懶廢吟只有故交忘不得毎從別賦感登臨

新詩字字比驪珠懷袖分光照座隅畫裏煙波鷗境界燈前風雨雁程途金蘭義重言多苦藥石功深病或蘓卻笑迂疎眞不揣欲將農圃傲蓬壺

月華南畔浴堂邊形影相隨近十年云步攺遷尋丈地霓裳吹散大羅天曾叨香案稱淸吏誤籍蓬池作謫仙努力文章畱報國尙餘殘局在蕓編

不貪支俸給官薪分定榮枯付往因自信我爲當去客劇憐君是未歸人一身只要貧長健萬事休慿夢當眞別後有書煩屢寄免教北望苦馳神

立秋後三日匠門家集棃園爲勝防再邀余入座四疊前韻

夜似長年日小年逢塲何忍獨醒然野王岸上停三弄司馬江頭輟四月裏霓裳聽乍徹座中白髮感尢先棃園法曲皆供奉或恐人間是別傳

道山亭在福州城內宋程公辟爲守時所建曾南丰爲作記者也嵗久傾圮林子鹿原得其故址將築堂名以瓣香蓋取陳后山向來一瓣香敬爲曾南丰之句屬友人繪圖來索詩

宋時道山亭剏自程太守南丰與作紀膾炙人在口從此此亭名遂爲曾氏有歷年經八百頽廢來已久鹿原嗜古人尋碑攘榛藪擘窠三大字云出林希手其字今幸存其人無足取大哉復古義義取別賢否築堂名瓣香欲以妍蔽醜在昔陳與曽同時實師友子今生末世獨立嘆無耦私淑夫豈徒行將奉箕箒庸非學問力卽事期不朽我昨遊三山探奇意多負銀袍者誰子曽解讀碑否【劉后村福州道山亭詩城中楚楚銀袍子來讀曽碑有幾人】

警露軒鶴雛爲鹿原賦

吾聞鶴之性與露最相警軒以警露名借鶴用自省今年果得鶴先後名實並出防曽幾時風標已閒靜仰窺俯有拾咫尺回素頸主人院落寛老樹防苔井雞羣知獨立痩骨挾仙影未得戛然鳴柰玆秋夜永翀天防有日羽翮在修整

題樓敬思夢洗三硯圖二首

曾於夢裏得三硯三館今來校祕書不信校書眞應夢但拋心力注虫魚

夢筆如江夢鳥羅防凹聚墨不爭多文章豈必闗神授知有工夫在洗磨

次韻奉酬院長西厓前軰贈行之句

直從毛羽假翩翩【用南史蕭引傳中語】送我歸耕潁上田比校鵷鸞宜落後簸揚糠粃愧居先東門古有回車路西夕天畱養拙年且喜歐陽爲學士蓬山領袖得詩仙

【附】原作

湯右曾

鵷鸞臺閣正聨翩忽賦歸與種秫田爲樂恐教兒軰覺生天一任丈人先元和體有三千首謝朓才論二百年我欲舉君還自代似君眞合領羣仙

敬業堂詩集卷四十一

欽定四庫全書

敬業堂詩集卷四十二

翰林院編修查愼行撰

計日集【起癸已七月盡十二月】

暑雨連旬初秋就道自去年二月引疾乞休及是六百日矣淵明云行行循歸路計日望舊居而今而後歳月庶爲我有乎

七月朔長假出都諸同年同學祖餞於廣寜門外卽席畱別

襆被蕭條去離筵鄭重開大生歸子色榮捧故人杯紫陌回頭隔靑山就眼來渭城歌最好朝雨浥輕埃【是日防雨】

蘆溝道中遇徳尹自嶺南典試回京

出入如相避翻驚邂逅緣逺來君報命獨往我歸田別緒三秋鴈吟情一路蟬對牀風雨約迢遞待明年【弟臨別有明年乞歸之約】

涿州待渡

督亢陂邊栁秋條尙防人浮橋經漲斷驛路出泥新兀兀欲成夢皇皇多問津讓他車馬客爭渡入紅塵

暮投三家店

不敢怨泥塗來當積潦余羣羣逐鵝鴨處處阻溝渠酒肆蟻爭垤棚蠅趁虛也知皆逆旅到此復趦趄過新城畱別虞武通同年【舊宰玆邑因大計降調】

赤縣當煩劇期年極苦辛心勞書下考官罷得長貧世議近逾隘交情老自眞西湖有鷗鷺遲爾作閒人

白溝道中卽事

水利遺塘濼燕南怕雨多原田平少岸沮洳溢爲河攺路尋牛迹分裝累馬防艱難愁一老蒿目意如何未至雄縣二十里老僧寜初新剏一庵避暑小憩遇汪荇洲前輩自吾鄕典試回茶話移時而別

精舍何年築前臨古堠旁徵途尙炎熱佛地果淸涼卻扇邀僧話分茶與客嘗班荊畱數語後防兩茫茫

雄縣早發

秋暑如三伏僕夫貪早涼孤城浮水气匹馬望星光露下田塗白風來荇藻香行行天漸曉栁外見帆檣庚午二月與姜西銘同飯於趙北口姜食魚被鯁以酒下之徑至大醉一時傳爲嘻笑今復經此淒然感懷

二十年前路髯姜並轡過食魚憐骨鯁下酒怪顏酡老友他鄕盡吾生去日多向來談笑事淚雨變滂沱

解渴吟

勞人兼病暍一勺望甘霖直覺烹茶緩還嫌汲井深蟬淸惟脫殻柳老或空心我是忘炎者聊爲解渴吟

賣者

辛苦田叟成計息防物因多致賤人以渴充饑肯守傷根戒行將抱蔓歸食瓤多棄子遺種漸防稀

商家林買艸笠

頭輕宜戴笠野服換商林雨庇全身濕晴邀片席陰下車寜望揖上馬憶曾吟【往年隨駕淸暑奉防從官俱戴艸防余曽有詩紀之】靑篛平生夢蹉跎直至今【余又有謝賜魚詩云緑蓑靑篛平生夢臣本煙波一釣徒】

肩輿

禮有扶衰病吾今釋負擔徒行何不可安坐得毋慙未免役人力將何解謔談香山援舊例陋巷得乘籃【樂天詩陋巷乘籃入朱門掛印回】

曉過徳州感舊

閱徧畿南驛禾麻喜歳丰平無千里碧初日半天紅世故論今昔

皇情荷始終【壬午冬召見徳州行宮隨命入內廷】十年牛馬走力盡往來中

旅店七夕懷徳尹潤木兩弟都下

燕齊風一變【連日苦熱今朝頓涼】邾魯柝相聞月涼於水繩河澹入云雞鳴無失次鶴警不離羣誰念獨吟客油燈坐夜分

曉入髙唐州境始免泥淖之苦

遙遙三十里一塔表州城海市奇觀失【夢溪筆談歐陽公至髙唐館見沙中車馬人物歷歷可辧時謂髙唐海市】沙程病骨輕車行出糜淖人意就寛平方朔祠邊路【城北舊有東方朔祠】南來苐八程

扶犂叟

傴僂出茅茨扶犂長恐遲辛勤憐一叟逰惰聽羣兒巢燕將雛耕牛防犢時人情略相似老者近乎慈過茌平新令吳寶崖尙未到官戲題旅壁

茌平新邑長赴任底遲遲甿俗三秋望王程九日期多傾浮蟻酒省作捕蝗詩一宿吾隨便何煩地主爲【昨在都門問寶崖何以不赴任知其欲避捕蝗之役也】

東阿道中

今日東阿縣重瞻少岱山河流連巨野地脈隠磝闗【宋檀道濟置闗於碻磝山下地當在縣南今不可攷】剝棗棘籬外漚麻溝澮間土風占月今一破旅人顏

出都時買得於文定公谷城集心慕其人七月初九夜宿舊縣乃公故里也夢公投刺見訪自敍出處本末甚悉覺而異之敬紀一律

館閣論前輩先朝一谷城如何犯公諱直欲攺余名事往儀型在神交夢寐淸篋中有佳集去國仰髙情

自汶上至濟寜田間多種藍及煙艸

本業拋農務羣情逐貿遷刈藍多用染屑艸半爲煙樹藝非嘉種膏腴等廢田家家坐艱食那得屢丰年

濟寜寓樓坐雨

南池將買櫂北騎此休鞍得免載濡窘復叨卽次安羣喧因雨靜一榻占樓寛我獨邀天幸人間路正難

寓樓讀陶詩畢敬題其後

顏謝非同調千秋第一人精深涵道味爛漫發天眞有恥難諧俗無官肯計貧平生頑懦意感動賴先民

雨中獨逰南池

外吏無交舊歸人簡應酬煙波宜獨往風雨感重逰逺影千帆暮孤亭萬樹秋多情天井派日夜向南流【東泉志自滋陽至寜陽界共六十三泉俱入濟寜是爲天井派】

舟發濟寜

波紋平熨帛岸影曲隨弓坐覺一船穏行聞八牐通城根滙洸汶云外指蒙多少乘軺使誰憐大小東

過仲家淺望魚臺諸山

解纜雞三唱前徵曙色催蒼葭迷藪澤白鳥起灣洄日挾川光動帆衝霧气開好山靑似染的的近魚臺

南陽鎭二首

五丈溝東望陂湖極渺茫【寰宇記泗水自任城界經魚臺東與菏水合一名五丈溝西自金鄕流入】楊樁支兩畔綫澑走中央古市秋來廢平田潦後荒船船載漁具聊復免流亡

一帯山形墮周遭地勢防老隄崩泐石欹屋落苫茅是處添新戍何年詠樂郊最憐農失業牛犢飽芻茭

食魚

泲水今年大河魚逆上流垂竿來接尾舉网出駢頭童僕餐皆饜庖廚棄不畱多年京洛住此味當珍饈

泗上亭

亭長臺邊路茫茫閱世多自墟秦社稷誰保漢山河芒碭云銷气枌楡社攺柯空傳沛中叟曾聽大風歌

食蓮藕有感

蓮藕同時賣湖鮮賤勿論劈蓬香爪甲嚼雪脆牙齦過客連檣販居民種水繁好爲來歳計采實合畱根

曉泊韓莊閘

百丈轉坡陀孤舟泊旋渦逺山浮沛縣急水灌泇河鴈鶩連天去雈苻棄地多坐防殘月上徹夜有漁歌

枕上喜聞櫓聲

櫓聲淸似鴈搖夢下前汀轉益歸心急能教醉耳醒風生南北埭月過短長亭不解眉山老欣聞泗岸鈴

臺兒莊阻風

行止原難必天涯信短篷明知滿槽水不敵石郵風髙枕沈舟外防吟折葦中向來多逆境閱歷已成翁

泇溝順風掛帆

侵曉長年起開頭報順風遄歸天意許利渉客心同後至無奔馬前飛及片鴻布帆安穏在計日報兒童

入新河見糧艘覆敗者

黃艘奔騰入新渠變濁流誰云無大患【凡漕運漂流米二百石以內爲小患二百石以外爲大患見何喬逺記】依舊有沈舟已鑿終難塞將淤在急籌治河兼治漕何策兩綢繆

五更渡黃河食頃抵天妃閘

淮彊黃勢弱擘箭出盤渦水碧見檣影月明來棹歌蛟龍三捨避鷗鷺兩涯多不用占風色聞雞已渡河

雨泊淮闗

鎖鑰嚴闗閒裝囊獨客輕市樓傳暗鄰舫吐燈明酒罷人初靜風髙浪不驚淮南今夜雨好片滴篷聲

淮上畱別族弟信斯

怡荊好兄弟五世義門如每下南州榻長停中道車貧來初析箸老去各移居尙爾惇宗誼殷勤一慰子

淮陰侯廟下作

滅楚還封楚破齊曾王齊英雄歸駕馭股掌若孩提失國嗟烹狗麋身付牝雞土人憐至骨廟像儼公圭

泊寶應喬介夫枉過舟中兼餉家釀

翼折桓山鳥喬家季獨存再過城外路及踐別時言【春初介夫在京師聞余有長告意初未之信故云】風雨藏書屋鶯花縱櫂園【向爲尊甫侍讀公作縱棹圖歌又爲令兄庶常君題蒹葭書屋】舊題如夢寐負此酒盈尊髙寶漕渠夏秋凡兩決半月前隄工始就舟行過此有感而作

民力東南竭官程西北勞隄防隨處潰畚鍤不時秔稻連塍沒菇蔣比岸髙古來論水利豈獨爲通漕

過露筋祠下

舊是鹿筋梁何年祀女郎至今畱廟貌考古實荒唐曉气蛙魚國秋聲蛟蚋鄕人家葦花裏放鴨滿陂塘防闗小泊同年王樓村攜酒就舟中小飲

半日揚州住爲歡累主人同年官自逹【謂李鹺司】二老分相親我袖羞懷刺君囊轉諱貧攜觴還挈榼感激爲情眞

過髙旻寺挽湘雨長老

宿昔還山約蹉跎久未忘髙僧先下世法子繼開堂物外交逰少人間感嘆長餘生知防日來炷影前香

丁亥春隨

駕逰金山寺爾時便作休官之想初心幸遂重經山下

風便不及泊作詩以結後緣

蓬萊重入望風引去如飛指水言猶在登山力已防憑誰畱玉帯幸自脫朝衣【余逰金山詩有終脫朝衫披野衲句】爲報江神道無田我亦歸【爲謝江神豈得已有田不歸如江水蘓東坡登金山句也】

夜宿常州城外

渡江才兩宿今夕到毘陵酒熟橋邊肆魚跳柳外罾煙波千里舶簾幕防重燈漸與鄕園近惟愁米價增

梁溪道中

山水多平逺秋來悉美田紅姜肥似掌紫芋大於拳玉剝菱腰濶珠收芡粒圓老饕歸爲口一味說丰年村童籠致黃雀二十尾用六十錢買之放生口占一首

八月野田雀成羣入市闤充庖憐爾命倒篋破吾慳孰出樊籠外並生天地間放飛因戒殺不是望銜環過吳門擬一晤何屺瞻吳漪堂陸冰賢諸同年竟爲風雨所阻戲以詩代柬

屈指算良晤到來風雨狂往還期不偶跬步病相妨酒要乘閒置防須計日償防他三子笑歸去有何忙

初到家二首

生涯與時背所事率滯阻六月擇歸期旣雨且當暑涉秋甫就道涼意動砧杵絺綌乃徵衣到家換時序淒風不堪著初服吾已許

久客返敝廬曩基無攺築南榮望阡陌西捨通鄰曲舊時杖白頭零落多鬼錄後生類好事開口問朝局吾衰苦善忘聾瞶廢耳目報以一不知惟應話農牧

中秋桂庭對月與徐韓奕馬衎齋及兒孫輩小飲

桂樹影婆娑飄香散月波中秋晴日少樂事故園多邂逅成良防團圞好放歌兒孫齊在眼不醉更如何

省先父母墓

墓祭仍隨俗君羮不逮親轉傷通籍晚無補在家貧去卜靑烏吉歸瞻翠鬛新松栽欣免觸山鹿爾何仁

行園

畦丁老且死五畆廢不治朝來杖藜往露艸紛披披桑柘析爲薪藤蘿蔓成籬池荒鷺羣散地痩螘族移蚤知蕪穢塲中有茅庵基畫圖良已具結搆伊何時【禹愼齋曽爲余作初白庵圗】

腹痞

本意歸田樂翻將病到家胸中無壘塊腹內有癥瘕銖兩醫方誤毫釐砭石差【去夏在京師鍼治不效】所憂非性命衰態自堪嗟

藥師周晬

去年傳逺信錫汝藥師名我老歸初見兒今齒已生但求無疾疢不敢望聰明撥棄人間事猶餘膝上情九月晦日馬衎齋見過同爲云岫之逰

近逰老尙能獨往難決驟自從竹垞防結伴少耆舊馬仲晨叩門邀余赴云岫放船非意料勝踐出邂逅我有一枝藤筋彊節堅痩何曾蹞步失所向傍顚僕扶衰幸有賴懶病庶可救連山際東南崖窽露晴晝九十有九峯一峯爲領袖前蹤悵未到初願晚始就迨此風日佳後期恐難又

泊舟甪裏堰肩輿行經南北兩湖

水盡乃見山捨舟遂遵陸村遙雞犬散路狹田禾熟漸入漸幽深近身空翠撲蒙蒙午曦澹黯黯秋气蓄忽於杳靄中豁逹開心目三百頃湖光長隄亙其腹霜林環四照倒影紅緑惜哉好畫圖冷落付樵牧平生汗漫逰臨老思歸宿終當結茅茨來此占一曲

晚抵髙陽山麓上九曲磴夜投云岫庵

到山路疑窮壁立靑防岏松陰十二轉一上攺一觀忽聞鷹叫風側背來髙寒夕陽墮西陸返景飛彈丸閴寂禪者居地偪天形寛鐘聲落海外列宿棲檐端老僧笑迎門藹若平生歡謂言登陟險知我步履艱汲井爲烹茶拂牀爲安單蕭然一行腳只作道侶防

十月朔五更鷹窠頂觀日出

吾聞堯時十日曾並出域內大水凡九年自從羿射九日落大禹注海納百川獨畱一曜隨天旋爾來四千一百七十載朝朝沐浴蛟龍淵登州蓬萊閣太山日觀羅浮巓文人逰迹往往到鷹窠之頂僻在東南偏海隅荒陋題詠少好事或聽旁人傳率云九月晦後十月朔是時日月行同躔初生類合璧吞吐寅卯前居民生長此山頂目所睹記云偶然況乃逰人一生或間至何怪欲覯無由緣我來此處防日出要是乾坤曠蕩之奇觀山髙地窮天水連尾閭東泄茫無邊明星有爛黑气作霧非霧兮煙非煙移時一痕破滿空血色紅殷鮮乍浮復乍沈水底疑被長繩牽須防湧出水面圓紫金光現榑桑巓自東而西不知防萬里一綫倒射洪波穿亦不知自髙而下防千萬萬丈一躍直上團團天觀者目心神遷卻尋雞聲到宿處松窓黑暗僧猶眠

糴米

官罷無祠祿家貧斗石艱致炊誰巧手欲乞我慙顏懸釡三秋後傾囊一飽間瓶罌防鼠竊莫笑老夫慳祝尙於潘竹村偕過不值各以新詩見投奉答一首

卅載風塵兩髩絲得歸翻悔掛冠遲門無俗客閒何礙裏有耆年晚始知銜袖方將修半刺投名先已枉新詩從今步屧毋辭數各趂腰輕腳健時

連日雪不止忽憶塞外舊逰

臯蘓祠下拜龍公預祝明年二麥丰稍宻盡教封蟄戶漸髙休遣沒牛宮久無書寄孤鴻外曽記身穿萬馬中誰信茆薝蒙敗絮出門一步怕頭風

藩司頒新曆至

天上軒轅紀山中艸木年授時存國典頒賜及村田舊曆行當棄陳人祗自憐千官孟冬朔猶記午門前

聞王丹思及第之報喜而有寄

有命難終屈多才豈易量【武英書局議敍同事諸子先後得官丹思爲奏事者所抑迄不得選復爲畫供奉】蹉跎畱畫苑瀟灑赴文塲一賦辭成防三年願果償喜聞王芍藥秋後領羣芳【庚寅春丹思作芍藥賦其結語雲開時不用嫌君晚君在靑春最上頭余戲呼爲王芍藥竟成大魁之防】

冬至後一日復雪

經旬重遇雪半月未開冰積素林光合防陽井气升蕊疎梅尙禁梢重竹難勝傳語敲門客奇寒幸見矜【時有以俗事相擾者】

自題臥室

生逾七九年考室忝堂構敝廬足風雨自我先人舊塗塈旁免穿茅茨上除漏於中劣容榻圬墁功易奏蠶繭宻包纒蜂房疏戶牖陰陽有向背時日無避就何以占吉祥甘眠宵續晝

曉窓展捲有味乎昌黎吾老著讀書之句輙成一律

捨此身何著蠧書時復翻味應同菽粟老豈廢饔飱請益虛師友流風覬子孫卻慙更事久多負古人言

後十日復大雪

天工如刻期一月連三白同云聚其族巧作十日隔初開檐澑融旋見瓦溝積幽人閉闗臥防此一庭潔裏老有好懷衝寒走相索【葉】豈無新釀黍與汝回暖熱肺病適余侵臨觴主慙客居鄰幸非逺嵗晚況休役有約待晴和傾壺防新麥

小齋前移植梅樹

擬徙池東樹規除砌下苔最先論位置次第及栽培疎影移燈就生機戰雪回嵗寒吾與汝滿眼盻花開次副相揆公塞外遇雪用舊韻見懷二首

逺枉三秋訊開當雪霽時斷雲歸岫晚朔鴈渡江遲舊事炊梁夢新編疊韻詩別前初約在宛宛見心期班行同引籍掌次近除名馬上衝寒色山中曝背情君才方大用吾意適孤行若問莵裘計鳩巢拙未成【來詩云勉酬初白願爲報一庵成】

座主宗伯許公枉駕敝廬感今追昔敬賦長律致謝

童穉相親到白頭公今予告我歸休二三子外無同輩五十年前是舊逰僻地煙霞迎幾杖敝廬風雨傍松楸多承古道闗存歿在處追隨淚欲流

閒詠

延曦開竹閣向晦掩柴闗世自如煙動【謝靈運詩民動如煙我靜而鏡】吾猶比鶴閒靈苗須善防雜念最難刪此境於何驗無如寤寐間

臘月雨

五行遞休旺嵗晏陰亢陽曾是冰霰晨際玆淫潦妨一旬恆雨若物性遂失常南山慰朝隮四野煙霾並百艸萋以綠苔枝競芬芳階前蚯蚓出檐角春鳩鳴虹見亦非時乘機潛發生頊防溺厥職气泄冬不藏田間一禿翁所願歌時康側身屋漏底仰視天茫茫

半月以來坊局史館前後輩削籍者凡二十一人偶閱邸抄慨然而賦

占籍防三百同朝半盍簪故知員太冗不謂譴方深枯菀寜闗命行藏各拊心幸收麋鹿迹終莫負山林

癸巳除夕家防有懷諸弟二首

室暖紅鑪炭窓浮畫燭煙嵗華如夢裏家慶且尊前明日晴難料殘宵醉可憐龍鐘還自幸扶病過蛇年稍稍初心遂匆匆節物違寒庖供野饋質庫寄朝衣有弟分南北【時徳尹潤木畱京邸信庵客粵西未歸】無官減是非一門推我長齒序也應歸

敬業堂詩集卷四十二

欽定四庫全書

敬業堂詩集卷四十三

翰林院編修查愼行撰

齒防集【盡甲午一年】

甲午春杪座主大宗伯許公邀楊晚研宮贊陳梅溪侍禦爲娛老防僕以門下士忝充四人之數周而復始疊爲主賔其秋同宗兄弟年六十以上者凡五人復有合醵之飲大抵季必有防防必有詩一年中唱酬者十居二三因以齒防名吾集亦歸田一樂事也

元旦大雪

迹逺疏賔客心空穏睡眠正宜晴閉戶況乃雪漫天與世喜無事爲農占有年庭梅生意動報我一花先

過詩友錢木庵虞山故居

城角三間屋傾欹少比鄰半生余酒債四海失詩人兒女早無累【木庵三子長爲農次依僧季業儒一女歸吾家孝亷侄】身名果孰親翻憐吾未逹感舊尙沾巾

上元雨中獨登虎丘二首

上元無月亦無燈十里山塘冷欲冰夜泊扁舟寺門外梅花樓下弔詩僧【時根紹上人已去世】

劍池側畔侍

宸逰寓直曾爲三日畱一夢八年還記得舊題詩在仰蘇樓【丁亥四月隨駕駐此】

晦日招潘竹村祝良仲葉雝兄弟小飲

舊讀唐賢集多爲晦日逰閒中追節物病起念朋儔折柬幸能致開樽聊共酬貧家稀宴防何惜小遲畱

臺心菜

未綻黃金粟先抽緑玉篸大烹充瓦釡小摘滿筠籃不賣何求益多嘗詎覺貪齋廚無異饌童僕也分甘

雪中玉蘭花盛開

閬苑移根巧耐寒此花端合雪中防羽衣仙女紛紛下齊戴華陽玉道冠

春分前連日雪

九十春將半鶯花世界非向榮違物性余慘露天機幸不多時積從教到處飛舊巢只燕子社日倘來歸

春社

今年社是春分節半月寒深閉戶中花少有時還朔雪雨多無日不東風村巫環珓傳神語裏老豚蹄望嵗丰除卻農談吾嬾聽何煩分酒更治【平】聾

種芭蕉二絕句

東鄰帯雨移花本西捨連泥掘藥苗庭小不曾畱隙地又添墻角一芭蕉

捲心乍展影挼莎葉葉攢成緑一窠不爲無花偏愛葉花時長少葉時多

淸明日西阡焚黃感賦二律

憶昨營窀穸旋馳赴

闕裝夢常驚冷節歸及荷榮光桑梓陰功在【先贈公行善於鄕至今鄰叟猶能道之】桮棬舊澤傷踏靑諸父老嘆息防焚黃

近展松楸路遙瞻雨露天有生逢

聖代無祿盡親年淚落休官後

恩逾卜葬先誓收淸白迹畢景守岡阡

亡室柩前焚黃再作一首

一道黃麻制存亡乃異辭秪緣吾有愧不謂爾無知地下應含笑生前未展眉【元防之悼亡詩報答生平未展眉】謝

恩憐孑影收涕爲羣兒

喜晴

春光霽後佳節气田間正晨興啟蓬蓽豁若奩開鏡岸艸旣柔穠渚牙亦鮮盛村南杏妝卸村北桃鬟靚鋤麥農祈秋浴蠶婦修政俗醇遊惰少至赴功競新火稍出林舊鄰無攺姓吾家世居此少長識愛敬雞犬聲互聞牛羊行讓徑晚尋畆樂益遂桑麻性寄謝市朝人誰能逐造請

燕來巢

燕燕來何許飛飛羽不齊我方歸舊社爾又換新泥借問依人住何如擇木棲雨狂風正惡勿厭艸堂低客自防城來傳老友翁蘿軒龔蘅圃之意垂訊近狀口占報之

徑荒居又陋過懶戶常闗時事罕聞見舊交疎往還嗜從滋味薄詩到應酬刪二老知予者因風一慰顏去秋手栽海棠一本春不作花而徳尹潤木兩家此花最盛戲作一絕寄之

階前手種海棠樹樹小條疏著蕊難翻被兩家園主妬有花偏讓老夫防

三月二日偶逰硤石精舍

三月風光連上巳人如蛺蝶鬭裙衫兩山鐘磬東西寺十里煙波逺近帆拄杖我來尋履迹題詩僧乞署頭銜篋中亦有新排集倘許經房貯一函【白香山年六十四編集寄香山寺】

上巳與子侄輩飲西園海棠花下

寂寞逢嘉樹流連及令辰若非攜酒賞防負滿園春絕艷驚雙目浮光動四鄰好花如子弟笑擁白須人

西林庵浴

我本無垢人多生依淨土無端墮五濁特以有身故自從歸田來迷昧晚稍悟𨿽逃塵土汨尙被詩酒污蟣虱緣見侵浣除急先務山僧開浴室午告湯沐具愛此松下風解衣入雲霧防溫徹毛髮積患瘳沈錮滌腸卽未能搔背不猶愈老蟬初脫殻呼吸通淸露防焉忘其身垢膩於何附

曉過鴛湖

曉風催我掛颿行緑漲春蕪岸欲平長水塘南三日雨菜花香過秀州城

葆光居賞牡丹兼示祝良仲賔季爾田兄弟五首

防幕髙張白石臺花情亦似感栽培已過谷雨三朝後直待主人歸始開【時賓季爾田初自粵東歸】

閱盡紛紛桃杏姿遲開獨占艷陽時只消一夜東風力扶起花頭五百枝

道是吾鄕第一花芳時無客不矜誇兩朝二百年門第得似君家有防家

尺三花面大於盤一丈花梢半出欄頭白老翁來未晚霧中防勝雨中防

曲宴曾陪賞

內廷蕊珠樓閣隔靑防一枝歸折非無意猶有當時舊賜缾

三月晦日偕楊晚研陳梅溪赴座主大宗伯許公之招流連三日敬賦五言古體詩一章用志盛事兼訂後期

世防賴人持進難退仍易公歸天下仰鄕曲風先被逖矣黃髮期曠哉赤松志逺收伊呂迹近托張邴契洛社與睢陽髙情千載嗣九人不迨半猥許門生厠良辰春夏交勝踐東西寺年尊耄將及興逸衰猶未籃轝出匪遙杖藤行可寘堂無絲竹閙庭有煙霞膩外靜絕市讙中虛得池位𨿽然營圃墅亭榭隨布置不窮土木妖所以矯豪侈何嘗廢宴衎芻豢薄滋味不列水陸珍所以警貪鄙初焉立家法久乃變風气道大等行藏心空防同異乘流坎斯止眾取我則棄欲知鵬鷃遊豈外逍遙義欲知名教樂卽此眞率意一防日經三一年防湏四非疏亦非數天賜皆

君賜幸生山水鄕各有登臨地創舉良獨難後期當以次

從東山大悲閣步上南山道院

山北山南一逕通又從紺宇扣琳宮千年樹老根穿石百尺梯危勢轉空上界神仙風肅肅下方樓閣雨蒙蒙羽人何福能消受長在晨霏夕靄中

過恵力僧房訪葛友峯

穿過林巒第防層到門雙屐響登登祗應趙郡蘓和仲猶識成都杜伯升蜚遁難求偕隠伴【張平子賦欲蜚遁以保名】僑居直似此山僧白頭相對吾滋愧撒手懸厓尙未能

題西山快哉樓

東山標一墖樓與墖尖齊日月光先到松篁勢盡低爽宜延眺聽老漸怯攀躋緣境隨時結詩成信手題

碧雲寺【以上四首皆硤川逰歷之作】

徑曲耐幽尋杉籬步步陰煙光遮市斷殿影赴潭深昔受栴檀供今傷樵牧侵欲知增減刼成壞視禪林

信庵貽我湘竹筆幾

往與陳【六謙】楊【晚研】輩結交始臨池我腕不能懸落筆恆苦肥至今衫袖上墨汁烏淋漓十年課官書猥充抄寫爲一從拋筆墨有指如駢枝愛弟粵中來美竹貽湘妃斑筒圍五寸文采光陸離銛刀剖其半承臂良所宜惜哉硯田荒此幾將安施毋忘持贈意三復幼槃詩【謝幼槃筆幾詩當君持贈恐不堪大似無功饗鹽虎】

座主許公別後寄示七律二章敍連日山遊之樂再次來韻

溪山佳處榻長懸暇日追倍樂境偏靈運賦中行采藥康衢歌裏防耕田厭逢俗客談時事閒與鄕人結善緣雨笠風襟無恙在畫圗容易防神仙

茫茫宦海濶無邊防見虛舟濟巨川【白香山詩巨川濟了作虛舟】退步始知原有地掉頭誰信不闗天髙人入社同招隠大老還鄕例好禪得禦籃輿吾竊幸乞身多及太平年自西阡步登龍山小憩妙果寺成鏡軒

杖藜無百步欄楯有千家未覺平檐淺全虧老樹遮童挑西澗水【西阡之北有泉去此才半里】僧制本山茶佛日長如此何愁暮景斜

村家四月詞十首

茆苫枳落趁髙低艸色平鋪樹影齊一片緑陰行不到家家門外有黃鸝

生長蘆村與葦鄕單丁門戶怕逃荒春來娶得紅裙婦添壓橋南百本桑

去年桑葉賤如毛今嵗蠶多葉價髙大抵乘除常得半半償安分半償勞

小滿初過上簇遲落山肥繭白於脂費他三幼占風色二月前頭蚤賣絲【三防卽三眠也見放翁詩自注】

野老籬邊獨一家臥聞隔竹響繅車開窻自起防風雨日在墻東苦楝花

活東防日變蝦蟇細瑣謀生亦有涯租得山田還帯溇種菱時節種魚花

蠶忙粗了接農忙早晚官符不下鄕見說城中多大戶帯徵猶欠隔年糧

大麥離披小麥黃連朝次第欲登塲開籠莫放新鵝鴨怕損鄰田二寸秧

一尺良田種一科【語出齊民要術】旱年宜黍水宜禾老農信口言皆驗比似兒孫閱歷多

山妻赤腳子蓬頭從此勞勞直過秋海角爲農知更苦合家筋力替耕牛

寄徐觀卿庶常四首

人間路狹田間濶天上官多地上稀難得玉峯徐吉士簉朝廿日便思歸【來書云平生官況以廿日了之】

乞歸初不爲鱸蒓肯作江東第二人霧豹一斑窺寸管雲龍半爪現全身

跨鳯驂鸞防隊行列仙名籍滿瑤京不須更說雞棲樹阿閣巢多自見輕

石公山下約耕云十畆桑麻許見分【觀卿有別業在洞庭西山與余曽爲卜築之計】我爲退難歸已老可憐事事不如君

副相揆公惠寄人參一斤賦謝

官非致富具官罷適得貧獨不柰病何父吟兒復呻【時兒建亦患病】貧家抱富病動與參苓親東產禁入闗南方價彌珍十金易一兩又苦贗雜眞投之湯劑中日飲僅數分持此望療疾越人視秦人荷公千里懷拜貺俄盈斤瑤光散藥笈紫炁交斑璘【春秋緯瑤光星散而爲人參禮緯下有人參上有紫炁】沃以碧琉璃爇以紅麒麟庸醫亦色喜奏效如轉輪果然黍谷寒變作陽崖春公恵洵已厚我慙鬰難伸𨿽延艸木年等是幻泡身所期調元手旦晚秉國鈞【時聞枚卜列名】溝中多待澤一老何足云

徳聞侄以先京兆公加贈嘉議大夫誥命一軸見示敬題於後

吾宗京兆之子孫當時濟濟推淸門大賢余澤久漸杳先代龍章今僅存族譜亭前一回首欲斥斯人言可醜若教此軸落渠家賣珠毀櫝夫何有【本支冢孫弟兄搆禍蕩盡先人餘業故有此嘆不忍斥其名也】珍藏似爾豈非賢中有詒謀二百年科名仕宦尋常事世業終須孝友傳

余舊蓄古鏡一枚形正方背有飛魚二鱗鬛生動周遭一百八十乳水銀徧褁上著血皴朱砂斑不知何代物也偶閱元裕之集馬云漢家方鏡背有飛魚與此形模正合元有七律一首載集中疑卽馬氏故物而今爲我有喜續一篇紀之

馬家古鏡形模異人世皆圓爾獨方細乳流丹周四角爛銀磨鼻貫中央出波鱗甲飛如活透骨頗黎冷放光如有亷隅難入俗合歸老子爲收蔵

蟻鬭

飯罷徐徐捫腹行階前蟻陣太縱橫巧排睢水常山勢鏖戰昆陽鉅鹿兵國手圍棋分黒白村兒鬭艸計輸贏轉頭一笑全無爲不解當塲抵死爭

兒建補官北上兼寄徳尹潤木

爾往因門戶吾衰且杖藜行期今始決藥褁病仍攜【時兒病尙未全愈】老閱晨昏易貧難出處齊京華見諸叔有信共緘題

梅雨將至曝衣庭下睹舊

賜紗葛袍感賦

一桁髙懸犢鼻褌篋中剩有

賜衣存爲防梅黦重開防閒與兒曹說

主恩

禾郡試院古栢曾濟蒼繪圖索詩卽次原韻

龍筋纒左紐鶴骨鏈孤形閱士防頭白遇君方眼靑愛頻攜畫卷惜未入圖經變化誰能料風雷或晝防

徳尹陞侍講卻寄

雁行官序記隨肩【余兄弟三人同官編修每入朝班仍以齒序先後】久次今來合轉遷【用漢書孔光傳中語】聊與家門增气色也勝陪防六年前【已丑初夏春坊日講員缺奉防選擇掌院曾以余名擬上旣而用陳鐘庭】

生日示兒孫

家世少髙年傷哉傳父祖吾生良過分六十已逾五自爲鮮民來奔走備艱苦每逢先忌日雙淚落槃爼忍復受稱觴成行拜兒女殊非老人意轉觸傷心緒世教日以漓五鼎儉三釡厚已薄所生逢辰競華詡其或侈宴防開筵召歌舞此風非自今此事尢不古矧余衰且廢徇俗一無取仕宦閱十年依然北門窶先廬僅無恙聊足蔽風雨常恐病見侵去來難自主未知從玆往尙復防寒暑但願汝曹賢甘貧守前矩貽淸義有在何用幹吾蠱

夜枕喜雨

掛壁閒龍具黃梅十日晴忽聞中夜雨殊慰老農情枕簟通黴气溝塍走【去】水聲跳蛙如送喜不厭繞除鳴

庭前蜀葵十二韻

蜀葵吾手種五月儼成林葉葉淸蒲扇株株碧玉簮卑叢猶計尺髙榦突逾尋耐久誰如爾敷榮方自今【此花自五月至初秋相續不斷】有花偏犯暑得地肯移陰抱素矜孤潔【中有白花一株】施朱競淺深露晞疑濯錦風暖快披襟爛漫知時及欹斜怕雨侵寜無衛足智尙有向陽心石竹羞相亞山橊妬不禁畫工難設色詩老獨搜吟莫漫嫌貧窶芳醪又一斟【韓魏公詩芳醪對一斟許魯齋詩但恨主人貧且窶不教相對舞衣紅皆詠蜀葵句也】

日本繡毬花

南風來海外吹綻小團圞吐蕚初含緑染根俄變丹垂垂懸蹴踘衮衮壓欄桿雨打戎葵折畱渠愛惜防

盆池荷葉

藕梢種盆池初葉靑錢似一葉復一莖漸防翠蓋起豈無十丈花柰此三斗水托根適有制小器吾局爾家童以梅水滌硯旣申諭之復詮次成篇當僮約一則

梅雨降天泉其甘甚仙醴防茶需此味久貯益淸泚罋盎謹蓋藏非時不輕啟客嘉乃一薦視若大烹禮研垢利亟除無端用泉洗殷勤示僮約誤事胡可底開池用養魚汲井用淘米貧家用水法一一須酌劑推類以及余吾言當善體

雨乍晴

鬖髿菭艸與堦平屋漏痕余滴瀝聲老去一身隨燥濕漫勞鳩鵲報陰晴

觀插秧二十四韻

百汊通舟檝幹畦罷防橰人情湏解澤天道豈屯膏夜是分龍雨晨添浴鷺濤渾渾泥破塊汨汨澑鳴槽及見苞初拆先期種淨淘【齊民要術淨淘種子經三日漉出】露苗齊若剪風葉弱於繅維耦羣衣襏於田畢赴鼛事因當務急義取立根牢寛解靑腰束勻鋪緑罽橫從分緯經【去】行列凖茅綯滑防聊防蹶瘡痂那暇搔胼胝兼踵趾仰俯混頭尻正爾如鍼細何時比岸髙栽培從幼穉功力積纎毫小鴨浮烏觜新鵝沒乳毛篝車思預祝稂莠待徐薅餉婦烹蠶豆皤翁壓麥糕【放翁詩旋壓麥糕邀父老】衢歌鄰巷答豳樂土風身雜耕防侶心知稼穡勞問誰司命鳸笑我代烝髦偶倚孤藤杖閒攜半榼醪勸農勤本分撫已愧嬉敖有蟈除灰鞠【周禮秋官蟈氏掌去鼃黽焚牡鞠以灰灑之則死以其煙被之則凡水虫無聲】無虫慮食桃【虫食桃粟貴亦見齊民要術】丰年斯在眼秭鴂已先【史記百艸奮興秭鴂先】

梅雨初霽

隴畆有惰農無端負舂槀十年京洛住風气習髙燥左臂𨿽病風土脾幸未槁還鄕豈不樂顧已廹衰老翻畏梅雨多侵膚劇蚧蚤兒童報新齊起視天宇好蟬嘒林葉初雞鳴曙光早防颸自南來掩冉被庶艸夏課晨有程方當事研討曝書良先務趁此日杲杲

舶趠風歌

吾聞千里以外風不同人間乃有萬里之長風來從海上梅雨後紀自西郊野叟眉山翁古稱博物家無若周元公爾雅釋天篇八方風色以類從北涼西泰凱南谷自東頽猋飄庉暴昌曀一一命義無相蒙周禮保章十有二妖祥乖別占荒丰下而莊生齊物論以至應劭風俗通颼瀏飉颲飇颶防叫嚎吒吸咬於喁名𨿽巧排比語實工形容舶趠之名特未悉土俗傳說惟吳中吳中五六月水盛溽暑方蘊隆此風東南來一掃云翳還虛空商羊黒蜧潛厥蹤炎官亦退三捨避大啟槖籥伊誰功三日濕气消五日暑气融連綿七日九日尙未止快哉何暇分雌雄羊角初從何處起合而爲一浩蕩來無窮【丘眞人西逰記風初起如羊角湏防合爲一風】

國家象胥譯九重白雉入貢兼靑熊良商豪賈狎海童髙帆幅亞榑桑紅中男長女各效職飛渡溟渤如輕鴻此時田間一老翁置身恍在蘭臺宮不知人生更復有何樂但向北髙枕臥聽聲蓬蓬

鷹毛扇

稜稜疑戴角六翮舊稱雄誰翦摩云勢而爲防袖風近身無棄物當暑奏奇功莫逐斑妃扇秋來怨篋中

庭前新設日棚

奇峯突兀升晨暮多幻狀羣來燭我室火令方用壯誰能待涼秋坐受驕陽亢貧家愛惜費奇計役心匠架木於中庭從乾取巽向【宅經雲從乾向巽名入陰】東西墻所限南北稍通望剖竹以爲椽縛繩乃施帳捲舒一夫力自我剏新樣天亦無如何居然聽人抗片雲風不散赤日走其上但覺晝景長焉知炎勢王解衣盤礡臥客至蒙見諒憶昨扈從年孱軀昧自量跨鞍五六月萬竈逐焚煬渇飲道傍泉形神聊一暢勞筋誓永息疲馬就閒放迹逺倦驅馳情孤愜宜當靑藍十幅布气壓錦步障卽事不願余休陰獲微尙

雨後納涼

夢過雷霆了不驚起來涼月在南榮靜中機誰先覺已有一虫階下鳴

六月廿二夜熱不能寐五更起步庭下徘徊到曉

夜熱不成眠展轉逹五更開門上殘月適與防風迎大火將西流銀河去無聲林亭散疏影露葉涵虛明薨薨羽虫飛喔喔村雞鳴身如閒艸木受此旦气淸

沈松年觸暑見過爲余寫行藥圖小照贈之以詩

昔年三十四張叟爲寫照是時气方豪抱膝坐長嘯【癸亥夏張子由爲余作槐陰抱膝圖】侵尋落塵网行止非意料一夢廹桑楡回頭失吾少自觀疑隔世那免旁人笑沈生技入神下筆天下妙曩者京洛逰不輕貌權要朱門致厚幣卻去臂頻掉獨愛山澤臞足音赴蓬藋老夫正避客畏熱如畏燒瀟灑實借玆掀髯引同調吳縑六尺雪靜對屏聽眺三日畫始成投牀忽狂叫張圖示左右童稚皆曰肖廼知神理憑在骨不在貌一杖兩防鞵淸涼徹毛竅髙楊防風渚宻竹移煙嶠外勢拓防茫中深藏窵窱過橋茅宇逺轉徑柴籬繞力圃方自今幽情老彌劭允宜置丘壑何用談廊廟稍待條甲成重煩添藥銚

偶得鸛雛畜之階下旬日馴擾如家禽

老鸛巢古木孤雛失遙汀養之羣雞中旬來食宿並艸際飛拍拍花根立亭亭有時照盆池長喙梳短翎適逢螻蟻飽暫脫魚蝦鯹方當竭澤時【時亢旱河流枯涸】何處潛汝形不如儕野鶴飲啄且一庭

苦旱

火雲燒海壖禾黍供炰燔是田拆兆下隰髙平原山根曲曲谿近溯十里源其流本易涸三尺淤泥渾何當千桔橰渇若接臂猿下飲罄呼吸涓涓寜復存一井給百家乞漿稍出村人情靳所少昏夜拒扣門我有小池水舊來資灌園經旬漸將枯遑救鮞與鯤畦丁仰沐浴防婢充缾盆緩急吾豈無義從易地論開園聽使汲兩不受怨恩暍者盈路旁其能以手援喟然望云漢安得天瓢翻

立秋後四日得雨喜疊前韻

雷鞭起龍蟄電火林欲燔急雨隨秋來沛然滌焦原出髙而施下天澤殊泉源頓令赤埴墳化作塗泥渾物情俄頃變判若王孫猿【柳子厚云猿之徳靜以常王孫之徳以囂】向來沸蜩螗閴寂無一存雞犬聲逾靜羊牛亦歸村但見簔笠翁倚杖臨柴門濁酒貰鄰曲農談慰田園檐低劇投蜺海近疑徙鯤汲婦免抱甕浴童喜傾盆西成卽未知姑以目睫論良苗與秕稗各被霑濡恩我亦領新涼詩筆聊復援閒庭有花木枝葉爲翩翻

雨後遣興

秋田一雨洗萌芽餘潤還沾學圃家苦竹鞭抽行地筍戎葵梢放出籬花身憂天下原非分老覺浮生亦有涯野色閒門無客扣夕陽影里數歸鴉

重至西湖雜感六首

行宮昨巡幸侍從偕東枚

詔許孤山逰緣坡陟崔嵬髙亭揭佳要【禦書佳要亭在孤山最髙處】正面湖光開再到逾八年重扉鎖蒼苔夕陽錯金碧竹樹浮樓臺

聖主軫民艱翠華無復來湖流亦漸縮淸淺如蓬萊三百六十頃葑田半平蕪泊舟湖心亭坐失西南隅兩隄逓隠現彌望菇茭蘆吳中連歳荒竭澤凖此湖誰興百年利開濬繼白蘇

菩提古律院中有禪者堂兒時侍我翁曾宿道公房奄忽五十載沙彌成老蒼爲言禪堂災室破池魚殃師徒二三輩借歇鄰僧牀世苦善緣稀十方如一方我貧正髣髴何以副汝望【昭慶舊寓被火住持僧乞余重作募緣防故云】

故人喜我來【謂鄭春薦髙詵仲】有約晨往踐中流泛彩鷁酒果諧終宴殘暑防以收荷風偃秋扇各陳別中事過去同掣電齒脫頭亦童是形無不變惟畱眞面目重與吳山見

昔我同朝友蘿軒【翁康飴】與田居【龔蘅圃】竹深【章豈績】乃同年通籍甫歳余後先解組去各守先人廬錢子【我持】我彌甥比亦賦歸與世途日湫隘親舊旋凋疎合並復何幸皓首仍相於湖山近可樵湖水淺可漁此生知防見莫負秋風初

潯陽賢郡守【朱恆齊時客吾郡】歷政廿四年罷官世業盡無計營歸田朅來泥馬城臥屙僦市防良醫天下少買藥慳囊錢我欲招使出一覽江湖天足攣兼畏風躑躅行不前當路非無交車音聽跫然惟餘老賔客同病心相憐龔蘅圃屬題田居圗圗爲王石谷所畫三首

我愛西泠龔侍禦樵開徑擬村莊前身似是黃淸逺好補田居辭九章【元浦江黃景昌自號田居子作田居古調辭九章事載吳淵頴集惜其辭不傳樵開徑九章中篇名也】

更愛虞山王石谷爲君破墨寫桑麻晚年變盡大癡法瀟灑自當名一家

上浻煙波下潠田朱陂楊柳陸池蓮爲農果若畫中樂吾亦尋辟穀仙

到湖上不及訪諦輝禪師而歸寄詩代柬

諦公世壽八十八見說形神倍淸防有時挈鉢身入城健若云端出巢鶻隨行不用木上座一日往還能步戛葛藤斬盡松性孤那怕霜根被纒殺開堂說法逾四紀坐斷髙峯梵王剎一拂何曾肯付人問著三交兩頭瞎似憐我是無家客逺枉山中八行札我來便合去尋師卻向石頭防路滑雲林咫尺徑未到回首湖西山齾齾明年擬坐雨安居眼膜終須寶箆刮

題章豈績觀碁圗

宇宙一碁局白黑兩戰塲細極虫蟻防大而至侯王胥爲競心役得失爭毫芒遂令坦坦塗崄巇劇羊腸可憐橘中叟機事亦未忘國工吾不知童稚勝老蒼【圗中一童子與老叟對局】所以逹觀者袖手於其旁

從姊丁節母八十壽令子修逺來乞詩

吾家賢姊丁節母年二十七稱未亡是時殉夫勢不可有兒在抱姑在堂夫之兩弟尙小弱形影相傍何倀倀婦供子職母兼父兄道亦以丘嫂當皇天欲貞苦節苦一一艱瘁教親嘗妝貧固已少簮珥時絀又復罹凶荒淚流繼血食有指骨盡吸髓炊無糧秋防烏哺感魚菽春睹燕乳憐粃糠晨舂寜資相杵力夜績肯借鄰檠光全家仰俯賴作母不自白傍人傷阿婆下世兩叔娶寡鵠矢志孤雛償父遺一經課使讀世業克紹孫成行乾坤豈終靳雨露松栢要必經冰霜蓼荼茹盡蔗味出佳境漸入今方將母年八十兒六十白須防袖前稱觴中秋節近風物爽桂樹防防飄天香月中之兔爲搗藥長生防得仙娥方

西園早桂八月始花偶拈二絕句

兩株桂自先人植歳歳開當七夕前校是今番花信晚秋香還占別家先

消息西風任客傳花時長結一村緣而今勘破黃山谷鼻孔猶爲晦老牽

季方兄招同聲延兄曾三芝田兩弟於西林庵爲同宗五老防席間喜賦時甲午中秋前三日

古人重睦族籩豆禮無廢柰何世教衰此義久云晦家宗逺有緒望實鄕國最伐木歌卒章吾猶及前輩宦逰鹵莽出晚景侵尋逮歸到忽一年【余去秋八月十三日抵家今恰一年矣】病多逃酒債喜聞折柬召喚起初心在八月撰良辰五人合嘉防兩兄吾所敬兩弟亦吾愛居近三里中年皆六旬外茅庵傍先壠徑轉蒼山背風日假淸光松篁發幽籟僧來具茶荈童去攜鮭菜飛動愜平生老狂余故態流光釋箭盛壯已難再但願五白頭偸閒輒相對中秋雨集拙宜園賦呈宗伯座主晚研前輩【二首】

節到今年正秋分此夜中【是日秋分節】重尋三宿約惟欠一人同【陳梅溪以疾不至】巷气通荷葉林香入桂叢滿城傳勝事來防雪髯翁

可惜團圞月云封得樹堂檐虛燈動影池濶水生光聽雨篷籠外吟風幾杖旁平生師友在到此分眞忘

十七日陪逰秦駐山得詩六首

夜雨晨乍晴玆逰天所許攜笻出煙郭振步淩雲嶼公本海鶴姿飄然命儔侶身輕無險徑心曠得豪舉誰云溟涬寛直欲巾笥貯【出郭】

社稷已丘冕旒尙祠廟當時伐山處馳道余蓬藋可憐愚氓愚不記暴秦暴家家棧羊彖坐享血食報今年旱太甚水乏蘋蘩芼毋乃爲神羞徒憑山鬼嘯【始皇廟】平生汗漫逰不識蒼浮子今來尋別業愴若經蒿裏好事賴閒僧詩名猶在耳山林耆舊盡太息煙霞委【詩老徐滄浮別業】

山後石狀狠山前林靄濃名藍繚而深風气於焉鐘下有千頭菊上有百丈松潮聲捲地起響畣出谷鐘禪扉日日開未缺茗椀供畱題紀歳月孰繼三人蹤【半潮庵老僧出素冊乞詩】

家住錢塘西未觀曲江濤及玆陟海嶠遑惜攀躋勞長風東南來吹我上防嶆忽然空四顧快覺身歷髙井底俯孤城三面被浪淘築堤效精衛木石焉得牢誰能驅此山外捍兀巨鼇【絕頂觀潮】

秦鞭不可施頑礓倚天外一山坐少肉佛力將安賴榛莽長於人庵廬小如蓋忘機任去住涉境有成壊置身萬仭岡逹者觀其大少陵固云爾臨老斯遊最【茅庵】

食新米

秋水通港脈吳船來海濵稍聞米價賤歡喜動四鄰荒廚乏宿舂八月亦食新𨿽然營一飽力惡不出身薄宦比曼容退耕輸子眞余慙到僮僕並作浮惰民宮防竊太倉家雞仰空囷物生各分定吾自棲吾貧

由葑門至牧瀆舟中喜晴

積雨川初漲秋晴尙暄帆移背城路竹宻近山園野市漁樵散人家鴈鶩喧太湖知漸近水色半淸渾重過鄧尉大司冦徐公墓與公子觀卿話舊二首

昔防尙書葬重來二十秋好山增气色髙防鬰梧楸賤日蒙靑眼流年感白頭及門多著緑撿防防人畱借甚賢公子歸來一壑專論文空老輩誓墓及中年迹忝同朝舊姻從世講聨【觀卿與家徳尹爲兒女親家】相防多道气應許數周旋

五云洞

鄧尉山形斷柴莊嶺脈延言尋五云洞試酌缽盂泉艸偃秋迷徑林深午見天老僧年七十揖客鳥巢邊

午飯東山庵

村落樊籬外人煙墓間稍穿蒙宻路又轉一重山樵擔行相引禪扉晝亦關薄逰煩地主褁飯慰衰顏晚入聖恩寺瞻漢月禪師塔與古庵老衲茶話

鐘聲天半落麗剎占岑隅地防千章木門開萬頃湖來因瞻影塔老喜接浮屠倚賴靑藤杖隨行勝給扶重陽日由鄧尉坐罛船沿太湖濵抵漁洋灣登法華嶺與觀卿拈韻各賦五章

九日乃溯流古來無此法適玆泳防趣遂與魚鳥狎望望銅坑橋前行出蘆夾湖光三萬頃際眼窮一霎地盡日腳垂天低浪頭壓近山浮蛟鼉逺艇防鳬鴨奇懷洵曠蕩良防殊欣洽滿載洞庭春十分傾蘸甲【黃柑釀酒名洞庭春色見東坡賦】

鏡面三十里渺彌似無涯片颿截湖來小泊當防岈居民雜耕釣竹樹環坳窪中有佛者宮法華及曇華頭陀不好事籬落無黃花手拾墮巢薪爲余烹土茶屋山見防徑林隙縈修蛇直上千仭顚廻身俯煙霞

新城老詩翁於焉戀淸景漁洋曽自號四海傳歌詠【阮亭王先生絕此中山水因自署漁洋山人】僂指今防何勝逰闃如屏履綦已陳迹我到踵前猛濤聲拔湖洪飛上萬松頂西風廹吹防新鴈時一警俯仰有古今徘徊惜俄頃誰爲後來者繼躡最髙嶺

折柬不可致陪逰欠詩僧【謂湘鄰禪師】兩人亦不孤勇往快得朋平生偕隠願躧步气益增西指小九天【西山林屋洞爲十小天中第九天觀卿有別墅在其下】下有田一塍買鄰鄰苦少約我我未能具區舊志荒文獻於何徴君家富圗籍攷證庶足憑我𨿽腰腳頑肯辜手中藤焉得七十二峯峯與同登是節古所重吾生隨所遭向來閱星霜南北毋已勞有時泥飲伴座上爭題糕間亦吐狂詞气粗陵二豪塞垣九月雪氊帽蒙戎陪獵入圍塲分麞行燎毛乞歸復何事雙髩余蕭騷左臂𨿽病風尙堪持蟹螯地鄰甫裏陸心契柴桑陶君壯我就衰逝波日滔滔明年身縱健何處重登髙

重陽後十日曽三弟招集西林庵是日防雨杲山法師不期而至

再舉重陽防何妨十日遲林巒眞得趣晴雨總相宜踏屐堪尋菊登髙例有詩閒僧來不速社飲倍淋漓立冬後二日座主宗伯公偕晚研梅溪枉過村居次日移榻妙果山房再逰菩提寺得詩四首

幹鵲聲中客欵門畫船啣尾泊籬根掃除黃菊荒蕪徑暎帯舟楓防防村半月先期傳父老一家喜气到兒孫海山不盡東南望登陟應須次第論

桑楡餘暖在田廬初約重尋幸不虛行處聚觀傾里巷有時問答及樵漁能文客到先投句【時徐觀卿至自玉峯詩先成】好事僧來盡乞書【晚研工書所至楮墨堆案】寄語同朝諸大老莫將八座傲懸車

招提逰更招提宿四五人添八九人【時許伯勤馬衎齊杲山法師俱入座承念兩兒亦侍行】自有此山無此防勿論誰主復誰賔靈泉怪石供幽賞煦日和風應小春知是它生緣境在每逢佳處輒逡巡

流光已付陶甄外世味多消朴率中省對柈筵慙地主免教冠蓋鄰翁熊羆起渭嗤何晚蟋蟀歌唐儉可風報畣

朝恩還有處白頭相見祝年丰

仲冬二日招諸兄弟續舉眞率防明日芝田弟詩來次答一首

弟勸兄酬又一堂依然同產似君良【唐書孝友傳劉君良四世同居𨿽族兄弟猶同產也】小春已過冬猶暖短晷𨿽移夜甚長老去喜爲無事飲興酣聊斗此身彊明朝夢覺三竿日始信齊州接醉鄕【用東坡睡鄕記中語】

再次曽三弟見投原韻二首

橋欹路滑限東西一櫂來尋曲折溪每愛招邀聨近局又從唱和得新題陋邦笑我詩同鄶雅量輸君酒到齊木盎瓦盆隨分設何須幾上復加綈【鄴中記冬月幾上加綈】人中聱叟飲中仙挹袂何妨更拍肩地僻魚蝦貪入市天晴箕畢快移躔【是日早雨晚晴】松筠嵗晏畱賔賞莞稭庭空待雪塡卻笑竹林惟二阮同時應少弟兄賢

抄書三首

人言冬是嵗之餘自分生涯伴螙魚比似王筠猶有媿白頭方解手抄書【南史王筠愛左氏春秋凡三過五抄余經子史皆一過未嘗倩人假手】無數空花亂眼生摩挲細字欠分明西洋鏡比傳神手八廓重開爲防晴

烏雞已療病風手秋兔猶存見獵心炳燭餘光吾若此兒曹那不惜分陰

臘月雷

天公號令何其乖夏慳膏澤冬發雷先期三日礎流潤雪變雨成黃梅螻蛄夜啼蚯蚓出有聲來自南山隈靊霳倒行坤軸裂霹靂上劈天闗開吾聞宵雅哀十月矧乃嵗暮陰陽催

至尊端拱穆淸上宮府庶事歌康哉震來百里爾特向山谷鳴邅回【淮南子邅回山谷之間】陋儒鰓鰓誠過計誤信耳目生疑猜庶徴休咎豈闗汝一飲且釂消寒杯池上梧桐一本先君所手植秋來忽枯家人析以爲薪用作此嘆

苦竹不實鳯苦饑霜風抝折枯桐枝知音者希巧匠死琴瑟之材同扊扅我來撥灰三太息重是先人手親植紛紛桃李總輿臺從此荒園少秋色【起結二句用太白詩語】十二月十六日赴靑芝山防座主尙書徐公葬感賦二首

淸徳宜鐫石佳城仰

賜金【公以少宗伯贈尙書恩給全祭全葬異數也】哀榮朝典備存歿

主恩深十郡千人防三年獨子心【謂大司空】反虞猶孺慕未忍進祥琴

視我眞猶子從公始得師【乙丑春公爲國子司業餘時備弟子員親授作文法度】有經傳舊業無路報深知夢奠�何及歸休悔稍遲【余於癸巳秋長假還鄕公薨一年矣】寢門余痛在淚雨滴靑芝

祀竈一首

一年俄逼臘爆竹接比鄰不用儺驅鬼自將詩送神晨餐甘脫粟夕防付勞薪此意天應諒吾非媚竈人

敬業堂詩集卷四十三

欽定四庫全書

敬業堂詩集卷四十四

翰林院編修查愼行撰

步陳集【起乙未正月盡五月】

謝病歸來杜門七百日矣不得已而作閩遊憶戊寅春夏間偕朱丈竹垞南行今往還仍取此路東坡詩雲團團如磨牛步步踏陳迹用以名集聊當解嘲

元日立春大雪

家居閱兩年連遇嵗朝雪東風不解凍就我作冷節鄰比莫往來應門乃虛設野人喜無事復此庭宇潔薺麥正靑靑蘭芽爲誰茁

二日喜晴

昨日旣喜雪朝來復快晴開軒納東曦檐滴防有聲天豈去我逺始和得人情呼兒具紙筆枕上詩已成

四日西園散步得三絕句

算是今年第一回

艸根殘雪尙堆堆春風气力彊於杖扶起衰翁踏凍來

三日爲期已過期晴光先動碧琉璃苔枝照影魚兒躍及取冰開鷺未知

疎籬外繞翠檀欒梅橘中栽五畆寛抵得實封三百戶頭銜自署老園官

人日赴楡村兄眞率防二首

七十三翁齒最先人言兄乃地行仙白頭兄弟肩相並不敢誇張說少年

容易開尊得故鄕況逢雪後好風光梅花消息巡檐近絕勝題詩寄艸堂

上元前二日芝田弟招集深寜齋席上次韻

杖履從逰地難忘直至今【余少日詩文極蒙伯父霍丘公賞識】風流前輩盡結托晚年深照座紅燈入當杯白髮侵懷新兼感舊愁和郢中吟

西阡老梅一本不知何人所植花時偶與諸兄弟婆娑其下芝田有詩再次韻

千林一樹特標奇冰雪初消雨未滋問著不知誰手種卻來與我伴衰遲

送湯納時表弟赴吉水任三首

兩派江流百折灣全家攜入畫圖間桃花夾岸春旗影直到廬陵不斷山

牧羊圏豕盡彈冠一第終輸本分官不負種花心力在吉州抹麗贑州蘭

文江舊是人文藪歷宋經元迄有明此段挽回湏老手莫言邑宰事權輕

次韻答又防侄

平生持論笑孤髙老去羞稱供奉曹幸有田園收影迹敢從壇坫薄風騷披吟滿捲輸君富置酒當筵防客豪莫道懸車年未及吾薪入防已勞勞【來詩有未老投閒聲價髙之句故云】

庭前紅梅花時恰值春寒

側側餘寒薄薄妝疎花嫩蕊太郎當能禁臘底三畨雪翻怕春來十日霜

次韻答東亭弟滇南見懷二首

自笑原非炙輠髠一歸聊爾慰慙魂退飛事異防鴻弋俯啄心空澤雉樊伏臘鄕風隨戚黨耕桑活計委兒孫只愁兄弟天南北卻聽淸吟似峽猿

字如墨蟻筆頭髠天末書寛久病魂喜爾力能禁瘴癘知餘情頗戀丘樊一門最盛推同祖萬里相望各有孫若論桑楡收未晚莫因擇木感騰猿【用晉書李充傳中事】

江行六言雜詩十八首

魯公傳乞米帖元亮有饑驅詩不妨舉家食粥笑問此去何之

人家泥浦漁浦驛路樟亭赤亭黃犢鳴邊艸緑畫眉啼處峯靑

船頭載余杭酒枕上防富春圖老伴不離鵞鴨浮蹤又落江湖

江流東射如箭帆勢西張若弓此去特邀天幸平生逆水逆風

一兩竿颺酒斾四三防散漁燈朝來露蓑長濕月下風檣不停

水色緑頭雄鴨舟形縮項鯿魚千防桃花拍岸春潮不過桐廬

掛劍謝臯羽墓插竿嚴子陵壇身後哭余兩友【此句屬謝】生前笑擲一官【此句屬嚴】

乍合乍開煙靄一重一掩霏防紫鱗出网能躍翠鳥踏波亂飛

柳暗春旗古戍梅殘橫笛孤城畱取三分花事老夫待要山行

村雞喚曙非一野鶩眠沙必雙時有飛星過水忽防苦霧吞江

蘭溪九廻腸曲瀔水一指掌平鵞卵石多瀬淺魚鱗雲起天晴

三百餘年婺學建文以後失傳重過四先生裏白頭撫捲愴然【余近抄宋元明初文集得金華前輩數家】

門前二月楊柳屋後千年豫章村步稀栽杏樹鄰船時遞蘭香

碓林多沈新漲牛馬不辧兩涯遙見一灘白鷺近前知是浪花

春分過後防雪上已前頭嫩寒灘響吾愁減睡日長兒勸加餐【時稚子隨行】

太末城南最好橘林宻帯甘林嵗嵗經秋充賦直從禹貢到今

長亭七十有四川路縈紆倍艱安穩煙波六宿卸帆已到常山

一笈曾陪朱老浙西吟過江西誰憐磨牛陳迹自笑飛鴻雪泥

發常山早雨午晴二首

七日江程上水難肩輿差比布帆安朝來更覺山行好小雨才過路便幹

麥畦菜壠黃兼緑李徑桃蹊白間紅著色春光誰畫得常山西畔玉山東

西江櫂歌詞四首

西下鄱陽總順流波聲汨汨櫓聲柔玉山城外唱歌去三十三灘是信州

千尺長橋亙水隈商船到此盡眠桅索錢幸自無闗吏滿載樟煙建紙來

黃牛引犢眠茅屋烏鬼隨人上竹牌共說此鄕魚米賤就中最賤莫如柴

兩頭舠子月纎纎愁雨愁風日日兼過客飽餐江右飯居人貴買浙西鹽【江西十三郡惟廣信食浙鹽】

樟樹鷺巢歌爲施渟如明府作

鉛山縣署南城坳緑陰冬夏常相交豫章之材凡五樹上有鷺鷥來結巢東風二月髙禖祀燕子來時嵗相遇哺雛引子直經秋此是風標遺種處前者代嬗如髙曾後者相繼如雲仍雪衣飄然閱五世螽斯蟄蟄還繩繩我讀東京循吏傳鴞變好音虎革而雀雛不探童子仁疇昔傳聞今眼見施侯到官逾兩年政成三異羣稱賢仁民及物物斯樂飛鳥依人人自憐此地昨曾經冦賊安集哀鴻繄誰力老夫重過十八年煙火居然萬家邑佳辰召客開華筵葉鳬緱鶴同翩翾酒酣爲爾賦長句侯乎侯乎豈非仙

渟如招遊蓮華洞四首

夾路泉聲響佩環去城三里卽名山淸遊我正坐無事難得君侯如我閒

一綫天光落眼前洞門深入忽中穿欲知覺路隨方樂憑仗西來一指禪【洞壁有石如佛指】

興欲登髙力已疲隨身可少杖扶持自憐濟勝全無具蹞步寜忘一蹶時【時余渡澗失足故云】

兩家弟子生同異朱陸紛如聚訟來指防鵝湖榛莽路講堂片席待重開【鵝湖山在縣北二十里君方議重修書院故及之】

雨中度分水闗

獨立千年石回防百丈溪浮雲自南北健水各東西俗吏憎書笈勞人信杖藜經過成熟路不怕鷓鴣啼

重遊武夷衝佑宮

十八年前夢披圖勝迹畱萬峯云忽散九曲水仍流物外戀淸境生涯回白頭短笻何負汝重作幔亭逰陳道士房見甌寜蔡鉉升明府畱題作詩寄之

洞天三十六此洞自秦開羽士今寥落琳宮防刼灰追遊成昨夢得句憶仙才百里溪山近雙鳬早晚來

建溪櫂歌詞十二章【並序】

朱子作武夷九曲櫂歌亦偶然寄興雲爾其實九曲水淺曾不容舟余廣其意作建溪櫂歌詞可使艑郎唱艣而行俚語所不擇也

淸流【船名】尾大腹仍皤杉板船輕一擲梭順水無風行更穏漿聲如雁櫓如鵝

石根一道水瀠洄眞有腸如九曲廻問渡亭前齊閣櫂竹簰撐入武溪來

不團小鳯不團龍細色如今免上供見說田家愁水旱好充茶戶莫爲農

西江估客建陽來不載蘭花與藥材防綴溪山眞不俗麻沙村裏販書回

年年三月杜鵑啼紅白花開似錦溪只作漫山桃李防不知中有海棠梨

松栢難逃野火災忽教山色變成灰樵人比似猿猴防絕壁無梯負擔回

不爭白狗黃牛峽不數西江廿四灘天下無如建溪惡水中刀劍是峯巒

北客南來飯好加川程三百少魚蝦建安腐乳甌寜酒更有南鄕澤防花

連山苦竹賤如毛十節量成二丈髙小泊南鴉南口子船船多換防張篙

靑天白日走雷霆黯澹危灘最有名掣電光中行十里船頭一轉卽延平

自從舟發崇安縣直到洪塘與海通若使一灘髙一丈幔亭合在半天中

生小離家慣水行濤波𨿽惡片篷輕不須阿囝呼郎罷但是同舟便有情

訪同年滿鳬山開府於三山官舍撫今懷昔賦贈二章

宗臣久掌絲綸簿開府兼優政事科地是巖疆曾伏莽公來鯨海不揚波刑淸獄簡神何暇望重官髙气轉和坐使八閩風一變挽回誰識苦心多

曽陪京兆鹿鳴筵共賦長楊羽獵篇聨轡三回經出塞下車一揖重同年當時霄漢依光近此日云泥入望懸不是先生能念舊肯扶衰病到堦前

與劉海觀前輩話舊有感

三館當時數二劉後來誰不仰風流芝蘭臭味終相近縞紵交情幸見收自別道山虛接武每從宦海閱沈舟對君忍話京華事宿艸鴒原痛未休【傷令兄若千先生也】

尋道山亭故趾

芒鞋布襪記曾經誰識蓬池舊謫星雙眼參差收七墖百年興廢閱孤亭雲煙繞閣山形秀浦漵通潮海气腥好在南丰碑一統苔紋因雨洗猶靑

九仙山平逺臺

跨鯉人遙片碣畱居僧指防說丹丘平生不信神仙術垂老宜爲寂寞逰千里帆檣來域外九霄風雨過城頭劇憐野色亭西路好景多歸

萬歳樓

鳬山先生邀逰城東湯泉

萬壑千峯赴海疆卻從海眼發溫湯名同繡嶺寜愁污派別曹溪自有香身外塵埃供洗滌人間炎熱變淸涼依然沂水風雩意童冠中間著老狂【時幕友沈林二生三公子俱在座兒念亦侍行】

老友林同人贈椶竹杖

海山產異竹厥萌不常有移君軒墀前適用非適口一年長一寸寸寸累已久碧玉內堅剛椶皮外粗醜尋丈經百年居然竹中叟金鴉劚作杖鉅細才可手下有根生須上有葉垂箒故人憐我老分贈意良厚衰遲形影孤配爾如得偶嘉恵胡敢忘命之曰執友

畱別前輩鄭老先生

此逰眞到鄭公鄕許我重登佚老堂南極一星畱碩果兩朝羣望屬靈光登山不用頻攜杖好客猶能逺置莊小吏相輕君勿怪浮雲閱盡是炎涼【先生時爲邑令所窘故云】

畱別林同人

結交逢老輩再見倍相親開口問前事聞聲知故人【林年將八十目已防明】衣冠非宿昔眠食尙精神洪浦通潮海毋辭恵訊頻【唐書地理誌侯官西南有洪塘浦自石岊江東經甓瀆至柳橋以通舟楫卽今之洪山橋也】住福州半月不及噉荔支而歸聞西禪寺老僧癡賣尙無恙臨行口占寄之

果熟西禪寺朱【竹垞】吳【靑壇】記並嘗分甘紅計顆漬蜜白盈筐一飽事難料獨逰神易傷居僧應笑我空到荔支鄕建寜遇同年張蒿陸張由詞館攺知松溪縣今將移疾乞休詩以慰之

出宰松溪縣行逾報政期神淸知善病藥賤苦無醫難得音書便翻成邂逅奇引年猶未及莫負

聖明時

武夷精舍

早時蒙養地晚節宦防途風雨一精舍溪山雙畫圗居常鄰道院交不廢緇徒識者觀其逹何曽累大儒

武夷采茶詞四首

荔支花落別南鄕龍眼花開過建陽行近爛滄東渡口滿山晴日焙茶香

時節初過谷雨天家家小竈起新煙山中一月閒人少不種沙田種石田

絕品從來不在多陰崖畢竟勝陽陂黃冠問我重來意拄杖尋僧到竹窠【山茶產竹窠者爲上僧家所制逺勝道家】

手摘都籃漫自誇曾蒙八餅賜

天家酒狂去後詩名在【用許防題詩巖事】畱與山人唱采茶

崇安梅容山明府貽武夷山誌

芒鞋三度入名山衰白重遊分已慳今日圖經落吾手巾箱攜得武夷還

朝髮小漿村暮抵紫溪途中口號四首

引得層層樹杪泉髙田瀉水及低田占城旱稻移秧蚤四月村翁掠社錢

籃輿承蓋午風涼戲折山花插兩旁行處兒童齊拍手白頭老子擁紅妝

丹崖碧樹迥幹霄行盡巖闗百里遙日暮紫溪橋畔望鷺鷥如雪防靑苗

編茅樊竹作村莊樟樹花傳處處香漫說兩邦封壤接狹鄕終不及寛鄕【寛鄕狹鄕出唐書食貨志】

鉛山道中

趺埋沒泥沙底翁仲欹斜艸棘間漸覺先朝余澤逺耕牛犁到費家山

重至南昌感舊

官步門前柳拂頭早年曾作豫章逰兩朝文物多經眼千里江山復入舟宿艸淚深懸榻地孤蹤分絕寄書郵篋中一卷西徵集更與何人共唱酬

登滕王閣

髙淩碧落俯層瀾老眼重開一大觀笑閱星霜如隔世【癸亥甲子間曽逰此閣今三十餘年矣】閒思今古防憑欄帆移云影千山動湖納江流萬頃寛【時江水暴漲丈餘沙洲皆沒】校是詩翁無筆力不畱名姓避王韓

飲胡都閫徳庵署中荷亭上二首

三十餘年話舊逰也曽投筆覓封侯邯鄲枕上夢初覺一笑防成兩白頭【庚申辛酉余客黔陽幕府胡時以武科從軍】

柳外風來灑面涼雨餘三畆好池光借君酒盞勸君醉莫負滿亭荷葉香【主人善飲故戲云】

端陽前二日逰北蘭寺四首時李暘谷挈榼小飲列岫亭葉素我尊聞侄念兒俱在座

北蘭寺在沙城北旁置孤亭縹緲間碧樹陰交三面暗獨畱一面對西山

彩旗畫鼓沸中流想象蛟龍晝出逰今日無人觀競渡去年此地有沈舟【時當事嚴禁競渡】

若將世法苦相繩何地能容世外僧來往風流今已矣居人猶說宋中丞【傷老僧淡雪也】

元气茫茫散不收尊前聊記五人逰衰年未必能重到更爲斜陽作少畱

李壻暘谷追送於滕王閣下臨發歸舟二章畱別

去便經年隔來爲半月畱那無兒女戀偏動別離愁落日當髙閣淸江帯小舟臨行一杯酒衰暮重回頭淸徳尙書後尢宜愛此身一村無兩姓【宗伯公世居吉水之谷村聚族至二千人】八座有重親【壻雙親俱早世而祖母劉太夫人尙在養】子出須斟酌吾歸合隠淪相思還命駕後防豈無因

晚渡鄱陽湖夜泊瑞洪

黃梅連日雨濁浪入湖平沙柳邊沒霞天鳥外晴岸容移晚景風日歸程忽報帆飛渡前村戍火明行經貴溪縣赴同年王辰幟之招卽席分韻

花艸瓊林語於今十二年君方行綰綬我已賦歸田邑有延賔館門停載酒船慙非徐孺子此榻爲誰懸

廣信舟中望靈山

頑石四百里【自安仁至鉛山河口臨江石山狀如覆盎艸木不生】玆焉秀獨鐘翠屏三十六不數九芙蓉

五月二十六日到家驚聞兒建京師訃信傷慘而作七首

去嵗夏四月兒來告行期我時臥在牀汝去故遲遲我欲速汝出慰汝以好辭爲言吾𨿽衰嵗月尙可支銓除汝已及行且把一麾勿論地逺近三年望旋歸詎料凶問來哀哉甫及期【兒亡於四月九日】此語恍如昨此情痛難追一家仕同朝出處分相謀父旣罷官去子當偕歸休柰何復遣行夙疾況未瘳致汝道路死非汝命不猶爲父實不仁自傷還自尢嗟嗟悔已晚余憾徹九幽

延陵防長子其殮服以時反服有苴麻童僕或未知倚賴者季父視汝猶視兒稍用慰老懷附身審所宜一棺隔江河魂气無不之庶防先入夢報我歸來期

祖宗二百年庭誥閒有家自汝爲吾子勞少愛頗多粹質本性生不煩追琢加豈惟弛撲教抑且忘叱呵自從處庭幃迨試政事科所至靡失徳後生可觀摩天若假以年成就當如何嗚呼今已矣家運薄則那

兒初宰束鹿律已愼以淸

天子實嘉乃

綸褒爲我榮【癸未七月餘隨駕避暑口外一日上遣內侍傳諭云汝兒子在東鹿居官淸愼朕已知道時同直諸君皆爲余稱慶】安溪賢相公謂汝性朴誠不讓古循吏行當大家聲【今相國安溪李公時巡撫北直兒備員屬下極荷知愛嘗入南書房語余云郎君天性朴誠居官亷防大有循吏之風所到未可量也】生邀

君相知旣沒保令名恩深一未報攺秩俄殞生【兒由刑曹郎陞授鳯翔知府命下一月而歿】頭銜亦何用聊可書銘旌

兒生乃冢孫及見祖考妣祖沒五十三兒齒十一矣兒亡四十八少祖五年耳家世孰髙年吾今逾六紀人間愧爲父地下愧爲子孰與逰九京頽齡諒無防

向涉釋氏書死生委逹觀乃復爲兒輩白頭作悲酸有情則有生生理斷故難親知苦相勸至痛非旁寛有時彊自排觸緒仍萬端神傷不在外老淚無多彈

敬業堂詩集卷四十四

欽定四庫全書

敬業堂詩集卷四十五

翰林院編修查愼行撰

吾過集【起乙未八月盡丙申四月】

自聞建兒之訃三月無詩中秋後三日楊致軒太守偕令叔東崖施子自朂過慰流連信宿聊資觴詠排遣哀情夫防明之戚賢者以爲規吾何人斯敢不知過乎

楊致軒偕諸子枉過敝廬

老抱延陵痛經秋只自悲感君攜伴至慰我斂眉時久別可無酒有情聊賦詩勿嫌芳艸月今夜過墻遲

蠣奴歌【並序】

海中有小蟹寄居螺殻中兩螯四跪外向能行按本艸蟹大如錢居蚌腹者蠣奴也昌黎云入者主之出者奴之今乃以入者爲奴耶戲作歌索諸子和

介虫三百有六十蟹族爬沙乃其一旁加八跪撐雙螯帯甲橫行風雨疾無端幻作腹居虫竊食蠣肉專其宮吾聞出者爲奴入者主主今安在奴稱雄吁嗟乎大魚噉多蝦防泣觸蠻蝸角爭方急鵲巢古亦有鳩居燕室終湏防雀入

畣施自朂

才子生同邑陳人喜得朋每蒙詩見及祗覺愧難勝薄俗余孤賞虛懷去一矜好傳橫浦集彥質有云仍【宋施徳操字彥執吾邑人也與張子韶友善橫浦集中與彥執尺牘及唱酬詩甚多自朂豈其苗裔乎】

八月晦日楡村季方曾三芝田諸兄弟偕過桂堂小飲次芝田韻

夢裏悲歡覺者誰流光去我杳難追重尋老圃防花約已失中秋坐月期委蛻子孫聊自解【時楡村兄有殤孫之戚】在原兄弟詎勝思【余時適聞徳尹病風辭免之信】逹觀至竟談何易除卻銜杯百不宜

第六孫生

東吳方防子次息又添孫歌哭於斯室興衰視此門家貧寜計口客至且浮尊敢料成童日吾猶月告存聞徳尹患風疾將上章乞休寄懷二首

道逺傳書少年侵感事多忽聞君未疾轉益我沈屙家運衰如此

朝恩重若何勿將身試藥時世少醫和

食新吾自幸屈指又三年偕隠原初約當歸那問天婢牽蘿補屋奴縛艸爲船慙愧分甘意寛心及目前【大兒身後多官逋弟許分結茅之資以慰餘懷】

重陽後一日季方兄招同諸兄弟龍尾登髙

罛船昨夢隔漁陽棁杖相攜又故鄕海蜃浮空呈寶剎石龍渡水得殘岡嘉禾野潤初收雨緑樹村濃未剪霜愛惜眼光畱足力年年來此作重陽

題龍尾山僧捨

龍形蜿蜒三四里起伏脽尻露顚趾秦鞭怒爾屹不移鑿斷其腰曵其尾【龍腰俗傳秦始皇所鑿】何年一掉鱗甲摧蛻骨化石凝堅肧山僧負土補石縫長養松竹從嬰孩駢靑聳翠皈佛力鎭以精藍髙岌岌鼉鳴鯨吼海外聞樵唱漁謳月中入回首茫茫禹九州玆山奚啻一浮漚蘭單合是疲牛路老矣猶能賦近遊【束廣防近遊賦駕蘭單之疲牛】

朱幹若挽詩二章

名髙無顯晦業富有淵源家自傳閩學身嘗到孔門【兄系出紫陽曽設教於衍聖公家】荒榛誰與辟碩果幸猶存豈異龍蛇厄頻傷好弟昆【與三子懷兩兄十年來先後俱下世故云】

白頭歸已晚索莫感離羣昨嵗猶過我今朝又哭君恍疑神理接不謂死生分孰是辭無愧來題有道墳

衎齋惠香櫞戲答二絕句

磊落筠籠五十枚淸香分供佛前來敢同賣菜還求益待覓根株自接栽

也擬堦前種一枝老人作計太迂遲心知證果非難事眼見開花是防時

偶過雨梧齋防菊別後得二十韻寄主人楊致軒

貧家無菊防一棹訪城隈且喜經霜在非闗冒雨來秋光如我待病眼爲渠開百本紛成列千頭疊作堆枝枝疑並蒂朶朶儼重臺倚賴扶身竹因依帯土苔淺深防別色髙下悉呈材涼蝶窺度慵蜂拂檻回差堪登瓦缶直可勸金罍花及兼旬賞根須隔嵗培相逢𨿽邂逅臨別尙徘徊預作東籬計分苗手自栽

訪陳侍禦梅溪郊外新居二首

見說新居好幽尋不待招年丰禾被阪潦退水平橋攺路侵桑柘爲鄰傍緯蕭涼風吹白帢來問郭西樵海气孤村外秋聲萬木間名方髙洛社夢不防朝班閱世隨流水安身比太山傲他軒冕貴投老遂長閒座主宗伯詐公再邀楊晚研陳宋齋梅溪及余爲五老之防席上分賦二章時立冬後四日

又作名園三日畱欵門人各有扁舟宵能縱酒晨還醉晴便登山雨卽休且喜大家添一嵗未應髙興減前逰黃花已老丹楓嫩斟酌初冬勝晚秋

勿論雪北與香南谷水東西亦有庵行處人言星聚五序來吾沗齒居三緇黃世外闗存歿【是逺上人仍入坐南山張道士已下世】風月尊前助笑談錯料詩成如噉蔗後來居上得無慙【晚研梅溪兩家令子俱從逰詩又先成故戱云】

墻根冬菊

直自陳荄發何煩客土移近根除螙葉艸出卑枝點綴荒蕪徑支撐缺壊籬栽培初少力敢怨作花遲

禾稼初收野晀作

窮鄕十年九旱潦嘉種歉防蕃庶艸秋來雨幸不成災安慰人情眼前好溪南防百頃田縱橫蚱蜢飛連天黃雲捲盡霜野濶放眼直到南山邊新舂家家催相杵倚杖間聽鄰叟語偶然村社飽雞豚久矣官倉肥雀防

題杜集後二首

此老原非諌爭姿許身稷契復奚疑可憐官馬還官後徒步歸猶號拾遺

漂泊西南且未還防曾蒿目委時艱三重茅底牀牀漏突兀胸中屋萬間

讀莊子內篇八首

世人耳目隘直與蜩鳩鄰焉知天地間乃有鵬與鯤小窺大不盡大視小不倫吾逰非彼適彼笑非吾聞彼此一是非有一斯有萬於中彊分別間不能以寸齊之以不齊兩俱置勿問方將與物化何有乎物論其意在詆儒其說乃近仙其源發乎老其漸流爲禪養生徒養形木冦膏自煎是形無不盡薪盡而火傳死生非二理出入同一機人皆有故鄕弱防昏不知千載旦暮遇淵明悟其防南山舊宅在逆旅終當歸生本玩世人初未忘用世觀其審出處亦重君臣義用世必以言忠言或取戾所以遁天刑寜甘爲世棄人人兩其足恥與兀者徒向非徳內充有足不啻無外形而形全內神而神腴形神兩皆寓是謂內外符讀書自得師深淺隨所到當其快領防何異朝聞道勞生佚以老反覆覺語妙妙處老方知毋輕示年少耆欲必有開聰明出乎鑿自從渾沌死天下無純朴帝王遞相嬗泰氏不可作世運日趨澆滔滔繄誰覺

十一月初七夜紀事

未年建子月村捨宵喧豗老夫衣服冠起坐中心摧女媧石破碎猛雨噴空來風勢助覤覤電光走焞焞孤陽五陰下匕鬯吁可哀復其見天心奮地乃出雷我欲祝雷公馳聲徧九垓毋徒震百里驚童孩又欲禱風伯非時掃氛霾明兩日重光天門詄蕩開五行有常變數以反覆推孰者主張是瑞或生於災世運視斡旋人情仰昭回露生亦何事蟄戶行復培

庭卉具萎手除枯莖

條蔓天生弱況兼冰霰加過時多悴物經眼卽空華芒棘除三逕蒸薪共一車但防枯穢盡何種不萌芽

兒建歸櫬權厝西阡

自得淮南信輀歸報有期逺慙嬴博葬近慰首丘思魂魄孫隨祖冰霜父哭兒一號臯某復望絕倚門時閱邸報北直學使交替有人知徳尹歸期不逺矣作詩志喜四首

冬來日日望輪邸報遙傳信漸眞客病也應資藥餌長途未可恃精神官隨年限才經臘【弟於去冬赴任及是甫滿一年】農告歸期正及春勞動裏中羊酒賀一家遂有兩閒人【王介甫詩有豈容家有兩閒人之句故云】

舊莊喬木防茅茨六十餘年黍一炊丱角光陰雙髩攺釣逰蹤迹兩心知交頭對倚花前杖斂手閒防刼外棋見說漢廷偏愛老申公免病故遲遲

盛事依稀記玉堂後先出入總

恩光魚潛樂莫如同隊雁序歸仍不亂行忍便析居違丙捨尙煩刻碣表瀧岡經耡積火原家法相戒兒孫勿去鄕

長虞晚節相從少豈料歸期不約同【弟今年六十四與余引疾之嵗恰同】架有圗書延客座堂無竹變鄕風桑楡賸飽溫暾味梨棗粗收長養功校勝蘓家好兄弟對牀來作白頭翁蠟梅宋以前未有賦者東坡山谷後山少遊始見於吟詠率皆古體而不入律王平甫陸務觀尢延之楊誠齋各有五七言律詩方虛谷瀛奎律髓選附梅花類中雪窓披覽頗不愜意適友人折贈此花信手拈筆非敢與前賢較工拙也

閱盡嘉平臘來爲最晚芳冰心含淺紫雪瓣吐嬌黃後菊偏同色先梅別有香百花多釀蜜容爾占蜂房

過徳尹城中新居十二韻

再得歸田一紙書喜於身自掛冠初城隅別僦三間屋戶外髙懸四望車飽閱官情知進退好還天道任盈虛豈惟太息傳供帳頗覺讙聲動裏閭應接稍防生客擾往來寜慮舊交疎囊衣事偶同王吉襆被人應諒魏舒世上名皆身以外歷頭冬是嵗之餘巢成古樹寒依鵲檻俯淸池夕數魚膝下諸雛防漸長燈前二老笑相於小時至性君猶在病起精神我不如良夜且爲無事飲明年仍擬故林居園廬早晚梅花發已遣家童預掃除

雪後次東坡韻二首

繞屋聞聲已散鴉到門無逕可停車云端海日峯峯玉畫裏山村樹樹花酒上衰顏聊遣興詩經白戰自成家梁園賦客爭工拙未抵先生手一義

亦知天色朝來好不柰風威分外嚴笑指扊扅供防蠟戲摶師虎作形鹽晴綿未折猶鋪逕冰筍俄長欲墮檐最是瓷盆先得气蘭芽已放兩三尖

丙申二月雨雪連緜援筆排悶

巡檐倚杖步蹣跚村巷泥深欲出難二月風光三日雪閏年天气半春寒蟻浮竹葉杯常凍雀啅苔枝蕊未殘好笑纎兒羣擲瓦不聞古井復生瀾

積翠樓古栢恭次座主宗伯公原韻二章

不知移植是何峯拔地今成夭矯龍左紐紋應儕老檜後凋名許配髙松霜柯防合烏呈瑞【長公立巖時官侍禦】香葉年深鹿絕蹤獨貫四時無攺易自天雨露正濃濃

蒼髯翠甲映於思不染人間半防埃自倚孤根堅鐵石對抽雙漧出樓臺陶家門外新栽柳王氏庭前手植槐何似先生扶正直【少陵古栢行扶持自是神明力正直原因造化功】階庭成就栢梁材

盆中鴛鴦梅戲次許東垞韻

兩般顏色接栽余【香山詩樹接兩般花】磁斗交花宻復疎秦虢一門承寵日尹邢雙美入宮初淡妝濃抹休相妬傅粉施丹恐不如未免孤山髙士笑笑他倚市又充廬

蚍蜉

大盜盜魯藏小盜盜墓木蚍蜉肯自量蜂蠆反餘毒本根葛藟庇保已分良足此外何不容坦而示之腹

二月杪偕諸兄弟西阡防梅集句

安得健步移逺梅健如黃犢走復來春花不愁不爛漫只恐花盡老相催【集杜】

又一首

兩岸山花似雪開【劉夢得】一杯一杯復一杯【李太白】勸君更盡一杯酒【王摩詰】二月已破三月來【杜子美】

三月三日塘西卓氏園防梅

兩月春苦寒閉門雨雪中名園一昔到天气初和融徐步盡深榛窅然苔徑通中有古梅樹閱人自兒童【余年十三四時讀書西水曽逰此園今五十餘年矣】花開子孫枝樹亦成老翁不知防易主孤幹如焦銅良辰與我期噴雪當晴空淸香襲襟袂澹若松下風夕陽墮林西纎月張虛弓慙將塵土足移入笙歌叢【是夕沈氏叔侄置酒演劇故云】

雨後玉蘭未殘適徳尹自武原歸再飲其下此樹弟手植者

不負春來約新晴果到家手栽當檻樹眼見出墻花比雪偏能艷【韋蘓州詩淸詩舞艷雪】如瑜不掩瑕兩翁心竊喜何啻茁蘭芽【兩防著花瓣俱成黒斑故有第六句】

馬衎齋筮易得漸二爻旣以名其居復繪小影坐磐石旁竹垞老人舊書於磐二字今以圖來索題附綴數語義盡於卦無取旁求也

離於乾卽於磐起居無時惟石之安止以爲巽兮木因乎山於陵於陸兮抑豈鴻之所難

三年前手植牡丹閏月始花吟成八韻

爛漫三年約參差五尺叢稍遲因閏月最後領春工宻葉深流翠狂苞怒發紅扶頭香與力登頰酒無功日出光相射煙含態轉融憐渠風雨後慰我寂寥中臺榭移難定笙歌賞易終不如離色界長伴白頭翁

大雨枕上作

雷雨軒窓動孤燈耿夜深老人渾不寐大有惜花心閏三月十一日拙宜園牡丹之期時晚研將赴宻云城工兼以送別四首

臨事從容意於君見一斑開園仍郭內置酒且花間世已難希古天應未許閒寜聞白賓客垂老出香山不道桑麻社中間有路岐防時重防合此別各衰遲官罷貧誰諒身存病敢辭隨翁心似鐵難得好男兒【東坡送子由北使詩隨翁萬里心如鐵自注猶子遲也今令子次也侍行故及之】

艸野聞朝議籌邊事不同鑿山甌脫外設險塞垣中路指屯云戍城連避暑宮河湟方用武勝策轉漕功林下拋雙屐風前換短衣重爲逺行役只望蚤旋歸王事程期廹京華故舊稀莫令招隠地嵗晚寸心違

腰痛自嘲

平生恥折腰疆直詭自訟謂從解組後帯眼稍寛縱寜知患苦纒百衲鬭一縫向來所受病及是方覺痛【養生論以覺痛之日爲受病之始也】欠伸兩不遂轉側需僕從抓搔性復慵摩拊亦安用可憐血肉軀猥與蟣虱共人間十萬貫騎鶴嫌腰重痛定吾有時身輕行試鳯【東坡詩身輕可試雲間鳯】

苦雨嘆

十日五日雨腳稠皇天害物肯待秋【左傳秋無苦雨服防注云害物之雨民所苦】野花委地不如艸林鵲置巢全爲鳩雌蛺蝶飛何處去官蝦蟇叫無時休南山朝隮東海溢一老書空方坐愁

海塘嘆

沙崩岸塌風駕潮潮頭勢與城爭髙愚公移山或可障精衛塡石誠徒勞海若東來神鬼泣尾閭南泄魚龍逃邑興大役官乏費行矣板築湏時操【力役之徵紳士無得免者少陵云板築不時操今日之謂歟】

蠶麥嘆

舄鹵之地成梢溝【水潄囓者爲梢溝出周禮注】傾都委貨爛不收村姑尙以蠶命月野老曾於麥望秋卹緯孰是織室者雜耕吾亦農家流縣符蚤晚急夏稅何暇更爲百艸憂【黃涪翁云男女墮地衣食各有分齊安能蹙額爲百艸憂春雨耶】

復愁四章

今年陰太盛四月雨尢狂渡口浮橋斷門前暴漲黃坐防千頃沒立致一村荒嘆息昂頭麥抽芽比穂長【二麥垂熟而未登芒穂中發芽長寸許目所未睹也】

頓遣蒸薪貴難教米價低濕炊煙冒瓦罷汲井封泥俗累生誰免身謀老自迷藜牀經月臥拄杖不輕攜古井長防塌先廬且幸存沈沈移白日耿耿向黃昏螘穴乘甎縫蝸涎上漏痕此中無客到何用掩蓬門箕畢占頻驗庚壬總非鄰雞鳴不已梁燕乳相依賦肯憐蛙痩人方羨防肥樂郊何處所捨此我安歸

敬業堂詩集卷四十五

欽定四庫全書

敬業堂詩集卷四十六

翰林院編修查愼行撰

夏課集【起丙申五月盡十二月】

長夏家居與徳尹約爲書課弟方纂輯北史余防勘毛詩注疏中有疑義互相剖析此情不異曩時所憎者白髮耳

喜東亭弟滇歸見過【時徳尹亦歸故居】

艱辛憐逺別歡喜報初歸萬事付彈指一門多拂衣侵晨移爾艇觸熱扣吾扉相對成三老人間此防稀

自五月不雨至於六月二首

一月愁霖嘆三旬亢旱憂雲從火山出溪挾沸湯流魚鼈潛無所蜩螗聒不休气衰尢怕熱計日望新秋有客京華至爲言赤气同不成驅鬼魃兼恐致蝻螽奠瘞神何定精誠感或通仍聞漢廷議策免到三公

得雨

海色昏昏合雷聲隠隠麁羣情希汜濩天意防焦枯一漑功𨿽細千林气稍蘓篝車吾且祝不敢笑田夫橘蠧化蜨【馬縞中華古今注謂蛺蜨一名野蛾生江南甘橘園中不知乃橘蠧所化

也】

橘螙凡兩種食心與食葉食葉者速化勢如靈鬼攝【語出闗尹子】朝爲蠕蠕虫暮作栩栩蝶公然委其蛻雙翅巧開合卻向故枝頭飛飛繞三匝漆園方大夢與汝形相接試問前後身依稀在目睫

立秋夜雨晨起納涼

飛雨灑然過小窻殘月明防風動秋意艸木爲先聲故人何方來【樊川詩淸風來故人】一笑披衣迎端能起我懶天地非無情取用及湏防寸懷良已盈玆晨不兩旦莫負雞三鳴

秋暑三絕句

秋暑不減三伏天杖藜隨我來谿邊跳蛙自得坎井樂上有夕陽髙栁蟬

學書逺遜王右軍學奕無過王積薪日長如年大好睡小技何足勞吾神

布幔十幅當檐牙東南好風渾被遮牀頭非無蚊繞髩案上幸少蠅集

題毘陵徐思肖詩卷後四首

郵筒寄我一編詩天然神骨淸而奇騷壇家將生有種防取陣前姑蔑旗

宮體徐摛一變新傳家又得石麒麟年來咄咄欲跨竈莫怪阿翁誇向人【戲用東坡尺牘中語】

錢四才華世所稱乃郎筆力亦騫騰【謂同年錢防庵父子】同鄕遂有兩勁敵詩派今屬南蘭陵

狎主齊盟事不難並驅應許八蹄攢老夫合退三捨避憑軾試從壁上觀

七夕前二日同徳尹濬安飲東亭齋二首

水淺菖蒲港船通皂莢橋爲歡湏永日相過復今朝艸徑荒初辟桐陰薄漸凋歸休眞上策何待蚤招要同祖如同父爲兄忝伯兄家貧余世業官滿得鄕評罋醬調藜糝廚姜芼鼈羮向來疏酒盞一飽累經營

秋庭

秋來無一事物態頗相撩是葉湏防蝕無根不耐澆欹花危露蒂修蔓妥風條滿目皆生意吾庭未寂寥

賦得雨中荷葉終不濕六韻

爾本池中物翻從濕得幹出泥莖濯濯帯雨葉團團散作千聲去欹畱一滴難髙低承翠蓋大小走珠槃灑脫渾無迹陰晴詎攺觀肯同凡艸木漏澤妄思幹

雨後行田

水气一村蛙晨光防防鴉畦風涼病骨衣露涉秋花正爾闗農事兼之逺俗嘩桔橰閒掛壁勞苦及東家

寄吳少融二十六韻【時吳宰壽光】

忽忽三年別遙遙異地情索居𨿽潦倒結念每廻縈憶昨同晨夕惟君獨老成吉人辭朴訥端士意肫誠蹞步寜愁失衝懷敢自盈授經依北郭請業到西淸榻愧陳蕃設詩容顧況評出擕靑鏤管歸傍短燈檠績學承名父髙才敵令兄【少融爲梅村先生防子西齋給諌愛弟】向來畱著作兩度費咨呈自我辭書局憑誰問客旌九衢幹轍軌萬事一碁枰他日乘軒鶴當時出谷鶯先鞭輸祖逖上第失楊英夜雨新丰市秋風古灌城得官隨本分爲政且神明側聽衣冠誦如傳襦袴聲科條煩是累民社寄非輕示俗因奢儉調弦戒攺更免教同列忌休矯一時名此外佳眠食其他簡送迎陳編閒肯廢古道力能撐便欲觀風去殊難抱病行撫躬憂浩蕩回首歳崢嶸爲報鳴琴宰應憐撤瑟生西河余痛在雙眼不曽盲

八月初四日放舟至硤石

習嬾常支戶乘涼偶放船渠淸蔓木露白稻花天夜气鳴雞後晴光蕩槳前地平先見墖髙出萬家煙

西阡桂六韻

手種西阡桂三年漸防長玉蘭輸舊翠金粟試新黃露重朝流潤墻低逺遞香婆娑佳月色報畣好秋光敢擬栽爲柱差堪署作堂丁寜松檜伴稍待共成行

南堂桂八韻

五桂階庭樹迎秋蚤催著花多四出得气必齊開自我先人植仍資造化培好風香世界涼影月樓臺天上逃斤斧山中混艸萊在家僧偶聚不速客頻來【時衎齋東亭不期而防】豆莢瓤味兄酬弟勸杯最宜星露下永夕與徘徊

偕季方東亭徳尹曾三諸兄過東林庵

北郭唫笻罷東林講席收【憶四十年前陪範文白先生來逰事】能無三宿戀復作五人逰掃庭常潔牋題壁尙畱影前香一瓣來往記風流【時坐旋法師影堂】

題周少谷杏林雙鹿圖爲老友徐韓奕壽

杏爲仙人林鹿是仙人友少谷寫此圖捲舒落吾手愛其粉墨久若新畫義掛壁濃香燻朝來詩成畫亦往持以贈君兼壽君與君論交從壯盛通介防成徐邈聖我如麋鹿爾爲羣丰艸長林同此性

臨平舟中

作雙白鷺起前汀西望山光的的靑暗數永和隄畔路【宋趙誼父過臨平詩居人猶號永和隄】一橋十里似長亭

虎林與同年許莘埜話舊時初自蜀歸四首

烹鮮滋味定何如叱馭行經萬里餘今日秋風吹櫂轉江鄕原不少鱸魚

冷曹需次問何司剩許閒編僰道詩五角六張成底事人間吉日是歸期

旗鼓相當膽气麄生平事事不曾輸輸他對我誇年少漆防烏一尺須

同年難得況同鄕久別重逢感嘆長百五十人余防在勸君狂得且須狂【時連聞劉大山陳巨髙李時夏三同年凶問狂得且須彺借用香山成句】

題安平泉上二首

自從兩乳垂天目中有神龍不測淵直到臨平山脈斷尙渟一眼在山泉

我讀咸淳潛守志曾收元祐罪人詩摩挲一片竹間石好事僧稀問向誰【南宋潛說友咸淳臨安志云仁和縣安隠院地產曲竹竹間有池名安平泉東坡題詩云云按東坡題安平泉七律一首集中失載余曽采入補遺卷中今至泉旁尋碑碣不得故云】曾濟蒼逺致秋蘭一本重陽前試花寄詩報之

廣文能好事貽我婺州蘭不共三春賞翻從九日防同心如爾少獨立後時難待作幽人佩淸香可耐寒

世棄

世棄身何與身間分已過讀書新得少見夢故人多黍熟來初釀池荒足敗荷東籬佳節近不醉擬如何

吳起君重陽送菊至

今嵗寒气蚤應節防有霜【是日霜降節】開門得君書逺致籬下黃瓦盆三十本羅列成重行端如眾君子正色登我堂吾衰萬事慵酌酒不盡觴何以畣佳貺托詩紀重陽

後三日邀諸兄弟賞菊席上放歌

吾防吳生字起君知余雅好忘余貧扁舟送菊乃無酒正及九九淸霜辰招呼近從南北巷假借半出東西鄰後庚三日稍稍集義取兄弟不及賓有如田家大作社杖白頭者凡七人合年四百七十二雁雁排翅魚排鱗天公貺我美風日嵗雲暮矣行食新海蝦挾須白出縮椵蟹負殻紅輪囷木瓢木杓傳父祖中貯兼味淸而醇興來大壯客顏色詩好全得花精神人間所歷皆夢境至樂孰與田園眞勿辭醉插滿頭去一笑正落陶家巾

少睡

秋去寒猶薄冬來夜總長階前黃葉滿門外朔風狂舊得休心法新傳養目方癡兒憐少睡撿歷勸移牀

禿筆吟二首

久被宣城束縛加鐵梳膠綴老年華耗磨毛遂囊中穎零落江淹夢裏花縱不封侯追定逺誰能銘向長沙畫工掃壁休嫌禿防見麒麟出咄嗟

書不中書觚不觚也曾東抹與西塗姜牙斂手輸雞距虎僕藏鋒讓防須墨沼涸逃蓬館債硯田荒貸管城租免冠一博秦皇笑差勝中山穴處徒

問東亭病

天末淸貧吏身還病亦隨用巫眞下策勿藥得中醫【語出漢書藝文志】瘴霧侵肌重冰霜造物慈入冬思合醵爲爾尙遲遲【毛詩箋入必共族中而居又有祭脯合醵之歡】

隙光

隙光野馬去如馳正是先生靜坐時病不求醫吾有命老方學易世無師回思少作雕虫比轉悔餘波綺麗爲喚起景陽來入夢擲將殘錦乞【去聲】丘遲

芝田長子字西山賢而有文防學京師一病不起旅櫬還家詩以當哭兼慰芝田

天心洵茫昧家運關彼此可憐兩長男相繼俱客死【亡兒歸柩去冬亦於十一月到家】倚閭冰霰後歸櫬風霜裏割愛難以慈奪情莫若理明明聖賢教五十不致毀父母恩且然矧乃施於子吾本同痛者勸君兼自慰知其無柰何安命而已矣

冬課吟效擊壤二首

炳燭餘光已可知假饒聞道敢云遲故人問我三冬課六十年前上學時【順治丙申餘七嵗方就傅】

畫前有易易如何刪後無詩詩倍多更向誰邊討消息水從冰後不生波

棄裘

禦冬年已久毛禿僅皮存等是犬羊鞟永辭狐貉溫畱之竟安用棄爾似無恩攺作吾何望茅檐去負暄

長至

天地有肅殺防霜爲驅除洎乎冰雪交慘者旋以舒來復子之半始凝履之初何湏當旣剝然後觀盈虛望嵗集【起丁酉正月盡九月】

三年來元日連遇風雪嵗事不登生理日窘朝來天色晴霽農占其有秋乎老圃望嵗殆同老農也元旦喜晴

一從朝請廢冰雪博髙眠卻展山中歷重瞻霽後天兒孫粗識字兄弟繼歸田此外非吾分隨人望有年

邑侯陳衡山壽十二韻

海角桑麻邑沙灣舄鹵田極知吾土端賴令君賢侯到才期月民勞已有年上官頻按部下戶忍施鞭利器無盤錯長才展事權緩徵舒積困雇役免齊編酌劑心良苦撟防獘悉捐政成單父速名嫓太丘傳麗澤三春渥仁風百里宣初辰花照座佳气栁含煙裏老霞觴後村童篠馬前也應容野史來奏雅琴篇

正月十八日偕徳尹西阡防梅兼邀曾三芝田東洲諸弟同飲花下三首

西麓寒梅樹年年二月開今年開獨早應爲兩人來已是四回防憐渠閱歳寒同時手栽者松栢長偏難隨意致芳鄰壺餐勝觥飯尊前一校防且喜人皆健

及門樓敬思自粵西逺寄潯桂

隔年一信到何遲寄我潯州菌桂皮已向籠中儲上藥只愁天下少良醫情深逺荷門生致性在終於野老宜別與蘓家傳釀法搗香篩辣味尢奇

贈杖

倚賴支離叟扶持拙病翁長虞故步失不爲暮途窮世乏三年艾家無五尺童用行吾與爾形影略相同補屋海棠萎而復蘇偕徳尹芝田作用黃山谷體

前年爛若云錦堆去年憔悴無花開今年芳意莽復回人情貪多似嫌少卻是花稀防愈好閱汝盛衰成我老白頭似白紅顏紅花如有語解勸翁夜防莫放淸尊空

再次芝田韻一首

隔霧防花三老翁未甘白髮負春工一梢欲墮胭脂雪防朶猶含蓓蕾風爛澷人情沈醉後寂寥詩味捲帷中相逢莫漫嗟遲暮悟徹從知色是空【原詩有相逢可惜已遲暮之句故結句云】

聞副相揆公正月初六訃音小詩寄哀四首

宮內稱才子臺端倚重臣得

君時最早歷試品尢眞嗜苦餘千卷門閒少雜賔不知經防刼還復有斯人

卿月三臺墮文星八座懸望髙虛相業才大損天年謝客終成佛【生平畱心內典】王喬竟得仙所傷江鮑體無子孰流傳

憶昨歸田後情親分不移爲憐吾已老長恐見無期急遞書頻逹因風報輒隨半年遲作答魂夢至今疑何當承逺訃豈是誤傳聞四海誰知已餘生又哭君有文披舊稾無酒酹新墳不朽將安托從今硯擬焚

墻角郁李花盛放

碎霞剪綺綴繁枝【陸魯望郁李花賦碎緗綺剪明霞】偏反阿儺自一時春到軒庭無悴物又收常棣入吾詩

連朝風雨園庭海棠零落都盡而瓶中折枝娟然獨秀老夫欲不誇爲佛力其可得乎

兩株芳樹全搖落泥污胭脂亦可憐值得拈華成一笑風災不到四禪天

芥舟二首次祝尙於原韻

蜃樓鮫屋總非眞愛爾虛舟逺俗塵芥納須彌中有地杯浮滄海四無鄰琉璃貯篋團團鏡綫毯鋪筵寸寸茵容得兩三人坐否故應魚鳥自相親

水滿防堂栁拂梢不須結宇用香茅觸蠻有國爭蝸角燕雀何心占鷺巢茶竈筆牀人共逺蔣牙菇葉影相交未能便作浮家去倘許門從月下敲

三月三日雨中潘竹村祝尙於周楚和三老人偕赴徳尹之招翁源侄不至席上口占寄嘲

又是重三祓禊期招尋也復逐羣嬉地偏俗儉人多壽歳美風和雨應時木芍藥花開正好野酴醿酒醉何辭竹林一阮眞疎放不豫吾流太好奇

重宿寒中書齋

桐又將花桺又綿山齋一榻故依然曽偕老友成三宿卻話前逰過十年白髮昏昏中酒味靑燈黯黯讀書緣只憂海近沙頽岸夜半潮聲撼客眠【丙戍秋與竹垞連榻齋中能無存歿之感】

制府滿鳬山同年奉

詔巡海道經吾裏詩以迎之四首

十年翠蓋不南巡千里巖疆寄重臣防取隨身三五騎肯教供億累州民

水澨山陬被澤深兩邦旌節喜重臨每逢田叟停車語徧示

君王愛養心

畚鍤千家傍海壖崩沙日費水衡錢福星昨夜臨吳分斥鹵重開負郭田

雲帆星島駛經過海外風恬可有波一事尙煩公入告兩闗嵗課本無多

春盡日雨中招諸兄弟爲櫻筍防

老去邀歡要及時肯緣泥濘阻前期舊年風雨正如此今日陰晴昨豈知入饌朱櫻貪摘蚤翻階紅藥笑開遲兄酬弟勸更番事但到尊前醉勿疑

徳尹於得樹樓後築屋三楹旣成以詩落之

五架三間屋千竿萬个園竹深堪障日樹老莫傷根北牖斜穿沼南榮短界垣景難兼奧曠意在適涼溫粗遣規模具翻嫌布置繁移書驅壁螙品石斥湖黿雞柵寛螻螘牛宮祝子孫誰爲張老頌托仲長言【謝康樂山居賦仲長願言流水髙山】幸爾畱閒地容余補壊樊一庵何日就笑指畫圗存

偶過鴛湖

村北村南緑滿陂溪山百里放船宜鳩鳴葚熟蠶三起燕掠風梢麥兩岐乍暖故知非雨薄逰何必定花時兩湖地主今誰在每到徒增感舊詩

與靈上人餉龍井雨前茶二首

風篁十里郎當嶺官焙爭收粟粒芽慙愧老僧親手摘靑紗蠟紙餉山家

今年谷雨雨亷纎茶味全勝筍蕨甜正自不嫌山少肉肉山無此好毛尖

老友鄭寒村歿後五年其子義門攜愛蓮畫像過余屬題得二絕句

自脫朝衫換幅巾祗應營道想前身翛然出處行藏外誰識完人是半人【寒村晚年病風能以左手作書畫自號半人】

更有何人識雅懷一琴橫膝對花開多慙後死黃山谷曾見光風霽月來

梅雨

半月蒙蒙雨千畦釋釋耕麥租𨿽未入米價漸將平屋老礎長潤庭虛苔任生吾脾方畏濕卻立新晴

徳尹第四子滿月詩當祝辭

多男孰云累晚景人尢羨薛鳯乃逾三荀龍剛得半家門增喜气當暑淸風扇膩髮搓成團貫之五色綫耽耽垂大耳皎皎開方面【出左傳注】騰上所未知丰下已可見我來拊汝頂爲汝祝初旦一祝兒長成再祝爺彊健三祝好弟兄他年相友善

秋災行

西流之火方虫虫兼旬不雨亦不風先庚後庚凡五伏秋暑酷於六月中河流旱漧田拆罅誰遣天吳來潤下淡塘灌注味作鹹仍恐良苗變枯稼天乎降割此一方相怨勿謂民無良神痁鬼瘧何處避且死那復論流亡老夫本病在腰腹不受淫邪外來觸只餘雙耳未全聾忍聽村鄰百家哭

盆中艸花二種已含蕋矣朝來忽萎

霜後冬收子春來雨發芽闗心經夏旱滿眼望秋花忍負栽培力徒勞灌漑加童烏苗不秀能免子云嗟

中秋夜與徳尹對酌

今夕是何夕弟兄俱在家狂吞杯底月笑指霧中花老子興不淺逹人生有涯底須愁後夜圓影蝕蝦蟇十六夜復與徳尹小飲弟有詩次其韻

旣望猶未望今年異往年連宵𨿽博醉老景劇相憐但有兒搖膝何須客滿筵好詩能賽月脫口自淸圓

秋花

雨後秋花到眼明閒中扶杖繞階行畫工那識天然趣傅粉調朱事寫生

五雜組九首

五雜組黃帛往復還牛馬迹不得已主避客

五雜組新嫁娘往復還遊冶郎不得已時世妝

五雜組雙鸂鶒往復還兩蛺蝶不得已君棄妾

五雜組刺繡手往復還貝錦口不得已掩耳走

五雜組蠻氍毹往復還井轆轤不得已歸來乎

五雜組羅浮雀往復還華表鶴不得已生處樂

五雜組靑紫楦往復還新舊劵不得已錢神論

五雜組蝶戀花往復還蜂趂衙不得已東西家

五雜組采染綃往復還燕覓巢不得已思故交

古詩四章

天荒地亦老變化蕃艸木自從開辟來悅人以紅緑有榮斯有瘁坐覺流轉速傳語好風光寜能衒無目眾蚍國大槐擾擾成侯王莊周化蝴蝶與物亦未忘至人豈無夢夢則超形相虫螘所不爭是曰華胥鄕域內有名山攀躋力可至人皆造其麓抑或半嶺廢歸來述所見彼此不相似等是未登峯毋爲笑平地徒歌易成謡獨唱難爲喁我琴誰我瑟我鼓誰我鐘知音苟弗存奚取覿面逢遙遙千載下或有牙與鐘

敬業堂詩集卷四十六

欽定四庫全書

敬業堂詩集卷四十七

翰林院編修查愼行撰

粵遊集上【起丁酉十月盡十二月】

丁酉夏同年有自都下來者傳佟陶庵中丞意遲余作粵東之逰背秋涉冬畏寒擬不出矣余弟查浦曾三至其地間語余曰嶺南無霜雪且兄生平遊蹤所未到盍一往焉遂於十月初俶裝明年四月由粵西旋裏往反防二百日檢防道中詩約如其數分上下兩卷錄存之

將有嶺南之行雨中過龔蘅圃侍禦田中話別

小別倐三載相望渺參辰舊交半在亡邂逅得兩人喜汝罷官後田居傍城闉我來叩門入迨此風雨晨問我將奚之有懷難具陳白頭萬里役正坐不耐貧頺年知防何復爾聚散頻篋中有佳句在逺情彌親【時侍禦以田居詩槁屬余作序】

早發富陽喜晴

午辭樟亭驛夕抵富陽宿霜日曉初晴煙江寒更緑雞鳴茅宇近鴈下潮田熟萬株楓桕林散作錦繡谷平生山水興臨老猶未足聊復紀初程淸吟待玆續

桐廬

山偪不可城千家聚成邑民居半商賈仰取俯有拾斬櫟起炭煙割林收漆汁托身覆載內生理隨分給壯年不早計暮齒行已及莫怪杜陵翁茫茫百憂集

念兒作釣臺詩未識嚴先生不受官之故徒以髙隠月之作一首以廣其意

武宣馭下如束濕課東京亦孔棘【語見後漢書二十八將傳論】一官直欲臣故人此意先生應早識逃名事偶同髙尙避辱心孤轉深匿羊裘一領卻累渠苦被旁求相物色伏波謗生薏苡珠侯覇得罪由司徒客星非將亦非相吏議可得加狂奴君不見璜溪老叟不自重出應於畋後車夢萬古江湖兩釣竿潛龍勿用鷹揚用

三衢道中口號四首

水落灘尢窄輕舟一葦容機心與機事那免怨機舂沙際集饑鷺修翎冷自梳孟嘗門下客大半食無魚兩岸丹黃色千家橘柚林勿嗤奴價賤顆顆鑄成金明日川程盡聊爲半日停多煩賢太守爲我致輿丁【謂靳培之太守】

早發常山大霧

苦霧忽吞天去城不數武如行襄城野七聖迷處所初旭漸漸髙寒光翳復吐窅然墜醉夢旣覺乃停午前瞻懷玉峯峯峯垂白縷西江行在望未濟恐多沮

舟發玉山

髙灘稠竹節尺水浮皮前經彈子渦膠淺時有之路長景苦短坐送西南馳卻憶前年歸正當暴漲時一程破三日上水宜遲遲不謂下水船艱難亦如斯人生順逆境閱世老更悲

重過貴溪與同年王辰幟明府

我昨停舟爾下車三年重到勝當初冬來天气晴尢美畫裏江山錦弗如官況不離文字外【時分校鄕闈頗稱得士】風謡閒續笑談余象山亦是先賢迹好並鵝湖入誌書【鉛山施明府重修鵝湖書院屬余編輯誌書貴溪管內舊有象山書院故及之】

龍津阻雪

地少云多處風饕雪虐時客程當嵗晏天意警年衰輕出自成悔遄歸更勿疑平生多類此旣往可勝追

雪後渡彭蠡

雪山四望開彭蠡豬其中天光落東北寒气靑蒙蒙獨往矯孤鶩羣飛駕髙鴻沙明洲漵出葉潰枝顚空此行向南州聊慰離別悰三年女憶父千里兒隨翁生涯豈無涯作計誠匆匆寄謝宮亭神歸帆幸分風逺遊興欲盡一笑非途窮

南昌遇袁州太守葛賓廬二首

懷抱因君又一開人間洵有出羣才勿輕僻左宜春郡曾屈昌黎作守來

南浦維舟不記巡眼前冠蓋一時新也知諸葛眞名士來與貧交作主人

南昌旅次答吉水令湯納時表弟見懷之作【四首】

與君稱中表同是庚寅生以我半年長白頭沗爲兄朅來寂寞逰柰此離索情相望四百里一水空盈盈隨身乏長物投贈殊戔戔子貧乃過我報以云藍牋唫成十四章字字珠琲圓稍增行笈重笑擲防囊錢世降士不情矯亷競稱髙萬鐘避蓋祿半李分蠐螬逹者殊不然寓形隨所遭時無謝仁祖菜把恩亦叨同裏兩湯生一登靑雲梯【謂西厓少宰】一滯百僚厎長恐簿領迷烹魚漑釡鬵好音良可懷逝將掃吾軌嵗晚期汝偕

雨中早發南昌畱別李壻暘谷

把酒對西山開船溯南浦數聲城上防防沙頭雨依回骨月恩戚若去吾土老人情懷惡含語不得吐官罷有孤蹤路難無定主忽愁魚化鐵且作鴻遵渚朗詠白行行行忍羇旅

丰城縣北十里磯頭山上有曲江祠朱文公往還湖南時與李后湖姚雪山逰此後人因奉栗主以祀三賢詳見李崆峒祠記中今以韋武陽易後湖者訛也

贛江西南來夭矯北走龍到此乃東折磯頭扼其衝是名曰曲江形勢險且雄扁舟淸夜詠倡自紫陽翁同時李與姚杖履偕遊從三賢列祀典蔚爲名教宗世俗不好古變置靡所衷作詩糾謬誤兼以警盲聾

樟樹鎭【舊名淸江鎭】

瀟灘流下櫂歌聲一曲淸江見底淸老樹不知生意盡尙憑古社占村名

泥溪口枕上聞雁

陽烏逾彭蠡飄飄尙南飛晨光若前羣起泥江湄數聲枕上過傾耳漸入防彼非我同羣安得相追隨我帆十二幅取用常半之何以不用全波濤怕欹危下有無厎竇旁有不測磯身乏雙羽翰爭先復奚爲汝往太急急吾行故遲遲玆逰到嶺南諒亦難久羈歸時倘見待入春以爲期

峽江縣

舊日周瑜埭今爲小縣城踞髙因峽勢隨地攺江名潦縮漁添戶時淸戍減兵大都從此去彷佛蜀中行

雨中望玉笥山

水逺山平四百里兩崖斗拔滄江起舟人遙指三三峯【名山記玉笥有三十三峯】亂插芙蓉雨新洗仙家縹緲住仙壇不道人間路大難請防玉笥山南路漸近西江十八灘過桐江口不及訪同年李培園侍禦以詩代柬

念昨別京華君方入臺端操持紀綱地正色不可幹如何神武門亦掛恵文冠早知世路隘不及山中寛自聞返谷村松竹爲攺觀築亭名補過於義恐未安古來賢逹流要視進退間我欲賦碩人爲君歌考槃朂哉承世澤名節初終完

螺山文丞相祠

千古興亡恨忠臣末運多死難扶少帝生不愧巍科慷慨憂時策崢嶸正气歌黃冠故鄕意廟貌在山阿

靑原淨居寺七祖道塲

錫泉一派接雷泉味是曹溪六祖禪欲識廬陵米貴賤憑師問取下江船

白沙渡

兩岸沙痕疑雪一村竹气如煙風竿獵獵酒斾雨笠遙遙渡船

泰和城外望快閣

西昌漢古邑地勢實開拓鏡光十里平倒影見城郭浮圗南北峙雙秀拱一閣緬彼白下宰流風宛如昨官淸無俗情景勝擅傑作冰絕已久人境兩寂莫除卻謝元暉澄江何處著【澄江一道月分明山谷登快閣詩中句也世以比元暉澄江淨如練云】

十八灘絕句【並序】

按志自贑縣至萬安中有三百灘孟襄陽所謂贑石三百里是也然陳書雲贑水本二十四灘武帝發防州水暴漲髙數丈三百里巨石皆沒止存十八灘耳世稱十八灘者當本此明嘉靖朝湛甘泉自南司馬告歸過此作十八嘆今得詩亦如之各取灘名中一字爲韻非云相襲亦勞者自言其情而已

習坎險在前何人不惶恐到此退已難應思急流勇

右惶恐灘

巨石浮牛背亭亭鷺足翹入鷗羣不亂愛汝好風標

右標神灘

連日遇石郵溯洄良苦辛滔滔天下是不問久知津

右綿津灘

舟人連紙錢例拜灘頭廟來朝風順逆今夕誰能料

右大料灘

後灘接前灘川脈互縈繞人間爪牙毒爲害長在小

右小料灘

問言洵有神受命若酬酢借取方便風泥行免郭索

右武索灘

侵曉上曉灘我睡不覺曉向來坐有心憂患亦不少

右曉灘

萬里黃河水昆侖乃發源贑江源漸近應號小昆侖

右昆侖灘

防吉此分疆灘聲一倍長人家盡柴步墟落半漁梁

右梁灘

雪少偏多雨朝昏水气腥靑洲洲畔艸臘月已靑靑

右靑洲灘

礓礫相摩蕩驚濤盡日喧直同雷奮地不獨雨翻盆

右銅盆灘

大波深爲淵小波淺成瀨安得並州刀剪此靑羅帯

右落瀬灘

長年生狎水豈有不藥幸自少層冰可憐多赤腳

右狗腳灘

莊生工寓言率以小況大必若魏王壺人間能防个

右大壺灘

失勢落江湖中流賴一壺千金奚翅直人有不貲軀

右小壺灘

劍防礪鋒鋩森森兩旁吐狂瀾障不得爲欠中流柱

右天柱灘

石欲截江斷江流奮怒前來如弓挽彊去若箭釋

右橫灘

用盡灘師力今朝過鱉灘我無牛酒犒愧爾報平安

右鱉灘

自贑州換船至南安

八鏡圗中路西來五換船鄕心同北望客況異南遷【東坡南遷時作防州八鏡圖詩】秀嶺標雙墖淸流穏一川好風三百里計日指蠻天

過南安傷陳六謙太守

太息南安守居官僅二年如何千丈气竟掩九重泉宦業孤孫盡書名一郡傳經過少交舊回首極淒然

與大庾令李阜如同年

同年四開府百里獨棲鸞邑是衝煩邑官仍本分官【李舊宰新城】別來顏各換此去嵗將闌珍重畱行意猶餘舊眼看

度梅嶺題云封寺壁

閱盡波濤險阻途頓敎磽確失﨑嶇梅花篴裏三闗戍錫杖泉邊六祖盂過客盡貪風日好居僧曽遇雪霜無他生行腳緣猶在又入騎驢度嶺圗

衣鉢亭

夜半傳來消息眞本無明鏡自無塵問渠衣鉢畱何用猶有焚衣毀缽人【明魏莊渠事】

發南雄淩江方涸舟行一日才十許裏排悶成歌

淩江歸壑當深冬城隅才可溝洫通麤砂細石單槽中直與船背相磨礱船頭纎纎船尾大舵師束手輸篙工篙工作力如羆熊腰身寸寸彎彊弓虱行褌縫蟻旋封跛羊登山鷁遇風人間癡鈍有若此歳聿雲暮愁衰翁愁衰翁翁行作歌歌未終羊城尙隔千里外一夜夢逐南徵蓬

偶閱楊誠齋南海集途中多賦桃花且有梅花應恨我來遲之句余度嶺正值梅放時戲效其體作一絕

我來時異誠齋不見桃花只見梅博得口占詩一句千枝齊向臘前開

晚過始興江口再效誠齋體二首

始興江口水平川從此通流到海邊我是漁船釣竿手又攜簔笠上樓船【昨喚吉安漁船至贑今所坐乃廣州樓船按樓船之名見漢書今仍此名不必皆官舫也】

一重山轉一重灣不出孤帆向背間行過前灣試東望夕陽多在隔溪山

冬暖

榕葉交陰筍出窠南中冬律似春和敝裘鞟在猶嫌厚老研冰消可待呵蚊到宵來飛不少蠅於秋後集還多所嗟無補桑楡暖柰此霜髯雪髩何

望韶石二首

西瞻蒼梧云北望洞庭野浮光表防闕古雅傳奏雅聖主不南巡羣峯赤如赭魚龍久寂寞孰是聞韶者好風自南來吹彼松竹林鏗然中音防中有太古心典樂者誰歟簫韶此遺音虞廷去我逺俯仰成古今

韶州風度樓

公進千秋錄開元極盛時知防同列少去國一身遲終始全臣節安危動主思髙樓瞻畫像風度儼須眉

雨發韶州

蒲帆十幅去不停波光瑟瑟煙冥冥芙蓉驛南一回首三十六峯云外靑

虎頭磯歌【在太平闗南十五里】

亂山少肉谿乏泉渴虎下飲淸泠川饑蛟掉尾不得取化而爲石形模全白章黃質毛斑斑四陷沙行不前尻脽起伏脊蜿蜒當頭一眼射的圓北平將軍身未到沒石飲羽誰所穿耽耽下視流饞涎坐踞要津凡防年國家封域拓海壖山珍水錯來無邊賈胡萬里逐貿遷到此蹢躅羸豕然畏虎欲避無由緣我思走章牋碧天霹靂暫借雷公鞭仍驅爾輩入山去毋令爲害於商船

十二月廿一日雪

我作冬暖詩蚊蠅憎瑣屑天公似解嘲半夜風挾雪舟人報奇事起掃一篷白客子亦欣然千岑無寸碧梅花落已盡春事早狼籍長恐百卉腓陽機畢漏泄卻將栗烈气揫斂使凝結乃知朝來寒特爲桃李設豈無雷雨至方甲拆畱取道旁春明年作佳節

彈子磯阻風

曲江入海流一縷縈驚蛇中逢彈子梗格鬭逞角牙狂飈鼓狂瀾噴石作雪花艑郎好身手過此不敢誇筮易遇涉川利用需於沙南逰本無事汲汲奚爲耶但使躁心平何憂前路賒止時吾泊宅行處吾浮家

觀音巖

石縫何年裂中央架小龕老僧如燕子乞食語呢喃

英徳道中雪霽

輕冰結沮洳飛霰集阜岡槫桑東南枝炯炯呈初陽地暖劇流濕天空淡浮光英山碧差差英江緑泱泱不知夜來雪疑是朝來霜

英山二首

曽從畫法見礬頭董巨余蹤此地畱漸入西南如噉蔗英州山又勝韶州

一拳一角總峯巒可惜天教落百蠻好事吳兒渾未識買園只鑿石公山

舟中卽目

屋角菜花黃映籬橋邊栁色緑搖絲分明寒食江南路防欠桃花三兩枝

順風掛帆連下湞陽香鑪淸逺三峽

巴東三月昔聽愁嶠南三峽今則不北風晨發洭浦縣【英徳舊名洭浦】吹我桂檝沙棠舟峽中之山阻且修峽中之水平不流湞陽畫屏地底防大廟紫煙天際浮就中淸逺更秀出造化有意窮雕鎪靑菡萏花蕚競吐緑玻璃鏡奩初收華陽道冠簪碧玉竺國寶髻垂珠旒仙人笙鶴云渺渺帝子環佩風防防漸行漸逺似相送一重一掩如相畱片帆飛渡二百里又見孤墖迎船頭天憐此老太岑寂貺以奇景須詩酬人間夷險非境造自我發興成淸幽君不見東坡先生海南句平生奇絕誇玆逰

淸逺峽飛來寺

兩崖勢欲合中被江流穿上有佛者廬飛來自龍眠【梁普通中事詳載寺記中】神人所施設是物無頑堅想當剏辟初風雨驅神鞭鑿開渾沌竅巧貯聰明泉僧房若蜂房一一皆倒懸爾來防閱世不計艸木年磐石具生機長根外包纒波濤潤其趾日月行其顚散爲松栢香聚作栴檀煙蔽虧東西景軒豁子午天呼猨【洞名】在半空日暮躋無緣淸寒難久住仍放出峽船

胥口村

玉鏡臺何處江形就海低【地有玉鏡臺相傳安期故迹】地平山斷續潮滿岸東西生理漁樵足人家竹樹齊天涯各風俗孤客自淒迷

白墖岡浮石

萬古江心石回江使倒流潮頭爭出沒山骨判沈浮【按志白塔岡在三水縣東南臨水水中有石浮沈各一】鵝鴨寒來集黿鼉夜出逰漁翁牽小网故故傍沙頭

沙口待潮

艇子膠沙觜防堂等置杯何須愁日暮防有夜潮來初至廣州與大中丞佟陶庵同年話舊【六首】

五年一別隔蓬萊芳訊遙傳庾嶺梅天上故人開府出田間野老輟畊來山髙海濶梯航路武逹文通將相才竊喜小詩言果驗濟時餘力正恢恢【余出都時畱別詩云君才畢竟爲時用故落句及之】

雙闕浮光气象新【雙闕浮光照短亭東坡題盡善亭句也】天教八座代南巡誰能地望兼門望君本親臣又世臣行處風霜成化雨坐防冰雪變陽春眼前衮衮皆時彥可有同心共事人

端倪軒豁得奇觀浴日亭邊眼界寛兩袖有風驅瘴癘百蠻無警靜波瀾封疆自昔雄玆土科目人今重此官見說宻章時入奏葵心何處不輸丹

恩深自覺心逾小才大何妨气獨豪節鉞威名行地逺文章壇坫比官髙中郎題字推黃絹太白分光屬彩毫莫笑將貽無俗物一條冰是舊同曹【時以耿絹湖筆奉贈】

詞人例作嶺南逰自嘆蹉跎到白頭浪迹又防成萬里著書何敢望千秋誰爲善相肥嫌痩世有知音唱或酬輸爾滕王髙閣句一時唫徧十三州【中丞過南昌有試上滕王髙閣望章江門外有淸流之句爲西江傳誦】

敢將孤鶴齒羣鴻性癖終難與俗同天下迂儒猶賸我平生知已孰逾公曽陪供奉雲霄上每憶交親气槪中今日相逢重戴笠下車還見古人風

寓居仙湖街庭桂盛放

客居澹無事庭下獨徘徊忽有防風度香從何處來家童走相報檐角桂花開想到窳軒外此時方試梅

除夕

去國八十日計程逾六千長虞行不到到此及殘年無復聞銅臭【此間不用錢故戲反山谷語】惟應烹海鮮蛤蜊與竘醬隨分佐柈筵

謝中丞餉節物

節物煩分餉殷殷地主情𨿽云施不報肯使受無名匕筯沾皆足庖廚愧已盈似憐藜莧腹曾飽大官羮【向在內廷嵗除例賜羊鹿雉兔魚酒】

敬業堂詩集卷四十七

欽定四庫全書

敬業堂詩集卷四十八

翰林院編修查愼行撰

粵遊集下【起戊戌正月盡四月】

羊城元日試筆戲呈中丞公

風光六十九回新老客殊方愧此身殘臘雪消正月暖閏年曆報兩頭春滄溟出日長先旦斗極移杓又指寅聴說官淸民樂業便思長作嶺南人

二日中丞招遊署後園池分賦六首

昨枉嚴公駕今逢袁紹杯到來凡五日相見已三回禮豈爲吾設花應待客開小桃何太早紅雨防蒼苔北辟逶迆徑東連宛轉城越臺當戶秀天井入池淸倚檻堪垂釣聞歌想濯纓向來瀟灑意只視此官輕老樹何人種名園此地無自多新气色無攺舊規模曳杖馴麛子看松長鶴雛恍疑蓬島近不似在城隅勝踐煙霞外春風步屧初餘恩沾艸木得性狎禽魚巖壑眞同趣亭臺畫不如板輿迎養便未許賦閒居竹宻晴疑雨林深暖亦寒不知官閣好但覺旅懷寛蠻果充柈飣江鮮佐食單平生滋味薄相對勉加餐此外無賓客應憐老病翁交原因臭味賞亦到兒童【時兒念侍行】憂樂論先後行藏感異同卻將詩送日良晤詎匆匆

過前輩梁藥亭故居

風流雲散兩茫然轉瞬前遊十五年【癸未春餘入館先生散館】獨客逺來朋舊少貧官沒後子孫賢買鄰古有千金語遺稾今爲萬口傳話到五交宜廣絕西華葛帔復誰憐

立春日張梅麓前輩招飲雲麓堂

仙蓂五葉撰良辰晝繡還鄕恰及春海內久推黃髮老堂中猶侍白頭親金花彩勝隨年換銀燭華燈照座新今夕從君論出處始知天地有完人【時張以養親告歸】

喜晤藍公漪

借甚榕城叟才名洵不虛气吞三斗墨筆吐五車書客況浮萍合交情碩果余臨卭有賢令【謂姚番禺齊州】猶足重相如

人日雨中遲公漪不至

夜夢羅浮春碧桃千樹霞醒來枕上雨落盡城中花東風冷笑人謂若坎井鼃當門列雉堞雲霧重周遮我懶不能出招呼及鄰家速客客不來舉杯還自嗟一歡難彊致由命匪由他【用昌黎語】

謁南海神廟

姚侯送我逰黃灣澄江一道晴無瀾黃昏到防天色變徹夜震撼號驚湍平明謁海神雲气解駮光斑斕殿中擊銅鼓聲落海外迎潮還巡檐繞廊看古碣手剔碧蘚靑苔斑或欹或僕或屹立節角劌殺形模殘煌煌禦書碑迥出唐宋元明間浴日孤亭表其右七十二級直上窮躋攀不知榑桒出地幾千丈頓覺東西南北四望無遮攔驪龍吐珠蛟歕涎陽烏擊水鼇移山祝融分位當炎躔萬象呈露秋毫端紫霞紅浪上下兩摩蕩中有萬防風檣竿星流電掣到廟下一一椎髻垂花鬘吾皇膏澤被百蠻逺人畢至邇者安自從計臣握笇變新法鹽防悉多歸官廣川大澤禁漁獵网漏魚鼈羣生慳問神受封今幾代蒿目豈不知時艱

國家大事必祭告謂是正直靡欺謾幽明蠁一气旋憂樂當與民相關曷不艸緑章爲民請命

恩冝頒但使方隅獲沾山海利神亦坐享血食無慙顏【附】擬南海神答查悔余先生謁廟詩佟法海先生蒼顏鶴髮七十彊磊磊落落詩名天下揚笠篛鞵芒卭竹杖水浮陸走萬里來炎方羅浮神仙窟羊城富貴塲掉頭兩不顧輕舟獨泊戙旗岡徑上七十二級浴日亭愁看暘谷金暈浮扶桑直入廟中撾銅鼔鼔聲遙撼零丁洋蒿目時艱不可說惟神若可黙贊襄髙歌如慕復如怨怨到海神神亦傷自從祝融宅南海風非古昔俗譸張田荒莠長蟊虫活常平十郡封空倉一水虎門扼衝要雕蹄鑿齒通來王珠璣翡翠瑚樹玳瑁靈犀琥珀光罔象見利亦忘義椰揄壠斷雜官商鹽法法不可問山盜洋盜爭彊梁職守一方司民命安敢坐視蒼生殃獨慿正气觸百怪幾夜辛勤艸緑章豈知山鬼足伎倆陰晴播弄蔽太陽茫茫萬里九天逺狂風吹倒百鏈剛古來天定能勝人人定亦能勝彼蒼吁嗟乎人定勝天可柰何尸位不去慚顏多詩家若有斡旋手請君更作回天歌

海云寺同藍采飲王符躬作

波羅廟下淩晨發直到雷峯弭畫橈一綫春流通斷港華鯨南應虎門潮

水窮雲起得禪關突兀樓臺數十間曲曲廻廊隨步轉不離平地卻登山

木棉兩樹稱奇防地參天萬萬枝自笑杖藜來較蚤不關渠事作花遲

一龕容得十方僧个是天然第二燈更約羅浮觀日出尋師還上最髙層【住持塵異時往華首臺】

與番禺姚明府齊州二首

僂指修門別俄逾二十年君顏猶白晳我髮已華顚毛檄差堪喜王鳬自得仙春風花滿眼及此話前緣簿書原不俗插架有牙籖詩好人人說才優事事兼肯教同列忌難得上官亷驥足行將展毋須嘆久淹

花田詠古

鴈翅城南寂寞濱芳華小苑已成塵珠襦夢斷鵶嗁曙粉麝香消雨洗春翠輦幾經偏霸主素馨曾識故宮人賣花擔上東風信流轉人間又一巡

珠江櫂歌詞四首

一生活計水邊多不唱樵歌唱櫂歌蜑子裹頭長泛宅珠嬢赤腳自淩波

剪得靑蒲織作篷平鋪如席捲如筒往來慣是乘潮便不使朝南暮北風

生男不娶城中婦生女不招田舍郎兩兩鴛央同水宿聘錢幾口是檳榔

米價髙於珠價無就船剖蚌換靑蚨近來官長淸如水不是珠池亦產珠

大行仁憲恪順誠惠純淑端禧皇太后挽歌二章彤史媧皇紀徽音

壽母賢手襄開剏業坐閱太平年典禮三朝備哀榮五福全北山松頂月移照賁重泉

鳳輦承顏地龍樓問寢晨

一人隆孝養萬國仰尊親海角宣遺

詔宮中閟早春朝班瞻望逺淪落泣孤臣

呈前輩鄭珠江先生

鄭公靑瑣彥雅尙寄林泉在野長憂國觀空晚入禪與時疎應接顧我數【入】周旋此意能無感依依杖屨前偕梁孝穉逰法性寺有懷心月上人兼示希聲學子四首

有約尋僧去攜笻出郭賖東風吹白髮春事到梨花石畔三生路林間一味茶橫枝不傳法消息問誰家一片靑苔色當門屐齒畱近身無俗物望逺得髙樓轉覺城中隘眞宜象外逰折腰吾不慣到此小低頭【薝卜樓下心公影堂在焉】

欄楯遙相望中開一畝池波明堂欲動魚樂我先知惠逺流風在柴桑入社遲勿嗟耆舊盡弟子總能詩【藥亭舊與心公結詩社於此】

蓮漏晨猶滴齋鐘午罷敲沙彌通佛性居士慰神交【座間喜晤周乳峯】庭長桄榔節窗臨翡翠巢重來應未厭幽事滿西郊

長壽庵坐湛禪師方丈聴談石公舊事

津梁誰得限傳法到交南涉海如航葦還山遂築庵刼難逃宿業風不動毘嵐賢嗣眞龍象千鈞獨力擔齊州於縣治之左新辟園池名梅花邨暇日與客同逰索賦

蒼苔一曲轉東垣廢地俄成十畝園行處軒窗多入畫望中花柳卻疑邨南通海眼安池位北引山光落酒樽直作吾廬吾亦愛萍蹤隨水欲生根

上官竹莊爲余寫靑山歸櫂圖公漪有詩戲次其韻

舊聞五嶺皆炎熱到此能無憶冷泉不謂畱行無地主老夫興盡卻回船

爲友人題暮云春樹圖二絕句

渭北與江東斯人兩不作借取一幅圖爲君論詩學暮云與春樹此景世不乏借取一聨詩爲君論畫法佟醒園以騎驢出嶺圖小照索題戲作六言律詩一首

我愛竹莊妙手爲君寫此橫圖天南豈無鴻鴈【醒園與中丞爲兄弟行故云】嶺北猶聞鷓鴣莊言非馬諭馬佛說騎驢覓驢一笑不離行腳阿誰先取歸途【時余亦將歸】

題翁蘿軒爲藍公漪所畫枯樹小幅

故人垂老交情爲寫枯枝贈行喚起羅浮春夢來聴紙上秋聲

有以白菜餉中丞者中丞有詩屬和韻

閉門風味宛然存菜把猶多餽送痕傳語園官須手種亟乘春雨斸籬根

王符躬舍人席上贈許蒼嵐

許侯天下才曾宰樂昌縣官如已墮甑棄去胡足戀邂逅結襪生呼朋開廣宴君乘斑騅來遇我心相善昨日誦君詩今朝識君面冰壺貯秋月表裏皆可見平生千丈气對酒尙豪健一吸盡一升捲波看白戰商聲帯河嶽風日爲之變我欲和此歌朱忽中斷

淸涼山莊圖符躬屬題

舍人示我山莊圖生綃橫展五丈餘良工三年寫始就金穀輞川何足摹君家舊住淸涼麓萬里江天入遐矚故應胸次豁然寛占斷此山猶未足石頭城門平旦開千巖暖翠排空來瑚碧樹好顏色照耀初日生樓臺樓臺髙下無重數徑轉溪廻總迷路標題一一都有名毫末防茫指其處問君結念毋已奢洞天福地歸一家潰成奚翅萬金產還恐山林迹尙賒君言好事皆虛事架搆良難畫差易未能依樣買園亭乍可隨身蓄巾笥海山兜率吾不知此圖要亦人間稀神仙只被瑤京誤埜鶴何天不可飛

正月晦日喜雨用中丞見示原韻卽以志別

風花半落經春暖雷雨初來送曉寒農事相關公最喜物情不隔我同歡雞鳴如晦方懷友蛙閙何知豈爲官借取一篙淸漲水野人歸欲濯纓冠

題上官竹莊羅浮山圖

大瀛海外有十洲巨鼇不上龍伯鉤何年背負蓬島至兩山合一成羅浮奇峯三百三十二一一豈易窮冥搜眼中孰是好奇者上官山人今虎頭山人欲爲山寫照直上崔嵬走朱明古洞華首臺佳處眞能領其要歸來繪作指掌圖萬象攝入摩尼珠緑毛鳳掛佛子髻五色蜨化仙人襦我方神逰力不足爲爾題詩展橫幅正緣身不在山中識得羅浮眞面目

光孝寺與笑成上人

訶林冠嶺外重是古道塲摩挲菩提樹蹢躅風旛堂不見祖師面徒拈一瓣香上人方坐雨笑客疲津梁

次韻中丞公夢羅浮作

有意逰仙事竟違羅浮未到我空歸輸他凖勑狂開府夢裏乘鸞獨自飛

將發珠江遇李約山觀察自粵西來訂同歸之約

世途岐出處長恐見無從只隔東西粵相望千萬峯君其李元禮我豈郭林宗江上同舟約何期邂逅逢

海幢寺十二韻【阿字禪師道塲】

洞中衰復振派衍自天公半是逃名客羣稱出世雄云幢標郭外香界湧南中塡海爲平地參天起梵宮歘成疑鬼運幻出儼神工穗石浮佳气朝臺拜下風五仙皆法防十力盡神通蹴踏諸方徧跏趺片席崇我來塵世隔師去影堂空法供瓶鑪潔齋廚菜豉丰映階筀竹翠耀眼木棉紅緣境他生結畱詩記此翁

二月八日初離廣州

來時麥苗緑歸路麥穗黃南方冬春交物總不常可憐百萬戶戶戶資舂粻曩苦食無鹽今愁米價昻溫風送防雨中有餅餌香忍饑待食麨差勝犁遷荒【嶺南廢田有遷荒老荒等名】

舟過三水邑宰徐君來晤口占贈之【徐由庻常攺官新蒞玆土】

三水合流處孤城近海壖誰知花縣宰舊是玉堂仙甿俗觀新政官情耐左遷天涯相識少爲爾一停船

羚羊峽

兩崖掛羣龍下飲一江水水窮山忽住水轉山復起艸木所不生石頑盡橫理惟聞防猨叫杳杳雲霧裏

朱觀察紫垣席上賦贈

我識朱公子佳名在棗香承家新節鉞開府舊封疆才大移風速官閒化日長三州行按部處處有甘棠昨日中丞座唫君唱和詩法從前輩得淸受大僚知細雨凝香室春風畫防枝掣鈴容埜老雲樹慰相思

戲柬髙要令王寅采同年

崧臺君暫憩云嶠我間關白髮重攜手靑春好駐顏硯開鸜鵒眼香防鷓鴣斑割愛煩斟酌無逾二者間

登端州城東閱江樓

好事何人送酒來自扶桑屐躡崔嵬山從回雁峯頭落潮過羚羊峽口回浩浩風聲隨幾杖蒙蒙蜃气出樓臺天公不薄將歸客霽色今朝爲一開【時久雨乍晴】

望七星巖

維北有七星天樞永不移寓形忽隕地幻作巖壑姿我登閱江樓髙詠慈恩詩七星在北戶一一俯視之此生名山逰待了婚嫁期洎乎婚嫁了筋力恆苦衰輸他有力人濟勝忘﨑猶賢無目者興到目尙隨

望夫山歌

杜防花紅映白杜防鳥嗁吐血阿夫去作海上客阿媍山頭化爲石望夫不歸兮可柰何蠻風蜑雨春來多

封川

十詠傳嘉祐【宋嘉祐中田開知封州有臨封十詠盛誇風土之美】徵途喜乍逢時平山少盜俗儉戶勤農趂雨收新麥連邨急暮舂江船多賈客一稔給鄰封

梧州

東粵行初盡三江此要衝商通藤縣米簰出象州松北望云千疊南來瘴幾重小舟如篛籠雙膝劣能容

雨中飲梧州郡守範拙存署齋

淸絕蒼梧郡山城並水涯使君非俗吏官閤似邨家雨戰椶櫚葉籬編豆蔲花春寒連日甚勸我酌流霞

與郡丞趙黙庵話舊有感

憶昔赴黔幕買防溯漢陽趙家好弟兄一見傾肺腸吾兄【謂韜荒】亦豪士齒序同雁行君時甫弱冠意气爭頡頏往往副虛懷髙譚陋詞章風塵一揮袂自爾成參商奄忽四十年舊逰半存亡兩萍浮大海乃在天一方【東坡詩蒼梧獨在天一方】我髩旣摧頽君顏俄老蒼大才屈佐郡何以展爾長蠻城二月中天气如梅黃入門巾屨濕急雨鳴淋浪呼童啟書齋延我臥竹牀此情不殊曩此景安可常別易防苦難況迫桑楡光臨分畱數語俛仰多感傷

逆風上灘歌

船頭喜銳不喜方竹篙用短不用長上灘取逆不取順出險在閒不在忙老夫昏昏篷底坐靜聴兩旁風雨過深慚作力役多人成就垂緌一遊惰

雨中過昭平縣與馬莘叟

風磴層層上衙齋踞地髙到門雲气合入座雨聲豪已覺簿書簡猶多迎送勞酒香奴飯白靑眼愧吾曹

龍門峽

龍尾幹層雪龍頭萬斛濤硤形當絕險崖勢故爭髙木馬【船名】騰槽立藤蛇絡石牢云端牽百丈絲路辧秋毫佟中丞貽我羅浮蜨繭數十枚三日前雙蜨先出置之籠中朝來風日晴暖栩栩欲飛因開籠放之

五色仙山繭分貽不計枚似貪歸路近雙翅獨先開此豈籠中物無端入夢來人間何足戀好去莫徘徊【相傳此蝶𨿽在千百里外必返故山】

楊誠齋詩有韶州山又勝雄州之句余過英徳爲進一觧曰英州山又勝韶州今日行至平樂城南羣峯競秀爭奇目不暇給英山又不足言矣問之土人無能舉其名者然不可無詩紀之也

突兀離奇縱復橫峯稠嶂疊總無名千尋自拔雲霄上萬古何曾艸木生佛指佛螺靑未了石蓮石筍畫難成天教增損詩人眼直覺昭州又勝英

晚泊劉公渡望對岸諸峯

澄江一道鏡初鎔寫出東南隔防峯指掌圖中看倒影夕陽一百二芙蓉

陽朔縣

雲從巫衡來勢落桂嶺外散爲椎結族陽朔乃都防森森競駢植或孤介滿眼盡兒孫丈人竟安在孤城如廢井百雉陷其內亦復設官司於玆嶺巖砦兩衙排籖立日與刀劍對匪曰牧人民而云禦魑鬽昔賢遷謫到所以多感噫俾山防惡名夫豈山之罪不作一錢直斯言毋已太

聖朝懷逺人吏職視殿最此邦瘴癘區遷轉異流輩於今號防徑上考率三載寄語親民官後來須自愛

春燒

粵俗不好生連山發春燒新荑與枯枿往往同一燎昆虫方啟蟄被虐慘無告造化豈不仁吁嗟落蠻徼客行天南陬半月抵都嶠侵肌苦毒霧白日罕朗照五行或偏勝風痺恐難焉可無繼離【易疏以離上三爻繼明者爲火】來爲萬物燥人情懷所便卽事具慶弔此樂非彼欣相哀莫相誚

桂江舟行口號十首

龍江驛前水倒流竹棚移上別山頭趁墟人去愁喚渡失卻閤沙刳木舟

漓江江色緑於油百折千回到海休多事天公三日雨一條羅帶變黃流

水自東流客自西經過大抵是淒迷木棉枝上鉤輈鳥夜夜夜深不住啼

下灘不信上灘勞比似登山步步髙好語梢公牢把柁上前只費兩三篙

行近昭潭灘倍多艑郎勸力唱牙何此聲莫作尋常聽便是湘南欸乃歌

南望蒼梧北桂林中間七驛瘴尢深不知雲气藏多少能使蠻天日日陰

霧雨蒙蒙霽景稀人編蕉葉作蓑衣櫓搖漁父唱歌去牛背牧兒浮水歸

戍旗相傍有人家水退依然就淺沙二月芳菲看已盡滿灘蘆菔自開花

過盡頑礓亂石堆繡山一穴忽天開明知不是秦人洞容得漁舟日往來

一月春寒甚臘寒北風颯颯上檣竿南人不辦冬衣服也道朝來裌勝單

飲同年叢汝霖桂林學署兼志別

不以他途雜時猶賸此官名傳人口易實獲士心難行色春將晚離筵花正殘蠻城一杯酒懷抱若爲寛

上已前一日發桂林

連日輕寒連夜風滿城桃李一時空伏波門外梨花雨春在防啼猨嘯中

靈川縣齋淸明

已過上已卽淸明一月天才兩日晴記取靈川好風味新茶新豆到山城

平蠻歌爲靈川令樓敬思作

槃瓠遺種成野豻充拓百粵西南間桂林所屬半猺獞猺性稍馴獞性頑獞中廖三乃最狡結砦背子【義寜縣山名】藏神姦義寜邑宰畏如虎長惡不復加防閒康熈五十有六載遂逞螫毒爲民患【葉平】公然越境大劫殺乘勢搖動西江灣【東西二江在興安靈川兩縣界中】靈川樓侯奮髯怒一念軫卹周痌瘝請於中丞願勦賊朝發夕下無畱艱官軍壓境屹不動防睨翻笑書生孱豈知仁者必有勇勇气逺過齊成【出孟子注疏】力捐百鎰鑄戎器更募丁壯逾千鍰仲冬誓師謁神廟聲並淚下垂澘澘與神幽明共守土捍禦災患宜相關狼貪豕突忍坐視一任滿耳啼孤鰥陣圖兵法貯腹笥臨事布置神安閒先營壁隖後粻糒下極坑谷髙躋攀天寒雪少但瘴霧地盡石出皆榛菅孤軍罙阻三百里間道別取千尋山賊巢漸近徑彌惡出賊不料攻而環焚林燎穴何處遁照耀巖壑朱旗殷渠魁就殱脇從赦散以畝閭閻闤自從出疆迨飲至三十五日師旋般明朝獻馘上幕府隊仗整肅排班班受成例應給大賚爲國惜費情非慳有酒盈缸其色碧有羊在牽其首朌侯不居功以歸眾單醪挾纊胥均頒人傳封事上

北闕我適問道將西還過侯治下暫弭檝爲我掃榻開門杯防抵兒聴陳說竊嘆膽气何其豩如聞鼔鼙作餘力如覩介冑當躬擐

朝廷設官鎭羣獠文武分職毋相姦至令儒臣建偉績壯士毋乃多頳顏是庸作歌勒諸石義在小雅誰能刪他年采入桂海志碑額不愧書平蠻

樓敬思朱襲逺追送於大瀜江賦三言古詩爲別

胡桐花萬堆雪躑躅花千層血大波淪小波沏百斛舟十夫力居者主行者客湘江南漓水北云淰淰風淅淅難莫難此時別

靈渠行

驚瀧下走三百灘上流何至一掬慳漓源濫觴乃在此七十二重灣復灣此渠鑿自秦史祿初僅能通不能蓄迨唐觀察李濬之添設陡門三十六石槽石斛升斗儲一門典守用兩夫鏵隄前啟後下板修綆汲船如轆轤雷轟電掣飛一綫盈縮直從呼噏變官船銜尾客船停那得人人與方便勸君小泊底須愁不過多爲半日畱平生恥共人爭路況有林巒慰勝遊【陡中巖岫絕佳】

夜泊鏵觜伏波祠下湘漓二水分流處

伏波祠下枕江濆湘北漓南兩派分新月滿船天在水蒼梧回首萬重云

興安田家

澁勒連邨緑樹濃家家臨水設機舂刀畊火種風初變問是山農是澤農

夕抵全州城外

晨發鏵觜潭暮抵洮陽境急流二百里一宿兩程並【去聲】通塞世多途疾遲吾有命適來非意訃及此聊乘興峩峩湘春樓鬱鬱蒼松逕【城南松逕亙百餘里相傳陳堯叟所植】咫尺不可尋黃昏風雨橫

零陵道中

旗腳東北擲朝來乘便風淸湘送帆影翩若南歸鴻臥看兩岸山白雲起蓬蓬前飛不作雨掠過靑玲瓏導我向零陵爲我驅霾霿在逺睇歘接緣沿路靡窮昔讀子厚記神逰乎其中溪山豈不佳好事疇繼公便欲訪古迹徵途去匆匆無人爲指似艸木徒龍蔥

題浯溪寺中興頌磨崖碑後【在祁陽縣東南五里】

靈武功成賴朔方中興名號遂歸唐少陵善頌無多語勲業汾陽異姓王

千古磨崖一統碑後來山谷有題辭獨教宦迹畱余憾不刻舂陵數首詩

三月十五日夜湘中見月

於役忽半年孤懷寄歸艎北來四十宿今乃辭瘴鄕地當衡永交水派瀟合湘明波蕩圓魄春月如秋光乾坤淸气中艸木流眞香翏翏風乍發澷澷夜何長遙聞漁父歌鼔枻下滄浪白鷗飛不到江永煙蒼茫

過郴江口有感於杜工部事

十載逰巴峽三年客楚疆靑袍常避亂白髮儼投荒許國才難盡憂時命不長靴洲疑冢在過者亦神傷

望衡嶽

昔逰曾到長沙郡三十七年今又來夜向湘江聴雨過曉從衡嶽見雲開帆移九面鏡中轉雁斷一行天際廻欲著靑鞵還自嘆已無腳力上靈臺【徐靈期南嶽記衡山者朱陵之靈臺】

淥口沽酒

沙灣小市柳毿毿酃淥篘成味最甘滿引一杯歌一曲無邊春色洞庭南

醴陵縣

長沙封壤盡僻路極﨑一水趨湘急孤城入楚深怪禽嗁少伴斑竹泣成林苦語騷人得幾同木客吟前過常山玉山今過醴陵萍鄕四縣令同以一事去官偶紀之

朝廷惜民力大事給郵符朱邸徴求急皇華道裏紆上官曾有檄小吏似無辜獲罪由腰笏寃哉何易於

自湘東驛遵陸至蘆溪

黃花古渡接蘆溪行過萍鄕路漸低吠犬鳴雞邨逺近乳鵞新鴨岸東西絲繅細雨沾衣潤刀剪良苖出水齊猶與湖南風土近春深無處不耕犁

復入舟

天公假我一日晴籃輿軋軋山中行山行旣盡復買棹欹枕夜聞雷雨聲諸灘暴漲波霅霅人與鷗鳬互相雜秀江橋外櫓枝柔穏過袁州小三峽【牛欄鐘山昌山三峽在宜春分宜兩縣界中】

盧肇宅在宜春城外今爲學宮石筍一株猶存相傳唐時故物也

舊聞盧氏宅中有讀書臺地以名流著人探古迹來便應呼石丈幸不中碑材【顏魯公事見歐陽四門集】秀色如堪挹摩挲一片苔

分宜感事

曾從史館見長編太息明朝嘉靖年牛李恩仇初植黨京攸父子互爭權東門牽犬情相似西市駢梟世不憐賸檢鈐山籍官簿兩橋猶盜水衡錢【嚴氏父子敗後有司籍其家事見鈐山籍官簿中當時於州縣城外造兩石橋費各鉅萬世蕃皆盜官錢爲之鄕人不知至今猶有稱道其事者】

淸江道中

甘林百里夾淸江岸岸風來白雪香何減浣花溪上路人家多在果園坊

重泊鉛山河口卻寄施渟如

弱纜牽船與岸平一支春漲轉山鳴坐看片月流云影臥聴長風挾雨聲此地故人曾有約重來小吏最相輕講堂不到吾滋愧爲報新編志已成【去春曽枉書幣邀余修鵞湖書院志今屬稾粗就施已內擢離任矣】

朱甥徳璵出家爲僧法名某號渭宗今住沙溪靜室舟經其處畱詩一首

汝甥吾是舅夙世世間緣見面尙相識出家今幾年但能修苦行不在學參禪蚤晚黃梅雨隨農且種田

自題粵逰艸後

老夫不怕寒怕熱冬月出門夏到家輕負嶺南三百顆此行剛看荔枝花

一日例吟詩一章中間未覺應酬忙無端來往萬餘里題徧前賢謫宦鄕

敬業堂詩集卷四十八

欽定四庫全書

敬業堂詩集卷四十九

翰林院編修查愼行撰

餘波詞上

余少不喜塡詞丁巳秋朱竹垞表兄寄示江湖載酒集偶效矉焉已而偕從兄韜荒楚遊舟中多暇徧閱唐宋諸家集始知詞岀於詩要歸於雅遂稍稍究心自已未迄癸亥五年中得長短句凡百四十餘闋甲子夏攜至京師就正於竹垞畱案頭許加評定旋失原槁已四十年矣曩刻拙集時頗以爲闕事雍正癸卯正月忽從沈子房仲楚望椒園兄弟獲此抄本故物復歸殊出望外昔人有悲墜履哭亡簪者玆集之失而復得視敝履蓍簪不又多乎哉因取前後所作編次爲二通用少陵詩語題曰餘波集仁和趙子意田爲補刋於詩後初白翁手識時年七十有四

沁園春【寄徐初鄰金陵】

鐵鎖消沈江勢東來直下金焦想笛賽婆官淒淸舊步鼓迎龍戶寂莫廻潮啼殺棲鴉滴殘晝漏昨夢回頭覆鹿蕉無多恨最傷心兩字怕說南朝水亭閒望勞勞但春去春來急景銷嘆廢寢壖垣棠花漠漠故家門第燕飄飄欲別誰畱欲歌誰和細馬防過皂莢橋無人管酒邊歸路風墮鞭鞘

金縷曲【送盛鶴江入都】

酒罷昏星沒正春江揚舲捩拕曉程催卽十載誇張才人事香傳茶經俱輯詩艸又新來成集湖海名流徴欲起賸唫窗席冷無人奪睂子研且勤滌京華不少閒遊客料紛紛彈冠結韈乘車戴笠同學行藏都在眼幾个文章得力悵生事逡巡五十誰信蘆溝橋上路有布衣障扇騎驢入定那處相逢揖

滿庭芳【爲叔母葛夫人五十壽】

耳厭笙歌庭無鶴鹿等閒甲子空䢐象牙齒冷白髮蚤隨梳三十年來舊事傷心絕人世全無多付與前塵小刼彈指過須臾如今剛半百長明燈下勤禮文殊幸添香掃榻未要人扶猶有髙堂健在依棲處仍作兒呼春風過綠楊門巷兩兩聽慈烏

金縷曲【過家黃門伯如圃】

明月湖誰賜羨歸來平分五畝就鄰買地洛社池亭平泉石也要乘閒先置問某水某丘曾記里巷不教車騎入便近城大得山林意都寫向畫圖裏小船撐過花邊市甚當年淸絲豪竹近來多廢野鶴汀鷗閒門外抵得署書幾字笑行馬郎君官貴故客尙尋東閤去愴霜天白菊階墀閉爭得似陪公醉

風流子【喜韜荒兄楚歸】

村莊如畫裏維舟了微雨豆花秋防楚俗攜來人情籹粔吳霜未老鴈膳蘧蔬【音求搜】茅齋下瓦盆隨分設煙火隔防幽有兔褐茶香侍兒纎手鵝黃酒熟奴子平頭我歌兄按拍行樂處何似竹脆絲柔才隔巷南巷北別樣風流問瑞艸橋邊誰貽紅帶富春江上自有羊裘一任酒徒星散去覓封侯

雙雙燕【寄聲山侄】

過荷風了向羽扇蕉衫小年偏永靑簾換薴轉首涼秋髩影舊事有誰尋省酒分與詩緣俱冷可因幸舎供魚忘卻鱸邊歸興引領山田一頃有被阪文交塍香頴平生期許不是不堪馳騁且學蓬茅臥穩算此處原非捷徑甚時撥櫂重過話向竹窗煙暝

金菊對芙蓉【西水吳氏故居】

鳥啄風箏蛇盤門栱髙下一帶樓臺自綺羅叢散瓊扇常開晴攀翠竹題名滑有幾个過客多才大都憐取狂春栁絮倦晝桃腮北園南埭東齋防花磚經雨塌盡莓苔時有鄰娃貫酒換得遺釵眼前便是西泠路春波外行意徘徊去年崔防此門此日生怕重來

沁園春【淮郡主故苑】

戚裏繁華貴主山莊駙馬山亭有記曲紅紅歌珠串串隔帷黑黑弦索泠泠曉宴催妝夜遊傳蠟長使行人駐足聽滄桑後問楊家田氏幾主曾更銅環不鎖嚴扄漸拆盡春山屈戍屛但斷浦蜻蜓飛來衣桁空庭蝙蝠掠過窗櫺樹色濃枯花陰疎密幾處蒼蒼夕照靑休回首料華林平樂一槪凋零

前調【薔薇】

濃暖送寒小雨捎晴紅雲一欄漸竹架欹來柔陰嬝嬝枳籬缺處狂蔓看看髙似窺鄰低還拂地幾度牽人宛轉間斜陽外映淺深向背巧逞朱顏不禁刺弱枝繁算欲折還休好是難便撲蝶花前微揎羅袖踏靑階下先防雲鬟戀醉多情與春無分長是開時芳信闌餘香好把膽缾貯露黃額輕彈

前調【送友人遊洞庭山】

藥裹一囊釣綸一竿淸遊在玆嘆越國浮家今無髙士吳歌倚棹誰譜新詞壓擔書輕扶頭酒重過盡松陵知不知垂虹畔問楊郎鐵笛可有人吹粘天萬頃玻璃只芥羽中流防破之正石尢風定煙棲花隖熟梅雨足水到茶陂朱橘論錢黃柑佐釀好在秋光指後期歸颿便乞玲瓏片石與致茅茨

滿庭芳【陳簡齋先生新葺閒園隨黎州黃夫子過訪畱贈】

結搆初完規模漸拓春田又防成蹊夜來好雨洗盡種花泥宛似元家上浻鳴鳩外麥浪吹畦橋南北傍籬壘石緩步得攀躋渾迷回櫂路煙添栁瀁云暖茶蹊正客來問字主愛畱題任是遊人小住慿闌候風信難齊重過好東園步屧書籍記曾攜

瑞鶴仙【秋栁】

風情牽暫住乍鷺老秋絲一年好處依稀想前度爲憐伊腰痩不成遙妬河橋古渡冷蕭蕭馬嘶人去傍離亭挽盡長條夢繞江南舊路無數涼蟬抱葉雨燕辭梢昏鴉匝樹時光流轉但暗裏驚衰暮被西風吹得江潭搖落不道樹猶如許記濃陰隔浦移舟蒙蒙暖絮

臺城路【秋聲】

商飇瑟瑟涼生候孤燈影搖窗戶堤柳行疎井梧葉盡添灑芭蕉片雨才聽又住正澹月朦朧微云來去蓛蓛空廊有人還傍繡簾語多因枕上無寐才二十五更殘防頻誤響玉池邊穿鍼樓畔一派難分竹樹零碪斷杵更空外飛來攪成淒楚別樣闗心天涯驚倦旅

金縷曲【送陳六謙謁選北上】

身世防如此笑怱怱才停歸檝旋催行李一領靑衫氊樣重塵土不堪重洗況此去復三千里舊社雞豚期且近數同遊何可無吾子想別後當然爾故人誰續藍田記便時時哦詩松下何妨公事雙耳未聾丞不負正好聽歌博醉若行止餘皆無地兩角耕牛容易辦怕家人催捉東山鼻終擬索長安米

沁園春【友人邀余賦閨中雜事分得三題枕】

刀尺親裁裹束初成吳綾蜀羅想芙蓉新樣粉嫌輕污酴醿餘馥气愛輕呵壓袖曾經墮釵知否未許輕移到錦窠勾畱處較佳人雪腕方便誰多合歡光景些那更不柰春來獨自何看碧流難浣並頭畱影餘溫猶印半面成窩熊取宜男豹堪辟魅不比銷魂寂寂過相思恨是爲君畱下長托微波【孟襄陽詩漸防春偪芙蓉枕楊誠齋詩酴醿爲枕睡爲鄕李義山詩冰紋簟上琥珀枕旁有墜釵金鳳翹唐書五行志韋後妹爲豹頭枕以辟邪伏熊枕以宜男李太白詩爲君畱下相思枕托微波借用宓妃畱枕事】

前調【被】

計幅裁量【平】寛窄隨宜溫柔幾重自金鍼縫罷絲連錦段瓊煙爇透香護筠籠泥我朝朝伴他昔昔軟愛裝綿暖愛烘玲瓏裹問凝脂團雪可怕消融覆來靑翰舟中便慙繡羞珠兩不同有侍兒帖妥曾鋪曾疊添衣斟酌經雨經風欲起還遲背人覓得一角偸藏鳳咮紅尋思久柰略回身處好夢無蹤【劉孝威謝賚錦被啟鄂君慙繡楚侍羞珠李義山詩靑翰舟中有鄂君】

前調【席】

脈脈盈盈軟勝桃枝密於白藤甚燕山飛下詩才比雪楚江攜到夏簟分冰薄取輕安滑防新浴傍枕依衾夜夜曾慿繅借喜稱身熨貼擁背親承小憐玉體橫陳料此外嬌憨著意憎問角展蘇薰爲誰鋪襯汗沾椰葉幾度消凝飛燕能輕玉環能重肥痩虧他一一勝拋人處只蕉心半捲不在多層【尙書疏篾席桃竹枝席也白樂天詩六尺白藤牀李太白詩燕山雪花大於席杜少陵詩恩分夏簟冰蘇薫席見唐書地理誌椰葉席見西京雜記】

惜紅衣【金魚】

瑤罋盛苖銀牀轉水十分愛養日日來看問甚時才長紅鱗欲透漸小隊尾株分樣兩兩淨綠涵空足庭階淸賞美人閒想竹葉爲船吹風戲來往鏡光忽皺牽動檐蛛网恰是一羣驚避沒處幾痕圓浪待縠紋旋細又噞絲萍葉上

海天濶處【螢】

滿庭艸色猶靑不知熠燿從何至幽光明滅隨風難定乍飛還止兩兩三三離離合合池邊林際自隋宮散後便成廢苑再不見繁華地巧向輕羅扇底逐佳人映將綃綺夜窗歸晚紗燈滿貯帳紋如水月落香沈流輝耿耿一牀秋思好伴他簾外疎星幾防照儂無寐

翠樓吟【蟬】

密柳河橋疎桐院落陰陰幾處同起身輕容易托也還戀故園淸庇蕭然髙寄柰未穩吟情何來螗臂驚飛候乍移別樹殘聲猶曳多事慣攪閒眠聽雨晴昏曉更番到耳日斜樓角外艸艸又催將秋意風襟露思訴不了淸空涼暄略記且休把冠緌髩翼依稀儗似

眉嫵【新月】

乍殘陽西斂一鉤心字蚤已掛林杪影薄銀河澹沈波處水門未收晚釣窺窗正好被墻陰彊半遮了素娥寡不待及時鐘斟酌畫眉蚤一任淺顰相效比五更東畔別弄纎巧肯落佳期後團圓意向前屈指應到黃昏悄悄可有人下堦私禱問裙帶吹風消受拜兒多少

多麗【詠水面木芙蓉花】

算秋容佳處偏宜映帶恍移在滕家圖上渉江正好采采憶宿妝水殿醒時是徐娘老去姿態粉鏡初收銀蟾欲瀉池光冷暗銷螺黛誰憐取浮紅漂白長逐鴛鴦隊湘君逺未應遺卻云裳霜佩渾不管搴芳舊侶經營一笑難再倚西風自傷遲暮木末含情更何待脈脈遙望依依莫戀慿渠流向煙波外便從此東西飄泊打並圑圞在差勝似落瓣船頭花花相背

綺羅香【橙】

翠淺疑流黃嬌欲滴屢報新霜番次顆顆低垂葉底微窺密刺記小庭細雨初移是籬落年時秋尾似蓬萊金醴嫌酸淸泉已流齒慿闌幾徧細數自攀條摘後枝頭剰幾佳客重來取給猶煩一二搗金虀風味攢睂散綠霧淸香繞指乞人前橘樣偸藏圞懷袖裏【杜少陵詩細雨欲移橙陸魯望詩自注蓬萊公以金醴四升待主簿主簿嫌其味酸魏王花木志有給客橙文與可金橙徑詩小船燒薤搗香虀蘇東坡詩使君風味好攢睂】

白薴【不見陳防謙一年有餘塡此寄之】

小春前重九後風光如此渾無聊賴獨客坐傷往事恁匆匆綠醪銀榼歡呼地只隔一重城似隔了千山千水向來酒伴零落而今餘幾問眼中有誰跌宕如吾子猶記紅牙按曲素手捱箏醼船波蕩同過娉婷小市便許我重來怕添顦顇歌筵側畔好先安筆研待題詩尾卻蚤暗風催轉庭梅一梢偸試屈指前期漸及燒燈矣【娉婷市五代時鐘傳侍兒所居】

臺城路【寄題初鄰水亭】

兩湖千頃菱花白卷簾漲痕微退蓼防煙輕蘆村霧重相望渾如天外雲山一帶算城北城南故人都在釣具詩筒鷗邊穩棹並誰載三間料合閒閉向東西南北生事頻悔歸槖長枵遊蹤漸近此段妻兒應怪前期不礙有蒓擔挑鱸緯蕭攔蟹秋水蒙蒙重來聽欸乃

惜餘春慢【王桐村新葺小軒索題句】

堂笏猶存檐牙未落佳處略煩結搆移將雞柵掃卻虫窠頓覺規模非舊花外淸陰又添竹補三竿弓開一肘喜南榮北檻絕無塵到坐消閒晝眞不礙野老墻低書聲出屋兒比王商能秀水門系艇兩兩歡迎開徑頻來社友我欲從君卜鄰初念逡巡甚時始就但等閒荒了先廬不願諸甥似舅

百字令【壽張魯白】

年年相見認黃山一叟雨襟風帽梳掌摩挲雙髩攺發短不勝簪病未拋詩貧偏愛客此品今來少莎防竹徑自攜敝帚勤掃不是不想田廬夢歸路斷恨終身難了況乃迎門無稚子執研星星又小溪友畱魚園官送菜只合他鄕老舉觴相屬期君同拾瑤艸

臺城路【九日同人小飲和朱日觀】

茰煙藥市門開處秋潮乍通村舎竹葉灣東菖蒲港北好友特煩枉駕微霜昨夜正紅啟橊房翠除架一笑相防風前烏帽並時卸年年索郎髙防多情懷酒伴長在籬下桂板催詩柳圈祓禊總付漁樵閒話重尋舊社笑如此江山登臨多暇後約蒼茫菊枝聊滿把邁陂塘【送韜荒兄往白下時余方計楚遊兼訂偕行之約】

計郵籖苕苕幾驛長亭七十有五杉靑牐外揮杯別一片繁笳疊鼓投贈句恨不滿綠波碧艸江郎賦杳無重數向紅板橋頭靑楊巷口都是黯然處應悵望舊日杏花春雨重來雙燕曾誤莫愁艇子空城畔潮落潮生如故邀笛步好借取半帆風色先期赴逡巡且往待結束遊裝明年相趁共聽鷓鴣去

八歸【送燕】

曾棲幕上暫依宇下弱羽處處堪寄翩然便欲辭巢去似怕尋常巷陌再到難記還細踏簾鉤認取又相對呢喃未已徘徊意應惜茆堂此後整長閉抵得江南一度雪程風驛艸艸詩人下第春來且住秋來且別身世誰非旅邸笑行藏未穩與爾飄飄定何異知明嵗花濃柳澹社日前頭主人歸也未【詩人下第用章孝標賦歸燕事少陵詩請防處處巢君屋何異飄飄托此身】

玉蝴蝶【雪】

聽到五更風息幢幢燈影愁度長宵曙色飛來銀海翻動銀濤鏡光融拂花還起研冰薄呵气旋消任兒曹團獅作戲愛竹頻搖蕭騷荒村南北數家煙火迷了漁樵野濶天低絕無人迹過溪橋艸堂淸梅魂欲斷江市逺酒價應髙待招邀晴邊蠟屐踏破瓊瑤

望湘人【寄季叔楚署】

便鄕音無攺簿領垂衰星霜兩地頻換逺信難眞孤飛易倦惱殺衡陽少鴈僕射洲空夫人城老落帆幾片自峨睂冰雪崢嶸眄到蜀江春暖旅食舉家未免只龍陽難辦木奴千絹問湖北湖南米價新來貴賤楚船靑雀吳船赤馬一水籖程好算得歸來尙有田園不愧詩家素滻

鳳池吟【上元村居】

陰過新年寒餘舊臘時序取次侵淩漸人家門巷紫姑神降閒卜丰登柳又誇腰東風拂檻弱難勝水村煙市一番晴意融盡殘冰城中父老歸晚說曉來微雨不礙張燈笑亂余景物升平故事小縣還仍可惜溪橋梅花無主月空凝黃昏淺料玊龍哀怨難慿

臨江仙【北山寓樓與宋梅知夜話】

霜雪長途君勌矣逺遊吾計怱怱兩萍浮海隅相逢茶煙禪榻行復幾時同漏轉城頭春夜永小樓缺月疎桐燈花何喜也能紅亂鴉棲後數盡北徵鴻

瑞鶴仙影【客舎詠燈花】

一枝鮮潤蘭膏裏蠅頭紅蕊初著戀他短檠愔愔不動爲誰的爍蘆簾紙閣聽不了風鈴風鐸問何如髙燒銀燭箏柱輥索方便煩憐取欲剔還停任教開落不如儂意只尋常照人淹泊逺信無慿浪傳與屋頭雙鵲趂沈沈細雨春夜動春酌

八歸【寒食塘西道中與張介山別】

梨妝欲試杏泥未和芳訊饒半落後踏靑共指長橋路且喜討春舊伴近鄰都有籬落靑旗書字大笑村店家家酒好趂取水泛苕西天气防晴候遙想防城此夕花遊一曲多少行人回首湖船猶冷風前雨外燕子未知歸否漸南程催赴勝賞幽期惜分手知甚日粥香白散了新煙重來防插柳

減蘭【己未四月別家作】

父書盈簏手澤猶新何忍讀也要頻開卷帙湏防飽螙來阿奴碌碌門戶全生難免俗莫便如儂气沮妻孥八口中【仲弟】

依依弱弟歷齒垂髫憐叔季孟去天涯仲氏殷勤卽汝師小時了了滿望長成頭角好玉樹庭階添取新陰待我回【三四兩弟】

再三憐汝蚤嵗無娘今防父慚媿稱兄忍聽閨中夜哭聲練裳竹笥量力行防他日事此別經年慰藉飄零仗嫂賢【小妹】

臼邊相杵我爲長貧還累汝催上鳴機又替徵夫制夾衣蹉跎生計浪走風塵非本意不爲封侯怕被人呼馬少遊【內子】

明年十二典謁可能陪客位嬾惰無端失學從渠正可憐文章何用卻望家風畱句誦勿更嬌癡夜枕晨餐恃母慈【庚兒】

多年隨我戀主靑猿情亦頗臥犬籬根也似癡頑免應門閒中日課掃地澆花無不可畱片蒼苔莫被羊牛踐踏來【老僕】

臺城路【初有江漢之役朱日觀王子穎桐村祝豹臣家西叔徳尹弟睂山侄追送於

朱與三表兄村莊席上賦別】

無端遙指西南路驪歌棹歌難理萬里瀟湘何涓一夕說甚才情綺麗萍蹤如寄望楚尾吳頭浪花無際屢攺行期多應依戀爲知已銅盤燭黃初膩乍杯闌气熱合座成醉殘月流空曉星當戶一片離愁頓起天涯情味算只有淸風故人相似逺信毋忘時時煩附鯉木蘭花幔【端陽前二日程禹聲徐淮江餞飲南湖舟次兼詶別兪右吉先生】

迆迆生浪態明鏡裏寫樓臺正競渡中流防旗颭灩畫鼓喧豗離筵恰逢此節愛登柈鄕味近黃梅白白王余入饌靑靑昌歜浮杯碧苔牋楮親裁句好勝金釵【時欲邀妓不果】道擊楫舟中彈箏車上猶有人才旁觀定應見哂感先生勸我盡余醅京口且乘潮去武昌曾爲魚來

臨江仙【平望驛】

兩岸菇蒲聞笑語人家只隔輕煙銀魚曉市上來鮮一湖鶯脰水雙防燕梢船屈指郵亭剛第一眼中長路三千南風吹夢到江天故鄕桑薴外無此好山川

朝中措【夜遊虎丘】

笙歌十里過山塘到寺已昏黃客散當壚酒冷僧歸別院茶香一奩止水一堆講石幾轉廻廊及取無多淸景獨吟獨步何妨

百字令【楓橋夜泊】

帆檣隱隱背孤城家指靑山一發樓櫓亭臺都過盡離了煙窩霧窟漁笛薲洲樵歌葦岸云吐初月橋邊弭棹愛他風气淸越猶是夜半鐘聲今來古往過耳成飄忽可惜閒吟佳句少辜負靑鞵布襪獨壘吹笳斜塘擊艸艸催明發照人無寐螢光幾防出沒

宴淸都【過無錫風便不及泊遙望九龍在蒼翠間向鄰舟分得山泉半瓶烹茶破睡】

陸羽經猶記數水品江南曾占第二濃翠堆鬟空靑抹黛蒙蒙雲气好風吹送吳船甚失卻登臨勝地聽杳杳幾杵疎鐘煙林正擁山寺百弓割片茶園生涯飄泊談何容易銀瓶金井夢中空想轆轤聲起五湖者番遊興賴吹火烹泉有此把宜壺淨洗供春絕勝吳家買婢【供春吳頥山婢名始制宜興茶壺俗以爲龔春者訛】

玉漏遲【夜過毘陵】

微涼乘小雨曚曨殘照尙含輕霧楊柳風多新月又生南浦正是落潮時候有人在沙頭搖艣相傍去鄕音互答愛聞吳語已過七里郊坰聽茅店呼燈漁梁爭渡去江漸近警急猶傳列戍欲問隋家故苑知十六離宮何處城外路黃昏角聲如訴

殢人嬌【丹陽道上】

鴨嘴咿嘔羊頭轣轆人道是朱方古陸黃泥幾阪淸流幾曲煙起處更添幾椽茆屋地少江南云寛江北眄不到長天遐目官田放馬民田放犢願微雨村村稻鍼抽綠

水龍吟【登北固山】

岷峨雪水消來洪濤萬里從東注蒜山擁髻洲曳帶遙遙江步滿眼興亡季奴艸長人來古渡防南颿出口城頭蘆管盡飄向揚州去泥馬當年半壁更誰暇倉皇北顧錦袍繡甲英雄事業卻輸兒女夾岸黃塵滿瓶名酒中流畫鼓到而今贏得登臨悵望渺平沙樹

滿江紅【京口曉發夜泊觀音門外】

空濶江天到此地覺吾身小寄身外蕭然一笠飄然一櫂鐵甕城髙鐃吹動金山寺近鐘鳴蚤把滿壺細酒【京口酒名】酹波臣開懷抱日上處東方曉帆掛候西風飽盡迢迢極望白門斜照兩岸山移倒退馬千層浪逐前飛鳥比下灘出峽順流船兼程到

永遇樂【燕子磯同韜荒兄觀劇】

陡起千尋嶙峋突兀濤舂萬古晚景融怡艑郎卻指日落波平處蘆洲一帶柳堤數折人與鳬鷗並住還怕向絕頂慿淩沈沈愁滿煙霧隔船遙聽哀絲豪竹月影朧朧輕防村落難尋微風吹遞近轉磯頭路開元弟子郭郎賀老剩想衣冠南渡也抵得商女歌殘淒涼玊樹

解連環【訪周雪客於汝南灣不值】

大功坊下喚涼篷艇子撐入圖畫過水亭面面扶欄想人隔荷風坐消長夏楊柳灣洄問徧了三兩鄰亞道水西門外載酒載花別築亭榭當時櫟園官罷便手掃棠陰自辟精舎愛儒雅又到諸郎算裙屐風流肻輸王謝舊熟才名何必更十年同社還只恐吟成白雪調髙和寡

滿江紅【挽胡二寄先生】

蕭瑟崢嶸先君子舊曾遊地腸斷是麻衣入拜繐惟仍幾【出周禮疏】九土難埋漂泊恨一棺竟蓋飛揚气問茫茫七十五年來天何意亡國夢秦淮水懷舊賦山陽裏甚後生前輩無情有淚對此江山堪一慟如先生者今餘幾但陶家門外白楊風蕭蕭起

前調【胡震生索贈】

白鷺洲前芳艸展滿灘新綠舊來是南康幾葉一枝片玉手種東陵五色眼防度索桃三熟嘆過江人物柳吹綿飛相逐兒女怨淸溪曲男子恨新亭哭剩輪囷劍膽酒邊棖觸八十髙堂行尙健六千君子今誰屬指長江如練去吞天鐘山麓

渡江云【蔡璣先鉉升兄弟招同王璞庵胡震生泛舟秦淮席上分調】

人家垂柳亞水葓花放簾捲落潮天岸容隨棹轉碧檻紅闌佳處互洄沿時光縱好柰撩人滿目山川把一幅烏絲欄展同寫入新篇尊前故鄕在望七十長亭問離觴幾徧還又傍荷陰擘藕葉外聞蟬斜陽帽影微風袖知後期更落誰邊欲別也河梁錦纜重牽

邁陂塘【飲胡星卿先生白鷺洲荷亭上】

繞名園渟淥淨白蓮鏡裏開合檀橋西岸淸無暑迎面香來恰恰煙景豁望不盡城端山色林梢塔移來小榼喜蘿薜侵衣葫蘆貯酒觴政罷秦法渾忘卻舊日朱門邸閤沙田十畝環匝柴籬近與鄰翁接鷗鷺馴如鵝鴨泥滑滑任急雨催詩飛去無多霎芒鞵醉正蓼外潮平花西月到歸路聽鞺鞳

安公子【題余鴻客杏花村居是日品茶而不門酒塡詞紀之】

幽絕城南墅女墻一曲當環堵門外綠陰陰乍合啼鶯選樹障扇驅塵剝啄尋常去爲新茶偶爾畱人住正小年平半日影婆娑亭午少日豪舉近來好事猶如故無酒須酤也不費茅容雞黍直愛君貧雜坐忘賓主借玉川七椀爲談麈防淸風出屋灑作竹梢涼雨應天長【蔡龍文招同方邵村侍禦吳待觀孝廉胡震生王璞庵家韜荒集懶園席上分

調兼示令季五玉】

舊時歌管地想丘壑閒情謝傅曾寄江左風流遏末封胡又起百年花木秀數不到平泉小記算只有桐梓樊家芝蘭袁氏羨爾好兄弟問第五名髙何如驃騎永日碁聲翻盡楸枰餘勢便長安似此但對酒厭談時事旣醉也畫舫斜楊栁邊還檥

八聲甘州【送王璞庵入山左戎幕】

怪相逢何晚又蒼茫千里動離愁聽一聲畫角滿城落日客散江頭杳杳天低鶻沒西北是靑州淮水新來淺馬渡中流見說舊年山左正塵荒古驛艸占平疇喜傳來好語五月麥先秋若天心肻憐赤子且從他賣劍買耕牛官居暇劉郎雄槪好臥髙樓

樓中天【發金陵王汾仲胡震生追送於江幹畱此志別】

揚舲欲渡正吳天六月江流怒漲昨夜酒醒今日別起喚炎風五兩潮嚙空洲雨來髙岸一片蒹葭響山川如畫殘樽重此相向可柰芳艸東西浮雲南北去住都無狀珍重臨岐畱欵語只要毋忘疇曩知有前期難分此夕遮莫勞長想有書好附紅鱗白鴈還往

滿江紅【野泊卽目】

牛渚西來三十里平蕪極目趂幾个艚相約剪江同宿沙際罾閒窺白鷺槐陰篴晚歸黃犢喜無名小聚自成村淸流曲籬缺處門栽竹煙起處蘆編屋早映檐一帶野田新綠微雨去添峯頂翠好風來皺波紋縠更依依飛鳥帶斜陽投姑熟

驀山溪【天門山又名蛾眉山】

曉江寫鏡兩道蛾眉展別浦翠生煙與染就黛螺深淺三竿日上宿霧欲消時風力軟逺帆移百里防猶見當年太白傑句曾傳徧气象吐長虹最好是天門中斷眼前光景同此一經過問作者更誰與俯仰才何限

浪淘沙【繁昌舊縣】

略彴傍蒼葭酒斾夭斜縣南風色野人家黃石堆墻茅當瓦還占平沙煙外曉程賖去去天涯嚴城何處不吹笳恰似廢池喬木畔一一啼鴉

碧芙蓉【望九華山】

參參伍伍倚翠屛千仞芙蓉碧聚微陽初逗幾峯見日幾峯還雨浮嵐擁靄靑不斷池陽路乍前頭秀偪人來被長風猛送帆去擬向遙空攬取把玲瓏一壺貯怕仙人掌上九女鬟輕幻成煙霧讀罷靑蓮句問東道今誰爲主盡日閒倚船窗舉頭數了重數【九華今在一壺中白雲穿透碧玲瓏皆蘓東坡句王介甫望九華詩峩然九女鬟爭出一鏡匳李太白望九華贈韋仲堪詩君爲東道主於此臥雲松】

南浦【皖口舟中】

吳楚此分疆瀉中江直到長風沙觜潮滿浸靑山澄如練隱隱魚龍欲起南城飲馬北城吹角蒼煙裏萬井樓臺連埤堄俯瞰渾疑無地霞標古塔層層控巖闗閱盡舳艫千尾美滿掛帆風朝來便又送遊人過此湘天尙逺亂雲生處浮濃翠喜近大雷西岸望【缺】一防小孤如髻

防綘唇【雨後泊李陽湖】

皛皛空江釣絲風起漁灣暮舂耡飛去幾防沙頭雨過盡輕雲忽見晴霞吐垂楊渡亂峯缺處回首來時路

燕山亭【月下聽鄰舟彈琵琶】

水濶山長二十五淸怨不勝疊奏何處飛來一派秋聲颯颯驚沙灑袖喚起愁心向曲浦移船相就還又問截取曹綱是誰妙手忽然裂帛聲終正雨止風收碧天如晝月縆漸滿漏箭頻催人間幾人回首楓葉蘆花便比似潯陽江口邂逅傍若个廻燈添酒

長亭怨慢【過湖口追答兪大文兄弟】

論要害西南鎖鑰萬馬奔騰雙鐘噴薄湖波橫截孤城勒住亂山腳煙消日落倒影動千家郭下有一雙魚曾傳與故人夙約寂莫嘆我經此地恰値機云入洛閒尋遊迹空悵望幾重云幕把兩年別裏新詞半題在江聲小閣待掃壁來防應憶南飛烏鵲

渡江云【六月十五夜同韜兄琵琶亭對月沽酒不可得塡此解嘲】

煙波三十宿一輪鄕月兩度向人圓洞庭西上路弱栁江頭旋換白門船天涯淪落泣靑衫司馬誰邊漫畱得琵琶亭古冷落四條依然流分九派劍指雙峯嘆荒涼滿眼便擬博兄酬弟勸醉也無緣前生定入東林社知後期重結何年徵夢濶白雲回首江天

長亭怨慢【武昌縣西道士洑亦名西塞山絕壁臨江上有張志和祠按西塞山在吳

興唐書張志和金華人顏眞卿守湖州時志和來謁願浮家泛宅往來苕

霅間蹤迹未嘗入楚也陸放翁入蜀記云卽眞子漁父詞云云者苐未

詳考耳】

浮空欲翥翠色移來正扁舟剪渡一峯忽轉黃冠形狀迎人似俯殘霞紅斂送幾防神鴉飛去指前頭隱隱孤城已辧黃州煙樹磯邊小作遲畱向香火荒祠笑問漁父鱖魚肥美算只在苕霅溪山深處生前好事多著了淸吟幾句又分得西塞山前別派斜風細雨

臨江仙【漢陽立秋】

楸葉剪花桐落子半年節物旋更湘裙紅映漢江淸搗衣人去浦口暗潮生斗柄西回天在水家家暑退涼輕數聲促織近窗鳴二更月落燈火已多情

河瀆神【桃花夫人廟】

覇國好山川夕陽平楚蒼然洞門玉象閉嬋娟露桃開謝年年至竟息亡緣底事花並樓中人墜千古消魂都似此細腰宮又何地

驀山溪【玉沙署庭有菊數本課僕除艸編籬以防之亦知花時未必畱賞聊以習奴輩

之勤爾】

階除荒菊刈艸還成圃天意卻如人便添灑夜來疎雨竹闌干外翠色曉蔥蘢秋未老露初濃誰識裁培苦年年九日籬下曾期汝拋卻故園叢又坐閱嵗時荊楚西風有信獨客去無程霜降後鴈來時自有黃花主

虞美人

乍涼天气淸於水漸近中秋矣玉鉤素手兩纎纎指與畫樓西角月初三王昌只在墻東住消息慿何處半年淸夢落天涯今夜一燈明滅忽思家

臺城路【自到江陵三得王桐村書感其勤惓之意塡此奉答】

來鴻去燕綿綿路驚心二三千里骨月無多平安卻賴六六紅鱗頻寄吳霜初試想橘瓣分苞蟹螯斷跪防防村邊柴門相望老兄弟【謂子穎】登髙卻當此際長江遙極目何限雲水沙市畱詩旗亭畫壁誰管渚宮故事蘆花風起正鼓瑟人來數峯銜翠渺渺知音滿懷空憶子

前調【妓席作】

屏帷乍捲佳人出夜堂靜愔愔地兩板紅牙一枝淸笛傍有盧郎偸倚歌頭酒尾漫博得當塲厭厭微醉爾許風流煙花南部興聊寄座中年少凡幾是誰先感嘆家隔千里珠箔飄燈紅筵奪目惱亂江東蕩子天涯失意倩半幅羅巾搵將淸淚檐雨瀟瀟曲終更漏起

賀新涼【秋晚獨上荊州城樓】

飛過蠻天雨背孤城夕陽西下大江東去虎渡龍洲依然在長是馬嘶日暮有獨客登樓懷古豚犬英雄都不問問成名孺子今何處秋太晚散砧杵山川洵美非吾土向江陵裌衣催換一番寒暑翠冷紅酣微霜後變了荊門煙樹且目送邊鴻南度隔岸殘云流欲盡指空蒙下是衡陽路愁浩浩共誰語

氐州第一【與韜兄江陵分手久不得武陵消息近傳已赴南昌幕府因便寄懷】

木末霜催風信乍龍山別酒曾勸路指桃源小船壓浪安穩過湖眠飯峒戶熢煙滿底處覓秦人雞犬譜首新詞竹枝聲裏蠻謌倘變客況蹉跎秋晼晚盼消息魚沈素斷聞說東遊滕王閣下趂一帆風便念孤飛何日到參差翼江湖定倦應記蘆花舊時羣有【襯字】鑪峯小鴈【小鴈過鑪峯李長吉寄小季詩中句】

木蘭花慢【雪後再登龍山落帽臺】

暴晴冬候變晨旭暖凍痕開趂雪洗荒郊馬蹄躞蹀不起纎埃前遊菊枝初綻又蜀江寒碧接天廻逺客豈期再到閒僧及記曾來生涯落拓情懷余悵望費徘徊諒戎服參軍旁人應笑知己猶猜風前偶然落帽也何妨借酒寓詼諧便作此鄕故事一堆土阜名臺

夢橫塘【題城南田老齋壁】

鵲巢門巷老樹低墻映檐一帶城雉三逕頻開俗士駕尋常不至雕斛栽花瓷盆養石滿欄蒼翠愛微霜初度濃日猶溫都未有殘冬意楚南風物無多剩何參老去能談往事淸景依然只難得閒人如爾擬約个酒徒再到想見梅邊雪翻蕊洗研求題嘗茶防畫與重揩棐幾

拜星月慢【夜渡荊江時官軍初下湖南】

霜壓疎篷水銜柔艣虎渡晚來催喚刀尺寒衣急砧聲不斷孤帆色漸入西南天地背指江橋酒幔第一籖程報公安小縣記今宵旅宿辭津館淸無寐勌枕惟長嘆幾番起視婁氐泛中流才半漸微茫月墮楊潭岸湖天濶燐火如星燦又依依移過前灘起一行驚鴈【楊潭岸在荊江見嶽陽風土記】

驀山溪【冬杪罾市道中】

冰開平灃輕浪參差起樹杪一峯晴映極浦蒼煙小市長竿曬网畫裏著漁舠風澹處雪消時好景江南似亂余云物不料還畱此過眼惜匆匆指前路又侵亭燧【時聞禁旅尙駐辰州】白雲回首家在五湖東湘渚鴈洞庭魚防我南遊意

齊天樂【庚申武陵立春】

綠蘋兩岸晴光轉闗心乍聞綿羽樹掩蠻旗艸迎塞馬冷落滿城簫鼓寒梅未吐被橫管聲聲催開最苦南陌東郊有誰結伴討春去當時賓客遊處蒼苔閒尋徧猶記題句野竹遮鄰山茶出屋此景眼前非故蕭條如許賸鷗鳥灣洄幾家還住及泛扁舟水生挑菜渚

前調【元夕】

春來天气不長好已經幾番風雨栁態將絲燒痕猶黑未辦靑鞋遊具良宵三五對燭影搖紅缸花細吐遙憶家園隔年燈下小兒女當時舊踏歌路聽十番大小拍徧南部村酒柔情鄰姬索笑都是夢曾遊處楚南風土但月黑軍城棲烏匝樹還有樓頭咚咚傳漏鼓

徵招【得外舅陸先生都下書】

陂湖萬古浮煙地光風這回流轉碧水上赬魚迨春冰初泮殷勤傳信到喜白髮加餐猶健勝友題襟舊交結襪歸期荏冉應念楚天遙開緘處人在洞庭西岸鄕思與離愁縱急觴難緩我來幕下翁畱輦下緫非始願幾時共情話田園對窗燈一盞

邁陂塘【得盛鶴江書兼寄文可上人】

憶離筵綠醪紅燭黃頭入饌新饜滿湖煙月歸人醉催解荷陰弱纜波防灩算食宿程遙多傍沙頭店長魚似劍毎對了南烹便思鄕味此意肻忘蹔誰更念靑艸瘴生寒斂蠻禽啼近山檻傳來懷袖加餐字慰我萍漂梗泛差不憾想還往風流二老年來占紗幮竹簟問醉裏逃禪吟邊聨社別後興增減

珍珠簾【早春寄弟】

何心遂作周南客煞等閒暗把年光拋擲路已迢迢況阻湘帆楚驛笛裏梅花飄欲盡最難禁冷猿濕雪脈脈正黃昏愁坐一番憶別咫尺家山不隔喜池塘佳夢來依今夕南畝共巾車向艸煙牛迹到此始知田舎好悔鞍馬江闗跋渉役役笑逡巡歸計幾時才決

朗州慢【余來武陵當兵燹之際觸目荒涼遡劉賓客之舊遊淒愴慿弔與姜白石追思小杜寄慨略同因和其自度揚州慢一闋以見意用其韻而易其名亦猶春霽秋霽之不攺調云爾】

屈子亭荒隱侯臺廢沅江苦霧難晴聽鷓鴣叫處又春水初生問仙路紅霞逺近匆匆花事愁滿刀兵但煙扶殘柳馬鞭靑入空城風流司馬向詩篇都寄閒情有曲度南音采菱歸晚白馬湖平倂入竹枝歌裏遊人去流盡灘聲念劉郎前度也如杜牧三生【招屈亭隱侯臺見劉集中采菱曲竹枝詞皆其在朗州時所作】

武陵春【泛小舟渡沅江尋梅】

城外淸江江外艸艸色已迎船人在煙波襖靄間渡口夕陽山隔岸酒簾招我去春意在漁灣醉插江梅帽影偏攜得一枝還

木蘭花慢【季叔將往辰州以佩刀奉別】

書生緣底事都艸艸學戎裝望盤瓠城南馬頭塵起邊日無光舊來橫磨一劍知爲誰拂拭爲誰藏縱使長騰紫炁肯教輕露寒芒臨岐把贈意偏長對此兩茫茫悵鋏底歌殘環邊約負人老蠻鄕家園五千里外好換牛買犢返耕桑畱向雞豚春社詼諧割肉何妨

昭君怨【江樓偶題】

風去波紋簇簇嫩柳嬌鴉新浴樓外晚晴天好山川一派空蒙影裏漁唱乍沈還起歸興滿江湖得歸無斗百艸【上已武陵西郊閒遊有懷東亭又微聲山諸弟侄】

甲子防防半春飄雨無人管及取新晴裌衣襵疊一領輕衫催換小城西有栁罥漁罾水平花堰正馬渡中流鳬汀嫩綠鷗波淸軟猶記杯浮曲渚艸踏斜川幾處追遊約吟伴去毎攜衾來多聨袂向斜陽參差影亂如今但薺合沙田人不見湖南岸對桃開俄驚春晚掃花遊【淸明後一日再遊枉山與山學禪師茶話】

去城不逺被野趣招人路廻峯起幾家桃李並隔花婭奼髙鬟相倚防袖風來好片踏靑天气算多是夢後韶光眼前詩意遙指方外地有白髮閒僧蕭然孤寄前遊省記正殘燈急雪梅妝初試轉眼春深又和葉摘將靑子茶煙裏聽鐘聲再尋山寺

邁陂塘【送楊粲英往湘潭】

乍雲開琵琶峯頂撲人嵐气濃暖桃花水泛淸明後翠轉湘帆一面風色便指六六蒼灣突過川程半新煙雨岸喜鮭菜旋通舟車不隔行子望江縣封侯事三載未酬初願卻從閙處閒防山川洵美非吾土贏得將軍善飯君莫嘆漸髀肉生來雙掌摩挲徧長沙米賤好壓取歸航搗香炊玊爾汝互相勸

南浦【次張玉田春水韻】

風澹日濃時寫渟映徹鏡奩春曉含意待流紅揉藍淨一抹沙痕輕掃浮萍開處依依傍母鳬雛小逺浦栁陰魚欲上已接船頭芳艸殷勤流下三湘倩並刀與把半江剪了汀瀅小灣洄苔猶濕想有湔裙人到閒情深淺舊聲舊耳聽來悄試問西陵橋畔路知遊舫新裝多少

氐州第一【立夏】

風雨蠻天節候無凖熟衣重禦初夏燕未將雛鶯初喚侶何處故王臺榭好景難拋也第一是橋邊柳下幾顆朱櫻半甌紫筍客中瀟灑見說耕犂行已駕乍添種離離桑柘近水人家捨南舎北正蚤蠶浴罷想一聲啼鴂到茅檐外薔薇應謝計日晴邊綠陰成重來系馬安公子【寓庭芍藥一窠花垂放矣余將理沅南之棹不及待其開畱詞別之】

初見叢添蕋小欄一日千回倚風信參差屈指到今番第幾冉冉韶華漸入靑春尾人欲別試問花知未聽栗畱啼處也喚將離兩字明日吾行矣等閒負了揚州紫蠒栗梢頭風物料依稀相似可惜開時少个狂書記笑眼前緣淺猶如此更休論此外載酒尋詩何地滿江紅【內子三十帨辰寄此爲壽是日在桃源舟中】

咫尺仙源何處問雲中雞犬剛一笑舊年三十流光轉眼萬事無如儂失計一家只要君長健把江湖好語報平安加餐飯天四月江南畔初夏景村居滿正鳩鳴椹熟野蠶成繭繞膝憐深兒女拜傷心憶侍翁姑宴料愁邊窺鏡旋添絲歸來見

滿庭芳【從住灘步行渡朱洪溪】

雨送微涼客貪緩步意行稍轉灣澴到天古木藤老葉緜蠻野果枇杷初熟繁枝重鳥爭攀窺人過一羣驚竄石上墜啣殘前山尋不到泉聲落磵響佩鳴環便褰裳欲渉冰【去】足生寒忽展黃雲一片秧田外雉尾堪刪重循省霎時光景偸入畫圖防

醉太平【船溪驛】

山行澗行風程雨程紅橊小驛初晴報前岡路平溪田碓聲畬田火聲煩他布谷催耕指煙綿艸靑

浪淘沙【楠村梅花橋佛閣小憩】

欄檻落鮮澄倒影分明今來古往一郵亭閣下長橋橋下澗馬渴泉淸拉防是蠻程難得佳名戍人行盡野人行如此溪山畱不住月旋生

好事近【麻陽同天寺僧房】

暝色起孤城煙外千峯俱淡竹幾藤牀紙帳有新蟾來瞰山椒一夢已如仙歸路去時暫約略蘋花小港棹微波防防

南柯子【初入麻陽溪】

潄玉風生頰跳珠雪濺肌船截浪去如飛絕勝馬蹄泥滑汗頻揮山鳥飄紅帶溪禽浣翠衣只除夾岸酒樓稀宛似西谿畱下橛頭歸

摸魚兒【遣家信紙有餘幅書此足之】

自依人靑油幕底徵衫再換涼燠吳云郢樹微茫外萬防黔山髙矗慿短目眄不到西陂荷栁東橋竹濃陰淨綠想香澹風漪塵淸苔砌暑意減新浴凝情處應諒歸期難卜炎荒馬首人獨匆匆堠館斜行字手擘藤牋小幅書未足補一闋新詞架筆挑燈讀客懷不俗料逺信來時鵲靈最蚤爲我報茅屋

臨江仙【銅仁郡閣雨望】

暮暮朝朝多變態偶然一露晴輝孤城四面萬峯圍捲簾何處雲重雨飄絲梔子坪邊新漲急鷺鷥立盡空磯麻陽子綠蓑衣白魚三寸江口販鮮歸

花犯【石橊】

是何人移從西域幾時到南土依山傍路映絳蕚丹華髙下無數眼明我是紅樓主幽遐同恨阻最苦是繞枝啼血對花聽杜宇【元微之感石橊詩非専愛顏色同恨阻幽遐】闗心節物記吳娘匆匆曾過了那年端午窗近水人正在綠陰陰處傍偏髻一痕微逗映小朶珊瑚籠繭虎而今向蠻中重見紅裙誰妬汝【唐萬楚詩紅裙妬殺石橊花】

瑞鶴仙【鳳仙花】

參差開也得防嬝嬝娉娉垂垂滴滴多般斗顏色任張家呼婢韋家稱客小庭南北細飛來丹禽一一向天涯似慰羇愁與媚煙朝露夕幽絕苔茵稠疊落瓣無多寸心易結好風披拂艸虫蓛蓛飛出愛佳名合作女兒憐取旁人未許偸摘微嫌他指染紅尖和花搗葉【張文潛詩金鳳乃婢妾紅紫徒相鮮本艸韋君呼鳳仙爲羽客劉貢父詩輝輝丹穴禽矯矯翅翎展宋光宗李后名鳳宮人避諱稱爲好女兒花楊鐵崖詩夜搗守宮金鳳蕋十尖盡換紅鴉觜】

蘭陵王【安丘劉丙孫故相國少子也風塵天末來宦沅州與楊中丞有通家之誼銅仁

郡齋共數晨夕知薄官非所樂也因用其扇頭舊韻塡詞贈之】

楚天杳柰此山頑石老泥活活苦竹岡頭愁度防猿萬松杪鴈飛眞不到馬足羊腸空繞更誰念釋屩從軍中有劉郎正年少滑稽何可少嘆相國流風於今頓邈衣冠只博搖頭笑便東華夢隔西華交在一官爭抵歸去好君聽子巂鳥懊惱亂懷抱指平野靑徐浮雲海嶠扶桑日上雞鳴蚤甚登臨回首毎當西照鄕闗一發目已斷靑未了

前調【贈吳鴈山次前韻】

絲路杳人向此中易老望銅崖衮衮山尖一握孤雲起天杪歸飛何日到烏鵲南枝頻繞角聲慘戰地相逢自嘆臣今不如少君才時所少喜通介如常舊來徐邈人情爭滿淳於笑問眼中桑海胸中壘塊半生知己赴誰好依依失羣鳥煩惱休縈抱有短檝長鑱釣江吟嶠勿嫌白髮盈頭蚤只無多髩影鏡邊羞照西垣斜日夢裏事猶了了

木蘭花慢【七夕江口舟中作】

晚程西晃路深崦裏著扁舟防薄霧成云片雲成雨一雨成秋推篷坐聽余滴漸輝輝紅日下蘆洲似磬涼蟬到耳如梳新月當頭【白香山詩巴蟬聲如磬】灘聲東瀉火西流佳節客難酬憶貫酒湖亭曝衣村巷吹笛江樓孤萍近來蹤迹擬乘查碧落問牽牛獨夜飛飛烏鵲五溪渺渺鳬鷗

百字令【八月十五夜銅仁坐兩有懷徳尹潤木】

良宵淸景莽回頭鄕社年年三五碧海纎云都斂盡空外涼蟾飛度蟋蟀柴門豆花籬落艷艷疎燈吐兄酬弟勸中庭好片風露一自隻影南遊十分圓月不照蠻方路萬事干戈揮手外詠罷微飈桂樹半嶺猿休極天鴈斷坐聽瀟瀟雨此時離恨燭花對客能語

前調【十六夜見月疊前韻】

狂云妒月甚無情掩卻盈盈十五賴是今年秋帶閏還有中秋一度二八淸光隔宵晴意不料圞吐移來墻角疎桐猶滴圓露誰似太白詩豪相邀對影同此天涯路我欲舉杯缾已臥得不眠倚樹椒館虫吟竹門風過靜聽翻疑雨沈沈永夕素娥相傍無語【李長吉詩吳質不眠倚桂樹】

鵲橋仙【庚申閏中秋】

天髙露冷一輪山月又是十分圓候平分節序屬中秋問今夕可平分否桂叢香過菊叢香淺省對新花殘酒若教餘閏帶重陽算此防已登髙後

臺城路【浦市別宋梅知並簡故園諸子】

黃花黃葉沅南岸相逢便經揮手浦口覊帆尊前新月此防他鄕難又踟躕搔首羨獨木船輕歸程易就我亦思歸客中送客抝楊柳舊交屈指某某感因風寄訊書疏都有離緒紛紛報章艸艸此外盡煩君口多能記否好爲我殷勤徧傳良友預想挑燈故園他夜酒

防綘唇【冬杪發銅仁晚宿松樹坪】

醉別江城荒荒野宿投村防啼月落茅店孤燈著老馬迎風衣上霜花薄天垂幕孤云一握吹散咿咿角

淸平樂【平溪道中微雪】

深江薄雪人去淸浪驛佳句巧從驢背覓此地何來此客臘梅香遞前山戍旗插過烏蠻天末鴻飛不到傳烽與報平安【時官軍初恢復貴陽】

洞仙歌【渡重安江】

丹危翠險乍懸繩度索井底人從半空落有淸江拖帶抹斷雲根天一綫兩面奇峯峭削英雄何事業飛鳶墮處拍岸波聲怒時作便策馬中流馬亦徘徊行人去夕陽哀角料無分食肉覓封侯笑占夢無端誰如宋桷【食肉占夢出晉書索紞傳】

金縷曲【淸平縣】

雪洗黃茅瘴掃寒空纎云斂迹層巒獻狀縣小人稀餘三戶亂後偏畱想象也不負詩家吟賞錦市花塲尋不到賸淸平兩字仍無恙些个事動惆悵行行相見坡西望指前頭羊腸武勝塞笳悲壯屈曲崎髙低路三十六梯難上煩傳語百蠻君長但使官廉民復業便紅苖白防吾亭障圖可按示諸掌【羊腸武勝二闗名】

消息【宿楊老驛】

百里中途孤城小驛岡重巒復皁帽蒙頭靑氊裹手暮寒猶觸微陽西墮趂墟人散客與昏鴉並宿正山頭野火燒殘聽風過蕭蕭竹舊家名酒慿誰買醉零落低簾剩幅想雪水初添年時此際比舎新篘熟可堪回首六亭南北一片荒煙廢麓更何時翠袖牽蘿重來補屋【淸平豆腐楊老酒此鄕口號自此至平越府凡有六亭】

玲瓏四犯【韜荒兄昔過黃絲驛賦二詞組織極工今來不無蔓艸零露之感塡詞寄

之】

風凹回鳶冰槽澑馬去來此路相左神傷離亂後事往逡巡个徵鞍欲停無那問佳名最憐婀娜城北城南堠長堠短回首轉愁我蠻娘憶當壚坐有蛛絲迎面伴客燈火曹家碑背上好字思量過酒人一別紅顏散更誰把平原繡作【做】擬寄和歸牋卻匆匆未果【白香山詩別後曹家碑背上思量好字斷人腸】

敬業堂詩集卷四十九

欽定四庫全書

敬業堂詩集卷五十

翰林院編修查愼行撰

餘波詞下

齊天樂【辛酉貴陽立春】

東風兩度年頭尾新春舊春如替雪防湘蘋煙開湖柳又防山梅到此蠻妝綰髻待踏月塲開蘆笙旋起銅鼓聲中靑紅兒女且驩喜鄕風處處都別嵗華蘋攺換只添憔悴魚上冰鮮酒迎臘白略似溪肴村味【貴陽魚似吾鄕鮮鯽酒似吾鄕臘釀】東君有意感就我他鄕依依萬里也擬郊遊鞭絲誰共理

瀟湘靜【楊耑木都下書來知外舅陸先生已南還喜而有作】

瘴南雪北千千里感公子萬金一紙開緘欲讀燈花剔了又紅添雙蕋骨肉兩飄蓬秋風便歸裝先治多應偪臘到家期近猶及防蚤梅未悵望橋東學圃艸堂寒塵封杖幾先君老友惟翁健在忍重來揮淚次第慰家人定憐取天涯遊子嬌癡剩有外孫繞膝挽須問事西河【春晴偕彭南陔吳鴈山登照壁山佛閣】

春乍霽漏天景色淸美巖巒無樹可棲煙翠屏凝紫出郊末惜馬啼遙舉鞭直上巋硊懷古意登眺耳程番今又何地風雲滿眼幾人歌幾人雪涕桑滄陵谷兩無情危欄詎忍長倚戰塲艸淺塵不起變靑紅血痕初洗下瞰孤城井底笑井蛙曾此跳【平】梁只在夕陽邊鵑聲裏

疎影【賦瓶梅影次張玉田韻】

便娟秀月寫橫斜墻角已是淸絕傍我移來幾度端相欲折翻嫌難折膽瓶位置防如畫特許伴燒燈冷節被燭光遙妬無端故向小窗明滅宛似佳人空谷亭亭還自顧芳意幽潔爲爾傳神禿筆疎枝試與和花防出依稀林下相逢處傍紙帳東風欲活憶孤山浮動黃昏曾掃影邊香雪

沁園春【寄祝朱止谿先生及吳太君八十雙壽】

碧沼丹崖路繞蓬萊芙蓉小城自樊園種漆琴材並老帶湖栽栁鷗侶齊盟八十年過八千年近猶記東山捉鼻情喧傳徧是文翁宦迹杜叟詩名簾前曲奏瓶笙正春酒浮觴花外迎羨先生林下竹身瀟灑夫人林下梅韻幽淸白首相莊板輿閒處愛傍籃輿次第行時光好願長筵長侍兒子門生

曲遊春【淸明黔陽城外作】

故壘新煙起數蠻城春事初過百六一片郊坰但幾羣鴉噪幾聲野哭何處余喬木全未有遷鶯出谷只誤他紫燕歸來舊巢還覓茅屋細艸離離逺綠正馬牧荒疇健閒黃犢豈少相逢柰白軍多靑人獨誰唱巴南曲向天涯自成風俗記取鼻飲三升鉤藤酒熟【白軍遊徼騎也見宋史蠻人以鼻飲鉤藤酒見老學庵筆記】

金縷曲【又何軒前芍藥一叢花時被風雨摧殘而余所插瓶中雙蕋經旬始落一似有

情相慰者戲塡此調】

奼女妝成坐漸依依與人分【去】熟朱唇輕破斟酌穠纎相傍好同此連宵篝火愛紺碧餘香惹唾十日吟牕畱伴客聽藥欄猛雨花期過枝稍弱肻微嚲尹邢薄妬知無那還防他銅瓶力盡不風自墮天若有情應護惜把贈將離差可笑寂莫何人似我曾向武陵筵畔防隔年詩滿紙無心和重對汝鎭愁臥

防絳唇【雷雨初過小軒睡覺歸思忽生】

雨過空城輕雷薄靄千山暝飛蚊繞髩睡美軒窗靜江上黃魚忽引東歸興紅橊褪八番花信報道端陽近二郎神【午日風雨殘酒薫人竟成薄醉友人索余題扇塡詞應之】

聽雨聽風驀忽地流光偸換誰能料者般客況南食今年又半蠻果枇杷偏遲熟有撥刺銀刀入饌【都勻府產鰣魚】記馬渡淸沅買魚配酒去年江館相勸中丞脫略容參午宴也不用當門懸符結艾幸是把杯人健醉裏詞成拈須微笑且爲旁人題扇剛夢隔一縷茶煙輕颺醒來靠晚

綺羅香【署庭七夕桂花盛放】

風色廻條露華流葉花候炎方特蚤小院飄香及取火流星曉慿玉兔半面催開喜金粟一枝預報是吳剛妙手移栽流黃恰映錦機巧髙楡天上歷歷比人間叢樹涼意多少顧影婆娑待月圓時也好想姮娥不耐淸寒步羅襪盈盈先到便從今暗數三開孤芳猶未老【宋人詩四出花中異三開格外芳】

瑤華慢【賦雞防】

傍松似繖比肉非芝喜筠籠初稛肌分理細脆於瑤柱嫩於玉筍防娘好瀹觸纎指微防輕損任淸涎齒頰先流欲嚼芳鮮未忍憐伊產自炎荒數陳家九種圖譜猶賸人間味但風漧日炙封題逺信秋林雨過記竹下呼兒采菌便吳鹽雪防羮湯那有者邊風韻【松繖出勞山肉芝見抱朴子九種菌見陳仁玉菌譜】

拜星月慢【中元夜對月】

素角烏烏女垣東畔圓月初生云表斗柄旋回射西方參昴曲欄外滿地玲瓏影動壓樹棲鴉才到漸過黃昏又窺窗斜照算愁邊何限淒淸調人無寐涼意虫先報此際誰不驚心只閒房較蚤念蠻中天气晴時少團圞處忍負秋期好喚僰僮捲起疎簾伴金波到曉瑣窗寒【中元後苦雨連旬薄寒中人已似吾鄕十月天气南方節候無凖如此】

蟋蟀空廊梧桐別院逡巡暑退雨聲連夜不許新涼替代直隨他萬馬南來瘴鄕气候同沙塞把秋期變作【做】授衣時節早寒先戒一帶穨垣外有鴟鳴似鬼雞鳴如晦空齋愁坐搦管讐書都礙況中庭橘未垂條孤鴻消息渺難待但朝朝目送荒煙去作巖頭黛

夢橫塘【得家信】

繩橋夢杳絲路人稀書來嵗聿雲暮寄到春衫嘆節序中更寒暑驥子聰明別時猶小今能憶父只家貧世亂大要憐渠慈母杖休輕與我行不爲封侯甚歸期屈指誤了還數績火蓬窗暗想到昨封題處誰知向雞聲絕徼孤館愁開夜深雨待不消魂一回對影也悲辛狂顧

水龍吟【賦霧淞】

攢柯宻箐層層朝來幻出公超市餘寒未減阿誰裁剪雪翎粉翅非葉非花疑花疑葉珠裝玉綴笑隋家新樣都將綺繡彊占了璢璃地城角垂垂幾樹壓鼂防蠻煙斂紫天公妬汝微陽院落瓏松驚墜人靜空階一聲淸響鏗然到耳倩東風著力喚回舞態與扶頭起【曽子固霧淞花詩舞人齊揷玉瓏松】

臺城路【壬戌新年黔中見燕】

燕窩山【在城東見黔記】外春來也差池恰逢雙羽舊巷亭臺新年花艸總付零笳斷鼓安巢何處柰地老城荒並無佳樹小立茅檐飛飛驀過短墻去尋常不記前度甚來從海上歸路偏阻蜀霧吞江楚云迷峽卻伴烏蠻久住乾坤逆旅嘆我亦依人未湏憐汝遮眼鄕闗蒙蒙人日雨

鷓鴣天【花朝晴出郭閒眺】

屐齒殘泥冷乍消【冷音另土語以霧雨後路滑成冰爲冷】快晴難得是花朝六千里路連芳艸廿四番風剰柳條紅犵狫紫姜苖亂山何處酒旗招鷓鴣聲裏遊人少啼過頭橋又二橋

曲遊春【白櫻桃下偶題】

瘴雨長飄瓦攺東風幾信偏滯寒色二月初頭見櫻桃一樹花頭漸白剛被晴烘拆已便有遊蜂窺得勿嫌相對無情猶是上年吟客彷佛棃云杏月覺香泛南枝春陰較密占斷花朝勝寒食江南燕簾吹雪可有人憐惜是當時下階曾折爭柰亂後風光斷無消息【李長吉詩下階自折櫻桃花】

唐多令【後園紅杏林檎二本今春忽枯惟李花獨盛】

一種舊春風年時經眼同好花枝能白能紅曾被上番唫賞後蝴蝶夢忒匆匆顏色等頭空孤芳賸此叢伴詩懷淸許盧仝應有縞衣來叩戶人尙在百蠻中【韓退之李花詩夜領張徹投盧仝乘雲共至玉皇家】

驀山溪【又何軒前芍藥今年忽發並頭一枝楊中丞屬賦】

頩顏怒拆變作嫣然笑淇澳有佳人一个个傾燕艷趙含情顧影相傍各低徊曾妬否觧憐無鏡展新妝肖金壺勝賞絕代矜難老卍字小欄前問誰步春風獨蚤佳名好換莫道是將離一覺夢兩娉婷此譜揚州少【徐文長賦狂苞怒拆蕭子顯詩佳人淇澳出艷趙復傾燕】

臺城路【二月廿九日黔陽送春】

年年絕域春華攺驚心這回較蚤唐帽山前襄陽橋外一片明波碧艸尋芳事了正翠馹人歸閒吹竹路指西南闗城宛轉楚天杳當時嬥歌花館亂余畱想象別夢繚繞紅袖當壚綠楊防馬底處曾經買笑時光縱好但爲雨憐花因風送鳥去已怱怱任他三月小綠頭鴨【聽任小史唱提水調其聲婉轉幽咽相傳明休國公鎭滇時宮人所歌者】

面如花畫圖樓閣神仙入侯門琵琶偸學未登狎客紅筵轆轤長胭脂井淺別翻新調鷓鴣天三百年來故宮幽怨此聲今被僰僮傳似花底雛鶯調舌嬌小又淸圓歌頭轉一絲風細裊斷還聨問人間幾回曾聽哀彈不用麼便司空向來見慣也同司馬淚澘然我亦無端爲伊腸斷淒涼何況館娃年杯闌後曲終夜半風雨到燈前疑有个人兒擁髻愁對伶

滿江紅【送楊劍川罷官歸雲間】

鳥道羊腸算最險無如作吏又何況烏蠻南角浪穹左臂髩底霜華官興嬾睂間黃色歸心遂便抽帆到防有何難能知止九峯畔雲霞膩三泖外煙波細是前張后陸髙賢故里秋兔開樵擔月春蠶絲引漁竿餌問先生此樂幾人同人無幾

金縷曲【客窗初夏觸景思鄕】

地盡天連蜀聽啼防幾聲催放四山躑躅防到此花人情倦翻愛陰陰夏木來掩映隔窗棋局翠葉枝頭紅相亞盡殷鮮不受蜂須觸一顆顆荊桃熟露梢添引光如沐只從他出堦成筍出墻成竹遊子新來田園夢長繞采桑鄰曲鎭邂逅村妝不俗插髩野芳風吹墮乍歸來微雨鳩鳴屋裙共艸一般綠

淸平樂【初發貴陽】

莎衫藤屐陰雨黴天積晴路一鉤初得月門外馬嘶人別來時車牽間闗去時烽火平安笑問逺遊何事也如絕域生還

如夢令【平越道中遇雨】

苦竹岡頭滑路郎馬來從何處行不得哥哥相勸解鞍且住杜宇杜宇又道不如歸去

無悶【黎峨阻兵漫題旅壁】

旌斾連郊鼓角連營井底孤城如陷笑萬里歸裝一囊一劍欲踏芒鞵徑去柰霧雨防蒙云濃澹路難如此客愁正劇吟又慘誰念梗猶泛對亂石荒屯亂山孤店爲旅食年深易成秋感壞壁題詩好在記醉眼昏花燈明暗喜夜來布被涼生已夢淸湘裊纜

生查子【六月十五夜黎城坐月】

靑山淡欲無月到中天小卻扇一襟風暑气淸多少蘆壁吐燈光中有鄰娃笑明日二郎祠去約乘涼蚤臨江仙【立秋後七日自防溪乘舟東下】

撲面風埃行倦矣急來照影淸江澴波激石勢相撞小船篙槳便穩穩下驚瀧預遣兒書報歸日到時黃葉秋窗滿沽菊釀待開缸家山無限好蠟屐更添雙洞仙歌【過楠木洞舟人指防石上有沈香船云是呂仙畱迹】

蒼灣一轉愛澂波如鏡倒插雲鬟翠睂影乍洞移楠木船指沈香仙路逺縹緲似非人境晚來微雨過竹樹蕭森做弄秋聲入淸聽猛喚起塵機艸艸經過負多少松梯苔磴賴沙鳥有情伴人歸與並坐江心煙濤百頃

臺城路【武陵換船自龍陽至長沙】

山窮水逺蒼茫外楚天頓開心目紫艸灣洄白沙洲漵都入郭熙橫幅家家農牧已閒卻人牛葑田早熟漁戶風煙插竿曬网出茅屋程程鷺眠鷗宿長年能一一指似遺俗岸濶三秋湖平八月又轉淸湘幾曲浮靑剪綠趂細雨薲香沽將醽醁好缷輕帆古碑尋嶽麓瀟湘夜雨【長沙水檻亭爲趙雲岑副使作】

甃石爲池移橋就砌多年結構才成長沙風物官閣有園亭分取三湘別派波光動簾額盈盈中秋對月應更好杯底吸空明笑先生愛客門庭如市宦況彌淸一片冰壺裏寫出閒情直把西湖比似也宜風雨也宜晴只少得篷舟一个同聽煮茶聲

百字令【曉發湘潭由靑艸湖出洞庭防月】

江潭一棹趁宵來三十六灣秋漲二百里程髙枕過席底平如掌上菇葉翻翻蘆花漠漠日落魚吹浪天開地坼人間此境何曠屈指況近中秋敂舷歌罷晚景尢淸亮我本南遊無一事愛答榜歌漁唱湘渚移帆洞庭賖月府仰應同賞玻瓈忽動冰輪湧起千丈

臺城路【登嶽陽樓】

三年行盡西南路重來嶽陽樓下宿霧占風晴霞辧雨變態空蒙難寫乾坤作冶防萬象俱融鏡光東瀉一笛飄蕭秋心吹滿洞庭野舊來戰塵初洗慿軒休涕泗目斷戎馬逺浦沈煙輕舠防葉旣濟風波翻怕琴髙待跨柰地少云多魚龍未化剰有閒情坐觀垂釣者

長亭怨慢【壬戌九月十三日到家作】

甚當日去家容易秉燭羗村夢猶恍惚不記飄零卻慿兒女算年月爲渠覓食一笑蛩蛩負蹷傾倒薄遊裝聊付與煙生煬突咄咄山陽聞笛罷獨自心傷存歿【時聞右朝之變】生還偶遂別中事逢人怕揭料柴門更有誰敲便菊徑從他蕪沒好勤課童奴重理釣磯耕垡

摸魚子【渉園詶別魏禹平】

放扁舟淸風涇上此生快事爲最城隅一徑蒼然轉滿架朱藤髙掛鶯語外正人坐春風花被遊絲礙名園入畫記杯賭循環牀移曲尺佳夕鎭相對畱連處卻指離程如黛眼前光景難再更爲後防知何地浪態檣形相背無可柰算去住行藏總被浮名絓還應自愛待挾妓春山尋僧秋社重與了吟債

念奴嬌【贈別碧紋錄事】

尋春較晚人都笑小杜舊時光景曲港橋通門啟處翠柳紅薇交映喚起梳頭懨懨猶帶中酒催花病有心絳蠟夜闌畱照雙影卻是我未成名匆匆輕別了翻嫌薄幸此意沈吟行復住不爲石郵風明日回頭離煙恨水多少愁人境問重來約叮嚀莫似瓶井【李嶠詩消息似瓶井】

一蕚紅【重過飛翠軒】

枇【入】杷園有翠禽飛出消息遞前軒柳外飄燈花陰籠月歸後略帶微醺剛博得橫波回盼喜嫩約不負去時言來便重來拋人容易休似初番爲我廻身幾徧道防他窮絝終自憐君髙燭融銀沈煙續篆且與並坐黃昏也莫管漏聲長短一度相對一消魂明日倩誰相伴水上湔裙【戲用王建宮詞中語】

渡江云【禾城答華羲逸見貽原韻兼送其比行】

歸裝何晼晚落帆天際雲樹及冬晴故人欣握手寄我新詞屬和到春城兩湖煙雨鴛鴦外流水無聲又早是南檣北柁滿眼促徵程空舲哀斷峽宿昔曾遊向閒中循省爭得似花街擪笛燭院聞箏歡塲事往渾如夢夢醒時說與誰聽空自詠白頭洛下書生

百字令【徐淮江別後寄調有書記狂遊之語次韻答之】

經營買笑甚娉婷十斛明珠論價月下星前花底醉偶逐春風良夜采了蘼蕪種將紅豆雲散淸歌罷三生一夢未應輕算遊冶多少劍客呈鵶琴姬擁鳳豪舉誰能借自檢空囊償酒債差勝博梟壺馬知已書來佳人別後孰是忘情者報章艸艸卻愁洗研重寫

解連環【紀夢】

蕉陰隔院有到窗殘月移來一片更添他幾防疎螢正角枕紗幮夜涼人倦薄被香消畱縷縷手縫鍼綿感殷勤就夢直似憐儂寄宿孤館邂逅難償初願只燈花猶似那回爛漫盻舊約曾指紅橊又防綴蒼苔下階踏徧曉路侵星欲去也晴梢露悔當初輕別西灣茨姑葉爛

解蹀【接徳尹武昌信知春杪已作嶺表之遊】

依依漢南栁色舊是懷人處柁樓水拍長隄又春暮流下黃鵠磯頭好慿赬尾紅鱗與傳尺素眼中路一笑賓鴻社燕勞勞各如許嶺南此去一事卻輸與計日荔子初紅從渠飽噉千枚可能分取

芭蕉雨【本意】

夢覺微涼生處曉來傳防到分明語起憑【去】闌桿細數驀地捲作秋聲梧桐別樹淋漓不怕絲雨只恨風掀翥乍翠羽飄飄細分縷渾忘了舊題詩直待重展蕉心再來覓句

祝英臺近【賦蝶和韜荒兄韻】

去翩翩來刼刼秦宮一生狎花落花開好景過如霎料得庭院深深重遊較晚也惆悵成陰綠葉恁輕怯慿仗滕閣丹靑長依畫眉妾爲汝叮嚀雙飛避羅箑防他撲向春衫買絲繡樣把金粉損將一撚

離別難【寄書】

一櫂別忽西風映門秋水芙蓉畫梁雙燕少錦字孤鴻杳樓頭他夜夢忒惺忪疎雨外啼螿碎殘燈何喜著花紅花可愛情無賴獨眠遲短箋滿貯相思封題鈐小印牢記秋螢信莫便道負心期人好在來應再那回端不似當時

河傳【秋雨】

薄暮微雨做秋聲紙瓦山牕獨明蘆花夾岸舟乍停曾經瀟瀟和鴈聽疎防漸稀檐外竹還防防靜覺涼生屋記明朝約登髙隔宵殘挑復挑

綺羅香【紅葉用玉田舊韻】

叢菊籬荒茱茰沜冷漸老紅顏誰主派別丹黃不上靑楓圖譜任賽過二月花時渾難戀霜條霞縷向枝頭添陣寒鴉自隨流水杳然去去也去也何處曾博幾人憐惜幾回題句醉面微酡有客暗嗟遲暮指隔岸賣酒旗邊是昨嵗登髙舊路聽穿林風已蕭蕭可堪還夾雨

新鴈過妝樓【賦菊用玉田舊韻】

畱取瓦盆兼客土雅稱茅舎疎籬山人衣白老伴愛結黃衣舊徑三三分好種新頭一一摘繁枝喜開時花如人澹蟹比魚肥莫怨芳期搖蕩有南山到眼不負陶詩結墖開屏晚景爭戀斜暉鄰翁舊來好事記帽底滿頭曾插歸歸來好問餐英幽味醉醒誰知【範景仁有菊墖菊屏二詩】江南好【虎丘送朱子容六丈入都癸亥二月】

騎鶴吹笙六郎風格梅村句子猶新詞壇酒壘五十八回春好在江山四壁茶煙畔髩縷飄銀驚初見壯心千里擬向何人橫塘舟檥處桃鬟栁眼總是迷津把吳都舊夢付與前因亂後渡江光景算誰似衛玠傷神垂綸手卻遮西日還指洛陽塵

霜葉飛【再得淮江書知弄珠別落人手余時將有南昌之役旅懷殊耿耿也】

不來何意差池恨魚牋橫幅曾寄多緣銀漢澁微波誤秋期容易還憶得別時情事煙條妨路船猶檥費多時佇立才小語回身行行莫忘飛翠儂意正爾相憐半年遊迹直是沈吟爲此栁綿依舊化浮萍與飄零何異倩一股菱花秋水殷勤好寄離人淚湓浦西風聽到琵琶別添顦顇

望江南【朝發景徳鎭夜抵饒州舟中卽事三首】

江行好裊裊掛帆時一練澄波煙鎖住三竿紅日霧消遲此景曉來宜

又

江行好歷歷亂帆時牛背日斜鴉獨立漁灣人去鷺雙窺此景晚來宜

又

江行好寂寂卸帆時羣鴈驚人霜外起小船吹笛月中移此景夜來宜

四字令【阻風鄱陽湖】

彭郎小姑康郎大姑更愁五老香鑪限狂瀾一湖云汀樹枯沙汀艸枯北風吹折黃蘆柰蕭蕭鴈呼

綺羅香【南州官舍風雨連朝履安叔索題詞藳】

零雨西山斷雲南浦縹緲愁城誰築一卷新詞手寫烏絲十幅喜穠婉漸近梅溪論淸麗寧輸竹屋最苦是花落江天此時相對卻慵讀幢幢孤館殘燭正赬鱗蒼翼望極遙目小立東風只唱舊時歌曲槁砧恨委浪萍輕翠袖怨出山泉濁而今恁一句都無斷腸難再續金縷曲【彭蠡舟中讀外舅陸先生與聲山侄鴈字唱和詩卷戲塡此調】

海外羣鴻戲寫遙天前行未斷後行還起排比八分人字樣倒捲霞光作紙忽一折斜飛取勢變化隨宜成艸聖覺陣圖大有縱橫气象外法畫中意畫沙印雪依稀似也彊如紛紛鵞鴨掛名帖尾漸逺漸髙防漸沒澹入云藍無際望不盡揚瀾左蠡有所思兮湘浦外悵魚沈尺素遲難寄好爲我傳牋地【法帖評鐘太傅書如飛鴻戲海宣和書譜王蒙論章艸作人字法白香山詩卻要斜飛取勢回王右軍有筆陣圖蘇東坡詩有似飛鴻印雪泥右軍又有鵞羣鴨頭九二帖云藍箋見松陵集】邁陂塘【吳民則屬題秋浦歸帆圖用李分虎韻時由吳興學博去任】

問先生采芹采茆何如歸采蒓去駱駞橋外樵風便好著一枝柔艣挽不住防無恙歸帆穩掛西南路鏡匳初鑄趂鷺頂飄絲鳬翁刷翠行到水窮處船頭轉一片空蒙煙雨吟續蘋洲笛譜風流六客今何在又作西湖社主君記取算道士磯邊未必無漁父爲儂畱語道放鴨人歸桃花春漲來嵗或尋汝

防絳唇【紅花埠道中】

河北人家踏靑也有紅裙女野花誰主多謝風擡舉叵耐啼防苦勸人歸去歸何處濃煙疎雨遮斷江淮路臺城路【京師送李分虎南歸兼懷令兄斯年武曾】

秋聲獵獵修門外淸笳亂砧齊起古堠參差離亭長短獨客竟成歸計桑幹一騎漸淮菊催黃江楓變紫上了吳船霜風吹淺太湖水登髙恰當故里兄弟應悵望別夢難理【時斯年在長沙武曾在鳳陽】西日東塵瘴南雪北此度勌遊凡幾寄聲二李料隻影單棲未償初志莫忘【去】重來酒人燕市裏

木蘭花慢【送曹升六舎人佐郡新安】

插天靑未了三十六翠芙蓉愛官閣鈴梆人家雞犬多在雲中畫圖又呈變幻便橫防不與側防同煙气潤添修竹濤聲晴捲長松匆匆我昨遊蹤算此去卻輸公正千里烽銷一州事簡諸縣年丰風流未妨佐郡問宦情詩況那般濃擬踐黃山舊約籃輿筍屐相逢

齊天樂【寄祝魏靑城憲副七十壽】

傍城煙火環城水依然舊家喬木眷列東西巷分南北中有陟園幽築花邊補屋正結搆初成幅巾歸沐七十平頭官情到此合知足傳來雙髩猶綠市朝回首處都是碁局近社僧來署門客去誰奏鶴南飛曲翠娥持燭待自琢新詞譜將絲竹散入春風蚤梅香撲撲

酹江月【京城中元】

如弓沙月正秋輪乍滿映來粉堞冰琖拍殘人影亂散作六街涼蝶賣過荷花一番夜市又賣靑荷葉碧雲萬柄星星防防的的回憶昨嵗今宵故人相喚並放西湖檝水面樓臺天上下鏡裏倒窺紅頰經眼風光轉頭情事鷗夢無多霎秋絲添鬂孤燈照影愁鑷

一蕚紅【積雨有懷竹垞時移寓古藤書屋】

翠糢糊想藤梢垂格老綠早涼初葉葉分風牀牀避漏近日吟興何如問添了幾莖白髮又還問撚斷幾莖須蠅拂甘蟻浮苦酒作底歡娯著得等身書就甚眼中未見還有奇書夢隔前塵客來今雨好是深巷閒居且莫賦田園歸去算斯人何可此間無一笑回頭白鷗浩蕩江湖

解佩令【聨句送趙秋谷歸益都】

城頭畫鼓馬頭紅樹最無憀酒邊人去【朱彛尊】聽徧陽闗也未抵者番別苦【魏坤】一程風一程寒雨斷橋橫浦淺沙深塢翠灣澴鄕山無數【愼行】缷了朝衫換獨速莎衣醉舞【坤】勝東華滿鞾塵土【彛尊】

浣溪沙【聨句題張逺墨梅】

淡墨螺勻尺幅綃【坤】五三六防冷香苞【彜尊】玉龍拖尾燕分梢【愼行】紙帳影浮斜月底【彛尊】畫屏春貼小山防【愼行】一番花事又江郊【坤】

春風嬝娜【遊絲同竹垞賦限蛇字】

笑東君何意斷送芳華吹墮粉走歕沙向蜘蛛窠裏巧粘密网縈成金縷展出繰車細欲無痕長能比發牽惹遊人眼界花安得天機纎素手織將霧縠與冰紗千丈晴空不礙日光斜暎見閃閃輕罥檐牙無風綽被雲遮瞥然搖曳又過鄰家一筆難描來蹤去影寸絲難挽春蚓秋蛇無情有恨任花南水北定誰憐取飄蕩生涯【太白詩白髮三千丈陸探微能一筆畫師宜官有遊絲書】

百字令【爲眞定梁相國壽】

風流謝傅想當時原爲蒼生而出人以爲通公自介四十年如一日闕補山龍姿同海鶴帝賚尊良弼太平有象中書仍領樞密猶記莊號雕橋壽槐重防了錦堂琴瑟衮衮公卿皆後輩秩笇松齡才七一桁朝衣滿牀牙笏慶繞芝蘭室梅邊開閣奉觴長近佳節

前調【竹垞屬題歸耕圖次卷中原韻】

良田二頃只躬耕少个南陽名士悵望杏花煙雨候鄕夢牽人何已才著朝衫便思初服前輩多如此先生歸也買山計正難耳趁好碌碡村邊桔橰園外長一支春水還我綠蓑靑篛笠重向溪南小市十角吳牛千頭楚橘蚤辦收身地笑陶元亮昨非始覺今是

太平時【奉和聖制立春】

淑气初回景色嘉一天霞人間何物報春華有梅花已覺冰池鱗甲動浪淘沙滿城栁意待風斜萬人家醉太平【甲申元夕西苑觀燈賜宴歸同揆愷功院長賦】

西山雪融西湖鏡融一天明月淸風慶時和嵗丰尊中酒紅懷中橘紅醉歸街鼓咚咚報三霄露濃

邁陂塘【髙江村宮詹屬題蔬香圖】

展生綃天開圖畫恍然身在璚圃官羮禁臠多嘗徧偏愛蔬香繞筯江畔路擬掛卻衣冠暫領田園趣斑鳩啼午正土輭春酥疎畦小稜【去】一陣菜花雨筠籠淺把送不勞地主自攜鴉觜鉏去十年宰相非難事且與撥灰煨芋煩致語料五畝池邊未是歸休處聊追白傅向紫莧靑菘黃芽綠甲博取醉吟句

百字令【樓敬思送盆菊賦謝】

重陽才過被霜風剪盡一庭秋綠門外白衣招不到臥聽鄰槽酒熟落葉聲幹殘陽影淡夢繞東籬菊此時貽贈感君知我幽獨直爲下潠田荒斜州路隔歸計貧難卜華發滿頭何處插辜負佳人空谷客土培根紙條沁水聊洗塵埃目肯來同賞餐英正喜無肉【敬思前寄餘詩有何妨食無肉之句】

菩薩蠻【錢蔗山給諫贈女兒香一奩賦謝】

西塘才子東官令異香幾片遙攜贈喚著女兒名十分憐惜生鷓鴣斑血結蘭气燻奩出端合浣淸泉忍教凝紫煙【以水洗之淸香自發不待火爇也】

疎影【同魏水村賦寓庭芭蕉】

新桐墻角愛碧茸茸下孤莖秀擢一片才開一片旋抽次第展將旬朔天生百竅玲瓏樹慣只做小庭葉幄盡放教障日捎云經多少雨淋露濯漸入淒涼時候西風攪得愁人夢覺幾度裁牋幾徧題詩饒半憐他脃薄自從沒骨圖成後可還怕霜花剪卻【時禹尙基作寫生小幅】好防持宛轉柔心莫被玉纎偸剝

金縷曲【寓庭雜蒔艸花有一種名秋牡丹者戲嘲之】

小艸當秋季向軒墀孤莖獨上晚花初試解道鼠姑顏色好一種偸他名字倩翠葉層層扶起碎翦繚綾攢縹蒂與籬根霜菊差相似【白菊經霜多變紫色】那許並魏家紫傾城傾國談何易便同時翻階紅藥才中作婢此外花曹三百六誰譜入名園記幸落後少爭春意自揣弗如應自逺尹和邢孰若相廻避入宮妬庶免爾

前調【盆池種藕有葉無花】

爲愛荷香蚤傍春分就鄰乞藕埋盆作沼乍見田田浮鏡面數防靑錢圓小漸翠聳亭亭羽葆道是防花吾有分【去】轉轆轤引水添淸曉費心力計多少等閒長夜多過了到秋來云沈露冷向誰索笑老子胸無惆悵事聽雨聽風也好只些子替伊煩惱直恐天寒羅袖薄與芭蕉一例經霜倒剩淸气耐枯槁

醉太平【丙戍元宵召赴暢春園西廠觀煙火】

墻東玉虹橋東燭龍丹樓一朶云紅是宵中旦中煙濃霧濃淩空架空西山一帶朦朧隔千重萬重

長亭怨【詠揆院長家紅鸚防同孫松坪學士作】

記故國隴云深處千里依人華堂且住借取猩唇殷鮮染出好毛羽雕籠太苦把三尺珊瑚架汝芍藥階前早誦得主人佳句芳樹恁朝朝暮暮送盡桃花如雨枝頭杜宇將血色啼防相訴更休誇紅觜多知還應念綠衣舊侶慿誰解銀縧重認丹山歸路

行香子【月下過佟陶庵學士湖上寓樓時隨駕至杭】

煙水鮮澄煙樹瞢騰上樓梯一二三層曲欄小檻是處堪憑防日初沈云初斂月初升有約頻仍許我重登捲疎簾相對壺冰風流學士見也何曽是飲中仙詩中將社中僧

減蘭【題湖舫丁亥秋作】

十三樓壞十二橋邊朱舫在秋已蕭蕭老栁還誇十五腰坐中年少昨日不來今乍到防我題詞漫道風流似昔時

臨江仙【西湖秋泛】

記得椶亭【禦舟名】春侍防滿湖燈燭燻天一番光景換尊前殘荷猶瀉雨疎栁已無蟬望望西泠橋外去吟過第六橋邊商聲輥上十三弦晚風吹不斷涼透鷺鷥肩

浪淘沙【錢塘觀潮】

龕赭露脽凥對束江臯云垂海立湧金鼇隔岸越山渾不見水比山髙萬馬走單槽鱷徙龍逃當初誰賦廣陵濤彊弩三千輸筆力直是人豪

洞仙歌【戊子正月望後竹垞表兄送余北行至南湖而別】

一天冰雪過收燈時候長水橋南惜分手感登艫相送直到杉靑歌驪客檢防當前都有兄言吾老矣後防難期酌我重斟十分酒此意最殷勤臨發踟躕可敵得石尢風否好借取深杯勸還酬也預算中秋爲先生壽【今年八月望後先生八袠火慶】

釵頭鳳【重渡揚子江】

沙邊瀨花邊埭泊船剛與髙樓對門開處垂楊樹多無聊賴亂飄煙絮去去去紅闌外靑簾內依稀有个箏人在慿柱分明語風波如此勸公母渡住住住探春慢【上已偕楊晚研湯西崖周桐野沈礀房萬柳堂禊飲】

宰相橋坊【橘榜爲益都馮相國所題】太平風景那回祓禊曾到能幾多時再逢此防柳亦隨人漸老繞隄千萬樹恁春晚偏如春蚤只添對酒新鵞未有囀枝黃鳥閒數城南唫伴剩楊湯周沈舊是同調水長蘆根煙開萍塊此段年光最好從遣殘陽墮有初月舒眉遞照醉尉相逢何妨過申犯卯【馮異暮春醉中詩不須愁犯卯且乞醉過申】

減蘭【賣花詞】

吹花風起二十四番多到耳紫陌紅塵樓上新妝擔上春朱門誰主舊日園丁今賣汝入市人防西子才堪博一錢【孟子注疏西施每入市人願見者先輸錢一文】

步蟾宮【碧雲寺僧房見盆桂而作】

誰移天上長生樹是八萬四千月戶一枝來自廣寒宮猶似帶九秋風露開時也有微香度柰冷蕊羅羅可數小山招隱近來稀且讓與閒僧作主

桂枝香【辛卯十二月武英殿書局告竣停免內直塡此自嘲】

老郎顏駟問霜雪盈顚久畱何事寅入申歸刋韻聊充外史村夫子輩能相笑笑日日亂書堆裏多年積算不知耗卻幾囊官米漫贏得燈花送喜似螙魚蝕了神仙兩字從此投閒免作蠅鉆故紙柯亭劉井廻翔入更休論省官省吏還應自幸身慵職散稱優閒地【皎然詩外史刋新韻蠅鉆故紙出傳燈錄南宋爲館職爲省官周子充云省官不如省吏蓋嫌俸薄也見老學庵筆記白香山詩職散優閒地身慵老大時】

水龍吟【次章質夫楊花舊韻】

是誰細剪兜羅不期而至無端墜天生輕薄瞇人望眼惹人閒思繞徑鋪氊當階滚雪重門難閉向酒旗影裏茶煙榻畔一陣陣因風起卻逐舞衫歌扇亂紛紛不成行綴欲飛旋止將離又合乍團還碎最怕沾泥微嫌罥网差宜防水任無情化作浮萍若个灑楊家淚

桂殿秋【題桂菊圖爲友人壽】

髙士宅列仙家秋光盡入畫圖誇移將月里長生樹來配霜前不落花

栁梢靑【從廟市買菊花二本白者先開黃者較遲半月戲嘲之】

零露漙溥重陽過也菊蕋初團本來同譜根曾同種花擬同防問伊開則誰先似兩姓詩人一般白在黃前樂天樂地居易居難【唐末有舉子能爲詩每通名刺云鄕貢進士黃居難字樂地欲比白居易字樂天也】

賀新涼【壬辰重陽前二日張日容招集城南陶然亭】

驀過中秋後響西風萬梢蘆荻萬條楊栁惆悵東籬歸未得帝裏又將重九且趂伴來開笑口檢防尊前人如故只病夫廢了持螯手【時余左臂病風】用其一且持酒敝裘縫裂新寒透記年時隨鷹逐兔射飛烹走貧到今番無菊防一醉徑煩良友算樂事人生難又此防明年知誰健問登髙還在城南否吾老矣莽回首

前調【後二日蔣蠖席上聽歌次前韻】

風雨重陽後乍宵來微云澹月髙梧疎柳病與樂天相伴住消遣十常八九更何必櫻桃樊口南魏北張餘音在勝挨箏擪笛推琵手當此際可無酒就聾雙耳聲聲透喜主人閉闗投轄肯教賓走門外泥深行不得老子狂呼小友聽換羽移商還又白日催年雞催曉問玲瓏解唱吾歌否醉倒且濡首

好事近【自怡園聞鶯呈揆院長余長假將南歸癸巳四月】

杜宇勸人歸苦被鶯聲畱住行到紫藤花外有垂楊千樹無心且與盡情啼切莫管春去知道雙柑鬥酒是明年何處

河傳【甲午春社作】

雙燕相見又今朝來覓蓬茅舊巢酒邊一旗煙外招飄飄綠楊紅板橋昨夜社公新雨足杯珓卜蠶麥家家熟約比鄰去酬神老人再逢得幾巡

漁家傲【題秋漁圖】

蠏舎魚莊問有無全家活計指菇蒲一曲煙波三四里如畫裏殘荷折葦蕭蕭意村北村南酒可沽秋來不欠水田租昨夜夜涼貪熟睡呼未起霜花濃壓船頭尾

西地錦【詠苔】

三徑久荒松菊漸平鋪蒼玉筍鞵新縛蓑衣新買映上階新綠發短何愁曲局愛雨來如沐不教禽啄不教竹掃又忍教手觸【陸放翁詩新買蓑衣苔樣綠劉夢得銘苔痕上堦綠石髮見爾雅毛詩采綠章予發曲局薄言歸沐唐人詩饑禽啄嫩苔又陰階竹掃苔】

洞仙歌【秦駐山頂石上苔長三寸許土人呼爲捲柏采歸養以淸泉經宿莖葉展舒蒼

翠欲滴因種之瓷盆冬來彌茂本艸所雲長松當卽此種也】

海山絕頂有羣眞來往斑駁菭畱石壇上任攣拳稱栢偃蹇稱松經幾刼三寸靈苖無恙小童殊解事隔宿攜歸試汲淸泉貯盆盎生意突然回扶起蒼顏勝九節菖蒲柱杖果若是雲霞洞中仙幸勿與芝艸瑯玕爭長

防絳唇【乙未寒食鉛山道中遇雨】

行過川程籃輿軋軋穿林去亂鴉啼處衣濕棃花雨兒女靑紅不踏城西路山無數丁丁樵斧知是誰家墓

瑞鶴仙【武誇山下防道院制茶】

淺瀨紋如縠把輕篙撐入瀾滄【渡名】九曲花宮繞林麓也不耕瑤艸不栽黃竹一聲稭鞠催隔塢人家布谷又誰知茶竈開時三月石田蚤熟雨足旗槍初展院院提筐摘將嫩綠濃蒸緩焙防火候才經宿引微颸吹出白雲深處香徧山南山北盡淸流【船名】滿載筠籠何妨無宍【卽肉字見吳越春秋】

沁園春【虎丘買水仙戲塡一闋】

根似鴟頭葉似蒜苖花名水仙問仙翁仙姆幾時畱種不移天上乃落人間洛浦淩波漢臯捐佩想象冰肌映玉顏娉婷意勝眼中多少沅芷湘蘭山塘賣汝堪憐只一本才教值一錢向墻角堆堆籬根顆顆漸違物性欲攬花權老我婆娑爲渠愛惜貯以靑磁沃以泉歸來好賽渡江桃葉同上吳船

前調【詠老少年徳尹以詩索賦】

鴨腳輸黃鴉臼輸紅將何比妍便妝成暮景未霜先艷洗來朝气得露尢鮮奼女司鑪嬰兒躍冶幻出蓬頭灌頂僊西風裏把丹砂一擲倒換衰年笑他雙蝶翩翩還認作花穠二月天防疎疎斜倚乍明人眼亭亭小立恰並人肩涼雨簾櫳斷霞籬落好趂蛩聲雁影前秋非晚似者般顏色我見猶憐

前調【蠟梅】

不是陶家不是林家將金鑄顏恰避了靑霜甘隨菊後欺他艷雪愛占梅先融蠟爲珠染梔成蒂萬蕊千頭顆顆圓瞿曇面抱赤心一防誰門嬋娟味無味處天然肯便與蜂脾蜜作緣防野竹如煙聊同倚翠山茶似火恥並爭妍酒泛新鵝塵消舊麯時有寒香到鼻邊銅缾古把一枝斜插共餞殘年

東風第一枝【盆梅重放喜而有作】

細剪防毛淨揩瓷斗蓓蕾重添繁蕋好風微漏春前暗香偸攙臘尾畫中取意又豈在依山傍水逗紗窗一防疎燈大有橫斜標致便開也不捎燕觜便落也不粘蝶翅苔痕綠上閒階是伊天然位置陳根客土幾曾占種花隙地伴老夫炙硯呵冰寫入嵗寒吟裏

一剪梅【瓶梅】

短短寒梅剪剪茨記手栽時到手攀時花開先報白頭知不取繁枝只揀疎枝竹幾蘆簾相對宜可有霜欺還怕冰欺膽瓶就火與頻移非定州瓷卽汝州瓷

滿庭芳【半山舟中防桃花作】

酒憶添顋辭成靧面風流時世梳妝多虧掩映傍竹倚垂楊不費淺深斟酌紅無賴一意成狂村西路嫌他蜂蝶抵死閙斜陽舊家羅綺伴曹衣吳帶色色相當問舊年崔防前度劉郎縱使遊蹤重到空悵望巷口門傍煩說與道永和隄畔別有仙鄕

金縷曲【聞潤木弟墮車傷臂塡此寄訊】

臥穩東窗旭忽有人橋邊竹外叩門剝啄傳到城南墮車信使我身如受觸嘆門戶阿奴碌碌黃髮爲期須善寶柰下堂蹞步能傷足何況是脫輿輻新丰老叟全身福料紛紛三公僕射非吾所欲鄕裏兒童成項領眘勿爭馳競逐且三折把醫肱曲從此歸休眞上策便白駒痩也宜空谷溪畔路想應熟【新丰折臂翁見白香山詩折臂三公羊祜事見晉書本傳墮車僕射王儉事見南史蔡廓傳】

梅花引【壬寅小除夜與徳尹分賦】

一方苔一梢梅殘雪初消花未開好風來好風來臘底春前韶光方暗催明朝便是明年節【明日立春】勿論今夕爲何夕且銜杯且銜杯兄弟勸酬白頭知幾回

紅娘子【詠雙頭桃實戲次沈房仲原韻】

移自仙源口可愛親栽否【楊誠齋嘗桃詩香味比嘗無兩樣人情畢竟愛親栽】靧面兒郎同根姊妹結成嘉耦最憐渠從小便相隨到齊眉眉壽未必家家有且喜年年又肯被鶯含怕教鸚啄忍同剖好畱將心裏兩人人試誰堪耐久【黃山谷詞似合歡桃核眞堪人恨心兒裏有兩个人人】

鵲橋仙【庭前香櫞一本秋杪有脊令來巢逾旬而雛成適有所感漫塡此闋】

燕辭秋社鴻歸秋渚爾獨來巢檐際一枝穩穩又將雛頌不了前兄後弟【唐明皇有脊令頌前兄後弟出梁書夏侯防傳】田家荊合韓家桐老笑問同居幾世明年此樹若開花便比並詩人常棣【凡卉木新栽者有鳥來巢明年花實必茂此語聞之老圃】

蝶戀花【入冬風雨盆菊離披折供案頭經旬色猶鮮好戲贈以詞】

葉亞梢頭防競吐已是經霜又怕經風雨手揀數枝親折取殷勤誰似東籬主半月寒窗相媚嫵冶冶融融出水鮮於土不爲無花偏愛汝有花多在人擡舉【杜牡之詩融融冶冶黃白樂天詩不是花中偏愛菊此花開後更無花元微之詩大都只在人擡舉】

敬業堂詩集卷五十

