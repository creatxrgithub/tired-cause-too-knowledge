

欽定四庫全書

集部六

鄭少谷集

別集類五【明】

提要

臣等謹案鄭少谷集二十五卷明鄭善夫撰善夫字繼之閩縣人治十八年進士授戶部主事攺禮部以建言廷杖尋乞歸用薦起南京刑部攺吏部郎中事迹詳明史文苑傳善夫在治間不襲何李緒論別開生面盤空硬語往往气過其詞𨿽源出少陵實扵山谷爲近集中感時之作激昻慷慨寄托頗深或病其時非天寶地逺拾遺爲無病而呻然正徳時奄防內訌盜賊外作詩人蒿目未可謂之無因朱彜尊靜志居詩話云少谷詩有獨立不遷之槪當時孫鄭並稱孫非鄭敵朱鄭並稱朱非鄭匹孫謂孫一元朱謂朱應登也今以二家之集參觀彞尊所論爲允矣乾隆四十六年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

少谷集卷一上

明鄭善夫撰

騷

泛太湖望洞庭

太湖風兮白波瞻望洞庭兮森云蘿擷杜蘅兮水中弔範蠡兮山阿目盈盈兮不極美人逺兮柰何渺予懷兮夕陽聽不可兮吳歌

鳳山辭

義興杭世卿厥父省齋厥母王將卽於鳳山故宅爲作鳳山辭一闋

夫惟山之效美兮紛眾萬之淑祥有振振之令鳥兮絢采采之文章涓髙梧以營室兮口卒瘏而周皇殷九苞之未誕兮軒逺翥而求凰陸海邈其伏陰兮屏爾類以自臧大网結於中野兮二苞格而鳴岡徙阿閣於戾止兮披晨曦之耿光嘅祿運之倐窮兮翳沖漠而遙翔奇气宕於六天兮毛衣委於故邦羣鴟倨以自邁眾息下其如僵茍靈光之弗冺𨿽捐性其奚傷誶曰予悲夫云和之曲卒不續兮顧此鳥之永遺豈四靈之不有兮世蓋混之以蝘蜓與螽斯

賦

大風賦

繄大塊之噫气兮駸獨蘊此風蓬蓬而起於北海兮乃震蕩乎四窮硿礲礲如雷霆之行地兮萬鳥噪而不集神龍孽螭赫然怒兮霖雨沛其來下使海水而立雪山兮何舟楫之能持神禹之不可思兮令陽侯而不來崩龍門而亥峽兮浪滔天而不泄也天地忽而變此容色兮將何物而不拆也哀萬物之肅殺兮夫誰而能遁之何皇天之好生兮漠乎余將問之東園之樹兮爾自今其蕭條小者拆而大者傷兮豈天命之已當飛砂走石兮日慘慘而無光气蒙翳而不長兮余蓋疑此洪荒昔堯舜之在上兮乃令九年之洚水將聖明之撫運兮亦丁乎歷數之陽九惟徳弭變兮念天心之至仁神武之誅暴兮气至極必淜而四出凜霜冬沍兮中實藏此陽春餘悲乎松筠與桂叢兮實余私之所鐘且日就於沮傷兮何時蓊郁而餘同亂曰天時有序君子之常君子齊徳備此耿光分外之事余何計量修彼墻屋葺我室堂天下廣居猗爾樂康

湣竹賦

嘉靖癸未秋日載蒙具風破條震蕩逾旬餘桑薴園有竹數叢老榦新篁日見凋拆余甚悲之無是君子相殘之應也感而賦之

余索居而寡儔兮臥桑梓於汭濵開三徑以候益兮洵有志於古之人感枤杜於周詩兮胡賢者之我親樹篔簹以終畮兮修孔氏之四鄰抱嶰谷之古音兮持至和以爲度埀累累之懋實兮鵷苞式其來下篁翛以脫籜兮具眾美之攸同日比徳而連類兮竊獨葆此歳寒何終風之戒木兮悵獨食此險艱繽衝條而折柯兮連宵昕其不伏何金玉之瑯瑯兮乃變此殺伐之餘酷皇天震怒茍罔不摧折兮松栢則介而獨畱餘悲夫同類之相攻兮況復值此凜秋麗洵美於三益兮遡前古而則爾吾淸明之內懼兮蓋君子而相詆嗟芝蘭之難榮兮荊棘麗而附資縱向背之匪同好兮不愈於槿蒺之與菉葹誶曰皇天之防攸好徳兮自叢桂而伐之楩楠之十圍兮風拔之矧此懋節兮非濁世之好也豈細徳之不可崇兮嗟未聞此道也

四言古詩

古戰塲

朝發汾河暮經白溝茫然戰塲四時爲秋黃雲阨闗壯士不憂拔劍斫地戰骨無收風沙防防髑髏嘯歌鳥飛不下客行柰何世無凰麟龍虎鬭爭誰哉弄丸四海解兵

菖歜二章贈孫太初山人

菖歜蔥蔥在彼澗濵歳茁九花世人不紉祕之潁谷以俟云君念彼菉葹蒼蒼廣津

其二

菖歜靑靑在彼原隰歳茹九節可以絕粒華滋寂寥爾乃獨立世無神皇鳳衰麟泣

野田黃雀行

黃雀集彼榛柯上有鷙鳥下有虞羅低飛不可髙飛柰何曷不去此野田有禾鵬雛搖搖隼則制之兔罝纎纎鴻則罹之龍潛在淵可以全身壤蠖不屈何以引伸朱鳳威垂稠羽是依鴟梟化之矰弋安施

梁之石操上楊國老

梁之山兮嶽嶽其砥石之磐磐興雲及雨膚合之施其誰弗被立天之中君子不匱天常西虧地亦東潰我不爾奠曷其有位大皇時行大浸時滋懷貞用惇君予以幾

夢井歌二章【有引】

昨夢井水溢地上甘而渫列於荒墟心惻然也占曰井水溢施弗窮也甘而渫用適中也渫而不食道弗庸也明王已興而列諸荒已焉哉作夢井歌

井之京京其出淵淵汔至不繘謂我叵泉甃如幕如我夢乘如寤懷載且維以永戲

其二

井之淵淵爰是用汲王明王明受此戩福渫而不食於井何傷君子之履不遷其方

白泉二章贈汪希周

湔湔流泉行彼地中燦爲星宿麗爾云空萬殊之母直遂涵賁以正本防以養功君子果行丕顯其逢

其二

湔湔流泉防防濫觴積爲江漢博大以剛彼王者明受福無疆神龍所都厥澍載滂君子利用何往弗臧

少谷集卷一上

欽定四庫全書

少谷集卷一下

明鄭善夫撰

五言古詩

飛龍引

采銅鑄寶鼎煉作九還丹服食壽長生長生千萬年白日跨飛龍宸遊上九天如何鼎湖路一去無時還君子貴返終仙術諒非難方士費論說彼心詎能安秦皇與漢武黃土髙巑岏

遊莆中麥斜巗

陵坡回燠風楸枰淨如沐戒言尋浩渺聊以散沈鬱況玆二月半芳艸萋以緑靑霞媚遙天烏巾入殊俗崎麥斜巗幽人有髙足懷賢招艾軒探眞小樵谷世緣夙已斷碧嶺不可辱君防南昌尉去去從所欲

其二

麥斜何嶄嶄玆遊愜心魂石洞入窈窕不說桃花源白雲走平地崇岡亦崩奔松篁翳重陰境幽判寒暄天闗手可摩始覺所歷尊赤城去不逺玉禾行當蕃相期馬子微於此采靈根

登云居山二首

貪淸不自愛歷歷疎逺目緬懷云居勝駕言陟層曲樛枓遁斧斤岐徑積朴云棧紛當心不敢輕落足捫枯驟戰兢披荊逾匍匐尫羸無柰何況復迷浚谷𨿽無防莘警詎測蜒蚿伏少焉靑霞深轉思白日速山海信偉觀何以慰彳亍我行孰驅迫自致窮途哭伯陽不出門世路了如燭願昭籛子誡或免華山辱

其二

摉奇頭欲攺禹穴未得傍忽慕麥斜巗境足佳況連峯削芙容石門天下壯篔簹復修纎天聲落屏嶂云居獨奇絕遐思愈飛颺以玆發髙蹤力欲排云上百息徑崄艱一眺極沆漭鵷鸞稅仙驂芝蓀洗凡狀試按山海圖一一皆不妄𨿽然羸瘵成已過平生望應悲蜉居子兀兀坐盆盎吾將從盧敖直與云露抗西淩昆侖風東薄滄海浪前期邈悠悠拊膺以惆悵

下何嶺

云居不可升塞型天上諷然下何嶺歘若墜靑嶂數日愁險艱及此愛平曠林墟相維亙川原亦排蕩春容麗華滋百艸不相放躊躇谷鳥喧坐失靑藜杖山中勝事繁林叟重揖讓豈無山水癖筋力故莫彊栗裏在人境君子有末尙

溪上

南行遵溪滸流景何楚楚溪毛繡藻蘩遊魚聚相喣錦石亦參錯緑發明可數小者如臥羊大者如伏虎飛湍所磨蕩兀兀自太古叢薄交深春不但蔚榛楛玆遊倦登陟到此一延佇況有令主人意气不爲忤擔囊輕百里一一適我所春花未終極豈卽懷故土錦江非不佳人情薄如楮西遊杜陵老安得免愁苦

復晴趨仙邑

晴光蕩遊目一雨山逾碧翛然戒晨徵乃爾騁雙屐修林靜宿氛故術沒行迹僕夫重逺路賤子有奇癖南循抵仙城北放蘭阪陌波嶺行有需朋曹意安極我生無漫遊允得就三益

古意三首

蓬門霜雪繁玉顏苦禁當稍識春風面春風轉斷腸

其二

蠶盛不理妝露采陌上桑但知織作不覺年貌傷

其三

寶鏡皎如月價值千黃金偏照可憐色不照可憐心

泉子

客有羅浮君羽衣行翩翩長揖謝世事鏈性三十春沆瀣不滿口貌如藐姑神問道廣成子空同髙嶙峋掛瓢椅樹枝振舄天風門朅來弔延陵晤言東海濵示我紫屍術挺身入層雲誓將結瑤華引手長相親

子夜吳歌九解贈殷近夫

郎今落海濵儂亦可憐身不見昌陽艸何曽生要津【一觧】儂身不下堂郎居隔江水𨿽則隔江水思心日萬里【二解】昔別於何時十載參與商豈是無所見狼嘴夜夜張【三解】夜夜撫素琴惻惻生怨慕枯桐在膝上梧子在何處【四解】融融四五月婉婉采蓮女海上無芙渠誰則識蓮子【五解】低頭摘荷葉舉頭看月光歸來覓剪刀爲歡制衣裳【六解】終日對海棠終夜不成寐何以不成寐花開儂獨自【七解】登樓看雙星蜘蛛在樓角綿綿腹中絲求匹不能得【八解】歡去一何久歡來一何晏來時何所贈雙雙云錦段【九解】

吳中吟二首

出自吳東門遙望姑胥臺望久無所見回風慘蒿萊圖王志未就神木生刼灰三復春秋傳英雄使人哀

其二

越女進館娃楚囚落天涯二物不並立海水漂鴟夷湛盧南入郢神物竟先知吳宮八百年旦夕遊鹿麋緬晤防亡主豈盡庸以

冬日同顧九和殷近夫孫太初顧與成泛太湖

震澤夫何如歳晏意自好天風吹防雪浪入浩溔黿鼉浮山嶽白日揺晴昊洞庭渺林屋流水隔煩惱昔有緑毛翁於此采艸風雲白石牀鬼物爲持保聞玆長道念攜艫事幽討平生竹溪逸矧是同懷抱相從捫緑云坐聽啟鴻寶終當吸沆瀣去去遊亭纛

江上送殷二秀才

覯子在逆旅失子在歲晏一似南飛鴻一似西歸燕繁露戾修林終風防如箭過翼趨所期殊方卒相見物情異冷暖人事阻華面遲余玉門春子復宂梁殿

元日

東君禦徵轅防回車溫風倐爾至古梅茁其葩桃戶新受符蓼盤香團芽感此念故里兼之懷年華炙蠣洽弟兄問歲話桑麻二期走逋旅簪紱生嘆嗟坐玆失初服五內長負屙兔窟有宂狐凰木亦棲鴉悟機貴在蚤勿令負雲霞

放舟荊溪尋張公洞不果歸至滆湖起步長橋望煙景放歌

日晷於東馳羇人復北徵皷舠下荊溪言訪張道陵緣薄扼事艱意短回修程稠年戒襟素履玆荒志誠坐令紫霞居逺隔於靑防所賴滆湖好煙景疏天聲躞蹀騁瞻眺稍慰滄洲情靑鏡不肯私金精幾時營寓形若流電空懷紫金經

河上送鮑使君

柔風協河洲回飈被泗瀆賢軺指玉衡過門不停軸結交何所將解我雙英瑴豈無錦繡段感彼並朽藗希君復自愛勿使輶出櫝

貧女吟八解

南陽有貧女抱甕立水澳趾短泥濘修挽衣以彳亍自言良家息淪躓類艸木亦知奉壼範誰與周防獨【一解】防獨誰與周室中無儲遺閉戶理機杼苦樂中自知揚聲度昏旦粃糟轉無時豈不愛綺羅乃有杼軸悲【二解】杼軸曷足悲感往思維谷三年喧格鬭肉骨不可贖非無好裏閭處子有約束失時當告誰甘此守饘粥【三解】東鄰有嫠婦宵旦當戶哭良人淹戍邊存否不可卜近聞邊釁起百萬化魚肉生離云有期死別竟何續【四解】西鄰亦送女夫壻輕薄兒朝防忘歸矢暮挾靑樓姬牀頭合歡被桁上嫁時衣悠悠百年思采菲生怨咨【五解】南村有棄婦曩亦誡雝肅夫君心不同入闥轉見逐白頭且勿唱緑發頓空谷楡蒲悴髙秋卻怨飄風速【六解】北裏多豪華服禦紈與綺張幕集權貴炮熊炙文鯉妙舞雜燕趙徴歌徧梁楚豈無良蹇修妾心自不爾【七解】鳳凰棲梧桐下食靑瑯玕鴟鳶嚇腐防但識彼所歡人情競刀錐豈識達士賢庭槐鳴周周微音向誰宣【八解】

義鳩篇

端居肅元府永惟化機神理防有忒眾萬詎能違翔植紛總總气感率有知無論大聖狂咎休固其宜荊茂於義音烏馴以孝思細徳亦鼓物而況鳳與麒戒言彼狡童胡自決徳基達人上內植履祥復何疑

贈黃肇三首

終風勁柔條遊子返故鄕兄嫂糝藜羮慈母縫衣裳離觥載恓惻平旦天一方來忘楚塞逺去覺閩山長

其二

來如秋空鶚去似春泥蠖春泥何淤沮百足進復卻人情鄕邦好歸客何蕭索室堂雍婉孌殊方信不惡旋飈掠檣烏骨肉臨當坼

其三

上林未揖讓廣莫進癘瘴大江不可逾坡陁莽翻蕩入門報所親何以慰惆悵庭萱有永塞鴈宛相望

夏日闕庭見鶴

景風薄梁殿銅云逓虛侵星不櫛發入直承明廬朅來雙白鶴蹌蹌下彤除竦身舞飛容揚音結長吁物情含所因悲鳴胡爲乎曰余覽幽經靦爾情不舒霜毛麗藻質豈受泥水污內飫土木气外有金精敷盜泉非吾願腐鼠安足圖緬惟圃驂乃是靑田雛言玆非世畜何以羈此都誤入燕雀网遂被樊籠拘委質太液池昻藏狎鷗鳬崇朝受餅餌向夕聽傳呼以玆抱懊惋寧復競盈餘冉冉積年歳向盆盂豈無四海心所惜六翮疎顧惟鷹犬坊豈乏耳目娛矜春有雪衣絕地復的盧終當返眞性去去翔天衢一舉歷五嶽再舉徧九區翛然逐鳳凰下來瑞唐虞此意良不極流光倐於䢐麟傷古亦然聊自遣煩紓

夏日嘆

長嬴何蒼涼大火不烘爆燭龍西北死踆烏東南蹙遲遲淩曽桑忽忽下防谷鈞天不敷華羣陰豈全伏金星似火赤未旰卽動角應感陰沴盛轉訝日晷促羲和職業廢寒暑事反覆麥秋猶寒衣絺綌未卽錄雄風來蓬蓬慘怛蜚大屋揚霧淸晝昏愈覺白日速迅雷不發榮虺虺振坤軸三時無雨澤何以升五穀蝝復不仁延禍到朴近聞河內外數載茹艸木更兼豺虎繁死者十五六諸公樂安穩羣幸厭梁肉萬姓亦何罪坐使蒙螫毒以玆和气乖無怪邊釁踧天人像已顯巖廟計須熟緬思治化歷歷在耳目爕理得所司气侯有攸屬八風率順序五緯不愆轂廿年宣重光萬國昭玊燭平路生廣庭箑脯出荒服所以覆幬下老不聞殺戮中遭屢更變美意尙可掬朂哉柱石翁治是龜卜狂夫不解事豈敢糜廩祿倉皇杞人憂凱切麥丘祝但願麗大明末光普曾曲

題九峯書院

圓象序興沒大道蔑消沈濓伊防契後作者紛林林石鼓未榛莽嵩陽亦嵚崟九峯復何如夫子重幽尋結架雲霞交討求松竹陰探眞破眾集虛嗣希音川注理有托物化情乃任鏘鏘廣陵散寫之龍唇琴閉閣綴道論永爲後賢琛曰余早送誤防徑坐滯淫竊睞無窮門浩蕩糾寸心睠言摳裳衣畢志遵所欽

贈潘子四首

俚子習巴唱佳人奏陽春懷仁出湘浦信美乃寡倫心期不自媚持以奉明君上弦協鳳吹下弦泣神邊地霜霰繁剛風凜以辛但恐變商徴指詰不得伸躊躇廣廡下此意難重陳

其二

大道久湮閉王英攺波瀾時流習黙危言伏禍患君子守貞亮所貴殉世艱嚴霜被廣域朱葳駭前觀嘉卉亦摧頺而況莩與菅茂子竹栢意慰我樗櫟顏春華諒峭蒨表之在歳寒

其三

念昔與子別繁霜結崇榕猶懷烏石鑣復轉並州蓬昔也辰避參今玆鷰離鴻羣生固無極百齡防有窮平時所交友昏晝誰則同蘭苕向披靡曜豈恆中子其保光惠逺行慰防防

其四

浮金肅叢薄黃落棲廣墟念子事孤往煩憂結不舒斥鷃足蓬蒿鳳凰則髙梧誼雅茍不易豈必均所趨志士貴努力丈夫行棄繻

東海有一士

東海有一士被服云錦裳饑餐炎洲霞渴吸瑤池漿鶴馭何翩翩九垓一相羊朝發崗防野夕憩沈黙鄕睠言與汗漫抗臂窮洪荒九州𨿽云大視之如室堂紛紛尺蠖徒看彼鴻鵠翔

黃伯固

黃郎遁世士抱影處空谷擷芳上木末采藻立水澳妙善難可鄰歳暮守幽獨懷姝匪自媚出門重結束風雲一撫念故術艸丰蓐鄙夫附丘阿達者從所欲康樂營石門知章疏剡曲存道茍不貳豈貽山靈辱

秋夜遲王員外時行

涼風升寒節切切充重幃堅冰戒時至鴻鴈明其幾春滋淨不處秋隼方髙飛鑑物沈幽志誰能不懷歸素月臨丘榛灼灼澄圓暉圓暉豈不愛零露沾我衣遲我同懷子濡滯尙安之呼琴爲子鳴調苦使心違不恨歳載䢐但恨知音稀盈縮本恆理傷哉生別離

初離京邑畱別諸同志四首

陳車遵城闉振策導廣路仰盻孤云徵俯見流波溯感念平生懽豈以杯酒故羣居不自覺相失增怨慕川河引舟楫陵陸曠煙霧重覯難可尋努力敷襟素

其二

浮萍戀故波離鳥思故林故林旣得期儔侶無遺音與子共朝夕奚堪更商參山河日以邈霜霰日以深鴻麟無時至安能訴幽襟晤好諒有時迅節忽載陰願言惇明徳白首慰離心

其三

馳車太行阪北首入楚澤迷途不早悟困頓安所適爵服載憂患趨者何充斥流俗日向靡胡爲重濡迹京塵復何長不見所緇白凡駘禦文輿赤驥且辟易誰能違眾好共整東山屐

其四

長歌逾薊門凝眸眺崇京陵闕何崔嵬馬行令心怦𨿽云返鄕域不獲偕良朋勞鶻無勁翮斷鴻有離聲幽期莫可並沈慮獨拊膺

見蜚鴈

涼風動沙磧朔鴈至紛紛爲避陰山雪翻衝楚澤云嗷嗷淸作籟總總字成文意適稻梁得心驚弋彈聞時縣出塞夢肻妬下鞲勛逺愧靑田鶴髙飛絕世氛

謁畱侯祠

吾慕張子房乃是紫霞客志士有苦心麟趾暫驅策功隳博浪沙折節下黃石談笑用漢祖畢志任所適神山逝朱鳳鷙鳥空累百

大雪行三茆山中

解束悟服食營慮結山水比聞三峯秀賫懽一來此同云布坤維六花漫不止升危滯遐蹤寓目殺髙志眞源不可往罔蜮兼泥滓居凡殊所厭還丹亦難恃太虛本宅無彭殤同已矣安得莊生達相與析理

遊煙霞洞天

今我忽不樂駕言結遊駟遙望南山木鬱鬱有眞意崖瀑埀素幢谷風擊繁吹洞幽無別蹤白雲藹而至狨啼修術暗猱閧樛枝墜山精緑羅衣見客宛自媚形遺物不違眞存道匪貳鑑玆浹心想去與眾俱棄

贈何仲黙

何子生知姿弱齒詠鳳皇埀帷破墳籍一目能十行雅調走鮑謝雄才抗班揚黃鐘一徹虛絲管空鏗鏘陸沈金馬門卒歳泣麟傷賈生亦逢時杜甫終爲郎古來聖哲士位細非所妨大復山後賢永相望

贈近夫

石川山東晶童稚只自樹昔探莊老窟終蹈宣尼矩學術通天人聲華照區宇中年宦籍志豈屑軒組掛冠四五載遜迹謝官府近因避虎豺復出圖三釡海邑方用兵庶務紛蚉聚才聞借冦恂已見思何武吾觀江河流喧豗惡足數

發越州

生無冠組分碌碌守迍邅越南十二月盡室復逺遷故國天末扁舟薄言旋閩中地气暖可免絲與綿舊業𨿽荒蕪尙有一頃田他鄕困饑寒胡爲重畱連且聞江海熟已不憂荒年此州固信美旅寓豈其然盤飡未易遘薪水亦費錢𨿽得山水玩顧非貧士便素癖厭人事況乃居市廛毅然捨此去飄颻禦風煙夜泊桐江云放歌漁父篇朝登富春山釣臺兩髙懸如雲迫遲暮頓覺忘憂煎行復經武夷眞詮落吾緣引手向紫霞髙招控鶴仙沆瀣亦可飽安能逐鴟鳶局局禹迹裏裏情向誰宣

嚴陵灘

咄咄嚴子陵竟不能下爾迢迢富春山潣潣桐江水渺渺窮居士皇皇漢天子當年布衣交一旦君臣禮渭川罷釣綸莘野釋耒耜上賢尊天瑞所願贊天紀但非魚水防往往委泥滓明王久不作吾道長已矣

憶李禦史云

憶昔在吳防與子共昕夕劇談例百壺醉吒滄溟窄晨光倐不處人事轉淒惻予復苦羇旅子已作逐客鄱陽波浪深南嶽瘴霧塞鴻防天萬里帛書經歳得誰知消息來竟作幽明隔防契旣永逝今我何蕭摵曩時靑蓮花持抱化爲石回首靈源山雲際且屏迹

故太傅於公謙

太傅出南方眉宇天人表曩在英廟朝讜論多了了三邊正統末兵戈日俶擾先皇巡朔方敵騎伏潢沼黃雲阨塞垣仙仗迷周道法駕一防塵作意索金寶京城旣揺動和議雜紛糾公時贊戎機決策截瀾倒告廟定儲君誓眾守隍堡耀兵向陰山直欲舉徵討居庸扼咽喉鐵馬豈得搗坐令敵計窮食盡師遂老翠華果全歸黃屋免再造𨿽重獲罪戾社稷功非小功髙反殺身於古亦常有固由天威赫實爲靑蠅撓天日終輝輝卽見是非了神衷啟後聖殊錫達幽憶昔靖康亂謀國何艸艸堂堂宋諸良唯唯遵和好甘心拜仇敵所以至絕島直書在史氏公節須皦皦

贈方豪

昆山天下士抗懷薄秋旻作詩接元白開口奔鬼神狂來放厥詞妙得造化眞習尙罕時好結交必古人三年策仕版八口還憂貧民俗日向澆眞欲回其淳屍名況疾惡所以讒柄新鄒陽固得譴鄭僑終見親迷途墮老洫誰辧玊與瑉君看裳陵山萬古當嶙峋

須溪除日

玆夕乃何夕忽忽歲云䢐南徵歷寒溫猶滯天一隅去年闔閭城今年姑蔑墟風塵久未厭豈得念故都懷中兩女兒旦夕如長鳬出門初學語今能效屠蘇團欒豈慰意惻惻悲隙駒比鄰數知舊別後還有無爵服旣不情鉛汞亦我誣九野天浩蕩奄奄正愁予

贈周用賔歸江郎五首

岧岧三神山鬱鬱山上木叢株糝古雪雲際守幽獨附枝中梁桷匠石豈不欲寓形萬仞岡沆瀣空中浴其名曰防靈千春葆芳躅桂樹亦葳蕤乃有斧斤辱

其二

衢陽何所有江郎兀南陲雲霞幻奇態萬古天爲低飛鳥莫可上人迹將焉爲上有珠貝宮神物光陸離吾將遊其樊薄言采芝

其三

翩翩黃鵠鳥頓足珠樹林誤入燕雀网稻梁非宿心羽毛日摧頺逝節已載陰終焉摩靑天髙梧結珍禽秋風下木葉各奏世外音凡鳥空嘈嘈角鷹扇禍淫陰一解散求友意何深風翮或相及無忘寄幽襟

其四

昔我歸山中敬訪江郎石相逢艸莽間意气兩測識電露無恆期煙霞有眞色黃泥天雞沒感子何所適葛洪以丹砂聖終沙磧通潛自天行達者固無窒贈子白雲篇心知詎宜黙

其五

繁霜襲廣野怛怛失眾芳送子不及逺歲晏令心傷結交豈在故所貴旦暮遇曰余罹天弢尙爾界覺路靑山何逶迆行子有所之異域雪霰盛勿使白鶴疑

讀李質庵稿

雅音失其傳作者隨風移於楚有屈宋漢則河梁詞曹劉气軒軒逸文振哀悲兩晉一精工六朝遂陵遲角然尙色澤古風不成吹盧王號詞伯秪用綺麗爲千年取正印乃有陳拾遺或不盡反朴朝代兼天資所以王李輩向道識所期大哉杜少陵苦心良在斯逺遊四十載而況經險巇放之黃鐘鳴斂之珠玉輝幽之鬼神泣明之雷雨垂變幻時百出與古乃同歸律詩自唐起所尙句字奇末流亦叫噪古意漫莫知歷玆六十紀識路良獨稀鳳鳥空中鳴眾禽反見嗤夜寒理危弦惻惻賞心違

贈吾謹五首

朅來潛元子偃息蒼云根懷姝三十祀爲亢遵世屯甸翔虎防鳳鳥乃孤鶱微榮曷足貴所貴至道尊糠籺鑄堯舜水虎伏門豈同曲轅櫟遁天得長存

其二

采蘭荒江陬繁芳被羅襦采采不自媚徵途爰有需徵途何遙遙波嶺爭洄紓宵旦判辰參卒歲焉可圖南州瘴霧塞狨蹄下城隅永言守沈晦去去寧君軀

其三

南服有佳人遺身在逺道上衣云錦燦下裳花萼繞容華耀朝曦歲晏結芳艸獨行誰與娛抱影心正搗豈無合歡被附托苦不早楚璞思一獻和氏莫復保世無良蹇修雌守以終老

其四

麟爲希曠禎何以至魯藩大道久喪世麟趾在人間仲冬鉅野風犺獍乃髙蹲合圍不孑遺靈物罹其樊虞人折爾足爾貂與貆豈但子鉏商魚眎乃漫漫大鵬息南溟培風防髙摶紛紛枋楡鷃安知九霄翰

其五

京洛貴遊子結駟康莊衢前麾擁楚舞後驂雜吳歈結交盡侯門意气陵上都玉食豺虎側闇者適所趨寧知窮巷士仄仄頓空廬冬裘不掩脛夕粟無斗儲阨抑曷足悲主者顧乘除神奇化臭腐榮盛可久居子云艸地千載名不渝

雙劍篇贈毛汝厲

雙劍在昆吾淬礪良獨勞年歳旣已久況玆以鵜膏丰城古獄下閃閃星文髙云逵一見收結佩事遊遨被以黃金鞘系以赤玊縧霜鋒按月窟萬里風雷號一劍乃棄置埋照同鉛刀豈不愛光霽乖誃異所遭有時匣中吼魑魅皆遁逃神物卒當合世人那得操君看延平津糾糾雙龍交

岊江送汝厲二首

漂漂海上萍卒卒梁間燕與子結同心何意異鄕縣遊團散景光譚討猥深眷睠玆朱旻際乃有此暌判川途何渺黙年運復流轉豈無繾綣心王事不可緩君當翔要津我且守迍賤膏煎以自明璞辱以自衒願言沈光輝勿使闇者見

其二

西北日晼晼宮觀凝寒煙行子暮何之駕言北之燕前驂結良駟後徒控華旃中輿歌響發楚聲一何繁一闋逺別離再闋行路難薊門無淸塵易水有急湍曠士懷明義天步故多艱賤子甘自營淪晦亦所懽乖期在昧旦且復敍涼暄容輝無時及表之英瑯玕

南山一株松

南山一株松衣被何嬋嫣上焉絕雲气下者抵流泉季秋零露沍百艸乃棄捐修條抗回風況結霜霰緣附托一得所斤斧那得前所以保容華閱歳及百千紛紛蜉居子豈知有大年

答毛汝厲侍禦

仲夏夜向短忽忽不得寐所思天未鴻鴈冉而至佳人隔湘波遺我云錦字開緘珠貝光亹亹見深意綢繆梅劍言譩膠漆地時危先金甲儒服久淪獘感子情義重難以筆舌記念昔在京師邂逅意交質文章詎足傳偏愛無妬忌逢人說項斯益見君子誼我生豈土木嘖嘖賞風味頃來趣南方驄馬金絡轡侁侁表幹臣赫赫天子使始識豸繡衣已褫魑魅气如何駕鼔車乃用此騏驥所幸日親炙慰我色憔悴公門數十尋不見所深邃俯心下防賤此軰一騰沸平生詩百篇繕寫入篋笥自愧交遊間何敢復當是鄙夫昧逢迎動輙得詈戾遽意遁樵漁橫逆莽復熾非子善解排何以控軒輊凝情外形骸奮舌略榮利豈無英乂者與我獨投契朱炎射北林檣烏蕩離思惻惻芋原屺悠悠岊江涘樓船忽復解我馬何當系江山一搔首天地雙揮淚君才萬夫敵偉矣瑚璉器富貴何可言勛名防多事九域悲風塵三埀更烽燧疎莫華滋短狐暗窺伺先帝在天靈仗爾濟顚躓桓桓裴晉公彪炳於史氏王通𨿽鏟采戀闕心尙閟太平十二策寂寥昔曾試持危良獨難避色信所致古今賢達士用捨各行志贈子猛虎篇髙歌發欲竪

少谷山雜興

輶車入城府不染市道塵買山水部巷石壁爭嶙峋嘉果自四時橘柚及棗榛樹木更茷梅竹逾精神茆亭覆石上風月爲主賔蕓軒矮且陋著書掩柴門褦襶非我朋心知逺見親神閒多暇日棋局見本眞𨿽居赤縣防每結靑山云鱗鱗十萬家刀錐忘夕昕玆山豈遙逺煙容自津津四郊願寧謐永作艸茅臣

逺離別

近別不顧家朝往仍暮還逺別不顧家出門寧計年出門復入門兒女相牽攀鴻鵠懷四方豈受燕雀憐涼風動沙磧劍歌慘不歡拔劍莫割水悵此離別難同胞徧海岱所貴天綱全孔聖欲居夷老耼行度闗意气茍相安豈在華夷間逺別卽當別懷土非上賢

白雀詩

有鳥曰嘉賔結意公院深族類分摠摠中有三珍禽毛羽白勝雪噦噦吐奇音卑尊與賤貴食宿明素心虞羅得之喜言是世所琛飼以香稻粒嬌愛輕黃金置以白玉樊鷙鳥不敢侵行將貢明主上林逝駸駸小鳴天地白大鳴徹古今化國彚振徳修能無滯淫類此蓬室士懷美遵丘林一朝被爵命照耀巖巒陰永言復自愛野田有遺吟

威鳳篇

景風布南服晨曦射丹臺威鳳何契闊千載一徘徊聲響世不傳簫韶昔所諧虞庭旣寂寞岐下亦蒿菜孔雀與野鳥朝代紛疑猜今時夫何如天未鳴喈喈乃有摶牛防附托淩太階此曲不可竟九土方喧豗

短歌行

跨馬出郭門馬疾不竢鞭長跽挽君馬聽我歌一言涼風戒芳樹白露淒寒蟬君子有所思逺遊及幽燕在家人所愛去家人所憐朝饔不及飱豈得戀膝前下有黃口兒上有滄浪天今時何淸亷盡室難逺遷但見被云錦麻枲無棄捐獨行多辛苦加餐以延年

寄惟可

褰裳采杜若江水何彌彌借問采何爲將以遺君子人心無終極天涯豈伊邇節易載陰往事更佌俿時危生計拙何以托疲薾桂枝有晚芳芙蓉在秋水非無歳寒姿亦逐江艸萎櫟社神所祥永言葆理

寄顧九和侍講

昔在吳子國對君啟心懷朝遊太湖水暮宿姑胥臺狂吟各寫志醉倒黃金罍張衡賦四愁王粲興七哀同心而同調一嘯卑九垓翩翩海鶴舉颯颯天風來煙波忽相失各在天一涯君爲九霄翰我似窮途埃音書阻嵗年泬防隴間梅亦有芳菲艸念子思悠哉遲暮不我顧零落同蒿萊

送李道夫赴闕兼懷仲黙

彊敵且搆患我友之朔方朔方萬餘里金門郁煌煌下有避世士大隱而誕章十年風塵深寂寞中省郎食祿侏儒下修身思何長我有薜荔裳因子逺寄將一以存苦節一以昭不忘

歲暮懷京華諸友

憂思苦不徹歲暮登危岑闗山百二重江水渺且深水深亦有涉山阻亦有臨念我諸同袍一息斷風音君爲天上鳬我爲水中魚飛潛自情性安能識盈虛遙望北斗星不見北斗城參辰俱在天牛女亦分明同域而相避何況異天地

遊子篇

睠彼不周風喟然思九夷九夷限波嶺遊子逝何之馳車越幽薊天路逾險巇齊州豈不戀嚴威剝人肌襜褕可禦冬所懽不予貽在賤貴所忽在逺邇所遺子去華衣馬惇我忼慨詞

贈道夫四首

華輈戒昧旦之子赴北闕叢林無繁條天气正十月中逵判綢繆豈不念鶼蟨贈子金瑯玕吶吶心結愲京觀多緇塵終風永夕發修阪無逸軌知者備失蹷故家亦有懽浮榮亦有歇志士無間居國憂固臲卼持子東門行防言不堪說

其二

大道未底夷回飈無時起君子思致身小人亦踶踶結綏晨出門長道從玆始馬周一布衣埋迹殊無似常何出片言纁轉跕躧一旦白板扉光彩連州裏拙哉孟浩然非無聖天子平生得意句濩落入泥滓咄咄歸南山悠悠謝朝市顯晦無賢愚自古靡不爾蘭苕言永懷忽逐春華萎

其三

頽風吹岊水飲子白玉杯意長酒力防日暮倚徘徊十年綈袍戀嵗杪起離哀咎愆孰與陳遊衍孰與偕故國不可居魯生行鑿壞金臺何崒嵂首山亦崔嵬茂子竹栢心余陰及枯荄

其四

富貴苦相迫師徒多遁巡況當彊盛時誰能分沈淪之子仗劍出舉足生煙雲河淮漫浩浩中有要路津豈忘風波恐壯士念委身陳霜沍修途落月經柍桭良友誌異域此意難重陳欲扳時無何欲往道無因願爲雙意而飛飛出城闉

擬古

勛名不可圖嘆彼時運乖佳人處幽谷心思日如摧未旰柴門閉盛年不克諧豈無合懽意蹇修孰與媒霜閨云被寒玉顏暗中頽翹首孤飛鴈雝雝令心哀

宿石竹巖

寢屙坐情累削迹離故家屆玆仲如月气淸且嘉迢迢紫雲洞渺渺天一涯尋壑滯瀑流攀岑悟靈芽千峯遞生態百艸互吐葩周覽蕩節物況乃淩紫霞神仙彷佛遇導我營丹砂丹砂未易營緇鬂早已華神理寓隱頥時變增感嗟至人有逸念存形非所多

苦辛行

貪淸不自愛歷歷疏逺目緬懷云居勝駕言陟曽曲樛枓遁斧斤岐徑積朴云棧紛當心不敢輕落足捫枯驟戰兢披棘逾匍匐尫羸無柰何況復迷浚谷𨿽無防莘恐詎測蜒蚿伏少焉靑霞深轉訝白日速山海信偉觀何以慰彳亍我生孰驅迫自致窮途哭伯陽不出門世路了如燭願昭籛子誡或免華山辱

王右軍

右軍鸞鳳姿初齓寓隆想沈睡乃眞覺坦臥亦疎朗臨池灑妙翰抗意風雲上籠鵝事偶然艸經有攸往

少谷集卷一下

欽定四庫全書

少谷集卷二

明鄭善夫撰

五言古詩

艸堂大風雨徹夜懷田家

旱魃自首夏今玆山吐云翛然艸堂前彷佛气候新迅雷殷霹靂積陽乃沈淪振風防而至涷雨猶傾盆中夜想抱被寒燠忽爾分回思前幾宵始得一爽神平明窺少谷生意復津津乃有棗與橊落地紛成囷緬惟收斂畢農務仍苦辛造物詎可測且幸蘇勞筋陰陽未順序吾憂尙無垠

出自郭北門行

出自郭北門松栢何繽繽白日不到地野艸悲陽春仰觀苦霧繁俯盼白骨新白骨火不化髑髏夜相賔飈風嘯有恨大暮難再晨昔爲囂市子今作廣野塵昔競刀錐微今托鴟鳶親運乃如此彼蒼豈遺仁防莊達生死緬邈煩惱津

孚齋

成心繡鞶帨僨驕不可拘脊脊廣運中吾道其何如罝罘亂藪澤太素成蘧除畸人乘莽焦火蹈若無泛然涉九淵木舟一何虛得一合眾萬瞻闋生明疏至情通喘耎而況孚豚魚齋居霽煩想玆理守弗渝說巽茍不虧化邦擴所餘睠言永登假去與天爲徒

遊建州陶園和淵明擬古八首

南服翔燠風杪秋猶春和水干坐濡滯木舟載悲歌名園占原隰節物逝已多崢嶸甘菊叢綽約芙蓉花流景瞻應接靦爾懷陰何

其二

少小秉末尙擔簦逺行遊如聞赤縣外更復有八州車轍苦未厭光景倐若流歸來守純气蘧然見丹丘乃知不出門偃仰六合周王風久寂寞吾行將奚求

其三

四序逓興沒萬有乘始終景陽未停軌積陰已肅戎何意松栢條蔚然乃獨雄糜糜田間艸淅淅艸上風凜秋一披拂姣好防有窮遲爾采脂苓服食靑山中

其四

羣山積莽蒼莽蒼當座隅萬木忻適所境幽郁以舒細霧宿陰洞叢菉亭廣廬東山抱逺志栗裏賦閒居浮榮曷足縻三徑不可蕪歳華日向晚吾道乃晏如

其五

東南有一士名節貞自完葆光歸田園散發懶不冠白魚入羞饌取色慈母顏幽居藏市廛白日以閉闗客從逺方至情話憂絕端酒酣命僮僕取琴爲之彈希聲入窈眇忽下雙紫鸞睠言履昭曠相期逾歲寒

其六

秋登黃華山恍然見大荒前有樂天居後有歸來堂堂居廠云鳥回池亦渺茫主人端逸念蒔菊翳坻場天寒菊未華逸念齊嵩邙桴泛通永夕萬象爭低昻情景茍不虧余何動迷方緬惟無窮門引領情內傷

其七

我行復中野怛怛自今玆蹭蹬勿重陳所傷命與時非無靑霞質素衣向已緇側聞雍門彈慰此中憂疑憂疑卒未解至音已無辭古風落防防大道不可思王喬非予願詹尹亦我欺江花莽消息遊子暮何之相逢東園公遺我考槃詩

其八

楚江有杜蘅葉短不堪采越山有舜華秀色昏旦攺不如擷芙蓉逺意薄雲海美人隔秋波秋容澹相待悠悠鶡冠子遁世豈有悔

北鴈步云詞

昔我夢翼飛去與王子親雙雙鸞鳳簫吹破緱山云翻身大火坑洗髓明河津芔然馭白鹿下宴瑤池春枉駕鴈宕陰防閉天閽醉掃千文石萬刼畱至文只今靈峯洞元气猶氤氳悲歌艸木偃坐嘯天地聞歸來鏟光彩大隱金馬門君看東方生至人伏垢氛詎羅不了道一壑空云云

業書樓

臺南有髙樓下瞰澄江水飛甍冒流云疏櫺一何媺重幃無長物三車擁圖史中有偉丈夫云是百世士連繙十二經呾爾蕩其滓繙罷三嘆息回首鴻蒙裏乃知無物初萬軸皆糠粃靑藜宵到門欲語餘一指目擊道自存我愛溫伯子

北山詩二首

朝發委羽陽暮赴紫霄期南遊嵗向晚戀此溪山奇終風豁初霽陰谷雪已晞振策陟曾曲薾然見茅茨疏鑿信未倫情景殊匪虧新松防多翠逺江亦不迷素月明當中坐久生靈臺少焉寒威重尙覺陽气防良朋矢爲好玆生幸未衰本性茍可遂毀車去何疑

其二

東行寓遊蹤逸軌迷西還矧玆防月翳翳風景昏非無兒女懷所適山海觀陽崖冒逺陂陰壑注奔湍步云靑峯頂搜括窮其源前有空明洞蔦徑回巖巒駕言采玊華將以遺所懽翛然云霰集置身虛無間大道出死生靜者見腑肝願招柱下史去入無窮門

燕集玉輝堂

窈窈巖壑姿迢迢契幽緬懷天臺勝遂寄山水癖赤城淹歲晏所戀有三益壯陰屈防陽闗山雪盈尺𨿽嗟軌路阻稍喜緇塵息巾峯入艸堂天葩進瘆美人羅公車求友意何極文筵麗奇態流觥樂無斁鹿鳴紛諧和造適非絲革退念蒹與葭玆幸附圭璧覩空悟气機體有見眞色吾道未榛蕪辴然露胸臆

送何仲黙遊闗中六首

跨馬出薊門馬行不旋顧丈夫重髙勛狹徑有矩步狹徑非所遵將子恐歳暮多財乃善賈長袖乃善舞巍巍西昆丘矯首以延佇

其二

延佇如柰何離居生怨惜輸心風雨夕執手衢路側神交無古今長道有羽翮晤言念彌久去去結松栢女蘿乘飄風睠此中乖絕

其三

弱齒逃篇翰中逵謝華藻深文用情性鞶帨日已掃簫韶奏虞庭鳳凰出瓊島至音動天地和者一何寡永言承徳輝別爾乃艸艸

其四

登髙望咸都送子過易水朔風何蕭蕭黃鵠逝未已肴函列百牢涇渭亙千里西當太白窟代有隱君子長孺用髙義壺遂且逺舉古道存遺編爾托經始

其五

崦嵫下西日翳翳風景昏虎豹扼九闗廣利那復聞重華不可晤聖智乃沈淪鴟鳶日連類鵷雛遁其羣矢言引髙步行止遵時屯

其六

杪秋行終南箭括髙刺天黃河從天下列宿相勾連何意紫極北狼嘴張其躔南開蠶叢山北俯邙與廣野闃無人艸生郁芊芊塵飛苦無象谷變防有然行哉殖元气皇圖壽萬年

武穆吟三首

南瞻嶽王墳拊心訟宣和四海旣無虞樂事一何多師師入帝側金兵乃星羅舊時張諫議天閽語非訛但見戶括金不見士荷戈回首靖康末志士悲如何

其二

太尉出世姿用兵自神武懷中左氏傳羞與絳灌伍燕云唾手得甲卒盡熊虎北開防天南靖朱光土國恥猶未雪百勝曷足數誓將與諸君痛飲黃龍府不觀潁昌旗气已吞邊部

其三

英雄無柰何气數乘人事宋徳但末光椒房生夢寐北狩不可返上天有成意壯士自苦心姦臣自長計蠟書晨到門將星夜墮地平生四字符竟落气數里桓桓蜀武侯殺身志乃已

佳人篇

靑靑壖畔蕉粲粲空谷女頭上金錯釵宛宛鸞鳳舞腰間碧玉佩娟娟下蘭廡言采艸中英不踐艸上露新制齊紈扇自障復自顧非無合歡被防身宻如堵飄風吹楊花夫君渺何許長恐時易沈裁悲以延佇

贈呂愛員外

秋云防崇臺觀子意彌逺新知何艸艸半饟疊酬勸同生不盡歡異世乃增戀眞交重意气豈必日繾綣叢菊有逺芳女蘿有深蔓大道淪滄溟相期泛波瀾

芳樹篇二首

芳樹生廣除蒼蒼正輪囷芳樹不自芳拂拂千紫宸朔風吹樹巓素雪舒其神今日曷不樂公堂有嘉賔把酒對蘭楹懽來不能陳防言托哀竹惠心欵以伸

其二

吾皇嗣歷服神武古絕倫拔劍下大荒裔夷率來臣大食獻寶刀大宛獻麒麟單於獨犯順戎衣不及晨軍聲動地起旦日至西秦分金賜五侯衛霍不愛身萬國拜稽首三祝何諄諄但令修文徳王度永無愆

早起赴思道索飯

晨朝不舉火去扣故人門坐見相忘意終銜一飯恩醖謀蘇軾婦蔬摘長卿園童穉能看客文章不諱言粗豪吾豈敢道誼爾應存陶令時獨往杜陵嵗七奔從來略溫飽以此信乾坤萬事羇孤極元慿好弟昆

蘇蕙娘織錦七解

扶風蘇蕙娘織錦不下堂朝朝理機杼字字回肝腸織就逺寄將夫壻在襄陽【一解】夫壻別有懽置妾長門旁新愛正糾結舊恩一時忘【二解】仰看天上星環轉如車輪經緯自有度卑尊豈無倫慿妾手中梭愬妾心上棼縱橫八百字反覆合成言妾心方悔悟君心儻回旋【三解】蒼蠅防素縞嫉妬無愧好憶昔君別妾人事何艸艸君逐陽臺云一去斷音耗妾似芙蓉花芳妍向誰道【四解】朝云歌未已隴水鳴不止願作靑陵臺同生復同死【五解】琉璃易破折紈扇輕一擲生前參避辰死後致魂魄【六解】白頭且莫宣紅顏多棄捐安得竇連波解妾回文篇【七解】

贈汪希周

朔風吹歳花之子意嵂矧玆日初度乃值履長月賔筵擊朱弦調急新商發君才當雄飛一舉偃溟渤培風向天池九萬豈天閼終焉到彼岸去去忘其筏北辰久未安欃槍耀雙闕睠爾弧矢志翻身射星孛大業猶次且誓言共黃髮

妾薄命

翩翩並命鳥步步相諧悅中道忽分散鳴訴哀以切有生諒同懽有死願同穴眾雛羽翼短詎忍兩訣絕蘭芳不如桂荼苦不如蘗妾身未能亡惡此中衰歇雙星下洞房流景何光潔照見君衣裳不見君顏色重泉睠有期海水亦有竭巍巍蒼梧山竹淚無時滅

燕歌

云鴻下雀羅越客變燕歌燕歌聲激烈越客悲柰何長歌劍斫地短歌發直竪朔風吹易水四座俱隕淚少年羞睚眥壯士重意气拔劍殺仇家生死無顧忌猛虎欲攫人不擇愚與賢食膽中自知豈避猛虎前出門逺孤徵雄劍終夜鳴身脫蘆下亡命入幽並幽並多豪俠結交逾平生杯酒接然諾信義何分明白日髙漸離築聲愴以怦田光爲君起片語謀立成荊卿獨忼慨舞陽乃輔行上馬報仇去土花照靑防秦庭事一就幹載揚令名

遊俠篇

長安逢少年意气何昻昻鳴鞭六陵阪先驅勢正彊戒途列萬騎一一羽林郎鐃吹動地來颯沓若云翔面前五花驄寶金絲韁腰間雙龍劍吳鉤飾英璜弄兒十四五借綺凝素光行行且遊獵遊獵及上陽張弧向大漠忽墜雙飛鶬持歸平樂宴象筵歡未央借問此何誰云是漢金張六年起卒伍一日傾侯王文人天帝子出入乘金閶揚聲重綸綍流焰爍朝堂逆鱗不可嬰太阿手所將乃知朱門貴溢恩胡可量

沱水三章

仙人騎白豻逺在蒼梧山我欲往從之沱水深以瀾沱水深可厲蒼梧郁巑岏

其二

雲門何皇皇逺在洞庭岸我非沱上鳬日夜泛波瀾

其三

言采蘼蕪艸思心倐如摧不見王孫歸但見章華臺

同心結三章送林徳敷赴齊東

文旗出郭門念子赴齊東攬衣起躑躅嘆息不得同鳳麟久增逝爰居亦避風防運方險艱去去隨短蓬

其二

短蓬逐晨風轉徙無滯淫我其鴻與燕乖坼一何深雲臺志莫就奄忽昔與今平生廣陵散寫此歲暮心

其三

歲暮心匪夷哀弦久斷絕與子不殊調胡忍相訣別臨淄錦綺塲子去守饑渴願保金石志慰我腸百結

五子二首

曹王振大雅抗懷逐遊龍江馬亦決驟連翩乘上風汪生何慷慨接響蒼雲中京洛五鳳翔矯然下梧桐和鳴正以則至音激黃宮叔世競蟬聒置爾荊棘叢上林逝若脫遐趾隨斷蓬素絲易以染姣女難爲容行矣斂華飾達人有深衷

其二

太山五株松冬夏恆蒼蒼涼風旦夕勁聲聞一何長聲聞曷足貴所貴防雪霜東封翳隆爵俛首以徬徨何言帡幪勛乃見斤斧傷蒼顏日摧頺卒嵗增慨慷但令本根固繁條防有彊依依女蘿艸永言附遺芳

安期生

人言千嵗公昔在阜鄕亭賣藥靑海上徒聞千嵗名雙畱赤玉舄珎重報秦庭東指蓬萊頂風波連紫防河津不可渡誰識安期生

我昔逺行邁

我昔逺行邁飄颻度溟渤洪波浩漫漫東下徧窮發蓬山彷佛見鼇足互興沒回瞻赤霞城照耀金銀闕道逢五行仙姣好若冰雪璘璘白鶴車翩翩逐雲月導我探魚腸乃得餐玉訣入山采黃芽和之以璚屑服食引奇齡祕訣不敢泄斂袵入懷抱三載字未滅歸來歷故都不復見物色回首望徽音徽音已斷絕桃花源不昧去矣忘其筏

蘭陵贈王誕敷使君

何處見君子蘭陵西上門坐看蒼翠色蔚蔚照熊旛爾本蜀中彥才如橫海鯤余方閩地隱夢逐故山猿郁彼風雲志澘然廊廟言並收治籍惟戀孝陵恩漢主親戎陣書生爼豆存迢迢去住意一與醉芳樽

遊張公洞二首

阮籍懷廣途盧敖歷四極尙慙壤虫隘或哭周道阨伊余抱末衷乃溯二子迹北遊費歲年東歸睠幽豈不念窮路黃鵠有羽翮陽羨山水區西奠洞庭側嵒扉靡雜卉菌芝類盈尺昔有攝生者於此煉金液空筌夙所慕靈洞杳莫測寒泉滴不散千嵗成璆碧中有科斗書漫滅不可識朅來事防探宛若藐姑射豈伊耳目娛但恐霜露迫緬思縞鳳吹儻值紫髯客修觀竟十二累果及八百深功諒難期所志未忍息永服先聖訓至誠裂金石

其二

乘槎陽羨湖延覽銅官山山气何氤氳飛崖郁而盤西南有乳窟窈窕靑雲闗倐忽啟靈祕傳聞赤符間七日混沌死鬼鑿永不刋神竅通十洲淸淺呈瑯玕陰伏其下六月冰雪寒仙防與石燕倒掛風雷壇仙人度羽去尙畱九成丹爰有好事者裏糧澹忘還防搜了無得悵然回波瀾余亦采芝徒九載勤登攀九載在旦夕皓發淩朱顏尙子旣畢娶坡翁復營田至人貴遺形細故惡足牽

與原侍禦鄭地曹遊虎丘

祝融气已深行雲麗晴暉霜臺早見招驄馬來騑騑升髙目不極望逺神欲飛南風起木末吹我芰荷衣把酒白蓮池長談暮忘歸白日無卻顧浮雲紛是非麟鳳在羈靮心事殊多違何當晤生公參破區中機

泛舟五曲謁武夷精舍

朝泛碧浪溪夕宿隱屏下洄湍激九折淜洑以東注丹厓寫靈奇怪者莫可悟豈伊神理祕諒有鬼物防仙術非荒唐宣聖有矩步防流無窮門直以夫子故依違尙友心謇謇恐遲暮終當據昭曠睠此結桂樹

龍溪

志士樂巖棲巖前幽鳥啼長風吹瀑布飛過白龍溪抵道桃花發花源處處迷

古愁二解

出門采棠花風吹隴山木隴山未可行荊棘傷我足【一解】隴山髙以臨隴水阻而深不畏傷我足但恐傷人心【二解】

偶書

神龍棲九淵志在天漢表終始養神徳用九仍初九安能逐鼃蠙泥蟠東西沼

志士篇

河伯誇秋水未知東海深眾人尙雷同安識志士心志士有苦心心苦道自舒上山思采玉入海貴探珠至寶非外假眞詮豈予誣獨行何涼涼濶遵溯周衢𨿽無淩風翰睠此適國都升天而遊霧惕哉子大夫

楊白華

裊裊長楊樹靑靑埀白花楊花攬不住春色若爲斜如何宮畔艸萋郁徧天涯

邊人曲

結髮事逺徵能知邊塞情長騎汗血馬調戲郅支營大小七十戰金鼓夜自鳴稽首兩賢王大開受降城匃奴不可敵劍聲詎能平終生獨忼慨抗言請長纓

渡峽

凜秋行日夜短別去故里睠此有所思陟山復臨水重峽亙天塹下足頓逸軌回飈激伏瀾絕流渡蒙汜西崦積瞑色翳翳斂夕靡所憂風波集擊楫志未已至人乘虛無君子慮終始蹈險乃眞見履順有滅趾矢言涉大川勿負橫江恥

遊石竺巖

少抱煙霞資雅志向林壑出門混世塵中逵反墮落聞道豈不早優遊嵗將迫言就巫咸問敬訪何氏宅石竺敞靈界紫雲冒巖箔匪夢復匪幻乃見鶴上客長跪訴悃誠曰予動迷錯授我靈光劍斬斷妖魔色朅來無窮門灝灝見天徳接手浮丘老感恩詎云薄乘雲淩髙丘永與世寰隔

題集山書院

大江貫蘄黃中有碩士居抱璧重一擲探元破羣愚偃臥大集陽悠然見蒼梧魯峯七十二芙蓉峻而都所戀得依托寧能去園廬眾山止其巓百川求其瀦不觀洞庭濶但恐周道紆白鹿有筌蹄衡嶽笱篘入疑始吾與爾爲徒

黃山雜詩十首

黃山如岱嶽蘿山若梁甫曾顚遏行雲自太古咸池蕩初景昧旦河已曙我夢天都行笑折扶桑樹

其二

燠風熙自南淑景變物色引領望巖阜光寵徧林薄撫玆盛農節耦耕及南陌𨿽匪康莊衢良用歌帝徳

其三

經始朗上原秬菽長如茨巖霏散叢薄谷風回春姿童伴歌以嬉苦樂中自知寗生聲慷慨乃作霸王師

其四

黃山奠南服分楚望連峯標天樞結秀極地藏金雞時一鳴髙鳥不能上睠玆俯滄海窮嵗夢波浪

其五

藍田有嘉植種玉世莫比靈气紛璀璨熠熠寰區裏玞碧奴視之琳瑯乃支子不遇後車載終伏磻溪水

其六

回溪下釣緡溪水見我志緒風揚伏波波伏風不起中有雙文魚簁簁不受餌履玆釣鯨鯢掊擊東溟水

其七

園廬春欲至歲事此伊始采芳入層雲散發不及理蠶眠桑柘繁土膏農務起龍鬭未敢聞巢父正洗耳

其八

硃灘流湍水壑龍無時吟水流木葉下宛轉歲序陰歲序倐以攺丹砂仍費尋蓬閣儻可求去矣極髙深

其九

崇巒互經亙靈氛廠蓋天風散鼓鐘旦夕發淸籟日晏紫芝茁山靜幽鳥萃眞機祕心賞要在達者防

其十

停雲扃重闗蘿風隕天聲遐搆名山陽允諧眞隱情詩書豁俗韻巖丘湛性靈郁彼漆園篇聊用得吾生

謁紫陽精舍

奇遊歷四窮玆山負靈勝翠川玉篆繞丹巘璚花並浮桴臨星源仙蹤煥云柄圖經宛不爽神理杳莫竟緬訝開物初豈無稽天浸懷山谷就變赴坎槎交迸迹奇易贊揚歲深攺觀聽朅來幔亭宴渺渺論神聖諒同武陵源去爲嬴民病梵蛻昔所誹眞函此須正所以紫陽翁不履黃庭徑逺矚悟气機內照見眞性永持哲士誡修身俟元命

雪晴登闔閭城

屯車闔閭城北風吹我纓殘雪輝逺山牛羊縮郊坰四望靖氛祲何以烽火明荊豫復梗化巴渝未休兵東方亂新定詎可言太平淮蔡連齊梁繁華轉凋零新鬼夜羣嘯貪攘日相乘闤闠少人煙狐兔行其庭向來膏腴地眼見白艸生白艸何田田不足飽蝗螟縣吏尙夏楚餘民死誅徵我生夫何爲罹此百憂並拔劍出故里捧心向明廷八月過沛水長路愁榛荊宵雨惻野哭晨風起雞聲空日積悲憤豈不懷志誠承乏下三吳伏枕惟獨醒遭逢想馬周然慙匡衡客從北方來因之問神京貍鼪宣慢慆鳳麟多自屏荃蕙委厥美艾榝朝盈盈語罷各掩涕使我心逾怦捐佩遺故人畣我非眾馨媒拙終受詒好修誰共成吳儂亦有謡辛酸不忍聽東門有瓜塲予亦將歸畊遲遲俗士駕望望靈修情

子夜歌三首

梅花在嶺南儂歡在山東梅花歡所愛不得附防鴻

其二

客從海上來遺我雙鮫綃鮫綃是何物畱此比璚瑤

其三

山有並命鳥闗闗感人心中夜有所思澄江不如深

歲晏行

終風薄旅衣遊子行天涯天涯行不息歲晏有逺悲出入盜賊間進退昧所之休駕入彭城身在猶驚疑問捨得所安聊兒女嗤故人皆鮑叔眷我情委蛇論文具雞黍旬日以爲期駕言東問津相送洪水湄中原且多難伊人復生離握手寫肝膽我舟行且維感此綈袍恩有心終酬知但恐喪亂後防晤無定時努力將柰何惟有長相思

湖上

太湖何瀲灔歲晏亦自好長風西南吹天水共皜皜遙峯七十二恍怳紅雲島洞天在蒙流水隔煩惱昔有緑毛翁於此采艸至今白石牀風雲爲持保聞玆生古心攜艫事幽討良朋旣同調逺客亦傾倒鼓橈乘黿鼉淩波擷蘋藻泛泛景將入黙黙意未了方壺不可問滄海恨無早歸循去時路木盡乾坤老

羅浮四百峯贈湛甘泉編修還嶺南

羅浮四百峯屴崱連靑旻中有甘泉子頭戴玉臺巾伏火燒丹砂趺坐三千春下憫世混濁飛舄京華塵西曆太行山北渡長淮津瘡痍滿道路此意長諄諄回思葛稚川睠言慰所親傾蓋姑蘇陽探春五湖濵更欲折梅花持以遺逺人相從不可得獨步采江蘋

遊天平侯思道不至

曉起發吳門遙望天平山秋風吹松濤入我衫袖寒白雲無朝暮好鳥聲闗闗良朋期不來獨遊心無歡駕言問名泉髙興猶未闌山僧導我入桂樹聊躋攀我眼日已飽我身殊未閒平生抱丘壑三十驅塵凡尙恐豺虎劇不敢緣其端願從華陽君五嶽時往還

居杭旬月遲王員外不克先赴閩州

昔我違京師秋月始生魄今我離越鄙凍雪迷廣莫良晤無久期達節守駒隙與子同波復作中路拆上天黒猿嘯下水白蜃斥如何臨嵗晚乃爾事行役寒日下荒蕪雲林正蕭槭檣烏旦暮轉遂有川塗隔悠悠泬寥天切切風雨夕神交諒不爽萬里日親炙

夢戴寅仲二首

之子不可作壺公無春姿毘陵江水深遊魂歸未歸風波闄汝東虎豹咆汝西北走限冰雪南徵多蝮蛇年少死道路斯人更流離何以入我夢明我長相思萬壑眞渺茫三泉苦防天髙猿鶴冷尙有鐘山疑

其二

交遊滿江漢誰復更如子讀書京華塵相看忍羇旅訴心風雨夕潦艸各別去云胡大宛種一蹶千里路朝陟洞庭山山逺不可處暮航太湖水水濶不可渡精靈復何爲白璧已黃土落月哀杜鵑切切復延佇

寄思道二首

中歲倦六籍出門事逺遊逺遊於何之五嶽還三洲一鴈雲中鳴訴訴如有求芒鞋嵗月晏得壘東海頭談文竟晨夕亦足銷吾憂相期每自勵志決天河流阨運當柰何捷徑不可由鳳鳥化梟鴟累乎行當休南湖煙水闊去去狎白鷗失得勿復道上遡多前修

其二

闌云翳日景埃風起拔木我前駝白狐我後舉黃鵠我生值巇崄行止不可卜椒蘭擲道傍菉薋以爲馥楚璞胡爲爾和氏刖其足祗修防二兵古道何時復將子田商陰商陰有黃角

虎丘與近夫太初同遊

余防寡好尙所求在巖巒靑鞋白接防濩落三吳間良朋偶雲集結我以歲寒殷郎自東海孫子自函闗霜月明楓江駕言虎丘山歸云擁絕閣下視空塵寰騰身慕黃鶴延年愁金丹願言事支遁孟浪煙霞端

悼志

豺狼立道周行旅限東西我生理酸楚歲暮猶麻衣盡室出故里生涯多差池萊妻對我啼稚子日受饑形容飽風雪摧折非平時世事就澆涼吾道將安之三韓在何處黃金不可爲焉能有羽翰飄去從安期

役役

役役不自息旦夕白髮新眾非紛往來誰能超世塵早年失所依迷誤三十春讀書不聞道負見在身伯夷北之海宣父西問津行藏各有以予將希其倫靑袍豈心事白雲終我鄰罷官亦何難去去完吾眞

陪王中丞夜遊治平期到上方不果

湖上興不極復治東山具執策入治平繁霜濕衣屨山僧不好客髙臥闔庭戶淸商動木末靜聽不知處遙看上方勝子夜發襟素情長事乃違咫尺不得據月落歸來寒猿掛深樹

弔古戰塲

昧爽發汾水崇朝經白溝茫茫古戰塲四時天爲秋斷魄化腐艸精靈化寒颼英雄不可招世事如東流惟有戰士骨萬古無人收依依野艸黃惻惻行人愁行人愁未己四海方戈矛

謁李延平書院

緑槐夾靑山中有古書屋行舟劍水濆弭棹叩芳躅長風薄衣巾六月無三伏先生萬古心一旦付雲谷通來四百年民用如菽粟溪山發幽想吾志尙鴻鵠下有淸泠泉一飲成三斛

石湖夜泊懷近夫思道二同志

移舟石湖路敬訪石湖水湖光上衣白夜景正如洗疎星散明珠澹月在湖底趨橋納微風沿潯搴芳芷美人不可作吾道滄波耳歲晚誰與期棠陵石川子

陽山與方思道同遊書事

晨光淑初夏野意招遊蹤策馬陽山行所親逺來從下馬結桂枝道穿白龍宮借彼宮裏艸乘彼桂下風渴飲丹井泉泉甘思慮希君遺人世相將尋赤松

虎丘懷古

嶻嶻虎丘山盤盤闔閭墳墳頭閱古迹劍池三千春蛟龍水中藏白日噓煙雲圖王事已萬骨成灰塵湛盧南入楚神物焉能馴不必賣薪女王气已湮淪

冬日與顧九和殷近夫孫太初顧與成遊太湖

漫漫五湖景役役百年客霜容捨廣墟申椒不勝摘葭管復气歳序莽消息羣山一何蒼逺水一何白燕臺旣迢逓圃又懸隔終當吸沆瀣去去結松栢

秋日尋友淸溪用韻

深秋足爽气蓮社有雅集我從西丘來蒲龕蹔棲戢淸溪在城市八月違暑濕褰裳涉溪水水芳遲余挹庭菊未吐華亦有翠可拾悠然發遐想西風鳴鴈急

虎丘與思道同賦

西郊下木葉商意殊不惡舟輿滯虎阜言覓方外樂招防心所歡日暮倚髙閣沙彌事簡澹菜飯謝杯勺雲霞閣外畱野興忻有托相期無柰何歲晏與俱作

感興二首

仰觀北斗星遙望北斗城天上故歷歷地下何溟溟中原萬餘里數載風塵驚憂悲直愬天聊以舒我情情長天更逺矯首看鴻防

其二

天河白如銀隔水處牛女咫尺不相從烏橋渺何許年年只一夕倉卒修雲雨金雞催早發回車不得住含啼理支機尙悔當年事亦勝參與商睽離永終古

題白雲泉亭子

白雲在亭上淸泉在亭下我本山中人來結亭前樹雲泉甘且冽予心永終慕塵機久未息禪機當早晤芬華隨髙秋淹畱歲雲暮

盈盈丹棘花壽張母

盈盈丹棘花歲寒麗奇姿樹之髙堂背日有春風吹物貞本則固凝霜不能欺佩玆曰宜男采采心自怡駕言贈佳人金光以爲期

和思道

取友天下半今得方子焉爲官不受羈修身將到仙葉縣王子喬勾漏葛稚川明年適百粵期子羅浮巓

菖歜二章贈鄭於漢

菖歜何蔥蔥乃在澗之濵歳晚開九花世人不得紉祕之嵩山陰以竢九疑君念彼蒹葭艸芊芊彌廣津

其二

菖歜何靑靑乃在山之隰歳久生九節茹之可絕粒華滋謝秋風憐爾固獨立吾將舎芝苓薄言采芳苙

天臺二章爲應節婦賦

天臺有方竹歷歷山之嶇奇姿奪春色標節方不渝天寒冰雪繁淸陰固自如南方有佳人貞心與之俱

其二

天臺有方石光潔宛如幾大者何嵓嵓小者盡齒齒不是雕琢力豈無神鬼庇南方有佳人貞心與之比

少谷集卷二

欽定四庫全書

少谷集卷三

明鄭善夫撰

七言古詩

朔州行

朔州城頭凝黒云朔州城下邊人魂健兒悍驕好殺戮少壯戰死今無存悲風南下吹篥馬逸飲血太白窟不見鐃歌入塞門但見人骨白崒嵂近來衣冠苦出粟豈說千朝養精卒班生介子不應募願弄悲笳令歸去【時逆瑾罰廷臣入邊儲】

雨

黃埃防防二麥死幽天五月無雷雨秪疑靑竹修大雩忽見黃頭澤下土少男風生鳥鳴渚蒼龍行天翠蛟舞兒童拍手歌蜴徴斂從玆脫箠楚廼者盜賊連三霜以致逆气成旱荒老稚大半委溝壑丁壯豈免從豺狼況爾犂鋤鑄爲兵縱有廢地無復耕東家鬻兒西鬻女骨肉之怨何時平只今一雨民稍寛栁葉楡錢尙得飱莫令邊陲又金革公賦從容私始得

古劍行贈仇將軍北徵

將軍手提三尺冰乃是鬼國之鐵大齒之珎滄溟水枯淬不成莫邪斷髮躍冶死而後龜文漫理流天晶霜鋒閃爍防鵜凝萬金吳鉤拖頳纓北斗七宿土花發靑天寶匣廻機衡斬蛟斷犀俱細事此物自是蒼龍精江翻河仄防象急提出白曜揺東溟飛芒殺白帝喉下不可嬰丰城古獄誰識女鬥牛之墟元气升沙塞秋髙塵壓城黃龍白狼不肯庭山甫無人武安死戰馬西向徘徊鳴安西都防君好行此物應世世當平丈夫叱吒鞭風霆國難不赴非俊英劍乎劍乎吾與女同死生

林員外東甌斗城圖引

連山蒼蒼若星宿大江孤嶼象云搆我行東南未見此云是東甌斗城子巽吉仁王柄東指松壇華蓋魁堪擬西山岧嶤作領袖就中陳迹無不有前有王將軍後有謝太守白雲春艸蕪沒久墨池歳歳生芳茆自有王謝經行處至今景物無塵垢紹興以來產俊英周劉鄭薛次第興咸淳之上二百載醇正無過王龜齡要皆山川所毓秀亦自守者善造就林侯風流士直駕王謝後賔禦盡才藻形勝布篆籕功成北首誰與娛但寫江山入畫圖行邊似防百怪出耳畔長聞海波入駐鶴亭吹笙臺更有鴈蕩四百峯崔巍千年陵谷辭刼灰我生胡爲處混濁明日黃冠歸去來

小岷山歌

君不聞小岷之山連胃婁雄視西川十二州靑天萬古走蜒蜿峯廻嶂轉無時休劍門峨眉名失勢白帝鳥防俯之如浮漚上有許由瓢世人不得用直掛月戶三千秋蒙泉瀉天奔龍湫巴溪湲湲學字流淜騰入汶江萬里滄溟收山中老桂色不滓芝艸瑯玕爛成綺洞口長回聲利車盤石但坐煙霞侶宋有蘇長公隋有劉仙子探芝斵桂樹長鑱亂雲裏小岷山巉嶒不可攀劉蘇以後人迹復不到乃有曾東石架屋讀易於其間平生負此滄海志少年訪道靑城山上飱靑城絕璧之流霞下弄岷峨陰壑之潺湲黃熊蒼兕不敢迫猨叫嘯情自懽空谷無人行蘭艸復翻翻朅來遊人世十載愁朱顏吁嗟乎靑山信美防泉亦可以洗君耳君胡爲乎城市許由之瓢欲何俟終南有防徑北山有俗軌猿獨鶴暖眼冷眼遙看爾紅塵白馬有何益柴桑不負陶彭澤歸來乎曾東石

天津同王劉二子較射西營因賦長歌

病夫平生滄海情南徵喜得王時行天津橋邊秋气淸邀我醉遊劉伯耕投壺叫白意未巳乃復較射城西營劉君膂力信莫當控運肘固所長王郎生長在南方亦能左挽五石彊調弓坐使猛獸伏矯矢豈有飛禽翔當塲角勝不相降神臂拍張人堵墻伶人考皷輿臺走白日冉冉廻精光鋒翎衝撞气益揚觀者顏色歘沮傷熊渠以上合比數拔勝之軰斯尋常病夫𨿽然力不足見爾誰能分碌碌騰身卽把忘歸接引手轉被繁弱挶沈思重自咎百罰敢辭辱忽憶先皇時此技何曽錄承平卻作凶器比喪亂始識文事局乾坤比年氛防厚幽豫靑徐虎狼吼專城將軍習逃走遂令死者十八九至今楚蜀猶未夷六軍𨿽眾能者誰轅門衣冠更寛博教塲藜莧成町畦吁嚱王劉學孔子反有餘力從事此幸須爲國收多壘吾聞玆藝徳之輔匪直區區爲閱武君不見矍相圃公罔之裘揚觶語衛昌蒙羿巧弗取射乎射乎吾愧汝

汶上對月聞笛作商調哀切命船人度曲爲和因賦醉歌

焉耆八月髙風起鴻鴈羣飛渡淮水月下淸砧愁逺人天涯芳艸思公子王郎哀時最蕭瑟萬里迢迢向南國呼我上船設冰鱠仰天頌酒開胸臆關山茫茫何處邊但見急管哀中天馮夷聽曲波靣出楊栁亂落西風前酒酣月落歌未己隴思江情嗒然起未掛姓名玉策上願添海水金樽里人生合歡那可測有似大海翻萍葉回首親朋各別離豈無江漢通舟楫流光過鳥不復駐達官好爵身之蠧況廼豺狼橫地軸何限驊驑窘天步竹林諸賢皆酒徒嗣宗只願步兵防古來賢達一澌盡醉鄕之托今何如

憶弟

去年蘇臺送汝歸布被獨臥愁依依畬田力薄霜雪厚憐汝受凍仍啼饑北有鴻鴈南鯉魚但見風塵不見書深林大道防豺虎萬里看云涕如雨

猛虎行

陰防防天欲雨蒼兕嘷風劈林莽磨牙下山天爲愁白日殺人如捕防我忽聞言仗劍出彎弓卻射白石入吁嗟鳳麟無時來故使此輩爲民菑不然驅汝渡河去河北蒼生非艸萊

鐘吾行

皚霜凜凜頺楊栁鐘吾驛前白狐走山東虎穴已盡除淮北人煙亦何有自從天狼犯東鬥殺掠如山如拉朽四溟兵气寂不揚縱有城隍誰則守黃河無梁葦可渡曷不去此甘爲虜就中一室三十口那得孤兒應門戶投生避死誰不知鐘吾令長實主之

桃源行

黃河水盡蛟龍馴桃源沙飛愁殺人東方亂後再反覆憶昔過此增煩辛扁舟困頓不得攜賊壕只在河東西路官邑子微服走大屋髙門狨獍啼到今事定還是非請問流民歸未歸

行淮北戰塲

我君渡淮水倉卒見賊壘一聲金鼓鳴馬躍昏風起三千義兵坐倒防一日同赴黃河死嗟爾漁樵人何曾識搜狩但聞鶴唳膽已落乃使執盾從敵後邊頭將軍故縮手要取金印大如斗淮陰寡妻啼向天遺恨東行劉太守

遊子

桐江水淸石可數遊子思歸作漁父空谷春深記薜蘿長途日暝憂豺虎入林何曾見赤雀結舌詎可賦鸚鵡皇天反正誰則知有客哀傷重延佇

去年行

去年狼山北風鬥間坐見狼星殞南下旌旗若震電東奔盜賊如虀粉皇天厭亂欲大誅爾軰曷早爲身圖好趂天兵未臨女卽銷鋒鏑作農夫

兵馬行

越南諸州復召募滚滚盡赴桃源戍鉦鼓聲塡滄海鼉旌旗色閃扶桑樹欃槍耀芒犯女鬥虎豺也更能咆吼部伍存亡不可知衣愁殺閨中婦天寒野營雪嵯峨指墮未易親干戈幾時奏凱標銅柱願得將軍似伏波

百憂行

自我結束出門時正值世路多艱危匪才被防主司錄壯圖恐負平生期刑臣干紀作厲階此輩乘勢爲狐貍朝中衣冠死桎梏意外括索空茅茨君門萬里不可測虎豹九闗那得窺所以流殃徧海岱使我積憤齊峨嵋一時安化起作孽敢睨神器寧無詞山東鐵騎皆王臣亦忍弄兵於潢池髙祖社稷豈易攺孝宗惠愛無孑遺所賴天子開神聰大加顯誅不復疑繼是諸賢出補葺至今萬姓猶瘡痍朔方三邊屢入境桂林羣獠長勞師意者蠻貊本梗化𨿽在平世亦若斯荊巴乃是荒服內五載恃險夫何爲要之三將愛生事民瘼肯與朝廷知遂令赤子化魑魅乳臭小兒盡緋衣況聞村落吏捉人比並只爲供軍需去年華林覆大眾今年桃源殺偏裨乃者狼兵豈得已所過慘於熊與羆四方郡邑所召募紀律不一皆逃歸以此公私厭金革廟議復欲爲覊縻安得一下罪已詔民得粒食莫爲非

歳晏行

烏龍山頭鴉亂飛客子迫嵗憂蒸藜桃源餘孽幾反覆玉山一路方塗泥黃雲阨闗鼯狖啼前有戈鋋後皷鼙十年通籍何辛苦猶自飄蓬負老妻

臯魚子

陟阿丘以風白楊揺揺朝暮中烏棲白楊樹飛過阿丘宮臯魚子抱樹啼爲我問終風何事無已時父母不得養兒心亡絕期兒心有絕期木華落盡風不吹

今辰行送張敬中【巽所】

今辰何辰秋復暮黃花欲吐且未吐越王臺上風不廻謝女江邊葉如訴徵途遙遙不肯住歳晏天涯向何處冀北能無屬目云閩南防見傷心樹憶昨奏賦大明宮綈袍布被昕夕同於時公壯我尙少許身奚啻登防龍黃塵白日兩相防世事變覆眞太匆十年風波苦泛梗一旦鬢髮成飄蓬皁鶻飛來意怠杳龍媒跛足眠芳艸勛業空嗟明鏡中巾鞋早向荒山道公今走馬黃金臺黃金安得如山堆自信材官少貧賤豈有志士久塵埃石田豆苗半枯死余獨憂勤弄煙水劉向何心厭簪紱管寧薄命甘泥滓他日西方相憶無北魚南鴈徒爲爾

大水歌二首

閩州五月雨不歇劍南諸溪水俱發溪邊樹木纒風雷郭外人家走魚鼈野老惟憂禾黍歇尾閭不見波濤泄君莫恨去年前年雨水絕越王臺下江流竭行人道上思飲冰古井鹽花白於雪

其二

陰防防噎不通五月六月皆天風雷霆嘯海烏兔急田野盡在波濤中南山豆苗沙壓死東畬禾頭半生耳志士寧辭溝壑塡農夫自此生事已君不見無諸城外鬻防男今歳誅求豈但三

獨樹篇

豫章之山盤盤乎嶻嶪而倚天石璧萬仞荒防噓雲煙上有獨樹風雷纒輪囷偃亞黛色古百圍竅穴譹吸謞宎飄風傳孤根入地幾百尺云是蘧仙手植距今三千年內注沆瀣華外蕩日月光枝翻浪湧子墮金香自是靈株防飛動天雞海鵠空多夢白日影倒彭蠡陰黃昬聲壓香鑪重千峯逺意含太和萬木豈敢爭嵯峨霹靂空中下矢石洞庭無地浩然風波玆木結踞其如何大廈長年急梁棟心猜目今猶多君不聞上古有大椿萬六千歳爲秋春精英幻化那可測至今世有靑牛君玆木無乃是不然何以有此垂天之蒼雲山樊古栢相蔥菁早晚移根天帝庭修條思在雪霜外肯與眾木分光榮柤梨楸桑亦蓊郁掊擊拆泄豈辭辱商丘之樗曲轅之櫟非不巨且齒拳曲軸解徒爲爾吁嗟乎豫章獨樹何神哉安得長梯倚天畔上采附枝下柱明堂摧

君莫疑行送道宗赴闕

長歌一曲楊栁枝短歌一曲靑雲詞近前勸君君莫疑男兒不作兒女態所貴國士當酬知與君俱非年少時桑弧蓬矢何當遺腰間環佩光陸離取媚泉石非其宜畱侯只掉三寸舌黃石將略眞王師寗戚車下鳴聲悲風塵漫漫緇短衣五羖大夫百里奚世主不識終塗泥英雄所恥比艸木且復俛首就馽覊故國萬世尢神奇安能鬱鬱久居玆子云寂寞空守雌屈身伸道非君誰君知鴻鵠合髙飛一翥萬里無天涯短枋香稻藏罘罝弋人慕君君不知閬風圃便棲止愼勿下飲淤塘陂於乎愼勿下飲淤塘陂

衡山髙贈周公儀方伯

吾聞天髙不可升南嶽上應天璣衡絕地七千五百丈祝融之峯最巉嶒乾坤開辟自古綱維平三山西圮六鼇死然後陽門反戶東南傾巑空遏日乃有此巨鎭儼如天王神武虎臣矯矯來千城離宮富炎徳桂樹常冬榮若非昆侖西起占樞紐泰山之外誰當南嶽之縱橫芙蓉石廩勢騰擲雷風穴聲硼七十二靑蓮一一淩紫淸行雲膚寸合呼吸徧四溟鴻鴈髙飛不能過嗟爾鶴上人胡爲抗行雲而上徵回風瀟瀟吹古雪倒翰七澤流三星瀟湘如系淪洞庭君山萍漂一防靑累臣帝子不可以招而返兮但見蒼梧慘澹皷瑟悲湘靈吾聞地有五嶽猶天五行衡山萬古合崢嶸日南天闕儻或折尾閭泛溢地道何由成吁嗟乎祝融馭無極朱鳥來有慿夫何爲乎絳天芒熛炎海波濤驚天生豪傑須爾用五嶽四瀆備爾形彌綸藩翰豈比塊然者不然天將誰使之淸地將誰使之寧周夫子崇髙徧博要如此平生意气吾與爾

歳暮集林中丞宅

中丞華堂集眾賔金杯玉盤興未了尊前羯皷催落梅醉後佳人媚芳艸洛波二龍臥已深睢陽五老歸應早座上狂生感歳華銅龍咽月霜天曉

涵江寄伯固

囊山十里涵江市不見涵江見溪水溪邊柴門占靑竹市上髙樓夾蒼梓市南故人黃省郎後峯自壘對茅堂一旦相思輒命駕豈無消息到君傍

麥斜行

今我不樂遊麥斜石田璚艸揺春華洞門玲瓏駭初見細路窈窕行未涯是日春光正駘蕩黃鸝布谷聲相向逺樹蔥菁色已齊古木詰屈神猶壯巖下山翁供酒餔賞心豈復憂行防云端儻遇林樵谷爲爾分張石室書

再題望夫石

登彼闗山望君來歸朝朝暮暮君不來歸𦇤中兒女大日久無完衣泉水滔滔不入山男兒出門良獨難今時畏途相戒蛇豕相殘欃槍苦未滅君身無時還君身亮自惜妾身無羽翮思心從君安可得晨興望君暮化爲石

芝谷歌

商於黃公人不識獨臥空山候秋石紫芝風香吹滿谷渚蘭汀芷無顏色兒童對客歌白雲此曲人間那得聞

明宮行

君不見明宮中積金碧雲是權璫結眞宅貝闕慿陵上帝居彤臺照耀長安陌雕龍鑄虎歘飛動至今赤日風雲黒崖壑天開朔漠揺鯨鯢日吼滄溟仄探奇秪見靈怪集矯首翻詫星辰迫西國只園應茫六朝蕭寺空千百白龍胡爲作魚泣想爾當年勢輝赫土木經營動四方珍奇聨絡來重譯分明造化出其手左揮右霍何不得欲將燕市作蓬山便有神人爲驅石姦雄到死竟不悟驕奢之末無終極气數相乘可自由李貓趙鹿空回頭君不見大市街頭權幸路古來虀粉誰曽收

雪山歌和薛君采方思道

君不見南宮少谷老麻鞋布褐色枯槁萬事都歸混沌裏一生但結江山好未卽乘牛函谷闗尙須跨馬長安道長安歳暮雪滿城甃雪便築山崢嶸巖防踞地虎豹急星躔斗轉山河明玉女峯前瑤作臺誇娥一夜輕移來袍笏眞當米芾拜詩篇數荷鄒陽裁階墀把玩已兩月皓气遙遙正相得塵土誰分冰雪姿市朝聊寄煙霞癖未妨頺旋補葺時見消融勢尢岌嘯月長聞白鶴回含風豈恨靑陽及靑陽靑陽謾相放金石瑱塡本波浪適來天地入虛無何事麼麼論消長

鞠歌贈思道

垂桑弓掛蓬矢旦夕如長鳬誰將哺爾烏來啄粟飛入网羅將爾含哺向滹沱河水防防黃沙滛滛琴弦自有心翻奏山水音流響入明堂錫爾龍鳯章但得龍鳯章不願尙書郎持歸報爾父母父母之恩安可畢歌黃鐘皷朱瑟髙堂沈沈射紅日

東漈柴門歌陳執之侍禦席上與思道同賦

海之濵龍門髙萬峯廻合相騰逃歘忽雲气隨六鼇沙蟠石走地不毛八水東飛漈其下靑天白日風雷號蛟龍窟宅掀夜濤深不可測安可撓天吳海若長周遭丰隆雨師爾所操上天下天直頃刻沾灑后土如流膏東海仙人騎赤鯉翺翔盡決三千水下憫濁世意未已六龍鞭策風雲裏神功一斂容一指太虛不動民安止柴門蕭蕭水之涘但見金波墮潭底世人不識柱下史曾進當年圮橋履余也靑雲一畸士袖中三尺龍之子只今濩落甘泥滓乾坤不交國士恥有往必復自此始惟願爲云逐君起

思道屋爲暑雨所破爲作破屋歌

南州暑月气正溽伏雨衣裯盡如漉朱方轉東熱更酷渴想宮冰與夏屋不應天气反北行苦寒之地炎蒸沃長安敝廬淫雨裏上漏下濕寧安宿方子新頺籠鶴亭鄭生亦失窮猨木郎官俸薄食指繁原憲終辭九百斛伏金未伏火未流虞書歷象今難讀安居美食古所賤陋巷簞瓢分須足洛陽杜防濕不歸願得羲和宅暘谷

徐瑞卿給事所藏仲姬墨竹引

田郎掉臂登我壇手持一軸靑瑯玕云是仲姬眞迹畱世間徐卿得之歳應寒煙波淋漓灑不幹蜩腹蛇跗古所難風梢露葉僅尺許逺勢翻在靑雲端燕山六月雨不止暑气如焚汗如洗那知此君入我側便有秋聲落吾耳偪側未枕洞庭流虛無更憶瀟湘水君不見洋州文學士渭川千畆不盈咫筆鋒取自心眼底但見鷹鸇隨兔起又不見前時蕭恊律能工水墨古無匹疎寒不作筠粉態瘦勁獨得簫韶質蕭郎丹靑久絕筆洋州韈材誰祖述勝國諸賢各擅塲只數仲姬入其室至大由來二百春墨痕縑素看猶新得非尢物自有鬼神防無乃好事者摸擬希其倫於乎貌物非物人非人天地亦到麼麼津徐卿畫本且莫論眼前萬事誰僞眞

南唐後主畫竹引【升元閣上作賜宋齊丘】

君不見彭城彭奴元姓李早入徐家稱帝子又不見九華山下齊丘生晚入南唐作謀士同時契合風塵裏艸昧君臣若魚水淮北初收格鬭塵宮中漫得丹靑理升元閣上寫墨竹翠葆蕭森鳯毛起手書珍重表恩殊禦墨淋漓濕桑梓世代相催猶夢幻金陵畫餅寜復爾帝王從古多好手人物絢素無不有前有殷武丁物色惟傳傅巖叟後有宋道君鷹犬驊驑歘飛走丹靑意气稍或別治亂興亡一回首彭奴彭奴聽我歌淇水才賢本眾多但惜九華山不似傅巖阿吁嗟乎竹花零亂歳蹉跎鳯凰不來將柰何

白紵歌二首

白紵歌白紵舞吳趨靑童越素女翩翩綺縠鸞鳯舉流宮轉徴淸激楚玳筵璚膏君莫忘卿云燦燦世將昌赤日時下舒以長令君黃耉樂無疆

其二

蘭陵白紵色勝銀裁縫舞袖當上春調箏考瑟宴嘉賔送意尊前未敢親東方將明樂不違主人歡笑客忘歸鐘皷齊發且復希矯視云端雙鶴飛

太乙山歌

吾聞終南太乙峯廼在於天都陸海之中巨靈贔屓與天通丹梯直駕太白窟金精反射蓬萊宮西南爾是華夷闗日月平視如跳丸但見黃河涓涓下霄漢齊州九防翻波瀾鼇掣鯨掀勢何勁三星不度龍沙瞑華嶽崚嶒徒自雄渼陂盆盎虛相映山中之人夐自奇驂鸞翳鵠淩雲逵袖中劍器撥時危林猿臯鶴且莫疑君不見衛叔卿白鹿云車謁天子問之不答意何長興亡已落紋楸裏畱侯談笑用漢帝功成麟鳯誰能系孫登長嘯蘇門山聲似黃鐘動天地達人修身俟世至得薪用光始有濟才多識寡嵇叔夜爾曹寧免今之世吁嗟乎終南太乙長崔嵬虎視龍興安在哉霸王賢達俱塵埃峯頭儻結三花樹從爾黃冠歸去來

題呂紀畫鶴

國朝畫禽誰最精四明呂紀推獨步貌出靑田一片影天機物色生毫素霜翎藻質何翩翩月下蒼虯欲上天半夜狂風吹碧落揚聲直徹廣寒邊鳯凰不來猿鶴悲似憐獨立羽毛稀若遇遼東丁道士聨襟接翼與同飛

畫山水引

天風盤松翠蛟吼白浪浮山蒼兕走月落未落光射空道人夢在滄洲東云冠雪氅烏皮幾皓首相從只黃綺我亦天臺采藥師爲君更話蓬萊水

一樗散人歌

君不聞漆園傲吏稱上仙商丘之樗人共憐棟梁繩墨秪須論散木不有全天年林夫子一代賢揚輝飾智君不然有才恥與短世用滄溟臥處洪波無邊手握靑玉芝暢歌云和篇奇气不可祕吾嘗得君於三狼之紫煙拜君牀下稱竪子大兒小兒安足傳酌君酒捋君髯乾坤盡納芥子裏大道之下聖防融晦俱茫然掌中樗樹大莫擬附枝屈鐵龍夜起

長歌行

南湖谷老誰識爾被褐裹頭臥桑梓早時讀易編屢絕直道如弦仕三已郎官十年窮不休八口羞稱折腰米虞廷咎防苦夢寐前代君臣若魚水老驥伏櫪志千里綈袍百結吾不恥魯生甘守白茅屋張良還從赤松子洛陽少年抱區區漢室規模叔孫禮嗟哉往事誰向語惠施無人予期死鳯凰樓下黨錮成濁流豈但十一士君不見申屠蟠滅迹煙霞裏又不見郭林宗渉世終泥滓滄江日落歸去來東山艸堂安在哉遲淸亭子風拔頺貧賤如此令心哀殷王中興圖逸才孰爲霖雨爲鹽梅終日畚鍤歌徘徊於乎終日畚鍤歌徘徊

題趙子昻林木

元朝學士宋家子手得丹靑古莫比筆端防染入精妙心上經綸乃如此唐之畢宏宋郭熈林木山水那兼美一匹縑素動數旬工夫細膩世絕倫未論意象補造化已覺气勢生風雲眼中蛟龍相盤拏風雲變態何詫嗟艸間莫著王孫足王孫芳艸今天涯君不見馬逺區區念宋家殘山剰水胡爲耶

逺如期

逺如期黃道亨聖人繼天麟趾來臻麟何以來時將太平黃河千年而一淸四序遵軌轉玉衡日之方中破幽防美人來騑樂我民生琴瑟不調弦當攺更逺如期把君熊軾飲君兕觥美人哉治載成行哉乎願我皇帝壽萬年匪荒寧

復嘆三首

我生四十無聞時已暮三年角巾守煙霧空村落日門不開獨抱鶉衾哭窮路麒麟趾折龍馬杳世俗那得知其故嗚呼興衰用捨總在天中夜擊劍心茫然

其二

憶昔金閨困天梏乞身還山思維谷頻年藜藿口不充況復呻吟臥牀褥生子當如孫仲謀豚犬區區但口腹於乎天時人事兩不值我生安命而已矣

其三

歸來來歸愁復愁潔已不及滄溟流苦逐狝猴逐山雪眼中蕭蕭誰故物天涯良友半槁死我身𨿽在空皮骨於乎靑山伐木鳥嚶嚶胡爲使我無友生

傅木虛報與諸君問餘疾苦不至口述嘲之

善夫臥病將月餘死復不死蘇未蘇晨昬咆躁向天呼藥物丘積恨未除昨日傅生來報予言拉諸子過吾廬聞之頓覺眉頭舒喚取庖人飭賔防奚兒舉网更捉魚肴核已具音全虛病夫延頸直到晡柴門不見君子車裘羊徑艸今何如嗚呼自古友道勝妻孥生死不二方丈夫疾病望爾來相扶

岊江樓觀漲送馬子莘北徵

霖雨五日風不廻百川流沫連山來洪濤拍天浩蕩而崔嵬驅沙走石龍門開白日不到地滄江一何哀三山反在八水下一葦阻絕天之涯與君起登江上臺節物感我曠士懷六龍行天太陰死妖蛟孽虺胡爲哉蝸皇功虧禹徳衰吾恐地軸今將頽短歌防吟爲君起丈夫壯年要爲者何事請君起長楫共擊三千水

苦節行

過漁溪聞前王王文奎之女詹氏少婦死節爲之泣下作苦節行

下南四郡三郡兵閩盜此日眞縱橫安溪莆口備慘毒殺气上冒天爲腥六師不發無戰情賊過一程移一程兵驕將怯往必敗疆場之事誰曾經官軍畏賊逺防送民兵不教將何用坐遣羣羊啖虎口萬姓何辜死無訟前王少女不就虜抽身抱石沈江水詹家少婦賊殺姑罵賊不屈同姑死我歌苦節行淚下哽咽悲不止吾軰堂堂七尺軀況作男兒把天紀淸風嶺曹娥渚長使志士哀千古吁嗟乎詹家少婦前王女

傷哉行

宿江聞賊盡得王莊諸婦女惟王元徳之妻守節二十八年抗死房闥中作傷哉行

傷哉乎尙陽之南廣業之裏千數茅茨變賊壘殺人成丘山旬月不見官軍至我思八閩十七衛太祖以來食盡多少官倉米一朝緩急不得分寸力惡用飼爾民膏髓膻風吹塵污詩禮安能一沃滄溟水傷哉乎垻頭山新渡嶺婦女不行刃加頸新渡嶺垻頭山黃金滿意婦女還可憐蛾眉七十二竟無一下淸風灘死生在前良獨難傷哉乎前王寡妻獨死房帷間令人苦憶大古時上有堯舜下臯夔契敷五教張四維稷播百谷民忘饑九州分理十二牧天子端拱而無爲四凶旣誅戮六合歌雍熈耕且讓畔行讓路重門暴客從何來嗟彼盜賊豈無民彞犂鋤化兵誰使之傷哉乎聖王不作吾已而

東歸行送殷先輩

闌風吹江江捲素云腳如霾暗前路陶河捉抺應有求絡緯追秋不知處江南江北气蕭騷十家九家聞叫號嚴城白日森長防粵客中區折大刀道傍寡婦向人訴自從亂後多愁苦夫主從戎去不還大兒又在軍前死小兒九歳嬌且癡母子投生中道離向來喪亂饑寒在到處蟊螟耕織稀吳門一杯天爲悲送客那堪此道歸塵煙海內還消息兵革滄洲有是非東土酸風射客眸蘋蘩爲我薦髑髏戰塲斷骨今收未古道腥魂招得不請君勿田太山側山樊豺虎多如織請君勿釣東海濵天吳九首飛殺人請君莫叩函谷闗只今長夜正漫漫爲君生計謀不得一夕籌心鬢毛白

題官竹

黃河之水非淇澳亦有籦籠挺平陸彭城官舍淸如簇磥砢紛披成綠玉使君公餘開鼎餗淸聲入坐可無肉酒酣戲我題官竹座中才子謝水曹對客跳躍先揮毫詩成奪我宮錦袍行輩大叫稱詩豪我憐此竹絕短小忽有感遇難成騷防與語曰汝之生也不似篲箒排靑蒼安能截作笙簫來鳯凰又不似由衙大如斗惡用於汝爲柱梁惟應托根官舍傍且有標節儲雪霜中虛不肯容螻蟻作徳君子多比方噫華滋爛死兮汝得孤存刼火滿山兮汝獨不焚子猷云何可一日無此君吾欲移汝歸昆侖

玉華山歌贈盛太史端明

玉華兩峯天下雄力障碧海東巃嵸峯頭偃蹇千尺松停霜冒雪蒼苔封松根飛瀑聲淙淙流入韓江豢虯龍徴君結屋浩渺中開窗下瞰馮夷宮角巾一幅雙鬢髼玉華相對爲主翁酒酣擊築詠古迹韓山越埓啼狨小桃溪春深淺紅有時鶴馭來偓僼月明小艇西復東富貴於我如飄風鴻鵠髙飛不可籠羅网繒繳難爲功去年闕下見一鵠今年天際防孤鴻嗟予覊的未解脫駑蹄防徑愁防防亦有靈源似玉華茅茨傾倒登羆熊安得脫身若鴻鵠萬仭峯頂時相從

秋夜過虎丘與方思道坐白蓮池石各賦一首

夜入虎丘山露坐白蓮池秋月淡淡開漣漪秋風嫋嫋吹葛衣月中歌聲遏雲起雙翮忽欲乘風飛憨憨泉甘如飴一飲數斗療我饑可中亭上鳴參差希音嘹亮明者誰方思道鄭繼之二人瞰世同一機今時莫道無鐘期吁嗟乎太行之路多崄巇煙塵障天咫尺迷壯志於我夫何爲五斗米焉足糜南山有蕨藜北山有紫芝歸乎歸劍池蛟龍久不起生公法石至今疑來日大難知不知願言將子顚於武夷

遺太白山人方舄歌

道人昔年屠赤蚪蚪革中作云錦裘授之素女制方舄精比南海之輕綃鶡冠鶴氅言好逑未有售者微其儔余知尢物終非世所畜化作雙鳬飛去從王喬低五嶽小六州遊汗漫三千秋更欲乘風觀十洲掉頭太白山悠悠饑飡聚窟霞渴飲淸海漚赤霄九萬去一息戾止豈負樊籠憂漢网恢恢羽獵愁雙鳬雙鳬何處求我亦從今理風翼覓汝於昆侖頂上之椒丘

登七十二峯閣歌

吾聞太湖東注三千水乾坤納納幾萬里東西洞庭天際起七十二峯如聚蟻靑天白日飛雪雨兵塵慘慘滿人間故國何處愁路難五湖多風不可渡入山魑魅相依附若爲化作鴻防防南向峯頭結煙霧終焉身重飛不得展轉湖邊倚髙閣湖昬閣靜百感集悵望毛公謝烏鵲嵩髙西去尋靈藥

題望夫石

自君之出西玉門寒砧夜夜驅離魂樓蘭未滅君不歸淚眼一注窮昆侖自紡自績孰與存眼靑直到天地昬城中少年生情性一曲離鸞豈堪聽妾身自是藍田璧寧向峯頭化爲石海水屢見成丘山猶望夫君生入闗呱呱小兒尙在手白衣蒼狗無不有誰家去夫防出醜世上婦人多姓栁

黃茅岡和東坡二首

雲龍山下黃茅岡秋風破防聊相羊徐州太守遺石牀煙花十萬皆微茫白龍帝鄕千里長有客好事遙相望髙歌不乏太守狂

其二

我醉倚歌千仭岡一聲叱起萬石羊寒笳數聲咽胡牀四山烽火何茫茫道路阻絕煙塵長京華咫尺不可望小子年來學狂

東徵

大風從西來行子向東去黃塵十丈彊沒盡傷心樹匹馬追風不受鞭長安回首思悠然城頭笳鼓晚來急村村寡婦當檐泣

鷓鴣行

行人行人子細聽鷓鴣近前語分明山有長蛇兼罔兩水若可渉霜濤驚哥哥欲行須蹔停君不見赤雉四顧不出山虞人闗弓射雉還君不見大鵬摶風九萬里六月一息圖南徙

早發臨安

東閣冬月西關西仲冬雨雪水復微去年今年風色惡大有小有人煙稀於濳諸縣討大賊軍旅之後多蟊意外徵求莫大繁今日蒼生合蘇息

大遊篇贈髙宗呂

登山須騎五色羊渉水須泛無倪航一身之小四海逺紅光瞥影明煌煌年少離居歷寒暑孤鳯防鴻自髙舉東封碣石入羅浮十洲山水猶能數世人未斷區中緣頑腹無腸萬愁貯炎趨聲利赴火蛾戀食癡鵶嚇腐防吁嗟乎吾求此輩無其曹翛然六合解天弢上乘灝气懷宇髙丹山碧水相周遭仰天大笑秋蕭騷九州熱客從滔滔髙生髙生縱遊遨

石梁行

陰厓谺气溟蒙山木慘切悲回風石梁駕天蟠彩虹飛流下龍光宮上仙之都弱水東彼岸可度天之功十年尋仙志未己臺嶽欣逢羨門子願君啟我元命祕荷鑱拾茅吾不恥桃源洞天春色多爾時劉阮今如何

慈竹引二首

北堂慈竹連理枝靑陽含惠流緑滋堂中佳人云佩垂霞冠鶴帔光陸離麻姑盈盈進紫觴東方小兒翺且翔徐歌緩節宵未央明星煌煌應壽昌

其二

芙蓉朱蕤蘭紫芽含風被露齊發花庭中象席連鳳珈流輝照耀麒麟車麻姑盈盈進紫觴東方小兒翺且翔徐歌緩節宵未央明星煌煌應壽昌

望夫石

自君之出矣日日望君歸秋風吹紫塞夜夜寒衣樓蘭未滅君不歸含啼獨自下重幃玉闗西去路如棘安得身隨鴻鴈飛食荼中自苦食蘗那忍食西風吹妾身化作望夫石東海之水成丘山公乎何時生入闗年年風雨裏但見血痕班妾心匪石不可轉君身如璧當來還

太白山人歌

吾聞太白之山橫絕沙磧東去天盈尺秦地雄陰厓古雪吹烈風開辟以來如白龍赤日橫半度百艸不發天無功山中之人冰雪容飡霞吸露五內空緑云結交河上公壽三千歳顏如童北招汗漫南挾韓終椒丘縣圃直天幾度拊嘴捫畢天爲通長髯下照滄海水虯跋浪吹蒼穹視彼守株之徒奚啻黃鵠之與壤虫吾將乘元气與君遊無窮

粵中元父歌

泉山老子金馬仙靑陽溫風春可憐魚須奉帝三十年角巾南首泉山前司徒起家靑棘郎娟娟寒素臨秋霜炯如白鳳從君王瑞文防舉天地荒壺公山人見素子頻年三出還三已文突兀淩太華峻節孤稜冠靑史木蘭江上弄煙水豸角雞香惡用爾中丞謇謇新齋公麗如月露映梧桐白筆持裁陳素封殿前斥姦气如虹蒼蠅貝錦心不同中丞解纓猶潰癰蚤歳稱知犯公眼酬知力共塘蒲晚齊州腥氛黯長夜飛騰願附防鴻逺玉龍手提不可成長歌一夕云河傾

苦寒行二首

刀兵之餘气不淑立春一月寒猶酷東日防微背暘谷西風獵獵遺華屋吳儂號饑拜人前吳姬受凍啼門曲去年冬雷折地軸

其二

南冠丈人何偪仄惡風吹云閉春色白梅陰多開苦遲黃鸝口噤啼不得東方徵輪斷無迹鳴呼彼蒼未肯廻天戎翻令絲絮専元功

河上行

白鴈噭噭思朔方烏衣逐逐度河隍河間艸樹色焜黃淮西二月春悲涼北風慘懍日無光洪濤天不可航晨風不食百鳥藏妖虯怒鯨連山長途遙日暮雨沾裳臨河欲渡愁無梁散發狂夫何郡郎箜篌弦絕聲不揚側身天地夜未央愁燕愁粵熱中腸

少谷集卷三

欽定四庫全書

少谷集卷四

明鄭善夫撰

五言律詩

發京邑迷路投宿黒莊

東省多年病南冠百念灰闗山一悵望天漢獨歸來行野蒲稗晚過村笳皷哀迷途更幾許愁絕望鄕臺

夜入魯北鄙

不見黃花面淒其白鴈前淸渠接淮泗衰艸入幽燕月露猶團夜兵戎更積年歸途不可極賫夢歳寒天

放船

柂樓下急浪去險在毫端已識篙師巧方憂蜀道難此溪防罔象何日避風湍頗羨眞子淸時把釣竿

泗上

總總衣冠地方冬生事繁牛羊散迥野煙火接長村薙藿農人聚分瓜稚子喧如何惡官府鑿破此淳源

對湖二首

防防陰日團團照水隈鯨波動霄漢鼉皷挾風雷地盡靑山杳天寒白鳥回輕帆未相失自此訪蓬萊

其二

逺水明如鏡平林渺欲迷天多足鴻鴈沙暖定鳬鷖秋事闗身世湖聲避皷鼙老漁吾愧汝曼衍聽天倪

過彭城懷舊二首

自有干戈後年年向此過乾坤未解甲江海且增波拊劍心逾壯經時鬂易皤渭南無夢到終是臥煙蘿

其二

憶昔此避地諸君慰我多別來淹日月望爾邈山河灑淚山陽笛闗心隴水歌猶聞殺長吏飄泊復如何

呂梁

蔥嶺昆侖外呂梁天地間淜騰終赴海咆吼欲頽山力轉魚龍窟秋生虎豹闗平生歷險阻對此淚潸潸

悼劉宓

宓也歸何處營魂不可招只疑天地濶竟作死生遙苦海風濤壯炎方罔兩驕傷心臥佛寺秋雨自蘭苕

得思道消息二首

聞汝還家後逢時俶擾初艱難仍被冦墨絰卻離居邊徼猶多故山園未可鋤棠陵幸襄事亦得慰區區

其二

近逢黃吏部報爾在三衢志士傷泥滓南州困猰防時危離索久歳晚帛書無卻憶吳門約蕭條愧病夫

聞開化用兵寄思道

舊是桃源地如何防亂滋荷殳連老少流血滿潢池蜀道奔惟汝荊州仗有誰尊翁在垂白莫遣怨流離

牛首

牛首有佳致方冬亦自奇同云封地軸積雪糝松枝谷響傳鐘磬山昬泣罔魑慿髙俯王土何意有旌旗

臘

南州不待律臘後暖相催久客惜殘歳他時聞落梅家家鬥酒防處處短笳哀卻憶江西北漁樵戌未回

歸來

不作東曹屬歸來巾屨幽豈能效防痔聊且避犧牛玉木深防病瓶罍未省憂此邦蝦菜賤家室暫淹畱

進衣

何處避冰雪頻懷負日暄未衰筋力憊獨立布衣存列子愁居鄭袁安早閉門粵南多爽气歸去牧雞豚

兵起

自有西江亂流民起帯刀操差盡孺弱殺戮到耆髦敵馘時猶獻軍需日更騷長纓未得請無計罷鞬櫜

錢塘

萬山赴海國眾水匯錢塘王气千年歇湖聲八月長世傳渾罔兩天巧亦荒唐稍待涼風發乘槎問彼蒼

卽事

卽事春相近回船日日操微陽畱朔雪久旱失溪毛衢府風煙攺常山斥堠髙危途疲薾客汨汨向蓬蒿

漫興

日月隨人事溪山共客情水淸魚避影松靜鶴畱聲枌梓怡前輩文章達後生時聞扣牛角猶愧似要名

嚴州

小傳淸江並孤城碧嶂防土宜多竹栢民業但耕桑稻熟還官得山深伐木長經過數州郡淳朴見玆鄕

梨關

梨關不可上戰格屹云端閩浙乾坤別風煙道路難隄防莫蹔廢戎馬未全安謾想先皇日車書達百蠻

送王參知赴闕

大參行赴闕興落富春前六月樓船雨千山傳馬煙白雲畱故國防服媚南天知爾寧親後屏營金鑑篇

畫鷹

似欲飛騰起星眸勢可招平生酣白戰逺志礙靑霄竹兔何愁得林防不敢驕無由配鸞鳳勿以比鴟梟

憶近夫

吳門相失後書札各茫然巢父終東去劉郎重北遷雙鳬赴魏闕獨鶴下靑田未見風塵淨懷君涕淚邊

汨汨

汨汨傷秋鬂依依欲暮年釣磯滄海上布被白湖邊避地親朋棄憂時夢寐牽無家杜陵老且結艸堂緣

梧兒初學語

梧兒生六月孩笑識人情得汝愁俱破於人眼盡靑蹔時聞學語何日見趨庭爾祖能看我回頭涕泗零

伏雨

瀝瀝猶鳴旦淒淒欲作寒晚禾翻惡濕后土故長幹敝屋久僵臥防年甘糲飱持觚向人世未得脫艱難

至日

至日風色好粵南霜信遙地卑饒瘴气春近茁寒條汶水昔獨往淮南誰見招林棲歳華晏難免鬂蕭蕭

冬日艸堂小集

近郭風霜淺寒天艸木稠敝廬元僻野髙馬漫淹畱豈是艸宅能廻訪雪舟生逢聖明世未敢杜交遊

喜吾惟可訪少谷兼懷方令

舊國防心久良朋見靣初同爲避地客獨叩艸廬花鳥三春暮乾坤百戰餘邇來方拙牧衰疾復何如

烏石惟可同遊

道山秀盤石春半更嬋媛海水雙江入巖花二月繁衰容防艸昧故老問桃源憐爾南遊思風煙數斷魂

寒食

至後百五日堂齋風雨深越鄕寒作食溟海气長陰身事南陽役神京北望心采薪纒日月發已不勝簪

早秋龍門舟中

艓子小於葉早秋江上行風波千古轉天地幾時平病骨憐滄海凡才恥聖明不眠聞短吹故國亦飄零

宿象山西塢二首

亂木藏幽鳥淸商集古城瞑煙分野意山鬼習人聲未把桐川釣聊爲頴水耕巖棲備寂寞儻得遇初平

其二

秋云不稱意膚寸每成霖漏日翻東壁隨風濕逺岑腰鎌野外急燐火晚來深入夜增蕭索千林猿吟

寄潘逸老

東湖潘逸老守晦十餘年久病文園枕長貧杜曲田形骸非故我天地有眞詮願汝支離徳閒居讀內篇

海濵書所見

北裏萬餘戶漁樵更種田打魚乘水得伐木上山便禾黍棲南畆牛羊被逺阡生涯未爲少何意盡顚連

臥病少谷山中

伏枕東山晚閉門黃葉幽竹書遺問歳蟬語易深秋散地朋情見明時家食羞惟應習農圃艸野得淹畱

今夕

薊門城下月今夕定如何白骨淩沙礫黃塵控駱駝羽書疲傳置邊馬失關河天子方宵旰孤臣淚已多

授衣

秋艸倐已歇鳴蛩欲近牀北風吹鬂發九月進衣裳抱病仍多事逃空未損光黒貂今久敝揺落歳寒妨

岊上送時行赴闕二首

王粲江湖興幡然爲國謀故山隨意去殘照尙誰畱身事齊門怨天家漆室憂蕭條倍憐汝歳晚拂吳鉤

其二

念爾復赴闕迢迢思昔年雞盟盡豪傑天論老風煙病向滄江臥書無白鴈傳平生鸚鵡賦萬一故人憐

艸堂

歳事日將晏艸堂今茍完天風吟竹葉海月皓柴門藜莧還髙志經綸有故園何能謝貧賤氛防在乾坤

寄林荊門

暮年滄洲客慟哭向窮途春艸生歸思秋風慰病夫靑氊後命達白髮此身臒八月衡山去期君出五瀦

答安黃門

憐君下峽水寄我郢中吟白雪音調逺黃牛風浪深林丘心獨苦歳月病長侵膠漆知何地迢迢鴻鵠心

讀鸚鵡賦

讀罷鸚鵡賦吾憐禰正平識機寧入网逺害轉傷生名在心形累時危鼎爼烹異時一掬淚灑向武昌城

江上別道宗兼懷何仲黙

卻向江頭別潸然感物華林泉移歳月霄漢變雲霞伏劍亦駭俗出門寧顧家寄言何水部遲爾折梅花

挽王生

吾鄕論後進爾最擅詞塲十八人間世三千弟子行轅駒未竟步石火不餘光憶昔邢居實秋風太惋傷

送伍方伯入覲

尊翁吾從祖同第甲申年論世鯫生願通家令子賢春風虛木榻王事重樓船命薄徐髙士棲棲不受憐

聞濤

漲海饒孤寐春山淹去歸魚龍永夜急波浪逺天違孤志存舟楫淸時臥釣磯塵機久已息何事白鷗飛中秋同髙宗呂傳木虛城東步月有懷京華舊遊

朗月團秋社涼風薄歳寒故鄕誰獨健永夜此同看鄰篴傷今昔山杯盡肺肝長安舊朋侶搔首五云端

南關

度隴心忽折殊方梅栁春兵戈近滿眼書劍老隨身世有阮籍淚道應原憲貧愁聞更選士東土已風塵

金山紀遊二首

雙眼無空濶長江防百靈吳門對海定淮樹貼天靑鐘動黿鼉窟云生鸛鶴庭中流有孤志皷枻下滄溟

其二

中泠水東遊與散愁樓臺通海霧歳月送江流好事憐司馬逃空想惠休獻花緣尙淺心折過揚州

不寐

客思苦不寐驚心豺虎喧羽書秋後防鬼哭夜深魂歳月消殘燹風煙失故園彭城有弟妹絺綌念溫存

阻濟上

叔伯何多日闗山烽火明病妨風土惡身與歳時徵喪亂懷先帝艱危有我生向來劉越石意气不能平

懷金山

我愛金山寺洪波萬頃開乾坤畱柱石滄海失蓬萊曝日黿鼉出摶風鸛鶴廻中泠洗心處極目意悠哉

此夕

時危長伏枕月好自臨關斥堠連吳越煙塵犯海山民窮久欲亂師老未成班此夕姑蘇酒酣歌不破顏

雙鴈

雙鴈爲人得堦前相向鳴已辭關塞逺猶帯网羅驚宦情一片影客淚五更聲側目窺秋隼風煙異性情

對雪答太白山人

天地忽攺色六花風亂投翛然翠袖薄加我艸堂幽照水梅自媚閉門君不憂機正無極將汝醉鄕遊

歳暮哭近夫二首

南國靑闥東山白板扉三年不相見兩地思依依遂有幽明隔誰云夭壽防江東送望眼空復暮雲飛

其二

寧知是永別七月有書來卽死還憂國皇天亦妬才世衰元气散君逝玉山頺滄海垂綸客防心若死灰

海門

落日綿亭嶺茫茫何所之山川淪沆漭天地撤藩籬脫屣未相失放瓢聊自怡扶桑弱水外東望拂虹蜺

將至鯉湖道上

瑤宇靑峯頂芒鞋白鳥邊風泉轟九鯉云木薄諸天尙子終當去龎公最可憐房今夕裏謦咳接羣仙

鯉湖三首

到此意了了春湖接未妨薄雲長戀洞名艸不辭香月色寒侵閣灘聲夜近牀神仙眞可學吾卽傲陶唐

其二

鐵嶂垂天塹石門修水關古松蟠極地小鳥立驚湍玉笛何由聽眞乘未卽安芝田防心處漫憶紫金丹

其三

何處遁天弢煙霄首獨搔山川進奇崛天地入蕭騷病骨憐芳艸煩心愧白袍東隅紫气盛偏薄上仙曹

春日經白沙王氏莊

王子躬耕處柴門碧樹團雲松飛鸛鶴風澗引波瀾父老壺觴得兒童禮數寛西坡水麥熟麋鹿下安安

寄王時行僉憲二首

隱約王僉憲爲官近越州久無烽火警能把甲兵休淸逺神仙所君王錫宴遊時平占福地不用覓丹丘

其二

囊山分手去正值暮春時蒲栁看衰防風塵且別離嶺南人事少海上鴈書遲炎瘴還消息無勞罷酒巵

寄充之華亭

鼇峯衰病至歳月莽蹉跎不識松江曲鱸意若何朋情音問濶師道課程多預報經過日秋風偃敗荷

寄鄭方伯山齊

昔日莆陽役春山共采芝鄭防猶逐客賈傅自明時潦倒鶯花切提攜酒饌隨難忘何氏宅泛愛木蘭陂

聞汀漳罷兵二首

整整汀漳戍羣凶復聽招頻聞洗兵馬不見返漁樵猰防終難狎貔貅漫獨驕皇情近憂豁氛防若爲銷

其二

羽書傳上國牙帳擁諸侯別峒分戎馬前鋒失火牛果誰知要害漫爾歷春秋只道書生策能分主上憂同林九髙二傅二施二避暑越王城樓

長夏升炎防髙城遁鬱蒸河隍虛雉堞云日造松陵不去稽康達同遊賈島能愧無鄰捨酒率爾集良朋

見二毛

去國星霜變違時老憊成荒迷一身在汨沒二毛生世短思飛舄途窮乞步兵昬塵幹气象溝壑未忘情

將別

多事晉安郡浮生未息機艸堂存下著花徑罷初衣江海形容在君王夢寐稀隆中棄汝去勛業願無違

白袍

白袍存皎潔傍爾竹林人安得緑玉杖長隨烏角巾莊生書是憤阮瑀行能純易俗吾奚敢將無養道眞

夜熱次林九二首

中宵猶酷熱初伏未秋風汲井分寒水休燈散羽虫宦情深自損肺气更相攻象魏天蕭爽衣冠日防同

其二

雷霆慳小雨巖谷斷防風北雪陰山裏南州大火中迎秋艸木異愛月女兒同內熱兼多病賡歌愧未工

丹靑閣

建州丹靑閣淸切建城西云棧浮髙壁風松出逶溪水枯沙漠漠秋晏樹淒淒多壘關山裏銷憂聊杖藜

登建州浮屠訪僧道林

浮屠秋獨立千里見氛祲水閣風長盛山城日易陰赤霞畱鶴晚黃葉住僧深世事宜髙臥空慙支遁林

再遊陶園

太僕遺榮在黃華晚見招鑿池旋日月洗竹直雲霄賔客時能至園林迹許遙髙秋花雜沓勝地不蕭條

暮秋

旅情秋又暮長路更旌旗王气平三極兵塵黯四夷拙慙名已晚病恐志將衰許國微軀在崎危善自持

鴻鴈

稻粱荒歳月鴻鴈散江湖避地風霜切防身機辟俱不愁天曠絕長恐事榮枯二月陰山暖歸心慰逺途

北徵

五年歸少谷萬里赴燕臺戀闕鬂毛攺感時鴻鴈來魚龍已寂寞江漢尙喧豗逺愧靑蓮士君王愛爾才

章灘

九月章灘水危於灩澦堆黃郎習波浪白日犯風雷鳥獸曾何有蛟龍或上來畏途荊棘暗此地石門開

憶四弟二首

出門憂汝病淸淚至今垂鴻鴈莽相失令空爾思未依南郭隱眞怪北山移夜雨燈明裏商歌一拊髀

其二

駑馬心猶壯龍駒產不虛吾衰今更去汝病近何如烽火淹魚素關山沓羽書橫門思一出此意幾躊躇

侖溪對芙蓉懷林九王七

脈脈侖溪雨芙蓉傲逺天時危花爛熳歳晚葉逡巡對影防相憶看他亦自憐秋容長不滅吾欲贈佳人

寄宗呂

髙適不早達才多數亦奇名應造化忌狂與世人疑妻子已同志簞瓢長自怡箕山好風月將汝結茅茨

寄林惟大

不了林和靖遐心駐薜蘿星文天上有書法世間多獨鶴聞淸夜疏梅渡暗波滄灣余故宅猿鳥近如何

憶道夫

玉山建亥月漫憶十年前舊驛同吟雪諸君盡著鞭客途猶戰伐南楚自風煙異域懷知已沈淪爾最賢

寄木虛

吾弟知名早鋒稜不可當交情有端復文體下齊梁霜驥時猶蹶風鷹勢必揚嵩山讀書處煙雨壓茅堂

雨後陪周用賔杖策尋天目祖花

風雨於潛道藤蘿古殿陰祖花傳近代瑤艸寄遐心應世吾能賦探女獨深形骸百鏈晚未免二毛侵

山中對孫太初食黃精

山中黃精熟作意向山人制法隨蒸曝靈根集鬼神腹心吾尙病服食爾能純有客乘雲气三尸不累身十一月朔日登西天目看髙峯中峯二神僧祖塔因晀千丈巖尋雷起處折古松枝扣巨石長嘯天風蓬蓬從谷底起偃僕艸木投宿張公洞枕上漫爾成詩

汨汨衰雙鬂迢迢向兩峯一塵消未了萬劫入無窮昧谷蛟龍雨防艸木風自慙增上慢吁駭問崆峒

歳暮尋天臺山水

桃源未可極天臺煙霧深行歌白雪調坐見赤霞心艸次千峯防鴻防萬壑陰藏身一大事聊觀世人音

臺州觀海二首

獨客長途破孤城幽思多入山忘日月觀海失江河萬事只垂釣故園未偃戈平生挾弧矢流落意如何

其二

迷陽不自覺春逺此登樓落日鯤鵬運一桴天地浮白波心不變靑鳥信何由八駿浮雲裏平居端百憂鴈宕讀壁間詩侯希召云此陳準卿之作也昔與準卿爲月夜遊仰觀天柱諸峯岌岌如墜發狂大叫自以爲奇觀今玆已矣相顧欷歔賦此酹之

鴈蕩淸猨夜黯然讀爾詩斯人竟短折吾道日支離二谷看秋月孤峯落酒巵細繙嘉樹傳灑泣向臨菑

觀鴈宕龍湫

瀑布飛不徹大聲空谷哀靑山下河漢白日莽風雷潭穩蛟龍定歳深鴻鴈來方巖倚天畔吾志在崔嵬

潘令席上作軍中樂

張筵潘嶽縣笳皷競黃昬楊栁生南國風雲動塞垣揮戈情可念擊楫气猶存漢主白登道甘心出玉門

贈顧華玉太守

客有飄飄者朅來湖海遊雲端尋鴈蕩雪裏過臺州白業藏賢達浮槎近女牛丰幹漫饒舌太守是閭丘

郡齋燕集答華玊二首

赤城天欲雪歳暮客邊心君子風騷逺良宵尊爼深旅懷新浩蕩時事向蕭森作意依劉表移家近漢陰

其二

梁園初授簡越客罷鳴琴節序梅花及江湖鴻鴈深雪歌難卻和醴酒若爲斟何限山陰興幽居獨許尋

春日發赤城

碧海春信至赤城愁思深雪晴千澗疾日落萬方陰畢歳皆行役凡軀故滯滛西歸負良友忽爾長蓬心

浙江別王崇賢

避亂安平鎭逢君永夜船何堪萍水迹直落浙江邊天子今巡幸崆峒積歳年憂心正如搗況聽卜居篇

江上贈汝厲侍禦之荊湖

浙水重逢地閩州舊話稠雷霆喧獨夜風雨動三秋騏驥行堪見鷹鸇擊更優他時有諫艸知上嶽陽樓

登太山日觀峯

東嶽乾坤定黃河一縷分日排瀛海浪天入薊門云魯道傷吾志秦碑自夕曛未堪疏逺目萬里正防氛

遣愁

問途靑艸阪捩柂白楡林暑雨東方急河泥五月深低回長棄馬淹泊未棲禽商調何悲切從誰覓賞音

北風

北風天際下舟楫夜相聞白艸懸邊月黃沙長塞云鸞旂猶小隊虎旅盡髙勛崖崿暌乖久人今已勒文

隱憂

四海俱疲敝中原且力支路難惟蹭蹬心苦有棲遲艸澤龍初鬭天山矢更遺無由濟社稷哽咽送年衰

出門

去國淹年歳出門仍糺紛未回塞翁馬空有野人芹山海隨黃纛風雲駐五軍逺慙東方朔談笑諍明君

滄洲夏夕

失意對蒲栁滄洲昨夜風野雲依暮笛客況近秋空司馬多年病虞卿薄暮窮此生隨造物行止合飄蓬

對月懷閩中諸子

潞河今夜月卻望晉安城少谷堂猶在東峯花正明旅愁存世故鄕夢逐人情展轉懷諸子風沙吾獨行

大田篇二首

內使調鷹犬呼聲動逺陲萬方多事後千騎大田時關塞回金气旌麾把健兒璜溪垂釣者能載副車來

其二

禁直三千士長搴鎭國旗甲戈迷塞月繒帛款邊師大禮初回蹕春原更打圍後車載光寵不數漢昭儀

夢惟可爲余作山中艸堂

天末夢君子山中營我廬江湖無利渉家室且安居梅福機事早鄭防生計疎京塵今始便騎馬亦樵漁

秋晚直南省二首

南宮秋晚直更皷不勝鴻鴈夜仍度風霜天正寒宮車延北望越客滯南冠三輔烽煙裏聞雞未敢安

其二

淸宵夢不徹鴉啼深樹間要荒同漢月陵寢在燕山靑艸乘時長黃斿何日還因風候邊使咫尺見天顏

送汪希防還武昌題得彭蠡

彭蠡何時定康郎水尙多魚龍冬不蟄日月歲相摩楚客思芳艸江城未凱歌星檣候風色安穩犯鯨波黃巖黃宗賢爲余築室羽山招與共棲未果守官鬱鬱輙有東路之思柰故鄕多難欲歸不可行當赴其招矣記興二首

不分委溝壑上林安一枝官隨年少後拙負故人知彛鼎終難就簞瓢定不辭故園方苦亂去采羽山芝

其二

萬事無何有風雲信所爲此生依鮑叔何處覓鐘期騕懷長路芙蓉惜後時嗣宗元玩世不恨步兵遲

答孫太初

平生孫處士雲水誼難忘遁世思公輩卜居眞此鄕名髙多寂寞道在亦翺翔徐福終入海蓬萊意甚長

答林徳敷

曼倩淹平世揚云困太此生元濩落夫子最相憐迹逐捐金市心卑扣角篇鯢桓去不逺脫屣歳寒天

月下聽王稚欽彈琴

昭文皷緑綺六气指間流王子梅花思飄飄下隴頭月華終勝雪商意自成秋今夕西方夢佳人不散憂

送陳生赴韶州戎幕三首

閩海三山下韶州五嶺南東風鷁首去長路馬蹄諳蠻井歌堪聽軍門劍可談丹砂眞易得吾欲解朝簮

其二

月下棲烏樹天邊過鴈羣生涯隨逆旅幽獨倍憐君百粵玆多難今時未尙文南遊得蠻府愁殺郝參軍

其三

已息河間轡仍麾嶺外旌艱危一命寄牢落二毛生銅柱時存漢烏蠻歳厲兵慿將攻守策忼慨說花卿

讀魏鈺詩

魏鈺新聲出篇篇有古風夜珠光照乘天馬勢行空邑宰深相識經生本自窮昆城依隱地秪憶鹿皮翁

邊將

十月黃沙動陰山白雪髙邊兵慿剽殺漢馬辟雄豪王道須無外天戈自有操莫令耕稼地歳歳泣弓刀

弔劉蕡祠

自昔悲歌地劉生有墓祠秪余經世志況值諱言時去國英雄盡還山事業遲黃金舊堂北搔首動遐思

寄徐可大黃門

往年遊白下泛愛有徐卿令弟今相問憐君久振纓歳星還自照諌艸未全行謝傅東山臥秋風社稷情

寄汪令希舜

彭門當太白劍閣帯靑城此地神仙窟春風枳棘情桃花栽欲徧蜀道去還平知爾丹成日雙鳬淩紫淸

送人遊衡山

衡山開漢沔髙者祝融峯羨爾爲官地看雲長道容齋居夢波浪冬日見魚龍定有防棲客巢君紫蓋松

送龍相赴榮府

去爲朱履客瀟灑向王門君有神仙質官曹入故園乘風帝子閣種術武陵源莫弔長沙傅荊蠻處處猨

白鶴

廣野聲仍度華軒意不忘只疑霄漢逺其柰网羅長宿處隨鴛鷺鳴時學鳯凰終當蓬闕去天路永翺翔

冬夜過王稚欽

禁木棲烏盡城樓戍皷催瞑移中散駕時接仲宣才道術吾全未詞塲力擬廻淸風廣陵散愛爾數能來

贈宋鴻

憐君羽翼晚矯矯若驚鴻夜躡燕山雪春生楚澤風霄漢去不極稻粱行當逢遐方倦飛鳥猶自觸樊籠

題夏仲昭畫竹

蒼梧春欲至翠篁風雨深雲梢灑不亂流影下湘陰杳矣虞妃淚悠哉君子心鳯凰去已久對爾想遺音

人日得諸友書六首

歳晚通明閣登臨念我深故山歸未得叢桂蔚森森人日雙魚信逺天黃鳥音如何莊舄貴翻動越鄕吟

其二

聞爾浮南海鯨波隔歳回翻將謝傅興轉作步兵哀地到朱方盡舟從日下來交州拾薏苡誰識葛仙才

其三

吾愛方山老巖崖湛世情成都賣卜久不道是君平文陋齊梁體音收正始名赤霄天驥步他日與橫行

其四

女方尋九鯉余苦憶丹丘蓂莢生無盡璚花采末由兔園枚叔侍牛渚客星浮杳杳孤槎外相思天漢流

其五

不跨山公馬春今薛老峯前時紫芝曲尙繞白雲中霄漢慙棲棘泥沙想蟄龍明朝解組去共醉薜蘿叢

其六

爾同鄴下士染翰擅詞塲余豈東方朔猶含漢署香放身滄海上得句白蓮塘遲暮思君子春來數鴈行

送人遊鄴下

鄴城魏七子文藻亦吾師四牡君今去風流端在玆荒蕪銅雀榭寂寞武安祠獨有韓陵石黃沙歳嵗吹

部直

春懷耿不寐悵望宛京天鶴到中宵唳星分萬井懸燕云時少耗郊禘日虛傳常想南昌尉先存諫諍箋

送張汝州

汝水元依洛嵩山直配天今君簿領去兼結水山緣世路黃塵裏官曹紫邏邊誰能廢組綬跨鶴去翩翩

聞道

聞道漢天子身封鎭國公家初營上谷臣得賀離宮鐵劵傳何急將軍气盡雄郊牛凡五卜車駕想河東

送陳思獻赴金陵

昔慕蔡夫子今知陳使君深居避矰弋用志到羲文卻向金臺別翻將寶劍分秣陵依隱地養拙幸相聞

河隴

河隴時多事兵車歳幾奔猶聞遣太僕長計向軍門羌羯方酣戰驊驑盡不存西歸報天子已到渥窪源

西山雜詩三首

春盡一到此散愁幽意繁西湖艸已緑南國桂應蕃宮殿浮今日山河控北門時艱羨飛錫來往給孤園

其二

昔日西湖釣宣皇遊幸來至今鮫室裏彷佛錦雲開歳月芙蓉殿關山龍虎臺東巡志更逺誰挽八鸞回

其三

西山五百寺多傍北邙岑土木春巖盡樓臺海霧深僧皆傳玉食地更壘黃金縱目翻愁極長安歳歳陰

送洪南安

平生洪大理朴直古人心執法漢庭上春風吹六陰一麾橫浦去相失庾山深他日逢梅使聽歌行路吟

伍中丞擬歸田索題

伍公江海思魚鳥久相安擬逐鴟夷去翻憐銕豸冠蘿云藥圃細竹月錦堂寒矍鑠風塵裏憂時且防鞍周公器治初爲慶符令賦詩追憶之

周君爲邑日江漢盡桑麻帝力誰知識長安無狹斜但將九溪水頻灌慶符花遙想彈琴處南風吹未涯

余侍禦珊喜湖

柱史湖邊宅柴扉開皖峯晴天廻鸛鶴暮水迥魚龍芰服身偏穩漁竿意可慵眼中秋浩蕩爲爾詠芙蓉

西山雜詩

落日春湖上煙波正渺茫衣冠非敢倚魚鳥坐相忘痛飲還山簡招擕有葛疆濯纓計未得意气總滄浪

少谷集卷四

欽定四庫全書

少谷集卷五

明鄭善夫撰

五言律

送人歸渤海

爾去秦防上秦防秋正繁城深渤海郡艸歇樂陵原蓬閣風雲至若華波浪翻看君有道气早晚共騰騫

送人之宣州二首

白也風流處雲山滿意幽玆爲宛水隠況得敬亭遊桃李含淸夜梧桐下素秋澄江淨何日轉憶謝宣州

其二

宣城仙聖地山水作名州石控琴髙鯉江深謝眺樓白龍降已久黃鶴喚何由爾去乘雲月飄飄過十洲

送屠文治侍禦使蒼梧

衰防仍乖別羈棲防過從駑駘無熟路鷹隼自秋空銅柱扶桑下郁林滄海東南徵且鄕邑大不類秋蓬

張子言家移旋覆艸

旋覆知名艸秋齋不住花羣芳盡搖落此地且年華坐領幽人意行辭處士家相看到霜雪采掇輔丹沙

吾邦

防亂秋風起吾邦爾獨回徒傷覉鳥賦不見釣龍臺少谷芝仍茁南昌角正哀建安七子下流落仲宣才

送蔣君佩視弟還譙

太丘二令子伯也是難兄櫪下垂騏驥原頭過鶺鴒燕關共臥後亳社獨歸情萬國今戎馬愁雲日夜停

屏息

屏息經綸志棲遲閶闔云風塵防不解龍虎亂相聞秪有還山夢空餘諫獵文長纓系越頸感激漢終軍

薛君采見過

薛稷過逢日新詩向我傳聊炊太倉米一誦陜郊篇薄宦虛談劍危時合引年秋風下滄海擲置廣文氊

題虎溪三笑圖

東林卓錫地宛在昆侖西蓮社誰堪入廬峯不可梯一空無色相三笑豈菩提便合攢眉去酕醄過虎溪

送林以乘謫夷陵二首

宜都三峽口遷客意如何落日黃陵廟秋風駭浪多巴蠻伐鼓祭江女踏蹄歌莫唱渝州曲猿聲近汨羅

其二

水部靑雲志憂君雙鬂斑同時諫羽獵獨爾竄荊蠻波撼黃牛峽天連白虎關棲遲下客食直以長瑜還

秋月

秋月長安社光淸太液池蟾蜍終不滅烏鵲竟何之鐡騎喧今夜金波及四夷關山正阻絕卻向篴中吹思道約遊西山病不赴漫答兼問宗林二首

嗟爾棠陵客乖期秋獨歸香山有夙諾幽事忽相違木石機心損雲霞朔气防時時夢魚鳥未返薜蘿衣

其二

昔遊湖上寺猶記釋宗林語我菩提樹恆河深復深風沙晚識靣江海後知音白鶴翩翩去靑天何處尋

聞西江亂

乍發洪都使風傳消息回荊吳得孟江漢尙深哀畫角連城動黃衫自將來萬方思系虜寧乏亞夫才

十日對酒姚氏園二首

野老經時病深秋出郭情輞川聊對酒京洛未離榮小水行丹壑餘花借綺楹松陰立不倦何限暮濤聲

其二

病跨山公馬秋過習氏池逺天鴻鴈盡昨日菊花期碁局翻相惱鷗羣總不疑生涯抱甕外一任隠君爲

上毘盧閣二首

逺上毘盧閣崇髙望不稀關山仍此地城闕自斜暉羽檄流星過行營萬馬圍漁陽暮色至引領翠華歸

其二

閣迥臨虛曠秋髙入渺茫燕歌動易水駿骨望昭王日落城笳起天寒塞艸黃揚雄輟扈從空自賦長楊

城戍

戍鼓長鳴夜軍容更入朝北風塵漠漠南討意迢迢秋有蒼梧狩能無黃澤謡遐方盡玉帛八駿自應驕

陳執之宅同諸君酌菊二首

秪抱霜雪姿風沙悵獨悲親朋更此地酩酊對花枝栗裏歸心逺瀟湘秋事遲東君不相識只自向華滋

其二

繡衣都下宅叢菊好花枝延客尊罍罷良宵風露垂娉婷豈自媚遲暮宛相宜故國鼇峯上繁英今滿籬

冬日順門陪九卿請駕視牲

春曙復冬初仍瞻白鷺車禮從郊廟損天入震離虛江漢哀戎馬巖堂望諫書生慙百里子去國意躊躕

送蘇侍禦從仁使蜀

驄馬今何去防歲已殘風雲行劍閣鉦鼓動松潘事在西戎部功虧舊將壇懷柔亦邊略要識聖恩寛

依依

獨有南冠客依依郭氏臺未酣燕市酒翻惜隴頭梅漢戍連城動秦關千角哀縣金買駿地徒使壯心頽

夢與王陽明論學

羙人入我夢惠我白雲詞述作何多事經綸非爾時空齋下鳥雀深水伏龍螭尙愧瑤華贈悠悠江漢思

柬顧華玉

在昔過逢日天臺山雪生何期易水上同憶赤霞城杯動靑春色堂含滄海聲終焉謝朱紱防手石梁行

送人之贑州

西江兵亂後作宦意悠悠秪愛靑油幕髙橫白鷺洲風塵鄱下戰嵗月贑江流應羨陶皮隠桃花開未休

贈方梅墅

方幹樂道處小墅野梅開對客翻髙調飛花片片來蘿云防臥榻隴日照行杯不耐王孫思春深未卻回

送人之惠州

名家參政下獨覺仲容賢宦轍今何往畢棲此最便物情滄海俗天气百蠻煙秪近啼猿樹鄕心日夜縣

馬伯淳西歸

與君同去國別路各悠悠吾邑東海上終南西雍州何時報縞帯於此解紓裘萬事將慈母長歌渭水流

春暮遊城西寺

毘盧千佛閣近在緑雲中客到虛無岸春歸鶯燕叢燕臺望不及古意渺何窮擬入東林社殷勤向逺公

山人

呂公嘉遁處云鳥靜相親日與中散沈防山水濵鴈蕩斜連海桃源直避秦齋居玩易理龍性可能馴

別林克相二首

鄴下傳詩句滄洲拂釣竿正思龍臥穏翻惜鴈歸難燕壁云回合閩關天郁盤飛騰最憐汝慷慨一彈冠

其二

汝復彈冠出余今解綬回平生一掬淚灑向黃金臺戎馬東南劇鼔鼙城闕哀無能奏羽獵翻愧子云才

贈吳生

稻粱荒楚塞鴻雁尙安歸秪避雲中彈防防天外飛子有鸞鳯質枋楡非所依風塵好自惜莫損防云衣

贈山人受封

念彼南山隠南山郁自怡時聞春雨外髙倡紫芝詞猿鶴心同逺裘羊徑不緇莫嫌兒女笑宮錦照龎眉

昆侖子

君本昆侖客巖扉星漢連流沙拂袖去述作爲誰傳紫芝秀可掇靑牛何當還異時求物色蕭防白駒篇

安陵阻風

落日安陵上荒蕪望薊丘風沙無晝夜家室此淹畱江漢悲多故干戈賦逺遊河淸是何日吾志欲東周

遊金山寺

地控恆沙界峯廻滄海波潮聲永夜壯雲气秣陵多龍窟存光怪鮫宮湛綺羅黃斿蔽江左何日返天戈

贈杭方伯兼柬東卿提學

邴原猶薄宦疏廣已遺榮無復周王獵誰欽釣渭名余亦武夷去探學久生逢君五湖畔北眺有餘情

同晉陵諸子游水西二首

共有煙霞想言過西水潯薜蘿迷逺近魚鳥入髙深花气含風滿山堂附郭陰宴酣忘主客誰賦越鄕吟

其二

喜到晉陵郡行逢諸子招竹林初散帙槐樹已鳴蜩繞徑馴朱鶴通池接畵橈遙思荷蓧者去作羽山樵陳遂初進士邀宿頳谷艸堂夜觀西湖漁火

稅駕歸閩土尋山入浙中客情逢勝友東路任飛蓬夜艇流漁火秋杯折渚筩巢由聖世事直北大明宮

錢塘映江樓防坐觀潮

錢王此開濟旋入宋山河潮汐秋來壯雷霆水上多尙傳江有怒翻恨海無波颯颯攢陵樹悲風日夜過

過孫山人苕溪舊居

耿耿憶孫楚溪邊靑竹門未同苕水月竟失漢陰原壽天眞詮外風雲孤夢存平生少谷榻獨下向誰論

寄施粵之侍禦

南昌隠君子寄迹緑云端念爾神交久慙余色防難此時歌伐木伊昔阻風湍何日下縣榻相看黃籜冠

碧巖下小憇望太湖

長夏碧巖好蕭蕭千竹林看山白屋靜息駕古藤陰震澤驚波在洞庭歸鳥深楚臣新去國漫有卜居吟

謁孫太初墳二首

艸堂琴瑟罷羽化竟何如那復烏藤杖空傳白鹿車沙湍且鷗鳥天地卽蘧廬白首林君復終無封禪書

其二

伊昔丘園隠風流誰似君談詩振大雅抗志入髙云宅擬王官谷山名太白墳寥寥廣陵散定向夜深聞

宿歸云庵

澤國變元气名山畱晚芳雲藏伏虎寺花近掛瓢堂鵝鸛飛騰逺漁樵言笑長沈防達者事散地卽慈航

寄赤城諸子

自別赤城去藏身金馬門蒓鱸心獨苦林壑道何尊萬事風波過三年魂夢存終焉共手采秀入桃源

贈張南陵

張翰風流在南陵谿谷間一爲香案吏便得敬亭山飯飽鱸魚味身隨鷗鳥班後期望星漢知爾禦風還

宿勝果寺

遊吳復適越漫宿贊公房小隠薜蘿宻大觀江海長鉢龍蟠夜壑云篴語秋堂稍覺菩提長森森松橛涼

贈秀公

不作尋詩計沈情日閉關牛車載上乘錫杖拄空山玩世風塵外放身花鳥間秋齋食橡栗見爾好容顏

題潘山人水居

習靜不出郭著書長閉門煙霞結白日薜芷避緇氛巾舄從吾好鐘彛有道存埋名愛蔣詡多事陋揚云

荒村

荒村連日雨散發不曾梳歲月報恩子生涯種樹書無因致故舊豈是愛空虛門巷曈曈日輕車恣所如

贈葉少府

吾聞隰城尉通練更文章坐掃封狐雪行開射鴨堂詩篇窮地祕海水識風涼似爾紆黃綬巢云意不忘

行宋宮故基

西門數頃地舊是帝王宮復道淸波沒妝防碧蘚空王侯混防狗臣庻議從龍莫謾歌禾黍山河涕淚中

吳山

吳山入闤闠佳气自蒼蒼洞窈通仙隠龍盤集吉祥猶宜雪後對莫爲歲寒妨所歷多酸鼻玆山耿不忘

鳯林

鳯林五百戶活計在山溪野碓逺隄水嵓田髙治畦新年傳糗餌舊俗誦菩提生女無人育男長少娶妻

屴崱峯

盤礡地靈在東南天柱髙三江轉燕尾百粵亂牛毛未出無生网難忘大覺刀巢云定何日萬國且旌旄

九日方山登髙

方山五片石巉嶻七千尋气象恆嵩敵風雲歲月深百年大夢寐九日此登臨願卸紅塵累嵓棲長道心

耳鳴

官司忽失職雙耳自今聾盡日聞天鼓何時聼麼虫向人艱應答於世類防防未老神俱耗勛名涕淚中

寄華玉

瀟灑顧吏部爲邦日漸多人心興禮樂世事入風波剡曲舟堪誦濠梁道不磨向來巾子雪堂構合如何

新昌縣曉行

暝發新昌縣晨臨赤土隈秋花隨地有渚鴈與云來雜樹炊煙出前涇山照回忽聞歌伐木行路興悠哉

繡嶺曉行

繡嶺行不極盤山霄漢長誰將釣渭意同寄鴈湖傍野宿雀芋飯巖居木槿墻晨徵莫相失雲气正茫茫

金山紀勝

揚子宅前水東溟勢欲吞乾坤眞浩蕩島嶼盡兒孫石舞風波作龍歸日月昬平生愛飛動長劍倚昆侖

集勝果寺分得眠字

寺閣玆辰防賔朋盡世賢雲山兼勝日巖壑得髙眠移席竹林晚題詩花蕋妍燕鴻何意緒來往各翩翩

遊爛柯山同楊節使二首

太末徐王國靑霞洞府名江山共吾子風雨若平生錦樹巖扉淨秋杯云鳥明應悲看碁者柯爛未忘情

其二

岝防幹峯下天開姑蔑墟地靈蕃玊蕋神至響云車未破人間局先繙石室書茅靡入道術歲晚莫踟躕

風雨過南關

元亮東歸日長途菊正斑寜辭彭澤米早得匡廬山雨勢秋崩峽云陰晝阨關回思鳯凰閣吾已得生還

贈姜建州

南遷爲隠吏山水興難降客至丹靑閣時翻白玉缸諫書畱禦榻惠政及鄰邦若訪漢陰老知余是姓龎

送李曲江

李子新爲令南遷百粵州梅花過庾嶺吹滿曲江頭鵬運天池暮槎停星漢秋丹砂好寄與早晚上羅浮

寄倪南雄

京華相別後聞爾亦南圖笑解銀魚綬坐分銅虎符山蟠五嶺厚俗到百蠻殊千里梅花使春風好寄余

送王文輝遊武夷

王郎不肯住脫屣武夷山學道心長苦尋仙鬂欲斑魚龍淹海日鵞鸛厲天關何限滄洲興希君共一扳送公衡韶州省覲兼懷倪南雄李曲江二首

爾往寜親日千花春未稀此行無道路防戲及庭闈王勃才名盛孫登世事微如逢始興守道我釣魚磯

其二

擬此過逢數何期迅別愁靑山問庾嶺滄海近韶州猿聲堪聼桄榔葉正稠風煙易春暮須及曲江樓

暮春湖上

滄溟春欲暮湖上芳艸生風煙吹不斷遙帯鳯凰城萬事兵戈外孤臣藜藿情何當拊神物談笑掃欃槍

詹文化

報爾龍頭選才名我昔聞鳯凰今有象騏驥直空羣黃散經綸事金縢禮樂文更期射三防早晚奏明君

夏公謹

四海夏公謹平生道未疎豈爲靑瑣客不問白莬裾帝業維新日皇輿艸昩初看君抱經濟獻納定何如

戴宗道

小戴靑雲器明經正顯行以玆先後甲知爾廟廊情樗櫟人俱棄凰麟世必淸經年無一字何以慰平生

林克相

厓老本釣侶經綸今若何自來科目選秪爲利名多江漢波初定防龍道不磨南冠有詞賦萬古卿云歌

梁日孚

梁鴻終自潔祿仕蹔棲遲混世名爲佛修身早得師兒童送我意俯仰別君時何日長安市相過笻一枝

方思道

方郎天下士慷慨古人稀刎頸交惟女同心結到誰江湖同苦別霄漢獨雄飛逺媿朝歌叟中興淹桂枝

汪希周

崇陽汪武選識汝自京華拊劍平江漢經年別室家飛雲収虎帳戰馬返龍沙長揖靑門外何人善種

林徳敷

聖後乘元化江湖思致身君居財賦地況作廟堂臣勛業時堪就鱸蒓興莫新何當逐狐防同看帝城春

鄭伯興

吾宗賢吏部昔往鹿門山應世身難臥探意自閒山公啟事近龎老防家還餘亦隆中隠接君牀下顏

蘇天秀

吾憐蘇太乙磊磈長安豪釣罷渭川獵名馳天漢曹言余亦善士拊已媿時髦徐稚平生義還山解佩刀

姚元肖

接手燕昭國倥傯十載前烏棲空繞樹轉自橫天撫世緣知已掄才後少年君看越石父客禮竟虛傳

顧九和

昆山顧學士十載綰銀魚勛業天人防行藏封禪書與君成去住謀道竟何如先帝焚香在皇情可但虛

陸子淵

成賢眞此地瑤席爾司成述作回中古機云媿後生華亭鶴正唳蓬海鴈長徵結誼風塵上看君萬里情

寄劉希尹吏部兼懷薛君采二首

長安薛子宅對爾誦驪駒雲樹懷良友風塵媿腐儒看山費日月憂國阻江湖方朔金門下藏身道不孤

其二

薛郎成小隠舊宅定荒蕪萬事將雙淚經年無尺書身隨梅福去病與馬卿殊白日調龍虎飛騰意有餘

龍門西象頂望海

浩蕩窺南紀長天望正繁北風靑嘯海髙浪白浮山舟楫思兼濟雲霄悵獨還何當溯牛女重扣紫皇關

岊江送黃伯固大理赴白下

大理平生友相看涕淚存諌書君最切往事我難論放逐心無盡巖廊道已尊願將金石志長報聖明恩

送人之鄴

浩蕩夷亭意經過鄴下來王門占玉節春日上銅臺遊子牽多夢髙堂候舉杯蘼蕪江畔艸應挽使船回

明妃曲

明妃初出塞宛轉意何窮上馬琵琶曲流悲入漢宮自言妾命薄萬里去和戎今日蘼蕪艸靑靑向隴中

木虛過靑野堂夜坐

小坐同吾子荒齋寡四鄰林鵂鳴近夜山月迥隨人太乙靑藜杖先生烏角巾中宵莫說劍恐益鬂毛新

訪吳山人隠所

脫屣吳居士尋君江水遙云房生夜气薜牖散春潮榻靜聞空籟情髙夢九霄從玆畢靈寶不赴小山招

答陳天遊

淑气回南紀文星傍省堂猶縣滄海月畱照紫薇郎學道防衰晚愁時應帝王思君直咫尺一夕鬂毛蒼

湖中寒食

湖上逢寒食行行雲日迷林花相映發只似武陵溪逺水淸煙並髙楊黃鳥啼年年對芳艸古意滿城西

答林貞孚主客

憶自秋風起虛傳奉使回未捐池上佩翻失隴頭梅堯舜垂衣日班楊奏賦才黃金散朝士知上禮賢臺

送吳徳翼僉憲赴闕

使君今赴闕春興定翛然江漢黃華動風雲錦防牽星移南斗下路引北堂前願有華封祝天朝壽萬年

夏夕靑野堂臥月

海月團芳夜園廬引緒風琴書棲榻晏巖壑與人同尙澤南山霧終懷北極楓黃虞忽到夢伊鬰臥隆中

入海

滄海鷗波外云艘迥自航大江沈馬腹密雨濕魚梁未及星槎逺那知天漢長漁竿變孤志翻愧紫荷裳

大末憶方思道

逺憐方比部經歲斷來書何日垂嘉樹靑靑拂敝廬累憎鴻鴈響三見栁條疎幽獨疲孤夢松齋月正虛

答顧華玉參政

吾憐顧長康吏隠近滄浪學道通元竅蛟龍翊爾翔云回朱鳥國花照紫薇堂授我防筌意相期天漢長

閉門

經嵗避塵緣時參道徳篇柴門背海閉鷗鳥受人憐桂樹栽成實松花采作團防官渾忘卻惟記孝皇年

聞薦

逋客晚知幾西山言采薇長安三丈雪而我賞心違隠處無人識薦書何事飛防鴻天萬里空遣弋人歸

早秋懷晉安諸子

揺落茭湖晚湖邊鶗鴂鳴秋風吹桂樹一佇越王城榻有南州重人兼衛玠淸還聞刷羽翮看爾共蜚聲

寄贈石室山人

安期持世界挾防西入關吳老遵牛渚乘槎釣不還行藏元气裏弓劍彩雲間何時畱玉舄去入蓬萊山

病中

避地拋銅墨風霜歲屢更那期鳯鳥至亦遣伏雌鳴久病丹心苦中年白髮生如何張仲蔚卻掃臥升平

出塞曲二首

黃金雕鵲印白馬出楡林瀚海行人絕陰山殺气深漢恩長北損邊騎日南侵一唱丁都防三軍淚滿襟

其二

大王開絕域上將喜邊功塞外風煙異軍中苦樂同龍旂凋朔气虎帳臥沙風未系單於頸橫戈意气雄

送楊明府入覲

雙闕霄上三山滄海邊云逵望鳬舄明府似神仙曲報離城調琴希淸廟弦煩君告天子百姓尙顚連克相過艸堂別去余病垂死詩來見懷呻吟中答之

喜女文章貴相過成笑言追陪憎病骨風雨別柴門防苦靑衫濕情多白髮繁形骸已近死誰復與招魂

病中哭伯固二首

我眼雙枯盡那堪更哭君平生猶鐡石靈爽定風雲葵藿𨿽同志凰麟不戀羣吾徒向凋謝誰黻太平文

其二

去年白下去送汝芋原陂今日湖邊問俾余雙淚垂終爲諫議鬼竟失帝王師已矣先朝事傷哉此盛時

陳少府鑭

吾憐陳少府獨抱明月珠五載官閩土春風生向隅縣知水薤意頻握玉麟符霄漢聲名早看君受劍車

張起溟約過艸堂爲傳卒所誤

君是峨眉秀余慙南海琛並期歌白雪何止斷黃金接手難如此浮生感獨深閩關及漳水魚腹莫教沈

答林白石大參

歸釣龍溪水君胡亟失時豈因白石爛竟賦緑衣詩拙抱江湖愧賢於弼亮宜重華迹已逺吾道欲何之

七月望逰水西白鶴寺乘月泛峴江

愛爾東林社乘秋到蘂宮招邀滿童冠歌罷舞雩風鸛鶴黃庭莫巾袍白露中西江上雲月歸艇意何窮

送季明徳應召赴闕二首

接手爲兄弟交期共死生云逵易相失三宿晉安城海內風塵切秋邊鴻鴈鳴飛騰未時莫萬里好長徵

其二

相別無一語相觀情自閒風雲感壯士江海散秋顏道已幹時禁人須渉世艱去鄕莫艸艸遲爾陽明山

瑯琊王墓下作

田文全盛日淚下雍門彈王氏千秋後勞歌玊樹殘寢園生兔穴疑塜奠龍盤萬仭蓮花色關河望已難大田讀伯固起溟見和之作悵然懷答二首

讀爾懷沙賦然系我思當年分卽死此日已云遲社稷還唐介江山哭子期才賢世有幾況及聖明時

其二

朅來張仲蔚秀句日逾多豈不思君子其如長路何商霖憐我在谷口喜人過終愧箕山隠無能守薜蘿

南山贈林遷於比部

憶自隨三釜同歌滄海篇何期傍九日得結碧山緣江漢兵戈外風煙魚鴈前相看未忍別更上木蘭船莆口之敗福寜兵最無紀律大縱掠金以致肝腦塗地賦詩傷之

閩粵何多難興漳師未休虎豺行白日天地泣淸秋欲羣凶穴須梟敗將頭兵貪法半至遺恨福寜州

劍州贈陳待用太守

鬰彼神仙府云驂迥莫扳言將五袴手滿弄九華山紫蓋風塵表黃堂霄漢間因君覓神物劍水有龍蟠

鸂鶒

鸂鶒無拘礙浮游錦石傍雌雄互飲啄毛羽割陰陽已得滄洲趣寜思天漢翔並生大化裏幽獨闡文章

不寐

反側終難寐寒天候不明經旬淹厲气永夜厭灘聲萬事呻吟外他鄕兒女情還聞防良友展轉淚交橫

哭遂初

良友看餘幾今年報女亡江山有頳谷風雨泣秋堂元气能無損星文定不光連宵激孤志灑涕向錢塘

送羅復之

聖壽齊天地臣衷效海山靣陳安瘼疏頭聳觸邪冠玉帛奔重譯衣裳濟萬官不勝戀闕處時事尙多艱

春日懷南湖舊居

南湖不可到幽事自漣漪田父春相遣鄰翁暮與期煙霞隠薜荔風日曬鸕鷀豈待淸商發花時有所思

雙鳬

泛泛長依渚飛飛不度岑卻無黃鵠志但有白鷗心煙水知音舊魚蝦得食淫自從葉縣令來往五云深

向曉

河影忽不見東方方小明晨雞許市客秋管海邊營起舞者誰子飄零獨此生蒙矓聼金鑰封事轉馳情

朝雨

若木光初判云復積陰撼江風色勁灑壁雨聲淫泉室鮫人泣天邊越客吟餘情何處訴燕雀處堂深

將旦

曙色浮東海騰騰漸太淸明霞低水檻宿霧迥江城警柝已罷擊徵人初啟行豺狼今挈領豈是乏長纓

與方質父登於山

巾舄動髙興江山入大觀煙霞幾回首天地一憑欄晴日千村晚長風五月寒莫嫌蹤迹逺石室在人間

雨夜

蕭蕭風振屋泛泛雨鳴樓宿鳥驚巢墮潛鮫出水遊客牀沾處濕病枕聼來愁頗羨淸江上風波不礙鷗

地上

雨霽臨池好橋平縱步宜濕泥勤燕子新水樂魚兒病葉風多下團萍夕更移中吳消息惡吟賞淚交垂

秋暮

秋色去不反客心悲柰何病妨風土惡愁感歲時過弟妹流離甚江湖喪亂多滄洲十月雪回首釣漁簑

題南野舊居

南山百畝地記得種時風日蜻蜓下犂鋤布谷知輞川流水在谷口主人非獨鶴靑天外空亭自落暉

湖上

愛此湖上雨共君湖上游乾坤雙短鬢江海一虛舟煙景初相見春光不可求明朝下西崦相望意悠悠

參文殊禪道上得棲字

移舟泊淺渚風日便輪蹄不雨江聲定長陰野意齊香廚鐘後飯田舍午時雞入山應未得聊爾學禪棲

次劉徳羲懷金山韻

記得金山頂風煙八靣開乾坤畱柱石滄海失蓬萊夜色京江水春光般若防兵塵兼病眼長望幾徘徊

重遊大石次劉徳羲韻二首

病夫泉石性山雨健來過花濡廻蛺蝶松偃足藤蘿隔歲靑春別同羣白髮多宦遊殊慰此髙志未全訛

其二

幽事住雲泉湖光逺接連寺鐘山意動松雨磵聲懸石壁開云竇桃花隠洞天中原尙多壘此地合逃禪

望武夷時與黃元質同賦

客路未千里名山已萬重歌傳武夷曲興落幔亭峯宻竹幽幽鳥深溪隠隠舂黃生詩句好吾得事遊蹤

有懷

獨客路千里羙人天一方連宵入我夢今日寫新章白月猶故國靑山皆異鄕不堪秋信至梧葉下滄浪

謁屏山書院

隠隠屏山頂悠然見考亭眾星開分野一水入滄溟禮樂今爲盛門墻世必經平生鴻鵠志數問紫州城

謁考亭書院

西門猶闕裏平地見滄洲謀道無虛日尋源直到頭徳言俱不朽廟貌正須優欲濟波濤濶臨流重澁羞

送王崇賢

黒雲天未厭淸江船不開客情春艸長國事朔風來嘆世長卿枕疑人郭隗臺看君回防服拜舞興悠哉

贈吾隠君兼懷惟可

誰言道學者正印自文山守黒惟空谷潛身到大還聲名百世下交誼九垓間因爾懷君子江湖好駐顏棠陵家觀釋宗林詩畵戲爲一偈嘲之

蓮社柢能入林公許徑過法衣乘獦獠佛日動山河五蘊元空寂三車亦障魔白牛載詞藻西去欲如何

冬日對白菊

白菊塵埃裏翛然湼不緇風霜忌太潔桃李競當時水徳元如此花神祗自遐方對燈燭聊副賞心期

少谷集卷五

欽定四庫全書

少谷集卷六

明鄭善夫撰

五言律

懷人

客思苦作惡羙人長別離愁深九日菊夢飽故山芝刼火明天地秋聲入皷鼙銷魂仍病骨行止昩前知

題黃隠君水居二首

人境不肯住水居猶滄洲靑山如對隠白髮本無愁春艸詩魂合秋風樂事求鱸蒓興不淺聊定此生謀

其二

水居意自得海鷗來不妨老懷惟杖履秋事在林塘桂槳依漁父菱歌出女郎逃名非故爾但恐失滄浪

釣臺

文叔爲天子先生顧釣磯故人一夜話星坐舊山歸嚴瀬無今古羊裘有是非瓣香臺下拜素志尙依違

得閩中消息

閩中久無雨百糓盡枯燋魃虐延諸郡農工豈一朝何時免凍餒吾邑更徵徭避地翻愁思餘生不自聊

對雪答太白山人

天地忽攺色六花風亂投因之翠袖薄加我艸堂幽照水梅自媚啣泥燕有求一杯思共爾日暮問行舟

哭龔道

海內君知我閩中我失君雲霄劍在壁風雨榻揚塵龍見悲吾道烏飛念此身艱危有壯志南望重沾巾

旅夕逢所親述懷

乍見卻悲歡相詢語夜闌數年罷道路諸弟泣饑寒井竈還多故親朋有永嘆自憐飄泊甚聞此屹憂端

下瀬

廻溪去似箭亂石簇如鎗下瀬扶招急淩湍蕩槳忙未妨臨灔澦翻喜得滄浪範蠡扁舟外風波更渺茫

贈王雙林遊宦海門

振鐸維揚去堂齋爼豆幽豈爲蒼水使與度海門秋三鱣隨風至羣龍抱日遊山陽篴可聼展轉憶良儔

送彭少參進萬壽表

離聲言可惡子去似登仙敬述諸侯職懽呼聖主年靑雲纒禮服白浪靜樓船錫爾天閒馬黃金臺下傳

答方思道富陽見寄

浙水浩天涯吳門意已乖三年方數字半世渺孤懷萍梗猶能合風塵未見偕富春霜雪裏卻憶鳯喈喈

木假山【時行遊麥斜得斷木如山狀】

已幸脫煨燼漂零故不辭肌膚渾盡剝丰骨坐稱奇防嶁羞相學雲霞信所爲從玆別林藪深結主人知

宿七里潭

無數灘皆惡安恬獨此潭溯流心共澹汲古味能甘永夜魚龍定空山鬼魅談髙秋進蕭防行役徧東南

小野堂對菊

小野堂前菊相逢滿意花諸君抱冰雪散地有煙霞傍月神猶整當歌影故斜異時追此夕蕭瑟向瑤華

答曹仲禮見贈

未暇曹劉體逍遙了嵗年聊應備土缶豈敢冒朱弦情性人俱得咸英世不傳從玆習喑啞作用在忘筌

題程時言侍禦和溪譜

君家好喬木逺影鬰婆娑桂樹靑霄上桃花駭浪多髙峯廻日月大地湧星河近閱篁墩譜燕山豈啻過

題田給事一竹軒

羨爾雲霄勢泠然冰玉姿空齋寄森爽獨立出喧卑尙阻瀟湘對終収淇澳詩幔亭霜雪盛應長鳯凰枝

病居讀顧與新詩

伏枕殊方客秋風嵗載陰錬形功不就抵病意何深稍出詞章网翻爲著作淫頭風頓覺愈吾只愛陳琳

林滄洲下第赴荊門

憐君不得意歸鬢忽成絲更下荊門棹還聞巫峽悲禮嚴徐孺榻義重象山祠應念投竿客終爲帝者師

惠山酌第二泉

惠山好泉品淸切錫城隅松石陰堪結蓮蓉翠不孤寺虛流夜气沙潤長秋菇笑挈二三子風近舞雩

憶思道

近憶棠陵子還朝定此時肯爲黃歇客興在白雲司意气吾能共江山君最奇夔龍格心事天意要人爲

讀備遺錄

神堯無信史誰紀革除年龍虎風雲上山河涕淚邊夷齊偏守死王魏總知權三復春秋傳微詞今不傳

望鴈宕

鴈宕靑到眼天南秋復涼寜辭北山屐來傍水仙王越鳥隨風化甌童觸霧黃未須悲道路前是武陵鄕

再哭近夫

近夫吾益友失汝自吳江末世英雄短平生涕淚雙參乎眞悟道回也未爲邦不見牛刀試靑田俗盡龎

劉實夫靜觀樓

劉子吾邦秀髙樓元气邊定心還到眼慧日正行天風物無拘礙江山且嵗年平生騰踏志終要九潘淵

白將軍

將軍出武威仗劍鎭東陲气壓風雲陣秋生熊虎姿長揮白羽扇豈羨鋭頭兒數載傷多壘雲臺及盛時

咄咄【宿國淸寺有懷往事】

咄咄長廊下倡歌誰爲聞世人皆夢寐之子獨風雲土淨菩提路天垂星斗文猶存頂神咒至語未曾分

贈歐陽崇道

使君廊廟器秪惜頴川名世事憂無盡吾邦兆已行況逢王者作要使海波平倘及莘中隠深耕自性情

哭仲黙

去年孫復死今復哭何休霄漢冥交盡嵩邙正气収操戈吾豈敢懷寶爾終投秪益文章價年年照斗牛

謁紫陽精舍

山水奇如此乾坤气所儲昔賢遺筍蛻異代儼門廬嵗晏芝苓長天髙風露余蹉跎逐簮笏尙愧紫陽居

三陟

憐君憂思劇三上白雲山風樹吹無盡鴒原望不還堂階抱古恨松栢變秋顏莫以歌終曲人生涕淚繁

春日懷京華諸友

聞說神龍起羣賢一网提中原刑白馬南國且黃鸝夜楫誰同擊春江他自迷無能逐公子錫宴上林西

寄容臺舊僚友

上徳符元命南宮列雋才周王郊祀畢漢日辟雍開法駕新承幸芝壇定數陪百年大禮樂述作意悠哉

秋日寄赤城諸友

幾載不相見天臺葉又飛行藏歸一是堯桀自相非江海完吾志星霜變客衣風期與云防莫遣道心防

夏雨

南天春苦旱咎在嵗星沈四月禾苖歇三農雨望深油云膚寸合一似雨黃金君王社稷主要識上天心

張起溟得子

聞得充閭慶靑天眼不孤君猶倚桐樹此是鳯凰雛昔日三蘇出眉山萬木枯鄕書日暮至定報有嘉符

元夕登鰲峯絕頂【有序】

元夕余從海上與木虛子登鰲峯據奇石摩挲古檜樹忽聞峯頂瓦礫聲趨而從之見二老拄杖箕踞相顧一大笑乃引酌嘯歌月隠隠出雲際下觀萬井燈火星河倒浸陸海中余諸人者猶夢天然奇哉惜哉髙子王子逺莫可致沛夫泥俗招之不來也遂折古梅枝以貽懷者歸而北斗指寅矣遂作韻語以引諸子

共爾尋芳酌復從鰲頂行風煙有元夕星漢下孤城石祖他年夢山公一笑迎髙歌倚梅樹瞻注有餘情

哭張士孚

同防今何在斯人天下無盛時看諫艸何日奠生芻狐防私相慶衣冠勢益孤空餘靑史上遺簡載名儒

答陳鑑

武原陳仲舉惠我古苔篇讀罷生陰籟知君又髙賢惠逺社歸客洞庭船何日尋芳約蓬山種玉田

除夕二首

忽忽屠蘇夕匆匆吳楚春嵗華無柰守酒盞可憐頻世短聊看鬥時艱復問津劍文差不翳猶得慰情親喪亂滿天地風煙無古今吳門又除夕粵客未投簮燈暈他年夢椒花故國心翻憐癡兒女嬉笑夜堂深

秋月

初昏見秋月耿耿卽西傾河漢畱光景關山入杳防眾星森北向一鳥浩南徵莫遣微雲起渠能穢太淸

呂梁【又】

數載河爲患悵然思禹功源從西極下水到呂梁雄天塹長淮北地維滄海東應悲箜篌曲宛轉意何窮

王南渠隠居

冠山龍臥處流水近滄洲形勝東南地堂齋煙雨秋諫書存事業逐客且林丘只看桐溪上星文動斗牛

大田篇

君王提一旅禮法用三驅木落鴻能矯天寒虎在嵎風塵収猛士騎射局文儒鋭首誰家子人間大丈夫

得友人書

毎逢閩地客數問爾滄洲搖落意如此煙波去無繇傳楫還長擊髙柴未損憂因風寄幽獨蚤晚大刀頭

再送李曲江

曲江山水縣暇日好彈琴要將流水意徧作頴川唫王風周末異瘴色日南深更防分明處縣知令尹心

懷思道

聞君畱闕裏勾當未曾還五月過泗水何時登太山道存夫子室禮接魯生顏星駕飄飄去雲天迥莫扳

寄小野

倪侯隠南國食祿二千鐘誰識神仙骨長棲富貴叢梅花行嶺外鴈字過蠻中何日飛尋女而將黃鶴同五言排律

劍州

溪聲下黯淡山意防延平激漩當天險橫霄極地形黃堂嚴上界防捨倚髙城龍劍眞能合虹橋本易成茶菇流土物稉秫得人生李子濂伊嫡劉滋卓魯勍士多通古學民不廢春耕何處深傳檄玆邦乃苦兵方將采竹箭奚暇糝藜正賴賢官府艱虞系物情

除夕二首

百戰無寜日窮年作宦情故山惟夢到異域獨燈明冰雪淹公子風塵掩客星無家杜陵老經亂鄭康成北望關河固東遊嵗月更安危仗王室鼎食愧升平

三元今夕到羣盜幾時平河洛新流血齊梁日請兵羽書連樂國鞞鼔動神京大將眞無敵元凶未就烹地悲殺气盛天苦嵗功成進退吾何據椒盤空復情

送司徒孫公歸安陸五十韻

國步多艱日黃圖八葉時正人俱遜避防運莽推移在昔先皇世明公早典司菁華臨騕褭瞻聼下須彌徳業周王佐賢勞漢度支坐舒千里足徧察萬方眉時値中原擾頻徴北鄙師向非籌百萬安得活瘡痍理劇虛投刄回淳重執規赤心醫國石白首向陽葵朝著畱淸望廷爭抗直詞杜公良不忝樊子豈無奇祿秩方登俊兒童不免饑少焉看短鬂率爾問靑芝懇切封中疏闐淤夢裏思王言溫莫挽傳馬去猶馳肱股定虛曠麒麟難系羇韋年寜待暮常版卻應誰允矣修初服忻然集故知養眞同在洛憂世類還睢蓽輅北宮子鹿裘榮啟期釣溪人罕識遊嶽鶴長隨信是勞筋息其如柱石衰嵓堂喧燕雀城社保鼷貍黔首殱金气旄頭直玉墀豈惟餘狡兒遽使有鴟夷浩蕩南溟徙差池北斗垂帝能忘反側天未欲雍熈前席追才子髙軒防健兒汾陽終復起回紇定深疑世道今如此言余何所之狂通劍術憤激撤書帷猥作龍門客載歌淇澳詩未緣經品藻竊幸受鑪錘食忝侏儒粟才妨寢廟犧役形酬顧遇鏤骨爲噓吹永願參徒禦猶希附鼎彛此心何覬豁人事竟離披貢禹情堪弔任安義匪疵幾能容傲吏奚止失師資悢悢悲鳴鋏奄奄嘆守雌肩隨遑防染影弔趣燐緇便作開籠鳥還慙掉尾卽尋鷗鷺好甘與簿書辭采藥靈源洞紉蓀少谷陂靜便粗布褐安穏小茆茨述作刑司馬冠纓薄李斯嵩髙塵不雜來挹九峯姿

聞吾廷介避亂客死槁道隅

識面胥臺夕論心滸墅時功名非爾軰文藻是吾師命薄長遺世才髙更忍饑天如產麟鳯王不夢熊羆久著東山屐頻濮水詞邴原明進退杜甫昩生涯已是哀黃髮仍兼防赤眉修身渾欲到得禍一何奇寂寞榱楹折荒蕪气運衰人皆牖下死子有道傍疑叔寶時多惜嵇康我獨悲君門數行淚不但致吾私

壽林大司馬四十韻

當代論耆徳先生第一人行年老益壯浴已日猶新九牧衣冠冑三朝柱石臣時流立標凖前軰想丰神伊昔遭平世超然充大賔東寮注栁肅內史倒陳遵奇思過常調修能異等倫一生隨日馭十載在成均古學薰移俗名賢類受甄牽裾畱短艸啟事起枯鱗瓊佩辭仙仗金陵秉大鈞豈無雲錦綫可補舜衣鶉鴻運丁天厭元卜世屯文貍翔粉堞玉玦下楓宸溫國言歸洛宣尼罷問津嵗功成者退初服誓當伸幾杖蒼生慕松筠白髮親起居全矍鑠容色愈溫純不論臨卑幼都如飲酪醇達尊人代少幽意嵗華頻寄癖泉山麓移舟越水濵猶能作小楷亦稱戴髙巾奚用推洪範終然比大椿壽臨文彥博子得範純仁極北陳情切滇南稅駕眞言將懽菽水不是憶鱸蒓臣父深思子臣兒願委身明王念勛舊溫語藹絲綸李宻近還蜀張良未謝秦銀魚綰房杜玉樹集陳荀萊防偏宜晚潘輿毎及晨風吹緑野暮花發錦堂春刺史宣前烈春官振後塵品題惟鳯鳥圖畫必麒麟二月山川麗全閩气象臻嵩乎鐘匪物甫也降玆辰度曲來鵷鶴稱杯拜縉紳龍門登尙忝驥尾附何因感激吾將仕沾濡俗到淳太平若有象早晚下蒲輪

送周方伯入楚五十六韻

南來日月淺歘作洞庭遊宦逹多離坼旌麾還阻修人情烏石雨仙路豫章舟樹直黃陵廟花明白鷺洲攀軒啼老少擁篲振王侯毒艸祠能久濂溪井尙畱賢聲望宰輔伊昔盛才猷八辟參邦典羣疑反楚囚靑蓮分黒白丹筆斡宸旒退食惟書卷攢眉視貴遊坐玆不速化寜自向明投先帝需梁棟春官雜枓樛匪材隨鑑澈是嵗辱甄収分忝門生列知懸孺子酬靑雲長契濶白帝正岣嵧公去安邊徼余歸故丘數年鱗杳杳兩地髩颼颼諸葛綏西土文翁化益州夷酋逹禮樂武弁冠貔貅自古賢人逺殊方聖主諏朔風吹鳥道春雨下龍湫天共滇池逺人兼泮水幽兩川思幾杖六詔賴懷柔俗元來野華風今始流文鵷旣翽翽鳴鹿亦欲見唐虞理何煩猿愁幾時卿月照復爾使星浮三晉悲歌切中原盜賊稠徬徨家室走感激嵗時遒道在無荊棘時艱任防讎終焉脫虎口直擬謝蠅頭天欲昌王室帝能追馬周風髙沙塞暮艸歇鴈門秋十二事皆舉權豪勢不勾食芻無款叚出牧盡驊驑世待英雄急公宜物色求無諸所胙土馬亮載鳴騶玉節沾應得風謡采未休先聲靖彊禦能事屬歌謳霄漢瞻洪翮泥塗非好仇狄籠充實忝徐榻下何綢願防南山虎翻驚北海鷗倚風悲駘蕩望斗念傴僂貧貸鄰人粟寒披季子裘熱中聞防痔畢意避犧牛名位爭相笑悲歌不自由誰能見客意何以解吾憂夜雨聼希曠春波轉繆悠大廷稽職業南服趣恩庥江漢雄藩鎭防龍注廟謀雙旌一以逺千里秪須摳卽欲隨黃鵠終知愧禿鶖艸深鸚鵡塜天迥嶽陽樓範老端憂樂禰衡招咎尢獨醒心縷縷北靣意慺慺公若登三事須張竟野罘

鉛山書事十二韻

聞道坎山裏羣豪撓信州仇家縣膽在死士散金収趙厠機關重秦庭報復稠執言修大懟負固震諸侯落日閭閻恐悲風井逕愁撫綏須早計變亂未干休赤子元無罪紅巾揆所由至誠馴虎豹極處動貔貅六邑疲供應三農訟咎尢風塵將不靖土地爾何求卽鑑前車覆母貽後事憂朝廷諱首惡賢相合深籌

東遊

已是閉關月漫遊何處邦北風帆勢直南紀嵗華妨負勝輕河嶽哀時挹伯王衣冠明處俎豆盛蠻方忽憶春秋際兼懷種蠡良圖王功己巳去國意茫茫萬事空搔首諸賢足斷腸東徵效蘋藻大觀出黃雨蝕曹娥廟山疑謝傅堂洑波平憤懣舊燕落尋常忼慨吾能賦風流誰更狂飄飄王逸少磊磊賀知章眞帖蘭亭祕遺榮剡水光鑑湖秦望近云寺若耶荒皓齒此溪女紫驑何郡郎隔花相問姓采菲欲遺芳未逐支公隠能無許掾藏雪舟行獨逺禹宂探尢長木客胡麻飯山防薜荔裳桃花源不昩野鳥恨難忘自此升臺嶽騎驢過石梁仙風去若脫八極信翺翔

卽事

赤縣山河在黃龍沙塞長秪憂邊部落不著舜衣裳驃騎年年沒單於世世彊僕姑寒射月篥夜含霜寶轂猶深入金矟或轉傷前車未爲逺神武有英皇

得家信

未覺今爲是田園報已荒蠻云深結白朔日迥含黃社稷己如此公卿猶病狂冠裳風一變戰伐意何長爵可加天位勛兼擬法王甘泉久抗疏不得達明光

野江爲舒國裳父作

徐穉藏身在南州臥不妨經年歌白石乘月下滄浪江抱洪都府堂開輞口莊藍田種有玉磻水釣惟璜防見蛟龍起俄驚鸛鶴翔無由相髙志把贈芰荷裳

鄕人

令叔吾兄弟仲容賢侄行宦情遊裏閈人事近陰陽何路通閩徼中原入戰塲應憐起艸石竟失浣花堂太乙長遷次攙搶轉耀芒山河醉眼底別爾思茫茫

與思道敍別四十八韻

憶昔勾吳日相逢雲水鄕於時最孤寂得汝共翺翔豈倦登臨費兼存藥石良三春謝氏屐十度逺公堂大石畱腰陽山接羽觴秋風白蓮賦落日洞庭航坐聼吳趨曲行歌子夜央時時動星象處處有文章雨夕舟偏討公庭事不妨投膠情最宻麗澤意何長作賦相如病彈琴宓子臧君才當十倍爲宰僅三霜備見嘉禾出胡云貝錦張邑皆懷範寗人只妬鄒陽日月難終掩聲名轉益揚幾時停谷鳥獨往釣溪魴人事尢參錯兵戈逐喪亡爾歸頻灑血餘去苦回腸百粵風塵色三衢荊棘塲棠陵居獨穩太末勢堪傷消息傳誰健艱難到女旁鴻飛多不及豹隠但相望已分生無日何期此對牀精神寜少壯鬂髮各滄浪驟見猶疑夢翻思秪欲狂人情更憐並天意遂行藏妻子盡相信形骸眞所忘緇塵心少稱靑眼慰多方管鮑平時義雷陳后代光曠懷卑藻飾素業略侯王葵藿元同志雷霆詎有常賜環憐是月持節向何邦太液秋風落桑榦木葉黃翛然攺節物自此判參商向秀悲無柰杜陵憂未遑漢皇惟好武堯徳本垂裳欲折淮南馘行穿涿鹿楊迢迢思汲黯隠隠忌姚萇萬騎虛邊戍深宵引禦幢恆山窮鳥獸上黨泣壺漿徵伐名𨿽正巡遊志莫荒秪須移北極況已復南昌福徳知何處欃槍屢耀芒頓能憂絕域翻不備蕭墻儒術元迂濶華裾載禍殃申屠甘絕迹大邴尙爲郎江漢情何極鱸蒓興可償歸期晚自計分手各茫茫

臺上

塞水波聲杳宮墻木葉深君王載戎服嵗晚過汾陰白纛風雲气冥鴻鴈音稻粱猶有分軒冕竟何心秪放中原鹿翻田上苑禽憂時誰向道端合早投簮

送人之金陵

金陵吏隠去結綬興悠哉滄海東南奠長江巴蜀來白門萬栁樹嫋嫋接行杯晉室風流在猶傳謝傅才花繁佳麗地天近鳯凰臺秪憶鱸魚美鄕書旦暮回

送李川父赴沔陽

一杯燕市酒別爾意難平嵩嶽防棲客沅湘遊宦情南風吹錦斾遙度竟陵城吳楚兵初解鄒枚道自行如何歌郢曲秪以觸猿聲宣室思才子能無召賈生

衛河集別

去國心仍苦風塵病未休六飛淹嵗月八極想遨遊水動魚龍夕云盤鸛鶚秋江山回紫气沙塞度靑牛秪有簮萍戀聊爲文字畱遐心渺無盡寄與衛河流

吳隠君山居

吾慕漢陰老淸修難具論兒童少機事麋鹿到柴門備見幽人吉還聞靜者尊髙賢牀下拜龍虎鼎中喧古道日已逺仙風今罕存縣知出世意接手入湘源

永陽方廣巖觀從兒戲入靈羊谷

共有方巖志鳴橈入永陽山疑子午谷水是武陵鄕石室羅星漢風泉積混茫直尋前代迹多見昔人狂龍徳存幽側神功大晦藏防須乘白鹿莫倚過靈羊采秀靑林杳看云白業長儻逢蔡道者爲彼出迷方

贈鄭中丞二十韻

皇道中興日關河气鬰盤卿云回栢殿麟趾出人間帝用徴良弼人今起謝安纁到滄海夫子罷黃冠眷注時難得才賢印不刓洪都開大府節鉞撫諸蠻舉目旬宣地知君涕淚繁囚梁脫虎口歸漢逺龍顏顚倒多方試悲淒九返丹匡廬畱嶪彭蠡厭波瀾況値荊吳變何論土地殘主憂寜俟駕君出豈移山岊水思鈞候茶溪接露翰白頭吟不斷靑眼迥猶看末分虛縣榻新詞議築壇同含九鯉日並考木蘭槃櫟社堪長棄龍沙防起蟠霞裾余獨引霄鬛爾難攀茅防多連茹時明且釣磻煙波去無極相報一綸竿

送林待用司空四十韻

海嶽開靈祕東南孕雋畸公才驚代出吾道要人爲鸑鷟時希有瑚世共知郢斤森在手剛斧斫先枝王業尋常就天朝際防遲乃嬰喉下阨轉聼隴頭悲脈脈餐元命踆踆飾履綦經過盤錯徧展轉廟廊思道淹黃髮餘生隨白鷖經綸一以捲霄漢欲何之霞外修靈气槎邊立釣絲眾星還識斗百艸秪如芝蜀道憂多壘王言召子儀星奔赴國難虛防梟旗云鳥元相法風塵不自夷千秋誅白帝一笑下峨嵋物態疲衣狗年華變意鴯畱侯乃辟糓尼父退修辭蘭渚煙波定雲莊嵗月馳寜云近耄耋忽漫致雍熈紫气流金闕黃龍下玉墀君王是堯舜輔弼必臯夔三統収今日羣賢网在玆丹靑得舟楫畋獵豈熊羆只簡先生去頻傳帝語來圭表錫望黔首視安危如此中興主那看後命推意成魚水合道在鳯麟羇鐘鼎人能鑄棟梁今不衰願聞歌帝力直擬察氓眉勲業靑防潤文章後軰師眼靑相見日心赤索居時魚綬身三傴龍泉手一提不成赴溝壑詎敢息鎡基岊水靑陽逼滄溟錦防移永懷登藻鑑況惜別師資幽獨行將暮娉婷迥自怡長空古意澹落日壯心飛抱室誰同調彈冠此作期因風送黃鵠目盡五云涯

見蜚鴈

涼風動沙磧朔鴈至紛紛爲避陰山雪翻衝楚澤云嗷嗷淸作籟總總字成文意適稻梁得心驚弋彈聞時懸出塞夢肯妬下鞲勛逺媿靑田鶴髙飛絕世氛

寄戴仲鶡延平

嗟爾投荒在十年歸鬂新豹文淹瘴癘龍節漸風雲往事収殘淚淸時錄逺臣別深魚鴈濶迹久鳯麟馴余亦丰城物思君劍水濵客衣渾自浣不染洛陽塵

寄時行憲副

聞君靖百粵閒擁節旄遊鐃吹軍門靜雲山開府幽飛書報谷口邀我入羅浮一自滄溟別長驚碧樹秋乾坤今始泰勛業爾應畱儻遂丹砂計相尋海上洲

書情十二韻

毛生辭辟命王績遁人羣賢者詎可測醉鄕聊自云抗情幹木石著論逼河汾而我風塵質依依愧所聞碧山隨舊業白日近浮雲殷道求伊傅周王化汝墳古風何契濶吾志底辛勤恥掉畱侯舌羞稱管氏勛民窮思聖世身逺戀明君落日天西夢幽憂記不分龍蟠時必作息气方殷此意終難就吾將邁紫氛

答人問滄海

久作持竿客滄洲話獨眞潮聲雄度浙海勢側分閩星漢涵無地風雲變有神蜃樓開弱水鼇極斷河津失意歌漁父離羣憶古人惟應白鷗鳥浩渺得相親

俠客行

萬里金微道防秋世不同秦城時借防漢女嵗和戎落日吹楊栁沙塲恨未窮莫収張掖北復失酒泉東天子遑推轂將軍誓掛弓黃金裝鴈轡白璧飾蛇覇气天山雪邊聲瀚海風死生惟義激部曲總驍雄羌笛回靑艸燕歌感白虹營開月暈破戰勝賀蘭空直閼氏北橫行沙塞中始知魏絳怯豈說貳師功洗甲蒲昌海揚兵苜蓿峯馳歸大宛馬一一渥窪龍賜邑連京洛圖形列上公男兒雪國恥不在槁街封

寄題七峯隠居十韻

棠陵書問至命我七峯歌我今雙鬂攺其柰七峯何憶避吳趨防會遵孟瀆河眼深孫楚宅心激魯陽戈霜鏑干云日霞居享薜蘿猶聞釣蛟蜃寜復畏湖波浩嘯蘇門誦名方海上科賢豪似爾少膏馥及人多芝菌盤霝洞山川抱曲阿吾將濟汝漢初路爲經過

岊山畱別諸子

握手情何盡爲郎鬂已秋那爲岊上別轉作秣陵遊賈傅狂惟甚王陽道必優時猶遇舜禹志竊慕伊周風斷黃金市云愁白鷺洲從容赴散地一似臥林丘寶劍緣輕試明珠豈暗投經綸晚自計只漫釣魚舟

哭朱侍禦

哭友魂初返兄今復訃音杞憂元不寐顏樂秪須尋江海投膠意乾坤攬轡心成言俱寂寞勝事竟銷沈邦國賢豪盡關河涕淚深瓣香與絮酒咫尺到山陰

憶昔

憶昔先皇帝黃金髙築臺劇辛自趙往鄒衍復齊來今日風波事誰當砥柱材金雞還浩蕩黃雀總防埃久見文昌厄何論國士災君看黨錮傳千古使人哀

少谷集卷六

欽定四庫全書

少谷集卷七

明鄭善夫撰

七言律

亭上

少谷峯頭艸亭好淸秋原衍爭繁芬石上昌陽盡九節筍根稚子皆此君放言何求了物意惱世不徹參天文平生最愛陶景靑山百年怡白雲

從扈嶼沿溪陸行抵義江陳職方畱防山中

扈嶼迆迆連紫臺瀬江曲曲罷喧豗漁人釣艇沿溪泊野老柴門傍水開樹底巧通仲蔚宅中殊愧子云才南遊兼得酬佳節黃菊靑山共舉杯

寄近夫黃門

憶自吳門再相見風波希闊兩年餘天邊此日歌鳳鳥海上何時烹鯉魚巢父掉頭終已矣士元展足近何如秣陵雲樹三千里未得從君賦卜居

九日憶近夫

忽憶齊州殷給事經年不見使人來往時皂防眞能落此日黃花何意開南國眼深鴻鴈字暮雲天逺鳳凰臺泰山梁甫輸心地報汝璚瑤淸夢廻

泰陵

千林松檜郁相廻永夜風生瀚海哀萬國昔曾瞻气象五云空復防崔嵬古來鳳鳥長難至天上龍髯定不回苦憶焚香賜第日報恩眞愧濟時才

放艇

白龍江上放孤艇靑艸洲前乘早潮觀水欲窮滄海賦看山虛憶白雲謡舟航惡少妨漁父風雪殘年淨獨苖散地生涯轉疎濶南州人事已蕭條

金粟臺秋望

鼇烏石宛相對越王城中亦壯哉正堪乘興黃花節況得消憂金粟臺斜日逺天寒鴈到緒風髙樹暮蟬哀芙蓉冷落秋江淨故國驚心白髮催

五日遊道山同宗呂木虛

仲夏五日簫鼓競薛老前舟可憐水下九龍江意逺山廻五虎地維偏故情不遺髙適豪論能無屈傅萬事糺紛人代裏聊爲酩酊答風煙

小至

小至風煙催气南州云物變乾坤城頭梅栁靑春早海上魚龍白浪昏萬事艱難悲故國三年戎馬閉柴門小山梁苑多才子漢水襄陽猶隠淪

白湖送陳比部

雲山悵望八千里兄弟相看十二年淸路音塵長阻絕白湖風雨重縈牽江梅古調當離思渚鴈春心亂逺天金馬碧雞思共汝周南蹤迹尙茫然

夢出

少谷先生白玉秋風欲別小華陰傍人鸂鶒機初動驚眼芙蓉花正深未有行藏關世道是何夢卜合人心東山逺志誰驅使小邴官階自滯淫

溪上卽事

二月松花春欲深九溪石室晝長陰獨行罔兩還相避並泛鳬鷖好自尋人事儻逢圯下履道情先寄廣陵琴丹臺玉冊眞防漠息影忘機漫陸沈

登厚坡鄭氏樓

溪上靑楓髙十尋隠君樓閣晝陰陰未妨磬折隨人事卻爲飛花動客心南靖祲氛徵馬困北山風雨斷猿吟鼇金粟茅堂在畱滯王孫芳艸深

泛木蘭

木蘭山下陂水淸南洋北洋風日晴慣乘舴艋中流穩頗愛棠梨兩岸明石塹沙堤廻海勢防防鸂鶒亂春聲漫向云荘望莆口更從壺頂看滄瀛

嚢山畱別黃後王蘗谷

莆城東畔嚢山逺黃子茅堂碧樹深千里獨尋雞黍約九同寄水雲心僧前麋鹿看人慣春後桄榔委地陰石壁題詩芳蘚合虎溪分手暮猿吟

西園防集座上得移字

烏山秀色平臨水中使園池事事奇斜日亭臺朱夏薄晚風簫鼓畫船移魚驚舞防翻深浪鳥訝筵出下枝金穀銅駝那比數幾回吟嘯憶明時

岊縣故城夜泊

井邑蕭疎角正悲河隍猶帶舊城陴大江夜气繁星動南國秋風落木遲長路且須防失足他家未肯但餔糜欃槍滿眼公車少回首東山有所思

九日飲延平蕭氏莊

省郎園林秋色深今日何日此登臨廻溪魚鴈各自適細路藤竹紛交侵可憐風艸四方動不廢瓶甖終日斟滿挿茱茰應佳節時危嵗華容易陰

答林貞孚且嘲作西湖東道主用韻

且喜郎君騎苑馬追攀無柰暮途遙柴門反鎖將疎濶物態相看坐防萍水逄長至月蘭橈漫趂浙江潮西湖載酒誰能爾斜日空聞吹洞簫

越中

不周風動越王城天姥陰冰雪生黃道祲氛防闕暝滄溟波浪一鷗輕西巡未返雲臺仗南顧猶煩瘴海兵大事安危賴元老小臣茹艸望升平

防稽寄董太史文玉

太史東歸著錦衣白魚靑筍傍庭闈十年蕓閣春秋定五月錢塘燕鷁飛乘興偶過安道宅憂時未息漢陰機小舟嵗暮將行李報爾看山到防稽

泛西崦宿光福寺

西崦山前飛白鷗東洙江上春事休已無梅花刺我眼賴有太湖消客愁獨愛老僧眠水寺爲尋芳芷步汀洲風塵豺虎匝江漢西望長安生隱憂

同夏赤城遊國淸寺

侵曉布袍沿澗入黃蒿古殿雨蒙蒙頓能自拄蒼玉杖便擬分眠紫極宮二子空筌霾艸色五芳樹散云容春來病骨一杯足未植蓮花煙火中

大風雪投宿赤城盧氏樓

朔雪邊風吹嵗昏赤城今去宿誰村孤城自照煙霞色獨夜難招土木防短世客星眞落落髙樓賔榻亦言言天涯兒女催歸思勝子椒花非故園

至日長陵陪祀

長陵西接黃花鎭白雪蒼巖夜色遙陰殿衮龍猶在目往時松柏已幹霄總聞一怒風塵起想見千官遷次朝悵極兩京興廢事小山何意起漁樵

題金司宼芙蓉溪艸堂

綿州城東涪江北芙蓉溪水逼髙寒人今未向艸堂臥花更何年駟馬看云錦娟娟臨嵗暮白鷗欵欵並風湍漢庭近事須君子黃髮髙歌承露盤

塞上

沙黃艸白雲色寒漢主追兵靑海灣後命連催羽林騎前軍飛度玉門關南郊禮樂終難廢北狩旌旗何日還李牧昔時惟自守暮年牧馬到陰山

南郊攺卜陪陳司馬視牲

南苑春風吹暮寒月華光湧紫芝壇上劍履中宵出大祀牛羊隔歲看早報簡書回萬乘竟何齋沐散千官圜丘想象天威切沗列鵷行夾道觀

不見

年來不見孫明復布褐綸巾何處山長日著書元自得早時譚劍有餘閒吳門霅水風塵上麟閣雲臺天地間未返初衣重憶女釣竿何日共潺湲

天寧寺送林徳緒赴武當

襄陽使君今欲東優鉢花下行相逢西山爽气祗自好秣陵羽書猶未通徵伐亂傳車駕出沅湘亦在風塵中馮良乘馬如可棄傍爾南州桂樹叢

汪希周料兵淮楚

白馬淸秋出上京勾陳光照亞夫營中原天子親提劍南國樓船逺募兵消息秪愁千里艸逋逃新恨九江城漢家歷數元無極吳楚猖狂終自平

曉入左掖

禁城萬木下蕭蕭海霧陰連金水橋七廟衣裳還紫气九重宮闕自丹霄喜聞行部風雲陣轉憶先皇鵷鷺朝海內何人憂社稷邇來賢士困漁樵

長安

漁陽上谷古幽州王業千年易水流邊騎逺窺靑海月秦城長建白龍斿總愁關塞生多壘未道蕭墻隱百憂日短時艱衰病旱幾回笏夢滄洲

冬日遊翠微至香山晚歸更酌湖上

日暮羣山生彩霞艸黃湖白見天涯關河北繞皇輿壯胡隴西連狹道斜共愛樓防穿錦樹兼看鳬鶩亂晴沙南冠未遂滄洲計榔葉鷗羣近釣槎

順門曉直

城上淸鐘散禦墀曙鴉聲動萬年枝天廻閣道星辰迥云捧乾淸歲月遲內省尙承東闕防從官稀見早朝儀羈孤愁斷周南目仙仗新傳到具茨

雪中遊報國寺

雪裏經過報國寺燕京气候欲冬深樓臺近引山河色風日初含松檜林並擬散愁聊出郭那堪痛飲益沾襟南巡輅馬今何處百萬貔貅行路心

南宮對雪

南宮雪深朝未稀冰防映日還輝輝天寒野鳥濕不下風急靈鶴今何歸袁安閉閣自進退揚云著書猶是非束帶棲棲豈余志數年朝士俱戎衣

人日

人日堂階春雪飛齋居閉門生事防仙家栢葉那復有燕市椒花仍自違久病坐看時序轉倦遊漸覺故人稀閩山越岫堪攜枝猶向風塵緇敝衣

送徐登州問

爾今出守東牟國余尙依依鵷鷺羣宛洛竟縣髙士榻瑯琊眞待子虛文沙門瑤艸秪何日海市珠宮空暮云只恐飛帆逐仙去蓬萊迢逓不相聞

漫興

龎公擬向鹿門隱元亮翻爲孺子謀千里靑山妨墨綬幾年滄海弄漁舟堞樓日斷風沙暮省樹天廻關塞秋嵗晚朝班終觧去偶耕隨地得巖丘

贈夏公謹

芳洲桂樹好自攀山人未歸鵷鷺班天香暗結黃金粟嵗嵗飛花霄漢間煙霞秪弄丘園色風雨長過龍虎山艸碧淮南定憶汝雲臺錦石喜人還

南歸過姚氏園

雲霞深防芳樹村門巷陰連流水源童子靑衿應賔客丈人黃髮對丘園池間鸂鶒回翔好沙上蘼蕪空翠繁濩落新從栗裏去問予松菊舊柴門

上妙髙臺

雲海冥冥望不廻鯨波東蹴巨靈開中天樓閣虛無裏南國風煙江漢來世短動經多事日愁長況上望京臺白門金鼓維揚卒落日空傳黃竹哀

泛舟遊宜興山水將入張公洞柬杭氏兄弟

尋仙直探山水窟脫屣何須書畫船逺岫髙云行落日平蕪大澤失炎天總聞蔣詡求羊逕未分嵇康服食緣翠幘平生最浩蕩來遊五嶽頓能便

西湖過孫山人舊隱昔曽與太初用賔月下步六橋令僧人弄笛嘯歌爲和回首往事黯然陳迹矣

荒迷更踏西湖路露舄云裳空六橋涕淚翻悲竹林宴笛聲月色傍中宵醉歌亂詫魚龍出此地爭傳麟鳳標今日孤山最孤寂梅花桂樹頓蕭條

讀太初潯陽歌

靑春寄我潯陽曲長路思君鸚鵡洲此日江湖須逺志浮雲西北有髙樓嵇康竟少神仙分尙子仍牽兒女憂居洛何曽定蹤迹終南渭水入鄕愁

訪遂初宿南髙下

天末逢秋驚客心只看商意動髙林修篁細葉迎風亂翠栝繁條傍石陰江上釣緡靑眼底年來淨葉碧山深東歸喜有王摩詰輞口柴門許獨尋

登禦校塲下望故宮

萬云木郁蒼蒼古壘仍存閱武塲南渡關河防眼盡中原風物百憂傍尙傳艸莽開黃屋想見龍蛇繞禦牀往事只今俱灑淚兩階干羽意何長

勝果寺秋懷

山寺行逢紅槿花江南風物望中賖棘云蘿月同秋思鴻鴈鶖鶬亦嵗華多病茂陵仍去國長貧杜曲尙無家白袍黃防從吾好歸去滄洲問釣槎

秋夜偕應天彛黃宗賢宿靈巖天柱大雷雨作

日落風廻天柱陰前云木正蕭森古堂衾枕秋燈淨永夜雷霆山雨深漠北不聞麟鳳信海濵空寄蕨薇心結廬欲擬南陽臥抱膝長歌梁甫吟

鴈宕山中

丹崖側疊窺欲頽拊石捫蘿鳥道廻滄海客心長自逺錦溪秋色是重來靈湫水激風雲濕昧谷春生鴻鴈回更上南山望防闕蔥蔥雲气防蓬萊

謝安石

江左爭傳謝傅風蕭條猶記薜蘿叢東山第宅遙相問靑海音容迥不同目斷中原深戰伐天回淝水失英雄最憐棊墅荒蕪甚獨望新亭意不窮

九日登釣臺

冨春山下嚴陵瀬九日風光興不違白石滄波元自好鳴鷖飛鶩早知歸南陽文叔求賢逺相府侯生識面稀王業帝謨俱莫問百年江海有漁磯

雨後登天遊觀

幽探尙愛天遊觀石磴髙盤松栝林鶴馭虹橋今斷絕黃冠紫屐此登臨千雨過冥濕列洞云回元气深便欲垂綸釣魚石鸕鷀立滿九溪潯

夜訪建溪歸宗巖宿聼泉閣

葛巾隨地畱芳迹翠壁淸林把燭行山接幔亭多紫气夜來蓬閣動泉聲名都合有滄洲勝冬日還知桂樹榮白首子眞終不攺看云坐石得吾生

贈林中丞

矯矯中丞三輔賢投簮滄海意猶仙髙冠大帶回蠻俗緑醑黃花照暮年勲業不談延慶役兒童惟唱太康篇紛紛授簡梁園客未道枚生賦獨傳

歲晚入鳳陽山治田

幽棲已傍鳳山遠長日看云意獨深溔溔海濤喧永夜冥冥蘿月散靑林田園春近存生事雕鶚天髙寄遠心避地休歌飯牛曲驚風落木歲方陰

寒食與木虛登屴崱遂餞公衡

絕頂天風雲亂飛海門髙浪近春衣霸圖王气東南盡堯韭秦花天漢稀此地賞心惟汝共萬方愁目欲何依要知寒食山中意萍葉江湖幾是非

黃明甫憲副欲到湖上

江鳥江花俱眼明乘春驄馬報江行閉門秪分煙霞累撫世今看意气橫海上夢回陳子榻天邊樹繞越王城便須傍竹開三徑拄杖停雲望友生

新營靑埜堂未就簡髙傳二子

靑埜經春營白扉竟須錄事艸堂貲蕭蕭桂樹鷦鷯急渺渺茭湖鸂防飛絕塞閉門時欲暮小山招隱意應遲遺榮秪好修奇服蕙帶云冠上素衣

讀維新錄

日下金雞出絳鑾皇皇天語萬方看喜聞聖主興周道竟使蒼生起謝安云捧翠旂含五色艸生屈軼指羣姦早時抱志投客獨向滄溟把釣竿

後秋興三首

禦樓春霧晝漫漫雷壓霆奔霄漢間涕淚翻傷以死諫風波誰分得生還山中介子終辭爵嶺表唐已賜環北望星河今有象幾回滄海夢朝班

江湖霄漢不相聞獨拊龍泉看斗文燕雀豈知鴻鵠志鳳麟終遁羽毛羣閉門春事生黃葉去國秋山長白雲傳語元丰舊遷客好將王道輔明君

龍起襄陵漢水淸風掀云掲動神京一時相收耆舊萬國衣冠接聖明戀闕重懷和氏璧防身驚絕楚臣纓致君堯舜羣公在短褐長鑱意自平

卜居懷林待用司空

卜居爲愛龍山好薜荔陰連湖上村海日帆檣動書牖天風鵝鸛到柴門淸時定許潛夫遠散地還知靜者尊聞道平生謝太傅東山臥席未教溫

秋日湖上懷舊遊

湖上羣花開未休茅堂夐結湖水頭靑天舉目鴻鴈至白日閉閣琴書幽正愁鵝鴨惱鄰捨不見親朋經某丘滄江遲暮好自去斸云弄泉銷百憂

靑埜堂石傍植菊花冬日盛開

靑埜堂西湖石畔厓菊花繁明暮年乾坤正色黃如此丘壑孤懷爾最賢秪許菌芝同逺地不爭桃李媚陽天上林冰雪愁無賴三逕時開向日邊

葉六罷戍潮陽歸話湖上

爾戍潮陽相見面經年別我艸堂遊瓦盆棊局靑林在菊蕋鷗羣舊國秋莫倚口談三尺劍要知身是一虛舟芙蓉薜荔山人服隨地相攜意气投

野興

龍首橋南湖水北幽居細擬輞川中靑霞返照流孤榻白鳥卑棲並一叢弄筏取魴隨稚子接觴爭席任鄰翁年來混迹漁樵下賸有銅鞮伯氏風

聞執之侍禦赴闕追送不及

名巖擬共花時見渺渺芝田空復情繡斧春當霄漢立彩帆今傍鬥牛行南州煙水還徐穉京洛風雲逐馬日暮滄江相失後可無獻納慰平生

答黃應期太常

聞君未罷滄溟釣余復歸耕綿上田江東落日淹多夢燕市殘杯空昔賢悵別喜承縣榻問離羣那寄卜居篇越城西望無千里乘興還廻何處船

答方思道

菖蒲龕下東林宴當日招攜意未疎羨汝能騎隴雪馬嗟余眞釣武溪魚藥欄芝榻三年別薊野邢陽萬里書重沐淸辭報叢竹茂陵端遣臥相如

林樗翁捨余艸堂以詩見貽病不能次韻作答

鼇頂廻雲霧光少防來照浣花堂十年城府新相避三逕松筠故自荒問道向迷襄野北移家今在漢陰傍方山耆舊偏憐我只道相如病更狂

釣臺用孟浩然韻

釣臺東接峽江流臺上平臨歐冶州豪客乘風時有賦海翁無事自忘憂中原目斷冥鴻路落日愁生芳杜洲歲晚煙波浩無極鸕鷀鸂鶒傍人遊

秋日病懷

南州木落歲蕭蕭薊野風煙萬里遙病後客心惟藥物秋來人意滿雲霄平沙鴈帶三湘雨橫浦帆歸八月潮揺落應悲楚公子不將舊業付漁樵

登臺

江艸幽幽江燕回感時頻上望燕臺天髙西北神京在鴈落東南朔气來豹谷水田聊自給龍陽橘樹未應栽君王近著唐堯徳巖壑全生是櫟材

送歐陽崇道入覲

年來苦閱循良傳別路看君意轉長颯颯秋風吹岊水娟娟菊蕋傍重陽中原目盡鳳麟出南國車前烏鵲翔莫學武原陳仲舉只將懸榻報君王

九日登髙蓋山憶舊遊

此日經過髙蓋下忽憶去年髙蓋秪見黃花似往日那堪衰鬂向秋風煙霞不斷重陽路勲業猶疑三逕松舊國蕭條歲復晏布袍芒屩意何窮

歲暮懷戴郭二蘇州

經年不寄吳都賦文藻風流孰女如作客總飛靑玉舄埋名翻受錦嚢書中原風物回秋夢東海龍款使車儻及桐江舊釣侶明時甘守越溪魚

李忠定祠

千秋祠廟對樵溪丞相愁時日向西江漢已浮龍馬去風塵遺恨鷓鴣啼傷心北狩誰相問極目中原他自迷三疏畱君見東澈人情天運苦難齊

次夕峴江聞笛贈林徳敷熈載父子

峴水橋西秋欲社追尋仍泛月邊船短簫長笛悲相語錦樹滄江絕可憐交遊自識茅容早子壻誰當黃幹賢此夜星河未堪別眼中閩楚各風煙

秋日偕諸子遊鼇

鼇天畔登臨去云木新開平遠臺落日山城生海气中原風物送秋哀一時賢士俱傾蓋滿地萍蹤笑舉杯梁國鄒枚豈吾事竹林嵇阮是仙才

木蘭陂謁李長者祠

木蘭山下誰作陂將軍灘頭功已虧滄海未銷錢女恨路人惟誦李侯碑秋深極浦生寒水神至靈風滿素旗江漢湯湯吾力薄祠前立馬意應遲

贈汪希周太守

憶並先朝戊巳年雪堂文酒日聨翩燕關舊侶嗟誰在閩海浮槎羨女賢鄕信風煙連楚粵宦情冠劍動山川郡齋今復虛懸榻何地看云更黯然

赴白下黃田道中作

稍喜移官向白門春湖聞接灞陵園經旬肺病形容變千里鄕愁夢寐繁耿耿星河涵遠水冥冥氛祲散中原廿年漢署成何事翻向靑山斷客防

建州逢蔡霞山

鼇頂歌鐘東郭宴舊盟回望思何窮音塵豈說三秋隔鬂髮知堪幾度逢滿地江湖催泛梗極天雲霧滯冥鴻休論十六年前事愁絕關河涕淚中

冬日飲陶園

細霧蒙蒙千竹林名園錦樹歲將陰主人愛客車馬過竟日聞歌尊爼深幾朶菊花猶掩映一羣鸂鶒故浮沈登臺忽聼鳴臯鶴九萬雲天識女心

憂

擬將新句詠銷憂詠罷重增防涕流柱下朱郎成永別江東黃尉竟何求靑袍事業悲三試畫省風煙感四休揺落江山客途裏石門修竹夢林丘

臥病

臥病困頓安足悲武夷秀虛翠微閉門伏枕費日月問醫尋方多是非羈孤賴有任安好薦防恐爲山公違形容變化已如此荷衣艸榻吾去歸

元日平安道中

元日誰家藍尾香客身多病更殊方每看兒女暫相慰不見梅花頻欲狂揚州舉目風景別平安發舟冰雪妨春光羞澁可腸斷況乃兵亂賸悲涼

書望

陟彼阿丘望欲迷美人何處不勝悲舟中日月忽寒暑道上音塵但鼓鼙揚水湜湜聊濯足終風獵獵故吹絺行藏未定慿誰卜力盡蒼茫有所思

懷金山文殊用前人韻

金山蘭若昔曾遊尙記松鍼滿地秋竟日馬蹄山雨駐一時詩句野僧求行藏笑我逃三昧詞翰眞誰僣上流傳語逺公須結社王郎無復夢刀州

秋夜

七月欲盡天气淸殘月未上江猶明流螢渡水不一防蟬咽秋無數聲獨客尙未送貧賤四方況是多甲兵立罷西風夜無寐吳歈嫋嫋感人情

送太白山人觀海

長江天風吹歲暮送子東去浮滄瀛三韓波濤光怪出孤山松檜蛟龍鳴區中馬背豈心事鳬舄鶴瓢非世情明年期我坐日觀若木照地春相迎

過方山人隱居

金華山下空結庵金華山人愛終南未聞造父得朝十卻道狙公能莫三予苦揮塵上素服爾何秣馬向黃龕曲轅散木願自保漫爲犧樽悲杞楠

九日與倪宗正祝鳴和登觀星臺

秋盡繁陰苦不開散愁無計一登臺日邊閶闔紅雲動塞上風沙白鳥來秦分正當秋气盛鴈門未見玉音回百年與爾同羇旅九日同歌黃竹哀

答祝鳴和

一落滄洲懶性便苦吟何有八哀篇美芹但取鄰人笑小艸猶慙官長憐白日嘯歌聊自慰赤霄勲業尙茫然攜琴載酒忘憂得不愛牀頭三日錢

壽日成禮奉天門

初日鴉啼宮樹林奉天髙殿气駸駸衣冠況值千秋節犬馬眞懸萬國心白羽書來兵未解黃河水落歲將陰龍斿鳳輦關山道邊事辛勤風雪深

歲晚

鴈去陰山白艸生六邊風急翠華行冥天外連霜雪上谷年來厭甲兵萬古風雲終不減三吳財賦已無徵漢家未罷輪臺役歲晚迢迢江海情

彭城避地

朔水薊門誰問津洪河波浪眼中新孤舟此夜山城雨短劍長年驛路塵鄭老有官無飽飯杜陵多難每依人飛書近報齊梁破何地江湖托此身

夏朝同顧九和侍講湛次泉編修應元忠吉士泛舟出西崦遊太湖

西崦山前逢首夏與君一笑共扁舟已無梅花爛刺眼賴有太湖淸散愁晴日菇蒲鵞鸛下遠風波浪魚龍遊酒酣忽憶鴟夷子長日掛帆天漢流

宼至

白日淮陽飛羽書浪翻鯨駭振江湖六飛聲斷天狼宂七郡功虧銅虎符卽見縣金募丁壯更聞空國補軍輸君王不刓封侯印秪事江南未獻俘

病起送方思道

問君何日棲武夷送君出門防淚垂三春伏枕自气候一朝出郭空華滋知他濁酒有誰共折此垂楊不自持滸墅關頭聼人語盜賊滿地將何之

吳閶

萬木蕭蕭河漢秋吳閶斜日獨登樓眼中未黍茅茨怨海上風塵笳鼓愁一命未忘靑闥幾時還問白蘋洲燕然銅柱男兒事謾倚靑萍看斗牛

秋興

梳頭出門秋滿溪蓼花無數明太堤堤邊桔橰獨婦女海上羽箭多男兒中原已失尙方劍南國全看飛將旗靑艸沙頭有消息天未悔禍人焉爲

狼山聞防

龍驤百萬向南徵水陣堂堂赤幟橫旋報狼山歌小海喜看元帥是書生連年江漢傷多事此日朝廷念太平漢戍秦疆俱鄙陋須將四海作長城

至日

白日冉冉復南至闔閭城西客未歸山中桂樹歲月晚石上梅蕋園池非白鳬雨雪爲誰急黃鵠天風終自飛安得垂衣歌帝力坐分滄海釣魚磯

送太初觀海

天風防防吹歲暮汝今復欲東南徵太江波浪蛟出舞滄洲歲月芝長生水經地紀足勝事鳬舄鷺瓢非世情洪河雪後防相憶我在蓮花頂行

十三夜玩月

粵南秋色復欲暮城東閉門歲載陰淸霜上鬢豈春事明月在天關客心水昏魚龍已浩蕩木落桑梓亦蕭森杜老中年更愁思猿啼來往巴渝深

天末逢故人

不耐秋風揺落後與君把袂看飛蓬關山無地干戈息江海何年笑語同歲晏栁條那忍折天涯車轍尙難通蕭條更問桑幹路目斷園陵煙霧中

聞孫山人在西湖水寺

吳門往日聼談塞鴈江魚動隔年聞爾獨居水西寺與誰同泛六橋船魚翻荇帶錦不亂鳥下蘼蕪靑可憐擬把郫筒共梅蕋兼程定得小春天

嵗晏懷近夫

不見殷郎又一年每憑防夢到靑田成家文學人皆仰爲邑風流世共傳嵇呂豈辭千里駕桃哀眞結此生緣孤山云物負殘臘鴈宕煙霞愁遠天

白下訪方山人

山人不是方外客十載江湖桑薴悲豈爲饑寒歷辛苦坐教詞藻歘瑰奇南徵卻道如司馬老去終傷失惠施白下風煙得見否憶君長誦考槃詩

孤山寄太白山人

爲問山人孫太初交情歲晚莫教疎孤山梅萼春相惱滿地松苓日自鋤江夏肯容禰處士茂陵初臥馬相如知君不廢苕溪釣書帛能無寄鯉魚

天竺

旬有五日不出戶防風伏雨寒蕭蕭偶爾尋僧入三竺多方索梅窮六橋黃精紫蕨亦自飽瑤艸璚花還見招旌旄滿山江浪惡腐儒解組爲漁樵

歲暮入江郎山訪周山人

江郎三開畫屛上有朗朗處士星修淵將到壺丘子憤世卻續南華經松間相信鶴一隻洞口長生芝數莖釣渭耕巖不違志乘桴余亦下滄溟

人日

病起獨吟溪上樓煙波云木共悠悠細斟栢葉酬人日漫嗅梅花憶隴頭天遠美人長在望路危春色未銷憂南行故國柴門迥擬把綸竿伴白鷗

八月二日

曲巷疎籬小院幽荒村獨夜竹桐秋星河正值銷魂地鴻鴈還過何處樓臥病豈堪聞木葉息機猶自著羊裘碧霄萬里風雲气起憑危防歌四愁

得思道書

伏枕忽傳車馬使攬衣迎問已沾巾開緘蕭颯見汝面回首蒼茫任此身司馬著書長抱病黔婁爲道不辭貧滄江冷落梅花晚獨抱遺芳向遠人

答近夫思道

憶昔三吳共臨眺上山不用杖藜扶只今臥病難行立聞爾加飱定有無千里音塵防涕淚萬方憂患獨泥塗蠻煙朔雪催人事愁對城南鵞鴨湖

登道塲絕頂用太初韻

頭獨立雲霧飛天畔風廻蒼玉扉深林日落豺虎伏橫江浪髙舟楫稀舉目中原望不極側身滄海愁依依峴山霅水秋意動故園幽事行當歸

秋興七首

閶闔風吹庭樹柯乾坤西北尙提戈舊京芳艸秋猶積絕塞浮雲今柰何不耐隱憂侵白髮竟將吾道付滄波碧雞金馬非前日獨倚江樓聼棹歌

湖上淸霜淨栁條南天九月气蕭蕭歲寒蘭芷將無變日暮豺狼迥自驕三輔尙淹王景略北庭終數霍嫖姚風煙著處堪疎濶白水靑山每見招

且喜鎭兵收楚蜀十年戰伐可勝情誰家寡婦哀初散萬國秋笳咽未平秪見帝恩優赤縣稀聞官府念蒼生請看咫尺輪臺詔今日蠲除徵又徵

釣臺南畔萬家墩昔日豪華天下聞石首槎頭爭水陸綺衣朱袖照乾坤年荒禮樂今何有日短麤豪空復存破防蕭蕭江海客側身玩世欲忘言

彊鄰牧馬下陰山西塞諸軍永不還萬里角聲悲歳暮三邊烽火直函關浸淫已入襟防裏桴鼓深防霄漢間聞道凶門屢推轂總戎何日斬樓蘭

黃河南岸消息微甘肅寧夏邊人非淸秋古戍軍需闕白日西山餉道違警急大庭修馬政承平禆將玩兵機願將干羽收金革莫令漁樵著鐵衣

南州臥病聊卒歲東山艸堂難去歸行年三十鬂已攺有懷突兀時多違白湖鷖鷺風波亂畫省冠袍日月非人事天機更消息狂歌淸淚滿荷衣

登無諸城南樓

越王城東江欲濤越王城上烏山髙亢龍愁雨久在野病鶻憐風空解縧西望佳人息環佩南來樂土避弓刀園葵一飽那可得今日登樓心獨勞

歲晏答王時行

越王臺下艸堂陰萬壽橋東流水心天畔風雲新歲晏霜前梅栁故園深黃巾亂後只茅屋白社歸來無橘林揺落最憐王水部近時生理戴朝簮

病起步西禪

一春伏枕鶯可憐病起野池明白蓮偶爾梳頭出城郭便應看竹到西禪天晴求食鳥雙下日午閉門僧獨眠明發螺江有行役紅塵白鴈異風煙

亭子

遲淸亭子對羣峯地迥能招萬里風八月商聲疏病葉滿城暝色起寒蛩身孤舊國翻成客世短長年是惱公擬把衰容向山月嬋娟猶在亂雲中

白鶴嶺

白鶴嶺頭春惱人暖風吹落小烏巾紅英照眼相與媚碧艸防心難重陳稍喜小樓臨海岸擬乘輕艓上河津石梁南去煙波濶渤澥何時起釣綸

鼇嶺

鼇嶺飄飄理巾舄天風北來吹鬢毛土花石黛自成錦松枝海水相爲濤空門閉云春寂寞山鬼嘯月夜蕭騷淸齋白飯正著我蒲團坐嘯求吾曹

送陳國英侍禦還莆兼懷素翁

歲晚長途未息機羨君巾舄已南歸斷鴻江海看仍遠短鬢風塵覺漸稀肺病竟須金鼎藥時難眞想芰荷衣木蘭陂水深魴鯉欲傍云翁舊釣磯

大湖泛舟登弁頂

湖上菇蒲秋映空絳樓紺殿俯龍宮鐘聲下接馮夷鼓木葉深回罔象風吹笛擬從蓬海去揚舲疑與渼陂同渚苕沙鶩太無賴我愛南山芳桂叢

秋日南屏山中

淸秋艸閣同杯酒步屧看山幽思多雨外暝煙畱不散江間飛鶩靜相過殊方交友情偏厚頻歲憂時鬢已皤白幘歸來還自慰雲臺石室定如何

三月晦陪顧未齊侍講湛甘泉編修應元忠吉士遊太湖龍塘舟中

龍塘漪漪近太湖湖上之水明菇蒲雨餘鷗鷺淸湍淨日晏牛羊滿地鋪每羨鱸蒓憶張翰未因鰕菜學陶朱兵戈愁疾侵尋久擬此卜築寧吾軀

九月劉蘇州攜酒過寄寄堂席上作

今辰何辰我對酒爛醉卻爲劉蘇州佳肴佳樂見君意美境美人忘我憂百年淸話肺腑露三江長望風煙流出門髙下遠天淚去燕來鴻何所求

暮春遊望

陽山西陂野水肥東風冉冉吹芳菲越姬蕩舟入遠浦吳儂荷鍤談落暉茅屋桃花亂防防樹枝黃鳥亂飛飛蘇州病客憐汝切明朝杖藜春事違

宼至二首

延陵昨夜飛羽書吳人今日盡移居江陰室廬半成燼京口士卒多爲魚不知貔虎爲誰用只恐豺狼乘我虛向者山東只數騎將軍何事更趦趄

其二

山東羣盜睨東吳吳下倉皇急遠圖但見懸金募丁壯不知賣屋補軍輸屢聞天上新頒爵猶有江南未獻俘昨夜中庭弧矢沒自憐病骨轉成臒

答近夫九日見寄

殷郎懷抱向誰開我亦迢迢江上臺塞鴈未逢還步月籬花縱好嬾持杯龍山落日惟黃土虎阜西風漫綠苔一覽黑貂驚歲晚暝傳霜下夜砧哀

九日對酒不登髙

今年九日長洲苑忽憶去年西楚鄕連山烽火不攺色揮淚故人天茫茫且須舉盞媚芳菊豈敢登髙望遠方此日明年復何處可堪廻轉杜陵腸

喜得家書

無數羈愁此夜窮各天相慰重題封中原氛祲三千丈故國煙霞百萬重伏枕未容蝴蝶夢加餐合紀鯉魚功幽燕十月風霜惡季子貂裘不受縫

至日馬上

白日冉冉復南至闔閭城西客未歸觀臺云物舊色相靈源蕓荔新芳菲淒淒風雪我乘馬渺渺煙霞他采薇亦欲掉頭東指海芙蓉三載未成衣

溪上

南岸村邊好放船早春風日淨涓涓風吹錦水文章見日射金沙色相鮮匝匝碧山圍矮屋輕輕白鷺掠晴川細詢民瘼非前度猶喜溪光似昔年

駕出北平

桑幹西路帶楊河萬乘三秋躍馬過雷澤釣絲天上應瑤池雲气暮來多茫茫禹貢眞不有款款祈招亦柰何幕下少年俱貴達袖中長鋏謾悲歌

早發臨安

陰早發臨安縣遠道眞尋何處山一夜雨聲驚木葉幾年雲气望函關赤云近在風塵外黃鵠髙飛霄漢間聞道襄城迷七聖中原回首淚潺湲

二月晦日發滹沱

二月晦日暄气寒滹沱水深舟楫難已攜家室情復惡況憶兄弟鼻俱酸白鴈一防杳然去黃鵠數年離哉翻幽並氛祲只昨日客子胸臆何時寛

夏夜仲鶡過艸堂

炎天鬱鬱气若焚都城兩月不出門豈無故人少惠愛秪有吾子來頻繁野老開心出文字拙妻作意蒸雞豚雷陳風流世所羨與爾結契爲弟昆

贈髙二十二宗呂

早向滄江去不疑麄豪翻笑鋭頭兒禰衡材大公卿妬原憲家貧九百辭顚倒衣冠成古制招呼風雪有新詩鰲石室藤蘿外欲采璚花報汝知

朱蕩南太守遣杯茗過鴈山奉酬

蕩南杯榼走重盤正我看云初出關車馬忽傳靑鳥信風煙一佇白龍山聞知湖口舟長借每到花時釣末還萬事忘機猶汨沒羨君安穩弄潺湲

同畱克全丁文範董文玉西湖泛舟遂歷湖上諸山

天畔雲煙淸不了仲春風日淨巾袍春坊能事稱杯斚刺史風流擁節旄靑栁歲時臨澤國白鷗早晚到江臯西湖野意元相識拄杖中流興自豪

西湖同李水部孟玉詹進士泮

春城萬水散晴湖南北髙相對孤雨後舟航分气象年來心迹落虛無只妨魚鳥催人事不厭菩提混世途小折梅花攜二子竟無秀句弔林逋

中秋京華玩月

上谷諸城紫气通輝輝星月自離宮關山萬馬黃陀北殿闕三秋白露中大將此時須縛虎侍臣何地合從龍繩樞甕牖長消息愁絕京華鼓角風

送惟可還三衢

昔年相逢胥水秋今日重在閩山陬中間防亂眞憐汝南鄙音塵不散憂別後山陽頻弄笛花時荊楚一登樓旄頭尙直天西北何地巾車各自由

昔余北徵太初至自湖州送余至姑胥吾惟可至自三衢送余至檇李不二載間相繼下世重逄此地愴然傷懷作哭二子詩

憶從把抱三吳志念爾攀翻遠道來此後音塵一哭耳舊時風雨竟何哉江山秪掛南州劍天地空生諸葛才檇李姑胥是永別暮云鄰篴動秋哀

李中丞邀遊南髙與棠陵子同賦

南東下對扶桑海霧天風引望長此日登臨成勝防眼中文物傍重陽避人鸛鶴遙相過近郭棕篁好自蒼笑把荷衣接豸服狂夫談討只滄浪

夏朝覃山卽事二首

湖水渺渺橫釣舟湖邊人家生事幽胡麻塞畦眾作動桑柘滿地春蠶收卑枝不肯受冠蓋短艸何妨彌阻修吳儂禮數亦自好方巾野衣迎道周

其二

四月覃山茶樹香蹋歌采茶多女郎孤亭小池長杜若斜川細雨飛鴛鴦島嶼歷歷渺雲水煙波茫茫連大荒眼中春花復欲盡未得及春歸故鄕

答樗翁見懷次韻

上日南湖春艸余飛椷報我茂陵居秪益停雲承笑語還聞抱朴入空虛苦遭瘧鬼時相泥愁見鷗羣晚自如世短途難身獨遠京華新訂絕交書

莆諸君子邀遊木蘭宿雲莊溪閣因餞余湧江把袂而別悵然興懷

莆陽名士太古流愛余來並木蘭舟詩書禮樂話未了琴瑟笙簧歌少休三秋問俗風塵切一路看山花鳥愁此別應知各努力思君無那海東頭

七言排律

九日同劍川諸子登馬坑諸山望九峯道南祠記事

南平縣北重陽至彊起登髙風雨朝烏帽黃花修舊事風流人物憶前朝東南形勝山川固閩粵衣冠气象饒千樹早霜寒自積一潭秋水澹相揺漢王爼豆還宮廟劉守勛名已寂寥羣盜檄書隨處滿萬方兵甲幾時銷年荒白晝三軍噪日遠黃堂五馬驕病後故人俱杳莫幸然勝事不蕭條人兼鄴下何須避誼重淮南定見招靑眼豈辭鸚鵡盞白袍更上木蘭橈四賢道近源流斷防劍龍潛歲月遙桂樹叢生江艸長不妨志士遁漁樵

少谷集卷七

欽定四庫全書

少谷集卷八

明鄭善夫撰

五言絕句

宋宮故基

西門數頃地舊是帝王宮莫謾歌禾黍山河涕淚中

病居讀顧與新詩

伏枕殊方客秋風歲載陰頭風頓覺愈吾只愛陳琳

楚客

楚客望不返行坐楚天心荊門未可渉洞庭波正深

冬靑樹

道傍冬靑樹人好樹亦好豈不纒風雷靑靑自持保

子夜變歌三章

洪江通海潮朝往復暮來岊水下洪江何時逐潮回我欲渡螺江螺女不可遇人知子夜來不知子夜去漢王昔垂釣白龍從天來至今龍起處猶傍漢王臺

東園

汶口園仍好商於艸已蕪誰歌采芝曲髙調滿江湖

柴門二首

涼月光不了照我芳桂叢白鳬如人長來往柴門東家住白湖陽習見風波事苕荻何蒼蒼亂我蘭與芷

題畫

商意變緑荷秋風落江渚零露忽泥人愁聞鶺鴒語

吳中雜詩二首

秋浦下鴻鴈秋風鳴芰荷客懷一萬里江月夜如何烏衣不復見蟋蟀聲近牀黃花深幾許昨夜一籬霜

江行五首

冰合如鏡平冰斷如雷鳴孤舟不得寐枕上悲風生厭見雪如麻不見梅放花江北是客路江南是客家閉門對孤燈開門見明星黙黙心底事礧磈誰能平宦海多白波客路多黃塵波白解覆舟塵黃解污人少年愛春日羯鼓閙春盤一自不家食春盤歲歲閒

漫吟三首

浣紗傷妾貌折花傷妾心郎君不相棄請聼白頭吟白頭人所賤緑髮人須戀君如戀緑髮莫到白頭變愛君如愛天事君期盡年妾意無虛假君看塘上篇

古意

誰家玉靣女素足立水傍睠言新歲近作意浣衣裳

無題三首

悄悄風色寒白地不敢看天尾是故國天頭是長安嘆息復嘆息淚沾頭上巾靑萍將底用光掩屬車塵明月豈長好的的入我懷東風不愛情浮雲與意乖

漁者

白日下廣川煙濤去不還平生釣魚意入手便忘筌

虹橋

虹橋不可渡東斷蓬山陽只有賔云曲流音下大荒

韶州吟二首

聞渡韶陽水滄溟水更深娵媀時入饌莫作百蠻音蠻溪楓葉下蠻女答歌還太平無外患何事百牢關

閉門四首

閉門打乖坐鵲噪庭下槐種竹成瑯玕天風颯然來曉起披雲气攤書靑澗阿六經無一字秪道配江河讀易苦解事閱世涕橫臆如何中天日未見羣陰息葺彼南陽廬瀟灑玩世事平生梁甫篇吟對滄浪水

畫六絕

皎皎水上仙風吹入我懷我夢逢奼女洛波墮弓鞋邊人競北風牧馬陰山陽腰間寶刀赤河淸爾來王頭陀戲海蟾手握庵摩果大觀天地間一咲吾防我鸜鵒乘天巧幽篁學語繁江南气候正莫過魯東門賣藥行市南隱身入壺中指揮費長房白日騎黃龍六拍按六气廣樂音未希舉手謝世人行歌綠雲歸

病中吟六絕

掩書臥冥蟋蟀在牀頭如何閉關月耳畔鳴不休形骸久爲累三尸今晏然安得魯仲尼展轉鑄顏淵虞卿爲著書卒歲坐窮愁那知交字外翻有逍遙遊有身終是盡學死始長生吾將鏈眞性去去淩紫淸愛河易漂溺三山波浪翻覓心了無得吾今閉吾關詩書破我拙聰明多事起那復黜聰明返我混沌子

伏嘆五首

少年逐鉛槧學道苦不早眼看春田花誰是長久好宻云不成霖西郊气烘烘女其蛟與龍胡爲處池中窮年守庚申服食意未已如何三尸虫猶在腹心裏生亦何所喜死亦何所悲言脫生死關短修復誰屍中歲聞大道鏈已成蹉跎去日一以多來日今若何六言絕句

洞霄

白鶴久辭華表靑牛已度函關五內天花未飽麻鞋踏盡名山

七言絕句

題邵二泉繡嶺艸堂二首

湘山寂寂楚啼湘水迢迢過客悲何處篔簹不愁思邵公惠麓武公淇

茶仙品泉泉爲寒泉翁愛泉泉出山只欲逃名逃不得許多甘冽在人間

登北固樓

北固樓前鵝鸛風奔濤蹴汐撼龍宮舟楫是非京口渡關河憂患海陵烽

遊焦山

焦丘龍臥浪冥冥步云回海樹靑風塵重問焦光洞讀罷華陽瘞鶴銘

武夷曲次晦翁棹歌十首

幔亭彩幄防仙靈紫霧蒙蒙薄太淸奏罷人間可哀曲鳳笙龍管杳無聲

沙棠爲楫桂爲船紫嶂丹厓錦映川我是開元李居士鐵龍吹散萬煙

不道巫陽十二玉環珠佩淨云容美人婉婉秋波立迥隔天關百二重

藏裏黃棺壑上船春風秋雨自年年覺來天地終歸盡煉得丹成亦可憐

蛻骨藏眞傳此巖土花石黛已那能縣綆探金槥下龍宮萬仭潭

大隱屏前煙水深九霄雲覆紫芝林彤墀不作含香夢丹洞忻傳出世心

水過蒼屏灣對灣山形密似百年關巨鼇不戴東溟去要與乾坤作大閒

博羅東下三百灘噴雪奔雷仰靣看虯龍不出蝮蛇出天風下來吹歲寒

石鼓雲樓天漢開飛泉幾道白龍洄探元笑入桃源路黃葉千巖風雨來

九溪歷盡興翛然亂瀑喧豗赴錦川尋源已到明河曲飛舄還過一字天

金陵

紫禁金門閉寂寥不聞淸樂下丹霄髙皇事業如天地過客何須話六朝

臥

黃帽靑鞋何處尋道人髙臥南山陰閒誦維摩一百偈白雪牀前三尺深

竹枝詞二首

西澗西邊東澗東千山不斷萬山通謝豹見春啼出血王孫上樹防如風

梨嶺遙於楓嶺遙小關髙比大關髙傭夫過嶺如平地一嵗來廻二百遭

送林仲頴赴馬平

東浮淮海三千丈南過羅浮四百知爾欲尋勾漏令防看雞犬白雲中

送陳侍禦使廣

嶺南巨海散溟蒙海上羅浮四百炎瘴直須三尺雪鱷魚先避五花驄

櫂歌四首

鴻鴈飛來風雪心鴻鴈飛去天山陰二月天山風雪淺六月天山風雪深

鴻鴈飛去稻粱荒白鷗不飛羽毛傷天寒日暮黃蘆蕩江水渺茫心渺茫

送君把君緑荷衣悲莫悲兮生別離衢陽向上江水絕縱有鯉魚何處來

靑螺江頭遊子吟黃金臺上秋水深風塵一別一萬里美人駕車傷我心

南徵二首

去年出師大冒山五千步騎凱歌還可憐今日山前月又照漳南諸將壇

贛水西邊是賊壕年年楚越泣弓刀天戈指處欃槍落來嵗徐看破爾曹

望靈山

上饒縣北香鑪西暮靄朝煙咫尺迷平望靈山一百里髙南影入沙溪

天姥行

天姥旁通天一門下臨絕壑桃花源玉佩靈車杳然去鳳笙吹斷越山魂

赤城懷太白山人

天臺歲月輕劉阮不見云端防玉簫知爾西湖臥風雪神遊先到石梁橋

昔餘夢遊鴈宕乘最髙臺東觀海波浩蕩回望萬峯蔚蔚雲際及登盤山歷歷如在夢中竦然題句

昔年夢上百尋臺薄海鯨波天地廻四十九盤東向立鴈山猶是夢中來

羽獵謡三首

君王自擁鷫鸘裘獵騎翩翩盡貴遊歸來錫宴傳封拜狗監雞坊十二侯

羽林十萬是親軍漁陽鐵騎天下聞廐馬長畱太白壘胡天驚散犬羊羣

今年天子又行邊勅報旄頭照酒泉乘輿自領驃姚部內使宣頒九府錢

送人遊吳興二首

黃龍洞下云色深霅水苕溪吏隱心東道若逢孫處士靑春須寄峴山吟

鳩玆城邊望不稀翠木朱藤罨畫溪津吏揚舲唱歌去溪花十里使人迷

天姥吟

山人住在天姥陰憶余曽登天姥岑雲樓雪磴參差起下控桃源幾許深

燕京三首

將軍白馬紫金韉接鞚聨綏禦前並誇異姓稱皇孽不用長纓系薁犍

緋衣紫甲入東華羯鼓鐃歌散禦花邊士盡騎天廐馬燕姬翻泣五云車

山後干戈震朔州君王按劍到邊頭二月凱歌班士馬天閒遺卻萬驊驑

逐客二首送劉伯儒侍禦

黃衫白馬簇金臺逐客飄飄去不回莫向猿聲墮淸淚銅環椎髻解憐才

尉陀城外泛云槎西望峨眉隔水華若道日南天萬里歸心一夜過三巴

山人

稅鶴停鸞去不分玉簫瑤瑟散春云日暮天花吹建水曾孫重拜武夷君

新制白防巾贈昆侖山人二首

細葛新裁白防巾風塵把贈武陵人漁樵早晚相擕去五色瑤花好自紉

萬里黃河天漢通昆侖遙帶碧琳宮靑牛已度流沙去述作虛傳河上公

曹仲禮索巾云將歸具茨兼柬王稚欽

元是山人白接防云逵贈女莫相疑便從夢澤穿嵩少更歷襄城問具茨

送林茂貞大理二首

君今執法白門西余亦將隨倦鳥棲黃籜爲冠芰爲服幾時停棹武夷溪

武夷溪上水濺濺東入滄溟天漢連萬里裹糧從汝去乘槎直到女牛邊

正徳十四年四首

君王按劍東南徵錦障黃旗出鳳城矯矯六飛熊虎士中原萬里倚戈行

雲中鐵騎獵漁陽鼙鼓塡塡夜未央白馬將軍傳號令金盤寶篋進壺漿

黃牌使者出行營選舞徴歌傾衛城報道儒生飭士馬南州叛賊一時平

桑黃渺渺躡飛塵淸路人傳天子眞宰相無須保車駕至尊雄武動如神

送人之郁林二首

蒼梧之云萬盤下控牂牁連百蠻莫道蠻方非近地日南南是漢關山

郁林東下對扶桑黑霧沈山日暈黃鷓鴣啼上桄榔樹一寸鄕心萬里長

蜀中歌五首

巴東春水錦江來流入荊吳萬里廻樓船細逐江流去不見瞿塘灔澦堆

峽猿啼過下牢關雪嶺連天三百盤錦官城外西遊客白日髙歌行路難

連云不斷三危路雄略猶殘八陣圖巫峽劍門天地險錦官白帝霸王都

瀼東瀼西花映渠浣花艸堂今有無苦憶平生杜陵老暮年涕淚滿江湖

文園尙憶馬相如錦水風雲逐駟車若道君王慕封禪西京元有茂陵書

送人之嶺南二首

蠻江春色接瑤京江岸桃花流水聲他日防鳬來謁帝蓬萊宮畔笑相迎

潮州東門鱷徙溪行路蕭蕭猿啼可耐曩時勾漏令云車更度郁林西

巴人曲

蛾眉山色上靑霄白帝祠西巴路遙二月巴江花爛熳一聲笛爲停橈

寄安公石黃門二首

聞君久住成都市豈爲成都賣卜錢萬里橋西逢蜀使問余何事女牛邊

艸亭下浣花溪載酒看花隨杖藜靑春不斷黃牛峽日日思君猿啼

送人下第歸蜀

黃金臺上艸已蕪錦官城西花映渠知君賣卜成都去不羨風雲駟馬車

南望湖二首

南望諸湖波映空揚舲東逐芰荷風垂楊亂覆茅檐緑好看魚梁山照中

湖上空波明防霞逢逢花鼓若爲撾雲帆擬挾飛仙去滄海驚傳銀漢槎

黃河二首

五月黃河風不廻六鼇東湧雪山來烏檣天轉蛟龍窟未道瞿塘灔澦堆

桃源縣前雷雨急洪河拍天黃霧深淮南古意正愁目更著悲歌亂客心

璚州歌五章

靑氊烏帽適天涯白首投荒莫咄嗟東傍扶桑多薏苡南過勾漏有丹砂

長鯨一湧雪山翻海若爰居不可馴知君定怕風濤急白地風濤怕殺人

君家住近海門潮君去朱厓不寂寥哨哨防兩能人語種種烏蠻觧漢謡

蠻子灘頭興不孤桄榔樹下打娵媀年年五月荔枝熟翻怪先生愛索居

嶺表黎酋分鳥羣桂林象郡總能文更憐蜃气朝朝見莫厭猿聲夜夜聞

夢黃山梅花

陽湖春動蘂珠宮我夢黃山白鶴羅浮仙子娟娟下笑整云裳風雪中

同王方湖泛舟鑑湖入蘭亭偶成贈章二首

木落秦山近艸堂避人仍葺薜蘿墻知爾經綸數在手釣船長系鑑湖傍

鑑湖放船雲霧光蘭亭八月溪水長我愛風流王逸少靑山同引碧霞觴

若耶溪

山廻水曲若耶溪八月荷花光映堤越女勞歌采蓮曲江南今有杜鵑啼

剡溪

曹娥江接剡溪流亂石幽花只漫愁剡曲尙疑安道宅山陰誰上子猷舟

東山柬董文玉諭徳

東山中峯天漢連紫笻丹屐共雲煙髙臥正懷謝太傅莫令小艸後人傳

淸風嶺

嶀浦橋東云壓山淸風嶺矗明河灣捫崖忽漫防流淚日短風塵易滿關

天姥

天姥崚嶒不可招雲巖雪壑傍丹霄天臺四萬八千丈俯看飛虹度石橋

答天彛

君今笑入天臺山余亦欲田箕頴間白日風傳紫芝曲莫教人識是商顏

看花

山藤花開紅映衣看山借艸遲遲歸錦石無人溪水下隔花刺船鸂鶒飛

天臺雜詩四首

一夜雨聲吹不斷國淸寺前溪水鳴欲過天臺拾瑤艸秋風無限石梁情

赤城云閉玉眞符桐栢宮涵滄海珠早晚移家葛洪井璚臺防闕是仙都

華頂數峯飛刺天長風白日灑雲煙鹿裘行探金明艸笑拍洪崖星漢邊

曇花亭前雷雨飛石梁天巧眼中稀素綦履沾云濕我自天臺華頂歸

江村

錢塘江浪拍天來江上茅堂負郭開蜃樓鼉鼓時能見鸂鶒鸕鷀晚自廻

靑埜堂成二首

飄風落木气蕭蕭抱病經時亦自聊湖上小堂馴燕雀年來淨業混漁樵

子眞谷口成深隱少谷柴門故自開藥裹書籖防不理海鷗江鸛日相廻

遊淘江贈林樗翁

野亭雜花紅近人山翁愛客靑綸巾渉江欲采芙蓉去無數秋風鬂髮新

戲作木虛據石圖

雲裏孤峯爾獨憑下觀星斗帶滄溟翻身笑折三花樹擬傍蓬萊頂上行

送克相侍禦使齊魯五首

千盤岱嶽矗琳宮萬壑平吹瀚海風何能一探金鵝蘂並爾呼云日觀峯

淄靑南下滄溟開鵬擊鯨翻天漢廻東巡定上蓬萊閣五色樓臺萬寶堆

吾憐白浦控滄洲目盡云槎天際流儻遇阜鄕防玉舄與君髙結望洋樓

海內談詩王秉衡春風坐徧魯諸生我昔傳聞薛吏部爲君遙式洛陽城

檇李忻逢孟望之湖邊秋艇把楊枝靑袍笑入襄陽社白璧翻傳梁甫詞

送人之萊蕪

萊蕪縣在海東頭遷轉還君山水州日日鳴琴了公事魚龍波浪眼中遊

贈武夷道士二首

幔亭道士住紫宮年過八十气吐虹揖余觧下防龍劍指防云涯三百峯

武夷亂峯攢紫蓮丹房想在彩雲邊分君一粟庖羲洞閒防明河抱月眠

漫興

忽驚溪虎連羣嘯不分林鵶朝暮啼畫省行臺堪牧馬山城更鼔不隨雞

觀馬淸癡所臨元繆佚山涇雜樹詩畫戲爲題句

吳下風流盡此物後來好事更傳眞爾軰安身是何處素毫零落寄丰神

塗山

浲水東行滄海廻衣冠玉帛萬方來後期獨有防風氏君看塗山戮將臺

禹穴

脫屣行探禹穴靈萬年鴻寶祕丹扄梅梁窆石空山裏想見虞廷舊典刑

曹娥廟

東闗東偏曹娥碑今古流傳絕妙詞洪濤駭浪翻滄海要識人間孝女祠

桃源

桃源紅映赤城霞洞口春開度索花擬傍東方啖桃實不隨劉阮問胡麻

石梁寄防稽王山人

石梁跨海與天通千里騎驢識孟公東路寄書王子晉遲爾緱山緱氏峯

委羽

東海玆仙聖居瑯玕芝艸洞天虛函關已斷靑牛駕委羽忻逢白鹿車

有背師者索題東臯書屋

東臯書屋傍風雲翠篠紅蕖臥典墳請君終學壺丘子汧水鯢桓恐未聞

至日

冥久不行冬令瘴霧蠻煙泥殺人惡艸翻翻長至日未看蘭蕙轉陽春

次素翁臨滄亭

滄海鯨波天漢長壺公東影拂扶桑彤雲彩霧行空壁此是人間素老鄕

灘上

雪噴雷轟三百灘臨川力擬障廻瀾淜奔險過瞿塘峽細看中流砥柱湍

吳門送黃明甫僉事赴嶺南二首

吳門海風吹白波嵗晏離城可柰何明到羅浮避冰雪還君及早播陽和

其二

江頭日暮歌欲罷告訴不盡哀情多嶺南自古炎蒸地君去風霜合若何

惠山吟

去年曽飲中泠水今日初嘗第二泉我有靈泉甘比蜜無名應是在山偏

延陵送劉克柔

延陵四月新水生延陵江上送君行行過長淮莫停耳淮南淮北鷓鴣聲

王山二絕

懷玉山前黃葉深遠天烽火上人心不知何處歌都防拍斷尊前梁父吟

十月玉山寒雨生萬峯疊疊更分明長溪淺漵從容滿冷蕋枯荄次第榮

畫者

近愛錢塘孫畫師江山花木亂生姿正愁京洛風塵急卻耐龎眉歌紫芝

赤城

天臺山前黃鵠飛仙人城闕赤霞圍最憐謝女蓬萊去未識人間馬子微

送沈一歸閩

烏石山傍思蕨薇還家頭白故人稀溟溟苦海沙棠棹幾處風波他是非

瓠子河遇葉六

艸艸逢君瓠子河河水瀁瀁柰君何雲山涕淚渭城曲天地爭廻易水歌

歌風臺

陸賈詩書叔孫禮猶能潤色漢乾坤爾曹未是眞王佐威鳳文鵷未得馴

大風之計在四方豈意牝晨禍蕭墻身後貔虎盡食邑左袒危乎仗彼蒼

寄黃明甫僉憲

頗憶故人黃小江爲官三載帛書荒閩中幽事笑殺汝麥飯藜羮薜荔裳

防榔不過南詔驛五嶺冰霜今已多歲晏詩篇尙記不吳門海風生白波

宿石門晦翁讀書處

石門抱被云濕衣流水聒耳無是非海潮夜語梅花戌起看扶桑朝日輝

籌峯南下楓林西巖閣千盤平翠微雲蹤不見朱夫子屍祝能談劉布衣

悟道松

玉柱峯頭悟道松根株歲久化爲龍若比茅山左紐檜大千世界極鴻蒙

遊丹靑閣讀舊還懷許黃門啟衷

風流不見許黃門文字丹靑閣尙存最憐佳句車盤驛黃犢靑山何處村

太山三絕

巨靈盤盤閶闔門日觀峯頭玉冊存黃峴西行看落日碧霞南靣拜元君

秦皇自謂功無量擬揭空碑古帝前磨崔小篆三千字何似開元十四年

苦憶太山孫處士春秋三傳尙須編只今四海無靑眼欲向何門乞俸錢

讀漢書四絕

鄧禹數言天下計定功端合首雲臺牛鼎終非眞防合中興不復食鹽梅

子陵不廢桐江釣才力還堪比傅巖漢室規模故人意只餘糠籺落空談

不及遼東管防安龍翔鳳舉出人間東京竊笑三君軰風節何禆末路難

建武閉關示無外後來誇者卻開邊虎頭何物飛食肉西山康居三十年

河道

金陵方物上樓船州縣流傳則例錢聖主戎衣無盜賊山東河道避冰鮮

龍湫

龍湫瀑流轉怒雷回風散作靈霧飛靑雯倒掛鴻蒙練斷盡天孫云錦機

沿溪見白蘋盛開

江深木落見蘋花千澗秋容爾自佳不隨穠李分春事要接寒梅成歲華

天臺

崩湍轉瀑下龍湫皛皛銀河防霧浮履險能無伯昬分等閒來往石梁逰

讀松江漁翁傳

垂釣松江三十年澡身浴徳意仙仙那能心迹俱忘後共女中流歌扣舷

呂徽之

平生意气呂夫子遁迹空山薇蕨春不分弱小與彊國獨操魚釣寓經綸

元天臺戌婦不知其姓名有殊色千戶長欲奪之不可盜械其夫陣亡時守囚者頌其系且卹之至意在婦也久且左其夫令聞之婦婦曰君以妾故至此妾顧可負君耶遂棄兒女自投於百步石厓下柴立湍激中死數日不僕當路聞者爲釋其夫囚仍立石旌其烈石在紫陽神化之處今杳然蓁莾也余過天臺訪而弔之

臺山名姝人共悲殺身千古怨娥眉不道激湍無獨立桁楊夫壻已全歸

贈族人栗齋侍禦

露公之後世多賢侍禦才名英妙年總見風霜上容色更期摶擊向秋天

靑野堂成二首

小隱堂開靑埜上鶺鴒鸂鶒傍人初安身正學周夫子庭艸芊芊費剪除

不厭芳華耽寂寞江湖廊廟本同機明時正好興周道要識莘磻是汝師

班玉杖歌二首贈木虛

阿羅掌上千年物信是蓬山綠玉枝拄到中天斡元气乾旋坤轉莫知誰

君家拄杖班龍質十二星精光怪多直教騰踏風雲去王道平平柰爾何

至日

滄江病裏逢南至化國欣看日綫長未堪取醉酬佳節恐礙垂貂夢紫皇

江南气候異京師天道流行動失時栁條梅蕋相催迸蛺蝶黃鸝未入枝

贈樗翁

樗老釣磯淘水曲漁竿獨抱弄滄波經綸老手終自惜鼉掣鯨翻柰爾何

送平厓侍禦使山東

爾往乘驄山海東赤霞心捧大明宮腰間繡斧橫金枘白日靑天意气雄

鰲峯烏石殘芳迹天府雲臺秪薄遊堯舜山林余且隱伊周事業汝須謀

孔林東奠龜防山闕里長存天地間要得吾儒振羽翼迷方回首聖賢關

八神長呵封禪文魚鳥能符七十君誰令先帝終巡幸禦帳親團龍虎軍

殷浩墳前烏夜啼飲牛那復魯門西我愧延陵吳季子將無佩劍慰棲

金陵詠

金陵佳气郁崔嵬鐘阜龍蟠陰殿開萬里山河陵闕脈千年松栢棟梁材

皇皇嗣聖造乾坤靖難勛臣有特恩王魏多知權所重夷齊解事喪其元

靖難相傳是佛緣浮屠九級答諸天琉璃力盡金銀帑黎庶身十八年

閩粵猶傳湯大夫殘山振海定皇輿當年肘後懸金印今日人間賣玉魚

鄱陽戰罷錄功臣赳赳中山第一人不識漢家同用武雲臺顚倒序元勛

祀典春秋享帝王漢髙爼豆有輝光皇王帝伯原功徳戰伐何如揖讓長

何嶺見杜鵑花

靑龍白虎事非幻石室丹厓路不賖一枕卻成塵土夢碧山開盡杜鵑花

送人遊新安

送君南向婺星源三十二峯云色連蒼龍白鶴時來往羽蓋銀幢下九天

峴山【劉守新作去思碑劉元瑞爲文撫時興懷漫爲題句】

吳興霅水水倒飛上菇下菇歌正悲江漢有誰羊叔子峴山先勒去思碑

蜀中歌【其六補】

雲濤雪浪通牛渚杳杳飛槎天漢行芝殿蕋宮連棧起成都今去問君平

山行見嬾椿

嬾椿一樹與松長麗蕋秋掀紅翠香愛爾未知誰更嬾松間好看臥云房

南徵

貔貅南出晉安門劍防如霜萬馬奔小醜應須就殄滅天威南靣正乾坤

君王南顧似深憂每遣材官守贛州多士能無見節義諸公何意遁巢繇

將軍自許霍嫖姚豺虎山南尙爾驕有人伊昔持干羽不出階除格有苖

官軍不出粵山深招撫年年空費心天子拊髀思葛亮南中孟獲定成擒

縱使孫吳親戰陣何如仇覽在蒲亭鳴梟亦化爲鸞鳳農器寧銷作甲兵

贛州城頭皷角哀淸漳道上羽書來何處總戎深屬望陽明夫子出羣材

旌旗防防亙紅雲鉦皷逢逢警六軍壯士不圖收戰骨五陵豪貴防奇勛

少谷集卷八

欽定四庫全書

少谷集卷九

明鄭善夫撰

序文

修江先賢錄序

史以考信古者有國有史古史莫信於春秋春秋魯史也聖人之文約而苞其義大而公自秦人黜封建則史氏用獨獨則遺於是乎有紀錄之書或以時或以地胥如志也自秦而下凡百餘家大率有四病不避則溢不濫則漏名蕩乎實之謂溢有所怯之謂避信輕之謂濫識疎而聞寡之謂漏四者於其人焉不鑑於春秋之義也𨿽然顧補史氏之遺耳余序修江先賢錄知周子之善用春秋也賢寧產也寧春秋艾子之國也錄賢而系之修江者其漢修江錄山川之能也始於漢者封建旣黜之後也建置沿革乃始於三代之先者假一邑之文統元也統有五號曰正曰閏曰僞曰賊曰簒弒或正名以統實或去實以全名用宋庠之意而折其衷也賢有六科曰忠孝曰事業曰文章曰特行曰貞節曰仙釋集有五義曰正曰續曰附曰別曰外正者上也續者嗣也嗣似也附者依人以傳也猶附庸之依於大國也別者別也別閨閫之範也外者以道其道而外之也曰公曰先生者鄕先生有尊之之文也錄而必按其履者不枉其是非之實也凡是者皆用乎春秋者也錄實則不溢號明則不避科分則不濫義該則不漏是錄也但補史氏之遺耶稱信史矣

醫林集要序

余嘗讀內經不盡通曉然頗防其意自古成毀相因陰陽散伏民鮮戩谷於是乎有艸木金石之英以衛之而憲之於經是故犀羚蠶蠍貫眾茵陳狶苓狗脊酸辣苦鹹神奇臭腐齟口齬齒蜇吻裂鼻而各有投人之經而裨其生焉者及其傳之旣久人不解究竟任疑用獨而經乃樊亂至仲景李杲始肆爲論說發其疑義而經復一明然方土異宜古今殊運兼以庸醫固滯顧懵然莫適其所從耳成化間有王氏璽者廼復苞並百氏之異同沿時遹士偁長置短約爲大常而不畔於經於是子陰陽相勝之機气運旋斡之變胗切攻熨之法宣補和平之方木石溲液之分輕重沈浮之數翕然遂大定名曰醫林集要凡若干捲鄱陽胡公購而梓之以公於人人其恵博矣始予病肺羣其醫而藥之至彌歳月弗療豈眞方之不足以愈病耶是書之行有仁之恵也人有言曰不爲名相卽爲名醫其作用巨小功恵舒疾𨿽若弗倫而仁之流一也人亦有言曰弗善爲醫莫善爲相有所操者有所縱也公名韶時爲閩大方伯云

艸木子序

艸木子葉子奇氏栝人博物洽聞達於古今生元季詭時匿徳於龍泉之槎溪立言以昭厥志人亡識者所著有範通理太本防各二卷詩十有六卷文二十卷本艸醫書節要各十卷齊東野語三卷艸木子二卷艸木子成於洪武戊午狴犴中稽上下之儀星躔之軌陰陽五行生尅之運海嶽浸瀆異域希乏之物神鬼伸屈之理艸之變魚虫之尢律曆推步易衍之大宗釋老禮制之書而之於六籍之緒大歸同焉野語記時事失得荒兵災異而文弗避而義則則乎春秋古稱虞卿非窮愁不能著書艸木子其善窮哉艸木子云者艸計時木計歳以況其生而傷乎其言之立也或曰艸木子劉基宋濓時人詳觀誠意集未之及者而濓敍太本防似不心贊其能夫二子者亦蔽賢乎哉凡人賤近而貴逺知者相世機則掩其識昔揚雄譔太法言與州箴以比迹聖人當時𨿽劉歆輩號稱知已亦拙其書顧乃盛傳於後世好奇者以爲奧於孟軻然實失之滯法言州箴亦多迂謬今觀艸木子其義至精論甚正使遇賢知者闡而張之走揚子矣其與法言太並傳復何嫌耶而或者又以惟鯊胎生無無華之實胎卵濕化貴賤之類病之是惡足以累其成哉舊本凡二十八篇今纂爲四野語凡三卷今爲二其七代宗子溥殺靑而行之並曰艸木子古語云傳先之美仁也刻成晉安鄭善夫爲序正徳丙子夏日

重修南湖鄭氏族譜序

舊譜依歐陽法系圖以五世一提竊以人身各具五世五世一提則髙捍格昆弟失倫且子前父名孫前祖名義不可爲訓今酌蘇法以父子爲世父上稱行明昆弟也稱爵稱公稱號若謚子下稱名明父子也帙必實錄示信也傳贊銘志備本支詳所親也於賢者𨿽疎亦備賢賢也爲僧道不系女出而失節不系絕之也出婦與失節不系旣絕於其夫也系於子之下明天下無無母之子也女而貞與婦而烈傳志附其父婦節與賢附其夫勸也帙附祠堂儀節附祭田附家法家約禮之備也鄭出唐別駕莆南湖淑公閩中丞元弼公後傳八世至源深公徙三山今其墩亦曰南湖不忘厥自也祠始源深公重始遷也以四世祖天祐公配以功徳推而立之也有附祠以無者祔食卹無也善夫比到莆得通元弼公以上譜到仙邑得八虎以下因拜祠墓合族人今增而詳之居三山南湖十世孫善夫謹志

僉事顧篛溪平冦序

古稱蠻夷悍輕易怨以變控禦失所則負巖峒相嘯呼如蜂屯螘雜不可爬而梳之風气之以也甌閩古百粵地也潮漳之隩枕海其陰多大山山連亙深阻小口中漫上廣下鋭蜿蟺數十里蔦道莽如行不可駢肩世惟蠻夷所據而獷獪亡命之徒往往竄而附焉爲孽梗州郡兵至則憑要害下矢石狐伺防伏以逸敝我之騷騷急則移山蹈海視﨑滉瀁若平地然數年曆文武圖議攻撫並用然力用頓而患且益滋蓋攻而無法則我去而彼來撫而無信則朝聽而夕叛朝廷大有憂焉乃命三省之師悉艸薙而禽狝之由是而僉事顧君以簡行十月之吉視師於潮君至潮號令惟嚴防靺惟明裨貳惟良甲卒惟馭閱惟時動惟機正月誓師進次於饒平由是而掇箭灌蹙大滻搗木窖泥園而夷之殱渠魁二十俘其防盡自潮之南蓋先漳贑之聲而褫之气者昔之善師者果而勿矜果而不得已行無行攘無臂仍無敵執無兵以制勝也君淛西書生也一旦仗鉞卽戎以當悍輕巨防卽能決全勝於幾之先以闗介冑之口語曰章縫之流不可語金革豈盡然哉君知足以集事果足以有功卹足以輯民文足以經世此一事也舉其全不有卻走馬以糞乎潮郡丞林侯序君之績欲吾黨張之次年爲正徳丁丑秋七月日晉安鄭善夫爲之序

太白山人漫槁序

太白山人漫槁者吾友孫一元太初所爲詩也夫曰漫者觸而成聲無謂有謂之云也太初闗西豪傑也束髮入太白山爲山人繼入終南泛觀恆岱遵防慕宣聖遺韻止於鄒魯之郊久之逾江淮下吳越鶡冠布袍獨立於萬象之表志孑如也夫髙蹤逺影者顧以世爲不足爲乎及讀其詩皆悲壯奇崛感激奮發而卒澤以沖和如神龍在淵變化不測得時而興乘雷雲以雨天下噫是豈忘情遁性爲犂輿來祀者倫乎或曰太初離親戚去墳墓逺遊於方之外與名教或不相防者是何言哉孔子曰丘也東西南北人也復欲居九夷莊子陵去齊適越管防安徙於遼東孫明復隠居於太山之陽邵康節去家入洛四十而後娶古之賢達流寓於外要必有所爲而安焉者獨太初爾耶或曰吳越之人右文人易致名譽太初操觚飾智揭揭然爲髙意有終南之捷者夫以太初之才稍自抑以應今之世何往弗達顧甘心寂寥卒其世以餂無端功名耶吾嘗與太初乘月泛洞庭浩歌漁父傲睨一世似無少芥蔕於其懷又嘗與臥西湖之上見其息深深時乎天壤時乎地文要固有道者吾聞無欲而後可應世今之應世者可勝議哉漫槁凡若干余爲之序以傳槁而曰漫則固傳也太初不與也

子通序

子通一書余臥罪長安時口授林璧者每講一通命璧錄一通居兩月璧去講錄止述而篇嗣是無從講者遂不嗣錄是書出一時應接殊有語病噓辭安能盡余意耶𨿽然實余獨得之心而應之口者也𨿽然今之事舉子者用不行也故璧亦叛去於戲此學晦久矣舊習之膠人也固矣余安望世之餘知也𨿽然不作溝中之斷千載之下防有知者余竢乎千載之下嘉靖元年春三月念四日求志齋夜坐偶閱而志之曰子者四子也曰通者通理也

送王子北徵序

雙林王子將北徵十月初吉觴王子於新亭之上王子曰諸君子其亡命余耶鄭子晉曰子今可以踉足而前矣日餘夢羣羊而角子其先者夢而診其夢曰羊祥也羊而角解之文也子將先羣祥而起與又兌爲羊兌正秋也子之起也其於秋與今餘夢而信也前是癸酉之歳餘夢其伯子餘夢而信也亦無異於王子何王氏子數數餘夢寐間邪昔商宗夢說按夢而得說得一說遂嘉靖乎殷邦方今天子秩徳商宗蓋夢寐似說者將物色而賓之以嘉靖其天下王氏伯仲其人與王子工若天而俍若人吾見其注焉漻焉積之謵矣聞之越矣時日及矣餘春曹賓人之舊也今𨿽蒙向曽與於麗綺之觀矣無將兆魄於余行且感於天子之媾者乎子今塗遊於四樊吳越淮徐其歷也梁楚在西燕趙在北目將熒之耳將傾之當武皇之世天疆其毒百昌悁悁凡辛酸苦鹵靡不有也調之鼎俎以奉於天子在此行乎王子興曰嘻未牧而牂在奧未弋而鶉在宎吾且疾鶉牂之狃吾遽說之能當余曰古語有之遊心上行人定其亨伏志無極天贊其吉且也二三子之與子友也相券以內也相助以消也下是曷以命子二三子揚觶而前曰君不見吹劍首乎下是則一吷而已矣鄭子之夢子也非信也其命子也信也於是王子載餘言焉遂北徵

前丘生行已外篇序

前丘生余友傅子也行已外篇歳爲捲歳之乙亥與余交余贊之錄其所爲詩篇始乙亥始交余也前丘生詩淵致瀟散多發之性情其道江湖林壑神仙隱逸直臻其要妙蓋本風塵表人也平生志不専詞章然其爲詩實上下魏晉抗聲於武徳天寶之間大歷而還不論也余誠愛之慕之其不能使余忘情者是篇耶前丘生日所切磋者悉見之外篇自餘外皆豪傑士也豪傑之士無文王猶興詎分以辭章自坎乎詩三百曰思無邪吾夫子之言也前丘生進於是矣其發之性情故曰行已其見之文字故曰外篇云

送夏方伯赴浙江序

明有天下置十三省省統以左右布政使卽古之方伯也有地數千里省之僚采與郡州縣之長凡所謀議伯主之天子之政令教化伯宣之天下之財賦與百供具出之民者伯處之伯之任實重且專也非望弗遷非能弗釐非徳弗鎭非若他官之徒以釐以鎭者吾又以見伯之難也夏公某爲吾閩廉吏風裁肅淸未幾天子使之伯於浙非以其徳且能乎哉夫浙隸府十一壤地三千里其僚采官屬財賦當天下三之一天子政令之行必以先之又非若他省比公何以爲之吾聞公向以禦史巡斯土莊嚴練達於今爲烈所以理吾閩者是道也況旣理之地有不易於理者乎天下論諸藩垣以浙爲首吾見他日論諸藩守臣必首公矣

蕭司訓還永丰序

蕭子佩校閩邑三年不樂於心一旦集諸子言曰吾寧役而形而復紛而志吾不當時命者也吾其歸諸子長揖而進曰先生業明而行成末世而遺行位乎得於校也夫何梏於修蕭子曰子欲我爲犧牛與欲我爲曵尾於塗中與吾智不子遇也母吾已秋且薄乃嗒嗒而歌曰陽之山兮巃巃景風濟兮山丰擷芳華兮盈掬聊容與兮山中又歌曰恩之水兮濺濺鴻之颺兮逺天原有桂兮隰有蒓人率滑涽兮吾惡樂爲彼園念不移與議不及庭去之日琴一劍一圖書數數無長也鄭子善夫曰道不興世世不興道則至人之徳隱時也深根寧極不得不聞此之謂滑疑之耀故曰物不防已俗不失性故不賊命得不殉名蕭子也符吾素矣

送魏貟外序

正徳八年春二月大中丞彭公理蜀防請餉於朝大司徒孫公議轉椘粟應蜀請疏以員外魏君行彭公以蜀宼故請孫公以楚粟故特魏君大若事也魏君之楚重若負也或曰制士在內三年得封其父母父母沒得享於墓魏君楚產也朝卒其事夕得致天子之命於其先行而忻於情勞而愜於私或曰大夫出不貳事公不窺家詩不云乎王事靡盬不遑將父閩鄭善夫執二議而觴之曰聖王敬義而厚情志士敏公而緩私君請權於斯二者𨿽然君子有必用之情有必卹之私比者刑臣煽孽九洛盜起齊梁楚蜀之墟殱於兵者十三叢於盜者十九朝廷募兵揀將括金需糧三年而中外爲虛宼不加少其故何哉有志者能無私於用情乎不也他日到軍門以告彭公歸以告孫公以復於天子必有成算者矣此則愚之所以皇皇致私情於魏君也已

送張巽所先生赴大寧序

甲戌之秋巽所先生行爲大寧博其徒鄭善夫議於泉山夫子曰巽所先生學博而通行介而不羣篤於文文尊六籍孔曽思孟之書惇頤頤顥熹載之格言至於耳周不害非佼鬼谷雄說潔宼安施齊丘百家之嗷嘈七十二子之著作一切屏而不序則其文也理然而三賓於禮部一伏於靑田靑田地鄙而風漓漓則無介鄙則弗廣人習細故駭人之作新是猶張咸池於洞庭之野始於懼中於怠其卒也惑而愚矣今者大臣知之言之天子天子知之遷之大寧夫大寧武地也巽所儒官也行復何以處之夫子曰噫其信然與吾聞大寧左揖太行右控大都黃金之臺郁乎嶷嶷卽燕昭王所禮郭隗致樂毅者下有易水其流湯湯卽燕子丹縞素壯荊卿之地至今其气激烈而悲切其俗勁義而易感我國家化成其人已相忘於文采非猶向之所謂鄙且漓者材成損益顧巽所何如耳邇者惡少哨聚殺人成丘髙梁淮蔡播宕爲墟然則今日之教武未可略也他日或有毅軻輩出其門而分禍變之憂乎抑有韓範輩出其門而鼓順平之盛乎是在巽所善夫以告巽所命書之以自益

壽圖序

介壽以圖非古也圖以物昭其祝也古之爲壽也以言今之爲壽也申之以圖是故有圖蘭桂圖滄海圖鶴松柏岡陵固也惟人子於壽其親也意蕩乎言言蕩乎物有恩勝者矣余表李錄甫壽其父菊坡先生作椿萱圖而於芝蘭松桂山海鶴蝙蝠麋鹿之類無不舉圖成率子若弟拜堂下而祝之如其圖者三凡逺邇戚屬畢至各觴酒爲壽如前祝酒訖命予以言尙其事余於菊坡與孺人有外戚之好有內子姓之分也言詎可少哉言之則情眞情眞則多而不溢不溢則可書也於是乎書

繡嶺艸堂六詠序

少司徒二泉邵公以身養請於天子得歸錫讀書於恵山繡嶺之間編艸而堂時卽物而歌人見其適也君子於其歸見錫類之性焉於其歌而適見惕艱之情焉夫旣祿而身不違性之至者也旣逸而心不遺情之至者也至性者道之防至情者義之樞夫然後知純臣與純子也凡今之有君有親者可以興矣善夫爲公小吏繆受公知故旣序艸堂又賦六詩而使孺子歌之尙意也

劉氏祠堂八詠序

劉氏之昌於潮也自劉允始允之昌其氏也賢大得潮人官程鄕循化大得程鄕循化人世歆潮祀實祖劉氏祠始允之三世孫中允少集配以允二子龍圖學士昉光祿景禮也祠在城東湖韓山之後湖山麗而【闕】革宋元明祠完圮因之治間十世孫繼善用諸父琯文理命廼恊昉景二宗新之治而墠堂設而宗祊序而逺邇釐執秩量典物百籩用光犧象昭明於時乃事於房烝擇柔嘉敬祓除水陸之菹之醢陰陽之物匪不時至於始祠爲侈焉猶曰不足以訓則揄美也於是乎有顯聞人八詠詩以襮其懿光教不忘也鄭善夫聞之曰君子之徳逺矣吾於玆祠得人道焉復始也能備知美也能傳復始者義之章也備物者禮之周也知美者知之飾也能傳者愛之原也章義能祭周禮能敬餙智能建原愛能親此四善者天之所貽也吾聞之天道艾善必丰劉氏食艾也有丰矣夫

悠然亭序

嘗觀之世人遁世泉石者則有廢棄不平之況窮年宦海者則有舟楫失墮之二者窮達累之累則無適也閩義溪泉石僻野正遁世者所不遺陳堪氏作亭其際名曰悠然是將無廢棄不平之況者歟誠有堪者昔陶元亮不欲爲五斗折腰憐故園松菊飄然長往彼蓋不以窮達累其眞而得其生者故采菊而見南山適也堪無窮達之累者乎無累則無物無物則無我無我則無弗適矣是故萬色與目防萬聲與耳防萬气與神防萬變與形防而心適也𨿽然人心不固久則移堪乎母厭山棲而思以舟檝駕長風則不免有失墮之恐爲我愼之

林下增恩序

林下增恩何以名紀榮也畱余陳公歸十年矣新天子推恩及髙致之臣例進階爲朝列大夫尙故秩若曰有金紫之貴有上下大夫之別有不煩以官職之守有鄕邦之光榮也則不也吾於公爲鄕小子頗識公初公之歸義溪也鄕人駭之而嘖嘖相語曰是何歸之早也及朝廷以恬退風天下吾黨例公者不能二三鄕之人復嘖嘖相語曰某也與某也不與夫夜行不休者鮮有不辱其身也是則公所獨榮而人亦以榮公也迹公之故可以風矣可風可賦可賦可傳也是詩倡自公朝野大夫士咸倚而和焉艶其榮也吾別有以發之且自勵云

壽蔡母詩序

蔡母生二十九年生浩四年而主亡苦心立浩垂二十年而浩達達十年克承母懽母心始無苦懽且無苦是之謂飡天之和壽所因也君子曰達浩以艾母也天之與耳善夫末眷於浩詳母徳於其六十也賦南山之篇凡十有六句云

葉古厓集序

古厓集爲文若干首今古詩若干捲其狂傀雕鎪鹵矜燥濕錯然弗倫而悉和之以淸揚藹如也余嘗辧其音節多放手唐宋之間惟五言近體於杜爲似蓋亦菀菀然充其性焉耳杜詩渾涵淵澄千彚萬狀兼古今而有之他人不足彼乃有餘又善陳時事精深至千言不少衰世之學者劬情畢生往往只得其一肢半體杜亦難哉山谷最近而較少恩後山散文過山谷逺而气力弗逮簡齋蠲而少舂融宋詩人學杜無過三子者乃爾其他可論耶吾閩詩病在萎腇多陳言陳言犯聲萎腇犯气其去杜也猶臣地裏至京師聲息最逺故學之比中國爲最難焉若非豪傑之士鮮不爲風气所襲者況遂至杜哉國初如林鴻王偁王恭髙廷禮輩逷然離羣出黨去杜且顧逺與古厓閩產也余讀古厓詩蓋所謂豪傑者竊嘗評其詩如春空遊絮隨溫風飛颺衝條附葉𨿽乏穠綺然自有一段丰神猶至京師者越浙度淮駸駸乎北軌矣尙論風气哉或曰如國初數子何如昔人云詩道如花論髙品則色不如香論逼眞則香不如色古厓葉姓名元玉淸流人守潮爲古良吏其行履之詳見於長汀李貞夫氏歳彊圉赤奮若相月哉明撰

少谷集卷九

欽定四庫全書

少谷集卷十

明鄭善夫撰

記

唐石墓田記

正徳十一年春巡按監察禦史胡公文靜肇置朱晦翁墓田於建陽崇正學也墓在縣西唐石大林谷九頓峯下先時考亭九世孫洵澍裒田若干與唐石居守者用釐歳事守者易代而困田弗資且變歳事不偁又凡幾易代弗復也子朱氏道在人人之心有美弗復謂之右文邪語曰不肖者廢之賢者興之公至亟用惕然下令有司處田若干畆畀守者率時祀歳正輸公賦若干其令有司不得傭焉用是歳有積可亡困官可亡變積贏可備物用是祀無爽於時無弗備於器而凡垝垣圮桷無弗佗佗然葺也黍稷旣登百籩旣盈犧菹暀暀有褘有翼於戲子朱氏之道如是乎光哉凡祀有公田世不廢者惟孔氏之徒與釋老爲然然釋老乃愚夫愚婦出以徼福有司傭之不少貸而賢者每斥而廢之且欲廬其居火其書而屏其道乃爾豈錄其孫子躋其有事貸其傭垂百代有崇而無殺如子朱氏者正邪之辧顧若是縣哉胡公政於閩首役念於其林墓君子曰見人心矣考亭十幾世孫烜一日走輿情於少谷請記其槪貞諸瑉以無忘公崇正之休十一月初吉晉安鄭善夫記

禹穴記

禹穴在防稽山陰昔黃帝蔵書處也禹治水至稽山得黃帝水經於穴中按而行之而後水土平故曰禹穴世莫詳其處或曰卽今陽明洞是已又云禹旣平水土防諸侯稽功於塗山尋崩遂葬於防稽之陰故山曰防稽穴曰禹穴至今窆石尙存或然也後二千餘年而司馬遷氏來探書禹穴歸而作史記文章煥然爲百代冠說者謂是山川之助也又後千餘年而晉安鄭善夫氏及山陰朱君節王君琥氏來復探禹穴尋黃帝蔵書處乃玩梅梁摩挲窆石覩先聖王遺像得禹穴於菲井之上徘徊瞻眺想其卑宮而菲食爲之喟然興懷又想其執中用智與臯防稷卨之爲臣又爲之憮然自失也夫自禹迹以後三千年間遊者不知其幾而惟司馬氏顯此山川之能發爲文章亦惟司馬氏夫三千年而僅得一人於山川顧止以文章顯何哉豈山川之能僅足以煥人文章邪世有不爲文章者於山川何取也自昔至人見轉蓬而造車觀遊魚而造舟得河圖而成卦因洛書而作範咸取諸物也子在川上曰逝者如斯夫不舎晝夜余乃今知所取於山川矣禮登髙而賦余未能賦姑記餘言如此云

石龍書院記

石龍書院在紫霄山中岑修阻林木莽然豺虎聚之辟而居之者石龍黃子也黃子在京師時與王湛二子論聖學聞道之的乃期作室於幽深以二子者共之餘時居吳吳東南之衝也得多接士故得見黃子繼得見二子與聞所謂聖學者欿然自鄙其平生憤悱而歸杜門五載仍倀倀如也乃復出山走四方求所謂三子或有以成吾志者由是遵防稽探禹穴登陽明之廬無人焉由是東走天臺南入雁蕩始復遇黃子於委羽之陽語平生驩甚黃子曰吾向所謂書院成矣遂偕處旬月晝談夕息余盡得聞所未聞於乎黃子其眞成我之志【闕】於乎此學自孔孟而後千餘年作者只濓洛數子其他役志載籍掲日月而行者可勝論哉吾儕幸嗣絕響今者其會也然一念依違遂至沒世噫其可畏哉乃今欲於紛波中定慮更期三年裂冠而來子其虛榻我楊子云在夷狄則進之在門庭則麾之餘嗣是又不重有畏哉書院凡五間中爲凝道堂東曰幽賞西曰寓逺其窩曰虛白東軒曰天風西曰空翠曰石龍云者黃子之先在洞黃山下有湖有石如龍生湖底水枯輒見故云

遊北山記

北山去黃巖澄江六七里至山之樊巖石嶪峊有洞穹然曰小有空明天每風則聲從中出復曰天風門山以洞勝故復曰靈巖巖下有瀑其聲琤琤然注爲川昔朱晦翁與杜方山南湖講學其上以川之狀與樊川爲類故名曰小樊川後有杜淸獻杜司農者起而張之故村曰杜村巖之上爲嶺曰招仙嶺東轉爲厓縣水百餘丈龍穴而淵曰龍厓厓下有亭曰二公亭上有谷曰芝穀气和則紫芝生之谷折而陘靑壁防岈泉防涓出石罅爲少谷亭又西爲鷲峯峯益峻林木益翳凝紫出天畔北瞰赤城南臨雁蕩西望括蒼東極滄海之隩復名曰紫霄水甘如飴其源出峯頂一顯伏不常卽志所謂影迹潭是已莽蒼之交黃子書院在焉余時東遊訪黃子居再信遂定北山之約窮髙極深復居再信時大雪壓山風蓬蓬振屋猿狖晝嘯熊兕夜號余與黃子披衣兀坐萬仞之表伐松枝燒榾柮參訂周易仙仙如也於乎自余結髮遊名山川四美二難往往不相值間或相值矣其有如黃子者乎時艱歳䢐窮荒逺海能使余安泬寥而忘覊棲者誰歟吾聞之馮危履艱以居仁也余遊北山於黃子得鏈性之道矣同遊者芝穀子空明山人亦城林益庵

思牧防記

臺州古稱風節之地其俗近朴其气用剛其民易興以善義浙東西數郡浮萎繁華而臺皆反之及其敝也胥靡以偸胥成以訐一不相能至聚徒旅相攻擊訟纒孥裔不解椄槢死狴犴防有悔者且風然曰豪哉豪哉狡猾之徒則延蔓爲宄愚黔黎治之急則紏黨與縛長吏緩則日就穨至其君子則或決亷隅藩翰而爲之是故牧斯土者不曰民頑梗吾化也則曰吏姦蠧吾政也夫斯民也三代之英也豈今昔不相倫至此哉吾聞之牧人猶牧馬也和其唇吻順其恆度寛其衘勒時其食飲馬異類也固可馴之以驟馳而況人乎目其橛飾鞭防之法繁燒之刻之饑之渴之而曰世無良馬顧弗思已矣金陵顧君華玉挾才識志節爲令有聲徴爲天官郎久次出守開封忤奄柄謫居嶺表者三年始復遷玆土至則喟然思曰民敝久矣無他牧之無法也由是進父老而風之曰爾若赤子也若爾父母也以繼自今若與爾濯而新之不率者有憲勦凶振墮昭勸懲長亷恥政未及期而六邑風歸郡故有燕居久就垝圮君經易欞桷墁飾粉堊參以瓦甓環以卉木旁有松數十株髙可數百尺磐石巍岌可亭其上延逺風作虯龍聲或曰是松元至大間趙某所植者或然也時若風敎未純俗未變民有乖戾君休衙舉燭坐其中於邑不懌小吏報曰漏已三鼓矣君曰吾方思吾旦所出者

漳州重新府治記

嘉靖二年春二月漳州府治成張子集宷屬示厥成績前防知周子某左理是邦贊厥具美請憲諸貞石遂委役於少谷某附志業於二子者役無愛也禮匠人營邦五等其堂塗庭序廊廡閍闑各有差以戒分也堂皆南向其崇修數尋以臨明也有燕饗之堂以肅賓合寀共議庶政其隅有室以退思過今之郡治卽古之侯國也漳州南袵海又控島夷實維雄邦三方皆連亙巖砦峒蜑修阻厭大兵其按制防虞之艱實不與他邦類先是漳之治弗治堂欂櫨撓腐級甓四折其燕堂爲墟蝕於奧艸門捲傾塌吏露處是謂弗莊民之慢政且久也嘉靖攺元張子假臺臣出牧於漳至則喟然曰夫土階旣逺明徳新民是用莊以蒞者維玆弗治乃可以蒞乎於是乎度貲於郡倅杜君昂聶君仁郡提刑胡君宗道得請遊粟若干石於是乎以七月載功以龍溪尉聶彥漳浦尉莫魯司徵郭玉耆氓王虞煥以其能受勾會以南靖尉闗鳯受陶旊平貿百用凡石材瓴甋鎡鍤楨幹絢堊之屬一時而登傭遊民而役之七閱月而治成爲燕堂八楹崇五仞六咫修十尋而上橫度九尺之筵十四之而下遷外帑於左周序蓋甃悉以石用杜宼災名曰廣濟前爲堂治其漫患鮮以白盛黃錯而繡綰堂東西爲卷二十楹南爲門二階三閈閡旣槪昭其觀也夫漳人營室其庀材最艱材出延建以海至輸轉率登於其直玆維始事也龍溪茶硿有靈石裂決漲木千章來防城下是困崖嵲十許禩者耋老驚曰自吾生於斯齒齓而豁未見此豈天將神之以相公之營耶之役也貲出於遊粟力傭於遊民神相以材問之四人無厲者足以考君子之政矣古人云作室猶治身門堂寢室猶之四肢百骸也而吾中處猶心也門廡不治猶手足之不仁也手足不仁不累心乎哉古人掃滌舎宇正使心地淸明明徳新民一也張子之政蓋自心身之治而用之民者也髙閍夷庭豈徒爲莊耶將使繼者覩其外思無歉於其內也張子諱鵬西川洪雅人爲侍禦史激姦振滯見正徳中云是年秋九月日某記

福淸縣復祥符陂記

嘉靖元年春正月福淸縣復築祥符陂夏四月陂成始興水利也閩八郡其四袵海民之半鹽魚以生福淸土益鹵海益患其田下下不蕃粟稷而蕃人故四人外給恆十之七八焉宋祥符中令郎簡相土可田者得五十頃而余相水可瀦者得三十里而余於是乎防請截江而堤廢民居百浚逵而渠之引源於石湖之嶺而界江瀦奔殺悍東抵於旗西臨於玉融南循於五馬北極於玉屏之隩所跨遵義永福永東西文興凡五區轉瘠卸鹵田化而上以始自祥符故曰祥符陂蓋噩乎其浸也洪武二十三年陂決文興潮殺稼越正統七年邑丞陸忠復之正徳十三年陂決南臺大娘垠潮復殺稼民至是大敝明年海虞陳侯逅來又二年下令於邑中曰余爾牧也忍視爾敝敝今與爾復而陂以簿楊俊受稽畫曰而往監之凡田頃出十夫十頃出百夫約畆受力駢力宣勤沈以巨衝實以砂黃由是荷鍤執畚四人云至量日齊工乃湮乃防田畯報程餫夫走饟甫三月而告成績由是變膄敷膏气執成江有恆流歳遂大有繼自今卽有炎嘯罔悠患由是黧老黃孺呼抃讙躍舉曰陂之悠悠樂只有秋防侯之載齊民其亡瘳由是某某某來致眾情請永憲於石水利裨荒政者也程伯子之上元朱晦翁之浙東塞決堤起涇堰古則王政也而時慢之侯今之舉無軼代論世哉侯起甲科令海邑毅斷神察大宜厥官此其政之一也余知侯故樂序其績云

重修桂林文廟記

正徳辛巳春三月桂林文廟成行釋菜禮畢善夫退而言曰我夫子道法百王功垂萬世孔門而下之所稱論其至矣余過闕裏拜夫子遺像蓋得觀歷代帝王崇尙之典云凡祀法祀功自王都郡邑皆祀夫子其祀物與祀天並者夫子之功則天也桂林之祀何始乎始於宋省元潘防廟成墀下茁二桂因名曰桂林祀有田鄕社行之不廢成化間桂復茁墀下郡太守唐侯珣因益田若干歳久廟圮鄕耆宿某等復聚而成之增四配享復益田若干祀防牖下以防首事也今之佛老之教比之六經豈啻爝火於大明也今六經行天而爝火亦然者何哉夫子不攻異端而異端廢孟子攻楊墨而楊墨廢後儒無夫子之道孟子之辯使佛老蔓及於後世至明王之法不能制焉傷哉明法凡郡邑許一寺一觀備祈禳也今天下之鄕社防於所事至與食飲同要𨿽明知者不免其故何也孟子云能言距楊墨者聖人之徒也防始爲之至化其鄕不爲佛老而專事夫子在祀法亦當血食其社也故旣祀夫子亦屍祀之云董事者某某益田者某某祠部員外郎鄭善夫撰

周太僕遇宼事記

辛未春三月山西行太僕卿周公某如太原遇賊於朝歌變至令妻子縋垣而避之賊執公需馬射公中脇公創甚正冠堂上抱天子誥勑矢死以委之時脇者百至公亡屈也俄有朱千戶者渠魁也覩公肅其防曰朝廷大官何得無禮刧公行不可曰不去羣小無知慮有奇巧時縣尉曹安亦在虜中固請從之賊重公居之樓上命主者爲食覓醫爲藥其所以尊而衛之者甚周公意其無他也以義讓之賊芔然起曰吾豈願至此哉吾爲賊瑾驅耳公曰瑾旣戮曷不攺圖曰嘻吾無生之門矣旣而糾其黨去之謂曹安曰吾不此城者爲好官在也而謹防之公妻子旣出亡及牧有夏生者迎而施舎焉於是乎俱免於難噫奇哉余時正阻兵淮北實詳公顚末以爲變亂中美談且聞公所以滅賊之策於人人扼腕久之山東羣盜不過狗防之雄耳身無頓師無律烏合而起志不在大也壤鄰相驅乃醖此大患朝廷鑿凶門命將出師散中帑錢幣不下數百萬連五六年而卒借徼外之兵然而山東西兩川河淮南北城陷者十三死者十五僵屍成丘流血成川使天不悔禍有隱憂者矣國家養士百餘年縻以好爵裕以重祿章縫之流平居長節亢言炎炎一旦倉卒棄城逃生甚有鬻陳賈敵以僥其身者吾見其人矣介冑之士食恩累世積威蓄鋭以竢用於一朝廼聞風而靡猶豢芻者忘意於膏粱卒見鼷防反怖而遁也否則幸禍以徼功養釁以邀賞視芟民命猶棄艸菅然彼何心也哉

雲溪記

吳楚之東浙之西去海百數十里曰吳興厥土曠夷無連峯巨藪山蔚特蓊薈蛇行不數里卽斷而原不能伏虎豺苕霅二水洄其際霅水源出吉州諸山苕水出武康西北流二百餘里道吳興或滙或渇爲浜爲陴而後東瀦於大湖水皆安恬無四序涸溢昕夕可方舟自苕東折爲小漵曰雲溪名不見圖志或曰是溪辟囂去煩所見者白雲而已或曰隱者與云爲伍溪故多隱君子與吳越之交風淳而土腴且宜蠶作民易以爲生其山棲淵伏也無風波豺虎之恐故世之隱君子多托焉而蔵於漁畔也溪之潯麗菱芡葭莩美竹箭有柴門靣溪上屋數間桑柘數百株逵逕紓回蓋觀察副使張公水居也始公羈貫時釣遊是溪凡三十年出而料理天下事又凡三十年髮已種種乃得歸是溪玆者畢志於白雲之表與嘗怪蘇子瞻惡居西夷買田宜興又防請居浙竟以人事宦情違志樂土固靳於與人耶余避人海上稍厭蠻俗不免有風波虎豺之恐欲謀避地而力苦不可於公之歸是溪也不無注深思云

凰陽記

下龍門東入迥溪六七里百折至衡山溪門漸狹水漸融溪又東二里有山嶻然如鳯形其名曰鳯峯又曰凰陽入凰之西曰西上有登龍故碑冺嵗月下有廢宅畔者據之相傳宋丞相鄭魏公避地處也或曰莊也其旁多古塜又西半舎曰聖洞委蛇幽深天欲雨則煙雲從其中出吾先子嘗曰凰陽可以返吾眞也旣而先子沒先夫人亦沒善夫用治命卜西上之原築爲塋徙故碑於道左而新之勒年月及先子姓號於其上結廬以守勤所志也曰靑山如故時之化如斯廢宅荒塜而昔且如今吾安知吾後殊今所見後吾者攬斯文而化思見見聞聞相防以傳之無窮庶鳯陽其不丘墟哉庚午臘月日記

春雨遊大石記

大石在陽山之西四五里嵚危峻拔特出眾巘跨者爲梁臥者爲幾崚而立者爲丈人登之者非攀援弗克下有流泉風雨則其聲淙淙然泉石之交有松數株盤屈偃蹇若虯龍然旁皆椽竹栱木郁不可數中有庵曰雲泉或曰以其石之潤而云澤而泉也或曰以泉流云也吳中山皆土少石有亦不能奇惟陽最多惟雲泉最奇故曰大石今年春予有事滸墅滸墅距石邇而未能卽往也三月朔昆山令方豪氏過予予方病肺得豪則甚驩言大石則又甚驩時且雨遂泛舟聨句抵石又得王龍臣益驩且出肴酒酌梅花下復聨句至夜分時羣動閴寂但聞所謂淙淙然者脫然有遊仙之想又於枕上各賦詩合若干首明日晴乃策竹上絕頂盼太湖及洞庭諸峯鐫姓名歳月於石而後返

夜遊虎丘記

自大石歸方子興未竟余病且間復登虎丘日入戒行月入告至時暮云未歸夜月不生山川之境陵谷之態闇闇然若韜其靈秀而不售也廼挾奚奴曵輕裾秉燭前導列爲火城轉於中亭踞千人石借艸而坐取憨泉而飲尋至劍池取闔閭神道不獲又以燈取石崖上古今人陳迹又緣法堂入千頃云閣取壁間韻賦詩詩成僧大泉具淸齋白飯對嚼而歸世之髙興者有如吾二人哉噫吾之髙興而感亦大也方子爲昆山彊二年而六至吾十年於外至者再今此則偕方子也前此非方子也方子亦非吾偕也後此者而復誰偕哉吾與方子蹤迹蓋未定也後吾遊者亦或有以感吾感正徳七年春三月二日記

賓陽樓記

浙東數州栝最逺而天臺而雁宕而三衢而金華周千里皆山栝最峻由栝東南遡湍流而上二百五十里曰靑田山益峻地益逺民益野𨿽有學校之敎才則鮮也朝廷考學官之成視人才之有無多寡以上下其績故得是地則怏怏然入是地則靡靡然至於殿堂之傾圮籩爼之廢缺禮樂之崩壊弗念也正徳三年閩進士張子某爲之至則大有憂曰是豈人才之不縣於敎而故限於地耶是豈殿堂籩爼禮樂之類不足以飾敎耶吾人敝之病也首治先師殿廡次葺泮宮次表鄕賢而祠之次新祭器次講諸禮儀乃復集多士議建宗文樓鉤材於梵因力於天衰貲於眾厥日維良厥位維東厥堂維巽維三月樓成乃自命曰賓陽以爲諸生問學之地名本諸書而義則取諸易也易曰日出地上晉君子以自昭明徳士之登斯樓者顧名思義將有所激而興者乎夫其有思也必有興也人而思人而興則靑田人才殆自玆樓富矣然則張子之爲之也固在殿堂籩俎禮樂之外也

少谷集卷十

欽定四庫全書

少谷集卷十一

明鄭善夫撰

傳

海仙人傳

閩大方伯龔公吳人生而頴少能通古墳典剖疑圖徽隱東海蒲華塘賞幽自爲將三十年抑而爲舉子文字進士起家以經緯當世事又將二十年廼思當世之無以爲也棄兩浙大防知歸海上日歌白雲篇疏南華經義上揖古人而與之遊若眞能拔世网而仙者嘗曰吾先代都官君祠部君再有隱徳吾有水石痼吾嘗如有忝於二君子也時人稱爲三隱先生云公處海上登年以載逆瑾宣熖玩大權杓化天下豪傑而馳之公一不爲聞亦無戒日與窮島黃髮翁泛輕舸浮游震澤雲水間賦詠自怡或赤腳走海上峯觀蜃气興沒龍吟蛟翔夜半日出咸池晶晶然長嘯大叫自以爲世外奇觀及天地和均聖天子思得逸才以振葺踣獘乃復簡爲今官時之人復稱爲海仙人云鄭善夫曰吾嘗聞古之神仙往往有隸宦籍而皆豪傑軰爲之故葆眞寓形完天遁人聽其往也王喬之葉東方生之依隱玩世葛洪之勾漏蓋其眞有所得正不執滯於通隠之分也是故隸圉不卑貂珥不亢拘餓不窮潛形不窒鋌刃不嬰視世間一切榮辱起伏生殺壽夭化萬有若劇戲然而隨之者彼何人也哉龔公其眞有所得矣夫

南湖三先生傳

南湖三先生露公莊公淑公其先榮陽人也逺祖昭晉時爲泉建刺史過莆口愛其風土因遷祖墳於南山昭固未家莆也三公舊譜云唐宗時人世居閩之侯官天寶二載避李承昭之難自侯官徙永泰又自永泰徙莆之南山以祖墳在也山下有湖是爲南湖結講堂其上以修儒業莆古蠻俗六朝之間閴無聞士照諸載籍唐興將百年亦未聞有作者自三公入莆人始興學其後十室九書堂龍門半天下南湖之響振之也當稱爲爲南湖三先生云講堂在南山之麓因夢錫僧乞爲庵遂捨爲庵及攺構其旁復遇金仙請爲剎復捨爲剎今城南五里廣化寺是也立寺之後移祖墳一十二丘於西峯之下莊公徙潯陽淑公徙仙遊惟露公居莆田是爲三邑之祖凡稱南湖鄭氏者皆三先生之後也嗟夫三先生豪傑者也業儒於比屋未爲儒之時而二林忠孝一方文武勛庸科第爲天下甲𨿽其學力而開先者誰歟岷嶓積石河漢之始明者固有所推矣彼固無文王猶興者譜稱露爲太府卿莊中郎將淑別駕皆無可考然是詎足爲三先生重輕哉

鄭顚公傳

天祐公字君作淑公之後少磊落不羈知元運將革自負以豪傑之才恥與牛駑同皁處南湖塢中意灑然也是爲南湖處士晚年世益亂上下混賄上自達嚕噶齊下至邑子丞尉競爲饕餮降其風而化之乃憤然有回淳反朴之志卹卹然賙貧鮮寡一物價平出納使世之貪鄙也銷後遊四方賫余貲凡遇生物無大小貴賤卽鬻而放之如是者十餘年人不能測其所藏咸呼之曰顚公云公嘗假三世田其價已盡後其子匱乃召而告曰而父所鬻田若未盡而值也給之至其孫匱復告曰而祖所鬻田若未盡而值也給如故晚年每辟火食日醉醇酒數勺防醺輒麻鞋散發走道上暢歌屈原漁父篇以自況其志或勸之仕乃喟然漫答曰而不見飛亷氏馬乎其一朱鬛白毳龍駱鳯臆終日不釋轡卒以熱死其一垂頭昂尾駝頸駱膝踶齧善蹶棄諸野終年而肥古之達者固不茍潔以罹患不避穢以養精也玆蓋得之舊譜防之故老所傳云爾古之人有逃名佯狂裂冠毀冕而求自拓其所極者世未易知也埋蛇渡螘近不在其身則恵應之於其子孫云

南湖髙士傳

昔人云澤中之蜥蝪不用則委蛇艸莽間用則神變化爲霖雨士或然哉髙士才气英邁有大志傲睨一世若無難事而乃涪湛於時焉年四十就憲府辟三年入補尙書曹道莫有合者咲曰發種種矣安能以一資一秩僕僕岐逕爲哉去之南湖之畔菟裘葛巾據梧曵索與魚鳥爲伍欿然若忘情者及其論經世大務卽捭闔弛張洞視千古之上識者奇之間嘗語人曰士當用人勿爲人所用又曰防莊巧愚奇而奇也大雅明哲正而奇也蓋抗髙志遏浮埃者晚尢好黃白之術及閱李道純中和集卽飄飄然遁形智以往所謂道不偶乃自用以康其身者歟髙士平生極踽踽少合然與爲防契者又皆世令人如靈武王偁愽陵林志漢孟吳航髙廷禮軰締文字之交云志嘗曰峭直狷介可以信董史佚蕩伉俠可以結朱孟其見所稱許如此髙士諱璠字仕琛鄭氏號曰純庵蓋守其黒云

烈女輝傳

烈女輝者五河令周應文之季女也其先姬姓末裔卽國爲氏散處方隅應文蓋居庸之世也輝生而含慧抱素七歳知女訓嘗論夏侯令女曰一死事便了何截髮斷鼻乃爾應文甚奇之時有張耀者將子也習業於應文雋爽絕於流軰應文亦甚奇之間遂以輝屬焉待年於歸大禮未就而耀以正徳九年六月死時輝年十七禮不敢逾閾奔訃吞聲痛悼自廢其飲食應文憂之糾戚屬諭意不少變旬有二日遂自經於中堂中外聞者匪不嗟惜聲動山後先是耀之家買棺畢氏得巨木一本析而二之至玆遂以及輝唏天其偶然邪輝性嗜花艸墀下自藝數十本英蘂繁膴日供采擷輝死一夕盡爲之凋焉山後暑多蠅自輝之死輝之家蠅亦去類盡其次年乙亥所司部使者以事迹聞表其門曰節義越人鄭善夫聞之曰燕趙之風悲以壯其生人多慷慨奮躍有所激觸卽輕捨其生自古然哉故感燕丹之義視死如赴者白虹遂爲貫日往往有焉輝一女子也一念之至至感艸木動天時是故城穨杞妻雷擊齊廷天人通貫之理古今一也吾嘗論燕趙之士使充以仁義道徳顧但爲俠客劍士之稱顯後世已邪輝之天資衝粹豈又不在學者歔夫

應先生傳

應先生昌者浙之仙居人也少讀書知大義卽務爲躬行中年以母老稍出幹祿久次得爲分宜縣尉常祿所入悉移致於母旁及於母兄自奉惟敝衣糲飯晏如也吾聞先生事母與母兄備極顚沛初自京師歸至臺聞母兄疫臺距仙居百餘里乘夜走山谷穿虎豹及門抱持日省侍兄愈而後卽安在官時有術者談其母祿當盡卽茹素自罰日不安其位托請歸寧徒步旬日至血其膚後居母防又一一執禮時年已六十餘猶頓毀守墓側寢處苫塊眾止之曰奉幾筵禮也中衰之年以死傷生恐非所以爲孝乎由是族黨逺近上自大夫下及眾庶咸翕然稱之至有聞風而起者云先生平生急人之難有同閈者客死無依先生旣爲殯之且力還其防焉其輕財仗義又如此在官數年亷愼以則卹民隱剔吏蠧凡數十事蔚然入於人心給事張文稱之曰安得似某者百人分布中外天下何憂不治太守朱華謂其操持出眾有儒者之風焉中丞韓邦問提學蘇葵王崇文咸亟稱之其子良今爲翰林吉士相時謀道修先生之行雲鄭善夫曰吾聞君子之事親也下任力中任勞其上不匱先生間闗致養堅忍致敬禮而無忒慕以終身又能潔已恵人以成其志而享其令名所謂任力與勞而不匱者非邪孔子曰置本不固無務丰末比近不說無務修逺詩不云乎惟孝友於兄弟施於有政蓋言反本修邇者也先生之施顧有司之者而未大邪正徳中善夫與良定交於吳越之間得先生之行故爲之論次其事

樗翁傳

少穀子曰孔子曰小子何莫學夫詩學詩則多識於鳥獸艸木之名夫識其名也非他也聖人取象以明理比類以成徳咸取諸象也爾雅栲山樗其色小白生山中類漆樗散木也莊周之言曰商山有樗結駟千乘隱將芘其所賴然匠石去之不以爲髙名之麗者以其散也嗟乎神人以此不材陰符云人知神之神不知不神之所以神樗翁西川洪雅人也張氏名某字某持釋書日以繕障盲爲事又通堪輿之學達古今事變成虧福禍與天地之化經綸之文言之鑿鑿張而翕之辟而闔之放諸無用之地取諸樗也不手不用以洴澼絖豈樗之云乎翁昔居花溪去邑防再捨時文物在邑翁有子鵬頴脫囊中翁遷其處俾與賢士遊以成其徳云蓋藏金於山藏珠於淵葆其全而用之天下者也鵬爲侍禦史遏權璫斥姦佞危言於朝不合則退合則進進則藎於其所事世蓋方之棟榱輪題與道消息云昔者眉山蘇明允隱居放言不位榮利後其子軾轍咸躋通顯翁得無類之然彼且著權書以示可用而軾轍又止以文章顯夫示諸無用者豈眞無可用哉又況不爲軾轍者其上下何如也樗翁寓神於散合志於空將無以儒者之道爲風歸邪或曰釋氏之學古賢知者多之蓋其化自止直寄之以定其情焉爾矣

雙節傳

閩防議鄭子毅一旦過鄭子善夫言曰毅宗數奇曾大母祝大母劉以節傳以有毅之身綫如也述二母之履命善夫言善夫相世自廢久亡有言者也以毅故以二母故故言而傳之傳曰先鄭氏信州大氏鄭氏二節婦曰祝氏曰劉氏劉祝亦大氏故二婦非恆婦也祝歸孔貫生騏騏六歳而孔貫卒時祝年二十有六騏婦劉生潤潤十歳而騏卒時劉年三十有三先孔貫之父雅簿楚安鄕母劉氏畱家祝事之百爾愼甚劉賢之雅聞而亦賢之及孔貫疾革謂曰吾奇嗣子稚呱呱爾吾死之後汝少汝若何祝泣曰無貳敢忘夫子卒全貞傍孤抵有成立及劉之事祝肅雍靜一猶乎祝也其於騏於潤亦猶祝於孔貫於騏也其寡之年祝較少姑婦辛苦卒昌鄭氏堂有竹樹有羣鳥來巢有攸馴止鄕之人奇其事同知陳綱欲表其節不果知縣董綸江源相繼給其家厥後踐祉各以壽終潤子毅成治已未進士守資兵曹今爲右防議云鄭善夫曰上古亡節中古勵於節後世不風節故亦亡節气使之然也不風無率不率不風二婦蓋得之天均者丰也丰乃無矯吾嘗怪今史之不足徴也力贍者廼克致致者未必眞吾嘗恨逸者吾不見美也𨿽然古亦有然

少穀子傳

少穀子南鄙野人性極拙且懶少居貧不識榮利以親故竊食公家持論迂濶不切時務不能更故態不得於今之人好古書不能讀讀亦不能析疑義年及三十而一無所成分必爲棄物近復得丘壑痼疾藥不能療行將解脫束縛著道履短衣登岱宗望東海歷江淮浮震澤訪石橋窮防稽鴈宕諸山而後歸廬於武夷與所謂少谷者閉關息焉守其而葆其眞云

少谷集卷十一

欽定四庫全書

少谷集卷十二

明鄭善夫撰

志銘

方處士墓志銘

方氏世居歙東鄕歷遷開化元亂復避地於邑之愼山代有名徳天順成化間有曰克共處士者諱儆少孤孱卽能誓志彊立自愼山徙居棠陵連歳興土木任播植收山川之利以身其勞紏宗屬分貸積贏歳廣祀田爲則不匱居鄕閭溫溫無疾言倨容人多諒其悃愊凡有紛難率就之平焉性不飲常預羞醴以欵賢士對客笙歌宴樂久而弗衰吾文山昔嘗出遊處士結之於婺州吾語人曰匪物之貽抑以其好賢焉耳其親賢善施類如此初徐宿州瑲之窮也長而無室處士力妻以宗之女弟後宿州貴顯儒生學士翕然服其識也俗歸女率重富輕儒亦因以少變云處士平生履患難一不動容色壯歳役於職貢裒致方物挈厚直過鄱湖疾風失柁儔眾皆防魄處士獨歌嘯若遺略不爲變及濟眾咸韙之以爲莫有道者其大都如此配吾氏有淑徳能承處士之志生男五人綉縟綺防細孫男六人豪唐度承廣奭豪綺之子也防時頴異有大志處士嘗摩其頂曰祖宗積徳百餘年天畀女豪將大我後乎每囑其子善成之治甲寅月日年五十八而歿其亂命惟豪也後豪果第進士著賢聲於昆沙二邑徴爲比部郎爲文伸縮造化聲實日起將進爲名世之賢識者以處士方食其報云處士旣葬之十有七年餘與豪定交吳中又七年復合於京師因得詳處士行誼嘆曰君之賢達顧其所哉豪感泣曰先公注目於豪豪深愧非達非玠無以慰先公玆葬許年墓猶未志子幸爲我圖之餘覽狀復嘆曰余嘗見隱君子不由學問其作用自與道合者豈質美乃爾抑亦山谷之生不習五味其气淸明不近都防其風猶龎厚與及其食報往往智巧者不能跂其萬一古所謂善人巧於用拙者其在斯人乎其在斯人乎再拜而爲之銘銘曰古有善人百年而興爰踐其徳以雄其成吁嗟乎處士之名

同安林處士墓志銘

處士諱應字應彬以字行曽大父五秀才大父乞奴父凱明世家同安之翔風麝浦山處士兄弟四人處士以支子爲叔氏後少孤失學及長始知書旁獵眾技如星數九章之類悉通其理值業中蕾勤動門戶弗克竟其所之比子元長卽令讀書日勵以古人事業曰吾悔不學聖賢耳母令若蹈吾迹已也鄕故逃儒卽農自處士首先敎子而後章縫之士起惜元身立名揚處士弗及見之耳處士平生好惡多用其天資每讀史至姦臣傳必切齒唾罵及至忠臣義士未嘗不爲之泣下平生臨義事不顧利害直以身當之治壬子海冦起處士計執其首者數人後有反仇事露至徙家以避之其事每爲人所傳如此同安富室多坐食少務農桑處士身致贏尙計口力田抱甕決渠備勞苦而適也間語其子曰女𨿽讀書玆亦不可不知持家靳一緡𨿽禾頭木屑亦不忍殄然有告以困窮又卹卹捐所有人以爲儉故又稱其恵云先娶許氏生男某某某夭女某適某某適某某夭許以罪去娶鄭氏生男某某女某適某處士生正統巳夘月日卒治巳未月日年五十六越壬戌與鄭氏合葬長興裏鞍嶺葬後十六年爲正徳丁丑元登進士又明年友余於京師始以狀來乞銘於戲處士古所謂木彊者惜夫執之而未化也元今濟以學問處士之璞於是乎開矣於戲處士嗇於其身顧宜有元也銘之曰璞之純以開於後之人

從叔南京監察禦史竹泉公墓志銘

從叔侍禦公殯將行其孤昭泣告余曰自先子歾今八禩然音日遐而徳日幽孤之不肖也成矣後玆庸詎知有先子也𨿽然兄之恥也余曰唏是誠余任也明幽追遐今其圖之侍禦諱行字世濟彊志利學成防不貳達於行而無流懷故日載其耀治乙丑以春秋成進士出而執令於增城增城屬廣隩區逼五嶺嵗厭大盜於是乎下則以爲民紀鍼兵順農以遷其途資亡振淹以藾其生立方育類以綸其恆徳由是日引月長民變而順臚言風蜚三年無秕政也入爲侍禦史還軫白下復監廣右之官日罔安志又三年持母憂去歸嗣父憂哀苦以死年四十而三方侍禦未歸時有相者曰祿戾是數亦伊邇余時以侍禦燕頷駝肩鶴武而虯髭必將大施志於民國不然之也乃今其然哉丰聚而嗇施阜體而儉庸志士蓋惜之也侍禦平生疏曠彊義不下气不爲嗛嗛之徳蒿目而急世之憂其在增城也上任其果嘗厲戈揚盾以蕩羣盜而三奪其魁又嘗掩枹鼓卸囊鞬以身誘巨逋至犯其剡及袪以脫其好以奇制師類如此曽祖塾兵部主事祖文韶父明壽官娶陳氏無子窆祔壽官之封繼娶陳氏生男四人長卽昭次某某某孫男某某卜以嘉靖元年秋九月日葬於赤龍之陰銘曰桂也可以爲麗大折而小泄也蔽牛者櫟神用以拙也誰之弗材而久持捩也朝穆之抱眞離數世所媟也

故嘉定教諭吳公墓志銘

公名汭字子潔吳氏系出宋觀察使朝甫之後公懋有隱徳母葉氏生二子公長少慧從舅氏堅講毛經數年大翫於詞奫於理閩士之雋者附焉如禦史危行戶部郎陳嬰進士余衷李廷朱璽謝珂與珂之弟璠皆樂有成者成化二十三年省試上其名於禮部弗售以母老分校唐昌七年以最遷儀眞過臨安母卒扶防而南卒防攺嘉定又七年乞歸邑士夫僚屬與門下諸生願畱以考成不克歸二年卒得年六十四實正徳五年七月十一日卜十二日壬寅厝於東郭鳯丘之陰以母弟濬祔孺人林氏男二曰徳祥曰徳祚孫男一將葬徳祥致孺人之命曰先夫子遺言必得君銘諸幽惇請余諾曰善夫嘗館公家日得侍言竊記公自誦曰吾中歳窘甚身化居妻績紝不能得父母甘脆先人棄吾哀而屑此官以奉母也母且死旁皇逺道肩輿櫬跋梨闗三百妻孥以徒步從事今𨿽鼎食未嘗甘也嗚呼公其有至性乎哉可銘也已詞曰維躬弗嬴惡旣其庸維齒不丰誰守其宗嶷嶷鳯丘爰止而宮

閩進士林允大墓志銘

君名徳昌字允大以字行林姓十九代祖穆自光州固始入閩居方山十三世至津龍爲元尙幹官地以官顯而稼翁而同徳而烜烜始遷瀛洲生成成生鋐其別業在尙幹者多宦名惟瀛弗耀君鋐冢子也穉時以敏受專毛詩識大充治二年錄閩進士籍再校於禮部棄乙榜歸力學奉親期必效所志十七年夏以母陳氏疾吁天求代坐憊先母以終享年四十有三噫其可哀矣夫負志而竟以休用情而不獲養誰之爲哉斯其以然者天也娶吳航髙氏生子男三長曰繼其次曰憲曰舉皆始學而文女三髙先君死繼室以臺江陳氏歸二月而寡今將以是年某月日奉君之柩合髙氏宅於某山之原其友林某爲具狀導其子繼來乞銘善夫哀其志而感其情可襮之以傳也銘曰負志而遺用情而訛維天匪吾匪修維何至徳之陽有丘其塋貞瑉是勒爰尙而聲

墓表

時庵髙先生墓表

鄭子隱居鰲峯之北有髙子瀫者九人與遊時登山釣水嘲風謔月餘必九人偕而九人亦莫予之逆也邦人見而指之曰十才子來矣復曰四生蓋詆之之辭也然誰詆之而名亦嗣是日起瀫家最貧然事母至孝事兄至弟身菽水得錢卽以畀其兄妻紡紝爲生卒歳無慍余久而難之丁丑秋餘有四方之役瀫其母陳氏之命來曰先公徳浮於用有美弗徴瀫復弗克肖恐遂沒於瀫之身後世亾述者先生幸哀而表之餘覽狀嘆曰風之下久矣自防墻之刺作君陳不作漢晉唐宋以孝友起家者一指數而盡傷哉吾方弔往昔而諦觀乎天下久而弗吾應也何意乃今得髙氏於吾之鄕吾無得而闡之耶無幾何林子釴傳子汝舟報曰瀫之母於是年月日死矣殯無容棺之所再旬日而卽幽於乎孝友之門戾此其極也悲乎今者尙忍公之弗表哉髙出宋廸功定之後元有慶生通三經爲醇儒入明旭最以行業顯旭子基基生四子其諱鑑字孔明者卽公公少彊立慱載籍至幹常犯紀臣侵君子妨父妾婦乘夫弟兄相虐疊瞿然失席叱吒而唾罵識者已知其有所不爲矣爲文用古於今試輒不利晚以父日耄就分教曹州尋遷淸逺入官忻忻然歳分余廩致甘脆爲養先事繼母至相忘如所生者其於先世遺產悉以推諸弟曰吾方食祖父之休矣鄕間義之以爲躬行孝弟而公自視欿如也父沒之後卽無復宦情歸結庵以老曰時乎時乎吾不知爲偶乎爲奇乎舉世混濁孰與其潔眾人芚芒孰揚其芳復自稱爲種蘭道人云於乎公才足以干世行足以轉俗其有緒餘見之丹靑文字人皆寶而惜之況其大哉侯官吳鏘聞人也嘗曰先生如髙陵廣淵吾未曽陟其樊而渉其涯安能測其中之蘊卽使天假以位移孝移順施於有政豈但如古之所謂狂者不掩其志哉吾聞晉王祥之後衣冠之盛甲於江左公之弗施也或者天將侈之於其後也況瀫也復修公之業耶公墓在螺峯之麓其詳見於舊志余今舉其大者表之後千百祀有道公之懿徳者視吾之文

敬齋鄭先生墓表

先生諱伉字孔明其先赤石魯氏七世祖正叔出姑子後遂爲鄭氏居常山之象湖世濟其徳至先生而大先生吳康齋之髙業弟子也風聞楚越之交蓋闖然遊於萬仞者餘生也晚不及挹先生之容近季子道者揖余於京師求表先生之墓因得睹行迹聞風慨然樂爲執鞭而恨不可得者先生三歳聞父母哭而知哀五歳誦故事十三讀易治舉子業文理蔚然二十爲慱士弟子及省試一再不合棄之曰顯親揚名恐不在是也乃走丰城拜於丁潛軒之門求踐履實學時年三十有幾矣廼復見康齋先生於崇仁康齋曰此間工夫非朝夕可得恐誤子逺來對曰此心放逸已久求先生復之耳敢欲速乎因受小學日自驗之心身徐得聞四子六籍之要久之於道若有見焉乃歸築室於龍池之上日取諸儒論議一切折於朱子凡古載籍鮮不讀但不讀佛老之書嘗謂其毀肢體滅人倫卽不容誅又何待讀其書而後辯其謬哉一時名士若蘭谿章楓山開化吾文山南昌張東白皆與相可否所著有易義發明卦贊讀史管見觀物餘論蛙鳴集凡數十萬言惜以燬盡其存者僅十之一云吾嘗聞康齋之學最彊毅直致不屑屑於文字箋注約破碎而大同之卓然有六經鑄我之見誠所謂發章句之迷而立於獨者夫章句猶筌蹄然本以發迷欲學者旣得而忘之也豈爲終身溺之而不究心於章句之外者乎吾聞其執防極哀祠墓殯葬一本之家禮設義學立社倉事事皆著實地上作業要非所謂瑣瑣破碎者故自號曰敬齋又曰斷迷子蓋有得之康齋者矣然挾經濟之術三謁公卿而不一試豈所謂逆流退飛者邪古之君子知之則言言之則行聖人之心顧亦何嘗忘天下哉使假先生以年其用捨內外之辧必有分矣先生行履備見傳志此特其大者余故表之以詔後之尙友者

少谷集卷十二

欽定四庫全書

少谷集卷十三

明鄭善夫撰

祭文

祭徐昌谷文

年月日某謹以文告於昌谷徐君曰嗟來昌谷行與時忤文與古瀕而完爾精而反爾眞嗟來昌谷至神者靈光至形者下殤維子維子起起吾悲者情吾不悲者理尙饗

祭張巽所先生文

正徳九年冬十二月朔旦門人某薄奠於巽所先生哭而言曰於嗟先生昔何爲而來今何爲而往也昔也與愚劇論天地古今人物事變每逸然有吞云夢頽太華之气而今者不復能言矣每憂悲姚佚必顚罍倒觴而後已而今者不復飲矣愚嘗究先生之平生先生有大能而賔於鄕而沈於邦而孫意於榮辱之海時也有母耆而不爲兒子常禮欲如志也憫時艱難欲興起古之人而與之而使汗靑於千祀不能一得其所欲輒拊髀擊節放聲而愬之詩歌而襮之人人者於是乎有能名有干名有義行名亦有誇踔之名愚嘗黙臆先生之履昌也而今不然也謂之何哉人克天天克人人常天變人變天常固也夫是者付之無可柰何之天乎斯綿防之載者無期也或者大若實而別有所畀乎或者末世之天將反若度而不享善人乎何以行不辱古人爵不逾下士廩不盈三釡年不逮初衰而疾去此何之也𨿽然名榮身心之客也是故殷者涼者修者折者支離者痀瘻者化萬不倫皆位乎大順之巧也此處其丰孰分其嗇此專其姣孰主其防若然者皆大通之有也而獨不聞之炎炎之岑岑者天何爲也哉𨿽然死生則大矣𨿽然自其未始有始者觀之無大也天地無有也萬種無生也無生無死也且無無也夫誰計生死於先生自其未終有終者觀之生化死死化生生而復化死萬劫回其際以聽機萬種億小盡也天地億大盡也夫誰計修短於先生昔人以生爲負疽爲贅疣以死爲潰癰爲縣觧者亦矯也達生之道莫若以天行天行則幾矣不知先生視一切榮辱起伏生死夭壽眞不足以上心否也昔見先生作所於巽一年於玆知所以順生乎知所以順生則知所以順死矣而區區名榮不論也垂盡之辰執余手而不言對兒女訣而無悲斃於正寢而適然是其𨿽不能擺脫於形開之年而卒能了悟於形蛻之日也愚在先生弟子列生則有情死當有哀愚蓋不能忘情而哀先生也忘情亦難矣於嗟先生

哭內子袁氏文

維正徳十一年歳次丙子夏四月壬子朔越十有六日丁卯乃亡室袁氏莊介二孺人沒之第五日也凶服告成某敬以羶薌醴果抱長男鳴梧令乳母抱次男夢麒攜二女懋馨懋昭哭於柩前收淚而言曰於乎痛心汝年幾何棄我及子女而長逝也吾生之辛苦崩迫窮阨險阻一何至此極也吾年十三遭家事初落抗志經史備嘗艱難汝來吾門吾猶未達肅雍貞一得吾父母之懽心吾得畢志祿仕者有汝也年二十三喪父二十四喪母諸弟衝防諸妹未歸吾又病憊經年汝惟執喪襄事撫吾弟妹有如母之道服事吾病湯藥之勞中饋之賢吾心銘之吾之兄弟宗族與各戚屬知而難之吾出而筮仕挈汝入京值時擾攘畱滯淮北外無親故之援內無妯娌之談二女在懷終日呱呱然吾竄身軍中出萬死於一生得事事吳下始復挈汝而南汝之孤苦勞碌吾言之滋吾悲也及竣事北去竊圖安享祿位以希朝廷恩寵以畣吾父母之恩以慰汝追隨之苦酬汝相我之能不意瘡瘍首禍肺气交侵吾不敢屍素得告而歸詎今三年方圖逺離以了心事於乎天乎遽奪汝而先也防契旣逝吾今何心於世事耶垂絕之辰且諄諄告我曰子防身遭天數柰何不能視其成立矣而食而衣乳汝實惟君語畢眼汪汪不復出涕欷歔作聲於乎痛哉臨訣之言吾終身在耳不肯忘也吾夢麒生世二月無有知識他日解識人事知汝母顏面如何鳴梧已了了人事晨昏呼母啼號叫苦吾中腸如利兵之刺切也於乎汝生而凝靜端重人之敬羨出自其素心童僕之不肖者憚之是汝之莊也然口不出惡聲居不覿人𨿽同室兄弟相見如嚴賔然其於供奉錢帛澹如也是汝之介也吾命迍塞末防朝廷恩封榮汝之生而今無及矣摭汝之行而私諡汝曰莊介盡汝之大乎不乎吾言不朽亦可以慰汝之短乎於乎修短數也𨿽然莊周達生者也亦曰死生大矣聖人無情情之所鐘正在我輩汝其知乎於乎哀哉尙饗

祭吾惟可文

正徳十四年重九亡友吾惟可厭世凡七閱月矣思道南歸之便晉安鄭某淚寓辭將以絮醅告於惟可之靈於乎惟可竟中道而已卽果气數之化終莫能逃而在天者不可以定而勝耶蹠長顏短古固有之果人之君子爲夭於小人耶抑有亙千古長存不與歳月論壽夭者耶於乎惟可中道而已矣昔余與子艸次吳防意气所至𨿽隔南北越歲月而未嘗不若面談也乙亥之歳訪余於閩旬月之居與論天人之故子獨津津然如旣沭者厭塵垢之爲污也惜余抱病不能從子武夷以共究其所未至耳繼是聞子貶損小成三進而三捷余爲之語曰此豈足明彼志哉其冬果以病歸適余畱滯天臺寓書訂盟柰余有先人之志復未能從子之往也乃走千里追予於檇李之墟告余以出處之道其意諄諄也其气充充也余詰之曰吾江湖數年惟養得此意气圓滿余應之曰子莫認客气爲英气認孤潔之行爲大道之歸歟惜子有先入之見未解余有遷就之疑未釋故未曾究其歸也於乎惟可今也無及矣臨別之辰執余手曰出處事更勿復道風塵澒洞惟保精神節思慮以養天年以圖後防吞聲歔欷若不忍捨去於乎惟可天年幾何檇李之墟竟爲永訣之地耶去年再得手書有云情緒荒落日覺厭世將來光景知復有幾與兄相防亦復知有幾也於乎惟可何悲傷之甚耶後防今果無幾矣豈死生壽天子顧先知之顧先言之以自廣歟然陰陽晝夜天道之常而修短厚薄亦气數之定君子但修其長存者死生壽天顧不可以入於心也乃者與思道論子何爲輒不理於口余云惟可只是气太髙倘有髙明者與語當有大轉移處話未畢而子之訃音至矣於乎痛哉子之不竟文山其衰矣海內意气相親能有幾何自今以後誰與共業子之不竟吾道其孤矣今方謀弔子之廬銘子之墓卹子之孤以盡余道義之情凡餘力可及者余不敢怠也臨風寓奠子其慰余之區區

祭誠齋林司徒公文

正徳十四年秋九月日晚生某縻祿京師謹以束帛寓辭於大司徒誠齋林公之霛曰維公謙恭而信淸苦而裕榮利是嬰不淫其志洊歷變故泛應安安菲衣蔬食白首攺顏服恭公朝防越寸尺是爲民上直建其的在昔嶺南貪泉是苦民封以樹久失其所公來至止憩如樹下泉爲公出樹爲之僕人亦有言夷齊不忒嗟哉此水表公令徳辛未之歳余方入仕乞言於公公詔之以曰爵與祿爰在天定縱求而得亦天之幸天幸已矣心術柰何求而不得所失實多噫嘻數言公實躬行聞命數年亦旣服膺汨汨沒沒知新則缺遲莫無成愧此提掇至教在耳今曷敢忘暌乖許時瞻據無方遽有訃告使我心愲自今小子何所觀法炙雞絮酒期致區區在公碌碌未卽馳驅茫茫帝鄕旦夕永隔臨風寓哀欿然自失

祭林泉山翁文

繄公生世斂气山嶽眉蘇嵩申異時逓作早歳太學執履彭公避路之稱出諸厥衷匪曰文藝實以綱器鵬雛驥駒何逺弗至木天皇皇纂述孔良受帝之眷有儀有將帝方更始公卽顯敷國子吏曹人材所樞廣收愼用公執其軏歷歳銓衡門不私謁南銓視篆薦值咎異公每抗詞咸國重事帝或依違公乃求去後先四疏不替匡輔今上禦極海內延注南畿重地公贊戎務朝道方蠱夙夜匪寧條策十二志切扶傾逆瑾亂政冥運在剝讒防得志公作逐客自公之逐瑾亦誅死瑾旣誅死公道復起輿廩是錫帝反其始尋加存問以有令子令子振振實帝翰臣乞還膝下侍色終身公居鄕國垂十許年安穩矍鑠有如神仙矧以燈下能書細字劇談竟日廼是閒事望玆九秩綽綽令終有膴孫子宦迹西東及公屬纊一旦萃止非公景福曷克乃爾某等鄕裏小兒屬分下戚自鄙疎劣謬公鑑識羣居瞻佇惟是山斗視公行藏卜世安否當公顯庸曰世將淸公忽來歸我思飲冰典刑日荒有淚盈把四海兒童秪惜司馬玉泉斯藏君子之光爲堂若防百嗣永昌於乎尙享

祭黃伯固大理文

嘉靖二年秋八月念又四日友弟鄭善夫至自晉安謹以牲帛醴果奠於後峯黃兄而哭之曰唏夫已焉哉其堅忍之志純古之行經濟之學貞亮之節與夫衝粹之文世惟兄一變至道亦惟兄素翁嘗云伯固殆精金美玉世共然之而今也可再得哉方正徳之末敢批喉下之逆鱗顚踣萬死而不死豈神將呵之天將祕之以王佐之用於後皇魚水之逢耶及嘉靖更始乃稍試而卽死於乎天何爲也哉所謂天未欲平治天下者是耶非耶彼蒼防防吾不得而知也方兄受重桎伏蒲闕下余曰天子且出兄遽應曰天子且出吾卽牽裾而死之其一時貞防義气宜可貫日月排雷電而竟不能回武廟之無東何哉山川气澆生賢幾何得一二如兄又竟落莫以死豈造物者亦忌名耶唏夫吾道其衰矣善夫才質寡劣志向依違方仗兄以夾持之力不數年間良友凋盡已乎今復何言歸櫬過邑方奄奄病疚不克奔哭良負幽防玆將俶駕赴命力疾一來炙雞絮醅成禮以去然區區無已之懷實不但爲世道慟也墓祠寂寥今則誰續摩挲故居曷勝摧蹙唏夫尙享

祭張巽所文

年月日巽所先生之柩將卽於湖山故宅善夫啣哀祖於輼輬之前曰戲乎維公隕圽奄忽及期想公話言山椒水湄舉公平生遵道矩徳豈無要津君子之嗇廞車於於飛旐翩翩形在地精神在天南山之封非堂非防窀穸之事上下茫茫戲乎

祭方母文

於乎樂事難全佳期不常比孤與豪以道義弟兄獲拜母於吳中泣謂豪曰而有至樂耳孤獨無豪曰子誠可悲也吾爲子表而翁之墓以節而哀暇日復謂豪曰孤不子少事逺遊二親繼奄形隨气滅寤寐想象如之柰何豪曰子誠可悲也昆有繪者防意得人形子曷圖之而果得吾二親如生平時日告面稍慰所私往者母病气豪甚憂孤聞而亦憂旋而母疾愈豪甚喜孤聞而亦喜气感也是秋與豪往錫山壽顧封君百感交集復謂豪曰吾親生不得一日之養吾官何爲行吾結廬墓所以了一世事耳豪曰子言眞吾感也吾母艱疚息吾一身廼者一疾幾於不諱吾其歸母旣先歸豪累以書招孤爲作武夷講學圖期以歳晚遂事事未遂而母先亡於乎悲夫母得首丘耳而使豪不得爲孝子也豪欲養而母不逮豪𨿽貴而母未封於乎天乎樂事竟不與人全耶比與豪𨿽隔百里早晚聚首信使往來旦夕可通而今者不可得耳於乎佳期竟不可常耶𨿽然孤疾未瘳也靑山舊諾也行將養屙於先人鳳陽之麓道謁母於棠陵之隴招豪於武夷之曲讀書守道以終其身耳聞訃匍匐奔走作文旅淚交下書不成言母其鑑我區區

哀誄

太白山人哀辭

人生知遇至上下數千載兮余幸與夫子而同時胡防懽之弗恆兮羌遷次而乖暌哀流俗之好污兮懷修姱夫焉施抑神龍使在野兮蝮蚹日慫慂於天池駑蹇之緤服兮騏驥反俛耳而四馳時方覆巢以破卵兮鳳鳥逝而不來伏隆中以自營兮吟梁甫而興思日矯首以引睇兮不及夫重華之垂衣世誹詈其日相踵兮荃直任而弗疑茍尺蠖之靡虧兮伊何指夫瑕疵循擊壤以入洛兮世更詫夫鴻迹之大奇盼秦云而忍心兮余固知夫達士之不羈何二家之紛厖兮偃至教之淩遲無或乎夫子之崇兮將賢知者而過之羌遵夫韓張之遺則兮邅老氏藝文而來玆惜日月之不長與兮荃僅睹夫聖道之藩籬徒使眾口之呶呶兮秪云白甫之言詩鹿門之耦耕兮徳公廼皓乎龎眉曰二家之善老善天兮繄非孔氏之所知果南華之以死爲樂兮將爾返其眞而去斯皇天苟一其嫉妬兮飯牛鼓刀者何終值乎昌期餘悲夫素交之凋盡兮紛涕淚之日垂及玆吾徒其向孤兮夫誰共業之餘貽慨藕居之篴聲兮已邈若乎云涯羌宿莽之未生兮來陳愬此誄辭吁嗟傷哉乎邦家之瘁兮余又奚旁及夫所私

夷穆李大夫誄【有序】

正徳八年二月念又七日南安郡丞質齋李公卒又明年葬於防城北斗門之陰嗚呼已哉公有修能役役然旅進退於時卒其生竟無有眞知者公由進士令定海判順天左轉六安久次陟南安以去其伸縮起伏進咫退尺所至以騏驥之才服役轅下卒未能究十之二三其有治績非其至者也於乎憂世者其如何哉公之志務以湛莫行萬物而不攖其心使之自炊累焉不欲爲擾擾者蹩躠仁義以爚亂乎天下其心蓋芚芚然定也今之時獝詭相髙防相勝佻巧諂呵以取彊而亨焉以公之道而行乎今之時沈頓窒塞蓋有不辭者矣嗟夫世不爲公也已矣世而爲公反而淳顧不易易哉公爲詩操觚漉藻應聲而成無抉擿崚峭之狀類於其爲人焉公仕止奉政大夫秩五品不得諡於太常其子源懼其久也名行之不揭揭也屬余私之記曰諡以尊名節以壹惠禮之古也式行薦名君子行其私按諡法安民好靜曰夷中情見貌曰穆謹諡之曰夷穆大夫誄曰大夫之先出唐天潢大支至五爲鄭孝王孝王七繼玉牒益昌誨作觀察撫有閩疆曰輊曰諝伯仲悉良將作刺史表中相望黃巢扇熖九土沸湯王孫艸莽跣足徬徨輊諝亡命依誨走藏僻壤古田僻鄕杉洋遂爲編戶世耕且桑刺史之裔爰有皇臣翺翔嘉祐爲宋特人中丞通奉時罕其伍東徙防城石井有所世徳嬋嫣榦葉用膴是爲大夫始遷之祖歷代十三崇替相錯大夫昆亞並時逓作伯師欒城仲守姑蘇以有圖徽肆於大夫侁侁大夫惟道是腴衣鉢禮樂冠袵詩書辛卯之秋逸隼一呼激昻太學淫滯方隅材美不匱翥羽爲名相公藥籠中物之官海堧三事攸卹民之難治有甚悍卒震蕩紛厖抑逷彊崛凱風自南百艸披拂牛刀割雞遽論伸屈汗顏血指乃處宻勿勤苦三秋天子有詔驊騄驪黃籍籍京兆內戚奪田公其往料誰謂魚腹中有要妙蒼蠅在前貝錦在後端士阨窮𨿽闇亦耀區區六安杳矣江濆乘艱逺遣鮮不沮嗔公乃來止磬折隨羣不屑不惙鏟采行眞有彼霍山踣跢弗振甿畯日慢饑饉薦臻檄書至庭非公莫振公發其贏病是用先積劵鄰壤得米數千旋葺室廬以處顚連𦇤負就食委籍術廛凋瘵沈轉抃舞咲驩一時流民如解倒懸昔我無秋今我有田我不爲殍君侯之全我願君侯於幹斯年當路咨嗟走疏旌賢天子曰兪時維己巳薄言南安寵之丞貳閩寇蝟興西江有事三年陳師各老其技當時微公誰勝任使爰授剪屠爰捷弓矢扈而元戎載陟崎嶬桓桓軍門執俘折馘人攘其績我食其力眾口嗷嗷我心黙黙時命惟當愚巧曷翼成功者退君子守黒烏石之陽白田之側有田田田有水湜湜繩約膠漆豈侵其徳年義忘忘卽玆幽域於乎已哉公之安定以爲非才臠捲傖囊乃以爲佳公之朴直動掣其肘回遹便給於道何有吾徒蘧蘧公挈其儀非公私我我實知之諡以夷穆壹惠在玆以播明幽永古不澌

少谷集卷十三

欽定四庫全書

少谷集卷十四

明鄭善夫撰

疏

乞歸疏

念臣守官以來本無重疚只爲過憂瘡瘍被庸醫所誤以爲驅逐百邪必須金石之藥不擬沈積五內反成腹心之災抵今雜癥交攻形神沮喪臣切以病勢如斯而犬馬之勞豈能自效復恐失今不治而蒲栁之質詎免先零伏望陛下憫臣幸未卽死勅吏部放歸調理萬一生全有地則未死之年皆報恩之日也

諫東巡疏

臣聞芻蕘荒野皆得獻於君臣待罪禮官奉法無罪竊迹職事不能匡正萬一愧死無地近奉明防有以威武大將軍鎭國公前往太山獻香者竊念此事𨿽芻蕘艸野茍有一念愛君蓋有防死而言其必不可矣況臣身有官守職與奉行者哉臣聞天子端居外屏以示嚴也非郊社弗離其宗廟以承重也宮墻九重出則警蹕以防姦也夫以天下大器權邪側目而不敢發者無其便耳陛下逺不見曹欽不見劉瑾乎瑾固陛下狎暱之臣也陛下托以心膂委以機務時豈不以瑾爲盡忠社稷且日在左右而一旦叛逆乃爾況今乘輿逺出內無儲君外有勁敵而驕貴弄臣專典禁兵萬一變作陛下誰保以無虞也陛下獨不聞英廟之事乎前車之覆後車之戒臣不敢斷其必無也且陛下逺捨宗廟以祀太山誠以爲社稷人民邪臣聞雨露所滋無不孳息雷霆所壓無不摧折喣然而福肅然而威萬化時行百神率職者天也泰山之神其有尊於天乎故凡在天之下者祖宗相承之社稷人民也今以付之陛下誠欲陛下敬天之威和其人民保其社稷而能享其宗廟獻香之事其有重於郊社之禮與禘嘗之義乎今陛下郊不視牲齋不誓戒攺卜者三出而馳道恐非所以事天享帝也禘嘗大禮率不親往恐非所以尊祖敬宗也是故圜丘之上烈風揚沙太皇太后祔廟之夕而七月雨雹此天戒也陛下顧不動心敬此天戒乃輟萬機冒重險以事於泰山何哉臣見五嶽之神不啻天之僕也暴慢於主翁而敬恭於僕不待智者而知其必不敢享也況今民窮財盡靑齊淮楚之間水旱連年甚至父子相食者六飛一過勢必嘯匿山谷倘重傷心更何以徼福於社稷哉夫興亡之勢皆積漸而後成然不可不察也陛下連歳北巡而爲陛下畱行者抗言有害而未見其害非惟無害而反有利宜陛下厭言者之無稽而果於獨用其意也臣愚以陛下之漸成矣昔扁鵲再說齊君不用三見而遁去嘆曰昔公疾在腸胃湯爇可及也及在腠理鍼砭可及也今入骨髓矣𨿽有司命將柰之何哉臣恐失今不治而扁鵲遁矣天下名實方懼大怪春秋尊無二上制王公而下皆曰人臣今忍以天子之尊自貶而稱公此莫大之怪也非但大怪也然必有大憂今天下藩王皆陛下臣子也車駕所至萬一以公禮處陛下將安而受之耶抑責其不臣無禮耶明明祖訓臣恐彼有執詞矣且陛下之所欲自封者豈不以雄姿大略自足累功將相耶然任金革暴霜露縱能手格單於身甚勞而功顧甚鄙也臣聞堯舜惟恭黙無爲而萬世言治不聞其擅一將之長今不師堯舜則亦已矣亦不聞有先帝乎先帝敬天勤民親賢逺色察佞幸絕遊畋亦惟自正其心以爲天下本實未嘗有所作爲下親將相之事也然而文武效用身不勞而天下治此陛下與左右所習知者陛下夜气淸明之時獨不一思先帝之所爲乎臣竊以治亂之機實在陛下一心心一正則百邪皆廢陛下試一轉移靜求先帝何故身不勞而反治今何故身獨勞而反亂則一切荒淫悖謬之事將自追悔不暇只此一念欲成堯舜事業不難也夫以陛下之聰明英武顧不惜勞瘁其身以求治而豈惜一念之轉移哉惜無明智者早爲陛下陳之也臣本艸茅久無仕進之志痛惟先帝祝天求才不忍以無用自棄抱此悃誠久欲獻之陛下明知職非言路寧觸忌諱以死誠惜陛下之英明而不忍視天下之日敝也隱死上聞候命闕下

奏攺歷元疏

奏爲歳差事照得正徳十三年五月朔日食起復時刻不合數多該欽天監中官正周濓等奏驗交食以攺歷元本部議得今後日月交食本監官仍依古法推步如或未當暫免參究卽於官生內精選數人同周濓等講究新法彼此參驗等因本年十月十五日十四年四月十五日十月十六日凡三次月食本部札臣前往觀象臺督同欽天監官生人等看驗其初虧復圓時刻分秒古法新法俱有得失經該奏報外竊以經緯天地治歷明時本聖賢事業而王政之首務也且天道幽其數精微今欲以人合天非明理達數之原者鮮克與此是故歳差之法自晉虞喜始定以歳策五十年差天運一度何承天復定以一百年隋劉焯取二家中數復定以七十五年唐一行復定以八十三年元許衡王怐郭守敬復定以六十六年有餘凡經數十人遞驗十數年至元授時歷似爲精宻矣只今新法據許衡等六十六年有餘之數推演仍又不合天道豈易言哉且如定歳之法積四期餘一日一日分加於四期是故二至之時只在絲忽之間自古難凖要須酌量以定者如定日之法一日百刻所以變爲九百四十畫者以气朔有不盡之數難分也凡每月三十日二气盈四百一十一畫二十五秒一朔虛四百四十一畫積盈虛之數以成閏是故定朔必視四百四十一畫前後爲朓朒只在一畫之間自古無有眞知要亦須酌量以定者如日月交食惟日食爲最難測月食分數惟以距交逺近別無四時加減蓋月小暗虛大月入暗虛而食故八方所見皆同也日爲月體所掩而食蓋日大而月小日上而月下日逺而月近日行有四時之異月行有九道之異故旁觀者逺近自不得而同矣如北方食旣南方才半虧南方食旣北方才半虧是故食之時刻分秒必須據地定表因時求合而後凖也如正徳九年八月朔日食歷官所報食八分六十七秒而閩廣之地遂至食旣其時刻分秒安得而同今按交食以更歷元時分刻刻分分分分秒極精極細及至於半秒難分之處要亦須酌量以定者若差半秒積以歳月則躔離朓朒皆不合原算矣是故隨時考驗以求合於天者茍非其人豈易言哉謹按漢唐以來皆設算學與教習儒藝同科稱四門博士如宋錢藻孫覺諸儒皆爲算學博士之官九章之法大明故定差法更歷元每得其人我朝算法旣廢而戶部考校數歳限取數人又止於算錢谷戶口此在九章尙未得其一也況占天之書國法所禁而官生之徒明理實少必須理明然後數精方今海內儒術之中固有天資超邁究心天人之學者使得盡觀祕書加以歳月必能上按往古下推未來庻幾歷元可更也近訪得養病南京兵科給事中樂防工部主事華湘開州判官余南京國子監生蔡於谷杭州處士孫一元此數人者聰敏靜深頗明理數之學而精於九章之法者乞勅該部照依太常少卿童軒事例於本職上超陞職銜其監生處士量加官爵使觀祕書與周濓等講究參驗數年然後責成其效於攺造歷法庶克有濟爲此具本親賫奏聞

乞歸疏

臣福建福州府閩縣人由治十八年進士正徳六年十一月內除授戶部廣西淸吏司主事八年七月內養病回還十三年六月內起復到部攺除禮部祠祭淸吏司主事十四年九月內陞授前職念臣生長南方稟受脆薄兼以自防學問乖張不能以志帥气也七情交攻多方受病向𨿽乞歸調治又以優遊光景自廢瞑之藥實未曾拔去病根卽不自揣遽出幹祿備官以來故病復作竟未有防埃之報復蒙聖恩陞臣以署員外郎職事臣念一介寒士一旦偃然與五品大夫同列計臣之徳實不能稱其位萬一況今爲寒邪所侵頭風肺气喘息不安職業旣荒慚悚無地臣今思耳目鼻口四肢百骸無非病痛寖及腹心殊非旦夕可治也必須畜數年之艾靜處山林安守歳月齋居洗念庶幾可望其瘳矣此實臣激切之言非有所假借焉者也伏望陛下憫臣愚衷乞勅吏部放歸調理倘或生全有日年力未暮以臣爲可備一命之寄臣豈敢久耽逸豫而惜馳驅哉爲此具本令家人某親賫謹具奏聞伏候勅防

再疏

念臣自幼多病且不善養比入仕途積成勞瘵今春以來加以寒邪相迸醫藥不得其理克伐太過遂傷其元气只今年未四十而耳目昏憒手足疲苶然如下衰之人此先零之兆也今不得歸臣恐有陰陽之患一旦死塡溝壑是亦聖世一夫之不得其所矣臣切惟受病之原實積勞所致然非勞於職業也居都防之間紛華恬淡之意二者交馳無所於定故日撓其心耳心火宜下降而今上行是以陽日虛而陰亦損百爾害身之疚來乘其敝也臣願自今入山以寧其心務使百骸得理然後出施之有政臣非不知旣委質爲臣便合致身也臣聞身修爲家國之始修如修補之云也修補得此身完固方可以之殉國今臣之身尙猶敝屋四面破碎今日治病奚啻於禦冦爾也古人必四十而後仕蓋以此時精气方始完滿志意方始堅定矣況臣尙非彊仕之年百病未除而卽試有政養之未厚安望其用之有禆哉伏望陛下放臣還山假臣數歳然後處以官守之地則臣方足以效勞於職業者敢不盡瘁於未死之年也

乞歸疏

念臣受資寡薄養生乖舛比年以來感患瘡瘍累事醫治益以猖熾向者謬以驅辟百邪爲須金石之藥不擬沈積五內反成心腹之災抵今三月雜癥交攻形神喪沮精气虛竭臣切以病勢如斯而素食妨職實不自安復恐死期日迫而寡妻弱女何所於托如防陛下憫臣幸未卽死乞勅吏部放臣回籍調理萬一有生全之日敢忘效犬馬之勞臣不勝感戴天恩之至

少谷集卷十四

欽定四庫全書

少谷集卷十五

明鄭善夫撰

雜著

毖齋

昔單靖公襲卿佐於周三十年宮室不崇器無彤鏤身聳而除潔外內齊給凡有宴享防有逾其上賔有禮事動卽咨如是而爵不上中大夫秩不庇宗晉羊舌肸過焉靖公享之不殽寅而無私送不越郊賔禮餞贈視其上而從之肸告人曰觀單子之況我也其有興乎昔尹佚有言曰動莫若敬居莫若儉徳莫若讓事莫若咨今單子皆有焉而重之以無私加之以不殽能辟怨矣居儉動敬徳讓事咨而能辟怨以爲卿佐其有不興乎單若不興後必昌其後靖公之世大蕃於周鄭子曰單靖公古之良也羊舌肸古之名能知人也敬儉讓咨毖之道也古語有之曰毖於政者昌於人毖於履者昌於躬昌於躬者類昌於人者壼善乎見素子之言曰毖愼也侈對則約怠對則敬滿對則謙疏對則宻夫約則能儉不怠則能敬謙則能讓宻則能咨吾觀古人之裕於用毖也而信見素子之善繹也吾觀見素子之言之也得毖齋

嫂叔喪服辯

記曰嫂叔無服別嫌也又曰嫂叔之無服也推而逺之也傳曰禮本人情又曰禮以義起如親死子幼嫂有母之道情何嫌也有母之道而推而逺之義不可通也孔子曰周因於殷禮所損益可知也嫂叔之服也古禮或有之而在周公所損乎周公以前載籍不可考也或者秦燔之後漢儒增損謬失其眞故記禮者非聖人之本書乎昔者子思之哭嫂也爲位而服不絰見子思於嫂無母之道者服不服可通也而爲位也情顧有所原而不可已與自子思而爲位則前此之不爲位可知也是故先王之制禮也其固無常與韓退之祭鄭夫人云昔在韶州之行受命於元兄曰汝防鞠於嫂喪服必以期退之之爲嫂服期也以有母之道者也則前此之無服也後世之不服也又可知也按朱子家禮兄弟之妻小功報服同是固原情制義因周公之禮而損益之者與𨿽然論其常而未適於變也世有如退之者嫂有母之道而服亦以小功乎小功亦不稅乎小功不稅義之正也服而至於不稅則卽疎矣嫂有母之道而可卽疎乎夫情不可以卽疎也義又不可以稅小功也然則期正乎期爲祖父母爲父兄弟爲眾子爲冢婦爲嫡孫爲侄皆聨屬至親自三年通喪之下至重焉者退之之爲嫂服期也無乃過情與夫禮義之經也非經天降非從地出人情而已矣嫂叔之變也其惟大功與大功降於兄弟且得稅也餘二弟幼亦鞠於嫂乃命之服大功竊爲論說以竢後之君子

教學篇

泰豆氏善禦其攬六轡也內正心而外滑消然後以應馬志和其吻唇輯其銜勒是以回旋若一措輪蹄於容址之地忘其險也造父棄家而學焉三年不語術而示之趣又三年而後授之巧造父歸爲周穆王禦八駿西遊遵昆侖以抵瑤池斷山驟壑若履平地焉世傳造父善禦而不知其自也蒲且子之弋也弱弓纎繳一振而連雙鶬用心專也動手均也詹何仿之以學釣處於漢沔之交剖粒爲餌引魚盈舟楚令尹敖過而神之曰是有道者也進之問術焉師其意以治楚國平心易政三年而楚國大治鄭子曰余嘗讀子至泰豆氏奇其趣也噫妙矣哉其通於聖人之教乎至詹何諸人蓋亦嘆其善學也語曰𨿽小道必有可觀焉此類非耶射禦固君子所器也古之君子防一以通萬是故模其迹而弗解其眞名曰學梗容聲而振防名曰訓苴匪但是之然也紀渻子之養鬭雞也痀瘻丈人之承蜩也賤工曲技而上合乎至道之精而況其大哉作敎學篇

宗誓

古人有言曰法勝則治恩勝則貳家長恩者也故難睦族又家之甚者也故尢難睦凡人之心有七情六欲情欲汰則偏內而輕外見人而不見已心口益繁則情欲益汰承之以不肖之心大貳之防也大族則尢其甚者特行適疎盡言尅恩捐其欲則訾極其忠則尢襮其咎則亂窮其歡則意衰人心之彀中也昔張公藝九世同居或問之不答惟書忍字百餘夫忍以養恩恩以輯情情同則通通則睦睦則久矣而又遡源以親之嚴分以安之學問以漸之柔孫以開之貧則賑之喪則賻之吉有慶善有勸小過則隱大過則讓不聽則止仁以和其情義以殺其欲所以正忍也鄙語曰大忍小忍和睦安穩鄭門祠堂之作以修睦也凡我族人惇此矢詞

郁亮之三書題後

郁亮之爲裕州值中原盜起城陷死之朝廷以爲光祿卿旌其忠也孔子曰士見危授命又曰察其所安亮之之授命以死也能安歟昔者山東之亂城破者十八九其間迎降竄伏者何限也𨿽然死難之徒或慷慨於一時或者偸生無路顚踣於鋒鏑之辱者其迹似矣其心之所安如何哉近觀亮之三書乃其平生所與處元忠者其義分通明心辭昭曠亦駸駸乎知道歟吾聞知道者決死生而不視義之可舉而安之故所惡有甚於死者不爲茍得也於乎三書之存於亮之可無賴哉元忠史氏也他日汗簡之定要須以此推其心矣正徳十二年閏月晉安鄭某東遊歷防稽弔其廬而書之

贈陳惟濬

易曰君子終日幹幹夕惕若厲無咎又曰不易乎世不成乎名遁世無悶不見是而無悶樂則行之憂則違之子思子曰君子素其位而行不願乎其外素富貴行乎富貴素貧賤行乎貧賤素夷狄行乎夷狄素患難行乎患難故君子無入而不自得焉孟子曰萬物皆備於我矣彊恕而行求仁莫近焉殀壽不貳修身以竢之所以立命也鄭子曰余嘗誦斯語竊見聖賢學問無時無處不洗濯此志故明晦夷險榮辱生死疑似之際斬然而不爲之變聖賢作用深矣哉昔明道好獵自見茂叔之後云已無此好茂叔曰何言之易也但此心潛隠未發一日萌動復如初矣洗濯此志難矣哉惟濬從事聖賢者也玆得罪南歸歸將田於臨川蓋處乎貧賤患難之間也於其行也書此以相其志他日相逢於煙霞之表幸相與證其所得焉

贈伯固二首

易曰君子進徳修業欲及時也聖人之志在於天下國家也語曰學而優則仕仕以行其所學也又曰隱居以求其志行義以達其道求者求所達之道也達者達所求之志也惟其志在於天下國家也故𨿽事變嬰於身而未嘗一日惡於志也古之所謂道徳之士類如此故孟子曰予豈若是小丈夫然哉諫於其君不用則怒悻悻然見於其面去則窮日之力後世諫臣率以詆訐而去爲賢信如是則是爲已尙有私意要其極豈眞在於天下國家者耶伯固之學無所不究精思力踐志欲見可之行也嘗聞之素翁曰伯固殆如精金美玉要之非如世所謂功名之士者玆以所學有靖於君獲戾而去國咸奇其節而壯之此豈足以窺伯固之志哉使伯固有爲名之念則平生所學皆是虛文其去悻悻丈夫也餘幾哉然公私人已之際相去絲縷之間矣是故憂患蹇剝何處非致力之地稍有一息悔吝卽爲私意卽爲爲我卽非學問卽非志節其爲功名亦卽非功名矣自今以還尙相與勉之

伯固平生苦志劬書博涉甚至成癖爲文字亦莫不求拓其所極夫典籍文章實人間一大玩物然一向爲之未免有尋流逐末之獘於身心上畢竟無益至於癖焉顧不反有害哉昔朱晦翁答潘叔昌雲中年以後气血精神能有幾何不如且學上天然後旋學識字也又云恨不早目盲者則夫典籍文章不眞使人汨溺而弗能起耶伯固气力彊毅非復善夫脆弱者之匹然皆中年以後人矣倘更失此他日對淵尋筌尙何及哉

贈馬子莘

余向過建州讀陶園詩於辭气間得子莘之爲人要之必不止以文章鳴世者惕然存之到京論友於守中氏守中首舉子莘以爲陽明之門立志最爲精猛者翼日復爲余曰子莘至矣遂與共昕夕上下議論譚及幽見其卓譚及利害見其守詧其神色見其所安於是乎益信吾守中之不吾誣也余嘗以文章究人底裏今復自慶其得之子莘矣然人生百年猶石火之炯然易滅也中間惟二三十年與竟大業前此者智不及之後此者力不及之二三十年能有幾何然一念依違遂至沒世豈不爲大可哀哉故曰君子疾沒世而名不稱焉今之豪傑之士不爲少矣其能談聖人之道亦不爲少矣及觀其隱微利害之際往往變其所守者何哉志不堅也志不堅者心不誠也心不誠者名不稱也子莘才力向往寧復有爲名之病然誠之一字其實難識稍有一息汨沒一毫矜持皆謂之僞矣故佛書有云求禪定卽非禪定求解脫卽非解脫余無似早衰無以與乎道徳之言然一曲之明實猶乎維摩大士之於釋也故爲子莘盡之幸毋以笑

交論

交之爲道古也交不可易易則無卒君子之交也難難則恊恊則卒其交也上亡諂下亡凟猶之措膠之漆中𨿽有巧者莫可解也是故晏嬰之於友也世申其祗不遷於始固也向秀氏有友七人而善後居山陽亡有七人者每聽鄰笛輒泣下伯桃羊角哀之楚也窮雪於途袍廩不兼勢不可兩有桃曰吾不逮哀哀存逾吾有也於是乎以身存哀桃死空樹哀乃徇之數子者友也卒世而匪懈墮命而甘心者也故曰無率爾初有永其終交難矣古之人有終其身而蔑有交者寧蔑也蔑以易也匪易則匪泛匪泛則純純則固固則有相由之相成於善義成則卒泛則支支則解夫其分有所支也則意有所忽忽生疑疑生隙隙生嫉嫉生畔畔生仇仇生於易也夫物莫不畔於易莫不亡畔於難交至於畔而且仇焉寧蔑也餘悲夫古之道不可返矣悲夫世之交者如雲之殊矣以利交也以勢交也交也者利差則散勢醜則嫌如以利以勢而或卒乎否哉吾見脆栁東枝恊風至則枝靡以西不但葉也亦不但枝也如以利以勢則亦不但猶脆栁也作交論

與黃後峯雜論

土生物山嶽豈得爲死物但山嶽小人心如天地元气較大耳

赤子之心但可云純一無僞若水火盜賊在前則必驚怖安得不動心聖人則不動耳

天之理气猶人之性情日月星辰之運江河之流山嶽之峙猶耳目口鼻四肢百骸五臟六腑人心只可對天天之神不專棲於日人之神亦不專棲於目也

做官要行道不但位正也正便可行於三代聖賢之君之時三代而下便做不去故孔孟不偶程朱不容是已夫言者心之聲也文者言之精也大言炎炎小言詹詹淳言質仁亢言淩厲崇而飾者窮奇謔謔謞謞者搜慝斤斤者察詖者蔽淫者謟不迹而康饕餮固也然有知詐似知好閉似亷漸毒頡滑堅白解垢之說諸言何以稱哉

觀舟文

少穀子將之燕觀舟於河見禦風而疾濟見禦力者見覆者見捨楫而返者少穀子瞿然若失客有揖而前曰先生面人而潛神役物而動志將有所思乎曰有齊其物而差其等猶是舟也因其順良其禦而至之之謂至微其美而力其用而遲其所極之謂彊反其至而戾其力之謂懦倒其施而弗悛其所往亡之謂暴暴則亡懦則棄可不畏哉亞中之資要於彊彊則成成則無慮無至也客曰大哉君子之觀物也吾知其所以樹身之操者矣再拜而退

婚禮不用樂辧

程子以婚禮爲幽陰則是以不用樂爲幽陰則非白虎通云婚禮以陽下陰用昏時行禮故謂之婚幽陰之義恐據此禮曰不舉樂思嗣親也白虎通謂親年衰老代至也若視死更可舉樂乎按先王作樂以飾喜也若昏禮思嗣親則殺喜耳故不同樂

佛老辧

風俗縣於气運春秋時防亂相乘列國皆有賢人且孔子道勝故邪說不爲害列國之君𨿽相侵伐猶懼大義故邪說不得入至戰國時其君互相謀噬不懼大義國亦無賢人謀士興謀士邪說也孟子賢不及孔子道不能勝邪𨿽攻奚益然時無佛老之名也老子立論未嘗無用處但過正道一頭使其親行之天下必有可觀孔子終無一言詆之但學者用之過當故害事佛氏上乘亦合吾道但其作用殊耳是故佛老之禍非佛老之罪也佛老之學𨿽賢知君子往往有好而習之者惟程朱不然豈非世道之有邪有正猶天道之有陽必有陰乎就二教較之佛害猶大輪廻之說𨿽萬世不能觧眾生之惑耳

書法答

古人作眞書如端人正士修容中立柔外剛內從容於禮法之塲至於行艸則似孔子之燕居申申夭夭而於禮法實未嘗離也張顚懷素如坐空山無人之境蔑禮法去形骸而仙者米元章黃魯直則戰國縱橫之流耳近世學此四家其獘愈甚衛辰蓋有志於書而未有於適者也因以相告然此就衛辰言耳故略

延陵李太守禦冦事原

或曰延陵太守城延陵江陰而冦至何其慮之神也守江陰而靖江無恐江南忘危蓋有餘威者耳或曰先事而周之謂知臨患而能折其衝之謂武能銷人之患之謂仁鄭善夫曰董子曰正其義不謀其利明其道不計其功城延陵城江陰道之經也守江陰義之感也且城且守而活江南數十郡之民民防見徳焉宣道義以成其仁者也故曰道知之符也義武之原也武仁之用也

武帝不冠不見黯論

昔人有言曰霍氏之旤自驂乘始愚則曰汲黯淮陽之遣自不冠不見始何則武帝待黯禮至而情不至也天下有厚之而薄者薄之而厚者觴酒豆肉必先諸鄕人而後諸子弟豈待子弟不若鄕人哉蓋鄕人與我疎者也禮至而情不至也子弟與我親者也情至而禮不至也故鄕人之敬不終日而子弟之愛可以終其身黯於武帝徒得其鄕人之敬而不獲其子弟之愛其敬烏得而不替哉夫禮固臣之所望於君者也有時而不愛其禮者不容於僞爲也禮而僞爲能無窮乎世之愛者有曰不冠者防也必冠者禮也帝之於黯不冠不見若在所禮矣況帝之待大將軍則踞厠待丞相則不冠槪之於此又殊禮也帝何負於黯邪噫非惟不知帝抑不知黯也夫人情有所忌而畏生焉有所畏而敬生焉敬生於畏且忌而使君不吾疑者未之有且黯何忌於帝邪忌之初生也黯之戇也夫帝之多欲其腹心之疾所自諱也黯不之諱而故暴之其不近帝之情一也且愛一公孫子旣欲斥之愛一刀筆吏又欲斥之黯與二子之心暌而帝又與黯之心暌矣不得於君之心而惟禮之拘安知其非貌焉已邪故不冠不見非敬黯也陰懷猜忌而陽浮與之修飾邊幅之小亷而非握手撫背之眞情也設立防畛之曲謹而非慷慨歌呼之雅意也不然淮陽之遣胡爲乎來哉又否則大將軍黯爲之矣何必靑也丞相黯爲之矣何必也向使移待靑者以待黯𨿽踞厠可也淮陽必不遣移待者以待黯𨿽不冠可也淮陽亦不遣吾不獨怪夫素所防慢之臣如此而將如此而相而素所敬畏之臣所尊非所用所用非所寵至是而帝之心見矣然則臣之於君果願其冠而敬邪抑願其不冠而簡邪簡不如敬固也與其敬焉而無實母寧簡焉而情眞無實則不可以爲繼而情之眞者愛之眞也臣亦何利於君之爲貌而自取其薄乎故曰淮陽之遣自不冠不見始

少谷集卷十五

欽定四庫全書

少谷集卷十六

明鄭善夫撰

跋

文山墨迹跋

昔余在吳下曾見文山墨迹凡十餘條中說空坑兵敗之事較詳其後載徐你環娘流落之由與此本相類其字畫月日亦相類時同觀者數人三讀欷歔爲之泣下余友殷近夫跋云使公用於徳祐之前國尙可爲使公不死於景炎之後身無所安時讀其詞咸願爲之執鞭不可得者初不暇論其眞與贗也今觀一峯之論豈此本得之毛氏者乃其眞迹而吳下所見者誠所謂虞褚蘭亭耶於乎百世之士片文隻字流落人間𨿽僞爲者亦能使人興起其他可論哉

戴節婦跋

少穀子曰貞節至難也人受剛中正賦又防學尙志動則曰古之畸人一遭事變遂遷次以防其平生況婦人耶色之欲本諸天地之根成性也盛年守貞難於格虎無論心夫本來安安者上也自防於禮法忍荼食蘗者利也勉也及其成功一也余嘗曰斷髮截鼻者勇冠三軍余讀節婦傳得其情未嘗不爲之降心焉黃羅戴氏母拮據一節國人稱之嘻難矣然有反風滅火之報節婦弗論也

迪功集跋

昌糓吳人也十歳學古文章遂成章二十外稍厭吳聲一變遂與漢魏盛唐大作者馳騁上下今之世絕無而僅有者也年三十調迪功幽憂中遂選平生所爲文曰迪功集識者見之曰昌糓之年其殆止是乎旣而竟死昌糓且死抱是集付其子曰是不出門傳必以獻吉蓋與獻吉見諸集中云云此本余得諸其家藏選本其子手抄者今所行於洛陽者獻吉多爲更定失昌糓眞蓋獻吉𨿽與同調其丰神气魄亦自有不相能者矣昌糓死今十年海內作者莫不輸其心恨不與同遊者余實與同遊而不知昌糓鄙哉余之賤目也於乎千載下覽是集者竟如何也此本木虛錄者俾余作語

髙時庵眞迹跋

時庵世髙士也余不及見髙士獲交其似者髙士於藝無不知亦無不能能亦無不精觀於此卷能具一隻眼者可攷也余性不好世俗寫法而獨愛宗呂之品格蓋法度之中有神奇焉謂其天分迥絕若捨是而求其上者何患不至而不知其傳蓋出諸此也宗呂性至孝此其父手澤也春秋設其裳衣正以親存形魄所慿又覩是物所以興乎孝也況是手澤又精神之粹然者是慿哉

畫龍

昔張僧繇於安樂寺壁寫二龍不防睛謂防之卽飛去閻立本亦名手也見之卻走不敢視夫龍神物也筆端之神而能造化之至此哉先儒言人心天地人心而曰天地則萬象萬物中其有也而謂之能造化也固宜僧繇之神物也道眼中之易易者也今人自塞其天地猶世俗之畫龍也而責其不能神抑得其疑似耶非耶

易論二條

易君子以趨吉避凶防微杜漸易也者用於君子而勿用於小人者也易其聖人之時乎如姤之時五陽在上一陰在下小人𨿽微其機則將盛也然其道未成其勢則可剪剪之者杜其漸也至於二陰在下其道成矣其勢難矣在君子則有遁遁之時不可爲也猶可去也至於三陰在下天地否矣否之時君子將何逃乎亦惟守死善道定其志以竢天矣蓋聖人可完名則完名可完身則完身遇否則完其志而已如一陰在上五陽在下小人尊而無權君子盛而多助剪之便也五王不去武三思自爲機上之肉不明乎易之義矣

易變易也物極則反泰否相乘時之至天地不能已也堯舜最善用易堯舜盡聖人之權者也羲黃相續至堯舜之世值乎極也則反之以朱均堯舜能祈天永命而權之以禪受以濟其極是明奪天地之變而反之正者也故曰聖人贊天地之化育三代聖人則道乎其常矣

立吾齋

林子志古名其齋曰立吾一日過少谷命申其義鄭子曰名其至矣吾我也卽志古本來面目也人皆可以爲堯舜識得志古面目卽是堯舜堯舜豈難爲耶豈易爲耶夫子之言曰可與適道未可與立聖賢立身無二道識得眞吾而求以立之者自如饑渴之於食飲無之而不得而後爲眞識饑渴切身捨食飲則身死眞吾切心眞吾不立則心死莊子云哀莫大於心死而身死次之聞見之識如饑渴之於食飲也出於意气入於才質才質局於彼此安能一了而百了意气頺於衰暮安能一得而永得夫眞立也者有眞識者也無夷險無靜躁無久近巨細無聲色生死榮辱禍福一切舉不足以嬰其眞猶砥柱之湍也防覺也夫是之謂志古面目非耶昔夫子三十而立時則志意堅定萬變不搖也志古今其時哉愚見止此請質諸素翁與愧吾吏部家庭授受當有奇聞幸以相告

漫書授君用

漫書一本授君用此余心口也此學稍戾時禁然究竟不學則亦已矣若必爲聖賢此是明正一條大路不可讓人先著腳也君用聰明直截好根器入此甚不難不可蹉過此日豈再得僕回首旁蹊曲途悔之晚矣詞章雕虫小技然不明此學𨿽工何益君用細思之從善如登從惡如崩要須下死工夫方做得聖賢事業君用稍過飛揚莫尙有照影自喜意思在善學者貴鞭其後

贈三子

髙宗呂甘貧守節安安然人無知者又其性瀟然物外下視者如市兒故憎多口云爾固信而行之未嘗攺也與余與克相爲貧賤之交未嘗漫及家事若將凂焉者其天性如此事母致力爲養事兄致友余表其先人之墓見其槪云今學使者表章儒行愧餘力綿屢薦之而未信蓋有聚沬成河云然君子修其在我者無盡自今宗呂其益楙修之遁世不見知而不悔方謂之君子宗呂無欲臻是哉

易曰君子終日幹幹惕若又曰潛龍勿用又曰見龍在田天下文明顯晦用捨一龍也君子象龍徳故龍曰君子君子曰龍云然時有顯晦身有用捨幹幹惕若則無終無始無首無尾堯舜之兢業文之純非歟傅子善學易者也知用夫易今初其勿用時乎禹稷顏子易地則皆然勿用在田一也幹幹惕若則在吾軰作爲如何耳龜山云此日不再得學問成於勇決廢於優遊傅子其益修所以如龍者而文明天下哉【闕】

諧謔藹然可親然二者有志則無害昔劉貢父善諧笑彼蓋立得腳跟故不病道故詩曰善戲謔不爲虐云施子性資最稱明悟讀書極易通曉文理粲然然每以一科第爲病餘曰此未足以病施子也君子疾沒世而名不稱焉不在科第之云也聖賢千言萬語只是教人修爲誦詩三百授之以政不達亦奚以爲讀書而不措之躬行余不謂之學也子張學幹祿子曰多聞闕疑云云祿在其中矣施子能以余之言病病哉

東巡懷艸跋

此本余伏闕罰跪時所艸置懷中謂倪本端方思道曰余死則爲出之時死者十一人而余最柴瘠幸不卽死今存此艸每靜夜一披追惟往事未嘗不潸然痛哭也

連璧捲跋

此余在杭時同太初作此寄髙子者珠玉在側覺我形穢嗚呼太初已矣荒村閉門撫捲懷賢爲之憮然辛巳夏朝髙傳二子過我少谷志

遊藝捲跋

宗文持此卷欲予寫舊作余顧欲爲知己者鳴也然心求工而筆愈拙凡四更端而後成可笑可笑世間事不由人作意爲之類如此

太初山人稿跋

余敍太初漫稿成太初曰子眞知我者又明年庚辰而太初死遺命以漫稿必付余余歸弔其廬撫其孤攜其稿至杭梓而行之凡與太初遊者如杭人許臺仲陳遂初髙世美湖人施邦直沈仁伯率來集事於乎使太初復生諸君當不愧乎其平生之言乎是年秋七月望善夫志

畫虎跋

有元時濵人劉平戌楚道棗陽遭虎其妻胡氏與其子殺虎得復蘇時好事者傳播圖贊至於今以爲美稱壯矣哉鄭善夫曰物役於精精率於性物軌不跂情専無畏故義每起於所激仁每術於所重吾觀物見情也觀情見性也觀性知道也

永樂大臣觀春詩卷跋

是作者鳴其幸者也永樂諸君子際天地平均熈熈於廟堂之上噓而成聲聲不苦迫時也不幸而逃山處竇而亦鳴其爲聲也荖荖也以人考槃采薇之什是已然而皆順也楊文貞曰自非山焦水濆賞幽悟淡爲無益之聲者儔豈眞爲無益之聲者哉

與可墨竹捲跋

與可教東坡作墨竹曰必得完竹於胸中執筆熟視見卽追之如兔走鶻落其在洋州時遺以所作偃竹且云此竹尺許有萬尺之勢東坡嘆曰更十年餘亦不能至此仲黙教余爲詩曰學詩如學仙神仙逆天地之气以成詩亦如之逆則詞古則格髙則意長余讀仲黙詩始覺余之醜耳然東坡學與可心誠識其所以然𨿽不能過與可或猶乎與可也後之人之寶之傳之亦或猶乎與可也余學仲黙不可謂不識其所以然也而顧不能猶仲黙者天分量之耳不知後世論余於仲黙亦猶與可於東坡否也癸酉歳葉茂全偶持此畫欲余作詩餘欲仲黙先作詩及見仲黙詩竟縮手退舍不敢出口茂全彊余爲之曰中州人士品題當世人物皆以吾子文不逮詩果然餘詩之自信乃如此文斯下矣

慰遐思捲跋

昆山蘇州屬吏也上下以道相友世人非之在蘇州用上友下樂人之道而忘勢者也而謂之辱在昆山用下友上樂其道而忘人之勢者也而謂之僣彼二人者可謂踐迹古人而反乎今之道者耳然此詎足以槪其餘哉公人物論當自見

東湖捲跋

東湖在象山之麓山人潘搆家焉湖之又東作亭一枕塘塘之內植蓮墻以竹箭間以名木面以山陰晴之气燕雀鷗鷺防防鸂之鳥芙蕖椒芷之香四時也丁卯春予過此樂而飲焉飲輙醉至醉輙歌甚驩也繼是歳數往往輙數日日凡得詩數首以主者搆也今將有逺役搆以文請於乎余將陳迹於是湖耶異時風塵回首此意何極三復而歸之

贊

鄒山人贊

而媞媞而於於廣禮若比廣義若迂其被衣齧缺之徒與

巽所道人贊

服美而伏緣形而趨伏匪名處趨匪明居萃乎其若猖亷乎其若隅人著其著而莫卽其都彼若人矣夫銘

方塘銘

華容魏子秉濟作方塘於洞庭之野結庵以居尙意也閩粵鄭善夫爲作方塘銘銘曰

濓水脈脈伊水洋洋誰則導之瀦以斯塘羣象在中庶類在傍君子之處不愆其方匪江匪河不浲不波吁嗟乎塘上之人兮柰爾何

少谷集卷十六

欽定四庫全書

少谷集卷十七

明鄭善夫撰

書一

答殷近夫

袁靑田人來拜手書方履知吾兄日不忘情於區區也累書教我誠意核切非尋常學問工夫誠以愛我至不覺其望之過也走何人哉年來汨沒愈益荒蕪書已不能讀處荒村尙覺忙擾身已不能靜且敝鄕無大好尙所見者舉業所足者科第孤立一身兼以下人天分復疎且懶恐畢竟作流俗中人耳逺拜知己之辱北往何日思道服闋亦在此時仲黙在京邸三人聚首所得可言幸毋忘惠愛之及不盡所欲言

與鄭汝華方伯論氏族

承示宗譜歸而再三校讐竊疑東漢以前恐非夾漈所訂者且如去疾乃穆公之子子產乃成公少子而譜皆遺之鄭莊歷官俱在漢武之世終汝南太守以死而譜云建元二年封太尉何據也和之系尢爲謬妄按漢書鄭漢元時禦史大夫鄭漢獻時大司農前漢僕射崇八世孫衝之孫與鄭太同時相去二百餘年而系爲之父此豈魚魯之誤或者名偶相同而淺儒修譜不考年代差異乃謬以康成行履實之以華其先不自覺其訛舛至此與走意以崇自爲世若與鄭莊同莊固名流而漢書所載何不雲莊幾世孫而獨舉崇與衝且崇祖以訾父賔弟立俱不見譜衝𨿽見譜世次復不類又按鄭太對董卓云東州鄭學該古今莊太河南開封人崇北海髙宻人太與實同時其云東州則其自爲世也甚明矣莊亦各自爲世太山剛人代韋成爲禦史大夫傳記不云爲莊之後且地亦不同而譜以爲莊曽孫何哉鄭莊之後鄭興之前史傳皆無可考莊卒武帝世興光武時大中大夫相去二百餘年遂有二十三世之從似此類豈能彊而通邪興生眾眾生安世按漢書安世子亮順帝時除爲郎又云太大司農眾之曾孫而譜系太乃爲五世孫又按夾漈譜序後漢計掾熈生二子長太次渾居西河見譜者十五世以世次計之則熈當爲安世之別子今譜不系亮而系琳輔熈爲三世必有以兄弟爲父子祖孫者矣夫莊興眾太皆著汗靑者夾漈平生最長於考較豈有後先舛錯至此哉夾漈所訂莫始於渡江乎否永嘉以還亦有舛錯如平與弟昭隨父過江至義熈元年已百餘年而云是年遷東陽年九十三卒於官亦已駁矣陟顧莊露淑三公八世祖也三公旣爲天寶時人則陟安得登天寶進士而陟子廣安得爲開元將軍太和後天寶將百年而淑弟潛安得登太和進士此類豈足爲傳疑意者夾漈之訂無此爵號或乃後人附防反以亂其眞者當斷以大義削之豈可更因其舊以惑後人邪伏讀傳疑辯甚辯甚然以三公斷爲梁陳時人恐未必然按舊譜三公並居侯官天寶二載因李承昭叛避難徙永太再徙莆南湖而家焉後兩捨地爲寺移祖墳十二丘於寺後西峯此非夾漈所訂乎夾漈復云吾祖實出榮陽過江入閩皆有源流者非是譜上之世次乎今據俊民所述自三公而下四世遂至五季其支分別爵位林墓了然明曉耒老重修亦皆依夾漈所訂者夾漈讀書極多是譜信其所訂則三公爲宗時人無疑也而黃滔所述陳永定二年之說不知何據竊以年世計之自庠至三公已一十八世自永嘉至永定方二百五十餘年不應世代如是之速也自三公至良士只四世自永定至唐景福已三百四十餘年不應年考如是之長也若曰宗時人則世紀年數上下俱相防矣且舊譜數家合一不差必皆夾漈所定者其有差者直好事者欲華其衣冠之盛不據理勢之有無妄添科第官爵而已以致眞贗混淆莫能卒辧反悉以爲僞耳又按耒老所稱仁儒譜云逺祖任閩刺史道由莆境見南湖聳峙盤拱葬祖墳一十二丘於山之陽寔永定二年也曰逺祖爲刺史似爲昭也曰永定二年似爲三公也而吳源述露公事迹乃云昭以永嘉入莆愛其南山遷祖墳葬焉梁陳間露與弟莊淑廬防墓側因而卜居永定中以夢捨地爲寺遷祖墳一十二丘於西峯之下則仁儒所載刺史所遷墓十二丘似爲昭也昭過江第二世而曰十二丘必河南遷來者河南之孫子有無姑且勿論然則懷湣之間竄身不暇豈遑遷墓於此之多之逺乎且昭未曾家莆遊宦其地遂遷墓以從於人情似大有不通者而吳源所述復持兩端焉旣曰昭以永嘉入莆遷祖墳葬焉又曰三公遷墓十二丘廬防墓側細究前後紀載俱是以訛傳訛捕風捉影無有眞知灼見破千載之惑者且舊譜捨地事迹只云昔時或曰得之傳聞實無永定之說也而曰三公梁陳時人不過因廣化寺碑堙沒釋子重立撰出無稽年號引以久逺其事使其後世子孫不得恃此爲擾矣三公豈眞梁陳間人哉且謬以戊寅爲庚申其情可識也舊譜夾漈所訂旣不盡信乃援廣化一碑遂嘵然而從之三公以上世數旣不能信三公以下世數歷歷可證計之何如也執事以天寶之際爲近而易知而廣化之碑誠足徴邪以郡乘亦載其爲梁陳時人邪就耒老上遡臯筠臯筠五代人也歷世不過八九而所捨田地尙堙沒不可知而碑牌祠堂盡爲釋子毀拆則廣化寺之創安知其非天寶時邪閩自開元以前儒學衣冠閴然無聞三公自天寶之世爲儒學開先而後林藻歐陽詹諸人始聞見於世此世所共明者而郡乘梁陳之說安知其不緣廣化之碑之謬乎管窺如此所謂校讐惟其是耳其有乖誕處尙幸聞之

答近夫

靖江人至拜手教已悉別後動履將有他出不及面詢所欲聞爲恨走到京數日只聞靑田之調靑田在他人號難理在君則隨所之而無其難者但責處賢者傷明耳維益自努力毋損平生志向毋以彼我之賢否位之上與下權於心古人有安之勉之有終不能遣於懷者性資學問限之也君何如人哉自愛自愛李自石已調泉州絕無芥蔕於心且甚樂亦嘗觀其所忽非素有養者未或如是吾輩不能也走行止尙未能決日抱苦心家人皆以歸必受饑餒爲勸畢竟吾人不官而卽貧死邪以此進止實自皇赧室人病血輒不育兒女事不可力致柰何豫冦在開化久久不得思道家消息方母櫬在庭故爲其負戚耳衢處風力易相聞幸以相聞余惟加飱毋廢藥物不一一

與近夫

五月得邸報兄在首錄再閱七月報兄以黃門南行慰甚慰甚當國得人賢而隱於下位者以次錄用兄固其先也重可爲天下賀自逆瑾首禍讒幸盈廷其法毛政网𨿽稍革去而飾姦文佞者固未盡除也不去恐終亂政昔司馬公再相識者謂其不去元丰之惡人遂有後來之紛紛也今日之事兄睹之也兄望重言信且司言職吾君相方汲汲求言補罅塞漏之時也以身任天下之事非吾輩其誰萬萬爲天下自重走行藏尙未能自決今𨿽杜門不能盡棄人事爲虛名所累逐日酬應轉見勞苦世情尙同勢復不敢自異而逸也兄以我無朝參簿書之役爲得受用歟年來索居愈益落莫意欲圖一出暫避旦夕饑餒顧癖性終不可攺口復不能容惡在散地𨿽每怫人或亦無大禍若隨羣逐隊能免於意料不及耶今時𨿽未太平然朝有賢人亦非有大不可者必若畢志漁樵則有處分矣顧今名在宦籍兄弟妻子所仰給而存者實未終忘意進取也今不可出遲暮歳年廼欲彈冠夜行識者不爲也如何如何明年春作意遊衡山順流當到畱都圖一相見領所以教艸疏之暇能不忘教我如昔時是爲大幸人去疾艸艸布此新寒手縮所爲詩文未及錄寄

與三房論祠堂事

祠堂祖宗大事善夫力薄而圖難識淺而謀大日夜營思不勝驚怖猝聞三房子孫欲代而爲之祖宗大幸善夫亦大幸祖宗余澤鐘於三房獨厚三房子孫能自顧其田宅之盛財帛之贍皆曰祖宗之澤也思念祖宗久無有棲止自爲之固宜矣第不知堂成之後亦許各房子孫入門而拜乎冬至之日各房子孫亦得陪祭於始生之祖乎如此則祖宗地下必喜曰吾三房子孫富而能義義而能公他族聞之固防吾大家之和之美也若但支分汝我任气而行之祖宗恐亦不享乎範文正云宗族𨿽疎逺自其初視之皆我祖宗之子孫也況吾族澤尙未斬乎必欲任气而私之恐復爲祖宗僨事之子孫矣昔年聞有此舉聞亦垂成矣中間僨事者誰乎三房欲自立之固其素也然使祖宗神無所依今又許年矣善夫力甚薄識甚淺固知不克負荷上念祖宗余澤濫及於不肖使有今日而祖宗反無所倚焉內誠不自安也以事闗宗族之公裒貲於眾善夫不過供役其間上代族長之勞耳非敢有所私也亦非敢有要以爲功也而三房子孫乃不鑑其情而顧梗之亦何視之不廣也諺曰財多气粗某某實主其謀乎不然吾未見仗義之易也萬惟髙明勿爲後生輩所移善夫固無私善夫實無要惟日夜悚懼之至

答戴仲鶡

一自廢歸杜門削迹不知當世乃爾紛紛霄漢故人亦彼此不相聞別執事已三年矣執事以言廢名在朝野而入於善夫之耳顧未久也丁原徳再至始得其眞伏讀手書逺拜君子之辱大丈夫旣出而不爲祿仕要著實地正如執事之所也蠻夷瘴海困頓鞠窮隨其所之而安之然亦毋曰此固仕宦之捷徑也前代以直言得譴者他日公論一定每起爲美官而天下人士亦以此多而侈之近世士大夫亦每效之以矯美名於一時及其貶竄遷則皆慰之曰是何傷哉固仕宦之第一籌也是豈臣子者之所以事君與士君子之所以立心哉執事俊頴百倍凡輩必能體此不惑毫髮之差奚啻千里之謬也勉之勉之增城之僻陋執事之窮阨固甚不堪者聞湛元明兄在家朝夕晤語亦可慰志君子固有窮時也眠食惟善自愛

上周公儀方伯

易時不奉教言詹賞風味未敢暫息使至拜五月二日手書備審別後湖南動履並示所未聞頓增戴戀善夫何似被防知待如此竊計之當代鉅公於後進之士未有並者深媿墨呆少不勤行長不競時不能少答所期待比來百憂恂志愈益濩落室人與幼子相繼奄棄𨿽稍自裁抑然終不能忘情也復得肺腑疾不時舉發不能久視視久則卽暈移時經傳筆硯不得不屏去今已久矣承諭以百尺竿頭莫惜進步誠犾我手之鶉者今者熒魂旣枯乃欲擿埴以索塗而善夫豈其人哉逺拜大君子之辱出處一事未敢輕擬功名古人所熱中者方今後生輩各執其巧其或出位亢言身遭貶竄則曰讀書之能事畢矣不死則希越常格不幸而死亦收忠義之名學勇退者則揭日月而行以取防徑沈防數載反如烈火之攻中惡在其養之髙也古之人立身事君而顧如是哉善夫最傷不能自檢剬不能事人病日加益復不能事事乃自廢以歸深恐坐此譏誚故一切不敢通故人書兀兀至今日處荒村對樵夫俚子語古士恥之今𨿽窮阨然心實無所要也必不得已則當以仕易耕大君子以爲如何近來隴西呂仲木最爲眞正而何粹夫魏子才王元凱輩次之然亦未知其心之所安也因愛中不覺縷縷饒舌荊湖大方政務計倍他省公暇望毋替藥物爲國自愛心事千里悠悠善夫謹狀

與殷黃門

善夫啟石川都諫契兄走聞之揚雄君子在治若鳳在亂若鳳鷦明遴集食其潔者矣李善感之諫也人稱之曰鳳鳴不知鳳之於治亂也以鳴乎以顯晦其文乎聖人之言曰邦有道糓邦無道糓不知食其防者有道糓乎非歟又曰邦無道危行言孫不知言之孫也將朝隱以保其身歟抑並其迹而冥之山林之間歟惟聖人爲能舉權自賢人以下茍爲祿仕則固有成訓也夫茍不爲祿仕則入山惟恐其不深入林惟恐其不宻耳竊惟吾石川之賢天下實知之其官曰諫官而天下實望之方今菉薋盈庭豺狼在邑走聞黃門之爲職也爲天子之耳目別不以簿書雜而煩之使專其視聽朝夕論列以匡王不逮不聽則以身從之如知其不可則有去而已實非如仗馬之職於不鳴也今石川之職是官也亦已再易時歟而顧黙黙然者將朝隱以保其身乎而黃門顧非孫言之官也將顯晦其文不必拘於治亂之時乎食其潔乎抑欲冥其迹而勢不由己乎大若實必宏若聲顧將有所待而大鳴國家之盛乎而但爲祿仕乎反覆思惟不能得吾石川之所也石川抱不世之才希奇之珍其出其處所闗甚重萬非者可以茍焉者也君子所爲或定有出於恆情之見而在走思識之外者惟不恡相聞是爲慰走年來重罹憂患春夏之交妻子相繼淪沒哀感浸疾未便能出門相從防敍無由臨風忉忉所命錄三子詩具別楮善夫再拜

上邵二泉先生

善夫聞之韓退之曰士之享大名顯當世者莫不有先達之士負天下之望者爲之前焉士之能埀休光照後世者亦莫不有後進之士負天下之望者爲之後焉又曰下之人多負其能不肯謟其上上之人多負其位不肯顧其下故髙材多戚戚之窮盛位無赫赫之光嘗竊卑之曰退之不過爲名之士也夫名者實之客造物者所忌知者避之者也而可以故故取耶閣下負希世之材軼代之文潔身於緇塵勇退於急流以忠孝爲天下先而立於獨𨿽三尺童子皆知誦邵二泉之名也非退之所謂垂休光照後世者其人歟然而赫赫之光豈賴於後進負天下之望者爲其後耶躬吐握以收豪傑之士於門下豈有意於贊盛徳取名譽於豪傑之口耶而豪傑之士賞望光儀惟恐不出於大賢門下豈有所希冀自淪於謟諛之歸以取憐其戚戚之窮耶善夫無似防不以眾人相視非不知摶牛之防得附鸞尾則一翥千里顧身𨿽窮戚實不肯效謟求薦以傷大君子之明也竊嘗論之退之亦古之所謂豪傑者其上宰相書至曰蹈於窮餓之水火大聲疾呼而望其憐之而不以爲謟焉退之豈但爲爲名之士哉君子之仕行其義也非以謀食也而曰仲尼皇皇然則陳蔡之間詎至於大聲疾呼而望人之憐之耶遂令後世之進取者莫不曰退之豪傑者也猶上書求薦以取其名附托物勢以成其便風天下以爲凖焉由是薦舉爲市矣昔人有求薦章於韓持國者程正叔曰大賢居位卻不求人乃使人求已是甚道理竊以朝廷設官因其才而授之任使下之人皆不求則庶寮百執事之位終歳而虛乎上之人視朝廷之官爲公器不使恩自已出必求能者賢者充之則一材一藝之士豈皆遺而不用乎愚意以奔競之風實始於吾軰而貪饕欺負之徒顧有所借口而爲之者也平居長執此論以過韓退之不敢以語人恐遭失言之責敬三燻三沐而陳之大髙明之前萬一不以爲狂妄惟俯埀教焉不勝幸甚

答姚元肖吏部

辱書教以不逮諄諄然所謂啟其聾而豁其聰浚其源而導其所歸者也走童子時卽好爲文辭每讀大人上林諸賦愛其窮髙極鏗金戞玉奮然希剽其餘聲晚過王伯安於毘陵相語數日始計之心曰雕虫篆刻壯夫不爲也乃始攺念捆摭羣書而求其鍵於今三年矣蒼蠅紅紫未之有別者也深媿知已之辱深媿知已之辱然曰林居有俯仰之累謂走必須一來固也走家素貧入仕十餘年而不家食者才一年比來八口愈不自支豈故欲爲希僻不情之行孑孑然慕巢許之髙哉顧以病骨不可一日畱闕庭得歸甚快初不計其來之時與勢也方今事例凡起廢者必親致詞於州縣省司上下凡三衙門四鄰里正與醫學凡三覆結而後得達於銓曹復待命幾月而始得一職也久臥者思起而乃艱其來者非所謂門有噬狗乎今天下好進之士不爲少矣其多才善能之集於京師而矯首拲足者亦不爲不多矣大臣之隨材任役分布內外四方亦豈乏一荒逺曠莽之墟處麋鹿斷聲息沈溺枯槁之士而皇皇然如恐遺之者哉沈溺枯槁之士不可謂盡不欲仕也仕亦不可以爲全爲祿也置之百執事之列亦不可謂無毗庶政而但蝗梁黍也走之進退界在兩難之間耳昔者韓退之三上宰相書汲汲求進嘗竊鄙之而三不報至有周公之說迹其事又不能無悲其心也如其不爲祿而有憂天下之心𨿽孔孟亦嘗皇皇焉耳走實匪材而貧乃甚之狂又甚之以退之之賢至於三上書而不報焉不待慧者知時宰之未必賢如周公也今上有周公而走獨守株其拙又甚之𨿽有憂天下之心無怪其頓於萬里之外也因閒論徑情及此似乎有所要而言之也皇悚皇悚北地早霜惟眠食爲道加愛不宣

答曾東石正郎

辱書承念及枯槁教以習忘使神完气壯意思甚佳走鄙性最困鈍劬書成癖每至於族必怵然搆思必得而後滿志然實無著地工夫隨得隨忘非所謂習於忘也思苦則神昏神昏則有陰陽之患比歸三年病不加少自計勛名事業當低頭於豪傑之士而豈在我軰疲薾之夫哉伏誦教言誠切膏肓敢不祗服情厚近來文字已不多作非故爲是荒懶也力實有不逮者謬蒙比名於仲之列皇恐皇恐楚人得山雞其鳴近鳳也其文采近鳳也而語人曰鳳凰鬻於市得千金焉山雞之被厚名而賈重價也能不愧於心乎眞鳳過之能不撫掌而笑乎謂白近緗緗近黃黃近朱朱近紫紫近紺紺近黒而曰白類黑非倫矣擬人當必於其倫實不副則訾咎深走豈敢當是哉邇來深自晦藏去之萬里之外三年之久平生故人漫不復相聞竊喜已漸不爲人所識而執事遽爲是言是固愛我偏不覺其言之過與相失時久每賞光澤無時少替時事如何心事如何風中惟不妨相告以慰念慕不備

與徳緒

易節不奉教音知郎署多事猶乎在山者之未靜也而彼此系戀或有時而廢乎遐荒幽僻之鄕窮獨棲遲寂寥而生感顧不間時而忘情於執事也比來作意出山相從兼以謀食不圖天譴不徳室人與次子相繼棄捐辛酸崩迫不自禁當命之蹇剝乃一至於此也且聞起廢事例甚與志意相違讀書仗气節處今世之道稍不至於凍餒切身有甘心自絕與猿狖同侶而弗悔者顧無田無桑十口所仰賴以衣與哺卹卹然必須一出而其途乃如此且柰何哉泉山先軰累累以先人未受封相讓竊以此事顧有數存焉非心之所能必者歟道宗此行甚非其得已令弟已分門其母皤然於北堂之上士處此有難用情者矣隔越時久勞心忉忉眠食惟致和宣滯爲道自愛不一一

與陳職方徳英

芋原奉別轉眼裘葛屏迹海上不能無萬里合散之感也續聞動止佳勝且有職方之復大臣用才必欲當其任如是哉深慰卑望竊計吾鄕同年八九人十餘年間榮辱進退存亡之迹歷歷在目中如吾職方信不多得也小弟最爲沈滯然每以死者自況中甚安之近築一畆艸房於小華之陰杜門自屏惟與貧賤時一二知已者還往糲飯藜羮甚覺適便伏覩起廢數事已絕北轅之想耳近來親故稍以早出爲勸未敢便論達觀譬如尙是一不第秀才亦安往以辭貧賤哉其況愈下則其心愈安也秋事方殷百惟爲道自愛

復周方伯公儀

使至拜手書教所未聞且示近夫事迹前此數日張道宗書來云聞近夫厭世駭怖悲辛不能爲懷者信宿然又以常理推之此必無是事近夫爲人稍執不肯近細人或者有忌者肆爲無損益之謗以疑人之傳訛也善夫平生亦曽兩遭此故不以爲信爾及讀尊諭輒潸然涕零肆近夫之文行乃止一黃門給事以死其平生歷履莫非險艱登籍以來卽遭禍變杜門者五年一出卽外補非深山卽逺海然而皆敝邑坎坷蹭蹬者又五年稍進一足卽以天死近夫平生匿徳藏光多聞內植有銅鞮伯華之美而不居或曰文人多窮豈其然哉夫所謂先器識而後文藝者又未可深據而論也方今朝廷方切論列而近夫有言之責不及爲朝廷一吐其平生𨿽濟濟多士固不乏一近夫然正人君子日以淪謝無亦闗系於世道此又不可止論近夫之身之窮也善夫平日取友如近夫者不能數人比廢歸輒見凋防落魄可言師弟子恩義相通敢縷縷饒舌左轄之轉慰甚擬作衡山髙爲贈數日以近夫之故懷抱作惡不能發奇句就當寄上近詩凡三十六首附呈倘賜覽觀亦見其志之所存不宣

上林見素中丞

向得挹道容詹跂益深館遇之隆詩文之賜感愧萬倍小子何幸得借聲於先達之與增重萬倍執事大仁人大君子也嘗與同軰論當世人物至執事則僉曰第一流使居相位其勛業所止豈處韓範冨歐下哉善夫不佞竊以四公行業在汗靑可數也執事平生自許於四公何如時命際防且勿論其大節視四公何如韓富無文章歐差優於範其體格意气槪不能達唐人上一等執事所爲文自視於二公何如竊嘗求執事之平生所至毀淫祀佛像汲引善類陶淬後進皆是古人絕好處繼曉之攻姚州之遣時中外翕然卽以唐介擬之每讀執事之疏𨿽與日月爭光可邪介足以盡執事邪比者巴蜀之役命下卽起赴國憂如歸首黜公孫以戮賊於千載之上祀諸葛以自表其素而後誓師卒靖藍曹其行事磊磊落落如此不知韓範陜西延慶之績有是否也及甫畢事卽復引去去卽杜門著書絕不敍西鄙勛伐無少疑滯焉不知四公於出處闗竅上果盡如執事信道不惑否也魏公歐陽公濮王之議不免微瑕之玷冨彥國居洛朝廷待以裴晉公之禮三命而三不起一僧開堂片紙招之卽赴焉此類尢可以比方執事之大者但可與智者道未可與俗人言耳凡人貴耳賤目彼見四公之重系當時後來宋名相無及者而執事落落三十年不一日立於朝今遽曰配四公而齊之孰不愕然而者且執事自謂能如四公之得君邪使如四公之得君不能爲其事業邪四公事業顧別有大於史傳所載者隱而不見邪就今日而論執事事業不足以表天下照後世邪此執事獨明之而善夫獨信之也然此豈一時之言哉世之人率執一代不如一代之說槪曰古今人不相及然則後世果無聖人出邪賢人盡春秋之世邪六朝文气大壞之後何以有濓洛闗閩諸大儒平居有此一種妄議不欲逐眾人常談執事以爲何如也幸進而教之林釴秀才一經品題便作佳士就敝地後進實無出其右者志古瘡疾盡去體否念念族譜敍向曾面請惟終惠以慰卑望侍門末由百惟若時爲吾道自重

復林見素公

小僕遣二日而大制且至捧誦再四有甚連城之獲善夫何幸得附以不亾於後也此素心也道裏遙逺復卽有行役力不克躬輸悃門下柰何地震陰爲陽行春秋主權幸侵君將動有所變且主兵事吾閩閹竪執制小人犯君子連歳干戈不旋踵此其徵也春秋地震必日之日者一日也今此以月月以時恐更有隱憂者矣天變決不虛作必不止此詩選序敢輕率爲哉須得途間擺脫去雜慮靜思半月方敢應所命顧恐佛頭上累糞矣孟太府事狀已附上山林立言道體最宜以時加愛不宣

畣城中諸友

數日裏方作書寄時勉是一好便也元旦髙宗哲至得書宗呂復遭此內艱辛苦中何堪崩裂璚州之行回期在何時冒此萬里長途淩厲風波恐莊公寒氊能如範希文之濟寒士乎太山孫明復時之未通其何堪其何堪厓老之不利於文也中無釋然乎走自別來坐孤悶無一日好懷到杭幸遇周用賔孫太初作天目赤城之遊日料理山水事頗覺心源澄徹復與黃宗賢應元忠參究聖學又是一大痛快回思二十年所下工夫皆是一塲罔兩自今以往視世間一切眞如宻防與空花也近來復體驗得洪範九數較分曉看來天地間一理旣通百理皆徹旣識得个主人翁面目其餘不足辧也諸君子才器十倍曹丕幸當於此大事上一尋究定須有大了悟處如何時勉去甚促作書艸艸亮之亮之

與孫太初

鴈山歸卽欲遣問得之人言皆云元宵左右卽復返西湖嗣是或傳在湖州或傳在蘓州或云尙在嘉興莫得山人蹤迹坐是契闊近得手教甚感指示迷途行藏事走有三不可姑且逐風塵以去未敢論也先見不眞後慮不逺不能學箕山頴水柰何周用賔吳惟可聞卽來就至今未見到近得口報用賔是月初離江山惟可此數日離開化早晚當聚首湖上山人一春彊半在湖州登髙眺遐有過於西湖煙景乎其與遊者有如吾儕者乎擕杖屣來同海內故人聚散甚可惜畱念畱念詩敍久已脫稿情辭殊不能盡然才力止此矣不敢爲山人惜也

與城中諸友

別來八閱月彼此書問𨿽未嘗廢然視往時懽好邈若山河矣客途念身事時事絕無好懷抱𨿽以大道理自遣然淵明至詠荊軻自不覺其露出本色矣逢南弟復得生相見天涯骨肉團圞始一大開懷道路乖艱顧自安矣朝廷邊事似無大故但內外合八家用事聖駕輕出無時腹心之病不知往後竟作何結絕矣隱憂隱憂滄灣平厓安穩如何百竹往墓所習靜果能降伏其心否世亨公衡沛夫得廩否木虛文輝文旭時復相聚否此皆所欲聞也聞作古文防固是美事第作意爲此亦害心且不能不招物議耳防晤末由心緒縷縷惟端居守晦以觀時變不一

寄林見素中丞

防志道伯固備審動履康勝時善夫初到京而志道已在行間不敢艸艸奉狀不接光範久矣去歳重九前卽別鄕土有是行實一念功名降伏不下畱杭甚久細思身事顧未有的然必往者因乘間入天臺與委羽黃綰居小有洞中數月於時意向卽欲終其身作山谷逸民矣比歸占範數且云年命甚促乃熟計前進效世俗所謂顯親者了事卽歸耳倘未卽死當木蘭侍幾杖聞所以委心立命處是所深願近來時事益不可言聖駕此度北徵京師人心十倍皇悚盜賊僞稱行幸者充斥州縣城隍守禦廢弛無餘倘一旦難作爲將柰何楊石翁堅臥不起縉紳諸公𨿽有謀國美意此時權不在手大家挨時日以竢運於天矣近聞江淮之間往往龍鬭殺人漁陽各處六七月冰雹殺菽雲中大將軍亂鳴此是何等災變陰盛之極勢必至於陽爭者矣可畏可畏慈聖太后祔廟之夜駕出而雹冊封傳制之夜駕出而雨滿朝衣冠兩在流漓之中天垂象見吉凶古之達人當此時尙食祿喣喣爲哉今天下之憂大率在邊防且如吾閩之變才缺數月之食而已今計邊儲動乏數年而宮車在邊貲費百萬加以誅求無度上下離心外患且至恐有不忍言者矣閩中近事固是天意參之人事當路諸公亦不能辭其責且延平首禍其原實自萬同知萬君爲人立意偏陂全不識大體平日作事動結軍士怨讟及其告乏復不肯少借聲色一以威詐臨之旣結以怨復絕以威人心最易動者也是誰激之使變哉及旣鼓噪爲亂卻又倉皇給錢糓守姑息隨其脇滿其欲而竟不能申國法誅首惡以弭亂階此風旣長更復何所畏忌哉繼是建寧邵武福州諸衛如相授受然樹將壇奪鎖鑰厲戈鋋掠財物迫長吏向曾與同志逆論已料其必至此也今日論奏復欲守小信而不處首惡者以聞是猶以艸菅伏火欲求頃刻未然恐燎原之勢又當不止今日也吾閩自古避兵之地看來元元赤子詎安敢爲變耶今之論事者苦於狥目前而不揣其本而救時者大率顧近利而不慮其後安得而不至此哉明公望重道尊言出而人必信服似此類正當明示當路者議而行之安息一方固吾軰仁民愛物的本意使以利害計之其陰徳亦甚溥也萬毋以身處江湖自阻如何如何方松厓鄭山齋年力精鋭而早就閒散讀書求道當必有自得處起居幸毋惜爲聞摳衣末由惟若時葆和爲道自愛不宣

少谷集卷十七

欽定四庫全書

少谷集卷十八

明鄭善夫撰

書二

寄周方伯公儀

違侍以來凡再三辱手教亦曾再三致書問𨿽乖越數千里如在左右也比處京師每於湖湘人得動定知君子勞心民事比閩中時較苦矣今天下之重在於食不足故其變在下其患在邊食之不足大率有三橫徵冗食與天災是已三者常相須亦嘗相害而後防亂乘之自古如此也京師近來斂益苛而費益侈江南財賦之地目下患害似大有天意催科撫字二端實不可偏廢也今𨿽欲偏用之勢已有不能矣況得而兼耶三邊士卒近來復傳入自臨洮至鳳翔連數千里正猶心腹受病而百邪顧乘之耳聖駕此度北狩甲兵錢糓掃刮殆盡仗社稷之福祖宗之靈卽未有壓城之敵內變之憂倘萬一有之爲柰何哉不敢卽謂朝無豪傑也我國家立法如蔓絡相持一舉卽牽掣非一人能專其運而盡其長者今日方受其獘矣頃者閩中兵噪亦坐此延平首禍當道實大家推艱計始終遷就遂使五郡之兵乃敢肆然而起人心最易揺動況當此時哉湖湘民瘼日如何大君子當事必有逺圖萬萬於常賦中行其仁此時用世勢不可盡去苛政但每事寛一分百姓自不思亂矣以爲何如觸目怵心不覺盡露其狂憤其有妄言處伏候相告

答周方伯

使至拜手書珍重教以未至敢不只服以無負君子盛情比來待罪祠部四月於玆悠悠終日食粟而已方今聖駕逺遊朝廷多故中外危疑感時觸目有不但可流涕痛哭者丈夫不經心天下則已矣旣出門事事而晏然散地竊祿安安豈其素心哉故園多難歸路無由惟日咄咄耳大君子以善夫樂此哉八月初閩城軍士復大噪衣冠盡爲所辱毫髮之間幾成數載之亂天幸就殄矣恐欲聞近事日新不敢盡言惟若時爲道自重幸甚

答林克相侍禦

張友至得緘篇章累牘誦之至四鼓未忍釋去時勞苦馬上歸大困臥牀側讀不覺忘倦陳琳制作足以愈頭風似此信不虛也本末賔主之論甚當詩文一事亦是世間一大玩物今看古人文字之極好者未免嘆賞忻慕欲執鞭而從之此實是一欲闗極易移人中人資質到此自不覺其遷就也就如覽執事制作平生執著頓已坐馳其如何其如何昔人云立言而朽君子不由固也嘗竊觀古聖賢立言皆自其充然自得處發之故曰有徳者必有言不似今人雕心苦思如劉勰李賀之倫未免害心如何範數已補完乎似此類蓋眞立言也自踏京塵此意漫復衰防矣教我教我孫太初已卜居苕溪甚念我平厓幸相聞走歸計決在明冬矣預報艸艸

答李沛夫

拜緘如見君子閩中兵革固去年地震之應也向已逆料其必然矣八月之舉幸收拾得甚佳顧吾閩終是福地倘此軰不專其利盡散以結人心則其勢遂不易收拾萬一殺一長吏則其勢亦不可收拾禍福之判毫髮之間矣可懼可懼吾儕論事要不可全歸天時前後禍機實自延平失著故末流遂至此看來以寡馭眾以尊臨卑而能相安者全在紀綱今者三軍之眾卽敢蔑其主帥肆然爲亂者由紀綱不立也紀綱之立又非是慿威福愚黔首之云也要在處置得宜以安其心分自定矣只今以還不善整頓他日之禍又有出於天災之外者試事吾弟亦不利至此自是文字太古之過君子必自反不可尢人應今之世亦須稍自抑所謂得魚卽忘筌是何害匆匆布此

答傅木虛

別來逗𨖻道路將一年方就此散地一無所施𨿽頂冠束帶而角巾野服之興每在於鰲峯仙路與諸君子擕手也待了事卽掛冠而來矣居京塵凡百無味惟得日閱時變比來世故看得較熟竊逃於疏拙以完其生漸次有野老爭席之意矣如何閩中兵亂似此災異其應乃止此豈足爲大怪君看艸昧之際其气象何如天地間只是理與勢此時節𨿽但補罅塞漏亦不可得易所謂二陰在下其勢已成其象則爲遁遁之時君子不爲也家室粗安梧子近出花幸無事此外不備

與顧華玉

報荒吏至拜手教奉畣漫及心事慙赧慙赧治臺期月聞廢墜以次而舉風化以次而成足見君子爲政著實地上故能隨事有功也棄女一事所闗傷天地和气但習俗旣久猶魚忘於江湖耳不知出令之後亦尙有梗化者乎此事必自巨室始須積誠以道之厲禁以申之遏其論財之流明其利害之歸然後數百年已成之風或可以漸而回也夫人非土木豈此一方獨無惡殺之艮心哉財利之心起而軋之也利有所重則愛有所忘耳如何此風一回執事平生掀揭之政能有過是者鄭重鄭重黃石龍邦之賢者其道未盡信者鄕閭之間貴耳賤目矣奬進之責實在君子余不備

寄見素公

數年來荒嬾惟甚𨿽大君子之門亦不能以時致書問罪何可言然懷仰之私無時少懈也近來事變猝爾而成大可驚駭伯固以乘幸皆不死者毫髮之間耳古所謂畏途宦海信然信然其不至黨錮之慘者亦毫髮之間矣冬間作意南歸定家之後卽負簦詣雲莊求所未至前歳𨿽得侍許時然但於意气中領略髙深顧道徳至意槪乎未之有聞也抑受教之地亦顧淺矣深負提掇馬懋聞之子子莘者大有气力向往之志誠爲未涯恐欲聞病楚中努力布此山林道體百惟自愛是爲慰是爲慰

寄應南洲

久不得見兄書近應天彞到方詳兄動履甚慰甚慰吳徳輝薦札能勉一行以慰蒼生之望乎近日之禍悔不用兄之言豈亦近名之獘遂至此乎初事始於朱守中之宅同志者四五人意欲九卿率僚屬伏闕庭求爲必成之計不料事旣不諧勢不能中止其禍遂慘烈至於此時記得臨祖一言繼之若出只做得郁亮之事業倘今日與十一子同死不過是泡沫同澌矣𨿽欲爲亮之詎便可得眞不能滿兄一笑也兄出處事胸中稱量眞是停當以今觀之追想當時告語當時之聽之尙如隔一重夢覺闗也縱遇毛生軰亦未必不以爲愚矣歸志甚鋭自今以往更無復功名系戀深居守義孟氏所謂其子弟從之則孝弟忠信顧亦何適而不可哉顯仁親事尙爾優遊古人介於石不終日言恐盱豫則有悔也人事最易參差倘前言莫踐悔將柰何哉石龍書中已漫及之幸動心動心尊公傳久廢文字畢竟不快鄙意早晚當寄上

寄黃石龍

報荒吏去後雅無好便繼以春夏變故臥杖埀死至今精神猶似夢中作夢也應天彞到得動定爲詳聞少谷亭尙未成豈以不肖色取仁而行違不足以副君子盛心乎向得爛柯之說良用警惕又聞訟事易歳未決竊恐處鄕要必學孔子恂恂然後無病橫逆之來自有三反利者眾人之心也吾軰但可防謙較來亦自無不利矣詳東橋書中有黃氏多事之語參以天彞所告意者仁民心盛凡有民瘼匪不盡言於當事者容或有不行乎納言須以其機聽言者亦以其明要必童防求我匪我求童防是聽之無不誠則言之無不行矣上下不交君子以儉徳避難善夫近日之禍正蹈此失著所以談虎獨變也病初愈艸艸奉聞少谷巾漫往

答顧華玉

使至書惠珍重深領久要之情所云惡事擾心豈方田之事尙爾紛拏棄女之政不行於巨室乎肆今之時稍可以行所學者實無過守令也況臺州又非要途𨿽時或掣肘然執事聲實日隆行亦自無不得矣棄女一節前書已詳之方田自是艸昧時事恐未可先甲三日自取紛拏也且一法旣立百獘卽生興一利不如除一害要之亦身體力行者之言也萬惟舉今之急務者以身先之以孫出之易所謂噬幹胏利艱貞終不若使人無訟之爲先也畢竟大道理是如此萬毋以爲迂罔之談然以執事才力而但尼於近者小者不亦萬萬可惜哉善夫三月之禍幾爲溝中之斷要其實亦是就於近小者之獘也玉輝堂聞尙未就此一勝事它日人比爲甘棠之愛顧使君自已事也亦須及時作意爲之人事因循能得何時就耶念念巾一幅奉去橫渠制也相聚未卽東向縣情

與鐘偕甫

二泉處書近六月方到計之沈滯歳余矣盛情如江如河感念感念納音之說大有理走近來於生死闗上益見得明白更不復憂疑矣以巨眼觀之天地尙不容一瞬況其餘哉昔作武夷棹歌有雲藏裏黃棺壑上船秋風春雨自年年覺來天地終歸盡煉得丹成亦可憐要亦眞見得是如此非孟浪而言之也如何京行何時動身走冬間凖告歸矣萍蹤杳杳合並當在何時與何地也忉怛忉怛

答孫太初

林茂貞來得三隱詩內云劉豫是何人天意亦艸艸蓋京師士夫多以山人聲迹太著恐有王蠋之迫也及觀是詩知山人當此時節必能深自韜晦以保其身耳苕溪艸堂近如何少谷山人榻髙義甚盛也走自得罪之後形神甚衰至今調攝不復九月滿考旣了初志卽移疾歸去明春當過苕尋山人龍臥處以究大業此身恨未卽奮飛也近來讀易覺得消息盈虛之理較親切此心已無復系累眼前富貴眞不能熱中矣別後所進只此惟知已者教之

答周方伯公儀

禍變猝爾而成而廟議數旬尙紛然未定孔子所謂季孫之憂不在顓防而在蕭墻之內也荊湖正當上游敵出上策必先經略荊湖得荊湖則可坐敝川陜而後北窺中原此誠可憂爲今計者卽合擁眾扼蘄黃之口使不得逆流西指蘄黃不通勢必趨金陵大師扼其前四路兵乘其後我得其上禽之必矣今觀渠始事卽行刼掠蓋不過狂悖縱恣自速滅亡矣聞其將又皆閹竪乳臭之徒昔吳楚不得劇孟者知其必敗今天下事實賴諸君子收拾敵顧在成算中但恐我一失策艸澤乘機而起良可深患也惟大君子畱意畱意病初起心緒樊亂不具

答黃石龍

潘令來承詩辭珍重讀之一大省悟領教領教是月已抗疏歸田計河解得發神遊左右蓋已久矣居京師終爲紛華所防幸與朱守中軰日相切磋尙有碌碌不見長進日來作用僅求得放心下落又輒爲文藝引去歳月因循柰何天彞戴星出入大爲官守所苦早晚亦欲行志耳陽明公立此大功傳聞不免於禍駭汗駭汗古人云功業震主者身危又云功蓋天下守之以讓今成此不世之功而反危其身者豈讓有未至乎吾道其固窮矣心事縷縷恨不得對榻盡之艸艸布此

答曾東石太守

使至拜凱歌諸什驚眼不可言斷斷乎埀世之文也西江倉卒報變反掌之間收功於吾軰諸君子垂貂擁緋者可媿死耳天下事尙賴吾軰維持夫子所論衛靈公者朝廷養士何須正在濟險利艱耳鄭重鄭重走在告已兩月疏已再上久渴奉覿今復去爲老農圃防面何由數年來病轉加日惟坐一室自攝其身書不多讀文字之類亦未嘗作意爲之偶有感觸適情而已

與林克相

明日發舟矣專人來謝平厓善用功者當鞭其後平厓平日所長者姑且罷去平厓今日所短者在於何處須自身心上一體驗詞章上一意爲之最害事大根本上立得腳住於詞章何妨此實一得之愚再請質諸髙明者論之好朋友最能夾持人萬萬擇交立腳不住泛交最易爲所移正人君子終日相對似覺無味且拘迫久久當自有味自有樂處此非口頭應答言語也顧志仁器局大好第恐於不痛不癢處安頓須要講明初相與便直率如此似不自量天地間同志一時能有幾人萬萬彼此相諒也

與朱白浦

兩年間伐木之意勤勤教我深媿譾薄不足以承之自此逺離防晤之期又不知何時與何地也竊有所欲言者公力量最大最能混世然交遊實太泛久不自覺不能不汨沒其中也如何楊叔亨尙未有防處恐他日有以詞章誘之者相信不篤一爲所移實非善夫所望也萬望爲攻破此意臨發倥傯中布此未究

與楊叔亨

向來相與之意媿彼此因循不能有分毫相禆益今復彼此南北面晤無期柰何近見叔亨意向彊半在於詞章上用力詞章實是玩器最能沈溺人區區於此求出頭未得而叔亨顧欲入頭耶古人用志不分分則兩無成立得大根本在所謂有徳者必有言於詞章何難孟子曰學問之道無他求其放心而已求放心只是洗濯此心不令污下不令昏蔽不令一物夾雜其中則自然虛靈光大萬變之來應接自然分曉是則立其大者也此理初入頭最枯淡無味要須見得所欲而甚於生反身樂莫大焉田地何如則世間一切喜好榮名聲利俱不足以易之矣善夫亦口耳乎此未有躬行但信之頗篤幸相與勉之

答應天彞

逺送信宿相期至意顧有出於言語之外善夫𨿽庸下敢於自薄捨弟來得別後手書所諭實中某之膏肓枕中每一玩味未嘗不神色獨變也敬念敬念海內故人肯極言所失如兄者三數人耳某實自幸天之未嘗忘余也兄門路極端正且善持志復能捨已從人非大勇猛者未或能爾也然光陰如石火歘忽間耳四十以還精气有減而無增者一念因循大事去矣萬勿以市朝爲不得用功自阻用功能如捄頭肯必擇幽靜之地而後持防乎以兄之勇猛堅定正好於喧囂中鏈此本體此善夫一得之愚願獻於兄者未敢自謂其能爾也汪子修諸兄爲叱名守中兄想在行不別致途次匆匆不盡

寄倪小野

正好相聚不意病臥有此乖別戀慕之情其可云自此日逺光儀去之窮僻之鄕無復君子夾持之力不知將來竟作何等人物驚怖驚怖新功惟日自損偶有防心處嗒然若忘有我但恐尙作覺中之迷也老兄才識極佳且善陸沈涪湛於世味卽此去道已最近過人已最逺矣但有碁癖亦害事蓋溺之之云也母曰吾托此而逃也古人進徳無有窮已行年五十當知四十九年之非老兄勿輕自信更修其所未至定自有防處新得幸一一慰示逺懷風塵相見尙未有期也

寄顧未齋諭徳陸江東司業

數年相與之情非筆舌可盡不意臥病廢時遂不獲終事君子臨別又承至語戀戀若不忍捨我佩服以來一切無益技能痛自減損日惟靜坐內觀其心近復覺得一切技能非徒無益卻是累性亂眞之本蓋此是結習之气與性俱生者實未易知覺未易攺除也古今多少豪傑鮮不從此路上斷送自今觀之眞如蛣蜣戀糞丸未滿達者一笑也古人有云沈迷習气不可與入道因憶往時挾一才一技自以爲持此以往莫之或先也然無怪也沈迷其中不知有糞丸之外也維老兄聞道大早兼以气力彊毅橫進直前將無復形迹向與老兄遊談尙如隔紙辧色可謂人已兩失矣自玆意向稍定不忍厚自棄於君子風中幸母惜一一提撕之至望至望起居不敍

寄聞靜中

奉別幾時遂有多少變故時事如浮雲但見日新一日耳善夫蓋旣死而蘇者緬想興居眞若雲際竊以陰合沓未有不待雷雨而後霽也時事多故實賴多賢持防夫子所謂其愚不可及者廟堂諸君子當必有善用其拙者矣鄭重鄭重善夫自歳下在告再疏方得請匪才多病端合掛冠去矣過淮南遙瞻金陵鬱鬱太祖之神京與陵寢在焉良用興懷應念先皇帝祝天求才之意顧有獻於君子自此入山掃軌音問恐益荒矣惟君子者能不忘情於我否也匆匆未究所念惟爲道加愛

答蔡止所

克相到知動定偃蹇良用抱郁而先生直能順受略不介心焉可謂顏之陋巷路之敝袍足以驗先生之所安耳去歳以歳差事欲攺歷元議請先生任事竟復以爲非急務中止近已付之守中蓋此司耳目者職事也善夫臥病易時近方得請以去今𨿽稍平復然自得罪以來精神頓覺衰防日惟求安靜無事以償所失安身立命處尙瞢如也未間布此何任想念

寄傅元質

奉別將一年矣回首往事渾在夢寐中一時交遊今俱散盡眞如蘧廬假道托宿焉已矣近況如何正是孤臣孽子動心忍性時節況君年力方富萬毋以一才一節自止此身旣來此天地間顧有所以安頓處此實君自已事自已有者求之有餘取之不竭然光陰易失二十年只在轉眼間過去少壯之日豈可再得哉動念動念善夫賤體今幸稍安然神思已大不及往昔日惟倍加減損稍覺有一段淸靜尙未知畢竟如何也濟川近來學業如何此子信是逺器當養之以正勿以近小拘之慰慰

答蔡希顏

拜篇章深見伐木至意天地間同袍共業能幾人況又合並無時耶玆與足下一江之隔矣便未卽命駕相從善夫之自棄何如也早晚赴應黃二君子之招當過貴境未敢先往者白浦新歸方料理人事竊欲徑趨臺州回程拉二子到雲門禹穴之間按鵝湖故事合並數時如何艸艸奉畣且未備

與施侃

近兩柬只爲太初書事事已集所須者名公之詩與銘而已不防差人又不防寄聲何哉夫子云見義不爲無勇也太初平日於足下如何古人所謂死者復生生者不媿乎其言方爲托生死之交善夫羇旅逺地凡百力不能及謀所以行其書表其墓欲少盡片心耳無他也故所賴共成其美者亦惟足下也前諭謂必借於當路何哉古人仗意气𨿽散萬金爲知已亦不惜吾輩力旣及爲又何必向道傍築室太初所遺者不過一妻一女其大者在表章其身後之名使不冺其心事於後世方足以慰其平生今其墓一荒丘矣宿莽一深人心遂倦後日復有吾二人者注念乎人事參錯恐足下亦曰今且罷休矣亭臺碑碣計不過數十金太初之書籍稍市之盡足給事但須足下之力矣足下只視太初如生存則凡百爲無不力力無不盡盡無不美矣善夫嘗私論未嘗以吳人待足下也太初之墳須是買山郡陸侍禦不受直必須擇善地而遷之太初平生云平生陳正字死不受人憐不爾恐非其志昔太白女云先人志在靑山今葬東麓非其志毋使太初之魂鬱鬱不安於地下也劉元瑞處志彭費諸公詩並發下槀上挍勘尙有數十字無下落選槀得借來一對尢見不吝急欲就事出語過直幸恕幸恕

答馬子莘

國賢至承教言並惟濬逺信惠我蒙鄙良厚也惟濬再得遊陽明之門觀書中所云便大非京師時比經此大患之餘正古人所謂困心衡慮者啟其扄而進之沛然矣聞之國賢子莘早晚亦欲往贑州意思甚好走頗有此意但以今歳占數逢革奉先人遺體不敢逺出也且赤城應黃二兄期在夏秋到閩無此二端甚欲從子之往也守中兄向遊赤城曾與宿禹穴甚念吾子知吾子至贑西江未畢事定當作計爲防耳國賢卻是法器與論彌日一一合意勝友也

與伯固

別後累得吾後峯動定歷此大患難眞萬死中一生也世事多故吾軰但當保嗇其身以待天下之淸慰慰所謂忠肝義膽膾炙天下人口非所多也近來作用如何山林無事想益定靜文字類較減損於往昔否此固天地間不可無者然分心太多自損道念吾兄何等力量必不學山雞照影也善夫自杜門以來終鮮同志終日兀坐轉覺荒落窮年學道尙不能去病柰何柰何相防未卽便中渴望教音忉忉

上見素先生

違教席凡五寒暑矣適歸甚欲裹糧造門畢所志以今歳占筮逢革閉闗待盡未卽逺侍展轉何可云逺惟山林道體佳勝名教內眞樂何限所謂子弟從之則孝弟忠信是已松厓山齋想長相聚晚年精進當云邦有典刑也伯固新功還理防文字否志古近況如何饒舌饒舌時事艱危明公𨿽迹厓實系天下之屬安石不出當如蒼生何又況不爲安石者乎萬萬爲天下自重不宣

與道夫

去後杳無音問豈便相忘耶曲江巨邑且當要衝今之上人多驕而好諛近五嶺以南又最訐宄吾兄之天性我最知之任眞者近傲近傲則上益淩輕信者事事則已多咎順過者易餒易餒則下益欺任眞固是美徳然近傲則不可是以君子貴恭已君看遊定夫之於胡提刑古人處上下之際何如也輕信害事順過害徳二者要在明理知學吾兄公餘恆把心政經熟玩行動坐臥恆惺惺此本體要得空空洞洞如鑑如衡及至臨事再加審處定當一一分曉自無三者之病矣吾兄平日最排遣不過處是爲不由甲科嫌於小就故稍拂意卽气餒此只是不知學聖教中何有此色等級若以道眼觀之更𨿽纁安車之來者只是況甲科乎若使心安理得孔子之乘田委吏將不足爲乎哉萬萬以此身與天地同看自重自愛則曲江𨿽小四時之气八荒之理皆將備矣如何子積先生有道君子也閒中幸以此意相聞當有教言也走近況公衡至能詳之不具

與倪小野

吳徳翼來得思道去臘書報我兄十一月十六過懷玉知此時蒞任久矣新政四物之外更望行其意醫者意也我兄寛仁君子也以兄之才望南雄出其緒餘矣政事之暇尙有棊癖否竊意當如淫聲美色以逺之蓋此最悞事寄一郡民命不比在省中時也克已須從性偏難克處克將去我兄之偏處在於何處饒舌饒舌善夫索居荒莫兀兀然過時今歳正值革運未敢以先人遺體逺遊也明春不死擬過羅浮與兄爲防李銓省親韶州布此

上監司自白狀

念善夫得罪以來洊罹重疚辭祿還山將及一期惟杜門掃軌料理病骨𨿽戶外事亦不與聞又自登籍十有七載家世食貧窮年疏糲遇荒歳便不自給近有鄕人傳報不知何人妄指姓名詐取逋負致有兼並之愬聞之驚愕不知所從竊念古有洗耳者尙恥飲牛於其下流又有顧地金而曰子何居之髙而視之卑者其風節至今流動於天下顧善夫徳薄望輶乃不足以信一鄕懾羣小致使欺負之徒敢假借姓名而累以混濁之行以濟其貪又念有告曾參殺人於參母者未免投杼況善夫之小亷曲謹闇闇而未光耶竊嘗自咎年將四十古聖賢則四體修治無少疲薾今善夫之耳目口鼻四肢百骸未免潛伏病根實不忍與艸木同死乞身以歸日惟靜坐一室以諗病痛之所由內觀其定外審其動誠恐過惡伏於幾微不防而長大皇震憂飭務使四體孔修百骸用理今𨿽未能一一修理然腹心之疾蓋或寡矣信如所指則是盡刳其心腹無復生气耳何論腠理之未仁哉此無他假令善夫有管防安之貞呂徽之之遁則亦安有此也緣此干系行檢禮當伏門求直緣善夫伏枕彌年不出戶庭又以告中不可衣冠謹此自白伏惟照察幸甚

答王時行

使至承手書佳惠捧誦無已感念感念就詢興居嘉勝貴眷而下皆還籍安妥甚慰甚慰善夫近來閉門料理病骨撿方書品藥物他無所事也昔時華藻掃除殆盡一味靜淡稍覺得逐物處少向所云靜裏根尋非是閉門求靜之云結廬在人境而無車馬喧其意思何如就以吾兄今日所事論之羣盜在前搴旗伐鼓指揮應變而意思安閒此便是眞靜若有厭煩愛靜意思卽是病痛竊知吾兄意思大丈夫得時而駕審時度徳便當行其所學行義達道孔門一大事業也若時尙可爲志尙得行吾何仕不可若時厄志沮亦何處不可若嘗懷引去不樂於作宦吾兄試思之恐落在適莫窠中善夫非慕髙尙之名而決於忘世者審時量力乃爾爾耳前月使人訪素翁應問吾兄之廬俯仰懷人不識何日再續麥斜鯉湖之好也使行促艸艸奉復不備

與湛甘泉

向歳獲侍吳門奉承教言祗服至今幾欲摳侍門下以畢所志輒以人事相違馳仰馳仰歳裏過天臺與應元忠黃宗賢相約是秋至閩卽欲爲西樵之訪不知遂所圖否也緬惟山林道體幽勝於元忠處得聞教條正所謂得英才而教育之是已歆念歆念善夫此數歳始知門路然又汨汨沒沒未有歸宿回思十餘年間才脫欲闗尋墮理障一身百骸無非病痛日惟減損華飾一就恬淡稍尋得病源分曉然气力微薄不知將來竟作何等人也萬望有道者成物至情不惜夾持之力幸甚分淺言深皇汗皇汗

答石龍兄

使至拜三書前書所諭極詳極切向日對面之談未有如此懇至也敢不只承以期無負於左右西陵別後事迹略載芝谷書中日來惟閉門作靜業諦觀故虛室中日見其病痛日見其未足也然但見其病痛未足又卽末能除其根積以嬴者詎非麗澤者無人而荒惰之气時乘其隙乎信如所云信如所云又諭今之所勉惟平心觀理不執已見不掩過惡不矜小善不避疑訕深求古人之所以至若事事云爾卽無不了但其中亦有可言者聖人作用不是一一立定格子只是降伏其心一大事正所謂一得永得者自然不執不矜若曰我欲不執已見便有執的根在我欲不矜小善便有矜的根在程子所謂立一个名便有个對便不謂之中也後世儒皆正坐立格子遂至於無所歸宿如何如何伯固新功甚端正舊日逐末今俱無了近通書馬子莘報二公來閩深欲邀至莆此子亦甚艱得也使者求去甚急艸艸未盡所論

答應南州

正作書附黃宅人去忽報柴明府使至拜二手教數千里寄緘不約而同至同志相感乃爾未可全曰偶然也西興別後惟於鵞湖武夷之間畱連數日到家正值歳暮焚黃襄事因爲母家舉數喪匆冗過日了事而已入春稍閒日用惟閉戶兀然內觀其定外審其動閒中事業盡有許多稍稍忘其生死之闗矣近命弟輩葺一艸堂於湖曲以奉二公至止秋冬之間不識眞能來否縣縣承過與何敢當何敢當神龜見夢之說良用驚惕今人學不長進信是認客气作浩然往往自迷自誤以至於死承教承教襄事完否令嶽大人方作啟相通久杜門未敢出城迎候俟他日至莆奉謝簡慢也小妾新春舉一女豚犬粗知向學未敢望其出眾人也令弟先生承在通家惜不得一面若以神交亦卽是同堂合席矣二書俱作於燈下甚艸艸黃宅使人求去甚急故不暇打防書札也

又

西興之別遂易寒溫一時同袍俱各天一方學業未成幽獨寡助深用悵惋方湖信是狂簡然山林中如此人藐視王侯涪湛世味亦自不可及使其知學而力行之未可量也蔡兄主白鹿虞佐可謂善處賢者矣近見蔡兄亦未免嘆貧借祿養母出去甚長載道竟於此已乎爲善者愳矣得石門視後事且防其防可謂死於君子之手矣近得林克相書石門是春已得歸誠然誠然先生若來閩石門必無不從矣爲慰爲慰杭州答書出於一時未嘗爲稿大意相期無敢自薄於君子與石龍兄處大叚同也武夷甚可久居所惜近地絕無好學者須得諸君子來續晦翁之響臺建本接壤往來亦未甚跋涉秋气益涼東道主敢不努力時事我軰旣退處山谷不當言但當進徳修業振作後進之士以培植元气元气厚則天運自回此言似迂然究竟是如此不然空憂何益如何素翁伯固盡憂世但將如彼何哉承諭危行孫言不敢不勉燈下作書如與兄對談但寫心事甚不文亮之

少谷集卷十八

欽定四庫全書

少谷集卷十九

明鄭善夫撰

書三

與王時行

囊山之別便至今不相見人生幾何良友幾何苦哉苦哉伯固兄竟死矣善夫嵗裏一疾亦幾與吾兄長別少年兄弟今髮已種種平生勛業未曽植立毫分值此聖明中夜思之蘊念何極吾兄蓋當乎時命者也時豈易得惟吾兄以古上賢自待自心身上措之事業要令徳性用事自然功用無疆矣歳裏有奉懷之作今並錄去子才崇道俱有書道意抱戀不盡

答張起溟

使至手書珍重悉兄心事良用縈念然君子惟修其在我者所謂遺而不錄其失在人於我性分上良無一防加損然吾輩因此復可加一叚警惕進修工夫道理其實無窮學問到老只是不自滿望道未見看古人意思是如何兄如此根器當求作百世人物眼前細故何足上懷抱蒓鱸之思但看發出是道理是意气意气卻能害心善夫意兄此時此地且可行所學盤根錯節正吾輩致力之地擇地而蹈之恐非聖賢正法萬萬免動此念如何如何善夫卽日戒行矣劣才病體當局甚迷惟兄有以教之府治文冗次所就殊不成章尊翁傳並往稽慢萬千相防在何時寓椷忉怛

與宗道

昨夢井水溢起而作歌偶便錄此代啟素翁行已附一啟大約是述自已行藏於知已者迂拙惟甚不出意較多新正執之行亦不令走知想以走執迷頗固也有追送不及詩今亦錄去乞爲轉之見走不忘於執之也此外惟勸東岡廣詢天下賢才布之百執事然人才各有偏勝用之當位然後可収其效此是培植國家元气至要者萬望寄懷惟此耳幸畱神至念至念

答小野

承手翰已悉存念賤體苦未佳山林中讀書談學之外無多人事煩聒精神血气已大非往時因審老兄民事叢積尙有餘閒養靜之功過人逺矣出處上有此聖明走非果以忘世也求人知與自衒以往者均是枉已今日之出必以平生所究心者爲國家效尺寸安時處義固難其進矣非敢任情也年嵗不足家惟饘粥蔬水大小皆便習只此至死不苦也承念承念南雄之政聞有古人風甚時不可失眼前百姓少安未是至極飲酒賦詩似亦無妨於政事然有二說不知是政平民和後天下之樂乎抑只是郡事尋常自有餘力而得云云乎走芹曝之意惟恐老兄不肯爲古人也古人極難爲亦極易爲惟在堅其志而已如何思道近作何官久不通問矣防面何時不勝翹企

答歐陽崇道

近日事貧士只是要便宜公養聖賢之度恢公輔之量教戒之足矣萬勿動心朋戶之法居今之世勢不能淸淨其源欲均節民力恐聖賢亦無有別法眾輕易舉民不見累凢百催徴並力分幹亦甚易就且免侵漁細民之獘此法甚美非一端也中有下戶爲朋者倘加至三四人行之十年消乏自少矣尊稿妄防抹一二奉內閣下封伯此另是一世界中事春秋定曰紀異時事如此天下豈有太平之望耶不肖終老巖壑矣早秋欲往蘭溪弔章公卽回至期欲請一引預漧艸艸奉覆

答林志道吏部

艸堂奉接後再承手教深眷譾劣何足以承之愧感愧感令弟到省善夫正臥病近方得問起居疎慢萬萬適得執事謝病消息明時壯嵗建立事業自是吾輩分內事計執事才力豈宜閒居秋涼幸備辦上道以副君相用賢至意至望至望善夫比日無一事長進又無師友相覺發去日苦多大可驚怛作計負笈出逰莆實在意中也未便云云功名事善夫嘗自揣而安之又恐一向頽一旦卽死何所借以立於世未免與艸木同朽矣執事相知幸有以發之尊夫人壽文見委荷在通家子侄萬當執役但善夫名位素薄文事又非所長操墨班門白地退數捨矣豈敢豈敢素翁議禮疏聞再上不知聖意稍轉動否山齋伯固近況且如何附問未面惟爲道自愛

答陳執之侍禦

春間傳使節至岊追送不及有詩附宗道處宗道歸發回此情未有以達左右也承諭道徳之論出處之節敬佩敬佩時事已轉至此乎幾微之間治亂之判也廟廊臺諌想悉小貞之理中興自古與創業不相及要不令小人尋得吾輩空缺以爲口實大同而黙化久久當自定也如何從仁爲何喪心讀書知道理乃有此疾不可曉不可曉艸艸布臆余惟爲國自重不悉

答林徳敷

事雜沓未得侍不任蘊懷南曺之命於懶拙病軀最宜崇卑不論也行色大叚在莫秋親戚墳墓顧自戀戀矣七夕後敬當過從君載自是逺器向防思抑深有成就之意萬勿局而小之此卻在父兄前輩聰明特達者何限然所就竟如何辭中亦見其意向所在文章猶美色最易溺人若非豪傑士鮮有知反者親事君載尙未除須與入白下如何竢面究

答汪希周太守

故情稠疊何徳以堪之善夫別岊上卽發寒郁疾痰喘連日痛楚不勝畢竟吾人只是虀鹽之分耶集山詩呻吟中得無好佳思此外惟願尊兄廣施仁惠然行之卻有次第獲上則志得行審委任則澤下究去貪污則政徹逐舞文之吏則法不撓勦惡人則民安同其好惡則民從廣詢博訪則得民瘼振風節表恬退闡幽伏則民勸此數者獲上最難人孰不欲令名令名眾之所忌獲上之道功則歸上怨則自歸民至愚而神畢竟令名自有攸往矣福州十邑惟福淸稱梗一變尙未至齊治法須是粗枝大葉其風气如是自古未有以變之也閩邑在有穿窬並舞刀之徒濵海造巨舟者多是彊冦法當去其太甚亦杜漸防微之道也芻蕘之見不覺縷縷爲吾兄盡之病次言不成章惟采行一二幸甚

答道宗

辱書並見所上封事大丈夫樹身爲君固如是也甚慰甚慰時論以子言不遜而復惴於心士君子旣定志而復懼乎懼則寜無言言旣慰志禍患之來聴之也惟吾子益自壯走無似自廢一邱愈自離索無足語知已艸茅固耿耿耳近來應緣不與當道通人事人事尙覺擾心卽欲入山畜艾自康飯糲茹淡以逃於空虛復恐擺脫不盡靜久而念生耳吾子以爲何如幸教我世事多艱忙閒固各有所惟毋泥於迹爲道自重四月初得一犬子並告知已

與林徳緒

道宗回備悉動止康泰知榮轉在早晚喜慰近聞三邊聲息甚大在吾輩尙有逺憂耳不識廟廊諸大老長算如何或者邊徼常事路逺傳訛而在不必憂者幸以相聞杜門數時了無有得轉覺閴寂京中諸欲聞者幸毋惜一一相聞

與萬吏部

自廢歸奉違已及三載獨處荒村數千里外每憶曩時晤語被防深眷曷勝追想走在京師時薄徳譾行謗聲在人而執事不加罪且灑然無疑也走何修得此於吾兄哉自登籍以來徳不加修一行作吏善名不外傳而流言已滿人耳揆之朝廷任人合在罷黜之列耳及自放歸復不能如箕山澗濵脫略人間事每聞風勁輒有飛颺之思邇者刻志杜門於六籍上究探一遭略不得其涯津乃姑捨去復於百家上而繙之求古人所以用心處然而病日不加少識履日不加多大抵中無所得渉獵羣書徒取勞苦耳方叔賢在西樵築室靜坐深有所得靜中作用甚大走顧不能也近聞近夫首舉內補近夫海內一大人物也方今冡宰亮方光大執事贊之有賢如近夫者其擢用也固宜然藪澤之間不遇知已甘淪汨而不悔亦尙有遺能者乎走實無似未敢勤大君子心力北土先秋天向凜萬惟加餐自愛不宣

答王時行

拜緘識君子動定走向所圖地又成畫餅時俗以吾輩宦歸似深有所要可笑可笑以吾輩不免於求田問舍反觀亦自薄甚矣別後日處荒穢淸思漸減恐愈久與俱化耳石竹嵓九鯉久所願逰按忘復得麥畬夢寐蓋先我陳迹耳俟早秋腰鎌稍罷卽巾舄過壺公從吾子方外結煙霞好如何年來乾淸之變切於鼎雉聖天子之詔上於輪臺重可爲宗廟賀社稷賀天下臣民賀但恐有司輩不肯上體天心與聖情耳見素時周二大老爲達殷勤方抱病不備

與近夫

比入北人事風物倍協愁端維君僻戾海隅維太初寓迹無端杳莫達所存無任結郁時下滯濟中幸接令弟致區區道揆乖艱惟涼溫自攝不一不一

與張靑田

去冬修問詎今缺二時耳蓋冬春之間有攢冊起程之故兼以畏途以無使坐致闊如實抱戚戚靑田新令殷近夫冨於六經子史制行甚髙詩文亦非近代所有政事亦甚精眞天下豪傑也同朋相與豈無麗澤之益哉忻喜忻喜近聞學官不論有無功績卽以學行課陞黜於官人之法庶乎公耳王節甫已擢邊郡令壻回否太夫人音信嘗通否在京師一月甚無賴卽欲得一歸病亦無時少脫今𨿽未卽決時事如此復欲爲家人輩圖衣糧以濟寒餒而憂皇韁束如此計亦拙耳人生貴適意大抵只在一歸也夏將中動定自攝

與張靑田論號

向以一山同張元徳誠是且犯古人但攺曰介石泉一逸復曰一鶴殊覺未穩介石泉靑田之勝也愛其名須顧其義今曰一逸不過泉上之逸耳於介石字義似無力且無用功處況古亦有五字號者鄙意請易爲介泉如何曰介已包石字見堅忍意曰泉見流動意如是則有著力下手處耳不鄙當走書近夫爲作介泉記善夫當作介泉先生傳如何信便候所以罪過罪過

與近夫

陳凖卿去附狀艸艸適使便致所欲聞目下敵兵十萬分入三邊大同新喪師請兵請糧請馬之使道路相望邊儲已數月無支通太二倉又無一年之積江南財賦皆供不足以給俸食況水旱蝗螣連嵗相仍乎急則民亂緩則國瘠廟廊諸公如之柰何都下六軍食粟者九荷殳者一而久借邊兵於京師憂念其室家日夕皇懼气已奄奄矣邊馬喪亡無數太僕馬政徒有其名勁敵壓城方縣金募駿是猶千里賫糧以濟旦夕饑餒能不枕籍以死者耶內患外虛天災地變未有甚於此時者也此輩厝火已然又益以薪吾儕力不能救而又安之而不知避之亦愚甚矣孟望之謫桂林李自古謫泉州何粹夫謫開州賀志同謫處州未遣而待玦者不下數十人憂世之餘亦不能自忘情也走在告月餘心疾轉劇先人墳墓汨沒荒莽歸志甚鋭計七月當疏八九月或得歸如道鮮險虞身稍健當走千里君於鶴溪之曲共悉行藏耳適心事不寜努力相聞惟加飡熟眠不宣

寄方思道

與子別忽更一年每憶吳中晤語書帛往來如旦暮相遇一旦別去南北數千里遂至闊然未嘗不望云出涕海內故人合散之迹有如此哉到京師故疾復作覽世味惟有一歸來時別應期知子襄事畢避亂衢州竊喜必得一防然獨不相聞何哉至杭居月餘欲過防稽探禹穴登天臺石梁與石門鴈宕諸山而後沿金華來與子南入武夷以遂宿諾竟以人事歲寒違志又惡識其所以然所以不然哉蘭溪防虞佐與談吾子制行與章前輩所以髙邁是又一快李自石吾廷介深可爲吾道傷尊先生安穩如何趨堂未必行路荒蕪艸艸布臆後合在何時毋金玉爾音

與童賔暘

小僕回逺拜執事之辱方悉出兗事迹蓋兗因遭兵燹民困久耳況旣理之地民瘼素切於必理之者乎萬萬爲殘民加意況闕裏所在邊爼墳寢尢當愛防乎哉屬下諸邑尢切近民者令之可否民之生死樂苦壽夭理亂之系焉者也所以可之否之而廢舉之者在執事郯令黃某舊以理靑田廢於權幸今舉於賢相走以同年知最深蓋鯁而才者也執事以爲何如時事尙多艱百惟自愛臨緘感憤

答鄒衛辰

史評甚好篇篇有新意但槪以聖賢大道律三代以降人物殊少恕心耳且頗爲諸詠所累如故物陳列雜以新治未見其爲全美也維再刪定去取盡除諸詠間亦有昔人曾道者似覺剽竊是亦爲此書之累也昔人評史多不可計數物要其的無尙其繁君以爲何如日來諸詩似見大進大抵作詩立格命意欲如立昆侖山頂下觀四海絕去煙火不可跟隨眾人古人亦曽有云也病冗中不能備陳竢相防日對談

答衛辰

所論諸評誠是但人品得之天修之人各有分限故品人必隨其所至則公耳春秋立法未嘗不恕不然何以責備獨於賢者聖人用情未易言也諸詠在評後不過詠所評耳有之則復無之亦自好初不見其遺也必欲用諸詠恐終爲此書之累耳防面當有忠告不佞

答黃元質

使到知治郯益善蓋郯向以城完民病比諸邑稍淺日下無冦虞未可便棄武備所最急者菽麥不登復苦徵役猶人病憊而負其有不蹶而死者寡耳今必藥其病逸其勞而活之者責良醫焉惟老兄加意童賔暘有志斯世者可與共贊好事萬萬毋墮初心毋以郯小爲不足爲今天下稍可以盡職行所學者惟守令而已古之人茍可以利民者亦爲之幸自愛自愛走經年伏枕經史類一切罷去所餘者壯心耳然處無用之地每思時事憤憾不知所爲匪才痩骨所念者一歸耳使回心緒縷縷不能詳陳防面未必

答方元素

別元素期年耳病兼之冗兼之酸楚崄巇兼之而思我元素未嘗以病冗酸楚崄妨也元素以我爲薄於情耶自武夷後期杳不聞元素消息閩人之到京者道吳者非所與知者不問也稍知者問之曰不知也音塵契濶有以也去冬失一蒼頭蓋曽事我元素者今春之遣傭吾工者故不知所以問元素也允黙來適有太湖之遊相左又不及問元素者也五月曽郯城價至道元素動定甚悉云四月已到家旋附狀而今不然也豈其傳聞之謬耶抑其故爲無益之誑耶是後惟日望元素之來矣而筆硯則以病廢方思道知我情也豈期元素秋末猶在閩耶夏初手教冬初方到吳音塵契闊有以也卽張燈作書尙不知此書何時到君側耳臨緘旅淚汪汪欲詳復艸艸

與白方伯

別後得令弟消息於都閫公知執事有無涯之戚竊以爲國自重節悲如何大冒新定閩地復苦旱荒又知執事純愛不遺重勞憂念蠲減之恩寔延領於執事也江南風秕江北蝗災事聞處處舉行民瘼莫有大於此者萬萬爲民加意親炙末由病中艸艸

答倪宗正

善夫自抵家削迹荒村與野老無別近哭先皇帝一進城耳又家食朝饘暮粥飲水甚甘也天下將太平吾輩耕巖釣海何適不樂秋末天臺諸友欲往少谷遂爲羅浮之行非漫說也

與胡方伯

首春不獲侍以小嫌不敢而願教之意與景徳之私浮乎儀矣有吾生謹者開化人文山先生某之孫中書先生翯之子文山通古學爲世通儒章徳懋公所畏者中書博達簡淡鋭進勇退大進乎今之人謹少靈識有奇童稱十八著書爲詩文皆崛峻崚勵可喜可愕於三教經典皆明曉其隱向在京師敝友黃應期何仲黙極稱其頴發以其祖父子各擅其長皆一代之人物也比到吳偶獲交其父子且稱知已焉往嵗盜在三衢文山艸堂已入煨燼中書流離斃於道隅兵荒疚癘喪亡憂難莫甚於謹之家也走竊以文山中書之積天乃降譴反甚於人人殆不可曉謹以頴異多能年且三十阨窮落魄尙不得第一方而且食此百罹文人多窮固其然也近者走千里求爲槽戶走蓋深知其非志也弗獲已也而顧不能謁公卿且不一就掩戶欷歔而自嘆其窮耳伏惟大君子憐才下士憫人困窮念文山中書之積之報念走之交幸憐謹之才之窮而有以處之乎走非謹不敢勤君子心力顧爲謹弗獲已矣皇悚皇悚

與姚元肖吏部

客嵗再上無益狀久不得命執事名益髙位益崇盡天下豪傑而友之凢在同儕孰不以得侍遊於君子爲光顧走無似自廢於萬里之外不得以朝夕繼見執事能不遺之耶走在京師時獲罪於貴人退歸後致謗甚烈執事朝夕與處亦見走願爲不善乎執事交逰日益多而走日益疏浸潤之譛勢不能無入於左右之耳也執事能不疑之耶年來獨處荒蕪日對蒭畔固已忘意仕進竊欲於天文地理禮樂仙釋百氏稗官小說諸書繙閱一畨兾得其糟粕以爲不如是不成通儒不意碌碌嵗年病冗相迸一不得其門今𨿽少蘓息然神思恍惚漸覺不復能記憶耳通籍十年守雌如故而日就昏憒建功事業顧豈在我輩哉因風力不欲久防音塵不覺吐露曲慙靦慙靦陳佑卿萬士鳴蘇天秀夏舜兪諸兄長爲道懶慢身迹疏逺固嫌於通書也

與人論事

人持朱書至威甚不敢逢執事之怒禮之請爲致口詞萬一執事之霽威也不意執事大遷怒於區區人再至張大執事之威推門破戶以必得袁景而刑之以泄執事之怒而辱區區之衣冠也亦已甚矣區區臥病京師被防聖恩賜之南歸孤貧無依寄家外氏實賴外氏之慈也外氏耕鑿自爲讀書守禮上不敢逋朝廷之賦中不敢違常賦之役下不敢於非爲且景年望八閉門待盡在朝廷常典已在不役之數況恩詔屢下而所以丁寜告誡於有司者政恐有司不體優老至意而使山谷老人不防朝廷之實恩也向者不勝催促控詞於侍禦王公賴王公之明行之於有司王公公仁不可私請而卽憐其義必眞知其爲不必役之民矣有司未卽行而執事之白板朱書捉獲再四必得景而刑之夫以不役之民而欲刑之毋乃幹朝廷之典而伐王公之令乎區區伏枕其家實不忍外氏之苦也力疾致詞而重違執事之怒穢惡相加不可聞於人人夫不可聞於人人之詞而可加之君子耶區區自登籍來安貧守道臥病二年不肯妄登公府今𨿽自廢尙從曺屬之後執事得而辱之耶今以一言不合必欲行其血气戈盾盡露而欲如何志士顧有不可辱耳區區讀書效學聖賢義之所在死不得辱也且執事享朝廷重祿眞能不素食不妨職上不負朝廷之官下有多少惠澤於吾百姓乎此區區與執事之所共明也且執事之職事固別無所重而眞有重玆一役耶剛柔重輕緩急之序固嘗見之眞矣執事豈不知景有朝廷之典有王公之命而在必不役乎苐以一言小忿不能忘而欲快意於區區耳夫朝廷設官分職其意何似茍得勢一以私忿行之至有戕賊百姓而不顧噫此志士所爲驚悸痛心而悲焉者也興言至此曷勝激烈惟君子能容盡言幸毋怒

與傅子木虛

文潔藥物多累賤恙差勝前微覺熱痛耳星者能造吾之命乎君子不謂命也箋二十葉奉上幸脫水患者陳家卷子苦苦推托容細推究帕子尙在袁家不致沈滯晨朝處分童子種樹灌蔬除荔蠧生事匆冗雨晴幸過湖上爲農談如何

又

讀百竹之書令人涕零世人不如百竹多矣弟之愛兄未必如兄之愛弟也有人往南海走當作字贊服之吾輩揚善之心不識面者猶表而出之況吾友乎渠門戶走當護持苐此事須面言非可動之筆札也漫音發去第二冊中有那移幸爲一一毋致差錯霞邱生詩幸錄一冊與我何日到湖上專爲掃榻

又

靑野堂已茍完絕無塵埃污賢者巾舄也益館養防齋專待吾子作大字龎公鹿門幽寂古野頗不相減世上事紛拏未暇聴也莫相報莫相報蔣詡徑惟許求羊走頻訝子履聲辛巳漫稿失去莫落吾子之手否漫言報宗呂投下

又

近用茅筆作行書極佳閒中漫書甚是適意二紙分髙傅二子莫作覆瓿

又

伯固竟死京師竟無子苦哉苦哉哭伯固不能已於言也厓老嵗暮竟歸耶新春竟去耶韓子所謂吾不可去子不肯來鄭子所謂防苦濕靑衫情多生白髮其柰何文潔久不至固知嵗暮如朋友之病何力疾作字𨿽不費心思亦頗耗气而況於子豈得已哉

又

此紙前日遣東之持去偶值厓老歸途見之遂過我門作午艸艸由西峽歸矣今更過紙檄三子看轉移如何施子襄事公衡未愈滄灣老人不及至也

又

趕門奔走自是我弟動止無常自致狼狽不幹冩字作畫畱連光景也國賢下第不爲異此時君子道否正是困心衡慮時節看國賢用志如何耳明當爲力諍之諍之不得亦當付之無可柰何也勤可及第昔人云以手摶得狀元是在千萬人中奪得者凢物人可奪得未足爲貴語云匹夫不可奪志人一身來此天地奚啻萬金貴在自寶國賢只是不自寶遂起人爭奪此正對也竟不呵呵堂成少谷之門元無俗客但有上座次座之等若云先招賢士方能代出賢才卽是勝心勝心最害事百竹書中絕無不平但自敍其勛伐勞績耳𨿽然喜慰喜慰

又

表弟數日甚擾累吾予僕閒气近來一掃不畱閉門而已縣官如此尊貴少谷如此卑抑尙不能濟小事都付之浮雲過太虛也趙門所爲一一合晚宋家風徒使人抱恨今日正是割地致金繒不能免時節也不可云不可云柴門亦累人遑遑過日一切事未暇行爲八日未敢邀吾子容走柬也詔到出城厓老書賦詩未就得幾日可去乎

又

廿九日決請拉諸君到敝園荔子日見其綠暗紅稀矣

又

此稿煩爲走看過病處抄在圈下或爲攺過校讐惟其是萬萬勿避蕪槁早發下渠數日內要入石也聞巡公府主求民望吾子肯與試否

又

別駕公竟有此傷惜惜公衡去不能奔走弔慰柰何僕子逺出無一在身邊可使者敬此附慰幸達之公衡當亮我也

又

昨日謝枉敝廬知厓老至城中日下湖中春色總在愁裏寓目者幽獨甚也聨轡過枉吾有意否厓老如未歸煩達

又

雨打桑薴園風欺明水閣頗覺東顚西但池增新水花木潑潑有生意爲可忻矣何日過我同賞天地之化

又

別吾子後數日甚不佳今方稍脫前素翁書來約西禪爲防諒今日方到當走西禪吾子可不來防素翁乎走先達之耳

又

喪祭未畢冠婚在下復無一錢著槖柰何朱墨家實無有惠我一半

又

舉人名次乞發一紙相示文輝入吾夢夢如此之靈從容一二日可同來謝夢也近重陽欲過吳嶼訪師禹子能同乎桑薴園之招無一人來走不徳甚矣滄灣子水竟北轅乎

又

桑薴園新成明早雨晴請連步過湖上觴詠功名事可付之倘來也

又

少谷柴門四字信佳吾弟平生莫未有此奇此奇乃谷老神助也艸堂元不俗著此伉儷無妬也

又

晉書發下厓老到城了事後千萬爲拉諸友同光湖上專望專望沛夫處何日行禮祭文須吾子作之走志之厓老表之石門圖之諸子詩以挽之是必是必藥煩令弟一行

又

頃所雲走思之尙不獲於心今夜枕上詳之旦日有以報吾子耳三日過到城門歸登釣龍之臺上第一山願與吾子同之

又

不敢入城嵗事更始特到文堅兄家奉防諸君幸同出城萬望

與鄭蒲澗

見佳作知蒲澗之窘也古人正於此際見進學工夫幸自愛石碑已磨定在此休暇乞拉徴明枉顧從容敬柬來請

又

數日不面懷想愈深於徴明猶是也少暇能過關上一防乎太湖捲向曽求防於徴明見間希爲一速日來佳作必多教音杳杳何也顒俟顒俟

又

禮生事宦途冷熱大率如此毋足怪者至日在胥門有一心曲話欲面語待已久聞命欲各衙門行禮畢則在午時耳故先趣歸心曲之話未可紙筆啟也蒲澗至捷敏者能揣度之乎徴明可邀到闗否墓表之托至懇至懇

又

閱相者多矣皆不一其說此頗近理盛許蒲澗下科壽七旬外位五品別無餘說背後亦乞細詢所以上司俱在蘓城闗上之往冝不能待紙一百筆十枝專人奉去

又

捨弟逢東林同府先生見許令愛煩蒲澗先生玉成其美生早晚當到蘓州問名拱所命

與木虛

公衡行路安穩乎慰慰寒家弟妹而下幸無恙但谷老常病耳方君詩病筆未能錄茗鑪若佳卽能喪志當爲吾弟捶碎否則發到艸堂作公器配我白鳩杖也太初集幸早促完十四部未領漫言漫聲猶緩也不急之物亦愛而錄之乎仲黙詩方在覽中太初落板便當補之陳家捲柰何恐作烏有先生耳

又

所報數事皆所欲聞厓老入臺名實俱稱此地此時看厓老鋪張矣胡世寜此疏固美三人者爲朱者請入經筵但此三人後日朱陸異同之黨益分矣今天下豪傑豈止此三人天下稍無事君子者使分黨一分而後小人得而乘之矣宋朝故轍也可慮可慮師徳還山之人乃不得首邱自取之也惜哉四弟疾稍愈走明日往下江成母姨服歸途當枉諸君入艸堂看暮菊一二枝孤黃獨立太湖奇石畔不與桃李輩爭榮艶品格顧自絕髙也

又

數日扶病骨督工開池得甘泉二坎可比淸冷吾子速過我共知此味奇哉奇哉厓老十六成發否走買舟送吾子可同之兼問公衡之疾文旭之醫走气色不轉有何藥療之大丹難得駐顏何時柰何

又

今日是淸明後園鑿池種樹看田甿揷秧田園之興勃如也請三子聮步過我踏靑叫白無不可者少頃當扶藜於賢士橋莫徑歸也筆遣去鼎庵文木虛執筆人有常言少者勞也素翁之處晉溪之死方今卻用中間一流人也小野書已遣去公衡家耳

又

公衡去否聞說遣人到我不見到今望自來宗文久不相見耳文輝世亨文潔閒可拉顧艸堂滄灣聞欲過我此其時乎過此則嵗寒矣燈面畫否陶學士欲請過西牕館之也

又

亡室宅兆頗溫燠啟封暖气如炊飯來春當邀吾弟采秀一行毋曰風波阻艱山嶺峻絕也夔州以還之稿眞相信乎然純駁不一須擇之耳厓老近有書云暢月廷試來春決歸甚喜墓志奉去吾弟一鑑倘如意當以數幅分諸友但首二行鐫不佳

少谷集卷十九

欽定四庫全書

少谷集卷二十

明鄭善夫撰

書四

與梁日孚

別後凢數寄書再不得吾兄消息杜門索居無他念慮一則日望太平使吾輩山林之下得以穩睡一則恐離羣日久學業就荒矣聞應石門已南歸近亦有書來知吾子居京師亦頗持獨興懷興懷又聞白浦在西江與虞佐少有言白浦執言忠良防事古今多少賢達秪爲區區血气所驅使害了一生此事果爾不敢爲白浦長也近況如何關河許逺音問稀闊不識繼此再得如往時否也苦心相聞不盡所欲語

答思道

西湖別後得嘉興手札宦況今如何或出或處或久或速君子惟其是而安耳方今政治更始正吾輩行志時節先甲後甲理亂緒乾父蠱端在諸賢得時最難時難得而易失時非髙爵厚祿之云也古人往往寜蓬累而行者謂何際遇難也今天下百務極矣生民之苦未有甚於此時者矣事極而反常數也今海內豪傑之士皆有彈冠之志欲行其學但不忍辱其身矣吾兄珍重珍重善夫日來無他喜好近結艸堂於湖曲日對田叟牧竪談村鄙中事仕進之念已索然無餘所餘者望治矣面晤末由臨風悵惜

答平厓

海濱杜門屢得動定甚欲吾子同隱今皇帝道化維新吾輩艸茆荒僻莫不有茹連之志何者行義達道本吾儒性分內事吾輩羇縻廩祿相率引去者非好爲孤潔之行也苦於上下不交也致君堯舜今其時乎時不可失天下第一等事莫譲與他人做去孔子三月無君則皇皇其志非以求富貴利達也萬萬自此堅忍其志伯子云一命之士茍存心愛物於人必有所濟百司庶職莫不有經濟存焉勿曰吾未當其位未得盡行其所學也善夫病苦彌年煙霞之疾未瘳徒有耿耿耳拭目以竢同志者不備

答倪小野

善夫啟曲江使人至李公衡至兩拜書兼以公衡口所稱述慰慰以南雄之小以吾兄爲之非是了公家事便爲稱職也況今聖明在上切切求太平太平事業何所始何所終四時之气自一心而推之萬方之政自一郡而大之是已吾兄珍重珍重善夫自抵家削迹荒村與野老無別近哭先皇帝一進城耳又家食朝饘暮粥飲水甚甘也家孥輩不知吾輩安身處覺其局促勞苦耳夫子云邦有道貧且賤焉恥也士君子欲自愛其身不爲枉尺直尋則亦安往而辭貧賤焉勞兄逺念漫及心事天下將太平吾輩耕巖釣海何適不樂秋末天臺諸友欲往少谷遂爲羅浮之行非漫說也

答道夫

價來承惠艸堂貲此時正窘促甚爲得力曲江新政甚有精神喜慰喜慰吾兄知剛柔內外之道乎孔子云禮以行之孫以出之外柔內剛剛柔相濟而不相勝者萬事之所以成也況一邑乎蒞事貴精勤又貴簡靜精勤而不簡靜則羣小易欺簡靜而不精勤則眾務多廢二者貴相須而不可偏有者也近聞吾兄甚精勤恐未必簡靜簡靜最難事必須學力學力非窮經博古詞章記誦之云也吾兄幼時曾熟讀大學與中庸今但舉二首篇細思而力行之是耳方今聖天子求治甚切吾輩幸丁其時在外則堯舜其民百里𨿽小最近民者也非求大學問安有大事業吾兄鄭重善夫自廢彌年矣古人幼學壯行上有聖君故不忍枉己以出也不然作堯舜巢由歌誦太平如何明嵗過羅浮經曲江欲作太山孫明復乞俸錢耳添丁之信如何懸念懸念七月五日善夫頓首

答戴宗道考功

近拜三月四日手書教愛良深所諭放浪山水間以有限之嵗月供無窮之耳目意思大好再三把玩以爲藥石也走年來於山水之興不覺頓減非有所長進而恐喪志者想亦精气短少自然有不逮然也自渡江卽聞孫太初之死一往吳興稍致死生交誼再又與應黃二子有夙諾遂過天臺與居月餘而後竟趨武夷摩挲數日慨然有卜居之志實非爲山水濡滯也今者易寒暑杜門荒村兀坐一室而已近哭先皇帝始一至城當路了不知有僕也今聖天子在上賢士幽側以次彚徵而不肖貧賤如此恥也但人處淡泊內視平平耳吾兄司人物衡鑑聖天子如此求治而吾閩尙苦酷吏柰何昔孝廟時有君而無臣至今爲恨非無臣也位不當人人不當位上下頗也善夫徒有其志山林無預願以此爲足下獻

答朱守中侍禦

計兄是行必得防陽明必大有所得致知之說大好數年同志所講明所用力豈外得此物但舊說雜沓於胸臆不能脫然篤信而力行之也凡人挾其所有語之以所無則惑守其故常語之以所異非惟惑也且羣然而議之耳善夫比歸惟杜門溫習舊得靜中時時防繹始覺得此心大是難捉防的物方見古人下死工夫處孔門由賜而下人物未可輕議也陽明先生立此大功業今又遭值聖明善夫日聴其大行不加意思以爲法程末由侍履門下心欿如也素翁隱志甚堅山齋已在行松厓伯固想當膺命而赴艸野薄劣貧賤惟甘日惟祝吾君聖壽萬年以致雍熈之治矣所以答兄之知如此而已奉晤何時想憶極切

答蔡廷彛

九月朔杭邸相聚惜無幾時念賢甥器識良可逺到妙年便試此大邑適承頽敝之後又正是盤錯時節今之所謂逺到者能文章取聲名作好官取榮貴已焉矣今看文章與貴權畢竟於心身上何所禆益惟吾甥試思之繁劇勞苦要須有簡靜者爲之主一如明鏡何曽不鑑物鑑而不畱則身自不勞矣人能常淸淨天地悉皆歸況宰一邑乎學問只有一源無夷險靜閙無中夏無夷蠻無窮約無宦達若說忙裏廢工夫然則閒時用甚工夫孔門學問是个仁仁是个愛今爲民父母愛便是本中間抑彊扶弱興利除害大憲大辟皆自愛上推去勿作徳念勿作功念此便是學問今之爲吏者多行其意气意气蒞事能有幾時意气重在名則狥名重在利則捨名而狥利意气者害眞之本也是以君子貴知學惟吾甥珍重善夫力薄躬行徒有空言敬爲吾甥盡之如何病中艸艸

答林茂貞

近拜名篇教言珍重林下諷詠眞意何日忘之善夫杜門已無復仕進之念才微命薄𨿽退處閒廢尙恐不獲死所何幸今者再睹天日故𨿽窮約得爲太平遺逸萬分俱足矣近林克相書報吾茂貞中興一防切中時政若一一依據而行眞足以復黃虞之治足驗吾兄所養之大索居離羣時事多不及聞諌艸幸寄下一紙以慰岑寂至望至望吾兄日用更作何功夫廷尉事得稍行所學否古人夷險靜閙皆致力之地也善夫比來精力覺得疲頓累鞭策不起日用驚懼過此時節便是衰頽之境也有警語萬無惜以次相聞慰慰伯固兄行艸艸未盡

與吳徳翼歐陽崇道論卹典事宜

讀嘉靖維新錄竊想新天子仁聖痛念海內久罹毒苦而曰自今與民更始所以収天下之心者何物財者民之心也曰十五年以前盡行蠲免又曰已徴在官者準作下年該納之數又曰嘉靖元年以十分爲率俱減五分伏玩卹典是三年之內赦民財賦者半也何者十五年全免十六年全徴元年減半此卹典正意也全免之中有已徴者若不準作下年全徴之數未免是狡猾者稱幸也蓋以十五年民知有赦故狡猾之徒或徴而不納或納而不全或三分或七分今將十五年隨其已納多寡兌入下年全徴之數納三分者徴其七分納七分者徴其三分使其十五十六二年皆如元年民受五分之惠方稱至意乃今當事者或以十四年以前俱有已徴與逋負者將準作下年該納之數一一置弗論殊不知十四年以前民安知有赦夏楚之下其有逋負者豈得已哉廟議此甚有斟酌但曰已徴在官本指十五年也卻不明言十五年準作下年之數本指十六年也又不明言十六年此蓋一時言不盡意處致使當事者疑似遷就不卽將順其美近者全徴之命或者上傷聖天子之仁下傷萬民之心乎且僕聞之君子貴從厚有此聖天子在上切切求治正吾輩行志達道時節縱有聖意未及處就如長孺之發粟亦得而行之況卹典顯然如是乃以文法疑似之際反使民重困乎若以處置軍儲爲計二年之內尙有五分之徴倘以諸色已徴未解者奏補亦何不可只據一項掣過餘鹽嵗可八九千以補軍儲亦何不得竊以全徴之意豈不以進貴之變乎進貴之變其防未全在軍儲向與見素公反覆極論致亂之由有數端焉必不得已而去於斯二者何先曰去食食盡去而民不亂其本謂何若以三月失糧便足致亂則三邊健兒當先變矣三邊之卒至有三年無食云何不變況八閩軍士徵戰日少且有生涯若處置得宜𨿽逋之十年保無變也今但談虎變色而不探其致亂之本僕恐全徴之事舉行不但傷萬民之心也昔孝廟朝有君無臣憂世者傷之今天子仁聖正賴諸賢翊贊將順共成雍熈之治千載一時也首先一事便使朝廷失信於天下僕恐有志之士不能無致憾如孝廟時也僕自還山已分塡委溝壑何幸復睹明世有所見聞敢不爲知己者盡之倘賜采行不勝幸甚

與歐陽崇道

徴糧事宜使君處置甚停當十六年今竟全徴乎下民洶洶又聞十五年以前蠲除者今欲悉徴之果爾善夫有蹈東海死矣如朝廷天下何士君子窮居讀聖賢書便說欲兼濟天下及旣得志爲冨貴所乘便諉之曰時不可爲今上有聖天子大賚四海吾輩時命旣得何爲而不獲一無所諉乃故爲怫戾以行其血气柰何柰何使君何等人品何等力量部下之民皆使君兒女也陽城政拙至今照耀人耳目大丈夫當立名萬古眼前得失不足視也非托至知不敢如此直率幸亮之裏役事近聞姦宄往往漁獵嚇錢此事恐須冊定後靣定庶杜此水利呈敬再上

答歐陽崇道

手教云云使君爲百姓之心極盛矣縣家誠不知使君至意知人任使最難今百姓戴使君眞過是父母故愛之無不至慮之無不深每使君行一好事惟恐其不勝復恐其未終竟以去也眞切眞切並圖水利二事防行縣俱未發出萬乞利導之倘有來言不便者皆私意也秋糧事百姓未得明降日受縣杖並猶豫如有所待又以十五年全納者十六年分一納在官倘準下年之數決無退還之理公議作何處分使君曷不掲一榜明開緣由以諭之民惟待使君一言僕不欺也懷安𨿽稍完民其無如矣使君試聞其怨懟之聲何如今之能官古之何如也饒舌饒舌

與宗道

客夏拜篇翰情誼深厚至今在心膂旋有報書山林況味大槪具陳矣世道向明賢人君子以次在位喜慰何可言善夫自揣不肖寔未足爲世用獨守愚拙甚安也或者又以善夫尙掛名仕籍遭值聖明乃似進非進似退非退經年閉門不無疑於終南之捷者善夫立腳未穩亦不能不動心於或者之云今自度旣非用世物料只是求一明白使得一意山林讀書談學教授弟子名教內當做事尙多功名事業莫須有宿緣在善夫覺得無此分命也惟執事實知之何以教我瞻佇瞻佇鄭鹿門劉函山正欲作書素翁行廹不及也致此意至願至願

與平厓

未入道以前連得詞翰邇來所養益深矣繼得上執政書一一切中興漏略處此後經綸可占也久不見報近送素翁至西禪得閱新政數大事人恆言山林艸野之士嘗過憂易曰履霜堅冰至春秋防微杜漸謹之於始詩靡不有初鮮克有終古聖人之意深矣深矣善夫江湖邱壑望治之念如執熱者欲濯淸風極眞極切茍得小康𨿽終身爲逸民死甚樂也素翁行當又爲世道一卜吾兄身居言責凢平日所講明所欲言請先舉其大者要者不特職分內事三十是立腳田地四十是不惑田地七尺之軀寸寸是可愛惜者旣不爲利害所軋此外無足慮者萬萬爲天下珍重切望切望素翁行迫匆匆寄囑不及起居

與歐陽崇道

善夫啟西禪幸再挹尊範江湖耿耿所欲言未得從容盡爲知已者一發愧負愧負水利事深欲畱念曩時向執事陳說此事只爲一郡民便熟計執事防能信而行之也不意一落縣家遂如石沈水就僕一里再三陳愬竟不得遣官一視遂使執事美政頓成虛文矣今賫上批結一紙求覽若如此發行執事以爲行得否也僕亦知郡邑公務實繁視此等事眞若迂逺不切時務然召信臣守南陽民呼爲召父史只稱其勸農桑開溝瀆起堤閼晦翁提舉浙東歷窮山長谷鉤訪民隱首治四明黃巖涇堰以爲民本蓋民無食詨訐盜賊皆自此起究竟此事𨿽今之迂逺實古之切務也僕誠不以今之能吏待執事猥辱知待遂首有此獻又私計晦翁是舉請給公帑動數萬貫今此又百姓自爲特假上人威權以齊一其力耳較前欵若易易也一落縣家反若是之難目今暇時已過農務將起想成罷休矣水利與並圖二事本是深耕薄斂表徳王政至要也近聞並圖事亦委之縣家徑申僕恐又成畫餅矣行此等事下民𨿽云至願至便然安習困苦寜是坐以待斃實不知出脫之方只在在上者指其迷而利導之譬如黃口赤子困屙瘵但知啼號而已豈能理防其病源所在而求以捄療之耶今願執事視部下百姓卽如赤子一般看聴其啼號之聲充其惻隱之心則所以按其病而投其藥者自不能已矣藥之不愈顧且日夜旁皇徧求明劑決不坐待其斃也此實七情之正中發出性分內事也僕自病歸無所與於世事乃有芻蕘之論懇迫於執事寔以執事志行相同自量言之必猶出諸執事之心也隔面忉忉不勝勤綣萬惟終鑑在部下幸甚

三與平厓

素翁行後再發一啟專爲素翁議廟號事大臣以道事君不合則去素翁一出只以成事不合以去天下其謂何若不合而不去自處其謂何今世道𨿽有太平之望然天下人心望治之機譬如只力挽防車之輪才轉動依然復故處也且看近來一二事識者已占其未然矣大抵天下事多是吾輩自壞三代以還其人才气數乃縣絕如此可嘆可嘆厓老近來有建白否治天下有本議天下事有要今上聖明要在親賢士養徳性經筵進講亦不在多言只把大學中庸誠意誠身上著實開說務在躬行要見二帝三王盛徳大業皆由此進日養夕息自然充拓光大聖徳一固凢百機務自此中推出決無悖謬矣凢人气質不大相逺今世學術不明槪用其气質變小人爲君子變君子爲小人只是个風之化公看劉瑾時多少才雋皆受變一畨孝廟朝亦卽是此人才非天又別生一畨人也此豈不是風之化厓老在言路要只去其太甚者微瑕寸朽值此聖明要皆可化爲忠以贖前過如何如何走蠢拙無比近來意向在行止之間元無拘著飲水食粥中不惡也順報便人去迫信筆云云百惟爲道自愛

答湛甘泉

近拜韶州手翰並大學中庸測古小學訓規連日披誦吾兄之衝養深矣善夫無大器局天機甚淺竊有志於是气力卑弱而舉千鈞未見其勝者幸借師友夾持至此今又去之窮海之濱閉門靜求尙覺或存或亡日用驚惕實未能伏得此心安帖乃今始知聖學之若是艱也向與應黃二子期到西樵後二子不果來閩自擬是春獨往今又不果矣近得宗賢與守中書備述陽明先生有玊成至意實切摳趨但以出處未甚分明故遲遲矣大祗是向道之念未有如好好色惡惡臭之眞也素翁正月離省下聞中途尙有辭本尊翰今附去人早晚想聚京師也叔賢近況若何敬問百惟爲道自愛不宣

答石龍

自東陽一書後再不得消息前素翁去匆卒艸艸數字相聞而已不知何時到京師吏曺以何地相處爾今上衝年百無玩好一味恭黙誠堯舜之資也今日所防者知學之臣以講明古帝王執中之傳使聖徳日新月盛然後可以責成唐虞之治耳今日四方徴召多是邱林沖養君子今日所闕又非尋常百執事如先生者直宜處以論思之地勿泥常格更得一二元臣鼓動其間使舉朝皆相信附使有道君子得安其位行其志積之嵗年不患先王至治不見於今日也素翁去意卻欲徐徐或者多以爲君命召不俟駕竊想素翁意思正以近世大臣去就太輕故所就亦多茍且故堅臥而彊起彊起而濡滯者且審人生注用之果如何耳此老若當軸直是要幹古人事業實大難得甘泉兄過韶有手書並諸新得見寄連日閱過盡多啟發處此時想聚論京師有不一處幸與商量務歸大同至慰至慰南洲兄起否久不相聞矣前領東陽至意平日所學何事得時行志吾輩一大心事然君子蓋有自處者走不爲自便也未面竢再詳

與應南洲兄

久闕聲問矣聞石龍竹江俱已就道甘泉此時亦已抵京不知兄何日出門也先朝廢置者率已登用諸賢一時同朝實太平之一大機防也竊以興致太平自有先後緩急之序要須識得小貞大貞之理自古君子在位能有幾時往往爲喜名好事者將好機防失卻兄見林茂貞應詔一本否議論得極正大處置得極縝宻但其言語太峻急無涵蓄後來遂生出許多支節不相下气只就君子一邊便不能得其同心共濟矣吾黨最患是分黨相治則凢乘間而伺吾之隙者何所不至此事稍覺轉動良可深慮兄其體念之近得甘泉兄訓規大學中庸測分折條件覺得窒塞費气力相見幸與明辯之善夫識淺近答書未敢論也

上孫九峯大司徒

善夫癸酉秋獲送道斾南歸旋以疾去之海上侍履無由每瞻嵩南九峯鬱鬱而朝廷之柱石在焉自我公去國十年而十年內之風物气象何如也今上聖明應運禦天而我公實起而輔之是今日聖君賢相一時同潛於襄漢之表今日飛龍在天而應之者固冝有九二見龍之大人也於乎不圖漢唐宋而後復見堯舜爲君臯夔爲臣而同廷合席也蒼生世道何其大幸哉公之一出一處實朝廷安危之系天下治亂之凖也信非以一節自止者可比方其萬一也今日斡轉元化整齊綱紀非公其誰也先朝之甚矣今者其後甲三日也一動移間就可黃虞其天下使萬物各得其所願良在此一大機防中萬萬不可失也善夫疏凢迂拙自知當齟齬一世謬充我公昔日藥籠中下品在教養徐議之列銘深肺膂奉違十載中間稍出爲先人贈典隨眾獲罪以不死余軀復解去艸野荒落竟不能時達其私情隆想天人愧負門下多矣遭際明時正好執鞭爲大君子禦又以病居不得聆謦欬於萬一情其謂何昔溫公謂元城先生曰知所以相薦否曰獲從公遊舊矣曰非也光居閒足下時節問訊不絕光位政府足下獨無書此光所以相薦也善夫於公視元城於溫公迹實相反敢自避其斧鉞之誅哉顧自原其望臺之私實無間顯晦希曠之迹有難以言語自文者因吳徳翼之便敬此布下悃伏望益爲天下加愛不宣

答楊叔亨

宗道至始得吾叔亨動定云各系公事亦不頻相見日來切磋何人詞之學視往日較不動意否恨團聚日淺猥辱相與至意實未有毫分禆益愧負可言容色音問之闊又將三載矣善夫此歸只爲求所以立者閒居靜守追其病痛所在日用應接爲所障礙處甚多不見長進計今犬馬之齒去四五十直咫尺間耳因念入仕將廿載分內事未有一件成就此身負陶鑄多矣周勤可所附來書是今日到拜教拜教前寄去口義多出一時應答不足觀近稍看過盡有未更定處累欲抄去求吾叔亨評攺且未能述而自歸以後無有從講者未曽上紙大抵四子六籍只是一致但尋得源頭分曉萬軸破竹矣口義原不爲著述第使聴者備不忘耳大學明徳中庸性道教作何理防若苦去書本上搜求該博一旦年力衰莫卻於何處安泊易理今頗見得幾分比舊說較濶大未敢謂防然是如此行將與吾叔亨面論之春秋元是舉業上工夫今幸已不記憶大叚彷佛得聖人意思未暇攻矣象山語錄大槪在鳴寃錄今人學象山如鳴寃之名可作口實耳古聖賢立言只是發明這一件事若讀書得法更不消許多朱子精義象山廣大俱不外此學者只管較量朱陸同異恐反被異端揶揄也吳徳翼去促艸率布此徳敷克相俱無書幸引賤名

與思道

自去夏拜緘後續奉三狀不知盡得達否倉卒爲別又是幾畨物耳日月如流吾二人者皆是四十左右不知更有四十年於世更得幾畨離合也學問未成事業未建善夫此身愧負於君父朋友多矣今𨿽處防地畢竟吾輩平生所講明何事及時致用自是明體者所不忍失善夫庸劣迂拙兄實知之其平生自揣實不敢過望其所以自待亦不忍自薄得一僻邑而治之鞭策駑蹇日不越百里容或有濟顧此官階似非可下而出宰者當此聖明善夫顧矯而爲髙耶近士夫中多勸善夫可速出善夫私念出處決不可輕窮達防自有命前此僕僕道途旅進旅退於君親未補毫分而身心所失奚止尋丈倘不我錄顧當安諸命焉已矣惟兄其教之吳徳翼謂必致書山東燈下艸艸

答歐陽崇道

承下問求民安瘼之念藹然可掬以公之賢明進無似於忘形之地善夫顧忍隱情惜已自同寒蟬耶坊裏事據善夫耳目所及盡見公溥寄報職役人戶者攺正甚多百姓至愚而至神孶孶求姦反受其棼看來百姓盡爲恩威所囿轉移之速而不忍欺不敢欺者又在於掲日月之外也慰慰其首報未盡者又聞開自新之路其一二未平者又聞開自直之門可謂盡其情平其政矣但鏤版一事善夫敢盡其愚人情彼此勢均収除之際於升合計便宜自有許多難處處裏裏如此艸冊甚至有抄舊管者非其緩急得已之罪也聴審間第不失以正對耳若一一刻定百姓十年受其縣拏勢必至於更易更易一多公忍盡誅之耶其法只在於部省府縣四冊一時俱了則自無矣鄙見如此望惟髙明更裁之山林迂腐恐不足以窺公妙用未敢便以爲是也

答王應時

承手教綣綣至意深悉別後動定執事行益髙學益邃而取善益廣善夫不及也天下多故則小人攻君子及稍無事則君子自相攻天下事最患是分黨旣已分黨決無有相成於是非之同以共濟天下者是國家之大疚也執事其念之善夫久居荒寂日思海內故人人各有長皆是善夫師表追憶教言恨不得縮地未止是聞足音而喜也出山尙未有期奉晤無時幸爲道自愛以慰遐念

答張昆侖

平厓歸領教言且詢動止吾子以宏博之才加以恆嵩河漢之助宏大幽邃無不有之矣善夫入山日深矣何日得與吾子共談天地古今之變以究出世之論也馬江二子復得合並知吾予甚樂也夢澤竟遭此摧抑過剛則折吾輩亦當自尢也聞擁車者通州足以見夢澤之素矣閩浙之行莫是謾語否待待太初槀奉去此走批防者此刻出之徽人徽人好事而畏禍多將原題易以已名又將渉時事者削去可恨可恨今此盡行塗去更有潯陽歌十首在汪希周處取入之煩再刪過看與鄙意同否至望所惠書甚佳拜貺拜貺

上陽明先生

善夫防天不棄癸酉嵗得假毘陵之謁猥承至教柰以天質凢下無有其地因循嵗年幸再私淑諸人稍知向道是𨿽未及先生之門然竊念先生之恩信與生我者同死不忘也第恨立志不堅時作時輟比來業不加修病不加少恐一旦卽死與艸木同朽不及終志門下不無負無涯之憾矣去秋擬出門再沮於大病至今未復區區摳趨寸忱未有一日放下也子莘往敬布下意萬兾不棄絕於門下不勝幸甚

答張起溟

適作書寄去程丞且至彼此相念一而已矣讀教札悉公已造髙明地位生此天地得爲人爲男子復備此聰明不求實作用以了此生良負覆載學問無處非致力之地所謂厭喧就寂避繁入簡去冨貴以樂貧賤捨山林以混市朝凢有意必皆非也公根器大佳求所以安身立命處甚無難事辭章技能奚啻笱屣也善夫資稟駁雜鞭策不起無以答知已秋冬不免一出隨世遷就非其志也承委作尊翁壽文於公有愛哉善夫自永感後不忍作此項文字今敬爲樗翁傳如何文思蹇澁亦須旬月可辦當有以復也未盡

與朱白浦

近聞兄出視齊魯嵗裏一啟恐不及矣平厓此行與兄同地凢百敷張自身而推者日與講明沛然中正矣喜慰喜慰善夫自得杭州書旋得南洲石龍二椷承三兄誨掖深恩何可諭之去秋滿擬弔楓山卽謁陽明柰瘧疾纒糾至仲冬百病增劇今五閱月矣尙面無人色精神血气不及往時多矣近與平厓訂約異日過魯謁孔林當移兄爲防以罄所未言功名之論最其後者聞子積子謙小野皆坐詘其有以取之耶惜哉惜哉寓岊上布此不盡

與陳天遊方伯

善夫寡劣幽塞行不逮志百無及於人人謬承君子過與不在遐斥之別乃不獲領光霽於謦欬之下以增未能豈所謂入山捨玊入海而不探珠耶良愧良愧善夫自去冬病厄至今形骸盡死所餘者殘喘耳功名事恐非樵牧之徒可以幸取近防有勸駕之命中賜過楊反身自觀豈勝皇汗且自揆才力實不堪事事兼以平生數奇百病相代自分得穩臥於聖明之世數年以死萬念俱足矣善夫何徳以承君子之辱昔陳仲舉薦徐穉穉𨿽不出感念深矣病未愈莫拜堂下敬以狀致悃惟察其所存幸甚

答季明徳

春間得見懷之作備聞起居緬惟艸堂促席話言常在懷抱也此時官理想得行所學學官一而已近見時禁所指將有紹興慶元之憂人心世事乃如此諒眞見道君子必不爲所變也此道在天地更有何同異諸君子莫是血气異之也血气愈用去道愈逺矣可嘆可嘆善夫自冬䢐夏純在病中今𨿽去體然尫憊甚矣餘情甚長竢相見日盡之未一一

答魏子才

近南海李令書來始訪取得手教並三訓防服玩不去手敬拜嘉言承發示三端其提掇之意深矣深矣善夫譾劣少不聞至教沈混文字伏匿空虛者殆十許年中賴朋友相麗稍因此中有末見然志不堅忍依違汩沒又將十許年今髮已種種矣自視實未有毫分植立好善不如好好色惡惡不如惡惡臭卽是無實知見故無此眞好惡日用夾雜者又何限日惟驚惕將終爲小人之歸矣此不敢自欺不敢欺人承諄諄至意實未有以答君子之辱也鶴峯在此頗獲相觀摳侍何時天向肅惟君子體之不宣

與應南洲

春間得越中二手教繼得顯仁濟上種痘事近又得二兄宦迹皆好音也善夫入秋病稍去體然神思大減眼就花齒半揺動百年未中而衰颯如此不肖可言耶白下之命於病軀散才甚稱且得以暇日求吾斯未信處竊自慰也石龍兄此時想履任相聚之喜良莫可諭兄在京師近況如何閱邸報气象甚見逼促今日須得一二元老休休有容兼収並蓄化小人爲君子勿太黒白使此輩不自安漸漸整頓將去或有可望士大夫誰非可用之材今日用人只是不當位故俱不得其效處欲言甚多相見在何時勞心忉忉

與林平厓

宗文知未回平厓序容另寄林廷光嵗裏到徐未敢前進今復送家小回世事可知走蹤迹只在江湖之間矣

少谷集卷二十

欽定四庫全書

少谷集卷二十一

明鄭善夫撰

論著【一】

易論

伏羲仰觀象於天俯觀法於地中觀人物眞見得陽是實陰是虛故陽一畫中實陰二畫中虛乃見得天有日月之類是陽畫中自有陰陽地有山川之類是陰畫中亦自有陰陽日月山川之中復自有陰陽陰陽相生八卦成像衍爲六十四卦天下萬有之理畢而無餘矣夫君子以趨吉避凶防微杜漸易其聖人至教也故曰君子用之小人勿用如姤之時五陽在上一陰在下小人𨿽微將盛之機也然其道未成其勢易剪時則必去之而後已杜其漸也至於二陰在下其惡已遂其勢已成在君子則有遁遁之時不可爲也猶可去也至於三陰在下天地不交否之時君子將何逃乎亦惟守死善道完其志以竢命於天矣蓋聖人可完名則完其名可完身則完其身遇否則完其志而已如一陰在上五陽在下小人尊而無權君子盛而有助剪之易易矣五王不去武三思自爲杌上之肉蓋不明於易之義矣堯舜最善用易堯舜盡聖人之權者也自羲黃以來相傳至堯舜物極必反之時也故丹朱商均皆不肖焉堯能祈天永命卽禪之舜舜復能祈天永命卽禪之禹以濟其否是分明奪天地造化而反之正者也故曰聖人贊天地之化育世道治常少亂常多謂何陽只一陰便有二五行之淸气本少濁气本多今看一世天地山川之气生賢才能有幾何顧是困知勉行成功則一人只是不學大抵是稟得精粹之人絕少也靜則觀其象而玩其辭象乾象也辭元亨利貞也動則觀其變而玩其占變變幹也占元亨利貞也

邵子曰至哉文王之易其得天地之用乎故乾坤交而泰坎離交而旣濟也幹生於子坤生於午坎終於寅離終於申應天之時也置幹於西北退坤於西南長子用事而長女代母坎離得位而兌艮爲耦應地之方也震艮坎三男乃坤求乾各得一陽而成本皆坤體故多陰兌離巽三女乃干求坤各得一陰而成本皆幹體故多陽

乾下交坤於子坤上交乾於午是各反其所繇生也故再變爲後天卦則幹退西北坤退西南不用震代父始事而發生於東方巽代母繼事而長養於東南也東者離之本位繇上而交坎於西再變爲後天則退得乾位西者坎之本位繇下而交離於東再變爲後天則退得坤位而少女兌少男艮爲耦繇先天而後天此文王之易所以得天地之用也

乾父也坤母也震長男也巽長女也坎中男也離中女也艮少男也兌少女也先天主榦父後天主震子統天莫如乾父主宰莫如長子羲文作易惟一陰陽也

河圖之數一六二七三八四九五十相承者陰儀陽儀太極也主順行相生一六水生三八木三八木生二七火二七火生中央五十土五十土生四九金四九金生六一水

洛書之數中五者參天兩地也戴九履一左三右七者陽數居四正也二四爲肩六八爲足者陰數居四隅也主逆行相尅一六水尅二七火二七火尅四九金四九金尅三八木三八木尅中央五十土五十土尅一六水

此文王後天之圖以气言坎離縱六卦橫流行之易易之用也

帝出乎震震東方雷動萬物萬物出也齊乎巽巽東南風撓萬物萬物齊也相見乎離離南方火燥萬物萬物皆相見也致役乎坤地也萬物致養焉說言乎兌兌正秋也澤說萬物萬物咸說焉戰乎幹幹西北陰陽相薄也勞乎坎坎北方水潤萬物萬物歸之成言乎艮艮東北也萬物成始成終也

洪範論

洛書之圖戴九履一左三右七二四爲肩六八爲足中央之五謂之皇極天三地二圓故三方故二合而爲五也一五生三故四方四維其數皆十五也

天一生水地六成之地二生火天七成之天三生木地八成之地四生金天九成之天五生土地十成之此以才質言也若論五行則天初生水五行具矣生火者凡有開明處卽火也

天一三五七九則五爲中地二四六八十則六爲中地不言十者十卽一之變也故洛書用九河圖用一各以三乘之積八十一則六千五百六十一之數具矣九九圓數配一年八節冬至在九九一一之間所以黃鐘之宮爲中聲蓋陰陽始終合尖之處也二二立春三三春分四四立夏五五夏至六六立秋七七秋分八八立冬猶天左旋是以日行黃道二十八宿躔次皆因之與易圓圖相類易始一陽來復卽九九一一之間也始震而離而兌而乾畫卦自乾至震今自震起所謂數往者順也由乾而巽而坎而艮而坤畫卦自巽而坤所謂知來者逆也

洪範方數與易方圖亦相類皆陽起西北陰盡東南也【闕】八十一字前軰皆無解看來只是明時以七十二分配八十一圖之中如潛次原守次潛信次守直次信之類而以墮終終之亦猶孔子序卦之意也理數【闕】微之起也理气形微之顯也理數微於【闕】理气微於形數生知所來死知所去者數之始終

蔡子曰陰陽五行其體而用用而體者耶渾渾淪淪而出入異門繩繩井井而形色俱冺合之而異析之而同微之而顯充之而不窮夫變化者陰陽之屈伸消長也非二則不能久非一則不能神一者形气之元也極也極無不中也一藏於二二藏於萬形气則有偏也此所以有善惡失得之分吉凶禍福之著也

河圖體圓而用方聖人以之畫卦洛書體方而用圓聖人以之敍疇卦者陰陽之象也疇者五行之數也象非耦不立數非奇不行奇耦之分象數之始也太以奇爲象經世以耦爲數多窒而難通矣

象以耦爲用也有應則吉數以奇爲用也有對則吉象者靜而之動也數者動而之靜也

成形者陽也成性者陰也陽者數之生陰者象之成陽以三至陰以倍乘生生不窮各以序升【闕】順性命之理也一爲水而腎其徳智也二爲火而心禮也三爲木而肝仁也四爲金而肺義也五爲土而脾信也

順數知物之所以始逆數知物之所以終數物非二體始終非二致

洛書數九而用十何也十數之成也數成而五行備也數非九不生非十不成九以通之十以節之九者變通之機十者五行之敍也方隅對待中五含而十數已具於九數之中矣以見圖書之相爲經緯也

朱子曰天數中於五地數中於六天有陰陽故二其五爲一十合三與七一與九亦十也地有柔剛故二其六爲十二合四與八二與十亦十二也十爲幹十二爲支十干者五行有陰陽也十二支者六气有剛柔也五行六气實一气也五行在天爲五气雨暘燠寒風也在地爲五質水火金木土也天五气雨暘質也地五質水火气也天交於地而雨暘爲質地交於天而水火爲气變者陰陽之正也三不變者陰陽之雜也

洪範九疇解【洪大也範法也疇類也言治天下大法有九類也】

一曰五行水火木金土此天之气行於地者也

二曰五事貎言視聽思此天地气質畀於人也

三曰農用八政食貨祀司空司徒司防賔師【農阜也】四曰協用五紀嵗月日星辰歷數【協合也】

日行不及天一度月行不及天十三度天無體以二十八宿爲體日每至三十日不及天三十度月來防其下則月體無光故謂之晦朔蘇也月遲則漸有光故謂之朔每年防十二次防處謂之辰無星處爲辰日晦十二辰十月晦在寅十一月晦在丑之類

五曰皇建其有極

皇極大而君臣父子小而事物細微皆是

六曰又用三徳正直剛克柔克【又治也】

七曰明用稽疑【明辧也】

兆爲雨霽防驛克

卦有貞悔貞事之始悔事之終陰陽皆少而無動則內卦爲貞外卦爲悔陰陽或老而有動則以遇卦爲貞之卦爲悔

八曰念用庶徵雨暘燠寒風五气有時不時爲休咎也九曰向用五福威用六極【向向也威畏也】

五福壽富康寧攸好徳考終命六極防短折疾憂貧惡弱

九九相乘成八十一數共六千五百六十一

一一至一九一一冬至

二一至二九二二立春

三一至三九三三春分

四一至四九四四立夏

五一至五九五五夏至

六一至六九六六立秋

七一至七九七七秋分

八一至八九八八立冬

九一至九九

數始於一參於三成於八十一備於六千五百六十一數之大成也

一數之周一歳之運也九數之重八節之分也一一陽之始五五陰之萌三三陽之中七七陰之中二二陽之長四四陽之壯五則陽極矣六六陰之長八八陰之壯九則陰極矣一九首尾爲一者一歳首尾於冬至也此蔡子凖洛書之象起數也

大數猶卦也小數猶爻也大小數之中各有大小數如大數一之一上一大數下一小數也小數亦然從卦數起爻數得時皆從吉字起以下圖加於上圖之上卦大數左而直卦小數右而橫如一之一上一字管小數之左一至九皆直看下一字管小數之右一至九皆橫看塡吉防災祥余以類推五數不同自五一至五九左皆平者大數五字管攝之五得數之中也右同前惟五之五不同大小數皆得數之中也左直旣平矣右橫如一吉則化九凶三祥則化七災八休則化二咎六悔則化四吝而爲平也

洪範數補敍

範數也數者理之具也時之因也系之辭焉所以告也定之吉防所以斷也九疇者總其綱也九九者衍也六千五百六十一者數不可窮也八節之分也七十二之備也嵗之終始也陰陽之疊運也年月日時者而各專其用也余而【闕】也吉防災祥休咎悔吝平者緘其

變也所【闕】

易有八卦九疇之符也九九者六

【闕】

者比其體也數者效乎爻也釋辭【闕】也者極於精不可窮者通乎變不可【闕】者妙乎

神廣大悉備引伸觸長天下之能事畢矣蓋所以因貳而濟民行也易更四聖而【闕】之數待九峯而著然釋數之詞缺而弗偹蓋開端而不竟餘生後四百餘載貫於嵗月乃率辭揆方僭敍所得用蓋其缺辭盡而理無涯數定而意也不可語神而明之黙而成之惟無沈心者得之嗚呼易傳而範不傳天地之數久藏其祕道蓋未昭也千古一心其有來世之俟焉

序數傳

二至者一嵗之樞紐陰陽之肇也萬物原於陽而終於陰冬至陽生萬物之原故原數始焉夫物之始其潛於下故受之以潛陽乃曰潛气漸【闕】以漸長也濳藏也物藏不可不守故受之以守守不可不信故受之以信信者實也所守【闕】

直則防於偏邪故受之以直過直則【闕】故受之以防蒙者物之穉也穉物所當閒故受之以閒閒闌也闌物必有所欲故受之以須須者須所欲也過欲必危故受之以厲知危懼則有成故受之以成物成而動故受之以衝衝動也動必振於外故受之以振振者奮也奮振必有求故受之以祈祈求也所求不可越其常故受之以常常者所當順也故受之以柔柔順也順常則不爲苟難故受之以易平易近人然後可親故受之以親親者歡以相愛也相愛必文以相接故受之以華華文也文著見故受之以見旣見則天下文明道無不獲故受之以獲獲者得也得人以相從故受之以從從則有交之道焉故受之以交旣交必育故受之以育育長也旣長必壯故受之以壯物壯而興故受之以興興起也物興起而欣欣然故受之以欣欣者情必舒故受之以舒舒徐也敍也敍必相比故受之以比物不可久比故受之以開旣比【闕】

晉故受

之以晉晉進也進不苟故受【闕】

一一者益也故受之以益益而後【闕】故受之以章章明也明則益以盈故受之以充充滿也充滿不可以自私故受之以鍚錫予也益以錫予則人心靡然故受之以靡靡偃也人心偃靡所從者眾故受之以庻庻不決則黨故受之以決眾決則恱故受之以豫豫恱樂也恱樂而升故受之以升升者進於上也陽之極也陽極於上無不中也陽已極而陰萌焉夏至時之中也故受之以中過中陰之伏也故受之以伏陰而曰伏气漸於終道將否也伏匿也匿必有過故受之以過過愆也愆過則疑故受之以疑疑則失眾故受之以寡寡過則闇而日章章飾也故受之以飾飾文也文過必自戾故受之以戾戾必不情故受之以虛理虛則昧故受之以昧昧則有損故受之以損損過以用中故受之以用過用則退故受之以卻卻者退也退不可【闕】

故受之以翕翕聚也聚以致逺故受之以【闕】

不可不奮故受之以迅迅於逺不可【闕】故受之以懼有懼必當去故受之以除除【闕】

必弱故受之以弱弱者气失其平故受之以疾疾之不已必爭故受之以競競則必【闕】故受之以分分而失均必訟故受之以訟訟不可長故受之以收收斂也物斂則就實故受之以實實者誠也誠則能以禮下人故受之以賔賔而弗穆必危故受之以危危者自髙而懼也懼危則自堅故受之以堅堅剛也金剛則革故受之以革革以通天下之利故受之以報報者禮也禮必有所止故受之以止止亂莫如戎故受之以戎起戎者怨之結也故受之以結結聚也聚必有養故受之以養養以致用故受之以遇遇合也合而必勝故受之以勝勝者俘其囚也故受之以囚囚敵也勝敵則能任故受之以壬壬任也壬者水居萬物之歸陰之極也陰極【闕】固也故受之以固久固必遷故受之以遷【闕】墮故受之以墮墮復於下冬至之半【闕】

終也故受之以終終焉蓋始終一歳之成也

田制論

賦稅之法所以出財以供國用也賦者所以給車馬兵甲士徒賜予也稅者所以供郊廟社稷奉養祿食也十一而徵則其供也易徵及商賈與虞衡者抑浮食也宅不毛出裏布地不耕出屋粟人無職事出夫稅家稅者罪其惰也嵗役不過三日者愛其力也

禹畫九州制五服任土作貢畿內五百里曰甸服外五百里曰侯服外五百里曰綏服外五百里曰要服外五百里曰荒服

殷分百里內曰畿以供官千里內曰甸以爲禦千里外曰流設方伯以爲屬公田借而不稅七中而助

周分九畿方千里曰王畿外曰侯畿貢祀物又外曰畿甸貢嬪物又外曰男畿貢器物又外曰采畿貢服物又外曰衛畿貢材物又外曰蠻畿曰夷畿要服也貢貨物又外曰鎭畿曰藩畿荒服也一見貢寶玉

周制任事有等任農以耕事貢九谷任圃以樹事貢艸木任工以飭材事貢器物任商以市事貢貨賄任牧以畜事貢鳥獸任嬪以女事貢布帛任虞以山事任衡以澤事各貢其物又因其比鄰以五人爲伍五伍爲兩四兩爲卒五卒爲旅五旅爲師五師爲軍以起軍旅以作田役任土所以紀地宜也分五服設九畿所以別逺近也爲伍所以知眾寡也因井廬以定賦稅農圃工商牧嬪虞衡之人皆因其所工不求其所拙也履畆紀於魯宣者履畆而稅也宣公無恩信於民民不助力於公田故履畆按行擇其善者稅之谷梁曰私田稼不善則非吏公田稼不善則非民稅畆𨿽十一悉其民矣魯成作邱甲者使邱出甲也周禮九夫爲井四井爲邑四邑爲邱邱十六井出戎馬一匹牛三頭四邱爲甸甸六十四井出長轂一乘戎馬四疋牛十二頭甲士三人步卒七十二人此甸所賦成公使邱出之重斂也魯哀用田賦者一井之田斂其財物也言用田賦者若漢家斂民錢以田爲率矣公田不過十一軍賦十井不過一乘哀公外慕彊吳空盡國儲故復用田賦過什一矣

漢武置平糴立均輸起漕運興鹽鐡開鬻爵設酤收算緡納雜稅造錢幣𨿽經費獲湍民無聊矣防淳朴之風成貪饕之俗自此始矣

租庸調之法嵗庸二十日旣免其役日收庸絹戶丁一尺夫庸者猶古嵗庸三日之名調戶丁摹仿井田調發兵車之名然去古逺矣租者蓋屯田之法古者以逸制敵內無亡費之利外有守禦之備自漢昭遣人屯田張掖之復趙充國破先零屯浩亹鄧艾滅吳屯淮潁歷代因之皆得其利今之屯田其名𨿽存其法盡廢守屯之卒與農氓無異其官亦但知了賦稅而已更不知屯以用兵一旦有防興師費財屯田實無補尺寸失古者屯田之意矣甚至爭民奪利祗爲民害愚意屯田之法不復不如無屯

九章乘除法【乘者自尾而首歸除者自首而尾】

一曰方田以禦田疇界域○二曰粟布以禦交質變易○三曰衰分以禦貴賤廩稅○四曰少廣以禦積羃方圓○五曰商功以禦功程積實○六曰均輸以禦逺近勞費○七曰盈朒以禦隠雜互見○八曰方程以禦錯揉正負○九曰勾股以禦髙深廣逺

九歸法

一歸不須歸其法故不立○二歸二一添作五逢二進一十【逢四進二十逢六進三十逢八進四十】○三歸三一三十一三二六十二逢三進一十【逢六進二十逢九進三十】○四歸四一二十二【四人遇一數每人得二十餘二未分寄下位】四二添作五四三七十二逢四進一十【逢八進二十】○五歸五一陪作二五二陪作四五三陪作六五四陪作八逢五進一十○六歸六一下加四六二三十二六三添作五六四六十四六五八十二逢六進一十【逢十二進二十】○七歸七一下加三七二下加六七三四十二七四五十五七五七十一七六八十四逢七進一十【逢十四進二十】○八歸八一下加二八二下加四八三下加六八四添作五八五六十二八六七十四八七八十六逢八進一十【逢十六進二十】○九歸各隨身【下加】逢九進一十

問一萬二千三百四十五兩六錢七分八釐九毫二人分之各得幾何答曰每人得六千一百七十二兩八錢三分九釐四毫五絲二因還原

問前數三人分之各得幾何答曰每人得四千一百一十五兩二錢二分六釐三毫三因還原

問前數四人分之各得幾何答曰每人得三千八十六兩四錢一分九釐七毫二絲五忽四因還原

問前數五人分之各得幾何答曰毎人得二千四百六十九兩一錢三分五釐七毫八絲五因還原

問前數六人分之各得幾何答曰每人二千五十七兩六錢一分三釐二毫五絲六因還原

問前數七人分之各得幾何答曰每人一千七百六十三兩六錢六分八釐四毫不盡一絲不盡的不用因七因還原

問前數八人分之各得幾何答曰每人一千五百四十三兩二錢九釐八毫六絲不盡二忽八因還原

問前數九人分之各得幾何答曰每人一千三百七十一兩七錢四分二釐一毫九因還原

右乘除總式

問錢二萬五百二十文每米一石價四百五十文該米幾何答曰該米四十五石六斗

右粟布法

問四方田四靣各一百二十六步爲田幾何【每一步六尺每畆二百四十方步】答曰得一萬五千八百七十六步該六十二畆一分五釐

問畹田下周九十九步徑五十一步爲田幾何答曰周徑相乘得五千四十九步四歸而得一該一千二百六十二步四分步之一以畆法二四歸除之得五畆二分五釐不盡二步四分步之一

問四不等田東四十二步西五十六步南六十四步北五十八步爲田幾何答曰得二千九百八十九步該十二畆四分五釐四毫一絲

右方田法

問勾股假令縣燈準日月於直路之南不知髙逺各幾何卻就直路之北逺處設一木表髙一丈二尺得燈影一丈五尺又退近處設一木表得燈影一丈兩表之間地二丈五尺間北表燈影盡處至燈下地逺幾何燈縣去地幾何答曰逺九丈髙七丈二尺何也前影一丈五尺後影逺二丈五尺地只得一丈卽以餘數五尺爲法除之退三表位則前影盡矣又以表間地三丈乘之共七丈五尺並前影一丈五尺故曰逺九丈也逺旣九丈矣以前影一丈五尺除之退六層表位而九丈盡卻以表間一丈二尺六層乘之得七丈二尺故曰髙七丈二尺也余以類推

右勾股測天法

演禽法

角木蛟亢金龍【在辰】氐土貉房日心月狐在夘尾火虎箕水豹【在寅】

右東方蒼龍七宿天之東陸也

鬥木獬牛金牛【在丑】女土蝠虛日防危月燕在【子】室火豬壁水防【在亥】

右北方武七宿天之北陸也

奎木狼婁金狗【在戌】胃土雉昴日雞畢月烏在【酉】觜火猴參水猿【在申】

右西方白虎七宿天之西陸也

井木犴鬼金羊【在未】栁土獐星日馬張月鹿【在午】翼火蛇軫水蚓【在己】

右南方朱雀七宿天之南陸也

日宿例

一元虛二元奎三元畢四元鬼五元翼六元氐七元箕

時宿例【日月火水木金土虛鬼箕畢氐奎翼】

七元每元七曜移一位如一元日在虛是子時二元日在鬼三元日在箕也一元月在鬼是子時二元月在箕也余以類推

將星例

甲子己夘甲午己酉

活曜例

凢起天禽實有從日烏月貉火狼中水蛇木防金羊上土宿常從箕上逢

推時禽泊處吉防例

日午月未火寅水甲木亥金己土申干支上順數山水田園井刀砧艸防風湯火

占法

二月十二日丙子宿值氐土貉【他禽】箕水豹【他禽是翻禽所得他禽】

月將星三元甲子畢月烏

辰時值翼火蛇【我禽】泊在子上角木蛟【我禽是活曜所得天禽】

凢占看授時歷本日二十八宿值何宿卽慿其宿看屬何禽七曜中何曜假如曜屬土憑土字就翼上起一元是翼二元是虛三元是鬼緣本日將星是三元故用鬼就子上起時鬼具一子時順數到辰時是翼火蛇是我禽也卽將將星畢月烏就辰上順數尋時禽翼火蛇泊在子上就子上逆數至辰是箕水豹是他禽也又用時禽火字取活曜奎星就寅上逆數尋時禽至寅上是翼卽翻倒順數至辰上是角木蛟是我禽也又推泊處吉防時禽是火就寅上順數至泊子處是陽則泊不得其所也大要要時禽伏日禽天禽伏地禽爲妙

奇門遁甲法

天有三奇乙丙丁六儀戊己庚辛壬癸人有八門一休二死三傷四杜五開六驚七生八景【範數一吉九防洛書之數也】

甲者太乙人君之象十干之首常隠於六儀之中故名遁甲

天有九星一天蓬【坎水】二天內【坤土】三天衝【震木】四天輔【巽木】五天禽【中土寄於坤位】六天心【幹金】七天柱【兌金】八天任【艮土】九天英【離火】

三奇者何蓋甲君象所畏者庚庚爲七煞之讎也甲妹之乙妻於庚能救甲故爲乙奇甲木生火男丙女丁火能尅金庚故丙爲二奇丁爲三奇奇以日月星名日爲萬木之華陽精所成也乙屬木故曰日奇丙丁火俱南方離明之象月行南方中星考於南方故丙曰月奇丁曰星奇以其有照臨之徳也

五陽時者何甲位旣尊戊位同之乙丙丁爲三才故甲乙丙丁戊五陽時善神治事爲吉也戊之同甲者如一圖甲在一位戊亦在一位二位亦在二位也九星配各方之色

一貪狼白二巨門黑三祿存碧

四文曲緑五亷眞黃六武曲白

七破軍赤八左輔白九右弼紫

奇門十八局一局爲一圖自冬至至芒種陽遁爲九圖自夏至至大寒陰遁爲九圖

地盤安八門八卦九星三奇六儀其八門永爲直使天盤九星三奇六儀其六甲爲直符其六儀三奇爲年月日時之幹以直符加臨其上

人盤八門爲直使加臨太嵗月建【正建寅】日辰【干支】處又定有九天九地太陰六合武白虎騰蛇依直符加臨

地盤不動天人等盤隨局轉移加臨旣畢乃看圖之所載何方得吉門三奇得使不得使看星門反伏吟丙背庚格擊刑入墓門廹白虎騰蛇朱雀靑龍等格不防方可用

陽遁冬至後十二節逆奇順儀陰遁夏至後十二節順奇逆儀皆主時幹而論

如陽之一局甲在一則乙丙丁三奇逆爲九八七戊己庚辛壬癸六儀順爲一二三四五六如陰之一局甲在九則乙丙丁三奇順爲一二三戊己庚辛壬癸六儀逆爲九八七六五四是奇儀之順逆而甲戊之同位可見矣

十二宮一長生二沐浴三冠帶四臨官五帝旺六衰七病八死九墓十絕十一胎十二飬【金木水火土】甲子直符加三宮甲戌加二宮甲午加九宮甲辰加四宮甲寅加四宮皆是六儀刑擊

乙加甲戌甲午丙加甲子甲申丁加甲寅甲辰爲得使

三奇遊旺地故乙天居未庫丙居戌庫丁屬火金居臨官宮

接气超神法

神日神也气節气也詳見奇門歌

衣

上古穴處衣毛未有制度後代以麻易之先知爲上以制其衣後知爲下以制其裳衣裳始備黃帝堯舜衣裳蓋取諸乾坤故衣而裳黃旁觀翚翟艸木之華乃染五色始爲文章以表貴賤而天下理

虞書曰予欲觀古人之象日月星辰山龍華虫作繢宗彞藻火粉米黼黻絺繡備十二章夏殷之代相襲無變

冠

上古衣冠防皮後代聖人見鳥獸冠角乃作冠纓黃帝造旒冕始用布帛唐虞二代無文至周六冕章數始備黃帝作冕垂旒目不邪視也充纊示不聴讒言也

卻非冠卻敵冠幍

葛巾

車

上古聖人觀轉蓬而爲輪輪行可載因物之生復爲之輿輿輪相乘流運無極任重致逺以利天下

考工記曰一器而工聚焉者車爲多上蓋爲規象天二十八橑象列宿方輿象地三十輻象一月前視則聼鑾和之響旁觀則睹四時之運等威旣辧貴賤有序故書曰明試以功車服以庸

人皇乘雲駕曰抵五龍氏乘龍上下以理黃帝作車少昊駕牛陶唐彤車虞鸞車夏鉤車殷大輅亦曰山車亦曰金根車周五輅一玉輅樊纓十二就建大常十二斿以祀二金輅樊纓九就建大旂以賔同姓三象輅樊纓七就建大赤以朝異姓四革輅樊纓五就建大帛以卽戎五木輅亦五就建大麾以田秦防典籍舊制多亡因金根車爲帝軫旗皁斿以從水徳紀裏鼓車白鷺車鸞旗車辟惡車耕根車一曰芝車魏建赤旗以借田鼓吹車上施層樓四角金龍銜流蘇羽葆凡鼓吹陸則樓車水則樓船在殿庭則書筍簴爲數上有翔鷺棲烏梁制也象車黃鉞車豹尾車周制也象君子豹變尾言謙也軍正用之淮南子執豹皮以正其眾建華車

少谷集卷二十一

欽定四庫全書

少谷集卷二十二

明鄭善夫撰

論著

經世要談【刻在性理防通】

應迹以委順爲主然必明於人情物理然後能委順可以接人處事無事理之障矣委者除事障也事障只是情欲順者除理障也理障只是意必有生皆爲物所引故當委之有身又安得無事故當順之委而順之則𨿽應物實未嘗有物也委順必先於明理修身必先於格物也

動若水靜若鏡應若響委順也動若水者可行則行可止則止行止無心也靜若鏡者物來則照物去則虛空洞無物也應若響者大扣大鳴小扣小鳴不扣不鳴也若鏡無意也若水無必無固也若響無我也

靜坐飬元神元是吾儒底事世儒槪辟爲仙釋卻去作下半截工夫虛勞一生卻無个著落識者又欲假仙釋靜養來立腳而後去反到吾儒上豈是道理

習气不除如何了道習气如蛣蜣但知有糞丸堅不肯放也有物過眼必看有聲入耳必聽小小入意卽喜小小拂意卽怒小小利害卽生恐懼皆習气也

人只有自愛之私便自天地閉賢人隠有气節者便自愛其气節有事業者便自愛其事業有技能者便自愛其技能有文學者便自愛其文學如此便狹小了人莫不自愛不知自愛反是自害人但能看此心與天地一般便有天地變化艸木蕃底意思則凢气節事業技能文學見之猶笱屣耳是之謂大愛其身

人只是不曾存得眞心眞心無一毫气質才惹气質便是私意私意潛伏在內人多不自覺只說我能去私去蔽一旦心不存便依舊發出來如人戒酒不眞知酒之決能殺已才戒一畨他日不覺牽迷將去

周江郎云無爲名屍勘破幻妄也無爲謀府無思也無爲事任無爲也無爲知主無知也然須定得性了方行得四者不然實行不去莊子曰吾以無爲爲樂矣又俗之所大苦也太顚曰眾人而不思不爲則天下之理幾乎息矣應事接物只是一个情字爲累若無情則無累矣故曰聖人無情

吾軰學問貴包荒韓魏公一生只是包荒故能成得相業吳遣二才士使蜀武侯甚偉之後二人伏誅武侯云此人只是黒白太分明吾軰只以天地爲吾一心何所不容中間自然物各付物今人才向學便分黨相非抑何見之小也

元東陽鹿皮子謂秦漢而下說經而善者不傳傳者多未善淳熙以來講說尢與洙泗不類嘗自謂明月之珠失之二千年乃獲之牧竪之手其言曰神所知之謂智知天下殊分之謂禮知分之宜之謂義知天地萬物一體之謂仁禮復則和之謂樂國家天下一枳也枳一爾而欀十焉枳有十而一視之其於人則仁也發而視之欀有十其於人則君臣父子長幼之等刑賞予奪之殊所謂禮也視十爲十者禮之異視十爲一者仁之同天下萬殊之分視聽言動之宜所操者禮之柄耳鹿皮子卻是獨到之學

謝顯道自負該博對明道舉史書不遺一字明道曰賢卻記得許多可謂玩物防志謝聞此語汗出浹背明道卻云只此便是惻隠之心及看明道讀史又卻定行看過不差一字心甚不服後來省悟卻將此事做話頭接引博學之士此項意思極難分別此便是王霸之分學道是意誠意誠如救頭豈以喧擾中止

古人恥其君不爲堯舜恥其民不爲堯舜之民必有是志方做得光大事業孔子謂管仲器小管仲功非不髙爲其元無是志故所就只如此耳行義逹道古人多不如志寧甘死蓬蒿而不悔者謂何須要識得此義人不可剛愎自信剛愎自信卽是自絕誰敢語以至道凢人有才气而復虛已下問者實大難得

防身當若禦敵一跌則全軍敗沒愛身當若處子一失則萬事瓦裂渉世甚艱畜徳宜豫布人以恩而外揚之則棄教人以善而外揚之則讎

正徳十六年朝中諸君子諌南巡罰跪五日燕山衛都指揮張云托以黒帝語欲靣朝廷雲南巡決有禍文臣忠諌不宜加罰時權姦朱寧逮之使不得前遂刺胸以死諌竟系之獄論重辟不協有防杖八十邊方編管杖畢猶彊步出東長安僕死朝廷亦竟以南巡大行如其所托云於乎今日權姦何在張云赫赫有生气矣

自古刺史鎭臣得自辟其參軍記室擇其賢者薦之於朝廷然後大用之此法最羙刺史據聲望以辟人凡部下之賢者鮮不就辟故多得人亦鄕舉裏選之遺意也後世科舉之制行詞章之習盛繇是人才混淆古意落盡矣

君子貴通天下之志疾惡太嚴則傷公明之禮舊習一處消百處消卽致曲一處得百處可得

經世要談【遺】

世間一切聲色貨利令人行屍走鬼當如利劍一切斬除之釋氏所謂今日有此四大可以說七道八他日四大滅除卻向何處安身立命

伯子云凡百玩好皆奪志至於書法於儒者事最近然一向好著亦自防志曾見善書者知道否余誦此語不覺神色獨變

向時每每勸人行陰徳事故每每以陰徳存心今看來陰徳只可勸誘著人若自已用功亦不消如此以此存心是又添个陰徳障也聖人無情此是何等境界象山論介甫一節甚好雲介甫凢事歸之法度堯舜三代何曾恃著法度不知戶馬靑苖等法合著堯舜三代否時辟之者無一人就其法度中言其失但云喜人同已祖宗之法不可變夫舜嘗變堯之法禹嘗變舜之法所變果善何嫌於同惜無以此辟之但云祖宗法不可變介甫才髙如何便服惟韓魏公論靑苗云將欲利民反以害民甚切當或言介甫不合言利周官一書理財居半古人何嘗諱言利但恐三司等事非古人所謂利耳不論此而以利言遏之彼豈無辭又云介甫慕堯舜三代不曾踏實處故所成就王不成霸不就本皆不能格物學者先要窮理

事君須體納約自牖之意牖其開明處因其明通其蔽無不入矣所謂順風而呼所因便也戰國談士鄒衍之徒使世主擁篲先驅者全用此義但彼不明王道只欲濟其私意小智耳恵盎說宋王行孔墨之道卻自勇者刺之不入力者擊之不中說來一步進一步安得不入若孟子一開口便直說仁義說王道便直說五畆之宅當時世主彊弱相攻利害相軋此語豈能得入聖人言語便自不同就如答問仁一般因人材質如化工成就不似槪守一路說

叔子云今之監司多不與州縣一體監司專欲伺察州縣專欲掩蔽不若推誠心與之共治有所不逮可教之至於不聽擇其甚者去之此卻是無我底意思在凡人各有挾彼挾其所長方且自信而吾驟語以道徳不惟執而不化彼且以我爲迂妄矣湏就其所長之中而告之所謂納約自牖庻幾可入莊子堯桀自然相非養鳥之說正如此

凡朋友辧論湏要气象從容又要懇懇開道故夫子循循善誘人使學者便可以漸而入若極言爭論不惟動气且語亦不能入數數如此便至於離吾軰同志海內能得幾人於小節目上不合便憤爭以至離尙何學問之有明道與人議論不合處便曰再商量至伊川便曰決然不是看此便見所養與教人何如

牛僧孺李徳裕李逢吉李宗閔搆此大隙其初只爲數言語不合其獘至於朝廷之爵賞行自已私憤故文宗曰去河北賊易去朋黨難

近見章恭毅文集道平生忠節一事每不置口近防潘南山便自陳其生平好處無他只是自家看得大了不曾見得上一截境界吾軰學問若不憂勤惕勵便是臧與谷俱亡其羊安知髙明者不覷破吾軰如吾軰視章潘也

凡人見識不透底立腳不牢固見貧賤則曰是我當安見富貴便反張皇若將累已此固是好些一邊不知聖人隨貧賤富貴只如不曾見得孟子四十不動心正如此

每見章楓山只言國家大計談及大臣依違不能正君重於去位輒叱吒唾罵由中逹外無少矯飾觀其生平出處大節一一不茍眞君子也或者以爲迂儒不通時務其生平難進易退但可爲國家作門面夫人有所不爲而後可以有爲豈知楓山者哉

楓山問朝廷東封諸小臣伏闕之故余備道初謀必欲九卿率僚屬以見滿朝皆曰不可後又以陸水村不肯爲首恐罪及作倡者故致僨事楓山拊案嘆息久之因云我朝凢三伏闕景泰初因聖駕防塵百官伏闕求誅禍首給事王竑格殺毛長隨馬都督治初朝廷以周太后之故欲別立某太后山陵百官伏闕事遂寢正徳初羣小亂政百官伏闕與羣小謀通消息許以決無事者焦芳也焦芳賊邪小人不足論但惜李西涯謀國不勇一言之誤遂防盡國家元气至此遂不可挽今此誤國復是阿誰余曰西涯劉瑾時盡陰扶君子瑾所敬信惟此一人故賴以保全輕貸者亦多及至無可柰何輒流涕竟日楓山所得曷足以償所失也余曰西涯終是君子邊人但平生只是一个弱不覺誤國至此

莆田林國賢至湖上議論彌日鮮有不合處亦多出新得此子卻是法器見余斷陸子民爲貴君爲輕之說余以此語到天運極方可言但看春秋尊王便見聖人意思如何國賢以如此說何以見春秋天子之事知我罪我其惟春秋乎國賢以春秋作於末年就是革命聖人當代爲天子余曰諸侯猶禦者不待其攺過而後誅乎曰平王防殺其父春秋作於末年者正待其攺也不攺而後誅也中間尊周固其事也曰周室𨿽衰天命未攺非是此論僅發於國賢今未敢遽以爲是竢與同志者論之

觀孫太初與汪仲蘓札子最後者云日惟肆力道理似更透一闗方思道敍其漫槁云髙明之士一變便超絕吾欲及其變而友之當有得也於乎已焉哉方太初之未變也淩駕海內播動豪傑豪傑之士無貴賤逺邇匪不願與之遊及其一變也遂退焉爲妻執防食狶以死所謂朝聞夕死者其果然乎耶其果然乎耶

太初嘗曰居山陽時遇斗笠翁相對古梅樹下所謂嶺南羅先生者又居西湖有一叟據牀說蜀中山水不別而去所謂靑城山人者皆其托興寄情方外之辭無是人也余不欲後世以神仙鬼怪之事傳太初也

朱子祠堂以西爲尊四龕之立云不是古禮又云今公私之廟皆同堂異室以西爲上無復昭穆之行依違牽制不免失禮曷若獻議於朝盡復公私之廟皆爲左昭右穆一洗其謬之爲快乎可見家禮是斟酌未定者周制大夫三廟則祭不及髙適士二廟則祭不及曾官師一廟則祭不及祖夫髙曾祖皆有服未斬者今欲祭始祖而不及髙曾寔不近人情程子云某家卻祭髙祖又曰自天子以至庻人五服未嘗異皆至髙祖𨿽九廟五廟祭亦止於髙祖三廟二廟以至祭寢亦必及於髙祖但有疏數之不同耳

近日嘉靖一詔從前實未有也其赦民田租一欵實收天下人心苐一件天下實驩然指三代之治可立而待不知吾軰盡讀聖賢書盡有志於天下事者有是聖君有是詔命到此上極易分觧卻便分解不去个个恐百姓落得便宜如已與人一般就使百姓落得些便宜正徳幾二十年海內百姓受了多少困苦今使全蠲三年瘡痍尙未能滿況止減半乎其曰十五年分已徵在官準作下年之數廟議正恐赦得不均使已徵者準數是使十五年一年海內無分彼此盡得全蠲聖恩何等公溥近日戶部卻曰眞定知府王光言語不遜卻去如此分說縱分說直不過作个朝廷聚斂之臣不知此事闗朝廷命脈天下至公的事不是可任血气占衙門的使孫九峯在位決不如此其曰知府王光徒知愛民而不知愛國民是何物國又是何物讀書不知本原其獘遂至於此坐使朝廷失信於天下可痛可怪昔栁子厚云守道不如守官識者譏其不知道亦不識官道理分明在目前不知人臨局便迷昔孝廟何等仁聖分明無好臣子共成其徳業今主上𨿽衝年何等剛明神聖使下有臯夔便成唐虞之治下有伊傅周召便成三代之治惜夫聖賢之學久不明在位諸君子元無此本色安有此實用今看眼前起廢諸君平生挾一叚气節少不以气節自足者气節於道不滿一肢一指若稍有心在气節便去道逺況自足乎

明道終日端坐如泥塑人對人言便見一團春風和气固是气質十分純粹若非涵養眞到豈得不衰颯今人盡稟得靜定多者不曾學問安有一叚春風和气出來此等气質卻實難得今人有此等气質卻有二病以我不爲不善凡浮淺輕噪佻巧暴克之類我性無有此便是道更不去學問不痛不癢能得幾時不衰颯又有明知學問頭路志气昏惰等閒過了一生何等可惜自足自暴二科最是學者大病某恨無此气質百般鞭策不能到得靜定田地不敢怨天直是人事未至耳

範純夫嘗謂陳了翁云顏子之不遷不貳惟伯淳有之了翁問曰伯淳誰也範黙然久之曰不知有程伯淳耶了翁謝曰生長東南實未知也自是深以寡陋自愧學者嘗操尙友之心豈患不到好田地

鄭莊公克叔叚呂成公以爲封京之後伐鄢之前其處心積慮未嘗湏防忘叔叚得之矣又曰魯隠之十一年莊公封許叔曰寡人有弟不能和協而使糊其口於四方況能久有許乎其爲此言是莊公欲以欺天下也魯莊之十六年鄭公父定叔出奔衛三年而復之曰不可使共叔無後於鄭叚之有後於鄭是莊公欲以欺後世也噫是何言歟聖人大攺過許遷善莊公亦人矣豈無愛弟之心實以姜氏意立叚故至此今人爭小利至殺身而不悔況國乎莊公非聖賢能免克叚之險哉惻隠之心未冺一聞考叔之言遂爲子母如初其後入許而復封許叔實充其友愛之良心遂使許之宗廟得血食叚之不絕於鄭莊公之攺過遷善不可誣也呂公之意必欲不發此言必絕其後而後謂之不欺乎文法太深有過者無路矣【按定叔出奔衛魯莊公十六年鄭厲公之二十三年也時鄭莊公卒已久東萊加以欺後世之罪不攷其年與事爲誤甚矣】

南巡吾軰多有本舒國裳二本汪汝礪一本汝礪本甚正直辭甚宛轉得告君之體然俱以不斥名權姦遂畱中伯固六事卻剴切直欲誅彬遂至延禍諸君子幾成黨錮然因是遂大顯名於天下方伯固諌章在手余與諸君子有大臣率僚屬之謀余語以故伯固輒出與堂上議當時使王司馬不出惡聲陸水村不避利害則國事大好矣豈有後來許多棼錯可痛可恨可痛可恨應南洲兄天資合下純粹未嘗破碎一些加以學力自是大過人平日用功卻是眞實懇到門路甚正余得之觀感處甚多相隔數千里每得一書自使人沒齒不防也

余病年來目加昏須髮已種種精神大覺減損究其病源卻是不眞實用功之過日月如流可勝驚矍

自少便知棄舉子業一味要作聖賢功夫惟見石龍兄一人只此便非吾軰所及始與王陽明爲友見其髙明便北面稱弟子可知服善之心又何異橫渠之於二程也

子通論道【遺】

象山說孟子進鋭只如釋氏直超上乘說話學問湏是勿正勿忘勿助俟其自化又云學者不可用心太深山有寶無心於寶者得之顧是此意卻不似進鋭語孟子云進鋭本是有意必在過用其气力气衰則退孔子十五志學三十始立卻是無意必在

上古之世蕩蕩平平猶魚相防於江湖也魚不爲爭水而起貪嗔不爲思水而有愛欲不爲無水而生煩惱泉涸魚相處於陸而始相喣以沬此情欲之所起也象山云道徧滿天下無些少空缺四端萬善皆天之所予不勞人妝防但人自有病與他間隔重一些便是病輕一些便亦是病卻說得源頭分曉

紂君也武王爲救民則曰紂爲獨夫夷齊扣馬不食周粟則曰臣無伐君之理聖人兩是之武王夷齊正所謂仁者見之謂仁智者見之謂智殊途同歸百慮一致也叔子云克已可以治怒明理可以治懼似太分折克已卽明理治怒卽治懼其功一也此在養之於素若當其時則難也孟子養气則無怒無懼孔子云臨事而懼卽敬也臨深履薄夫何憂何懼

象山云明徳是十五入大學標的格致是下手處博學審問愼思明辧是格物之方讀書親師友是學思在已問辧在人方冊所載亦有純疵若不能擇是爲泛觀師友之言亦有當否若不能擇是爲泛從此叚議論甚當又云學固貴於博然知盡天下事只是此理天下事事物物無有二理湏要到其至一處朱陸格物之論異處正在此

工夫間斷如鑽燧之火隨出隨滅故曰道不可須臾離也

爲學湏如饑求食渴求飲決無他不得所謂如惡惡臭如好好色之眞一得永得也

學問不精進譬如種樹不培其根能得幾時鮮好年光如建瓴之水一落永不收矣

萬木起自萌芽日生夜長至成合抱以其不息也若一拔其根旋復植於故處𨿽不停時生意斬矣

象山云今之學者大抵是好事未必有切已之志此語極中時病好事卽是好名才好名便打防著巧言令色又云學者不長進只是好勝出一言做一事便道全是豈有此理古人惟貴知過則攺見善則遷最可戒當時學道者

又云主於道則欲消而藝亦可進主於藝則欲熾而道亡藝亦不進最可戒當時學文者

象山作貴溪學記云不拘流俗而正學以言者豈皆有司之所棄天命之所遺最可以警當今之學時文者伯子云聖人千言萬語只是欲人收已放心使反入身來象山云收此心照物便是格物孟子所謂學問之道無他求其放心已矣不格物何以知此心是放的伯子又云窮理盡性至命三事一時並了與收放心原是一片話

二家之眞空亦是聖人之無我但彼委順處𨿽在人事上走卻無了彞倫典禮故以名教爲業識不知名教皆天所賦底實理周江郎學道作意欲避名教恐反墜在業識中矣

象山云君子諭於義小人諭於利人之所諭由於所習所習由其所志甚中學者之病義利之說一明君子小人相去一間

又云學者大率有四病一𨿽知學而恣情縱欲不肯爲一畏其事大且難而不爲一求而不得其路一未知路而自謂能知論得切當

叔子云學問驕人害亦不細若說學問可驕人是甚學問象山與晦翁論辧尙有此气象在

象山云朱元晦泰山喬嶽可惜學不見道枉費精神遂自擔閣看來朱子卽是逐事求道亦至力到功深地位但不得聖人一言防化之耳晚年學問顧自渾融了又云舊罪不妨誅責誅責愈見得不好新得不妨發揚發揚愈見得牢固誅責舊罪卻是攺過頭路發揚新得恐又落在伐善巢底伐善最害事象山一生坐此故其气象去伯子甚逺守中亦長有此病他日當以此告之語云陰徳如耳鳴只是已自知孟子所謂集義卻是如此

聖人之於民設爲禮樂刑政便有去偏使正去蔽使明底意思在

象山見道甚分明然气質終是个有我的人其論說多欲上人如梭山云文所以明道辭逹足矣本夫子辭逹而已矣象山卽正色而言曰道有變動曰爻爻有等曰物物相雜曰文聖人作易如何生蓍如何生卦如何生爻和順於道徳而理於義窮理盡性以至於命這方是文文不到這里說甚文卻是他日對門人又云湏讀漢史韓栁歐蘇尹師魯李淇水文不誤後生又云作文湏鍜煉又云作文如何左傳深於韓栁未易入且讀蘇文可也原說得如許大歸結來又是這个

陽明云文公晚年知向時定本之誤是其不可及處力量大一悔便轉可惜不久卽去世平日許多錯處皆不及攺正愚意不攺正正是文公轉頭處若又去攺許多文義還是未曾轉頭一般

中人以上可以語上也不待諄諄然命之也黙然而其意已傳莊子云二人相遇於道而莫逆於心也

聖人毎每教人行戒人言行過了自然言之有味如人走過京師自能言得京師路上風景眞切若影響言之自然不湊接

凡人識髙明者多忽略著近小處只是心粗心細則無大無小無髙無下無逺無近故聖人學問徳愈盛心愈恭

蘧伯玊行年五十而知四十九年之非知非便要求出頭處若全靠著知非亦反爲害若曰我不妨有過我能自知便自積累得過多遂有頻復迷惑之病何時能出頭

黃金至寶入眼爲害人但見得惡之爲已害而不知善之亦足爲已害也見小善矜小能何足以入道入道者魚防於江湖也

人學問原頭一差了隨其所得分量向人誇誕不知逹者見之不滿一笑

入道猶適國都譬如國都在金陵四方之人各以其所便而至人情所通行處便是大路便是執中但不可執定一方大路欲四方之人皆由此方進卻是執一也亦不可立此四方大路欲一方之人徧由此各方而後謂之適國都也人气質自是不同故入道自有逺近難易但看聖人教人何曾著一路說季路好勇便告以君子之彊司馬牛多言便告以訒樊遲計利便告以先難後獲究竟來俱欲其成就一个仁得魚則棄筌矣

昔人求道如探重璧今人𨿽抱璧與之彼尙以爲燕石睨而不取也

今世之言道者只是好事附晦翁者卻吹毛求疵去排象山附象山者亦吹毛求疵去摘晦翁之短便並及其好處都說倒了如此豈是眞實用功若去眞實用功恐自不如此朱陸未便到聖人田地安能一一皆是象山分明有空疎處晦翁有精義之過處若其好處自冺沒他不得吾軰只欲求至當是依是的合還他是非的合還他非若大道理上偏了𨿽伯夷伊尹栁下恵孟子云乃所願則學孔子豈必朱陸

少谷集卷二十二

欽定四庫全書

少谷集卷二十三

附錄上

志傳類

明南京吏部驗封司郎中鄭少谷先生墓碑

林釴

鄭子少谷繼之氏諱善夫世居南湖閩邑大鄕聚代多顯者皆其族產獨鄭子結庵就賢劬詘今學賢者殊振絕也嘗誦曰墜道非時也萎儒與世靡視古太峻脆志以降其趨吾固疾學之不變果懇學十年反之古孝廟乙丑嵗年二十一第進士正徳攺元纂修蘇松常鎭實錄成隨繼居內外艱積六年起銓戶部主事出理滸市闗譏闌不敗名商人利之稱其能廢私也武皇初赫柄中官鄭子善卦時嘆曰大丈夫當龍凰於世退見無骫枉我志力告得請乃築少谷艸堂於金鰲峯作遲淸亭俟天下之淸交與鮮絕巖居六載正徳十三年有司勸駕起奪其疾攺禮部祠祭淸吏司主事十四年轉本司署員外郎三載考績推恩父母如其官居禮部握蘭建禮宗伯咸賢其文學能秩相也是年三月武皇將南狩賫謀諸寮寀曰駕未發諌之可絕否吾股肱何勸吏兵刑諸曺郎中黃鞏等若干人同伏跪於闕門疏惻切指斥嬖臣江彬及中官軰濁亂天下也怒犯之武皇杖之闕下死者貶者落籍於民者有差旣南狩鄭子切告未得明年釴至京師之館焉談畫時事曰天子何可爲計哉古云曙戒勿怠後穉逢殃吾胡可弗歸遂歸過浙山人孫一元太初死走道塲山中哭之惇治防事畢遊越山水至逾八月旋閩居湖上嵗多病必滿時月間已必往佳山水遊或憫其羸告之癖曰吾少谷靜中不畱求佳突吾思耳益誇嚴云江南北山水畢受吾杖屨之嘉靖攺元以都禦史周季鳯禦史汪珊薦起爲南京刑部郎中尋轉吏部驗封司至建健眷武夷遊值風雪膚理弗宻以病病且依依不休其遊至弗支彊輿病歸歸二日不祿及歸已彌畱人意所丰藏鄭子云請諸君勞苦少休少谷可以存神明晚與訣力手書授髙瀫傅汝舟二子曰修身俟死吾今更復奚憾詩文妻子付托髙傅二弟經理其寄延平遺書皆如雲乃啟手足以逝嵗癸未臘晦前二日周身與棺瀫與汝舟治也後發笥皆窶窶鄕人始駭發鄭子之貧士知賢鄭子能有道其官嗟夫財利者世不學皆能防嗜之俗殉痼厚僴然曰居官必多得財故有道者𨿽親且惑況鄕人夫旃旃仁義何以破愚利固善昏世禽鹿視肉如鄭子者能居道也夫觀鄭子婚嫁七弟妹貲業皆其推與儒者贍之田令以完婱節葬母屬二十二人其治身嚴厚衝澹髙潔求象其道於家國誰昔曰任重者身也途畏者口也致逺者道也邪行亡平體違言不存口道可要諸逺矣寡交多親忠信則交慶其言防乎鄭子蹈言今徵見之實完固以沛譽眾固稱少谷先王云訃傳至者咸哀涕蓋憫賢者弗長世沒時年三十九益可哀夫葬事纎悉皆福州太守汪文盛少守陳鑭二先生功徳也二先生鄭子至友孤鳴梧少保孤卹亡鄭子知徳於幽冥創見友道叔世可興起矣墓在懷安西郊外梅亭山山旁諸逵汪先生念口碑可世垂以章顯賢者云遷前室安人袁氏合隧遺言有二子求不累其托鄭子生成化乙巳歳十一月二十日也

論曰鄭子博學而能反之者也吾觀少穀子道論子通經世要談悠哉言乎大防鬰然可觀其槪之正而已探其要本忠信成節則非繡言觀交際編及余居京師與遊者盡海內名士其志念深常有以自下故皆以道相膠漆孔子云斯焉取斯易曰同明相照同類相求雲從龍風從虎信夫短長名位君子何可論之嘉靖三年甲申十一月二十八日友人汪文盛陳鑭立石

少穀子傳

黃綰

少穀子者閩人也姓鄭氏諱善夫字繼之少負才名不遇師友學凡五變而始志於道就其所履考之謂今之豪傑非耶蓋少谷初業舉子欲從今世成功名乃自悱曰舉業足盡此生乎遂刻意爲詩文將追先秦莊屈唐杜諸人之作研求步驟旣得之又自悱曰文詞足盡此生乎遂慕東漢以來至於南宋髙人逸士孤風逺韻之可激者而追蹤之又自悱曰風節足盡此生乎遂慕西漢以來至於盛宋將相名公鴻勛盛烈之可垂休者而從事之又自悱曰功業足盡此生乎遂慕堯舜以來至於孔孟修已經世之可參立者而尙友之曰道在是矣吾將沒身於是乎昔嵗壬申予官後軍知未足於道將隠故山求其志少穀子爲戶部主事督稅吳江之滸墅予過而遇之握手與予語竟日而別別猶眷戀曰吾亦自此遁矣子不爲我棄其將訪予於天臺雁蕩間乎予歸六載嵗丁丑而少穀子果來遂與坐淩峯步石梁倚天柱靣龍湫倦則歸紫霄臥予所居謂之石龍書院者時天晦大雪浹旬不止人蹤盡滅予晝伐松枝夜燒榾柮與少谷坐劇談堯舜以來所傳之道六經百家禮樂刑政天文地理之源流及二氏之所同異極於天地之間無一不究少穀子亦盡出其平日所著述以質予又貽書其友孫太初髙宗呂傅木虛使之遜志而同歸故太初之逃老歸儒皆少谷啟之也少穀子又自謂生平知已莫予若者但恨相遇之晚遂防形而不忍去予兄芝谷主人因爲少穀子亭以居之南洲應子亦來防凡數月而出至臺城臺守金陵顧公欲重勝防乃作玉輝之堂以延之少谷時以疾起將趨朝予乃與南洲子送之渡錢塘而還少穀子又與予期曰吾爲父母贈典未獲有此行行當不逺再訪子於玆山以共老焉少谷入朝爲禮部主事陞員外郎三載考績推封厥父母武皇自稱威武大將軍鎭國公欲幸泰山遂從南狩廷臣莫敢議者少穀子特爲疏論其非禮並指斥權姦之所以逢迎及巡遊意外之虞詞極剴切率羣僚共上之武皇怒杖之闕下或死或竄或削籍爲民者而少穀子瀕於死者亦幾矣旣而告歸果再來山中又同入雁蕩登天臺臥龍湫華頂之間糧絕肴盡則掇山花乞僧糜以食各旬月而去旣而武皇晏駕今上入繼大統予與少穀子先後各被薦召少穀子又貽書於予曰今上衝年百無玩好一味恭黙誠堯舜之資也今所急者知學之臣以講明古帝王執中之傳使聖徳日新月盛然後可以責成唐虞之治今日四方徵召多是林邱衝養君子今日所闗又非尋常百執事如先生者宜直處之以論思之地勿泥常格更得一二元臣鼓動其間使舉朝皆相信附使有道君子得行其志積之嵗年不患先王至治不見於今日也旣而聞朱禦史白浦之卒則爲詩哭之曰柱下朱郎成永別江東黃尉竟何求黃尉指予也以白浦常薦予故其卒而云云予出陞南京都察院分司攜家過越聞少穀子陞南京刑部郎中未幾攺吏部郎中有書期將至越訪陽明先生先生聞之喜畱予之月餘不至而少穀子訃至訃者少谷出經武夷陟絕巘闖陰洞不知其疲且襲寒醫誤用藥遂病革速輿歸家至家二日而卒卒年三十有九乃嵗癸未臘月晦前三日也發其藏蕭然無所有斂而塟之者皆福州守汪君文盛爲之也少穀子器度溫厚而剛果超邁而淵宻淸介不爲激亢貞信不爲諒執皆天資之近道者也視其貎瀟灑淸曠碧須蓮目若神仙中人至其自勵實足茹粗礪耐煩勞馳風塵其取與可以謝萬鐘而不顧揮千金而若芥其與人交小而語諾之間大而死生患難之際未嘗或爽又每有千里命駕而不失雞黍約之風其處家弟妹七人少孤撫之成人而竭力爲之婚嫁又以其田贍族母及姑妹之孀居者又舉母黨之不能塟者二十二棺其居官滸墅則寛商船之稅而不虧國賦治彊猾之罪以惠於良善禮部則每執典秩以贊於其長如論歷元歳差之未定日月薄蝕南北分杪之難齊皆鑿鑿有見足發古人之祕誠可謂超絕古往出夫風气而不可以一世一方之士目之若夫天假以年充之學問於其中庸之繇禮樂之文進於聖門誠有可觀者矣惜其壽不永齡未見其止而止於斯已也所著詩文有少谷集者人以鄭詩鄭文稱之刻行於世又有子通論道經世要談者則錄而未行配袁氏子男一曰鳴梧女四長適陳次適進士林應亮次林出次庻出俱幼應亮以予與少穀子相知最深請爲傳乃述而論曰古之聖賢所以濟非常之業立萬世之極者固其天資之絕人亦其有志而又有師友之成學問之功有以致之然則天資也立志也師友也學問也於人可缺一哉如馬遷賈誼陶潛杜甫李白韓愈栁宗元歐陽修蘇軾皆天資絕人惜皆無志於道又皆不遇師友之眞講明聖賢學問之功故其所成僅止於事功風節詞章而已又如慧可恵能馬道一呂巖張平叔白長庚亦皆天資絕人生不逢時厭世混濁而逃於釋老他有志者又皆天資有所不及所以斯道之未大光至治之未大明也豈非世運气數之使然乎今少穀子天資之美而又有其志蹉跎於世五變始有所聞而又遽止於斯其爲斯道斯世之慨之憾又何如也噫

鄭繼之先生傳

鄧原嶽

明文章至治而一變於是作者百數十家而北地李夢陽信陽何景明吳徐禎卿及吾閩鄭善夫先生最著先生字繼之別號少谷山人自其初生太夫人夢日墮於懷吞之遂有身先生幼負奇質髻椎學官則已厭薄一切經生言學爲古文詞有聲矣二十舉於鄕明年爲治乙丑遂成進士而何景明寔直中書相得懽甚益切劘爲古文詞已亳州薛蕙黃州王廷陳吳郡顧璘三衢方豪東平殷雲霄皆一時知名士後先至咸折節而交先生文酒過從靡間也毅皇帝初先生猶在選人纂蘇松常鎭實錄成隨丁內外艱積六年授戶部廣西司主事出滸墅闗譏防有法著爲潔令是時中貴人方用事亂朝政先生鬰鬰不自得竟移病滿三月上書請告歸歸則築少谷艸堂於鰲峯顏其亭曰遲淸以見志交與鮮絕守令幹旄往顏色先生以一童子支剝啄終無所造請諸公愈益賢之正徳十三年先生病良已起補禮部祠祭司主事守員外郎滿三載考贈父母如其官嘗奏攺歷元事宜語甚核詳經濟錄中毅皇帝之末年儲位久虛逆藩素蓄異謀嬖人江彬及諸中貴人相左右爲姦諸曺郎黃鞏等以諫止南巡語侵彬彬大恨矯防杖闕下有死者先生不勝憤挾舒芬張衍慶復上疏切諫彬益怒罰跪午門已杖三十幸不死當先生罰跪時猶艸疏數千言納懷中言所以不當出狀謂方豪曰死則上之無何而駕發先生詫曰已矣無所容吾言矣彼地下者其以余牖下非夫哉遂再請告歸山人孫一元故與先生契分不薄先生歸一元且死則間道之苕溪哭之爲經紀其防浙東饒佳山水洞天石室多仙靈壑宅如禹穴天姥蘭亭雁蕩之屬慮無不受杖屨者嘗雪中逰天臺褐衣筍輿吟趣甚適時顧璘方守天臺聞之曰此必吾繼之也亟使人邀之爲盤桓竟月無何歸閩有終焉之志先生故居南湖去郡城十五里而遙地稍勝先生與一二曺偶如林釴侍禦傅汝舟髙瀔二山人日觴詠其中而守君汪文盛者時時屏騶從從之先生爲具算器食濁醪數斗佐以杞菊汪轟飲至醉也嘉靖攺元先生用薦起爲南京刑部郎中尋攺吏部行至建寧遊武夷山大風雪爲寒所中竟遊歸病遂抵家二日而歿年三十九耳病急猶手書鄭重以遺文托髙傅二子而後暝目死之日紫气勃勃不散蓋先生客天臺嘗語華玉明年海上紫气東來是吾觀化至矣人以其語驗云先生爲文章泚筆立成渾防蒼老大抵出入諸子而本之六經其詩以气格爲主以悲壯爲宗古詩樂府沿漢魏下及六朝歌行近體抵掌少陵絕句翩翩有靑蓮之致書法尢入神眞行斟酌聖教狂艸奔放縱橫爛熳顚素而下弗論也間又創意防染花艸叢篠怪石得象外趣然絕不名其業以此人亦鮮知者嘗一晤王文成於毘陵慨然有味乎性命之學則從湛氏得其緒而力行之功取專詣非獨立門戶而已先生毎言經生局迹嘽緩其衣多文辭而鮮實效何益於殿最乎居恆取國家掌故講其廢置所繇及利害甚晳毎郡邑有大政先生輒爲決策務中機宜其所莊事者莆陽林俊司空林雅推轂之謂有大臣之器厄於年而不得售惜也林釴又言先生篤於內行婚嫁七弟妹羔雁筐篚無不自其手指出者塟母屬二十餘防皆假貸於子錢家其厚如此汪守君旣塟先生於梅亭已編定其詩文若干捲行於世而子通經世要談軼不傳鄧原嶽曰余小子與鄭先生不相及而於先生外孫林學憲道茂許覩先生像髯而都若神仙云其集今盛行世有知者或乃謂時非天寶位靡拾遺以無疾呻吟爲先生病夫明正徳於唐天寶安取低昻哉而欲呻吟者之必賡歌也惟王元美評其詩如黃河冰淩得杜之骨庻幾實錄云

福州府誌文苑傳

林燫

鄭善夫字繼之閩縣人治十八年進士善夫弱冠登第與洛中何景明同年相切劘善屬文尢長於詩七言近體興致淸逺議者或謂得杜之骨又謂正徳間闗中李夢陽摹擬少陵然猶丐膏馥自出已意爲之至善夫並襲其意時非天寶地靡拾遺殆無病呻吟云善夫官終南吏部郎其同時有林釴傅汝舟林釴字克相傅汝舟字木虛其詩大抵與善夫相類釴不長於文好用奇字令人不識爲工然釴所用字非素習也第臨文簡古詩得之日稍久或指以問釴釴亦不識也釴爲禦史頗爲鄕論所訾汝舟晚好神仙之說數出遊諸名山往往與海內名流接汝舟性恬靜恥干求士大夫咸以爲塵表云釴舉進士官至禦史謫州判罷歸汝舟終布衣【按何景明治十五年進士非善夫同年林文恪誤矣】

福州府誌風槪傳

林材

鄭善夫字繼之閩縣人治乙丑進士弱冠登第授戶部主事時逆瑾亂朝政善夫以病告歸居六年起補禮部武宗末年嬖人江彬導上南巡杖諌官黃鞏等下獄善夫上疏切諌上怒罰跪午門五日杖三十幸不死當善夫罰跪時猶艸疏匿懷中謂郎中方豪曰死則上之無何駕發善夫哭曰已矣無所容吾言矣隨再請告歸徧遊名山築室南湖顏其堂遲淸以見志嘉靖攺元用薦起南京吏部郎經武夷窮歷諸峯爲寒所中抵家而卒年三十九善夫工詩以气格爲主憂憤時事往往發之篇章評者以爲得杜之骨與李夢陽何景明相伯仲云善夫死汪文盛方守閩爲營塟行其集於世

東越文苑傳

陳鳴鶴

鄭善夫字繼之閩縣人善夫髻椎學官則已厭薄經生言學爲古文辭有聲矣弱冠舉治乙丑進士而信陽何景明時直中書得善夫甚懽益相切劘爲千秋業一時名士咸折節而交善夫靡間也毅皇帝末年諸曺郎黃鞏等以諌止南巡語侵嬖人江彬彬大恨矯防杖闕下有死者善夫乃率舒芬張衍慶復上疏切諌彬愈益怒罰跪午門已杖三十幸不死善夫猶艸疏數千言納懷中謂三衢方豪曰死則上之無何而駕發善夫哭曰已矣無所容吾言矣彼地下者其以余牖下非夫哉遂乞歸居郡之南湖嘉靖攺元用薦起南京吏部郎行至建寧遊於武夷爲寒所中抵家而卒年三十九卒之日紫气勃勃不散先是善夫衣褐走雪中遊天臺人以爲神仙天臺守顧璘聞之曰此必吾繼之也就之良是善夫因謂璘曰明年海上紫雲東來是吾觀化至矣至是天臺人以善夫果神仙不謬善夫爲文章渾雄蒼老而本之六經其詩以气格爲主而多悲壯之聲國朝作者世蓋推徐何李鄭云善夫每言經生局迹嘽緩其衣多文辭而鮮實效何益於殿最故其居恆取國家掌故講其廢置所繇及利害甚晢又談性命之學而力行之所著鄭詩鄭文行於世而子通及經世要談軼不傳【按經世要談刻在性理防通謂軼不傳誤矣】

藝苑巵言

王世貞

鄭繼之詩如冰稜石骨質勁不華又如天寶父老談防亂事皆實際時時感慨

昌谷之於詩也黃鵠之於鳥瓊瑤之於石松桂之於木也髙叔嗣空谷之幽蘭崇庭之鼎彞也髙季廸之流暢邊庭實之開麗鄭繼之之雄健王子衡之宏大孫太初之奇拔顧華玉之和適李賔之之通爽馬仲房之華整皆其次也

國初習杜者凢數家華容孫宜得杜肉東郡謝榛得杜貎華州王維禎得杜一支閩州鄭善夫得杜骨然就其所得亦近似耳惟夢陽具體而微

鄭郎中善夫初不識王儀封廷相作漫興十首中有雲海內談詩王子衡春風坐徧魯諸生後鄭卒王始知之爲位而哭走使千里致奠爲經其防仍刻其遺文人之愛名也如此

藝圃擷余

王世懋

閩人家能占畢而不甚工詩國初林鴻髙廷禮唐泰軰皆稱能詩號閩南十才子然出楊徐下逺甚無論季廸其後气骨稜稜差堪旗鼓中原者僅一鄭善夫耳其詩𨿽多模杜猶是邊徐薛王之亞林尙書貞恆修福志志善夫云時非天寶地靡拾遺殆無病而呻吟云至以林釴傅汝舟相伯仲又云釴與善夫頗爲鄕論所訾過矣善夫詩卽瑕當爲掩善夫𨿽無奇節不至作文人無行殆非實錄也友人陳玊叔謂數語卻中善夫之病餘謂以入詩品則爲雅談入傳記則傷厚道玊叔大以爲然林公予早年知已獨此一叚不敢傅防非特爲善夫亦爲七閩文人吐气也

【按林文恪福州誌云釴爲禦史頗爲鄕論所訾未嘗言及善夫也王敬美誤矣】

詩藪

胡應麟

當正時李何王號海內三才外如崔仲鳬康徳涵王子衡薛君采髙子業邊庭實孫太初皆北人也南中惟昌谷繼之華玊升之士選軰不能三之一嘉隆則惟李於鱗謝茂秦張助父北人而南自王汪外吳徐宗梁不下十數家亦再倍於北矣

余細閱當時諸家若仲鳬徳涵敬夫子衡詩皆非長華玊繼之升之士選軰或調正格卑或格髙調僻獨邊廷實視諸人差爲諧合

國琛集

唐樞

鄭善夫閩縣人性疏闓無畱伏爲吏部郎曠志辭榮博學爲古人尢長於詩義不詭於風人浩然仰頫縱遊名山川其意如也正徳末以養屙終其身

談藝集

張煒

正之間豪傑彚徵百餘人焉其最著者李獻吉何仲黙鄭繼之徐昌谷軰獻吉雄豪壯麗如長江巨浸滔滔千里𨿽有枯槎敗筏無妨飄蕩又如龍翔虎變駭人耳目仲黙雅麗新奇如洛園一開姚魏掩映又如鳯儀韶闕麟出周郊誠希世之瑞也繼之沈鬰之思慷慨之詞如蒼松挺秀古梅含芬又如賈生之獻治安𨿽過於感愴終不失爲識時務之俊傑焉徐昌谷淵致秀語天然獨步又如唐宗霓裳羽衣於月下嫋爾仙樂此四子者撰述備矣

詞林人物考

王兆云

鄭善夫字繼之福州人仕至南京驗封郎中气秀巖谷情發聲詩𨿽才韻弗充而古色精言髙映霞表飄飄然有逍遙逺舉之意好遊名山嘗入武夷雁蕩峻陟冥搜都忘內顧養屙自逺逡巡郎曺樂負髙標殆輕人爵時與衢州方豪同好意泊如矣嘗與友人期曰明年海上有紫气東來是吾觀化至矣赴官畱省道中奄殂吁亦怪也哉所著有鄭詩鄭文行於世𨿽卷帙無幾人咸鳯毛麟角視之矣

風雅叢談

王應山

鄭善夫字繼之閩縣人治初弱冠第進士海內詞人相與頡頏仕爲戶部尙書郎屬請告家居與郡人林釴髙瀫傳汝舟鄭公寅施世亨李銓李江先伯父戶部文晦先樵雲山人文旭倡和追隨閩人復稱才子王世貞評鄭詩以爲得杜之骨林宗伯撰郡誌列文苑謂時非天寶位匪拾遺殆無病而呻吟者大不然哉鄭文詩各若干捲汪守文盛刻之郡齋邇鄧學憲原嶽重梓之爲敍論解嘲亦一快也鄭詩登泰山日觀峯東嶽乾坤定黃河一縷分日排瀛海浪天入薊門云魯道傷吾志秦碑自夕曛未堪疏逺目萬里正祲氛時事可知也嘉靖更化起南吏部郎中道病卒年未四十汪守塟之梅亭山先考偕諸彥過之詩云騎箕人已逺舊侶總堪悲爲憶藏舟壑同扳掛劍枝艸靑侵曲徑苔緑上穹碑日暮空山裏淒然共賦詩

少谷遺音捲跋

傅汝舟

曾記少谷作此卷謂髙子吾字𨿽未通神已是超凡入聖矣今觀信然其最後章缺人字髙子彊余足之筆力相去甚逺於乎少谷死幾十年矣余學不加進於一節之小尙不能及況敢望其他耶撫捲愴然

又

張詩

張詩曰嗟嗟傷哉余安重視我少穀子之詩翰乎少穀子爲人忠誠仁智俊極文辭交遊徧海內諸賢而比能於少穀子殊鮮然卒之年不及四十者予嘗聞天壽仁人而夭脆薄劣獨少穀子不壽何哉獨少穀子不壽何哉乃揮涕掩卷以歸髙子

又

馬明衡

嗚呼此少谷絕筆也少谷臨歿之時書數紙付髙子其末篇缺數字余諦觀之其神妙變化較之平時之作逺甚少谷亦甚自得也少谷負大才薄宦逹而耽山林其靜中充養完粹故其晚年所進如此藏之者與觀之者毋徒以其藝之工而已也

少谷集卷二十三

欽定四庫全書

少谷集卷二十四

附錄中

題序類

題少谷先生遺稿

方豪

少谷先生詩文若干捲往汪郡守刻之流海內矣獨經世要談子通論道未行余聞先生疾革嘆曰詩文小技害道而吾爲之吾悔之矣向非石龍南洲二公忠誨夾持吾有出頭時耶是稿索居時隨得而漫錄者固蕪稿矣今巳矣夫吾死之後可寄此於應黃爲黜疵存醇藏之少谷山使不殞吾晚暮之志朋友講學之功或異日得自表於世死固樂哉可分是編爲上下卷曰經世要談曰子通論道云悲夫

少谷先生集序

邱齊云

國朝正間北地李崆峒以古文辭倡海內而一時屬和如晉安鄭少谷者實與伯仲故談藝之士褎然以二先生爲稱首云不佞生也晚未及其門逮官民部閱往牒乃知二公咸用是官起家也於是從署中築吾兼亭日取二公詩文讀之仍作一詩見意亡何聞而和之者數百篇不可知世有同聲哉去嵗出守潮謁督學使者碧林先生於嶺南手授鄭先生詩文曰是編爾向所讀者盍梓以傳不佞喜甚歸付之梓人閱月畢工竊念之先生何如人哉振衣圖南遡遊漠北聲光奕奕流著海宇乃遭時不弔抗疏削迹中間顚沛流離日晏未炊然皆處之泰然不少見於顏色至於泉石之事君自以爲爲政若而人也豈直一鄕一世之士哉嗟夫以彼其才使之際淸明悉泄所蘊借未必不追蹤姚張以收黼黻之功乃齟齬郎署之間不得一日安其位而行其志竟淪落以死也悲矣然亦以此故得肆力於詩文從今觀之渾乎若璞澹乎若太羮之味森乎若發武庫而莫可窮狀也其詩或感激世變時遇幽憂一切規法少陵至晚年之作又能齊生死一常變彷佛於南華逍遙之風蓋浸浸乎澤於道徳者矣此之爲業天壤俱敝也假令臺鼎足重先生乎王元美曰繼之之雄健如黃河積冰寒色千仭又如石骨巉巗俯入幽澗知言哉今督學君於先生爲甥家學淵源愛而傳之宜也昔者王儀封初不識先生及卒之日千里遣使紀綱其防事仍刻其遺文夫世之士有能使素所未識之士一旦身死之後而慕之若此者乎其非聲音笑貎之力也必矣則玆督學君之梓以傳尢非私於先生可知矣李集有全刻乃先生詩文舊無倫今彚而輯之得二十九卷復以先生墓碑與挽詩及諸公序文爲附錄一卷

題少谷文集

林俊

余亡慧執故滯眞無足世道系也居閒處獨謬意作古文詞取六經傳記秦漢而上書謬讀之亦謬效之竟無得其大都如航廣川茫然津涯捕風影無所得鏤脂刻冰負成勞於工巧又如宿畱東萊凡骨未蛻身固在此也今年年六十六倦以老矣榕人鄭少谷繼之齒後余以倍悟獨前庚申余過其諸祖藩參建中少谷尙少語余忘之矣嗣是少谷文日起伸縮兩儀顚倒萬化輪古今而上下翫弄作者於掌股之間羣喧就寂靈響效職溯典墳宗風雅出入莊騷以直附左氏超凡突詣易吾難如此也蜩與鷽鳩決起而飛槍楡枋鵬摶扶揺而上者九萬里凡馬撾策不盡一捨一日千里國馬固能之物諸天異也抑風之積不厚則其負大翼無力鵬獨運乎哉馬食日盡粟一石則飽飽則力而材美外見少谷將無是之遭歟善自愛哉少谷袖稿來雲莊商略其臧否駁純以訂所學噫子實惠我惡置我一喙哉無已則有告焉文寄道者也韓子踔絕奫澄千狀萬態而卒澤於道徳仁義炳如也少谷善自愛哉余將焚筆瘞硯以答子一篇遂彊疾仄枕書爲別

題少谷文集後

林釴

鄭子坐余於少谷艸堂與論今古之聖賢曠絕於世之傷岐徳與文聖邱賢軻徳文稱矣後軻之愈愈視軻則愈固弗若矣聖賢同不同如此其曠絕也已世之遫獘盡人以詞夫斧藻其詞徳之藻矣詞藻寔僻蕩徳藻寔餙華僻蕩餙華時之然也柰之何其弗傷也故曰天下有道則行有枝葉天下無道則詞有枝葉夫行有枝葉者根本盛而條逹也詞有枝葉者蕪詞曼說佻巧者之淺是故豪傑之興者世責之賴也鄭子其身之自根本而逹未彊而負望於天下天下之知鄭子者惟曰其能通乎古之詞矣嗚呼鄭子無通於古之道歟古之道不爲利回不爲義疚守道如守官是故鄭子之成也於今之樊橋然而反之正以詞盡人不亦鋭乎使未有樹是市人舜裳予決其否也信乎鄭子者於今誠曠絕也況樹乎後者其又膴焉耶余從而卜之也余奚張之哉

題少谷文集後

黃鞏

傳曰文以足言言以足志不言誰知其志余友少谷久矣讀其近稿乃始得其才識之髙意度之廣更歷之久且熟也鄕之知吾少谷不猶淺乎繇是觀之世之人欲以片言而決防裏一傾蓋而盡得其生者皆非也𨿽然少谷之所以自見於世者殆不止此余也又奚足以知之

題少谷文集後

殷雲霄

六經之文天也諸子山川艸木也鉅纎醜正不倫亦各有生意矣下此直繪畫耳繼之知文者因以問之

題少谷文集後

王鳯靈

文道之也本之則夷而是用崇其不可崇朝植也賊夫道而澤夫文可乎壞殖削榮厚庇之以土以反求其本或有能生者矣昌黎子似之吾用是觀少谷焉漫言乎漫言乎

刻少谷文集

周廷用

少穀子鄭繼之弱冠頴異善屬文旣長登第泛交海內名流濩落無所容遂托疾逺遊慕鄒魯之風遵海岱淩日觀旣乃浮淮逹泗吳䢐越探禹穴躡鴈宕振衣風塵之表其意嗛嗛如也已而結屋少谷之山潛心大道攬觀萬物之終始譬猶鸞鳯乘風九閎之上飄颻遊豫而時人莫測也夫辭榮耽寂者其志曠窮幽遡逺者其思奇故其放而爲詩也龍翔虎變波湧云蒸備極情態命世之詞也詳其所至正足以翼三百篇之經變可以摹於騷漢法以凖其體魏辭以則其要晉選以暢其气唐音以澤其和盡性情物理之懿義不詭於風人或曰少谷詩人爾余觀少谷遺周方伯衡山髙云周夫子崇髙徧博要如此平生意气吾與爾使天假以年則事業餘莫之究竟矣少谷已沒其言立於後世死而不朽其以是夫

書少谷詩後

林民止

海內談詩無慮千家其髙者乃稍取裁漢魏至叩其音節猶在朦中人謂繼之詩擬杜甫卽杜甫何擬杜甫詩於古時或出入近體則齊梁之變者也夫自三百篇之不得不爲漢魏漢魏之不得不爲齊宋王岑盧駱者時使之也而能令曺絳談伊周之事不然矣繼之詩入以杜甫七言變體所謂扺掌叔敖古詩綽有蘇李風致至其恬澹衝雅亦或離而去之夫詩心言燕齊梁魏無方言他或以方江南之橘江北爲枳地土有然吾以爲詞致可學風骨不可學此詩所以有列國之風也家大人舉僕於燕十嵗過洞庭浮沅湘登祝融之峯飄飄乎慿虛馭風二十而對公車入邯鄲以爲故土間從燕齊人語則或以爲莊嶽之間者顧恨不得繼之同時於以言風爲之太息

少谷詩序

謝肇淛

自三百篇之降也浸滛至於勝國蓋正始無遺音云國初作者尙沿余習至正之際然後琢雕破觚力返茅靡時則二三君子之功爲多而吾郡鄭繼之先生其一也先生曠世軼才其於詩有所獨詣命義剏詞蒼然古色髙足頡頏兩京下不失淩鮑謝朱弦希音硎羮寡和一切人間藻繪可憐之曲不啻沈之濮水當時與北地金昌諸君子執鞭弭周旋海內翕然向風要其終身所至於少陵氏可謂具體而微矣先生家食以孝友式裏閈立朝抗疏濵九死而不回死之日家徒四壁子孫至不能自存蓋其生平志行有足配千古者昔人所稱三立先生兼有之非徒僅以詩不朽已也天旣奪先生之年而復孱先生之後遂令其遺言幾至漫滅余小子不勝懼焉曩嵗議與諸同志一新之而弗果後余李吳興而鄧女髙計部以搜粟來防其志適與余合遂稍爲較定而授之梓嗟乎自繪事勝而情性逺七子興而大雅衰裏中耳食之軰往往喜逺交而近攻蓋先生沒且百年而論今日始定悠悠黃河寧復可淸而況乎其以下駟走者也掩卷卒業但有三嘆

少谷山房雜著序

徐熥

一日偶於市肆見廢書數冊皆虫防之餘余欲索觀其人謂將用覆瓿不足觀也彊之始得觀則此編在焉出鄭吏部手書無疑然以印章考之知爲髙宗呂家所藏首易論河圖洛書次洪範論及洪範數補敍次田制論次九章乘除法次演禽法次奇門遁甲法終以衣冠車之制皆探索隠鉤深致逺非世儒所能窺測者先生於學可謂博而精矣先生歿且七十餘年其書片楮數行人皆珍惜況此編蠅頭萬計又闗理數之防尢可寶也然不縻爛於醯雞者如綫哉因重加補葺祕之帳中時萬曆丁酉嵗四月十八日

鄭少谷先生集序

曺學佺

初鄭繼之先生有集刻於家其傳不廣鄧汝髙爲浙江監兌惟取其詩稍裒選之刻於湖州余選明詩至少谷必欲得其全集又不能無去取較諸湖州所刻存者僅四分之一然而選自汝髙者同異亦有間矣去嵗董崇相贈餘言以予方之少谷先生其少年科第棲處閒冗以詩名號召海內者略同而末且引左氏之立徳立功立言爲三不朽予謝何敢當先生萬一但考魯穆叔之對範宣子曰魯有先大夫曰臧文仲旣沒其言立此之謂不朽按此卽吾夫子所謂君子疾沒世而名不稱焉蓋人於旣歿之後其言足以垂訓與否皆聽於後世取捨之公心而其人不得而與焉故傳又云太上有立徳其次有立功其次有立言凡言有者謂其徳其功與言皆實有諸已故後日𨿽久而不廢也與夫好名之流襲取於一時而實爲速朽者大逕庭矣繼之先生位不越郎署年不滿四十而其詩至今人稱之也余選其集亦殊寥寥與他名公無異而公集中之詩與何仲嘿孫太初王道夫諸名公相往復者余選之才得三二首其餘皆擬古登眺感遇之作也然則公於一時交遊中簡澹亦可想見而其海內以及後世顧咸趨之何哉昔之君子不近名而名歸之信乎其有以立是言者其爲徳與功又可以類推也予自度於三者何有焉故謝先生不敢當亦以見夫名之不可以苟得而勿防也鄭民部映昆將重刻少谷集於金陵而問序於予余乃推所以景行先生之意者如斯而其詩則直爲言之所寄而已矣如先生之詩則其所寄者可謂逺也已矣

鄭少谷先生集序

孫昌裔

吾閩少谷先生詩若文流傳海內已久而人尢膾炙其詩以爲得少陵骨第稍稍以步趨擬議求多當先生時所稱少陵具體莫若空同尙亦未免斯語嗟夫先生空同所以與少陵合者別自有在而非以詩也少陵避亂竄歸初授拾遺卽以抗疏嬰肅宗怒遷徙間闗至於負薪拾橡而愛君憂國之念未嘗少衰空同初彈壽寧後觸逆瑾下詔獄者再矣先生以諌武廟南巡與梓溪諸公同受杖闕下此咸以雕龍之才抗鳴鳯之節蜍志足羞龍比未俊忠憤感慨發而爲詩宜乎有急調而無繁音有勁气而無纎態有惕思而無喬志有危論而無巵詞維柱借支日星並耀此其不朽寧獨立言而斤斤乎尙以篇章字句離合吹求所謂飛鴻已翔於寥廓而羅者猶視夫藪澤也予嘗尙論其世唐之寶歷明之正乃風雅極盛之時泰否相乘之際三先生生應其期身閱其變詩以當史匪特少陵而少陵家楚客蜀空同家秦客汴三峨七澤增其髙深九曲二華並其神秀若夫屴崱峣屼摩霄標霞滄溟漭沆郃日吐月表大風而獨霸甲震旦以稱雄微少谷先生其孰能當此者盛矣美矣難測究矣抑予因是竊有感焉山川自有神臯亦猶文章自有天府往昔無論明興諸方家自先生空同而外先後不乏率皆壯湖海之气炳河嶽之靈雄雄一時礌礌千古述作者所宜奉以爲程邇來一二輕儁必欲搜奇剔異於赤縣神州禹迹亥步之外而以易曉易就自文其俚淺者又相率謂口頭語眼前景卽詩家絕妙詞是何異陟莽蒼之部婁泛邨塢之曲浦廻溪而遂欣然以天下之美盡在已也予友栝蒼守鄭君合刻先生詩文於南庾署典型具在遺佚悉收豈惟知之君山抑亦救時之東裏蓋世習知先生詩而不知先生於文尢蒼潔取法嚴而持論正得之陽明甘泉兩公麗澤爲多夫世寧有眞文章眞風節而不根極理道槖籥性靈者哉天假先生以年殆將分擁兩公臯比不徒與少陵空同稱鼎峙敢因栝蒼之請而並及之污不至阿稍識其大後之論先生者度不易吾言矣

少谷集序

邵防春

予友鄭章甫重梓少谷先生集成孫曺二觀察已弁之予復何言然世之推轂先生者徒以文若詩王弇州評先生得杜之骨如天寶父老談防亂事皆實際感憤竊謂少陵在唐值祿山不軌傷時感事到處皆憂西瀼東屯流離托迹良苦矣先生當正徳初立朝無幾時值閹瑾用事屢疏乞歸築少谷艸堂於鼇峯卽予裏也顏曰遲淸將以俟天下之淸矣迨毅皇末年瑾誅而嬖人江彬又揺亂國是莆郎黃鞏軰以諌南巡受廷杖先生上疏止輦且明鞏無罪杖亦濵死故其詩一本忠孝之忱非無病而呻吟也者顧少陵潦倒名場竟慳一第年四旬餘始拜官卒年五十有九先生弱冠登進士未滿四十而歿屈指少陵遇主之年先生墓檟可材矣遲速壽夭何其不侔惟詩篇渾雄悲壯大率相類予載觀先生品評杜詩指摘瑕疵不遺餘力豈以吾之不可學栁下之可歟又竊計少陵之詩意興偶觸而後世耳食者相沿蹈襲不免畫虎之誚先生神與之契匪摹擬而得故能掊擊而發明之如良醫得疾腠理自知自治然則先生於少陵其卽嶽陽之元度成武之諸葛耶何其太似之而更能箴砭之也先生之業不寧惟是其於易數河圖洛書演禽遁甲莫不精詣非世儒所能窺測爲文本諸六經子史書畫又甚絕倫嘗晤文成甘泉慨然究性命之防躬體而力行焉如世所傳經世要談大略可覩卽裏居貽書當事殷殷不忘民瘼稍假以年俾獲大展寧不竟少陵所未竟無如天不憗遺而遭逢以後則一一符合者少陵工部先生吏部其生平宦職同少陵變遇祿山先生變遇彬瑾其遭際不辰同少陵疏救房琯先生疏救黃鞏其批鱗風節同少陵卜居浣花先生築捨鼇石其棲遁雅志同少陵歿後貧難給防四稔始克葬先生瘞迹梅亭松栢摧爲薪其遺後淸白同悲哉章甫搜羅詩文旣備予因掇拾先生雜纂及同時贈答哀挽碑碣詩話諸篇附之末簡用抒髙山景行之意誦詩論世者其以予言爲然乎否

鄭少谷先生全集序

徐

吾郡自洪永間十子稱詩崛起艸昧力追正始百餘年間則鄭繼之先生布侯海內與李何邊薛諸公分鑣而馳一意步趨浣花得其神骨譚萟之士推爲盛明正宗先生詩名不脛而走矣先生壽不永遺稿防落汪福州希周拾詩若文刻之郡齋嵗久防漶萬曆初先生外孫林少司空督學東粵時重刻於潮陽又三十年鄧觀察汝髙稍刪汰其詩授梓而文則未遑焉汝髙已化板藏家塾近罹鬰攸之悉付煨燼汝髙仲子道協僑居金陵謀爲重鐫甚盛心也昔曾以展墓過家與予商今古予性喜蓄書漁獵先軰遺文如獲重寶先伯氏惟和曾得少谷雜著一種予得經世要談一卷遺詩一卷遺文數十篇尺牘數十幅皆先生手錄者乃盡授道協彚爲全集方事剞劂而道協告逝友人鄭章甫官南戶曺遂踵成之而先生雜著種種未及纂入郡觀察肇復補而續焉又采輯先生同時贈答哀挽及墓碑詩話諸篇附之於後夫先生弱冠登朝位非言責廼抗疏闕廷濵死者九其風裁行誼超越時流且好遊名山所交非海內賢豪長者不與晉接著書立言窮乾坤象數之變察車服制度之防使天假之以年其造就寧止於斯耶嗚呼先生亦宇內一異人矣論世者毋徒以詩文槪先生可也

少谷集卷二十四

欽定四庫全書

少谷集卷二十五

附錄下

詩辭類

少穀子行

何景明

少穀子在武夷之山二十抱策扣燕闗朝排閶闔暮湖海九霄萬里身翻攀豈徒聲名冠帝裏要使蹤迹窮人寰朅來京華始一識意气形神兩相得肺腑眞成水石痼辭章亦帶霞色龍姿鶴性不易馴海思江情浩無極頃將東遊觀岱宗便欲下泛滄溟中鼉風奔浪巖洞黒鼇日壓山樓觀紅南浮江淮覽吳越復上防稽探禹穴去鳥情生雁蕩雲飛虹夜躡天臺雪波濤窈渺岑崿移徧訪名山入武夷仗劍不憂百怪出采芝或得羣仙隨只今妙年始三十辭官讀書志何逸九曲花對艸堂三山蘿月開蕓室已防鳯凰在千仭回首驊驑空萬匹八月髙城气稍勁流鶯木葉交相映燕山遊子落日吟海邊歸客秋風興他日遙尋少谷峯武夷莫作終南徑

得鄭繼之書

鄭生湖海去髙興渺難降累月音書數淸秋涕涙防天邊登越嶠雪裏渡吳江萬里千山暮何時到爾邦

寄少谷山人二首

武夷九曲上仙庭錦壘靑天萬仭屏下望神人釣鼇石北風吹霧海冥冥

臺嶽中峯防霧生石梁遙掛赤霞城仙潭尺素傳云鯉報爾今尋華頂行

寄題鄭少谷園

三山今有鄭公園避俗從來亦避喧蘿竹靑靑垂谷口花林靄靄覆桃源天邊鴻雁春寥廓海畔蛟龍晝曲蟠南斗尺書招隠意白雲叢桂幾攀翻

送葉生還閩中兼懷鄭繼之

葉生行吟燕市中葛巾麻鞋歳將晚兩都爲客今始歸五嶽尋仙不辭逺江南畫舫春栁低海上茅堂白雲滿谷口如逢鄭子眞爲道棲遲未應返

贈繼之

薛蕙

長安城中不可畱風塵日日使人愁上書解印我將去拔劍出門君且休五嶽登臨幾兩屐三江來往一扁舟東西南北好行樂與爾相隨萬里遊

逺遊曲十首贈鄭繼之並序【祠部鄭少谷以病謝歸烏石山中先將抵杭訪天臺四明諸山南循浙江望閩海而返余壯其行賦贈之】

烏石山中想紫芝少谷先生歸去時贈君試作逺遊曲較似仙人碧落辭

闕下屢移稱病書知爾不復少躊躇海上但畱防玊舄山中誰見五云車

五嶽之山君徧過名山不比浙江多赤城直上仙人闕天姥斜連織女河

赤城宛轉石爲梁雲裏振衣千仭岡聞道臺州老大守爲君先已築丹房

太白山人髙士流十年不出臥滄洲爾去相逢托相訊南來儻許共扁舟

越中防稽天下無金城玊室是仙都卽向山陰覓芝艸還從禹穴探靈符

丹山赤水足華滋雁蕩龍湫更自奇招隠頓憐君去早移文應笑我來遲

鏡湖緑水畫難成五月南風菡蓞生越女舟中歌白薴道人醉臥酒船行

海門東去片防歸卻傍三山開釣磯人間物色那能見空向靑天望少微

天地經今幾刼灰區區人世只堪哀莫漫著書拋歳月徑湏餐玊訪蓬萊

鄭繼之館內積雪爲小山戱作長句

君不見少穀子饑寒臥病長安里長安臘月雪一丈怪爾朝來何技癢淩晨掃雪爲小山數峯突出戶間我時過門訪子入子也階前荷鋤亂垂防髮雜塵垢斜挽短衣半沾濕憶子前年覽吳越東遊四明尋禹穴慣矜赤腳踏層冰苦覓黃精劚山雪平生好奇心未已今朝作戱聊復爾斵冰積雪止俄頃走海驅山宛相似仄崖崩壁色淒愴玊膏乳竇陰森爽磊砢初驚大禹鑿成削翻疑巨靈掌君不見五侯甲第當此時紅羅斗帳流蘇垂銅盤燒蠟防云防玊袖拂靣香風吹吁嗟如子何爲爾低睂蹙額凍欲死

酒酣歌贈鄭繼之地官

孫一元

司徒之官不可求早年通籍金閨遊靑袍只今厭奔走兒女衣食泣道周屢見文章出翠釡未聞廊廟登天球鄕闗萬里望不及風吹離思江花愁野人勸汝蚤歸去塵埃骯髒難爲儔朝廷嬖孽未除盡早晚尙有巴蜀憂冰雪照埜驚歳暮行人烽火多阻修天狼出明東海岸哀凰獨叫西康州酒酣對汝不料事爲此長歌歌未休

鄭繼之埊官久不過湖上奉簡

怪爾狂吟客不過湖水濵寧遭官長罵莫得野人嗔云外烏藤杖花邊白鷺巾相看只自好空送月華新

寄鄭繼之

少谷平生友靑雲半載離豈忘吳地客不寄雁門詩嘯傲定何日經綸須此時後期解朱紱同飽九莖芝

夢鄭繼之

不見平生鄭廣文風塵側望隔靑雲殊方物色偏憐客雨夜燈花頻夢君隔葉山鳩髙自語避人江鸛獨爲羣眼中此日堪惆悵塞北音書久未聞

送少穀子繼之

少谷山人去不返洪河素舸坐長空一官臥病菇蒲裏萬里看山煙霧中海內談詩名已動夜深說劍气還雄闗西野客應憐汝君有當年季子風

鄭繼之新著小烏巾訪予作詩戱贈

道人相見一笑同烏巾自制誇新工禮數懶慢政著我山林風流今愛公眼前物議一時事溪邊自照防鬢蓬接防倒戴間紅羽何當江上尋漁翁

憶鄭繼之

年來苦憶鄭夫子獨坐幽林興轉孤晶晶鷗羣廻晚日靑靑菱葉防春湖何時共采金鵝蘂此日君猶銀符一笑滄洲終自去堪風物眼中殊

防江與繼之聨句

張天顯

海門潮入風初勁山腳雨來雲更多【巽所】龍起煙江船背濕泥封石竹麝香過【繼之】旅懷落落衘杯酒野景蕭蕭一浩歌【巽所】倚櫂殷勤問漁父東南消息近如何【繼之】

山行與繼之聨句三首

籃輿遝遝作山行野鳥林花不識名【巽所】出洞煙嵐遮嶺路愁人雲樹足江城【繼之】錦囊不盡摛云思防筆常含題柱情【巽所】醫國有魂招未得終軍何計請長纓【繼之】

東郭西郊耨艸天江南行客飽雲煙農家三兩不成井【繼之】樵擔往來自作聨泉落竹根寒潄玊【巽所】苔生谿徑緑鋪錢翻憐病骨禁愁陣一嘯松風過大川【繼之】

富陽江上水沖潮兩耳漁歌送寂寥【繼之】鴟革當年歸海上羊裘千古在山椒【巽所】沙頭蘋菜還堪薦水國忠魂不可招【繼之】長嘅扣舷和逸調乾坤空濶鬢蕭蕭【巽所】

凰山與繼之聨句

偶上林臯覽物華東南形勝此爲嘉千山北走三吳盡【巽所】一水東歸百粵賖芳艸郊原新第宅【繼之】夕陽城市舊桑麻傷情莫說宋家事【巽所】猶有臨春剪防花【繼之】

出杭立秋次日與繼之聨句

水國金風釀早秋【繼之】碧梧辭葉下滄洲波光雜雨入書舫【巽所】云竇滿空妨旅眸蠶繭已成桑柘老【繼之】柞煙初發稲粱收橫江忽聽一聲雁【巽所】帶得闗西消息不【繼之】

送鄭繼之歸閩【余門人也】

傷心嗟莫說南樓離思匆匆又薊州鷗鷺蘆花成午夢雲山江月伴新愁太元語塞侯芭壯縞帶情輕季子酬霜葉西風來日路獨憐任昉賦交遊【南樓舊讀書處】

菖蒲水冷菊花黃握手其如別思長敢謂傳經擬公谷應憐作賦似盧王鵲巢未就風偏勁狼鬛頻張月自涼君向南行吾在北髙山流水永相望

少穀子歌【有引】

王廷相閩士鄭繼之詞人之豪余聞之未覩也偶覽其遺集有及餘一詩雲海內談詩王子衡春風坐徧魯諸生我昔傳聞薛吏部爲君遙式洛陽城嗟乎繼之念我深矣生也吾不及其防沒而見其文已恨失繼之況生有詩念餘恨當何如耶乃作少穀子歌酬之焚其稿於燕之郊望閩海而再拜少谷有靈應鑑吾意借此神交慰我良友

君不見斯文天挺鄭少谷詞林閣筆推長雄六鼇之力戴九土昆侖拄天髙穹窿左日右月抱兩丸象緯烱烱羅心胸文成直與元气防思渇一吸滄溟空靑蓮豪逸建安骨力挽古格追鴻蒙少穀子紫薇宮闕遊不盡卻下勾陳徧南北日觀振衣盻東海雁蕩天臺幾眠食太白山人許相交時人碌碌安能識少穀子汝初抱策升明堂余已局蹐流海荒南天北極渺雲霧紫宸黃閣空相望彼時才俊遊帝傍信陽之何棠陵方大梁翩翩李川甫吏部薛生尢擅塲我也豈堪天下士君胡念之垂篇章少穀子古來神交隔山海安俟目擊道乃在覽吾詞翰魂夢飛萬丈紅霞防天防少穀子人生電掣湏臾爾惟有文章流萬禩眼前得失浪悲愁富貴勲華盡泥滓少穀子人言海上多神仙羽人不死常朱顏誰其獲者王子喬七月七日來人間君曾學道叩牝吹笙驂螭應未還爲君一戴雲華冠再拜贈君防玊鬟

贈少穀子別四首

傅汝舟

首夏气恢臺艸木紛苞長芳蘭被洲渚嘉植翳茠爽逝節悲已滛邦媛浩遐想悠悠京華道泛泛岊水槳岊水吹景風輕槳去若失朝發芋原江夕宿水口驛濶遵溯劍津湍石眾溘崛𨿽匪蛟龍驚情用或怵惕怵惕情自怡人心重險崄不可近傾仄孰爲支虎委牀帳父母宿瘡痍行矣茂道力擗哉壯士悲壯士無還顧離析歡絕端狂瀾殺隄障歡端何繇惇修門切重入衰房隠層巒煌煌三靈芝遲爾同加餐

喜少谷歸

一笑春初盡南歸意已勞王風時不競人事日相髙雨濕菇蒲气風生鸛鶴毛柴門近湖水知上釣魚

冬夜接少穀子京使有懷

一室風顏逺中宵月色殘近前問來使別去作何官獻納朝還隠冰霜國正寒焚香先帝日莫掛武門冠

元夕同少谷登鰲頂爲余作據石圖

下界燃燈夕髙峯接手行始知人代裏不及化王城夜色虛明滅禪心澹送迎異時對圖畫片石最含情

白龍洞少穀子題名處

城西小洞伏屋側苔深車馬塵尙拋淸泉何心亦避客白龍與世本絕交林楓妬菊倩斜日溪霧逐雨爭低防遲廻忍讀鄭防字歳暮旅倦饑熊咆

送少谷上南都

嶽立嵩衡並身纓舄紱疏乞歸三疏日多病一官初載出心應苦中興道不虛黃金懸駿骨知上玊階除

鄭少谷吏部

詩傳鄭吏部淸廟嘆朱弦流作南閩光爭北鬥前山中官自逹海內友多賢伯氏忌交久憐余喜執鞭

暮泛白馬湖懷鄭繼之

林春澤

返照明春湖片防輕煙里長空絕鳥飛汀洲見芳美人望不來春暮吳江水

西湖次鄭繼之韻

湖上尋春事天涯泛梗同角巾山寺晚白馬栁堤風澤國吏情逺帝閽愁緒中未能從逋老莫擬哭途窮

憶鄭繼之

少谷吾憐汝形骸亦已忘飄揚四海志漫十年郎玩世惟靑眼歸山有艸堂且從金馬隠與爾共徜徉次韻答方思道見寄兼懷鄭繼之張道宗

遲日思君子招攜汗漫遊客疎嫌地僻官冷喜春幽靑艸風煙暝空庭燕雀畱何時拉張鄭披豁話林邱

病中懷鄭繼之二首

抱病秋光老懷人不可攀何時同避地羨汝蚤歸山興逺江湖外名髙天地間芳鄰吾已卜爲掃白雲闗衛川分手去濟上寄書來白鴈秋天沒黃花逺地開山翁迎舊侶朝士惜髙才安石終當起蒼生重可哀

答鄭繼之聞薦

聞道采薇去山中避薦書弋人何慕鴈漁父竟登車驄馬開賢路客星明太虛長安雪霰霽遲爾到天衢

大悲寺次鄭繼之韻

故人萬里去倦客亦思休悵望滄洲逺遲廻野寺遊閒雲依淨土爽气似淸秋霄漢慚孤鳥人天意白牛哀詞長激烈歳月秪淹畱擬約鴟夷棹滄波天際流

雨中憶鄭繼之艸堂

獨上孤亭憶艸堂野雲度峽望微茫鷓鴣啼歇山橫雨白鷺飛來水滿塘病起尙緣詩思痩秋髙偏爲客懷忙翠旗峯下吾廬舊何日林陰掃石牀

喜鄭繼之靑野堂成

茭湖靑野艸堂新萬里防魚慰我眞錄事無貲堪寄逺裴公未老便投身紅塵走馬慚羇旅滄海防鴻笑弋人天上春風正遲汝白雲他日結芳鄰

夢中懷鄭繼之得江上漁舟忘歳月雪中鶴氅似神仙之句覺而足成

塞雲飛鴈下遙天旅夜懷人入夢邊江上漁舟忘歳月雪中鶴氅似神仙南宮文物思前軰北塞風塵異昔年木柝淒淒霜月裏故山何處意蕭然

次鄭繼之南湖舊居

鄭鵬

使君湖上宅靣靣俯淪漪魚鳥酬相狎煙雲靜與期畬人供谷蝀漁父課鸕鷀一被塵纓縛悠然系夢思

送鄭少谷之畱都

林庭枝

湖上逃名獨養髙彈冠此日聖明遭宦情已似錢郎薄詩興猶如杜老豪雨後菊花含別思風前木葉防徵袍仙舟無那飄飄去愁對江湖首重搔

答鄭禮部繼之

顧璘

寥落混風塵憐君意獨親同吟山郡雪稍醉帝城春海月通幽思宮鶯吒逺臣期尋石梁去還待謫仙人

雪中鄭少谷黃石龍過郡

大雪滿山城驚聞屐齒聲本非安道室眞接剡溪情小閣梅花笑寒燈秫酒淸相看興難盡樓鼓下三更

送鄭繼之歸鰲峯

四月燕山雨雪寒省郎多病復辭官路經海上三神島興在仙人九轉丹玊洞桃花畱笑靨滄江秋水濕漁竿爾家谷口空長往安石東山望未闌

夜坐鄭子宅彈琴

王廷陳

言訪少穀子呼童攜素琴爲髮絲桐趣俱諧山水心徑轉松篁宻堂虛風月侵再彈吾不惜此地有知音

贈鄭少谷

汝昔辭郎日堂齋谷口尋經年種松菊攜客逺登臨澤傍蛟龍窟巖穿虎豹林朝朝泛煙艇夜夜宿云岑竟被蒼生起俄驚白髮侵屢遊天姥夢時動越鄕吟障貎東南羙琴畱山水音乾坤倦鳥翰歳月狎鷗心骯髒違朱綬疎慵本素襟異時筋力在去矣極髙深

懷鄭子

鄭子客遊淹吾廬詩詞間作眞起予憶當出門與結束欲別上馬仍躊躇計月能廻楚水櫂經年竟斷燕闗書人生岐路恨南北塵暗望眼何繇舒

贈鄭少谷

陸深

少谷吾年長淩雲爾不如庭中積秋雪防下泣枯魚舊隠靑山宅初寮畫省居揚雄甘寂寞白首太書哀挽詩

讀少谷遺稿

曹嘉

少谷詩三百流傳與細吟朱弦在淸廟三嘆有遺音歷代空多選諸唐抵似今明珠吾已得竊照艸堂深

又

顧可久

海內詞華士風流未似君遊情到滄海飄思入靑雲備見前賢體髙垂一代文秋齋夜深誦白露防淸芬

又

周廷用

生不識鄭臺州海上相尋竟未投豈爲文章傳麗藻卻因儒雅擅風流十年夢想南州並此日儀刑北海畱更抱麟傷千古意不勝淸涙灑丹邱

望少谷墓二首

不見髙人揚子雲山川到處動遺文眼前金匱誰能識獨有侯芭爲起墳

塜累累荊棘荒夜防何事葬文章長松老檜參天起喬木千年表鄭鄕

過經院讀少谷詩

汪文盛

瘴雨炎蒸午未深斜穿幽徑過禪林靈山日傍孤城轉閩海云生廢殿陰苦憶舊遊誰在眼讀殘新刻倍沾襟抱琴那有鐘期意掛劍徒懸季札心

讀少谷詩集四首

鄭慶雲

晉陵松檜風雲合吏部文章日月明讀盡遺編人不見晚風疎雨暗長檠

憶昔長安結騎時靑雲回首我來遲孤燈對坐澄心處畢竟原無一字詩

少谷經綸竟若何眼前花鳥自酣歌時人莫作詩人看杜甫憂時涕淚多

閩嶺音書隔歳年心期相失秣陵前爲懷國士防沱涙直與東流到海邊

聞鄭少谷訃音

祝鑾

少谷知心友祠曹舊日遊才名聞海內气槪邁儒流每抱長卿病猶多杜老愁可憐今已矣詩艸爲君投

夏日讀少谷詩

葉鈇

日永官閒午夢深暗香風細度晴林壓簾遙送南山影隔座斜連北閣陰詩到讀殘知客調意當戡破識胸襟一時同異人如玊空谷音長驗此心

宿歸云庵和少谷韻

林釴

翠屏金界夜光飛星宿低揺白石扉髙木嘯風吹月小蒼林滋雨抱花稀巖前丹室悲空刼海外閒雲去共依細拂霞文靑壁滿短晨長涕鶴防歸

讀少谷集兼悼白浦後峯二首

別汝芋江去翻悲絕命時英雄偏短世吾道復奚爲靈气山川颯文章天地私欺危見妻子揮淚益淋漓並哭朱黃死今歸哭女堂頻年淪益友一代慟人亡鰲泣金峯暮星沈紫斗芒巖廊邱壑已名世恨琳瑯

哭鄭少谷先生四首

陳鑑

少谷今淪沒乾坤有幾人文章余正气河嶽失精神出入居三省歸來臥四春空悲吳越暮涕淚隔風塵文星隕南紀東觀惜豪雄言足禆綸綍詩堪繼國風髙情遺札在幽憤白雲空想見柴門色蕭條靑桂叢二十登黃甲三朝侍紫宸才髙何命薄官久只家貧管輅聰明夭虞翻骨相屯汗如來白馬執紼越江濵勝友今難得平生鄭與孫能文俱防逝灑淚一干坤白日靑天暮有懷無處言春花幾萬樹落盡不開門

又

釋明秀

病裏驚聞盡一哭千年交誼竟何哉江闗兩地空遺恨猿鶴三山亦慟哀谷口柴門長落日平生知已獨憐才臨風欲擬招魂賦猶憶西湖舊日來

少谷髙人無日起百年淸淚幾時收嗚呼滄海談詩夜翻作延陵掛劍秋詞賦永畱山水興謀謨空切廟堂憂交期猶想錢塘別心折風防送客舟

又

釋戒言

鄭公已長逝物議更無誰一病辭明主三秋淹桂枝經時風獨振憂國鬢將衰紫闕期班鵠蒼云忽駕螭些辭哀有托宣室召無時天防斯文戾才難志士悲髙人多汨沒大雅日陵遲一識平生願終身是我師心傷春寂寂悵望淚垂垂絮酒徒興念滄溟隔武夷

和勾谷哭少谷先生

方豪

憶自胥門外風前見玊人淸操能信僕妙思直通神舟楫三江月衣冠滿座春回頭吟嘯地萬事縂成塵憶自分吳越君才十倍雄還朝了公事秉筆振文風憂世經旬病耽山萬事空遲淸亭上月猶照菊花叢憶自風沙起重逢覲玊宸軒楹同擇裏衣食互資貧被杖矜身壯揲蓍知命屯【公嘗揲蓍知三十九歳必死故決策歸去】飄然復歸去終老白湖濵

憶自中峯寺詩僧狎祖孫【雪江爲祖戒言爲孫】掀髯弄江海拍掌笑乾坤行色竟難挽離愁何可言誰知松樹底已作死生門

和雪江

少谷先生天上廻人間安得久畱哉先生自有神仙樂人世空爲兒女哀似此英雄還短命不如造化莫生才棠陵舊約應牽掛白日乘雲望汝來

淸世鳯麟隨地有皇家疎网未全收可憐薦稿施行日郤在病身狼狽秋養就英賢嗟莫用事闗邦國轉多憂誰知瀕死猶趨命力疾支吾建水舟

和戒言

爾去嗟何早吾歸更與誰坐驚梁月色淚灑野花枝海內人才少天南文運衰朝陽思鳯鳥夜雨泣蛟螭宗祀方髫齓閨門總盛時交深宜我托逺道付空悲膝下斑衣獨墳頭白馬遲荒山甘寡陋舊業失師資遺徳千人仰雄文萬世垂景公多駟者不及一齊夷

淸明登少谷墓

海國淸明祭掃紛誰人獨拜鄭公墳廻峯仄徑送靑艸短褐孤防覆白雲濺淚山花空自媚喚愁野鳥不堪聞莫言身後俱寥落天地長流少谷文

寄挽鄭少谷先生

詹璞

眞宰茫茫失主張英雄如子可淪亡生依丹闕心應赤死入黃泉骨尙香李杜詩名堪伯仲班揚文思孰低昻生芻萬里無繇致未賦招魂已斷腸

玊樓促記卽登仙猶憶新詩祝壽年賈誼已無宣室召相如空有茂陵阡吾思君谷情何極君志吾厓句尙傳【先生嘗爲余題吾厓捲】千古知心惟鮑照東風凝佇淚潛然

哭少谷詩五首

林春澤

艤櫂春湖上蕭蕭靑野堂桑田忽以變松菊亦無光末世風騷逺斯文骨肉傷平生知已涙哭汝白雲長執紼向何處靑山白雨邊名髙天亦忌道重世爭傳江漢先歸日英雄不盡年梅亭有丰碣終古麗雲煙少小慕儔侶論交爾獨深百年兒女眷四海弟兄心白日收眞气黃鐘輟太音江門空老我落葉滿秋林零落辰星後斯文失主盟病多憂國淚出爲薦書行宇宙浮精爽江湖問姓名彭殤非壽夭不朽是長生峴水秋仍社招尋不見之星河成永訣涕涙倍交頥命苦賢人短天將吾道衰茅容黃意獨向月中悲

哭少谷年兄先生

陳墀

痛惜鄭夫子髙才與命妨道因儒術重詩徧士林揚今古修文地乾坤傀儡塲不堪生死別涕淚滿衣裳廿年同榜客一別幾經秋我愧畱徐劍君應賦玊樓江流終古恨霄漢此生浮悵望南湖路風煙黯不收

邳下遇少谷訃

王希旦

逺訃臨深夜長風悄客燈病魔回玊女道否失金陵雲谷心長在杜陵壇可登此生寧化物天地寄除乘

哭鄭吏部繼之

王昺

少谷眞死矣傳聞久尙驚文章憎爾命造化忌人名出處道何愧經綸志未亨獨余遺稿在山嶽共崢嶸

少谷墓下雨夜感懷

傅汝舟

良友竟亡悲鳯死遺編𨿽在泣麟窮休論十載追趨地只漫千山夢寐中靑艸漸生今日雨白楊時動故園風撫墳豈稱酬知已愁絕春原薜荔叢

冬日過少谷墓下

髙瀔

一自玊棺葬西歳寒空爲掃楸梧心悲白日猿偏哭气逼靑陽鳥亂呼生死丈夫元不二妻拏友道竟何孤終傷泉路同幽憤未信人間有至愚

和髙子過少谷墓韻

汪文盛

岑寂買山增感慨艱難營葬力枝梧梅亭碑在秋猿嘯靑野堂空暮雀呼義重遺言猶在耳心慚白日敢欺孤百年公論終難冺萬古人心不可愚

過鄭少谷吏部墓

徐熥

荒墳不計年過客淚潛然朽骨藏於此吟魂何處邊野狐啼暮雨石馬臥秋煙安得斯人起重令大雅傳西郭塜累累經過下馬誰先生一壞土詞客百年悲藤防將崩石苔封未斷碑應知靈爽在嘆我不同時

又

陳薦夫

寥落野城西悲風亂鳥啼荒墳樵防識丰碣郡侯題磨防名猶在榛蕪路欲迷尙餘靈秀气長此伴虹霓梅亭多舊隴獨識此間墳諫艸傳靑漢詩名戾白雲骨應何日朽地見幾家分東裏西華意蕭條不可聞

又

徐

昔賢寧復起大雅久無聞黃土空銷骨靑山不葬文精靈沈夜月吟詠冷秋云詞客應相識詩成墓所焚風流山吏部白骨閟泉扄異代思相見千年不肯醒松楸防靈气川嶽暗文星墓隧何人掃遺篇又殺靑

又

陳仲溱

詞客去不返荒邱空暮煙亂藤纒古隧落葉壅寒泉恨不同時見徒增異代憐靑山多白骨獨識大夫阡

挽少谷吏部

馬陞

未識人宗靣詩名已慣聞梅岡三尺土少谷一堆墳可是天生數應憐鬼作羣縹囊余舊業不忍讀遺文

哭鄭吏部繼之

陳沂

少谷美自匿吐气常不勝鬰思不易發抱萼丹艶凝無意向珪組蕭防結儔朋明星忽晨隕悲嘆撫吾膺

過鄭吏部繼之墓

陳椿

才名稱吏部遺墓委郊原起艸孤忠盡摛華雅道存秋風愁立馬落日啼猿誰掛延陵劍枯枝灑淚痕邱封臨野嶠登陟想伊人路聽樵童入碑看處士鄰生芻一以薦宿艸幾經春嘆息殘編在悲歌倍損神【墓與傅汝舟爲鄰】

梅亭過鄭吏部墓

陳鳴鶴

孤魂長不寤灑酒對荒邱生死人千載江山土一壞夜臺寒薜荔春雨暗松楸他日滄洲意從君地下游

過鄭吏部繼之墓

鄧原嶽

系馬梅亭下懷賢落日邊蘭摧仍此地鶴化是何年艸已沒殘碣云還迷舊阡臨風一掬淚感激向重泉

過鄭吏部墓

袁敬烈

落日暝煙收淒涼閉一邱生年無四十姓字有千秋孤嶺寒猿嘯空山過客愁可憐風雨夜蕭瑟是松楸空林閉白雲深樹易斜曛詞客當年淚先生絕代文藤蘿牽斷碣狐走孤墳向夕悲風起淒涼不可聞

讀外曾祖鄭少谷詩

陳勲

風騷久不作大雅日已斁聖代儲元精含耀鬰未吐自從洪永來作者紛馳騖體裁非正始色澤勞雕塑皇皇成日輝輝奎壁聚北地抗前旌信陽繼髙步鄭公參其間同聲乃響赴公也東南英道眞夙所悟七星羅心胸明月開寶璐古意逼鼎彞正音發韶濩二十登省郎蒿目籌世務豈繄驚俗文緬懷濟時具皇圖值中微國事方多故攙搶直紫淸九土風塵暮公時諫羽獵抗疏天爲怒且辭北闕雲歸臥南山霧波沱憂國淚一一沾毫素千秋杜陵老餘子不足數性本愛名山靈境窮杖屨萬一遇安期白日生毛羽長卿苦抱尙須畢娶服食願多違徵書飛已屢終懷子牟戀敢忝南陽顧病纒劍水舟劍瘞城西墓文章滿穹壤鬼物亦可防麒麟翳鳯凰有識誰不慕如何蜉蝣者乃欲撼大樹萬古江河流徒嗤爾曹誤小孫抱微尙燥髮誦佳句懷公靑野堂頻望南湖路斯人今代無天地莽廻互

過少谷先生桑薴園

林滙

廿載曾傳有此園離城十里不聞喧南湖舊隠行人少吏部髙風故業存桑薴影疎池水涸薜蘿陰宻稻花繁書籖藥圃歸何處惟見江鷗日到門

過少谷先生南湖故宅

髙兆

康陵久已終王气吏部長畱一艸堂春色南湖空悵望浮雲北闕好悲傷階前芳樹飛啼鳥門外靑山過夕陽回首當時此遊防詩名吾祖忝齊行【予從祖石門公與先生有泉石之契】

弔鄭少谷先生墓

陶澂

漢代直臣推汲孺先生遭主不同時廻鑾事業空餘骨並日聲名總付詩春艸岸旁樵采盡夕陽天外雁歸遲行吟獨苦眞無賴但欲逢人哭斷碑【墓石近爲盜所竊鮮有存者】

過少谷先生故址

許珌

吏部風流昔莫當歸來三十厭爲郎曾傳諫艸廻龍狩尢羨詩名絕雁行廢埒土花團曙露荒林石鼓咽春陽聖朝耆徳悲湮沒無復南湖舊艸堂

又

陳日浴

鄭公隠處傍南湖龍首橋邊故宅無空地悲風惟蔓艸寒林落日只啼烏聖朝有道全耆舊大雅中衰重楷模寂寞不勝今昔恨幾廻吟望獨躊躇

又

王子彪

曾聞吏部南湖隠十載幽居似子眞碧水靑山甘自老海鷗江鸛日相親中朝久切蒼生望一疏終全烏角巾故宅已空時代異到來吟眺獨傷神

又

陳遴

吏部幽棲何處尋越王臺下白湖陰荒墟歳久從殘艸落日風悲滿舊林畫省曾聞多補衮滄洲已分早投簪至今客子空搔首不見斯文感慨深

又

陳九臯

表閭通徳識名門林壑淸風尙有邨遇世靑雲登獨蚤致君丹檻折還存荒墟日暮供覊馬寒雨春淒送斷鴻我忝文孫姻婭誼一來慿弔幾傷魂

讀鄭少谷先生集

馮祖快

儒臣風節至今傳抱質懷文並古賢封事幾騰畱正气才名獨步憶當年時危總擬歌招隠道直何妨欲問天更羨後人多繼起表揚大業有遺編

讀鄭少谷先生全集

余颺

少谷山人杜甫流片言隻字重千秋七經剞劂多新稿屢換宮商合故謳萬丈光芒騰日月諸家評說比墳邱斯文未防塡河嶽自有名巖定去畱

吾閩詩盛永洪間十子已登髙啟班獨步江東推少谷頡頏北地屬三山黃河積雪冰淩動幽澗攢巖石骨斑【此皆評先生詩品】攬捲悠然思古道景行殊自愧愚孱

鼇峯頂上昔曾逰丰采遺風嘆莫求驟諫突逢明主怒掛冠歸與洞仙遊遺文畱作髙山祕故魄猶驚北寺收天壤令名公自得飛小鳥防佛頭

六飛馭輦勅南乘斷靷宮門恨未能臣節不隨艸木朽諌章直共雪霜淩當年時事眞天寶不覺歌聲逼少陵慿弔遺編多感慨百家異說等虫薨

董賈才名昔少年步莊驟左盛無前執言忠孝生成史抗志煙霞蛻得仙五福文人難具備令名後世自當全至今同作文章看尙有英風啟後賢

又

余佺

孝武兩朝多作者扶輪掉鞅逢大雅西涯老子首蜚聲臺閣雍容鳴韶夏北地崛起覇詞壇手提牛耳不肯下同聲酬唱徐與何云衢並轡馳天馬當年海內正升東南竹箭秀羣英閩海雄風壓吳越少谷首繼何李鳴赤城霞起映天表黃河冰積鬰峋崚崆峒山上武夷頂萬丈光芒共抗行我嘗追覽誦遺集荊玊隋珠珍什襲一吟再唱有餘思忠愛淋淋垂篇什世人不解讀公詩遺篇歷亂恣評譏無病呻吟異天寶千秋耳食眞可疑君不見南國翠華去不還年年黃竹望回鑾手披赤章奏金闕長安一疏鳴鳯鸞復不見防袖歸來風莫莫鼇峯山頭人綽約陸離長劍華陽巾先軰風流今不作噫吁嘻綜公遺事讀公詩如公眞不愧拾遺千年詩案談未易細與後人討論之

雨夜讀少谷公奏艸有感

侄夢麒

展捲餘春夜思公半雨天憂時甘死諌樂聖乞歸田防髮南湖上行吟靑野邊堂懸惟舊榻藥裹半書籖漢主徵逋久長沙起少年愛君西北向返素武夷前廻棹寒云冷空堂暮靄連魚非故主燕雀傍誰翻按古堪千嘆哀今每百何人當接武收拾茂林阡

哭少谷公

侄孫日近

執防歸何處魂招未有蹤乾坤一死盡事業半生逢此日搜遺艸他年憶舊宗人琴不可作防淚掛堂封

恭讀少谷公集有感

侄孫衍祖

憶昔吾宗全盛日文章冠蓋動京華祗今海內稱才子猶向閩南溯世家司馬著書終自序陸機先徳應堪誇漫言率祖源流在敢擬當年杜浣花

謝諸公題詠

侄孫磊

先朝吏部家乘逺故宅虛無野水濵江鸛自當門徑浴林花空傍土墻新諸公不鄙遺佳句顧我無能忝後人廻憶武皇南狩日諌書尙在淚沾巾

感詠少谷公集

孫芳標

湖上簪裾固自繁睠懷吏部讀書園三朝忠孝文章在千古才名俎豆存雪滿柴門余舊迹水深村漵長新痕祗慙祖徳眞難述展誦遺篇每斷魂

過少谷公鼇峯艸堂有懷

元孫芳楷

共道鼇峯勝登臨半不禁地靈畱古迹堂廢入林深芳徑思延客餘香憶在陰陟巒頻顧睇緩步細沈唫不盡簾櫳杳無窮文藻森南湖培世澤書劍百年心

讀少谷公諌艸偶感

五世孫睿

吾宗自昔擅文風節義爭傳吏部公二阮瓊林同寵宴千秋諌艸抒精忠方知許國襟期素不僅專家字句工薫盥祗今開卷讀宛如謦欬在空中

祭少谷公墓感懷

五世孫克燦

春風罨靄防梅亭碧艸芊芊一望靑幾代鴻名光史冊兩行華表聳荒塋鷓鴣啼處聞先訓杜宇聲中感舊靈深愧未能繩世徳祗循蘋藻露霜馨

少谷集卷三十五

