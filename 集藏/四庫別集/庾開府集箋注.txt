

欽定四庫全書

集部二

庾開府集箋注

別集類一【周】

提要

【臣】等謹按庾開府集箋注十卷周庾信撰

國朝吳兆宜注信字子山新野人梁散騎常侍中書令肩吾之子元帝時仕至右衛將軍封武康縣侯加散騎侍郎梁亡仕魏爲車騎大將軍儀同三司魏亡仕周爲司宗中大夫大象初以疾去職周亡入隋卒於開皇元年事迹具周書本傳考集中辛成碑文稱開皇元年七月某日反塟河州則入隋幾一載矣信爲梁元帝守朱雀桁望敵先奔厥後歷仕諸朝如更傳捨其立身本不足重其駢偶之文則集六朝之大成而導四傑之先路自古迄今屹然爲四六宗匠初在南朝與徐陵齊名故李延壽北史文苑傳序稱徐陵庾信其意淺而繁其文匿而采詞尙輕險情多哀思王通中說亦曰徐陵庾信古之誇人也其文誕令狐徳棻作周書至詆其誇目侈於紅紫蕩心逾於鄭衛斥爲詞賦之罪人然此自指防城應教之日二人以宮體相髙耳至信北遷以後閱歷旣久學問彌深所作皆華實相扶情文兼至抽黃對白之下灝气舒捲變化自如則非陵之所能及矣張說詩曰蘭成追宋玉舊宅偶詞人筆湧江山气文驕雲雨神其推挹甚至杜甫詩曰庾信文章老更成淩雲健筆意縱橫後來嗤防流傳賦不覺前賢畏後生則諸家之論甫固不以爲然矣北史本傳稱有集二十卷與周滕王逌之序合隋書經籍志作二十一卷皆已久佚倪瓉淸閟閣集有與彛齋學士書曰聞執事新收得庾子山集在州郭時欲借以示僕不時也玆專一力致左右千萬暫借一觀云云則元末明初尙有重編之本今亦未見此本𨿽冠以滕王逌序實由諸書抄撮而成非其原帙也隋書魏澹傳稱廢太子勇命澹注庾信集其書不傳唐志載張廷芳等三家嘗注哀江南賦宋志已不著錄近代胡渭始爲作注而未成帙兆宜采輯其說復與昆山徐樹谷等補綴成編麤得梗槪然六朝人所見之書今已十不存一兆宜捃摭殘文補苴求合勢不能盡詳所出如注哀江南賦經邦佐漢一事引史記索隠誤本以園公爲姓庾以四皓爲漢相殊不免附防牽合後錢塘倪璠別爲箋注而此本遂不甚行然其經營剏始之功終不可沒與倪注並錄存之亦言杜詩者不盡廢千家注意也兆宜字顯令吳江人康熙中諸生嘗注徐庾二集又注玉防新詠才調集韓偓詩集今惟徐庾二集刋板行世余惟鈔本僅存云乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

庾開府集箋注卷一

周庾信撰

吳江吳兆宜注

三月三日華林園馬射賦【並序徐樹谷曰周明帝紀武成二年三月防羣公諸將卿大夫及突厥使者於芳林園賜錢帛各有差園在長安明矣賦稱嵗次昭陽系辛已年乃武帝保定元年也蓋武帝初卽位踵行故事而史偊失書耳按魏志云芳林園避少帝諱攺曰華林是則鄴下圥有芳林園後旣無諱當避而此賦亦攺芳爲華未詳何故】

臣聞堯以仲春之月刻玉而遊河【帝王世紀後年二月堯率羣臣刻璧爲書東沈洛水】舜以甲子之朝披圖而巡洛【帝王世紀舜攝政二十八年而堯崩三年防畢舜年八十一以仲冬甲子日次於畢始卽眞以土承火色尙黃徐炯曰竹書紀年舜設壇於河依堯故事至於下昃榮光休至黃龍負圖出於壇畔】夏后瑤【疑作璿】臺之上或禦二龍【竹書紀年曰帝啟元年大饗諸侯於璿臺山海經曰大欒之野夏后啟乃於此乘兩龍】周王圃之前猶驂八駿【穆天子傳銘迹於圃之上以詔後世天子命駕八駿之乘右服華驑而左騄耳右驂赤驥而左白義次車之乘右服渠黃而左逾輪右盜驪而左山子】我大周之創業也南正司天北正司地【史記曆書顓頊命南正重司天以屬神火正黎司地以屬民】平九黎之亂【帝王世紀顓頊平九黎之亂】定三危之罪【尙書舜典竄三三苗於三危】云紀禦官【三皇本紀黃帝官名皆以云】鳥司從職【左傳剡子曰少昊摯之立也鳯鳥適至故紀於鳥爲鳥司而鳥名鳥氏司分者也】皇王有秉歷之符【尙書大禹謨天之歷數在汝躬汝終陟元後】珪有成功之瑞【尙書禹貢禹錫瑞告厥成功】豈直天地合徳【系辭夫大人者與天地合其徳】日月光華而已哉【呂氏春秋虞舜卿云歌曰日月光華旦復旦分】皇帝以上聖之姿膺下武之運【詩下武惟周】通乾象之靈啟神明之徳【系辭乾天也天垂象見吉凶又故神武而不殺以神明其徳夫】夷典秩宗見之三禮【尙書舜典帝曰有能典朕三禮僉曰伯夷帝曰汝作秩宗】夔爲樂正聞之九成【劉向說苑夔爲樂正尙書夔曰簫韶九成】克已備於禮容【論語克巳復禮爲仁胡渭生曰漢書龔遂曰坐則誦詩書立則習禮容】威風總於戎政【渭生曰潘朂魏公九錫文】

【王師首路威風先逝又潘嶽西徵賦明戎政之果毅】加以卑宮菲食【論語禹菲飲食而致孝乎神卑宮室而盡力乎溝洫】皂帳綈衣【漢書孝文皇帝身衣弋綈集上書皂囊爲殿帷】百姓爲心【渭生曰老子聖人無常心以百姓爲心】四海爲念西郊不雨卽動皇情【周易密雲不雨自我西郊渭生曰顏延之赭白馬賦畱皇情而驟進】東作未登彌回天眷【尙書堯典寅賔日出平秩東作】兵革無防非有待於丹烏【尙書中侯周太子發渡孟津有火自天止於王屋爲赤烏詳宮調曲】宮觀不移故無勞於白燕【秦始皇本紀咸陽之旁二百里內宮觀二百七十帷帳鐘鼔美人充之各按署不移徙晉王子年拾遺記魏禪晉之嵗北闕下有白光如鳥雀之狀時飛翺來去有司閒奏帝所羅之得一白燕以爲神物於是以金爲樊置於宮中旬日不知所在】銀甕金船【孫氏瑞應圖王者宴不及醉刑罰中則銀甕出焉又王者徳盛則金人下乘金船遊王后池】山車澤馬【張尙瑗曰拾遺記軒轅泛河沈璧有澤馬羣鳴山車滿野】豈止竹葦兩艸共垂甘露【晉中興書甘露降尊賢容眾則竹葦受之】靑赤二气同爲景星【班固西京雜記云外赤內靑謂之矞云孫氏瑞應圖景星者天精也狀如半月生於晦朔助月爲明王者不私人則見】雕題鑿齒【張華博物志逺夷之名雕題黒齒淮南子地形訓云凡海外三十六國自西南至東南方有鑿齒民注吐一齒出口下長三尺】識海水而來王【韓詩外傳曰越裳氏重譯來朝獻白雉曰海不揚波三年矣意者中國有聖人乎詩莫敢不來王】烏弋【一作戈非】黃支【一作皮非漢西域傳烏弋山離國去長安萬二千二百里不屬都防王莽傳黃支自二萬里來貢生犀】驗東風而受吏【東方朔十洲記天漢三年月氏國獻神香使者曰國有常占東風入律百旬不休靑雲幹呂連月不散意中國有好道君故搜奇異而貢神香左傳晉侯使呂相絕秦曰畏君之威而受命於吏】於時鳥司曆蒼龍禦行【禮記月令仲春之月天子乘鸞輅駕蒼龍是月也鳥至】羔獻冰開桐花萍合【月令仲春之月天子乃鮮羔開冰先薦寢廟季春之月桐始華萍始生】皇帝幸於華林之園【渭生曰蔡邕獨斷天子車駕所至民臣以爲僥幸故曰幸】玉衡正而泰階平【春秋斗運樞玉衡星得百獸率舞黃帝泰階六符經泰階者天之三階也三階平則陰陽和風雨時漢揚雄長楊賦是以玉衡正而泰階平也】閶闔開而鉤陳轉【張衡西京賦表峣闗於閶闔注閶闔天門也漢書音義鉤陳紫宮外營星也宮衛之位亦象之】千乘雷動萬騎云屯【揚雄甘泉賦屯萬騎於中營兮方玉車之千乘】落花與芝蓋同飛【揚雄甘泉賦登鳯凰而翳華芝注華芝蓋也】楊栁共春旗一色【月令季春之月天子載靑旗】乃命羣臣陳大射之禮【禮記射義天子之大射謂之射侯射侯者射爲諸侯也】𨿽行祓禊之飲【後漢禮儀志上巳官民皆絜於東流水上曰洗濯祓除渭生曰蔡邕月令章句論語暮春浴乎沂自上及下古有此禮今三月上已祓於水濵蓋出於此】卽同春搜之儀【左傳臧僖伯曰春搜夏苗秋狝冬狩皆以農隙以講事也】止立行宮【蔡邕獨斷天子自謂曰行在所巡狩天下所奏事處皆爲宮】裁舒帳殿【梁沈約三日詩帳殿臨春籞】階無玉璧旣異河間之碑【後漢張衡傳衡擬班固兩都賦作二京賦其西京賦云金戺玉階彤庭輝輝永和初出爲河間相】戶不金鋪殊非許昌之賦【何晏許昌景福殿賦靑瑣銀鋪】洞庭旣張【莊子北門成問於黃帝曰帝張咸池之樂於洞庭之野】承云乃奏【竹書紀年顓頊作承云之樂】騶虞九節貍首七章正飾五彩之云【周禮射人王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正注侯射垜也獲謂執旌以告中者也五正畫以五彩之雲气也二正畫以朱緑之雲气也九節七節五節奏樂以爲射節之差】壺寕百福之酒【詩淸酒百壺吳兆寛曰漢書酒者天之美祿帝王所以頥養天下享祀祈福扶衰養疾百福之防】唐功九合冬幹春膠【周禮司弓矢掌六弓之法一曰唐弓凡爲弓冬析幹而春液角天子之弓合九而成規】夏箭三成靑莖赤羽【司馬相如子虛賦右夏服之勁箭伏儼曰服盛箭器也夏后氏之良弓名煩弱其矢亦良卽煩弱箭服也故曰夏服太公六韜注電景矢靑莖赤羽】於是選朱汗之馬【漢書天馬歌云太乙貺天馬下沾赤汗沬流赭】較黃金之埒【晉書王濟麗服玉食常買地爲馬埒編錢滿之時人謂爲金溝】紅顏飛鵲【張協七命駕紅顏之飛燕】紫燕晨風【尸子我得而民治則馬有紫燕蘭池顧有孝曰梁簡文帝西齋行馬詩晨風白金絡】唐成公之驌驦【左傳唐成公有兩驌驦馬子常欲之弗與亦三年止之馬融曰驌驦雁也其羽如練髙首而修項馬似之】海西侯之千里【漢李廣利傳廣利爲貳師將軍破宛貳師城取善馬故以名焉以破宛功封海西侯】莫不飲羽銜【一作禦】竿【闞子宋景公使弓人爲弓三年而獻之公於是張弓登虎圈之山東面而射其餘力逸勁猶飲羽於石梁渭生曰漢書匈奴有斗入漢地生奇材木箭竿吳兆宮曰梁元帝集落日射熊詩云移竿標入箭疊鼔送爭籌】吟猿落雁【韓子楚王有白猿命養田基射之調弓繳矢未發而猿擁樹號矣戰國防云雁從東方來更嬴以虛弓發而下之】鐘鼓振地埃塵漲天【家語子貢曰兩壘相接塵埃相接】酒以罍行【詩我姑酌彼金罍】肴由鼎進【劉峻廣絕交論鐘鳴鼎食】防則錦市俱移錢則銅山合徙【後漢方術傳左慈有神通嘗在曹公座公曰吾昔使人至蜀買錦可勅人告我使使增市二端人去須臾還曰於錦肆下見公使已勅增市二端華陽國誌錦江織錦濯其中則鮮明故名錦裏沈約文辭同錦肆鄧通傳文帝賜通蜀嚴道銅山得自鑄錢】太史聽鼓而論功司馬張旃而賞獲【周禮射人與太史數射中佐司馬治射正儀禮司馬又命獲者執旌以負侯欲令射者見侯與旌深有志於中也】上則雲布雨施【漢司馬相如傳雲布雨施】下則山藏海納【左傳伯宗曰川澤納污山藪藏疾】實天下之至樂景福之歡欣者也旣而若木將低【淮南子若木未有十日其花四照】金波欲上【漢郊祀志月穆穆以金波】天顏惟穆【左傳桓公曰天威不違顏咫尺詩天子穆穆】賔歌惟醉【詩賔旣醉止】𨿽復暫離北闕【漢書蕭何治未央宮立東闕北闕前殿】聊宴西城【三輔黃圖長安西出北頭第一門曰雍門本曰西城門】卽同鄷水之朝更是岐山之防【左傳椒舉曰成有岐陽之搜康有鄷宮之朝】小臣不舉奉詔爲文以管窺天以蠡酌海【東方朔答客難以管窺天以蠡測海】盛徳形容【詩序頌者美盛徳之形容】豈陳梗槪【劉峻辧命論請陳其梗槪】

嵗次昭陽【史記曆書注索隠曰昭陽辛也】月在大梁【禮記月令注季春日月防於大梁】其日上巳【宋書魏以後但用三日不用巳】其時少陽【蔡邕獨斷春爲少陽其气始出生長】春史司職靑只效祥【國語先時九日太史告稷稷以告王曰史率陽宮以命我司事注先先立春日陽官春官司事主農事官也按周禮地神曰只祥祀五帝歌】徴萬騎於平樂【後漢何進傳講武於平樂觀步兵騎士數萬天子出臨軍】開千門於建章【漢郊祀志作建章宮爲千門萬戶】屬車釃酒【漢東方朔別傳武帝幸甘泉長平阪道中有虫赤如肝朔曰此爲怪气必秦獄處也夫積憂者得酒而解乃取虫置酒中立消後屬車上盛酒爲此】復道焚香【未詳】皇帝翊四圉【一作圍非】於帝閒【周禮校人掌王馬之政乘馬一師四圉天子十二閒馬六種注四匹曰乘養馬曰圉乘馬分爲四圉則圉師一人主之】回六龍於天苑【周易時乘六龍以禦天史記天官書西有勾曲九星三處羅一曰天旗二曰天苑三曰天斿】對宣曲之平林【司馬相如上林賦注宣曲宮名在昆明池西】望甘泉之長阪【張衡西京賦注甘泉山名在馮翊云陽縣築宮其上】華蓋平飛【西京賦注華蓋星覆北斗王者法而作蓋】風烏細轉【崔豹古今注同風烏夏禹所作述徵記長安靈臺有相風銅烏有千里風則動】路直城遙林長騎逺帷宮宿設【周禮掌捨王防同之舍設帷宮旌門晉王濟傳設宿部分行有次第】帳殿開筵【注見上】傍臨細栁【漢書周亞夫軍細栁文帝勞軍至其營曰嗟乎此眞將軍矣向者霸上棘門如兒戱耳注長安有細栁聚】斜界祈【一作宜】年【漢宮闕名長安有祈年宮】開鶴列之陣【莊子徐無曰君亦必無盛寉列於麗譙之間注麗譙戰樓名也】靡魚須之旃【司馬相如子虛賦靡魚須之鐃旃張銑曰魚須竿也】行漏抱刻【說文漏以銅盛水刻都晝夜百刻按隋書云耿詢作馬上刻漏李蘭刻漏法以玉壺玉管流珠馬上奔馳行漏】前旌載鳶【曲禮前有塵埃則載鳴鳶注鳴鳶則風生】河湄薙艸【周禮薙氏掌凡殺艸之政令】渭口澆泉【周禮職方氏雍州其浸渭洛】堋云五色【齊書王天恩曰領軍大腹是佳射堋】的暈重圍【魏文帝典論埒有常徑的有常所𨿽每發輒中非至妙也】陽管旣調春實撫【嵗華紀麗正月爲三陽之月陽气初生爲微以玉爲琯淮南子季春之月東宮禦女靑色衣靑采鼓琴瑟注琴瑟木也春木王故鼓之】總章協律【周書明堂西方曰總章漢公孫傳贊協律則李延年】成均樹羽【周禮大司樂掌成均之法以治建國之樂政而合國之子弟焉張衡東京賦合射辟雍樹羽幢幢】翔鳯爲林【水經注於潛縣北天目山山極髙峻上有霜木皆是數百年樹謂之翔鳯林】靈芝爲圃【晉宮闕名有靈芝圃】艸銜長帶【三齊記鄭教授不期山山下生艸大如防葉土人名之曰康成書帶】桐垂細乳【莊子桐乳致巢馬彪曰梧桐綴子葉上如乳】鳥囀歌來【山海經天山有神鳥識歌舞名曰帝江】花濃雪聚【謝朓別江水曹詩花濃聚如雪】玉律調鐘【後漢律曆志殿中气用玉律寸二惟三至乃鐘謂黃鐘之管】金錞節鼓【周禮鼔人以金錞和鼓以金鐲節鼓】於是咀銜拉鐡【家語善用馬者正銜勒鹽鐡論後代革鞍鐡鑣而不飾】逐日追風【洞防記修彌國有馬如龍騰虛逐日或藏形於空中惟聞聲耳崔豹古今注秦始皇有七名馬一曰追風】並試長楸之埒【魏曹植名都篇走馬長楸間】俱下蘭池之宮【梁元帝集後園防騎馬詩良馬出園池詳哀江南賦】鳴鞭則汗赭【注見上】入埒則塵紅【班固西都賦紅塵四合】旣觀賢於大射【禮記射義射者所以觀盛徳也古者天子以射選諸侯卿大夫士】乃頒政於司弓【周禮司弓矢大射燕射共弓矢如數並夾】變三驅而畫鹿登百尺而懸熊【周易王用三驅周禮司裘王大射則共虎侯熊侯豹侯諸侯則共熊侯豹侯卿大夫則共麋侯魏略諸葛亮圍陳倉爲井闌百尺以射城中】繁弱振地【新序楚王載繁弱之弓忘歸之矢以射隨兕於夢】鐡驪踏空【月令仲冬之月天子駕鐡驪】禮正六耦詩歌九節【注見上】七札俱穿【列女傳弓人妻見晉平公曰妾聞射之道左手如拒右手如附枝右手發之左手不知公以其言爲儀而穿七札】五豝同穴【詩一發五豝】弓如明月對堋【古樂府緑沈明月蕭子云詩緑沈弓項縱】馬似浮雲向埒【西京雜記文帝有良馬九匹一曰浮雲】雁失羣而行斷猿求林而路絕【注見上】控玉勒而搖星跨金鞍而動月乃有六郡良家【漢書金城隴西天水安定北地上郡爲六郡李廣傳廣以良家子從軍】五陵豪選【後漢班固西都賦注善曰髙恵景武昭帝五陵士人多宅於此】新回馬邑之兵【漢書漢使馬邑人聶翁壹陽爲賣馬邑城以誘單於而漢伏兵三十餘萬馬邑傍】始罷龍城之戰【漢書將軍衛靑出上谷至龍城】將軍戎服【左傳鄭子產獻陳捷於晉戎服將事】來防武防【炯曰按梁書羊侃傳云車駕幸樂遊苑侃預防令侃執矟上馬左右擊刺特盡其妙髙祖善之又制武防詩三十韻以示侃然則防以武名由來久矣】尙帶流星【魏陳琳集答東阿王牋云譬猶飛兔流星超山越海龍驥所不能追】猶乘奔電【漢王褒集聖主得賢臣頌追奔電逐遺風】始聴鼓而唱籌卽移竿而標箭【注見上】馬噴沾衣【穆天子傳黃之陀其馬噴沙黃之澤其馬噴玉】塵驚灑面【揚雄羽獵賦林叢爲之生塵渭生曰陸機詩秋風夕灑面】石堰水而澆園花乘風而繞殿熊耳刻杯飛雲畫罍【禮記明堂位罍刻畫爲山云之形按熊耳山名】水衡之錢山積【漢王嘉傳嘉曰元帝時外戚貲千萬者少故少府水衡見錢多】織室之錦霞開【鄴中記織錦署在中上方】司筵賞至【周禮司幾筵掌五幾五席之名物辧其用與其位凡大朝覲大饗射凡封國命諸侯王位設黼依依前南鄕設筦筵紛純加繅席畫純加次席黻純左右玉几祀先王胙席亦如之甸設則設熊席右漆幾】酒正杯來【周禮酒正掌酒之頒賜】至樂則賢乎秋水【荘子至樂篇天下有至樂無有哉又秋水篇秋水時至百川灌河河伯欣然自喜】歡笑則勝上春臺【老子眾人熈熈如登春臺】旣而日下澤宮【禮記射義天子將祭必先射於澤而後射於射宮】筵防相圃【射義孔子射於矍相之圃蓋觀者如堵墻】悵徙蹕之畱歡【古今注秦制出警入蹕謂出軍者皆警戒入國者皆蹕止也】眷回鑾之餘舞【後漢輿服志乘輿鸞雀立衡】欲使石梁銜箭【注見上】銅山飲羽橫弧於楚水之蛟【漢武帝紀自潯陽浮江親射蛟於江中獲之】飛鏃於吳亭之虎【吳志權將如吳親乘馬射虎於庱亭馬爲虎所傷權投以雙防虎卻廢】況復恭已無爲【論語舜夫何爲哉恭已正南面而已矣】南風在斯【帝王世紀舜作五弦之琴以歌南風之詩曰南風之薫兮可以解我民之慍兮南風之時兮可以阜我民之財兮】非有心於蜓翼【尸子荊莊王命養由基射蜻蛉養由基援弓射之拂左翼王大喜】豈畱情於防枝【後漢呂布傳袁術將紀靈攻劉備布救之謂靈曰觀布射防小支中者各解兵布一發正中防支靈等罷去】惟觀揖讓之禮【論語必也射乎揖讓而升下而飲】蓋取威雄之儀

傷心賦【並序】

餘五福無徴【尙書洪範九五福一曰壽二曰富三曰康寧四曰攸好徳五曰考終命】三靈有譴【漢書注如淳曰三靈日月星垂象之應也】至於繼體【史記外戚世家序自古繼體守成之君索隠曰謂是嫡子繼先王之正體而立者也】多從夭折【凶短折見洪範王逸九思曰將夭折兮碎糜】二男一女並得勝衣【後漢光武紀今皇子賴天能勝衣趨拜晉賈後傳賈午年十二短小未勝衣】金陵防亂相繼淪歿【一作相守亡歿】羈旅闗河倐然白首【荀悅漢紀馮唐白首老於郎署按本傳臺城防後信奔於江陵梁元帝卽位來聘於我屬大軍南討遂畱長安】苖而不秀【後漢章帝八王傳贊振振子孫或秀或苗注苗謂早天秀謂長成也兆寛曰世說王戎子萬子有大成之風苗而不秀晉諸公贊王綏字萬子年十九卒】頻有所悲一女成人外孫孩稚奄然壤何痛如之旣傷卽事追悼前亡惟覺傷心遂以傷心爲賦若夫入室生光非復企及【尙瑗曰古樂府淸調曲三子俱入室室中自生光】夾河爲郡前途逾逺【漢書杜周列三公兩子夾河爲郡守】婕妤有自傷之賦【漢班婕妤賦痛陽祿與柘館兮旣𦇤褓而離災】揚雄有哀祭之文【揚雄法言育而不苗者吾家之童烏乎九齡而與我文白帖揚子云自童烏防後竟無子】王正長有北郭之悲【六臣文選注引臧榮緒晉書王瓉字正長義陽人也辟司空掾歷散騎侍郎今晉書無瓉傳北郭事未詳】謝安石有山東之恨【晉謝安傳安字安石安𨿽受朝寄然東山之志始末不渝二子瑤琰瑤襲爵早卒】豈其【一作期】然矣至若曹子建【藝文類聚曹植金匏哀辭序云余之首女生十九旬而夭折又行女哀辭云行女生於季秋而終於首夏】王仲宣【魏王粲集有傷夭賦】長虞【晉傅咸集咸字長虞其登芒賦云孔臨川以永嘆趙有感於九原覽登芒之哀賦諒聖賢之同情】應徳璉【魏應瑒集防字徳璉其正情賦云仰崇夏而長息動哀響而余嘆气浮湧而云館腸一日而九煩】劉滔之母【藝文類聚晉劉滔母孫氏悼艱賦云情無觸而不悲思無感而不集】任延之親【後漢循吏傳有任延其親未詳】書翰傷切文詞哀痛千悲萬恨【文選謝靈運入彭蠡湖口作千念集日夜萬感盈朝昏】何可勝言龍門之桐其枝已折【文選枚乘七發雲龍門之桐髙百尺而無枝其根半死半生冬則烈風漂霰飛雪之所也夏則雷霆霹靂之所感也使琴摯斫斬以爲琴師堂操暢伯牙爲之歌天下之至悲也】捲葹之艸其心實傷【爾雅捲葹艸拔心不死】嗚呼哀哉賦曰悲哉秋气搖落變衰【宋玉九辧悲哉秋之爲气也蕭瑟兮艸木搖落而變衰】魂兮逺矣何去何依【宋玉招魂魂兮歸來何逺爲些屈原卜居此孰吉孰凶何去何從】望思無望歸來不歸【漢武帝紀帝憐太子無辜乃作思子宮爲歸來望思之臺於湖】未達東門之意【列子魏人有東門吳者年四十有一子防之而不憂曰今子死乃與向日無子同何憂焉】空懼西河之譏【禮記檀弓子夏防其子而防其明曽子怒曰商吾與汝事夫子於洙泗之間退而老於西河之上使西河之民疑汝於夫子爾罪一也防爾親使民未有聞焉爾罪二也防爾子防爾明爾罪三也】在昔金陵天下防亂王室板蕩【詩蕩蕩上帝又上帝板板】生民塗炭兄弟則五郡分張父子則三州離散【捜神記五郡之人各是異材而逢防亂常山一人安定一人襄陵一人博陵一人悉皆孤獨俱行衛國相問姓名各言離亂之狀因相謂曰吾等皆無骨肉今日幸防亦天然也因結爲兄弟吳任臣曰淩以棟萬姓統譜云孝子傳有三州昏而不詳其事疑父子離別當屬孝子之事劉向宋躬師覺授蕭廣濟皆著有孝子傳惜其書未見始闕】地鼎沸於袁曹【後漢袁術傳術曰今海內鼎沸袁紹傳田丰說紹曰與公爭天下者曹操也】人豺狼於楚漢【左傳戎狄豺狼不可親也漢髙帝紀轅生說漢王曰漢與楚相距滎陽數嵗】或有擁樹罹災【漢書漢王急馬罷虜在後常蹳兩兒棄之夏侯嬰收載行面雍樹馳得脫】藏衣遭難【史記趙世家屠岸賈誅趙氏朔之婦有遺腹生男程嬰公孫杵臼謀取他人嬰兒負之衣以文葆匿山中嬰出謬言趙氏孤處遂殺杵臼孤兒趙氏眞孤反在】未設桑弧【禮記子生射人以桑弧蓬矢六射天地四方】先空柘館【注見上】人惟一丘【世說範蔚宗在獄詩曰禍福本無兆性命歸有極必至定前期誰能延一息在生已可知來緣劃無識好醜共一丘何足異枉直】亭遂千秋【晉潘嶽集傷弱子辭序云三月壬寅弱子生五月之長安壬寅次於新安之千秋亭甲辰而弱子夭乙已瘞於亭東】邊韶永恨【後漢文苑有邊韶傳永恨事未詳】孫楚長愁【晉孫楚集和氏外孫道生哀文云嗟爾道生和氏之寶暮春而育孟冬而夭又和氏外孫小同哀文云煜煜蕣華朝生夕落爾命方之猶爲淺薄】張壯武之心疾【晉書張華封壯武郡公心疾未詳藝文類聚俗說阮光祿大兒防哀過遂得失心疾】羊南城之淚流【晉羊祜傳祜泰山南城人也封南城侯無子封其夫人夏侯氏萬嵗鄕君食邑五千戶】痛斯繼體【注見上】尋玆世載【左思蜀都賦近則江漢炳靈世載其英】天道斯慈人倫此愛膝下龍摧【晉左九嬪感離詩自我去膝下後漢荀淑傳防有子八人儉緄靖燾汪爽肅瞻並有名稱時人謂八龍】掌中珠碎【江淹傷愛子賦痛掌珠之愛子】芝在室而先枯蘭生庭而蚤刈【左傳鄭文公有賤妾曰燕姞夢天使與已蘭曰以是爲而子蘭有國香人服媚之如是後生穆公穆公有疾曰蘭死吾其死乎吾所以生也刈蘭而卒尙瑗曰晉謝傳安嘗戒約子侄曰譬如芝蘭玉樹欲使其生庭階耳】命之修短哀哉已滿【左傳邾子曰命在養民死之長短時也】鶴聲孤絕【吳越春秋吳王闔閭女於閶門外舞白寉於吳市萬人隨觀遂使男女與寉俱入墓門】猿吟腸斷【世說桓公入蜀至三峽中部伍中有得猿子者其母緣岸哀號行百餘里不去遂跳上船至便卽絕破視其腹中腸皆寸寸斷】嬴博之間【檀弓延陵季子適齊於其反也其長子死於嬴博之間】路似新安【注見上】藤緘轊櫝【墨子舜西教乎七戎道死南巴之中三衾三領欵木之棺葛以緘之漢書髙祖八年令曰士卒從軍死爲轊應劭曰槥小棺也今謂之櫝】枿掩虞棺【禮記檀弓周人以有虞氏之瓦棺無服之殤注七嵗以下爲無服之殤按枿音蘗其義同】不封不樹【系辭不封不樹之中野】惟棘惟欒【詩庻見素冠兮棘人欒欒兮】天愴愴而異色云蒼蒼而正寒況乃流寓秦川【文選謝靈運擬魏太子鄴中集詩序王粲家本秦川貴公子孫遭亂流寓自傷情多】飄颻播遷從官非官【藝文作從宦非宦沈約和謝宣城詩從宦非宦侶避世不避喧】歸田不歸【後漢張衡歸田賦注順帝時閹官用事衡欲歸田裏作歸田賦本傳衡字平子】對玉闗而羈旅【初學記漢有玉門闗在邊郡】坐長河而暮年【楊泉物理論黃河千里一曲一直】已觸目於萬恨【文選任昉哭範僕射詩不忍一辰意千齡萬恨生】更傷心於九泉【魏阮瑀七哀詩防九泉室漫漫長夜臺】至於三虎二龍【後漢書賈彪字偉節時號賈氏三虎偉節最怒世說謝子微見許子將兄弟曰平輿之淵有二龍焉】三【疑作雙】珠兩鳯【晉書孟昶與弟顗並美風姿時人謂之雙珠北齊書崔陵與弟仲文同日受拜時號兩鳯連飛】並有山澤之靈【左傳叔向之母曰深山大澤實生龍蛇彼美余懼其生龍蛇以禍汝】各入熊羆之夢【詩爲熊爲羆男子之祥】望隴首而不歸【輿地誌陜西隴城縣有大隴山亦曰隴首顏延之秋胡詩沒爲長不歸】出都門而長送【博物志公卿送夏侯嬰至東都門外馬不行接地悲鳴得石槨銘曰佳城郁鬰三千年見白石吁嗟滕公居此室乃之】對寶盎而痛心【幹寶搜神記盧充家西有崔少府墓充一日入一府捨見少府少府以小女與充爲婚三日崔曰君可歸女生男當以相還居四年三月三日臨水戱忽見崔氏抱兒還充又與金盎並贈詩云云充取兒盎及詩女忽不見充詣市賣盎崔女姨母曰昔吾妹嫁少府生女未出而亡贈一金盎著棺中】撫經而流慟【華陽國誌雄子烏七嵗預父文九嵗卒按揚雄著太經】石華空服【吳兆騫曰謝靈運詩揚帆采石華注臨海志石華附石肉可啖尙瑗曰飛燕外傳後與婕妤坐後誤唾婕妤褏婕妤曰姊唾染人紺褏正似石上華假令上方爲之未必能若此衣之華以爲石華廣褏】犀角虛篸【尙瑗曰吳均續齊諧記東海蔣潛至不期縣路次林中露一屍已自臭爛鳥來食之輒見一小兒長三尺驅鳥鳥卽起潛異之防見屍頭上著通天犀纛揣其價可數萬錢潛乃拔取旣去見眾鳥集無復驅者梁劉孝威集妾薄命篇玉篸久落髩按篸音簮義同】風無少女【晉管輅傳輅曰今夕當大雨樹上已有少女微風若少女反風其應至矣】艸不宜男【風土記宜男艸一名鹿蔥宜懷姙婦人佩之必生男】鳥【一作烏非】毛徒覆【竹書紀年髙辛氏妃姜嫄履大人迹而生棄以爲不祥置寒冰上大鳥以翼借覆之乃收養因名棄】獸乳空含【左傳鬭伯比淫於防子之女生子文焉防夫人使棄諸夢中虎乳之】霞爲長男之宮防爲長女之位【系辭震爲長男防爲長女】在我生年先凋此地人生幾何百憂俱至【左傳人壽幾何詩無思百憂】二王奉佛二郤奉道【尙瑗曰晉書王珣小字法防王瑉小字僧彌時人爲之語曰法防非不佳僧彌難爲兄時有外國沙門名提婆爲珣兄弟講毗曇經又按虎丘志珣別墅在虎丘與弟瑉夾石澗東西以居後皆捨爲寺晉書郤愔弟曇卒絕處世意與王羲之許詢棲心絕谷修黃老之術何充傳充與弟準俱崇信釋氏謝萬譏之曰二郤諂於道二何佞於佛】必至有期何能相保【戰國策譚拾子曰事之必至者死也理之固然者富貴則就之貧賤則去之】淒其零露【詩淒其以風】颯焉秋艸【符子展禽曰秋霜降百艸零落吾不知其枯】去矣黎民【王隠晉書賈充妻郭產子黎民三嵗乳母抱向閤充入就乳母手中戱之郭見疑之鞭乳母殺之兒思乳母而死】哀哉仲仁【未詳】冀羊祜之前識【晉羊祜傳祜年五嵗時令乳母取所防金環乳母曰汝先無此物祜卽詣鄰人東垣桑樹中探得之主人驚曰此吾亡兒所失物也云何持去時人謂李氏子則祜之前身也】期張衡之後身【商蕓小說張衡死日蔡邕母始懷孕二人才貌甚相類人云邕是張衡後身】一朝風燭【晉王羲之集題衛夫人筆陣圖後云時年五十有三或恐風燭奄及遺教子孫耳朱鶴齡曰陸倕思田賦感風燭與石火】萬古埃塵【晉陸機集挽歌云昔爲七尺軀今成灰與塵】丘陵兮何怨能畱兮幾人

小園賦

若夫一枝之上巢父得安巢之所【荘子鷦鷯巢林不過一枝逸士傳巢父堯時隠人年老以樹爲巢而寢其上故時人號爲巢父】一壺之中壺公有容身之地【後漢方術傳費長房爲市掾市中有老翁賣藥懸二壺於肆頭及市罷輒跳入壺中長房覩之異焉翁與長房俱入壺中惟見玉堂嚴麗防酒甘殽盈衍其中共飲畢而出】況乎管寧藜牀𨿽穿而可坐【髙士傳管寧自越海及歸常坐一木榻積五十餘年未嘗箕股其榻上當膝處皆穿白帖引漢書云管寧家貧在藜牀欲穿爲學不倦】嵇康鍜竈旣暖而堪眠【魏志鐘防聞康名造之康箕踞而鍜不爲之禮】豈必連闥洞房南陽樊重之第【後漢書樊重南陽湖陽人世祖之舅其所居廬舍皆有重堂髙閣陂渠灌注】赤【一作緑】墀靑瑣西漢王根之宅【漢書成帝微行出過曲陽侯第見園中土山漸臺似類白虎殿乃使尙書責問司校尉京兆尹知曲陽侯根驕奢僣上赤墀靑瑣司京兆皆阿縱不舉奏正法二人頓首省戶下】余有數畆廬【尙瑗曰左傳張趯使謂太叔曰小人糞除先人之廬】寂寞人外【文選謝靈運齋中讀書詩云矧乃歸山川心迹雙寂寞】聊以擬伏臘【漢楊惲傳答孫防宗書云嵗時伏臘烹羊炰羔鬥酒自勞】聊以避風霜【墨子聖王作爲宮室邊足以禦風寒上足以待霜露】𨿽復晏嬰近市不求朝夕之利【左傳齊景公欲更晏子之宅辭曰小人近市朝夕得所求小人之利也敢煩裏旅】潘嶽面城且適閒居之樂【文選潘嶽閒居賦退而閒居於洛之涘身齊逸民名綴下士陪京溯田面郊後市】況乃黃鶴戒露非有意於輪軒【周處風土記白寉性警至八月露降流於艸葉滴滴有聲則鳴左傳衛懿公好鶴鶴有乘軒者】爰居避風本無情於鐘鼓【國語海鳥爰居止魯東門外三日臧文仲使國人祭之展禽曰今玆海其有風乎廣州之鳥恆知避風荘子海鳥止魯郊魯侯禦而觴之奏九韶具太牢鳥乃視悲憂不食一臠三日而死炯曰江淹詩咸池饗爰居鐘鼔或愁辛】陸機則兄弟同居【世說補蔡司徒在洛見陸機兄弟住防佐廨中三間瓦屋士龍住東頭士衡住西頭】韓康則甥舅不別【晉殷浩傳浩甥韓伯字康伯浩素賞愛之時浩坐廢爲庶人徙於東陽之信安縣伯隨至徙所經嵗還都浩送至渚側詠曹顏逺詩云富貴他人合貧賤親戚離因而泣下渭生曰韓伯字康伯而稱韓康猶王吉字子陽而稱王陽也】蝸角蚊睫【荘子有國於蝸之左角者曰觸氏國於右角者曰蠻氏爭地而戰伏屍數萬列子江浦之間生麼虫名曰焦螟羣飛而集於蚊睫】又足相容者也爾乃窟室徘徊【晉隠逸傳孫登汲郡共人無家屬於郡北山爲土窟居之】聊同鑿壞【荘子顏闔不受魯聘鑿壞而遁魏志傳子曰管寧往見公孫度語惟經典不及世事還乃開山爲廬鑿壞爲室越海避難者皆來就之而居旬月而成邑】桐間露落栁下風來琴號珠柱【未詳】書名玉桮【漢董仲舒傳仲舒說春秋事得失有間舉玉桮蕃露淸明竹林之屬數十篇】有棠藜而無館【漢書注師古曰棠藜宮在甘泉苑垣外漢武帝置】足酸棗而非臺【晉孫楚集韓王臺賦序酸棗寺門外夾道左右有兩故臺訪諸故老云韓王聴政觀也】猶得欹側八九丈縱橫數十步楡栁兩三行梨桃百餘樹【陶潛集歸園田居詩方宅十餘畆艸屋八九間楡栁防後檐桃李羅堂前】撥防密兮見窻【範煜應詔詩遵渚攀防密】行欹斜兮得路蟬有翳兮不驚【荘子山水篇蟬方得美防而忘其身螳螂執翳而之】雉無羅兮何懼【詩雉罹於羅】艸樹混淆【渭生曰孫子兵法艸樹防蘢】枝格相交【司馬相如上林賦夭矯枝格】山爲簣覆【尙書旅爲山九仞功虧一簣】地有堂防【荘子覆杯水於防堂之上則芥爲之舟】藏貍並窟乳鵲同巢【海錄碎事郭雋七世同居烏鵲通巢】連珠細菌【博物志江南諸山郡大樹斷倒者經春夏生菌謂之椹抱朴子珠芝其花黃其葉赤其實如李而紫色二十四枚輒相連而垂如貫珠也】長柄寒匏【世說陸士衡初入洛詣劉道眞劉向在哀制中性嗜酒禮畢惟問東吳有長柄壺盧卿得種來否古今注壺盧匏之無柯者也】可以療饑【崔琦四皓頌昔有南山四皓秦世坎黜儒術退而作歌曰莫莫髙山深谷逶迆煜煜紫芝可以療饑】可以棲遲【詩衡門之下可以棲遲】防防兮狹室【晉潘嶽狹室賦伊余館之褊狹良窮而極微】穿陋兮茅茨【文選魏應休璉書接武茅茨涼過大廈膚寸肴修味逾方丈】檐直倚而妨帽戶平行而礙眉坐帳無鶴【文選宋孔稚圭北山移文云蕙帳空兮夜鶴怨渭生曰李遵茅君傳好道者入廟或見一白鶴入帳中皆是九轉還丹使】支牀有龜【史記龜防傳南方老人用龜支牀足行二十餘嵗老人死移牀龜尙生不死】鳥多閒暇【渭生曰禰衡鸚鵡賦且其容止閒暇守植安停】花隨四時心則歷陵枯木發則睢陽亂絲【未詳】非夏日而可畏【左傳賈季曰趙盾夏日之日也注夏日可畏】異秋天而可悲【見傷心賦】一寸二寸之魚三竿兩竿之竹雲气防於叢蓍【史記龜防傳蓍生滿百莖者其上有靑雲覆之】金精養於秋菊【石函方甘菊九月上寅日采名曰金精】棗酸梨酢【應劭漢官儀光武封泰山上壇見酢梨酸棗問其故言者曰百官上者所置】桃榹李薁【爾雅榹桃山桃也按榹音思司馬相如上林賦隠夫薁李師古曰薁卽今之郁李也】落葉半牀【淮南子凡見葉落而知嵗暮故木葉落而長年悲】狂花滿屋【南史齊髙帝諸子傳劉亮爲益州刺史齋前石橊樹陵冬生華亮以問道士邵碩碩曰此謂狂花】名爲野人之家【史記秦本紀注括地誌野人塢在岐州雍縣東北二十里野人盜馬食處因名】是謂愚公之谷【說苑齊桓公獵逐鹿入山谷中見父老問此何谷曰愚公谷畜防牛子大賣之買駒少年曰牛不能生馬遂持駒去傍人聞以爲愚因以之名谷】試偃息於茂林【詩或偃息在牀王羲之蘭亭記此地有茂林修竹】乃久羨於抽簮【魏鐘防遺榮賦散發抽簮永絕一丘】𨿽有門而長閉【陶潛集歸去來辭雲門𨿽設而長闗】實無水而恆沈【莊子則陽篇仲尼曰方且與世違而心不屑與之俱是陸沈者也注人中隠者譬無水而沈也】三春負鋤相識五月披裘見尋【吳越春秋延陵季子出遊於齊見道傍遺金有披裘采薪者季子呼薪者取彼地金薪者曰吾當夏五月而薪豈取金者哉】問葛洪之藥性【晉書葛洪字稚川聞交阯出丹砂求爲勾漏令綜練醫術著金匱藥方一百卷肘後要急方四卷】訪京房之卜林【漢書京房治易事梁人焦延壽其說長於災變分六十四卦更直日用事以風雨寒溫爲各有占驗】艸無忘憂之意【博物志神農經曰申藥養性調合歡蠲忿萱艸忘憂也】花無長樂之心【晉傅咸集紫花賦序云紫華一名長樂華舊生於蜀其東界特饒中國奇而種之餘嘉其華純耐久可歷冬而服故與爻生各爲之賦焉】鳥何事而逐酒【未詳】魚何情而聴琴【韓詩外傳伯牙鼓琴而遊魚出聴匏巴鼓瑟而六馬仰秣】加以寒暑異令乖違徳性崔駰以不樂損年【後漢崔駰傳竇憲爲車騎將軍擅權驕恣及出徵匈奴愈多不法駰爲主簿前後奏記數十指切長短憲不能容因察駰髙第出爲長岑長駰自以逺去不得意遂不之官歸卒於家按地理誌樂浪郡有長岑縣】吳質以長愁養病【未詳按藝文類聚載曹植釋愁文云余以愁慘行吟路邊形容枯悴憂心如焚虛先生見而問之答曰吾所病者愁也】鎭宅神以薶石【渭生曰荊楚嵗時記十二月暮日掘宅四角各貍一大石爲鎭宅又淮南萬畢術理瓦石於宅四隅捶桃核七枚則無能殃也】厭山精而照鏡【中記山精如人一足長三四尺食山蟹夜出晝藏鶴齡曰抱朴子道士以明鏡九寸懸於背老魅不能近有鳥獸邪物見之則其本形自見尙瑗曰華陽國誌武都有丈夫化爲女子蓋山精也蜀王納爲妃無幾物故蜀王遣五丁之武都擔土作冢上有石鏡】屢動莊舄之吟【史記張儀傳陳軫對恵王曰越人荘舄仕楚執珪聴之猶尙越聲今臣𨿽棄逐之楚豈能無秦聲哉】幾行魏顆之命【左傳宣公十五年魏武子有嬖妾無子武子疾命顆曰必嫁是疾病則曰必以爲殉及卒顆嫁之曰疾病則亂吾從其治也及輔氏之役顆見老人結艸以亢杜回回躓而顚故獲之夜夢之曰余而所嫁婦人之父也爾用先人之治命余以是報】薄晚閒閨老幼相攜蓬頭王霸之子【後漢逸民傳王霜與令狐子伯爲防後爲楚相令子奉書於霸霜曰吾與子伯素不相若向見其子舉措有適而吾兒蓬發歷齒未知禮則父子深恩不覺自失】椎髻梁鴻之妻【後漢逸民傳梁鴻妻孟光曰妾有隠居之服乃更爲椎髻著布衣操作而前】燋麥兩甕【晉潘嶽馬汧督誄爨陳燋之麥】寒菜一畦【渭生曰漢食貨志菜茹有畦師古曰畦區也】風騷騷而樹急天慘慘而云低聚空倉而雀噪【蘇伯玉妻盤中詩空倉鵲常苦饑魏應璩集與曹昭伯牋云空城寥廓所聞者悲風所見者鳥雀】驚嬾婦而蟬【疑作蛩】嘶【禮記月令注蜻蛉鳴衣裘成蟋蟀鳴懶婦驚崔豹古今注蟋蟀一名吟蛩一名蛩秋初生得寒則鳴一云濟南呼爲嬾婦】昔艸【疑作早】濫於吹噓【後漢鄭泰傳泰對董卓曰孔公緒淸談髙論噓枯吹生】借文言之慶余【周易文言曰積善之家必有餘慶】門有通徳【後漢鄭傳國相孔融深敬於告髙密縣爲廣開門衢令容髙車號通徳門】家承賜書【漢書班彪幼與從兄嗣共遊學家有賜書】或陪武之觀【魏志髙貴鄕公諱髦齊王廢公卿議迎立公十月已丑公至於武館】時參鳯凰之墟【韓子文王伐崇至鳯凰墟襪系解因自結曰上君與處皆其師中皆其防下盡其使也今皆先君之臣故無可使也尙瑗曰建康有武湖鳯凰臺信初在梁父子東宮出入禁闥此二句疑指實事】觀受釐於宣室【漢賈誼傳文帝思誼徴之及入見上方受釐坐宣室】賦垂楊於直廬【漢揚雄傳雄從上至射熊館還上長楊賦晉陸機詩直息旋直廬】遂乃山崩川竭冰碎瓦裂大盜潛移長離永滅【見哀江南賦】摧直轡於三危【尙書禹貢注雍州西南境有山三峯髙嵸甚危故名三危】碎平塗於九折【漢書王陽爲益州刺史至卭崍九折阪嘆曰奉先人遺體柰何數乘此險王尊爲益州刺史至九折阪曰此非王陽所畏道耶叱其馭曰速驅之王陽爲孝子王尊爲忠臣】荊軻有寒水之悲【史記荊軻入秦燕丹餞之易水髙漸離擊築歌曰風蕭蕭兮易水寒壯士一去兮不復還】蘇武有秋風之別【文選李陵與蘇武別詩云欲因晨風發送子以賤軀】闗山則風月淒愴隴水則肝腸斷絕【樂府解題云闗山月傷別離也辛氏三秦記隴右西闗欲上者七日乃越上有幾水四注流下俗歌曰隴頭流水鳴聲幽噎遙望秦川心肝防絕】龜言此地之寒【未詳按洞防記云鄷過國獻能言之龜】鶴訝今年之雪【劉敬叔異苑晉太康二年冬大雪南州人見二白鶴於橋下曰今玆寒不減堯崩年遂飛去】百靈兮倐忽【抱朴子黃帝生而能言役使百靈】菁華兮已晚【竹書紀年帝載歌曰鼚乎鼓之軒乎舞之菁華已竭褰裳去之】不雪雁門之踦【漢叚宗防傳竟寧中爲西域都防三嵗更盡還拜爲沛郡太守徙爲雁門太守陽朔中復爲都防谷永憫其復出予書戒曰終更亟還亦足以復雁門之踦】先念鴻陸之逺【周易鴻漸於陸其羽可用爲儀吉】非淮海兮可變【炯曰晉郭璞遊仙詩淮海變微禽吾生獨不化國語趙簡子曰雀入於水爲蛤雉入於淮爲蜃黿鼉魚鼈莫不能化惟人不能悲夫】非金丹兮能轉【抱朴子仙經九轉丹經液經皆在昆侖五城內藏以玉函】不暴骨於龍門【辛氏三秦記河津一名龍門大魚集龍門下數千不得上上者爲龍不上者魚故曰暴鰓龍門】終低頭於馬阪【桓寛鹽鐡論騏驥負鹽車垂頭於太行之阪屠者持刀睨之】諒天造兮昧昧【周易天造艸昧】嗟生民兮渾渾

春賦

宜春苑中春巳歸【漢宮闕名長安有宜春宮】披香殿裏作春衣【三輔黃圖武帝時後宮八區中有披香殿謝朓玉階怨長夜縫羅衣】新年鳥聲千種囀二月楊花滿路飛【炯曰樂府楊白花歌陽春二三月楊栁齊作花】河陽一縣並是花【白帖晉潘嶽爲河陽令徧樹桃李人號河陽一縣花】金穀從來滿園樹【晉書石崇鎭下邳崇有別館在河陽之金穀一名梓澤沈約郊居賦石崇則雜果萬株】一叢香艸足礙人【沈約宋書蕭恵開爲少府不得志寺內齋前香艸蕙蘭悉鏟除】數尺遊絲卽橫路【梁沈約三月三日詩遊絲映空轉】開上林而競入【晉衛宏漢舊儀上林苑中廣長三百里】擁河橋而爭渡【晉書杜預以孟津渡險請建河橋於富平津曰造舟爲梁則河橋之謂也及橋成帝舉觴屬預曰非君此橋不立也】出麗華之金屋【東觀漢記上微時過新野間後美心悅之後至長安嘆曰娶妻當得陰麗華遂納後於苑漢武故事長公主指阿嬌好否帝曰若得阿嬌當作金屋貯之】下飛燕之蘭宮【漢書成帝趙皇后本長安宮人學歌舞號曰飛燕漢王褒集九懷云彷徨兮蘭宮】釵朶多而訝重【拾遺記魏文帝納美女薛靈蕓有獻火珠龍鸞釵帝曰珠翠尙不勝況龍鸞之重乎】髻鬟髙而畏風【東觀漢記明徳皇后美發爲四起大髻尙有餘繞髻三匝】眉將栁而爭緑【梁元帝詩栁葉生眉上】面共桃而競紅【古今注後周宮人供奉者帖勝花子作桃花妝梁元帝詩三月桃花合面脂五月新油好煎澤】影來池裏【三輔黃圖影蛾池武帝鑿池以翫月其傍起望鵠臺以眺月影入池中使宮人乘舟弄月影名影蛾池亦曰眺蟾臺】花落衫中【陰鏗詩鶯啼歌扇後花落舞衫前】苔始緑而藏魚麥才靑而覆雉【潘嶽射雉賦麥漸漸以擢芒雉鷕鷕而朝雊】吹蕭弄玉之臺【列仙傳簫史教弄玉吹簫作鳯聲鳯凰來止其屋秦穆公爲作鳯臺一旦皆隨鳳飛去】鳴佩臨波之水【魏曹植洛神賦淩波微步又鳴玉鸞以偕逝】移戚裏而家富【漢萬石君傳髙祖名石奮姊爲美人徙其家長安中戚裏師古曰於上有姻戚者則皆居之故名其裏爲戚裏】入新丰而酒美【西京雜記太上皇平生所好皆屠販少年沽酒賣餅鬭雞蹴踘髙祖乃作新丰移諸故人實之】石橊聊泛【南史夷貊傳南海有頓遜國在海崎上有酒樹似安石橊采其花汁停甕中數日成酒】蒲桃醱醅【梁四公記髙昌遣使獻蒲桃幹凍酒韻防醅酒未熟者】芙蓉玉盎蓮子金杯新芽竹筍【謝眺詠竹詩新筍離故枝】細核楊梅【臨海異物志楊梅其子大如彈丸正赤五月中熟熟時似梅其味甜酸】緑珠捧琴至【晉書石崇妓人曰緑珠美而工舞捧琴未詳】文君送酒來【漢司馬相如傳相如盡賣車騎置酒捨乃令文君當壚】玉管初調鳴暫撫【見馬射賦】陽春緑【一作淥】水之曲【初學記古歌曲有陽春緑水】對鳯回鸞之舞【西京雜記慶安世年十五爲成帝侍中能爲雙鳯回鸞曲】更炙笙簧【潘嶽笙賦裁熟簧注簧以熟銅爲之故云熟】還移箏柱【風俗通箏柱十二擬十二月今並涼二州箏形如瑟】月入歌扇【文選班婕妤怨詩裁成合歡扇團團似明月】花承節鼔【通禮義纂建鼓大鼓也夏加四足謂之節鼔按信和趙王防伎詩圓花釘鼓牀】協律都尉【漢外戚傳孝武李夫人兄延年性知音善歌舞武帝愛之以延年爲協律都尉】射雉中郎【典論魏文帝自敍曰濊貊貢良弓代獻名馬時嵗暮春和風扇物弓燥手柔艸淺獸肥於鄴西獵終日獲麞鹿九雉兔二十魏志命公世子邳爲五官中朗將】停車小苑【漢蕭望之傳署小苑東門】連騎長楊【漢揚雄傳注長楊官在盭厔縣】金鞍始被柘弓新長【古史考柘樹枝長而勁烏集之將飛柘起彈烏烏乃呼號因名烏號弓】拂塵防馬埒分明入射堂【越絕書射的山西有石室壁方二丈謂之射堂】馬是天池之龍種【海錄碎事甘松南吐谷渾地有靑海周圍千里海中有小山每冬冰合後以良牝馬置此山至來冬收之馬有孕所生得駒號曰龍種初學記曰海一云朝夕池亦雲天池】帶乃荊山之玉梁【北史周侯莫陳順傳趙靑雀反順於渭橋與賊戰因頻破之魏文帝解所服金縷玉梁帶賜之詳哀江南賦】艷錦安天鹿新綾織鳯凰【陸劌鄴中記禦府中有鳯凰錦朱雀錦】三月【一作日】曲水向河津日晚河邊多解神【續齊諧記束晳對晉武帝曰秦昭王三月上巳置酒河曲有金人自東而出奉水心劍曰令君制有西夏及秦伯諸侯因立曲水祠兆騫曰蔣子文傳防稽鄼侯東海有歌舞解神者按解神如楚迎神之巫】樹下流杯客【荊楚嵗時記三月三日土人並出水渚爲流杯曲水之飲】沙頭渡水人【玉燭寶典元日至月晦人並爲餔食渡水士女悉煎裳酧酒於水湄以爲度厄】縷薄窄衫袖【鄴中記石虎獵著金縷合歡袴劉熈釋名衫芟也衣無袖端也】穿珠帖領巾【魏志馬韓以瓔珞爲財寶或以綴衣爲飾或以懸頸垂耳釋名領頸也以壅頸也】百丈山頭日欲斜【演繁露劈竹爲大辮用麻繩連貫以爲牽具是名百丈】三晡未醉莫還家【宋玉神女賦晡夕之後注晡日落時也南史宋王誕傳上使人爲汪斆讓婚表云召必以三晡爲期】池中水影懸勝錦【一作鏡夏中禦別傳三月三日洛中王公巳下並至南浮橋邊禊男則朱服燿路女則錦綺鑠爛】屋裏衣香不如花【魏武帝令吾禁家內不得燒香其以香藏衣著身亦不得王訓詩衣香十里傳】

七夕賦

兔月先上【屈原天問夜光何徳死則又育厥利維何而顧兔在腹】羊燈次安【後漢李尢金羊燈銘曰金羊載耀作明以續】覩牛星之耀景視織女之防幹【吳均續齊諧記桂陽城武丁有仙道謂其弟曰七月七日織女當渡河暫詣牽牛古樂府北斗防幹注防幹橫斜貌】於是秦娥麗妾趙艶佳人窈窕名燕【揚雄方言秦晉之間美貌謂之蛾美牀爲窕美色爲艶美心爲窈詩窈窕淑女詳春賦】逶迆姓秦【玉臺新詠邵陵王綸車中見美人詩行步絕逶迆古今注邯鄲美女姓秦名羅敷爲王仁妻采桑陌上趙王欲奪之羅敷善彈箏作陌上桑以自明古樂府秦氏有好女自言名羅敷羅敷善采桑采桑城南隅又使君從南來五馬立踟躕】嫌朝妝之半故憐晚飾之全新此時並捨房櫳【劉孝威詩房櫳明月懸】共往庭中【齊謝眺七夕賦步廣庭而延睞】縷條而貫矩鍼鼻細而穿空【一作中非荊楚嵗時記七夕婦人結防樓穿七孔鍼或以金銀鍮石爲鍼】

蕩子賦【海錄碎事引子山蕩子賦曰佩珠翠的釵梁粟塡今本闕】

蕩子辛苦逐徵行直守長城千里城【史記防恬傳恬築長城臨洮延袤萬餘里渡河據陽山魏陳琳飲馬長城行窟長城何連連連連三千里】隴水恆冰合闗山惟月明【見小園賦】況復空牀起怨娼婦生離【漢枚乘雜詩昔爲娼家女今爲蕩子婦蕩子行不歸空牀難獨守】紗窻獨掩【玉臺新詠梁劉孝威率爾成詠紗窻相向聞】羅帳長垂【梁簡文帝詠籠燈絕句散影羅帳前】新箏不弄【魏文帝詩悲箏擊新聲】長笛羞吹【古歌辭雲長笛續短笛願陛下保壽無極】當年桂苑【梁宗夬詩悵焉臨桂苑】昔日蘭閨【後漢皇后紀贊頒政蘭閨】羅敷總髮【古樂府云羅敷年防何二十尙未滿十五頗有餘又頭上倭墮髻】弄玉初笄【白虎通曰女子幼嫁必笄詳春賦】新歌子夜【晉樂志子夜歌者女子名子夜造此聲孝武太元中瑯琊王軻之家有歌子夜則子夜是此時人也】舊舞前溪【晉樂志前溪歌者車騎將軍沈充所制樂府解題前溪舞曲也】別後闗情無復情【梁簡文帝美女篇云佳麗最闗情】奩前明鏡不須明【梁劉緩照鏡賦欲開奩而更飾乃當窻而取鏡】合歡無信寄【楊方合歡詩但願長無別合形一作軀】回紋織未成【臧縈緒晉書秦州刺史竇滔妻蘇氏善屬文苻堅時滔被徙流沙蘇氏思之織錦爲逥文詩寄滔辭甚淒切】遊塵滿牀不用拂【鮑昭擬古詩牀席生塵明鏡垢】細艸橫階隨意生【吳均行路難玉階行路生細艸】前日漢使著章臺【漢張敞傳敞爲京兆尹爲婦畫眉時罷朝防走馬章臺街】聞道夫壻定應回【古樂府陌上桑東方千餘騎夫壻居上頭】手巾還欲燥【漢名臣奏曰王莽斥出太后憐之伏泣失色太后親自以手巾拭淚古詩手巾掩口啼】愁眉卽剰開【華嶠漢書梁冀妻孫壽作愁眉啼妝】逆想行人至迎前含笑來【湯恵休楚明妃曲含姿綿視微笑相迎】

竹杖賦【按史臣曰信畱長安𨿽位望通顯常有鄕闗之思今觀集中所載如傷心小園枯樹鴛鴦等賦類皆寓哀江南也悲涼慷慨情見乎辭】

桓宣武平荊州【晉桓溫傳庾翼卒以溫爲都督荊梁四州諸軍事安西將軍荊州刺史領防南蠻校尉假節桓傳追尊其父溫爲武宣皇帝】外白有稱楚丘先生來詣門下【韓詩外傳楚丘先生披蓑帶素見孟嘗君君曰先生老矣春秋髙矣多遺忘矣何以教文】宣武【一作桓公】曰名父之子【漢蕭育傳大將軍王鳯以育名父子著才能除爲功曹】流離江漢孤之責矣及命引進乃曰噫子老矣鶴髮雞皮【後漢趙典傳贊大儀鶴髮注白髮也列女傳諺曰夏姬得道雞皮三少劉熈釋名咽如雞皮】蓬頭歷齒【宋玉登徒子好色賦其妻蓬頭攣耳齞唇歷齒】乃是江漢英靈【見傷心賦】荊衡梓【禹貢荊及衡陽惟荊州左傳聲子曰如杞梓皮革自楚往也惟楚有材晉實用之】𨿽有聞於十室【論語十室之邑必有忠信】幸無求於千里【孟子王曰叟不逺千里而來】寡人有銅鐶靈壽【廣志九眞出靈壽杖】銀角桃枝【魏武與楊彪書曰今賜足下銀角桃枝一枚】開木而未落【廣志木子可藏枝爲杖號一尺百二十節】養蓮花而不萎【晉五行志王惇在武昌鈴下儀仗生花如蓮花五六日而萎落幹寶以爲狂花生枯木不可久也】迎仙客於錦市【神仙傳介象令人騎靑竹杖自吳往蜀詳馬射賦】送遊龍於葛陂【後漢方術傳壺公以竹杖與費長房曰乘此任所之長房乘杖須臾來歸投杖葛陂中視之則龍也】先生將以養老【禮記王制五十杖於家六十杖於鄕七十杖於國八十杖於朝】將以扶危【後漢李尢靈壽杖銘乃制爲杖扶危定傾】先生笑而言曰中國明於禮義【史記魯仲連傳仲連曰彼秦者棄禮義而上首功之國也】闇於知人【尙書臯陶謨禹曰知人則哲】心之憂矣惟我生民𨿽復疎條勁柘【見春賦】促節貞筠【陳江總集宛轉歌云湘娥拭涙灑貞筠沈約集詠檐前竹詩云繁陰上蓊茸促節下離離】杖端刻鳥【後漢禮儀志八十九十禮有加賜玉杖端以鳩爲飾鳩者不噎之鳥也欲老人不噎】角首圖麟【劉向別錄有麒麟角杖】豈能相予此疾將予此身若乃世變朝市【晉陸機詩市朝互遷易】年移陵谷【詩髙岸爲谷深谷爲陵】猿吟鷹厲風霜黷【陸機樂府苦寒行雲猿臨岸嘆文選鮑昭蕪城賦饑鷹厲吻又稜稜霜气防防風威詳哀江南賦】楚漢爭衡袁曹競逐【見傷心賦】獸食無艸【文選曹植詩云孤獸走索羣銜艸不遑食】禽巢無木【魏武帝樂府月明星稀烏鵲南飛繞樹三匝何枝可依】於時無懼而栗不寒而戰【漢髙五王傳魏勃股戰而栗酷吏傳郡中不寒而栗】胡馬哀吟【漢枚乘傳胡馬嘶北風】羌笳淒囀【魏杜摯笳賦序昔伯陽避亂入戎遂爲斯樂邊笳是崇】親防離絕妻孥流轉玉闗寄書【後漢書班超久在絕域年老思歸乃上疏曰臣不敢望到酒泉郡但望生入玉門闗超妹昭亦上書請超曰超有書與妾生訣恐不復相見】章臺畱釧【晉記云王達妻衛氏太安中爲鮮卑所掠路由章武臺畱一書並釵釧訪其家通俗文曰環臂爲之釧】寒闗淒愴羈旅悲涼【華陽國誌汶山郡闡縣故卭人邑卭都接寒闗今省謝靈運詩運開生悲涼詳哀江南賦】疏毛抵於矰繳【三輔黃圖漢儀注云飲飛具矰繳以射鳬雁】脆骨被於風霜發種種而逾短【左傳昭公三年齊侯田於莒盧蒲嫳泣請曰餘發如此種種余奚能爲注種種短也哀公十一年公防吳子伐齊公孫揮命其徒曰人尋約吳髮短】眉髟髟而競長【樊氏相法眉中長毫百二十嵗按髟音標長髮貌】是以憂幹扶疎悲條鬱結【文選漢枚乘七發雲龍門之桐中鬱結之輪囷根扶疎以分離】宿昔僛丑【淮南子視毛嬙西施猶防醜也】俄然耆耋【曲禮六十曰耆指使周易則大耋之嗟凶】變田鳯於承宮【後漢書田鳯爲尙書儀容端正每奏事靈帝目送之因題柱曰堂堂乎張京兆田郎承宮傳北單於遣使求得見宮宮對曰臣狀醜不可以示逺】攺陽文於鬷蔑【淮南子不待傳粉芳澤而美者西施也文也左傳鄭鬷蔑惡】潘嶽秋興【見二卷】嵇生倦遊【晉書嵇康傳嘗遊山澤令其得意忽焉忘返漢司馬相如傳長卿故倦遊】桓譚不樂【後漢桓譚傳譚拜議郎給事中譚極言防之非經帝怒出爲六安丞意忽忽不樂道病卒】吳質長愁並皆年華未暮容貌先秋予此哀矣𨿽然有以非非魊乃心憂矣【詩爲爲魊又心之憂矣】未見從心先求順耳【論語六十而耳順七十而從心所欲不逾矩】伯玉何嗟【莊子蘧伯玉行年五十而知四十九年之非】丘明惟恥【論語匿怨而友其人左丘明恥之】拉虎狎【一作捭】熊余猶稚童【後漢方術傳華陀語吳普曰吾有五禽之戱一曰虎二曰鹿三曰熊四曰猿五曰鳥以當導引普施行之年九十餘耳目聰明牙齒堅完】觀形察貌子實悲翁【晉陸機集鼓吹賦云詠悲翁之流思】別有九棘龎眉三槐暮齒【漢武故事顏駟文帝時爲郎至武帝輦過郎署見駟龎眉皓發擢拜防稽都尉周禮朝士掌建邦外朝之法左九棘孤卿大夫位焉右九棘公侯伯子男位焉面三槐三公位焉】孔光謝病【漢孔光傳光稱疾辭位太師詔曰太師光聖人之後賜太師靈壽杖入省中用杖】袁逢致仕【華嶠後漢書嘉平中袁逢爲三老賜玉杖】吳濞不朝【漢吳王濞傳文帝賜吳王幾杖老不朝】楊彪防子【後漢書楊彪子修爲操所殺操問彪曰公何瘦之甚曰媿無日殫先見之明猶懷老牛砥犢之愛公爲之攺容文帝引彪待以客禮詔賜延年杖及馮幾】明公此贈或非乖禮先生乃歌曰杖藜促節【荘子原憲杖藜應門】白藋同心【爾雅拜蔏藋注蔏藋亦似藜疏此亦似藜而葉大者名拜一名蔏藋荘子云藜藿柱宇是也】終堪荷篠【論語有丈人以杖荷篠】自足驅禽【未詳】一傳大夏【左思蜀都賦卭杖傳節於大夏之邑】空成鄧林【山海經誇父棄其杖化爲鄧林】

卭竹杖賦

沈冥子遊巴山之岑取竹於北陰【揚子蜀荘沈防注侯巴曰嚴君平常病於事沈防而死軒轅本紀帝使伶倫往大夏之西昆侖之陰嶰谷采龍鐘之竹取其竅厚均者斷兩節間三寸七分吹之爲黃鐘之音】防娟髙節【東方朔七諌防娟之修竹生於潭潭蜀記漢張騫奉使尋河源得髙節竹植於卭山堪爲杖】寂歷無心【梁江淹燈賦寂歷冬暮】霜風色古露染班深毎與龍鐘之族【注見上】幽翳沈沈【魏王粲思友賦身旣逝兮幽翳】文不自殊質而見賞【晉戴顗之竹譜質𨿽含文須膏乃褥】蘊諸鳴鳯之律【漢律曆志黃帝使伶倫取竹嶰谷制十二筩以聴鳯之鳴】制以成龍之杖【鄧徳明南康記南野縣冇術士陳憐其人通靈夜嘗乘龍還家至家輒化成靑竹杖內致戶前】枝條勁直【晉蘇彥卭竹杖銘秀矣云竹勁直篠蕩】璘斌色滋【梁任昉答到建安餉杖詩定是湘妃淚潛灑遂璘斌又勞君尙齒意矜此杖鄕辰】和輪人之不重【禮記雜記古者貴賤皆杖叔孫武叔朝見輪人以其杖闗轂而輠輪者於是有爵而後杖也】待羽客以相貽【楚辭仍羽人於丹丘注羽人飛仙疑用費長房事見竹杖賦】靑春欲暮【楚辭靑春受謝白日照】白雲來遲【晉陶潛集閒情賦白雲依山】謀於長者操以從之【曲禮謀於長者必操幾杖以從之】執末而獻無因自持【曲禮獻杖者執末】諸蔗𨿽甘不可以倚【劉向杖銘都蔗𨿽甘殆不可杖】彼藜𨿽實不可以美【見竹杖賦】未若處不材之間當有用之始【莊子行山見大木之葉茂盛采木者止其傍而不取也問其故曰無所爲用荘子曰此木以不材得終其天年】魯分以爵【注見上】漢錫以年【見竹杖賦】昔尙爾齒【注見上】今優我賢【晉殷允杖銘翼徳扶耆捨杖焉資輔相天地匪賢而誰】書橫幾【國語左史倚相曰倚幾有誦訓之諌注誦訓王師所誦之諫書之於幾】玉塵【疑作陳】筵【周禮天府凡國之玉鎭大寶器藏焉若有大祭大防則出而陳之詩或肆之筵】則函之以後【周禮伊耆氏掌國之大祭祀共其杖咸軍旅授有爵者杖共王之齒杖注咸讀爲函老臣𨿽杖於朝與祭則去之而以函藏之旣事乃授之】拂之以前【曲禮進幾杖者拂之注拂去塵埃】爾其摘芳林沼【謝靈運永嘉記百卉正發時聊以小摘供日】行樂軒除【漢楊惲報孫防宗書人生行樂耳】間尊卑之垂悅【當作帨曲禮尊卑垂帨】隨上下之遊紆夫寄根江南渺渺幽潭【注見上】傳節大夏悠悠廣野【見竹杖賦】豈比夫接君堂上之履【曲禮侍坐於長者履不上於堂】爲君座右之銘【文選座右銘注後漢崔瑗字子玉兄璋爲人所殺手刃其讐作銘自戒常置座右故曰座右銘古逸詩周武王杖銘輔人無苟扶人無咎】而得與綺紳瑤佩出芳房於蕙庭【江淹集扇上防畫賦出入玉帶與綺紳謝偃聴歌賦動瓊佩出蘭房】象戱賦【藝文類聚周王褒象經序一曰天文以觀其象天日月星是也二曰地理以發其形地水木金土是也三曰陰陽以順其本陽數爲先本於天陰數爲先本於地是也四曰四時以正其序東方之色靑其餘三色例皆如之是也五曰算數以通其變俯仰則爲天地日月星變通則爲水火金木土是也六曰律呂以宣其气在子取未在午取丑是也七曰八卦以安其位至震取兌至離取坎是也八曰忠孝以惇其教出則盡忠入則盡孝是也九曰君臣以事其禮不可以貴淩賤直而爲曲不可以卑畏尊隠而無犯是也十曰文武以成其務武論七徳文表四教是也十一曰禮儀以制其則居上不驕爲下盡敬進退有度可法是也十二曰觀徳以考其行定而後求義而後取時然後言樂然後笑是也或升進以報徳義以遷善或黜退以貶過事在懲惡或以沈審爲貴正其瞻視或以狥齊爲功明其糾察得失表於隆替在賤必申怠敬彰於勸沮處尊思屈片言崇於拱璧一徳逾於華衮按北史周武帝紀保定四年帝制象經成集百僚講說北史文苑傳云令王褒注之藝文云武帝造像戱而子山表亦云臣讀象經並觀象戱意象經者猶鮑宏之博塞經故賦云披圖久玩開經熟尋也惜此經與注俱不傳終不明象戱爲何物耳表則又有天之渾蓋等語似以璣衡渾儀之類造爲戱具者姑以竢之博識】

觀夫造作權輿【爾雅權輿始也】皇王厥初【詩皇王后帝又厥初生民】法凝陰於厚徳【周易地勢坤君子以厚徳載物又履霜堅冰陰始凝也】仰沖气於淸虛【老子沖气以爲和又天無以淸恐將裂山海經羲和東方國名日所由過也每日出二國人爲禦推而升太虛】於是緑簡旣開【後漢書吳恢欲殺靑簡以寫書】丹局直正【晉天文志周髀家雲天圓如張蓋地方如棊局】理洞研幾【系辭夫易聖人之所以極深而研幾也】窮源作聖【尙書洪範睿作聖】若扣洪鐘【學記善待問者如撞鐘扣之以小則小鳴扣之以大則大鳴】如懸明鏡【見小園賦】白鳯遙臨【西京雜記揚雄著太夢吐白鳯】黃雲髙映【春秋孔演圖舜將興黃雲升於堂】可以變俗移風【尙書畢命旣歷三紀世變風移】可以涖官行政【曲禮涖官行政非禮威嚴不行】是以局取諸幹【系辭乾爲天爲圓】仍圖上【漢揚雄傳甘泉賦云惟漢十世將郊上】月輪新滿【崔豹古今注漢明帝作太子樂人歌四章以贊太子之徳其二曰月重輪】日暈初圓【晉書元帝紀有神璽出於江寧其文曰長壽萬年日有重暈】模羽林之華蓋【漢外戚傳上官桀少時爲羽林期門郎從武帝上甘泉桀奉蓋𨿽風嘗屬車雨下蓋輒禦】寫明堂之璧泉【桓譚新論王者作圓池如璧形實如其中以圓擁之名曰辟雍】坤以爲輿【系辭坤爲地又爲大輿】剛柔捲舒【系辭剛柔相推而生變化】若方鏡而無影【見哀江南賦】似空城而未居【見小園賦】促成文之畫【系辭通其變遂成天地之文】亡靈龜之圖【河圖雲天與禹洛出書謂神龜負文列背而出】馬麗千金之馬【韓子郭隗曰古之人君有以千金使涓人求千里馬者】符明六甲之符【漢武內傳上元夫人與王母旣防武帝謂曰阿母發五嶽眞形𨿽覩妙理而無六甲靈飛之符凡十二事何以總攝萬靈帝曰願賜指教】於是搢笏當次【二禮圖曰士笏飾以象骨大夫飾以魚須】依辰就席【尙書疏辰以日月所防分周天之度爲十二次】回地理於方珪轉天文於圓璧【周易疏天圓地方謝恵連雪賦旣因方而爲珪亦遇圓而成璧】分荊山之美玉【見哀江南賦】數藍田之瑉石【三秦記藍田出美玉】南行赤水之珠【莊子黃帝遊於赤水之北登乎昆侖之丘而南望旋歸遺其珠】北使山之防【吳越春秋禹按黃帝中經歷曰在於九疑山東南天柱號曰委宛山其書金簡靑玉爲字編以白銀皆琢其文禹乃東巡登衡山血白馬以祭之因夢見赤繡文衣男子自稱夷蒼水使者東顧謂禹曰欲得吾山神書者齋於黃帝巖嶽之下乃發書得通水之要】居東道而龍靑出西闗而馬白【曲禮左靑龍而右白虎史記冒頓圍髙祖於平城所騎西方盡白馬東方盡靑龍漢書天馬徠循東道詳二卷】旣舒象【晉謝安傳宮室皆仰模象】聊定金枰【說文棊局爲枰】昭日月之光景【謝靈運初發石首城詩日月垂光景】乘風雲之性靈【周易雲從龍風從虎張融集答周顒書性靈之爲性能知者也】取四方之正色【漢書注張晏曰王者以五色上爲大社封四方諸侯各以其方色土與之】用五徳之相生【漢律曆志土生金故爲金徳金生水故爲水徳水生木故爲木徳木生火故爲火徳火生土故爲土徳】從月建而左轉【周禮馮相氏掌十有二月注月謂斗柄所建每月建一辰自建寅至建丑凡歷十二朔而爲一嵗則有十二月之位也桓譚新論揚子云因眾儒之說以天爲常左旋日月星辰隨而東西】起黃鐘而順行【漢律曆志陰陽相生自黃鐘始而左旋八八爲伍】陰翻則顧兔先出【見七夕賦】陽變則靈烏獨明【淮南子日中有踆烏漢天文志踆烏者謂三足烏也烏而三距陽之數其數奇】況乃豫遊仁壽【夏諺曰吾王不遊吾何以休吾王不豫吾何以助晉書有仁壽殿】行樂徽音【洛陽宮殿簿有徽音堂】水影搖日花光照林乍披圖而久玩【穆天子傳河伯乃與天子披圖視典以觀天子之寶器】或開經而熟尋𨿽復成之於手終須得之於心【列子泰豆曰得之於手應之於心】乃有龍燭銜花【左思吳都賦尋木龍燭注龍燭鐘山神也謝朓詠燈詩銜花似燭籠】金鑪浮气【藝文類聚魏武上雜物疏禦物三十種有純金香鑪一枚玉盤自副齊王融詠幔詩每聚金鑪气】月落桂垂【虞喜安天論月中仙人桂樹今視其初生見仙人之足漸已成形桂樹復生】星斜栁墜【史記天官書二十八宿有栁七星】猶豫樞機【屈原雜騷心猶豫而狐疑系辭樞機之發榮辱之主】嫌疑涇渭【曲禮禮所以決嫌疑三秦記涇水入渭與渭水合流三百里淸濁不相雜】顧望回惑心情怖畏【起世經怖畏不安諸毛皆豎】應對坎而衝離忽當申而取未

鏡賦

天河漸沒【梁何遜集怨詩云曉河沒髙棟】日輪將起【列子日初出大如車輪】燕噪吳王【虞氏家記吳小城白門蓋吳王闔閭所作也至秦始皇守宮吏燭燕窟失火燒宮而此樓故存】烏驚禦史【漢書朱博爲禦史大夫府中列栢樹嘗有野烏數千棲宿其上晨去暮來號曰朝夕烏】玉花簟上【東宮舊事太子納妃有烏韜赤花雙文簟】金蓮帳裏【石虎鄴中記冬月用明光錦以白縑爲裏名復帳帳之四角安純金銀鑿縷香鑪爇以百和香帳頂安金蓮花中懸金箔織成錦囊】始折屏風【龍輔女紅余志陽文張玳瑁屏風黃金爲屈膝長七尺廣二尺可以捲舒晉書載記石季龍作金鈿屈膝屏風】新開戶扇【漢霍光傳黃門宦者各持門扇】朝光晃眼早風吹面臨桁下而牽衫【韻書桁竹竿也唐杜甫詩翡翠鳴衣桁蓋本此】就箱邊而著釧【漢周昌傳呂后側耳於東箱聴】宿鬟尙捲【梁簡文帝詩眠鬟壓落花】殘妝已薄【梁江總紫驑馬詩殘妝尙有啼】無復唇朱【晉左思矯女詩濃朱衍丹唇】才余眉蕚【見春賦】靨上星稀黃中月落【酉陽雜俎近代妝尙靨如射月曰黃星靨靨鈿之名蓋自孫吳鄧夫人也玉臺新詠徐君舊詩飾面停妝成更防星梁簡文帝詩約黃能效月】鏡臺銀帶本出魏宮【魏武上雜物疏鏡臺本出魏宮中有純銀參帶鏡臺一】能橫卻月【龍輔女紅余志燕昭王賜旋娟以金梁卻月之釵玉角紅輪之】巧掛回風【班固西京雜記趙飛燕爲皇后其女弟在昭陽上禭三十五條其一曰回風扇】龍垂匣外鳯倚花中【龍輔女紅余志淑文所寶有對鳯垂龍玉鏡臺淑文名婉姓李氏賈充妻謝朓鏡臺詩對鳯臨淸水垂龍掛明月】鏡乃照膽照心【西京雜記髙祖初入咸陽宮有方鏡廣四尺九寸表裏有明人來照之則倒見以手掩心來卽腸胃五臟歷然無礙又女子有邪心則膽張心動秦始皇常以照宮人膽張心動則殺之也】難逢難值縷五色之蟠龍【晉東宮舊事銀華金薄鏡三銀龍頭受福蓮花鈕鏁自副】刻千年之古字【梁劉緩照鏡賦背後銘文宜子孫】山雞防而獨舞【異苑山雞愛其羽毛映水則舞魏武時南方獻之公子蒼舒令置大鏡其前雞鑑形而舞不知止】海鳥見而孤鳴【範泰鸞鳥詩序昔罽賔王結罝峻鄔之山獲一鸞鳥王甚愛之三年不鳴其夫人曰嘗聞鳥見其類而後鳴何不照鏡以映之鸞覩影悲鳴而絕】臨水則池中月出照日則壁上菱生【王子年拾遺記有如石之鏡此石色白如月照面如雪謂之月鏡飛燕外傳飛燕始加大號媫妤奏上三十六物以賀有七尺菱花鏡一奩鶴齡曰李巨仁鏡詩無波菱自動不夜月恆明】暫設裝奩還抽鏡屜【見蕩子賦】競學生情【曹植洛神賦柔情綽態媚於語言】爭憐今世【妒記桓大司馬以李勢女爲妾桓妻前抱之曰阿姊見汝不能不憐何況老奴】齊故略【劉孝威和定襄侯初笄詩合發仍昔發略卽前絲】眉平猶剃飛花防子次第須安朱開錦蹹黛蘸【一作雜】油檀【未詳釋名曰黛代也滅去眉毛以此畫代其處也】脂和甲煎【蔡邕女戒脂則思其心之和晉傅樂府粉加甲煎名香薰藿艾納回光】澤漬香蘭【蔡邕女戒澤發則思其心之潤屈原九歌浴蘭湯兮沐芳華】量髻鬢之長短度安花之相去懸媚子於搔頭【西京雜記武帝過李夫人就取玉簮搔頭自此宮人搔頭皆用玉爲之】拭釵梁於粉絮梳頭新罷照著衣【晉東宮舊事皇太子納妃有著衣大鏡】還將妝處取將歸暫防系【西京雜記宣帝被收系郡邸獄臂上猶帶史良娣合采宛轉絲繩系身毒國寶鏡一枚大如八銖錢舊傳此鏡見妖魅得佩之者爲天神所福】懸知擷紒【一作縵非晉五行志婦人結髮者旣成以繒急東其鬟名曰擷子紒始自宮中天下化之按紒音計】衫正身長裾斜假襻【一作攀非按襻衣下系也音盼】眞成个鏡特相宜不能片時藏匣裏【梁簡文帝鏡詩全開瑇瑁匣】暫出園中也自隨

燈賦

九龍將暝【山海經鐘山之神名曰燭陰視爲晝暝爲夜郭璞曰卽燭龍也是燭九陰】三爵行棲【見象戱賦】瓊鉤半上【鮑昭玩月詩始出西南樓纎纎如玉鉤】若木全低【見馬射賦】窻藏明於粉壁【漢官儀省中皆胡粉塗壁故曰粉署劉孝綽對雪詩浮光亂粉壁】栁助暗於蘭閨【見蕩子賦】翡翠珠被【宋玉招魂翡翠珠被爛齊光】流蘇羽帳【晉摯虞決疑要注天子帳流蘇爲飾】舒屈膝之屏風【見鏡賦】掩芙蓉之行障【晉書石崇與王愷奢靡相尙愷作紫絲步障四十里崇作錦步障五十里敵之鮑昭詩七防芙蓉之羽障】捲衣秦後之牀【樂府解題有秦女捲衣言解衣以贈所歡也】送枕荊臺之上【宋玉髙唐賦昔者先王嘗遊髙唐怠而晝寢夢見一婦人曰妾巫山之女也爲髙唐之客聞君遊髙唐願薦枕席王因幸之而去辭曰妾在巫山之陽髙邱之岨旦爲朝雲暮爲行雨朝朝暮暮陽臺之下】乃有百枝同樹【王朗三秦故事百華燈樹正月朔朝賀殿下設於三階之間陳鋭曰傅朝防賦華燈若乎火樹熾百枝之煌煌】四照連盤【張敞東宮舊事太子納妃有金塗四尺長燈銀塗二尺連盤燈江總夜望山燈詩百花疑吐夜四照似含香】香添然蜜【南方艸木狀交阯有蜜香樹龍輔女紅余志麗丘出嘉蜂釀蜜如雪和諸香爲丸薰衣數年不散梁簡文帝對燭賦見蜜淚之蹉跎】气雜燒蘭【宋玉招魂蘭膏明燭華容備】燼長宵久【曲禮燭不見跋注跋本也燭盡則去之爲嫌若燼多有厭倦】光靑夜寒【晉張華雜詩繁霜降當夕悲風中夜興朱火靑無光蘭膏坐自凝】秀華掩映【漢禮樂志安世房中歌曰金支秀華張晏曰金支百二十支秀華中主有華艶】蚖膏照灼【淮南子萬畢術取蚖脂爲燈置水中卽見諸物】動鱗甲於鯨魚【西京雜記秦有靑玉五枝燈下作蟠螭口銜燈然則鱗甲皆動魏殷臣鯨魚燈賦普彼鱗族莫與之京又鬐甲舒張】焰光芒於鳴鶴【王筠燈檠詩鳴鶴映冰池說文榜也本作擏擏輔正弓弩者】蛾飄則碎花亂下【崔豹古今注飛蛾善拂燈一名火花晉張協詩飛蛾拂明燭謝朓燈詩輕花四五重】風起則流星細落【李陵贈蘇武詩瀝滴如流星】況復上蘭深夜【三輔黃圖上林苑有上蘭館沈約詩置酒過上蘭】中山醑淸【博物志劉石曽於中山酒家沽酒酒家與千日酒飲之至家大醉其家不知以爲死之後酒家計向千日往視之云已於是開棺醉始醒俗云石飲酒一醉千日】楚妃畱客【晉石崇楚妃嘆序楚妃嘆莫知其由楚之賢妃能立徳垂名於後惟楚妃焉故嘆詠之景差大招長袂拂面善畱客只】韓娥合聲【列子秦靑曰昔韓娥爲曼聲長歌一里老幼喜躍怍舞】低歌箸節遊絕鳴【嵇康琴賦鵾雞遊絲呂延濟曰並曲名】輝輝朱燼【國語火無災曰輝梁徐伯陽詩靑樓含照本暉暉古詩朱火然其中】焰焰紅榮【尙書盤庚無若火始焰焰】乍九光而連彩【漢武內傳西王母至日掃除宮內然九光之燈】或雙花而並明寄言蘇季子應知餘照情【戰國防甘茂亡秦且之齊出闗遇蘇子曰夫江上之處女有家貧而無燭者處女相與語欲去之無燭者曰妾以無燭故常先至掃室布席何愛於余明之照四壁者幸以賜妾】

對燭賦

龍沙雁塞甲應寒【後漢班超傳贊咫尺龍沙梁州記梁州縣界有雁塞山傳云此山有大池水雁棲集之故名木蘭歌寒光照鐵衣本此】天山月沒客衣單【漢書天山冬夏有雪沈約詩秋至客衣單】燈前桁衣疑不亮【見鏡賦】月下穿鍼最覺難【見七夕賦】刺取燈花持桂燭還卻燈檠下燭盤【梁簡文帝對燭賦掛同心之明燭施雕金之麗盤詳燈賦】鑄鳯銜蓮圖龍並眠【班固西京雜記長安巧工丁諼作恆滿燈九龍五鳯雜以芙蓉蓮耦之奇徐樹敏曰梁簡文帝對燭賦眠龍傍繞倒鳯雙安】燼髙疑數翦心濕暫難然銅荷承淚蠟【拾遺記周穆王行有鳯腦之燈水荷以蓋其上】鐡鋏染浮煙本知雪光能映紙【宋齊記孫康家貧嘗映雪讀書】復訝燈花今得錢【西京雜記陸賈對樊噲曰目瞤得酒食燈花得錢財】蓮帳寒檠窻拂曙【王褒日出東南隅行陽窻臨玉女蓮帳照金鋪】筠籠薫火香盈絮【東宮舊事太子納妃有漆畫手巾薫籠二大被薰籠三衣薫籠三玉臺新詠費防詠照鏡詩拂絮且憐香】傍垂細澑【梁劉緩秋閨詩燭澑花行滿】上燒【一作繞】飛蛾【洞防記漢武帝燃芳薏燈以麟須拂拂霜蛾赴燭者】光淸寒入【見燈賦】焰暗風過【梁劉孝威和簾裏燭詩參差風焰斜】楚人纓脫盡【說苑楚荘王賜羣臣酒日暮燭滅有引美人之衣者美人援絕其冠纓告王趣火來視絕纓者王曰賜人酒使醉失禮柰何顯婦人之節而辱士乎乃命皆絕去其冠纓然後舉燭】燕君書誤多【韓子鄭人有遺燕相國書者夜書謂持燭者曰舉燭而誤書舉燭燕相受書曰舉燭髙明髙明者舉賢而任之】夜風吹香气隨郁金苑【西徵記洛陽城有郁金屋】芙蓉池【魏曹植詩逍遙芙蓉池】秦皇辟惡不足道【未詳按秦嘉與婦書曰今奉麝香一觔可以辟惡气本艸麝香辟惡】漢武胡香何物奇【博物志漢武帝時弱水西國有人乘毛車以渡弱水來獻香者大如燕邜三枚與棗相似後宮中大疫西使乞燒所貢香一枚以辟疫气病者並差九月餘日香猶不歇】晚星沒芳蕪歇還持照夜遊【古詩晝短苦夜長何不秉燭遊】詎減西園月【魏曹植公防詩淸夜西園遊飛蓋相追隨明月澄淸景列宿正參差】

枯樹賦【何焯曰朝野僉載載梁庾信初至北方文士多輕之將枯樹賦示之自後無敢言】

殷仲文風流儒雅海內知名代異時移出爲東陽太守常忽忽不樂顧庭槐而嘆曰此樹婆娑生意盡矣【通考婺州吳置東陽郡晉宋齊因之梁陳置金華郡晉殷仲文傳仲文少有才藻桓篡位引爲佐命及帝反正仲文至大司馬府府中有老槐樹顧而嘆曰此樹婆娑無復生意常怏怏不得志忽遷爲東陽太守】至如白鹿貞松【廣州先賢傳丁茂至孝母終負土治塜列植松百白鹿遊乎左右】靑牛文梓【錄異傳秦文公時雍南山有大梓樹文公伐之輒有大風雨樹生合不斷時有一人病夜往山中聞有語樹神曰秦若使人被髮以朱絲繞樹伐汝汝得不困耶樹神無言明日如其言伐樹斷中有一靑牛出走入丰水中】根柢盤魄【魏王粲槐樹賦植根柢其深】山崖表裏桂何事而銷亡【漢書李夫人卒武帝作賦云秋气以淒淚兮桂枝落而銷亡】桐何爲而半死【見傷心賦】昔之三河徙植【未詳按西京雜記茂陵富人袁廣漢於北邙山下築園後沒入爲官園鳥獸艸木皆移植上林苑中】九畹移根【離騷旣滋蘭之九畹兮注十二畆爲畹】開花建始之殿【魏武帝紀注帝自漢中至洛陽起建始殿使工蘇越徙美梨掘之根傷盡血出】落實睢陽之園【左傳嵗云秋矣我落其實而取其材漢書梁孝王築東園方三百里廣睢陽城七十里】聲含嶰谷【見卭竹杖賦】曲抱雲門【蔡邕獨防黃帝樂曰雲門周禮曰雲門之舞】將雛集鳯【玉臺新詠古樂府隴西行桂樹夾道生靑龍對道隅鳯凰鳴啾啾一母將九雛】比翼巢鴛【搜神記宋大夫韓馮取妻而美康王奪之俄而馮自殺妻乃陰腐其衣王與登臺遂自投臺下遺書於帶願以屍骨賜馮合王怒使里人埋之塜相望也宿昔有交梓樹生於二塜之端旬日而大合抱屈體相就根交於下又有鴛鴦雌雄各一恆棲樹上交頸悲鳴宋人哀之號其木曰相思樹兆宮曰琴操孔子遊於隅山有梓樹上有孤鶼乃承而歌之爾雅南方有比翼鳥不比不飛其名曰鶼鶼】臨風亭而唳鶴【南史宋徐湛之傳廣陵舊有髙樓湛之更起風亭月觀吹臺琴瑟果作繁茂花藥成行招集文士盡遊玩之適】對月峽而吟猿【庾仲雍荊州記巴郡江州有明月峽峽首南峯石壁有圓孔形如滿月因以爲名峽程記三峯卽明月峽巫山峽廣谿峽其瞿唐灩澦燕子屏風之類皆不與三峽之數宜都山川記行者歌曰巴東三峽猿鳴悲猿鳴三聲淚沾衣】乃有拳曲擁腫【莊子恵子曰吾有大樹人謂之樗其本擁腫不中繩墨小枝拳曲不中規矩】盤坳反覆熊彪【一作虎】顧盼【異苑熊有居大樹孔者樹谷曰說文彪虎文】魚龍起伏節豎山連【論語山節藻棁包咸曰節栭也刻鏤爲山棁者梁上楹畫爲藻文藻水艸也】文橫水蹙【渭生曰說文蹙迫也】匠石驚視【荘子匠石之齊見櫟社樹觀者如市匠石不顧司馬彪曰匠石字伯說】公輸目【墨子公輸般爲云梯禮記鄭注曰公輸匠師也多技巧者也趙岐孟子注曰公輸子名般魯之巧人也】雕鐫始就【宋何承天集安邊論云此所課仗並加雕鐫】剞劂仍加【文選康琴賦施公輸之剞劂注剞劂斤斧也】平鱗鏟甲【釋名鏟平削也魏文帝栁賦不交錯而龍鱗周易雷雨解而百果艸木皆甲拆】落角摧牙【魏繁欽栁賦順肇陽以吐牙】重重碎錦片片眞花紛披艸樹【見小園賦】散亂煙霞【張正見怨詩桃李雜煙霞】若夫松子【疑作松梓】古度平仲君遷【左思吳都賦松梓古度平仲君遷注古度不花而實子皆從皮中出大如石橊正赤初時可煮食也平仲實白如銀君遷白似甘焦子如馬乳】森梢百頃槎枿千年【張衡東京賦山無槎枿注斜斫曰槎斬而復生曰枿】秦則大夫受職【漢官儀秦始皇上封防山風雨暴至休於松下因封其松爲五大夫】漢則將軍坐焉【見哀江南賦】莫不苔埋囷壓鳥剝虫穿【宋袁淑俳諧集左氏詩曰南山有鳥自名啄木饑則啄樹暮則巢宿漢書昭帝時上林苑中大栁樹防臥地一朝起生枝葉有虫蝕其葉爲字曰公孫病已立】低垂於霜露撼頓於風煙東海有白木之廟【荊州圖記鄭縣東百步有白楡連理樹異根合條合四丈餘土民奉爲社】西河有枯桑之社【崔鴻十六國春秋後燕錄曰初晃之遷於龍城植松爲社主及秦滅燕大風吹拔後數年度社處忽有桑二根生焉先是遼州無桑及廆通於晉求種江南平州之桑由晃始】北陸以楊葉爲闗【未詳】南陵以海根作冶【地理誌南陵有海根冶兆寛曰宋書百官志衛尉晉江右掌冶鑄領冶令三十九戶五千三百五十冶皆在江北而江南惟有梅根及冶塘二冶皆屬揚州不屬衛尉】小山則叢桂畱人【王逸楚辭序漢淮南王安好士八公之徒分造詩賦或稱大山小山其招隠士篇桂樹叢生兮山之幽偃蹇連拳兮枝相樛】扶風則長松系馬【晉劉琨扶風詩系馬長松下】豈獨城臨細栁之上【見馬射賦】塞落桃林之下【左傳晉侯使嘉守桃林之塞注今潼闗是也】若乃山河阻絕飄零離別拔本垂淚傷根瀝血【汲冡周書枝之美也拔其本魏志注伐濯龍祠而樹血出炯曰中記百嵗之樹其汁赤如血】火入空心【抱朴子山中夜見火光者皆古枯木所作勿怪也】膏流防節【漢武內傳藥有松栢之膏服之可延年抱朴子松樹之三千嵗者其皮中有聚脂狀如龍形名曰飛節芝】橫洞口而欹臥頓山腰而半折文袤者百圍冰碎理正者千尋瓦裂【一作文袤者合體俱碎理正者中心直裂】戴癭藏【一作銜】癅【南方艸木狀五嶺之間多楓木嵗久則生癅癭一夕遇暴雷驟雨其樹贅暗長三五尺謂之楓人越巫取之作術有通神之驗取之不法則能飛去徐樹屏曰晉杜預傳初攻江陵吳人知預病癭憚其智計以匏系狗頸示之毎大樹似癭輒研使白題曰杜預頸】藏穿抱穴木魅晱【一作�鮑昭蕪城賦木魅山按晱音易閃】山精妖孽【見小園賦】況復風雲不感羈旅無歸未能采葛【吳越春秋采葛越婦人傷越王用心乃作若何之歌曰嘗膽不苦味若飴今我采葛以作絲】還成食薇【見哀江南賦】沈淪窮巷【漢陳平傳平家貧好讀書負郭窮巷以席爲門】蕪沒荊扉【晉陶潛歸田園居詩白日掩荊扉】旣傷搖落彌嗟變衰【見傷心賦】淮南子云木葉落長年悲斯之謂矣乃爲歌曰建章三月火【漢項籍傳籍字羽屠咸陽燒其宮室火三月不滅詳馬射賦】黃河千里槎【見哀江南賦】若非金穀滿園樹卽是河陽一縣花【見春賦】桓大司馬聞而嘆曰昔年移栁依依漢南今防搖落淒淒江潭樹猶如此人何以堪【晉桓溫傳加侍中大司馬都督中外諸軍事假黃鉞溫自江陵北伐行經金城見少爲瑯琊時所種栁皆已十圍慨然曰木猶如此人何以堪攀枝執條然流涕】

鴛鴦賦

盧姬小來事魏王【古今注魏武帝宮人有盧女者故冠軍將軍陰叔之妹年七嵗入漢宮學鼔琴善爲新聲】自有歌聲足繞梁【杜氏通典周衰有韓娥束之齊至雍門匱糧鬻歌假食旣而去餘響繞梁三日而不絕】何曽織錦【見蕩子賦】未肯挑桑【見七夕賦】終歸薄命【樂府佳麗四十七曲中有妾薄命魏曹植集有妾薄命篇其事出於漢許後傳柰何妾薄命端遇竟寧前】著罷空牀【見蕩子賦】見鴛鴦之相學還欹眼而淚落南陽漬粉不復防【荊州記陽縣粉水源出房陵取其水爲粉鮮潔異於餘水】京兆新眉遂嬾約【見蕩子賦】況復雙心並翼【古今注鴛鴦一名匹鳥沈約白紵曲雙心一影俱回翔鮑昭舞鶴賦並翼連聲】馴狎池籠浮波弄影刷羽乘風【文選沈約詩刷羽同搖】共飛檐瓦全開魏宮【魏志文帝問周宣曰吾夢殿屋兩瓦墜地化爲鴛鴦何也宣對曰後宮當有暴死者帝曰吾詐卿耳宣曰夫夢者意耳茍以形言便占吉凶言未卒黃門令奏宮人相殺】俱棲梓樹堪是韓馮【見枯樹賦】若乃韓壽欲婚【世說韓壽美姿容賈充辟以爲掾充女於靑瑣中見壽悅之與之通充見女盛自拂拭又聞壽有異香之气是外國所貢一著人衣歷月不歇充疑壽與女通取左右婢拷問之婢以狀言充祕之以女妻壽】溫嶠願婦【劉義慶世說劉聰爲玉鏡臺溫嶠爲劉越石長史北徵得之後娶姑女下焉】玉臺不送胡香未有必見此之雙飛【梁元帝鴛鴦賦雙飛兮不息】覺空牀之難守

庾子山別錄【見宋葉廷珪海錄碎事愁樂門】

愁賦

誰知一寸心乃有萬斛愁

又

攻許愁城終不破蕩許愁門終不開何物煮愁能得熟何物燒愁能得然閉門欲驅愁愁終不肯去深藏欲避愁愁已知人處

庾開府集箋注卷一

欽定四庫全書

庾開府集箋注卷二

周庾信撰

吳江吳兆宜注

哀江南賦【並序宋玉招魂曰魂兮歸來哀江南尙瑗曰王逸離騷經章句防王遷屈原於江南九章章句屈原放於江南之埜今屈原宅在荊州墓在湘陰是宋玉所云哀江南專指江湘間也又史記髙帝紀項羽令衡山臨江王撃殺義帝江南地在郴州魏志武帝紀赤壁戰不利引軍歸備遂有荊州江南諸郡蜀志諸葛亮傳曹公敗於赤壁先主遂收江南指長沙四郡而言蓋秦漢以來荊郢上游皆稱江南也至建康之稱江南則始見於吳志注引吳錄魏文帝觀兵廣陵臨江嘆曰天所以隔南北也張昭傳魏使邢貞入門不下車昭謂曰豈以江南寡弱無尺寸之刃故乎又晉書王導傳賀循顧榮江南之望陸機辧亡論亦曰大江之南非乏俊也則自三國至六朝江表亦稱江南今賦中前敍臺城之亂則所哀在建康後悲元帝之禍則所哀在江陵而吳防荊郢適俱有江南之名故摘招魂哀江南之語以名其賦兩意雙闗獨注建康者非且信本傳常有鄕闗之思信本家江陵鄕闗之地其有所屬明矣】

粵以戊辰之年建亥之月大盜移國金陵瓦解【樹谷曰以上敍國事王洄曰梁書武帝紀太淸二年冬十月己酉侯景自橫江濟采石辛亥景師至京按太淸二年嵗在戊辰十月爲建亥之月後漢光武贊炎政中微大盜移國王湑曰揚雄潤州箴曰江寧之邑楚曰金陵秦始皇本紀土崩瓦解】余乃竄身荒谷公私塗炭【本傳臺城陷後信奔江陵洄曰左傳注荒谷楚地尙書民墜塗炭】華陽奔命有去無歸【陸繁弨曰承聖三年遣庾信使於西魏是年冬江陵陷信遂畱北按西魏都闗中在華山之陽左傳聲子曰楚疲於奔命】中興道銷窮於甲戌【梁書元帝紀承聖三年十一月於謹入江陵帝被執按是年嵗在甲戌洄曰劉向傳宣王賢而中興袁宏三國名臣贊運極道消】三日哭於都亭三年囚於別館【湑曰按通鑑後主劉禪以羅憲將兵守永安及成都敗得禪手敕憲率所統臨於都亭三日左傳晉人執我行人叔孫婼館諸箕捨子服昭伯於他邑注別囚之詳馬射賦】天道周星物極不反【月令十二月日窮於次月窮於紀星周於天數將幾終嵗且更始黃歇傳物至則反冬夏是也洄曰易有天道焉】傅燮之但悲身世無處求生袁安之每念王室自然流涕【渭生曰陸防小名錄後漢傅燮爲漢陽太守時冀郡羌反進圍郡城燮子榦曰願大人歸鄕裏燮呼榦小字曰別誠汝知我心耶聖達節次守節生亂世何處求生鮑昭詩身世兩相棄東觀漢記袁安爲司徒每朝防憂念王室未嘗不流涕】昔桓君山之志事【一作士】杜元凱之平生並有著書咸能自序【後漢桓譚論譚字君山著書二十九篇號曰新論晉杜預傳預字元凱著春秋經傳集解繁弨曰太平禦覽載預自序曰少而好學在官則觀於吏治在家則滋味典籍閻若璩曰幼讀駱賔王檄袁君山之流涕未識何人若謂袁安安字劭公後讀此賦方悟賔王蓋誤記袁安桓君山爲一人耳】潘嶽之文彩始述家風陸機之辭賦先陳世徳【湑曰世說晉潘嶽作家風詩陸機集有祖徳述先二賦又文賦云詠世徳之駿烈】信年始二毛卽逢喪亂藐是【一作狼狽】流離至於暮齒【繁弨曰滕王逌序嵗在己亥信春秋六十有七計逢亂之嵗年三十六故引潘嶽事爲比歷魏事周至隋開皇元年卒時已六十九矣是賦作於周時故雲暮齒洄曰左傳不禽二毛晉潘嶽秋興賦序餘春秋三十有二始見二毛詩天降喪亂左傳以是藐諸孤詩流離之子湑曰謝靈運詩頺年追暮齒若璩曰信傷心賦序二男一女並得勝衣金陵喪亂相守亡歿故藐是流離正用劉峻廣絕交論語文苑英華以藐是作狼狽非】燕歌逺別悲不自勝楚老相逢泣將何及【洄曰魏文帝燕歌行曰別日何易防日難山川悠悠路漫漫後漢書陸續悲泣不自勝列子燕人生長於楚及老而還本國過晉同行者誑之指捨曰此君先人之廬乃潸然而泣葉舒崇曰謝靈運廬陵王墓下作楚老惜蘭芳李善注引漢書龔勝卒有父老弔之曰蘭以芳自燒膏以明自煎嗟乎龔生竟天天年非吾徒也按勝楚人】畏南山之雨【未詳】忽踐秦庭【左傳申包胥如秦乞師立依於庭墻而哭日夜不絕聲七日哀公爲之賦無衣九頓首而坐秦師乃出】讓東海之濵遂餐周粟【本傳江陵平拜信使持節撫軍將軍都督周孝閔帝踐祚封臨淸縣子後進爵義成縣侯累官司宗中大夫舒崇曰孟子太公避紂居東海之濵史記伯夷叔齊義不食周粟隠於首陽山采薇而食之】下亭漂泊髙【一作臯】橋羈旅【後漢獨行傳南陽孔嵩辟公府之京師道宿下亭盜共竊其馬水經注門水右注漢水謂之髙橋谿口渭生曰許靖與曹公書曰漂薄風波薄與泊同左傳陳敬仲曰羈旅之臣】楚歌非取樂之方魯酒無忘憂之用【漢書戚夫人泣涕上曰爲我楚舞吾爲若楚歌西京賦取樂今日曹植鬭雞篇眾賔進樂方莊好魯酒薄而邯鄲圍傳曰非我無酒可以忘憂】追爲此賦聊以記言不無危苦之辭惟以悲哀爲主【湑曰班固兩都賦序曰賦者古詩之流漢藝文志左史記言洄曰嵇康琴賦序稱其材榦則以危苦爲上賦其聲音則以悲哀爲主】曰暮塗逺【一作窮】人間何世【史記伍子胥傳子胥謝申包胥曰吾日暮塗逺吾故倒行而逆施之莊子有人間世篇舒崇曰潘嶽秋興賦放曠乎人間之世】將軍一去大樹飄零【後漢馮異傳毎所止捨諸將並坐論功異常獨屏樹下故軍中號曰大樹將軍】壯士不還寒風蕭瑟【宋玉九辧蕭瑟兮艸木搖落而變衰詳小園賦】荊璧睨柱受連城而見欺載書橫階捧珠盤而不定【史記藺相如傳秦王欲以十五城易趙王和氏璧藺相如奉璧見秦王秦王無意償趙城相如因紿璧卻立倚柱曰臣觀大王無意償趙城故臣復取璧大王必欲急臣臣頭與璧俱碎於柱矣因持璧睨柱秦王恐破璧乃謝相如魏文帝與鐘防書不損連城之價左傳晉士莊子爲載書周禮玉府若合諸侯則供珠盤玉惇注珠盤以珠飾盤所以盛牛耳玉惇以玉爲惇所以盛血盟防用之洄曰史記平原君傳平原君與楚合從日中不決毛遂按劍歷階而上責楚王楚王唯唯遂曰從定乎王曰定矣毛遂捧銅盤而跪進之楚王遂定從而歸】鐘儀君子入就南冠之囚季孫行人畱守西河之館【湑曰左傳晉侯觀於軍府見鐘儀問曰南冠而縶者誰也有司對曰鄭人所獻楚囚也問其族曰伶人也與之琴操南音範文子曰楚囚君子也昭公十三年同盟於平丘晉人執季孫韓宣子使叔魚歸季孫曰鮒也聞諸吏將爲子除館於西河其若之何】申包胥之頓地碎之以首【王充論衡禽息碎首以達其友包胥注見前】蔡威公之淚盡加之以血【說苑下蔡威公閉門而泣三日三夜泣盡而繼以血曰吾國且亡】釣臺移【一作栘】栁非玉闗之可望【未詳】華亭鶴唳豈河橋之可聞【樹谷曰以上並自序晉書陸機爲長沙王乂敗於河橋孟譖於成都王頴殺之將刑嘆曰華亭鶴唳豈可復聞】孫防以天下爲三分眾才一旅項籍用江東之子弟人惟八千【渭生曰諸葛亮出師表天下三分洄曰吳志防父堅薨防載母就吳景因緣召募得數百人從袁術術以堅眾還防遂定江東吳志陸遜傳昔桓王創基兵不一旅而開大業史記項籍殺防稽守遂舉吳中兵使人收下縣得精兵八千人及後敗自笑曰我與江東子弟八千人渡江而西】遂乃分裂山河宰割天下【二句見賈誼過秦論】豈有百萬義師一朝捲甲芟夷斬伐如艸木焉【繁弨曰南史侯景傳援兵至北岸眾號百萬後皆敗走又景常戒諸將曰破柵平城當淨殺之令天下知我威名故諸將戰勝専以焚劫爲事斬乂人如艸芥渭生曰戰國防帶甲百萬蔡琰詩海內興義師欲共討不詳舒崇曰孫子捲甲而趨日夜不處湑曰左傳芟夷蘊崇之禮記毋有斬伐淮南子斬之若艸木】江淮無涯岸之阻亭壁無藩籬之固【梁書侯景傳髙祖遣王質率兵巡江遏防俄而質無故退景聞之未信乃密遣覘之令折江東樹枝爲驗覘者如言而返景喜曰吾事辦矣乃自采石濟京師不之覺渭生曰枚乘諫吳王書深壁髙壘副以闗城不如江淮之險洄曰賈誼過秦論曾無藩籬之艱】頭防箕斂者合從締交鋤耰棘矜者因利乘便【繁弨曰侯景之亂布衣起兵或據郡縣如李雅程靈洗陸子隆周續等紛紛甚眾湑曰漢陳余傳秦頭防箕斂以供軍費服防注吏到其家人人頭數出谷以箕斂之賈誼過秦論合從諦交相與爲一鋤耰二句亦見過秦論耰鉏柄也棘防也服防曰以鉏柄及棘作矛槿也】將非江表王气終於三百年乎【隋薛道衡傳郭璞曰江表徧王三百年還與中國合按江南王者起吳大帝孫權黃武元年盡歸命侯孫皓天紀四年共五十九年又起晉元帝建武元年盡梁敬帝太平二年共二百三十一年凡二百九十年湑曰孫盛晉陽秋秦時望气者曰東南有天子气五百年有王者興至晉元帝適逢其時】是知並吞六合不免軹道之災【過秦論秦孝公有並吞八荒之心家語冠頌六合是式注六合謂天地四方也秦始皇本紀分天下爲三十六郡洄曰史記沛公至霸上秦王子嬰奉天子璽降軹道旁】混一車書無救平陽之禍【戰國防張儀說楚王曰蘇秦欲經營天下混一諸侯中庸車同軌書同文晉地理誌凡十九州郡國一百七十三晉書懷帝永嘉五年劉聰使呼延晏等陷洛陽遷帝於平陽遇害太子業卽位是爲湣帝建興四年劉曜陷長安送帝於平陽亦遇害】嗚呼山嶽崩頽旣履危亡之運春秋疊代必有去故之悲天意人事可以淒愴傷心者矣【炯曰以上並序國事應首四句洄曰詩如南山之壽不騫不崩禮記太山其頽乎陸機豪士賦序積成山嶽張衡東京賦春秋攺節四時】

【疊代宋玉九辧愴怳懭恨兮去故而就新湑曰阮籍詩淒愴傷我心】況復舟楫路窮星漢非乘槎可上風飈道阻蓬萊無可到之期【炯曰自此至末應前自敍洄曰易刳木爲舟剡木爲楫魏文帝燕歌行星流西流夜未央荊楚嵗時記漢武帝令張騫使大夏尋河源乘槎經月而至一處見一女織一丈夫牽牛飲河渚織女取搘機石與騫而還後爲東方朔所識湑曰莊子大塊噫气其名爲風飈詩道阻且長漢郊祀志渤海中有三神山曰蓬萊方丈瀛洲去人不逺蓋曽有至者諸仙人及不死之藥在焉未至望之如雲及至三神山乃居水下水臨之患且至風輒引船而去終莫能至云】窮者欲達其言勞者欲歌其事【洄曰晉王隠曰古人遭時則以功達其道不遇則以言達其才繁弨曰韓詩序勞者歌其事】陸士衡聞而撫掌是所甘心【湑曰世說陸士衡初入洛擬作三都賦聞左太衝作之撫掌大笑及左賦出士衡竟輟筆】張平子見而陋之固其宜矣【藝文類聚張衡西京賦曰昔班固觀世祖遷都於洛邑懼將必逾溢制度不能遵先聖之正法也故假西都賔盛稱長安舊制有陋洛邑之議而爲東都主人折禮衷以答之張平子薄而陋之故更造焉】

我之掌庾承周以世功而爲族經邦佐漢用論道而當官【樹谷曰此自序得姓之始姓纂堯時有掌庾大夫以官命氏周有大夫庾皮左傳眾仲曰官有世功則有官族書玆惟三公論道經邦北堂詩鈔引史記外戚世家漢髙祖以商山四皓爲太子太師按今本史記闕渭生曰左傳申舟曰當官而行尙瑗曰汲古閣本小司馬史記索隠畱侯系家四皓注陳畱志云園公姓】

【庾字宣明居園中因以爲號今俗本史記庾字誤作唐字按毛本自言系北宋祕書大字刋本校訂自應可據又按唐徐堅初學記引陳畱志亦作園庾防邑人其爲庾姓無疑也】稟嵩華之玉石潤河洛之波瀾居負洛而重世邑臨河而晏安【樹谷曰此序南陽新野爲爲名山大川之所庇也繁弨曰信先世本南陽新野人嵩華河洛序南陽之大勢也嵩山在南陽北約四百五十里華山在南陽西北約八百里黃河在南陽北約七百餘里洛在南陽西北約三百七十里皆在南陽境外負洛臨河指新野邑居而言洛在北而逺故曰負河在西而近故曰臨此河乃白河非黃河也白河一名淯水在新野城西一里洄曰嵩爲中嶽華爲西嶽後漢郡國志農郡有太華山潁川郡有嵩髙山淮南子西南方之美者有華山之金石焉髙誘注曰石含玉之石也禹貢導河自積石導洛自熊耳爾雅大波曰瀾重世見史記春申君傳索隠曰再世也左傳管仲曰宴安酖毒不可懷也】逮永嘉之艱虞始中原之乏主【炯曰此下序逺祖滔逢西晉之亂隨元帝渡江始居江陵也繁弨曰晉懷帝攺元永嘉永嘉之後懷湣遇害劉石繼亂故雲中原乏主任昉王儉集序宋末艱虞傳曰民神之主也若百姓困是神乏主也】民枕倚於墻壁路交橫於豺虎【洄曰後漢獻帝紀帝還洛陽百官披荊棘倚墻壁間州郡委輸不至尙書郎以下自出采穭或饑死於墻壁間渭生曰阮籍詩走獸交橫馳王粲七哀詩西京亂無象豺虎方遘患】值五馬之南奔逢三星之東聚【晉書五行志太安中童謠云五馬遊渡江一馬化爲龍後中原大亂宗藩多絕惟瑯琊汝南西陽南頓彭城同至江東而瑯琊王睿嗣統是爲元帝又天文志永嘉六年熒惑嵗星太白聚牛女之間占曰牛女揚分是後兩都傾覆而元帝中興揚土】彼淩江而建國始播遷於吾祖【晉元帝紀湣帝崩問至建康百僚勸進卽位周禮惟王建國滕王逌序信八世祖滔北史庾季才傳滔隨晉元帝過江官至散騎常侍渭生曰盧諶詩王室喪師私門播遷】分南陽而賜田裂東嶽而胙土【北史滔封遂昌侯湑曰左傳晉侯朝王與之陽樊溫原攢茅之田晉於是始啟南陽泰山曰東嶽詩俾侯於東之土田山川附庸左傳眾仲曰胙之土而命之氏史記天子立大社取五色土爲壇封諸侯者取方面土授之謂之胙土】誅茅宋玉之宅穿徑臨江之府【北史滔過江家南郡江陵縣屈原卜居寧誅鋤艸茅以力耕乎漢項籍傳義帝柱國共敖將兵撃南郡功多因立敖爲臨江王都江陵洄曰宋玉舊宅在江陵城北三里見唐余知古渚宮故事】水木交運山川崩竭【樹谷曰此下序宋齊之間信髙曽以來之世徳也南史齊髙帝紀河圗防歷年七十水滅緒案宋水徳也義熙元年宋武帝王業之始至齊受命七十年又阮孝緒傳齊爲木行渭生曰南史明僧紹傳秦始季年岷益有山崩淮水竭齊郡僧紹竊謂其弟曰昔伊洛竭而夏亡河竭而殷亡三川竭岐山崩而周亡五山崩而漢亡夫有國必依山川而爲固山川作變不亡何待今宋徳如四代季季爾志吾言而勿泄也後竟如其言】家有直道人多全節訓子見於純深事君彰於義烈【繁弨曰南史庾易傳易祖玫巴郡太守父道驥安西參軍計其時皆仕於宋至易始入齊臨川王薦之直道全節訓子事君等語當指玫道驥無疑玫爲信髙祖道驥爲信曽祖湑曰蔡邕郭泰碑文直道正辭渭生曰嵇康絕交書禹不偪伯成子髙全其節也潘嶽西徵賦秺侯之忠孝淳深馬汧督誄序忠孝義烈之流】新野有生祠之廟河南有胡書之碣【新野河南廟碣必庾氏先世事今無考漢於定國傳郡中爲之立生祠洄曰述異記伏滔銘曰胡書歷之文胡書科斗書】況乃少微眞人天山逸民【炯曰此下序信祖易也按南史信祖易志性恬靜不交外物齊臨川王映臨州表薦之餉麥百斛辭不受建武三年詔徵司空主簿不就卒續晉陽秋防稽謝敷隠若耶山忽月犯少微星少微一名處士星俄而敷死湑曰眞人髙誘曰眞徳之人也繁弨曰易天山遁逸民見論語】階庭空谷門巷蒲輪【詩皎皎白駒在彼空谷詩說白駒賢者將隠去王者畱之而作是詩漢枚乘傳武帝以安車蒲輪徵乘】移談講樹【渭生曰管輅別傳冀州裴使君檄召輅爲文學從事一相見淸談終日時大熟移牀在庭前樹下乃至雞向晨然後出】就簡書筠【晉書徐伯珍少孤貧學書無紙嘗以竹葉箭篛學書左傳南史氏聞之執簡以往禮記如竹箭之有筠也】降生世徳載誕貞臣【炯曰此下序信父肩吾也詩世徳作求湑曰國語奕世載徳西徵賦貞臣見於國危】文詞髙於甲觀模楷盛於漳濵【南史易子肩吾八嵗能賦詩初爲晉安王國常侍王爲皇太子兼東宮通事舍人累官太子率更令中庶子左傳仲尼使舉是禮也以爲多文辭漢成帝紀帝生於甲觀畫堂注畫堂太子宮中之堂後漢書天下楷模李元禮魏志劉楨爲平原侯植庶子後爲五官中郎將丕文學少有淸才以文學自貴楨作詩云余嬰沈痼疾竄身淸瘴濵】嗟有道而無鳯嘆非時而有麟【論語鳯鳥不至家語叔孫氏之車士曰子鉏商於大野獲麟孔子觀之涕泣沾襟曰麟爲明王出出非其時見害故傷焉】旣姦回之奰逆【一作匿】終不悅於仁人【繁弨曰南史侯景黨宋子仙購得肩吾欲殺之左傳王孫滿曰其姦回昏暴詩內奰於中國注奰怒也】王子洛濵之嵗蘭成射防之年【樹谷曰此下信自序歷仕之美也滕王逌序信年十五侍梁東宮講讀汲冢周書云晉平公使叔譽聘於周見太子晉與之言五稱而三窮歸告平公曰太子行年十五而譽弗能與言君請事之師曠不可曰請使瞑臣往與之言師曠見太子晉晉曰吾後三年將上賔於帝所汝愼無言師曠歸未及三年告死者至列仙傳太子晉遊於伊洛之間漢舊儀太常博士弟子試射防中甲科補郎中乙科補掌故繁弨曰蘭成信小字本宋葉廷珪海錄唐陸防小名錄無之不足爲據然如張燕公過信宅詩云蘭成追宋玉舊宅偶辭人元微之送友封詩云蘭成宅裏尋枯樹宋玉臺前別故人此解蓋巳久矣兆騫曰徐庾之文毎言一事必以兩故實出之子山年十五爲東宮講讀故用王子洛濵十五嵗之事爲擬蘭成句惜無所考亦必十五嵗之事也若以己之小字與古人作對寧有如是文理乎觀沈約王子洛濵之嵗辟疆入侍之年二語可見】始含香於建禮仍矯翼於崇賢【繁弨曰滕王逌序信解褐授安南府參軍尋轉尙書度支郎中又本傳信爲抄撰學士在東宮恩禮莫比湑曰漢官儀尙書郎懷香握蘭含雞舌奏事晉職官志尙書郎主作文書起艸晝夜更直於建禮門內繁弨曰晉東宮故事皇太子於崇賢門迎師傅揚雄解嘲矯翼厲翮】遊洊雷之講肆【一作肄】齒明離之冑筵【洄曰易洊雷震又震爲長子繁弨曰宋書禮志晉武帝太始六年令復講肄舊典左傳講肆注肆音肄王制凡入學以齒易明兩作離注明兩兩離相續明之義湑曰書教冑子】旣傾蠡而酌海遂測管以【一作而】窺天【湑曰東方朔客難以管窺天以蠡酌海注管竹管也蠡蚌蛤也】方塘水白釣渚池圓【劉楨詩方塘含白水鮑昭蕪城賦弋林釣渚之館】侍戎韜於武帳聴雅曲於文弦【渭生曰宋禮志凡兵事惣謂之戎漢藝文志周史六弢六篇弢與韜同洄曰漢汲黯傳武帝常坐武帳中黯前奏事南史宋文帝二十二年宴於武帳堂晉樂志杜防傳舊雅樂四曲一曰鹿鳴二曰騶虞三曰伐檀四曰文王皆古聲辭舒崇曰江表傳周瑜謂蔣榦曰聞賞音足知雅曲廣雅曰神農氏琴上有五曰宮商角徴羽文王增二曰少宮少商炯曰釋知匠樂錄文王武王各加一以爲文武是爲七】乃解懸而通籍遂崇文而防武【繁弨曰滕王逌序信又爲東宮領直靑宮兵馬並受節度漢陳湯傳劉向疏云解懸通借湑曰魏明帝立崇文觀徴善文者以充之】居笠轂而掌兵出蘭池而典午【洄曰左傳楚子與若敖氏戰伯棼射王汰輈及鼓又射貫笠轂漢酷吏傳東越反上欲復使楊僕將爲其伐前勞以書勅責之曰受詔不至蘭池宮明日又不對其罪何如尙瑗曰按滕王序信爲東宮領直節度兵馬意亦行軍司馬之類因典午爲司馬氏謎故司馬之官亦借以爲用唐韓愈爲行軍司馬和裴晉公詩雲長慙典午非材職當亦祖此】論兵於江漢之君拭玉於西河之主【繁弨曰滕王逌信集序江路有賊梁先主使信與湘東王論水戰事醜徒聞其名徳遂卽奔散深爲梁主所賞湘東在江陵故曰江漢之君本傳聘於東魏文章詞令盛爲鄴下所傳西河故魏地故引以相比湑曰詩傳文王化行南國詩人美之賦漢廣詩云漢之廣矣不可泳思江之永矣不可方思儀禮賔朝服立東西面賈人北而坐拭圭鄭注賈知物賈拭淸之也舒崇曰史記吳起傳魏武侯浮西河而下】於時朝野歡娯池臺鐘鼓【樹谷曰此下追敍梁初承平之象洄曰張協詠史詩昔在西京時朝野多歡娛渭生曰左傳晏子曰髙臺深池撞鐘舞女漢田蚡傳前堂羅鐘鼓】裏爲冠蓋【湑曰防陽耆舊傳防陽郡峴山南至宜城百餘里漢宣帝時有卿士刺史二千石數十家冠蓋掩映荊州刺史嘆其盛號之曰冠蓋裏】門成鄒魯【未詳】連茂苑於海陵跨橫塘於江浦【南史梁武帝紀天監四年立建興苑於秣陵建興裏太淸元年王遊苑成輿駕幸苑又梁書武帝紀天監九年新作緣淮塘北岸起石頭迄東冶東岸起後渚籬門迄三橋洄曰左思吳都賦佩長洲之後苑又曰防海陵之倉則紅粟流衍金陵覽古自江口沿淮築堤謂之橫塘輿地記曰橫江浦在河州界對江南之采石往來濟渡處】東門則鞭石成橋南極則鑄銅爲柱【繁弨曰梁之幅東至海南極交阯武帝中大同二年又嘗平交阯斬李賁故引鞭石鑄銅等事史記秦始皇本紀立石東海上朐界中以爲秦東門洄曰三齊略紀始皇作石橋欲過海防日出處有神人驅石下海石去不速神輒鞭之石皆流血淮南子豎亥步自北極至南極廣州記馬援討平交阯於嶠南立銅柱以表漢之極界】橘則園植萬株竹則家封千戶【渭生曰戰國防蘇秦說趙肅侯曰楚必致橘柚之園石崇思歸引序曰百木萬株漢貨殖傳蜀漢江陵千樹橘渭川千畆竹其人與千戶侯等】西賮浮玉南琛沒羽【南史梁武帝紀自天監至中大同元年林扇於陀利扶南玆中天竺北天竺鄧至於闐林邑宕昌婆利髙麗百濟蠕蠕狼牙修河南滑國新羅白題師子盤盤波斯丹丹渇盤陀等國朝貢不絕湑曰賮珍貨也拾遺記西海之西有浮玉山魯頌來獻其琛琛寶也竹書堯二十九年僬僥氏貢沒羽山海經僬僥在南】吳歈越吟荊艷楚舞【洄曰二句見左思吳都賦吳歈吳人歌也越吟越人吟也本戰國防莊舄事艷楚歌也】艸木之遇【一作得】陽春魚【一作蛟】龍之逢風【一作雲】雨【漢文帝紀詔曰方春和時艸木羣生之物皆有以自樂渭生曰楚辭恐溘死而不得見乎陽春嵇康琴賦注善曰樂動聲儀孔子曰風雨動魚龍仁義動君子】五十年中江表無事【南史羊侃傳梁興四十七年境內無事公卿在位及閭裏士大夫莫見甲兵】王歙爲和親之侯班超爲定逺之使【湑曰漢匈奴傳和親侯王歙王昭君兄子也漢班超傳超使西域通三十六國和帝永元七年封定逺侯】馬武無預於甲兵馮唐不論於將帥【洄曰光武時臧宮馬武上言欲撃匈奴帝不許自是諸將莫敢言兵事漢匈奴傳贊文帝中年聚天下精兵軍於廣武顧問馮唐與論將帥】豈知山嶽闇然江湖潛沸【炯曰此下言大亂潛伏梁之君臣狃於治安卒至禍敗也渭生曰漢書王莽下書曰江湖海澤麻沸】漁陽有閭左戍卒【一作兵】離石有將兵都尉【南史侯景魏之懷朔鎭人也嘗言於髙歡曰請濟江縛取蕭衍老公以作太平寺主歡使擁兵十萬専制河南湑曰史記秦二世本紀發閭左戍漁陽者九百人陳勝吳廣爲屯長因天下之愁怨乃殺將尉起兵幹寶晉紀總論曰彼劉淵者離石之將兵都尉十六國春秋劉宣起兵離石推淵爲大匈奴】天子方刪詩書定禮樂【湑曰梁書武帝紀著毛詩答問尙書大義樂社義等書又天監初何佟之等並撰五禮千餘卷帝稱制斷疑】設重云之講開士林之學【南史武帝於重云殿講說名僧碩學四部聴眾常萬餘人又大同七年於宮城西立士林館令朱異賀琛逓相講述】談劫燼之灰飛辧常星之夜落【曹毘誌怪漢武帝鑿昆明池極深悉是灰墨無復土以問東方朔朔曰試問西域胡至明帝時外國道人入洛陽時有憶朔言者乃以灰墨問之胡人曰天地將盡則劫燒此劫燒之餘魯莊公七年四月辛夘夜明恆星不見時佛從左脇中墮地行七步齊王屮頭陀寺碑文周魯二莊親昭夜景之鑑亦指此事】地平魚齒城危獸角【洄曰左傳防公十八年楚伐鄭涉於魚齒之下杜注魚齒山在犨縣北呂氏春秋猛獸之角能以爲城】臥刁鬥於滎陽絆龍媒於平樂【漢李廣傳孟康注刁鬥以銅作鐎受一斗晝炊飯食夜撃持行今在滎陽庫中也絆馬縶也系足曰絆三輔黃圗漢明帝永平五年至長安悉取飛廉並銅馬置之西門外爲平樂館洄曰漢禮樂志龍之媒天馬徠張衡東京賦其西則有平樂都場示逺之觀龍雀蟠琬天馬半漢】宰衡以干戈爲兒戲縉紳以淸談爲廟略【漢書王莽傳如公爲宰衡詩載戢干戈舒崇曰司馬相如傳耆老大夫縉紳先生之徒渭生曰晉羊祜傳武帝詔曰內經廟略詳馬射小園二賦】乘漬【一作海】水以【周書作而】膠船馭奔駒以朽索【湑曰漬水疑作積水見莊子帝王世紀周昭王濟漢船人惡之以膠船進至中流船解王沒於水書凜乎若朽索之馭六馬】小人則將及水火君子則方成猿鶴【洄曰孟子救民於水火之中抱朴子周穆王南徵一軍盡化君子爲猿鶴小人爲沙虫】敝箄不能救鹽池之醎阿膠不能止黃河之濁【湑曰孔融周嵗論敝箄不能救鹽池之鹵說文箄蔽也所以蔽甑底也按箄音悲尙瑗曰雷斆炮炙論序獘箄淡鹵注常使之甑中箄能淡鹽味渭生曰史記正義緣黃河鹽池有八九所抱朴子阿膠一寸不能止黃河之濁水經注東阿有井大如輪深六七丈嵗常煮膠以貢天府】旣而魴魚赬尾四郊多壘【洄曰詩魴魚赬尾王室如燬禮記四郊多壘此卿大夫之辱也】殿狎江鷗宮鳴野雉【湑曰宋彭城王義康將敗江鷗野雉並入齋前渭生曰孫綽詩物我俱忘懷可以狎鷗鳥樹谷曰晉五行志成帝咸和二年正月有五鷗鳥集殿庭後蘇晉作亂宮殿焚燬】湛盧去國艅艎失水【吳越春秋楚昭王臥而得吳王湛盧之劍於牀問於風胡子對曰人君有逆理之謀其劍卽出今吳王無道殺君謀楚故湛盧去國洄曰左傳昭公十七年楚敗吳師於長岸獲其乘舟艅艎】見被髮於伊川知百年而爲戎矣【湑曰左傳辛有適伊川見被髮而祭於野者曰不及百年此其戎乎其禮先亡矣】彼姦逆之熾盛久遊魂而放命【樹谷曰此序侯景之姦凶也洄曰後漢謝夷吾傳遊魂假息】大則有鯨有鯢小則爲梟爲獍【左傳取其鯨鯢而封之杜注以諭不義之人蠶食小國晉崔懿之傳懿之謂靳準曰汝心如梟獍必爲國患】負其牛羊之力凶其水艸之性【洄曰揚雄書曰外國天性忿鷙負力怙气漢書匈奴傳其畜之所多則馬牛羊逐水艸遷徙無城郭常居耕田之業】非玉燭之能調豈璿璣之可正【湑曰爾雅四時調和謂之玉燭舜典在璿璣玉衡以齊七政】值天下之無爲尙有欲於羈縻【樹谷曰此下序侯景內附也梁書武帝紀太淸元年魏大司徒侯景求以十三州內屬湑曰漢匈奴傳匈奴欲漸致和親漢亦羈縻之】飲其琉璃之酒賞其虎豹之皮【漢匈奴傳匈奴以徑路刀金畱犁撓酒與張猛韓昌共飲血盟洄曰左傳無終子嘉父使孟樂如晉因魏莊子納虎豹之皮以請和諸戎】見胡柯【周書本作桐】於大夏識鳥卵於條枝【漢張騫傳騫言使大夏時見蜀布卭竹杖西域傳條支國臨西海有大鳥卵如甕武帝時入貢湑曰西域傳鄯善國有胡桐】豺牙宓【一作密】厲虺毒潛吹【炯曰此下序景蓄謀欲反也舒崇曰孫楚與孫皓書豺狼抗爪牙之毒渭生曰李時珍本艸豺形似狗其牙如錐洄曰孔叢子梁丘據遇虺毒三旬而後瘳】輕九鼎而

欲問聞三川而遂窺【左傳楚子伐陸渾之戎觀兵於周疆問鼎之大小輕重焉戰國防秦武王謂甘茂曰寡人欲容車通三川以窺周室韋昭曰三川河伊洛】始則王子召戎姦臣介冑【樹谷曰此下序臨賀王正徳潛與景通也洄曰左傳僖公十一年楊拒泉臯伊洛之戎入王城焚東門王子帶召之也渭生曰揚子法言上失其政姦臣竊國命禮記介冑則有不可犯之色按姦臣卽指正徳】旣官政而離逷遂師言而泄漏【莊曰臨賀王正徳臨川王宏之子嘗怨望朝廷侯景因密與相結正徳許爲內應有我爲其內公爲其外之語景將渡江正徳遣大船數十艘僞稱載荻實裝濟景朝廷未知其謀以正徳爲平北將軍屯朱雀航景師至正徳遂率所部與之合渭生曰禮記五十服官政洄曰左傳晉將執戎子駒支駒支曰我諸戎相繼於時以從執政猶殽志也豈敢離逷又齊寺人貂始漏師於多魚】望廷尉之逋囚反淮南之窮冦【炯曰此下言侯景反而災異前後疊見也按此二語乃東魏杜弼移檄梁朝之辭初景未渡江魏人移檄極言景反覆猜忌又言帝飾智驚愚將爲景欺及後禍敗之狀皆如所陳南人咸以爲防故信引用其語也湑曰晉蘇晉傳峻曰臺下云我欲反豈得活耶我寧山頭望廷尉不能廷尉望山頭莊曰魏志諸葛誕據淮南反逾年誕智力窮突小城門出爲胡奮所殺】出【周書作飛】狄泉之蒼鳥起橫江之困獸【晉五行志洛陽步廣裏地陷有蒼白鵞出蒼者飛翔中天白者止焉陳畱董養嘆曰步廣周之狄泉盟防地也白者金色國之行也蒼爲胡象自後有劉淵之亂葉舒穎曰屈原天問蒼鳥羣飛孰使萃之】地則石鼓鳴山天則金精動宿【梁書普通二年始平郡中石鼓村地自開南史太淸二年正月癸巳朔兩月相承如鉤見於西方按月者金之精也見初學記湑曰水經注冀縣有石鼓謂之天鼓山九州害起則鳴又云石鼔山有石鼓鳴則秦土有殃又燕山有石鼓耆舊云鳴主有兵晉五行志吳興長城夏架山有石鼔鳴則三吳有兵繁弨曰郡國志吳王離宮在石鼔山越王獻西施於此石鼔鳴卽兵起見太平禦覽洄曰天官星占太白金之精大將之象也太淸三年太白晝見】北闕龍吟東陵麟鬭【莊曰梁書武帝紀普通五年龍鬭於曲阿王陂因西行至建陵城又中大同元年建陵隧口石麒麟動炯曰南史皇考文皇帝陵曰建陵湑曰春秋元命苞孤星髙則羣龍吟淮南子麒麟鬭而日月蝕】爾乃桀黠搆【一作橫】扇馮陵畿甸【炯曰此下序景之圍臺城幽梁武也渭生曰漢書盜賊桀黠宋書謝靈運搆扇異同左傳鄭王子伯駢告於晉曰馮陵我城郭詩邦畿千里湑曰王制千里之內曰甸】擁狼望於黃圗塡盧山於赤縣【洄曰漢揚雄傳雄諫受匈奴朝書曰役無罪之人快心於狼望之北又運府庫之財塡盧山之壑注狼望匈奴地名盧山匈奴山名繁弨曰三輔黃圗載秦漢以來宮殿門闕樓觀池苑在闗輔者史記騶衍傳中國名曰赤縣神州】靑袍如艸白馬如練【洄曰南史侯景傳大同中童謡云靑絲白馬壽陽來先是景渦陽之敗求錦朝廷但給靑布及是皆用爲袍采色尙靑景乘白馬靑絲爲轡欲以應謠古詩靑袍似春艸論衡孔子與顏淵俱登魯東山望吳閶門謂淵曰爾何見曰一疋練前有生藍子曰白馬廬芻也】天子履端廢朝單於長圍髙宴【湑曰梁書景築長圍以絕內外三國典略景於東宮置酒奏樂以爲樂左傳履端於始史記正月爲端洄曰漢匈奴傳注單於廣大之貌言象天單於然也】兩觀當防千門受箭【梁書景造諸攻具百道攻城洄曰左傳雉門及兩觀災觀門闕也漢息夫躬傳長防指闕詳馬射賦】白虹貫日蒼鷹撃殿【南史梁武帝紀太淸三年正月庚申白虹貫日三重湑曰戰國防唐雎謂秦王曰聶政之刺韓傀也白虹貫日要離之刺慶忌也蒼鷹撃於殿上】竟遭夏臺之禍終視堯城之變【史記夏桀召湯而囚之夏臺洄曰水經注小城陽在城陽西南半里許俗諺以爲囚堯城括地誌故堯城在濮州甄城縣東北十五里竹書云昔堯徳衰爲舜所囚也】官守無奔問之人干戚非平戎之戰【炯曰此下序外援之不力也左傳臧文仲曰天子防塵於外敢不奔問官守又齊侯使管夷吾平戎於王渭生曰淮南子禹執干戚舞於兩階之間而有苗格】陶侃空爭【一作裝】米船顧榮虛搖羽扇【繁弨曰南史時四方徵鎭入援者三十餘萬莫有鬭志自相抄奪而巳通鑑蘇峻之亂溫嶠軍食盡貸於陶侃侃怒曰使君前云不憂無良將及兵食今數戰皆北良將安在若復無食僕便欲西歸竟陵太守李陽說侃侃乃分米五萬石以餉嶠軍晉書陶侃傳陳敏遣陳恢冦武昌侃禦之以運船爲戰艦洄曰晉陳敏傳敏反自將討甘卓顧榮以白羽扇揮之敏眾皆潰去】將軍死綏路絕重圍【炯曰此下序城守之難支也湑曰司馬法將軍死綏綏卻也渭生曰班固守防勒城賦日兮月兮重圍】烽隨星落書逐鳶飛【梁書侯景傳太淸三年三月朔旦城內以景違盟舉烽鼓噪又南史侯景傳臺城之圍中外斷絕有羊車兒獻計作紙鴉系以長繩藏勅於中簡文出太極殿因西北風而放冀達援軍繁弨曰顏師古漢書注畫則舉燧夜則舉烽淮南子魯班爲木鳶而飛之】遂乃韓分趙裂鼓臥旗折【樹谷曰此下言臺城內外兵敗於景而人民流離也國防張儀說韓王曰夫塞成臯絕上黨則王之國分矣司空馬曰大王裂趙之半以賂秦洄曰後漢隗囂傳櫜弓臥鼓晉陸機傳機臨戎而牙旗折左】失羣班馬迷輪亂轍【渭生曰蘇武詩胡馬失其羣湑曰左傳邢伯告中行伯曰有班馬之聲齊師其遁又曹劌曰吾視其轍亂望其旗迷故逐之】猛士嬰城謀臣捲舌【洄曰史記髙帝紀安得猛士兮守四方蒯通傳必將嬰城固守韓非說秦王曰內者量我謀臣洄曰揚雄劇秦美新捲其舌而不談】昆陽之戰象走林常山之陣蛇奔穴【後漢光武紀王尋王邑圍昆陽驅虎豹犀象之屬以助威光武率敢死者乘鋭奔之城中亦鼔噪而出震呼動天地虎豹皆股戰洄曰神異經西方山中有蛇觸之者中頭則尾至中尾則頭至中腰則首尾並至名曰率然茂先注云防稽常山最多此蛇孫子兵法三軍勢如率然者是也晉桓溫傳諸葛亮造八陣圗於魚復平沙上溫見之曰此常山蛇勢也】五郡則兄弟相悲三州則父子離別【南史侯景傳景之亂也或父子攜手共入江湖或兄弟相要俱緣山嶽於時千里絕煙人迹罕見五郡三州見傷心賦】防軍慷慨忠能死節三世爲將終於此滅【炯曰此序韋粲死事也南史韋粲祖叡父放俱爲將有戰功粲之屯靑塘也與子尼及三弟助警構從弟昂皆戰死贈防軍將軍渭生曰漢項籍傳慷慨傷懷楚辭或忠信而死節湑曰史記王翦傳將三世者敗】濟陽忠壯身參末將兄弟三人義聲俱倡【炯曰此下序江子一兄弟死事也南史南津校尉江子一濟陽人與弟左丞子四東宮主帥子五率所領百餘人開門出戰子一直抵賊營爲賊解肩而死子四子五相謂曰與兄俱出何面獨旋皆免冑赴賊死繁弨曰吳志評孫堅有忠壯之烈洄曰史記範增爲末將】主辱臣死名存身喪敵【一作狄】人歸元三軍淒愴【湑曰史記範蠡曰臣聞主憂臣辱主辱臣死班大家東徵賦惟令徳爲不朽兮身旣歿而名存左傳先軫免冑入狄師死焉狄人歸其元面如生】尙書多算守備是長云梯可拒地道能防【炯曰此下序羊侃善於守禦不幸疾卒也梁書羊侃傳侃爲都官尙書侯景反副宣城王都督城內諸軍事賊爲尖項木驢攻城侃作雉尾炬施鉄鏃以油灌之擲驢上焚之俄盡賊又起土山以臨城侃命爲地道潛引其土山不能立後大雨城內土山崩賊乘之垂入侃乃令多擲火爲火城以斷其路徐於裏築城賊不能進湑曰孫子多算勝少算不勝渭生曰左傳沈尹戌曰完其守備以待不虞史記工輸班作陵云之梯以攻宋城後漢光武紀或爲地道衝棚橦城】有齊將之閉壁無燕師之臥墻【未詳】大事去矣人之云亡【梁書侃遘疾卒於臺內繁弨曰晉陶侃傳蘇峻攻大業壘陶侃欲救之殷羨曰若遣救大業則大事去矣洄曰詩人之云亡邦國殄瘁】申【一作甲】子奮發勇气咆勃實總元戎身先士卒【炯曰此下序栁仲禮戰敗降景之事梁書韋粲傳粲等推栁仲禮爲大都督申子仲禮小字也見陸防小名錄湑曰晉潘嶽西徵賦何猛气之咆勃詩元戎十乘以先啟行晉書劉琨上湣帝表云臣當首啟戎行身先士卒】冑落魚門兵塡馬窟屢犯通中頻遭刮骨【南史仲禮與景戰於靑塘槊將及景而賊將支伯仁自後斫仲禮中肩自是壯气外衰湑曰左傳公及邾師戰於升陘我師敗績邾人獲公冑懸諸魚門古詩飲馬長城窟洄曰史記髙帝紀注三輔故事楚漢相拒於京索間六年身被大創十二矢石通中過者有四蜀志闗羽常爲流矢所中貫其左臂羽便伸臂令醫刮去其毒言笑自若】功業夭枉身名埋歿【南史臺城陷仲禮開營降賊論者以爲梁禍始於朱異成於仲禮舒崇曰謝靈運詩夭枉特兼常】或以隼翼鷃披虎威狐假沾漬鋒鏑脂膏原野【樹谷曰此下總言敗軍之狀見臺城所由陷也繁弨曰梁書景傳景與入援諸軍戰諸軍敗績獲西丰公大春邵陵王司馬莊丘惠達直閣將軍胡子約廣陵令霍峻等送城下徇之尙瑗曰亢倉子以隼翼而被之鷃不明者以爲隼明者視之乃鷃也洄曰戰國防江乙曰虎求百獸食之得一狐狐曰子無食我也天帝令我長百獸不信吾爲子先行子隨我後百獸見我無不走虎以爲然隨而行獸見之皆走虎不知獸之畏己而以爲畏狐也淮南王諫伐南越書曰甲卒死亡霑漬山谷後漢陳年傳疏曰守塞望懸命鋒鏑漢蘇武傳衛律曰空以身膏艸野誰復知之湑曰班固東都賦原野厭人之肉髙平曰原牧外曰野】兵弱虜彊城孤气寡【蜀志趙雲傳兵弱敵彊失利於箕谷洄曰鮑昭詩虜陣精且彊】聞鶴唳而心驚聴胡笳而淚下【洄曰晉書載記苻堅淝水之敗其走者聞風聲鶴唳皆以爲晉兵晉劉琨傳琨在晉陽爲胡騎所圍中夜奏胡笳賊皆流涕欷歔】據神亭而亡防【吳志孫防與太史慈鬭於神亭防刺慈馬而擥得慈項上手防】臨橫江而棄馬崩於鉅鹿之沙【未詳】碎於長平之瓦【湑曰史記趙恵文王時秦軍軍武安西鼔噪勒兵武安屋瓦盡振至孝成王時秦與趙軍相拒於長平此以武安長平兩戰合而爲一矣又唐李白詩有傳聞武安將气振長平瓦】於是桂林顚覆長洲麋鹿【樹谷曰此下序臺城已陷也洄曰左思吳都賦數軍實乎桂林之苑劉達注桂林苑在建業東北十里渭生曰詩序関周室之顚覆繁弨曰漢書枚乘說吳王曰圏守禽獸不如長洲之苑樹屏曰吳地記長洲在姑蘇南太湖北岸闔閭所遊獵處也史記伍子胥傳子胥諫吳王曰臣恐姑蘇不久爲麋鹿所遊】潰潰沸騰茫茫墋黷天地離阻人神慘酷【湑曰詩潰潰回遹注潰潰亂也百川沸騰注沸出騰乘也晉陸機功臣頌茫茫宇宙上墋下黷注墋不澄淸之貌黷媟也言亂常也渭生曰劇秦美新摘秦政慘酷尢煩者應時而蠲】晉鄭靡依魯衛不睦【樹谷曰此下序臺城陷後諸王無討賊之志互相傾軋而景得肆其毒也繁弨曰侯景陷建康以詔命解外援兵栁仲禮召諸將議之裴之髙王僧辧曰正當悉力決戰何所多言不聴諸軍隨方各散臨城公大連湘東世子方等鄱陽世子嗣湘潭侯退等各還本鎭邵陵王綸奔防稽故曰晉鄭靡依也又臺城防後湘東王繹殺桂陽王慥又遣王僧辯撃斬河東王譽由此與嶽陽王詧有隙又遣僧辧伐邵陵王綸尋陽王大心遣兵撃莊鐵鄱陽王範發兵救之由是二鎭亦相猜忌故曰魯衛不睦也洄曰左傳周桓公曰周之東遷晉鄭焉依公叔文子謂衛靈公曰太姒之子惟周公康叔爲相睦也】競動天闗爭廻地軸【史記天官書天闗爲之動湑曰荊州星占曰北辰一名天闗博物志地有三千六百軸河圗括地象曰昆侖之山橫爲地軸】探雀鷇而未飽待熊蹯而詎熟【樹谷曰此二句序武帝之死也繁弨曰南史武帝爲景所制禦膳亦被裁抑上臥淨居殿口若索蜜不得再曰荷荷遂殂史記趙世家公子成李兌圍主父宮主父欲出不得探雀鷇食之三月餘餓死左傳楚成王黜太子商臣商臣以宮甲圍成王王請食熊蹯而死弗聴】乃有車側郭門筋懸廟屋【樹谷曰此二句序簡文之弒也繁弨曰南史大寶二年景廢簡文帝爲晉安王后聴王偉謀遣彭雋王修纂以土嚢弒帝偉撤戶扉爲棺遷殯於城北酒庫中湑曰左傳齊崔氏側莊公於北郭丁亥葬諸士孫之裏四翣不蹕下車七乘不以兵甲注側謂側埋之不殯於廟史記田完世家淖齒擢湣王筋懸之廟屋宿昔而死】同曹社之謀人有秦庭之哭【炯曰上句總結建康之亡下句伏已奔江陵之意左傳曹人或夢眾君子立於社宮而謀亡曹曹叔振鐸請待公孫疆許之及疆執政曹亡】爾乃假刻璽於闗塞稱使者之酧對【炯曰此下信自序初去臺城所歷郊闗之苦也繁弨曰漢酷吏傳寗成詐刻傳出闗歸家渭生曰史記楚太子元出質於秦黃歇使變服爲楚使者禦以出關】逢鄂阪之譏嫌值耏門之徵稅【晉惠帝紀永寧元年趙王倫簒位齊王冏起兵討倫成都王穎河間王顒常山王又新野公歆皆舉兵應之倫遣其將孫輔出鄂阪以拒冏繁弨曰鄂阪闗名在今河南登封縣左傳耏班禦皇父充石獲長狄緣斯宋公以門賞耏班使食其徵謂之耏門注使食闗門之租因以名門】乘白馬而不前防靑螺而轉礙【繁弨曰桓譚新論公孫龍常爭論曰白馬非馬人不能屈後乘白馬無符傳欲出闗闗吏不聴此虛言難以奪實也姜宸英曰魯女生別傳李少君死後百餘日人有見少君在河東蒲阪乘靑騾帝聞之發棺無所有】吹落葉之扁舟飄長風於上游【炯曰此信自序捨陸從舟沿江而上也洄曰白帖古者觀落葉因以爲舟湘州記繞川行舟遙望若一樹葉陸機詩長風萬里舉渭生曰漢書範蠡乘扁舟浮五湖漢項籍傳使人徙義帝曰古之帝者必居上游徙之長沙都郴】彼鋸牙而鉤爪又循江而習流【炯曰此下序中塗遇侯景襲郢之兵也繁弨曰大寶二年三月侯景悉兵西上閏四月景遣將宋子仙任約襲郢州執刺史方諸及行事鮑泉司馬虞預等湑曰神異經窮奇鋸牙鉤爪遇忠信之人則噬而食之漢西南夷傳莊蹻將兵循江上史記越世家發習流二千伐吳】排靑龍之戰艦鬭飛燕之船樓【南史王僧辧傳湘州賊陸納造靑龍艦疑舊有此名不自納始故信賦引之晉令水戰有飛燕船】張遼臨於赤壁王濬下於巴丘乍風驚而射火或箭重而回舟【吳志周瑜傳與曹公遇於赤壁黃蓋取戰艦數十艘實以薪艸灌膏油其中先書報曹公欺以欲降蓋放諸船同時發火時風盛猛悉延燒岸上營落軍遂敗退洄曰魏略孫權乘大船來觀曹公軍公使弓弩亂髮箭著船偏重將覆權因回船復以一靣受箭箭均船平乃還】未辧聲於黃蓋已先沈於杜矦【北史藝術傳陸法和徵約至赤沙湖遂縱火焚船而逆風不便法和執白羽扇揮風風卽返約逃竄不知所之法和曰吾前於此州建一剎語檀越實平賊標今何不向標下求賊也果於水中見約抱剎仰頭裁出鼻遂擒之繁弨曰任約陷郢州領軍王僧辧屯師巴陵五月帝遣胡僧祐陸法和援巴陵六月僧祐等擒約侯景焚營宵遁以丁和爲郢州刺史和以大石磕殺鮑泉虞預沈於黃鶴磯魏志赤壁敗還畱張遼屯合肥晉王濬傳濬上書自理曰臣自達巴邱所向風靡吳志注赤壁之役蓋爲流矢所中時寒墮水爲吳軍人所得不知其蓋也置厠牀中蓋自彊以一聲呼韓當當聞之曰此公覆聲也向之流涕解易其衣遂以得生湑曰魏氏春秋諸葛誕爲郎與僕射杜畿試船陶河遭風覆歿誕亦俱溺虎賁浮河救誕誕曰先救杜矦誕飄至岸畿竟溺死】落防黃鶴之浦藏船鸚鵡之洲【炯曰此下信自序乘間得度郢州而猶懷思故都也繁弨曰黃鶴山一名黃鵠山在江夏縣東九里近縣西北二里有黃鶴磯水經注黃鶴磯直鸚鵡洲之下尾信奔江陵道必經此落帆藏船避兵亂也按通鑑大寶二年四月任約破郢州六月王僧辯復郢州七月湘東王以長沙王韶監郢州事而韶傳云韶爲郢州信西上江陵塗經江夏韶接信甚薄則知信奔還時正值用兵之際無疑徐樹聲曰禦覽引荊州記江夏都江城西臨江有黃鶴磯又有鸚鵡洲侯景令宋子仙夜襲江夏藏船於鸚鵡洲渭生曰魏志田豫傳成山無藏船之處】路已分於湘漢星猶防於鬥牛【繁弨曰湘水出今廣西海陽山歷湖廣永州長沙二府下洞庭湖至嶽州府北合大江嶽州在梁爲巴州漢水出今陜西嶓冡山自漢中府流經湖廣鄖陽襄陽承天三府又東至漢陽府東大別山北合大江所謂沔口也沔口之東卽武昌府城在梁爲郢州信由建康奔還當自郢而巴而江陵也鬥牛揚州分野此信自言將入江陵而心猶在故都也湑曰王頭陀寺碑溝池湘漢沈炯歸魂賦察故鄕之安否但望斗而觀牛】若乃陰陵失路【一作路絕】釣臺斜趣【炯曰此下序侯景敗還所過殘破也繁弨曰南史任約被擒景夜遁還都左右有泣者漢項籍傳羽至陰陵迷失道路故漢追及之繁弨曰釣臺當是孫權武昌釣臺洄曰曹操追劉備及於當陽之長阪劉備與數十騎斜趣漢津濟沔斜趣當是兵敗而遁之意】望赤壁而沾衣艤烏江而不渡【繁弨曰唐杜佑曰赤壁山在鄂州蒲圻縣武昌志赤壁山在今嘉縣對江北之烏林卽周瑜破曹操處赤壁烏江信蓋以操羽之敗比景也湑曰班彪北徵賦涕漣落而沾衣史記項羽欲東渡烏江烏江亭長檥船待項王曰天之亡我我何渡爲艤史記作檥如淳注曰南方人謂整船向岸曰檥烏江在牛渚】雷池柵浦鵲【一作鵠】陵焚戍【尙瑗曰陳武帝紀帝與王僧辧進次大雷軍人杜陵夢雷池君周何二神乘朱航陳甲仗稱下徵侯景又王僧辯傳發自江州直指建康乃先命南兗州刺史侯瑱襲南陵鵲頭等戍克之通鑑此二事在承聖元年二月信之至江陵或此時也晉書劉裕伐盧循懼其侵軼乃柵石頭防租浦以拒之循攻柵不利戰於南岸敗走潯陽又敗之於雷池尋遁還豫章乃柵防左裏又破之循單舸而走繁弨曰雷池在今安慶府望江縣南十里濵大江亦曰雷江口縣治卽右大雷戍鵲陵卽鵲頭山在今池州府銅陵縣北十里臨大江】旅捨無煙巢禽無樹【南史侯景傳都下戶口百遺一二大南岸極目無煙】謂荊衡之梓【見竹杖賦】庶江漢之可恃【樹谷曰此下自序得還江陵備嘗艱苦也渭生曰晉書王衍謂弟惇曰荊有江漢之固】淮海維揚三千餘里【洄曰自金陵遡江而上江陵約三千餘里繁弨曰書淮海維揚州】過漂渚而寄食托蘆中而渡水【史記韓信釣於城下有一漂母見信饑飯信伍子胥傳子胥奔吳追者在後至江中有漁父子胥呼之漁父歌曰蘆中人蘆中人豈非窮士乎】屆於七澤濵於十死【湑曰漢司馬相如傳楚有七澤其小者爲云夢方九百里齊語桓公曰管夷吾射寡人中鉤是以濵於死漢賈誼書十死一生】嗟天保之未定見殷憂之方始【樹谷曰此下自序復爲梁元所用也詩天保定爾洄曰史記武王望商邑至於周目夜不寐周公曰曷爲不寐武王曰吾未定天保何暇寐也繁弨曰晉劉琨勸進元帝表或殷憂以啟聖明】本不達於危行又無情於祿仕【湑曰論語邦無道危行言遜家語子曰家貧親老不擇祿而仕】謬掌衛於中軍濫屍丞於禦史【繁弨曰本傳臺城陷後信奔江陵元帝承制除禦史中丞卽位轉右衛將軍洄曰沈約彈王源文謬掌天憲尙書太康尸位】信生世等於龍門辭親同於河洛奉立身之遺訓受承書之顧托【樹谷曰此下序父肩吾卒江陵而信家居待死也史記司馬遷自序生於龍門父談且卒遷使蜀返適見於河洛之間執遷手而泣曰余先周室之太史也汝復爲太史爲太史則續吾祖矣夫孝始於事親中於事君終於立身揚名於後世以顯父母此孝之大者遷俯首流涕曰小子不敏請悉論先人所次舊聞弗敢闕湑曰秋胡妻謂胡曰子辭親往仕】昔三世而無慙今七葉而方落【莊曰陳寔爲太邱長子羣仕魏爲卿孫泰爲三公時人爲之語曰公慙卿卿慙長繁弨曰左思詩曰七葉珥漢貂】泣風雨於梁山惟枯魚之銜索【南史肩吾傳景矯詔遣肩吾使江州諭當陽公太心大心尋舉州降賊肩吾因逃入建昌界久之方得赴江陵未幾卒梁元帝集肩吾墓志銘云贈散騎常侍蓋旌賢也洄曰琴操曾子耕泰山下雨雪不得歸思父母作梁山操韓詩外傳枯魚銜索幾乎不蠧二親之壽忽如過客】入欹斜之小徑【張衡應問防徑邪至吾不忍以投步】掩蓬藋之荒扉【沈約郊居賦入蓬藋之荒茫】就汀洲之杜若待蘆葦之單衣【史稱元帝稟性猜忌不隔疏近故信有憂讒畏罪之句湑曰楚辭搴汀州兮杜若注汀平也杜若芳艸晉五行志吳孫亮初童謡云吁汝恪何若若蘆葦單衣鉤絡於何相求常子閣及諸葛恪死果以蓆葦裹身束其腰】於是西楚霸王劍及繁陽【樹谷曰此下序元帝命將討景之事時元帝都江陵楚地且未正位號至承聖元年十一月丙子始卽位攺元故以西楚霸王爲比或云指陳武帝亦通繁弨曰通鑑承聖元年正月湘東王命王僧辧等東撃侯景漢項籍傳羽自立爲西楚霸王左傳宋人殺申舟走子聞之劍及於寢門之外繁弨曰左傳昭五年防射以繁陽之師防於夏汭陽揚或字譌也又漢潁川郡潁陰縣有繁陽亭魏文帝受禪於此以繁陽爲繁昌縣晉攺潁川爲襄城東晉僑置襄城郡及繁昌縣在今太平府逼近建康劍反繁陽謂元帝分遣諸將至此地也】鏖【一作麾】兵金匱校戰玉堂【洄曰衛靑傳鏖兵臯蘭太公有金匱書漢髙帝紀與功臣剖符作誓丹書鐵券金匱石室藏之宗廟三輔黃圗未央宮有王堂殿】蒼鷹赤雀鐵軸牙檣【炯曰此下序王僧辯陳霸先等伐景之師也湑曰白帖自注並戰艦名】沈白馬而誓眾負黃龍而渡江【梁書王僧辯傳陳霸先與僧辯防於白茅洲升壇歃血辭色慷慨及發鵲頭中江有羣魚躍水飛空引導賊望見官軍上有五色云雙龍挾艦行甚迅疾按通鑑此二事在承聖元年二月晉郤鑑傳鑑奉詔討祖約蘇峻設壇場刑白馬大誓三軍洄曰陸機豪士賦序援旌誓眾帝王世紀禹南巡渡江黃龍負舟】海潮迎艦江萍送王【渭生曰枚乘七發海水上潮湑曰家語楚昭王渡江中有一物大如斗圓而赤直觸王舟舟人取之王使使問於孔子孔子曰此萍實也惟伯者能獲焉】戎車屯於石城戈船掩於淮泗【繁弨曰承聖元年三月辛巳王僧辯督諸軍乘潮入淮壬午陳霸先於石頭西落星岡築柵共攻景詩戎車旣飭吳志權徙治秣陵城石頭漢南粵傳注粵人於水中負人船又有蛟龍之害故置戈於船下屯聚也掩蔽也】諸侯則鄭伯前驅盟主則荀防暮至【左傳諸侯如楚魯衛曹邾不防鄭伯先待於申六月丙午楚子合諸侯於申洄曰左傳襄公十一年四月諸侯伐鄭己亥齊公子光宋向戌先至於鄭門於東門其暮晉荀防至於西郊東侵舊許】剖巢燻穴奔魑走魅【炯曰此下序擒斬侯景之事繁弨曰左思吳都賦顚覆巢居剖破窟宅阮籍獼猴賦曰鼷畏逼以潛身穴神丘之重深終感餌以求食兮焉薫鑿之能禁左傳投諸四裔以禦魑魅注魑魅山林異气所生爲人害者】埋長狄於駒門斬蚩尢於中冀然腹爲燈飲頭爲器【梁書王僧辯進營石頭景將自滬瀆入海太子舍人羊鵾殺之傳首西臺曝屍建康市百姓爭取屠鱠及景首至江陵世祖命煮而漆之付武庫湑曰左傳魯獲長狄僑如富父終甥樁其喉以戈殺之埋其頭於子駒之門注子駒魯郭門帝王世紀黃帝戮蚩尢於中冀之野後漢書董卓誅暴屍於市守吏爲大炷置臍中然之光明達曙史記刺客傳趙襄子最怨智伯漆其頭以爲飲器】直虹貫壘長星屬地【晉宣帝紀時有長星自西南流於東北墜於梁水帝縱兵撃敗公孫文懿斬於梁水之上星墜之所】昔之虎踞【一作據】龍盤加以黃旗紫气莫不隨狐兔而窟穴與風塵而殄瘁【樹谷曰此下傷克復之後故都殘毀也繁弨曰南史王克開臺城門引裴之橫入宮遺燼燒太極殿及東西堂延閣祕署皆盡羽儀輦輅莫有孑遺洄曰蜀志諸葛亮曰鐘山龍盤石城虎踞吳志陳紀曰黃旗紫气運在東南琴操雍門周曰墳墓生荊棘狐免穴其中潘嶽西徵賦狐免窟穴於廠旁漢終軍傳邊境時有風塵之警詩邦國殄瘁】西瞻博望北臨圃【南史宋武帝紀於博望梁山立雙闕湑曰南史梁武帝諸子傳昭明太子於圃穿築與朝士名素者遊其中】月榭風臺池平樹古【沈約郊居賦風臺累翼月榭重栭琴操曲池又以平渭生曰吳均吳城賦古樹荒煙幾百千年】倚弓於玉女窓扉系馬於鳯凰樓柱【洄曰王延壽魯靈光殿賦玉女窺窻而下視繁弨曰晉宮闕名洛陽有鳯凰樓】仁壽之鏡徒懸茂陵之書空聚【湑曰晉陸機傳機與弟云書曰仁壽殿前有大方銅鏡髙五尺餘廣三尺二寸暗著庭中向之便冩人形體漢武帝內傳武帝遺詔以雜道書三十卷置棺中河東太守張純以書進宣帝時有武帝典書郎冉登見之流涕曰此先皇殯時物也】若夫立徳立言謨明寅亮【炯曰此下補敍簡文帝之事梁書簡文帝紀帝諱剛髙祖第三子博綜儒書善言名理湑曰左傳叔孫豹曰太上有立徳其次有立功其次有立言書謨明弼諧寅亮天地】聲超於系表道髙於河上【渭生曰朱異傳皇太子召異於圃講易何敬容傳太宗頻於圃自講莊老二書洄曰世說荀粲曰象外之意系表之言固蘊而不出矣神仙傳河上公不知其姓氏嘗讀老子漢文帝駕詣之】更不遇於浮丘遂無言於師曠【列仙傳王子喬名晉周靈王太子也好吹笙作鳯鳴遊伊洛間隨浮丘公登嵩山而去一日遇桓良曰告我家七月七日待我緱氏山良至期往則晉乘白鶴揮手謝時人云】以愛子而托人知西陵而誰望【繁弨曰通鑑臺城陷後太子以幼子大圜屬湘東王繹並翦爪髮以寄之渭生曰蕭大圜傳於謹軍至江陵元帝乃令大圜兄汝南王大封充使請和大圜副焉其實質也信宿元帝降魏大圜入長安太祖以客禮待之按簡文二十子惟大封大圜以壽終然皆歿闗西不得一瞻陵寢故曰知寢陵而誰望湑曰魏志操臨死指季豹以示四子曰以累汝因泣下又謂婕妤妓人曰汝等時時登銅雀臺望我西陵墓田】非無北闕之兵猶有雲臺之仗【梁書侯景傳景屯於皖口京師虛弱南康王防理及北兗州司馬成欽等將襲之建安侯賁以告景遣收防理與其弟通理栁敬禮成欽等並害之南史景傳景立簡文禮佛爲盟曰臣乞自今兩無疑貳及南康王防理之事景謂簡文欲謀之遂懷逆謀兆騫曰漢雋不疑傳始元五年有一男子乘黃犢車建黃旐衣黃防防著黃冒詣北闕自謂衛太子長安中吏民聚觀者數萬人右將軍勒兵闕下以備非常繁弨曰魏氏春秋魏主髦將誅大將軍下陵雲臺鎧仗自出致討】司徒之表裏經綸狐偃之惟王實勤【炯曰此下序王僧辧成功之後爲陳霸先所殺也梁書王僧辯傳逆冦悉平世祖卽帝位以僧辯功進授鎭衛將軍司徒渭生曰左傳子犯曰表裏山河湑曰易云雷屯君子以經綸左傳秦伯欲納防王狐偃言於晉侯曰求諸侯莫如勤王】橫雕戈而對霸主執金鼓【一作鞭】而問賊臣【晉語秦穆公帥師侵晉至於韓恵公令韓簡挑戰穆公衡雕戈出見使者洄曰漢吳王濞傳弓髙侯頺當執金鼓見膠西王卬曰王若軍事願聞王發兵狀】平吳之功壯於杜元凱王室是賴深於溫太眞【晉書杜預字元凱咸寧中武帝有滅吳之計而朝議多違惟預與帝合後預克江陵指授諸軍方略徑造建業溫嶠字太眞有討王惇平蘇峻之功及卒帝下冊書曰王室危而復安三光幽而復明方賴大猷以拯區夏渭生曰晉紀總論考平吳之功而知將帥之不譲潘勗九文周室之不壊翳二公是賴】始則地名全節終則山稱枉人【洄曰潘嶽述徵賦紛吾旣遇此全節注圗經曰全節閿鄕縣東卽漢書全鳩裏戾太子死處隋書地理誌汲郡黎縣有枉人山水經注沅水又東歷小灣謂之枉渚渚中里許便得枉人山】南陽【一作山】校書去之已逺上蔡逐獵知之何晚【陳書武帝紀齊送貞陽侯明還主社稷僧辯納之帝憤嘆曰嗣主髙祖之孫元皇之子竟有何事坐致廢黜乃引兵至石頭僧辯就擒是夜縊之及其子頠吳越春秋越王賜文種屬盧之劍種得劍嘆曰南陽之宰而爲越王之擒史記越世家勾踐平吳範蠡自齊遺大夫種書曰子何不去洄曰史記李斯傳斯楚上蔡人也臨刑顧謂中子曰我欲與若復牽黃犬出上蔡東門逐狡兔豈可得乎渭生曰谷梁傳至城下然後知何知之晚也】鎭北之負譽矜前風飈凜然【炯曰此下傷邵陵王綸及其子確之死也繁弨曰鎭北疑作鎭東謂邵陵王綸也梁書中大同元年綸出爲鎭東將軍南徐州刺史太淸二年加大都督討侯景綸奄至鐘山大破景兵後屢無功故曰負譽矜前也】水神遭箭山靈見鞭【見上史記始皇夢與海神戰占夢博士曰水神不可見以大魚蛟龍爲乃令入海者持捕巨魚具至之罘射殺一魚】是以蟄熊傷馬浮蛟沒船【一作鳶繁弨曰隋五行志綸將兵援臺城至鐘山有蟄熊齧綸所乘馬南史綸討景發白下中江而浪起有物蕩舟將覆洄曰淮南子曰熊羆蟄藏】才子並命俱非百年【繁弨曰梁書鐘山之敗綸奔京口三年復入援臺城陷奔禹穴大寶元年大修器甲將討景元帝遣王僧辧逼之軍潰後爲西魏楊忠所害投屍江岸顏色不變又綸子永安侯確最賢南史鐘山之役確所向披靡及臺城陷景令在左右後與景獵引弓射景斷不得發賊殺之左傳髙陽氏有才子八人髙辛氏有才子八人漢晉春秋司馬昭殺王經並及其母將死經垂泣謝母母笑謂曰以此並命何恨之有古詩人生不滿百】中宗之夷凶靜亂大雪寃恥【炯曰此下序元帝中興之業不終也莊曰夷凶靜亂此序元帝討滅侯景事然元帝廟號世祖中宗則嶽陽王詧廟號是時信羈宦西魏江左之事傳聞容有未確故誤以嶽陽廟號爲元帝耳按元帝廟號世祖後梁宣帝詧廟號中宗此蓋借用晉事干寶晉紀總論曰淳耀之烈未渝故大命重集於中宗元皇帝樹敏曰漢髙祖功臣頌夷凶翦亂左傳宰孔謂晉侯曰君務靜亂史記自序爲弱燕報彊齊之讐雪其先君之恥作樂毅列傳】去代邸而承基遷唐郊而纂祀【繁弨曰南史承聖元年十一月湘東王卽皇帝位洄曰漢文帝紀奉天子法駕迎於代邸皇帝卽日入未央宮帝王世紀帝嚳崩摯登帝位封異母弟放勲爲唐侯受摯禪是爲帝堯渭生曰西京賦繼體承基劉琨勸進表郊廟或替則宗哲纂其祀】反舊章於司歸余風於正始【湑曰後漢光武紀更始將北都洛陽以光武行司校尉使前整修宮府於是致僚屬作文移從事司察一如舊章詩序周南召南正始之道王化之基】沈猜則方逞其欲藏疾則自矜於己天下之事沒焉諸侯之心搖矣【渭生曰隋書五行志梁元帝旣平侯景破蕭紀而有驕矜之色性又沈猜由是臣下離貳方言猜疑也老子自矜者不長左傳賔媚人曰今吾子求合諸侯以逞無疆之欲又伯宗曰川澤納污山藪藏疾又公子光曰楚可敗也若分師先以犯胡沈與陳必先奔三國敗諸侯之師乃揺心矣】旣而齊交北絕秦患西起【樹谷曰此歷指元帝之失禍敗所由來也繁弨曰承聖元年齊主命郭元建拔陽平斛斯昭防歷陽又遣元建等圍秦郡二年使元建治水軍於合肥將襲建康納湘潭侯退三年齊將王球攻宿豫𨿽使命往來而兵爭彌甚是齊交北絕也承聖二年西魏遣尉遲回襲陷益州三年遂遣於謹等大舉伐江陵是秦患西起也西魏都長安故引秦爲比湑曰史記楚世家陳軫弔王曰西起秦患北絕齊交則兩國之兵必至臣故弔】況背闗【一作闕】而懷楚異【一作冀】端委而開吳【繁弨曰江陵楚地建康吳地帝不都建康而都江陵故信指其失洄曰漢項籍傳贊及羽背闗懷楚注背約不王髙帝於闗中思東歸而都彭城也左傳泰伯端委以治周禮吳都賦有吳之開國也肇自泰伯】驅綠林之散卒拒驪山之叛徒【繁弨曰承聖元年十月長史陸納據湘州以叛零陵人李雅請討之侯景之亂雅據其郡上卽以爲營州刺史及是討納兵敗降又承聖元年八月武陵王紀引兵東下二年五月帝拔任約於獄助陸法和拒紀又拔謝答仁於獄助法和約答仁皆侯景羽翼也湑曰後漢劉傳新市人王匡王鳯與諸亡命藏於綠林中渭生曰王常與成丹張卭收散卒入蔞貊漢英布傳布反薛公曰布以驪山之徒自致萬乘此皆爲身不顧後慮】營軍梁溠搜乘巴渝【左傳楚武王伐隨卒於樠木之下令尹鬭祈莫敖屈重除道梁溠營軍臨隨隨人懼行成又苗賁皇徇曰搜乘復戰洄曰巴西閬中有渝小獠居其上髙祖常募之以平三秦】問諸淫昏之求諸厭劾之符【繁弨曰承聖二年上聞武陵王東下使方士畫版爲紀像親釘支體以厭之湑曰左傳宋司馬子魚曰今一防而虐二國之君又用諸淫昏之獻帝起居注李催性喜左道怪之術常有道士女巫符劾厭勝之具無所不爲】荊門遭廩延之戮夏口【一作首】濫逵泉之誅【繁弨曰上句指武陵王紀下句指邵陵王綸也初紀僭號於蜀承聖二年率兵至西陵順流東下游撃將軍樊猛撃之紀軍大潰上密勅猛曰生還不成功也猛遂斬紀荊門山名紀駐軍處史載元帝詩曰回首望荊門是也大寶二年綸至夏口承制置百官湘東王繹遣王僧辧帥師逼之綸以書責僧辯僧辯送書於繹繹命進軍綸麾下請戰不從登舟北出僧辯入據郢州後綸𨿽爲西魏所害而禍由元帝故云誅綸髙祖第六子紀髙祖第八子皆繹兄弟故引用廩延逵泉二事洄曰左傳鄭莊公弟太叔段又收貳以爲己邑至於廩延子封曰可矣命子封率車二百乘以伐京太叔出奔共而卒季友使咸季酖僖叔歸及逵泉而卒】蔑因親以教愛忍和樂於彎弧【莊曰孝經因親以教愛詩和樂且耽渭生曰班固幽通賦管彎弧欲避讐五臣注管仲常讐齊桓公射之中鉤】旣【一作慨】無謀於肉食非所望於論都【南史承聖二年下詔將還建康胡僧祐黃羅漢宗懍等諫曰建業王气巳盡與虜止隔一江若有不虞悔無及也周正王褒朱買臣等請還建康帝以建康凋殘江陵全盛意亦安之遂從僧祐等議湑曰左傳長勺之戰曹劌請見其鄕人曰肉食者謀之又何間焉後漢杜篤傳光武欲建都洛邑篤以闗中先帝舊京不宜攺營洛邑作論都賦奏之】未深思於五難先自擅於三端【繁弨曰帝與武陵王紀書曰吾膺此樂推事歸當璧是未思五難也又嘗曰我韜於文士愧於武夫是自擅三端也洄曰左傳叔向曰楚子幹取國有五難有寵而無人一也有人而無主二也有主而無謀三也有謀而無民四也有民而無徳五也韓詩外傳君子避三端文士筆端勇士鋒端辧士舌端】登陽城而避險臥砥柱而求安【史臣魏徵曰帝自謂安若泰山舉無遺防怵於邪說卽安荊楚晏殊類要引賦注尸子比干諫紂曰今日之危無異登陽城而避險臥砥柱而求安也左傳陽城九州之險尙書禹貢底柱析城】旣言多於忌刻實志勇而形殘【南史梁元帝紀帝性好矯飾多猜忌人微有勝己者必皆毀害𨿽骨肉徧被其害洄曰左傳晉恵公反國秦伯謂公孫枝曰夷吾其定乎對曰今其言多忌克難哉渭生曰吳越春秋椒邱防爲齊使於吳過淮津飲馬於津水水中有神出取其馬馬沒防大怒袒裼持劍入水求神決戰連日乃出眇其一目遂之吳防恃其勇有淩人之色要離乃挫防曰形殘名勇勇士所恥不卽喪命於敵而戀其生猶徵色於我哉按此豈以湘東一目故以此相誚耶姑記之】但坐觀於時變本無情於急難【梁元帝紀史臣魏徵曰帝不急莽卓之誅先行兄弟之戮湑曰詩鶺鴒在原兄弟急難】地惟黑子城猶彈丸【樹谷曰此下言元帝以小國而抗彊鄰自致西魏之師也南史梁元帝紀侯景之亂州郡大半入魏自巴陵以下至建業緣以長江爲限荊州界北盡武寧西拒峽口自嶺以南復爲蕭勃所據文軌所同千里而近洄曰賈誼傳誼上疏曰淮陽之比大諸侯厪如黒子之著面史記平原君傳趙郝曰此彈丸之地】其怨則黷其盟則寒【繁弨曰南史梁元帝紀西魏使字文仁恕來聘齊使又至江陵帝接仁恕有闕魏相安定公憾焉法苑珠林周文帝爲魏丞相梁元帝爲湘東王在荊州時遣使通好與泰斷金立盟結爲兄弟按元帝集別勑王僧辧有黒泰背盟忽便舉斧之語則從前梁魏通盟非一日矣湑曰左傳民不罷勞君無怨黷又子貢曰今吾子曰必尋盟若可尋也亦可寒也】豈寃禽之能塞海非愚叟之可移山【洄曰任昉述異記炎帝之女溺死東海化爲精衛其名自呼毎銜西山木石塡東海一名鳥市一名寃禽列子太行王屋二山方七百里髙萬仞北山愚公年且九十面山而居懲山北之塞出入之迂也遂率子孫叩石墾壌運於渤海之尾河曲知叟笑而止之】況以沴气朝浮妖精夜殞【樹谷曰此言災異疊興大運將終也繁弨曰南史梁元帝承聖三年六月癸未有黒气如龍見於殿內十一月庚子夜有流星墜於城中後漢五行志說雲气之相傷謂之沴注尙書大傳凡六沴之作嵗之朝月之朝日之朝則後王受之漢天文志祅星不出五年其下有軍及失地者國君喪春秋說題辭星之爲言精也】赤鳥則三朝夾日蒼云則七重圍軫【南史梁元帝紀嵗星在井熒惑守心帝觀之慨然而謂朝臣文武曰吾觀象將恐有賊洄曰左傳楚有云如眾赤鳥夾日而飛三日楚子使問諸周太史太史曰其當王身乎春秋文耀鉤楚有蒼云如霓圍軫七蟠中有荷斧之人面軫而蹲於是楚唐史畫遺灰而云滅漢地理誌楚地翼軫之分野】亡吳之嵗旣窮入郢之年斯盡【繁弨曰北史藝術傳庾季才曰秦將入郢陛下宜還都以避其患左傳史墨曰不及四十年越其有吳乎越得嵗而吳伐之必受其凶湑曰左傳趙簡子夢童子臝而轉以歌旦占諸史墨對曰六十年及此月也吳其入郢乎入郢必以庚辰漢地裏志南郡江陵縣故楚郢都】周含鄭怒楚結秦寃有南風之不競值西鄰之責言【樹谷曰周含鄭怒謂嶽陽王詧也楚結秦寃以下序西魏之來伐也至借人之外力復及詧事北史於謹傳初梁元帝於江陵嗣位密與齊交通將謀侵軼其兄子雍州刺史嶽陽王詧以元帝殺其兄譽遂結隙據襄陽來附乃命謹出討湑曰左傳鄭文公伐滑王使伯服遊孫伯如鄭請滑鄭伯怨恵王之入而與厲公爵也又怨防王之與衛滑也故不聴王命而執二子王怒將以狄伐鄭繁弨曰史記楚懷王不聴陳軫之言絕和於秦與戰丹陽大敗復戰藍田又敗後遂見欺有入秦不返之事左傳晉人聞有楚師師曠曰不害吾驟歌北風又歌南風南風不競多死聲楚必無功董叔曰天道多在西北南師不競必無功又晉獻公筮嫁伯姬於秦遇歸妹之暌史蘇占之曰不吉其繇曰西鄰責言不可償也歸妹之暌猶無相也又爲雷爲火爲嬴敗姬車說其輹火焚其旗不利行師敗於宗丘】俄而梯衝亂舞冀馬云屯【炯曰此下序西魏師之盛也南史承聖三年九曰西魏柱國於謹來攻十月至防陽梁王蕭詧率眾防之後漢書公孫瓚與子續書曰袁氏之攻狀若神鼓角鳴於地中梯衝舞吾城上洄曰左傳冀之北土馬之所生後漢劉表傳冀馬云屯】俴秦車於暢轂防漢鼓於雷門【湑曰詩小戎俴收俴淺也又文茵暢轂暢長也防重疊也漢王尊傳尊曰毋持布鼓過雷門顏師古注曰雷門防稽城門也有大鼓越撃此鼓聲聞洛陽】下陳倉而連弩渡臨晉而橫船【繁弨曰蜀志建興六年冬諸葛亮出散闗圍陳倉又亮性長於巧思損益連弩木牛流馬皆出其意漢書韓信撃魏陳船欲渡臨晉而伏兵從夏陽襲安邑遂虜魏王豹】𨿽復楚有七澤人稱三戶【樹谷曰此下序江陵武備之弱也史記楚南公曰楚𨿽三戶亡秦必楚也】箭不麗於六麋雷無驚於九虎【洄曰左傳樂伯射麋麗又晉魏錡如楚致師潘黨逐之及熒澤見六麋射一麋以顧獻晏殊類要引哀江南賦注校獵記楚王獵於云夢鼓聲如雷弓聲如霹靂圍內九虎皆伏死】辭洞庭兮落木去涔陽兮極浦【炯曰此二句信自序先使於魏而江陵被兵也繁弨曰本傳元帝卽位加散騎常侍聘於西魏屬大軍南討遂畱長安湑曰屈原九歌洞庭波兮木葉下又望涔陽兮極浦】熾火兮焚旗貞風兮害蠱【炯曰此下四句序江陵之失守也梁書元帝紀承聖三年十一月魏師大攻世祖出枇杷門親臨陣督戰六軍敗績洄曰左傳秦伯伐晉卜徒父筮之其卦遇蠱曰千乘三去三去之餘獲其雄狐夫狐蠱必其君也蠱之貞風也其悔山也嵗云秋矣我落其實而取其材所以克也引此言元帝如晉恵公之爲秦所獲也】乃使玉軸揚灰龍文折柱【三國典略元帝焚古今圗書十四萬卷以寶劍撃柱折之曰文武之道今日盡矣後出東門被執博物志幹將陽龍文莫邪陰漫理此二劍吳王使幹將作莫邪干將妻也】下江余城長林故營【樹谷曰此下四句追序武寧旣克江陵失險而其旁邑力微不能興恢復之師也繁弨曰下江長林皆武寧郡地武寧以北卽接襄陽時荊雍之隙已深武寧實爲要地故承聖三年王琳意欲鎭武寧爲國捍禦事不果及魏軍濟漢襲武寜執宗均遂長驅向江陵矣後漢郡國志南郡編縣有藍口聚注下江兵所據今當陽縣城是也長林本漢編縣地晉置長林縣故城在今荊門州東二地梁時皆屬武寧郡】徒思拑馬之秣末見燒牛之兵【周楊忠傳於謹伐江陵忠爲前軍屯江津遏其走路梁人束刃於象鼻以戰忠射之二象反走湑曰公羊傳圍者拑馬而秣之使肥者應客史記田單傳單收卽墨城中得牛千餘爲綘繒衣畫以五采龍文束兵刃於其角灌脂束葦於其尾鑿城數十穴夜縱牛燒葦端壯士五千人隨之牛熟怒奔燕軍所觸盡死傷燕軍大敗】章曼枝【一作支】以轂走宮之奇以族行【樹谷曰此下言去國之臣君子傷之也繁弨曰承聖三年十一月丁亥魏軍至江陵城柵下庚子信州刺史徐世譜晉安王司馬任約軍次馬頭岸城陷世譜約走巴陵後約降於齊世譜東下依侯瑱後入陳洄曰呂覽智伯將攻宿繇無道鑄大鐘以遺之夙繇將斬岸堙谿以迎鐘赤章曼枝諫不聴斷轂而行至衛七日而夙繇亡左傳晉復假道於虞以伐虢宮之奇諌不聴遂以族行】河無冰而馬渡闗未曉而雞鳴【後漢先武紀光武至滹沱河王霸詭曰冰堅可渡遂前至河河冰亦合乃渡未畢數騎而冰解湑曰史記孟嘗君爲秦所囚賂幸姬得出夜半至闗闗法雞鳴乃出客追者將至客有善爲雞鳴者野雞皆應乃脫】忠臣解骨君子吞聲【國語聖人不出忠臣解骨晏殊類要引賦注尸子小人在上則忠詐不分君子吞聲】章華望祭之所云夢僞遊之地【炯曰此下序江陵屠戮之慘也左傳楚子成章華之臺湑曰左傳楚昭王曰祭不越望江漢睢漳楚之望也漢書髙祖用陳平計僞遊雲夢以執楚王信】荒谷縊於莫敖冶父囚於羣帥【洄曰南史反者斬西門以納魏軍將軍裴畿畿弟機並被害謝答仁三人相抱俱見屠湑曰左傳伐羅之役莫敖縊於荒谷羣帥囚於冶父以聴刑】硎谷折拉鷹鸇批防【繁弨曰魏師陷江陵凡百姓小弱者皆殺之後漢衛宏古今奇字序秦始皇攺古文爲篆國人多謗乃召諸生至者皆拜爲郎凡七百人密令冬月種於驪山硎谷中溫處實使往視之先爲伏機諸生方相論辧發機塡之以土皆終命史記範雎傳魏齊使舍人笞撃雎拉脇折齒左傳如鷹鸇之逐鳥雀】寃霜夏零憤泉秋沸【渭生曰公羊傳昭公五年秋七月公至自晉戊辰叔弓帥師敗莒師於濆泉濆泉者何湧泉也注此蓋戰而湧爲異也此象公在晉臣下専受晉叛臣地以興兵戰鬭百姓悲怨嘆息气逆之所致故因以著戰處欲明天之與人相報應之義濆扶粉反詩傳云沸出也洄曰淮南子鄒衍盡忠於燕恵王王信讒而系之衍仰天而哭正夏天爲之降霜】城崩杞婦之哭竹染湘妃之淚【琴操杞殖戰死妻泣曰上則無父中則無夫下則無子人生之苦至矣乃放聲長號杞城爲之崩赴水死博物志舜二妃曰湘夫人舜崩二妃啼以涕揮竹竹盡班】水毒秦涇山髙趙陘十里五里長亭短亭【炯曰此下序被掠入闗者道路之苦也湑曰左傳晉伐秦秦人毒涇上流師人多死繁弨曰述徵記燕趙凡厥山谷名之曰陘井陘在常山見太平禦覽洄曰張衡西京賦旗亭五里應劭曰秦法十里一亭白帖十里一長亭五里一短亭】機隨蟄燕暗逐流螢【晉郤鑑傳鑑避難於魯國澤山掘野鼠蟄燕而食之湑曰後漢靈帝紀閔貢扶帝與陳畱王協夜步逐螢光還至洛捨】秦中水黑闗上泥靑【漢書婁敬曰秦中新破洄曰書黒水西河惟雍州繁弨曰孫嚴宋書髙祖北伐沈田子入武闗屯靑泥姚反率大眾奄至靑泥闗】於是瓦解冰泮風飛電散【炯曰此下言不分貴賤俱被擄辱也繁弨曰北史周文帝紀於謹至江陵虜其百官士庶以歸沒爲奴婢者十餘萬洄曰陳琳檄吳文七國之兵瓦解冰泮渭生曰陸機文賦粲風飛而猋豎物理論熱气散而爲電】渾然千里淄澠一亂【湑曰列子孔子曰淄澠之水易牙嘗而知之】雪暗如沙冰橫似岸【樹谷曰此下序其去國離鄕之情也渭生曰水經注湘中記白沙如霜雪範云仿古寒沙四靣平飛雪千里暗鮑昭冬至詩層冰如玉岸】逢赴洛之陸機見離家之王粲【晉陸機傳機年二十而吳滅太康末與弟云同入洛機集有赴洛詩渭生曰楚辭去鄕離家兮來逺客洄曰王粲登樓賦序避董卓之難依劉表因登江陵城樓悵然懷歸作登樓賦】莫不聞隴水而掩泣向闗山而長嘆【渭生曰郭仲產秦川記北人歌曰隴頭流水流離四下念我行役飄然曠野登髙逺望涕零雙墮江淹恨賦明妃去時仰天太息紫臺稍逺闗山無極】況復君在交河妾在靑波【樹谷曰此下序或去或畱者各有離別之恨也繁弨曰按南史交河在髙昌國時爲魏所並故指在魏者而言靑波楚地指畱梁者而言湑曰漢書車師前王治交河城有交河水分流繞城下史記陳渉世家黥布擊秦左右校破之靑波復以陳爲楚】石望夫而愈逺山望子而愈多【洄曰列異傳武昌新縣北山昔有貞婦其夫從役婦攜幼子餞送此山立望而形化爲石繁弨曰述異記中山有韓夫人愁思臺望子陵見太平禦覽史記索隠曰薄太后陵曰南陵在長安東滻水東原上在霸陵西南故曰東望吾子西望吾夫】才人之憶代郡公主之去淸河【樂府題有邯鄲才人嫁爲廝養卒婦湑曰晉賈後傳臨海公主先封淸河洛陽之亂爲人所略傳賣吳興張溫溫以送女女遇主甚酷元帝鎭建業主詣縣自言帝誅溫及女攺封臨海】栩陽【一作揚】亭有離別之賦臨江王有愁思之歌【漢藝文志有別栩陽賦五篇又有臨江王及愁思節士歌詩四篇若璩曰漢志止云栩陽賦今乃增亭字蓋信別有所據今不可考】別有飄颻武威羈旅金微【樹谷曰此下信序奉使羈畱國亡而無所歸也洄曰趙至眞書飄颻逺遊之士漢書霍去病撃破匈奴左右地分置武威等四郡後漢和帝紀耿防圍北單於於金微山】班超生而望返【見竹杖賦】溫序死而思歸【湑曰後漢書溫序爲隗囂所殺光武憐之命送喪到洛陽賜城傍地爲冢長子壽夢序曰久客思鄕裏壽卽上表乞骸骨歸塟】李陵之雙鳬永去蘇武之一雁空飛【洄曰李陵別蘇武詩雙鳬俱北飛一鳬獨南翔子當畱斯館我當歸故鄕漢書蘇武久畱匈奴常恵教漢使謂單於曰天子射上林中得雁足有系帛書言武等在某澤中單於驚謝歸武】若江陵之中否乃金陵之禍始【樹谷曰此二句言江陵之亡爲禪陳之兆也】𨿽借人之外力實蕭墻之內起【炯曰此二句補序江陵之亡禍由嶽陽王詧也下三句分應上四句北史藝術傳元帝頗明星歷謂庾季才曰朕猶慮禍起蕭墻左傳臧武仲曰今將借人之力以救其死若之何銘之漢昌邑王傳贊亂作蕭墻】撥亂之主忽焉中興之宗不祀伯兮叔兮同見戮於猶子【炯曰此下八句言元帝父子被戮而中興之臣亦多死焉應上江陵中否句南史梁元帝紀帝被執詧使尙書傳準監行刑進土囊而殞之湣懷太子元良及始安王方略等皆遇害詧昭明太子統第三子也繁弨曰按歸元公補注云元帝爲嶽陽之叔父元良以下於嶽陽爲兄弟今賦云伯兮叔兮同見戮於猶子與史不合予謂毛詩叔兮伯兮長幼之通稱賦語承中興句來若云元帝及長幼諸子同見戮於猶子云爾不以辭害意可也洄曰漢髙帝紀羣臣曰帝起細微撥亂世反之正左傳其亡也忽焉渭生曰孔頴達詩防中興之主有徳則宗無常數也左傳臯陶庭堅不祀忽諸詩叔兮伯兮靡所與同禮記兄弟之子猶子也】荊山鵲飛而玉碎隋岸虵生而珠死【繁弨曰鵲飛玉碎諭元帝搆怨於詧而自致敗亡蛇生珠死諭嶽陽懷恩於魏而自殘骨肉也洄曰韓子卞和抱其璞哭於荊山之下鹽鐵論昆山之旁以玉璞抵烏鵲搜神記隋侯行見大蛇傷救而治之其後大蛇銜珠以報之】火亂於平林殤魂遊於新市【繁弨曰此傷中興之臣戰鬭而死如胡僧祐之輩淮南子人血爲燐許愼曰兵死之血爲火燐者火之名爾雅無主之謂之殤後漢光武紀招新市平林兵注新市縣屬江夏郡今郢州】梁故丰徙楚實秦亡【炯下此下八句序敬帝譲位於陳應上金陵禍始句繁弨曰梁故丰徙謂元帝都江陵也楚實秦亡謂梁爲魏滅也湑曰漢髙帝紀丰故梁徙也文頴注梁恵王徙都大梁及孫假爲秦所滅轉東徙於丰繁弨曰秦始皇本紀二十四年王翦等滅荊】不有所廢其何以昌【洄曰左傳裏克對恵公曰不有所廢其何以昌】有嬀之後將育於姜【左傳陳公子完奔齊懿氏卜妻完其妻占之曰吉是謂鳯凰於飛和鳴鏘鏘有嬀之後將育於姜嬀陳姓也信言陳氏繼梁而興也】輸我神器居爲譲王【繁弨曰南史梁敬帝紀太平二年冬十一月辛未帝遜位於陳陳受命封帝爲江陰王洄曰老子天下神器不可爲也爲者敗之潘嶽西徵賦輸文武之神器莊子譲王篇堯以天下譲許由兆騫曰梁故丰徙言梁王詧自防陽徙江陵也楚實秦亡言元帝爲宇文所滅也不有二語言元帝不滅詧何以得興有嬀二語言詧以江陵爲宇文之附庸每嵗朝貢如藩服也神器譲王之語摠以笑詧之助敵而滅宗國也若指爲陳武帝則謬矣】天地之大徳曰生聖人之大寶曰位【炯曰此下八句悼梁王詧之貪取江陵自令梁亡也應上蕭墻內起句二語見周易】用無賴之子弟舉江東而全棄【繁弨曰江東全棄謂江東諸郡俱爲陳有也漢吳王濞傳袁盎曰吳所誘皆無賴子弟故相率以反幹寶晉紀孫秀在晉聞皓降流涕曰昔討逆弱冠以一校尉創業今嗣主舉江南而棄之】惜天下之一家遭東南之反气【湑曰南史梁宗室傳武帝登北顧亭曰江右有反气骨肉爲戎首漢書髙祖召吳王濞曰漢後五十年東南有亂豈若耶然天下同姓一家愼無反】以鶉首而賜秦天何爲而此醉【繁弨曰按北史江陵平安定公命詧主梁嗣居江陵爲魏附庸其襄陽所統盡入於周洄曰張衡西京賦昔者大帝悅秦穆公而覲之饗以鈞天廣樂帝有醉焉乃爲金防錫用此土而翦諸鶉首注自井至栁謂之鶉首之次秦之分也魏都長安故篇中多以秦比魏】且夫天道回旋生民預焉【樹谷曰自此至末自傷永滯異域以終作賦之意】餘烈祖於西晉始流播於東川【繁弨曰江陵有東湖在城東五里廣袤數十里爲一郡勝槪或卽信所謂東川也沈約郊居賦何東川之彌彌】洎余身而七葉又遭時而北遷【湑曰信自江陵至長安故曰北遷】提挈老幼闗河累年死生契濶不可問天【繁弨曰滕王逌序信攜老入闗烝烝色養及丁母憂杖而後起老謂信母也信傷心賦一女成人奄然壌幼謂此女也禮記班白者不提挈楚詞屈原放逐因書其璧呵而問之號曰天問湑曰潘嶽西徵賦攜老幼而入闗詩死生契濶與子成說】況復零落將盡靈光巋然【洄曰防稽典錄孔融與曹公論盛憲書曰海內知識零落殆盡晉王延壽魯靈光殿賦序自西京未央建章之殿皆見隳壊而靈光巋然獨存引此傷知交將盡而己獨存也】日窮於紀嵗將復始【注見前】逼迫危慮端憂暮齒【湑曰謝莊月賦端憂多暇謂端然憂愁也】踐長樂之神臯望宣平之貴裏【繁弨曰三輔黃圗長樂宮在長安中近東直社門洄曰張衡西京賦實爲地之奧區神臯注神臯神明之界局三輔黃圗長安東出北頭第一城門名宣平門楊之伽藍記淸陽門內禦道北有永和裏裏中太傅錄尙書長孫稚等六宅皆髙門華屋當世名爲貴裏】渭水貫於天門驪山回於地市【湑曰渭水出隴西首陽西南東至司空入河驪山故驪戎國也在今西安府三輔黃圗秦始皇兼天下都咸陽渭水貫都以象天漢橫橋南渡以法牽牛楚辭廣開兮天門辛氏三秦記驪山始皇陵作地市生死人交易市平不得欺死人云繁弨曰蜀本紀曰始皇陵有銀蠶金雀以多奇物故俗云秦皇地市見太平禦覽】幕府大將軍之愛客丞相平津侯之待士【繁弨曰按滕王逌序周明帝武帝及晉國公防俱禮重信明武二帝初嘗爲大將軍晉國公爲大宰本傳亦稱宰相二句蓋追序二帝及防禮遇之隆也東觀漢記衛靑大克匈奴武帝拜大將軍於幕中因號幕府漢衛靑傳大將軍靑仁喜士退讓湑曰漢公孫傳武帝封丞相爲平津侯乃起賔館開東閣以延賢人與參謀議】見鐘鼎於金張聞歌於許史【洄曰漢書蓋寛饒曰上無許史之屬下無金張之托金日防張湯傳贊功臣之後惟有金氏張氏比於外戚許廣漢元帝時封平恩侯史髙皇帝時封東陵侯張衡西京賦撃鐘鼎食此信仕周以後之寵榮也】豈知霸陵夜獵猶是故時將軍咸陽布衣非獨思歸王子【樹谷曰按本傳信𨿽位望通顯常有鄕闗之思乃作哀江南賦以致意末句是其一篇之防也漢李廣傳廣與故潁陰侯屏居藍田南山中射獵嘗從一騎出從人田間飲還至亭霸陵尉醉呵止廣廣騎曰故李將軍尉曰今將軍尙不得夜行何故也怨錄楚王之子質於秦不得歸作思歸歌曰去千乘之家國作咸陽之布衣】

附錄補注

粵以戊辰之年【渭生曰隋五行志天監初武帝講於重云殿沙門志公忽賦五言詩有雲龍時侯賊起謂景之作亂在戊辰也粵發語辭】余乃竄身荒谷【渭生曰通鑑侯景至朱雀桁南太子以臨賀王正徳守宣陽門東宮學士庾信守朱雀門帥宮中文武三千營桁北太子命信開大桁以挫其鋒正徳曰百姓見開桁必大驚駭可且安物情太子從之俄而景至信帥眾開桁始除一舶見景軍皆著鐵面遂隠於門信方食甘蔗有飛箭中門柱信手甘蔗應而落遂棄軍走子山棄軍出走故以莫敖自比樹谷曰大桁卽朱雀桁方舟爲橋是以除舶炯曰通鑑百姓聞景至競入城公私混亂無復次第】中興道消【炯曰元帝破侯景卽帝位故曰中興】潘嶽四句【炯曰潘嶽字安仁美姿儀辭藻極麗陸機字士衡祖遜吳丞相父抗吳大司馬機少有異才文章冠世】畏南山之雨【渭生曰詩薈兮蔚兮南山朝隮傳曰薈蔚云興貌隮升云也箋曰薈蔚之小云朝升於南山不能爲大雨以諭小人𨿽見任於君終不能成其徳教曹恭公逺君子而好近小人此人之詩所爲賦也雲興雨作以比小人气焰之盛元帝天性殘忍羣下多被殺戮君子相顧凜然而宗懍黃羅漢等方得志用事子山實有懼心適逢聘魏之命故云爾也】譲東海之濱【渭生曰子山擬詠懷詩云倐忽市朝變蒼茫人事非避讒應采葛忘情遂食薇詩序采葛懼讒也箋曰以采葛諭臣以小事出使子山奉使入闗而寄言於采葛則當時情事約略可覩矣按揚都之地濱於東海子山去江左而仕闗中故云爾也】載書橫階二句【樹谷曰載書云云謂元帝與楊忠盟而背之也詳其盟則寒注】蔡威公二句【渭生曰水經注春秋哀公二年蔡威公自新蔡遷於州來謂之下蔡】頭防箕斂者合從締交【樹谷曰此指陳武帝也按南史陳武帝紀帝諱霸先字興國小字法生吳興長城下若里人也其本甚微初仕鄕爲裏司後至建業爲油庫吏】混一車書【炯曰幹寶晉紀總論太康之中天下書同文車同軌吳志陸績曉星歷等數將死曰從今巳去六十年之外車同軌書同文恨不及見蓋遙指太康事也幹寶語本此】稟松華之玉石四句【渭生曰山海經小華之山其陽多防琈之玉又曰少室之山其上多玉又曰泰室之山上多美石鄭詩譜周東都王城畿內方六百里之地其封域在禹貢豫州太華外方之間正義曰王城在河南洛北屬豫州太華卽華山外方卽嵩髙也地裏志華山在京兆華陰縣南外方在潁川嵩髙縣則東都之域西距太華東至於外方故云之間庾之先世邑於緱氏在今河南府境其地左嵩右華背河面洛山川毓秀祖徳茂焉故曰稟嵩華之玉石潤河洛之波瀾也居謂新野後漢志南陽郡有新野縣按新野屬南陽南陽在洛水之南故曰負洛庾氏之居新野不知始自何年酈道元注水經曰淯水南過新野縣西又東與朝水合朝水又東南分爲二水一水枝東北分爲樊氏陂陂東有樊氏故宅樊氏旣滅庾氏取其陂故諺曰陂汪汪下田良樊子失業庾公昌則庾氏爲新野著姓當在東漢之中葉矣】始中原之乏主【炯曰石勒奉表於王浚云晉祚淪夷中原無主】民枕倚於墻壁【樹谷曰左思蜀都賦枕倚交阯】彼陵江而建國【渭生曰晉書載記序天子陵江禦物分據地險】誅茅宋玉之宅二句【渭生曰西溪叢語唐余知古渚宮故事曰庾信因侯景之亂自建康遁歸江陵居宋玉故宅故其賦云云老杜詩云曾聞宋玉宅每欲到荊州李義山亦云可憐畱著臨江宅異代應教庾信居是也叢語引此及杜李二詩以證子山之居宋宅巳無可疑然賦云誅芽穿徑謂乃祖南渡時卽經營居此非創自子山也】新野有生祠之廟二句【渭生曰新野本屬南陽河南舊治洛陽庾氏之先必有吏玆土者去後見思故爲之立廟樹碑洛陽自宋營陽王景平中防於後魏竟不能復庾氏過江以來世仕南朝則官河南者皆在宋景平之前矣南陽至齊東昏永元初亦爲後魏所防然是時已別置新野郡統新野縣史但雲南陽被防則新野不防可知若其人與事史無明文】少微眞人【渭生曰元帝爲肩吾墓志曰父易髙尙其道肥遜貞吉關吏早逢夙表眞人之气少微曉映還彰隱士之星賦語本此】旣姦回之奰匿二句【炯曰左思魏都賦姦回內奰詩小序衛頃公之時仁人不遇小人在側】齒明離之冑筵【炯曰王融曲水詩序入虎闈而齒冑】方塘水白二句【渭生曰方塘釣渚謂太子圃中池也藝文類聚梁簡文帝有山池詩庾肩吾王臺卿鮑至庾信徐陵皆有和王襃有圃濬池詩本集亦有奉和濬池初成淸晨臨泛詩】居笠轂而掌兵二句【渭生曰周禮司兵掌五兵五盾炯曰三國誌譙周傳周書板示文王曰典午忽兮月酉沒兮典午司馬也月酉八月也其年八月文王崩】門成鄒魯【炯曰漢書韋賢兼通禮尙書以書教授號爲鄒魯大儒】五十年中【樹谷曰梁武壬午受禪後攺元共七天監十八普通七大通二中大通六大同十一中大同一至太淸三年共四十七年】山嶽闇然二句【炯曰闇然失色貌夏侯湛大暑賦寒泉潛沸】定禮樂【炯曰隋書音樂志梁武善鐘律詳悉舊事遂自定禮樂】設重云之講【渭生曰蕭子暉傳子暉常預重云殿聽制講三慧經退爲講賦奏之華林園宮苑記梁武帝於景陽山次東嶺起通天觀觀前起重閣上曰重雲樓下曰光嚴殿】談刼燼之灰飛【樹谷曰釋典言三乘如燒木成炭二乘如燒炭成灰佛如刼火無灰方朔胡人之言好事者爲之耳灰墨宜卽今之煤石曹公石墨亦是物也】辧常星之夜落【樹谷曰釋典世尊以周昭王二十四年壬子四月初八日降生穆王五十二年壬申二月十五日寂滅昭王二十四年去魯莊七年凡一百三十餘年傅防可知魏收魏書釋老志亦作此說總由儒生不讀佛書故訛謬相承不覺也】搢紳以淸談爲廟略【炯曰隋書五行志天監中茅山隱士陶景作詩雲夷雨任散誕平叔坐談空豈悟昭陽殿遂作單於宮大同之際惟以淸言爲務夷甫平叔比朝士也】四郊多壘【炯曰南史朱異傳武帝登南樓望賊顧謂異曰四郊多壘誰之罪歟異流汗不能對】見被髮於伊川二句【炯曰梁天監中祈告天地宗廟以去殺之禮郊廟牲牷皆代以面時以宗廟去牲則爲不復血食竟不從帝旣流遁益甚境內化之遂至喪亡故引野祭爲比】久遊魂而放命【渭生曰侯景專制河南十四年至是叛歸於西魏故蕭介表云髙歡始死景遽外叛逆力不逮乃復逃死關西宇文不容故欲投身江左棄鄕國如脫屣背君親如拾芥所謂遊魂放命者此也】小則爲梟爲獍【樹谷曰破鏡食父獸省作鏡又訛成獍】豈璿璣之可正【渭生曰漢天文志北斗七星所謂璇璣玉衡以齊七政也又斗爲帝車運於中央臨制四海分陰陽建四時均五行皆系於斗晉天文志北斗七星在太微北魁四星爲璇璣杓三星爲玉衡璇與璿同按玉燭璇璣諭上之徳化言侯景如沴气妖精非太和所能調斗極所可正也】飲其琉璃之酒【渭生曰應邵曰徑路匃奴寶刀也金契金也畱犂舊作琉璃當據漢書攺正本集齊王憲碑云撓畱犂之酒亦作畱犂】見胡柯於大夏【渭生曰胡桐舊作胡柯當從周書胡桐本出鄯善此云大夏殊未可曉汲冢書成王時大夏獻玆白牛孔晁注曰大夏西北戎也國語齊桓西伐大夏涉流沙史記始皇立石刻頌曰西涉流沙北過大夏意者大夏乃古西北戎之總名樓蘭卽其地耶】輕九鼎而欲問二句【炯曰侯景傳景遂發兵反於豫州城內集其將帥登壇防血景至朱雀航帝遣中書舍人賀季等往勞之於板橋景北面受勅季曰今者之舉何以爲名景曰欲爲帝也】姦臣介冑【樹谷曰景反武帝以司州刺史柳仲禮爲西道都督後降於景姦臣宜指此輩炯曰胡氏謂姦臣卽指正徳亦順】旣官政而離逷二句【渭生曰武帝旣納侯景而復與髙澄通好使景自疑所謂官政離逷也淵明使夏侯僧辯還過壽陽景攝問具服得淵明報書所謂師言泄漏也】起橫江之困獸【炯曰左傳晉文公曰困獸猶鬭橫江注見序】桀黠構扇【炯曰侯景傳朱異家黥奴逾城投賊景以爲儀同使至闕下以誘城內於是奴僮競出盡皆得志漢貨殖傳桀黠奴】靑袍如艸【炯曰此言正徳迎景也正徳率眾迎景隨景渡淮景軍皆著靑袍正徳軍絳袍碧裏旣與景合悉反其袍】兩觀當防二句【炯曰通鑑賊以長柯斫東掖門東宮近城景眾登其墻射城內樹谷曰梁書羊侃傳矢集帝室】白虹貫日【炯曰漢鄒陽傳陽上書曰昔荊軻慕燕丹之義白虹貫日如淳曰白虹兵象日爲君】競遭夏臺之禍二句【渭生曰一統志夏臺在偃師西北樹谷曰汲書甚古而人不信重以此類離經叛道之言也】官守無奔問之人四句【炯曰鄱陽世子嗣等渡淮攻東府樊文皎戰死自是援軍不復戰柳仲禮陵蔑諸將與綸大連仇怨大連又與確有隙時湘東王繹移檄所督湘州刺史河東王譽雍州刺史嶽陽王詧江州刺史當陽公大心郢州刺史南平王恪發兵入援而邵陵王綸之兵敗於武湖諸軍互相猜阻莫有戰心援軍初至建康士民持老擕防以候之才過淮卽縱兵剽掠由是士民失望又景傳劉邈勸景乞和景然之後知援軍號令不一終無勤王之效攻城如故】三州則父子離別【州當作洲張英曰孝子傳有三洲人各居一洲皆孤單防獨三人闇防樹下息因相訪問老者曰寧可合爲斷金之業耶二人曰諾卽相約爲父子老者因命二人於大澤中作捨且欲成老者曰此不如河邊二人曰諾河邊捨幾成老者又曰不如河中二人復塡河二旬不立有一書生過之爲縛兩土肫投河中防老者往呼止之曰嘗見河可塡耶觀汝行耳相將而去明日俱至河邊望見中河土髙丈餘見鴻書紀龎下】防軍慷慨四句【炯曰太宗聞粲戰死流涕曰社稷所寄惟在韋公如何不幸先死行陣】義聲俱唱【炯曰荀彧勸曹公曰自天子防塵將軍首唱義兵】敵人歸元【炯曰南史江子一戰沒後賊義其勇歸之面如生】申子奮發十句【渭生曰仲禮以司州之眾入援京師申子奮發勇气咆勃也爲大都督被甲馳救韋粲大破景軍實總元戎身先士卒也賊將支伯仁斫仲禮中肩馬陷於淖冑落魚門兵塡馬窟也賊聚稍刺之體被重傷賴惠臶吮瘡得生屢犯通中頻遭刮骨也坐視臺城之防而不救卒開城降賊功業夭枉身名埋沒也樹谷曰侯景百戰之餘髙歡所忌慕容紹宗猶不能大得志焉豈可輕視仲禮斯時身爲大都督當聯合諸帥近賊置壘不戰斷其糧道捕其樵采者饑賊攺圖戰乃可勝其遣韋粲當靑塘賊衝巳非勝算然自以勁兵隨粲後以乘賊之疲亦有勝勢而乃以百騎馳賊正景所謂髙昂彭樂似豕突者也戰𨿽小勝以重傷气折不敢復戰終至降賊咆勃卽豕突意言非景敵也炯曰曹植求自試表常恐身名並滅】城孤气寡【炯曰潘嶽馬研督誄固守孤城獨當羣冦又愜愜窮城气若無假】崩於鉅鹿之沙【樹谷曰史記章邯圍趙王於鉅鹿項羽救之大破秦軍又楚圍漢王三匝於是大風從西北而起折木發屋揚沙石窈防晝晦漢王乃遁去此蓋合兩事爲一也與長平句同】潰潰沸騰四句【炯曰景陷臺城命燒臺內積屍病篤而未絕者亦聚焚之初城圍之日城中男女十餘萬貫甲者三萬至是疾疫且盡守埤者止二三千人屍气薫數里爛汁滿溝洫荼苦之慘亙古未有】爭回地軸【炯曰木華海賦似地軸挺拔而爭回】探雀鷇而未飽二句【炯曰梁宗室傳臨賀王正徳與景約曰城平之日不得全二宮故用熊蹯事又北齊杜弼檄梁武帝文有曰徒探雀鷇無救府藏之虛空語熊蹯詎延晷刻之命】假刻璽於關塞【炯曰國語注古者大夫之印亦稱璽】排靑龍之戰艦【炯曰圖經孫權造靑龍戰船於大盈浦坡迆東卽名靑龍江今靑浦縣】過漂渚而寄食【炯曰漢韓信傳寄食於漂母】又無情於祿仕【炯曰詩小序君子遭亂相招爲祿仕】謬掌衛於中軍二句【樹谷曰謬濫自謙之辭】今七葉而方落【炯曰庾氏過江始祖滔滔生某某生玫玫生道驥道驥生易易生肩吾肩吾生信凡七葉滔與玫道驥皆無傳故玫之父滔之子不可得而知】西楚霸王【渭生曰陳霸先系出陳國及受禪國號又同陳爲西楚其起兵討侯景爲霸政之始故以西楚霸王目之若謂指湘東王則承聖元年之役湘東未嘗親行此云劍及繁陽下文云江萍送王其義皆不可通矣】蒼鷹赤雀二句【炯曰晉令水戰有蒼鷹船方言注鷁鳥名今江東貴人船前作靑雀是其像渭生曰舳船後持舵處也揚雄方言船後曰舳埤雅帆柱曰檣樂府黃淡思歌象牙作帆檣按鷹雀乃船之形其色則隨所飾而命之船尾傅鐵故曰鐵軸帆柱飾牙故曰牙檣】戎車屯於石城二句【炯曰左思吳都賦戎車盈於石城弋船掩於江淛】埋長狄於駒門【炯曰元帝與武陵王紀書遂得斬長狄於駒門挫蚩尢於楓木賦用其語】直虹貫壘【渭生曰宋書臨川王義慶在廣陵有疾而白虹貫城心甚惡之還朝而薨黃帝占軍法攻城有虹從外南方入飲城中者從虹所攻之勝】仁壽之鏡徒懸【炯曰漢鏡銘懸之仁壽天子萬年漢書武帝葬茂陵】非無北闕之兵二句【渭生曰通考漢京師有南北軍之屯南軍衛尉主之掌宮城門內之兵髙後紀言周勃旣入北軍尙有南軍乃令平陽侯告衛尉無納呂產蓋產所將南軍當在殿廬之內通鑑魏文帝黃初二年築陵雲臺注據水經注陵雲臺在今洛陽城中金市之東按漢未央宮以北闕爲正門公車司馬亦在焉是知北闕之兵卽衛尉所掌之南軍也雲臺作靈臺誤也夏侯傳云李丰欲因陛兵誅司馬景王景王聞之與舍人王羕謀羕曰丰若徑入雲龍門挾天子登陵雲臺臺上有三千人仗鳴鼓防眾則事未可知乃其證也字書仗兵器也刀防之總名唐制殿下兵衛曰仗杜甫詩曰天子朝侵早雲臺仗數移大寶二年八月侯景遣衛尉卿彭雋等率兵入殿廢帝爲晉安王幽於永福省悉撤內外侍衛使突騎左右守之墻垣悉布枳棘至十月遂使王偉與雋等弒帝故曰非無北闕之兵猶有雲臺之仗言𨿽有宿衛兵仗而反爲賊臣所用不得如絳侯之誅呂氏髙貴鄕公之討司馬也】橫雕戈而對霸主二句【渭生曰漢書音義雕戈刻鏤之戈也炯曰僧辯命諸軍水陸攻景親執旗鼔以誡進止】始則地名全節二句【炯曰全節譏霸先之乘隙圖篡枉人表僧辯之無罪就殺】才子並命俱非百年【渭生曰按史臣云綸性險躁屢以罪黜及太淸之亂忠孝獨存故子山猶有取焉且永安矢志復仇以身狥賊武帝諸孫惟此爲賢故特表而出之才子並命俱非百年𨿽言邵陵之事而其意實在永安也然綸嘗持節刺郢州子山自度支出爲郢州別駕當卽其時意者思舊之情亦有不能恝然者乎】去代邸而承基二句【渭生曰元帝簡文之異母弟兄終弟及猶堯之代摯文之代惠故以爲比】反舊章於司二句【樹谷曰晉衛玠傳何晏在魏正始時天下翕然宗之後玠與王惇相見惇曰不意永嘉之末復聞正始之音按正始魏邵陵厲王年號權臣執國柄非盛世也以淸言所自始爲晉世俗尙耳然實指王祥輩不重何宴也】但坐觀於時變二句【渭生曰王粲傳粲謂太祖曰劉表雍容荊楚坐觀時變自以爲西伯可規梁武捨孫而立庶諸王各不相下幸國家之有變而因以爲利湘東聞侯景之難遷延不進其心以爲簡文尙在則己𨿽有平亂之功亦不得立且忌諸王之有功而與己爭帝故一戕河東再戕邵陵武陵欲東下則以書止之然後遣王僧辯等將兵討景所向克防猶令頓軍尋陽持兩端以觀望及簡文遇弒然後命僧辯東下其處心積慮大可見矣方僧辯之發江陵也啟湘東王曰平賊之後嗣君萬福未審何以爲禮王曰六門之內自極兵威僧辯曰討賊之謀臣爲己任成濟之事請別舉人王乃密諭朱買臣使爲之所景敗太宗已殂遂沈豫章王棟及二弟橋樛於水嗚呼向使簡文無恙則買臣爲成濟矣又何急難之有坐觀時變無情急難推見至隱深誅其意之辭也】其怨則黷二句【渭生曰元帝信張纘之讒與河東王譽嶽陽王詧有隙已而遣世子方等討譽軍敗溺死乃使鮑泉攻湘州譽告急於詧詧伐江陵以救之其將杜崱等降於帝請襲襄陽詧聞之夜遁遣使求援於魏以妃王氏及世子嶚爲質帝使柳仲禮率眾趣襄陽魏遣楊忠救之擒仲禮盡俘其眾大寶元年王僧辧克長沙斬河東王譽傳首江陵帝反其首而葬之承聖二年魏宇文防欲圖江陵詧聞之益重其獻貢欲倚魏以報譽之仇故曰其怨則黷楊忠進逼江陵帝送子方略爲質以求和與忠盟曰魏以石城爲封梁以安陸爲界請同附庸幷送質子忠乃還承聖三年魏使至江陵帝請據舊圖定疆境辭頗不遜泰由是決計南代故曰其盟則寒】周含鄭怒四句【樹谷曰周比西魏鄭比詧楚指江陵秦指西魏南風不競謂梁元之兵弱西鄰責言謂背楊忠之盟】梯衝亂舞二句【炯曰於謹遣宇文防楊忠等先據江津斷其東路兵遂薄城】辭洞庭兮落木二句【樹谷曰信受使至魏而魏俄發兵伐梁魏發兵在大寶二年十一月則信受使在秋矣】徒思箝馬之秣【炯曰南史魏師至凡二十八日徴兵四方未至而城克故曰徒思箝馬之秣】逢赴洛之陸機二句【渭生曰時王褒王克劉防宗懍殷不害沈炯等並入長安故以機粲爲比】𨿽借人之外力【炯曰詧求附庸於西魏西魏遂伐江陵克之以詧主梁祀所謂外力也】用無賴之子弟二句【渭生曰此卽杜弼所謂傳狡滑之風俗任輕薄之子弟也通鑑注大江東北流故自歷陽至濡須口皆謂之江西而建業謂之江東樹谷曰武帝之子昭明最賢憂危早世其餘無一知仁義者孫惟永安侯確湘東世子方等爲賢其餘皆豚犬耳弟如臨川王宏淫於武帝之女永興公主宏使公主弒帝而許立爲後竟無人理正徳與豫章王綜則更怪矣梁之亡此輩爲之非盡侯景朱異之罪也用謂皆以爲州郡】咸陽布衣二句【炯曰史記黃歇說應侯曰楚王疾不如歸其太子否則咸陽一布衣耳】

庾開府集箋注卷二

欽定四庫全書

庾開府集箋注卷三

周庾信撰

吳江吳兆宜注

周祀圓丘歌十二首【隋樂志周閔帝受禪居位日淺明帝𨿽革魏氏之樂而未臻雅正太和元年武帝初造山云舞以備六代南北郊雩壇太廟褅祫俱用之六舞者大夏大濩大武正徳武徳山云也於是正定雅音爲郊廟樂宣帝嗣位皆循用之】

昭夏【防神】

重陽禋祀大報天【魏王粲集大暑賦云惟林鐘之季月重陽積而上升周禮以禋祀祀昊天上帝禮記郊特牲郊之祭也迎長日之至也大報天而主日也兆於南郊就陽位也掃地而祭於其質也器用陶匏以象天地之性也】丙午封壇肅且圜【晉嵇含祖道賦序有漢卜日丙午魏氏懌其丁未至於大晉則祖孟月之西日周禮封人設王之杜壝爲畿封而樹之鄭曰壝謂壇及堳板藝文類聚賀循上郊壇制度曰漢舊儀南郊圖壇八陛於宮南七里北郊方壇四陛於城北四里】孤竹之管云和【周禮大司樂凡樂園鐘爲宮黃鐘爲角太簇爲徴姑洗爲羽靁鼔靁薣孤竹之管云和之琴瑟雲門之舞冬日至於地上之圜丘奏之若樂六變則天神皆防】神光來下風肅然【漢禮樂志正月上辛用事甘泉圜丘夜常有神光如流星止集於祀壇天子自竹宮而望拜漢郊祀志置壽宮神君神君最貴者曰太一其佐曰太禁司命之屬皆從之非可得見聞其言言與人音等時去時來來則風肅然】王城七里通天臺【後漢書桓帝祭天居雲宮齋百日上甘泉通天臺天神】紫防斜照影徘徊【晉天文志紫宮垣十五星一曰紫微大帝之座也天子之常居也主命主度也】連珠合璧重光來【漢律曆志日月如連珠五星如合璧南史沈懷文傳宋孝武帝有事圓丘懷文稱慶曰昔漢後郊祀太一白日重輪神光四燭尙書顧命昔君文王武王宣重光】天防蹔轉鉤陳開【左傳僖公五年卜偃曰童謡雲天防焞焞杜預曰天防傅說星時近日星防焞焞無光耀晉天文志鉤陳口中一星曰天皇大帝其神曰耀魄寶主禦羣靈執萬神圖抱】

皇夏【皇帝入門】

旌廻外壝【見昭夏降神】蹕靜郊門千乘按轡萬騎云屯【見馬射賦】借茅無咎【史記封禪書古之封禪江淮之間一茅三脊所以爲借也胡伯始注漢官云古淸廟蓋以茅今蓋以瓦下借茅以存古制周易借用白茅無咎】掃地惟尊【見昭夏降神】揖讓展禮【禮記仲尼燕居兩君相見揖讓而入門】衡璜節步【後漢輿服志注毛萇曰珩璜琚瑀衝牙之類】星漢就列風雲相顧【封禪書雍有日月參辰南北斗熒惑太白嵗星塡星二十八宿風伯雨師四海九臣十四臣諸布諸嚴諸逑之屬百有餘廟】取法於天【禮記郊特牲取財於地取法於天是以遵天而親地也故教民美報焉】降其永祚

昭夏【爼入】

日至大禮【見昭夏防神】丰犧上辰【西京雜記賈佩蘭云在宮時正月上辰出池邊盥灌】牲牢修牧繭栗毛純【封禪書祀官寛舒議天地牲角繭栗禮記郊特牲血毛告幽全之物也告幽全之物者貴純之義也】爼豆斯立【郊特牲鼎爼奇而籩豆偶陰陽之義也】陶匏以陳【見昭夏防神】大報反始【郊特牲效之祭也大報本反始也】居陽兆日六變鼔鐘【見昭夏防神】三和琴瑟爼奇豆偶惟誠惟質【郊特牲用犢貴誠也太羮不和貴其質也】

昭夏【奠玉帛】

員玉已奠蒼幣斯陳【周禮典瑞注璧圓九寸殺其兩旁而羨其上下又大宗伯之職以玉作六器以禮天地四方以蒼璧禮天以黃琮禮地以靑圭禮東方以赤璋禮南方以白琥禮西方以璜禮北方皆有牲幣各放其器之色】瑞形成像【系辭在天成像】璧气捨春【尙書考曜春佩蒼玉】禮從天數【系辭天數五地數五尙書舜典嵗二月東巡狩至於岱宗柴修五禮五玉注五等諸侯瑞圭璧也】智總圓神【系辭智崇禮卑崇效天卑法地又乾爲天爲圓】爲祈爲祀【禮記月令孟春之月天子以元日祈谷於上帝詳昭夏防神】至敬咸遵【糓梁傳祭者薦其敬也】

皇夏【皇帝升壇】

七里是仰八陛有憑就陽之位【見昭夏防神】如日之升【詩如日之升】思防肅肅【詩有來雍雍至止肅肅】致敬純純祝史陳信【左傳晏子曰祝史祭祀陳信不愧】象思格【見象戲賦】惟類之典【尙書舜典類於上帝禋於六宗望於山川徧於羣神】惟之澤幽顯對揚【尙書說拜稽首曰敢對揚天子之休命】人神咫尺【左傳注八尺曰咫詳馬射賦】

雲門舞【初獻】

獻以誠郁以淸山罍舉【周禮司尊彛其再獻用兩山尊皆有罍】沈齊傾【周禮五齊之名一曰泛齊二曰醴齊三曰盎齊四曰緹齊五曰沈齊又有諸臣爲賔酌沈齊以獻屍】惟尙饗洽皇情【見馬射賦】防景福【詩以介景福】通神明【系辭以通神明之徳】

雲門舞【初獻配帝】

長丘遠歷大電遙源【帝王世紀軒轅黃帝少典之子姬姓母附寶見大電光繞北斗樞星而生黃帝於壽丘帝二十四子其得姓者十四人】弓藏髙隴鼎沒寒門【漢郊祀志黃帝采首山銅鑄鼎於荊山下鼎旣成有龍垂胡髯下迎黃帝黃帝上騎羣臣後宮從上龍七十餘人余小臣不得上乃悉持龍髯龍髯防墮墮黃帝之弓百姓仰望抱其弓與龍號故後世因名其處曰鼎湖其弓曰烏號史記寒門者谷口也注盛夏凜然故曰寒門】人生於祖物生於天【郊特牲萬物本乎天人本乎祖此所以配上帝也】奠神配徳迄用康年【詩明昭上帝迄用康年】

登歌【初獻及獻配帝畢奏】

嵗之祥【左傳石言於子囊曰先王徵五年而嵗習其祥祥習則行注徵謂巡狩徵行五年卜皆同吉吉乃巡狩】國之陽【孝經援神契明堂者天子布政之宮上圓下方八四闥在國之陽】蒼敞【尙書帝命驗蒼帝名威仰炯曰宋顏延之集曲水詩序云蒼奉塗】翠雲長象爲飾【周禮司尊彛其再獻用兩象尊皆有罍】龍爲章【郊特牲祭之日旂十有二旒龍章而設日月以象天也】乘長日【見昭夏防神】壞蟄戶【禮記月令仲秋之月蟄虫壞戶】列云漢迎風雨【見皇夏皇帝入門】六呂歌雲門舞【見昭夏降神】省滌濯【郊特牲帝牛必在滌三月】奠牲牷【左傳公曰我牲牷肥腯】郁金酒【周禮凡祭祀賔客之祼事和郁鬯實彛而陳之鄭曰築鬰金煮之和鬯酒也鬰艸若蘭】鳳凰樽【周禮司尊彛祼用鳥彛注刻畫鳯凰形於彛也】廽天眷顧中原【詩乃眷西顧】

皇夏【飲福酒】

國命在禮君命在天【西京雜記樊將軍問陸賈曰自古人君皆云受命於天】陳誠惟肅飲福惟防【尙書顧命太保受同祭嚌宅注以酒至齒曰嚌太保復受同以祭飲福至此】洽斯百禮【詩烝畀祖妣以洽百禮】福以千年鉤陳掩映【見昭夏防神】天駟徘徊【晉天文志王良五星在奎北居河中天子奉車禦官也其四星曰天駟旁一星曰王良】雕禾飾斚【禮記明堂位爵殷以斚注畫爲禾稼】翠羽承罍【魏曹植七啟盛翠樽注以翠飾樽也】受斯茂祉從天之來

雍夏【徹奠】

禮將畢樂將闌廽日轡【淮南子爰正羲和爰息六螭是謂懸車注六螭卽六龍也日乘車駕以六龍羲和禦之】動天闗【見哀江南賦】翠鳳揺【李斯上秦王書建翠鳳之旗樹靈鼉之鼔】和鸞響【大戴禮王升車則聞鸞和之聲樹谷曰崔豹古今注或爲鑾或爲鸞事一靣義異也】五雲飛【漢書範增曰吾令人望沛公其上有云皆爲龍虎成五采此天子气也】三步上風爲馭雷爲車【史記天官書軫爲車主風有孝曰淮南子大丈夫電以爲鞭防雷以爲車輪】無轍迹【老子善行無轍迹】有煙霞暢皇情休靈命雨畱甘【王子年拾遺記甘雨蒙蒙似霧委艸則滴瀝雨也】云畱慶【漢董仲舒集雨雹對云云則五色而爲慶三色而爲矞】

皇夏【就望燎位】

六典聫事九司咸則【典禮天子建天官先六太曰太宰太宗太師太祝太士太卜典司六典宋顏之之郊祀歌六典聫事九官列序注舜命九官以理天下】率由舊章【詩不愆不忘率由舊章】於焉允塞【詩王猶允塞】掌禮移次【周禮掌次祀五帝則張大次小次設重防重案合諸侯亦如之】燔柴在焉【爾雅祭天曰燎柴注旣登積薪焚之也】煙升玉帛气斂牲牷【杜氏通典次則實牲體玉帛而燔之謂之禋祀注禋之言煙也以周人尙臭煙臭之气聞者所以報陽也】休气馨香【左傳季梁曰所謂馨香】膋芳昭晰【詩取其血膋注膋脂膏也取其膋以升臭也】翼翼防心【詩小心翼翼貽事上帝】明明上徹【詩明明在下赫赫在上】

皇夏【還便殿】

玉帛禮畢【淮南子仲春之月祭不用犧牲用圭璧更皮幣】神人事分【魏曹植洛神賦恨神人之道殊】嚴承乃睠瞻仰廻云輦路千門【見馬射賦】王城九軌【周禮冬官經緯之塗皆容方九軌】式道移【西京雜記漢朝輿駕式道二人】司方廻指【左思吳都賦指南司方注指南車名上有木人手常指南故曰司方】得一惟淸【老子天得一以淸】於萬斯寜【周易首出庶物萬物咸寕】受玆景命【詩景命有亳】於天告成【見馬射賦】周祀方澤歌四首【方澤舞辭同圜丘】

昭夏【防神】

報功陰澤【白虎通王者所以有社稷何爲天地求福報功也】展禮郊【見象戱賦】平琮鎭瑞【見祀圓丘】方鼎升庖【左傳晉侯賜子產莒之二方鼎】調歌孫竹【周禮大司樂凡樂函鐘爲宮太簇爲角姑洗爲徴南呂爲羽靈鼔靈鞀孫竹之管空桑之琴瑟咸池之舞夏日至於澤中之方丘奏之若樂八變則地示皆出】縮酒江茅【左傳管仲責楚曰爾貢包茅不入王祭不供無以縮酒】聲舒鐘鼓器質陶匏【見祀圓丘】列耀秀華【見燈賦】凝芳都荔【漢禮樂志安世房中歌都荔遂芳】川澤茂祉丘陵容衛云飾山罍蘭浮泛齊【見祀圓丘】日至之禮歆玆大祭

昭夏【奠玉帛】

曰若厚載【見象戱賦】欽明方澤【尙書堯典欽明文思安安允恭克譲】敢以敬恭陳之玉帛【左傳子駟曰敬共玉帛】徳包含養【系辭坤地也故稱乎母陸績曰取捨養也】功藏靈迹斯箱旣千【詩乃求千斯倉乃求萬斯箱】子孫則百【詩則百斯男】

登歌【初獻】

質明孝敬【禮祀禮器他日祭子路與質明而始行事晏朝而罷】求陰順陽【郊特牲祭求諸陰陽之義也殷人先求諸陽周人先求諸陰】壇有四陛【見祀圓丘】琮分八方【杜氏通典方丘禮神之玉以黃琮注琮入方象地】牲牲蕩滌【見祀圓丘】蕭合馨香【郊特牲蕭合黍稷臭陽逹於墻屋故旣奠然後蕭合】和鑾戾止【詩和鑾鏘鏘祥祀圓丘】振鷺來翔【詩振鷺於飛於彼西雝】威儀簡簡鐘鼓煌煌【詩降福簡簡威儀反反又鐘鼔煌煌】聲和孤竹【見祀圜丘】韻入空桑【見昭夏降神】封中雲气坎上神光【封禪書至泰山祭后土封禪祠其夜若有光晝有白雲起封中】下元之主功深蓋藏【禮記月令孟冬之月命百官謹蓋藏漢食貨志天下旣定民亡蓋藏】

皇夏【望坎位】

司筵撤席【見馬射賦】掌禮移次顧封壇【見祀圜丘】恭臨坎位【禮記祭法埋於泰折祭地也四坎壇祭四方也】瘞玉埋爼藏芬斂气【漢司馬遷封禪書雍四畤黃犢羔各四珪幣各有數皆生埋無爼豆之具】是曰就幽【孝經鉤命決祭天南郊就陽位祭地北郊就陰位】成斯地意

周祀五帝歌十二首【後漢祭祀志靑帝位在甲寅之地赤帝位在丙已之地黃帝位在丁未之地白帝位在庚申之地黒帝位在壬亥之地其外爲壝重營皆紫以象紫宮】

皇夏【奠玉帛】

嘉玉惟芳嘉幣惟量【曲禮玉曰嘉玉幣曰量幣】成形惟禮稟色隨方【見祀圜丘】神班其次嵗禮惟常威儀抑抑率由舊章

皇夏【初獻】

惟令之月惟嘉之辰司壇宿設【見馬射賦】掌史陳誠【見祀圓丘】敢用明禮言功上神鉤陳旦辟閶闔朝分【見馬射賦】旒垂象冕【郊特牲祭之日王戴冕璅十有二旒則天數也】樂奏山云將廻霆防【見祀圓丘】蹔轉天文【晉傅集客難云振華若天文運思若廻云】五運周環【見象戱賦】四時代序【史記蔡澤傳澤說應侯曰四時之序成功者去】鱗次玉帛【張華勵志詩四時鱗次】循樽俎神其防之介福斯許

靑帝雲門舞【以下並初獻奏】

甲在日【郊特牲日用甲用日之始也】鳥中星【尙書堯典日中星鳥以殷仲春】禮東後【封禪書舜遂覲東後東後者諸侯也】奠蒼靈【見祀圓丘】樹春旗命靑史雁還東風起歌木徳舞震宮【禮記月令孟春之月東風觧凍鴻雁來天子載靑旂太師謁之天子曰某日立春盛徳在木命太師守典奉法樂正入學習舞按震宮東宮也見馬射賦】泗濵石【尙書禹貢泗濵浮磬】龍門桐【周禮大司樂陰竹之管龍門之琹瑟於宗廟之中奏之若樂九變則人可得而體詳傷心賦】孟之月陽之天【呂氏春秋天有九野東南曰陽天】億斯慶兆斯年

配帝舞

帝出於震【系辭帝出於震】蒼徳於神【見祀圓丘】其明在日其位居春勞以定國功以施人【後漢蔡邕獨斷法施於民則祀以死勤事則祀以勞定國則祀能禦大災則祀能扞大患則祀】言從配祀近取諸身【漢郊祀志秦有白靑黃赤帝之祠髙祖曰吾聞天有五帝而四何也莫知其說於是髙祖曰吾知之矣乃待吾而具五也乃立黑帝祠名曰北祠】

赤帝雲門舞

招揺指午對南宮【淮南子仲夏之月招揺指午尙書耀鉤南宮赤帝其精爲朱鳥也】日月相防實沈中【禮記月令仲夏之月日在東井鄭注自畢十二度至東井十五度曰實沈次之】離光布政動溫風【李充七月七日詩炎帝收離光系辭離也者明也萬物皆相見南方之卦也聖人南面而聼天下向明而治蓋取諸此也禮記月令季夏之月溫風斯至】純陽之月樂炎精【漢董仲舒集仲舒曰純陽𨿽在四月但月中之一日耳純陽用事未夏至一日也禮記月令夏其帝炎帝王延壽魯靈光殿賦紹伊唐之炎精白帖炎精日號也鶴齡曰齊謝朓郊廟歌赤帝云惟此夏徳徳恢臺兩龍在禦炎精來】赤雀丹書飛送迎【瑞應圖曰赤雀者王者動作應天時則銜書來尙書中季秋赤雀銜丹書入酆止於昌戶】朱絳鼓罄防誠【後漢禮儀志請雨反拘朱索社伐朱鼔】萬物含飬各長生【三禮義宗夏大也飬萬物令長大也】

配帝舞

以炎爲政【左傳郯子曰炎帝氏以火紀官故爲火師而火名】以火爲官【左傳士弱對晉侯曰古之火正或食於心或食於咮以出內火是故咮爲鶉火心爲大火杜預曰謂火正之官配食火星】位司南陸【續漢書律曆志日行南陸謂之夏】享配離壇【漢魏相傳南方之神炎帝乘離執衡司夏】三和實爼【劉劭七華厥齊不同各有攸宜九沸三變其味乃和】百味【疑作百末】浮蘭【漢禮樂志景星十二百末防酒布蘭生師古曰以百艸華末雜酒故香且美也】神其茂豫天步艱難【詩天步艱難】

黃帝雲門舞

三光儀表正四气風雲同戊己行初歷黃鐘始變宮【禮記月令中央土其日戊己其帝黃帝其音宮律中黃鐘之宮】平琮禮內鎭【見祀圜丘】陰管奏司中【周禮大宗伯以槱燎祀司中司命風師雨師】齋壇芝【漢禮樂志齋房十三齋房產芝九莖連葉又華十五華固靈根】淸野桂憑憑【漢禮樂志安世房中歌桂華憑憑翼翼】夕牢芬六鼎安歌韻八風【漢禮樂志景星十二四興遞代八風生】神光乃超忽【見祀圓丘】嘉气恆防防【後漢光武紀蘇伯阿爲王莽使至南陽遙望春陵郭嘆曰气佳哉鬱鬱防防然】

配帝舞

四時咸一徳五气或同論【史記五帝本紀軒轅治五气注王肅曰五行之气索隠曰謂春甲乙未气夏丙丁火气之屬是五气也】猶吹鳳凰管【見卭竹杖賦】尙封梧桐園【韓詩外傳鳳止黃帝東園集梧樹食竹實歿身不去】器圜居土厚【月令季夏之月其器圜以閎】位總配神尊【晉曹毗黃帝贊軒轅應期防能總百神】始知今奏樂還用我雲門【見枯樹賦】

白帝雲門舞

肅靈兌景承配秋壇【漢魏相傳明堂月令奏曰西方之神少昊乘兌執矩司秋】云髙火落【左傳張趯曰火中寒暑乃退杜預曰火心星也心以季夏昏中而暑退季冬旦中而寒退】露白蟬寒帝律登年金精行令【禮記月令孟秋之月白露降寒蟬鳴太史謁諸天子曰某日立秋盛徳在金是月也農乃登谷仲秋之月命有司申嚴百刑斬殺必當】瑞獸霜耀【臧榮緒晉書王惇表勸進中宗曰皓獸應瑞而來臻郡國志長山陵城散宜生得瑞獸之地】翔禽雪映司藏肅殺【梁元帝纂要秋曰白藏月令孟秋之月天地始肅】萬寶咸宜【範子計然曰五穀者萬民之命國之重寶沈約明堂登歌神在西方帝居西皓允玆金徳裁成萬寶】厥田上上【禹貢雍州厥田惟上上】收功在斯

配帝舞

金行秋令白帝朱宣【帝王世紀少昊帝邑於窮桑以登帝位卽圖防所謂白帝朱宣者也故稱少昊號金天氏】司正五雉【左傳郯子曰少皥摯之位也鳳鳥適至故爲鳥師而鳥名五雉爲五王正】歌庸九川【史記河渠書九川旣疏九澤旣灑】執文之徳對越彼天【詩秉文之徳對越在天】介以福祉君子萬年【詩君子萬年介爾景福】

黑帝雲門舞

北辰爲政壇【論語爲政以徳譬如北辰】北陸之祀員官【左傳申丰曰古者日在北陸而藏冰注夏十二月日在虛危】設宿璜浴蘭【劉義慶幽明錄廟道廣四尺夾樹蘭香齋者因煮以沐浴然後親祭所謂浴蘭湯也詳馬射賦祀圓丘】坎徳陰風禦寒【禮記月令太史謁之天子曰某日立冬盛徳在水國語單子曰火見而淸風戒寒】次律將窮紀【見哀江南賦】防陽欲動細泉【禮記月令仲冬之月水泉動】管猶調於陰竹【見祀靑帝】聲未入於春【見馬射賦】待歸余於送律【左傳先王之正時也履端於始舉正於中歸余於終】方畱慶於斯年

配帝舞

地始坼虹始藏服玉居堂沐蕙气浴蘭湯匏器潔水泉香【禮記月令孟冬之月虹藏不見天子居堂左个服玉仲冬之月地始坼乃命大酋秫稻必齊麯蘗必時湛熾必潔水泉必香陶器必良火齊必得詳祀黑帝】陟配彼福無彊【詩三後在天陟配在京又受福無彊四方之綱】君欣欣此樂康【屈原九歌君欣欣兮樂康】

周宗廟歌十二首【見隋樂志】

皇夏【皇帝入廟門】

肅肅淸廟【詩於穆淸廟】巖巖寢門【左傳寢門辟矣】欹器防滿【家語孔子觀於魯桓公之廟曰吾聞宥坐之器虛則欹中則正滿則覆明君以爲至戒故常置於座側】金人戒言【家語孔子觀周遂入太祖后稷之廟堂右階之前有金人焉參緘其口而銘其背】應懸鼓【周禮太師大祭祀帥瞽登歌令奏擊拊下管播樂器令奏鼓注拊如鼔形小鼔也祭祀之時升歌在上先令奏擊拊而後歌匏竹在下亦先令奏鼓而後吹管播樂器也】崇牙樹羽【禮記明堂位殷之崇牙詩防崇牙樹羽並以飾爲簨簴說文簴飾爲猛獸】階變升歌庭紛萬舞【禮記祭統大嘗禘升歌淸廟下而象管朱幹玉戚以舞大武八佾以舞大夏天子之樂也詩公庭萬舞】閒安象設緝熈淸奠【詩惟淸緝熈文王之典】春鮪初登【禮記月令季春之月薦鮪於寢廟】新萍先薦【左傳蘋蘩溫藻之菜可薦於神白帖大者蘋小者萍詳馬射賦】僾然入室儼乎在位淒愴履之非寒之謂【禮記祭儀祭之日入室僾然必有見乎其位又霜露旣降君子履之必有淒愴之心非其寒之謂也】

昭夏【降神】

永維祖武【詩防其祖武】濳慶靈長【晉郭璞江賦實水徳之靈長有孝曰齊髙帝紀帝曰骨肉相害非靈長之運】龍圖革命【周易湯武革命詳馬射賦】鳳律歸昌【雲笈七籖軒轅本紀天老曰鳳凰集鳴曰歸昌詳卭枝枝賦】功移上墋【見哀江南賦】徳耀中陽【史記髙祖紀髙祖沛丰邑中陽里人也】淸廟肅肅猛簴煌煌【見皇夏】曲髙大夏【左傳吳公子札見舞大夏者曰羙哉勤而不徳非禹其誰能修之】聲和盛唐【漢武帝紀舳艫千里薄樅陽而出作盛唐樅陽之歌】牲牷蕩滌【見祀圓丘】蕭合馨香和鑾戾止振鷺來翔【見祀方澤】永敷萬國是則四方

皇夏【爼入皇帝升階】

年祥辧日【見祀圓丘】上協龜言【郊特牲卜郊受命於祖廟作龜於彌宮尊祖親考之義也】奉酎承列【月令天子飲酎用禮樂漢景帝紀髙廟酎張晏曰正月旦作酒八月成名曰酎酎之言純也至武帝時因八月嘗酎防諸侯廟中出金助祭所謂酎金也】來庭駿奔【詩徐方來庭尙書武成丁未祀於周廟邦甸侯衛駿奔走執豆籩】雕禾飾斚翠羽承樽【見祀圓丘】敬殫如此恭惟執燔【左傳劉子曰國之大事在祀與戎祀有執燔戎有受脤神之大節也】

皇夏【獻皇髙祖周太祖紀太祖諱泰字黑獺代郡武川人也其先出自炎帝神農氏其後曰普回號宇文國並以爲氏九世至侯豆歸爲慕容晃所滅其子陵仕燕封莬公陵生系系生韜韜生皇考肱正光末沃野鎭人破六韓防陵作亂其僞署王衛可最盛肱乃斬瓌後陷鮮於修禮爲定州軍所破戰沒於陣武成初追諡曰徳皇帝太祖徳皇帝之少子也魏明帝孝昌二年燕州亂太祖始以統軍從尒朱榮徵討】

慶緒千重秀洪源萬里長無時猶戢翼【吳越春秋扶同曰鷙鳥將摶必卑飛戢翼聖人將動必順辭和眾】有道故韜光【老子和其光同其塵】盛徳必有後【左傳史趙曰盛徳必百世祀】仁義終克昌【詩克昌厥後】明星初肇慶【帝王世紀黃帝時有大星如虹下流華渚女節意感生少昊】大電久呈祥【見祀圓丘】

皇夏【獻皇曽祖徳皇徳】

克昌光上烈【見獻皇髙祖】基聖穆西藩崇仁髙渉渭積徳被居原【詩篤公劉度其隰原徹田爲糧度其夕陽豳居允荒又渉渭爲亂】帝圖張往迹王業茂前尊重芬徳陽廟【漢文帝紀注如淳曰景帝廟號曰徳陽】疊慶壽陵園【後漢明帝紀帝初作壽陵制令流水而已】百靈光祖武千年福孝孫【郊特牲祭稱孝孫孝子以其義稱也】

皇夏【獻皇祖太祖文皇帝周太祖紀魏節閔帝普防二年尒朱天光東拒齊神武防弟顯壽鎭長安賀防嶽襲長安令太祖爲前鋒擒顯壽魏孝武帝永熈三年嶽爲侯莫陳悅所害太祖進軍至原州諭以討悅之意士卒莫不懷憤悅退保略陽追及斬之詔進太祖闗西大都督帝方圓齊神武又遣徴兵太祖率眾發自髙平而齊神武稍逼京邑魏帝親總六軍屯於河橋太祖備儀衛奉迎帝都長安是爲西魏齊神武推魏淸河王亶子善見爲主徙都於鄴是爲東魏】

防圖屬天造【見小園賦】宏略遇羣飛【漢揚雄劇秦美新神歇靈繹海水羣飛二世而亡何其劇與注海水羣飛諭大亂也】風雲猶聽命【周易雲從龍風從虎聖人作而萬物覩】龍躍遂乘機【後漢王逸機賦云帝軒龍躍】百二當天險【漢髙帝紀田肯曰持防百萬秦得百二焉周易天險不可升也】三分拒樂推【論語三分天下有其二以服事殷周之徳其可謂至徳也巳矣老子是以聖人處上而民不重處前而民不害是以天下樂推而不厭】函谷風塵散河陽氛霧晞【後漢郡國志農故秦函谷闗河內郡有河陽縣】濟弱淪風起扶危頽運歸地紐崩還正天樞落更追【宋謝荘集明堂歌云地紐謐幹樞回】原祠乍超忽【漢禮樂志孝惠時以沛宮爲原廟】畢隴或綿防【史記周本紀武王上祭於畢馬融曰畢文王墓地名】終封三尺劍【漢髙帝記上曰吾以布衣提三尺取天下】長卷一戎衣【尙書武成一戎衣而天下大定】

皇夏【獻文宣皇太后周后妃傳文宣皇后叱奴氏代人也周文帝爲丞相納爲姬生武帝天和三年六月尊爲皇太后建徳三年崩五月永固陵】

月靈興慶【漢書李尋上書曰月者眾陰之長后妃之象樹谷曰捜神記孫堅妻懷權夢月入懷堅曰子孫興矣】沙祥發源【漢元後傳元城建公曰昔春秋沙麓崩晉史卜之曰陰爲陽防土火相乘故有沙麓崩後六百四十五年宜有聖女興其齊田乎今王翁孺徙正直其地日月當之元城東郭有五鹿之虛卽沙鹿也後八十年當有貴女興天下云】功參禹迹【左傳虞人之箴曰芒芒禹迹畫爲九州】徳贊堯門【漢書李媫妤居鉤弋宮生昭帝任身十四月乃生上曰昔聞堯十四月而生今鉤弋亦然乃命其所生門曰堯母門】言容典禮【禮記婚義婦人先嫁三月祖廟未毀教於公宮祖廟旣毀教於宗室教以婦徳婦言婦容婦功教成祭之牲用魚芼之以蘋藻所以成婦順也】防狄徽章【禮記玉藻王后禕衣夫人防狄】儀刑溫徳【後漢靈帝紀光和元年六月丁丑有黒气墮所禦溫徳殿庭中】令問昭陽【漢書有昭陽殿】日月不居【後漢孔融集與曹公論盛孝章書云嵗月不居時節如流五十之年忽焉已至孝章困於孫氏妻孥湮沒若使憂能傷人此子不得復永年矣】歳時晼晚【晉陸機嘆逝賦老晼晚其將及注晼晚日暮也】瑞云纒心【宋書太明八年宣太后陵前後數有光及五色云芳香四滿】閟宮惟逺【詩閟宮有侐】

皇夏【獻閔皇帝周孝閔帝紀帝諱覺字陁羅尼文帝第三子也母曰元皇后初封略陽郡公攺封周公受魏恭帝禪在位一年晉國公防逼帝遜位貶爲略陽公幽於舊邸月餘弒崩及武帝誅防於南郊上諡曰孝閔皇帝陵曰靜陵】

龍圖基代徳【左傳晉侯請隧弗許曰王章也未有代徳而有二王亦叔父之所惡也詳馬射賦】天步屬艱難【見祀赤帝】謳歌還受瑞【孟子謳歌者不謳歌堯之子而謳歌舜舜典輯五瑞】揖譲乃登壇【孔叢子曽子謂子思曰舜禹揖譲湯武用師非相詭乃時也漢文帝紀太尉乃上天子璽代王西向譲三南靣譲再乃卽位】升輿芒刺重【漢霍光傳大將軍光從驂乘上內嚴憚之若有芒刺在背】入位據闗寒【漢鄒陽傳諫吳王書云始孝文皇帝據闗入立寒心銷志未明求衣】捲舒云之濫【楚辭泛濫之浮雲】逰揚日浸防【詩此日而防】出鄭終無反【左傳天王出居於鄭避母弟之難也】居桐竟不歸【史記殷本紀太甲亂徳伊尹放之於桐宮三年太甲悔過自責返善伊尹乃迎太甲而授之政】祀夏今惟舊【左傳伍員曰少康復禹之績祀夏配天不失舊物】尊諡更追

皇夏【獻明皇帝周明帝紀帝諱毓小名統萬突文帝長子也母姚夫人孝閔踐阼進位柱國轉岐州刺史及孝閔廢晉公防迎帝於岐州立之二年順陽獻三足烏羣臣上表稱慶於是大赦文武普進級武成元年詔有司造周曆六月大雨霖詔遭水者有司可時巡撿條列以聞二年四月因食糖防遇毒崩諡曰明皇帝廟號世宗於明陵帝防而好學博覧羣書善屬文詞采溫麗及卽位集公卿以下有文學者八十餘人於麟趾殿刋校經史又捃采眾書白羲農以來訖於魏末敍爲世譜凡百卷所著文章十卷】

若水逢降居【帝王世紀嫘祖爲黃帝正妃生二子其後皆有天下次曰昌意降居若水】窮桑屬惟政【見祀白帝】丕哉馭帝籙【張衡東京賦髙祖膺籙受圓注謂當五勝之籙也】郁矣當天命【見祀圓丘】方定五云官【史記五帝本紀注應劭曰黃帝受命有云瑞故以云紀事也春官爲靑雲夏官爲縉雲秋官爲白雲冬官爲黑雲中官爲黃雲】先齊八風令【見祀黃帝】文昌气似珠【甘公石申星經文昌七星如半月形在北斗魁孝經援神契文者精所聚昌者揚天紀輔拂並居以成天象故曰文昌宮】太史河如鏡【尙書禹貢注九河一曰太史】南宮學未開【東觀漢記水平元年詔爲四姓小侯開置學五經師張酺以明經授於南宮】東觀書還聚【後漢張衡傳及爲侍中上防請得専事東觀收檢遺文畢力補綴】文辭金石韻毫翰風飈豎淸室桂憑憑齋房芝詡詡【見祀黃帝】寜思玉管笛【西京雜記髙祖初入咸陽周行庫藏見玉笛長二尺二寸二十九孔吹之則見車馬山林隠璘相次吹息不復見名曰昭華琯】空見靈衣舞【屈原九歌靈衣兮被被兆宮曰潘嶽寡婦賦瞻靈衣之披披注平生衣也】

皇夏【髙祖祖武皇帝周武帝紀帝諱邕字彌羅突文帝第四子也母曰叱奴太后生於同州有神光照室明帝崩遺詔傳位於帝天和元年初造山云儛以備六代樂二年七月梁州上言鳳凰集楓樹羣鳥列待以萬數四年制象經咸集百寮講說建徳五年伐齊六軍攻晉州城是夜虹見於晉州城上首向南尾入紫宮帝在位十有九年宣政元年六月崩諡曰武皇帝廟號髙祖於孝陵破齊之後遂欲窮兵極武平突厥定江南一二年間必使天下一統此其志也】

南河吐雲气【孟子舜避堯之子於南河之南】北斗降星辰【見祀圜丘】百靈咸仰徳【見小園賦】千年一聖人【王子年拾遺記黃河千年一淸聖人之大瑞也】書成紫防動【抱朴子仲尼經成紫防防光】律定鳳凰馴【見卭竹杖賦】六軍命西土甲子陳東鄰【尙書牧誓時甲子昧爽王朝至於啇郊牧野乃誓王左杖黃右秉白旄以麾曰逖矣西土之人周易東鄰殺牛不如西鄰之禴祭】戎衣一此定【見獻皇祖】萬里更無塵煙雲同五色【史記天官書若煙非煙若云非云鬱鬱紛紛蕭索綸囷是謂卿云詳祀圓丘】日月並重輪【拾遺記昔者人皇蛇身九首自開開辟於時日月重輪山明海靜】流沙旣西靜蟠木又東臣【史記顓頊紀北至幽陵南至交阯西濟流沙東至蟠木動靜之物小大之神莫不砥屬】凱樂聞朱雁鐃歌見白麟【漢書孝武皇帝行幸東海獲赤雁作朱雁之歌行幸雍祀五畤獲白麟作白麟之歌】今爲六代祀【周禮天子祭祀用六代之樂】還得九疑賔【漢禮樂志華煜煜十五九疑賔如淳曰九疑舜所言以舜爲賔客也】

皇夏【飲福酒】

禮殫祼獻【禮記祭統獻之屬莫重於祼】樂極休成【漢禮樂志登歌再終下奏休成之樂服防曰叔孫通所奏樂也】長離前掞【漢禮樂志長麗前掞光耀明晉灼曰掞卽光炎字也臣贊曰長離靈鳥也故相如賦曰前長麗而後矞皇舊說云鸞也】宗祀文明【詩防我將此宗祀文王於明堂以配上帝之樂歌也】縮酌【疑作縮酒】浮蘭【見祀方澤祀赤帝】澄罍合鬯【見祀圓丘】磬折禮容【曲禮立則磬折垂佩】旋廻靈貺受釐撤爼【曲禮凡祭於公者必自撤其爼詳小園賦】飲福移樽【見祀圓丘】惟光惟烈文子文孫【尙書立政繼自今文子文孫】

皇夏【還便殿】

庭闋四始【郊特牲樂三闋然後出迎牲卜商詩序詩有六義一曰風二曰賦三曰比四曰興五曰雅六曰頌又風小雅大雅頌是謂四始】筵終三薦【禮記禮噐郊血大饗腥三獻爓一獻熟】顧步階墀徘徊余奠【晉潘嶽笙賦徘徊布防】六龍矯首【魏曹植洛神賦六龍儼其齊首】七萃警塗【穆天子傳賜七萃之士戰】鼓移行漏風轉相烏【見馬射賦】翼翼從事綿綿四時惟神防嘏永言保之

周大祫歌二首

昭夏【防神】

律在夾鐘服居蒼衮【禮記月令仲春之月律中夾鐘天子載靑旂衣靑衣】杳杳淸思綿綿長逺就祭於合班神於本【論語注防禘者祭其所自出之帝也祫者合羣廟而祭也】來庭有序【見宗廟歌】助祭有章【詩防載見諸侯助祭於武王廟之詩也】樂舞六代【見宗廟歌】賔歌二王【北史周明帝紀武成二年封少師元羅爲韓國公以紹魏後周武帝紀天和四年封魏廣平公子元謙爲韓國公以紹魏後詩防振鷺二王之後來助祭也二王之後於周爲客天子有事膰焉有防拜焉者也】和鈴以節鞗革斯鏘【詩和鈴央央鞗革有鶬】齋宮饌玉【國語虢文公曰瞽告有協風至王卽齋宮百宮禦事各卽其齋三日尙書洪範惟辟玉食】郁斚浮金【見祀圜丘】洞庭鐘鼓【見馬射賦】龍門瑟琴其樂已變惟神是臨【見祀圜丘】

登歌【奠玉帛餘同宗廟時享】

神惟顯思【詩敬之敬之天惟顕思】不言而令【中庸不言而信】玉帛之禮敢陳莊敬【見祀方澤】奉如弗勝【論語執圭鞠躬如也如弗勝】薦如受命【曲禮凡以弓劍苞苴簟笥問人者操以受命如使之容】交於神明【郊特牲籩豆之薦水土之品也不敢用常防味而貴多品所以交於神明之義也】慤於言行【禮記祭義致愛則存致慤則著】

周五聲調曲二十四首【燕射歌辭】

序曰元正饗防大禮賓至食舉稱觴薦玉六律旣從八風斯暢以歌大業以舞成功

宮調曲五首【樂記宮爲君商爲臣角爲民徴爲事羽爲物】

气離淸濁剖元開天地分【後漢張衡靈憲元气剖判剛柔始分淸濁異位天成於外地成於內】三才初辧正【繋辭兼三才而兩之】六位始成文【周易六位時成】繼天爰立長【左傳王子朝告諸侯曰王后無適則擇立長】安民乃樹君【左傳邾子曰天生民而樹之君以利之也】其明廣如日其澤厚如雲【史記五帝紀堯其仁如天其知如神就之如日望之如雲】惟昔我文祖撥亂拒謳歌三分未撫運【見哀江南賦宗廟歌】八百不陵河【史記周本紀武王東觀兵至於孟津不期而防孟津者八百諸侯】禮敷天下信樂正神人和風塵行息警江海欲無波【見馬射哀江南二賦】

我皇承下武【見馬射賦】革命在君臨【見宗廟歌】應圖當舜玉【見馬射賦】嗣徳受堯琴【尙書舜典舜譲於徳弗嗣琴淸英神農氏造琴以定神舜彈五之琴而天下治堯加二以合君臣之和也】沈首多推運【尙書大傳十有四祀鐘石笙筦變聲樂未罷疾風發屋天大雷雨帝沈首而笑曰明哉一人天下也乃見於鐘石】陽城有譲心【孟子禹避舜之子於陽城】就日先知逺【見第一首】觀淵早見深【白虎通徳至淵泉則醴泉通】精實委禦蒼正乃皆平履端朝萬國【見祀黑帝】年祥慶百靈【見小園賦】玉帛咸觀禮【史記夏本紀禹防諸侯於塗山執玉帛者萬國】華戎各在庭【顏延之三月三日曲水詩序華裔殷至觀徳騖集】鳳響中夷則【史記律書七月律中夷則言陰陽之澤萬物也】天文正玉衡【見馬射賦】皇基自天保【見哀江南賦】萬物乃由庚【詩由庚鄭曰由庚萬物得由其道也】

握衡平地紀【漢書鄒陽諫吳王書云秦懸衡天下如淳曰衡猶稱之衡也淮南子天有九部八紀地有九州八柱】觀象正天樞【繋辭仰則觀象於天詳賀傳位表】祺祥鐘赤縣【詩壽考維祺注祺吉也詳哀江南賦】靈瑞炳皇都更受昭華琯【見宗廟歌】還披蘭葉圖【河圖挺佐輔黃帝至於翠嬀之川魚泛白圖蘭葉朱文以授黃帝名曰錄圖】金波來白兔弱水下蒼烏【見馬射七夕燈三賦】玉斗調元恊【周武帝紀保定元年晉公防獲玉斗以獻後漢王逸九思將防兮玉斗】金沙富國租【謂平蜀也水經注防陽縣在益水之陽今無益水亦或資才之殊目矣水南十里有井數百口或云古人采金沙處又永昌郡有蘭倉水尙書中蘭倉水有金沙洗取融爲金】靑丘還擾圃【山海經靑丘之山有獸如狐九尾有鳥如鳩佩之不感尙書中黃帝時麒麟在囿】丹穴更巢梧【謂梁州鳯凰集也山海經丹穴之山有鳥焉五采爲文其名曰鳯詳祀黃帝】安樂新成慶長生百福符

明明九族序【堯典克明俊徳以親九族】穆穆四門賔【尙書舜典賔於四門四門穆穆】陰陵朝北附蟠木引東臣【見宗廟歌】澗塗求版築【水經沙澗水北虞山南經傅巖傅說隠室前俗名聖人窟史記殷本紀傅說爲胥靡築於傅險索隠曰舊本作險亦作巖】溪源取釣綸【元云蟠溪中有泉謂之玆泉積水爲陣卽大公釣處水次磐石釣處卽太公垂釣之所】多士歸賢戚【詩濟濟多士文王以寕漢武帝紀詔曰左賢右戚先民後已至明之極也】維城屬茂親【詩宗子維城左傳富辰曰兄弟𨿽有小忿不廢懿親】貴位連南斗髙榮據北辰【後漢張衡靈憲眾星列布其以神著有五列焉一居中央謂之北斗動變挺占實司王命】迎時乃推防【漢郊祀志臾區曰黃帝得寶鼎神防是歳己酉朔旦冬至得天之紀終而復始於是黃帝迎日推防】司職且班神【太公伏符陰謀師尙父曰南海神名祝融北海神名防東海神名勾芒西海神名蓐收河伯名憑修使謁者各以名召之神皆警而見武王】日月之所照霜露之所均永從文軌一【見中庸】長無外戶人【禮記禮運盜竊亂賊而不作故外戶而不閉】郁盤舒棟宇崢嶸侔大壯【梁武帝直石頭詩郁盤地勢逺系辭上棟下宇以待風雨蓋取諸大壯】栱木詔林衡全模徴梓匠【左思魏都賦僝栱木於林衡授全模於梓匠】千櫨綺翼浮百栱長虹抗【梁沈約郊居賦千櫨崨嶫百栱相持詩如跂斯翼晉何晏景福殿賦赩如宛虹】北去邯鄲道【漢張釋之傳上指視愼夫人新丰道曰此走邯鄲道也張晏曰愼夫人邯鄲人也】南來偃師望【漢官典職徳陽殿周逰容萬人自偃師去宮三十五里望朱雀闕其上郁朴與天運】龍首載文防【後漢張衡西京賦防龍首以抗殿注龍首山名魏何晏景福殿賦防梠緣邊注防梠連檐木也】云楣承武帳【張衡西京賦繡栭云楣注楣梁也詳哀江南賦】居者非求隘【左傳昭公三年景公欲更晏子之宅曰湫隘囂塵不可以居】卑宮豈難尙【見馬射賦】壯麗天下觀是以從蕭相【漢髙帝紀蕭何修未央宮上見其壯麗甚怒何曰非令壯麗無以示威且令後世無以加也北史周宣帝紀帝諱贇字幹伯武帝長子也母曰李太后武成元年生於同州帝所居宮殿帷帳皆飾以金玉珠寶光華耀極麗窮奢及營洛陽宮𨿽未成畢其規模壯麗逾於漢魏逺矣】

變宮調二首

帝逰光出震【系辭帝出乎震】君明擅在離【見祀赤帝】巖廊惟眷顧【演繁露舜遊巖廊李試義訓曰步檐謂之廊峻廊謂之巖廊】欽若尙無爲【堯典欽若昊天】龍穴非難附【海錄碎事江陵府圖經龍穴出砭鍼水經注新寜故新平也眾川防浪共成一津西北流東岸山下有龍穴宜水徑其下天旱則擁水注之便有雨降】鸞巢欲可窺【禮記鳯凰在郊藪鳥獸卵胎皆可俯而闚也詳進朱雀表】具茨應不逺汾陽寜足隨【抱朴子黃帝之具茨而事大隗詳賀傳位表】烝民播殖重【尙書益稷曁稷播奏庶艱食鮮食懋遷有無化居烝民乃粒】溝洫劬勞多【見馬射賦】桑林還注雨【通鑑大旱七年湯禱桑林之野以六事自責言未已大雨數千里】積石遂開河【尙書禹貢導河積石至於龍門】明徴逢永命【尙書徵聖有謨訓明徴定保召誥祈天永命】平秩值年和【左傳季梁曰謂其三時不害而民和年丰也詳馬射賦】更有薫風曲方聞晨露歌【呂氏春秋湯命伊尹作爲大濩歌晨露修九招六列以見其善詳馬射賦】

移風廣軒歷崇徳盛唐年成文興大雅【樂記五色成文而不亂八風從律而不姦】出豫動鈞天【周易雷出地奮豫先王以作樂崇徳詳哀江南賦】黃鐘六律正【史記索隠曰十二律以黃鐘爲主】閶闔八風宣【史記律書不周風居西北廣莫風居北方條風居東北明庻風居東方淸眀風居東南維景風居南方涼風居西南維閶闔風居西方】孤竹調陽管空桑節雅【見祀圓丘方澤】舞林鸞更下歌山鳳欲前【山海經軒轅之丘鳳鳥自歌鸞鳥自舞】聞音能辧俗【禮記樂記治世之音安以樂其政和亂世之音怨以怒其政乖亡國之音哀以思其民困聲音之道與政通矣】聽曲乃思賢【樂記君子聽鐘聲則思武臣聽磬聲則思封疆之臣聽琴瑟之聲則思志義之臣聽竽笙簫管之聲則思畜聚之臣聽鼓鼙之聲則思將帥之臣】感物觀治亂【樂記感於物而動故形於聲】心恆防未然【古樂府云君子防未然】君子得其道【樂記君子樂得其道】太平何有焉

商調曲四首

君以宮唱寛太而謨明臣以商應聞義則可行【白虎通聞商聲莫不剛斷而立事者聞宮聲莫不溫潤而寛和者詳宮調曲】有熊爲政訪道於容成【帝王世紀黃帝有熊氏命容成作蓋天渭生曰宋書符瑞志黃帝五十年秋七月庚申天霧三日三夜晝昏帝以問天老力牧容成天老曰天將有嚴教以賜帝帝勿犯也乃召史卜之龜燋史曰臣不能占也其問之聖人帝曰巳問天老力牧容成矣史北靣再拜曰龜不違聖智故燋霧除逰於洛水之上見大魚殺五牲以醮之天乃甚雨七日七夜魚流於海得圖書焉】殷湯受命委任於阿衡【詩殷受命咸宜史記殷本紀伊尹名阿衡索隠曰觧者以阿衡爲官名】忠其敬事有罪不逃刑【左傳羊舌赤曰事君不避難有罪不逃刑】誦其箴諌言之無隠情【檀弓事君有犯無隠】有剛有斷四方可以寕旣頌旣雅天下乃升平専精一致金石爲之開【韓詩外傳楚熊渠子夜行見寢石似伏獸射之飲羽渠子見其誠心金石爲之開而況於人乎】動其兩心妻子恩情乖【魏徐幹中論茍得其心萬里猶近茍失其心同衾猶逺】茍利社稷無有不盡懷【左傳子產曰茍利社稷死生以之】昊天防祐元首惟康哉【尙書益稷乃賡載歌曰元首明哉股肱良哉庶事康哉】

百川俱防大海所以深【古樂府百川東到海何日復西歸少壯不努力老大徒傷悲】羣材旣聚故能成鄧林【見竹杖賦】猛虎在山百獸莫敢侵忠臣處國天下無異心【漢蓋寛饒傳諌大夫鄭昌上書曰臣聞山有猛獸藜藿爲之不采國有忠臣姦邪爲之不起】昔我文祖【見宗廟歌】執心且危慮【晉陸機詩執心守時信】驅剪豺狼【後漢書張綱爲禦史埋其車輪於洛陽都亭曰豺狼當路安問狐貍】經營此天步【見祀赤帝】今我受命又何敢逸豫【尙書康誥無康好逸豫乃其乂民】惟爾弼諧【見哀江南賦】各可知兢懼

禮樂旣正神人所以和【見滕王序】玉帛有序志欲靜干戈【右傅穆姬告曰使吾兩君匪以玉帛相見而以興戎】各分符瑞俱誓裂山河【漢王褒聖主得賢臣頌剖符壌漢書封爵之誓曰使河如帯防山如礪國以永寜爰及苖裔】今日相樂對酒且當歌【魏武帝短歌行對酒當歌】道徳以諭聼撞鐘之聲【通鑑禹懸鐘鼓磬鐸鞀以待四方之士曰諭寡人以義者擊鐘】神姦不若觀鑄鼎之形【左傳宣公三年王孫滿曰昔夏之方有徳也鑄鼎象物使民知神姦故民入川澤山林不逢不若】酆宮旣朝諸侯於是穆【見馬射賦】岐陽或狩淮夷自此平【帝王世紀周成王八年準夷徐戎及奄叛王乃大搜於岐陽東伐淮夷】若渉大川言憑於舟楫如和鼎實有寄於鹽梅【尙書說命若濟巨川用汝作舟楫若作和羮爾惟鹽梅易周利渉大川又鼎有實】君臣一體可以靜氛埃得人則治何世無奇才【晉左思詠史詩何世無奇才遺之在艸澤】

風後是舉而臺階序平【帝王世紀黃帝夢大風吹天下之塵垢皆去又夢人執千鈞之弩驅羊萬羣帝寤而嘆曰天下豈有姓風名后姓力名牧者也依二占而求之得風後於海隅登以爲相得力牧於大澤進以爲將】重黎旣登而天地位成【見馬射賦】功無與譲銘太常之旌【禮記有功銘於太常】世不失職受騂毛之盟【左傳瑕禽曰昔平王東遷吾七姓從王牲用備具王賴之而賜之騂旄之盟曰世世無失職】輯瑞班瑞【尙書舜典輯五瑞旣月乃入覲四嶽羣牧班瑞於羣後】穆穆於堯門【見宮調曲】惟翰惟屏【詩之屏之翰】膴膴於周原【詩周原膴膴】功成而治定禮樂斯存【樂記王者功成作樂治定制禮】復子而賜辟姬旦何言【尙書洛誥周公拜手稽首曰朕復子明辟】

角調曲二首

止戈見於絕轡之野【漢昌邑王傳贊倉頡作書止戈爲武詳哀江南賦】稱伐聞於丹水之徵【帝王世紀諸侯有苗氏處南蠻而不服堯徵而克之於丹水之浦】信義俱存乃先忘食【論語去食自古皆有死民無信不立】五材並用誰能去兵【左傳子罕曰天生五材民並用之廢一不可誰能去兵】𨿽聖人之大寶曰位實天地之大徳曰生【見系辭】涇渭同流淸濁異能【嚴潘嶽西徵賦北有淸涇濁渭】琴瑟並禦雅鄭殊聲【詩琴瑟在禦莫不靜好論語惡鄭聲之亂雅樂也】擾擾烝人聲教不一【尙書禹貢聲教訖於四海】芒芒禹迹【見宗廟歌】車軌未並【見哀江南賦】志在四海而尙恭儉心包宇宙而無矯盈言而無文行之不逺【左傳仲尼曰言而無文行之不逺】義而無立動則無成惻隠其心訓以慈恵【孟子惻隠之心仁也左傳慈恵以布政】流宥其過哀矜典刑【尙書舜典流宥五刑呂刑皇帝哀矜庶戮之不辜】

匡贊之士或從漁釣【見宮調曲】雲雨之才乍嘆幽谷【詩出自幽谷詳象戱賦】尋芳者追深徑之蘭【家語蘭生於幽林不以無人而不芳】識韻者探竆山之竹【見卭竹杖賦】克明其徳貢以三事【詩三事大夫】樹之風聲言於九牧【尙書畢命樹之風聲左傳貢金九牧】協用五紀風若從時【尙書洪範次四曰協用五紀又曰聖時風若】農用八政甘作其谷【尙書洪範次三曰農用八政又稼穡作甘】殊風共軌見之周南異畆同頴聞之唐叔【尙書唐叔得禾異畆同頴獻諸天子王命歸周公於東作歸禾周武帝紀保定三年九月已丑蒲州獻嘉禾異畆同頴】祁寒暑雨是無胥怨【尙書君牙夏暑雨小民惟曰怨咨冬祁寒小民亦惟曰怨咨】天覆云油滋焉滲漉【漢司馬相如封禪文自我天覆云之油油甘露時雨厥壌可逰滋液滲漉何生不育】幸無謝上古之淳人庶可以封之於比屋【後漢楊終傳堯舜之民可比屋而封】

徴調曲六首

乾坤以含養覆載【見祀方澤】日月以貞明照臨【系辭日月之道貞明者也詩日居月諸照臨下土】逹人以四海爲務【論語堯曰四海困窮天祿永終】明君以百姓爲心【見馬射賦】水波瀾者源必逺【孟子觀水有術必觀其瀾】樹扶疏者根必深【魏曹冏論枝繁者防根條落者本孤】雲雨所施無不洽廊廟求才多所任【周易雲行雨施天下平也張尙玠曰愼子廊廟之材蓋非一木之枝】

淳風布政常無欲至道防人能變俗求仁義急於水火用禮讓多於菽粟【孟子昏夜叩人之門戶求水火無弗與者至足矣聖人治天下使有菽粟如水火】屈軼無佞人可指【通鑑黃帝時有艸生於庭佞人入則指之名曰屈軼】獬豸無繁刑可觸【漢宮儀獬豸性觸不直故執憲者以其角形爲冠】王道蕩蕩用無爲【尙書洪範無偏無黨王道蕩蕩】天下四人誰不足

聖人千年始一生黃河千年始一淸【左傳俟河之淸注黃河水濁一千年而一淸李康運命論黃河淸而聖人生】攝提以之而從紀【史記曆書攝提格孔文祥曰以歳在寅正月出東方爲眾星之紀以攝提宿以其爲嵗月之首起於孟陬故曰格正也】玉燭於是而文明【見哀江南賦】東南可以補地闕【列子地不滿東南百川歸焉】西北可以正天傾【春秋元命苞天不足西北陽極於九故天周九九八十一萬里】浮黿則東海可厲【竹書紀年周穆王三十七年伐楚大起九師至於九江比黿鼉爲梁】運鍤則南山可平【見哀江南賦】眾仙就朝於瑤水【穆天子傳天子觴西王母於瑤池之上】羣帝受享於明庭【漢郊祀志黃帝接萬靈明庭明庭者甘泉也】懷和則韎任並奏【周禮鞮鞻氏掌四夷之樂注東方曰韎南方曰任】功烈則鐘鼎俱銘【文選劉峻廣絕交論書玉牒而刻鐘鼎】

三光以記物成形四時以裁成正位雷風大山嶽之響寒暑通陰陽之气武功則六合攸同【見哀江南賦】文教則二儀經緯【左傳晉成鱄曰經緯天地曰文】有道則咸浴其徳好生則各繁其類白日經天中則移明月橫漢滿而虧能虧能缺旣無爲𨿽益𨿽滿則不危【吳越春秋範蠡曰臣聞日中則移月滿則虧】聞信義以爲苑囿立道徳以爲城池周監二代所損益鬱鬱乎文其可知【論語周監於二代鬱鬱乎文哉又殷因於夏禮所損益可知也周因於殷禮所損益可知也】庖犧之親臨佃漁神農之躬秉耕稼【系辭以佃以漁蓋取諸離又神農氏作斵木爲耜揉木爲耒】湯則救旱而憂勤【見變宮調】禹則正冠而不暇【淮南子禹之趨時冠掛而弗顧】艸上之風無不偃君子之甿知可化【君陳篇爾惟風下民惟艸論語君子之徳風小人之徳艸艸上之風必偃】將欲比徳於三皇未如追蹤於五霸

纖纖不絕林薄成防防不止江河生【古逸詩金人銘云防防不已終爲江河】事之毫髮無謂輕慮逺防防乃不傾云官乃垂拱大君【見宗廟歌】鳳律惟欽明元首【見商調曲】類上帝而禋六宗望山川而朝羣後【見祀圓丘】地鏡則山澤俱開【南史送文帝紀二十五年冬靑州城南逺望見地中如水有影謂之地鏡】河圖則魚龍合負【見馬射賦宮調曲】我之天网莫不該【後漢馬融廣成頌然後舉天网頓八】閶闔九闗天門開【見馬射賦】卿相則風雲感【見宗廟歌】匡贊則星辰下來【荘子傅說得之以相武丁奄有天下乘東維騎箕尾而比於列星】旣興周室之三聖【詩三後在天】乃舉唐朝之八才【左傳髙陽氏有才子八人齊聖廣淵明允篤誠天下之民謂之八愷髙辛氏有才子八人忠肅共懿宣慈恵和天下之民謂之八元此十六族也世濟其美不隕其名舜臣堯舉八愷使主后土以揆百事舉八元使布五教於四方】莘臣參謀於左相【杜氏通典仲虺臣名爲湯左相】天老教政於中臺【聖賢羣輔錄論語摘輔象云黃帝七輔其一曰天老帝王世紀黃帝以風後配上臺天老配中臺五聖配下臺謂之三公】其宣作則於明哲【尙書說命明哲實作則】故無崇信於姦回【尙書秦誓曰崇信姦回】

正陽和气萬類繁君王道合天地尊黎人耕植於義囿君子翺翔於禮園落其實者思其樹【燕世家召公巡行鄕邑有棠樹決獄聼政其下召公卒而民人思召公之政懷棠樹不敢伐作甘棠之詩詳哀江南賦】飲其流者懷其源臯陶爲謀不仁逺【論語舜有天下選於眾舉臯陶不仁者逺矣】士防爲政羣盜奔【左傳晉隨防將中軍且爲太傅於是晉國之盜奔秦】克寛則昆虫內向彰信則殊俗宅心【尙書仲虺之誥克寛克仁彰信兆民禮運故無水旱昆虫之災民無凶饑妖孽之疾】浮橋有月支抱馬【漢匈奴傳詔單於毋謁其左右當戶之羣臣皆得列觀及諸蠻夷君長王侯數萬咸迎於渭橋下夾道陳上登渭橋咸稱萬嵗後漢耿秉傳秉厲聲曰受降如受敵遂赴車師後王安得抱馬足降】上苑有烏孫學琴【漢西域傳時烏孫公主遣女來至京師學琴】赤玉則南海輸賮【列仙傳安期生賣藥東海邊時人皆言千嵗公始皇與語三夜以赤玉舄一量爲報】白環則西山獻琛【世本西王母慕舜之徳乃獻白環及玦】無勞鑿空於大夏【漢張騫傳騫鑿空諸後使往者皆稱博望侯以爲質於外國詳哀江南賦】不待蹶角於蹛林【尙書百姓凜凜若崩厥角漢匈奴傳秋馬肥大防蹛林課校人畜計注蹛音帶匈奴秋社八月中防祭處】

羽調曲五首

樹君所以牧人【左傳師曠曰天生民而立之君使司牧之】立法所以靜亂首惡旣其南巢【尙書成湯放桀於南巢惟有慙徳】元凶於是北竄居休气而四塞【尙書中帝堯卽政榮光出河休气四塞龍馬銜甲赤文緑色有帝王錄紀興亡之數】在光華而兩旦【見馬射賦】是以雨施作觧是以風行惟渙【周易雷雨作觧君子以赦過宥罪又風行水上渙先王以享於帝立廟】周之文武洪基光宅天下文思【書序昔在帝堯聰明文思光宅天下將遜於位譲於虞舜】千載克聖咸熈【堯典庶積咸熈】七百在我應期【左傳王孫滿曰卜世三十卜年七百天所命也】實昊天有成命惟四方其訓之【詩昊天有成命二後受之又四方其訓之】

運平後親之俗時亂先疏之碓逾桂林而驅象【漢賈誼過秦論南取百越之地以爲桂林象郡】濟弱水而承鴻【山海經昆侖之丘下有弱水之川環之郭璞曰其水不勝鴻毛也】卽浮幹呂之气還吹入律之風【見馬射賦】錢則都內貫朽倉則長平粟紅【漢張安世傳詔都內別藏張氏無名錢以百萬數賈捐之對粟紅腐而不可食錢貫朽而不可校食貨志耿壽昌令邊郡皆築倉以糓賤時增價而糴以糓貴時減價而糶名常平倉】火中寒暑乃退【見祀白帝】年和一風一雨【後漢王充論衡太平之世五日一風十日一而】聼鐘磬念封疆聞笙竽思畜聚【見變宮調】瑤琨篠簜旣從怪石鉛松卽序【尙書禹貢揚州厥貢瑤琨篠簜靑州厥貢岱畎枲鉛松怪石】長樂善馬成廐【陳防風俗傳陵樹鄕故平陸縣也北有大澤名曰長樂廐】水衡黃金爲府【漢百官表水衡都尉武帝元鼎二年初置掌上林苑有五丞屬官有上林均輸禦羞禁圃輯濯鐘官技巧六廐辧銅九官令丞】百川乃宗巨海【見商調曲】眾星是仰北辰【論語譬如北辰居其所而眾星拱之】九州攸同禹迹【禹貢九州攸同四隩旣宅】四海合徳堯臣朝陽棲於鳴鳳【詩鳳凰鳴矣於彼朝陽】靈畤牧於般麟【見宗廟歌】云玉葉而五色【崔豹古今注黃帝與蚩尢戰常有五色雲气金枝玉葉止於帝上有花葩之象因而作華蓋】月金波而兩輪【見馬射象戱二賦】涼風迎時北狩小暑戒節南巡【禮記王制五月南巡狩至於南嶽十有一月北巡狩至於北嶽】山無藏於紫玉【禮斗威儀君乘金而王則紫玉見於深山】地不愛於黃銀【禮斗威儀君乘玉而王則黃銀見】𨿽南徵而北怨【尙書仲虺之誥東徵西夷怨南徵北狄怨】實西略而東賔旣永淸於四海【尙書秦誓永淸四海時哉弗可失】終有慶於一人【尙書一人有慶北民賴之】

定律零陵玉管【異苑漢世零陵文學姓奚於冷道縣舜祠下得笙玉琯舜時西王母獻】調鐘始平銅尺【晉諸公贊律成防騎侍郎阮咸謂荀朂所造新聲髙髙則悲必是古今尺有長短所致朂乃因事左遷咸爲始平太守而病卒後得地中古銅尺校度朂今尺短四分方服咸果觧音】龍門之下孤桐【見傷心賦】泗水之濵鳴石【晉郭璞江賦鳴石列於陽渚注鳴石似玉色靑撞之聲聞七八里詳祀靑帝】河靈於是讓珪【左傳子朝用成周之寶珪沈於河津人得諸河上注河神不敢受故】山精所以奉璧滌九州而賦稅乘三危而納錫【禹貢九州旣滌乂九江納錫大龜】北裏之禾六穂【史記封禪書古之封禪北裏之禾所以爲盛虞預防稽典錄謝承遷吳郡督郵嵗穰嘉禾六穂生於部屬】江淮之茅三脊【見祀圓丘】可以玉檢封禪可以金防探防【白虎通封禪金泥銀防應劭登封防山注刻石紀號有金泥玉檢之封】終永保於鴻名足揚光於載籍【司馬相如封禪文前聖所以永保鴻名而嘗爲稱首者用此又三五之經載籍之傳惟風可觀也】

太上之有立徳其次之謂立言【見哀江南賦】樹善滋於務本除惡窮於塞源【尙書泰誓樹徳務滋除惡務本】衝深其智則厚昭明其道乃尊仁義之財不匱忠信之禮無繁動天無有不屆【尙書大禹謨益贊於禹曰惟徳動天無逺弗屆】惟時無幽不徹作徳心逸日休作僞心勞日拙【尙書周官王曰作徳心逸日休作僞心勞日拙】自非剛克掩義【尙書洪範沈潛剛克】無所離於勦絕【尙書甘誓天用勦絕其命】

樂府

對酒歌【以下五言按文苑英華作苑云】

春水望桃花【韓詩章句三月則桃花水下】春洲借芳杜【見哀江南賦】琴從綠珠借【未詳】酒就文君取【見春賦】牽馬向渭橋【三輔決錄安陵有項仲山每飲馬渭水常投三錢】日落山頭晡【見春賦】山簡接防倒【晉山簡傳童兒歌曰山公出何許往至髙陽池日夕倒載歸酩酊無所知時時能騎馬倒著白接防舉鞭向葛疆何如並州兒陳鍔曰爾雅注鷺鷗翅背上皆有長翰毛江東取爲接防名曰白接防】王戎如意舞【尙瑗曰語林王戎與諸人談以如意指林公曰阿柱汝意揺櫓時否阿柱林公小字】箏鳴金穀園【見春賦】笛韻平陽塢【後漢馬融長笛賦序融性好音律能鼓琴吹笛爲督郵無防事獨臥郿縣平陽塢中有洛客捨逆旅吹笛融去京師逾年暫聞甚悲而樂之作長笛賦】人生一百年【文選古詩人生不滿百鮑昭詩各事百年身】歡笑惟三五【宋鮑昭歌三五容色滿四五妙容歇已輸春日觀分隨秋光沒】何處覓錢刀【漢書王莽造大錢作契刀錯刀五銖錢凡四品並行故稱錢刀】求爲洛陽賈【史記蘇秦傳周人之俗治產業力工商逐什二以爲務】

昭君辭應詔【玉臺作明君詞】

斂眉光祿塞【梁元帝集蕩婦秋思賦愁縈翠眉斂漢書武帝使光祿徐自爲出五原築城陣列亭至盧朐爲塞因名光祿】還望夫人城【漢匈奴傳至範夫人城】片片紅顏落雙雙淚眼生冰河牽馬渡雪路抱鞍行胡風入骨冷夜月照心明方調馬上曲【晉石崇王明君辭序王明君者本是王昭君以觸文帝諱攺之匈奴盛請婚於漢元帝以後宮良家子昭君配焉昔公主嫁烏孫令琵琶馬上作樂以慰其道路之思其送明君亦爾也其造新曲多哀怨之聲故敍之於紙云爾】變入胡笳聲【後漢蔡琰別傳琰字文姬先適河東衛仲道夫亡無子歸寜於家漢末大亂爲胡騎所獲在左賢王部伍中春月登胡殿感笳之音作詩言志唐韻蔡琰制胡笳十八拍】

王昭君【玉臺作昭君詞】

拭啼辭戚裏【見春賦】回顧望昭陽【見宗廟歌】鏡失菱花影釵除卻月梁【見鏡賦】圍腰無一尺垂淚有千行緑衫承馬汗紅防拂秋霜別曲眞多恨哀須更長【漢董仲舒防琴瑟不調甚者必觧而更張之乃可鼔也】

出自薊北門行

薊門還北望役役盡傷情【荘子眾人役役】關山連漢月隴水向秦城【見小圜賦】笳寒蘆葉脆【北堂書鈔笳者胡人捲蘆葉吹之以作樂也故曰胡笳】弓凍紵鳴【越絕書麻林山一名多山勾踐欲伐吳種麻以爲弓按紵舊音柱麻屬】梅林能止渇【世說魏武帝行失道三軍皆渇帝令曰前有大梅林饒子甘酸可以止渇士卒聞之皆水出】復姓【疑作陣】可防兵【復姓未詳按魏志任峻傳太祖使峻典兵器糧運賊數防抄絕糧道乃使千乘爲一部十道方行爲復陣以營衛之】將軍朝挑戰【左傳趙旃求卿未得且怒於失楚之致師者請挑戰弗許請召盟許之】都防夜巡營【漢鄭吉傳吉旣破車師防日逐逐並防車師以西北道故號都防都防之置自吉始】燕山猶有石須勒防人名【後漢竇憲傳憲爲車騎將軍出朔方雞鹿塞與北單於戰於稽落山大破之於是溫犢須防八十一部皆防登燕然山去塞三千餘里刻石勒功紀漢威徳詔班固爲銘詔使中郎將持節卽五原塞拜憲大將軍封武陽侯食邑二萬戶】

結客少年塲行

結客少年塲【漢酷吏傳長安城中薄暮塵起剽掠行者死傷橫道桴鼔不絕尹賞遷長安令捕得數百人見十置一以次內虎穴中長安歌曰安所求子死桓東少年塲生時諒不謹枯骨後何】春風滿路香【晉張舉俠曲死聞俠骨香】歌撩李都尉【見春賦】果擲潘河陽【晉潘嶽傳嶽字安仁出爲河陽令羙姿儀少常挾彈出洛陽道婦人遇之者皆連手縈繞投之以果遂滿車而歸】隔花遙勸酒就水更移牀今年喜夫婿新拜羽林郎【玉臺新詠辛延年羽林郎詩昔有霍家奴姓馮名子都依倚將軍勢調笑酒家胡胡姬年十五春日獨當壚長連理帶廣袖合歡頭上藍田玉耳後大秦珠兩鬟何窈窕一世良所無一鬟五百萬兩鬟千萬餘不意金吾子娉婷過我廬銀案何煜爚翠蓋空踟躕就我求淸酒絲防提玉壺就我求珍肴金盤膾鯉魚貽我靑銅鏡結我紅羅裾不惜紅羅裂何論輕賤軀男兒愛後婦女子重前夫人生有新故貴賤不相逾多謝金吾子私愛徒區區】定知劉碧玉偸嫁汝南王【樂府有情人碧玉歌一云劉碧玉宋汝南王妾】道士步虛詞十首【吳兢樂府觧題步虛道家所唱僃言縹緲輕舉之美】

渾成空教立【老子有物渾成先天地生寂兮寥兮獨立而不攺周行而不殆可以爲天下母吾不知其名字之曰道】元始正圖開【太玄眞一本際經無宗無上而獨能爲萬物之始故名元始】赤玉靈文下朱陵眞气來【雲笈七籖三界寶錄南方品章經雲南方三气丹天朱陵上宮南極上元君封以赤玉寶函之中印以太丹三气之章洞本行經東方安寶華林靑林始老帝君者往在白气禦運於金刼之中暫生郁悅金映雲臺那靈之天西婁無量玉國浩明嶽厥明元慶於此天中大建功徳初無懈心勲名仰徹朱陵史宮書其姓名記於赤簡】中天九龍館【新序魏王將欲爲中天之臺許綰負鍤而入曰聞大王將爲中天之臺願加一力臣聞天與地相去萬九千里其阯當方一千里盡王之地不足爲臺阯王黙然罷築者陳啟源曰張衡東京賦注綜曰九龍本周時殿名也門上有三銅柱柱有三龍相糺繞故曰九龍】倒景八風臺【漢書谷永曰及言世有仙人服食不終之藥遙興輕舉登遐倒景陵陽子明經倒景气去地四千里其景皆倒在下漢書有八風臺】云度歌響星移宮殿廻靑衣上少室【雲笈經及異人傳王知逺師陶隠居善易知人生死作易總十五卷一日雷雨雲霧中一老人叱逺曰所泄者書何在上帝命我攝六丁追取逺據地傍有六人靑衣已捧書立矣老人責曰上方禁文自有飛仙保衛金科祕藏都汝何者輒藏箱帙知逺曰靑丘老人傳授也後司命授知逺爲少室仙伯】童子向蓬萊【史記封禪書蓬萊方丈瀛洲此三神山者相傳在渤海中始皇使人乃賫童男女入海求之】逍遙聞四防【荘子有逍遙篇雲笈七籖玉帝七聖記云爾乃廻天九霄白簡靑籙上聖帝君受於九空結飛紫气自然之字記後學得道之名上下四防皆表名】倐忽度三災【莊子南海之帝爲儵北海之帝爲忽雲笈七籖道教三洞宗元其次三界上四天名爲種民天亦名聖弟子天亦名四梵天此天人斷生死三災之所不能及】

無名萬物始有道百靈初【老子無名天地之始有名萬物之母又道生一二生二二生三三生萬物】寂絕成丹气【見滕王序】明上玉虛【呂氏春秋冬至日行逺道周四極命之曰明天外國放品經北方有元洲地方三千里無色象形影惟有玉虛紫館】三元隨建節【雲笈七籖修眞入道祕言以立春日淸朝北望紫綠白雲者爲三元三素飛雲】八景逐廻輿【雲笈七籖混元皇帝聖紀老君乘八景玉輿駕五色神龍】赤鳳來銜璽靑烏入獻書【未詳按眞誥仙道有十二試皆意之所不悟皆太極眞人臨見之也試皆過授以眞經靑烏公積四百七十二嵗十二試之有三不過太極道君以爲仙人不得爲眞人】壊機仍成機【未詳】枯魚還作魚【汝南先賢傳葛出遭大魚謂暫煩此魚到河伯處魚圭曰魚已死曰無苦以丹書紙內魚口中擲水中有頃魚還躍上岸吐墨書靑黒色如水葉而飛】棲心浴日館【山海經東南海之外甘泉之間有羲和國有女子名羲和爲帝俊之妻是生十日常浴日於甘泉應劭漢官儀泰山東南名曰日觀雞鳴時見日宋謝荘明堂歌日館希旌】行樂止云墟

凝眞天地表絕想寂寥前【見上】有象猶虛豁【左傳韓簡曰物生而後有象象而後有滋滋而後有數】忘形本自然【老子人法地地法天天法自然莊子所謂無情者言人之不以好惡內傷其身常因自然而不益生也】開經壬子世【雲笈七籖天尊老君名號歷刼經略又至上皇三年七月二十九日壬子天眞皇人下授皇帝六壬式圖六甲三元遁甲造式之法法威天下流傳子孫也】值道甲申年【符在本經桐柘眞人授道上許逺逰言至甲申乙亥壬辰癸已嵗九月一日七月一日四月八日當有道士著七色法衣手持九曲防杖子若兄之勤請其道必授子神虎上符此南嶽眞人也】廻云隨舞曲【張華博物志秦靑撫節悲歌響遏行雲】流水逐歌【漢司馬遷傳注伯牙鐘子期皆楚人也伯牙鼔琴子期聼之伯牙志在泰山子期曰善哉巍巍乎若泰山少選之間志在流水子期曰善哉湯湯乎若流水子期死伯牙於是破琴絕終身不復鼓琴】石髄香如飯【神仙傳王烈字長休邯鄲人嘗之太行山見山破石裂數百丈兩畔皆靑石石中一穴有靑泥流出如髄烈取泥試丸之須臾成石嚼之气如粳米飯用防少許示嵇叔夜】芝房脆以蓮【未詳按三輔黃圖武帝始造宮室有芝生甘泉殿邊房中漢舊儀云芝有九莖芝金色緑葉朱實夜有光乃作芝房之歌】停驂防瑤水【江淹別賦駕寉上漢驂鸞騰天詳徴調曲】歸路上鴻天

道生乃太乙【漢郊祀志天神貴者曰太乙太乙佐曰五常】守靜卽根【老子至虛極守靜篤萬物並非吾以觀其復夫物蕓蕓各復歸其根歸根曰靜是謂復命】中和煉九气【太平經典元气有三名爲太陽太陰中和楚辭食六气而飲沆瀣注陵陽子明經云春食朝霞者日始出赤气也秋食淪漢者日沒後赤黃气也冬食沆瀣者北方夜半气也夏日三陽日南方日中气也】甲子謝三元【魏伯陽周易參同契含精飬神通徳三元注三元天地人也雲笈七籖道教三洞宗元三元者第一混洞太無元第二赤混太無元第三寂通太無元】居心受善水【老子上善若水又曰心善淵】教學重香園【華嚴經爾時太子入香牙園已】鳬防報闗吏【按闗吏屬尹喜事飛鳬屬王喬事今合用未詳】寉去畫城門【續搜神記遼東城門華表柱忽有白寉來集寉於空中歌曰有鳥有鳥丁令威去家千年今來歸城郭如故人民非何不學仙冡累累】更以欣無迹還來寄絕言

洞靈尊上徳【諸天內音經洞靈上觀主禦帝君老子上徳不徳是以有徳】虞石防明眞【未詳按雲笈七籖裴君傳五帝日君與裴君東到日窟之天東防長丘大桑之宮八極之城登明眞之臺】要妙思牝虛無飬谷神【老子谷神不死是謂牝牝之門是謂天地根又是謂要妙史記老子傳贊老子所貴道虛無因應變化於無竆】丹丘乘翠鳳【括地圖孟虧人首鳥身其先爲虞氏馴百禽夏后之未民始食卵孟虧去之鳳凰隨焉止於丹山去九疑萬八千里沈約鐘山詩翠鳳翔淮海】圃禦斑麟【十洲記昆侖山三角正幹北辰星輝名曰閬風巓其一角正西曰圃臺其一角正東曰昆侖宮漢武內傳王母乘紫雲輦駕九色斑麟兆寛曰集仙錄羣仙畢集位髙者乘鸞次乘麒麟次乘龍鸞寉毎翅各大丈餘】移梨付苑吏【神仙傳介象爲吳主所徴在武昌連求去不許象言病帝以美梨一奩賜之象死殯而埋之以日中時死其晡時到建業以所賜梨付守苑吏種之】種杏乞山人【神仙傳董奉居序山爲人治病病重種杏五株防者一株號董仙杏林】自此逢何世從今復防春海無三尺水山成數斗塵【神仙傳麻姑謂王萬平曰接待以來見東海三變爲桑田向到蓬萊水淺於往時略半也方平笑曰聖人皆言海中行復揚塵也】

東明九芝蓋【未詳按東方神異經東明之山有宮焉靑宮爲墻靣門有銀牓以靑石碧鏤題曰天地長男之宮】北燭五云車【未詳按封禪書作畫雲气車索隠曰畫靑車以甲乙畫赤車以丙丁畫車以壬癸畫白車以庚辛畫黃車以戊巳】飄颻入倒景【見上】出沒上煙霞【鮑昭逰思賦指煙霞而問卿】春泉下玉【劉孝綽集酬陸倕云交峯隠玉逰名山誌玉山一名地肺山一名浮山】靑鳥上金華【漢武故事七月七日上於承華殿齋正中忽有一靑鳥從西萬來集殿前東方朔曰此王母欲來也有頃王母至雲笈七籖太平經云太空瓊臺洞門列眞之殿金華之內侍女眾眞之所處】漢帝看桃核【漢武故事王母出桃七枚以五與帝自啖其二帝畱核欲種母曰此桃三千年一實非上下所植也】齊侯問棗花【晏子春秋景公謂晏子曰東海之中有水而赤其中有棗花而不實何也晏子曰昔者秦繆公乘赤龍治天下以黃布裹蒸棗而投其布故水赤蒸棗故華而不實公曰吾佯問對曰嬰聞佯問者佯對之】上元應送酒【漢武內傳上元夫人老君弟子也漢武元封元年七月七日夜西王母防於漢宮命侍女郭宻香邀夫人同宴俄而夫人至夫人設防防亦精珍】來向蔡經家【原注石刻云應逐上元酒同來訪蔡家陜西藩司有石刻書書此及北闕臨水二首字畫奇勁或出庾公茟也題云謝靈運書乃後人妄擬爾神仙傳王逺字方平東海人也得道老君賜之七轉變景靈符位爲總眞眞人嘗七月七日過蔡經家仙從赫奕如大將軍教經屍觧法如過狗竇經忽身熱因觧失其屍去後十餘年忽還家語家云七月七日王君當來過可作數百斛飲以供從官其日方平果來經舉家皆見之持玉壺十二皆以蠟封方平語經家人曰吾欲賜汝軰酒此酒乃出天廚良久酒盡方平語左右曰以一貫錢與余杭姥相聞求沽酒須臾信還得一油囊酒五斗許信傳余杭姥答言恐地上酒不中尊飲耳】歸心逰太極廻向入無名【南史顧歡傳歸一曰廻向向正則無邪詳上】五香芬紫府【雲笈七籖天尊曰五香者一者白芷能去三尸二者桃皮能辟邪气三者柏葉能防眞仙四者零陵能集靈聖五者靑木香能消穢召眞此之五香有斯五徳十洲記靑丘有紫府宮天眞仙女多逰於此】千燈照赤城【華嚴經譬如一燈然百千燈其本一燈無滅無盡名山記略赤城山一名燒山東卿司命君所居洞周廻三百里上有玉淸平天】鳳林采珠實【荘子南方有鳥其名爲鳳所居積石千里天爲生食其樹名瓊枝髙百仞以璆琳瑯玕爲實天又爲生離珠一人三頭以伺瑯玕】龍山種玉榮【山海經龍首之山若水出焉其中多羙玉又黃帝取峚山之玉榮而投之鐘山之陽注峚音宻榮玉花也兆宮曰搜神記羊公雍伯雒陽縣人性篤孝父母終無終山遂居焉山髙八十里上無水公汲水作義漿於阪頭行者皆飲之三年有一人就飲以石子一斗與之使至髙平好地有石處種之玉當生其中羊公未娶又語汝後當有好婦語畢不見種其石數嵗有徐氏右北平著姓女公乃試求徐氏徐氏戲云以白璧一雙來當聼爲婚公於所種石中得五防白璧以贄徐氏徐氏大驚遂以女妻公天子異之拜爲大夫於種玉處四角作大石柱各一丈中央一頃地曰玉田】夏簧三舌響【神仙傳王遙入石室發篋有五舌簧二枚遙自取一枚以二枚與室中人對共鼓之】春鐘九乳鳴【樂汁圖徴君子鑠金爲鐘四時九乳宋均注九乳法九州也山海經丰山有九鐘焉是知霜鳴】絳河因逺別【漢武內傳王母旣防武帝乃遣侍女與上元夫人相聞侍女返云阿環再拜逺隔綘河遂替顏色】黃鵠來相迎【洞仙傳朱庫者不知何許人忽云應得仙尅日發與親舊別云當有迎者單衣白韐須防有兩黃寉下中庭庫便度世按鵠通用】

北闕臨水【未詳】南宮坐絳雲【雲笈七籖宰子漢明帝時諌議大夫辛隠之子也近得度召南宮又太上大道君次乘二景之輿駕七素綘云攝中防赤帝名定無彥俱南行詣髙桃厲衝龍羅天】龍泥印玉防【未詳按雲笈七籖聖紀云浮提國獻善書二人時出金壺四上有五龍之檢封以靑泥壺中有墨汁若淳漆灑木石皆成篆科斗之字記造化人倫之始風俗通岱宗上有金匧玉防能知人壽修短】大火煉眞文【本相經吾昔赤明元年與髙上大聖玉帝於此土中煉其眞文以火瑩發字形爾時眞文火漏余處气生化爲七寶林是以枝葉成紫書金地銀鏤玉文】上元風雨散【未詳】中天歌吹分【宋鮑昭蕪城賦歌吹沸天】靈駕千尋上空香萬里聞【原注舊本闕作閣生作坐大作天今從石刻正之別史老子气有紫色其香如蘭又身長丈二徧體芳香】地境階基逺【鹽鐵論文王宣徳而懷四夷普天下畫地爲境人莫犯之】天影迹深【漢官儀防山下直上七十里至天門如從穴中見天窓矣】碧玉成雙樹【淮南子昆侖山中有曽城九重有珠樹玉樹】空靑爲一林【雲笈七籖經釋第三章

玉淸天中有樹似松名曰空靑之林得食其華者身爲金光】鵠巢堪煉石蜂房得煮金【未詳按博物志神仙傳云琥珀一名江珠或云燒蜂巢所作抱朴子燒泥爲瓦燔木爲炭蜂窠爲蠟水沫爲浮石凡此皆去其柔脆變爲堅剛】漢武多驕慢【漢武內傳西王母云劉徹好道然形慢神穢語之以至道殆恐非仙才也】淮南不小心【鮑昭樂府淮南王篇淮南王自言尊服食煉气讀仙經】蓬萊入海底何處可追尋【見哀江南賦】

麟洲一海濶【東方朔十洲記鳳麟洲在西海】圃半天髙【見上】浮丘迎子晉【見哀江南賦】若士避羅敖【淮南子盧遨逰乎北海經乎太陰入乎闕至防谷之上見處士深目而鬢淚注而鳶肩丰上殺下軒軒方迎風而舞顧見盧遨翻然下其臂遁逃乎牌下遨就觀之方捲龜殻而食蛤梨遨與之語若士囂然笑曰嘻子中州之人不宜而逺至此猶光乎日月而載乎列星】經餐林慮李【未詳按洞記琳國有玉葉李五千年一熟仙人韓眾服之】舊食綏山桃【列仙傳葛由好刻木作羊賣之一日騎羊上綏山王侯追之皆得仙綏山多桃故諺曰得綏山一桃𨿽不得仙亦足以豪】成丹須竹節【神仙傳沈文泰九疑人得紅泉神丹去土符還年益命之道欲之昆侖防安息二千餘年以傳李文淵後亦升仙今以竹根汁煮丹及黃白去三尸法出此二人矣】刻髓用盧刀【酉陽雜爼祁連山上有仙樹其實如棗以竹刀剖則苦以木刀剖則酸以蘆刀剖則辛以金刀剖則甘有孝曰雲笈七籖鮑靚傳陰君曰得仙者屍觧爲妙上尸觧用刀下尸觧用竹木陰君乃傳靚此道】無妨隠士去卽是賢人逃

烏夜啼【樂錄烏夜啼者淸商曲也乃周房中樂之遺聲江左所謂梁宋新聲也其辭始於宋臨川王義慶所作宋元嘉中徙彭城王義康於豫章郡義慶時爲江州相見而哭文帝聞而怪之召還宅義慶大懼妓妾聞烏夜啼叩齋閣云明日應有赦及旦攺南兗州刺史因此作歌故其詞云蘢蔥窓不開烏夜啼夜夜望郎來蓋詠其妾也】

桂樹懸知逺【古樂府烏生八九子端坐秦氏桂樹間】風竿詎肯低【見馬射賦】獨憐明月夜孤飛猶未棲【見竹枝賦】虎賁誰見惜【漢明帝起居注上東巡泰山到滎陽有烏飛鳴乘輿上虎賁王吉射之中而祝曰烏鳴啞啞引弓射之洞左腋陛下壽萬萬臣爲二千石賜錢二百萬】禦史詎相防【見鏡賦】𨿽言入管終是曲中啼【琴歷琴曲有烏夜啼】

怨歌行【以下六言公始仕梁后乃入周嘗有鄊闗之思此詩蓋借以自況也】

家住金陵縣前嫁得長安少年【見哀江南賦】回顧望鄕淚落【晉劉琨詩回頭堪百萬】不知何處天邊胡塵幾日應盡漢月何時更圓爲君能歌此曲不覺心隨斷

舞媚娘【海錄碎事舞媚娘古樂府也又有五媚娘歌】

朝來戶前對鏡含笑盈盈自看眉心濃黛直防【梁書天監中詔宮中作白妝靑黛眉】額角輕黃細安【見鏡賦】祗疑落花漫去復道春風不還少年惟有歡樂飲酒那得畱殘【晉陸機詩甕餘殘酒膝有橫琴】

烏夜啼【注見五言以下七言】

促柱繁非子夜歌聲舞態異前溪【蔡邕琴賦繁旣和左思蜀都賦起西音於促柱詳蕩子賦】禦史府中何處宿【見鏡賦】洛陽城頭那得棲【續漢書桓帝時童謡云城上烏尾畢逋一年生雛】彈琴蜀郡卓家女【漢司馬相如傳相如蜀郡成都人也卓王孫有女文君新寡相如以琴心挑之曰何緣交頸爲鴛鴦文君夜亡奔相如相如與馳歸成都】織錦秦川竇氏妻【見蕩子賦】詎不自矜長淚落到頭啼烏恆夜啼

燕歌行【按周王褒傳褒曽作燕歌妙盡塞北苦寒之言元帝及諸文士並和之競爲淒切之詞及魏徵江陵方驗】

代北雲气晝昏昏【兵書韓云如布趙雲如牛】千里飛蓬無復根【齊髙帝塞客吟平原千里顧但見轉蓬飛】寒雁嗈嗈度遼水【詩嗈嗈鳴雁山海經遼水出白平】桑葉紛紛落薊門【魏曹植詩出自薊北門遙望胡地桑】晉陽山頭無箭竹【韓子張孟談曰董安於之治晉陽也公宮之垣皆以荻蒿楛楚墻之發而用之有餘箭矣】疏勒城中乏水源【後漢耿恭傳恭以疏勒城傍有澗水可固五月乃引兵據之於城中穿井十五丈不得泉乃整衣冠再拜爲吏士禱有頃水泉奔出】屬國徵戍久離居【漢霍去病傳分處防者於邊五郡故塞外因其故俗爲屬國】陽闗音信絕復疏【漢西域傳阸以玉門陽闗孟康曰二闗俱在燉煌西界】願得魯連飛一箭持寄思歸燕將書【史記魯仲連傳田單攻聊城嵗余不下魯連乃爲書約之箭以射城中燕將自殺】渡遼本是有將軍【後漢南匈奴傳永平八年始置度遼營以中郎將吳棠行度遼將運事】寒風蕭蕭生水紋【見小園賦】妾驚甘泉足烽火【漢書文帝時匈奴十四萬騎入朝那蕭關遂至彭城使騎兵入燒回中宮烽火及甘泉宮】君訝漁陽少【一作多】陣云【後漢書王郎起景丹發漁陽上谷兵擊破之世祖謂曰吾聞突騎天下精兵今乃見其戰樂何言耶】自從將軍出細桞【見馬射賦】蕩子空牀難獨守【見蕩子賦】盤龍明鏡餉秦嘉【北堂書鈔秦嘉與婦徐淑書曰頃得此鏡旣明且好世所希有意甚愛之故以相與淑答書曰今君徵未旋鏡將何施行明鏡鑑形當待君至】辟惡生香寄韓壽【見鸚鵡賦】春分燕來能防日【左傳鳥氏司分者也注春分來秋分去】二月蠶眠不復久【玉防作不能久禮防三俯三起二十七日而老謂之紅蠶】洛陽逰絲百丈連【見春賦】黃河春水漧片穿【尙書畢命若渉春冰】桃花顏色好如馬【藝文類聚詩有騅有駓今桃花馬也】楡莢新開巧似錢【後漢書漢興以爲秦錢重難用更令民鑄莢錢注如楡莢也】蒲桃一杯千日醉【西域傳大宛左右以蒲桃爲酒富人藏酒至萬餘石久者至數十嵗不敗詳燈賦】無事九轉學神仙【見小園賦】定取金丹作防服【抱朴子金丹燒之愈久變化愈妙令人不老不死】能令華表得千年【見步虛詞】

楊桞歌【此篇多寓言似爲江陵之僭而作】

河邊楊桞百丈枝別有長條踠【一作宛】地垂河水沖激根株危倐忽河中風浪吹可憐巢裏鳳凰兒【漢焦貢易林鳳有十子同巣共母以相保】無故當年生別離【屈原九歌悲莫悲兮生離別】流槎一去上天池織女支機當見隨【見哀江南賦】誰言從來防數國【法苑珠林孫綽子曰鄧林有木圍三萬尋直上千里傍防數國】直用東南一小枝【風俗通梧桐生嶧陽山巖石上采東南孫枝爲琴聲甚雅】昔日公子出南皮【魏曹植公宴詩公子敬愛客終宴不知疲又魏文帝與吳質書曰毎念昔日南皮之遊誠不可忘】何處相尋武陂【藝文類聚魏文帝於武陂作詩曰桞垂重陰緑向我池邊生】駿馬翩翩西北馳左右彎弓仰月支【魏曹植白馬篇白馬飾金羈連翩西北馳又控破左的右發摧月支】連錢障泥渡水騎【晉書王濟善觧馬性嘗乘一馬著連錢障泥前有水終不肯渡濟曰此必是惜障泥使人觧去便渡】白玊手板落盤螭【郡國志晉明帝爲太子時嘗戱殿前以玊手板弄銅盤螭口手板澑入螭腹中不能出入後見一白鼠出入螭口見禦覧】君言丈夫無意气試問燕山那得碑【見出自薊北門】鳳凰新管簫史吹【見春賦】朱鳥春窓玉女窺【博物志王母防於九華殿前東方朔竊從殿南廂朱鳥牖中窺母詳哀江南賦】銜云酒杯赤瑪瑙照日食紫琉璃【梁州記呂纂咸寕二年盜發張駿陵得瑪瑙鐘榼世說武帝嘗防王武子供饌盤悉用琉璃器詳馬射賦陳沂震曰洛陽伽藍記元琛酒器有水晶鉢瑪瑙琉璃椀赤玉巵數十枚】百年霜露奄離披【宋玉九辯白露旣下百艸兮奄離披此桐楸】一旦功名不可爲定是懷王作計誤無事反復用張儀【史記屈原傳秦欲代齊齊與楚從親恵王患之乃令張儀佯去秦厚幣委質事楚王曰楚誠能絕齊秦願獻商於之地六百里楚遂絕齊使使如秦受地儀詐之曰儀與王約六里不聞六百里懷王怒大興師代秦秦割漢中地與楚以和楚王曰不願得地願得張儀而甘心焉張儀因厚幣用事者臣靳尙而說詭辧於懷王寵姬鄭防懷王竟聼鄭防復釋去張儀】不如飲酒髙陽池日暮歸時倒接防【見對酒歌】武昌城下誰見移【晉陶侃傳侃明識過人武昌道種桞人有竊之植於其家侃見而識之問何盜官桞種子時以爲神】官渡營前那可知【一作得知魏文帝集桞賦序云昔建安五年上與袁紹戰於官渡時余始植斯桞自彼迄今十有五載矣感物傷懷乃作斯賦】獨憶飛絮鵝毛下【本艸經桞花一名絮嶺南異物志選鵝之細毛夾以布帛絮而爲被其溫柔不異挾纊也】非復靑絲馬尾垂【古樂府靑絲系馬尾】欲與梅花防一曲共將長笛管中吹【演繁露笛亦有落梅折栁二曲今其詞亡不可考尙瑗曰古今注李延年作新聲二十八觧晉魏以來不存見用黃鵠隴頭折楊栁防十曲鮑昭吳均樂府皆有梅花落】

庾開府集箋注卷三

欽定四庫全書

庾開府集箋注卷四

周庾信撰

吳江吳兆宜注

奉和泛江【藝文作王臺卿附梁簡文帝樂府泛舟橫大江詩三首其一曰滄波白日暉遊子出王畿旁望重山轉前觀逺防稀廣水浮雲吹江風引夜衣旅雁同洲宿寒鳬夾浦飛行客誰多病常念早旋歸其二曰隴西四戰地羽檄四時聞防羌擁漢節校尉立元勲石門畱鐵騎冰城息夜軍洗兵逢驟雨送陣出黃雲沙長無止泊水脈屢縈紛當思勤彞鼎無用想羅裙其三曰悠悠懸斾旌知自隴西行減竈驅前馬銜枚進後兵沙飛朝似幕雲起夜疑城廻山時阻路絕水亟稽程往年郅支服今嵗單於平方歡凱樂盛飛蓋滿西京原注魏文帝飲馬長城窟行泛舟橫大江討彼犯荊虜】

春江下白帝【一統志公孫述據蜀自稱白帝更號魚復縣城曰白帝城】畫舸向黃牛【盛之荊州記宜都西南峽中有黃牛山江湍紆回塗經信宿猶望見之行者語曰朝發黃牛暮宿黃牛三日三暮黃牛如故】錦防回沙磧【吳志甘寜住止常以繒錦維舟去或割棄以示奢也】蘭橈避狄洲【楚辭桂櫂兮蘭枻】濕花隨水泛空巢逐樹流建平船柹下【晉王濬傳濬造船於蜀其木柹蔽江而下吳建平太守吾彥取其流柹以呈孫皓曰晉必有攻吳之計宜增建平之戍建平不下終不敢渡江】荊門戰艦浮【後漢岑彭傳公孫述遣任滿等據荊門虎牙橫江水起浮橋鬭樓立攢柱絕水道結營山上以拒漢兵彭數攻之不利】岸社多喬木山城足迥樓日落江風靜龍吟回上游【後漢馬融長笛賦近世雙笛從羌起羌人伐竹未及己龍吟水中不見己截竹吹之聲相似】

奉和山池【原注梁簡文帝有山池詩按帝詩曰日暮芙蓉水聊登鳴鶴舟飛艫飾羽防長幔覆緹油停輿依栁息住蓋影空畱古樹橫臨沼新藤上掛樓魚遊向暗集戱鳥逗楂流】

樂宮多暇豫【漢宮闕名長安有長樂宮魏曹植七啟逍遙暇豫忽若忘歸】望苑暫回輿【望苑卽慱望苑也見哀江南賦】鳴笳陵絕浪【魏文帝與吳質書曰從者鳴笳以啟路又時駕而遊北遵河曲】飛蓋歷通渠【見對燭賦】桂亭花未落桐門葉半疎荷風驚浴鳥橋影聚行魚日落含山气雲歸帶雨餘【謝靈運遊南亭詩雲歸日西馳注晴則雲歸也】

陪駕幸終南山和宇文內史【初學記周宇文昶陪駕幸終南山詩曰堯蓋臨河潁漢蹕踐華嵩日旂回北鳳星斾轉南鴻靑雲過宣曲先驅背射熊金桴拂泉底玉琯吹雲中古轍稱難極新塗或易窮煙生山欲盡潭淨水恆空交松上連霧修竹下來風仙才道無別靈气法能同東棗羞朝座西桃獻夜宮詔令王子晉出對浮丘公北史周宗室傳宇文孝伯文帝之族子也武帝卽位入爲右侍上士恆侍讀及大軍東討拜內史下大夫令掌畱臺事後帝北討至云陽宮寢疾驛召孝伯赴行在所是夜授司衛上大夫總宿衛兵馬令馳驛入京鎭守按宇文內史未詳姑存兩說以備參考】

玉山乘四載【尙書盆稷禹曰余乘四載隨山刋木傳云四載謂水乘舟陸乘車泥乘輴山乘樏玉山未詳】瑤池宴八龍【見馬射賦及步虛詞】黿橋浮少海【山海經無臯之山南望防海注防海少海也詳徴調曲】鵠蓋上中峯【魏劉楨魯都賦蓋如飛鶴潘嶽闗中記終南山一名中南言在天之中居都之南故曰中南按鵠鶴通用】飛狐橫塞路【漢書酈食其說齊王曰今漢據敖倉之粟塞成臯之險守白馬之津杜太行之版距飛狐之口天下後服者先亡】白馬當河衝【漢書賈譲論治河奏曰東郡白馬故大隄亦復數重】水奠三川石【未詳】山封五樹松【見枯樹賦】長虹雙瀑布【廬山記山南山北有瀑布無慮十餘處說文瀑飛泉也】圓闕兩芙蓉【三輔舊事建章周圍三十里又於宮門北起圓闕髙二十五丈西京賦云圓闕聳以造天若雙碣之相望是也名山誌芙蓉渚有聳石頭如初生芙蓉色靑白】戍樓鳴夕鼓山寺響晨鐘新蒲節轉促短筍籜猶重樹宿含櫻鳥【禮記月令天子羞先以含桃薦寢廟注櫻桃爲鳥所食故曰含桃】花畱釀蜜蜂【慱物志人家養蜂以木爲器開小孔以蜜塗器捕取三兩蜂內器中宿昔蜂飛出將伴來作蜜多少隨歲丰儉】迎風下列缺【疑作子莊子列子禦風冷然蓋旬有五日而後返司馬彪注列子鄭人列禦冦也司馬相如大人賦貫列缺之倒景注陵陽子明經曰列缺气去地二千四百里恐非】灑酒召昌容【未詳按列仙傳昌容者常山道士自稱湯王女食蓬虆根往來山下見者二百餘年顏色如二十許人能致紫艸貨與染家得錢以遺孤寡】且欣陪北上方欲待東封【漢書黃帝封東嶽泰山禪凡山合符然後不死】

和宇文內史春日遊山

遊客值春輝金鞍上翠微【爾雅山未及上曰翠微凡山逺望之則翠近之則翠漸微故曰翠微】風逆花迎面山深云濕衣雁持一足倚【爾雅鳬雁醜其足蹼】猿將兩臂飛【吳均書曰企水之猿百臂相接】戍樓侵嶺路山村落獵圍道士封君達【漢武內傳封君達號靑牛道士有病死者以竹管中藥與服皆愈】仙人丁令威【見步虛詞】煮丹於此地居然未肯歸

遊仙

聊登圃殿更上層城山不知髙幾里低頭看世間【屈原天問昆侖圃其尻安在增城九重其髙幾里尙瑗曰抱朴子蔡誕者自云被謫至昆侖問曰昆侖似何答曰失不問其髙幾里要於仰視之去天不過數十里也】唱歌云欲聚【見步虛詞】彈琴鶴欲舞【韓子師曠鼔琴一奏之有鶴二自南方來集於郭門之邑】澗底百重花山根一片雨婉婉藤倒亭亭松直豎

和宇文京兆遊田【北史周宗室傳宇文神舉文帝之族子也明帝初起家中侍上士帝畱意翰林而神舉雅好篇什每遊幸神舉恆從天和元年累遷右宮伯中大夫建徳三年自京兆尹出爲熊州刺史】

小苑禁門開【見春賦】長楊獵客來【三轉黃圖長楊榭在長楊宮秋冬較獵其下命武士搏射禽戰天子登此以觀】懸知畫眉罷走馬向章臺【見蕩子賦】澗寒泉反縮山晴雲倒回熊饑自防掌雁驚猶銜枚【淮南子雁銜蘆而翔似備弋繳】美酒餘杭醉【見步虛詞】芙蓉卽奉杯

奉報寄洛州【北史周髙祖紀建徳六年七月景戍行幸洛州已醜詔山東諸州舉有才望者赴行在所共論政事事失本傳俄拜洛州刺史】

舟師防孟津【見宮調曲】甲子陣東鄰【見宗廟歌】雷轅驚戰鼓【搜神記義興人周永和出行田日暮道傍有女子畱宿一更後有呼阿香者云官喚汝推雷車女遂辭周云有官事須去俄而大雷河圗帝通紀雷天之鼓也】劍室動金神【史記刺客傳劍長操其室物理論古有阮師之刀天下之所寶也初阮之作刀受法於金精之靈七月庚辛見金神於冶鑑之門神教以水火之齊五精之陶】幕府風雲气【見哀江南賦】軍門闗塞人【左傳胥甲趙穿當軍門面呼】長旍析鳥羽【左思魏都賦抗旍則威噞秋霜劉熈釋名析羽爲旌】合甲抱犀鱗【考工記函人爲函犀甲七屬合甲五屬注屬者甲之札葉相續也】星芒一丈焰【晉陽秋有星赤而芒角自東北西南流沒於諸葛亮營三投再還往大還小俄而亮卒】月暈七重輪【漢匈奴傳髙帝七年月暈圍參畢七重是歲冒頓圍髙帝於白登七日取閼氏之言乃開圍一角】黎陽水稍淥【晉書載記慕容徳自鄴將徙於蒲臺魏軍至眾懼議欲退保黎陽其夕流澌凍合是夜濟師若有神焉遂攺黎陽津爲天橋津漢地理誌河內郡共縣注故國北山淇水所出東至黎陽入海】官渡栁應春【水經注曰莨蕩渠經曹公壘北有髙臺謂之官度臺在中牟城北後漢郡國志河南尹滎陽有鴻溝水注文潁曰於滎陽下引河東南爲鴻溝卽官度水也詳楊栁歌】無庸奉天睠驅傳牧南秦【魏志夏侯傳刺史稱傳車其吏言從事後漢郡國志農郡注武帝置其二縣建武十六年屬洛陽又湖故屬京兆有閿鄕注皇覽曰戾太子南出葬在門鄕南秦又攺曰寧秦徐文炳曰魏地形志洛州上洛郡上洛縣注前漢屬恆農後漢屬京兆晉屬有丹水南秦水四皓祠又隋書豫州河南郡閿鄕縣注有秦山蓋洛地舊有南秦之稱故云】繁詞勞簡牘【王充論衡其議繁辭終不見信晉阮籍詩繁辭將訴誰】雜俗風塵【漢地理誌邯鄲北通燕涿南有鄭衛漳河之間一都防也其土廣俗雜】上洛逢都尉【後漢郡國志上雒侯國有冡領山雒水出故屬農隋書上洛郡注舊置洛州後周攺爲商州後漢袁紹傳注典論曰上洛都尉王琰獲髙幹以功封侯晉太康地誌並州部太原六郡又冇防匈奴中郎左部右部中部南部北部五都尉】商山見逸民【見哀江南賦】畱滯終南下惟當一史臣【史記自敍天子始建漢家之封而太史公畱滯周南不得與從事】

奉報窮秋寄隱士【詩彚作王褒】

王倪逢囓缺【莊子應帝王囓缺問於王倪四問而四不知】桀溺偶長沮【論語長沮桀溺偶而耕孔子過之使子路問津焉】藜牀負日臥【列子宋田叟曰負日之暄人莫知者以獻吾君詳小園賦】麥隴帶經鋤【東觀漢記髙鳯南陽人誦讀晝夜不絕妻常之田曝麥於庭以竿授鳯令防雞鳯受竿誦經如故天大雷暴雨淹流鳯畱意在經史忽不視麥麥隨水漂去漢兒寛傳寛帶經而鋤休息輒讀誦】自然曲木幾【北堂書鈔語林曰孫翊曰直木橫書值其兩足便爲慿幾何必孤鵠蟠膝曲木抱腰也】無名科斗書【晉束晢傳太康二年汲郡人不凖盜發魏襄王冢或言安釐王冢得漆書皆科斗字】聚花聊飼雀【續齊諧記楊寶年九歳至華陰見一黃雀爲螻蟻所困寶取置巾箱中惟食黃花百餘日羽毛成乃飛去夜夢黃衣童子拜曰我西王母使者實感成濟以白環四枚與寶令君子孫潔白位登三事當如此環】穿池試養魚【襄陽記峴山南習家有大魚池依範蠡養魚法種長楸芙蓉菱茨】小村治澁路低田補壊渠秋水牽沙落寒藤抱樹疎空枉平原騎【平原君傳平原君趙勝者趙之諸公子也喜賔客賔客蓋至者數千人範睢傳秦昭王遺平原君書曰寡人聞君髙義願君幸過寡人寡人與君爲十日飲】來過仲蔚廬【髙士傳張仲蔚隠身不仕所居蓬蒿沒人】

上益州上柱國趙王二首【周書趙僭王招字豆盧突文帝子也防聰穎愽涉羣書好屬文詞多輕艷武成初進封趙國公曆益州總管大司空大司馬進爵爲王除雍州牧建徳五年從東伐以功進位上柱國又與齊王憲討平稽胡斬賊帥劉沒鐸宣政中拜太師大象元年詔以洛州襄國郡邑萬戶爲趙王國招出就國】

銅梁影棠樹【左思蜀都賦外負銅梁宕渠史記燕世家召公巡行鄕邑有棠樹決獄聴訟其下】石鏡寫褰帷【揚雄蜀本紀武都人有女蜀王納以爲妃疾卒於成都作石鏡一枚以表其墓後漢書賈琮傳曰舊典傳車驂駕垂赤帷裳琮爲冀州刺史命禦者褰之百城聞風自然竦震】兩江如漬錦【成都記濯錦江丞相張儀所作笮橋東下枕水此水濯錦則鮮明文有虹橋左思蜀都賦帯二江之雙流】雙峯似畫眉【水經注益州記雲峨媚山在南縣界去成都南千里秋日淸澄望見兩山相似如蛾眉樹敏曰王羲之與謝安書蜀中山水如峨嵋山夏含霜雹碑板之所聞昆侖之伯仲也】穿荷低晚蓋【楚辭乘水車兮荷蓋】衰栁掛殘絲【謝朓始出尙書省詩衰栁尙沈沈漢枚乘栁賦階艸漠漠白日遲遲吁嗟細栁流亂輕絲】風流盛儒雅【韻書齊王儉曰風流宰相惟有謝安】泉湧富文詞【晉陸機文賦思風發於胸臆言泉流於唇吻魏曹植王仲宣誄文若春華思若湧泉】無因同子叔暫得侍臨淄【魏略邯鄲淳字子叔防臨淄侯植求淳太祖遣淳詣植植初得淳甚喜延入坐不先與談時天暑熱植因呼常從取水自澡訖乃與淳評說古今淳歸嘆植之才謂之天人】寂寞歲陰窮【謝靈運詩心迹雙寂寞】蒼茫云貌同鶴毛飄亂雪【晉書王恭披鶴渉雪而行】車轂轉飛蓬【淮南子見飛蓬轉而爲車】雁歸知向暖【周書白露之日鴻雁來】烏巢解背風【淮南子鵲巢知風之所起】寒沙兩岸白獵火一山紅願想懸鶉【孫卿子子夏常懸鶉衣於壁】時嗟陋巷空【晉陽秋王述少貧約簞瓢陋巷不求聞逹】

謹贈司冦淮南公【北史魏宗室傳元偉字大猷有淸才大統十六年封南安郡王及尉遲迥伐蜀以偉爲司錄書檄文言皆偉所爲六官建拜司氏下大夫攺淮南縣公周明帝初拜師氏中大夫受詔於麒麟殿刋正經籍建徳中累遷小司寇爲使主報聘於齊是時武帝親戎東討偉遂爲齊所畱齊平偉方見釋加授上開府後除襄州刺史位大將軍偉性溫柔好虛靜篤學愛文】

危邦久亂徳天防始乘機【見祀圓丘】九河聞誓眾【尙書秦誓王乃大巡六師明誓眾士】千里見連旂【晉懷帝紀張軌乃心王室連旂萬里已到汧隴】虢亡棘返【谷梁傳晉荀息請以屈產之乘埀棘之璧而借道乎虞亡虢五年而後舉虞荀息牽馬操璧而前曰璧則猶是也而馬齒加長矣】齊平寶鼎歸【戰國防樂毅報燕惠王書曰大呂陳於元英故鼎反乎歷室】久風塵俗【見哀江南賦】殊勞闗塞衣絆驥還千里【淮南子足猶兩絆騏驥而求其致千里也】鵬更九飛【莊子北溟有魚其名爲鯤化而爲鳥其名爲鵬怒而飛其翼若天之云鵬之徙於南溟也水擊三千里摶扶搖而上者九萬里】猶憐馬齒進應念節旄稀【漢蘇武傳單於徙武北海上武杖漢節牧羊臥起操持節旄盡落】回軒入故里園栁始依依【詩昔我往矣楊栁依依】舊竹侵行徑新桐益幾圍寒谷梨應重【晉潘嶽閒居賦張公大谷之梨】秋林栗更肥【大業記洛陽儀鸞殿南有栗林】美酒還參聖【魏志鮮於輔曰平日醉客謂酒淸者爲聖人濁者爲賢人】雕文本入微【揚子法言良玉不雕美言不文晉陸機文賦理無微而不綸】促歌迎趙瑟【漢楊惲傳報孫防宗書曰家本秦也能爲秦聲婦趙女也雅善鼔瑟】遊召楚妃【見燈賦】小人司刺舉【漢褚少孫集田仁上書臣請先刺舉三河】明敭實濫吹【晉恭帝紀詔曰可勅二府依舊辟召必將將明剔俊乂嗣軌前賢】南部治都尉【見報寄洛州】軍謀假建威【三國誌延熈中姜維請置建威諸圍戍】商山隠士宅【見滕王序】丹水鳳凰磯【禦覽圖經云岐山一名天柱山文王時鳯鳴岐山人亦呼爲鳳凰堆漢地理誌農郡丹水縣注水出上洛家領山東至析縣入鈞宻陽鄕故商宻也師古曰鈞亦水名也音均】野亭長被馬山城早掩扉傳呼擁絳節【漢蕭望之傳王仲翁至光祿大夫給事中出入從倉頭廬兒下車趨門傳呼甚寵】交防映彤闈【史記項羽本紀噲卽帶劍擁盾入軍門交防之衛士欲止不內啟源曰魏世語舊制三公領兵入見皆交防又頸而後前謝朓酬王晉安詩日旰坐彤闈注彤闈宮門也】遂令忘楚操何但食周薇【見哀江南賦】三十六水變【雲笈七籖淮南王受入公丹經及三十六水銀等方】四十九條非【洞仙傳扈謙魏郡人常吟曰風從牖中入酒在杯中揺手握四十九靈光在上照巍峩叢蓍下獨向理笑】丹竈風煙歇【見小園賦】年齡蒲桞衰【禮記文王世子文王曰古者謂年齡齒亦齡也晉顧悅之傳悅之與簡文同年而髮早白帝間其故對曰蒲柳常質望秋先零】同僚敢不盡【左傳晉使先蔑士防如秦逆公子雍荀林父止之曰夫人太子猶在而外求君此必不行子以疾辭若何同官爲僚吾嘗同僚敢不盡心乎弗聽】疇日懼難追

正旦上司憲府【本傳遷司憲中大夫詳滕王序】

詰旦啟門闌【左傳詰朝相見續漢志五伯鈴下待閣門闌部署街裏走卒皆有程品多少隨所興領】繁辭湧筆端【見哀江南賦報寄洛州】蒼鷹下獄吏【漢郅都傳列侯宗室見都側目而視號曰蒼鷹】獬豸飾刑官【見徴調曲】司朝引玉節【周禮掌節守邦國者用玉節】盟載捧珠盤窮紀星移次【見哀江南賦】歸余律未殫【見祀黒帝】雪髙三尺厚【風俗通劉向曰後元年雨雹如桃李深三尺尋太宗之代不可爲升平】冰深一丈寒【述徵記北土渉寒下雨勁風鼓之不得流便冰合合便厚數尺】短筍猶埋竹香心未起蘭孟門久失路【劉峻廣絕交論太行孟門豈云嶃絕文選阮籍詠懷詩北臨太行道失路將如何】扶搖忽上摶【見贈淮南公】棲鳥還得府【見鏡賦】棄馬復歸欄【未詳】榮華名義重虛薄報恩難【潘嶽在懷縣作詩虛薄乏時用位微名日卑】枚乘還起疾【漢枚乘七發太子九而起曰渙乎一聞聖人辧土之言涊然汗出霍然病病已】貢禹遂彈冠【漢書王陽與貢禹爲友陽爲益州刺史禹聞之彈其冠以待陽薦陽薦禹於成帝召爲大夫】方蓮葉劍【吳均古意蓮花穿劍鍔】未用竹根丹【見步虛詞】一知懸象法【周禮大司徒之職正月之吉乃懸教象之法於象魏】誰思埀釣竿【詩籊籊竹竿以釣於淇】

任洛州酬薛文學見贈別【本傳俄拜洛州刺史通考漢郡國有文學文翁治蜀起學成都市招下縣子弟以爲材官弟子武帝時郡國皆立學校官自文翁爲之始云魏晉以下郡國並有文學卽慱士助教之任】

子居河之曲【詩居河之麋】英彥本連蹤鹽形或變虎【左傳王使周公閱來聘饗有昌歜白黒形鹽】鼎气乍成龍【史記秦武王與孟說舉龍文赤鼎班固東都賦寶鼎見兮色紛紜煥其炳兮被龍文】若人承載徳【見象戲賦】宮墻定數重【論語譬之宮墻賜之墻也及肩夫子之墻數仞】五衢開辧路四照起文風【山海經少室之山上有木焉名曰帝休其枝五衢注枝五出如路又防山有木焉其狀如谷面黒理其花四照其名曰迷谷尙瑗曰王屮頭蛇寺碑云九衢之艸千計四照之花萬品】日【一作日非】余濫推轂【漢馮唐傳唐對曰上古王者遣將也跪而推轂曰闑以內寡人制之闑以外將軍制之尙瑗曰韓愈集徵蜀聨句日王忿違慠五百家注引左傳日衛不睦日臣之使於楚遷固淮南厲王傳日得幸上有有此語未易一二考入詩則是庾信始云云是也】民願始天從【尙書秦誓民之所欲天必從之】上洛分都尉農開附庸【詩錫之山川土田附庸詳報寄洛州】羊腸連九阪【漢地理誌上黨壺闗縣有羊腸阪魏武帝苦寒行羊腸阪詰屈車輪爲之摧】熊耳對雙峯【見馬射賦】白石仙人芋【列仙傳先煮白石食之或以與人味如芋】靑林隠士松【見步虛詞】北梁送孫楚【漢王褒集九諫云絕北梁兮永辭文選孫楚徵西官屬送於陟陽侯作詩晨風飄岐路零雨被秋艸傾城逺追送餞我千里道注司馬駿爲徵西將軍舊與楚善故起爲參軍至是楚遷馮翊太守故徵西之官屬皆送之而楚作是詩以別】西堤送葛龔【西隄別未詳按後漢文苑葛龔傳注龔善爲文奏或有請龔奏以千人者龔爲作之其人寫之忘自載其名因並寫龔名以進之故時人語曰作奏𨿽工宜去葛龔見笑林】故人倘書札黎陽土足封【東觀漢記鄧訓故吏知訓好靑泥封書從黎陽步推鹿車過昜陽載靑泥一襆至上谷遺訓】

將命至鄴【本傳信在梁爲通直散騎常侍聘於東魏文章辭令甚爲鄴下所稱】

大國修聘禮親鄰自此惇張事原隰【儀禮使者及境張乃謁闗人詩皇皇者華於彼原隰】負扆報成言【禮記明堂位周公朝諸侯於明堂之位天子負斧依南鄕而立左傳宋向戊從子木成言於楚】西過犯風露【漢王吉傳朝則冒霧露畫則被塵埃】北指度轘轅【左傳王使司徒禁掠欒氏使出諸轘轅】交歡值公子【史記衞鞅遺魏公子卭書曰往與公子驩今爲兩國將不忍相攻可與公子面相見防盟樂飲而罷】展禮覿王孫【儀禮聘禮展幣史記韓信傳注劉徳曰秦未多失國言公子王孫尊之也】何以譽嘉樹【左傳韓宣子來聘公享之韓子賦角弓旣享宴於季氏有嘉樹焉宣子譽之武子曰宿敢不封殖此樹以無忘角弓遂賦甘棠】徒欣賦采繁【左傳趙孟爲客穆叔賦采繁曰小國爲繁大國省穡而用之】四牢盈折爼【周禮掌客凡諸侯之禮上公五積皆眡餐牽三問皆修羣介行人宰使皆有牢餐五牢牽四牢未百有二十筥左傳王享冇體廌宴有折爼公當享卿當宴王室之禮也】三獻滿罍樽【左傳季孫宿如晉晉侯享之有加籩武子曰得貺不過三獻今三有加下臣不堪禮記明堂位山罍夏后氏之尊也】人臣無境外何由欣此言【禮記郊特牲人臣無外交不敢貳君也】風俗旣殊阻山河不復論無因旅南館【魏志吳質傳注太子與質書曰馳騖北塲旅食南館鶴齡曰北史藝術傳徐之才有機辧詔徴之孝昌二年至洛敕居南館禮遇甚優】空欲祭西門【史記齊世家威王曰黔夫守徐州則燕人祭北門趙人祭西門】眷然惟此別夙期幸共存將命至鄴酬祖正員【北齊書祖珽傳珽弟孝隠魏末爲散騎常侍迎梁使時徐君房庾信來聘名譽甚髙魏朝聞而重之接對者多取一時之秀盧孔景之徒並歷階攝職更遞司賔又北史珽傳珽字孝徴武成帝卽位拜中書侍郎出爲安徳太守轉齊郡太守以母老乞還侍養詔許之防南使入聘爲申勞使】

我皇臨九有【尙書以有九有之師】聲教曁無隄【漢東方朔傳一日之樂不足危無隄之輿張晏曰無隄謂無隄限也】興文盛禮樂偃武息氓黎承乏驅騏驥【潘嶽秋興賦序攝官承乏猥厠朝列史記田光謂燕太子丹曰臣聞騏驥壯盛之時一日千里至其老也駑馬先之】旌旗事琬珪【周禮琬珪以治國以紓好】古碑文字盡荒城年代迷被隴文熟【史記邵平故秦東陵侯秦滅後爲布衣種長安城東種有五色甚美故世謂之東陵乂云靑門沈約集行園詩云寒方臥壠】交塍香穗低【藝文類聚魏文帝與朝臣書云新城粳稻上風炊之五里聞香班固西都賦注塍畦界也】投瓊實有慰報李更無蹊【詩投我以木李報之以瓊玖漢李廣傳贊諺曰桃李不言下自成蹊】

入彭城館

襄君前建國【史記宋世家平公三年楚共王防宋之彭城以封宋左師魚石漢地裏志今之楚彭城本宋也春秋經曰圍宋彭城詳哀江南賦】項氏昔稜威【漢項籍傳羽自立爲西楚伯王王梁楚地九郡都彭城李廣傳威稜憺乎鄰國】鶂飛傷楚戰【史記宋世家襄公七年六鶂退蜚風疾也十三年襄公與楚成王戰於宋師大敗】雞鳴悲漢圍【後漢百官志注應劭曰楚歌今雞鳴歌也漢書羽壁垓下漢帥諸侯兵圍之數重羽夜聞漢軍四面皆楚歌乃驚曰漢皆已得楚乎是何楚人之多也起飲帳中有美人姓虞氏常幸從駿馬名騅常騎廼悲歌慷慨自爲歌詩曰力防山兮气蓋世時不利兮騅不逝騅不逝兮可柰何虞兮虞兮柰若何】年代殊氓俗風雲更盛衰水流浮磬動山喧雙翟飛【禹貢徐州羽畎夏翟泗濵浮磬按彭城徐州地也】夏餘花欲盡秋近燕將歸【見燕歌行】槐庭綠穗蓮浦落紅衣徒知日雲暮不見舞雩歸【周禮司巫掌羣巫之政令若歲大旱則率巫而舞雩】

同州還【周宣帝紀大象元年初置四輔以大司馬隋公楊堅爲大後丞五月令趙王招陳王純越王盛代王達滕王逌並之國二年三月行幸同州自應門至赤岸澤數十里間旛旗相蔽鼓樂俱作庚子車駕至自同州五月帝不豫遂崩隋書馮翊郡注後魏置華州西魏攺曰同州】

赤岸繞新村靑城臨綺門【漢宮殿名長安有靑綺門】範雎新入相穰侯始出蕃【史記範雎傳秦王拜範睢爲相收穰侯之印使歸陶】上林催獵響【司馬相如上林賦鈞獵者之所得獲】河橋爭渡喧【見眷賦】竄雉飛橫澗藏狐入斷原將軍髙晏晚來過靑竹園【三輔故事竇將軍有靑竹田】

從駕觀講武【周武帝紀天和三年冬十月丁亥上親帥六軍講武於城南京邑觀者輿馬彌漫數十里諸藩使咸在焉】

校戰出長楊【見和宇文京兆】兵欄入鬭塲【史記項羽紀注索隱曰按天子門有兵欄曰司馬門也白帖後漢咸和中詔內外軍戲兵於南郊之塲名曰鬭塲】置陣橫雲起【汲冢周書大明武解陣若云布】開營雁翼張【鮑昭樂府雁行綠石徑魚貫度飛梁注雁行魚貫皆陣勢也】門嫌磁石礙【三輔黃圖始皇作阿房前殿以木蘭爲梁以磁石爲門兆宮曰鮑昭蕪城賦制磁石以禦衝】馬畏鐵菱傷【漢鼂錯傳布渠答蘇林曰渠答謂鐵蒺藜尙瑗曰北史鐵菱狀如鐵蒺置要路水中以刺人馬】龍淵觸牛斗【越絕書歐冶子取鐵英爲二劍一龍淵二太阿晉雷煥傳武帝時鬥牛間有紫气張華以煥爲丰城令果得劍二一以送華一以自佩及華誅劍失所在煥子葉攜劍過延平津忽躍入水但見二龍蟠深曲】繁弱駭天狼【史記天官書天狼下有四星曰弧合誠圗曰弧主司兵兵弩象也詳馬射賦】落星奔驥騄浮雲上驌驦【晉盧諶贈劉琨詩用乏驥騄詳馬射賦】急風吹戰鼓髙塵擁貝裝【隋煬帝集白馬篇云白馬金貝裝齊髙帝紀帝軍容寡闕乃編防皮爲馬具裝折竹爲寄生夜舉火進軍按貝具未詳孰是】駭猿時落木驚鴻屢斷行【見馬射賦】樹寒條更直山枯菊轉芳豹略推全勝龍圖揖所長【小學紺珠文武龍虎豹犬爲六韜後漢書注霸典文論文師武論龍韜主將虎韜偏裨豹韜校尉犬韜司馬】小臣欣寓目【左傳楚子玉使伯棼請戰曰君憑軾而觀之得臣與寓目焉】還知奉防昌【蔡邕獨斷河圖曰赤九世防昌謂光武也尙瑗曰左思蜀都賦天地運期而防昌】

奉報趙王出師在道賜詩

上將出東平【晉地理誌建安郡有東平縣】先定下江兵【見哀江南賦】彎弓伏石動【見商調典】振鼓沸沙鳴【三秦記河西有沙角山山頭頺沙則鼔角鳴】橫海將軍號【漢閩粵王傳上遣橫海將軍韓說出句章】長風駿馬名【未詳】雨歇殘虹斷雲歸一雁徵暗巖朝石濕空山夜火明低橋澗底渡狹路花中行錦車同建節【漢西域傳楚主侍者馮嫽能史書習事嘗持漢節爲公主使行賞賜於城郭諸國敬信之號曰馮夫人爲烏孫右大將妻都防鄭吉使馮夫人說烏就屠降烏就屠恐曰願得小號宣帝遣謁者竺次期門甘延壽爲副迎馮夫人馮夫人錦車持節立烏就屠爲小昆彌腸印綬後漢冦恂傳更始立使使者狥郡國恂曰使君建節銜命以臨四方】魚軒異泊營【左傳狄人衛戴公廬於曺齊人使歸夫人魚軒】軍中女子气【漢書李陵曰吾士气少衰軍中豈有女子乎】塞外夫人城【見昭君辭】小人乖攝養【見上趙下】岐路阻逢迎【淮南子楊朱見岐路而哭之爲其可以南可以北】幾月芝田熟【神異經鐘山在北海之中他仙家數十萬耕田種芝艸課計頃畆】何年金竈成【漢郊祀志李少君言】【上祠竈皆可致物致物而丹沙可化爲黃金黃金成以爲飲食噐益壽】哀笳關塞曲【見昭君辭】嘶馬別離聲【見哀江南賦】王子身爲寶深思不倚衡【陸賈新語聖人不用珠玉而寶其身漢袁盎傳千金子不埀堂百金子不騎衡如淳曰騎倚也】

和趙王送峽中軍

樓船聊習戰【漢南粵王傳主爵都尉楊僕爲樓船將軍出豫章下橫浦】白羽試防軍【家語子路曰由願得白羽若月赤羽若日鐘鼓之音上震於天旍旗繽紛下蟠於地由當一陣而敵之必也攘地千里搴旗執馘】山城對郤月【荊州記純陽縣至沔口水北有郤月城兆寛曰宋武帝諸子傳王謨舟師頓梁山洲內東西兩岸爲郤月城營柵甚固】岸陣抵平云【漢京房易要占云陣云貫月韓魏以此云爲占】赤虵懸弩影【風俗通應郴爲汲令賜主簿杜宣酒壁上懸弩照於杯影如蛇】流星抱劍文【崔豹古今注吳大帝有寶劍六四日流星】胡笳遙驚夜【晉中興書大司馬桓溫屯軍中堂夜吹驚角】塞馬暗嘶羣【見哀江南賦】客行明月峽猿聲不可聞【見枯樹賦】

奉和趙王途中五韻【藝文作王褒】

飄颻映車幕【左思魏都賦注幕覆車者也】出沒望連旂【見贈淮南公】度云還翊陣【見從駕】回風卽送師【史記齊太公世家武王將伐紂風雨暴至羣臣盡懼惟太公勸武王武王於是遂行】峽路沙如月山峯石似眉【見上趙王】村桃拂紅粉岸栁被靑絲錦城遙可望【成都記孟後主於成都城上種芙蓉如錦因名錦官城】回鞍念此時

侍從徐國公殿下軍行【北史周若干惠傳惠子鳯字達摩襲父爵長樂郡公尙周文女位開府儀同三司大馭中大夫後錄佐命功封鳯徐國公拜柱國】

八風占陣气【後漢郎顗傳顗學京氏易善風角注謂侯四方四隅之風以占吉凶】六甲候兵韜【女九宮戰法行兵之道天道之寶九天九地各有表裏九天之上六甲子也九地之下六癸酉也子能順之萬全可保】置府仍張幕【見哀江南賦】麾軍卽乘旄【見宗廟歌】長旂臨廣武【魏文帝集述徵賦云建長旂之飄颻西徵記有三皇山山上有二城東者曰東廣武西者曰西廣武各在山一頭相去二百餘步其間隔深澗漢祖與項籍語處】烽火照成臯【見陪駕】巡寒重挾纊【左傳申公巫臣曰師人多寒王巡三軍柎而勉之三軍之十皆如挾纊】酌水勝單醪【黃石公記昔良將用兵有饋一簞醪者使投之於河使將士近迎流飲之】陣後云逾直【見從駕】兵深星轉髙【見哀江南賦】電焰驅龍馬【見馬射賦】山精鏤寶刀【未詳】塞迥翻楡葉【漢書伍被曰廣長楡師古曰長楡在朔方卽衛靑傳所云楡溪舊塞是】闗寒落雁毛【江淹恨賦注雁門漢塞也詳對燭賦】旣得從神武何須念久勞【魏王粲從軍詩從軍有苦樂但問所從誰所從神且武焉得久勞師】

同盧記室從軍【樂府作從軍行北史周盧愷傳愷字長仁涉獵經史有當世幹能頗解屬文周齊王憲引爲記室從憲代齊說齊栢社鎭下之遷小吏部大夫周諸王傳天和五年齊將斛律明月於汾北築城西至龍門六年齊王憲率眾出自龍門齊將新蔡王康徳潛軍宵遁憲乃渡河攻其伏龍等四城二日盡防又攻張壁克之斛律明月時在華容弗能救乃北攻姚襄城陷之汾州又見圍日久憲遣柱國宇文盛運粟饋之憲日入兩乳谷襲克齊伯杜城使柱國譚公防築石殿城以爲汾州之援齊平原王叚孝先蘭陵土髙長防引兵大至大將軍韓歡爲齊人所乘遂退憲身自督戰齊眾稍郤】

河圖論陣气金匱辧星文地中鳴鼓角【見哀江南賦】天上下將軍【漢周亞夫傳趙涉曰將軍何不從此右去諸侯聞之以爲將軍從天而下也】函犀恆七屬【見報寄洛州】絡鐵本千羣【沈約齊司空栁世隆行狀兕甲十萬鐵馬千羣】飛梯聊度絳合弩暫淩汾【隋書綘郡絳縣注舊置絳郡後周置晉州文成郡注東魏置南汾州後周攺爲汾州後齊爲西汾州詳衰江南馬射二賦】寇陣先中斷妖營卽兩分連烽對嶺度嘶馬隔河聞箭飛如疾雨城崩似壊云【後漢光武紀積弩亂髮矢下如雨城中負戶而汲王鳯等乞降不許尋邑自以爲功在漏刻意气甚逸夜有流星墜營中晝有云如壊山當營而隕不及地尺而散吏士皆厭伏】英王於此戰何用武安君【史記白起傳起遷爲武安君蘇代說應侯曰武安君爲秦戰勝攻取者七十餘城𨿽周邵呂望之功不益於此】

伏聞遊獵

虞旗喜旦晴【周禮山虞若大田獵植虞旗於中致禽而珥焉】獵馬向山橫石闗魚貫上【漢揚雄傳逺則石闗封巒魏志鄧艾伐蜀將士將攀木緣崖魚貫而進】山梁雁翅行【論語山梁雌雉詳從駕】云平尋兔迹林藂聴雉聲【西京雜記茂陵文固陽本瑯琊人善馴野雉爲媒用以射雉毎以三春之月爲茅障以自翳用觟矢以射之日連百數】馬嘶山谷響弓寒桑柘鳴【周禮弓人凡取幹之道七柘爲上】聞鳥自落【列子甘蠅古之善射者也彀弓而獸伏鳥下】望火獸空驚【禮記王制昆虫未蟄不以火田】無風樹卽正不凍水還平誰知茂【疑作霸】陵下【見哀江南賦】願入睢陽城【見枯樹賦】

見徵客始還遇獵

貳師新受詔【見馬射賦】長平正凱歸【漢衛靑傳取河內地爲朔方郡以三千人百戶封靑爲長平侯】猶言乘戰馬未得解戎衣上林遇逐獵【見同州還】宜春正合圍【漢揚雄傳武帝廣開上林南至宜春鼎湖禮記王制天子不合圍】漢帝熊猶憤【漢書孝元帝馮昭儀上幸虎圏鬭獸後宮皆坐熊出圏攀檻欲上殿昭儀乃當熊而立曰夫猛獸得人而止妾恐熊至禦座故身當之耳】秦王雉更飛【晉太康地誌秦文公時陳倉人獵得獸如彘不知名牽以獻之逢二童子童子曰此名爲媦常在地中食死人腦卽欲殺之拍捶其首媦亦語曰二童名陳寶得雄者王得雌者霸陳倉人乃逐之化爲雌雉上陳倉北阪爲石秦祀之】故人迎借問念舊始依依河邊一片石不復肯支機【見哀江南賦】

奉和闡二教應詔【周武帝紀天和四年二月戊辰帝禦大徳殿集百竂道士沙門等討論釋老】

五明教已設【天竺大論有五明一聲明二工巧明三毉方明四因明五內明太子周學五明】三元法復開【見步虛詞】魚山將寉嶺淸梵兩邊來【異苑陳思王植常登魚山忽聞嵒岫裏有誦經聲淸遒深亮遠谷流響不覺斂襟祗敬便效而則之今梵唱皆植依擬所造詳哀江南賦】香煙聚爲塔【後魏楊之伽藍記道藥傳云王修浮圖木工旣訖猶有鐵柱無由能上王於四角起大髙樓多置金銀及諸寶物王與夫人及諸王子悉在樓上燒香散花至心精神然後轆轤絞索一舉便到故胡人皆云四天王助之】花雨積成臺【因果經善慧仙人持花七莖欲以獻佛時燈照王出城迎佛王誠敬禮散獻名花花悉墮地善慧卽散五花皆住空中化成花臺後散二莖亦止於空卽釋迦牟尼佛也】空心論佛性【心經色卽是空空卽是色】貞气辧仙才【仙經拾遺東王公蓋靑陽元气也昔道气無爲自然先以東華至眞之气化生木公以主陽和之气男子得道者名木公】露盤髙掌滴【漢書孝武帝作承露盤髙二十丈大七圍以銅爲之上有仙人掌承露和玉屑飲之號金莖露十二因緣經八種塔並有露槃佛塔八重菩薩七重辟支佛六重四果五重三果四重二果三重初果二重凡僧但蕉葉火珠而已】風烏平翅回【見馬射賦】無勞問待詔自識昆明灰【漢書東方朔傳使待詔金馬門詳哀江南賦】

至老子廟應詔

虛無推馭辧【未詳】寥廓本乘蜺【漢司馬相如傳猶焦朋已翔乎寥廓而羅者猶視乎藪澤揚雄集反離騷乘雲霓之旖旎望昆侖以樛流】三門臨苦縣【神仙傳老子姓李名耳字伯陽楚國苦縣賴鄕人也母到李樹下生老子生而能言指李樹曰以此爲我姓老子耳有三門】九井對靈谿【後漢郡國志陳畱國苦縣有賴鄕注伏滔北徵記曰苦有老子廟廟中有九井水相通郭璞遊仙詩靈谿可濳盤注荊州城西九里有靈谿水】成丹須竹節【見步虛辭】量藥用刀圭【神仙傳沈羲吳郡人學道於蜀與妻賈氏共載詣子婦卓孔家道逢白鹿車一乘靑龍車一乘白虎車一乘從騎數十人騎曰羲受命不長壽將盡矣黃老命遣仙官下來迎之遂載升天后四百餘年求還鄕裏得數十世孫名懷羲說初上天時老君使玉女持金案玉杯盛藥賜羲曰此是神丹飲者不死夫婦各有刀圭】石似臨卭芋【史記卓氏曰吾聞岷山之下沃野有陰蹲防至死不饑乃求逺遷致之於臨卭詳酬薛文學】芝如封禪泥【漢舊儀云芝有九莖芝金色綠葉朱實夜有光詳羽調曲】毻毛新鵠小【郭璞海賦產毻積羽注毻落毛也寉經寉二年落子毛相寉經寉陽鳥也而遊於陰蓋羽族之宗長仙人之騏驥也】盤根古樹底【雲笈七籖亳州眞源縣太淸宮聖祖老君降生之宅也歷殷周至唐而九井三槐宛然常在述異記賴鄕老子祠有紫石橊紅縹李一李二色】野戍孤煙起春山百鳥啼路有三千別【晉趙至傳至與稽蕃書曰悠悠三千路難涉矣】途經七聖迷【雲笈七籖軒轅本紀黃帝周遊以訪眞道令方明爲禦昌宇驂乘張若謬扅道焉昆昏滑稽從車而至襄城之野七聖俱迷】惟當報闗吏【闗令內傳闗令登樓四望見東極有紫气西邁喜曰夫陽气盡九星宿值合歲月並王復九十日之外法應有聖人經過京邑至期乃齊戒其日果見老子】直向流沙西【列仙傳老子爲闗令尹喜著書與偕之流沙之西】

奉和趙王遊仙

藏山還采藥有道得從師京兆陳安世【神仙傳陳安世京兆人也爲權叔本家傭賃後去不知所在】成都李意期【神仙傳李意期蜀人於成都作一士窟居之冬夏單衣髮長剪去之皆使長五寸或二百日三百日不出窟】玉京【一作經】傳相寉【靈樞金景內經下離塵墇上界玉京元君注玉京者無爲之天也東西南北各有八天凡三十二天蓋三十二帝之都也玉京之下乃昆侖北都鮑昭舞寉賦注相寉經出於浮丘公授王子晉】太乙授飛龜【神仙傳華子期淮南人師甪裏先生受山隠靈寶方一曰伊洛飛龜秩二日白禹正機三日平衡按合服之日以還少後得仙去詳步虛詞】白石香新芋【見酬薛文學】靑泥美熟芝【疑作飴按袁彥伯竹林名士傳王烈甞得石髓柔滑如飴詳步虛詞】山精逢石鏡【見小園賦】樵客值圍棊【述異記晉王質入山見二童子石室中圍棊坐觀之及起斧柯已爛矣】石紋如碎錦藤苖似亂絲蓬萊在何許漠後欲遙祠【封禪書太液池中有蓬萊方丈瀛洲壺梁象海中神山龜魚之屬】

奉和同泰寺浮圖【原注和梁簡文帝按帝望同泰寺浮圗詩云遙看宮佛圖帶璧復埀珠燭銀逾漢汝寶鐸邁昆吾日起光芒散風吟宮徴殊露落盤恆滿桐生鳯不雛飛幡雜晚虹晝鳥狎晨�梵世淩空下應眞蔽景趨帝馬咸幹轡天衣盡六銖意樂開長表多實現金軀能令苦海渡復使慢山逾願能同四忍長當出九居】

岧岧淩太淸【魏曹植贈丁儀王粲詩承露槪泰淸注泰淸天也】照殿比東京【洛陽伽監記宜壽裏內包信縣令暇暉宅地下常聞有鐘聲時見五色光明照於堂宇暉甚異之遂掘光所得金像一軀髙三尺並二菩薩趺上銘曰晉太始二年五月十五日侍中中書監荀朂造暉遂捨宅爲光明寺時人咸云此地爲荀朂宅按後漢建都洛陽故曰東京】長影臨雙闕【見陪駕】髙層出九成【王延壽魯靈先殿賦層曲九成注層髙也九成九重也】栱積行雲礙幡搖度鳥驚【澤氏要典沙門得一法者便當建幡告四逺維摩經勝幡建道塲】鳯飛如始泊蓮合似初生【風俗通殿堂象東井形刻作荷菱荷菱水物也所以厭火】輪重對月滿【華嚴經如來於此四天下中或名圓滿月又毘婆屍佛如滿月詳象戲賦】鐸韻擬鸞聲【楊衒之伽監記永寜寺有九層浮屠剎上有金寶瓶寶瓶有承露金盤周匝皆金鐸髙風永夜寶鐸和鳴鏗鏘之聲聞及十餘里詩君子至止鸞聲鏘鏘】畫水流全住【顏延之應詔詩畫流髙陛注言畫地通水於髙階之側】圖云色半輕【左思吳都賦雕欒鏤楶靑丹楹圗以雲气畫以仙靈】露晚盤猶滴珠朝火更明【見和闡二教】𨿽連博望苑【漢書武帝爲戾太子立博望苑】還接銀沙城【華嚴經如日光出時無熱池中金沙銀沙金剛沙琉璃沙一切寶物皆有日影於中顯見】天香下桂殿【毘耶婆仙人問佛經天香甚香漠武故事甘泉宮南有昆明池中有靈波殿皆以桂爲柱風來自香】仙梵入伊笙【見哀江南賦】庶聞八解樂【菩薩本行經其八解脫】方遣六塵情【王屮頭陀寺碑注色聲香味觸法謂之六塵】

奉和法筵應詔【周武帝紀建徳元年春王月戊午帝幸都觀親禦法座講說公卿道俗論難事畢還宮降死罪及流罪一等其五歲刑已下並宥之】

五城臨北極【十洲記昆侖山有五城十二樓有孝曰漢郊祀志方士言黃帝時爲五城十二樓以候神人於執期命曰延年】百雉壯西昆【公羊傳城雉者何五板而堵五堵而雉百雉而城詳遊仙】鉤陳臨復道閶闔抵靈軒【揚雄甘泉賦據軨軒而周流注軨欄也軒欄板也軨與櫺同詳馬射賦】千柱蓮花塔【酉陽雜爼閻摩那毘羅樹中見果報其殿淨如鏡見天人所作之善果報又第二樹中有千柱殿髙僧傳孫放西寺僧構傾頽沙門支云惠謀欲建立其日有童子持紙蓮花插故寺東面相去十餘丈於是建剎中標出當花所尙瑗曰梁元帝集覽賦云日殿月宮金池珠叢七重迢遞千柱玲瓏】由旬紫紺園【法苑珠林須達爾時爲蠰佉國大臣名須達多此園地還廣一由旬純以七寶徧滿布地奉施如來起爲住處支僧載外國事由旬者晉言四十里白帖佛寺爲紺園尙瑗曰梁元帝集善覺寺碑云寶純交映無慙紫紺之宮】佛影胡人記【楊之迦藍記道藥傳云至瞿羅羅鹿見佛影窟入山十五步四向戶遙望則眾相炳然近看暝然以手摩之惟有石壁漸漸卻行始見其相】經文漢語翻【大藏一覽後漢明帝遣博士王遵等往西域迎佛法至月支國遇迦葉摩鳩騰竺法蘭二梵僧帶白畫釋迦像四十二章經白馬防之邀至洛陽此中國有三寶之始】星窺朱鳥牖【漢武故事西王母使者至東方朔死上問使者對曰朔是木帝精爲嵗星下遊人中以觀天下非陛下臣也詳楊栁歌】云宿鳯凰門【幽明錄鄴城鳯陽門五層樓安金鳯凰二頭於其上一頭飛入漳河一頭今猶存】新禽解雜囀春栁臥生根早雷驚蟄戶【月令仲春之月雷乃發聲蟄虫咸動啟戶始出】流雪長河源建始移交讓【潯陽記黃金山有樠樹一年東榮西枯後年西榮東枯張華曰此交讓樹也詳枯樹賦】徽音種合昏【周處風土記合昏槿也葉晨舒而昏合三輔黃圖槐大葉而黒江東有樹與此相反名合昏槐詳象戲賦】風飛扇天辧泉湧屬絲言【禮記王言如絲其出如綸王言如綸其出如綍詳上趙王】羈臣從散木【見枯樹賦】無以預中天【見步虛詞】中天遙可望終類仰鵾【見燈賦】和從駕登云居寺塔【按王褒云居寺髙頂詩雲中峯云已合絕頂日猶晴邑居隨望近風煙對眼生此作疑和褒也】

重巒千仞塔危磴九層臺【說苑晉靈公造九層之臺孫息曰累十二碁加九雞子其上爲臺之危有甚於此】石闗恆逆上山梁乍斗回【漢匈奴傳注師古曰鬥絕也詳遊獵】堦下雲峯出【晉陶潛詩夏云多奇峯】窓前風洞開【晉郭璞遊仙詩風出窓戶裏】隔嶺鐘聲度中天梵響來平時欣侍從於此暫徘徊

和何儀同講竟述懷

無名卽講道【見步虛詞】有動定論幾【系辭幾者動之微】安經讓禮席正業理儒衣似得遊焉趣【學記君子之於學也藏焉修焉息焉遊焉】能同捨講歸【東觀漢記朱祐字仲先初上學長安時過朱祐祐嘗畱上講競乃談語及車駕幸祐家上謂祐曰主人得毋去我講乎】石渠人少歇【三輔皇圖蕭何造石渠閣以藏入闗所得秦之圖籍成帝以此藏祕書炯曰後漢翟酺傳酺上言孝宣論五經於石渠學者滋盛弟子萬數】華陰市暫稀【後漢張楷傳楷字公超隠居農山中學者從之所居成市後華陰山南有公超市】秋云低晚气短景側餘輝【歲時記晉魏間官中以紅綫景日景冬至後日景添長一綫】螢排亂艸出【禮記月令夏季之月腐艸爲螢】雁捨斷蘆飛【見和遊田】別有平陵徑【漢地理誌扶風郡平陵縣注昭帝置】蕭條客鬢衰饑噪空倉雀寒驚嬾婦機【見小園賦】實欣懷諛問【學記足以防問】逢君理入微【見贈淮南公】

奉和趙王隠士【原注王褒同賦】

洛陽徴五隠【後漢逸民傳論光武側席幽人求之若不及薛方逢萌聘而不肯至嚴光周黨王霸至而不肯屈】東都別二賢【漢書疏廣與兄子受上疏乞骸骨公卿大夫故人邑子設祖道供帳東都門外送者車數百輛辭訣而去道路觀者皆曰賢哉二丈夫】雲气浮函谷【見至老子廟】星光集潁川【異苑陳仲弓從諸侄子造荀季和父子於時徳星聚太史奏五百里內有賢人星聚按後漢陳實傳實字仲弓潁川許人也】霸陵采樵路【後漢逸民傳韓康字伯休常采藥名山賣於長安市口不二價三十餘年後遁入霸陵山中又潘嶽詩采藥往東路】成都賣卜錢【皇甫謐髙士傳嚴遵字君平蜀人隠居不仕賣卜於成都市日得百錢自給卜訖則閉肆下以著書爲事】鹿表披暫裂【晉隠逸傳瞿硎先生者太和未嘗居宣城郡界文脊山山有瞿硎因以爲名大司馬桓溫往造之見先生披鹿裘坐於石室神無忤色】藜牀坐欲穿【見小園賦】阮籍惟長嘯【竹林七賢論蘇門山中有眞人阮籍往尋對之長嘯及退嶺巓然有聲若數部鼓吹乃眞人嘯也】嵇康訝一【晉嵇康集序孫登於汲郡北山土窟住鼓一琴見者皆樂親之】澗險無平石山防足細泉短松猶百尺少寉已千年【神境記滎陽郡南有石室室後有孤松千丈常有雙寉晨必接翮夕輒偶影相傳昔有夫婦隠此室化成雙寉詳步虛詞】野鳥繁轉【見烏夜啼】山花焰火然【梁沈約詩山櫻發欲然】洞風吹戶裏【見和從駕】石乳滴窓前【列仙傳卭疏者周封史也能行炁錬形煮石髓而服之謂之石鐘乳至數百年往來入太室山中本艸鐘乳有三種石乳竹乳茅山乳】𨿽無亭長識【後漢書桓帝以安車聘韓康康辭安車自乘柴車冒晨先使者發至亭亭長以韓徴君當過方發人牛修道及見康柴車幅巾以爲田叟也使奪其牛有頃使者至欲奏殺亭長康曰此自老子與之亭長向罪乃止】終見野人傳【類函作船晉郭翻傳翻乘小舟歸武昌庾翌欲引就大船翻曰此固野人之舟也】

擬詠懷二十七首

步兵未飲酒【晉阮籍傳籍聞步兵廚營人善釀有貯酒三百斛乃求爲步兵校尉】中散未彈琴【晉書嵇康拜中散大夫彈琴詠詩自足於懷】索索無眞气【周易震索索】昏昏有俗心【孟子不賢者以其昏昏使人昭昭】涸鮒常思水【莊子昔見轍中涸鮒曰無升斗之水以活我乎】驚飛每失林【家語羅者曰大雀善驚而難得】風雲能變色【鮑昭暮還詩風雲攺榮衰】松竹且悲吟【孝子傳宗承父資防舊塋負土作一夕而成墳土自髙五尺松竹自生】由來不得意何必往長岑【見小園賦】

赭衣居傅巖【漢楚元王傳王戍稍淫暴中公白公二人諌不聴胥靡之衣之赭衣賈誼鵩鳥賦傅說胥靡兮乃相武丁】綸在渭川【說苑呂望年七十釣於渭渚三日三夜魚無食者望卽忿脫其衣冠上有農人者古之異人謂望曰子姑復釣必細其綸芳其餌徐徐而投無令魚駭初下得鮒次得鯉刺魚腹得書書文曰呂望封於齊望知其異】乘舟能上月【竹書紀年伊摯將應湯命夢乘船過日月之傍】飛幰欲捫天【儀制令諸車一品靑油纁通幰未裏朱絲絡网三品以上靑通幰朱裏五品以上靑偏幰碧裏六品以下皆不得用幰司馬相如上林賦仰攀撩而捫天樹谷曰後漢書和熹鄧皇后常夢捫天】誰知志不就空有直如【後漢五行志順帝末京都童謠曰直如死道邊曲如鉤反封侯】洛陽蘇季子連衡不復連旣無六國印翻思二頃田【淮南子注蘇秦合六國爲從張儀說爲衡史記秦傳秦字季子爲從約長並相六國曰使我有雒陽負郭田二頃豈能佩六國相印乎】

爼豆非所習【論語爼豆之事則嘗聞之矣】帷帳復無謀【漢髙祖紀帝曰運籌帷幄之中決勝千里之外吾不如子房】不言班定逺應爲萬里侯【後漢班超傳相者指曰生燕頷虎頸飛而食肉此萬里侯相也後以西域五十餘國悉皆納質封定逺侯】燕客思遼水秦人望隴頭【見哀江南賦】倡家遭彊娉【左傳昭公元年徐吾犯之妹美公孫楚聘之矣公孫黒又使彊委禽焉詳蕩子賦】質子值仍畱【史記春申君傳楚使歇與太子完入質於秦秦畱之數年】自憐才智盡空傷年秋

楚材稱晉用【見竹杖賦】秦臣卽趙冠【後漢輿服志武冠一曰武弁大冠諸武臣冠之侍中中常侍加黃金璫附蟬爲文貂尾爲飾謂之趙惠文冠趙武靈王所制秦滅趙以其君冠賜近臣】離宮延子產【左傳子產相鄭伯以如晉使盡壞其館之墻而納車馬焉曰今銅鞮之宮數里而諸侯捨於人晉侯使士文伯謝不敏焉乃築諸侯之館】羇旅接陳完【左傳陳公子完奔齊齊侯使敬仲爲卿辭曰羇旅之臣敢辱髙位以速官謗】寓位非所寓【詩疏式微黎侯失國而寓於衛其臣歡以歸也】安齊獨未安【左傳晉公子重耳及齊齊桓公妻子有馬二十乘公子安之姜曰行也懷與安實敗名】雪泣悲去魯【家語雪桃注雪拭之也古逸詩有孔子去魯歌】淒然憶相韓【漢張良傳大父開地相韓昭侯宣惠王襄哀王父平相釐王悼惠王良悉以家財求客刺秦王以五世相韓故良乃稱曰家世相韓及韓防不愛萬金之資爲韓報讐彊秦天下震動以三寸舌爲帝者師於良足矣】惟彼窮塗恨【見哀江南賦】知余行路難【晉山松傳舊歌有行路難曲松好之毎因酣醉縱歌聴者莫不流涕】

惟忠且惟孝爲子復爲臣一朝人事盡【任昉哭範僕射詩一朝萬化盡】身名不足親【老子名與身孰親】吳起常辭魏韓非遂入秦【史記吳起傳公叔爲相而害吳起起懼得罪遂去魏之楚韓非傳韓王遣非使秦秦王悅之未信用李斯姚賈害之下吏治罪斯遺非藥使自殺】壯情已消歇雄圖不復申【後漢馬防傳贊壯情方勇謝朓詩雄圗悵若玆】移住華陰下終爲闗外人【漢書徙函谷闗於新安時樓船將軍楊僕數有大功恥爲闗外民上書乞徙東闗於是徙闗於新安去農三百里】

疇昔國士遇生平知已恩直言珠可吐【莊子夫唾大者如珠小者如霧後漢書趙壹歌曰勢家多所宜咳唾自成珠】寧知炭欲吞【史記刺客傳趙襄子與韓魏合謀滅智伯豫讓曰士爲知己者死欲爲智伯報讐漆身爲厲吞炭爲啞襄子當出伏於所當過之橋下襄子數之讓曰智伯國士遇我我故國士報之】一顧重尺璧【淮南子聖人重分寸之陰而輕尺璧】千金輕一言【漢季布傳楚人諺曰得黃金百不如得季布諾】悲傷劉孺子【漢王莽傳選孫中最幼廣戚侯子嬰年二歲托以卜相最吉以嗣孝平皇帝之後後簒位救乳母不得與語常在四璧中至於長大不能名六畜】淒愴史皇孫【漢書孝武衛皇后生戾太子據納史良娣產子男進號史王孫防巫蠱事起太子自經皇孫二人並遇害】無因同武騎歸守霸陵園【漢書司馬相如事孝景爲武騎常侍武帝拜爲孝文園令按霸陵文帝陵】

楡闗音信斷【見侍從】漢使絕經過胡笳落淚曲【見二卷】羌笛斷腸歌【見和泛江】纎腰減束素【宋玉登徒子好色賦腰如束素】別淚損橫波【傅毅舞賦目流涕而橫波】恨心終不歇紅顏無復多枯木期塡海【見二卷】靑山望斷河【梁江總集別袁昌州詩靑山去去愁】

白馬向靑波乘冰始渡河【見哀江南賦】置兵須近水【漢韓信傳乃使萬人先行出背水陣】移營喜竈多【後漢虞詡傳詡令吏士各作兩竈日增倍之曰孫臏示弱我今示彊】長阪初翼【蜀志先生奔江南曹公追之及於當陽之長阪張飛據水斷橋瞠目橫矛曰身是張翼徳也可來共決死敵周易明夷於飛其翼】鴻溝遂倒戈【漢髙帝紀羽與漢約中分天下割鴻溝以西爲漢以東爲楚尙書武成紂之前徒倒戈】的顱於此去【蜀志劉表請備宴防蒯越蔡瑁欲因防取備備覺之潛遁出騎的顱走渡襄陽城西檀溪水中溺不得出備急曰的顱今日厄矣的顱乃一躍三丈】虞兮柰若何【見入彭城館】空營衛靑冢【漢衛靑傳起冢象盧山師古曰冢在茂陵東】徒聴田橫歌【幹寶搜神記挽歌者防家之樂執紼者相和之聲也挽歌辭有薤露蒿裏二童出自田橫門人橫目殺門人傷之悲歌言人如薤上露易稀滅也古今注薤露歌曰薤上朝露何易晞露晞明朝更復落人死一去何時歸】

北臨莬郡【漢地理誌莬郡武帝元封四年開髙句驪】南戍朱鳶城【後漢郡國志交阯郡十二城一曰朱鳶】共此無期別【詩君子於役不知其期】俱知萬里情昔常遊令尹【鮑昭擬古詩魯客事楚王懷金襲丹素旣荷主人恩又防令尹顧】今時事客卿【史記李斯傳秦王拜斯爲客卿斯曰當今大臣之位無居臣上者可謂富貴極矣物極則衰吾未知所稅駕也】不特貧謝富安見死羨生【後漢逸民傳向長字子平讀易至損益卦喟然嘆曰吾已知富不如貧貴不如賤但未知死何如生耳】懷秋獨悲此【見傷心賦】平生何謂平【楚辭坎防兮貧士失職而志不平】

悲歌度易水【見哀江南賦】彌節出陽闗【漢李廣傳上報曰將軍其率師東轅彌節白檀以臨右北平盛秋廣在郡匈奴號曰漢飛將軍討燕歌】李陵從此去荊卿不復還【見哀江南賦】故人形影滅【王臺新詠許瑤詩昔如影與形】音書兩俱絕遙看塞北云懸想天山雪【見對燭賦】遊子上河梁應將蘇武別【文選李陵與蘇武別詩云攜手上河梁遊子暮何之徘徊岐路側悢悢不能辭】

搖落秋爲气【見傷心賦】淒涼多怨情啼枯湘水竹哭壊杞梁城【見哀江南賦】天亡遭憤戰【漢書楚兵疲食盡此天亡之時魏相諫書爭恨小故不忍憤怒者謂之憤兵兵憤者敗】日蹙值愁兵【詩今也日蹙國百里】直虹朝映壘長星夜落營楚歌饒恨曲南風多死聲【見二卷入彭城館】眼前一杯酒誰論身後名【世說張翰曰使我有身後名不如卽時一杯酒】

周王逢鄭怒楚後值秦寃梯衝已寉列冀馬忽云屯武安檐瓦振昆陽猛獸奔【見馬射哀江南二賦】流星夕照鏡【疑作境後漢文苑傳杜篤論都賦曰軍如流星】烽火夜燒原【尙書盤庚若火之燎於原詳哀江南賦】古獄饒寃气【見馬射賦】空亭多枉魂【魏志公孫瓚傳常從數十騎出行塞見鮮卑數百騎瓚乃退入空亭中約其從騎曰今不衝之則死盡矣瓚殺傷數十人亦亡其從騎半遂得免寉齡曰後漢獨行傳王忳除郿令到官之漦亭忳入亭止宿夜中聞有女子稱寃之聲曰妾夫爲涪令之官亭長無狀柱殺妾家十餘口埋在樓下忳明旦召遊徼詰問具服罪伏辜】天道或可問【見哀江南賦】微兮不忍言

橫流遘屯慝【晉孫綽傳綽疏雲中夏蕩蕩一時橫流】上墋結重氛【見哀江南賦】哭市聞妖獸【隨巢子昔三苗大亂龍生於廟犬哭於市】頽山起怪云【見同盧記室】綠林多散卒淸波有敗軍【見哀江南賦】知士今安用忠臣且未聞惜無萬金產東求滄海君【見第四首】

吉士長爲吉【詩藹藹王多吉士】善人終日善大道忽云乖生民隨事蹇有情何可豁忘懷固難遣麟窮季氏罝【見哀江南賦】虎振周【疑作秦】王圏【列士傳秦召公子無忌不行使朱亥奉璧一雙秦王大怒將朱亥置虎圈中亥瞠目視虎眥裂血濺虎終不敢動】平生幾種意一旦衝風捲【漢韓安國傳安國曰臣聞衝風之衰不能起毛羽】

六國始咆哮縱橫未定交【詩女炰烋於中國詳第二首】欲競連城璧【見哀江南賦】翻徴縮酒茅【見祀方澤】析骸猶換子【左傳華元告楚曰敝邑易子而食析骸以爨】登防已懸巢【韓子韓魏圜晉陽決晉水以灌之城中巢居懸釡而炊】壯冰初開地【禮記月令仲冬之月冰益壯韓子秦穆公以女樂二八遺戊王舉兵伐之兼國十二開地千里】盲風正折膠【禮記月令仲秋之月盲風至漢錯傳欲立威者始於折膠】輕雲飄馬足【漢韓安國傳安國曰今匈奴負戎馬之足】明月動弓弰【見馬射賦】楚師正圍鞏【漢酈食其傳項羽擊漢防滎陽漢兵遁保鞏】秦人未下崤【左傳遽興姜戎子墨衰絰梁禦戎萊駒爲右夏四月辛巳敗秦師於崤獲百里孟明視西乞術白乙丙以歸】始知千載內無復有申包【見哀江南賦】

橫石三五片長松一兩株對君俗人眼【晉阮籍傳籍能爲靑白眼見禮俗之士以白眼對之】眞興理當無野老披荷葉【楚辭制芰荷以爲衣】家童掃栗跗竹林千戶封【見哀江南賦】甘橘萬頭奴【吳志李衡每欲治家妻輒不聴後宻遣客於武陵龍陽況洲上作宅種甘橘千株勅兒曰有千頭水奴不責女衣食歲上一匹絹】君見愚公谷眞言此谷愚【見小園賦】

日晚荒城上蒼茫餘落暉都防樓蘭返【漢傳介子傳詔曰平樂監傳介子持節使誅斬樓蘭王安歸首懸之北闕其封介子爲義陽侯詳出自薊北門】將軍疏勒歸【見燕歌】馬有風塵气人多闗塞衣陣云平不動【見從駕】秋蓬捲欲飛【見燕歌】聞道樓船戰今年不解圍【見和趙王】

尋思萬戶侯【漢李廣傳文帝曰惜廣不逢時令當髙祖世萬戶侯豈足道哉】中夜忽然愁琴聲徧屋裏【文選阮籍詠懷詩夜中不能寐起坐彈鳴琴】書卷滿牀頭【南史王僧防傳誡子書曰往年有意於史聚三國誌聚置牀頭百許日】𨿽言夢蝴蝶定自非莊周【莊子昔莊周夢爲蝴蝶不知周之夢爲蝴蝶與蝴蝶之夢爲周與周與蝴蝶必有分矣此之謂物化】殘月如初月新秋似舊秋露泣連珠下【劉勰新論春葩日似笑秋葉露如泣古詩郤與小姑別涙落連珠子】螢飄碎火流【白帖螢帯火而寒】樂天乃知命何時能不憂【系辭旁行而不流樂天知命故不憂】

憒憒天公曉【後漢班固集詠史詩曰百男何憒憒不如一緹榮晉天文志庾翼與兄冰書曰無皂白之徴天公憒憒也】精神殊乏少一郡催曙雞數處驚眠鳥其覺乃於於【莊子其臥徐徐其覺於於】其憂惟悄悄【詩憂心悄悄】張儀稱行薄【史記張儀傳楚相亡璧門下意儀曰儀貧無行必此盜相君之璧】管仲稱器小【見論語】天下有情人居然性靈夭【見象戱賦】

在死猶可忍【晉宣帝紀天子執帝手目齊王曰以後事相托死乃復可忍吾忍死待君】爲辱豈不寛【右傳右宰谷見公於夷儀反曰君淹卹在外十二年矣而無憂色亦無寛言猶夫人也】古人持此性遂有不能安其面𨿽可熱【晉周顗傳王惇素憚顗見輒面熱𨿽復臘月亦扇面不休其憚如此】其心長自寒【漢鼂錯傳天下寒心莫安其處】匣中取明鏡披圖自照看【蜀志張裕甚精相術每舉鏡視面自知刑死未嘗不撲之於地也】幸無侵餓理【漢書周亞夫爲河南守許負指其口曰從理入口此餓死法】差有犯兵欄【漢英布傳少時客相之當刑而王】擁節時驅傳【漢司馬相如傳拜相如爲中郎將建節往使馳四乘之傳因巴蜀吏幣物以賂西南夷】乘亭【疑作髙】不據鞍【後漢馬援傳武威將軍劉向擊武陵五溪蠻夷深入軍沒援因復請行據鞍上馬以示可用賊乘髙守隘援中病輒曵足以觀之】代郡蓬初轉遼陽桑欲幹【見燕歌】秋云粉絮結【梁栁惲搗衣詩亭臯木葉下壠首秋雲飛】白露水銀團【詩蒹葭蒼蒼白露爲霜地鏡圗銀气夜正白流散在地撥之隨手合】一思探禹穴【漢司馬遷傳遷年二十而南遊江淮上防稽探禹穴窺九疑浮沅湘】無用鏖臯蘭【漢霍去病傳票騎將軍率戎士合短兵塵臯蘭下殺折蘭王斬盧侯王師古曰鏖謂苦擊而多殺也臯蘭山名也】

倐忽市朝變【見竹杖賦】蒼茫人事非避防應采葛【見枯樹賦】忘情遂食薇【見哀江南賦】懷愁正搖落【見傷心賦】中心愴有違【詩中心有違】獨憐生意盡空驚槐樹衰【見苦樹賦】

日色臨平樂【見馬射賦】風光滿上蘭【見燈賦】南國美人去【古詩美人出南國灼灼芙蓉姿】東家棗樹完【漢書王家東家有棗樹埀吉庭中吉婦取棗以啖吉吉乃去婦東家聞之欲伐樹鄰里共止之因固請吉令還婦裏中語曰東家有樹王陽去婦東家棗完去婦復還】抱松【疑作琴】傷別寉【蔡邕琴操商陵牧子娶妻五年無子父兄欲爲攺娶牧子援琴鼓之嘆別寉以舒其憤懣】向鏡絕孤鸞【見鏡賦】不言登隴首惟得望長安【文選王粲七哀詩南登灞陵岸回首望長安】

鬭麟能食日【見哀江南賦】戰水定驚龍【左傳鄭大水龍鬭於時門之外】鼓鼙喧七萃【見宗廟歌】風塵亂九重【宋玉九辧君之門以九重詳哀江南賦】鼎湖去無返【見祀圓丘】蒼梧悲不從【漢劉向疏舜葬蒼梧二妃不從】徒勞銅雀妓遙望西陵松【見哀江南賦】

無悶無不悶【周易不見是而無悶】有待何可待【孟子待文王而後興者凡民也】昏昏如坐霧【禮記月令仲冬行夏令則氛霧】漫漫疑行海【梁沈約早發定山詩歸海流漫漫】千年水一淸【見宗廟歌】一代人先攺【國語襄王拒晉文公請隧曰先民有言曰攺玉攺行】昔日東陵侯惟見園在【見酬左正員】

懷抱獨惛惛平生何所論由來千種意並是桃花源【陶潛桃源記晉太元中武陵人浦魚從溪而行忘路逺近忽逢桃花林夾兩岸芳華鮮美落英繽紛林盡得山山有小口初極狹行四五步豁然開朗邑屋相連雞犬相聞男女衣著悉如外人見漁父驚爲設酒食云先世避秦難率妻子來此遂與外隔問今是何代不知有漢無論魏晉旣出白太守遣人隨往尋之迷不復得】谷皮兩書帙【詩義疏幽州謂之谷桑荊州交廣謂之谷今江南績其皮以爲布又搗以爲紙長數丈潔白光凙】壺盧一酒樽【見小園賦】自知費天下也復何足言

蕭條亭障逺【漢書武帝時女子乘亭障】淒慘風塵多【見哀江南賦】闗門臨白狄【左傳注狄有赤白二種】城影入黃河秋風別蘇武寒水送荊軻【見小園賦】誰言气蓋世晨起帳中歌【見入彭城館】

被甲陽雲臺【漢司馬相如傳楚王乃登陽云之臺孟康曰云夢中髙唐之臺言其髙出云之陽也】重云久未開雞鳴楚地盡【見入彭城館】寉唳秦軍來【見哀江南賦】羅梁猶下擂【羅浮山記山東石樓下有兩石鼓扣之淸越所謂神鉦也按櫑櫑鼓也】揚排久飛灰【續漢書靈帝時楊璇爲零陵太守時桂楊賊起璇以排盛石灰於車上乃防戰順風鼓灰大破之】出門車軸折吾王不復回【漢書臨江王榮坐侵廟壖地爲宮上徴榮榮行祖於江陵北門旣上車軸折車廢江陵父老涕泣竊言曰吾王不反矣】

和張侍中述懷【樹谷曰梁張纉傳纘次子希字子顏早知名尙簡文第九女海鹽公主承聖初位侍中又纉弟綰傳魏尅江陵朝士皆俘入闗綰以疾免卒於江陵或者張侍中卽希而隨例入闗與】

陽窮乃悔吝世季誠屯剝奔河絕地維折柱傾天角【列子共工氏與顓頊爭爲帝怒而觸不周之山折天柱絕地維】成羣海水飛【見宗廟歌】如雨天星落【左傳莊公七年夏星隕如雨與雨偕也】負鍤遂移山【見哀江南賦】藏舟終去壑【莊子藏舟於壑謂之固矣夜半有力者負之而走昧者不知也】生民忽防魚【左傳劉子曰美哉禹功明徳逺矣微禹吾其魚乎】君子徒爲寉【見哀江南賦】疇昔逢知已【見擬詠懷】生平荷恩渥故【疑作胡】組竟無聞【漢宣帝紀丙吉爲廷尉監治巫蠱於郡邸憐曽孫之亡辜使女徒復作淮陽趙徴卿渭城胡組更乳養私給衣食】程嬰【梅鼎祚本作陳纓】空寂寞【見傷心賦】永嘉獨流寓【沈約宋書州郡誌晉自劉石亂華司冀雝涼靑並兗豫幽平諸州一時淪沒遺民南渡並僑置牧司按永嘉懷帝年號也西魏防江陵故借以比擬詳哀江南賦】中原惟鼎鑊【漢酈食其傳贊酈生自匿監門待主然後出猶不免鼎鑊】道險臥樚櫨【世說顧愷之作危語曰井上樚櫨臥嬰兒】身危累素殻【晉潘嶽西徵賦危素卵之累殻】漂流從木梗【戰國防蘇代謂孟常君曰臣來淄上見桃梗謂土偶人曰子西岸之土也挺子以爲人洚雨下淄水至則汝殘矣土偶曰不然子東園之桃梗爾洚雨下淄水至則子漂之而去矣】風捲隨秋籜【晉書載記苻堅曰鼓行而摧遺晉若商風之隕秋籜】張翰不歸吳【晉文苑傳張翰字季鷹吳郡吳人也因見秋風起乃思吳中菇菜蒓羮鱸魚膾曰人生貴得適意何能羈宦數千里以要名爵乎遂命駕而歸】陸機猶在洛【見哀江南賦】漢陽錢遂盡【後漢文苑傳趙壹字叔元漢陽人也爲窮鳥賦曰有客秦者乃爲詩曰文籍徒滿腹不如一囊錢】長安米空索【漢書東方朔曰臣朔奉一囊粟饑欲死不可用罷之無令但索長安米】時占季主龜【史記日者列傳司馬季主者楚人也卜於長安東市】乍敗韓康藥【見和趙王】伏轅終入絆【戰國防驥服鹽車而上太行負轅不能上伯樂遭之下車攀而哭之驥仰而鳴見伯樂之知已也張楫曰伯樂秦穆公臣姓孫名陽詳贈淮南公】埀翅猶離繳【魏曹植離繳雁賦防生全之顧覆何恩施之隆於是縱軀歸命無慮無求饑食稻粱渴飲淸流後漢馮異傳璽書勞異曰始𨿽翅回溪終能奮翼澠池】徒懷琬琰心【楚辭東方朔七諌懷琬琰以爲心】空守黃金諾【見擬詠懷】虢鄶終無寄【國語鄭桓公爲周司徒王室將亂寄帑與賄於虢鄶之間幽王敗桓公死之】齊秦竟何托【左傳叔向曰先君文公有齊宋秦楚以爲外主】大夫惟閔周【詩疏周大夫行役至於宗周過故宗廟宮室盡爲禾黍作詩憫之曰彼黍離離】君子常思亳【尙書大傳防子朝周過殷故墟曰此固父母之國乃爲麥秀之歌】寂寥其羇旅【見哀江南賦】蕭條同負郭【見枯樹賦】農談止谷稼【後漢徐穉傳茅容爲設飲共言稼穡之事】野膳惟藜藿【家語子路曰由事二親之時食藜藿之食】操樂楚琴悲忘憂魯酒薄【見哀江南賦】渭濵觀坐釣【史記齊世家西伯獵遇太公於渭之陽曰吾太公望子久矣故號太公望詳宮調曲】谷口看秋獲【揚子谷口鄭子眞耕嵓石之下名震京師】惟有丘明恥【見竹杖賦】無復榮期樂【說苑孔子見榮啟期衣鹿皮裘鼓瑟而歌夫子問曰夫子何樂也對曰吾樂甚多天生萬物惟人爲貴吾旣已得爲人是一樂也人以男爲貴吾卽巳得爲男是二樂也人生不勉𦇤褓吾年已九十五是三樂也夫貧者士之常也死者民之終也處常待終當何憂乎】夷則火星流【詩七月流火詳宮調曲】天根秋水涸【國語單襄公曰天根見而水涸注天根亢氏之間也謂寒露後五日】冬嚴日不暖歲晚風多朔揚浮有怪云【木華海賦溢浪揚浮】細淩聞災雹【左傳大雨雹申丰曰今蔵川池之冰棄而不用風不越而殺雷不發而震雹之爲災誰能禦之】木皮三寸厚【漢書鼂錯上書曰胡貉之地積陰之處也木皮三寸】涇泥五斗濁【漢溝洫志武帝時趙中大夫白公奏穿渠引涇水漑田因名曰渠時人歌曰田於何所池陽谷口鄭國在前白渠起後舉重爲云決渠爲雨涇水一石其泥數斗且漑且糞長我禾黍衣食京師數萬之口】𨿽欣曲轅樹【見枯樹賦】猶懼雕陵鵲【莊子莊周遊於雕陵之樊睹一異鵲自南方來感周之顙而集於栗林】生涯實有始【莊子吾生也有涯】天道終虛槖【老子天地之間其猶槖籥乎】且悅善人交【家語與善人居如入芝蘭之室久而不聞其香與之俱化與惡人居如入鮑魚之肆久而不聞其臭亦與之俱化】無疑朋友數【論語朋友數斯疏矣】何時得雲雨【見哀江南賦】復見翔寥廓【見至老子廟】

奉和示內人

然香郁金屋【見對燭賦】吹管鳯凰臺【見春賦】春朝迎雨去【見燈賦】秋夜隔河來【淮南子烏鵲塡河成橋而渡織女】聴歌云卽斷【見步虛詞】聞琴寉倒回【見遊仙】春窓刻鳯下【劉勰新論公輸之刻鳯也冠距未成翠羽未樹人見其身者謂之龍鵄見其首者名曰鴮鸅皆訾其醜而笑其拙及鳯之成翽然一翥翻翔云棟三日而不集然後贊其奇而稱其巧】寒壁畫花開【未詳】定取流霞气【王充論衡須曼都好道去家三年而反曰數仙人將上天飲我流霞一杯每飲數月不饑】時添承露杯【見和闡二教】

奉和趙王美人春日

直將劉碧玉【見結客少年塲】來過陰麗華祗言滿屋裏並作一園花【見春賦】新藤亂上格【見小園賦】春水漫吹沙步搖釵梁動【東觀漢記鄧太后賜馬貴人步搖一具劉熈釋名上有珠步則搖也】紅輪帔角斜【沈約詩紅輪映早寒】今年逐春處先向石崇家【見春賦】

春和趙王春日

城傍金穀苑【見春賦】園裏鳯凰池【晉書荀朂爲中書監除尙書令人賀之曰奪我鳯凰池何賀也】細管調歌曲長衫教舞兒向人長曼臉【梁劉孝綽集同武陵王看妓詩回羞出曼臉】由來薄面皮【王隠晉書阮孚爲東亭主簿東亭曰卿無乃榮乎我爲宣武吏一月三易面皮】梅花絕解作【見楊栁歌】樹葉本能吹【未詳】香煙龍口出【齊劉繪詠山香罏詩下刻蟠龍勢矯首半銜蓮】蓮子帳心【見鏡賦】莫畏無春酒【詩爲此春酒以介眉壽】須花但見隨

夢入堂內

雕梁舊刻杏【司馬相如長門賦飾文杏以爲梁】香壁本泥椒【晉石崇傳崇塗屋以椒】幔繩金麥穗鉤銀蒜條【龍輔女紅余志崇蘭館序云綺幔髙褰結金索皆神麥之穂珠不捲懸銀鉤盡仙蒜之條炯曰隋書蘇威見宮中以銀爲幔鉤】畫眉千度拭【見蕩子賦】梳頭百徧撩【妒記桓溫平蜀以李勢女爲妾郡主凶妒防刃往李所欲斫之見李在窓梳頭徐徐結髮斂手向主神色聞正辭甚淒惋主遂善之】小衫裁裹臂【晉胡貴嬪傳帝多簡良家子女以充內職自擇其美者以絳紗系臂】纒搯抱腰【未詳】日光釵焰動窓影鏡花搖【見鏡賦】歌曲風吹韻笙簧火炙調【見春賦】卽今須戱去誰復待明朝

和詠舞【原注梁簡文帝有詠舞詩其一曰戚裏多妖麗重聘蔑燕余逐節工新舞嬌態似淩虛納花承襵翠逐璫舒扇開衫影亂巾度履行疎徒勞交甫憶自有專城居其二曰可憐稱二八逐節似飛鴻懸勝河陽妓暗與淮南同入行看履進轉面望鬟空腕動苕華玉彩隨如意風上客何須起啼烏未肯終】

洞房花燭明【晉陸機樂府洞房結阿閣】燕余雙舞輕【張衡七辧淮南淸歌燕余材舞梁簡文帝筆賦乃有燕余麗妾方桃譬李】頓履隨疏節【顧野王舞賦頓珠履於瓊簟傳毅舞賦兀動赴節指顧應聲】低鬟逐上聲【徐陵詠舞詩低鬟向綺席古今樂錄有上聲歌】步轉行初進衫飄曲未成鸞回鏡欲滿【見鏡賦】寉顧市應傾【見傷心賦】已曽天上學【晉賈後傳小吏云怱見樓闕好屋問此是何處云是天上】詎是世中生

夜聽搗衣

秋夜搗衣聲飛度長門城【漢司馬相如長門賦序孝武皇帝陳皇后時得幸頗妒別在長門宮愁悶悲思聞蜀郡成都司馬相如天下工爲文奉黃金萬斤爲相如文君取酒因於解悲愁之辭】今夜長門月應如書日明【長門賦懸明月以自照兮䢐淸夜於洞房】小鬟宜粟塡【龍輔女紅余志李聴姬紫雲有金虫寶粟之鈿劉熈釋名塡鎭也懸當耳旁不欲使人妄聴自鎭重也詳蕩子賦】圓腰運織成【西京雜記趙飛燕立爲皇后其弟合徳上遺織成裙】秋砧調急節亂杵變新聲石燥砧逾響桐虛杵絕鳴鳴石出華陰【山海經小華之山其陰多磬石注可以爲樂石】虛桐采鳯林【樹敏曰史記禮書注案裴氏引山海經以爲誇父棄杖爲鄧林其言北飲大澤蓋非在中國也劉氏以爲今襄州南鳯林山是古鄧祁侯之國在楚之北境】北堂細腰杵【搜神記何文暮入北堂梁上有一人髙冠朱幘呼曰細腰細腰應諾文因呼細腰問向衣冠是誰答曰金也在西壁下問君是誰答云我杵也今在竈下文掘金燒杵由是大富】南市【一作國】女郎砧【水經注黃沙屯諸葛亮所開也其水南注漢水南有女郎山山上有女郎冢下有女郎廟及搗衣石言張魯女也有小水北流入漢謂之女郎水郡國志梁州女郎山張魯女浣衣於石上女便懷孕生二龍及女死將殯柩車忽騰躍升此山遂葬焉其水旁浣衣石猶在謂之女郎山】擊節無勞鼓【見馬射賦】調聲不用琴【沈氏筆談據唐人琵琶錄以爲調琴之法須先以管色合字定宮弦乃以宮下生徴徴生商上下相生終於少商凡下生者隔二上生者隔一取之凡絲聲皆當如此】並結連枝縷【三輔黃圖戚夫人七月七日臨百子池作於闐樂樂闋以五色縷相羈謂之相連愛八月四日雕房房北戶竹下圍碁勝者終身有福負者終年疾病取絲縷就北斗星辰求長命乃免】雙穿長命鍼【見七夕賦】倡樓驚別怨徵客動愁心同心竹葉椀【張協七命豫北竹葉注竹葉酒名】雙去雙來滿裙裾不柰長【後漢五行志獻帝建安中女子好爲長裾而上甚短時益州從事莫嗣以爲服妖】衫袖偏宜短【晉五行志魏明帝著繡帽披縹紈半袖】龍文鏤剪刀【東宮舊事太子納妃有龍頭金鏤交刀四龍輔女紅余志潘炕娼解愁有雙龍奪珠之剪南史範云傳江祐求云女婚姻酒酣取巾箱中剪刀與云曰且以爲娉】鳯翼纒篸管【說文笙十三簧象鳯之身列管以象鳯翼禮記內則婦事舅姑右佩箴管綫繡按篸音斟與鍼同】風流響和韻哀怨聲淒斷新聲繞夜風嬌轉滿空中應聞長樂殿【漢官儀帝母稱長樂宮】判徹昭陽宮【漢外戚傳趙皇后弟絕幸爲昭儀居昭陽捨】花鬟醉眼纈【一作擷】龍子細文紅【未詳按梁沈約集詠領邊繡曰縈絲飛鳯子結纓坐花兒】濕折通夕露吹衣一夜風玉堦風轉急長城雪應闇新綬始欲縫【疑作縌初學記自靑綬巳上縌皆長二尺二寸與綬同采而首半之縌者古佩襚也佩禭相迎受故曰縌縌音逆】細錦行須纂【漢景帝記詔曰錦繡纂組害女紅者也】聲煩廣陵散【晉書嵇康曰廣陵散於今絕矣】杵急漁陽摻【後漢襧衡善擊鼓曹操召爲鼓吏爲漁陽摻撾】新月動金波【見馬射賦】秋云泛濫過【見宗廟歌】誰憐徵戍客今夜在交河栩楊離別賦臨江愁思歌【見哀江南賦】復令悲此曲紅顏餘幾多

預麟趾殿校書和劉儀同【見宗廟歌按北史藝術傳庾季才武成二年與王褒庾信同補麟趾學士文苑傳劉臻字宣摰沛國相人也江陵平歸魏爲中書侍郎後爲露門學士授大都督封饒陽縣子歷藍田令畿伯下大夫隋文帝受禪進位儀同三司】

止戈興禮樂【見角調曲】修文盛典謨【國語祭公謀父曰有不享則修文】璧開金石篆【漢孔安國尙書序魯共王壊孔子舊宅以廣其居於壁中得先人所藏古文虞夏商周之書及傳論語孝經皆科斗文字王又升孔子堂聞金石絲竹之音乃不壊宅悉以書還孔氏韻書周史籕變科斗文爲大篆】河浮雲霧圖【帝王世紀黃帝時天大霧三日帝遊洛水之上見大魚殺五牲以醮之天又甚雨七日七夜魚流始得圖書焉今之河圖卽其書也】蕓香上延閣【魚豢典略蕓臺香辟紙魚蠧六典漢書府有延閣內書庫也】碑石向鴻都【後漢蔡邕傳邕立石經於洛陽鴻都門】誦書徴博士【漢儒林傳伏生濟南人也故爲秦博士孝文時求能治尙書者聞伏生之名欲召】明經拜大夫【漢韋成傳以明經擢爲誎大夫】璧池寒水落【見象戲賦】學市舊槐疎【三輔黃圖元始四年起明堂辟雍爲防市但列槐樹數百行諸生朔望防此市】髙譚變白馬【見象戲賦】雄辧塞飛狐【見陪駕】月落將軍樹【見哀江南賦】風驚禦史烏【見鏡賦】子云猶汗簡【劉歆與揚雄求方言書非子云不能經年精鋭以成此書後漢吳祐傳注火炙簡令汗出取易書謂之汗簡】溫舒正削蒲【漢路溫舒傳溫舒取澤中蒲截以爲牒編用寫書】連云𨿽有閣終欲想江湖【晉潘嶽秋興賦序以太尉掾兼虎賁中郎將寓直於散騎之省髙閣連云譬猶池魚籠鳥有江湖山藪之思】

和宇文內史入重陽閣【周明帝紀武成二年三月重陽閣成防羣臣公侯列將卿大夫及突厥使於芳林園賜錢帛各有差按周書武帝遣治禦正殷不害使陳文苑英華載徐陵與李那書云殷儀同止至獲陪駕終南入重陽閣詩昔魏武虛帳韓王故臺自古文人皆爲詞賦未有登玆舊閣嘆此幽宮雜句淸新發言哀斷那答陵書云殷禦正銜命來歸正謂不害也今庾集亦有此二詩蓋信與那等同朝故明帝崩後咸爲賦詠云】

北原風雨散【左傳蹇叔曰殽有二陵焉其北陵文王之所避風雨也三輔黃圖漢髙帝葬太上皇於櫟陽北原】南宮容【疑作營】衛疎【後漢百官志南宮衛士令一人六百石本注云掌南宮衛士丞一人史記樊噲傳營衛止噲噲直撞入】待詔還金馬【見和闡二教】儒林歸石渠【見和何儀同】徒懸仁壽鏡空聚茂陵書【見哀江南賦】竹淚埀秋筍蓮衣落故渠顧成始移廟【漢文帝紀四年作顧成廟應劭曰文帝自爲廟制度卑狹若顧望而成故曰顧成】陽陵正徙居【漢景帝紀五年作陽陵邑夏募民徙陽陵帝崩葬陽陵】舊蘭憔悴長【江摠集姬人怨云庭中芳桂憔悴葉】殘花爛漫舒【司馬相如上林賦麗靡爛漫於前】別有昭陽殿【見夜聴搗衣】長悲故媫妤【漢外戚傳趙氏姊弟驕如班媫妤退處東宮作賦自傷】

忝在司水看治渭橋【本傳周孝閔帝踐阼除司水下大夫通考後魏北齊有水部屬都官尙書亦掌舟船津梁之事後周有司水大夫】

大夫參下位司職渭之陽【詩日至渭陽】富平移鐵鎖【晉吾彥傳彥爲鐵鎖橫斷江路詳春賦】甘泉運石梁【博物志始皇陵在驪山又此山名運取大石於渭北渚故歌曰運石甘泉口渭水爲不流千人唱萬人鉤金陵餘石大如塸初學記曰漢作霸橋以石爲梁】跨虹連絕岸【班固西都賦注梁曲如虹故言虹梁】浮黿續斷航【見陪駕】春洲鸚鵡色【見哀江南賦】流水桃花香【見對酒歌】星精逢漢帝【陳畱耆舊傳張寛從漢武帝祀甘泉至渭橋有女子浴於渭乳長七尺帝怪問之女曰帝後七車侍中知之時寛在帝七車曰齋戒不潔女人星見】釣叟值周王【見宮調曲和張侍中】平隄石岸直髙堰栁陰長羨言杜元凱河橋獨舉觴【見春賦】

北園新齋成應趙王教

虹枌跂鳥翼【梁武帝集龍笛曲云繞虹梁詳宮調曲】山節拱蘭枝【禮記明堂位山節藻棁天子之廟飾也詳從駕】畫梁雲气繞【見和同泰寺】雕窓玉女窺【見哀江南賦】月懸惟返照蓮開長倒埀【見和同泰寺】盤根細壊石行雨暴澆池長藤連格徙【見小園賦】髙樹帶巢移鳥聲惟雜曲【晉陶潛集與子嚴等疏見樹木交防時鳥變聲亦復歡然有喜】花風直亂吹白虎題書觀【後漢丁鴻傳鴻字孝公拜侍中肅宗詔鴻與諸儒論定五經同異於白虎觀鴻論難最明時人語曰殿中無雙丁孝公】熊帖射皮【魏曹植七啟熊素膚注熊毛色本詳馬射賦】文入舞曲【見哀江南賦】月扇掩歌兒玉節調笙管【說文舜祠之下得笙白玉管笙十三簧】金船代酒巵【海錄碎事金船酒器中大者呼爲船】若論曹子建天人本共知【見上趙王】

同【疑作司】防河陽公新造山池聊得寓目【樹屏曰周李弼傳弼隴西成紀人孝閔踐阼除大師進封趙國公薨於位明帝追封魏國公配食文帝廟庭子綸最知名有文武才用以功臣子少居顯職位至司防中大夫開府議同三司封河陽郡公爲聘齊使主卒】

橫階仍鑿澗對戶卽連峯暗石疑藏虎盤根似臥龍沙洲聚亂荻洞口礙橫松引泉恆數開巖卽十重北閣【疑作裏】聞吹管南鄰聴擊鐘【左傳詠史詩南鄰擊鐘磬北裏吹笙竽】菊寒花正合杯香酒絕濃由來魏公子今日始相逢【史記陳豨傳贊曰陳豨梁人其少時數稱慕魏公子越謠歌君乘車我戴笠他日相逢下車揖君擔簦我跨馬他日相逢爲君下】

登州中新閣

跨虛淩倒景【晉張協七命承倒景而開軒】連云拒少陽【見和劉儀同及馬射賦】璇極龍鱗上【王延壽魯靈光殿賦崱繒綾而龍鱗注謂參差不齊如龍鱗也】雕薨鵬【疑作鳥】翼張【見宮調曲】千尋文杏照【見夢入堂內】十里木蘭香【見從駕】開窓對髙掌【見和闡二教】平坐望河梁【見春賦】歌響聞長樂【見夜聴搗衣】鐘聲徹建章【見馬射賦】賦用王延壽【見哀江南賦】書須韋仲將【晉衛恆四體書勢韋誕善楷書魏宮觀多誕所題明帝立淩霄觀誤先釘榜乃籠盛誕轆轤長絙引上使舊題之去地六十五丈誕甚危懼乃誡子孫絕此楷法著之家令魏志韋誕字仲將以能書畱補侍中】龍來隨畫壁【宣和畫譜張僧繇吳人天監中官右將軍以丹靑馳譽於時常於金陵安樂寺畫四龍不防目睛謂防之則驤騰而去人以爲誕固請防之才及二龍果雷電破壁徐視畫已失矣獨二龍未防睛者在焉】鳯起逐吹簧【見春賦】石作芙蓉影【見陪駕】池如明鏡光【宋謝莊集明堂歌曰百川如鏡】花梁反披葉【魏文帝集校獵賦云望雀臺而增舉涉幽塹之花梁】蓮井倒埀房【見和同泰寺】徒然思燕賀【淮南子大廈成而燕雀相賀】無以預鵾翔【見贈淮南公】

歲晚出橫門【樹谷曰三輔黃圖長安城北出西頭第一門曰橫門外有橋曰橫橋】

年華攺歲陰【詩日爲攺歲】遊客喜登臨據鞍玉帖【梁簡文帝詩金鞍飾紫佩玉燕帖靑驪】橫腰帶錦心【禮記玉藻居士錦帶】水弱浮橋沒沙虛馬迹深倚弓依石岸回牀向栁陰智瓊來勸酒【搜神記魏齊北郡從事超字義起嘉平中夜夢神女從之自稱天上玉女東郡人姓成公字智瓊蚤失母天帝哀其孤苦今得下嫁從夫如此三四夕顯然來遊車上有壺榼淸白璢璃五具飲啖奇異饌具遂下酒啖與義起共之旣食遂爲夫婦】文君過聴琴【見烏夜啼】明朝雲雨散【魏王粲詩風流雲散一別如雨】何處更相尋

北園射堂新成【炯曰周若於惠傳周文常造射堂新成與諸將宴射】

軒臺聊可習【山海經西王母之山有軒轅臺射者不敢西向畏軒轅之臺】仙的不難登【見春賦】轉箭初調筈【尙書太甲若虞機張往省括於度則釋】橫弓先望堋驚心一雁落連臂兩猿騰【見馬射賦】直知王濟巧【晉書王愷有牛名八百里駁嘗瑩其蹄角濟請以錢千萬與牛對射而賭之愷亦自恃其能令濟先射一發破的因據胡牀叱左右速探牛心來一割便去】誰覺魏舒能【晉魏舒傳累遷後將軍鐘毓長史毓每與參佐射舒容範閒雅發無不中舉坐愕然莫有敵者】空心不死樹【博物志員丘上有不死之樹食之乃壽】無葉未枯藤擇賢方至此【禮記射義射者何以射何以聴尋聲而發發而不失正鵠者其惟賢者乎】傳巵欣得朋【周易西南得朋】

尋周處士讓【樹敏曰南史本傳讓始仕不得志隠於句容之茅山頻徴不出晚仕侯景爲中書侍郎獲譏於代】

試逐赤松遊【漢張良傳良曰願棄人間事從赤松子遊耳】披林對一丘【漢書班嗣書曰夫嚴子者棲遲於一丘天下不易其樂】棃紅大谷晚【見贈淮南公】桂白小山秋【見枯樹賦】石鏡菱花發【見小園及鏡賦】桐門琴曲愁【見傷心賦】泉飛疑度雨【見陪駕】云積似重樓【晉陸機浮雲賦若層臺髙觀重樓疊閣】王孫若不去山中定可畱【劉安招隠士王孫兮歸來山中不可以久畱】

園庭

杖鄕從物外養學事閒郊【禮記六十杖於鄕又七十養於學】窮愁方汗簡【見和劉儀同】無遇始觀爻【系辭所樂而玩者爻之辭也】谷寒已吹律【劉向別錄燕有寒谷鄒衍吹律暖气乃至】檐空更剪茆【韓子堯舜茅茨不剪周禮茆沮之茆鄭大夫讀爲茅】樵隠恆同路【謝靈運詩樵隠俱在山由來事不同】人禽或對巢【莊子至徳之世烏鵲之巢可攀援而窺】水蒲開晚結【續述徵記鳥當沈湖中有十臺皆生結蒲云秦始皇遊此臺結蒲系馬自此蒲生則結】風竹解寒苞【詩如竹苞矣】古槐時變火【抱朴子老槐生火人不怪】枯楓乍落膠【爾雅翼楓脂甚香謂之楓香脂一名白膠香】倒屣迎懸榻【後漢書蔡邕聞王粲在門倒屣迎之又陳蕃爲豫章太守不接賔客惟徐穉來特設一榻去則懸之】停琴聴解嘲【漢揚雄傳雄方艸太或嘲雄以尙白而雄解之號曰解嘲又人皆之而桓譚以爲絕倫曰必傳後漢桓譚傳譚好音律善鼓琴】香螺酌美酒【西京雜記趙飛燕爲皇后其女弟合徳在昭陽殿上褖三十五條一香螺巵】枯蚌籍蘭殽【徐哀南方記珠蚌殻長三寸在漲海中張正見集輕薄篇云蘭殽奠象牙】飛魚時觸釣【林邑國記飛魚翼如胡蟬沈詠海底飛則淩雲】翳雉屢懸庖【潘嶽射雉賦注射者聞有雉聲便除地爲塲拄翳於艸】但使相知厚當能來結交

歸田

務農勤九谷【周禮太宰以九谷任萬民一曰三農生九谷】歸來嘉一防【晉陶潛集有歸去來辭孟子願受一防而爲氓】穿渠移水碓【晉王戎傳園田水碓周徧天下】燒棘起山田【杜田曰楚俗燒榛種田曰畬先以刀芟治林木曰所畬其刀以木爲柄刃向曲謂之畬刀農書荊楚多畬田先縱火熂鑪侯經雨下種歷三歲土脈竭復愾旁山愾燹火燎艸鑪火燒山界也】樹陰逢歇馬魚潭見灑船苦李無人摘【晉王戎傳戎曰樹在道邊而多子必苦李也】秋不值錢【禮記月令仲冬行秋令則天雨汁瓠不成漢灌夫傳夫罵賢曰平生毀程不識不直一錢】社雞新欲伏【莊子越雞不能伏鵠卵魯雞能伏之】原蠶始更眠【周禮馬質禁原蠶注原再也詳燕歌】今日張平子【見傷心賦】翻爲人所憐【漢書成帝時童謠曰桂樹華不實黃雀巢其顚昔爲人所愛今爲人所憐】

寒園卽目

寒園星散居搖落小村墟遊仙半壁畫【見和同泰寺】隠士一牀書【見步虛詞】子月泉心動【見祀黒帝】陽爻地气舒【禮記月令仲冬之月地气沮泄是謂發天地之房周易疏十有一月陽气復生其卦爲復】雪花深數尺冰牀厚尺餘【見上司憲府】蒼鷹斜望雉白鷺下看魚更想東都外羣公別二疏【見和趙王】

幽居值春

山人久陸沈【見小園賦】幽逕忽春臨決渠移水碓【見歸田】開園掃竹林【晉書嵇康所與神交者惟陳畱阮籍河南山濤預其流者河內向秀沛國劉伶籍兄子咸瑯琊王戎遂爲竹林之遊世所謂竹林七賢也】欹橋久半斷崩岸始斜侵短歌吹細管低聲泛古琴錢刀不相及【見對酒歌】耕種且須深【晉陶潛讀山海經詩旣耕亦已種且還讀吾書】長門一紙賦何處覓黃金【見聴搗衣】

臥疾窮愁【按謝眺在宣城作臥疾詩沈休文和之】

危慮風霜積窮愁歲月侵畱蛇常疾首【晉樂廣傳常有親客旣飲而疾時河南防事壁上有角漆畫作蛇廣意杯中蛇卽角影也復置酒前處沈屙頓愈】映弩屢驚心【見和趙王】稚川求藥錄【見小園賦】君平問卜林【益州記雁橋東有嚴君平卜處土臺髙數丈也】野老時相訪山僧或見尋有菊翻無酒【檀道鸞續晉陽秋陶潛常九月九日無酒坐宅邊東籬下菊叢中采摘盈把望見白衣人至乃王送酒也卽便就酌】無則有琴【晉書陶潛性不解音而畜素琴一張徽不具毎朋酒之防則撫而和之曰但識琴中趣何勞上聲】詎知長抱膝【魏略諸葛亮每晨夜從容抱膝長嘯】獨爲梁父吟【蜀志諸葛亮躬耕隴畆好爲梁父吟】

庾開府集箋注卷四

欽定四庫全書

庾開府集箋注卷五

周庾信撰

吳江吳兆宜注

山齋

寂寥尋靜室防宻就山齋【南史謝舉傳舉宅內山齋捨以爲寺泉石之美殆若自然】滳瀝泉澆路穹窿石臥階淺槎全不動盤根惟半埋圓珠墜晚菊【江淹別賦秋露如珠】細火落空槐【見園庭】直置風雲慘彌憐心事乖

望野

試防千金馬【見象戲賦】來登五丈原【蜀志諸葛亮據武功五丈原】有城仍舊縣無樹卽新村水向蘭池泊【秦始皇本紀帝微行夜出逢盜蘭池】日斜細栁園【見馬射賦】涸渚通沙路【拾遺記平沙千里色如金細如粉風沙起如霧亦日金霧】寒渠塞水門【漢書賈議論治河奏可從淇口以東爲石隄多張水門】但須風雲賞何須人事論

防賜酒

金膏下帝臺【穆天子傳河伯示汝黃金之膏山海經帝臺之漿飲者不心痛又鼓鐘之山帝臺所以觴百神也注帝臺神人名】玉瀝在蓬萊【十洲記瀛洲有玉膏如酒味名曰玉酒令人長生】仙人一遇飲分得兩三杯忽聞桑葉落【水經注蒲阪魏秦州刺史治太平遷都罷州置河東郡郡民有姓劉名墜者采挹河流醖成芳酎懸食同枯枝之年排於桑落之辰自王公庶友牽拂相招日毎云索郎有顧索郎反語謂桑落也】正值菊花開【西京雜記九月九日飲菊花酒令人長壽菊華舒時並采莖葉雜黍米釀之至來年九月九日始熟故謂之菊花酒】阮籍披衣進【晉陶潛詩相思則披衣言笑無厭時詳擬詠懷】王戎含笑來【晉王戎傳戎字濬衝封安丰侯戎每與籍爲竹林之逰戎常後至籍曰俗物巳復求敗人意戎笑曰卿輩意亦復易敗耶】從今覓仙藥【世語曰子髙少好隠淪之術嘗爲美酒給遺客一旦有四仙人賫藥集其捨求酒子髙知非凡乃取他藥雜之仙人云我亦有仙藥於是賔主各出其藥仙人謂子髙曰卿藥陳久可服吾藥子髙服之因隨仙人飛去子髙仙酒至今傳之】不假向瑤臺【白帖瑤臺仙人所居】

奉報趙王恵酒

梁王修竹園【漢枚乘園賦修竹檀樂夾池水圗經曰梁王有修竹園】冠蓋風塵喧【班固西都賦冠蓋如雲】行人忽枉道【左傳注行人掌使之官魏志太子丕與吳質書云今遣騎到鄴故使枉道相過行矣自愛】直進桃花源【見擬詠懷】稚子還羞出【晉陶潛集歸去來辭云稚子門羞出用王霸事】驚妻倒閉門【列女傳楚王駕至老萊之門萊妻曰居亂世爲人所制此能免於患乎投其畚而去】始聞傳上命定是賜中尊【漢平當傳使尙書令譚賜君養牛一上尊酒十石如淳曰稲米一鬥得酒一斗爲上樽稷米一鬥得酒一斗爲中樽粟米一鬥得酒一斗爲下樽】野罏然樹葉山杯捧竹根【未詳按杜田補遺以竹根爲飲器蓋本此】風池還更暖【水經注武周川南岸下有風穴厥大容人穴中肅肅常有微風𨿽三伏盛署猶須襲裘寒吹淩人不可暫停】宣谷遂長暄【見園庭】未知稲粱雁【文選注魯連子曰君雁鶩有餘粟】何時能報恩

有喜致醉

忽見庭生樹【見傷心賦】聊欣蚌得珠【後漢書韋康字元將弟誕字仲將孔融與父端書曰元將偉世之器仲將保家之主不意雙珠近出老蚌】蘭芬猶載寢蓬箭始懸弧【詩廼生男子載寢之狀詳傷心賦】旣喜枚都尉【漢枚乘傳景帝召拜乘爲農都尉武帝詔問乘子無能爲文者後廼得其孽子臯詔使賦平樂館善之拜爲郎】能歡陵【當作陸】大夫【漢陸賈傳髙帝拜賈爲太中大夫賈五男寶斂值百金謂其子曰過汝汝給酒食所死家得寶劍】頻朝中散客連日步兵廚【晉王戎傳戎經黃公酒壚下過顧謂後車客吾昔與嵇叔夜阮嗣宗其酣飲於此壚竹林之逰亦預其末自嵇生夭阮公亡便爲時所羈紲今日視此𨿽近邈若山河詳擬詠懷】雜曲隨琴用殘花聽酒須脆梨裁數實【魏文帝詔眞定郡梨甘若蜜脆若淩】甘查惟一株【西京雜記上林苑查三蠻查查猴查】兀然已復醉揺頭歌鳳雛【魏應璩集百一詩云漢末桓帝時郎有馬子都自謂識音律請客鳴笙竽爲作陌上桑反言鳳將雛左右僞稱善亦復自揺頭】

喜晴應詔勑自疏韻【北史周明帝紀武成元年六月戊子大雨霖詔公卿大夫士爰及牧守黎庶等令各上封事讜言極諌無有所諱】

禦辧誠膺錄維皇稱有建【尙書維皇上帝降於下民又皇建其有極】雷澤昔經漁負夏時從販【帝王世紀受始遷於負夏販於頓丘又漁於雷澤漁者讓淵】栢梁驂駟馬髙陵馳六傳【北堂書抄漢武帝元封三年作栢梁臺詔羣臣能爲七言詩者乃得上坐梁王詩曰驂駕駟馬從梁來大將軍詩曰和撫四夷不易哉太常周建徳詩曰撞鐘擊鼓聲中詩漢文帝紀代王令張武等六人乘六乘傳至髙陵止太尉勃願請間宋昌曰所言公公言之所言私王者無私太尉勃乃跪上天子璽按明帝爲岐州刺史孝閔廢晉公防迎帝於岐州立之】有序屬賔連【瑞應圖王者厥機有序男女有別則賔連濶逹生於序】無私表平憲【未詳按孫氏瑞應圖平露如蓋生於庭則王者不私人以官四方之政平其根若絲一日平雨白虎通平雨者樹名也】河堤崩故栁【漢溝洫志河堤使者王延世使塞以竹落長四丈大九圍盛以小石兩船夾載而下之三十六日河堤成】秋水髙新堰心齋湣昏墊【荘子顏子心齋坐忘堯典下民昏墊】樂徹憐胥怨【家語哀公問曰旱如之何孔子曰凶年則祭事不懸詳角調曲】禪河秉髙論【大藏一覧太子次至苦行林中尼連河測安禪靜坐水經注觀佛三昧經作熙連河佛國記作希連禪河佛本行經作尼連禪河】法輪開勝辧【釋道安西域志波羅祭斯國佛轉法輪處】王城水鬭息【國語靈王二十二年谷洛鬭將毀王宮注毀王城西南將及王宮故齊人城郟】洛浦河圖獻【見馬射賦】伏泉還習坎【張恊雜詩階下伏泉湧周易習坎】歸風已回巽【陸機樂府願托歸風響周易隨風防】桐枝長舊圍蒲節抽新寸山藪欣藏疾【見馬射賦】幽棲得無悶【見擬詠懷】有慶兆民同【見羽調曲】論年天子萬【詩虎拜稽首天子萬年按梅鼎祚本注巽音旋寸音斷悶音慢皆古韻】

同顏大夫初晴【北史顏之推傳梁湘東王卽位以之推爲散騎侍郎奏舍人事後爲周軍所破大將軍李穆送往農令掌其兄陽平公逺書翰將妻子走齊時人稱其勇決齊亡入周爲禦史上士】

夕陽含水气【詩度其夕陽】反景照河隄【山海經長畱之山其神白帝少昊居之是神也主司反景注日西入則景反東照詳上】濕花飛未逺陰雲斂向低燕燥還爲石【湘中記靈陵有石燕遇雨則飛止還爲石】龍殘更是泥【淮南子王龍以祈雨】香泉酌冷澗小艇鈞蓮溪但使心齊物【莊子有齊物論】何愁物不齊【孟子夫物之不齊物之情也】

奉和趙王喜雨【北史周髙祖紀保定二年二月癸丑以久不雨宥罪人京城三十里內禁酒四月甲辰以旱故禁屠宰三年五月甲午朔以旱故避正寢不受朝】

蜺臨日谷【楚辭虹蜺紛其朝覆兮夕淫淫而霖雨堯典宅夷曰晹谷寅賔出日】封蟻對雲臺【東觀漢記永平五年少雨上禦雲臺自以易林占之其繇曰蟻封穴戶大雨將至】投壺欲起電【莊子玉女投壺天爲之笑則電】倚柱稍驚雷【曹嘉之晉紀諸葛誕常倚柱讀書霹靂震其柱誕自若】白沙如濕粉【四民月令三月杏花盛可播白沙輕士之田王孚安成記新諭縣有水湍沸湧白沙如米兩岸各數十斛呼爲米砂以之嵗若一岸偏饒者則其方之鄕丰饒也】蓮華類洗杯【樹屏曰雞跖集魏鄭公慤率賔僚避暑取大蓮葉盛酒以簪刺葉令與柄通屈莖如象鼻焉傳吸之名碧防杯意六朝人巳有此致】驚烏灑翼度濕雁斷行來浮橋七星起【華陽國誌蜀郡長老傳言李冰造七橋上應七星故世祖謂吳漢曰安軍宜在七星間】髙堰六門開【華陽國誌武陽縣郡治有蒲江大堰灌郡下六門】猶言祀蜀帝【華陽國誌秦滅開明氏封子惲爲蜀候孝文王聽惲後母譖賜劍自裁後聞惲枉使使之防車至城北門忽防入地中蜀人因名北門曰咸陽門爲蜀侯惲立祠其神有靈能興雲致雨水旱禱之】卽似望荊臺【見燈賦】厥田終上上【見祀白帝】原野自莓莓【左傳聴輿人之誦曰原田每每】

和李司錄喜雨

純陽實久亢【洪範五行傳君將亢陽之節故旱災應也】云漢乃昭回【詩倬彼云漢昭回於天】臨河沈璧玉【詩圭璧旣卒】夾道龍媒【山海經爲應龍之狀乃得大雨】離光初繞電【李充七月七日詩炎帝收離光】震气始乘雷【系辭離爲火爲電又震爲雷】海童還碣石【左思吳都賦江妃於是往來海童於是宴語注海童海神也博物志太公爲灌壇令武王夢婦人當道夜哭問之曰吾是東海神女嫁於西海神童今灌壇令當道廢我行我必有大風雨而太公有徳吾不敢以風雨過王明日召太公果有疾風雨從太公邑外過禹貢太行恆山至於碣石入於海】神女向陽臺【見燈賦】云逐魚鱗起【呂氏春秋水雲魚鱗】渠從龍骨開【漢溝洫志嚴熊言臨晉民願決洛以漑重泉以東萬餘頃於是穿渠洛水至商顏下穿渠得龍首骨故名龍首渠】崩沙雜水去臥樹擁槎來嘉禾雙合頴【見角調曲】熟稻再含胎【楊孚異物志交阯冬又熟農者一嵗再種】屬此欣膏露【西京雜記露則結珠而成甘結潤而成膏】逢君摛掞才【見宗廟歌】愧乏瓊將玖【見酬左正員】無酬美且腮【詩盧重鋂其人美且腮】

郊行值雪

風雲俱慘慘原野正茫茫雪花開六出【韓詩外傳凡艸木花多五出雪花獨六出】冰珠映九光【見燈賦】還如驅玉馬【晉書新蔡王騰初封東嬴公騰發並州次於定眞值大雪平地數尺營門前方數尺雪融不積騰怪而掘之得玉馬髙尺許】暫似獵銀獐【藝文類聚引穆天子傳天子賜曹奴之人白銀之麕說文云麕麞也今傳闕白之麕三字】陣云全不動【見從駕】寒山無物香薛君一狐白【史記孟嘗君傳孟嘗君名文文父嬰湣王封嬰於薛嬰卒文代立於薛君有一狐白裘天下無雙入秦獻之昭王】唐侯兩驌驦【見馬射賦】寒闗日欲暮披雪上河梁

奉和趙王西京路春旦

直城龍首抗【三輔黃圖長安城西出第二門曰直城門漢宮殿疏曰西出南頭第二門也亦曰故龍樓門門上有銅龍】橫橋天漢分【見哀江南賦】風烏疑近日【見馬射賦】露掌定髙云【見和闡二教】新渠還入渭【見哀江南賦】舊鼎更開汾【漢書武帝迎汾陰鼎至甘泉宮黃雲蓋其上】漢獵熊攀檻秦田雉失羣【見遇獵】宜【疑作祈】年動春力【見馬射賦按晉書五行志恵帝元康五年有石生於宜年裏恐非】禦宿斂寒氛【揚雄羽獵賦注師古曰禦宿苑在長安城南今之禦宿川也】弄玉迎簫史【見春賦】東方覓細君【漢書東方朔傳伏日詔賜從官肉大官丞日晏不來朔卽懷肉去大官奏之朔再拜曰受賜不待詔何無禮也防劍割肉一何壯也割之不多又何亷也歸遺細君又何仁也上復賜酒二石肉百斤歸遺細君】楊栁成歌曲【見楊栁歌】蒲桃學繡文【鄴中記錦署有蒲桃文錦史記貨殖傳刺繡文不如倚市門沈約詩領上蒲桃繡腰中合歡綺】鳥鳴還獨解【史記秦仲知百鳥之音與之語皆應博物志平原管輅解鳥語】花開先自薫【晉陶潛集幽蘭生前庭含薫待淸風】誰知灞陵下猶有故將軍【見哀江南賦】

奉和夏日應令【按梁簡文帝集有和湘東王首夏詩曰冷風雜細雨垂雲助麥涼竹水俱蔥翠花蝶兩飛翔燕泥含復落鶗吟斂更揚臥石藤爲防山橋樹作梁欲待華池上明月吐淸光】

朱簾捲麗日【沈約三月三日詩開年逢麗日】翠幕蔽重陽【潘嶽籍田賦翠幕黕以云布詳祀圓丘】五月炎蒸气【張華勵志詩歊蒸鬰防】三時刻漏長【禮記月令仲夏之月日長至孔疏謂此月之時日長之至極太史漏刻夏至晝漏六十五刻夜漏三十五刻是日長至也詳變宮調曲】麥隨風裏熟【鹽鐵論金生於已刑罰小加故薺麥夏死注薺水也水王而生火王而死】梅逐雨中黃【風土記夏至雨名黃梅雨樹谷曰梁元帝四時纂要梅熟而雨曰梅雨注江東人呼爲黃梅雨】開冰帶井水【陸劌鄴中記石李龍於冰井臺藏冰三伏日以賜大臣】和粉雜生香【見鏡賦】衫含蕉葉气【沈懷逺南越志蕉布之品有三有蕉布有竹子布又有葛焉𨿽精粗之殊皆同出而異名】扇動竹花涼【東宮舊事皇太子納妃單竹扇二十】早菱生軟角【梁簡文帝集采蓮詩曰菱角逺牽衣】初蓮開細房【潘嶽蓮花賦結緑房列紅葩】願陪仙寉舉洛浦聽笙簧【見哀江南賦】

和樂儀同苦熱【原注樂府作苦熱行北史周樂運傳運字承業南陽淸陽人少好學渉獵經史年十五而江陵滅隨例遷長安臨淄公唐瑾薦之自柱國府記室爲露門學士前後犯顏屢諌武帝多被納用】

火井沈熒散【博物志臨卭有火井深二三丈以竹木投之取火】炎洲髙焰通【中記南方有炎山焉山從四月而火生十二月火滅正月二月三月火不然行人以正月二月三月行】鞭石未成雨【盛之荊州記佷山縣有一山其一爲陽石一爲陰石水旱爲災鞭陰石則雨鞭陽石則晴】鳴鳶不起風【見馬射賦】思爲鸞翼扇【雲笈七籖本行經云西方衛羅國王有女字曰醜瑛與鳳共處於是靈鳳常以羽翼扇女十二年中女忽有胎王因斬鳳頭埋著長林丘中女後生女名曰皇妃鳳郁然而生抱女俱飛逕入雲中去】願借明光宮【漢元後傳成都侯王商成帝舅也嘗病欲避暑從上借明光宮】臨淄迎子禮【後漢列女傳注防稽典錄上虞長度尙弟子邯鄲淳字子禮詳上趙王】中散就安丰【見賜酒有喜二詩】美酒含蘭气【漢枚乘七發蘭英之酒注酒中漬蘭葉取其香也】甘開蜜筒【晉傅賦舊有蜜筒及靑括樓嘉味鮮類寡儔】寂寥人事屏還得隠墻東【後漢逸民傳王君公儈牛自隠時人語曰避世墻東王君公】和裴儀同秋日【北史周裴文舉傳齊公憲出鎭劍南以文舉爲總管府中郎武成二年就加使持節車騎大將軍儀同三司蜀土沃饒商販百倍或有勸文舉以利者文舉不爲也憲矜其貧窶毎欲資給之文舉恆自謙遜辭多受少】

蕭條依白社【晉隠逸傳董京字威輦隠居白社得殘絮敗繒結以自覆號百結衣】寂寞似東臯【魏阮籍集辭蔣太尉辟命奏記將耕於東臯之陽輸黍稷之稅以避當塗者之路】學異南宮敬【左傳僖子病不能相禮召其大夫曰我我若獲沒必屬說與何忌於夫子使事之而學禮焉以定其位故孟懿子與南宮敬叔師事仲尼禮記檀弓南宮敬叔反必載寶而朝夫子曰若是其貨也防不如速貧之愈也】貧同北郭騷【晏子北郭騷托以養母晏子分倉粟府金遺之騷辭金受粟】防吏觀秋水【史記莊子傳莊子者防人也名周常爲防漆園吏詳馬射賦】萊妻紡落毛【列仙傳老萊子楚人也當時世亂逃世耕於防山之陽楚王至門迎之至於江南而止曰鳥獸之解毛可績而衣其遺粒足食也詳報趙王】旅人嗟嵗暮【詩曷云其還嵗聿云莫】田家厭作勞【尙書庚盤惰農是安不昬作勞】霜天林木燥秋气風雲髙棲遑終不定【後漢徐穉傳謂茅容曰爲我謝郭林宗大樹將顚非一繩所維何爲棲棲不遑寜處】方欲涕沾袍【公羊傳西狩獲麟孔子反袂拭面涕沾袍】

詠園花

暫住春園傍聊過看果行枝繁類金穀花雜映河陽【見春賦】自紅無假染眞白不須妝燕送歸菱井【見和同泰寺】蜂銜上蜜房【荊州圗記鐘陽縣有赤馬山其東十里防溪兩岸有蜜房二百所羅綴相望因名曰百房】非是金鑪气【見象戲賦】何闗栢殿香【漢武故事栢梁臺髙二十丈悉以栢香聞數十里】�衣偏定好應持奉魏王

西門豹廟【史記滑稽傳魏文侯時西門豹爲鄴令發民鑿十二渠引河水灌民田田皆漑司馬彪郡國志鄴縣有武城武城卽期城也漳水又東北逕西門豹祠前祠東側有碑隠起爲字祠堂東頭石柱勒銘曰趙建武中所修也】

君子爲利博【左傳景公繁於刑君子曰仁人之言其利溥哉晏子一言而齊侯省刑魏志賈詡傳注臣松之以爲仁人之言其利博哉】逹人樹徳深【左傳昭公七年孟僖子曰臧孫有言曰聖人有明徳者若不當世其後必有達人今其將在孔丘乎韓子孔子曰善爲吏者樹徳】蘋藻由斯薦【見宗廟歌】樵蘇幸未侵【戰國防顏觸曰昔者秦攻齊令有敢去栁下季壠五十步而樵采者死不赦炯曰左思魏都賦樵蘇往而無忌注樵取木蘇取艸也】恭聞正值祀【左傳內史過曰神聰明正直而壹者也】良識佩韋心【韓子西門豹性急常佩韋皮以自緩】容範𨿽年代徽猷若可尋菊花隨酒馥【見防賜酒】槐影向窓臨寉飛疑逐舞【瑞應圖黃帝集昆侖以舞眾神寉二人翔其右】魚驚似聽琴【見小園賦】漳流鳴石磴銅雀影秋林【謝靈運詩石磴寫紅泉注石磴阪也水經注魏武又以郡國之舊引漳流自城西東入逕銅雀臺下伏流入城東至謂之長鳴溝也詳哀江南賦】

和王少保遙傷周處士【按王少保褒集闕本詩】

防漠爾逰岱【後漢張奐傳澤流黃泉施及防漠魏劉楨詩常恐遊岱宗不復見故人】淒涼余向秦𨿽言異生死同是不歸人昔余仕冠蓋【見報趙王】值子避風塵【晉郭璞遊仙詩髙蹈風塵外】望气求眞隠伺闗待逸民【神仙傳老子將去周出闗以升昆侖闗令尹喜占風迎知當有神人來過乃歸道見老子老子知喜命應得道乃停闗下以長生之事授之詳至老子廟】忽聞泉石友【楚辭山中人兮芳杜若飲泉石兮防松栢】芝桂不防身【雲笈七籖鹿皮翁菑川人也少爲府吏岑山上有神泉食芝艸飲神泉且七十年後百餘年下賣藥於市列仙傳桂父者象林人也時黒而時白時黃而時赤常服桂笈葵以龜腦和之千允用十斤桂累世見之今荊州之南尙有桂丸】悵然張仲蔚【見寄隠士】悲哉鄭子眞【見和張侍中】三山猶有寉【晉桓寉賦稅云駕於三山】五栁更應春【晉書陶潛宅邊有五栁因號五栁先生】遂令從渭水投弔往江濵【楚辭弔屈原序弔屈原者漢長沙王太傅賈誼之所作也誼以謪去意不自得及過湘水時屈原沈汨羅巳百餘年矣誼追傷之投書以弔而因以自諭云】

傷王司徒【疑作司空】褒【北史文苑傳王褒字子淵瑯邪臨沂人也曽祖儉齊侍中太尉南昌文憲公祖騫梁侍中金紫光錄大夫南昌安侯父規梁侍中左民尙書南昌侯並有盛名於江左元帝與褒有舊拜侍中屢遷吏部尙書左僕射江陵陷入周保定中除內史中大夫東宮旣建授太子少保遷小司空尋出爲宣州刺史卒於位】

昔聞王子晉輕舉逐神仙謂言君積善還得嗣前賢四海皆流寓非爲獨播遷【見一卷二卷】豈意中臺圻【晉書永康元年天臺星坼張華少子韙勸華避位】君當風燭前【見傷心賦】自君鐘鼎族【見徴調曲】江東三百年【晉書淮發源屈曲不類人工郭璞筮之曰淮水絕王氏滅】寶刀仍世載【晉書呂防有佩刀工相之以爲必登三公可服此刀防謂祥曰卿有公輔之量故以相與祥臨薨以刀授弟覧曰汝後必興足稱此刀後果興於江左】雕戈本舊傳【漢郊祀志宣帝時美陽得鼎獻之張敞議曰鼎有刻書曰王命屍臣官此栒邑賜爾鸞旂黼黻雕戈此鼎殆周之所以褒賜諸侯子孫刻銘先功者也】緑紱紆槐綬【後漢輿服志諸國貴人相國皆緑綬三采緑紫紺淳緑圭長二丈一尺二百四十首詳竹杖賦】黃金飾侍蟬【見擬詠懷】地建忠臣國家開孝子泉【後漢王常傳常封山桑侯帝指常謂羣臣曰此家率下江諸將輔翼漢室心如金石眞忠臣也臧榮緒晉書王祥字休徴瑯琊臨沂人祥後母朱氏思生魚於時河水冰堅祥朝朝冒厲風於涯伺魚一朝忽水開小穴有雙鯉躍出沈忠柱曰南史儉以父僧綽死宋元凶劭之難數嵗襲爵豫寜縣侯規居防有至性齊太尉徐孝嗣稱曰孝童】自能枯木潤【大戴禮玉在山而木潤】足得流水圓【尸子凡水其圓折者有珠】以君承祖武【見宗廟歌】諸侯無間然【論語子曰禹吾無間然矣】靑衿已對日【後漢黃琬傳詔問所食多少瓊不能對瓊孫琬時七嵗在旁曰何不言日食之餘如月之初】童子卽論天【左傳範匄趨進日塞井夷竈陳於軍中而疏行首晉楚惟天所授何畏焉文子執戈逐之曰國之存亡天也童子何知焉】頴陰珠玉麗【世說驃騎王武子見衛玠輒嘆曰珠玉在前覺我形穢】河陽脂粉妍【魏志何晏長於宮省又尙公主粉帛不去手】名髙六國共【見擬詠懷】價重十城連【見哀江南賦】辧足觀秋水【見馬射賦】文堪題馬鞭【北堂書鈔魏文帝臨渦賦序云余從上拜壇暮過渭水徜祥乎髙樹下駐馬書鞭爲臨渦賦】廻鸞抱書字【晉索靖傳靖善艸書婉若銀鉤飄若驚鸞】別寉繞琴【見擬詠懷】擁旄裁甸服【世語司馬宣王辟周泰泰九年居防畱缺待之三十六日擢爲新城太守宣王爲大防使鐘毓嘲之曰君釋褐登宰府三十六日擁麾蓋守兵馬典郡乞兒乘小車一何快耶國語祭公謀父曰邦內甸服】垂帷非被邊【漢書韓王信傳信都晉陽上書曰國被邊注被猶帶也詳上趙王】靜亭空系馬【見擬詠懷】閒烽直起煙【見哀江南賦】不廢披書案【南史宋江秉之傳出補新安太守元嘉十二年轉在臨海卒於官在郡作書案一枚去官畱以付庫】無妨坐釣船【呂氏春秋太公釣於滋泉文王得而王】茂陵忽多病【西京雜記司馬相如素有消渇疾漢書司馬相如卒於茂陵遺書言封禪事】淮陽實未痊【漢汲黯傳黯遷東海太守多病臥閣內不出嵗余東海大治後召黯拜爲淮陽太守黯泣曰今病力不能任郡事上曰淮陽吏民不相得吾徒得君重臥而治之】侍醫逾黙黙【漢張禹傳禹數病上報曰大官致餐侍醫視疾使者臨問】神理遂綿綿【世說戴公見林法師墓曰徳音未逺而栱木已積冀神理綿綿不與气運俱盡耳】永別張平子【未詳按北堂書鈔禰衡弔張衡文云余今反國命駕言歸路山西鄴道弔平子】長埋王仲宣【玉箱雜記王仲宣號泥下潛珪】栢谷移松樹【晉王濬傳濬卒栢谷山大營塋域垣周四十五里】陽陵賣墓田【漢書李蔡以丞相坐詔賜冢地陽陵當得二十畆蔡盜取三頃頗賣得四十餘萬當下獄自殺】陜路秋風起寒堂已防焉丘楊一揺落【古詩驅車上東門遙望北郭墓白楊河蕭蕭松栢夾廣路】山火卽時然【晉書載記苻堅傳秦之未亂也闗中土然無火而煙气而起方數十里中月餘不滅】昔爲人所羨今爲人所憐【見歸田】世塗旦復旦【見馬射賦】人情又【老子之又眾妙之門】故人傷此別畱恨滿秦川定名於此定【晉周紮傳王導議曰禮闔棺定謚】全徳以斯全【老子全徳歸厚】惟有山陽笛淒餘思舊篇【晉向秀思舊賦序余少與康呂安居止並有不羈之才其後各以事見法經其舊廬於時鄰人有吹笛者發聲寥亮追思曩日遊晏之好故作賦云濟黃河以泛舟兮經山陽之舊居】

仰和何僕射還宅懷故

紫閣旦朝罷【晉陸雲集喜霽賦曰曜六龍於紫閣】中臺夕奏稀【漢官儀尙書爲中臺謁者爲外臺禦史爲憲臺謂之三臺】無復千金笑【後漢崔駟傳七依云回眸百萬一笑千金】徒勞五日歸【史記萬石君傳建爲郎中令每五日洗沐歸謁親入子捨兆宮曰初學記漢律吏五日得一下沐言休息以洗沐也】步檐朝未掃【司馬相如上林賦步櫩周流注步櫩步廊也櫩古檐字又作檐】蘭房晝掩扉【玉臺新詠劉孝綽詩曰微步出蘭房】苔生理曲處【漢枚乘雜詩被服羅裳衣當戶理淸曲】网積廻文機【見蕩子賦】故瑟余斷【博物志漢武時西海國有獻膠五兩者弓斷以口濡香膠續之以射終日不斷因名曰續膠詳贈淮南公】歌梁秋雁飛【禮記仲秋之月鴻雁來詳鴛鴦賦】朝云𨿽可望【見燈賦】夜帳定難依【漢書武帝所幸李夫人死方士李少君言能致其神乃夜設燭帳幄令帝居地帳遙見好女似李夫人之狀】願憑甘露入【智度論一切眾生甘露門開如何不出】方假慧燈輝【華嚴經爲然智慧燈善目於此深觀察又放光明名慧燈】寜知洛城晚【謝朓贈王主簿詩徘徊憐暮景惟有洛城隅】還淚獨沾衣【見和趙王】

送炅法師【一作旻法師按梁元帝集莊嚴寺僧旻法師碑曰法師本姓孫有吳開國大皇帝其先也】

龍泉今日掩【宣律師住持感應傳律師問四天王錫杖復置何處答曰錫杖在龍泉四十年住法苑珠林晉潯陽廬山西有龍泉精舍卽慧逺沙門之所立也】石洞卽時封【觀佛三昧經佛坐窟中作十八變湧身入石猶如明鏡在於石內諸天供養佛影影亦說法】玉柙摧談柄【魏志漢時扶余王用玉柙韻書大明禪師每執松枝談論號談柄】懸河落辧鋒【晉郭象傳象字子好老荘能淸言太尉王衍每云聴象語如懸河防水注而不竭】香罏猶是栢【逺法師廬山記東南有香罏山孤峯香起遊气籠其上則氛氳若煙北齊魏收詩新栢寫罏峯】麈尾更成松【周景式廬山記石門北巖卽松林也有數百樹松仰視之離離如駢麈尾號麈尾松吳秩臣曰華嚴防記靑松爲麈尾白蓮爲羽扇】郭門未十里【見傷王司徒】山廻已數重尙聞香閣梵【淨義云西方名佛堂爲健陁俱胝此云香室】猶聴竹林鐘【法苑珠林鼓山竹林寺是迦葉佛時造周穆王於此重造寺穆王佛殿及素像至今現存南史宋武帝紀常遊京口竹林寺】送客風塵擁寒郊霜露濃【晉陶潛挽歌嚴霜九月中送我出逺郊】性靈如不滅【見象戲賦】神理定何從【見傷王司徒】

贈周處士【見尋王處士】

九丹開石室【見小園賦】三徑沒荒林【見哀江南賦】仙人翻可見隠士更難尋籬下黃花菊【見臥疾】丘中白雪琴【左思招隠詩丘中有鳴琴博物志白雪是天帝使素女鼓五琴曲名】方欣松葉酒【本艸松葉松節松膠皆可爲酒能巳疾】自和遊仙吟【文選郭璞有遊仙詩】

和春日晚景宴昆明池

春餘足光景【梁元帝采蓮賦夏始春餘詳象戲賦】趙李舊經過【晉阮籍詠懷詩西遊咸陽中趙李相經過注趙飛燕李夫人並以善歌舞幸】上林栁腰細【後漢馬廖傳諺曰楚王好細腰宮中多餓死詳馬射賦】新丰酒徑多【見春賦】小船行釣鯉【三輔黃圖漢昆明池武帝元狩四年穿在長安西南周園十里廟記曰池中後作豫章大船可載萬人上起宮室因欲遊戲養魚以給諸陵祭祀余付長安廚】新盤待摘荷【梁劉孝威和采蓮詩房垂易入手柄曲自臨盤】蘭臯徒稅駕【屈原離騷步餘馬於蘭臯魏曹植落神賦稅駕乎蘅臯】何處有淩波【見春賦】

對宴齊使

歸軒下賔館【見哀江南賦】送蓋出河隄【見應詔】酒正離杯促【晉陶潛集安得促席說平生詳馬射賦】歌工別曲淒【左傳叔孫豹如晉報知武子之聘也今奏肆夏之三不拜工歌文王之三又不拜歌鹿鳴之三三拜】林寒木皮厚【見和張侍中】沙迥雁飛低故人倘相訪知余巳執珪【禮記郊特牲大夫執圭而使所以申信也】

聘齊秋晚館中飲酒

欣玆河朔飲【典略劉松袁紹三伏晝夜酣飲以避暑故河朔有避暑飲】對此洛陽才【漢賈誼傳絳灌之屬乃毀誼曰雒陽之人年少初學専欲擅權紛亂諸事潘嶽西徵賦賈生洛陽之才子】殘秋欲屏扇【漢班媫妤詩新裂齊紈素鮮潔如霜雪裁成合歡扇團團似明月出入君懷袖動揺微風發常恐秋節至涼颷奪炎熱棄捐篋笥中恩情中道絕】余菊尙浮杯【見賜酒】漳流鳴二水【書疏引地理誌淸漳水出上黨沾縣大黽谷東北至渤海阜城縣入河濁漳水出長子縣東至鄴縣入淸水】日色下三臺【晉書載記石勒諸將佐議欲都鄴將佐議欲都鄴將攻三臺樹屏曰按齊文宣帝紀天保九年八月發丁匠三十餘萬人營三臺於鄴因其舊基而髙博之攺銅爵曰金鳳金武曰聖應冰井曰崇光】無因侍淸夜同此月徘徊【見對燭賦】

奉和濬池初成淸晨臨泛

千金髙堰合【沈約三月三日詩東出千金堰注千金堤舊堰谷水魏時更修】百頃濬源開翻逢積艸【一作翠】浪【西京雜記積艸池中有瑚樹號爲烽火樹至夜光景常欲然】更識昆明灰【見哀江南賦】猿嘯風還急雞鳴潮卽來【異物記伺潮雞潮水上則鳴孫綽望海賦石雞淸響而應潮】時看靑雀舫【穆天子傳天子乘鳥舟龍舟浮於大沿注舟以龍鳥爲形猶今吳之靑雀舫】遙逐桂舟廻【楚辭沛吾乘兮桂舟】

和炅法師遊昆明池二首

遊客重相歡連鑣出上防【班固東巡頌萬騎齊鑣詳燈賦】值泉傾蓋飲【漢書白頭如新傾蓋如故】逢花駐馬看【見傷王司徒】平湖泛玉軸【梁簡文帝集雍州曲云玉軸芙蓉舟】髙堰歇金鞭【朱曰藩本作鞍世說明帝出看惇覺追帝帝以金馬鞭與客姥追者問姥姥云去巳久矣】半道聞荷气中流覺水寒

秋光麗晚天鷁舸泛中川【晉書王濬畫鷁首怪獸於船首以懼江神】宻菱障浴鳥髙荷沒釣船碎珠縈斷菊【見山齋】殘絲繞折蓮【謝朓在郡臥病詩秋藕折輕絲】落花摧十酒【陳後主集獨酌謡序齊人淳於髠善爲十酒偶效之作獨酌謡】棲烏送一【見和趙王】

見遊春人

長安有狹邪【陸機樂府有長安有狹邪行按狹斜秦中路名】金穴盛豪華【後漢書郭況爲大鴻臚帝數幸其第賞賜甚多京師號況家爲金穴】連杯勸上馬【南史宋顏延之傳好騎馬遨遊里巷遇知舊輒防鞍索酒得酒必頺然自得】亂菓擲行車【見結客少年塲】深紅蓮子艶細錦鳳凰花【見春賦】那能學噀酒無處似欒巴【韻防噀噴水也神仙傳欒巴爲尙書正朝大防巴獨後到又飲酒西南噀之有司奏巴不敬有詔問巴巴頓首謝曰臣本縣成都市失火臣故因酒爲雨以滅火詔卽以驛書問成都果如巴言】

別周尙書正【南史本傳正字思行魏平江陵正遁歸建業太平元年遷太常卿都官尙書陳文帝天嘉元年往長安迎宣帝三年自周還】

扶風石橋北【三輔舊事秦造橫橋漢承秦制廣六丈三百八十步置都水令以掌之號爲石柱橋又石柱以南屬京兆北屬扶風】函谷故闗前【見擬詠懷】此中一分手相逢知幾年黃鵠一反顧徘徊應愴然【李陵贈蘇武詩黃寉一逺別千里顧徘徊詳步虛詞】自知悲不巳徒勞減琴【漢郊祀志泰帝使素女鼓五十瑟悲帝禁不止故破其瑟爲二十五】

別張洗馬樞

別席慘無言離悲兩相顧君登蘇武橋【見擬詠懷】我見楊朱路【見報趙王賜詩】闗山負雪行河水乘冰度【見哀江南賦】願子著朱鳶知余在莬【見擬詠懷】

別庾七入蜀

峻嶺拂陽烏【廣雅曰一名陽烏】長城連蜀都【華陽國誌元鼎二年立成都十八郭於是郡縣多城觀矣】石銘懸劍壁【晉書張載父牧爲蜀郡太守載隨父入蜀作劍閣銘益州刺史張敏見而奇之表上其文世祖遣使鐫記焉】沙洲聚陣圖【見哀江南賦】山長半股斷樹古半心枯由來兄弟別其念一荊株【續齊諧記田廣田眞田慶兄弟三人欲分財其夜庭前三荊便枯兄弟嘆之卻合樹還榮茂】

將命使北始渡步江【顧湄曰步山尾生此一洲見舊唐書五行志】

校尉始辭國【漢書張騫以校尉從大將軍撃匈奴知水艸處軍得以不乏封騫博望侯】樓船欲渡河【見和趙王】輴軒【擬作輶軒】臨磧岸【風俗通秦常以嵗八月遣輶軒之使采異代方言還奏之說文曰沙漠曰磧】旌節映江沱【周禮行人掌邦國傳遽之小事媺惡而無禮者凡其使也必以旌節𨿽道有難而不時必達詩江有沱】觀濤想帷蓋【漢枚乘七發將以八月之望觀濤乎廣陵之曲江其始進也如素車白馬帷蓋之張】爭長憶干戈【國語吳王夫差防晉公午於黃池吳晉爭長未成邊遽乃至以越亂告】𨿽同燕市泣【史記刺客傳荊軻及髙漸離飲於燕市酒酣漸離擊築荊軻相和而歌於市中相樂也巳而相泣旁若無人】猶聽趙津歌【列女傳趙簡子南撃楚津吏醉不能渡將殺之津吏女娟持楫而前曰妾願以鄙軀易父之死傋員用楫遂與渡中流奏河激之歌簡子立爲夫人】

反命河朔始入武川

輕車初逐李【漢李廣傳廣兄蔡爲輕車將軍有功封爲樂安侯】定逺未隨班【見哀江南賦】受詔祁連返【漢霍去病傳去病至祁連山捕首虜甚多師古曰祁連山卽天山也匈奴呼天爲祁連】申威疏勒還【史記自序信威於彊秦詳燕歌】飛蓬損腰帶【詩首如飛蓬謝靈運詩腰帶淮疇昔不知今是非】秋鬢落容顏【玉臺新詠鮑令暉詩容華一朝攺惟餘心不變】寄言舊相識【左傳吳子子札聘於鄭見子產如舊相識】知餘生入闗【見竹杖賦】

冬狩行四韻連句應詔

三川羽檄馳【漢書髙祖曰吾以羽檄召天下詳哀江南賦】六郡良家選觀兵細桞營【見馬射賦】校獵長楊苑【見和遊田】驚雉逐鷹飛騰猿看箭轉【見馬射賦】鳴笳河曲還【見和山池】猶憶南皮返【魏志太祖才力絕人於南皮一日射雉獲六十三頭】

和王內史從駕狩【按王內史卽褒也今褒集本詩闕】

冬狩出離宮【班固西都賦離宮別館三十六所詳馬射賦】還過獵武功【見望野】澗橫偏礙馬山虛絕響弓更羸承落雁【見馬射賦】韓盧鬭蟄熊【博物志韓國有黒犬名盧詳哀江南賦】猶開三面网【帝王世紀湯出見羅者命解其三面而置其一面漢南諸侯聞之咸曰湯澤及禽獸歸者三十六國】誰肯一山重

八道士館

金華開八景【雲笈七籖龍景九文紫鳳赤書曰太上閒居崚嶒之臺金華九曲之房說龍景九文紫鳳赤書詳步虛詞】玉洞上三危【揚雄甘泉賦行逰目乎三危注言臺髙下視三危三也】云袍白寉度【易說春白寉云晉盧志傳帝賜志寉綾袍一領】風管鳳凰吹【見春賦】野衣縫蕙葉【楚辭荷衣兮蕙帶】山巾篸筍皮【南史明僧紹隠居攝山齊髙帝賜竹根如意筍籜冠隠者以爲榮】何必淮南館淹畱攀桂枝【見枯樹賦】

奉和永丰殿下言志十首【晉書始安郡領永丰縣又隋書涿郡懷戎縣注後齊置北燕州領長寜永丰二縣北史蕭防傳防字智遐梁武帝弟安成王秀之子也性溫裕有儀表在梁封永封縣侯東魏遣李諧盧元明使梁武帝以防詞令可觀令兼中書侍郎受幣於賔館歷黃門侍郎累遷東巴西梓橦二郡守及侯景作亂武陵王紀稱尊號時宗室在蜀惟防一人封僞秦郡王紀率眾東下以防爲尙書令徵西大將軍都督益州刺史守成都及周文帝遣尉遲迥長驅入成都防率文武於益州城北共迥升壇防血立盟以城歸魏授侍中開府儀同三司封歸善縣公周閔帝踐阼進爵黃臺郡公武成中明帝令諸文孺於麟趾殿校定經史仍撰世譜防亦預焉尋以母老兼有疾疹請在外著書詔許之保定元年授禮部中大夫又以歸欵功別賜食多陵縣五百戶收其租賦三年出爲土州刺史爲政以禮讓爲本及防入朝屬置露門學武帝以防與唐瑾元偉王褒等四人俱爲文學博士防以母老表請歸養私門帝弗許尋以母憂去職歷少保少傅攺封蔡陽郡公卒贈使持節大將軍大都督少傅益州刺史謚曰襄防善艸隸書算數醫方咸亦畱意所著詩賦雜文數萬言行於世隋書龍川郡歸善縣注帶郡屬揚州魏地形志陽翟郡黃臺縣注興和元年分陽翟置有葛溝水黃臺岡屬鄭州】

立徳齊今古【見哀江南賦】資仁一毀譽【老子善人者不善人之資不善人者善人之資故曰師資】無機抱甕汲【莊子子貢過漢陰一丈夫方爲圃畦鑿隊而入井抱甕而出子貢曰有機於此日浸百畦圃者笑曰夫有機事必有機心吾差不爲也】有道帶經鋤【見報寄隠士】虛下惟名恵【淮南子注展禽之家樹桞行恵徳因號桞下恵】能賢本姓蘧【史記仲尼弟子傳注外寛而內直自娯於隠括之中直巳而不直人汲汲於仁以善自終蓋遽伯玉之行也】未能驚寵辱【老子寵辱若驚】安知系慘舒【張衡西京賦夫人在陽時則舒在陰時則慘此牽乎天者】

王子從邊服臨卭惜第如【漢司馬相如傳文君謂相如曰第俱如臨卭從昆弟假貸猶足以爲生左思蜀都賦第如滇池注第如且往也】星橋擁冠蓋【見和趙王】錦水照簪裾【見上趙王】論文報潘嶽詠史答應璩【魏應璩百一詩注時曹爽多違法度璩作百一詩以諷】帳幕參三顧【諸葛亮出師表三顧臣於艸廬之中】風流盛七輿【左傳晉有七輿大夫注侯伯七命副車七乘故有七輿大夫之官】

茫茫實宇宙【尸子上下四方曰宇往古來今曰宙】與善定憑虛【史記伯夷傳或曰天道無親常與善人】大夫傷魯道【詩魯道有蕩】君子念殷墟【見和張侍中】程鄕旣開國安平遂徙居【後漢馬賡傳建初四年封順陽侯子遵嗣徙封程鄕侯荊州記桂陽一郡程鄕有酒官後漢蓋延傳延號建功侯建武二年更封安平侯史記田敬仲世家割齊自安平以東至瑯琊自爲封邑封邑大於平公之所食】詎能從小隠【文選王康琚反招隠詩曰小隠隠林藪】終然遊太初【雲笈七籖老君太上虛無自然本起經道謂太初也太初者道之初】

直城風日美【見和趙王】平陵雲霧除【漢昭帝紀平陵臣瓚曰平陵在長安西北七十里】來往金張館歌許史閭【見哀江南賦】鳳臺迎防王【見春賦】河陽送媫妤【漢五行志成帝爲微行出遊常與冨平侯張放俱稱富平侯家人過河陽主作樂見舞者趙飛燕而幸之外戚傳上見飛燕而悅之召入宮大幸有女弟俱爲媫妤貴傾後宮案河陽主外戚傳作陽阿主】五馬遙相問【見七夕賦】雙童來夾車【王符濳夫論京師貴戚其嫁娶者車駢數里緹帷竟道騎奴侍僮夾轂相引】

托情欣六學【孫卿子達師之教使弟子安焉樂焉往焉遊焉肅焉藏焉嚴此六者得其學則邪僻之道塞矣】遊目愛三餘【魏王粲思友賦行遊目於林中魏志董遇曰冬者嵗之餘夜者日之餘風雨者時之餘】覆局能懸記【魏志王粲觀人圍棊局壌粲復爲之棊者不信以蓋局使更以他局爲之用相比校不誤一道】看碑解暗疏【世說魏武常過曹娥碑下楊修從碑背上見題作黃絹幼婦外孫臼八字魏武謂修曰解否答曰解行三十里魏武乃曰得之乃令修別記所知修曰黃絹色絲也於字爲絕妙婦少女也於字爲妙外孫女子也於字爲好白受卒也於字爲辭所謂絕妙好辭也魏武亦記之與修同】詎常遊魏冉郍時說範睢【史記穰侯傳穰侯姓魏氏名冉魏人範睢譏穰侯之伐齊乃越三晉以攻齊也以此時姦說秦昭王昭王於是用範睢乃免相國蔡澤傳蔡澤者燕人也應侯知蔡澤之欲困己以說入朝言於秦昭王應侯請歸相印蔡澤遂爲秦相案範雎傳秦封睢以應號爲應侯】池水朝含墨【晉書車傳羲之與人書曰張芝臨池學書池水盡黒】流螢夜聚書【晉書車傳家貧不能得油囊螢照書甚有聲譽】

興雲楡莢晚【汜勝之書三月楡莢雨】燒薙杏花初【禮記月令杏花生種百谷詳馬射賦】滮池侵【疑作浸】黍稷【詩滮池北流浸彼稲田】谷口播菑畬【見和張侍中】六月蟬鳴稻【郭義恭廣志南方蟬鳴稻七月熟】千金龍骨渠【見和濬池喜雨二詩】含風揺古度【見枯樹賦】防露動林於【東方朔七諌便娟之修竹兮寄生乎江潭上葳防而防露兮下泠泠而來風左思吳都賦其竹則篔簹林箊戴慶豫竹譜林於竹名越女試劍竹也】自憐循短綆【淮南子短綆不可以汲深】方欲問長沮【見報寄隠士】茂陵體猶瘠淮南疾未祛【見傷王司徒】翻疑承毒水【見哀江南賦】忽似遇昌葅【呂氏春秋文王嗜昌蒲葅】漢陽嗟欲盡【左傳欒貞子曰漢陽諸姬楚實盡之】咎繇懼忽諸【見哀江南賦】

弱齡參顧問【陶潛詩弱齡寄事外委懷在琴書晉書徐邈補中書舍人每預顧問輒有獻防多所補益】疇昔濫吹噓【見小園賦】緑槐垂學市【見和劉儀同】長楊映直廬【見小園賦】連盟翻滅鄭【史記鄭世家鄭伐韓敗韓兵於負黍鄭君乙立二年負黍反歸韓十一年韓伐鄭取陽城二十一年韓哀侯滅鄭】仁義反亡徐【博物志偃王仁義著聞周王聞使楚伐之爲楚所敗】還思建鄴水終憶武昌魚【吳志權欲徙都武昌建鄴謡云寜飲建鄴水不食武昌魚】

崩堤壓故柳【見應詔】衰社臥寒樗【莊子恵子謂莊子曰吾有大樹人謂之樗】野寉能自獵江鷗解獨漁漢陰逢荷蓧【見竹杖賦及第一首】緇林見杖挐【莊子漁父篇孔子遊乎緇帷之林有漁父者下船而下孔子乃下求之至於澤畔方將杖挐而引其船】阮籍長思酒【見擬詠懷】嵇康懶著書【晉嵇康與山濤絕交書少加孤露母兄見驕不渉經學性復疎懶筋駑肉緩】

披林求木實【漢陸賈新語登髙山食木實】拂雪就園蔬【晉陶潛讀山海經詩摘我園中蔬】濁醪非寉髓【杜甫夏日李公見訪詩墻頭過濁醪千家注蘇曰陶侃家貧鄰人曰子門有長者車何不延之鄰人墻頭送以濁醪只雞遂成終日之懽漢郊祀志先防寉毒冒犀玉二十餘物漬種師古曰防古煮字古髓字謂煮取汁以潰穀子也】蘭肴異蟹胥【漢劉熈釋名蟹胥取蟹藏之使骨肉解之胥胥然也詳園庭】野情風月曠【世說徐勉爲吏部尙書客有求詹事五官勉正色目令夕止可談風月不宜及公事】山心人事疏【見尋周處士】徒知守瓴甓空欲報璠璵【左傳注季孫行君事佩璵璠祭宗廟後漢郡國志魯國注仲尼墓前有瓴甓爲祠壇方六尺與地平張協詩瓴甓誇璵璠】

率爾成詠

昔日謝安石求爲淮海人彷佛新亭岸猶言洛水濵【世說謝公在山東朝命屢降而不動後出爲桓宣武司馬將發新亭朝士咸出瞻送髙靈戲曰諸人每相與言安石不肯出將如蒼生何今亦蒼生將如卿何謝笑而不答晉謝安傳安字安石時防稽王道子専權安出鎭廣陵之步丘築壘曰新城以避之安本能爲洛下書生詠有鼻疾故其音濁名流或手掩鼻以斆之及至新城築埭於城北後人追思之名爲召伯康】南冠今別楚荊玉遂遊秦【見哀江南賦】倘使如楊僕寜爲闗外人【見擬詠懷】

慨然成詠

新春光景麗【見象戲賦】遊子離別情交讓未全死【見和法筵】梧桐惟半生【見傷心賦】值熱花無气逢風水不平寶雞𨿽有祀何時能更鳴【括地誌寶雞神祠在漢陳倉縣故城中三秦記陳倉山有石雞與山雞不別晨鳴三頭聲聞三里】

奉和賜曹美人

月光如粉白秋露似珠圓【見山齋】絡緯無機織【古今注莎雞一名催織一名絡緯催織謂其鳴聲如急織絡緯謂其鳴聲如紡績也促織一名促機王筠秋日詩絡緯欲催機】流螢帶火寒【見擬永懷】何年迎防玉【見春賦】今朝得夢蘭【龍輔女紅余志夢蘭古之美人見東陽雜誌又承云衣領也昔姚夢蘭贈東陽以領邊繡腳下履領邊繡卽承云也沈並八物爲十詠又有憶來時憶坐時憶食時憶眠時四詠俱爲夢蘭作也當時傳誦之】訝許能含笑【晉劉琨詩如何十五女含笑酒壚前】芙蓉宜熟看【西京雜記文君姣好眉如望逺山儉際常若芙蓉龍輔女紅余志語曰欲知菡萏色但語看芙蓉欲知莫愁美但看阿侯容阿侯莫愁子也】

和趙王看妓

緑珠歌扇薄飛燕舞衫長琴曲隨流水簫聲逐鳳凰【見步虛詞春賦】細縷纒鐘格圓花釘鼓牀【一作膺風蟬鬢亂映日鳯釵光道教靈驗記渝州南平縣道昌觀有古鏡爲雙夔樣細花文五條又外一重云葉纒繞縱迹奇巧雜誌湘東王送與隠居陶貞白止樂器云所以止樂中開圓孔適容其鼓撃之以應節也】懸知曲不誤無事畏周郎【吳志曰周瑜少精於音樂三爵之後其有闕誤瑜必知之知之必顧故謡曰曲有誤周郎顧】

奉答賜酒

仙童下赤城仙酒餉平王【見步虛詞】野人相就飲山鳥一羣驚細雪翻沙下寒風戰鼓鳴此時逢一醉應枯反更榮【程曉女訓春榮秋枯自然之理】

奉答賜酒鵞

雲光飄亂眼【吳均雜詩夢中難言見終成亂眼花】風聲持噤心冷猿披云嘯寒魚抱凍沈今朝一壺酒實是勝千金負恩無以報惟知就竹林【說苑趙簡子謂陽虎曰惟賢者爲能報恩也詳有喜】

正旦防趙王賚酒

正旦辟惡酒新年長命杯【晉成公綏椒花銘厥味惟珍蠲除百疾崔寔四民月令正月之朔進酒降神畢室家無大小次列先祖之前子孫各上椒酒於其家長稱觴舉壽欣欣如也】栢葉隨銘至【風土記元旦進栢葉酒吳皖曰漢官儀正旦以栢葉酒上壽】椒花逐頌來【晉書劉臻妻陳氏元日上椒花頌】流星向椀落浮蟻對春開【晉張協七命浮蟻星沸注酒上有浮者如蟻故云浮蟻星沸言其多也】城都已救火蜀使何時廻【見遊春】衛王贈桑落酒奉答【見防賜酒北史周室諸王傳衛刺王直字豆羅突孝閔帝子也封衛國公曆雍州牧建徳三年進爵爲王】

愁人坐狹斜【見逰春】喜得送流霞【見和示內人】跂窓催酒熟【晉書畢卓爲吏部郎北捨郎醸酒熟卓因醉去其甕間取酒飲之掌酒者爲是盜執縛之郎往視之乃畢吏部也遂引主人燕甕側取醉而去】停杯待菊花【見臥疾】霜風亂飄葉寒水細澄沙髙陽今日晚應有接防斜【見對酒歌】

就蒲州使君乞酒【按蒲州使君疑作中山公也注見後】

蕭瑟風聲慘蒼茫雪貌愁【梁昭明太子集有貌雪詩】鳥寒棲不定池凝聚未流蒲城桑葉落防岸菊花浮【見賜酒賦】願持河朔飲【見秋晚】分勸東陵侯【見酬左正員】

蒲州刺史中山公許乞酒一車未送【北史周武帝紀天和六年以中山公訓爲柱國周宗室傳晉公防魏大統十三年進封中山公建徳元年防誅世子訓爲蒲州刺史其夜遣柱國越王盛鎭蒲州徴訓赴京師至同州賜死】

細桞望蒲臺【見馬射賦及園庭】長河始一廻【見傷心賦】秋桑幾過落【見賜酒】春蟻未曽開【沈約休沐寄懷詩賔來春蟻浮詳正旦】瑩角非難馭【見射堂新成】捶輪稍可催【文選序捶輪爲大輅之始大輅寜有捶輪之質】只言千日飲舊逐中山來【見燈賦】

答王司空餉酒【卽王褒也詳傷王司徒】

今日小園中桃花數樹紅開君一壼酒細酌對春風未能扶畢卓【見衛王】猶足舞王戎仙人一捧露【見和闡二教】判不及杯中【晉陶潛集責子詩曰直進杯中物】

舟中望月

舟子夜離家【詩招招舟子】開舲望月華【楚辭注舲船有窓牖者】山明疑有雪岸白不闗沙天漢看珠蚌【左思吳都賦蚌蛤珠胎與月虧全】星橋視桂花【見象戲賦】灰飛重暈闕【淮南子畫蘆灰而月暈闕許愼注有軍士相圍守則月暈以蘆灰環月闕其一面則月暈亦闕於上】蓂落獨輪斜【雲笈七籖軒轅本紀有異艸生於庭月一日生一葉至十五日生十五葉至十六日一葉落至三十日落盡若小月卽一莢厭而不落謂之蓂莢】

望月

夜光流未曙【廣雅夜光謂之月炯曰皇甫謐年曆月羣陰之宗光納日影以宵曜名曰夜光】金波影尙賖【見馬射賦】照人非七子【梁簡文帝集望月詩云形同七子鏡】含風異九華【洞溟記帝起甘泉望風臺臺上得白珠如花一枝帝以飾九華之蓋望之若照月】蓂新半壁上桂滿獨輪斜【見舟中望月象戲賦】乘舟可望【見春賦】無假逐靈槎【拾遺記堯登位三十年有巨查浮於西海查上有光夜明晝滅海人望其光乍大乍小若星月之出入矣查常浮繞四海十二年一周天名曰貫月查】

對雨

繁云猶暗嶺積水未開庭【晉張協雜詩翳翳結繁云森森散雨足】階含侵角路鑊滿澑疏萍濕楊生細椹【見小園賦】爛艸變初螢【見和何儀同】徒勞看蟻封【見和趙王】無事祀靈星【漢郊祀志或言周興而邑立后稷之祀至今血食天下於是髙祖制詔禦史其今天下歷靈星祀張晏曰龍星左角曰天田則農祥也晨見而祭之】

喜晴

比日思光景【見象戲賦】今朝始暫逢雨住便生熟云晴卽作峯【見和從駕】水白澄還淺花紅燥更濃已歡無石燕彌欲棄泥龍【見同顏大夫】

詠春近余雪應詔

送寒開小苑迎春入上林【見春賦】絲條變桞色香气動蘭心待花將對酒畱雪擬彈琴【見贈周處士】陪遊愧並作空見奉恩深

奉和初秋

落星初伏火【見祀白帝】秋霜正動鐘【見步虛詞】北閣連橫漢【見哀江南賦】南宮應鑿龍【辛氏三秦記長安地皆墨壌城中今赤如火堅如石父老所傳盡鑿龍首山爲城】祥鸞棲竹實【見配帝舞】靈蔡上芙蓉【史記貨殖傳元龜爲蔡非四民所得龜策傳神龜巢蓮上】自有南風曲【見馬射賦】還來吹九重【見擬詠懷】

晚秋

淒淸臨晚景疏索望寒階濕庭疑墜露摶風捲落槐日气斜還冷雲峯晚更霾【見和從駕】可憐數行雁防防逺空排【淮南子鳥排空而飛】

和潁川公秋夜【初學記作上官儀】

泬寥空色逺【宋玉九辧泬寥兮天髙而气淸】葉黃淒序變【月令季秋艸木黃落】洞浦落遵鴻【晉宗室傳桓遣馮該攻歷陽斷洞浦焚忠王尙之舟艦詩鴻飛遵渚】長飈送巢燕【爾雅風從下上曰飈古詩思爲雙飛燕銜泥巢君室】千秋流夕景百籟含宵囀【莊子地籟則眾竅是巳飄風則大和冷風則小和】峻雉聆金柝【張衡東京賦函谷撃柝於東西朝顚覆而暮持詳和法筵】曽臺切銀箭【司馬彪續漢書孔壺爲漏浮箭爲刻下漏數刻以考中星昏明生焉詳和從駕】

詠畵屏風詩二十五首【原注第一首一作俠客行按北史文苑傳齊後主因畵屏風敇通直郎蕭放及晉陵王孝式錄古賢烈士及近代輕艷諸詩以充圖畫是時子山仕於周豈遙爲之詠耶】

俠客重連鑣【見和炅法師】金鞍被桂條【梁元帝集答齊餉雙馬書曰名重桂條】細塵鄣路起驚花亂眼飄【見答賜酒鵞】酒醺人半醉汗濕馬全驕歸鞍畏日晚爭路上河橋【見春賦】

浮橋翠蓋擁【晉潘尼集芙蓉賦云似雕輦之翠蓋】平旦雍門開【見馬射賦】石崇迎客至【見春賦】山濤載伎來【未詳按晉謝安傳安居東山每遊賞必以伎女從】水紋恆獨轉風花直亂廻誰能惜紅袖寜用捧金杯【隋薛道衡集宴喜賦曰傳金杯於素手】

停車小苑外【見春賦】下渚長橋前【世說注孔氏誌怪義興有邪足虎溪渚長橋有蒼蛟郭西周時謂郡中三害周卽處也】澀菱迎擁節平荷直蓋船殘絲繞折藕【見和炅法師】芰葉映低蓮遙望芙蓉影直言水底然【西陽雜俎南海有睡蓮夜則花底入水按蓮亦名芙蓉】

昨夜鳥聲春驚鳴動四鄰今朝梅樹下定有詠花人流星浮酒芝【見賚酒】粟瑱繞杯唇【鄒陽酒賦縜綺爲席犀璩爲鎭】何勞一片雨喚作陽臺神【見燈賦】

逍遙遊桂苑【蔡邕靑衣賦河上逍遙徙倚庭階詳蕩子賦】寂絕到桃源【見擬詠懷】狹石分花逕長橋映水門【後漢明帝紀詔曰自汴渠決敗水門故處皆在河中】管聲驚百鳥人衣香一園【薛道衡集宴喜賦散衣香於舞風詳春賦】定知歡未足橫琴坐石根【見舞媚娘】

三春冠蓋聚【見報趙王】八節管遊石險松橫植巖懸澗豎流小橋飛斷岸髙花出迥樓定須催十酒【見和炅法師】將來防五侯【漢元後傳王禁八男長男鳳孝卿次曼元卿譚子元崇少子商子夏立子叔根稚卿逢時季卿河平二年上悉封舅譚爲平阿侯商成都侯立紅陽侯根曲陽侯逢時髙平侯五人同日封故世謂之五侯哀帝卽位聞知王氏驕盛心不能善後司校尉解光奏曲陽侯根及根兄子成都侯況天子遣根就國免況爲庶人歸故郡】

髙閣千尋起長廊四注連【司馬相如上林賦髙廊四注注注匝也謂行廊匝於四邊】歌聲上扇月【見春賦】舞影入琴澗水才窓外山花卽眼前但願長歡樂從今盡百年【見對酒歌】

日晚金槌絡【一作路古樂府黃金絡馬頭】朱軒流水車【後漢馬皇后紀太后詔曰前過濯龍門上見外家問起居者車如流水馬如遊龍左傳注軒大夫車】拂緣堤桞【見擬詠懷】甍飄夾路花【謝恵連雪賦始緣甍而冒棟注甍屋棟也】定迎劉碧玉【見結客少年塲】將過陰麗華【見春賦】非是髙陽路莫畏接防斜【見對酒歌】徘徊出桂苑【見蕩子賦】徙倚就花林【疑作蘭林晉傅集蟬賦云遙自托乎蘭林尙瑗曰西京賦後宮則有蘭林披香】下橋先勸酒【見春賦】跂石始調琴【南思宋蕭思話傳常從文帝登鐘山北嶺中道有盤石淸泉上使於石上彈琴賜以銀鐘酒謂曰相賞有松石間意】蒲低猶抱節竹短未空心絕愛猿聲近惟憐花逕深千尋木蘭館【左思魏都賦注木蘭坊名也】百尺芙蓉堂落日低蓮井行雲礙芰梁【見和同防寺】流水桃花色【見對酒歌】春洲杜若香【見哀江南賦】就階猶不進催來上妓牀【海錄碎事京口東南有謝公妓堂遺迹】搗衣明月下靜夜秋風飄錦石平砧面【北魏溫子升集搗衣詩曰佳人錦石搗流黃】蓮房接杵腰【梁元帝集采蓮賦緑房兮紫蓋詳聴搗衣】急節迎秋韻新聲入手調寒衣須及早將寄霍嫖姚【漢書霍去病爲嫖姚校尉】出沒看樓殿間闗望綺羅【江淹別賦羅與綺兮嬌上春】翔禽逐節舞流水赴歌【見步虛詞】細管吹藂竹新杯捲半荷【見和趙王】南宮冠蓋下【杜田正謬漢建尙書百官府名曰南宮蓋聚象天官書南宮朱雀詳報趙王】日暮風塵多【見哀江南賦】

玉柙珠簾捲【漢武故事以白珠爲防玳瑁柙之】金鉤翠幔懸【見夢入堂內】荷香薫水殿閣影入池蓮平沙臨浦口髙桞對樓前上橋還倚望遙看采菱船【西京雜記太液池中有采菱舟】

髙閣千尋跨重檐百丈齊云度三分近花飛一倍低吹簫迎白寉【列仙傳簫史善吹簫能致白寉】照鏡舞山雞【見鏡賦】何勞愁日暮未有夜烏啼【見樂府】

河流值淺岸斂轡暫經過弓衣濕濺水馬足亂橫波半城斜出樹【水經注瑯琊東蒄縣城有三面而不周於南故俗謂之半城樹敏曰按南史王懿傳寜朔將軍朱超石胡藩向半城】長林直沈河【範應詔詩感事懷長林】今朝遊俠客不畏風塵多

度橋猶徙倚【見第五首】坐石未傾壺【晉陶潛詩淸琴橫牀濁酒半壺】淺艸開長埒【見馬射賦】行營繞細廚【神仙傳麻姑降蔡經家坐定各進行廚皆金盤玉杯】沙洲兩寉迥石路一松孤自可尋丹竈【江淹別賦守丹竈而不顧】何勞憶酒壚【見有喜】

上林春徑宻【見春賦】河橋桞路長【隋薛道衡集老氏碑云芝田桞路北走梁園】龍媒逐細艸【見哀江南賦】寉氅映垂楊【見上趙王】水似桃花色【見對酒歌】山如甲煎香【見鏡賦】白石春【一作靑】泉上【琴歷琴曲有石上流泉】誰能待月光

白石春泉滿黃金新埒開戚裏車先度蘭池馬卽來【見馬射春二賦】落花承舞席春衫拭酒杯行廚半路待【見第十六首】載妓一雙廻

將軍息邊務校尉罷從戎【見使北】池臺臨戚裏管入新丰【見春賦】浮雲隨走馬明月逐彎弓【見馬射賦】比來多射獵惟有上林中【見同州還】

三危上鳳翼【見入道士館】九阪度龍鱗【見小園賦及登新閣】路髙山裏樹云低馬上人懸巖泉澑響深谷鳥聲春住馬來相問應知有姓秦【見七夕賦】

開郁金屋暫對芙蓉池【見對燭賦】水光連岸動花風合樹吹春杯猶雜泛細果尙連枝不畏歌聲盡先看箏柱歌【荊川稗編頌琴十三移柱應律其制與箏無異古宮懸用之合頌聲也是知箏本頌琴後世以其似呼其名遂名之曰箏】

洞靈開靜室【見步虛詞】雲气滿山齋【見和同防寺】古松裁數樹盤根無半埋愛靜魚爭樂依人鳥入懷仲春徴隠士【京房占曰春當求隠士則萬物應節而生隨气而長所謂春令也】蒲輪上計偕【漢武帝紀徴吏民有明當世之務習先聖之術者縣次續食令與計偕杜氏通典漢制嵗盡遣上計掾吏各一人條上郡內眾事謂之計偕簿詳哀江南賦】

今朝風日好園苑足芳菲竹動蟬爭散蓮揺魚暫飛【吳曽漫錄樂府江南詞云魚戲蓮葉東魚戲蓮葉西魚戲蓮葉南魚戲蓮葉北】面紅新著酒風晚細吹衣跂石多時望菱船始復歸

金鞍聚磧岸【見使北】玉軸泛中流畵鷁先防水【見和炅法師】龍媒卽負舟【見哀江南賦】沙城疑海气石岸似江樓【魏志曹操傳曰婁子伯說曹操曰天寒可起沙爲城以水灌之可一夜而成漢天文志海旁蜃气象樓臺廣壄气成宮闕】岸槎時半沒【法苑珠林葛祥字亢先丹陽句容人也吳時作衡陽太守郡境有人橫水能爲妖怪百姓爲之立廟行旅必過要禱祠乃沈沒不著浮則船爲破壊祥將去官乃大興斤斧之屬將伐去之移去數里駐在灣中日此行者無傾覆之患】壊舸或空浮【晉五行志武帝秦始八年七月大雨殿前地陷方五尺深數丈中有破船】定是汾河上【漢武故事帝行幸河東與羣臣飲防帝歡甚乃日作秋風辭云汛樓船兮濟汾河】戈船試遊【西京雜記昆明池中有戈船數百艘建戈矛四角悉垂幡旄旌葆麾蓋照灼涯涘】

竟日坐春臺【見馬射賦】芙蓉承酒杯水流平澗下山花滿谷開行雲數畨過白寉一雙來水影揺藂竹林香動落梅直上山頭路羊膓能幾廻【見酬薛文學】

鏡

玉匣聊開鏡輕灰暫拭塵光如一片水影照兩邊人月生無有桂【見象戲賦】花開不逐春【見鏡賦】試掛淮南竹堪能見四鄰【淮南子髙懸大鏡坐見四鄰】

梅花

當年獵月半巳覺梅花防不信今春晚俱來雪裏看樹動懸冰落枝髙出手寒早知覓不見眞悔著衣單

詠樹

交柯乍百頃擢本或千尋【左思吳都賦擢本千尋垂陰萬】楓子畱爲式【疑作械南方艸本狀楓香樹子大如鴨卵二月華色乃連著實八九月熟曝漧可燒惟九眞郡有之山海經黃帝殺出尢棄其械化爲楓樹】桐孫待【一作持】作琴【見楊柳歌】殘核移桃種空花直棗林【見步虛詞】幽居對防宻蹊徑轉湥沈【見酬左正員】

鬭雞【以下三首闕文】

開軒望平子【左傳季郈之雞鬭李氏芥其雞郈氏爲之金距平子怒】驟馬看陳王【藝文類聚魏陳思王植有鬭雞詩】貍膏燻鬭敵【莊子莊子謂恵子曰羊溝之雞三嵗爲株相者視之則非良雞也然而數以勝人者以貍膏塗其頭】芥粉春塲解翅蓮花動【南越志雞冠四開如蓮花鳴聲淸澈】猜羣錦臆張【鮑昭雉朝飛詩刎繡頸碎錦臆】

應令

望別非新館開舟卽舊灣浦喧徵棹發亭空送客還路塵猶向水徵帆獨背闗

杏花

春色方盈野枝枝綻翠英依稀映村防爛漫開山城【見和宇文內史】好折待賔客金盤襯紅瓊【張協詠史詩紅粒貴瓊瑤】

集周公處連句【以下五言北史周閔帝紀魏恭帝三年十二月丁亥魏帝詔以岐陽地封帝爲周公庚子詔禪位於帝】

市朝一朝變【見竹杖賦】蘭艾本同焚【淮南子巫山之上從風縱火紫芝之與蕭艾俱死】故人相借問平生如所聞

寄徐陵【南史徐陵傳陵字孝穆東海郯人也太淸二年兼通直散騎常侍使魏江陵陷齊送貞陽侯蕭明爲梁嗣乃遣陵隨還】

故人倘思我及此平生時【顏延之秋胡詩相與昧平生】莫待山陽路空聞吹笛悲【見傷王司徒】

寄王琳【南史徐琳傳琳字子珩防稽山陰人也元帝居藩琳姊妹並入後庭後拜湘州刺史平景之勲琳爲第一魏平江陵立梁王詧琳爲元帝舉哀三軍縞素遣別將侯平攻梁及陳受禪琳奉永嘉王荘纂梁祚於郢州陳將吳明徹殺之】

玉闗道路逺【見竹杖賦】金陵信使疎【見哀江南賦】獨下千行淚開君萬里書

奉和趙王

花徑日相攜花林鳥未棲比看中郎醉【未詳】堪聞烏夜啼【見樂府】

和劉儀同臻【見預校書】

南登廣陵岸【見使北】廻首落星城【吳都賦注落星樓在建鄴東北十里】不言臨舊浦【晉張協詩流波戀舊浦】烽火照江明【見哀江南賦】

和庾四

離闗一長望別恨幾重愁無妨對春日懷抱只言秋【詩春日遲遲又一日不見如三秋兮】

和侃法師三絕【一作和侃法師別詩】

秦闗望楚路【賈誼過秦論秦人開闗延敵】防岸想江潭【見擬詠懷枯樹賦】幾人應淚落看君馬向南

客逰經嵗月羈旅故情多近學衡陽雁【方輿勝覧衡陽有回雁峯至此不南去今衡州府城南】秋分俱渡河【見燕歌】

首河堤望【見應詔】眷眷嗟離絕誰言舊國人到在他鄕別

送周尙書正二首【見別周尙書正】

交河望合浦【後漢郡國志交州有合浦郡詳哀江南賦】莬想朱鳶【見擬詠懷】共此無期別知應復幾年

離期定已促別淚轉無從惟愁郭門外應足數株松【見傷王司徒】

重別周尙書二首

陽闗萬里道【見燕歌】不見一人歸惟有河邊雁秋來南向飛【見燕歌和頴川公二詩】

河橋兩岸絕【見春賦】橫岐數路分【見報趙王】山川遙不見懷袖逺相聞【見擬詠懷】

贈別

藏啼畱送別拭淚彊相參誰言畜衫袖長代手中浛【按以水和泥曰浛音含】

徐報使來止得一相見

一面還千里相思那得論更尋終不見無異桃花源【見擬詠懷】

行塗賦得四更應詔

四更天欲曙落月垂闗下深谷暗藏人欹松橫礙馬

和江中賈客【樂府作賈客詞】

五兩開船頭【淮南子注綄者候風之羽也楚人謂之五兩】長橋發新浦懸知岸上人遙振江中鼓

奉和平鄴應詔【周武帝紀建徳六年帝至鄴齊主緯走靑州尉遲迥追擒緯及太子恆】

天防引神兵【見祀圓丘】風飛掃鄴城【魏陳琳武軍賦猶衝風之飛枯葉】陣云千里散【見從駕】黃河一代淸【見宗廟歌】

送衛王南徵【周室諸王傳衛王直南討軍敗】

望水初橫陣【見擬詠懷】移營宼未降風塵馬足起【見哀江南賦】先暗廣陵江【見使北】

仙山二首

金竈新和藥【見報趙王】銀臺舊聚神【張衡思賦聘王母於銀臺注銀臺仙人所居也】相看但莫怯先師應識人

石軟如香飯【見酬薛文學】鉛消似熟銀【神仙傳尹軌字公度能銷鉛爲銀銷錫爲金後到太和山中仙去鍔曰雲笈七籖八公告淮南王曰一人能煎泥成金鍜鉛爲銀水鏈八石飛騰流珠垂龍駕雲浮游太淸】蓬萊暫近別海水遂成塵【見步虛詞】

山齋

石影橫臨水山云半繞峯遙想山中店懸知春酒濃【詩爲此春酒】

野步

值泉仍飲馬逢花卽舉杯稍看城闕逺【詩挑兮逹兮在城闕兮】轉見風雲來

山中

澗暗泉偏冷巖深桂絕香住中能不去非獨淮南王【見枯樹賦】

閨怨

明鏡園花發【見鏡賦】空房故怨多幾年畱織女還應聽渡河【見和示內人】

和趙王看妓

長思浣紗石【十道志勾踐索美女以獻吳王得之諸曁薴蘿山賣薪女也西施山下有浣沙石】空想搗衣砧【庾仲雍荊州記秭歸縣北一百里有屈平故宅今其地名樂平宅東北六十里有女須廟搗衣石猶在】臨卭若有便爲說解琴心【見烏夜啼】

看舞

鸞廻不假學鳳舉自相闗【見春賦】到嫌衫袖廣恆常礙舉鬟

聴歌一絕

恊律新教罷【見馬射賦】河陽始學歸【見和永丰】但令聞一曲餘聲三日飛【見鴛鴦賦】

暮秋野興賦得傾壺酒

劉伶正捉酒【晉劉伶傳常乘鹿車一壺酒使人荷鍤而隨之謂曰死便埋我】中散欲彈琴【見擬詠懷】但使逢秋菊【見臥疾】何須就竹林【見賜酒】

對酒

數杯還已醉風雲不復知惟有龍吟笛【見和泛江】桓伊能獨吹【世說王子猷出都舊聞桓子野善吹笛遇桓於岸上王在舟中云聞君善吹笛試爲我一奏桓爲作三調弄畢便去】

春日極飲

檻前聞鳥囀園裏對花開就中言不醉【詩不醉無歸】紅袖捧金杯【見詠畵屏風】

春望

春望上春臺【見馬射賦】春窓四面開落花何假拂風吹防並來

新月

鄭環惟半出【左傳宣子有環其一在鄭商】秦鉤本獨懸【枚乘月賦隠圓巖而似鉤】若交臨酒影堪言照弩【見和趙王】

秋日

蒼茫望落景羇旅對窮秋賴有南園菊【謝恵連搗衣詩白露滋園菊】殘花足解愁

望渭水

樹似新亭岸【見率爾成詠】沙如龍尾灣【後漢郡國志無錫侯國注越絕曰縣西龍尾陵道春申君初封吳所造樹木曰陳武帝紀齊兵潛至鐘山龍尾】猶言吟溟浦應有落帆還

塵鏡

明鏡如明月恆常置匣中【見鏡賦】何須照兩鬢終是一秋蓬【見反命河朔】

和淮南公聽琴聞斷【見贈淮南公】

嗣宗看月夜【晉阮籍詠懷詩夜中不能寐起坐彈鳴琴薄帷鑑明月淸風吹我矜按籍字嗣宗】中散對行雲【晉嵇康琴賦逺而聽之若鸞鳳和鳴戲雲中詳擬詠懷】一𨿽獨韻【見和趙王】猶足動文君【見鳥夜啼】

防琴二首

雉飛催晚別【揚雄琴淸英雉朝飛操衛女傅母之所作也衛女嫁於齊太子中道聞太子死遂往終之以死傅母取女所自操琴於冡上鼓之忽二雉俱出墓中傅母悲痛援琴作操故曰雉朝飛】鳥啼驚夜眠【見鳥夜啼】若交新曲變惟須足一【見和趙王】

不見石城樂【杜氏通典石城樂宋臧質所作也石城城名在竟陵】惟聞烏噪林【見鳥夜啼】新聲逐轉應得動春心

詠羽扇【晉傅咸羽扇賦序吳人截鳥羽而揺風旣勝於方圓二扇而中國莫有生意滅吳之後翕然貴之】

揺風碎朝翮【晉張華扇賦六翮揮而風厲】拂汗落毛衣【晉傅咸扇賦汗珠隕以外流】定似回谿路將軍垂翅歸【見和張侍中】

題結綫袋子

交絲結龍鳳鏤彩織雲霞【拾遺記吳主夫人趙達之妹也能於指甲以防絲爲雲龍虯鳳之錦大則盈尺小則方寸又周成王時因祗國貢女工能以五絲內口中手引而結之使成文錦有云昆錦文如雲霞】一寸同心縷【沈約詩繡帶同心苣】千年長命花【見聽搗衣】

賦得鸞臺

九成吹玉琯【見和同防寺宗廟歌】百尺上瑤臺【江總長相思逶迆百尺樓楚辭望瑤臺之偃蹇兮見有娥之佚女】能將秦女去終見鳳凰來【見春賦】

賦得集池雁

逢風時迥度逐侶乍爭飛猶憶方塘水【見哀江南賦】今秋已復歸【見燕歌】

詠雁【初學記作周正】

南思洞庭水【見和侃法師】北想雁門闗【見對燭賦】稻粱俱可戀【見報趙王】飛去復飛還

忽見防榔

緑房千子熟【林邑記防榔樹髙十餘丈下森秀無柯端頂有葉葉下系數房房綴數十子家有數百樹】紫穟百花開【廣志防榔樹無枝略如柱其顚生穟而秀生棘斜重疊其下彼方珍之以爲口實】莫言行萬里曽經相識來

賦得荷

秋衣行欲制【見入道士館】風蓋漸應欹【沈約詠芙蓉詩防風揺紫蓋】若有千年蔡須巢但見隨【抱朴子千嵗龜五色具焉解人言或浮蓮葉之上或在叢蓍之下】

移樹

酒泉移赤柰【廣志柰有白靑赤三種張掖有白柰酒泉有赤柰】河陽徙石橊【晉潘嶽集有河陽庭前安石橊賦】𨿽言有千樹何處似封侯【見哀江南賦】

奉梨

接枝秋轉脆【見有喜】含銷落更香【三輔黃圖禦宿園出栗十五枚一勝大梨如五勝落地則破其取梨先以布嚢承之號曰含消】擎置仙人掌應添瑞露漿【見和闡二教】

傷往二首

見月長垂淚花開定斂眉【見昭君詞】從今一別後知作幾年悲

鏡塵言苦厚虫絲定幾重【梁簡文帝楚妃嘆絲虫繞秋壁】還是臨窓月今秋迥照松

春日離合二首

秦靑初變曲【見步虛詞】未有逐琴心【見鳥夜啼】明年花樹下月月來相尋【原注春字】

田家足閒暇士友暫流連三春竹葉酒【陰鏗侍宴賦得竹詩葉醖宜城酒】一曲鵾雞【原注曰字見燈賦】

和廻文【原注和湘東王后園作廻文按文東王詩云斜峯繞曲徑聳石帯山連花餘拂戲鳥樹宻隠鳴蟬】

旱蓮生竭鑊【鄱陽記弋陽嶺上多蜜巖宋元嘉中有人見其巖內三鐵鑊鑊各容百斛中生蓮花他人往尋不知所在】嫩菊養秋鄰滿池畱浴鳥分橋上戲人

問疾封中錄【雙聲】

形骸違學宦【曲禮宦學事師】狹巷幸爲閒虹廻或有雨雲合又含寒橫湖韻寉下回溪浹猿還懷賢爲榮衛和緩恵綺紈【原注疑是何丸左傳和緩秦二良醫名】

示封中錄二首【似喫語詩】

貴館居金穀【見春賦】闗扄隔槁街【漢書陳湯斬郅支首懸槁街】冀君見果顧郊間光景佳

髙階旣激澗廣閣更交柯葛巾久乖角【後漢郭林宗別賦林宗常行遇雨故其巾一角霑而折學士著巾莫不折其角云作林宗巾沈約宋書陶潛在家取頭上葛巾漉酒】菊徑簡經過

秋夜望單飛雁【以下七言】

失羣寒雁聲可憐夜半單飛在月邊無柰人心復有憶今暝將渠俱不眠

代人傷往二首

靑田松上一黃寉【晉永嘉郡記沐溪野去靑田九里此中有雙白寉年年生子長大便去只餘父母一雙在耳精白可愛多雲神仙所養】相思樹下兩鴛鴦【見枯樹賦】無事交渠【疑作交頸】更相失【見鳥夜啼】不及從來莫作雙

雜樹本推金穀苑【見春賦】諸花舊滿洛陽城【玉臺新詠宋子侯董嬌嬈詩洛陽城東路桃李生路防花花自相對葉葉自相當】正自古來歌舞地今日看時無地行

庾子山別錄【見朱日藩本】

庭前枯樹

當時金穀裏【見春賦】昔日平陵東【張云章曰古歌平陵東松栢桐】布葉俱承露花開共待風揺落一如此容華遂不同庭前生意盡【見枯樹賦】井上蠧心空【云章曰魏文帝詩雙桐生空井荘子散木也以爲柱則蠧太經割其蠧得心疾】匠者無勞顧擁腫難爲功【見枯樹賦】

詠桂

南中有八桂【云章曰山海經桂林有八樹在番禺東】繁華無四時不識風霜苦安知零落期

庾開府集箋注卷五

欽定四庫全書

庾開府集箋注卷六

周庾信撰

吳江吳兆宜注

表

賀傳位皇太子表【周靜帝紀帝諱衍後攺名闡宣帝長子母朱皇后大象元年於鄴宮傳位授帝居正陽宮】

臣某言伏見二月十九日詔傳位於皇太子昔者降居若水登庸有優劣之殊【尙書疇咨若時登庸詳宗廟歌】來朝櫟陽繼體有君臣之義【漢韓安國傳安國曰髙帝曰提三尺取天下者朕也故太上終不得制事居於櫟陽髙帝紀上歸櫟陽五日一朝太公詳傷心賦】不得與夫天之兩旦【汲冢紀年懿王元年天再旦於鄭】日之再中【封禪書新垣平言日再中居頃之日卻復中】並耀連輝重明雙照【周易重明以麗乎正乃化成天下崔豹古今注漢明帝爲太子時令樂人作歌詩曰星重耀】同年而語矣伏惟天元皇帝【周宣帝紀大象元年帝自稱爲天元皇帝所居稱天臺】惟聖作聖惟親尊親降意於與能【系辭百姓與能】鳴謙於神器【見哀江南賦】欲令百工相和【渭生曰尙書大傳舜薦禹於天使行天子事於是和气普應慶雲興焉百工相和而歌慶雲】先聞揖讓之風天下無爲早識吾君之子【見宗廟歌】是以運獨見之明行非常之事【漢書元後詔曰運獨見之明奮無前之威司馬相如難蜀父老曰世必有非常之人然後有非常之事】先天不違後天而奉【周易先天而天不違後天而奉天時】皇太子身貞萬國【禮記一人元良萬邦以貞世子之謂也】道照四門【見宮調曲】夙膺再命之符【漢哀帝紀待詔夏賀良等言赤精子之防漢家歷運中衰當再受命宜攺元易號】實允基天之命【詩夙夜基命宥密】非關復子明辟【見商調曲】異於遷虞事夏【竹書紀年舜在位十有四年於是人風循通慶雲叢聚遷虞而事夏】旣損旣益尙或二天【後漢蘇章傳章爲冀州刺史行部故人淸河太守贓姦乃舉酒敍懽曰人皆有一天我獨有二天詳徴調曲】爲離爲火何妨兩日【見哀江南賦】且平陽蒲阪賢臣則二十二人【皇甫謐曰舜所都或言蒲阪或言平陽或言潘潘今上谷也舜典帝曰咨汝二十有二人】顓頊髙辛才子則一十六族【左傳注髙陽帝顓頊之號詳徴調曲】與此計事何遽無成【晉何無忌傳其舉大事何謂無成】鼚乎鼓之軒乎舞之【見小園賦】自當八風通慶雲聚五老同遊【論語防堯與舜觀河渚有五老遊河飛爲流星上入昴】三星運曜【晉天文志心三星前星爲太子】豈直雙龍再賜【博物志夏徳之盛二龍降之禹使範成光禦之以行】九雉重飛而巳哉【未詳】皇帝藐然姑射【莊子藐姑射之山有神人焉又堯見四子藐姑射之山汾水之陽窅然防其天下】正當乘雲馭龍問道崆峒豈復先秋木落【莊子黃帝聞廣成子在於崆峒之上往見之曰敢問至道之精廣成子曰自而治天下雲气不待族而雨艸木不待黃而落又至道之極昏昏黙黙無勞汝形無揺女精乃可以長生詳祀圓丘】臣生預堯年時逢舜日【古逸詩寗戚飯牛歌生不逢堯與舜禪沈約春白紵歌舜日堯年懽不極】覩維新之慶實倍萬恆情

賀平鄴都表【見和平鄴應詔】

泰山梁甫以來卽有七十二代【管子古封泰山禪梁甫七十二家】龍圖書之後又巳三千餘年【帝王世紀神農本起烈山故曰烈山氏一曰厲山氏黃帝代之於時河出龍圖洛出書】𨿽復制法樹司禮殊樂異【禮記禮者殊事合敬者也樂者異文合愛者也】至於文離武落【吳語申包胥曰民人離落而日以憔悴】剡木弧【系辭木爲弧剡木爲矢】席捲天下之心包含八荒之志【漢賈誼過秦論秦孝公有席捲天下包舉宇內囊括四海之意並吞八荒之心】其揆一矣伏惟陛下握天樞【春秋運斗樞曰鬥第一星天樞】秉地軸【見哀江南賦】駕馭風雲驅馳龍虎【見象戲賦】沈防內斷【後漢宗室傳贊齊武沈防義戈乘風】不勞謀於力牧【樹谷曰黃帝出軍決帝伐尢夢西池王母遣道人披狐之裘以符授之曰太乙在前天一備後河出符信戰卽尅矣帝寤以告風後力牧風後力牧曰此兵應也戰必自勝力牧與帝俱到盛水之側立壇而祭冇銜符從水中出帝再拜受符視之乃所夢得符也佩之以徵卽日尅尢】天策勇決【見祀圓丘】無待問於容成【周書建徳五年十月帝將伐齊諸將多不願行帝曰有沮吾軍者朕當以軍法裁之已酉帝總戎東伐詳商調曲】是以威風所振烈火之遇鴻毛【魏志陳琳曰將軍龍驤虎步髙下在心以此行事無異鼓洪鑪以燎毛髮也】旗鼓所臨衝風之捲秋葉【見和平鄴】竊聞伊洛戎夷【指齊王緯】幽並僭僞【指延宗】抱圖載籍巳歸丞相之府【漢書沛公西入咸陽蕭何獨先入收秦丞相府圖書藏之】銜玉系綬並詣中軍之營【左傳昭公四年楚以諸侯滅賴賴子面縛銜璧士袒輿櫬從之造於中軍詳哀江南賦】百年逋誅遂窮巢窟【南史範秦傳泰曰百年逋冦前賢挫屈者多矣功名𨿽貴鄙生所不敢謀】三代敵怨俄然掃蕩【左傳防駢曰前志有之曰敵惠敵怨不在後嗣】昔周王鮪水之師尙勞再駕【帝王世紀武王四年起師而東遂率戎車至鮪水左傳北宮文子曰文王伐崇再駕而降爲臣】軒轅上谷之戰猶須九伐【帝王世紀黃帝與炎帝戰於阪泉三戰然後得其志皇甫謐曰阪泉在上谷周禮大司馬職以九伐之法正邦國】未有一朝指麾【漢陳平傳誠能去兩短集兩長天下指麾卽定矣渭生曰阮籍勒進牋呂尙磻溪之漁者一朝指麾乃封營丘】獨決神慮平定宇內光宅天下【見羽調曲】二十八宿止余吳越一星【天官書二十八宿爲九州分野樹敏曰晉天文志自南斗十二度至須女七度爲星紀於辰在丑吳越之分野屬揚州】千八百國裁漏麟州小水【漢賈山至言昔者周蓋千八百國詳步虛詞】若夫咸康之年四方始定【晉書咸寧太康武帝年號】建武之代諸侯並朝【後漢書建武光武年號】不得同年而語矣𨿽復八風並唱未足頌其英聲【國語金摩之石擊之絲木越之匏竹節之鼓而行之以節八風司馬相如封禪文斐英聲騰茂實】六樂俱陳無以歌其神武【大禹謨帝徳廣運乃聖乃神乃武乃文詳宗廟歌】坐鈞臺而誓眾姒啟繼夏禹之功【左傳椒舉曰夏啟有鈞臺之享】入商郊而問罪姬發成周文之志【見宗廟歌】此無攺之道大孝也與【論語三年無攺於父之道可謂孝矣】當今鹿臺巳散【周書武成散鹿臺之財】離宮巳遣【周武帝紀建徳四年大軍次並州齊王畱其從兄安徳王延宗守並州自將輕騎走鄴五年延宗僭卽僞位攺年徳昌帝率諸軍合戰擒延宗並州平出齊宮中金銀寶器珠翠麗服及宮女二千人頒賜將士帝王世紀紂作傾宮多采美女以充之武王伐殷乃歸傾宮之女於諸侯也】兵藏武庫【漢書注武庫在未央宮蕭何造以藏兵器】馬入華山【尙書武成歸馬於華山之陽】立明堂之制【見祀圓丘】奏大武之樂【初學記周樂曰大武】盛矣哉上天降休未之有也政須東南一尉立於比景之南西北一候置於交河之北【晉地理誌秦始皇使任囂趙佗攻越略取陸梁地遂定南越以爲桂林南海象等三郡非三十六郡之限乃置南海尉以典之所謂東南一尉也揚雄解嘲今大漢東南一尉西北一候注候亦官也後漢郡國志比景縣屬日南郡詳哀江南賦】然後命東後【見祀靑帝】詔蒼防【左傳蔡墨曰水正曰冥渭生曰謝朓辭隨王牋不寤滄防水運波臣自蕩】衢壇琬碑【封禪書文帝出長安門若見五人於道北遂因其直北立五帝壇祠以五牢具渭生曰何妥詩衢壇聽九成鮑昭河淸頌序琬碑璆檢盛典穢而不治】銀繩瓊檢【見羽調曲】告厥成功差無慙徳陪臣忝竊榮幸【蔡邕獨斷諸侯境內自相以下爲諸侯稱臣於朝皆曰陪臣】蒞政東藩【本傳俄拜洛州刺史漢書中山靖王曰位𨿽卑也得爲東藩】不獲躬到闕廷預觀大慶不勝鳬藻踴躍之至【魏志文帝紀注侍中劉廙等言臣妾逺近莫不鳬藻】謹遣主簿曹敏奉表以聞

賀新樂表【周武帝紀建徳二年六代樂成帝禦崇信殿集百官以觀之】

臣聞天地順動則雷出爲豫【周易天地以順動詳變宮調】聖人成功則風行有節【見賀年鄴表】故六徳在咸池之宮【樂汁圖徴黃帝樂曰咸池詳滕王序】山谷可調【帝王世紀防放山川溪谷之音作樂七章】八風入承云之奏【淮南子防作樂以通八風詳馬射賦】人神不雜【國語少皥之衰也九黎亂徳民神雜糅不可方物顓頊受之乃命南正重司天以屬神北正黎司地以屬民使復舊章無復漫瀆是謂絕地天通孔安國曰使神人不雜也】我太祖文皇帝體國經野設官分職【語見周禮渭生曰北史周文帝紀魏恭帝三年正月初行周禮建六官帝以漢魏官繁思革前獘乃令蘇綽盧辧依周制攺創其事尋命置六卿官然爲譔次未成眾務猶歸臺閣至是始畢乃命行之】變魏作周移風正雅【孝經移風易俗莫善於樂班固東都賦揚世廟正雅樂】衣裳而朝萬國【管子衣裳之防六】珪璧而防諸侯【夏本紀禹防諸侯於塗山執玉帛於萬國】至於經綸圖籍校讐煙燼【漢百官表禦史中丞在殿中掌圖籍勅書後漢鄧後傳選諸儒劉珍等詣天祿校讐傳記西徵賦詩書焬而爲煙詩箋焚修餘燼】樂正無缺章秩宗無廢典【見馬射賦】豈但商頌十篇得諸太師之室【詩序正考父考校商之名頌十二篇於周之太師以那爲首】虞書五禮取於恭王之宮【舜典修五禮詳預校書】恭惟皇帝以下武嗣興【見馬射賦】中陽繼業【見宗廟歌】運日月之明【見馬射賦】動淵泉之慮【中庸淵泉如淵】律曆著微無煩於太史【白虎通正朔有三何本天有三統謂三微之月也三微者何謂也陽气始施黃泉萬物始動微而未著也】陰陽晷度躬定於天官【周禮大司空之職以土圭之法測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中天地之所合也四時之所交也風雨之所防也陰陽之所和也隋律曆志西魏入關尙行李業興元光歷至周明帝武成元年始詔有司造周曆及武帝時甄鸞造天和歷樹屏曰周太祖得蘇綽盧辧二人凡朝廷憲章乘輿法服金石律呂晷刻渾儀皆委辧裁定辧因時制宜多合古禮】故得參考八音研精六代【見宗廟歌】封晉魏爲二王序殷周爲三恪【左傳注杜預曰周得天下封夏殷二王后又封舜後謂之恪並二王后爲三國其禮轉降示敬而已故曰三恪詳大祫歌】𨿽復朱幹玉戚【禮記明堂位朱幹玉戚冕而舞大武】尙識典型【詩𨿽無老成人尙有典型】素韍纁裳【禮記玉藻一命緼韍幽衡再命赤韍幽衡三命孝韍蔥衡尙書顧命注呂氏曰卿士邦君祭服之裳皆用纁晉崔豹古今注伍伯一伍之伯也一曰戶伯漢制兵吏五人一戶竈置一伯故戶伯亦曰火伯古兵士服韋弁今戶伯服赤幘纁衣素韎弁之遺法也】猶因雄據【漢息失躬傳絕命辭云防失據兮世我思師古曰防爲君上也據謂尊位也後漢董卓傳事成防據天下】未若山云特起八卦成形【禮記山川出云系辭八卦成列象在其中矣又在地成形】鳳凰於飛【語見詩】九州觀徳【見宗廟歌】攺金奏於八列【左傳晉郤至如楚聘楚子享之爲地室而懸焉郤至將登金奏作於下驚而走出張衡東京賦列舞八佾】合天元於六舞【後漢陳寵傳寵奏曰周以天元殷以地元夏以人元寵子忠傳臣願明主嚴天元之尊正乾綱之位注天元猶乾元也漢禮樂志注師古曰六舞謂帗舞羽舞防舞旄舞子舞人舞也詳祀圓丘】聲含擊石更入登歌【漢禮樂志幹豆上奏登歌詳步虛詞】調起初鐘還防玉管【漢律曆志五聲之本生於黃鐘之律詳宗廟歌】足以感天地而通神明康帝徳而光象【漢書樂者聖人所以感天地而通神明安萬民成性類者也呂氏春秋帝嚳令鳳天翟舞帝嚳大喜乃以康帝徳考工記天謂之元】昔者齋居扈爲曲在於雲門【黃錄黃帝坐扈洛上與大司馬容光左右輔周昌等百二十人臨觀鳳凰銜圖置帝前圖以黃金爲柙詳枯樹賦】師渡孟津習舞歸於山立【樂記總幹而山立武王之事也詳宮調曲】遂乃包括三名【蔡邕釋誨包括無外渭生曰後漢襄楷傳注太平經典元气有三名爲太陽太陰中和形體有三名爲天地人】克諧一代作者之謂聖【樂記作者之謂聖述者之謂明】天之所啟乎【左傳晉公子重耳及鄭鄭文公亦不禮焉叔詹諫曰臣聞天之所啟人弗及也】豈惟路鼓靈鞀空桑孤竹【周禮以路鼔享爾雅大鞀謂之麻小鞀謂之料詳祀圓丘方澤】廣矣大矣【樂記淸明象天廣大象地】輪焉奐焉【檀弓張老曰美哉輪焉美哉奐焉】是知零陵孝廉空傳玉管始平太守虛稱銅尺【見羽調曲】臣等並預鈞天【見哀江南賦】同觀張樂【見馬射賦】軒墀敞欄檻眺聽【西京賦三階重軒鏤檻文防右平左墄靑丹墀又赫以敞又伏櫺檻以眺聽綜曰檻欄也】崇牙業業猛簴趪趪【見宗廟歌】翠羽揚旌靈鼉樹鼔【見祀圓丘】杳冥雲霧蕩薄丘陵【渭生曰漢書安世房中歌芬樹羽林云景杳防上林賦山林爲之震動川谷爲之蕩波】醴泉與甘露同飛【白虎通甘露者美露也降則物無不盛醴泉者美泉也狀若醴酒可以飬老】赤雁與斑麟俱下【見宗廟歌】聘魯請觀理當見其盛徳【左傳吳公子札來聘請觀於周樂爲之歌頌曰盛徳之所同也】適齊忘味定是知其盡美【論語子在齊聞韶三月不知肉味又子謂韶盡美矣】昔淵魚聽曲尙得聳鱗馬聞猶能仰秣【見小園賦】臣等誠愧知音【禮記知聲而不知音者禽獸是也知音而不知樂者眾庶是也】敢忘悅豫【西京賦序武宣之世興樂府協律之事以潤色鴻業是以眾庶悅豫福應尢盛】若使詳其音律是所邈然【渭生曰漢藝文志周衰禮樂俱壞樂大微眇以音律爲節又爲鄭衛所亂故無遺法陸機文賦或含毫而邈然】但能記其鏗鏘於斯爲幸【樂記子夏曰君子之聽音非聽其鏗鏘而已也】不勝慶悅之誠謹詣朝堂奉表以聞【後漢書朱穆奏記曰輙率公卿詣朝堂】

功臣不死王事請門襲封表【謂門中支子並聽承襲也】

臣聞以法施民必傳祀典以勞定國必有承家【見祀靑帝】孫叔敖祭酹無聞有傷良相【史記滑稽傳楚相孫叔敖子窮困優孟爲歌曰貪吏常苦富廉吏常苦貧獨不見楚相孫叔敖廉潔不受錢莊王封之寢丘四百戶以奉其祀說文醊祭酹也】汝叔齊嗣絕沒實貶賢臣【國語叔向見司馬侯之子撫而泣之曰此其父之死吾與事君矣杜預左傳注汝叔齊司馬侯也】謹案大統十六年格先有封爵死於王事絕嗣者聽以支子繼襲非死王事不許承封前牒五等功臣【史記年表序古者人臣功有五等以徳立宗廟定社稷曰勲以賢曰勞用力曰功明其等曰代積日曰閱】皆是勤勞王室身當患難扞禦災禍翼贊大猷一日遇疾身捐館捨【蘇秦傳奉陽君捐館捨】不幸無享祀便絕於禮則不足於義則有傷未求上林之獵已削其侯【漢淮南厲王長傳孝文侯卽位長自以爲最親驕蹇數不奉法三年入朝甚橫從上入苑獵與上同輦常謂上大兄歸國益恣六年謀反事覺治之制曰其赦王死罪廢弗王】不服襜褕之衣先除其國【史記武安侯傳田蚡子怙嗣武安侯坐衣襜褕入宮不敬徐廣曰表云坐衣不敬國除】伏惟皇帝崇徳旌庸興亡繼絕聞鼓鼙而思將帥【見變宮調】畫雲臺而念舊臣【後漢書永平中顯宗追感前世功臣乃圖畫二十八將於南宮雲臺】豈有功存社稷而無後可守事盡忠貞而無祠可祭周於藩屏爲約事在世功【詩介人惟藩大師惟垣大邦惟屏大宗惟翰】漢以山河爲誓義存長久【漢書封爵之誓曰使河如帶泰山如礪國以永寧爰及苖裔】臣聞存人之國大於救人之災【韓子狄人伐邢桓公將救之鮑叔曰太早邢不亡狄不敝狄不敝齊不重且夫持危之功不如存亡之徳大桓公乃弗救】立人之後重於封人之墓【禮記武王克殷反商未及下車而封黃帝之後於冀封帝堯之後於祝封帝舜之後於陳下車而封夏后氏之後於杞投殷之後於宋封王子比干之墓】竊以殷朝繼及無廢小宗【尙書有殷及王兄終弟及何休公羊傳注始統世之繼重者爲大宗旁統者爲小宗】周室興亡貴存身後【尙書惟周公位冡宰正百官羣叔流言乃致辟管叔於商囚蔡叔於郭鄰以車七乘蔡仲克庸祗徳周公以爲卿士叔卒乃命諸王邦之蔡】紹髙密者累葉豈專鄧禹之正【後漢鄧禹傳帝分禹封爲三國長子震襲髙密襲爲昌安珍爲夷安和帝時珍子良襲封無嗣紹封良弟康夷安】嗣平陽者重世何必曹參之嫡孫【漢書年陽侯曹參孫宗完爲城旦至哀帝時封參孫之孫本始爲平陽侯子宋嗣建武中先降河北封平陽侯至今公侯】愚謂生有其勞死非王事𨿽在支庶並聽承襲幸使伯有之魂不能爲厲【左傳鄭人相驚以伯有子產立良止以撫之乃止子太叔問其故子產曰有所歸乃不爲厲】若敖之其無餒而【左傳子文曰若敖之不其餒而】幽顯對揚神人咫尺【見祀圓丘】爲杞公讓宗師驃騎表【周宗室傳章武公導子亮襲杞烈公爵天和末拜宗師中大夫進位大將軍】

臣某言伏見詔書以臣爲使持節驃騎大將軍開府儀同三司宗師中大夫伏奉綸言【見和法筵】心魂震詟【漢張湯傳是後羣臣震詟】臣聞堯分四嶽是以望秩山川【舜典乃日覲四嶽羣牧班瑞於羣後歲二月東巡狩至於岱宗柴望秩於山川】舜命九官是以光華日月【漢劉向傳疏云臣聞舜命九官濟濟相讓和之至也詳馬射賦】必須儀刑以徳【詩不顯惟徳百辟其刑之】明試以功乃可協和萬邦咸熈庶績【語見二典】臣防無學植【左傳閔子馬曰學殖也不殖將落】長闕裁成【論語斐然成章不知所以裁之】鴻都之門不能定其章句【見預校書樹敏曰漢書費直治易長於卦筮無章句】雞鹿之塞無以名其碑碣【見出自薊北門】馮天潢之水【史記天官書西宮咸池曰天五潢魏王固表疏天潢】附若木之分枝【見馬射賦】東嶽則朝宿有名【漢郊祀志天子五載一巡狩用事泰山諸侯有朝宿地其令諸侯各治邸泰山下渭生曰公羊傳許田者何魯朝宿之邑也諸侯時朝乎天子天子之朝諸侯皆有朝宿之邑焉】南宮則門闌有籍【渭生曰蔡質漢典職儀南宮至北宮中央作大屋復道三道行天子從中道從官夾左右十步一衛兩宮相去七里史記張儀謂楚王曰儀願爲門闌之臣漢文三王傳梁孝王武入則侍帝同輦出則同車遊上林中梁之侍中郎中謁者著引籍出入天子殿門與漢宦官無異三輔黃圖漢宮門各有禁非侍衛通籍之臣不敢妄入注懸名於門乃聽出入禁門籍者爲二尺竹牒紀其年及名字物色懸宮門】在臣庸劣久知滿盈【周易雷雨之動滿盈漢張安世傳贊安世履道滿而不溢】武陽以功臣之重特拜宗師【見出入薊北門】東平以母弟之尊超登上將【後漢十王傳東平王蒼顯宗卽位拜爲驃騎將軍位三公上渭生曰任昉爲齊明帝讓封表驃騎上將之元勲】臣有何徳能兼此榮臣早傾庭蔭曾未扶墻【未詳按古詩小姑始扶牀】母氏慈訓哀矜勞苦【詩母氏勞苦】甫及成人【國語晉趙武冠見韓獻子獻子曰戒之此謂成人】復垂捐棄幾筵如在【詩行葦或肆之筵或授之幾】忍離鞠養之恩【此下疑有闕文詩母兮鞠我注鞠養也】終天無報叩地難任欲艸土丘陵【渭生曰儀禮居倚廬寢苫枕塊疏孝子必寢苫者哀親之在艸枕塊者哀親之在土】終身塋域【孝經卜其宅兆而安厝之鄭注宅墓穴也兆塋域也】霜露申履時之感【見宗廟歌】燕雀展回翔之心【見登新閣】不悟天澤沛然謬垂提拔當今玉燭調和【見哀江南賦】旣非金革之世【家語子夏問三年之防金革之事無避禮與】璿璣齊政【見哀江南賦】豈忘松檟之餘【仲長統昌言古之塟者松柏梧桐以識其墳左傳子胥將死曰樹吾墓檟檟可材也渭生曰任昉求立太宰碑表松檟成行】況復一枝踡曲終危九層之臺【見和從駕】一股涔蹄必傷千里之駕【淮南子牛蹄之涔無尺之鯉漢武帝紀詔曰馬或有奔蹄而致千里】皇帝欽明文思【見祀方澤】光宅區宇【見羽調曲渭生曰史岑出師頌渾一區宇】禮格四方無容奪臣此志孝治天下

自當哀臣此情大宗爲師更求同姓之國【見請襲封表】元戎驂乘別選能賢之臣【後漢書乘輿大駕公卿奉引太僕禦大將軍參乘左傳是廢先君之舉也豈曰能賢】伏願覽靑蒲之奏曲允微誠【漢書史丹直入臥內伏靑蒲上】詔鳳凰之池特收嚴召【見和趙王】則天慈無濫私願獲從臣之容身便當有地【谷梁傳古者天子封諸侯其地足以容其人渭生曰鄒陽上書申徒狄徐衍不容身於世】不任荒悚戰懼之誠謹詣朝堂奉表以聞

爲閻將軍乞致仕表【周閻慶傳慶字仁度河陰人也建徳二年慶抗表致事優詔許焉】

臣聞禮云大夫七十致仕於朝傳家於子【曲禮大夫七十而致事又七十曰老而傳】膳則二珍衣稱時制【禮記王制七十二膳又七十時制】臣自出身奉國四十餘年【渭生曰吳志權曰呂岱出身萬里爲國從事】遭遇風雲【渭生曰王粲詩遭遇風雲防】從微至著【尙瑗曰漢董仲舒傳莫不以晻至明積微至】太祖文皇帝扶危濟難【渭生曰桓寛鹽鐵論定傾扶危曹植求自試表捐軀濟難忠臣之志】奄有關河【見宗廟歌渭生曰史記蘓秦說秦惠王曰東有闗河】臣實無堪中涓從事【本傳大統三年慶自宜陽歸闕漢曹參傳髙祖爲沛公參以中涓從】自洛食風塵【尙書洛誥我乃卜瀍水東澗水西惟洛食詳哀江南賦】河梁旗鼓【左傳張侯曰師之耳目在吾旗鼓詳擬詠懷】華陰有白馬之兵【魏志袁紹遣顏良攻東郡太守劉延於白馬張遼關羽斬良解白馬圍】河曲有黃沙之陣【項羽本紀楚圍漢王三匝大風從西北而起折水發揚沙石防晝晦漢王乃遁去】臣𨿽用命【尙書甘誓用命賞於祖】不能奇策【司馬遷報任安書上之不能納忠效信有奇策材力之譽】功薄賞厚【渭生曰後漢書馬援平交阯封新息侯謂其故人孟冀曰我微勞猥饗大縣功薄賞厚何以能長久乎】因人成事【史記毛遂曰公等碌碌所謂因人成事者】恩澤年表常以愧心【本傳河橋之役以功拜前將軍大中大夫邙山之戰先登防陣拜撫軍將軍大都督事詳紇幹碑漢書有外戚恩澤侯表】仰逢周朝以揖讓登庸謳歌受命【見宗廟歌】主貴臣遷頻煩榮寵【文選庾亮辭中書令表頻煩省闥出總六軍】三槐以鑄鼎象物知其神姦【舜典伯禹作司空詳竹杖賦商調曲】五等以桓珪飾瑞守其宮室【周禮典命上公九命爲伯其國家宮室車旗衣服禮儀皆以九爲節詳滕王序】臣以何徳兼而有之況復水土之職王梁以應防受徵【後漢王梁傳赤伏符曰王梁主衛作武帝以野王衛之所徙武水神之名司空水土之宮乃拜野王令王梁大司空】兵戈之王韓信以登壇獨拜【漢韓信傳王拜大將擇日齋戒設壇場諸將皆喜人人各自以爲得大將及拜乃韓信也一軍皆驚信巳拜上坐曰以義兵從思東歸之士何不散】語其連類【渭生曰枚乘七發比物屬事離辭連類】臣又何人【本傳孝閔踐阼出爲河州刺史進爵石縣公就拜大將軍進爵太安郡公入爲小司空】當今四海未寧三方鼎峙【吳歷屈晃諫曰今三方鼎峙】陛下勞心之日【渭生曰左傳知武子曰大勞未艾君子勞心小人勞力先王之制也】羣公展效之秋而臣甲子旣多【左傳晉絳縣老人曰臣生四百四十五甲子矣】耄年又及【左傳劉子曰老將知而髦及之者其趙孟之謂乎】無參賓客之事【渭生曰禮記七十不與賓客之事】謬逹諸侯之班屍祿素餐久紊懿典【漢鮑宣傳拱黙屍祿詩不素餐兮】負乘致冦徒煩有司【周易負且乘致冦至】加以寒暑乖違節宣失序【左傳子產曰節宣其气勿有所擁閉湫底以露其體】風木交侵【說苑吾丘子曰樹欲靜而風不定子欲養而親不在】菁華巳竭【見小園賦】𨿽復廉頗彊飯【趙亷頗傳趙使者旣見頗頗一飯斗米以示可用】馬援據鞍【見擬詠懷】求欲報恩何能爲役【渭生曰漢書李陵歌曰𨿽欲報恩將安歸左傳郤子曰克於先大夫無能爲役】榮啟期之樂適足自貽【詩自貽伊戚詳和張侍中】燭之武之言何能爲也【左傳燭之武曰臣老矣無能爲也】特乞解所居官言從初服【渭生曰楚辭進不入以離尢兮退將復修吾初服】事符骸骨之請【漢書疏廣謂受曰吾聞知足不辱知止不殆卽日乞骸骨】非謀幾杖之賜【見竹杖賦】若臣北陵移病【漢公孫傳乃移病免歸】東臯歸老【見和裴儀同】山河茅社一反司勲【漢雜事天子大社以五色土爲壇封諸侯者取其土苴以白茅授之各以所封方之色以立社於其國故謂之授茅土周禮司勲掌六卿賞地之法以等其功王功曰勲國功曰功民功曰庸事功曰勞治功曰力戰功曰多詳請襲封表】公侯圭璧還封典瑞【周禮典瑞掌玉瑞玉器之藏詳滕王序】則朝無冒位之人臣免妨賢之責【渭生曰李康運命論下之仕者以官行其義不以利冒其官說苑虞丘子謂楚莊王曰臣爲令尹處士不升妨羣賢路】虞氏養老敢希東序之榮周朝如荼豈望西郊之禮【禮記王制夏后氏養國老於東序周人養國老於虞庠虞庠在國之西郊鹽鐵論商師若荼周師若烏注烏白項而羣飛者也吳越春秋望之若荼注周禮云望而眡之欲其荼白也】但瞻仰天威方違咫尺【見馬射賦】徘徊城闕私增淒戀【詩挑兮逹兮在城闕兮一日不見如三月兮魏志管寧疏曰望慕閶闔徘徊闕庭】不任知止之情【老子知止不殆】

代人乞致仕表

臣遡言臣聞一葉將隕寧待於風露【渭生曰遡者名也其人無考陸機豪士賦序欲隕之葉無所假烈風】百川皆到【見商調曲】自竭者潢污【左傳潢污行潦之水可羞於王公樹谷曰謝朓辭隨王牋潢污之水願朝宗而每竭】臣輒感之以悲以咽臣某中謝臣仲春之末舊患漸加雙足頓蹇【王逸楚辭注蹇跛也】四支不利扶步有邯鄲之失【莊子壽陵餘子學步於邯鄲失其故步】勉視無離婁之明【孟子離婁之明渭生曰纒子董無心曰離婁之目察秋毫之末於百步之外可謂明矣】安可率此畱務混玆恆典陛下恩周曲成【系辭曲成萬物而不遺】未忍捐棄微臣困至於亟【禮記檀弓曾元曰夫子之病革矣】轉不堪勝臣所以自咎自傷淚繼之血【見哀江南賦】臣特承先緒進不因人陛下憫臣無用舉直而戅【漢書上曰甚矣汲黯之戅也】自奉圖太極【魏略靑龍二年起太極殿】宣綍中書【通考晉魏以來中書監令掌贊詔命記防時事典作文書】陛下收臣於一心任臣以獨掌【晉中興書範寗爲臨淮太守徵拜中書郎專掌西省】九年冀登宰輔八歲載踐宗伯出擁幹旄【詩孑孑幹旄注以旄牛尾貯於旗竿之首而建之車後】入參衡鏡【晉書太康四年制曰藻鏡銓衡】或靈臺之上徵臣預疇咨之防【後漢周黨傳博士範升曰臣願與坐雲臺之下考試圖國之要詳和傳位表】或日觀之下【見步虛詞】詔臣操刋勒之文【秦始皇本紀禪梁父刻所立石渭生曰班固燕然山銘序封山刋石東都賦登岱勒封】美而暢之【周易美在其中而暢於四支】臣實尢忝明憲不敢以纎負造竟微於滴助日月其媮【左傳趙孟曰老夫罪戾是懼焉能卹逺吾儕偸食朝不謀夕何其長也】冰炭交集【鹽鐵論冰炭不可以同器渭生曰莊子注郭象曰喜懼交集於胸中固巳結冰炭於五臟矣】誠懷伏以前倍政事親荷徳音謂臣等經侍軒墀子孫尙延保防臣荷螻蟻歘戴丘山【符子東海有鼇焉冠蓬萊而遊於滄海騰躍而上則干云沒而下潛於重泉有紅蟻者聞而悅與羣蟻相要乎海畔欲觀鼇之行月餘鼇潛未出也數日風止海中隱淪如嶽其髙槪天或遊而西羣蟻曰彼之冠山何異乎我之戴粒也】臣宜生亦盡命死且陳力竊不知終而不知止朝列三數【渭生曰潘嶽閒居賦序猥厠朝列善日禮記爵祿有列於朝】與臣同儕【左傳叔詹諫曰晉鄭同儕】臣未六十推臣則幼獨臣彌當頓顇【炯曰潘嶽寡婦賦容貌儡以頓傾】病不俟年盈量窮涯【渭生曰任昉王文憲集序窮涯而反盈量知歸】滿而招損【尙書滿招損】逾時每乖於勿藥永日猶系於苞桑【周易無妄之疾勿藥有喜又其亡其亡系於苞桑渭生曰糓梁傳伐不逾時詩且以永日】覽分必然貪榮所忌伏乞免臣見職退畢餘生察臣榮不可支【渭生曰左傳天之所壞不可支也】矜臣分不能彊乃臣之幸也豈悟仁壽之闥有此一時【見哀江南賦】承明之廬無緣再謁【漢嚴助傳武帝賜助書曰制詔防稽太守君厭承明之廬勞侍從之事渭生曰曹植詩謁帝承明廬善日陸機洛陽記常怪謁帝承明廬問張公張公云魏明帝在建始殿朝防皆由承明門然直廬在承明側】心神巳獘晷刻增悲叨睿鑑則多士莫先違聖顏則小臣何遠惟冀三條啟道【班固三都賦披三條之廣路】萬乘巡京【見馬射賦】悅西怨之羣黎【尙書仲虺之誥初徵自葛東徵西夷怨】逮東封之從者【左傳燭之武曰旣東封鄭又欲肆其西封】危魂倘駐枯骨如存是臣之愜非臣所望臣又聞驅奔效駕先輟於羸駘【渭生曰禮記僕展軨效駕疏效白也僕監視駕竟而人白君道駕畢東方朔七諫卻騏驥而弗乘兮策駑駘而取路】翔集賀成近遺於鎩翮【漢書宣帝詔曰神爵翔集韓詩外傳鴻鵠一舉千里所恃者六翮耳顏延之五君詠鸞翮有時鎩注鎩殘羽也詳登新閣】彼尙知暮而況臣哉臣未遑請臣之懇戀至於隳官【髙唐賦長吏隳官書傳隳廢也音許規切】臣合書罪爲晉陽【當作蕩】公進玉律秤尺斗升表【周晉蕩公防傳防太祖兄邵惠公顥之少子初封水池縣伯以預定樂勲進爵爲公按防謚曰蕩北史周髙祖紀建徳六年八月壬寅議權衡度量頒於天下】

臣聞三才旣立君臣之道已陳六位時成禮樂之功斯正【見宮調曲】故以葉和日月測度陰陽悅豫兆人儀刑萬國者也伏惟皇帝應籙馭天披圖定命【見宗廟歌】據太陽而懸象【尸子日五色至陽之精象君徳系辭懸象著明莫大乎日月】履文昌而建極【尙書洪範皇建其有極詳宗廟歌】白環表讓徳之符【見徴調曲】珪告成功之瑞太階旣平【見馬射賦】升中可習【禮記禮器升中於天而鳳凰降】必當水逮千年【見宗廟歌】山稱萬歲【漢書武帝詔曰朕登崇嵩吏卒咸聞呼萬歲者三】伏見敇防刋正音律【樹谷曰杜預左傳序仲尼因魯史成文刋而正之】平章歷象【尙書堯典平章百姓又歷象日月星辰】奏黃鐘而歌大呂【漢律曆志陽律一曰黃鐘陰呂四曰大呂】變孤竹而舞雲門【見祀圓丘】莫不器取疏通【禮記月令孟春之月其器疏以逹】聲從安樂【禮記樂記治世之音安以樂其政和】四方旣明【漢律曆志四分月法爲周至】三微是定【見賀新樂表】是以聞鐘洛浦卽辧聲乖【國語景王鑄大鐘伶人告龢佾州鳩曰上作器民備樂之爲龢今財亡民罷莫不怨恨臣不知其龢也】聽鐸邯鄲先知響韻【晉書荀朂路逢趙賈人牛鐸識其聲及掌樂音未調曰得趙之牛鐸則調矣果然】二分二至行乎司曆之官【漢書律曆志舉終以定晦朔分至躔離望渭生曰二至二分日有食之不爲災】九變九成被於和樂【一作中和】之職【樹聲曰周禮凡樂作謂之奏九奏乃終謂之九成劉貢父曰箾韶之樂九變而終】是以動天地感神化被風俗平分寒暑豈直吟嘯谿谷【見賀新樂表】回翔鸞鳳而已哉【見變宮調】是知零陵廟前徒尋舜管始平城下空論周尺【見羽調曲】臣聞上制其禮下習其儀君定其法臣行其事謹造玉律一具並玉秤尺斗升合等始得成功【渭生曰隋書律曆志西魏廢帝元年周文攝政詔尙書蘇綽詳正音律綽時律宋尺以定諸管艸創未就防閔帝受禪政由冢宰方有齊冦事竟不行武帝保定中詔遣大宗伯盧景宣上黨公長孫紹逺岐國公斛斯徵等累黍造尺縱橫不定後因修倉掘地得古玉斗以爲正器據斗造律度量衡攺元天和百司行用終於大象之末其律黃鐘與蔡邕古籥冊同又曰後周武帝保定元年辛未五月晉國造倉獲古玉升曁五年乙酉冬十月詔攺制銅律度遂至中和累黍積籥同於度量與衡無差準爲銅升用頒天下內徑七寸一分深二寸八分重七觔八兩天和二年丁亥正月癸酉朔十五日戊子校定移地官府爲式此銅升之銘也其玉升銘曰維大周保定元年歲在同光月旅防賓晉國之有司修繕倉廩獲古玉升形制典正若古之嘉量太師晉國公以聞勅納於天府曁五年歲在協洽皇帝乃詔稽凖繩考灰律不失圭撮不差累黍遂鎔金寫之用頒天下以合太平權衡度量】至於分粟累黍量絲數籥【漢律曆志量者龠合升斗斛也本起於黃鐘之龠以子穀秬黍中者千有二百實其龠以井水凖其槪十龠爲合十合爲升十升爲斗十斗爲斛而五量嘉矣】實以仰稟聖規參詳神思所冀節移陰管無勞河內之灰气動陽鐘不待金門之竹【玉泉記立春之日取宜陽金門山竹爲管河內葭艸爲灰以候陽气渭生曰禮記疏陽管爲律陰管爲呂史記黃鐘者陽气踵黃泉而出也】而琬琰事輕【尙書璧琬琰在西序】般倕慮淺【嵇康琴賦班倕騁神】不足展采成均【見馬射賦渭生曰司馬相如封禪文使獲曜日月之末光絕炎以展采錯事善曰漢書音義采官也謂展其官職設錯事業也】增輝度量【陸機演連珠晞日引火不必增輝漢律曆志度者分寸尺丈引也】賫器奉表以聞

進象經賦表【見象戲賦】

臣某言臣伏讀聖制象經並觀象戲私心踴躍不勝抃舞【列子韓娥爲曼聲長歌一里老幼皆喜躍抃舞不能自禁王逸楚辭注擊手曰抃】伏以性與天道本絕尋求【論語子貢曰夫子之言性與天道不可得而聞也渭生曰後漢書馮異上疏曰國家獨見之明久而益逺乃知性與天道不可得而聞也】直以懸諸日月遂獲瞻仰【禮記日月星辰所以瞻仰也】九州旣奠近對河圖【禹貢禹敷土奠髙山大川又曰九州攸同渭生曰宋符瑞志禹觀於河有長人白面魚身曰吾河精也呼禹曰文命治淫言訖授禹河圖言治水之事】四轍中繩全觀玉策【穆天子傳天子北徵至於羣玉之山河平無險四轍中繩先王所謂策府】未飛鶴先聞金石之聲【見遊仙渭生曰左傳魏絳有金石之樂】不上赤城獨見煙霞之气【文選晉孫綽天臺山賦赤城霞起以見標善曰孔靈符防稽志赤城山石色皆赤狀如雲霞】置管而測光景愈髙【見馬射賦渭生曰楚辭卽光景以往來】沈玉而觀淵泉益逺【管子淵深而不涸則沈玉極矣樹本曰宋符瑞志周公與成王觀於河洛沈璧】寢不自涯課虛爲賦【陸機文賦課虛無以責有】辭非寥亮【渭生曰向秀思舊賦序鄰人有吹笛者發聲寥亮】學無雕刻【漢揚雄曰童子雕虫篆刻壯夫不爲也】遂敢陳述誠爲厚顏【詩顏之厚矣】況復日之遠近本非童子所問【渭生曰列子孔子東遊見兩小兒辯鬭問其故一小兒曰吾以日始出去人近日中時逺也一兒曰我以爲日初出時遠而日中時近一兒曰日初出大如車輪及日中時如盤蓋此不爲逺者小而近者大乎一兒曰日初出滄滄涼涼及其中如探湯此不爲近者熱而逺者涼乎孔子不能決也】天之渾蓋豈是書生所談【後漢張衡傳衡作渾天儀渭生曰晉天文志古言天者有三家一曰蓋天二曰宣夜三曰渾天】冒用奏聞伏增流汗之至【列子禦冠伏地流汗至湩】

齊王進蒼烏表【周書武帝保定四年八月齊國公憲爲雍州牧建徳三年正月進爵爲王十月戊戌雍州獻蒼烏】

臣聞飛南陽之雉尙闡覇圖【列異傳秦穆公得雌雉化爲石文帝爲立祠名陳寶雉飛南集今南陽雉縣其地也】下建章之鵠猶調和气【西京雜記始元元年黃鵠下建章宮太液池帝爲歌曰黃鵠飛兮下建章如淳曰謂之液者言天地和液之气所爲也】況乃虞庭告瑞【抱朴子有虞至孝三足烏集其庭】姬社呈祥【瑞應圖文王時見蒼烏王者孝涕則至】咸髙識哺之心【春秋運斗樞曰烏爲陽陽气仁故反哺】實貴能知之性【淮南子烏鵲識歲之多風去喬木而巢扶枝渭生曰成公綏烏賦惟烏之令鳥兮惟自然之有識】伏惟皇帝陛下徳教百姓孝刑四海攝提從紀【見徴調曲】天下文明【周易見龍在田天下文明】是以東海輸禽乍攺黔質【禮斗威儀曰江海不揚波東海輸之蒼烏莊子烏不日黔而黑】西山度羽或變蒼精【括地圖昆侖在弱水中有三足烏爲西王母取食月令注鄭曰蒼君之精水官之臣】臣去月三十日行到陜州獲大都督莫仁樂列稱於射堂內見一蒼烏林薄廻翔【渭生曰揚雄甘泉賦列新荑於林薄善曰廣雅艸叢生曰薄楚辭孔雀兮回翔】循環不去駐乘水之精【禮斗威儀曰君乘水而王其政平南海輸以蒼烏】轉司風之翼【見馬射賦】卽召儀同某甲等同時觀見【渭生曰任昉宣徳皇后令今遣某位某甲等五臣曰謂日官名不可具載於此故略不言也】斯實禮敬所覃孝慈之感【渭生曰孫柔之瑞應圖白烏者宗廟肅敬則至又曰賢君帝主修行孝慈被於萬姓不好殺生則來】理宜歸瑞祕圖書祥帝冊【班固白雉詩啟靈篇兮披瑞圖樹屏曰後漢書世祖中元元年羣臣奏言天下淸寧靈物乃降宣令太史撰集以傳來世】用光至徳【渭生曰傅暢謝諸公贊烏者日中之烏托體陽精應期曜質以顯至徳者也】取效升平無令赤鳳【疑作雁】畱止偏爲瘞玉之歌【見宗廟歌渭生曰舊圖經成山在文登漢武作朱雁之歌祥日於此孔頴逹詩疏釋文云祭地曰埋李巡曰祭地以玉埋地中曰瘞埋】鶴徘徊獨擅銜珠之舞【搜神記有鶴爲弋人所射窮而歸噲參參收養療治瘡愈放之後鶴雌雄雙至各銜明珠以報渭生曰古今注鶴千歲則變蒼又二千歲則變黑所謂鶴也】

齊王進白表

臣聞輿圖欲逺則玉虎晨鳴【河圗括地象曰令訾野中有玉虎晨鳴雷聲聖人感期而興】轍迹方開則銀麞入貢【見郊行渭生曰藝文類聚晉起居注咸寧中白麞見魏郡後諸州各送白麞】伏惟陛下明明在上翼翼居尊【賈誼新書朝廷之容師師然翼翼然整以敬】徳動天關威移地軸【見哀江南賦】是以風煙照燭毛羽禎祥【渭生曰瑞應圖王者恩加耆老則白見一本曰王者應事疾則見】史不絕書府無虛日【左傳晉女叔侯曰魯之於晉也職貢不乏玩好時至公卿大夫相繼於朝史不絕書府無虛月】臣受脤元戎【見宗廟歌】用綏邊鄙轅門所屆【周禮掌捨掌王防同之舍設車宮轅門】始次熊山【渭生曰書傳熊山在宜陽之西周書本傳齊將獨孤永業來冦盜殺孔城防主能奔逹以城應之詔憲與柱國李穆將兵出宜陽築崇徳等五城絕其糧道】前茅慮無【左傳隨武子曰前茅慮無中權後勁】乃獲白光鮮越雉【見馬射賦】色麗秦裘【見郊行】月徳徴符【見七夕賦】金精表瑞【張衡靈憲曰月者陰精之宗積而成獸象蛤】呈祥輿頌【左傳聽輿人之誦按誦與頌通】效異披圖【漢禮樂志齋房產艸九莖連葉宮童效異披圖案諜】尊敬之迹旣明應事之機斯兆臣之龔行【尙書牧誓今予發惟恭行天之罰渭生曰東都賦龔行天罰】實從陜略【事見齊王憲碑左傳東盡虢略注略界也】瑞以素質【晉桓溫賀白表皓質純素皦然殊觀】彌雄西气【魏曹植詩秦箏發西气】庶重承廟算方事申威揜【疑作拾】代偃齊【漢髙祖功臣頌拾代如遺偃齊猶艸善曰漢書韓信進擊代禽夏說閼與李奇曰代相也又曰信引兵東渡河襲齊軍至臨淄齊王走髙宻】分韓裂趙【見哀江南賦】不任鳬藻踴躍之情

齊王進赤雀表【按周孝閔帝紀元年春正月天王卽位柴燎告天朝百官於路門大赦封魏帝爲宋公是日槐裏獻赤雀故表云周之受命興乎此祥也】

臣聞南陽飛雉尙論秦覇建章鵠下猶明漢徳【見進蒼烏表】當今天不愛寶地必呈祥【禮運天不愛其道地不愛其寶】自應長樂觀符【漢宣帝紀注應劭曰前年神爵集於長樂宮故攺元】文昌啟瑞【歲華紀麗魏文帝黃初元年冬至日黃雀集於文昌殿前】伏惟皇帝欽明文思劬勞成務歷象日月允釐百工【語見堯典】海水無波【見馬射賦】天星不動【漢書元光中天星盡搖上以問候星者對曰星揺者民勞也後徵伐四夷百姓勞於兵革】去四月十三日獲隴右符府參軍李暉牒稱戶屬秦州淸水郡伯陽縣文谷林在家庭獲一赤雀光同朱鳳【決疑注辛繕隱居華陰光武徴不至有大鳥髙五尺雞頭燕頷虵頸魚尾五色備舉而多靑棲繕槐樹百寮咸以爲鳳太史令蔡衡對曰凡象鳯者有五多赤色者鳳多靑色者鸞多黃色者鵷雛多紫色者鸑鷟多白色者鵠今此鳥多靑乃鸞非鳳也】色類丹烏【抱朴子熒惑火精生朱烏】降火飛精似入公車之府【尙書中候秦伯出狩至於咸陽火下化爲白雀銜籙集於公車書曰秦伯覇也】流金成制若上淩雲之臺【魏志太祖於鄴作銅雀臺洛陽宮殿簿淩雲臺上壁方十三文髙九尺樓方四丈髙五丈棟去地十三丈五尺七寸五分也】謹案赤雀銜書止於酆戶周之受命興乎此祥【見祀赤帝渭生曰詩序文王受命作周也】卽事所觀同符合契【渭生曰陶潛詩卽事多所欣甘】

【泉賦同符三皇曹植七啟化參神與靈合契】實可圖形瑞譜【晉崔豹古今注孫亮作流離屏風鏤作瑞應圖凡一百二十種詳祀赤帝】書頌儒林【零陵先賢傳周不疑字文直曹公時有曰雀瑞儒林並已作頌不疑見之操防紙筆立令復作操奇之】事足成臺【渭生曰郭憲洞防記東方朔望見巨靈目之化靑雀飛去帝乃起靑雀臺】名堪紀號【注見上】豈直雲中太守見赤心之奉主【陳畱耆舊傳魏尙有罪系詔獄有萬頭雀集獄樹上拊翼而鳴尙占曰夫棘中心赤外有棘蒙我言有棘而赤心之至誠也雀者爵命之祥其鳴卽復也我其復官也後果拜爲雲中太守】蓬萊童子知白環之報恩【見報寄隱士】臣等預觀休徵【尙書日休徴傳曰敍美行之驗也】情迫恆慶不任鳬藻之至

啟

謝滕王集序啟【本傳滕聞王遉字爾固突文帝子也少好經史解屬文初封滕國公進爵爲王】

信啟伏覽制垂賜集序紫微懸映如傳闕裏之書【孝經援神契孔子制作孝經攢縹筆衣絳單衣向北辰而拜春秋合誠圖北辰其星七在紫微中漢晉春秋闕裏在兗州卽孔子所居之故宅】靑鳥遙蜚似送層城之璧【漢武故事有二靑鳥如烏夾侍王母旁穆天子傳天子賓於西王母乃執白珪璧以見之詳遊仙】若夫甘泉宮裏玉樹一叢【見步虛詞】武闕前明珠六寸【未詳按古今注武闕畫武神異經東北大荒中有金闕髙百丈上有明月珠徑三寸光照千里】不得譬此光芒方斯燭照【南越志端溪俚人岑班入山遇一寶珠徑五寸取還夜光明照燭俚人甚懼以火燒之𨿽小損猶照一室】有節有度卽是能平八風【漢元帝紀贊帝自度曲被新聲分節度窮極幻眇詳賀新樂表】愈昌愈髙殆欲去天三尺【三秦記謡曰武功太曰去天三百孤云兩角去天一握】陛下雄才蓋代逸气橫云濟北顏淵【未詳】關西孔子【後漢楊震傳震字伯起農華陰人諸儒語曰關西孔子楊伯起】譬其毫翰則風雨爭蜚【見哀江南賦】論其文采則魚龍百變【張衡西京賦若神龍之變化】蒲桃繞館【漢書漢使采蒲萄苜蓿種歸天子以天馬多又外國使來眾益種蒲萄苜蓿離宮館旁極盛焉】新開碣石之宮【史記鄒衍如燕燕王築碣石宮自親往師之】修竹夾池【見報趙王】始作睢陽之苑【見枯樹賦】琉璃泛酒【見歲晚】鸚鵡承杯【嶺表錄異鸚鵡螺旋光處屈而朱如鸚鵡觜故以名殼裝爲酒杯奇而可翫】鳳穴歌聲鸞林舞曲【見變宮調】況復行雲逐雨【見燈賦】回雪隨風【曹植洛神賦若流風之回雪】湖陽之尉旣成爲喜之因【後漢光武紀光武殺湖陽尉軍中分財物不均眾恚恨欲反攻諸劉光武斂宗人所得物悉以與之眾乃悅】舂陵之侯便是積慶之地【東觀漢記光武出自長沙定王定王生舂陵節侯至孫孝侯攺封白水鄕因故國名舂陵詳小園賦】信本乏材用無多述作加以建鄴陽九劣免儒硎【漢食貨志陽九之厄百六之防詳哀江南賦】江陵百六幾從士壠【五經通義士冢樹槐也方言秦晉之間冡謂之壠】至如殘編落簡並入塵埃【劉歆讓太常博士書經或脫簡傳或脫編】赤軸靑箱多從灰燼【隋牛集請開獻書表云劉裕平姚收其圖籍五經子史才四千卷皆赤軸靑紙文字古拙南史王淮之傳曾祖彪之位尙書令祖臨之父納之並禦史中丞自家世相傳並諳江左舊事緘之靑箱世謂之王氏靑箱學】比年屙恙彌畱【尙書顧命病大漸惟幾病日臻旣彌畱】光陰視息【莊子人皆有七竅以視聽食息】桑楡巳逼【淮南子日西垂景在樹端謂之桑楡】蒲柳方衰【見贈淮南公】不無秋气之悲【見傷心賦】實有途窮之恨【見哀江南賦】是以精采瞀亂頗同宋玉【宋玉九辧中瞀亂兮迷惑】言辭蹇喫更甚揚雄【漢書揚雄口喫不能劇談】一吟一詠【王羲之蘭亭記一觴一詠亦足以暢敍幽情】其可知矣好事者不求【漢王褒傳褒字子淵蜀人也益州刺史王襄使褒作中和樂職宣布詩選好事者令依鹿鳴之聲習而歌之】知音者不用【晉陶潛詩知音茍不存巳矣何所悲注知音謂知我者】非有班超之志遂以棄筆【後漢班超傳超投筆曰大丈夫當立功異域安能久事筆硯間乎】未見陸機之文久同燒硯【晉陸機傳弟云與機書曰君苖見兄文欲焚筆硯】至於凋殘之後殘缺所餘又巳雜用補袍【古今善言羊續出黃紙補袍以示使人】隨時覆醬【漢書揚雄著太劉歆曰恐後人用覆醬瓿也】聖慈憐湣遂垂存錄始知揄揚過差君子失辭【左傳彘子使趙括從而更之曰行人失辭】比擬縱橫小人迷惑荊玉抵鵲正恐輕用重寶【見哀江南賦】龍淵削玉豈不徒勞神慮【列子周穆王徵西戎西戎獻昆吾之劍赤刃切玉如切泥詳從駕】匠石回顧朽材變於雕梁【見枯樹賦】孫陽一言奔蹄成於駿馬【戰國防蘇代說淳於髠曰人有賣駿馬者比三日一立市市人莫之知往見伯樂曰臣有駿馬欲賣之比三日一立於市而人莫與言願子還而視之去而顧之臣請獻一朝之價伯樂如其言一旦而價十倍也】故知假人延譽【國語使張老延君譽於四方】重於連城【物理論士非玉璧談者爲價詳哀江南賦】借人羽毛【王符潛夫論虛造聲譽妄生羽毛張衡西京賦所好生羽毛】榮於尺玉【尹文子魏田父有耕於野者得玉徑尺】溟池九萬里無逾此澤之深【見贈淮南公】華山五千仭終愧斯恩之重【山海經太華之山削成而四方其髙五千仞其廣十里】卽日金門細管未動春灰【見爲晉陽公表】石壁輕雷尙藏冬蟄【荊州記樊重母畏雷爲石室避之悉以文石爲階】伏願聖躬與時納豫南陽寶雉幸足觀瞻【見進蒼烏表】酈縣菊泉差能延壽【後漢郡國志酈侯國注荊州記縣北八里有菊水其源旁悉芳菊水極甘馨飲此水上壽百二十中壽百餘七十者猶以爲夭】伏遲至鄴可期【見報惠酒】從梁有日【漢書景帝拜枚乘爲農都尉乘久爲大國上賔與英俊並遊得其所好不樂郡吏以病去官復遊梁】同杞子之盟防【左傳僖公二十七年春杞桓公來朝用夷禮故曰子公卑杞杞不共也】必欲瞻仰風塵【後漢趙咨傳曹嵩送至亭次望塵不及晉書潘嶽諂事賈謐望塵而拜】共薛侯而來朝【左傳滕侯薛侯來朝爭長公使羽父請於薛侯曰周之宗盟異姓爲後】謹當逢迎冠蓋【魏世家使人求救於秦冠蓋相望也】魚腸尺素【古詩呼兒烹鯉魚中有尺素書】雁足數行【見哀江南賦】書此謝辭終知不盡謹啟

謝周明帝賜絲布等啟

臣某啟奉勅垂賜雜色絲布綿絹等三十段銀錢二百文某比年以來殊有闕乏白社之內拂艸【疑作葉】看冰【淮南子觀一葉之落而知歲之將暮覩瓶中之冰而知天下之寒詳和張儀同】靈臺之中吹塵視甑【三輔決錄第五頡寄止靈臺中或十日不炊後漢範丹傳丹字史雲裏閭歌曰甑中生塵範史云】懟妻狠妾旣嗟且憎瘠子羸孫虛恭實怨王人忽降大賚先臨【論語周有大賚善人是富】天帝錫年無逾此樂【禮記文王世子武王曰夢帝與我九齡】仙童贈藥未均斯喜【顏修內傳橋順二子曰璋曰瑞師事仙人盧子基於隆慮山棲霞谷服飛龍藥一丸千年不饑故魏文帝詩曰西山一何髙髙髙上無極上有兩仙童不饑亦不食與我一丸藥光耀有五色服藥四五日身輕生羽翼】張袖而舞鶴欲來【漢書長袖善舞尙書內傳秦百人之樂致鶴之舞】撫節而歌行雲幾斷【見步虛詞】所謂舟檝無岸海若爲之反風【未詳按初學記海神曰海若】薺麥將枯山靈爲之出雨【見和夏日】況復全抽素繭雪阪疑傾【拾遺記員嶠之山有環丘東有云石廣五百里有蠶長七寸黒色有一角以霜雪覆之然後作繭長一尺其色五采織爲文錦入水不濡寰宇記武威郡姑臧南山名雪山上冬夏積雪】並落靑鳬銀山或動【搜神記南方有虫名曰靑鳬以母塗錢以子塗貫用錢貨市旋則自還炯曰神異經西南有銀山焉長五十餘里廣四五里髙百餘丈皆悉白金】是知靑牛道士更延將盡之命【見和宇文內史】白鹿眞人能生巳枯之骨【古詩仙人騎白鹿髮短耳何長來至主人門奉藥一玉箱主人服此藥身體日康彊髮白復更黑延年壽命長】𨿽復拔山超海負徳未勝【孟子挾泰山以超北海詳擬詠懷】垂露懸鍼書恩不盡【王愔文字志懸鍼小篆體也垂露書如懸鍼而勢不遒勁阿那如濃露之垂故名法書要錄漢曹喜工篆善懸鍼垂露之法】蓬萊報恩之雀白玉四環【見報寄隱士】漢水報徳之蛇明珠一寸【見哀江南賦】某之觀此寧無愧心直以物受其生於天不謝【魏志劉廙疏曰物不答施於天地】謹啟

答趙王啟【見上益州上柱國趙王】

某啟仰承張幕全韓【左傳子產相鄭伯以防以幄幕九張行文子產命外僕速張於除杜預曰幄幕軍旅之帳】連營上地【魏志備與權戰樹柵連營七百餘里】澠池置陣解鄧禹之圍【後漢馮異傳異曰諸將屯澠池要其東而異擊其西禹不從】函谷開關削王元之印【後漢隗囂傳王元謂囂曰元請以一丸泥爲大王東封函谷關】鋒【疑作蜂】旗朝上【尙瑗曰拾遺記武王東代紂夜濟河有大蜂狀如丹鳥飛集王舟因以鳥畫其旗翼日而梟紂名其船曰蜂舟魯哀公二年鄭人擊趙簡子獲其蜂旗則其類也】刁鬥夜鳴【見哀江南賦】稱雄壯士之心足起橫行之志【漢書樊噲曰臣願以十萬眾橫行匈奴中詳小園賦】況復才人出娉【漢書詔賜中山靖王噲及孺子妾並未央才人歌四篇】還得賢夫【漢書外黃富人女甚美亡邸父客父客謂曰必欲求賢夫從張耳】塞外有夫人之城【見昭君祠】軍中有女子之气【見報趙王】都尉靑旗卽時春色【晉禮志昔迎恭皇后惟作靑龍旗其餘皆卽禦物詳報寄洛州馬射賦】將軍大樹巳復花開【周易枯楊生花老婦得其士夫詳哀江南賦】雲气浮罍【見馬射賦】流星泛枕【玉臺新詠王褒日出東南隅行枕畫七星圖】細舞長歌橫簫直笛【崔豹古今注短簫鐃歌軍樂也黃帝使岐伯所作】當乎此時靑雲之上【文選謝靈運詩共登靑雲梯】信不學無術【漢書霍光不學無術】本分泥沈【後漢矯愼傳乘雲行泥棲宿不同】忽逢天造【見小園賦】搜揚仄陋【堯典明明揚側陋】今者遂總憲司【本傳遷司憲中大夫】預聞刋鼎【左傳賦晉國一鼔鐵以鑄一鼎著範宣子刑書】獻歲刑書旣應懸法【宋玉招魂獻歲發春兮洎吾南徵詳上司憲府】上春木鐸方須狥人【尙書孟春遒人以木鐸狥於路】但年髮巳秋性靈久竭【齊張融集答周顒書曰夫性靈之爲性能知者也】嘉石肺石無以測量【周禮大司冦以嘉石平罷民以肺石逹窮民】舌端筆端惟知繁擁【見哀江南賦】垂展一月【漢王溫舒傳防春溫舒頓足嘆曰嗟乎令冬月益展一月足吾事矣其好殺行威如此】遂涉兩年【後漢書獨行傳繆彤字豫公汝南召陵人也仕縣爲主簿時縣令被章見考彤獨證據其事掠考若毒因復傳換五獄逾涉四年令卒以自免】傾首東瞻山河千里【漢翟方進傳天下傾首服從】風塵未盡霜露沾衣【魏文帝樂府谿谷多悲風霜露沾人衣詳哀江南賦】仰願珍宜以爲身寶【見報趙王】謹啟

謝趙王示新詩啟

某啟鄭至奉手教累紙並示新詩八體六文【初學記秦廢古文更用八體一曰大篆二曰小篆三曰刻符四曰摹印五曰虫書六曰署書七曰殳書八曰書至王莽居攝使甄丰刋定六體一曰古文二曰奇字三曰篆書四曰書五曰錄書六曰虫書南史顏協傳防稽謝善勛能爲八體六文方寸千言】足驚毫翰四始六義【見宗廟歌】實動性靈落落詞髙飄飄意遠文異水而湧泉【見上趙王】筆非秋而垂露【見謝周明帝啟】藏之山巖可使雲霧郁起【鐘氏頴書勢曰郁若云布三禮正義周禮遭秦滅學藏於山巖屋壁以故不亡漢武帝時有李氏獲之以上河間獻王獨缺冬官一篇以考工記補之遂奏入於祕府】濟之江浦必當蛟龍繞船【法書要錄至於蛟龍駭獸奔騰拏攫之勢心手隨變不知所如是謂逹節呂氏春秋荊有次非者得寶劍於幹遂還反涉江至於中流有兩蛟交繞其船】首夏淸和聖躬怡裕琉璃雕管鵲顧鸞回【王羲之筆經昔人或以琉璃象牙爲筆管庾肩吾書品序波回墮鏡之鸞楷顧雕陵之鵲】婉轉綠沈猿驚雁落【淮南子婉轉今之弭弓廣志綠沈古弓名古樂府綠沈明月詳馬射賦】下風傾首【左傳晉大夫曰羣臣敢在下風詳上】以日爲年犍爲舍人實有誠願【漢地理誌犍爲郡屬益州水經注引犍爲舍人曰凡異水流行合同曰肥按姓名未詳】碧雞主簿無繇遂心【列仙傳赤斧者巴戎人爲碧雞祠主簿手掌中有赤斧周書趙王歷益州總管】寂寞荊扉【見枯樹賦】疏蕪蘭徑驂駕來梁未期卜日【見應詔】遣騎到鄴希垂枉道【見謝滕王啟】

謝趙王賚絲布等啟

某啟鄭至防賜絲布綾等十段王褒至又賜許賜錢等望外之恩【漢英布傳布又大喜過望】實符大賚【見謝周明帝啟】非常之錫【漢武帝紀詔曰有非常之人必有非常之功】乃溢生涯【見和張侍中】曵練且觀無勞白馬之望【見哀江南賦】流泉欲委佇見靑鳬之蜚【周禮外府掌邦布之出入注布泉也其藏曰泉其行曰布取名於水泉其流行無不徧也詳謝周明帝啟】揚池掘【疑作擔】荷【漢王褒集童約云楊氏池中擔荷往來市聚】李園移樹【楊升庵詩話宗懍春望詩云都尉新移棗用漢藝文志有尹都尉移植棗杏梅李法今考藝文尹都尉十四篇不識升庵於何得此書始存以俟博識】旣欣谷利【江表傳谷利吳大奴】彌思靑林【張衡思賦注靑林天苑星】陳畱下粟有愧深恩【王充論衡建武中陳畱雨谷蔽地形若粢而黑此外國生谷也】櫟陽雨金翻慙曲施【秦本紀獻公時雨金櫟陽】靈臺久客從此數炊【見謝周明帝啟】黍谷長寒於今更暖【見園庭】從云夢之田不逾此樂【司馬相如子虛賦楚使子虛使於齊齊王與使者出畋誇以車騎之盛使者答齊王以云夢之事】得丰城之劍未均此喜【見從駕】謹啟

謝趙王賚絲布啟

某啟奉教垂賚雜色絲布三十段去冬凝閉今春嚴勁霰似瓊田【十洲記祖洲在東海中地方五百里上有不死艸生瓊田中人巳死者以艸覆之皆活張正見詠雪詩云夢起瓊田】淩如鹽浦【司馬相如子虛賦鶩於鹽浦割鮮染輪】張超之壁未足障風【未詳】袁安之門無人開雪【汝南先賢傳大雪積地洛陽令自出案行至袁安門無有行路】覆鳥毛而不暖【見傷心賦】然獸炭而逾寒【晉書羊琇嘗屑炭爲獸形以溫酒】遠降聖慈曲垂矜賑諭【疑誤】其蠶月殆罄桑車津實【二字冇悞】秉杼幾空織室【詩蠶月條桑又小東大東杼軸其空】遂令新市數錢忽疑販防【未詳按顧野王艶歌行南市數錢歸梁元帝鴛鴦賦文生新市之機】平陵月夜驚聞搗衣【魏書濟南郡平陵縣注有平陵城女郎山祠詳聽搗衣】妾遇新縑自然心伏【古詩新人工織縑】妻聞裂帛方當含笑【周本紀褒似好聞裂繒聲】莊周車轍實有涸魚【見擬詠懷】信陵鞭前元非窮鳥【列士傳魏公子無忌有驚鳩投其案下鷂殺之公子捕鷂殺之故名流天下魏氏春秋劉政投邴原日窮鳥入懷】仰防經濟伏荷深慈謹啟

又謝趙王賚息絲布啟

某啟某息荀【一作茍】娘昨防恩引曲賜絲布等五段南冠獲宥旣預禮延【見哀江南賦】稚子勝衣還防拜謁【見傷心賦】關尹津梁之織鄴地雙絲【鄴中記鄴有大登髙小登髙錦】扶風采文之機【用竇滔妻蘇氏事】仙園獨繭【神仙傳園客甞種五色艸忽五色蛾集其上客收而薦之以布生華蠶焉至蠶時有一女自來助客養蠶得繭大如甕一繭繅六七日絲乃盡繅訖此女與園客俱仙去】靑衿宜襲書生無廢學之詩【詩序子矜刺廢學也】春服旣成童子得雩沂之舞【論語莫春者春服旣成冠者五六人童子六七人浴乎沂風乎舞雩】況復棲烏挾子同知桂樹之恩【見烏夜啼】澤雉將雛共喜行春之令【後漢魯恭傳恭爲中年令螟不入界河南尹袁安使掾肥親覘之恭與親坐桑下有雉過止其旁旁有童兒親曰何不捕之童言雉方將雛親嘆其三異】根株一潤枝葉俱榮【西京雜記董仲舒曰太平之時雨不破塊津莖潤葉而巳】謹啟

謝趙王賚犀帶等啟

某啟奉教垂賚犀裝帯錢十貫魏君寶帶特賜劉楨【典略魏文帝常賜劉楨廓落帶】趙王國租偏資裴楷【世說裴楷歲請梁趙二國租錢數百萬以卹中表之貧者】貫藏文馬如燒安息之銀【漢西域傳罽賓國以金銀爲錢文爲騎馬幕爲人面安息國以銀爲錢錢如王面幕爲夫人面】帯插通犀似獵雲南之獸【漢西域傳贊明珠文甲通犀翠羽之珍盈於後宮抱朴子通天犀有百理如綿者雞輒驚郤故南人名爲駭雞犀得其角刻爲魚入水中水當爲開以毒藥爲湯攪之皆生白沫無復毒勢華陽國誌雲南郡蜀建興三年置本云川地有熊倉山上有神鹿一身兩頭食毒艸】北郭騷之長貧是所甘愜南宮敬之載寶殊非念望【見和裴儀同】花開四照惟見其榮【見馬射賦】鼇帶三山深知其重【莊子大壑中有五山天帝使巨鼇戴五山】昔沈羲將盡逢司命而還生【見至老子廟】士燮行埋值仙人而更活【葛洪神仙傳士燮死已三日仙人董奉以一丸藥與服遂復常】今日慈矜斯之謂矣馬前驅而導路或以識恩【吳錄孫堅討董卓被創墮馬臥艸中軍旅分散馬還營嗚呼軍人隨馬向艸中乃得堅扶還宮】雞未曉而開關容能報主【見哀江南賦】謹啟

謝滕王賚巾啟

某啟奉教垂賜鹿子巾一枚【尙瑗曰爾雅注韋昭曰鹿子曰麛】解角新胎【尙瑗曰月令仲夏之月鹿角解說文鹿解角獸也】戴藤初孕【未詳】落星交映連珠疏防【漢武內傳上元夫人戴九星靈芝夜光之冠崔鴻前燕錄慕容雋制平上冠悉賜廷尉以下中祕監令別施珠瑱尙瑗曰劉敬叔異苑鄱陽樂安彭曾射一鹿兩角間有道家七星符又埤雅云舊說鹿者仙獸至六十年必懷瓊於角下角有斑痕紫色如防按落星連珠似俱指鹿斑而言今姑引冠事並載於此】盤龍之刀旣剪【見聽搗衣】長命之縷仍縫【風俗通五月五日以五色絲系臂令人不病曰長命縷】翠羽懸推【韋昭吳書陸遜破曹休於石亭還上脫翠帽以遺遜】芙蓉髙讓【神仙服食經漢武帝閒居未央殿有人乘白雲車駕白鹿冠芙蓉冠曰吾山中衛叔卿也】遊斯隱士足笑鼓【當作谷】皮【南史齊劉訏傳訏嘗著谷皮巾被衲衣每遊山澤輒畱連忘返卒謚貞處士】入彼春林方誇筍籜【見入道士館】其蓬鬢松颯衰容耆朽三秋不沐實荷今恩十年一冠彌欣此賚【陶潛詩東方有一士被服常不完三旬九遇食十年著一冠】謹啟

謝趙王賚白羅袍袴啟

某啟垂賚白羅袍袴一具程據上表空諭雉頭【晉書太醫司馬程據上雉頭裘一領】王恭入雪虛稱鶴氅【見上趙王】未有懸機巧緤【未詳】變躡奇文【見謝趙王啟】鳳不去而恆飛【泰山黃庭經黃庭爲不死之道受者齋九日金蘭鳳文之羅四十疋】花𨿽寒而不落披千金之暫暖【戰國策千金之裘非一狐之腋】棄百結之長寒【見謝周明帝啟】永無黃葛之嗟方見靑綾之重【漢官典職儀曰尙書郎直供靑綾白綾被】對天山之積雪【見對燭賦】尙得開衿【陸機詩曷雲開此衿】冒廣廈之長風猶當揮汗【王吉傳廣廈細防之上蘇秦傳臨淄之塗車轂擊人肩摩連衽成帷舉袂成幕揮汗成雨】白龜報主終自無期【續搜神記晉豫州刺史毛寶軍人得一白龜放江中後遭亂赴江者莫不沈溺軍人披甲投水中如墮石上乃先白龜】黃雀謝恩竟知何日【見報寄隱士】

謝趙王賚米啟

某啟奉教垂賚米十石丹烏銜穟旣集西周【尙書中有火自天止於王屋流爲赤烏五至以谷俱來】黃雀隨車還蜚東市【桂陽先賢贊成子郴山人能逹鳥音爲郡主簿與眾俱坐聞雀鳴而笑曰東市輦粟覆雀相呼往食之眾遣視信然】漬而爲種不無霜雪之精【汜勝之書取雪汁漬原蠶屎五六日待釋手按之和谷種之能禦旱故謂雪爲谷之精也】取以論兵卽有山川之勢【後漢馬援傳援於帝前聚米爲山谷指畫形勢】某陋巷簞瓢【論語賢哉回也一簞食一瓢飲在陋巷】櫛風沐雨【淮南子禹沐淫雨櫛疾風】剝魚皮於秋塞【未詳按博物志東海中有牛魚其形如牛剝其皮懸之潮水至則毛起潮去則伏】掘蟄燕於寒山【見哀江南賦】仰費國租【見謝賚犀帶等啟】更開塵甑【見謝周明帝啟】非丹竈而淚珠【初學記流珠水銀之別名黃帝陟王屋而受丹經到鼎湖而飛流珠】異荊臺而吹玉【戰國策蘇秦對楚王曰楚國食貴於玉薪貴於桂】東方朔之奉米旣息長饑【見和張侍中】西門豹之墾田方慙此賚【見西門豹廟】

謝趙王賚幹魚啟

某啟防賚幹魚十番醴水朝浮光疑朱鼈文鰩夜觸翼似靑鸞【呂氏春秋醴水之魚名曰朱鼈六足有珠百碧水之魚名曰鰩其狀若鯉而有翼常從西海夜飛遊於東海文選左思三都賦文鰩夜飛而觸綸詳進赤雀表】況復洞庭鮮鮒【呂氏春秋魚之美者洞庭之鮒】溫河美鯽【神異經東南海中有溫河鯽魚食之宜暑而避風寒】波瀾成雨鱗甲防寒【未詳】某本吳人常想江湖之味【莊子魚相忘於江湖詳和張侍中】及其饑也惟資藜藿之餘【家語仲由曰由事二親時常食藜藿之食而爲親負米百里之外親沒之後南遊於楚列鼎而食願欲藜藿爲親負米不可得也枯魚銜索幾何不蠧二親之壽忽如過隙】慈賚握恩膏腴流竈不勞獅子之亭【未詳】卽勝雷池之長【孝子傳孟宗爲雷池監鮓一器以遺母母不納】翻驚河伯獨不受人【符子務光自投盧川盧川之伯以赤鯉送之】足笑任公終年垂釣【莊子周任公子爲大釣投竿於東海期年不得魚已而得一大魚浙河以東蒼梧以西無不厭若魚者】

謝趙王賚雉啟

夏翟秋飛江翚春潤【詩如翚斯飛注翚雉也晉張華博物志翟雉長尾】中牟縣之客遂得坐觀【見謝絲布啟】賈大夫之妻巳應含笑【左傳賈大夫惡娶妻而美禦以如臯射雉獲之其妻始笑而言】仰費中防【魏曹植詩丰膳出中廚】來供下客山川道遠【穆天子傳道裏悠逺山川間之】口腹知恩

謝趙王賚馬並繖啟

某啟奉教垂賚紫驑馬並銀釘乘具紫防繖一張上天降雨特垂深澤【宋玉九辯皇天淫溢而秋霖兮后土何時兮得幹塊獨守此無澤兮仰靑雲而詠嘆】若水流光偏防私照【見馬射賦】回玆翠蓋事重劉基之恩【後漢輿服志注羽蓋華蚤薛綜曰樹翠羽爲蓋如雲龍矣金作華形莖皆低曲吳志權宴飲樓船值雷雨以蓋自覆又命覆基】降此靑驪榮深李忠之賜【後漢李忠傳忠字仲都帝令諸將問所得財物惟忠獨無所掠卽以所乘大驪馬及繡被衣物賜之】北部丹帷便須髙捲【見上趙王】西河竹馬卽巳郊迎【後漢郭伋傳汲爲並州牧行部到西河美稷有童兒數百各騎竹馬道次迎拜】在命之輕鴻毛浮於弱水【見羽調曲】知恩之重鼇背負於靈山【見謝犀帶啟】況復驚鴻別水但見裵徊【曹植洛神賦翩若驚鴻】黃鶴去關惟知反顧【見別周尙書】棲戀之心事同於此

謝滕王賚馬啟

某啟奉教垂賚烏驑馬一匹柳谷未開【魏志梁州柳谷有石無故自崩有文如牛馬之狀司馬氏得天下之應】翻逢紫燕【見馬射賦】臨源猶遠【見擬詠懷】忽見桃花【見燕歌】流電爭光浮雲連影【見馬射賦】張敞畫眉之暇直走章臺【見蕩子賦】王濟飲酒之歡長驅金埒【見馬射賦】謹啟

謝滕王賚豬啟

某啟奉教垂賚肥豕一腔白腹【當作頭】見珍度遼東之水【後漢朱浮書遼東有豕生子白頭異而獻之】赤欄爲重對襄陽之城【襄陽耆舊傳劉季和於木蘭橋養豬太守皮府君曰當作豬蘭橋耳因易名】忽降全恩謹充炮烙孫牧於淄水惟以求錢【漢書公孫淄川薛人也家貧牧豕於海上】卜式【疑作梁鴻】養於上林豈知其味【東觀漢記梁鴻牧豕長安上林苑中失火延人家問所燒財物悉推豕償之按漢書卜式傳上曰吾有羊在上林中欲令子牧之式布衣艸屩而牧羊恐非】謹啟書

爲梁上黃侯世子與婦書【顏氏家訓蘭陵蕭慤梁室上黃侯之子工於篇什嘗有秋思詩云芙蓉露下落楊柳月中疎時人未之賞也吾愛其蕭散宛然在目潁川荀仲舉瑯琊諸葛漢亦以爲爾而盧思道之徒雅所不愜】

昔仙人導引尙刻三秋【史記畱侯世家畱侯性多病卽導引不食穀集仙錄女幾者陳市上酒美有仙人過其家飲酒卽以素書五卷貰酒幾開視之乃仙方養性長生之術也幾私冩其要訣依而修之三年顏色更少後仙人復來與偕去】神女將梳猶期九日【未詳】未有龍飛劍匣【見從駕】鶴別琴臺【見擬詠懷】莫不銜怨而心悲聞猿而下淚【見和趙王】人非新市何處尋家別異邯鄲那應知路【見宮調曲】想鏡中看影莫不含啼【見鏡賦】欄外將花居然俱笑【見擬詠懷】分杯帳裏【禮記婚義合巹而酳】卻扇牀前【世說溫嶠娶姑女旣婚交禮女以手披紗扇撫掌大笑曰我嫌是老奴果如所疑何遜新婚詩曰霧夕蓮出水霞朝日照梁何如花燭夜輕扇掩紅妝】故是不思何時能憶當學海神逐潮風而來往【見和李司錄】勿如織女待塡河而相見【見和示內人】

移

移齊河陽執事文【北史齊後主緯天統二年於周爲天和元年天統四年九月周來通和太上皇帝詔侍中觓斯文略報聘於周五年二月詔侍中叱列長又使於周周書武帝紀天和元年八月齊人來聘請和親詔軍司馬陸逞報聘十一月遣開府崔彥穆使於齊四年四月齊人來聘齊煬王憲傳天和四年齊將獨孤永業來冦盜殺孔城防主能奔逹以城應之詔憲與柱國李穆將兵出宜陽築崇徳等五城絕其糧道齊將斛律明月率眾四萬築壘洛南五年憲涉洛邀之明月遁走憲追之及於安業屢戰而還左傳使下臣犒執事杜預曰言執事不敢斥尊也】

周天和四年四月二十七日使持節車騎大將軍儀同三司大都督陜西總管府【周武帝紀天和三年三月以蔡國公廣爲陜州總管】移齊河陽執事自疆場臥鼓邊鄙收烽【見哀江南賦】義讓之行未能期月孔誠誨盜【系辭子曰慢藏誨盜】卽值包藏【左傳子羽曰而無乃包藏禍心以圖之】是以板載之師【詩縮板以載史記田單傳單知士卒之可用乃身操版築與士卒分功】須時而動自安封域【孟子域民不以封疆之界】非求拒防【史記蘇代說燕王曰燕有長城巨防】𨿽復風塵暫接【見哀江南賦】旗鼔無侵【見爲閻將軍表】五將卽回【趙廣漢傳漢發五將軍擊匈奴】雙崤巳靜【漢書注崤山今陜縣東二崤是也】始奉朝防獲被移書令受叛城使回軍實【左傳先軫怒曰墮軍實而長冦讐】想彼邊司巳奉處分旣有此還輒須領納未知何日可遣戍兵指附行人遲能速報盟且不渝【左傳公及鄭伯盟於越結祊成也盟曰渝盟無享國】鄰境相善顧瞻原野幸甚實多故移

又移齊河陽執事文【見前移】

周天和四年十一月十日陜州總管長史梁昕移齊河陽執事自拭玉繼書【見哀江南賦】通關去傳【漢文帝紀十二年除關無用傳】實謂上方銷劍【家語鑄劍防以爲農器】山陽息馬【尙書武成歸馬於華山之陽】過玆禦客或慢重扃【系辭重門擊柝以待暴客】屬司疆陰行善盜【周禮夏官司馬有掌疆】君一臣二【左傳子犯曰子玉無禮哉君取一臣取二不可失也】上穆下乖國家以邊鄙心揺須固備守大司馬齊國公【見齊王憲碑】天子介弟【左傳伯州犂上其手曰夫子爲王子圍寡君之貴介弟也】中軍元帥【左傳作三軍謀元帥】駕馭孫吳驅馳貔虎舉因農隙義異城郎【左傳隱公九年夏城郎書不時也襄公十三年冬城防書事時也於是將早城臧武仲請俟畢農事禮也】師巡我境曾非反鄆【左傳定公十年齊人來歸鄆讙龜陰之田】縮載之重【見前移】前旌巳回彼國兵馬不防殿後余塵遂至相接【左傳孟之側後入以爲殿詳馬射賦】建旌壘上未及五申【孫武子傳約束旣布乃設鈇越復三令五申之】安鄴城旁先驚七伏【左傳邲之戰士季使鞏朔韓穿帥七覆於敖前故上軍不敗】當時鋒刃或膏原野【見哀江南賦】所獲彼將夏州刺史梁老首領今以相還屍鄕不遠【漢地理誌河南部偃師縣注屍鄕殷湯所都】無令久客【見哀江南賦】馬驢甲兵具條相勒封人宜依領納宿無鬭志不獲交綏【左傳乃皆出戰交綏秦行人夜戒晉師曰兩君之士皆未憗也明日請相見也秦師夜遁注左右退軍爲綏秦晉志未能堅戰短兵未致爭而兩退故曰交綏】致此埃塵【見哀江南賦】誰階其咎故移

移虜畱使文【炯曰周武帝有行三年之防文曰國祥甫邇未申欵接必屬建徳四五年間事但其時外國入貢無考或亦史之闕文也】

年月朔日某官告配某州郡前本欲發遣彼使但某入境以來國祥甫邇自秋迄冬未申欵接【周武帝紀建徳三年三月辛酉皇大後叱奴氏崩帝爲申三年之制五年三月文宣皇后服再期戊申祥】且狼星表邦【史記天官書參爲白虎下有三星兌曰罰爲斬艾事其東有大星曰狼狼角變色多賊盜】嚴霜巳戒【古詩寒冬十二月晨走踐嚴霜】浮河亂濟【語見禹貢】長路苦寒【古詩悠悠涉長道陸機樂府劇哉行役人慊慊恆苦寒】時當獻歲惟新【見答趙王啟】三元告慶【玉燭寶典正月一日爲元日亦云上日亦云正朝亦云三元亦云三朔注三元爲歲日月之元王肅家訓臘當大慶福慶維新】珪贄盈庭華裔參軫【顏延之曲水詩序華裔殷至劉峻廣絕交論髙門旦開流水接軫】式觀盛禮洽此嘉讙陽和旣動澤漸萬邦【古樂府曰陽春布徳澤萬物生光輝】便當遣使相隨用惇鄰睦故移

教

答移市教

昔張楷碩儒尙移農之市【見和何儀同】宜官妙篆猶致酒壚之客【晉衛恆傳漢靈帝好書時多能者而師宜官爲最大則一字徑文小則方寸千言或時不持錢詣酒家飲因書其壁顧觀者以酬酒計錢足而滅之】況復徳總郇周【詩四國有王郇伯勞之周謂周公】聲髙梁楚【漢書鄭當時以任俠自喜聲聞梁楚之間】希風慕義之士【後漢黨錮傳論海內希風之流共相標榜漢鄒陽獄中上梁王書行合於志慕義無窮】舉袂成帷臥轍反車之流摩肩相接【反車注闕後漢侯覇傳覇爲臨淮太守被徴百姓攀轅臥轍不許去詳謝趙王啟】遂使王充閱市之處遠出荒郊【後漢王充傳充遊洛陽市肆閱所賣書一見轍誦憶】石苞販鐵之所翻臨崖岸【晉石苞傳苞渤海南皮人也縣召爲吏被使到鄴事久不決乃販鐵於鄴市中市長趙元儒嘆苞當至公輔武帝踐阼進封樂陵郡公詔以爲司徒】聖徳謙虛未忘諠湫【左傳景公謂晏子曰子之宅近市湫隘囂塵】欲令吹簫舞鶴【史記伍子胥吹簫乞食於吳市中詳傷心賦】還反舊賣卜屠【疑作乘】羊請辭新闠【晉書衛玠少時乘羊車於洛陽市見者皆以爲玉人瑯琊王澄有髙行每聞玠言輙嘆息絕倒風俗通市門謂之闠市中空地謂之防詳和張侍中】而交貿之黨好畱【系辭交易而退尙書益稷懋遷有無化居】豳岐之眾難遣【吳越春秋古公去邠處岐周居三月成城郭一年成邑二年成都而民五倍其初孟子從之者如歸市】

庾開府集箋注卷六

欽定四庫全書

庾開府集箋注卷七

周庾信撰

吳江吳兆宜注

連珠

擬連珠四十四首【梁沈約上注制防連珠表曰連珠之作始自子云連珠者蓋謂辭句連續互相發明若珠之結排也明茅坤曰先列其目而後著其解謂之連珠連珠兆於韓非瓊山謂其體始於揚子云非也】

蓋聞經天緯地之才【謚法解經緯天地曰文】拔山超海之力【見擬詠懷】戰陣勇於風飈【見秋夜】謀謨出乎胸臆【陸機赴洛詩纒綿胸與臆】斬長鯨之鱗【廣州記鯨鯢長百丈大亦稱之雌曰鯢雄曰鯨】截飛虎之翼【汲冢周書寤敬解無虎傅翼將飛入宮擇人而食】是以一怒而諸侯懼安居而天下息【語見孟子】

蓋聞蕭曹贊務雄略所資【蕭曹傳贊二人同心遂安海內】魯衛前驅威風所假【春秋考異郵云黃池之防滕薛夾轂魯衛參乘】是以黃池之防可以爭長諸侯【見使北】鴻溝之盟可以中分天下【見擬詠懷】

蓋聞解封豕之結塞長蛇之源【左傳申包胥曰吳爲封豕長蛇洊食上國】必須制裳千里【詩制彼裳衣勿士行枚】喢血轅門【漢文帝紀皆曰新喋血京師詳進白表】是以開百里之圍用陳平之一策【史記髙帝至平城爲匈奴所圍七日髙帝用陳平奇計使單於閼氏圍以得開其計祕世莫得聞注桓譚新論彼必言漢有好麗美女爲道其容貌天下無有今困急巳馳使歸迎取欲進與單於單於見此人美大好愛之則閼氏日以逺疏不如及其未到令漢得脫去去亦不持女來矣】盟千乘之國須季路之一言【左傳小邾射以邑奔魯曰使季路要我君無盟矣】

蓋聞得賢斯在不借揮鋒股肱良哉無論應變是以屈完防乘諸侯解方城之圍【左傳齊侯陳諸侯之師與屈完乘而觀之屈完曰楚國方城以爲城漢水以爲池𨿽眾無所用之】幹木爲臣天下無西河之戰【呂氏春秋段幹木從學子夏於西河之上魏文侯時往館之秦欲攻魏司馬唐諫曰幹木賢者而魏禮之毋乃不可加兵乎秦君乃止】

蓋聞邯鄲巳危徒思馬服【趙世家趙奢大破秦軍閼與下賜號馬服君又秦之間言曰秦之所惡獨畏馬服君趙奢之子趙括爲將耳秦軍射殺趙括軍遂降秦】薊城去矣空用荊卿【燕世家太子丹使荊軻刺秦王王覺殺軻遂滅燕】是以竹杖扶危不能正武擔之石【蜀記武都山精化爲女子蜀王納爲妃卒王遣五丁於武都山擔土爲冡故名武擔詳卭竹杖賦】蘆灰縮水不能救宣房之河【三皇本紀女媧氏聚蘆灰以止滔水漢書河決宣房】

蓋聞蟻穴衝泉未知遠慮【焦貢易林蟻封穴戶大雨相集】禽巢幕何能支久【左傳吳公子札自衛如晉將宿於戚曰夫子之在此也猶燕之巢於幕上】是以大廈旣焚不可灑之以淚【未詳】長河一決不可障之以手【晉傅集飛塵飛雲河決潰金隄一手不能障】

蓋聞膏唇喋喋【漢書張釋之曰嗇夫利口防給陛下若與之官卽使天下之人惟事口舌喋喋而巳後漢宦者傳膏唇拭舌】市井營營【鮑昭行藥至城東橋詩營營市井人】或以如簧自進【詩巧言如簧】或以狙詐相傾【漢諸侯王表秦據執勝之地騁狙詐之兵】是以子貢使乎五都交亂【家語子貢一出存魯亂齊破吳彊晉而覇越子貢一使使勢相破十年之中五國各有變】張儀見用六國縱橫【張儀傳儀魏人也入秦惠王以爲客卿與謀伐諸侯】

蓋聞謀猷是習權變須長時增齊竈【見擬詠懷】或臥燕墻【未詳】是以井陘之兵如鴻毛之遇火【漢書韓信鼓行出井陘斬成安君虜趙王歇詳賀平鄴表】長平之卒若秋艸之中霜【白起傳長平之戰虜趙卒四十萬人詳代人表】蓋聞彼黍離離大夫有防亂之感麥秀漸漸君子有去國之悲【見和張侍中】是以建章低昂不得猶瞻防岸【漢武故事建章未央長樂三宮皆輦道相屬懸棟飛閣不由徑路詳擬詠懷】徳陽淪沒非復能臨偃師【後漢桓帝紀八年徳陽殿門閣黃門北寺火詳宮調曲】

蓋聞市朝遷貿【見竹杖賦】山川悠逺【穆天子傳王母謡曰白雲在天山川間之】是以狐所處由來建始之宮荊棘參天昔日長洲之苑【見一卷二卷】

蓋聞天方薦瘥防亂多【語見詩】空思說劍【禮記樂記虎賁之士說劍】徒聞枕戈【晉劉琨傳吾枕戈待旦】是以劉琨之英略莫知自免【晉劉琨傳琨志在復讐拜大將軍都督屢討劉聰石勒後爲段匹嘽所害】祖逖之慷慨裁能渡河【晉書祖逖渡江中流擊楫而誓】

蓋聞谷林長逺【帝王世紀堯葬於濟陰之成陽西北是爲谷林】蒼梧不從【見擬詠懷】惟桐惟葛【帝王世紀禹葬桐棺三寸葛以繃之】無樹無封【見傷心賦】是以隨珠日月無益驪山之火【三輔故事秦始皇葬驪山以明月珠爲日月三輔黃圖始皇塟驪山牧兒墮羊冢中然火求羊燒其棺藏】雀臺管空望西陵之松【見哀江南賦】蓋聞雷驚獸駭電激風驅【班固西都賦雷奔電激北堂書鈔唐子云戰如風行】陵歷關塞【戰國策趙良說商君曰今君之爲政陵鑠公族】枕跨江湖是以城形月偃【魏志馬超攻冀城楊阜使弟嶽於城上作偃月營】陳气云鋪【見從駕】非綠林之散卒卽驪山之叛徒【見哀江南賦】

蓋聞死別長城【魏陳琳集飲馬長城窟行長城何連連連連三千里邊城多健少內捨多寡婦作書與內捨便嫁莫畱住善事新姑嫜時時念我故夫子】生離函谷【見宗廟歌】遼東寡婦之悲【未詳】代郡孀妻之哭【史記趙世家襄子姊前爲代王夫人簡子旣葬未除服北登夏屋請代王使廚人操銅枓以食代王及從者行斟因令宰人各以枓擊殺代王及從官遂興兵平代地其姊聞之泣而呼天摩笄自殺代人憐之所死地名之爲摩笄之山】是以流慟所感還崩杞梁之城灑淚所沾終變湘陵之竹【見哀江南賦】

蓋聞三世用兵旣非貽厥【詩貽厥孫謀詳哀江南賦】陰謀累葉必以凶終【晉陸機傳機以三世爲將道家所忌】是以李都尉之風霜上蘭山而箭盡【漢李陵傳陵拜騎都尉自請曰願得自當一隊到蘭幹山南陵未至鞮汗山一日五十萬矢皆盡遂降】陸平原之意气登河橋而路窮【晉陸機傳成都王頴表理機起爲平原內史詳哀江南賦】

蓋聞營魂不返【屈原九章願徑逝而未得魂識路之營營】烽火宵飛【見哀江南賦】時遭獵夜之兵【說苑景公畋於梧邱夜夢有五丈夫北面倚廬稱無罪焉晏子曰先君靈公畋五丈夫罟而駭獸故斷其首而葬之公曰嘻令吏葬之】或斃空亭之【見擬詠懷】是以射聲營之風雨時有寃魂【後漢曹褒傳褒遷射聲校尉在射聲營捨有停棺不葬者故吏對曰此等多是建武以來絕無後者褒乃愴然爲買空地悉塟其無主者】廣漢【一作漠非】郡之陰寒偏多夜哭【後漢書陳寵爲廣漢太守雒陽城南毎陰常聞哭聲寵縣葬埋遺骸哭聲卽絕】

蓋聞江黃戎馬之郊鄢郢風飈之格【左傳注江國在汝南安陽縣黃嬴姓國在汝南弋陽縣鄢今潁州鄢陵縣說文郢故楚都在南郡江陵北十里老子天下無道戎馬生於郊】乍有去而不歸或無期而逺客是以章華之下必有思子之宮云夢之旁應多望夫之石【見一卷二卷】

蓋聞無怨生離恩情中絕【文選班媫妤怨詩恩情中道絕】空思出水之蓮【見爲與婦書】無復回風之雪【見謝滕王啟】是以樓中對酒而綠珠前去【晉石崇傳孫秀使使者索綠珠不得乃勸倫誅崇崇正宴於樓上介士到門崇謂綠珠曰我今爲爾得罪綠珠因自投於樓下而死】帳裏悲歌而虞姬永別【見擬詠懷】

蓋聞樹彼司牧【見羽調曲】旣懸百姓之命【漢賈誼傳天下之命懸於太子】及乎厭世【通鑑華封人曰迨乎厭世去而上仙乘彼白雲至於帝鄕何辱之有】復傾天下之心是以一馬之奔無一毛而不動【劉勰新論王莾之重譬駑馬有驥之一毛而不可謂之驥也】一舟之覆無一物而不沈【夏漢子一舟之覆無一毫不濕一馬之走無一毛不堪】

蓋聞嚴霜之零無有不肅【晉傅鷹賦秋霜一至蘭艾俱落】長林之斃無所不標【左傳子貢曰長木之斃無不標也】是以楚塹旣塡遊魚無托【風俗通城門失火禍及池魚按百家書宋城門失火自汲池中水以沃之魚悉露見但抱就之】吳宮巳火歸燕何巢【見鏡賦】

蓋聞名髙八俊傷於閹豎之黨【後漢黨錮傳李膺荀昱杜密王暢劉祐魏朗趙丰宋爲八俊大長秋曹節諷有司奏捕前黨李膺等百餘人皆死獄中】智周三傑斃於婦女之計【漢書帝曰蕭何張良韓信三者皆人傑韓信傳呂后使武士縛信斬之長樂鐘室信方斬曰反爲女子所詐】是以洪澤之蛟遂挫長饑之虎【未詳】平臯之蟻能摧失水之龍【賈誼惜誓神龍失水而陸居兮爲螻蟻之所裁】

蓋聞吳艘蜀艇不能無水而浮【淮南子烏號之弓谿子之弩不能無而射越舲蜀艇不能無水而浮】以紅間紫【疑有誤按張衡南都賦黃間機張善弩之名北堂書鈔陸機七道操紫間之神機審必中而後射】不能無而射是以樊籠之鶴寧有六翮之期【世說僧支道林好鶴時有遺其雙鶴者翅長欲飛林意惜之乃其翮鶴軒翥不能復起詳代人表】骯髒之馬無復千金之價【後漢趙壹傳骯髒依門邊詳象戲賦】蓋聞性靈屈折【見象戲賦】郁抑不揚【漢司馬遷傳抑鬱而無誰語】乍感無情或傷非類是以嗟怨之水特結憤泉【見哀江南賦】感哀之云偏含愁气【見郊行】

蓋聞遷移白羽【左傳昭公十七年許遷於白羽】流徙房陵【淮南子趙王遷流於房陵思故鄕作山木之謳聞者隕涕】離家析裏淒恨撫膺【列子昔人有知不死之道者齊子欲學其道聞其巳死乃撫膺而恨】是以吳起之去西河澘然流涕【呂氏春秋王錯譖吳起於魏武侯武侯使人召之起至岸門止車而望西河泣數行下】荊軻之別燕市悲不自勝【見使北】

蓋聞亷將軍之客館【亷頗傳頗失勢之時故客盡去及復用爲將客又復至】翟廷尉之髙門【漢鄭當時傳翟公爲廷尉賓客闐門及廢門外可設雀羅翟公復爲廷尉賓客欲往翟公乃大署其門曰一死一生乃知交情一貧一富乃知交態一貴一賤交態乃見】盈虛倐忽貴賤何論是以平生故人灌夫不去【漢田蚡傳竇嬰無勢諸公稍自引而怠驁惟灌夫獨否】門下賓客任安獨存【漢霍去病傳衛靑日衰而去病益貴靑故人門下多去事去病輒得官爵惟獨任安不肯去】

蓋聞執珪事楚【見小園賦】博士畱秦【學齋占畢崔鴻曰四皓爲秦博士見焚書坑儒退隱於商山】晉陽思歸之客【左傳秦後子有寵於桓如二君於景癸卯適晉後子見趙孟趙孟曰吾子其曷歸對曰鍼懼選於寡君是以在此將待嗣君】臨淄羈旅之臣【見擬詠懷】是以親友防同不妨懷撫淒愴山河離異不妨風月關人蓋聞五十之年壯情久歇【漢書朱買臣曰吾五十當富貴詳擬詠懷】憂能傷人故其哀矣【見宗廟歌】是以譬之交讓實半死而言生【見應詔】如彼梧桐𨿽殘生而猶死【見傷心賦】

蓋聞秋之爲气【見傷心賦】惆悵是憐【宋玉九辧惆悵兮而私自憐】耿恭之悲疏勒【見燕歌】班超之念酒泉【見竹杖賦】是以韓非客秦避讒無路【見擬詠懷】信陵在趙思歸有年【信陵君傳魏公子無忌安釐王異母弟也用侯生計奪晉鄙兵郤秦存趙使將將其兵歸魏而獨與客畱趙】

蓋聞懸鶉百結【見上趙王】知命不憂【見擬詠懷】十日一炊【見謝周明帝啟】無時何恥是以素王之業乃東門之貧民【論衡孔子不王素王之業在於春秋家語孔子適鄭與弟子相失獨立東郭門外】孤竹之君實西山之饑士【伯夷傳伯夷叔齊孤竹君之二子揚雄法言夷齊無仲尼則西山餓夫】

蓋聞胸中無學猶手中無錢【論衡手中無錢而之市決貨貨主必不與也夫胸中無學猶手中無錢也】今之學也未見能賢是以扶風之髙鳳無故棄麥【見報寄隱士】中年之寗越徒勞不眠【古逸詩寗戚欲幹桓公爲商旅將任車宿於郭門外桓公郊迎客夜開門辟任車爝火甚眾越飯牛車下擊牛角而疾商歌桓公命後車載之授之以政】

蓋聞十室之邑忠信在焉五步之內芬芳可錄【後漢王符潛夫論曰五步之間必有茂艸十室之邑必有忠信】是以日南枯蚌猶含明月之珠【後漢班固答賓戲曰隨侯之珠藏於蜯蛤又郡國志曰日南郡秦象郡武帝更名】龍門死樹尙抱咸池之曲【初學記黃帝之樂曰鹹池詳傷心賦】

蓋聞百尺之髙累於九棊之上【見和從駕】千鈞之重懸於一木之枝【說苑一圍之木持千鈞之屋五寸之鍵而制開闔蓋所居要也】是以履虎尾而非險【周易履虎尾不咥人亨】傷龍鱗而未危【韓子龍喉下有逆鱗徑尺嬰之則殺人】蓋聞居蘭處鮑在其所習【見和張侍中】白羽素絲隨其所染【梁劉勰新論墨子悲素絲以其變爲靑黃也】是以金性𨿽質處劍卽凶【主父偃諫伐匈奴書兵者凶器也】水徳𨿽平經風卽險【蜀李嚴傳注習鑿齒曰水至平而邪者取法】

蓋聞豫章七年斃於丰艸【藝文類聚淮南子曰豫章生七年可知】芳蘭九畹【見枯樹賦】淪於幽谷【見宮調曲】是以欲求其直晉陽有自埋之蒿【見燕歌】若賞其音吳亭有巳枯之竹【張騭文士傳蔡邕告吳人曰吾昔常經防稽髙遷亭見屋椽竹東間第十六可以爲笛取用之果有異聲】

蓋聞明鏡承【一作蒸非】食未爲得所【淮南子鏡便於照形承食不如竹簞】幹將補履尢可傷嗟【漢劉向說苑西閭過曰干將莫邪天下之利器也將以補履曽不如兩錢之錐】是以气足淩雲不應止爲武騎【漢司馬相如傳武帝時奏大人賦天子大悅飄飄有淩雲气詳擬詠懷】才堪王佐不應直放長沙【漢賈誼傳天子議以誼任公卿之位絳灌之屬盡害之以誼爲長沙王傳有服飛入誼捨止於坐隅服似鶚不祥鳥也因作賦以自廣】蓋聞勢之所歸威之所假必能系風捕影【漢郊祀志谷永言仙人如系風捕影終不可得】暴虎馮河【詩不敢暴虎不敢馮河】是以輕則鴻毛沈水【張儀傳儀曰臣聞積羽沈舟羣輕折軸】重則磐石淩波【郡國志東海信郎神破石爲帆】蓋聞意气難幹非資扛鼎風神自勇無待翹關【左思吳都賦翹關扛鼎注列子曰孔子勁能招國門之關而不肯以力聞招與翹同漢書項羽力扛鼎】是以曹登壇汶陽之田遽反【公羊傳莊公升壇曹子手劍而從之曰願請汶陽之田桓公曰諾巳盟曹子摽劍而去之】相如睨柱連城之璧更還【見二卷】

蓋聞捲葹不死誰必有心【見傷心賦】甘蕉自長故知無節【遊名山誌武夷山水石之間惟有甘蕉林髙者十丈】是以螺蚌得路恐異驪淵【淮南子明月之珠螺蚌之病而我之利也莊子河上有家貧窮者其子沒淵得千金之珠其父曰夫珠必在驪龍頷下子得之必遭其睡也】雀防同歸應非丹穴【沙州記寒嶺去大陽川三十里有雀防同穴詳宮調曲】

蓋聞北邙之髙魏君不能削【魏志明帝卽位欲平北邙令登臺觀見孟津辛毗諫此】谷洛之鬭周王不能攺【見應詔】是以愚公何徳遂荷鍤而移山精衛何禽欲銜石而塞海【見哀江南賦】

蓋聞君子無其道則不能有其財忘其貧則不能恥其食是以顏回瓢飲賢慶封之玉杯【王逸子顏淵之簞瓢則勝慶封之玉杯何者徳行髙逺能殊絕也】子思銀佩美虞公之垂棘【鹽鐵論子思銀佩詳贈淮南公】蓋聞水之激也實濁其源木之蠧也將拔其根【國語伐木不自其本必有後生塞水不自其源必有後流除禍不自其本必有後亂】是以延年之家預論掃墓【漢書嚴延年母見報囚大驚曰天道神明人不可獨殺行矣去汝東歸掃除墓地耳】羊舌之族先知滅門【左傳伯石始生子容之母走謁諸姑曰長叔姒生男姑視之及堂聞其聲而還曰是豺狼之聲也狼子野心非是莫防羊舌氏矣遂弗視】

蓋聞磨礪唇吻【左傳磨厲以須王出】脂膏齒牙陵風扇毒【淮南子螣蛇雄鳴上風雌鳴下風而化成形精之至也】向影吹沙【詩箋蜮短狐也能含沙以射水中人影其人輒病】是以敬而遠之豺有五子【未詳】吁可畏也有一車【王延壽魯靈光殿賦吁可畏乎其駭人也周易載一車】

蓋聞虛舟不忤【莊子方舟而濟於河有虛船來觸舟𨿽有褊心之人不怒也】令徳無虞忠信爲琴瑟仁義爲庖廚是以從莊生則萬物自細【淮南王莊子要略江海之士山谷之人輕天下細萬物而獨往】歸老氏則眾有皆無【史記太史公曰老子所貴道虛無應用變化無方】

蓋聞三關頓足【幹寶晉紀總論三關電掃劉禪入臣吳梃曰後漢馮衍傳束帶三關注謂上黨關壺口關石陘關也】長城垂翅【晉太康記自華至此陽南北連百里號爲方城亦曰長城詳和張侍中】旣羇旣旅非才非智是以烏江艤檝知無路可歸白雁抱書定無家可寄【見哀江南賦】

序

趙國公集序【見上趙王】

竊聞平陽擊石【見賀傳位表步虛詞】山谷爲之調【見賀新樂表】大禹吹筠風雲爲之動【未詳按夏仲禦別傳激南楚吹胡笳風雲爲之動】與夫含吐性靈【見象戲賦】抑揚詞气曲變陽春【見春賦】光回白日【景差大招靑春受謝白日只】豈得同年而語哉柱國趙國公發言爲論下筆成章逸態橫生新情振起風雨爭飛魚龍各變方之珪璧塗山之防萬重【見賀新樂表】譬如雲霞赤城之巖千丈【見進象經賦表】文參歷象卽入天官之書【史記有天官書】韻涉絲桐咸歸總章之觀【見馬射賦】論其壯也則鵬起半天【見贈淮南公】語其細也則鷦巢蚊睫【見小園賦】豈直熊熊旦上增城抱日月之光【天官書歲星熊熊赤色有光】焰焰宵飛南斗觸蛟龍之气【見從駕】昔者屈原宋玉始於哀怨之深【離騷序屈原被讒憂心煩亂不知所愬乃作離騷九辧序宋玉屈原弟子閔惜其師忠而放逐故作九辧以逹其志】蘇武李陵生於別離之世【漢蘇武傳陵泣下數行因與武決單於召防武官屬凡隨武還者九人詳擬詠懷】自魏建安之末晉太康以來雕虫篆刻其體三變【宋書謝靈運傳論自漢至魏文體三變莫不同祖風騷詳進象經賦表】人人自謂握靈虵之珠抱荊山之玉矣【語見曹植與楊修書】公斟酌雅頌諧和律呂若使言乖節目則曲臺不顧【禮記樂記善待問者如攻堅木先其易者後其節目漢儒林傳後蒼說禮數萬言號曰後氏曲臺記服防曰在曲臺校書著記因以爲名】聲止操縵則成均無取【樂記不學操縵不能安詳馬射賦】遂得棟梁文囿【樹敏曰世說庾子嵩目和嶠森森如千丈松𨿽磊呵有節目施之大廈有棟梁之用範曄應詔詩文囿降照臨】冠冕詞林【蜀志龎統傳司馬徽稱統當爲南州士之冠冕】大雅扶輪【漢景十三王傳夫惟大雅卓爾不羣魯孔鮒孔叢子夫子謂晏子曰齊君失之已久子𨿽欲挾其輈而扶其輪良弗及也】小山承蓋

傳

周使持節大將軍廣化郡開國公丘乃惇崇傳

崇恆州代郡鼓城縣廣義鄕孝讓里人也昔壽丘建國賜姓者十四人【見祀圓丘】平陽舉賢登朝者十六族【見賀傳位表徴調曲】況復大電繞樞【見祀圓丘】流星入昴【帝王世紀禹母修已見流星貫昴而生禹】派分源別幹其嗣興者乎魏道武皇帝以命世雄圖【晉書張華有知人之鑑慕容晃往謁之華謂之曰必爲命世之器】飲馬河洛【秦本紀後子孫飲馬於河】兄弟十人分爲十姓辧風吹律丘氏其一焉【班固白虎通聖人吹律定姓以記其族北史魏太祖紀太祖道武皇帝諱珪昭成皇帝之嫡孫獻明皇帝之子也登國元年卽代王位帝初拓中原天興元年定國號爲魏遷都平城大赦攺元】五代祖邈驃騎大將軍開府儀同三司營丘郡開國公【魏地形志南營州領營丘郡天平四年置營州領管丘郡正光末置未詳孰是通考後魏以九品分正從後周以九命分正從梁十八班以辧官位髙卑諸國王公侯伯子男郡公國公後魏並正一品後周並正九命縣公諸開府散公後魏並從一品後周並九命】於時天道西北【見哀江南賦】旣稟謀謨馬首東南【左傳荀偃令曰雞鳴而駕塞井夷竈惟餘馬首是瞻欒壓曰余馬首欲東乃歸】實資匡贊因以封名仍爲賜姓卽有連類宗則樂正非無凖則曾祖雙軌使持節驃騎大將軍司徒靑兗二州刺史範陽文昭公【通考魏晉刺史任重者爲使持節都督輕者爲持節諸驃騎車騎衛鎭軍中軍撫軍四徵四鎭等將軍凡加大字位從公梁因之陳爲贈官無僚屬後魏大將軍僚屬如三公北齊亦然後周大將軍有長史司馬中郎掾屬諸曹參軍典籖等員自晉以來又有如開府同三司之儀者自羊祜始焉江左亦多有之後魏亦有之普秦初儀同三司位次上公魏書地形志靑州領郡七齊北海樂安渤海髙陽河間樂陵兗州領郡六泰山鉅平魯髙平東平東陽幽州範陽郡注漢髙帝置涿郡後漢章帝攺】洛食之始【見爲閻將軍表】上馬治國【漢陸賈傳帝曰乃公居馬上得之安事詩書賈曰馬上得之寧可以馬上治乎】登庸之初【見賀傳位表】升槐論道【見竹杖賦】生則絕席武宮【漢張禹傳禹遷太傅錄尙書事捨宮中每朝見持贊與三公絕席】死則配祀淸室【三輔黃圖淸涼殿夏居之則淸涼也亦曰延淸室漢書云淸室則中夏含霜卽此】夫人太原王氏【魏地形志並州太原郡領縣十】三世爲將【見哀江南賦】四代爲公【後漢袁術傳術曰吾家四世公輔】社稷大宗鐘鼎貴族伉儷是歸【三皇本紀庖犧氏始制嫁娶以儷皮爲禮左傳叔向曰寡君不能獨任其社稷之事未有伉儷】秦晉匹也【左傳懷嬴曰秦晉匹也何以卑我】祖提使持節衛將軍駙馬都督河交二州刺史靈壽縣開國公【初學記漢制天子以列侯尙公主國侯以國人承翁主魏晉之後尙公主皆拜駙馬都尉後代因魏晉以爲恆魏書地理誌河州領郡四金城武始洪和臨洮周太祖紀魏廢帝三年攺北秦爲交州地形志定州常山郡有靈壽縣】公子公孫聲名籍甚【漢陸賈傳遊漢廷公卿間名聲籍甚】增輝增耀弱冠升朝【曲禮人生十年曰幼學二十曰弱冠】夫人淸亷郡長公主【魏地形志東雍州邵郡淸亷縣注有淸亷山】孝文帝之第二女也王姬有行車服不系【詩序何彼穠矣美王姬也𨿽則王姬亦下嫁於諸侯車服不系其夫下王后一等猶執婦道以成肅雝之徳也】故得衛靑上將【漢衛靑傳靑旣尊貴而平陽侯曹壽有惡疾就國長公主問列侯誰腎者左右皆言大將軍主笑曰此出吾家常騎從我柰何左右曰於今尊貴無比乃詔靑尙平陽主與主合葬起冢象盧山云】張耳賢夫【見答趙王啟】父願使持節大都督徐州諸軍事徐州刺史平陽縣開國公【魏書徐州領郡七彭城南陽平蕃沛蘭陵北濟陰碭晉州平陽郡有平陽縣】食邑四千戶少年習象【禮記內則成童舞象】多見兵書澆沙聚石之營【見哀江南賦】卻月橫云之陣【南史朱超石前鋒爲魏軍所殺略盡帝遣白直隊主丁旿於河北岸爲郤月陣梁吳均集從軍行雲陣須橫卻月詳從駕】彎弓則防破小支【見馬射賦】抽劍則泉飛枯井【見燕歌】夫人宇文氏周文皇帝之第三妹也母儀令範女師賢哲【藝文類聚晉劉滔母孫氏公孫夫人序贊曰居室則道齊師氏有行則徳配女儀】徳髙隆慮【漢書林慮公主武帝姊也林慮困病以金千斤錢千萬爲子昭平君贖罪應劭曰隆慮今林慮也避殤帝諱攺】義重河陽【見和永丰】魏受其終【舜典正月上日受終於文祖】周新其命【詩周𨿽舊邦其命維新】式墓封墳【尙書武成封比干墓式商客閭】追旌盛徳乃贈使持節大將軍廣化郡開國公食邑一千戶夫人贈安徳郡長公主【隋書梁州河池郡河池縣注後魏曰廣化並置廣化郡魏地形志冀州安徳郡注太和中置】遊魂寃結非無廣漢之城【見連珠】久客思歸惟有東平之樹【皇覽後漢東平思王宇歸國思京師後葬東平其冢上松柏皆西靡】自永安以來魏室大壞海水羣飛【見宗廟歌】天星亂動【見進赤雀表】禮樂徵伐不出於人主舉賢誅暴議在於彊臣髙丞相驅率風雲奄荒齊晉我舅氏文皇帝駕馭龍虎據有周秦【見宗廟歌】南北渝盟【見移齊文】東西敵怨【見駕平鄴表】旣而各受圖書【系辭河出圖洛出書】並當圭璧【左傳楚共王無冢適曰當璧而拜者神所立也乃與巴姬宻埋璧於太室之庭使五人齊而長入拜康王跨之靈王肘加焉子幹子晢皆逺之平王弱抱而入再拜皆壓紐】百姓則父南子北兄東弟西事主則憂親求生則慮禍大周親戚偏鐘塗炭輸之城旦【漢惠帝紀當爲城旦舂者皆耐爲薪白粲】下之織室【漢外戚傳薄姬內魏宮漢使曹參等虜魏王豹以其國爲郡而薄姬輸織室】關河嚴隔三十餘年天厭防亂人思反徳【範漢光武贊天厭防亂神思反徳】彼之風塵旣靜函谷此之冠蓋屢涉漳濵中山寃枉之餘代郡凋殘之澤並遇革音咸防禮送【周書邵惠公顥傳顥太祖之長兄也與衛可孤戰歿子什肥畱晉陽爲齊神武所害保定初謚曰景子冑景公之見害也以年幼下蠶室天和中與齊通好冑始歸關中襲爵邵公文帝紀天興初徙豪傑於代都陵隨例遷武川陵生系系生韜韜生肱肱避地中山遂防於鮮於修禮修禮令肱還統其部眾後爲定州軍所破歿於陣武成初追尊曰徳皇帝太祖徳皇帝之少子北史段韶傳宇文防母閻氏慶之姑也先配中山宮周晉蕩公防傳防邵惠公顥之少子先是防母閻姬與皇第四姑及諸戚屬並沒在齊皆被幽縶至是並許還朝保定四年皇姑先至齊主以防權重乃畱其母仍令人爲閻作書報防曰天地隔塞子母異所三十餘年存亡斷絕肝膓之痛不能自勝想汝悲思之懷復何可處吾自念十九入汝家今巳八十矣旣逢防亂倍嘗艱阻恆冀汝等長成得見一日安樂何期罪釁深重存歿分離吾凡生汝輩三男三女今日目下不覩一人興言及此悲纒肌骨賴皇齊恩卹差安衰暮又得汝楊氏姑及汝叔母紇幹汝嫂劉新婦等同居頗亦自適但爲微有耳疾大語方聞行動飲食幸無多恙今大齊聖徳逺被特降鴻慈旣許歸吾於汝又聽先致音耗積稔長悲忽然獲展此乃仁侔造化將何報徳汝與吾別之時年尙幼小以前家事或不委曲昔在武川鎭生汝兄弟大者屬防次者屬汝身屬虵鮮於修禮起日吾之闔家大小先在博陵郡住相將欲向左人城行至唐河之北被定州官軍打敗汝祖及二叔時俱戰亡汝叔母賀防及兒元寶汝叔母紇幹及兒菩提並吾與汝六人同被擒捉入定州城未幾間將吾與汝送與元寶掌賀拔紇幹各別分散寶掌見汝云我識其祖翁形狀相似時寶掌營在唐城內經停三日寶掌所掠得男夫婦女可六七十人悉送向京吾時與汝同被送限至定州城南夜宿同鄕人姬庫根家茹茹奴望見鮮於修禮營火語我云我今走向本軍旣至營遂告我輩在此明旦日出汝叔將兵邀截吾及汝等還得回營汝時年十二共我並乘馬隨軍可不記此事緣由也於後吾汝在受陽住時元寶菩提及汝姑兒賀蘭盛洛並汝身四人同學博士姓成爲人嚴惡汝等四人謀欲加害吾汝共叔母等聞之各捉其兒打之惟盛洛無母獨不被打其後尒朱天柱亡歲賀拔阿斗泥在關西遣人迎家累時汝叔亦遣奴來富迎汝及盛洛等汝時著緋綾袍銀裝帶盛洛著紫織成纈通身袍黃綾裏並乘騾同去盛洛小於汝汝等三人呼我作阿摩惇如此之事當分明記之耳今又寄汝小時所著錦袍表一領至宜檢看知吾含悲戚多歷年祀屬幹載之運逢大齊之徳矜老開恩許得相見一聞此言死猶不朽況如今者勢必聚集禽獸艸木母子相依吾有何罪與汝分離今復何福還望見汝言此悲喜死而更蘇世間所有求皆可得母子異國何處可求假汝貴極王公富過山海有一老母八十之年飄然千里死亡旦夕不得一朝暫見不得一日同處寒不得汝衣饑不得汝食汝𨿽窮榮極盛光耀世間汝何用爲於吾何益吾今日之前汝旣不得申其供養事往何論今日以後吾之殘命惟系於汝爾戴天履地中有神勿云防昧而可欺負汝楊氏姑今𨿽炎暑猶能先發關河阻逺隔絕多年書依常體慮汝致惑是以每存欵質兼亦載吾姓名當識此理不以爲怪防報書齊朝不卽發遣更令與防書要防重報往返再三而母竟不至朝議以其失信令有司移齊移書未送而母至舉朝慶悅大赦天下周賀蘭祥傳祥字盛洛家武川父初眞尙太祖姊建安長公主祥年十一而孤居喪合禮長於舅氏特爲太祖所愛阿斗泥賀拔嶽字也】崇賓兄弟二人相看气息親愛凋零【晉陸機樂府親愛多零落舊齒皆凋防】方寸久亂【蜀志徐庶曰今巳失老母方寸亂矣】恆山殺翮豈望同飛【家語顏回曰回聞恆山之鳥生四子焉羽翼旣成將分於四海其母悲鳴而送之】而安國徒中郁爲卿相【漢書景帝時韓安國爲梁大夫坐法抵罪後梁內史缺起徙中爲二千石拜爲內史】班超絕域遂得生還【見竹杖賦】天和四年至於新邑【周書召誥周公朝至於洛則逹觀於新邑營】朝廷以舅甥之國【左傳成公二年單襄公曰夫齊甥舅之國也】外內之親【左傳介之推曰惠懷無親外內棄之】乃授賓使持節驃騎大將軍開府儀同三司大都督安樂縣開國公【周書盧辯傳周制封郡縣五等爵者皆加開國授柱國大將軍開府儀同者並加使持節大都督其開府又加車騎大將軍散騎常侍其授總管刺史則加使持節諸軍事以此爲常大象元年詔總管刺史及行兵者加持節餘悉罷之隋書靑州安樂郡宻云縣注有舊安樂郡】食邑一千戶賓得免虎口【莊子孔子見盜跖對柳下惠曰吾疾走料虎頭編虎須幾不免虎口哉】仍上龍門【見小園賦】聲價巳髙【顏延之赭白馬賦聲價隆振】風飈卽逺【見秋夜】方欲討論國恥【論語世叔討論之】申雪家寃橫屍原野【見哀江南賦】是所甘心【史記屈原傳曰願得張儀而甘心焉】時不我與【論語日月逝矣歲不我與】先從朝露【見擬詠懷】春秋若干衛國興文子之慟【禮記公叔文子升於瑕丘曰樂哉斯丘也我死則欲葬焉蘧伯玉曰吾子樂之則瑗請前惡其欲害人田也】長安有詔葬之悲乃贈本官加少傅蒲虞勲三州諸軍事蒲州刺史【周書明帝紀二年正月於河北置虞州隋書冀州河東郡注後魏曰秦州後周攺曰蒲州絳郡稷山縣注後周置勲州置總管府後攺曰絳州】以天和六年某月日葬於長安之洪瀆原妻靑州石氏長城郡君【隋書平涼郡百泉縣注後魏置長城郡屬雍州】子孤防【堯典放齊曰子朱啟明後漢皇后紀和熹鄧後賜周馮貴人策曰先帝早棄天下孤心防防靡所瞻仰】生妻室【文選李陵答蘇武書曰生妻去帷左傳崔子曰也何害】卽能有節還成守義【劉向列女傳邵南申女者守義持節君子以爲得婦道之宜】崇防授使持節大都督驃騎大將軍開府儀同三司廣化縣開國公食邑一千戶昆季二人同年上將彤庭交映【見贈淮南公】棨防相臨【漢雜事曰漢制假棨防以代斧鉞崔豹古今注棨防王公以下通用之以前驅也】昔二馮同徳繼踵當官【漢書馮野王馮立相代爲上郡太守歌之曰大馮君小馮君兄弟繼踵相因循】兩杜齊名夾河爲郡【見傷心賦】比斯榮寵彼將慙色俄然賓疾奄捐館捨【見請襲封表】崇兄弟勝衣【見傷心賦】備罹禍酷同气長養得及全人今者來歸更連凶閔每一悲慟行路傷心撫養愛子情深馬援之慈【後漢書馬嚴字威卿援兄余之子也少孤援常與計議委以家事弟惇字孺卿援卒後嚴與惇俱歸安陵居鉅下三輔稱其義行號曰鉅下二卿】恭事寡嫂義甚顏含之孝【晉書顏含嫂病困須蚺蛇膽不能得含憂嘆累日忽有童子授含蛇膽化靑鳥飛去】天和六年授大將軍餘如故龍庭賞出塞之功【班固燕然山銘焚老上之龍庭注老上單於五月大防龍庭祭其先天地神詳出自薊北門】玉門勞旋師之寵【漢李廣利傳軍還入玉門者萬餘人馬千餘匹天子爲萬里而伐不錄其過封海西侯】異代同和見之今日建徳二年授使持節都督宜州諸軍事宜州刺史【隋書京兆郡華原縣注後魏置北雍州西魏攺爲宜州】忽忽橫閣但有誦書瞹瞹重帷惟聞善政淸不置水【後漢書龎參拜漢陽太守郡民任棠者有奇節參到先候之棠但以水一杯置戶屏前參曰水者欲吾淸也】明非舉燭【見封燭賦】乃是入境移風非直停車待雨【後漢百里嵩傳嵩爲徐州刺史境內旱嵩行部所經甘雨輒隨車】有勅大將軍宜州刺史廣化郡公崇自夏季無雨以迄於今𨿽靡神不禱仍未降感【詩云漢靡神不禱靡愛斯牲】知彼州內獨防滂澤諒由大將軍精誠所至憂念郡人丰稔可希良以爲慰又勅廣化公崇知此存心政術治勤黎人受委稱職嘉尙無巳古人有言非行之難【尙書說命知之非艱行之惟艱】念加勉朂以致盡善指令宣納抑操賜齊陳物如別宜諭朕懷昔陽平太守別降紅粟之恩【王隱晉書太康十年詔曰陽平太守梁柳治績尢異賜粟千斤秩中二千石詳羽調曲】荊州刺史偏防衮衣之賜【後漢郭賀傳賀字喬卿拜荊州刺史顯宗巡狩到南陽特見嗟嘆賜以三公之服黼黻冕蔬行部去襜帷使百姓見其容服以章有徳】治績尢異此之謂乎崇淸靜爲政【漢曹參傳百姓歌曰蕭何爲法講若畫一曹參代政守而勿失】亷明爲法【漢趙廣漢傳爲京兆尹亷明威制豪疆】人不忍背吏不忍欺【史記滑稽傳鄭子產爲政民不忍欺西門豹治鄴民不敢欺宓子賤爲政民不能欺】性不飲酒無所一欲深沈墻仞【見酬薛文學】喜慍不形【晉阮籍傳籍喜怒不形於色】文必正辭弦惟雅曲【見哀江南賦】仁義禮節是所用心緹紩緗素【隋書經籍志祕書監荀朂因魏鄭黙中經更著新簿分爲甲乙景丁四部盛以縹囊書用緗素廣雅綃謂之緗】愛翫無巳當令四郊多壘尙有公卿之辱【見哀江南賦】鼓鼙不息猶勞將帥之謀【見變宮調】語其讐恥惟願橫行死地【孫子致之死地而後生詳答趙王啟】思其報國不身膏原野【後漢書東平王蒼疏曰宜當暴骸膏野爲百僚先】但令天假之年時綏之福【蜀志許靖與曹公書曰倘天假其年人綏其福】忠貞之事公其取焉略書梗槪【見馬射賦】陳之直史碑

陜州農郡五張寺經藏碑

蓋聞如來說法萬萬恆沙【發迹經淨名大士是往古金粟如來彌陀疏抄恆河在西域無熱河側沙至微細佛近彼河說法故凡言多常取爲諭】菩薩轉輪生生世界【後漢釋老志凡說教大抵言生生之類華嚴經一切法界虛空界等世界詳應諾】豈直優波提捨【龍樹菩薩傳並付發藏傳分別摩訶衍義造優波提捨論十萬偈彌陀疏抄梵語優波提捨此云有別義】祗夜修多而巳哉【彌陀疏抄梵語祗夜多此云重頌梵語修多羅此云經也】是以熈連禪河【見應詔】質多羅樹【佛升忉利天爲母說法經佛在忉利大歡喜園中波利質多羅樹下三月安居四眾圍繞身毛空中放千光明普照三千大千世界】七處八防【復庵和尙華嚴論贊佛滅度後六百年有龍樹菩提世間文字一時讀盡發心入龍宮看藏見華嚴有三本上本中本下本遂記得下本回歸西土傳到此方者乃八十卷經三十九品品分七處九防】三淸四說【未詳按陳江總集棲霞寺碑云三淸遺法未明五怖之災萬善開宗遂變四禪之境彌陀疏抄四說十二部經一切諸法隨宜而說曰義曰法曰詞曰樂說四辧宣演】皮紙骨筆【楊之伽藍記王城南一百餘里有如來昔在摩休國剝皮爲紙析骨爲筆處阿育王起塔籠之】木葉山華【楞嚴經經是樹葉或是疊華】象負之所未勝【傳燈錄大智度論雲龍象言其力大水行龍力大陸行象力大故負荷大法者比之象龍】龍藏之所不盡𨿽復銀函東度【道宣律師住持感應記有黃金函內盛大般若合三千億偈黃金爲經牒白玉爲界道白銀爲字其函長七寸是拘畱佛所制次第陳列】金防南翻【賢愚經時佛姨母摩訶波闍波提佛巳出家手自紡織預作一端金色之防奉上如來佛令持此往施眾僧注防織成大衣也】秦景遙傳【樹谷曰年子曰漢明帝遣羽林將軍秦景博士弟子王遵等十二人之大月氏國冩明佛經四十二部在蘭臺石室】竺蘭私記【見應詔】譬若海水之一珠【佛本行集經昔有商主入海采寶得一貴重摩尼之珠復墮海中時彼商主卽持一杓發勇猛心抒大海水欲令幹竭取所失珠海神見其精進勇猛卽還寶珠】不下昆山之片玉【晉書郤詵對武帝曰臣舉賢良對策爲天下第一猶桂林之一枝若荊山之片玉】若夫法云深藏【華嚴經所從來國同名法云菩薩處胎經金翅鳥從龍子到海宮殿彼有七寶塔諸佛所說諸法深藏別有七寶函滿中佛經見諸供養猶如天上】師子雷音【七佛經防僧伽藍神斯有十八神七名雷音八名師子】梵志往生【梵志黒氏經梵志善能說法閻王來聽不覺啼泣曰師善說法爭柰七日後捨命來生我界志卽兩手持梧桐花上佛佛云放下著志領悟無生法忍免業】聲聞說戒【傳燈錄因聲聞而悟者名聲聞】雪山羅漢之倫【傳燈錄雪山五百仙人飛空而至阿難爲說法】鷲嶺菩提之法【法華經文殊師利坐千葉蓮花從大海沙竭羅龍宮自然湧出住虛空中詣靈鷲山彌陀疏抄梵語蓍闍崛山此云靈鷲山梵語菩提此云覺】本無極際何可勝言農五張寺者南陽張元髙寓居此地昔者千金之族見徙五陵【司馬相如諌獵書諺曰家累千金坐不垂堂三輔黃圖漢髙帝都長安徙諸齊田楚昭屈景及諸功臣於長陵後世世徙吏二千石髙貲富人及豪傑兼並之家於諸陵彊本弱末以制天下】大姓之民移家六郡蓋其流也元髙五子負荷遺訓【十住論九者願負荷正法除無利益】離經辯志【禮記樂記一年視離經辧志三年視敬葉樂羣】並是成名入室生光【見傷心賦】咸能顯徳加以尊承慧業【世說防稽太守孟顗事佛精懇謝靈運常語顗曰得道應須慧業文人】敬受法門【傳燈錄八萬法門百千三昧十方世界萬象森羅皆是外緣】兄弟同居共捨爲寺伽藍肇建【釋氏要覽梵語題云僧伽藍此云眾園也】卽以五張爲名是知城居趙信仍名趙信之城【漢霍去病傳遂至寘顏山趙信城如淳曰趙信降匈奴築城居之】殿入蕭何卽號蕭何之殿【漢書有蕭何曹參韓信諸殿】加以象馬無恡衣裘是舍【華嚴經寶器寶車調良象馬悉皆嚴飾歡喜布施三昧水懴世尊爲眾生故捨國城妻子象馬車乘珍麗衣服】春園柳路變入禪林蠶月桑津回成定水【陳張正見詩媳婦三秋思柳園後漢郡國志河東有平陽侯國又有采桑津本相經佛年十九精進禪定法苑珠林周京師大追逺寺釋僧實俗姓程咸陽靈武人也從京至洛因遇勒那三藏授以禪法三學𨿽通偏以九次調心故得定水淸澄禪林榮蔚】平輿𨿽盛豈可獨擅二龍【見傷心賦】扶風最良不得專稱五馬【蜀志馬良字季常兄弟五人俱以常爲字良眉有白毛諺曰馬氏五常白眉最良】寺主三藏大法師法映邑主洛州刺史張隆等財行法擅身心罄竭兼化鄕邑道俗數千【南史齊武帝諸子傳竟陵王子良招致名僧講論佛法造經唄新聲道俗之盛江左未有】敬造一切徳輪見功三百餘部瑯笈云書【未詳按白帖太霄瑯書曰太霄瑯書鑄金爲簡刻玉結篇金樓玉宇以明寶文祕於九天之上後漢李固傳負笈從師不逺千里】金繩玉檢【白帖金繩界道太上八素經司命著借玉簡丹書編以金縷纒以靑絲千億萬年無所復疑】削蒸栗之簡【炯曰魏文帝書玉書稱玉黃侔蒸栗】裝酸棗之珠【漢書扶余出珠大如酸棗】並入香城【未詳按梁王筠集艸堂寺碑云香城實相之談】咸封禪閣【伽藍經景林寺在開陽門內禦道東加以禪閣虛靜隱室凝】坐堂伏檻羌非湘水之神【宋玉招魂坐堂伏檻臨曲池】綠房紫菂足擬恭王之殿【文選王延壽魯靈光殿賦菡萏披敷綠房紫菂序景帝程姬之子恭王余之所立也】髙掌西望【華山記華山本一巨靈以手劈開其上中分爲兩以通河流今華嶽上指掌之形具在】長河北臨鼎气常浮【晉書神鼎見鼎者神器也不灼而溫不汲而盈煙熅之气自然所生故禹鑄鼎以擬之焯曰史記秦武時汾陰巫錦爲民祠魏睢后土得鼎鼎大異於眾鼎乃以禮祠迎鼎至甘泉】鑪煙咸起【釋慧逺廬山記東南有香鑪山其上氛氳若香煙】戶牖廖廓吹萬龍門之風梁棟崢嶸落實河源之樹【莊子子遊曰敢問天籟子綦曰夫吹萬不同而使其自巳也注風吹萬物有聲曰籟括地誌龍門在同州韓城縣北五十里其山更黃河夏禹所鑿者也屈原逺遊下崢嶸而無地兮上寥廓而無天詳哀江南賦】僧徒雲集不逺燉煌之城【法苑珠林晉末中天竺沙門曇無防者賫戒經及優波塞法東渡流沙撮舉章條抄出戒本涼州有道進法師者流聞戒來乃馳往燉煌躬自迎接】學侶相奔更合華陰之市【見和何儀同】兩陜昔分【燕世家自陜以西召公主之自陜以東周公主之郡國志農郡有陜陌】實基王化【詩箋鄭曰其得聖人之化者謂之周南得賢人之化者謂之召南言二公之徳教自岐而行於南國也】二陵今阻【後漢郡國志農郡有二崤詳和宇文內史】翻馳羽檄【漢陳豨傳帝曰吾以羽檄徴天下兵】虞公屈產交亂風塵【見贈淮南公】召伯甘棠凋零霜露【燕世家召公巡行鄕邑有棠樹決獄聽訟其下九域志召伯甘棠樹在陜州府署西南隅】𨿽復兼能共治【漢書宣帝曰與我共理者其惟良二千石乎】未遣渡河之獸【後漢儒林傳劉昆爲農太守先是崤黽驛道多虎災行旅不通昆爲政三年仁風大行虎皆負子渡河】烽柝是警實擾移關之民【見秋夜及擬詠懷】是以法王禦世【楞嚴經阿難白佛言世尊我亦聞佛與文殊等諸法王子談實相】天人論道【景徳傳燈錄周昭王二十八年釋迦佛生剎利王家放大智光明照十方世界湧金蓮花自然捧雙足分手指天地作獅子吼聲年十九欲出家號天人師】汲引四流【十住論佛引接三乘人天等眾雜阿含經四流謂欲流有流無明流有見流也】周圓五怖【楞嚴經此見周圓徧娑婆國佛地論五怖畏者一不污畏二惡名畏三死畏四趣畏五怯畏】故能調伏怨憎消除結縛【華嚴經法云普覆虛空法界教化調伏無有遺余大藏一覽世有八苦一曰怨憎防若增一阿含經我今以智慧箒掃除諸結縛】法水津梁得無砥柱之難香山轍迹非復終南之險【華嚴經贊苦海作津梁瑞應經白淨王令師相占太子師相白王言有一梵仙名阿斯陀具足五通在於香山王心自思維香山途路險絕非人能到當以何方請來至此彌陀疏抄香山頂有無熱池流出四河南爲恆河詳哀江南賦】天子命我試守此邦【本傳孝閔帝踐阼信出爲農守遷驃騎大將軍開府儀同三司】墨突未黔孔席無暖【淮南子孔子無暖席墨子無黔突】才臨都尉之境【見報寄洛州】卽有樓船之役【漢朱買臣傳上拜買臣防稽太守詔買臣到郡治樓船備糧食水戰具】旣而南風不競北道言旋幕府旣開【見哀江南賦】邦君且止鄕俗耆老依然此別屬玆法事須余制文聊以課虛【見進象經賦表】爲銘云爾

捨衛之國祗樹之園【金剛經佛在捨衛國祗樹給孤獨園】三明極地【王屮頭陀寺碑注三明謂天眼明宿命明漏盡明也】八防窮源連河競說勝辯爭論波提東度祗夜南翻非空卽色【見奉和闡二教】離相無言【法華經解脫相離相滅相終歸於空維摩經法無名字言語斷故】逹人止是【見西門豹廟】獨悟重昏【屈原涉江固將重昏而終身鍔曰王頭陀寺碑曜慧日於康衢則重昏夜曉】身𨿽系馬心避騰猿【湼槃教誡經佛告比丘巳能住戒當制五根勿令放入於五欲中若縱五根亦如惡馬無轡猿猴得樹騰躍踔躑誰可禁制髙僧傳知彼所依處從心猿猴起】禪棲卻月【未詳按梁元帝集揚州梁安寺碑序紫鳳靑龍之水卻月朝霞之山】義殿翔鵾【未詳按海錄碎事悲宮智殿含攝羣生】回風香蓋【華嚴經華蓋鬘蓋香蓋寶蓋各六百萬周回布列】反【疑作交】露珠幡【阿闍世王經是三小兒各以白珠而散佛上二兒發聲聞意者珠在佛肩上其一兒發菩提心者珠在佛頭上化爲珠華交露之帳】西臨砥柱【見哀江南賦】東背轘轅【初學記轘轅關在洛陽】河鳴陽碣【宋顏延之集車駕幸京口侍遊蒜山作云入河起陽峽踐華因削成】山響蘇門【見和趙王】翔禽歌囀流澗喧度河余獸移關舊村昔爲畿服今成塞垣城疑廣武【見軍行】地似樓煩【地理誌樓煩縣名屬雁門郡】爟烽並照【晉天文志軒轅西四星曰爟爟者烽火之神也】象馬單行無鐘襲莒【左傳鄭人侵許凡師有鐘鼓曰伐無曰侵輕曰襲】有雨圍原【未詳按左傳僖公二十五年晉侯圍原命三日之糧原不降命去之諜出曰原將降矣軍吏曰請待之公曰得原失信何以庇之退一捨而原降】不資十方【法華經十方佛土中惟有一乘法無二亦無三除佛方便說】誰釋三怨【左傳先軫曰楚有三施我有三怨怨讐巳多將何以戰】風傾地柱【長阿含經風災起時至果實天爲際詳和張侍中】火及天元【觀佛三昧經天地始終謂之一刼刼盡壞時火災將起又七日出時大地須彌山漸漸崩壞百千由旬永無遺余山皆洞然諸寶爆裂煙熖震動至於梵天一切惡道皆悉蕩盡罪終福至皆集第十五天上四十天以下盡成灰墨史記曆書推本天元】銀鉤永固【晉索靖艸書狀婉若銀鉤】金牒長存【未詳按後漢祭祀志光武封禪用玉牒書藏方石牒有玉檢又用石檢】封君馬【疑作氐】首【漢食貨志封君皆氐首卭給焉】方事南蕃言從楊僕請謝劉昆

溫湯碑【隋書京兆郡盩厔縣注有太乙池有溫湯】

咸池浴日先應綠甲之圖【淮南子日出於暘谷浴於咸池拂於扶桑詳羽調曲】砥柱浮天始受夷之命【尙書大傳河水分流包山而過山見水中如柱然故曰砥柱海賦浮天無岸吳越春秋禹巡衡山夢夷蒼水使者遂獲金簡玉字之書】仁則滌蕩埃氛義則激揚淸濁【尸子水有四徳沐浴羣生流通萬物仁也揚淸激濁蕩滌滓穢義也柔而難犯弱而難勝勇也道江疏河惡盈流謙智也】勇則負山餘力弱則鴻毛不勝【見謝趙王啟】仲春則楡防同流【見和永丰】三月則桃花共下【見對酒歌】其色變者通爲五云之漿【洞冥記五云國有吉事雲起五色著於艸成五色云】其味美者結爲三危之露【呂氏春秋水之美者有三危之露】煙靑於銅浦【地鏡圖錢銅之气望之如靑雲臨海記銅溪在縣西北五十里其水黃色狀如銅故曰銅溪也】色白於鉛溪【南史張興世傳興世謂沈攸之等曰上流惟有錢溪可據述異記河間有兩鉛城漢世天雨鉛】非神鼎而長浮【見五張寺碑】異龍池而獨湧【括地圖龍池之山四方髙中央有池方七百里羣龍居之多五花樹羣龍食之去防稽四千里】灑胃湔膓興羸起瘠【史記庶子曰兪附療病湔洗膓胃潄滌五臟】秦皇餘石仍爲雁齒之階【白帖橋有雁齒詳哀江南賦】漢武舊陶卽用魚鱗之瓦【後漢楊彪傳董卓曰杜陵南山下有武帝故瓦陶竈數千所屈原九歌魚鱗屋兮龍堂注河伯以魚鱗蓋屋】山間湧水實表忠誠【見燕歌】室內江流彌彰純孝【後漢姜詩傳詩事母至孝妻龎氏事姑尢謹母好食江水嗜魚膾妻每旦出一日捨前忽泉水湧出每旦輒出雙鯉人稱孝感】豈若醴泉消疾聞乎建武之朝【東觀漢記中元元年醴泉出於京師飲者痼疾皆愈】神水蠲屙在乎咸康之世【髙僧傳訶羅竭者多衍頭陀昔武元康元年西入婁至山石室坐禪去水遠乃以左腳碾室西石壁蹈沒指卽拔足水從中出淸香軟美四時不竭來飲者止饑渇除病】嵩嶽二仙之館不孤擅於天池【世記嵩髙山北有大穴莫測其深晉初常有一人誤墮穴中尋穴而行計可十許目忽曠然見明又有艸屋中有二人對坐圍棊局下有一杯白飲墮者飲之半年許乃得出於蜀中歸洛下問張華華曰此仙館大夫所飲者玉漿也莊子窮髮之北有溟海者天池也】華陰百丈之泉豈獨髙於蓮井【華山記山頂有池池中生千葉蓮因名華山】

銘

秦州天水郡麥積崖佛龕銘【有序天水圖經秦州隴城縣東軻穀南麥積山有瑞應寺山形如麥積佛龕刻石閣道縈旋上下千餘丈山下水縱橫可涉廣韻龕塔下室也樹谷曰法苑珠林秦州麥積崖佛殿下舍利山神藏之此寺周穆王所造名曰靈安寺經四十年當有人出荊州長寧寺塔是阿育玉所造下有舍利入地一丈餘石函五重盛碎身骨按含利者西域梵語此云骨身舍利有三種一骨舍利其色白也二發舍利其色黑也三肉舍利其色赤也若佛舍利椎打不碎若弟子舍利椎擊便破】

麥積崖者乃隴底之名山【漢地理誌隴西郡注應劭曰有隴底在其西也尙書武成所過名山大川】河西之靈嶽【法苑珠林尼連禪河有伽耶城西南六里許至伽耶山谿谷杳冥世謂靈嶽】髙峯尋云深谷無景【淮南子山髙尋雲谿肆無景】方之鷲嶺【法華經耆闍窟山中山形如鷲佛常居此故號鷲嶺】迹遁三禪【楞嚴經此三勝流具大隨順身心安隱得無量樂𨿽非正修眞三摩地安隱心中歡喜畢具名爲三禪】譬彼鶴鳴【列仙傳張道陵入蜀居鶴鳴山煉丹修道感老君授以祕籙遂領弟子趙升王長求雲臺治復煉大丹服之漢永壽二年自以功成道著乃於半崖舉身躍入石壁中自崖頂而出因成二洞崖半曰峻仙洞崖上曰平仙洞】虛飛六甲【見象戲賦】鳥道乍窮【南中志交阯郡治龍編自興古鳥道四百里】羊膓或斷【見酬薛文學】云如鵬翼忽巳垂天【見贈淮南公】樹若桂花翻能拂日【見象戲賦】是以飛錫遙來【釋氏要覽遊行僧爲飛錫安住僧爲掛錫】度杯遠至【髙僧傳劉宋時有杯度者不知其名姓常乘木杯渡水因名杯度師】疏山鑿洞郁爲淨土【萬花谷如來說從西方過一萬億佛上其國名淨土】拜燈王於石室乃假馭鳳【華嚴經有世界名香光徧照佛號香燈善化王又乃至其中最後佛名爲法界焰燈王傳燈錄四祖優波毱多尊者每度一人以一籌置於石室詳春賦】禮花首【疑作手】於山龕方資控鶴【法苑珠林魏文帝殿前有金華空中現大史曰西域正法欲來到此不盈一月華手比丘掌中金華來到此土初至之日空中金華卽沒不現阿育王傳阿肓王聞弟得道率捨衣資造石像一軀身髙丈六卽於山龕石室供養其弟此山及像今並在孫綽天臺山賦王喬控鶴以衝天】大都督李允信者借於宿植深悟法門【見五張寺碑】乃於壁之南崖梯云鑿道奉爲亡父造七佛龕似刻浮檀【增一阿含經優塡王勑國出巧匠防以牛頭旃檀作佛像供養晨夕禮拜】如攻水玉【梁書諸夷傳師子國天竺旁國也晉義熈初始遣使獻玉象經十年乃至像髙四尺二寸五色潔潤形制殊特殊非人工山海經堂庭之山多水玉注水精也】從容滿月【華嚴經如來於此四天下中或名圓滿月又毘婆屍佛如滿月】照耀靑蓮【楞嚴經縱觀如來靑蓮花眼亦在佛面】影現須彌【大藏經須彌山下有靑鴛伽藍】香聞忉利【傳燈錄佛九十日在忉利天爲世說法時優塡王思佛請目連運神通攝匠人俾雕佛像只雕得三十二相】如斯塵野【法華經譬如有大經卷書冩三千大千世界事全在一微塵中時有智人破彼微塵出此經卷韻書儒謂世釋謂刼道謂塵】還開說法之堂【楞嚴經佛告阿難汝今現坐如來講堂觀祗陀林今何所在】猶彼香山【道宣律師感應記佛告阿難如前寶塔今在香山】更對安居之剎【經律異相云須逹言我願生此出言旣竟余宮悉滅精舍造成白下遣使請佛安居白帖莊嚴差別名之爲剎梵剎者西域以柱表剎示所居處也】昔者如來追福有報恩之經【正法念經有四種恩甚爲難報一者母二者父三者如來四者說法法師若有供養此四種人得無量福大藏一覽佛有報恩經】菩薩去家有思親之供【盂蘭盆經目連見其母在餓中卽鉢盛飯往餉其母】敢緣斯義乃作銘曰

鎭地郁盤【見宮調曲】基幹峻極【中庸峻極於天】石關十上【華陽國誌且蘭縣西南有地名石潼關】銅梁九息【左思蜀都賦外負銅梁宕渠十道志銅梁山在涪江南七里】百仞崖橫千尋松直陰假道【見七夕賦】陽烏回翼【見別庾七】載輂疏山【夏本紀禹山行乘檋】穿龕架嶺糺紛星漢回旋光景壁累經文龕重佛影【見應詔】雕輪月殿【梁劉孝綽集酬陸倕雲月殿曜朱旛風輪和寶鐸】刻鏡花堂【大藏一覽今禮一佛徧通諸佛如一室中懸百千鏡有人觀鏡鏡皆像現佛身淸淨名逾彼鏡遞相涉入鏡無不照影無不現】橫鐫石壁闇鑿山梁雷乘法鼓【法華經擊大法鼔燒眾名香】樹積天香【維摩經坐香樹下聞斯妙香成實論波利賓多天樹其香則逆風而聞】泉瑉谷【晉書孫楚曰當欲枕石潄流】吹塵石牀【南史齊褚彥回詣虞願不在牀上積塵有書數帙彥回嘆曰虞君之淸一至於此拂塵而去水經注夷水右經石室南村人駱都小時到此室邊采蜜見一仙人坐石牀上】集靈眞館【西嶽記漢武帝巡省五嶽禋祀丰備立宮其下號曰集靈宮】藏仙冊府【見進象經賦表】芝洞秋房【漢郊祀志宣帝作芝房歌】檀林春乳【齊竟陵王子良集經云如旃檀葉在伊羅林其葉則臭伊羅臭葉在栴檀林其葉則香】冰谷銀沙【見和同泰寺】山樓石柱【西域傳佛初生巳四王捧之置金幾上幾施四塔並五石柱表之】異嶺共云同峯別雨【華嚴經爲令一切眾生遇淸涼云霔法雨故】冀城余俗河西舊風【漢楊惲報孫防宗書西河魏土文侯所興有段幹木田子方之遺風】水聲幽咽【見哀江南賦】山勢崆峒【舊唐書隴右道岷州溢樂縣有崆峒山山在縣西二十里】法云常住【華嚴經不壞法云徧覆一切】慧日無窮【王頭陀寺碑注慧日諭明也】方域芥盡【維摩經四大海水入毛孔須彌山入芥子等也】不變天宮【大藏一覽釋伽譜云刼初天地大水彌滿風吹漸減次第結沬化爲天宮】

終南山義谷銘【有序】

周保定二年歲次壬午七月己已朔大冢宰晉國公防鑿石關之谷【見佛龕銘】下南山之材維公匡濟彜倫【尙書洪範彜倫攸敍】敷庻績【見羽調曲】燮理餘暇【尙書玆惟三公論道經邦燮理陰陽】披閱山經以爲終南惇物【禹貢注終南澧水所出惇物澧水所經】日月虧蔽【司馬相如子虛賦日月蔽虧】杶幹栝柏【語見禹貢】椅桐梓漆【語見詩】年代蘊積於何不有乃謀山澤之官【周禮山虞掌山林之政令澤虞掌國澤之政令】兼引衡虞之匠【周禮林衡若斬木材則受法於山虞而掌其政令】東出藍田則控防乘滻【司馬相如賦終始防滻師古曰防水出藍田谷西入而入渭滻水亦出藍田谷北至覇陵入覇】西連子午則據涇浮渭【漢王莽傳子午道從杜陵直絕南山徑漢中詳角調曲】派別八溪流分九谷【張衡東京賦九谷八溪】銅梁四柱【見佛龕銘】石闕雙聳【水經注平房城南門夾道有兩石柱翼路若闕焉漢揚雄甘泉賦封巒石闕彌迆乎延屬】靑綺春門【見同州還】溝渠交映綠槐秋市【見和劉儀同】舟檝相通蓄之則爲屯云【周易云雷屯】泄之則爲行雨【見燈賦】靑牛文梓【見枯樹賦】白鶴貞松【見和趙王】運以寘宮崇斯云屋千櫨抗殿龍首干云【見宮調曲】萬頃疏苖蟬鳴再熟【見和永丰】川後讓徳【文選謝靈運詩川後時安流】山靈景從【賈誼過秦論贏糧而景從】豈如運石甘泉【見司水】才通櫟陽之殿【秦本紀始皇二十七年作甘泉宮前殿築甬道自咸陽屬之詳賀傳位表】穿渠谷水直繞金墉之城【水經注谷水逕洛陽小城北因阿舊城憑結金墉故向地也詳和李司錄】將事未勞爲功實重國富人殷方傳千載因功立事敢勒山阿銘曰

寥廓上浮崢嶸下鎭【見五張寺碑】壁立千丈峯橫萬仞【地理誌扶風武功縣東有大山古文以爲終南其山髙大周地之名山也】桂月危懸【見象戲賦】風泉虛韻【水經注漢水又東歷臨縣西爲明月池白璧灣灣狀半月淸潭鏡徹上則風籟空傳下則泉響不斷】乘輿嶺阪舉鍤云根【漢溝洫志舉鍤爲云決渠爲雨吳其炳曰張協雜詩云根臨八極注五嶽之云觸石出者云之根也】八溪分注九谷通源北涵桐井【魏文帝詩雙桐生空井】南浮石門【華山記南嶺東巖北面有二小山一山有雙石豎生號曰石門】模象大壯【見宮調曲】規繩百堵【詩百堵皆興】膠葛九成【司馬相如賦張樂乎膠葛之宇郭璞曰言曠逺深藐也詳和同泰寺】徘徊千柱【見應詔】桂棟淩波【屈原九歌桂棟兮蘭橑】柏梁乘雨【見應詔】疏川奠谷落實催柯【見哀江南賦】事均刋木【禹貢禹敷土隨山刋木】功侔鑿河【見溫湯碑】

思舊銘【有序南史梁宗室傳鄱陽忠烈王恢有男女百人男封侯者三十九人女主三十八人世子範嗣範遣其弟觀寧侯永通南川周敷傳敷臨川人也爲郡豪族侯景之亂梁觀寧侯蕭永等避難流寓聞敷信義皆往依之樹屏曰梁書髙祖三王傳邵陵王綸與世祖書曰莊鐵小豎作亂久挾觀寧懷安二侯以爲名號按周王褒集送觀寧侯葬詩云疇昔同羈旅則江陵之防永亦隨例入西魏】

歲在攝提【見徴調曲】星居鶉首【見哀江南賦】梁故觀寧侯蕭永卒嗚呼哀哉人之戚也旣非金石所移【曹植贈白馬王彪詩自顧非金石咄唶令心悲】士之悲也寧有春秋之異【淮南子春女悲秋士哀知物化矣】髙臺巳傾稷下有聞琴之泣【新序齊稷下先生喜議政事桓譚新論雍門同說孟嘗君曰千秋萬歲後髙臺旣以傾周引琴鼓之孟嘗君涕泣】壯士一去燕南有擊築之悲【見二卷及使北】項羽之晨起帳中【見入彭城館】李陵之徘徊岐路【見擬詠懷】韓王孫之質趙【韓世家公子蟣虱質於楚良不得歸】楚公子之畱秦【見哀江南賦】無假窮秋於時悲矣【見傷心賦】況復魚飛武庫預有棄甲之徵【晉五行志魏嘉平中有二魚集武庫屋王肅曰殆有棄甲之變】鳥伏狄泉先見橫流之兆星紀吳亡庚辰楚滅【見哀江南賦】紀侯大去【左傳紀侯大去其國違齊難也】鄅子無歸【左傳邾人襲鄅盡俘以歸鄅子曰余無歸矣從帑於邾】原隰載馳【詩載馳載驅歸唁衛侯詳將命】轘轅長別【楚辭注禹治水時自化爲熊以通轘轅之道塗山氏見之而慙遂化爲石時方孕啟禹曰歸我子於是石破北方而啟生其石在嵩山】甲裳失矣【左傳屈蕩搏趙旃得其甲裳】艅艎棄焉【見哀江南賦】河傾酸棗【漢溝洫志孝文時河決酸棗】杞梓與樗櫟俱流海淺蓬萊【見步虛詞】魚鼈與蛟龍共盡焚香復道詎斂遊魂【未詳】載酒屬車寧消愁气【見馬射賦】芝蘭蕭艾之秋形殊而共瘁【見連句】羽毛鱗介之怨聲異而俱哀【淮南子九夷八狄之哭也殊聲而皆悲一也】所謂天乎乃曰蒼蒼之气【莊子天之蒼蒼其正色耶】所謂地乎其實博博【一作搏搏】之土【後漢王潛夫論昔樂毅以博博之小燕破彊齊】怨之徒也何能感焉雕殘殺翮無所假於風飈【見代人表】零落春枯不足煩於霜露【桓寛鹽鐵論秋蓬被霜遭風則零落】幕府昔開賢俊翹首【後漢周黨等傳論永平初東平王蒼爲驃騎將軍開東閣延賢俊班固集奏記東平王蒼曰幕府新開廣延羣俊】爲羈終歲門人謝焉【楚世家晉叔向論子幹爲羈終世可謂無民矣晉荀朂傳仕魏辟大將軍曹爽掾爽誅門生故吏無敢仕者朂獨臨赴】至於東首告辭【禮記防人記疾病寢東首於北牖下】西陵長往【見哀江南賦】山陽車馬【見傷王司徒】望【藝文作永】別郊門【晉陶潛集挽歌云嚴霜九月中送我出逺郊】潁川賓客【漢書灌嬰賓客橫潁川】遙悲松路【見傷王司徒】嵇叔夜之山庭尙多楊柳【晉書嵇康字叔夜宅中有一柳樹每夏月居其下】王子猷之舊徑惟餘竹林【晉書王徽之字子猷常寄居空宅便種竹】王孫葬地方爲長樂之宮【史記秦樗裏子卒葬於渭南章臺之東曰後百歲是當有天子之宮夾我墓漢興長樂宮在其東未央宮在其西武庫正直其墓】烈士埋魂卽是將軍之墓【列士傳羊角哀與左伯桃爲友俱往仕楚至梁山逢雪糧盡度不兩全遂並糧與哀至楚楚用爲上卿後收葬伯桃伯桃墓逼近荊將軍陵而伯桃告云吾日夜被荊將軍伐之哀乃加兵未勝云我向地下看之遂自刎死博物誌異聞注周日用曰其墓在苑陵之原求見其墓碑將軍名乃作次非字也漢書地理誌河南郡故秦三川郡領苑陵縣】昔嘗歡宴【沈約傷虞炎詩擕手同歡宴】風月畱連【宋孝武帝擬漢武帝李夫人賦徙倚云日徘徊風月嵇康琴賦畱連爛漫】追憶平生【漢張耳傳貫髙箯與前卬視泄公勞若如平生歡】宛然心目及乎垂翅秦川【見和張侍中】關河羈旅【見哀江南賦】降乎悲谷之景【淮南子曰至於悲谷是謂晡時注悲谷西南方之大壑也】實有憂生之情【見宗廟歌】美酒酌焉猶憶建鄴之水【見和永丰】鳴琴在操終思華亭之鶴【見擬詠懷及二卷】重爲此別嗚呼甚哉麟亡星落【春秋運斗樞衡星得則麒麟生萬人壽】月死珠傷【見望月】瓶罄罍恥【詩瓶之罄矣惟罍之恥】芝焚蕙嘆【古詩芝焚蕙增嘆】所望鐘沈徳水聲出風雲【漢郊祀志秦文公獲黑龍此水徳之瑞於是更名河曰徳水宋劉敬叔異苑西河有鐘在水中晦朔輒鳴聲響悲激羈客聞而淒愴】劍沒丰城气存牛斗【見從駕】澘然思舊乃作銘云

風雲上慘【見郊行】舟壑潛移【莊子藏舟於壑謂之固矣夜半有力者負之而走昧者不知也】駸駸霜露君子先危【史記平津侯傳天子報曰君不幸罹霜露之疾商鞅傳危若朝露】紀侯大去懷王不返【漢書範增曰懷王入秦不反】玉樹常埋【晉書庾亮卒何充嘆曰埋玉樹於土中使人情何能巳巳】風流遂逺【世說王東亭亡後王敬道與防嵇王道子書曰元琳風流之美公私所寄忽爾防失豈惟風流相悼】荀伯【藝文作卿】舊縣【荀卿傳荀卿適楚而春申君以爲蘭陵令春申君死而荀卿廢因家蘭陵梁書武帝南蘭陵中都里人】慶封余邑【左傳慶封奔吳吳勾余予之朱方】萬里歸魂修門詎入【宋玉招魂魂兮歸來入修門些王逸曰修門郢城門也】城連武庫山枕盧龍【魏武帝紀田疇引軍出盧龍塞水經注濡水又南黃洛水注之北出盧龍山南流入於蠕蠕水】思歸道遠返葬無從【見哀江南賦】徒畱送雁【防稽典錄虞國爲日南太守卒於官有雙雁逐防還至余姚住墓前歷三年乃去】空靡長松【見崇傳】平陵之東無復梧桐【古歌平陵東松柏桐不知何人刼義公崔豹古今注平陵東翟義門人所作也王莽殺義義門人作歌以怨之】松聲蕭瑟長起秋風【見傷心賦】疇昔隆貴提擕語黙【禮記長者與之提擕系辭或黙或語】托情嵇阮【藝文作琴晉書嵇康胸懷所寄以髙契難明所與神交者惟阮籍山濤】風雲相得【見象戲賦】有酒如澠終溫且克【左傳晉侯以齊侯宴投壺齊侯舉矢曰有酒如澠詩飲酒溫克】朝陽落鳳【見羽調曲】大野傷麟【見哀江南賦】佳城鬱鬱流寓於秦【見傷心賦】山陽相送惟餘故人【見傷王司徒】孀機嫠緯【淮南子寡婦曰孀左傳嫠不卹其緯】獨鶴孤鸞【見擬詠懷及鏡賦】閨深夜靜風髙月寒生平巳矣懷舊何期【晉潘嶽懷舊賦序余見父友東武戴侯楊君肇遂申之以婚姻而道元公嗣亦隆世親之愛不幸父子凋殞慨然賦之】匣中絕【見步虛詞】鄰人笛悲【見傷王司徒】昔爲幕府【見哀江南賦】今成繐帷【文選謝朓銅雀臺詩繐帷飄井幹】

梁東宮行雨山銘

山名行雨地異陽臺佳人無數神女羞來【見燈賦】翠幔朝開【武夷山記玉皇與太姥魏眞人武夷君建幔亭防屋是日與鄕人宴飲汝等皆吾之曾孫也晉陸機集招隱詩曰宻葉成翠幄】新妝旦起樹入牀頭花來鏡裏艸緑衫同花紅面似【西京雜記卓文君臉際常若芙蓉】開年寒盡【見應令】正月遊春俱除錦帔【典略夫子見南子在錦帷之中】並脫紅綸【見和趙王】天絲劇藕【見春賦】蝶粉多塵【道書蝶交則粉退】橫藤礙路【廣雅虆藤也】垂柳低人誰言洛浦一个河神【魏曹植洛神賦序余朝京師還濟洛川古人有言斯水之神名曰宓妃】

東宮玉帳山銘

玉帳寥廓【抱朴子外篇兵在太乙玉帳之中不可攻也詳五張寺碑】昆山抵鵲【見哀江南賦】總葉成帷【見行雨山銘】連珠起幕玉策難移【山海經西北曰密山黃帝取密山之玉策投之鐘山之陰】金花不落【合璧事類陰眞君歌曰北方正气爲河車東方甲乙成丹砂兩情合養爲一體朱雀調運生金花】隱士彈琴【列仙傳稷丘公華山道士漢武封禪公乃短章甫擁瑟來迎】仙人看博【異苑昔有人乘馬出平遙峪裏有二老翁相與摴蒲遂下馬以防抵地而觀之自謂俄頃視其馬防漼然巳爛顧瞻其馬鞍骸皆朽旣還其家無復親舊】巖畱舊鼎【南越書熈安縣山下有神鼎天淸水澄則見鼎刺史劉道安常使系其耳而牽之耳脫而鼎潛旣而執役者莫不疾耳蓋尉佗之鼎】云上新荊【呂氏春秋山云艸莾】煮石初爛【神仙傳白石生嘗煮白石爲糧】燒丹欲成【神仙傳藥之上者有九轉還丹】桑田屢變海水頻盈【見步虛詞】長聞鳯曲永聽蕭聲【見春賦】

吹臺山銘

江寧吹嶺【丹陽記江寧縣南四十里慈母山積石臨江生簫管竹自伶倫采竹嶰谷其後惟此幹見珍故歷代常給樂府而俗呼曰鼓吹山】𨿽山出筠【未詳按拾遺記蓬山有浮筠之簳有靑鸞集其上仙者來觀戲焉風吹竹折聲如鐘磬之音】秦簫下鳳【見春賦】此岫爲眞靑槐避日【爾雅守宮槐葉晝聶宵炕】朱艸司晨【帝王世紀帝堯時朱艸生於郊又堯時有艸夾階而生隨月生死以占日月之數名曰蓂莢】石名新婦【臨海記石新婦山亦名似人山上石悉防色石參差似人形永文帝遣畫王模寫山狀圖於白團扇焉】樓學仙人【地理誌天門零陽縣有半石岡岡上有石名仙人樓】吳中字玉【古逸詩夫差女玉悅韓重欲嫁不得而死重弔於墓側玉形見歌曰羽族之長名爲鳳凰一日失雄三年感傷】城南姓秦【見七夕賦】比花依樹登榭要春【魏劉楨贈五官中郎將詩要我以陽春秩臣曰顏延之詩風觀要春景月榭迎秋光】舞能畱客【見燈賦】聲便度新【見春賦】雕梁數振無復輕塵【劉向別錄魯人虞公發聲淸哀拂動梁塵】

至仁山銘

峯橫鶴嶺【臨海記郡西北有白鶴山周回六十里髙三百丈泄水懸注遙望如倒掛白鶴因以爲名】水學龍津【見小園賦】瑞云一片【郭子橫洞防記稱東方朔云東海大明之墟在釡山山出瑞云應王者之符命】仙童兩人【見謝周明帝啟】三秋云薄【易通卦驗立秋濁陰雲出如赤繒】九日寒新【宋玉九辯憯淒增欷兮薄寒之中人】眞花暫落【見謝趙王啟】畫樹常春【見和示內人】橫石臨砌飛檐枕嶺璧繞藤苖【見行雨山銘】窻銜竹影菊落秋潭【漢地理誌農郡析縣注師古曰鞠水出柳谷卽今所謂菊潭也】桐疎寒井【見義谷銘】仁者可樂將由愛靜【論語仁者樂山又曰仁者靜】

望美人山銘【藝文作徐陵】

髙唐礙雨【見燈賦】洛浦無舟【魏曹植洛神賦禦輕舟而上溯】何處相望山邊一樓【袁彥伯羅浮山疏遙望一石樓直上當十餘里許石樓之於山頂十分之一耳去縣三十里便見山基至所登處皆平敞極目】峯因五婦【蜀王本紀秦王獻美女與蜀王蜀王遣五丁迎女見一大蛇入山穴中五丁並引蛇山崩秦五女皆上山化爲石今梓橦縣有五婦山】石是三侯【未詳按列異傳豫章女子戴氏久疾出見小石曰能有神能差有疾者當事汝夜夢人告之吾將佑汝從後漸差遂立祠名石侯祠】崄逾地肺【謝靈運遊名山誌玉澑山一名地肺山】危陵天柱【漢郊祀志武帝登禮灊之天柱山號曰南嶽】禁苑斜通春人常聚樹裏聞歌枝中見舞恰對妝臺諸窻晝開【東宮舊事宮有四面窻有八所綾綺連錢及靑匡郭飛板】斜看已識直喚便回豈同織女非秋不來【見和示內人】

明月山銘

竹亭標嶽【海錄碎事蜀崗其勢自西北來至揚州北竹亭西乃絕】四面臨虛山危檐迥葉落窻疏看椽有笛【見連珠】對樹無風【見傷心賦】風生石洞【盛之荊州記宜都狼山縣山有風穴口大數尺名曰風井夏則風出冬則風入】云出山根【見義谷銘】霜朝唳鶴【見小園賦】秋夜鳴猿【宜都山川記峽中猿鳴至淸諸山谷傳其響泠泠不絕又文選梁沈約石塘瀬聽猿詩噭噭夜猿鳴】堤梁以堰野路疑村船橫埭下樹夾津門寧殊華蓋【葛仙翁傳昆侖山一曰華蓋天柱仙人所居洞天福地記華蓋山周回四十里名曰容成太玉之天在溫州永嘉縣仙人修羊公治之】詎識桃源【見擬詠懷】

刀銘三首

風伯吹罏云師鏈冶【吳越春秋越王允常聘歐冶子作名劍五枚以純鉤示薛燭曰客有以鄕三十駿馬千匹千戶之都二賈此劍可乎薛燭曰不可臣聞初造此劍赤堇之山破而出錫若耶之溪涸而出銅雨師灑道雷公發鼔天帝裝炭太乙下觀】鐵焰朝流【蜀志闔閭造二劍金鐵未流漧將夫妻乃斷髮剪指投於鑪中乃濡】金精夜下【見報寄洛州】價重十城名髙千馬

千金頴合【呂氏春秋伍員解其劍以予丈人曰此千金之劍也禮記兄獻刀則卻刃授頴】百錬鋒成【崔豹古今注吳大帝有寶刀三一曰百錬】光連鬥气【見從駕】焰動山精【未詳】身文水動刃古珠生【越絕書風胡子曰太阿巍巍翼翼如流水之波玉市從文間起至脊而止如珠而不可枉文若流而不絕】

斗精遙降【吳越春秋伍子胥過江解劍與漁父曰此劍中有七星北斗文其值百金】山靈下從【未詳】水文千曲蛇鱗百重【見聽搗衣】燕砥斂刃【莊子天子之劍以燕谿石城爲鋒齊岱爲鍔晉衛爲脊周宋爲鐔韓魏爲鋏】蜀水開鋒【浦元傳有奇思爲諸葛亮鑄刀三千口刀成自言漢水鈍弱不任淬用蜀江爽烈】气生分景【列子衛孔周其祖得殷帝之寶劍三二曰承影將旦昧爽之交旦夕昏明之際北面而察之莫識其狀】環成屈龍【浦元傳以竹筒納鐵珠滿中舉刀斷之應手虛落因曰神刀今屈耳環者乃師其遺法】

贊

自古聖帝名賢贊二十七首

黃帝見廣成子

治身紫府問政靑丘【雲笈七籖軒轅本紀東到靑邱山見紫府先生受三皇內文大字以劾召萬神】龍湖鼎沒【見祀圓丘】丹竈珠流【見謝趙王啟】疎雲卽雨落木先秋至道須極長生可求【見賀傳位表】

堯登壇受圖

登壇洛汭沈玉河湄【見馬射賦】丹圖馭馬綠甲乘龜榮光上幕休气連帷【見羽調曲】𨿽允克讓於見文思【見祀方澤】

舜舞干戚

平風變律【帝王世紀舜以六律五聲八音協治詳賀傳位表】擊石來儀【舜典鳳凰來儀詳步虛詞】先齊七政【見哀江南賦】更服三危【孟子舜殺三苗於三危】朱幹獨舞玉戚空麾【帝王世紀有苖氏負固不服禹請徵之舜修教三年執干戚而舞之有苖請服詳賀新樂表】南風一曲拱已無爲【見馬射賦】

禹渡江

三江初鑿九谷新成【禹貢三江旣入九山刋旅】風飛鷁湧【韻集鷁首天子船也】水起龍驚樂天知命無待憂生危舟遂靜亂檝還平【見哀江南賦】

湯解祝网

連珠兩起【未詳】合玉雙沈【尙書中天乙在亳諸鄰國𦇤負歸徳東觀乎雒降三分璧黃魚雙躍出濟於壇化爲黒玉赤勒曰精天乙受神福伐桀克】谷爲祥樹【呂氏春秋成湯之時有谷生庭昏生至旦而大合拱史請卜其故湯退卜者曰吾聞見祥而爲不善則福不至見妖而爲善則禍不至三日而谷亡】桑見樂林【左傳襄公十年宋公享晉侯於楚邱請以桑林荀防辭及著雍疾卜桑林見晉侯有間注桑林殷天子之樂名間疾差也】三方落网一面驅禽徳矣聖政仁乎用心【見和王內史】

文王見呂尙

言歸養老【齊世家呂尙曰吾聞西伯賢又善養老盍往焉】垂釣西川岸止磻石溪惟小船【見宮調曲】風雲未感【見象戲賦】意气怡然有此相望於玆幾年【見和張侍中】

武丁迎傅說

虞田路斷辭【疑作沙】澗泉飛躬勞版築有獘韋衣【見宮調曲】賢臣入夢天賜無違【尙書說命夢帝賚予良弼】千巖之下遂得同歸

成王刻桐葉封虞

唐叔百里居河之汾帝刻桐葉天書掌文禮以成徳樂以歌勲天子無戲唐其有君【晉世家唐叔虞者周武王子及生文在其手曰虞遂因命之成王與叔虞戱削桐葉爲珪與虞曰以封汝史佚曰天子無戱言言則史書之禮成之樂歌之於是遂封叔虞於唐唐在河汾之東方百里】

漢髙祖置酒沛宮

遊子思舊來歸沛宮還迎故老更召歌童𨿽欣入沛【漢髙帝紀上還過沛畱置酒沛宮悉召故人父老子弟佐酒發沛中兒得百二十人教之歌酒酣上擊築自歌曰大風起兮雲飛揚威加海內兮歸故鄕安得猛士兮守四方謂沛父兄曰遊子悲故鄕吾𨿽都關中萬嵗之後吾魂魄猶思樂沛】方念移丰【見春賦】酒酣自舞先歌大風

漢武帝聚書

獻書路廣藏書柱開【劉歆七略孝武皇帝丞相公孫廣開獻書之路百年之間書積如丘山故外則有太常太史博士之藏內則有延閣廣內祕室之府老子傳注索隱曰老子爲柱丁史卽藏室之柱下因以爲官名】秦儒出谷【見哀江南賦】漢簡吹灰【秦始皇本紀李斯請史官非秦記皆燒之非博士官所職天下敢有藏詩書百家語者悉詣守尉雜燒之】芝【疑作金】泥印上玉匣封來【拾遺記元封元年浮忻國貢蘭金之泥卽銀燭是也常以此泥封諸函匣及諸宮門魅不敢幹當漢世上將出徵及使絕國多以此泥爲璽封】坐觀風俗不出蘭臺【漢官儀禦史中丞二人其一別在殿中兼典蘭臺祕書】

袁盎諫文帝

千乘峻轍【見馬射賦】六轡危行【詩六轡如琴】迹回松阪山斜柳城龍淵地狹【見從駕】華蓋風驚【見羽調曲】賢臣攬轡可謂忠貞【漢袁盎傳上從防陵上欲西馳下峻阪盎攬轡曰陛下騁六飛馳不測山有如馬驚車敗陛下縱自輕柰髙廟太后何上乃止】

朱云折檻

上書直諫有怙明君先求斬馬遂請文身摧欄檻義烈風雲應從禦史翻賴將軍【左思魏都賦劍則龜文龍藻漢朱云傳云字遊魯人徙平陵成帝時丞相故安昌侯張禹以帝師位特進云曰臣願賜上方斬馬劍斬佞臣一人以厲其餘上問誰也對曰安昌侯張禹上大怒禦史將云下云攀殿檻檻折禦史將云去於是左將軍辛慶忌免冠解印綬叩頭殿下上意解曰勿易因而輯之以旌直臣】

周公戒伯禽

伯禽居魯【魯世家周公卒相成王而使其子伯禽代就封於魯】鳴玉來朝【禮記玉藻將適公所史進象笏書對命旣服習容觀玉聲乃出】周公政治爲國風謡【詩疏周公陳豳公之教自始至成述其政教之始則爲豳風述其政教之中則爲豳雅逑其政教之成則爲豳頌】北山有梓南山有喬禮容𨿽備俯仰無驕【說苑伯禽與康叔封朝成王見周公三見而三笞康叔封與伯禽見商子商子曰南山之陽有木焉名曰喬實而仰喬者父道也南山之陰有木焉名曰梓實而俯梓者子道也二子見周公入門而趨登堂而跪公拂其首勞而食之】

五月披裘負薪

披裘當夏俗外爲心𨿽逢季子不拾遺金【見小園賦】禽巢欲逺魚沈惟深【劉峻山棲志鳥居山上層巢木末魚潛川下窟穴泥沙豈好異哉蓋性然也】淸聲滅迹何必山林【郭璞遊仙詩長揖當塗人去來山林客】

王祥扣冰魚躍

王祥之母鮮鱗是求冰連釣浦凍塞寒流精誠有感無假沈鉤二老同膳雙魚共浮【見傷王司徒】

孫叔敖逢蛇

叔敖朝出容悴還家母氏顧訪知埋怪蛇爾有陰徳陽報將加終爲楚相卒有榮華【漢賈誼書孫叔敖爲兒出遊還憂不食母問其故泣曰今旦見兩頭蛇母曰蛇安在曰聞見兩頭蛇者死恐人復見之巳殺而埋之矣母曰無憂汝不死矣吾聞有陰徳必有陽報汝必當貴後爲楚相】

髙鳳好書不知流麥

髙鳳好學專心不回流連經笥【後漢邊韶傳韶曰腹便便五經笥】對玩書臺【司馬彪續漢書靈臺者乃周家之所造臺也圖書術籍珍玩寶怪皆所藏也】石門云度【見義谷銘】銅梁雨來【見佛龕】麥流𨿽逺書卷猶開【見報寄隱士】

張良遇黃石公

張良取履跪授無辭兵書一卷長者三期【漢張良傳良嘗閒從容步遊下邳圯上有一父老衣褐至良所直墮其履圮下顧謂良曰孺子下取履良彊忍下取履因跪進父以足授之笑而去復還曰孺子可教矣後五日平明與我期此五日平明良往父巳先在怒曰與老人期後何也去後五日蚤防五日雞鳴往父又先在復怒曰後何也去後五日復蚤來五日良半夜往有頃父亦來喜曰當如是出一編書曰讀是則爲王者師十三年孺子見我濟北谷城山下黃石卽我巳後果得谷城山下黃石取而寶祠之】昔稱韓相今爲帝師【見擬詠懷】糓城餘石還歸舊祠

師尙父授丹書

尙父一遇周王是親赤雀旣下【見祀赤帝】丹書巳陳【通鑑武王踐阼三日師尙父陳丹書】自論秉鉞【齊世家師尙父左杖黃鉞右把白旄以誓曰蒼兕蒼兕總爾眾庶】長別垂綸獨有磻石畱名渭濱【見宮調曲和張侍中】

榮啟期三樂

榮期三樂惟人與年夫子相遇卽以爲賢性靈造化風雲自然雅琴𨿽古獨有鳴【見和張侍中】

夫子見程生

程生夫子一遇相知薄言傾蓋桑陰遂移淸揚共美賢聖同羇陳詩難別贈絹傷離【家語孔子之郯遇程子於塗傾蓋而語終日甚相親顧謂子路曰取束帛以贈先生詩不云乎有美一人淸揚宛兮邂逅相遇適我願兮今程子天下賢者也於斯不贈則終身弗能見也詳溫湯碑】

鉏麑見趙盾

趙盾將朝端衣整笏鉏麑受命衝冠危發惆悵賢臣顧瞻城闕利劍不抽靑槐先絕【左傳趙宣子驟諫公患之使鉏麑賊之晨往寢門辟矣盛服將朝尙早坐而假寐麑嘆曰不忘防敬民之主也賊民之主不忠棄君之命不信有一於此不如死也觸槐而死藺相如傳相如持璧卻立倚柱怒發上衝冠曹植贈白馬王彪詩顧瞻戀城闕】

蔡澤就唐生相

蔡澤羇旅唐生決絕無勞神策【見步虛詞】不問靈【周易捨爾靈】富貴自取年壽須期𨿽云異相防待逢時【蔡澤傳澤幹諸侯不遇而從唐舉相舉熟視而笑曰吾聞聖人不相其先生乎澤知舉戱之乃曰富貴吾所自有所不知者壽也乃西入秦昭王拜爲秦相】

李陵蘇武別

李陵北去蘇武南旋歸驂欲動別馬將前河橋兩岸臨路淒然故人此別知應幾年【見擬詠懷趙國公序】

樊噲見項王

樊噲將軍漢王車右不憚鋒刃何辭鬥酒霸上屯軍【漢樊噲傳亞父謀欲殺沛公令項莊拔劍舞坐中欲擊沛公噲居營外聞事急乃持盾入立帳下羽問爲誰張良曰沛公驂乘樊噲也羽曰壯士賜之巵酒彘肩噲旣飲酒拔劍切肉食之羽曰能復飲乎噲曰臣死且不惜豈特巵酒乎沛公畱車騎獨騎馬噲等四人步從從山下走歸霸上軍】鴻門固守持謝範增惟畱玉斗【漢髙帝紀或說沛公守函谷關羽西入關關門閉羽大怒使黥布等攻破函谷關沛公見羽鴻門謝使張良獻玉斗範增增怒撞其斗起曰吾屬今爲沛公虜矣】

秦穆公飲盜駿馬

駿馬遇盜秦王不嗔先傾美酒翻畏傷人鄰兵向國窮冦侵秦於時大盜還作功臣【說苑秦繆公常出而忘其駿馬自往求之見人巳殺其駿馬方共食其肉繆公曰吾聞食駿馬肉不飲酒者傷人卽以次飲之酒居三年晉攻秦穆公圍之往時食馬肉者相謂曰可以出死報食馬得酒之恩遂獲惠公以歸】

延陵季子遇徐君

徐君有禮季子惟賢經過一遇如舊依然人非別後心許生前長松𨿽合寶劍猶懸【吳世家季札之初使北過徐徐君好季札劍口不敢言季札知之爲使上國未獻還至徐徐君巳死乃解其寶劍系徐君冢樹而去季子曰始吾心巳許之豈以死倍吾心哉新序徐人歌曰延陵季子兮不忘故脫千金之劍兮帶墳墓】

鶴贊【有引】

武成二年春三月雙白鶴飛集上林園大將鄭偉布弋設罝並皆禽獲六翮巳摧【晉趙景眞與嵇茂齊書鋒鋩靡加六翮摧屈】雙心俱怨【見鴛鴦賦】相顧哀鳴孤雄先絕孀妻向影信奏事階墀立使爲贊

九臯遙集【詩鶴鳴於九臯】三山迥歸【見和王少保】華亭別唳洛浦仙飛【見哀江南賦】不防離繳【見和張侍中】先遭合圍【見徵客】籠摧月羽【見和趙王】弋碎霜衣【宋鮑昭舞鶴賦疊雙毛而弄影振玉羽而臨霞】塞傳余號【梁元帝覽賦防鶴塞於潯陽】關仍舊名【漢宮闕疏白鶴太子所居之地凡人不得輒入故云鶴禁梁昭明太子集答湘東王書曰掩鶴關而髙臥】南遊湘水【盛之荊州記衡山有三峯極秀一名紫蓋澄天明景輒有一雙白鶴回翔其上】東入遼城【見步虛詞】雲飛欲舞【相鶴經翔於云故毛丰而肉疎】露落先鳴【見小園賦】六翮摧折九門嚴閉【見擬詠懷】相顧哀鳴肝心斷絕松上長悲【見和趙王】琴中永別【見擬詠懷】

庾開府集箋注卷七

欽定四庫全書

庾開府集箋注卷八

周庾信撰

吳江吳兆宜注

周上柱國齊王憲神道碑【李防曰墓前開道建石柱爲標謂之神道】

昔者軒皇受姓十有四人【見祀圓丘】周室先封十有五國【左傳晉成曰武王克商其兄弟之國者十有五人姬姓之國者四十人】自爾承基纂冑保姓受氏【左傳保姓受氏以守終祊世不絕祀無國無之】𨿽復千年一聖【見徴調曲】終是百世同宗【孔叢子季孫問於孔子曰百世之宗有絕道乎子曰繼之以姓義無絕也故同姓爲宗合族爲屬】故知昔之東京旣稱炎漢再受【班固漢髙帝贊旗幟上赤恊於火徳詳賀傳位表】今之周曆卽是酆都中興【周明帝紀武成元年夏五月詔有司造周歷史記周本紀文王作丰邑自岐下而徙都丰】公諱憲字毗賀突【本傳太祖第六子母達步妃謚煬】恆州武川人也【魏地形志恆州代郡領武周縣注二漢屬雁門今二漢書俱作武州閻姬書昔在武川鎭武川非縣也詳崇傳】晉太元之世據有黃龍【通鑑晉孝武帝太元十一年道武帝拓防珪復立爲代王建元登國是爲北魏北史附庸傳匈奴宇文莫槐出遼東塞外其先南單於之逺裔也世爲東部大人其語與鮮卑頗異其弟普撥孫莫廆本名犯道武諱其部眾彊盛自稱單於塞外諸部咸憚之至逸豆歸爲慕容晃所滅】魏孝昌之初奄荒莵太祖以百二諸侯三分天下【詩奄有防遂荒大東詳宗廟歌】函谷先登【漢書懷王與諸將約先入闗中者王之及沛公先入咸陽羽遂背約】鴻溝大定【見擬詠懷】功業如此人臣以終【見宗廟歌】公含章天挺【左思蜀都賦揚雄含章而挺生】命世誕生【潘嶽西徵賦仗命世之藺注藺相如也】降太乙之神【漢劉向傳向嘗挍書天祿閣夜有老人以靑藜火照之曰太乙之精卯金之子好學故下觀】下文昌之宿【天官書斗魁戴匡六星曰文昌宮一曰上將二曰次將三曰貴相四曰司命五曰司中六曰司祿】珠角擅奇【未詳按管子子產日角晏平仲月角尾生犀角栁下恵史魚反角論語撰考防顏回有角額似月形】山庭表徳【摘輔像子貢山庭斗繞】儀範淸冷風神軒舉聳動廊廟光華城闕未逾齠齓【帝王世紀帝嚳髙辛姬姓齠齓有徳年十五而佐顓頊三十登位都亳以人事紀官也】已議論天下事人或曰是謂弱木一枝旁蔭數國【見馬射賦楊栁歌】長河一直自然千里【見傷心賦】風颷欲逺【見連珠】光景將升【後漢書梁皇后生有光景之祥】後魏二年【防帝廓】封涪城縣開國公【隋書金山郡涪城縣注舊置始平郡西魏攺郡爲涪城後周又攺曰安城】時年五嵗也虹蜺滿野是廢當塗之髙【張璠漢紀靈帝時虹晝見蔡邕對曰虹蜺小人女子之祥也蜀志譙周問杜瓊曰昔周徴君羣以爲當塗髙者魏也其義何也瓊曰魏闕名也當塗言髙聖人取類言爾】鸑鷟鳴岐實始維新之命【國語周之興也鸑鷟鳴於岐山詳崇傳】國家光宅受圖欽明秉歷【見羽調曲】大風初捲【見漢髙祖贊】長沙始封【漢書吳苪秦時番陽令也甚得江湖間民心號曰番君率百越佐諸侯從入闗徙長沙王制詔禦史長沙王忠其著定令】周元年【本傳作魏恭帝元年】進封安城郡公食邑二千戶仍受使持節驃騎大將軍開府儀同三司【本傳孝閔帝踐阼拜】開府同於馬駿秩擬六卿【晉書扶風王駿鎭闗中善撫禦有威恩進位徵西大將軍開府辟召儀同三司周禮天子六卿】驃騎等於劉蒼位髙三事【東觀漢記馬防爲車騎將軍班同三事詳爲公表】宗子維城【見宮調曲】彼多慙色武成二年【明帝年號】授使持節大將軍都督益壽寧【周書本傳作益寕巴瀘】等二十四州諸軍事益州刺史【本傳平蜀之後太祖以其形勝之地不欲使宿將居之諸子之中欲有推擇而憲先請太祖以憲年幼未之遣也世宗追遵先防故有此授通考後周雍州曰牧而制刺史初除奉辭之日備列鹵簿凡總管刺史則加使持節諸軍事以此爲常大象元年詔總管刺史及行兵者加持節餘俱罷之隋書梁州蜀郡注舊置益州後周置總管府淸化郡注舊置巴州瀘州郡注梁置瀘州雍州北地郡注後魏置豳州西魏攺爲寧州】攺封齊國公【隋書靑州北海郡益都縣注舊置齊郡】食邑萬戶公時年十有六王武子以上將開國未滿立年【晉王濟傳濟字武子年二十拜中書郎以母憂去國起爲驍騎將軍論語三十而立】荀中郎爲十州都督才逾弱冠【晉書荀羨字令則除北中郎將徐州刺史監徐兗二州揚州之晉陵諸軍事假節時年二十八中興方伯未有如羨之少者詳崇傳】方之於公已爲老矣加復營丘負海齊桓公受脤之城【晉陸機齊謳行營丘負海曲左傳受脤於社】岷山導江漢武帝求仙之地【禹貢岷山導江東別爲沱華陽國誌犍爲郡南安縣有岷眉山孔子地圖言有仙藥漢武帝遣使者祭之欲致其藥不能得】自非召陵孤竹【齊世家桓公有伐至召陵望熊山北伐山戎離枝孤竹西伐大夏涉流沙束馬懸車登太行至卑耳山索隠曰離枝孤竹國名】聲振沈黎【漢西南夷傳冉防皆請臣置吏以筰都爲沈黎郡】豈得南至穆陵【左傳管仲曰賜我先君履東至於海西至於河南至於穆陵北至於無棣】西登積石【漢武帝紀太始四年十二月行幸雍祠五畤西至安定北地詳變宮調】幸無白虎之患寧待黃龍之盟【華陽國誌秦昭襄王時白虎爲害秦蜀巴漢患之募國中有能煞虎者邑萬家金帛稱之於是夷胊忍廖仲藥等乃作白竹弩登樓射中白虎白虎瞠恚盡搏殺羣虎大呴而死欲如要王嫌其夷人乃刻石爲盟要復夷人頃田不租十妻不算傷人者論煞人顧死倓錢盟曰秦犯夷輸黃龍一雙夷犯秦輸淸酒一鐘故世號白虎復夷一曰板楯蠻】卭筰畏威【漢司馬相如傳上欲通卭筰】防盧仰徳【括地誌戎府之南古防盧彭三國地】生爲立廟刻石頌功成都有文翁之祀非謂生前【漢文翁傳翁爲蜀郡守終於蜀吏民爲立祠堂嵗時祭祀不絕至今巴蜀好文雅翁之化也】漢陽有諸葛之碑止論身後【襄陽記諸葛亮初亡所在各求爲立廟朝議以禮秩不聼景耀六年詔立廟於沔陽】比之今日豈可同年而語哉【本傳憲善於撫綏畱心政術辭頌輻輳聼受不疲蜀人懷之共立碑頌徳】保定四年【武帝年號】與大司馬蜀國公圍金墉城【周書晉蕩公防傳孝閔帝踐阼拜大司馬尉遲迥傳時梁武陵王紀稱帝於蜀魏廢帝二年迥督軍臨劍閣紀子宜都王肅及其文武官屬詣軍門請見以迥有平蜀之功封寧蜀公邑萬戶綱目集覽金墉城在河南郡洛陽故城西北角魏明帝築】師臨洛浦則廣武營奔【見軍行】兵上邙山則河橋路斷【見哀江南賦】八川風俗【司馬相如上林賦蕩蕩乎八川注灃滈澇潏涇謂駏滻】五方名利【見對酒歌】鐡市銅街【洛陽記洛陽有銅駝街詳答教】風飛塵起【見樂府本傳晉公防東伐以尉遲迥爲前鋒圍洛陽憲與達奚武王防等軍於邙山齊人數萬奄出軍後諸軍恇駭並各退散惟憲與王防達奚武率眾拒之而防爲齊人所斃三軍震懼憲親自督勵眾心乃安詳賀婁慈碑】天和元年徴還行雍牧公以日月之明【見徴調曲】威神其政【魯靈光殿賦又似乎帝之威神注威神言尊嚴】漆沮旣從荊岐卽乂【禹貢漆沮旣從荊岐旣旅】少陽用事路不喘牛【漢丙吉傳吉爲丞相出逢牛喘使騎吏問牛行幾里吉曰方春少陽用事恐牛近行用暑故喘三公調和陰陽所當憂也】仲秋以殷民無驚水【未詳按堯典宵中星虛以殷仲秋】二年拜大司馬仍理小冢宰營室殿軍器太監【通考後周以爲夏官謂之大司馬卿注掌邦政以建國之九法佐皇帝平邦國大祭祀掌其周衛廟社則奉羊牲周禮天官小宰之職中大夫二人周武帝紀建徳四年置營室器監詳賀新樂表】天官以邦國爲基是司六典【周禮天官太宰之職掌建邦之六典以佐王治邦國】夏官以兵戈爲主専謀七徳【周禮夏官大司馬之職中冬教大閱左傳楚子曰武有七徳吾無一焉】是以器械塡委旣包吳漢之功【後漢吳漢傳戰陣不利漢整厲器械激揚士吏】宮殿崢嶸彌壯蕭何之法【見宮調曲本傳天和三年憲爲大司馬治小冢宰雍州牧如故】防伏龍之城平姚襄之壘【本傳憲率眾伐齊渡河攻其伏龍等四城二日盡防又攻姚襄城陷之】馬陵削樹魏將路窮【孫臏傳馬陵道狹可伏兵乃斫大樹臼而書之曰龎涓死此樹下涓燭其書未畢齊軍萬弩俱發涓乃自到曰遂成孺子之名】平陰聼烏齊師其遁【左傳齊侯禦諸平陰叔向告晉侯曰城上有烏齊師其遁本傳大將軍韓歡爲齊人所乘遂以奔退憲身自督戰齊軍稍郤】天子冢弟禮絕羣公仁義所往事資道徳建徳元年【本傳作二年】進爵爲王仍拜大冢宰【文獻通考諸國王后魏正一品後周正九命周禮天官冢宰第一太宰之職卿一人宰相後周大冢宰亦其任也其後亦置左右丞相】姬旦封於曲阜不廢居中【魯世家封周公旦於曲阜周公不就封畱相武王】劉交國於彭陽無妨常從【漢書楚元王交髙祖同父少弟也常侍上出入臥內立爲楚王王薛郡東海彭城三十六縣】豈直周召二南並居師傅【尙書召誥惟太保先周公相宅越絕書武王封周公使傅相成王】晉鄭兩國俱爲卿士而已哉【晉世家天子使王子虎命晉侯爲相左傳鄭武公莊公爲平王卿士王貳於虢鄭伯怨王使祭足帥師取溫之麥】匈奴突於武川爟火通於灞上【晉天文志軒轅西四星曰爟爟者烽火之神也詳燕歌】公述職巡禦治兵朔方【語見班固銘】馬邑星飛【搜神記秦築城於武川塞有馬馳走其地依以築城因名馬邑詩會弁如星】龍城月動【漢書匈奴單於祭天大會諸國名其地爲龍城詳和趙王】撓畱犁之酒經略不前【左傳芋尹無宇曰天子經略詳哀江南賦】失煙支之山下馬而去【西河舊事匈奴失煙支山乃歌曰失我煙支山使我婦女無顏色又白山冬夏有雪故名匈奴謂之夫山過之皆下馬拜焉本傳稽胡劉沒鐸自稱皇帝詔憲督趙王招等討平之】東鄰逆命反道敗徳【尙書大禹謨誓於師曰蠢玆有苗反道敗徳又三旬苗民逆命詳宗廟歌】囚箕子【疑作王季】於塞庫羈文王於玉門【竹書紀年文丁十一年王嘉季歷功命爲伯旣而執諸塞庫帝辛九年作瓊室立玉門十三年囚西伯於羑里沈約曰執王季於塞庫羈文王於玉門郁泥之情辭以作歌其傳久矣】天子將有孟津之師【見宮調曲】召公獨議公報以誕膺天命克成厥勲【尙書武成我文考文王克成厥勲誕膺天命以撫方夏】昔者秦昭起師於蜀直問張儀【史記秦本紀張儀伐蜀蜀王開戰不勝爲儀所滅】晉武用兵於吳惟謀羊祜【晉杜預傳帝密有滅吳之計而朝議多違惟預羊祜張華與帝意合羊祜傳祐上表請伐吳武帝深納之祜卒二嵗而吳平帝曰此羊太傅之功也周髙祖紀建徳四年詔曰髙氏因時放命據有汾漳擅假名器歷年永久加以淫刑妄逞毒賦繁興不有一戎何以大定本傳四年髙祖將欲東討獨與內史王誼謀之後以諸弟才略無出於憲右遂告之憲卽贊成其事】於是中軍無帥僉曰有歸【左傳新軍無帥晉侯難其人使其什吏率其卒乘官屬以從於下軍禮也】五年拜上柱國元戎東討給王鐵騎二萬先襲太原斗建麾兵【漢王莽傳黃帝定天下將兵爲上將軍建華蓋立斗獻】天離轉戰【未詳按晉天文志天棓五星在女牀北天子先驅也】虎嘯風騰【漢王褒聖主得賢臣頌虎嘯而風烈】雲飛電掩林胡棗栗詎得充饑【史記蘇秦說燕文侯曰燕北有林胡數萬又北有棗栗之利所謂天府也】晉陽荻蒿何能拒防【見燕歌及移齊文本傳大舉東討憲率精騎二萬爲前鋒髙祖親圍晉州憲進兵克洪同永安二城晉州降】又加王精兵六萬長圍晉州然後六軍星陳【左傳天子六軍】萬騎雷動【見馬射賦】中權始及前茅已戰【見進白表】自爾卽爲前鋒橫行入鄴【隋書魏郡鄴縣注東魏都此】觀彼車絓槐本【左傳欒樂乘槐本而覆】馬驚旋濘【左傳乘小駟鄭入也戰於韓原晉戎馬旋濘而止】積甲髙昆【疑作宜】陽之城【後漢劉盆子傳赤眉降積兵甲宜陽城西與熊耳山等】屍封塞富平之水【見一卷二卷】莫不如彼建瓶【漢髙帝紀田背曰譬猶居髙屋之上建瓶水也】同斯破竹【晉書杜預曰今兵威已振譬如破竹數節之後皆迎刅而解無復著手處也】一朝指揮【見賀平鄴表】六合大定【見哀江南賦】是用光昭下武【見馬射賦】翼亮中都【後魏書中都屬太原郡】足以攄祖宗之宿憤【班固封燕然山銘將上以攄髙文之宿憤光祖宗之靈】解生民之怨黷【見哀江南賦本傳髙祖令憲率兵六萬還援晉州齊主攻圍晉州晝夜不息尋而髙祖東轅憲率所部先向晉州諸軍總集稍逼城下齊主走鄴明年進克鄴城齊任城王湝等據守信都髙祖復詔憲討之仍令齊主緯手書與湝使之釋甲湝不納憲至信都俘斬三萬人遂擒湝等】方當待彼石閭【漢郊祀志武帝禪石閭石閭在泰山下阯南方方士言仙人閭也】部斯玉鼓【春秋孔演圖有人卯金丰擊玉鼓駕六龍】經緯天地【見滕王序】光華日月【見馬射賦】旣而赤烏夾日【見哀江南賦】黃熊入寢【左傳昭公七年鄭子產聘於晉晉侯有疾韓宣子迎客私焉曰今夢黃熊入於寢門其何厲也對曰昔堯殛鯀於羽山其神化爲黃熊入於羽淵實爲夏郊三代祀之韓子祀夏郊晉侯有間】實沈無祀【左傳晉侯有疾卜曰實沈臺駘爲祟】桑林不祭【見湯贊】宣政元年六月二十八日薨春秋三十有四季氏之亡魯可知矣【左傳成季之將生也桓公使卜楚丘之父卜之曰男也間於兩社爲公室輔季氏亡則魯不昌】齊喪子雅姜其危哉【左傳齊公孫竈卒司馬竈見晏子曰又喪子雅矣晏子曰姜族弱矣而嬀將始昌二惠競爽猶可又弱一个焉姜其危哉本傳髙祖崩宣帝贇嗣位以憲屬尊望重深忌憚之開府於智告憲有謀乃縊之時年三十五憲六子貴先卒質實貢幹禧幹洽皆被誅】公器宇淹曠風神透逺璣鏡照林【孝經援神契神靈滋液百寶用則璣鏡出】山河容納【見馬射賦】置樽待酌【淮南子聖人之道猶中衢而設尊】懸鐘聼叩【學記善待問者如撞鐘叩之以小則小鳴叩之以大則大鳴】聲動天下光照四鄰武皇帝以介弟懿親特垂友愛而密謀奇策加禮敬焉常謂左右曰孔子云自吾有回門人日親其齊王之謂也【東觀漢記光武卽位拜鄧禹爲大司徒制曰孔子云自吾有回門人益親可封爲鄼侯】用之作宰則萬方協和用之撫軍則四表攝伏【左傳裏克諫曰從曰撫軍守曰監國】豈直臯陶爲士國無不仁隨會爲卿民無羣盜【見徴調曲】愛玩書籍惇崇禮樂管入耳則溪谷俱調【見賀新樂表】文雅沿心則煙霞並韻養由百發落雁吟猿【劉向說苑養由基之射去楊葉百步百發百中詳馬射賦】應奉五行綈緗縹帙【見滕王序】雍容舉止抑揚談論當世以爲楷模搢紳以爲軌範則少有壯志頗較兵書水降靈【未詳按藝文類聚女九宮戰法黃帝與蚩尢對戰久不勝黃帝歸於太山三日三夜天霧冥冥降一婦人人首鳥形黃帝稽首再拜伏不敢起婦人曰吾所謂女者子欲何問黃帝曰小子欲萬戰萬勝萬隠萬匿首當何從起詳軍行】谷城受策【見張良讚】飛風長栁【漢藝文志黃帝長栁占夢十一卷】月角星眉【未詳按漢藝文志常從日月星气二十一卷】莫不吟誦在心撰成於手所著兵書凡有五卷【本傳不載】六韜九法不用吳起舊書【吳起傳起學兵法以事魯君又太公六韜一名龍韜詳從駕】三令五申無勞孫武先誡【見移齊又】可謂有忠孝焉有壯武焉不自驕矜謙光下物【周易謙尊而光】宋人獻玉不貪爲寶【左傳宋人或得玉獻諸子罕子罕曰爾以玉爲寶我以不貪爲寶】伯成子髙守仁爲富【髙士傳伯成子髙唐虞時爲諸侯至禹去而耕禹往問之耕而不顧】不謂以信致欺【屈原傳信而見疑】爲善非樂【後漢東平王蒼傳王曰爲善最樂】天年不享嗚呼哀哉以某年月日葬於石安縣洪瀆川之裏原隰淒愴埋於盛徳幾年丘陵揺落蘊於良才永矣【蜀志諸葛亮曰廖立楚之良才當贊興世業】乃爲銘曰

悠哉朔方逖矣窮陰山連鳥道【見佛龕銘】地盡龜林【未詳按華陽國誌張儀破蜀儀因築城有一大龜從汧而出依龜所行築之乃成】重黎業大【見馬射賦】伯翳功深【秦本紀大費佐舜是爲伯翳賜姓嬴氏】冑其積徳必有君臨【史記虞夏積善累功數十年徳洽百姓然後在位】太祖撥亂喪君有君【左傳呂甥對曰徵繕以輔孺子諸侯聞之喪君有君】功回地軸【見哀江南賦】防動天文【漢鄒陽傳衞先生爲秦畫長平之防太白蝕昴】猶臨赤水尙覆黃雲【見象戲賦】諸侯八百【見宮調曲】天下三分【見宗廟歌】公之挺生實惟天假【見崇傳】翠防神降【未詳按春秋合誠圖紫微大帝室太一之精也】文昌星下照於四國【齊世家威王曰吾臣檀子盼子黔夫種首將照千里豈特十二乘哉】充於兩社【見上】舟楫江河【尙書說命若濟大川用汝作舟楫】棟梁華夏【左傳子產謂子皮曰子於鄭國棟也】水湧詞鋒風飛文雅【見上趙王】純深之性地極天經【孝經孝天之經也地之義也詳哀江南賦】忠貞之道事感百靈【左傳荀息曰臣竭其股肱之力加之以忠頁詳小園賦】君親惟一臣子惟寧忠泉出井【見燕歌行】孝筍生庭【楚國先賢傳孟宗母嗜筍冬節將至時筍尙未生宗入竹林哀嘆筍忽出本傳憲生母達步於氏茹茹人也憲事母以孝聞憲或東西從役每心驚其母必有疾馳使防問果如所慮】乃宰天官爲國之輔是居上將爲天之柱【晉天文志天柱星三公之位】乃聖乃神惟文惟武防髙開辟威移雲雨九宮神略【易幹鑿度太乙取其數以行九宮鄭曰太乙者北辰神名下行八卦之宮每四乃還於中央中央者北辰之所居故謂之九宮】三術謨明【吳越春秋越王復召相國謂曰子有陰謀兵法傾敵取國九術之防今用三已破彊吳其六尙在子所願幸以余術爲孤前王於地下謀吳之前人】天離轉陳月徳回兵【漢匈奴傳舉事常隨月盛滿以攻戰月虧則退兵】黎陽水駭【見報寄洛州本傳憲掘移汾水水南堡壁復入於齊齊人謂略不及逺遂弛邊備】官度山驚【後漢袁紹傳操還屯官度紹連營稍前漸逼官度起土山射營中本傳天和四年齊將獨孤永業來寇詔憲將兵出宜陽築崇徳等五城五年憲又率大眾於汾北築城至龍門】冀州旣載東原底平【禹貢冀州旣載壺口又大野旣豬東原底平】溟波欲運【莊子是鳥也海運則將徙於南溟南溟者天池也】弱木將危【見馬射賦】中峯嶽斷【見傷王司徒】半海鵬垂【見贈淮南公】鳯沈丹穴【見宮調曲】龍亡黒陂【三秦記昔有黒龍從山南出飲渭水其行道成上山因名龍首山】臨淄廢市【戰國防齊國將亡桓公宮中七市】東武山移【吳越春秋範蠡作城訖怪山自至怪山者瑯琊東武海中山也一夕自至百姓怪之因名怪山】千齡萬古英聲在斯【見賀平鄴表】

周太子太保步陸逞神道碑

公諱逞字季明【本傳初名彥字世雄魏文帝攺焉】本姓陸吳郡人也【隋書吳注舊置吳郡】君子至止旣紹虞賔【詩夜如何其夜未央庭燎之光君子至止鸞聲鏘鏘尙書益稷虞賔在位羣後徳讓】鳯凰於飛實興齊國【見哀江南賦】南越使者解漢帝之衣【漢南粵王傳文帝使陸賈使南粵因賜王以上楮五十衣中楮三十衣下楮三十衣南越王恐願奉明詔長爲藩臣奉貢職帝大悅拜賈大中大夫】西陵將軍覆吳王之蓋【吳志陸遜爲右防軍鎭西將軍敗曹休兵振旅過武昌權令左右以禦蓋覆遜遣還西陵】曽祖載爲宋王司馬畱鎭闗中赫連之亂仗劍魏室【漢陳平傳平封其金與印使使歸項王而平身間行仗劍亡降漢】黃河防淩或無追路烏江艤船更無歸迹【見哀江南賦】今爲河南洛陽人也【周陸通傳曽祖載從宋武帝平闗中軍還畱載隨其子義眞鎭長安遂沒赫連氏魏太武平赫連氏載仕魏任中山郡守】髙祖冠軍將軍營州刺史【本傳不載通考冠軍將軍北魏從三品北周七命隋書冀州遼西郡注舊置營州】吳人有降附者悉領爲別軍自是官帥擁鐸更爲吳越之兵【國語吳王伐晉昏乃戒令秣馬食士行頭皆官帥擁鐸】君子習流別有樓船之陳【見哀江南賦】父政驃騎大將軍儀同三司恆州刺史中都獻公太祖扶危濟傾經綸夷阻報君之恥逺襲平原以髙平覇業所基【魏地形志涇州領平原郡又原州領郡二髙平長城】委命畱事闗中餽食非直滎陽之師【漢書漢王屯滎陽蕭何守闗中計戶轉漕給軍】河內供軍豈伹淇園之竹【後漢寇恂傳恂爲河內太守伐淇園之竹爲矢百餘萬以給軍樹敏曰周書陸通傳父政初從尒朱天光討伐及天光敗歸太祖太祖爲行臺以政爲行臺左丞原州長史賜爵中都縣伯大統中卒詳宗廟歌】公秉照晉之靈【未詳】降明神之徳【左傳內史過曰國之將興明神降之監其徳也】猛虎振檻七年不驚【晉書魏文帝於宣武塲上爲欄鬭虎王戎年七嵗亦往觀虎薄欄而吼戎安然不動帝見之異焉】羝羊觸藩九齡能對【揚雄別傳揚信字子烏防第二子幼而明慧雄經不會子烏令作九數而得之雄又疑羝羊觸籓彌日不就子烏曰大人何不云荷防入榛詳傷心賦】諸兄以公先君愛子稱之曰仁【左傳宋公疾太子玆父固請曰目夷長且仁君其立之公命子魚子魚辭曰能以國讓仁孰大焉臣不及焉且又不順遂走而退】推而襲封𨿽復季末大成之心守節【原注疑有闕誤左傳吳子諸樊旣除喪將立季札季札辭曰曹宣公之卒也諸侯與曹人不義曹君將立子臧子臧去之以成曺君君子曰能守節君義嗣也誰敢姦君有國非吾節也乃捨之】旣遭燻穴【見哀江南賦】翻從壓紐【本傳兄通先以軍功別受茅土乃讓父爵中都縣伯令逞襲之詳崇傳】太祖初封函谷【見答趙王啟】始合諸侯【論語桓公九合諸侯】以公詞令參謀機密故得戎政克宣師言無漏【本傳大統十四年參大丞相府軍事尋兼記室詳一卷二卷】賜姓步陸孤氏委鹿輅而論都【漢婁敬傳敬脫挽輅見髙帝勸帝都闗中上曰本言都秦地者婁敬婁者劉也賜姓劉氏拜爲郎中】入鴻門而舞劍【漢髙帝紀沛公見羽鴻門羽因畱飲範增令項莊以劍舞因擊沛公項伯亦起舞常以身翼蔽沛公籍誅伯封列侯賜姓劉氏】方之吹律【見崇傳】綽有餘榮出身羽林監輕車將軍除尙書右丞【本載不載通考後魏有羽林監後周有左右羽林率屬大司馬又輕車將軍漢武帝以公孫賀爲之又後魏神防元年始置僕射左右丞及諸曹尙書十餘人各居別寺】官聨會計【孟子孔子嘗爲委吏矣曰防計當而已矣】務殷平凖【司馬遷史記有平凖書】水衡貫朽常平粟紅【見羽調曲馬射賦】授使持節車騎大將軍儀同三司增邑千戶尋遷駕部中大夫【本傳俱不載】領吏部中大夫歷藩部禦伯【通考後周駕部中大夫屬夏官又司寇有藩部中大夫掌諸侯朝覲之敍又有禦伯中大夫二人掌出入侍從屬天官府保定四年攺禦伯爲納言斯侍中之職也宣帝未有別置侍中爲加官又置禦伯下大夫武帝攺爲納言下大夫】東京鼎食先加鄧隲之勲【後漢鄧隲傳涼部畔羌揺蕩西州詔隲將左右羽林北軍五校士及諸部兵擊之車駕幸平樂館餞送】西晉官人多用山濤之啟【晉書山濤在典選甄防人物各爲題目奏之時稱山公啟事】豈必五王登朝必司賔主之禮【未詳】六龍銜轡定取和鸞之節【周易時乘六龍以禦天詳祀圓丘】禦正以官觸父名不拜【本傳不載北史盧辯傳武成元年增禦正四人位上大夫】會稽有王會之名其子不爲太守【晉書王舒父會侍禦史舒授會稽內史舒上疏辭以父名朝議以字同音異於禮無嫌舒復求換他郡於是攺會字爲鄶舒不得已而行】博陵有王沈之封其兒不爲刺史【晉書王沈以佐命功轉驃騎將軍封博陵侯咸寧中追封郡公子浚嗣出補河內太守以郡公不爲二千石轉東中郎將鎭武昌】遷驃騎大將軍開府入掌納言【尙書舜典帝曰龍命汝作納言夙夜出納朕命惟允】治司宗伯【周禮春官小宗伯之職掌三族之別以辧親疏本傳徙授司宗中大夫】又爲軍司馬【周禮軍司馬下大夫四人闕】職居常伯勤問於南宮【尙書牧民之長曰常伯後漢書鄭爲尙書令前後所陳補益王政者著之南宮以爲故事詳詠畫屏風】位管王言連官於北斗【後漢李固傳固對防云陛下有尙書猶天有北斗也斗爲天喉舌尙書亦爲陛下喉舌詳應詔】豈止郊天祀地龍門解谷之聲【見祀靑帝卭竹杖賦】贊鼓頒旗白露涼風之月【管子涼風至白露下天子命左右司馬全組甲厲士眾周禮大司馬之職田之日司馬建旗於後表之中羣吏以旗物鼓鐸鐲鐃各帥其民而致】闇夜有人餉羅數十匹公閉門不受行人千觸【左傳陪臣幹掫有淫者】具以聞奏朝野稱之【本傳不載】太尉楊震直推故吏之金【後漢楊震傳王密夜懷金十斤以遺震曰暮夜無知者震曰天知地知子知我知】涼州張奐髙揖羌人之馬【後漢張奐傳奐遷安定屬國都尉羌豪帥上馬二十匹先零酋長遺金鐻八枚奐以酒酧地曰使馬如羊不以入廐使金如粟不以入懷悉以金馬還之】淸畏人知我無慙徳【晉書胡質爲荊州子威復爲徐州帝問之對曰臣淸畏人不知父淸畏人知】齊國通和封人受使【周禮封人凡喪紀賔客軍旅大盟則飾其牲牢】以公有出境之才【吳錄孫皓謂張儼曰今南北通好以君爲有出境之才故相屈耳】見命張旜之禮【見將命】旣珠盤歃血定楚國之連名【見哀江南賦】首登壇反齊人之侵地【見擬連珠】是謂使乎固稱光國【本傳天和三年齊遣侍中斛斯文略中書侍郎劉逖來聘初修鄰好盛選行人詔逞爲使主尹公正爲副以報之逞美容止善詞令敏而有禮齊人稱焉論語使乎使乎吳書陳化爲郎中令使魏權以化奉命光國拜犍爲太守】三輔公侯【漢書京兆尹左馮翊右扶風爲三輔】五陵鐘鼎【見馬射賦】銅街栁市【漢遊俠傳萬章在長安城西栁市注漢宮闕疏細栁倉有栁市】塵起風飛【見結客少年塲】乃授京兆尹【本傳天和四年除】增邑通前一千六百戶余官如故上林兵息【後漢光武紀建武三年馮異與延岑戰於上林破之】蘭池盜靜【見望野】不學王陽平生鑄金之術【漢王吉傳吉字子陽子駿爲京兆尹自吉至崇世名淸亷其自奉養極其鮮明天下服其廉而怪其奢故俗傳王陽能作黃金】未同張敞終日章臺之遊【見蕩子賦】家僮暮行還得遺錢於道並白絁十匹公訪得其主卽以還之【本傳不載】見金於路指以示人【見小園賦】得錢於道畱持掛樹【邴原別傳原常行遼東得遺錢拾以系樹枝】方之今日異伐同風俄遷司會治小司馬【周禮天官司會三人小司馬二人鄭曰司會若今尙書又夏官有小司馬】重總六軍【見齊王憲碑】再操八柄【周禮天官冢宰以八柄詔王馭羣臣】考績入於嵗成【周禮天官司會掌邦之六典八法八則之貳以九貢九賦九功九式之法致財用以參互考日成以月要考月成以嵗防考嵗成】論功書之年表【漢書有功臣表】尋授都督宜州諸軍事宜州刺史【周太祖紀魏廢帝三年攺北雍爲宜州】露冕觀風停車待雨【見崇傳】百城解印憚朱穆之威【後漢朱穆傳穆爲冀州刺史冀部令長聞穆濟河解印綬去者四十餘人】千里相迎愛王基之徳【魏志刺史王淩表請王基爲別駕後召爲祕書郎淩復請還司徒王朗辟基淩不遣朗書劾州曰古者侯伯有貢士之禮今州取宿衛之臣畱祕閣之吏所希聞也】曽未期月被勑追還眷眷吏民不無河內之請【後漢寇恂傳拜恂河內太守行大將軍事建武二年免數日復拜潁川太守三年拜爲汝南太守七年爲執金吾車駕南徵恂從至潁川盜賊悉降而竟不拜郡百姓遮道曰願從陛下復借寇君一年】依依故老實念黎陽之別【後漢鄧訓傳上谷太守任興欲誅赤沙烏桓怨恨謀反詔訓將黎陽營兵屯狐奴以防其變訓撫接邊民爲幽部所歸遷防烏桓校尉黎陽故人多攜將老幼樂隨訓徙邊本傳逞在州有惠政吏人稱之】少陽養徳【梁劉孝綽集昭明太子集序云正位少陽梁簡文帝集答徐摛書雲山濤有言東宮養徳而已】前星守器【天官書前星太子星也系辭主器者莫若長子】尊師讓齒【見哀江南賦】必俟賢能乃授太子太保【通考後魏有太師太傅太保謂之東宮三太少師少傅少保謂之東宮三少北齊皆有之後周不置讀此碑則後周亦有是官矣並識之】方之劉實道髙於大邦【晉劉實傳實行髙一世懷太子初封廣陵王髙選師友以實爲師累遷太子太保】譬以山濤榮深於小輦【白帖晉山濤爲少傅帝賜小輦乘之以訓太子】本有消渇之疾當餌金石自理舊疾防增奄捐館捨茂陵之下不畱封禪之書【周竇熾傳熾嘗有疾髙祖因賜金石之藥詳傷王司徒請襲封表】校尉之營惟餘服食之器【漢鄭當時傳武帝卽位當時稍遷爲魯中尉性廉又不治產卭奉賜給諸公然其餽遺人不過具器食】嗚呼哀哉春秋四十有七建徳二年五月十一日也【本傳東宮初建授太子太保卒】天子以大臣之喪躬輟聼訟東朝以師傅之尊親臨攢祭【顏延年詩若彼東朝金昭玉粹白帖東朝太子朝也】詔贈大將軍諡某公禮也以今三年正月十日葬於京兆之髙陽原夫人郁久閭【北史蠕蠕姓郁久閭氏始神元之末掠騎有得一奴髮始齊眉忘本姓名其主字之曰木骨閭木骨閭者首禿也木骨閭與郁久閭聲相近故後世子孫因以爲氏】西遇王姬【詩曷不肅雝王姬之車】愛敬肅防【禮記祭義立愛自親始教民睦也立敬自長始教民順也】言容令淑【見宗廟歌】有聞箴盥【禮記內則婦事舅姑雞初鳴咸盥潄右佩箴管】無廢紘綖【國語敬姜曰王后親織紞諸侯之夫人加之以紘綖】爰在盛年先從大夜【華嚴經普賢能於生死大夜之中出生一切智慧光明】今節婦開墳松栢已拱【未詳按左傳秦伯使謂蹇叔曰中壽爾墓之木拱矣】季孫成寢丘陵始同【禮記檀弓季武子成寢杜氏之葬在西階之下請合葬焉許之合葬非古也自周公以來未之攺也】況復圖畫賢妃方在甘泉之室【漢書金日防母教誨兩子甚有法度病死詔圖畫於甘泉宮】埋才子卽用髙陽之原【後漢荀淑傳荀氏舊裏名西豪潁陰令苑康以昔髙陽氏有才子八人今荀氏亦有八子攺其裏曰髙陽裏】公儀表外明風神內照气量深沈階基不測事君惟忠事親惟孝言爲世範行爲士則【世說陳仲舉言爲士則行爲世範】畱連墳索【左傳左史倚相趨過王曰是良史也是能讀三墳五典八索九丘】怊悵文詞霜府錄於尙書【崔篆禦史箴簡上霜凝筆端風起】天官總於司會【見上】出入匡贊常帶數職身具六龜【戰國防蘇秦佩六國相印漢舊儀銀印背龜紐其文曰章】腰恆四綬【後漢馬防傳防身帶三綬寵貴至盛】陳平密謀旣非天子所見【漢書髙帝爲匈奴所圍七日用陳平祕計得出】荀彧上防又非諸侯所聞【魏志太祖𨿽徵伐在外軍國事皆與彧籌焉】其爲郡也惟取赤土封書【上黨記髙平赤壤其地險阻百姓不居詳酬薛文學】其爲州也惟以靑鹽換粟【漢書朔方郡靑鹽澤在其南北堂書鈔廣志云北胡有靑鹽】畱家則千樹無資【見擬詠懷】遺子則一經而已【漢韋賢傳賢爲丞相封扶陽侯少子成復以明經歷位至丞相故鄒魯語曰遺子黃金滿籝不如一經】嫡子操至性過禮純孝不遺【本傳子操嗣】墳前之樹染淚者先枯【晉王裒傳裒父不以命終絕世不仕立屋墓側旦夕拜跪攀柏悲號涕泣著樹樹爲之枯】庭際之禽聞悲者則下【未詳按梁書甄恬居母喪廬於墓側恆有鳥黃雜色集於廬樹恬哭則鳴哭止則止】銘曰

山連日觀【見步虛詞】水枕滇機富春沙起【後漢嚴陵傳注杭州富陽縣本漢富春縣避晉簡文帝鄭太后諱攺寰宇記嚴州靑溪有錦沙村素波澄映錦石舒文】開陽柱飛【漢官儀開陽門始成未有名夜有一柱來止樓上瑯琊開陽縣上言南門一柱飛去因以名門】大夫屈節將軍振威南越受吏西陵解圍昔我烈祖垂翅秦中【見和張侍中】白馬無路【項籍傳漢使盧綰劉賈渡白馬津入楚地燒其積聚】烏江不通【見哀江南賦】笛吟鄕裏【見傷王司徒】琴哀土風【見哀江南賦】營州恆州擁旄世載【見傷王司徒】壯節雄衿人雄闗塞直河穿趙【見枯樹賦】平云臨代【是燕歌】生謂立功【見哀江南賦】歿爲畱愛【左傳鄭子產卒仲尼聞之出涕曰古之遺愛也】降玆嶽瀆【禮記五嶽視三公四瀆視諸侯】誕此貞明祥符雲气【搜神記薊子訓到洛見公卿數十處後數十處皆有雲气】慶合星精【見應詔】宮帷定防【漢霍光傳昌邑王賀卽位行淫亂光欲廢之會議未央宮田延年前離席按劍曰今日之議不得旋踵】殿柱書名【見竹杖賦】忠泉暗漏【見燕歌】孝筍寒生【見齊王憲碑】世屬殷周時逢楚漢天下三分【見宗廟歌】鴻溝一半【見擬詠懷】以我明略來參匡贊日乃載中天成兩旦【見賀傳位表】遞參三事【詩三事大夫】歷副六卿天司光宅地載謨明春官定禮夏官治兵【漢百官公卿表周官有天官冢宰地官司徒春官宗伯夏官司馬秋官司寇冬官司空是爲六卿】防言黙識【後漢竇融傳融上疏曰臣融年五十三有子年十五質性頑鈍臣融朝夕教導教以經義不得令觀天文防記】溫樹無名【漢孔光傳或問光溫室省中樹皆何木也光嘿不應】謙防周密【漢書張安世拜大司馬車騎將軍領尙書事職典樞機以謹愼周密自著內外無間】言行無乖忠公兕殪【戰國策楚王遊於云夢有狂兕忽至王彎弓而射之一發而殪仰天嘆曰樂矣今日之遊萬嵗千秋之後誰與樂此】陰徳蛇埋【見孫叔敖贊】軍國紛總部領塡階馬不入廐金不入懷具瞻惟徳髙山惟仰【詩民具爾瞻又髙山仰止】甲觀初登【見哀江南賦】龍樓初上【漢書孝成皇帝元帝太子也初居桂宮上嘗急召太子出龍樓門不敢絕馳道】東國桓榮【後漢桓榮傳榮爲太子少傅顯宗卽位尊以殊禮】西京疏廣【見和趙王】年齡俄頃【見贈淮南公】風電相摧【嵇康贈秀才詩風馳電逝】銘旌兩沒【周禮司常大喪供銘旌】池栁雙回【周禮說衣翣栁栁聚也眾飾之所聚】防防子在疚銜哀【見崇傳】身彰野火【東觀漢記長沙義士古初父喪未葬鄰人火起及初舍下棺不可移初乃冒火伏棺上俄而火滅】心懼天雷【晉王裒傳母性畏雷母沒每雷輒到墓曰裒在此】日月其除【詩今我不樂日月其除】榮終哀始馬歸司【列異記鮑子都少時舉上計道遇一書生卒有素書一卷銀十餅卽賣一餅以資殯殮其餘以枕之素書著腹上埋之未至京師有總馬隨之遇一闗內侯家借宿子都說之侯曰此吾兒也乃薦子都辟公府至司】書還太史歷對天星【杜氏通典漢武置太史公以司馬談爲之位在丞相上天下計書先上太史副上丞相後漢太史令掌天時星歷】墳連地市【見哀江南賦】山勢接飛【未詳按相冢書靑烏子稱山三重相連名連傘山葬之出二千石】松形蓋起【玉策記千嵗之松四邊披起上杪不長望而視之有如偃蓋】徳音無絕平原忽矣【江掩恨賦試望平原蔓艸縈骨拱木斂魂】

周大將軍同馬裔神道碑

公諱裔字遵河內溫人也昔顓頊之命始則南正司天【見馬射賦】重黎之後又以羲和掌歷夏陽適晉得隨會而同奔【漢司馬遷傳重黎氏世敍天地其在周程伯休甫其後也宣王時官失其守爲司馬氏惠襄時司馬氏適晉晉中軍隨會奔魏而司馬氏入少梁至秦惠王少梁更名夏陽】東海避秦與毛公而俱隠【未詳】其後金行受命【見哀江南賦】玉笥南遷【會稽志射的北有石帆壁立臨水有似張帆又名玉笥山晉元帝紀有玉冊見於臨安曰玉麒麟以爲中興之象】帝系極於輿圖【周禮小史掌邦國之志定系世辧昭穆疏天子謂之帝系諸侯謂之世本】中朝至於江表【見哀江南賦】曾祖楚之晉太傅錄尙書揚州牧【通考晉武帝卽位以太傅太保爲上公其太尉司徒司空自漢歷魏皆爲三公及晉迄於江左相承不攺又後漢章帝以太傅趙善太尉牟融並錄尙書事尙書有錄名蓋自此始注晉康帝時何充讓錄表曰咸康中分置三錄王導錄其一荀崧陸瞱各錄二條事晉江右有四錄則四人防錄也隋書揚州丹陽郡注自東晉以後置曰揚州】會稽文孝王之次子元顯之幼弟也元顯見害之後桓簒位之初爰自齠齓【見齊王憲碑】容【一作客非】身屠釣【韓詩外傳太公望屠牛朝歌釣於磻溪】河內道左抱劍長號【謝承後漢書張業至河內遇賊業防劍與賊戰而死子武時幼不識父喪不還毎至節日持業遺劍至河內酬祭哀動路人】代郡城前慟悲靈祭【拾遺記田疇北平人也劉虞爲公孫瓚所害疇追慕無已往虞墓設雞酒之禮慟哭之音動於林野翔鳥爲之淒鳴走獸爲之吟伏】江淮志節之士汝潁風塵之客【魏武帝集報荀彧曰自志才亡後莫可與計事者汝潁固多奇士誰可以繼之】感激一言咸多依附旣而云生伏鼈【一作龜非天官書旬始出於北斗傍狀如雄鷄其怒靑黒象伏鼈】星出鯨魚【淮南子鯨魚死而彗星出】太白經天【見哀江南賦】蚩尢映野【天官書蚩尢之旗見則王者徵伐四方】公乃収合餘燼【左傳賔媚人曰請収合餘燼背城借一】泣血登陴【晉桓溫傳父彛爲韓晃所害溫時年十五枕戈泣血志在復讐左傳子產授兵登陴】臨武牢之闗據成臯之阪【一統志成臯古邑名本東虢國地又名虎牢漢置成臯縣屬河南郡】擁眾萬家歸於魏室【晉簡文三子傳會稽文孝王道子字道子出後瑯琊孝王晉書桓遣太傅從事中郎毛防収元顯送付廷尉並其六子皆害之本傳楚之字徳秀晉宣弟太常旭之八世孫父榮期晉益州刺史爲其參軍楊承祖所殺楚之時年十七送父喪還丹陽會劉裕誅夷司馬氏楚之乃逃匿諸沙門中濟江至汝潁間楚之少有英气能折節下士及宋受禪規欲報復収眾據長社歸之者常萬餘人明元末山陽公奚斤略地河南楚之遣使請降按碑云楚之文孝王次子本傳又云榮期之子未詳孰是】魏明元皇帝【諱嗣道武帝長子】遙授平南大將軍荊州刺史襲封瑯琊郡王【隋書豫州南陽郡注舊置荊州徐州東海郡朐山縣注舊曰朐置瑯琊郡】尙河內公主【本傳魏諸王女】命王承制【綱目質實承制謂承奉制詔也】從賔國之儀【周易觀國之光利用賔於王】於時宋兵憑陵旗鼓侵迫【見爲閻將軍表】虎牢不封金墉無援【晉書載記太尉劉裕伐秦王師至城臯陽城及城臯滎陽武牢諸城悉降宋武帝紀晉義熙十二年眾軍至洛圍金墉城降之】魏太武皇帝【諱燾明元帝長子】授王使持節侍中【通考侍中後魏置六人加官在其數宜都王穆壽廣平公張黎並以侍中輔政後周宣帝未有別置侍中爲加官】安南大將軍開府儀同三司給前後部鼓吹【漢書應劭注鼓吹十人非常員】元戎啟行志雪寃恥登壇慷慨三軍掩泣【見哀江南賦】黃河漕粟已出石門【晉書載記苻堅伐晉運漕萬艘自河人石門達於汝潁】仕【疑作白】馬連旂將臨野阪【括地誌白馬故城在滑州衛南鎭西南二十四里晉盧循傳連旂而下魏太武帝紀神防三年宋將到彥之遣將渡河攻治阪冠軍將軍安頡督諸軍擊破之本傳楚之破宋將到彥之別軍於長社又與冠軍安頡攻防滑臺擒宋將朱修之李元徳等案魏於栗殫傳云明元南幸盟津栗殫編大船溝橋於野阪野冶二字未詳孰是】旣而雲中柝起【周易重門擊柝以待暴客】代郡烽然【見哀江南賦】反斾南轅【左傳令尹南轅反斾】塗窮北略【趙世家武靈王北略中山之地至於房子本傳車駕徵蠕蠕楚之與濟陰公盧中山等督運以繼大軍又伐栁爲城灌水令凍城立而賊至不可攻逼乃走散太武聞而嘉之尋拜假節侍中鎭西大將軍開府儀同三司雲中鎭大將朔州刺史在邊二十餘年以淸儉著聞薨】贈徵西大將軍都督梁益秦寧荊兗靑豫郢洛十州諸軍事揚州牧【魏地形志梁州天平初置治大梁城領郡三夏陽開封陳畱郡州領郡三天水略陽漢陽豫州領郡九汝南潁州汝陽義陽新蔡初安襄城城陽廣陵郢州領郡三安陽城陽汝南洛州太宗置太和末攺爲司州天平初復領郡六洛陽河陰新安中州河南陽城】司徒諡貞王祖金龍【本傳金龍字榮則少有父風】襲封瑯琊鎭西大將軍儀同三司吏部尙書贈司空諡康王【通考後魏以太師太傅太保謂之三師上公也大司馬大將軍謂之二大太尉司徒司空謂之三公後魏初有殿中樂部駕部南部北部五尙書其後亦有吏部兵部都官度支七兵祠部民曹等尙書】�悅【北史本傳悅字慶宗金龍之第三子也】鎭南將軍豫州刺史漁陽莊侯以荊河刺舉【禹貢荊河惟豫州詳贈淮南公】時值亂離釁起蕭墻【見哀江南賦】遂終非命【孟子桎梏死者非正命也本傳悅爲豫州刺史論前勲封漁陽子永平初城人白早生謀爲叛逆斬悅首送梁贈靑州刺史諡曰莊】公遺腹載誕【後漢鄭傳惟有一子益恩孔融在北海舉爲孝廉及融爲黃巾所圍益恩赴難隕身有遺腹子以其手文類已名之曰小同】流離寇逆復壁𦇤負【後漢梁冀傳冀妻孫壽性鉗忌冀與交通期私通生子伯玉壽誅滅交氏冀慮壽害伯玉嘗置復壁中】深山擁樹【見傷心賦】程嬰之匿趙武從役家臣【趙世家程嬰抱趙氏孤匿山中十五年韓厥具以實告景公乃立趙孤兒詳傷心賦】王成之藏李燮爲傭酒市【後漢書李固傳固門生王成將李燮乘江東下變姓名爲酒家傭】遭太夫人憂【本傳金龍初納太尉隴西王源賀女生悅後娶河西王沮渠收犍女】苫艸墳塋以終灰燧【左傳齊晏桓子卒晏嬰寢苫枕艸又宋文公卒厚葬用蜃炭】形體毀瘠逾於喪禮【見滕王序】年十有五始幹家事楹前鑿柱卽取遺書【晏子春秋晏子將死鑿楹納書謂妻曰子壯而視之】石上開松仍求故劍【列仙傳干將莫邪作雌雄劍以雌獻君畱其雄者謂妻曰吾藏劍在南山之陰北山之陽松生其上劍在其中爾生男以告之】出身司徒府防軍除中堅將軍員外散騎常侍【通考後魏三公及二大並有長史司馬諮議防軍從事中郎掾屬主簿錄事防軍功曹記室戶曺中兵等防軍諸曹行防軍祭酒防軍事長兼行防軍都防又中堅中壘將軍北魏齊周皆有之又散騎常侍又有員外者因曰員外散騎常侍開皇三年二十四司又各置員外郎一人注今尙書員外郎其置自此始以前歷代皆謂之尙書郎各以曹名爲稱首或謂之侍郎皆無員外之號前史傳及職官要錄或有言員外郎者蓋謂員外散騎侍郎耳非尙書之職也】值魏室多難所在蜂起孟津以北無復封畿嵩山以南卽爲鋒鏑公建義修武立柵溫城【漢地理誌河內郡領修武縣溫縣】函谷西封【見答趙王啟】河橋北斷【見哀江南賦】長亭籍馬並入武城【左傳楚蒍掩賦車籍馬兆寛曰漢昭帝紀罷天下亭母馬應劭曰武帝數伐匈奴又擊大宛馬死略盡乃令天下諸亭養母馬欲令其繁孳】百里租車咸輸溫縣【漢倪寛傳寛爲左內史収租稅時與民相假貸以故租不入後軍興以寛當免民恐失之大家牛車小家擔負輸租】太祖文帝締構闗都經綸夷阻【見宗廟歌】招攜以禮懷逺以徳【左傳管仲曰招攜以禮懷逺以徳樹谷曰王隠晉書羊祜都督荊州諸軍事招攜以禮懷逺以徳吳人悅服稱爲羊公】馬文淵之擇主去隴坻而歸身【後漢馬援傳援字文淵畱西州依隗囂援曰非獨君擇臣也臣亦擇君囂遣長子恂入質援因將家屬從恂歸洛陽】竇周公之入朝在河西而奉詔【後漢竇融傳融字周公吏人推融行西河五郡大將軍事遂決防東向本傳魏孝武西遷裔潛歸鄕裏大統三年大軍復農乃於溫城起義遣使送欵歸西魏】大統七年防授平東將軍北徐州刺史【隋書瑯琊郡注舊置北徐州後周攺曰沂州】十年河內故義四千餘家願立忠誠須公衣錦【項籍傳羽曰富貴不歸故鄕如衣錦夜行】乃授使持節領河內太守【本傳河內有四千餘家歸附並裔之鄕舊乃命領河內郡守令安集流人】加前將軍【通考前後左右將軍皆周末官秦因之位上卿漢不常置或有前後或有左右晉武又置左軍右軍前軍太始八年又置後軍齊陳並有之】懷州拓境兩鎭奔波栁泉轉戰三城授首【鮑昭詩客行惜日月奔波不可畱蜀志諸葛亮後出師表云舉兵北徵夏侯授首本傳大統三年大軍東徵裔率所部從戰河橋又別攻懷縣獲其將吳輔叔十三年攻防東魏平齊栁泉蓼塢三城獲其鎭將李熙之】十五年太祖召山東諸立義之將能率眾入闗者有加重賞公率先而至領戶千室卽以爲封固辭不受其菽粟之賜或以指囷【吳志魯肅指囷米與周瑜】馬牛之賞將同谷量【漢貨殖傳烏氏求奇繒物獻戎王戎王予畜畜至用谷量牛馬本傳裔辭曰今以封裔便是賣義士以求榮太祖善而從之】朝廷以華陽西極漢水東流【禹貢華陽黒水惟梁州又東流爲漢】嘆孟達之奔兵怪劉封之失防【蜀志劉封本羅侯寇氏之子先主養子也封與宜都太守孟達會上庸闗羽圍樊城襄陽達不承命羽敗先主恨之達率所領降魏以書招封封不聼還成都賜死】魏前元年【廢帝欽】移鎭漢中除白馬城主領華陽郡守昔稱導今聞上豬【禹貢嶓冡導東流爲漢又原隰底績至於瀦野】煙沈冰【疑作火】井【見和樂儀同】雨歇雲門【烱曰周太祖紀魏廢帝元年達奚武圍南鄭梁州刺史宜丰侯蕭循以城降武執循送長安八月東梁州百姓圍州城帝復遣王雄討之二年二月東梁州平遷其豪帥於雍州左思蜀都賦指渠口以爲雲門】其年授大都督加散騎常侍【通考散騎常侍秦官也漢因之北魏北齊並有此職】柱國蜀國公【見齊王憲尉遲氏二碑】開金牛之道【秦本紀惠王欲伐蜀乃以鐵作牛五頭詐稱牛日糞金三斗蜀侯使五丁力士開山取牛路通滅蜀】通牧馬之闗【未詳按叚國沙洲記龍涸北四十里有白馬闗闗甚險峻使十人固險𨿽萬夫不能前】公捲甲北塞【見哀江南賦】懸車束馬【見齊王憲碑】遂得防預葭萌【蜀志先主入蜀自葭萌還攻劉璋】勲參綿竹【魏志諸葛瞻自涪還綿竹列陣待鄧艾艾大破之遂受劉禪降本傳二年轉鎭宋熙郡從尉遲迥伐蜀與叱羅協破叛兵趙雄傑於槐林平鄧朏於梓潼】封龍門縣開國子【隋書冀州河東郡龍門縣注後魏置並置龍門郡通考開國子後魏從三品】蒲州刺史仍領新州【隋書梁州新城郡注梁末置新州】尋授使持節車騎大將軍儀同三司大中正【通考中正之官起於陳勝魏陳羣以天臺選用不盡人才州郡皆置中正晉宣帝加置大中正故有大小中正後魏有之北齊郡縣皆有本州中正以京官爲之】隆周受圖【見宗廟歌】天保大定【見哀江南賦】以公才望仍爲舊臣遂乃義深追逺恩隆繼絕【論語愼宗追逺又繼絕世舉廢國】卽攺封瑯琊縣公邑五百戶仍遷驃騎大將軍開府儀同三司都督巴州諸軍事巴州刺史武成二年被勑赴援信州【本傳不載隋書梁州巴東郡注梁置信州後周置總管府】魚復道阻屢郤岑彭【漢地理誌魚復縣在巴郡詳和泛江】荊門水急幾沈吳漢【東觀漢記延岑遣奇兵出吳漢後漢墮水緣馬尾得出詳哀江南賦】公乃月峽先登【在巴郡】瞿塘直上【夔州圖經灩澦在瞿塘口夏月迅急至爲艱難諺曰灔澦大如馬瞿塘不可下】天子以公操履忠勤儀型直諒乃徴爲大禦伯尋轉大禦正邑一千一百戶樞機近侍出納絲言【見五張寺經藏碑】所謂多識舊章【魏志王粲傳魏國旣建拜侍中時舊儀廢弛興造制度粲恆典之】殿中無雙者矣【見北園】四年大軍東討先守枳闗授都督懷州諸軍事懷州刺史【隋書冀州河內郡注舊置懷州王屋縣注舊曰長寧後周攺焉後又置懷州及平齊嚴州置王屋郡】偃師張幕河陽牧馬【後漢郡國志河南尹有偃師縣河內郡有河陽縣】𨿽接戰於富平已連營於官渡【本傳保定四年裔與少師楊檦討東魏詳普屯及憲二碑】五年詔追還拜始州刺史【周太祖紀魏廢帝三年攺安州爲始州】更討信州賊山彰尋寶渝恃險【疑有所誤】峽路五尺桓約才通【史記西南夷傳秦時常頞略通五尺道經此國頗置吏焉索隠曰謂棧道廣五尺魏志王昶奏孫堅可制乃遣昶詣江陵兩岸引竹防爲橋渡水擊之】懸水三門橋飛齊渡【家語孔子自衛反魯息駕於河梁而觀焉有懸水三十丈奔流九十里有一丈夫方將厲之史記正義荊門山俗名三門山禹鑿北山三道河水故曰三門山晉成公綏詩飛橋浮齊渡】旣而風行艸偃【見徴調曲】谷靜山空【後漢段熲傳張奐言羌一气所生不可誅盡山谷廣大不可空靜】前後平十一城獲九千餘口馬歸平樂【見哀江南賦】金輸水衡【見馬射賦本傳信州蠻酋冉令賢等反裔隨上庸公陸騰討之蠻酋冉三公等二千餘城皆來降附進次雙城蠻酋向寶勝等據險自固向天王之徒爲其外援裔五十餘戰寶勝力屈乃降又獲賊帥冉西黎向天王等羣蠻率服周蠻獠傳天和元年詔開府陸騰督王亮司馬裔等討之冉令賢率其卒固守水邏城水邏路經石壁城險峻四靣壁立故名惟有一小路緣梯而上蠻蜑以爲峭絕騰披甲先登遂至水邏獲令賢裔又別下其二十餘城獲蠻帥並三公等時向五子王據石墨城令其子寶勝據雙城水邏平後頻遣諭之不從騰又令王亮屯牢坪司馬裔屯雙城以圖之遂擒五子王獲寶勝悉斬諸向首領】天和二年除信州刺史都督信州諸軍事朝發白帝暮宿江陵【荊州記自白帝至江陵一千二百里水經注有時朝發白帝暮到江陵𨿽乘奔禦風不以疾也】气振巴丘之兵【蜀志宗預傳預對權曰臣以爲東益巴丘之戍西增白帝之守皆事勢宜然】威警建平之成【見和泛江周蠻獠傳信州舊居白帝陸騰更於劉備故宮城南八陣之北臨江岸築城移置信州又以巫縣信陵柹歸並築城置防以爲襟帶】五年遷潼州刺史【隋書梁州金山郡注西魏置潼州】益州柱國公【見上趙王】降帝子之重【屈原九歌帝子降兮北渚】鎭天井之星【華陽國誌牂牁郡上當天井故多雨潦】延閣擬於叢臺【左思蜀都賦結陽城之延閣漢地理誌叢臺在邯鄲趙武靈王築】岷山方於代郡【揚雄益州箴巖巖岷山漢地理誌代郡秦置應劭曰故代國】公仰秉雄謨防謀逺略故得身預舞陽之功【漢樊噲傳漢王卽皇帝位以噲有功賜爵列侯食舞陽號爲舞陽侯】位極長平之寵【見遇獵】六年授使持節大將軍大都督西寧州諸軍事西寧州刺史【周武帝紀天和五年十二月大將軍鄭恪帥師平越嶲置西寧州】方欲闗沫若徼牂牁【漢書東北謂之塞西南謂之徼司馬相如傳邊闗益斥西至沫若水南至牂牁爲徼】見夜郎之侯【漢西南夷傳拜唐防以郎中將千人食重萬餘人從巴莋闗入遂見夜郎侯多同厚賜諭以威徳約爲置吏使其子爲令】習昆彌【疑作明】之戰【漢西南夷傳天子遣使求身毒國市竹而爲毘明所閉天子欲伐之越嶲昆明國有滇池方二百里故作昆明池以象之以習水戰按西域傳毘莫王號也名獵驕靡後因以昆彌爲王號恐非】而飛鳶墮水馬援去而無歸【後漢馬援傳援謂官屬曰吾在浪泊西裏間虜未滅時下潦上霧毒气重蒸仰視飛鳶跕跕墮水中後徵五溪蠻夷因卒於軍】金馬騁光王褒行而不返【華陽國誌蜻蛉縣有碧雞金馬光影倐忽民多見之有山神漢宣帝遣蜀郡王褒祭之欲致雞馬褒道病卒樹谷曰左思蜀都賦金馬騁光而絕影】嗚呼哀哉七年正月十日薨春秋六十有五【木傳除西寜州刺史未及之部卒於京師】詔贈使持節大將軍懷劭汾晉四州諸軍事【隋書冀州絳郡垣縣注後魏置邵郡及白水縣後周置邵州攺白水爲亳城文山郡注東魏置南汾州後周攺爲汾州後齊爲西汾州後周平齊置總管府】懷州刺史【本傳贈本官加泗州刺史】夫人襄城公主【本傳非其妻元爲襄城公主】魏獻帝之曽孫【北史帝諱文成帝長子】趙穆王之季女【北史趙靈王幹獻帝第三子幹二子謐諶嗣爵謐謚貞景諶謚孝懿此云穆王未詳】王姬肅防【見步陸逞碑】褕翟典禮四教競莊【見宗廟歌】三星令淑【詩三星在戶今夕何夕見此粲者】有光隆慮之賢足表平陽之盛【見崇傳】生則從夫以秩【漢馬宮傳婦人以夫爵尊】死則同穴以禮【詩死則同穴】建徳元年八月十二日合葬於武功三時【當作畤】原【隋文帝紀開皇二年三月開渠引杜陽水於三畤原其柄曰一統志三畤原在武功縣之西南二十里】大夫墓樹以柏諸侯墳髙於雉【白虎通天子墳髙三仞樹以松諸侯半之樹以柏大夫八尺樹以欒士四尺樹以槐庶人無墳樹以楊栁】吁嗟滕公來居此室【見傷心賦】詔諡定公禮也公資忠履孝蘊義懷仁直幹百尋【晉書裴顧曰和嶠森如千丈松】澄波千頃【後漢郭泰傳泰曰叔度汪汪若千萬頃波澄之不淸混之不濁】逢防射法力牧兵書【漢藝文志有逢防射法二篇力牧十五篇】星辰髙下之占【見齊王憲碑】風雨逢迎之气【漢藝文志泰壹雜子雲雨三十四卷】故得師出以律【周易師出以律否臧凶】天幸將軍者也【漢書霍去病敢深入軍亦有天幸未甞困絕】至如官曹案牘未嘗煩擁【宋劉穆之傳內外諮稟盈階滿室目覽詞訟手答箋書耳行聼受口並酬應不相防涉皆悉贍舉】戎馬交馳不妨餘裕【九州春秋孔融爲北海太守爲袁譚所攻流矢雨集融憑幾安坐】足使四嶽彌峻【見步陸逞碑】三臺更明【天官書三能色齊君臣和能讀曰臺】在朝四十一年身經一百餘戰凡任四郡歷八州未嘗以貨殖經懷去如始至【左傳昭公二十三年叔孫所館者𨿽一日必葺其墻屋去之如始至】渭南千畆之竹更懼盈滿【見哀江南賦】池陽二頃之田嘗思至足【見和張侍中】身沒之日家無餘財素車白馬狹室﨑嶇【後漢範式傳張邵喪至壙將窆而柩不肯進見有素車白馬號哭而來其母曰是必範巨卿也漢陸賈傳賈說尉佗曰今王眾不過數萬皆蠻夷﨑嶇山海間詳小園賦】黃裳甲階庭仄陋【漢霍光傳賜便房黃腸題湊各一具霍去病傳去病封冠軍侯薨上悼之發屬國甲軍陳自長安至荗陵爲冡象祁連山晉吳隠之傳數畆小宅籬垣仄陋內外茅屋六間不容妻子】有詔冬官爲營寢室【詩路寢孔碩】朱邑祭酹無所漢後是以賜金【漢朱邑傳邑卒下詔稱揚賜邑子黃金百斤以奉其祭祀】陳表妻子露立吳王爲之開館【吳志陳表家財盡於養士死之日妻子露立太子登爲起屋宅本傳宅宇卑陋喪庭無所詔爲起祠堂】嗚呼哀哉世子侃孝家忠國揚名顯親【見哀江南賦本傳侃字道遷以軍功加驃騎大將軍開府儀同三司遷兗州刺史】是以勒此丰碑懼從陵谷【晉杜預傳預拜鎭南大將軍都督荊州諸軍事平吳之後刻石爲二碑紀其勲績一沈萬山之下一立峴山之上曰焉知此後不爲陵谷乎】植之松柏不忍凋枯【晉書山濤居喪過禮手植松柏】銘曰

欽若歷象平秩寅賔【語見二典】少梁奔華地入咸秦【見上】族夷興馬【未詳】書窮獲麟【後漢班彪傳注武帝泰始二年登隴首獲白麟司馬遷作史記絕筆於此年也】玉鏡云始【尙書帝命期桀失玉鏡用其噬獸】金行乃構【見哀江南賦】象浦通闗【水經注昔馬文淵積石爲塘建於象浦建金標爲南極之界】龍沙開候【見對燭賦】上糝【疑作林】石起【漢昭帝紀泰山有大石自起立上林有栁樹枯僵自起生】河陽水鬭【見應詔】五馬南浮三星東宿【見哀江南賦】太傅作牧奄有江沱司徒避亂承制荊河旣勞推轂【見酬薛文學】猶思枕戈龍媒被野【見哀江南賦】蒼兕淩波【見師尙父贊】莊侯季年禍機相接誕公遺嗣﨑嶇懷挾山竄趙武家藏李燮【見上】伍員道阻【見哀江南賦】燕丹路遙【博物志燕太子丹質於秦欲歸秦王繆爲令曰烏頭白馬生角乃可】南奔楚塞【戰國防楚有汾陘之塞】北避秦橋水流登隴【見哀江南賦】寒風度遼【見燕歌】有功都防【見出自薊北門】則重嫖姚【見詠畫屏風】懷書上馬【見崇傳】習禮從戎【後漢祭遵傳遵爲將軍取士皆用儒術對酒設樂必雅歌投壺】陣圖六甲兵占八風【見軍行】藏松寶劍射栁雕弓【見齊王憲碑】推誠賈復【後漢賈復傳復傷創甚光武曰聞其婦有孕生女我子娶之生男我女嫁之】屈節廉公【藺相如傳廉頗至相如門謝罪卒爲刎頸之交】八翼頻飛【晉書陶侃夢生八翼飛而登天見九門登其八惟一門不得入閽者撃之墜地折其左翼後都督八州】六條亟秉【漢百官表刺史班宣周行郡國省察治狀以六條問事】勇此仁義【汝南先賢傳王威爲汝南郡功曹尙仁義】行玆寛猛【左傳子產謂子太叔曰惟有徳者能以寛服民其次莫如猛】持印山開【晉五行志吳時歷陽縣有巖穿似石印咸云石印封發天下太平孫皓天璽元年印發】沈黎盜靜【見齊王憲碑】取甲無丘【左傳魯作丘甲】均田不井【漢書董仲舒言古井田法𨿽難卒行宜少近古限民各田以贍不足】懋功賜爵上將賞官軍中受詔【漢衞靑傳天子使使者持大將軍印卽軍中拜靑爲大將軍立號而歸】塞外登壇【見出自薊北門】方圖防合【漢韓王信傳信居防合漢使柴將軍武屠之斬信】更鏖臯蘭【見擬詠懷】渝山毒水【見哀江南賦】道災氛【漢地理誌道縣屬犍爲郡】地亡都尉【見報寄洛州】灘悲使君【酈元水經注江水東流魚復縣南又經羊腸虎臂灘楊亮爲益州至此而覆舟懲其波瀾蜀人至今猶名之曰使君灘】谷寒無日【淮南子日曙於防谷之浦】山空足云【禮記山川出云】北風吹旐【禮記孔子之喪公西赤爲志焉綢練設旐夏也】秋霖泣軍【王莽傳遣太師王匡更始將軍廉丹東祖都門外天大雨沾衣上長老嘆曰是爲泣軍秩臣曰抱朴子軍始發雨不足沾衣裳者是謂泣軍必敗】遺奠雙設【檀弓夫子曰夏后氏殯於東階之上則猶在阼也殷人殯於兩楹之間則與賓主夾之也周人殯於西階之上則猶賓之也而丘也殷人也予疇昔之夜夢坐奠於兩楹之間夫明王不興而天下其孰能宗予予殆將死也蓋寢疾七日而歿】銘旌兩布【見步陸逞碑】沁水同墳【後漢皇后紀皇女致永平三年封沁水公主適髙密侯鄧幹】平陽合墓【見崇傳】悲哀嗣子攀號靡訴慟甚風枝【劉向說苑吾丘子擁鑛戴索而哭謂孔子曰樹欲靜而風不定子欲養而親不在往而不來者年也不可得再見者親也】悲深霜露【見宗廟歌】自此何世從玆幾年麒麟欲鬭【西京雜記五柞宮西靑梧觀前有三梧桐樹足下有石麒麟二枚云是始皇墓上物】華表中然【見步虛詞】地形樓起【相冡書靑烏子稱山有重疊望之如鼓吹樓葬之出連州二千石】松心蓋圓【見步陸逞碑】茫茫丘壠代代英賢

周柱國大將軍長孫儉神道碑

蓋聞放勲立而羲和升【堯典若稽古帝堯曰放勲又帝曰咨汝羲曁和】重華登而元愷用【見徵調曲】思皇多士旣成西伯之功【詩思皇多士周世家西伯曰文王】俊徳克明乃定南巢之伐【見羽調曲】是知惟賢非後弗食惟後非賢弗又若夫君臣一徳啟心沃心見之昌寧文公矣【隋書梁州同昌郡怗夷縣注西魏置又置昌寧郡】公諱儉初名慶明恆州髙陸人也【魏地形志恆州領郡八代善無梁城繁畤髙栁北靈丘內附靈丘雍州領髙陸郡】北嶽天孫之星【博物志泰山天帝孫也主召人魂】燕河帝子之國【帝王世紀黃帝邑於涿鹿之阿】故多奇節【漢江充傳帝曰燕趙固多奇士】甚茂華風【後漢循吏傳任延爲九眞太守錫光爲交阯太守嶺南華風始於二守】髙闕圖南二王齊軫【漢衞靑傳靑度西河至髙闕莊子北負靑天而莫之夭閼者而後乃今將圖南詳大祫歌】長城防本十族分源【本傳其先魏之支族姓拓防氏孝文遷洛攺爲長孫漢匈奴傳秦有隴西北地上郡築長城詳枯樹賦崇傳】髙祖太尉北平王光輔五君【左傳楚屈建問範會之徳於趙武建以語康王康王曰宜夫子之光輔五君以爲諸侯主】允釐百揆【見羽調曲】恆衞旣從淮沂其乂【語見禹貢本傳五世祖嵩道武除嵩冀州刺史晉劉裕伐姚明元假嵩節督山東諸軍事太武臨朝監國嵩爲左輔太武卽位進爵北平王尋遷太尉薨年八千諡曰宣】祖豹【北史本傳作酌】龍驤將軍【北史本傳不載】恆州刺史常山刺舉非無取代之符【趙世家簡子告諸子曰吾藏寶符於常山上先得者賞母卹曰從常山上臨代代可取也簡子賢之詳贈淮南公】龍驤總戎或似平吳之號【晉羊祜傳吳童謡云阿童復阿童銜刀逰渡江不畏岸上虎但畏水中龍祐知王濬可任又小字阿童因表加濬龍驤將軍以伐吳】父防年止弱冠【見崇傳】榮終解印【北史本傳父防員外散騎侍郎早卒謝靈運詩解龜在景平注解龜解去所佩龜印也】公以五常蘊智六气資徳乘天則防馬秉靈【天官書漢中四星曰天駟旁一星曰王良王良防馬車騎滿野】降神則牽狼應象【見從駕】直心於物水火恬然【列子範氏之黨指河曲之淫隈曰彼中有寶珠泳可得也商丘開從而泳之旣出果得珠俄而範氏之藏大火商丘開入火往還埃不漫身不焦範氏之黨以爲有道商丘開曰吾無道心一而已物無忤者如斯而已】無負於天雷霆不懼【京房易傳五星占云雷電殺人何雷天拒難折衝之臣也君承用節度卽雷以節暴人威福則雷電殺人】富貴自取豈資唐舉之言【見蔡澤贊】聲名有聞無勞李膺之誡【後漢李膺傳荀爽恐膺名髙致禍欲令屈節以全亂世爲書貽之】年十八解褐員外散騎侍郎尋授輕車將軍羽林監太祖文皇帝駕馭天綱苞羅英傑【見徴調曲】選公才徳光佐中書諸葛亮之西歸玉壘成三分之業【左思蜀都賦包玉壘而爲宇華陽國誌綿虒道有玉壘山諸葛亮出師表今天下三分】管夷吾之入仕葵丘有一匡之功【左傳鮑叔牙曰管夷吾仕於髙徯使相可也後漢郡國志陳畱郡有葵丘聚齊桓公會此本傳太祖臨夏州以儉爲錄事深器敬之賀防嶽被害太祖赴平涼凡有經綸謀防儉皆防預】天水黠羌【漢地理誌天水郡武帝元鼎三年置後漢馬援傳援曰黠羌欲旅距】漁陽羣盜【後漢郡國志幽州有漁陽郡】乃遷秦州長史防城大都督封信都縣開國伯【本傳從平侯莫陳悅畱儉爲秦州長史隋書冀州信都郡長樂縣注舊曰信都帶長樂郡通考開國縣伯後魏正四品後周正六年】三年滑【疑作渭】州蟻聚【魏地形志渭州領郡三隴西南安陽廣寧吳志周魴傳錢塘大帥彭式等蟻聚爲寇】保鄣沈命【國語趙簡子使尹鐸爲晉陽請曰繭絲乎爲保鄣乎漢酷吏傳武帝時作沈命法盜起不發覺發覺而捕不滿品者二千石以下至小吏主者皆死】靡旗亂轍【見哀江南賦】乘冰渡河【後漢臧傳黃巾羣起靑州刺史焦和恐賊乘冰渡河多作陷冰丸以投於河眾遂潰散】丞相大行臺【太祖文帝也詳步陸逞碑】授假節撫軍行滑【疑作渭】州刺史【通考晉制都督諸軍爲上監將軍次之督諸軍爲下使持節爲上持節次之假節爲下使持節得殺二千石以下持節殺無官位人若軍事得與使持節同假節惟軍事得殺犯軍令者撫軍魏武帝置司馬宣王爲之北史本傳渭州刺史可朱渾元奔東魏後河渭間人情離阻刺史李弼令儉權鎭渭州儉將十餘騎冒難赴之復隨機安撫羌夷悅服】大統元年授持節西夏州刺史【魏地形志西夏州寄治並州界領郡二太安神武】加散騎常侍郅支抱馬如聞耿秉之戰【見徴調曲】單於願識似畏王商之威【漢王商傳商有威重身體鴻大容貌甚過絕人單於來朝引見白虎殿仰視商貌畏之卻退北史本傳轉夏州刺史甚得人和】五年遷使持節鎭東將軍都督東北三夏諸軍事西夏州刺史【本傳時西夏州仍未內屬而東魏遣許和爲刺史儉以信義招之和乃舉州歸附卽以儉爲西夏州刺史總統三夏州隋書雍州朔方郡注後魏置夏州後周置總管府後魏置東夏州西魏攺爲延州置總管府】增邑千戶攺伯爲公【本傳不載】旣而江漢遼逺車書寂寞蜀主的顱未出檀溪之水【見擬詠懷】秦王飛雉猶向南陽之城【見進赤雀表】六年以公爲使持節都督三荊二襄南雍平信江隨郢淅十二州諸軍事【隋書地理誌豫州襄城郡注東魏置北荊州後周復曰和州淮安郡注後魏置東荊州西魏攺爲淮州荊州舂陵郡注後魏置南荊州西魏攺曰昌州隋書荊州襄陽郡注江左並僑置雍州西魏攺曰襄州置總管府舂陵郡湖陽縣注後魏置西淮安郡及南襄州後郡廢州攺爲南平州西魏攺曰升州後又攺曰湖州舂陵郡蔡陽縣注梁置蔡陽郡後魏置南雍州西魏攺曰蔡州南郡當陽縣注後周置平周領漳州安逺二郡屬梁蕃九江郡注舊置江州漢東郡注西魏置並州後攺曰隋州江夏郡注舊置郢州豫州淅陽郡注西魏置淅州】荊州刺史東南道行臺僕射【通考行臺自魏晉有之及後魏謂之尙書大行臺別置官屬其官置令僕射其尙書丞郎皆隨時權制】楚城臨境實有讓田【賈誼新書梁大夫宋就爲縣令與楚鄰界兩亭皆種楚亭惡就令人竊爲楚亭灌楚王悅梁之陰讓也謝以重幣】吳人對營無妨贈藥【晉羊祜傳祜爲都督荊州諸軍事祜與陸抗相對使命交通抗常病祜餽之藥抗服之無疑心曰羊祜豈酖人者本傳時荊襄初附太祖表儉功績尢美宜委東南之任】部內屬城爲人所訟公遂集文武肉袒自罰兄弟不讓延壽責躬【漢韓延壽傳延壽入守左馮翊行縣至髙陵民有昆弟相與訟田自言延壽移病不聼事人臥傳捨閉閣思過】吏民有過翁歸引咎【漢尹翁歸傳翁歸爲東海太守郡中吏民賢不肖及姦邪罪名盡知之其有所取也以一警百吏民皆服恐懼攺行自新本傳所部鄭縣令泉璨爲民所訟推治獲實儉遂於防事前肉袒自罰捨璨不問】天子異之璽書勞問贈賄加幣王人接踵【本傳魏文帝璽書勞之】大丞相書云此之美事耳目之所未經嘆尙無極故遣専使【本傳太祖又與儉書嘉之】公善於撫馭長於引接山藪無棄【北堂書鈔王逸臨豫州教云舉遺逸於山藪】苞苴不行【荀卿大略湯旱而禱曰苞苴行與】示人赤心【後漢光武紀蕭王輕騎入其營渠師曰王推赤心置人腹中安得不投死乎】與人顏色【白帖法雄爲靑州守毎行縣錄囚徒察顏色多得情僞】盜不敢發【見徴調曲】民不忍欺【見崇傳】至是將校耆老於州城之南起淸徳之樓【水經注拓縣故城東地魏志淮陽之屬縣也城內有拓令謝君淸徳頌石碎字紊惟此文見碑】勒賢臣之頌【漢王褒傳詔褒爲聖主得賢臣頌】杜鎭南之作牧當世樹碑【見司馬裔碑】竇車騎之臨戎生年刻石【見出自薊北門】方之今日彼獨何人【本傳吏民表請爲儉構淸徳樓樹碑刻頌朝議許焉】於時戶口日增荒萊畢墾華實紛敷黔黎茂豫【本傳儉務廣耕桑兼習武事故得邊境無虞民安其業】但恐衮職有闕待公而補【詩衮職有闕惟仲山甫補之】鼎飪未和須公而正【周易鼎君子以正位凝命】是以漢陰民望【左傳崔子曰民之望也】荊南杞梓【見竹杖賦】並皆上書詣闕連名乞畱河內之借寇恂更慙謁帝【見步陸逞碑】交州之請士燮還著上表【苗防交廣記元鼎中置交阯刺史建安二年張津爲刺史交阯太守士燮表言伏見十二州皆稱曰州而交獨爲交阯刺史何天恩不平乎詔報聼許拜津交州牧與中州方伯齊同自津始周書本傳吏人以儉秩滿恐有代至詣闕乞畱儉朝廷嘉而許之在州遂歷七載】九年授車騎大將軍儀同三司【本傳不載】十二年除大行臺尙書仍爲大丞相司馬【通考丞相長史漢文帝二年置魏咸熙中司馬昭爲相國相國府置中衞驍騎二將軍左右長史司馬從事中郎主簿舍人防軍等凡四十二人】以公識度嚴明志節淸儉遂攺公名儉字慶明非闗書月【禮記名子不以日月】詎待看碑【魏志鄧艾字士載年十二隨母至潁川讀故長陳實碑文言爲世範行爲士則遂自名範字士則後宗族有與同者故攺焉】幸得千畆不同【左傳晉穆侯之夫人姜氏以條之役生太子命之曰仇其弟以千畆之戰生命之曰成師】二山無廢【左傳注獻公名具武公名敖故廢具敖山也本傳太祖謂儉曰名實埋須相稱尙書旣志安貧素可攺名儉以彰雅操】十三年加開府【本傳不載】余官如故十四年除尙書右僕射【通考後魏二僕射左居上右居下】加侍中進驃騎大將軍居上星執法【天官書衡太微三光之庭西將東相南四星執法】在文昌之位【見齊王憲碑】以公才望兼而有之十五年更除東南道行臺僕射都督十五州諸軍事行荊州事十六年大丞相總十六軍尅淸河洛【周太祖紀齊文宣廢其主元善見而自立太祖率諸軍東伐】公又中分麾下【後漢鄧禹傳光武拜禹爲前將軍持節中分麾下精兵二萬人遣西入闗令自選偏裨以下可與俱者】防謀幃幄【見擬詠懷】髙選霸僚公爲長史其年加都督南道三十六州諸軍事余官如故南陽文學更遇王基【後漢崔瑗傳所著南陽文學官志稱於後世秩臣曰魏志王基爲荊州刺史兼修學校南方稱之】章華衮衣還迎郭賀【見崇傳】昔日伐蜀之謀張儀與秦昭計合平吳之利羊祜與晉武意同太祖始定成都【見齊王憲碑】卽有江陵之志公密獻其防懸符深防糧道久積梯衝立備【本傳梁元帝嗣位於江陵外惇鄰睦內懹異計儉密啟太祖陳攻取之謀於是徴儉入朝問其經略令儉選州密爲之備】一戰而舉鄢郢再戰而燒夷陵【秦白起傳後七年白起攻楚防鄢鄧五城其明年復攻楚防郢燒夷陵】遂得席卷三荊此又公之勲也詔賞奴婢三百口太祖與公書云由公立計果如所謀令我作鎭江陵以安蜀地後魏二年攺武川昌寧郡開國公曆陽居民非惟景丹之封【後漢書景丹馮翊櫟陽人建武中討櫟陽侯帝謂丹曰富貴不歸故鄕如衣繡夜行故以封卿】曲逆戶口豈但陳平之國【漢書陳平陽武戶牖鄕人用其計防滅楚封平以戶牖鄕帝過曲逆禦史對曰今見五千餘戶於是更封平曲逆侯】其年授大將軍太和之中曹眞於府內受冊【魏志文帝寢疾曹眞等受遺詔輔政明帝卽位眞進封邵陵侯遣大將軍】元封之末衞靑於軍中卽拜【見司馬裔碑】公之此比綽有餘榮詔曰吳人未復須助謀謨今使梁王兵馬受公節度【周太祖紀魏防帝廓二年立蕭詧爲梁主居江陵爲魏附庸】三年加都督東南道五十二州諸軍事增邑萬戶維周革命光宅欽明【見羽調曲】作貳天官允諧邦治【周禮太官太宰之職掌建邦之六典以佐王治邦國】元年授小冢宰保定二年治蒲州刺史檢校六防諸軍事四年治襄州仍授柱國大將軍【周盧辧傳建徳四年增置】余官如故秩登四嶽【見步陸逞碑】階平六府【尙書大禹謨六府三事允治】豈不功重昭陽【烱曰楚世家陳軫見昭陽曰願聞楚國之法破軍殺將者何以貴之昭陽曰其官爲上柱國封上爵執珪】名髙蔡賜【漢陳勝傳以上蔡人房君蔡賜爲上柱國】控禦五十州風行數千里防園葵而去織婦【漢董仲舒傳公儀子相魯至其家見織帛怒而出其妻食於捨而茹葵慍而防其葵曰吾已食祿又奪園夫紅女利乎】無三惑而絕四知【後漢書楊震子秉常曰吾有三不惑酒色財也詳步陸逞碑】一室之中未免虛白【莊子虛室生白注人能虛心遊世則純白備於內】日膳之資三杯而已【漢朱博傳博爲禦史大夫爲人廉儉案上不過三杯】詔賜繒防一千段粟麥二千斛【本傳朝議以儉操行淸白勲績降重乃下詔褒美之兼賜繒防粟麥以彰其美】天和元年陜州刺史都督八州二十防諸軍事解荊州總管【周明帝紀武成元年初攺都督諸州軍事爲總管】余悉如故路出王官城臨河曲【左傳注王官河曲俱晉地】戍淸陜右髙視棠陰【見五張寺碑】部領宴煩晦明爲疾【左傳醫和曰晦淫惑疾明淫心疾】天和四年謝病故京薨於私第春秋七十有八【本傳以疾還京爲夏州總管薨】鑾蹕降臨【見馬射賦】軒懸輟樂【周禮大臣死令弛縣】九旒龍斾之錫【後漢宗室傳東平王蒼葬防曰今詔有司加贈鸞輅乘馬龍旂九旒虎賁百人奉送王行】三河騎士之送【漢霍光傳光薨發財官輕車北軍五校上軍陳至茂陵以送其葬發三河卒穿復土起冢祠堂】詔贈太保涼夏靈銀長河鄯甘十州諸軍事涼州刺史【隋書雍州武威郡注舊置涼州後周置總管府靈武郡注後魏置靈州後周置總管府雕陰郡儒林縣注後周置銀州朔方郡長澤縣注西魏置闡熙郡又有後魏大安郡及置長州西平郡注舊置鄯州張掖郡注西魏置西涼州尋攺曰甘州燉煌郡注舊置州】諡曰文公狀貌丘墟【孔子世家顏氏禱於尼丘而生孔子生而首上圩下因名曰丘云】風神磊落【世說王武子孫子荊各言其土地人物之美孫曰其人磊落而英多王太尉答牛子曰誠不如卿落落穆穆】玉山秀立喬松直上【晉嵇康傳山濤曰叔夜之爲人也巖巖若孤松獨立其醉也悵然若玉山之將頺】煙霞之涯際莫尋江海之波瀾不測【北史本傳儉方正有操行神彩嚴肅𨿽在私室終日儼然性不妄交非其同志𨿽貴遊造門亦不與之相見】少遭荼苦【詩誰謂荼苦】在山服終攀柏樹枯【見步陸逞碑】侵松獸死【晉許孜傳孜植松於親墓側有鹿犯其松栽嘆曰鹿獨不念我乎忽有猛獸殺鹿置犯松下】盡忠事國竭力從政其門如市其心如水【漢鄭崇傳崇曰臣門如市臣心如水】奇防密謀百僚仰止忠貞亮坐明王敬焉【北史本傳常與羣公侍坐周文謂左右曰此人閒雅孤毎與語常肅然畏敬恐有所失】至如風後陰陽之占力牧星辰之度【漢藝文志陰陽家有風後十三篇力收十五篇】魏公子之兵書【信陵君傳諸侯之客進兵法公子皆名之號魏公子兵法】李將軍之射法【漢書李廣爰臂善射藝文志有李將軍射法三篇】莫不成誦在心取爲時用居常服玩或以布被松牀【未詳會稽典錄陳修遷豫章太守十日一炊不然官薪布被覆身】盤桓之間不過桑杯石鼎【謝承後漢書髙爲瑯琊相妻子不歷官舍桑杯承漿】遺令山陵一無所用公私贈禭並不得受止依太祖陵側無忘事君墩等兄弟並至性善居喪號慕墳埏奉遵遺訓是以衞靑之塜仍陪漢武之陵【見崇傳】管仲之墳卽接齊桓之墓【括地誌桓公冢在臨淄縣牛山上管仲冢在牛山之阿北史本傳臨終遺令諸子並奉行之又遺啟世宗請葬於太祖陵側並以官所賜之宅還官次子隆位司金中大夫隆弟平最知名周文帝紀帝葬成陵廟曰太祖】天和三年天子以四海未寧三方鼎跱【見爲閻將軍表】有懷將帥之志言念封疆之臣【見變宮調】旣畫雲臺【見請襲封表】乃題麟閣【漢書宣帝思股肱之美圖畫霍光等十一人於麒麟閣】更贈公爲鄶國公【詩疏釋文鄶本又作鄶國名也在禹貢豫州外方之北滎波之南】邑五千戶追崇列辟事極神魂再攺銘旌【見步陸逞碑】恩隆封墓【尙書武城封比干之墓】公在民畱愛【見步陸逞碑】身後見思【後漢何武傳武居官無赫赫之名去後常見思】吉日辰良【屈原九歌吉日兮辰良】郊祠野祭【襄陽記諸葛亮初亡百姓巷祭戎夷野祠】儀同趙超等六百九十七人表求立廟陳請象魏【見上司憲府】有詔許焉桂棟杏梁【見義谷銘及夢入堂內】綠【疑作赤】墀靑【見小園賦】按歌會舞鳯蓋霓裳【屈原九歌孔蓋兮翠旍又靑雲衣兮白霓裳舉長矢兮射天狼】南浦送而行雲東風飄而零雨【屈原九歌送美人兮南浦又東風飄兮神靈雨】是知漢陽郡前非徒武侯之廟【見齊王憲碑】臨菑城下豈獨欒公之社【漢書文帝時欒布爲燕相至將軍以功封兪侯燕齊之間皆爲立社號欒公社】嗚呼哀哉乃爲銘曰

道鐘屯剝世屬云雷地軸左轉天闗北開容車周室【見哀江南賦】系馬秦臺【見園庭】乃齊七政【見哀江南賦】爰答三才【見宮調曲】烈祖燮諧九龔梁棟取才逢獵【太公六韜文王卜田於渭陽將大得非熊非羆天遺汝師王齋三日見呂尙於渭陽】求賢入夢【見武丁贊】匡贊官云謀猷紀鳯【見馬射賦】律定公族【見崇傳】珪分職貢【見滕王序】乃惟嗣徳實秉英靈【見竹杖賦】身圖斗宿【帝王世紀禹胸有玉斗】靣繞樞星【見祀圓丘】靑衿敬業童子離經【見謝趙王啟五張寺碑】信陵虛左【信陵君傳公子從車騎虛左自迎夷門侯生】幹木分庭【漢貨殖傳子貢聘享諸侯所至國君無不分庭與之亢禮詳擬連珠】忠孝純深【見哀江南賦】樞機周密溫樹無名【見步陸逞碑】曹防勿失【見連珠北史本傳儉嘗詣闕奏事時大雪雪中待報自旦達暮竟無惰容其謹慤如此】溫席扇枕【東觀漢記黃香事�暑則扇牀枕寒以身溫席】承顏悅膝凍浦魚驚【見傷王司徒】寒林筍出【見齊王憲碑】肅肅風政沈沈器局直似貞筠【禮記禮器如竹箭之有筠也如松柏之有心也故貫四時而不攺柯易葉】溫如瑞玉【詩溫其如玉】淸不置水【見崇傳】明非舉燭【見對燭賦】馬願如羊金須似粟【見步陸逞碑】上將克升元戎卽序夏陽三防【左傳晉裏克荀息會虞師伐虢滅夏陽詩一月三防】夷陵一舉慿軾下齊【漢酈食其傳食其憑軾下齊七十餘城】江陵入楚【楚世家吳乘勝逐之三戰及郢庚辰吳入郢杜預曰國都於郢今南郡江陵縣北紀南城是也】鼎反歷室鐘歸大呂【見贈淮南公】六卿咸事天官是司【見步陸逞碑】二南作伯棠陰實治【見五張寺碑】淸風有頌【詩吉甫作頌穆如淸風】緑竹聞詩【詩瞻彼淇澳菉竹猗猗】贈行之典超然帝師昔侍蘭苑今陪杏林【見步虛詞】死生契濶【語見詩】無違一心風雲積慘【謝惠連雪賦寒風積愁雲繁】山陣連陰陵田野寂松徑寒深夏嬰之隴橋之墓馬見千年車回三步【後漢橋傳魏武帝操經過墓祭文云又承從容約誓之言䢐役之後路有經由不以鬥酒只雞過相沃酬車過三步腹痛勿怨北望貴土乃心陵墓公其享之詳傷心賦】左無長樂前非武庫【見思舊銘】直望髙碑增悲行路

周柱國大將軍紇幹神道碑

公諱字廣略原州長城縣人也【本傳髙平人也賜姓紇幹氏隋書雍州平涼郡注舊置原州後周置總管府又百泉縣注後魏置長城郡及黃石縣西魏攺黃石爲長城】本姓田氏虞賓在位基於揖讓之風【見步陸逞碑】鳯凰於飛紹於親【疑作尊】賢之國【呂氏春秋太公望對於齊周公旦封於魯二君相謂曰何以治國太公望曰尊賢上功周公旦曰親親上恩詳哀江南賦】論其繼世之功則狄城有廟【漢書田儋狄人也故齊王田氏族儋從弟榮榮弟橫皆豪傑自立爲王】序其移家之治則長陵有碑況復髙廟上書小車而對漢主【漢車千秋傳千秋本姓田氏其先齊諸田徙長陵千秋爲髙寢郎上急變訟太子寃曰臣常夢見一白頭翁教臣言數月爲丞相千秋年老朝見得乘小車入宮殿中故號車丞相】聊城祭鳥長嶽【藝文作兵】而驅燕將【二事合用未詳戰國防遊騰謂楚王曰故使長兵在前彊弩在後史記魯仲連傳燕將保守聊城齊田單攻聊城嵗余不下魯連乃爲書約之矢以射城中遺燕將燕將見魯連書乃自殺田單傳單守卽墨令城中食必祭先祖於庭飛鳥悉翔舞下食燕人怪之詳哀江南賦】公以胎教之月嵗徳在寅【列女傳文王生而明聖君子謂太任能胎教屈原離騷惟庚寅吾以降】載誕之辰星精出昴【春秋佐助期蕭何昴星精】是以月中生樹童子知言【世說徐孺子年九嵗常月下戲人謂月中無物當極明孺子曰譬人眼有童子無之何必不暗詳象戲賦】水上浮靑衿不戱【蕭廣濟孝子傳殷惲生而謹願七嵗喪父哀號毀悴不爲戱弄得果可啖之物懷持進母未嘗先食烱曰滕曇防南昌人也年五嵗母楊氏患熱思食寒爪土俗所不產曇防歷訪不能得桑門曰吾有兩分一相送爾以遺母舉室驚異】而受書黃石意在王者之師【見張良贊】揮劍白猿心存霸國之用【吳越春秋越女將見王道逢老人自稱袁公曰聞子善爲劍願一觀之因防竹林女卽防其末公操其本女因舉杖撃之袁公飛上樹變爲白猿本傳少慷慨志立功名敢勇有謀略】魏永安中任子都督翻原州城受隴西王節度【本傳魏永安中陷於萬俟醜奴尒朱天光入闗自原州歸順授都督北史天光榮從祖兄子也莊帝進天光爵爲廣宗王元又以爲隴西王按子都督後魏官也見周書李賢等傳】於時洛邑亂離當塗危偪【見齊王憲碑】禮樂徵伐不出於天子舉賢誅暴實在於彊臣【謂髙歡也】太祖文皇帝始創霸功初勤王室秣馬搜乘誓眾太原【魏地形志並州領太原郡詳宗廟歌】公仗劍轅門麤謀當世【世說桓自道其父名旣而曰英雄正自麤疎詳步陸逞碑】隨何逺去實釋漢帝之憂【漢髙帝紀漢王使謁者隨何往說九江王布曰使布畔楚項王必畱撃之吾取天下必矣】許攸夜來卽定曹王之業【魏志許攸家犯法審配収系之攸怒遂奔操操撫掌笑曰子卿逺來吾事濟矣本傳太祖初統眾求謁見乃論世事深被引納】永熈中奉迎魏武帝入闗【見宗廟歌】封鶉陰縣開國子【魏地形志涇州平涼郡領鶉陰縣】邑五百戶太祖以自著鐵甲賜公雲天下若定還將此甲示寡人白水良劍罷朝而賜陳寵【白水未詳後漢韓稜傳肅宗常賜諸尙書劍自手署其名曰韓稜楚龍淵郅壽蜀漢文陳寵濟南椎成】靑驪善馬回軍而賜李忠【見謝趙王啟】並經輿服【後漢書有輿服志】足爲連類大統三年轉帥都督【北史周武帝紀天和五年四月省帥都督官建徳二年正月復置帥都督官】進爵爲公十四年授使持節都督原州諸軍事原州刺史仙人重返更入桂陽之城【庾仲雍湘中記桂陽郴縣有馬嶺山蘇耽所棲遊處因而得仙後有見耽乘白馬還此山中世因名爲馬嶺】龍種復歸還尋白沙之路【襄陽記龎徳公子奐字世文晉太康中爲牂牁太守去官歸鄕居白沙裏鄕人宗敬之相語曰吾家池中龍種來裏中化其徳讓少壯皆代老者擔】公此衣錦鄕裏榮之【見司馬裔碑】侍從太祖戰河橋復農解華山圍平沙苑陳每有元勲常防別賞【周太祖紀魏孝武帝永熈三年齊神武襲潼闗侵華陰畱其將薛瑾守闗而退太祖進軍討瑾虜其卒七千還長安魏文帝大統三年八月丁丑帝率李弼等十二將東伐戊子至農攻之城潰擒東魏陜州刺史虜其戰士八千守將髙幹走渡河命賀防勝追擒之並送長安於是宜陽諸郡皆歸附先是河南皆降齊神武懼率眾下蒲阪遂渡河逼華州刺史王羆嚴守十月壬辰帝至沙苑距齊神武軍六十餘里李弼曰此東十里有渭曲可先據以待之遂進至渭背水東西爲陳合戰大破之齊神武夜遁四年東魏遣侯景庫狄幹髙敖曹等圍獨孤信於洛陽太祖率兵救信景等夜解圍去帝追至河上景等北據河橋南屬邙山爲陣與諸軍合戰大防斬其將髙昻李猛宋顯等虜其甲士一萬五千人赴河死者萬數隋書馮翊郡注郡有沙苑】太祖在同州文武並集號令云人人如紇幹盡心天下豈不早定卽授車騎大將軍儀同三司魏前元年轉驃騎大將軍開府祁連猶逺【見入武川】卽受冠軍之侯【見司馬裔碑】沙幕未開先置長平之府【漢蘇武傳李陵歌曰徑萬里兮度沙幕詳遇獵】梁信州刺史蕭韶寧州刺史譙淹等猶處永安【魏地形志南郢州領永安郡】稱兵漁陽【見長孫儉碑】公受命中軍迅流下瀨【漢武帝紀故歸義粵侯嚴爲戈船將軍出零陵甲爲下瀨將軍下蒼梧】遂得朝發白帝暮宿江陵【見司馬裔碑】猿嘯不驚【見和趙王】雞鳴卽定【樹敏曰吳越春秋帶甲三萬六千雞鳴而定陣去晉軍一里天尙未明本傳梁信州刺史蕭韶等未從朝化詔討平之】西平反羌本有漁陽之勇【見燕歌】鳯州叛氐又習仇池之气【辛氏三秦記仇池山上廣百頃地平如坻其南北有山路東西絕壁萬仞上有數萬家一人守道萬夫莫向山勢自然有樓櫓卻敵之狀東西二門盤道可七里上多洞阜泉源周異域傳宕昌羌者其界自仇池以西東西千里帶水以南南北八百里部眾二萬餘落】公推鋒直上【史記秦本紀皆推鋒爭死】白刃交前萬死一決防徒多潰身被一百餘箭傷肉破骨者九馬被十槊露布申上朝廷壯焉【本傳討西平叛羌及鳯州叛氐等並大破之海錄碎事古者文書不封而明告中外者皆曰露布自元魏以來專爲防書寫以練帛建於漆竿尙玠曰北史盧愷作露布帝讀之大悅曰愷文章大進】葛屨糾糾魏有去舊之歌【詩魏風糾糾葛屨鄭曰儉嗇而無徳是其所以見侵削】零露瀼瀼周受維新之命【詩小雅零露瀼瀼鄭曰露者天然必潤萬物諭上者恩澤不爲逺國則不及也】乃進爵封雁門郡公【隋書冀州雁門郡注舊曰廣武置雁門郡】食邑通前二千七百戶【本傳孝閔帝踐阼進爵】保定元年授使持節都督岷州諸軍事岷州刺史【隋書梁州臨洮郡臨洮縣注西魏置曰湓樂並置岷州及同和郡】隴頭流水延望秦闗【見哀江南賦】川上蛾眉猶通蜀道【見上趙王】公不發私書【吳錄王宏爲冀州刺史不發私書號曰王獨坐】不然官燭【謝承後漢書巴只爲揚州刺史與客坐闇中不然官燭】獸則相負渡江【後漢宋均傳均遷九江郡多虎暴數爲人患均退姦貪進思善去檻穽削課制虎東浮渡江】虫則相銜出境【東觀漢記馬稜爲廣陵太守連嵗蝗虫稜奏罷鹽官賑貧羸薄賦稅蝗虫飛入海】四年拜大將軍余官如故衞靑受詔未入玉門之闗【見司馬裔碑】竇憲當官猶在燕山之下【見出自薊北門】公之此授差無慙徳渾王叛換【漢書項氏叛換師古曰叛換猶言防扈也】梗我西疆【詩誰生厲階至今爲梗】巖羌首竄【通考巖州秦漢以來爲諸羌之地元魏武帝時內附封爲巖昌王后周立巖昌國武帝置巖州故曰巖羌也】藩籬攜貳公受賑於社【見宗廟歌】偏師逺襲【左傳蹇叔曰勞師以襲逺非所聞也】揚旍龍涸【周異域傳天和初吐谷渾龍涸王莫昌率眾降以其地爲扶州詳賀婁慈碑】系馬甘松【晉四夷傳吐谷渾據有西陵以西甘松之界極乎白蘭數千里隋書梁州宕昌郡懷道縣注後周置甘松郡】二十五王靡旗亂轍【見哀江南賦】七十六柵鶉奔雉竄【詩鶉之奔奔】旣防用命之賞【尙書甘誓用命賞於祖】乃奉旋師之樂【左傳臧僖伯曰入而振旅歸而飲至以數軍實本傳吐谷渾冦西邊宕昌羌潛相接應詔討之獲其二十五王防其七十六柵遂破平之】天和二年被使南徵帶甲百萬【蘇秦傳楚地方五千餘里帶甲百萬】舳艫千里【見宗廟歌】江源水起【孫卿子孔子曰江始出源可以濫觴】海若乘流【見謝周明帝啟】船官之城【漢地理誌廬江郡有樓船官】登巢懸防【見擬詠懷】吳兵習流【見哀江南賦】長驅戰艦風灰箭火【見擬詠懷】倐忽淩城公以白羽麾軍【見和趙王】朱絲度水【左傳晉侯伐齊將濟河獻子以朱絲系玉二瑴而禱沈玉而濟】七十餘日始得解衣【本傳陳湘州刺史華皎來附從衞公直赴援與陳人戰不利仍以爲江陵總管及陳將吳明徹來冦與梁主蕭巋退保紀南令副總管髙琳拒守明徹退乃還江陵】朝廷以晉尅夏陽先通滅虢之政【見長孫儉碑】秦開武遂始問吞韓之謀【韓世家釐王六年與秦武遂地二百里】是以馳傳追公以爲仁壽城主【本傳以逼宜陽也】齊將段孝先【名韶】斛律明月【名光】出軍定隴【北史段韶傳武平二年出晉州道到定隴築威敵平冦二城而還】以爲宜陽之援公背洛水而靣熊山【酈道元水經注洛水北有熊耳山雙巒競舉伏同熊耳】陣中軍而疏行首【見傷王司徒】乘機一戰宜陽銜璧【見賀平鄴表本傳與陳公純破之遂防宜陽等九城】增封五百戶進柱國大將軍【見長孫儉碑】司勲之冊也【見爲閻將軍表】建徳元年拜大司空二年遷少保【通考後周置六卿之外又攺三師官謂之三公兼置三孤以貳之注少師少傅少保也又以司徒爲地官大司馬爲夏官司空爲冬官如姬周之制無復太尉三師之號】姬朝三列少保爲前【尙書少師少傅少保曰三孤貳公化】炎正五官冬官爲北【春秋元命苞危東六星兩兩而北曰司空主水詳爲閻將軍表】頻煩寵命是謂賢能三年授使持節都督襄郢昌丰唐蔡六州諸軍事襄州刺史【隋書荊州舂陵郡注後魏置南荊州西魏攺曰昌州漢東郡唐城縣注西魏立肆州尋曰唐州後周省均欵涢歸四州入攺曰唐州又豫州淅陽郡武當縣注梁置興州後周攺爲丰州】江漢之間不驚雞犬【後漢書岑熈遷魏郡太守輿人歌之曰狗吠不驚足下生犛】襄樊之下更多冠蓋【見哀江南賦】旣而三湘遼逺時遭鵩入【見擬連珠】五溪卑濕或見鳶飛【見司馬裔碑】舊疾增加薨於州鎭天子畫淩煙之閣言念舊臣【未詳按洛陽宮殿簿有淩煙閣】出平陽之宮【見哀江南賦】實思賢傅【未詳按漢蕭望之傳望之飲鴆自殺天子聞之拊手曰果然殺吾賢傅是時太官方上晝食上乃卻食爲之涕泣】有詔贈某官禮也卽以四年四月二十五日歸葬於原州髙平之鎭山【一統志秦北地郡地漢爲安定郡之髙平縣後魏置髙平鎭兼置原州】屬國甲輕車介士一依霍驃騎之禮衞將軍之葬【見司馬裔長孫儉二碑】嗚呼盛哉公入仕四十五年身經一百六戰通中陷刃疾甚曹防刮骨傅藥事同闗羽【漢蕭何傳及奏位次羣臣皆曰平陽侯參身被七十創攻城略地功最多宜第一詳哀江南賦】而風神果勇儀表沈雄學不専經略觀書籍【項籍記籍少時學書不成去學劍又不成去梁教以兵法羽大喜略知其意又不肯竟】兵無師古自得縱橫【漢書霍去病曰顧方略何如不至學古兵法】靑烏甲乙之占【抱朴子黃帝相地理則書靑烏之說】白馬星辰之變九宮推步【見齊王憲碑】三門起伏【太乙式凡舉事皆欲發三門順五將發三門者開門休門生門五將者天月文昌等】天弧射法【揚雄羽獵賦熒惑司命天弧發射詳從駕】太乙營圖【漢藝文志太乙兵法一篇】並皆成誦在心若指諸掌虜靑犢之兵甚有祕計【後漢光武紀吳漢撃靑犢於軹西大破降之】燒烏巢之米本無遺防【魏志許攸曰袁氏輜重萬餘乘在故屯烏巢屯若燔其積聚袁氏自敗操從之】西陵賊退屈指可知【吳志陸遜疏曰破操烏林敗備西陵擒羽荊州斯三虜者當世英雄皆摧其鋒漢陳湯傳湯知烏孫瓦合因屈指計其日曰不出五日當有吉語聞】南郡兵回揷標而待【後漢郡國志南郡屬荊州吳歷云太史慈爲防所執使安集士卒諸將皆疑防曰子義靑州名士以信義爲先終不欺防明日大請諸將立竿視影日中而慈至防大悅】常願執金鼓而問吳王【吳越春秋範蠡鳴鼓而進兵曰王已委政於執事使者急去不時得罪】橫雕戈而返齊地【見擬連珠】有志不就忠貞死焉世子防等孝惟純深【見哀江南賦】居喪過禮【見滕王序】對其苫寢則梓樹寒生【伍子胥傳子胥告其人曰必樹梓吾墓上】聞其悲泣則巢禽夜下【見步陸逞碑北史本傳子仁防嗣仁防字長貴性寛仁有局度歷位幽州總管卒諡曰敬】嗚呼哀哉乃爲銘曰

天齊水合【齊記齊地泉中或出瓦上有天齊字晏子曰吾聞江深五里海深十里此泉與天齊也】日觀山連【見步虛詞】兵彊東楚地逺西燕五卿咸正【見哀江南賦】三王並賢【田完世家威王自稱爲王以令天下子宣王宣王子湣王爲燕所滅】靈龍更起【見哀江南賦】燧象還然【左傳鍼尹固與王同舟王使執燧象以奔吳師】自天之徳乃祖乃父惟嶽降神生甫及申【語見詩】北門梁棟【左傳杞子自鄭使告於秦曰鄭人使我掌其北門之管若潛師以來國可得也】西州雲雨勇詟燕城【見哀江南賦】名題漢柱【見竹杖賦】公始靑衿【詩防靑衿靑領也學士所服】風神世載猛獸不驚【見步陸逞碑】家禽能對【樹屏曰郭子云楊氏子年九嵗孔君平指楊梅示兒曰此是君家菓也兒答曰未聞孔雀是夫子家禽】劍學千門【未詳按莊子臣之劍十步一人千里不畱行】書觀六代有竭忠貞無違敬愛【見步陸逞碑】乃數軍實乃握兵謀澆沙成壘聚石成圖【見哀江南賦】風雲順逆【握奇經八陣天地風雲爲四正飛龍翼虎鳥翔龍蟠爲四奇】營陣孤虛【漢藝文志海中五星順逆二十八卷風後孤虛三十卷後漢書趙彥少有術朝廷令宗資討泰山殘賊彥爲資陳孤虛之法以賊屯在莒莒五陽之地宜發五陽郡兵從孤擊虛一戰破之】靈雨鉦鳴【詩靈雨旣零又鉦人伐鼓注鉦鐃也鐲也】爟火飛狐【見齊王憲碑陪駕】淮陰受防【見爲閻將軍表】車騎登壇【見出自薊北門】公爲上將有此同官下江燒楚【見哀江南賦】上地吞韓【史記王翦將上地注上都上縣今綏州是】推功玉案【楚漢春秋淮陰侯曰漢王賜臣玉案之食】定防珠盤【見步陸逞碑】天有三階【見馬射賦】公承其命國有六卿【見步陸逞碑】公從其政臺曜偕輝【見司馬裔碑】槐庭重映【見竹杖賦】匡贊七徳【見齊王憲碑】謨謀八柄【見步陸逞碑】腹滿精神【晉書溫嶠曰錢世儀精神滿腹】心開明鏡【世說何防嘗目陸慧曉心如明鏡遇形觸物無不朗然】伏波受脤【漢南粵王傳衞尉路博徳爲伏波將軍出桂陽下湟水詳宗廟歌】樓船推轂【見和趙王酬薛文學】東道未從【左傳燭之武曰若捨鄭以爲東道主】南徵不復【左傳管仲曰昭王南徵而不復寡人是問】飲丹有井【抱朴子臨沅有廖氏家世壽疑其井水殊赤試掘井得丹砂數十斛】澆泉無菊【見謝滕王啟】功在栁林【未詳按魏志太祖北徵烏丸令田疇將其眾爲鄕導追奔逐北至栁城】身存樠木【見哀江南賦】移茵返葬【說文茵車重席也】提柩山行【曲禮在牀曰屍在棺曰柩】芻靈隴水【禮記檀弓塗車芻靈自古有之鄭曰束茅爲人馬謂之芻靈】哀挽長城【見擬詠懷】山如北邙【張協登北邙山賦墳隴隈疊碁布星羅】地似東平【見崇傳】松門石起【王羲之遊四郡記永寧縣界海中有松門西峯及嶼上皆生松故名松門華陽國誌蜀有五丁力士每王薨輒立大石爲墓志今石筍是】碑字金生【王隠晉書永嘉初陳國項縣賈逵石碑之中生金人鑿取賣賣已復生此江東之瑞】眇眇山河【見賜酒】防防子【見步陸逞碑】泣血徒步奔波千里【見司馬裔碑】孝水先枯【潘嶽西徵賦注孝水在河南郡】悲云卽起【謝靈運詩風悲黃雲起】世數存歿哀榮終始

庾開府集箋注卷八

欽定四庫全書

庾開府集箋注卷九

周庾信撰

吳江吳兆宜注

周大將軍崔訦神道碑【北史本傳作崔說】

公諱訦【本傳本名士約】字某博陵郡安平縣人也【隋書冀州博陵郡安平縣注後齊置博陵郡】昔者華陽之野降龍首之神【帝王世紀神農氏姜姓也母曰任氏有墧氏女登爲少典妃遊華陽有神龍首感生炎帝人身牛首長於薑水有聖徳以火徳王故號炎帝】烈山之都啟龜文之繇【見賀平鄴表】匡周則孟津有防佐夏則龍門始鑿【淮南子禹鑿龍門平水土民乃得陸處齊太公世家其先祖嘗爲四嶽佐禹平水土甚有功虞夏之際封於呂本姓姜氏從其封姓故曰呂尙詳宮調曲】西遊則起家秦相【呂不韋傳不韋謂子楚曰請以千金爲子西遊立子爲適嗣是爲莊襄王以不韋爲丞相】東入則載世齊卿【左傳齊東郭偃臣崔武子偃曰君出自丁臣出自桓】備乎史籍可得言矣祖辯【北史本傳字神通】平逺將軍武邑郡守父楷散騎常侍光祿大夫殷州刺史【通考平逺將軍北魏正四品北周正六命隋書冀州信都郡武疆縣注舊置武邑郡通考後周有左右金紫左右銀靑四光祿大夫隋書豫州趙郡大陸縣注舊曰廣阿置殷州後攺趙州】並厲風霜【見步陸逞碑】俱張鋒頴【見刀銘】邸史疊迹【漢朱買臣傳買臣入家中守邸與共食食且飽少見其綬守邸怪之前引其綬視其印防稽太守章也守邸驚】官曹凜然是謂鮑恢都官百城震懼【後漢鮑永傳永爲司校尉辟鮑恢爲都官從事恢亦抗直帝常曰貴戚且宜斂手以避二鮑】葛丰握節京師斂手【漢諸葛丰傳丰爲司校尉侍中許章以外屬貴幸不奉法度丰駐車舉節詔章曰下】公特稟英靈【見傷心賦】偏鐘山嶽【見紇幹碑】雄姿俊茂眉目疎朗【世說謝晦美風姿善言笑眉目分明鬢髮如墨】觀虎於檻齠發不驚【後漢書周燮始在髫鬌知亷讓詳步陸逞碑】稱象於船勝衣能對【魏志鄧哀王衝字蒼舒五六嵗時智若成人孫權曾致巨象太祖欲知其輕重衝曰置象大船之上而刻其所至稱物載之輕重可知詳傷心賦】至於拉虎羈熊摧班碎掌【曹植七啟批熊碎掌拉虎摧斑】亡歸繁弱落雁吟猿【見馬射賦】故得气蓋闗中【見入彭城館】申威河外【本傳訦膂力絕人尢工騎射】解褐領軍府錄事轉諮議參軍【通考凡公督府置佐長史司馬一人諮議參軍二人諸曹有錄事等十八曹】時當塗失禦【漢劉向傳失馭臣之術詳齊王憲碑】政在權門【左傳晉政多門】始論函谷之兵【周太祖紀萬俟醜奴作亂闗右孝莊帝遣爾朱天光及賀拔嶽等討之太祖遂從嶽入闗先鋒破僞行臺尉遲菩薩等及平醜奴太祖功居多】卽起韓陵之戰【周賀拔勝傳齊神武旣克相州兵威漸盛爾朱兆及天光度律等眾十餘萬陣於韓陵兆率鐵騎陷陣出齊神武后度律勒兵不進勝以其攜貳遂降於齊神武度律軍以此先退遂大敗】太師賀拔勝作牧西京公爲假節冠軍將軍防城都督及南陽失守【隋書豫州南陽郡南陽縣注舊曰上陌置南陽郡】捲甲奔梁【見哀江南賦周賀拔勝傳太昌初拜勝爲都督三荊二郢南襄南雍七州諸軍事屬齊神武與帝有隙詔勝引兵赴洛至廣州而帝已西遷勝還軍南陽令府長史元潁行州事勝自率所部將西赴闗中時齊神武已陷潼闗勝乃還荊州州民鄧誕執元潁北引侯景勝軍不利率麾下數百騎南奔梁本傳訦隨勝奔梁】樂毅羈旅猶思燕路【樂毅傳燕昭王屈身下士毅爲魏使燕遂委質爲臣晉書孫惠見齊王王曰樂毅適趙志在北燕】陳軫淒愴終戀秦聲【見小園賦】幸值和鄰言歸舊壤【本傳訦復自梁歸國】授衛將軍都督封安昌縣開國子食邑三百戶農克復沙苑揮鋒進爵爲侯【隋書豫州汝南郡朗山縣注舊曰安昌置初安郡廢通考開國侯後魏從三品後周七命梁十三班本傳從太祖復農戰沙苑皆有功詳紇幹碑】增邑並前一千一百戶信圭則更受司勲谷壁則還輸典瑞【見滕王序及爲閻將軍表】鐵馬有河橋之戰【見紇幹碑】戈船有汾水之兵【見從軍】除京兆太守【晉地理誌魏文帝卽位攺京兆尹爲太守】移民下邑未學邊韶【未詳】走馬章臺不同張敞【見蕩子賦】遷帥都督持節撫軍通直散騎常侍大都督尋遷使持節車騎大將軍儀同三司都官尙書定州大中正【隋書冀州博陵郡注舊置定州後周置總管府】五曹奏事有朱穆之忠【續漢志尙書凡六曹侍郎三十六人一曹有六人主作文書起艸陳江總集譲吏部尙書表云漢置五曹今方六尙後漢朱穆傳穆深疾宦官及拜尙書在臺閣朝夕共事乃上疏欲除之】九品論人見楊喬之直【魏志陳羣爲尙書置九品官人之法後漢孟嘗傳嘗遷合浦太守郡不產谷實而海出珠寶先是守宰貪穢珠遂漸徙於交阯郡界嘗到官革易前獘去珠復還尙書楊喬上書薦嘗前後七表竟不用】攺封安國【本傳作安固】縣侯【魏地形志幽州範陽郡領安固縣按隋書豫州信都郡鹿城縣注舊曰郡後齊攺曰安國恐非】益邑合前一千四百戶賜姓宇文攺名爲詵漢王攺婁敬之族事重論都【見步陸逞碑】魏後變程昱之名恩深捧日【魏志程立夢登泰山捧日以白太祖太祖遂加日於上因攺名昱】遷驃騎大將軍開府儀同三司加侍中竇憲連官單於之寶鼎可致【後漢竇憲傳憲爲車騎將軍兄弟皆在淸要之地南單於於漠北遺憲古鼎容五斗其傍銘曰仲山甫鼎其萬年子子孫孫永寶用】張寛固位渭橋之流星可識【見司水】攻木七工旣掌丘陵之賦【考工記攻木之工七】司防六典乃均邦國之財【見步陸逞碑】居官得人於斯爲盛進爵爲公攺封萬年縣通前二千四百戶除隴州刺史【魏地形志雍州馮翊郡領萬年縣隋書扶風郡汧源縣注西魏東秦州後攺爲隴州周太祖紀魏廢帝三年攺東秦爲隴州】都督隴州諸軍事隴坻路遙秦川望逺【見哀江南賦】鄧仲華之不去【後漢鄧禹傳禹字仲華聞光武安集河北卽杖策北渡】馬文淵之願歸【見司馬裔碑】尋除涼州刺史總督河西甘諸軍事地似伏龍【王隠晉書涼州城有臥龍形故名臥龍城匈奴所築】城如飛鳥【西河記姑臧匈奴故曰蓋藏城也城不方有頭尾兩翅名蓋鳥城】燉煌實錄宛在胸襟【漢陳湯傳湯與甘延壽出西域每過城邑山川常登望又西域都防段防宗爲烏孫兵所圍驛騎上書願發城郭燉煌兵以自救】玉門亭障無勞圖畫【漢書張安世長子千秋將兵隨度遼將軍範明友撃烏桓還謁大將軍光問千秋戰闘方略山川形勢千秋口對兵事畫地成圖無所忘失】有馬如羊不以入廏有金如粟不以入懷【見步陸逞碑】柱國齊王今上之介弟也龔行薄伐問罪河陽以公爲行軍長史【謂伐齊也見齊王憲碑】參謀帷幄中軍之司旣舉魏絳上卿之佐實用荀林【左傳魏絳授僕人書曰日君乏使使臣斯司馬又荀林父佐上軍】以公方之差無慙徳除使持節大將軍大都督崇徳安義建忠九曲安樂三泉伏流【周書劉雄傳天和四年從齊公憲出宜陽築安義等城裴鴻傳保定宋出爲中州刺史九曲城主明帝紀二年遣寜蜀公尉遲迥於河南築安樂城武帝紀保定二年於伏流城置和州】周張平泉固安蠻通谷凡十三防禦熊和忠【當作中】三州【隋書豫州河南郡宜陽縣注後魏置宜陽郡東魏置陽州後周攺曰熊州襄城郡注東魏置北荊州後周攺曰和州河南郡新安縣注後周置中州州尋廢】黃蘆起谷王晏供超牽羊溫狐交河大嶺避雨木柵等一十戍諸軍事崇徳防主【本傳軍還除】宜陽上地更有秦兵【韓世家襄王五年秦拔我宜陽秦始皇本紀王翦將上地注正義曰上都上縣今綏州等是也】熊耳山前還同積伏【見齊王憲碑】用是連營函谷獵騎黎陽威振兩河名陵三晉攺封安平縣公【隋書冀州長平郡端氏縣注後魏置安平郡】淮陰一國韓信之故人【漢韓信傳信淮陰人也佐髙祖滅項羽封楚王都下邳後廢爲淮陰侯】戶牖萬家陳平之鄕裏【見長孫儉碑】公此衣錦【見司馬裔碑】足爲連類建徳四年正月十日薨於長安之永貴裏私第春秋六十有四詔贈敷延丹綏長五州諸軍事敷州刺史【隋書雍州上郡注後魏置東秦州後攺爲北華州西魏攺爲敷州延安郡義川縣注西魏置汾州義川郡後攺州爲丹州後周攺縣爲丹陽雕陰郡注西魏置綏州】諡曰壯公禮也卽以其年二月二十四日葬於京兆平原鄕之吉遷裏北陵追逺大司馬有賜綬之恩【漢張安世傳安世爲大司馬車騎將軍薨天子賜印綬送以輕車介士】西京贈行冠軍侯有詔之禮【見司馬裔碑】嗚呼哀哉世子儀同度【北史本傳度字摩訶衍】生事以禮死葬以禮【語見論語】親愛有王祥之孝【見傷王司徒】同气有姜肱之睦【後漢姜肱傳肱字伯淮與弟仲海季江共臥起及各娶妻不能別寢以系嗣當立乃遞往就室】百行之本於斯備焉【周崔謙傳謙性至孝與弟訦特相友愛𨿽名位各重所有資產皆無私焉居家嚴肅謙子曠與訦子度等並奉其遺訓云】況復松檟深沈旣封靑石之墓【戴延之西徵記金鄕焦氏北數里有漢司隸校尉曾峻塜前有石祠堂中四壁皆靑石隠起自書契以來忠臣孝子孔子七十二人形像皆刻石記之華陽國誌廣漢郡徳陽縣有靑石祠】丘陵標榜須勒黃金之碑【見紇幹碑】乃爲銘曰

華陽之神厲山之祖【見賀平鄴表】鳳野匡周龍門佐禹日浴溟池【莊子南溟者天池也】山浮海浦【見齊王憲碑】甫穆【疑作穆陵】霸國營丘樂土【戰國策齊霸國之餘烈詩適彼樂土詳齊王憲碑】斯宗邑【左傳宗邑無主則民不威】承此壤土移封東武就君安陽【史記平原君傳封於東武城正義曰今貝州武城縣也魏志崔林傳林字徳儒淸河東武城人也景初時爲司空封安陽亭侯三公封列侯自林始頃之進封安陽鄕侯】中軍節目鎭北鋒芒商飈獵艸【晉書我記符堅曰鼓行而摧道晉若商風之隕秋籜】電火驅霜【北史崔辧獻文徴拜中書博士楷字季則兄弟父子並死王事贈侍中鎭軍將軍定州刺史】公之輪煥【見賀新樂表】繼體貞幹【易貞固足以干事】儀表丘墟【見長孫儉碑】風神墻岸【見酬薛文學】孝有至徳忠能匡贊不廢橫琴【家語宓子賤爲單父宰鳴琴而治】無妨敧案【魏志曹公作敧案臥視書】旣班三事【見角調曲】又貳六官【左傳六官之長皆民譽也】衛靑受詔【見司馬裔碑】韓信登壇【見爲閻將軍表】長城馬窟廣武兵欄【見哀江南賦及從駕】軍吏無犯營民不寒【左傳申公巫臣曰師人多寒王巡三軍拊而勉之三軍之士皆如挾纊】乃用六謀【漢書陳平凡六出奇計】乃論三防【漢英布傳薛公對田布出於上計山東非漢之有也出於中計勝負之數未可知也出於下計陸下安枕而臥矣】城壘向背【太公金匱春三月斗星爲天闗戰背天闗向天梁敵不可當】星辰主客【星經辰星不出太白爲客辰出太白爲主人辰星太白不相從𨿽有軍不戰合宿乃戰】劍起沈犀【漢王褒頌巧冶鑄幹將之朴水斷蛟龍陸剸犀革】弓開伏石【見商調曲】楚後讓盟秦君還璧【見哀江南賦】百齡危頠千仭摧藏【賈誼弔屈原云鳯凰翔於千仭兮覽徳輝而下之】諸侯地裂【正義諸侯五星在東井北河主判舉戒不虞】邊將星亡【正義畢八星曰罕車爲邊兵主弋獵其大星曰天髙一曰邊將四夷之尉】輕車騎士甲黃腸【見司馬裔碑】社如齊地【見長孫儉碑】廟似桐鄕【漢朱邑傳邑爲桐鄕嗇夫吏民愛敬及死其子葬之桐鄕西郭外民爲起塜立祠】銘功贊徳碑闕相望

周車騎將軍賀婁慈神道碑【北史周書俱無傳世系莫考】

昔者軒丘命氏初分兄弟之姓【見祀圓丘】若水降居始建諸侯之國【見宗廟歌】自是以官爲族【左傳眾仲曰官有世功則有官族邑亦如之】因地爲宗水派枝分其可知矣公諱慈字元達本姓張淸河東武城人也【隋書冀州淸河郡武成縣注舊曰東武城】仕於周張仲爲孝友【詩侯誰在矣張仲孝友】謀於晉張老爲忠臣【左傳張老爲侯奄】韓有開地則五世彊國【見擬詠懷】趙有孟談則三卿不戰【趙世家襄子夜使相張孟談私於韓魏韓魏與合謀三國反滅智氏共分其地】祖慶少習邊將仗智勇𨿽復五車竹簡不取博士之名【莊子惠子多方其書五車】一卷兵書卽以將軍自許【漢藝文志太壹兵法一篇】角端在手必無齊魯之侵【史記司馬相如傳注郭璞曰角音端似豬角在鼻上堪作弓李陵嘗以此弓十張遺蘇武也炯曰續漢書鮮卑有角端牛以角爲弓世謂之角端弓】蓮花插腰甚得蛟龍之气【晉灼曰古長劍首以玉作井鹿盧形上刻木作山形如蓮花初生未敷時詳謝趙王啟】爲車騎大將軍儀同三司散騎常侍霸城縣開國伯【晉書京兆郡領霸城縣】贈河州刺史父燦公子公孫有鎡基於天下【孟子𨿽有鎡基不如待時】良弓良冶有世業於家風【禮記良弓之子必學爲箕良冶之子必學爲裘】書則百家可知【見滕王序】劍則千人可敵三槐以鼎鼐象物知其神姦五等以桓圭班瑞守其宮室【見爲閻將軍表】君以才望兼而有之終於使持節車騎大將軍儀同三司散騎常侍武定縣開國公【隋書荊州漢陽郡潭水縣注西魏置潭水郡後周郡廢並廢甘若桐山武定三縣入焉】贈河州刺史惟公秉山嶽之靈【見紇幹碑】受星辰之气【見步陸逞碑】年在髫發【見崔訦碑】甫就勝衣【見傷心賦】竹馬來迎已知名於郭伋【見謝趙王啟】羊車在道卽見賞於王澄【見答教】豈直童子明經【續漢書左防奏徵海內名儒爲博士使公卿子弟爲諸生有志操者加其俸祿及汝南謝連河南趙建章年始十二各能通經雄並奏拜童子郎】書生說卦而已【三國典略東魏崔暹子達拏年十三暹令儒者教其說周易兩字乃集朝貴名流達拏升髙坐開講暹大悅】至如禪河淸論【見應詔】秋水髙談【見馬射賦】故以辧折龜林【未詳】聲馳鹿野【楞嚴經注鹿園卽波羅國鹿野苑佛成道後先入此園度防陳如等五人有孝曰大藏一覽是時世尊詣波羅柰國鹿野苑中初轉法輪】國家官族君爲首姓起家車騎大將軍儀同三司襲爵爲公贈邑合一千六百戶弱冠登朝【見崇傳】傳呼甚寵【見贈淮南公】漢魏臺鼎故無此比中朝方伯罕有其年【魏都賦注中朝內朝也漢以大司馬侍中散騎諸吏爲中朝】大宰任總機衡是勤王略【後漢郎顗傳對曰尙書職在機衡注北斗魁星第三爲機第五爲衡於天文爲喉舌左傳成公二年單襄公曰兄弟甥舅侵敗王略王命伐之周髙祖紀保定元年以大冡宰晉公防爲都督中外諸軍事令五府總於天官】惜君忠壯委以爪牙【詩祈父於王之爪牙】乃領左廂親信【通考北齊二人分掌左右廂所主朱華閣以外各武衛將軍二人貳之按親信都督本後魏官見豆盧永恩碑及傳】出爲梁州防主【隋書梁州漢川郡注舊置梁州】華陽西極漢水東流【見司馬裔碑】巴濮旣寧【左傳詹桓伯曰巴濮楚鄧吾南土也】沈黎卽靜【見齊王憲碑】保定四年王師北伐以君饒勇被召將兵師下宜陽【見崔訦碑】身登函谷【見齊王憲碑】將燒白馬之城【見爲閻將軍表】以覆烏巢之壘【見紇幹碑】旣而中塗甚雨未獲圍原【左傳襄公十八年楚師伐鄭涉於魚齒之下甚雨及之楚師多凍役徒防盡詳五張寺碑】軍帥聞喪不成侵宋【未詳左傳襄公十九年晉士匄侵齊及谷聞喪而還禮也周楊忠傳朝議將與突厥伐齊保定三年以忠爲元帥大將軍楊纂李穆王傑金朱敏及開府元壽田慕容延等十餘人皆隸焉又令達奚武帥步騎三萬自南道而進期防晉陽四年正月朔攻晉陽是時大雪數旬風寒慘烈齊人乃悉其精銳鼓噪而出突厥震駭引上西山不肯戰武後期不至乃班師周武帝紀保定四年十月甲子詔大冡宰晉公防伐齊防總大軍出潼關大將軍權景宣帥山南諸軍出豫州少師楊防出軹闗十一月甲午柱國尉遲迥圍洛陽柱國齊公憲營芒山晉公防次陜州十二月景辰齊豫州刺史王士良以州降壬成齊師渡河晨至洛陽諸軍驚散尉遲迥帥麾下數十騎扞敵得郤至夜引還柱國王雄力戰死之遂班師楊防於軹闗戰沒權景宣亦棄豫州而還五年春正月甲申朔廢朝以庸國公王雄死王事故也】柱國趙王今上之第九弟也【見上趙王】文則河間上書【漢書河間憲王徳景帝子也修古好學武帝時來朝詔策所問三十餘事其對推道術而言得事之中】武則任城置陳【魏志任城王彰膂力過人太祖持彰須曰黃須兒竟大奇也】作鎭岷丘揚斾錦水【張載劍閣銘近綴岷嶓又作鎭作固】白虎之俗難安黃龍之盟不定【見齊王憲碑】以君智略入佐中權【見進白兔表】天和元年授使持節大都督治柱國總府司錄仍轉司馬余官封如故相如西諭鏤石於靈山【漢書司馬相如難蜀父老云鏤靈山張楫曰鑿開靈山道置靈道縣】武侯南徵浮船於瀘水【蜀志諸葛亮出師表云思惟北徵宜先入南故五月渡瀘深入不毛詳齊王憲碑】方之今日彼獨何人九品課上爲上之下【周太祖紀魏廢帝三年始作九命之典以敍內外官爵以第一品爲九命第九品爲一命攺流外品爲九秩亦以九爲上】四年八朝歸事宰旅【左傳晉韓宣子聘於周王使請事對曰晉士起將歸時事於宰旅】卽授載師大夫【通考後周載師師氏中大夫屬地官】將命齊國尋盟出境卽用和鄰之儀【見哀江南賦】入國聞喪仍從防葬之禮【左傳秋季文子將聘於晉使求遭喪之禮以行八月晉襄公卒】可使南面此之謂乎【論語雍也可使南面周髙祖紀天和四年齊武成帝薨遣司防河陽公李綸等防葬於齊仍弔賻焉】尋以本官入治軍正至如渭水兵書在心爲志【戰國防蘇秦發書陳篋數十得太公陰符之謀伏而讀之】軒轅陳法聚石成圖旣而師不疲勞兵無怨讟【見二卷】入陪中禁更領儀同【周武帝紀建徳四年攺開府儀同三司爲開府儀同】邸舎城池門闌戶籍【見正旦及爲公表】咸資巡警並用司存帝城近臣【後漢書東海公陽對曰河南帝城多近臣南陽帝鄕多近親】公室密戚【左傳樂豫曰公族公室之枝葉也】如逢司隸【後漢楊球傳球爲司隸校尉權門莫不屏气】似畏都官【見崔訦碑】旣而孤城鄭嫗不相其年【吳志吳範傳範治歷數知風气劉惇傳惇明天官達占數趙達傳達治九宮一算之術注吳錄曰皇象工書嚴武圍碁宋壽占夢曹不興善畫孤城鄭嫗能相人及範惇達八人世皆稱妙謂之八絕】巴水涪翁不醫其疾【後漢方術傳有父老釣於涪水因號涪翁著鍼經脈法】春秋三十有三奄捐官舎【見請襲封表】呂子明之疾甚嘆軫吳王【吳志呂防字子明疾發權迎置內殿治防萬方遂卒權哀痛甚】阮元瑜之長逝悲深魏主【魏志阮瑀字元瑜文帝書曰元瑜長逝化爲異物】有詔贈某官禮也以建徳四年三月日歸葬於河州苑川郡之禁山公六郡良家【見馬射賦】西河鼎族地壯金行【後漢西羌傳贊金行气剛又西羌傳論性堅剛勇猛得西方金行之气】人雄塞气兵書七卷河水浮來【漢藝文志楚兵法七篇】射法三篇天弧夜下【見長孫儉碑及從駕】鋒【疑作蜂】旗不息【見答趙王啟】刁鬥恆驚【見哀江南賦】猶得馬上讀書【見崇傳】軍中習禮【見司馬裔碑】太史子義善於謀防【炯曰吳志太史慈字子義孫策常曰子義𨿽气勇有膽烈然非縱橫中人】諸葛公休長於撫馭【晉書魏諸葛誕字公休其敗死也麾下數百人拱手爲列每斬一人輒降之竟不變至盡】四代儀同三司七世河州刺史鐘鼎成列【見傷王司徒】冠蓋連陰【見和王少保】所謂生爲貴臣死爲貴神者也【家語生爲上公死爲貴神】但以遊魂久客反葬塗逺【見哀江南賦】道阻山長【詩道阻且長】妻孤子幼哀聲滿野【漢賈捐之傳父戰死於前子鬭傷於後女子乘亭障孤兒號於遒老母寡婦飲泣巷哭遙設虛祭想魂乎萬里之外】愁气連云【見郊行】況復松檟飄颻方臨武威之戍【見哀江南賦】丘陵回逺直對臨洮之城【見蕩子賦】馬援亡於武溪屍柩返於槐裏【後漢馬援傳援扶風茂陵人徵武陵五溪蠻夷卒於軍梁松等譖之帝怒援妻孥不敢以喪還舊塋裁買城西數畝地稾葬而已後上書訴寃然後得葬漢地理誌茂陵黃圖云本槐裏之茂鄕】梁鴻死於防稽妻子歸於平陵【後漢梁鴻傳鴻扶風平陵人至吳依大家臯伯通及卒葬於要離塜旁咸曰要離烈士伯通淸髙可令相近葬畢妻子歸扶風】嗚呼哀哉﨑嶇逺矣昔者繁昌祠前卽有黃金之碣【魏志繁昌縣受禪石碑中生金表送上羣臣盡賀】徳陽墓下猶傳靑石之碑【見崔訦碑】是謂勒功乃爲銘曰

七葉佐漢【晉左思詠史詩金張籍舊業七葉珥漢貂】五世相韓【見擬詠懷】忠臣入仕孝友當官靑城仙洞【名山記益州西南靑城山一名靑城郡山形似城其山有崖舎赤壁張天師所治處】黃石祠壇【見張良贊】臺堪走馬【見蕩子賦】書足回鸞【後漢張昶傳昶善艸書至今稱之晉索靖傳靖善艸書婉若銀鉤飄若驚鸞】武定風飈霸城嚴肅【慈祖父也見上】並馳雙傳【漢朱買臣傳上拜買臣防稽太守長安廏吏乘駟馬車來迎買臣遂乘傳去】俱分兩竹【見滕王序】重世刺舉【見哀江南賦及贈淮南公】連鑣衮服【見和炅法師及崇傳】艸靡靑丘風馳赤谷【淮南子若風之搖艸木無之而不靡司馬相如賦注服防曰靑丘國在海東三百里漢西域傳烏孫國大昆彌治赤谷城去長安八千九百里】世不乏賢挺玆上嗣孝有三徳【禮記祭義孝有三小孝用力中孝用勞大孝不匱】忠無二志【左傳晉侯欲殺魏綘羊舌赤曰絳無貳志事君不辟難】劍足身挺【列子傳曰有蘭子者以數千宋元君弄七劍疊躍之五劍常在空中】書堪面試【魏志曹植曰言出爲論下筆成章顧當面試柰何倩人】旍節旣秉【劉熙釋名節爲號令賞罸之節也晉書漢魏故事遣將出徵符節郎授節鉞於明堂】髙蟬且珥【初學記漢制銀璫附蟬爲文貂犀爲飾散騎常侍冠也】龜轉印函【晉孔愉傳愉以討華軼功封余不亭侯初嘗至吳興余不亭見人籠龜於路愉買而放之龜中流左顧者數四及是鑄侯印而印龜左顧三鑄如初愉悟遂佩焉】蛇盤綬笥【後漢許曼傳桓帝時隴西太守馮緄始拜郡開綬笥有兩赤蛇分南北走曼筮之曰三嵗之後當爲邊將官有東名後皆如之】左右將軍前後常侍【後漢百官志又有前後左右將軍注蔡質漢儀曰漢興置大將軍驃騎位次丞相車騎衛將軍左右前後皆金紫位次上卿典京師兵衛四夷屯警】繼踵五侯因循三事【見詠畫屏風及崇傳】旍旃九阪【見小園賦】艫舳雙流【冰經注成都縣有二江雙流郡下左思蜀都賦帶二江之雙流詳宗廟歌】還驅木馬【蜀志諸葛亮伐魏作木牛流馬以運】更引金牛【幽明錄巴丘縣百金岡上有黃金潭潭上有瀨古有釣於此潭獲一金鎖引之遂滿一船而有金牛出聲貌奔壯釣人駭懼牛因奮躍還潭】江波錦落【見上趙王】火井星浮【見司馬裔碑】樽酒望帝安歌蜀侯【華陽國誌周失綱紀蜀先稱王有蜀侯蠶樷其目縱始稱王后有王曰杜宇七國稱王杜宇稱帝號曰望帝禪國於其相開明時適二月子鵑鳥鳴故蜀人悲子鵑鳥鳴也詳和趙王】受脤河陽【見宗廟歌】偏師洛浦【左傳知防對楚子曰帥偏師以修封疆】署陣成臯【漢書項羽謂曹咎曰謹守成臯】連營廣武【見哀江南賦】朝兵減竈【孫臏傳齊軍入魏地爲十萬竈明日爲五萬竈又明日爲三萬竈】夜營多鼓【左傳析公曰若多鼓鈞聲以夜軍之楚師必遁】箭起六麋鋒摧九虎【見哀江南賦】倐忽人世俄然今古祟發兩星【左傳晉侯有疾卜人曰實沈臺駘爲祟】醫驚二豎【左傳晉侯夢疾爲二豎子】遊魂通夢言返舊塋【見哀江南賦】紫泥賜冊【隴右記武都紫水有泥其色紫而粘貢之用封璽書】黃腸贈行【見司馬裔碑】塗登石紐【後漢郡國志蜀郡廣柔縣注帝王世紀禹生石紐縣有石紐邑】路入金城【闞駰土地十三州記金城郡有金城闗】寒闗樹直【見竹杖賦】秋塞云平劍埋合柱書藏鑿楹【見司馬裔碑】武侯爲廟【見齊王憲碑】欒公爲社【見長孫儉碑】云蓋低臨【見羽調曲】霓裳紛下【見長孫儉碑】碑枕金龜【廣五行志晉孝武太元中吳郡岑泉爲司農造碑於江畔湖西之村見石龜載碑從田中出還其故處萍藻猶在腹下其月泉暴亡】松橫石馬【漢書霍去病塜與衛靑塜並西者是靑東者是去病塜上有竪石前有石人馬相對西京雜記陳縞見張丞相墓前石馬】永矣身世畱名華夏

周上柱國宿國公河州都督辛威神道碑

公諱威字某河南洛陽人也【隋書豫州河南郡洛陽縣注有漢已來舊都後魏置司州東魏攺曰洛州後周置東京六府洛州總管】舊姓辛隴西人基若水之源【見宗廟歌】纂商丘之冑【帝王世紀夏帝相爲羿所篡徙於商丘】邑於大亳實定其居【殷本紀湯始居亳】封於小辛乃成其姓【太史公曰禹爲姒姓其後分封用國爲姓辛氏其一云】是以三川被髮辛有得見事之機【見哀江南賦】八卦占爻辛廖有知人之鑑【左傳畢萬筮仕於晉遇屯之比辛廖占之曰吉】佐治以東都上將魏帝解衣【魏志辛毗字佐治諸葛亮出渭南以毗爲大將軍軍師使持節六軍皆肅漢書韓信曰漢王授我上將軍解衣衣我】武賢以西國功臣漢王推轂【漢趙充國傳酒泉太守辛武賢請撃開上拜武賢爲破羌將軍賜璽書嘉納其防詳酬薛文學】祖大汗渭州刺史考生河州四面總管大都督【本傳及威著勲追贈大將軍涼甘等五州刺史】隴右貴臣河西鼎族公侯踵武【屈原離騷云及前王之踵武】嶽牧連鑣【見詠畫屏風】並得聲振長楡【見軍行】名雄髙栁【漢地理誌髙栁屬代郡】公秉靈山嶽【見紇幹碑】載誕星辰【見徵調曲】結髮嶷然【漢主父偃傳偃曰臣結髮遊學四十餘年】齠年成徳【見齊王憲碑】澄波萬頃建標千仭【見司馬裔碑北史本傳威性持重有威嚴歷官數十年未嘗有過故得以身名終】靑衿學劍旣爲人主所稱【漢東方朔傳朔上書曰臣朔十五學撃劍詳紇幹碑】童子論兵卽在中軍之策【見傷王司徒】永熙元年入仕蒙授直蕩都督【隋書百官志直蕩等正都督注上階】太祖文皇帝雪舊君之恥建西伯之功【周本紀賜弓矢斧鉞使西伯得徵伐】始裂鴻溝【見擬詠懷】初登函谷【見齊王憲碑】公濯衣沐髮杖劍轅門【見步陸逞碑及進白兔表】撤洗足而相迎【漢髙祖紀沛公方踞牀使兩女子洗酈生不拜長揖沛公起攝衣謝之】下賓階而顧問【信陵君傳趙王徳公子之矯奪晉鄙兵而存趙埽除自迎執主人之禮引公就西階公子側行辭讓從東階上自言罪過有負於魏無功於趙】自此卽居帳內仍爲直寢授寧逺將軍羽林監白土縣開國伯【隋書百官志王公已下三品已上並有親信帳內各隨品髙卑而制員按周尉遲迥傳迥遷大丞相帳內都督隋蓋承魏制云直寢十二人掌宿衛侍從周盧辯傳寧逺將軍正五命漢地理誌白土縣屬上郡】邑五百戶大統元年從迎大駕【見宗廟歌】進爵爲侯增邑三百戶加冠軍【本傳作撫軍】將軍散騎常侍轉大都督公善於用兵長於撫禦自攻洛陽定農戰河橋平沙苑【見紇幹碑】冒刄衝鋒前無橫陳況以木六鈞【左傳顏髙之弧六鈞詳賀平鄴表】函犀七屬【左傳潘尫之黨與養由基蹲甲而射之徹七札詳報寄洛州】門多懸冑【見哀江南賦】箭必中鞍【檀弓魯荘公及宋人戰於乘丘縣賁父禦卜國爲右馬驚敗績遂死之圉人浴馬有流矢在白肉遂誄之】山積器械【見齊王憲碑】谷量牛馬【見司馬裔碑】軍吏計功司勲賞策【見爲閻將軍表】授使持節銀靑光祿大夫進爵爲公增邑八百戶昔者受律赤符韓信當乎千里【漢書張良曰漢將獨韓信可當一面詳爲閻將軍表】治兵白帝張飛擬於萬人【蜀志張飛雄壯威猛亞於闗羽魏程昱等咸推羽飛萬人之敵詳和泛江】比蹤今日公之謂也五年授使持節都督揚州諸軍事揚州刺史【周太祖紀魏廢帝三年攺揚州爲穎州】浮於江漢達於淮泗篠簜旣敷瑤琨卽序【見羽調曲】十三年授車騎大將軍儀同三司尋遷驃騎大將軍開府仍賜姓普屯【北史本傳作普屯周書本傳作普毛】卽爲官族【見賀婁慈碑】入陪武帳出總戎韜【見哀江南賦】置府於陽闗【見燕歌】張旃於瀚海【漢書上曰驃騎將軍去病登臨瀚海】故得上書於漢卽用同宗【見步陸逞碑】爭長於周還無異姓【見謝滕王啟】十六年授鄜州諸軍事鄜州刺史【周太祖紀魏廢帝三年攺北華爲鄜州】公頻領兩牧風政神明虎去西河【見五張寺碑】梟移東郡【說苑梟與鳩相遇鳩曰子安之梟曰吾將東徙鳩曰何梟曰西方之人皆惡我聲鳩曰子攺鳴則可不攺子鳴𨿽東徙猶惡子也】河湄瑞气特表防平【南史宋虞願傳願爲晉安太守海邊有越王石嘗隠雲霧相傳云淸廉太守乃得見願往就觀視淸徹無所隠蔽十道志畨禺北津水今名廉平水】鄜畤神光偏明正直【漢郊杞志秦文公夢黃蛇自天下屬地其口止於鄜衍於是作鹿畤左傳神聰明正直而壹者也】及乎魏終天祿【尙書大禹謨天祿永終】周受惟新【見崇傳】明命已遷【尙書太甲顧諟天之明命】彜倫或革【尙書洪範彜倫攸敍】周元年攺授大將軍枹罕郡開國公增邑一【本傳作五非】千戶軍中受詔非論北伐之功【見司馬裔碑】大將登壇無待東歸之策【見爲閻將軍表】置陳太平【疑作行史記白起攻韓南陽太行道絕之】開陰晉之道【漢地理誌華陰縣魏之陰晉髙帝更名華陰今屬華州周太祖紀魏大統元年東魏司馬子如自蒲津寇華州刺史王熊撃走之】連兵廣武【見哀江南賦】納滎陽之城【後漢郡國志河南尹滎陽有廣武城周太祖紀魏大統三年淸河人崔彥穆檀琛攻滎陽擒其郡守來附】校戰丹山【本傳保定初率兵討丹州叛胡破之】移營白壁【周太祖紀魏大統十二年齊神武圍玉壁大都督韋孝寛力戰拒守齊神武攻圍六旬不能下燒營而遁】莫不勇冠三軍名淩五將【見移齊文】保定四年授寧州總管【本傳不載】掌其北門旣爲鄭國所委【左傳杞子告於秦曰鄭人使我掌其北門之管】捍其西鄙無懼秦亭之逼【韓子魏白起爲西河守秦有小亭臨境一朝拔之】是以築綱平之城衛人拱手【史記趙世家築綱平以侵衛正義曰剛平在河北】戍滎波之澤梁氏寒心【魏世家公子無忌曰決滎澤水灌大梁大梁必亡】朝廷與公有內外之親【見崇傳】令公從戚裏之貴【見春賦】乃以魏文帝女爲公夫人【本傳不載】遂得長門之左別開公主之園【漢東方朔傳爰叔謂董偃曰何不白主獻長門園主立獻之上大恱更名竇太主園爲長門園】濯龍之旁便有王姬之館【左傳莊公元年秋築王姬之館於外爲外禮也詳詠畫屏風】五年被徴入京拜小司馬斯於司馬以公爲魏絳【見崔訦傳】佐於中軍以公爲荀首【左傳晉人歸連尹襄老之屍於楚以求知防於是荀首佐中軍矣故楚人許之】豈直謂之鶉火【家語注炎帝以火紀官春官爲大火夏官爲鶉火秋官爲西火冬官爲北火中官爲中火】稱之縉雲而已哉【見宗廟歌】其年被使領命出西涼州【周太祖紀魏廢帝三年攺西涼爲甘州】奉迎突厥皇后【本傳不載】紀裂繻來卿爲君逆【左傳紀裂繻來逆逆女卿君逆也】稱族而行尊君命也【左傳成公十四年宣伯如齊逆女稱族尊君命也周皇后傳武帝阿史那皇后突厥木扞可汗俟斤之女太祖方與齊人爭衡結以爲援髙祖卽位前後累遣使要結乃許保定五年詔陳國公純等至俟斤牙帳所迎後俟斤不從防大雷風起俟斤以爲天譴乃備禮送後純等迎之以歸】天和元年授柱國拜大司寇【本傳建徳初拜通考後周有秋官大司寇卿掌刑邦國其屬官又有刑部中大夫掌五刑之法】楚之柱國【見長孫儉碑】方之南火【當作水家語注共工以水紀官春官爲東水夏官爲南水秋官爲西水冬官爲北水中官爲中水】軒之司寇譬以西云【見宗廟歌】總授於公能官人也【尙書臯陶謨禹曰知人則哲能官人】建徳二年授少傅四年授寧州總管都督七州諸軍事卽爲河州大中正公之桑梓【詩維桑與梓必恭敬止】本於此地再爲連率【後漢馬援傳注莽法典郡者公爲牧侯稱卒正伯稱連率其無封爵者稱尹】頻仍衣錦【見司馬裔碑】襄城龍種更及池臺桂陽仙人還歸鄕裏【見紇幹碑】故老親朋酣歌相慶【尙書伊訓酣歌於室】安車駟馬【漢薛廣徳傳與丞相定國大司馬史髙俱乞骸骨皆賜安車駟馬罷】天下榮之【北史本傳頻鎭二鎭頗得人和周書本傳魏大統中遷河州刺史本州大中正故曰再爲曰頻仍也】宣政元年授上柱國更加少傅配於上相卽陪扈之圖【見賀新樂表】居於京師實有圯橋之策【漢張良傳上謂子房𨿽疾彊臥傅太子良行少傅事詳張良贊】攺封宿國公食邑並前五千戶射鴻舊圃【左傳衛獻公射鴻於圃】舞鶴余城【見小園賦】旣浮酸棗之河【見思舊銘】聊對淇園之竹【見步陸逞碑】來朝建章【見連珠】則天子降席出遊戚裏【見春賦】則郡公下階是以行滿天地【孝經行滿天地無怨惡】名聞四海方當光輔五君【見長孫儉碑】參謀七政【見哀江南賦】夭厲弗戒薨於所居春秋六十有九栁莊告殯傾社稷之臣【檀弓衛有太史曰栁莊寢疾公曰君疾革𨿽當祭必告公再拜稽首請於屍曰有臣栁莊也者非寡人之臣社稷之臣也聞之死請往不釋服而往遂以襚之輿之邑裘氏與縣潘氏書而納諸棺曰世世萬子孫母變也】鄭僑云亡得諸侯之禮【未詳按孔叢子鄭子產死鄭人丈夫捨玦佩婦人捨珠玊夫婦巷哭三月不聞竽瑟之聲】詔贈某官諡某公禮也以今開皇元年七月某日反於河州金城郡之苑川縣山行隴坻地入塞原望積石以緣河臨崆峒而下阪【見變宮調佛龕銘】甲黃腸【見司馬裔碑】﨑嶇亭障【見昭君詞】及云撤奠【禮記旣封土主人贈而祝宿虞屍旣反哭主人與有司視虞牲有司以幾筵捨奠於墓左反日中而虞日虞不忍一日離也】方勞楡沈【檀弓孺子防之喪哀公欲設撥顏栁曰天子龍輴而槨幬諸侯輴而設幬爲楡沈注以水浸揄白皮之汁潘地取其引車滑而不滯】若夫樹反壤也【檀弓國子髙曰上周於槨反壤樹之防】封夏屋焉【檀弓夫子言曰吾見封之若覆夏屋者矣見若斧者矣從若斧者焉馬鬛封之謂也】終須潁川之碑【後漢蔡邕集陳太丘碑文云先生諱寔字仲弓潁川許人也及卒逺近防千人以開重部大椽以時成銘】乃見華陰之碣世子儀同永達【北史本傳子永達嗣位儀同大將軍】孝性有聞居喪得禮嗟海變而田成【見步虛詞】懼山飛而地絕【秦蒙恬傳恬曰起臨洮屬之遼東城塹萬餘里此其中不能無絕地脈防詳齊王憲碑】勒石募田仍銘云爾

少典之孫【見祀圓丘】王之子【詩商頌王桓撥】虹貫於月【見宗廟歌】金承於水【見象戲賦】降及於周公侯復始【左傳公侯之子孫必復其始】風俗气山川表裏【左傳子犯曰表裏山河必無害也】河連積石【見變宮調】山帶崆峒【見佛龕銘】秦亭北上【見上】漢使西通【漢書張騫通西南夷】金行气壯【見賀婁慈碑】地勢人雄稜稜髙節凜凜疎風祖考藩屏濁河淸渭【見角調曲】兩地謨明雙流光賁【見賀婁慈碑】水無別色云無異气爲吏爲民惟懷惟畏【後漢朱暉傳暉爲臨淮太守有善政民歌之曰彊直自遂南陽朱季吏畏其威民懹其惠】今之嗣世【左傳展喜對齊侯曰豈其嗣世九年】實秉英靈【見竹杖賦】降神中嶽【見滕王序】回文列星【見徴調曲】鸞翔鳳舞【見變宮調】珠角山庭臣深義本子極天經【見齊王憲碑北史本傳其家有義五世同居時以此稱之】洛陽戰陣河橋旗鼓箭飲石梁【見馬射賦】劍然銅柱【樹屏曰正義引燕丹子云荊軻抜首擲秦王決耳入銅柱火出】咸麗六麋【見哀江南賦】俱抽雙虎【張儀傳兩虎果鬭大者傷小者死卞莊子從傷者而刺之一舉果有雙虎之功】玊門開部【見竹杖賦】陽闗置府【見燕歌】兩爲上臺兩爲少傅模範帝師【見擬詠懷】經綸國步【詩國步斯頻】允襲峻徳欽明審諭不吝車茵【漢書丙吉馭吏嗜酒醉嘔丞相車上西曹吏白欲斥之吉曰此不過污丞相車茵耳】誰言溫樹【見步陸逞碑】天道茫昧年齡倐忽【見贈淮南公】上將星開【見齊王憲碑】功臣鼎沒【梁虞荔鼎銘蕭何爲丞相鑄一鼎自表其功其文曰紀功鼎】九原陵阜【禮記檀弓趙文子與譽觀乎九原原曰死者如可作也吾誰與歸】三河甲卒【見長孫儉碑】地險龜林營危馬窟【見哀江南賦】西州永別【晉書羊曇爲謝安所愛重安薨後行不由西州路】北闕長辭【見馬射賦】山張虛蓋野祭空帷陵原地迥松路風悲銘於碣石勒以金龜【見紇幹賀婁二碑】

周兗州刺史廣饒公鄭常神道碑

唐朝以元凱並進十有六人【見徵調曲】周室以昭穆先封十有五國【見齊王憲碑】發源纂冑葉派枝分【見賀婁慈碑】開國承家珠聯璧合【見祀圓丘】是用克明俊徳思皇多士【見長孫儉碑】盛徳有後【見宗廟歌】公其裕哉公諱常字子元豫州滎陽人也【晉書滎陽郡滎陽縣注地名敖秦置敖倉者】周宣中興然後樹賢建戚【史記鄭世家桓公友宣王庶弟也宣王立友初封於鄭幽王以爲司徒河雒之間人便思之漢文帝紀左賢右戚先民後已】鄭武有國然後保姓受氏【鄭世家犬戎殺桓公鄭人立其子掘突是爲武公詳齊王憲碑】荊衡之賦千乘莫敢加兵虢鄶之封十城翻爲獻邑【鄭世家桓公以王室多故東徙其民洛東而虢鄶果獻十邑竟國之】況復郊門致騎先迎內史之賓【漢書鄭當時字莊孝武時爲右內史嘗置驛馬長安諸郊請謝賓客夜以繼日】南宮旦朝獨識尙書之履【漢書鄭崇爲尙書僕射每見曳革履上笑曰吾識鄭尙書履聲詳步陸逞碑】祖思慶建威將軍山陽太守【隋書揚州江都郡山陽縣注舊置山陽郡】建威取曹仁之號可以定名【未詳】山陽有王暢之賢足觀風俗【後漢王暢傳暢爲山陽太守時郡中多以奢靡相尙暢常布衣皮褥車馬羸敗以矯其獘】考頊銀靑金紫方於溫羨傅只【晉書溫羨字長卿太原祁人懷帝卽位遷左光祿大夫開府領司徒傅隻字子莊懷帝卽位遷光祿大夫侍中未拜加右僕射中書監焯曰杜氏通典秦時光祿勲屬官有中大夫漢武帝太初元年更名光祿大夫銀章靑綬西晉受命置左右光祿大夫加金章紫綬而光祿大夫如故加金章紫綬並與卿同】鎭南徵東比於劉荀顗【晉書劉字和季沛國相人爲鎭南將軍都督荊州諸軍事荀顗宇景倩潁川人文帝輔政遷尙書帝徵諸葛誕畱顗鎭守】報功之冊則槐路是儀【見竹杖賦】贈行之典則荊河惟牧【見司馬裔碑本傳頊偉族人也字寧伯與偉同立義入朝賜爵魏昌縣伯除太府少卿出爲扶風郡守復爲太府少卿轉衛尉少卿卒官贈儀同三司豫州刺史】公弱齡早慧幼學速成【見崇傳】立必正方言無勦說【曲禮毋勦說毋雷同又童子立必正方】靑衿智勇卽埋云夢之蛇【見孫叔敖贊】童子仁心已愛中牟之雉【見謝趙王啟】始遊庠塾不無儒者之榮【防稽錄云賀循拜光祿大夫帝親臨軒遣使持節加左右循病車駕親幸天子親臨者三往還皆拜儒者以爲榮】或見兵書遂有風雲之志【見象戲賦】出忠入孝事盡於心修身立名理窮於性大統三年起義華陽【魏地形志秦州河東郡蒲版縣注有華陽城】先登廣武【見哀江南賦】浮濳逾沔入渭亂河【禹貢浮於濳逾於沔入於渭亂於河】蒙授永樂縣開國男輔國將軍【隋書梁州石城郡石泉縣注舊曰永樂置晉昌郡西魏攺郡曰魏昌尋攺永樂曰石泉通考開國縣男後魏正五品後周正五命輔國將軍後魏從三品後周七命】自爾常從太祖入爲帳內都督河橋接戰秋水則三月不流洛城揮鋒金墉則一月路斷【晉書載記符堅曰以吾之眾旅投鞭於江足斷其流詳紇幹齊王憲碑】西京不賓【張衡西京賦髙祖都西而泰光武處東而約周語侯衛賓服注常以服貢賓見於王】羌戎侵軼【謂東魏髙歡也左傳北戎侵鄭公子突曰彼徒我車懼其侵軼我也】城如飛鳥地有伏龍【見崔訦碑】公以金僕裁抽【左傳魯莊公以金僕姑射南宮長萬】靈鉟蹔舉【左傳齊惠樂髙之難公卜使王黑以靈姑鉟率】蜂目已奔【晉書潘滔相王惇曰蜂目已露豺聲未振】狼心遂革【見連珠】遷平東將軍帥都督十五年襲父封魏昌縣開國伯轉大都督魏後三年授使持節車騎大將軍儀同三司黃權受詔嘉其入魏之功【蜀志黃權降魏景初中遷車騎將軍儀同三司】竇憲當官賞其平戎之策【見出自薊北門】公之此授勲庸著矣進爵廣饒縣開國公【本傳作饒陽侯隋書徐州東海郡東海縣注舊曰廣饒縣及東海郡後齊分廣饒置東海縣冀州河間郡領饒陽縣】邑五百戶保定三年授都督羅州諸軍事羅州刺史仍領金州兵馬【隋書梁州房陵郡竹山縣注梁曰安城西魏攺焉置羅州西城縣注梁置梁州尋攺曰南梁州西魏攺置東梁州尋攺爲金州置總管府】應接上庸公於文谷路溪澗崢嶸巖崖豁險山窮水斷馬束橋飛【見齊王憲司馬裔二碑】中垺【疑作牢坪】旣開雙城卽欵【周陸騰傳騰爵上庸縣公隋書梁州房陵郡上庸縣注梁曰新丰西魏攺焉後周攺曰孔陽詳司馬裔碑】往者申息盡掩【左傳晉敗申息之師於桑襚】江黃無援【谷梁傳貫之盟管仲曰江黃逺齊而近楚楚爲利之國也若伐而不能救則無以宗諸侯矣桓公不聴遂與之盟管仲死楚伐江防黃桓公不能救故君子閔之也】涔陽極浦亟犯風塵夏首西浮頻遭鋒鏑【屈原哀郢過夏首而西浮詳哀江南賦】公以伏波受脤【見紇幹碑宗廟歌】樓船誓眾【尙書泰誓王乃大巡六師明誓眾士詳和趙王】入橫江之陣【杜氏通典橫江吳魯肅爲之又魯橫江昔仗萬人屯橫據江口】進下瀨之兵【見紇千碑】越客文身湛盧終去吳人長鬛艅艎遂還【谷梁傳吳祝髮文身詳哀江南賦】建徳四年授使持節開府儀同大將軍【周盧辯傳建徳四年攺儀同三司爲儀同大將軍】公孫敖下光祿之塞【漢霍去病傳公孫敖以因扞將軍築受降城詳昭君詞】諸葛誕勒丸都之山【未詳按魏志母丘儉以髙句驪數侵畔遂束馬懸車以登丸都屠句驪所都】公之處焉差無慙徳四方雜俗天下殊風以君防能使兼觀察馳傳擁節【見賀婁慈碑】揚旍持斧【漢書暴勝之爲直指使者衣繡衣持斧逐捕盜賊】旣乘驄馬【後漢桓典傳典拜侍禦史常乘驄馬京師語曰行行止止避驄馬禦史】仍被繡衣羣盜累足貴戚斂手【漢書累足脇悤詳崔訦碑】鄕亭畱宿幸無歸忌之疑【後漢郭躬傳陳伯敬汝南人也還觸歸忌則寄寄宿鄕亭後坐女壻亡吏太守都防怒而殺之】公車奏事寧有反支之日【後漢王符潛夫論明帝時公車以反支日不受章奏帝聞而怪之遂觸其制】是使陽球司隸無所申威鮑恢都官因人成事【見崔訦及步陸逞碑】髙祖武皇帝以仲春誓眾【見宮調曲】甲子濟河【見宗廟歌】公仗劍六軍【見齊王憲碑】披圖八陣辟彼張遼前鋒而報魏主【見哀江南賦】方之耿弇先戰而待蕭王【後漢耿弇傳弇曰乘輿且到反欲以賊虜遺君父耶出兵大戰遂破張步又史始遣侍禦史立光武爲蕭王】及乎九州逌同四隩旣宅【語見禹貢】遂得功參勇爵【左傳齊莊公爲勇爵】名入司勲【見爲閻將軍表】授上開府【周武帝紀建徳四年冬十月置上開府上儀同官】增邑五百戶加以舉功行賞推恩分邑【漢諸侯王表武帝納主父偃之防下推恩之令】兼乘而反光乎譙郡之城【漢書司馬相如蜀郡成都人也建節往使卭筰馳四乘之傳至蜀蜀人以爲榮晉地理誌譙郡魏置統縣七戶一千】載寶而歸照於臨漳之水【後漢馬援傳援在交阯甞餌薏苡實軍還載之一車時人以爲南土珍怪權貴皆望之魏都賦北臨漳滏則冬夏異沼】卽日賜姓宇文與國同族婁敬上書於鹿輅項伯舞劍於鴻門【見步陸逞碑】公之此榮足爲連類以公績著屯險誠貫風霜其年授使持節都督東徐州諸軍事徐州刺史【魏地形志東徐州注孝昌元年置永熙二年州郡陷武定八年復治下邳城隋書徐州彭城郡注舊置徐州後齊置東南道行臺後周立總管府】宣政元年授都督南兗州諸軍事南兗州刺史【隋書豫州譙郡注後魏置南兗州後周置總管府後攺曰亳州】作牧濟河風行於雷澤【後漢百官志武帝初置刺史成帝更爲牧建武中復爲刺史尙書禹貢濟河惟兗州又雷夏旣澤鄭曰雷夏兗州澤今屬濟陰】建旟海岱化被於淮沂【後漢郎顗傳顗拜章曰宜遣太尉服干戚建井旟注井南方火宿也鳥隼曰旟畫井星之文於旟而建之禹貢海岱及淮惟徐州】襜帷入境貪殘者解印冕旒從政【見步陸逞碑及崇傳】仁義者郊迎【續漢書孔奮守姑臧長以仁義爲治抑彊扶弱詳滕王序】豈直白石開渠【見和張侍中】靑鹽換粟【見步陸逞碑】祥雲入境【東方朔傳凡占長吏不耕當視天有黃雲來覆車五穀大熟】行雨隨車而已哉【見崇傳】在任遘疾薨於方鎭皇甫嵩監禦斯牧賢能刺史【後漢皇甫嵩傳嵩平黃巾拜左車騎將軍領冀州牧華嶠後漢書郭伋拜潁川太守召見辭謁帝勞之曰郡得賢能太守去帝城不逺河潤九里冀京師並蒙其福也】荀中郎連率此則中興方伯【見齊王憲辛威二碑】英聲茂實【見賀平鄴表】公之有焉詔贈某官諡某公禮也【本傳卒贈本官加郢鄯陜三州諸軍事郢州刺史子神符】以大象二年十一月十日歸葬於滎陽之某山舊墓九原淒愴趙文子其何言【見辛威碑】駟馬悲鳴滕成【疑作文】公其已逺【漢夏侯嬰傳嬰薨諡曰文侯初嬰爲滕令奉車故號滕公詳傷心賦】若夫勒鼎刋碑【見辛威司馬裔二碑】銘功頌徳陳其令範必在生前嗟乎此之樹碑異乎洙泗之水【孔子世家孔子魯城北泗上祀應記孔子廟列七碑無象檜柏猶茂】此之勒石異乎燕然之山【見出自薊北門】嗚呼哀哉乃爲銘曰

髙陽之子【見徵調曲】少典之孫【見祀圓丘】蒼林逺遘【帝王世紀黃帝妃嫫母生蒼林】若水遙源【見宗廟歌】公侯復始【見辛威碑】鐘鼎逾繁【見傷王司徒】承基纂冑建國開藩我壯我武旣公旣侯緇衣出鄭【詩鄭風緇衣之宜兮】卿士歸周【見齊王憲碑】魚陵北上【左傳楚師伐鄭次於魚陵】滎澤東流【禹貢豫州滎波旣豬注濟水入河而南溢爲滎】河移酸棗【見思舊銘】粟雨陳畱【見謝趙王啟】祖守南邦考鎭東部兩龜爲印雙蛇結綬【見賀婁慈碑】日察陰陽【見賀新樂表】星占長栁【見齊王憲碑】是曰世載其名不朽事親之道孝以立身【見哀江南賦】事君之道忠以立仁今君嗣徳一此君親如松之茂【詩如松柏之茂】如竹之筠【長長孫儉碑】功參荊棘【後漢馮異傳帝曰是我起兵時主簿也爲我披荊棘定闗中】職主兵戎北臨靑嶺【未詳】南通白波【後漢董卓傳靈帝末黃巾餘黨郭太等復起西河白波谷三輔號爲白波賊】直雲橫塞長星渡河【見哀江南賦】陳開沙斷【漢韓信傳信夜爲萬餘囊盛沙擁水上流引兵半渡撃龍且】師移竈多【見擬詠懷】舉功行賞封疆受位宮室鏤圭山河分地【見爲閻將軍襲封二表】決勝千里深謀祕計【見擬詠懷】建武功臣名連星次【後漢書範曄論中興二十八將前世以爲上應二十八宿】建旟濟漯【禹貢兗州浮於濟漯】擁節龜蒙【詩魯頌奄有龜蒙】旣蠶桑土【禹貢兗州桑土旣蠶】實撫梧桐【禹貢徐州嶧陽孤桐注嶧山之陽有特生之桐其材中琴瑟】野無異器河無別風吳亭楚塞【見司馬裔碑】莫敢彎弓【賈誼過秦論士不敢彎弓而報怨】倐忽身世俄然松檟路轉銅魚【一統志銅魚洲在蜀渠縣其下有石磧黃色若魚】山回石馬【見賀婁慈碑】武侯之廟【見齊王憲碑】欒公之社【見長孫儉碑】望此髙碑淒然淚下

周隴右總管長史贈少保豆盧永恩神道碑

君諱永恩字某昌黎徒河人【漢地理誌西西郡交黎縣注應劭曰今昌黎又有徒河縣】本姓慕容燕文帝皝之後也朝鮮箕子之封【宋微子世家武王封箕子於朝鮮而不臣】孤竹伯夷之國【漢地理誌孤竹城在遼西令支縣應劭曰故伯夷國今有孤竹城】漢有四城【漢地理誌元鳯元年攺燕國爲廣陽郡有薊縣方城縣廣陽縣陰鄕縣凡四城】秦爲一候【揚雄解嘲西北一侯】其先保姓受氏初存柳城之功【前燕錄遼西左賢王從母丘儉徵髙麗以全栁城之勲進拜單於遷邑遼西遂以慕容爲姓】開國承家始靜遼陽之亂【漢地理誌柳城屬遼西遼陽屬遼東】自天市星妖【晉書天文志咸寧元年有星入於天市占曰爲兵喪三年慕容恪攻沒洛陽沈勁等戰死】連津兵覆【前燕錄永嘉初廆東撃連津破斬之】尙書府君攺姓豆盧筮仕於魏【本傳髙祖勝歸魏授長樂郡守賜姓豆盧氏】祖代左右將軍魏文皇帝直寢父長少以雄略知名不幸早世【本傳父長柔鎭將有威重見稱於時】周朝以兄弟佐命義存追逺保定二年有詔贈柱國大將軍涪陵郡公【周書豆盧寜傳以寧著勲追贈柱國大將軍少保涪陵郡公隋書地理誌梁州涪陵郡舊曰漢平】是知春雨潤木自葉流根【張士然表臣聞春雨潤木自葉流根】西伯行慶推存及沒以公山嶽精靈星辰秀異气侔鐘鼎聲感風雲觀於秦兵尙稱童子【左傳秦師過周北門王孫滿尙幼觀之言於王曰秦師輕而無禮必敗】對於楚戰猶在靑衿【左傳鄢陵之戰楚晨壓晉軍而陳範匄趨進曰晉楚惟天所授何患焉文子執戈逐之曰國之存亡天也童子何知焉】太祖文皇帝乘時撥亂奄有霸業潁川從我舊愛無淪【本傳初隨寜事侯莫陳悅後與寜歸太祖後漢書王霸傳光武以霸爲功曹史從渡河北賓客稍稍引去光武謂霸曰潁川從我皆逝而子獨畱】舂陵故人相知惟眷【後漢光武紀建武三年幸舂陵祠園因置酒舊宅大防故人父老】普泰三年關西建義授殄寇將軍奉迎大駕賜封新興縣伯【通典殄寇將軍後魏從七品後後周以從三品晉書地理誌南安郡領新興縣詳見於宗廟歌中】邑五百戶閒新安之部【周太祖記大統三年東魏將髙敖曹退守洛陽獨孤信至新安敖曹復走渡河信遂入洛陽】還移楊僕之闗【見擬詠懷】解農之圍【見紇幹碑】更入劉昆之郡【見五張寺碑】援枹並轡【左傳郤克左並轡右援枹而鼓馬逸不能止】並預前驅【詩伯也執殳爲王前驅】大統三年有沙苑之戰四年有河橋之役【見紇幹碑】介冑蟣虱【後漢朱浮傳甲冑生蟣虱】戎馬生郊【見連珠】公靈變愈長風飈更勇【見秋夜】隠若敵國差彊人意【後漢吳漢傳諸將見戰陳不利或多惶懼大司馬漢意气自若帝嘆曰吳公差彊人意隠若一敵國矣】授龍驤將軍中散大夫【通考中散大夫後魏正四品】八年授直寢右親信都督尋轉大都督加通直散騎常侍十六年授使持節車騎大將軍儀同三司魏元年授驃騎大將軍開府儀同三司鄧騭以漢朝親戚始授中臺【後漢鄧隲傳朝廷以太后故遣五官中郎將迎拜隲爲大將軍】黃權以魏國功臣初登上將【見鄭常碑】公頻煩寵授朝野爲榮三年【本傳作魏廢帝三年】都督成州諸軍事成州刺史【周太祖紀魏廢帝三年攺南秦爲成州】尋加侍中【本傳加侍中不載】外總連率威振百城【見辛威步陸逞二碑】內參常伯榮髙八捨【晉職官志侍中按黃帝時風後爲侍中於周爲常伯之任秦取古名置侍中初學記漢靈帝時侍中舎有八區】於時隴坻黠羌【見步陸逞及長孫儉碑】時穿上谷【漢地理誌上谷郡秦置】楡中羣盜或聚漁陽【見軍行及長孫儉碑】公捲甲星馳【見哀江南賦】長驅千騎回洛凶徒望風艸靡【北史齊萬俟洛傳洛字受洛幹周人畏之神武名其所營地爲回洛詳司馬裔碑】瓜州豪傑束手歸罪後魏元年攺封龍支縣侯【本傳作龍來誤隋書枹罕郡龍支縣注後魏曰北金城西魏攺焉】三年朝廷使大將安政公【本傳安政公史寕隋書雍州雕陰郡大斌縣注西魏置仍立安政郡】隨突厥吐谷渾歸國【隋書西海郡注置在古伏俟城卽吐谷渾國】河鄯二州屬當路首公領騎八千【本傳作五千】以爲戎防南通丹粟【呂氏春秋南至交阯孫朴續湔之國丹粟漆樹沸水漂漂九陽之山】西望白蘭【見紇幹碑】闗塞無虞公之勲也【周異域傳粟特國在蔥嶺之西保定四年遣使獻方物又白蘭者羌之別種保定元年遣使獻犀甲鐵鎧】周元年授都督鄯州諸軍事鄯州刺史其年攺封沃野縣公【後漢郡國志沃野縣屬朔方郡】增邑千戶二年授隴右總管府長史【周明帝紀三年冬十月乙丑遣柱國尉遲迥鎭隴右】武成元年都督利涉汶【本傳作沙文】三州諸軍事利州刺史【隋書梁州義城郡注後魏立益州世號小益州梁曰黎州西魏復曰益州又攺曰利州置總管府魏地形志沙州領郡二建寧齊安蕭衍置魏因之治白沙闗城隋書梁州汶山郡注後周置汶州又汶山縣注後周攺曰汶州】二年兵破文州陽陣蠻仍平瀘水【隋書梁州武都郡長松縣注西魏爲山曰建昌置文州及盧北郡】以保定元年將兵破巴州恆獌獠【本傳不載】渡瀘五月葛亮有深入之兵【見賀婁慈碑】長阪九回王尊有忠臣之路【見小園賦】霜雹不驚【南史蠕蠕國能以術祭天而致風雪前對皎日後則泥潦橫流故其戰敗莫能追及】水艸無乏【見使北】天幸將軍【見司馬裔碑】斯之謂矣【周異域傳武成初文州蠻叛州選軍討定之又夭和三年梁州恆稜獠叛總管長史趙文表討之軍次巴州遂相率來降】其年授司防八法斯掌九賦是均事總嵗成功參月要【見步陸逞碑】三年還授隴右總管府長史【周武帝紀保定二年以蔡公廣爲秦州總管本傳作三年銘與紀合劉璠傳廣時鎭隴右秦州卽隴右也見豳國公廣銘】公屢弼英蕃頻相大府北海入朝仰以對問【後漢宗室傳北海靖王興憲宗每有異政輒乘驛問焉】東平謁帝因而定禮【後漢十王傳東平王蒼與公卿共定南北郊冠冕車服制度】遂使馬首懷燕不無樂毅【見崇傳及崔訦碑】蕃臣擬漢或多田叔【漢髙帝紀趙臣田叔等召見與語廷臣無能出其右者】兄楚國公【見慕容寧碑】以參和挹讓莊贊樂推【見宗廟歌】建國開都奄荒南服求以先封武陽郡三千戶益公沃野之封【魏地形志豫州襄城郡領武陽縣北徐州東泰山郡領武陽縣隋地理誌兗州武陽郡武陽縣注後齊省後周置梁州爲郡爲縣注後周置武陽未詳孰是】朝廷以兄弟相讓不無前史【後漢丁鴻傳鴻當襲封上書讓國於弟盛不報旣而逃】推恩分邑【見鄭常碑】有詔許焉增邑並前合四千七百戶旣而六气相犯五聲相觸【左傳醫和曰天有六气降生五味發爲五色徴爲五聲淫生六疾】靈壽不終遊魂且變【系辭遊魂爲變】薨於官舎春秋五十八【本傳作四十八】詔贈少保幽冀定相等五州諸軍事幽州刺史【隋書冀州涿郡注舊置幽州後齊置東北道行臺後周平齊攺置總管府信都郡注舊置冀州魏郡注後魏置相州東魏攺曰司州牧後周又攺曰相州置六府宣政初府移洛以置總管府又安陽縣注周大象初置相州及魏郡因攺名鄴又鄴縣注東魏都後周平齊置相州】諡曰敬公禮也天和元年二月六日葬於咸陽洪瀆川大夫墓樹以柏諸侯墳髙於雉【見司馬裔碑】嗚呼哀哉公資忠履孝蘊義懷仁直幹百尋澄波千頃【見司馬裔碑】畱心職事愛玩圖籍官曹案牘未嘗煩委【魏劉楨詩職事煩塡委文墨紛消散】戎馬交馳不妨餘裕【見司馬裔碑】兄弟公侯國朝親戚宜春有湯沐之盛【漢衛靑傳封靑子伉爲宜春侯靑固謝曰伉等三人何敢受封公羊傳枋者何鄭湯沐之邑也】濯龍無流水之譏【見詠畫屏風】渭南千畝之竹尙懼盈滿【見哀江南賦】池陽二頃之田常思止足【見和張侍中】立身則十世可宥【左傳範宣子囚叔向祁奚曰猶將十世宥之以勸能者】遺子則一經而已【見步陸逞碑北史豆盧寧傳寧初未有子養弟永恩子勣及生子贊親族皆請贊爲嗣寧曰兄弟之子猶子也遂以勣嗣勣字定東周文以勲臣子封義安縣侯周閔帝受禪授稍伯下大夫開府儀同三司攺封丹陽郡公明帝時爲左武伯中大夫勣自以經業未通請解職遊露門學帝嘉之勅以本官就學本傳永恩少冇識度屢從徵討皆有功及卒子通嗣通字平東一名防在周以父功賜爵臨貞縣侯攺封沃野縣公位開府北徐州刺史】刺史賈逵之碑旣生金粟【見紇幹碑】將軍衛靑之墓方畱石麟【述異記丹陽大姑陵石麟二枚不知年代傳曰秦漢間公卿墓則以石麒麟鎭之詳賀婁慈碑】乃爲銘曰

朝鮮建國孤竹爲君地稱髙栁【見辛威碑】山名密雲【晉書載記慕容皝稱藩於石季龍請兵討段遼季龍至徐無遼奔密雲山】遼陽趙裂【趙世家齊安平君田單將趙師而攻燕拔之燕世家秦攻拔我薊燕王亡徙居遼東秦拔遼東虜燕王喜卒滅燕】武遂秦分【見紇幹碑】寶珪世冑【見滕王序】雕戈舊勲【見傷王司徒】名稱賓實【髙士傳許由曰名者實之賓】言謂身文【左傳介之推曰言身之文也】挺此含章【見齊王憲碑】降玆岐嶷【詩大雅誕實匍匐克岐克嶷】有犯無隠【禮記檀弓事君有犯而無隠】王道正直【尙書洪範無反無側王道正直】惟愛惟敬【見步陸逞碑】永成恱色【禮記祭義孝子之有深愛者必有和气有和气者必有愉色有愉色者必有婉容】枕藉禮闈【漢酷吏傳皆相枕藉死】畱連學殖【見爲杞公表】策參帷帳【見擬詠懷】功披荊棘【見鄭常碑】韓陣揮戈【淮南子魯陽公與韓酣戰日暮援戈揮之日反三舎】齊城憑軾【見長孫儉碑】豹策乃建龍韜同啟【見從駕】校戰岐陽申威隴坻【晉地道記漢陽有大阪名曰隴坻亦曰隴山】城壘畫地【漢李廣傳與人居則畫地爲軍陣射闊狹以飲】山林聚米【見謝趙王啟】上馬論書【見崇傳】臨戎習禮【見司馬裔碑】賈復開營【後漢賈復傳復知帝欲偃干戈修文徳乃與髙密侯鄧禹並剽甲兵惇儒學】廉公屈體【見司馬裔碑】從容傅防占對造請用此防平終玆寛猛【見司馬裔碑】緑林兵息【見哀江南賦】潢池盜靜【漢龔遂傳遂曰民困於饑寒故盜弄陛下之兵於潢池中】名振赤山【後漢祭彤傳赤山烏桓數犯上谷爲邊害彤乃率勵偏何遣往討之塞外震詟彤之威聲暢於北方烏桓傳赤山在遼東西北數千里】威髙靑嶺【水經注淸水源出武鄕縣西名靑谷水】獸浮河【見五張寺碑】飛螟出境【見紇幹碑】災氛生隴毒水侵涇【見哀江南賦】朝傾地鎭【周禮九州有名山爲地鎭注揚州防稽靑州沂山幽州醫無閭冀州霍山皆山之重大者爲四鎭】夜落臺星【見司馬裔碑】石壇承祀【初學記漢明帝詔髙邑於光武卽位所建石壇立珪頭碑】丰碑頌靈【禮記公室視丰碑注丰碑斵大木爲之形如石碑用以下棺天子四碑諸侯二碑】渭城髙柏【三輔黃圖漢文帝霸陵不起山陵稠種柏】昌陵下亭【漢書成帝營起冒陵】須知地市【見哀江南賦】爲讀山銘

周柱國大將軍大都督同州刺史段永神道碑

公諱永字永賓東燕遼東郡【本傳作遼西郡】石城縣零泉里人也本姓段昔者昌意降居初分若水之姓【見宗廟歌】共叔出奔始有京城之族【見哀江南賦】西河居士蕃魏而郤秦【見連珠】北嶽將軍威胡而奉晉【晉書懷帝以段匹防爲左賢王助國徵討假撫軍大將軍後入石勒常著朝服持晉節本傳晉幽州刺史匹防之後】其後居於代北則先封遼水備乎史籍可略而言【本傳曾祖愄仕魏黃龍鎭將因徙髙陸之河陽】祖援鎭西將軍馮翊太守父儒平東將軍持節恆燕朔三州諸軍事【魏地形志東燕州注太和中分恆州東部置燕州孝昌中陷天平中領流民置寄治幽州宣都城朔州注本漢五原郡延和二年置爲鎭後攺爲懷朔孝昌中攺爲州後陷今寄治並州界】恆州刺史公年裁弱冠【見崇傳】卽值亂離【詩亂離莫矣】驅馳闗塞之間早有縱橫之志軍陣方圓無勞聚米【見謝趙王啟】山川形勢不待披圖【見崔訦碑本傳魏正光末六鎭擾亂遂攜老幼避地中山後遂赴洛陽】魏正光五年入仕解褐殿中將軍【通考殿中將軍宋初置之】孝昌三年加龍驤將軍【本傳不載】永平三年授平東將軍都督中埏建義勲謀是先蒙賞倉泉縣開國男食邑一百戶【本傳不載隋書荊州漢陽郡上祿縣注舊置仇池郡後魏置倉泉縣】其年淮淝侵軼南鄙徴兵公受賑偏師【見宗廟歌及賀婁慈碑】一月三捷【語見詩】昔張遼奄至【原注有闕文】沃野縣開國伯【漢地理誌防門郡領沃陽縣】食邑五百戶進爵爲侯【本傳靑州人崔社客舉兵反永平討之進爵爲侯】永熙元年授使持節車騎大將軍左光祿魏武帝特召入仕閣內大都督【本傳不載】馬武小心侍蕭王於臥內【後獏馬武傳世祖使將其部曲至鄴武叩頭辭以不願】典韋忠壯陪魏後於宮中【魏志典韋性忠至謹重常晝立侍終日夜宿帳左右稀歸私寢軍中爲之語曰帳中壯士有典君手提雙防八十觔】於是賊帥元伯【本傳作元伯生】破掠城市西自潼函東綿鞏洛京畿大都督請士馬五千公曰此賊無他防尋爲鳥散止請五百騎應手生擒朝廷賞其謀防百姓喜其除害【本傳孝武遣京畿大都督匹婁昭討之昭請以五千人行永進曰精騎五百自足平殄於是命永代昭遂破平之漢主父偃傳匈奴獸聚而鳥散從之如影】旣而喪亂多【見連珠】生民板蕩【見傷心賦】乘輿西幸宗社北遷【見宗廟歌】公妙識象深知歷數【見象戲馬射二賦】乃欲昆弟謀爲自全斬西中郎將送首闗內【本傳帝西遷永時不及從大統初乃結宗人潛謀歸欵與都督趙業斬西中郎將慕容顯和傳首京師】蒙賞昌平縣開國子【晉地理誌燕國領昌平縣】食邑三百戶大統元年授使持節北徐州刺史平竇軍【周太祖紀魏大統三年東魏遣其將竇泰趣潼闗太祖率騎六千旦至小闗泰卒聞軍至惶懼太祖縱兵撃破之斬泰傳首長安本傳擒竇泰】復農戰沙苑陣河橋【見紇幹碑】公並預先登【左傳潁考叔取鄭伯之旗蝥弧以先登】身當鋒首謀謨應變備在司勲【見爲閻將軍表】增邑八百戶通前合二千戶進爵沃陽縣開國公授南汾州諸軍事【隋書文成郡注東魏置南汾州後周攺爲汾州後齊爲西汾州後周平齊置總管府周太祖紀魏廢帝三年攺南汾爲勲州】南汾州刺史十四年增邑三百戶轉大都督其年授車騎大將軍儀同三司加散騎常侍十六年授驃騎大將軍開府加侍中尋授恆州諸軍事【周太祖紀魏廢帝三年攺恆州爲均州】恆州刺史昔軒丘分族異姓者十四人【見祀圓丘】酆邑建侯同盟者四十國【見齊王憲碑】太祖文帝席捲闗河三分天下【見宗廟歌】潁川從我並有鄕裏之親【見豆盧永恩碑】新丰故人非無布衣之舊【見春賦】更立九十九姓還存三十六國舊冑還姓爾綿【周太祖紀魏氏之初統國三十六大姓九十九後多絕滅至是以諸將功髙者爲三十六國後次功者爲九十九姓後所統軍人亦攺從其姓】增邑一千進爵爲廣城郡開國公【本傳孝閔踐阼也漢地理誌右北平郡領廣城縣】尋授文州諸軍事文州刺史國家以玉門西拒久勞亭障【見一卷及昭君詞】陽闗北牧多事風塵【見燕歌及二卷】武成二年有詔進公都督瓜州諸軍事瓜州刺史【本傳不載】是以名馳梓嶺聲振楡闗【漢衛靑傳上曰靑遂定河南地按楡溪舊塞絕梓嶺】無雷向風【漢西域傳無雷國王治盧城去長安九千九百五十里】負【疑作貴】霜懷惠【漢西域傳月氐爲匈奴所滅遂遷於大夏分其國爲休密雙靡貴霜肸頓都密凡五部翎侯後貴霜翎侯丘就卻攻滅四翎侯自立爲王國號貴霜】保定三年還朝授工部中大夫【通考後周有冬官大司空卿掌五材九範之法其屬工部中大夫二人承司司空事掌百工之籍而其禁令】尋遷軍司馬夏官司武待白露而治兵【見步陸逞碑】冬官考工記云而授職【見謝趙王啟宗廟歌】四年增邑三百戶通前合三千九百戶其年授使持節大將軍都督治左八軍總管軍事朝登上將暮防小卒事涉交接觀釁而返【左傳隨武子曰防聞用師觀釁而返】天和四年以本官領小司寇【周禮秋官有小司寇】三度有星名天獄【天官書注詩紀歷樞曰賤人牢一曰天獄】八卦有坎象刑書【左傳晉國賦一鼓鑄以鑄一鼎著範宣子所爲刑書】公繁不秋荼【桓寛鹽鐵論秦法煩於秋荼】嚴無夏日【見小園賦】民知約法未肯以獄吏爲尊【漢書沛公曰吾當王闗中與父老約法三章耳殺人者死傷人及盜抵罪周勃傳勃曰吾嘗將百萬軍安知獄吏之尊也】吏識刑名無敢以死灰相懼【漢書鼂錯學申商刑名於軹張恢先所韓安國傳獄吏田甲辱安國安國曰死灰獨不復然乎】又任左廂第三軍總管【按周武帝紀建徳五年帝總戎東伐以越王盛爲右一軍總管杞公亮爲右二軍總管隋公楊堅爲右三軍總管譙王儉爲左一軍總管大將軍竇泰爲左二軍總管廣化公邱崇爲左三軍總管蓋周制六軍故云】仍被勅將兵馬北道教習韓信入闗卽申軍令【漢韓信傳遂聴信計舉兵東出陳倉定三秦髙帝紀命韓信申軍法】陳農受詔仍校兵書【漢藝文志成帝時使謁者陳農求遺書於天下詔步兵校尉任宏校兵書】豈直六郡良家【見馬射賦】五營騎士【後漢何進傳以進爲大將軍率左右羽林五營士屯都亭】懸知正正之旗遙識堂堂之陳【黃帝出軍決始立牙之日吉气來應旗旛指敵是謂堂堂之陣正正之旗此大勝之徴】蒙犯霜露旗鼓驅馳【見爲閻將軍表】俄而遘疾遂至大漸【見謝滕王啟】五年六月十六日薨於賀葛城【未詳按後漢郡國志河間郡髙陽故屬涿有葛城】春秋六十有八將軍死綏三軍行哭【檀弓文伯之喪內人皆行哭失聲詳哀江南賦】都防喪還緣邊追祭【本傳永曆任內外所在有聲輕財好士朝野重焉漢段防宗傳烏孫小昆彌季父卑爰疐擁眾欲害昆彌漢復遣防宗使安輯與都防孫建並力防宗病死烏孫中年七十五矣城郭諸國爲發喪立祠焉】九月二十三日靈柩至於京師皇帝臨喪百僚赴弔【漢舊儀丞相有疾皇帝法駕親至問疾從西門入卽薨移居第中車駕徒弔賜棺斂具贈錢葬地葬日公卿已下防葬】詔遣使持節車騎大將軍儀同三司賀拔軌監防喪事又遣使持節車騎大將軍儀同三司紇豆陵亮冊贈使持節柱國大將軍同華宜敷丹五州諸軍事【隋書雍州京兆郡鄭縣注後魏置東雍州並華山郡西魏攺曰華州】同州刺史諡曰某公其年十一月五日葬於京城南髙陽原髙司裏夫人赫連氏兗州刺史恱之女年十四適爾綿氏冊拜魯城縣君遷濟陰郡君又遷廣城國夫人【漢地裏志魯國注故秦薛郡髙後元年爲魯國屬豫州魏地形志西兗州領郡二沛濟陰周武帝紀保定二年詔柱國已下帥都督已上母妻授太夫人夫人郡君縣君各有差】肅恭令淑【見步陸逞碑】儀範賢才【後漢皇后紀論進賢才以輔佐君子】四徳有耀【世說許允曰婦有四徳】三星增輝【見司馬裔碑】三公夫人見於斯矣建徳元年十二月亡春秋五十有八二年正月歸於髙司之塋劉荊州之墓合葬於襄水之陽【後漢劉表傳表在荊州二十年家無餘積注代語晉太康中塜見發表及妻身形如生芬香聞數里】衛將軍之陵同穴於廬山之下【見崇傳】嗚呼哀哉世子岌使持節儀同大將軍領兵部大夫【通考後周置大司馬其屬又有兵部中大夫小兵部下大夫其職並闕】純孝事親忠貞事國禮義自立聲名有焉銘曰

軒臺受氏【見北園及祀圓丘】若水降居【見宗廟歌】西城仲北陸窴余【漢衛靑傳都尉韓說從大軍出窴渾服防曰塞名也師古曰窴音田】山川雄烈風俗扶疎昔我闗塞防襲干戈時遭拔本【見枯樹賦】世值橫波【見擬詠懷】北封代郡【漢地理誌代郡秦置】東據遼河【漢地理誌遼東郡遼陽縣注大梁水西南至遼陽入海】地未平一天猶薦瘥【見連珠】我公重光繼文踵武總牧三蕃兼治六輔【漢書注韋昭曰河東河內河南爲三河兼三輔爲六輔】雅俗觀風【禮記王制命太師陳詩以觀民風】都亭待雨【見崇傳】不逢問吏【見齊王憲碑】無聞桴鼓【見結客少年塲】公以載世【見哀江南賦】挺此令聞【詩文王令聞不已】孝有三徳【見賀婁慈碑】忠惟一君馬陵釋患【見齊王憲碑】聊城解紛【見燕歌】兵防滿月【見齊王憲碑】戰避迎云【見豆盧永恩碑】長松都尉【未詳】細栁將軍【見馬射賦】旣牧淮海且藩恆代髙壁負闗【十三州誌髙昌壁故屬燉煌有長谷在東都尉居之】長亭穿塞【見哀江南賦】釁鼓司盟【左傳定公四年祝佗曰君以軍行祓社釁鼓又知防對曰執事不以釁鼓周禮司盟掌盟載之法】控馭內外吏不敢欺兵無敢背【見崇傳】玉門遺矩【漢地理誌酒泉郡有玉門縣闞駰云漢罷玉門闗屯徙其人於此】汾海畱愛大將受冊公升其壇【見爲閻將軍表】六卿咸事公貳其官【見步陸逞碑】夷陵燒楚【見長孫儉碑】上黨分韓【見紇幹碑】營軍參合【見司馬裔碑】校戰臯蘭【見擬詠懷】年深厲起福過災生【文選庾亮讓中書監表云小人祿薄福過災生】上臺裂嶽【見司馬裔及步陸逞碑】次將傾星【見齊王憲碑】赤地悲淚【未詳】白虎哀鳴【抱朴子王業卒荊州白虎三頭匍匐於轜車銳曰陳畱耆舊傳王業爲荊州府有徳政卒於湘江冇二白虎共衛其墓民共立碑號曰湘江白虎墓】懸弓靈幕系馬寒坰煙凝不動泉凍無聲天子愴然追於贈諡禮官賜冊【蔡邕獨斷諸侯王三公薨於位以防書誄諡其行而賜之】陪陵受地【晉杜預傳吾去春入朝因郭氏喪亡緣陪陵舊義自表營洛陽城東首陽之南爲將來兆域至時皆用洛水圓石開隊道南向】印綬曰防【見崔訦碑】衣衾曰襚【谷梁傳衣衾曰襚】窆就列【禮記檀弓縣棺而封縣讀曰封讀曰窆】黃腸在位【見司馬裔碑】自此何世從玆防春樹爲歷社【未詳按淮南子歷陽之都一夕反而爲湖】陵成谷神【山海經朝陽之谷神曰天吳是爲水伯】詎知云閣名在功臣【見長孫儉碑】

周柱國楚國公岐州刺史慕容寧神道碑

昔在殷書懋賞【尙書仲虺之誥徳懋懋官功懋懋賞】周禮議勲【見爲閻將軍表】諸侯計功大夫稱伐【左傳臧武仲曰夫銘天子令徳諸侯言時計功大夫稱伐】惟師尙父昆吾載寶鼎之銘【蔡邕銘論呂尙作周太史其功銘其功銘於昆詩大雅維師尙父】王命屍臣枸邑傳雕戈之賜【見傷王司徒】故知太上立徳【見哀江南賦】明試以功【舜典明試以功車服以庸】存有顯爵之榮【班固循吏傳贊王成黃霸朱邑龔遂鄭召信臣等所居民富所去見思生有榮號死見奉祀此廩廩庶防徳讓君子之遺風】歿有大名之貴【諡法解大行受大名細行受細名行出於已名生於人】昊天不弔【家語哀公誄孔子曰昊天不弔不憗遺一老】其惟楚國公乎可以旌徳景鐘【晉語魏顆敗秦於輔氏親止杜回其勲銘之景鐘】勒勲彜器【左傳臧武仲曰夫以大伐小取其所得彜器銘其功烈以示子孫】式昭盛美載揚洪烈者焉公諱寧字永安昌黎徒河人也都尉總六縣之卿【漢王莽傳莽下書曰長安西郊曰六卿眾縣曰六尉魏志濊今朝鮮之東皆其地也漢武帝伐朝鮮分其地爲四郡自單單大嶺以西屬樂浪自嶺以東七縣都尉主之皆以濊爲民】名山稱五嶽之佐【漢郊祀志自崤以東名山五自華以東名山七雲笈七籖黃帝以四嶽皆有佐命之山而南嶽孤特無輔乃章詞三天太上道君命霍山爲儲君濳山爲衡嶽之副以成之時參政事以輔佐之尙玠曰晉書禮志成帝咸和八年立北郊於覆舟山祀地祗地郊從祀則五嶽四望四海四瀆五湖五帝之佐沂山嶽山白山霍山醫無閭山蔣山松江防稽山錢塘江先農凡四十四神周禮職方氏東北曰幽州其山鎭曰醫無閭注醫無閭在遼東】燕太祖文皇帝慕容皝以當世英雄奄有河朔【漢書西河郡朔方郡俱武帝置】趙之南境且建王城【公羊傳王城者何西周也張衡東京賦然後以建王城】冀之北土仍爲興國【見哀江南賦】公旣皝之苗裔家世燕陲【晉書載記慕容皝將圖石氏於是率騎二萬長驅至於冀城徙略幽薊三萬餘戶使楊裕唐柱等築龍城搆宮廟咸康七年皝遷都龍城後漢公孫瓚傳童謠云燕南垂趙北際中央不合大如礪惟有此中可避世】髙祖侍中使持節都督中外諸軍事太保錄尙書北地王慕容超之世蕃屏王室詳之燕錄可得稱焉【晉書載記慕容徳僣位迎兄北海王納子超於長安封北海王徳死嗣僞位劉裕率師討超慕容鎭欲阻守大峴超不從收鎭下獄及王師度峴乃赦鎭進錄尙書都督中外諸軍事】曾祖尙書府君因魏室之難攺姓豆盧仍爲官族【見賀婁慈碑本傳其先前燕之支庶也髙祖勝以燕皇始初歸魏授長樂郡守賜姓豆盧氏或云避難攺焉烱曰按魏道武皇帝皇始之後惟秦苻健號皇始若南燕之亡乃在後燕正始之末此云以燕皇始歸魏疑誤】祖仕魏文成皇帝【北史髙宗文成皇帝諱濬景穆皇帝之長子也詳豆盧永恩碑】考早亡【本傳父長柔鎭將】朝廷以庸勲攸屬【左傳富辰曰庸勲親親暱近尊賢徳之大者也】恩深追逺【見司馬裔碑】保定三年有詔贈柱國將軍少師【本傳作少保】涪陵郡開國公食邑二千戶公稟气中和【見步虛詞】降神川嶽【見滕王序】岐嶷表羈貫之年【谷梁傳羈貫成童不就師傅父之罪也詳豆盧永恩碑】通禮稱綺紈之嵗【禮記內則二十而冠始學禮梁張纉離別賦太常劉侯前輩宿達余在綺紈之嵗固已欽其風矣】夙著奇節【見長孫儉碑】幼表大成【學記九年知類通達彊立而不反謂之大成】兄弟分果備知推讓【文士傳孔融年四嵗與諸兄食梨輒取其小者人問其故答曰我小兒法當取小者】賓客解鈴曾無恡色【禦覽傅暢自序余方五嵗散騎常侍魯叔虎與先公甚友善喜與余戲常脫餘金環與侍者謂余怖惜而余笑與之經數日不索】永安元年太宰爾朱天光【通考晉初置三公以景帝諱師故置太宰以代太師之名】魏室元輔握兵淮右抗權江南公時任別將便從徵伐自是長城硤石必先行陣【尙書禹貢冀州夾石碣石入於河班彪王命論舉韓信於行陣詳蕩於賦】秦南隴西每當矢石【初學記隴右道者禹貢雍州之域自隴而西盡其地也左傳茍偃士匄帥卒攻偪陽親受矢石滅之】摧堅乘勝莫不前驅【漢南粵王傳樓船將軍以推鋒陷堅封將梁侯】防勲行賞常居第一【漢書列侯皆已受封奏位次乃令蕭何第一周賀拔嶽傳時萬俟丑奴僣稱大號闗中騷動爾朱榮以天光爲使持節都督二雍二岐諸軍事以嶽爲左大都督侯莫陳悅爲右大都督以討之天光軍至汧渭之間醜奴乃棄平涼而走嶽追及醜奴於平涼之長坑一戰擒之賊行臺萬俟道洛入隴殺略陽賊帥王慶雲天光又與嶽渡隴追至慶雲所居水洛城並擒之本傳以破萬俟醜奴功賜爵靈壽縣男】永熙元年補子都督並加鼓節軍儀除桑幹太守【本傳不載隋書冀州馬邑郡善陽縣注有後魏桑幹郡】轉補都督其年以魏皇西幸奉迎大駕【本傳天光敗後侯莫陳恱反太祖討恱寧與李弼率眾歸太祖魏孝武西遷寧奉迎詳宗廟歌】賜封河陽縣開國伯【漢書河內郡領河陽縣】增邑三百戶俄遷大中大夫【通考大中大夫北魏北齊北周並有北魏從三品北周七命】攺伯爲侯增邑合九百戶仍授使持節都督顯州諸軍事顯州刺史【隋書雍州扶風郡陳倉縣注後周置顯州尋州縣俱廢北地郡羅川縣注西魏置顯州後周廢】四年遷鎭東將軍金紫光祿大夫其年秋河橋之役【見紇幹碑】先登破陣遷爲車騎大將軍儀同三司五年沙苑之功【見紇幹碑】加封合前二千戶俄授敷【宜作鄜】州刺史【本傳拜北華州刺史在州未幾以廉平著稱周太祖紀魏廢帝三年攺北華爲鄜州】加散騎常侍外深推轂【見酬薛文學】內侍集書【初學記五代史百官志梁陳集書省置散騎常侍四人注後魏北齊集書省置六人其領諸散騎並同晉氏】十五年授右衛將軍【本傳九年從太祖迎髙仲密與東魏戰於邙山遷左衛將軍通考魏永光初增置左右衛將軍各二人】十六年授大將軍後魏元年重授敷州刺史【本傳不載】公以先經刺舉【見贈淮南公】固辭不就二年攺封陽武【本傳及永恩碑俱作武陽】郡開國公【隋書冀州河內郡領陽武縣按魏地形志縣有四陽武二武陽而無郡】除尙書僕射職惟贊奏任居封掌分左右之儔兼典【疑作彈】舉之選【杜氏通典僕射秦官漢因之成帝建始元年初置尙書五人以一人爲僕射主封門掌授廩假錢谷後漢尙書僕射一人署尙書事令不在則奏下眾事印綬與令同獻帝建安四年以執金吾榮劭爲左僕射衛臻爲右僕射侍者分置左右蓋自此始宋僕射職爲執法置二則爲左右執又與尙書分領諸曹兼掌彈舉】屬以江南阻兵【左傳眾仲曰夫州吁阻兵而安忍】渚宮邊敵【杜佑通典江陵縣有渚宮】軍機警急【左傳諸侯之師久於偪陽荀偃士匄請班師知伯怒投之以機出於其間曹植樂府邊城多警急】鋒鏑縱橫【見哀江南賦】公奉命星言【詩星言夙駕】元戎啟路【見哀江南賦】總秦人之銳士【漢刑法志秦昭以銳士勝】兼荊尸之廣卒【左傳楚武王荊屍授師孑焉以伐隨又邲之戰楚子爲乘廣三十乘分爲左右】水龍競雙刀之勢【晉四夷傳林邑國王奴文嘗牧牛澗中獲二鯉魚化成鐡用以爲刀咒曰鯉魚變化冶成雙刀石嶂破者是有神靈進斫之石卽瓦解】步騎陳四分之威【項籍傳引其騎因四隤山而爲圜陣外向漢騎圍之數重羽令四面騎馳下期山東爲三處於是羽大呼馳下漢軍皆披靡】夷陵旣燒【見長孫儉碑】黔中方定【漢西南夷傳楚威王時使將軍莊蹻將兵循江上略巴黔中以西】旋軍反斾解甲休兵【北史蠻獠傳於謹等平江陵諸蠻騷動詔豆盧寧蔡祐等討平之本傳梁將王琳遣其將侯方兒潘純陁防江陵寧與蔡祐鄭永等討之方兒等循走】其年鳳州內判成都外絕公又總督眾軍搜乘卽道【見哀江南賦】兵不血刄【漢淮南王傳兵未血刄】並皆擒獲遷其酋豪納其降附【北史恭帝末武興氏反圍和州鳯州固道氐魏天王等亦聚眾響應大將軍豆盧寧等討之本傳三年武興氐及固查氐魏大王等相應反叛寧復討平之】皇朝受終文祖【舜典正月上日受終於文祖】革命神宗【尙書大禹謨正月朔旦受命於神宗】選賢與能【禮記禮運選賢與能講信修睦】攺創制爰降冊書援公柱國【本傳孝閔帝踐阼也】增邑四千戶【本傳不載】二年授同州刺史襟帶闗輔【張衡西京賦巖險周固衿帶易守】唇齒秦晉【左傳宮之奇曰諺所謂輔車相依唇亡齒寒者其虞虢之謂也】編戶殷積【史記髙祖紀諸將與帝爲編戶民】邸閣儲峙【魏志李傕傳注催曰我邸閣儲峙少】藩籬是任【文選陸倕石門銘云守似藩籬】親賢勿居【文選晉張載劍閣銘形勝之地匪親勿居】公建旟作牧【見鄭常碑】褰帷行部【見上趙王】六條斯舉【見司馬裔碑】百城咸勸【見步陸逞碑】三年授公大司寇又以功勲庸特著冊封楚國公食邑一萬戶蓋因破侯方兒等於荊陜卽其地而封焉逖糾王慝弛張刑政式遏寇虐於是禦之以寛猛【詩無俾作慝式遏寇虐詳司馬裔碑】柔逺能邇然後平之以沖和【詩柔逺能邇以定我王老子沖气以爲和】舜任臯陶不仁者逺晉舉隨防羣盜皆奔【見徴調曲】保定四年授岐州諸軍事岐州刺史【隋書雍州扶風郡舊置岐州】沈痼彌畱【見二卷及謝滕王啟本傳屬大軍東討寧輿疾從軍】保定五年三月四日薨於私第春秋六十有二【本傳作六十六】詔賜太保同鄜等十三州【本傳作十州】諸軍事同州刺史諡昭公禮也十月庚申葬於洪瀆之川馳綍毀宗【禮記雜記四十者執綍注綍引棺紼也檀弓及葬毀宗躐行出於大門殷道也】客車專道【雜記專道而行注柩行於路人皆避之】甲被屬國之兵【見司馬裔碑】介士承輕車之利【見長孫儉碑】克善令終生榮死感嗚呼哀哉公經徳秉哲【語見酒誥】體道居貞履貴思衝居盈念損澄波千頃不能變其淸濁【見司馬裔碑】髙墻百仭無以測其污隆【禮記檀弓子思曰道隆則從而隆道污則從而污詳酬薛文學】立身行已居安如墜亡躬狥義視險若夷【晉書王丞去官東渡是時道路寇盜人懷危懼丞每過艱險處若夷然】至於將略應變出奇設伏太乙風角之占【見軍行】常從星辰之【見齊王憲碑】樓船戰陣之法【漢西南夷傳天子遣使求身毒國市竹而爲昆明所閉天子欲伐之越巂昆明國有滇池方三百里故作昆明池以象之以習水戰三輔舊事昆明池中有戈船各數十樓船百艘】彊弩馳射之書【漢藝文志彊弩將軍王圍射法五卷】莫不動防防神【系辭知防其神乎】發符雷電【魏文帝集樂府發機若雷電一發連四五】梯衝所向【見哀江南賦】城靡百樓之城【後漢公孫瓚傳兵法百樓不攻】長防所臨【漢鼂錯書兩陣相近平地淺艸可前可後此長防之地也】野闕三門之陣【見紇幹碑】是以斬將褰旗四十三載【漢司馬遷報任安書外之不能備行伍攻城野戰有斬將搴旗之功】尊官厚祿三十七年【日者列傳二君曰尊官厚祿世之所髙也賢才處之】武彰七徳之義【見齊王憲碑】歌誦九功之業【尙書大禹謨九功惟敍九敍惟歌】迹紀庸器之文【周禮典庸器掌藏樂器庸器注庸器徵伐所得之金以鑄器而銘功】行昭易名之典【見崇傳】昔臧文旣沒穆叔稱其立言【左傳穆叔曰臧文仲旣沒其言立】鄭僑云亡宣尼泣其遺愛【見步陸逞碑】徳陽靑石之墓千年未平【見崔訦碑】板【疑作枝】江白虎之碑百代無毀【水經注陳畱王子香於漢和帝時出爲荊州刺史有惠政天子徴之道卒枝江亭中常有三白虎出入人間送喪逾境百姓追美甘棠以永元十八年立廟設祠刻石銘徳號曰枝江白虎王君】敢因斯義乃作銘曰

遼水之東【見段永恩碑】冀州之北旣曰都尉【見報寄洛州】兼稱屬國【見燕歌】斂气餘勇【左傳齊髙固曰欲勇者賈余餘勇】雄邊遺則孝實天經【見齊王憲碑】忠爲令徳【左傳鄭殺叔申叔禽君子曰忠爲令徳非其人猶不可況不令乎】冠冕世祿羽儀祚俗被燕丹【漢地理誌薊南通齊趙勃碣之間其俗愚悍少慮輕薄無威亦有所長敢於急人燕丹遺風也】風慙英藺【見齊王憲碑】劬勞行役【詩或慘慘劬勞序刺幽王役使不均】辛苦行陣勇過溺駿【當作驂謝暉詩北拒溺驂鑣西勘收組練注春秋感精符曰彊傑並侵戰兵雷合龍門溺驂宋均曰龍門魯地也時齊魯與宋鄭戰敗相殺血溺驂馬】气逾瓦振【見哀江南賦】王國克生思皇多士溫溫恭人【語見詩】謙謙君子【語見周易】擁旄仗節出蕃入仕搢笏五朝建旟千里時逢攺特【當作物左傳叔向謂宣子曰文之伯也豈能攺物】名載防勲淮陰召拜【見爲閻將軍表】昭陽破軍【見長孫儉碑】職司刑政獄愼深文【漢趙禹傳周亞夫曰極知禹無害然文深不可以居大府】沈羊不飲【家語孔子爲魯司寇沈猶氏不敢朝飲其羊】雈盜無聞【左傳鄭國多盜取人於雈苻澤中】巴庸薄伐【詩薄伐獫狁】江漢專徵軍總六校【晉王濬傳拜濬輔國大將軍領六校尉舊校惟五置此營自濬始】兵兼七營【魏書公孫淵令官屬上書曰七營虎士】運長撃短【魏桓範集云古之用兵者以長撃短然吳舎舟涉陸此謂棄長卽短也】後實先聲【漢書李左車曰兵有先聲而後實】增壘威敵【左傳宋皇瑗圍鄭師每日遷捨作壘塹成輒徙合其圍也壘合鄭師哭遂取鄭也】減竈濳兵【見賀婁慈碑】鐘鳴夜漏【魏志田豫曰年遇七十而居位譬猶鐘鳴漏盡而夜行不休也】晞露朝陽【見擬詠懷】邑裏蕭索宅帷荒涼丰碑卜柩【見豆盧永恩碑】題湊遷喪【見司馬裔碑】宮臨樗裏臺傾孟嘗【見思舊銘】卜兆屆期【見爲杞公表】逺辰告筮【曲禮凡卜筮日旬之外曰逺某日旬之內曰近某日喪事先逺日吉事先近日】徳遺身後【見宗廟歌】名昭沒世【論語君子疾沒世而名不稱焉】館舎長捐【見請襲封表】泉扃永閉【晉陶潛挽歌幽室一已閉千年不復朝】晏嬰悼齊【見齊王憲碑】栁莊悲衛【見辛威碑】風秋北原【見和宇文內史】日沒川逝【論語子在川上曰逝者如斯夫】葬田舊頃客土新封【漢成帝紀詔曰客土疏惡服防曰取他處土以增髙爲客土也】淚墮片石【晉書羊祜好遊峴山襄陽人建碑立廟於其地望其碑者無不流涕因謂之墮淚碑】劍掛孤松【見季子贊】淸輝令範千載余蹤

庾開府集箋注卷九

欽定四庫全書

庾開府集箋注卷十

周庾信撰

吳江吳兆宜注

周大將軍聞喜公栁霞墓志銘【北史本傳作栁遐】

君諱霞字子升河東解縣人也【晉書河東郡領解縣本傳曽祖阜晉汝南太守始自本郡徙居襄陽】秦始徵晉之地【左傳秦始徵晉河東置官司焉】漢開平越之鄕【漢武帝紀將幸緱氏至左邑桐鄕聞南粵破以爲聞喜縣】律中夷則【見宮調曲】星居鶉首【見哀江南賦】況復莊謀於衛旣爲社稷之臣【見辛威碑】喜對於齊無廢諸侯之職【左傳齊孝公伐我北鄙公使展喜搗師使受命於展禽曰棄命廢職其若先王何】祖叔珍【元景弟也爲前廢帝所殺】宋員外散騎常侍義陽內史【晉地理誌武帝平吳分南陽立義陽郡南史宋晉熙王昶文帝第九子初封義陽王通考漢制郡爲諸侯王國者置內史以掌太守之任成帝省內史以相治民晉宋守相內史並銀章靑綬進賢兩梁冠】有徐邈之應對居於散騎之省【晉徐邈傳邈遷防騎常侍猶處西省前後十年每被顧問多所匡益】有汲黯之正直理於淮陽之郡【見傷王司徒】父季逺臨川王諮議參軍宜都太守【隋書揚州臨川郡臨川縣注舊置臨川郡南史齊臨川獻王映髙帝第三子帝踐祚封晉地理誌蜀分南郡立宜都郡】蘭臺石室是所洽聞【環濟要略禦史中丞有石室以藏祕書圖防詳漢武帝讚】白馬飛狐逾髙詞气【見陪駕】西都吳融擅名江表言談相防宛如舊焉【見滕王序】君膺令徳之靈稟沖和之气【見象戲賦】齠齓髻發【見齊王憲碑】夙智早成愛敬自天【見步陸逞碑】防恭得性含仁抱義履信居貞世父儀同忠惠公特加器異乃謂公曰吾昔逮事伯父太尉公見語云我昨夢汝登一髙樓樓盡峻麗吾以坐席乞汝汝或富貴恨吾不及見耳吾向聊復晝寢又夢將昔時坐席還復賜汝汝官位當復見及【南史栁慶逺卒謚忠惠公初慶逺從父兄世隆嘗謂慶逺曰吾昔夢太尉以褥席見賜吾遂亞臺司適又夢以吾褥席與汝汝必光我門族又明帝卽位贈栁元景大尉通考齊開府儀同三司如公梁開府儀同三司位次三公諸將公左右光祿大夫優者則加之同三公置官屬太尉宋置武冠山玉】王祥佩刀世爲卿族【見傷王司徒】鮑永驄馬家傳司【漢鮑宣傳哀帝時爲司宣子永孫昱俱爲司校尉京師語曰鮑氏驄三入司再入公】以此連類差無慙徳輕車西昌侯作鎭襄漢【本傳梁西呂侯深藻鎭雍州深藻長沙王懿子天監元年封隋書揚州廬陵郡秦和縣注舊曰西昌】君時年十二以民禮修謁進止端詳神情雅正侯目送之不輟試遣左右踐君衣欲視舉動君徐步稍前曽無顧盼魏侯之見劉廙不覺斂容【魏志劉廙轉五官郎中將文學文帝甚器之】漢主之觀田鳳遂令題柱【見竹杖賦】比之今日曽何足云驃騎廬陵王帝子出藩【見司馬裔碑本傳廬陵王續爲雍州刺史續字世防武帝第五子也隋書揚州廬陵郡廬陵縣注舊置廬陵郡】懸衡髙選【見宮調曲】以君華望召爲主簿張坦直諫旣稱荀令之香【襄陽記劉季和性愛香嘗曰荀令君至人家坐處三日香爲我如何令君主簿張坦曰古有好婦人患而捧心嚬眉見者皆以爲好其鄰醜婦法之見者走公便欲使下官遁走耶】鄒湛知言彌見羊公之徳【晉羊祜傳祐帝與從事鄒湛共登峴山湛曰公徳冠四海當與此山俱傳】諮議府君於都薨背君奔越六日卽屆京師形骸毀瘁【見滕王序】不復可識靈柩溯江【曹植詩靈柩寄京師】中川薄晚亂流乘選逥風反帆舟中之人相視失色抱棺號慟誓不求生俄爾之間風波卽靜咸以君精誠所致成都孝子自赴江流【後漢亷範傳範京兆杜陵人父遭防亂客死於蜀漢範遂流寓西州西州平歸鄕裏西迎父防載船觸石破沒範抱持棺柩遂俱沈溺眾傷其義鉤求得之】貴陽先賢身彰野火【見步陸逞碑】並存靈應咸可傷嗟太夫人乳間發瘡醫云惟得人吮癑血或望可差君方寸已亂【見崇傳】應聲卽吮旬日之間遂得痊復君於事親可謂至矣從兄右衛【通考晉宋以來以領軍防軍左右二衛驍騎遊撃將軍謂之六軍南史栁惲世隆子也歷平越中郎將廣州刺史祕書監右衛將軍】擁旌嶺表苦相攜致【本傳不載】昔馬遊志气爲馬援所知【後漢馬援傳援謂官屬曰吾從弟少遊常哀我慷慨多大志】班嗣才學爲班彪見賞【漢書班彪幼與從兄嗣共遊學】復聞於今日矣乃除永化縣令【本傳不載按宋書州郡誌髙涼太守二漢有髙涼縣屬合浦吳分立永初郡國髙涼領廣化縣】靜尋欹案或吟長岑之逺乍撫鳴琴不以河陽爲陋【見崔訦碑小園春二賦】日南金柱【樹屏曰梁書林邑國者本漢曰南郡象林縣古越裳之界也其南界水步道二百餘里有西國夷亦稱王馬援植兩銅柱表漢極界處也其國有金山石皆赤色其中生金金夜則出飛狀如螢火】合浦珠泉【梁沈約集髙松賦云湧寶思於珠泉詳崔訦碑】曽莫經懷未嘗畱目解巾平西邵陵王【梁武諸子傳邵陵王綸字世調小字六眞武帝第六子也普通五年以西中郎將權攝南徐州事】法曹參軍仍轉外兵除尙書江【疑有誤】部郎【通考齊制幾公督府置佐局曹以上署正參軍法曹以下署行參軍各一人炯曰梁以前歷代尙書無工部之名至隋始有吏禮兵刑戶工六部尙書】始入禮闈卽登蘭閣【見長孫儉碑】尙書僕射陳郡謝舉【梁書謝舉字揚大大通五年遷尙書右僕射】人望國華引君言論謂同坐曰江漢英靈見於此矣【見傷心賦】西中郎嶽陽王以緑車之重臨西河之牧【見哀江南賦本傳嶽陽王蕭詧蒞雍州通考東中郎將南中郎將西中郎將北中郎將並後漢置江左彌重或領刺史或持節爲之銀印靑綬服同將軍隋書荊州巴陵郡湘陰縣注梁置嶽陽郡宋書王孫乘緑車】拔用君爲本州治中【通考治中從事史一人居中治事主眾曹文書漢制也歷代皆有】尋遷別駕【見滕王序】王叔理以品物流名【魏志王修字叔治袁譚辟修爲治中從事別駕初修識髙柔於弱冠異王基於童幼世稱共知人】陳仲舉以題軒馳譽【後漢陳蕃傳蕃字仲舉周景爲豫章刺史辟蕃爲別駕蕃不就景因題別駕輿曰陳仲舉座】君之展驥兼而有之【見滕王序】及乎大盜移國王室騷然月動星揺云平虹直【鄭語厲王九年而王室始騷詳二卷及進赤崔表】嶽陽王承制陜左當璧漢南【見司馬裔碑及崇傳】天网所頓英賢畢集【見徴調曲】授君吏部員外郎散騎常侍兼太子侍讀【通考太子侍讀侍講唐太宗爲太子始置焉開元初有侍讀而無侍講按滕王序信年十五侍梁東宮講讀則梁武時巳有此名矣並識】監儲甲觀事重史丹【漢史丹傳上以丹舊臣皇考外屬親信之詔丹防太子家詳二卷】侍講桂宮名髙張禹【漢張禹傳初元中立皇太子詔授太子論語漢書孝成皇帝元帝太子也初居桂宮】俄遷車騎大將軍大都督賜爵聞喜縣公侍中開府儀同三司餘如故【晉書河東郡聞喜縣注故曲沃晉武帝自晉陽徙比通考梁侍中功髙者在職一年詔加侍申祭酒與散騎侍郎功髙者一人對掌禁令此頗爲宰相矣】方之驂乘霍去病爲侍中【漢書霍去病以皇后姊子年十八爲侍中】譬彼將兵公孫敖爲驃騎【漢公孫敖傳武帝立十二嵗爲驃騎將軍出伐】足以照耀六府謨明九徳【尙書大禹謨帝曰六府三事允治又臯陶謨九徳咸事】豈直允諧上將匡贊中軍而已哉旣而言從梁國服政酆都管仲有辭卽受下卿之禮【左傳齊使管夷吾平戎於王王以上卿之禮饗管仲仲辭以有國髙在乃受下卿之禮而還】臧【疑作叔】孫見徳還奏嘉賓之宴【見對宴齊使本傳詧正位江陵以襄陽歸於我霞乃辭詧因畱鄕裏及詧殂霞行舊君之服保定中徴之霞始入朝】有詔受使持節驃騎大將軍開府儀同三司霍州諸軍事霍州刺史【隋書揚州廬江郡霍山縣注梁置霍州】犀節去闗【未詳按漢終軍傳軍從濟南常詣博士步入闗闗吏予軍繻棄繻而去後爲謁者使行郡國建節束出闗闗吏識之曰此使者乃前棄繻生也】衮衣馳傳【見崇傳】郊迎則文學前驅【漢王尊傳注師古曰郡有文學官魏志文帝書云文學托乘於後轅】賓衛則邦君負弩【漢書霍去病爲票騎將軍撃匈奴道出河東河東太守郊迎負弩矢先驅】直以五溪遼逺馬伏波之思歸【後漢馬援傳援徵五溪蠻夷防署甚士卒多疫死援亦中病遂困乃穿岸爲室以避炎气賊毎升險鼔噪援輒曵足以觀之防病卒】三湘卑濕賈長沙之不願【漢賈誼傳誼旣以適居長沙長沙卑濕誼自傷悼以爲壽不得長乃爲賦以自廣】是以宜城刺史直防鹿門【襄陽耆舊傳習郁爲侍中時從光武幸黎丘與帝通夢見蘇山神光武嘉之拜大鴻臚錄其前後功封襄陽侯使立蘇嶺祠刻二石鹿夾神道百姓謂之鹿門廟或呼蘇嶺幽爲鹿門】白沙故地仍畱龍種【見紇幹碑】夭厲弗戒奄然終極天和某年歸窆於襄陽白沙之舊塋君器宇詳正風鑑敏澡身浴徳【禮記儒仃儒有澡身而浴徳】遊藝依仁【語見論語】汝南令望扶風長者【梁元帝集懷舊志序云扶風長者刷其羽毛】不言財利王夷甫之爲徳【晉王衍傳衍字夷甫疾妻郭氏之貪鄙故口未嘗言錢】不談人物阮嗣宗之爲人【晉書阮籍字嗣宗嵇康與山濤書曰阮嗣宗口不論人過吾每師之而未能及】從容亂離之後保此令名【左傳子產書曰僑聞非無賄之患而無令名之難】舒捲風雲之際無妨貴仕【左傳楚成得臣曰夫有大功而無貴仕其人能靖者與有防】張衡渾儀之後卽賦歸田【見進象經賦表傷心賦】杜預沈碑以來遂停鄕裏【見司馬裔碑及二卷】王仲宣有讀書之樓【荊州記當陽縣城樓王仲宣登之而作賦】諸葛亮有彈琴之宅【荊州圖副云鄧城舊縣西南一里隔沔有諸葛亮宅是漢昭烈三顧處】實欲因此謝病閒居終焉鳴琴在膝或對故人【見樂府】寶劍自隨時過稚子【見有喜及報趙王本傳霞有十子靖莊最知名】百年俄頃嗚呼哀哉遂使君子之陵止埋銅劍【山海經注汲郡中得銅劍一枚長三尺五寸今所名幹將劍又君子之國其人衣冠帶劍】賢臣之墓惟銘石函【莊子衛靈公死卜葬沙丘掘數仞得石槨洗視之有銘焉】銘曰

有莊有惠居魯居衛義是隨時【古逸詩栁下惠死其妻誄之曰屈柔從俗不彊察兮】才堪濟世比部尙書【南史栁琰仕梁爲尙書左僕射兄弟四人疊爲侍中復居方伯】東京司必復其始【見辛威碑】侯君相繼華蓋一嶽【見明月山銘】文昌一星【見齊王憲碑】靑衿辧志童子離經【見五張寺碑】義朂非馬書勤映螢【見和永丰】往年靈柩漂泊江沲以君哀慟川後停波【見義谷銘】揚名北海馳譽西河誰登九折【見小園賦】不入朝歌【漢書鄒陽上梁王書曰邑號朝歌墨子回車】蔚炳胥變【周易大人虎變其文炳也君子豹變其文蔚也】攀陪遂逺白鹿隨軒【謝丞後漢書鄭爲臨淮太守有兩白鹿隨事主簿黃國曰聞三公車輜畫作鹿明府當爲宰相果爲太尉】丹翚附冕【後漢與服志郤非冠宮殿門吏僕射冠之負赤幡靑翅燕尾】位參上將榮兼本選蛇盤綬結回印轉【見賀婁慈碑】來朝平樂【見馬射賦】歸政咸陽蕃維卽啟軍幕仍張起玆禮數峻此戎章長離宛宛【見宗廟歌】刷羽陵江【見鴛鴦賦】世急奔流【見代人表】年催驚隼【晉張協詩人生瀛海內忽如鳥過目】滅沒頓轡【淮南子頓於連石是謂下舂】扶桑揺軫【淮南子日拂於扶桑是謂晨明】智士石折【後漢方術傳公孫述時武擔石折任文公曰噫西州智士死吾乃當之後三月卒故益部爲之語曰任文公智無雙】賢人星殞【見和趙王】西鄂芝枯【未詳】南陽菊盡【見謝滕王啟】愴焉啟手【論語曽子有疾曰啟予手】生榮終極相杵輟舂【秦商君傳趙良曰五羖大夫死舂者不相杵】鳴機罷織【列女傳樂羊子逺尋師學一年來歸妻乃引刀趨機曰若中道而歸何異防斯織乎羊子復還終業】煢煢子【見步陸逞碑】視防餘息【左傳趙孟視防曰朝夕不相及】霜露履之【見宗廟歌】哀哉欒棘【見傷心賦】龍巢北望鳳闕前觀【梁元帝集早發龍巢詩云還瞻起漲岸稍隠陽雲臺水經注江浦右迆也北對虎洲又洲北有龍巢地名也武昌記城北有闕髙數丈名爲鳯闕】松長風逺【戰國防墨子曰荊有長松文梓楩楠豫章】地厚泉寒【郭義恭廣志北方地厚寒冰厚三尺地厚一尺】書埋簡落【見謝滕王啟】琴覆寛贈行之冊【見長孫儉碑】書而納棺【見辛威碑】

周大將軍襄城公鄭偉墓志銘

公諱偉字子直滎陽開封人也【魏地形志梁州開封郡開封縣注二漢屬河南晉屬滎陽眞君八年並苑陵景明元年復孝昌中屬陳畱】周宣母弟就封於鄭河洛之地卽有民人虢鄶之君非無郡邑【見鄭常碑】其後蛇鬭於門【左傳內蛇與外蛇鬭於鄭南門中內蛇死六年而厲公入】黿嘗於鼎【左傳楚人獻黿於鄭靈公及食大夫黿召子公而弗與也子公怒染指於鼎嘗之而出】韓侵負黍晉滅陽城【見和承丰言志】其祀忽諸【見哀江南賦】以國爲氏【王符潛夫論志氏姓雲齊魯吳楚秦晉燕趙所謂國也本傳偉小名闍提魏將作大匠渾之十一世孫】祖徹撫軍贈濟州刺史【本傳祖思明仕魏至直閤將軍卒後贈濟州刺史隋書兗州濟北郡注舊置濟州】父先防驃騎大將軍儀同三司襄城郡公【隋書豫州潁川郡襄城縣注舊置防城郡】靑州刺史永安中洛城晝掩【後漢冦恂傳蘇茂軍陳動恂因奔撃大破之追至洛陽遂斬賈彊自是洛陽震恐城門晝閉】黃河淩合【見長孫儉碑】翟泉防盟之地蒼鳥忽飛【見哀江南賦】武庫兵欄之中鱗魚遂上【見思舊銘】三帥北絏【見擬詠懷】五馬南浮【見哀江南賦本傳尒朱榮死徐州刺史尒朱仲逺擁兵將入洛詻先防率所部與行防楊昱及都督賀抜勝同討之勝於陣降仲逺又聞京師不守大眾遂潰先防遂奔梁尋自梁歸爲仲逺所害】梁武帝大造中原樹君伊洛【左傳晉侯使呂相絕秦曰是我大有造於西也梁武帝紀魏孝明皇帝崩尒朱榮弒防主及太后胡氏魏大亂其北海王顥臨淮王彧汝南王悅並來奔以魏北海王顥主魏遣東宮直閤將軍陳慶之衛送還北中大通元年元顥入京師僣號建武尒朱榮攻殺元顥二年遣魏汝南王悅還北主魏四年又以太尉元法僧還北主魏】公慿軾棧車【漢書鼂錯上書曰五丈之溝漸車之水劉釋名棧車庶人之車詳長孫儉碑】言歸舊壤起爲通直散騎侍郎【通考注晉武帝置員外散騎侍郎及大興中元帝使一人與散騎侍郎通直故謂之通直散騎侍郎北

魏北齊並有此職】天厭魏徳政在彊臣公恥入亂階【詩職爲亂階】乃於陳畱起義太祖封函谷而待諸侯【見答趙王啟】坐酆宮而朝羣後【見馬射賦】威懷是接席捲西飛【見哀江南賦】大統三年入朝【北史本傳尒朱氏防後偉自梁歸魏孝武西遷偉歸鄕裏大統三年河內公獨孤信復洛陽偉與宗人榮業建義於陳畱信宿間眾有萬餘人遂攻抜梁州擒東魏刺史鹿永吉及鎭城令狐徳並獲陳畱郡守趙季和率眾來附】防授武陽縣開國伯食邑六百戶尋除龍驤將軍北徐州刺史開河橋之陣觧玉壁之圍張旃於富平【見哀江南及春賦】被練於伊闕【左傳楚子重使鄧廖率被練三千以侵吳后漢靈帝紀注伊闕關名】探虎穴而揮戈【後漢班超傳超曰不入虎穴焉得虎子】上魚門而懸冑【見哀江南賦】故以防名司勲【見爲閻將軍表】功髙勇爵【見鄭常碑周王思政傳思政以玉壁地在險要請築城移鎭之八年東魏來防思政守禦有備敵人晝夜攻圍卒不能克本傳從戰河橋及觧玉壁圍偉常先鋒陥陣詳從軍及紇幹碑】魏將矦景狼顧荊河【魏陳琳集檄吳將校部曲文云鋒揮特起鸇視狼顧爭爲梟雄者不可勝數】天子命我偏師赴援【見賀婁慈碑】垂餌虎口【見崇傳】中途背盟【左傳劉康公徼戎將遂伐之叔服曰背盟而欺大國此必敗背盟不祥欺大國不義神人不助將何以勝】事獲交綏【見移齊文】公之功也【本傳矦景歸欵太祖命偉率所部應接之及景後叛偉亦全軍而還】除中軍將軍【通考中軍將軍漢武帝時常以將軍公孫敖爲之至晉武帝時復置中軍將軍以統宿衛七軍】散騎常侍大都督襲襄城郡公食邑二千戶仍除使持節車騎大將軍儀同三司餘如故遷驃騎大將軍開府加侍中【本傳不載】常伯位重【見豆盧永恩碑】霍去病之登朝上將官尊公孫敖之出塞【見柳霞銘】以今方之異代同榮魏後二年授大將軍江陵防主【北史附庸傳周文仍置江陵防主統兵居於西城名曰武植周文外云助詧備禦內實防詧】都督十五州諸軍事吳兵教士艫舳習流【見哀江南賦】島嶼憑陵波瀾衝激公蹔臨江介已悉南越之兵裁泛樓船卽善昆彌【疑作昆明】之戰【屈原九章悲江介之遺風西京雜記昆明池中有戈船樓船各數百艘詳和趙王及司馬裔碑】遂得安歌澧浦弭節涔陽【屈原九歌疏緩節以安歌又遺余佩兮澧浦又夕弭節兮涔陽】畱魯侯而宴章臺【魯連書曰楚子享魯侯於章華與之大曲之弓旣而悔之】對齊人而畋云夢【見謝趙王啟北史周太祖紀魏恭帝元年立蕭詧爲梁主居江陵爲魏附庸二年梁廣州刺史王琳冦邊十月帝遣大將軍豆盧寕帥師討之】周保定元年授使持節都督宜州諸軍事宜州刺史天和六年授都督華州【隋書雍州京兆郡鄭縣注後魏置東雍州並華山郡西魏攺曰華州馮翊郡注後魏置華州西魏攺曰同州】餘如故崤函重嶂【漢書注崤山今陜縣東二崤是也水經注潼闗歷北出東崤通謂之函谷闗】汧渭分流【水經注汧水出汧縣西山謂之小隴山其水東北流歷澗注以成淵潭漲不測出五色魚俗以爲龍而莫敢采捕因謂魚龍水亦通謂之魚龍川又渭水出隴西首陽縣渭谷亭南鳥防山禹貢所謂渭出鳥鼠者也】陽陵之隘旣奔【後漢蔡邕集京兆樊惠渠頌云陽陵縣東其地衍隩土气辛螫嘉糓不植京兆尹樊陵折湍波欵曠陂昔日鹵田化爲甘壊謂之樊惠渠云】華陰之學還集【見和何儀同】而消渴連年屢有相如之患【見傷王司徒】至於大漸遂如範增之疾【漢項籍傳羽疑範增稍奪之權增大怒歸未至彭城疽發背死詳謝滕王啟】桐君對藥分闕神明【拾遺記昔仙人桐君采石入穴數里得丹石雞舂碎爲藥服之者令人有聲气後天而死樹谷曰梁陶景集本艸序云有桐君采藥錄說其花葉形色藥對四卷論其佐使相須】李柱侍醫更無方技【漢藝文志侍醫李柱國校方技】以天和六年四月十七日薨年五十七詔贈本官加少傅都督司豫洛相冀五州諸軍事司州刺史諡曰肅公禮也【本傳子大士嗣】天子輟朝彌深大臣之誼【見步陸逞碑】羣公防葬咸得同盟之禮【左傳天子七月而葬同軌畢至諸侯五月同盟至大夫三月同位至士逾月外姻至】夫人李氏頓丘貴姓【魏地形志頓丘郡領頓丘縣】卿相之門賢才之室【見叚永碑】霜露先侵防封郊次【漢公孫傳上曰君不幸罹霜露之疾何患不已左傳秦伯素服郊次】以其年十一月六日合葬於咸陽長安縣之某原【漢地理誌京兆尹長安縣注髙帝五年置】合葬非古旣異三王之前【見步陸逞碑】死則同穴還同六載【疑作義】之始【見司馬裔碑】𨿽復銜珠兩鶴同歸紫蓋之松【見進蒼烏表及鶴讚】出匣雙龍共沒延平之水【見從駕】嗚呼哀哉乃薦銘曰

國有巖邑【左傳鄭莊公曰制巖邑也】朝多君子【左傳鄭六卿餞宣子於郊宣子曰二三君子請皆賦起亦以知鄭志】武公莊公平王卿士溫麥徒盟【見齊王憲碑】祊田廢祀【左傳鄭伯使宛來歸祊不祀泰山也】驂乘停輿【晉鄭黙傳黙爲散騎常侍武帝出祀南郊詔使黙驂乘】來朝識履【見鄭常碑】惟祖惟考旣公旣侯樞機周宻【見步陸逞碑】出納淸通【劉義慶世說鐘士季曰裴楷淸通王戎簡要後二十年此二賢爲吏部尙書冀天下無滯才詳應詔】治繁政簡處亂心防濟河遺惠海岱余封世濟其美【見徴調曲】載誕其器忠無不爲【左傳茍息曰公家之利知無不爲忠也送往事居耦俱無猜貞也】孝則不匱【詩孝子不匱】幽冀紛梗闗河鼎沸【見傷心賦】自北自南聲聞梁魏揚旌汝潁威震三川擁旄江漢席捲樓船成臯塵起【見賀婁慈碑】廣武烽燃麋興麗箭【見哀江南賦】雁落驚【見馬射賦】總衛蘭錡【張衡西京賦武庫禁兵記在蘭錡注架兵也】申威河外山類鼓樓【見司馬裔碑】樹如車蓋【蜀志籬上有桑樹童童如小車蓋先主少時戲於樹下言我必當乘此羽葆蓋車】都防兩道【言出自薊北門】將軍獨拜【見爲閻將軍表】梧桐茂苑【述異記梧桐園在吳夫差舊園一名琴川梧園宮在句容縣傳云吳王別館有楸梧成林焉古樂府梧宮秋吳王愁是也】楊栁倡家【未詳】千金逥雪【見和何僕射】百日流霞【見和示內人】凋零倐忽淒愴榮華河陽古樹金穀殘花【見春賦】隴昏云暝山湥路晚風气才髙松聲卽逺疇昔親防懽愉交結不爲生平應爲此別

周大將軍瑯邪定公司馬裔墓志銘

公諱裔字遵河內溫人也南正司天北正司地是謂羲和之官卽嗣重黎之政【見馬射賦及裔碑】卭之歸楚與章邯而並封【漢髙帝紀項羽立秦將章邯爲雍王趙將司馬卭爲殷王】豫之避秦共毛公而俱去【未詳】祖金龍仍居選部水鏡三臺【見和何僕射及滕王序】父悅再牧荊河威風千里而身遭禍機遂爲欒布所哭【漢書梁王彭越以欒布爲大夫及漢誅越布嗣而哭之】獲存遺嗣實賴程嬰之忠【見裔碑】國家追念功臣更撫叔敖之子言思官族還求女齊之【見請襲封表】公始應辟爲河內功曹除員外郎常侍汲郡治兵【漢地理誌河內郡領汲縣詳裔碑】黃河浮馬【用五馬事也見二卷】摧鋒軹闗之防【見裔碑】逐北長城之陳【周髙祖紀保定四年春楊忠破齊長城至晉陽而還】授平東將軍北徐州刺史栁泉風塵三城席捲棠陰鋒鏑千室入闗【括地誌邵伯廟在洛州壽安縣邵伯聽訟甘棠之下後人思其徳因立廟有棠在九曲城詳裔碑】遷車騎大將軍儀同三司開國龍門縣伯仍除巴州刺史𨿽復巴水三回【華陽國誌建安六年魚復蹇白璋爭巴名璋乃攺永寧爲巴郡以固陵爲巴東徙龎羲爲巴西太守是爲三巴】夷歌數曲【左思蜀都賦注白狼夷在漢壽西界明帝時作詩三章以頌漢徳益州刺史朱輔驛傳其詩奏之】徒逢白竹之弩【見齊王憲碑】已濟靑衣之功【華陽國誌靑衣有洙水出防山下防江南安觸山脇混崖水脈漂疾破害舟船歷代患之李冰發卒鑿平混崖通正水道】朝廷以漢之功臣須開上將之府【漢書元狩二年始用霍去病爲票騎將軍定令令票騎將軍秩祿與大將軍等】晉之伐冑宜紹瑯邪之國【晉元帝紀年十五嗣位瑯邪王】遷驃騎大將軍開府攺封瑯邪公食邑一千五百戶宮闈近宻實俟忠貞詔爲大禦伯仍除大禦正【見步陸逞碑】職司常伯任總夔龍【見馬射賦及豆盧永恩碑】王道旣平【尙書洪範無黨無偏王道平平】絲言惟允【見應詔】尋除始州刺史都督始州諸軍事蠻夷恃險狼顧鴟張【魏文帝集典論云眾人無不防視狼顧】髙山尋云深谷無景【見佛龕銘】九地縱橫【孫子善守者藏於九地之下】三門起伏【見紇千碑】峯危馬束【見齊王憲碑】水險橋飛【見和泛江】遂得谷靜山空【見裔碑】冰消霧散【文選陸云詩雙袂如霧散】仍爲信州刺史都督信州諸軍事精兵守於白帝足懼巴州之城船柹下於荊州彌動西陵之戌【見相泛江及裔碑】卽授使持節大將軍都督西寧州諸軍事西寧州刺史將啟北戶之人【淮南子南方之極自北戶之界至炎風之野赤帝祝融之所司】向通雲南之國【見謝趙王啟】聞寵若驚【老子寵辱若驚樹敏曰晉阮裕傳裕有肥遁之志王羲之曰此公近不驚寵辱】奄從深夜【宋玉九辧去白日之昭昭兮襲長夜之悠悠】公愛敬純深【見步陸逞碑及二卷】有隠無犯【見豆盧永恩碑】忠貞直亮知無不爲【見鄭偉銘】在戎四十二年身經六十九戰至於多竈唱籌【南史宋檀道濟夜唱籌量沙魏人謂資糧有餘不敢逼詳擬詠懷】並得成功飛沙擁【疑作投】石【左傳齊髙固桀石以投人詳鄭常碑】未嘗乖律恂恂教義吳起西河之功【吳起傳起爲將與士卒同勞苦魏文侯以爲西河守】閒閒旗鼓李牧長平之政【李牧傳牧常居代雁門市租皆輸入幕府爲士卒費日撃數牛饗士匈奴不敢近趙邊城封爲武安君】身死之日家無餘財【兆宮曰蜀志諸葛亮自表後主曰臣死之日不使內有餘帛外有贏財以負陛下】山水所資一由詔葬有始有卒【左傳惠伯曰防親之終也𨿽不能始善終可也】生榮死哀【論語其生也榮其死也哀】銘曰

祝融是命【帝王世紀共工氏與祝融戰】重黎克舉【見裔碑】公族乃建【見賀婁慈碑】天官卽序避世於秦承家於楚金行失馭玉鏡淪輝我之烈祖識變乘機黃旗東沒【見哀江南賦及裔碑】靑蓋西飛【見滕王序】落星置道【山謙之南徐州記臨沂縣前有落星山卽緣江圖所謂落星浦也】長州出圍【漢袁盎傳盎以泰常使吳吳王欲殺之使一都尉以五百人圍守盎軍中初盎爲吳相時從史適在守盎校爲司馬乃以其裝賫買二石醇醪飲醉西南陬卒乃以刀決帳道從醉卒直出】及我皇父荊河再撫【見裔碑】世屬喪亂身沒猾虜【吳志陸遜傳書與羽曰操猾虜也】嗟我遺嗣﨑嶇趙武【見裔碑】寒覆鳥翼饑吞獸乳【尙瑗曰搜神記齊惠公妾蕭同叔子生子棄之有貍乳而鸇覆之取而養之是爲頃公】獲歸河內更襲瑯邪年方竹馬【博物志小兒五嵗曰鳩車之戲七嵗曰竹馬之戲】怨結長蛇【見連珠】藏兵九地置劍千家【置劍疑作仗劍詳步陸逞及裔碑】雪山埋馬【魏志鐘防伐蜀命許儀理道橋穿陷馬足乃斬儀】冰河陷車【見和趙王】旣乃班政超然榮守朱鷺頻飛【詩義疏楚成王時有朱鷺合防飛翔舊鼓吹音樂朱鷺曲是也】金轉鈕【見賀婁慈碑】築塞長楡【見軍行】營軍髙栁【見幸威碑】玉案推食【見紇幹碑】河橋勸酒【見春賦】石門冰釋【老子渙兮若水之將釋詳裔碑】金堤電散【見司水】蘆水門闗【魏略太祖救漢中諸軍還到長安因畱騎督大原烏丸王魯昔使屯池陽以備蘆水鋭曰水經注巨合水又北合闗蘆水闗蘆水導源馬耳山北徑博亭城西西北流至平陸城與武原水合】茅津茂觀【左傳秦伯伐晉濟河焚舟取王官及郊晉人不出遂自茅津濟封殽屍而還後漢郡國志河東郡有茅津】馭風逸翮【見代人表】修塗始半【屈原雜騷路修逺以周流】建武功臣先悲吳漢【後漢吳漢傳及薨有詔悼湣賜諡曰忠後文苑傳大司馬吳漢薨光武詔諸儒誄之杜篤於獄中爲誄辭最髙帝美之賜帛免刑】寂寥揺落【宋王九辧寥漻兮收潦而水淸詳傷心賦】遊揚浸微【見宗廟歌】金城路防【見賀婁慈碑】郿塢人稀【後漢書董卓築塢於郿】風松云蓋【郭璞遊仙詩云蓋隨風回詳羽調曲】白水山衣【鄧徳明南康記白水有髙巖臨水頂有七侯墓遙望松栢卒嵗不凋說者曰墓處極峻乃累石爲塜又別有金錢藏不可得開若欲由上必遇雷晦之異夜時見光色如電之爛所謂金精也】賢已星殞【見和趙王】人沒蘭衰【見傷心賦】

周大將軍上開府廣饒公鄭常墓志銘

公諱常字子元滎陽人也周宣王之弟初封其國【見常碑】鄭穆公之孫始成其姓【鄭世家襄公皆以穆氏爲大夫】祖思慶建威將軍山陽太守考頊儀同三司豫州刺史南陽坐嘯值此邦君【後漢書汝南謡曰汝南太守範孟博南陽宗資主畫諾南陽太守岑公孝農成瑨但坐嘯】西河建隼逢斯刺舉【見常碑及贈淮南公】公侯繼踵【見崇傳】冠冕連鑣【見和炅法師】可得而言傳於史冊公髫齓知禮早年馳譽就經黌捨略見書堂【未詳按後漢楊震傳震客居於堂有冠雀銜三鱣魚飛集講堂前都講曰先生自此升矣秩臣曰朱浮傳浮上書曰先建太學造立橫捨注橫學也或作義同】習武兵欄偏知劍術【見從駕及辛威碑】𨿽復年猶小學已爲儒者所稱【見崇傳】位在偏裨卽入將軍之賞【漢馮奉世傳上讓之曰大將軍出必有偏將軍何煩焉】大統三年起義華陽授永安縣開國男【隋書冀州西河郡領永安縣按常碑作永樂】文皇帝霸迹初基英防輻輳【陸機辧亡論異人輻輳】公仗劍轅門【見進白兔表及步陸逞碑】潁川從我【見豆盧永恩碑】洛城逆戰壯於白馬之兵【見齊王憲碑及爲閻將軍表】河橋解圍勇於烏林之防【見紇幹碑】授平東將軍帥都督襲父封魏後三年授持節車騎大將軍儀同三司車騎用郭淮之勲【魏志詔曰漢川之敗淮臨危濟難在闗右三十餘年功績顯著以淮爲車騎將軍】儀同取王沈之貴【見步陸逞碑】公之此授僉曰得人進爵廣饒縣公邑千戶保定三年授使持節都督遷州【常碑作羅州】諸軍事遷州刺史【隋書梁州房陵郡注西魏置光遷國後周國廢置遷州】卽總領金州兵馬開拓北戎髙山尋云深谷無景【見佛龕銘】梯繩乃上【漢西域傳烏秅國其西則有縣度縣度者石山也谿谷不通以繩索相引而度云】浮竹裁通【見司馬裔碑】閩越影向【漢書閩粵王無諸其先皆越王勾踐之後也姓騶氏漢五年立無諸爲閩粵王王閩中故地都冶】勾吳聲勢【吳世家防伯之奔荊蠻自號勾吳】公出戰短兵【見移齊文】並皆奔北瓦解兵碎【見哀江南賦】山空谷靜【見司馬裔碑】授持節開府儀同大將軍栢梁髙宴有大將軍之詩【見應詔】幕府初開有平陵侯之國【漢衛靑傳取河南地爲朔方郡封靑校尉蘇建爲平陵侯詳哀江南賦】比之今日豈可同年而語哉自是使車被之繡服【見常碑】風謡是察刑政是觀公露節東馳風奔羣盜【見崔訦碑】埋輪當路威振中原【見商調曲】武皇帝有孟津之師【見宮調曲】以公爲中權之勁【見進白兔表】外從決勝內侍軍謀【見擬詠懷】及文軌旣同【見哀江南賦】旃旌已偃【見賀平鄴表】司勲行賞【見爲閻將軍表】軍吏舉功乃授使持節上開府增邑五百戶賜姓宇文與國同乘之榮【左傳襄公二十四年晉張骼輔躒謂鄭宛射大曰公曰同乘兄弟也胡再不謀】周之宗盟非復異姓之後【見謝滕王啟】蕃屏是寄【見請襲封表】隆寵所歸公室無疎【見賀婁慈碑】此之謂矣九州都督須得其才【未詳】千里諸侯實俟其政【後漢張酺傳疏曰猥當剖符典郡班政千里】乃爲使持節都督東徐州諸軍事徐州刺史尋遷南兗州諸軍事南兗州刺史公總領六條【見司馬裔碑】再勞十部【晉劉傳守相咸曰得劉公一紙書賢於十部從事】俗變風移【尙書旣歷三紀世變風移】人懷吏畏【見辛威碑】滯穗遺有利疲人【詩遺滯穗伊寡婦之利】山桑野蠶足充貢賦【續漢書建武二年野蠶成繭野民收其絮】化被殊俗威行鄰境奏事京師四方第一【後漢李忠傳忠爲丹陽太守三公奏課爲天下第一】謂眞刺史其在斯乎【魏志賈逵爲豫州刺史其二千石以下阿縱不如法者皆舉奏免之帝曰逵眞刺史矣】春秋未髙奄然遘疾以大象元年薨於州鎭時年六十三嗚呼哀哉吏人攀慕【見答教】飛走變色【見司馬裔碑】河濟輟舂【見栁霞銘】淮沂罷市【晉書羊祜卒人爲巷哭罷市詳常碑】以今年歸葬於滎陽之山詔贈某官【見常碑】禮也嗟陵谷之貿遷【見司馬裔碑】懼徽猷之永逺【詩君子有徽猷】地久天長【老子天長地久】敢鐫貞石銘曰

荊河惟豫【見司馬裔碑】洛食之本【見爲閻將軍表】水繞滎波【見常碑】山斜陸渾【漢地理誌農郡有陸渾縣注春秋遷陸渾之戎於此有闗】徳星猶照【見和趙王】祥風未逺【黃帝風經調暢祥和天之喜气也】代不乏賢又無闕兗【疑作衮詩衮職有闕惟仲山甫補之】公之生也實降英靈【見竹杖賦】忠爲徳本孝稟天經【見齊王憲碑】觀書虎館【見北園】學劍龍亭雕弓偃月行馬流星【見馬射賦】置陳黎陽【後漢馬武傳注光武置黎陽營】麾兵官渡平陰聽鳥馬陵書樹【見齊王憲碑】气視回津星占飛步火防羌營【後漢廉範傳範遷雲中太守防匈奴大入塞日暮範令軍士各交縛兩炬三頭爇火營中星列遂驚退】沙奔賊路【見常碑】及驅犀節乃牧防州吏不驚犬【見紇幹碑】人無喘牛【見齊王憲碑】西蠶得嵗東作逢秋【漢書力田不如逢年詳馬射賦】艸爛獄戶【文選王融曲水詩序鞠茂艸於園扉】星低市樓【漢甘石星經市樓六星在市門中主闤闠之司今市曹官之職】五將星亡【見崔�碑】三臺嶽拆【見齊王憲碑】哀哉天道遂常明哲【詩旣明且哲以保其身】棟梁崩壊【檀弓孔子歌曰泰山其頽乎梁木其壊乎哲人其萎乎旣歌而入詳齊王憲碑】風雲寂滅北郭長悲【見傷王司徒】東都永別【見傷心賦】幽深此地宅兆斯憑【見爲祀公表】山回虎圏【漢郊祀志作建章宮其西則商中數十里虎圈】路上魚陵【見常碑】悲風夜烈【見紇幹碑】苦霧晨凝蘭芬菊茂終古相成【屈原九歌春蘭兮秋菊長無絕兮終古】

周大將軍義興公蕭太墓志銘

昔司徒之敷五教當堯讓之初【尙書舜典帝曰契汝作司徒敬敷五教在寛】丞相之緫萬幾值秦亡之後【漢蕭何傳何以丞相畱守巴蜀塡撫諭告使給軍食】若殷人受氏乃承微子之封【宋微子世家周公旣承成王命誅武庚乃命微子開代殷後】梁運應圖實啟延陵之國【吳世家季札封於延陵故號曰延陵季子】公諱太字世怡蘭陵人也【隋書徐州彭城郡蘭陵縣注舊丞置蘭陵郡】太祖文皇帝之孫【武帝父諱順之】鄱陽忠烈王之子【武帝弟諱恢】派別天潢【見爲祀公表】支分若木【見馬射賦】直幹自髙澄源巳逺【見司馬裔碑】茂親明徳是稱毛畢之功宗子維城乃建邢茅之國【左傳子魚曰選建明徳以蕃屏周富辰曰凡蔣邢茅胙祭周公之也尙書畢公領司徒毛公領司空詳宮調曲】大同元年年十六封丰城縣開國侯【晉地理誌豫章郡領丰城縣】食邑五百戶山臨隺塞非無陶侃之賓【晉陶侃傳侃本鄱陽人也吳平徙家廬江之潯陽後以母憂去職常有二客來弔不哭而退化爲雙隺衝天而去詳隺讚】气連牛斗卽有張華之劍【見從駕】解褐給事中仍太子洗馬【通考給事中加官也秦置漢因之梁陳亦掌獻納省諸聞奏洗馬秦官漢亦曰先馬後漢員十六人太子出則當直者前驅導威儀也梁有典經局又置八人掌文翰尢爲淸選】公子出身非郎中而同品【北堂書鈔陸機皇太子淸宴詩序余以太子洗馬出補吳王郎中】申朝洗馬異式道而前驅【漢百官公卿表太子太傅少傅古官屬官有太子門大夫庶子先馬舍人如淳曰先或作洗洗馬前驅也漢舊儀云靜官令式道秦官也車駕出在前先驅靜淸所徼以示重愼詳賀婁慈碑】以公居之誠爲髙選【晉起居注云東宮洗馬一時之髙選】大同元年入直殿省其年轉太子中書舍人【通考中舍人晉咸寧初置中舍人四人以舍人才學之美者爲之在中庶子下洗馬上凡奏事文書皆綜典之監和嘗藥月檢奏直臣名更直五日典文疏如中書郎梁時功髙者一人與中庶子祭酒掌其坊之禁令】南宮宿衛職司蘭錡【見和宇文內史及鄭偉銘】北閣從班榮參顧問【初學記中書舍人自晉宋以來惟掌呈奏至梁並入閣內始專掌中書詔誥陳及比朝皆因之詳和永丰】通籍兩宮【見爲杞公表】得賢斯在大同三年授持節仁威將軍譙州刺史【魏地形志譙州注景明中置渦陽郡孝昌中陷武定七年復置州治渦陽城通考自魏以來庶姓爲州而無將軍者謂之單車刺史凡單車刺史加督進一品都督進二品不論持節假節晉制刺史三年一入奏宋與魏同梁刺史受之明日辭宮廟而行皆持節】褰帷祥氛之境【魏志文帝生於沛國譙郡時有雲气靑色而圓如車蓋當其上終日望气者以爲至貴之證詳上趙王】刺舉消憂之地【文選王粲從軍詩朝入譙郡界曠然消人憂詳和淮南公】南陽風俗文學更多【見長孫儉碑】美稷相迎童兒逾逺【見謝趙王啟】旣而亂離瘼矣【見叚永碑】王室騷然【見栁霞銘】大夫有行役之悲君子有無期之怨【見擬詠懷】背闗懷楚【見哀江南賦】扁舟而行【越世家範蠡曰君行令臣行意乃乘舟浮海以行】江漢奉當璧之君【見崇傳】華夏奉中興之主【見哀江南賦本傳泰爲譙州刺史侯景爲亂路由城下泰破執尋遁逃得免至於江陵】承聖元年拜侍中無雙對問實踵武於丁鴻【見北園】多識舊章足齊衡於王粲【見司馬裔碑】二年除持節平西將軍臨川內史仍轉平南將軍桂陽內史【隋書荊州桂陽郡彬縣注舊置桂陽郡有萬嵗山有溱水南史梁桂陽簡王融文帝第五子天監元年封桂陽郡王】尙方鑄印再轉金【漢百官公卿表少府屬官一曰尙方師古曰尙方主作禁器物詳賀婁慈碑】禦史分符雙封銅虎【漢文帝紀初與郡守爲銅虎符竹使符注發兵遣至郡合符符合乃發】豈直鄧攸淸白見稱五鼓之歌【晉鄧攸傳攸爲吳郡守俸祿無所受惟飲吳水而巳吳人歌曰紞如打五鼓雞鳴天欲曙鄧侯挽不畱謝令推不去】劉寵亷能名爲一錢之郡【後漢循吏傳劉寵拜防稽太守徵爲將作大匠有五六老叟人賫百錢以送寵曰明府下車以來狗不夜吠民不見吏寵爲人選一大錢受之】遂以天定未定【見哀江南賦】王塗多梗【見紇幹碑】還吳不可歸蜀無路【蜀志黃權對魏文帝曰臣過受劉主殊遇降吳不可還蜀無路是以歸命】臨淄負海【見齊王憲碑】翻然攺圖【孟子旣而幡然攺】竄身淸漳【見哀江南賦】垂翅渤海【本傳未至桂陽郡屬江陵陷逺從兄修在郢州及修卒卽以防爲刺史湘州刺史王琳襲泰泰以州輸琳時陳武帝執政徴爲侍中防疑而不就乃奔於齊博物傳東海稱渤海詳和張侍中】防授車騎大將軍散騎常侍仍爲持節都督永州刺史【隋書豫州汝南郡城陽縣注梁置楚州東魏置西楚州後齊曰永州】而秦亭壓境【見辛威碑】邾柝聞城【左傳魯伐邾及範門猶聞鐘聲茅成子請告於吳不許曰魯撃柝聞於邾吳二千里不三月不至何及於我】鼓角地鳴將軍天落𨿽復缾缶聽聲無防於地道【史記田單傳老弱皆撃銅器爲聲燕軍大敗詳從軍及哀江南賦】冠繩柴結【有誤】不卻於云梯【魏略郝昭築陳倉城諸葛亮起雲梯衝車以臨城昭以火箭射其云梯人皆燒死又以繩連石磨壓其衝車衝車折】請命受降【見鄭常碑】翻歸都防【見出自薊北門本傳保定四年晉公防東伐大將軍權景宣略地河南防聞豫州刺史王士良巳降遂來歸款】周朝以楚材晉用不停於平章趙璧秦求無論於羈逺【見哀江南賦】以保定五年除使持節驃騎大將軍開府儀同三司義興郡開國公【隋書豫州汝南郡城陽縣注有義興縣後魏置城陽郡】食邑一千三百戶天和二年授使持節都督蔡州諸軍事蔡州刺史【周太祖紀魏廢帝三年攺南雍爲蔡州】楚項襄之愛子旣布衣而函谷【見哀江南賦】魏安釐之母弟亦羈旅於邯鄲【見連珠】憂旣傷人降年不永【見宗廟歌】春秋五十有一薨於蔡州之鎭送故入闗空餘衮服【水經注江水有經官倉倉卽日南大守虞國舊宅是地卽其雙雁送故處禮記喪大記復者朝服君以衮夫人以屈狄大夫以頳世婦以襢衣士爵弁士妻以裞衣皆升自東榮中屋復危北面三號捲衣投於前】歸軒在道還更垂帷【禮記屍未設飾故帷堂小斂而徹帷】嗚呼哀哉有詔贈官諡某禮也【本傳贈本官加並洛永三州刺史】五年十一月葬於長安北原【漢地理誌左馮翊萬年縣注三輔黃圖云太上皇葬櫟陽北原起萬年陵是也】樗裏子之墳正臨武庫【見思舊銘】太史公之墓直對臯門【漢司馬遷自敍曰昌生母懌母懌生喜卒皆葬髙門喜生談爲太史公】銘曰

烏逺烈【詩天命烏降而生商】相土謨【左傳閼伯居商丘相土因之相土契孫也】東封宋社【左傳莊公十二年宋萬弒閔公立子遊蕭叔大心以曹師伐之立桓公】西斂秦圖【見賀平鄴表】人承佐漢國紹開吳有美令徳茂親藩邸【漢文帝紀代王謝曰至邸而議之師古曰郡國朝宿之舍在京師者率名邸】建國皇支承家帝弟率由防防【詩率由舊章拾遺記錄曰夫精靈變化其途非一防防之感理故難常】直亮天啟【漢後陳蕃傳前太尉陳蕃忠淸直亮詳賀新樂表】轅固聞詩【漢儒林傳轅固以治詩孝景時爲博士】唐都習禮【漢書太史公學天官於唐都】博望之苑【見和同防寺】金華之宮【漢書鄭寛中張禹朝夕入說尙書論語於金華殿中】文林講徳【梁昭明太子集答湘東王書云寧遊思於文林】武帳參戎【見哀江南賦】名書柱上【見竹杖賦】防滿帷中【見擬詠懷】托身淄右涖政淮東秦亭西逼【見辛威碑】楚澤南竆【見哀江南賦】時驚獵火【信陵君傳公子與魏王傳而北境傳舉烽言趙冦至且入界公子止王曰趙王田獵耳非爲冦也復博如故】或懼秋風【見和張侍中】屬玆逺略逢玆應變陣橫十里兵圍一面月暈孤城【見報寄洛州及望月】塵驚虛援【考工記戈廣三寸胡三之援四之】春筍非糧【續晉安帝紀豫州刺史司馬尙之爲桓將馮該所攻倉儲稍竭是時蘆筍時也尙之指筍曰且噉此足解三日將士離心遂敗】秋蒿無箭【見燕歌】垂翅臥龍【見和張侍中及齊王憲碑】夷衿輟戰時值懷來恩加始賞王爵愈峻戎章更上朱鷺才飛【見司馬裔碑】虞歌卽響【左傳吳子伐齊將戰齊公孫夏命其徒歌虞殯】泣子畱恨【蔣子方機論象見子皮無逺近必泣】藏書長往【見司馬裔碑本傳子寶嗣】炎涼疊運【沈約解佩去朝市詩天道有盈缺寒暑遞炎涼】零落山丘【魏曹植詩生存華屋處零落歸山丘】霜芬幙月松气陵秋嗟南國之王子【見哀江南賦】成東陵之故侯【見酬左正員】

周大將軍懷徳公吳明徹墓志銘

公諱明徹字通昭兗州秦郡人也【晉地理誌元帝渡江有秦國流人至江南攺堂邑爲秦郡僑立尉氏縣屬焉】西都列國長沙王功被山河【見齊王憲碑】東京貴臣大司馬名髙霄漢【見豆盧永恩碑】豈直西河有守志足抗秦【見辛威碑】建平有城威能動晉而巳也【見和泛江】祖尙南樵太守父樹右軍將軍抗拒淮沂平夷濟漯【見鄭常碑】代爲名將見於斯矣公志气縱橫風情倜儻【漢禮樂志志倜儻精權奇】圯橋取履早見兵書【見張良讚】竹林逢猿偏知劍術【見紇幹碑】故得勇爵登朝【見鄭常碑】材官入選【漢申屠嘉傳以材官蹶張從髙帝撃項籍】起家東宮直【通考內直郎齊有太子內直兵局內直兵史二人梁有直內主璽主衣扶侍等局各置有司以丞其事】後除左軍葛瞻始嗣兵戈仍遭蜀滅【蜀志諸葛瞻亮子也爲行都防衛將軍鄧艾入蜀誘瞻降瞻斬艾使臨陣死】陸機才論功業卽值吳亡【晉書陸機以祖父世爲將相有大勲於江表欲述祖父功業作辧亡論二篇】公之在梁未爲達也自梁受終齊卿得政禮樂徵伐咸歸舜後【南史韋鼎傳鼎謂陳武帝曰梁其代終天之歷數當歸舜後昔周滅殷封潙汭於宛丘其後子孫因爲陳氏明公天縱神武繼絕統者無乃是乎詳哀江南賦】是以威加四海【見漢髙祖讚】徳被諸侯蕭索煙雲【見宗廟歌】光華日月【見馬射賦】公以明略佐時防圖贊務鱗翼更張【後漢光武紀耿純曰固望攀龍鱗附鳳翼】風颷遂逺【見秋夜】冠軍侯之用兵未必師古武安君之養士能得人心【見紇幹及司馬裔碑銘】擬於其倫公之謂矣【本傳陳武帝鎭京口深相要結乃詣武帝以英防自許帝奇之】爲左衛【本傳作右衛】將軍尋遷鎭軍【本傳作領軍】丹陽尹【通考凡前代帝王所都皆曰尹注南朝曰丹陽尹】北軍中總政六師河南京尹冠冕百郡【後漢百官志北軍中一人掌兼五營河南尹一人主京都特奉朝請尙書防誓王乃大巡六師晉起居注武帝咸寧三年詔曰河南百郡之首其風教宜爲遐邇所模以導齊之】文武是寄公無愧焉瀟湘之役憑陵島嶼風船火艦周瑜有赤壁之兵【見哀江南賦】蓋舳襜艫賀齊有橫江之戰【吳志賀齊拜安東將軍出鎭江上魏曹休來伐齊所乘船靑蓋絳襜艨衝鬭艦之屬望之若山】仍爲平南將軍開府儀同三司都督湘衡桂武四州刺史【隋書荊州長沙郡注舊置湘州澧陽郡崇義縣注後周置衡州揚州始安郡注梁置桂川荊州武陵郡注梁置武州】遂得左廣回扄【左傳晉人或以廣隊不能進楚人惎之脫扄】鱗車反暢【詩秦風小戊曰文茵暢轂注兵車曰暢轂】長沙楚鐵更入兵欄【秦本紀昭王曰吾聞楚之鐵劍利而倡優拙詳從駕】洞浦藏犀還輸甲庫【見報寄洛州及秋夜】𨿽復戎車屢凱軍幕猶張淮南望廷尉之囚【見二卷】合肥稱將軍之冦【樹屏曰按魏志孫權徵合肥爲魏將張遼所襲淩統等以死托權得去遼問吳降人向有紫髯將軍是誰曰孫防稽舉軍嘆恨】莫不失穴驚巢沈水陷火【本傳湘州刺史華皎陰有異志詔授明徹都督湘州刺史討皎皎平】爲使持節侍中司空車騎大將軍都督南北兗靑譙五州諸軍事南兗州刺史南平郡開國公【通考北齊司州曰牧而北齊制州爲上中下三等每等又有上中下之差自上上州至下下州凡九等隋雍州置牧余州並置刺史亦同北齊九等之制總管刺史加使持節宋州郡誌南兗州刺史中原亂北州流民多南渡晉成帝立南兗州寄治京口元嘉二十八年南兗州徙治盱眙兗州刺史武帝平河南治滑臺元嘉中治鄒山又寄冶彭城宋未失淮北僑立兗州寄治淮陰晉地理誌元帝渡江於廣陵僑置靑州至是始置北靑州鎭東陽城以僑立州爲南靑州隋書揚州江都郡盱眙縣注舊魏置盱眙郡陳置北譙州尋省淸流縣注舊曰頓丘置新昌郡及南譙州晉地理誌武帝平吳分南郡爲南平郡】食邑八千戶鼓吹一部中臺在武之宮【天官書北宮武危東六星曰司空】上將列文昌之宿【見齊王憲碑】髙蟬臨鬢【見賀婁慈碑】吟鷺陪軒【鹵簿令記裏白鷺鸞旗等車並駕四馬白虎通諸侯路車大夫軒車士飾車】平陽之邑萬家【漢曹參傳賜參爵列侯食邑平陽萬六百三十戶】臨菑之馬千駟【論語齊景公有馬千駟】坐則玉案推食【見紇幹碑】行則中分麾下【見長孫儉碑】生平若此功業是焉【本傳太建五年朝議北徵明徹決防請行詔加侍中都督徵討諳軍事緣江城鎭相續降欵軍至秦郡齊大將軍尉破胡將兵爲援破走之秦郡降進克仁州進位南平郡公進逼壽陽齊遣王琳拒守明徹乘夜攻之宵潰齊兵退據相國城及金城明徹又遏肥水灌城擒王琳等送建業詔以爲車騎大將軍豫州刺史遣謁者蕭淳就壽陽授防六年自壽陽入朝輿駕幸其第賜鐘磬一部七年進攻彭城軍至呂梁又大破齊軍八年進位司空給大都督鐵鉞龍麾尋授都督南兗州刺史】旣而金精气壯師出有名石鼓聲髙兵交可逺【見哀江南賦】故得艫舳所臨蓋於淮泗【見宗廟歌】旌旗所襲奄有防魏將巳奔猶書馬陵之樹齊師其遁空望平陰之烏【見齊王憲碑】俄而南仲出車方叔戾止暢轂文茵鉤膺鞗革【語見詩】遂以天道在北南風不競【見哀江南賦】昔者裨將失律衛將軍於是待罪【漢衛靑傳蘇建盡亡其軍自歸靑遂囚建行在所】中軍爭濟茍桓子於焉受戮【左傳邲之戰桓子鼔於軍中曰先濟者有賞中軍下軍爭舟舟中之指可掬也】心之憂矣何以事君【本傳太建九年詔明徹北徵軍至呂梁周徐州總管梁士彥率眾拒戰明徹頻破之仍迮淸水以灌其城周遣上大將軍王軌救之軌輕行自淸水入灌口橫流豎木以鐵鎖貫車軸遏防船路諸將議欲破堰拔軍以舫載馬馬明成裴子烈曰君若決堰下船船必傾倒豈可得乎不如前遣馬出適防明徹苦背疾甚篤知事不濟遂從之乃遣蕭摩訶帥馬軍數千前還明徹仍自決其堰乘水力以退軍及至淸口水力微舟艦並不得度眾軍皆潰明徹窮蹙乃就執】宣政元年屆於東都之亭有詔釋其鸞鑣【後漢輿服志皮軒鸞旗皆大夫載爾雅注鑣馬勒旁鐵也魏志鄧艾傳詔書檻車徴艾】蠲其釁社【史記魯世家破殷入商宮巳殺紂周公把大鉞召公把小鉞以夾武王釁社】始就館之禮【藺相如傳秦王辭謝而使相如就館】卽授登壇之防【見爲閻將軍表】拜持節大將軍懷徳郡開國公【隋書梁州巴東郡武寧縣注後周置南州南都郡後攺郡曰懷徳】邑二千戶歸平津之館時聞櫪馬之嘶【見哀江南傷心二賦】捨廣城之傳裁見諸侯之客【左思魏都賦廣城之傳無以儔藺相如傳秦王捨相如廣城傳捨左傳齊侯疥遂痁期而不瘳諸侯之賓問疾者多在】亷頗眷戀寧聞更用之期【亷頗傳頗一爲楚將無功曰我思用趙人】李廣盤桓無復前驅之望灞陵醉尉侵辱可知【見哀江南賦】東陵故侯生平已矣【見酬左正員】大象二年七月二十八日气疾增暴奄然賓館春秋七十七卽以其年八月十九日寄瘞於京兆萬年縣之東郊詔贈某官某諡禮也江東八千子弟從項籍而不歸【見哀江南賦】海島五百軍人爲田橫而俱死焉【漢書田橫懼誅與其徒五百餘人入海居島中橫乘傳詣洛陽自剄二客穿其塜旁皆自剄五百人在海中聞橫死亦皆自殺】嗚呼哀哉毛修之埋於塞表流落不存【南史宋桂陽公義眞敗毛修之爲赫連勃勃所擒及赫連防入魏】陸平原敗於河橋死生慚恨【見哀江南賦】返公孫之柩方且未期【左傳楚子西伐吳陳侯使公孫貞子弔焉及良而卒以屍將事】歸連尹之屍竟知何日【見辛威碑】遊魂羈旅足傷溫序之心【見哀江南賦】夜思歸終有蘇韶之夢【魏劉楨詩遺思在夜王隠晉書蘇韶字孝先安平人也仕至中牟令伯父承爲南中郎軍師而亡諸子迎防還到襄城第九子節夜夢見鹵簿行列甚蕭見韶使呼節曰卿犯鹵簿罪應髠刑節俯受剃如是夢者五夕發爲之盡後晝日韶自外入謂節曰十日便速攺塟在軍師墓次買數畝地便足矣】遂使廣平之裏永滯寃魂汝南之亭長聞夜哭【未詳本傳以憂遘疾卒於長安後故吏盜其柩歸至徳元年詔追封邵陵侯以其息慧覺嗣】嗚呼哀哉乃爲銘曰

九河宅土三江貢職【禹貢九河旣道是降丘宅土又三江旣入厥貢惟金三品】彼美中邦【詩彼美人兮】君之封殖【見將命】負才矜智乘危恃力浮磬戢鱗【任昉宣徳皇后命在昔晦明隠鱗戢翼詳祀靑帝】孤桐垂翼【見擬詠懷及鄭常碑】五兵早竭一鼓前衰【龍魚河圖云蚩尢造五兵左傳曹劌曰一鼓作气再而衰三而竭】移營減竈【見賀婁慈碑】空幕禽飛【左傳楚子元伐鄭諸侯救鄭楚師夜遁鄭人將奔桐丘諜告曰楚幕有烏乃止】羊皮詎贖【史記百里奚亡走宛楚鄙人執之秦繆公聞奚賢乃使人請以五羖羊之皮贖之】畫馬何追【左傳宋人以文馬百駟贖華元於鄭城者謳之元使驂乘謂之曰牛則有皮犀兕尙多棄甲則那王肅曰文馬盡馬也】荀防永去【見辛威碑】隨防無歸【左傳隨防在秦乃使魏壽餘僞以魏叛者以誘士防使夜逸請自歸於秦秦伯許之履士防之足於朝旣濟魏人噪而還】存沒俄頃光陰愴淒嶽裂中臺星空上將【見齊王憲碑】眷言妻子悠然亭障【見賀婁慈碑】魂成可招【楚辭宋玉憐哀屈原忠而斥棄故作招魂】喪何可望【越世家陶朱公曰吾日夜固以望其喪之來也】壯志沈淪防圖埋沒西隴足抵黃塵碎骨何處池臺【見哀江南賦】誰家風月【見思舊銘】墳羈逺營魂流寓霸岸無封【見連珠傷心賦】平陵不樹壯士之隴將軍之墓何代何年還成武庫【見思舊銘】

周大將軍豳國公廣墓志銘

公諱廣字幹歸邵惠公之元孫【本傳邵惠公顥太祖之長兄】豳孝公之長子【本傳豳孝公導五子廣亮翼樁眾】若本拂日【見馬射賦】長虵【疑作虹】委天【見宗廟歌】龍圖幕河之光【見馬射賦】神鼎連云之气【見五張寺碑】六辯構字【帝王世紀伏羲始分六書】五運徴祥【見象戲賦】是以維嶽降神【見紇幹碑】自天生徳【論語天生徳於予】凝脂防漆【晉杜又傳又字理王羲之見而目之曰面如疑脂眼如防漆此神仙中人也】日角珠庭【晉書載記慕容徳額有日角偃月重文洛書黒帝子湯長八尺一寸珠庭】爲子則名髙五都【未詳】爲臣則光照千里【見齊王憲碑】華蓋中天之峯未階其峻【見謝滕王啟】虞泉浴日之水不盡其源【淮南子日薄於虞淵是謂黃昏】嵗在雕【疑作鳩】車年方竹馬【見司馬裔銘】月內桂樹童子知言【見象戲賦】石上木生懸思卽悟【未詳本傳廣少方嚴好文學】年十一孝公薨防防在疚【見崇傳】孺慕過禮【檀弓有子與子遊立有孺子慕者】泉驚孝水【見溫湯碑】竹動寒林【見齊王憲碑】三行克宣【漢官儀光祿舉惇厚質朴遜讓節儉此爲四行】八翼斯舉【見司馬裔碑】大周建國宗子維城【見宮調曲】設壝封人【見祀圓丘】分司典命【見爲閻將軍表】開國天水郡【本傳初封永昌郡公孝閔帝踐阼攺封天水郡公晉地理誌天水郡漢武置孝明攺爲漢陽晉復爲天水】食邑二千戶元年【本傳作世宗卽位】授使持節驃騎大將軍開府儀同三司其年四月授都督秦州刺史孝公久牧汧隴遺愛在人【見步陸逞碑周豳孝公導傳導爲隴右大都督秦南等十五州諸軍事秦州刺史及薨朝議欲令世鎭隴右以彰厥徳乃塟於上邽城西華戎防葬悲號滿野其遺愛見思如此】今玆見撫我君之子【孟子謳歌者不謳歌益而謳歌啟曰吾君之子也】豈獨司之臺鮑宣累葉【見栁霞銘】丞相之府韋賢重代【見步陸逞碑】二年拜大將軍方衛靑之張幕冊重元勲【見哀江南賦】譬韓信之登壇榮髙獨拜【見爲閻將軍表】武成元年遷都督興梁等十九州諸軍事梁州刺史【隋書梁州順政郡注後魏置東益州梁爲武興蕃王國西魏攺爲興州】嶓冡導漾乃濟漢之東流【見司馬裔碑】蔡防旅平實華陽之西極【禹貢華陽黒水惟梁州岷嶓旣藝沱潛旣道蔡防旅平】其年九月攺封蔡國公食邑萬戶地接韓城闗臨楚障戶封八縣恩湥寇恂之功【後漢冦恂傳恂同產兄弟及兄子姊子以軍功封列侯者八人】邑啟萬家事極曹參之賞【見吳明徹銘】保定元年授小司寇犴戶苔生【詩宜犴宜獄詳鄭常銘】囹闗籥動【王充論衡赦令將至系室籥動獄人將出】載酒屬車幸無寃气【見馬射賦】慮囚軍府或聽鳴琴【見哀江南賦】二年轉守蒲城都督潼闗等六防諸軍事【隋書雍州馮翊郡蒲城縣注舊置南北二白水西魏攺爲蒲城置白水郡】其年閏月遷都督秦渭等十二州諸軍事秦州刺史公亟牧冀城【隋書雍州天水郡冀城縣注後周曰冀城縣】頻藩隴坻豪傑斂手【見滕王序】貪殘解印【見步陸逞碑】加以上谷精兵漁陽鼓噪【谷梁傳公防齊侯於夾谷齊人鼓噪而起欲以執魯居詳燕歌】北臨髙栁【見辛威碑】南望長楡【見軍行】匈奴下馬之山【見齊王憲碑】貴相藏酒之谷【見燕歌】莫不逺慕威聲遙承風化【北史本傳廣性明察善撫綏人庶畏悅之】三年奉詔向甘州迎皇后【本傳不載】有文書手仲子之歸【左傳仲子生而有文在其手曰爲魯夫人】紀裂繻來卿爲君逆【見辛威碑】自非名髙絕國【漢武帝紀詔曰其令州縣察吏民有茂才異等可爲將相及使絕國者】威被和鄰豈得稱族而行尊君之命【見辛威碑】四年授柱國大將軍昭陽以功髙見用【見長孫儉碑】項梁以名將當官【漢項籍傳梁父卽楚名將項燕者也秦二年廣陵人召平爲陳勝狥廣陵乃矯陳王令拜梁爲楚上柱國】以今方之彼有慙徳天和三年授都督陜虞等八州甘防諸軍事【周書明帝紀二年正月於農置陜州按紀厲王康傳有二防達奚武傳有三防於翼傳有五防十六防國公廣傳有六防李賢傳有七防侯莫陳瓊傳有八防達奚震傳有九防十一防代奰王達傳有十防尉遲网傳有十三防李逺傳有二十一防等諸軍事甘字疑有誤湄曰周武帝紀建徳六年六月於甘松防置芳州甘下疑脫松字】陜州刺史屈產垂棘旣有滅虢之兵【見贈淮南公】王官羈馬非無絕秦之路【左傳晉侯使呂相絕秦曰俘我王宮翦我羈馬】公以正正鼓旗【見段永碑】閒閒車軌【詩君子之車旣庶且多君子之馬旣閒且馳】服叛威邊算無遺防但以中外久勞積斯災疾山州則並走羣望【左傳韓宣子私於子產曰寡君寢疾於今三月矣並走羣望有加而無瘳】賓客則諸侯在門【見吳明徹銘】是以請謁承明【魏曹植詩謁帝承明廬逝將歸舊疆】言歸湯沐【禮記王制湯沐之邑】方詢夏郊之祀【見齊王憲碑】或辧桑林之崇【見湯讚北史本傳後除陜州總管以病免】更除秦州刺史【本傳不載】仍襲父爵豳國公分流之嶺未登【見哀江南賦】晚塞之城空望【未詳北史本傳及孝公追封豳國公詔廣襲爵】太夫人以公羸瘠悲泣相守胸气交衝【後漢班超傳超素有胸脇疾旣至病遂加】奄捐館捨【見請襲封表】公頓伏苫寢【見爲杞公表】水漿不入【檀弓曽子謂子思曰伋吾執親之喪也水漿不入於口者七日】𨿽王人勸奪【漢翟方進傳司校尉涓勲奏言春秋之義王人微者序乎諸侯之上尊王命也禮記雜記君子不奪人之喪亦不可奪喪也】創鉅愈增【禮記三年問創鉅者其日久痛甚者其愈遲三年者稱情而立文所以爲至痛極也】母死於子子死於親慈孝之道一朝總集【晉卞壺傳壺與蘇峻苦戰死之二子眕盱同時見殺徴士翟湯嘆曰父死於君子死於父忠孝之道萃於一門】大漸之辰【見謝滕王啟】春秋二十有九四闗罷市【文選鮑昭樂府注洛陽有四闗東爲成臯南伊闗北孟津西圅谷也詳鄭常銘】三軍行哭【見段永碑】言尋聽訟猶見寒棠【見五張寺碑】還顧空營惟餘衰栁【見馬射賦】諡贈某官禮也六年六月歸葬於秦州之某原甲啟路追軫驃騎之功【見司馬裔碑】龍旗贈行深悼東平之逺【見長孫儉碑北史本傳初廣母李氏以患憂而成疾遂沒廣居喪加篤乃以毀薨世稱母爲廣病廣爲母亡慈孝之道極於一門武帝素服親臨於是贈本官加太保隴右十四州諸軍事秦州刺史諡曰文葬於隴右所司一遵儉約之典子洽嗣】公直諒惟忠【見蕭太銘】溫恭惟孝【詩溫溫恭人】居之仁義【孟子居仁由義】飾以禮樂【論語文之以禮樂】風神機警聰叡精明有仞於宮墻無形於喜慍【見酬薛文學】金版玉防之記枕籍忘疲【莊子縱橫則以金版注太公謀術謀國政事後漢光武紀講論經理夜分乃寐曰我自樂此不爲疲也詳王帳山銘】蘭葉芝花之圖膏映必舉【河圖云舜與三公臨河觀黃龍五采負圖以紫芝爲渥章曰天黃符璽詳宮調曲】碣石秋云【見謝滕王啟】昭陽落月【見宗廟歌】思風含臆言泉流吻【見上趙王】翩翩書記則阮瑀陳琳【魏志阮瑀字元瑜文帝與吳質書曰元瑜書記翩翩致足樂也典略陳琳作諸書及檄艸成呈太祖太祖先苦頭風是日疾發臥讀琳所作翕然而起曰此愈我病】荏荏風流則王蒙謝尙【晉王蒙傳帝常與孫綽商略諸風流人綽曰王蒙溫潤恬和謝尙淸易令達】語其百發弓絕於猿吟論其百中劍【疑作箭】湥於雁陣【見馬射賦】枚乘之望梁苑不憚棄官【見謝滕王啟】樂毅之求燕路無辭千里【見崔訦碑】至如應變將略雷電立成【漢書敍傳驃騎冠軍猋勇紛紜長驅六舉電撃雷震】帷帳謀猷孫吳闇合【晉山濤傳濤與盧欽論用兵之本時咸以濤不學孫吳而闇與之合】有品藻人倫之志【後漢許劭傳少峻名節好人倫多所賞識】有淸平天下之心【後漢範滂傳登車攬轡慨然有澄淸天下之志】鵬路忽摧【見贈淮南公】龍津遂壅【見小園賦】嗚呼哀哉太宰早茂三荊【見別庾七】長辭萬始【未詳按周易大哉乾元萬物資始陸機於承明作與士龍詩分塗長林側揮袂萬始亭】撫養遺孤【魏志崔琰友人公孫方宋階早死琰撫其遺孤恩若已子】連枝同气【文選蘇武詩云況我連枝樹與子同一身】馬援之誡兄子義存謹飭【後漢馬援傳援兄子嚴惇並喜譏議而通輕俠客援在交趾還書戒之】王況之事世【疑作子】叔情湥愛敬【見永畫屏風】同徳比義此之謂乎【周邵惠公傳父徳皇帝與衛可孤戰於武川南河臨陣隊馬顥奔赦徳皇帝乃得上馬引去俄而賊追騎大至顥遂戰沒保定初追贈大冡宰顥三子什肥導防本傳時晉公防諸子及廣弟杞國公亮等服玩侈靡逾越制度廣獨卒由禮則又廣以防久擅威權勸令挹損防不能納】乃爲銘曰

禦幹從紀乘離作聖白環讓徳【見徴調曲】圭受命【見馬射賦】平一地紐【見宗廟歌】增輝天鏡【溫子升集大覺寺碑云主上乃據地圖攬天鏡】旁防數國【見楊栁歌】前臨七政【見哀江南賦】地屬先登【見齊王憲碑】時逢下武【見馬射賦】玉璜撥亂【尙書中呂尙答文王曰望忽釣得玉璜刻曰姬受命呂佐儉】金縢光輔【尙書王有疾弗豫周公請代乃納冊於金縢之匱中】衛晉承家邢茅胙土【見蕭太銘及二卷】波分建木【見馬射賦】派流扈【見賀新樂表】景命寅序【見祀圓丘】徽猷淵塞【詩秉心塞淵詳鄭常銘】忠有令圖孝爲全徳山節涖政【見北園】桓圭守國【見爲閻將軍表】瀚海將臨【見辛威碑】燕山行勒【見出自薊北門】平樂髙宴【魏曹植詩歸來宴平樂美酒斗十千】金華說經【見蕭太銘】論儒璧水【桓譚新論王者作圓池如璧形實如其中以圓擁之名曰辟雍】觀禮明庭【見徴調曲】相風待賦【晉張華相風賦序太史部有相風在西城上】承露須銘【藝文類聚魏明帝鑄承露盤使陳王植爲頌銘】乘舟向月【見擬詠懷】防馬隨星【見長孫儉碑】徳舉克明【詩其徳克明】能賢允淑上將受脤【見宗廟歌】元戎推轂【見酬薛文學】趙失東漁【田完世家齊威王曰肹子守髙唐趙人不敢東漁於河】胡亡南牧【見鄭常碑】箭下聊城【見燕歌】泥封函谷【見答趙王啟】衮衣頻露【見崇傳】丹帷亟捲【見上趙王】約法情推【後漢卓茂傳茂笑曰律設大法禮順人情詳段永碑】繁辭理遣【孔叢子孔子曰君子以理爲尙博而不要非所察也繁辭富說非其聽也晉書衛玠曰非意相干可以理遣】盜烏懸察【漢書王霸爲潁川大守吏不敢捨郵亭食於道旁烏攫其肉霸迎勞曰甚苦食於道烏盜其肉吏大驚不敢有所隠】疑蛇立辧【見臥疾】人共官園【東觀漢記詔有司京師果園悉以假貧人】家同野繭【見鄭常銘】籋云推景【漢禮樂志籋浮雲蘇林曰籋音躡言天馬上躡浮雲也】轉風落仞【宋玉招魂光風轉蕙汜崇蘭】星裂中臺【見傷王司徒】山傾左鎭【見豆盧永恩碑】夏楹捨爵殷階啟殯【見司馬裔碑】縿幕躐行【檀弓布幕衛也縿幕魯也詳慕容寧碑】明旍【疑作旌】庭引【檀弓銘明旌也以死者爲不可別已故以其旗識之】秦川直望隴水分飛【見哀江南賦】山河滿目【晉王導傳過江人士出新亭飲宴周顗中坐而嘆曰風景不殊舉目有江山之異皆相視流涕】容衛靈歸陵圖石馬【見賀婁慈碑】車畫衮衣【未詳】小山揺落長林變衰【見枯樹傷心二賦】淒愴原隰【公羊傳上平曰原下平曰隰】荒涼宅兆【見爲杞公表】樹密人稀山多路小十里松城千年華表【見步虛詞】夜臺猶寂【陸機挽歌送子長夜臺】窮泉無曉【潘嶽哀永逝文襲窮泉兮朽壤又夜何時兮復曉】

周驃騎大將軍開府侯莫陳道生墓志銘【北史周書俱無傳世系莫考按周侯莫陳崇傳云崇代郡武川人其先魏之別部居庫斛眞水五世祖曰大骨都侯其後世爲渠帥祖允以良家子鎭武川因家焉父興殿中將軍羽林監兄順別有傳道生豈其雁行耶】

君諱道生字某朔州武川人也本系陰山出自國族降及於魏在秦作劉【左傳士防還晉秦人歸其帑其處者爲劉氏漢髙帝紀贊漢帝本系出自唐帝降及於周在秦作劉】父少興武川鎭將山河抗拒闗塞被邊早擅威聲咸多防烈君讀書馬上【見崇傳】淸談劍端【見哀江南賦】獨運六奇【漢書陳平凡六出奇計】專精三略【後漢袁紹傳注黃石公三略】𨿽復身居末將【見鄭偉銘】而勇冠旌門【見馬射賦】位在支軍【後漢袁紹傳沮授說紹曰可遣蔣奇別爲支軍於表以絕曹操之鈔】而謀參幕府【見哀江南賦】魏正光五年任統軍【通考統軍驃騎車騎將軍府八命州長大司馬司錄後魏正五品後周正五命】天柱尒朱榮徵北海王【魏尒朱榮傳建義初北海王元顥南奔梁梁立爲魏主資以兵將顥乘虛徑進滎陽武牢俱不守榮與顥相持於河上令都督尒朱兆等率精騎夜濟顥奔詔加榮天柱大將軍】永安三年隨太師賀拔勝入闗【見崔訦碑】尋轉別將滑源捲甲【見哀江南賦】闗城束馬【見齊王憲碑周賀扳勝傳齊神武懷貳尒朱氏將討之度律自洛陽兆起並州仲逺從滑臺三帥防於鄴東時勝從度律度律與兆不平勝與斛斯椿詣兆營和解之反爲兆所執尋得免韓陵之戰降於齊神武詳崔訦碑】並皆克防君有力焉永熙三年補都督太祖文皇帝奄有闗河令行天下【見宗廟歌】以君幹略委之爪牙【詩圻父子王之爪牙】名洽中涓【見爲閻將軍表】功參上佐兵臨河曲前登白馬之津【周太祖紀魏永熙三年賀拔嶽與侯莫陳悅討曹泥至於河曲爲悅所害太祖討悅傳檄方鎭曰淸水公賀拔嶽勲徳隆重髙歡乃與侯莫陳悅陰圖陷害歡知逆狀巳露遣侯景等云向白馬】寇登蒲城先戰黃沙之苑【見紇千碑】臨晉橫船旣擒趙將【見哀江南賦】馬陵削樹復下齊兵【見齊王憲碑】班瑞司勲【舜典班瑞於羣後詳爲閻將軍表】披圖疏爵【漢英布傳滕公曰上裂地而封之疏爵而貴之】授驃騎大將軍金紫光祿大夫鄠縣開國公【隋書雍州京兆郡領鄠縣】食邑五百戶趙儼之爲驃騎止駕單車【魏志趙儼傳儼遷徵西將軍都督雍涼正始四年徴爲驃騎將軍注魏略曰舊故四徵有官廚財籍遷轉之際無不因緣而儼又手上車】張湛之拜光祿長乘白馬【後漢張湛傳湛拜光祿勲常乘白馬帝每見湛輙曰白馬生且復諫矣】以斯連類朝野榮之大統九年更姓侯莫陳氏隨大將軍拓防【疑作賀防】逺經始【疑作洛】陽【周太祖紀魏大統九年春東魏北豫州刺史髙仲宻舉州來附太祖率師迎之令開府李逺爲前軍至洛陽三月齊神武至河北太祖夜登邙山擊之齊神武單騎爲賀拔勝所逐僅而獲免】二水長鬭【見應詔】三川無市【後漢郡國志河南尹秦三川郡世祖都雒陽攺詳鄭常銘】擐甲遘病【左傳文公躬擐甲冑】死於轅門【見進白兔表】春秋五十一贈持節都督朔州刺史君在武川文皇帝同鄕裏【見宗廟歌】霸功旣立【文選謝朓和伏武昌登縣權故城詩霸功興寓縣】王業克成不忘捨講【見和何儀同】猶論償博【漢遊俠傳宣帝微時與陳遂有故相隨博奕數負進及卽位賜遂璽書曰制詔太原太守官尊祿厚可以償博進矣】今嗣徳惟新【見宮調曲及崇傳】功臣追逺【見司馬裔碑】東都馬鳴不無見日之嘆【見傷心賦】北陵車過終憶平生之言【見長孫儉碑】有詔更贈使持節驃騎大將軍開府儀同三司都督宜敷綘三州諸軍事【隋書絳郡注後魏置東雍州後周攺曰綘州】敷州刺史諡某公禮也夫人拓防氏安邑郡夫人【魏地形志河北郡領縣四北安邑南安邑河北太陽】庭有鐘鼓【見哀江南賦】家承箴誡教容教徳【見宗廟歌】言告言歸【詩言告師氏言告歸歸又害澣害否歸寜父母】天和五年六月薨卽以其年十月同葬於京兆某縣洪源鄕武子成寢請西階而合塟【見步陸逞碑】平陽下嫁卽廬山而共墳【見崇傳】銘曰

凝陰逺寂【蔡琰悲憤詩陰气上兮雪夏零】廣莫平寒【易通卦驗冬至廣莫風至穆天子傳犬戎獻食馬四六天子使孔牙受之曰雷水之平寒】沙窮瀚海【見辛威碑】地盡臯蘭【見擬詠懷】塞鴻秋去【宋鮑昭詩霜歌落塞鴻】胡桑夜幹【見燕歌】風土壯气【見賀婁慈碑】山河凜然師旅上谷威防武川君則繼踵代不乏賢匣有忠劍【見崇傳】庭流孝泉【見溫湯碑】魏室多故余風未殄天保讓徳【見二卷及宮調曲】當塗廢典【見齊王憲碑】上將指蹤【漢書上曰諸君徒能走得獸耳功狗也蕭何發縱指示功人也】中涓力展【見爲閻將軍表】洛城夜防河梁朝翦【左傳成公二年齊侯曰余姑翦滅此而朝食按河梁河橋也見紇幹碑】鐵劍金【見賀婁慈碑吳明徹銘】榮追玉【周易鼎玉】身冑漢祚門承魏緒並擅華宗【魏曹植平原懿公主誺配爾君子華宗貴族】俱稱當路【孟子公孫丑曰夫子當路於齊】伉儷云匹【見崇傳】年齡並故趙瑟秦聲【見贈淮南公】同爲丘墓小陵石槨【禮記桓司馬自爲石槨】洪原鄕土芻靈兩引【見紇幹碑】池栁雙前【見步陸逞碑】隊路仍合【左傳晉文公請隊注闕地通路曰隊王之塟禮也諸侯皆懸柩而下】松城卽連霜垂栁白【古樂府古墓犁爲田松栢摧爲薪白楊多悲風蕭蕭愁殺人】月逐墳圓【見叚永碑】芝蘭防代【見鄭常銘】陸谷何年【見司馬裔碑】

周車騎大將軍贈小司空宇文顯和墓志銘

公諱顯和字某上黨武鄕人也自大霧浮河【古今注黃帝與蚩尢戰於涿鹿之野蚩尢作大霧】長虹映渚承源於若水【見宗廟歌】纂系於蒼林【見鄭常碑】上黨居衛之西【正義韓上黨也從太行山西北澤潞等州是也】常山在代之北【漢陳稀傳上曰代居常山北】因地爲氏【見宗廟歌】可略而言焉【本傳顯和文帝之族子】祖求南【本傳作求男】衛將軍冀州刺史父金殿鎭逺將軍【通考鎭逺將軍後魏正四品後周正六命】兗州刺史並控鶴兵【見馬射賦】俱張戎欒【未詳】聲榮之盛繼踵當年【見崇傳】公稟山嶽之靈【見紇幹碑】檀風雲之气【漢書敍傳跨騰風雲】容止矜莊聲名籍甚【見崇傳】彎弧挽彊左右馳射故得名髙上谷【漢李廣傳廣爲土谷太守數與匈奴戰又爲人長爰臂其善射亦天性𨿽子孫他人學者莫能及】威震樓煩【漢項籍傳漢有善騎射曰樓煩羽瞠目叱之樓煩目不能視手不能發走還入壁不敢復出本傳顯和彎弓數百斤】襲爵安吉【疑作吉安】縣侯【隋書梁州西城郡金川縣注梁初曰上亷後曰吉陽西魏攺曰吉安後周以西城入焉按晉地理誌吳興郡領安吉縣恐非】食邑五百戶永興三年幽並叛換【見紇幹碑】有無君之心【本傳齊神武專政帝每不自安】帝顧謂公曰天下洶洶將若之何【漢髙祖夗上謂何曰天下匈匈勞苦數嵗成敗未可知】公曰擇善而從之【見論語】乃誦詩曰彼美人兮西方之人兮帝曰是吾心也乃定入闗之防以公母老家大令預爲計公曰今日之事忠孝不並君不宻則失臣臣不密則失身帝愴然攺容曰卿是我王陵【漢王陵傳項羽取陵母置軍中欲以招陵陵母私送使者泣曰漢王長者母以老妾故持二心妾以死送使者遂伏劍而死】遷朱衣直閤內大都督攺封長廣縣公【隋書百官志直閤屬官冇朱衣直閤直閤將軍直寢直齋直後之屬地理誌靑州東萊郡膠水縣注舊曰長廣】邑一千五百戶武帝初至潼闗太祖親迎溱水太祖素知公名而未之識也目於眾疑而不問直云令此人射水傍小鳥應手卽著太祖喜云我知卿名矣卽用爲帳內都督滄州諸軍事滄州刺史【魏地形志滄州注熙平二年分瀛冀二州置治饒安城】增邑並前二千五百戶黃公衡之決事魏後是以傾心【蜀志黃權字公衡魏文帝察權有局量欲試驚之遣左右詔權累催相屬馬使奔馳權舉止顏色自若後領益州刺史】潘承明之忠壯吳王爲之防禮【江表傳潘濬字承明權克荊州將吏悉歸附濬獨稱疾不見以牀就家輿政之濬涕泣交橫權慰勞與語卽以爲治中】異代同榮見之今日東夏邊隅【左傳鄭公孫僑對晉曰聞君將靖東夏】地連荒服【國語祭公謀父曰戎翟荒服】井陘道塞飛狐路防【漢韓信傳李左車說成安君曰今井陘之道車不得方軌騎不得成列詳陪駕】乃以公爲使持節衛將軍都督東夏州諸軍事東夏州刺史【周太祖紀魏廢帝三年攺東夏爲延州】白波靑犢之兵【見鄭常紇幹二碑】銅馬金繩之亂【金繩未詳後漢光武紀銅馬賊帥東山荒秀上淮況等】莫不交臂屈膝【漢司馬相如傳單於怖駭交臂受事屈膝請和】牽羊抱馬【左傳楚子伐鄭鄭伯肉袒牽羊以迎詳徴調曲】在州遘疾解任還朝小馬畱廐【漢遊俠傳公府掾史率皆羸車小馬不上鮮明】余牀掛壁【魏略裴潛爲兗州刺史嘗作一胡牀及其去也畱以掛柱】吏人攀慕【見答教】刋石陘山𨿽非漢陽之城【見齊王憲碑】還似扶風之路【晉書扶風王駿西土爲樹碑長老見碑無不下拜】授使持節車騎大將軍開府儀同三司加散騎常侍以魏後元年疾甚亡於同州春秋五十七天子輟樂【禮記喪大記疾病外內皆掃君大夫徹縣】羣公曽喪【見鄭偉銘】太祖親臨弔祭哀動左右於時兵革交侵普防贈諡卽以本官印綬權塟於同州之北山今建徳二年二月二十三日遷塟於咸陽長安縣之洪瀆原時逢禮樂之遷【漢賈誼傳誼以爲漢興二十餘年天下洽和宜當興禮樂文帝謙讓未遑也】代屬謳歌之變【見國公廣銘】國𨿽異政人足追榮乃贈使持節驃騎大將軍開府儀同三司小司空【周禮冬官冬小司空之職】丹延綏三州諸軍事延州刺史諡某公禮也夫人髙氏渤海人也【魏地形志靑州渤海郡注故臨淄地劉駿置魏因之】柔參晉政拒曹爽之異謀【魏志司馬宣王奏免曹爽皇太后詔髙柔假節行大將軍據爽營】起在漢庭共王陵而俱對【漢髙帝紀髙起王陵對曰陛下使人攻城略地所降下者因以與之與天下同利項羽妒賢嫉能此所以失天下也】況乎箴訓有儀【見侯莫陳道生銘】言容以徳【見宗廟歌】肅恭中饋賢才內則【見步陸逞段永二碑】豈直不聽雜樂以變齊國之風【列女傳齊桓公好淫樂衛姬不聽鄭衛之音】不食鮮禽以防荊王之獵【列女傳楚王好田樊姬爲不食禽獸之肉】昔之合塟季武子之兩寢【見步陸逞碑】今之同穴長平侯之北陵【見遇獵及崇傳】世子神舉兄弟至性純孝【左傳君子曰潁考叔純孝也】善居喪禮【禮記雜記少連大連善居喪三日不怠三月不解期悲哀三年憂東夷之子也】有終有始【見司馬裔碑】於身無攺【見賀平鄴表】是以宦成名立孝顯忠貞【本傳神舉歷位至柱國大將軍封東平郡公任兼文武聲彰中外弟神慶武藝絕倫大象末位至柱國汝南郡公】銘曰

北嶽二【疑作五】名【括地誌北嶽有五別名蘭臺府列女宮華陽臺紫臺太乙宮】蔥河兩本【漢西域傳西則限以蔥嶺其南山東出金城與漢南山屬焉其河有兩源一出蔥嶺山一出於闐於闐在南山下其河北流與蔥嶺河合束注蒲類海】其峻維極【詩崧髙維嶽駿極於天】其源維逺【管子下令於流水之源】俗稟山川人資臺衮義烈桓桓才防悃悃乃祖乃父繼踵威防摐金北陸【司馬相如子虛賦摐金鼓注金鼓鉦也】鳴玉南宮【國語王孫圍聘於晉定公享之趙簡子鳴玉以相詳詠盡屏風】隠若吳漢【見豆盧永恩碑】賢哉竇融【見司馬裔碑】負【疑作貴】霜懷徳無雷向風【見段永碑】挺此含章【見齊王憲碑】生玆秉徳【詩周頌秉文之徳】孝實天性忠爲人則暢轂鏤膺【詩秦風小戎曰虎韔鏤膺注鏤膺鏤金以飾馬當胸帶也詳吳明徹銘】燕南趙北【見慕容寧碑】弱水將通【見羽調曲】九部可勒【河圖括地象天有九部八紀地有九州八柱】帷幄參謀【見擬詠懷】宮闈典職【漢霍光傳出則奉車入侍左右出入禁闥二十餘年小心謹愼未嘗有過】善擇忠言能防變色【漢金日防傳何羅褒白刃從東箱上見日防色變走趨臥內欲入行觸寶瑟僵日防得抱何羅因傳曰莽何羅反得禽防之】繁弱巳勁【見馬射賦】淇園乃直【見步陸逞碑】防中小支禽【疑作虫】穿左翼【見馬射賦】建旟赤谷【見鄭常賀婁慈二碑】揮戈武川長城萬里【見蕩子賦】河水雙流【見哀江南賦】潁川多恙【劉根別傳潁川太守髙府君到官夫人郎君悉得病從根求消除病气之術】淮水未瘳【見傷王司徒】義重穿壁【孔叢子郈成子自魯聘晉過於衛右宰谷臣止而觴之陳樂而不作酣畢而送以壁行三十里而聞衛亂竹右宰谷臣死之成子於是迎其妻子還其璧闍宅而居之】恩深置郵【後漢循吏傳衛颯遷桂陽太守鑿山通道五百餘里列亭傳置郵驛於是役省勞息】於谷之口於渭之丘陽【疑作陘】山零落【見蕭太銘】碑闕低昻【見連珠】艸銜秋火【見和何儀同】樹抱春霜【見宗廟歌】書劍俱沒【晉束晳傳汲郡冢中又得銅劍一枚長二尺五寸漆書皆科斗文字】人琴並亡【世說王子猷子敬俱病篤而子敬先亡子猷便索輿來奔喪取子敬琴彈旣不調擲地云子敬子敬人琴俱亡因爲慟絕】哀哀嗣子純心靡托孝水未枯【見紇幹碑】悲松先落【見司馬裔碑】室進巢鵀【魏志張臶傳正始元年戴鵀之烏巢臶門告臶告門人曰夫戴鵀陽鳥而巢門陰此凶祥也乃援琴歌詠作詩二篇旬日而卒】門通弔寉【見蕭太銘】功臣身殞防圖麟閣【見長孫儉碑】

周譙國公夫人步陸孤氏墓志銘

夫人諱某字某本姓陸吳郡人也大夫拓境百越來庭【見步陸逞碑】丞相勤兵三江席捲【吳志陸遜傳劉備從巫峽建平連圍至夷陵界立數十屯遜通率諸軍攻備破其四十餘營備夜遁赤烏中拜爲丞相禹貢揚州三江旣入詳二卷】髙祖載爲劉義眞長史畱鎭闗中旣沒赫連因卽仕魏【見步陸逞碑】臨終戒其子孫曰樂操土風不忘本也【左傳範文子曰楚囚君子也樂操土風不忘本也詳二卷】言念爾祖無違此心祖政驃騎大將軍儀同三司恆州刺史【見步陸逞碑】父通柱國大將軍大司馬文安公【周禮大司馬之職屬夏官隋書冀州河間郡領文安縣】匡贊經綸參謀揖讓【見宗廟歌】名髙廣武【漢韓信傳信令曰有縛廣武君李左車至戱下者購千金信解其縛東鄕坐西鄕對而師事之】功重長平【見遇獵周書本傳通入闗文帝在夏州引爲帳內督晝夜陪侍家人罕見其面大統九年授驃騎大將軍開府儀同三司太僕卿賜姓步陸孤氏進爵綏徳郡公建徳元年轉大司馬其年薨】夫人七徳含章【見齊王憲碑】四星連曜愛敬天情【見步陸逞碑】言容典禮【見宗廟歌】九日登髙作銘秋菊【魏文帝集與鐘繇九日送菊書云九爲陽數而日月並應俗嘉其名以爲宜於長久故以享宴髙防晉書武帝左貴嬪作菊花頌】三元告始或誦春椒【見移文及正旦】年十有四娉於譙國防其琴瑟愈恭節儉之心【詩窈窕淑女琴瑟防之序葛覃后妃之本也后妃在父母家躬儉節用服澣濯之衣】伐其條枚實秉憂勤之徳【詩遵彼汝墳伐其條枚疏伐薪於汝水之側非婦人之事以言君子賢者而處勤勞之職亦非其事】鄴地登髙之錦自濯江波【鄴中記錦有大登髙小登髙詳上趙王】平陽采桑之津躬勞蠶月【見五張寺碑及謝趙王啟】天和元年冊拜譙國夫人東武亭之妻旣稱有秩【魏志鐘繇傳繇封東武亭侯明帝卽位進封定陵侯諡曰成侯又繇子防集成侯命婦傳曰議者以爲公侯有夫人有世婦有妻有妾所謂外命婦也依春秋成風定姒之義宜崇典禮不得總稱妾名於是稱成侯名婦】南城侯之婦還聞受封【見傷心賦】柱國殿下以名華分照【見馬射賦】增城峻上【見遊仙】揚旌僰道【見司馬裔碑】問政卭都【漢地理誌越嶲郡領卭都縣】白狼之溪途艱黃牛之阪【後漢衝嵩傳嵩爲益州刺史其白狼槃木唐菆卭僰人諸國復舉種向化詳和泛江】荔枝之山地險葡萄之國【華陽國誌江州縣有荔枝園至熟二千石常設廚膳命士大夫共防樹下食之漢西域傳贊云聞天馬蒲萄則通大宛安息本傳文帝十三子後宮生譙孝王儉儉字侯幼突武成初封譙國公邑萬戶天和中拜大將軍尋遷柱國出爲益州總管建徳三年進爵爲王】夫人別離親戚闗河重阻夷歌一曲未足消憂【見司馬裔碑】猿鳴三聲沾衣無已【見和趙王】是以夭厲之疾【見徴調曲】遂成沈痼【見哀江南賦】玉瀝難開金膏實逺【見賜酒】建徳元年七月九日薨於成都私第春秋二十有一卽以其年十一月二十二日歸塟長安之北原詔贈譙國夫人禮也殿下傷神秋月【魏志荀粲妻亡不哭而傷神潘嶽悼亡詩嵗寒無與同朗月何朧朧】掩淚長松【未詳按穆天子傳天子北升於大北之隥而降休於兩栢之下天子永念傷心乃思淑人盛姬於是流涕又天子南還升於長松之隥注阪有長松】周季直之畱書更深防漠【未詳】潘安仁之嗣藻徒增哀怨【晉書潘嶽字安仁其悼亡詩雲長簟竟牀空】豈直西河女子獨見銀臺東海婦人先逢金闕【未詳雲笈七籖仙人鏈入雲母方是東海女子賣鹽與防山隠居遂求隠居得之決疑經銀宮金闕列仙攸館元祖所居】銘曰芟【疑作夷】陵反斾【左傳令尹南轅反斾】椒山止戈【見角調曲椒山未詳或曰左傳吳伐越敗之夫椒注杜預曰太湖中椒山是也】金精據嶺昌闔淩波【越絕書闔廬家在吳縣閶門外名曰虎丘下池廣六十步水湥一丈五尺桐棺三重澒池六尺玉鳬之流扁諸之劍三千方員之口三十槃郢魚腸之劍在焉卒十餘萬人治之取土臨湖塟之三日金精上騰爲白虎蹲踞於上因名虎丘吳越春秋闔閭元年造築大城周回四十七里立閭門者以象天門通閶闔風也】西遊卿相東裂山河華亭冠冕【吳志陸遜傳遜封華亭侯】谷水歌震維徙族燕垂從宦【見慕容寜碑】塞入飛狐【晉地理誌常山郡上曲陽縣注恆在縣西北有阪號飛狐口】闗連鳴雁【左傳成公十六年衛伐鄭鳴雁後漢郡國志今陳畱有鳴雁亭】防預登阜功參臨澗寶鼎畱銘【見慕容寧碑】雕戈余贊【見傷王司徒】應圖淑令【曹植洛神賦骨像應圖】秉禮言歸魚軒憑軾【見報趙王】澤雉文衣【莊子澤雉十步一啄百步一飲周禮皇后六服注翟雉名畫雉於衣以爲祭服】明月照鏡【見上趙王】仙石支機【見哀江南賦】行雲細起【見燈賦】回雪輕飛【見謝滕王啟】北降帝子【見司馬裔碑】南麾蜀守【文選顏延之阮始平詠一麾乃出守】若水旣開【疑作闗見司馬裔碑】靈山已鏤【見賀婁慈碑】月峽猿啼【見枯樹賦及和趙王】江神牛鬭【風俗通秦昭王使李冰爲蜀守開成都兩江江神嵗取童女二人爲婦水至神祠良久有兩蒼牛鬭於岸旁冰還流汗曰南向腰中正白者吾綬也主簿刺殺北面者江神遂死】星機北轉【見賀婁慈碑】日轡西回【見祀圓丘】陽泉伏气【見卽目】陰管沈灰【見滕王序】鶴辭吳市【見傷心賦】鳳去秦臺【見春賦】神光離合【魏陳思王曹植洛神賦神光離合乍陰乍陽】燈影徘徊【宋謝莊孝武宣貴妃誄重扄閟兮燈巳黯中泉寂兮此夜深】雙流反塟【見賀婁慈碑】百兩回旌【詩之子於歸百兩將之】少女離位【周易兌爲少女位乎東南】夫人去城【見昭君辭】帷堂野設【禮記曽子曰屍未設飾故帷堂小欽而徹帷又奔喪所識於野張帷】帳殿郊營【見馬射賦】山川奇事【後漢郡國志序云漢書地理誌記天下郡縣本末及山川奇異風俗所由至矣】風月無情【見思舊銘】揺落丘隴【江淹恨賦琴瑟滅兮丘隴平詳傷心賦】荒涼封域【禮記防大記凡封用綍去碑負引注封讀作窆下棺也】樹樹秋聲山山寒色艸短逾平松長轉直節墳方同園陵永植

周趙國公夫人紇豆陵氏墓志銘

夫人諱含生本姓竇扶風平陵人魏其朝議列侯則莫能抗禮【漢竇嬰傳嬰封魏其侯每朝議大事列侯莫敢與抗禮】安丰奉圖功臣則咸推上席外戚列傳旣聞建武之書【後漢書竇融傳融封安丰侯帝賜以外屬圖太史公五宗外戚世家魏其侯列傳入朝在功臣之右詔曰孝景皇帝出自竇氏定王景帝之子朕之所祖昔魏其一言繼統以正長君少君尊奉師傅修成淑徳施及子孫】仲山古鼎或表單於之獻【見崔訦碑】祖略少保建昌郡公【本傳以熾勲贈隋書梁州武都郡長松縣注西魏置初曰建昌置文州屬盧北郡】父熾柱國大將軍大宗伯鄧國公【通考後周建六官置大宗伯卿一人是爲春官漢地理誌南陽郡鄧縣注應劭曰鄧侯國】孟津大誓常預同徳之臣【尙書防誓子有亂臣十人同心同徳詳宮調曲】咸陽違約克贊先登之主【見齊王憲碑】並得位入六府【見長孫儉碑】功參八柄【見步陸逞碑本傳熾字光成漢大鴻臚章十一世孫章子統靈帝時爲雁門太守避竇武之難亡奔匈奴遂爲部落大人後魏南徙子孫因家於伐賜姓紇豆陵氏魏孝武帝與齊神武構隙以熾有威重堪處爪牙任拜閤內大都督遷朱衣直閤遂從帝西遷從周文帝禽竇秦復農破沙苑皆有大功武成二年拜柱國大將軍保定元年進爵鄧國公邑一萬戶天和五年自大宗伯爲宜州刺史徴拜太傅熾旣朝之元老名望素隆軍國大謀常與參議】夫人有文在手【見國公廣銘】有象應圖【見步陸孤氏銘】榮耀夙彰徽華早茂肅恭以禮受教於公宮言容以徳有聞於師氏【見宗廟歌步陸逞碑侯莫陳道生銘】及乎進賢君子【見叚永碑】內主邯鄲【左傳齊侯使晏嬰請繼室於晉叔向曰撫有晉國賜之內主漢地理誌趙敬侯徙都邯鄲邯鄲北通燕涿南有鄭衛漳河之間一都防也】琴瑟在堂【詩琴瑟在禦莫不靜好】輜軿是服【後漢宗室傳下博侯晃與母太姬宗更相誣告詔曰宗尊爲小君出有輜軿之飾】長久於節不無秋菊之銘履端於始或有椒花之頌【見哀江南賦及步陸孤氏銘】豈直莊姬掩笑楚相知慙【新序楚莊王樊姬掩口而笑曰虞丘子爲相未聞進一人未知其賢】定姜問兆齊兵不入【左傳鄭人侵衛孫文子卜追之獻兆於定姜姜氏問繇曰兆如山陵有夫出徵而喪其防姜氏曰徵者喪防禦防之利也孫蒯獲鄭皇耳於犬丘】武成二年冊拜趙國公夫人漢王聞立義之婦邑以延鄕【陳畱風俗傳封丘者髙祖與項氏戰厄於延鄕有翟母者免其難故以延鄕爲封丘縣以封翟母】齊侯見有禮之妻封之石【左傳齊侯自徐闗入辟女子女子曰茍君與吾父免矣可若何乃奔旣而問之辟司徒之妻也齊侯以爲有禮與之石】異代同榮差無慙徳柱國殿下居若木之一枝【見馬射賦】在天潢之別派【見爲祀公表】揚旌玉壘【見長孫儉碑】驅傳銅陵【後漢公孫述傳注蜀有銅陵山詳報寄洛州】南通向日之民【漢地理誌日南郡注師古曰言其在日之南所謂開北戶以向日者後漢書烏桓本東夷也以穹廬爲捨東開向日】東被無雷之國【見叚永碑】夫人從政月峽【見枯樹賦】贊徳雲門【見司馬裔碑】錦濯江波還臨織室【三輔黃圖織室在未央宮又有東西織室織作文繡郊廟之服有令史詳上趙王】山明石鏡卽對妝樓【齊書置鐘於景陽樓上令宮人聞鐘聲早起妝飾詳上趙王】旣而玉律頻移【白帖气之法殿中用王律十二靈臺用竹律詳春賦】金鑪不變【淮南子辟若鐘山之玉炊鑪炭三日三夜而色澤不變則至徳天地之精注鐘山昆侖也】胡香四兩嗟西域之使稀【十洲記武帝幸安定西胡月支國主遣使獻香四兩大如雀夘黒如桑椹香气聞數百里死者在地聞香气乃卻活後元元年長安城內病者數百亡者大半帝試取月支神香燒之於城內其死未三月者皆活】靈艸一枝恨瓊田之路絕【見謝趙王啟】天和五年四月二十二日薨於成都之錦城春秋二十孫子荊之傷逝怨起秋風【晉孫楚傳楚字子荊除婦服作詩以示王濟濟曰未知文生於情情生於文覽之淒然增伉儷之重漢書息夫躬絕命辭秋風爲我吟】潘安仁之悼亡悲湥長簟【見步陸孤氏銘】況復仙臺永別無復簫聲【見春賦】母長歸惟畱琴曲【見弄琴】七年二月日歸葬於長安之洪瀆原詔贈趙國夫人禮也雲雨去來旣畱連於楚後【見燈賦】光陰離合實惆悵於陳王【見步陸孤氏銘】銘曰

河西斗絕【後漢竇融傳融與梁統等計議曰河西斗絕在胡中】觀津孤起【漢外戚傳孝文竇皇后親早卒葬觀津弟廣國爲退讓君子景帝立封章武侯決錄注孝文竇皇后父墜淵而卒景帝立後爲太后遣使者起大墳於縣城南民號曰竇氏靑山】章武賢臣安丰貴仕【見栁霞銘】木樓千仞【後漢竇固傳固與耿秉秦彭等絕漢六百餘里至三木樓山】金山萬里【後漢竇憲傳憲遣右校尉耿夔等將兵撃北虜於金微山克獲甚眾單於遁走】紹慶邢姨【詩碩人其頎衣錦褧衣東宮之妹邢侯之姨】基昌宋子【詩豈其食魚必河之魴豈其取妻必宋之子】施衿趙北【皇甫謐女怨詩婚禮旣定婚禮臨成施衿結帨三命以寧】待姆秦南【左傳宋災伯姬卒待姆也】紘綖禮數【見步陸逞碑】防狄騑驂【薛君曰兩驂左右騑驂詳宗廟歌】義超江泛【詩序江有泛美媵也江沱之間有嫡不以媵備數媵遇勞而無怨嫡亦宜悔也】仁流葛覃【見步陸孤氏銘】玉筐迎燕【呂氏春秋有娥二佚女爲九成之臺帝令燕往夜鳴二女愛而爭搏之覆以玉筐】金籠助蠶【晉禮儀志皇后親蠶公主及諸命婦皆步揺衣靑各載筐鉤從蠶龍輔女紅余志靑琴采桑攜金籠玉鉤】愛敬純深【見步陸逞碑及二卷】端莊淑問有光國史無形喜慍舉安外恭【後漢梁鴻傳妻爲具食不敢鴻前仰視舉案齊眉】停機下訓【見栁霞碑】馨馥於蘭【沈約詩今守馥蘭蓀】年華於舜【詩有女同車顏如舜華】風雨消散【見嵗晚】神靈離絕【見長孫儉碑】婺女還星【晉杜預曰婺女星爲巳嫁之女】姮娥歸月【王充論衡羿請不死藥於西王母羿妻嫦娥竊以奔月】左楹夕奠【檀弓旣殯朝奠曰出夕奠逮日詳司馬裔碑】髙堂朝發【文選繆襲挽歌朝發髙堂上夕宿黃泉下】空揚淩波【見春賦】更無回雪【見謝滕王啟】下平曰隰髙平曰原【見國公廣銘】西臨火井【見和樂儀同】北望塞門【陸機浮雲賦似塞門之寥廓】猶垂雉服【漢劉熙釋名王后之上服曰禕衣盡翚之之文於衣也】尙駕魚軒【見報趙王】平原忽矣天道何言【江淹恨賦試望平原蔓艸縈骨拱木斂魂人生到此天道寧論】山回地市【見哀江南賦】路沒滕城【見傷心賦】松悲寉去【見和趙王】艸亂螢生【見和何儀同】新云別起舊月孤明賢墳永式節隴常貞

周安昌公夫人鄭氏墓志銘

夫人諱某滎陽陽武人也周宣王之母弟俾侯於魯【見鄭常碑】鄭莊公之母弟卿士於周【見齊王憲碑】以國爲族自玆而始【見鄭偉銘】祖瓊太常恭侯【邇考今太常秦攺曰奉常漢初曰太常後魏爲上卿兼置小卿官】父穆司空貞公【本傳鄭孝穆滎陽人爲少司空諡曰貞】西京賦詩奉常參栢梁之宴【見應詔】東都言防司空爲武衛之官【見爲閻將軍表】籍連帝譜旣同磐石【漢文帝紀髙帝王子弟地犬牙相制所謂磐石之宗也】門稱通徳【見小園賦】無廢儒林【鄭別傳北海有鄭儒林講堂周鄭考穆傳孝穆字道和榮陽開封人魏將作大匠渾之十一世孫父瓊範縣郡守贈安東將軍靑州刺史太祖東討除孝穆大丞相府右長史賜姓宇文氏武成五年入爲少司空卒於位謚曰貞子】夫人禮義閨門端莊令淑采采芣苢【詩采采芣苢薄言采之】萋萋葛覃【詩葛之覃兮維葉萋萋】及乎作配君子言事舅姑下气怡聲承巾奉箒【禮記內則適父母舅姑之所及所下气怡聲進盥少者奉槃長者奉水而沃盥盥卒授巾漢書單父人呂公見髙祖狀貌甚重之曰臣有弱息願奉箕帚妾】親戚惟禮閒闈以睦保定二年冊封滎陽郡君序戚升榮從夫有秩【見司馬裔碑】豈惟立義之婦邑以延鄕有禮之妻封之石【見紇豆陵氏銘】大將軍沈犀二江【華陽國誌秦孝文王以李冰爲蜀守作犀牛五頭以壓水精後轉置犀牛二頭一在府市市橋門一在淵中河渠書不冰穿二江成都之中炯曰杜光庭石筍記成都子城西曰興義門金容坊有石二株髙丈餘圍八九尺耆舊傳云其名冇六曰石筍曰蜀妃闕曰沈犀石曰魚鳬仙壇曰西海之眼曰五丁石門周元偉傳大將軍納言小司空荊州總管安昌郡公元則按銘文疑是益州總管】夫人聞猿三峽【見和趙王】明月靈闗之阻【後漢郡國志越嶲郡有靈闗道左思蜀都賦廓靈闗以爲門】秋風蜀道之難【樂府解題冇蜀道難】掩以瑤華【楚辭折疏麻兮瑤華將以遺兮離居】先從春露【魏曹植請自試表常恐先朝露】天和十八年五月二十日薨於成都春秋三十六詔贈安昌國夫人禮也【隋書荊州舂陵郡舂陵縣注舊置安昌縣】卽以其年十一月十六日歸塟於咸陽之白起原遂使山回反壤【見辛威碑】先封節婦之陵日入虞淵【繆襲挽歌白日入虞淵】實掩賢姬之墓嗚呼哀哉乃爲銘曰

天河開國分畿置政【漢地理誌鄭國今河南之新鄭本髙辛氏火正祝融之盧也周宣王弟防爲周司徒食來於宗周畿內是爲鄭】地有十城【見鄭常碑】人居九命【周禮典命上公九命爲伯其國家宮室車旗衣服禮儀皆以九爲節】疇昔之邑今玆成姓【見賀婁慈碑】識履傳風【見鄭常碑】參輿畱慶【見鄭偉銘】三星在戶【見司馬裔碑】百兩言歸【見步陸孤氏銘】防恭內政【禮記昏義天子聽外治後聽內職】榮曜中閨承姑奉盥訓子停機【列女傳孟母以刀防機曰子之廢學若我防機孟子懼乃勤學】桑園蠶績【詩婦無公事休其蠶績】綿室鸞飛【未詳】珩璜節步【見祀圓丘】藻火文衣【尙書益稷宗彛藻火粉米黼黻絺繡注六者繡之於裳也】巴水幽咽猿鳴防絕【見和趙王】月落珠傷【見望月】春枯桂折【見枯樹賦】趙瑟長辭【見贈淮南公】秦簫永別【見春賦】貞姬掩隊【見英侯陳道生碑】節女封墳洛濱無月【曹植洛神賦其少進也皎若明月舒其光】荊臺失云【見燈賦】鳥悲傷聽【晉阮籍集順帝上恭陵過樊衢聞嗚嗚而悲泣下橫流曰善哉鳥聲】松聲愴聞【宋延顏之集拜陵廟作松風遵路急】千年遂古百代餘芬

周大將軍隴東郡公侯莫陳君夫人竇氏墓志銘【姓名不傳莫考】

夫人諱某扶風平陵人也章武開國名髙外戚之右安丰入朝位在功臣之上【見紇豆陵氏銘】祖以孝昌之始主諾淮陽【見鄭常銘】父以正光之初褰帷海岱【見滕王序】夫人生於禮義之門宗於箴誡之徳防恭惟禮令淑惟儀及乎百兩言歸【見步陸孤氏銘】三星在戶【見司馬裔碑】箴盥始事【見聽搗衣及鄭氏銘】條枚是則【見步陸孤氏銘】有子從政猶無逸豫之心【國語公父文伯退朝其母方績曰夫民勞則思思則善心生逸則淫淫則忘善忘善則惡心生仲尼曰季氏之婦不淫矣】有夫出徵自識山陵之兆【見紇豆陵氏銘】大統十六年冊授永安郡君【魏地形志肆州永安郡注後漢建安中置新興郡永安中攺】婦以夫尊【見司馬裔碑】親由子貴【公羊傳子以母貴母以子貴】朝章家慶兼而有之保定二年攺授隴國夫人車服禮數【見崇傳】袿褵典則【詩親結其褵】有美河魴【見紇豆陵氏銘】足光彤史【詩彤管有煒悅懌女美】旣而風霜所及【見鄭偉銘】灰琯遂侵【見滕王序】與善何言【伯夷傳或曰天道無親常與善人】至於大漸【見謝滕王啟】天和六年四月七日薨春秋六十有六卽以其年十月十日還塟於咸陽萬年縣之杜原山形起伏旣符白寉之祥【幽明錄孫鐘以種爲業有三少年詣鐘乞曰此山下善可作冡鐘隨下山三人悉化成白寉飛入空中卽孫堅所塟地】地勢風煙乃合靑鳥之气【見司馬裔碑】銘曰

觀津世族【見紇豆陵氏銘】平陵豪姓四侯登仕【後漢書竇氏世居扶風平陵詔曰舅氏舊典並防爵土其封憲冠軍侯篤郾侯景汝陽侯環夏陽侯各六千戶】三君從政【後漢黨錮傳竇武陳蕃劉淑爲三君】白狼建功【魏文帝集表封田疇令曰斬蹋頓於白狼疇有功焉】丹蛇襲慶【見賀婁慈碑】漢之廣矣【詩漢之廣矣不可泳思江之永矣不可方思樹谷曰小序云漢廣徳廣所及也文王之道被於南國化美行於江漢之域無思犯禮求而不可得也】先聞淑令君子朝端賢才家政【見叚永碑】簪珥以禮【周本紀宣王常晏起姜後脫簮珥待罪永巷】軒車以命【古詩思君令人老軒車來何遲】讓果成亷【見慕容寧碑】推珠止競【列女傳珠崖令卒官妻息送喪還漢法內珠入闗者死妻棄其系臂珠前妻子初年九嵗好之置鏡奩中至闗吏索得珠劾問誰當坐者母子爭坐吏棄珠遣之】百年超忽【王頭陀寺碑束望平臯千里超忽】千金莫恃【見和何僕射】室謝賢夫【見答趙王啟】庭辭貴子歸鞍輟露【見擬詠懷】采蘩廢祀【詩疏采蘩夫人奉祀不失職也】室委眠蠶【禮記天子諸侯必有公宮蠶室】衣畱畫雉【見步陸孤氏銘】云垂下澤【後漢馬援傳乘下澤車魏文帝浮雲詩云西北有浮雲亭亭如車蓋】日掩髙舂【淮南子曰經於泉隅是謂髙舂】空帷舊館【見步陸孤氏銘】虛幕新封【見國公廣銘】山回廣栁【陸機挽歌龍被廣栁劉熙釋名輿棺之車其蓋曰桞】路沒深松【見傷王司徒】遊魂防變【見豆盧永恩碑】夫人何從【谷梁傳夫人子氏薨卒而不書葬夫人之義從君者也】

周冠軍公夫人烏石蘭氏墓志銘【北史周書俱無傳莫考】

夫人諱某樂陵人也【隋書兗州勃海郡樂陵縣注舊置樂陵郡】晉司徒樂陵公苞後子孫就封因卽家焉扶風舊城猶存鄴市河內【疑作陽】故墅尙餘金穀【見春賦】或寓燕陲【見慕容寧碑】仍仕代郡祖行代郡尹父魏司空蘭陵郡公司空佐命魏朝少傅丞凝周室【尙書大傳古者天子必有四鄰前口凝後曰丞左曰輔右曰弼】並爲大族【左傳襄公三十年鄭子皮授子產政辭曰國小而偪族大寵多不可爲也】俱防賜姓秦晉匹也【見崇傳】是曰通家【後漢孔融傳融十嵗見李膺融曰公是我通家】夫人年十七歸於宇文氏淑令端莊含章貞吉【語見周易】箴盥惟儀【見聽搗衣及鄭氏銘】閨闈已正某年除金鄕郡君【隋書豫州濟陰郡領金鄕縣】某年攺授冠軍夫人四徳小君【左傳定公十五年塟定姒不稱小君不成喪也詳段永碑】宜其家室三事內主【見角調曲及紇豆陵氏碑】翻辭贊務以保定五年四月遘疾薨時年四十有四卽以其年某月日歸塟於京兆之某原人世風煙山川超忽陵陂靑麥【莊子時以詩禮發冢小儒曰靑靑之麥生陵之陂生不布施死何含珠】倘逢貞女之墳隴首白楊【見傷王司徒】或表賢姬之墓乃爲銘曰

三星麗天五嶽鎭地禮有其秩人居其位【見司馬裔步陸逞二碑】燕趙多奇【見長孫儉碑】山川防气挺玆令淑惟此含章【易含章可貞】玉生庭照【福地記抱犢山有艸名玉照服之不饑】蘭開室香【見傷心賦】邢姨褧服宋子河魴【見紇豆陵氏銘】百兩言歸【見步陸孤氏銘】九儀從聘【詩九十其儀】褕狄七彩【見宗廟歌】軒車六命【見竇氏銘】鼎室辭親【見贈淮南公】槐庭贊政【見竹杖賦】世爲閱水【陸機嘆逝賦川閱水以成川水滔滔而日度世閱人而爲世人冉冉而行暮】人成大夢【莊子且有大覺而後知此其大夢也】廻帳出門移燈泉扄【見步陸孤氏銘】金棗長含【葛洪抱朴子吳景帝時戍將廣陵發一大似公主之冢棺中死人兩耳及鼻孔中皆有黃金如棗許大】銀蠶永送【南史宋王謨傳從弟象位下邳太守好發冢人間垣內有小冢墳上殆平每朝日初升見一女子立上近視之則亡象發之有一棺尙全有金蠶銅人以百數剖棺見一女子年可二十資質若生臥而言曰我東海王家女應生資財相奉幸勿見害女臂有玉釧破冡者斬臂取之女復死】香塡栢槨【左傳範獻子去魏獻子栢槨以具未復命而田也】路閉松城悲鸞獨影【見鐃賦】防劍孤鳴【見從駕】畱連趙瑟【見贈淮南公】淒愴秦笙【見春賦】

周太傅鄭國公夫人鄭氏墓志銘

夫人謀某滎陽開封縣逺里人也七子賦詩足光賓客【左傳鄭伯享趙孟於垂隴趙孟曰七子從君請皆賦以卒君貺】三卿從政實靜諸侯【左傳北宮文子聘鄭子羽爲行人馮簡子與子太叔逆客文子曰鄭有禮其無大國之討乎】驂乘則晉後停輿【見鄭偉銘】來朝則漢君識履【見鄭常碑】華冑蟬聫【南史王曇首等傳沈約曰自開辟以來未有爵位蟬聫文才相繼如王氏之盛也】無虛史籍祖那秦州別駕父茂伯撫軍將軍涼州刺史伯陽縣侯【隋書雍州天水郡秦嶺縣注後魏置曰伯陽縣】夫人令淑早聞芝蘭獨茂【見傷心賦】旣容旣徳【見宗廟歌】言告言歸【見侯莫陳道生銘】悌實溫凊【曲禮冬溫而夏凊】恭惟箴盥【見聽搗衣及鄭氏銘】太傅弼諧周室股肱攸寄【尙書益稷帝曰臣作朕股肱耳日周達奚武傳武字成興代人也武爲賀抜嶽所知及嶽爲侯莫陳悅所害武翊戴太祖從平悅武成初進封鄭國公天和三年轉大傅子震天和初進位大將軍拜柱國襲爵鄭國公震弟惎車騎將軍渭南縣子】夫人輔佐君子【見段永碑】勤勞是司琴瑟旣防條枚無伐【見步陸孤氏銘】故得用之邦國【詩疏闗睢鄕人邦國皆得用者以之正夫婦也】成之孝敬某年月日封鄭國夫人防狄旣加【見宗廟歌】紘綖是務【見步陸逞碑】夫有安世之貴躬服浣濯【漢張安世傳安世尊爲公侯夫人自紡績】子有文伯之尊無忘機杼【見竇氏銘】表裏惟安閨闈且正醫門有疾【莊子醫門多疾】藥對無徴【見鄭偉銘】天和三年三月二十日薨塟於長安之石安原世子某兄弟並朂慈訓咸遵母儀霜露深悲【見宗廟歌】寒泉增慟【詩爰有寒泉在浚之下有子七人母氏勞苦】銘曰居徳圃田【左傳孟明西乞白乙及滑鄭穆公使皇武子辭焉曰鄭之有原圃猶秦之有巨囿也】當官教府【合璧事類鄭述祖仕齊遷兗州刺史其父亦嘗爲此州百姓歌曰大鄭公小鄭公相去五十載風教猶尙同】置騎賓來【見鄭常碑】開黌學聚【後漢鄭傳遊學十餘年乃歸鄕裏家貧客耕東萊學徒相隨巳數百千人】福履家室【詩樂只君子福履綏之】賢才踵武【見段永碑】棠棣之華【詩何彼檂矣棠棣之華】螽斯之羽【詩螽斯羽詵詵兮宜爾子孫振振兮】人倫七徳【見齊王憲碑】風化二南【見滕王序】采采芣苢萋萋葛覃【見鄭氏銘】節行聲玉【見祀圓丘】副笄加篸【詩副笄六珈】栁園秉杼桑津浴蠶【見五張寺碑】春秋超忽【陸機嘆逝賦時飄忽其不再】云落無時【見蕭大銘】家亡淑女國喪賢姬香墳永送【伍輯之從徵記劉表在髙平郡表之子琮搗四方珍香數十斛著棺中蘇合消疾之香莫不畢備永嘉中邵人發其墓表白如生香聞數十里】舞寉長辭【見傷心賦】山深月闇風急松悲【見鄭氏銘】千年開閉將驗靈

後魏驃騎將軍荊州刺史賀防夫人元氏墓志銘【周書北史俱無傳世系莫考】

在河之洲聞君子之配徳【詩闗闗雎鳩在河之洲窈窕淑女君子好逑序闗雎后妃之徳也】言采其蕨見夫人之有禮【詩艸虫陟陂北山言采其蕨序艸虫大夫妻能以禮自防也】用之風化人倫厚焉夫人諱安字大羅河南洛陽人也祖某京兆康王父昭驃騎大將軍開府儀同三司錄尙書司州牧汝陽郡王【魏景穆十二王傳尉椒房生京兆康王子推大安五年封子暹字叔照孝莊初除南兗州刺史元顥入洛暹據州不屈莊帝還宮封汝陽王累遷秦州刺史普防元年除涼州刺史孝靜時位侍中錄尙書事薨】附蕚雄圖【詩棠棣之華鄂不韡韡疏鄂足得華之光明則韡韡然盛】堦基霸迹公卿之室將相維家夫人能修法度無思犯禮【見竇氏銘】恭儉節用憂在進賢大統五年封樂安公主【隋書靑州北海郡博昌縣注舊曰樂安】歸於賀防氏時年十三思事憂勤化成婦徳【見宗廟歌】彤管載暉【見竇氏銘】棠棣早茂【見鄭氏銘】及乎謳歌有歸【見國公廣銘】褕狄降等【見宗廟歌】輔佐君子【見段永碑】猶安其室周天和四年二月二十六日薨於長安萬年裏春秋五十有二詔贈頓丘國夫人【漢地理誌東郡領頓丘縣注師古曰以丘名縣也】禮也卽以其年三月二十日歸塟於咸陽之石安原旣異乘鸞翻然永去【見春賦】𨿽非舞寉卽掩泉門欲志佳城【見傷心賦】乃爲銘曰

逖矣防謀悠哉霸轍九服潛運三川中竭【見哀江南賦】卿相連鑣【見詠畫屏風】賢才蕪絕【江淹恨賦終蕪絕兮異域】琬琰令淑【焞煌紀年桀伐岷出岷山女於桀二女曰琬曰琰桀愛二女無子刻其名於苕華之玉苕是琬華是琰】施衿結褵【見紇豆陵氏及竇氏銘】方之棠棣譬以螽斯【見鄭氏銘】旣全婦徳還稱母儀逝水滔滔危途冉冉【見烏石蘭氏銘】問藥無對【見鄭偉銘】蒸丹不驗【眞誥李方回晉武帝時人也學道在華陰山受管城子蒸丹餌水法五十年精心內視仙去】狄服空陳【見宗廟歌】機虛掩【見栁霞銘】郭門路轉【見傷王司徒】哀挽途窮【見擬詠懷】壠深結霧松髙聚風春蘭秋菊惟始惟終【見鄭常銘】周大都督陽林伯長孫夫人羅氏墓志銘【陽林伯未詳】

夫人諱某恆州代郡太平縣人祖某父協周大將軍南陽郡公【魏地形志廣州南陽郡領南陽縣北史周宗室傳叱羅協代郡人也常爲州小吏以恭謹見知竇防防死見獲帝以協家屬在東疑其戀木及河橋戰敗協隨軍還文帝知協不貳封冠軍縣男魏恭帝三年賜姓宇文氏進爵爲公又進位柱國建徳三年投儀同三司賜爵南陽郡公子金剛嗣】夫人資於事親躬奉訓戒【孝經資於事父以事母而愛同資於事父以事君而敬同詳侯莫陳道生銘】教於宗室足聞詩禮【論語陳亢退而喜曰聞詩聞禮詳宗廟歌】及乎言歸肅恭如事蘋藻維敬【見宗廟歌】紘綖是勤【見步陸逞碑】內位克諧【周易女工位乎內】中閨以睦年齡不競霜露先侵【見鄭偉銘】更無延壽之杯【漢郊祀志文帝時趙人新垣平使人獻玉杯刻曰人主延壽】遂闕長生之枕【神仙傳防山父對漢武帝曰有道士教臣作神枕枕有三十二竅二十四竅應二十四气八竅應八風臣行之轉少齒生】以周天和四年二月八日薨於長安之洪固鄕時年二十有三其年某月日塟於萬年縣之壽裏山非宋國翻爲節女之陵【見枯樹賦】地異荊臺遂有賢妃之墓【列女傳舜陟方死於蒼梧二妃死於江湘之間因葬焉括地誌黃陵廟在嶽州湘陰縣北五十七里舜二妃之神二妃冢在湘陰縣北一百六十里靑艸山上詳燈賦】銘曰

畢【疑作臯】狼建國【漢地裏志西河郡領臯狼縣】靈武開都【括地誌靈武卽蕭闗也】地接天柱【見明月山銘】山臨寶符【見長孫儉碑】人資義烈世襲雄圖葛覃維萋棠棣蚤盛【見鄭氏銘】旣安淑徳爰從配命四教宣【見宗廟歌】三星克正【見司馬裔碑】霜凋桂苑【見枯樹賦】風落芝田【魏曹植洛神賦秣馬乎芝田】三從闕性【谷梁傳禮婦人謂嫁曰歸反曰來歸從人者也婦人在家制於父旣嫁制於夫夫死從長子】五福傷年【見傷心賦】歸寧永絕言告長捐【見侯莫陳道生銘】淒切郊野【見送炅法師】紆廻隰原【見國公廣銘】風慘云愁松悲露泣朗月空嗟傷神何及【見步陸孤氏銘】

周儀同松滋公夫人尉遲氏墓志銘【炯曰魏本姓拓防氏太和二年始攺姓元氏及周孝閔帝受魏禪凡魏室子孫例復姓拓防案魏宗室傳云髙涼王孤平文皇帝之第四子也孤孫度道武初賜爵松滋侯仍得世襲競或其苗裔也】

夫人諱某河南洛陽人也祖某父太師柱國公魏室喪亂經綸夷阻周朝建國匡贊揖讓圖牒帝系卽有內外之親分別山河仍爲舅甥之國【周尉遲迥傳迥字薄居羅代入也其先魏之別種號尉遲部因氏焉父俟兜尙太祖女昌樂大長公主生迥及綱迥尙魏文帝女金明公主孝閔踐阼進位柱國大將軍詳崇傳】夫人容範端莊儀型淑令六義觀徳南國有夫人之詩【詩序鵲巢夫人之徳也園君積行累功以致爵位夫人起家而居有之徳如鳲鳩方可以配焉詳宗廟歌】八卦占爻東方有少女之位【見步陸孤氏銘】姆母習言【禮記內則女子十年不出姆教婉娩聽從注言語容貌也】公宮教業【見宗廟歌】箴管綫纊【見聽防衣】佩帨茝蘭【禮記內則或賜之佩帨茝蘭則受而獻諸舅姑】年十有三出適儀同拓防競衣其翟服旣得宗婦之儀【左傳哀姜至公使宗婦覿用幣非禮也詳宗廟歌】乘其魚軒還從列國之禮【見報趙王】摽梅三實無闕其時【詩摽有梅其實三兮摽有梅男女及時也】夭桃九華能修其政【詩桃之夭夭灼灼其華序桃夭后妃之所政也不妒忌則男女以正婚姻以時國無鰥民也易通卦驗驚蟄大壯初九桃始華不華食庫多火】某年某月冊拜廻洛縣君母金明公主【魏地形志夏州領金明郡注眞君十二年置】魏文帝長女春則帝女采桑【山海經宣山上有桑名曰帝女之桑】秋則王姬築館【見辛威碑】夫人出入主家【漢東方朔傳董偃與母以賣珠爲事偃年十三隨母出入主家】遨遊戚裏【詩以遨以遊詳春賦】濯龍園苑【見詠畫屏風】長門宮殿【見辛威碑】旣而膏腴美疢【左傳臧孫曰美疢不如惡石夫石猶生我疢之美其毒滋多】華茂傷年【陸機樂府容華隨年落】沈痼牀帳【見哀江南賦】蒸離寒暑【詩載離寒暑】三世之術無乏於醫門【禮記醫不三世不服其藥詳鄭氏銘】百艸之本徒窮於藥性【禮記月令仲夏聚蓄百藥漢遊俠傳樓防父世醫也防誦醫經本艸方術數十萬言】建徳三年五月七日亡春秋三十日西河女子值九節之菖蒲東海婦人得三山之芝艸【未詳尙瑗曰列仙傳漢武帝上崧髙忽見仙人王興問之曰吾九疑人也聞中嶽有石上菖蒲一寸九節食之可以長生故來采之】無由再遇悲矣如何卽以其年十月十五日塟於京兆之北原筮告辰【見慕容寜碑】丘陵啟奠【禮記檀弓旣封主人贈而祝宿虞屍旣反哭主人與有司視虞牲冇司以幾筵捨奠於墓左】西臨織女【疑作神女】之廟【方輿勝覽神女廟在巫山縣治西北二百五十步有陽雲臺】南望湘妃之墳【見羅氏銘】嗚呼哀哉乃爲銘曰

父曰帝師【見疑詠懷】母曰王姬【見辛威碑】車服不系【見崇傳】江漢無思【見竇氏銘】是生令淑觀禮惇詩【未詳左傳卻縠說禮樂而惇詩書忠柱曰曹植洛神賦羌習禮而明詩】聲超宋子徳茂邢姨【見紇豆陵氏銘】繼世盛徳思賢克舉奠雁迎門【禮記昏義子承命以迎主人拜迎於門外壻執雁入揖讓升堂再拜奠雁】濡蘋實爼【見宗廟歌】奉盥如事【見鄭氏銘】移茵卽序【舊舊儀皇后媫妤乘輦餘皆以茵四人輿以行】春冰浴蠶【王子年拾遺記東海員嶠山有冰蠶長七寸有鱗角以霜雪覆之始爲繭其色五防織爲文錦入水不濡入火不燎】秋機秉杼【見和賜曹美人】帝鄕近親帝城近臣【見賀婁慈碑】濯龍親戚【見詠畫屏風】平陽主人【漢東方朔傳帝姑館陶公主號竇大主近幸董偃上稱爲主人翁詳崇傳】金波廻月【見馬射賦】玉相臨春【詩金王其相】弄玉鳳凰【見春賦】昌容紫艸【見陪駕】自此千年無人得道【見竹杖賦】舜華榮耀【見紇豆陵氏銘】飄零何早渭水北原【見和字文內史】平陵故園【見思舊銘】才通谷口旣望寒門【見祀圓丘】吁嗟此地去矣歸魂【宋玉招魂云魂兮歸來】孟冬十月【吳越春秋孟冬十月多霜雪】長松九年【未詳案水經注西河陰山王莽之山寜也陰山東麓南水東北與長松水合】親賓掩淚【江淹別賦親賓兮淚滋】淒愴何言

周驃騎大將軍開府儀同三司冠軍伯夫人李氏墓志銘

夫人諱某隴西狄道人也【漢地理誌隴西郡領狄道縣】周有柱史夫子以之猶龍【史記老聃姓李氏名耳字伯陽爲柱下史孔子適周將問禮於老子曰今見老子其猶龍乎】漢有將軍宛城以之輸馬【見馬射賦】復有西入上書仍爲秦國之相【李斯傳斯楚上蔡人也西說秦王卒用其計尊主爲皇帝以斯爲丞相】東向問計卽是韓王之師【見步陸孤氏銘】父宜使持節大將軍南北二華州刺史順陽郡公【魏地形志華州注太和十一年分秦州之三山澄城白水置北華州注太和十五年置東秦州後攺治杏城隋書荊州舂陵郡湖陽縣注後攺置順陽郡】魏武皇帝之長舅也【北史魏孝文七男傳文昭皇后生廣平文穆王懷孝武帝紀帝諱修字孝則廣平文穆王懷之第三子也母曰李氏】穰侯魏冉居咸陽之宮【秦穰後傳穰姓魏氏名冉昭王舅也昭王卽位以冉爲將軍衛咸陽】成都王商借明光之殿【見和樂儀同】語其貴戚差足擬倫【孟子有貴戚之卿禮記擬人必於其倫】論其退讓彼多慙徳【見紇豆陵氏銘】夫人防而聰敏蚤聞令淑彤管有美【見竇氏銘】賢才見稱【詩序闗雎樂得淑女以配君子憂在進賢不潘其色哀窈窕思賢才而無傷善之心】弄其紙筆懼失諸兄之意【魏志甄后少喜書常用諸兄筆硯】翦其髫齡畏傷王母之心【後漢皇后紀和熹鄧皇后太傅禹之孫也後年五嵗太傅夫人愛之自爲翦髮夫人年髙目瞑誤傷後額忍痛不言曰難傷老人意耳】年十有一出適驃騎大將軍開府儀同柴烈【無傅莫考】烈以上將頒朔【漢劉歆集周衰天下不頒朔魯歷不正】中臺受任【見司馬裔碑】軍國忠勤規模繁總夫人輔佐君子【見段永碑】言容匡贊增耀三星欽明四徳【見宗廟歌及司馬裔碑】授巾沃盥有謹於事姑防織停機無忘於訓子【見鄭氏銘】保定二年冊授大夏縣君【魏地形志河州金城郡領大夏縣注皇興三年攺爲郡後復屬】旣以夫尊【見司馬裔碑】又云子貴【見竇氏銘】乃遷順陽攺郡君夫人之邑或用鄕名【後漢皇后紀諸皇女皆封鄕亭公主儀同鄕亭侯】小君之號多從夫秩【禮記郊特牲婦人無爵從夫之爵】典冊光臨足稱榮寵本有風气之疾頻年增動略多枕臥【見崔訦碑】飛之散遣疾無徴【見遊仙】畫龍之符畱年不驗【未詳案宗懍荊楚嵗時記正月一日帖畫雞於戶上挿桃符其旁百畏之】以今建徳四年三月日薨於館捨春秋四十九卽以其年八月日塟於長安之洪瀆原神光離合尙在河湄【見步陸孤氏銘】雲气徘徊猶歸樓下【見燈賦】嗚呼哀哉乃爲銘曰

上書秦相立功漢將【見馬射賦】隴水分流秦川遙望【見哀江南賦】秋陸俗勇【後漢律曆志日行北陸謂之冬東陸謂之春南陸謂之夏西陸謂之秋】金行地壯【見賀婁慈碑】廣武軍中【見步陸孤氏銘】安平河上【未詳】妻者齊也【後漢蔡邕月令問答妻者齊也惟一適人稱妻其餘皆妾】謂嫁曰歸【見元氏銘】三星夜照【見司馬裔碑】百兩朝飛【見步陸孤氏銘】褕狄有典容禮無違【見宗廟歌】臺庭等秩侯服同衣子奉母儀夫聞家政七族承和九閨連慶紛帨恭肅【禮記內則婦事舅姑左佩紛帨】溫淸孝敬【見鄭氏銘】杼秉秋成蠶隨春令【見尉遲氏銘】年華未落【楚辭及容華之未落】電影先過【晉陶潛詩一生復能防倐如流電驚】徒餐日气【眞誥欲得延年日出二丈正面向之口吐死气鼻噏日情】空飲天河【見哀江南賦】星凋玉井【天官書注正義曰參左足入玉井中及全火守皆爲起兵】月揜金波【見馬射賦】虞淵落日【見鄭氏銘】薤露哀歌【見擬詠懷】寂寞虛奠【見尉遲氏銘】荒涼象設【檀弓孔子之喪公西赤爲志焉飾棺墻置翣設披周也設崇殷也綢練設旐夏也】幽隴封【未詳】重泉蟻結【檀弓子張之喪公明儀爲志焉褚幕丹質蟻結於四隅殷士也】秋色淒愴松聲斷絕百年何防歸於此別

庾開府集箋注卷十

