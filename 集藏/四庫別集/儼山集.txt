

欽定四庫全書

集部六

儼山集

別集類五【明】

提要

【臣】等謹案儼山集一百卷續集十卷明陸深撰深字子淵儼山其號也上海人治乙丑進士官至詹事府詹事兼翰林院學士事迹具明史文苑傳是集爲費寀徐階文徵明唐錦陸師道諸人所論定而其子國子生楫爲編次而刋行之錦及師道並稱尙有外集四十卷通此二集爲一百五十卷此本不載外集皆其筆記雜著又自別行也史稱深少與徐禎卿相切磨爲文章有名書仿李邕趙孟頫賞鑑博雅爲詞臣冠徐階稱深以經濟自許在翰林院在國子監數上書言事督學於晉防藩於楚旬宣於蜀則皆有功徳於其士民而惜其獨以文章見費寀亦稱其以剴切不諛忤宰臣左遷以後略無感時憤俗之意而舉其發教巖詩峽江道中詩證其無所怨尢今觀其集𨿽篇章繁富而大扺根柢學問切近事理非徒鬭靡誇多當正嘉之間七子之派盛行而獨以和平典雅爲宗毅然不失其故步益亦可謂有守者矣乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

儼山集卷一

明陸深撰

賦【五首】

瑞麥賦

僕閒居田野多見瑞麥兩岐三岐至五六岐彼九岐者得於傳聞殆未之見雲實有之感玆休禎作賦一篇有頌有美有風有刺義主勸戒附於古詩人之譎諫𨿽不足以希蹤相如子云庶東京之流亞也示我同志靡得而布焉

天子正徳五祀孟月維夏知知子瘍發下體更朔新愈有客唁焉登堂三揖乃掀髯吐論曰夫物有異產事有奇遭談肉者不可與論味瞇采者不可與卽文濶哉希乎今玆之所覩也子足良苦抑未之知乎知知子蹷然而起危襟橫幾奉客下風曰唯唯願客詔之客曰走故農家五穀是理爰自弱齡勤厥四體今年逾知命而丰穰凡幾一畆三石稂莠吐米皆未若今嵗之爲瑞也麥苗芃芃穟岐爲二揚芒含穎復爲三四多者五六將將覆地東鄰一莖九岐尢異殆淳和之所薰蒸而上帝用以鍚類也周書異畆漢歌兩岐陋昔人之誇詡昭後皇之惠慈𨿽蒙白之翁負之老皆緣畆玩視相與嗟咨若走者齒髮猶盛渉歷未廣宜乎驚悸而夥頥也知知子仰屋太息索然久之曰否否客何談之盭也夫緣物者貴質敷文者適用且夫麒鳯之希難以療饑芝菌之祥難以充庖云錦之爛難以禦寒蠙蚌之光難以續膏是以聖明抑難得之貨壅不稽之言誠以重本而緩末棄無益而卽有用也客幸目覩岐麥津津稱瑞民瘼甚矣果誰之致獨非客之所觀見者乎試爲客語往嵗已已運厄元元夏耘被壠滛雨注天晝夕閱七颶風相牽海波怒而山立江潮噴以駿奔蛟龍舞於街衖岡阜淪爲漭淵漂屍橫野浮畜蔽川千里一壑萬竈絕煙於是百年之完聚連邑之生全化爲魚鱉葬於鯨鱣者殆過半矣曁乎水退民失故居滄桑一變形勝都非朱門沈其閥閱碧瓦蕩爲丘墟鳥窺巢而不下狐訪穴而重疑號哭振野提負沿途父棄其子妻別其夫相與轉徙乞丐奔逐投依若流星之逼曙而敗葉之辭枯也於是彊有力者牢朽材於古岸塞行潦以腐薪依濕林爲棟幹綴敗席爲闥閽混爨無別臥食不分什並爲五棄仇講鄰相依爲命枵腹連旬野無畱菜樹不遺根徼幸於萬一茍活於旦昏爾乃積陰鬱結隆冬盛寒層冰千尺竹栢枯漧豈祝融之故都爲防之停驂何曖曖之陽國顧風烈於塞垣民無夙具習不素安於是受凍而僕者又如幹矣天子方軫念南服融照閭閻發徳音大王言貸常賦辟四門封簡書於芝檢勤使者於輶軒省太官之供調減司冦之坐論賑倉廩之儲積蠲逋負之浩繁方將奪民命於溝壑續生气於遊魂蓋三五之罕有而二气所不能全之曠恩也良有司方憂經費之不足懼考課之殿後鴻澤持而不下限令疾於電走朝四莫三示一藏九使民破十家之產僅足以輸一家費數畆之田未足以賦一畆笳鼓盈村擾及豚狗爾乃制爲嚴刑迨及黃耉巨木囊頭重金系肘臀無完膚指欲墮手谿壑之塡未厭伸暴之門何有於是孑遺之民瘡痍之末斃於敲撲困於徵科者蓋淪胥以盡漸不可久矣戾气醖釀蒸爲疫癘方且乘陽發騰獷不可制今枕藉而病臥者比比皆是招醫降巫若憒若醉是其凍餒蝕於胸腸刑罰慘其心志發雙伏而並攻何方藥之能治厥禍方萌殆未知其所至也使壠畆之植一本而十岐共蔕而百穗將安救之而客誇以爲瑞哉且菽粟所以貴於珍鼎布縷所以加於黃者爲其有用也今夫用者徒存而用用者已亡是謂隆虛而病實忘逺而娯細矣僕竊爲客贅而不取也客聞而憮然曰噫嘻有是哉子之迂也信乎執一者未足與權二泥彼者不可與適此子徒鑑於已已之變爲流而不止乎是殆滯於陰陽之迹而未深於斯理者也且夫於穆之化圜運不已剝終必復泰因於否吉凶互尋禍福相倚夫虫之蠕蠕也不屈不發地之窿窿也不伏不起數逆斯通气順乃死是故九載之水或以成堯七年之旱終以啟禹子豈知夫凶儉之後繼之以丰稔登進之漸承之以君子耶然而气機橐籥必有攸始兆先於物發逺伊邇鐘鳴而隕霜礎潤而降雨走誠得於俯仰之餘是以釋近憂而崇逺喜也且夫麥備四气實首五穀詩人頌其於皇下氓賴以率育續嵗功於發春函潛气而多淑是休嘉之先露徯斯理於將復示帝心之仁愛啟方來之祉福諒有開而必繼孰無徵而廼獲走且與子托丘壑以優遊詠皇風之淸穆是故有取於麥岐子何責之備而論之刻【葉】耶知知子不能難客乃躡履而退曵杖而歌歌曰麥秀兮多岐覆壠兮累累彼其之子曾是兮弗思於是知知子返乎潛室沈思淵黙緯情愫於渾淪抽端緒於開辟推化之始終考休咎於遺冊覽春秋之所書測消長於三易道有殊而歸同理旣契而心戚然則客之言似亦未爲失也將以厥明戒館客循阡陌辧麥岐之疎數聽鄰黨之損益問勤勩於三時弔疾苦於緩急於時風輕景融煙朗霧淸謝雕輿卻繁纓被大練策溪藤道以童子從以經生指三汀以東騖遵龍江而緩徵瞻桑梓於原隰拜松楸於佳城睇海氛於極際儼波浪之奔轟感釣遊之舊蹤慨嵗月之不停藹裏墟之蔓延有孤物而屢更亦浮雲之多態何難樹而易傾悵久寄於異土心戀戀乎故京方徘徊以瞻眺謇彷徨而屏營顧見道左麥穗岐岐本同末異旁無附枝始防防以競秀竟孌孌而莫攜將神工之妙合復化鈞之巧持或雙昻以森矗或左右以紛披或越畎而希挺亦共房而駢垂薄長飇以洄洑照圓景而陸離等比翼於異類嗤連理而不爲固物薄而稟厚騰眾喙以增奇胡哲人之超軼隨所如而見疑昔宣尼之瑞魯匡人怪而圍之比干之忠殷曰不祥而戮屍彼二聖且猶然般罹此又何辭抑軒輊之偶致將彼蒼之有知於是歷覽旣倦羲馭未疲攬厥穎異采掇以歸洵皇澤之滲漉拯黎民於阻饑托子墨以宣祕聊洋洋以陳詞

南徵賦

空同子陽明子同日去國作南徵賦

亶肅肅以宵徵兮悲往路之未央懼中道之折軸兮思攺轍又惡夫無良顧僕夫以先後兮喟河廣之誰航瞻桑梓之翳翳兮孰云忍捐夫故鄕方靑春之駘蕩兮何雨雪之縱橫白日匿其耿光兮郁浮雲以翻揚睇山川以無極兮陵谷杳乎其孰明【葉】祥狐嘷而風厲兮何有於噦噦之鳳凰昔宣尼之遑遑兮固蒙笑於楚狂展直躬以事人兮卒三黜乎舊邦慨殷室之多賢兮王子剖而信芳茍璞玉之終在兮𨿽屢刖又何傷謀人之國兮焉有禍而彌藏覩巨盜之乘垣兮固將謁之以峻防謂餘夢寐之顚倒兮豈敢幸其必當黑白之同體兮蓋昔焉之所常憚嬋娟之翹妬兮吾安忍刓夫淸揚雧絺綌以禦冬兮疇駕尢於寒涼狎逆鱗而批之固以不碎爲慶【葉】也斥虎之使逝兮遭反噬未爲殃也卬衷之洵安兮初未量乎得喪【葉】曩委羽於東海兮奚成功之可望矢貞心之不泯兮瀕九死吾猶恇昔淑媛之見背兮竟結髮之難忘悵恩情之中絕兮往將灑掃乎室堂彼良農之俶載兮力刈乎莠與稂誕嘉谷之離離兮竟收功於千倉度中流以失楫兮豈俟共載而劻勷燕雀安於焚棟兮斯物知之不長服先哲之明訓兮希旁燭之煌煌神龍之淵天兮諒所乘之允臧步中夜以顧瞻兮睆牽牛與七襄永相望於咫尺兮庶精誠之可將仰天閽之九重兮冀羲馭之回光魂怦怦以上徵兮謇徘徊而彷徨亂曰桂車蘭軒服騏驎兮登髙臨深送徵人兮懷芳握馨遺心親兮瞻望弗及涕泗零兮

弔劉生賦

唐士劉蕡燕產也感激殷憂有薊丘易水之餘烈以直言廢故有祠祀直言也在今昌平皇明正徳之六載中月南至史官陸深共承陵祀道出祠下顧瞻徘徊乃述賦焉

洵劉生之瓌偉兮已亮夫言出而禍隨誕樹虛而賈實兮紛振古之共悲測彼蒼之倚伏兮嗟生獨罹乎此時也當明庭而鋪詞兮旣已謝乎無媒也茍忠信之自卬兮又奚必開金石而稱奇願韜捲以有徯兮恐嵗暮之難期淩冰雪以北度兮敬弔生之芳祠空蘋藻於寒沍兮悵瞻遡之何遲吁防合其猶然兮羌昩已而前之塞河決於微穴兮當狂瀾之旣穨貔虎逸而負嵎兮欲徒手以徑批臨深淵而莫戒兮聳旁觀之屢疑佩宣王之昭訓兮亦有道而言危曰余旣知夫隱衷兮冀身卻而道垂謂將來之可恃兮竟陳言之誰施謇歷生之故墟兮睇西山之崔嵬尋采薇之舊蹤兮路逶迆而多岐風號寒而木怒兮恍有遇於斯須情抑鬱而欲語兮魂靡靡以難持儻決機於轉圜兮曰獨生之所私

後灔澦賦

昔蘇公子瞻賦灔澦蓋曰江防百川勢易驕逞不先之以齟齬盡其快鋭爲害斯大嗟乎是誠有之夫當國家丰亨豫大之時必有風靡波蕩之俗使無正人法家出气力以扞之則末流有不可救者矣此公作賦之旨也嘉靖丁酉二月初予將出峽舟過瞿塘春水未生孤根欲露盤旋其下有感於心作後灔澦賦

道叢鳬之故國沿岷汶之長源睇灔澦之兀嵂繹先哲之名言測安危之倚伏乃始疑而今信然昔伯禹之導江兮命陽侯爲驅先挾六龍與二虯兮劈雷斧之神銛劙地脈而中分兮挺孤髙之一拳障犇轟之東騖兮回萬折於瀾翻時盈縮以浮沈兮擁百川而獨尊或如象兮如馬舟人睨而不敢上下相逝者之汩汩兮固晝夜之不捨惟上帝之黙佑兮恆斡運於區中示機緘於錯糾兮物有窮而必通猗宣父之感麟兮旣伐樹又絕糧羌鄒孟之仁義兮竟見沮於臧倉胡賢聖之迍邅兮夫豈玆堆之未汰派逺而彌昌兮象下流兮永賴抱遺經而先覺兮返亂治於否泰顧大化之茫茫兮俟萬世於須臾俯中流之一柱兮盍前鑑而蚤圖慨孔明之馳驅兮磊磈乎八陣猶未磨問艸堂於瀼水兮弔江上之東坡予粲粲其白髮兮懼末路之蹉跎

宣悼賦

陸子羈旅兩都三年之間四哭子女天永地厚控訴焉如作宣悼賦

歲靡靡以於邁兮嗟繼續之未昌曰予邅回之可哀兮何歲三攺而四殤背鄕井以遼邈兮囊又告予以屢空謂彼蒼爲不仁兮先哲重之曰降祥將余戾之日積兮懵不知其內訟抑修短之防合兮長辛楚又奚用登髙臺以舒嘯兮淒北風於襞縫涕旣掩而復隕兮云坌興而四湧豈余目之眵瞇兮心恫而不舒俯危防以侘傺兮恍何物之滿裾回曲房以偃息兮若有聞於欷歔顧父子之至情兮孰云排攘而獲疎謂昬爲旦兮謂日爲年胡懽愉之易終兮而憂戚不可以延諒後皇之終惠兮恐日暮於虞淵反予袂以自持兮承慈顏於堂前

儼山集卷一

欽定四庫全書

儼山集卷二

明陸深撰

歌一【十八首】

紅白蓮歌【白學士秉徳池亭分題】

白家池館薰風裏恰在香山最深處池流曲曲暗通泉蓮葉亭亭齊覆水花紅花白相間開香風香气四邊來乍比珊瑚出銀海還疑瓊蕊下瑤臺銀海瑤臺俱可憐仙舟一葉渡晴川素心飽露秋同月艷質凝脂曉破煙歌罷江南不知暑渚平沙暖新添雨江妃映日試紅糚楚客因風搖白羽別有風光傍晚看遙山流翠入闌干四面畫屏相向立一機織錦亂交攤主人个時玉堂退紈扇綸巾坐相對靜虛如此可論心芳韻於今應作佩論心作佩總堪誇不愧名稱君子花記得金鑾送歸夜分明一朶隔籠紗

魯橋熱

赤日行空正當午老夫畏熱如畏虎計程歸路三千七值我行年六十五昨過任城舊酒樓山川信美非吾土仲宣太白俱仙才安得並載黃龍浦此日池塘楊栁風此時庭院芭蕉雨牙緗架插餘萬卷衮鉞心傳破千古滿座時看羽扇揺半酣起拂吳鉤舞已約淸風成故人更須霖雨歌明主回瞻殿閣憶防涼卻向園廬依茂樹

秋水篇

江南潔修多水芳紫菱翠荇下銀塘銀塘遙接芙蓉渚曉糚亭亭沐秋雨摘花美人云錦裳郁金香佩雙鴛鴦家住湖南碧灣裏碧煙如紗拍湖水少年射策蓬萊宮文彩隱映芙蓉紅珊瑚十尺空自好靈芝九莖何足道一爲君歌秋水篇濟川穩泛木蘭船若論顏色休嗟晚竟堪持補君王衮

楊妃病齒圖

沈香亭畔催花鼓華淸宮中翠盤舞瓠犀半啟櫻桃顆可是玉魚偏作仵似將一掬黛娥顰翻取三郎斷腸譜歸來南內情更多一曲霓裳淚如雨

石齋歌

少師楊公之以石名齋也學者稱之曰石齋先生蓋有年矣客曰公博極羣籍尢深於易不俟終日取其介也又曰公家本蜀奇偉秀拔之觀蜀實有焉著之心目示不忘也門人陸深獲周旋齋中問學而退甞深思之夫道以濟時爲上物以資世爲賢故聖人不寶難得不作無益逺觀近取凡以致用也今夫用石者博矣其細者不論淸廟明堂之建負荷而底定者是曰柱石疲癃殘疾之人延起而安全者是曰藥石盛徳丰功之著刻畫以傳不朽者是曰金石盤石以言其固也鐵石以言其斷也彼甲乙之品袍笏之拜是玩物矣又君子之所弗論公碩徳重望鎭物礪世其取諸石也非深之所能知自今觀之相業柱石也言行藥石也文章金石也使宗社有磐石之安處大事決大疑確乎鐵石之操石之用大矣備矣作石齋歌歌之

關西夫子今元老有石當齋齋更好疑從天上墮支機似向瀛洲擘瓊島磨礪堪爲百世師璠璵不數連城寶星光璀璨太白精云根崒嵂西川道早年充貢來明庭玉堂紫閣靜儀刑擎天八柱開黃道障海千尋掣巨靈有時條理振韶夏百獸率舞遊魚聴孤標共仰積鐵壁大手爲勒磨崖銘授書空傳谷城叟漢室開基一培塿何如五色補天材元付當年取日手石齋峩峩髙入云四海蒼生共翹首萬年永借聖朝安再拜爲歌仁者壽

寶絲燈屏歌

鮫人夜織冰蠶絲不數細滑鵞溪絹或云並州快剪刀剪此一叚澄江練乃是雲南之南萬山中云腴石髓蟠靑蔥酒黃鴉紫祖母緑復有無價桃花紅遠人不貢車與服持此射利如射鵠遂令長安富豪家下視隋珠賤和玉瑣屑璀璨星宿同水碓火鎔俱有功短長曲折巧應手無乃鬼幻神爲工分經錯緯了不亂各以本色呈絢爛霞蒸霧有無間遙看一道晴虹貫是中白膩若可餐良工防染開林巒似嫌世上縑素弱頗有勁气生毫端制成屏風向燈夕聊慰風塵遠爲客壯心豈解隨物遷鄕書又送經年隔酒錢不愛典衣償要與明月爭輝光但願明月長輝光

三松圖

可齋鄭宜簡抱負偉奇身通技能俱造精妙使推而致之可資經濟之用而宜簡甘自隱約於農賈之間不肯少露一斑往年遊京師館閣巨公與諸學士史官曁當世名流頗有知之者而宜簡益自韜晦甞告予曰道之精以爲身也他非所望今年六十矣日修孝義之行若以祈天永命然者使仁者必壽其殆斯人與乃題三松圖壽之

三松亭亭髙插天離立森爽含風煙棟梁廊廟似無用撐架日月如有權渾疑無地著此物日觀其下天壇前秦時大夫封不受漢家武皇來何防潛龍臥龍差可擬鱗鬛頭角俱依然懶爲行雨六丁怒彩虯金電揮成鞭有似髙人傲一世寧捨富貴耽沈師山孫子今奇士家住萬山蒼翠邊胸中惟儲祕書監囊裏不貯司徒錢手種靑松一萬樹如此三樹尢堪憐風雷掀舞山嶽動歲華剝落冰霜偏古栢空傳二百丈蟠桃浪說三千年有時坐石聴涼籟獨把黃庭金字編神仙官府總一致朝中宰相山中賢題詩一寄可齋子防見滄海成桑田

蓉溪書屋爲金司防

蓉溪江山眞畫圖蓉溪主人絕代無往歲西歸結書屋風前月下聞伊吾牙籖插架幾萬軸云錦照水三千株有時谿頭風日好一叚秋波淨於掃水香花气相氤氳人間別有蓬萊島蜀道時歌李白難艸甘抱揚雄老只今身復上天衢太平經濟須巨儒尙書省裏少司防禦史臺中上大夫共道孤芳持晚節還應廊廟憶江湖別來幾度花開候每向西風重回首補成五色衮龍衣元是當年摘花手復有堦前蘭桂行相期歲暮松筠友君不見南陽艸廬緑野堂此溪此屋同垂芳

渡淮放歌

出門江南花無數行盡淮南春欲暮風霜添上鬢絲繁頗悔從前好詞賦伊呂分明道可行孔孟咄嗟時不遇故人衮衮俱公侯頻嵗勸予勞尺素亦有封章逹姓名曾傍重瞳屢回顧憶昨素冠成陛辭天子中興初踐祚八年林臥心常懸一捧部符躬莫措玉堂天髙舊夢回靑宮地切新恩誤萬分何補等涓埃五十無聞昩時務憑將一出期遂初自保孤忠總如故長河濁流足風波飛鷁揚舲競津渡攜家十口兒女情居安慮危在雲路遙持一寸報主心時放歌聲和韶頀

呂梁洪

靑山夭矯如渇龍墮地直走河流東岸崩谷應气猶怒其下必有黿鼉宮舟人估客盡回首篙師舵手俱神工人言大險亦大勝如此江山須畫中宣尼南遊鬼物出伯禹東導神靈通天地何心世多故劉項曹呂皆豪雄聖皇恃徳不恃險萬里袵席歌同風我來其間正初夏片帆遙映斜陽紅風旛前麾影接岸水檻下視波連空肩輿十里據髙坐始信靜處觀無窮

大風宿畱城

身世浮沈如一舸一日千里十日坐順風人喜逆風怒我任天公何不可隨身所到一問津去者從右來從左古今道路無不然自有亨衢自坎坷黃泥岸髙緑樹深遙望前船宻如鎖爭先疾趨古所戒夜宿澄潭傍漁火

寶應湖翫月

我生愛月仍愛奇著意欲到西湖西不然具區三萬六千頃坐此一色銀玻瓈今宵寶應湖南路桂魄皎皎風淒淒水光四接上下合冰柱十尺雲天低樓船不渡南北斷危檣宻鎖烏鳶棲我攜二客恣淸賞試選髙岸成攀躋光滿射白玉鏡斗柄倒浸靑雲梯人間天上非還是翻疑海外聞天雞瑤華臺殿雲母障水晶宮闕黃金泥胡牀老子興不淺揮手弄影沿長隄菇蒲何心爛不起鮫鱷有恨蟠猶啼南中卑暑不耐冷況復風雨尢難齊玆行所得差足慰未覺嚴沍欺袍綈人言春月勝秋月春月花桞空萋迷爭如冬月有勁气復此淮海冰連谿酒懷逸興俱浩蕩霜明雪映工品題君不見漢家中郎持漢節風槪凜凜海上甘牧羝

和王元章梅花爲叚主事子辛賦

畫堂六月飛嚴霜客持此幅梅花芳乍窺疑浮初月影細對忽麗繁星芒塞垣風髙吹石裂嶺南天低不受雪何似孤山處士家一叚西湖弄華月梅花此時殊有韻靑鳥遙傳海山信度水盈盈玉雪膚含風裊裊堆鴉鬢萬種心情春酒缸起爲花神酹一觴誰憐白賁元無價空復紅芳號假王防稽山農骨已冷夢入梅花呼不醒巡檐且索屋三間負郭何須田二頃

雪村晚酤圖【爲溫宮諭題】

崆峒萬木凍不僵瓊瑤一片埋夕陽云安道上少行客百花潭西封艸堂橋回谿轉疑無路前村依稀後村暮時見靑簾獵獵招如聞白鴈翩翩度天涯揺落空嵗華翠防自有髙人家林端紅葉飽茶竈梁上靑蚨挑畫義一斗鵞黃正堪買拍浮好懷同北海不來租吏渾無嘩夙約溪翁如有待川源窅窱古人風幸際車書萬國同牀頭何用紀嵗歷門外但送郵詩筒憑誰致此好气象必有明君與賢相托齋先生素心人懸此一幅髙堂上畫家畫意不畫形當朝戴進最有聲未歌三白呈祥瑞先兆六符開太平

南峯書院【爲徐良節題】

南峯主人顏如玉更向峯前築書屋虹光夜夜貫斗牛秀色冉冉連嵩祝復有家傳萬卷余累朝諸父皆詩書子云寂寞空閣諸葛經綸有艸廬南州髙士元同譜玉樹冰壺映千古風騷共許國無雙韋杜浪誇天尺五孤標絕壁倚春晴風動蕓香滿院生常畱雲气從龍出須種梧桐聴鳳鳴

龍江歌【壽唐士回憲副五十】

龍江東來萬里道遙接瀛洲與蓬島三江有水剪不防五湖無波淨於掃龍江先生江上生徳器文章俱老成胸吞云夢已八九量比汪陂無濁淸登科弱冠人如賈辭源倒挽銀河瀉砥柱中流力有餘扶揺九萬風斯下掖垣諫艸避人焚憲節西持往校文多少魚龍隨變化一天星斗浸寒云雲間自愛歸來早蒓菜鱸魚舊盟好閒看秋影澄道心坐見紅塵揚碧艸碧艸紅塵閱嵗年宣尼當日正知天終同渭水非熊兆防起浮空萬斛船

瀛海圖爲李宗易諭徳歌

天南咫尺帝城隅山靈水秀相盤紆中有瀛海接銀漢吞九云夢涵五湖太行西來走其下排列七十二朶靑珊瑚防風吹波縠紋淨明月照影驪珠孤汪汪千頃蕩星斗上下一碧隨鷗鳬世傳神龍有窟宅霹靂驚起頭角殊化爲霖雨灑六合波濤壁立風雲麤須臾光霽變天地荏苒花栁呈芳腴我聞弱流三萬逺隔扶桑外六鼇三島空傳呼玉堂學士李太白家住瀛海眞蓬壺水心樓閣開雲母風外簾櫳蹙浪珠有時倚檻一長眺宛見雲中五色淸虛都心胸已著祕書省殿陛恭承子大夫靑錢萬選絕代有白璧連城天下無頻年文場拔董賈昨嵗武舉羅孫吳廟堂自當金玉器鼎鼐竟與鹽梅俱周家申甫嵩嶽降蘇氏軾轍眉山枯大賢應運重得地瀛海似也非其徒江南程生近好手防綴金碧工調朱經營意匠入窅眇翻取商巖舊典謨玉顏丈人古冠佩疑是退直金鑾趨手揮一籌探海水坐見淸淺連桑楡魯連髙蹈帶俠气仲子汗漫甘乘桴君不見張子房借前箸爲漢驅請看此籌一下能奠萬古之皇圖

題嚴介谿所藏何竹鶴畫

江南五月黃梅雨濕雲不斷生逺水風流太守竹鶴翁家住江南水雲裏興來揮灑出畫圖髙峯掩映云糢糊江回路轉艸堂靜雨崩沙塌谿橋孤鈐山堂中羣玉府此幅逺淡尢足數憲使先生最愛才玉堂學士眞博古到處護持如有神攜來長安手澤新髙人韻士千年迹孝子慈孫百代珍

儼山集卷二

欽定四庫全書

儼山集卷三

明陸深撰

歌二【二十一首】

節婦歌

憶昔敵人犯邊日先皇赫怒揮鈇鑕蒼天深意在戢兵六龍暫駐陰山蹕古來勝負兵家常土木之變悲莫當忠臣孝子畢誓死長纓徒手系名王維時張公忠勇士肉骨槁葬蠻荒耳隕星莫想諸葛生落日雕戈揮不起中閨裁罷寄徵衣徵衣一寄不曽歸東海深深精衛苦九疑淚盡山成圍折釵分鏡甘獨守寒影遺孤成左右紅顏白髮須臾間長夜堂重執手遺孤無怙亦無恃期以功勲光後祀星聨八座位中丞重譯威敷雪前恥誰云綱常一日無嗚呼忠臣爲君貞婦夫憑軒涕泗聲嗚嗚

開河待牐苦熱

長江無六月此語爲誰傳筠簟紗防裏何人不可憐我家本在三江上竹樹成行更森爽畫閣含風蘸水開仙槎到海隨潮長波揺云夢通具區地接蓬萊與方丈何似黃塵千尺髙脫巾羣飲總稱豪銀牀玉井無由覓赤腳層冰何處逃徒聞東郡泉千不濟南湖水一篙臨流欲渡還晞發待看西巖吐新月萬貫誰纒鶴背輕一蓬自笑鳩巢拙人間合有淸涼方半捲湘簾坐超忽君不見陶潛釀秫兩疏賜金罹此毒熱聽我吳吟

星月歌

元宵自戴子充冬官小酌還臥養庵夢中得詩憶其首聨云大星無光月如水碧空無雲千萬里晨起櫛沐頗用訝嘆適小野春官見過遂舉似之小野今之雅才首肯賞音云突兀不類常作因加竄足成爲放歌庸拓旅懷

大星無光月如水紫煙辟寒天萬里金吾木柝聲不驕火樹星橋接空起恭承休假作上元滿目韶華帝城裏團圞三五宵可憐淺薄一分春柰爾胡牀浩興空昔年秋色不似長安妍五鳯樓前迎萬乘六鼇海上擁羣仙歡遊秪厭春更短欲挽空壺涵百川機中紅雨催花落天上靑娥妬扇圓九衢羅綺人如蟻五侯甲第黃金炬底用還鄕作晝行眞堪窮漢經年煮別有工夫巧奪天制成二八當牕女回紋暈采剪越綾五色含光漏湘楮雲母琉璃俱有神銀河牛渚恍通津常拋金彈誇豪俠獨抱明璫泣蜃人火具時時聞戰伐飛流一一繞勾陳誰家簾幙畱歡住幾處笙歌按拍新節物人情豈相待後夜遲遲出滄海每驚舊發羞鸞鏡卻倚新聲塡欵乃仙人自古有羨期書生妄意圖元愷但祈燈月兩相和嵗嵗年年常不攺

秋日入佘山觀昭慶三栝松

雲間山水稱絕奇簡逺開豁無不宜村村花栁足佳麗亦有落落蛟龍姿新秋晴日照古寺鳴絲偃蓋風離離閣前兩株疏且瘦左右拱揖如佳兒獨憐眾艸沒曇院不見十尺圍桐皮稍偏一株在東麓蓊翳拔起三虯枝擎空似欲拏雲雨匝地更與成漣漪我聞佳樹以地貴豫章赤水非人爲雲間栝松重昭慶往往盆盎時見之此來得共恣幽賞山深谷暝何遲遲未嗟才大難爲用頗恨地僻稀相知摩挲風霜有古意指防時代多遐思東廊一僧最朴野導我屋角開重籬爲言秋髙八九月風前落子堪萌滋邇來區賦要往役此事久廢從先師山中嵗月已如此世上風波紛路岐坐成三嘆倚石壁欲別未別空猶夷蒼髯防防老髮禿白雲冉冉遊絲垂此山九峯居第一誰爲姓佘誰所遺或云種茶似陽羨吳歈楚調聊相隨陸家放鶴還沙際張季思鱸今水湄他日靑松能待我茯苓琥珀總宜詩

悠然亭

濠梁有魚水莊惠無爾我吾猶恨多事忘言豈不可俯仰天地同悠然魚忘於水水忘淵澄鮮一色月轉漢潑刺數聲風起船封君本是方叔後老气盤空薄牛斗長嘯江湖範蠡書逃名松菊王酒庭中瀦泉泉上亭亭外萬疊靑山靑有時出云作細雨此際遊小開南溟坐來一日當千日未論他年百四十海棠花發春气濃一片胭脂鏡中濕

赤壁歌

我聞赤壁乃是曹劉之戰場襟鎖巴蜀喉控荊襄丹崖插江幾千尺疑是煆爛半面之昆岡下有波濤走萬里上有椒桂森眾芳紫苔斕斑伏虎豹紅雲縹緲遊鳳凰當時烈烈南風發北岸舟楫灰飛揚蛟螭失勢易爲縛何柰太白多寒光時移連去疾流電江山如故天蒼蒼平生好奇癖山水夢寐彷佛徒彷徨昔有蘇子瞻來自白玉堂扁舟夜載七月涼月明把酒酹周郎英雄多有恨涕淚徒浪浪爾來數百載勝事不可常陶子五月使瀟湘殷勤請戒十日糧黃州弭節聊徜徉須淩絕頂出上方翹扶桑兮俯八荒淸風時來聲瑯瑯爲我一誦秋水章

子醇雨後陪道館有贈

春燈著花照春雨窈窕仙宮對牀語龍池防防雜花寒魚書鴈信多愁緒一百五日又已過二十四橋何處所容臺美人錦繡腸能爲楚歌歌白薴候我明光起艸余更約城南看花侶長安風塵緇素衣故園魂夢牽春渚三軍艸露白鐵袍五侯宅第黃金炬聞雞起擊珊瑚鞭共慰此身同逆旅

夜泊眞州

前嵗泊船眞州江滿船明月揺船牕今年復向眞州住黃昬待月月欲吐明月照人無丑好來來去去令人老一杯船尾得月多聴我試唱眞州歌眞州歌將柰何大船如屋船船官鹺危檣揷空飛不入鐵鎖鉤聨宻如織語音嘈喞了不分同是經商異南北居民大半趨四壩倡女沿河晚糚罷短擔雙檐喚賣鮮小舠三槳輕如駕連樓夾巷簇簇新家家許住異鄕人共道今年生意少下客折本上客貧江南春山疊疊緑荊楚轉運遙聨屬南京供奉日日過金字黃旗去還續君不見文信公幾防虎口中但願路日通不怨東西逢逆風

雨後於都司分種紅蕉

今日不知來日事百年枉作萬年圖靑靑一種芭蕉樹春雨敷榮秋雨枯憶昨歲晚雪飛白都閫門墻映紅碧依稀記得建陽過南北東西總爲客建陽縣令薛給事開尊北堂邀我至對花云是美人蕉不怕風霜逞嬌媚前月京師附書還爲傳給事死諫官見花憐花爲花惱萬丈雪山毛骨寒都司劉郎舉武舉每以危言動天子螭頭豹尾不肯畱獨鞚花虯行萬里萬里邊庭絕羽書手種芭蕉三百株一宵蹄囓苦不戒粉碎玉人傷緑珠共汝朝來有歸興細雨沈沈滿三徑攜鋤斸取舊根荄且種窻前欹枕聴

題李蒲汀學士所藏趙千里射熊圖

王孫藻思錦繡紋防染靑山縈白雲避鴈霜髙錦樹出射熊風勁角弓聞似是西原獵場下公子翩翩齊騁馬捷如流電气十倍滿彎明月神瀟灑沙平艸淺石徑長左馳右突不可當直前一發遂得雋豈但百步能穿楊古來妙傳誇絕藝此幅摩挲今幾世周詩藹藹歌夢祥漢館離離是何處蒲汀學士人中龍勘畫披圖最有工致身本在霄漢上雅興時落山林中武功文事亦素具細認丹靑有奇趣尙父曽聞載後車宣尼尙且供先簿試看更兆掌中珠雄風駿骨頭角殊他年隔座屏風裏喚取良工搨此圖

南宮北郭踏雪

前夜維揚翫寒月今朝燕冀寒踏雪百年快事能幾回誰料玆行兩奇絕漠漠郊原一掌平紛紛珠貝綴難成玉堂瑤圃隨行上縞帶銀杯逐步生復有軟輿和蓋重何似漁翁一簔凍白馬翩翩千里驕紅旗閃閃長亭送臂鷹走狗誰家兒頗憶東原年少時雙飛一箭穿雲下九尾千年匝地馳壯气老來餘白首熊裘貂防鵞黃酒掃竹尋梅何事無栁絮梨花隨處有東方又動朝日紅耀色流光四望通矮屋欲埋孤出棟遙山先映最髙峯試問天公資發育前須巽二後滕六蒼生赤腹望丰年黃扉紫閣尢驚目誰持堅白攻異同爕理調和惟至公不見狻猊巧摶換消得東皇一夜風

文峯歌【爲鄭正郎】

雲路東南永閩關紫翠重蓬萊宮闕近突兀見文峯文峯拔地幾千尺巨靈夜卓淩空碧特立疑從五老分髙標正傍三山出三山秀色鐘異人文峯先生尢絕倫身同砥柱障東海力挽華嶽開西秦二十明經取上第六曹郎署稱無二作雨爲霖本有期擎天捧日眞能事當今好手張平山寫出巉巖水墨間美人被服何雅素坐看白雲相往還先生愛山兼愛畫風物江南兩奇邁停驂駐節費追陪髙堂素壁時張掛舊家門巷對山居共道相傳百代余開圖宛見文峯面若論連城玉不如

竹巖歌【爲程時言侍禦題其先君方伯號】

君不見程公竹巖重新安上有鳳雛雙羽翰下有龍孫欲迸靑瑯玕嶙峋白璧連城價揺動淸風六月寒美人嵗晚愛顏色身踞虎豹憑防幹秖今仙遊向湘浦惟餘落月輝林巒調和六琯制大雅鎭壓百里成偉觀孟生淚盡不復茁唐皇感之比二難江南程氏古司馬別有伊洛分如波瀾誰云今人不如昔竹巖太中相應看仲氏外臺握風紀儼哉伯子和气端正公壁立幾萬仞要比季子鐵豸冠四時正气郁不攺東南秀色若可餐掃除炎熱礪世鈍一爲長歌天地寛嗚呼竹巖不可見見此孤標遺防回風湍

西巖歌

君不見昆山產玉髙嶙峋當年一片稱絕倫邇來幾千載元气醖借含至淳乃有參天卓地壁立之西巖窅窱洞府棲仙眞春色桃花誤流水秋淸桂樹當月輪紫芝瑤艸滿下界祥虹瑞靄往往早暮相鮮新箕山將讓許武陵聊避秦逺觀田變海昔傳嶽降神自如先生古柱史甲第華堂住其趾少年風彩眞玉人陸家兄弟安足齒滿門忠孝世所希江南數作鳴珂裏狀元宰相應黑頭季弟今爲天下士大兒文學早作畿輔師直言忠諫丹靑裏小兒頴異似楊修已署門生拜天子有孫行年十六七一舉鄕書眾中起珊瑚與珠樹過眼紛可喜先生況是眞仙才酒尊常對昆山開消除日月歸棋局舒捲絲綸有釣臺屨杖登山疾於駕有時臨海望蓬萊玉耶人耶兩難辧但見秋容秀色逺與鸞鶴相徘徊五千道徳閒常誦三度蟠桃手自栽只今七十逢初度剛是浮生第一回

山中好風日天末負趨陪短篇遙當長年頌願借澄湖作壽杯參天卓地之西巖永與朱顏黑髮相追隨

題畫

春風花栁谿橋路賸有韶華管送迎隔岸靑山千尺起聞歌多少別離情此圖防染還淸潤似是錢塘戴文進張公好畫如有神髙築金臺同買駿內庭多暇日正長湘簾半捲當華堂時時拂拭見古意欲效丹靑比夢良

雨中泛舟聞座客琵琶

蘭舟急雨橫銀塘水芳沙鳥滋暮涼煙雲彌望接蜃气樓閣失地含龍光於時披襟坐盤薄愛聴瀟淅鳴舷艎座中有客偏好事獨把琵琶臨醉鄕一攏一撚有古意欲彈未彈先斷腸四嘈嘈乍入手似與風雨隨低昂曽傳靑衫泣司馬豈是紫塞啼王嬙孤臣忠憤重離別壯士感激多慨慷鵾鐵撥世希有此曲杳眇尢難當誰裁無價紫桫欏乃有雙盤金鳳凰我生兩耳才具足妙解那得如中郎老懷政爾苦冰炭試遣陶寫憑消詳須防返棹更東下云物一空江水長

可泉圖【爲胡大參】

我識可泉三十年今朝爲賦可泉篇秦川蜀川渾漫爾相憶相逢俱偶然君家去天才尺咫雲樹蒼蒼萬山裏羲昊曾畱畫卦文陸郎未試煎茶水當年妙小富文章春日承恩上玉堂客過每勞占劍气人傳從此破天荒一朝汨沒靑山下印月行風倍瀟灑遙從西郡夢三刀又向南臺騎五馬皖城東下是蘇州銀色流璃萬頃秋匡廬天外飛猶落楊子江心泥不流濟南突地七十二錢塘江頭水西寺還將詞翰舊風流總屬參知新政事一夜秋期夢故鄕某山某水暫徜徉如流車馬來阿曲似水門庭復晉陽晉陽相看吾已老開圖宛聽泉聲好白練橫拖萬里長銀河倒挽三山小溶溶漾漾更逶迆東流終向鳳凰池聊從漢使乘秋日正是商巖大旱時滿地蒼生望霖雨天瓢一滴何如此由來鄒孟達逢原安用蒙莊齊物理誰云嶓冢不勝舟誰謂昆侖最上頭請看逝者無昬旦化作江河入海流

松鶴圖

遙空受秋萬里碧松露團團野花白藤梢橘刺紛陸離細水涓涓繞云石我疑此圖是圃中有雙禽鳴且舞霜翎砂頂足生韻裳風輕月將午當家妙品在逼眞況是寫生須入神古來髙人重圖畫欲令見者常如新我聞胎仙三千嵗摩挲此幅能幾世乃知丹靑空爾爲別有不朽超絕藝

枯木竹石圖

人間何處眞不俗雨後山前兩竿竹雪村老人幽興多落筆龍孫削蒼玉離離亂石出澗底古木壓枝虯欲起相思天際望美人月明一片湘江水君不見工師取才伶倫裁管兼收並蓄截長補短開圖識苦心聽我歌欵欵

次韻黃如英聽管生彈琴

逸人最愛馮虛閣手弄絲桐自酬酢淸安身世甘寂淡富貴交親供諛噱天空境靜初按譜掩抑悲淒更丰約淙淙巖背墮春泉歷歷林梢下秋籜緩猱急引大可憐含徵流商調相錯初聞古意三疊髙旋見失勢千丈落勇如壯士提戈防靜似佳人洗丹堊吳山積雪開四牕夜靜金鑪火猶爍是時相對擁靑綾頓使煩襟坐來鑠中郎此意妙莫傳炊爨之餘尙堪鑿看君幽興正得意我和險詩聊善謔須臾鼓罷陽春曲門外靑山映寥廓

楝塘【爲李封君】

甬東水樹淸深處楝花風動黃梅雨喬木由來世澤家淸溪合有髙人主主人本是種徳人種成玉樹髙嶙峋靑驄白豸風霜古紫誥金泥雨露新苦縣遙宗元姓李今代聞孫還柱史彈壓爭知重有山門庭不愧淸於水繡斧銀章使節歸摘花釀酒映斑衣明堂正要求梁棟墜子成林大十圍

和答張子醇索硯

容臺大夫古列仙謫向人間年復年當時正坐風騷客今日猶爲筆硯憐吳東片石靑山裏篛裹藤封四千里力防任重致不多空對知音慙未已看君筆陣何堂堂眞堪作史蔡中郎自須剪贈西湖水化作虹霓萬丈長

儼山集卷三

欽定四庫全書

儼山集卷四

明陸深撰

謡【三首】

邊城謡【贈王司徒】

金木難丑之年大同六月風塵連將軍死綏戰士哭束芻斗米當十千司徒受命出餉邊綸巾羽扇何翩翩指揮捆載赴急援上山下山魚貫聨營中望見气十倍抆涕裹血張兩弮君不見丞相昔日下三川木牛流馬何其便司徒之功相後先司徒之功相後先請觀渭上田

臥龍謡

龍臥不行天龍吟梁甫篇借龍何處所行雨徧三川三川山勢常含雨北風不防東風駛赤龍上天掉龍尾更遣流星促龍起定軍山中龍骨藏龍光夜夜拂咸陽

石橋謡

一揮千黃金不如一石梁江水險不測人命薄於霜南州十月水涯降臨流不渡愁褰裳家住江水北市在江水陽朝渡給薪米暮渡攜酒漿有時浪急石齒齒對面千里空防腸東鄰周封君有子登玉堂一朝發私帑波面流虹光方車結駟若坦道石可泐徳難忘

辭【二首】

春山辭【贈別何舍人仲黙】

登長阪望故都辭帝閽兮南騖渡河梁兮春波時一去兮難再怨芳嵗兮蹉跎赴山靈兮夙約返初服兮薴羅林深兮春暮艸靡兮云和猿避席兮空谷樹開障兮崇阿左蘭兮右芷牽芙蓉兮鞶蘿聊徜徉兮寤嘆澹容與兮嘯歌望佳人兮不可卽眇千里兮傷如何

風泉竹石圖【爲楊夢羽正郎賦】

啟圃兮纈羣芳淡容與兮翺翔望帝子兮極浦思美人兮瀟湘幽篁兮怪石泉激風兮鳴璫神舒兮境寂開藥房兮蘭堂冠切云兮瑤佩飱沆瀣兮夜未央抱貞節兮自媚日夏烈兮秋霜羌秀色兮可攬邈江山兮蒼蒼遊夫君兮太淸跨虎豹兮騎鳳凰

行【十五首】

沛水行【戊辰嵗】

沛水東決如沸湯家家水痕彊半墻麥苗不收棗樹爛雞犬縛盡無糟糠河上丈夫七尺身插標牽女立水濵自言丰年娶得婦結髮甫能勾十春隔年生女如獲寶阿翁提攜阿防抱兩嵗三嵗學步行鄰里盡誇皮肉好今秋糧限不過年縣官防夫夜拽船可憐此女八嵗余決劵只賣四百錢錢財入手容易盡但願分投避饑饉借問上船何處州異日經過煩附信答言家住越州城緑樹靑山好托生桑樹養蠶常著帛湖田種稻早炊秔聽罷那禁雙淚流相逢只合死前休聞道越中多賦斂父北兒南兩地愁

悲開河行

鄞張秀才翰林檢討常甫兄也北來省弟道死開河作悲開河

丈夫乍可道路死揮淚聽我開河篇開河五月暑有毒亢暵百日河無泉枯蓬赤烏汗如雨長夜白鳥雄似鸇遊子去家三千里況復病體累十年秖知出門多歷覽誰料來日當大難木皮束棺靈寄寺縣吏檢屍巫布筵憶昔當時別家日父母挽畱妻子牽自言省弟到上國自謂賦命天無偏地豈長沙人賦鵩道如陋巷鬢凋蟬弟不及見親已逺柰此半路連棄捐重泉杳杳不復旦遊魂黯黯何由還相逢親舊煩附信南到防稽北到燕堂上老親嗔惡夢閨中少婦焚紙錢長安空悲聽雨約旅館那得共被眠哭夫哭兄兼哭子呼神呼地復呼天一死辛酸尙堪忍兩地嗚咽眞可憐君不見封侯無成向沙漠馬革裹屍猶是賢

重廿五行

子憂居海鄕寄生理於稼圃今嵗壬午連遭天災前月一風今月一雨咸爲異常況值七八月之間傷農特甚慨然逺懷命筆識之題曰重廿五行紀時變也

前月今日風若掣今月今日雨不絕頽垣敗壁補未完注棟傾盆勢尢烈對牀不辧兒女啼懸天但恐星河決遙看宻瀉同織絲復有大片如飛雪夜來霑灑愁圖書似聞揮霍鳴金鐵昨聽父老指顧言目數羣龍迸空裂海中沙縣全城翻邑裏譙樓半腰折皇天髙照正森嚴聖主中興自超軼豈伊化復偶然無乃蒼生自詒孽擁衾轉輾苦待明四野茫茫混魚鼈禾頭生耳須浪傳竈底產蛙幸虛設不然東南財賦區寧免宵旰勞符節小臣幽憂才一家終嵗饑寒詎堪說仰天端拜意獨深捧日何能計應拙挽回光霽敢望多今夕明朝事終別

金陵行

鐘山郁嵳峩冉冉朝出云昔日秦始皇於此埋黃金埋金空復爾千載悲嘆深石頭繞其右長江亙其陰我祖造帝業此地遂發靈雙觀切雲霄宮殿何森森下有髙樓臺甲第賁丹靑縉紳羅其中白馬揚金鈴山川此都防登眺亦崢嶸送君金陵去歌我金陵行

江南行【送鄧良仲尹昆山】

僕本江南士請歌江南篇江南佳且麗沃野多良田道旁采桑女湖中木蘭船禮讓季札後文學言偃前昆山產良玉自古盛才賢東通滄海波西接闔城煙旣饒魚稻利復當大有年登眺何鬱鬱井市互糾纒商賈競啟關逋流願受廛使君楚邦彥敷治若烹鮮新從天上來端坐理徽弦齊民本同性嗜好貴有先谷中自虛曠豈曰聲難傳酌酒聽我歌我歌愼勿諼

傷哉行【挽何處士】

傷哉薤露日欲午昨日艸堂辭故主黃梁已熟夢初回百嵗相將一柸土北邙山下紙錢風杜鵑聲中寒食雨畱得功名上墓碑行人立馬淚如縷椒漿滿地不勝愁日落猿爲起舞流傳義事死不泯防有餘休大門戶

蜀山行【悲安處士】

蜀山何蒼蒼蜀江何湯湯江山相望郁不攺中有懷賢淚幾行淚行灑向嘉州道嘉州髙士忽已老髙士墳前四尺碑北風細雨揺白艸至今人傳髙士徳侍母能吞病回食讀書千卷老不忘白首猶能數行墨有文孫曽振其武巍科逹官相次取千秋萬嵗安家祠瓞綿綿稱始祖

駿馬行【贈別殷近甫】

殷子有奇骨昂藏若駿馬康莊在逺道伏櫪甘土苴長安一朝別我去再三挽畱不能住潞河新有下灘船到家正及朱炎暮君家本在齊魯墟楓林瑟瑟臨前除小樓畫檻防林樾中有先世千卷書北堂慈母髮垂領倚門望兒悲短景小弟今年十四五弄筆時時學馳騁上奉母顏下課弟日有餘功擬叢桂病骨偏宜秋气涼藥囊閒卻參苓劑登髙回睇望泰山恍見仙人時往還翩翩白鶴不可借流光日夜凋朱顏朱顏一往那再復惟有功名畱汗竹志士偏增日暮悲佳人易感窮途哭憶昔虛堂坐論文辭鋒往往傾先秦談時屈指數漢魏嘆息六代何無人殷子奇气鮮有匹人間八寶光耀日吳郡徐卿吾畏友毎每到君賞髙逸君不見九方臯胡能按譜索馬毛願子加飡善自愛天閒十二終當豢爾曹

畫松行【爲鄭啟範題】

畢偃去已逺馬夏新有聲攜將秦大夫從事禇先生幽篁壓枝兔絲颺雪後冰前儼相向淺紅膩紫多好顏端合低頭丈人行蟄龍一夜聞雷起況復笙篁風滿耳縣齋晝靜簾影重聊伴詩書當行李君不見前年營建采山林竹頭木屑俱千金天南別有擎空樹回巖疊嶂深更深豈不中梁棟地僻誠難尋由來才大難爲用始覺良工眞苦心

東家行

東家有女嫁西家不羞白璧倚蒹葭結髮初疑連理樹牽情復比並頭花並頭連理願千秋夫壻今年輕薄遊鬭雞逺過夷門市系馬時從白下樓鬭雞系馬聊應爾可憐年華付流水月離三五弓下春當九十花成子千疊關山音信稀傳言絕塞寄徵衣身騎大宛烏龍去手取將軍金印歸烏龍金印兩難成邊境蕭條不可行黃沙萬里雙睛暗白雪千山五月明風月空閨難獨守團扇絺衣豈堪久箜篌上公渡河羌笛聲中折楊栁楊栁秋來滿故園良人何日返東門黃金繞身久離別不如貧賤暫溫存

西州門行

悵望西州路經年感舊恩甞因石頭醉不覺至州門至州門應慟哭輿疾歸來塵滿目羯兒江上兵八千黿子車中年十六蒼生滿地終柰何一枕白雞春夢足中原心東山誌兩難憑俱不遂幾人能有羊曇涙

分金行

古人重結交何必千萬人一一茍知已安得各許身嗟哉管鮑交迹逺心逾親後來相齊功寧令負分金

猛虎行

天生爾物何雄發咆哮一聲振林樾倀魂離離腥風動山下行人竪毛髮乳子曾聞昔擾馴食牛誰料今搪突太山啼婦那忍聞血肉縱橫疊枯骨君不見東家近日射生手彎弓百步能穿栁

射虎行

海壖饒稻粱日夕滿牛羊忽傳虎南下逺見目炬光腥風獵獵振林木前村驚走後村哭南衙仙尉滇南才白馬雕弓美如玉太平寺西日卓午一箭殺虎如殺鼠長官迎勞吏歡呼負嵎長嘯今何處君不見南山白額長橋蛟眼中此尉人中豪

擬飲馬長城窟行

宻宻墻頭栁淒淒野中露徘徊念逺人卽目不成覩別離誰不然相思逐流年日短願夜長夢中得相憐食荼知味苦登髙知路長耿耿懷隱憂雙輪繞柔腸客來異鄕縣遺我一匹絹雙手認封題中有夫壻書上言紫貂獘下言近痩肥持刀欲裁衣仍將比殘機

四言古詩【四首】

防庵【爲師相楊先生賦】

時惟文明篤生哲人若大廈斯搆巨木旣掄江漢濯靈於國之南來遊來觀有玆防庵於穆防庵奠長安之裏先民有言人遠室邇仞墻旣辟朗牖載啟邁心昭曠崇志始承明旣下遵此深閎耽耽渠渠以造爾後生孰曰一室而匪八荒君子善居旁達煌煌凡此煌煌惟防之功故嶽深則蓄川匯攸同誕求明徳玆庵是出出則外攘入則內謐庸是基程光我王室帝用勤止僉曰允諧三事是寄以陟崇階對揚休命執徳不回秉國之鈞防玆開孰求勿獲胡致匪才以延我基緒於皇遐哉

修竹篇三章

孝子備物以奉親物取於備孝之至也

瞻彼修竹薄言睠之依依庭除托植在玆我悅我親以況其儀竹之苞矣以慰我思

瞻彼修竹其色如玉眷言顧之豈曰空谷出則爾恭入則爾復君子之居淸風穆穆

瞻彼修竹鳳凰於飛嵗聿云莫泥泥有輝崇是正直以保中虛君子萬年神明所依

儼山集卷四

欽定四庫全書

儼山集卷五

明陸深撰

五言古詩一【三十七首】

園中芭蕉產甘露金色若蓮花而大幾盈尺欣賞一首

園古艸木茂气和休祥集老堪寄一廛當此三江入緑蕉隱輕霧紫葩垂巨實駢房類馬齒厚味過蜂蜜蟠桃經千嵗優羅竟誰挹縹緲仙人掌馨香鸚鵡粒珍奇徒飽聞何如手可拾文園素中消起屙冀一吸太華玉井蓮菡蓞黃金濕孤標自無羣惆悵臨風立食芹想明主欲起爲什襲倚檻良有情搴芳偶無術把酒一賞之拊膺百愁失還聞制頽齡大藥儻可及欲艸貞符篇緬慚春秋筆

聽雨

白髮日夜長靑艸緣堦生江村荷時雨潮田愜耦耕稍稍辧逺樹依依見孤城魚鳥亦何意上下如有情撫已得良晤與物本同生遭逢百年間重陰幾開晴

儼山西偏鑿方塘而未及泉四面窪空若壁適春潮暴漲懸澑而下若珠璣萬斛水晶簾一段迸空垂舞噴射照耀奪人目睛而衝撞漰湃頃焉出聲又若張樂洞庭之上信天下之奇觀也作詩紀之

九天落銀河一部喧水樂自昔飫奇聞於玆破塵濁東風吹海門潮頭擁蛟鱷漫坡已鋪練澑崖遂懸瀑雅音發鏗鍧天籟韻宮角橫開水晶簾亂颭珍珠雹回風拂漚沫落日漾瀺灂排波摧冰霜蕩空驚鸛鶴𨿽慚逹人觀緬希百川學無私理則然盈科仰先覺嗟予方寡陋昔賢何渺邈垂老卜此居偶爾期浣濯林木日已繁茅衡向堪斵相要素心人文史事商防

慶壽寺西廊齋居贈沈仁甫

山陵屇良吉羣寮秉精誠梵宮庭宇靜願托塵土形華鐙照木榻四面淒以淸璧月度云漢珠斗當女城值我同心友相依敍平生弱齡結髙誼白首有定盟君爲澗中水我如隨風萍萍飄入澗水蕩漾永合並

送王存約赴惠州

遠別當長歌歌短調轉苦鄙生寡諧合屈指那可數夫君重意气交誼薄太古豈惟到爾汝未暇辧賔主同懷奉聖明何心慕纓組契闊萬里途恨無衝風羽客宵仰雲天明星燦三五

淸河曉發

淸霜肅晴野秣馬乘暗發長逵防淒風疎林薄殘月三五東方星橫斜北斗沒似聞度前陂苦寒傷馬骨

遊虎丘憇劍池上作

盤石廣且平萬木郁以蒼中有髙樓臺翼翼何煌煌黃金塗殿柱五色錯中堂問是誰所居緇衣禮空桑感此金石固變遷不可量始因伯業顯中更晉諸王況以血肉軀焉得久樂康促膝臨澗水澗水淸且光澄碧照我衣可辧黑白黃俯身濯長纓素手激淸涼適意易爲別悵悵不能忘

西堙曉發

日出山霧黃五月气猶肅溟蒙十里餘轅馬傷局縮豈不憚馳驅所欣恣余目沈沈樹隱岑稍稍黍抽陸仰觀雲中岫俯視澗底谷境深工出奇地古尙餘朴駕言問民風十稔九無熟巖嵌時突煙委復閟土屋行行重嗟咨明光竟遺覆予本登才賢幽探事陶育撫此晉陽區孱綿愧食肉

送王憲副廷吉赴蜀

出郭已可愛何況郊外遊十里歷大陸偶此值杪秋黍稌畢刈獲蕭條見髙丘宻云釀防雨輕塵斂前騶送客遠行邁道路阻且修臨岐一觴酒去去不可畱丈夫懷明徳仳別難自由

雜興

江河赴東流日月西馳速天運有乘除人事工報復如何首陽薇一去無後祿子云最和同符命手自錄婉婉舒我言往往覆人國【葉】亦知重身圖誰家非骨肉伊餘六尺軀寧用千鐘粟禍福止一時安能辧直曲浩歌歸去來田中有茅屋

晨起南牖納涼

庭柯含逺風時暑散煩襟豈乏華屋爽適我良所欽頗愛陶彭澤五斗北窻陰南薰來前楹何必懷千金野居自云樂俯仰遂素心素心亦何有息影睠山林嵗月忽已邁江湖一以深手持一編書中有太古音誦言消永夏是非遺昨今

坐月效古

肅肅迨秋夕明明月流光眾星燦若珠三五正縱橫居人不能寐客子懷故鄕大化無停運望倐相當鴻鴈多哀思庭柯變靑黃時往老將至悲來夜何長詠彼蒹葭詩悵望宛中央

儼山精舍晚意

林深暮煙紫海近秋月白稍稍神慮淡悠悠寺喧隔乾坤等逆旅誰非逺行客遣此百憂端棲我一畆宅楚狂𨿽忘世湘累竟何益寄情混漁樵托契友金石

新秋別三首送唐士回

悠悠都門道執手從此辭明時各致身那復計別離君已寄民社我愧空文詞相視各不語秣馬當風嘶馬嘶識故道落葉戀故枝仰視云漢間牛女將秋期

二

潞水日滔滔豆花復離離新涼動長河樓船正南馳相望日已逺何以慰相思願多東來風吹鴈過京師樓頭夜初永起坐薄羅幃團圓向人月鑑我懷中私

三

與子三嵗間一嵗一聚首人生少百嵗能共幾尊酒子年三十餘我已二十九後時聚散期日月能俟否同心多仳離良會不可久柰此參與商任運付何有

遲嚴介谿太史

遠至卜燈穗近約嗔路遙娟娟十載別盈盈中夜潮僻地安足賞佳人不待招楡栁含新妍泉石共孤標𨿽慚陳子榻廼有顏生瓢開徑屢延竚永冀念久要

我有平生人二章

我有平生人故被云錦裳灼灼桃李顏娟娟饒淸揚婉婉吐麗辭纎纎素手長後宮選名姝三千一身當逺從二妃遊歷覽周八荒膏車駕言邁使我涕泗滂念君不能已謳吟遣巫陽

二

我有平生人善鼓朱弦琴淸商發髙彈泠泠太古音萬人羅列聽嘆息一何深玉衡指孟夏朱明自南侵曲中正悠揚弦絕調不任鸞膠是何年長令負此心豈不增悲辛古意日已滛

連理詞【挽畢封君】

春艸碧髙阡春晴寒日煙下有雙白璧上有芳樹連連理復連根根深葉何鮮大枝髙一尺蒼蒼欲擎天孫枝復秀發直起拂云穿樹色耀白日璧光掩重泉

出土城卽事

粼粼原隰遠遲遲麗景晴始欣出塵想遂暢同物情夭桃出穨垣曲澗縈舊京民俗遠漸朴山照去猶明天闗古無對邊塵今自淸撫時感雨露緣禮報生成因公遂攸往倡言紀玆行

發昌平

山城麗淑景沙堤度輕輿身從雲中歸疑有云生裾離離列巘崿藹藹越裏墟時有桃李花無言臨澗隅

雜詩

苦乏山林資來此朝市遊日月不相待華髮變淸秋晞心中道獲懍懷末路憂浮陰隱層城輕冰結洪流孤語冀冥契同逝匪良謀緬慙南徵鴻豈曰道裏悠

遊潤州城南諸山

日斜始取路春服遂遊行街回復巷轉西望見岒嶺道旁車輪推呦呦何嚶嚶平濤灌時蔬健婦日把耕意愜勩不辭奮步直前徵荊榛鉤我衣煙霏拂我纓忽焉淩絕頂俯視江與城一气漫浩浩淸飇四傍生借艸聊小憇爲樂不可名暮景漸防茫欲下仍含情

晨發柯村

藹藹山川曲朝曦散秋光艸露尙未晞嶺樹變防霜白雲滿長谷此中多深藏遵養共時晦滅景不可望擾擾倦行役拙誠難可將

上峻阪臨崖

少陵有佳句再拜扶病翁掖予登峻阪此事將無同好奇已成癖履險始有工流泉噴玉雪危石揺靑紅下臨千仞淵上摩九萬風秋陽正皜皜極目雙飛鴻

率童僕出田

旭日照桑塢乳鳩拂林防農務日就理駕言赴東臯東臯有佳適云是江海交彌望眇孤帆淩空俯危巢伯禹功未泯季札風猶髙戢戢出士女田田及土膏鹿門有遺響子云徒解嘲違已詎非病喟予傷系匏

理園

庭下石齒齒水際花冥冥宿屙霽暑雨時還枕孤亭百慮靜以遣世紛老旋經所存復餘幾兀然顧玆形呼童理荒穢森爽出眾靑宣父嘆後凋湘累眷芳馨孰云艸木姿奄忽隨飄零持此遂久要庶以娛暮齡

秋懷

仰觀流大火圓魄復西馳未覩淩霜葉先見隕風枝羅幃閟淸景瑤瑟流哀思掩抑不成調淸商泛朱絲恐驚髙樓婦蕩子阻歸期

贈別安鴻漸給捨四首

西馳萬里道送子不及逺萬里非所嗟覲子恐嵗晚靑靑蠶叢山歷歷太行阪素冠集流塵客子中夜飯驅車當周行相顧各繾綣

二

繾綣夫如何欲語不出口防防雲中禽菀菀道傍栁炎暑方載途客行日彌久山川气候更風雨昬旦有毋爲人所先寧爲人所後

三

靑城多異境蛾眉隱新月巴江從中來紆曲如一髮秋气勁楩楠春陽長薇蕨地髙魚鳥閒天近星斗沒行歸及桑梓山川共輝發

四

君還江水源我去江水委江中多鯉魚尺素來萬里遙渉岷漢流復泳沅湘沚海門何浩蕩但恐風波起江幹候鯉魚秋髙水彌彌

儼山堂遲友

淡煙釀朝防細雨含秋姿獨立更延佇悵望遲所思麗容本絕代被服何陸離一爲經時別悲喜極感持徽音寄篇翰往往追四詩知己自曠遇佳防貴及時大業日雲遠非子誰與期

移居寄子容

予本四方人慷慨赴天路幸托金蘭交再蒙鹽車顧端懷素居憂豈乏同袍賦側身向長安凝望幾朝暮浮陰結苑墻年華落宮樹是非金玉姿安能磐石固時欲往從之駑馬不能步相思在相知因風寄情愫

送徐進士昌谷湖南纂修

丈夫及壯辰足迹徧川谷送子湖南去佳勝付遐矚渺渺洞庭波盤盤衡陽麓朝鱠武昌魚暮聽瀟湘竹嗟此赤壁灰悲彼長沙鵩雙旌動秋色俯仰如新沐境內三千里候吏丰館谷山水富奇聞歸借南遊錄

發西店驛

海嶠不可卽林巒互盤縈依依度阡陌靡靡事前徵僕夫秖趨騖昬曉各有程豈不愛嵗月娛此山水淸少小四海志老大竟何成伏轅傷局促履境戒髙盈南中气早三月競深耕林煙起菑畬園風動茅衡物華遂敷暢旅懷倦將迎喧寂防所適感嘆重含情

儼山集卷五

欽定四庫全書

儼山集卷六

明陸深撰

五言古詩二【三十五首】

贈別徐昌谷二首

北風吹我衣送子山之隅一瞻再三顧別離在斯須知遇良獨難工瑟徒好竽感念管鮑私安得不區區昔爲比翼鳥今如失水魚一日爲三秋悵望增欷歔

二

北風被原野送子古郭下【葉】僕夫逺前途執轡柔如組屏營復躊躇气結不得語許身忌太炫榮名毋多取珠明蜃人心玉縝良工苦寄言同心人蜂蠆多風雨

夜宿爛柯山農家【爛柯本在金華不知此何以名】

夜扣田家門空庭列松炬導之上小樓一室有雅趣木榻久已塵頗勝棲艸露雞豚棲下方警戒煩再顧𨿽無窮途哭必有神物防【時勅符俱從】老農拙言辭起拜具禮度感此深山深土風儼淳素

武卿山中晚行

水流靑山中人行白雲處落日下西崦餘光拂髙樹此行何所有一眺空海宇慚乏山林姿來此成賔主

閒居擬陶

林居罕人事漸與農圃親時還讀我書夢寐見古人桃源亦何有傳說失其眞藹藹風日妍鬱鬱艸樹春儻免病爲累吾亦愛江濵

寓彰徳倉司小憇頗有花竹之觀

愧乏瀟灑趣享此山林居時花當春發喬木向日舒好風泛崇光有鳥鳴前除坐久起顧影悠然思遂初去住各有適得喪兩無餘

雨後分種秋葵

早葵花已繁晚葵始萌滋迎陽與應肅物性各有宜吾欲備四气代謝任所之往者固已爾來者當自知人生防有適遲速何足疑但願風日妍臨秋挹髙姿睠此尺寸間尋丈以爲期殷勤付畦叟愛養貴及時

登翠華巖上洞

窮髙暢逺矚躋勝酧良緣京塵動千尺往來成嵗年偶上翠華洞閒尋舊鑱防無煩辧人代惟知出風煙長安近捧日韋曲低去天惟皇朝萬國聲敎被八埏振策一以眺髙云下淵泉徳輝九苞鳯形勢百足蚿

新晴病起獨登臺觀耕

東曦散早涼沃土依水曲宿雨一以霽微風滿疇綠農人欣及時物情遂所欲稼穡良獨難勤惰各有屬夙屙幸暫舒登臺恣遐矚饁餉偕爾鄰指揮顧我僕新苗含露滋把愛等蒼玉稍稍已成行累累尙盈束茍遂丰稔期寧知泥塗辱倦遊拙理生借此一廛足

齋居

園林變夏木弱軀猶春衣豈乏四方誌瘏馬不能車偃息滄江涘水竹旣淸虛悟恱有夙契詮資簡書翔禽懷佳音時雨鳴前除境適謝力遣迢遙遂防予

風琴

予蓄二琴客爲調之偶置亭間適天風微動自出異響客嘆希有作詩紀之

陶令無弦趣未防矯俗心退之聽穎師哀怨一何深伊余兩瑤琴因風調至音乍如落松濤復同驪龍吟掩抑竟何有斷續難自禁恱耳貴一適傳指勞千金乃知宇宙間喧寂寄所任火化本無迹至理不可尋以余疎慵姿置之風水林

碧雲寺觀泉

堂辭白玉前寺到碧峯下石幢揷渚波貝葉翻般若循除決淸泉此境極瀟灑琤琮金佩傳宛轉玉繩防緬懷川上心臨流嘆不舎曾聞貂璫雄揮金事遊冶髙臺相掩映松篁雜梧檟似識舟壑安寧知蕉鹿假止觀等殷鑑洗酌泛周斚

臨淸車行

南人不識車北人不識舟二者更相苦役役不能休吾生本丈夫安能絕行遊生長東吳郡偕計來皇州嵗暮風日烈行行阻且修黃塵翳白日四牡騑梁輈未明晨雞殘更進薄羞堅冰交狐豕寒疇下羊牛疎林希突煙迥野多荒丘觸目集野意撫時縈羈愁豈不愛遺體髙居詎良謀遑遑念饑溺遐思禹稷儔

秋懷

斗杓西指申興言懷幽詩蟬泣髙柳玉露零泥泥急景如受驅少壯誠幾時丈夫懷苦心飄泊將奚爲恱彼庭前樹芳花綴繁枝莫俟涼風欺果實獨後期

題畫

關河凍初合云物嵗已晚紆轡雞鳴樹悵望羊腸阪徘徊不能度風髙馬毛短

陳光祿惟順迎暾書舎四首

龍泉

瀑布下匡廬倚天垂玉柱瀟瀟六月寒坐對白龍舞幽人送目余新添夜來雨

寺鐘

蒲牢吼蕭寺明星出東方動息各有防隨風逺飄颺喚起巫山夢縹緲賦髙堂

漁歌

愛聽江湖調滄浪第一聲桃花新水浪揺動楚王城得魚沽酒處風雨更多情

樵語

風暖鳥聲喧隔塢聞人語盤云拾墮樵晨昬自來去深山多虎狼同心邀伴侶

予家舊藏瀟湘圖聊因舊題各成短詠八首山市晴嵐

山以逺市珍山中復成市輕雲結浮嵐東風防淸泚不辧往來人微喧隔林起

漁村落照

風波本無定漁家愛夕陽絲綸揺颺處多在瀼西傍淸歌一曲竟天水共微茫

煙寺曉鐘

淸曉坐聞鐘知是何朝寺微霜動商飇秋隨鴈行至聨翩去鄕人豈無懷鄕意

江天暮雪

雪片大於手江空嵗復寒幽人髙臥處偏得畫圖防爲問梁王簡何如楚客冠

瀟湘夜雨

扁舟瀟湘上夜聽瀟湘雨回風度明璫叢篁各成塢欲起寄相思美人隔南浦

洞庭秋月

月光隨處好何況洞庭秋風露三千里金波上下流此時聞鐵笛天際一登樓

逺浦歸帆

孤帆自天際出沒見秋毫歸心同逝水飛度挾風濤臨流一悵望空覺此生勞

平沙落鴈

鴈陣驚寒早平沙襯水圎同懷稻粱意南下盡翩翩誰念關山逺猶有尺書傳

玉華雜詠七首【爲盛程齋賦】

玉華山

海風吹海雨飛過玉華山山中人不見窈窕翠微間得月乘鸞度開云放鶴還

白雲窩

云來如有情雲歸本無迹歸去羣山靑來時林樹白窩中臥云人偶值愛云客

萬柳塘

千條萬條黃垂柳復垂楊連云難辧色防月不畱光幸不當岐路別離那復傷

望湖樓

登樓望澄湖樓髙湖面小金波月裏秋靑艸雨中曉心閒境逾靜悠然見魚鳥

韓山

一發韓江水韓山相對起扁舟乘海潮回首渺千里上流春雨多夷猶弄淸泚

越王走馬埒

燕臺骨已朽渥窪種未生何年走馬埒尙帶越王名榕葉斜陽外坐防海雲輕

鶴舟

買得靑田種相防共一舟碧簫吹夜月飛度百花洲借問華亭唳何如赤壁遊

過安山幾間有髙達夫集偶拈東平路作一首戲效其體

飛鷁指金臺揚帆出鉅野細柳縈長隄新蒲弱堪把煩襟散遙岑好風送朱夏

七言古詩【四首】

雲山圖贈嚴介谿西還

美人別我還楚封遙望雲山如畫中憶昔燕市初相逢年少意气雙飛鴻朅來射策披心胸五云旭日蓬萊宮玉堂對榻聞曉鐘南郊獻賦追揚雄旁人忽忽稱儒宗文彩往往驚相公過從莫限風雪衝卜居長安家屢通眼見天日升潛龍石渠夜照藜火紅退食聨步時從容移書論道相磨礱豈徒握手期協恭自信肝膽摩蒼穹今我日月催衰慵近有白髮臨靑銅世事浮雲無定蹤況子縗絰儼在躬十年契誼蘿施松一旦摻袂成西東人言此圖千萬重我意試比應難窮

中山圖次韻兪國昌都諫送許補之侍禦謫定州

中山風物美且都無乃賢達避世區芝山許子今鉅儒虯髯逸論如大蘇只手欲作回天圖七月詔獄朱顏敷我生有癖惰且迂辱子契誼時與俱兩都三試要不殊空憐警夜鴈有奴寂寞府中棲樹烏剸割修復見昆吾聊試兒童夾道呼中山山中勸種楡

月夜與髙進之沈徳楨諸友過簳山次壁間韻

櫂歌欲停山月吐月影照人淸可數疑心已斷壁間蛇壯气猶驚艸中虎淸溪曲曲淡不流此月重來猶故我

秋思

空庭蕭索簾櫳雨秋色漫漫四山裏閒花不語傷朱顏落葉無聲風未起依稀三五少年遊鳯凰臺畔臨吳楚家書自怪滿紙題猶剰胸中數行語

儼山集卷六

欽定四庫全書

儼山集卷七

明陸深撰

五言律詩一【六十首】

何舎人館中對雪

燕地春猶淺髙城雪更明相逢爲客處同有望鄕情棧閣因風積樓臺入夜淸不知梁苑賦何似蔡州城

過盧溝橋

野適意自愜逢春更可憐弄黃初試柳破碧已分泉馬足騰晴霧雞聲隔午煙翠華巡幸日馳道直如

孝廟挽詞

帝座宵沈彩皇只晝嘯風【時己午之間上賔申初有黒風從西北來括地揚塵咫尺不辧】人懷三代治天忌萬年功衮冕丹靑裏山河涕泗中聖恩如可報精衛海濤東

下陵

片月靑山外遙燈綠樹中馬蹄知熟路人語雜回風臺殿參差出冠裳彷佛同穹碑猶入望揮涕憶神功

對月

連夜月色好此宵看滿輪金波惆悵裏碧海別離新冰雪南徵鴈關山北望人琴書照淸影舟楫對通津

假寐

假寐依洄洑篝燈伴水雲晚潮隨月上歸鴈帶霜聞地古三江合星移五夜分冥行吾豈敢露宿畏離羣

三日出大明門

日華麗髙閣風光媚輕塵喧喧車馬動藹藹嵗年新花柳回芳甸關山念逺人履端逢泰運大饗卜明禋

賦得玉河煙柳

禦堤新水上細柳織輕煙隱映金鑾外低回玉甃前曉容橫一抹春色試三眠地接天門近常霑雨露偏

得劉子書

念子不能寐中宵鳴素琴近聞衡嶽去遙望楚江深入夢多岐路緘書有好音隔風雨橫愁絕故人心

寄李獻吉

客到梁園者仍煩致起居夜來新有夢春去久無書綠野深花徑黃河抱艸廬迢迢千里道目短鬢蕭疎

和張玉溪山行

一徑出林坰四山開畫屏霜鐘度逺寺雪柳帶長汀路轉城闉出云深石洞防千年埋玉處龍气晝常扃華蓋殿外駕雪中有懷崔后渠嚴介谿上陵

此去西陵好花驄並轡行橋山瞻王气禮殿肅精誠吏供宵飯歸鞭促曉程立殘金殿雪憶爾到昌平

分水祠漫成

江頭十日坐無日不吁嗟綠暗連天柳紅明委地花銜泥新燕子傍水舊人家南望無終極靑天又一涯

谷亭經舊寓

土屋曽爲客朱炎夜見星棗林連驛路麥飯趂魚鮏萬里防雙鬢三年抱一經經行重俯仰楓樹晚冥冥

過淸河煙霧不見山

春气濃如酒沈沈醉逺山愛飛孤鳥沒隨意片雲閒興爲尋芳發塵憐撲面還石橋流水漫立馬聽潺湲

徐州洪次韻

表裏山河勝東泉復上流斜陽明石佛古堞繞徐州谿影尢宜月潮聲不待秋去來風雨橫奇絕冠玆遊

月下抵彭城

險中不覺險家近轉思家世路元無盡人生故有涯鄕音傳白薴秋事付黃花今夜彭城驛淸尊對月華

寶應晚泊

天接湖光迥雲開塔影圓老漁明宿火客子傍歸船晚市風聲靜秋沙月色偏絕憐淨如練閒擬謝公篇

渡江

幾日江南路靈旗發畫船江流余舊日山色入新年風細蛟龍臥雲開虎豹眠夕陽京口閘吟興酒尊前

過丹陽

平明辭鐵甕日暮過丹陽逺道初知客方言忽近鄕苔封聫艇綠泥涴小車黃柳暗河橋下平分麥秀涼

遊金山次唐韻

過水金山寺眞憐地脈分潮聲生絕壁江影墮孤云涼吹先秋到長歌入夜聞登臨殊不極斜日伴微醺

嘉定登圓通寺佛閣次王節推韻

酷暑宜髙閣時花上檻紅水沈銷活火冰簟受南風鳥背層霄外龍腥古鉢中晚涼頻徙倚村郭失西東黃純玉之再遊龍華也予不及再陪悵然次韻

浦口橋西寺水深塵事稀重來黃叔度尙憶陸探微霜後驚紅樹天南望紫微還將五色手歸補衮龍衣

遊昭慶寺

秋風昭慶寺初日滿回廊地古松能偃山深橘未霜移舟還傍麓著屐試登堂髙閣淩雲表憑闌意自長

坐月喜易欽之見過

方庭兀坐久漏水靜來聞雉堞孤云補旗竿片月分鄕心基逺夢涼意感微醺賴有同心者敲門慰藉勤

題竹送張鐘美待禦按雲南

臨岐欲有贈贈此比瑯玕南國多炎暑因君見嵗寒風雷山嶽動瀟灑畫圖防白雪眞難壓靑雲亦可千

晚過元明新居

嵗暮天涯客相依願好鄰樓臺殘夜月梅柳隔年春契誼憐知己馳驅愧此身浮雲終日事偏感異鄕人

苦雨

長安十日雨雨中孤客愁泥深妨著屐鄕逺怕登樓水气偏欺日云陰每妬秋不知畿甸裏禾黍尙堪收

月下與張碧溪泛舟

微月墮止水空明漾淺沙放舟沿柳岸防竹過鄰家林靜一枝鳥溪喧兩部蛙不應張博望別自有仙槎

贈沈舉人銓

嵗晚風江闊天空朔鴈孤君行自冰雪吾意且江湖驥北千金價鵬南萬里圖文章關國運把酒對靑蒲

儼山春曉二首

蒙蒙連夜雨曲曲帶溪山隔水分喧寂經旬斷往還天連滄海近人比白鷗閒多借東風力吹春到閉關

又

初有江山勝況逢花柳春曉云含宿雨暖吹約輕塵樹裏防孤櫂煙中辧四鄰幾年京國夢喚醒愛閒身

寄孫思和

竟負回舟約虛煩下榻畱惟餘三畆宅遙望七峯樓天接星文動江涵鴈影流煙花正無數老眼幾時休

雨中行史涇

江路西南永端陽亦不晴艸堂松粉潤花塢蘚痕平橋古行人迹田低過水聲玆遊自奇絕雲樹望中生

六日雨二首

郊居世塵少農月雨聲多暝色連葭菼繁陰動薜蘿歌謡終帝力霑潤卽恩波漠漠江天外時時白鳥過

又

長閒緣性懶愛雨爲年丰入夜聲逾急因風勢轉雄燈前欹病枕江上憶漁翁亦有滄洲興相期泛水東

南浦阻風

西風催逝水一片布帆輕渺渺江鷗去離離錦樹明興髙偏有恨秋老最關情咫尺谿南路天畱訪戴行

畱布金寺

宿宿俱投寺行行莫問津麥波揺落日花雨戀殘春水國攻農事禪房淸世塵鄕心與野意從此往來頻

秋齋夜聽雨二首

鸛鵲林棲盡秋牕細雨來野雲天共逺涼气夜交催檐澑斷仍滴燈花落更開幽人心賞足孤詠寄髙懷

又

南畆苦刈稻秋風兼送寒老農舂舊谷紅女搗殘紈暗響隨黃葉疎香消紫蘭物華知節攺加意幾回看

宿碧雲寺

西崦碧雲寺天空近太微堂虛寒吹入檐宿暮雲歸聽履仙卿集畱僧錫杖飛偶因方外勝殊覺世情非

次韻嚴介谿上陵

帝遣修陵祀秋來得並行雨聲連日夜山色洗幽並逺道防殘暑齋心冀晚晴敬皇弓劍地揮涙想西徵

酌別何舎人兼問訊空同子

年少誰如子他鄕怯病身春風滿歸路幾日罷徵輪塵合靑山逺河開碧樹新故園如見月應念未歸人

贈別王瑩中二首

孤舟連夜發客子念還家逺道多秋捲髙城急暮笳一身籠外鳥萬慮壁間蛇春色淮南路江蘺繞白沙

二

愛爾不能住髙樓空暮思浮雲連日腳流水繞天涯未有孫陽遇虛煩楚客辭故園江上好風詠況相宜

五塢山房爲盧師陳賦

不是黃金地毋煩白石歌春風湖上路夜月鏡中波揷案圖書在緣堦蘭桂多遙知梅雪後杖屨待經過

晚自西堤擕楫兒散步

夕陽江水外曲曲帶沙堤生意隨汀艸閒心付杖藜漁舟天上下人語瀼東西稚子偏憐我相防過竹谿

赴儲芋西少參中途過陳氏莊避雨

合下陳蕃榻眞成訪戴行燕泥妨馬力花雨弄春晴十里緣江路中年故國情不須團蓋擁風澹正雲輕

人日雪二首

院深勤掃地簾靜愛聞香墮壑隨風力穿雲逗日光山城閣道迥松徑石衣長欲試煎茶水丁寧近竹房

二

人日嵗常陰今年雪更深天空山競出春早柳難禁四海三農望孤城獨客心故園江上路梅塢有誰尋

防云

筠簟瑩冰紋開簾臥防云隨風還作陣映水復成文出岫連綿起奇峯次第分更能呈五色持此獻明君

人日

春日復人日鄕心亂客心東山遊不到西嶺雪常陰城郭林泉繞風雲殿閣深梅花臨水發拋事且須尋

月下行舟

水曲風帆渺雲開月殿圎金波千片動珠斗半空懸樹影連山合歌聲入夜妍舵樓髙似屋歸興坐來偏

蘭溪道中

朝日暉江路平林映逺山宿云收不盡髙鳥與俱還秋艸弄幽色寒松有好顏時時上髙瀨隱幾聽潺湲

敎巖暮發

向夕秋山紫西風吹白雲納涼移榻屢待月引杯勤嶺樹參差出漁歌次第聞去畱俱有適吏隱欲中分

宿建昌縣公館聽雨和周玉巖都憲

五月溪山路水深云更深溪梁連近麓帆影掠長林巨浸愁農事重陰傷客心翻將經濟意時向簿書尋

鄱陽湖

家居滄海曲觀水入雲天斜日番君廟西風鄔子船艸封髙岸沒波合斷山連起擊中流楫秋光滿大川

望云居

道逺山初近天長晚更晴水從星漢落舟在畫圖行擊楫吳郎計乘槎漢使情難將物外意空博世間名

萬載冒雨曉發途中次韻

逢迎南至日上盡雨中山人過龍行處云生馬度間徵旗殘畫卷弛擔隋樵還阮籍何心者予方索笑顏

二

曉行隨落月細雨暗前山天地陰晴裏風雲變態間逺裝初覺重濕鳥並知還捲幔峯巒接丹靑有好顏

儼山集卷七

欽定四庫全書

儼山集卷八

明陸深撰

五言律詩二【五十五首】

龍窩驛【一名雙溝】

逺道悲遊子春光滿驛亭幽花背巖發芳艸上洲靑帆影連銀海山形列翠屏何如張博望光動女牛星

自滎澤渡河

淸曉輕塵濕長河新水通一宵花信雨兩岸麥秋風禹迹微茫外鴻溝指顧中七年三問渡南北更西東初從木罌渡水欣然防危步入山庵小憇

病骨難爲路春容半帶陰木罌初渡水山寺不藏林脫險初經險違心卻負心楚雲天共逺聊復一登臨

過趙州

當代朝天路猶餘望漢臺地分三晉古客過萬山來霽雪畱殘照輕車動早雷望窮天北極紫气繞蓬萊

自下邳晨渡

殘月曙猶上防冰寒更流風回靑雀舫塵滿皁貂裘勲業匳中鏡英雄水上樓行人連日夜陌上重回頭

汶上

汶上棲賢地風塵愧此行天寒日力短道逺旅魂驚不醉任城酒空懷賀監情浮雲亦何意常爲碧山橫

西望太行諸山

白日如送客靑山解迎人半空橫疊嶂萬里一孤臣澗積過年雪風回隔嵗春並州𨿽暫住難比故鄕親

石鐵村乘月行【一名什貼有鋪】

片月新秋裏行人山路中晚涼微帶露宿雨尙含風星炬參差列肩輿窅窱通去程迷逺近時復問西東

陽武道中

冬日如春暖河冰斷復流塵中藏去馬天際出危樓周道眞如砥行人那可畱風霜雙短鬢失計爲身謀

井陘道中雪甚

井陘天下險何況雪中過絕壁防云嶂危橋下玉坡奔騰千駟馬森矗萬人戈信有淮陰令銜枚夜渡河

井陘西上故關【是日陰翳】

雪艷騰騰長天容黯黯低千重無路入一望使人迷日午憑雞唱云生傍馬蹄山川分趙魏關路隔東西

過北關【八月三日】

舊雨侵泥滑連朝得曉晴土窯畱樹防山路逐泉聲近塞風先勁中秋月乍生幾家田石阪辛苦望收成

定襄雨中

細雨重門寂新涼病骨淸河山襄子國關塞代王城獨夜聞雞早髙云過鳥輕斷橋題豫讓身後尙畱名

涇陽道中曉行

古樹捎殘月孤燈映逺村聞雞憐曠野驅馬上髙原戀主心逾切安身事不煩東風吹曉夢只許繞柴門

寄題郭復齋太守別署二首

城上樓臺迥山中日月開眼空人獨坐吏散客頻來泉石秋先到詩篇手自裁隔溪花發處時有鶴飛回

二

山水東南郡經營復此中渚花嬌欲語海鶴舞成童曲徑重重月回防面面風蓬萊元不逺城外弱流東

送朱守忠兼懷山陰舊遊

我昔登南鎭山陰一水東禹功思玉帛秦刻臥魚虫古有神仙宅今傳王謝風獨懷詞賦悔白髮老楊雄

大浪灘

江水淸不澈秋容雨復晴捲簾聞瀑坐欹枕防山行密篠緣谿轉長松徑壑平人家翠微裏時有白雲生

玉山西下換小舟乘月

懷玉谿山路依稀記昔年秋風南國客明月下瀧船苦愛滄浪曲誰歌白石篇甘棠是何物千古使人憐

書峯石壁上

四眺山俱好入山遊興長羣峯更臥起萬木半靑黃輕鳥巢孤壁流泉過疊廊幽期探未極翻憶巨靈藏

宿峯

一宿峯寺登臨願不虛巖花僧定後山果客來初峭壁時虧蔽孤云遞卷舒愧無康樂手疑有子長書

中秋對月二首

今夜中秋月長安向北城髙梧云意薄小艸露華淸气候關寒暑天心忌滿盈孤亭虛四壁著意傍人明

二

對酒不成醉秋光倍可憐照人偏白髮爲客況靑氊幾處關山裏終宵鼓角邊未知塵世上能看幾回圓

至潼關

潼關天作險此地復樓臺一徑雲中度三川日下來東遷周左計先入漢雄材自有蓬桑志西南萬里開

峽江道中暮色

曉山南國麗中月復冬深輕露還蒸麓幽花尙滿林北風千疊浪西崦半帆陰何似湘江路常懸魏闕心

雪中王嵩野過公館小酌次韻

西臺梁苑客南國楚郊山共愛六花舞如登萬玉間平原千騎出逺浦一蓑還萍水萍鄕路相防得破顏

宿邯鄲

兼程趨百里虛館宿邯鄲世事渾如夢春宵尙帶寒古臺平雉堞殘月隔雕闌無端是興廢人共璧俱完

十日早朝寒甚【是日致賀皇子生】

寒重春猶勒風回雪未消旂常懸日月殿閣迥雲霄卿相恭寅協君王視早朝天顏殊有喜臚唱颺簫韶

應制撰頴殤王挽歌四首

潛徳悲天愸余哀眷帝衷素車明落日丹旐颺淒風聚散云無迹彭殤數偶同人間畱不得龍種自龍宮

二

玉樹難爲實璇源本自淸未勝桐葉剪先助薤歌聲祖祭公卿集皇恩父子情堂封千古地佳气五云平

三

瑤圃秋先到珠林露易晞千官歌執紼萬乘淚霑衣正气蒼冥闊佳城紫翠圍多應是神物華表鶴重歸

四

皇分天派仙才降帝居如何埋玉日方及晬盤余不見東平禮空傳北海書英靈同大造消息任盈虛

新鄕道中

望國還鄕路南人北客心鬢毛霜欲滿時序夏初臨宿雨風塵淨遙山紫翠深蘇門精舎近悵望負幽尋

曉發新鄕

落月猶在屋大星欲浮空旅門人戒曉官道樹含風隱隱共山濕迢迢衛水東黃河舊行處指防爲誰窮

淇縣道中雨濘

雨深泥滑滑一步九躋攀世路分南北人情念往還濕云縈細柳龍气隱髙山想象歌淇澳何如蜀道間

泛黃河

渺渺望不極連天送濁流浮沈經塞外淘洗向中州鷗弄千帆雨沙明兩岸秋靈槎頻訊問乘興欲遨遊

赴介谿賞雪

懷鄕仍嵗杪喜雪況登樓天地俱生色江湖足勝遊十年依鳯闕此日更狐裘未有陽春調能爲郢客醻

次介谿看牲韻

輦路金沙湧郊壇翠甓開定須騎鶴到惟許視牲來列炬銀花發嚴更玉漏催上卿仙骨勝侵曉入蓬萊

送楊子濬大理得告歸嶺南

愛爾不可別欲畱其柰何池塘春艸變山鳥杜鵑多采藥仙人侶緘梅驛使過於公好門第四海望陽和

次韻曹承之畱別二首

舊京千古重許國一身輕驛路梅初發都門雪正晴新除分畫省惜別賦春明多少臨岐客於君獨有情

二

南至三千里東風一櫂輕石頭城外曉桃葉渡傍晴客思奚囊重鄕心晝繡明六朝佳麗地登眺若爲情

送張希賢令泗防

萬里古端州分符作勝遊雲山通庾嶺風土接羅浮縣靜仙鳬逺樓髙瘴雨收未能逢故舊回鴈有髙秋

次韻送李都閫

山顚與水涯時見野人家逺湖拖白練新竹長靑蛇澗露浮雲石林藏著雨花神仙無別徑此地有煙霞邀甬川少宰過報國寺送呂涇野致仕

赤日都門道靑山故國情風前邀客過寺裏送君行有夢憑淸曉何心計去程秦川一水隔天逺九重城

舟發

風水本無定有時能送行西郊不作雨北望獨含情習靜憐穿榻聞歌愛濯纓十年懷舊業六月遂南徵

潞河發舟兩日夜始抵和合驛

快路日千里畏途腸九回古難當蜀道今日下燕臺柳色連村暗波光映日開北山如有待猿鶴未應猜

放任城南閘

風水自順逆物情生愛憎任城天設險湖泊气多蒸相業商巖雨君恩玉井冰阮途多少意長嘯愧孫登

十四日放徐州洪逢周一之

脫險方驚險思君喜見君髙山共流水覆雨更翻云初過畱侯國行經亞父墳當年誰作計楚漢欲中分

直河晚泊

落日靑山好舟行復見山楚天窮眺望河水正潺湲沙岸人爭渡柴扉夜不鬭向來戎馬地此夕且開顏

河漲

輕塵髙弄日新漲急翻江客子難爲夜鄕心不可降村沽聊取醉野調自成腔冥遣懷篇翰垂簾短過窻

舟中晚景偶理琴

密葉隱日腳微風蹙水紋客心隨路逺人語隔溪聞過雨蘇秋谷徵旂颺晚云匣琴多古意移調奏南薫

晴發

气爽鐘聲逺天空鳥影微檣頭分曙色席背引朝暉水亂添新漲沙明合舊磯田家霑足否天遣逺人歸

山莊

細雨移花果來禽帖重題山林元有骨桃李自成蹊林曠傳幹鵲村深報午雞暖泉如可浴呼杖小橋西

方竹

仙人九節杖誰琢玉成方倚石孤稜痩捎云列防長莫將三弄笛雅制獨眠牀多少圓機客輪蹄滿道傍

雪後

風雪初開野江潮已到門水深三畆竹春蚤一墀萱無事偏宜懶初心苦畏喧不應吳市裏自有辟疆園

儼山集卷八

欽定四庫全書

儼山集卷九

明陸深撰

七言律詩一【五十首】

長至侍班

白玉闌干動曉容鳯笙吹律應黃鐘侍臣躡履趨金殿天子垂衣覆衮龍雲裏雪花依仗落鑪間香气入簾濃卻看下界羅星斗身在鈞天第幾重

南郊駕出

南郊淸禁鎖幹文時倚齋居望瑞云帝輦欲來香滿路宮門乍啟曉初分芝房桂棟圜丘殿虎旅龍驤太乙軍昔日楊雄空麗藻惟將羽獵奏明君

駕入

龍旂日射九關開鳯輦風髙萬乘來皇國山川自迥互碧空云物尙徘徊依微花柳迎春仗次第王侯獻壽杯漢畤唐封俱鄙陋虞書周典共昭回

東山艸堂一首送東山劉先生致仕

堂成十載晝扃扉不負山靈將相歸物外漁樵相問答堦前猿鶴有光輝偏宜夜月涼先到可忍春云濕未飛想得夜防還有夢龍紋時動篋中衣

賦得新鶯

花裏新鶯髙復低徧身金縷養初齊自來幽谷偏求友慣領東風試學啼何處王孫停柳外十年徵戍憶遼西上林喬木知多少他日一枝應借棲

秋聲

髙閣煩襟生逺興忽聞涼籟動羅幃隨風已去傳鳴柝傍月還來助搗衣疑有波濤從地起獨憐烏鵲正南飛長安此夜悲秋客細數流年感是非

秋興二首

細雨兼風若有情樹邊樓裏伴秋淸虫燈火黃昬永客子衣裳白薴輕魂夢幾番偏故國襟期何處慰平生壁間更與悲團扇臥聽梧桐落葉聲

悵望西山宿雨晴新涼髙閣夢魂淸秋於景物三分變老覺功名一念輕日課就荒詩艸少月支無補俸錢贏長安嵗嵗逢揺落宋玉情多鬢易星

秋日慧昭寺訪舊迷道

不是桃源路亦迷客心隨馬自東西蕭疎楡柳如前嵗依約樓臺記隔谿入寺緒風秋較早照牕斜日鳥偏啼憑誰指防還歸去頭白山僧有杖藜

秋日防通河送客

京國三年思故國黃花時節又登臺淸江水冷魚龍伏落日天空鴻鴈來忽漫逢人渾似夢常因送客暫開懷鱸魚蒓菜江東地不爲蒓鱸也合回

與徐昌國登雞鳴山

臨風蕭散撤荊扉緩步相攜上翠微試日丙丁看塔影賭松寛窄解腰圍路侵璧水分鳴鐸石近僧牀掛衲衣滿目樓臺形勝裏當年辛苦憶龍飛

送林見素都憲撫江西

閶闔天開袖疏來先皇深意獨憐材江揺旌斾雲霞繞詔剪絲綸日月回千里藩垣聊試手百年海嶽幾生才故山聞說饒猿鶴滿地蒼生半艸萊

送劉直夫歸省還江西

羣聫共愛挹蘭芳南浦魂銷一舉觴君獨有親甘去國我寧無夢繞髙堂天連鳥背迷寒雨江引漁梁出曉霜珍重天涯易回首官橋春日柳條長

雙挽

蕭蕭松柏北邙道連理凋殘風日淸地下有靈龍合劍人間無主鶴歸城山西短日迷椿影機上殘燈照雨聲四尺碑頭字如掌行人讀徧汝南評

元宵

滿街燈火雜遊塵消受風光五日春【時十日立春】微雨澹雲城上月紙燈茅店客中身家遙隔嵗書隨鴈山近當牕鬼笑人佳節不殊心賞異梅花新水獨相親

破曉出水西門往江口途中作

城西買馬滑衝泥縂爲風光指揮拍案寒潮驚曉枕過江殘雪上春衣梅花野寺初聞磬楊柳村居半掩扉曙色漸分人漸逺五云雙闕擁朝暉

子殤後二首

消痩腰支減練裙異鄕音信可堪聞靑春滿面殤兒淚白骨三遷防女墳萍水飄零風顫雪文章消息雨收雲業緣尙有迂癡在愛惜圖書未敢焚

磨蟻旋旋意緒同傷春隨處怯東風三年未了隆中臥一旦誰收稷下功滿徑藥苗因病減隔窻蕉葉爲書空細尋舊事輪纎指雲水今朝是幾重

夜宿龍江驛

風塵隨分三年住燈火江村一夜畱入市女郎能買酒懷家遊子怯登樓煙中舟楫來京口雲裏鐘鈴出石頭水淨更闌不成寐隔船鄕思起吳謳

入京口閘

沙城擾擾人歸市喜色津津客過關船外寒潮隨白鳥樹間花气繞靑山夢魂風雨今宵減鄕國門墻五日還百里波濤幸無恙滿巵村酒慰慈顏

入晉陵西門往東門晚泊

百年雨露長繁華煙柳長堤入市斜石岸樓船載簫鼓朱闌簾幙防鶯花軟泥驛路人調馬細水溪橋女浣沙待泊黃昬更東下滿城燈火萬人家

春暮還舊隱花木半存憮然拈筆有作

淡花疎竹舊簾櫳墻暈苔痕碧土濃春燕定巢應識主夜蛾隨幌獨憐儂池塘課僕添栽藕杯豆畱人半采葑僻絕吾廬偏不厭枕書日日臥髙舂

夏日幽居卽事

手汲淸泉和碧煙細臨晉帖滿吳箋南風送暑催三伏西日下山畱半圓丹柰雨肥禽著意畫梁泥足燕髙眠方牀髙結跏趺坐我與幽居信有緣

書扇寄王天錫乃兄天則

梅花嵗嵗憑君折折盡梅花第幾枝樹杪暮云看去逺江湖遊鯉到來遲詩今防竄成千首路已經過熟九疑坐對惠連談往事夜來應夢艸生池

挽周處士

生前不識處士面身後空成處士吟小雨荷香池館靜暖風花信艸堂深靑山昨夜悲埋玉流水何年到賞音四尺碑頭數行墨罨溪松柏自蕭森

寄王瑩中

定山風景近何如江月江潮繞故廬龍洞舊遊春服就太新著夜虛滿川花柳三杯裏隔岸樓臺六代余我獨長安經嵗晚南來目斷數行書

落花

蝶粉蜂黃冷浣溪衰顏無主畫樓西情緣偏戀鴛鴦水勲業多畱燕子泥荏苒芳塵湘魄化飄揺紅雨蜀魂迷池塘倍覺朝來勝新綠成陰防鳥啼

館中書事

深旣入館司禮監太監蕭敬者在上前言進士陸深徐禎卿意若幸予而惜昌谷之不偶數日後同年數輩在左闕門接本有中人問之曰爾進士中有陸深徐禎卿者眾皆愕然不識其故漫應之曰然曰前日蕭太監爲至尊言之如此眾以告予予驚且懼賤姓名何以達於中貴因識以詩

疎慵舊業大江東十載雕虫愧未工豈有才名驚行輩徒勞中貴達宸聰少年賈誼吾安敢今日相如事偶同自笑子虛無賦艸親將迂策獻重瞳

末意謂深𨿽被蕭監之薦然以迂朴之學受知先帝故有是命與楊得意薦相如者異矣

馮侍禦野雉坪

蕪莽頻年雜采樵山靈畱此托髙標紆回負郭田近平逺如村石逕遙日暖林端飛雉子雨晴澗尾送魚苗功成廊廟懸車處應有芳名配午橋

張家灣志哀

五年此地往來過人事悲歡柰爾何涕淚偏從寒夜墮月華空自海門多天邊衰柳連村郭囊裏殘書廢蓼莪沙際一燈人語寂北風流水共悲歌

長女卒後復攜家渡江

趨朝入市總無緣江上新開二頃田水閣茅堂元自得酒懷詩興故依然夕陽度嶺人吹笛秋水臨門客系船尙有舊書三百軸海云江月共年年

送熊元交使越

山水蒼蒼古越州菱花荷葉共維舟二髙峯頂三更日七里灘聲五月秋靈雨自隨徵斾去防云常傍使星流江南江北還相望兩地各登髙處樓

送顧與成使浙江

江南此去經年別更欲殷勤不可攀細雨出城春淡泊斷冰辭岸水潺湲風花碧落鶯遷谷燈火黃昬吏報關歸計越中須作早石渠諸老待君還

邵氏園亭

主人池館玉橋東盡日輕塵不度風黃鳥愛啼墻曲裏綠云常防日方中茶分陽羨家園好地接長安客況同何似更當良燕夜月痕花影淡簾櫳

雪夜聽沈仁甫談鄕事

鄕事連牀話未休春寒寂寂送春愁素衣憐子客千里書燭揺人風滿樓燕地雪花偏入暮故園楊柳幾經秋多情若問吳淞水猶繞儂家日夜流

秋丁國學分祀

瑤壇夜气屬秋淸禮殿衣冠肅上丁風度簫韶聞九奏露垂銀漢轉三星靑松團蓋飄香篆白玉圍防映舞翎聖道彌髙垂萬古皇恩防極授羣經

題石淙二首【爲師相楊先生】

入云嫋嫋石泉流回首靑山憶舊遊天柱雪消銀瀑下海門日照紫煙浮卽防鳥背三臺路疑有軍聲萬里秋此地到江龍窟近化爲霖雨滿神州

滇水湘山故有情石淙又紀勝遊名坐來風雨聞韶濩挽作天河洗甲兵曉出五云隨日捧寒流千折到江淸暗通气脈金山寺更表東南鐵甕城

長陵

文皇功業冠吾朝極目長陵北斗髙龍虎千重常隱霧松楸萬壑驟聞濤禮成寢殿嚴三獻版署曽孫饗太牢淺薄小臣叨法從夜分端拜擁靑袍

景陵

景陵東奠接蓬瀛長憶宣皇致太平弓劍閟嚴龍气合樓臺環瑣斗杓橫地髙海嶽依依見天濶風雲冉冉生萬嵗千年隆禮典羣官偏許夜深行

劉蕡祠二首

諫議千年自有祠唐朝宮闕黍離離多情痩馬衝寒到無數靑山落照遲往事空傳臺下駿靈風常滿廟前旗冰霜入夜頻搔首欲奠芳椒侑楚詞

門帶冰堤一徑隨丹靑寥落見風儀當年去國呈秋捲同輩看花滿麗詞言論縱危終愛主英雄空好不逢時客來系馬祠前樹獨坐寒山有所思

夜坐念東徵將士

長河乘夜渡貔貅兵气如雲擁上游大將能揮白羽扇君王不愛紫貂裘十二關山齊故國百年疆域漢神州不眠霜月聞刁鬥自啟茅堂望斗牛

書扇贈何子元武選

春風吹墮洞庭舟春日來從鸚鵡洲萬國風塵隨獨客五更煙月下中流天邊城闕身重到笛裏關山鬢已秋坐憶五年江海別楚云吳樹各登樓

赤水村登土岡同何子元武選張子醇儀制賦得春字

林館來遲已暮春追攀且得共髙人貪山更送雲中目避日時移樹裏身臺殿近瞻龍气繞笙歌聊代鳥聲頻城西亦是風雲地不遣登臨負此辰

赤水村與方道士

赤水村西風日晴紫琳宮裏鳯簫聲經冬翠竹揺仙佩萬里靑山繞帝京休沐偶過花院靜盤飱兼愛藥苗淸主人已得長生訣我輩空懷遺世情

思歸飲欽之館

鄕心迢遞郁難開且醉佳人舊酒杯千里鴈書回隔嵗五湖雲樹鎖髙臺遙聞河北兵還滿坐看長安月又來容取腐儒江海上仗君終作濟時才

病起見庭萱有作

堂背花開空復情客衣偏感嵗年更滿庭綠防飛新燕無數鄕心啼亂鶯病後彊題眠食健鏡中常爲鬢毛驚黃金臺上頻回首慙愧當時買駿名

鄭家口晚眺

落日曠野飛沙平微吟捲席登岸行垂楊緑暗夕露下細艸碧鋪晴月明空闊試窮逺望目飄零毎動思家情明發一舟何處所江湖隨到問鷗盟

戲馬臺晚眺

王气蕭條伯業收彭城依舊碭山秋山連靑郡兼齊繞水合黃河入海流漠漠云邊低度鳥疎疎樹杪送行舟淩空臺閣宜春望尙及西風半日遊

儼山集卷九

欽定四庫全書

儼山集卷十

明陸深撰

七言律詩二【五十首】

對月

深院黃昬淸露多月明初上女墻過行邊幾度圓如此髙處不勝寒柰何宿鳥頻翻動綠樹釣船遙憶開金波山城漏永坐來久牛女今宵正隔河

淮陰祠

是非千載總成空滿地淒涼在眼中落葉數聲秋雨暗女墻寒影夕陽紅旌旗南國悲遊輦圭璧東陲想故宮書劍扁舟乘夜發擁鑪閒坐讀周公

虎丘

江鄕蕭颯不禁秋古剎名山占此丘云防龍池迷鴈塔雨平虎迹上漁舟聲傳淸梵疎鐘出衣妥紅蓮極浦流千古宛然渾在眼越王臺畔女墻頭

晚行浦中

秋江東北風吹櫂夜色西南月度河客子生涯隨路酒漁郎消息隔煙歌鴈行千里緘題到牛背前村短笛過船外暗香來不斷芙蓉知傍水雲多

苦熱

朝來病骨不勝衣望防淮南一鴈飛故國靑山三畆宅何年白屋兩重扉況堪旅舎多殤殯安忍家書逺報歸長日畏途猶苦熱江天閒殺白鷗磯

嚴陵

嚴江秋色碧於空嚴陵祠堂江水東山云不斷欲作雨巖樹半欹常背風行人度嶺忽髙下返照入壁時靑紅櫂歌互逐漁歌起相送樓船上峽中

將遊峯寄汪抑之器之二太史

愛此秋髙風日淸紆回常作探山行俯防飛鳥有時下悵望美人無限情沙淨水根偏見石樹含谷口少聞鶯好峯只隔斜陽外擬借新居臥月明

謁張東海先生墓

東海先生天下士近從驥子讀遺文風霜滿壑松杉古日月雙懸曉夜分書帶尙縈堦下艸練裙疑化嶺頭云廿年正有髙山仰形勝東南更出羣

下鳯山南麓聞曹定翁先生夜過山居至已西還瞻行花竹間奉懷一首

遙傳拄杖過山居度壑穿雲更短渠入院秖餘霜後菊防牕惟有讀殘書聊鑱翠竹畱題字獨上靑松望小車咫尺懷人情萬里江流爲覓一雙魚

驄馬一首寄同年沈禦史子公

長安驄馬鐵連錢新賜黃金鑄作鞭千里共防皮骨好五花應入畫圖圓昭王築罷燕臺下桓典騎來禦苑邊已見過都頻歷塊最憐神駿鬭春妍

甲戌二月十三日大雪厚數寸晚得月書事

瓊瑤滿地月華明寒勒東風過海城午夜夢魂淸化蝶蚤春心賞負流鶯半空臺殿疑無影幾處江湖尙有情澤國年年農事恐驚風雨報西成【春雪後百廿日必有大風雨俗占謂之雪報最傷農】

雪霽與朱子文陳起靜訪李百朋舟次先寄

雪消沙岸暗潮通南浦仙舟二妙同柳褪凍痕黃欲綻鴈拖夕照晚猶風幾年鄕夢三更後十里波光一櫂中復有月明同下榻山陰卻笑興偏窮

甲戌四月八日再遊龍華有述

六日龍華兩度遊陸行騎馬水行舟風雲塔院松將暝煙火村家麥已秋病到靜余初減藥望窮天際更登樓桑楡苦愛淸江曲常愧山僧半日畱

春興和張碧溪韻

天上歸來白玉京茅堂依舊帶江城安身已辦烏皮幾晚食初甞玉糝羮何用門前栽五柳秖須石上結三生東風又送催花雨起向花間次第行

贈別碧溪次韻

江上忽聞歌濯纓好風如防客南行黃金總爲收書盡白髮長因覓句生鄕裏定誇能老健交遊誰復更多情不須惆悵江湖晚造物從來本忌名

江上載疾送嚴介谿太史

風風雨雨度江來此嵗登臨第一回

五月葛衣猶未著幾羣鷗鳥莫相猜催農已盡黃梅節送客須傳綠蟻杯南去舵樓波浪闊望君眞是濟川才

送黃竹泉兄弟南還

雪後遙山紫翠重宦情歸興二難同天邊樓闕身曾上冀北風雲眼獨空到日春回紫荊樹去途詩和鶺鴒風懸知別後相思處江北江南夜月中

除夜僦居對雪

誰遣天花白滿筵破除殘臘入新年江山萬里春猶淺煙火千家夜未眠馬援歸來空有累揚雄老去始知浮生蹤迹元無定泥上飛鴻亦偶然

雪後遊廣恩寺贈同遊張儀部

落日未落西城西孤亭曲徑繞冰堤丹靑合殿煙初暝紫翠千峯雪後低萬里旌旗聞戰伐一年風物送攀躋同來苦愛張平子袖有瑯玕錦繡題

綠雨樓漫興

暑雨初晴樹色偏晝長風景滿樓前天邊白鳥兼云沒簾外靑虫映日懸古鼎香煙時裊裊小池墨水復涓涓綸巾羽扇閒居服獨對南薫理太

禁中觀雨

天連仙掌曙光分龍气遙瞻五色文山勢浮依金殿轉檐聲淸報玉堂聞似知佳節催農事願比甘霖奉聖君昔日侍臣憐宋玉空將麗藻賦行雲

下陵

仙堦瑤砌雨如膏大饗初成月正髙夜靜溪聲傳水樂山空天籟奏松濤參差燈燭趨羣從次第官僚備列曹更許乘驄向歸路一宵淸境不知勞

月下有懷王存約都諫倪本端祠部二首

嵗晚相思雪滿庭也知祠部亦冰防心期許我俱頭白雲路何人獨眼靑落盡燈花收夜寄來詩艸帶春星長安客舎多如許每過門時馬自停

雪後樓臺鬭月明懷人咫尺最關情心無機事如君少時有詩篇過我評琪樹夜寒巢鶴怨紫簫聲逺彩鸞輕想應正艸回鑾疏倚徧闌干臥未成

登翠微恭望長陵有述

春深王气藹重重身到中天望轉濃近接星辰看拱極遙從江漢識朝宗風回喬木千章合時有祥雲五色封一自鼎湖仙去後萬年弓劍閟眞龍

八日雪中自海子東過朝天宮習儀

今日自誇銀海過古來空羨雪谿遊連天紫气迷金殿繞郭靑山盡白頭髙處寒多渾可柰望中人逺不勝愁一年長至須成慶重試雞人拜冕旒

展牲還

月照齋心萬慮空嚴寒時送北山風冰蹄入夜天關紫宵禦分行燭影紅世事浮雲千態出【時秋臺越獄出入皆檢頗恐恐不測】故人破凍一尊同江南苦憶歸耕地三匝茅堂一畆宮

廿四日再出視牲

落日朱衣五色紋天南淸閟鎖祥雲重來正及春初動歸去遙憐夜已分十里瑤壇當地脈萬年郊祀應干文風雲喜爲傳消息翠輦黃麾度漢汾

郊壇還贈同行余徳重副郎

貝闕珠宮上帝居月華夜气鬭淸虛西來步出天門迥東望春隨斗柄初粉署仙郎時並馬禁城銀鑰尙畱魚禦街風色香塵細吟過南郊十里餘

初與郊祀分獻風雲雷雨壇

露冕垂紳午夜長瑤壇灝气正蒼蒼靈飇不度松聲細端拜初來曙色涼願有風雷悟明主敢將雲雨賦襄王【時有所諷】圜丘禮樂今皇盛萬騎千廬簇女墻【時邊軍皆扈從入壇】

祭

神道如春月寒女城西畔第三壇樓臺始信中天起星斗翻從下界看五色龍蛇揺羽蓋九重煙霧藹椒蘭君王合在淸齋殿共聽鐘聲夜向闌

孤悶中有懷途次兒女

細雨斜風隔市塵重門深巷怕逢人春隨久病難爲客老覺虛名苦累身何處桃花流水漫一宵魂夢鬢毛新天涯兒女癡心在寄語家貧未是貧

秋懷

曲徑孤亭盡日幽砧聲又動一年秋詩因才減頻畱艸老爲情多易得愁天上風雲金鼓迥江南鴻鴈稻粱稠陰晴卻恐隨朝暮半月鄕書十度修

秋病

病裏逢秋愁轉多隔窻風雨滿庭柯寒衣欲授催砧杵鄕夢初成繞薜蘿天上樓臺眞是好人間岐路竟如何山東兵气看云變何日王師奏凱歌

奉和石齋少師對菊

封後文書紫閣閒對花身在五雲間松筠嵗晚偏知己桃李春歸空厚顏自許托根依鳯闕誰從落帽宴龍山多情未忍輕歸去莫待金蓮輟送還

哭桴兒六首

生兒辛苦擬傳家揺落秋風感嵗華過客虛煩奇跨竈行窻畱取亂塗鴉旅魂欲返疑無路涙眼頻揮似有花彊起憑髙望南國斷雲流水逺天涯

經行無處不傷神新剪羅衫四尺勻病母五更能送藥阼階三揖解迎賓渾疑死別還生別莫問前身與後身我已白頭聊哭汝髙堂更有白頭人

半生苦愛說防情翻覺情多遣未成夢後靑燈風不定搔來白髮鏡偏明家書自寫疑還信世路誰憑住與行悲怨短長吾豈敢空令身外有虛名

琴書辦得爲消憂獨抱琴書可自由歸計未能隨北鴈年華無柰逐東流廢來詩艸誰收拾驗後醫方自檢求賔客不通門巷寂幾番寒日下西樓

更闌愛聽短歌聲倦倚藤牀趂畫屏幾處逺書還詫友最憐同學尙尋兄鬢從此地雙蓬短人過中年萬念輕後夜客居聊復爾涙痕偏映月華明

客舎並州背苑墻獨繅愁緒鬢絲蒼三千里外拋中產四十年餘哭下殤院靜風簾隨日動城髙霜角共更長可能防得探環事來續衰翁未斷腸

五七哭桴次吳朝言禦史韻二首

坐依塵榻起循墻一月情懷兩鬢蒼生死最憐俱作客嵗華翻恨未成殤何愁異日居人後空想他時共我長見說食荼腸易苦極知荼苦不如腸

六齡攜汝卽辭家能變南音語帶華時向西雍觀振鷺遙從北闕認朝鴉乾坤有恨容啼鳥風雨何心妬落花莫向故園傳此曲年年寒食海西涯

次韻溫菊莊大參

浣花溪上艸堂閒多在靑松白石間不與風雲重入夢每逢山水一開顏慕陶興寄霜前菊和杜詩成雨後山聞道年來倍彊健溪藤髙拄看云還

寄懷

獨上滄江百尺臺夕陽無數鳥飛回寒暄气隨時變翻覆人情秖自猜白髮有期和我長黃花著意爲誰開壁間團扇尋常事空說班娘最有才

元年除夕試筆二首

嵗寒冉冉夜將除景物依依繞故廬大禹三江俱到海春王五始合教書山中日月從閒積天上風雲入望余何用靑銅看勲業自應愁鬢已蕭疎

蠟炬含風夜不寒得從兒女簇杯盤麤知萬里歸猶暮老覺多情遣更難期與靑春酬寸艸羞將白髮付彈冠百年塵世同官歷今夕明朝取次看

二日陰

江天不斷海云生誰遣陰晴總未成苔片漸隨閒徑積梅花欲傍小橋橫占年法向山農問種樹書從老圃評幽興最關新節莫教風雨妬春明

次韻王欽佩寄秦元甫

賦就停雲第幾篇江湖渺渺轉堪憐更隨驥尾知何地同抱龍髯憶往年惆悵又逢三月暮夢魂多在五更前金陵城裏山如畫城外誰營二頃田

山居和答鄒山人

城上樓臺隔暮霞敢誇泉石自成家空煩妙句追風雅自許閒人領物華岸柳嵗深髙擁日潮田水落半侵沙倚闌正見三江口剪取吳淞共試茶

儼山集卷十

欽定四庫全書

儼山集卷十一

明陸深撰

七言律詩三【五十首】

寒食展墓

細雨東風曉未晴養花天气近淸明人間桃李俱生色望裏松楸獨系情龍劍上騰星漢闊奎章遙映錦雲橫傷春不道春如許芳艸年年滿路生

初夏四首

桔橰聲裏送春歸乳燕遷鶯接隊飛入硯柳花還礙筆撲簾槐雨欲霑衣月茶初碾金文餅團扇新裁白練機小閣正宜淸潤晝長消得往來稀

銀塘新水鴨頭紋載酒浮花動午薫老圃養成三徑竹野人耕破一溪云防纎雨腳晴不斷怯恰鶯啼逺更聞爲惜琴書妨溽暑自鋤苔砌辧香蕓

穹林迢遞綠生煙漠漠澄空映水田喚雨喚晴鳩不住能髙能下燕頻穿春暉東去元無恙風力南來漸有權起坐江樓自淸曉遊魚吹浪碧荷圎

綠陰庭院晝初長藥碾丹鑪按古方病後精神渾愛惜閒來文字費商量自攜藜榻安風背新作茅堂向水陽子鮆正肥斑竹筍欲將身世老江鄕

夏日山居三首

柳煙槐雨帶斜陽極浦遙山入茫溪水通潮魚作隊梅風催夏稻成行奇書到手添交直往事驚心免校量縹緲有聲來別院小兒新課甫田章

小卜山居背郭開江流面面繞亭臺樹猶若此誰堪待少不如人老漸來一曲緩歌聞白薴滿天涼雨過黃梅野情轉覺閒方稱願與君王乞艸萊

綠陰樹樹水田田坐愛牛羊散逺天風送潮聲來別浦雲收雨腳過平川幾村茅屋靑山外無數漁舟白鳥邊不信桃源是何處每將文字萬人傳

初秋夜

隨身枕簟綺牕虛映水樓臺晚浴初夢裏已無投筆事閒來如有絕交書防低北斗知宵永驚早西風是病餘家在吳淞江上住底須天際憶鱸魚

秋興三首

茂苑長洲東復東江天渺渺夜含風誰家吹笛關山裏幾處徵衣搗練中鴈字未成云又合魚書欲寄路難通不知宋玉才多少只賦悲秋已自工

揺落年光急暮笳得開懷處是還家新涼門巷堪羅雀舊業園田學種南浦風波防白鳥東籬消息探黃花疎慵莫道渾無事袖手猶能領物華

半空涼籟撼千軍滿地秋光錦繡紋近水芙蓉先帶露故園楊柳欲欺云憑髙萬里從今見行樂三秋自古聞堪嘆揚雄甘寂寞一生空老太文

秋懷十二首

景物逢秋老更成峽猿何必斷腸聲習家池上歌如沸庾亮樓頭月正明萬里山川催木葉五更鐘鼓動江城當年與賜金莖露夢斷空瞻白玉京

天闊風髙秋意多靑山如削水層波知歸鳥遙憐汝向晚黃花獨柰何故國笙歌遺玉樹前朝荊棘有銅駝興亡亦是浮雲事古往今來鬢自皤

碧艸幽花滿故園南山臥對久防言年來行李書千卷老去生涯水一村已辧弓蛇還石虎毋煩怨鶴與驚猿秋光更比春光好蜂蝶紛紛不到門

靑燈挑雨不成眠愛聽芭蕉夜似年去日苦多無計欵浮生如寄定誰賢成功白髮馮唐老好事靑山謝客偏他日向平粗畢願懶雲秋水防沙田

鬥帳香消病骨輕少年憶得賦秋聲靑藜火暖西風勁白玉堂深晝漏淸上帝雲霄陪絳節仙人星漢濕金莖髙山流水空瞻遡秖恐涓埃報未成

閒堦積雨長莓苔藥裹詩籖手自裁潦水正須愁八月浮雲常與望三臺長沙卑暑偏饒病嶺表風波是有才茅屋若爲容我老文章一洗舊悲哀

六代三吳業已荒英雄遺恨水茫茫試量秋與愁多少始信年隨鬢短長江上野鳬爭得食山中叢桂早含霜長門本爲黃金賦賦就長門卻自傷

一番風雨報園林岸柳汀蒲半不禁兔魄已隨華月滿鳯棲應戀碧梧陰淸商律應笙歌細白薴功多篋笥深起向推移占物爲誰先有嵗寒心

潮聲江上喚登臨日日東流故故深十尺蒓絲風蕩颺一天魚信雨侵淫鴟夷去後猶堪恨禹迹南來不可尋一曲吳娃雙畫槳蛟龍堆裏晝陰陰

總爲秋光滿葛巾未應偏怪白頭新明珠本自能疑我沙鳥何心卻避人一片雲輕終過眼百年論定不隨身艸堂舊在三江上聽水聽風知幾巡

團扇情多詠未休井梧何事彊知秋霜華先上雙蓬鬢壯气空餘獨倚樓誰復常何工薦士徒聞李廣不封侯千尋鐵鎖如堪借借與人間鎖斷愁

病回門巷晝長扃畱滯周南攺嵗星滿目秋容頻防鏡十年舊帶屢移釘髙梧急雨聞金井柞火新涼照素屏深夜不眠緣底事自攜鉛槧校丹經

自八月二日至六日皆大潮成巨浸頗得奇觀

愛看秋水坐斜曛汗漫東來昔未聞風送潮頭噴積雪波連天際貼層雲髙聲疑有蛟龍怒逺影空迷鸛鶴羣安得此心無一事南華經裏老遺文

山堂晚晴觀楫兒作字

論文說劍更爭棋五十年來兩鬢絲無事可爲甘袖手有山如畫且題詩望中禾黍秋風粒夢後芭蕉夜雨枝小幾映承落日雙鉤古帖坐教兒

元宵

橫笛短簫催暮筵星橋火樹共參天人於年谷占先兆老向煙花正有緣霄漢無聲風力定山河畱影月華圓他鄕頻嵗冰霜裏故國今宵殿閣邊【時余寓樓在邑庠禮殿經閣之後】

渡江

桂楫蘭橈江水生前麾小隊渡江行人生幾度東風面花信一番春雨晴初日出林光欲動丰泥逐馬滯猶輕少年遊釣難防處莫怪丘園太有情

次韻王子升侍禦登姑蘇玉峯二首

牙旗分隊捲芳埃獨上姑蘇百尺臺南斗下臨東海近靑山多在白雲隈謾勞此地興亡恨共仰中朝將相才合是長城應萬里野人林壑臥蒼苔

目極長亭更短亭觀風使者節初停潮頭東去和云白山勢西來繞郭靑艷冶鶯花春入望太平門戶晝長扃闔閭最愛幹將劍化鶴歸來尙姓丁

舊墓

夕陽一片好山光啼鳥啼猿總斷腸有客已成風木恨何人爲廢蓼莪章年年芳艸催寒食隱隱靑山似洛陽流水橋東頻立馬一杯時復奠椒漿

七月四日與姚時望放舟過南浦

早秋煙水帶雲山江上扁舟信往還潮力漸隨靑艸短野心元共白鷗閒愛談舊事消殘暑賴有靑尊破老慳四十年前釣遊地歸來雙鬢已成斑

五日夜坐見新月

中庭秋影又經年節序驚傳巧夕前一井西風梧葉信滿谿涼露稻花天多情宋玉偏工賦曉事揚雄晚尙江上小堂蕉石裏不妨燈火抱書眠

元日渡江二首

殘日樓臺媚逺天淸寒先覺鬢毛偏多情桑梓依江郭過眼煙花攺嵗年龍气常占云五色蓬山只隔路三千東風似解知人意吹向梅邊復柳邊

潮回沙際識春回逺見帆檣映雪開向晚中流空日月倚天隔岸有樓臺波濤東下元相逐鷗鷺羣飛莫浪猜一望海云俱不極令人遙憶濟川才

懷江東山居

知非知命復知還不負靑靑屋後山無數好花臨水淨幾羣嬌鳥弄春蠻子云辭賦終成悔摩詰圖書早占閒愛殺江樓無一事重簾長防白雲間

元宵風雨

風雨無端妬早春上元燈火寂遊塵此身天地誰非幻何物陰晴解弄人臺殿下方空悵望星娥髙處自精神彊扶殘病酬佳節絳蠟銀屏照座新

十八夜雨

細雨斜風轉寂寥閙春燈火第三宵姮娥愛影收鸞鏡歌吹生寒濕鳯簫此夜金吾還不禁多情銀燭更髙燒陰晴本自關天意恩怨人間總未消

雨中樓居

惜春心緒雨連宵作陣颺空勢轉驕晚向梅花愁爛熳早從桑土念飄揺行人泥滑三路漁子潮平獨樹橋別有好懷髙閣裏捲簾香霧倚雲霄

出西郊書感

花香艸色徧天涯團蓋風多旭日遲負郭人家田陌陌送春心緒柳絲絲未應華發偏憐我試問流年苦爲誰路繞溪回無限好何人不起釣遊思

七夕與客夜坐

花外防幹雨乍稀早秋風報羅幃億千萬劫俱遭徧四十九年都是非白石淸泉初已遂髙山流水願多違誰云白髮三千丈信手梳來不過衣

和徐鶴谿宜興道中喜雨韻

谿上山靑更水靑樓船揺動櫂歌聲先甞陽羨龍團細不慕揚州鶴背輕鐵甕潮聲還寂寞銅棺秋色倍分明仙郎才調元如錦白雪新篇擊楫成

簳山曉發經行福泉過靑龍

畫船春盡水雲和曉夢中間十里過山色擁螺澄海霧溪流如帶綰江波逢人毎問三三徑對酒遙聞欵欵歌最愛淩空憑鴈塔何妨此地著漁蓑

靑龍南寺與時望輩步過北寺觀三亭橋冒雨乘肩輿還

漠漠谿田半艸萊曾聞此地起樓臺黃金歌舞有時盡赤縣軒墀何日開髙閣俯闌驚鸛鵲古碑防字剔莓苔軟輿十里乘春雨花柳情多喜客來

詠鶴

予蓄二鶴於山居標格異凡實華亭種云修吭髙足鳯臆文鳴聲淸亮眞仙人之騏驥也往嵗爲魯夫傷其一孤雄匹處若怨若慕益深孤潔之趣每加眷卹日益馴擾時望見予輒鳴舞不已若迎若導予益憐之丁亥之秋予渡自水東爲旬月之畱是鶴忽飛止寓樓之外人共異之文學姚時望卽日賦詩比於道義至謂士君子反面者爲薄蓋有刺焉予覽之梗槪於中援筆和焉

翩翩一鶴下雲中正倚髙樓落日東憶得羽毛如昨夢不敎心力破長空呼童防足防秋雨防汝梳翎颺晚風赤壁靑田是何處防機聊與海鷗同

王昭君

昭君出塞自是漢人禦戎失策卻與尋常婦人失身不同斬毛延壽正是淫其色耳殊不成誅賞昭君旣去亦不見有思漢思歸之意後來受彼淫烝已化其俗矣古今詩人詠昭君多是題蔡琰耳與文姬事頗不同此亦史傳疑義因華泉有作次韻

卻抱琵琶別漢宮長城萬里戍樓空一身逺嫁從明主半面新糚付畫工云外不殊靑瑣月塞前初黒山風異鄕景物新相識無限悲歡曉角中

題南莊號

背倚靑山面水田艸堂修竹向陽天夜深南斗當牕見雨後薰風掠燕翩牧笛農歌俱負郭西成東作總丰年主人愛打蒲團坐一卷莊生秋水篇

題松泉號

藤杖芒鞋白疊巾松泉隨處是知音半空素練懸秋色十里靑山蕩午陰坐愛團圞當偃蓋臥聽嗚咽替彈琴道人緣業休相問聲色中間未了心

題漁樂圖

平沙坦路有風濤便欲移家傍此曹鼓櫂鳴榔自成趣賣魚沽酒不辭勞拖藍檻水春云膩破白船窻夜月髙收网一燈山下泊綠簑衣底讀離騷

贈別鄭防

新作相逢別更新雨中心緒病中身空勞魂夢遊千里又負鶯花過一春江上水深芳艸合尊前人逺尺書頻歸舟若度嚴陵瀨此夜燈花定有神

儼山集卷十一

欽定四庫全書

儼山集卷十二

明陸深撰

七言律詩四【五十首】

八月十六夜渡江

天上金波影未闌人間已作隔宵防千家香霧籠銀兔一派天風吹紫鸞夜色分秋當二八桂華作意讓團圞不知髙處還誰忌倚徧幽人十二闌

玉舜十八首

嘉靖乙酉八月晦曰予臥屙山堂木槿一株白花千葉移植盆中與表弟顧世安文學姚時望孫則夫把酒賞之爲賦近體一首

曾聞鄭女詠同車更愛丰標淡有華欲傍苔莓橫野渡似將鉛粉鬭朝霞品題從此添髙價物色仍煩築短沙漫道春來李能白秋風一種玉無瑕

時望渡江去與世安坐對疊韻

冰肌素質雪翻車揺動秋光嵗有華映水盈盈弄云日隔谿澹澹鎖煙霞野人酷愛編靑鄣老圃先敎擁白沙聞道瓊花最奇絕揚州望幸卻微瑕

九月朔晨起盆中再著數花適錢國輔自松城至爲余作儼山玉舜圖邑中數客繼集而世安具扁舟西去矣卽席再疊

月下風前宜小車令傳白帝斂繁華漫揮詞手塡靑玉欲酹花神澆紫霞佳節正逢黃菊信髙情分占白鷗沙相如自保完歸去趙璧從來本不瑕

按毛詩疏舜華木槿也本以色取朝榮夕瘁還以寓色衰愛渝之戒此詩人之志也予東吳薄海壤沃宜槿每當臘月條而樹之無不活至來嵗卽暢茂作花紅紫甚富往往村落人家以編籬障不甚貴重也白色者予近始得之葉似菊而榦類竹扶疎隱映頗有風韻若幽人貞士混迹於樵童牧豎之間履素而逸羣荒煙野艸閴然有不願人知之意予甚愛之昔離騷艸木多以自況芳臭勁脆靈均蓋三致志云百世而下覽其物者未嘗不爲屈子增悲焉何則物因勢殊情隨事感古今同然此人心也予爲賦玉舜詩將以傳之好事君子玆花儻因予而見重是未可知也諺曰女無正色物無定形顧其遭逢何如爾斯言豈不信哉豈不信哉

時望一和得五首再疊一首爲答

羨汝胸中書五車登髙還共賦瑤華幾家籬落多秋意一樹冰霜帶暮霞不是托根通閬苑卽疑傳種自流沙最憐未識東風面一見東風定有瑕

再疊答諸賢和章

日日詩筒走傳車山中艸樹有光華花神讓雪三分白文气成龍五色霞肺病夜牕和玉露美人秋水隔江沙無由報得風騷手白玉明珠總未瑕

秋日鶴溪明府過山居見和玉舜七首再疉三首爲答

門外頻勞長者車山中風物過繁華未成雪臥袁髙士已見仙才蔡少霞一任登臨畱勝槪虛煩拂拭到泥沙欲將花比河陽縣花似潘郎恨有瑕

羊裘曾起赴安車恨殺當年寵麗華木槿籬間好風露芙蓉江上共煙霞移將一樹渾如玉老去閒居卻枕沙陶令閒情空有賦從來白璧忌微瑕

緣江路僻不容車開過芙蕖又舜華澹泊防花宜待月風雲映水盡爲霞正堪結社三江口何似封侯萬里沙試把一杯重酹汝不須自獻玉無瑕

西津沈方伯屢和至十八首未巳再疉二首爲答

班輸妙具九攻車何似休文句最華曉日芙蓉出溪水暮云楊柳隔江霞曾聞南國甘棠詠須築長安宰相沙刼火自驚山石烈不知白璧本無瑕

每向花前望小車詩成一一嘆才華須煩妙手題黃絹絕勝當筵賦落霞一任江天狎鷗鳥十年邊塞長風沙晏嬰猶惜封書社衛國何勞怨子瑕

陳仲魯玉舜諸作予讀之悲其志焉再疉一首慰之

淩波仙子下云車想見銖衣濕露華萬種閒情偏隔水一天佳气半成霞緒風寒勒花間蝶落日晴銜江上沙辦得素心終不攺有人抵死保無瑕

再疊得七首

伐檀江上未成車獨立西風殿嵗華誰復賞心同素月自憐春殿隔紅霞前身合住瓊花觀托迹遙連杜若沙不是風雲終少气翻緣玉石共無瑕

疑是星精謫五車不隨紅紫領韶華疎籬野水誰成伴淡雨微雲欲變霞爲客緇衣驚嵗月倩人團扇掩風沙閒情脈脈秋江上玉面啼痕錯認瑕

顏如穠李不同車千古詩人詠徳華涼信預教秋作伴孤芳無借錦爲霞夢回嵗月梨花院望斷西風白鷺沙攜向玉闌干畔種靑蠅不放防成瑕

風雨無端懶稅車坐當秋水閱南華花開一樹臨重九人倚髙城望少霞顏色不隨遊女艷心情常近狎鷗沙絕憐何用頻攜酒霑醉姿容玉帶瑕

繞檐鐵馬驟鳴車花有淸陰月有華江上水天同一色望中臺殿隔西霞風隨秋逺聞香露潮識谿寒閣淺沙無計可畱揺落盡共梅開處鬭無瑕

水雲深處挽羊車尋樂尋芳濕露華花徑五風還十雨江天孤鶩伴飛霞霜前已露全身白風外遙憐半面沙愛殺臨流晴照影靑銅如拭淨無瑕

看花每枉故人車花亦迎人帶露華是處倚闌憐夜月幾回攜酒泛春霞銀瓶手挿新添水玉樹情親細碾沙欲寄報章重閣筆墨痕翻惜繭光瑕

晚飲張虞卿舎西江泛月還舟

南鄰歸去夜如何鼓吹無風櫂有歌兩岸碧波潮力定一身淸露月明多天空星斗中流動家近舟航一水過千古勝遊誰得似前須太白後東坡

九日

滿目雲山气轉豪一年佳節又登髙天連澤國西風逺書寄秋懷北鴈勞三徑素盟頻問菊六經遺事且題糕授衣時敍偏驚眼篋裏猶餘舊賜袍

九月望初寒獨坐

風回野渡水雲空猶是江南九月中病後嵗寒偏覺早眼前心賞更誰同蕭蕭竹院詩初就曲曲山居畫未工賴有夕陽西浦上殷勤畱送半牕紅

十月朔與客泛舟遊靜安寺

蘆子東西野渡邊前朝宮殿赤烏年夕陽逗林鐘磬響湧泉墮地珠璣圓蕭然冠服豈傲吏偶爾賓從如登仙三江禹迹不可問一舸鴟夷非昔賢

十一月朔江門觀漲

渺渺煙波連海門長風吹浪晝爲昬磯頭錦樹隨船出天上銀河倒地喧便欲乘槎貫牛斗卻愁斷梗失山村新寒十月登樓望岸艸汀花半不存

七寶鎭擬訪黃天章憲副寒甚不果

乘興何妨似剡溪故人只隔市橋西心情聊復同雲水蹤迹眞憐在雪泥白下館前時系馬黃金臺下共聞雞扁舟定有重來約來上春風細柳堤

遊東石山園

度壑穿巖窅窱通好山多在夕陽東望窮碧海龍宮近踏破蒼苔鳥篆工花塢四時常帶雨洞門終日細含風仙蹤法界如堪擬不是蓬壺卽華嵩

乙酉嵗除

細雨催春嵗又除縣城燈火接郊墟百年到我彊過半萬事於人總不如齒病深拋酒醆安心法在卜山居東風若問新消息多上蒲團少著書

丙戌元宵

上元燈火鬭嬋娟滿月輕風夜可憐人踏六鰲防海市天連萬炬星躔樓臺影裏疑無地歌吹聲中合有緣管取一春多樂事試從今夕卜丰年

次韻楊伯立春興

江南地僻晝如年春與閒人別有緣滿徑落花風陣陣一犁新雨水田田池塘艸長詩成夢簾幙寒輕酒擅權四壁已空諸業盡囊中剛剰買山錢

春雪

少年端策覲君王記得春陰賦玉堂今日閉門風雪裏五更孤枕夢魂長薄田已就資生計省事初營卻老方尙有圖書拋未得敎兒多種翠蕓香

三月三日

一年一度春最好三月三日煙雨中花外小車停過客山陰褉事想遺風髙樓正繞長江去舊壘新防乳燕通桃李成蹊總相似行人莫問午橋東

淸明出行阡丘

病來廿日始勝冠花柳淸明滿畫闌二月光陰半晴雨百年塵世幾悲歡王孫芳艸連天碧燕子東風作陣寒萬事山頭一抔土麒麟畱得後人防

淸明後一朝見桃花有感【因誦楊孟載也無人折休相妬才有鶯啼更可憐之句】

都觀裏到應遲前度劉郎鬢已絲燕語鶯啼有何意石橋流水至今疑一枝帶雨比顏色千樹蒸霞勞夢思莫遣漁郎重問路此中元少外人知

和郁潮州

欲從東海望蓬萊試上江頭百尺臺春色送將獨醉好懷畱取爲君開詩成滿砌翻紅藥客去閒門長綠苔寄語桃花休折盡劉郎應是不重來

五十生朝自壽

年行五十鬢猶靑浪許前身是嵗星三刖尙存和氏璧一區初築子云亭【予是嵗始有居】人間好景中秋月世上浮名五夜螢偏愛江山圍故國欲將非是問蒼防

十四日晚渡

團圓寶月漾空明東去疑從不夜城風送潮頭回別浦水兼涼气弄新晴鵲塡銀漢橋初就鴈布瑤空陣乍成一櫂中流雙擊楫隔江時度紫簫聲

餞顧東江宗伯於禮塔匯畱題

千年地勝湖山繞十月江寒樹葉稀人向別時身是客舟從行處岸如飛舊家池館誰還念落日風帆我自歸天北天南俱逆旅莫將去住與心違

山中嵗暮得防召還翰林兼許春坊供職志感一首

玉堂金馬是重來新詔靑坊許並開豈有涓埃報明主虛煩聲價築髙臺千年禮樂還周典一代宸奎陋漢才直北長安天咫尺紅雲無數繞三臺

平望阻風期友人不值

渺渺碧波連白雲期君不見重思君妬花信急春如許折柳情多日又曛山色水光余此地酒懷詩興憶離羣陽侯若借東風便燈火樓船坐論文

嘉禾道中

畫旗揺曵午風多金鼓聲繁水漫波春色二分防正好國恩千載報如何江天路接心逾逺花柳村深气尙和童冠相隨單袷具康衢時聽隔林歌

陳東祠堂

郵籖初下云陽驛國士有懷陳少陽人世自應余感慨東風元不管興亾誰無一死寧須晚事到千年更有光當日上書多輟報至今遺恨說汪黃

維揚懷古

輦道蕪煙江水流遊魂不載舊龍舟花開防樹春光永火暖沈香瑞气浮絕域衣冠朝萬國拂雲宮闕遞千秋可憐惟有東徵役星散旌旗戰骨裒

三月晦登羊山望下邳

一年春色此登臨入望遙山紫翠深二水帆檣風獵獵半空樓閣晝陰陰何當開鑿畱形勝不盡煙花自古今直北風雲最髙處極天關塞築黃金

東昌懷古

旌旗簫鼓畫船過風送長河渺渺波水報郵籖朱夏晚岸縈官柳綠云和聊城不下遺書在泰岱幹封往事多七十二君空有籙莫因秦漢問如何

端午自天津發舟入潞河與夏公謹給事晚坐

雲際髙城萬國通端陽佳節旅行中蒹葭碧映潮頭月楊柳陰依水面風天近北辰龍有气地偏東海望無窮蒲尊篛黍依然在楚調吳歌一笑同

七月七日以公事出城同林介立遊廣恩寺

年年七夕是秋期殘暑猶存感嵗時未對天邊新月偃先貪林下午陰遲城鴉殿鵲紅雲繞宿鳥鳴蟬碧樹移兩月都門塵撲面偶同心賞一題詩

與顧未齋遊西山過海子橋有作

新水平疇逐馬蹄白鷗黃鳥瀼東西風雲天上身仍健雞犬淮南路欲迷倒影樓臺含旭日送春蒲柳拍長堤美人期我城陰曲已有風花入品題

和未齋韻寄徽州鄭玨山人

別後風煙去幾重思君多在鶴歸松椷中尺素雙雙鯉門外黃山六六峯花發春深行對酒地偏日晚坐聞鐘遙知十畆棲賢宅卻比丹靑韻更濃

十七夜待月

紫閣黃扉切九霄中秋待月第三宵天髙易識龍文動海近偏憐蜃气消十幅秋光障雲母一簾涼影弄冰綃欲憑弦管吹雲散忽有雲間起鳯簫

再出郊壇視牲王正十日早於華蓋殿復命

九天風物麗春陽來自南郊夜未央龍馭遙傳香裊裊鵷行時送佩鏘鏘步依玉砌雕闌繞立近珠簾繡帶長華蓋極天懸法象此身眞到白雲鄕

儼山集卷十二

欽定四庫全書

儼山集卷十三

明陸深撰

七言律詩【五十首】

賦得禁中早春

重重臺殿防雕闌欲動春聲鶯尙寒旗影漸隨風力軟凍防初映日華干云依紫蓋和香度龍抱黃金帶雨盤世道正同陽道長午門朝下雜千官

南郊雪後齋宮朝

雪片煙綃積漸和紫壇瑤殿接星河風行法駕塵颸盡云防眞龍雨意多萬乘旌旗環禦蹕千官防繡濕恩波揚雄老獻河東賦何似明堂九徳歌

禮成下壇時天宇朗霽

星橋閣道倚層霄一徑天闗紫翠遙合殿椒蘭含瑞气九重煙霧鎖春宵萬年天子調元化四海諸侯奉大朝天意直教明主識風雲盡捲雪全消

重登子陵客星亭望釣臺二首

萬古江山復此亭天邊自有少微星人生俯仰成今昔客裏悲歡付醉醒誰爲漢家延國祚欲從嚴瀬問山靈浮雲逝水秋風闊極目遙空環翠屏

煙霞冉冉去還迷紫翠重重髙復低雙柱挿天擎日月一溪流水隔東西騷人道路頻回首客子光陰覓舊題悵望髙風千仞外敢將容易事攀躋

蘭谿易舟愈小而北望愈逺

山峯疊疊水潭潭欲斷還開去始諳淨照波光深見石逺分秋色半成嵐夢魂總不離天上身世虛憐是斗南買得溪船如一葉茶煙頻颺酒微酣

自懷玉驛復行舟

行盡山程復水程水南山徑更須行攀髙漸識浮雲薄度險頻驚怪石輕到處一身眞逆旅傳來滿耳總虛名陰晴未定秋將半忽聴松聲是雨聲

鵝湖曉發

稻田迆邐水潺湲不待黃粱已度闗去路每看靑嶂合穿林時攬白雲還秋風午日炎涼裏牧樵歌楚粵間惆悵平生最奇絕未應向晚過千山

遊武夷二首

武夷宮前九曲谿好峯多在夕陽西仙人飛度無行徑過客躋攀有杖藜艸樹陰陰連碧落風煙裊裊引丹梯相傳亦是秦人隱何必桃源路始迷

日日溪頭風日淸櫂歌聲裏鏡中行千巖萬壑不知處芳艸幽花苦問名照影碧潭憐我老分秋華月向誰明山川如畫人如玉望闕懷鄕無限情

九月朔餞別過水南

年年席上看圖畫秋日人從畫裏行夾道古松飛蓋迥漫灘奇石防船輕依山別館云封戶入市流泉竹繞城回首夕陽無限好紫靑如繡五云明

十月十日雨

南州雨意萬山深毒霧蠻煙半月陰細艸公庭秋淅淅隔花宮漏夜沈沈溪流破白添新漲云岫拖靑失舊林靜倚客窻聽不厭乾坤隨處望爲霖

雨中發玉山

歲晚煙雲釀薄寒好山正向雨中看斷橋流水橫漁艇要路丰泥沒馬鞍初向玉山迎勑使【時初接勑】逺從閩嶺望長安北來南去年光裏卻恐盧生夢未闌

過艸萍

山作重圍天共低一灘分水浙東西云邊野菜挑冬筍客裏行防趁午雞鶴背還霑瀑布雨馬蹄偏戀錦障泥勝遊若許開晴照爲借仙人一杖藜

桐江

北風瑟瑟灘悠悠行盡桐江興轉幽水西半天墮紅日溪南諸峯偶白頭嚴陵自是髙隱地錢塘從古帝王州海云不斷三山近時有靑紅起蜃樓

和汪有之園亭之作

一區猶愧子云才薄有茅堂傍水開逺信經秋慿雁到問奇長日有人來好花隔岸飛紅雨新筍穿籬迸緑苔同上玉堂俱出牧卻從湖海望蓬萊

春日有懷王天宇嘉定

美人秖隔淞江水不待秋風首重回今日吳公居第一少年賈傅最多才遙憐細雨催春到忽憶桃花對酒開病骨幾時堪束帯紫扉靑共金臺

淸明前一日過毘陵

老去逢春春更妍杏花開爛栁含煙風旂金鼓頻過寺石岸樓臺逺接天潮信有期通大海賞心如昨換流年禁煙時節江南路畫裏山川行畫船

庚寅三月三日渡江

明歲行年五十五今晨渡江三月三鷗盟鷺渚他無恙鵬海龍沙我所諳北固山前帆欲滿東風陣裏酒微酣樓船簫鼓旌旗繞黃紙功名老尙堪

宿州道中

水郭山村不計程淮陽春晚更多情靈風常傍徵旂繞宿雨新添野潦明麥葉靑靑初覆雉栁條落落未藏鶯風雩亦是尋常事陌上沙頭盡日行

憇驛亭晝夢

蕉鹿何心得失間如何連夜夢家山藥欄定爲遊人徧水閣惟應送客闗春日欲晴常帶雨客途𨿽好不如還少年最愛河東問抽筆渾慚鬢已斑

睢陽禮月

金鼓聲繁夜向闌叩天無計路漫漫埋將桂樹三千丈失卻姮娥十二闌后羿彎弧空躩鑠玉川流涕正汍瀾由來天上成虧事付與人間仔細看

行經隋堤有感

端委猶堪致太平龍舟錦纜竟何成空餘細水緣堤曲別有垂楊帶晚晴社燕歸來如有恨閒花開徧不知名行人誰管興亡事但說揚州接汴京

自淸華西行村落間殊勝平疇流水果園竹徑驟作鄕思

燕麥靑靑柿葉肥江南回首正依依千竿新竹消蒼雪一帶遙山深翠微閒任野禽啼樾塢細分流水繞柴扉那知身是乘驄客疑向花前跨鶴歸

淨果寺晚眺

權店驛前山晚晴天畱髙賞待西徵北來形勝重闗紫春去鶯花幾樹明風物未緣懷故土文章終恐是虛名紆從一徑過僧寺紅藥翻堦憶五城

曉發權店行兩山間流泉耕牧漸觸見聞

山花紅映石泉流初見牛羊散古丘秦晉河山俱重鎭唐虞風土此中州雕殘極目知生計慷慨何能與國謀頭白官僚半文字東風又上皁貂裘

四月晦日盂縣試諸生

圍棘森森翠幄重淸和時日髙舂魚龍隊裏波濤闊桃李陰中雨露濃未爲驪黃妨駿馬先從拱把養長松風傳筆陣春蠶細繞郭靑山鎖萬峯

自盂縣度石梯嶺

絕塞風多四望寛始知天上不勝寒依稀步入羊羣化次第行隨鳥背盤撲面楡錢迎棧閣染衣山黛落徵鞍闗門去雁無消息滿紙書成欲寄難

忻州試院雨中閱卷

江南五月黃梅雨帶雨滋花向晉陽映空遊絲濕欲墮赴壑細渠流未長重檐淅淅雜午漏畫寢冉冉凝淸香須女爲霖佐明主莫將小技賦襄王

五月十八日代州籌邊堂同陳憲副汝正大閱諸生因贈汝正

白馬翩翩防鶴開牙旗行帳繞層臺一時得共闗山勝他日須收將相才鳯閣龍樓俱咫尺瘴煙蠻雨乍歸來君侯亦是三湘客莫漫淩雲賦楚哀

繁峙率文武諸生較射

沙融艸淺繞靑山冠序童年各就班參合地承魚麗陣崔嵬天險雁門闗遙聞白羽鳴風調時向烏號抱月彎金馬雲臺俱不薄文章功業古人間

南峪雨後取道上五臺

六月蕭然似晚秋登髙重整木綿裘卽看滿澗泉初出知是前巖雨乍收碧嶂旋隨孤鳥沒白雲常傍古松畱幽芳一路無人采何處三山更十洲

入五臺

山水情多不自由白頭終作五臺遊萬重雲樹髙低出千里滹沱背面流絕頂只疑天北極朝陽初見海東頭共傳此是淸涼地爲洗煩心盡日畱

遊五臺

五云常覆五臺端天近淸都特地寒澗道千年冰未化林梢一夜雨初漧黃河紫塞依依見碧殿朱樓面面看萬壑千巖靑未了更從髙處望長安

宿顯通寺

一榻空齋臥白雲靑燈微雨夜初分無緣十日慚凡骨有夢三臺繞聖君別院雞催山月吐回廊魚咽澗風聞靑山亦是人間世自覺悠然隔世紛

竹林寺避雨

十里肩輿石磴深禪房瀟灑亂峯陰巖花笑裏饒佳色山鳥倦餘懷好音下界風雷喧眾壑上方鐘鼓出長林蒼生正有爲霖望慙愧西來冒雨心

竹林擬宿

未爲長歌行路難靑山最愛雨中看圖書暫許淹塵榻蔬蕨先教具午飡碧樹洗空千澗出白雲封滿萬松寒天畱再宿淸涼境明日溪南十八盤

淸涼石【石長一丈六尺餘闊僅及丈云坐五七百人以此見異】

炙手燻心事已多曉涼來撫石盤陀不爭可受千人坐無事應須百徧過初日射林光歷亂雲將雨濕嵯峩夜深或有騎牛到堪和南山扣角歌

七月十一日雨後東巡過鳴謙驛

客居何似隱居閒城裏不如城外山澗水獨澄吟骨痩秋風又上鬢毛斑黃花信早髙低路白雁霜前紫翠闗愛殺無心云一片隨風飛去復飛還

廿日發晉定

秋風七月度楡闗秋色千巖雨後閒不向此中添白髮只疑無地著靑山補天人遠畱遺事【女媧煉石憲在東浮山】背水功成合早還多少髙懷付長嘯興亡元自落人間

九月將望始對菊

遙憐佳節過重陽疊疊靑山近短墻忽見黃花和我瘦不知白日爲誰忙買栽自嘆居無地欲挿先憐鬢有霜擕向小齋風露背捲簾邀日伴秋光

分司院前植蓼雨後著花嫣然感秋懷土

我家本住江湖上獨客逺憐山谷中忽見庭花紅帶雨恍疑浦樹碧含風此身去佳渾無賴隨地寒暄自不同試問桑楡能幾許長途南北又西東

十二月重渡江東歸用前三字韻

江頭十二月十二憶昨開帆三月三山川南北俱經徧气寒暄已飽諳月色下澄江更逺潮聲驚破夢初酣君恩難報親廬近國事鄕心總未堪

辛夘三月三日再疊前韻三首

百年過半五十五一春最好三月三茂林修竹事可續隨栁傍花予素諳暖愛遊蜂衙正放晴看行蟻戰方酣士師何止三宜黜中散虛傳七不堪

陶令閒居愛重九故園今日是重三一觴一詠風猶在江外江頭路總諳地僻仙家無歲歷花開國色帶朝酣黃鸝紫燕渾相識舊壘新枝事事堪

江天十日晴無一花市殘時月過三賣困送窮方不驗品茶鬭艸事多諳新資恰有詩千首舊恨惟慿酒半酣不是廣平心似鐡粉勻香沁更誰堪

八月九日月夜泊舟鳯凰橋

鳯凰山下鳯凰橋與客移舟自海潮中半秋光明月小參差山勢碧波遙四時得意眞行樂一榻髙眠慰久要爲問向陽多少地種梧栽竹老淸朝

過北簳觀舊題自西嶺步歸

南山初下北山湄慚愧山靈舊有移看種松篁如昨日來驚霜露已多時漫遊最好逢僧寺閱世無過與客棋兩腋天風送歸袖野花開徧棘成籬

舟去速遂罷入寺從塔院西畔泛靑龍故江

落日遙牽錦纜齊靑龍江水故通西采藍斸藥多成市颺网投竿盡繞堤一曲吳歌猶欵乃千年禹迹半萋迷勝遊回首驚秋鬢怕向紗籠覓舊題

登鳯凰山絕頂

南山佳气郁嵳峩特地扁舟百里過緩步暗扶筋力倦髙登偏覺海天多閨中素練衣初具天上風雲气向和卻立許時慙大手磨崖欲冩中興歌

儼山集卷十三

欽定四庫全書

儼山集卷十四

明陸深撰

七言律詩【五十首】

晨登厙公山

山形橫如軸正當鳳喙地理家謂之丹鳯銜書

丹鳯銜書下九霄分明形勝見山椒先秋古樹蒼黃出映日髙峯紫翠揺稅地澆花人未老買船載酒路非遙經行更愛淸溪曲若个淮南苦見招

宿布金寺

五年荏苒重過寺一夜空明獨倚樓水亦何緣俱到海心如無礙總忘鷗細尋往事和頭白多感新涼與病瘳安用逺公要靖節蹔隨蝴蝶化莊周

將抵闗橋迎漲泊舟北岸待月

簇簇江云妬月明悠悠沙岸海潮生漁歸別浦風無力人語孤村夜有聲頗費推移爲去住尙勞恩怨是陰晴玆遊逐水畱三宿別近翻多戀別情

連夜月色甚佳浦上尢勝西渡有作

昨宵對月思東渡今夕月明西渡江紅燈照漁隱數防白鳥傍人驚一雙恍疑混沌太古色忽聞欵乃俚人腔一天星斗浸上下時有波影揺船窻

渡江

本有江南水竹情謬持華藻謁承明四年五向金焦渡【戊子北渡己丑南渡庚寅兩渡辛夘西渡】萬里重爲晉冀行臣罪每蒙明主貰吏文先爲故人驚風前又聽滄浪起兩鬢霜寒一棹輕

維揚哭蔡石岡侍郎

魚鳥猶疑水上軍河州重到不堪聞才名滿世誰當忌膏馥宜人秪自焚已向蓋棺須論定聊從破篋覓遺文西門總是傷心地淚迸羊曇濕暮云

懷寄喬白巖太宰

吳山楚水謝行舟望入楡闗路轉悠聊向歲寒占緯旋看春色動林丘相逢先問尙書履願見渾勝萬戶侯憶昨過江勞物色是誰同載上揚州

宿遷曉發

重裘絮防北行裝地炕煤鑪曉光十里雞聲常帯月五更蝶夢半還鄕闗河逺近俱蕭索岐路東西各渺茫不怕孤危緣歷慣太行山脊更羊腸

雪後登平潭驛樓

面面峯巒一水通危樓正倚夕陽東自將短發明殘雪閒看孤云送斷鴻北斗地髙天更逺巴人心苦調逾工南冠嵗晚催歸客合讓元龍臥此中

除日平潭道中

陽和藹藹度郊墟鳯歷拈來歲又除萬事可齊終有盡一生能幾苦求余茒茨人靜雞聲早闗塞天髙雁影疎欲寄封書東海上藥闌花塢近何如

呂左丞書院

穹林古寺有殘僧指防前朝呂左丞石洞嵗深苔黯黯礪墻春早雪層層舊藏萬卷龍常防欲寄雙椷雁可慿星斗夜闌雲霧裏州人遙見讀書燈

孫傑太守髙嶺書院

石梯隨步與云升又是靑山第幾層望到只疑天更近興來惟有斗堪憑嶺頭日月開昬曉洞口詩書感廢興一自文翁歸蜀後手扶風教有誰能

孫太守兄弟陪遊郤家瀑

水簾瀑布見應多疊嶂層巒柰此何春向雪中翻玉乳人從天上挽銀河久蒙郤姓宜攀桂未必王家勝浴鵝好事主人金玉侶逺擕名酒沸淸歌

南裏楊用之憲副朝回遂歸共遊城南嘉山

二月二日楡闗春流杯猶在迹俱陳谿風撲面知新野老傳名愛古人山外有山靑不斷客中逢客意偏親桑田滄海尋常事共惜尊前萬里身

嘉山次韻郤文淵知州

尋山問水約同行嫩栁初勻花欲明正及人間修褉節更堪林外踏歌聲病嚴酒戒三分量淸愛茶煙一縷縈韋杜去天元尺五不辭歸路暮云平

次韻再答郤文淵

久客寧忘地主賢每勞移步出花前川圍風日春難老山抱樓臺月又圓燕子暖泥低掠水王孫芳艸逺連天行藏未定頻看鏡獨羨君歸及壯年

送王賔峯赴陜西太僕少卿

初從白豸換金緋遙拜彤墀達紫微外省中臺無別署求才買駿本同機秦闗百二沙場迥渭苑三千塞艸肥龍種不緣常在野雲車畱取待驂騑

贈髙如齋少參巡雲中

北門鎖鑰紫薇防新轉官階舊典刑鼓角令嚴邊月曉旌旗春暖塞云靑臺懸駿骨千金重身作長城萬里寧會見極天歌帝力聊將風力掃王庭

栢井

東下重闗紫翠深好山如防送歸心瑤空日月雙行蟻夏木園林一變禽旗畫半銷嵐濕邊烽髙結陣云陰前身或是乘槎客碧漢銀河取次尋

度井陘

石谿磊磊水環隄喚起雞聲更馬蹄三晉山川分左右一陘塵土逐髙低樾陰逗日連村動麥秀含風掠地齊近北韶華終覺晚尙擕春服事攀躋

題兩江號

長江西來雙白龍接天波浪春溶溶羣鷗弄影舞欲下獨鶴轉翅鳴相從雨後鶯花看不盡煙中舟楫望猶重主人不是鴟夷子一曲滄浪十二峯

五月卄七日雨後過山居觀屏間所畱橘實更丰肥而色回蔥蒨詰旦南鄰致白菊一本三花燦然皆異也賦詩紀之

菊花開早橘收遲碩果幽芳又一時未用千頭當萬戶只愁無酒負新詩薰風五月黃金顆畏日南鄰白雪籬欲起三家問書法春秋何例合修辭

雨後

雨送微涼月向圓江樓獨倚早秋天梧桐自解知時令牛女何心識歲年近水夜云常結綺含風海气半爲煙倦來欲展南窻臥宋玉悲哀是偶然

和張贊卿喜雪

雪滿琳居小洞天陽春一曲爲誰傳云低百尺闌干外寒在半空樓閣邊栁絮梨花俱不俗瑤臺玉署本通仙洞庭新水東風裏會送江湖萬斛船

癸巳春日崔東洲蔣東曉陸體齋諸同寅作湖山之行

早春風日未全和十里湖隄小隊過歌舞樓臺聊復爾興亡今日竟如何三竿日影山中寺千樹梅花水上坡面面紫靑看不厭好峯偏向夕陽多

寄鄭思齋侍禦罷官

百年何處無風雨試問行人歸未歸畫裏山川看亦險人間岐路事多違海門有影龍方戰桑土何心鳥倦飛最好中流千尺浪不曾搖折釣魚磯

徳淸谿南山水

從乾元絕頂東樓午餉是日晴朗一望極目但不能把酒復自元峯觀北折山家玉蘭一樹髙可三丈餘兩虯株盛開香風逺襲亦一奇境也

連朝積雨喜新晴渡水登山取次行南斗星辰奠吳越東風煙浪接蓬瀛半生酒醆元無分二月花枝太有情回首好山千萬疊靑雲長傍澗松明

嵊縣早發沿涉新昌道中

沙明水淺映疎星十里春寒防短亭地僻稀聞行客早日髙初見逺山靑羊腸鳥背尋常事問竹看花次第經一任午風吹不防薄羅衣袂近蒼溟

經天姥

天姥峯頭云日開欲臨東海望蓬萊不辭謝客登山屐逺愧孫郎作賦才秀色南來連五嶺星文髙處接三臺何人更有淩空手爲築黃金萬里臺

天臺東入寧海

侵晨起踏天臺路雨意微蒸海上霞嚴衞共傳天使節靘深疑到地仙家千盤云外羊腸阪幾樹山頭謝豹花欲問當年劉阮事人間紅日又西斜

寧海北歸

海城風物送歸程一段春遊畫不成山色有無分近逺嶺雲濃淡識陰晴靑浮島嶼鯨波立緑暗松杉鳥道橫欲采柔芳寄相憶好花開徧不知名

桐江舟行沿月

錦防明月舵樓風逝水澄鮮復映空萬里鶴歸迷近逺一谿人語隔西東廣寒金粟秋香動碧落銀槎海气通漫向桐江論往事客星元是釣魚翁

瑞虹

江湖住傍靑山好舟楫來驚白浪多兩岸菇蒲回鸛鶴中流風雨長蛟鼉書隨驛使心先寄秋逐年光鬢已皤一曲滄浪多少意況堪重聽楚聲歌

白鹿洞遊眺

亭臺髙下恣登臨泉石松篁處處尋一徑莓苔無俗轍四時誦有淸音人逄勝境功名薄山到斜陽紫翠深五老不隨雲雨變卜鄰初見古人心

伏日自南康郡城登觀瀾閣

匡廬彭蠡气爭雄一段閒雲萬頃風五老地髙俱拱北九江天逺總朝東秋期先逐鄕心到眼界聊隨野望空更向靑霄問明月畫闌人在水晶宮

十二月朔雪夜宿宣風館次壁間韻

歲晚溪流凍有痕嶺頭云日瘴猶渾向來萍實千年事一去梅花第幾村髙鳥過林驚積雪長亭催客易黃昏深慚未遂還吳計獨譜離騷招楚魂

二月廿二日冒雨發天長斷橋亂水經涉甚險

軟輿籠雨破春寒煙水江淮路百盤橋斷正憐羸馬度云深疑有老龍蟠行邊白髮和愁長望裏靑山帶濕看爲問陰晴成防事鷦鷯終羨一枝安

虹縣曉發【是日淸明】

拂曙星河擁使旌隋堤花栁報淸明人家煙火寒猶禁客子衣裳暖漸輕夾岸露華添細水浮空春色抱孤城東風滿地皆芳艸一爲多情盡日行

南陵王望雲樓

五色雲中本帝州梁園更起望雲樓太行西去天逾近華表歸來鶴蹔畱貝闕珠宮元渺渺白衣蒼狗自悠悠憑將一掬思親淚灑向朱闌最上頭

洛陽書懷

河山天地此中州千古風雲擁上游王气不消天正逺元功猶在水常流幾時荊棘銅駝巷何處隋唐五鳯樓六十頭顱身萬里香山洛社愧前修

登華山至靑坪

羣玉峯頭鐡鎖寒周秦遺事共漫漫山從拔地五千仞路向穿雲十八盤上界樓臺懸日月下方風雨長波瀾乾坤不博防頭睡一借神仙蛻骨看

棧道寄康徳涵修撰

當年館閣重離羣渭北過逄正暮云髯鬢共驚俱長大寒暄無處不慇懃人皆欲殺偏憐我老更何求敢負君一上陳倉雲路永蜀川歌調況堪聞

利路紀雨

欹枕無眠萬里心濟時須仗傅巖霖三更忽送千山雨五月難逄半日陰禾黍壠頭新水漲芭蕉聲裏大江深起來欲著蓑衣舞細聽牕前斷續音

八月一日出郊秋色佳甚

逺山流水曉云和松有盤陀竹有坡兩月簿書堆積滿千重巖壑夢魂多蒓絲漸逐秋心長鴈信憑將旅恨過一出郊闗風景別桃源未敢問如何

十月六日晚登大安門樓望雪山

歳晚天空旭日晴雪山當面始分明登臨到我元無約風景於人似有情樓閣欲從千里見雲煙誰借一朝淸不知地位髙多少瑤樹琪花近五城

詰朝侵曉再出西城門

曙色喧闐滿市樓穿雲十里度林丘漢家事業三分國禹貢山川九等州村落人煙風不散園田生計歳應收茂林修竹渾如許安得蘭亭擅昔遊

微雨出城赴南泉憲長艸堂之招偶述

衝云重作艸堂遊庭樹靑黃濕未收子美有靈終戀蜀孔明無計爲安劉何須往事千年恨自愛長江萬里流老去諸緣看漸盡每逄知已勝封侯

仲冬望東郊送鄒和峯侍禦

冉冉山云壓樹低村村茅屋帶沙谿徵旗滿路風初勁尊酒長亭日又西栢府獨傳烏夜曲花驄偏戀錦障泥隔林好鳥知人意更向離筵盡力啼

至後四日偕鄭少參謁孔明祠

丞相祠堂特地過仲冬風日更柔和時隨運去終應爾事與心違獨柰何庭樹不凋棲燕雀江流有恨泣蛟鼉唐碑漢署靑山下過客畱題積漸多

過萬里橋

愁聞萬里橋南路回首關河萬里多入望暖雲山破白長年臘月水層波石闌且逐行行度蜀道時聴欵欵歌此去應知東到海欲憑雙鯉問如何

儼山集卷十四

欽定四庫全書

儼山集卷十五

明陸深撰

七言律詩【四十五首】

謁諸葛廟

武侯祠廟已千年過客何心盡可憐百里營畱鳴鼔後兩函表上出師前江流不轉余灘石峽鎖猶聞哭杜鵑自信英雄終有气風雲常防舊山川

送客過昭覺寺

霜日江云杳靄間聊慿酒力駐穨顏一冬天气常嫌熱幾度郊行蹔借閒世上無情惟白髮人間有福是靑山山僧更住靑山裏翻罷楞嚴獨閉闗

暇日謁潛溪宋先生祠

華國文章報國身靑山萬疊未歸人髙皇最愛才無敵學士應誇酒有神不向東方戀桑梓至今南斗避星辰揚雄杜甫俱鄰傍落日祠堂采澗蘋

少宰學士溫托齋赴召成都邵守作三詩送之予覽其辭甚麗和韻一首

玉堂金馬退朝回常憶班行一字開東閣共推蕭相入西川獨數子云才瞻云已識親幃近捧日頻勞禦札催六月扶揺眞一息十年魂夢繞三臺

將過新都秋曉同衞川東行

昭覺鐘聲隔幔聞筍輿十里度秋雲山家歲計占農事客子年光付吏文岐路軟紅隨馬去逺山晴翠過江分聨珠倚玉多佳致此日同行賴有君

錦江

浪花如織逺黏天濯錦溪邊勝可憐五色文章初日裏一川綺縠午風前東流到海通蓬島南浦逢春送酒舩若問乘槎霄漢事支機抱得已多年

冬日同川過範浣溪

曲徑疏籬路欲迷艸堂歲晚浣花溪槐柯倒影醒殘夢竹汗畱靑滿舊題暇日偶從南郭隱好山多在小牕西髙人未用逃名迹江上天空北斗低

發新津風日甚佳有述

江山偏覺此行多愛聽巴音入櫂歌錦樹微茫連岸腳畫船掀舞出盤渦山云欲起常迎日水鳥驚飛不離波爲客十年勞勝賞朝天萬里又經過

與余方池艸池兄弟遊三巖

山下三巖逐二難春風初試杏花寒人情倦去方驚老江面東來漸覺寛一代交遊論出處百年身世雜悲歡浮雲本是山中事欲爲蒼生起謝安

畱題淩雲

淩雲殿閣倚江開三面江流抱石臺逺浪貼天成綺縠舊題多日長莓苔下臨風雨空三蜀髙處星辰接上臺一爲賞心畱勝槪還看秀色產奇才

兌陽書樓

面山花竹背山樓合著元龍最上頭雲气陰晴常不定江聲回合正東流九闗淸夢通霄漢八月仙槎貫斗牛欲賦兌陽形勝裏山川元是漢嘉州

二月五日發長壽

只只樓船面面山磯頭石齒鬭彎環灘聲忽送蛟龍窟雲气常封虎豹闗南去雜花渾爛熳西來晴雪正潺湲櫂歌風起旌旗動時有漁歌互往還

春雨遊岑公祠

石門泉竇境尢奇紫暈蒼痕雨更宜信有神仙住人世何妨遊宦向天涯盤崖一綫通銀漢滴乳千年長玉芝流水髙山俱望眼栁條花蕚系春思

卄六日雪後赴金太常南郊觀禮有述

三級圍環八柱擎碧靑浮動日華明萬年禮樂歸眞主一代彞章見大成天壓周廬元咫尺雪消馳道轉澄淸微臣將事依龍衮試向瑤臺最上行

仲冬晦過海印寺有述

萬歲山陰海子橋十年重到笑勞勞舊時風景依稀在歲晚冰霜積漸髙鐘鼓連天涵日月樓臺倒影蘸波濤千重王气盤龍虎常有紅雲覆赭袍

立春後一日午門宴罷有述

金殿樓白玉臺芳春風日暖初回千官簇擁雕盤細萬國趨陪防仗開黃道正中當禦座碧空遙映入仙杯兩階拜舞俱霑醉已有歡聲動蟄雷

丁酉除夜

十年除夕總天涯帝裏今宵鬢已華歷盡苦心難報國撥殘新火倍思家鳯樓縹緲回銀漢宮漏迢遙隔紫霞閒倚畫屏淸不寐獨將春信問梅花

歲暮旅館燈花異常有作

雪封虛館燭開花乍吐紅英暈紫霞四壁圗書看照影一行兒女念還家金蓮恩重身難稱白玉堂髙鬢有華應是明朝當獻納坐聽宮漏隔牕紗

介谿宗伯榮賜麟袍和甬川少宰韻

白玉防前紫獸鋪黃金臺下古燕都千年典禮開綸閣萬里風雲防帝圖藜影木天時戰蟻鐘聲長樂曉聽鳬由來此地文章海杯視三江與五湖

送沈大華下第還

舊業長楊滿篋閒春風燕市買驢還輕塵鳥背頻揮麈曙月雞聲欲度闗世味旋嘗隨路酒鄕心遙慰隔州山憐君無計能畱住艸艸詩成空厚顏

龜峯晚興

度壑穿巖興未遒更從燈火數奇遊風髙八月寒先到地僻千年事轉幽碧澗每逢春漲合丹崖疑共暮云稠平臨北斗長安近身在天南重倚樓

次韻白雁

波澄照影度瀟湘回雁峯髙近帝鄕星陣望窮云半沒雪翎風急字斜行蘆花深處驚遙火木葉催時防曉霜記得上林棲宿處每因矢識君王

登太白樓

夜郎一去幾千秋尙有任城太白樓身後功名空自好眼前汶泗只交流當年狂客心偏戀近代風人誰與儔拍碎防幹呼不起月明風細憶神遊

贈別鄭宜簡

扁舟五月大江東鮑管千年見古風天北天南三十載聽風聽雨幾宵同閒來只愛靑山好老去方知白髮公我已倦遊君作別相思多在月明中

和介谿賞蓮

雨气自天香冉冉風光臨水碧颸颸移來玉井仙人掌開傍金波太液池本爲憐芳衙散早翻因解語酒行遲新歡舊賞年華裏倚徧防幹有所思

送張懋勉之赴新建縣丞

雲間文獻舊名家藝苑馳聲幾歲華新捧除書辭赤陛滿斟別酒對黃花東湖古廟余塵榻南浦疎簾捲落霞少府勝遊還勝地好將淸譽徧天涯

送崔都尉奉使顯陵

雪中送客重徘徊白馬銀鞍畫角哀云繞鼎湖龍臥起月明遼海鶴歸來金符玉節山陵使戚畹侯封將相才萬里皇圖元咫尺東風回首鳯凰臺

內丘大風塵

沙曲風塵冉冉髙行行偏念聖躬勞九天日月懸平野萬乘旌旗捲怒濤山勢逺隨馴象輦春光正滿衮龍袍侍臣亦有揚雄賦欲奏河東愧二毛

送黃甥標東歸

送汝黃金臺下路西風多少渭陽情愁看世態如雲變須遣鄕闗似月評海內勝遊吾欲倦江東好事若爲成過家上塜俱如禮來趁鵬摶九萬程

黃甥良式博文好學予雅愛之相從南北二十餘年患難之日多而安樂之日少予旣不能無愧而亦不能無望焉玆行也悵戚殊甚賦此爲別以期明年之會

送魏僉都伯深鎭汴

中丞玉節下承明風動中州數十程喬嶽一時瞻气象長河萬里爲澄淸旌旗號令新開府藩省官僚古帝京若向周公舊臺下六符先泰階平

五月十三日下灣始入舟居

澹雲微雨帶靑山細栁新蒲水一灣人世百年眞夢裏聖恩今日是生還來看海鶴迎風舞坐愛江鷗盡日閒京國風塵能化白臨流偏詫鬢毛斑

和答陶南川兵侍

曉開畫鷁帶遙山夜泊溪漁細栁灣鴻雁逢時知北鄕蒓鱸有約待南還虛傳海外千年藥且向人間一日閒寄語隔船陶士雅故園新筍鹿胎斑

後樂堂家宴守歲

歌管聲喧餞歲除大江東下抱閒居夜筵椒酒元隨量春帖桃符手自書老去何妨髫鶴髮歸來猶及饌鱸魚十年萬里風和雨此夕團圞畫不如

客從海上餽杜鵑花甚佳薄暮移燈照之有作

穠緑深紅照夜明自從西蜀識佳名年芳不隔闗山道勝事新添洛社盟髙閣捲簾看不足一春啼鳥恨難平防幹六曲催花信芳艸王孫空復情

壬寅中秋夜同姜明叔王元宷翫月

蓬瀛東望月華圓咫尺煙霄萬里天屏翳驅云憐浩蕩銖衣和露鬭嬋娟良宵嘉會俱難得天上人間各有緣十二防幹須徧倚莫論風雨是何年

自潭山取道過墓

盡日湖山不厭多畫船初泊防輿過路從鳥道衝黃葉浪打漁磯濕緑簑閒處風光巖壑占望中天气水雲和相逢莫問鴟夷事愛聴滄浪隔樹歌

雨後對花和答沈叔明

三逕歸來春水生送春初覺病魂輕名花舊種渾無恙擕酒頻過倍有情十尺防幹圍紫一番風雨妬紅英殷勤寄語憐芳客尙保丹心向日傾

中秋後二夜與姜蓉塘諸友登樓

月到中秋分外淸共登江閣俯空明參差漁火遙通海縹緲鸞笙欲近城滿目星辰分上下百年塵世半陰晴一樽且盡今宵醉鄕國賓朋倍有情

東軒春興

笙歌院落養花天六十年逾七十前坐隱尙餘經國手臥遊無借買山錢江流東下饒鮭菜風信南來有雁箋雙鬢不嫌搔更短老人心事愛隨緣

初夏移舟天馬山過嘉樹林聽僧道淨彈琴

城陰水木夏初臨十里來過嘉樹林乘興不妨靈運屐賞心先到頴師琴望中海日依微見物外煙霞次第尋欲上前山最髙處扁舟應向五湖深

史涇西發

西去靑山入望多棟花風信水雲和田家秧馬黃梅雨谷口漁榔白薴歌星館宛如天上列畫船疑向鏡中過人生合住江南老何處滄浪與碧波

喜雨次答鄭文峯正郎

使君本意爲澄淸先遣仁聲作雨聲百里望余靑障合三農舞破緑蓑輕貪看防防行來濕愛聽芭蕉坐到明無數鄕心與時事每吟佳句秋成

築堤

海門東啟防長堤小築江沙舊屋西十里蘆花依岸轉一川月色向人低盡從鷗鳥忘機下或有龍孫挾雨啼便擬種爲桃李巷春風無語自成蹊

甲辰元宵後二夜觀市燈【效白樂天】

好懷佳節是鄕園歌舞樓臺開上元萬里團圞春正月千家燈火水西村太平有象瞻天闕老大何心倚市門但願年年同此夕田蠶花竹長兒孫

有艸類藜而幹生其本多緑葉至末始敷爲紅紫經霜更絢爛可愛一名雁來紅俗呼老少年山居小閣前倚防一株尢茂密髙可文余病起過宿相對甚適偶成一律

老去誰能更少年此來相對亦欣然人間白日無防系鑪裏金丹有訣傳秋水蘆花三畆宅西風鶴唳五更天曉來霜重紅於染伴我梅花紙帳眠

五言絕句【三十首】

初夏五首

野曠孤亭迥晝長花影遲蒹葭飛白鳥楊栁囀黃鸝

二

芍藥花初謝芭蕉葉已斜窻前一夜雨浮緑漲文紗

三

林日不到地溪風常滿船雨餘黃犢健天際白鷗眠

四

初日浮空動微風剗地涼薴衣人尙怯看竹過橫塘

五

細艸緣層砌幽禽語畫梁好風排戶入吹散午時香

和安鴻漸登樓曲四首

登樓覽春暉春暉可憐晚所思在天涯欲往道裏逺

二

日夕倚樓望行人歸未歸斷魂與殘夢相逐雁南飛

三

雪後樓偏好靑山破白看客衣無柰薄髙處許多寒

四

樓頭紅粉糚樓下紫驑馬兩處總相思無言淚成把與周適齋潮州過張龍山樊栁圃納涼

明月谷陽水長橋臥防虹緑楊風不動人在鏡光中

我有江南屋

我有江南屋春深艸映門湘簾低不捲寶鼎夜常溫

西巖【爲劉都閫】

我愛西巖好桑幹繞帝城黃金臺下駿細栁月中營

西湖

夜气消殘暑天光浸曉星艸靑藏白鳥波緑泛紅菱

成晉驛庭槐繁陰戱爲一絕

雨意將云白山光隱樹靑總看行蟻夢何日報雞醒

暮至淸源

積雪千峯白層冰十尺彊吳兒渾不解只道爲炎涼

疑冢

疑七十二冢渾相似春風艸又靑斜日牛羊裏

辛丑歸途中絕句八首

髙鳥依依沒長河渺渺流風塵隨短鬢去住任扁舟

二

弱栁風前轉新涼水際浮蒓鱸如有待歸日正逢秋

三

村村喜麥黃南風散初暑古岸緑陰中行人自來去

四

日落山煙紫林深暝色寒殷勤問前路今夜宿新安

五

曉行不知程夢醒聞細浪曙月逐雞聲櫂歌來枕上

六

水色拖蒼玉槐陰墮緑云會心詩半屬得意酒微醺

七

目力耽書短歸心引路長深林喧鳥雀斜日下牛羊

八

海月和潮上風帆接畫船故鄕連夕夢景物正依然

碧雲寺

鳥道千盤迥羊腸一徑斜年年二三月紅杏碧桃花

過叢臺

靑山不攺色緑樹有新姿昔人歌舞地今見艸離離

白槿

尋常紅與紫不及淡梳妝木槿籬邊過冰肌照拒霜

題小景二首

篛葉舟能大桃花水正新了知魚有樂袖手卷絲綸

二

自愛看秋水鷗閒我更閒蓼花洲渚裏隨意弄潺湲

偶成

蓬萊波浪淺汀洲杜若新暖云不作雨閒殺釣鼇人

六言絕句【一首】

過淮陰

故堞初驚雨歇古祠髙枕江流一抹霏微輕靄片帆歸去淸秋

儼山集卷十五

欽定四庫全書

儼山集卷十六

明陸深撰

七言絕句【七十三首】

館中

天上文章白玉堂日華浮動郁金香詞頭封罷渾無事獨步花磚繞畫廊

春陰送客卽事

洞口桃花帶女蘿不知春色幾分過長驅白日紅塵淨無數靑山細雨多

和兪生暮春閨怨二首

落花庭院艸萋萋雨鸛晴鳩各自啼倦繡一春長閉閣忽將淸夢過遼西

魚書欲寄轉多情錦字回文織不成落盡桃花飛燕子一番風雨又淸明

雨窻春興四首

芳艸王孫濕未歸江南慿望轉霏微疎疎宻宻俱成陣畱住楊花不肯飛

聽風聽雨隔窻紗愛弄潺湲試早茶更喜園丁報新事魚苗隨水上平沙

東風吹雨帶龍腥散作春聲繞畫屏人倚碧窻初避濕蕓香翻盡太經

水心亭館午風多別有長條許客過無數落花紅作陣一篙新雨緑生波

漫興六首

東風成陣落紅稀日日溪頭坐釣磯傳語白鷗休避我此心𨿽在已忘機

好山多在夕陽西十曲淸溪防石隄臨水艸堂春事晚罏香驚墮燕銜泥

麥秀風行宿雨幹薴羅衣袂薄生寒行藏欲問吾何似盡日花開獨倚闌

一臥林居獨下幃斬新時物換春衣絲絲細栁灣灣水步到前村看雁飛

細栁新蒲已滿谿獨尋春過小橋西奚囊佩得詩多少欲寄相思手自題

滿簑風雨楚江天釣得鱸魚不賣錢十里溪橋趁歸路酒壚茅屋背花眠

書扇寄黃竹泉

溪堂山館帶江城睡起催花雨正晴聞說閒人多樂事臂鷹調馬過淸明

初夏卽事二首

水亭山館緑陰肥漸覺心情與世違午睡覺來香未燼一羣新燕學交飛

云日陰陰水气涼園林梅子半靑黃農歌野唱元無譜和合滄浪意自長

四月一日與客登梅亭

隔籬修竹隔溪花淺映深圍整復斜風外數聲啼布谷桔槹隨處野人家

野航

身世元同不系舟落花時節雨初收束書一枕江湖夢流過江南杜若洲

泛舟

乾坤湖海總浮漚風月圖書共一舟向晚酒闌何處宿蘆花千頃近沙鷗

題畫贈唐云東

扁舟只隔五湖東紅樹靑山萬里通回首白雲閒似我卻疑人在水晶宮

黃葵

碧紗髙捲不勝情曉夢初回半宿酲獨有丹心待髙日小闌干外雨新晴

芙蓉

輕紅淺緑殿芳晨野水淩寒避軟塵一曲楚辭漁子去隔江愁殺采花人

登樓

小樓西下小西湖渺渺煙波望轉孤連日南風吹不歇自添新水浸菖蒲

題蒲泉

移得通靈上品苗云根新水暗通潮曉來絕勝金莖露多少明珠濕未消

秋興二首

春光不比秋光好料理精神只自知三月花時常臥病晚涼日日有新詩

翠竹髙梧一徑斜艸堂開占白鷗沙秋來幾陣催寒雨報道芙蓉又著花

中秋節後黃葵作花滿園甚富病起坐對二首

滿院晚葵秋日淸裹頭彊起坐前楹誰云欠卻看花福病裏看花別有情

翠節亭亭揺翠雲淡鵞黃剪薄羅紋向陽心事依然在不共南風早防勲

秋江釣舟圖

西風吹滿荻蘆花釀作霜寒啼亂鴉買得釣船如屋裏只將秋水老南華

芙蓉

栁外風前生晚煙一江秋水碧於天吳娃越女相思調只愛銀塘歌采蓮

偶成

黃花翠竹動秋容白日滄江有臥龍不是扁舟歸去急隔溪相約采芙蓉

重陽試筆

積水澄鮮云日涼花芳開過木犀黃一年又是重陽節閒倚西樓看雁行

漫興五首

花枝壓雨粉墻偏淡白輕紅盡可憐獨立曉風無限意爲誰零落爲誰妍

月明吹徹紫鸞簫火宿沈檀暖未消風送海潮來別浦賣魚人過竹西橋

溪亭山館隔花分更起江樓和水雲八月木犀風雨信徧抽緗帙散香蕓

蕭蕭涼雨報秋衣云影嵐光鎖翠防人在竹窻初睡起坐看蛛网織危機

水芳無數長溪毛秀色遙連翠浪髙欲寄佳人無處所漫依楚調注離騷

重陽後六日登鏡光閣

下方僧梵雜鳴鐘身上危闌復幾重微看太液波光淨更接蓬萊雨气濃

西軒鑿壁作南窻打炕其下以供夜坐

地鑪煤火夜如年旋作南窻映月眠誰種庭中數竿竹一時弄影到窻前

丙子除夕

一枝銀燭坐更闌小幾攤書只自看家在江南四千里有人今夜說長安

二月望晨起

修竹深溪帶淺沙隔籬初見小桃花東風最是無情物卻與人間管歲華

曉起

雨洗春容淡有姿栁絲花霧共參差人家住在靑山曲無事朝來睡起遲

園居雜詠二首

回廊曲曲面靑山身世悠悠蝶夢間半郭半村秋色裏聴風聴雨夜深還

竹闌干外石方塘映月含風貯早涼乞得名花周匝種爲誰著意最憐芳

芙蓉洞口石坡陀橘刺藤梢帶女蘿一夜好風吹雨過曉來添起碧嵯峨

春日雜興二十七首

緑楊如綫艸如茵紫竹肩輿白疊巾不是爲春禁不得老來心緒最憐春

山中春色二分彊次第開花到海棠風日一簾初病起斜攤黃素寫官方

臨池艸閣背山堂乳燕泥融補畫梁卻按茶經試江水自開陽羨閱旗槍

種成修竹倚云看新築方塘漾翠寒一夜落花風信急隔溪吹折釣魚竿

隔江樓閣郁岧嶤掩映繁花更栁條紅日半窻春睡足獨擕藤杖過溪橋

上臨風雨下塵氛一上層臺思不羣更愛艸深成小坐摩挲雙眼看江云

重重簾幙防餘寒搨得蘭亭映日看頗覺近來諸念盡偏於筆硯遣猶難

久忘把鏡照容姿風動屏開見鬢絲巖背好花渾未發莫將春色怨遲遲

土作坡陀石作巖曉乘甘雨種松杉門前日日春潮到定有雙魚寄一椷

細雨庭除濕未勻小山毛骨長精神呼兒半捲湘簾坐滿澗飛花苦戀春

春深山館日如年品石嘗泉各有緣好客逺從云外至自移塵榻向花前

湘簾面面擁孤亭雨弄春晴艸更靑山靜日長無一事倚闌閒看鶴梳翎

髙槐細栁儼成行遠水遙山防艸堂一片浮雲颺空碧半分寒气釀春光

侍兒日日報花開白白紅紅盡手栽我自白頭春自好莫教風雨便相催

江上髙樓隔晚霞蒲團靜結倚窻紗暗香一道隨風力知是前村枳橘花

寂寂春陰江閣閒緑浮新雨漲潺湲隔花一犬足髙臥門外借書人未還

花傍髙樓半掩扉河豚風起釣魚磯沙鷗似解閒人意時向蒹葭深處飛

春江一曲繞孤村鶴有雙雛竹有孫愛聴滄浪臨水坐背人新月弄黃昬

遙聞大藥駐衰顏我付行藏與鬢斑多事一春眠白日無言十里對靑山

漠漠楊花閙曉晴穿簾入幙太多情如何無力遮春住防破滄浪萬里淸

一溪一曲大江東細栁新蒲窈窕通寒食樓臺三日雨捲簾庭院百花風

花木陰陰午漏長遷鶯啼近讀書堂誰能料理春多少閒寫新詩上粉墻

紙帳蒲茵白板牀秪將春睡答春光夢中幾曲溪南路水浴風行總未忘

鶯啼燕語各分明最愛春聲自物情風送夕陽賔客退一簾香霧浪紋生

連宵艸色雨中池拂地垂楊壓水枝倦倚闌干檢官歷忽驚春到已多時

古意蒼顏積漸肥座中山色有餘輝岸回細栁生緑暗風送飛花深翠微

楊栁蒹葭一色勻江門日日弄絲綸夜來新水彊三尺釣得龍灣六六鱗

儼山集卷十六

欽定四庫全書

儼山集卷十七

明陸深撰

七言絕句【五十六首】

南牕試筆硯二首

紫閣花深吏散衙肘懸金印淨胡沙山中亦有閒勳業搨得蘭亭上白麻

減卻塵緣六十餘背山花木面山居鑪煙茗椀春風裏龍尾鸜睛自著書

卽景

江門日日弄扁舟雨雨風風得自由昨夜桃花新水漲鮆魚多在碧莎洲

水涯

一里二里過頭樹三株兩株著眼花東風一片閒心力送緑添紅到水涯

中歲

中歲山林頗有情栁條花蕚弄春晴目長無事江門外獨立斜陽看水生

書扇寄楊朝敬

一夜江門春水生東風吹浪海雲輕從來不識王侯面兩兩漁舟盡日橫

和顧未齋韻寄鄭山人二首

暑雨初開江閣空水芳揺動棟花風新裁白薴明於雪閒倚防幹送斷鴻

蕭蕭竹院午風微曲曲花籬宿雨稀人向此時初睡起海潮正上白鷗磯

山間雜花

雜花冥冥嶺雲低紫艷紅芳各自奇最愛午風吹作陣杜防枝颺海棠絲

三月三日與客一絕

城外靑山翠可餐欲酬心約怕春寒美人肯伴雲中宿爲買靑驄白玉鞍

至昌平與客月下看主人後園梨花

最愛梨花傍晚看月光如水漾輕寒爲憐明日知何處試借春風暫倚闌

書扇贈棊士褚子髙

陣馬衝車次第行觸蠻蝸角總功名山中盡日無人到臥聽松間落子聲

寄題張氏南莊

鶴坡南望水如天亦有人家似輞川蒓菜鱸魚無恙否幾時來泛季鷹船

瑞應堂畱別所知二首

世間好事一百一春日麗辰三月三此地故人還故國他時江北望江南

四面有山皆入座一年無日不看花【此予山居春聮】如何又踏朝天路春水樓船漾淺沙

南旺湖二首

愛此長隄夾樹行北來鄕土倍闗情靑山白水渾相似只欠提壺布谷聲

逺水貼天霜破曉微風無力揺枯艸靑蠅不點爛銀盤湖上無山湖更好

題扇

秋滿江亭生紫煙綸竿穩泛木蘭船多情只愛芙蓉水便得鱸魚不賣錢

滿林風雨圖

山林何處無風雨不似人情翻覆間我有一區江上宅幾回蓑笠夜深還

和趙類庵題畫魚

天池咫尺候龍飛荇帶荷錢出水肥神物自應多變化長竿空傍釣魚磯

絕句

十年憂國鬢如絲一路看山到武夷信宿故園無限意人情莫怪去遲遲

送陸生歸

天上靑雲白玉堂子云辭藻擅長楊因君並羨南歸鴈海月江云入夢長

龜湖

湖繞靑山候客歸暖風堪著芰荷衣水中鷗鳥今無數知傍閒人不肯飛

壽陽察院壁間次韻

無心隨處夢魂安古栢臺深五月寒自笑靑山老居士松牕閒殺舊蒲團

入晉南闗

丹崖倒浸一溪影碧葉抽花十里香最是閩中畱客處不知春盡度遼陽

松隠爲弋陽王

冒雪擎寒气轉豪徧身鱗甲五云髙自從不受秦封後風雨年年長翠濤

艸萍道中

老懷病目向秋風江水西來湘水東可是靑山知好客澹雲疎雨翠微中

龍窟二首

江南澤國水風秋彭蠡西來是上游百尺樓船簫鼓發和云衝過百花洲

白鳥斜飛水拍天隔湖樹色見風船煙波只許漁郎慣一任蓑衣枕月眠

偶成

曲曲筠闌雨乍幹拍湖風釀海棠寒不知鄕思添多少寛盡黃金舊帶鞶

官署紅梅著花便傷於雪憮然有述因贈提學張靜峯僉憲謫廣東提舉

胭脂的的照疎林蝶泠蜂寒春未深一夜無端風雨橫朝來多少惜花心

劉都閫送菖蒲

虎須防防映牕紗勁气孤標露有華見說仙靈通九節夜深淸夢伴梅花

病愈

細煮參苓擁獘裘滿城風雪送春愁下幃彊作還家夢蝴蝶衝寒不過樓

病起獨坐東堂

斜倚繩牀落照東一簾秋意捲西風金丹換骨誰曾見欲起衰顏借酒紅

有數燕遞營一窠若人之伴工然者偶成

湖上雲開水漫波緑陰庭院晝淸和梁間燕子如呼侶相伴銜泥壘舊窠

乘月行定州道中有懷表弟顧世安

絕愛丰標玉有煙故園分袂已多年如何今夜春宵月辜負金臺共被眠

黃河南岸見梨花二首

煙消露濕鬭輕盈梨花枝枝如有情分付東風莫吹盡道旁畱照夜深行

粉痕香暈雨初幹惆悵芳心怯曉寒憶向小樓吹鐵笛湘簾十二卷朱闌

新野道中

隆中迢遰漢江濵輦路風吹陣陣春二十四番今第幾莫將花信寄閒人

山居八首

十旬髙臥畫樓東曲曲闌干面面通遠暝欲成梅子雨晚涼初動楝花風

人間何處無風雨老去才情減十分半月不曾梳白髮薰籠添火暖香蕓

水雲煙月市橋西菱角荷錢已滿溪讀罷黃庭三百首人家茅屋午時雞

倚空樓閣枕西郊新築方塘漾栁梢忽有山童報奇事一雙孫子鶴成巢

背山亭館跨山橋楊栁風多當舞腰一榻夜涼人不寐隔牕疎雨滴芭蕉

一樓風雨獨離羣藥裹詩囊酒半醺漁浦一篙翻白雪麥田千頃濕黃雲

熟梅天气晝陰陰簾捲湘筠一逕深十二闌干閒倚徧晚來多少水雲心

望中城郭故依依喬木千章水合圍風動海門聞鶴唳鱸魚正美客南歸

西園四首

緑陰紅雨大江頭遠有三山近十洲花外畫輪蓮葉櫂夜深燈火上西樓

新篁髙過粉墻西野水通池欲滿溪坐久不知香穗燼隔牕幽鳥盡情啼

三宿靑山傍此君農歌時向雨餘聞牡丹芍藥俱開過滿地槐陰湧緑云

竹作闌干樹作軒菜畦正傍槿編門白雲滿地畱春住只對靑山無一言

六月十三日夜雨作寒

人間六月火龍蟠秖道牀頭瀑布寒底事江南連夜雨五更欹枕怯衣單

送汪思云還徽州

秋風秋雨滿歸舟明發錢塘古渡頭西望石灘三百六倚天雲樹是徽州

京口別黃甥良式

千里相隨論古今河橋風雨夜沈沈不知此日江頭路何似當年渭水深

畱題董子元紫岡別業

江流南下第三岡曲徑回防繞畫廊最是杏花春色裏縠紋浮動木蘭堂

贈楊云時望

揚雄與世漸無緣誰作侯芭守太今上好文先帝武白頭空自感流年

儼山集卷十七

欽定四庫全書

儼山集卷十八

明陸深撰

五言排律【六首】

江湖覽勝

芳艸天涯路乘潮舴艋輕三生今世業萬里一鷗盟山送杯中影灘縈枕上聲微風采石渚圓月嶽陽城賦就漁燈讀詩成旅鴈驚滄浪甘世味瀺灂足浮名波靜安三峽雲開見兩京逍遙湖海外吾獨羨吾生

挽王復庵錦

文藻王褒手年華賈誼才祕書天祿閣驄馬繡衣臺自許溟鯤化終成市虎猜節旄頻奉使松菊早歸來門雀無勞問巴猿益可哀大江流浩蕩勾曲聳崔嵬秦嶺重逢雪揚州更詠梅性靈陶萬象魂夢繞三臺鵩鳥悲斜日昆池起刼灰平生山嶽動身後簡編開駿骨千金價天章五色裁長拋緑野地髙臥白雲隈掛劍人終到生芻首重回傳家今有子他日兆三槐

追挽王愚庵

儀像風雲杳衣冠艸樹稠行人收涕泗立馬拜山丘古有隆中操今從地下游空傳楊子宅尙憶李膺舟地亦三槐古門惟五栁秋著書深擬易作賦過登樓鴻鵠雲霄闊龍蛇嵗月遒山川還正气風雨泣中州俎豆千年祀碑銘萬古畱欲將椒桂酒一爲酹眠牛

卄五日夜漏旣嚴抵安徳水驛有僕自北來遇之得家書

已附還家信應知去國心一身還我有雙鬢爲誰侵松藥如無恙琴尊或可尋刪經存相鶴臨帖課來禽小閣開蘆渚枯棋閟橘林逺山春雨靜新水夜潮深乘興客移棹素心朋盍簪野情偏浩蕩秋意正蕭森自覺忘人我何勞問昨今沙田緣海稔無借雨爲霖

春野

緲緲蕪煙緑依依栁日明好山圍畫幛細水咽琴聲心逺江湖適身閒黻冕輕鞲鷹回夜獵攜鶴看晨耕借艸遙憐色愛花時問名韶光偏屬我節序總闗情蜜足蜂羣倦泥融燕陣爭臨風一杯酒相與了浮生

詠雪【禁體】

虛館都門裏遙空雨雪時云同山受鎖霰集地承篩初對無還有徐看正復差霏霏旋布宻陳陳漸成奇入瓦猶飛披墻故累基蒼皇忙宿旅鼓舞走羣兒气襲裘功劣光揺眼力衰撲階登陛級打戶閣扊扅勢倍初昏防威伸入夜期空林愁鳥雀曠野失狐貍古屋深藏脊危城正沒陴牕腰明敝紙字腳飽殘碑山勢勻肥瘠湖聲帶嘯悲贅疣瘡竹節擁腫病松枝池沼甘居下郊原苦厭卑當庭昬有影臥地險成夷田犬思馳逐鞲鷹欲奮追四檐迷一色獨榻下重幃風過梅苞瘦陽回麥壠宜墨池漧更掬茶鼎渴旋滋眞足臨書卷應堪弄酒巵樓臺誇富貴歌調競嗢咿座擁嬌娥鬢杯分俠士髭生憐江上客困憶隴頭師帆濕橈迎凍兜膠馬礙馳丰年昭國瑞聊復一題詩

七言排律【三首】

發谷亭

曉乘江漲下徐州秋气侵人著眼浮小棹載靑蓮子摘甫田揺綠豆花收林蟬泣露鳴無節江鴈和云去不防時物每驚羈旅攺江山未愜壯心遊乘槎欲奉張騫節作賦思登王粲樓薪火千年湘水哭干戈滿地浣溪愁良辰勝境難兼得久客窮途易並憂桂槳蘭橈輕日費筆牀茶竈逺風流呂梁山勢危奔馬邵伯波光蕩沒鷗雨蝕龍蛇殘石裏【徐州州治唐碑並子由黃樓賦刻】月明簫管夜橋頭山連天闕遙通海帆帶風花故滿舟此日懸知眞有助當年自分總無求夢魂偏向家山入習气難除書卷抽寄語篙師休汗漫倚廬人老不禁秋

壽西安楊節推七十爲其子孟鸞上捨賦

蚤嵗靑雲曽得雋中流綠髮已懸車眼看甲子年將亥戒守庚申夜是除楚國江山空犴狴壺天日月付樵漁白雲獻罷千年賦靑鳥銜將咫尺書舊曆漸拋身未老新陽才復景初舒雲霄有子堪傳鉢滄海他年擬結廬鼎鏈芙蓉丹已熟門塡蘭桂慶方余朝來七十遙稱頌此是先生一度初

曲江歌【送趙天挺歸省】

曲江風日竟如何碧樹紅雲傍海多春暖瑤堦畱舞鶴吟成白雪雜鳴鼉髙堂防見重生齒舞袖新裁舊賜羅石氏裏門應卻騎秦朝源水更通波天邊曉日牙緋近浦上靈風彩鷁過眞有神仙居陸地願將勲業帶黃河遙持寶鏹臨桑梓重拜鸞封照薜蘿綺席味甘羅海錯軟輿春暖擁雕戈還憑鼎養供期耄不負庭趨費琢磨我亦有親歸未得因君聊賦曲江歌

五言聯句

席上限韻送沈仁甫憲副陜右

鸞坡新拜命栢府更乘驄【繼孟】別路風煙隔離筵臭味同【縉】闗河回逺使冰蘗奏膚公【深】大華羣峯削昆明一鑑空【孟春】長城韓範在麗藻古今通【繼孟】共羨恩袍紫何憂塞火紅【縉】朱輪常帶雨玉節徧觀風【深】威動三邊士名傳五尺童【孟春】往年資砥礪今日見英雄【繼孟】聖主方虛席王臣仗匪躬【縉】

七言聯句【十五首】

雨中同嚴介谿張碧溪懷宋西溪地官

今雨懷人一水遙【深】小堂深竹坐蕭蕭江間去棹憐仍駐臺裏緘書枉見招【嵩】剪燭無由聯夜榻裁詩還憶共春瓢公餘漫有皇華詠【鈇】爲寄相思趂落潮【深】

與石門介谿聯句二首

坐愛書聲起隔鄰【嵩】隨風和雨伴吟身杯深翻恨春宵短【深】交好誰論白髮新匹馬衝泥歸路逺【鑾】只雞髙防故情眞詞林舊侶今南北【嵩】百徧相過莫厭頻【鑾】載酒遙臨揚子居【深】寂寥春夜滿牀書卽看詞客非常調【鑾】賴有髙篇足起予細雨緑深庭下艸【嵩】短檠淸照席間蔬十年無限綈袍意【深】猶喜同登白玉除【鑾】

餞別聯句三首

稽山白璧產來雙【喬】親向瀛洲沂玉淙【宇】家近蘭亭秋正好【韋】夢回薇省醉初降【永】佛燈深照離筵菊【俊】詩句頻催永夜釭【傑】江鴈有書還寄石【天和】寂寥慰我客邊牕【深】

樓船南下乞靈風【深】白露橫江水接空【縉】夢繞紅雲雙闕迥【宗】心隨碧漢一槎通【宇】離觴照蠟情偏切【韋】授簡催詩句未工【永】佳防良宵須記取【天和】不妨寫入畫圗中【傑】

離筵髙啟逺公堂【傑】漏盡何辭更舉觴【天和】光彩可憐雙白璧【深】文章絕妙幾靑箱【縉】飄飄仙躅丹霄下【宗】渺渺鄕心碧海傍【宇】明日星軺當曉發【永】澹雲應防鴈天霜【深】

丁丑六月二日與東江石潭未齋介谿餞別閒齋司業於受公房聯句二首

十年蕭寺此重遊【淸】一酌還同惜別畱聚散無端庭樹長【俊】陰晴未定海云浮宦情莫問僧炊飯【鼎臣】詩興惟憑客倚樓天末相望重相憶【深】欲攀江栁系蘭舟【嵩】芳樹移尊坐夕陰【嵩】淸風爲我濯煩襟天邊爲別難今日【佃】海內論交見此心池艸夢回涼夜雨【嵩】江云望逺碧山岑謝家兄弟多才俊【淸】共沐恩波玉署深【深】

道院夜酌聨句三首

月色虛牕逗客燈【深】坐疑身是玉壺冰仙源幾曲塵蹤隔【孟春】雲路千重浩气淩小鶴立庭渾似約【繼孟】淸風入座鎭相仍何當漏下催歸騎【恩】離合其如重友朋【縉】深深簾幙晚風淸【縉】滿座衣冠四海情宮漏隔花仙掌近【深】月華如水帝畿平臯比有道憐張子【孟春】宣室多才愛賈生紅燭燒殘詩興逺【繼孟】賞心誰復謂難並【恩】月光剛照蕊珠宮【恩】對酒論文興正濃楚水昨憐何遜至【縉】吳宗逺愧陸機同天連鄕國俱爲客【深】地借山家幸有公花雨坐深云洞閟【孟春】共看彩鳯下梧桐【繼孟】

與介谿聨句

長安東陌復西城【深】十載並州客捨情寄迹不妨旋馬地【嵩】歸心如負狎鷗盟遙山晴送城頭色【深】好鳥時聞禁裏聲金馬由來方朔隱【嵩】日長門巷似冰淸【深】

綠雨樓賞月聨句二首

澹雲疎雨弄淸光【艾】尊酒南樓共晚涼燈影照牕人語靜【嵩】烏飛繞樹漏聲長陰晴誰謂闗離合【元】圓闕情知是抑揚此夜萬金難買得【深】歸程休促馬蹄忙【艾】綠雨樓前月色明【承仁】雨餘良夜似秋淸市喧不到人初定【深】鄰火新分漏有聲翠防滿庭驚霧下【承仁】黃花一樹隱蟬鳴誰家喬木今傳我【深】莫遣三槐獨擅名【承仁】願丰堂後隙地疊石作小山與張碧溪聨句

旋分泉石作溪山【深】圓嶠方壺在此間一柱擎天髙卓立【鈇】四時含雨細潺湲常疑虎豹穿羣去【深】更覺猿猱費力扳斜嚲卻如垂舞袖【鈇】娉婷復似綰雲鬟幽懷乍對簾頻捲【深】佳興堪乘屐未還安石東山非久計【鉄】子綦南郭偶偸閒敢言夙有山林骨【深】自分久違鵷鷺班人事化工相勝負【鈇】酒尊詩卷日躋攀【深】

集句【三首】

舟中集杜句寄顧九和諭徳二首

愛汝玉山艸堂靜更有澄江消客愁竹葉於人旣無分微軀此外復何求穿花蛺蝶深深見長夏江村事事幽安得仙人九節杖獨立縹緲之飛樓

爾家最近魁三象童穉情親四十年避地何時免愁苦斷腸分手各風煙謝安不倦登臨費蘇晉長齋繡佛前李杜齊名眞忝竊封書寄與淚潺湲

再集一首寄徐子容侍讀

更爲後防知何地想見歸懷尙百憂念我能書數字至似君須向古人求三年奔走空皮骨萬里風煙接素秋寂寞江天雲霧裏鶺鴒飛急到沙頭

儼山集卷十八

欽定四庫全書

儼山集卷十九

明陸深撰

詩雜體【十五首】

和昌谷蓉菊圖【五七言】

誰傳徐【熈】趙【昌】手寫此秋一幅黃花得意香芙蓉映江緑誰云揺落將滿林艷陽紅紫錦成村但令顏色不薄惡春雨秋風總是恩

題曲江春杏圖【五七言】

北地春偏早長安二月中杏花凡幾樹金水玉河東緑羅衣袂寒猶重九陌香多漾軟紅何用內園催羯鼔一枝驚破喝聲雄

病起淸河阻風因刪次俚語【五七言】

十日灘頭坐一日過九灘去者得順風來者生怨嘆人心險不測對面九疑山一言悟主三冬熱半句傷人六月寒

芳樹篇求友也【三四五六七言】

瞻芳樹渺何許本在海濱發育時雨秋風不可期流光日夜馳嘆息復嘆息爲樂當及時若有美人江湄贈我瑤艸一束臨流不度徘徊遙望紅顏如玉人生聚散那有常白日苦短夜何長明月可以代秉燭淸風可以薦素觴丈夫四海皆兄弟何況對靣同肝膓咄嗟胡爲乎東復西君不見靑松女蘿自相依

後篇

登泰山望滄海俯視九州一何慷慨仙人王子喬飄然遇云端手把十尺芙蓉灝气六月生寒嗟彼下土何啁啾昨日綠髮今白頭胡不服食求大道永與元气相爲仇海風蕭蕭吹海雨海若揚旗靈鼉擊鼓仙人一去冉冉兮不可攀遺我一粒之金丹

雜言贈別李獻吉【三四五六七言】

爾丈夫志四海出門驅車半路莫攺長歌𨿽激烈短歌亦徘徊登髙南望舊鄕山川一何累累別日苦短防日長兩心對面不能當古來結交惟管鮑去之千載尙覺流芳香我有瓊樹枝能令饑渴忘

南樓對鏡見白髮【長短句】

得一日過一日鬢邊白髮參參出有个知音教我染有个知音教我摘摘染有何益世間多少少年郎要白不得白

風木圖爲長沙施可大題【長短句】

母生兒兒啼饑母乳兒兒未知兒今有知母何之悲號形影覓不得卻寫風木憑畫圖意有盡孝子心無涯時復一轉輾聊以慰所思山頭風防日抱珥棲烏無聲待哺子落葉深深井逕埋萱花魂銷招不起髙臺鸞去秋復春寒食新煙蝶飛紙孝子引領情內傷辛勤只望揚姓氏鄕書甲榜次第來提攜此圖悲不止生綃半是血淚痕不是丹靑防山水

難言【長短句】

淸流注燈望照耀鉊刀裁玉成圭璋捧土欲塞黃河決只手障盡日月光未若不相知對面隔絕萬里長

易言【長短句】

狂風驚葉柔條落順流一葦建瓴下束薪灌脂益火揚彈指決機助矢捨未若同心人片言相要卽盟社

李白對月圖【長短句】

老白愛月不愛身酒闌捉月秋江濱平生見月卽舉醆自道對影成三人采石深不測靑天髙無垠騎鯨一去忽千載月與老白俱精神

鸚鵡洲【長短句】

鸚鵡洲邊水東南日夜流空傳鸚鵡賦千載使人愁榮枯生死遭逢耳不在多言在知己汝衡旣漫刺安用讎阿祖老瞞志在傾漢室一時輔佐皆名士公爾繇卿爾歆富貴壽考俱絕倫豈但作人語區區耀毛羽君不見庖中鴈不能鳴亦能死

行路難【長短句】

行路難江南道何況十八灘江南何所難我試言請君聼之勿復驚嘆東南風吹舶防信五湖白浪排銀山欲度不能前欲住不遑安有力不得出帆檣空好看船中轆轤轉船尾撥剌翻淺虞豺虎多深恐蛟螭蟠昬黃復月黒四顧何漫漫乘風巨艦快如馬相呼相喚不可攀茫茫家何處萬里在寸端我言尙未竟君淚揮潺湲嗚呼行路之難只如此仕路之難難未已

夢椿歌爲冒廷和【長短句】

落葉不可復離離滿前除云是漆園樹嚴霜化枯株孝子安忍問何如空堂淸夜雙淚珠雙淚珠迸如霰靈椿枝夢中見

春日書事用十二生肖體

磔鼠眞慚獄吏詞飯牛甘結主人知己無虎頭食肉相聊從兔頴防勲遲春風欲動神龍蟄酒影藏蛇不復疑失馬有時還是福亡羊自古笑多岐沐猴竟誤韓生辧函谷聞雞事頗危莫爲侯封嘆烹狗牧豬奴戱盡堪爲儼山集卷十九

欽定四庫全書

儼山集卷二十

明陸深撰

樂府

豫章臺

豫章臺使君來銅符五馬春風回春風先傍誰門戶破屋蕭蕭四邊土吹開陰沍見陽和散盡呻吟到歌舞洪都風土古不薄唐宋雄藩漢名落南州猶存徐孺祠西山遙映滕王閣豫章臺前秋日晴豫章臺下秋水淸年年嵗嵗送人去送君今去獨含情

潼闗防

曹操與韓遂馬超防語潼闗超負其多力陰欲突前捉曹公曹公左右將許褚瞠目盻之超乃不敢動

單馬潼闗防阿瞞來送虜不恨事無成但恨事不武馬將軍人中虎力能捉曹公眼當空許禇英雄成敗常有幸舞陽殺人十四五

捨東桑

昭烈少孤捨東南角籬上有桑樹生髙五丈餘遙望見童童如小車蓋或謂當出貴人昭烈兒時於樹下戲言吾必當乘此羽葆車

東籬桑樹五丈餘童童結成羽葆車下有大耳奇男兒耳大志亦大擊劍走馬聊讀書左龍右鳳西南飛來銜桑土補舊居采桑桑有葉鑽桑桑有火桑葉成文章桑火不照中原土

昌門別

孫策命太史慈往撫劉繇士眾於豫章左石皆曰慈必北去慈去約六十日果還

把臂昌門別還期兩月中不負孔北海寧負孫江東英雄托身非無地但恨相逢少知己臣念檻車恩君忘射鉤恥滿篋當歸空復爾

望夫石

望夫處近靑天天髙髙山連連妾身化爲石夫歸是何年夫不歸妾誰憐夫歸石能前夫有父與母髙堂意雙懸妾不能前誰炊爨煙

右石在鉛山車盤嶺之最髙處僅以形似名傳稱此石處處有之自唐人山頭風雨之句而騷壇遂爲一大題目藻制甚富予少亦有擬作今過其地爲補古樂府一篇要止於義理焉以示同行姚時望土人告予謂此石頗著靈異每遷謫之人過其下必多風雨不亦有雲霧羃其頂若夫賢人君子與顯逹者之往來𨿽陰晦必爲之開霽恆視以爲占驗予是晚宿驛亭適有防雨飄灑明晨就道行經其下碧天如洗紫翠萬狀一望可數百里也予視時望爲之一笑

楊白花

楊白花隨風起春風吹江隔江水楊花飛度江水東綺房繡闥珠簾櫳不恨花無主但恨花無力一夜風來畱不得

堂山髙

堂山髙風木何蕭騷中有壯士骨英英不能銷昔日陳太丘於今見其曹天臺六邑地淳風轉漓澆墓門多遺淚過客思奠椒越山南趨勢如萬蛟左蟠右結匯爲土膏煌煌靈芝秀其苗千古萬古堂山髙

莫老虎

王師平僞吳其將莫天祐號老虎者尙團土城以拒命錫山儒士縋城說降今其故墟名新安云

平江夜縛張九四吳波不動吳山膩齊雲樓前半死灰殺气陰陰北門至當年部將號老虎血戰區區一抔土計誠左心獨苦城頭夜納儒士語可憐黃金買辭賦礟震聲中散如雨姑蘇臺麋鹿麌麌

畏虎

招友也時政虐虎暴

君畏浦我畏虎兩情慊慊各不武浦有舟航虎不可主叢牙雪白舌有火利爪中人如捋土東村西落豚犬空山前老嫠淚如雨浦頭潮落水不波浦兒五歲能揺櫓白蘋芳芷鴻鴈髙樓船橫濟鳴簫鼓我歌君莫嗔君還聽我語未聞虎渡河但見君渡浦

見竹篇

慰孝子也孝子見物而思親

昔見竹眞不俗今見竹今痛哭竹色自來無攺移昔日何樂今何悲森森繞屋秋更緑盡是先人手栽玉竹未化人當還舉頭見竹猶承懽直節空九霄淸風尙千古徘徊竹間路照影月當午好奇有客頻到門何況人間父子恩君不見孟生筍湘娥痕

搏狼篇

狼來村煙黒狼去村煙紫迢迢靑川路雞豚豈堪此雞豚尙可殺我稚子使者從東來耰鋤借閭裏走馬競風電脫轡及日晷常年四境愁此夕一擊死姬公驅猛志在安民畱侯揮椎匪爲一身河淸海晏物阜風淳歌我搏狼以告臣鄰

野葛篇

野葛不入口生噉一尺長一尺長何如一寸良我不毒人人誰毒我毒我我有命毒人其又可於乎啖葛郎空使葛掛腸圖身不死心則亡

東石篇【爲談舜耕】

東有石一段云臥起虧蔽如舞裙苔痕蘚暈土花繡中有玉質黃金紋東海更東下龍气何氤氳空聞叩牛角旋見叱羊羣髙山深林天地隔蓬壺方丈仙凡分明堂韶磬不作貢淸廟柱礎殊無聞嗟爾東石徒紛紛我欲攜之障百川策奇勲不能煉成五色文補天妙手古所云補天手東石君

新釘篇

有新取進士者【不欲名】其健僕嘩於國子先生之門曰汝舊釘也我新釘也新釘使得應舊釘使不應云云予聞之爲賦新釘篇

曾聞新人不如故今見舊釘不如新沙沈苔臥土花澁鑽刺無功愁殺人嗟爾釘同一鐵先頴脫遂鳩拙不見赤日中炙手或可熱天道每如此人事安足說噫嚱噓少婦利口可以出走疆奴制家閉目揺手國之老成典刑誰守歲寒之姿松栢是有願汝且弗嗔勸汝一杯酒可憐舊釘曾爲新那愁新釘不爲舊

元日詩

太陽蝕太白赤三辰多失職願我皇帝建極羣寮旰食上天孔神下監無忒先民有言攸好徳防臣作詩以戒元日

守歲詞

垂垂絳蠟銀檠滿烏薪盤獸金鑪暖宮井迢迢玉漏聲參移斗轉欲三更小臣賤妾團圞守皇帝陛下增萬壽

閔雨詞

炎空一碧金烏走白龍蟠泥黑沈藪農人望雨如望珠一防一顆勝一斗淸晨染土按五方黃冠烹蛇巫酹酒天門九重空爾爲五月作尾六月首君不見隨車雨賢太守

雨雪曲

雨雪天山夜徵夫閱壯丁將軍猶轉戰屬國盡來庭試比臨闗月還同隕石星借問寄衣使何時過五陵

妾薄命

百年未畢願中道有攜心團扇秋風早長門晝漏深行雲頻入夢流水罷彈琴所嗟妾薄命未效白頭吟

行路難

勸子一杯酒聽歌行路難日落豺狼滿山深風雨寒出闗雞作使度嶺鳥同盤兵後人家少蓐食帶冰飡

望夫石

望夫何日歸空閨鎖夕暉石從心內化人到眼中稀海月上糚鏡山荔長春衣巫山雲雨夢空伴楚王飛

唐夫人【五觧】

夫人都庫部穆祖姑也

生長吳門下恩情結髮初猶疑是生別無處覓雙魚

二

遺孤悲六尺今才三尺餘黃昬燈火裏聨坐教詩書

三

雜佩當年贈時時問起居隔窻聞侍婢相送下前除

四

細艸催寒食孤墳對闔廬年年城下路雙鬢已蕭疎

五

論心荼更苦全歸玉不如鬱蔥佳气裏椒桂欲將予

龍鳳洲【四觧】

朱節婦氏胡今河南按察副使尙節槪之大母故丰城杭橋朱公富之配也節婦不天時才二十有八逮其全歸年六十有七矣應令格當旌門然非節婦志有贊之鬻田以賄者節婦厲聲拒之曰吾豈以苞苴易名節也鬻田不可故至今乏表揚之者又若干年矣深蚤嵗與尙節並遊南雍髙節婦之風誼舊矣昨參江藩守南昌有風化之寄焉方圖事事而遷部去矣往來章江之上陟覽劍閣防洄龍鳳間未嘗不三垂涕焉爲賦龍鳳洲詞以寄尙節使刻諸墓門

章江南來龍鳳洲如鳳飛舞如龍遊鐘毓士女皆名流中有朱胡成好仇

胡家女嫁朱家婦復向朱家作賢母婦貞母慈兩無負冰玉飛聲荼茹口

旌門亦是聖朝恩孤逺何由逹至尊錢可通神勿復言畱田教子還教孫

嗟予亦是觀風使藜閣木天聞史事詩成或有蛟龍淚風雨江頭寒食至

楊白花

江上風多楊白花隨風飛去落誰家惜花戀花渾無賴攪亂春風空自嗟

陽春曲十首【寄縣侯徐徳新】

輕雲防雨淨風沙門掩春寒颭碧紗縹緲鳳簫催羯鼓前村實有預開花

春風欲動碧波平妙手行春徧海城九十光陰盡韶麗兩輪日月最分明

街衢巷陌人如蟻簫鼓弦歌晝似年著意挽回和气早地偏東海得春先

走閣行樓錦繡空簇花條栁水雲東萬家古縣笙歌裏十里遊人笑語中

山歌水調唱丰年漁鼓荷衣舞列仙紅抹額騎飱料馬錦防防簇采蓮船

陽和元屬種桃人禮樂從頭取次新滿路淸平歌調起今年春勝百年春

五風十雨卜時年萬戶千門列綺筵不捲朱簾樓閣裏堆盤生菜酒如泉

繁絲咽管九霄聲面具腰裝百態生請看一年春富貴盡歌舞答升平

防幡花勝參差動竹馬泥牛次第排要看芒神新結束短裙髙履踏翻街

市井門攤盡防名當行本色總教呈架上大書沽酒價檐頭先試賣花聲

儼山集卷二十

欽定四庫全書

儼山集卷二十一

明陸深撰

樂府二【二十八首】

聖駕臨雍詞八首

太平天子重斯文龍气南來五色云遙望雲中雙鳳下須臾春在辟雍芹

南下旌旗曉日明廟門東畔百官迎亭亭繡蓋隨風轉萬乘君王卻輦行

松栢陰陰禦幄髙尙衣跪進絳紗袍龍行虎步臨黃道瑞气祥雲捧節旄

聖道中天日月髙不辭再拜聖躬勞侍臣獨有詞林重盡許庭陪冠百寮

庭覆紅雲午日晴藍袍次第列諸生六龍不在煙霄外馳道中間板轎行

寶座龍紋繞赭黃經筵相向列前堂尙書講罷天顏喜又進西階大易章

公孤殊寵出千官偏得君王座上看階下太官承防罷一杯分賜小龍團

覆堦黃土接長安白馬朱纓金縷鞍輦出橋門直西去滿城士女看回鑾

經筵詞二十首

經筵開自祖宗朝按月逢旬第二朝今上春秋偏好學三千年後見神堯

國初經筵無定日至英廟初朝始著爲儀今用每月初二十二二十二日寒暑及有故奉防暫免多以春二月秋八月舉行今歲實以七月二十二日上之勤學也

編排禦覽效精誠白本髙頭手寫成句讀分明圈防罷隔宵豫進講官名

凡進講先從內閣防題票示講官分撰講章送閣下詳定勑房官用髙頭白手本寫成二通講官預進東閣用象管朱印成句讀科發隔日進呈其一在禦案展覽其一在講案供講

絲鞭聲肅退朝官名在經筵各整冠一字班行先出隊中臣扶輦下金鑾

凡經筵例用勲臣一人知經筵事內閣或知或同知經筵事九卿之長及學士祭酒等官侍班翰林兩坊及國子祭酒每二員爲講官詹事府詹事等官各部侍郎出由翰林者仍爲講官翰林春坊每二員爲展書官給事中禦史各二員侍儀鴻臚寺錦衣衛堂上官各一員供事鳴贊一員贊禮序班四員舉案侯伯一人領將軍入直制勑房官書寫講章通謂之經筵官皆得入銜每當鳴鞭退朝上將赴經筵則各從本班略整衣冠以次先出分隊作一字行隨駕而南

金水河頭白玉橋上公寶帶侍中貂逡巡小立瞻龍气左順門髙禦幄飄

駕過金水中橋迆邐轉東各官俱候橋北南面小立望駕升至左順中門進入然後度橋循行每望見禦幄迎風映日或時見小傘蓋擎蔽朝陽

文華東啟奉天東滴翠浮靑映碧空講藝談經頻設仗太平天子坐當中

文華殿在今奉天門之東比諸殿制稍減而特精雅用緑色琉璃瓦左右爲兩春坊上之便殿所常禦者也今用爲經筵之所中設禦座龍屏南向又設禦案於禦座之東稍南設講案於禦案之南稍東入殿中門當檻下白石一方純潔可丈許擡講案官置案當其北二三尺地始稱講官拜起也

百官朝下殿門前仗馬雙牽七寶鞭黃道正中移步輦侍臣班從赴經筵

上禦奉天門朝罷百官皆北面拱立中使齊牽仗馬過東上興下禦座乘板轎由丹陛南下赴文華經筵官執事官皆從

龍池鳳掖藹朝暾板轎初回轉角門聽唱官人來進入講章黙黙又重溫

各執事官於左順門之南門西以次相向序立定時上已禦文華闔中門各官東行下坡則板轎已回出向西循河過小橋北入角門矣適啟文華中門內侍唱官人每進來外門傳唱畢各官始北行將由兩門以入是時輪講官各黙誦所講之章敬愼之至也

殿陛森排劍防重金貂玉蟒防眞龍司儀起案雙雙過禦榻前頭取次供

今駙馬都尉遊泰帶刀入直立東近壁諸將軍以次侍立各執金西亦如之諸內侍稍北東西分鴈翅以次亦執侍立諸司禮太監分東西班近禦案鴻臚贊曰起案序班二員舉禦案置禦前二員舉講案置禦案之南正中講案衣裙用純黃綺

橫經幾子赭羅裙小對團龍簇繡雲擡向禦前安穩定黃金鎭紙兩邊分

禦案面衣靑緑團花錦圍裙赭黃金龍小團花序班舉案將至禦前司禮二太監自東西來接舉至禦前近座上有金尺二條用以鎭壓講章

第三防協兩坊官長跪拈書漚手攤幸對天顏剛咫尺禮嚴不敢舉頭看

第三防史官防也又曰槐防卽今翰林院正防之西偏史官所居是也兩坊左右春坊也展書官悉從內閣題定兼用坊院近時多以修撰編修檢討爲之今廖中允道南張贊善治仍供展書新遷故也每講四書展書官從東班出每講經史展書官從西班出進詣禦案前跪出手展講章二太監接手攤滿以金尺鎭定然後起至此則天顏眞咫尺矣屏息以從事蓋人臣榮近之極而敬愼亦於此極矣漚手香名太醫院每嵗制此香以分餽各官

行出班東面照西臚聲髙颺叩頭齊參差進講並【平】肩立輪著周書孟子題

鴻臚贊進講畢講官一員從東班出一員從西班出俱詣講案前稍南北向並立鴻臚贊鞠躬扣頭畢展書官進詣展書畢起立則東講官一員進至講案前立奏講某書畢稍退展書官復詣展書畢則西講官一員進至講案前立奏講某經史畢稍退仍並立鴻臚贊鞠躬叩頭禮畢故進講每至參差而拜起必用比並故事先四書而後經史四書東而經史西也

兩行冠佩列金緋供奉諸臣盡繡衣步入殿門同磬折諌官端拱靠南扉

經筵官分東西侍立各以職事服大紅袍講官𨿽品級不齊亦皆服之展書而下官各服靑綠錦繡惟給事中禦史與兩侍儀官傍南楹作一行東西各三人俱北面立備觀察也

師保公孤盡上行元勲立近衮龍傍紅雲不動鑪煙細聽講虞書第幾章

時武定侯郭勛以太保知經筵事立東班首西班則內閣一人首立最近禦座余序次立再立一行居後

金鶴飄香瑞靄濃寶鑪籠火擁蟠龍未曾蹔免經傳防不怕嚴寒報仲冬

殿中金鶴一雙東西相向立盤中下有趺架飾以金朱以口銜香香黑色如細燭狀外國所貢也其下則以三山小銅屏風障金銅炭鑪兩展書官冬立其下每冬則設是嵗十月置閏節屇仲冬尙未傳免上之好學可謂無間寒暑眞聖徳也

緑琉璃殿洞重門黼扆中陳擁至尊傳與太官供酒飯兩班文武盡承恩

鴻臚出班中跪贊禮畢兩班官俱轉身北向拱伺玉音官人每喫酒飯各皆跪承防

白玉闌干與案齊一行殽核盡朝西珍羞良醖俱名品指防開囊囑小奚

光祿寺設宴於左順門之北蓋奉天門之東廡也依品級序坐作一行俱面西珍羞良醖二署名賜宴惟經筵最精腆例得帶從官堂吏及家僮軰攜囊榼以收餕余

姿容霑醉總仙桃黃閣三公共六曹步出順門俱北面曕天拜舞不知勞

宴畢出至順門之南分班北向叩頭謝恩而退

隔宿薰衣問夜闌齋心轉覺副心難不知言語功多少到得君身保治安

凡進講衣冠帶履俱薰香退卽以別篋貯之示不敢防也必齋戒必沐浴演習講章以祈感動一念之誠殆未易以言語盡也

齋辰服次聖躬勞淺淡垂衣寶座髙昨日禦批傳帖下龍紋重整赭黃袍

上好學彌篤每當忌服輟朝之日卽以變服禦經筵諸執事官俱烏紗淡服以從惟帶或用角或照品臨期取旨今閏月廿有一日悼靈皇后發引傳帖經筵官照舊服大紅其餘靑綠錦繡皆如制是日始覩上赭袍矣

朱衣司禮下東班風細傳言縹緲間暫倚木天西面望聖皇親饗兩宮還

是日將下奉天門忽司禮一人下東班向內閣若有宣示者始知上將西朝兩宮矣各執事官俱暫入史館候駕東還行禮

儼山集卷二十一

欽定四庫全書

儼山集卷二十二

明陸深撰

樂府三【一百三首】

大賀詞八首【乙丑】

靑宮潛徳通元气先帝深仁釀太和文武兩階初拜舞應知寶歷萬年多

鹵簿前陳法駕髙司晨燎火雜蘭膏千官曕仰新天子五色雲中覆赭袍

巍巍帝徳足光前寶歷中天第七傳聽得臣民私慶語不須明日更勞煎

洞門法禁夜方中燈火煌煌動鼓鐘閣道淡陰連禦幄祥雲應解識眞龍【時有澹雲曈曨斗月】

奔趨萬國歸新主次第千行列舊臣正值一陽初動後【時登極正子時】和風甘雨徧靑春

鴻臚聲肅漢官儀環佩珊珊滿玉墀黃道重開新气象齊歌天保答恩私

星星寶炬列髙樓恩詔泥封在上頭忽聽半空宣讀罷嵩呼聲裏玉闌浮

字字親將恵澤頒十分湔洗到愚頑先皇多少心中事丹鳳銜來一紙間

丙寅元旦待漏

參橫斗轉曉相將迢遞宮門漏水長不見滿朝環佩響坐彈冰淚憶先皇

接駕

曉日曈曈劍防森五雲宮殿鎖深沈侍臣候立頻回首傳道鑾輿幸上林

素履齋

新裁紙帳木綿裘曲幾圍屏事事幽明月射窻殘雪霽夜深人在水晶樓

隋宮詞二首

螺黛朝朝吏散來糚殘猶展鏡匳開門前報道宮車過不似輕塵拂面回

金鎖黃昬知幾重夢回疎影月簾櫳笙歌別殿承恩寵半露春衫蜥蜴紅

端午詞二首

碧靑艾葉倚門斜寂寞深宮有底邪幾度思量背同伴暗分醎水引羊車

石靑蜥蜴泥金虎五色防絲長命繩白髮宮監催拜賜含嬌時許未能勝

江東竹枝詞四首

黃浦灣灣東轉頭吳淞江下碧如油不用並州剪刀快水晶簾下上西樓

二月春風滿地鋪茅鍼蘆筍一齊麤海門東來春潮上春水連潮漫白塗

濱口航船一字幫櫂歌和起自成腔潮來上南潮落北南到湖南北到江

明月垂楊獨樹橋橋西熟酒好良宵紅香細剝鶯哥嘴嫩白鮮羮玉麵條

步虛詞四首

晴日暖風吹紫霞西巖開徧碧桃花仙家只住巖西畔水水山山遮又遮

風露滿山深翠微暗塵不上芰荷衣夜來拄杖成龍去斜倚枯藤送落暉

芙蓉花下石闌干茅屋空山生早寒養得一雙朱頂鶴有時騎向碧雲端

谿後谿前路百盤白雲常護禮星壇麻姑使者傳書到一派簫聲雙紫鸞

鼇峯艸堂歌十首

閩山南去是鼇峯鼇峯艸堂多臥龍春隨花路八千里天鎖煙霞十萬重

谷口子眞歸計成少陵老人歌北徵五月南風吹海雨碧山無數荔枝明

禦堤楊栁春日遲折盡長條更短枝天上初拋祠部祿山中誰送艸堂貲

平生最愛方思道方外更交孫太初作吏隱居非我意南巡新上萬言書

早年慕道世情疎乞得靑山背郭居不爲登樓賦王粲文園眞有病相如

北來京國住三年南去靑山得似前試問孤猿與孤鶴爲誰消瘦爲誰憐

新裁道服緑羅寒別有烏霞制作冠後夜相思長瑣月酒徒詩伴滿長安

山公啟事孰當前宣室求才誰少年一路桃花春水漲皁旗惟送得歸船

羣策先皇一网收虎頭髙選重龍頭相知賴有倪寛在與汝一時成去畱

莫倚髙歌莫著書秋風病骨夜窻虛海門近傍鼇峯起錦字封題侯鯉魚

元旦試筆二首和柴徳美

天門次第列中官禦幄含風春尙寒拜罷兩班文共武相逢屈指計迎鑾

帝徳惟天仰日新聖經書法重王春靑陽應律方東令翠輦臨邊正北巡

書扇

露下瑤空鴈有期髙樓凝望已多時隔江一片芙蓉樹欲采紅芳寄所思

寄江都舊友

平山堂外蜀岡長十里樓臺隱夕陽更愛緣谿茅屋好與君相約住維揚

節婦吟

深閨獨抱舊分銅淚逐黃昬怨曉風惟有五更孤枕夢尙將膏沭到飛蓬

閨詞四首

背人憔悴轉回廊試折花枝比淡糚不忍問春深幾許芭蕉新緑過東墻

水閣看花怕到遲白羅團扇手忘持多情更向侍兒說庭院深深稱賭碁

晚糚重整翠花鈿滿指蘭膏試碧泉欲向姮娥訴恩怨人間天上共孤眠

薫籠百和曉糚殘起探陰晴繞石闌折得梅花無寄處自憐纎指怨深寒

又閨詞四首

庭鏁繁花晝景長繡鍼刻晷記春光行天嫌殺金烏嬾到得黃昬怯上牀

池館殘糚坐晚涼自將金彈打鴛鴦打得鴛鴦各飛去白蓮花度並頭香

簾下風來月影過蕭蕭梧葉下庭柯起看鳳歷論時令夜刻如今未當多

嬌娥自畫曉鴉蟠獨對梅花拄頰看直到夜深眠不得衾籠蕓火鬭嚴寒

縣齋春宴

蓬萊方丈像三山舞象馴獅效百蠻人自東郊向南郭春從天上到人間

淸河東渡

乳鴨苗魚促刺稠紫茸翠帶弄輕柔渡船人語回風細疑是江南小埠頭

王兵憲於澤以二力士送予遣還二首

雕弓羽箭爛銀鞶白馬朱纓錯繡鞍踏雪護行三百里一行騎射萬人看

紅袍白面好兒郎燕趙豪華獨擅場贈汝長纓三百尺樓蘭西去縛名王

臨城道中

寒雅成陣掠疎林晴雪峯頭弄夕陰憶向小窻茶竈下李成一幅論千金

逢方仲敏侍禦二首

花驄髙載璽書行憶在華亭政有聲塵土相逢渾不識聊從陌上各通名

依依把袂逐多情爲問何時下玉京報道聖躬添萬壽南郊大禮慶初成

沛縣二首

人言捧土塞黃河丞相開河怨亦多曉日臥龍岡上望白沙如繡湧層波

山東列郡盡王臣漢室公卿俱負薪侍臣欲獻河淸頌天運中興屬聖人

南旺湖

南旺湖中水接天南旺湖上多漁船榔聲刮地風聲急赤鯉烏魚不論錢

邃庵挽歌二首

出當紫塞入黃扉重去重來復蹔歸今日竟從何處去長江空繞萬山圍

金書鐵劵是何時空復人傳翰墨師惟有銘旌題道號更無一字上丰碑

扈蹕詞三十二首

保定候駕四首

翼善衝天白玉縧團龍鞶繡赭黃袍山陵南去三千里紫气紅塵一騎髙

乘鸞跨鳳貫魚隨日射行宮近午時宻宻柱頭黃幄竪重重軒蓋繡簾垂

師保公侯列署分勑書先下兩將軍淸塵雨歇祥風動抱日常瞻五色云

畫衣楚楚間靑黃僉防民間俊秀郎未到禦前先教習遞分班次列成行

呂堰道中

四際天垂夜气凝平坡十里萬枝燈風回逺戍三更漏問訊行宮膳未曾

博望道中

天際紅雲捧節旄襄陽大堤三丈髙宿雨平添漢江水軍門傳向裕州朝

奉防三品乘轎

車行歷碌騎行徐早晚誰來問起居聖防分明優老大特教三品用肩輿

南陽

金字黃旗隊隊過云霓偏傍六龍多星聨火炬南陽道不到黃昬渡白河

鄭州道中二首

宿雨丰泥燕子飛客心迢遞送春歸江河嵩少俱從幸麥浪翻空柿葉肥

節物驚心去日多功名無柰白頭何中興天子思丰沛一月官程兩渡河

候駕渡河二首

豹旛雉尾午風和萬乘時巡南渡河千尺樓舩龍出峽擢聲齊和太平歌

三月一日春水波縠紋苔滑送黃河六龍自有風雲翼飛度中流一睫過

駕渡河二首

積雨新晴河水平龍舟鳳舸午風輕周王八駿空馳驟大禹三門正告成

水濶風恬曉露濃半空雲气盡成龍萬方無事君王聖河伯陽侯次第從

恭和聖制渡河余字二首

渺渺長河萬里餘昔年淸澈見遊魚太平天子南巡日穩渡龍舟似板輿

天皇樓船百尺餘波神送喜湧蜚魚省方問俗勤王政白叟黃童捧帝輿

曉過禦茶房

紮下行防按四方嫰黃幃幙下金牀太陽出海髙三丈照見流蘇五色光

保安道中大風

漢王丰沛壯心多今上襄樊特地過花栁盡迎紅日近山云重起大風歌

博望道中小雨

驛路風塵去轉輕楚天雲雨近淸明碧油衫袂三分濕金縷旌旗一半晴

從幸顯陵三首

春深南國半陰晴輦路無塵禦蓋輕旋著賜袍忙上馬中官傳道駕先行

板轎防輿渡碧山澗花巖樹影龍顏雲中別有通陵路防過前驅插大班

純徳山前气脈長太平天子盛還鄕從官文武拖犀玉靠著靑松列兩行

駕還

朝門南上紫坡陀燈火叢中玉輦過內侍雙吹金觱篥教坊齊唱禦鑾歌

回鑾歌四首

雨餘江漢長波瀾日照山峯起鳯鸞九鼎已成勞駐蹕萬方歡喜頌回鑾

謁廟辭陵不盡情從官有旨許先行獻皇開國分南楚成祖遷都奠北京

禦筆分程意最深相兼七日到河陰凡情亦有思鄕急何況君王社稷心

舊路重經不厭多龍舟銜尾俟黃河天心卻與人心合若比來時气更和

泊黃河二首

元帥旌旗護六飛河南河北盡光輝追趨侍從聨舟發歡喜都人大駕歸

兼程通夕雨還風卻望行宮信未通文武先行遵詔旨好浮新霽鏡光中

趙州聞栢鄕駐蹕

回鑾分日第郵程禦輦常兼四站行聖旨特憐人馬乏栢鄕駐蹕道欒城

良鄕行宮候駕

靑山疊疊繞行宮萬騎千官四面風防繡趨蹌燈影下旂常搖曵月明中

發良鄕

紅日西飛白馬東錦袍織帶從官同親知相見如相問日有新詩紀聖功

桂洲夜宴出靑州山查薦茗色味佳絕

巖背山椒一萬株靑州糖毬天下無火龍行雨歸東海拋卻紅明頷下珠

張家灣櫂歌四首

當年海運數朱張灣泊帆檣正渺茫幫著擢船愁水澁隔艙相喚剝南糧

轉灣脫塹水生衣惆悵輕船載月歸約略寄居三百石盡拈香紙禮天妃

百年漕運最稱能今嵗河洪見未曾司馬中丞新領勑聖神天子坐中興

張灣水出北山頭十里洪身九里洲惟有老漁知進退深灘撒网淺灘揫

天津櫂歌六首

擘除軍餉顧長夫北上南來愁直沽十隻畫船如屋大火忙飛票報前途

垂楊覆水晚湖平篛笠蓑衣一櫂輕何處官船初解纜抄關給廩唱花名

滿船簫鼓載春歸燕子銜泥掠岸飛楊栁風多黃鳥健桃花水漲白魚肥

拍拍襟懷潑潑身南來北去盡通津何如平地千層浪無影無形愁殺人

船頭靑雀碧紗幃檣上黃旗獵獵飛中貴少年紆蟒玉南京差遣進龍衣

一溝黒馬百泉東萬里黃河五月終南運未離淮海岸北船難上呂梁洪

送鶴池出鎭貴陽擬鐃歌二首

將軍開閫向西南文淵孔明今成三艸綠轅門春晝永磊落兵談如手談

漢武開邊到渥窪張騫奉使上星槎何如將軍今日去蹀龍駒爛五花

儼山集卷二十二

欽定四庫全書

儼山集卷二十三

明陸深撰

樂章【六十二首】

恭擬太祖髙皇帝孝慈髙皇后上冊樂章迎神

惟皇髙祖英靈在天神功大化裕後光前寢廟儼若音容僾然竭我孝思以格於重云車龍馭髣髴盤旋與乾元同運何萬斯年肅以跂予若有見焉永佑予小子對越防防

初獻

俎豆旣陳酒醴維淸旣戒旣栗明徳允升孝孫始奠庶展精誠鴻稱徽號聽於無聲昭格可冀綏我思成

亞獻

載酌載獻惟聖顧歆庭陳萬舞樂備八音端冕有恪以表予一心靈風習習祗拜欽欽大禮斯舉有壬有林

終獻

神降伊邇終秩有嚴三爵旣右百禮具瞻恵我多福以讓以謙罔極難報感懼載兼洋洋皇祖如見兮厭厭

徹饌

奠獻旣備敬徹不遲亦有餘休黙鑑在玆肅雍顯相益秉孝思我祖我妣恵我恩慈仰徳無替終事有儀

還宮

祀事孔明神休滋錫孝孫有慶法宮云適心防體和禮嚴境寂景云祥風荏苒翚翟撫此瑤圖永膺寶歷於萬斯年過廟必惕

戊戌秋明堂禮成慶成宴樂章七首

萬嵗樂

風調雨順秋光好啟明堂吾皇有道尊親饗帝多仁孝際昌期成大報

朝天子

宮懸繡簾黼座黃金殿雕龍彩鳳簇瓊筵湛露初霑宴堯舜重逢唐虞再見五雲天禦鑪煙遙瞻聖顏雉尾開宮扇

水龍吟

五色祥雲擁六龍開禁殿列臣工主恩皇澤禮樂象成功文華物采極天風動萬國來朝貢

一奏開明堂之曲

大禮候昌朝崇孝敬正宗祧鈞天聲裏韻簫韶金殿淩雲切紫霄聖君萬壽臣節百僚願上華封謠仰祝唐堯

四邊靜

國祚萬年禮樂重光一統天玳瑁筵麒麟殿瑞靄祥煙聖主開恩燕

鳯鸞吟

時文聖明運中興道太淸業敷天功扶世治化升平和神人靖邊境敍彞倫協咸英一徳秉精誠璇衡齊七政享明堂大典斯成奠玊帛潔粢盛妥神靈兆休應報深恩罔極難名

萬嵗樂

鵷聯鷺序臣拜舞荷醲恩躬逢聖主配天勲業髙千古同聲祝文共武

戊戌冬至南郊禮成慶成宴樂章四十九首萬嵗樂

五百昌期嘉慶防啟聖皇龍飛天位九州四海重華日大明朝萬萬世

朝天子

滿前瑞煙香繞蓬萊殿風回韶律鼓淵淵列陛旌旗絢日至朱躔陽生赤殿气融和徹上歷年萬千長慶天宮宴

水龍吟

寶殿金鑪瑞靄浮陳玉案列珍羞天花炫彩照燿翠云裘鸞歌鳳舞虞廷樂奏萬嵗君王壽

一奏上萬壽之曲

聖主垂衣裳興禮樂邁虞唐簫韶九成儀鳳凰日月中天照八荒民安物阜時和嵗康上奉萬年觴祚無疆

四邊靜

天啟嘉祥聖主中興正紀綱頌洋洋功蕩蕩國運隆昌萬載皇圖壯

鳳鸞吟

維皇上天佑聖明景命宣五云輝三臺潤七緯光懸協气生嘉祥見正萬民用羣賢垂衮禦經筵宵衣勤政殿禮圜丘大祀精防明水潔蒼璧圓秉周文承殷薦眷皇家億萬斯年

二奏仰天恩之曲

皇穹啟聖神欽幹運祗郊禋一陽初動靄先春萬福來同仰至仁祥開日月瑞見星辰禮樂協神人宇宙咸新

水龍吟

春滿雕盤獻玉桃葭管動日輪髙熹微霽色遙映衮龍袍千官舞蹈鈞韶疊奏曲度升平調

水龍吟

紫禁瓊筵暖應冬驂八螭乘六龍玉巵瓊斚黻座獻重瞳堯天廣運舜雲飛動喜聴賡歌頌

太淸歌

長至日開黃道喜乾坤佳气陽長陰消奏鈞韶音調鳳軫律協鸞簫仰龍顏天日表如舜如堯金鑪煙暖禦香飄玉墀晴霽祥光繞宮梅苑栁迎春好燕樂蓬萊島

上淸歌

云捧宸居五星光映三臺麗仰日月層霄霽日月層霄霽中興重見唐虞際太和元气自陽回兆姓歡愉

開天門

九重霄日轉皇州繞燕天家共歌魚藻龍鱗雉尾彩雲髙祝聖壽慶淸朝

禦鑾歌

雅奏樂升平瞻絳闕集瑤京黃童白叟喜气盈謳歌鼓舞四海寧金芝結秀玉樹含英聴康衢擊壤聲帝力難名

賀聖朝

華夷一綂萬國來同獻方物修庭貢逺慕皇風自南自北自西自東望天宮佳气郁重重四靈畢至麟鳳龜龍

殿前歡

瑞云晴靄浮宮殿一脈陽和轉禮成交泰開周宴鳳笙調龍幄展天心感格人歡忭四海謳歌徧

慶丰年

賴皇天錫丰年勤禹稼力舜田喜慰三農願嘉禾秀瑞麥鮮賦九州貢八埏神倉禦廩咸充滿養民以養賢

新水令

聖徳精禋格昊穹一大綂四夷來貢玉帛捧文軌同世際昌隆共聴輿人頌

太平令

誕明禋天監元後光四表惠澤周流來四裔趨前擁後獻萬寶充庭盈囿稽首頓首天髙地厚祝聖人多男福壽

三奏感昊徳之曲

昊徳運光明一陽動萬物生升中大報蒼璧陳禮崇樂暢歆太淸星懸紫極日麗璇庭乾坤瑞气盈海宇安寧

新水令

五云深護九重城感洪恩一人有慶陽初長禮方行帝徳文明表率家邦正

水仙子

萬方安堵樂康寧九域同仁荷聖明千年撫運承天命露垂甘河獻淸見雙岐秀麥連莖喜雪隨冬應覩祥雲拂曙生神與化並運同行

四奏民樂生之曲

大報禮初成像幹徳運皇誠神州赤縣永淸寧靈雨和風樂太平陰陽交暢品物咸亨元化自流行允殖羣生

水龍吟

五色祥雲捧玉皇開閶闔坐明光鈞天樂奏冬日禦筵張文恬武熙太平气象人在唐虞上

水龍吟

玉律陽回景運新燕鎬京藹皇仁光昭云漢一气沸韶英錦瑟和聲瑤琴淸韻瞻仰天顏近

太淸歌

萬方民樂時雍鼔舞荷天工雷行風動喜今逢南蠻北貊東夷西戎來朝貢大明宮星羅斗拱九重天上六飛龍五色雲間雙彩鳯普天率土效華封允協河淸頌

慶太平

惟天眷我聖明禮圜丘至徳精誠乾元永淸洪膺景命休徵應泰階平

千秋嵗

聖主乘龍禦萬邦慶雲翔化日重光羣臣拜舞稱壽觴載歌天保章

滚繡毬

五云車度九重利見飛龍耀衮章火藻華虫擊虎敔考鳬鐘鼉鼔逢逢八珍列九鼎丰隆堯眉揚彩舜重瞳萬國咸熙四海雍齊歌頌聖徳神功

殿前歡

萬年禮樂中興日大化覩重熙河淸海晏臻祥瑞五行順七政齊超三邁五貞元防旣醉頌鳬鷖

天下樂

萬靈朝拱接淸都享南郊欽天法祖願聖人承幹納祜中和位育龜範馬陳圖

醉太平

醉樂萬年規謳歌四海熙衣冠蹈舞九龍墀麗正仰南離紫雲髙捧唐虞帝垂衣天下文明治鎬烏岐鳳呈嘉瑞眞个是人在成周世

五奏感皇恩之曲

雙闕五星光霓旌樹紫蓋張璇臺玉曆轉新陽鈞天廣樂諧宮商恩深露湛喜溢霞觴日月煥龍章地久天長

六奏慶丰年之曲

聖主懋承幹綏萬邦屢丰年神倉禦廩登大田明粢郁鬯祀孔防輿情咸豫協气用宣萬古帝圖傳璧合珠聯

七奏集禎應之曲

天保泰階平寶露降渾河淸嘉禾秀麥集休禎遐陬絕域喜气盈一人有慶百度惟貞萬國頌咸寧麗正重明

八奏永皇圖之曲

鎬燕集天京頌魚藻歌鹿鳴邊郵安堵萬邦寧重譯來庭四海淸咸池日曙昧谷云徵帝座仰前星豫大丰亨

九奏樂太平之曲

皇極永登祥乾符啟泰運昌玉管回春動一陽金鑾錫宴歌九章虞廷獸舞岐山鳳翔日麗衮龍裳主聖臣良

水龍吟

香霧氤氳紫閣重仰天徳瞻帝容星輝海潤甘雨間和風樂比鳶魚瑞呈麟鳳永獻捲阿頌

水龍吟

萬戶千門啟建章臺階峻帝座張三垣九道北斗玉衡光元气調和雅韻鏗鏘昭代慶明良

太淸歌

萬方國盡來庭稽首歌帝仁仰荷生成振乾綱陰陽順序民物樂生逢明聖萬年春永膺休命華夷蠻獠咸歸正蒼生至老不知兵鼓腹含哺誦太平九有享淸寜

萬嵗樂

太平天子興隆日履初長陽回元吉醴泉芝艸休徵集曾聞道五星聚室

賀聖朝

一人元良百度惟新握赤符凝應享太淸大禮方行祀事孔明感天心億載恆承慶明王愼徳四夷咸賓

醉太平

星華紫殿髙雲气彤樓繞九夷重譯梯航到皇圖光八表玉宇無塵明月皎銀河自轉扶桑曉平平蕩蕩歸王道百獸舞鳳鳴簫韶

看花防

普天下都賴吾皇至聖看玉關頻欵天山已定四夷效順歸王命天保歌羣黎百姓

天下樂

九重樂奏萬化開望龍樓雲蒸霧藹仰天工雍熙帝載臣民歡戴溥仁恩徧九垓

淸江引

黃鐘旣奏陽和長徳感天心貺人文日月明國勢山河壯衢室民謡頻擊壤

淸江引

鈞天畢奏日方中旣醉歡聲動云章傍衮龍飇勢翔威鳳萬方安樂興嘉頌

千秋嵗

上下交歡燕禮成一陽奮萬彚咸亨風雲防合開明運紫極轉璇衡

朝天子

文班武班歡動承明殿禮成樂備頌聲喧眞咫尺仰天顏日照龍鱗風回雉扇翠蕤旋奉仙鑾雲間鬥間五色奎章燦

萬嵗樂

天回北極云成瑞望層霄重華日麗九垓八極樂雍熙祝聖壽萬萬嵗

儼山集卷二十三

欽定四庫全書

儼山集卷二十四

明陸深撰

詩餘【三十二闋】

念奴嬌【疊韻壽桂洲】

天下奇才算蛟龍終不是池中物妙小文章驚海內秀气降生東璧八柱擎天三長冠世節操逾冰雪神仙宰相元來同是人傑同朝瑞靄蘢蔥蓬萊閬苑靑鳥翩翩發報道桑田還變海銅狄要看磨滅赤暑全消金風初動進賢冠上發況堪心事一片長安秋月

念奴嬌【同費鐘石宗伯再和桂洲扈駕南巡】

六飛南下大河上多少禎祥雲物紫气平明浮水面向晚更穿奎璧畫舫盤龍樓船防鳳兩岸沙如雪開頭捩柂長年也是人傑休誇碧漢銀潢天上人間一派靈源發界防華夷奔大海島嶼煙波明滅一曲一千三門三級驚起冠中發聖人康濟太史大書年月

念奴嬌【與甬川鐘石同宿楊園再次前腔】

半途微雨爲灑淨滚滚風塵中物一帶靑山如畫裏咫尺層巒疊壁吏部副卿南宮少伯淸映如冰雪白頭老我三十年前爭傑而今扈駕朝陵白馬銀鞍紫陌聨翩發尋得山莊勞下榻共剪燭花明滅香霧撲簾茶煙隔座相對頻搔發同胞異姓眞个渾忘嵗月

念奴嬌【秋日懷鄕】

大江東去是吾家一段畫笥中物襟帶五湖吞百瀆說甚黃州赤壁兩岸蘆汀一灣柳浪海湧潮頭雪蒼浪聲裏漁翁也是豪傑明年準擬歸來輕舟短櫂兩腋淸風發春水穏如天上坐閒看浮漚興滅黃歇穿沙袁崧築壘到處堪睎髮鱸魚蒓菜一任江天嵗月

念奴嬌【秋日懷鄕再和介翁】

秋風客裏消不盡胸中許多長物瘦骨稜層才一把與病戰成堅壁欲造河車旋營丹竈贏得頭如雪尋山辟穀算來他是豪傑一生四海交遊浮沈聚散長嘯從風發惟有鈐山嚴少保不共世情磨滅藜閣相輝木天同上當日俱靑髮綈袍戀戀多應念我寒月

念奴嬌【和錢文通公小赤壁】

江山闌入想安排眞个有那神物誰遣是非泥印定天際一般赤壁馬援懷珠燕人抱石此意憑誰雪曹劉成敗旁觀輸與豪傑謾說吳國山川陸家池館徵鴈和云發紫岫丹崖髙百尺落日淡煙明滅二俊才名長公英邁一夜俱華發天公堪訴照人惟有圓月

風入松【和桂洲內閣賞芍藥用虞文靖公韻】

絕勝國色帶朝酣偏稱膽瓶簮淸嚴開向絲綸閣容誰駐墻外遊驂笑靨露勻胭粉衣裳霞想羅衫黃金屋角繡雲藍乳燕學呢喃試把一杯黃票酒倚闌封罷紫泥椷一段太平气象分明冀北燕南

風入松【再塡前腔送桂洲】

離筵髙興付餘酣暫得解朝簪路出齊封三宿晝未須鞭快著徵驂兩岸山橫畫障一川水膩羅衫終朝不采滿筐藍話別語喃喃一把相思無處著欲憑鴈足寄雙椷自是煙霄有待怕飛不到江南

風入松【再和桂洲】

綠窻午枕睡初酣夢喜脫朝簪覺來猶是長安客垂楊裏空系歸驂戀主心依曉闕思親淚濕春衫玉河流水碧於藍花外燕呢喃新詞譜就憑誰和重封罷親手題緘欲待天邊鳴雁秋風寄與江南

木蘭花令二闋【初夏卽事】

淸明時候催花雨人早是紅英辭樹愔愔情思碧紗廚睡起槐陰最深處衷膓沒个人堪語屈指流年暗中數無柰雕梁紫燕兒春社飛來秋社去

二

綠油擁蓋張槐雨繁英簇絳燒橊樹無限幽懷午夢餘憶在江南水風處家書題後教傳語新種魚苗正堪數荷錢竹粉更關心戀著君恩未歸去

減字木蘭花【新居雨後】

疏窻小閣銀燭揺紅簾影薄院宇深沈雨送新涼抵萬金休休驀驀一任那知身是客茗椀鑪薰雲裏更籌次第聞

醜奴兒四闋【詠閣前芍藥】

紅芍開向絲綸閣裊裊停停人比花淸倚檻揮毫九制成不枉芳名呼近侍繞殿流鶯槐蟻初醒傍砌頻經勑使行

二

白玉闌干紅芍藥黃閣前軒一朶嬋娟封罷詞頭仔細看幾番過了風和雨避卻塵喧紅紫將闌開向鈞天倚蓋圜

三

黃扉紅藥翻堦好要賞娉婷日暖風淸幾闋新詞按譜成莫道春光畱不住尙賴啼鶯半醉半醒起向花前緩步行

四

問花底事花無語倚徧南軒香沁瑤娟手撚髙枝著眼看養花天气陰晴半云翳風喧黙黙憑闌彈指年光作轉圜

天仙子【詠雪】

閙夜冰花輕不定撲上窻兒如寄信灞橋橋外望靑山髙一陣低一陣霎時白了詩人鬢是則是逺近都難認路入藍關人嬾進靑簾斜壓酒壚空描不盡題不盡平沙畱取飛鴻印

蝶戀花【和道州周希旦】

長安回首香塵杳紅日迢遙偏愛無情惱病鶻髙風看去鳥欲奮雲霄無利爪栁暗溪頭荷葉小淑景方濃燕子雕梁繞彈鋏計程何日了萋萋官路王孫艸

防絳唇【冬日懷鄕】

千尺京塵斜陽沒處西風弄小樓夜永鐵馬丁當動襯貼愁懷那更寒籌送淚痕凍天涯不了遮防還鄕夢

防絳唇【送縣侯張八峯行取進京】

縣繞淸江桃花紅處春波綠畫欄曲曲風動簾紋蹙鎭日鳴琴有个人如玉煩推轂鶴書髙薦選入黃金屋

浪淘沙【寒夜齋居】

寒漏夜遲遲閉柴扉破窻風透暗絲絲半滅瓦燈書滿案獨自支頥惆悵少年時沒个人知紙屏剛有影追隨滴滴淚痕彈不了一把相思

靑杏兒【寒夜齋居】

鑪燼更拈香小窻裏百結柔膓天涯踏徧塵千里仲宣樓逺正平刺沒薄行襄王黙黙護新妝堪憐處花老釀蜂忙萬事轉頭供一笑蕭蕭紙帳圓圓燈暈短短藤牀

謁金門【送縣侯曹孟輝行取進京】

秋正好一路西風吹早栁條折盡靑山小咫尺長安道此去蓬萊三島袖裏常懷諫艸要看風神驚八表動

揺山嶽倒

踏莎行【二孫殤】

半捲湘簾落花時候六幅畫屏圍永晝天關目防是江南家書一紙開封後只恁蘭香堪憐玊秀一畨愁絕愁還又居人已鑄鐵心膓聽來卻怕行人瘦

浣溪沙【都下思家】

緑送蛟冰出禦溝黃回鵝栁覆朱樓一塲春睡替春愁蹤迹似鴻渾未定嵗華如水只東流家住靑山碧海頭

長相思二闋【次韻】

山悠悠水悠悠山水中間一段秋扁舟古渡頭過芳洲又芳洲更好登臨散逺愁誰家竹裏樓

日悠悠月悠悠光景驅人春復秋驚看白了頭憶沙洲夢沙洲無數鄕心無數愁天邊王粲樓

南鄕子四闋【馮延已】

細雨濕流光芳艸年年與恨長煙鎖鳯樓無限事茫茫鸞鏡鴛衾兩防腸魂夢轉悠揚睡起楊花滿繡牀薄幸不來門半掩斜陽負你殘生淚防行

二【擬】

細雨濕黃梅深院閒堦處處苔抱得細箏防浥損慵開爲誰搊取早歸來有路到天臺欲寄封書沒个媒窻外芭蕉聲作陣可猜那有相如奏賦才

三【擬】

細雨濕秋風金鳯花殘滿地紅閒蹙黛眉慵不語情濃舊恨新愁知防重飛鴈過遙空嵗月如流只向東簾卷曲房誰共醉匆匆惆悵秦樓恁日逢

四【擬】

細雨濕同云繡倦鴛鴦五色紋凝望天涯音信杳微矄打窻風雪不堪聞倚徧舊籠薰淚痕空沁石橊裙自撚腰圍牢約凖東君莫比今宵減防分

南唐馮延已細雨濕流光詞余蚤嵗極愛之因按腔廣爲四首蓋四十年前之作也癸夘梅月偶於小樓敝書中翻出才情減退老爲侵尋爲之憮然者久之

風入松【山居冬曉和胡庵祭酒韻】

溪山如畫客初歸年近古來稀疏籬曲徑霜天曉江梅早已放南枝近日過從絕少連朝臥起偏遲風從竹裏弄漣漪宿鳥恰驚飛人生得意須行樂思往事幾墮危機花外小車隱隱林間髙閣依依

儼山集卷二十四

欽定四庫全書

儼山集卷二十五

明陸深撰

詩話【三十二則】

袁禦史海叟能詩國朝以來未見其比有海叟集予爲編修時嘗與李獻吉夢陽何仲黙景明校選其集孫世祺繼芳刻在湖廣獻吉謂海叟諸詩白燕最下最傳故新集遂刪之嘗聞故老云防稽楊維禎廉夫以詩豪東南賦白燕其警句雲珠簾十二中間捲玉剪一雙髙下飛時海叟在座意若不滿遂賦一首云故國飄零事已非舊時王謝見應稀月明漢水初無影雪滿梁園尙未歸栁絮池塘香入夢梨花庭院冷侵衣趙家姊妹多相忌莫向昭陽殿裏飛亷夫擊節嘆賞遂廢已作手書數紙盡散座客一時聲名振起人稱爲袁白燕姜南明叔云朱簾玉剪乃常熟時大本之作其全篇云春社年年帶雪歸海棠庭院月爭輝珠簾十二中間捲玉剪一雙髙下飛天下公侯誇紫頷國中儔侶尙烏衣江湖多少閒鷗鷺宜與同盟伴釣磯謂爲尢工但所記海叟首句不如故國飄零事已非爲勝明叔又記顧文昱白鴈云萬里西風吹羽儀獨傳霜翰向南飛蘆花映月迷淸影湘水涵秋防素輝錦瑟夜調冰作柱玉關曉度雪霑衣天涯兄弟離羣久皓首江湖猶未歸明叔謂三詩可相頡頏大抵詠物詩體不免要粘帶頗累气格三詩必有能辧之者文煜字光逺姑蘇人

陳思王七步詩世所傅誦云煮豆燃豆萁豆在釡中泣本是同根生相煎何太急世說所載微殊又餘二言云煮豆時作糜漉豉以爲汁萁在釡中燃豆在釡中泣本是同根生相煎何太急世說撰於宋臨川王劉義慶時去魏未逺當覈未知何是本詩但萁在釡中燃於理差礙爾

晉人工造語如潘安仁詩敍表兄弟云子親伊姑我父惟舅直是雅暢若在唐以下諸公口須汝親我姑我父汝舅成文耳

古名手詩有絕類如蹈襲者鮑明逺客行有苦樂但問客何行與嵇叔夏從軍有苦樂但問所從誰陶靖節雞鳴桑樹顚狗吠深巷中與古曲雞鳴髙樹顚狗吠深宮中詞防何異及李太白白薴與明逺本詞才有移易顚倒耳他不能盡記豈古人重相擬與

古人詩語有不可解者如劉越石宣尼悲獲麟西狩泣孔丘二句重復如此

歐陽公杜彬琵琶皮作曾虎臣能攺齋漫錄載一說云彈琵琶妙在指撥硬杜彬琵琶如彈皮然若絲則防矣所以諭其妙也卽四一聲如裂帛之意頗爲造理段成式酉陽雜俎載段師能彈琵琶用皮賀懷智撥彈之不能成聲則似眞有皮矣或謂古琵琶用鵾雞筋作元楊瑀又記畏吾兒人閭閭世習銅曰余親見聞之漫書於此

世傳曹景宗競病韻詩爲沈約輩所驚嘆南史所載我昔在鄕裏騎快馬如龍與年少輩數十騎拓弓作霹靂聲箭如餓鴟叫平澤中逐麞數肋射之渴飲其血饑食其胃甜如甘露漿覺耳後生風鼻頭出火此樂使人忘死不知老之將至今來揚州作貴人動轉不得路行開車幔小人輒言不可閉置車中如三日新婦此悒悒使人气盡此段文亦豪宕

陳思王集惟洛神賦爲最沈約答陸厥書云以洛神比陳思他賦有似異手之作當時論已如此近抄陸內史士衡集亦惟文賦爲最他皆不及乃知人不數篇而傳之逺者必文也

漢書蒯通贊自春秋以來禍敗多矣而下減去一昔字兩而字皆七字成文分明是一篇詩特少叶韻耳其簡質若此贊東方朔則有韻矣首陽爲拙柱下爲工飽食安步以仕易農依隱玩世詭時不逢此與銘詩何異

退之詩於敍事處特有筆力如兒童見稱說祝身得如斯儕輩妬且慙喘如竹筒吹老婦願嫁女約不論財貲老翁不量力累月笞其兒攪攪爭附托無人角雄雌數句曲盡登科時人情物態千載如新但此格本自木蘭焦仲卿來下此則俚俗元白之流派有韻之文章是已學者博取之可也

贈張籍詠雪一篇歐陽公不以隨車翻縞帶逐馬撒銀杯爲工而以防中初蓋底垤處遂成堆爲勝但此亦未盡體物之妙蓋雪之初下必雜霰而輕細是凹處易於攢聚髙處正難粘綴耳至於松篁遭挫抑糞壤獲饒培有激昂憤厲之气若隠匿瑕疵盡包羅委瑣該則所感者深矣

一瞬卽七里箭馳猶是難檣邊走嵐翠枕底失風湍但訝猿鳥定不知霜月寒前賢竟何益此地誤垂竿此謝靈運七里瀨詩也其格律與唐人何辧乃知濫觴已逺沈宋猶是後塵爾

宋思陵有中秋夜月詩作擘窠行艸甚奇偉嘗見其石刻落句全用東坡看潮寄語重門休上鑰夜潮畱向月中看只換三字云分付九門休上鑰便是帝王口气矣

詩句有相似而非相襲者然亦各有工拙杜甫云江淸歌扇底野曠舞衣前儲光曦云竹吹畱歌扇蓮香入舞衣李義山云鏤月爲歌扇裁云作舞衣劉希夷云池月憐歌扇山云愛舞衣老杜格髙但歌舞於淸江曠野之中固不若竹下荷邊之韻池月山云之句風情興致藹藹政自可人

王摩詰渭城朝雨之詩謂之陽關三疊相傳已久而歌疊不傳或曰凡三歌之恐或不然或曰首歌全句次歌五字又次歌尾三字句凡三歌謂之三疊亦未必其果然否也

折楊栁古曲名多用以詠笛李太白洛城聞笛此夜曲中聞折栁何人不起故園情杜工部聞笛故園楊栁今揺落何得愁中卻盡生吾鄕袁禦史景文亦有聞笛落句雲天邊楊栁𨿽無數短葉長條非故園景文工詩師法少陵其詩有集而笛詩俱用楊栁故園事興致各不同與世之撏撦者異矣識者能自辧之故園事當本於桓伊

東坡嘗欲刪去栁子厚漁父詞後兩句予亦欲取李太白關山月節卻後四句不知古今人所見同耶否

文選所載漢蘇李詩蘇東坡以爲齊梁間小兒所擬非眞當時詩也古文苑又載蘇李詩七首文苑後出尢可致疑杜子美云李陵蘇武是吾師然世必有眞蘇李詩當是何等又曰五言起於蘇李豈作始者固不傳耶

圍棋世稱爲手談又曰坐隠二字蓋晉人語也可入詩三代以後君臣間隔近時尢甚獨講筵一時眞所謂天顏咫尺也正徳間上聽講希闊七年四月十二日上禦文華殿時講官石祭酒珤字邦彥吳學士一鵬字南夫邦彥講論語大哉堯之爲君章南夫講尙書天秩有禮章深時初爲展書官班於殿西南隅因憶比爲庶吉士時內閣試經筵宴罷有述詩曰禦廊宴罷侍經還轉覺微忱報稱難輪直每陳香案拜隔宵先進講章看但祈聖聽頻傾注秪托遺經保治安論語尙書俱次第春秋還擬進螭端是日適講論語尙書豈非預定所謂詩防者耶但春秋之義未知如何耳

同年劉寓生字奇進石首人在同館中最年少疎宕有美質試聞鴈詩奇進立就曰秋至人間增客思況聞秋鴈過皇都數聲到枕渾如舊幾隻穿雲不受呼自惜短翎驚嵗月可憐寒影徧江湖海天愁鬢那堪汝故國音書得到無眾皆嘆賞檢討汪器之偉閱其捲謂之曰詩甚佳須作禦史耳寒影徧於江湖非禦史何官也後竟受禦史出貴州爲權姦所誣幸不死

國初越僧曇噩字夢堂能詩一日聞劉孟熙績唐處敬肅諸詩人遊集曹娥祠乃微服求載船尾眾見而惡之方分韻卽景賦詩噩忽作禮曰若有剰韻願布施一个眾異而拈蕉字與之噩應聲吟曰平明飯罷促篙梢纜解五雲門外橋去越王城三十里到曹娥渡八分潮白飄春雪栁花舞綠弄晚風蒲葉揺西北陰雲天欲雨恐驚篷頂學芭蕉一座盡驚曰子得非噩夢堂乎遂與之共遊

余姚楊軾字軾同嘗寓寧波延慶寺時僧房雞冠花盛開賦魚字韻詩云絳幘昂蔵錦不如臨風欲鬭又躊躇若教夜半能三唱驚起山僧打木魚軾宣正間人卒於天順中

於肅湣公謙以才器有社稷功觀其題太行近體詩亦足以冠冕時輩漫錄於此信馬行行過太行一川野色近蒼茫雲蒸雨气千峯暗樹帶溪聲五月涼世事無端成蝶夢畏途隨處轉羊膓解鞍盤礡星軺驛卻上髙樓望故鄕茫茫逺樹隔煙霏獵獵西風振客衣山雨未晴嵐气濕溪流欲盡水聲微回車廟古丹靑老碗子城荒艸木稀珍重狄公千載意馬頭重見白雲飛

丁酉出蜀自西陵北上遇一郡守亦是相識人送予郭外致辭曰本欲遣一官相送老先生是朝廷大臣誰不奉承予笑而謝之坐輿中自惟曰斯言可以自了不足以了人復喫喫笑不休因閱髙達夫別董大一絕云十里黃雲白日曛北風吹雁雪紛紛莫愁前路無知已天下誰人不識君乃知唐人已有此

丙寅嵗與李員外夢陽夜坐以芳樹爲題作一字至七字詩蓋唐已有此體矣張南史詠艸云艸艸折宜看好滿地生催人老金殿玉堦荒城古道靑靑千里遙悵悵三春早每逢南北別離乍逐東西傾倒一身本是山中人聊與王孫慰懷抱

霍渭涯謂三字亦可成體是在詩經與琴操古樂府已具天馬歌通篇用三字鮑照春日行雲獻嵗發吾將行春山茂春日明園中鳥多嘉聲梅始發桃始靑泛舟艫齊櫂驚奏采菱歌鹿鳴風微起波微生弦亦發酒亦傾入蓮池折桂枝芳袖動芬葉披兩相思兩不知深謂三字語旣短簡聲易促澁貴在和婉有餘韻令嫋嫋耳如此詩落句是也

鄕前輩朱岐鳳名應祥敏於辭翰爲一時所驚服嘗有一絕句云江面微風瀉浪開鳥聲啼過釣魚臺暖云欲作桃花雨一片陰從栁外來

予作一小閣在方丈池上當春夏之交小雨時至池面無風倚闌佇目歌簡齋平池受細雨之句殊爲幽絕日華初動和風徐來則吹皺一池春水之詞愈見有工詩貴實境如是

宋中書舍人朱翌新仲有詠折疊扇一詞雲宮紗蜂趕梅寶扇鸞開趐數折聚淸風一撚生秋意揺揺雲母輕裊裊瓊枝細莫解玉連環怕作飛花墜然則北宋時已有之矣古詩並畫中所見團扇羽扇耳不知折疊扇起於何時而今遂盛用之耶

登山涉水之間専事賦詩則反礙眞樂葉石林記陳后山每登覽得句卽急歸臥一榻以被防首家人知之卽貓犬皆逐去嬰兒稚子亦皆抱持寄鄰家徐待其起就筆硯卽詩已成乃敢復常大是爲詩所苦大抵江山旣勝風日又佳從以良朋韻士便當極躋攀眺望之興罷從燈下或月夕追憶所遇歷歷在目然後發之詩文庶防各極其愜而無累矣

趙松雪有墨竹在崇徳士人家吾鄕華亭衛董先生題一絕句其上云漢家日暮龍沙逺南國春深水殿寒畱得一枝煙雨裏又隨人去報平安其子仲穆善畫蘭勾曲張伯雨題之曰滋蘭九畹空多種何似墨池三兩花近日國香零落盡王孫芳艸徧天涯二詩婉潤頗相當聞仲穆曾見之遂絕筆於蘭而松雪惜不見竹詩也

儼山集卷二十五

欽定四庫全書

儼山集卷二十六

明陸深撰

冊

應制擬撰皇天上帝冊文

伏以浩蕩難名萬物被生成之徳髙明在上一人嚴昭事之誠蓋神莫尊於天而幹實稱爲父遹伸曠典適當躬恭惟昊天上帝一气感通四時成歲佑人家國每形仁愛之心福我邦圻益致聰明之助左右列聖陰隲下民迨於衝人特隆大庇爰自宗藩入繼臨禦十有八年迄今眷命維新坐受四夷萬國全付以君師之任宛同乎父子之傳每荷元慈深慙克肖陽爲賞陰爲罰懋成亭毒之功日重輝月重輪廣運中和之徳勉圖報稱莫罄名言惟是尊崇載揚大美彼淸虛一大之說已渉不經況郊禘六天之文僅成巫史慨自周家制作之後沿於漢儒傅防之餘魏晉傷繁隋唐過濫自玆以降曾何足云欲章無二之尊願洗千古之陋惟我祖考若未暇於一朝顧此典彜如有待於今日是用請之九聖告於百神恭上寶冊曰皇天上帝庶明主宰之大義用極尊親之至情裕後光前鬱鬱之文斯在居髙聽下恢恢之量維容伏願穹顥居歆羣黎徧徳精誠仰達永承黍稷之馨香明照俯臨尙冀牛羊之右享敢昭鴻號敬借休光

表

賀景云表

恭遇嘉靖十七年九月十九日景云見者臣等誠懽誠忭頓首頓首稱賀上言伏以太平有象云呈五色之奇聖壽無疆雷動千官之祝惟皇天景垂霄漢由聖人徳至山陵事罕前聞人爭快覩玆蓋伏遇皇帝陛下道通極徳合神明奉三無私永爲民物之主宰應五百運達觀禮樂之防通甞謂敬莫大於享天乃若孝宜先於嚴父爰求典則用究精微四郊九廟之鼎新二祖七宗之對越崇禋太室肇啟明堂配享之禮將行感應之機先動時維季秋之月日臨己丑之辰有云自天浮空抱日非煙非霧氤氳璀璨以爲章如囷如輪舒捲悠揚而有气適當丙巳漸向明離戢干戈於四夷如颺露布兆子孫於千億蓋取云仍矧王相悉合於土行廼休滋方進於水徳列詩書而無愧寫琰琬以增輝天亦何言人皆有目𨿽傾海嶽難旣揄揚皇上方且謙讓於未遑惟祈黙報禮官遂竭精誠而固請浹月始從此大聖人之所作爲而古帝王之所未有者也臣等徒深踴躍莫效防埃感覆冒生成之恩焉知帝力仰流通契合之妙粗識天心堯望方隆企昭回於紛郁舜歌載續揚爛縵於風聲瞻丹陛以蟻旋下彤庭之虎拜自天有命紀至瑞於百僚望气成文防眞龍於九五臣等無任瞻天仰聖欣躍之至謹奉表稱賀以聞

聖駕巡幸承天恭視顯陵禮成賀表

伏以大孝統天旋轉法乾坤之運至仁禦世晶華合日月之明禮重山陵恩覃梓裏玆蓋伏遇皇帝陛下聖由天縱性本生知視四海爲一家運天下於掌上循憂勤惕勵之道居不遑寧妙鼓舞作興之機身先率物徳純不已文王之所以爲文善取諸人大舜於是乎爲大有典有則無怠無荒永懷丰鎬之故都夙軫園陵之大事禮詳法制義取巡行誕告多方爰攄獨斷下九天之仙蹕蕭萬騎於云屯士气騰懽人心望幸旌旗聨駱總列宿於北辰輦輅迢遙薄大江於南紀先驅響應屬車景從故以三千里之郵程僅供兩旬日之足力萬靈擁衞一徳感通風伯雨師前淸塵而後灑道嶽神川後髙降福而卑效靈少駐帝鄕載瞻王气望鼎湖之龍已遠悵華表之鶴方還堂隧來同橋山啟祕躬親卜兆何閔曾之孝足云兼試省方舉舜禹之隆以續可謂一舉而大備是誠千載之希逢者也臣等叨扈聖輿仰承彜典漢髙之過沛上惟侈歌詞光武之入南陽徒私親貴粵遠稽於往牒孰有盛於明時慶協天人光增海防利見龍飛於舊邸何啻衣錦鄕之榮式貽燕翼於名藩佇聞湯沐邑之賚陽春白雪和簫韶於九成郢樹荊門震嵩呼之萬歳益勤贊頌奚罄名言伏願帝治垂衣百代永金甌之固皇圖磐石萬年延寶祚之長臣等無任瞻天仰聖欣躍感戴之至謹上表稱賀以聞

大駕廻鑾賀表

伏以六飛告至大慰都人就日之心三臺旣平式符太史占天之法禮隆仁孝功蓋乾坤玆蓋伏遇皇帝陛下天與人歸聖文神武紹二祖七宗之綂得三王五帝之傳鴻烈駿厖懋樹無前之績蘿圖寶籙方開有道之長臨禦十有八年邁徳三千餘載父天母地尊祖敬宗握天子之權以行天子之事居聖人之位而得聖人之時誠大有爲眞不世出四郊並建總條貫於百王九廟鼎新煥文章於三代主鬯得托分茅有人比承慈闈之上升軫念顯陵之中隔躬行展謁親事卜徵汛掃松楸敬恭桑梓光賁飛龍之邸某水某丘詩陳鳴鴈之篇一遊一豫蓋王度極於無外而天子必也有親爰自啟行旋及竣事惜寸陰之隙粵有萬幾推一孝之端可徧四海遹彰渙汗誕告廻鑾惟聖人以天下爲家然明主必宅中圖大寢園載肅輿輅旣匡號令速於風行歡聲鼔爲雷動防諸侯於方嶽寔嚴後至之誅禮百神於行朝益妙先天之用曁敷恩澤載沛徳音復賦蠲租每自近以達遠睦宗綏族蓋由親以及疎舉千古之曠儀無非事者成一王之典禮有足徴焉馳道三千還期兩月念宗廟社稷之重雨夜兼程忘舟車鞍馬之勞星霜並戴蜂屯蟻附緣途見喜色之欣欣虎步龍行遠道瞻聖容之穆穆揮毫落紙時有賡歌授幾開筵常霑寵宴鄙周王之歷塊八駿奚爲陋漢武之橫汾三疊安取未有人君之盛節乃若今日之大成者也臣等夙荷恩慈仰叨涵育扈從多幸恭承帝賚之駢蕃居守何功欣覩天顏於咫尺妥靈宗祏額手臣工虎豹九關儼髙居之上帝雲龍千載慶嘉會於一時伏願艮福咸和乾剛廣運無逸乃逸用收位育之功日新又新以保雍熈之治臣等無任瞻天仰聖欣戴踴躍之至謹上表稱賀以聞

應制擬撰請慈表

伏以昊天防極難名鞠育之恩日月不居永抱幽明之恨屬嘉平之四日憶升舉之初年情若茹荼叩地號天之靡及事同逝水瞻云愛日以何從今則倐屆大祥再移寒序園陵迢遞悵迷漢水之風煙幾殿悲涼愴履玉階之霜露𨿽禮有盡於先王之制而哀難窮於孝子之心欽惟皇妣慈孝貞順仁敬誠一安天誕聖獻皇后聖靈慈儉性成睿明天賦昔佐先帝徳昭彤管之音肆佑躬運啟蘿圖之祚俔天作合流淑化於二南儷極居尊正母儀於四國詎意曜輪匿景月殿淪輝六宮莫覩於風儀萬姓盡同於雨泣白雲千載仙遊之歳月何長序三冬人世之光陰易邁以今特假升之醮用伸追遠之誠恭陳鳯座於堂肅迓虯軒於丹陛伏願白蜺靑駟並嚴駕以遙臨蘭殿椒房覽故宮而延竚咫尺儼如存之日淸虛登極樂之天瑤饌瓊羞少設昆丘之宴寶燈華燭暫爲絳闕之畱鑑衝子之至誠洋洋乎如臨其上眷諸孫之在鞠煦煦然若寘於懷遺庥誕集於宮闈景福永綏於廟祏無任激切瞻仰之至謹具表祈請以聞

儼山集卷二十六

欽定四庫全書

儼山集卷二十七

明陸深撰

奏疏

擬論取回都督僉事許泰軍中家人狀

臣近見取回許泰家人某等十幾人某等皆勇悍武夫止堪殺賊之用泰托爲父子同以生死已非一日矣今朝廷方用泰泰方用此輩不識陛下何爲而取之廝飬下材過蒙特召祖宗以來並無事例況此輩姓名遠在行伍不識陛下又何由而知之訪得近日盜賊肆行無忌所畏者獨許泰一軍耳泰所以能使賊畏者不過敢死當先而已此輩正許泰敢死當先腹心之士若其攻堅防陣皆能以一當十其於許泰若左右手不可一時離明矣臣料陛下不過聞其便防騎射欲取而試之耳而道路流言洶洶可懼或謂有人欲忌許泰之成功或謂姦人陰主此防以剪許泰之爪牙而欲以泰委賊者此其無稽萬不出此儻相傳播未必不生賊間諜之計也況泰亦武人未知義命一旦奪其所恃蹤迹孤危加以流言必懷疑豫志日分而气日索矣欲望其如前日之敢死當先勢必不能此其關系實非小小臣愚以爲陛下於某人等到京之日姑試其能卽爲犒賞或薄加名目或靣賜奬言卽還之於泰以終其所事則天下皆謂陛下神聖不惟深知許泰之功而並與許泰之爪牙心腹皆悉知之庻幾邊將知所激勸而賊滅有日矣臣不勝私憂過計冒昩以聞

擬處置鹽法事宜狀

臣近日伏見兩淮長蘆之間商賈嗷嗷怨聲載道問之皆云勢要奪其利故也臣謹按鹽課一事本因海澤自然之利以充邊方緩急之儲於國計甚便然使朝廷壅實惠而不下商賈畏空名而不來則蠧亦甚矣祖宗時設立各處轉運提舉等司僉竈以辦稅置倉以收鹽建官以蒞政設法以開中其要在於通商而已大抵商益通則利益厚此立法之本意也且窮邊絕塞輸轉極難之地而能使商賈挾貨負重以往隨令而足比至戶部給引場渉歷萬里動逾歳年又況守支存積徒冒虛名仍復買補魚貫聽掣其辛苦如此勢要之人妄干恩典動以百萬往參其間馮陵假借支則盡支掣則便掣所經官司曲爲奉承𨿽憲臣亦將有投鼠忌器之嫌彼將何憚而不爲乎小人營利之心寧有厭足大率彼通一分則此塞一分自然之數也夫能得商賈力以利驅之耳彼旣以有利而來亦必以無利而去又自然之勢也矧以彼之辛苦對此之徼幸交易之間又相懸絕坐使自然之利上不歸於朝廷中不在於商賈下不藏於民間𨿽天地亦將厭棄之臣實懼焉仰惟皇上軫念立法之本意靳惜恩澤不妄施與然後其他條畫次第可舉行矣臣又按今天下防鹽之地兩淮爲上兩浙次之而獘端亦於二處爲多然尢大壊鹽法之端有二焉其一則竈丁苦於兼並其一則今日勢要之侵利是也然於兩浙又微不同大抵壊兩淮之鹽法者多勢要壊兩浙之鹽法者多私販而竈丁之苦則一而已矣蓋淮浙之鹽出於人力非若河東天造地設不勞之利也其法在於曬土爲鹵煮鹵成鹽以鹽納官然而逋負多而國課損者何也夫欲曬土必有攤場欲煮鹵必有艸蕩今之場蕩悉爲總催者所並而鹽課又爲總催所欺竈丁不過總催家一傭工而已煎煮之法名存實亾而總催者下欺竈力上負國課百計遷延以覬一赦而已伊欲處之在於盡復竈丁之場蕩而盡懲總催之姦欺則其獘可息矣浙中私販之徒以拒捕爲常以殺人爲戲驟不可剪則比之勢要差爲易處茍使出鹽之地捕其買者之市家行鹽之地捕其賣者之市行而悉置於法則其黨可空矣非若勢要之家蛇蟠卵翼不可一旦去也今日得侵兩淮長蘆之鹽利者𨿽曰朝廷業已許之然終非法意臣以爲與其壊天下之大法寧傷數人之私恩必使小人之姦無所容而後已夫上之支中盡歸於商賈下之場蕩盡歸於竈丁則商通課足而鹽法不行者未之有也謀利之事君子所羞臣恐利未興而害作故得備而論之謹狀伏候進止

稽古禮以崇祀典事

臣聞禮可以義起事待人而行竊照本監文廟春秋二祭累朝列聖制遣元臣主行羣僚陪列迨我皇上紹綂克懋前修益敬理可謂情文兼備無所間然者矣顧秋丁一祭正當伏暑之餘況今歳十月置閠炎蒸猶存誠恐浹辰之間陳設犧牲不無變動殊非馨香潔淸之義臣心思之至久至熟義有未安謹按周禮祭祀共冰鑑說者謂以禦溫气記又有之曰伐冰之家傳者謂卿大夫以上祭祀用冰夫秋暑何止於溫气文廟難同於世家況於天子之所饗者乎臣又按淩人冰政經見禮詩實聖人爕理之方而祭祀之用爲急知神明感通之妙而備物之意當求見今京師藏冰至多尢宜致用玆云義起蓋有待行伏惟皇上天縱聖明動求古義是誠千載一時也伏乞淵衷少賜裁度急修冰鑑之儀以爲復古之兆仍下所司永爲遵守庶幾神明饗而和气應矣

乞恩認罪以全大體事

臣於嘉靖八年三月初二日經筵輪該臣講孟子書隔夜借宿於工部廠中溫習諷誦間心有未安誠恐於感格之道未切故於講畢叩頭之後謬爲靣奏當防慰旨正在臚唱平身未畢之際委的有紊禮儀是臣知而故犯也合當萬死臣念經筵奏事百年所無之典也陛下臨禦千古所無之聖也臣戅愚起自山野感荷千古所無之聖而欲舉此百年所無之典心迹牽礙遂至犯禮伏望聖明矜宥臣不勝隕越待罪之至

陳愚見以禆聖學事

臣遭際聖明備員講讀昨因講章未安特於文華面奏臣之爲此者恃有陛下堯舜之主耳果防溫旨非臣捐軀所能報也彼時威嚴之下未盡愚衷先行犯禮故退而待罪方將具論所以不意又蒙慰旨是陛下旣宥之辜而復誘之使盡言是誠千載一時也臣請盡言之伏惟聖明采擇焉臣謹按經筵一事關系匪輕輔養君徳尢爲首務因以防勵臣節者亦不少也何則君父在前威顏咫尺爲之臣子者儼然拜起布義陳詞說孝說忠說仁說義說亷說恥說禮說讓若使反之於身而一無所有鮮不至於愧汗而聽者誰則信之故必勉加修踐之功而後可收感孚之效是以講章必出講官之手者其意蓋在於此非徒以便誦說爲也然須有溫潤之气以具告君之體此非輔臣鮮克舉之所以必送內閣攺定者誠欲略去粗疎鄙野之狀以養夫親近儒臣之心其意又在於此非徒以美文辭爲也臣竊思之熟矣臣豈敢不顧舊規直行已志若以此勸講是未誠也何益聖學當時面奏講章義理多未浹洽所包甚廣意不止於文辭已也伏讀聖諭益增戰兢是臣之愚倉卒未能上達爾且今內閣無所不綂舊規俱帶知經筵事又皆老於文學之臣講說更攺宜有精義者此特小節耳第使講章盡出內閣之意而講官不過口宣之此於義理深有未安而交孚相感之道遠矣此臣之所爲諍也伏望俯察愚誠特諭內閣只將講章一節優容臣等各陳所見而內閣因得以考觀臣等之淺深至於義理往復藻潤疊加何所不可豈止於閱看而已臣愚意欲請自訓詁衍繹之外於凡天下大政事大利獘皆得依經比義條列類陳庻幾九卿百司有行之而不能盡給事中禦史有知之而不敢言司府州縣有負之而不能達者皆得以次上聞則主勢日尊聖學日邃而臣等亦得附之以進修矣區區一得之愚如此此臣之心也臣少而戅愚晚年悔過荷防陛下特達之知每欲因事納忠以佐維新之化特患無路耳若復不知服善希變舊章則死有餘辜矣更何面目復望淸光乎伏惟聖明垂察則臣之效忠者方自此始耳

貪酷官員枉法人命重傷憲體等事

嘉靖九年九月十五日據山西太原府陽曲縣儒學附學生員劉鏜家人劉鉞抱告本年七月內蒙本縣將劉鏜叔父劉文宗僉作社副比時文宗因買賣不在被積害老人王良卻將鏜父劉文寛朦朧呈縣不料知縣某當將鏜父用大板痛打三十監禁至九月初五日釋放擡回重傷至本月初九日身死等因隨據陽曲縣知縣某申稱本縣建立社倉僉報正副據原委老人王良呈稱西關都社首楊奉社正副劉文宗各抗拒不服拘喚隨拘楊奉劉文宗到縣問擬不應杖罪不知因何病故劉鏜倚恃生員節赴各衙門妄稟等情各詞到臣俱經案候外臣先於本月初九日晚與按察使潘鑑一同回司忽見門外跪一生員叫聲有父被某知縣三十打死時將昏黑臣與潘鑑言或是膚受之愬諭使且去至十二日臣在提學道復見前生投狀臣已識認問曰汝父果死否答言已死三四日矣臣始惻然曰此狀該赴察院按察司告如有寃枉方與伸理本生當去訖至十四日臣同三司進入察院作揖出至門外知縣某慌跪告曰有一生員父親是知縣三十打死今糾合生員四五十人要行報復情願抵命眾未發言是臣職掌卽令聽事吏探看隨同三司出門止見劉鏜一人衣巾裹頭在外余無所見至司臣與潘鑑言昨日赴道告訴亦是至情憲長該與準理潘鑑是臣同年舉人委曲對臣說我昨日曾見此告但前日是察院放告日子彼旣不受我不好受他臣曰此非憲體須臾吏人來報察院將劉鏜禠去衣巾送陽曲縣上庫責打二十釘上手鈕發太原府監了其人垂命矣臣愕然曰何得有此方才與潘鑑說昨日憲長若與準理辯其曲直豈有今日不曽見世上人父親被人打死察院去告不準按察司又告不準本道又不能準又遭非法刑打如此是甚道理且衣巾是祖宗制服必須結罪退黜仍與本道知防方可施行無乃侵奪職掌乎凡徒罪以上方上手刑今罪狀未白遽施此酷無乃有乖憲體乎只得一面令人分付太原府囑其且顧性命而已潘鑑向臣說不妨當進察院討出臣曰不好若討不出後無著矣至明旦月望該臣詣文廟行香畢見一老婦持狀號哭諸生環告寃苦臣亦爲之墮淚慰令各散復進察院作揖窺伺淺深延至後堂三司旁坐茶話已畢出至前堂候立間並無言說有左布政使楊叔通按察使潘鑑上前北面稟說此事臣與都司馬縉東面卻立以俟但見監察禦史某微笑說昨日劉鏜是某知縣來稟故將刑責亦是他父子之情上手鈕頗重了我心不安旣然送按察司罷共揖而出臣對三司曰父子之情刑具之過幸大巡已知之此人心之所以不死也我輩可以防言矣至十六日復進作揖亦至後堂旁坐如故此時禦史某先受譛言豫作怒色厲聲曰如何秀才們糾合四五十人扛打知縣是何體面便是知縣打死一人豈可便提知縣對理況某知縣是个好官眾秀才們卻去太府都府告狀色微在臣臣乃獨起立從容辯解曰秀才卽不防聚眾三司共見若是知縣賢否自有耳目昨來父子至情刑法已過先生大人兩言甚明我輩亦甚服之只此可了不須張皇釀作大事方始笑頷曰是我聽之過矣卻向潘鑑又說知縣余升問贓一百三十兩也中一場進士來可與減免些潘鑑起曰此贓該給主某又笑曰若是給主可補虛領子罷潘鑑欠伸承命而起不知向後作何處置臣本書生初叨藩臬日逐聞見如此爲之驚駭且父子天下之至情也父死非命竟無控訴之地止餘一子排入防坑察院按察司天子之耳目也全不奉法惟任一已之私敢於庇姦有同淵藪此非聖世所宜有也仰惟皇上好生之仁同符堯舜而山西之地密邇京畿豈容賣弄威福顚倒是非一至於此臣今忝法官不得不爲陛下言之參照知縣某凶虐之姿貪饕之性一方士民怨入骨髓所犯實迹逐一開陳此特據臣之所知耳臣之所不能知者尙多也但其憑仗錢神巧爲因糧假道之計合無照依朝覲考察事例先行罷黜特勅法司差官根究再照監察禦史某不諳大體動違憲綱知善不舉見惡不拿巡按一方委的失職此特據臣之所見耳臣之所不及見者尙多也但恐別有所長似非堂下之人能辯合無候其巡按已滿回道之日特勅都察院嚴加考察庻幾國法正而治功明矣

衰病不職乞恩致仕事

竊照臣年五十四歳系直隸松江府上海縣人由治十八年進士欽授翰林院編修歷陞國子監祭酒充經筵講官嘉靖八年三月內於文華殿面奏繼又不合言事周章奉旨降調福建延平府同知領憑赴任訖本年九月內防陞今職依期於今年四月十一日前到山西管理學政不闕外念臣賦性迂愚叨塵任使頃以庻僚敢揺內閣玆膺方面復忤監臨本欲自結明主之知而不知先已防身於眾怒羣猜之地外難展布內蓄疑有臣如此陛下將焉用之況臣系南人不服山西水土舊患痰火麻痺等證不時舉發虛炎上攻兩目昏眊陰濁下泄便溺頻繁其於校閱關防殊覺廢力見今奉行沙汰來歳又屬開科度非臣之精力所能辦也伏乞查照見行事例將臣罷黜以爲罷軟不職之戒如防聖慈尙存記憶特勅該部容臣致仕以爲儒臣進退之榮是陛下始終保全之恩當圖死生銜結之報臣無任望闕待命惓惓

儼山集卷二十七

欽定四庫全書

儼山集卷二十八

明陸深撰

奏疏二

正名袪獘以光治體事

近該臣參奏巡按監察禦史某不職某亦行舉劾臣過失均蒙勅下都察院看詳公論有歸臣不敢辯續該臣自劾求退未蒙允兪伏地瞻天復有所獻仰惟聖明納察焉臣聞人存則政舉名正而言順夫所謂名者自君臣父子之大以至官僚稱呼之間皆名也亦皆政也名必有義義必有稽稽而後正故曰政者正也無稽則無義無義則言不順而事不成故曰政息甚可懼也今某之言可謂無稽矣姑據其一二請以大義裁之夫禦史之與按察使副使僉事等均爲風憲俱名察官體分中外固也至於交際之間尢關國體伏覩憲綱所載送迎坐次之儀得相主賔而非綂攝故臣甞謂禦史與按察之官兩長可以相形兩短不可以相示何則按察見禦史之長則當尊而敬之曰此天子之按臣得體也禦史見按察之長則當旌而薦之曰此一方之人才可用也是之謂兩長相形禦史見按察之短則當隨事舉劾按察見禦史之短則當指實奏聞是之謂兩短相示凡此皆出於天理之至公而不容一毫喜怒愛憎之情與於其間夫是之謂王道而正肅之本意初不外此臣等所宜自靖自獻以爲執法執中皆職分內事也某不及此而喜作威福每列三司於兩旁悉欲鞠躬磬折於前惟其言而莫違然後謂之無異議不知所議者何事也其於憲體何如而臣等三司盡皆何如人也獘政亂名莫甚於此某本小器而又不學徒懷疑忌之心不知義理所在惟有血气違犯實多一旦聞臣參奏手足無措漫爲失體不經之詞意在挾制孤危遂成欺防聰聽臣甚惜之若謂體綂各別猶有可諉至謂督率司官則又無稽之甚者臣請復爲陛下分疏之我朝祖宗損益三代以位置百僚內設五府六部外建都布按三司實有臂指相使之勢品資等級殆猶鱗砌故府部謂之大臣三司謂之方面皆附麗天子以制名者也三司自五品以上吏部舉用具名雙請與兩京堂上體例一同若六部之諸司則謂之司官郎中員外郎等官之於尙書侍郎則謂之堂官臣等三司視各府州縣等官則謂之屬官此司屬之所由分亦名分之所攸寓是或有督率之義存焉至如臣者備員提學欽奉制勅內有提督表率字樣方敢名爲督率止於師生進退賞罰得以一面奉行鏜今妄認方面爲司官而欲一槪督率之不知是明旨乎是舊例乎第恐天下後世有謂我朝方面曾受禦史之督率實自臣始竊謂此名不可不正也且禦史積有資望方得推陞僉事而副使之陞則禦史之極選由此以上則謂之超遷不次矣若果如鏜所言則尙書侍郎亦將遞遷爲郎中員外郎乎其爲寡陋疎率若此不知將何以副陛下之任使哉又如劾臣不行呈稟撫按照得提學職事原與撫按不甚交渉貪酷害人許受訴詞此系奉行勅書臣固不敢以一人之私忿而遽爲之前卻恭惟皇上正名定分之志又在修正防典之時臣感戀舊恩每思報效於此豈敢循黙而自取嫌避哉推求獘端皆由臣等不才三司謟佞阿附要求保薦以爲進身之階所以養成粗傲之禦史敗壊陛下之紀綱竊謂此獘不可不祛也非臣身親目擊誰肯言及此哉伏謂聖明將臣所言特下該司防議凡有舉劾當視巡按者之賢否以爲黜陟凡爲巡按當考舉劾者之當否以爲殿最凡遇接管巡按之際再加精擇貫魚行鴈之選宜一洗而更張之著爲憲章載之令式咸使遵守庻幾內臺不至挾權以相陵外僚不敢希求以獻謟名義旣正獘端自淸言順事成而禮樂可興也此誠大聖人之所作爲所謂有是君則有是政矣天下幸甚世道幸甚臣𨿽誅竄猶爲有光況於毀譽進退之間哉臣不勝忠懇之至

乞恩分罪以全大體事【擬上】

先該巡按山西監察禦史趙鏜劾臣違慢不法等事防差刑科給事中董進第防同巡按山西監察禦史王道勘報續該都察院題覆奉聖旨趙鏜劉儲秀已有旨調用並革職了陸深範箕等著巡按禦史提問欽此欽遵臣星夜前來伏罪如律竊念臣孤危之蹤曾叨侍從疎戅之性動致悔尢俯防皇上每賜優容非臣捐軀所能報稱也仰惟聖制敬一箴及五箴釋義皆千聖傳心要法天下臣民當心惟口誦參前倚衡況劉儲秀與臣俱有提學之責者哉申明建置因循欠闕儲秀旣失之於前臣復失之於後死亦何辭但招尢啟釁實本於臣波及儲秀得罪反重臣之一身外𨿽受恩中實如刺敢昩死爲陛下陳之臣聞先儒有曰與人同功人用而已捨君子不敢言勞與人同罪人免而已窮君子不敢逃責非能異夫人也理固如是也不然則爲無恥臣每誦之以爲名言今儲秀與臣同罪儲秀重而臣反輕若不早爲伸理則臣何止無恥而已如防擴同仁之念準照陳某遷官免究事例一體推恩惟復特勅吏部復還職事以示使過之仁況儲秀年富才敏過臣遠甚必能效忠補益以無負再造之恩若以爲情罪各有所當則臣與儲秀同官同事亦願與之同罪庻幾少附寅協之義以佐陛下彜倫之化世道幸甚名教幸甚

紀天瑞以頌聖徳事

臣伏覩近日景云見者寔當皇上明堂饗帝之期天意昭然一時臣民之所共諭也顧惟萬世亦宜有聞焉臣謹按有虞之世嘗見卿云大舜作爛縵之歌公卿屬和至於今傳之唐宋事由播諸表狀逮我成祖永樂間卿云發祥一時廷臣咸有賦詠尙可考知由是觀之則云物之化難常而風聲所被者甚遠也臣愚過不自量勉爲景云頌一篇引以小序凡數百言用紀一時盛事𨿽不敢以方駕古人竊自謂之實錄謹用繕冩上塵乙覽庻幾春鳥秋蛩報答和气云爾一得之愚防知忌諱無任隕越待罪之至儻蒙寛假頒付史館少備典禮采擇臣愚幸甚萬古幸甚

謝恩事

昨十九日吉辰恭遇皇上祭告極寶殿曁奉先殿臣叨以職事獲與陪拜勉竭精誠以仰贊聖徳無任悚惶旋防欽賜脯醢酒果品物到臣寓捨當卽叩頭祗領訖仰惟皇上格天饗祖納佑膺祥荷生成涵育之功深懷帝徳被馨香丰潔之賜悉出神余酌湛露以知恩歌旣醉而捧腹圖報無地瞻聖有嚴臣不勝感戴天恩之至

奉慰事

本月二十九日皇上駕發衛輝行宮偶爾被火有軫聖心臣等無任驚惶仰惟皇上特加寛慰以副臣等瞻戀之私臣等下情不勝惓惓爲此具本奉慰以聞

謝賜川扇

伏蒙聖恩賜臣等講官川扇九握者伏以蜀扇新頒用贊南薰之解阜經幃特賜光生東觀之披揚日近天顏時行火令感遭逢之有自愧啟沃以無能義重五明報稱萬壽臣等初塵講席遽拜緘封名具三臣風分九握屑金璀璨昭回星斗之光漆箭爛斑宛轉輻輪之輳惟聖人能開物以成務故微臣得因事而效忠暑去塵淸敢不佐下風於萬里手持身佩益當重上賜於千鈞臣等無任欣戴感激之至

紀瑞雪以頌聖徳事

玆者恭遇元旦靈雪浹辰仰見皇上積誠夙禱天降奇瑞非尋常雨澤可方無任欣忭臣敬賦頌一篇引以小序𨿽不足以揄揚聖徳之萬一亦方春禽鳥之和鳴也仰祈聖明俯垂乙覽幸甚幸甚臣不勝惶惶懇悃之至謹用繕寫隨本上進以聞

乞恩追贈前母事【擬上】

嘉靖十七年十一月二十一日恭遇皇上郊廟禮成渙頒詔旨內一欵兩京文職並在外五品以上方面有司四品官在任未及三年考滿者俱與應得誥勅欽此欽遵外續該吏部題準追贈臣祖父璿臣父平皆如臣官臣祖母尢氏臣母吳氏皆爲淑人臣不勝感激卽詣闕謝恩訖臣本出自寒微叨塵侍從資歷猶輕恩蒙三代此臣子之奇遇而亦臣子之至榮也惟有勉竭忠誠圖報萬一豈敢復有陳乞以要逾分之福哉第念臣有前母瞿氏是臣父結髮夫妻不幸早世瘞在淺土臣父受封翰林院編修壽終之日臣回籍守制躬親治葬與臣母吳氏合爲一穴前母在左臣母在右今臣母自孺人加贈爲淑人綸綍之光下賁泉壤而前母未有顯稱臣父有靈亦望恩及況歳時祭掃告謁之次未盡兼隆亦無以仰承皇上尊親之化此臣之心深有未安𨿽臣母之心恐亦未安也臣查得先年臣僚如侍郎曹鼐參政葉盛俱曾贈及前母近年侍講學士蔡昻亦曽乞恩準贈與臣情事體例相同臣聞惟聖人有一視之仁而治世多曲成之典仰惟皇上以仁孝理天下曠世之典旣行曠蕩之恩徧及凡在幽明無欲不遂區區孝誠不容但已者此又臣子之至情也如蒙聖慈俯垂矜鑑特賜允兪勑下該部查照前例將臣前母瞿氏一體追贈臣無任感戴天恩之至

乞恩比例攺給誥命追贈前母事

臣由治十八年進士欽授翰林院編修歷陞太常寺卿兼翰林院侍讀學士嘉靖十八年二月初四日恭遇皇上郊廟禮成渙頒詔旨內一款兩京文職三品以上官未及三年考滿者俱與應得誥勅仍廕一子入監讀書欽此欽遵續該吏部題準追贈臣祖父璿加贈臣父平俱太常寺卿兼翰林院侍讀學士臣祖母尢氏臣母吳氏臣妻梅氏皆爲淑人臣子楫行取入監前項誥命未經關給復於本月十五日又蒙聖恩攺臣詹事府詹事兼翰林院學士旬日之間兩遭殊典而宮僚髙選尢爲奇逢淸銜羙秩又人子思以薦之祖考而不可得者也況臣有前母瞿氏系臣父結髮夫婦未及霑榮有恩可乞仰惟皇上仁聖必能曲成故敢冒昩請之查得品級相同攺給誥命者則有吏部右侍郎唐龍事例顧名思義追贈前母者則有禮部右侍郎蔡昻事例近該刑部尙書周期雍陳乞則攺給追贈又防一並得之又與臣事體相同蒙聖慈一視同仁以遂微臣一念私情則天髙地厚之恩𨿽粉身碎骨不足以言報矣臣不勝惶懼祈懇之至

乞恩養病事

臣原籍直隸松江府上海縣人由進士任前職於正徳十五年月日聞父喪備關本監送吏部稽勲淸吏司給領孝字勘合回還守制間臣不意染患痰火病證一向自行訪請明醫調治未愈今臣喪服扣至今年六月日服闋理應赴京奏繳孝字勘合不料臣之疾原系气體虛弱卒難醫療日甚一日不能動履難以起程恐違期限臣竊伏望皇上憐憫照例準令養病痊可之日仍來供職臣不勝感戴天恩之至

衰病乞休事【擬上】

臣由進士任翰林院編修歷陞光祿寺卿蒙聖恩陞臣太常寺卿兼翰林院侍讀學士一同吏部左侍郎兼學士張邦奇纂修玉牒臣當謝恩訖旋卽到任開館供事外臣本迂疎粗通章句語言過直憎怨實多仰荷皇上天髙地厚之恩不容終棄召自外藩付以內署再蒙拔擢超出常資處之淸密之司委以文翰之事登瀛妙選古今至榮臣非艸木豈不知感恩思奮以圖補報於萬一哉柰何福過災生力微任重忽於今四月二十九日夜舊患痰气作厥一時醫治少蘇目今濕毒下注於腰虛火上蒸於目遂致步履艱難瞻視茫昧勉欲省事服藥希望平復庻幾少效犬馬之誠以畢盡忠於陛下之職業也顧臣今年六十有二歳矣但恐桑楡之日無復再中況禁祕典文亦非羸弱之所能辦也萬一因病誤事死不足贖如蒙聖恩別選賢能當玆重寄將臣放歸田閭以終餘年臣當銜環結艸以報陛下曲成之恩臣無任恐懼激切之至

自陳不職乞賜罷黜以彰聖政事

臣系直隸松江府上海縣人見年六十三歳由治十八年進士攺翰林院庻吉士授編修歷陞今職竊伏自念臣出自艸茅粗通章句偶忝科名叨塵侍從幸逢皇上中天而興大敷菁莪棫朴之化𨿽以小材亦叨任使昨歳蒙恩召自外藩旋蒙攺秩俾以文翰供職曾無寸補又被宮僚之選官隨年進恩與日隆是𨿽捐軀糜骨不足以圗報於萬一也自顧臣學識疎淺气質迂愚犬馬之誠徒切於念慮而涓埃之報何益於髙深屍素之譏實恐難逭況當六年考察之期正惟大明黜陟之際如臣衰杇尢宜先罷伏望皇上將臣放歸田裏別選賢能以副輔導之重任庻幾典制昭明才能進用斯亦區區報國之微忠也臣無任惶悚祈懇之至

自陳不職乞恩罷黜以消災變事

準吏部考功淸吏司手本近該翊國公郭勛奏爲災異陳言防免大臣以淸朝政以勵羣僚以安黎庻事奉聖防卿說的是災變防免大臣系祖宗舊典著九卿堂上各衙門四品以上官都自陳來仍著科道拾遺糾劾欽此欽遵臣本一介之微叨塵三品之秩出入中外三十餘年伏蒙聖恩眷注超處淸華玉牒大典俾與纂修比者皇儲建立天下歸心選置宮僚特在首列經筵日講悉叨任使天髙地厚之恩正臣致身效用之日也顧臣才識綿薄展布未能徒饗厚恩每懷慚愧若論屍素之人惟臣爲甚災異之來豈不由臣徒以感戀聖明未卽陳乞殊昩止足之義物理典憲俱屬有妨況臣行年六十四歳气血兩衰痰火間作報效之心𨿽在而驅防實不能前首宜罷免無過於臣仰惟皇上寛斧鉞之誅開天地之量將臣放歸田裏別選賢能以致和气則未盡之年皆陛下之所賜也儻醫藥少間尙當詠歌太平以贊中興之盛教子育孫使世世不忘大造之恩也臣不勝拳拳冀望之至

自陳不職乞賜罷黜以弭災變事

近日九廟被火聖諭屢頒感動中外臣仰覩皇上焦勞躬親祭告郊廟社稷晝夜靡寧臣身心戰惕不知仰承之方惟增隕越該言官建言修省事宜復奉聖旨是宗廟災變朕心震驚所宜痛加修省以實事天兩京文武大臣都著自陳時政闕失著各衙門條奏務切民瘼國體不許虛應故事泛濫彌文該衙門知道欽此欽遵臣聞殷憂啟聖變不虛生大抵天心仁愛人君必出災異以譴告之仁愛愈深則譴告愈重近日之災亦前代之所未有也仰惟皇上聖敬大孝感格帝天蓋有素矣而災變如此豈非臣等奉職無狀所致耶罪不容逭事當有因如臣一介艸茅叨塵侍從食祿有年曾無寸補屍素之愆尢皇天所宜震怒者也而重貽君父之憂乃爾將何以爲自安之地耶如蒙聖恩天髙地厚不加斧鉞之誅將臣放歸田裏別選忠勤以爲皇上格天之助則和气可回災異可弭列聖在天之靈可慰而於聖孝至仁益有光矣天下幸甚

儼山集卷二十八

欽定四庫全書

儼山集卷二十九

明陸深撰

靑詞【一首】

應制擬撰追薦皇妣獻皇后靑詞

伏以慈陵厭代載逢諱日之臨寒序凝冬彌切履霜之感念劬勞之莫報顧愴惻以何伸世隔仙凡目極蓬山之路寢畱風木淚添楚水之波甞聞仙籙一壇可資防福天門九陛徑達帝聰以今肅啟皇壇恭陳醮事伏願上帝垂仁羣眞敷鑑詞通悃愊開函於玉扆之前恩布祥光弭節於金庭之內蕊珠夜誦侍飈禦以同遊靑雀西飛導慈輿而遠至慶流祚介麟趾千億之祥福被家邦鞏金湯萬年之固無任瞻天仰聖激切祈請之至

贊頌【五首】

應制擬撰追薦皇妣獻皇后贊頌五首

伏以慈闈誕育萬年開帝世之勲仙馭遐徵永日灑天家之淚驚歳華之易邁期屆大祥念母徳之難酬恩垂防極庸假燻修之典用資升薦之因欽惟皇妣慈孝獻皇后懿靈嗣任姒之徽陰教夙成於宮壼翊昌閎之運聖功覃被於寰區受祉介祺正享彤闈之養乘雲厭代竟爲蓬島之遊叩天地呼神明嗟何及矣在羮墻入夢寐如或見之以今迓聖都敷筵紫禁供十華之道果有飶其芬酌九醞之霞觴維醹且旨伏願洋洋肸蠁穆穆居歆紫鳯臨軒羅梵气於散花林表蒼虯翼駕現眞容於五燭光中仙吹停音云篇奏偈偈曰

太皇云駕去升天霜霰冬已二年賴有聖眞垂接引慈儀來駐法筵前祥節逢初臘開欵聖筵慈馭引羣仙香霧裏感華年

伏以圓景駿奔仰星回於碧漢浮光焱激躔日防於枵憐歳序之將周矧祥辰之甫及終身永慕明發有懷感與時來莫報三年之抱禮因義起聊伸一日之誠擬罄丹衷敬資黃籙欽惟皇妣獻皇后懿靈孝慈成性恭儉宜家荷眷命於三靈祥開華渚正儀刑於四國化始汝墳懿範徽音允矣女中堯舜鴻名羙號至哉天下尊榮豈期遽棄人間自是僊遊物外悵音容之莫覩路隔西池賴精意之能通筵開北極伏願徐引靈班暫違溫席鳯輦逶迆霞裾容與出洞府以來臨雙成後擁玉女前驅望瑤壇而戾止酌水獻花延羽衞於極樂世界考鐘擊鼔接懽娯於淸淨人天恭上明香並陳法部偈曰髣髴慈輿度碧空瑞煙初裊上陽宮身居貝闕龍天上心在兒孫社稷中慈皇䢐二載霜露切悲傷寶座薦瓊觴來肸蠁格洋洋

伏以寒威奄至益增風木之悲日月其除長廢蓼莪之詠禮服以中月而禫仰報無階道範歷萬刼爲宗皈依有在爰伸孝感仰借眞詮欽惟皇妣獻皇后懿靈端一誠莊徳配坤貞之厚安和恭儉道扶幹健之亨發螽斯麟趾之祥昭捲耳葛覃之化介之繁祉方永承千歳之歡乘彼白雲豈料棄萬邦之養以今恭修典罄瀝丹衷飛雲章奏玉檢請命帝庭薦時食陳裳衣奉安靈瑣伏願霞光燭地恍瞻華翟之儀月曜臨軒快覩鳴鑾之駕鑑玆孝享回朗照以降洪恩賚我思成樂逍遙而登霄漢偈曰

颯颯風煙傍禁城遲遲更漏轉寒更龍帷玉几三年淚碧海靑天萬古情碧落歌空洞鯨音動泬寥待曙想鸞鑣思昔日寢門朝

伏以駟隙馳光塵世俄驚乎一瞥桂輪隱曜玉容莫覩於二周禮制有終曷罄子心之報孝思無已難忘母徳之隆欽惟皇妣獻皇后懿靈積徳興邦啟萬年之景祚施仁翊化揚四海之徽音休徴應堯母之門淑惠協舜妃之譽今則仙遊閬苑侍玉案以周旋駕返遙天騰防云而陟降霜寒寶樹慈烏徹終夜之悲月滿遼城化鶴引千年之恨渺龍胡而不見睠象服以猶存攀號莫罄於宸衷升薦特資夫道力伏願霞冠云履暫離蕭郁之宮紫蓋緋輪少駐凝華之闕脯八麟而臘九鳯籩豆靜嘉酌桂醑而奠椒漿韶鈞合奏右享惟傾乎致敬來歆庻慰於遐思載振琳瑯式宣寶詠偈曰

螭驂鶴駕降靈關瑤樹琪花得暫攀禮罷上眞哀更切分明玉几見慈顏鳯吹和云裊天香合殿飄瓊館斷塵停法駕謾逍遙

伏以遡白雲於天際莫返眞遊灑甘露於筵中式陳殷薦禮虛皇而披寶籙潔珍饌而啟云廚對揚罔懈於誠將享必由其敬欽惟皇妣獻皇后懿靈言容莊敬性道希夷貽寶訓於宮中紘綖是則正母儀於天下禕翟攸尊方娯至樂於含飴俄結深悲於陟屺今者黑帝歸寒蒼防司令日晼晚而忽落夜綿邈以何晨撫景嬰懷嘆坤儀之益遠感時濺淚嗟慈矩之長違以今恭按科肅陳淨供伏願鑑觀伊邇陟降有靈宴玉樓瓊室之天式遊以息泛黃竹靑尊之薦來格而歆贊誦宣揚宮商合奏偈曰

蓬萊宮裏是天家靑鳥書傳路未賖猶似當年稱壽日鳯笙龍管醉流霞飛霰嚴冬候哀親思轉重遙睇紫霞峯疑髣髴見慈容

右讚頌五首俱嘉靖十九年十一月進

讚饌文偈【四首】

擬中元節追薦皇考皇妣讚饌文偈四首

伏以節屇中秋灝气應星樞之運天垂普度孝誠感霜露之期覩大火以西流萬寶將隆而圖報儼英靈之如在一心有象以思成謹運眞香防誠上啟欽惟睿宗獻皇帝與天爲體陟降恆妙乎帝旁隔世如生音容每瞻乎法座章聖獻皇后厚徳承幹懿閫存萬年之鑑聖慈裕後祥光延百代之長伏願云馭同臨鑑孝子蘋蘩之薦法音並聽享都花果之誠靈風倐俟於逍遙余澤尙資於解脫仰瀝丹忱用宣寶偈

龍髯天上不能攀鶴駕雲間未擬還玉几金鑪香縹緲秋光滿目儼容顏

伏以都寶蓋人天共秋气之澄鮮祕殿瓊筵水陸備時新之芳馥聊表仁人孝子之至意肅肅遙將爰酬父天母地之深恩洋洋如在敬運眞香防誠上啟恭惟獻皇帝至徳無名仙馭已升於天上通有感神遊尙接乎人間再惟獻皇后誕育神堯過歷已占天定同符太姒端闈式著母儀伏願頃刻來臨瞻霄漢龍鸞之駕精誠上饗聞風雲環佩之聲陰功普濟於塵寰仙路超遙於物表雙靈共慰萬法齊颺

碧天如水動秋光寶月初圓助晚涼金殿玉筵將孝享云衢仙路共微茫

伏以歷府授時亡月已過其半仙官校籍三元適防其中慨光陰之冉冉牲鼎無期荷功徳之綿綿椿萱有恨謹運眞香防誠上啟恭惟獻皇帝歷數已歸遜大美於南服天心彌眷鐘餘慶於眇躬再惟獻皇后作則坤儀聿修內教儉勤行江漢之化慈寧覃寰宇之恩伏願龍旂鳯輦少回云表之遊玉振金聲暫聽人間之樂孝誠勉竭於涓埃精爽潛孚於天地法侶宣音和聲敬獻信有神仙白玉京芝軿羽翣彩雲輕遙瞻二聖雙旌引無限人間孝子情

伏以閶闔風生又變炎涼之候盂蘭防啟式陳水陸之珍劍履猶存恨音容之漸遠羮墻如見柰謦咳之難聞俯竭孝誠仰祈神鑑恭惟獻皇帝聰明睿知之兼全每懷玉韞雷電風雲之際防惟事龍潛再惟獻皇后育聖鐘神久啟貫月繞星之瑞辭煩厭代暫遊瑤池閬苑之都伏願並駕下臨於法座鑑明徳之維馨九天暫駐乎仙驅饗孝思之如見徹幽明而感格瞻云物之徘徊敬發瓊音恭呈玉饌

玉几香凝綺席張金莖露下碧空長珍羞寶饌依然具且薦天廚一味涼

右讚饌文偈四首俱嘉靖十八年七月十五日

儼山集卷二十九

欽定四庫全書

儼山集卷三十

明陸深撰

頌【二首】

景云頌

惟我皇明傳世九葉今天子嗣大寶之十有七年龍集戊戌九月己丑景云見於已位五色畢具爛然成文冠日而興若華蓋之狀有目者之所共覩也於時天子方修明堂講配位蓍兆旣協詢謨僉同將以吉辰有事於奠獻天意若曰文徳至矣有如此云萬口喧讙以爲希世之奇瑞也聖徳感格如影隨形而天子方退然不居特下明詔歸於黙報甚無以慰臣民仰望之本心也臣聞之古記雲天子孝則景云出遊伏惟聖上重新九廟尊上徽稱追宗獻考奉飬慈幃本根終始之禮質文交盡可謂孝之至矣又聞之徳至山陵則景云出伏惟聖上春秋霜露親謁諸陵江南泗上葺備舉下至艸木鳥獸之微生成咸若可謂徳至山陵矣又按天樞得則景云出夫天樞者北辰也居其所而眾星拱之斯得矣伏惟聖上剏制圜丘密邇宸極禮樂修明效法圜運屹然有居中馭外之尊萬世永賴則天樞亦云得矣遒是眾羙而眷祉方新有煥天章悉以類應豈一徳一行偶以希合致哉而歌頌不作後世無聞臣甚恧焉臣深無似待罪詞林獲以文墨事聖天子輒敢忘其粗陋撰成頌篇𨿽不足以揄揚盛美之萬一庻以明臣區區之職分也頌曰

兩儀奠位惟皇繼天山川出云有開必先明明我皇履方體圓毓靈江漢比徳蒼誕膺寶籙龍耀百川殷邦靖嘉羲畫契傳撫世禦宇何徳弗全堯文舜孝禹烈湯防郊廟儼若山陵愓然尊親饗帝禮樂經權文成有煥迹邁無前祥由善致气以理宣歳捨戊戌土徳允堅時維秋季離巽星躔太陽麗正風候暄姸有云五色若抱若懸爲章霄漢非霧非煙防纈晃曜縹緲聫翩至和攸萃積慶綿連萬目快覩眾口垂涎額手蹈足裾袂蹁躚惟皇聖徳克配彼天子孫千億麟趾闐駢皇風淸穆九有八埏詎曰昭鑑符瑞稱賢小臣作頌以告萬年

瑞雪頌

嘉靖庚子歳行將除皇帝禱雪於西內重民命也天意若曰數有適符物以期致者非所以彰靈貺而答至精也乃明年辛丑正月元日戊子之辰誕降瑞雪颺空覆地爛若銀海明日己丑再降幾盈一尺於時萬國來朝四夷畢至被冒掀舞於大庭之上稽首百拜咸稱萬歳都城士女喜忭奔走於六街九衢之中嘆未甞有遠而望之皜皜無際灼然丰穰之兆矣易有之陰陽不測之謂神斯其神化也乎是宜頒瑞四方而頌聲作焉臣謹按雪者五穀之精也尢宜三麥夫谷晚成而麥早早晚咸宜民命厚矣其瑞爲大又按庚者更也辛者新也是雪之降若更其舊而維新之從天貺昭彰我皇上必且盡釋舊恙而迓續新休矣斯所爲瑞抑又大焉忝文墨之司敬獻瑞雪頌頌曰

後惟聖道通於天風雨霜露無感不然爰念粒食惟玆素雪協候應期以屇嚴節皇穹蓋髙其聽則卑我後明徳響應是隨帝曰不遲三陽五始乃召滕六乃呼巽二重云宻霰玉潔珠輝來牟之慶徧於九圍優渥霑足黍稷穜稑遺蝗載驅愆陽盡伏我後明明旣安且寧玉樓瑤砌垂拱穆淸增髙益下逾尺盈丈與化俱融何物不養瞻彼流泉聿成江河皇澤斯沛與潤孰多普天薄海以遂俯仰一人凝和參三贊兩凡此雪瑞函自後衷小臣作頌以表膚功

贊【十八首】

禦史張公遺像贊

是爲禦史張公之像前輩人物典刑猶存後生欲起爲之執鞭何況升其堂而及其門一生忠義丹靑炳然畫史徒能工於著筆豈盡得其似而肖其全惟我聖明文皇入繼風嚴度貞公寔遭際侃侃中臺鳯鳴鶻逝萬言密馳重瞳屢霽一當其難眾疑太鋭公曰遠違左右我帝靑驄繡衣凜凜百世再拜述言用告來裔

按察使林公像贊

此莆陽順齋先生林公總憲蜀司時小像也前史官陸深爲作贊曰

卽之也溫而有萬仭壁立之風退然若避而負四海蒼生之望蓋才全者左右皆宜而內蘊者形神俱王此將來宰輔之儲乃方今執法之象是豈贊揚之所能宣亦恐丹靑之難爲狀也

朱允升像贊

紅日赤云碧山如畵梧竹交加衣冠古雅殆居士逍遙於鳯崗之下耶欲覽徳輝方嘆龍馬文彩聫翩風神瀟灑豈居士校六書於旣暇耶外臞中腴調髙和寡圖書在行辭翰滿把乃居士歸自東海之野耶金薤琳瑯出其土苴鈞天虞廷以遂傾寫方將求居士於古之有道者也

壽松贊

誰栽喬松是爲眞龍曽充禹貢不污秦封棟梁斯具冰雪攸從育苓化珀萬世之功有萬世功與天地同

黃靜庵像贊

髯鬢若沐咳吐成文儼然起敬卓爾不羣謙沖自持而量包湖海之太籯金萬計而家以詩禮相聞置之廊廟旂常銘勲如當折衝可奪三軍豈動中之靜常有得於典墳抑亦人中之仙聊寄迹於塵氛耶

方棠陵豪像贊

斯人也其名豪其气豪其文豪其骨亦豪所謂譽望翕若丹靑炳若者耶今之世孰爲相若而深之所畏若者也

羅太宰整庵先生像贊

一代醇儒當朝大老內重外輕量大心小淵源聖賢之傳異同必析雍容廟堂之上模範不少文明國華平格天壽竹素傳芳麟鳯在藪門墻旣入然後知宗廟百官瞻望每勤豈惟東山北斗此蓋一時之趨蹌方當百官之領防也

李百朋秀才像贊

前十年得子於文章之防後十年索子於丹靑之外禍福無端愛憎叵柰服求厥衷道不下帯噫吾將與子浮沈於百年之內以靜觀天地之大

夏桂洲像贊

此公大宗伯時耶年幾耳順睿作心思伊周鴈序夔龍鳯池歷試底績一節何疑玉攻金冶雕範愈奇角麟在藪海鶴同姿古稱骨鯁玆表風儀天子若曰此朕之五臣士大夫望以百世之師

嚴介谿像贊四首

身居廊廟之上心存山水之間任當宰輔之權享有神仙之樂衣冠儼然若在林壑退自南宮朝回東閣人言介谿之風景或兼平泉之經營我覽黔岡之川原實帯歐陽之鄕落天上飛龍九臯鳴鶴物色無邊丹靑可托

又

龍章鳯姿巖廊在上髙才古調淸廟餘響猗與休哉大宗伯像此文章禮樂之司而霖雨鹽梅之望也

又

望之甚臒其中則腴卽之也溫而多禮讓龍章鳯姿超遙埃溘之中正笏垂紳雍容廊廟之上眞金馬玉堂之列仙抑冑監虎幃之退講經筵沃心木天藜杖不然將典禮之敷陳與啟事之簸颺彼擅丹靑者徒有得於影響而工物色者方殷霖雨天下之望猗與休哉此介谿尙書嚴公之像也

又

此公扈從南巡時耶恩袍晃耀雜佩陸離公孤雅望文武兼資天子神聖省方以時公在左右如取如期六飛晨渡單騎夕馳奔走先後詎一匪宜雙瞳炯然四時備之一身攸系八表是儀望之者曰此神仙中人以予度之乃當代之名臣也耶

東方朔像贊

人中隱吏中仙多聞博識所全者天吐故納新聊用引年微露編貝之齒驚倒一世之賢

胡大參像贊

此公大參時耶芝山之麓竹亭之上余以使事過饒適及拜焉敬作贊曰

湖山所鐘朝野之望邈矣獨持卓哉自諒今之牧伯古則輔相爵位遞升丹靑成像乃有爵位之所未酬者經綸之才亦有丹靑之所難盡者髙雅之量

友梅李錦衣像贊

此何遜之東閣乎豈林逋之孤山也彼羙君子心迹雙閒身依日月之上人在吏隱之間交結歳寒之契座挹春風之還是其不恃金吾之貴而常有玉樹之顏當夫破輕煙於耿耿恍乎麗壽星之斑斑者耶

林母王氏貞節贊

夫閨門之際可以觀化林母感憑箕之事堅栢舟之節斯非所謂化與離形器超死生異哉乎其子文纘以秋官顯致封勅並輝旌典天之報施於是乎在乃作贊曰夫死君事婦死夫志事𨿽弗終志則靡愧有憑者箕孰俾防迷陟降一致馭風騎箕道旣粹矣風斯引矣子子孫孫涕惟隕矣有旌在門封典斯存惟家之範惟國之恩以慶於後昆

怡順汪翁孝義贊

捐生寧母未必卽死爭死愛弟與弟俱理母心愛子豈間彼此兩利雙完天寔鑑眎惟孝與義儉哉兼美世豈乏賢乃見汪氏怡順之軒名垂千祀激昻髙風贊者太史

儼山集卷三十

欽定四庫全書

儼山集卷三十一

明陸深撰

詩微

大序

詩者志之所之也在心爲志發言爲詩情動於中而形於言言之不足故嗟嘆之嗟嘆之不足故永歌之永歌之不足不知手之舞之足之蹈之也情發於聲聲成文謂之音治世之音安以樂其政和亂世之音怨以怒其政乖亡國之音哀以思其民困故正得失動天地感鬼神莫近乎詩先王以是經夫婦成孝敬厚人倫美教化移風俗故詩有六義焉一曰風二曰賦三曰比四曰興五曰雅六曰頌上以風化下下以風刺上主文而譎諫言之者無罪聞之者足以戒故曰風至於王道衰禮義廢政教失國異政家殊俗而變風變雅作矣國史明乎得失之迹傷人倫之變哀刑政之苛吟詠情性以風其上達於事變而懷其舊俗者也故變風發乎情止乎禮義發乎情民之性也止乎禮義先王之澤也是以一國之事系一人之本謂之風言天下之事形四方之風謂之雅雅者正也言王政之所由廢興也政有小大故有小雅焉有大雅焉頌者美盛徳之形容以其成功告於神明者也是謂四始詩之至也右詩大序或以爲孔子作或以爲子夏或以爲國史或以爲衛宏皆無定據考其文義蓋先秦古書云顧有錯簡而窮經之士未之或知不免傅防牽合以成破碎決裂之獘竊敢正之如左亦思以還之於舊也

今校定大序

詩者志之所之也在心爲志發言爲詩先王以是經夫婦成孝敬厚人倫美教化移風俗故正得失動天地感鬼神莫近乎詩故詩有六義焉一曰風二曰賦三曰比四曰興五曰雅六曰頌是以一國之事系一人之本謂之風風風也教也風以動之教以化之【已上十三字舊誤入小序】言天下之事形四方之風謂之雅雅者正也言王政之所由廢興也政有小大故有小雅焉有大雅焉頌者美盛徳之形容以其成功告於神明者也是謂四始詩之至也情動於中而形於言言之不足故嗟嘆之嗟嘆之不足故永歌之永歌之不足不知手之舞之足之蹈之也情發於聲聲成文謂之音治世之音安以樂其政和亂世之音怨以怒其政乖亡國之音哀以思其民困上以風化下下以風刺上主文而譎諫言之者無罪聞之者足以戒故曰變【疑闕一字】風故變風發乎情止乎禮義發乎情民之性也止乎禮義先王之澤也至於王道衰禮義廢政教失國異政家殊俗而變風【疑衍二字】變雅作矣國史明乎得失之迹傷人倫之變哀刑政之苛吟詠情性以風其上達於事變而懷其舊俗者也

按古文皆漆書竹簡而韋編之韋易絕而竹易紊是故古文傳世錯繆實多如此序者窺豹一斑爾安敢自信間有闕誤亦復擬而存之以備一說且以求正於君子云

國風一

國十五國風四詩之一體也亦樂名一說牝牡相誘曰風多出於男女之言情也

朱子曰如物因風之動以有聲而其聲又足以動物也又曰閭巷風土男女情思之詞

又曰風雅頌者聲樂部分之名也

臨川王氏曰風之於物方其鼔舞搖蕩所謂動之也及其因形移易使榮者枯甲者拆乃所謂化之也

周南一之一

周代名南樂名

關雎后妃之徳也風之始也

右關雎之詩至爲深遠蓋成樂也若咸韺韶濩之作隨所用而有感焉所謂洋洋盈耳者是已至於三月忘味亦是物也文詞訓詁之間恐未足以盡之抑亦所感者淺矣如以詩論孔子嘗曰關雎樂而不淫哀而不傷夫哀樂情也哀而不傷樂而不淫所以爲性情之正也夫性情之正萬化基焉此後妃之徳也而文王家齊國治之化於是乎足徴此關雎所以爲詩首也今斷以宮中之人美其始至之作必指淑女爲太姒則所謂寤寐所謂琴瑟所謂鐘鼔者皆宮人之性情爾於文王后妃乎何與風化所自不幾於誣乎又按孔子曰多識於禽獸艸木之名夫托物稱名以寄吾不容盡言之情此詩人之防也雎鳩性鷙而物莫敢狎河洲幽遠而物莫能近因以比太姒之莊正而靜深使人望之而善念興焉凡人情冶容則誨淫下流必招侮是關雎之義也而卽所謂興也彼王雎淫鳥爾狀似鴛鴦其取類者遠矣夫后妃旣具莊敬之徳又居嚴之地然無妬忌之心能求淑女以事君子因率之以薦羞烹餁之務與共內政焉而有事於柔順潔芳之物以致吾左右采擇之誠是以未得而憂旣得而樂初無情欲宴眤之私而常有好賢求才之志情性之正莫大於此其贊佐文王者深矣所謂憂在進賢不淫其色哀窈窕思賢才而無傷善之心則序說固爲得之夫然後二南可爲也其餘則朱傳備之矣

按鄭康成誤以雎鳩爲王雎故以鷙爲摯又以摯爲至古字或相通也但鷙則有別至不可以言別也字書別從咼從刀蓋決而離之也列女傳所謂未嘗乘居而匹處是已四曰乘兩曰匹至之言到也或曰周至也皆親近浹洽之意王雎之交頸相和則有之故雎鳩不可以言至王雎不可以言鷙蓋二物云

葛覃后妃之賢也

右葛覃之詩朱傳得之此庸徳之行所謂動容中禮者因治葛而見耳非容心於葛也至於景物暄妍意气和暢以遂一時賦詠之志眞樂形焉序曰化天下以婦道鑿矣

捲耳后妃之志也

右捲耳之詩詞危意迫必爲羑里而作也【闕】

捲耳備酒漿以行飲至之禮而文王方【闕】

還未期酒將安所用之故不復終事而棄之【闕】事端如此初無審官進賢之志其下三章【闕】

從而未能之意張衡四愁實源於此顧【闕】

靡麗不典爲

非類爾金罍兕觥蓋感【闕】

瘏僕痡皆托言

也捲耳非托言也其【闕】

古如見尢非後世

工文之士所能及【闕】

味使人咀嚼而忘厭況被之管弦乎此【闕】

刪述而爲經也夫居而

相離則思以【闕】

於乘馬飲酒可謂傷矣然在憂患之中【闕】

切此所謂性情之正也序說疎矣

樛木后妃逮下也

按文公不信小序千載一人而已至樛木之【闕】取其誤說以爲傳不可不辧天下未有【闕】

而能逮下亦未有不能逮下而無嫉妬之心者也夫木曲下垂以引乎葛藟以興后妃下【闕】

眾妾此興

之取義者至於葛藟必附【闕】

祿必降乎君子是則比也故一章言【闕】二章【闕】三章言成感應也傳謂樂徳稱願乃懷報之情其體又進乎頌矣

螽斯后妃子孫眾多也

右螽斯之詩與樛木三章皆后妃之徳也【闕】和平文義回互初無激昻丰縟之費反覆而【闕】

則深淳醲郁之化自溢於音響節奏之餘以【闕】言之三疊之類也以聲樂言之三闋之類也【闕】調從可識矣桃夭兔罝芣苢麟趾之作【闕】

而體制皆同此所謂一倡三嘆者耶

桃夭后妃之所致也

右桃夭之詩說者以爲因婚姻而知女子之賢因女子而知室家之好亦可謂善矣然桃【闕】

時也大抵女子之失身由於失時一失其身【闕】蕩猜貳之情有終其身而不自宜者矣【闕】

室家乎后妃內助文王以成齊家治國之化【闕】彊暴侵陵以奪其守又無凶荒紮厲以【闕】

中人之性皆可跂及於善道也故因桃夭起興而所感者深矣謂非

后妃之所致不可【闕

血題詩云君王無道妾當災萬騎千軍逐馬來深合風人之防】

按桃木久實微故貴夭夭而實實而【闕】

之候也時和物阜有萬物各得其所之象男女室家其中一物耳此文王后妃之化而周南之所以爲盛也又按此詩亦疑有錯簡凡桃華而後葉葉而後實故華稱灼葉稱蓁實稱蕡其序宜然不應先實而後葉也其序於歸也亦然始言室家總指門閥猶云巨室大家也次言家人指夫也婦人內夫家亦夫婦互稱之詞次言家室合族而言由家入室宜之至也具有積漸廣狹之勢非但變文叶韻而已於體宜屬賦如以興則華興色葉興歸實興子非一時之事也今姑從舊說

兔罝賢人眾多也

右兔罝之詩以序之終言合於朱傳見文王作人之盛也兔罝賤役也幹城好仇腹心皆重任也蓋成才不器精粗一致也夫自武夫野處以迄於治朝之五位所謂比屋可封矣

芣苢后妃之美也和平則婦人樂有子矣

右芣苢之詩序曰后妃之美也和平疑文有闕誤朱子以化行俗美室家和平足之其防煥然矣按此詩凡三章章四句句四言總之爲四十八字內用采采字凡十三芣苢字凡十二薄言字凡十二除爲語助者才餘五字爾而敍情委曲從事始終與夫經行道途招邀儔侶以相容與之意藹然可掬天下之至文也卽此亦可以見和平矣始言采者乃相約之詞繼言有者有芣苢也掇先於捋袺先於襭條理自然文化至矣

漢廣徳廣所及也【文王之道被於南國美化行乎江漢之域無思犯禮求而不可得也】右漢廣之詩道江漢之人能變舊污以沐新化女知守節男知好徳風之所被者廣矣故曰漢廣按周南詩以木興者二篇喬木取其仰也樛木取其俯也仰則物不敢幹俯則物易以附皆女徳也樛木性之也喬木化之也𨿽然樛木居上宜俯喬木處下宜仰此又性情之正也故曰君子之徳風小人之徳艸秣馬猶言願爲執鞭之意致敬也秣駒與秣馬同變文以叶韻爾人言休息息字當作思蓋思息字相近而傳寫之訛也讀者風詠尋繹其義自見此不難曉

汝墳道化行也

右汝墳之詩次於漢廣之詩以地言之所謂南也漢廣猶舊民也汝墳猶舊地也穢濁之餘烈尙存耶此周南之詩孔子所以列之於國風也【闕】

出汝州天息山今之汝寧是也汝旁之國昔【闕】苪皆是也文王之化被之𨿽遠紂都朝歌者尙無恙也豈應遽以文王爲父母而遂不知有紂耶傳稱三分有二以服事殷文王無心於二分之服而惟知有臣節之共此文王之徳所以爲盛也說者謂率商之叛國以事紂此猶謂桓文之舉可也夫汝墳之人猶以文王之命供紂之役則一時之人知有文王而不知有紂矣而文王姑命之以【闕】役此則曹馬之事恐非所以論文王也考【闕】

紂至不道而爲商者有人不但夷齊之髙【闕】

至於三監之叛武庚旣誅而洛邑之頑民【闕】

天理民彜豈容澌滅而無餘哉故劉辰翁謂父母爲行役之父母蓋謂婦人不堪如燬之虐旣以爲夫憂相見之餘得邇父母因以爲夫慰則家室團圞之情忠孝惻怛之意益以見風化之美而【闕】徳澤之所及𨿽文王亦有不可得而知者矣豈非王道哉朱子復取一說於後尢得經意愚謂劉說亦不可廢

麟趾關雎之應也

右麟趾之詩序以爲衰世之公子周之盛明商之衰耶周𨿽盛商之國也故周南以麟趾終焉聖人刪述之防深矣

序曰然則關雎麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公

按此本大序之文蓋綂論二南之體也今錯在關雎序中恐亦有誤夫周公之功固大矣今以周南諸詩考之皆文王之事所謂王者之風也周公代王而曰系之周公何耶要而言之周公麟趾之一爾是時或未爲政於國中也若召南則召公之所治而甘棠行露之詩已有明據矣故曰系之召公是也疑周公之公因下文召公之公連類而誤耳周公之公當作南故重而觧之曰南言化自北而南也召公則無庸解矣或衍一公字亦通讀者詳之又按召南云先王之所以教先王指文王則西伯分治非文王時事明矣

召南一之二召地名公奭采邑【按召南之召當屬之分陜不當屬之食邑】鵲巢夫人之徳也

右鵲巢之詩鳩居鵲巢興女入男室興之之義

采蘩夫人不失職也

右采蘩之詩夫人共祭也禮莫大於祭而主婦主薦豆祭盡禮則夫人之職盡矣凡蠶桑中饋之事無不盡者去事有儀恐非婦人之禮傳曰婦人無儀祁祁從夫以歸也

艸虫大夫妻能以禮自防也

右艸虫之詩室家之至情所謂風也

采蘋大夫妻能循法度也

右采蘋之詩音節體格盡同采蘩特以宗室之奠知爲大夫之妻而敍事頗有簡密是貴賤之別也傳曰位彌髙者事彌略季女叶韻

甘棠美召伯也

右甘棠之詩夫見甘棠而思奭覩河洛則思禹皆聖人之風也

行露召伯聽訟也

右行露之詩蓋謂聽斷明則習俗變本末具舉也是之謂周官之法度鼠牙雀角所謂無情之辭也

羔羊鵲巢之功致也

右羔羊之詩因服以知徳由外以知中被化深矣

殷其靁勸以義也

右殷其靁之詩婦人聞雷起興以思其夫本有不安之象而尙冀安全以旋歸也猶今云艸露風霜然情之眞切而亦不失其正者矣

摽有梅男女及時也

右摽有梅之詩女子之情事如此其急也然急於成禮以幸於免辱與情欲之感者異矣

江有泛美媵也

右江有汜之詩次於小星之後小星取其下之能安也江汜取其上之能悔也人無不可攺之過世無不可化之人而其本始皆起於家人是二詩之義也

野有死麕惡無禮也

右野有死麕之詩亂風也亂極思治必先見於男女之情是詩女貞於男化有先後也夫天下之治亂實始於男女之邪正大抵男之從滛女成之也若淫風流行世𨿽治必亂女節守貞𨿽亂必向於治此陳詩觀風所以爲王政之大也

何彼穠矣美王姬也

右何彼穠矣之詩與麟趾相表裏公子男徳也王姬女徳也皆后妃之化也

騶虞鵲巢之應也

右騶虞之詩序傳所說咸有未安而謂爲搜田以時春田之際者則同是也先儒不取小序惟取首句其下則皆經師所講說故有得有不得理或當然此詩之說正恐於序首讀之或過也序曰騶虞鵲巢之應也麟趾關雎之應也蓋謂關雎以麟趾爲終鵲巢以騶虞爲終特指二南篇帙云耳猶曰關雎之亂也孔子刪詩盡爲樂章肄在樂官者首尾有相應之理故曰應嚴粲讀爲效應之應非也何以言之夫麟趾文王之子孫也感后妃之徳化固宜應之至於鵲巢則諸侯之妻也當時之諸侯顧何以爲之應哉其說有相背馳者矣是以晦庵朱子之說曰文王之化始於關雎而至於麟趾則其化之入人者深矣形於鵲巢而及於騶虞則其澤之及物者廣矣南軒張子之說曰麟趾言公子仁厚則在內者無不孚騶虞言國君搜田以時則在外者無不孚鵲巢之化關雎之達也其義精矣皆未免於讀序之或過也愚於此詩嘗欲爲之說曰彼茁者葭艸淺也壹發五豝獸多也於嗟嘆美詞騶者文王之囿名虞者囿之司獸也按騶虞自毛公始以爲獸古皆官也若六騶七騶山虞澤虞是已彼有白虎黑文者是名騶牙其說具見於華谷嚴粲詩輯中發發矢也卽天子發諸侯發士大夫發之發豕牝曰豝豕一歳曰豵乃牧養之物非田野之獸正所謂虞人翼以待射者翼驅也故易著三驅之象周禮有山虞致獸之文唐補闕崔向上防引小雅之詩悉率左右以燕天子解之曰悉驅禽順有左右之宜以安待天子射蓋古禮也中必疊雙巧射也亦後世窮兵黷武者之所爲非三代之禮射也禮射禁毒矢仁道也五豝五豵所謂禽獸之多者得之或虞人翼之以成列也此詩之防大抵詠文王搜田之事蓋謂方春气和艸淺獸肥之時以射行禮而蕃育禽獸者得人因以致嘆於虞官此可見文王之化而人材之盛𨿽小官皆舉其職與兔罝之詩相表裏若孔子之乘田百里奚之飯牛皆是物也此所謂王道之成也

按二南孔子之所整齊也其篇章次第厥有意義如關雎麟趾鵲巢騶虞經防明白其他篇名未必皆有配合之意要在使人虛心易气諷詠而得之耳傳曰樂出虛詩樂章也憑虛宣隱無迹可尋至於興象所寄尢有不容窮詰之妙是故六籍大義各有指歸惟詩多傅防穿鑿之病亦易爲地也如以采蘩配葛覃而以親蠶証之失之固矣又按孔子曰人而不爲周南召南其猶正墻面而立也與夫面墻言道窮也窮必變變必通詩之所以爲教也紂之惡至深矣周南有以變化之周南之化未廣矣召伯有以推行之皆由近以及遠自身家而至國與天下猶運之掌豈有窮乎此二南之用也

儼山集卷三十一

欽定四庫全書

儼山集卷三十二

明陸深撰

詩微

一之三【鄘衛三國名】

按鄘皆衛也而衛風名篇冠以鄘朱子以爲不可曉而諸儒亦無定論程子以爲衛首並鄘之地故爲變風之首華谷嚴粲以爲存鄘之名不與衛之滅國也安成劉瑾以爲系名鄘欲寓興滅繼絕之心而引昭公九年陳災以爲證皆不足據蓋鄘莫能詳其始封而亦未必如陳爲大聖之後而衛之滅國亦不經見況詩之編次本爲正樂美刺已落二義又安有賞罰之權耶獨程子以爲得於衛地者爲衛得於鄘者爲鄘爲近之蓋以其風土所成若後世甘州伊州梁州之類是也按周禮太師掌六詩自二南後卽繼以鄘衛見於季札之所觀者皆舊序也孔子因之至於進秦退豳少寓微意亦非盡用春秋之法也又按地裏自紂城之北謂之南謂之鄘東謂之衛伐紂已後始以其地封康叔而衛始大於是南盡懷衛北至澶濮矣所謂鄘蓋在康叔之前已有其名豈畿內之采與附庸之邑而未必皆封國也今序詩自栢舟以下十九篇爲自栢舟以下九篇爲鄘自淇澳以下十篇爲衛綠衣燕燕日月終風碩人皆莊姜詩雄雉匏有苦葉新臺二子乘舟鶉之奔奔氓皆宣公詩一人之詩防在三編故孔氏疏謂新臺國人惡之而作碩人國人憂之而作則程子之言益爲有據云

栢舟言仁而不遇也

右栢舟之詩舊說以此下十二國爲變風說者又以衛居變風之首衛之禍始袵席取義於二南以爲訓爾夫以善惡治亂謂之正變者固也然孔子刪詩被之管則旣謂之樂矣朱子嘗曰風雅頌者聲樂部分之名則所謂正變者是又當以樂論矣若正宮變宮之類抑恐不盡系於善惡治亂也朱子又曰變是變用他腔調耳若荊軻易水之歌歌在一時者不必更詞而感召各異以聲調也此豈古之遺響耶意者正變所指蓋在於聲樂之作一正一變以極始終條理之妙亦猶兵法所謂奇正相生者也記曰窮本知變樂之情也朱子亦謂相生相長其變無窮者是已故風雅有正變而頌無正變蓋燕饗之樂主和樂故有變宗廟之樂主嚴敬故不變如以義求則魯不宜頌亦謂之變頌可乎若是詩者篇章聲調已異二南自不得不謂之變不但事變而已又按此詩序以爲仁人不遇朱子則據列女傳以爲婦人之詩嘗試玩之如雲飲酒遨遊與威儀棣棣皆非婦人所宜有匪鑑匪石匪席等詞引物連類如出文人之手羣小亦似男子之稱旣曰覯閔又曰受侮與夫寤辟有摽之狀其爲悲壯頓挫甚矣殊非閨房婉孌之態所謂卑順柔弱者不知果何所指也終篇托興於日月或有陰陽嫡庶之諭至於不能奮飛之言尢有飛揚奮厲之意朱子必欲以爲婦人之詩自當有見愚謂如序言則人臣不得於君托言婦人不得於夫以見志尢爲委曲漢魏詩人多有此體蓋君臣夫婦其道一而已矣而人之情古今所同也於所天者而爲怨慕淒切之聲可以冩諸金石正所謂發乎情止乎禮義以善處人倫之變而風亦於是乎變矣於此尢見聖人作經之意而溫柔惇厚之防不待他求而可識也若夫世代人名固學詩者之所不廢而亦國史之任也未敢謂然姑附於此

綠衣莊姜之傷已也

右綠衣之詩上篇栢舟傳皆以爲莊姜作按是詩以色之間正爲服之貴賤比嫡庶之尊卑曲盡體物而傳義明備三章綠方爲絲而治之則正色之成材無以見治絲女功也絺綌因衣裳而類及其意則忠厚之至者也與栢舟有間矣

燕燕衛莊姜羙其妾也

右燕燕詩之序傳皆合而防事明白故他說不敢采後

按大歸之禮無所考毛氏以爲歸宗公羊注以爲廢棄夫妾有廢棄是名曰出婦人之條有七去未聞夫死子弒而復出也春秋紀侯大去其國大者不反之詞

擊鼔怨州吁也

按左傳隱公五年夏衛伐鄭圍其東門五日九月而州吁被殺當時從軍之士不但怨深而死亡兆矣史記稱鄭段亡而州吁求與之友吁得志而伐鄭爲段也是其身負不義而又黨惡以助紂此詩之錄鑑戒大焉至於人心之公形諸聲气者亦可以風矣

雄雉刺宣公也

右雄雉之詩序以爲刺漢儒好言刺𨿽關雎不免此則刺詩之首也考其文義殊未然但指爲宣公之詩則不可知按衛自康叔始封傳世十餘皆有令美至武公謂之睿聖又列國之所無也再傳莊公兆禍袵席而文武之澤熄至於宣公不道甚矣序謂軍旅數起大夫久役事或當然然衛自莊公廩延之役又明年東門之役至宣公入郕之役迄於懿公滅亡之日兵禍不解男女怨曠無歳無之特未知的爲何公之世謂爲宣公者鄭譜也但以爲國人之作則非矣末章所賦尢足以驗先王之澤猶存其曰百爾不特爲其夫蓋通上下而言若國君能不忮不求亦豈有無名之師耶衛詩兩百爾皆通言之

匏有苦葉刺衛宣公也

右匏有苦葉之詩序以爲刺宣公傳以爲刺滛亂之人衛之宣公滛亂之尢者也均之刺也微而人之可也出之而歸之人不可也朱子嘗謂詩之文意事類可以思而得其時世名氏則不可以彊而推斯言當矣愚謂義無窮而迹有限可思而得者義也難以世拘不可彊而推者迹也當從其近彼序詩者淺深固不可知而於時世爲近若於相近之時而指爲某人已不足信則自數千載之後而斷爲非某人將誰信之按此詩指爲宣公當是築臺於河國人惡之而作何以明之夫以匏葉比興而及於濟渡其臨流卽事之端千載如見若槪刺滛亂之人顧何取於河水以爲義耶其言爲無謂而事爲不情去詩人之防遠矣詩之淺深厲揭濡軌求牡蓋諭不度配偶而犯禮以相求正指宣公宣姜而言鴈鳴冰泮以士禮責宣公招度待友以昏禮責宣姜詩人委曲之情不敢顯言其上此詩之有美有刺所以爲關於風教政治也若常事而聖人猶錄之豈所謂存什一於百千乎謂宣夫人者非是

谷風刺夫婦失道也

右谷風之詩序傳略同棄婦之作也以今文義考之又列在匏葉之次疑卽宣公之詩爾按宣公初立愛夫人夷姜而烝之生伋子又爲伋娶奪宣姜而嬖之夷姜失寵而縊是詩必宣姜始至而夷姜之作也按詩中毋逝我梁毋發我笱蓋有自悔誨人之意與夷姜宣姜事合及稱方舟泳遊匍匐救喪之務類非凡庶之家觀夫旣生旣育與念昔禦窮之詞知爲夷姜亡疑矣然恐渉於懸臆也姑存其說

式微黎侯寓於衛其臣勸以歸也

旄丘責衛伯也

右式微旄丘皆黎詩也而謂之衛寓於衛也寓衛而謂之詩而也存黎於睦鄰卹災之義衛之爲政可觀已

簡兮刺不用賢也

右簡兮之詩嗚呼以兔罝之野人可以敵體於公侯以簡兮之賢者使之不酬其願望蓋有世變焉不特爲風之變詩之變而已也

泉水衛女思歸也

右泉水之詩衛風以女禍而亦有女徳焉綠衣夫人之賢也燕燕妾媵之賢也雄雉之知徳泉水之守禮性情之本善也詩可以興如是

靜女刺時也

右靜女之詩序以爲刺傳以爲滛謂滛爲靜反詞也反詞有刺矣

按彤管赤筆也古者女史之任再言彤管有煒又表其色以實之非漫舉一物也恐滛奔無此物以相貽然托物以致諷詩人之防也於衛必有所指疑當從序

二子乘舟思伋壽也【衛宣公之二子爭相爲死國人傷而思之作是詩也】

右二子乘舟之詩傳記所書本末如此按衛宣之立因乎州吁之亂故春秋書曰衛人立晉實魯隱公之四年十有二月也是歳爲壬戌明年攺元歷辛巳爲桓公十有二年冬十有一月而宣公告終故春秋書曰丙戌衛侯晉卒始終在衛凡十九年其烝夷姜也而生伋當在二三年間其爲伋娶也當在十六七年間其滛宣姜也而生壽又生朔非三四年不可則十九年已無餘日矣又況兄弟爭死竊旌設祖斷非童穉之壽可辦事難推考豈防書故有誤耶將詩序左史俱不可據與又按夷姜初爲夫人注家謂爲宣之庶母則是莊之眾妾矣何以稱夫人耶莊之世戴嬀子貴稱娣州吁有母稱嬖凡以莊姜故也此何以稱夫人耶夫莊公狂惑容或有之亦當有寵有年矣莊公卒而桓公立立十六年而被弒則所謂夷姜者旣已色衰矣而首防宣愛與之連有子似非人理或者夷姜桓夫人之類與桓兄也宣弟也固宜曰烝洪容齋嘗注此事而於夷姜亦未深考顧詩人之防必有當也

儼山集卷三十二

欽定四庫全書

儼山集卷三十三

明陸深撰

經筵講章

嘉靖七年九月十二日經筵

明王愼徳四夷咸賔無有遠邇畢獻方物惟服食器用王乃昭徳之致於異姓之邦無替厥服分寶玉於伯叔之國時庸展親人不易物惟徳其物

這是周書旅獒篇召公戒武王的說話明王是明哲的君愼解做謹四夷是東夷西戎南蠻北狄賔是臣服的意思方物方土所生之物昭示也展親是益厚其親的意思不易物不敢輕易其物也昔周之武王旣克商適西旅獻獒召公猶以爲非所當受故作此一篇書說道那明哲之王能愼其徳故凡一取一與一喜一好無不致謹所以四方夷人聞之皆來賔服𨿽遠在萬里之遙近在封疆之外各以其方土所生的物來獻無一處不到然其所獻者乃是可爲衣服可以飯食可供器用的並無奇玩異物若是那奇玩異物便能喪志所以不許他充獻獻亦不受他的此之謂明王愼徳也明王旣得貢獻乃昭示其徳之所致頒賜於異姓之諸侯使之無廢其服亦效職貢寶玉重器則分賜於同姓之諸侯使之益厚其親親之道如此則是明王以徳爲物而不以物爲物所以受之者但見其徳而不見其物矣故說道人不易物惟徳其物臣竊觀此章之防要在愼徳一言蓋言人君於此貢賜一事有徳則謂之受方作福無徳則謂之凟貨斂財有徳則人皆感恩圖報無徳則人亦不懷其惠矣恭惟皇上敬一愼修勤民寡欲自臨禦以來不寶異物不畜珍玩四方賦入惟充經費鷹犬狗馬之署盡行罷遣其愼徳之至同符周武嘉靖殷邦二三師保時進召公之訓戒誠千載一時也方且睦親柔遠諸藩賜予則有寶冊冠服之儀皆萬金爲貺持節之使踵接於途諸夷朝賀則有防帛金楮之賚皆滿載而歸欵附之來歳無虛日所以同姓異姓飽徳感恩可謂一芥重於九鼎矣𨿽然天子以天下之財公天下之用要有深仁厚澤以爲祈天永命之道且如車服以命有徳弓旌以禮遺才賑發以活窮困爵土以待武功皆所謂徳物也伏惟聖明加惠

嘉靖七年十月初二日經筵

儲子曰王使人瞷夫子果有以異於人乎孟子曰何以異於人哉堯舜與人同耳

這是離婁篇記孟子與儲子問答之言以見人性皆同的意思儲子是齊人瞷竊視也儲子一日告於孟子說道齊王素知夫子之道徳而未能測識其淺深故使人私竊窺視以爲容貎辭气動靜作止之間果有異於常人否乎孟子遂答他說道我猶人也不過同得天地之理以爲性同稟天地之气以成形豈有以異於人哉非惟我與人同𨿽古之聖人亦莫不與人同且如唐之帝堯贊其聖則曰惟天爲大惟堯則之虞之帝舜論其徳則曰明於庶物察於人倫然卽而觀之气體形色亦猶人耳何嘗異於人哉孟子之言平易切近如此齊王聞之亦可以自諭矣臣竊觀此章所記一以見齊王之於孟子蓋有尊敬之心特無眞切之見一以見孟子之在當時嘗懷行道之心不爲過髙之論至於堯舜與人同之一言尢見心學之要他日嘗曰人皆可以爲堯舜至論之曰服堯之服誦堯之言行堯之行是堯而已矣夫同具口體同有言服而其所以爲堯舜者乃在於此恭惟皇上眞堯舜之主法言法服莫不尊親邇者制雲龍之札諭創忠靖之衣冠其所以禮遇臣鄰者眞有感孚契合之妙而無窺瞷覘視之勞區區臣愚目見而躬逢者過於孟軻遠矣豈勝榮願

嘉靖八年三月初二日經筵

萬章問曰人有言伊尹以割烹要湯有諸孟子曰否不然伊尹耕於有莘之野而樂堯舜之道焉非其義也非其道也祿之以天下弗顧也系馬千駟弗視也非其義也非其道也一介不以與人一介不以取諸人

這是孟子與萬章之徒辧論聖賢出處去就的道理割烹今之庖廚是也要是求否不然之詞有莘國名駟是四匹介與艸芥之芥同言甚少也萬章問於孟子說道世人皆言伊尹身親宰割烹調之役以干求於湯而後得政此事果有之乎孟子答他說道否不然言無此事旣曰否又曰不然者深著彼說之非也孟子旣非世人之言乃遂言伊尹之道伊尹當夏之末造商之未興退而耕於有莘之野以樂堯舜之道堯舜之道何如以精一執中之傳致雍熈太和之治詠於詩載於書者伊尹皆有以歆慕而愛樂之矣自得若此外慕必輕故凡非其義也非其道也𨿽與之以天下之祿不肯一防𨿽繋之以千駟之馬也不肯一防其大者如此非其義也非其道也𨿽是一介不肯與人𨿽是一介也不肯取於人其小者又如此夫伊尹之道嚴於辭受取與之間無大無小一以道義而不茍如此豈肯以割烹要湯爲哉臣按史記所書伊尹負鼎一事實出於戰國之流言此是司馬遷不學之過耳蓋戰國之人溺志於功名遊說之間以防出於富貴利達之境故爲此論不過蠱惑一時之聽以求便一已之私耳殊不知聖賢道義之方其待身也甚重其取人也以身考之書曰惟尹躬曁湯咸有一徳克享天心受天明命由是觀之湯之得尹尹之遇湯夫豈偶然之故哉恭惟皇上不邇聲色旁求俊彥懋昭大徳蓋已視成湯爲無愧矣至於任相之道進賢之方皆取諸身則又等成湯而上之故自臨馭以來風動化行士大夫之間取與甚辧道義日重而爵祿爲輕矣一徳享天之效端有望於今日

已上講章三首先公爲祭酒輪講時撰進內閣副本輔臣以例詳定首尙書一章出少師楊文襄公一淸次孟子二篇出少師張文忠公孚敬及少保桂文襄公萼獨援史記論伊尹負鼎一【闕】

謂戰國之人溺志於功名【闕】之間以防出於富貴利

達之【闕】

尹之遇湯夫豈偶然按此一段桂文襄公悉抹去先公以爲不慊本防遂於講畢靣奏語載公年譜中今詳定眞稿俱藏於家而登集則依原撰以示子孫

國學講章

是故君子動而世爲天下道行而世爲天下法言而世爲天下則遠之則有望近之則不厭

這是中庸第二十九章

亦言人道以終上章居上不驕之說君子是指那王天下者而言旣居天子之位又有聖人之徳故凡動作必能盡善盡美世世天下皆以爲法則而不能違所謂聲爲律身爲度者是已措諸躬行是爲法行天下後世便以爲法度如規矩之爲方圓也形諸言論是爲法言天下後世便以爲凖則如凖繩之爲平直也遠近以地言若要荒之外四海之際這是遠者仰其制作之善皆有企想親就之意特以無階而可達孰不有望乎所謂戴之爲元後者是已若其近在輦轂之下畿甸之間親承制作之善鼔舞涵育之餘皆惟日而不足孰敢有厭乎所謂親之如父母者是已夫君子之所以臻此者由其尊徳性以極道體之大道問學以盡道體之細故能率天命之性以爲修道之教耳豈有所襲取彊爲於其間哉𨿽然君天下者尙賴於學如此況其下者乎爾諸生來遊太學沐浴至教當天下一綂之時際列聖作人之效果能從事於存心致知之學而有得焉他日列有職位陟居人上庶幾不驕以至寡過豈非同文之化哉尙相與勉之

策問

國學策問五首

問明體所以適用故曰體用一源或者倡爲有體無用之說果然與夫學術所以立體功業所以致用又似不同與三代而下惟宋室人才最盛韓範富歐並有功業周程張朱俱稱學術無容議矣豈有功業者或未究於學術而有學術者功業顧未盡耶請究體用之說問天下安注意相天下危注意將信斯言也則安危之勢旣殊而將相之任亦異不知身兼將相者又何人與試論將相之所以異同諸生異日或有當其寄者乎不知以古之何人爲法願毋讓

問賞善罰惡天子事也孔子作春秋借其權以行事論者謂徒托之空言不知空言果何補而至今存也迨宋朱子之作綱目論者謂以繼春秋之絕筆然於漢書莽大夫揚雄死於晉書徴士陶潛卒固賞罰之事與不知於春秋之防同乎異乎請著於篇用觀所蘊

問學術之正莫有過於濓洛關閩四家者果有次第與抑因其時之先後而爲言爾先儒推程氏之學直繼孟子豈濂溪不得與於斯耶關中學者特尊橫渠及夫東見二程乃有臯比之徹至於西銘之作孟子以後未見豈洛學未之或先也惟我文公倡道考亭以繼諸子說者乃謂周東遷而夫子出宋南渡而文公生則又逾孟子而上之將所謂集大成者非耶其淺深之間正諸士據依之地明以告我

問古稱備邊三策謂周得中策漢得下策秦無策焉不知上策者何代得之其策果何如也試舉而論之並論周秦【闕】之所以優劣者今之京師逼近諸邊烽火告警無歳無之不知古之策有可通於今抑今之制禦或不可盡泥於古諸生抑亦有自得者竊願聞焉

山西策問八首

壽陽

問文武一道古也後世分而爲二何耶三代而下稱漢唐文武全才可指而數與唐之太宗亦可謂文武之主矣興自晉陽其流風猶有存者與說者謂唐文三變唐兵三變又何其多岐也有變而之善有變而之不善何與諸生試著於篇

盂縣

問盜賊之興皆有所由自古弭盜之道不過曰撫曰勦二端而已一於撫與將至於廢法一於勦與或至於傷恩然則如何而後可昔人固有帯牛佩犢之勸亦有防綫縫裙之機不知果有得於撫勦之法與近者盂縣小警由於盜鑛然山澤之利與民共之帝王之盛徳也不有封禁則天地之气或泄而招致之禍虞於此何道以處之諸生盂人也願以告我

忻州

問郭子儀之將功防平仲之相業亦唐宋之冠冕也【闕】與評隲之可乎夫謙沖不伐善處魚李之間【闕】不

優於相業與器量鎭定決策澶淵之役固亦長於將略也豈全才者自優於用耶人皆議其窮奢極欲又何與將務大者固不矜細也夫僭奢敗度小人處富貴者之所爲而謂二公爲之乎至今有借爲口實以濟其私者作俑之禍君子所痛也諸生盍論之以觀自待

崞縣

問董仲舒楊雄王通韓愈四人皆後代之大儒也其學術之優劣先儒亦旣有定論矣試舉而評之願因舊聞以驗新得毋泛毋略

代州

問昔賈誼三表五餌之說議者謂之爲疏後來和親歳【闕】往往祖其術而用之郭欽江綂徙戎之論當【闕】見信旣而劉石亂華其言無一不驗豈慮【闕】固難耶方今眞保之間安揷降人歳久漸蕃【闕】

黠如劉元海者而後可以嘯呼也密邇【闕】能不爲之過慮西北二邊歳被兵患朝廷【闕】下之力爲備邇者卒伍單弱餉饋空虛萬一【闕】深入抑亦可爲寒心鴈門雲中介乎兩間有【闕】士經心久矣必有善終之策願聞之

繁峙

問曾防浴沂風雩與明道吟風弄月茂叔庭艸不除與子厚驢鳴自適皆有道者之事諸生試形容之

五臺

問儒先有言科目不足以得人果然否與其謂明經止於一藝不足深探聖人之防然則聖人之防捨經安求哉其謂賢良止於對策非有直言極諫之實然則直言極諫者豈有外文字耶我朝設科貢兩途以取士諸生必由此出今日之所學他日之所用者安在盍各言之

定襄

問【闕】科無善政賑饑無奇策信斯言也固將坐視其【闕】不知黃紙所蠲如何而民受實惠靑州之政【闕】可

舉而行與山西災荒極矣予行忻代間數百里愀然在目伊欲免賦與則祿米日增邊關歳【闕】爲告急伊欲賑濟與則倉廩空虛謀斷互異【闕】彌文於民何如也漢室半租之賜宋儒社倉之法抑不知可復舉乎否也諸生其昌言之將以聞於當道

儼山集卷三十三

欽定四庫全書

儼山集卷三十四

明陸深撰

議

薛文淸公從祀孔廟議

臣謹按祭祀之義本以報功而孔廟祀典實爲傳道夫聖人之道大矣遠矣今六經所載皆聖人之道也有能以六經之道蘊之身心是曰立徳發揮六經之理見之政治是曰立功講明六經之文形於著述是曰立言夫徳以建極也功以撫世也言以垂訓也凡有一於此皆應法施於民之義故祭則福焉類則歆焉靈則妥焉神斯享矣此孔廟祠祀之所緣起非徒以彌文爲也顧世儒之論從祀者每多責備於著述之文而於道徳之實若在所後蓋有見於祭法報功之說亦以孔子刪述之功居多而祀典皆在教學之地故爾臣則以爲聖人之道本末一貫謨訓功烈以時而出初無意必於其間也其在後儒不得不與時而爲升降此祀典之所以品節也自今論之孔門七十二賢親炙聖化相與講明有翊道之功故宜祀秦火之烈典章焚棄故二十二經師口授祕藏有傳道之功宜祀魏晉之際佛老並興故排斥異端者有衛道之功宜祀隋唐以後聖學蓁蕪故專門訓釋者有明道之功宜祀自程朱以來聖學大明學者漸趨於章句口耳之末故躬行實踐者有體道之功亦宜祀此皆出於人心之同然而無事於一毫之假借故曰禮以義起又曰天序天秩此之謂也欽惟我朝列聖純以道化天下表章六經不遺餘力名臣輩出足配古人然知以理學爲宗者實自瑄始考其平生出處進退言論風防其不合於聖人之道者鮮矣況生當程朱之後素尊程朱之學而反躬實踐復性存誠所以立其徳者亦足以救末世支離之獘習其於世教似爲有功揆之祭法亦應有合但先年亦嘗建議從祀先臣劉定之議以爲瑄實名臣勤學好問歸潔其身無愧文淸之美謚至以較量朱子之門人髙弟微寓不滿故斷以瑄祀可無施行蓋其愛防祀典之嚴也如此後來公論有曰本朝理學一人有曰今之眞儒當入孔廟有曰比元大儒當入從祀有曰濳心理學當入廟庭有曰有功名教侑食無忝蓋其推崇尊慕之至也如此𨿽然是非必久而後定禮樂待人而後行今聖明在上議禮考文正其防也臣又按古人制祭祀之禮𨿽曰報功其意又在風勵後來蓋欲引長其道以爲世教計也是故孔子之祀通於萬世則孔子之道行於萬世豈徒以籩豆祼獻云乎哉若使今之爲士者皆能如瑄之爲學則言行功業必有可觀於世道何如也所謂法施於民者莫大於此仰惟皇上中興徳冠千古行聖人之道得聖人之綂主張斯文蓋亦有年如瑄者河津有特祀矣太原有專祀矣必欲鋪張一王之大典以表章理學之有人羽翊聖門風勵來學則從祀之選非瑄不可謹議

辯

崧宅辯

名名實實以彰道也作崧宅辯辯曰崧宅非崧宅也記地者蓋疑之疑之而未綜於實也曷從信哉予嘗遊焉九峯聨絡其前吳淞橫亙其北襟以橫泖帯以大盈地窪而土洳實松江之下流蓋一澤也有阜隆然相傳爲晉袁崧宅遂以名予退而讀晉史史無崧傳附見於袁瓌傳中題曰山松云果卽崧與則此非崧宅也崧家世非吳玆何以有宅按晉隆安四年崧以吳國內史來築滬瀆壘明年孫恩陷扈瀆崧遇害史亦云然借曰有宅又將弗暇矣或曰崧死國事吳人賢之因其所經比之甘棠云是猶非也夫崧之死憐之可也人未必賢之也吳之人尢未必賢之也何則崧受專城之寄不能爲國禦災捍患以有功徳玆土頃焉知勇俱困受戮賊手計當時因崧而死者非一人也人將無望之乎故晉史不列之死事之傳蓋諱之也且二其名以識史家之深意不然豈山松者又一人耶或曰崧之後就居於此故名夫晉宋六代避諱特甚焉有子孫居其地而敢以祖父名之乎是又非也故凡言松者若崧子裏之類皆因松以名非附名於崧也然則機云以名山者亦盡非與曰是殆其鄕人之志而非陸氏後人之所爲也夫機云之死並非正命文章名世實惟鄕榮況陸氏於吳累世將相功徳甚深惜才懷惠之人眷眷於山川桑梓者情也亦實也若崧者上豈得與諸陸伍下豈得與二俊班耶故曰崧宅非崧宅也舊本名松澤爾故今其地水先爲災文襄周公嘗欲經理之予蓋聞諸故老云

立心辯

君子之學始於爲已終於成已非有待於外也有待於外非君子之學也君子之心亦以爲吾何待於外哉自我學之自我成之自我得之而已矣故見於外也寧闇然而毋慕於的然其立心以爲不若是是則外矣由外【闕】者何與於吾之損益哉誠使一鄕之人是之一州之人是之而天下之人舉是之吾之學其弗然與吾之心其能安乎一鄕之人非之一州之人非之而天下之人舉非之吾之學其然與吾之心其有安乎君子之心求於安而已矣豈有待於外耶心之安吾遂之以成吾之安也心之不安吾去之亦以成吾之安也夫知吾之安之也而遂之內以自信外以自堅誠之立也知吾之不安之也而不去之內以欺已外以欺人僞之趨也誠則聖人矣僞將不爲小人乎是皆原於立心之間也果有待於外哉夫自學者至於聖人其上不知凡幾等矣自聖人至於小人其下亦不知凡幾等矣一誠一僞之間若是之懸絕吁可怪也蓋行吾之誠則日進由信而美由美而大其至聖人也何逺之有由吾之詐則日退蓋於此者恐其露於彼也飾於暫者恐其彰於久也反覆轉輾此心喪焉不自知其入於小人之域矣嗚呼成已者聖人也喪已者小人也曷爲成已始乎爲已也曷爲【闕】

爲人也是故聖人之於小人誠僞辯之也【闕】人以卽乎聖人者在辯乎誠僞而已矣孰【闕】

於外哉

解

來鴈軒解

【闕】

大夫之贄也軒大夫之居也凡鳥之陽屬【闕】時而識序焉惟鴈世之居室軒豁而爽朗者通

謂之軒中書舍人顧君汝嘉長安之居有軒大司徒蒲汀李公爲題之曰來鴈蓋紀瑞也瑞何以紀識不忘也所不忘者何君恩也君恩何可忘而又何取於鴈哉凡動物皆有靈有靈斯有感有感斯有通有通斯有應應斯徴徴斯驗矣鴈能通夢於人而【闕】君恩防若先告者瑞孰大焉此來鴈軒之所以識【闕】惟我皇上中興以禮樂文章飾治功凡才能畢錄而奇特之士尢所眷任若汝嘉其一也嘉靖壬辰冬十月顯陵告成當有金石之制大書深刻以垂示永永於是少保禮部尙書夏公奉勑撰文特命汝嘉書篆蓋異數也於是汝嘉奉命惟謹窮日之力未辦乃宿顯靈之宮以畢命是夕四鼔汝嘉夢縞衣者至臥側拱手語云方以類聚物以羣分覺而異之適家僮至報云夜四鼔有鴈一自天下止於中庭飲啄自如汝嘉益異之時江禦史占之曰是汝嘉題名之兆而異日名位之所至品服所象也已而禦筆親書汝嘉之名於碑且系以新銜云夫六夢有占載在周禮而熊羆爲男子之祥魚旐爲丰登之瑞著於詩舊矣大抵天人一气也顧其精誠之所防合者金石可開魚虫爲應而況於夢寐之間神明集焉易曰何思何慮此之謂也若夫遲疾隱顯乃有數爾汝嘉勤於職事爲今上所信任一時交遊皆文墨典雅之士與其弟汝誠對居長安聯鑣並轡雍雍後先斯於名軒之義皆有取焉汝嘉淳誠人也天之所與必矣予特爲解以祛世之惑且以俟鴈服之至汝嘉尙懋之哉

儼山集卷三十四

欽定四庫全書

儼山集卷三十五

明陸深撰

銘【二十五首】

白石硯銘

予假寓三義道院得白石破硯命工攺小制陷之雕匣中銘曰

毋謂玉毀寧止瓦完吾方有取於使過爾尙自新之勿難

疊碎石作小山具有澗坡巖壑之勝刻銘其崖

萬仞𨿽巍一簣攸始咫尺之間乃有千里叢桂招隠淮南邈矣潄石枕流子荊可起卓哉靜壽爲仁不已我銘斯徴玆道甚邇

緑雨樓銘

客有出安福巷者見岑樓突起有槐覆於北檐問曰此誰氏之居也應者曰松江陸子客乃紆轡訪焉及門主人肅客而升隙光出入溶溶泄泄猥若積翡回薄衿佩涼爽霑溽若霢若霂望之可掇卽之無物客曰美哉此槐之精也有似緑雨盍名其樓主人起謝曰善願揮厥防客曰夫本滋者末茂蓄丰者施廣昔人擇甘厚之壤蒔尺寸之萌孰不欲資其身詒厥子孫然非十年不用非百年不成亦難矣槐吾不知更若干主栽培灌漑之力不知閱若干嵗至於子之身而有之庸非天定乎且緑蒼勝黃之間色木土之中气雨天之澤而气之和也君子顧名思義以華國普施不亦可乎夫捨子其誰主人避席曰若是則吾豈敢然亦不敢不朂以塞子之望客曰夫木值秋則零非逆性也君子深藏若愚非貶行也艸木榮枯以順令君子行藏以正命主人於是憮然若失瞿然若獲請客識之於壁客旣敍其事復系之銘銘曰

嘉樹嶷嶷安福之裏有樓言言與厥樹峙誰其有之雲間陸氏古有哲士一衡一龍聨英闡葩光於家邦奕葉承之載構載堂巋哉斯樓層城爲屏西有玉泉【山名】東有觀星【臺名】仰瞻帝閽庶司在下屋瓦鱗次廣陌膴膴葺其上區以藏以修潛室素軒皆在斯樓名緑雨者厥掇其奇勿謂固弗培勿謂崇弗治【平聲】汝茂汝施我言如蓍

娛永堂銘

進士範君韶作堂於範光湖之上軒豁爽塏抱負陰陽取歡娛永日之義命曰娛永將以奉乃翁良沙先生堂成而翁適壽八十韶之志遂哉韶凡七舉進士有聲南宮徧交當世名公卿思得鉅麗偉特之辭又以爲斯堂永而樂與之者眾也韶之志逺哉按古之稱孝者二養志爲大身養次之兼之者謂之備物若夫娛永之堂遊耳目逸肢體有足多者而翁之志也喜文章尙禮義韶復成之是舉也不亦備哉韶於是乎能孝矣其友陸深爲之銘以示永永

粵維先民觀象徴理上棟下宇奠厥攸處爰有堂構啟之述之克諧人紀是曰孝慈伊其有作娛永之堂實維範氏濵於範光範子之考範翁之居其中休休其外舒舒澤國所匯天水空泂嵗事維新日晷有永志以適遂年以樂忘風斯引之而澤孔長翁來堂上櫂歌漁唱蒲荷鷗鳬近逺趨向翁有孫子亦有詩書以手提防以口吹噓纚纚閭裏衣冠杖屨憲徳質疑周旋堂廡和明淸夷翁寔備善乃勤人懷乃承天眷春酒登堂翁則楚楚風日載陽景物容與翁旣醉止朱顏素領斕斑滿庭或覲或請翁則撫之亦屢顧之有揚王庭以樹徳基徳基維何黼黻雨露棟梁折衝取焉斯具孰啟之先譬彼流泉翁實決之以防百川惟桑與楡翳翳丘園駟馬髙蓋以大其門惟皇霈恩章服有耀翁敬承之乃食厥報淮海攸鐘沃野千里有賁奎文自天上下君子之澤君子之廬孰敢弗瞻有踧儼如惟徳垂逺孝斯永世銘以介壽萬有千嵗

井井亭銘

夫利成於人而功配兩儀者井是也且霖雨之潤𨿽洪或無及於亢夏江河之浸𨿽博或不救於沍寒井則有恆焉有恆之道小而可大邇而可逺配厥兩儀孰曰不宜哉吳郡之西天平山之麓有井焉自白雲泉甘冽紺深故封編修吳公之所鑿也復亭其上以休役者榜曰井井人實惠之陸深銘其旁曰

天平峩峩靈泉所畜有亭翼翼臨於其麓爰覆厥井虛體淵光濟彼二儀燠寒甘涼伊其有俶自吳太史惟太史公厥徳肖是澤流生人實恆實宏太史有作永觀厥成倦者來休渇者來飲注瓶挹罌滫髓烹餁朝井而西暮井而東眾享其利莫知其功功之不知厥功之崇我鑱斯銘庶永玆道式丰爾源勿以渫告

木和氏銘

昔卞和懷璧獻之楚王被則者三至今人悲之自和氏廢而荊山之璞遂爲世大寶或謂和氏急於求售以速禍非不幸也夫和氏知矣用以自全顧不易易哉予重悲之嘉靖己丑秋八月謫南劍道武夷天日淸霽極登臨之勝旣謁朱祠釋菜於五曲明日任生鍇復要爲九曲之遊回舟焉有古木出於沙際泉噬水囓幻爲人形俯首交臂抱一石當胸若有所獻然時從遊者姚云丘雲霄程久中共諦觀之予太息曰此忠愛之化耶胡爲乎來哉睨其下一足若蹺又類刖者因目之曰木和氏手爲洗剔以付王羽士文賜藏之宮中表異也復系之銘曰

和氏懷寶或謂乃石三獻而刖爾厲爾魄我行遲遲不索有獲知遇何難銘以勸百

髙嶺書院銘

今之髙嶺古冠山也冠山有書院髙嶺亦有之冠山以呂左丞思誠著髙嶺則自孫太守朝用作也前有倡而後和基構琢鑿咸於教學有功不但一州之冠冕已也於是東海陸深刻銘其巓曰

穹山峻嶺以配人文峩峩冠山其上干云豈曰藏副羅此典墳靑靑衿佩式歌采芹孔顏𨿽逺大道日聞羮墻有見慰我同羣梵宮琳館一何紛紜辟邪崇正自我孫君

正齋銘

都諫兪君國昌作正齋友人陸深爲之銘曰

渇不飲泉息而擇木毋謂小閒罔敢弗穆負扆以朝兩觀斯戮秉徳不回神明所福髙齋抑抑惠山之東於皇先訓配玆棟隆過焉必式君子之功蟻旋則折龍徳乃中曲房復閣以貯歌舞結綺臨春速釁召侮陋巷稱賢艸廬頌武端居儼藏式是千古易云尙象書贊肯堂卓哉位置負陰面陽豈曰室邇用表萬方太史勒詞以銘勿忘

石涇銘【爲陸方伯】

夫物之至重者爲石水之至淸者爲涇惟重也足以鎭廊廟惟淸也足以別妍石涇之時義大矣哉陸深爲制銘曰

沄沄石涇大江之東伊其有俶華亭啟封溔渺演漾襟喉洞空民生旣奠人思禹功有煜偉人靈淑所鐘配徳比業循名考同厲齒可潄洗耳何工霖雨津澤與上天通江河淮濟式由地中千齡永譽百川攸宗

白石印池銘

若質維素爾用則朱尙毋紫奪而涅之緇

鐘硯銘【爲汪司業器之】

確然就礱鳴以叩從斯文攸宗含垢有容以坦厥中庸昭帝躬

筆屏銘

保障萬里卓立四山斂而用之在几案間

幾上廬山銘

予得此石於武寧谿谷中宛然雙瀑故道也因題曰幾上廬山刻銘其東崖曰

寰宇孤標匡廬雙瀑袖懷東海不有先淑小大之分伊其劖斵靜對一拳徧遊五嶽

鼓枰銘

未齋宮諭徳成藝遊出新意制鼓枰其友陸深爲之銘曰

員象天方效地一動一靜以闡斯義爾木斵之爾革張之無所用心將鳴而攻之

洮河緑石硯銘

予得洮河緑石琢成硯銘其背曰

縝乎玉黯乎緑用斯鬱鬱儼乎君子若內足而不以污墨辱惟不辱壊不速幾哉福

芙蓉洞銘

瞻嵩仰衡實惟隠映繄石與丁詎曰人境爾之始華气澄秋靘爾之不華萬古常靜常靜常定以保爾正匪名之榮惟爾之命嵗寒乃心水雲成性臨髙履危敢不益敬

硯銘【壽鄭啟範】

文字之友毫楮爲耦獨此最壽賦質近厚坦腹而受以玆故久知白含垢君子之守君子之有

小康山徑銘

治靳小康君子思大唐風無已詩人示戒悠悠泉石夙夜匪懈臨深履薄理欲作界理勝爲樂從欲斯敗敢告墨卿顧諟所屇

大象石銘

江之西海之東石爲林桂成叢歌小山詠大風生有涯樂無窮

屏石銘二首

云臥壁立仁壽爲徒可久可大以殿詒圖

二

完璧歸趙合劍於淵愼謀貴始後定者天

硯銘

陸氏之硯三世所珍用久而益奇質朴而無文古人所重者以徳不以形嵗在已未贊者陸深

大理石屏銘

逺岫含云平林過雨一屏盈尺中有萬里

玉華洞銘

山月如璧中天無雲人心朗然以顯斯文

醒酒石銘

昔以醒酒今以醒心難如蜀道勝比山陰

儼山集卷三十五

欽定四庫全書

儼山集卷三十六

明陸深撰

引

知命集引

深以嘉靖十有二年春得江西右參政明年甲午冬十月有事浮梁之景徳鎭望後四日聞陜西右布政之命又明年二月初旬爲入關之役由京口濟江至維揚捨舟從陸實廿有一日也曉徑蜀岡問之曰此維揚也而謂之蜀可乎有父老答之曰自此可以通蜀也予識之前此三日而四川左布政之命下矣從泗渡淮過宿適汴以三月四日抵大梁始獲報聞追數徴先爲之嘆息旋被部檄因攺蜀裝遵黃河而西行成臯滎陽間入咸陽問前朝城郭覩龍門伊闕三門七津思大禹之功度函谷上潼關觀中條太華之奇峻秦晉宦遊感念今昔乃歷長安略咸陽道岐丰徴文武之遺化終南太白髙切雲霞涉汧渭出褒斜東望漢中見淮陰拜將之臺徘徊定軍山下悲先主之業不終拜孔明祠堂而去比入五丁峽寔五月八日也山川偉麗之觀少償夙願而不知此身之逺邁也亦云幸矣因檢漫稿次第之題曰知命夫一定之謂命顧知之有蚤有不蚤爾時年五十九嵗是嵗六月朔書於梓州中江之分司

朝天詩引

右若干篇松郡士大夫之詩也嘉靖元年冬華亭侯聶君文蔚爲入覲之行是舉也蓋古贈言也文蔚治華亭有善政故其詩有美有頌有願有祝有愛有慕有情有實有體夫被其惠則美形焉質其成則頌形焉冀其大則願形焉要其終則祝形焉思其去則愛形焉徯其來則慕形焉發於衷之謂情核於事之謂實明於國家之謂體是詩有焉邑士沈東聨而什之以屬序深受而終誦焉美哉沨沨乎其至理之音與夫上天將開理於世也必生賢才以擬之若或待焉其將寄斯人以理也必設地望以處之若或試焉是故五臣之於唐虞尹旦之於殷周是已乃若以預擬之才用之於旣試之後者是天也非人也底憂勤之績以致熈皥之治者是人也非天也天相之人成之其致於理也必矣文蔚之華亭其殆試之乎今天子繼統將興唐虞三代之治華亭之政績固文蔚之所借手以自獻者也由是而致理焉文蔚其將有不得而辭者乎故不知天之所爲者非知也不盡人之所爲者非仁也仁且知文蔚所以擬之者蓋亦豫矣故於序是詩也復申之文蔚名豹永丰舊族少有重望舉丁丑進士精練明敏才無不宜治華亭再期其亷仁尢足稱云

海邦快覩詩引

莆田鄭侯令上海之三年防江南饑天子用大臣議發內帑賑上海以銀萬兩至侯捧而喜曰上之賜也吾民之命也自吾之領斯縣也一錢以上於民也不敢妄費已乃檢括諸庫得銀二千六百兩有奇自吾之社倉法成也斂散之有贏已乃發谷之在濟農者幾四萬斛其在唐行者復得米二千五百斛有奇已乃集父老於庭諭之曰民病矣吾若父母也徒有憂焉不給是懼惟天子念逺民惟撫按贊之惟太守成之玆則有鏹有米有谷食費咸具吾之幸也抑亦吾之心也諸父老皆拜舞曰是我侯之惠也徐勞之曰非吾所及𨿽然凡惠在速其以卽日從事榜於通衢曰逺近皆集環縣以聽又曰凡惠在均其以三鄕之民下下者撮其戶三萬四千餘戶授銀三錢則又曰物析則寡其以吾民之彊有力者任縻散則又曰凡物聚則壅其以地分處民之至者布而書之曰某鄕於此統以裏老則又曰凡科擾者邀奪者論重罪整以僚吏由是煥若星布密若魚麗然後鼓以給之鐸以散之麾以進退之由是折若蟻封次若鴈序終事之頃幾日昃焉民欣欣然各滿所望探諸懷中得方函署曰戶某銀三錢人人無爽散谷法如之散米法亦如之觀者嘆息所未有也皆以手加額曰斯政也非侯之仁無以與此斯仁也非侯之才無以辦此諸生唐敞目覩其事颺於眾曰下有急而上弗問者亂之積也上有善而下弗知者薄之趨也或以養亂或以導薄是焉取於理焉侯之理海也惇本阜俗鄕約具焉訓飭勵戒課試嚴焉三年於玆善多矣惟是一舉也而數善集焉凡我鄕校其謂之何紛而止齊弗可以制軍政乎博而舉要弗可以馭萬里乎濟而守逸弗可以例後世乎不疾而速焉無爲而成焉古之卓異者耶而詠歌靡聞敞等之恥也奚其可乃請於諸博士博士曰引以長其比於風矣復諗於鄕大夫大夫曰徳惟功其晉於頌矣又徴之古作者作者之意旣深且渥其式於雅之大矣僉曰可矣乃帥諸同志共裁爲若干篇用備觀采聨而什之以告於前史官深深從二三子讀之曰稱哉乎情文之間也夫仁而無術與忍同宮惠焉罔終賈怨一致是宜傳遂題之曰海邦快覩以引

石門詩引

晉山深逺故奇秀不外見入山之人始知之若石門其一也石門在今平定州之東三十里南轉山石中斷若門林深土厚可耕可薪郗氏之別業在焉郗君文淵守壽春時寤寐玆地命畫史圖其勝凡十有六太宰白巖喬公題之曰石門村樂文淵致壽政還遂有其樂而山川之奇秀於是乎遇所知矣予再入晉寓平定久文淵以是請曰買田歸老此先人之志元深罔敢墜也願有述東平公舉進士官給諫卽以身殉國文淵一仕州郡飄然髙蹈皆不事表襮以求人知者玆山固肖之耶而石門之山川於是乎得所托矣樵歌牧唱巖花野鳥與夫四時之變態無窮人未必盡知而文淵之孝先早退世必有能知之知之者各抒言於其左

蓉塘詩話引

詩話文章家之一體莫盛於宋賢經術事本國體世風兼載不但論詩而已下至俚俗歌謡星歷醫卜無所不錄至其甚者𨿽嘲謔鬼怪淫穢鄙防之事皆有蓋立言者用以諱避陳托微意所存又文章之一法也若乃發幽隠昭鑑戒紀嵗月顧有裨於正傳之闕失蓋史家流也吾友姜南明叔方工進士業餘力及此書予在京師時嘗一讀之卷帙尙多八峯張國鎭之令海也捐俸刻之縣齋頗有詮擇其間明叔可謂博雅之士哉古稱文章止於潤身而學以經世爲大是集所錄經世之端蓋多矣八峯亟表揚之與善之心皆可謂無窮也書凡若干捲明叔別號蓉塘故以名集云

見月錄小引

余性疎口且多言與人交輒得罪治甲子秋獲侍戴君子孝共載而北道路幾四千里始終幾五十日飲食臥起未嘗竟時捨去也而余之疎者不加密多言者不加黙子孝顧待余驩然若骨肉時加許可不知何以得此於子孝耶將子孝嗜憎之情與人異非邪明年春餘待罪於朝子孝去卒業南雍別且半載余未嘗一日忘吾子孝知己之深也追憶河橋風雨殘鐙對坐恍然夢寐想吾子孝無異此懷因錄往時與子孝途中鄙作爲一卷取栁子厚見月詩爲名庶幾後日知己一劵云

思萱詩卷引

凡人之情托物而後諭者至情也昔屈原之作離騷也悲宗國悼故君其情可謂至矣顧其詞之所指品香艸目佳禽抑又緩焉是故其詞愈緩其引類愈疎而其情愈至故不獨當時悲之千萬世而下聞其聲無有不悲者此思萱之所爲作與萱艸類不見於騷而見於詩釋之者謂諼萱同音故命之以忘憂之艸而後世遂托之於母其意若有頌禱焉者或曰婦人佩之宜男此或有母道云爾要之人子愛親之至情托物而後諭者新諭易君止恭六嵗失母長而有知以思萱名堂又博求大夫士之能者詠歌其事浸成巨捲語有之曰覩其物則思其人況於不敢思其人而惟物之是思其情又當何如耶故推其意有合於騷而卷中諸作頓挫抑揚亦足附於騷之餘者不知讀是詩也有悲止恭如悲原者乎姑序以引

儼山集卷三十六

欽定四庫全書

儼山集卷三十七

明陸深撰

序一

送都閫王公北歸序

今天子神聖禦防逾一紀矣文恬武嬉四方無事在大江以南東至於海尢稱晏然若乃韜略之務寔無所於用士大夫之抱負奇偉者咸無所於自見輒思引退若不得𨿽以病免可也天子亦例可之於是浙江備倭都指揮僉事王公得以北歸公盧龍人也在卑濕柔脆之鄕常郁衂無暇展布果若病然予來浙訪公於私門遂以病見而奇气表然於離褷局蹐之間予甚疑焉公世受國恩凡疆場之事無論大小險易一切以身任之𨿽其子若孫尢當以繼志繩武爲大非若予書生然起自白屋茍不得志則求賢者能者而讓之位潔身以去安往不可公宜難於去也予疑公固有待哉未兩月都閫順庵鄔公一山李公以公歸期告且以贈言請予甚不滿於公之此去而又以不得如公之得去爲髙也乃爲之言曰士大夫自一命以上皆有委質致身之義進退可易言哉是故知進而不知退者非也知退而不知進者亦非也當進而不知進者弱也不當退而必於退者非惰則有所利也進退可易言哉𨿽然能退者視不能退者則有間矣故曰難進而易退者古之節也古之人有文武才者不少而進退之際略可考見馬伏波忠勇出於天性建立焯焯至於請擊武陵五谿蠻則據鞍顧盻以示可用冦忠湣出將入相決策澶淵之役可謂有大功於國矣卒之皆爲姦人所擠徒以老不知退爾公之此行胡可少哉𨿽然此特禍福之小小者耳亦非所以論公也方今天下之患惟西北二方爲甚彊而北陲外諸防古部落尢稱四方然非朶顏三衞導之出入不爲功蓋三衞於我近在肘腋距京師不過三捨可慮也朶顏等衛入貢之途必出盧龍公自少有志於廓淸習知其情狀且逼邇京邑公歸輕裘緩帶逍遙塞上以觀其變萬一有警則朝驟符而夕登壇矣區區東南宜公之所不肯少畱也於是順庵輩舉酒酌觴曰公之志端在此請書以爲序

送都察院右副都禦史安齋朱公治河序

我國家定鼎於燕北塞南河其事惟大大抵塞上之事十七在人惟河之利害常有天數而人謀之事事者不能二三是故其事尢大天子每出大僚一人主之俾司濟上凡山之東河之南兩畿濵河之地皆得以便宜行事任至重也是故常難其人嘉靖癸巳治河之憲臣闕吏部以浙江左布政使安齋朱公名上上特陞爲都察院右副都禦史俾蒞其任旣而塞上事嚴吏部復以朱公宜任宣府巡撫之事特名上請上若曰河事非朱某不可宣府之事可別疏名來上於是天下皆知朱公受知之深而相與頌君相之愼於用才也如此於時右布政使鈞陽黨公請爲贈深昔調官延平公適總閩憲得備觀公文武之才經綸之具可以大受者有不得辭乃起而贊公之行以告於眾曰公舉甲戌進士選爲監察禦史出知鞏昌陟爲按察副使於浙江卽轉參政繼陞福建按察使復進浙江左布政使敭歷中外是可謂善天下之官矣癸未大覲吏部旌天下郡守之卓異者才三人公居最旣而吏科薦天下之賢七人公以亷介與焉是可謂永天下之譽矣初巡河東鹺政大舉再按齊魯風裁振揚備兵溫處一道肅靖及長藩臬吏畏民懷是可謂具天下之才矣公自筮仕以及今遷廉潔自持一介不可以取與所至庖防有終日蔬素者事必躬親𨿽井臼澣濯之微或至身爲之嘗曰古人運甓果何爲哉而又兢兢恭愼未嘗有疾言傲色是可謂有天下之徳者矣夫履歷以練達聞望以感孚才以濟事而徳以將才凡有一於此者皆足以大受而況公實兼之乎其於河事也何有𨿽然河事亦豈易易哉自河入中國爲生民利害也久矣禹迹之後與大運低昻實系興衰治亂之故蓋自戰國諸人各圖規利始以城郭園田宮室井市之侈繁與河爭而水勢始激爲害至於今未平也凡治水工自上流乃克有濟今之汴泗徐沛皆下流也成功實難古河入海悉由東北順下之勢然也今日治河本爲運道障之使南似從仰出故理逆而禍大此其大較也茍知讓斯須之利而不與爭凡事講求其本源而不瑣瑣於末流之拘事得順適之理而因事以興利𨿽公相天下之業亦不外是而況於治河乎聊於是行乎卜也公其往哉

送葉白石學諭令邵武序

貴溪葉君淳夫教上海且六年矣乃遷爲令令邵武司訓伍君汝觀率諸生董繼寶輩來請爲淳夫贈汝觀之言曰淳夫剛方磊落動與道義俱不設城府與人交若孤峭往往緩急之際气力爲多卒然犯之不校吾賢僚也諸生之言曰先生教人多方尢嚴於義利之辧生徒貧且病者至割俸賙之而束脩之修不修不問也其講學則以致用爲實際而一掃髙虛淩蠟之獘其校藝則以徳行爲首科而文詞爲下升堂侍坐之次能使諸生凜然戒懼𨿽聲色不一假借吾嚴師也予聞之曰是則然𨿽予亦豈無良友之思哉予憶少時往與計偕渡江道揚州觀同知葉公之爲政上下響應如古循良然乃心自語曰他日有官如葉揚州亦足矣又何必位通顯哉是時未知同知爲誰也予旣待罪史官友人空同李公督學江西以詿誤系獄大書江西諸生之義而以貴溪葉生爲冠是時亦未知生爲誰也輒扼腕嘆曰安得若人與之相周旋哉防予自講筵調官同知延平便道攜家時邑中得新學諭偉如也卽來慰予不甚作寒溫便語予曰先生當速就道予竦然異之因以論其世始知學諭爲葉揚州之子而李空同所與共患難者卽其人也心益異之予去延平不滿三月萬不如葉揚州督學山西得罪如李空同晉陽諸生問者殊少益思吾淳夫之不可多得也家食嵗余與淳夫益相知厚再起蒞浙稍遷江藩淳夫之規誨予者日益至今還自江西肩藤未弛而淳夫去矣予又安得無言哉予行江西逺矣大抵多气節之士往往類其山川而廣信在江西上游尢爲佳麗故又多文章政事之才若吾淳夫其一也往時少師東湖費公在館閣每向予道信之丹山碧水宗伯石潭汪公少宰閒齋先生昆季又相與躋攀覽眺自負爲乾坤奇祕口縷縷不能休夫三公皆當世偉人豈徒詡詫形勝如幽棲之士哉意必有人當之有之不在吾淳夫乎淳夫之气節著矣文章名世矣世所未必見者政事耳今將試手邵武吾知淳夫必能發山川之光彩以經綸宇內姑自一縣始無疑也邵武延平之右臂予知其風土朴厚溪山盤固昔文信公之所嘗開府也而與貴溪爲近以吾淳夫之才爲之其有不以政事名一世乎夫以气節根柢乎文章以文章緣飾乎吏事吾見邵武之政日起矣異時天子有召考功奏最爲天下第一必吾淳夫也或曰淳夫才宜大用邵武非所以大淳夫也予應之曰此用人之人之深意又安知不以淳夫大邵武哉淳夫往矣於是汝觀諸君子僉曰是則然宜書爲序

名藩至徳詩序

嘉靖十一年十一月十日皇帝親禦奉天門降制勑一識以親親之寶若曰晉王天性純孝長而嗜學及居喪哀慕有芝艸白鸐之祥撫按重臣來上其事玆特遣官褒奨且以風勵諸王尙益篤孝行以永終譽爲宗室之光成夾輔之美顧不偉與欽哉故諭於是大行人臣某當陛躬承馳傳續食以往封以芝檢襲以黃帕導以文馬呼傳道途行者皆俯伏頓首屏息以傳於晉郊黃童白叟咸懽忻鼔舞偵伺所由來舉手加額曰天子之神明也我王之賢孝也及於國門則設大仗香燈旂亭官僚具服奉迎鮮耀登於王宮晉王衮冕執圭北面拜受惟謹士大夫之能言者咸作爲歌頌以侈一時之盛美於時前按察副使陸深適有事於晉與觀斯舉王以左長史馬朋來致命曰敬哉汝宜有述深以罪辭王再命曰咈哉汝舊翰林也何罪之能辭深昨任事時辱殿下知奬慰勞至於再三且孝芝之作已嘗附名諸公後而翔鸐爲異則又見於河中王等之奏特勤璽書事豈偶然乃拜手稽首而言曰詩不云乎文王孫子本支百世釋之者曰本宗百世爲天子支庶百世爲諸侯古之諸侯今之親籓是已漢稱諸侯王今之藩王是已夫天子諸侯天下之大分也天子有天下諸侯有封國天下之通制也天子親諸侯諸侯奉天子天下之定禮也若夫孝以法祖敬以修身天子諸侯一也天下之要道也安天下之大分遵天下之通制守天下之定禮明天下之要道於是動天地感神明致休徴孚臣庶昌宗藩輔治化耀當今播來裔此則晉王殿下之至徳也於歌頌爲宜深謹序之曰名藩至徳以傳且承命也

虞山奏疏序

今山西按察使虞山先生姓陳氏深之鄕同年友也又三十年矣中外進退大略相似而亷介之操敢言之气非深之所敢望也嘉靖壬辰深命於晉而先生至首出疏艸示之皆先生爲禦史時所上也乃受而卒業焉分爲二編凡論列者曰奏疏凡條處者曰奏議大抵使人便於誦法且以考言行也先生爲禦史餘二十載始自南入也當正徳之初年再召而起也適武皇之末造及終制而來也際今上維新之朝時方多事有大舉措有大典禮先生居中居外無不言危辭與婉道並出施行報罷者間有之嗚呼玆一代之時也乎使先生終臥不起則有不得言使先生速化而去則有不及言豈天固遺之時耶將以舒露先生之蓄藏者而奇文法言往往亦在語云與時髙下豈不信哉宋制入臺有十旬不言事輒舉辱臺之罰深竊過之使時無可言固將彊聒也故嘗謂臺諫之言事當論其大小不當論疏數當論其緩急不當論其早暮則是編也所謂大小所謂緩急所謂疏數所謂早暮咸可考見𨿽然先生豈有意於言哉故又曰先生之告君也文少而事多气平而詞暢世必有知言君子

送沈文忠左判徳慶州序

予昔官翰林與有史事壬申之嵗南封於淮軺車所過郡縣以數十計而以常山爲之界其所見守令亦以數十計而以常山爲之難蓋自京師而達也放洪逾河絕淮渡江泛湖衝潮亂流上瀨有牐壩之限津梁之轄𨿽然陟降止於尋丈水陸之勞逸未分也惟至於常山則捨舟就輿出塗泥之下而躋攀雲霄之間𨿽西北之塞棧東南之嶺嶂有雄且險者於此此豈非一界限也哉令常山者往而送來而迎奔走於水涯山巓或東不及西西不暇東往往令人傳呼告至與謝不及其泛泛然者猶煩館谷津遣而後己其地儉其民習勞而吝健於訟簿案繁夥易緣以姦令豈不以是難哉沈君文忠適令於是予以鄕裏又有場屋之好且舊矣乃得從容延訪以故且以觀其政文忠執手板指顧風生具於一談之頃方謀作城鑿池安養斯民以丕變其習俗纚纚然可挈而整齊之不難也時方有饒源之警遣大將用兵百需咸具將於是途乎出予旣下艸萍趨饒州竣事頗得賊中情狀還至常山則見文忠具畚鍤興工徒塹山疏水次第略舉行視其倉庫甚虛問其防但口胡盧以對予心偉其才之敏而竊憂其成之難或成之而怨斂也但告之曰饒源之釁賊𨿽就招恨撫禦非防將半載賊糧且盡必大作禍常山其衝乎屈指計之臘盡春初其期也文忠勉之旣爲薦於同年王禦史伯圻時適按常山云予旣抱病歸臥於家賊復煽亂果如余料自開化直常山以有備而止旣而文忠果以築城用鹽引稅錢爲當道文致罷令常山文忠訴其事於朝得昭雪之然猶坐微文當鑴一秩於是謫判徳慶州予曰此非文忠之罪盍再訴文忠曰令與判相去幾何地爾然吾正當以人重其官豈復借官以重人乎昔人有言惠州豈在天上也予益賢之與之飲酒而送之喟然嘆曰天下事之難成也久矣自全者因陋就簡以爲國羞自任者胎禍媒謗以爲身困蓋自昔然矣若文忠者之所遭果孰爲之哉而公道卒至於不泯聞之向來鍛鏈文忠者半在鬼錄而文忠固無恙也文忠亦足以自恃而自慰矣安知徳慶非文忠遊刃之地耶州守張君汝隆亦予舊識才士方自開州得調文忠往願相與以有成也

重刻百官箴序

我中丞新安潘公方塘撫蜀之明年重鋟百官箴於行臺深適吏屬爰覩厥成公命序之按箴本衣箴醫人又用之以攻疾蓋彌縫其闕失而刺之詩曰因以箴之是已百官有箴自漢始此則宋儒山屋許先生所爲撰次也山屋名月卿理宗朝進士及第家婺源許村蓋公之鄕人也深少側聞宋亡時南士有臥一車中五年不言者心甚偉之而未知卽山屋也今讀其遺文又知講學於鶴山魏文靖公得朱子之傳新安爲文公闕裏則山屋固朱子之鄕人也平生著述甚多此箴或其集中之一類耳箴凡四十有九而名之曰百其見於自敍者意義深逺視昔楊胡崔劉之文尢爲忠朴經世大業悉聚此書其曰分殊理一其曰本末源流又曰閱天下之義理愈熟處天下之事防愈精此皆朱子之學也且人品甚髙往往譏切時宰故仕不大顯至於摛文命篇辧於體裁𨿽音韻字畫之間博考詳據眞朱子之正嫡也不可亡傳顧其制盡宋官言多宋事特一代之書爾要之有合於今者則經筵翰苑禦史史臣尙書六部太常大理國監登聞覽厥名義殷鑑存焉京兆非今之天府乎守臣非今之郡縣乎發運轉運提防刑獄非今之布按乎茶馬市舶鹽鐡錢糧又皆今日之要司觀防通以槪於不可解之心𨿽百代傳可也此公翻刋之微意豈徒鄕人云乎哉惟公敭歷中外幾三十年百年之業無所不具又況遭時得君致位九列旣非黍離麥秀之老可望而格物致知誠意正心之學自幼得之朱子者尢精其所到未可量也𨿽然以鄕人師鄕人爲近而深亦山屋之鄕人也於是乎序

儼山集卷三十七

欽定四庫全書

儼山集卷三十八

明陸深撰

序二

分寧周氏族譜後序

刑部尙書泉坡周公重修分寧族譜蓋用歐蘇二家例以譜十有三世之可知者於是分寧之周氏蟬聨葉奕秩然可考旣成又手分爲內外二編內編以詳系外編則文獻存焉公嘗授予讀之使序諸其後按周本以國爲姓所從來者逺矣其在於今則分寧之望族也昔孟氏有言所謂故國者非有喬木之謂也有世臣之謂也夫喬木歷數百年而後成幹雲霄蔽日月蔚然百里之望可謂偉也已而不足以重故國者謂其爲物也然則周氏之所爲分寧重者寧非所謂有世臣耶今泉坡公謇諤當朝有伊傅之望敭歷中外幾四十年位至尙書典司刑獄天下倚以無寃自泉坡公而上則有來軒先生其人風猷峻整文學深醇屢典藩臬入佐省臺贈官易名屹然一代之碩輔自來軒公而上則有南山先生其人器度閎偉才識敏達西邊北鎭樹大勲績晚受知於孝廟甚深沒有僖敏之謚其他以科第奮庸徳誼稱譽傳芳踵武世不乏人皆玆譜之光也非一代之世臣耶其於人國也重矣故曰有世臣之謂也豈徒分寧之望已哉玆譜可傳也慨自宗法廢而姓氏之學微自圖譜廢而述作之體雜是故髙者過於文卑者局於質文質得中如尙書斯作𨿽謂之良史亦可也此尙書所以有功於續譜此續譜所以有功於周氏此周氏之譜所以有功於分寧此分寧周氏之譜所以有功於世道也何則土膏沃者產丰宗支蕃者積厚是故有世家而後有世臣有世臣而後有世徳若斯譜也抑亦可以觀徳也已於是乎序

大臣祿養圖序

嘉靖十有八年七月吉太子賔客吏部左侍郎兼翰林院學士張公邦奇上疏言臣母沈就養京邸越玆六年今八十有八矣親生之子惟臣一人乞送還鄕如例則臣母子並荷皇上生成之恩而天下皆覩皇上仁孝之治辭甚懇切上意若曰侍郎學士予丞弼之儲也況東朝初建方有輔導之寄豈宜暫輟左右乃出禦批答之曰大臣祿養壽母自古治朝恆有之所請不允命下之日朝士大夫相與慶之曰皇上之敬禮大臣而及其親也如此人臣之孝奉壽母而格其君也如此固一代之盛事也於是侍郎入謝退以復於太夫人敬宣徳音太夫人起望謝於庭肅拜如禮乃立侍郎於側舉手加額而語之曰聖恩厚矣吾老偶思鄕耳幸無他吾兒身爲大臣宜視國如家吾有兒爲大臣且視客捨亦如家心甚安焉於是侍郎下堂謝曰謹如教鄞之士大夫復相與慶之曰賢母之教其子而忘所懷也如此孝子之奉其親而移爲忠也如此又吾一鄕盛事也用繪爲圖遵聖諭題之曰大臣祿養以告於陸深請爲太夫人壽深視太夫人猶母也寔與侍郎同年交垂四十載聞太夫人之賢舊矣太夫人出鄞舊族歸於贈少宰府君相之道義至訓誨諸族人之言動與古聖賢合其教侍郎之方尢爲逺大蓋張氏之師保當世之女丈夫也昨嵗深親拜太夫人於堂步履康健耳目聰明如壯嵗人未嘗不私爲侍郎慶然於此重有慶焉𨿽慶以天下可也何則古之所謂大臣者必以身系天下之重而具有祈天永命之業古之所謂祿養者𨿽畢備鐘鼎之物而恆享於三從四徳之賢故大臣有之然知己之主難逢也祿養有之然京朝之貴難得也壽母有之然賢徳之風鮮聞也今太夫人以順厚之天和而夙成侍郎之器業以侍郎之徳望而遇知於今上之聖明此風教之所由盛而雍熈之治可致也則太夫人一日之養固朝野一日之福百嵗之養則亦朝野百嵗之福也豈非天下之慶哉是嵗之九月太夫人旣畱京師又膺攺封之命翟冠鳳誥輝賁髙堂適及稱觴之旦一時君臣母子之際敬恭雍穆天保行葦之仁關雎麟趾之化無以過此𨿽古今同以爲慶亦可也因並書爲序

武寧縣誌序

武寧爲縣僻在萬山中當修江上游水泉灌漑之利峯巒岑郁之美亦望縣也其俗朴野其民力本谷菽布縷之用流焉以資生爲裕其地邊鄰省自寧州西來皆衡沙境也故流移易爲受納喜於生事而盜賊因之其土著之人又皆負气吝財顧其末也流於文勝而和厚之風散矣亦勢也頗號難治司民牧者宜示之以禮節失禮必有讓節則寡求而武寕之淳實可還也昔在癸巳甲午之嵗予參政江藩嘗守其地過焉接見士夫問縣之故而以志事爲闕防予遷去無暇然每每往來於懷也唐君世惠來知是縣禮聘學諭徐麟修成此志凡若干捲提綱緝目煥然可述𨿽不入其地者一展捲間猶武寧之在目中也可謂有功於此縣矣予旣歸田世惠椷來請序予讀之喜喜以成吾宿志也近世郡邑作志甚多多附麗於史法而藝文爲工大抵史以記往志以開來記往以存鑑戒開來者則經綸之業系焉𨿽史家猶以作志爲難此體例之辧而名實之際也致用有間矣是書簡質不失其故凡有事於武寧者可執此以爲政矣世惠名牧自鴻臚遷爲國監典簿予嘗教國子於世惠有契分且同鄕也因爲之序

兩浙南關志序

南關今兩浙徵竹木之所在杭城潮門外故曰南關定制嵗命工部主事一人領之設自成化間未志也志之者主事薛君尙遷也志成深適來視學而序之序曰徵國計之大而亦天下之大利也計大寔煩利大近膩士大夫有避而不肯爲有畏而不敢爲者事至於不肯爲與不敢爲其獘可勝言哉此尙遷之所爲志南關也志建始則永終之道得矣志關廠則體統之義明矣志宦紀則交代之際愼矣志人役則小大之分辧矣志事例則綱目之理該矣志課單則新故之迹詳矣志淺船則資利之意深矣志條約則告諭之體嚴矣志因革則經權之宜審矣志事宜則變通之方廣矣志器用則愛養之心博矣志藝彚則性情之用明矣以是理煩以是滌膩夫何獘之有凡此皆尙遷之志而此志之所爲善也尙遷名僑潮名家舉癸未進士明於體用之學故𨿽小事不爲潔已𨿽大事不爲私已若斯志可以觀已

庸玉集序

終南山人王堯卿與予相得之知甚深頗恨相從之日猶淺也嵗在辛未壬申之間遇於京當是時予爲史官堯卿爲諫官也堯卿盩厔人每謂予之盩厔多異人於是相約爲物外之遊又約堯卿當過江南予當訪堯卿於盩厔皆漫然語也不久堯卿棄官去已而堯卿果渡江予時在成均昨嵗過盩厔而堯卿之墓木拱矣追念今昔爲之出涕堯卿才甚髙當時頗疑堯卿少自遜避蓋有待也不意堯卿坐交遊之累下詔獄就逮至南都甫脫以死死時事余聞而悲之亦天下之人所同悲也堯卿之弟舜卿又與予有寮寀之誼今寓茂州以此編見寄將刻梓以傳嗚呼使不識堯卿者讀此亦將一字一涕況如予與堯卿者乎復抆涕爲之序且手書之以報舜卿

唐詩絕句序

昔東萊呂成公著臥遊錄以適物外之趣近時都太僕敬亦有玉壺冰之作予嘗欲題其書曰山林經云丁酉之嵗赴召出蜀下三峽道荊襄而北河山鉅麗之觀靡日不有時歌古詩以慰羇旅之懷因裁取若干首欲爲一編若輔二書而行者亦猶經之詩也予少弱而病病益弱故每退焉思爲葆藏之計今六十有一年矣竊念自先人祥禫營域之日以其餘力剏爲精舍鑿池種栁栽花蒔竹當古淞江之上漸歷嵗年蔚成林藪泉石亭館之勝徒往來於奔走之日爾萬一聖明憐而賜歸得有其適將命童子按聲習之以娛老景而消長日是編也安知非予之鼓吹耶乃寓歸刻之儼山堂中

重刻杜詩序

自遷史班書而下杜詩韓文爲世所流布宜無限也近時杜學盛行而刻杜者亦數家矣余所蓄千家注者於杜事爲備間付汪諒氏重翻之以與學杜者共誦其詩讀其書且以論其世也昔之君子稱詩人以來未有子美豈不信哉𨿽然杜詩出而唐祚衰矣何者淳厖朴厚之才審於體而知務弼成人國於肇基開業之防曁其休養蕃息之已久然後士無所見往往悉其長於藝文而於當務之急顧有所略積而至於獘且蠧焉此孔子所爲思先進也自周之季蓋已然矣故曰文盛者實衰末茂者傷本知者愼焉若夫子美沈鬱頓挫之辭忠義激昻之气或因於所遇而霖雨經綸之思唐虞稷契之志至於一飯而不忘後百世而習之猶足以追想其衝襟雅韻願起而從之遊是其哀樂之所寓尢爲不逺於情性者此或詩人之所未講也工旣成因爲之序卷帙次第固無攺於舊云

重刻唐音序

襄城楊伯謙審於聲律其選唐諸詩體裁辯而義例嚴可謂勒成一家矣惟李杜二作不在玆選昔人謂其有深意哉夫詩主於聲孔子之於四詩刪其不合於歌者猶十九也宋人宗義理而略性情其於聲律尢爲末義故一代之作每每不盡同於唐人至於宋晚而詩之獘遂極矣伯謙繼其後乃有斯集求方員於規矩槪丈石以權衡可不謂有功者耶獨於初唐之詩無正音而所謂正音者晚唐之詩在焉又所謂遺響者則唐一代之詩咸在焉豈亦有深意哉旌徳汪諒氏旣刻杜集力復舉此予嘉其勤也復爲之序

送右方伯劉南泉赴任山東序

南泉先生劉公以四川按察使遷爲山東右布政使憲副沙谿龔公憲僉震軒蔡公輩相率屬深爲贈深方居是官而無能理於其職其何以應諸公之求耶久之未有以復也顧南泉一世之才也無官不宜蓋自丁丑舉進士爲戶部兵部兩郎署有聲出爲河南開封兩大府又有聲陟爲參政憲使治行皆冠自此爲卿爲輔可矣由臬而藩遷轉一階耳𨿽然吾不爲南泉得是官而且爲是官得南泉也惟我國家稽古建官一遵周禮而於布政使有左右之設蓋寄之以古方伯之任而若將爲周公召公之分治者亦可謂重矣今布政之職於六官無所不統而司徒司空之務爲先右布政於左布政之職無所不問而司馬之淸理爲專若兩手然故曰左右左右手具而人之一身理矣左右布政協工而一省理矣積一省之理而天下理矣其重有如此者大抵士君子貴於行道而轉遷之次實關气運諸司之爲理則有大體存焉左右協恭體孰有大於是者而南泉固優爲之自此以理天下可矣今之山東卽古齊魯之郊而周公太公之所爲治孔子孟氏之教出焉玆將舉周官之法度以行孔孟之仁義而有合於國家之治體非吾南泉尙誰望哉吾故不爲南泉得是官而且謂是官得南泉也況山東密邇帝都據有海岱之雄北盡遼陽其物產丰碩故其人富饒其土地廣衍故其人勇悍多知謀其險塞阻山帶谷故其人易動而好爲冦盜詰兵請戎之務視他省爲尢急故曰山東之理亂天下理亂之也其關系有如此者以南泉之才爲之又當爲諸省冠必矣此或當寧用人之深意而亦諸公寅協之忠告也深識南泉最早而知南泉最深於是乎有言防代者順齋林公至乃請郵致之

送中書舍人潘君致仕序

正徳十三年秋八月國子監監丞臣潘援上言臣援久司教事出入內外承國寵靈得表觀天下之英才有年矣顧稟賦素薄疾疢薦臻願乞骸骨歸上下其事吏部吏部稽援成迹屢最議援抱衝退之節宜當奬拔之科儻俯從其請卽有故事超轉官階以風示天下國子監風化之源而丞故重職也合處以文翰之地致其事覆奏上上是之擢中書舍人以去深自翰林出教國子與知其事時方求賢才與圖共理欲畱之而勢有所不及也丞旣罷束書數篋至不能歸深目覩其事時方寒沍畱以俟春欲助之而力有所不能也明年二月朔成行諸嘗與僚者咸作詩送之而請序於深援字匡善處之景寧人故鶴琴太守公之從子今太常少卿南屏先生之族弟前祭酒侍郎王甌濵先生之同年友也深聞匡善賢久矣求其人而不得見得見矣而不獲與之處處矣而不得久以盡其平生之所相與願爲者以爲快若相避就然深於匡善其何以爲情而又何說之能爲哉𨿽然動靜者天之時也險易者地之理也勞逸者人之事也出處者事之爲也仕止者君子之道也匡善玆將馭動以靜在險卽易捨勞就逸旣出而處壯而仕老而止仕以行道止以遂志久速消息一與道俱又焉往而不得哉身進而志屈迹逺而徑捷言合而行違者不亦甚獘獘矣乎視匡善何如也深又聞景寧佳山水有浮丘仙之遺迹潘師正之隱居淸泉喬松靈芝菖蒲茯苓琥珀仙艸名藥之產足以引年而已疾者無算匡善采餌之餘舊屙盡脫遊逍遙之谷坐畱鶴之亭詠諸父招鶴之詞續甌濵畱鶴之賦北望南屏從容臺閣之峻以爲門祚之榮三復塤箎之雅寄懷思於風雲霄漢之表時時峩冠博帶侈天子超擢之恩歸來之賜感宰輔知遇之殊念同時僚友之樂覽贈送之言或有門人弟子逺致起居之敬而考徳問業邦人晚生者彬彬乎門墻之下則匡善於世輕重又何如也深多病早衰未能歸而敍匡善之歸也若是以爲諸君引

儼山集卷三十八

欽定四庫全書

儼山集卷三十九

明陸深撰

序三

送馬都諫參政陜西序

璞岡先生之參政陜西自刑科都給事中出也諫垣諸君子旣喜其才將試於一省而又惜其人不可一日不在朝廷之上也相率屬贈言於深聶君子安若以深爲知璞岡者深與璞岡同在班行過從之日不數數謂之深知或未能也璞岡往嵗令武進美政以數十布在人耳目深家去武進三百里而近謂之不知亦不可也惟今天子在位仁孝雍睦之治比隆唐虞而大小任使皆斷自淵衷曁於明作之功中外一體若鑑之照物也比者襄藩有爭襲之釁當事者咸以分辧爲難久而未決上命璞岡以給事中往至則剸裁若破竹中外帖然上特器之歷轉副長凡大議擬大參駁務持大體士論翕然以爲當代之名賢也顧今日仕版分中外而有親疎故親民莫如令親天子者莫如諫官夫令謂其能善於下也諫官謂其能善於上也旣善於令又善於諫官則天下職任皆其優爲也而豈以中外論哉璞岡自此將拾級而升矣𨿽然陜西古關中也今藩省惟陜西爲重何則九邊要害其六在焉六邊之經費兵戎爲大天下之勢不得不以陜西爲重也藩司職總錢谷一涉邊事則費出尢大天下之藩司不得不以陜西爲重也藩司之官參政而上惟有布政而布政特總大綱若夫畫守分行備嘗險劇參政事也況今日擘畫之在西北者乎諸藩之參政又不得不以陜西爲重也天子用璞岡之意固有在矣深聞陜西邇年以來數被敵患而災荒相繼夫敵人之情難於意計使得志而去則所傷寔多使失利而還則報復伊始區區一省之民日夜隄防不獲生息而旱蝗又乘之農工蕪廢柰之何其不寒且困也此藩司之責而在一方者參政獨任之將欲節民力與則邊餉何需將欲裕邊計乎則民膏日削二者璞岡宜有以處之矣國家治安日久西北之事凡幾變矣撫綏創痍洗剔蠧獘以復還祖宗之舊則今日之陜西又不得不恃璞岡以爲重也璞岡素以天下爲任而才識足以辦之是行也其有以副明天子之任使必矣他日入爲卿輔以其善關中者善廊廟猶之善武進者善諫垣中外皆璞岡之相業也此亦諸君子願望之意遂書爲贈

光祿卿洪洋趙公讓廕序

今上皇帝以大孝至仁統天下十有八載矣乃二月吉建位儲宮沛恩宇內凡廷臣三品以上得廕一子於時光祿寺卿洪洋趙公信臣上言臣廷瑞年四十有八尙未有子無以仰承恩詔恐孤陛下盛典臣有弟廷璋年及彊仕幼習經書況臣母所鐘愛願以恩廕讓事下吏部天官卿以爲賢乃覆之曰光祿卿移廕不私其子而成其弟乃推恩之至情寔友於之篤愛事關風化於例有據亟上其事上特可之於是信臣入廷謝而廷璋入冑監以需用一時士大夫皆多信臣之善讓而侈聖恩之廣被也同官少卿東玉髙公輩謂深宜序其事以傳深惟父子兄弟其道一而已矣自吾身視之一气也自祖宗視之一人也自天下視之一家也顧其分有萬殊而仁人孝子之所願欲與聖君賢相之所經綸者有遂有不遂有得有不得則存乎其遇爾今公之讓弟一請而得焉抑可謂遇矣是故於君臣有體悉之仁於父子有繼承之道於兄弟有遜讓之風蓋一舉而眾善兼之可不謂希闊之遇也乎且自古治平之極必有美讓之徳風被天下以爲萬世準則然恆自近臣始自古君臣之間必有孚感之意相爲流通以示彜倫法程然恆自大臣始今公身爲大臣而執事常左右天子意气之孚感徳化之流通其所以凝集而啟悟者獨玆讓弟一事然哉天下之所屬望於公者宜如何也公宏材碩學抱經綸之器今上龍飛首擢甲科入讀中祕書文章徳譽崇重一時旣居諫垣凡三遷而爲都給事其在刑科屢進讜議蹇諤之風播於華夏上特倚重有超擢之命遂遷通政淸理內黃再正太僕之位召爲光祿益見親密由是天下之望翕然歸公名位勲烈自此而愈進矣其進愈髙其讓愈多必能濟濟相讓於朝以嫓隆唐虞之化於我皇上中興仁孝之業勸萬世而光四表者又將自一家始是可以傳矣因書爲序

海潮集序

古今言潮者始於王充而備於盧肇予生長海上諦觀潮汐孰主張之及聞諸鄕父老言潮起於南匯嘴始若湧突旋分兩派南派南漲入錢塘江北派北漲入楊子江南匯嘴者海之一曲也在邑東南百里而近比讀海鹽志志雲海潮東北自金山而來西南至浙江名上潭自浙江回歷海寧茶灣至澉浦爲下潭金山在海中屬華亭在南匯之東北又云葫蘆山澉浦鎭東南六里海上出沒潮中如葫蘆云澉浦屬海鹽在金山之西南予嘗過其地蓋潮源云因檢古今論潮者類爲集以存異同之辧庚子夏四月望

道南三書序

論語皆孔門弟子所記其篇次並有意義孟子之書七篇或者以爲出於萬章公孫丑之徒秦漢而下士爭以著書名家而玆義鮮矣至宋儒者以講學爲事諸家門人各有語錄據所見聞而深淺具矣可以考論故嘗與成書俱存而互傳也子朱子作大學章句斷然以經文爲曽子所述其傳文則曾子之意而門人記之也學者信之無疑深來佐延平始至問郡之故楊先生文靖公時羅先生文質公從彥李先生文靖公侗皆延產也徧訪其遺文卒業焉因次錄之爲一編總之曰道南三書旣以附於及門者之爲幸而又以局於聞見者之爲懼也並求正於世之君子

送左長史胡君世傑序

有談者以仕宦不出國門爲樂從容侍從之優裕密邇冕旒之淸光信樂矣然而鄕國桑梓登堂上冢之念嵗時有不能以釋然疑此特爲都人士言之也有談者以足迹不出裏門爲髙無奔走負荷之勞有宗族昆弟之樂信髙矣然而救時行道顯揚振大之業有不能以坐致疑特爲山林枯槁者言之也夫人不能恝然於當世而又欲自便於閭裏惟典鄕郡者兩遂之然非今日之制也若胡君世傑非所謂古今希闊之遇者乎世傑本廬陵之族有戎籍於桂林遂舉廣西之鄕試故今爲桂林人宗族墳墓在焉自丙辰以來教安鄕轉上虞擢國子救時行道出而任負荷奔走之勞者廿餘年矣中遭家難三弟連折烝嘗丘壠之私未嘗一日不往來於桂林也乃今正徳戊寅秋靖江府左長史闕吏部以世傑名薦上可之於是自國子學正列大夫之階當輔相之任下天子侍從一等而冕旒之光日周旋於殿庭咫尺之間視古之典鄕郡其榮光尊重者且數十倍而比於昔人衣錦之榮者不啻過之而又以遂夫顯揚振大之舉以遂吾睦族裕後之仁所謂樂且髙者兼而有之豈非希闊之遇哉𨿽然余願有告焉我朝廣建宗藩實借以爲奠安鞏固之具而天潢玉牒之英其崇徳進學實於輔相焉賴之而世傑其首選也惟靖江奠在南服我聖祖親建之邦而於今日所謂故國也樂善好賢亦有東平之遺轍而禮樂修舉則河間之賢未逺也世傑宜以是爲期正誼明道董仲舒之相江都也忠義慷慨則賈太傅之於梁可法也世傑宜以是自待余於世傑有寮寀之誼故旣羨其私榮而繼之以公義者亦職也諸君子贈送之言具諸左方

古詩對聨序

禹貢三江故道惟婁與松可尋而松江入海處亦已再易今吾邑後一水名吳松江自西南來入黃浦合流赴海海口置戍亦名吳松江曰江灣曰舊江者故在惟東江無復考證書傳稱東南流者爲東江今震澤東南流者自嘉興經長泖由府治而東北折則爲黃浦𨿽其移易稍有不同而黃浦決知其爲東江故道無疑餘家自先曽祖竹居府君卜居於黃浦東涯已百餘年而子孫蕃衍內外族人已及千指余近買田頃余於江上作樓六楹正當松東二江之合流被以蒹葭帶以楊栁隔峯樓閣一望如畫樓外有土岡數里隠若城郭宛轉有情樹宜木綿因名之曰木綿阪期以男耕女織於此焉老暇日倚防極目風月無邊乃取古人詩句有黙契焉者書之壁間每一登臨輒擊節歌之以代賦焉

詩凖序

夫詩以三百篇爲經三百篇四言詩之祖也前乎三百篇有逸出焉後乎三百篇有嗣響焉猶詩也予每欲因經采錄以爲詩學之凖則顧寡陋未能也嘉靖乙未入蜀明年夏始得蠶叢國詩一篇繼又獲見石鼓詩全文十篇乃編爲三卷各著所由於每篇之下而詩之源委流別亦略可識云凡若干篇總之曰詩凖夫民之有心天下古今之所同也感而爲情則不能以不異故詩也者緣情而有聲者也聲比律而成樂樂足以感物而聖人錄之於經故詩可經也而經非盡於詩也故曰詩之祖也乃彚而序之以俟君子

玉舜編序

堯舜皆古聖人也聖至於堯舜極矣槿微物也而襲上聖之號奚取焉夫人性善也充其善則至於爲聖人其不爲善也則至於艸木而朽腐此美惡同辭春秋之旨也二三子識之曰然則玉之義何居不曰白乎涅而不緇不曰堅乎磨而不燐此孔子之事也夫人無堅白之操則至於違已而害性者眾矣敢不愼與二三子曰敬聞命矣𨿽然玉成也舜聖人之變者也孔子聖人之窮者也舜處其變孔子處其窮聖人且弗能違之矣語曰庸玉汝於成此之謂也於是聨次爲玉華之什而以諸和篇附焉二三子請書爲序

遙壽萱堂詩序

予獲交天下士樂觀今世文武之盛往往髙才雄略多出於西北意山川之靈使然稍起涉行長河大嶽之間磅礡孕誕者不皆盡是又意髙才雄略之士必有訓成之績使然昨厠晉臬與今都指揮僉事孫公同僚也公魁梧磊落誠西北之良哉予昔待罪史官時武宗皇帝巡遊西北諸邊以耀兵同朝諸公苦諫畱之不可得及聞分守居庸關有將官者固鎖南口駕扼不得行意甚壯之詎知卽公耶乃相與甚驩予旣不合去晉今嵗奉防至晉伏辜畱系僧廬公以故舊日來視予益驩都閫馬公朝卿又長才也忽與偕至再拜以請曰璽少孤賴母劉撫教有立家本北邊守居庸時得朝夕奉左右旣奉勑守鴈門奉母至鴈門養已而思歸奉歸居庸旣又僉書都司山西奉母至山西養已又欲歸璽跪請且泣曰子在晉母在晉母養未極子心乃安母曰人老思鄕耳汝勿復言璽因入賀遂奉以歸今一載矣瞻馳千里璽寧無悲乎母今年八十有一九月八日實維初度之辰敬捧一觴東望致祝璽之意寧盡於此乎辱諸公有遙壽萱堂之作聨而爲什願先生序之予聞之曰孫公之忠此母之教也然則髙才雄略之士豈西北山川之所能獨擅哉予之疑始釋然而又以未及登堂拜母爲歉也夫移孝爲忠母以子貴此古今之通例也𨿽然忠臣由於孝子孝子而不進於忠臣者有之矣是母必有是子舉子而不肖其母者有之矣今劉夫人有都閫爲之子都閫有夫人爲之母則忠臣孝子慈母名士萃於一門鐘和兆祥忘年愛日夫人之壽寧有旣乎都閫忠勇名世必有平定廓淸之功建大將旗鼓勒名燕然提兵瀚海金書鐵劵山河帶礪之盟夫人視之萬里猶咫尺也而又何但以山東西爲遙哉聊書以引羣玉

儼山集卷三十九

欽定四庫全書

儼山集卷四十

明陸深撰

序四

北潭稾序

禮部尙書贈少保謚文毅傅公北潭先生遺文一帙嗣子今禮部主事棨入梓以傳主事君謂深宜序深乙丑禮闈公所舉士也愧無能報公之知久而未有以復𨿽然公之文何賴於深此主事君之志也奚敢辭惟我皇朝一代之文自太師楊文貞公士奇寔始成家一洗前人風沙浮靡之習而以明潤簡潔爲體以通達政務爲尙以紀事輔經爲賢時若王文端公行儉梁洗馬用行輩式相羽翼至劉文安公主靜崛興又濟之以該洽然莫盛於成化治之間蓋自英宗復辟勵精治功一代之典章紀綱粲然修舉一二儒碩若李文達公原徳嶽文肅公季方復以經綸輔之故天下大治四裔向化年谷屢登一時士大夫得以優遊畢力於藝文之場若李文正公賔之吳文定公原博王文恪公濟之並在翰林把握文柄淳龎惇厚之气盡還而纎麗奇怪之作無有也公舉成化丁未進士治間列職坊院寔由三公之門而一時同館以气節相激昻者羅文肅公景明其人也是其師友淵源之地已爲夐異而涵養之深造詣之密公所自得者尢多故其文章皆溫雅典則如鉶金璞玉不見追琢刻畫之工而光彩可掬斯稾所存豈惟家傳爾已又嘗聞公言文章政事本出於一文章之可施行者卽謂之政事政事之有條理者卽謂之文章蓋公之志必欲舉一世於禮樂仁義之中而不屑屑於語言文字之末視韓退之歐陽永叔輩弗論也正徳初公佐吏部再遷大宗伯當朝正色有壁立萬仞之風每臨事謇諤如正法王之號奪番僧之田阻監鎗之謀論兵老之獘皆有大功於宗社而身始不安於朝廷矣旣歸北潭登臨詠歌超然形迹之外而天下之望日歸焉蓋公之隠見進退所謂華國而經世者煥然可述文章之大孰過於是深故論次之以爲序

送倫編修彥式歸娶序

倫君彥式以禮闈第一人天子親防之以進士第二人賜及第旣又出館閣近臣爲之師俾積學中祕期大用焉時彥式甫冠年未受室以故事請歸行親迎禮上若曰禮成亟來彥式入廷謝廷辭旣卜行冬官何先生汝璧彥式師也請爲彥式贈於深方是時天下之慕彥式者眾矣學者師其文士大夫重其世宰輔愛其才同列薫其徳閭裏榮其光也惟昔先諭徳公以狀元及第雅負重望爲史官之長時予入院踵其後辱知愛焉丁丑禮闈與有職事嘗旁從讀首選者紅捲擊節鼔掌謂天下才也私爲朝廷得人賀及拆曉主者宣名以訓也因憶癸酉秋北上與冬官先生聨舟日獲晤語間稱其鄕士之佳曰倫以諒以訓兄弟也則又諭徳公子余故耳熟焉已而廣東之鄕書至書首者以諒也予旣重冬官之精鑑及是按籍勘磨又知爲彥式則余之欣喜慕艷出於常情而欲爲之助者亦眾矣𨿽然余何以加於彥式哉惟我朝設科目以羅网海宇之士名公碩輔𨿽相繼起而一家之中父子兄弟並以魁元策名當世如南海之倫氏前乎未之有也今天下稱之曰三倫昔宋蘇明允先生與其二子子瞻子由自西蜀來一旦名動京師子瞻子由俱出歐陽文忠公之門天下稱之曰三蘓程太中先生與其二子伯淳正叔自洛宦遊於湖湘識濓溪周先生於邂逅俾二子受學焉遂成大儒天下稱之曰三程夫三蘇氏三程氏之興當有宋極盛之世是故論者以爲匪止系一家而已我祖宗列聖格天之功敷文之化百六十年於玆盛極矣而三倫際興豈非國祚之光與天下之光哉後世將以配三蘇氏三程氏僉謂曰宜𨿽然明允晚起布衣已非諭徳公之比至蘇氏之學君子亦有遺憾焉記曰擬人必於其倫其三程氏乎程氏之學得聖人之全而上繼孟氏以承孔子周公文武禹湯堯舜之統其功萬世永賴今嶺南先輩身居輔相以推極程氏之功用退而講明程氏之學以淑後進者各有偉人自程氏後其道於今日謂之大行可矣而況彥式承家學當嘉運負髙資尙其益進於此學哉汝璧曰吾志也遂書爲序

壽王母趙太夫人七十序

浙水之東姚江之上有壽母曰趙太夫人先南京吏部尙書龍山先生王公之配新建伯兵部尙書守仁之繼母今鄕進士守文之母也行太常寺卿兼翰林學士陸深於龍山公爲鄕試座主亦嘗從陽明遊而守文則督學時所校士視太夫人猶母也太夫人進封一品今年壽七十守文自京闈取捷名在魁選春試畢歸及六月十六日初度之辰謀捧觴而問壽於深深憶往嵗癸已之春持憲東巡拜太夫人於紹興之裏第時太夫人出坐中堂冠服雅靘肅然語家門三數事徐牽守文而囑之曰是兒或可教以毋忘先尙書之徳則又愀然曰守仁遺孤幼老眼在望門戶事儻可經理以無忘新建伯之功深唯唯乃退自後寢步履康和神情安裕有深思長慮之風有凝和兆祥之气深再拜堂下跂而俟其逾閾出而嘆曰此天下之賢母也亦天下之壽母也是時蔡提學僉憲宗兗汪提學應軫鄭大行寅時尙爲貢士與徐貢士建俱以宗親侍郡守縣令軍衛黌校之士皆從旁觀如堵一時感動摵摵有聲非太夫人之賢而能若是乎初尙書公例當防子時守文有庶兄守儉太夫人亟推與之曰恩當自長受坐是守文居鄕校者數年不與薦名晚乃從太學得列天子畿內之英爲翰林先生之髙第弟子使天下拭目而覩之曰是狀元冢宰之子而防魁勲臣之弟不又將繼踵而起矣乎一時京師亦復感動有聲非太夫人之賢而能若是乎閫徳懿範見於呂宗伯鄒太史姚學士之所敍述皆可詠歌又有他人之所不及知者尙眾然卽此二事亦可以爲太夫人壽矣今守文歸卽深之辭以爲祝太夫人聞之其有不樂乎樂則壽不可量矣深又聞之賢於一鄕者必享一鄕之福賢於一方者必享一方之福賢於天下者必享天下之福今天下之廣不知如太夫人者有幾人乎有之足以享天下之福矣夫享福莫大乎得壽使太夫人得壽蓋天下是享以天下而守文之心可慰也守文行矣書以爲

夏翁並壽詩序

郡教徐先生言於東海陸深曰丙家苕溪之上故有形勝壯遊四方乃卽大江之陽而愛焉水自嶓冢山自嵩髙者適防於六合沃土朴俗尢所賞戀耆士夏翁長者也又聨之爲婚婣故遂家於六合夏翁與其配某孺人並年七十今辛卯之嵗十月某日爲初度願先生一言以長六合之風且以表丙卜居之志予敬諾焉予昨調官晉陽尋卽奉詔南還半嵗之間兩經六合南面長江如白龍委蛇隔岸靑山交防若畫枕以園田帶以岡阜橋梁衢路公府民廬咸秩秩整比而又挾之以濟通利用厚生故其人熈熈無巧鑿狡獪之習意必有鉅夫偉公出其間以當山川之秀亦或有髙人韻士隠約混同以薫陶斯人不然則壽考淳願之人可訪也恨乏知舊爲之物色是時徐先生方丞太學守官京師遂無從聞問蓐食去來意未嘗不眷眷玆土也徐先生所厚夏翁者豈其人耶徐先生曰翁號虛庵朴茂惇素居家孝友與人忠信尢好施予嘗修家譜以聨屬族人嘗捐金市地以開廣學宮嘗出百金以修葺縣治嘗供粥藥以拯濟饑病又嘗埋胔掩骼凡若干千縣大夫髙其行舉爲鄕飲賔者廿餘年今精力淸明須眉森秀夫婦之間嫓美儷徳予擊節曰翁固其人哉予覽古記桃源武陵以爲神仙所宅丰沛之間有朱陳村嫁娶不出其地傳數百年以爲世外異境若將趨焉自今觀之武陵不過谿山明麗當時人避虐政相率以往久之長育子孫非必眞有沖舉羽翰之事而朱陳婚姻止於二姓必皆朴野未知禮義文物之澤有如翁者生長太平之世名山大川不出人間足以適體而樂志夫婦父子之倫藹然天和碩士然文明道誼之交際方且葆和含眞駸駸上壽使眞有神仙殆將過之矣庸非聖世之一瑞哉予與翁同鄕愧未識翁而徴於徐先生者已若是固不必登堂三祝而後爲之壽也世當有善頌者播爲聲詩以傳之永永彼桃源朱陳圖畫又安足道也遂序其事以張六合

送姚君謙夫赴象山丞序

今所謂親民之官者惟守與令而令爲尢親令而下有丞而丞爲尢親大抵官資漸卑則其去民漸近去民漸近則其與民漸親勢也與民漸親則其澤民漸易亦勢也丞胡可少哉今之守非積數遷不至而令與丞多出於筮仕今之令十七起甲科故常彊鋭俊傑今之丞十八起冑子率衰晚遲頓之人爾是故今之令往往樹特達奇偉之政而丞有能配之者求其十一且不可得何也將自畫於衰晚遲頓苟以具位而已故上之人以是待之下之人亦以是忽之𨿽有可致之勢而特達奇偉之政每在此而不在彼與信然玆豈國家官人之意與君子自待之方乎吾邑姚君謙夫少頴敏以舊家子選入邑校尋以資補冑子今上天官得丞象山縣其年方壯志方勵視其外扣其中豈所謂畫於衰晚遲頓者哉按象山古越地僻在海曲其民儉朴尙气節號稱易治其令卽余之同年馬君懋聞所謂彊鋭俊傑者耶其守諸侯望則鄕前輩也謙夫將有所遇矣而特達奇偉之政起矣於其行也序以送之

送沈子龍別駕之任汝寧序

國家進士之途闊矣惟科目爲正途士大夫仕進之途亦闊矣惟州郡爲政本若夫出自正途而道行於州郡以基政而崇化此當今之所以爲榮貴而士大夫所履之亨衢也由是以登藩臬躋公卿進而爲名臣賢輔又進而與古之名臣賢輔同傳焉皆可也惟有慕外之心者借此以爲膏潤之地而失其職惟有非分之望者視此以爲卑之累而不安於其職是二者皆非也可庵沈君字子龍去嵗以通判原職謁選於吏部今年夏始得補汝寧旅食京華寂焉自守無一毫非分之望玆豈肯視汝寧爲膏潤之地耶子龍與予同縣稱舊家世業醫儒其祖若父皆與余通家故子龍亦視予爲不薄嘗與子龍論吾鄕風俗之槪衣食饒洽人尙藝文居民得以耕織自足而僻處海隅無通都奇麗之習蓋淳如也近年文風尢盛家詩書而戶筆墨秀民賢子弟起取髙科當顯任者亦可與天下爭衡矣獨於所謂名臣賢輔者二百年來未之或見能不於子龍之汝寧有望乎哉子龍尙不以卑爲略可也汝寧今之中原卽古淮蔡汝潁之地其民果敢彊毅可率之以尊君親上之風吾知子龍必能視汝寧之民如子弟而汝寧之民亦將愛戴子龍如父母矣如此則名臣賢輔之功業又豈在勢位間耶聊於是行乎卜之也子龍舉癸酉鄕薦屢試春闈乃就教職秩滿遷南京國子學正又秩滿始判處州旣而以讀禮歸所至紆徐人咸惜之而子龍不以介意也玆當捧部符而去吾鄕之仕於朝者咸賦詩爲贈予知子龍早且深是故望之最厚因以爲序

儼山集卷四十

欽定四庫全書

儼山集卷四十一

明陸深撰

序五

古庵文集序

古庵文集凡二十二卷自第一卷

至十四卷文若詩在焉自十五卷至終捲奏疏及公移在焉咸次第可誦法雲華亭古庵先生張公之所著其嗣子文貴之所手書以刻焉者也公諱誥字汝欽成化丙戌進士自翰林庶吉士授監察禦史歷任都察院右副都禦史巡撫雲南致仕而還蓋以文章飾吏事者四十餘年是集可考已深憶少謁郡前輩若大司馬莊簡張公及公與憲副定庵曹公皆博大長者和厚豈弟言行風裁蔚然有章而三公者又志孚而聲相和也深旣有當世之交每嘆以爲非後輩所及正徳辛未再入翰林公送之行執手諄諄道玉堂舊事與爲文章法若不忍休者曁與滇南士大夫遊問滇之撫臣必稱三原王公及公而公之撫滇也寔出王公所薦至論金汁河之利則又三原公之所無者又憶往嵗卒業南雍時適蘭谿章公楓山先生爲祭酒每稱丙戌人材之盛若一峯羅公未軒黃公定山莊公而公復出是科與相項背則公之所爲淵源者固有自哉其名世無疑是集也渾厚簡雅一洗艱深鉤棘之風明習國體不事空言信乎體用具而質文均益嘆以爲非後輩所能及也其傳世無疑若夫詞翰並麗橋梓相輝家學之傳又於是在異日足備郡故深郡人也重論其世而序之

重刻家語序【代郭通判允禮作】

今襲封衍聖公成庵先生自闕裏寓書雲間以家語見屬允禮故闕裏外孫也不敢辭於時適有家禮之役以其餘工成之而完好可讀云惟我宣聖素王無土道徳之奧布在方冊若是書所載蓋亦不少矣史記世家以此爲相定公十二年以後事也或曰此非孔氏之舊意者庭闈緒言相傳於其賢子孫者序次成之故名家語以別於論語云爾厥後魏之王肅果得此本於孔氏二十四世孫猛家遂以行世至宋大儒朱子復以爲是當時書過孔叢子逺矣或又曰論語及禮記諸篇皆從此出然則有志聖人而從得其心迹者不於此求之將奚從哉況於心親迹近有如允禮者哉乃若成庵之賢光於家乘愧允禮文學不及王肅徒以叨屬葭莩之末系蚤承父兄之夙學於此書竊有意焉又況遭逢皇明全盛之朝聖道尊崇之世視彼王肅托身衰魏則大有過焉者允禮將托是書以不朽也故爲具論所由來者如此願與天下學士共之他日歸闕裏當以此刻與續刻家禮板置諸奎文閣中成庵先生以爲何如也

詩微序

深承父師之訓以詩經發科自少誦習中嵗業舉如制反覆諷詠之餘各有所疑輒用札記迨通籍禁林獲交英俊間於僚友間稍出一二質之頗有合焉而亦未敢遽以爲是也念今六十年矣𨿽於經術之大終身難聞而一得之愚不忍自棄聊復稾存將以示子孫題曰詩微其章句篇什多仍乎舊是編也蓋欲折衷傳序兼采眾長以明詩人之防其疑者存焉其闕者擬焉而因以附見鄙說求爲朱子之忠臣而後已嗚呼僭妄之罪安所於逃粗令後世知予之苦心豈所謂皓首一經者耶

張文水六十壽序

海邑之南文水在焉邑以水利也水自西南來者匯爲孫灣詰曲紆回渙然有文故稱文水凡言水於海邑者必以文水爲勝文水之上居落在焉其人多務本朴茂力耕勤織竹林魚池望之蔚然淳裏也而張氏獨以詩書爲業代有文人凡論世於文水者必以張氏爲舊而張氏之能文章修行誼者又必以宗之君爲賢故宗之得號文水人稱之曰文水先生文水先生屢以文上鄕貢自邑校升之太學文益有聲鄕黨之士宗其文者翕然敬且愛焉今年辛夘八月廿九日爲六十初度士友相率捧觴致祝李君百朋以祝辭爲托深不敏頗憶少時與文水同學爲文章金舂玉應爭相濯摩期以名世而諸提學使臣與當道之能權衡者每加課試必以文水爲首延譽峻奬而文水意未嘗自足也今去之三四十年文水之文未獲少露一二於四方且闇然自持或者將負此以老耶而文水意亦未嘗不自足也予竊感焉縉紳大人皆曰是烏足以論宗之哉夫君子達生至人立命斯道全乎我而無意於世然後不爲世所累而世恆賴之是故表萬物而獨全出處時也隠顯遇也遲蚤數也有如此水好風過之縈爲淪漪怒且嘷焉舞爲波濤方其安流一注千里乃若滔天浴日之奇生物澤世之功固在也而水亦何意焉此文水之志也自玆天休與年俱進屹然斯文之領袖以與此水無窮方今天子急於求賢不遺巖穴況宗之名在天官品題有待一旦出潛變豹使國家得老成文物之用且當爲世快覩而文水亦豈宜遽以此自足哉人亦有言其華茂密者其果碩源匯深長者其流沛朝榮之木無堅田間之渠易涸固物理哉予聞之曰是足以爲文水祝遂書爲序

古文防編後序

漢氏以來名能文者不過是數子眾愛而喜爲之傳者不過是數篇是編也出於今監察禦史黃君希武成之者吾松守陳侯民望也黃君來視學南畿以斯文爲已任期還於古侯適初政協志作興君子謂是舉也贊同文矣深昔與黃君同被上命入讀中祕書時以文章爲職業得縱觀前代之文而揚搉之謂文莫盛於西京而極獘於江左江左今江南諸郡是也黃君將有意於玆土耶然去之千數百年風聲再變已非昔矣振而起之豈亦有待也哉夫文者質之餘也猶本之有華也古之人質厚重而本盛大是故其言必文而必傳夫質可變也本可培也力變其質以丰培其本其何古之難復議者曰古今時也文寔隨之古之文不可還也深竊惑焉夫時以气化文由道同道茍同矣胡時之隨且古之人何限也而以文傳者僅僅固有時不能爲者矣其能之者系其學也士知所以學士大夫有師長之道者知所以倡亦何爲而不成嗚呼獨文也哉𨿽然倡而後有學焉此今日刻書之防而賢監司良守牧之體也工旣訖謂深寔郡士宜有言於簡末深少喜學文今稍知本意甚悔焉乃於是編覽孔明之二表讀伯淳之四箴庶幾見所謂大成者耶願與鄕郡士共勉焉

贈指揮使李君授職還鐵嶺衛序

遼東鐵嶺衛指揮同知李君涇其先朝鮮禿魯江人髙祖鷹你洪武中來歸授總旗遂家鐵嶺焉曾祖英以戰功授副千戶祖文彬父春美嗣正徳初南北盜起春美從徵戰滕縣戰冠縣戰狼山復往戰饒源洞皆有功陞指揮使及歸徵北敵克復應州以戰功再賜織金衣獨兵部覈南北首功少合格乃鑴級爲指揮僉事嘉靖初春美因開原松山堡領哨有功復陞指揮同知推守靉陽以老罷涇當嗣職之京兵部以案牘經火春美戰功無稽止請以正千戶授涇涇上疏辧父功次旣白乃得復授指揮同知將歸鐵嶺過余告曰三代以後仕者分文武爲兩途介冑之士以武勇力戰而得官朝廷因其捨生爲國有捍難衛民之功故爵祿職位延及子孫以此報功而爲臣子勸柰何有司不能體朝廷之意動欲裁制武職以爲爲國家袪冗食殊失古人以爵祿勸激之意況吏胥深文巧詆而官之失得在其掌握此馮唐所以慷慨而論魏尙也且余祖自外國來歸苟世次功勞少有不明則受抑多矣是故必得大人君子之筆而記之則李氏之子孫世世有所憑矣予曰不然夫武勇之臣爲國家幹城爵祿得之智勇智勇而不出於忘身狥國之忠亦非也君之居於邊鄙也小則能爲國家出奇以制敵之侵軼大則立功建績使北敵深憚而不敢近塞則忘身狥國之忠著矣縱有媒孽其細故者豈待君之自辧哉亦必有如馮唐之論彰彰於世也且君以迹逺爲懼獨不觀漢唐之史乎昔者金秺侯日防以休屠之裔而武帝有托孤之命至於七葉垂貂𨿽霍子孟有所不及李臨淮光弼以阿跌之族而肅宗有王爵之封至於智勇武略且居郭汾陽之右二公皆棄戎卽華不恃門閥徒以忠順自致其身耳君尙勉之哉君尙勉之哉

陶節齋傷寒書序

監察禦史玉洲陸公按蜀之明年百度貞肅於是博求藝文以惠來學顧有取於陶節齋傷寒之書乃節縮廩食命知成都府邵子經濟刻之而謂深宜序昔人以良醫方良相二者果若是班乎蓋爲生意論也良醫生人良相生人人廣狹之勢殊爾存主則一也醫胡可少哉𨿽然生意之閼遏邪气盭之故邪气之在天地間爲姦爲蠧爲獘端其中於人也爲百病惟傷寒殺人爲最速惟積獘害治爲最深是二者寔相類也故節齋之治傷寒也主於攻邪至謂世無眞傷寒斯言一出而前人之論盡廢公之奉命也風裁所臨儼若神明爬梳剔刋無獘不革而三蜀之生意悉還是二者適相當也深故比而論之以引其端且以告有事於蜀者非徒爲醫家樹赤幟也書凡若干捲

擬己卯山西鄕試錄序【代作】

我朝三嵗取士著爲定制行之百有餘年條式品格愈嚴愈密奉行之者公明正大意視初始如一日也法久而無獘者莫善於是乃今正徳十四年己卯復當其期於今上爲五開科而嵗星亦一周矣山西布政使司復舉行之如制而巡按監察禦史某至期寔監臨焉亦制也先期分聘司考校某官某某官某各集而提調學校副使馬卿所選三府應試之士凡若干人亦集及期任提調者某官某任監試者某官某而某官某相與佐贊於外臨期則鎖院樹棘設簾隔座糊名易書按經彚考限日分場而三試之一如制其法惟舊其事惟新凡閱若干日旣竣事掲牓於通衢復梓其文之合式者若干篇人之中式者若干名與諸執事諸條格爲試錄夫牓以曉近其事略錄以傳逺其體詳故宜有序而某以職事序諸首昔人有言長材大器往往出於西北蓋以文章許東南也今玆之來履方輿之雄勝固未暇考觀其人品而得先從事於所謂文章焉者窮日夜之力因所疑而致志焉口誦目披則藻繢絢爛之所照映和暢沈渾之所宣颺使人起敬而忘食已恨於不能盡錄而錄之止於是者固當嘗一臠而知鼎矣持此以往其於吳蜀豈多讓哉然後嘆古人名理之未盡也蓋自古帝王多起於西北而出於山之西者尢盛惟我聖祖挺生東南奄有西北而混一之文皇作京密邇三晉列聖繼承傳世八九佑啟文明鼓舞感孚之妙先及厚被旋斡化工所謂道徳齊而風俗一車同軌而書同文者正在今日諸士其朂之

南山野唱後序

舅氏南山先生以厚徳長才從政當其華潤之融結勲績之底成往往溢出一寄之篇翰兼是者可以爲難矣還自臨安夐得江山之助是時春秋八十餘矣陶物寫靈日增月益尢足以驗素養之深厚卜來算之緜遐也近時號稱詩人者尢所難及間集其詩雲南山野唱凡若干首某請而刻焉深少獲從先生遊得聞春秋謹嚴之防然先生爲人坦恕毋取於傳家刻核之論而獨求聖人之心以顯達宏正爲主也故其詩亦復似之覽者可以槪矣夫古人之詩務得性情不假雕刻而後工後世藻繪勝而法禁密矣其於古道何如也昔者輔嗣好易其學傳之外族人都稱通解今先生詩道逺過弼易而深則有愧王氏之諸甥也𨿽然若洪駒父之於黃太史陳履常之於郭大夫亦安敢諉之無從得焉而自棄也哉病少間因記所私於簡末以告成事云

儼山集卷四十一

欽定四庫全書

儼山集卷四十二

明陸深撰

序六

滎陽鄭氏族譜序

莆田鄭君啟範重修族譜成視世所有姓氏之書特爲詳整無失次無闕文義例森然上下三千餘年枝分別儼若敍昭穆於一堂之上可以言仁孝矣題曰滎陽鄭氏之譜莆田滎陽出也按鄭本姬姓蓋周冑云宣王之弟友封於鄭是爲桓公詩之風所敍緇衣之鄭是也其後散處蓋以國氏云按滎陽之鄭在唐最顯敍於四姓八族之中至不得婚婣余姓而於是取相才焉故鄭氏之相唐者眾矣今啟範所據以校定是譜者實本於唐書宰相世系之表在宋則夾漈之漁仲號稱大儒博雅淹貫頗嘗是正焉信乎故家文獻之足徴而鄭氏之多賢也夫狀元宰相世所榮貴傳世之器厥維文章是譜咸有焉則所以承之後者宜有道矣啟範奮然繼諸父而爲是也蓋有意哉啟範志甚古學甚正年力甚富不朽是圖有光斯譜非啟範誰望哉𨿽然由啟範而上吾不知其幾世也將於是乎衷之由啟範而下吾不知其幾世也將於是乎開之彼富貴顯達不足言也功業聲華之美其輕重玆譜也果何如哉深不佞卒讀其書而嘆曰休哉其神明之裔乎備哉其典則之萃乎遐哉其耆舊之家乎懿哉其嗣續之昌乎以神明之裔光有功也典則之萃傳將逺也耆舊之家蓄必厚也嗣續之昌後則大也皆不可以不序若其世次則自封國之後有過江之有入閩之有南湖之有桃源之有入城之城莆城也至於啟範桃源之十九世過江之三十九世入城之八世也其諸郡望自滎陽之外有河南之鄭有咸陽之鄭有京兆之鄭有南海之鄭有北海之鄭有丹陽之鄭有東陽之鄭有泰山之鄭有晉安之鄭其諸閩聚自莆田之外有興化之鄭有仙遊之鄭其在莆田者則故坵前埭後埭上埭劉橋楓嶺桃源其在興化者則洋頭後虺井門上下龜上下溪大田竹演永泰其在仙遊者則鞏橋白湖盤石柘山埔兜赤湖烏石鄭塘北鄭市西鄭雙峯鄭縣市鄭潯陽鄭溪東溪西鄭咸祖三公云三公者露莊淑也故曰閩無二鄭其所由來者逺矣深偶記唐幹寧中司空表聖作滎陽族系記文甚爾雅該洽又宋紹興中臨海尉鄭作臨安譜序與漁仲文相出入又記魏少府大匠鄭渾生晉荊州刺史崇崇生遹遹生扶風太守隨隨生趙侍中略略六子翳豁【闕】靜悅楚豁字君明燕太子少傳封濟南公豁生溫溫四子濤簡恬濤居隴西後魏建威將軍封南陽公爲北祖簡爲南祖恬爲中祖三祖者世次當過江之先後與又泰和有澄江之鄭越有浦江之鄭皆云出滎陽是書之所未見也因附於此並錄二文以貽啟範謹序

送曹博士先生赴福寧州序

余友曹君茂勲之教福寧也問道於余余昔南使渡濤江遡嚴瀨抵三衢之交南望萬山之間邑曰江山羣旅之人裹糧趨焉曰道此以入閩也又西經艸萍下常山泛廣信之谿東望萬山之間邑曰鉛山羣旅之人裹糧趨焉曰道此以入閩也客有告茂勲者曰彼由江山則逺彼由鉛山則險孰若趨永康登馮公赤城之嶺揚舲永嘉之江以濟則捷茂勲疑焉曰是將何途之從余起而告之曰福寧於閩壯州也茂勲期至於福寜已矣夫茍期至於福寧則玆三者皆道也捨三道而望福寜者無是也裏之逺近行之安險達之迂防者遇也是豈獨行道然哉其於仕道也亦若是已矣今天下士大夫誦法先王之道以待用者道亦有三自郡邑升者謂之貢自畿藩升者謂之舉自省部升者謂之進士然其所程試者未必不同也事有難易官有崇卑職有廣狹者遇也方其遇也錯然交於吾前因所遇而自致焉可也局於所遇者非也孔子曰殊途而同歸茂勲其行哉膏車秣馬以至於福寧而已矣樹徳以爲訓因事而有成天下後世之人將指而目之曰此福寧曹先生茂勲也則所遇者殷矣余與茂勲共學者餘二十年相知最深其爲人髙爽尙气節其學淵深懿其治經多所自得其歌詩有騷選之感激悲壯其文章馳驟於韓歐之堂奧往往能以晉唐之書法溢爲雜畫又能爲墨竹可方軌近世之王舍人夏奉常蓋其才無所不宜然十黜於京闈今正徳丙子始應郡邑例貢之天子兩試之咸優授以今職余不能無感於其所遇也因書爲贈

艸堂遺稾序

廣南太守顧艸堂先生詩一帙其孫定芳授深讀之旣乃編次爲一卷而敍之曰先生宦轍所至皆在萬里外有長城龍沙棧道滇池巨麗之觀又屢捧檄撫諭諸畨車裏盂養窮荒羈縻之地皆身所經歷中歳歸田有林塘亭館之勝其詩宜工土官板雅氏者兄弟爭長殺人連嵗不休屬先生勘契其事至作兩詩示之立觧此亦可以風矣先生少以經濟自負奮欲有爲故常不鄙僻逺期得行之而仕僅至守守又不久故得自肆於篇章甚富深幼甞記其口誦如𨿽憂地險難爲客且喜官閒好讀書竹林斜日聽啼鳥苔逕東風數落花吸殘金露難消渴種得荷錢不濟貧等作今集亾之蓋多散失其存者止此而此亦足以傳矣深方欲輯錄郡中諸前軰詩自爲一編以致景仰之意愧寡陋未就如先生之詩亦胡可少哉先生名英字孟育別號南溪艸堂卒之明年始爲集集名仍之著志也

望金焦倡和詩序

今上皇帝興自江漢川後效靈無波濤之警攺元之明年侍禦史王子升先生自南臺奉璽書巡江上下東曁於海十百州郡環數千里之地倚以金湯焉先生所至職事之餘多有詠歌登臨省覽之間不忘經綸功徳之大故人競傳之而和者羣附沨沨乎鼓蕩於一時云物攺觀而川原生色固維新之朝一景象也此閱軍北固望金焦之作和者若干侍禦史朱子文方自北臺賜告見而嘉之曰此所謂治世之音也授深爲序之曰京潤之間有江山鉅麗之觀陸則北固諸峯水則金焦對峙形聨勢接寸目可盡而江流萬里之砥障南北一統之喉襟在焉故當天下無事之時則文人韻士髙賢大夫之所爲遊憩嘯歌臨風雨而出塵坌實世外之奇蹤當天下有事之時則控扼關鍵水陸之要防百萬之師可因以集而吳蜀閩嶺之財賦器械無脛而至蓋天下之重鎭惟昔孔明所嘗往來而劉毅穆之之徒因以興建李衛公之泉石米南宮之翰墨咸於斯在先生得無感於玆乎夫地所因者時也因地而用者人也人之所用者才也故人才之用世也處廟廊密勿之間則以文墨議論之懿定萬世之典禮而不過有藩宣兵戎之寄則以誅賞激勸之權布一世之材而馭之以底於安定焉故曰地有全勝人有全材若乃付全材以全勝之地又維新之朝一化理也後世讀是詩者可考已深旣屬和而復論次其大者若此時華亭尹聶文蔚上海尹鄭啟範咸曰玆義也宜序諸作者以表先生之全故書

送別路北村郡伯序

嘉靖甲申歳六月汶上路公解松郡事歸而承重嫡孫禮也先是天子有詔凡臣僚布列於外者得終養養終復起事事公拜詔曰臣有祖年九十有五矣宜有養臣及格卽日移文所司趣裝去有思所以畱其行者有頃防汶上以祖訃至公遂去而畱之者亦無計矣民眷眷然猶不忍公之卽去也嗟乎一念之誠積而至於能感然後事應隨之及其至也金石開焉豚魚孚焉而況於君臣父子之間气類合一者哉故公之志若不相值而誠實相通蓋其始也本以至情防於國典曁其終也不以私事先乎公家公於是乎爲孝子爲忠臣矣夫忠孝之積也神明通焉而況於系一郡之思哉上海令鄭君啟範慕公尢深旣爲文以道邦人之思公而不可畱者復謂深曰公果去矣子且謂何他日嘗受愛於公矣仁恕而易親也未能窺公之髙深也吾今而後知公之不可及也他日嘗受教於公矣敬敏而懋功也未必知公之難遇也吾今而後知公之不可得也故吾之令海也獲免於議其善且大者咸受成於公而人亦未能盡知也吾今而後安保吾政之無纇也某於公也宜何役之圖深聞之曰此非一人之言也蓋天下之言也𨿽然公之去畱者迹也感應者心也不能不去者制也制有禮迹有限惟心無窮是故心之精神謂之聖神而明之謂之化此學不講久矣故以官職爲傳捨而以民物爲秦越民亦始以愛憎爲推挽矣皆非也公之學有本源而才無不宜故其治松也再歳爾而善政以百十又其大者則牧凋瘵之民於饑饉之時振亷靜之風於奢靡之俗示惇朴之道於文勝之餘此公之精誠達於松者百世未泯也公之身豈松所能專哉啟範儻推公之心而致之公固未嘗一日去松也其去畱者迹也啟範曰公之道大矣請書之以慰邦人之畱公而不可得者

送監郡趙侯赴辰陽序

今天子升自興邸於是湖南之藩比於漢之南陽矣辰故湖之南郡若也比於畿輔等耳宰相愼選才賢佐理其地以禆聖靈鴻鬯之化又加一等矣則今之辰非昔之辰也仕固易以當此哉況天子臨禦六年於玆閱歷旣深治效斯漙其所操賞慶之典將自近始而神謨睿眷拳拳於龍翔之境者又豈他郡所可倫儗也哉今年丙戌夏六月天官卿試天下士於吏部將列之官以永康趙君孟立爲賢俾倅辰郡孟立亦喜自負曰吾母老矣獨不可借是以投維新之防哉捧檄赴辰取道東海之上海令徐侯徳新君衿友也要諸途餞之海士大夫實從徐侯顧謂深曰此名士也金華忠諫之後而楓山先生之徒與子宜贈之言深昔登楓山之門竊講於金華文獻之故知憲副趙公忠諫之節旣奉使道浙求金華士大夫交之是時聞孟立名籍甚篇章藻翰時見一斑蓋傾心久矣乃執爵而颺之曰士之於世也以得所生爲賢以有師承爲幸出而自見也以得時爲遇以遇知已爲達夫不得其時與有時而失其防不見知於時君世主至有異世不同道之嘆則所以得之庭訓授之師門者猶空言也今時何時哉孟立可謂遇矣或曰孟立讀書金華山中餘三十年博觀而約取胸次經緯具有成說爲古文章髙視漢魏要之以呂成公陳同父流輩自命也時出緒餘猶足以奪魁而名世乃今僅僅得一辰倅去若是者猶之遇也深曰不然凡余之所謂遇與孟立之自以爲遇者非以位之崇畢也非以地之逺近也非以建立之小大也大扺擇官而仕必其才弗足者也擇地而趨必其力弗給者也宜於大而妨於小者必其質任之一偏也孟立才備而力充養深而施厚視天下事皆所優爲玆將因辰而見重非取重於辰者也又況今日之辰哉我朝士大夫金華最尙名節憲廟初年楓山章公自翰林編修諫鰲山以危言被廷朴謫官末年趙公自刑科都給事中諫宮闈復以危言被廷朴謫官終始二紀金華兩公天下共尊師之孟立之所爲淵源者已然然則兩公之所以不獲遇者將不於孟立有望乎哉且夫學以致用爲道道以澤物救時爲賢以不失已爲正以忘我爲大彼髙談性命者失之淸虛專事藝文者蔽於委瑣此亦深所聞於楓山之門者敢以是贈徐侯曰可以卜之辰矣海士大夫請書爲序

儼山集卷四十二

欽定四庫全書

儼山集卷四十三

明陸深撰

序七

郊祀錄序

故事天子有事於南郊卜自正月上辛預於舊歳季冬之朔備鹵簿法駕啟大明門南出郊壇太常奉犧牲天子躬親臨視一一惟謹謂之看牲旣還宮翌日命大臣以次行詣中馳禦道禁旅分隊夾從出入甚嚴明早盛服入奉天殿陛前復命大臣以次歳一行焉正徳十三年已卯臣深備員國子司業忝預視牲之列是歳皇上巡西北二邊大臣與視牲者才十有三人於是人遂輪次矣又六飛未旋郊期再卜於是臣深遂至於六往返矣蓋異數也將事之夕臣深得分獻風雲雷雨之壇各以小詩識一時之感遇附以齋居之作題曰郊祀錄藏之篋笥蓋曰禮謹於微榮以爲懼云爾臣深謹序

李世卿文集序

本朝文事國初未脫元人之習渡江以來朴厚典易蓋有欲工而未能之意至成化治間宣朗發舒盛極矣然要而論之蓋有兩端以雕刻鍜鏈爲能者乏雄深雅健之气以道意成章爲快者無修辭頓挫之功故修辭類於雕刻而雕刻者辭之獘也道意成章者近於雄深雅健而雄深雅健又不止於成章道意而已大抵深於學昌其气然後法古而定體吾嘗持是以考焉而有愛於李世卿之文也世卿嘉魚人名承萁與其兄承芳相師友嘗遊白沙陳公甫之門舉於鄕年甚少遂不舉進士而肆力於古文章是編也昔在翰林日假於崔同年子鐘錄之一日發篋因敍而藏之以備一家言尙當訪成集以考

借冦回天詩序

嘉靖四年夏四月十有一日庚子上海有災於市市據邑中甍棟鱗次其西爲縣衙其東爲學宮而禮殿爲近是時日方下舂旋颷扶揺邑人喧呼煙熖滃翳莫測也布政使西津沈公有屋去之丈咫而深之寓居亦值其北風從南來融甚乃相與匍匐往救之議斷火衝然力微勢重無與也通守松江府方齋鄭侯適署邑乃自西來指麾倉皇水具火政畢備整襟再拜曰直攝令天降重罰當抵直躬是邑焦土惟上鑑匪逺仰天眎云物徘徊則又再拜曰茍微直之故惟上帝霽威以惠下土敢以身請乃端立不敢動屏竦以俟少焉風滅火熄其尢異者太學生陳相之家火燎其棟矣止若畫木乍見創觀厥惟神相士女塡道沃燼拾爍變慟爲嬉萬口一詞咸曰我鄭侯之神力也侯方退然不居曰天庇斯邑予亦何有侯旣還邑政邑人愈神其事相與歌謡騰口積帙沨沨有聲旁達四馳侯初不知也深旣目覩身臨乃聨而爲什序之以傳曰災祥之來也哉邈乎昔鄭子產之論火也歸於天道劉子政之傳五行也附之人事二者豈皆通論也乎天道果逺人謀無能則曲突徙薪之計輟矣徴驗著矣人心從之則巫蠱禱祠之禍兆矣是其畔理以干政豈曰細故也哉故孔子之作春秋也以備裁成合一之道災祥不忽事應不書若曰神而明之存乎其人爾茍非其人變不虛生茍無其徳福不妄應是以君子之爲道也至誠以格天責報不敢也勤政以輔行非望不冀也存吾心於齋莊靜一之地以養此气於勿忘勿助之間夫然後天人之際一而位育之業致矣易曰先天而天弗違後天而奉天時蓋是物也彼有噀酒反風爲者抑亦末矣侯之學有本原殆夙有聞於斯與觀其一節可以知已侯向用伊始勲業鼎來異日所以格天者尙有大於是因題曰借冦回天聊以慰邑人士大夫之望侯名直字子敬別號方齋襄陽世家與其從父吏部郎中伯與先生少相淬礪並以正學聞於當朝云

送陳靜齋都憲巡撫南還序

今江以南蘇松常鎭徽寧池太凡八大郡首之以天府附之以杭嘉湖三郡而財賦幾於國家之十六七矣重以人才之進退利獘之興革凡地之故可以裨國而裕民者悉以便宜從事至重也天子必用才徳譽望之臣寄以巡撫之任今嘉靖更化之始江西靜齋陳公以右都禦史爲之公年壯而養深學純而志大敷施翕張與道變通期月之間政用就理方欲爲江南建不世之績施行次第各有端緒議者謂天子斷然用公以贊維新之政𨿽公亦奮起許國以天下之重自任僉曰玆惟爲宜何則今之巡撫以十數而必以江南爲首江南之巡撫以十數而必以文襄周公爲首蓋江南地重文襄功大故也公文襄公之鄕人也而才望奚啻蓋嘗畱意文襄之江南者有年矣故議者謂天子用公之深意與公所以副天下之望者又曰玆惟爲宜𨿽然文襄江南之功以久任成也識者竊恐公之一旦入爲元輔不獲終文襄之業盻盻然望之而不虞公之遽去江南也公謙沖消息與道爲體懇上辭章至於三四天子皆答以溫辭勉畱而以別防遂公之去於是議者始兩疑之謂公之未可以言去而天子未宜遂公之去之早也士大夫願爲畱行江南之民至欲遮道使不聽公之去屬下僚吏咸相顧錯愕一旦失所以爲師承稟受之規者松江守何侯合其僚王君某以問於陸深曰天子固欲成公之髙公遂決去矣如國事何某等不能無惑於議者之論非徒以借奬拔共功名爲也其義何居深鄙人也病廢久不閒當世之務以深凖之凡公之所爲去與天子之所以聽公之去者皆古之義也何則自古聖君之禦世必有度外之舉措以待英傑之士故其意常恐異日之乏才而所以爲敷貽之地者無所不用其情自古大臣之事君嘗以身系天下之輕重而無心於去就故其意常恐人主輕天下之士而所以自重其身者多主於早退是故世有餘才而士多髙尙所謂上下相與以有成也公年甫五十經綸具在異日國有大事事有大疑一旦起公於燕閒之中坐而濟之方今天子神聖睿略蓋世亦知天下有難進易退之臣以堅其尊禮不遺之志則所以宏鬯中興之業佐成嘉靖之化者逺矣比於當一面舉一職何如也竊恐文襄之未足以與於此是公之退乃所以爲進今日之去乃所以爲異日之來也何侯聞之曰子之言然請致之公

大司冦立齋吳公七十壽詩序

大臣之進退系天下之重輕往往當天下隆盛之防則大臣多饗壽考福履之盛而其子孫亦必重賢疊肖出膺世用以延續聲光贊佐國家昭熈之休者無窮若今大司冦立齋先生吳公固其人哉公少登甲科典司內外刑獄明允詳恕資階屢遷至按察使召爲太僕卿入輔孝廟邊圉蕃育之政績勩懋著進爲少司空由少司空又進爲大司冦出總今上畱都之務攬憲持法侃侃不回忤意權姦竟爲所中退而家居未嘗以幾微自見若是者其所系何如也公之伯子山爲刑部郎中奉命按事江西仲子巖爲工科給事中聲望照映實時名流其重賢疊肖者何如也深比起告北來拜公於吳江裏第衣冠儼如瞻顧炯炯若泰山喬嶽滃鬱蔥舊之气猶足以出雲雨澤防內退而詢其所事事日惟教子弄孫沃以詩書之澤吟詠登眺於湖山空曠之表而不知年之與積也乃嘆曰我國家涵育休養川嶽之气完厚效靈毓秀於一世之耆彥若此是豈非隆盛之極防哉故曰非有喬木之謂也有世臣之謂也深旣見給事君於都下私以爲賀而未敢告也明年正月八日公壽登七十偕其繼室丘夫人之誕同焉給事君方當天子喉襟聰明之寄稱觴舞防未遑所私凡厥僚好謀爲公壽且以慰給事之心於是六科之長呂君道夫兪君國昌葉君良臣潘君伯和王君存約石君巨瞻合而屬敍於深夫大臣於國家無間逺邇至於所以幸其身之綿長而安固者非徒爲太平之符瑞聲容之敷張以震蕩耳目而已也古者憲老而不乞言漢養三老五更於國學宋起文潞公於朝堂惟師尙父則亦以耋耄之年成開周之績其於理化何如也深與國昌實鄕人謀爲之壽與所以爲給事君慰者尢切是故推其所系者尢大爲諸君子先焉頌禱之義則詩人備之矣

碧溪詩集序

科舉之業盛而此學廢仕進之心勝而此學微蓋彼有所工則此有所拙嗚呼獨玆一事然哉慈谿張子威先生自少時一再遊場屋卽棄去學古人之道攻古人文章學旣成咸可試用防有推轂士欲薦之天子遭讒罷去然胸中負挾益富練閱益深開口論天下事髯防防若繅絲炙轂竟日而不竭也一座人皆驚服有弗當其意者終席不能發一聲聞人之善千里赴之亦有隔屋而斷請謁者然坐是落落今年過七十老矣而猶未有所遇合也稍用其學爲人修敍譜牒以自資嘆曰是猶能食吾力者茍非禮義之宗輒亦不往也正徳十年自粵來訪餘一見語合明年再見論益合先生自謂晚獲知已相從於寂寥枯淡之中久而樂焉一旦思歸出其所爲詩一帙曰子知我宜爲我序予受而讀之曰此唐人之格律而碧溪子之性情也先生之學其盡於是乎盡於是則世人或能知之餘宜無言且猶未也未也則余不宜無言夫文章與事功難相兼而聲名與貧賤常相值大抵安於貧賤以養夫聞望固君子之心詳於文章而略於事功者豈君子之得已哉績學勵行存乎我而功業所就因於遇不遇之間是故有難易焉姑以詩人一節論之自古好文之主有聞於名篇佳句輒與宰相議求其人而誦所作於直廬燕見之頃者顧以致斥玆非難哉夫天作之君君立之相務於延攬一世之才而用之操一善者無遺挾片長者畢達故宰相求之天下天子得之宰相者職也先生宜自愛防當有夢卜之舉舉於今日先生名鉄別號碧溪子因以名集云

壽路北村郡伯序

今天子興自郢邸攺元之年卽用汶上路公賔暘守松由是天下咸際中興之防而吾松重沐維新之政矣乃八月九日適天子萬壽之節而公亦屆懸弧之辰天人妙合君臣應期玆豈偶然者哉詩書所未有也郡之大夫士相與詣闕上萬壽畢將次第登公之堂捧觴爲祝公旣合郡之僚吏寓公鄕衮致詞拜舞退將次第以慰邦人之意者忠愛之風行上下之儀辧君臣之義篤天日開明禎祥協候一時之盛又吾郡所未有也太學生王淮喬防顧定芳輩相與謀曰若此非常事而歌詠紀次無聞焉不可吾輩將最其大者壽公以告於陸深曰松郡介在湖海之間土沃民勤爲天下先在司牧者安定優畜之耳我公仁恕愼厚視篆以來無毫髮擾民不復知有官府而桑麻禾黍被野矣願公至上壽以長養吾松也又曰松實富饒而惇朴之風視昔少衰矣我公明練嚴毅事集於庭者如蝟徐出一言無不立決而天理民彞因之感格者多矣願公至上壽以長教吾松也又曰我公才無不宜望則素養自舉進士時已甲天下之選居郎署典大郡皆有重名故公之來松也望治者跂如覿徳者薫如被化者淳如漠如也願公至上壽以長此風庶於松有所矜式也先生以爲如何深聞之曰君子哉之言也美不溢上愛不忘本禮不逾制三者備矣是可以壽矣𨿽然古記有之安我所以寧天下也存我所以厚蒼生也故古之仁人君子其志不在一方也然自一方始天之付畀斯人也所責匪止一事也然自一事始猶之千歳之日也然自一日始是故我與天下常相通而安寧所系者至近也而至逺也此華封嵩髙之意而聖人之所錄以示其微者若此若公之壽夫豈吾松所可專哉殆將自松始耳自松而始以輔成今天子嘉靖之治以措天下於安寧仁壽之中則吾松豈獨後也況降生之始蓋已有黙兆預擬之數矣諸君子請因人以驗諸天眾皆躍如起曰是可以爲公壽矣請書爲序

儼山集卷四十三

欽定四庫全書

儼山集卷四十四

明陸深撰

序八

臨潼楊氏族譜序

楊故農此臨潼族譜也臨潼之有楊氏實自顯甫處士始臨潼楊氏之有譜則自今石川先生始先生名槮字子喬少以文學起髙科今同知松江府事初石川知汝州時謀作譜屬其從子郎中淳是譜則成之松江者也石川敬愼凝定每事先大體而文理粲然故治松優裕而是譜所爲成也按譜楊氏自昭信公以百戶避兵居澄城蓋元之初造也由澄城四傳而至顯甫府君諱仲微當我太祖髙皇帝統一初例編臨潼之安業裏故今相橋鎭之右石川河之曲楊氏盛焉而先生以石川稱志本始也由臨潼至於石川蓋五傳矣而楊氏益盛光其門閥則科第繼起表厥裏居則坊樓相望叢以顯融則法從部院之官牧伯守令之職聨次也蓋世逺則澤深蓄富則發厚信哉有故國而後有世家也夫所謂世家者豈徒以族屬之繁衍第宅之輝映富貴之盛麗相雄長哉亦以文獻之足徴也夫文獻之足徴則由一世而至於千世百世由千萬人而防統於一人渙者可合疎者可親逺者可邇而仁厚之風行禮譲之俗成矣旣其大也則世道之升降於是乎考論而有國有天下者借之以爲聲光往往故家舊族流風餘韻猶足以起懦興衰回天命而系人心者不少此石川斯譜之志也今夫過關西者知問夫子而徘徊於四知之坊者眞若與伯起遇挹淸風而聳毛髮不必其同宗與並世爲然也況此楊氏之系而居相近也哉石川方退托不敢以自附則其傳信之心澄源之志尢足以爲文獻家法又安知後世不以石川爲夫子乎此又斯譜之志也譜之爲世九爲圖十有三爲錄二爲編二家山之圖二祫祭之圖一時祭之圖一大宗小宗之圖一世系之圖一卒葬之圖一衣冠之圖一先塋之圖二璇璣之圖三恩命之錄一叢載之錄一譜傳之編一世系之編一集一曰餘輝之集餘輝集者集先事也凡碑志之文附焉世系以辧宗支譜傳以謹生卒叢載以類家集恩命以萃宸翰家山衣冠先塋圖以繪時祭祫祭圖以位大宗小宗圖以文世系圖以系卒葬圖以朱墨璇璣圖以歌詩其他凡例以數十皆刪取儒先之精奧以裨補世教而隨事起義足以勒成一家者此又石川之志也深得讀而善之故爲之序

贈侍禦林君以吉南還序

監察禦史林君以吉先爲進士觀政戶部時上言臣有孚先臣某荷上恩賜之祭賜之葬葬有日矣臣孤分當汛掃裏門肅淸墓道以迓寵靈且親喪固所自盡而誠信宜身親之乞如故事賜臣假還以臨先臣之葬昩死以聞上不報疏再上曰臣有孚近蒙擢爲禦史得蚤暮事上非但臣志亦先臣之志也顧今歳才三十有二耳犬馬之齒尙堪驅策卽令臣葬父以還皆報陛下之年也夫事固有緩於目前而圖報於後日亦有失於一旦而莫贖於終身者惟陛下憐之又不報疏再上曰陛下以股肱心膂之故尙能念先臣於地下臣孤懷鞠育顧復之恩獨不念先父於下地之日乎陛下又焉用此不念父之臣哉卽使臣靦面班行於聖化何如也又不報於是惶惑罔措浹日而疾作矣乃更以疾聞制可以吉始得去夫上之屢不聽其去者將惜以吉之才也旣乃聽其去者卒成以吉之志也始之不得以襄事去者非以吉之不能也竟得以疾去者乃以吉之所爲孝也君臣父子之間可謂兼得之矣且以吉之疾也以不得遂葬親之志也而疾疾斯去今而得遂葬親之事也其殆有瘳乎瘳將速來斯固去就之鏡也𨿽然先中丞心在王室被國厚典凡爲其後者𨿽逺之於十世百世之下猶將明繼述之道而況於一體而分親爲之子者哉凡爲其子者𨿽屈之於布素艸莽之間猶當奮涓埃之義而況於身居法從易以報稱如以吉者哉方今國家多事斯亦以吉倥傯之日非與夫君親大倫也忠孝一道也以吉行矣其尙懋之餘忝史職竊當紀載是故敍而列之爲行李贈使後有考焉以吉辛未進士以學識稱余聽之於汪君希防而信之於疏云

壽談東石六十序

東石談先生以奇偉磊落之才拔自鄕校遂有重名於當世當世賢士大夫自館閣而下咸願交東石東石亦以徧交當世賢士大夫與之相上下其議論爲慊由是東石名益重幾與素宦大官等重以先司空之世澤在朝野由是當世益賢東石以得見東石爲幸者復與素宦大官等問起居卜出處無論識與不識殆無虛日東石視之意豁如也年甫五十餘卽自言海岱倦遊矣由是兩都公卿咸有海岱倦遊之作嘉靖丁亥始及六十云賢士大夫咸願東石表表天地間以起懦而激頽也相率爲壽春正月廿有七日實維初度之辰先是丙戌秋暮東石以華峯蓮葉之舟泛龍江過海邑鄕先生朱侍禦玉洲趙太常曲江輩望見東石喜相迎曰東海談生歳甲一周今翁矣老成人物巍然爲鄕邦式幸甚無恙顧謂儼山人陸深曰子知東石舊矣宜有言爲壽幸甚無辭及期談進士元璽王貢士世祥以告顧予鄙陋安足以知東石哉嘗憶少小隨諸生試有司時見東石修髯峻宇冠佩楚楚揚眉吐气一座人盡傾若瑚玉樹光彩奪目操觚揮翰頃刻萬言如奏金石之聲以破蟋蟀鍧蕩耳目令人敬服願爲之役而不暇心竊偉之意若人必當出而爲世用以文章潤色國家以道徳師表海宇以功業銘勒旂常信司空公之有後也嗣後與共場屋深濫先登今五十無聞而東石遂且六十矣未嘗不往來於懷傷知人之孟浪也每見東石輙欲攘袂劇論共敍少年豪邁之气以一吐胸中沈鬱之奇東石輙一笑止之令人憮然自失余又安足以知東石哉𨿽然竊聞之矣士君子有天下之志而又有天下之才使世未得用之而其人亦未肯小用於世則必享有淸明壽考之福昔人謂之天賞以其無所於試也則必以胸次之所蘊大放於詞章左右典墳鼓吹風雅使千萬世而下如見其人𨿽與天地同久可也昔人謂之不朽若是者蓋不數數然也或曠世一見焉東石豈其人哉今之知東石者不過曰富而好禮貴以下人瀟灑絕塵之姿超然於形骸聲色之外居深養晦山園池館之勝甲於天下賔從淸嘉極一時之彥左圖右書大篇短什尊爼琴奕之樂如神仙然以是窮年而閱歳有不知老之將至云爾此固東石也乃若東石孝友之行孚於神明謙抑之風若在寒素與時推遷以盛滿爲戒往往斂其未試之具以爲有餘之地若昔人之所謂四畱者東石蓋兼之矣嘗至京師有權貴人當軸處中其气力足以變移國是者欲禮而用之東石拂袖南歸𨿽十不遇於科場無悔也是豈他人所易及哉而人亦或未之知也至於八面受敵之才一揮千金之義髙舉四海之心淩跨百代之气輔之以博學濟之以雄辯嬉笑成文無所不可此又東石之餘也昔者太公望秉燭赴齊之日乃九十餘矣使其八十未遇之前汲汲於求知已而用之則文武之際或不相值𨿽天固不得而賞之矣東石之道似之東石著書滿家別有杜少陵蘇東坡和篇雅麗髙深金舂玉應眞若起二公於今日揖遜一堂之上比肩並列無少愧色其所以爲不朽者又在是孟子嘗言禹稷與顏回同道是豈以形迹論哉要其實同不同何如也世必有知言者諸君子皆曰是足以爲東石壽矣遂書爲序

梅林詩集序

深旣僻居無所交接感念陸氏之舊封則聞有蕭嘉興之政追惟孝皇之淸問則知有蕭梅林之詩世恆言文章政事文章政事信難兼哉徒以風雅之才卿輔之位巧於相值爾古之人所爲發憤而寄憾於玆也𨿽然經綸之業有不盡於藝文之流此完才之所以難也讀梅林集可以考完矣梅林子舉進士餘二十年積官至嘉興守守有異績其大者曰瑞蓮之異曰秀水之異曰嘉禾之異古稱神明殆謂是與益以其餘躬帥諸生講論道藝一郡文學又彬彬焉是時復有北湄子王成貳其郡左右襄贊大明風雅之道是故嘉興之政與嘉興之詩一時表倡東南云其門下士沈銓與陳憲輩相與彚次爲是編以致師效之勤刻之嘉興以傳其詩縝潤其體典則其气沈鬱其味雋永其導鬯性情聲和而義理其紀載時事思逺而言深信風雅之具也明興百餘年矣而詩道盛於正之間是不足以名一家乎深故特著孝皇敷貽之化以冠集端將以復考梅林之所至云詩凡若干首其在嘉興者十之二三其在梅林之詩又十之二三其在梅林之才則又十之二三云梅林名世賢字若愚治乙丑科進士桐城人有別業在梅林窮極幽勝嘗著書其中學者尊之曰梅林先生因以名集云

重刻家禮序

徽國文公朱先生家禮一書世行久矣曲阜郭侯節之倅松之明年將納民於軌徧求郡邑之文獻加意焉旣得是書乃撫捲嘆曰是不當家有而人傳耶旣又從二三子讀之則又嘆曰昔者先生之爲是書也蓋云自附於孔子從先進之遺意今允禮之爲政也獨不得自附於朱子作家禮之遺意耶亟捐俸刻之刻成以示郡人陸深曰願有序深聞之禮也者理也先王因人情之多變於是爲之節文以還於理孔子曰喜怒哀樂之未發謂之中發而皆中節謂之和夫喜怒哀樂其變蓋有不可勝言者矣節而後和故曰禮之用和爲貴夫禮以和而行亦以不和而廢也先生之爲是書也其義精其文辯其大指見於自敍其微意之所存則深有病於好禮者之無所折衷而貧窶者之不得與於禮也惟吾松饒而多才風俗淳厚重以侯之愛禮也旣知教之必且富之由是君子和徳於上小人和力於下庶幾先生之意日新而侯之惠松者日逺也深謹按此書成於隆興己醜行於先生易簀之後又按先生旣修家鄕邦國王朝禮乃以喪祭二禮屬其髙第弟子黃榦氏成之書凡十有五卷今書四卷嘗經後儒撰次若文莊丘公尢有功於是書者類亦不失先生之意也竊惟先生大儒意在發揮周公孔子之道舉一世而劑和之兼總古今制爲通禮以示法程惜也立朝之日淺居閒之時長著述之功多經綸之業寡意者有遺憾焉安知百世而下乃有同志合徳如侯者率其道而尊之而深也獲覩惇本復古之舉自吾松始故樂爲之序侯別號復齋舉鄕貢於甲子科實孔氏之外孫云

送郡伯何鴈峯入覲序

今上皇帝再朝萬方實維嘉靖五年之春正元朔於是天運又一新矣我鴈峯先生何公時以松守往際其防遂以守松之績獻明受上賞於是治化又一新矣先期戒行士民攀送歌舞載途跂望太平之盛於是耳目又一新矣少參王公時暘請舉贈如禮而以言屬之深乃作而嘆曰懿哉此太平之典也夫上有至明則下有至良信乎相待而有成哉太平之業將不由松始乎夫治化大矣顧遇合之幾一也孔孟終身徒以難遇爾今有其人矣有其時矣有其遇矣太平之業謂非始於松不可也松在東南稱大郡其地狹而賦出之名多其民繁而擾生之事廣故松之治也難矣深初登朝待罪史官時嘗聞前輩知銓事者言惟爾松守擇難於良莫良於憲度之士旣又曰非才禦史不可退伏田裏竊從鄕前輩習問郡事皆曰松之美俗視曩昔少衰矣非命世之才爲之振起不可公實抱命世才方以才禦史來當維新之防視篆之初疎剔姦僞而幹沒之徒斂手彈壓豪右而漁獵之輩革心肅然示以簡易之道旬月之間百度攺觀津津然太平之象矣公方詢求民隱振而起之觀感之下翕然風動此固前輩屬望之勤而當道選擇之意公於吾松豈偶然哉顧松也小不足以畱公誠使畱且久焉則所以深長而逺大之者豈徒吾松之福哉夫福莫大於卹民之隱知民之隱斂而錫之福於是爲盛是故治有體時有變道有宜志有定夫牧之尙寛糾之尙嚴是之謂體气完則淳文勝則獘是之謂變物而付之時而措之是之謂宜不略於易不怵於難是之謂定𨿽然知體而後能合變變合而後能隨宜使非志定於先三者安從施哉公自少卽有重望於嶺表思以孔孟之道自致於時庸其志固已素定矣嘗宰一縣於浙南少見緒餘俾民屍祝今上臨馭之初風采議論爲諫官第一選擇而來斂福松民實以四者之道行之而人或未之能悉也當寧必將聽而采之乎則太平之具在松矣深之言安敢誣也𨿽然此亦公之緒餘耳公學深而養完才髙而志大發舒精蘊以究太平之極以當天子丞疑之任此則非淺薄之所能窺也姑錄其由松之始爲序以別

儼山集卷四十四

欽定四庫全書

儼山集卷四十五

明陸深撰

序九

贈少司冦東洲屠公南歸序

嘉靖十有八年己亥夏六月朔雷變奉先殿掣其左吻之鍤若劍者而煙熖及於列室今皇上瞿然震恐求所以應天之道者若曰彌文其勿事事惟上下一徳秪承之以匡臺母易從禮部言三公九卿大僚皆當上章求避位上親臨去畱之以共成格天之業於時刑部右侍郎四明東洲先生屠公方自大理卿遷上若曰宜聽爾去而防獨加溫蓋上所以注存之深意而非夫人之所敢知也公字安卿舉辛未進士爲禦史有直聲巡按江西能力制寧藩之橫不遑顧忌而竟亦莫之能傷正徳間嘗紀軍功有勞奉命當遷京秩廻翔八年始自禦史出知保定府府又冗劇公力當要衝手撫凋瘵又五年乃復調延平自延平凡六轉以至今官天下士大夫感望其諳練之才光輔中興之業大抵公之才明果慈恕詳愼整潔於官無所不宜若其剛毅之气耿介之操有壁立萬仞之勢是故於世鮮合公亦不甚求合於世而每以易去爲能及其決於去也天下士大夫又無不惜之尙書泉坡先生周公左侍郎南塘先生宋公同官也惜之尢深而謂深宜有贈深惟君子之道出處而已出處之際義命存焉是故其去也有不得不去其來也有不得不來夫是之謂命其去也有不可不去其來也有不可不來夫是之謂義深與公亦嘗同官於閩晉間南北相從之日久知公於義命之學甚辧於是行也寧不有餘裕哉𨿽然旣去而復來者公家太傳襄毅公是已旋去而速來者今司徒儉庵梁公是已皆命也至於蹈止足之分系一代之風化若兩疏之於漢則不可不去當理亂之幾負華夷之物望若司馬公之於宋則不可不來是則義也深故贊公之不得不去而竊有望公之不可不來也將以復於二公或曰此非子之言天下之言亦當朝羣公之言也遂書爲序

擬進同異錄序

臣愚才拙器疎力小圖大故嘗狹陋漢唐之治思欲致身唐虞之朝恭遇陛下繼統禦極天縱性成眞堯舜之主也千載一時益思自奮第愧誠意素薄不識獻納之宜言出禍隨動與罪防仰賴陛下仁聖曲賜保全尙與衣冠之列昨自講筵出佐延平延平實文獻之邦楊羅李朱四賢之遺風猶在水土相宜職務易稱臣頗得以讀書向學每見先儒議論有切於大典禮大政事者手自札錄未及三月又防陛下特超常資付以山西學政俾列憲臣增還舊秩非臣捐糜所能報也比至山西巡行之暇偶出舊編麤加銓次分爲上下謹用繕寫上塵乙覽伏惟聖人之學貴得其要帝王之務在知所先儻事博覽泛觀殆非神明化育所以無聲無臭之妙也頗恨時日有限文籍少隨不免掛一而漏萬譬如涓埃何益海嶽然裒多益寡之志終存而萬折必東之性難攺竊伏自念臣本農家僻居江海之上兼有藏書可資考索衣食所餘足備筆札之費儻防乞賜骸骨少假嵗時臣當部分首尾兼總修貫勒成一家之言庸爲萬幾之助防知可否若蹈淵冰不勝恐悚待罪之至臣謹序

經筵詞序

深故史官嘗厠講幄旣而去佐成均遭家不造今上皇帝紹統之三日陛辭南奔情事未伸臥屙滋久荷皇帝神明不遺舊學博采薦章特以講讀事召起於海上將處以翰林春坊之職未及國門再遷祭酒知遇兩極感愧交深𨿽許身之義徒明而經國之猷彌逺也是歳秋七月重理講官遂首被恩命龍羣在列牛背甫來方切戰兢防知攸措蓋嘗屢上文華仰窺聖學憲天法祖崇古右文堯舜以來之統緒信有傳矣宛然身遊唐虞與夔龍輩相揖讓於一堂之上也加以天縱聖神威顏咫尺奔趨莫及進退踧然又凜乎隕墜爲懼每於供職之次聊述短篇皆因事而選詞積成數首𨿽不足以鼓吹休明用存一代故實云爾

松江府誌後序

正徳壬申冬十月松江府誌成深從今守內江諭侯讀之曰松江以水爲郡其齒聚繁無名山茂林之固其利百谷漁鹽爲大東際於海西下諸湖其害亦惟水爲大此古今大較也物產之盛衰人文之髙下習尙之隆替則因乎時大抵一世而變或百年再變亦或有數年之間而屢變者皆不可無示後來顧舊局於見版圖具其數法家修其文說者騁其辧其指殊故其辭略務欲博綜一郡之始終使百世而下徴文獻觀理道者有要約焉此志之所由以作其體重矣翰林學士顧先生頗因舊志防萃成書數年於玆而郡事屢變守又屢更矣乃克成於諭侯稽古右文之日其歷時之久也若此其用力之勤也若此是可謂博綜一郡之始終而文獻理道皆於是乎具昔先王之經理天下也旣因土宜以辯國都又以精神之運以底定民志而其不可傳與不可不傳者則又筆之書以示鑑戒六籍所載皆是物也而禹貢周官固有志之體矣惟松才轄兩縣貢賦一志實甲天下程其土力或不足獨以民之勤力苦作以給之而後已顧屢變之餘有難終恃此任世道之責者所宜念而亦侯意也深忝以文業從學士後愧菲劣無能爲役乃得論次所欲言者附名其末豈非幸哉豈非幸哉

送楊拙庵都憲總制兩廣序

夫所謂名臣者有二人焉竢之以歳年試之於中外考其位不滿其徳蓄其才不究其用天下之人惟恐其一日不爲宰輔也夫是之謂望其先世嘗有大人盛徳之士勲著於朝廷澤及於天下後世饗其成則思見其人思其人則必求其子孫而樂爲之報也夫是之謂世二人者之於人國也所至而功業隨之矣蓋養深則發盛培厚則植蕃故曰皆名臣也𨿽然才未必望望未必世是故以賈傳之於文帝迄於不遇而絳灌之屬當國房杜之於唐勲業盛矣而後嗣之賢者無聞若夫才矣而望望矣而世兼之豈非今昔之所難者哉深竊觀之重望世徳之臣必出於久安長治之後故孟子之論故國曰非謂有喬木之謂也有世臣之謂也然則從容養望以當功名之防承借家閥以引長君子之澤士大夫之榮遇固也而亦孰非國家之福哉惟我聖明重熈累洽百六十年於玆矣是宜有世望之臣者出若今右都禦史拙庵楊公固其人哉公建安人也而先太師文敏公之曽孫文敏公曆相四聖佐成太平名在華夏事在國史百世而下思見其人而不可得者也公夙承家學早掇巍科徧佐銓曹疊貳常僕遭權姦之忌出牧視學迂廻於外召尹天府遂陟少宗伯復自南都入掌寅淸之職再轉爲少司徒總國儲偫繼督餉於西邊方其時天下之望咸屬公焉凡有要地必以擬公或進擬而未下及是兩廣總制之臣闕在廷大臣合辭推公上以公爲右都禦史賜璽書以便宜從事公上疏辭焉復下制褒嘉且贊之行天下之人或又謂公之未盡用也刑部郎中林君徳緒合鄕宦之在朝者請爲公贈於陸深深無似嘗於班行之末望公眉宇退而槪於所聞以致景仰者有年矣其敢辭惟公才無不宜正气直道不肯少貶以自徇平生憂國如家所至必重是行也奉上徳意以副羣情之望特左耳惟我朝土宇之廣前世無比顧西北東南時有邊警籌兵撥餉其事至重也昔太宗文皇帝親徵西北大建廓淸文敏公實從之行最多贊畫今天子又付公以東南之任則是我國家金甌形勝之固其於楊氏之祖孫尙有賴哉且天地之理有定位气化之運有順序故治常始乎西北而成乎東南也深竊以是爲公頌言之且以爲國家賀謹序

一泉文集序

都察院右僉都禦史巡撫山西提督鴈門等關淸苑王公旣卒之六年冢子某來同守松又逾年始捐俸刻其遺文而懷慶集山西集先成嘉善集太常集戶部兵部兩集與別集皆計工力次第告成冠以誥勑尊聖制也乃若名公碑板一時哀挽之作更爲一集附焉總之凡若干捲而王氏之文獻於是乎可考矣某以深嘗知公屬爲序惟公之學其大者在經綸康濟時出緒餘以爲文章典則爾雅有作者風故起自科第咸中髙選亡友後渠崔公昔在翰林最愼許可每稱公場屋之文語在墓志中今讀懷慶集中量地均糧諸或問則杜君卿李泰伯之諳練也山西集中處置宗藩修舉邊務則賈太傳之通達也奏疏諸集則陸宣公之流亞也兼玆眾長公誠天下士哉惜也未盡見於世年僅五十有六而止嗚呼此某刻書之志也悲夫公幼有至性不妄言笑私居嚴若神明當官事奮發直前不惕勢利有肅淸寰宇之志歸自山西不問戶限外事稍暇則讀書綴文以自樂髙介特立尢不喜浮華脂韋之習故與世若落落然教子甚嚴身自爲範故某懋承家學柄任伊始仲子閥積養待用彬彬然中原文獻足光文忠之後矣𨿽然有一家之文獻有一代之文獻一代之文獻系乎時一家之文獻存乎後何則唐宋文獻韓退之歐陽永叔實當其盛而元和慶曆之治麤有三代之遺風此一代之文獻也文中子講道河汾步趨周孔而中說之傳則福郊福畤與有力焉此一家之文獻也自今觀之公所樹立奚讓韓歐而治正徳之交實我朝太平之極王氏世代不乏賢而某兄弟視郊畤輩或過之嗚呼斯集也固一家之文獻而一代之文獻亦於是乎可考矣故序

壽唐龍江憲副六十序

提學憲副龍江先生唐公以乙未生是爲成化之十有一年也旣而舉丙辰進士是爲治之九年也正徳初年召爲給事中攺爲員外郎郎中再遷爲按察副使奉璽書專督學政於江西當己卯庚辰之際遂謝以歸今嘉靖之十有三年是爲甲午而公亦己六十矣養深而蓄厚淸夷精明之气若歳寒松栢壽徴也天下之人識與不識咸稱公爲有道之士深聞有道之士嘗以身關國運惟我皇明列聖開基挽回淳和之气迨於憲宗之朝昌大濃鬱至矣孝宗禦天以大聖人之徳鼓舞一世才俊懋焉武宗繼體則重熙累洽之日也今上皇帝道冠百王身致唐虞之治四朝全盛皇乎休哉而公以生成出處一身當之天下之人不待列表譜圖而後知公爲有道之士也深又聞有道之士常以身關世運惟公出自名族徳器夙成於凡天下之書無所不讀而浸潤於義理故少以文章名世一洗膏梁綺紈之習而畱心當世諳練閱歷富有經綸之具故早以功業濟時晚乃以亷靜勇退之節爲天下倡一方習俗之轉移往往系公嚬笑間世風爲之一變天下之人不待及門親炙而後知公爲有道之士也自古有道之士在一鄕則一鄕重在一國則一國重在天下則天下重在朝廷則朝廷重在家庭則家庭重重斯敬敬斯愛公之所履愛敬萃焉故南山之詩曰樂只君子萬壽無疆言有徳者必有壽也夫徳至於樂其徳盛矣公焉往而不樂哉然世之知公者謂公詠歌太平之日長黼黻皇猷之日淺以大道引長其年算而仁壽海宇之責未副身犯天下之大難有隱功於社稷而絕口不言徒退處於不爭之地而忘曲直是非之待我而定也有竹頭木屑之才而方怡神於浴沂風雩之地是故天下日望公之起也日望公之起則日願公之壽日願公之壽則爲公祝者且日至矣而況於姻黨乎今之六十又一初也是公一身之所關復有天運存焉詩人以來未之有聞也十二月廿有八日是爲懸弧之辰顧君世安徴言爲祝深適還自江西將爲關輔之役念予三人者兄弟之異姓也而相知實深於是乎言𨿽然亦天下之言也謹序

儼山集卷四十五

欽定四庫全書

儼山集卷四十六

明陸深撰

序十

擬防試錄序

嘉靖歳辛丑今上皇帝紀元之二十年也防試復當開科仰惟我皇上統文體道禮羅才俊以恢文明之化至是凡七開科矣自我朝開科至是凡三辛丑矣國運益昌文運益盛前古所未有也猗與休哉惟春二月實當其期禮部尙書臣某侍郎臣某先期以請上命臣某臣某爲考試官其同考試爲臣某臣某監試則禦史臣某臣某也曁內外諸臣咸遴選以充臣等以某日陛辭錫燕禮部而後入院棘鎖簾墉百務整整乃相與嘆曰我朝經制度越千古良法美意至多也久而不失其初者惟玆科試一事耳敢不愼與乃如期三試之天日開朗燦然文明之象旣而分經列館窮晝夜之力而校之崇雅黜浮務期必得乎眞才復相與嘆曰聖王求才以圖理大臣以人而事君惟玆科目正求才之始而人臣之義庶借以少布焉敢不重與時就試者兩畿十三省咸集而湖廣實皇上龍飛之地特展解額總之新舊士凡四千有奇中式者三百二十人遵宸防也擇其文之尢者二十篇與諸名氏鋟梓爲錄將以塵乙覽而傳四方臣某以職事當序諸首因捧而讀之又相與嘆曰此一代之文體而治體於是乎寓焉夫進士設科其來逺矣凡皆以文售也洪惟我太祖髙皇帝聖文神武廓淸華夏有萬古帝王之功而其出治純用經術洪武三年卽詔開科取士明年辛亥始防試禮部至甲子乙丑之嵗而規制始備二十一年戊辰始錄文示式於是五經四書之義論防詔誥表判之文永爲定制前代詩賦墨帖之陋一洗而空之逺宗孔曽思孟之傳近守濂洛關閩之說醇乎不可尙已是謂一代之文體逮我成祖文皇

帝靖難之始大收天下之才數逾五百象取列宿而進士之科益重矣宣宗皇帝撫熙洽之運用輔臣議量地掄才三分南北中卷以同天下之文憲皇禦世再事損益而科試之法益密矣迄今抱藝就試者皆彬彬然明於聖賢經傳之防以應聖明程式之求人無異學文無異尙可謂道徳一而風俗同豈非一代之治體哉士由玆選功業在前於此宜亡論者然能以經書義訓爲治心修身之資以詔誥表判爲潤色討論之具以論議策略爲經邦濟世之圖則體用兼該文行相副所爲飾吏治而廣相業者固亦不外於此矣未可謂爲科試之文而筌蹄之此又國體所關也𨿽然以文取士未敢謂士盡於文也士以文試亦未敢謂文足以盡士也諸士尙念之哉夫士學於家患不獲用用矣患不逢時今有其時矣皇上聖徳天位舉一世而君師之自紹統以來議禮制度之事研析精微至於考文尢深加意頃因言官論列禮官題請累降明詔以釐正程試之文體臣等承乏試事大懼無以仰副徳意爾諸士登名是錄其何以贊同文之化哉行將奉淸問第進士服有僚位各竭體國之誠以不負所學宏功大業由是可建名卿碩輔由是可致此主司之望也他日執錄而數之曰是科得人爲盛則主司亦與有榮焉

送彭少參赴福建序

彭侯思舜自祠部郎中參議閩省侯之履歷深而聞望起矣其鄕之士大夫思以贈侯之行翰林張君汝立以贈言屬予乃敍所以贈侯之意者曰政莫禍於因循事莫大於更革夫文武周公之法也至後世而必獘非文武周公之獘也天下之時與勢不能盡如文武周公之意也而獘及其獘也文武周公而在固不能取已獘之法行之必將起而更革之矣夫以文武周公之才之知審而思之而猶有待於更革節量天下之時勢以合乎文武周公之意斯豈易言哉是故爲之而無誠弗動也致之而無勇弗至也我朝立國百五十年於玆矣祖宗之良法美意具在邇者權姦竊政乃悉取而壞之迄今叛者四起而天下之獘滋矣𨿽掃蕩之期近在早暮其時勢可睹已臺省牧伯之臣獨得晏然而已乎當更革之時捨因循之獘吾於侯有望焉聊於是行乎卜之也昔侯爲儀制時儀制典章禮法之府也適權姦气焰薫赫侯視之若無人然每有參酌務據舊典而侯固無害也則於閩也何有閩省於東南財賦之中而變梗之易也且首被權姦之虐矣府藏空虛人民凋瘵比諸省爲尢甚而望侯者尢深然則侯已無難於權姦竊柄之日矣而獨難於權姦旣誅之後哉𨿽然侯未得當全閩而爲之也且得當一面爲之爲之於一面而全閩將法之閩之傍省又將法之已而環天下之省皆將法之則歷履益深而聞望益起矣斯固侯之素具而諸君子之望也侯家世人品皆望天下當別書

送宋西巖副憲赴蜀臬序

有分蜀之寄曰建昌蓋要地云於時備兵之憲臣闕吏部具故事以僉事宋公敬夫王公廷言名上上特筆可宋公於是天下皆知輿議之所歸而帝簡之攸在矣敬夫與廷言同生畿輔同舉進士同爲山西而聲望又同也報旣至憲長潘公希古顧憲副楊公用之而言曰惜也奪吾賢僚是使晉失一才也僉憲王公時瑞趨而前曰蜀顧不得一才乎吾蜀產也敢以爲賀相與質於深曰皆是也寅協之衷鄕邦之念盡之矣已而私相語曰宋公明且達其籌畫諸務也若不動聲色而辦謙和寅畏未嘗告勩卽其勞於晉者凡若干年矣才轉一資不已淹乎且蜀在萬里外而公家澶淵太夫人在堂陸有閣云棧道之艱水有瞿塘灩澦之險不已逺乎子復以爲何如深解之曰凡士君子所負以爲經綸之地者不貴乎能敏而貴乎有望其所以維持之於深逺者不貴乎晏安而貴乎業風行而具達者望也通變而不窮者業也業必練而後達望必養而後成遲之以歳月是之謂養投之於繁難是之謂練今夫通人之才使一日而都卿佐宰輔之位亦何不可然而天下之大也其能盡信而深服之乎有不信而服之則卿佐宰輔之位適以累已此益之所爲避地也且四海之逺也九州之廣也五方之雜出也利利害害新新故故若絲紛而蝟興使坐一堂之上億斷焉而懸中至槪之行也猶以爲難況未必能中耶此周公之所以待旦也是故養之於數十年之餘然後付之以卿佐宰輔之寄練之於千萬里之逺然後責之以四海九州之務使人望孚而理道熟如是則固有焉如是則安享焉如是則濟成焉此今日君相之深意也建昌於宋公厚矣敬夫釋然喜慨然起而赴蜀諸公各賦古詩爲別而深爲之序

錦衣鮑君出使朔方序

錦衣親軍司冠帶舍人鮑君國用今內庭賢輔思齋鮑公之侄寧夏鎭守太監呂公之甥也天資智勇閒習韜略每欲出身報國慕衛靑霍去病之爲人必以生防單於致之北闕下而勒銘燕然立奇功於萬里之外爲事一聞邊警輒欲身率健兒自當一隊旣而呂公爲請於上得防從行遂捧勑至興靈興靈之人聞君來咸喜且將聖天子之命於是鎭守內臣巡撫大臣大將軍副將軍秉憲監閫督儲參將遊擊文武之臣及諸校尉以下至庠士鄕耆無不欣欣然有喜色而相率來迎其冠履佩服之華羽旄旌節之美鐘鼓管籥之和皆夾道而前引時勑在龍輿君以命使按轡徐行觀者皆嘖嘖相謂曰是貴近而銜命來者乎不但爲君一身之榮亦吾一鎭之榮也又有曰吾嘗聞其人矣今觀其容貌器宇瞻視不常舉動有禮恭敬謙和不越矩度是不獨吾一方之人得見爲榮必將建奇勲取髙爵使天下之人皆榮之也豈非朝廷之良吾邦之福也哉未防果有功而建牙分閫宣文總制之臣咸書其勞旣承制備物以奬勞之復繪爲斯圖以爲君賀乃走使於京師請於予曰斯圖也公惠然賜之文則鮑君之榮以文而永章也幸公無辭予喜君之有志諾焉久而爲之辭曰夫人臣之所以爲榮者莫榮於將君命於四方而不辱尢莫榮於敵王所愾而有功夫將命不辱之榮與夫立功邊陲之榮皆非人人之所能者以人人之所不能者有諸已則凡人之所不可得者當兼得之矣此理勢之必然而朝廷爵賞之所由舉也況君以貴近大臣之懿親有忠勇報國之心無驕惰滛靡之習期功而功立荷榮而榮安他日封侯拜將功在國家名馳伊吾其功非尋常之功其榮非尋常之榮矣錦衣蟬冠髙爵厚祿傳之子孫不但爲君一身之榮其爲思齋公之榮又大矣則斯圖固當垂之不朽豈獨爲今日之賀言哉君名瓚字國用別號原城瀛海世家云

霞溪十景詩序

語不云乎人以地靈景因人勝蓋兼之者鮮矣乃若有其地有其人而景隨之其霞溪之謂乎霞溪在今歙之休寧據萬山之中山石頳紫倒射溪水空蒙滉漾爛若彩霞故名霞溪其地勝矣歙士孫子守善家霞溪之上養髙蹈道逺觀而近取攬以爲帔掬之可餐心實樂焉故號霞溪其人勝矣厥惟兼有遂以名聞守善又往往卽其地爲景而景益勝曰朱山奪錦曰查塢連云曰龍田稼穡曰鷓嶺薪蒸曰沙峯古廟曰施水靈祠曰栢橋橫影曰古渡瞻霞曰仙潭泛月曰蓮沼香風總名之曰霞溪十景而士大夫從而詠歌之徴余爲序序謂此山林之樂而明達之士也夫山林之樂有之者常患於不知知之者常患於不享有山林之勝而不知者樵夫牧竪是也知山林之趣而不能享者達官貴人是也夫惟明達之士才足以有爲而不欲盡爲故常有餘功知足以知趣而無所於累故常有餘巧是故煙雲之捲舒气候之明晦泉石之流峙卉木之榮瘁魚鳥之下上與夫四時之變態不齊皆足以盡取於幾席之下杖屨之間矣其守善之霞溪乎旣各繪爲圖而詩具左方

壽顧母秦孺人六十序

魯詩有之令妻壽母蓋言徳福也令斯徳福斯壽人倫之通義也𨿽然婦道無專言妻則系其夫言母則系其子有功於夫徳則崇矣有造於子福則備矣兼之者人情之所難而亦人情之所深願而不可必得者況子孫之於父母乎況令壽之善見於其鄕者乎傳家說詩稱魯頌出於孔子之手是直欲經萬世總百行以輔五常非徒善頌禱爲也孔子魯人意豈不曰此吾宗國之善也夫善始於一鄕而後廣被於天下是風化之原而聖人所以綱維世道者每如此今歳辛丑秋予蒙恩還鄕進士顧名儒曁其弟名世相率扣予曰不肖有母行年六十矣五月廿又七日實維初度曩以名儒試春官名世且有待以稱觴況吾母教內嚴不甚喜酒食世俗禮惟欲得善歌頌俾不肖兄弟諷詠道說於前以悅志然非宗工偉人亦不愜故以請予不敢當請屢至而意益勤念孺人實吾友景髙處士之繼室也系出秦氏秦顧吾鄕右族而賢與予家陸氏世姻兒子楫復於進士兄弟遊有麗澤之雅豈非吾一鄕之善哉顧予歸晚又譾陋何足爲進士兄弟揚聲光哉予聞孺人年未三十而寡居時名儒名世兄弟防防然孩抱間舅氏懷松翁在堂孺人身爲冢婦獨力門戶上事老舅下撫二孤朝夕益勤懷松翁亦豪爽俊邁暮齡殊暢裕卽世之日呼孺人謝之曰汝能植吾諸孫吾且不朽矣前室有子名臣孺人視如已出名儒遂領應天鄕薦髙等今名世文學沛然臺試多居首選家且中落孺人又力起之一錢尺帛必教二子以節儉言動少不如禮𨿽昬夜必召至榻前峻責乃已若是者孺人之徳福備矣其所爲令壽者獨顧氏之一族爲善哉𨿽播之四海傳之千古與魯詩同一感召可也名儒兄弟試以此義爲孺人壽孺人聞之有不悅者乎悅則壽進矣且名儒兄弟俱工詩業旋當魁南畿魁南宮魁天下以魯詩之義助我聖朝風化之政孺人見之有不益悅者乎益悅則壽益進矣深忝鄕人尙當執筆爲頌以爲上壽侑

儼山集卷四十六

欽定四庫全書

儼山集卷四十七

明陸深撰

序十一

送大京兆江公赴南都序

瑞石先生江公之尹應天也自晉之右轄升升等矣而榮尢焉蓋自藩而輔於格謂之內入故三司之在晉者因公以爲榮又榮也大方伯自楊公而下憲長自潘公而下都閫則馬公王公咸屬贈言深又安敢弗是之榮哉而謂公於此有榮焉則未也士大夫操內外之說一切較量之故有一生仕宦不出國門者爲幸且遇至春時天涯之詠戀戀然不忍捨去二者皆過也夫仕事也內亦事也外亦事也顧事事何如耳或曰居中淸燕任外勩勞獨非人情也乎曰知其勞逸而均之以爲理此用人之人之事也榮瘁焉吾何與公以經術魁天下進士髙第筮仕兵部旣優拔之吏部旣十餘年布政山之東西亦旣十年矣夫兵部吏部方今之貴要顯融司也公未嘗以自逸山之東山之西亦今繁劇險瘠之地而公未嘗以告勞是豈畱情中外者哉是行也公實有榮焉而非是之謂也請爲諸公言之夫堯舜禹湯文武皆古之聖王也然而稱聖王者必以堯爲首自堯舜禹湯文武以至周公孔子皆古之聖人也然而稱聖人者必以孔子爲首又自漢髙唐宗宋藝曁我朝之太祖皆中國之皇帝也然而稱得堯之統者必以我太祖爲首何者堯之道欽明而已矣孔子之道時中而已矣我太祖之神功聖徳損益百王以還之仁孝而已矣今之應天太祖之舊京也山之東孔子闕裏在焉山之西堯之故都也堯之故都公嘗治之矣孔子之鄕公又嘗治之矣咸以最聞今將舉堯孔之道以復治我太祖之舊京矣則凡創業之難與夫守成之不易者其在於今抑亦有裨於神功聖徳乎否也有裨於神功聖徳以贊佐一王之典顧不大榮矣乎諸公曰然因書爲序

避喧庵詩序

避喧志隱也從而詠歌之成其志也凡人之情必有避觀於避斯知其人矣是故避位者讓避名者賢避地者哲避喧者隱夫喧讙聲也城市多喧山水則否大抵山益髙水益深則境益靜而喧益不到四方佳山水稱東南東南之佳者稱天臺天臺一脈爲黃巖黃巖又天臺之佳者也蓋天臺東至黃巖窮矣其磅礡郁嵂又鐘於人故黃巖多著姓而以戴氏爲佳戴故石屏後也恬隱公又戴氏之佳者也避喧則公所名庵庵據黃巖之佳曰太平防事見秦行人記中所謂善於慕陶者得之矣公之子允大仕於朝爲國子師以學行聞天下由是避喧之名往往入於騷壇吟社中爲咀嚼品題之具矣深曩遊南雍辱允大先生賞識玆防都下別且三年矣而所得避喧詩益多彚而授深序或曰公旣隱矣焉用文之若是者無乃幾於喧與而並爲公所避與深曰不然夫萬有相吹而聲出焉其在城市則車馬綺紈聲利名位紛然擾者謂之喧其在山林則泉響谷應禽弄木奏悠然適者謂之喧又其至也莊生所謂天籟焉自然動者亦謂之喧茍自其本舉謂之喧亦可也茍自其末則喧亦多端矣公之所爲避者其城市之喧乎不然悠然適者自然動者公方有防防焉而又曷避爲況詩書之聲和雅洪澹諧韶鈞葉音呂與天籟等公方樂焉以爲玆庵助而槪曰避之是豈公之志哉或者諭而退旣廼錄爲序

送賀君汝修赴內江令序

余往歳遊南雍取友於天下而湖湘實多士於武昌得三人焉張君一卿胡君汝洪賀君汝修而汝洪汝修復以同經講好時同經之士以數十輩而汝修年最少資最敏余視之一日而千里也數年以來余最劣最先成名而一卿尙需次於家汝洪令內鄕已迨一考汝修與汝洪同得項城俄以家制去今庚辰之秋起今內江予已轉官成均與汝修防於都門俯仰今昔爲之慨然屬其鄕士夫自少保陳公而下以贈言請而王大理實來速之予於汝修豈得無言乎哉始汝修與數君子朝夕服勤者先王經世之迹前賢已試之方不知於今果可以見之行而無難乎玆得一縣去百里民社之責一時風俗所關不知操縱張弛者果昔日之所講明而許與者乎昔之所學不可施之今是徒勞也今之所履不皆本於昔是忘其久要矣古之君子蓋有從容數言以槪其平生於把袂之頃者余於汝修豈得無望乎哉昔與汝修約曰人品必爲諸葛孔明程伯子文章必如先秦兩漢政治必效三代斯言未逺聊於內江乎卜之也內江蜀之壯縣去京師萬里地險而逺且當兵革之餘民獘而易怨又有中貴人將命在蜀供需歳以數百萬計內江茍當一日之費且不能辭矣汝修能不以爲難乎哉汝修嘗遇至人聞大道爲予講性命之說坐而聽之浹日焉皆不異吾聖人之指卽是而措之則曹參之所以治齊欒巴葛洪之神化一邑者寧不大過於功名富貴之所爲圖哉汝修行矣聊於內江乎卜之也汝修文章已成而博學未爲世所盡知知之深者余不能多讓也於是乎言

別聶文蔚詩序

余倀倀然無當世之交自罹憂患以來神情銷落尢無當世之志而世亦將棄我矣獨雙江聶君文蔚不終見鄙時枉山居惠而教我然文蔚來令華亭凡四年矣政績爲當世第一今年春天子亦以第一人召之深故華亭家也方將托文蔚以自老於一丘一壑之間而文蔚去矣文蔚去將陟華當軸以大發其胸中之所藏文章政事卓爲名家信當世之才也顧深方抱病不及一握手別以謝知已賦詩送之

送張虞咨都事序

自古觀盛治必徴於世臣觀於世臣之家者必徴於子若孫蓋積家而國積國而天下其化通也皇明世徳之臣於吾松有一人焉故贈太子太保南京兵部尙書謚莊簡定庵張公是也公之學有本原不爲言語文字而其所自得者爲多故敭歷中外餘四十年位至八座皆有爲有守晚就懸車蓋始終出處無少遺憾焉今之稱公率以董學兩浙爲盛殊未有及其學者深生也晚嘗一拜公近讀公之文獲窺其一二故竊論人品於吾松必當以公爲首又意其不當以區區一郡論公也公之子牧字虞咨復修公之道以公廕當補官吏部優其材得爲南京左軍都督府都事將赴任凡松之人有事於京者重其爲大賢之後而又賢也實光於松故咸有贈而謂深爲序乃進告於虞咨曰南都重地昔者先公之所畱守也五府要司昔者先公之所參贊也其徳惠條畫固結於人心者方新一時之士大夫嘗登公門者今且布列於庶位有與公同朝同事者三數公尙在聞君之往也必私喜皆來觀於公之世焉使其父黨退而嘆曰淸忠肅恭猶吾莊簡也其君子聚相慶曰公信質敏猶吾莊簡也其小人匍匐而進鼓舞而退轉相告於其父兄子弟曰是我公之子也猶我公也若是是能世其徳矣使後之人觀我治化本公父子其於吾松不滋重與凡松之人惡得無厚望於今日哉夫人之生乏賢父兄而外取諸人人或不足而尙取諸古之人是二者蓄徳均也難易則有間矣若虞咨者其蒞官其行已豈待他取乎哉故於是行也備論公焉而不以爲復者深之私也初公之卒有司以聞孝廟悼之爲賜祭勑工部營葬事事旣竣虞咨以太夫人之命入謝遂請贈謚今天子正極之始首是之事下禮部旣成請復疏乞終養事下吏部例格不行授今職得便養乂成其志皆殊遇也故序

南渠集序

南渠子三十舉進士四十爲天子諫官之長有詩若干首有文若干首詩諸體略具奏疏之文居十六七予旣編次爲集讀而愛之爲之敍曰有傳世之器有濟時之具有行道之資傳世之器文章是也濟時之具功業是也行道之資祿位是也三者之不兼也久矣君子惡乎取捨哉或曰三者於人亦若是班乎曰皆君子之所不容已者也𨿽然祿位者命之制也功業者分之畫也文章者自致之道也是以君子安命守分而不敢怠於自致故寧爲此不寧爲彼寧彼之失而或得之此也南渠子爲諫官數年有行道之寄焉其所論列皆天下大計有濟時之心焉文章典則溫雅有傳世之才焉是可謂兼之矣由諫官而上愈進則道愈行由論列而上愈行則濟愈廣文章𨿽無事焉可也今罷諫官佐逺郡將有取於江山之助益肆力於自致而寧約取之非耶或曰南渠子之道隨時也是故居位則道行當事則有功身退則學進覽斯集者有考焉

陳江丁氏族譜序

此陳江丁氏譜也陳江之有丁氏自諱堇府君始丁氏之有譜則始於毅齋府君繼之以養靜先生而大備於文範君倅松之日也文範名某舉孝宗乙丑進士直道雄才歷試郡邑惇本好古有天下之志此譜之作殆其一也譜成而徴序於同年陸深昔者先王世祿故士大夫氏族掌在國史井田故民庶具諸版圖𨿽歷世可按也自封建廢而士大夫失其世世失而譜興譜者補也亦所以補王政之不及者也漢以後中原多故士民遷徙不常厥居號稱文獻之族者鮮有能保譜牒於不墜魏晉及唐以門第用人至有昩冒神明之冑以爲祿仕之媒者而俗日衰矣今文範之爲此譜也近仿歐蘇之意以成一家之書其立法嚴其處意厚法嚴故闕其所不可知而百世之傳覈意厚故篤於所當行而親疎之制明丁氏族之人一展閱間某也祖某也禰某也兄弟某也子若孫水源木本綿連續屬繩武肯堂之思鴒棠棣之念有不油然興者乎昔人嘗謂由一人之身而至於爲途之人蓋不獨一家然也𨿽天下之大其始未嘗不本於一人而其末也爲九州四海萬里之逺推此意也親親仁民之政厚本定分之業先王之制不以後世而難者此文範君之志也故序

龍江春逺詩序

凡人情之有別也必歆艷之必期待之愛慕之甚者悲之恨之攀畱之又跂望之而不已焉士大夫之能言者乃從而寫其歆艷期待愛慕悲恨攀畱跂望之意而歌詩之頌之諷之下至畫史則圖其事與其供帳冠裳車馬山川風物之致以比於聲詩焉豈其居相漠然而情至是乃始發哉夫君子之行重有事也事之大者莫大於致君以及民孰不爲君也而亦孰非民也是故歆愛之情生焉甚或使絕域去治朝則梗郁於其中虞變於其外者不能不蓄而爲悲恨泄之爲攀畱攀畱之不得則跂望從之矣是豈有所待哉蓋必居也有忠信之孚而後出門有眷戀之色二者固相爲也不然郵傳之送迎等耳豈復有所謂情也哉龍江唐先生士防旣禫除其先公之服矣卜日還朝邑之士大夫自南山瞿公而下咸賦詩送之深亦有作旣成復俾敍之深於士防安得無情乎哉曰始士防以丙辰進士退而讀書龍江之上者十年乃起而令東明有異政天子召爲給事中於兵科侃侃諫諍奮不顧身尋以璽書按事廣之東西勤勞者三載矣還爲權姦所怒斥判深州權姦伏誅始敍遷爲南京工部主事已而再進爲刑部員外郎矣是行也天子追念舊迹必畱爲侍從擢爲卿貳是固士防之所宜有者士防亦將有慰於今日作者之情乎哉因題其首曰龍江春逺者期待也

行春畱愛詩序

史侯來攝上海滿三月而去去而人思之士之能言者各寫其意之所到比律呂而可歌凡若干矣而侯未之及知也浙士魏允升見而錄焉錄成而徴序於予予時方臥病諾焉而未之及爲也旣閱歳將還於朝而民士之思侯愈久愈稔歌頌將愈作而侯之政迹愈美予之觀感於侯者愈深乃作而言曰郡邑之政於今日難矣細民知有恩而不知有制其難柔有如此者巨族知有利而不知有度其難得有如此者監臨知有分而不知有體其難事有如此者誅求知有給而不知有民其難供有如此者獘怵於積勢利奪於羣咻其興革有如此者侯之海邑也能亷故民悅焉而忘其勞也能公故巨室憚焉而不敢怨也能禮故待之者易以感也能愛故取之者隨以足也能權故推之則以變措之則以新也五者天下之能事備矣而況於郡邑之政哉此侯之才足以辦之矣天下非無才也彼以攝焉者郵傳寄耳嗚呼能不以郵傳視天下之官守焉此古治所由興也讀是詩者可以知侯矣侯名瑭字某

儼山集卷四十七

欽定四庫全書

儼山集卷四十八

明陸深撰

序十二

重刋豆疹論序

醫家素難如士人本經至矣備矣獨豆創不經見本艸號稱古書亦無明著方錄至漢未時始言豆疹以爲得自徵羗豈上古生人無此疾耶又迆北諸人苟南近長城卽出豆疹多死亡似又系於地气矣江南水土濕熱凡嬰兒必痘死生𨿽異無一得脫亦有長大始出者予所生育子女多罹此毒比年四孫連接殀殤至爲楚割不能不致憾於醫藥之無工也嘗聞宋有聞人規者著書專論痘疹具有條理往在館閣多方尋訪而未獲表弟顧世安氏素修醫業收蓄古書甚富每與論此而托焉歸田之又明年汾州栢山劉先生松之日首以此書爲惠展捲讀之殊快夙心乃爲手訂數字因命黃甥標校勘出甥立抄方以成一家之言嗚呼使窮鄕下邑家置而戶藏之稍識文義決不至譌誤其所保全者可勝道哉乃重翻朗刻庶便覽觀經云如保赤子蓋言保赤子之難尢難於保民之難也栢山以才禦史出副郡車觀於斯舉可謂先其所難者松民坐享仁壽之福必矣世安授官太醫院爲禦醫供事聖濟殿蓋欲廣先生之意因請爲序以傳

懷旂集敍

治辛酉深忝鄕薦乙丑春釋褐於成均三四年間客都門遊齊魯畱南雍出入三吳旅食之日多所得詩凡若干篇率皆道路語爾旣被上命儲史館得專意文學探囊讀之感念今昔恍然若一日之所遇也取其甚不謬者存十二三焉傳有之曰士以旂昭有事也深叨列下士仰沐鴻澤𨿽逺在艸莽其敢一日忘斯招之至耶故命之曰懷旂集云

介庵先生鄭公哀挽序

同知南雄府致仕進階奉議大夫介庵鄭先生旣卒其子通判大名府相希說編其志銘墓表哀挽之作若干篇元老名卿文士詩人海內之賢言焉而信今信焉而傳後沨沨乎事覈而情悲也上海陸深讀之曰此循良之吏論定而不朽仁孝之人揚親以致志者於是乎徴之矣嗚呼君子之學以經綸爲至其遇不遇系乎逢君子之道以出處爲大其安不安存乎我故持必遇之心者無必安之地者也介庵先生四佐大郡其在南昌也以左調其在髙州也以憂去其在大名也以薦陞其爲南雄也以齟齬停任又以紛更報罷然不皆遇也淸白之操惠愛之政郡之人至今思之不能忘是可謂善行其所學者矣方其觧南雄也使先生少自媒必獲安其位及權姦之誅也先生當起矣卒致其仕恬退之風止足之義視世之巧營固戀者何如也是可謂安於出處者矣夫遇制乎命者也安由於義者也以義處命此儒者之能事而先生之考終也無少遺憾豈易得哉深聞之其徳厚者其後昌其學深者其風逺乃今希說之向用未艾固將大發先生之藏而天下之欽徳慕義者其於先生之闡白容少緩耶惜深生也晚不獲侍先生以探其大全深造然辱交於希說亦有年矣始獲論次其經綸之方出處之大爲哀挽序

送何述齋太守入覲序

易有之聖人久於其道而天下化成蓋言上下之交也仰惟皇上中興禦極二十有二年凡七朝諸侯矣明年甲辰復當大朝之期松江何侯述齋先生先期戒行士大夫咸悵悵然不釋其去相與就陸深謀之思爲畱行亦欲望侯之久於吾郡也深亟是之而願有以告夫臨年入覲以行明陟古之大典蓋常禮爾惟國有大事與方隅未和則以特防畱之方今上際治平下成康阜四海九州方軌畢至固我侯之樂於有事也忠勤大業行矣於是唐憲副龍江曰是禮也夫天子制禮諸侯稟禮以致之天下載見之詩所爲作也盍相與送之自趙太常曲江而下咸餞之江上禦醫顧定芳寧丞喬訓趨而進曰餞必有贈贈必以言屬深爲之序深惟我朝稽古建官超越百代太祖髙皇帝開天啟運朝覲之典自洪武丙寅著令行之百七十餘年矣藩臬郡縣之長吏精白一心以承徳意者惟此舉庶僚有位顒然以待旌甄者亦惟此舉𨿽然天下之郡皆統於藩臬而幽明聽焉天子以一身主張於上而幽明之柄付之銓曹銓曹所寄以爲耳目者諸侯也勸懲之義所以爲理者莫大於是惟畿輔之郡則百執事之賢否獨守得與銓曹共之視藩臬等郡守之任莫重於兩畿而南畿爲尢重實以髙皇首善之地典禮存焉然南畿之郡又莫重於蘇松非徒以財賦之浩繁也六官之事亦最他郡顧松地狹矣尢難於蘇守固天下之選也我侯述齋先生之守松也特出妙簡其爲治也不動聲色而百務具興二年於玆慈良愷悌之政覃敷四境是故霑其惠者親之爲父母服其斷者仰之爲神明覿其徳者尊之爲賢聖古之龔黃夫復何讓玆朝正禮成天官卿必且明揚於廷則松郡治平天下第一無疑矣百執事之師帥於是乎在一方之民瘼於是乎達千里之風教於是乎宣侯方斂功績於無言之表以成上下相交之業是行所系顧不偉與爰念先朝列聖每當入覲時有特防舉其賢者能者異等者錫燕午門兼賜璽書馳驛以還或不次遷擢遂登臺輔皇上勵精圖治明作之功與三代並隆必舉舊章我侯又當第一無疑矣則吾郡士夫感知之情不於是而少慰哉詩亦有之蓼彼蕭斯零露湑兮蓋言逮下也旣見君子爲龍爲光蓋言承上也深不佞請歌以侑別

送司訓吳先生九年考滿序

石峯吳先生教上海學學者有成矣遂從海學滿九載考以上吏部將去海而海之士夫相與嘆息其賢酌酒送之有爲畱行之計者曰先生政成九載海實三年吾有子弟何可一日無先生有爲達才之言者曰先生束縛校官幾二十載內外樞要何可一日無先生相與質於陸子以爲何如深聞之曰先生去畱資格具在非我輩之所能與深獨愛敬先生之有量有識而又以嘆資格之重困夫豪傑也士舉於鄕矣旅試於春官其上者爲進士正榜其次者爲進士副榜其藝能無以大相逺也其實皆謂之出身然從正榜出者二十年可至卿相出副榜爲校官者必限以實歷之歳月未滿一日不聽使去去而以殿最也特視其子弟員之中式與不中式者乃皆若此間亦有去爲禦史者終不數數也豈才之同出於鄕舉裏選者顧遂爾懸絕耶抑人之限於地者無以自見也將采聽者之未廣與推轂者之無公耶先生自丁卯舉於鄕戊辰舉於禮部教於蘇者三年教於長沙之攸者乂三年至於教海始滿實歷云先生淸才博學勤於講說所至以春秋爲教其生徒自官司外常數百人每舉必中式往來校文於蜀於廣於齊魯所得多名士馳驅萬里江山湖海之奇勝輒有紀述咸可傳誦淹畱散緩之意未嘗少見其去海也束書就道與嘗所往來者敍分畱別道義繾綣之情薰然入人是其卿輔之量經綸之業蓋已具見於此矣此所以爲先生也若乃捨文字而持權衡辭冷局而當要路竊謂先生亦旣晚也深於是乎有感昔臨川聶先生大年爲校官時王文端公抑庵先生在吏部大年嘗因題畫以致意其略曰以二十年求畫之心求天下之士天下其有遺材耶是後斯言徹於文端公欣然薦奏於是大年遂有修書之命人兩賢之今先生之才無愧大年而整庵羅先生之賢逺過抑庵適居吏部是行必有遇也又例得再試禮部先生褎然舉首以發於持滿之餘深於是乎有望故序

竹亭詩序

芝山之麓有竹亭焉今少司冦胡公之所築也有桑梓之義公之托於物者如此京都之間有竹亭焉今士大夫之所賢也有配徳之道物之附於公者如此始公之在荊也荊有竹亭其在廣也廣有竹亭其在閩也閩亦有竹亭宦轍所至凡竹亭云者必公也無疑其於今也惟公而不惟竹或見竹焉儼乎若公之有臨也物因人重者如此由是士大夫之能言者咸有作積爲若干什公以深嘗登斯亭也授簡爲序深暇日從二三子讀焉沨沨乎何其音之長也乎又何其好徳之同也融融乎何其入人之深也二三子識之夫物生也有自成也有托是故土無丰苗弱質無正色其斯之謂與予昔將命而南也止於饒使禮告成遂有事於觀察登芝山而望焉鄱湖之渺彌我聖祖弔伐之所也封藩之規度守令之理制明秀之山川膏沃之田疇富庶之齒淳龎之俗我列聖休養之厚也萬竹森映極瀟灑之趣則公之故居而亭之所爲築也廼降而修謁焉式其裏聞誦之聲登其堂挹淸修之操入其室觀朴素之業有先世之文獻在焉旣而觴予於亭示予以晚節之志蒼粉碧玉與秋色相髙令人肅乎其爲心穆乎其爲容欲去而不能者久之已復從公移植數本於公署爲旦夕之瞻企予蓋有所感也夫昔人有言禮樂必積徳百年而後興蓋生養教習之漸然爾皇明撫運混一規模成於鄱湖之役則饒固首善之地也凝和被化宜有爲天下先者而公生其間適應百年之運加以故家流風荷承傳之學具禮樂之材爲鉅儒爲名臣爲天下羽儀蔚乎其有章也卓乎其不羣也優優乎應變而不窮也屹乎處毀譽而不懼也其不爲斯竹矣乎蒔以佳壤育以和气固以籓籬時以培植堅剛茂密之質足以資世用而和民生廼若挺拔之操可以干霄漢蔥蒨之色可以傲霜雪使乾坤之正气後時而獨存者是宜公之有取於斯也故曰至治之世多君子至人之居無疵癘二三子惟而退因錄爲序公名韶字大聲登甲辰進士敭歷中外以至今官柄用方始云

澹軒集序

詩之作工體制者乏寛裕之風務气格者少溫潤之气蓋自李杜以來詩人鮮兼之矣兼之曰詩不其難矣乎得其一體者然且有至焉有不至焉則詩之道或幾乎廢矣而世未嘗無人也三百篇多出於委巷與女婦之口其人初未嘗學其辭防顧足爲後世經何則出於情故也詩出於情而體制气格在所後矣此詩之本也深少遊邑校時澹軒先生已號宿學工爲詩其時固未能讀之也其子鶠與深同舉於鄕又同舉進士於朝往來兩都間每與先生俱當其時又未暇讀之也今年以先孺人服家居其子鶠方編次爲集始得請而讀之凡若干首嗚呼是誠所謂出於情者耶先生厲孤耿之操秉剛方之性侃侃不與俗人瓦合是故其詩鍜鏈淸峭如其人𨿽屢屈場屋薄淡自居無怨尢迫蹙之態可謂情之正者矣夫詩出於情難情而得其正又難也是宜有傳焉鶠作而曰家君道固如是其果然與宜爲集敍且夫伯兪之梃無恙無卹之簡不忘君子所以爲其親者無所不愛而況於其言之成章者乎宜鶠之蚤圖之也而先生苦志力探嗜好俱泯者得所付托矣其決傳而無疑者又於是乎在

送浮屠黙庵序

普照僧黙庵嘗從定庵曹先生學詩與書又每從士大夫遊故釋而文余道松亦主焉至則設茗論詩持紙乞余書數詩以爲常屢焉故契若古之方外交也乙丑歳防郡僧綱闕黙庵捧郡檄謁選於吏部旣受命冠服有章又加昔一等矣一日過余別且請以贈余曰維佛氏以無爲宗萬有皆幻身世電泡耳吾之所有爾之所不取也何以贈黙庵曰緣愛生欲緣欲墮幹萬刼非愛非欲卽證果矣何名爲有何名爲無餘曰終然不同柰何相謀黙庵曰不必於同不必於不同願卒兩忘之餘曰余與爾異趨也獨不畏其相妨哉黙庵笑曰何見之太晚也佛之道常附聖人之道而行不相妨久矣余曰異哉當竟其說黙庵曰吾佛氏之道一切修於內然常使外者無擾也擾之則力倍矣是故聖人之道行使君臣父子禮樂刑政各職其職以綱維乎天下大定矣然後吾徒始得出其一身以究其學不然且弗暇矣故琳宮梵宇金璧輝煌而吾徒安饗常在太平之世穨垣敗宇而沛顚流離者必喪亂之日也故佛道獨盛非佛之福也聖人之道盛非獨儒者有望也𨿽吾徒亦日夜望之餘服其甚辯然終未以爲然也遂次第其語以爲贈使歸質諸定庵焉定庵之季十峯與其羣從皆余友也而甚文必有能印正其說者

儼山集卷四十八

欽定四庫全書

儼山集卷四十九

明陸深撰

序十三

送嚴介谿宗伯奉使安陸詩序

禮也者緣起於人情防通以大道橐籥夫至和夫然後頌聲作焉休禎應焉今天子大孝尊親又將備物於顯陵陵故在安陸於是特以禮部右侍郎介谿嚴公往凡禮儀之事悉總之奉璽書佩織符至重也蓋古山陵之使而今天子又寄之以精誠焉於是聲和祥協所以爲之應者多矣公方自祭酒遷於是國監自司業林先生而下咸賦詩送之深適來嗣公爲祭酒乃聨而爲什以爲贈且遂爲之序曰夫禮王道之終也有所終者必有所始無爲者王道之始也有所見者必有所因國家拔天下士聚於翰林若將養之以無爲和平之福者及夫因能授任各有見焉禮之所爲體者固如是公之是行凡以爲禮也且因公可以觀禮焉公少以神童聞天下未弱冠掇巍科舉進士入翰林讀中祕書擢史館爲編修官校文於禮闈侍經於先朝今天子紹統之初署篆於南翰林召掌成均遷副宗伯自今以往崇階峻陟未見其終也而皆有其始矣其在齠齔時妙語奇句應聲而成每試場屋必以經義爲士人傳誦唱進士名幾及第居館閣試必在首選爲史官編摩有法戶外求文之屨常滿校文輒得名士南院有望北雍有化可謂隨所因而緒見者矣而況完才厚蓄於是行也有不益懋大禮以弼之成乎夫是之謂緣人情觀防通達和气以比於王道則是詩也固聲光之洪鬯者非與使事有程式遄其歸今天子開明堂契大道必將賞懋功登名徳公當以山陵之威儀爲廟堂之規畫以神明之歆格爲民物之主持休禎其有不應者乎而王道於是乎成矣此深之所謂禮也公其行哉公之教學也尢有恩諸生至懷涕以思公之去一時屬下多才士觀感之深深之初至京師也翰林學士未齋顧先生遺之書曰善乎嚴公子當以爲法故深之序是詩也尢致跂戀焉若夫覽形迹之奇神江山之助隆體貌之尊養宰輔之望此公之餘事也所以望之公者亦餘事也故序

送李長史宗豫赴任序

余嘉靖戊子再起蒞國子頃之吏部問士於予予以三人應蓋皆臺諫才也其一卽李君宗豫頃之崇府以長史請吏部疏名上由是宗豫遂遷或謂予曰先生薦宗豫作臺諫顧乃得外藩得毋少之乎予觧之曰古今稱臺諫與宰相權略相埒蓋惟臺諌能言之惟宰相能行之謂其皆得與人主可否是非以圖成天下之大業若夫輔導啟沃之功則宰相居多是故臺諫資卑宰相責大故凡有可否是非之任與輔導啟沃之益者皆臺諫宰相事也蓋嘗有布衣相業者況長史固一國之相哉輔導之啟沃之偃然相天下業也宗豫爲不薄矣其尙求所以報稱哉宗豫領治乙卯貴州鄕薦登乙榜去教蜀又教浙又教南畿之建徳旣又奉特防入教魏國徐公遂擢南監學正已復攺北且滿四載宗豫之履歷深矣今天子修親親重宗藩輔導之職必欲得人宗豫固擇而使之者哉行矣昔董仲舒以漢之醇儒逺過公孫輩乃出相藩國凡相兩王皆驕仲舒正身率物以禮誼匡王咸敬重焉況崇王殿下好學秉禮有漢河間之典則而宗豫以該洽之學敏贍之才端諒之行輔導之固今之醇儒也而崇王之賢有弗敬且重之乎宗豫其尙思所以報稱哉使王以名徳重天下屹爲河南之屏翰則宗豫亦隱然有重望固今之仲舒也宗豫勉之邇者臣僚建言籓府諸佐有聲績者許入爲京朝官今天子立賢無方安知宗豫不自此而陟華要乎長沙之徴前席之問有日矣𨿽然相一國與相天下亦略相埒相一國稱矣官至大夫榮矣又奚必中外崇卑之較乎此固仲舒正誼明道之說也宗豫行哉因書以贈

重刋周禮序

周禮一書說者以爲周公致太平之典或又曰戰國時書也議周禮者持此兩說久矣謂其爲周公者以其廣大悉備周萬物而不遺輔三才而皆當非聖人不能作也謂其爲戰國者以與孟子王制不合又謂下至輿皁之事皆備書疑周公不如是之猥瑣也皆有所執故卒不能合鳴呼秦火之後載籍散亡失次惟易爲全書而諸禮之病尢甚蓋自戰國諸侯惡其害己巳盡削之故諸經亡於秦而禮尢先焉者竊嘗謂是書實本於周公而今之周禮則散失之餘者也或又曰未成之書詳其規模亦旣備矣漢興諸經書稍集而是書獨亡冬官一篇至購以千金不能得河間獻玊始以考工記足之足之誠非是也向歆父子尊以爲經馬鄭諸儒與唐孔賈氏皆有注疏然但承河間之舊而已至宋諸儒力校羣經號稱有功而於是書亦略迨兪庭椿始爲復古編以爲冬官不亡特漫入五官中耳於是刪取五官之羨余與無所附麗者以爲是眞冬官也吳澄遂考注之以爲周禮復全彼固有見爾其間亦有不類冬官者要之竟非全書也大抵法因時異治以道同善復古者在彷而行之耳竊嘗讀是書而有感焉以爲良法美意盡此則幾於王矣古之人有用之而卒以敗者其故何耶抑亦存乎其人爾茍存乎其人𨿽得其意而遺其法亦可也善乎程子之言曰必有關雎麟趾之意然後可以行周官之法度信若是則是書之全闕又在所不必較者矣𨿽然必有得是書於言外者因重刋之而並著其說如此云

贈別駕屠先生致仕序

三一屠先生以太平之政來致上爲增秩而許之於是金緋在躬廷辭而去中朝士咸相顧嘆曰賢哉或曰是以退爲進者耶世有俟滿課功陟竟弗及者而先生顧於此得之庸非進耶𨿽然非先生之心也或曰先生仕不得意位不過下大夫官不過州郡是以去𨿽然非先生之情也或曰先生稍厭世樂髙閒大江之南風日之美有釣遊舊業故去𨿽然非先生之志也先生有用世才視天下疾痛如在已宦轍所至嘗以一僕自隨廨宇壁立如梵捨晝夜治文書不休是爲樂髙閒者耶今大司冦公於先生爲兄夏官奎進士壵則先生之子也若鼎彞引前珠玉擁後而委蛇在中是爲不得意者耶其在武昌時破寃囚斷疑獄號稱神明其在建昌時卹民隱抑權勢作民父母臺省藩臬交譽疊薦先生皆退然不居而獨於此時求進耶夫出有爲處有時古之道也是故幼而學之壯而行之適可而去之其學也若饑其行也若推其去也若遺先生蓋幾於是矣何爲紛紛乎議之淺也或曰禮稱七十致仕先生齒髮尙壯若是者禮與昔宋錢若水早罷欲以進退之道自全先生初爲郡推官與錢同其折獄事又同後所至𨿽不同而其去也適當人主之初年則又同殆欲以是勵世風與爲轉移感動之機與是或先生之微意而非僕之所敢知也武庫林君利贍夏君某王君某畢君某相率請贈故序

重刋千金寶要方序

自古無不效之方而世醫有不識之病若也爲對証之藥此方書之所以不可少也是編千金寶要蓋傳自孫思邈云我大中丞西野先生張公撫蜀以自隨因以濟人而每效焉視他方書特爲簡約可傳公亦寶之公自內臺出任旬宣之寄數年以還凡三易鎭至於藩臬之長皆再蒞經世之務靡不達練設張舉措各有次第而尢以濟人爲先務如此方書其一也𨿽然先王之政爲之醫藥以濟其殀死是故本艸昉於神農而周禮命之官屬後世則有專門名家以效用者皆仁術也夫仁故無小行必自近先王爲理之要固如此思邈此作又嘗托之神異以取信於世要其實理亦有不可誣者今夫醫得其理凡醫得是書而理之人有其書還以證醫之理則所全活者必多矣豈非王政之大端哉而亦公之微意也於是左布政使陸深右布政使衛道合辭請而梓之冀以廣公之意防道以遷行深亦內轉皆不及視其成成之者參議鄭重也

鹿門遺隱詩冊序

昔漢龎公隱居襄陽之野曰鹿門今鄭君成大隱居新安之野亦曰鹿門古今人若是其同乎按史載龎公在襄陽時躬耕壠上劉表勸之仕不應扣之至再則以遺安之語答之而去蓋古逸民之流與今成大寧有是乎曰不必盡有是也而其人固龐公之儔也成大少孤事其母兄以孝友聞處閨門有禮壯遊四方考徳資善年五十歸爲隱居計家在新安之雙橋鄭故節義士子美後也雙橋濵湖負湖爲腴田成大親操鉏鎛率童僕耕耨風日中如龎公然大夫士髙之遂攺姓其地豈不以成大眞龎公也哉予竊謂龎公當東都末季隱或非其志也其答表語蓋以之風表者後表卒不能安及其子方其時固有髙林深淵之慮爲旦夕棲宿之謀而已隱豈其得已哉今成大當熈洽之朝無意外之患保林泉之嘉遂髙尙之志是眞隱者其與龎公同乎不同乎又未可知也孰得以其地爲疑哉𨿽然地之靈勝者必鐘爲奇偉之士而奇偉之士居其地亦輒以名按襄陽之鹿門本號蘇嶺因習郁而得名因龎公而遂顯若是安知雙橋之不可名鹿門乎又安知雙橋之鹿門不因成大以顯乎又安知成大之終不可得使雙橋爲鹿門乎成大今年六十葆和養志其子亷予獲識之是能承其所遺者又按龎公有子某其孫渙皆爲魏晉達官成大之子若孫又安知不龎公若乎同其終必同其始予故得書其事授亷識之

送黃翠巖節推考滿序

翠巖子黃協恭以才進士出推松江松號大府所轄才兩縣爾而地皆儉於百里六官之事最其浩繁者視他一省而刑獄尢甚何則松之四境多枕江湖而東盡於海昔時嘗富淳矣近年多事而水旱乘之民力日困爭訟之風熾矣夫江海之間易擾困窮之民成嚚勢使然也翠巖之爲理也原情麗法事至立斷鉤距鏈鍜之術無所施凜若神明而兩縣之俗遂革一府若無事然於時述齋何公作守元峯李侯副之皆負當世之望毎稱之曰翠巖其人傑哉於寅協則良友也法律則老吏也器量則元卿也吏民之歌頌帖服者則師保也父母也奚啻乃防靖之操直大之行三年猶一日也防當書一考還朝適華亭令闕府倅龍岡張侯攝之狄丞希明率僚屬請爲贈言而以屬之上海陸深顧無能爲翠巖役也其何敢辭夫自晉魏以來仕宦之籍門閥爲重至於世徳繩武之風實鮮其倫漢唐之後文章政事分爲兩途若夫全體合一之學世不恆有兼之者兼之者豈非一代之豪傑哉翠巖學士壺陰先生之孫也先生少爲世師名滿四海而仕獨晚達深之待罪翰林也同爲編修官旣而司業國子深復踵代景行師法固有餘地而先生不予鄙也憶昨戊戌之春忝以學士讀卷有事於內閣得縱觀諸進士之文賞嘆之餘意欲求得世家士攄其文獻以光輔聖治而翠巖在焉實始托交而翠巖亦不余鄙也余旣歸田而親炅翠巖者又二年所見逾於所聞逺矣然則莆陽之家世松江之政績翠巖眞人傑哉客有過余而問之者曰今制舉進士賜第後例分中外外補歷三年則後科進士資及受代去矣翠巖玆行分當得代將陟臺省躋華要以光壺陰之祚使我朝有世臣爲國增重固斯文之慶也𨿽然此貫魚行鴈資格之說耳夫資格以待常流不次以待異等今日翠巖之行吾子之所謂人傑者果若是足乎予應之曰資格朝廷之懸也銓衡吏部之權也持權以破格此用人之人之事而我何與焉若夫本以不次之才而甘爲循資之舉無躐等無躁進而我亦無與焉此豈非天下之眞豪傑哉翠巖行矣當有所遇也問者唯唯而退因書爲贈

儼山集卷四十九

欽定四庫全書

儼山集卷五十

明陸深撰

序十四

書輯序

前代書家之論著洋洋乎何其備也大抵文過其質寡要約焉予之輯此也擥百氏之菁華示一藝之途轍庶使後來求方圓於規矩將由下學而上達也顧微辭奧義獵取牽聨旣已成篇似爲已出不幾於掠乎若夫一章之中畢還眾善則今古疊形難以倫序尢乖櫽括之體今故防萃諸家首條品目庶幾博洽之士知所由來云爾

書輯後序

予少溺志於書無傳焉而未有所得也頗喜考尋前人之遺論纂輯旣久恍乎若有以見其指意之所在而亦未敢遽以爲是也中歳以來抱詞賦之悔不復數數然正徳戊寅假館老氏之宮新涼病後再加刪次深懼古人之法不盡傳於將來也昔人有言經術之不明由小學之不振小學之不振由六書之無傳嗚呼余亦安敢少哉

送沈員外歸省序

沈君仁甫副郎之積勞六年也疏以歸省請上若曰其如故事吏部覆實以聞兪之遂特給寶楮廷辭而還吾鄕之士大夫皆來諗於余曰仁甫不宜去今上新政百度更始賢才焦勞時也巖穴之下思奮負一藝者畢呈況如仁甫者獨得優遊遂其私於若時乎是一不宜去昔仁甫爲主事也其屬眾其事分猶可逸也今副郎矣眾者以一分者以萃當兼晝夜爲之固其職也是再不宜去又況仁甫刑官也民失其教罪戾沓冒輦轂之下大扺尢甚思得執法明刑者𨿽百十仁甫猶將少之是三不宜去太保閔公以其才也屢用之以裨左右遇知已又一時也是四不宜去仁甫皆不顧焉以去不幾乎薄於君隳於業懷其寶以負於所知者乎余曰否仁甫之去無不宜者謂不宜去者愛仁甫有焉非通於情者也人之情未有薄於其親而厚於其君者也況其他乎昔者溫嶠弼成江左後卒不償其功徐庶辭其主於國事倥傯之日至今以爲得事君之體夫二子者當其時也各有所急及其獲乃其所緩君子亦量其情而已矣所惡於不情者謂其不可以訓也若仁甫者自始登進士尊翁卽背養夫不及養其父獲其母是其情已難安矣又況越在數千里外無他兄弟爲侍獨能一日安其情耶維我朝以仁孝立國著在甲令【缺】曰有六載不歸者例得觧職暫還仁甫不於此時【缺】何去眾皆曰諾遂請爲贈余與仁甫通家兼有世好知太孺人春秋方鼎盛又賢也望於其子者匪獨一歸省之榮而已仁甫亦思所以孝於親尙有大於是者乎誠有之是宜速來去而不來始無以自解於眾口矣仁甫亦曰諾遂爲敍

梅林續稾序

梅林蕭先生詩沈生銓旣刻之嘉禾余旣序之矣陳生憲復裒爲此集復徵予序銓憲皆嘗學於梅林夫學者於其師之言行惟恐不致詳焉況於其成章者耶此集之所不容自已而亦非梅林之所能禁也刻成予卒業焉嘆曰有物於此爲世共寶然祈人之愛弗可得也有物於此爲人鐘愛然祈世之傳弗可得也是故黃金白璧世寶矣亷夫或睨之而不顧髙官大爵人愛矣貞士或推之而不居寶斯愛愛斯傳者惟文章爲然凡以有定價也定價云者抑之不能使短揚之不能使長得之足以致治失之足以召亂一時之所未融萬世之所必白者也玆集也本之性情而足以考見治亂興衰之故學者有興觀焉梅林沖逺髙簡不隨世汨沒其爲詩淵源於魏晉而涵濡於唐人之風者甚深故其所就亦非世所得而抑揚也信哉寶斯愛愛斯傳矣陳生曰以憲之所睹記不可誣也請書爲序

縣侯張八峯膺奬序

嘉靖辛丑歳八峯張侯以名進士令上海再及期矣適監察禦史髙君奉璽書按吳越間覩侯之政有成也將以聞於上先下檄奬之邑之諸寮以禦史知侯之深也信之其詞曰持守謹確幹理周詳淸宿獘而邑政新敷實惠而人心悅蓋實錄云於是邑士大夫咸信之外邑之士大夫亦信之惟邑之民以侯之聲望起而將去吾海也則又慮之深方恩歸田防見其事乃喜之蓋喜侯之獲乎上信乎友感乎下而才賢之將得路也貳尹何君寶文君觀光李君中允幕史陳君相相率來請爲賀惟我皇明建官經國法意相維是故以公論付臺諫以民社寄有司良有司盡職於六官以當臺諫之激勸故天子髙拱穆淸之上而四海之治成矣詩書所稱何以過此𨿽然此有毀譽焉此有明闇焉古諺有之受君子與則多榮惟禦史公惟侯誠相濟以功業則我朝之法意具存而漢治之循良可幾也固宜賀顧吾邑在東海之上地僻賦煩歳供至數十萬而非時之需不與焉邇年以來民日貧而風俗日壞天下稱劇而令尢難侯之來也宰輔實以難邑試侯而侯不動聲色處置有方若觧牛破竹然百事就理人徒見侯寛大之規模與豈弟之治理而或未知侯之有本也大抵有諸中則外施無不宜有所養則外應無不當語曰本立道生禦史固亷得之矣憶昨戊戌天子臨軒策天下士於廷深以職事讀卷之末偶觀一對甚佳竊以爲此他日宰輔之器自閣老而下相注目焉深私識之及啟封廷唱則侯也今世學術髙者纂宋儒之講議務爲攏挏之詞以嘩也其下者則獵取腐爛時文之語以合程式君父前殊歉大觀惟侯之文超然逺邁直攄胸臆於藹然忠孝之風其大本已如此是科兩主司爲顧文康公未齋張少宰甬川皆予同年又同在館閣每詢之必擊節以爲然夫學與政通則侯今日令海之政特一斑爾是殆未足以盡爲賀也何君輩固以請深方欲論次侯令海之尢難者庚子之秋海沙盜起兵犯太倉勢甚張邑且剝牀士民望烽煙而奔竄者巷陌相屬呼號之聲與風俱烈時丞佐咸闕以一身當之飭兵食謹了探馳驅鋒鏑之間而戎務悉備賊幾及境若望之而退者百萬生靈賴以袵席侯固吾海邑之長城也此尢宜賀禦史專理鹽政詞筆所未及深將附禦史欲並以聞於上何君輩咸拜下曰此寶等之所未知也遂書爲序

送王君世熙授職南還序

王君世熙八九歳時黙誦書傳歷法甚習長老以爲奇其自少警敏如此少長爲舉子業輒有奇語遊泮庠旣而以爲不足爲乃棄去從豪俠士日夜飲博千金一揮不難也其雋爽又如此余家與世熙家鄰也頗憶其少事又與之同遊泮庠故得其人焉比余竊祿走兩都別世熙且五六載世熙亦已三十餘矣乙丑之歳防於金臺執手敍舊殊非曩之王世熙也日居小樓讀書自娛足不履戶限外客非相知罕見其面周旋曲折動合矩矱何其爾雅儒者也蓋郡邑以陰陽訓術薦起將世熙別後從事於天官之學而有得耶不然一變至此何其美也大抵天官之學上窺消息之妙俯察流峙之機中稽人物之變類非麤心所能勝也世熙脫壯年之習以返儒者之故其爲不負此職也明矣𨿽然是學也本吾儒者之事窮理盡性則得之矣自史遷作天官爲日者立傳始裂而外之後世往往取其怪誕不經之說風角占驗之術附防砌合自成一家而聖人齊七政授歷明時之意遂微蓋二千年於玆矣世熙自少卽有志於歷法今果以是進用儻能推明尙書之防以復還吾儒者之舊而不以術自小焉則又豈非其善變哉孔子曰齊一變至於魯魯一變至於道余有望焉玆奉部符南還將以蒞政也吾友郁行人希正舉其職以告之盡矣余獨愛世熙之屢變以趨於道也故復以是贈之吾邑種竹主人者世熙之師也雲谿居士者世熙之友也兩人者皆予之知己儻問我爲謝之曰脂韋甚矣往時坐竹所據溪上臨文賦詩自得之气十失八九若余則爲不善變者也於世熙之還也寧無慨且愧乎

送某先生閩省校文序

科場取士得士之髙下視主司主司亦以所得之士自驗其髙下是故聘必於名士大夫士大夫亦以得聘爲榮歳在丁卯今上攺元之二年秋適當天下大比於是某應閩省之聘先生浙產也而校文於閩閩浙壤相接也文相上下也閩之必欲得先生而先生必不薄閩而不爲也已夫以今同文之世而先生知文之深無不可者顧亦何擇於閩哉閩山水奇絕靈秀所涵必有瓌瑋磊落之士將待先生以收之或有右於他方者矣吾聞閩有佳實號荔子者味甲天下今之適閩者口不嘗荔每以爲恨夫天地淸淑之气鐘於物爲奇品鐘於人爲奇才適閩而不食奇品猶以爲恨況適閩而不得奇才者乎且荔子之味不過美人口腹況人才可以美皇猷美天下相去又萬萬者乎先生必加之意矣他日閱鄕書見名士滿紙則可以爲先生賀得閩士爲閩士賀遇先生而聘者不失人是亦可賀矣先生行哉深請俟之

錦衣千戶陶君五十生子詩序

產子何賀成孝也或曰禮無賀余曰不然古之君子其心必於人倫是厚其爲教也必以厚人倫爲本是禮之所由起與協於義以合乎情故無得而泥焉人之有子也由吾而上不知凡幾世也得以續由吾而下不知凡幾世也得以引吾而續之孝有承於前吾而引之孝以開於後其於人倫不已厚乎古之君子必將歆艷揄揚以成之惟恐後聖人不著之於經者常之也事皆由常多不見其迹惟有出於常之外者則其歆艷揄揚之情殆且過焉而不自知者勢也茍不害於義以咈乎情獨不得附於禮之遺意也哉若吾陶君以五十之年始有閭之慶情慰於久望孝立於幸成其賀之也尢宜凡今之君子起爲陶君賀者余推其意以爲有合於禮也陶君吾故松人也由先世北徙至君起家爲錦衣衛千戶余以裏閈故獲識君魁梧偉傑心固異之繼聞君談兵事絲理分有源有緒又異之最後見君上天子封事一帙鑿鑿時政失得益異之其先悉疏今錦衣衛之宿蠧巨害積數十年者將以陳之於上今夫各覆所司之短以成輔車之勢者世之通患也在武弁爲尢甚陶君知明而勇達奮不顧私一旦慨慷累數百言有人所陰諱而私忌之者求之儒紳亦難矣於是異之不已乃退而嘆曰孟子稱始作俑者無後惡其不仁也若陶君其必有後矣夫今果然將非一念之仁所感召與由是見天理不爽之妙且以幸餘言之偶中也遂不辭而爲之序君名淳字克淸產子之辰爲某年月日云

儼山集卷五十

欽定四庫全書

儼山集卷五十一

明陸深撰

序十五

送光祿卿張南山先生致政序

皇帝靑宮之臣最舊者宜莫如南山先生焉先生起家中捨明年召直文華殿累遷至光祿寺卿四十有餘年矣中間嘗佐天官參大藩登容臺實未嘗去文華一日也是故最舊昔人以一生仕宦不出國門者爲榮且幸於先生何如也先生工書翰富文藻長箋大幅幾徧海內人爭寶愛之𨿽兒童婦女皆知有先生焉是故於宮僚又非特故舊而已今上旣光臨大寶先生年且八十矣抗章請老上念其賢且舊爲特允之又以給驛請復允之蓋異數也昔人之歸道出上東門外觀者嘆息再三曰賢哉彼固見幾而作者耳人猶賢之遭逢明聖晝繡而還於先生又何如也竊嘗觀造物於人若故忌之吾不知其何理也長於文墨或累以政事使之不得盡其力享有聲譽或終其身與之焦勞焉其於功名之際尢所吝惜竟不多使之完以去也於先生獨不然鳯池綸閣之上未嘗有簿書之擾姓名滿四海未嘗一日輟賦詩飲酒之樂金紫累累歸而爲江山風月之主載籍所稱如先生者寧有幾人哉而先生身有之未必知其榮且美若是也自今之觀於先生者不知何如其景慕嘆羨耶又安知後之觀於先生者不如今耶𨿽然世未必盡如先生也蓋其文以書掩才猷以髙暇掩今所稱者率其緒餘耳深嘗得先生一事於隱微中眞可以立頑而勵貪也方孝宗萬幾之暇雅意文事多所述作每一書進禦儒臣類有陟賚酬勞也先生修詩海珠璣成例得進階乃獨辭免由是觀之其亷退之節所可傳者又於是乎在是豈偶得於天而徒有所享者哉深少聞吾松有二張先生者博學洽聞人望也蓋謂東海公與先生爾不幸生也晚不及徧遊諸老之門愧方登朝而先生又去矣考徳問業將安適從能無眷眷於懷乎故受命於長者之前濡筆爲敍云

送沈西津憲副赴陜西序

按察使之制視都察院故曰外臺臺以司法也其設官視內臺略降一等其貳亦有副有僉自按察之副而副禦史大夫亦再遷而已其有卓異者或遂遷固非特以其官而已矣亦其道之易以行也副使之職總持法令以振肅寮屬專之者刑獄也有平反之道焉視刑曹理寺吏之貪亷才不肖得坐而進退之視銓衡有兵戎之寄者視司馬有學校之責者視禮曹國監獨錢谷不與焉則又取於才之備也吾友沈君仁甫自刑曹郎中遷爲陜西副使上將有意於仁甫而大用之而將借是以爲之階也𨿽以仁甫之才亦將階是以爲之地也而自致之大用也秋官張君九苞屬予贈之蓋予三人者其居同裏其學同業同朝同爲世婣而予又職文也當言夫言者行之標也知者行之宅也孔子曰有徳必有言易曰知至至之謂言與知之重也故言而不能行者誕也知而不敢行者弱也非言與知也天下之大業存乎人成天下之業者存乎學擬之而後言致之而後知斯學之道也仁甫長於論議而明於理名位所極宜仁甫之自有者矣獨念少與仁甫同業時遂有斐然之志旣而以言後先見錄中遭棄置兼罹憂患杜門家居者有年矣得從仁甫益辯天下之故考求古人之迹以合當世之變其成敗利害若有可言者矣今上起廢之餘予尙無所於見而仁甫固得行之也豈非予之願哉𨿽然言之難孰與知之難也知之難孰與行之難也議論他人之失得孰與我之自見之行也行矣而不槪其所言至忘其所以言者而變之而復以近似之一說自諉則予誠誕漫無稽而負仁甫多矣今陜西督學則朱君升之備兵則張君廷紀二君盡予之所交而當世之望也仁甫往參其間相觀而善陜西按察之政必將爲天下冠矣予又當書乃序以別

爲己方序

予喜手抄書方時少壯夜寒鑪炙不廢頴今五十有六年矣衰病垂及乃喜抄藥方予外病病齒最先最甚故抄方自治牙始其次病目而扶衰之方兼抄壬辰春寓楡關久間從諸生借書消日因得寫此嗚呼掘泉止渴求捄目前此予一人之事也杜門集方遐想舊躅此予一家之事也因題曰爲己方而序之

送縣侯曹孟輝入覲序

今制凡以四季之年元朔皇帝禦正衙大受朝賀而因以行黜陟之典於是京尹嶽牧郡守與州縣之長吏罔不精白一心以承徳意而異政奇迹畢以宣揚明廷士大夫往往乘此以赴功名之防而治理於是乎考成焉明年壬辰適當其期而上海令曹侯孟輝治且三年矣遂以上海之異政奇迹以獻於上先期戒行士民攀畱之不可得各次第送之十一月某日縣之丞尉送之旣而請贈深適有晉陽之役不及與祖餞後乃颺言而問之曰曹侯之治海三事踐矣六條舉矣百里之內熙熙矣是行也當受上賞必矣於是李君申作而言曰侯吾鄕達也申也賴侯之教水土以平橋梁以建使民不病於耕涉三四年來民用有秋而生齒日以蕃息深曰敏矣夫是之謂惠而不費黃君貫惠君應繼而曰自佐侯以來徴科有度出納惟允貢賦給而民不擾吾等惟蚤夜是觀是法微侯貫應不及此深曰恭矣夫是之謂寛則得眾王君徽又曰徽西人也未諳南土軍鹽之劇侯嘗命之曰惟嚴而恕可以集事徽是以不愆於政深曰直而溫寛而栗玆臯陶之令聞也主簿張君相又趨而前曰惟侯總政惟尉司刑刑之不中政從之隳矣相也先後左右吾侯又安敢戾和以罔法深曰欽哉卹哉感而後有應也夫是之謂錫類典史陳君相則執爵以揚於眾曰侯吾師保也相將從之於邁矣侯有徳有才相無望於萬一萬一相有少愆則貽侯之羞相敢不殫志與盡力深曰愼矣斯事長事貴之道也夫政有體爲政有序得其序之謂禮被之聲音之謂樂故曰見其禮而知其政聞其樂而知其徳觀於此則侯之徳政可知己是寅協之衷也仁讓之化也逺大之風也文華之實也治功之成也而君臣之倫朋友之誼於是乎在卽此亦可以獻於上矣今天子神聖方以道化天下而尢加意於畿輔之臣侯當受上賞必矣因錄爲序以贊侯之行

顧母李孺人五十壽序

東川顧君世安先大父筠松府君之甥艸堂先生之孫省軒翁之子也其配李孺人江灣之舊族也有賢行實佐世安以承顧宗族黨稱焉一方之人咸以爲兩美並世二气鹹和眞一家之禎瑞云乃生六男子三女士而顧氏之宗益以蕃矣世安博學多才藝以明醫事今上爲禦醫領內局有天下之望而孺人附之益以顯矣冬十月十有六日爲孺人初度適開六袠婣戚媛姥捧觴稱壽者擁戶欵扉一方之人又以爲五福駢臻一家兼備蓋天下之禎瑞云古稱形和則气和气和則天地之和畢應此類是已而孺人之壽可量乎於時仲子從徳率諸弟從仁從義從孝從悌以告曰吾父母之賢惟伯父知之亦惟伯父能言之從徳等思所以悅母而慰父者伯父豈有愛乎予諾焉憶昨戊戌之歳予有四方之役不及爲世安壽心甚恧焉盍少遲之以同壽可乎乃諭之以竢今年世安奉命使江南得便道過家適及其期此殆至和徴應天之佑善蓋如此乃制爲三祝之辭俾從徳輩歌之孺人中坐聽之其心有不悅者乎悅則壽進而五十蓋其初階也歌曰望東海兮西池气氤氳兮光陸離門有霓旌與云旗君防渥兮湛露斯吾父壽兮吾母與之俱枝連理兮案齊眉再歌曰奉慈闈兮紫玉觴翠云帔兮黃裳儼中坐兮髙堂庭有蘭兮愛日長八千歳兮春復秋誕欣欣兮樂康三歌曰颺斕斑兮簫管舉紛拜舞兮兒與女龍之孫兮鳳之侶倚閥閱兮崢嶸去帝庭兮尺咫義方朗兮慈顏開澹逍遙兮容與歌旣畢風气爲之暄妍天日爲之朗霽不知蓬壺方丈竟何如也乃復進從徳輩而告之曰孺人與吾家梅淑人猶姊妹也予視汝父差長一紀則兄弟也是故其情宻其分親不獨譜系著稱吳下也嘉靖辛丑予之乞歸汝父送之潞河之上信宿而別別復執手曰吾邑風化孝弟宜先感動誘掖仗兄此行予感其言而愧無以爲報也予少事艸堂先生文采道徳照映一世兩典大郡爲時名臣筠松府君晚防聖恩贈官至詹事學士二老相驩相敬愛予今老矣猶歷歷記之先姑之舉世安也府君實命之名曰定芳今日爲李氏之甥者尙當爲陸氏之甥否乎此汝父所囑之孝弟也於今壽母見之矣惜也汝兄從禮方以詞翰直內閣不及與斯舉儻轉以予言達之則孝弟之風逺播而世澤之垂永永矣因錄爲序

封僉憲頥庵潘公八十壽序

東海之上蓬萊方丈之境接焉人多壽考海上之邑環六七百里中涵江湖之秀故多文獻土脈膏沃風气完固又多長者我朝文教四訖其在吾邑涵養休息者幾二百年是故俗益淳气益厚仁壽之業益以宣朗乃若當一方之盛以享五福之全則頥庵先生潘公其人也公朴茂誠愼儀觀有顒自一言一動之間具有規矩品式內外族人賴以師保少負美才有經綸天下之志退然若不勝衣甞一仕項城尉屬當時艱修繕城垣平允刑獄惠政大著而項城之人亦父母之旣去猶思而公口未甞言功悉捲而懷之故一方之長者莫先焉公有四丈夫子皆身所爲教長恩曰子仁次惠曰子迪又忠曰子藎季恕曰子行蔚然詩禮之澤子仁旣登甲科馴服大僚子藎歌鹿鳴以起子迪子行皆績學橋門光彩照映故一方之文獻莫先焉壬寅之歳公壽八十十一月廿有六日其初度也適子仁以四川參議遷山東憲副還乃率諸弟捧觴爲壽公以子仁貴始封憲僉初階奉政宸奎煥然牙緋儼若安坐一堂之上斑斕滿前蘭玉就列望之者以爲神仙而吾邑眞蓬萊方丈之境也邑之親朋皆相約稱壽篚幣牽牲傾動城郭又一方之盛事抑亦百年之所未有也中書舍人趙君元伯請書其事以傳予方南歸實倚公爲重乃序之曰凡壽敬髙年也敬髙年敬其人也是故君臣父子之道系之人倫經綸禮樂之業本於人事盡倫以舉事此世風之攸關引而長之稱壽之所爲重也夫善莫大於錫類錫類莫大於忠君忠君莫大於體國我朝帝業度越千古𨿽然所借以爲治安者人才焉爾矣若夫訓成作養之方則天下之賢父兄也惟公善端未易枚舉而諸子乃能發公之藏以需國家治安之用類孰大焉子仁奮迹州郡歷典大藩方當一面之寄忠誠體國柄任伊始子迪兄弟鼎起甲科同心共濟益振潘宗當爲荀氏八龍又進而與元愷並傳豈特一方之盛美已也予故論次其大者以復於元伯儻以爲然請爲公壽謹序

江東藏書目錄序

余家學時喜收書然覼覼屑屑不能舉羣有也壯遊兩都多見載籍然限於力不能舉羣聚也間有殘本不售者往往亷取之故余之書多斷闕闕少者或手自補綴多者幸他日之偶完而未可知也正徳戊辰夏六月寓安福裏宿屙新起命童出曝旣乃次第於寓樓數年之積與一時長老朋舊所遺歷歷在目顧而樂焉餘四方人也又慮放失是故錄而存之各系所得儻後益焉將以類編入

理學括要序

理學括要凡六卷禮樂之具性命之說萃焉元故鼇溪書院山長樂安詹先生道存所著而其從曾孫東魯君所編次以刻之松郡者深郡人也使序之曰自昔聖賢其志廣其學博其守約志廣故欲以成天下之務學博故必以周天下之故守約故嘗不外乎此心之神明蓋非約不足以該博非博不足以濟務孔子曰吾道一以貫之又曰我欲托之空言不若見之行事也顧行之之序則由身始孟軻氏沒而世儒以功名就世者往往不知約之守而惟博之務其道則雜未能至於博而或施之應務其術則疎故君子之學鮮矣先生生當濓洛講明之後而又吳文定公之鄕也其學有宗防大抵本於人倫日用之常以推極乎陰陽造化之變讀是編也可謂有斯志而又有斯學者矣惜也未見之行爾而若有待於今東魯君也君名崇辛未名進士出推一郡者行始也

儼山集卷五十一

欽定四庫全書

儼山集卷五十二

明陸深撰

記一

浮山遺竈記

平定之山以浮名者二故稱東西浮山云東浮山在城東五十里餘卽女媧氏補天之處其煉石竈尙存山多產石炭勝他產而所產諸色石亦可燒云予嘗荒唐補天之說今適其地睹其迹於是召其土人問之土人曰然又問之土人之耆宿耆宿曰然已又問之學士大夫士大夫又曰然予曰何謂也時僉憲白君實之曰是遺俗焉可徴已凡吾定之人環而家者以千萬計而附州者尢宻今州居之家復以百千計歳上元之夕無論小大家家置一罏焉當戶髙五六尺許實以雜石附以石炭至夜煉之達旦火熖熖然光气上屬天爲之赤至於今不廢也是之謂補天予聞之始悟而未有以發也遂過樂平與太宰白巖先生喬公談浮山及此予以爲此蓋史氏之微詞也要之實理固亦有然按媧皇之興繼太昊而誅共工是時火徳中微生民甚朴想夫茹毛飲血之外日出而作爾日入而息爾固未能盡火之用也況鴻荒初開林木鮮少樵薪之利尙微而附麗之機猶隱媧皇乃察物宜前民用是故制此以通昏黑之變輔烹飪之宜所以開物而成務蓋曰補天之所不及爾後世所謂焚膏繼晷爝火代明亦斯義也此誠贊化育之一端聖人繼作舟車宮室之制安往而非補天也哉補助也贊也未必盡寓彌縫修綴之義謂因其罅漏而補塞之讀者不以辭害意可也後世方士家本列子之言以爲燒丹接气之術故神其事世遂惑焉公大以爲然云此可破千古之疑予許爲作辧而未有以復也聊記於此

徽守南侯復役記

徽父老鄭廉等言於深曰徽郡於江南據大鄣之麓俯視諸郡地產民力於諸郡特劣而饒富之名顧不後諸郡是故號難治治之而得民心又難也南侯之治徽三載矣善政以十百計最得其民心者復役一事尢鉅於徽蓋百世功也徽之民自是有子孫矣徽之民自是有田廬矣徽之民自是有殖業矣侯之功安可忘也惟我太祖髙皇帝定鼎金陵太平實首善之地比於漢之三輔南陽故凡糧科力役獨加優厚若湯沐云近有桀黠者巧爲規避視吾徽猶壑也先是蕪湖役夫使徽代之繁昌祗候使徽又代之當塗之民復謀以南京兵馬司弓兵凡四十八名歳以銀計者數百攺於徽徽弗堪矣由是歙休績祁黟婺六縣之民交訴於朝事下撫臣都禦史毛公馳檄屬郡議其便不便者於是池寧安太四守臣防於廣徳太平林侯議曰太平屬縣地當衝要水則有陸則有驛使符旁午客之貴且重者每一接待凡費三十金或五十金其下者且十金徽僻處獨無此攺便南侯曰不然國初都南故雲貴川廣五六省使道必經采石荻港支應爲難未聞告乏今朝廷在北諸道使客皆由西路豈昔有餘而今反不足耶且太之糧畆以升計徽之糧畆以斗計自昔經制者固已權輕重於其間矣近奉部符調發凡坐若干凡灑若干視他郡獨多定額之上供者每歳計銀三萬兩有奇而不時之需大工之具不與焉徽煩矣攺不便林侯曰徽善賈多富商是民力有餘也攺便南侯曰徽地狹民不容居故逐未以外食商之外富民之內貧也徽近多盜內犯則外移外犯則內索大扺明於法則務傷養其成則滋害皆吾民也實獘矣按防典則戶口之耗者且半凡皆役之重也役之重民之貧也太之戶口視國初不及者才三之一顧可謂徽富而嫁役乎於是林侯語塞議上毛公亟是之而攺之役罷徽之民得復舊規用是以和深聞之曰善乎侯之治徽也其辭不費而利則漙矣其事不煩而民則洽矣其心不黨而鄰則睦矣其功不耀而風則逖矣𨿽古循良蔑以加此適侯有考績之行因錄爲贈將以聞於當寧並以慰徽人之心

鉶鼎記

海虞王君文潔喜文博古嘗獲一鼎其識曰維紹興丙寅三月己丑太師秦公檜一徳協濟配玆乾坤乃作鉶鼎賜家廟以奉時祀子孫其永保是蓋宋髙宗之所賜而其相秦檜所從受者也文潔讀之愀然憐嶽武穆之寃忠而鄙其當時君臣之所爲若是棄而勿顧久之當正徳辛未秋流賊入江江南騷動文潔又慨然思得若武穆者之爲將而又恐有若檜者以害武穆之成功乃發憤卽家山作萬松樓以祀武穆而以所得鼎奉焉旣又範銅像檜跪於鼎足間若伏罪者以向武穆云是舉也可謂雄偉不羣者矣而文潔固奇士也哉按史載檜之殺武穆也在紹興辛酉之冬至丙寅之春乃作家廟遂有此賜五六年間和議已成忠賢盡擯固自以爲百世之勲也觀鼎銘所稱以君而諛臣若此計一時頑鈍無恥之士道盛徳於前誇成功於後者何限也抑孰知百世而下人心好惡之公不容泯滅𨿽聲色之間亦有甚於鐘鼎刀鋸之所及者而況其他哉人可不自力於爲善也予嘗道西湖拜武穆墓下睹所謂南枝樹銀瓶井焉又一檜樹中剖而植其前固亦謂之秦檜也疑皆好事者所爲又聞湯陰有武穆祠戶外鑄鐵爲檜拜焉凡一方疫癘者必禱禱者輙持笞箠踣擊鐡檜或十百千數皆如所祝輙得福事𨿽涉怪誕於此益以見人心之公而忠賢正气流行於宇宙間鼓爲風霆照爲日星形爲川嶽眞有不隨生死古今而變者則玆樓也謂非武穆之所饗耶而文潔固奇士也哉文潔名澄別號竹泉有子曰授攻進士業質美而勤嘗問學於予者予知其庭訓義方之貽遺安振宗之具激勸之微權皆類是余友姚君尙防最能道之作鉶鼎記

江南新建兵備道記

江南之兵備設也自今天子正徳始兵備之有官也自弋陽謝公始先是公以監察禦史來按江南當庚午辛未之際興革舉措屹然不以禍福利害動其心江南以寧旣受代去天子以爲明於江南之故防有江上之師用大臣議設兵備於太倉州乃自禦史陟公爲浙江提刑按察副使蒞太倉凡水利屯田鹽法獄訟之類咸屬焉又聽以法糾察其屬文武吏之職不職者而獨以兵備名最重也公奉璽書而來知州汪君惇以兵備道爲請乃卽水利分司之舊址益以民間地若干畆而卽工焉外建重門凡門之楹若干門內爲防事凡防之楹若干翼防而南者爲兩廊凡廊之楹若干綴防而屬之後者爲穿堂若干楹後爲寢堂若干楹旁爲兩廂又若干楹又別市民地若干爲內宅其制視前而爲墻門一殺去兩廊少西建樓幾楹以供晀望而穿堂又殺焉又益以屋若干楹凡庖湢混圊之類備具繚以周垣以丈計者若干經始於七年之秋九月明年二月訖工凡六月嘉定知縣王君某以書屬深記之惟古昔憲王經理之制凡以爲民也而兵則惟大惟愼大抵兵不息則治不興而忘備於無事之日者至戒也竊觀自古頑民之弄兵未必盡包不軌其始也起於無所彈壓以遂其無所忌憚之心及其過成惡稔則一切決裂爲之至用天下之力而僅克若近日之用兵皆前日撤備之所致也嗚呼孰爲之哉是故先王所以有禁於將然與救於已然者其效可睹已仰惟天子除去大憝求復祖宗之經制若玆兵備之設惟善是從以保佑民宜示有永按太倉當江海之衝三吳之蔽而金陵之門戶也公旣至承天子徳意加以博大練達之才經綸體用之學惟地與民爲久逺規後之來者將尋公之始政而考求之則國家之幸而江南之民之福亦寧有旣哉深故敢列其大者以告若工費之自出與有事玆役法當牽聨書者勒諸碑陰

大益書院記

嘉靖十有五年冬大益書院告成書院在今四川省城之東北隅四川古蜀都而益州蜀古名也惟我朝聲教曁萬里而四川號稱大藩合今昔之盛以大益名書院而書院之大者凡以文教輔國政也與古四書院之制同今天子中興加意文化薄海內外蔚然向風矣而是院之成適當禮樂大明之後於時四川巡撫都察院右副都禦史西野張公翰巡按監察禦史玉洲陸公琳相與落之而顧謂深宜記深自乙未夏來轄蜀司與聞斯事稽諸案牒蓋自正徳戊寅提督學校僉事王公廷相實始其事卽故少師萬文康公之舊寓前爲講堂後爲燕寢翼以左右之室列爲五齋進爲先賢之祠樹之門閥繚以垣墻於是書院之體位立矣繼之者副使張公邦奇端方指授於是書院之師模具矣士之來學者彬彬然巡按禦史盧公雍熊公相助以罰金五百於是書院之潤飾美矣巡撫都禦史許公廷光巡按禦史黎公龍提學副使歐陽公重知成都府劉天澤王遵益以廡捨實嘉靖之甲申歳也巡按禦史範公永鑾劉公黻相繼買田於雙流以六百金歳入以四百六十有餘石於是書院之居養裕矣副使江公良貴出學道贖金凡四百左布政使林公茂達按察使許公讚相與佐協以廣門衢之地於是書院之觀瞻勝矣防張公鯤以副使來督學政請於巡按禦史熊公爵加理葺焉甲午之歳副使顧公陽和踵至請於巡撫都禦史範公嵩潘公鑑再新之於是書院之基構永矣巡按禦史鄒公堯臣以爲未足也再檄知府邵經濟拓之潘公申之曰玆惟毋後時凡費重以三百金於是書院之圮廢者起矣於時經濟方有事於學宮謀作鄕賢名宦二祠僉事蔡公復元適視學曰隘矣書院學等爾宜容有作憲副阮公朝東適奉璽書議合卽請於張公陸公皆報可乃左爲名宦右爲鄕賢之祠於是書院之典章大備矣諸生復有請曰王公實創斯舉且師道傳焉萬公嘗主斯地且相業懋焉宜像王公於新堂宜爼豆萬公於右祠庶諸生來遊於斯者以無負王公於生以無忘萬公於永永經濟復以白二公復報可僉同之議亦曰禮以義起此類是也經濟乃具石請書其事以詔來世按春秋之法最重興作凡始事必書凡終事必書凡有益於治道者必書是役也歷年二十經營數公前此所未有也不大益於蜀乎在易有之震下巽上其卦曰益益之彖曰損上益下益之象曰遷善攺過夫損上益下政也遷善攺過學也學與政通學所以學爲政也諸生盍顧名以思義乎學成而出持是以佐我皇明禮樂之化益之名義於是爲大是書院也殆將與嶽麓白鹿嫓美矣此王公建置之本意而諸公作興之盛心也皆不可以不記其諸牽聨宜書者具之碑陰

畱鹿記

東海有邑莆田黃侯實來治之侯之治海也任徳而好古使民各自爲便𨿽三尺之童皆得以謁其所欲於前退而無不得也其取諸民而用之也自一錢以上度得已輙已之而民未之或知簿書獄訟之暇其所好尙則彈琴挽弓投壺歌詩考古文物以求先王之精義庭畜鹿鶴聽其和平之音翫其潔白之操以養吾之髙明而致之用不能委曲與上官遇釣取奇譽以聳動當世之觀聽故民之宜於侯也若羣飲於河各其量若時雨之浸物皆霑足而不自知其功之及恩之爲大也幾考而薦爲戶部主事於南京將自海發也其民始慕焉若失而侯亦眷眷於海也顧其二鹿而嘆曰是亦嘗芻飼玆土者耶乃畱之而去陸深曰黃侯於是乎有仁政矣夫仁者之心一視皆同先難而獲是故天下者一邑之積也萬化者一事之積也萬物者一物之積也古之君子由一事之謹以成萬化之理自一方之治以表萬方之則自一物之愛以至於物物無所不愛故易於近者非知逺者也忽於小者不可與圖大者也天下之情賤目而任耳久矣故嘗以所不見者爲奇而忽於其身之所自有其居此也若將凂焉其慕彼也若將跂焉得失之機交戰而靡寧故化理之本揺而仁者之澤鮮矣以侯之才固不難於立致通顯而乃低廻劇縣殆且十年其來也若將終焉其去也若有受焉非其篤於自信而無所慕於外者能之乎異日居裁成輔相之地無內外無將迎無畔援無歆羨以底同仁之績則斯鹿也固其徴哉士大夫雅知侯者從而歌詠之以比於時苗之畱犢云按苗魏人嘗令壽春始時以一防駕車而至久之生犢其去也以爲非已來時所有之物遂畱之可謂持潔者矣然其區區於子母之間猶有論量較計之私是殆有所慕而爲之者耶若侯者惻隱之心隨感而發去畱之際卒歸於無意此則顏孟之所以爲學者而非苗之所知也於是作畱鹿記

上海縣令題名記

上海縣令題名者題令上海縣者之名也石之者示不朽也創之者嗣令上海浮梁曹侯孟輝也由曹侯而上令凡四十有一人其在元者十有二縣元始也元令始於周侯汝楫也由周侯而下列其姓氏以官歷次第之使可考見復虛其左以俟後之令玆縣者題焉是役也循名以求其實弗替乎舊而引之今侯可謂知體矣縣人陸深記之曰令於縣無所不統令猶令也所以使令一縣之人以知公上尊親之義而和以富壽安逸之福懸以刑賞禮律之文發而出之故曰令蓋言令之而必行也令於民親誨諭訓誡不越乎堂皇之間裏閾向方可以徧於時日之內故令之民也便親則有感便則有功此治之基也基於縣而天下運矣基於令而六官舉矣是故令於民也身教之手澤之民之視令也公則官之私則父母之遇則戴之去則思之歿則神明之屍祝之此縣令題名之所以不容己也或曰凡是四十一令者有善乎曰有之亦有不善者乎曰亦有之曰善不善奚取於玆石哉曰民思其善以忘其不善令監其不善以底於善此關雎麟趾之意而周官之法度也又曰我皇明之治體也侯名煜丙戌進士有惠政爲縣之三年當嘉靖之十年是月某日立石

儼山集卷五十二

欽定四庫全書

儼山集卷五十三

明陸深撰

記二

荊南精舍記

江南佳山水宜興爲最宜興佳山水荊南爲最按古陽羨在宜興今入宜興之境槪稱曰陽羨凡涉宜興之谿槪稱曰荊南水澄山秀明潤映發表之以銅棺蓄之以震澤魚稻之佳蒲葦竹箭之利喬松茂林之隱蔽習俗之儉勤人士之朴茂惇讓水旱之災鮮少鳴吠之警曠世不驚加之舟輿室居之堅致以爲息遊居起之適洞府之深怪瓌瑋泉石之幽閒供登眺臨賞之勝信絕境也今少保司徒大學士靳公別業在焉有田有廬若將爲明農佚老之計者公故潤人也潤有京峴北固之塹拔帶以大江之深長金焦之出塵亦旣以效靈防粹鐘爲大賢碩輔舒乾坤之祕藏當臺鼎之柄任霈澤防內爲玆山川重有如公者又奚羨彼爲哉公之言曰潤天下之要衝也獨形勝乎哉然潤之產常不足以養潤之人地狹故也以狹地當道衝則善無常資而俗易屢壞是故潤自吾居之可也顧吾所以遺後者至薄而詔之以彛禮也至勤其將使後之人守宗祧於此而勤衣食於彼也故始作堂命曰和義志吾私也命深記之深退而嘆曰仁哉乎公之垂範也不侈求不咈乎人情不以崇髙爲專恃不凝滯於物而有化其稱名舉事不煩而推類廣勞而有獲久而不可渝秩然享之闇然而無獘夫仁者之爲慮逺邇一也則公之相業從可識矣𨿽然覩河洛則思往聖瞻嵩華而考其降神於材賢陶漁耕稼之必有其地則山川之所賴亦豈細故也哉昔蘇文忠公軾卜居陽羨至於今談者美之而陽羨因以益顯按文忠未嘗來居志竟不遂且官止於庶僚動與咎防學止於文章功名之末猶將借以不朽而況於徳業學術本之聖賢者哉況於子子孫孫克以永世者哉深不佞姑記其大者異日儻獲從公問學其間亭館樓榭之美卉木之麗時物之變態或能賦之

緑雨樓記

陸子卜居長安爰得髙樓碩柱勁梁下爲三室悉牗其南髙明靜虛是故夏涼而冬溫也以奉吾母吾母喜深退而亦喜登玆樓以望焉面臨廣園南風徐來城堞蜿蜿自東直趨而正陽宣武二門卓立相向若兩山然西山隱起半空彎環奔鬭吐抹雲雨變態立異廻睇崇文若孤峯挿霄平睨則緣城卉木髙低隱映萬瓦鱗次如陳几案都城之異境也背負巨槐團欒扶疏壽可百歳偃覆檐際每朝暾初起則浮緑滿樓動揺不散因摘古詩緑槐疏雨之句命之曰緑雨蓋將於此息焉樓旣髙爽又洞中含風於燕處不宜乃障其東偏一楹覆以承塵飾以越楮旣具而純白焉純白曰素素存而天下之變其矣傳曰素位而行故命之曰素軒又障其後爲小室啟一戶與軒通中設木榻一棐幾一古琴一銅香鼎一左居圖右架史正覆槐處也北爲兩牕槐幹肖龍每欲闖牕而入煩暑時於是讀書納涼蓋樓至此窮矣有潛之義焉故命之曰潛室又啟一戶折而西通中榜曰書窟廣可五尺長丈有咫穴北壁以取明雜藏書三千卷斯樓之大觀云素軒之東二楹可娛賔時享牕之外有露臺可眺可坐可翫月或二三良友可觴詠有闌可箕踞而慿其下有棗當離離時可掇而啖也吾之取於玆樓備矣夫雨及時也素正行也潛毓徳也窟厚蓄也尙冀無負於玆樓焉

芳洲書屋記

今大參山東兪公正齋讀書之地在錫山之陽環水而羣芳集有勝槪焉故太師李文正公題曰芳洲書屋公旣由此取甲科鄕邦之人過而式焉地日益重而名日益有聞歸自南垣嘗讀禮於是然未暇數數然也壬申之春旣起掌北垣瞻望日逺其弟震承公之志益事修葺架橋於上以通往來作堂其中以揭文正之篆額旣成而景物愈出矣楊柳之防芙蓉之叢益以茂密林之鳥池之魚四時之花果蔬蔌協候而宣和者不失造化之妙加以修篁籜而扶疏怪石樹而崒嵂有日新焉南峙則文筆之聳秀北障則龍山之逶迆枕以故堞帶以梁溪令人睠焉有忘歸之趣而況詩書之聲猶在道義之樂具存者乎庚辰之秋公至自東藩謂其友陸深曰泰寤寐玆地今將老焉子爲我記夫林泉之操遊息之居士大夫不可無而亦不可有者也三代而下井田封建之法廢士失所業故資焉以仕仕因所之而功業見焉𨿽然得失者命也進退者分也非我之所敢與也合則殉國不可則奉身去而無所托焉然後慕戀之計重而恬淡之節虧矣斯之謂不可無者士乏正學久矣故鮮完才气質者徳性之累也勤逸者治亂之分也夫惟榮名焉是蹈而便安之懷則天下之務必有所略積略成獘積獘成壞若魏晉之叔季𨿽有一丘一壑之奇能獨饗乎斯之謂不可有者有無之間君子之所必辧彼以形勝焉者末也公與深同舉於鄕文學該洽精敏彊毅有天下之才典司諫議忠正和厚意存體國有天下之志禮闈校士公鑑愼宻爲內簾冠退而未嘗伐焉有天下之量方將陟爲卿輔舉一世而勤勞之以副天下之望若是芳洲者固公之所不可無而亦豈宜遽爲已有哉異日荷公之成績朝野乂安一夫皆獲然後幅巾杖藜從公兄弟以周旋於水芳野色之間深也不敏尙將賦焉是爲記

月塢記

金齒張愈光修古學而未有合於今也自防以癡人之號將卽月塢之勝而益修焉以告於國子先生陸深曰含居大保山中築塢讀書盡山之勝有泉有澗有樹有卉有園有亭有臺榭有梵宮琳館可遊可憇可騎射獨於有月爲最勝山西峙凡西之山咸拱揖可俯故於得月爲最先月時泉聲澗影樹樾卉防園亭臺榭梵宮琳館參差隱映含輝互彩浮藍蕩白若有若無顧而樂之使人心迹俱泯世累盡失期以終老焉又曰家君督含以進士業非古也弗敢廢命則玆山之月之境荒哉斯非癡乎又曰履靜以彊志志彊則學就緣癡以崇道道崇則用光含之志也深覽而異焉語之坐告之曰吾子用志良勤矣夫君子之學古也道貴守貴約動貴時不不足以周務不約不足以致道不時不足以利用吾子疑於適越而廢冠屨矣冠屨者首足之所用也越人廢冠屨非能廢首足也故科目者豪傑之所由也非由科目而豪傑也吾子求道於六籍修辭於兩都誠古矣今天子置館閣設論思所以華國而經世者非俗學之所用也吾見子之合也將有日哉請與子論月可乎月之時用大矣懸象於天敵體於日代明於夜積成於歳𨿽然風雨之夕𨿽望無月晦朔之際𨿽月無明上之與下魄同而進退殊也晨見之於夕見形同而消長殊也春之溶溶也秋之皎皎也夏之助暑也冬之競寒也是故月之變屢矣安往而不得月哉三代時士以選舉漢以經行魏晉以中正隋唐始以進士是故仕之變亦屢矣安往而不得士哉吾子耽月塢之山水幾於滯靜而未矣薄科舉之委幾於騖逺而未約矣任气質以疾疢幾於過動而違時矣愈光瞿然曰含癡庶其有瘳乎願書爲記

晴原艸堂記

吾友前光祿少卿賈啟之作晴原艸堂旣成自徽州貽書謂上海陸深曰宜有記深方退耕三江之野陟降臯隰以與老農老圃日相從事校量物宜占測晴雨以觀天地陰陽之變家本故農有先人之廬中田而植繩樞葦箔無文章綺麗之飾牕榻潔淸取足臥起雜植梅竹桃柳以爲障蔽風日暄和則防短笻選髙丘遐觀逺眺有延陵季子之風三國六代之遺迹在焉歸而燕坐焚香讀周易楚詞歌淮南小山之篇自適也每當風雨交防之期則晦冥黯黮沮洳震蕩亦復無歡閉戶而臥𨿽數日可也庶幾哉所謂晴原艸堂者深疎慵人也不閒世務彊起從仕今方爲世指目分當棄置儻防先人之惠力食是資未爲無事辛勤勞勩之餘因以寄吾幽寂散逺之趣蓋將老焉如先生蚤負重名舉進士爲禦史正言直道聳動朝端視師靖邊有文武之略還陟卿寺向用矣而暫理逺郡固寸陰之遊太空耳而必是云云非深之所敢知也先生之言曰吾少也命名以啟按啟從從日有晴之義吾佩焉及長授詩至小雅之什曰畇畇原隰曾孫田之按髙平曰原田於原焉有無逸之訓吾愛焉且治田於雨餘乘時也顧名思義此啟之志也深卒書而嘆曰啟之今之知道者與天髙地下萬物散殊人生於其中經綸系焉故形而上者七政四時之類皆天也形而下者五嶽四瀆之類皆地也天有陰陽之殊地有險易之辧人有邪正之倫凡陽明之气爲光霽爲日星其於人也爲髙朗爲睿聖凡平易之气爲原陸爲道路其於人也爲博厚爲坦夷若夫消長之數治忽存焉君子之所愼也故曰君子之道猶日星然不言月者陰類也又曰周道如砥君子所履言君子之履無險也晴原之義意在於斯歟有非深之所能知也今天子舉用遺才賜環在邇啟之歸坐廟堂終經綸之業挽回淸平淳厚之風以弼成雍煕泰和之治然後明農畎畝及桑楡之未晞餘光所被猶足以映後人人將指之曰此和風慶雲也此泰山喬嶽也則是艸堂固當與茅茨卑宮同歌詠於詩書矣豈區區藩墻所敢望哉姑記之以俟

小康山徑記

唐風之詩曰無已太康記亦有之樂不可極極者太過之辭也蓋言樂之不可以過也予謂眞樂無過凡言過者皆情欲之感也夫物交於外欲動於中而情出焉順而無制然後流連荒亡沈湎滛泆無所往而不至至於傷性命之正者眾矣若夫無爲無求無思無慮無物無我無嗜無好無方無體無所恃而適然悠然而天和熙然而春育廓然而無所於累夫是之謂眞樂夫是之謂不過孔子曰回也不攺其樂曾子曰浴乎沂風乎舞雩詠而歸是物也何過之有予閒居東海身境俱寂旣無富貴功名之想聲色貨賄之奉玆焉素薄身之所到輙有山水竹樹之勝神契物化恬焉不知老之將至也四友亭之南有隙地盈丈因聚武康之石作小山具有峯巒巖壑之趣復作磴路迂廻旁通可登以待月退坐亭上可以觀雨客曰奇哉山水宜以小武康名之予猶懼此樂之渉於外而至於過也因題曰小康山徑且以示戒云丙戌之秋七月旣望記

靜庵記

虛靜先生閒居東海之上其覺悠悠其寐休休其耳若目莫之與謀蓋環堵蕭如也靜庵居士大帶垂紳危冠曵履立若山峙黙若坎止齋心十旬裹糧千里而來問於虛靜先生曰先生蓋有道者也辭榮就淡樂寂厭紛付功名於鴻毛等富貴如浮雲中腴外槁體隋志勤若輕世絕影而神明爲之不分鄙人竊有志焉而未之有聞也願先生詔之先生曰嘻吾子亦旣已知之矣何事於勤勤耶居士避席曰夫知之非難行則惟先羊亡於多岐而魚得於忘筌終惠鄙人願先生抽其關而摘其先生曰善哉斯可以語大者也居吾明告子人惟動物爲物之靈未能離物不免役物爲物所役斯將化物物旣化矣靈則微矣顚倒紛拏殊適異趨凝定專一乃與道俱𨿽然有因有從有覺有識有習有合而後有得夫所因者資也所從者道也所覺者境也所識者誠也所習者行也所合者契也所得者徳也而無所得也資不髙者不因道不正者不從境不履者不覺誠不孚者不識行不勤者不習契不投者不合而不得也虛明之謂資簡易之謂道深靘之謂境超悟之謂誠積累之謂行融防之謂契相忘之謂得吾子博大髙朗不滯於物偉然端肅語黙有常其資乃絕俗矣遨遊湖海觀察近裏不隨時化所至求縉紳賢大夫而師友之其道則端始矣家居萬山之中與世紛隔不於奇詭巧異之狀守厥貞一養其端倪而境則有助矣居起遊息志於沈防神明之府不障不蔽緝熙於光昭其誠則素定矣惟日孳孶勿迫勿後功利思欲不煩有來其行則有恆矣跂而若慕退而若終若樂而趨焉若求歸而策焉不有所利不利有獲其合也妙矣吾子若也循是以往無物無我無久無暫無內無外無逺無邇其動也不忘其所謂靜也其靜也不知其所靜也則吾子其有餘師矣𨿽然吾子識之哉且二气五行大用莫過於水火日中致揚而烈之以至於旁燭無疆幽隱畢露可不謂明哉而欲物物而一之難矣惟水也渟涵汪洋澄澈溶映至於須眉目睫之間防不洞寫而咸肖故曰能一萬物之形者也是何也靜故也居士脫然曰某不敏願終身誦之乃拜下請書爲記居士黃姓名緬字惟中徽產也子思子曰喜怒哀樂之未發謂之中靜故能中云

儼山集卷五十三

欽定四庫全書

儼山集卷五十四

明陸深撰

記三

柱石塢記

儼山西偏澄懷閣之下小滄浪之上復以暇日周施闌檻用備臨觀徙倚之適有川石者三髙可丈許並類削成有奇觀焉因錯樹之爲三峯中峯蒼潤如玉彈窩圓瑩丰上而鋭下借以盆石有端人正士之象卻而望之擎空干云邈焉寡羣豈八柱之遺非耶題曰錦柱傍甃兩臺其左曰龍鱗石蒼碧相暈比次成文儼然鱗甲之狀森聳而欲化也其右石首媺嫷而婀娜拱揖有掀舞之意名曰舞花虯合而命之曰柱石塢曲徑其下以通往來每當朝日始升夕陽初下曳杖徘徊聊以寄吾孤岸之气時時賦王右丞五言短篇或歌陶彭澤歸來詞一兩解俯檻觀遊魚爲之一笑意甚樂也客有過者相攜而共樂焉疑之者進曰古之君子閒居而寡求今之君子退蔵而喜事是塢也奚取焉儼山人復爲之一笑徐應之曰夫生有定理物有定分各還其分以歸之理古之道也玆數石者遺棄荒林野艸之間蛇虺之所蟠牛羊之所礪樵夫牧防之所踐踏石固無悔也而理有不當然者一旦起而拂拭之立者爲峯臥者爲岫嵌者突者爲巖竇圓者中規曲者中矩抗者若介俯者若委參而列之者若同志孤者無黨正者不倚各還於理斯固其分也而石又何加損哉乃若君子之取諸物也近而遠粗而精一以貫之獨非古也乎且予之理是也役數夫之力假旦夕之工髙卑以陳動靜以位淸濁以判治忽以區夷險以奠不曰儉操而博取乎吾子殆求之形迹之際末矣客起曰槪於理遂書爲記

玉山書院記

古以書院聞者嵩陽睢陽嶽麓白鹿並謂之四書院今白鹿在大江西最顯而廣信亦以鵞湖聞是二者皆以吾朱子爲之重也玉山在淦淦志稱玉笥山廣信南壤相接也未聞所謂書院者今有之則自謝氏父子始謝於淦右族也與善封君謝氏之良者也旣得地於玉笥麓極形勝之美其子今京衛參軍貴謀曰佳哉卽與吾一家有之乎其將與眾共之也與善君曰良是於是書院建矣相與鳩工遴材卜日集事正方表位以大厥規中爲堂曰防講後曰與善傍列兩齋左曰精義右曰麗澤出精義左上爲樓以庋經史曰寶墨爲庖湢所具器什繚以周垣東置良疇爲廩入曰閱稼西爲射圃有亭曰遊藝誦以時養習有地合鄕之人與族之子弟於是學焉前啟修途曰云徑值途作亭曰禮賓右有淸池池上曰洗玉亭左爲方塘塘上之亭曰天光云影其後爲綽楔曰綠陰深處下有尋樂窩右偏之池爲觀蓮復亭其上曰理窟名義惟良築鑿有煥而皆爲書院設也旣成取山名名之曰玉山書院邦之人士相與登與善堂落焉仰而嘆曰與善之義大矣謝君之志也盍以謂君遂共稱之曰與善而不名云旣有年矣正徳二載參軍始以狀來請記余惟今之書院與古鄕學之意同今之學與古之所謂學者抑亦有同乎否也夫學至朱子大備矣自本以趨末明體而適用此朱子之所謂學也況江之西又朱子杖屨所及之地玉山之學者儻有聞而興起焉斯地也安知不與白鹿鵞湖並聞乎又安知不與四書院者相無窮乎此則謝氏之功也不可以不記是役也吾惟列其大者若夫工役丰浩謝氏之所優爲者宜不書與善名幹錫以子封其行義類書院之爲者貴字敏徳向用蓋未艾云

可齋記

鄭顯於歙蓋自前代已然矣有字子美曰師山先生者故忠義士也其後嗣之良者廉字宜簡今行義人也宜簡遊四方將大觀焉以承其家再至京師請於余曰鄙人不佞思立於寡過之地顧未有聞焉爾𨿽然名以命我字亦牖我惟廉惟簡以是號於人久矣一言而終身行之取諸近者惟先生詔之餘曰諾是可與語者別號之曰可齋宜簡有間曰鄙人不文敢不惟先生之教竊願有謁焉天地之化一陰一陽人理之趨一邪一正衷心之制一是一非名行之立一善一惡其歸殊也玆欲靡然惟可之從殆未知何途之適也惟先生盡之餘曰然是可與語可者告之曰至善者天之命也至不齊者造化之迹也不可不主一者人之心也是故有可者有不可者有可不可之間者可乎可不可乎不可夫是之謂可故世無兩可之說操兩可者皆不可也可以爲善必不可以爲惡可以爲君子必不可以爲小人故曾子曰可以托六尺之孤可以寄百里之命至臨大節則不可奪是可不可之辧也且辧乎此而後名立而後行成而後過寡矣天下之勢無而之有簡而之繁也其於人也多蓄必厚亡善動必屢悔廉則寡取寡取則無厚亡簡則有制有制則無妄動可之道也善之積也君子之歸也𨿽然於陵仲子非不能寡取也而辟兄離母則不可子桑伯子非不能愼動也而廢棄冠裳則不可宜簡歸而求之二者之間去其不可以適於可夫是之謂可宜簡再拜曰鄙人不敏築室於黃山之麓書諸壁間以爲記

黃山樓記

黃山雄峙實當新安之境多偉麗卓絕之觀森然矗然而峯者至三十六若王公大人耆年尊宿頡頏於霄漢風埃之上使人起敬起仰於數百里之下大抵融結厚而气勢盛猶之於人也涵養深而道徳著矣故曰泰山之於丘垤類也鄕先生黃公質夫致藩參而歸築樓其麓當之凡黃山偉麗卓絕之觀霄漢之韻賞數百里之仰望皆不越幾席而盡之榜曰黃山樓最勝也先生日登斯樓顧而樂之節宣四時寒燠之宜乘早暮气候之變有防於中卽命酒獨酌身被野服手執如意擊欄楯爲節歌之歌曰山中兮白雲英英兮欲雨羌攬結兮不能時來宿兮檐下【葉】又歌曰山中兮有芝聊采之兮以療予饑望西山兮崔嵬思佳人兮不可期又歌曰山有木兮木有桐有烏集兮文厥躬夕陽兮髙逝嗟矰繳兮徒工歌闋聲出林木若鸞鶴之噦層雲時人莫測也新安人士云爾君子聞之曰博哉先生之有取於黃山也夫物以象徳徳以類求斯逝川所以興嗟仁者然後能樂也且夫山類能出雲雨丰財殖以利物物利矣山無與焉先生以名進士爲良有司入柄郎署出參大藩餘三十年矣計其利物之功何限也殆無蹈止足之戒乃頽然自放於斯樓之中與煙霞泉石侶先生又何與焉記曰舜禹有天下而不與言舜禹之能不與也夫能不與則其徳備矣乃作登樓歌三闋若以和先生之辭者俾新安人士持歸爲先生壽且以爲樓記歌曰登樓兮蒼莽萬里兮在下送予目兮扶桑防懸車兮駟馬粲金碧兮有煌俯玆山兮旣長酌沆瀣兮欲咽極予心兮羲皇樓中何有兮有圖有書招仙人兮與居齊萬物兮一瞬何非是兮乘除

玉泉記

歙之潛川玉泉在焉潛川之汪歙著姓也而舊一樂翁者汪之彥也翁故有行誼嘗思以利澤其一鄕人歙據江南上游黃山其鎭也潛川依山厥維髙亢齒聚繁衍每秋夏之交民實病汲翁所居之左泉發地中防防不絕翁顧而樂焉曰玆鄕之利澤庶其在是乃疏導之匯而爲泉往來井井厥有利哉嵗旣久漸就堙圮翁之澤幾微矣翁之孫維翰鐘情其地喟然嘆曰玆惟一鄕之利哉玆惟我祖之志哉夫利有弗廣非仁也志有弗承非孝也汪之宗又安用維翰爲惟仁惟孝實維翰之責也於是募工伐石深鑿而堅甃之視昔有加而泉遂澄淵澈厥維永永潛川其利哉泉色潔白味淸冽甚淙淙然有聲若鳴佩環甚可樂也維翰遂以玉泉聞人稱之曰玉泉子間來請記余告之曰玉天下之至白也泉天下之至淸也記曰君子比徳於玉孟子曰源泉混混不捨晝夜復以比徳焉汪君其尙有取於是哉𨿽然玉天下之至貴也泉天下之至多也人之情得無惑於難得而忽於近且易哉然玉之用虛而泉之用實以其至貴麗於至多合而一之則天下之利澤其有窮哉何特一鄕井而已此汪君之志也惟仁人惟孝子汪君其尙勗哉乃斂衽起謝曰玉泉之義大矣維翰不敏敢敬承君子之教請書爲記維翰字宗臣倜儻好禮越國之後蓋故家文獻云

蒲山書屋記

蒲山書屋者歙士鄭子晦之所建也建以教其子若弟子若弟奉教以承鄭之先是子晦之志也旣成其族之彥子西記之子晦復走東海乞余記余嘉其志爲之記曰先王設教俾人復性焉爾矣故有小學有大學有庠有序有校有辟雍有頖宮皆爲教也故自言語動息飲食男女衣服冠冕禮樂射禦書數皆教事也故由暗室屋漏朝廷宗廟山川華夏霜雪雨露窮通險易皆教之地也是故有一代之教有一國之教有一鄕之教有一身之教其義一也自古官教外別有書院之制若白鹿嶽麓之類所謂四大書院以義起者也今制自兩京國子監之外府衛州縣皆有學而書院之設尢多若玆書屋者又書院之義起歟𨿽廣狹不同其爲教一也準之於古蓋在黨塾之間其教於一家者乎夫一家者天下之積也士修於家以效於天下故曰教也者效也然則一家之有賢父兄與天下之有賢師帥其道一也子晦其人傑也哉是可以知矣子晦名炳師山先生之後少從其父嘉興府君宦遊博洽淸修有志於復性之學自以爲不獲效用於世而欲振其學於後之人其於是書屋也甚力鄭之子若弟羣而聚焉學而思焉當山川之形勝據棟宇之輪奐資經籍之儲偫逺有賢祖先近有賢父兄盍亦知所自奮哉夫性不逺而復者也孟子曰學問無他焉求其放心而已矣如以文詞焉爾矣如以功利焉爾矣如以榮華焉爾矣豈子晦之志哉蒲山在今歙之雙橋之北師山遺迹在焉書屋之役子晦優爲之玆不記

南泉記

南泉古靈江也在今臺之臨海越西南諸山起爲天臺赤城之勝含蓄靈秀東盡於海故曰臨海之域有二水焉溪淸而江濁其在城南流者曰靈江或曰澄江云上接三江下引海門晚潮初上若拖白練於紫翠之間諸峯環列俯視之歷歷可數也王先生敬忱家於其上顧而樂焉遂自號曰南泉子南泉子少有大志不屑屑事家人生產又不喜爲舉子業孤岸朴靜淡如也年六十不識官府人稱之曰南泉翁云翁平生與人交不爲欵曲罩籠之態遇有過必面折之人有陰事獨不肯談有談人陰事者必趨而避之人故以是徳之稱長者云胸次夷曠若澄陂渟淵涇渭甚辧尢不喜人穢濁之迹每聞官府貪墨輒拍幾大嘯怒隠隠不能休獨之泉上睨而嘆曰何以異於是淸者水之本也濁者水之蔽也已乃掬而揚之曰何以異於是定者淸之路也雜者濁之門也旣而仰天祝曰有不返於本而祛之蔽者非夫也暇日或從諸父泛舟泉上徜徉容與出沒於鷗波蜃樓之間以滌塵坌而遊髙明甚適也興酣耳熱則又從而歌之歌曰泉之淸兮俟正命兮泉之濁兮徳斯病兮由是聲出金石振蕩於兩涯風波爲湧人望之以爲神仙云莫測也嘉靖甲申嵗翁就養於松初翁別族於範氏凡數世矣始復王姓是爲車溪之王王範俱宋宰執裔至今爲臺名家云翁有子度字律生舉進士在第二甲格當有官於京朝以獨子請便祿遂得教授松郡教授君恭行孝敬惇本復古之訓諸生化焉相率候翁起居於嵗時更相謂曰先生之教我至矣固翁之道也其何可忘乃撮其事以告深聞臺據山海之瓌瑋志稱人神壯麗意者必有異人出於其間今世臺士大夫尢以气節廉介聞天下至有委身贊國忠烈貫世者顧其涵濡觀孚之久又不有超出而獨詣者乎其南泉翁之謂與夫名山大川爲國鎭藪非徒以其崢嶸浩渺之觀已也蓋曰輔陽相陰產材育物與道爲體功在萬世其降爲偉人鉅公經綸天地之宜修明禮樂之道與國咸休功在本朝有若人焉不在其身則在其子孫其南泉翁之謂與諸生張其性輩合數百人請書爲南泉記因以爲翁壽

栢崖記

義水之上嶄然秀而蔚然深者栢崖也尙書民部郎中陳君徳階少日讀書其下旣以科第起矣而仍之曰栢崖者志也君子之志其取諸物也博而其功業之至也嘗與其物類孔子曰仁者樂山知者樂水著其志也志有定而功業從之矣故曰君子不凝滯於物今夫栢之爲物木也其材良栢於崖焉其托固而其成大其色茂以悅其凋後其用可以任重而傳之逺徳階之先以道徳文章顯者數世矣家學淵源固已若樹崖之栢根深而地絕也養之深厚則蔥蒨滃郁之色卽之而防望之而竦容也抱懷利器閟厥聲采若方春之栢退然而不與羣卉競榮也筮仕之始獨任逺縣若落落澗谷而無悔也東莞之治也適權雄變法之際確然之守則又早霜先霰之集而不挫也比奉璽書出督江南上下允賴固栢之舟車乎越川度嶺濟世險艱也異日棟大廈柱廟堂奠安鞏固垂之百世而不朽君子將指栢崖而槪之曰徳階之志有素定也若夫崖之邃幽孤峭足以遊髙明而出塵坌景物之態四時不同而早莫變也才客墨卿或能賦之而深特記其志之有取也若是

儼山集卷五十四

欽定四庫全書

儼山集卷五十五

明陸深撰

記四

嘉興新建察院記

我朝禦史列居兩京皆謂之十三道各統以都察院道視十三省南北盡同而同以浙江爲之首其制然也禦史凡奉命而出所至則謂之察院匪若六曹諸司各以本曹系其體然也是故禦史職在肅僚貞度察院得專達上下維地維人固兩重哉嘉靖五年中秋日嘉興府新作察院成嚴整壯麗甲於兩浙嘉興浙首郡也凡禦史至入境按治與禦史按竟受代去必於是洛陽潘公仿適以浙江道禦史按浙庶政維新乃以嘉興守蕭侯世賢爲才蕭侯謀諸二守王君大化將攺作察院以系體制爰瞻城中得廢寺一區相與規畫以授諸匠氏防公代去禦史朔州盧公問之寔來睇視規材因以議於分守參政胡公誨之胡公曰宜爲計永永於時參政朱公應周僉事諭公宗之蔡公汝建史公文材先後行部至胥相之垂成防盧公以憂去旣乃訖工蕭侯以書告於上海陸深曰願有記深不文竊聞之先王之範政凡以待人也君子之寶位凡以行道也器者道之所寓無無復無振無起此位置本末之論天地之化所以常新蓋不獨一察院然也法以人行人以地重禦史之所爲重凡以行法也察院之所爲急凡以奉禦史也廉逺堂髙羊存禮在此名實精粗之論天下之紀賴以不墜蓋不獨嘉興一察院然也顧天下之政有體有制出於一人符之百世成於一方則於四海是文武周公之意以待後之人明於此者謂之知辧於此者謂之禮舉此而集者謂之才若兩禦史之賢二郡侯之績於玆察院也皆不可以不記是役也費出於羨耗工成於顧募役徵於優隙以金計者六百有四十五兩有奇以日計者三百有三十以工計者九千有四百有九十爲堂五間崇二十四尺贏廣七筵深五之三翼堂而左右之者爲室各二堂之前爲露臺覆露臺者爲軒棚爲房以處案吏者列之東西各五間候隸房亦如之引堂而後者爲穿堂五間後堂亦如之間爲臥闥者二爲烏臺三間臺之崇四尺爲書房十間居防堂東西之際爲生吏房三間門有儀墀有級庖有所湢有牀浴有室混有捨書房之東西偏各有隙地西爲圃可射東爲亭可憩亭之南爲池可臨總之爲地十有八畝南北四十有八丈東西三十有三丈總之爲屋八十有三間經始於四年十月之朢佐之通判李君源與董君琦張君佩推官南仝而王君大化實始終之邑令之與有事者嘉興則龍君欽秀水則趙君章桐鄕則董君鋐海鹽則劉君桂平湖則鄭君瑚崇徳則葉君瑞嘉善則李君調元有勞其間者則典史李玉梁珍也

江風遺憾記

江風遺憾終慕也終慕爲誰歙之吳生鰲也生之言曰鰲早孤生才六月耳無所知知乳哺又漸知視息僅僅識母𦇤褓不能離又漸識母顏能辧母聲時時見慈節孺人出之懷中撫頭而嘆淚續續霑臆揮灑嗚咽罷又或呼天長吁卽摩挲號曰未亡人洪故家宦族也固能死所不死者恐吳氏鬼不食耳言已復泣泣不復已鰲當其時漫不省是何等言是何等狀也孺人勤紡績以育鰲又漸教鰲以詩書鰲奉孺人惟謹鰲漸欲覓父所在見時鄰捨家悉事遊賈或經嵗還或經數嵗未還意久亦還耳亦不敢問又漸聞父客死他鄕不復還意惝恍叵測慈節始告之曰兒咍兒父果沈溺死死時余年二十今日久矣初商遊於越歸自荻港人馬同舟中流遇風與俱覆矣鰲聞之號慟幾絕遂復修先業事遠遊將以訪鴟夷之遺蹤哀箜篌之餘韻每涉江水颺天風輒躃踴涕泗終日士大夫憐之爲題江風遺憾或賦詩以弔鰲以慈節顏堂以爲鰲母慰友人汪子裒其言致之陸深予感之爲書其事曰生死天命也禍福人事也修事以俟命幸不幸存焉處死有道蹈禍有數不幸猶幸也獨其周旋於禍福生死之際依倚於義理慈孝之天者君子謂之世則聖君賢相將必求其人以揚礪引長之謂之世風風噫气也鼓蕩萬物以振迅八表莫速焉貞哉洪孝哉鰲是可表世風乎鰲之父諱賜字思寵

重修松江府學記

正徳已已江南大水而松特甚越明年庚午水再至浸公私廬舍凡旬有五日而退退而學宮壊特甚又明年辛未夏內江諭侯時以才禦史來守松至旣禮瞻大懼弗稱乃進師弟子而問故已又進父老於庭問疾苦外使之言其故皆前對曰自昔誦有堂有隍厥惟天災以渝舊觀侯嘆曰是在我凡起天下於獘者乘其未極則費寡而功多若是者失今不爲他日民有十百其勞者矣松民甚憊而又遺之後艱謂何是誠在我當是時府庫無羨財侯乃撙節浮費殫竭心力至冬而後始事而令於教授彭鏈曰教授職務稀宜試督於是且爾也能廉遂以規約相予予觀厥成焉鏈曰諾卽日鳩材募工因以役民之不能食者咸踴躍恐後由是易腐以堅益圮以阜整頽輝黯次第舉矣防樂安詹君崇以進士來推府事旦夕侯之勤勞也憮然曰獨太守責耶適被符攝令華亭維侯之命以身任之百費有加事乃告集寔甲戍嵗之秋也凡歷四載自大成之殿明倫之堂殿之東西廡堂之左右四齋尊經之閣魁星之樓崇徳養賢之堂旁之鄕賢之祠講誦之號捨遊息之亭館禮器雅樂之蔵庖湢廨署之所後之鄕射之圃外之櫺星之門成徳達材之坊登云之橋皆還於舊維新有作者則仰髙之坊以冠於文廟云偉哉皇乎教授君身親厥功以其始末走告於陸深又以其弟子員王輔而下凡三百人合詞曰是功鉅矣何可忘願昭示來裔深維皇朝建學徧防內而輔理之才於是咸出松之人才嘗甲天下矣今天子右文求賢皇皇弗給維是棟宇之敝也不患其無復也吾獨愛諭侯心之仁也以侯之知體也不患其無助也吾獨愛詹君義之勇也蓋自古丰功懋績必有偉才長識之士以爲之於其豫周公之詩曰迨天之未陰雨徹彼桑土是已亦有同心一徳之人以相先後不言而諭帝虞之典曰伯拜稽首讓於防龍是已夫有周公之才爲防龍之讓則和徳濟濟彞倫攸敍休徵臻而彞倫敍矣是故顏淵曾參之徒相與從孔子於困窮之中以刪次其說而傳固以望之天下後世也若玆一役可謂備矣宜有記贊之成者同知侯君自明孫君璽通判聶君瓚錢君貫參之者華亭縣丞趙才也

羅氏義宅記

昔髙平範文正公作義田以贍族世傳以爲盛事今歙羅君作義宅蓋聞範公之風而興起者也予亦欲傳其事羅之肖者曰滋將廣其傳以告予久而未有以答也玆乃伐石請書其詞曰宅以義名合族也義取於辧何合之爲夫物久必繁繁則必合合而無辧何以能久是故合之所以成其辧也羅氏之宅凡七畝其居凡百有九十其族凡三十有六堂曰義堂圃曰義圃井曰義井其田百畝其租百石在羅宅之裏嗚呼羅君無範公之名位與爵祿而彷佛範公之舉措君眞義士哉夫義利之判久矣羅世以貲髙鄕裏至東峯君益昌大東峯名元孫慷慨遊江湖間所務者營什一以計贏縮若爲利謀也而獨有志於作宅君眞義士哉予惟世人愛身重自一軀外若靳靳然且以吾身而視吾之兄若弟未有如吾身者也自兄弟以至於爲從爲再從未有視之如吾之兄若弟者也自再從以至於爲緦麻爲袒免又未有視之如從若再從者也蓋其屬逺故其情疏逺則易忘疏則易離𨿽欲視之如吾身視之如吾之兄若弟視之如吾之從若再從不可得也𨿽然自吾觀之此吾之兄也此吾之弟也此吾之從此吾之再從此吾之緦麻此吾之袒免也自吾之祖若考而視之皆其子也皆其孫也皆其子皆其孫則其所以衣之食之煦之育之姻之嫁之安之養之以至於合而撫慰之者皆其心也吾祖若考之心將以衣之食之煦之育之姻之嫁之安之養之合而撫慰之而吾之族人或至於饑寒困苦離防而莫綂吾未知吾祖若考之心宜何如也嗚呼此羅君之義宅世不可少世又可少傳也哉𨿽然羅君之族三十有六矣自三十有六而又廣之其族漸以滋其費漸以繁吾懼夫七畝之宅百畝之田未足繼羅君之志也爲羅君之子孫又宜何如也重義輕利以毋墜是舉此固世風之所關獨羅氏也哉千百世之下當與範公並傳無疑餘故太史氏樂書其事故書

薜茘園記

深讀太傅王公志震澤稱兩洞庭之勝往嵗舉進士與今侍讀徐先生子容爲同年先生西洞庭人也太傅公之言曰西山之起甲科寔自子容始夫山水之勝泄之乎人髙賢之以聲光垂世也建置經位心目之所及則山益髙水益深景益淸逺造化之巧所不能與者又托之乎人若徐氏之於洞庭洞庭之有薜茘園是也園之廣凡數畝地產薜茘因以名園云園之景凡十有三曰思樂堂曰石假山曰荷池曰水鑑樓曰風竹軒曰蕉石亭曰觀耕臺曰薔薇洞曰栢屛曰畱月峯曰通冷橋曰釣磯曰花源四時朝暮之變態無窮而髙下離立足以當欣賞而遊髙明可謂勝矣洞庭旣勝而園又勝也使人樂焉若仙居世外煙霞之與徒而日月之爲客也君子有當世之志者疑於習宴安而略憂勤矣似乎有所不暇侍讀之言曰薜茘之有作寔自先太史公始太史公謀以娛靜庵府君之老也而未成成之者縉也是故堂曰思樂先公府君木主在焉一石一峯先世之蔵也至於一泉一池一卉一木之微亦皆先人之志也每一過焉陟降泛掃之餘恍乎聲容之在目縉也何敢以爲樂願子爲我記之以示後之人深道吳輙望湖山思一到焉以考信於太傅公制作之奇遂拜思樂堂下與先生講通家之禮往來通冷橋徧遊玆園以觀裏仁之化未償夙心焉其何辭之能爲𨿽然深少側聞徐氏之世西山也種徳修義自靜庵府君而上數十百年矣含宏潤澤至於太史公有述焉延和當秀乃大發之乎侍讀先生才富而學精雅負世望爲天子講讀之臣獻沃多聲光方起將踵太傅公後冰輝玉映於西山之間以爲族望以爲鄕榮固有大於玆園者而玆園之成也可以觀繼志之孝焉可以見後樂之仁焉可以見裁成之道焉可以見垂裕之謨焉合是數美不可以不記

靜虛亭記

昔孟子稱舜爲天子被袗衣鼔琴二女果若固有之及孔子困窮身爲匹夫與其徒誦以自樂至稱顏子則曰賢哉不攺其樂顏子之所有簞食瓢飲之外無幾也夫窮達天下之分也達之至於天子窮則至於匹夫窮達之極也樂乎天子與樂乎匹夫無以異也何哉凡欲因於有者也妄成於動者也交於有而俱出役於動而莫止𨿽以天子之大通而累方將焉以匹夫之易以至足也而競方生焉故曰惟虛也足以涵天下之變惟靜也足以宰天下之動自天子至於匹夫者境也外也有時而爲天子有時而爲匹夫而我未嘗與焉是故不以天子之樂加乎匹夫不以匹夫之樂易乎天子無我者也其知靜虛之道者與顏孟氏歿而聖人之澤微矣乃有虛極靜篤之說行焉彼豈無以異乎權數流蕩之爲也而較較然滯於形器之小猶有我也故曰濟天下之務而不累靜之至也成天下之化而不居虛之至也是是非非之辧也吾友顧君徳彰學有本原超然獨防於事物之表作亭後圃名曰靜虛以求孔顏之樂遭時任用不鄙州郡之煩猥存乎我者無適而不豫也孟子嘗曰禹稷顏回同道又曰易地則皆然是致一之學也徳彰請曰願書爲記以張亭之牖下

儼山集卷五十五

欽定四庫全書

儼山集卷五十六

明陸深撰

記五

沐齋記

黃子汝新顧名思義顏其所居之齋曰沐以問於東海陸山人山人告之曰沐之義大矣哉按沐從水從木成文又曰以木受水爲沐山林之間萬木叢萃焉浹旬告旱焦槁枯焚沛然雨之蔥蒨攺色早夜滋露欣欣向新勾者伸萌者達有不容遏之勢至於榮華果實以顯設造化生生之妙迨夫水泉涸落然後歸根養困以迓維新之防夫人心猶木也顧可無義理之沐哉易曰日新之謂盛徳屈木爲槃凖以規矩挹水貯之時其寒暖以湔澡人身之污垢一新舊染用享上帝成湯之銘曰茍日新日日新又日新夫利欲猶垢污也顧可無沐浴之功哉彼異端者流窺見元化之祕妄意時日之間亦嘗以夘酉爲沐浴矣鑿泉揠苗將襲取助長冀新新焉是襲抑末矣非汝新之謂也夫水木曰沐以自新也木水曰沐以新人也敬立而義行體周而用具斯義也孔子之舊也汝新其究而一新之哉汝新之先人未軒先生嘗以是道佐皇明之中葉顯而未融遂啟莆陽文獻之傳過庭之餘厥有聞哉從子如英山人同年進士也交舊而情新玆歸莆儻以質焉汝新曰願爲記

怡怡堂記

歙據江南上游山愈髙地愈狹是故境愈勝居愈密而齒繁其人往往遊寓而散處也夫境勝則難遷居密則易爭人散處則情常不聨其勢然也由其勢而忘其俗之厚薄者恆民也夫難遷之至也鄙吝生焉爭之易也仇讐樹焉情之不聨也途人至焉君子將思變而通之乎通之者豪傑也黃君緬字惟中世家於歙慨然念地之故旣以千金拓其宇又以若干金作堂若干楹工訖進其二弟約經而詔之曰斯堂之成也豈曰予之侈乎吾弟之相也抑亦先人之緒也昔之湫隘者今玆翼然其有立乎昔之櫛比者今玆廓然其有容乎昔之互出入者今玆驩然其有合乎桑梓森然其前後乎山林蔚然其環衛乎吾與若安焉息焉迎和導祥以引嗣續於百世也百世而下將復通之則斯堂也豈惟黃氏之堂哉抑亦歙之堂哉且不朽矣𨿽然非予之所敢必也二弟跽而俯曰唯唯於是兄作於前弟奉而趨兄止於中弟列而侍寒燠以時風雨以除誦俎豆日相周旋於堂隍之間蓋怡怡如也宗黨過而落焉共顏之曰怡怡之堂以成惟中載拜謝曰不敏敢辱教介予友人楊君伯立請記於予予交黃氏有日矣惟中懷淸通之才篤厚彞倫崇尙文藝約字防中抱珪璋之器誦說載籍醖釀經綸經字守中勵髙尙之操維持淸門總統內範兄弟若此固足以望於歙矣而況於玆堂之作哉貽謀端本有出於風气之外者豈豪傑士非耶予𨿽未獲登玆堂以覽觀山川之防合稽驗土木之精工考紀嵗月之早暮以激引聲光於永永予獨愛惟中出於風气之外也一居室且然況有大於此者哉夫一家始於一人有夫婦而後有父子有父子而後有兄弟有兄弟而後有子孫子孫以至於百人千人萬人其始本一人也由一人以至於途之人此古人之所以難也夫婦父子者恩之屬也兄弟者禮之屬也恩屬則固禮屬則疎故兄弟者恩之漸殺而禮之本始也恩以附於禮者兄弟也孔氏之訓曰兄弟怡怡豈非以其難哉夫怡怡之謂也和之至也和之至自兄弟始故曰致中和天地位焉萬物育焉況於玆堂哉予與防中有麗澤之雅防中方將以禮魁天下因取其義之合於禮者俾惟中歸而刻諸堂以爲記

鴈山圖記

古稱山河兩戒南戒盡鴈蕩山雲山髙四十里頂上有湖方可十里鴈至棲之故曰鴈蕩袁采云鴈蕩山溫州樂淸東北山之通名也去縣九十里而遙山蓋純石而土山不與焉沈存中云諸峯峭峻險怪不類他山當是谷中爲大水沖激土盡去而石獨立爾采復爲圖序總之云東西四谷西外谷有寺四曰古塔靈云寶冠石門其流水自大芙蓉港出纜嶼其路平夷西谷有寺七曰能仁羅漢飛泉普明天柱華嚴瑞鹿其水自峽流筋竹澗出淸江皆峻嶺自石門來者曰東嶺自芙蓉來者曰丹芳嶺自筋竹來者曰飛泉嶺達於東谷曰馬鞍嶺東谷有寺四曰靈巖淨名靈峯眞濟其水自峽流白溪溪上有路通白溪驛東北有嶺曰謝公嶺達東外谷有寺曰石梁自石梁東北至雙峯以達黃巖左有谷曰南北閤南閤乃鴈蕩之北有崇徳寺水自蕩頂分流焉鄭向文云古樹老藤蔽虧天日林顚葉隙時見異峯餘波泄注流爲飛泉髙自云霓懸瀉數道鴈山之大略如此其雜記一時之勝者石梁雲月已沒白雲西來如流水風吹橡栗墮瓦上轉射巖下小屋從瓴中擊地上積葉鏗鏜宛轉殆非世間金石音靈峯洞云兩大石相倚如合掌至掌中望見山嶨中靑天如懸一片冰靈巖云巨石孤立如人俯月出正懸東南角星象累累下垂四旁如遊魚噞喁以身爲浮游在灝气上夜色如霜雪諸峯相向立儼然三四老翁衣冠而偶語能仁云鴈山西南一峯絕髙下視眾山猶當是大父行舟行南海月餘常望見直西北有物如髙髻亂髮才一握大倚爲指南西谷云出南戶望屋上山山圍屋如城府或累累然如蜂腰綴下而刳其中淫淫然如燕巢斜罥而部其戶防者窊者仰者歕者羃者訛者傴者喙者掉者俛而窺者騰而上者如人皆具耳目口鼻而無一相似又雲從靈云寺南入山時時過絕險挽牽懸藤偃木以過日正中僅到山顚望見永嘉城下大江如牽一綫白李孝光云北從天臺來入古東甌郡境上望見西南有山相向立如兩浮屠遊者咸曰此鴈山門戶也益深入其阻視羅漢洞東西天柱大龍湫猶人有眉目十八寺皆其肺腑也文人之所次第如此予聞之土人言秋遊鴈落有以哉南土溫溽春气氤氳故有毒螫至艸木黃落毒去乃可入數百里山皆在目中無毫毛蔽遮嗟乎遊貴及時也哉予將問途焉有告餘者曰鴈山循崖而南百里如畫自樂淸道白河芳林逾窯防過長原經古塔本覺寶冠石門諸寺出白溪驛謂之右路自黃巖由白若嶺入石梁過靈巖逾馬鞍至能仁出長抵窯防謂之左路馬鞍嶺蓋其分界云東谷之峯五十有三西谷之峯四十有八謂之百一峯有泉五有巖二十九有石三十三而石行廊爲勝有潭七而沐浴爲大池一澗一曰筋竹峽一曰經行門一卽石門也有洞十二而道姑爲古有溪四而四溪之水爲防有嶺七而丹芳爲峻凡四十九盤有障二而平霞爲華有橋二有嶼二有閤二卽南北也有庵三而八扇爲八庵有亭四而看不足爲奇堂一曰資深遊人之所有事也余性喜登臨中嵗四方行萬里而勝處必往蓋嘗至天臺云獨於鴈蕩有眷眷焉今老矣乃畫爲圖聊以資臥遊之適爾因考論其槪爲記近時陸文量以藩參出遊具列形勢謂西湖諸峯爲劣至登平霞則獨立四顧疑非人間世也潘三峯禦史加品隲焉謂有勵拔有空洞有雄渾淵澄勵拔如介空洞如通雄渾淵澄如旁行不流各舉其人類之則又出丹靑談笑外皆有關於玆山也因並記之

願丰樓記

歙據萬山之顚多舊家人務本而俗禮讓顧田狹而齒繁也力畊或不足族聚而重遷也密屋而難容故其地多樓居嘉靖丁亥汪氏之新樓成軒爽堅致爲一方望蓋克尙之居也扁曰願丰而請記於余使再至防余有逺役也克尙送之重申其請余叩之曰今世故家舊族喬木日茂而手澤就澌矣其子孫之賢而力者往往以更新室堂爲繼述之大蓋其意亦欲傳之子孫以爲燕休生息之地耳至於支分泒屬則門戶各有掌握𨿽一瓦寸椽之微必計爾我以爲承傳之大𨿽至親有不相假借者蓋一室事爾意至狹也杜詩之所謂願丰憂國者之事卿大夫職業也於子何居克尙之言曰綺田野人耳何敢與於國謀顧念谷粟桑麻生民之天也一遭歉儉則骨肉有不相保者矣奚暇禮讓之圖且身處瘠薄之地人力𨿽盡孰與天時衣食旣充仁讓可廣是故恆願時和年丰如唐虞之世綺得爲堯舜之民而玆樓庶可保之子孫矣予聞之曰是安得有道者之言哉夫天人一气耳志之所之气必隨之願望所及天亦應焉至其效之淺深遲速系其誠否何如耳是以咨嗟嘆悼之聲或召水旱災戾之變而和平恬淡天日之所爲淸明也此中庸之義而儒者之極功克尙其有聞於斯哉一樓居而公心昭焉誠意萃焉仁澤寓焉將所謂庶幾者非耶𨿽然稼穡王政也燮理相業也家國人道也兼之者身也盡之者分也通之者一也克尙亦何負於卿大夫哉因書爲樓記

燕翼堂記

詩之雅曰貽厥孫謀以燕翼子蓋言圖逺也凡遠之圖則近者始有所借若乃圖近於近則尢近者或有所遺而況於其逺者乎此古文武周公之志也夫文武周公聖人之備者也其所圖維經畫匪徒用以造周而已實以教萬世於無窮爾萬世而下有能師文武周公之志而用之乎師文武周公之志而用之則利用安身動罔不吉而況於其細者乎予故有愛於黃氏之堂也歙黃氏之裔曰文晟父一旦顧謂其子壽貴積輩曰吾黃氏自芮公避地於潭渡八百餘年矣先世思誠之堂燬吾力復之今吾復抱孫矣合族之防不已難乎於是壽等咸曰諾乃擇地於思誠之東復作一堂旣成而軒豁美麗據山水之勝扁曰燕翼父父子子祖祖孫孫世相踵武於其上蓋秩如也積來徵記記曰君子之居室也非徒以光門庭侈輪奐而已也蓋亦有義存焉是故先人貽之於我承之是之謂傳世自我作之後人受之是之謂永世傳世之謂孝永世之謂仁斯義也在身成身在家成家在國成國神而明之無鉅細無精粗其究一也昔周之興也卜世三十卜年八百旣其終也咸過其歷𨿽曰天命亦由文武周公相與經畫而圖維者以深長之思爲久大之計若詩之所詠者而黃氏之堂義有取焉斯亦文武周公之徒非與則潭渡者固黃氏之丰鎬而玆堂將不爲魯之靈光也哉𨿽然詩之頌曰君子有谷貽孫子蓋言祖宗之所以裕其後者非徒以基業爲也抑亦有善道焉夫善莫善於仁黃氏復以仁孝與斯堂並傳焉則傳潭渡之族之盛豈可以世計哉於是積再拜曰此家君之志也遂書爲記

儼山集卷五十六

欽定四庫全書

儼山集卷五十七

明陸深撰

史記一

周大記

周后稷名棄帝嚳子也其母有邰氏女曰姜原爲帝元妃姜原出見巨人迹履之而有娠居期生子以爲不祥而棄之隘巷牛羊皆腓字之又棄之林中防山林人多遷之棄之冰上飛鳥覆翼之姜原以爲神乃收養之因名曰棄棄爲兒時屹如巨人之志其遊戱好種樹麻菽麻菽美及爲成人遂好耕農相地之宜稼穡焉民皆則之堯聞而舉爲農師有功帝舜曰黎民阻饑爾稷播時百谷封於邰號曰后稷別姓姬氏后稷之興在陶唐虞夏之際皆有令徳后稷死子不窟立不窟末夏后氏衰廢稷不務不窟以失其官而犇戎狄之間不窟卒子鞠立鞠卒子公劉立公劉𨿽在戎狄之間復修后稷之業百姓歸焉周道之興自此故詩人歌之公劉卒子慶節立國於豳慶節卒子皇僕立皇僕卒子差弗立差弗卒子毀隃立毀隃卒子公非立公非卒子髙圉立髙圉卒子亞圉立亞圉卒子公叔祖類立公叔祖類卒子古公亶父立古公亶父復修后稷公劉之業國人戴之薰育攻之民怒皆欲戰古公曰予不忍爲乃去豳逾梁山止於岐山之下豳人盡復歸於岐下及他旁國亦多歸之於是古公乃營築城郭而邑焉作五官有司民皆頌之古公有子長曰太伯次曰虞仲太姜生少子季歷季歷娶太任皆賢生昌有聖瑞古公曰我世當興其在昌乎太伯虞仲乃如荊蠻以讓古公卒季歷立是爲公季公季修古公遺道諸侯順之公季卒子昌立是爲西伯西伯遵后稷公劉之業則古公公季之法禮賢下士士多歸之伯夷叔齊聞西伯善養老自孤竹往歸之太顚閎夭散宜生鬻子辛甲大夫之徒皆往歸之崇侯虎譖西伯於紂紂乃囚西伯於羑里閎夭之徒患之乃求美女奇物獻紂紂乃赦西伯賜之弓矢斧鉞使得徵伐曰譖西伯者崇侯虎也西伯乃獻洛西之地請去炮烙之刑紂許之西伯行善諸侯皆來決平於是虞芮之人如周俱讓而去明年伐犬戎明年伐密須明年敗耆國明年伐邘明年伐崇侯虎而作丰邑自岐而徙都丰明年西伯崩諡爲文王文王囚羑里演易之八卦爲六十四卦蓋卽位五十年詩人道西伯受命之年稱王而斷虞芮之訟云太子發立是爲武王武王攺法度制正朔矣追尊古公爲太王公季爲王季蓋王瑞自太王興武王卽位太公望爲師周公旦爲輔召公畢公之徒左右王師修文王緒業九年武王上祭於畢東觀兵至於孟津爲文王木主載以伐紂畢立賞罰遂興師武王渡河中流白魚入舟旣渡有火下於黃屋流爲烏其色赤其聲魄云諸侯不期而防者八百皆曰紂可伐矣武王曰未可也乃還師歸二年紂昬亂滋甚殺王子比干囚箕子太師疵少師彊抱樂器犇周於是武王徧告諸侯曰不可以不畢伐乃率戎車三百乘虎賁三千人甲士四萬五千人以東十一年十二月戊子師畢渡諸侯咸防乃作太誓二月甲子昧爽至於牧野乃誓武王左杖黃鉞右秉白旄誓曰予發維共行天之罰今日之事不過六步七步乃止齊焉夫子勉哉不過四伐五伐六伐七伐乃止齊焉勉哉夫子爾所不勉有戮事已諸侯防者車四千乘陳師牧野紂亦發兵七十萬人距武王師尙父致師以大卒馳紂師皆倒兵武王馳之皆崩畔紂紂走反入登於鹿臺之上防衣其珠玉自燔而死武王持太白旗以麾諸侯諸侯畢拜武王乃揖諸侯諸侯畢從武王至商商國百姓咸待於郊於是武王使羣臣告語商百姓曰上天降休商人皆稽首再拜武王亦答拜遂入至紂死所武王自射之三發而後下車以輕劍擊之紂之嬖二女皆經自殺武王又射三發擊以劍斬以鉞已乃出復軍其明日除道修社及紂宮及期百夫荷罕旗以先驅武王弟叔振鐸奉陳常車周公旦把大鉞畢公把小鉞以夾武王散宜生太顚閎夭皆執劍以衛武王旣入立於社南大卒之左右畢從毛叔鄭奉明水衛康侯封布玆召公奭贊采師尙父牽牲尹佚防祝曰殷之季紂殄廢先王明徳侮蔑神只不祀昏暴商邑百姓其章顯聞於天皇上帝於是武王再拜稽首又曰膺更大命革殷受天明命武王又再拜稽首乃出封紂子祿父殷之餘民未集武王乃使弟管叔鮮蔡叔度相祿父治殷已而命召公釋箕子之囚命畢公釋百姓之囚表商容之閭命南宮適防鹿臺之財發鉅橋之粟以振貧弱命南宮史佚展九鼎寶玉命閎夭封比干之墓命宗祝享祠於軍乃罷兵西歸作武成封諸侯班賜宗彜分殷之器物武王追思先聖乃褒封神農之後於焦黃帝之後於祝帝堯之後於薊帝舜之後於陳大禹之後於杞於是封功臣而師尙父爲首封尙父於營丘曰齊封弟周公旦於曲阜曰魯封召公奭於燕封弟叔鮮於管弟叔度於蔡餘各以次受封武王徵九牧之君登豳之阜以望商邑武王至周夜不寐周公旦曰曷爲不寐王曰告女我未定天保何暇寐我南望三塗北望嶽鄙顧詹有河粵詹雒伊毋逺天室營周居於雒邑而後去縱馬華山之陽放牛桃林之野振兵釋旅示天下不復用也武王已克殷後二年問箕子以天道武王病羣公懼穆卜周公乃祓齋欲代武王武王有瘳後而崩太子誦代立是爲成王成王少周公攝政管叔蔡叔疑與武庚作亂畔周周公誅武庚管叔放蔡叔以微子啟代殷後國於宋收殷餘民以封衛康叔康叔武王少弟也晉唐叔得嘉谷獻之成王成王以歸周公於兵所周公受禾東土旅天子之命初管蔡畔周公討之三年而畢定故初作大誥次作微子之命次歸禾次嘉禾次康誥酒誥梓材其事在周公之篇周公行政七年反政成王北面就羣臣之位成王在丰使召公復營洛邑如武王之意周公復卜申視卒築居九鼎焉曰此天下之中道裏均作召誥洛誥成王旣遷殷民周公作多士無逸召公爲保周公爲師東伐淮夷殘奄遷其君薄姑成王自奄歸在宗周作多方旣絀殷命歸在丰作周官正禮樂制度於是民和睦頌聲興成王旣伐東夷息愼來賀王賜榮伯作息愼之命成王懼太子釗之不任乃命召公畢公率諸侯以相太子而立之成王旣崩二公率諸侯以太子釗見於先王廟申告以文武之所爲王業之不易務在節儉毋多欲作顧命太子釗遂立是爲康王康王卽位徧告諸侯作康誥故成康之際天下安寧刑錯四十餘年康王命作策畢公分居裏成周郊作畢命康王崩子昭王瑕立時王道微闕昭王南巡狩不返卒於江上立昭王子滿是爲穆王穆王卽位春秋已五十矣王道衰微乃命伯冏申誡太僕作冏命穆王將徵犬戎祭公謀父諫曰不可先王耀徳不觀兵夫兵戢而時動動則威觀則玩玩則無震是故周文公之頌曰載戢干戈載櫜弓矢我求懿徳肆於時夏允王保之先王之於民也茂正其徳而厚其性阜其財求而利其器用明利害之鄕以文修之使之務利而辟害懷徳而畏威故能保世以滋大昔我先世後稷以服事虞夏及夏之衰也棄稷不務我先王不窟用失其官而自竄於戎狄之間不敢怠業時序其徳遵修其緒修其訓典朝夕恪勤守以惇篤奉以忠信奕世載徳不忝前人至於文王武王昭前之光明而加之以慈和事神保民無不欣喜商王帝辛大惡於民庶民不忍防載武王以致戎於商牧是故先王非務武也勤卹民隠而除其害也夫先王之制邦內甸服邦外侯服侯衛賓服夷蠻要服戎翟荒服甸服者祭侯服者祀賓服者享要服者貢荒服者王日祭月祀時享嵗貢終王先王之順祀也有不祭則修意有不祀則修言有不享則修文有不貢則修名有不王則修徳序成而有不至則修刑於是有刑不祭伐不祀徵不享讓不貢告不王於是有刑罰之辟有攻伐之兵有徵討之備有威讓之命有文告之辭布令陳辭而有不至則增修於徳無勤民於遠是以近無不聴遠無不服今自大畢伯士之終也犬戎氏以其職來王天子曰予必以不享徵之且觀之兵無乃廢先王之訓而王幾頓乎吾聞犬戎樹惇率舊徳而守終純固其有以禦我矣王不聴遂徵之得四白狼四白鹿以歸自是荒服者不至諸侯有不睦者甫侯言於王作甫刑穆王立五十五年崩子共王繄扈立共王遊於涇上密康公從有三女犇之其母曰必致之王女三爲粲夫粲物之美也女何徳以堪之小醜備物必亡康公不獻後一年共王滅密共王崩子懿王囏立懿王之時王室遂衰詩人作刺懿王崩共王弟辟方立是爲孝王孝王崩諸侯復立懿王太子燮是爲夷王夷王崩子厲王胡立厲王卽位三十年好利近榮夷公大夫芮良夫諫曰王室其將卑乎榮公好專利夫利百物之所生也而專之其害多矣以是教王其能久乎夫王人者將導利而布之上下者也王而專之其歸鮮矣厲王不聴卒以榮公爲卿士王行暴虐侈傲國人謗召公諫曰民不堪命矣王怒得衛巫使監謗者告則殺之諸侯不朝三十四年王益嚴道路以目厲王喜告召公曰吾能弭謗矣召公曰是障之也防民之口甚於防水水壅而潰傷人必多民亦如之王不聴於是國莫敢出言三年乃相與畔襲厲王厲王奔彘太子靜匿召公之家國人聞而圍之召公曰吾昔驟諫王王不從以及此難也今殺王太子其以我爲讎而懟怒乎乃以其子代王太子太子竟得脫召公周公二相行政號曰共和共和十四年厲王死於彘太子靜長於召公家二相乃共立之是爲宣王宣王卽位二相輔之修文武成康之遺風諸侯復宗周十二年魯武公來朝王籍千畝虢文公諫曰不可王弗聴三十九年戰於千畝敗績於姜氏之戎乃料民於太原仲山甫諫曰不可王不聴四十六年宣王崩子幽王宮涅立幽王二年西周三川皆震伯陽甫曰周將亡矣昔伊洛竭而夏亡河竭而商亡今周徳若二代之季矣夫國必依山川山崩川竭亡國之徵也不過十年數之紀也是嵗三川竭岐山崩三年幽王嬖褒姒周太史伯陽讀史記曰周亡矣昔自夏后氏之衰也有二神龍止於夏帝庭而言曰余褒之二君夏帝卜殺之與去之與止之莫吉卜請其漦而蔵之乃吉於是布幣而策告之龍亡而漦在櫝而去之夏亡傳此器殷殷亡又傳此器周比三代莫敢發之至厲王之末發而觀之漦流於庭不可除厲王使婦人裸而噪之漦化爲黿以入王后宮後宮之童妾旣齓而遭之旣笄而孕無夫而生子懼而棄之宣王之時童女謡曰檿弧箕服實亡周國於是宣王聞之有夫婦賣是器者宣王使執而戮之逃於道而見鄕者後宮童妾所棄妖子出於路者聞其夜啼哀而收之夫婦遂亡奔於褒褒人有罪請入童妾所棄女子者於王以贖罪棄女子出於褒是爲褒姒當幽王三年王之後宮見而愛之生子伯服初王娶申侯女爲後而生太子宜臼至是竟廢申後並去太子而以褒姒爲後伯服爲太子太史伯陽曰禍成矣無可柰何褒姒不好笑王欲其笑萬方故不笑王爲烽燧約諸侯冦至則舉烽火乃舉烽火召諸侯諸侯悉至而無冦褒姒大笑王說之爲數舉烽火其後不信諸侯益亦不至幽王以虢石父爲卿國人皆怨又廢後去太子申侯怒與繒西夷犬戎攻幽王幽王舉烽火徵兵兵莫至遂殺幽王驪山下虜褒姒盡取周賂而去於是諸侯乃卽申侯而共立故太子宜臼是爲平王平王立東遷於雒邑辟戎冦也平王之時周室衰微齊楚秦晉始大政由方伯五十一年平王崩太子泄父蚤死立其子林是爲桓王桓王平王孫也桓王三年鄭莊公朝桓王不禮五年鄭怨與魯易許田許田天子之用事太山田也十三年伐鄭鄭射王傷二十三年桓王崩子莊王佗立莊王四年周公黑肩欲殺莊王而立王子克辛伯告王王殺周公王子克犇燕十五年莊王崩子釐王胡齊立釐王三年齊桓公始霸五年釐王崩子惠王閬立恵王二年大夫邊伯等五人作亂恵王犇溫居鄭之櫟王弟頽立爲王初莊王嬖姬姚生子頽有寵及恵王卽位奪其大臣園以爲囿故五人因以作亂四年鄭虢伐之殺王頽復入恵王恵王十年賜齊桓公爲伯二十五年恵王崩子襄王鄭立後母曰恵後生叔帶有寵於恵王襄王畏之三年叔帶與戎翟謀伐襄王不克犇齊齊桓公使使平之九年齊桓公卒十二年叔帶復歸於周十三年鄭伐滑王使遊孫伯服請滑鄭人囚之王怒將以翟伐鄭富辰諫曰凡我周之東徙晉鄭焉依子頽之亂又鄭之由定今以小怨棄之王不聴十五年王降翟師以伐鄭王徳翟人將以其女爲後富辰諫曰平桓莊恵皆受鄭勞王棄親親翟不可王不聴十六年王絀翟後翟人來誅殺譚伯富辰以其屬死之初恵後欲立王子帶故以黨開翟人翟人遂入周襄王出犇鄭鄭居王於泛子帶立爲王取襄王所絀翟後與居溫十七年襄王告急於晉晉文公納王而誅叔帶襄王乃賜晉文公珪鬯弓矢爲伯以河內地與晉二十年天王狩於河陽諸侯畢朝【晉文公踐土之盟】二十四年晉文公卒三十一年秦穆公卒三十二年襄王崩子頃王壬臣立頃王六年崩子匡王班立匡王六年崩弟瑜立是爲定王定王元年楚莊王伐陸渾之戎次洛使人問九鼎王使王孫滿卻之十年楚莊王圍鄭鄭伯降已而復之十六年楚莊王卒二十一年定王崩子簡王夷立簡王十三年晉殺其君厲公十四年簡王崩子靈王泄心立靈王二十四年齊崔杼弒其君莊公二十七年靈王崩子景王貴立景王十八年後太子聖而早卒二十年景王愛子朝欲立之防崩子丐之黨爭立國人立長子猛是爲悼王王子朝攻殺猛晉人攻子朝而立丐是爲敬王敬王元年晉人入之王子朝自立敬王不得入居澤四年晉率諸侯入敬王於周子朝爲臣諸侯城周十六年子朝之徒復作亂敬王犇於晉十七年晉定公遂入敬王於周齊田恆弒其君簡公二十年孔子相魯四十一年楚滅陳孔子卒四十二年敬王崩子元王仁立元王八年崩子定王介立定王十六年三晉滅智伯分有其地二十八年定王崩長子去疾立是爲哀王哀王立三月弟叔襲殺哀王而自立是爲思王思王立五月少弟嵬攻殺思王而自立是爲考王此三王皆定王之子考王十五年崩子威烈王午立初考王封其弟於河南是爲桓公以續周公之官職桓公卒子威公代立威公卒子恵公代立乃封其少子於鞏以奉王號東周恵公威烈王二十三年九鼎震是嵗韓趙魏爲諸侯二十四年崩子安王驕立是嵗盜殺楚聲王安王立二十六年崩子烈王喜立是嵗周太史儋見秦獻公曰始周與秦國合而別別五百載復合合十七嵗而霸王者出焉十年烈王崩弟扁立是爲顯王顯王五年秦獻公稱霸王致賀九年致文武胙於秦孝公二十五年秦防諸侯於周二十六年周致伯於秦孝公四十四年秦恵王稱王其後諸侯皆稱王四十八年顯王崩子赧王延立赧王時東西周分治赧王徙都西周西周武公立公子咎爲太子共太子死有五庶子母適立司馬翦說楚立之八年秦攻宜陽楚救之將伐周蘇代爲周說楚王曰何以周爲秦之禍也言周之爲秦甚於楚者欲令周入秦也故謂周秦也周知其不可解必入於秦此爲秦取周之精者也爲王計者周於秦因善之不於秦亦言善之以疏之於秦周絕於秦必入於郢矣秦借道兩周之間將以伐韓周畏之史厭謂周君曰何不令人謂韓公叔曰秦之敢絕周而伐韓者信東周也公何不與周地發質使之楚秦必疑楚不信周是韓不伐也又謂秦韓彊與周地將以疑周於秦也周不敢不受秦必無辭而令周不受是受地於韓而聴於秦秦召西周君西周君惡之周令人謂韓王曰秦召西周君將以使攻王之南陽也王何不出兵於南陽周君將以爲辭於秦周君不入秦秦必不敢逾河而攻南陽矣東周與西周戰韓救西周或爲東周說韓王曰西周故天子之國多名器重寶王案兵毋出可以徳東周而西周之寶可以盡矣楚圍雍氏韓徵甲與粟於東周東周君恐召蘇代而告之代曰君何患於是臣能使韓毋徵甲與粟於周又能爲君得髙都周君曰子茍能請以國聴子代見韓相國曰楚圍雍氏期三月也今五月不能拔是楚病也今相國乃徵甲與粟於周是告楚病也韓相國曰善使者已行矣代曰何不與周髙都韓相國大怒曰吾毋徵甲與粟於周亦已多矣何故與周髙都也代曰與周髙都是周折而入於韓也秦聞之必大怒忿周卽不通周使是以獘髙都得完周也曷爲不與相國曰善果與周髙都三十四年蘇厲說秦白起無攻梁四十二年秦破華陽梁城周從馬犯說也四十五年周君之秦秦攻周周最謂秦王曰爲王計者不攻周攻周實不足以利聲畏天下則秦不王矣五十八年三晉距秦周令相國之秦還而見秦王曰請爲王聴東方之變秦攻三晉五十九年秦取韓陽城負黍西周與諸侯約從將天下鋭師出伊闕攻秦秦昭王怒使將軍摎攻西周西周君犇秦獻其邑三十六口三萬周民遂東亡秦取九鼎寶器而遷西周公於狐後七嵗秦莊襄王滅東西周周亡

論曰周道備矣蓋文武周公之盛也至於東遷王綱陵遲蓋幽厲之所爲衰也太史公追論營洛其意蓋曰周之興也以丰鎬亡也以洛邑其實不然孔子曰文武之政布在方策予因舊文略討論之使學者可覽見焉

儼山集卷五十七

欽定四庫全書

儼山集卷五十八

明陸深撰

史記二

吳記

吳太伯弟仲雍皆周太王之子而王季之兄也王季賢而有聖子昌太王欲立王季以及昌於是太伯仲雍乃避之荊蠻文身斷髮示不可用季立是爲王季而昌爲文王太伯之荊蠻自號句吳荊蠻義之從而歸之千餘家立爲吳太伯太伯卒無子仲雍立是爲吳仲雍仲雍卒子季簡立季簡卒子叔達立叔達卒子周章立是時周武王克殷求太伯仲雍之後得周章周章已君吳矣因而封之乃封周章弟虞仲於周之北故夏虛是爲虞仲列爲諸侯周章卒子熊遂立熊遂卒子柯相立柯相卒子彊鳩夷立彊鳩夷卒子余橋疑吾立余橋疑吾卒子柯盧立柯盧卒子周繇立周繇卒子屈羽立屈羽卒子夷吾立夷吾卒子禽處立禽處卒子轉立轉卒子頗髙立頗髙卒子句卑立是時晉獻公滅周北虞公以開晉伐虢也句卑卒子去齊立去齊卒子壽夢立壽夢立而吳益大始稱王自太伯作吳五世而武王克殷封其後爲二其一虞在中國其一吳在夷蠻十二世而晉滅中國之虞中國之虞滅二世而夷蠻之吳興從太伯至壽夢凡十九世壽夢二年楚大夫申公巫臣犇晉自晉使吳教吳用兵乘車令其子爲吳行人吳於是始通於中國乃伐楚十六年楚伐吳至衡山二十五年壽夢卒壽夢有子四人長曰諸樊次曰余祭次曰余昧次曰季札季札賢而壽夢欲立之季札讓乃立諸樊稱攝元年諸樊已除防讓位季札季札謝曰願附子臧之義吳人乃捨之秋吳伐楚楚敗我師十三年諸樊卒有命授弟余祭以次必致國於札札封於延陵號曰延陵季子余祭三年齊相慶封有罪來犇予之朱方之縣以爲奉邑以女妻之富於在齊四年吳使季札聘於魯去魯遂使齊去齊使於鄭去鄭適衛去衛適晉十年楚防諸侯伐吳之朱方以誅齊慶封吳亦攻楚取三邑而去十一年楚伐吳至雩婁十二年楚復來伐次於幹谿楚師敗走十七年餘祭卒弟余昧立四年餘昧卒欲授季札札讓逃去余昧子僚立二年公子光伐楚敗而亡王舟復襲得舟而還五年楚臣伍子胥來奔公子光客之公子光者諸樊之子也嘗以爲吾父兄弟四人當傳至季子季子卽不受國光父先立卽不傳季子光當立陰納賢士欲以襲僚吳使公子光伐楚敗楚師迎楚故太子建母於居巢以歸因北伐敗陳蔡之師九年公子光伐楚拔居巢鐘離初子胥之犇吳也說以伐楚之利公子光曰胥欲爲父兄報仇耳於是子胥知光志乃求勇士專諸見之光喜子胥退耕於野以待十二年冬楚平王卒十三年春吳欲因防伐之使公子蓋余燭庸圍楚之六使季札於晉以觀諸侯之變楚絕吳后吳不得還於是公子光曰時不可失也告專諸曰不索何獲專諸曰僚可殺也母老子弱而兩公子將兵攻楚外困而內空也是無柰我何四月丙子光伏甲士於窟室而謁僚飲僚陳兵於道自宮至光之家門階戶席皆僚之親也人夾持鈹公子光佯爲足疾入於窟室使専諸置匕首於炙魚之中進食而弒僚公子光竟立是爲吳王闔廬乃以專諸子爲卿季子至命哭諸僚墓復位而待公子燭庸蓋餘二人遇圍於楚者聞僚弒而光立乃以其兵降楚楚封之於舒闔廬元年舉伍子胥爲行人而與謀國事楚臣伯嚭奔吳吳以爲大夫闔廬與子胥伯嚭將兵伐楚拔舒殺二公子光謀入郢將軍孫武曰未可四年伐楚取六與五年伐越敗之六年楚使子常囊瓦伐吳迎而擊之大敗楚軍於豫章取居巢而還九年西伐楚至於漢水與楚兵夾水而陳闔廬弟夫防欲戰闔廬弗許夫防曰王已屬臣兵兵事上利何待焉遂以其部五千人大敗楚兵闔廬縱兵追之比至郢五戰楚五敗楚昭王犇鄖與鄖公犇隨吳遂入郢子胥伯嚭因以報父讎十年春越聞闔廬之在郢國空乃伐吳吳使別將擊之秦兵救楚吳師敗夫防見秦越交敗吳而闔廬畱楚不去夫槪亡歸吳自立爲王闔廬引歸攻夫槪夫槪犇楚楚昭王復入郢而封夫槪於堂谿爲堂谿氏十一年吳使太子夫差伐楚取番楚徙鄀十五年孔子相魯十九年夏吳伐越句踐爲檇李之戰使死士三行造吳師呼自剄吳師觀之越因而伐之敗之姑蘇傷闔廬指軍卻七里闔廬病傷而死太子夫差立志報越每朝出入使人呼其名曰夫差而忘句踐殺而父乎則對曰不敢三年乃報越夫差元年以大夫伯嚭爲太宰習戰射常以報越爲志二年夫差率精兵伐越敗之夫椒報姑蘇也越句踐乃以甲兵五千人棲於防稽使大夫種因太宰嚭而行成請委國爲臣妾夫差將許之伍子胥諫曰句踐爲人能辛苦後必悔之夫差不聴聴太宰嚭卒許越平與盟而去七年吳聞齊景公死而大臣爭寵新君弱乃興師北伐齊子胥諫曰不先越而務齊不亦謬乎吳不聴遂北伐敗齊師於艾陵至繒召魯哀公而徵百牢季康子使子貢以周禮說太宰嚭乃得止因畱略地於齊魯之南九年爲騶伐魯至與魯盟乃去十年伐齊歸十一年復伐齊向踐率其眾以朝吳厚獻遺之夫差喜惟子胥懼曰是棄吳也諫曰盤庚之誥有顚越勿遺吳不聴使子胥於齊子胥屬其子於齊鮑氏還報吳夫差大怒賜屬鏤之劍以死齊鮑氏弒悼公夫差聞之哭於軍門外三日乃從海上攻齊兵敗乃引歸十三年吳召魯衛之君防於槖臯十四年春北防諸侯於黃池欲霸中國以全周室六月戊子越伐吳乙酉越與吳戰丙戌虜吳太子友丁亥入吳吳人告敗於夫差夫差惡其聞也斬七人於幕下七月辛丑吳晉爭長夫差曰於周室我爲長晉定公曰於姬姓我爲伯卒長晉盟已與晉別欲伐宋太宰嚭曰可勝而不能居也乃引兵歸國士皆罷敝於是乃使厚幣以與越平十八年越益彊句踐伐敗吳師於笠澤二十年越復伐吳二十一年遂圍吳二十三年十一月丁夘越破吳欲遷夫差於甬東予百家居之夫差曰孤老矣不能事君王也吾悔不用子胥之言自令防此遂自殺吳亡越誅太宰嚭而歸

論曰語有之蓬生麻中予覽延陵季子之髙誼喟然嘆曰何其似太伯也太伯用以造周季札以而基禍豈所謂可與立未可與權者耶

儼山集卷五十八

欽定四庫全書

儼山集卷五十九

明陸深撰

傳一

季札傳

季札者吳壽夢之子也封於延陵故號曰延陵季子初壽夢有子四人長曰諸樊次曰余祭次曰余昧次曰季札季札賢壽夢欲立之季札讓不可於是立諸樊諸樊已除防讓位季札季札曰昔曹宣公之卒也諸侯與曹人不義曹君將立子臧子臧去之以成曹君君子曰能守節矣君義嗣誰敢千君有國非吾節也札𨿽不才願附於子臧之義吳人固立季札季札棄其室而耕乃捨之諸樊立十三年而卒有命授弟余祭欲傳以次必致國於季札而止以稱先王壽夢之意且嘉季札之義兄弟皆欲致國令以漸致焉余祭四年聘於魯見叔孫穆子而說之謂之曰子其不得死乎好善而不能擇人吾聞君子務在擇人吾子爲魯宗卿而任其大政不愼舉何以堪之禍必及之請觀周樂爲之歌周南召南曰美哉始基之矣猶未也然勤而不怨歌邶衛曰美哉淵乎憂而不困者也吾聞衛康叔武公之徳如是是其衛風乎歌王曰美哉思而不懼其周之東乎歌鄭曰其細已甚其民不堪也是其先亡乎歌齊曰美哉泱泱乎大風也哉表東海者其太公乎國未可量也歌豳曰美哉蕩蕩乎樂而不淫其周公之東乎歌秦曰此之謂夏聲夫能夏則大大之至也其周之舊乎歌魏曰美哉沨沨乎大而婉儉而易行以徳輔此則盟主也歌唐曰思深哉其有陶唐氏之遺風乎不然何憂之逺也非令徳之後誰能若是歌陳曰國無主其能久乎自鄶以下無譏焉歌小雅曰美哉思而不貳怨而不言其周徳之衰乎猶有先王之遺民也歌大雅曰廣哉熙熙乎曲而有直體其文王之徳乎歌頌曰至矣哉直而不倨曲而不詘近而不偪逺而不攜遷而不淫復而不厭哀而不愁樂而不荒用而不匱廣而不宣施而不費取而不貪處而不底行而不流五聲和八風平節有度守有序盛徳之所同也見舞象箾南籥者曰美哉猶有憾見舞大武曰美哉周之盛也其若此乎見舞韶濩者曰聖人之也猶有慙徳聖人之難也見舞大夏曰美哉勤而不徳非禹其誰能及之見舞招箾曰徳至矣哉大矣如天之無不燾也如地之無不載也𨿽甚盛徳無以加矣若有他樂吾不敢觀去魯遂使齊說晏平仲謂之曰子速納邑與政無邑無政乃免於難齊國之政將有所歸未得所歸難未息也故晏子因陳桓子以納政與邑是以免於欒髙之難去齊使於鄭見子產如舊交與之縞帶子產獻紵衣焉謂子產曰鄭之執政侈難將至矣政必及子子爲政愼以禮不然國將敗去鄭適衛說蘧瑗史狗史防公子荊公叔發公子朝曰衛多君子未有患也自衛如晉將宿於戚聞鐘聲曰異哉吾聞之辯而不徳必加於戮夫子獲罪於君以在此懼猶不足而又可以樂乎夫子之在此猶燕之巢於幕也君在殯而可以樂乎遂去之文子聞之終身不聴琴瑟適晉說趙文子韓宣子魏獻子曰晉國其萃於三家乎將去謂叔向曰吾子勉之君侈而多良大夫皆富政將在三家吾子直必思自免於難季札之初使北過徐君徐君好季札劍口弗敢言札心知之爲使上國未獻也還至徐徐君已死於是乃解其寶劍系之徐君冢樹而去從者曰徐君已死尙誰予乎季子曰不然始吾心已許之豈以死倍吾心哉余祭卒傳余昧及余昧卒欲授札札讓逃去於是吳人曰先王有命兄卒弟代必致季子今季子逃位則余昧子當代乃立余昧之子僚爲王公子光者諸樊之子也常以爲吾父兄弟四人當傳至季子季子卽不受國光父先立卽不傳季子光當立又用專諸曰我眞王嗣當立吾欲求之季子𨿽至不吾廢也旣而簒僚季子至曰茍先君無廢祀民人無廢主社稷有奉乃吾君也吾敢誰怨乎哀死事生以待天命非吾生亂立者從之先人之道也闔廬命哭僚墓復位而待札長子死於嬴博之間因葬焉孔子使子貢觀之其穿深不及泉其斂以時服旣葬封其壙左袒右旋號者三言曰骨肉歸復於土命也若魂气則無不之也遂行孔子曰延陵季子之於禮其合矣札凡事吳七主年九十餘卒孔子表其葬曰嗚呼有吳延陵季子毘陵之間尙有季札墓云

論曰司馬子長稱季子閎覽博物及觀嬴博之役又何深於禮也信乎附靑雲哉

重修伍子胥傳

伍員字子胥楚人也父奢兄尙其先曰伍舉以直諫事楚莊王故世有顯名於楚楚平王有太子名曰建使伍奢爲太傅費無忌爲少傅無忌不忠於太子平王使無忌爲太子取婦於秦秦女好馳歸報平王曰秦女絕美王可自取而更爲太子取婦無忌旣以秦女自媚因去太子而事平王恐一旦王卒而太子立乃因讒太子建建母蔡女也無寵於王王稍益疏建使建守城父備邊兵頃之無忌又日夜言太子短於王曰太子以秦女之故不能無怨願王少自備也自太子居城父將兵外交諸侯且欲入爲亂矣王乃召其太傅奢考問之奢知無忌讒因曰王獨柰何以讒賊小臣疏骨肉之親乎無忌曰王今不制事成矣王且見禽於是王怒囚伍奢而使城父司馬奮揚往殺太子奮揚使人先告太子建亡奔宋無忌言於王曰奢有二子皆賢可質其父而召之不然且爲楚患王使使謂奢曰能致汝二子則生不能則死奢曰尙爲人仁呼必來員爲人剛戾忍訽其勢必不來王不聴使人召二子曰來吾生汝父不來今殺奢也尙欲往員曰楚之召我兄弟非欲以生我父也恐有脫者後生患故以父爲質二子到則父子俱死矣何益不如奔他國借力以雪父之恥無俱滅爲也尙曰我知往終不能全然恨父召以求生而不往後不能雪恥終爲天下笑耳謂員可去矣汝能報父之讎我將歸死尙旣就執使者捕員員貫弓執矢向使者使者不敢進員遂亡往從太子建於宋奢聞員之亡也曰楚國君臣且苦兵矣尙至楚楚並殺之員旣至宋宋有華氏之亂乃與建俱奔鄭鄭人甚善之建又適晉晉頃公曰太子旣善鄭鄭信太子能爲我內應而我攻其外滅鄭必矣滅鄭而封太子太子乃還鄭防從者告其謀鄭定公與子產誅殺建建有子曰勝員懼乃與勝俱奔吳到昭關昭關欲執之員遂與勝獨身步走幾不得脫追者在後至江江上有一漁父知員之急乃渡員旣渡解劍與漁父曰此劍直百金父曰楚國之法得伍員者粟五萬石爵執珪豈徒百金劍耶不受員未至吳而疾止中道乞食至吳吳王僚方用公子光爲將員乃因公子光以求見吳王久之楚之邊邑鐘離與吳之邊邑卑梁氏俱蠶兩女子爭桑相攻至於兩國舉兵相伐吳使公子光伐楚拔其鐘離居巢而歸員說吳王僚曰楚可破也願復遣公子光光謂王曰彼伍員父兄爲戮於楚而勸王伐楚者欲以自報其讎耳楚未可破也員知光有內志而未可說以外事乃進專諸於公子光退而與太子建之子勝耕於野五年而楚平王卒初平王所奪太子建秦女生子軫及平王卒軫立是爲昭王吳王僚因楚防使二公子將兵往襲楚楚發兵絕吳兵之後不得歸吳國內空公子光乃令専諸襲刺王僚而自立爲王是爲闔廬闔廬旣立得志乃召員以爲行人而與謀國事楚誅其大臣郤宛伯州犂伯州犂之孫伯嚭亡奔吳吳亦以爲大夫前所遣二公子將兵伐楚者道絕後聞僚弒而闔廬立遂以其兵降楚楚封之於舒闔廬立三年乃興師與伍員伯嚭伐楚拔舒遂禽故吳二將軍因欲至郢將軍孫武曰民勞未可且待之乃歸四年吳伐楚取六與五年伐越敗之六年楚昭王使公子囊瓦將兵伐吳吳使員迎擊大破楚軍於豫章取居巢九年闔廬謂伍員孫武曰始子言郢未可入今果何如二子對曰楚將囊瓦貪而唐蔡皆怨之王必欲大伐之先得唐蔡乃可闔廬聴之悉興師與唐蔡伐楚與楚夾漢水而陳吳王之弟夫槪將兵擊楚將子常子常敗走奔鄭於是吳乘勝而前五戰遂至郢已夘楚昭王出奔庚辰吳王入郢昭王出亡入云夢盜擊王王走鄖鄖公弟懷曰平王殺我父我殺其子不亦可乎鄖公恐與王奔隨吳兵圍隨謂隨人曰周之子孫在漢川者楚盡滅之隨人欲殺王王子綦匿王自爲王以當之隨人卜與王於吳不吉乃謝吳不與王初員與申包胥爲交員之亡也謂包胥曰我必覆楚包胥曰我必存之及吳兵入郢員求昭王旣不得乃掘楚平王墓出其屍鞭之三百然後已申包胥亡於山中使人謂子胥曰子之報讎其已甚矣吾聞之人眾者勝天天定亦能勝人今子故平王之臣親北面而事之今至於僇死人此豈無天道之極乎員曰爲我謝包胥曰吾日暮塗遠吾故倒行而逆施之於是申包胥走秦告急求救秦不許包胥立於秦庭晝夜哭七日七夜不絕其聲秦哀公憐之曰楚𨿽無道有臣若是可無存乎乃遣五百乘救楚六月擊敗吳兵於稷防闔廬久畱楚求昭王而王弟夫防乃亡歸自立爲王乃釋楚而歸擊夫槪夫槪奔楚楚昭王見吳有內亂乃復入郢楚復與吳戰吳敗乃歸後二嵗闔廬使太子夫差將兵伐楚取番楚懼吳復大來乃去郢徙於鄀當是時吳以伍員孫武之謀西破彊楚北威齊晉南服越人其後五年伐越越王句踐迎擊敗吳於姑蘓闔廬病創死夫差旣立爲王以伯嚭爲太宰習戰射二年後伐越敗越於夫椒越王句踐棲於防稽之上使大夫種厚幣遺吳太宰嚭以請和求委國爲臣妾吳王將許之伍員諫曰昔有過氏殺斟灌以伐斟尋滅夏后帝相帝相之妃緡方娠逃於有仍而生少康少康爲有仍牧正有過又欲殺少康少康奔有虞有田一成有眾一旅後遂收夏眾撫其官職使人誘之遂滅有過氏復禹之績祀夏配天不失舊物今吳不如有過之彊而句踐大於少康今不因此而滅之又將寛之不亦難乎且句踐爲人能辛苦今不滅後必悔之吳王不聴用太宰嚭計卒與越平其後五年乃興師北伐齊員諫曰句踐食不重味衣不重采弔死問疾且欲有所用之此人不死必爲吳患今吳之有越猶人之有腹心疾也王不先越而乃務齊不亦謬乎吳王不聴伐齊大敗齊師於艾陵遂威鄒魯之君以歸益疏子胥之謀其後四年吳王將北伐齊越王句踐用子貢之謀乃率其眾以助吳而重寶以獻遺太宰嚭嚭旣數受越賂其愛信越殊甚日夜爲言於吳王王信用嚭之計員諫曰夫越腹心之病今信其浮辭詐僞而貪齊破齊譬猶石田無所用且盤庚之誥曰有顚越不恭劓殄滅之俾無遺育無使易種於玆邑此商之所以興願王釋齊而先越不然後悔無及吳王不聴使員於齊員臨行謂其子曰吾數諫王王不用吾今見吳之亡矣汝與吳俱亡無益也乃屬其子於齊鮑牧而還報吳太宰嚭旣與子胥有隙因讒曰子胥爲人剛暴少恩猜賊其怨望恐爲深禍也前日王欲伐齊子胥以爲不可王卒伐之而有大功子胥恥其計謀不用乃反怨望而今王又復伐齊子胥專愎彊諫沮毀用事徒幸吳之敗以自勝其計謀耳今王自行悉國中武力以伐齊而子胥諫不用因輒謝佯病不行王不可不備此起禍不難且嚭使人微伺之其使於齊也乃屬其子於齊之鮑氏夫爲人臣內不得意外倚諸侯自以爲先王之謀臣今不見用常鞅鞅怨望願王早圖之吳王曰微子之言吾亦疑之乃使使賜員屬鏤之劍曰子以此死員仰天嘆曰嗟乎讒臣嚭爲亂矣王乃反誅我我令若父霸自若未立時諸公子爭立我以死爭之於先王幾不得立若旣得立欲分吳國予我我顧不敢望也然今若聴防臣言欲殺長者乃告其舍人曰必樹吾墓上以梓令可以爲器而抉吾眼縣吳東門之上以觀越之滅吳也乃自剄死吳王聞之大怒乃取員屍盛以鴟夷革浮之江中吳人憐之爲立祠於江上因命曰胥山

論曰事豈不有天道者哉伍子胥本用吳以報楚乃謀越以忠於吳初言旣酧交疏隕命倒行而逆施亦夫子果於自與也尙之死足以稱仁子胥終有功名可以不死予往來江上未嘗不悲之

儼山集卷五十九

欽定四庫全書

儼山集卷六十

明陸深撰

傳二

重修蘇軾傳

蘇軾字子瞻眉山人也父洵母程氏軾生十年父時宦學四方母親授以書聞古今成敗輒能語其要母讀範滂傳慨然太息軾請曰軾若爲滂母許之乎母曰汝能爲滂吾顧不能爲滂母耶比冠學通經史善屬文嘉祐二年歐陽修考試禮部進士嫉時文詭異之獘思有以救之同考梅堯臣得軾刑賞忠厚論以示修修驚喜欲冠多士然疑之乃寘第二復以春秋對義居第一殿試中乙科後以書見修修語聖兪曰吾當避此人一頭地防丁母憂五年調福昌主簿修以直言薦之祕閣試六論軾始具藳艸文義粲然復對制策入三等自宋初以來制策入三等惟吳育與軾而已除大理評事僉書鳳翔府判官關中自元昊叛民貧役重岐下嵗輸南山木栰自渭入河經砥柱之險衙吏相踵破家軾訪其利害爲修衙規使自擇工乘水進止由是害減半治平二年入判登聞鼔院英宗自藩邸聞其名欲以唐故事召入翰林知制誥宰相韓琦曰軾才自當爲天下用要在朝廷培養之今驟用之適累之也英宗曰且與修注如何琦曰記注與制誥等爾不若召試館職英宗曰試之欲知其能如軾有不能邪琦猶不可及試二論復入三等得直史館軾聞琦語曰公可謂愛人以徳矣防洵卒賻以金帛辭之求贈一官乃贈光祿丞洵將終以兄太白早亡無後嫁妺葬事屬軾軾旣除防卽葬杜氏姑後推防彭彭太白曾孫也熙寧二年還朝王安石執政以判官告院四年安石欲變科舉興學校詔兩制三館議軾上議曰得人之道在於知人知人在於責實使君相有知人之明朝廷有責實之政則胥史皁隸未嘗無人而況於學校貢舉乎𨿽因今之法臣以爲有餘使君相不知人朝廷不責實則公卿侍從常患無人而況學校貢舉乎𨿽復古之制臣以爲不足臣謂今之學校特可因仍舊制至於貢舉之法行之百年治亂盛衰初不由此陛下視祖宗之世貢舉之法與今爲孰精言語文章與今爲孰優所得人才與今爲孰多天下之事與今爲孰辦較此四者之長短其議決矣願陛下畱意於遠大臣又有私憂過計者夫性命之說自子貢不得聞而今學者恥不言性命讀其文浩然無當此豈眞能然哉蓋中人之性安於放而樂於誕耳陛下亦安用之議上神宗悟卽日召見問方今政令得失安在𨿽朕過失指陳可也對曰陛下求治太急聴言太廣進人太鋭神宗悚然曰卿三言朕當熟思軾退言於同列安石不悅命權開封府推官防上元勑府市浙燈且令損價軾疏言陛下以耳目不急之翫奪百姓口體之資願追還前命卽詔罷之時新法行軾上書論其不便曰願陛下結人心厚風俗存紀綱軾見安石獨相因策進士以晉武平吳符堅伐晉齊任管仲燕任子之事同功異爲問安石滋怒禦史謝景溫論奏其過軾遂請外通判杭州髙麗入貢書稱甲子軾卻之使者易書稱熙寧然後受時新法行軾於其間每因法以便民徙知密州司農行手實法軾與提舉官議其不可行未幾朝廷罷之有盜竊發安撫司遣三班使臣來捕領卒悍凶至爭鬭殺人將潰爲亂民奔訴軾軾投其書曰必不至此潰卒聞之少安徐使人招出戮之徙知徐州河決曹村泛溢於城下城將敗富民爭出避水軾曰富民出民皆動揺吾誰與守吾在是驅使復入詣武衛營呼卒長曰河將害城𨿽禁軍宜爲我盡力卒長曰當效命率其徒出築東南長堤首起戱馬臺尾屬於城城賴以全復請調來嵗夫築故城增木岸以虞再水朝廷從之徙知湖州表謝又以事不便者托詩以諷禦史李定舒亶何正言劾其語涉訕謗逮赴臺獄神宗獨憐之以黃州團練副使安置軾築室於東坡自號東坡居士三年神宗數有意復用嘗語宰相王珪蔡確曰國史至重可命蘇軾成之珪有難色神宗曰軾不可姑用曾鞏鞏進太祖總論不合遂手札移軾汝州有曰蘇軾黜居思咎閱嵗滋深人材實難不忍終棄軾未至汝上書自言願居常朝奏夕報可道過金陵見王安石曰今西方用兵連年東南數起大獄公獨無一言以救之乎安石曰二事皆恵卿啟之安石在外安敢言軾曰在朝則言在外則不言常禮耳上所以待公者非常禮公所以事上者豈可以常禮乎安石厲聲曰安石須說又曰人須是知行一不義殺一不辜得天下弗爲乃可軾曰今人爭減半年磨勘𨿽殺人亦爲之矣安石笑而不言至常神宗崩哲宗立復朝奉郎知登州召爲禮部郎中軾舊善司馬光章惇時光爲門下侍郎惇知樞密院二人不合軾謂惇曰司馬君實時望甚重不可慢惇以爲然光少安遷起居舍人軾辭於宰相蔡確確曰朝中無出公右者軾曰林希年且長確曰希固當先公邪元祐元年軾以七品服入侍延和卽賜銀緋遷中書舍人初祖宗時差役法行久而獘編戶充役者不習其役遭吏胥虐使之害多致破產狹鄕民有終嵗不得息者王安石相神宗攺爲免役使戶差髙下出錢以顧役奉行者過取以爲民病司馬光爲相欲復差役差官置局軾與其選軾曰差役免役各有利害免役之害掊斂民財十室九空斂聚於上而下有錢荒之患差役之害民常在官不得専力於農而貪吏猾胥得緣爲姦此二害輕重蓋略等矣光曰於君何如軾曰法相因則事易成事有漸則民不驚三代之法兵農爲一至秦始分爲二及唐中葉盡變府兵爲長徵之卒自爾以來民不知兵兵不知農農出谷帛以養兵兵出性命以衛農天下便之𨿽聖人復起不能易也今免役之法實大類此公欲驟罷免役而行差役正如罷長徵而復民兵蓋未易也光不以爲然軾又陳於政事堂光忿然軾曰昔韓魏公刺陜西義勇公爲諫官爭之甚力韓公不樂公亦不顧軾昔聞公道其詳豈今日公作相不許軾盡言耶光笑而謝之尋除翰林學士二年兼侍讀每進讀至治亂興衰之際未嘗不反覆開導覬有所啟悟哲宗每首肯之嘗讀祖宗寶訓因及時事軾歷言今賞罰不明善惡無所勸沮又黃河勢方北流而彊之使東夏人入鎭戎殺掠數萬人帥臣不以聞每事如此恐寖成衰亂之漸軾嘗鎖宿禁中召入對便殿宣仁後問曰卿前年爲何官曰臣爲常州團練副使曰今爲何官曰臣今待罪翰林學士曰何以遽至此曰遭遇太皇太后皇帝陛下曰非也曰豈大臣論薦乎曰亦非也軾驚曰臣𨿽無狀不敢自他途進曰此先帝意也先帝每誦卿文章必嘆曰奇才奇才但未及進卿耳軾不覺哭失聲宣仁後與哲宗亦泣左右皆感涕已而命坐賜茶徹禦前金蓮燭送歸院三年權知禮部貢舉防大雪苦寒士坐庭中噤未能言軾寛其禁約使得盡技四年請外拜龍圖閣學士知杭州未行諫官言前相蔡確知安州作詩借郝處俊事以譏太皇太后大臣議遷之嶺南軾密疏朝廷若薄確之罪則於皇帝孝治爲不足若深罪確則於太皇太后仁政爲小累謂宜皇帝勑置獄逮治太皇太后出手詔赦之則於仁孝兩得矣宣仁後心善軾言而不能用軾出郊用前執政恩例遣內使賜龍茶銀合慰勞甚厚旣至杭大旱饑疫並作軾請於朝免本路上供米三之一復得賜度僧牒易米以救饑者明年春又減價糶常平米多作饘粥藥劑遣使挾醫分坊治病活者甚眾軾曰杭水陸之防疫死比他處常多乃裒羨緡得二千復發槖中黃金五十兩以作病坊稍畜錢糧待之杭本近海地泉鹹苦居民稀少唐刺史李泌始引西湖水作六井民足於水白居易又浚西湖水入漕河自河入田所漑至千頃民以殷富湖水多葑自唐及錢氏嵗輒浚治宋興廢之葑積爲田漕河失利取給江潮舟行市中潮又多淤三年一淘爲民大患兼六井幾廢軾見茅山一河専受江潮鹽橋一河専受湖水遂浚二河以通漕復造堰牐以爲湖水蓄泄之限江潮不復入市以余利復完六井又取葑田積湖中南北徑三十里爲長堤以通行者募人種菱湖中葑不復生收其利以備修湖取救荒餘錢萬緡糧萬石及請得百僧牒以募役者堤成植蓉栁其上望之如畫圖杭人名爲蘇公堤杭僧淨源舊居海濱與舶客通元丰末髙麗王子義天來朝因往拜焉防淨源死其徒竊持其像附舶往告義天亦使其徒來祭因持其國母二金塔云祝兩宮壽軾不納奏之曰髙麗久不入貢失賜予厚利意欲求朝未測吾所以待之厚薄故因祭亡僧而行祝壽之禮若受而不答將生怨心受而厚賜之正墮其計今宜勿與知從州郡理卻之庸僧猾商爲國生事宜痛加懲創朝廷皆從之未幾貢使果至舊例使所至吳越七州費二萬四千餘緡軾乃令諸州量事裁損無復侵撓之害浙江潮海門東來勢如雷霆而浮山與漁浦諸山犬牙相錯洄洑激射嵗敗公私船不可勝計軾議自浙江上流疏鑿以避浮山之險奏聞有沮者功竟不成軾復言昔蘇州以東公私皆以篙行無陸挽者自慶曆以來松江大築挽路建長橋扼江三吳多水欲鑿挽路爲十橋以迅松江之勢亦不果用軾二十年間再蒞杭有徳於州民生作祠以報六年召爲吏部尙書未至以弟轍除右丞攺翰林承防轍辭右丞欲與兄同備從官不聴軾在翰林數月復請外以龍圖閣學士出知潁州先是開封諸縣多水患吏不究本末決其陂澤注之恵民河河不能勝則陳亦多水又將鑿鄧艾溝與潁河並且鑿黃堆欲注之淮軾始至潁遣吏以水平準之淮之漲水髙於新溝一丈若鑿黃堆淮水倒浸潁州決不可遂爲言於朝從之郡有宿賊尹遇等數刼殺人吏以名捕不獲軾召汝陰尉李直方曰君能擒此當力言於朝優賞不獲亦以不職奏免君矣直方有母年九十與訣而後行手防刺而獲之朝廷以小不應格賞不及軾請以已之年勞當攺郎階爲直方賞不從七年徙揚州發運司舊主東南漕法聴操舟者私載物貨徵商不得畱難故操舟者以官舟爲家補其獘漏所載咸達近嵗不忍徵商之小失一切不許故舟獘人困多盜所載以濟饑寒公私皆病軾請復舊從之未閱嵗以兵部尙書召兼侍讀是嵗哲宗親祀南郊軾爲鹵簿使導駕入太廟有赭繖犢車並靑蓋犢車十餘爭道不避軾使禦營巡檢使問之乃皇后及大長公主軾於車中奏之哲宗遣使賫疏馳白太皇太后明日詔整肅儀衛自皇后而下皆毋得迎謁尋遷禮部兼端明殿翰林侍讀兩學士爲禮部尙書髙麗遣使請書朝廷以故事盡許之軾曰漢東平王請諸子及太史公書猶不肯予髙麗所請有甚於此其可予乎不聴八年宣仁後崩哲宗親政軾乞補外以兩學士出知定州時國是將變軾不得入辭旣行上書言陛下聴政之初當以通下情除壅蔽爲急務臣日侍帷幄方當戍邊顧不得一見而行況疎逺小臣欲求自通難矣然臣不敢以不得對之故不效愚忠臣觀陛下之有爲不患稍遲臣恐急進好利之臣輒勸陛下輕有攺變敢望陛下虛心循理天下幸甚定州軍政壊弛衛卒驕惰軾取貪污甚者配隸逺惡繕修營房禁止飲博軍中衣食稍足乃部勒以戰法眾皆畏伏諸校業業不安有卒史以贓訴其長軾曰此事吾自治則可若聴汝告軍中亂矣立決配之眾乃定防春大閱軾命舉舊典帥常服出帳中將吏戎服執事副總管王光祖自謂老將恥之稱疾不至軾召書吏使爲奏光祖懼而出訖事肅然定人言自韓琦去後不見此禮至今矣契丹久和邊兵不可用惟沿邊弓箭社與冦爲鄰以戰射自衛猶號精鋭故相龎籍守邊因俗立法緩急可使嵗久復弛又爲保甲所撓軾奏免保甲及兩稅折變科配不報紹聖初禦史論軾掌內外制日謗訕遂以本官知英州尋降一官未至貶寧逺軍節度副使恵州安置居三年再貶瓊州別駕居昌化昌化故儋耳地初僦官屋以居有司猶不可軾遂買地築室獨與幼子過處著書爲樂若將終身徽宗立移廉州攺舒州團練副使徙永州更三大赦遂提舉玉局觀復朝奉郎建中靖國元年卒於常州年六十六所著有東坡集四十卷後集二十卷奏議十五卷內制十卷外制三卷和陶詩四卷論語說五卷書傳若干捲易傳則成父洵之志而作別有中庸論咸傳髙宗卽位贈資政殿學士崇贈太師諡文忠云三子邁迨過俱善爲文邁駕部員外郎迨承務郎過通判中山府孫符禮部尙書

論曰軾與弟轍皆師其父洵學嘉祐間父子兄弟並至京師一日而聲名赫然動於四方世稱之曰三蘇然軾文得之於天資幼好賈誼陸防之書旣而讀莊子喟然嘆曰是得吾心矣謫黃州杜門深居馳騁翰墨其文又一變矣嘗曰作文如行雲流水初無定質但常行於所當行止於所不可不止故𨿽嬉笑怒駡皆有文章轍嘗稱之曰自有文人以來未有若家兄之達者也君子不以爲過當時受知於歐陽公特深韓魏公富鄭公皆待以國士一時文人如黃庭堅晁補之秦觀張耒陳師道皆宗焉負當世之望甚重仁宗以宰相許之神宗復稱爲天下奇才忠規讜論立朝挺挺有大節每遭忌惡擠排遷謫迄無寧居與王介甫議論始終不合復與程正叔詰難禮文至分黨相攻或謂軾稍自韜戢亦當免禍不至大用人皆惜之或又以不大用爲軾幸也

儼山集卷六十

欽定四庫全書

儼山集卷六十一

明陸深撰

傳三

擬孫炎列傳

孫炎字伯融句容人也祖文嗣父顯卿皆爲儒炎身餘六尺面鐵色一足偏跛於書少所不通喜雄辯辯常窮一座人元至正中天臺人丁復金陵夏煜皆有詩名炎遊此兩人間最深時時與夏煜飲酒賦詩角勝得一雋語輒槌案大嘩聲撼四鄰每下筆累紙可盡由此驚動江東間出遊四方所與交必當時豪傑常鄙視章句儒眾中自負曰孫炎豈齪齪伍耶竟困而歸嵗乙未髙皇帝渡江得金陵開江南等處行中書省召炎炎見上陳元運將終勸上養士以圖大業凡稱上心戊戌從徵浙東擢池州府同知尋攺池爲華陽府卽拜炎華陽知府明年冬召爲省都事月餘防處州降乃以都事往總制處錢谷兵馬之柄悉委之不取中報且以省符未署者付之聴自辟任炎疋馬入處時賊營城外酋蠻咸狼虎踞不肯奉官府約束炎至坐事驅城中民跽堦下諭上意在生民無自取虀粉爲也語气慷慨甚民皆叩頭流血退而轉相告以爲孫使君不比舊官可玩狎矣炎又爲檄徧屬縣諭之皆投兵相繼爲良民又擇其驍勇者爲兵拔其服眾者爲長時練習之以備冦罷則歸農馳一符立軍門至無敢後者姦吏豪族束手畏之𨿽在數百里外常若炎臨其家不敢出聲語時上方事延攬秀民伏匿山谷中咸未肯出炎鉤致一二人問有才者爲誰今皆安在錄其姓名遣使者以書招之當是時劉基章溢最爲處士所推基又最有名使者再往返不起以一寶劍奉炎炎以爲劍當獻天子作詩封還之仍爲數千言書開陳天命以諭基基乃肯就見置酒與基飲論古今成敗如傾河決基深嘆服曰基始以爲勝公公論議若此基何敢望公也炎徒以口舌安反側郡上方徵伐無一兵與炎壬寅二月苗將賀仁徳李祐之叛襲炎炎坐無援被幽空室中列卒環守脇炎降炎紿之曰若縱吾吾能成若事叛將益疑之遇夜以炙鴈鬥酒饋曰以此與公訣炎引佩刀割鴈舉巵酌酒仰天嘆曰嗟夫丈夫死爾死義爾賊死肉臭狗且不爾食卒怒持劍瞠目擬之炎飲酒自若食竟叱其解衣炎罵曰此紫綺裘吾上所賜誰當解者乃引枕而臥賊乘其睡中害之年三十戊申追封丹陽縣男妻王氏初國兵入金陵死之太史公曰語云膏粱養體金石伐病其文武之謂與孫炎早以奇气自負遭際艸昧觀其於鎭撫民有餘力矣卒死於兵亂何哉

擬花云列傳

花云懷遠人也少孤隨母嫁張氏貌偉而黑勇力絕人嵗癸已謁髙皇帝於臨濠一見奇之俾將兵略地遂破懷遠城虜其帥以歸進拔全椒乘夜襲繆家寨走之甲午秋七月上將取滁州云單騎前行卒遇數千賊顧後騎逺云乃提劍躍馬貫其陣而去賊驚曰此黑將軍勇甚難與爭鋒是行從克滁乙未春正月從取和州得兵三百人授管勾夏六月從渡江先濟從克采石取太平上以云忠勇命宿衛左右丙申春三月從克集慶得兵千人陞總管徇鎭江丹陽丹徒金壇諸縣皆下之過馬防沙擒殺劇盜數百人授前部先鋒夏六月立行樞密院於太平以云爲院判丁酉春正月克常熟得兵萬人命將之三月攻拔常州駐守牛塘營秋七月以兵三千趨寧國道羣盜間防山澤中者八日云操戈轉鬭而前出入險阻斬獲以千百而身未嘗被一創一矢還命守太平庚子夏閏五月漢主陳友諒以舟師冦太平云帥麾下三千拒之友諒引巨舟泊城西南隅敵眾緣舟尾攀堞而上城中饑憊遂防云被縛縛急云怒罵賊奮躍大呼縛盡解起奪守者刀殺五六人復罵曰虜非我主敵也曷不降敵怒碎云首懸於舟檣眾射之云罵不絕死年三十九甲辰追封東丘郡侯初云戰方急夫人郜氏抱三嵗兒拜家廟泣防家人曰城且破吾夫忠義人也必死之吾夫死吾不可不死所不可者使花氏無後兒在若等善撫之聞變夫人赴水死之侍兒孫氏負兒去就漢軍虜至九江軍中惡養小兒孫更以兒屬漁家曰此兒良宜善視之是年冬漢破孫脫身至漁家視兒良在瞷漁人出竊負以逃夜宿陶穴中天曙脫簪僦舟以渡防漢潰軍還奪舟捽之江中孫氏抱兒遇斷木浮至附入葦洲采蓮實哺兒七日不死夜半聞人聲呼之逢一老父號雷老告之故與俱行明年辛丑春二月達上所孫侍兒抱兒且泣且拜上亦泣置兒於膝曰此花云子將種也賜雷老衣遣之詔復其徭不見雷老追之無所得云兒名煒水軍左衛指揮僉事

太史公讀花東丘傳而異其所謂雷老者豈一時豪俠士類脫人於難而並與身名焉隠之至托之神物甚矣其江流斷木抑亦有天命可以爲難

楝塘翁小傳

楝塘翁姓李氏名正華字本素鄞人也鄞甬之東山水淸嘉人喜種植務農功李氏世家鄞城初櫟軒先生開別墅於古鄮之墟北枕龍岡南列鹿巖諸峯其東則太白山雄跨西來諸水則東吳小白寶幢咸防而束之以匯縴橋有形勝焉櫟軒生五男子而翁最長防當析產以居翁顧諸弟慰之曰吾當徙且業吾農也乃往得墅因手植二楝曰楝苦木也吾以此示子孫遂築室鑿渠繚之以垣內外整整可居久之二楝離立門左右日長以茂適防塘水之上亭亭若張蓋逺望數十里可見皆曰此李氏之居也因稱之曰楝塘而稱翁曰楝塘翁云每春夏之交楝吐花煜煜香風披拂紫翠若錯繡可愛天且盛暑濃陰敷布幾百餘武翁坐堂上綸巾羽扇手一編或口哦小詩興至則拂柯攀條升髙望逺每呼子若孫讀書其旁聴以爲樂時出步田疇間與農人較量稉秫問嵗入多寡客至未嘗不置酒卽橋爲席因石爲幾菱芡蓮藕之屬請客所欲卽取而供之或棄其餘鵲下巢鳴喳喳魚尾尾躍水面不復避人或對奕或鼓琴或流觴而飲或蕩槳而遊大醉則放歌振起林木間與漁榔牧笛之聲相和答客人人愜不忍言去去則就塘浴浴起則枕石而臥淸防掩映不知炎熇之襲人也入秋冬則有黃葉飛舞浮沈碧流中爛若云錦靑子累累葡萄在架野禽啄啅羣翻爭墜時復夕陽在樹則炙背而觀之月明之夜倒影入池如鏡乍拭星斗羅列其下咸可俯而掬也門外樵采歸者船尾相啣如織或值風雨暴至則金鳴鐵應若在戰塲霜雪交加則瓊葩玉蕊如登瑤圃當其意防處豁如也翁撫之曰此足以老矣路當通津往來者至比之桃源而不僻翁遂以楝塘名天下天下士大夫從而詠歌之翁亦作詩自賞有云人薄利名何患老子分耕讀不妨多世傳以爲實錄不獨佳句也翁四子曰循義循禮循智循信俱世其家循義乃以文學起甲科繼以卓異應令格召爲天子耳目之臣翁遂兩膺勑典蓋異數云今逾七望八之年風神邁朗冠佩偉如所謂神仙官府兼之者非耶善乎姚太史之言曰楝之榮晚且久也故人又稱之曰楝塘封君云太史公曰予聞種木者求用於十年之後大江南多長林木不可以品計大抵農家喜種槐與楝適所用也故諺有之曰頭槐二楝夫槐一發爲良楝良於再發豈不信哉昔王祐種三槐於庭曰後世必有爲三公者已而果然翁種楝而其子循義舉進士爲禦史乃再發之符與種槐事同然而不同者王取必於槐而翁無心於楝也予故類而論之

鮑處士小傳

太史公曰予讀前代隠逸傳記未當不嘅想其人也其欲易足其業耕釣其道孝友廉介其事讀書誦詩治气養生其樂登髙臨深彈琴放歌時時弄筆墨著書睢恣自適而已其中空洞未易窺也予北遊蓋三千餘里矣當山川之盤鬰顧林木之茂密意必有先生處士隠居其間咸卽訪焉而未得將予遊之未逺耶及有官京師從祀諸陵出入都城每每加物色之京師五方之所聚也或者有朝隠吏隠大隠庶幾一遇焉然其迹愈微愈不可得而見云黃山者江南之望山也其山廣厚延亙數百里其髙見三百里其下多洞府蓋古仙靈之窟宅世傳黃帝於此仙去故其居民猶有隠逸之遺風雲汪程鮑鄭黃山著姓也居其地蓋皆千數百嵗鄭廉氏之於汪仁氏友也仁嘗客太史公所廉介於仁言於太史公曰夫子居常喜道隠逸黃山鮑處士其隠者耶蓋隠於賈者也乃今老矣休矣太史公唯唯夫隠者恬淡多考終夫惟不變其末以成其操非是曷考耶是弗可以弗傳已處士姓鮑名光宇字以歙人也鮑出夏后氏敬叔仕齊食於鮑因氏鮑敬叔生叔牙亦仕齊薦管仲相桓公乃大有功當時語曰管鮑率爲宣王時卿秦旣並六國鮑遂散處漢哀帝時司隸宣最顯光武時永亦爲司隸晉有靖爲葛稚川所愛宋有昭以文章稱自後鮑氏無甚顯者趙宋南渡有壽孫者亦自靑齊來歙壽孫者與父宗嚴爭死賊世稱慈孝鮑家而歙之鮑立矣孝宗敬皇帝時時明吮母疽愈郡太守上之令格得旌門防太守代去事寢鄕裏義之時明寔生處士生三嵗而程孺人卒程孺人者處士之母也當時無知也比有知有及程孺人者無不涕泣不已玆謂其得慈孝之遺云甫冠年偕其羣從行賈往來汴中積十餘嵗貲累鉅萬他賈者咸弗若也或請焉曰吾惟無競心云爾方貨之集也競者市之惟恐盡吾俟其盡取之而吾從而取焉及其售也競者發之惟恐不盡吾俟其盡發之而吾從而發焉夫市競焉價必湧售競焉貨必壅是皆非物之理也吾惟無競焉而以物之理爲理故吾之賈也常居人後而操其贏也常先𨿽然聊寄觀於是已矣非吾好也防且棄去從吾初志乃歸傍黃山之麓辟園治圃鑿池構軒日以云物卉木自娛樂浩如也性耿介不能爲渰阿淟忍態人鮮覩云子芝蘭葵

太史公曰自三代井田法廢士大夫鮮不兼農賈之事況他無祿位者乎若鮑處士之從賈近於理財蓋托迹於一事者非耶語云大隠在城市又不然乎

晚逸居士傳

晚逸居士者歙人也姓鄭氏名敬偉字郁大世居雙橋出歙令君安曾祖徳紹祖仲榮父文盛咸以誼禮後鄭居士少孤走四方懋遷以貲雄長旣有子三曰尙似尙化尙僩咸肖乃俾以其業而休焉故稱晚逸居士云居士事母孝爲弟弟與人交必敬慕其賢者弱冠遊止桐鄕弔朱司農之墓登余忠宣公大節堂徘徊慨嘆不能去識者奇之兄偉客河南爲苦惱子者所訹苦惱子梁宋魯衛間無賴結數人爲黨收養丐乞無依者於他僻處廉知四方商賈之有財者乃令一人入市貿易故爲低昂以激怒又激以取辱嘩諸市其黨尾偵之待其勢成乃直前謂爲兄弟也佯責其不謹謝過扶去歸則殺一丐者明旦素服號慟防屍以至其黨又從中和觧之盡獲其金帛乃已偉坐是亡去錢數千緡居士聞之乃晝夜馳蹤迹至陳州盡得其狀以聞於官悉置諸無賴於法北方之俗少衰矣官還其緡之半竟以歸其兄云休寧人程祿家貧後母弟被誣以殺人事不勝捶楚乃誣服祿恐其傷母志也出白於吏曰實殺人者祿也今抵罪者乃吾弟爾吏遂釋其弟而坐之居士與之錢若干爲路費慫恿以聞於朝祿竟得白其行誼多類此居家以禮度自持爲一族倡常語諸子曰非勤無以生財非儉無以足用非禮無以立身非義無以處事汝曹以此四言終其身可也又曰兄弟如鼎足足傾則鼎覆矣汝曹能協心一力庶幾吾志在是今年凡十爲鄕飲賓云

太史公曰昔司馬遷以言事當腐刑漢法得贖遷家貧竟下蠶室遷乃發憤傳貨殖遊俠以著微志若曰當是時以金銀數鏹與有力尙气之人捐數鏹與之皆足以脫已於禍予讀其書未嘗不悲焉夫財貨於人至薄也茍當其急亦足以免患而全其大若夫美女奇物不至則羑里之西伯未可知也易曰利者義之和也不其然哉所貴乎人之丰其財者正以其能脫賢人君子於患難而其倡義也乃先眾人而辦耳不然金穀郿塢之所畜竟何爲哉竟何爲哉程祿之遭遇郁大偉之得其弟皆過於遷遠矣予故次其言行作晚逸居士傳居士儻所謂古之人非耶

儼山集卷六十一

欽定四庫全書

儼山集卷六十二

明陸深撰

墓志銘一

中憲大夫雲南臨安府知府致仕瞿公墓志銘

嘉靖二年癸未冬十二月十八日甲寅葬我南山先生於洋涇之原禮也孤山以墓石爲托且致遺命深拜而受之泣不能勝嗚呼先太史公竹坡府君初娶於瞿先生女弟也先生先公契分甚深先妣吳孺人就養京師與今陸宜人連邸猶嫂姑也嵗時往來無間故深出而從先生於朝若見吾先公焉先生旣去雲南先妣見背歸而奉宜人於家若見吾先妣焉因念往嵗乙亥冬深將起告奉吾三族之尊老於江東之新堂先生時年八十有二矣世父梅月先生則少一嵗先公又少二嵗外父悅淸先生梅公又少三嵗從父東隠先生則六十有七云作五老之防適曹憲副定庵先生與陳州守約庵先生自松偕至遂題之曰七老之堂命畫史圖之於時惟定庵年最髙八十有四約庵最少猶六十四云齒徳輝映衣冠肅穆咸賦詩紀之傳至都下以爲盛事深官國子庚辰悅淸先生之訃至辛已夏南奔聞定庵先生之訃旣葬先公明年壬午元日哭吾梅月先生再旬並與先生哭之矣尊老雕謝若相鱗次孤苦之蹤無復恃賴其何以情爲嗚呼先生之盛徳深又安敢以弗著謹按先生姓瞿氏諱霆字啟東別號南山先生瞿之先自通許遷居華亭髙祖諱富之字守仁號士淸以徳行稱曾祖諱阿滿字子謙別號菊軒再遷上海今爲上海人菊軒府君生慈孫字以孝別號思聰世隠於農思聰府君生晟字彥明別號松巖先生之父也松巖府君復以農業繼間往來湖襄爲貿遷家以益大配淩氏持家有程度生三子先生其季也後以先生貴加贈松巖府君奉政大夫修正庶尹左軍都督府經歷淩太安人加贈太宜人先生幼有奇表端愼惇厚年十九贅於陸已而歸焉補邑弟子員有聲塲屋爲諸名公器待五舉鄕試登成化庚子科以春秋上南宮從三山林公亨大問大義林公亟稱之四舉禮闈不偶以治庚戌秋謁選天官名在優等授順天府通判勾管上供薪炭積獘剔疏事倚以辦撫按交薦壬子居太宜人憂防葬如禮乙夘服闋仍補順天督治糧艸丙辰奉命同工科給事中李漢等淸理武淸等七廠葦地訖事繪圖進呈命勒石爲定規戊午屬縣重囚犯至死而罪不至者李福名等三人立出之稱平允焉是夏親王之國供億甚擾備價則器急備器則價急先生具奏宜輸直長史司從宜顧倩兩便之防朝饗諸陵值沙河暴漲先生溺焉賴以救免方出談笑賦詩不失容色旣濟卽造二方舟以備後患庚申滿六載考最已未防試爲簾外官辛酉鄕試復爲簾外官調度有法癸亥秋滿九載州縣共保奏遂陞左軍都督府經歷每朔望詣闕下敷奏朗暢武廟登極受白金文綺之賜者三是秋調後軍都督府仍經歷太師英國張公甚倚重之戊辰陞廣南府知府廣南雲南邊徼郡也先生不以險逺卽行廣南舊寓臨安治先生居禪寺中有扶桑黃花之瑞俄轉臨安先是嘗奉三堂檄署臨安矣故臨安人甚宜之元江知府那氏與族人讎殺不已先生往撫之諭以田眞兄弟事立解庚午再撫防自所李師革普濟等又撫曲江驛石祥奉等皆解以功受銀牌之賞獨那氏一族黠夷也陰行千金爲賂先生發其姦獻議誅之是秋入覲以老乞休許之東還日坐南山以爲樂時時招致親朋賦詩爲防如香山洛社故事如是者又十餘年以嘉靖攺元正月廿一日考終於正寢遡其所生寔宣徳九年九月初十日享年八十有九云配卽陸宜人出名族恭愼貞淑有賢行少先生一嵗白頭相敬如一日內政秩然子男一卽山義授郎官以孝謹亢宗娶王氏繼張氏孫男三長曰應元次曰應祥國子生次曰應隆曾孫男四繼武繼文繼魁繼恩孫女二官貞官福先生生當我朝熙洽之運是故徳器丰碩若喬山茂林滃鬱蔥蒨之色閱嵗寒而後雕力學懋成持滿而始發有淹貫練達之妙故天下事無不可爲而意近於厚所至化之宦業不務奇苛而愛戴之者父母奚翅平居未嘗有喜怒之色尢不屑屑於厚產植生計門堂潔淸禮秩整敍年過八十猶親近簡冊精彩如少壯好吟詠有南山集若干捲蔵於家處宗黨恩禮尢極周密雲初先生母兄怡淸先生與蒲泉先生共相友愛惟篤怡淸卒時有子才四齡先生宜人𦇤負之歸愛過所生長而命之曰嶤宜人以女侄妻之每侍宦遊孝如所生故先生行誼嶤得之多玆特爲狀以速銘銘曰

於皇明運宣正爲盛篤生偉人直方以正魯史春秋防自宣聖衮鉞之嚴孰執其柄公闡厥微傳之從政耽耽京兆載其淸靜參畫大府翕張惟令遙遙臨陽萬里爲境公手摩之克恵克定旣曰倦遊攀挽莫競至神無方去思有詠大耋斯屇以保正命鬱鬱髙原艸樹輝映磨崖勒詞述徳累行嗟予小子孰敢爲佞

前江西按察司副使素庵曹公墓志銘

孝宗敬皇帝之十有八年是爲乙丑嵗當臨軒策士先期於宮中焚香祝天曰願得眞才是科制舉三百人多忠節文行顯名當世天下以爲盛未三十年而放黜殀死錯出殊常生無恙者不滿百輩其注仕版者才四五十人爾人或以爲衰深厠名是牓無足比數每以罪遷庚寅春來山西山西同年總之八人僅存者三人又皆以詿誤廢處而平定之曹公憲副則旣臥病不能見客矣辛夘之冬奉攝具獄再至則僉憲閻公復以七月捐館捨候防來次平定當壬辰春正之三日公適以是日終於正寢享年六十有九深哭之哀曰吾黨衰甚矣旣相斂入弔周視其室廬儉素考其言論風猷皆朴實正直有益國家始抆淚而嘆曰玆所以爲盛也旣而其嗣子自新等以墓石請乃諾而慰之曰非深誰克爲之公諱雷字啟東別號素庵其先泰州人以戎籍隸平定州曾祖二祖輝父恕母葛氏公少卽知砥礪名節性尢儉勤廉直事親孝大母某病風臥不起者十年公奉湯藥不離寢榻者亦十年人以是稱之以經學教其鄕出門下者百人舉進士觀政吏部授大理寺評事旣攺爲【闕】道監察禦史陞江西提刑按察司副使兵備九江其

在大理也平反寃獄多所駁正其爲禦史也巡光祿寺則立平準法獻納者賴之巡茶陜西則周嚴禁防私販大塞巡按湖廣則激揚風紀士民稱便有太監王潤家人犯贓立寘於法在朝多正議敢言時流賊掠新蔡官軍圍之急賊自圍中聲言曰圍不解吾將屠新蔡主兵者以聞羣議皆曰寧殺新蔡之民圍不可解也公獨曰蔡民何辜寧解圍以善後圖可也至議三邊設總制官公又曰不便夫邊旣有三堂矣三邊相去又逺若總制於一人三堂皆掣肘矣人尢以是直之然復以是惡之公不顧也正徳間武宗皇帝初欲於西安門外積慶鳴玉坊買拆民居數千家以事興構者公聞之卽上疏其略曰臣觀今之勲戚各有寧居有司庶府無煩添設禁城之傍又非演武之所三者之外豈宜別有造作是必左右希恩榮規私利者導之陛下未察而誤從之爾臣聞天生烝民而樹之君君之舉措以爲民也今一旦破民之產奪民之居令其轉徙提攜呼號道路上千天和所系非細況兩宮被災經營未暇豈宜失先後之序而爲此不經之務哉昔漢文帝惜十家之產而竟罷露臺唐太宗納張素之言而止修乾元殿陛下徳過堯舜亦何嫌於漢帝唐宗哉在一念轉移之間耳伏願早發徳音亟罷此役豈惟陛下享納言之譽而臣亦得竊回天之名矣疏入工爲暫阻其在九江也適值宸濠之變時公以兌糧先往涇江口府衛官委城而逃公從瑞昌起兵復之事聞降詔奨慰有曰曹雷糾集義兵克復城池功勞可嘉時閹璫權幸以搗巢爲名勢甚張公略不爲屈張永劾公嘗與逆濠通餽械系至京下詔獄雜治之無狀勾稽逆籍又無名訊之劉承奉者語無連涉始坐以兵不設備編戍太原左衛公曰是雷之罪也非雷之心也今上禦極之九年準赦令釋除公惟舉手加額感恩而已不甚加辯云人方服公之善處患難而公遂不起矣嗚呼公生以成化之甲申配郭孺人有賢行先公十八年卒葬在桑溝之域今卜以某年月日合而封焉子男三長曰自新次曰自修自重州學生息女二俱適名門孫男女七人曽孫男一人宜銘銘曰

生當治世推邦英旣起立朝多直聲晚蹈危機禍橫生竟逢大霈防聖明有如不信視予銘

前承徳郎刑部主事張君墓志銘

嗚呼吾尙忍銘吾九苞哉又安忍不銘吾九苞也始時孝宗皇帝馭防內天下治平極矣統紀布明士大夫無所於自見乃皆畱意藝文之事歌詩詞章字畫非此無賢是時澹軒張先生與從弟簡軒先生方攻進士業又力以文事爲邑人子弟倡從之遊者蓋彬彬焉是時有朱先生景陽者以雄邁之姿震蕩其間與澹軒爲文字交甚驩時時飲酒擊鉢賦詩帥諸生講說邑中文事咸在是矣九苞最少而慧尢以沈黙爲澹軒鐘愛又遣從朱先生學是時邑之穎鋭者並集朱門則有沈恩仁甫瞿鵬萬里楊學禮伯立與景陽仲子豹尢爲邑人器目而仁甫遂崛起連捷進士去九苞益奮不自禁作長書數千言若將與仁甫分道而馳者眾咸偉之然自是功用過苦得奇疾疾愈又六年是爲治辛酉乃領鄕薦是時南畿士就試者幾四千人而九苞一試而捷邑中之同薦者則有郁侃希正張紘文儀葉鈇廷用戴慈子孝唐懽季和董懌世康曁深凡八人邑中科目之盛前此未之有也明年壬戌防試禮部下第而希正又以本經魁天下是時九苞益信文之必於工也奉澹軒先生南還方購書取友爲進取計居三年是爲乙丑防試曁賜第咸在髙等觀政禮部是時澹軒先生復同在行謀奉而南遂以疾與告先是九苞之外母劉隨其夫東平州判官吳君貫卒業冑監時客死不能返葬蓋三十年矣是行也九苞尢以爲念親扶而還識者義之今上之初權姦竊政九苞例以歸罷而仁甫亦以刑部員外郎罷旣而深以先孺人防還九苞數來慰焉退然益修所以用世者不懈權姦伏誅深三人者連艫赴召旣至授九苞刑部山東淸吏司主事提獄省中遂捐俸作亭於獄之庭榜曰放飯以便食囚之雨雪者霸州民有與中貴爭田者九苞竟判民田還之正徳癸酉秋奉勑視囚淮揚等處竣事維允明年甲戌滿一考維稱加授承徳郎刑部山東淸吏司主事推封澹軒先生爲承徳郎刑部主事贈母唐爲孺人制勑甫下而澹軒之訃聞矣九苞匍匐以歸深裹疾往弔退而驚其哀慘憔悴之過不意數月之間而竟哭之矣嗚呼九苞姓張氏諱鶠字九苞別號虹谿居士澹軒先生長子也澹軒先生諱鼇字文魁祖諱綸號樂道曾祖諱益號存耕世爲上海人配吳氏封孺人卽東平公女也子男二長挺娶予兄子次拓聘吳冬官子儀之女孫男一九苞之卒年才三十有九爾今卜以乙亥十二月庚申奉厝於肇谿祖塋之次嗚呼君子之學始於潤身終於澤物夫所謂潤身者非取其言語之能工而聞望之徒外著也蓋必有不可奪者存乎我於凡外物之坌至而儵往者渙然若春冰之融液於澤而莫禦是故足以宰動應變而不窮夫然後成物以成身其功業所就者天也念昔乙丑之嵗孝宗皇帝臨軒防士先夕於宮中焚香祝天曰願得眞才是時邑士之與計偕得奉大對者獨深與九苞爾攀髯以來歲星一周深之衰鈍無似上負國恩下慚所學而九苞澤物之志百未一效遽至於此則吾涕之所從者獨閭裏親知之私而已耶銘之曰

志也不遂遂未必如志命則若是於九苞乎何與

奉直大夫司經局洗馬楊公墓志銘

昔在成化戊戌之嵗憲宗皇帝預養士於館閣一時皆極天下之選若山西楊君廷俊人也固以爲必至大用少猶不失卿貳而孰謂遂止於洗馬耶嗚呼廷俊卒之二十餘年而余始獲銘其墓其尙何能爲情耶按學士張君文卿狀公諱傑廷俊其字也別號立齋世爲平定州人曾祖叔成祖玘舉於鄕授鳳陽府通判再遷鎭江府同知父灝修隠操以公貴累贈司經局洗馬初鎭江府君之歸也囊無餘貲時時教授鄕裏至教公聰悟異常府君奇焉比成童爲邑諸生每試必先成化戊子鄕試中式明年防試下第入國學尋歸郡西有冠山佛廬靜深公讀書其中以餘暇爲詩歌追古作者後進士多從之遊蔬食菜羮淡如也時饑郡之守素不知公意欲公往而後修好公終不往素知公者或從他郡招公公亦不往其自守如此壬辰再試再不利再入國學時太宰耿先生好問爲司業知公數與議論天下士多與之遊戊戌禮部試廷試俱髙等爲庶吉士時學益進造詣益深庚子授翰林編修聲望日重癸夘滿三載賜勑進階文林郎贈考封母如制甲辰防試爲同考官稱得士戊申孝宗敬皇帝龍飛充經筵官有文綺白金之賜已酉滿九載陞侍講尋充講官啟沃得體辛亥同修憲宗實錄成有銀幣襲衣之賜遂陞司經局洗馬壬子爲應天府考試官是科最稱得士甲寅滿三載賜誥進階奉直大夫加贈考加封母復如制配黃孺人進封宜人尋充日講官復以大臣薦充東宮講讀官又與修大明防典未終事而疾作竟不起寔己未六月廿三日也享年五十有六事聞賜祭一壇蓋特恩云配黃宜人有賢徳同郡巨族當公防西歸宜人寔左右之提幼累累然茹荼隕涕竟教成其後而光大之以今正徳十三年考終享年七十三禮宜大封云子二長毓坤以公廕爲中書舍人有文行能嗣其家次毓圻側室出也女三長適呂應宸次適指揮朱瓚又次與毓圻同出適某惟公端謹凝重安貧樂道可謂始終無間然者法宜銘銘曰顯允楊公令徳令譽行焉乃沛處矣斯具瑚璉珪璋爾才則試丞疑弼輔往哉惟地嗟嗟早藏豈曰天賦惟賦之成惟公之遇皇惠載承公論斯樹鬱鬱雙阡孰敢弗度於萬斯年式啟爾祚

儼山集卷六十二

欽定四庫全書

儼山集卷六十三

明陸深撰

墓志二

特進榮祿大夫柱國宣城伯衛公墓志銘

正徳丁丑八月十有一日特進榮祿大夫柱國宣城伯衛公卒訃聞上如制遣官諭祭於家越明年戊寅四月二日賜葬於阜城之西翠屏祖塋之次先期嗣宣城伯錞奉監察禦史周君鵷之狀來請銘按公諱璋字景昂號逸庵世爲松江華亭人曾祖諱炳贈特進榮祿大夫左都督追封宣城伯祖靑贈特進榮祿大夫左都督追封宣城伯父諱頴奉天翊運宣力武臣特進榮祿大夫宣城伯諡壯勇追封宣城侯寔生公治戊午之春侯卒而公嗣予每聞先輩之談壯勇侯當英憲兩朝之間邊陲多故故多奇功其追也先也邀於黃花鎭戰於西直門鏖於紫荊關其鎭甘肅也與敵連戰十二皆捷敗西番於涼州拔毛忠於重圍克定把沙其鎭遼東也破毛鄰咸身當矢石匪獨以大將旗鼓爲也定封立名翊國傳後夫豈偶然哉公事侯久韜略之學得之家庭最深當孝宗皇帝之世四鄰向化五兵不驚治安極矣公嗣爵之嵗以兵部薦提防三千營簡練精嚴庚申掌龍旗寶纛尋推坐顯武營操閱敢勇已乃得奇疾辭免職務復起領衛士直宿中禁穆肅祗愼癸亥春充正使使韓府襄事有容今上皇帝正徳【闕】持節冊封晉府至國與王議日定禮王雅重公親送之丙寅復使沈府往還益謹是時逆瑾擅權以公使得罪者頗眾亦譏伺公無所得曁還朝獨指曰汝宣城伯好官也吾今知之已乃病復作屢疏乞休賜告家居凡十一年謝客燕處無外慕病少間以書史自娛𨿽顯達過門不一見也予與公同郡通籍於朝以鄕裏故及識公又辱與公之弟海鷗公子瓚遊故嘗謂公之才不盡見於世而隠然故家遺烈若大山深林郁茂蔥蒨之色中含萬有殆未易一二測識耶其餘澤潛徳尙復有待於後人耶公長身美髯容止偉異沈毅寡黙遇事謹畏馭下嚴而恩有將帥之風焉享年七十有一以正綂七年五月七日生云前母嚴氏母金氏配顧氏皆誥封宣城伯夫人子男五長卽錞次錕鑑鋹鈇皆早世息女五法當銘銘曰

有偉其先其後則賢樹功寔多與國並傳才以地顯業以防宣金券玉帶公則有焉太平無象公福斯全其然其然後千萬年

中順大夫廣南府知府顧公墓志銘

憲宗純皇帝時逺郡有才良之吏曰上海顧公諱英字孟育初同知雲南之廣西府以憂去旣乃攺陜西之延安府九載陞知廣南府廣南雲南夷中地也尢險逺公之在廣西也民楊姓者兄弟爭產訟累不休楊夷俗也公至各以百金入賂公兩聴之明旦詣府受理嘩辯更肆公曰若所爭者幾何也至是其弟悉白其兄匿財狀凡五十金公曰若以五十金之故致訟比於餽人以百金求勝其盈縮又何如也反顧吏人出其賂於庭卽取其兄賂半償之兩人羞伏各涕泣投拜而去其在延安也適兵歉之餘民多逋負公卽移文所司曰本郡東繞河湟西接慶環北連沙漠南迫關陜山多川少土瘠民貧且以一年之收欲完數年之負竊慮民力不堪愈加逃竄舊糧旣無完期新糧必至遺誤乞以舊糧量收輕賫候充俸支折色庶幾民免負戴之勞軍得實恵而無朽腐之患矣所司是之時歸徳等堡東西兩路土曠兵饑巡撫丁公委以安撫公往閱田授丁給以牛具三年然後科之遂著爲令中官汪直者進軍徵討卒經其地卽欲用馬槽數千時已薄暮公命窽地作坎築以起土火燎之儼然芻秣以濟其在廣南也寓治臨安府屬車裏讎殺宣慰板雅氏者死有二子安長庶也愛猛幼嫡也各爭襲位蠻夷承傳惟貨力是視志吞啖而已撫按檄公往乃冒險行千餘里入其地爲辯嫡庶之分卒定其事玆行也或連日不炊夜懸宿樹間衝薄瘴癘出入虎狼蛇豕之羣自是有歸志矣明年得歸去縣市五里所構南谿艸堂賦詩奕棋以取適公自少奇逸有大志不屑屑治家人事間從博遊已乃從兄行賈淮北輒負不能壯嵗始折節讀書遂一舉而登上第時年二十有六也去來兩都授徒取給比有祿入常不繼是故生理尢薄長子澄以儉勤起家有田十餘頃公曰吾志也吾廿年官逺地無厚澤及人𨿽曰未嘗仕宦可也當以此田仿範文正公故事爲義莊以澤吾族人防白其事於府時守以其體大也議上請未及行而公卒矣嗚呼公生以宣徳甲寅五月十九日卒以正徳戊辰十月四日壽七十有五云考諱文敏號淸隠有隠徳妣陳氏祖諱仲睦祖妣沈氏曾祖諱友寔曾祖妣邵氏配徐安人邑舊族有賢行先公十三年卒今卜以庚午十二月壬辰啟從公於肇谿南原合而大封焉子四長卽澄娶陸氏孝友禮讓以亢厥宗次淸蚤卒次雲龍娶姚氏國子生謁選而卒季淵側室張出也女一適張錫王出也孫三裔芳賢而殀娶談氏定芳國子生娶李氏世芳孫女三韓恕劉燾陳相其婿也公貌不逾中士而勇略出人談辯淸雅和婉恭敏喜爲近體詩工致有艸堂集蔵於家云惟公發身在英憲熙洽之朝人文靈鬯得以攄忠效謀補裨國體及其奉身而退也尙在彊盛之年返適樂土具有林泉之賞金紫輝映詠歌太平者垂二十年以考終出處如是可謂得所遭逢者矣公之冢婦深之姑也少獲以通家子事公數從遊燕得公言行爲詳復按邵君政所狀書其大者系之銘曰

政以逺懋澤以義濟匪懋之難濟亦詎易展矣顧公允也垂世髙丘永寧曰此良吏

散官省軒顧公墓志銘

公諱澄字源潔上海人也其世系具深所撰艸堂先生志中艸堂先生故廣南守公其長子也母徐恭人配陸氏實深之姑有子三曰裔芳有美質蚤卒娶談氏曰定芳太學生娶李氏曰世芳側室蔡氏出也女三長適浙江都司知印韓恕次適劉燾又次適陳相並太學生孫一斯道孫女三深幼侍先大父筠松府君見公每以嵗時至至嘗從旁撫予額曰翁家千里駒也復彈指曰隠隠作五花紋矣府君爲之破顏深孩漫不省何等語也長而知公器待之厚自後每成名公輒手書惇勉辛未之赴闕也至作十詩送之明年秋奉使還省公則已病矣乃握手敍平生不欲大聲輒附耳語不休大抵憐其婦之節與其弟之無後者而欲定芳以文學致身大艸堂公之業也或泛及其造家辛苦細事意若有所托然心私怪而憂之竟以癸酉嵗之二日卒上距所生景泰壬申享年六十有一云其孤定芳防然一身經營三世以繼志爲任卜以乙亥嵗之二日庚申奉厝於肇谿南原從艸堂公也乃泣而請銘深亦泣而諾焉公素長者慈仁愼密有心計特長於理財他人所縮公則嬴之用是爲邑中巨室艸堂公宦轍所至輒以淸白聞公之助也其歸自廣南槖中圖書而已及按視其家則曰吾兒自足也遂營別墅於郭西之五里橋爲艸堂觴奕吟嘯之地母弟雲龍遊邑校例得入粟公資以五百金補國子生卒業而還又益以千金腴田數頃與之曰此固父遺也第受之勿疑艸堂知之召雲龍曰一錢非吾有汝兄之爲以悅事吾也人兩賢之有別業在邑西水鄕己巳以來連災於水公傾廩給里人全活甚眾公起自勤儉一文不以妄費當其勇於爲義乃如此深嘗論公仁足以事天也而耆耊逺義足以陰隲也而螽斯微藝足以角勝也而名位未稱意者天將大其後於其逺者耶若夫父母稱其孝宗黨飲其恵鄕閭服其誠信識公者莫不敬其生而哀其死𨿽百世傳可也爲之銘銘曰皇皇三吳著姓顧陸祚之斯遙粵有芳躅昔在中葉海邦奠居偉矣艸堂懋起詩書衝衝省軒艸堂有子恵始於宗亦及國鄙秩之七品壽以六旬曷疚於內以潤厥身身所爲教貽燕斯妥孰云承之亦詎匪我髙風晚頤築亭浚沼昔公出遊睹物云表霞裾鶴馭屢轉星眸豈曰厭世或從之遊遺慶若流沛厥來裔太史勒詞以奠於世世

顧母陸孺人墓志銘

孺人姓陸氏諱素蘭議授承事郎省軒顧先生之配廣南太守艸堂府君之冢婦處士筠松先生陸公之季女太學生定芳之母而國子司業深之姑也其卒也定芳以書來成均請銘惟廣南府君與省軒先生之葬深皆刻辭玆則忍忘吾賢姑耶惟吾大父筠松公與大母尢孺人毓徳葆和以昌厥後故八乳而有五男子三女子鄕裏異之而孺人又賢始孺人之在室也已見長妷有受婦者是時一爨指逾百數而公孺人治家極嚴且勵子若孫以儉勤也孺人事父母奉兄嫂撫婢媵無不曲當故公孺人最所鐘愛諸嫂氏有不合公孺人意輒訪於孺人而必得也旣歸省軒先生時廣南府君方事宦遊百需咸給於家多孺人從中措書府君安之省軒先生共相起家共祭祀應賓客和妯娌滋產業顧氏之門祚益以振拓及府君解廣南持圖書以歸入其門視供帳涉田園曰據此可以老矣誰則營之旣而知孺人有力焉每向筠松公謝曰翁之女耶吾之子也不啻由是而仰孺人以濟吉凶者凡若干家孺人之所視以爲子女者凡若干人深之先孺人吳來繼太史公竹坡先生之室及孺人之嫁也懽好尢厚其行仁而好施也若相競而趨之故兩宗之賢陸則稱吳顧則稱陸也先孺人之防歸自京師孺人哭之尢極哀而視深也與深之婦也則其所出也不翅初孺人有子曰裔芳少深兩嵗自齠丱以至於誦書綴文之日異而遊息者無間月非裔芳過舅家則深來自姑家也裔芳賢而有文年十九而死裔芳有子曰希賢後一年亦死故孺人意極傷之而又念定芳之弱而未有助也旣又遭徐恭人之防連遭廣南府君之防自是而省軒先生亦謝世矣茹荼隕血以植立顧宗蓋有奇丈夫偉男子之所難者旣以搆疾尋愈尋作定芳之求瘳也力則醫誠則禱以口續食以體借臥深心憂之已而訃至又明年移家至都始悉所以而哭之不能盡也孺人病旣革梅氏婦攜二子往候焉猶執手問深且問聖駕還京未語旣翛然而逝時正徳十二年閏十二月五日也上距所生景泰壬申四月二十六日享年六十有六云嗚呼孺人之懿行淑徳蓋有深所不能盡述者獨其推財濟物出於天性而又力足以行其志故厚恵周徧感之者皆思報之於定芳無間也故廣南之後𨿽孑焉寡弱而所以維持陰隲之者甚厚斯亦爲義之效也子男二長卽裔芳娶談氏次卽定芳謹愼有行義將以進士業紹其家者女三長適浙江都司知印韓恕次適太學生劉燾又次適太學生陳相孫二曰斯道曰斯徳孫女三深謹按古記貞烈以不卹緯而憂王爲賢彼猶爲生也若吾姑之纊旣屬而國事之大無忘詎不謂得正也已此亦偉男子奇文夫事也而猶以未之學而式也爲難玆卜以正徳十五年正月三日之吉啟省軒先生之兆而大封焉宜銘銘曰秉禮植徳女中儒旣以成子遂從夫爲之銘者謂爲姑

竹泉黃先生夫婦合葬墓志銘

予女兄歸竹泉黃先生寔同乙未生竹泉才長十有六日耳曁其卒也復同壬午竹泉僅後百有二日耳是嵗十有二月十二日甲申復以同日葬於楊溝之原嗚呼伉儷之情賓主之敬同牢共穴之義可謂終始於一者矣予方居憂悲親知之雕謝重念竹泉髫丱交遊都門旅寓驩若同胞而買田築室共老東海之計猶一日也而今不可作矣嗚呼天道於善人果何如哉其孤臺泣以銘請予亦泣而銘之按先生姓黃氏諱涔字克淸別號竹泉其先汴人從宋南渡家於嘉定之淸浦髙祖子富髙祖妣鄔氏曾祖升曾祖妣顧氏祖亨祖妣朱氏考鉞妣陳氏鉞以義授承事郎號濱陽濱陽翁始遷上海故今爲上海人孺人陸氏諱翠翠予從父東隠先生之女也母顧氏竹泉先生天常甚厚動合典則予雅重之自少事濱陽翁以孝稱陳夫人見背時以幼弟潮爲屬竹泉撫之終身有恩迨事繼母陸又事邵母有禮待庶弟漳有恵母兄浙早卒無後以次子標後之有倫其孝友有如此者濱陽翁後吳中稱巨家最先而徭役及之亦最先竹泉一身往共二司不乏漳以賦長部運入京受誣謫戍髙山乃走京師累疏卒白之得脫戎籍所居邊海恃以爲命者防塘耳每嵗率僮僕修之甚完旣又周視曰護外水者塘以障內水者亦塘也利害等耳非永永便乃大伐石選木穴塘作竇時其潮潦而啟閉之旣成一方防利海寇施天泰曁流賊入江之擾咸有保障擒獲功制府欲論上嘆曰此足自衛耳奚以賞爲其局幹有如此者有逋券累千金遇裏中嵗儉悉取而焚之捐田十畝作義冢又益以十畝命萬謙守之以代冢賦與修冢之廢浙有士人凍死於道備衣棺葬之其仁義有如此者嘗以例爲中都畱守司知印赴吏部選當得一官受章服卽辭去曰如此足矣歸築精舍鑿池架石有淸泉修竹之勝時時臂鷹牽犬從數十騎校獵原野之間或信宿而還則調馬聴鶴課子讀書講古人已廢之禮延名勝士修家譜理文墨暇則奕棋飲酒以自適其髙逸有如此者嗚呼年才四十有八而死矣寔十月之六日也先是六月廿有二日予女兄屬纊竹泉哭之慟女兄孝慈儉勤明達貞淑當竹泉愛客倡義時不問鉅細皆從中資給之一一中節周旋宗黨憐卹孤貧一族稱焉一族賴焉故家務𨿽極浩穰竹泉了不介意特可否而己一旦失去若左右手嘗過宿予江東意惘惘不樂予寛譬之多方然不意其竟相從而逝也嗚呼哀哉子男二長臺有志肖其父娶秦氏次標出繼女六長適談萬言次適王應欽次適沈燭次適車元爵次二未行孫男一煾宜銘銘曰

並世敵徳天相有仁歸亦曰耦玆豈延津斗牛之間當有奇气我作銘詩九京是慰

勑贈承徳郎刑部主事松云沈公合葬墓志銘

公姓沈諱鎡字時用別號松云上海人也其贈承徳郎刑部主事旣卒而遷葬於長溪其原曰鳳凰其配姓謝諱貞字永慕其封太安人道卒歸而祔焉其孤恩旣謀狀於深復以壙石見托乃復敍而銘之曰按沈氏其先嘉禾楓涇人也其占籍上海也自其髙祖諱居仁者始當元季兵興人不能有厥家所謂避地者耶曾祖諱徳祖諱晟考諱環號梅月翁四世相繼皆不仕妣尹氏寔生公公猶未仕也所謂盤桓者耶公美丰儀有口辯不務爲勾棘之行與梅月翁並以雅量聞邑中年二十餘卽孤克自樹立手致千金之產樂善好施舉義睦宗養其不能養者婚其不能娶者貸其不能償者葬其不能葬者助其不能舉者濟其不能給者至罄千金之蓄又破產以益之不恡也其行誼多類此所謂善士者耶其子恩登丙辰進士則爲之走京師觴客於堂曰吾家數世未嘗顯達迨予又貧吾兒所謂發於持滿者耶吾願足矣竟以是嵗十二月望日還卒得年四十有七初娶於談產一女而殀太安人者公之繼室也幼孤鞠於外氏翟翟與謝俱邑著姓自少靘莊端愼及笄而歸於公尢稱能相所謂好逑者耶中遭家儉嘗脫簪珥以助經營傾匳賄以還棄業卒至於成其子所謂賢母者耶就養於京者五載旣南歸復往往未至以正徳丁夘十二月十日卒得年五十有四明年戊辰十二月二十一日合而封焉子男一卽刑部員外郎文學吏事俱有聲稱女二長談出適陸淮早卒次適韓恵孫女三長適孫天相次許聘張寶中次尙幼嗚呼深獲事刑部公太安人則嘗往來予家公磊落丰厚類壽考人而其行往往逼古之有道者太安人又仁慈孝恵早歷多虞皆不至下壽天之報施竟何如也將所謂斂以遺其後者耶銘曰

雙美並世以成厥子穴於同歸以妥萬祀匪積之厚曷流其長年則不永維徳之良或後其生後將罔繼曾是多取造物鮮忌歿贈生封隴首峩峩斯是不朽厥終孰多土深艸茂奠厥宅靡瞻弗防靡車弗軾

儼山集卷六十三

欽定四庫全書

儼山集卷六十四

明陸深撰

墓志銘三

太學生談君墓志銘

嗚呼此予友談君舜年之墓舜年諱壽與其伯兄田字舜於自相師友以文學鳴郡中有昆山片玉之風故人謂舜於爲東石而君爲西石云正徳辛巳有以舜年名上禦史者旣已得出察院嘆曰賫吾志吾逝矣乃卒予在京師傳其事者不一予未敢遽信也東歸問於其兄弟子侄則皆泣不忍言又問於其親識交舊或言不欲盡言予意甚哀之嗚呼士大夫僅立門戶思爲燕貽將使後之人弱者獲以自存其賢且明者復資以用世故孟子論故國必曰喬木世臣彼伐其枝葉以傷其本根使濯濯焉抑何利於人國斯豈其心哉無亦所遭逢者有命也嗚呼才美如舜年使蚤取科第以起必不死不必取科第得爲寒素士或不死且不爲寒素士稍自晦其才亦未至於死今死矣豈非命哉其孤伯古卜以正徳辛巳十二月二十四日壬寅於鶴坡西原祖塋之右持東石君所爲狀謁銘予義不容辭按談氏今松郡大族其先開封人宋博士宗遂扈從南渡居苕霅之間再遷上海之鶴坡裏工部右侍郎野翁先生舉天順間進士歷官九卿有經濟才君之世父也曾祖晚香公祖怡靜公俱贈通議大夫工部右侍郎曾祖妣祖妣俱王贈淑人考諱秩號存省義授郎官妣朱氏君生有異質寡言笑入小學時猶未茹葷年十三喪母卽議廬墓曰此家伯喪大母時事吾家學也適野翁罷工部歸聞之曰兒眞欲學而伯耶君對曰孤兒非伯尙誰學哉則又泣曰願伯父子視兒也野翁舉少時讀書鐙與之顧謂存省公喜曰弟有子矣時慈谿姚東泉先生有重名野翁禮致之俾君卒業東泉亟加稱賞已補爲弟子員有聲遭存省公喪哀毀如禮服闋舉於鄕再三不利然名益起學益充諸提學使者更三四輩器奬益重竟以例上國子國子祭酒踵接皆愛之與東石君自國子再舉再不利更相謂曰司空之業衰矣不當再圖乎幸無忘授鐙之事年才四十有八而禍作矣寔三月一日也配唐氏有淑徳視庶子女如已出用不乏嗣躬行勤儉用丰其家方西石君防其侄不當爲賦長有事於官時唐方病又私憂之一哭而卒云享年五十寔二月四日也再浹旬間而夫婦相繼逝於仁愛天道竟何如哉子男一卽伯古孝敬而文息女一張志其壻也孫男一如金孫女一徳貞君器宇修偉昻藏如野鶴而談吐條鬯有古策士之風爲文章辯博不羣詩歌淸麗筆札在晉唐之間家居尢事力田務本所與遊盡海內名士而君之兄弟辱謂予爲益友予竟何益哉雪涕爲之銘銘曰孰丰其材而嗇其爲器何成之難而毀則易嗚呼其藏之深以俟知已於百世

勅封安人郭氏墓志銘

嗚呼禮婦人無稱其稱賢婦系其夫其稱賢母系其子匪專詞也此深讀郁侍禦希正所狀郭安人事而有感焉安人今同知松江府事新蔡張侯配也深與希正爲諸生時侯已來蒞於松松之人宜侯甚也由倅以登故無攺地焉考於侯安人之賢槪可知已按郭氏出汝寧世武弁有諱某者以文資通判武昌府安人之父也母曽氏初武昌君與侯家公友也器侯而女焉安人自幼卽不凡習於女紅手不停制曽夫人見其勞於寒暑而止之每前對曰舎此閨中安事也嘗授孝經列女傳請於母師而讀之曰由此列女貞婦知古昔有若人也及笄歸侯侯時爲庠生富有文名日多賓友安人從中饋給之無倦夜分讀書每以織絍助其占畢侯博學多才嘗試爲繪事夫人從旁睨之曰爲此能無妨於學乎抑將奪而功也侯憮然止之自是一意於學領河南某年鄕薦遂入冑監安人奉二大人於家居起以時滫髓必具使二大人忘其子之逺於身也侯宦松迎二大人來養安人日率子姓娛防左右使二大人忘其身之去鄕土也侯顧內得助故不以家累政嘗受牒賑郡饑侯以裏計民以民計粟大發一時全活者甚眾事竣閱燭防稽官廩幾空頗私憂焉安人心知之曰是不過得罪焉耳爲郡父母而活民寧能計利害耶侯聞而釋然海冦發於崇明大出軍撲滅之檄侯爲先鋒戒行屬安人以家事安人大聲曰此王事也吾將家女軍旅之道以無懼爲主況此小醜盜兵者乎上慰舅姑下訓子女妾之分也侯果以大捷蒙厚賞若安人者亦可壯也侯督餉嵗一至京師安人嘗嚴治門戶以徯其教子也尢嚴而有法及是侯適出役而安人歿於粉署嗚呼若是者能無稱乎是故次其大者系之侯以著安人之賢也享年五十有二以某年月日受封以天順某年月日生以正徳某年月日卒子男三長萱娶遊氏次葵娶曹氏俱學生次芷聘王氏息女二長適曹大夏次適孟堂早卒孫女一侯南還將歸櫬於新蔡卜以某年月日焉乞銘銘曰

惟婦之良爲家之光厥功孰多中贊潛襄中州淑靈豈獨君子英英閨彥懦夫可起周詩采蘩秦風板屋太師是陳俾也可錄鳳吉終葉鸞章自天詎曰艸露永賁重泉

副千戶唐公墓志銘

嘉靖二年春三月庚申武略將軍副千戶唐公卜於周涇之原配以喬宜人大封焉禮也其嗣子太學生牧具衰絰奉太常寺少卿曲江趙公狀乞銘深不敢辭按唐氏著上海上海之唐寔出子方晉陽靈石人也吳元年有諱英者官烏泥涇稅課局大使因家焉英生福福生俊俊生昭皆有隠操昭生瑜舉進士歷官至都察院右副都禦史爲憲廟時名臣公都憲公之仲子也母尹氏諱鏞字士和別號煮雪人故稱爲煮雪先生幼有至性孝友和厚儀觀雄偉瞻視左右炯然射人音吐洪鬯纚纚然不爲媕阿淟澁之態接人未嘗有惰容見者咸敬公公敬人亦終身也有長才見於家政事輙就理故家世遂爲邑中冠都憲公遊宦無內顧焉曁還政歸則室堂精好園田淸嘉歌舞都雅賓客之過從甘脆之盈潔公悉心焉都憲公顧而樂之待伯兄桂巖先生尢有禮意故邑中稱公爲孝子弟弟云治壬子山東饑公輸粟若干賑之例授松江守禦千戶所副千戶月有俸給公具辭章服則拜焉曰聖恩厚矣正徳己巳邑大水公乃蠲租若干計口給食以活佃丁又若干郡邑長吏聞公名欲致一見之公不可或有禮其廬者人勸之曰當見於是公又不可嵗時又招爲鄕飲賓公竟不可曰吾欲何求也顧不任爲禮耳雅愛山水晚益爲林泉之樂澆花蒔竹架石鑿池日與親知數輩徜徉其間飲酒賦詩意豁如也享年七十有二以正徳戊寅十一月三日終於正寢云配宜人喬氏贈翰林院編修公之女有賢行初連舉女得子輙殀已乃生牧牧生九齡而宜人卒公特鐘愛乃擇令族得長樂令平野淩公之女配焉今倜儻有器局蓋方向顯榮云女四周鳳薛鳳張鸙沈陟其壻也深與公家有防少從桂巖煮雪公兄弟間遊處若昆山雙璧與桂林連枝交映相輝應接不暇也退而察公所存咸近於厚諸女居撫諸甥教養備至故周氏甥旣登科猶以公姓姓之示不敢忘也則公之種徳累行槪可見矣宜銘銘曰

深山靈谷厥產鳳麟世徳名家乃鐘偉人吁嗟先生稟遇特異身際五朝家承六世旣令厥名復全而歸文事武備完徳庶幾周涇之匯實維同穴太史銘之萬古是閱

方溪劉公墓志銘

嗚呼必有世徳乃有世望必有世澤乃有世家夫世世有徳焉生長見聞必有超於風習之外使人望焉知爲名流夫是之謂澤漸濡所曁濃潤固殊其於鄕邑郡國寔系觀聽有感化焉此世家之所以重也予於志敬之劉方溪之墓蓋致三嘆於斯劉故上海世家也敬之早承父兄之澤其生長見聞淵源夐矣加以通敏倜儻之才發其深逺丰碩之積淹雅蘊借望之於琴尊圖史之間非復尋常品流可企也惜乎天不假年而轉移之具於鄕國多所未試焉嗚呼其孤啟元等卜以嘉靖乙酉十二月六日庚申奉窆於祖塋之次以談進士承儒狀來乞銘陸與劉世婣也昨嵗汀州之予爲書其堂之石玆安敢辭按狀公諱交字敬之別號方溪劉之先自南宋有亨叔者遷居華亭再遷上海者仲禮也曾祖諱文忠祖諱鈍字廷魯號水月以仲子璵貴贈奉政大夫眞定府同知祖妣顧氏贈宜人父諱玉字鐘秀號靜齋母王氏生三子敬之其季也少頴異在羣兒中目光如炬治舉子業卽通大義善筆札長壻曹怡松家怡松諱玭字以淵縣之舊族以行誼聞又善鑑識一見敬之撫其額曰是郎終不碌碌吾未舉子吾有女宜配半吾子也旣入怡松家卽爲曹氏持家政甚辦防靜齋府君遘疾乃辭歸率其婦日侍湯藥復奉王孺人以色養存歿咸厚以比於禮時從父坦齋府君致建寧政還敬之日侍尊俎殷勤欵至逮仲兄宜亭公以汀州還復事之如坦齋焉人每羨之湖廣嵗饑輸粟若干斛授魯府引禮舎人待次於家郡縣有公務冗劇者咸就敬之取辦焉乾淸大工興部使者分司蘇州專督陶甓檄往從事劑料有法大爲寧海張公所器縣侯農王公莆田鄭公咸加賞識敬之不問久暫勞勩未嘗伐焉友人趙雲谷旣卒其遺孤龍無所於歸爲收養之並卹其家如不及人尢賢之居嘗多蓄名酒暇則致客客至則賦詩屬對相與勘契法書名畫摩挲古彛器爲樂與人交不爲蹊徑有非禮相犯者輙形之顏面人亦亮之治家井井凡婚嫁喪之禮咸適於中教諸子以繼述爲大蓋世家之望云以嘉靖甲申八月十三日終於正寢上距成化庚寅六月一日享年五十有五娶曹氏卽怡松長女有賢行能相其家子男五長啟元娶余氏次紹元娶沈氏俱國子生次守元娶沈氏縣醫學訓科次慶元娶莊氏次鶴年女一適縣學生孫繼科孫男二繼孫承孫女二敬之視余少長幼嘗往來予家與之防處甚狎也予知其才之足以善俗而惜其年之未足以酬志也乃爲之論次其家世而復系之銘銘曰

千年在前承者劉氏千年在後劉氏伊始人孰不壽逖以名紀亦孰匪才崇善則美嗟嗟方溪人逺室邇斯文足徴九原莫起粵有遺休厥在似

致仕新淦縣丞榮隠余公墓志銘

上海有舊家必曰余氏余氏之彥必曰榮隠公公諱麟字文禎以縣學生起家仕爲新淦縣丞年未五十卽自銓曹乞致仕是時鈞陽馬端肅公爲冡宰特爲例處之旣歸修葺故居手理泉石花竹於城市中極爲幽勝庭下紐檜相傳爲宋元時物人稱之曰喬木云公修髯峻宇徜徉其間雅歌投壺飲酒賦詩不復以人間事注意澹如也年七十有一而卒其孤繼芳等以墓石請按余氏之先有諱承仕者仕宋爲拱衛司兵馬防駕南渡因居華亭之華村十傳至耕樂公之髙祖也耕樂字谷寶谷寶永樂中應召爲太醫賜緋直翰林而終耕樂生旭字景陽壻於上海鎭之胡氏遂家焉旭生郇字孟祈號梅竹以詩書行誼聞邑中郇生廉字淸臣通敏倜儻累科不第以例貢入太學授新昌丞配姚孺人寔生公公遭湣凶力守先業專意科舉有聲旣乃奉例補國子生循次授新淦丞新淦故號難治適尹去公遂署篆以淸愼自勵種種悉辦上官才之他郡縣事有不能辦者輙檄公公受檄卽辦如新淦三載矣旌奬屢至亟爲按察使張公某知府吳公敍所器後新淦人去思之饋遺問嵗時不絕吳公謝還亦至上海與公握手相歡者浹月乃去人以爲難云以嘉靖甲申十二月三日卒以又明年丙戌十二月某日祖塋之次娶錢氏禦史孫女柔順貞淑允執婦道先公三十七年卒生子一曰繼芳娶兪氏縣陰陽訓術女二適曹恢適奚邦寶繼娶彭氏府尹次女也賢明慈慧以賢母聞生子一曰繼瑞娶韓氏縣學生女二適劉啟元適曹應文孫男三重器大器宗器孫女三深少卽知敬公嘗過其家坐春堂俯山亭周旋陟降覽觀故舊之迹焚香啜茶每至盡日舉手揮麈談古今治亂之迹纚纚可聽與人交啟齒卽露肺肝不少狥俗態晚年耳目聰明步趨有章燈下猶能作蠅頭細字迨屬纊猶以繼述屬其子云蓋公天資豈弟樂善慕義無雕飾藻繪之行抑其流風餘韻固有以厚之也宜銘銘曰

厥家之舊而徳之新𨿽宦途之嗇民以有親進退何累蓋云任眞風以引之尙有後人是曰榮隠之藏信此貞瑉

勅封孺人居氏墓志銘

許孺人姓居氏封兵科給事中許公之繼室也公名滋初娶於兪生子相卿是爲今兵科給事中公孺人所由貴也給事甫孩而兪孺人見背公抱之泣曰兒胡不幸幸有母母之其誰則宜時兪居甥舅兄弟也於是兪之長者以孺人聞公亦聞孺人之賢也遂歸許許一樗翁之喪室有季女公以屬之孺人曰此吾同產也先人之志也敢不惟厚孺人欣然以之曰抑敢不惟厚旣笄悉推已匳具嫁之樗翁之妾蔡遺而無子孺人事之恭以老焉許故族大而衍內外長幼嵗時交際孺人品酌而密應之一一當其心家食凡數百指時其寒饑加之惠甚辦也凡祭祀賔客必親潔丰腆合禮曰中饋吾職也又敢不防生一子曰桐卿孺人督桐卿以兄之業旣乃循例使待次益王府典膳官曰若且倦矣以儉勤助若家可乎由是許益大初給事幼善病孺人醫禱巫卜備至迨長學成弗卽遇時以好言慰公曰此子必逺到遲早命也旣舉丁丑進士髙等爲時名流卽拜兵科給事中今上皇帝覃恩兩宮首逮禁近之臣由是公受封兪受贈而孺人遂並命矣旣乃喜曰病婦蒙恩何以堪此公曰吾亦思之第當恪守儒素以成吾子庶所以爲報稱者一意深藏養恬故給事罔內顧以共其職云逮與告還每孺人初度給事率弟若子稱觴戱防以爲常一鄕榮之年五十有九以嘉靖五年十有二月六日卒給事尢極哀慕奉其友給事趙君之狀衰絰走四百里而問銘於上海陸深按孺人世家海寧城北隅大父諱縉父諱正生而婉順浙之東西稱賢母云子男二長卽相卿次卽桐卿女二適祝繼暄周王府典膳適賈中錫太學生孫男四曰聞過給事出也曰聞逺聞運聞近典膳出也女八卜以今年丁亥二月十二日己未於九杞山永安湖杜曲之陽以深觀於給事之孝而槪於孺人之賢也宜銘銘曰

夫曰賢婦子曰賢母儷榮應典若劵左右風斯引之玆曰不朽萬世在前萬世在後

儼山集卷六十四

欽定四庫全書

儼山集卷六十五

明陸深撰

墓志銘四

朱夫人秦氏墓志銘

朱夫人秦氏壽七十有一以嘉靖三年冬十一月乙酉卒於玈溪尙書之裏第尙書公哭之哀凡朱之內外族人哭之哀秦之人來哭之哀裏之人相向而哭之又哀嗚呼是可以考夫人之終矣卜以又明年丙戌冬十月十一日奉窆於錦澚西祖塋之次嗣子警詧以尙書公之命來問銘於陸深予家朱秦間猶東西鄰也外氏梅於朱尢近習聞夫人之徳稔矣其敢辭乃按秦君文解狀志之文解夫人猶子也狀稱秦出髙郵之防溝本宋太史少遊之族建炎南渡有諱知微者遂來居上海髙祖以政曾祖必通皆修隠操祖瓊號松軒軒豁有壯气父諱濟號午山樂善舉義屹爲秦望夫人其長女也母李氏有淑行夫人生六年而母背育於祖母張夫人幼有至性松軒翁奇愛之事翁與張夫人迨事繼母朱曲有禮意以孝聞稍長嫺女紅通書史大義故憲副鈍庵朱公擇婦也嚴年十六以歸尙書公事鈍庵公與王夫人必敬必愼鈍庵時時自官中寄詩勉其子夫人卽熟記舉其語諷之尙書未達時爲歌詩或出無聊語夫人亦時時誦之鈍庵公旣謝政歸夫人遂總攝家政鉅細丰約悉有條理𨿽尙書一錢以上不妄費也至脫簪珥以佐賓朋無靳容成化甲午尙書舉鄕試卒業南雍夫人與俱躬織絍以助薪水之費甲辰登進士捷報至而夫人適歸寧於秦宗人之夫人意衝如也宦轍所至夫人輙隨尙書內掌刑曹外司按察每夜歸必請所訊罪至大辟卽愀然曰人命事重君必愼之治戊午鈍庵公屬纊時撫簀呼曰兒婦安在若將有所屬者諸婦疊往瞠目視曰欲見秦婦耳夫人奔喪還意甚傷之旣尙書服除還朝夫人遂畱侍王夫人遣一側室從是時尙書未有子也夫人侍王夫人備至內外裕如已而尙書奔王夫人之喪還百事具舉有助者尙書欲卻之與夫人意合一無所受凡尙書有所舉措惠澤及物必力贊之夫人意有所爲或尙書所未及也故尙書宦成九列無內顧之憂朱氏之門閥益以大白首敬共猶一日也處妯娌有惠禦臧獲有禮尙書公晚未獲嗣每擇佳媵以進冀有子焉及舉子愛之不啻已出尢人所難者訓諸子諸侄各底成立有爲時文儒彬彬起科第者雅尙勤儉無華侈之風有餘財卽以濟貧乏故卒之日無畱贏焉奉午山公尢盡孝愛午山卒時夫人年髙且七十矣奔走於殯遂感風待其弟侄輩每近於厚有憂深思逺之意非世俗所能窺也夫人諱端字惠以甲戌年十一月六日生受封至宜人子二長警太學生方以器局需用娶沈氏次詧俊敏績學娶陸氏女二長適都察院檢校張岦次適中書舎人陸修內外孫男女凡十人云惟夫人出自舊族歸於名家天錫之厚旣有異稟而所以爲觀刑之地者固有本哉令妻壽母賢婦孝女具彛道焉抑足爲世教勸也懋矣是宜銘銘曰玉駢珠儷爲世所珍並善兩美肖哉斯人尙書有婦夫人有夫鵲巢麟趾詎云絕無以似以續大厥門戶忠臣碩輔玆焉維伍玈溪縈流蘋蘩載羞霜露之感曰萬春秋

軍器局副使宋公墓志銘

按公宋姓澄諱一淸其字也山東武定州之宋其先也曾祖士榮祖仲輔父福文思院副使母裴氏其世也宣徳初仲輔始以尺籍武功中衛故世爲都人成化癸已公以修大內功陞文思院副使治攺元免歸辛酉復以修城功再起爲軍器局副使正徳丙寅謝歸其官也李氏其配也子男六長鑑丁夘舉人娶葉氏次鉞辛未進士拜行人娶徐氏次鐸冠帶娶田氏次鈺武功中衛總旗娶王氏次鎧娶戴氏次鏜孫三曰廷相曰廷槐曰廷椿其後也女三袁賢馮華範銓其壻也孫女一適兪志同公少學進士業乃更從司空以世其官器局秀整幹畫精密於職必勤也天性孝友慷慨樂施家無妾媵之奉而言動淳直無弗愛者其行誼類此其生也以景泰乙亥八月三日卒以正徳壬申正月廿有三日享年五十有八其也卜以是年二月廿有一日從先兆於小南城之側乃乞銘於太史氏深曩入京聞都門外三友堂名籍甚旣乃鑑來自余授詩遂登堂識公焉和厚願雅儉勤以文余偉而敬之三友堂者公所葺也外環花卉中庋圖史以友章縫之士又曰因以教子以求益者也夫友以徳徳可以世矣丁夘之秋鑑鉞同領鄕薦余再登堂賀焉公從二子欣欣迎余辛未夏餘再入京而鉞已成進士余再登堂賀焉琴尊無恙而公已病不能揖客余私憂之閱嵗而訃至餘四登堂則遂哭之矣不五載而人事果何如也若公其無憾也已余宜銘銘曰

有要者途彼踐斯棘古稱不卑我力我職有尼而止亦起而仕以玆澤余漑及厥子彼都人士風人所思思公不見悵矣其悲順則斯委歸亦曰全過而式者後千萬年

西郊先生瞿公墓志銘

正徳壬申十二月某日我西郊先生於長溪館甥深寔以職事獲志其藏曰先生諱侖字茂卿故有別業在西郊習而稱之曰西郊先生云誥贈後軍都督府經歷諱晟之孫義郎蒲泉公諱霖之子也少失母鞠於祖母誥封太安人淩氏稍長受業於從父今臨安太守南山先生有成矣蒲泉公委之家焉先生稍用其學於家家遂斬斬晚事繼母孫孺人以孝聞又防事淩太安人太安人時時來就其養治辛亥嵗饑輸粟若干詔補官乃大有貲積晚用雄一鄕先生不爲守聚計益務施予樂惠建義友輩有落莫者資之使大發然竟不言或梁於行或轊於死或衣於寒糜於饑貸於所不能償者百金時舉也蒲泉公觀其志已甚恱焉公嚴先生事之無不得者章服儼然寡言和色君子惜其無推挽之者使當世獲其用而僅見之一家焉見之一鄕焉就其孝友所至已可準古所謂鄕先生者其人矣年五十有九以某年某月某日卒配陳孺人有淑徳佐贊之道稱其爲先生婦也子男三長曰鵬績學攻文歷試南北京闈娶吳氏繼曹氏仲曰鶴爲進士業有聲娶唐氏俱太學生季曰鸞娶韓氏補醫學訓科息女三長殤劉傑潘文其壻也孫男七曰學顏學曾學思學孟學周學召學伊孫女五嗚呼惟深前孺人瞿實先生之親姑家公太史之憐孺人也不置久而必泣凡遇孺人之兄弟必泣又遇孺人之諸侄則又泣伯氏宗海與先生兄弟行也謀所以慰太史公者乃以長女壻深及委禽焉而歿深獲以舅禮事先生每嵗時問則先生必泣於堂陳孺人必泣於室或畱與鵬同學往來出入先生未嘗不送迎焉退而與孺人相向未嘗不泣深旣得官而還思所以慰先生者議以弱女歸先生之孫而先生不可作矣嗚呼銘曰

匪古乃世匪今斯人承玆傳玆以萃厥身亦有不朽斯文永存宅是長溪以需後恩

丁素軒墓志銘

素軒丁公旣卒之明年謀以某月日奉窆於某原其外孫冒良予同年友也次其遺行其子倫奉以請銘予讀焉而得公之爲人也公諱某字良玉號素軒金陵人也其先世籍廬州祖貴從起淮甸以功授泗州千夫長父某南京某衛鎭撫娶馬氏封【闕】人至公之身以輸粟功加贈鎭撫府君爲明威將軍母爲太恭人其兄輝進爵如父階公自幼不羣齠年失怙哀毀如成人親母愈謹長卽綜理家政日不暇給所爲多惇本善俗之行故賢者不以爲陋中才者不以爲過也孝友之性得於天者獨至薦時拜墓禮容有章昆弟之間形骸可合並也外祖父馬英以錦衣指揮調廣東卒歸柩托公經紀其喪卒爲之守墓不替嘗服賈從者發槖覺而不言道遇人爲貸家所苦卽傾槖代之蓋長者云性不嗜酒故平生不見其茍簡與人交𨿽不爲斬絕而富貴崇髙之勢毋得而加焉以治癸亥之嵗八月乙夘壽終於正寢上距所生宣徳之癸丑春秋七十有二配馬氏子男一卽倫孫男二曰武曰斌息女三長適明威將軍徐某次適舎人李芳又次歸於山東參政冒某爲繼室嗚呼善必獲報報將在公之後也敍而銘之銘曰

往也惟忠國之所臧惟孝惟弟家焉斯昌嗟嗟丁公厥存則良遙遙餽邊不有其藏俾食厥報曰莫敢當推於上世有寵光嗟嗟丁公奉徳馭已統在有繼豈曰非美惠家睦宗含和履砥開國之孫明威之子不愧於生不朽於死勒辭貞瑉永奠厥止

處士朴庵倪公墓志銘

浙之東處士朴庵倪先生卒訃於京師其仲子翰林院庶吉士宗正解官歸治喪且奉其友人張君邦奇所爲狀問銘於松江陸深深按處士諱某字用文一諱彬余姚人也曾祖諱某祖諱允中有隠徳父諱守禮有詩名處士美丰儀善談辯詞吐鴻鬯時舉經史奧義相詰難一座皆傾其所爲多俊爽不動以利不屈以勢又能以信義服其鄕人鄕人爭訟有不願之官府而願得處士一言者嵗時伏臘必聚宗人酌以酒告以振宗爲善之道眾皆恱家理故薄而好客不倦多取給於外氏勇於爲義嘗覽範文正義田記擊節嘆曰吾志也兒子二郎終成之迨晚一斂其邁往之气歸於爾雅又儒者也喜歌詩通陰陽術伎有造精者其所不信而深排之則浮屠法與巫覡云處士少處人倫之變長而能教其子尢爲人所稱初守禮公年旣長無子其伯兄意以己子後公未幾公繼娶陳氏生處士及處士之弟又未幾而公卒時處士年才十餘耳始謀者瞠曰兩遺孽去之則產吾產也日來擾其門穴窻毀瓦推瓶倒罌躬獲以歸則要諸路擊而奪之死者屢矣時陳母外無以禦彊暴內無以庇其孤日夜哭泣因以喪明處士百千委曲以有成立而陳母卒後每見目眚者則爲之一慟至其待讎者之子弟未嘗不如族人也是可謂怨而不怒者矣處士食指旣眾家尙不給或勸之曰若子盍使之從賈處士聞之歸撫其子曰吾兒賈人耶是當以文學裕吾家使之讀書不輟若是者可謂不惑於流俗而善貽謀者矣今談者必曰倪處士倪處士云年六十有四以一疾而卒時治丁夘閠正月某日也配汪氏賢而能相子男三長某次卽宗正次【闕】孫男五【闕】息女二將以某月日某原深與宗正同舉進士又同官玆弗敢弗著宗正哭而告予曰吾七年於外求以祿養今得祿而吾親不逮已矣深聞而愈悲之乃系之銘曰

遭變孰難難歸於厚有蓄弗施而匯爲其後嗟嗟處士仁勇曷負剛則不折貧而能守惟不折與守乃見其有勒辭貞瑉以永不朽

曹母顧孺人墓志銘

友人曹君濟幼喪母鞠於祖母孺人旣喪大父連喪其父獨依孺人以居實兼兩世四親之義及是孺人卒濟爲斬衰服三年濟長深十有四年而交數宿食孺人捨嘗登堂納拜焉時孺人年已八十毛間黃白於領臒如而精堅家事一不關白其孫濟得專力於學慨然以報劉爲志治甲子春濟將有事於科場而孺人遂屬纊嗚呼悲哉深適還自南雍哭孺人於殯次弔濟於繐幃濟毀瘠扶而拜杖而起殆不勝哀旣而以深粗明已志又識孺人諉志其藏深辱濟忘年視孺人寔有母道且勤館谷之徳敢不是著按狀孺人顧姓諱妙眞義望曹公度之側室也其先嘉定人有諱叔臧者孺人之父也始來占籍海邑初公度旣壯無嗣父母憂焉聞孺人潛徳欵懇求之閱時果產子瑞以繁曹宗孺人幼聰慧精女紅父母甚愛之慕公度之爲人而歸之孺人執禮不越事舅姑如事父母事其嫡如事舅姑久之萃愛敬焉凡事事必謀及於孺人孺人務殫心竭誠咸輔厥宜終始一軌其修饋祀必時以防其治衣飾必儉以潔其處閨閫必嚴以肅相夫子應宗黨禦僮僕皆有憲度各滿其願公度遂以富饒禮義甲海邑孺人之力居多己酉遭公度之喪壬子喪其子悉采古禮而襄之婦道母道盡之矣晚年惟一孫侍養尢篤情愛每親師取友必戒之曰近君子逺小人毋爽厥徳以忝所生癸亥秋嬰疾歷冬䢐春而勢愈張猶呼濟與之欵語曰吾且忍死終待汝成迨濟試禦史臺還忽厲聲曰吾不濟矣勉諸後勉諸後言迄而逝時二月某日也享年八十有六云子男一卽瑞娶吳氏息女一曰淑蘭皆先孺人卒孫一卽濟邑庠生娶談氏曾孫凡五長恢亦邑庠生次懷次憬次愷次懌卜吉於治某年某月某日奉窆於範溪祖塋之側禮也惟孺人儉勤淑謹長順和惠粗渉書史能知古今得失至於醫卜書算博古格物之類皆合於學蓋其天性然也其爲忠臣碩師於曹諒矣哉宜銘銘曰

穆穆孺人終昌曹氏如劵斯獲允副厥始緝勩累勛豈愧良史勤家惠宗嫡仲任只中更家紛載罹夫子居中應外有容有禮莫齡撫孫攜手提耳將食其報竟不少俟短景下馳挽歌莫起徽志必承豈曰生死範溪滔滔有芹有芑後千百禩鬱鬱髙壘

儼山集卷六十五

欽定四庫全書

儼山集卷六十六

明陸深撰

墓志銘五

將仕佐郎刑部司務黃溪孫公墓志銘

嗚呼黃溪公遽至於是耶嗚呼黃溪公竟止於是耶自余束髮與公交好同筆硯聨衾席以周旋於兩都之間因以徧交當世名士自窮經考文求志講學以相與許可期待於意气之外者何如也余去國五七年公竟不轉一資而卒訃聞哭之盡余哀乃復低徊輟泣志其墓曰大道旣隠風流日靡士大夫馳騖於功利之區往往處下以窺髙而於出處進退之際蕩無紀限尙安知所謂義命之歸者耶余大爲是懼公才宜舉進士每向余曰從鄕舉非出身耶旣試天官名在第一得京官在第九品則又曰茍事事非從仕耶余心是之嗚呼公今已矣且恐朴厚之風從之以盡余又安得不悲嗚呼公諱鶚字朝立姓孫氏故上海世家居龍浦之南因以姓其地曰孫家灣云祖諱怡號節軒祖妣張氏考諱寅號愛溪妣張氏公生六七嵗讀書屬文已不羣節軒府君愛之嘗指謂所親曰吾家世儒達者在此子節軒以文學雄鄕郡有成集行世仕止賔州學正愛溪府君恆服賈逺遊以爲養而又以資公之學公弱冠出試有司輙優等嘗師事今中丞東泉姚公公尢奇之治戊午領鄕薦中遭愛溪府君張孺人之喪哀毀盡禮居閒教子侄彬彬起科目正徳庚辰始就選授將仕佐郎尙書刑部司務公在刑部盡心職事時命獄吏淸圄舎捐俸佐囚食時其寒暑而矜卹之全活者甚眾諸司事有弗平者輙平之僚友之際不爲茍同而卒歸於理大爲諸司冦所器若見素林公而下無弗任之年五十七嘉靖丙戌冬以早寒趨朝急遂得疾以二月廿六日卒於京師之旅舎配王孺人有賢行先一嵗亦卒京師之旅舎至以雙柩南還遂合薔薇涇祖塋之次寔丁亥之十二月壬申日云子男三長繼臣國子生娶沈方伯西津公女次繼科縣學生娶劉氏次繼謙縣學生予表弟顧裔芳壻也三子俱有文行將大發公之藏者女一在室與其同年友嘉定沈僉憲東溟公長子聨婣云嗚呼系之銘曰

絀於前將裕於其後年則不永而銘爲之壽同室同穴抑又何負視此銘詩以信我友

孫孺人胡氏墓志銘

國子諸生孫世隆以予友張進士於漸之狀來爲其母氏乞銘予遂往弔焉還而志之曰孺人姓胡氏孫君朝用之配年五十以嘉靖五年丙戌六月廿有一日卒先是朝用輸裏賦京師畱滯越嵗不及視殯殮事旣歸而視竁窆事甚哀且哀其賢也卜以丁亥某月某日從玈溪祖塋之次遵父命也按狀胡氏世居上海之烏泥涇有諱鼐號耕隠寔生孺人孺人生八嵗而孤奉母吳事諸兄曲盡孝弟一溪孫翁聞之遂聘爲朝用婦旣歸事翁姑尢極孝謹待賓客奉祭祀丰潔中度世隆旣知學補郡諸生資給之不乏至北遊國學間謂朝用曰孫氏饒裕如嗣單弱何君胡不自爲計朝用不可徐謂之曰君視吾妬婦耶乃擇得夏氏舉一子愛之與已子等兄文泰多女爲養其季者厚貲以贅之其他鄰族匱急罔不推濟故其卒也人尢哀之子二長卽世隆次世濟女一適張伯澄卽於漸子也宜銘銘曰

百嵗詎有五十亦壽夫稱賢婦子稱賢母奉之白首爾姑爾舅承前啟後玆石不朽

散官北園唐公墓志銘

嘉靖乙酉閏十二月六日庚申北園先生唐公之合以孺人宋氏兆在金匯塘之東從祖塋也公壽七十有六孺人之壽同卒之嵗又同又同以是日蓋合徳也人尢賢之其子若孫益哀慟不任相率來問銘圖永終也深按沈君愷之狀公先汴人也宋有將仕郎貴一扈髙宗而南至於松卜居於華亭金滙塘之上歷元入國朝日以大曾祖諱璟字廷譯號東臯祖諱玉字伯堅號耕云皆有隠徳父諱墉字景臯號勁節母周氏有內行公其長子也後勁節府君以次子禎貴贈兵部車駕司主事母周贈安人公諱祚字原徳北園其別號也自少嶷異異羣兒數嵗知嗜學長以家產出督裏賦遂至中落猶閉戶讀書或勸之仕不應勁節府君謂之曰汝宜總家政相汝弟成名吾兩子後唐各有立是吾志也公曰諾遂一意幹蠱色養事二親凡所欲鹹盡心力母病久臥公夜未嘗帖席比其卒不渝喪居哀毀如禮與弟西園友愛尢篤西園者卽兵部君也字原善舉成化丁未進士後官至禮部郎中聲績隆重公之贊助爲多壬寅應詔輸粟關中凡若干斛例授郎官冠服偉如也正徳戊辰饑公爲作糜粥飯若干人死者爲具棺又若干人務樹徳也今上登極尋被粟帛之賜鄕飲酒禮郡請當賓位一時鄕邦之人推齒以徳者未之先也配宋孺人出望族松人稱蕭塘宋云父諱言號存耕母潘氏孺人生有令質長有令徳存耕翁爲擇賢配得北園歸北園公曲盡婦道孝惠敬肅唐之族人稱焉燕賓治具不問皆中家塾教子弟晨夕饗饋皆其手出公嘗欲給錢以勵勤者請於公曰利於子弟非所訓也宜以紙筆充公深是之晚嵗猶親女紅家人就寢中堂燈燭熒然刀尺有聲衣飾𨿽敝不忍厭棄公嘗指所居示子孫曰得承先人廬以至今日者宋氏之力也先公以八月九日卒公後以十月一日卒子三長僎國子生先二年卒次傅王府典膳次防縣學生女二長適國子生談壽次適金山衛學生李煦孫男十長自誠次自明應例入監自新府學生自謙早卒自道命後仲子傅自得自古自立自守自持孫女七長適馮鳴殷次適王諶余未行曾孫男五以嗣以禮以文以徳可大曾孫女四惟公承家世之舊天賦精敏言動綽有禮度躬行孝友之道惟敬惟勤以終其身故家日饒裕以副其好禮舉義之志詩書之風彬彬然科第踵接起矣蔚爲松之望族可謂光前而啟後者哉嘗聞公戒諸子孫云凡事以豫爲先小事隔日思之大事隔年思之時以爲確論云深初舉進士讀書中祕時與西園公締通家之好玆以兒子楫議婚於西園之孫與公之從子儒寔有婣誼今年夏與表弟顧君定芳拜公於裏第談燕浹日嵬然名徳君子也神觀修整有松栢嵗寒之操詎意遽哭公孺人於一旦哉爲之銘曰

金匯之塘流湯湯東海沃蓄南浦傍气聫派續者蕭塘約束靈秀調陰陽中有異產徳乃雙何殊梁鸞匹孟光門戶宗祧興美唐潮汐艸樹俱輝光尙有遺祉封若堂金純玉采深以藏生世猶短沒世長請示玆文徴不亡千代萬代其永昌

鄕貢進士錢公墓志銘

鄕貢進士錢槐亭先生卒於華亭之裏居寔以嘉靖己丑六月五日卽生亦以己丑六月五日得年六十有一卜以明年四月二日戊子於徐家濵東祖塋之次其子子才授狀於深以乞銘深與槐亭同舉於鄕乃今且三十年矣不容辭按狀公諱恩字承之別號槐亭姓錢氏錢出吳越武肅王至公蓋十六世云元直學公自洛徙松遂家華亭望仙橋之東髙祖壽祖號廛隱曽祖行號竹屋散人祖敬號瞻筠考璋號友桂皆修隱徳公幼頴異就外傅時與趙少卿經同業書有名初友桂翁與趙恱梅好一日各擕其子遊別墅令黙誦四書公誦如流觀者驚嘆弱冠值翁以鄕賦累其家日落公勉力幹蠱出耕歸讀與僮僕同甘苦者幾十年遊邑庠與朱禦史昴周禦史鵷沈教授暄輩爭相濯磨凡試必先一時聲稱大噪從遊者日眾治辛酉遂領應天鄕薦髙等明年上春官屬翁微疾彊之行旣南歸極意爲養親計郡邑交聘爲弟子師悉不應舊所受者亦罷遣之翁嘗受誣郡守宜春劉侯幾不可辯翁吁天曰吾誠有此事吾安得有吾子守問子爲誰曰錢恩者卽憮然曰恩美器也汝能善其子而顧不能善其身耶遂釋之嵗甲子翁卒公喪如禮悉力營墓道人以爲難一時門生故友往往取膴仕以去公𨿽春官不售自如也益爲惇本崇孝之行修家乘建家祠設家塾置贍族之田整葺上世諸墓有惟日不足之意丙子喪葉孺人如禮服闋應謁選銓曹公意不屑也乙酉秋以舊患手足顫掉度不能愈卽預爲後事營雙壙以俟己丑春命子才行親迎禮已乃考終配趙氏賢勞克相側室尢氏包氏子男一卽子才包出娶陶祠部女女二長適侯侗次適監生徐應奎皆趙出公平居性極儉勤敝冠垢服每不爲恥而灑掃纎瑣之役亦躬爲之與人尢和易坦率不爲髙岸矜炫之行稠人廣座中欣欣然不廢諧謔田父氓叟有邀必赴𨿽蔬食漓酒爲之盡歡處宗黨尢極篤厚與弟惠白首相愛方病劇時出數金授惠曰我後事具矣汝亦爲之令及我目不諱可也侯氏女早寡以承繼爲後侯祚益衰俱無所歸先生爲之收育於家復教承繼有立爲之娶於葉復爲之割田以贍人尢以爲難云深與公雅相知厚蓋孝弟惇朴人也若夫諳練之才使盡用於世𨿽古名卿輔亦何以譲乃止於是惜哉宜銘銘曰

繄昔侯王必復其始公斂厥施將以遺嗣子蔚蔚槐亭緑陰滿地精魄閟玆尙有徴於不死

喬母陸孺人墓志銘

嘉靖十有二年春正月某日喬孺人陸氏於楡木涇之北原以合於怡閒公之藏禮也怡閒公姓喬氏諱嶽字鐘秀別號怡閒邑故大家公尢倜儻日蕃且大以治壬戌之嵗幾五十而卒明年成孺人躬親視冢壙處墓所月餘後之三十年乃克從焉志也其子通判安陸州事防問銘於陸深按孺人陸氏又故大家族於東海之上父諱紳孺人生九齡而母某氏卒乃育於外氏淩妗任卽能以幼弟妹各一人同有立旣笄歸怡閒公俱以門第相髙而男女比徳爲宗黨所稱逮事南圃府君余孺人余又故大家也咸色喜曰吾此兒有此婦家其有濟耶南圃府君嚴每有疾卽不喜他人奉藥孺人時親執藥進卽喜爲一啜南圃府君余孺人後先棄養孺人治喪祭井井如禮乃總家政以相怡閒上下親疏曲有恩義延師教子輸粟助邊怡閒公多所賴焉初有慫恿訟事於怡閒公者公曰嚚且健矣獨不念後人耶孺人撫安陸君於旁曰政爲之地爾有奴逃且負或謀抵死怡閒公曰計良耶孺人亟搖手怡閒乃置勿問邑故大家以徳誼聞者曰喬氏喬氏陸孺人有力焉孺人生以景泰癸酉三月三日卒以嘉靖己丑十二月十二日享年七十有七故卒之日上下親疎多爲之涕淚云子一人卽防孝謹和厚以世其家娶馮氏繼邵氏孫男四謨訓國子生誥縣學生說孫女一曾孫男二曾孫女三予與喬世婣於孺人則爲同姓與安陸君同學同場屋者屢矣蓋通家云序而銘之紀實也銘曰

嫓美永世有相者存譬彼喬木陰逺益繁嗟嗟怡閒詒厥子孫孺人相之以大其門其大維何家範國恩鬱鬱髙原豈曰後昆過而式者日逺日惇陵谷萬年以視斯文

兪孺人墓志銘

南京詹事府主簿唐君士儀以公便還其配孺人於肇溪之塋者禮也時以嵗辛未正月癸酉者吉也乃來問銘於深按狀孺人姓兪氏諱永寧南昌丞兪公諱麟女也天畀淑愼勤精女紅南昌公奇焉曰必以得佳壻及笄歸詹簿君事都憲公尹夫人公夫人愛焉曰必當佳婦公之去爲牧伯守鎭也孺人每以不親養爲歉嵗必制時物函獻公夫人在數千里外嘗之必曰是吾冡婦所爲也是故終公夫人之世獨孺人適稱順志焉詹簿君績文種學雅量嗜義率於孺人焉是相賓從滿座干請者沓至又孺人中贊之人之知譽之者詹簿君也教諸子孫尢得其理富者進以義敏者朂之學幹者率之以儉勤也其賢若此大抵稱其爲唐氏宗婦也年六十有五以正徳己巳十一月十五日卒子三長隆義授千戶娶姚氏早卒次啟縣學生娶梅氏次政娶沈氏孫三紹宗繼宗承宗孫女二皆適仕族曾孫四官保秋魁期元應魁深竊觀女徳最隱其功最巨蓋不獨家之盛衰由之也往往賢女多出於故家名族將其觀化者然耶惟吾邑之兪最舊而以淸白禮教傳者最逺誕毓孺人言歸於唐唐又最顯族也式克承之身所於處爲子爲婦爲母考於詹簿君於諸子孫靡有遺悔焉懿哉孺人之徳所由來者焉可誣哉宜銘銘曰

美珠良璧所托者然名山深淵珠光璧器用斯允臧彼被者昌小星易歌河淸難俟珠糜璧毀韜珠瘞璧崇岡斯厚以延厥冑

儼山集卷六十六

欽定四庫全書

儼山集卷六十七

明陸深撰

墓志銘六

太學生竹溪唐君墓志銘

嗚呼此竹溪先生唐君之墓蓋從其先塋金匯之阡以嘉靖癸已十二月十有七日乙酉問予銘藏焉予始舉進士讀中祕書僦居西長安裏與禮部郎中西園唐公實連屋是時吾松之宦於朝者故禮部尙書南山張公爲光祿寺卿直文華殿禮部尙書東江顧公方侍讀翰林大理少卿中岡董公在刑部今肇慶守宜庵董公在禮部故中書舎人沈公繼昌侍內閣鄕好甚洽無暇日無相過從公長者也而防尢密予旣近居復與公之從叔宗禹同鄕舉故相好益歡公旣病予問益數數焉公竟不起予哭之益哀且塡其行狀而竹溪方自家來奔以兩旬日行三四千里人愈憐之而予始識竹溪年少又長者也予屢產子皆不育年且四十始得楫予早夜心計之安得積善好修如唐禮部家者婚焉以延予世防聞竹溪有女往請焉而諧乃大愜予旣忤時再有晉陽之役時竹溪搆疾矣還遽哭之尙冀或臨其及是有日矣予復爲豫章之役遂不得往相其紼嗚呼吾尙忍銘吾竹溪哉竹溪姓唐氏諱儒字子魯尙書禮部郎中唐公諱禎字原善號西園之長子也母劉氏贈安人世居華亭之白沙裏其先汴人系載少師大學士東湖費公西園墓志中西園多竹有水環焉竹溪因號以識先澤自少頴敏動以禮閒服飾器禦惇尙朴雅年十四母劉安人卒毀瘠幾殆嗣喪陳安人如劉安人再喪王孺人如陳安人西園公舉成化丁未進士家食久被命入朝竹溪奉世父北園公總家事以居北園公特鐘愛焉讀書郡城中攻苦淡學以大就每從郡邑諸生試諸提學禦史每優遇之每舉於鄕輙不售正徳戊辰應例入國監時弋陽汪雙溪先生爲祭酒復優遇之自國監再舉再不售乃捲懷以歸以家爲政斬斬有法孝弟之風洽於鄕閭先是西園卒二弟侃價幼竹溪撫之各有立遂將建室植產以居之布散聨絡有恩有禮一時端人正士咸重之樂與之交有勸之仕者則曰吾家世受國恩吾敢忘吾忠藎顧出處自有命也乃卽竹溪之上修西園堂刻遺稿以庋之又築勁節之亭以見志益樹竹數畆濬流其下時復徜徉若與漁樵爲侶客至則飲奕欵晤備有煙霞水石之勝故吾郡東稱舊家必以唐爲第一而唐之象賢亦必以竹溪爲第一雲家居自奉甚約力田教子外絕無他慕四時享祀必敬必躬嘗有六世祖塋就廢旣臥疾耳語價曰成吾志者吾弟也手數金使修復之乃完以嘉靖壬辰二月十有八日卒於正寢享年五十有二云惟竹溪君天常甚厚無嚴聲厲色嬉笑話言藹藹有旨趣飲酒至百杯而能不亂倉卒應大事靜以鎭之觸物有可傷無間古今疎戚卽淚涔涔然下殆仁者與初弟侃早卒無嗣卽以子自重後之繼而自治生乃以自治易自重人以爲合禮而自重復殀竹溪委曲其間能使朱氏婦有所恃以完其節人以爲達權宋氏甥早失母竹溪撫之如女旣長以歸張進士鳴謙人尢以爲難云配張氏賢而克相卽南山公之從孫子男一卽自治聘沈進士服采之女進士中舎之子而學士之世嫡也女四長適董希大於少卿太守爲從祖次適顧應云卽東江公之孫也又次適陸楫又次許聘何應鰲按法宜銘銘曰

仁不必壽亦旣有後厥所施張百不一偶有質有文且創且守豈間家邦曰惟孝友東海所匯長江抱右生直死哀自足不朽天道無私發丰蓄厚嗟嗟竹溪抑又何負

唐處士夫婦合墓志銘

徽有處士先生行誼在宣徳正統之際曰唐邦仁諱禮年四十卒在天順之壬午越五十年正徳己巳之嵗其配仇孺人年八十有六卒其子封文林郎知縣傑卜以某年啟而大封以究孺人同穴之志禮也其孫澤方事今上爲刑部郎中乃於京師乞銘於深深讀本朝禦制至五倫書顧見髙廟駐新安時召耆儒與論理道有唐仲實先生者以不嗜殺人對上恱賜尊酒束帛心竊慕之至是受郎中君狀先生實處士曾祖也按唐本氏李有諱虞號梅臒者後於唐遂姓唐本徳宗之後或曰國姓也世居汴宋南渡時諱承昈者守新安因家焉故今婺源之嚴田有池曰飛龍橋曰太子云髙祖諱元爲關洛考亭之學虞文靖公集以前輩風範稱之仕終徽州路教授曾祖卽仲實公仕終紫陽書院山長祖諱子儀舉賢良知興國縣文廟選爲趙府紀善父諱永吉以詿誤謫戍卒於邊時處士年七嵗張孺人母之少明敏能讀書旁及星歷之學性孝友痛父之寃也故竭力養其母如父事三兄禮如事其父後當析居地有右者術云不吉處士曰吾也少當居是𨿽諸兄亦莫之能彊也邑嘗置監長平倉出納維允鄰有汪姓者匿其產於他戶以欺之於異母之弟處士發其籍曰骨肉至是耶且使百世爭也釐正如故友人有喪明當赴之薄暮雪深別卜期來告處士已三鼔冒雪往矣居嘗曰吾唐世文獻新安之稱必曰三唐先生至吾而遂微乎乃以爲任數年而侄行相繼取科第爲監司郡守者三人處士有力焉仇孺人諱誠歙舊族也處士卒時諸孤防防長才八嵗季猶在姙而貧窘甚父母憐之欲其就食於家卒不往冬寒絺幃雪時綴裙布爲被以體溫諸孤而環之處士厝所僅百武而東雨時輙往庇淚與雨俱注張孺人在堂方有幼子之戚損食復還泣事之聞者悲其志云邊戍嵗有徵索甚嚴或勸鬻產自念曰吾所以不死者守此以俟諸孤耳諸方營辦業竟無損季子祿客死汴仲子瓉復死荊防二婦皆守節如孺人云嗚呼唐處士之風槪使天假之年或得用於世其所樹立何如也可謂刑於寡妻至於兄弟者矣惜也蚤卒而孺人乃後五十年以扶植唐宗蔚爲詩禮以成處士之志譬諸邦國可謂得忠臣者矣子男三長卽傑娶洪氏封孺人次瓉娶張氏次祿娶王氏女二長適鮑璋次適方烈孫男四溥澤己未進士任刑部郎中漢濓辛未進士任南京太常寺博士孫女二曾孫男六銘曰

同室則短同穴則長惟丈夫之烈惟婦之良沈此雙璧某山之陽綿綿奕奕以長髮祥

誥封宜人陳母黃氏墓志銘

陳母宜人姓黃氏世居余姚通徳鄕之竹橋裏父諱海字伯川仕至福建建寧府教授方正行古道世稱朴庵先生母某氏宜人故中憲大夫湖廣防陽府知府虛齋陳公之配也初虛齋筮仕河南彰徳同知滿三載赴吏部書上考封及兩世由是父愼庵先生諱某得誥封官如其子列秩爲大夫母某氏爲宜人而黃宜人從夫貴顯年六十有七正徳乙亥考終於正寢旣仲子熺奉太史李君本之狀來請銘深往嵗以翰林編修奉使過浙江謁謝文正公於裏第從其子今少宰學士汝湖先生昆季間得聞虛齋之風旣教國子熺肄六館每試諸生熺必居首同年倪小野在禮部爲予道熺之早服母訓也復知黃宜人之賢熺遂以禮經舉應天鄕薦予閒居海上熺輙來問學熺母之銘予曷敢辭按狀宜人生而貞靜自幼孝敬動止皆有法讀孝經列女傳卽通解女紅中饋之事咸精工朴庵夫婦鐘愛之朴庵與文選陳靜庵先生交甚契靜庵者愼庵先生弟也靜庵先生復鐘愛虛齋一日請於朴庵曰吾猶子佳先生能以子妻之乎朴庵曰諾靜庵以告愼庵乃命虛齋壻焉時朴庵任江西樂平教諭明三禮爲一時經師虛齋偕宜人往事之因受業焉宜人內贊力且勤虛齋學成愼庵喜每見靜庵必謝之曰得此佳婦吾弟之力也吾門其興乎虛齋別籍於寧國之宣城以成化丁酉舉應天鄕試防至余姚宜人曰差以慰吾舅姑望耳丈夫事寧止此耶虛齋五赴南宮宜人復勸之曰此行勉之二親年髙得逮祿養進士第亦等耳況功業又不系此虛齋心是之已而果就銓試髙等得同知彰徳府宜人從之官爲內治政門鑰肅然虛齋之政大有聲九載遷貴州思南府知府宜人在任嵗時必手制衣履以爲舅姑壽旣乃聞宜人之訃從虛齋奔歸治喪如禮虛齋起復知湖廣防陽府宜人始畱奉愼庵於家益孝且敬事宜人尢極委曲宜人兩目苦翳步履恆艱宜人出入必扶持之病或增手調湯藥至忘寢食處妯娌間情意尢洽舅姑所遺多譲諸叔伯同居三十年無間言嵗時祭祀從虛齋行禮潔修感慕無替虛齋好交遊賔賢宴集恆脫簮珥以佐飲饌之費性惡僧尼有募修梁道者必以錢米施之不吝有來售產者慫惥虛齋厚償曰吾子孫且享之此亦陰隲也僮僕輩事貿易戒勿取贏曰爾毋招怨也日攻紡績事或勸之自便則曰處貴顯以事逸樂使子孫效之敗不可救吾用以爲戒也性不喜華侈至育子女必節其服食曰吾欲爲汝等積福耳教子睦族賙窮卹匱義方尢多平生鄙婦人失節事若婦人卽病或就醫診視亦羞之故𨿽得奇疾亦不好藥石偶患足瘍七日而卒寔三月某日也子男三長爟娶某氏興府引禮舎人贈四川鹽課副提舉次卽熺娶某氏沂普慶三爲知州俱有聲方向用未艾燦益府典膳女一適倪贄卽小野太守之子二皆庶生孫男七曰璋卽提舉曰文魁潼川州判官次曰垚曰莊曰垹曰垕曰完孫女五曾孫四以某年月日卜吉於姥嶺山之陽惟宜人出自名族歸於宦家培養之基素厚而師資之地固殊故善譽叢焉以予所聞焉槪之良是法當銘銘曰

有菀者園其核實繁室家之詠采蘋采蘩禮始夫子棼以從類子以母賢妻以夫貴懿哉宜人展也不朽夫有賢婦子有賢母土深水厚鬱鬱芊芊視我銘詩後千萬年

範時修墓志銘

範光湖之上厥縣寶應有君子焉余不及識其人交其弟不及見其生聞其死順以事親稱其子也文以起家成其兄也澤以惠宗廣其仁也是三者皆適於壽之道也而竟彊年以死嗚呼悲哉君姓範氏諱新字時修大父禮隱徳弗耀父畬宣義郎母刁氏兄弟四人君最長其季韶字時美者余之同年友也癸亥嵗與俱遊南雍挹其文學固疑有所從來也是冬訃至時美號哭旬日不能仰視客余往弔焉竊怪其過於爲禮也乃知時美能詞章取巍科其師師之其友友之纎悉皆時修之力也嗚呼兄弟之間人所難處也友於屬恩訓成屬禮禮勝使人鮮歡恩勝將枉其才而廢之也君成弟之才而致弟之感以恩以禮可謂兩得之矣由是觀之則其平生可槪識也君性急而心坦能談論好以气勝人識古今器物頗畱意法書名畫又工排律詩尢能幹家植業佐其父致富然未嘗畜一錢私產也宗黨有貧乏者卽量給之或不及白其父父終不以爲專也及死之日啟篋笥惟存田糧驛站馬艸數目父愈憐之嘗自嘆曰不知醫非子也由是博覽醫書又曰惟名與器可以榮人重王命也防朝廷有納粟例卽入貲拜其父爲郎官𨿽非父志以其孝而安之教他弟各業其業恩禮視韶其爲多類此初娶同郡張二守之女早卒繼娶張二尹之女生一子曰嘉謨一女曰二姐俱幼疾已革父母問之無所言彊而後曰吾三弟奉吾親吾二息依吾親吾無恨也獨眼中不見吾韶此爲介介耳以某年月日卒年至四十有一卜吉於某年月日祔於官莊祖塋之側余不容辭時美之請遂按狀而銘之

有愧而生孰與夫死之寧無愧而殀曷害其表表嗚呼時修魄祕靈遊

處士鄭可齋墓志銘

鄭生舜功再至京師凡三閱寒暑往返萬餘里乞爲大父可齋銘其墓可齋予故人姓鄭氏名廉字宜簡可齋其別號也爲人磊落好義舉名卿大夫多愛之尢重然諾𨿽千里之赴不失時日予之謫延平也可齋相予行尢勤故予尢徳之以嘉靖十八年正月十三日卒於家得年六十有六云按歙之鄭族最盛最舊有師山先生者諱玉以死節著名諱得韶者以行誼聞一鄕故歙有善述堂可齋之髙祖也曾祖孟寧祖文修父成大號鹿門遺隱母汪氏可齋生有美質淸修博雅操觚爲文翰不下儒者諸技能精巧要妙凡出其手者𨿽名家或未及壯齡服賈遊吳淞不屑屑於刀錐之末而意气豁如也歙俗健訟以必勝人爲能正徳間爲鄕人嫁禍郡太守遂當以大罪而可齋寔他出無與亟走京師聞其事於朝乃械系赴禦史臺種種白其事盡釋自姑熟馳三旦夜抵家跪父母前曰兒無狀幾驚二親兒罪獲昭雪矣人尢以是服其勇且能孝云配許氏有賢行子男一思宏娶某氏先二年卒孫二舜功舜勛玆卜以某年月日某山之原惟我皇明治安日久而津潤滲漉沃被土膏故大江以南號稱殷富歙防上游山谷深固尢多故家大族子弟之賢者習爲容雅輕財貨好施與然咸負气英英然其過也往往防於剛折可齋能巽順以自全不辱其親者矣可謂故家大族之子弟尢賢者非耶予竟悲焉爲之銘銘曰

千章喬木扶疎枝柯冰霜澗壑摧挫柰何貞士宜簡保防寔多慶延於世其廕則那銘以永閟石也不磨

李先生墓志銘

先生姓李氏諱文字尙文處之縉雲人也李氏之先出溫之獨山自獨山而徙臺之僊居曰李村又自李村而遷縉雲則生一府君也府君於先生爲六世祖元末時爲美化書院山長云祖諱襲字秉憲贈刑部右侍郎考諱檜字宗堅妣湯氏方氏實生先生少有美質補邑弟子員績學攻文綽有聲稱胡公某提學浙省以理學爲已任每試必加奨譽然每不利於場屋例當貢禮部遭宗堅府君喪又遭湯夫人喪而生母方夫人又喪積哀成羸適同宗人又以事挾制先生使卒不得志乃嘆曰吾命也夫當吾病與家釁防也遂理菊莊別居以自娛日以教子孫爲事而凡已成之學遂不及一見之行嗚呼惜哉大江之南俗多貴其所生而以側出者爲左𨿽年之長在亦略焉必克自振立加人數等僅僅與嫡出者比然亦背毀而心輕之甚習也初宗堅府君遘疾彌年先生侍左右最謹府君曰汝孝敬如此吾死之後必歆汝饗汝汝宜承吾祀事且以長宜亢吾宗也先生泣受之後𨿽屢遭流言之變惟事包荒而兄弟之間恩義日篤人以爲難治間鄕人疫傳染甚酷𨿽至親莫相援卹者乃爲市藥嚢米哺之瘳之全活頗眾正徳戊辰嵗饑又爲出米谷賑之凡活數人有願出身傭作以報徳者爲謝而遣之里人有負財者顧以他事見誣當道得其情論如律先生憐其貧乃日給之食徐白公庭而出之其行誼多類此以某年月日卒於正寢享年【闕】配羊孺人出四川望族婦道克修爲族人法以某

年月日卒享年【闕】

卜以某年月日合於黃坑之陽子男四曰需曰頥曰蒙咸克厥家曰升舉治辛酉鄕試息女一適虞邦瑛孫男十四擢試昻直忠洪臣相光選亨時元久孫女三深昔遊南雍得與李君升交愛其文雅好學今十有五年矣深比起告至都而升亦至試南宮乃以狀來乞銘誼不敢辭夫古之君子多負俗累孔孟所以致意於裏仁之美也教化之不明也久矣若先生者明爽洞中樂善慕義豈所謂克自振立者非耶其必有後矣宜銘銘曰

其成之難其尼之易胡爲而致以承其前以啟其後孰匪所有不愆爾相不琢而光君子攸藏太史勒辭以告來者式車立馬

儼山集卷六十七

欽定四庫全書

儼山集卷六十八

明陸深撰

墓志銘七

誥封太宜人楊母墓志銘

楊太宜人氏蘇諱洵故無爲州知州贈順天府治中靖庵府君之配今南京太僕寺少卿陶園公亙之母也自太安人加封太宜人自歸進士爲婦爲寺卿母爲貢士祖母爲曾祖母爲髙祖母自正統丙辰生壽九十有三以嘉靖戊子閏朔考終於正寢太僕卜以明年己丑某月某日於某原以從靖庵府君之兆域其猶子吏部尙書偲庵公爲狀以問銘於前史官松江陸深深受知太僕太宰二公間舊矣適玆道南辱厠弔客之末弗獲辭旣來延平太僕走二孫公輔公載以速而太宰之命再至矣太宰之言曰旦母棄養十有一年幸吾伯母之康猶吾母也今已矣有待於子是時太僕太宰並躋稀年二母余哀與訓俱積且太師之昭穆也有風化焉深又安敢以弗著按狀蘇故建安望族竹坡翁配鄒寔生太宜人太宜人幼端慧凡女紅皆早能父母愛之初太宜人伯兄防娶於楊故劉夫人時時過蘇氏家劉夫人者貞素府君之配也一見太宜人悅之卽爲靖庵求配蘇亦欣然諾焉劉夫人遂脫二金釵爲定天順丁丑靖庵舉進士奉防歸成親迎之禮旣還朝選授直無爲州知州偕之任在任數年內助居多靖庵剛而負气甲申考滿北上過淮竟忤當道坐失官太宜人自無爲防家從大江間闗而還還奉繼祖姑劉夫人於堂克盡婦道成化庚寅劉夫人養終靖庵始別居於所居之左壬辰乃徙居焉太宜人內總閨闥外應賓祭悉綜理之處妯娌待姊妹曲有禮意食指餘千撫禦之咸當推恩眾妾視諸庶生子等於已子不但不妬而已性又好施賙窮乏助婚喪凡道路橋梁之役有聞無吝平居寛恕特嚴於教子治戊午靖庵卒太宜人慟絕之餘躬親終具太僕自天府奔還舉禮以襄事靖庵甞擬作壽藏於太平丘矣至是太宜人忽夢與府君各乘籃輿後先詣吉祥僧寺徘徊四顧若有所屬者旣覺以語太僕亟往訪之蓋寺後有園府君甞與見素諸公之所遊而意樂焉者也見素者刑部尙書莆田林公俊也中有阜窿然起風气郁盤林木華茂遂輸重購以營堂今太宜人之所從以歸者卽其地云過太平逺矣人以爲黙相辛酉大僕起復天府遇恩典受勅推封乙丑轉治中再遇恩典封贈皆如制正徳丙寅上疏移疾以便養與誥俱歸及門太宜人冠帔拜謝如禮遂命焚黃如故事明年逆瑾亂政太僕勒停於家遂卽所居少南辟園池構庭榭嵗時奉板輿周旋其中太宜人甚安之如是者三四載瑾旣伏誅太僕得召還敍用意猶戀戀然不忍卽去太宜人揣知之促之曰朝廷恩厚矣胡久不治裝耶毋以予老故及今爾尙未老也翌日遂獨去壬申攺南戶部郎中然念太宜人不能置乙亥夏乞休不允冬疏再上吏部覆奏宜奬恬退詔進一階授南京太僕寺少卿致仕歸太宜人年逾八十矣淸明康彊如壯時每晨起焚香誦佛卽視諸女孫習女紅飯飽時或防諸孫徧歷堂廡嬉遊以自適寢室外有盆花數本時抱甕灌之夜則篝燈取故衣補綴以畀卑幼太僕每勸止之則笑曰借此以消夜不爲勞也蓋其損已惜福者類如此嘉靖壬午乙酉詔養老太宜人兩荷米肉綿帛之典人以爲異數安榮和豫如是者又三四載而後委順焉嗚呼髙壽懿徳厚生令終宜爲人瑞爲家寶爲太平之盛事太宜人可以不朽已子男一卽太僕亙字恆叔有徳有文娶鄒氏繼娶黃氏息女一適五經博士朱壆文公十二世孫也庶子一暄娶張氏孫男三邁鄕舉士次選次適孫女一未行曾孫四公輔公範公載公輿俱府學生曾孫女三長適雷藎府學生次適周臣武舉署都指揮同知次適範宣貢士孫三孫女三其楊氏世徳具載西涯先生靖庵志西涯者太師李文正公東陽也靖庵之文正寔銘之玆別爲之銘銘曰

旣以從夫復成子逾九望百再承防母之懿範女之士保大相門伊其始國有忠良家孝弟前千百年後萬世我勒銘詩職太史

良沙範先生墓志銘

良沙先生範公卒年八十有八蓋考終云旣卜法當銘其子戶部員外郎韶以屬之同年友陸深其外甥朱應辰寔爲之狀按狀公諱畬字耘夫別號良沙主人姓範氏寶應人也範故寶應著姓時爲之諺曰前徐後胡左範右朱咸以貲稱而範尢朴直大父諱宗防父諱禮俱被服儒術未顯也公生特秀異然多智計父以其素羸也使治賈公弗欲彊之乃就治賈賈有贏凡增鏹若干千凡拓地若干區凡買田若干頃日丰以大人曰範氏子賢良賈與公聞之笑曰是賈吾也凡賈有道增羨起責轉委駔儈非纎嗇筋力則不得贏昔計然用以興越吾試於吾家吾宗鴟夷子皮非耶夫縣官食租衣稅而已生無益於縣官𨿽贏何爲會嵗饑公輒輸粟若干於官例授冠帶公屬其子韶曰吾將爲漢卜式耶式忠矣而非吾志孰若顯於儒術以佐於國家是當在韶乃專教韶韶益奮於儒術起取鄕薦公喜曰兒固當亢吾宗矣未幾長子新病卒未幾刁孺人又卒公用愀然韶識公意弗敢去左右每嵗計偕輒歸凡六往來公恚之曰吾年且八十兒未顯尙誰待耶韶始往試天官名在第一授禮部司務公乃悅韶竟念公每嵗以便歸爲公壽辛巳今上皇帝入繼以頒詔歸某年武宗毅皇帝升祔以頒廟號歸某年永福長公主下降以選婚歸某年興獻皇帝上尊號則又充使歸歸輒張燕樂歡韶每侍餐公故加一餐也韶得辭去去遷戶部員外郎階奉訓大夫顯矣公遂病韶又以使職便歸公力疾倚門曰吾固知兒必來也居閱月竟不起寔嘉靖七年五月廿八日也配卽刁孺人有賢行子男四長卽新次翊次歆崇府典膳次卽韶女一適徐行孫男六嘉謨嘉禎嘉議嘉祉嘉兆嘉愛議祉並縣學生孫女十二人曾孫男五人曾孫女六卜以明年某月日啟刁孺人之墓合而大封焉禮也公倜儻修正言行恂恂有規矩不事浮華事父母有禮事兄有意度撫弟有恵育諸子有道父母沒執喪禮卽儒者弗過處宗族有恩與人尙義信有心計故常裕多交名人又喜談說古今稱先王人無弗知敬重公也嵗鄕飲爲大賓詔下存問長老兩賜粟帛甞聞公與人言嵗儉丰曰旱則資舟水則資車言貨殖曰貴出如糞土賤取如金玉言農畆曰欲長錢取下谷長斗石取上種皆善名理卽儒者亦弗能過也深家故江南逮壯北遊取道淮揚必式公廬且韶又兄弟行也以耳目所睹記若此槪於朱君之言皆核可登載自惟以罪斥過公門而不敢入哭得南郡逺又弗克會而言又無徵重辱韶也咸可流涕云乃追爲之銘納諸堂銘曰同理異用觀厥會通君子之風彼蓄此施其出不窮君子之功吁嗟乎範公渺渺良沙匯爲若封異姓同宮過者必式於邑之東

勅封徵仕郎刑科給事中龐公墓志銘

丹庵先生姓龐氏諱能字大寛澤州大陽南里人也以子浩參議貴章服第四品大夫徵仕郎刑科給事中其實封也公資貌魁偉朴野慈良語言瑯然然必依於孝弟忠信乃已故未甞與人忿爭家甞累百金仲兄欲專之𨿽一毫不敢與也事仲兄甚恭時或遭撻辱罔弗敢順甞若恐傷其意者鄕人至於今稱之成化中山西大饑人至相食大母王卒經紀喪甚力諸兄時適行賈食指頗眾皆賴公以濟正徳中嵗又祲鄕人逋負積數百金悉焚其券大抵公以勤儉起家而以陰徳積行將古所謂仁義人耶至老不入公府甞舉爲鄕飲大賓云享年八十有二以嘉靖八年已丑十二月廿日考終於正寢少參君自浙籓奔喪深適聞晉臬之命遇於大江之南弔且哭焉旣而請銘其藏按龐公於澤故家也七世祖資資生淵淵生沛沛生濟安濟安生宏公之曾祖也宏字彥隆洪武丙子鄕舉歷臨漳新安狄道安仁四學訓導博通五經贈工部主事曾祖母趙氏封太安人祖諱毅字克勤永樂丁酉鄕舉仕至兵部職方郎中祖母陳氏袁氏俱安人考諱聰字至明妣王氏實生公配牛孺人以賢稱子男三長卽浩娶顏氏宦業駸駸有聲實次澤娶王氏又次沐娶劉氏息女三長適縣學生趙伯貴次適牛宿次適李時修孫男四曰惇曰敷曰教曰敕孫女四以某年月日某山之原是宜銘銘曰

委蛻而遷誰則不然況也令問亦有髙年厥所難者其後允賢服哉𨿽衷絲綸載宣旣順旣安亦榮亦全過而必式鬱鬱髙阡於萬千祀左岡右泉視我銘詩以考承傳

王母劉孺人墓志銘

嘉靖七年春二月十有七日王母劉孺人卒於松江之郡齋孺人安福王先生木軒諱秩之配也孺人有子曰學孔學孔舉進士授推官於松孺人之所爲來也蓋就養云初孺人至自安福是時順徳何公子魚守松以推官之廉愼佐已也乃迎拜孺人於堂下退而喜謂諸僚曰此眞魯卿母也及是卒公親爲之衾殮如禮灑之泣曰魯卿之母猶吾母也已復雪涕爲狀以告於陸深使爲之銘深前爲國子司業時識魯卿於館下器之及孺人之來松也復爲魯卿爲孺人壽且祝將以終恵吾松也柰何遽至是耶深適赴召道松哭之魯卿迎拜且泣且前又再拜曰學孔不天玆將奉柩歸以某年月日合木軒府君之穴惟吾母不朽之圖敢以請乃受狀爲之志曰孺人姓劉氏出櫟岡鉅族父公獻隱徳弗耀母鄧氏寔生孺人幼有異質長益修女徳父母鐘愛之曰必配良士年十九歸木軒公族人以爲稱旣歸克盡婦道事舅姑孝敬備至家政巨細悉入綜理舅姑亟稱之曰得此元婦家之福也木軒苦學孺人躬織布爲助計日三必成匹百費皆從中辦故木軒得一意於學遂有重名於時爲學者所宗師有兩子課之亢宗會仲業成而夭木軒嘆曰豈天不欲相王氏耶孺人抱魯卿於旁曰是尙在造物者固有待也復何憂旣而木軒下世家遂中落孺人益勤苦爲王氏門戶計賴以不墜甞泣謂二子曰汝復何望耶魯卿益勵於學或有外侮至抗聲曰爾謂孤兒寡婦易欺乎天道好還請試思之聞者愧伏會魯卿領正徳丙子鄕薦登癸未進士孺人喜曰季子成名矣則又泣曰恨汝父之不及見也至松每見魯卿公退必問獄訟防何何狀輒戒之曰務刻深文非王氏家法吾不願聞有此子孫也及見魯卿槖中蕭然常祿之入不暇給則又喜曰吾行時族人謂吾富貴矣今日所見殊不逮吾始知吾子之能廉也在松未防每西望曰吾西日耳旦夕未可知也寧汝累耶行且歸矣愛民爲國須好爲之所以報老身也煦煦爲母子得無細節乎先一月魯卿以公事過蘇母子別時笑言欣欣然無恙也歸信宿而變作享年七十有八以天順辛未五月十二日生云子男三長學閔娶李氏繼劉氏次學昌娶彭氏次學孔卽魯卿也娶劉氏女二長適彭育次適郭某孫男二長世祿次世官孫女二嗚呼孺人出自名族歸於故家其所聞見要之固有出凡異常者獨其茹辛崇素以爲王氏衍長文獻之傳甲科聫武若今太僕少卿學夔進士學舜皆自孺人焉成之勤儉之風至老不衰則於王氏可謂有百世功矣善乎太守何公之論曰孺人蓋有丈夫所不逮魯卿政績丕顯而華要伊邇則孺人之所以報食於天者固大受而遲發之耶是宜銘銘曰

其來也歸如其全以歸也寄如其賢子而母也以屹如奠如

陳母嚴孺人合墓志銘

陳孺人嚴氏以嘉靖元年壬午六月五日考終於裏第越四年乙酉正月朔日庚申啟南疇陳公之竁而合焉先是太學生文禎祈得一官爲孺人榮謁選天曹自京師聞訃哀慟匍匐走四千里還卒哭慘怛感動一鄕人及是有日矣縗絰奉中翰王君世美之狀問銘於陸深按狀海邑著姓稱嚴陳家世聲望故等夷也陳松巖翁諱衡嚴怡蘭翁諱復又交好也松巖有子曰泰卽南疇公公幼偉奇卓卓能自樹立怡蘭見之曰吾有女眞若配也遂締姻焉及笄歸南疇公已不及事松巖【闕】夫人備盡孝養及南疇蚤世事夫人益謹夫人每呼

之曰賢婦賢婦能使吾老忘吾兒也怡蘭無子孺人自陳奉養之無闕事怡蘭以髙壽終孺人與之訣曰吾父無慮嚴氏之不食也卽吾有子孫矣怡蘭曰果然吾瞑矣故今陳氏祠嚴氏云成化丁未嵗饑有賑貸之令孺人慫恿南疇輸粟數百石應格自舉文禎後甞從容謂南疇曰自度吾再育難矣如君後嗣何乃爲置側室詹氏有子曰文祥陳數世皆單傳至是始繁人尢以此賢之享年七十有二以正統辛未二月三十日生云子男二長卽文禎勵行績學娶王氏東溪少參長女次卽文祥以義授官千戶娶顧氏息女一嫁梅萱孫男六璨玠理琮玘孺人仁慈有禮勤勞於陳甚大教訓子孫動有矩範日給裕而機杼之工至老不衰嵗時享祀未甞不澘然下涕也蓋其天常之厚如此梅氏甥嫁予家予故知之尢悉宜銘銘曰

陳之大嚴之功下從其夫以壽終陸溪之南气蘢蔥後千萬年嗣無窮徵我銘詩其由衷

處士思巖唐君墓志銘

嗚呼此吾思巖唐君之墓君諱啟字世明世家上海南京後軍都督府都事桂巖府君之仲子都察院右副都禦史拙庵府君之孫也祖妣尹氏封恭人妣余氏封孺人君生而秀頴工進士業屢試場屋不遂而後棄去性至孝兄兄弟弟親親賢賢各遵典憲余孺人素羸疾君事之每飲食必謹孺人每飲食君必樂也都事公遊宦兩都君自家經理資給惟力南都之訃至君徒跣千里扶以歸喪如禮與人交不爲畦町開口論事峭直無面背人以此服之其於人情物態多所曉練卓有不羣之志年四十七以正徳十六年十月二十四日病下滯而卒卒之日人愈哀之娶梅氏邑之舊族賢而能家與君相敬友終身未有子也爲置媵妾以俟君每嘆曰吾中丞公淸白忠諒有功在國家將誰食之報耶吾都事公猶未融也吾兄千兵公世昌唐之世嫡也而徳厚卜其一孫屬之梅曰母之且祝之曰庶以承吾志也遂名之曰承宗承宗長而就學娶倪氏左右孝養君甚安之及是有期矣乃手自爲狀衰絰匍匐泣且告曰嵗在未月在丑辰值壬寅原在某溪謹奉以襄事焉敢以銘請深不覺失聲以慟吾思巖君之重不幸也每憶少時與君同壻於悅淸先生之門嵗時往來聫鑣共載翩翩兄弟也同處庠校以文字交好甚密中間離合出處之際期勉規誨者多矣方將恃君以老而不虞君之遽至於此也俯仰今昔竟何心哉竟何心哉爲之銘曰桂茁蘭芽發不長珠沈璧隕竟誰傷傷哉衍裕弗可常緣情起義後必昌粵有不朽垂耿光得羨爲彭喟爲殤孔悼回學今則亡黃生不祿鄙吝萌爲仁爲壽孰主張一气茫茫系彼蒼吁嗟思巖其永藏

儼山集卷六十八

欽定四庫全書

儼山集卷六十九

明陸深撰

墓志銘八

勅封太安人趙氏墓志銘

唐母趙太安人考終於上海之裏第時嘉靖丁酉十一月廿有三日上距正統丁夘閏七月廿有三日享年九十有一江西提學副使錦之母也太安人以副使君貴受勅蓋刑部郎中時推恩云副使君太安人季子也諸子惟副使君侍斂棺衾咸躬親惟謹人以爲副使君寔亢唐宗而太安人成副使君之賢寔有功於唐卒食其報天道何如也深之女弟歸副使君逮事太安人習聞太安人之風久中書舍人與共事館閣每泣向深曰太母之歿非舅孰宜銘且父命也今有期乃奉副使君所自爲狀以請至勤深不容辭按狀安人之父曰趙怡閒翁母潘氏皆儒家世居上海之南浦怡閒翁開門授徒以師道尊一鄕無子晚舉安人與潘孺人鐘愛之安人自幼陶染詩禮動合經訓不但工女紅已也旣笄歸封刑部郎中質庵府君以慈恵溫淑稱府君前室有子曰鋭曰銑側室子曰鎰及二女安人子之逾於已子皆成美才子若女亦徳之如所生質庵府君事封衢州知府容軒府君甚孝安人每先意承之奉養備至容軒翁春秋髙遘疾危甚醫禱弗效質庵偕安人不離在右疾旣革乃跪泣榻前翁舉手撫之曰汝夫婦孝誠篤至願生子孫如是如是時安人適娠復向安人語之曰吾此去當懇諸防官乞一賢子畀汝逾月而副使果生質庵好客賓朋常滿座講經考史鳴琴賦詩日以爲樂鮮入內室故內政悉安人主之媵妾童僕上下罔不得其歡心平生不好積聚恆曰積財乃積惡耳故自日用外輒以施人貧乏來告者必委曲賙貸之𨿽給者負者相繼咸弗較曰彼不得已固當聞有建橋梁甃道路者輒傾囊助之弗靳蓋其性然也治乙夘副使舉鄕試明年登進士第安人自家以五經漢唐諸書寄京邸囑之曰汝少年登科聞見未廣公餘宜從事於此爲報效之地母徒從朋儕日遊燕爲也出知東明復以脯醢葅鮓遺之曰以此佐汝滋味汝第飲官中水可也旣爲給事中安人色喜曰此官必廉能得之已而爲逆閹仇防去判深州或來慰之則又曰士大夫當保名節官資去來寄寓等爾正徳壬申質庵棄世副使以刑部員外郎守制還旣禫除欲乞侍養安人防知之遂命長子錞赴銓錞時盛文名乃授浙江布政司都事援例歸養安人曰汝兄歸汝宜行以報國也始還朝遂轉郎中丙子奉勅審錄湖廣竣事多平反寃獄安人復喜曰刑官當如是尋遷江西按察司副使提督學校俄爲逆籓詿誤罷歸安人曰是非命耶時安人年七十餘矣日惟焚香瀹茗集諸孫婦女講說閨房儀範或談善惡報應之事以自娛至於服飾華麗不好也居常布素至浣濯不忍棄間見侈麗輒戒之曰人當積福茍暴殄天物有神罰矣字紙偶墮地者亟俯拾水火之曰此聖人所制寧可污賤耶其謹厚仁敬多類此年過八十猶聰明不衰惟齒則盡脫予女弟躬視諸饌咸手成淖糜每爲陸氏婦加一飱又數年得痺疾嵗輒發發輒殆副使君延致名醫時以善藥扶養元气少愈嗣後每月發治如前久之乃月三四發卽治不復效矣遂不復起而始終可無憾也惟安人毓徳於丰亨之世言歸於閥閱之家安享富盛逾九望百而子孫滿前金紫在側嵗時稱觴爲壽則手撫曾常百十人翟冠霞帔髙堂中坐望之如神人而懿徳仁風內外人飲之不能盡大江以南賢母未之或先也其子女盈十半出安人長銳工部司務取山氏次銑娶杜氏次鎰娶陸氏錞卽都事娶余氏俱先卒錦娶陸氏封恭人千戶李棨士族周遲顧源淸盛陳熊其婿也孫男十六人長斆次徽次徹次文太學生次防亦俱先卒次攷太學生次卽中書舍人內閣誥勅房辦事次稷鄕貢進士次致次敔亦卒次敏又次交燮斕贇衮皆太學生孫女十四曾孫男二十五人孫十人深與憲副有兄弟之誼視母猶母也顧旅食京華徒以空文爲役嗚呼尙忍言哉之日卜以己亥嵗之仲冬三日啟刑部府君之壙而封焉銘曰

厥家之興緣起以婦惟子之賢寔視其母孰克兼之世則鮮有嗟嗟安人取之左右人亦有言惟徳不朽闗雎閟宮風猷乃久嗟嗟安人式啟唐冑旣恵旣慈亦創亦守鸞封自天翚翟在首百嵗何遲同穴惟友慶澤之餘以丰厥後太史銘之泉深土厚

黃良式妻陳氏權厝志銘

太學生黃標之妻陳氏賢而客死死又無年三男二女累累然逆旅也標將扶櫬歸攢而問銘於予標予姊子也自幼從予問學人稱曰陸家宅相予愛之往嵗戊子予赴內召防家入都時標亦以家從梅淑人甚愛憐陳氏婦數稱其賢嘗謂予黃氏甥落落有奇气輒不便委曲而陳氏婦低昻應之爲能成吾黃氏姑之志也予在成均淑人多病陳氏婦數來視如所生然旣予南遷黃甥陳婦復跋渉從之去國丁酉嵗予召自蜀籓明年標自故鄕來卒業太學陳氏婦再從之行又明年乃以疾卒於崇文門東之寓捨年三十有九實嘉靖己亥十有八年四月晦日也予方自扈從還揮涕哭之曰天乎天乎何奪吾甥之賢婦之遽也標爲書三千餘言以狀其遺行予屢讀之不能終一篇乃撮其大者以敍之敍曰陳婦諱香父金邑庠生母沈氏嘉定東鄕之采桃港北人也黃陳皆蘇故大家相距百餘里竹泉先生爲標擇配凡閱數十家閱陳女賢好以龜卜於家祠龜不焞而兆兆又吉遂納幣焉會標出繼大宗事所後母兪孺人竹泉則相之成婚及期父母醮之曰兩姑之間難爲婦兒勉之逮事兪孺人極其誠敬時兪孺人寡居齋蔬灰心歸依釋教常悶悶旣而憮然曰早知有新婦若是安用自苦爲壬午嵗竹泉先生曁吾姊孺人卲大母孺人兪孺人相繼四喪家蠱紛紛起陳婦贊標內外事帖然時病痘而產理家務無少懈迨己丑歸自京師每慰標曰此行甚勞畏而君之志識殊進矣標首肯再四壬辰六月以母沈孺人搆病急拏小舟江行中暑幾危坐是遂病會重入都而醫藥不能效矣旣屬纊猶以好言慰標曰兒女事有君在當再世爲夫婦矣標發其行篋才有故衣三襲遂用以斂而標哭之極其哀云標又哭向予曰吾婦貞淑勤儉出自天性其初入予室也妯娌姑姊妹或相陵侮受之若騃旣就枕簀間簌簌有涙聲疑而問之輒對曰偶然念吾父母耳標少躁急當事有動聲色者略不校徐俟气平曰君怒解耶若此數數標每愧而攺焉標事夜坐臨文讀書或處分人事每至宵分必以女工佐之未甞先寢有時親友紛集或客從逺來琴奕觴詠連畱浹旬日從中治具甚辦親疎等數秩如至撫兒女必加嚴標少假借之乃曰惜兒害兒也一錢尺帛必畱俟標用甞曰婦人私蓄卽皆夫財耳出入之際人亦能挾之吾斷不爲也會嵗歉適場禾被毀家繁食指不給乃日織布一疋晨令市米又不給至稱貸又不給或盡脫簮珥標念之後丰稔償以數十金又不願爲粉飾費曰是可買田宅遺諸兒也嗣後服用皆淡素有一靑布幃施臥榻不易者十九年其賢多此類予益不忍聞遽視標曰止止長子光次炎次熒女二人乃爲之銘銘曰

孰啟之賢而弗永其年孰傳若賢汝夫則然子以母賢而嗣息緜緜身後身前定者彼天用掘泉盍虛左以遲兮歸全

廣濟教諭周先生配朱孺人墓志銘

孺人姓朱氏諱某湖廣廣濟教諭南池周先生之配太醫院冠帶醫士同之母長洲耆儒東山先生之長女也東山翁以師道重吳中故孺人通孝經小學大義攻女紅復攻筆札能楷書翁鐘愛之自諸生中識南池曰是可妻也旣歸南池南池爲郡弟子員每試必在首選文章名籍籍起時世家大族爭禮致爲塾師嵗畱客館時訥庵府君盧孺人具慶在堂每去輒囑之曰吾父吾母得卿侍頗勝吾養也辛酉秋鄕試下第歸盧孺人遘疾南池亦因以疾孺人竭力醫禱會盧孺人卒喪事殷家遂中落然事訥庵公甘脆未甞不具優遊以至七十有六乃終人以爲難雲南池凡八舉於鄕至己丑始以貢選於廷授開化縣學訓導孺人從之九載敍陞廣濟教諭在廣濟遂以疾挾幼子囿東歸至小姑山卒寔嘉靖戊戌之十一月十七日也距其所生成化丁酉之五月十五日年六十有二云子男三長卽同娶盛氏繼徐氏以精通醫術選視慈慶宮官匠次冊吳學生娶陳氏次卽囿贅胡氏女二呂恩葛藟其壻也孫男四爻乂學覺孫女二卜以嘉靖己亥十月初六日於胡搭村祖塋之次予比還朝善病數飲同藥徳之同固文雅往來久始知其學有所自而孺人之賢可書者又每若此遂按給事顧君狀而銘之銘曰

其生也五湖之陰其沒也九江之潯天一毓靈與大化兮浮沈賢婦慈母尙有光於古今

碧溪先生孫公墓志銘

公諱鵷字朝序號碧溪姓孫氏孫之上世蓋在前宋靖紹之間來遷上海黃浦之南因姓其地至今曰孫家灣云髙祖諱昌髙祖妣王氏曾祖諱善曾祖妣唐氏祖諱怡字某別號節軒賓州學正祖妣張氏考諱寅別號愛溪義授散官妣張氏生二子長鶚字朝立號黃溪仕爲刑部司務卒於官次卽公也初愛溪府君之才兩子而愛之也以宦業付黃溪以家業付碧溪故各有立而上海之孫氏益以大黃溪領鄕薦公每周旋兩都間防愛溪府君病風公侍疾特敬謹疾尋愈旣卒哀禮兼至迎張孺人於新居孝養具備孺人卒公哭之哀曰昔我迎母圖報也茍私所遺爲利也悉以供窆之費黃溪之柩至自北都公號涕奔迎尢竭心力嘉靖壬午子繼祿領鄕薦捷至公喜且泣曰吾自辛亥之嵗受誣鄕惡幾不能家明年妻亡旋已無室吾兒才八齡耳與兄妹零丁防負人所不堪姑忍死植立課之讀書僅僅足自慰辛巳之嵗長子繼爵又折吾門書香無復望矣兒幸成名豈天之報我耶乃撿括租利一切蠲之每事愈從寛簡鄕人以爲恵旣乃築室當市區規制楚楚有祠有堂有樓有寢悉比於禮義徐內翰少湖有文記之別築涵虛亭於宅西吟嘯觴詠時閱古書其中儼然身在圖畫居甞誨繼祿等曰族人體異而派同者也臧獲分殊而理一者也天若玉汝於成當立義戶以覆宗黨使無賴者均有所庇築義塜以掩胔骼使無後者得有所歸此吾志也汝等識之繼祿奉斯言以請銘於深深聞而嘆曰此盛徳事嗚呼如公之志安得盡白於天下也深少與黃溪先生同學爲進士業或時宿食其家公必從旁具殽羞撰筆硯咸精潔有條緒每戱作長者語慰之曰此今日之佳子弟乃異日之賢父兄也顧黃溪相與一笑公亦鼔掌若和答然宛宛如昨日事而遽銘公之墓耶黃溪之深實銘之數載間人事果何如也公年僅五十有五以丙申八月九日生以庚寅八月十日卒玆卜以癸巳某月某日於薔薇涇祖塋之穆以合於張孺人之藏張出舊族孺人有賢行繼配許氏能相子男五長繼爵縣學生配朱氏俱蚤世次卽繼祿有文行名將起甲科娶胡氏張出次繼孝聘喬氏次繼儉聘陳氏又次繼英許出孫女二惟公孝弟天厚綜理才周善能以不足累致有餘故其起興衰之業視人人特易至於安恬好禮不嗜勢利與人交克已而信議論無阿有不合理者輒面折之尢人人所難云嗚呼如公之才安得盡用於天下也宜銘銘曰

旣起其家亦成其子前千百年曰此嗣美後千百年自此而始吁嗟碧溪不朽在此

唐母梅孺人墓志銘

予友思巖唐君世明旣卒之十有八年其配梅孺人卒孺人予室淑人之女兄也吾海邑唐以顯達梅以故舊兩家並著姓而先世又同鄰閈烏溪之上督府都事桂巖公爲仲子擇配以告於都憲簡庵公公喜曰此殆天合也孺人旣歸思巖君君讀書好義有直聲學進士業成累舉京闈不第寔孺人以勤儉孝敬佐之一族稱賢然不能有娠屢爲思巖置妾媵以好言溫色禦之竟亦不育遂無子以承宗爲之子孺人中嵗病乳癰久之甚苦承宗畢力醫治之少愈復作作復愈戊戌嵗疾作如初承宗忽夢具禮服走京師向予拜乞文字傴僂望見予館幾上樹金書牌額作闕字醒而怪之曰此何祥也疑之而孺人竟以八月七日終於病癰及承宗緘書問銘適予上疏乞歸田上勉畱詣闕謝唐生絳從旁道其詳如此絳承宗之母弟也予始發書嘆曰此豈有黙定者耶孺人諱某考悅淸先生諱元妣張氏孺人少負淑質事父母昆弟克盡其道歸於唐迨事都憲公公淸白歷四朝無厚遺都事公宦遊南都尢爲淡泊孺人安之惟蚤莫勤勞以取給奉姑余孺人於家更爲委曲余孺人素羸疾湯藥飲食不敢輒委諸人人會都事公訃自南都還孺人相思巖力營祭居常治家咸井井如禮賓客姻親無少失門戶日以丰潤旣孀居恆處一室以節自苦疾旣革亟呼承宗語之曰兒固唐氏一脈吾育之胎孩中黽勉作人毋墜祖業吾無子而有子矣此汝父之心也言訖而逝上距所生成化癸巳之正月十日享年六十有六云一子卽承宗爲邑庠生文翰方有聲娶倪氏孫男三杜槐桂孫女三長適陸文禧余未行玆卜以某年某月某日啟思巖之而合焉爲之銘銘曰

壽不以年嗣不以身傳同歸及泉而世乃並賢藏焉息焉於萬斯年

儼山集卷六十九

欽定四庫全書

儼山集卷七十

明陸深撰

墓志銘九

誥封太恭人顧氏墓志銘

徐太恭人顧氏以子洗馬階貴封寔贈中順大夫江西按察司副使思復府君諱黼之繼室也以嘉靖十九年庚子六月朔卒於華亭之裏第饗年六十有八云己亥嵗今上皇帝建儲宮妙選中外直諒名實之臣充賓寮時階奉璽書提督學校自江西召爲司經局洗馬兼翰林院侍讀仍以四品階秩供職是秋北上太恭人送之郊亭命之曰聖天子錄汝於罪戾之餘躐處淸華汝但盡心事事老身幸能飲食毋我念也今年春再遣季子陟學於洗馬牽其衣曰爲語汝兄汝姊善事我幸無恙已乃撫其背曰汝好取科第汝兄儻亦轉遷年時歸爲捧一觴正我七十壽爾及階自長安聞訃與陟相對舉其辭哭甚慟則又哭曰母報已矣君恩咫尺可覬也卽具疏以情事請上特允之賜祭賜蓋殊典云旣乃奉太史趙君景仁之狀問銘於深按狀太恭人系出浙之鄞以有戎籍於松江所故今爲華亭人父振宗母駱氏太恭人生有異稟謬以星家言其不宜子遂不欲嫁行年三十始歸思復府君府君已再娶曰吾有子若女矣術言果然然亦何傷吾聞難嫁女必賢庶以母子女也是時府君丞宣平初娶於林生子曰隆生女嫁葉蕙繼娶於錢生一女嫁趙輔太恭人入室果能視前產如已生府君又有側室遺女亦育而嫁之蔣幹猶子六人復撫視之無間府君自宣平移丞寧都皆迎母就養太恭人奉姑惟謹丞時出署他縣或奉檄理公務別所十九在外太恭人孝養姑愈謹又躬自紡絍以助丞亷是生洗馬次生一女次生陳次生陟而術家之言窮矣鄕人多以爲美談洗馬風猷凝逺爲諸生時已脫頴眾中有天下之志府君目存焉因母喪自免不復遊宦家具益落太恭人佐以儉勤至脫簪珥殆盡府君充然若不知也嘉靖癸未洗馬進士及第明年府君考終以編修守制還人以私幹者太恭人率從中沮止之蓋不欲以家累貽其子云旣終制還朝以編修論輔臣建革非便謫爲延平推官稍遷爲同知爲僉事爲副使太恭人咸裕如也先是府君有妹歸姚氏者寡太恭人亦有姚氏寡姊皆老而貧太恭人胥迎歸與共寢處衣食之甚恭二媼謝再四太恭人慰之曰吾見吾姑如見吾夫吾見吾姊如見吾母爾石氏姒暴卒太恭人有美材壽器卽輒與之其仁厚類如此他如訓愛內外子侄各有成立族人待以舉火者尢眾蓋徐氏之賢母云以成化癸巳十二月三日生玆將以卒之年十月二十七日祔思復府君蔣涇之阡子男四長隆娶何氏次卽階娶沈氏繼娶張氏次陳早卒次卽陟娶宋氏國子生女四嫁施文治者爲已出蓋奉以終養者云孫男四曰琛曰璠曰球曰環環以後陳孫女三嗚呼女徳系人家世大矣諺稱蘆花絮事托諸大賢而鶴燕之夢寔兆宰輔信然然則太恭人完養厚畜殆天相之以昌徐宗洗馬君之所爲發祥而托始者夫豈偶然也哉是宜銘銘曰

大器兮小官貞女兮嫁晚二美兮匹難天作之合兮澤逺蔚斯丘兮且吉完視我銘詩兮琰琬

太安人王氏合墓志銘

皇明正徳初有死忠之臣曰禮科給事中郤公夔字舜臣嘉靖初今上特賜褒旌事具黃太史碑表中太安人卽公配也姓王氏父諱政平定守禦所正千戶母嚴氏太安人生有異兆簡黙沈靜及笄歸公以儉勤佐公登科第官京朝公旣死事邊鎭太安人防長防累累西歸忍死竭力以經紀郤氏之家理荒修廢凡三年而始定又數年而略備於時長子元深始仕爲壽州守仲子元洪始舉進士屬官司徒旋攺禦史得授勅進封中外迎養太安人若少慰然旣而元深歸自壽元洪歸自秦乃率二季淸澈左右承顏太安人益歡戊戌之春手自移菊顧而嘆曰萌芽旣生本根就腐物理則然人可知矣起去如不樂遂感疾以嘉靖十九年庚子十一月七日卒於正寢享年七十有九四子二女孫男八人孫女九人卜以明年二月二十日啟給事公之藏而合焉禮也元深手自爲狀遣弟元溟走京師問銘予昔有事於晉陽識壽守文淵又自秦入蜀識少參文範復憶往年初登朝時逮見給事公誼不容辭嗚呼忠義事關祚運而感應必至者天也我朝養士有禮至於孝廟盛極矣是故給事之節以報國也太安人之造郤以報公也子孫多賢以報太安人也豈非天哉豈非天哉法應銘銘曰國有忠臣室有貞婦家有慈母於人乎何負是曰不朽合而封之昌厥後

中憲大夫湖廣提刑按察司副使張公墓志銘

我孝宗敬皇帝臨禦十有八年養成忠正直諒之風士大夫不以言爲諱以不酬所言爲恥凡臺諫必極天下之選布列有位蓋肅如也於時張禦史鳴鳳則在南臺武廟初權姦擅政鳴鳳等咸切諫有中防下詔獄械逮至京集於闕下杖臋人三十凡若干人而上海實有二人焉曹禦史閔與禦史鳴鳳是也已皆重創防死皆幸不死民之深時出候才相顧涕泣而己庚午秋逆瑾伏誅有詔敍復稍遷湖廣按察司僉事尋陞副使以父喪解任服闋仍補湖廣今上皇帝旣自興邸起適公以繼母之喪還遂有寶鏹防幣之賜者再蓋宜有受知焉而公已不及矣嗚呼公之於時也抑亦遇而不遇者非與嘉靖元年三月二十二日卒於苫次享年五十有八深方在疚聞而悲焉卜以明年十二月六日壬寅於龍華祖塋之次其孤寶仁等奉遺言以墓石見托衰絰走百里拜且泣曰先君之棺已蓋矣世果有定論耶定未定惟執事防手曰此先君志也言已又泣深慰且辭焉則又泣深知公淺甞聞徐參政讚道公吏永康精甚己夘庚辰之際京師見前文選萬少卿鏜稱公有治才都給事中邢君寰謂湖湘之政公爲最蓋當是時巳有飛語聞於朝然坐是竟白諸君以深鄕人也質之然不謂公止於是也已乃按狀狀出金華推府張公世和世和名鳴鸞公之兄也當有據乃志之志曰公姓張氏諱鳴鳳字世祥上海人也別號梧岡子狀稱張之先出南軒後自汴扈從而南因家上海有諱楷之仕元至提舉楷之生海運萬戶達之達之生詢詢仕我朝至貴溪知縣貴溪生海寧教諭復吉教諭生雲林隠君述雲林生紹字宗道別號晚節冠帶監生贈刑部主事公之祖也刑部生應天府丞諱黼字仕欽別號養恬丁未進士配尹氏贈安人寔生公公生未浹旬而尹安人卒鞠於大母以成少頴敏與世和同領應天乙夘鄕薦登丙辰進士知永康自永康召爲南京山東道監察禦史巡歷江上下咸用安濟再赴湖廣時會使闕二年皆公署掌憲體明愼按撫諸公交薦章六七上四川巡撫都禦史胡公世寧特疏其有撫綏禦眾之才云武義有殺人獄久弗決當道自永康檄公治之夜夢緋衣語之曰得王十一乃了厥明物色其人獄遂成人咸神之公之器幹多類此惜哉竟止於是也嗚呼初府丞公以公貴進階亞中大夫母尹氏加贈恭人繼母瞿氏亦封恭人公事瞿務得其歡心撫弟有恩曰毋忤吾母也娶余氏封孺人稱善相子男五長寶仁娶葉氏次寶忠娶沈氏次寶訓娶朱氏次寶賢又次寶臣側室林氏出也女二長適錢萬選次未行孫男二孫女五嗚呼愛憎毀譽之情善惡是非之故同行而異理古人所以有毫釐千里之嘆也惟臺諫執其公惟鄕邦存乎實公於權則必行近於實則必信此世所以大同孔子曰斯民也三代之所以直道而行也深於志公重有感焉乃銘之銘曰

孔云必達在家在邦捐軀赴國世亦少雙孝弟之言罔間內外目覩龍飛事豈有待待不以年拊髀懷賢古今所嘆秉彜則然千載萬載惟公惟徳有考厥終視此銘石

將仕郎景寧簿雪莊韓公墓志銘

公姓韓諱綸字緡之別號雪莊上海人也韓於上海爲舊族至公始以文學登進初居黃浦之東華漕漣之上有諱福四者生盛盛生允恭允恭生彥英彥英生呈呈生十男子長諱永常號槐隠槐隠始拓市居謹願長厚修髯白晳如畫以輸粟授品官衣冠偉如也槐隠寔生公母張孺人公少有大志爲邑弟子員有聲成化丁未例貢入國學卒業家居時槐隠年髙家族丰衍命諸子各理家政廼就公養養克以志頃之槐隠公張孺人相繼謝世公喪盡禮廬居墓側因名雪莊遂以自號士大夫題風木遐思捲表之正徳丙寅謁選天官授浙之處州景寧縣主簿景寧山縣也險瘠而民獷因礦而盜公捕其尢者論法余撫諭之皆貼服爲良故多虎患公設法以弭之縣每闕尹卽公署篆以廉勤聞時鄰縣有殺人獄三人悉論死處守梁公檄公鞫之公立釋其二曰法抵死者一人耳處屬十縣多宿逋禦史按者委公辦理甚嚴公嘆曰是徒驅窮餓於溝壑無益也曷若俟秋成帶而徵之乃具申白防有詔蠲焉防滿兩考諸當道並皆奬勞偶以濕疾懇請而還民甚思之旣還再營雪莊以居稍稍搆亭榭辟園囿植竹種菊與鄕士夫結晚香之社觴詠爲樂優遊其間幾二十年以嘉靖丙戌十月二十日卒享年六十有九配談孺人諱原靜同裏望族明慧孝敬及笄歸公閨門穆如也治家種種有條緒尢以勤儉慈恵不妬聞從公於景寧內助爲多及歸道嘉興以正徳辛未五月念八日卒享年五十有二玆卜以某月某日合於趙溪先塋之次惟公出饒裕之家際丰亨之運仕宦𨿽不甚顯非茍碌碌而尢以早退爲賢平生謹畏重信義繼室費晚舉一子甚愛之憫其弟維之無後也卽命爲繼教子孫皆有法韓宗益大公可無憾矣子男一恕娶顧氏知浙江都司印倜儻有文女三長適縣學生余繼瑞次適山嶽次許嫁趙希忭費氏出也孫三藎臣國子生次鼎臣次兪臣予時將爲延平之役藎臣具狀以請希仁送予至武林要予爲銘銘曰仕以達云達豈盡仕一命茍共是曰致理嗟嗟雪莊況也履止有淑者媛以續以似同穴而歸玆謂不死阡原鬱鬱載蕃後祉

勅封承徳郎南京祠祭主事趙公墓志銘

公諱山字天秀姓趙氏曾祖諱鑑祖諱瑜考諱淸妣施氏上海人也公少孤長而玉立丰頥秀幹有治才能振起其家義授散官衣冠峻整一時上官往往器之郡邑有大役輒以委任敏而趣辦喜從賢士大夫遊家居黃浦之上築精舍其濱蒔芙蓉映水每花時望之若繡幄錦城故號東浦因以命子憲讀書其間時往課之觀潮汐往來乃悟盈虛消息之理故持身淹雅人稱之曰東浦翁云憲有聲文場遂起鄕科登嘉靖乙未進士丁酉選授南京禮部祠祭司主事戊戌聖天子推恩詔下竟以憲官授勅封鷺繡銀章光動閭里人以爲此東浦翁之食報也旣而就養南都睇城闕之巍峩覩江山之佳麗又聞諸當道大人鉅公論議歸益務謙抑儼然儒宗長者所謂始笑終疑卒乃貼然服矣庚子憲遷儀制郎中得考一滿便道省公於東浦之上時已徙居浦曲少南因得寒疾每促憲赴闕曰人臣之義以勤勞見忠吾老矣尙有厚望焉辛丑憲行行月餘而公卒於家享年七十有三憲奔歸月餘亦卒人共惜之憲子逢吉防然治兩喪並而爲公乞予銘公予韋布之交而逢吉則外孫壻也誼不容辭逢吉手自爲狀能道家世之詳且拜且泣曰吾大父性至孝心地坦夷不設城府每當是非曲直之際則務公言故人多忌之陰中以事搆成大釁破家營救得免甞嘆曰吾受毒逾時則已彼施之者能久貼席乎且我常受彼常施天之道固昭昭乎昔吾父之未有子也往禱三茅君歸取家眾斗斛悉毀之曰我得孫矣已而逢吉生予聞其言皆鑿鑿可志公蓋不但食子之報也已今卜以癸夘冬十二月三日於楊塘之陰配吳氏系出淸門淑愼善相與公同日受封爲安人子男一卽憲娶喬氏息女二長嫁周易早卒次嫁顧鳴鸞側室髙氏出也孫男二長卽逢吉娶王氏次迪吉孫女一嫁陸文熺予仲孫也嗚呼公眞儒宗長者哉宜銘銘曰

澤之長兮江流湯湯風之逺兮其人不亡手所樹藝華國發祥其克昌兮曰此封君之藏

儼山集卷七十

欽定四庫全書

儼山集卷七十一

明陸深撰

墓志銘十

勅贈安人孫氏墓志銘

故蔡安人旣成矣始及贈典旣成贈矣始克志之蓋誠有待也哉於是上海陸深得按武選汪君文盛狀書之將追而納之堂之右志曰安人姓孫氏封戶部主事河南商城縣學訓導蔡先生諱貫之配也孫故崇陽望族居裏之橋墩港世修隠徳有諱賢者寔生安人安人始生嶷然殊異气柔而聲和五嵗能讓七嵗知戒九嵗精女紅讀孝經小學列女傳都通大義年二十四封君先生受於孫氏之廟而室之封君出名家少卽聰頴過人蔡處士府君諱英愛之爲擇婦必孫氏女旣成禮中外交賀先生方爲邑弟子員遭嵗惡家遂中落安人脫簪珥服飾以佐賓祭經史之費罔徳色焉封君讀書安人紡績俱入夜分或至達旦積勤本儉以復家防中興焉時處士府君與太夫人鄕居距十里許安人問安歸無間朝夕得甘防必先奉處士府君甞曰相兒子他日亢吾宗新婦之力也治戊午封君先生始循例貢至京師授職商城安人從之數年縞衣糲食晏如也太夫人年八十餘畱崇陽安人每一思之輒數日不懌歸省視者至再旣沒終具悉出潔鮮不倚辦於妯娌旣號慟思慕若不勝焉僉曰孝婦云性澹泊尢不喜飲酒好周人之急了無後望不欲子姓析居綜理家政老而不倦孤侄祿與玉安人撫之人不知非已出也卒以有立下至臧獲有過必曲爲掩覆無喜怒之形以正徳十二年十月十日終於正寢壽六十有八明年戊寅二月廿七日於靑山祖塋之次禮也子男四長曰朝朴茂務農後安人【闕】年卒次曰翰縣學生次曰幹戶部員外郎僉浙江按察司事季曰榦縣學生息女二長適【闕】次適【闕】孫男八孫女五初僉憲幹成進士於京師卽爲迎養之謀未數月遽以訃去旣禫還朝列職卿省適今上皇帝入繼大統覃恩宇內亟有褒贈之錫安人孝敬慈恵之報獲於天者異數已若是矣僉憲文學器識淵懿明粹雅負經綸之望翰榦諸季俱以經術需次顯榮方將徵諸人事殆有餘祉焉應法宜銘銘曰

古稱善相獲良惟艱況也宦成從以間關亦有善教思食其報鸞封鳳章泉壤斯耀運有蚤莫徳則不朽惟善之徵十索而九嗟嗟安人尙有餘慶我銘徯之陵谷爲證

承直郎汀州府通判宜亭劉公墓志銘

公姓劉氏諱兗字復之別號宜亭其先汴人有諱亨叔者始占籍華亭亨叔生仲禮仲禮自華亭遷上海今遂爲上海人仲禮生文中世修隠操文中生鈍贈奉政大夫眞定府同知公之祖也考諱玉別號靜齋義授散官妣王氏實生公資稟頴拔丰神和雅倜儻有大志受易於鄕先生陳晚莊造詣卓然有科第之望屢試不利成化間以例貢入國監時丘文莊公爲祭酒甚嚴於諸生少許可見公文翰加賞拔焉注選還家餘二十年孝友之風動於宗黨癸酉始上天官第入優等授汀州府通判甚有政恵巡按禦史張公委以糾巡之職汀故反側郡也公謫姦撫良四境咸安適江西盜起閩廣騷動調浦城兵素稱難制守巡官檄公領之撫馭有方軍民兩便巡按禦史胡公深加奬勞自是勞勩遂感嵐瘴猶裹疾視事不怠越嵗疾再作乃乞謝政當道者慰畱再四竟不可歸與鄕士夫作晚香之防觴詠爲樂者數年以嘉靖二年癸未二月二日終於正寢上距所生天順戊寅十月八日得壽六十有六云娶山氏舊家淑徳先公數年卒卜以是嵗冬十二月十日丙午於方濱祖塋之右啟山孺人之封祔以側室錢氏而合焉子男二長兆元績學承家廩膳生娶瞿氏錢氏出次兆先胡氏出女四談斗曹寶諸茀其壻也一未行公故名家也潤澤演溢淵源殊矣而明秀豈弟公實有焉筮仕大郡遂克樹立而引年勇退蹈止足之戒殆今之完人者非耶尢善筆札工爲詩早侍遊宦多聞見之益杯酒談笑綽有風致不見有蹙迫矯拂之態今莫窺其際也初公有母兄充時從父坦齋先生命爲後後坦齋有子而充早世復歸承大宗焉終身事坦齋父子也坦齋卒服心喪者三年人尢以此重之深與公累世防婣髫丱時辱公爲忘年之交知公爲深玆兆元涕泣奉狀以請乃志而銘之銘曰

赤劉啟祚代有聞人淸門宿望奕葉維新嗟嗟汀州脫頴絕塵旣文旣史惟子惟臣才以兼濟壽以成仁萬古者名百年之身孰是完歸嫓美先民先民遺訓惟徳有鄰以昌厥後孫子振振我刻銘詩此石不泯

勅贈文林郎監察禦史王公封太孺人齊氏合墓志銘

公諱振字廷舉年六十有三以正徳十三年卒大梁之東郊越十有四年戊子是爲嘉靖之七年今上皇帝大推恩典始以子琇貴勅贈文林郎南京湖廣道監察禦史配齊氏封太孺人太孺人受封之六年年七十有三以甲午十月八日考終於正寢時琇以江西按察僉事捧表入朝適還便省得視殯殮人以爲異數云卜以明年乙未四月某日於邊村崗之東野遷禦史公合焉禮也深方爲關輔之役道大梁甞與僉事同官因往弔焉僉事拜且泣曰昔子贈我也知我有老母在也今吾母也而不虞子之遽來也是偶然耶乃揮涕指庭下所琢石曰必以是爲托詰旦具縗絰造館授狀深慰而諾焉按王之先出下邳世居皮家渡口有諱仁者隠徳元世仁生興興從我太祖髙皇帝起兵編伍寧國衛太宗入靖永樂間調宣武衛遂家於汴興生順順生通通娶戴氏生丈夫子其仲卽禦史公也是時同衛人齊能娶王氏實生太孺人年十七歸公公性嚴毅於人不茍合朴直有古風通解文義尢善筆札成化間太監藍忠鎭守汴亷知公乃出令免公事事而事文書焉藍本靜安公亦樂事之廿餘年無與爲比會藍卒而劉瑯者至矣瑯貪暴甚公甚憂之托疾求退不得退歸謂齊孺人曰將不與禍會乎吾且毒吾兩目庶防脫此孺人止之曰何自苦乃爾彼左右人可請也公百計通之果免歸瑯敗凡佐瑯者俱敗而公迄無他孟兄威早世遺孤環佩公撫之如已子均其財產使各得所待諸弟釗賢鋭恩義曲至咸有成立云公喜焚修晨起必誦內典數卷而止夜必瓣香祈天無間寒暑初公家甚落孺人來歸佐以紡績每勸之經營於外而內事一切任之事舅姑飲食必躬致每向公作好語曰吾家世寧終賤貧乎須教諸子讀書爲衣冠流時僉事方七嵗適在旁孺人撫其頂曰不尙有是兒乎乃延師擇友日日課之旣而公寢疾以卒孺人泣謂僉事曰汝父棄汝早以貧遺汝吾恐累汝學當爲汝謀使裕由是僉事得一意向學遂以科第起人以爲賢母云子男四長玠娶侯氏次瑜娶吳氏次琮娶陳氏三子皆先卒次卽琇娶何氏繼娶李氏孫男八曰紳曰祿曰爵曰化曰中孚曰中立曰中行曰中逵孫女二曾孫二惟太孺人始終以道誼相禦史公起家身食僉事之報銘在是銘曰

治世尙文亂尙武革武從文翁與姥誕育季子文中虎王氏日昌天所祜兩美並世難縷數始離終合穴吾土式車奠椒孰敢侮邊村髙原髙膴膴太史作詩殿萬古

竹溪韓公夫婦合墓志銘

嗚呼是爲韓從事竹溪之墓顧孺人虛左合焉藎臣自判荊門州奔還哀慕切至治喪如禮以告予曰先人之已成卜矣非舅孰銘孺人予先姑女也故藎臣謂予爲舅而竹溪視予外兄也嗚呼予尙忍銘吾竹溪耶竹溪諱恕字希仁少有美質秀偉頴敏學進士業便通已乃棄去例授浙江都司知印從父雪莊公命也雪莊仕主景寧簿母談氏韓故上海舊族代多長厚世系具予所撰雪莊墓志中竹溪易直簡修和厚醖借言行皆衷不屑屑於聲利家遂中落雪莊在景寧幾兩考每嵗一往省行李道萬山中蕭然也雪莊歸談孺人道卒竹溪生事死竭力以濟人稱其孝教子親自課程人稱其嚴中嵗乃辟園圃構亭榭時與賓客徜徉花間當其意興所到奕碁染翰尢爲灑落人稱其逸晚授章服衣冠偉如𨿽從事資勞亦復棄去也年六十有二以嘉靖壬寅五月七日考終於正寢孺人諱愛梅父省軒顧公與今禦醫定芳同母產也而長莊順淑慧夙嫺禮度廣南太守艸堂先生鐘愛之擇壻得竹溪旣歸孝敬勤儉爲韓宗倚賴和妯娌睦宗婣禦羣小曲有禮意談孺人卒費孺人繼之孺人左右奉養必得其心人以爲難而竹溪之孝益光矣初雪莊有弟維死無後雪莊以幼子慈後之慈於本生欲兼其業竹溪以爲法不應爾義可也竟割產畀之會竹溪有從兄恩亦死無後孺人抱仲子國以與竹溪曰是不當後乎母煩再割也邑人兩賢之得年四十有八先竹溪十六年卒寔嘉靖丁亥之九月廿九日也竹溪感孺人之誼終身不娶以報至是大封焉禮也子三長藎臣以太學生授濟南經歷遷荊門州判淳謹有治材娶潘氏次國太學生出後娶沈氏季兪臣娶潘氏孫女二孫男二宗道宗周嗚呼予家海上數世矣與韓顧聯婣藎臣甞學於予每侍京邸禦醫則同朝班固骨肉之托也歸將托竹溪以老焉今已矣予又安忍不銘吾竹溪耶銘曰

生以禮冑配當其偶是曰夫夫婦婦克昌厥後以貽不朽有眠牛首與載同久

儼山集卷七十一

欽定四庫全書

儼山集卷七十二

明陸深撰

墓志銘十一

勅封孺人錢氏墓志銘

孺人氏錢封徵仕郎禮科給事中顧公啟明之配前禮科給事中存仁之母也嘉靖丙申存仁自余姚令召爲給事中明年丁酉遇推恩大典受勅封孺人戊戌冬天子舉郊廟大儀存仁疏言五事忤上防廷杖六十編管保安州孺人時已屬疾聞之曰兒以身許國邪防聖恩未卽死死自其分也庚子存仁歸自保安拜牀下慰勞悲喜感動逺近孺人疾爲少間明年辛丑五月五日竟卒得年五十有八存仁哀毀防死躬親斂含宅卜祠祭皆如禮又以身是罪人幸乘間逾望天也乃手自爲狀匍匐三百餘里來乞銘有傳陸子浚明所著顧孺人傳至海上余讀之作而嘆曰嗟乎物貴有本也哉夫土膏沃則木蕃水淵渟則魚字此閟宮鳥之所爲作也豈獨神靈之托爲然忠貞之成固亦有之漢之範滂晉之陶侃是己方存仁以言遭譴孺人在牀笫間無悶色無怨詞垂堂之愛若是乎此與範母何以異乃若士雅之功名本於秣馬截髻此固存仁之後效耳母徳所系大矣顧深不類無能爲孺人重重念存仁情事不可以不書按孺人諱某錢武肅王十七世孫父翥號鶴臯母莊氏鶴臯七世祖曰謙出贅在昆山生政仕宋爲提舉提舉遷太倉之新安鄕生員元海道千戶員生景春國初徵士景春生瓊以義聞髙皇帝錫之衣楮瓊生晉晉生貫貫孺人大父也孺人生有淑質寡言笑端靜而慧事嫡母聞以孝謹稱能通小學女誡大義鶴臯翁鐘愛之年十八歸封給事君迨事寶善府君黃孺人曁曾太母楊夫人咸稱之曰錢婦賢寶善府君有二幼子一女晚以屬之孺人孺人撫教各底成立其季鐘蚤世無嗣遺命以孺人子爲後孺人不可竟立伯兄子田宅頗厚正徳末封君以鄕賦累家遂中落徙居郡城逺二百里甘髓之奉嵗時益勤寶善府君與黃孺人感且泣曰吾安得死錢婦之手乎後值二喪孺人竭力以佐襄事弟璨詿誤得罪乃晝夜泣爲營解之至發疾撫諸子女尢慈愛而訓飭特嚴平生無妬忌之行多病寡孕育媵妾得男卽爲保抱如已出人尢以爲難故吳中稱賢母必曰錢孺人錢孺人云子男三長卽存仁娶盛氏繼謝氏次存禮娶陸氏蚤卒次存性側出娶文氏息女一適州學生龔愛孫四長可立娶劉氏國子生次可大蚤卒次可貞聘王氏次可興聘毛氏孫女一卜以又明年癸卯十月二日新安鎭之新阡禮也比孺人之在殯也適鄰火風颷烈甚柩重而室隘勢無救存仁但泣涕露拜須防反風無恙人又以爲慈孝之報也母子復完以處死生之際天將於是乎定矣是宜銘銘曰

勾吳東防溟海汪洋出其潤肪與云俱長波濤怒狂魚龍奮揚莫之敢當有葦一航翩然下將弱流湯湯天開扶桑旭日載陽帆檣斯張利涉奚量瑚琳瑯雕鶚鸞皇光采回翔旣泰旣康若堂在旁是曰孺人之藏

誥封山西右參議盧公墓志銘

嘉靖十八年某月日盧封君裕齋先生於某原遷王恭人藺恭人祔焉先生初封工部虞衡司署員外郎主事階承徳郎加封山西布政司右參議階朝議大夫皆以子耿麒貴先生旣終正寢耿麒自大同鎭奔還襄事乃奉王大理汝立狀貽書京師托李中捨某來問銘焉深辱耿麒交且嘗同官不容辭按狀先生諱梁字峻卿永平之樂亭人也盧氏系出山陽自山陽遷定州樂亭則自山陽遷云七世祖溫溫生和甫和甫生從徳從徳生信信生斌斌生敬敬娶某氏寔生封君敬舉成化乙酉鄕試官刑部司務侃侃不阿以卒於官先生甞悲其父之未大受也刻意問學並教其子一時俱有聲塲屋間而耿麒輒先成進士先生笑曰兒輩偶取防吾尙未晚也久之以年資貢上禮部又久之會耿麒官滿一考乃詣京就封因以贈王藺俱爲安人輒復對人嘆曰吾讀書自少至老未嘗一日怠顧吾豈無自致者今若此又安能卑卑從人後徼升斗之祿耶適制詞有就封髙矣之褒每捧讀之曰吾有兒吾有兒卽吾所以報朝廷也又何必身親爲之哉吾可休矣遂歸與耆舊徜徉泉石之間以飲酒賦詩爲樂先生儀觀甚偉修髯而白晢如玉有飄飄塵外之气生平不妄發語與人言盡出肺腑人有危急卽倒囊周之事有不平者毅然見於色若其人革面亦復讙然處兄弟尢有恩禮長兄槪气性嚴𨿽摧剉之無怨也弟棐早世先生撫其孤嫠各不失所妹有瞽者且貧待之加一等諸侄中有乏嗣者爲置妾而丰其直一鄕之人咸以義稱之以嘉靖己亥二月十八日卒上距所生之戊戌享年六十有二配王氏沂州同知琰之女有賢徳相夫教子齊家睦族皆可爲世法以正徳癸酉正月十有八日卒得年三十有八繼娶藺氏縣主簿泰之女行實生卒在穆太史伯潛志中子男三長卽耿麒文學政行爲世名流娶郁氏繼娶李氏卽李中捨女次耿麟娶李氏次耿娶歐陽氏女三長適國子生齊宗道次許聘王九韶次尙幼孫男二夢熊夢羆孫女五嗚呼先生之生當聖世文明之運學成矣竟賫以沒然承前啟後卒植盧氏爲文獻之宗應法宜銘銘曰

吁嗟先生有文有守欲承於前乃啟其後古稱無憂玆曰不朽有封若堂珠聯璧偶華衮之褒絲綸孔厚勒詩貞瑉以視瓊玖

顧室華氏墓志銘

太學生顧大棟汝隆之妻華氏一夕卒於京邸年才二十有四時庚子歳五月朔日汝隆以其賢也悼之甚予適鄰巷而汝隆時時過從問學予往弔焉汝隆泣以返告且乞銘予諾焉江南大族稱華顧世相婚姻初海峯君爲汝隆擇配聞華女賢曰吾故華甥也使大棟有子華顧其遞好乎遂以禮成聘年十八歸汝隆祖諱祖知號三山封戶部郎中父木母陸氏聞汝隆言自吾之有此室也舅姑孝養賓祭恭修吾弟妹訓習僮奴柔帖顧族稱焉或可以世乎言己則復泣又抆泣指數之曰是有人未及知而吾獨知者今已矣天乎何奪之速也昔吾母以气疾發虛巫醫罔效乃從夜分出中庭拈香拜天黙禱微聞其言曰妾願身代之旬日間果愈某年例上成均於北乃盡撤匳中裝畀之曰此行入都門當多購書籍歸爲逺大圗丁酉嵗將從順天舉鄕試乃移村落館中日夕攻業以好言相慰曰此一卷書耳離父母棄妻子何爲者光陰幸自愛旣而疾作則手書勸之曰此過苦乃爾保身爲上毋貽父母憂也己亥歳卒業北雍遂防之往舟淺後至道路惟謹秋抵京邸則念孤客問疾相勞苦至潸然泣下時從四方士作文防館谷周至至售手織布以具見作文成帙則喜動顏色若相予得意者又嘗勸予置側室以蕃孕嗣心感焉而未之遂許也不久有媵娠乃喜曰吾志也繼之亦娠而禍作焉是豈天道茫茫者耶言己又泣予聞之曰此天下之賢婦也宜銘女一許嫁浦贊善子某以某年月日從祖塋禮也乃爲之銘銘曰

云之慶月有華難爲永易興嗟之子歸宜其家水彌彌山嵳嵳

奉訓大夫寧海州知州沈君墓志銘

君諱鉍字建之別號恆齋仕至山東寧海州知州階奉訓大夫致其事年五十有六卒於京第贈禮部尙書沈公祿之仲子今太常少卿抑之之母弟也母張氏贈夫人壽寧侯綬之女慈壽皇太后之姑也君卒皇太后特遣中官致賻實嘉靖二十年二月十五日其生以成化丙午十二月二十有八日云今卜以五月十一日崇文關八里之原從先兆也君幼頴異兒時不爲嬉戱長娶鄭氏贈安人故通政使諱表之女今工部左侍郎紳敬庵先生之妹也先三十年卒繼娶潘氏錦衣指揮諱賓之女君無嗣卒之日悉以後事屬少卿君冀善處焉少卿君奉敬庵狀乞予銘予有鄕裏之誼不容辭按狀沈出松江之上海永樂初有諱良者君之曾祖也隨駕來京占匠籍今爲順天之宛平人良生敬敬生尙書祿君以尙書防爲國子生治舉業甚有功試不偶以母命就選正徳丙子授光祿寺掌醢署署正公亷奉職滿九年陞知寧海寧海山東迆東州也僻處海濱民風刁頑健訟號難治君蒞任興學校省徭賦補偏救而示之禮義一時民皆向化焉積谷萬餘石癸巳嵗大歉君請於上官發倉啖饑所活甚眾時有歌曰寧海之民太守生之寧海之水太守飲之太守一去誰其嗣之在寧海者歷四載屢爲撫按守巡旌奬賢聲綽然偶一不合於當道輒嘆曰此吾歸路也遂解官不一辯白知者髙之君性和厚孝悌藹然至對妻孥如嚴賓遇親舊則情禮周至居常儉素自持未嘗有疾言遽色人尢以是賢之病旣革乃出所有金帛分散親族𨿽童僕亦及也君可謂徳誼士哉宜銘銘曰

世冑髙門振厥聲出處進退與時行都人士兮東海生八里之原閟佳城千古萬古垂令名誰其式者視斯銘

司設監太監董公墓志銘

司設監太監董公以嘉靖十九年二月六日遽卒實以正徳二年十二月十八日生得年三十有五今上皇帝特憐念之賻卹倍加諭祭之文有曰溫敏之資小心敬愼蓋公以實行受上知如此故凡同事內廷相與朝夕者尢哀悼不置弔相之日涕泗漣洳蓋公以和气得人心如此豈偶然哉內官監太監王公遜與公尢善厚匍匐過余乞銘其墓予不敢當辭至再而請益勤念予往嵗以翰林編修官奉命教內書堂每見生徒中少年敬謹者必加禮之且致厚望以爲此皆他日聖天子心膂之寄與吾輩外庭體貌之臣殊蓋君父之心𨿽出一致而逺邇勢分終不若親且宻者之易於納忠也故今生徒之柄用者往往不忘予爲師範而王公又予之舊館人也義不容恝乃志之公諱智字克知別號明齋家世湖廣武崗州人正徳九年秋九月入大內遂選近侍乾淸宮今上龍飛攺元嘉靖夏六月選入司禮監從學內書堂明年春三月復選乾淸宮內侍是嵗八月遂有牙牌之賜冬十二月遂陞奉禦自是賞賚日繁眷注日隆矣又明年陞司禮監右監丞五年陞左監丞六年陞右少監七年陞左少監九年陞太監太監內庭之極選也自右監丞凡五轉而至皆以嵗之八月八日若刻期然蓋異數云時方年二十五妙齡美質夐出倫項又殊遇也十年十月遂命視事本監十七年又命爲宮內牌子牌子又近侍之極選也十八年命掌司苑局印二月上南巡承天命掌行在印四月回鑾仍掌原印於是上將欲大用之矣自奉禦以來凡受賞大紅紵絲麒麟表裏一鬥牛一蟒衣表裏一玉帶一大紅金彩蟒衣紵絲紗羅表裏者三自十二年以後嵗加祿米者八總之爲一百三十有二石又特許內府得乘馬上之禮遇至矣公亦益奮忠貞以至於歿身爲報可不謂生榮死哀也已予昨扈駕時以翰林院學士掌行在印從彷佛於行朝嘗目望公今不可作矣以今年某月日於阜城門二里溝之原經理其後事者則太監毛公隆也爲之銘銘曰龍衮日近蟒玉有輝何機柄之伊邇乃淵冰以全歸勇從順委忠孝一機顧賦形之萬變羌定數以焉違後千萬年視此銘詩

儼山集卷七十二

欽定四庫全書

儼山集卷七十三

明陸深撰

墓志銘十二

承徳郎工部主事劉公贈安人趙氏合墓志銘

嘉靖十九年十月廿又一日亭湖先生劉公卒於番陽之裏第享年六十有五訃聞京朝其子洵自太博南奔謀以明年十二月九日公於余幹旗峯之原將啟趙安人之藏合焉安人公配也與公同生丙申先公二十年以正徳庚辰八月六日卒云洵以深知公也久乃奉文選劉君梧岡之狀來問銘按狀公諱錄字景賢更字世臣別號亭湖饒之番陽人也姓劉氏傳自漢世至宋禮部尙書忠肅公摯寔起吉水家富田鄕五世孫壽可翁自富田寓饒構積善堂以居壽可之孫云樵翁諱琮玉字潤芳博學精天文當元季望气知髙皇帝龍興與友人決防歸附髙祖聞而物色之翁乃隠迹於醫嘗師防稽楊鐵崖先生與姑熟陶安主敬同學最相友善防主敬守饒遂定居番陽著述甚富云樵生教授澄字源淸教授生禦史經字季權禦史生參政諱烈字尹吉以子中丞貴贈大中大夫資治少尹配詹氏贈淑人中丞諱城字廷髙以公貴贈通議大夫爲本朝名臣配董氏贈淑人側室尢贈安人者寔生公中丞年防五十未有子時爲福建按察副使巡汀夜夢偉丈夫來謁詰旦得王狀元祠葺而像之以祀遂夢抱一兒謝適公生閩官舍中自幼教之甚嚴年十二而中丞以都察院右副都禦史巡撫河南卒於行臺乃奉尢夫人防喪南歸執禮如成人尢夫人教又嚴遣就外傅從李用和先生學訓成端重年十五補郡弟子員卽購奇書攻古文舉治辛酉江西鄕試明年卒業南雍與天下賢豪遊聲稱籍甚凡七上春官嘉靖癸未始第進士出知贛楡贛楡海縣也而貧荒盜相仍且一紀矣顧徵求嵗益增公至抗疏免其繇十七屬淮北大饑乃卽通衢設廠四十餘所作粥飼之數百里內全活甚眾尙書席公署其考曰處國事如家事視民饑如己饑防宿遷有疑獄屬公鞫之夜宿郵捨恍見若婦人者按尻搴帷如訴明日檢格以自經報公親濯骨驗之乃尻先折而後自盡法當坐者咸伏罪又一日單騎謁府途中遇鹽徒數千一見知公皆羅拜更爲防十里行而散去乙酉以更賢調淛之平陽時處有礦賊殺吏僣號勢甚張詔捕之重兵駐溫師老財費公請釋兵獨任其事近賊土民有葉光者家蓄死士力能制賊公抵其家諭之光感泣用命乃道民兵擊賊甚力城中有惡少數輩投賊公計敗其謀賊遂殱焉光旣成功因隨公並遷族於市居時上官有力者欲攘光功文致光罪死公懇曰事由光請釋光願歸公功第一又海防艤十七艘將登岸公親禦之挽弓命中殪一人又一矢貫篙工手賊相顧駭愕揚帆去而公初未嘗習射也丁亥擢刑部湖廣司主事先是平礦賊宿榛莽間夜三四徙遂傷右足至是以疾與告三年瘳補工部都水司管徐州洪舊例洪需取辦於州繇人獻一金以飾廚傳公至惟命人植三栁以固堤辛夘郊禮覃恩進公階承徳郎追贈皆如制公感且泣曰聖恩至厚且褒及所生矣遂疏乞休再上乃允時年五十六云公家居十年口不談外事日惟教諸子以文史爲適自少倜儻有奇節體貌修偉气和而色莊孝友天至人尢稱之趙安人出宋丞相忠定公之後父諱哲同知兩淛都轉鹽運使司母恭人羅氏安人端靜恭儉能讀書結字年十六歸公迨事尢夫人孝謹備至內範肅而恵視諸媵尢夫人有愛女安人愛之倍於公嫁李榕榕故家也今爲鎭江府學司訓云子男九長卽洵娶戴氏封孺人次泌蚤卒娶楊氏次法娶章氏次沾中武鄕舉娶許氏次治縣學生娶黃氏次泳娶王氏次衝聘嚴氏次沚聘髙氏次浚聘戴民女五長適余烋次適鄧西川次適祝奎次適姚承訓次適張文質孫男五棐檠案渠葉孫女十深憶在南雍時見公如鸞鵷五彩翩翩然正徳間以史官使淮公方績學著書滿家如殷盤周鼎龍文彌漫逮予參政江西則見公於芝山之麓矣握手談議侃侃不忘天下之大眞當世之奇男子也時諸子庭列森秀若蘭玉予得徧視之退而嘉嘆予旣召還翰林爲學士與戊戌讀卷之列洵時以禮闈第二人對制文章髙雅在第一等封上禦批爲三甲第一人臚傳大廷於是天下皆知劉亭湖之善教子而中丞公之有後也比洵出使還朝予猶得問公起居縷縷詎意遽銘公之墓耶所著有亭湖稿若干捲饒郡誌贛州慶陽二府與萬年縣諸志別有哲亭集梓於平陽蓋公之學甚博而正可方古名賢惜乎其不盡用於世也稍稍見兩縣者固不勝書予特志其大者系之銘銘曰

山川出云以澤天下渥窪之產厥有龍馬云之油油返於太虛萬里逸駕羣龍並驅嗟哉水部前承後啟還珠合劍豈曰居俟番湖浩渺芝山崔嵬用徵不朽視此銘詩

沈母龔孺人墓志銘

孺人龔氏以母徳冠江東之沈有七丈夫子能以科第臺諫振沈氏之宗者寔自孺人始孺人故上海家也系出漢勝從宋南渡世多隠徳皇明有尉井陘者諱某號澹庵孺人之父也母陸氏年十七歸友松府君諱梁友松父菊軒翁母瞿夫人事親如禮有司具聞孝宗朝以雙孝旌其門時孺人爲冢婦實有力焉旣而長子炤舉進士再遷給事中武宗朝奉使忤權閹重譴奪官防友松訃聞還孺人倚門而泣以指數之曰汝父行誼厚且善今不及享下壽棄而祖母背而祿養汝之目且不瞑也言已而泣又曰汝父教汝立身成名起科第今復云何乃爾耳則又泣炤拜慟而前微出聲曰兒無他坐不能與時浮沈故爾今生還得見吾母如見吾父也孺人乃揮泣曰誠如是是不失身卽不辱親吾固知汝父將含笑於地下矣則又泣曰吾非不能死汝父顧吾姑在堂日且老諸子女幼婚嫁未畢吾恐累汝也乃相與扶抱而泣失聲孺人幾絕防炤得伸白敍官由是此言稍稍傳天下天下之人稱之曰賢母賢母云初菊軒公爲江南望族族甚蕃瞿夫人在堂時子姓析居有一二里三四里者孺人侍夫人晨夕左右甘防畢辦防臥疾牀笫間孺人以一身周旋之防二年如一日族人以此多孺人享年六十有四以嘉靖戊子五月八日卒卜以乙未正月某日戴溪之崇孝阡啟友松府君之墓封而合焉孺人性至孝勤儉慈恵動有禮則七男三女皆躬自乳哺訓誨至於成立人尢以爲難云焰壬戌進士積官至廣東按察司僉事次燿雲南永昌衛經歷次煾王府典膳次煦太學生次炌次焃次燭俱引禮舍人其子也典膳徐倬序班諸華監生秦文解三人其壻也孫男十曰科曰思道曰自宜曰自立曰自正曰應奎曰應兆曰應辰曰自重曰思義孫女十深母吳孺人之祖母瞿與瞿夫人姑侄也僉憲君以深有世姻且通家也故使爲之銘銘曰

惟家之興粵有婦職子孫日昌乃視母徳於惟孺人其報斯食鬱鬱堂封過者必式

浙江按察司副使進階亞中大夫閻公墓志銘

公諱睿字汝思別號三樂道人世居祁之防善裏曾祖孝先祖棟咸隠於農父靜庵諱某贈文林郎永淸縣知縣母呂氏贈孺人公生而臞靜庵委曲撫之每令於羣兒嬉戱公惟旁睨而已少從余姚毛世達授孝經卽了大義諸童生當責世達課以句曰小水難爲海公卽應曰鮮鱗解化龍世達異之初靜庵明法律筮仕爲通倉副使有政迹稍遷上海縣稅務大使故公從來上海遂學於校官盧先生不逾年而通禮經貫穿百家豁如也時上海令防盧於學宮試之謂靜庵曰子嗣國器也汝官𨿽薄有是子奚滿載歸耶防靜庵卒於官公扶柩歸如禮服闋補邑庠增廣生督學使奇其文期之遂領治乙夘鄕薦登己未進士第授永淸知縣永淸素稱難治公至治以誠信仁禮勸農聴訟俗爲之變又雅意學校修葺考校諸生若傅堯臣劉繼先相繼登科治辛酉縣蝗公發粟易民捕之積蝗至萬餘石故永淸獨不災巡撫周公以事聞有銀幣之勞縣有壽府莊窪處不成田居民嵗代輸無從敢言公覈實悉免之時孝肅皇太后有莊鄰牧塲防爲所侵公疏請還之乃遣中貴人來按公力與抗復地百餘頃中貴人譛於太后後斥曰此爲國官也汝奚白耶有事於覇州州民願借以爲守縣人急往爭之訟於撫臺都禦史洪公曰是當作風憲官耳非郡縣能畱也滿一考進階文林郎例得推恩贈及父母已而檄召當去永淸民遮畱不可得至欲建生祠公堅卻乃止瀕行遺一履掛縣門從民願也正徳辛未流賊至郊賊首齊彥明者公舊禁卒也感公徳系馬數匹於門望堂泣拜而去時巡撫毅齋李公寄詩云彊暴思恩曽系馬市民懷徳願畱靴蓋紀實云旣入朝試陜西道監察禦史巡視北城正徳初元事務紛更公直言無忌有侃侃風奉敕查盤甘肅諸鎭倉糧糧多虧折官皆鬻妻子償之有自經者公革兜攬之人禁兌給之設法取盈釋淹滯之官凡六十軰舊例官軍馬斃所司責其人貧者至典妻貿馬以應因循成俗夫婦倫乖公命屯地每頃出銀一錢以給買馬仍嚴典妻之禁嘗經祈連暮宿山下夜分聞金鼓聲比曉雪滿地公詢諸左右曰山徑冰滑非雪馬不可度山後有霍將軍廟蓋神助云公入廟祀之廟下有池出冰若橊梨果狀眾咸以爲公所感云曁復命疏邊務數條上皆嘉納諸鎭至今行之遂命巡按陜西時逆瑾擅權凡公出者歸必厚賂不然輒加譴謫公曰寧禍吾身不忍剝吾民也寘鐇之亂寔遊擊仇鉞有功逆瑾欲歸功於鎭守總兵曹雄雄瑾親黨也公上疏別白之瑾怒遣錦衣官欲假他事逮之未及而瑾敗公獲免未防陞浙江按察副使奉敕巡視海道海接東南諸夷設憲臣爲備自逆瑾裁革之後倭防乘時刼略勢要開洋覓利公旣至水操艦戰豪右斂迹海道爲之肅淸嵗甲戌以疾致仕歸祁優遊田野之間芒鞋卉服號晉郊耕叟云暇日讀書猶不輟視世務漠如也辛夘冬忽嬰痰疾旣革亦從容談笑殊無苦諸子請後事勗以勤儉耕讀福善禍淫之道賦詩一章曰一輪明月照祁川虛度光陰七十年今日收光歸去也海天皎潔十分圓端坐而逝寔壬辰正月初四日也距其生天順辛巳五月五日享年七十有二公性惇直宦遊二十年以淸白自持家居衣食澹薄宅舍僅蔽風雨人無少長賢愚皆誠心禮接凡族人親友貧不能婚娶者輒出貲濟之友人王佑卒官於廣昌尹柩還家貧子幼得公而其仁厚類多若此性少飲酒而善吟詠有晉郊集若干捲配劉氏封孺人晉府百戶劉鑑女有賢行子男五師善娶郝氏師賢娶陳氏師良娶王氏師文娶武氏師徳娶馮氏孫男十紹芳繼芳繩芳聫芳緝芳纉芳綿芳維芳芳繹芳曾孫男五講論詩談女二長適郝廷佐次適許登仕女孫一嗚呼公今之古人也世豈多見哉嵗戊寅爲禦史朱寔昌所薦嘉靖丁亥今上推恩之詔進階從三品云深故家上海童子時見公與先兄軰同學業旣待罪史官有事於浙防公憲臺出督學於山西公自祁來逆我於楡次情好藹然予再適晉而公卒矣嗚呼辛丑之嵗其子縣學生某走京師以期告而乞銘乃按方伯郭公韶之狀志而銘之銘曰

晉山蔥蒼惟祁孔良惟公祁產家瑞國光內臺外臬風紀載揚掛冠何早脫屣何長援毫揮手與化偕忘是曰君子之藏祚其昌

儼山集卷七十三

欽定四庫全書

儼山集卷七十四

明陸深撰

墓志銘十三

監察禦史鄭公墓志銘

嗚呼思齋歿且十載矣始克而予始克志之於人世何如也嘉靖癸夘冬鄭生開自莆陽走海上再致遺命復奉王大參應時狀並以葉方伯鳴玉書來速銘二公端人也予發書而泣嗚呼悲夫士君子遵一王之制以興履正途修正學適當聖人禦極乘可爲之時而又有能爲之具顧其所出才十一爾而遽尼焉竟賫以逝嗚呼予於思齋能不悲乎而繼之以泣也按狀思齋名洛書字啟範姓鄭氏出南湖唐太府卿露倡道於莆四傳至刺史肇徙楓嶺生倉曹楨楨生靜邊都統帥瑄析居待賢裏之桃源至元泉南提舉朝避冦徙郡學之前其八世祖也髙祖貴八曾祖再一祖廷輔再徙郡治之前皆不仕考諱祥號近庵正徳丁夘鄕舉授電白教諭母林氏九牧蔇公後實生思齋思齋初生時適鄰家曝書龜趺移因命之名自少岐嶷異凡兒教以古歌輒成誦稍長治經章解句析師宿以爲賢已年十四應省試還補郡弟子員提學東泉姚公試郡數百人中拔寘第一時年十七也丙子舉於鄕丁丑舉進士觀政廣西道奉例歸省蔡太君於家明年始覲於電白防廣中兵亂難仕百力營衛近庵以歸嘗過江門拜白沙先生祠因登甘泉湛先生之門折衷理性之學甘泉器之時有黨陸伐朱者極力排辯嶺南人士亦貼服云時王攺齋宜學舒梓溪國裳兩內翰謫居亟稱之不置庚辰赴銓授上海知縣上海東南劇縣也素稱難治思齋治之以慈恵若有神明然每事事抵日昃則垂簾屏坐鼓琴誦詩以自適或退而引諸生論經史月徵季考時其勤惰而激勸之嘗曰爲學不以聖賢爲邦不以仁讓非士也士多成美才海故健訟庭下常數百人詞入悉受而遣之聴自息有不息徐爲數語折之卽皆引伏又曰民之爭禮之廢也乃計家爲裏裏有長計裏爲鄕鄕有老選髙年有行者充之朔望則裏老率其鄕人子弟行揖遜禮講書歌詩錄善紀惡海多火又曰此非民之罪也令之不徳也爲立義塜明表樹定禁約以示之習尙浮靡六禮過制且婚無載書易速於訟爲之詳品節定書式令社學師掌行之遂建社學九十六區隨學建倉爲之約正司馬準常平之法適嵗太歉倉且不給乃大發賑之時饑民相攜來歸者萬計雜沓無緒爲之法制別以都裏列以交衢識以旌旗散以僚吏金穀封裹坐眾而卽之授受以手焉論次鄕賢名宦修葺社稷壇墠祀典咸秩更定邑志文獻以章海賦久始議以三鄕田爲三則稱土而均撫按咸是之奏上而未果行其說猶存嘗於履端謁郡歸泊海口下有沈屍壓以石磨忽見之嘆曰此必客死故莫余告也遣人偵之近村民家有石磨失其牡執來合之爲一卽訊乃伏果江西賣卜人嵗晏將歸房主利其財而殺之又一夕舟行見焚屍者詰之曰吾嫂也姑隨俗爾數日有告母死無歸者因憶向日道見火而不哀豈其人耶因逮來集諸鄰保訊之眾云此家無喪亦無嫂乃告者之母暮行被殺而奪其首被髮其家藏首被一一具在有懷金渡海者舟人沈之其家不知也旬日告發乃盡呼舟人其一已移之他渡卽令解其首帕密遣示其妻問金妻果以金至囚乃伏諸如此皆麗法抵罪無拘吏文邑人稱快初不以爲功也又罷勾查以益軍匠禁賭博以蹙遊惰毀淫祠以人巫覡表節義以奬人倫懸鐘磬以達幽隠當道才之以卓異交薦乙酉春召爲河南道試監察禦史巡視京倉九月實授巡按通州丁亥九月選推提督南直隸學校計立臺之日僅三十三月而章凡四十七上其論治心修身之道者五事勸上廣仁恩以恵京師者十事救災求言復上十事皆剴切語多不載至論逸欲之戒有曰陛下觀於禦馬可以求禦民之道觀於使舟可以求使民之道劾費少師張詹事之交惡有曰失近臣守和之義乖明時雍穆之風二臣宜罷論調停器使之說有曰過爲區別則才能何以自容每事紛更則法令何以專一開大臣薦舉之門者將移威福之漸破條例資格之常者必啟奔競之路悉荷上優容采納其薦達臣工也如大學士楊公一淸兵部尙書王公守仁彭公澤宜以軍旅禮部尙書羅公欽順吏部尙書楊公旦戶部侍郎邵公寶國子祭酒魯公鐸宜以簡任其勲徳耆舊也如大學士謝公遷尙書林公俊孫公交宜以眷禮其救解過誤也如總兵馬永之革任禦史魏有本之調外給事中楊言之下獄鄭九萬之瀕死郎中葉應驄之就逮主事繆宗周唐樞之編管皆一代之偉人名士士論韙之旣奉敕陛辭而南過徐聞近庵公訃號慟兼程歸治喪如禮己丑太君近庵於南寺月峯山明年壬辰終制赴闕補浙江道兼理廣西江西諸道所至振舉名日益起而忌者日亦益眾時方考察京官適在當局防有互相糾劾之命給事中有失官者訐奏上特防報罷而思齋歸矣道吳舊治士民相攜徒步送百里號泣攀挽者載路旣歸莆以明年甲午閏二月十一日卒於家年三十九耳逺近莫不痛悼之娶葉氏方伯女弟明恵肅愼忠廉之助居多子男二長卽開側室方氏出也娶黃氏主事文炳之女早卒次誾丘氏出早殤息女一許配林大尹成立之子卜以某年月日某山之原思齋天分極髙以气節自負所與交遊必海內賢豪士非其人𨿽貴顯不顧好辯有口喜稱古昔先王明習當世之故廣庭羣議善批屈人卒亦以是自屈云念深昔在正徳丁丑春試有事於禮闈與一二僚友相約期得名世士思齋經房出今大學士介谿嚴公公以示予類批讀其文擅塲之作也以呈兩主考閣老戒軒靳公學士東江顧公共咨嘆得之晚不及梓文爲惜防出令海深時居先詹事公憂目睹三年之治咸覈思齋謬以予爲知己若不忘吾海也故予志海事獨詳而應時所爲稱述者數千餘言自當傳信云思齋文翰精麗所著思齋集若干捲藏於家爲之銘銘曰

玉挏乃折瓦墁獲完刓方屈直物則有然君子之守寧曰毀全簟瓢爲壽鐘鼎非年烈烈禦史電白不死國之忠臣家之孝子餘慶實多貽厥後嗣徵我銘詩以閟千祀

進階亞中大夫黎平府知府郁公宜人王氏合墓志銘

嗚呼是爲直齋先生郁公之墓昔在治間文治極矣有起自東海之上以一經魁天下者公實先登蓋一時之盛也玆以嘉靖癸邜冬十二月某日公於楡木涇之原其孤夢麒禮服徒跣奉唐憲副龍江先生狀來乞銘誼不容辭正徳初公爲禦史在浙江道龍江爲給事中在兵科深待罪史官在翰林同朝同鄕又一時之盛也嗚呼公可以不朽矣公諱侃字希正別號直齋晚號嵩陽山人志本始也蓋其先從宋南渡徙居上海之烏泥涇故今爲上海人五世祖徳達髙祖文富號菊隠曾祖愷號筠軒祖防號月坡世有淸操以行誼望於鄕逮松坡府君諱瓊始以進士業補縣學生蔚有文譽以公貴贈奉直大夫南京禮部儀制司郎中配周氏贈太宜人生四子公其季也自少頴敏十嵗能屬文出語輒驚其長老大理卿王公景明與松坡府君同學友善每見必奇公松坡亦以吾久淹塲屋振吾業者必此子也已而疾將革連聲讀書屬之公頷而刻厲益勤遂遊舅氏周侍禦之門學成而博洽選補縣學生諸提學使者試文必奇絕恆以掄魁期之辛酉領應天鄕試壬戌第進士觀政禮部初授行人奉使徽府王器重之戊辰選授監察禦史監稅蘆溝有才名旣奉敕兩廣稽覈糧儲疏上四事武宗嘉納焉值逆瑾干政辛未出判安吉州適有湯氏之變公皆先料潛消地方安堵壬申量遷開州知州乃崇禮教修武備豪右爲之斂迹時內翰何公塘名士也與公同僚懽甚甲戌遷南京刑部員外郎公色喜遂將母之志卽迎養太宜人於金陵公素精法比明允爲諸司冠有指揮某傳襲曖昧公發其私證左辯甚人以爲神明明年奉太宜人喪還渡江驟風公泣禱而霽人以爲孝感戊寅二月終制赴闕補南京儀制司郎中防武宗南巡駐蹕金陵一切禮文皆公手所裁定權幸母敢幹焉辛巳二月調禮部主客司郎中多所釐正具疏乞汰冗員宿爲之一淸然仇怨側目矣本年七月遷潮州府知府潮俗獷猂公治嚴明果信人心貼服暇日集諸生講授經義咸稱得師毀淫祠秩正祠士風爲之一新上官有出令妨民者皆停閣不報勢豪禁戢以法律故多咈意而謗讟興矣防朝覲例移知黎平公曰黎固仕邦也若猶吾潮吾其歸哉因上疏乞休時白巗喬公爲太宰深知公而聴之遂歸歸務髙居厚養結社賦詩爲樂不以世務嬰心教子課孫動循禮憲藹然文儒之宗鄕邦倚重焉旣厭城市乃築別墅於吳江之爛溪杜門簡出時具輕舟眺覽於水光山色中悠然有自得之趣暮夜猶張燈讀書不輟戊子聖天子以祀典覃恩詔進公階一級公感恩稔每念國本所系乃上疏請稽古建壇秩祀髙禖以祈皇嗣時李文康公在內閣亟稱其退不忘君有餘忠焉丁酉秋命子夢麒二孫恪性應試兩畿忽遘疾以八月九日考終於正寢饗年七十有三配王氏贈宜人太平守易庵先生女明慧貞淑通孝經烈女傳大義易庵鐘愛擇配得公文大奇之旣歸公孝敬勤儉事太宜人曲盡顏志生夢麒年三十一而卒繼董氏大理少卿中岡公之侄世家嫺則習書翰知大義手撫遺孤備極慈愛太宜人尢賢之年【闕】而卒再繼吳氏大僕卿【闕】公之孫孝姑慈防內外無間言公敭歷中外內相之力居多皆次第從公於兪原禮也今繼兪氏封宜人蘇州衛指揮友山公之女有賢行子一卽夢麒績學修徳以世其家娶曹氏廣西僉事錦溪公女三女長董出適戴憇次吳出早卒次兪出嫁周式尙書白川公之子孫二恪娶唐氏性娶孫氏俱國子生孫女一曾孫二元吉貞吉曾孫女三嗚呼公素英傑以直道自居遇事議論風生黑白不爽文章追蹤古作者六朝以下勿論也事業欲與韓忠獻範文正相許與貌不逾中人而膽气磊落見者企服晚乃抑損恂恂辭意溫雅務爲睦宗厚俗之舉親之者咸欣欣然若負暄焉深辱公厚善且同舉於鄕嘗相要約以自見於世者多不能酬然公之器業凡三四變最後乃粹然云宜銘銘曰

古三不朽得一者傳公所樹立有功有言其言維何髙文大科其功維何州郡省府詩云徳輶公克舉之太上無名視我銘詩鬱鬱若堂過者必式相助多賢永同此室

廣東布政司理問王公配侯孺人墓志銘

東海之上南浦之陽厥有喬木故家實維王氏積徳好誼蓋自宋南渡以來凡防世矣然皆以隠操髙一鄕傳至怡岡公始以文學起家屢試塲屋晚乃隨例貢入太學旣而循資試天官名在髙等得選廣東布政司理問所理問賢於其官滿兩考遂致仕歸歸奉八十之親者數年甚樂焉以嘉靖甲午年六十有三卒配侯孺人從公歸自嶺南後五年己亥年六十有八卒嗣子誥乃緘狀來乞銘先是怡岡之予許銘屬有萬里之役未償也及是孺人之訃予益感悼又重予兒女之悲乃發舊稿並敍之嗚呼予忍爲此哉嗚呼予忍忘此哉殆有數存焉公諱寅字正之怡岡其別號也父諱衮字九章號檜亭以孝友詩禮聞大江之南母談氏系出宦族慈恵敬愼祖諱某字某號南浦祖母某氏曾祖諱某號漁樂曾祖母某氏髙祖諱某號槐云髙祖母某氏初裏中有好善人人稱王佛子者是爲養靜處士養靜實生槐云養靜之父爲友文處士則王氏始遷之祖云怡岡少勤敏家業益丰贍檜亭公特鐘愛之躬行孝友聲稱籍甚其居鄕也敬老禮賢賙窮防匱一時習俗多爲之轉移其守官也敬事奉公初不以小大難易介其意動欲行志嘗一署新防縣事剖決無滯覈處梅嶺分疆商稅量劑有方撫按特以禮待人皆多其才而又惜其用之不能盡也孺人系出郡之宦族坦齋司訓侯先生諱平之女也母某氏少嫺家範有淑徳初怡岡爲坦齋館甥已偕孺人歸事檜亭公曁奉談孺人左右孝養備至乃至睦宗逮下閨閫之務俱斬斬有條理一洗綺紈靡侈之習而王氏之澤益以衍裕一族稱賢無間內外故其歿也人尢哀之子男三長曰誥娶梅氏繼莊氏初誥生有美質予以仲女許爲配及笄而殀仲女賢甚故予淑人每見誥未嘗不思女而涕從之梅氏之繼實淑人之侄也次曰訥側室王氏出聘張氏次曰諾側室許氏出息女一適何良臣孫三廷佐廷佑廷仕孫女三誥卜以嘉靖十八年十二月吉合沙岡之原又明年夏五月予在京師追書爲銘使誥納焉以極予死生之痛銘曰生以澤延配以徳偶望以才充世以仁後嗚呼長江橫前九峯列右是爲怡岡之藏而王氏所爲不朽

贈徵仕郎中書舍人隠西張公墓志銘

尙寶丞張君電有母沈之喪如例以終制請今上皇帝特防畱之許以三月奔歸卽起供職復以給驛請上又允之蓋殊典云電感泣廷辭就道乃過予以告曰電辱公指教以有今玆門祚之榮實徼福焉惟是歸期嚴先人之封願得公一字埋爲銘予不忍辭乃按孫中書墀所爲狀敍之曰公姓張諱冔字以周隠西其別號也世居松江之華亭元末有諱國英者避兵海上因家焉國英生壽昌壽昌生中善中善生森森生公公性至孝讀書循禮侃侃有執持善處淡薄尢不能媕阿取容於俗人有弗合理者𨿽廣座中輒指斥不少貸故鄕黨以直亮服之內外諸族人皆嚴憚如父師然年六十卒澧涇之阡嘉靖十六年丁酉三月初一日遇廟享恩以電貴贈徵仕郎中書舍人公初娶陸氏生一子曰霳繼娶沈氏卽電之母也受封太孺人太孺人出上海舊族父諱鏞貞懿慈順不喜華靡事中書公竭力養二親俱躋壽康撫霳如已出初舉電有奇質愛之無所不至旣而電遭遇聖君以文墨進禦一時才俊無能出其右者漸致顯融館閣諸大老咸加器賞是嵗秋奉使便道歸省太孺人於家舞防上觴光動桑梓環海之人咸嘖嘖嘆羨此邦之所無亦近古之所未聞也以己亥十二月十五日考終正寢得壽八十云卜以庚子五月十一日將啟隠西公之藏而大封焉子男二霳娶王氏電娶龔氏女一夏深其壻也孫男二守繩娶王氏守經娶姚氏孫女三曽孫一予蚤識司丞世同裏閈故特書其大者系之銘銘曰

宗黨稱善於野則同隠逸之操有古人風載啟其後文雅鉅公國恩天與歿贈生封珠駢劍合气若長虹孰是不朽惟孝與忠蔚哉斯丘大海在東

儼山集卷七十四

欽定四庫全書

儼山集卷七十五

明陸深撰

墓志銘十四

省軒莫先生墓志銘

壬寅冬十一月七日癸丑鄕貢進士省軒莫先生卒於家嘉靖之廿有一年其子南京工部主事如忠予告歸養之明年也又明年癸夘冬十月癸酉卜於二里涇祖塋之次如忠率諸弟匍匐走上海乞銘予諾焉按狀華亭之莫氏自正二府君始居胥浦鄕正二生慶一慶一生眞一眞一生文通皆修隠操文通乃遷郡城之谷水坊而莫氏始大文通生勝勝補庠生用嵗貢授官北京虎賁衛經歷滿考得敕贈及父母而莫氏始名郡中矣勝生昻昻生昊昊字宗大號一軒以尙書學有聲一時登成化癸邜應天鄕試第二仕東昌府通判卒配嚴氏繼彊氏生六子而省軒行第三諱愚字汝明別號省軒省軒生而明秀長贅廣東僉事竹坡朱公昴內外咸有師承名益起亦以書經登應天癸酉鄕試凡八上春官年五十有六而卒配朱氏子男四長卽如忠登嘉靖甲午順天鄕試第二繼舉戊戌進士髙等娶富氏四川按察副使好禮女繼楊氏山東按察副使儀女次如信縣學生娶姚氏工部主事參女次如徳府學生娶韓氏側室吳出次如爵陸出尙幼息女二長嫁王諤次唐氏遺腹生孫三是龍是驥是騏嗚呼吾松素稱文獻多故家舊族然三世兩魁中有啟承之士俱守一經宛然西漢風誼信未有若莫氏之盛者也省軒嘗以經綸望其後而如忠之功業方發軔康衢惜也省軒賫志以早世吾郡斯文爲之出涕況相知如予者哉予憶少時出見郡先輩皆卓卓自樹立風儀學術足啟後來繼從諸生爲舉子業一時所與遊者咸雅馴動遵經傳未有浮華靡麗之習如竹坡公予同年友也及見省軒尢愛之而予遽銘其墓耶嗚呼悲夫嗚呼悲夫省軒孝友天至事親咸有禮度素以天下事自負諳練世故明習法律思欲見之一世自倡義厚宗祀享交際之義內外親疏之辯下至樹藝孶畜米鹽之細舉籍有經緯而又盡取古今家訓門範可行者條列以示來軌其於天官星歷皇極經世律呂書獨爲深解防算了了故尢有心計而莫氏益昌且繁矣嘗曰周官一書規模宏闊然至於羽毛鱗介之防區處甚宻是獨不宜於家乎又曰兒曹勉之且夫君子得志則有民社之寄而憂不得志則有宗祊之寄而憂孟子之論生道憂患爲先使天運不積生人之理息矣東南膏沃民易以逸故多不才以驕侈敗族所習非也兒曹勉之又嘗喜誦老氏言聖人執左劵而不責於人故處世多陰厚無求知於人故知者鮮矣予故具見之比聞如忠泣道復如此此豈經生舉子所爲空談也哉予重悲之乃敍論其大防志之並系之銘銘曰

家聲之舊於我乎傳世澤之有於我乎延海山左右若封乎萬年

處士南溪朱公墓志銘

處士諱暉字文采別號南溪華亭人也按朱氏其先出亳之永城漢有朱詢者行相國參軍事傳至孝友先生諱仁軌以徳義聞於唐宰相敬則其弟也自宰相傳五世爲茶院制使諱華戍守婺源因居黃墩又傳九世諱燾者宋徽國文公兄弟行也燾官饒州教授又爲饒州人自饒州又傳五世諱素者仕元爲松江府推官乃樂華亭風土居之故今爲華亭人推官生祐之武舉進士祐之生信國朝永樂中仕至工部營繕郎中郎中生迪簡迪簡生宓號南莊有隠操壻於泗涇之李孺人寔禮部員外郎宜散公之姑也生三子季卽處士初南莊公依李以外家業不當別業西居落落不屑家人事處士奉之治防值嵗饑斗米百錢處士有心計而孝凡奉養畢具𨿽甘毳腆腴之物隨須而辦父母亦不知其所從也南莊喜飲酒李孺人每止之處士內順母心外私釀以進故𨿽以酒困乃其心防不頽然樂也治間詔令民間及時適南莊以脾疾卒當盛暑勉力襄事如制旣乃廬墓而以所居讓其兄兄卒無後復養寡嫂終其身鄕裏稱之凡義舉必曰朱處士南谿南谿雲南谿賦性雅淡無所嗜慕獨嗜善慕義若不及處人不設城府處己惟以理自勝好交海內名賢館待無倦當泗水之匯擇勝作駐春堂復裒先世敕誥凡九通建寶敕樓近樓辟圃蒔蔬種樹水竹翛然極盤桓之趣忽一日慨然嘆曰吾憶廬墓時僅僅容膝今堂構軒豁畆鐘之田可備魚菽之祭有子學文人生可矣遂不復事事以嘉靖廿又一年六月二十日考終於正寢距其所生庚寅嵗十月三十日得壽七十有三配孫孺人無子乃懷仲兄子子之名曰承順側室徐氏生三子長曰承益次曰承緒季曰承祊承順以文學倡諸弟有能詩名承益以縣學生上成均成緒總家政承祊舉應天丁酉鄕試出後竹坡僉憲公旣而攜歸著繼祀不繼產之說鄕黨是之防巡撫陳公祥據禮曰昭穆也治命以愛竟立祊南谿乃戒祊曰繼產母多取余志也承祊兩從之孫四人朝賓朝賢朝賚朝質孫女二卜以某年二月廿二日於顧宗涇從南莊兆域禮也承益等渡濤江走千里乞徐奉化伯臣狀來問銘余嘗登九敕堂徵故家之文獻覽觀於泗上愛之西環九峯若畫泗水匯其南澄碧映空可酌焉忘饑此風人之所詠也加以勝國遺老隠逸之區流風餘韻猶有存者是宜詩禮之冑托以引長焉故處士以南谿自表見蓋素尙云宜銘銘曰

古稱仁裏亦曰華宗有偉朱氏長髮自公漢唐苗裔洙泗防通地因人勝派以源同嗟嗟南谿有古人風旣承旣啟乃衍乃丰詩禮文物允肇我躬席珍邦寶厥功則崇百世貽燕孝友敬恭詎曰不試隠約爲工抱璞孕秀善始令終過者必式若堂之封靑山翥鳳黃浦遊龍示我銘詩以閟宮

九槐喬君夫婦合墓志銘

太學生喬大登諱禾別號九槐子上海人也上海舊家稱山喬而喬後爲盛大登喬氏之良也大抵南土喜工文華而於世務若不屑其在門閥者尢甚獨大登自少頴鋭讀書業文之餘卽畱心治理故凡錢谷田賦書算法律米鹽布帛等等精練𨿽居積貿遷奇贏十一咸能操切至於土木基搆鐵石瓴甓之細尢善心計是故堂室整潔園田部分悉有法一時號稱饒裕而喬氏益大焉使得效一官當一職移家於國必有富庶之績不至頽闒叢脞匱缺經費以妨公上固理治之才也年僅五十有六未及注選而卒予旅食於外聞而惜之惜也才如大登不一試以起鄕士之陋何耶予旣歸田思見大登而不可得矣嗚呼悲夫嘉靖癸邜冬其孤承嗣承慈以銘請予諾焉乃發狀論其世善乎徐南湖禦史之言曰海上世望巨族不減百十至有鄙田舍翁過分溺奢欲萬萬不卹也非舛也耶故人子能知難痛心者可與述孝矣讀斯言也則大登貽謀端雅益可惜哉豈徒有才云爾按喬之先有彥衡者自鶴砂遷於邑再傳而爲止庵翁諱巖字鐘良配徐氏生三子大登其季也孟仲蚤世大登卓卓自樹立淬勵從師學成三試弗售時止庵翁年且髙援例入太學從太學試又弗售乃謂其友曰吾屢蹶固知尺寸實應舉之式士不求合難以速得志也娶湯氏雪懷君之女都憲公之孫也有賢行善相起家初雪懷見大登所爲文愛之而女焉因贅於湯逮止庵卒乃攜湯孺人歸共止墓捨力苦以襄事時屋止數椽身無重衣家產落落君笑且慰曰丈夫不克自奮乃望先人之遺天下豈有徒享榮富者哉故止庵遺蓄悉以讓諸大兄乃夫婦夙夜勤勞爲之二十年始作家祠揣溝洫營第宅爲子孫經久計平生尙气岸重大節不下疆禦刺刺慨慷多作逺遊爲忌者中傷遜避僅免嘗語人曰君子修正不蘄立名名自歸不蘄逺毀毀自去吾遑計焉海內縉紳聞而韙之家居整辧內外語言不妄出入一以教子爲事延師丰館程課尢嚴然以有口忤當道竟得重譴逾年遂卒湯孺人繼亦卒鄕邦悼之子男二長卽承嗣娶朱氏尙書玈溪之孫次卽承慈娶朱氏禦史靑岡之侄孫業舉向學可世其家孫男二長守約承嗣出次伯驥孫女一聘唐懋義皆承慈出卜以十二月二十日合於沈家濱之原宜銘銘曰嗚呼九槐瓊林一枝少予知之長予才之卒予銘之後千百年尙有遺思嗚呼九槐其深藏之

處士西莊王公墓志銘

正徳庚午十二月丁酉望我西莊王公於髙昌裏之北原其子太學生淮率其弟瀛洲踵門其孫相堯捧狀泣以告曰先君有日矣願賜之銘深自冠年與淮友善同攻進士業同寢處公時館谷之朂以大就旣得官京師數書問不幸以憂還復來弔慰方圖所以報公者而公不可起矣嗚呼銘非深誰爲按上海王氏有諱谷眞者公之髙祖考也妣孫氏諱璘者曾祖考也妣陳氏諱翼者祖考也妣魏氏實生友號道正有行誼名公之考也妣陸氏生公諱銘字敬言別號西莊初娶江氏繼姚氏林氏子男四長淮娶郭氏宋氏爲江出瀛娶康氏洲娶孫氏姚出後弟鎧爲林出女二嫁曹鶴蔡和孫二長卽相堯次相文以正統癸亥六月十七日生正徳己巳十月二十二日卒壽六十有七云公天賦厚厖涉獵傳記詞貌淸修以憲度自持尢善生殖手致者萬金然能周人之急勇於出財宗族之孤寡貧乏待以衣食者數家架梁築道焚劵如是者又嵗數數爲之爲之者必於義必不爲者必不義也其行大都類此中歳厭防居築西莊別業以遊佚君子賢之曰西莊而不名嘗輸粟賑邊得品官服非其好也惟教其子孫必以科第顯行及矣而不待豈有數也哉爲之銘曰

惟典好禮著魯論君子有谷貽後昆公蓄斯厚發必蕃誰其舉之子若孫謂予不信視玆文

儼山集卷七十五

欽定四庫全書

儼山集卷七十六

明陸深撰

墓志銘十五

先孺人墓志銘

嗚呼孺人天下之賢母也𨿽然哀吾孺人之不及於養也孺人志不在養痛深之未有以養吾孺人也於京師卒卒之日自少師閣老李公而下咸臨奠焉深卽日解史事扶柩還還之日自閭裏能言而上咸迎哭焉旣殯殯之數日親戚之疏者逺者自百里外咸持紙錢來哭曰以是報孺人之某恵某徳也而人未之及知也嗚呼斯非天下之賢母也耶孺人姓吳氏蘇之嘉定人父諱寔母姜氏蚤失恃年二十三歸竹坡先生爲繼室逮事筠松府君尢夫人府君夫人性嚴整獨孺人時時可其意閱三十年無間也前孺人瞿子曰沔甫九齡孺人卽子之時再舉子一舉女皆不育年二十八始生深又六年生一女曰素英八嵗死竹坡先生喜遊南窮湘沅北走燕齊晉魏之墟或嵗一歸再歸或間嵗未歸孺人奉府君夫人以居早作晏息課男耕田女織布農月僮婢俱出親爲之淅米於甑實薪於竈抵暮防其雞豚之入命長老僕行籓外視牛圈縱犬鑰戶退乃坐南牖下張燈或時乘月紡木綿坐深於膝旁使之讀書漏深乃罷明早升堂視饌畢鄰之貧且急者族之不能衣者食者有災者悉來告告則各如所欲給之不給則解裳衣捐笄珥以繼故家𨿽饒而黃白綺縠之飾未嘗畱也府君有男五人諸孫無慮十數率聚而教之孺人從中館谷束脩筆硯費咸經理之如是者嵗以爲常是故過於勞勩恆苦多病深年二十五謬舉鄕試明年壬戌防試下第還業南雍是時孺人春秋五十餘兩少兒曰溥曰博育之旣長矣遂奉以往蓋思欲以江山巨麗之觀紓其早嵗勤劬之過也於是登巨艦道五湖遡長江以達乘秋霽無風濤之險孺人喜津津曰吾願也然居南雍再嵗再病病輒殆乃蘇甲子之春遂奉以還明年乙丑深舉進士入讀書中祕例得攜家益思大其桑楡之樂又迎之以最小兒博侍來京師居少間又病如南雍丁夘冬深防恩授官翰林編修孺人得報曰是鮮政務當乞一假還覲汝父吾從汝而南吾夢寐故土也涉春歷夏日就羸憊旣亟乃曰汝無冒時禁詒汝父憂吾𨿽病無苦也竟不起嗚呼深之罪尙忍言哉實正徳戊辰九月二十四日也上距所生正統己巳十月二十八日適六十云今卜以己巳十二月十五日奉窆於洋涇之北原從祖塋也深不孝旣未能徧走當世之鉅公以乞書孺人之藏不敢私敍懿美以瀆孺人之終於是乃收血而志之不忍銘

京女志銘

余客南都癸亥以七月哭吾女四嵗者明年三月哭吾兒兩嵗者今丙寅客北都亦以七月哭吾兒八日者十月未盡一日吾女京姐又死且三嵗矣余又哭之三年之間四哭子女於客捨生世果何如耶嗚呼將兒得於天者素薄耶將醫藥失調耶將余之徳不足庇兒耶將生死禍福壽殀富貴物自取之而天不與耶其不然耶先有人妄傳兒死抵家吾父亟以書來問吾發封吾母聞而解之曰死當得生爾書後數日竟死是果偶然者耶非耶兒聰慧百出已能誦五七言詩詞數十首每使歌之蓋物之不長者大抵然也不欲悉識特識余之悲而埋之天壇之南銘曰

父陸母梅家在海月生在酉死在亥甲子迄寅嵗三攺瘡痘徧體紫蕾蕾宛轉可憐痛百倍南郊南原阜且塏松棺布衾祭以醢速久深藏愼勿悔

淸女權厝志

女淸年十三病痞死於京師痞凡嵗余更數醫竟莫能治最先治者陳寵寵醫京師有名也當其時夏膓中有聲乍寒乍熱寵診之以爲气虛有積以阿魏丸餌之旣防有形在左脇下以爲痞也有胡某者都人也以治痞名榜於通衢曰半日取效亟使視之曰痞良是是名女得男疾法當下下之與之藥卽阿魏丸自是常服阿魏丸而病愈甚吻渴減食膚黃變防殆是時也產醫者李珪曰吾子齊傳祕方能治齊來按曰脈數甚內有積熱服阿魏丸是謂熱濟熱也渴固宜法當健脾淸中才得服參術麯蘗等劑以正勝也或曰是在膜外藥餌不及攻若以補助祗邪王耳何從勝嘗見一治法用朴硝塡患處火熨之令防熱若是數數爲之愈矣乃依其方果獲效在內經有之咸以軟之者是也遂以朴硝治外而以齊藥治內有間硝力遂頑而齊藥亦無大效也然日羸弱自後來治者爭言補脾胃矣或曰是必鍼灸不然不止江西有秀才蔡登以鍼名登貢來致之登曰非痞曷鍼我有成藥治之當起登謂痞男必左女必右今左耳醫者蜀王坤以爲登大不省耳遂受其成藥不用而登猶以相貌云必無他坤遂治之専主於脾胃而以雄黃白礬膏貼之然效愈逺矣晚又治於蕭正齋正齋名某杭人也其說李王之間而加黃蓍爲劑者彌月卒不起嗚呼女果死於病耶抑失醫然也京師之醫盡之矣所未及者鍼灸然言鍼灸者十一故常不可耳或曰是疾成於水滯北方多有之若南還啖河中水乃有瘳訪諸人人曰非便女偶聞之遂日夜促其母歸未及歸而女死嗚呼女果死於客耶於是乎有遺憾矣自女患是疾見餘日夜憂嘗進曰大人無徒苦兒有吉兆自當無恙其母扣其狀曰常夢之帝所隨一行人乞壽帝與我脂傅唇覺而唇猶冷然唇者辰也是益我以辰矣又夢人索病與他人兒乃捧腹向曰若是寶貨便當與之此我腹中疾那得與人余聞曰仁哉果然當如女言無恙乃相與破顏而女亦囅然每晨興常如何之女應聲曰今勝於昨實不勝也察其意蓋見余頻年哭其弟妹姑謾慰之爾至於死猶云無恙言語無少亂者比病中夜嘗讀列女傳國風小學雜女記讀之間有未通卽以意屬讀卽不爽余竊怪其如此病旣加從余乞帖學書余曰兒女郎也何用爲此遂不復事然見書卽曉防畫大都與弟妹輩講說之未死前兩日猶坐誦詩時祖母吳夫人衣紫花半臂適來視兒褰幃曰防防年時衣單夏月得寒疾今當更衣之夫人背而泣曰兒何暇憂老身耶其死夫人尢痛悼之不已女巧慧工藝不欲書聊敍病醫時事以識余之痛云俟他日返銘而藏之女諱淸姓陸上海人父深母梅氏爲初舉女許配鄕進士董君懌之仲子以丙辰臘月望前一日生以戊辰五月望後一日死余挈之走四方居南都者三載居京師者四載云

不成殤女權厝志銘

嗚呼吾女果死矣祭奠不得舉鄕邦水谷枕藉不得用鄕邦艸木瞑目不得悼祖父諸父諸母嗚呼痛哉女乳名定桂上海陸子淵之第三女也母梅氏許配劉復之子兆元生以治庚申之八月廿八日死以癸亥之七月廿五日壬戌九月廿二日隨余來南都距來南都之前一月十二日劉方問名至南都之三月十二月朔病痘其二姊屢頻殆危兒獨不舉藥驩然就愈旣愈二姊臒然骨立兒獨丰魁日異私心喜以爲厚於天者也孰知其不足恃耶兒巧慧宛轉能得人懽心令人悼其死不已死之日祖母臨焉余哭焉其母哭之慟且數曰不來南雍兒或不死𨿽婦人之言不通於命要有傷予心者乃抆淚志之權厝諸都門之外謀返焉銘曰歸寄有時勿震勿防優焉遊焉終安故國

不成殤兒子志

嗚呼吾年二十有七始生汝父母賴以有子祖賴以有孫汝之生在南雍吾馳書歸報吾之故人慰之曰有子內外族人賀汝之祖曰有孫嗚呼今復何望耶汝生兩月遭汝季姊之殤吾恃汝而哭之不盡哀今汝之死也吾何恃而不哀耶又二月汝之祖母母相對病甚汝呱呱啼乳吾持汝哭而禱曰汝福徳當重慶已而皆愈吾甚喜豈汝能慶及其親而不能自庇其身耶甫半周汝祖來視祖母於南雍懷汝而喜曰貌類我貌類我回顧乳者屬曰避風節食無厚溫也別又牽汝曰歸見汝學步也今吾歸將何以慰汝之祖耶汝好睂目丰肌肉白如瓠早善盻笑見者莫不懽喜提攜之汝亦不驚不懼其親父母尢不同常兒故凡余出也目光射戶外懸懸不見則號泣入則翼而附之如有知然治甲子三月一日夜夢兒病痢甚苦求醫不來怪而覺之不敢發明日而疾作果先腹瀉發疹不可藥九日死矣嗚呼能不悲哉能不悲哉余將瘞汝郊之外自此去家甚邇且不忍也汝尙未成殤不敢曰殯乃薄衾就木置諸寓捨之外門之內俟返焉兒陸姓繼恩其乳名也是爲志

儼山集卷七十六

欽定四庫全書

儼山集卷七十七

明陸深撰

墓表

玉壺阡表

嗚呼是爲吳封君之墓蓋衣冠冢云其仲子昻以山東提刑按察副使奉命養太安人於家迨終事遂合而大封焉太史氏表之曰天道於仁人之家深矣其始也必有摧殘拂逆之施以寓夫遺碩存仁之意然後付之毓賢啟祚之祥以收其繁衍食實之報或自一世二世十世以至百世罔弗獲者蓋積之愈久則入之愈厚出之愈遲則成之愈大若封君者可以觀已封君姓吳氏諱寛以某年贈承徳郎【闕】部主事以徳稱太安人姓鄭氏諱某以節稱按吳氏之先浙東人洪武初因江圮徙海鹽之城東今爲海鹽人曾祖諱添二曾祖妣沈氏祖諱繼宗祖妣姚氏繼宗厭市喧又自城東徙邑之擊壤裏築室買田將以耕世其業考諱顯字必達號恬庵老人行誼爲鄕裏所服以髙年賜章服妣姚氏出平湖名族寔生封君封君惇朴和厚未冠時遭家多故幹蠱甚力以順適恬庵之志恬庵矜嚴少不當意卽命杖杖而受之怡然鄕人皆曰今之伯兪也待三弟務極友愛終身無間言處內人以禮斬斬有法度其於宗黨也恪愼謙和與物一無所競有犯之者旣不與校終亦不復言人故未嘗見其忿厲之色與叱吒之聲意淳如也年三十有三病瘵卒寔成化乙未臘月七日壬午也太安人姓鄭氏出平湖望族年十七歸封君爲繼室二十八而孀居卽屏華茹淡躬勤紡績以節自苦手撫二孤命之耕讀各理昻受學於雲谷朱先生之門至以吉貝三端爲束脩蓋手所成布云逮昻起甲科馴致通顯自宜城新建咸分俸爲養太安人曰祿以養廉宜畱爲汝助也昻旣轉官畱都乃來就養已自閩憲再遷魯臬陳情得請始備榮養人以爲太安人善教之報越明年考終享壽七十有八寔嘉靖乙酉三月廿二日也封君初娶於馬逾年卒子男二長升娶【闕】世其家傳次卽昻娶【闕】學行貞懿爲時名臣女一適平湖陸滔孫男六綬紱纓緒維【闕】孫女五曽孫男十嗚呼古記稱仁孝必曰顏冉然顏以殀終冉以疾惡疑於天道若難知者然徳成名立萬世如新死生修短之間此正天道之所以爲大也初封君病狀殆方書所謂傳屍癆者俗傳妨後故尢諱之必燬遺乃已當時憲副君才二齡耳太安人每語之故憲副君必號慟攀慕浹日不能休嵗時饗祀則躃踴再三曰昻無父之人也聞者莫不悲之及玆同壙郁成嘉阡人皆曰憲副君之知禮也深故特表之使樹之隧上以告凡世之遭變思復者若此太安人遺行復書之碑陰以代銘詩曰甲令凡節婦有終應得旌門太安人及格五淸先生劉公瑞自翰林來督學政風有司具上太安人聞之曰守志撫孤婦之道也已被封典敢邀再命乎命昻力辭之每嵗時必帥二孤上鄭公之墓爲置祭田紡績之工至老不倦每歸寧舟行往返必以木綿車自隨衣必澣濯破裂必爲之補綴一布被五十年猶存每舉以示孫曾曰此阿防嫁時物也姚孺人有幼女曰菊英卒時囑之曰新婦母之太安人撫育如已出長嫁之如禮叔母韓暴卒後具索然太安人卽檢自制者終之其仁孝若此又曰此吳氏之世澤也凡吳之後人宜世世知之宜世世保之作玉壺表

晉國夫人院氏墓表

蓋聞聖人禦寓睦九族以展親君子好逑歌小星而化是以乾坤之位列則嵗功順成綱常之分定而家邦並理斯古今之通義也乃若發潛隠之徳而光以上行屬綜核之朝而名匪例及孝敬之風翕然存歿之榮有耀則未有若夫人之盛者也夫人姓院氏太原忻州人父文舉母某氏今晉王殿下之淑媛也徳工言容恩寵佐贊俱爲宮壼冠以嘉靖十年辛夘六月十一日卒享年四十有三由蓐子不舉故也是時王世嫡尙虛尢痛惜之卽馳傳上言於今上皇帝臣母妃彭以宗支事重博選名徳親以院氏屬之臣曰是可助內也宜蕃嗣以延我統系臣頓首承命惟謹曁臣母妃之屬纊也又以院氏屬之臣曰是眞孝婦也宜請封號以勵其餘人臣稽首受命惟泣身在防疚蓋有待也今不幸故於孕育臣上無以副母妃之遺言下無以顯侍承之潛徳敢昧死以聞事下禮部禮部尙書臣某等上言曰禮緣人情例以起義徵之典故宜有以慰王者章再上皇帝若曰孝敬之道大可贈爲夫人嗚呼蓋特恩云前後無是也自今觀之名器所以彰徳也恩澤所以辧才也死生所以定論也𨿽然必有遭焉非天子之聖何以舉格外之典非賢王之仁何以隆逮下之恩非夫人之賢又何以懋交孚之應嗚呼休哉夫人賦性恬靜英姿婉娩自少寡黙治十年禮選入府迨長事王恭愼有度上奉母妃益加勤畏妃甚賢之妃屬疾夫人入侍蚤暮不敢離榻前序進湯藥王親甞之夫人亦親甞之由是孝誠感格宮中之務悉倚辦焉夫人益修秪恪手制冠服親調飲膳下至茶果藥餌之類無一不致誠潔恆兢兢然而外政了無干預人尢難之仙遊之日府中宮中無老無少無賢無不肖無不噓流涕以爲夫人之恵未究於世也弔者祭者持紙錢者以手加額者相屬於道而王亦益悲思之嗚呼玆夫人之賢也而亦夫人之遭也可無憾矣深昨備員晉臬有學政嘗以六月十有八日隨三司後入賀殿下千秋之壽具見品儀則篚筐織纊之文組繡鞶織之麗充庭耀目有指者曰是院夫人之勤也相與稱嘆旣得罪去再至而夫人堂之期告矣嗚呼悲夫旣而左長史馬君朋奉狀來請文其實以備閫範使後有考焉故特爲之以侈皇上睦族之化以彰賢王懷賢之徳並以慰夫人之靈於不朽云

東石毛府君墓表

嗚呼我皇明之文盛矣徧海防皆知誦經摛文以起家科第爲賢父兄以是教其子弟子弟以是事其父兄匪是則爲愚爲不肖爲弱不能振其宗蓋自窮鄕下邑已然而兩浙爲盛浙之東寧紹爲盛紹之餘姚爲又盛彬彬乎蓋十室而五六矣𨿽然顯揚經濟之志或不能勝其富貴利達之心蓋又不獨一郡邑已然也予頃觀察兩浙渡姚江得一人焉曰東石毛本之是已其子復成進士名而東石卽謝世復宴瓊林後二十日自京邸聞訃蓋公不欲食其報於子而復爲顯揚之圖者伊始況具有經濟才如復者乎蓋其爲學爲訓已盡出風气之外顧非豪傑士哉予爲題其墓曰余姚毛府君雲府君諱明本之其字也別號東石學士大夫又推尊之曰東石先生善有子也東石自幼力學甫成人卽遭存守翁之喪事母鮑孺人奉大母徐曲有禮愛諸叔少孤捐私匳創田宅完然居之又撫諸弟以成立辛苦支吾遂廢舉子學築室東石之麓鑿池養魚引水澆花自適也大意教其子以明體適用不屑爲世俗之學暇則觴詠爲樂復領鄕薦作詩示之其佳句曰開軒慕三益閉戶尋九思辛夘秋忽不喜飲酒復私憂之作迎醫侍養計不欲赴防試東石防知之復作詩示之曰孟子非大儒三遷成底事復不敢畱乃諭之曰人之生世有子爲不死有文爲不朽汝能登第我卽死必有海內能文之士表我我可托之不朽矣汝勉之復奉遺言走東海以請玆豈非豪傑士哉東石配貞懿孺人鮑先三十年卒子二長卽復娶錢氏次師繼室錢出娶陳氏女二樂安王燫匡山羅袍其壻也孫十曰五采曰五美曰五英曰五倫曰五善曰【闕】壬辰之冬合於貞懿而封焉墓在湖杭渡山之陰予爲論次其世而詳書其系以告後之人

金齒何氏墓表

予讀詩至瓞作而嘆曰古人之仁也何其明於本也及讀世本史記諸書作而嘆曰古人之義也何其嚴於辧也夫不辧則不類不知所本則易於忘是生人之道幾乎熄矣生人之初原於一人所居不過一方曁其末也漸繁而漸逺又其別族變姓授氏錫爵已不能守宗統之舊況於遷避流播之勢百出而無窮是故不特至於途之人而已也金齒何生偉來遊太學卒業歸以先世狀請表於墓予蓋重其知禮焉按何氏本出浙之烏程國初編戎金齒故金齒有何氏諱迪字惟吉者寔何氏始遷之祖有令徳以書數稱配石氏繼沈氏生一子諱滿字公退繼戎籍忠謹號稱長者配陶氏生三子曰勝宗曰敬宗曰徳宗勝宗字用光復以能書用於有司多托於酒以自適配劉氏敬宗字用恭以孝友稱於鄕配胡氏徳宗字用本有膂力多巧思時金齒初設學用本爲諸生尋以養母歸與其配錢氏力丰其家而金齒之何始大矣勝宗有子曰仲瑛敬宗有子曰璟徳宗有子曰瓛仲瑛輸粟拜官璟亦甞爲諸生瓛勤敏剛果益充其家而行義亦益大偉其長子也偉舉雲貴庚午鄕試勵行而績文何之後揚將於是乎在偉甞請間泣而告曰偉也幼先世之遺行美矣而不及知知矣不及詳竊聞之先祖妣錢與伯祖妣劉孀居時與胡孺人同爨處者餘三十載更相惇睦終始無間言三大母繼沒又十餘載以食指眾而析析焉而意未甞不合也然得之曾大母陶淸範慈教爲多雲嗚呼此何氏之祥也自古家國之所爲隆替者其始也未有不由於女徳其終也未有不成於子孫其積累之難也動以世計其傾墜之易也或以旦旬達於天下一也偉乎尙勉之哉使歸而刻諸石以示永永

儼山集卷七十七

欽定四庫全書

儼山集卷七十八

明陸深撰

行狀一

勅贈承徳郎刑部主事松云沈公配封太安人謝氏行狀

松雲府君卒旣之五年獲贈官刑部主事又四年其子員外郎恩始克以品官禮攺於長溪鳳皇之原初府君以盛年背養其配太安人謝囑其子曰汝爲雙壙以待及是卒於天津旅寓謀奉以歸啟而大封焉正徳元年夏恩以例得歸省遂營攺事已而復奉太安人就養於京而連遘婚喪事遂不得行旣行而太安人疾作禱於淮卜於徐醫於齊魯衛之間遷延者數月竟不起而恩竟坐違詔防免官人咸憐之先是府君之旣有銘矣因攺而廢而玆合弗可以闕深與恩士同學官同朝且又世世婣媾聞府君太安人之風習矣故敢爲狀以請按府君諱鎡字時用號松云其先嘉禾楓涇人髙祖諱居仁元季避兵因家上海曽祖諱徳祖諱晟考諱環是爲梅月翁妣尹氏府君初娶於談產一女而殀繼娶太安人謝氏諱貞字永慕以子貴至是竟同宂雲府君之卒也卒於家以治丙辰十二月望日壽止四十有七其子方舉進士於朝不及見太安人之卒也卒於客以正徳丁夘十二月十日壽止五十有四其子侍焉人咸惜其壽不滿徳雲府君少聰敏以單傳故不爲仕學弱冠遊杭有鄰女挑之亟遷居以避其自幼端潔如此年二十三喪梅月翁喪一如禮而家稍歉太安人助之經營數年遂致千金之產自是舉義睦宗能世其家外祖母某老無嗣爲迎養於家日招鄰母之賢者相與談笑以悅其心旣歿喪任其費且半諸甥庶弟某已異爨矣長弗能婚乃厚爲之聘諸父有者爲營其墓道費過百金竟不出一徳語年三十二喪母復如禮鄕人有負粟至千斛錢至百緡度弗能償悉焚其劵時有亡奴爲盜者執而諭以義竟遣之施棺掩骴成橋濟涉殆無虛日而向之所致千金屢空矣市有樓一區旣售太安人曰十年成之一旦棄之不可顧吾兒後業也遂傾糚匳贖還後卒以讓其宗黨其行誼皆此類也太安人出邑舊族幼孤鞠於外家翟氏靜莊儉孝尢精女工紡績織紝常至夜分其養祭尢竭力稱其爲府君配也恩旣第進士府君攜家來京師是日適初度恩戒客上壽府君喜動顏色曰吾上世無仕宦始發於吾兒祖宗之積也𨿽貧吾願足矣三閱月而南還還二月而不起太安人就養長安者五載遂及封云子一卽恩刑部員外郎女二長卽談出適陸淮深之從兄也早卒次適韓恵孫女三長適孫天相次許聘張寶忠次尙幼卜以某年月日奉窆恩甞泣向深曰更延吾父十載延吾母五載於天如何是𨿽一時逼切之言然封君太安人生旣有徳沒又有後修短之數似有不足憾者矣惟君子賜之銘焉庶托於不朽也

奉訓大夫尙書禮部精膳司署郎中唐君行狀

君諱禎字原善世爲華亭人居白沙裏自髙祖而下皆弗耀至君始以科第起家故白沙之唐日益以大君自少頴敏淳謹年十二三卽知讀書綴文鄕先生宋冬官克輝時致仕家居以經授徒號博學持鑑勁節公以君往見宋目而器之畱置門下旣又從張先生士欽學舉子業尋與張同登進士鄕裏奇之君家故饒迨君一無紈綺習常寓居百里外讀書以一僕自給見者謂爲寒士也由金山衛學生領成化癸夘科應天府鄕薦丁未科釋褐髙等觀政某部防憲廟升遐宗伯特選文學之士分遣天下編纂實錄君赴浙江至之日鎭巡官以賓禮逆君君往答焉時鎭守者故閉中門欲詘君從旁入君下馬南面立取刺授門者入達卽上馬去識者以爲婉而得體書旣成事多入國史尋賜告歸無何居何安人之喪哀毀有禮丙辰嵗服闋還朝拜兵部車駕司主事明年聞勁節之訃匍匐歸治喪旣襄事復還朝攺禮部儀制司儀制掌四方封事君每閱佳疏輒口誦之有太激切者爲之嘆曰言固當如是耶精膳每嵗新茶進禦必先至司驗視附其餘爲饋曰樣茶者分餽僚友以爲常君揆諸心曰焉有上供之物人臣敢私甞耶乃戒諸門者每茶至必執策數而入之無容入其餘驗旣復執策數而出之如其入焉由是樣茶遂絕乙丑陞主客員外郎主客所轄皆四裔情狀不一號稱難治君一一調度皆得體時哈密貢方物麤惡倍常數覬優給君悉閱折之其人嘩諸庭累數日不伏曰吾主方物皆有數今乃爾歸必抵罪君徐曰爾主將罪爾耶吾以尙書一咨關吾邊將以尙書一咨諭爾主如何眾皆愕然不敢動蓋其物之麤惡者皆其使之在途潛易也君機敏類如此尋陞精膳郎中蒞事數月而疾作竟不可治以卒於長安寓捨時丙寅四月八日也君平生篤於天倫奉二親極孝與兄祚相友愛甚篤與人交不立城府然未甞不儼然也其爲學不爲章句文辭好識前言往行博洽體法所系甞借予皇明政要手抄未畢而卒云嗚呼天之生成不偶然也如公之才十不試一二而竟賫以沒抑又何哉深初登第與君鄰寓且有婣故辱君不鄙每公餘卽過從談議故略得數事竊識之玆將歸於祖塋禮也夫爲善而不獲其成茍並所存而泯焉卒亦何賴敢爲狀以陳伏乞大人先生刪次爲銘聊以慰君於地下也君生天順戊寅四月下至卒得壽五十凡三娶初劉氏再陳氏再王氏子男三長曰儒松江府學生娶張氏次曰侃劉所生也息女三長適府學生戴悤次許配宋公選卽克輝冢孫君蓋不忘所自次一女一男皆幼側室王氏出云

思巖唐公行狀

公諱啟字世明別號思巖裔出子方晉陽靈石人也吳元年有諱英者官上海烏泥涇稅課局大使遂占籍焉英生福福生俊俊生昭皆有隠操昭生瑜舉進士由給事中歷官至右副都禦史爲憲廟時名臣瑜生鉞以太學生歷官至南京後軍都督府都事生三子公其仲也公生至性孝友和厚儀觀淸麗存心正直樂易自如見之者咸敬公公敬人亦無茍者有大才諳練世故通曉時制篤學力行遂成名士時有以粟入監例由此途進者濟濟公獨不屑將期大成而與時忤遂躓不振然其江湖之憂時發諸議論聴者竦然若其表正鄕裏一念尢其拳拳者故遇人有過輒面折之弗諱焉又節儉不妄費用能自樹家業奉親極丰故都事公宦遊以豁達稱由公能養志也母余孺人素羸病公事之益謹每樂就公養而不欲宦從旣以壽終公哀毀殊切凡斂具悉力營辦服甫闋而都事公之訃又至矣公不覺失聲號泣卽徒跣南都扶柩以歸時語人曰天乎何困人若此吾大父中丞公忠諒廉直實淸白吏而未食其報冀吾父必達而祿秩止此意蒼蒼者尙畱有餘之福於吾後人遂刻意訓子迎師取友實皆義方之計其事伯兄千戶公隆尢篤禮意待弟政不失以恩故邑中稱公孝友無間云享年四十有七遡公之生以成化乙未十月十七日以正徳辛巳十月二十四日終於正寢配梅氏有賢行公徳其幹相力敬愛特至子承宗讀書識義克纉公緒承宗娶倪氏生女一公卒邑人莫不惜公以坦夷仁誠而弗壽豈造物之理有不可測者耶嗚呼傷哉

沈孝子行狀

孝子姓沈諱輔字良弼別號菊軒蘇之嘉定人也孝子幼有至性奉親曲盡孝道成化丁亥嵗孝子甞出郡母孺人黃盛暑中癰發於頸旣決壊莫可治孝子忽心動汗流驚曰得無吾父若母恙乎卽日趨二百里餘歸已無及於救矣哭踴絕水粒者三日及至防天久雨成潦孝子先一夕率其配瞿泣血拜雨及期果霽旣襄事而雨復作如舊辛丑嵗思善府君病腹痢醫藥罔效孝子復率瞿禱於庭願減已算以益父年拜至額瘡忽聞異香滿室思善遂瘥同邑潘郎中時陽作傳行其事錢文通公溥吳文定公寛夏少卿寅張給事寧沈石田周皆有紀述由是孝子之誼寖聞於人人遂聞於禦史禦史聞於天子天子下其事於府若縣覈實以聞天子若曰是不可以不勵爰旌其門於是大書華扁幾與節孝之徐義門之鄭等矣故一時吳越之人皆稱之曰孝子而不名云孝子之先爲鳳陽人有諱都逺者登宋進士第仕於揚州防元兵渡江復仕於蘇夜夢雙虎黝然據獄厥明入獄果有兩男子荷校者察其有異陰縱之卽張瑄朱淸也尋罷官寓蘇之烏鵲橋後瑄淸以海運有功並都通顯一日遇諸途遙拜曰吾父吾父卽奉以歸淸浦淸浦瀕海帶江號沃壤因樂其地遂卜居焉是爲沈氏南遷之祖也都逺生元震元震生觀光觀光生壵壵生璞璞生箎樂善好施是爲思善府君孝子之考也至是七傳矣而家益以大族益以昌美宅良田凡若干區而詩禮之聲益以盛登科賜第聫嵗而有若孝子者猶之於沈氏可謂有徳有功之祖矣嗚呼盛哉孝子幼頴敏能讀書長涉獵書史尢好法書名畫古物器尢善鑑定種菊滿庭以娛親悅賓因以自號雅歌投壺與文墨士相周旋而彈絲吹竹家富聲樂其習尙如此性好施與凡親之黨貧乏者恵之患難者拯之凡鄕之人則其死而貧者婚嫁其失時者藥其病者橋梁其病涉者修庵觀之傾者壞者殆無虛嵗族叔有諱軒者無後則養其生送其死甚厚徐氏姊少寡則撫其孤勵其志卒以節完天順辛巳嵗海溢遭漂溺者三千餘家則輸粟四百斛於官賑之成化壬寅嵗吳饑又輸粟五百斛獲章服之榮又輸粟若干於邊應格當復得一官因以讓其兄某治辛亥嵗吳復饑又輸粟一千二百斛獲旌門之榮治壬子嵗夏旱又請於官輸種豆六百斛於民賴以有秋治戊午嵗又焚逋劵若干通其行誼如此尢爲鄕人敬服至於縣大夫亦多材之質成於門者無虛日天順癸未甲申間鹽徒爲防孝子設法擒送於官一境晏然其材制如此治己酉有司舉充鄕飲賓戊午長孫炤登京闈鄕試辛酉孫灼復登明年壬戌炤登進士第乙丑例被上賜有綿纊米肉復有冠帶其遭際如此生於宣徳甲寅六月二十二日卒於治乙丑十二月初八日得壽七十有二卒之時其孫炤灼皆以朝命便道還家侍疾惟謹旣屬纊戒諸子孫於庭曰人數有限吾本布衣屢被恩榮夫復何憾但鄕人忘吾之恵累致於訟𨿽然不可因此而怠其爲善之心也勉哉耕讀吾家業爾其壽而終終而不亂如此子男四人長曰梁娶龔氏次曰棠娶黃氏次曰棣先卒娶黃氏次曰槪娶楊氏孫十四炤今官行人娶闔氏燿庠生娶徐氏顧氏灼娶唐氏煾娶譚氏勲娶錢氏煦庠生娶唐氏爚庠生娶曹氏烋烈焃燾燭防孫女十四徳淸適庠生陳金徳莊適徐倬徳眞適郭指揮幹徳寧適徐孔麟徳溫適上海庠生諸華徳柔徳良徳英徳馨徳蕓徳和徳潤未行曾孫一未名曾孫女七俱幼其嗣如此夫孝之徳廣而義之道安前則有光後則有啟生則有享死則有譽若孝子可不謂聖世之耆逸也哉是宜以有傳玆將以某年月日奉窆於崇孝之阡惟當世之宗匠敍次爲銘庶以慰諸幽而徵諸明也深外曾祖母實瞿孺人之姑則深視孝子祖黨也又獲與諸孫炤灼同朝而灼爲同年家且鄰比焉是故摭其大者爲狀以俟

儼山集卷七十八

欽定四庫全書

儼山集卷七十九

明陸深撰

行狀二

刑部右侍郎乙峯蘇公配淑人王氏行狀

公諱民字天秀別號乙峯先世爲浙之遂昌人洪武初我太祖髙皇帝大封親王博選東南巨族以畀侍衛公曾大父良與焉時從湣王之國遂爲秦人籍儀衛司良生仁貴仁貴生鄠南公文通配趙氏實生公以公貴累贈奉直大夫吏部考功司署郎中事員外郎累封趙爲太宜人嘉靖【闕】年公以滿一考例得推恩由是蘇氏之入秦者自仁貴文通皆贈爲通議大夫南京兵部右侍郎而趙宜人爲太淑人公自幼頴悟不凡稍長樗南公訓以學卽通文義突弁遣遊鄕校師事宿儒栁先生學有進益防邃庵先生楊公時爲憲副督學較諸弟子員公名在栁先生上當廩食公以栁先生師怡然讓之白於楊公公曰讓美事也知讓必知孝與忠矣亟稱之一時鄕士大夫皆曰蘇氏子賢能讓自是刻志向學舉治乙夘鄕薦累試禮部登乙丑進士第初授山西楡次知縣楡次健訟且善謗人難之公無懼色下車公以蒞事廉以律已於是訟息而謗弭邑大治鄰縣有訟於撫按者不之他而願之公取決焉賢聲借借徵爲兵部職方司主事時故關巡檢素無狀過者必沮沮公不遂乃叢怨方逆瑾擅權搆公落職爲四川橦梓驛丞公毅然就道在任盡職無悔時蜀蠻叛撫按委公進剿公承委獲功甚多撫按曰爾功也公辭不敢當亡何瑾誅復官爲工部主事管理山東䢐徠等處泉源攺吏部考功司主事陞驗封司員外郎調考功文選兩司陞驗封司署郎中爲諫止巡遊事奪俸六月再調考功司署郎中循資得實授爲郎中時奉例凡諌止巡遊官跪廷受杖者得陞俸一級乃調文選司爲郎中文選據銓曹要地多所嫌疑公處之特有淸譽乃陞太常寺少卿以祭掃例請上兪之畢事復任陞南京太僕寺卿馬政修舉召攺光祿寺卿撙節財費嵗以萬計陞太常寺卿提督四裔館尋陞工部右侍郎皆克修職務丁趙太宜人憂家居數載淸修自持一毫不以干人服闋欽攺南京兵部右侍郎甞署工部事八月餘司防以直防百金奉公公辭曰我自有應得之者此何以爲南都人士服其廉且當也滿一考例當給由道經楡次楡者公舊治縣也父老百姓至萬人要迎入縣則又挽畱遮道不欲行甫入京適刑部右侍郎闕吏部疏名上上卽用之以南京工部修理孝陵功賞白金二十兩大紅織金紵絲二表裏甫兩月卽得脾瀉疾偃臥者兩月題詩以見意怡然而逝寔戊戌冬十月之三日也距所生成化丙申之三月十四日得壽六十有三云卒之明日其子幼平奔而至猶及斂人以爲孝感所致配淑人王氏故驛叢臺丞咸寧公經女先公六年卒韋曲裏之新兆公自爲志稱其賢不一而足今上皇帝修復古禮嘉靖九年皇后初親蠶於北郊有制九卿命婦從采桑淑人與焉鄕邦榮之卒於嘉靖癸巳之四月一日得壽五十有六子男二長曰幼平恩廕爲國子生娶王氏夔州府通判王君瑜之女次曰幼方側室孔氏出聘盧氏工部郎中紳之女女二長出側室何氏適秦府引禮舍人李君璋之子如次嫡出適翰林檢討段公炅之子徵幼平扶柩自京師將歸卜以某年月日啟淑人壙遵制大封焉嗚呼公以明敏之資剛大之气通變之才堅定之守兼之以宏休之量歷轉官階凡廿有一顯晦近逺始終一節天下方望其大用而位不滿徳人咸惜之深與公爲進士同年雅相知愛公方謫蜀時甞從總制林公見素先生平藍鄢賊深昨入蜀道經江津瀘戎之間見孤城敗堞水聲嗚嗚然正公效力出奇之所土人猶能歷歷道公姓名深心甚偉之丁酉召還公適捧表入覲獲與公握手談往事縷縷不能休戊戌之夏公內轉過從尢數而詎意遽止於斯也予視殯斂哭之哀幼平亦向予哭不能已涕泗向予曰吾父之賢辱公之知而吾母之賢有可書而人未及知者吾母病屬纊時甞撫幼方而屬之幼平曰此汝弟也莫作別視之又曰汝父止汝一子吾爲蘇氏宗祀計二三年爲置四女侍竟得一子一女如吾所生皆同气也汝識之弗忘言已又哭訃聞上悼惜之特賜祭皆如例人以爲榮遇云因序次其行以告於當世之大人先生乞銘其藏伏惟采擇焉

通議大夫應天府府尹黼庵柴公行狀

公諱奇字徳美號黼庵姓柴氏昆山人也其先出嘉定有諱延富者元萬戶公之始祖也公生而頴敏初同故禮部主事盛公鐘濟陽令杭公東往謁太常卿夏公仲昭公未出私約分識其壁間文字凡若干篇及歸臨紙書之不遺一字與顧太保顧文康公同爲邑庠生時令昆山者慈谿楊公子器有鑑賞才尢愼許可一見公所業文卽曰此奇士也因屬以遊浙中用博聞見治壬子遭通議府君之喪兄亡弟幼家適中落公畢力營喪如禮辛酉以易經中應天府鄕試名在第六主司刻其文以程多士正徳辛未與弟太同登楊愼榜進士觀政吏部時少師楊公邃庵爲冢宰上書言東南水利事深爲楊公所器復極陳白茅塘七鴉浦之利害請以逆瑾沒入貲財給濟工費楊公上其議於朝特命工部尙書梧山李公充嗣往司其事績用告成大抵皆公策也是嵗八月吏部考選科道以諫諍論試諸進士公居第一銓授吏科給事中時劇賊劉六等弄兵山東朝廷討之命將出師以公與禦史吳堂爲監軍旣班師有白金文綺之賜權貴囑托一切絕不行所核功罪皆當壬申二月賊陷曲阜城禍及闕裏禮籍樂器皆焚蕩公奏移曲阜城以就孔廟永爲保障九月凱旋獻俘賜金織鷺袍與宴兵部加俸二級癸酉六月丁計淑人憂弟太任刑部主事適卒乃扶攜二柩歸如禮乙亥九月服闋丙子四月還朝復除吏科給事中丁丑六月滿一考授勑階徵仕郎八月選戶科右給事中戊寅夏再遷左於吏科當事多所建白疏上卽焚艸人罔周知間有傳誦之者若武宗南巡之疏錢寧持寵之劾與邊儲屯政事關大體蓋有人所不能言者己夘八月陞南京光祿寺少卿時武宗駐蹕南京凡諸供應皆先事而備若寺之圮廢次第興復查革更正多所修舉辛巳夏今上登極詔考察京官適寺長闕公奉行惟謹黜屬吏不職者五人查復廚役之占役於他所者凡百有二十餘人謗言叢集一莫之顧然竟無他壬午攺元公力辭加俸上以公山東河南剿賊之功不允八月進階奉政大夫癸未三月滿一考丙戌十月六載考績加授修正庶尹己丑三月進賀冊立中宮箋至京陞應天府府丞值尹闕攝篆者五月巡撫都禦史荷峯陳公祥特疏薦之辛夘三月以郊祀恩進階中憲大夫八月鄕試充提調官場屋事惟謹壬辰九月陞應天府府尹秋八月頒詔例授誥命封贈及二代仍廕一子入監甲午春淸查官占埋沒地還之民間以絕權勢起佃之謀復積科試羨余以開拓貢院矩範儀觀爲之一新是秋鄕試再爲提調官防南京太廟災引咎自陳致仕得請卽日東歸家居幾十年足迹未甞入公府口不談貴顯時事惟以詩文自娛樂而已周貧贍族之舉則奮袂爲之不愛也公性孝友嵗時祀先必流涕每謂其子曰祖宗功徳不可忘吾平生無夢夢必有兆皆祖宗之報甞憶山東時夜過呂孟社身在賊中暫止郵捨就艸榻傍垣遂夢而祖呼我曰速起速起寤驚而頗疑爲賊乘之方啟戶出探有逸馬觸垣悉壓覆榻上旁近無完物矣此祖宗之佑也爾子孫謹識之異日𨿽乞志吾墓可也告等以遺命語予若此予謂此公忠信之應也公以成化庚寅十月十有九日生以嘉靖壬寅六月七日考終於正寢享年七十有三配淑人有賢行子男三長郊娶盛氏先十二年卒次卽告以文學世其家國子生娶周氏次秩國子生娶周氏側室夏出女二長適監生徐良次適縣學生張必紹側室殷出孫三輔喆監生娶顧氏輔光廕補入監娶梁氏繼室徐氏輔延孫女二適朱景運張士瀹曾孫男一曾孫女二所著有石池稿嘉樹軒紀聞並黼庵集藏於家惟公以經濟之才該博之學茂有鄕譽爲時名臣與深同舉於鄕曁同朝爲從官寓邸復同閭巷最相知厚予之赴關蜀猶及見公於密室今歸乃以後命爲托顧予衰陋知公爲淺尙賴當世巨公大雅采擇焉以垂不朽此柴氏子孫之幸也謹狀

儼山集卷七十九

欽定四庫全書

儼山集卷八十

明陸深撰

行狀三

光祿大夫柱國少保兼太子太傅禮部尙書武英殿大學士贈太保諡文康顧公行狀

公諱鼎臣字九和別號未齋蘇之昆山人昆山古稱東吳吳四大姓顧其一也三國時雍爲吳名相其後別族散處故昆山有顧氏云公家雍裏村世以力田種徳聞於時故昆山之顧氏爲大族其十二公者元之萬戶也寔生徳輝嗣爲萬戶徳輝生八子其季諱士恭公之髙祖也曽祖諱大本祖諱良號耕樂道人父諱恂號桂軒有隠徳列祀鄕賢三世俱累贈光祿大夫柱國少保兼太子太傅禮部尙書武英殿大學士曽祖母蔡氏祖母吳氏嫡母吳氏生母楊氏俱累贈一品夫人公生而頴敏數嵗能文章稍長學益進與兄子直潛同遊邑庠皆有名時號顧氏三鳳治辛酉舉應天鄕試乙丑舉防試對大廷賜進士及第第一人授翰林院修撰七月丁父桂軒公憂正徳丁夘服闋戊辰五月還朝與修孝宗實錄成己巳五月陞翰林院侍講賜銀幣十二月丁楊夫人憂壬申服闋告病家居癸酉冬還朝甲戌充廷試受卷官丙子五月陞左春坊左諭徳兼翰林院侍讀八月受命主順天鄕試時錢寧擅權令人持帖至公所囑其所親以重利啗之公不爲動竟忤寧而寧亦不能害也己夘武宗南巡賜麒麟服辛巳今上入繼大統五月開文華講讀充經筵日講官賜銀幣孔雀服三襲復充武宗實錄纂修官公在講筵音吐宣暢敷陳啟沃節奏纚纚上每傾聽嘉靖壬午正月郊祀禮成賜白鷴服三月疏乞歸省祭上以講官故特命馳驛還鄕賜白金文綺仍令速返供職癸未疏乞養病上不允再疏得請家居藏修者防四年目擊東南利獘慨然欲起而振舉之丙戌冬赴闕丁亥二月復職經筵日講仍舊十月更定學士制公首爲翰林院學士掌印仍充經筵日講官分撰誥勅十一月進講範浚心箴上特諭內閣云朕因十三日聼講官顧鼎臣解說心箴連日思味其意甚爲正心之助昨自寫一篇並假爲注釋復諭曰前日聽講心箴深加愛尙朕自念上荷天命爲人君長當務學以致知待麤有領防之時再注視聽言動四箴後復禦制敬一箴命於翰林院兩京國子監建敬一亭並前五箴俱勒石其中天下學校準爲定制戊子八月三十日上又諭輔臣曰朕爲洪範一書於帝王爲治之大經大法實爲親切講解須委一人庻得接續貫暢欲令鼎臣通篇進講分段計日從容講解務使盡其所言以爲朕爲學求治之助九月八日上又諭以公所講洪範盡心指解復慮詞語長多恐溫書之日有所失記少爲刪去防句從容講說以發明朕心使有所得直解揭帖內可撰寫精全朕得覽閱以求防義爲爲治之助十月賜文獻通考四書大全書傳大全各一部閏十月二十日上又諭曰今以寒月例暫免經筵日講但朕以洪範未終篇故未循例暫免又曰爲學貴終始亦在乎篤行不在急迫與徒知也鼎臣暫免朝參止入講殿進講庻得從容朕亦安聽或得於領防矣十一月二十一日上又諭以公進講洪範終篇盡心指陳陞詹事府詹事仍兼翰林院學士賜白金文綺又諭稱公入仕有年故特進三品與他講官不同蓋特恩云上又諭公自進講以來忠誠剴切於經傳多所發明甚爲朕進學之助又諭以公學行素優侍講有年啟沃良多勤勞簡在特給賜誥命己丑四月命校勘續修大明防典公充副總裁考定損益多公手筆云十二月上奉先聖先師神位於文華殿之東室行釋菜禮特命輔臣及公等十臣瞻拜復召至西室親承天語期勉賜茶而退繼頒聖諭令十臣各敷陳經義闗切於君徳治道者以獻公撰述中庸首章講義一篇進呈禦覽大意言圖治者期臻於聖神功化之極不安於小康也庚寅二月上肇舉耕籍禮特防命公與九推之列賜云鶴服七月命掌詹事府事辛夘九月無逸殿成上禦殿命輔臣及公等坐講周書無逸篇賜宴十月陞禮部右侍郎兼翰林院學士仍充經筵日講官不妨部事十一月歷三品俸考滿廕孫謙亨入監壬辰十月奉特防教庻吉士呂懷等二十一人舊例教庻吉士率用翰林臣二員獨受簡命自公始也十二月陞吏部左侍郎掌詹事府事兼官職位如故癸巳三月上以釐正先師祀典再幸太學命公充分獻官上祀畢禦彞倫堂命祭酒司業講書賜坐聽講賜新鈔羊酒時取孔顏孟三氏子孫至京從幸陪祀公退而上言以爲孔子之道爲萬世帝王法在當時門弟子惟曾參之傳獨得其宗觀大學一書綱領條目昭然明白端可見矣而二千年以來未有能表章之者我皇上崇儒重道逺邁帝王似玆曠典所宜肇舉伏乞命禮官詳議盍訪曽氏子孫與孔顏孟三氏一體錄用則吾道幸甚上是之於是求得曽氏子孫名質粹者授博士以主祀事甲午再滿考進勲級授資治尹時大同軍士屢變執政者欲以大兵屠滅公抗疏言叛者不過二三渠魁誅之則國法正而人心安矣柰何戮及無辜使玊石俱焚乎上從其奏全鎭生靈賴以獲免乙未孝靜毅皇后梓宮發引禮部疏請命大學士一員題主上特以命公是嵗廷試進士充讀卷官舊制親賜策問皆內侍傳捧是年特命公捧下仍著爲例上復禦文華殿親試選進士趙貞吉等三十人攺庻吉士內閣疏請簡命主教事者上擢公禮部尙書兼翰林院學士仍掌詹事府事教庻吉士公具疏懇辭上諭之曰朕以卿講幄舊臣效勞有年特加玆秩専委教讀爲國儲材宜從朕命公就職程率訓勵模範肅然冀得眞材以稱上意七月公有疾二十三日上賜手札云前因秋享祖考卿以疾奏別委捧主朕意以卿微疾耳昨聞之李輔臣謂猶未愈卿受命教習吉士此非小托宜善加調理可用心教之以副朕任用焉二十六日復賜手札問疾並手制藥一劑賜公諭意諄諄恩眷有加丙申三月從上幸山陵賜麟服及銀瓢繡囊諸物四月賜飛魚服二十七日召見行宮時公教庻吉士因論進學之方作文之法教育人材之要及言宋史浩繁宜加刪削以備禦覽上意嘉悅議修飾七陵並豫建壽宮命公往祭天壽山之神八月上遣祀先師孔子九廟成禮部疏請定各廟時享太廟祫享大享諸樂章上特命公専撰九月重錄累朝寶訓實錄成公爲同經理官特加太子太保賜宴於謹身殿仍賜銀幣鞍馬十月議遷孝肅孝穆孝恵三後神主奉安陵殿特命公題主丁酉七月公上疏言東南財賦重地積甚多爲民蠧害遂條陳四事一曰暫議差官總理二曰查理田糧舊額三曰催徵嵗辦錢糧四曰查復預備倉糧皆究極利纎悉不遺公恐行之者不得其意反爲民害故又曰所以更化善治非作聰明以亂舊章也法久滋務在整飭振舉以復舊焉耳其惓惓若此先是嘗以四事建言於朝行之而有司因循廢閣故復有是奏上特命戶部臣速行之加嚴切焉是嵗京師大水沈竈浮屍見者駭異而天下郡縣又多水災湖廣尢甚公疏宜修人事以格天心紆民困以消隠禍極論傷痍困窮之狀乞請優卹京師被災之家其湖廣承天乃皇上受命龍飛之地災沴如此神人震驚宜遣大臣馳往賑救遺黎掩瘞枯骼更勅天下撫按憲臣嚴督有司奉行徳意加恵存亡庻邦本固而天心可回矣上嘉納焉戊戌二月奉命主考防試時士子一時習爲奇險之文靡然成風禮部疏言其事公當文衡崇雅黜浮文體大正士論服之三月廷試進士充讀卷官公簡在帝心自己丑嵗卽擬大用公時宰張羅峯以宻疏沮之非上意也是嵗八月十七日上禦平臺始勅吏部以太子太保禮部尙書兼文淵閣大學士入內閣公疏辭上諭曰卿講讀舊臣才學茂著朕心簡在內閣重任特玆委用宜盡心輔贊以副朕意公旣大拜與序庵李公桂洲夏公同心輔政上倚任焉重九日賜上尊珍饌二十五日駕幸山陵秋祭公扈蹕侍行十一月朔駕詣圜丘恭上皇天冊表復詣太廟恭上冊寶賜銀幣召對便殿復論經史欲集儒臣彚纂修葺公奏請皇上宜如漢宣帝時開白虎觀召諸儒講論五經同異親稱制臨決斯文之幸也上曰卿言甚合朕意朕思作此等事勝於他事也二十六日聖母章聖皇太后違和上命輔臣引醫入視賜銀幣旣而皇太后上升十二月侍駕幸山陵相度陵隧上駐蹕徳勝門手賜禦寒首衣途次賜食器銀杓諸品物是日昭聖皇太后遣中使至山陵問上起居以輔臣扈從勤勞各賜銀幣己亥元日賜上尊珍饌與勲輔諸臣被召至極寶殿觀燈賜燕二十七日上於平臺勅吏部以昨冬祗薦皇天冊表命使諸臣防恭贊佐宜錫殊嘉加公少保兼太子太傅武英殿大學士尙書如故二十九日召至啟祥宮入見皇嗣賜銀幣花紅二月朔日皇太子冊立及景裕二王就封賜銀幣新鈔時上卜以是月十六日南巡承天乃命夏公扈蹕而以公畱守京師八日賜牙刻畱守闗防一顆聖諭略曰朕將躬詣顯陵爲親營計吉地日以期矣特命卿同錞鏸守北京佐太子代理之重卿職也宜協心防守一應題奏以關防用使宻切要務重封印記庻別詐僞昨論宋事朕見文人每私檜爲忠卿直以爲姦可見卿之公讜也朕此行非有導之者卿但盡誠居守十三日召見文華殿面計南巡程途日行次序手授幾筵祭文及記事一帙遂賜蟒衣四襲金寶帶一圍上以諸邊重地宻邇京師欲遣大臣行邊公曰須重臣乃可上曰翟鑾何如公頓首曰聖諭甚當遂起翟公於家卽拜行邊使奉勅巡歷九邊是日公疏聖駕南巡伏防眷命畱臣居守京師輔贊機政受命以來蚤夜兢惕不遑寧處良由責任至重切慮才力綿薄弗克負荷以傷皇上知人之明私憂過計不容隠黙手上七事皆軍國重務內一事云皇太子正位東宮文武官例該朔望朝參上曰可怠者戒之又一事云內閣於各衙門舊不統攝臣畱守事重乞令順天府五城禦史兵馬巡捕防將把總悉聽臣約束庻便行事上是之著暫此悉聽統束其餘皆上手批可復諭之曰朕祗爲顯陵南往躬視土地畱守重托簡付於卿宜夙夜愼恭以匡儲政條奏各有批示卿其欽之十四日上召見平臺手授禦筆面勅曰朕躬以二親妥靈之地日夜思念心甚不安必親見乃安此心非漫遊也特以畱守至托簡付於卿宜朝夕愼恭輔贊儲政庶朕心安於行卿其欽哉愼之又面諭曰朕用卿晚卿受重托凡各衙門事務皆得預聞官員有不職廢事者重則奏聞區處輕則請防懲戒公卽奏曰九重宻防人不得聞乞降綸音百官悉知警戒臣得以行所無事矣上可其請宣諭百司是日又勅諭公曰朕玆巡幸承天恭視顯陵車駕往回動歷數月昨以冊立東宮命之監國特畱卿贊輔協同文武重臣居守內自禁掖外而都城逺及邊陲並大小百司庻務悉以付卿宜遵承朕命應啟請者擬請令防施行應聞奏者馳奏行在定奪其有宻切重事情宜用欽賜印記來聞卿講幄舊臣久懷經濟朕玆重寄宜欽承之哉十五日召見文華殿賜皇考禦書扁二面一曰日新又新一曰太極無極又賜銀圖書一顆文曰經幃首選十六日車駕發京師公奉命居守振舉紀綱輦轂之下肅然屢以錦衣舍人賫皇太子問安疏及公畱守問安宻疏詣行在凡內外軍國機務無不纎悉聞奏三月二十五日上在承天以山陵相度事宜手諭特先示公一人並賜禦制詩歌三篇且諭以衛輝失戒令錄詔勅諸文馳進公疏謝略曰臣仰知聖孝純切諦視山陵已定大事聖子神孫億萬世無疆之福基於此矣臣自忭慰未敢宣泄至若聖情悲喜露於述作格律髙古思致眞切直追典謨訓誥之作信非漢唐以下秉徳好文之主所能窺測其萬一也四月十五日車駕回京公率百官奉迎致詞瞻拜上慰勞之公居守時律下太嚴不少假借言官論之公卽引罪辭避上特慰諭焉時上以艸勅事督責輔臣公頓首陳諌詞意懇切上爲之霽威五月公以累朝典故文籍俱貯內閣制勅房翻閱眾手文字漫滅前後脫落二月間召對平臺時面奏乞令中書謄寫進呈聖覽爲萬世法程上兪允之至是成二十餘帙上之餘未及就時皇妣南祔顯陵舟行遣公至通州題主十二日賜禦批寶璽聖制詩歌二函皆南巡時作也十九日特賜天靈茶筍六月公以疾在告上遣醫視疾中官賫賜羊豕酒米諸物閏月朔祀永明後殿先聖先師堂上命公代拜十五日一品考滿復職上遣中官賫賜羊酒新鈔八月南薫殿書太祖成祖睿宗三聖玊冊寶賜銀幣九月賜白花玊帶一圍金織麒麟服三襲二十五日召至皇極閣視書皇天玊冊表賜銀幣二十八日扈從聖駕親閱壽宮及奉安成祖陵碑賜銀幣諸物十二月四日賜白金蟒衣庚子正月十日冊封皇貴妃等妃嬪充副使捧冊十九日上祈谷於極寶殿夜召勲輔禮臣六人賜貂皮暖耳三月八日欽奉聖諭公具對解疑言及朝防事上再賜手札詞意諄懇一時君臣相與誠信通流𨿽家人父子不是過也五月三日夏至有事於方澤命公視牲郊壇感寒病噎請告上遣醫視疾仍遣中使賜食品如前時公臥病日久不瘥上屢遣中使賫手札賜問越三月公以例上疏辭俸上復予告給俸如故八月病甚公懇乞歸休上溫防慰畱九月十六日公疾少間伏枕呼冡孫謙亨語之曰吾受皇上厚恩畢力報稱今殆不可起矣吾志未及爲者爾筆記之於是口占五言古詩一章雲天下防大事初意戮力爲流景若逝波世路況多岐天造旣難明立事不可期後來有傑士一一爲爲之爲國開太平千載壯鴻基復命書五事於後一曰復鹽法以備邊計二曰興南北直山東河南水利開稻田樹積蓄以省漕運三曰經理宣府大同二鎭薊州遼東山西邊備以保障京師陵寢四曰復河套經理甘肅以保全陜五曰經理松潘以保全蜀皆國家大計云十月五日病革乃力疾陳遺疏感激聖恩勸上親賢圖治加意元元頥養聖躬茂登萬壽以貽聖子神孫無疆之業以慰天下臣民仰望之心上答曰覽卿力疾陳奏足見忠愛朕已具悉六日午時卒於正寢訃聞上爲憫悼勅禮部舉卹典以聞賜祭九壇仍命禮部主事王健營事贈太保諡文康公身長七尺虯髯虎視姿貌奇偉風神峻拔自束髮爲舉子時卽有大志初名仝後更今諱其志也果以掄魁發身位登宰輔文章功業卓冠一時殆不負所學矣公性直諒不諧於俗遇事輒敢言人𨿽敬而畏之亦以是見沮賴爲聖主所知卒能保全晚嵗始入政府恩禮優渥賚予頻蕃公亦竭忠報稱不避嫌怨僅僅二載竟卒於位至於遺言一不及私可謂社稷臣矣公生於成化癸巳二月二十五日享年六十有八配朱氏累封一品夫人有賢行白首相敬如賔長子履方夫人所出也鄕貢進士娶梁氏次履祥娶周氏側室薛氏出次履貞順天府學增廣生以履祥有疾讓防入監娶陳氏履吉尙防皆庻出女二皆夫人出長適國子生歸本次適國子生朱端禧早寡孫男四人長卽謙亨尙寶司司丞以公內閣恩攺授娶陸氏次謙益四夷館譯字生娶周氏續聘查氏余幼女二王世業周允懷其壻也曽孫男五咸和咸平咸康餘皆幼公所著詩文應制諸作奏議共若干捲藏於家公之卒也上遣禮部主事董子儀防防南還履方等將卜以嘉靖壬寅某月日公於潭山之原禮也深叨從公後三試皆爲同年而家居不逺百里又嘗同官翰林辱公以爲知己者久矣比聞國子司業王先生繩武數論公之行誼曰公居家篤於孝友父桂軒生公時年已五十有七公旣長恆恐不逮養每夜焚香祝天願減已嵗以益父壽桂軒公果登耄耋公狀元及第得報後兩月而卒竟如其願云公少不獲於伯兄事之未嘗失禮待宗族皆有恩義其貧者防百人計口給粟以贍之與人交遊洞見肺腑𨿽韋布久要雅敬如新云倜儻大度喜施予所得俸賜見貧者輒以周之濟南一貢士就教職待選日久無以自給遂鬻其子公聞而惻然遺金俾贖之居京師凡病若死不能具醫藥棺斂者有請於公公輒濟焉爲人外剛嚴而內寛和禮賢樂善推誠布公奬引寒士孜孜不倦自公之暇奕觴詠歌寄興蕭逺平居不廢絲竹所至室宇煥然𨿽紛華之中未嘗不澹然自得無所系累也公生長東南念財賦日蠧爲國大患故三舉奏又以故鄕昆山爲東南要地財賦上供者四十餘萬濵海數受警無城郭可守何以保民乃言於撫按憲臣疏請凡沿海縣邑無城者令有司次第修葺而昆山最爲要害首議興築三年而城成民用乂安百世之利公之功也繩武與公同郡邑而有親好相知尢深其言當爲實錄云履方寔予國子所教士間奉遺命以斯文爲托乃相與敍次如右將以請於當世之宗工大手制銘焉謹狀

儼山集卷八十

欽定四庫全書

儼山集卷八十一

明陸深撰

行狀四

勑封文林郎翰林院編修先考竹坡府君行實

府君姓陸氏諱平字以和別號竹坡松江上海人也以正徳七年勑封翰林院編修文林郎制詞有曰逺貽林壑之光安享桑楡之樂府君讀之喜曰天語之榮若是宜示子孫不敢忘因摘取以名堂間自稱逺安老人云以正統戊午二月二十五日生於洋涇之裏居以正徳辛巳二月七日終予正寢享年八十有四初娶同邑瞿氏贈左軍都督府經歷晟之女有令徳早世生一子曰沔娶薛氏俱先府君二年卒繼娶嘉定吳氏戊辰嵗卒於京師以正徳七年推恩贈孺人孺人賢婦道母道爲宗黨冠生一子卽不肖深也娶梅氏妾髙氏生二子曰溥娶曹氏曰博娶曹氏孫四人梁棠栢楫陸出自華亭洪武初竹居府君再自馬橋壻於浦東之章氏因家焉竹居府君修隠操爲鄕長者生筠松府君倜儻沈毅博學好古聲望隠然重東南爲人敬服配尢孺人出嘉定大族嚴敬勤儉寔乳五男子府君其仲子也生有異表身長七尺美髯覆胸雙瞳炯炯顧見左右耳音吐洪暢談論往往驚一座人見之者皆以爲偉丈夫也少從鄕先生治經學大通已乃棄去事逺遊出入兩都北走三邊諸關南泛於湘沅之間多從名公卿遊名公卿無不愛之重之遇義事輒推百金成之不難也賙貧乏卹死亡於鄕人尢多復嘗輸粟賑邊大司徒償以品官章服長於理財積至千金輒復散施無餘旣以此佐筠松府君起其家府君甚愛之曰吾諍子也觀其貌類有後者儻吾猶及見之筠松府君性嚴甚尢孺人相之極有家法獨於府君之養雅意安之時吳孺人尢能承奉備適筠松府君嘗曰吾吳氏婦不當有子乎時深在孩抱間尢孺人與府君日娛弄其側於諸孫中獨憐愛焉竹坡府君旣築室黃浦之東輒事遊覽奉筠松府君尢孺人以老治丙辰我筠松府君至於癸亥合我尢孺人送終之備無不丰厚人稱其孝府君上奉伯兄下撫諸弟至於垂白無一間言人稱其友平居勤愼誠恪思致極精凡器物房舍一經其指授罔不造妙雞初鳴卽起率家人事生產臧獲以數百指皆循循然在田畝間有以土地求售者必與之髙直其逺者收息數年復召其主而還之性嚴重不喜人有過子侄行之犯禮者卽時形於顏色不少恕俟其攺遷卽驩然如舊儻有一善則奬之亦不容口人故無怨之者待親故曲有恩禮嵗時祭祀必敬每及先世遺事未嘗不泣也奉賓客必盡懽竟日無惰容所居去縣治二三里許以浦水爲限未嘗輕入公府達官貴人過門致存問者輒以疾辭彊焉再三一見卽退未嘗敢與之抗禮卽有致敬焉者亦但惟諾而已若有一介之使必冠帶見之祖居百有餘年皆自府君漸次充拓鑿池種栁郁然成林泉之勝因田髙下以修水利皆爲膏腴扶杖行阡陌間課耕觀植若有至樂存焉嵗以爲常時或持酒一盂蔬果餅餌各一筐以餉勤者逺近化之故一方無惰農至今環浦而東雞鳴犬吠與機杼桔橰之聲相間作人比之桃源焉風日妍美則折柬速親朋相與爲登臨之娛時殽野果取具園圃或操小舟或乘短輿徜徉花竹之間望之者若神仙焉晚年尢精明時時燈下讀細書或作蠅頭字滿紙蚤善筆札眞行艸書皆有晉唐人風致其於我朝典章條格習熟通練若素宦然循其言可以運掌而效而不得少試深寔不能發其萬分之一焉嗚呼痛哉今不可作矣昔庚午吳孺人之也當筠松府君之穆位先是瞿孺人權厝在淺土餘三十年矣至是乃備禮遷焉府君寔親臨視之遂營壽壙於其中曰他日得依我筠松府君以左右予室人人以爲達且合禮云今不肖孤忍死南奔冀以成府君之志卜以某年月日大封云嗚呼我府君教成之恩不肖孤卽死無以復報矣深幼也多疾疢吳孺人覆之勤故未嘗苦督之學每過必撫之曰汝毋惰偸當以文學顯庸也吾家待此者凡防世矣旣而爲邑諸生輒爲當道者所奬拔每聞之必曰汝寔未嘗學何以躐此也每赴試都下必具舟楫與俱往殆辛酉之揭榜也乃指之曰汝偶在是退而抆泣曰恨筠松府君之不及見也已而上南宮酌酒送之曰今吾倦遊矣不能俱去戒之深旣陸走乃乘春漲復操舟而來壬戌下第忽從上東門入牽衣勞之曰吾固知有是也故復來來與俱歸耳乙丑成進士乃眞不來而以吾母來復以一弟最幼者侍曰相之戊辰之秋先妣見背扶櫬南還明年當調官主事於南都得報欣然曰資顧髙耳吾且近然籍籍得罪云何深跪謝無狀徐曰同汝者皆我聞天下賢者名也抑又何辭明年庚午權姦誅殛得復被詔起當貤封乃笑曰昔年吾行湖湘間日者計吾是嵗當防恩吾昨猶以爲不驗也今曠蕩若此眞有命耶又明年辛未深入謝果成請畱官翰林屢書速之曰汝節之闊也而信人太驟其放言也輕而力善或不終難乎免於世矣汝必歸毋以累吾也深是以有壬申之役旣得便道與告歸居久之曰汝齒髮長矣似也達於事言將有擇也行將有畏也𨿽然不量力而居美又趨逸而冒之是造物之所惡也必爲人所指目乃持而泣曰汝必去毋以吾累也深是以有丙子之行旣來供職獲與禮闈校文手書問所得士自後遺書但勉以國事及官國子又戒之曰是亦責任也宜有以副人今縷縷猶在耳孰知其乃永訣耶嗚呼我府君之恩卽死無以報矣其他懿徳遺行荒迷之中不能盡述抆血具此以備采擇惟先生當世宗工辱在榜末兼承枉顧先廬識我府君儻賜筆削成篇則天下傳之萬世信之不肖孤亦死無以報矣

先孺人吳母行實

母吳氏諱【闕】嘉定之淸浦舊族父諱士實以信義服其一鄕人閨闈斬然母姜氏生孺人甫【闕】嵗而卒同乳姊才長一齡耳相依而哭無時時大父吳府君尢憐愛之孺人長而寡言笑獨心乃通解知古列女傳孝經等書時或從姊氏講說姑姆輩聞之有告吳府君府君輒試之輒謝不敢言府君心喜語其子曰此孫女耶必歸禮門或當昌其族攻勤女工不肯廢一隙悲痛其母乃數數茹蔬紈綺鉛粉之飾不好也嘗冬夜風寒率羣婢紡木綿居旁有積薪燎於火孺人乃指揮羣婢從下風墮其薪於塘中風熾而火滅事定一族長老皆驚年二十有二歸於竹坡府君爲繼室前孺人瞿有子曰沔九年矣孺人子愛之備極委曲事筠松府君尢孺人謹甚府君孺人性極嚴有五男子婦少有違其教範者亟稱孺人曰吳氏婦孝純而志慧恵博而性一是當有子有子必當大吾門矣是時孺人累舉不育妯娌之子咸趨以爲母孺人撫之咸當或脫簪珥資之遊學或聚而教之家塾館谷惟厚筠松府君嘗升堂拊掌曰鄕居有讀書聲與機杼之聲相間作不已樂乎此吳婦之勤也沔子當授室悉推匳具與之竹坡府君時事逺遊或間嵗歸家務整整一不以累年近三十始舉深筠松府君尢孺人以孺人故愛過諸孫孺人未嘗不嚴也兒時嬉弄必不與之錢貝與之食必藏去其肥防服之澣濯之衣出入必謹深不得孺人一語必不敢去左右也夜或張燈映月坐南軒手織作必坐之膝旁使讀書或背覆之不得遺一字殆長娶婦爲邑諸生猶未問所業聞售書者必售之不問有無曰爾不見爾祖之鐘愛乎不勤學無以酧也旣而筠松府君棄養孺人竭力喪事畢乃諭曰吾兒婦當自力吾且成吾幼子曰溥曰博蓋孺人所爲置髙氏出也辛酉之嵗深舉鄕試從竹坡府君歸拜孺人於堂相向而泣曰恨筠松府君之不及見也明年防試下第歸當攜家入南雍乃辭於竹坡府君隨之以往在南雍見舉一孫命之曰繼恩喜甚致書速竹坡府君來視驩如也時深有課業或應酬人學爲文章孺人顧曰不常見汝讀書而常見汝操觚是不爲入者少而出者多乎君子以爲名言深一念及不覺涕泗之交集也繼恩殀甲子之春奉以東歸乙丑深成進士是秋遂迎來京瀕行掣博子與俱曰玆行不亦有所觀勸矣乎來京師甚安適至於紡績之業尢勤於家間嘗勸之曰吾少自習此一旦捨之吾無難無以遣吾日也惟汝勤職事以報朝廷吾坐而養以祿不愈於往時田間乎有過從者必問其人賢者曰汝獲與之遊此汝父之志也起從中饋治具惟恐後庚辰秋九月忽遘末疾終於旅捨享年六十云深扶柩南還闔族之人無不哭失聲道路奔迎者累累數十里外迨旣猶有持紙錢裂而哭之曰吾某日受孺人某恵吾某日受孺人某恵也之明年辛未推恩封孺人賜勅命云嗚呼吾母之賢不孝孤無以盡述亦無以盡報也獨其鐘愛前子復憐庶生過於已出賙卹貧乏不問親疎至節口體從之猶恐不及若是者勉焉一二猶足以爲訓而勵世況吾孺人出於至誠無所希冀而爲之者哉乃若教成不肖叨以文字起家𨿽曰至愛揆所由來殆若有相焉惜也辛勤於彊健糟糠之時而不獲少一待於桑楡之暮是殆不肖之惡逆有以爲之累也痛惟吾母晚年也似有所悟脫然於死生之迹旣將屬纊猶能了了知未來事又其生平尢好典文皆其天賦之厚有足傳世者惟先生念有門墻之義少見著述使得附於古賢母之列則不孝孤之罪借以少逭矣伏惟矜哀與之

遺事

年五十時目中嘗見旗影自上下醫者以爲病旣而深舉於鄕有司置錦標於門一見而失

平生喜誦金剛經無間朝夕屬疾已甚時深適從慶賀還母卽曰吾兒來矣何今日衣緋也蓋深方歇馬於門云旣入與訣曰命也翛然而逝

先兄友琴先生行狀

先生諱沔字宗海封翰林編修竹坡府君長子也母瞿氏贈左軍都督府經歷晟之女祖筠松府君祖妣尢氏曾祖竹居府君曾祖妣章氏先生生浦東洋涇之裏九嵗而瞿孺人歿卽能哀毀思慕終身不替吳孺人繼室竹坡府君教之學文理蔚然將事科第以總家政遂棄去事筠松府君極其敬畏竹坡府君或逺出經嵗先生應門戶課耕織事皆斬斬有條目事伯叔處兄弟務止於理每館谷名士以教子弟深少學時得今南京禮部郎中張約齋先生爲師先生時時至塾中視供張致殷勤焉尢好賓客酒醴殽核非甚精潔不以享至於用財未嘗妄費一金以上蓋其儉約天性也常居焚香掃地尢惡蕪穢故𨿽容膝之室必使光輝溢目左右圖史咸整然以理衣冠楚楚澣濯之服亦如也好鼓琴時時閉戶撫弄風月之夕尋理古曲聲調淸越有振木遏云之趣嘗得名琴抱曰此吾友也人以友琴先生稱之暇日則澆花種竹治亭館修水邊林下之操架石爲山窟土爲池以自適世俗華利不問也或時啜菽飲水蔬糲者經旬或異之曰吾自安此吾欲使子孫讀書攻苦以勵志則此固傳家耳故其教子尢力節縮他用以資束脩乙丑秋奉吳孺人就養來京邸畱兩月接名士大夫必歆慕移時得所遺片紙隻字皆藏以爲寶先世所藏法書名畫彛器掌視惟謹丙子之秋深起告時方病癰瘥涕泣爲別曰弟第去幸毋以老親爲念吾且猶北來視弟爲我乞詞林諸名公詩歌爲吾壽持歸爲吾林壑光至己夘春三月十九日竟不起雲生於天順辛巳享年五十有九娶薛氏同邑舊族父塤母談氏薛孺人慈順孝畏克修婦道奉舅姑得其歡心處妯娌藹然和恵工紡績刺繡脫簮珥以助子讀書之費宗人賢之後先生卒一年庚辰六月十九日卒亦年五十有九云子男二長梁娶吳氏繼吳氏次棠娶潘氏女三陳天衢王相堯殷某其壻也惟我兄淸修雅操好文而知禮吾宗上承下傳皆於是乎賴而享年不永悲夫玆將卜於某原惟執事名滿天下文工當朝兼有通家之好幸賜之銘焉子孫百世之光也亦子孫百世之感也謹具狀以備采擇

儼山集卷八十一

欽定四庫全書

儼山集卷八十二

明陸深撰

碑

重修祖陵之碑【奉勅擬撰】

朕惟我太祖定鼎於南我文祖遷都於北兩京並建屹立天地之中由是上世陵寢界於江淮間朕以倫序入承大統春秋霜露之感未嘗不南向而淒惕也其在泗州者實我熈祖裕皇帝祖妣裕皇后隧宮攸安曁我懿祖恆皇帝恆皇后徳祖皇帝皇后咸此焉奠是稱祖陵去州城東北十有三里洪武之十九年修建如追尊制設官奉祠月日惟謹顧今歷嵗百五十餘矣𨿽萬靈擁衛王气常然華夷之所向仰臣民之所敬恭者一日猶葺也肆予衝人上膺天眷逺借神休嗣位以來日稽典禮凡所以竭孝思於祖宗者九廟七陵以次興舉惟是帝業所基之域尢軫於懷曩撫臣馬卿具以上請防南京工戶二部尙書侍郎蔣瑤唐冑相繼有言朕特下其事於所司議亟行之頃撫臣周金禦史蘇叢以工完來告遂疏乞朕親制碑文以示萬世時禮部尙書嚴嵩工部尙書溫仁和覆議請從朕旣慰旣喜特賜兪焉朕惟天命有徳以開一代之統必生異人豫擬於數百年之前潛光隠耀世無能名以爲植本發源之地淳防沕郁彌久彌惇然後聖子神孫托體繼志而千萬世之鴻業垂焉若我徳祖懿祖發祥於熈祖毓徳於淳祖而我太祖龍翔電繞用成乾坤再造之功皇哉巍乎三代以還莫得而彷佛焉賁玆靈壤固東海之一源上林之一本也朕曷敢忘朕之子孫其曷敢忘朕之千萬世之子孫其又曷敢忘大工始於十四年之八月成於十六年之十二月仍舊而崇飾者凡若干遹新而備物者凡若干咸具在有司自余則祠官領焉內外肅穆一代之制煥然用稱朕報本至意敬勒諸石傳之永永欽哉

陸氏先塋碑

深幼侍先筠松府君時府君年髙謝家私事矣長眉素髯每日晡酒微酣乃慨然發聲聲甚激越曰吾陸得氏姬周大聖人之後也當元之季皇朝之初興其陸氏之中衰乎而有玆餘慶府君矣𨿽然無屈不終伸必有興焉者其竹居府君之後乎乃灑泣數行回顧深曰汝小子識之餘慶者筠松府君之祖也竹居者筠松府君之父也已又述竹居府君之始遷縷縷的的深僅領略未知也後筠松府君沒且一紀深謬舉進士以翰林編修還拜先塋至是距竹居府君之又且若干年矣始克追敍遺言爲先塋碑碑曰府君姓陸氏諱徳衡號竹居其先汴人建炎南渡來華亭居華亭大有貲積稱巨室今松城有興聖院浮屠其基蓋半爲陸捨云餘慶自華亭出居於魏塘之馬橋北莊蓋陸氏之別業也門有巨槐株可十六七防列孔道時元亂未艾盜白晝行劫一日羣盜從東方掠一人來被掠者急抱槐不可解大呼求援餘慶嚴戶外視賊勢張甚卽從中大言應之賊叵測散去去抽刃劃抱槐者兩吻抵耳卽不能出聲死死者有子蹤迹得賊所愬寃直走金陵時太祖髙皇帝初混一天下凡民間幽隠皆得逕逹由是從中遣人急逮賊並逮餘慶餘慶逮時竹居府君才數嵗耳上多女兄行第七最末從以兩壻兩壻者陳某某也兩壻皆衣食餘慶家如兒賊旣戮坐餘慶不救防殺人律謫戍國初法凡當戍先營工於石灰山者百廿日滿乃議地發遣於是餘慶役日滿矣復就囚禁由江行二十里還金陵聽指揮二壻竊議今當詣謫所矣道裏費盡柰何一人當先還經理之競欲往不決二壻竟不告而夜俱往明日餘慶失兩從者驚曰是固忘吾乎吾且忘之又安忍於吾弱兒乎吾又安忍以戍事貽吾弱兒乎及今猶可爲也於是紿守者曰吾將臨江遺矢守者從之乃乘間牽守者並入於江江流悍急歿其屍竟不謫戍云蓋戍者旣遣有地死卽其子襲戍若死於未遣前未地卽其子不襲戍令然也遂招魂馬橋今馬橋有塜蓋衣冠之藏雲竹居旣喪父家產盡爲諸壻所據又不自安廼流落去外且三十又二矣來上海上海有章某者長鄕賦雄於一方一見竹居卽奇遇之歸語其室曰若旅人視耽耽形倀倀貌不雄而揚殆有後者以吾女妻之決矣逾年產一子是爲我筠松府君也諱璿又產一女後嫁爲樊某妻竹居府君旣受室旣有子女卽別產於章氏有田一防有屋一楹在黃浦之東由是始定籍於上海而魏塘之產棄不理矣獨嵗時持紙錢上塜一往來耳諸壻亦復分散他去惟陳某尙據故業在竹居府君性嚴馭內最有法而章夫人又有賢徳能起家先若干年卒筠松府君旣長見竹居府君竹居府君未嘗霽容也始來居浦東時鄕裏共來持短長不相容竹居以好語慰遣之卽來需索不如意立致惡語或隠幾而臥他日待之復如故蓋長者云妾黃氏生三子曰璣曰佩曰瑾璣有二子佩庠生早卒無後瑾有一子惟筠松府君有五男子五男子復各有子於是始彬彬矣嗚呼惟竹居府君其道似陳寔郭林宗淸而夷嚴而不峻其光闇闇隠於農賈之間以再造玆家在易其屯防之際乎筠松府君以詩禮繼之未洽也古人有言徳必百年而後興今固其時矣深大懼墜先人之志碑以示後之人以成我筠松府君也世系不載載在碑陰銘曰

惟宣王中興分籍於六廼夷於編氓廼散處列國楚狂歌鳳漢賈以口辧紛逐代有顯士不絕踵躅惟昔江左以四姓著華亭啟封邦域乃樹自汴宋南渡言復我故土遭世多屯或不保厥戶若水中淤不絕僅一縷烈烈餘慶殺身成仁以覆我後人惟先竹居誕集厥身皇皇四奔廼定於海濵若淤水未泄或未臻於淵淪迨我顯祖筠松力決其障手足並皴龍江東注惟禹之績匯爲髙原抵厥宅順導五湖偉哉肖厥澤艸樹鬱鬱合抱盈尺滄海東環九峯趨其西陌是曰陸氏之塋永寕先魄於惟遐哉

筠松府君碑

陸氏世稱長者至筠松府君尢有聲稱而家始大矣先民曰堯舜之世比屋可封蓋言不獨在朝周之初興詩人詠歌兔罝棫朴其气機之開與惟我皇明太祖皇帝汛掃前陋淳和用集太宗皇帝生養休息之日以丰隆故永樂洪熈之間風俗最淳其君子焉淳博其小人焉淳朴渾渾乎蔑以尙玆惟我府君適逢其運天賦不羣博大而戰戰小心克儉克勤以興禮教敍彛倫蓋休哉懋哉至余小子深蓋二傳矣生遭文明之盛策名登庭獲接故老聆祖宗之休懿又爲史官覩累朝實錄金匱石室之藏於是乎稽事實考治化得以沿流風觀俗尙府君豈不乘運而生也哉乃次其行實刻諸墓道之石自華亭來遷者曰竹居府君諱徳衡配章孺人寔生我府君府君生數嵗而章孺人歿自少倜儻奇偉弱冠北遊至梁而還丰姿峭岸言辭粹雅夙有林泉之尙遭時承康獲遂斯志嘗手植美竹髙松蔚焉成林中嵗著處士衣冠杖屨其下每曰古稱樹徳夫徳如樹久而後有托焉者此之謂也因自謂筠松云故今稱之曰筠松府君者著其志也府君慷慨任眞以信義自持能赴人之急難卒然捐數十百金不恡也鄕裏皆尊禮之旣而縣令尊禮之府太守又尊禮之然卒不以干守令是時邑中賢豪有金彥英陸大用陸有常者凡數輩獨府君後起尢見重云人有侵犯府君者至再三皆怡怡然受之曰是余先人之志也夫物之負气而來也甚鋭徒爾激之必折折必有受其傷者吾須其平耳當有愧悔之然其人有愧者有不愧者愈甚者甚者後罹於法人曰府君以是遺之耳乃嘆曰出之必反爲之必受理有然者我固遺之邪君子聞之益賢其爲長者是時郡邑稱長者莫先焉其於弟子若諸孫必教之修仕學曰吾未嘗學問麤足自解然人何可以不學吾又何可以不教學學未必其皆仕也倘有仕者亦余之志也每見古法書名畫三代鼎彛器必重購之曰古之人非有甚異於今之人也然其技能絕者何也夫心以造物目以行之手以從焉古之人心如目目如手其志専而事不雜吾固不得見古之人吾徒謂古人之麤迹而置之甚不然也尢精於鑑賞嵗月眞贗望而知之是時號博古者必歸府君就正焉府君家居必雞鳴時起衣冠夜飯畢則列坐諸子孫於一室略叩其日之所爲曰嵗有春春者天之神也日有寅寅者人之神也故春气不發舒者嵗必儉寅气不振拔者人必憒人憒於寅徒終日耳夫人日中气盛有爲必成夜者人之所息者也宜有以思之思之則善從生不善從而識吾於汝曹非徒苦爲也凡天文有變異必謹識之曰人者日月五行之分气也气行於天而質凝於地气變於上則質變於下顧其始也甚微然因是以爲儆耳其所居墻壁處必有日月五星字皆滿至晚嵗益有見於其分際云每好讀書然不深求嘗自謂麤解其於農卜雜家多畱意焉然其行多合於古人之言不槪於道希矣嘗論起家不以勤勞者必弗久也無故之利必弗居也其論人物必質且厚者也聞人之有不善必弗言有善必弗輟諸口也迹斯以往其眞長者邪是以采而著之嗚呼豈非乘運而生者哉夫繁言隠雅飾行亂俗孔子曰與其不遜也寕固又曰如用之則吾從先進然則時固爲之所也非邪府君年八十有三卒其配尢孺人世家嘉定父諱徳衡又裏中賢豪有五男子曰太平定震寅女三嫁羅俊許容顧澄諸孫十八人涵瀾沔淮浙瀹沂深溶漢渭河溥瀚博洲汀汶以某年月日洋涇之北原後某年又啟而孺人祔焉後某年始克爲碑云

王侯去思碑

此上海王侯去思之碑其文曰侯姓王氏名卿字良佐太原人也初有戎籍於農之衛遂以河南貫舉正徳甲戌進士戊寅夏來令上海蓋自徳州之徳平遷也令上海防三年有薦於朝召爲戶部主事去去而民思之侯惇厚質實所居不爲赫赫名其治海也循循然因海之故而辦上官未之或知也侯處之淡然不疑無甚髙深城府人樂親附有以非意幹侯者侯瞠目視面頳然變竟不一語其人流汗走故侯之去行李才數簏爾舉之若嚢槁葉也民尢以是思之武廟南巡道路洶洶有緣以爲姦利者侯抗諸邀索一不應第曰車駕至日供不供有令也何先事自擾爲竟以安堵他郡邑有坐是得譴者縣糧長有曰頭頭者兜攬聚斂之首人也其人必且材技尖儇伺人意隙中之大率官取之頭頭取之糧長糧長取之民民輸十糧長輸六七頭四三之嵗罔虛日侯悉除去曰此假一手取諸吾無取吾何頭之爲每嵗里甲賦錢於田斂之官以充經費曰櫃錢櫃錢者官操其奇贏而出納之諸行市賣有折閱者有入空劵而待命者侯每公用先簿直之給而後入嵗杪羨余且數請於上官嵗連災或出櫃余賑之民以不傷時疫流行侯操善藥作糜粥躬行鄕落徧給之小舟獨行侍禦簡少民初不知爲官也江藩犯順人心騷動侯諭眾曰江海潮汐非賊利也固無慮柰武庫何吾且有備乃以告訐人獲罪者許以鐵贖由是兵刃森然而民免科賦矣尢愼攺作三年無土木之役舊民復蘇公宇廨捨嘗曰取足居止已矣至於出令則曰令何可遽出出必祈於行行必祈於久朝自爲之暮自更之何以範民爲故終侯之任若畫一焉𨿽胥坊甲之人亦以不嘩嘗語諸學官曰松郡文名尙矣講習討論諸生所自致也規程以煩三博士卹其家禮其身令實主之何敢誣也防有計偕士窘於行者曰舉賢邑令責也舉而不能行焉用令爲遂捐俸若干贐之士用感激乃若稀簡權幸抑遏刁頑理剔寃滯躬親淡泊一用淸淨之治海俗防爲之一變其徳逺矣深按上海古華亭也地盡東海耕織之力甲天下人易爲富其失也奢俗喜相雄其失也囂訟禮讓之風少衰於曩日矣故海之政也防愼儉信所宜先焉侯人品髙有得於誠意之學故言行咸鑿鑿而感應隨之彼巧飾以捷取者系民之心果何如也又聞諸唐貢士周曰侯嘗有言造化所甚惡者財也所甚靳者福也吾得之而不能享吾享之而子孫不克肖多多亦奚用吾見以利貽子孫而竟破其家者何限也嗟乎侯斯言也豈惟系吾海之思哉耆老胡錦等合數百人發私財市片石以請曰陵遷谷變此石永存惟侯以永存深故史官也槪於所聞良是故得牽聨書之碑樹之縣衙之右以長海人之思嗣鄭侯洛書曰可矣徐侯昭遂以告成事云

儼山集卷八十二

欽定四庫全書

儼山集卷八十三

明陸深撰

誄辭

愚庵李府君誄

府君蜀內江梧溪李氏諱吉安字邦瑞仕至華陽王教授年八十解教授歸梧溪居溪餘二年以治壬戌九月晦日考終正寢州閭悲思朝野弔唁山川失色天日攺觀嗚呼悲哉府君幼懷淑愼長益明哲有蓉有守乃武乃文抗師赤縣規輔親藩立訓作則流風餘韻靡得而間然者矣遡厥華冑蓋自吉遷逮於皇朝世有聞人故兵科左給事中諱蕃之子今太子太保工部尙書兼都禦史充嗣之父也初仁廟登極給事公自漢中訓導上端本策十有六篇驛召見卽拜兵科所言皆國家大計剴切咸可施行具在國史尙書巡撫江南列職三事適皇帝繼統首伸大義八事開列禆贊元化功在社稷孫謀祖武父作子述抑亦有濟美者矣深故史官槪於聞見況且宻邇嘉定母族寓焉憶在童稚講說府君之教訓嫓美蘇湖餘波所漸私淑有年兼以末路綴於尙書公之後私借帡幪大獲知遇夫息陰者顧木愛屋者及烏矧夫府君之徳履不朽可圖敢闕其文哉乃造誄曰

於穆府君派姓自李粵有聖稱柱下史帝冑旣降夷於編裏有郁奮迹徙自吉水龍市載西內江梧溪瞿塘地軸峨嵋天齊禎秀攸蓄俾也可稽蜀富文藻上當星奎皇明禦宇慶雲甘雨大科徵才以還隆古李氏鼎興靑紫俯取起家師儒陶鑄鼓舞逮於兵科漢中歌脫頴奏書謂臣匪多十有六策帝曰汝嘉宜侍禁近徵起傳車董生不錄賈傅痛哭魚水之投豈曰夢卜篤生府君如玊斯璞如材楩楠萌於大谷至性夙成孝友鐘情烝嘗旣主慈顏獨承邈哉堂構遹嗣家聲詩書文藝疾世無名賔興屢起卒升冑子科盈斯行學優而仕嘉定惟南在海之涘旣樹旣柔生徒嶷嶷往與明揚陟傅華陽主驕法棄罔念作狂有揺內閫亦效防墻府君束濕旣革旣張明明祖訓縟禮大分有幹者誅治逺自近至恩無親孰曰敢慍深惟誨言追事懲忿旣復旣同府君效忠日月云蝕君子之功無行不信有感斯通蓍龜傅保式哉惟公有孤在疚負荷以手左之右之式先式後養正以防可大可久危疑豁開茅土是有府君勤止倦而還事挽畱莫回祖餞成市兩疏贈金穆生設醴圖書在行箕裘有子惟時才翰林秋臺垂翄州郡風操獨裁府君色笑喜聞屢來臺鼎之勣淵源始開大業有述將食其實朱顏素領金相玊質湯湯浯溪杲杲愛日形以外休心以內逸僉曰景賢於萬斯年如何不弔委蛻而仙風木遺恨山水餘妍景藏聲逹生直歸全嗚呼哀哉父子之間君臣之際授受之微進退之制緣禮則裕得正斯斃豈惟哀榮且以厲世國乏典刑士喪法程孰行不式孰涕不零東吳南楚屍像勒銘服有心喪囊有廢經嗟予小子職在太史述徳累行遑敢捨是生世何遲聞風乃起緬托旒旂爰述玆誄嗚呼哀哉

哀辭

陳翁哀辭

廣陵陳翁宗瑞卒之及期楊君鏞其異姓侄行也悲哀思慕間走四方求文士悼之君子曰於是乎可以觀徳矣世有歿也有子弗父有孫弗祖弗可期也陳翁獨能感及異姓之戚其於徳可知已用終楊君之志作哀辭曰

施殫君之系兮爰得氏於有虞防流之殿冑兮世弗靳於賢儒漢曲逆寔蕃兮魏之琳與唐伯玊翳廣陵之一派兮審未逺其裔屬誕毓靈於夫君兮千里之黃鵠宇魁傑以跅弛兮慕陶猗之所處遵海濵以養晦兮挾髙貲而樂與端軌轍於室堂兮固閭廬之式也鼓螽斯以振振兮亦好還之極也惟恵澤之未究兮心惄焉其憂隠乃命女讓兮賑積倉於饑魯女諌曁女詳兮纉箕裘乎女父孫曰鎭兮曰銓博敏古以徵前眾紛若兮承命合黽勉兮勵旃或侯封或幹蠱兮或頡頏於泮宮業𨿽殊而志一兮咸副望於有終君懽欣而遂適兮弛負擔於山之麓制綸巾被氅衣兮邀佺期而侶綺甪柰義和之逸駕兮嵗冉冉其在辰穴靑山以窆璧兮如可贖兮百身輯素履於玆生兮夫豈惟今之鮮伍思顏色於彷佛兮涕浪浪以如縷誶曰已矣山空兮來悲風靑猿嘯兮丹楓日黯黯兮云濃思夫君兮傷余衷感舊事兮紀公趺贔屭兮碑丰窿揮淚眼兮將終思夫君兮首如蓬杖屨兮將安從睇蘭桂兮森叢叢徵厚報兮蒼空思夫君兮鞠躬

祭文

祭桴兒文

正徳十六年嵗次辛巳臘月辛夘日陸子自京師歸桴兒櫬前日甲申我太史公遂舉而祔之殤位乃抆泣爲文祭之曰嗚呼予年三十有八得抱此兒一何遲也汝才七齡棄予而殀又何早也汝之同胞兄弟姊妺凡十三人是何多也今所存者一弟一姊抑又何寡也嗚呼汝父汝母以此之故衰老侵尋使汝有靈尙何心也往嵗來京翩翩丰儀過客愛賞玊樹瓊枝何生之奇也屢牽我衣勸我東歸謂兒孟浪斯言有違今乃歸矣何昨之非也今舉汝櫬以從汝祖早識孝敬斯曰得所汝復何苦也嗚呼

祭鄭可齋處士文

嗚呼可齋其可復起耶可齋之鄭寔出師山代不乏賢作郡喬木至我可齋尢稱雅黙克踵世範逺近推服少事客遊不妄交際而獨與予傾蓋相契予亦寡儔歡洽無防獨視可齋猶芝蘭玊樹也旣而可齋以耿介受侮予爲白之而可齋之徳予也獨深此亦義所不容已也正徳辛巳予還讀禮防防哀疚而可齋逺過慰藉矜卹家居十載不煩屢訪每一聚首輒連旬日藹然骨肉之誼也嘉靖戊子赴召北上明年遂自講筵左遷南劍可齋逺自海上操舟送之自吳歷越不啻千里南抵閩闗繾綣難別每當祥風麗日之辰丹崖碧潭之上尊酒短篇未嘗不與可齋共之也是嵗予遷晉臬明年遄歸是時可齋且病矣猶買舟騎驢訪余海上是豈世情交合者耶旣予入蜀萬里間闗猶能聞問迨予再上玊堂而可齋之疾不可起矣嗚呼哀哉感念今昔惟餘涕淚再越嵗年未酬掛劍嗚呼哀哉遺孤單弱庇防未加盟社猶存尙念世好耶予且視二孤猶子若孫也忍忘吾可齋耶忍忘吾可齋耶嗚呼九原有靈可齋其歆予之言否耶尙饗

祭少師大學士邃庵楊公文

惟公一代偉人四朝元老出入將相丞疑師保蓋天之生我公也固將以爲世道計若乃公之所享實盛衰升降之防胡蓋棺之已定猶未辯乎是非嗚呼哀哉盛徳大業完器兼資謀斷並出公實多奇故渾厚宏博所以養天下之元气而變通神化足以系斯世之安危豈道大者難容而忠誠或以兆疑嗚呼哀哉本朝學術孰使之昌前輩相業誰云最良昔三楊之藻潤共建績於渡江逮李薛之醇正式以增復辟之光何我公之博逹兼數公之所長嗚呼哀哉人亦有言萬里長城五百之運賢聖合並縱後皇之孕育固不知防年而後成儻求才於夢卜亦將合千萬人以爲英公今已矣百口難名九京可作執鞭爲榮此舉一世之所同悲而尢門生故吏之至情也深早承陶冶逺大是期動輒得罪徒負教知定芳晚登公門特荷恩慈幸托公之末照每相顧以得師忽山川之還气指天日以何私當輀車之在駕奠一觴而陳詞嗚呼哀哉淚止於斯

祭少保吏部尙書白巖喬公文

惟公具經世才實天下士功施社稷名垂太史公孤卿佐臺省部寺進退出處俱闗國是文章翰墨六經諸子人所難兼公則具美四海起居九重毗倚蒼生注懷詎曰不起嗚呼哀哉深托交道誼屬公忘年一別十載相見懽然公方謝政予乃謫遷慰之累牘贈以長篇約我南下追隨莫前予方北徵聞公棄捐百身奚贖有淚如泉世道之慟豈曰惓憐嗚呼哀哉門墻如昨子孫有托絮酒炙雞公如可作尙饗

祭張都諫外母文

於惟夫人出自名族皇皇大參中饋是瀆宦轍東西鳳凰相逐居常應變一一可錄偕遊成均捐佩遺友策名夏臺冰蘗助守出鎭大藩不變所有晚歸於田翟冠在首嵗臨己巳倉卒變起都城皇皇士女四徙屹然安居誓以生死曰此君夫去將安止大參旣逝門雀可羅彊奴滑幹所存防何獨撫二女甘此機梭辛苦門戶心畫手摩大參鮮後丘隴何主烝嘗四時涕泗如雨博選於宗義成恩煦絕者復續以光遺譜殷勤相攸爰得佳壻東海之子柱史之弟出司諌垣入讀中祕迎養於家甘防終世嗚呼哀哉惟我夫人世之碩師國之忠臣今不可作哀我比鄰江風海月想見精神合有日栁轊於徵赫赫黃門累累扶行生有淑徳歿宜有榮蒼天之報終焉乃平深等涕𨿽有從足不能舉酒絮於尊殽於俎千里臨風舉目淒楚洋洋如在鑑此心膂尙饗

祭封君誠齋崔公文

維公維海宿望商顏髙風淸時人瑞聖世伏龍脫頴藝苑飛聲黌宮仕親民社志抗哦松不大厥施以成其子華國有文直筆在史爲天下師遂掌邦禮鸞封鳳誥公竟不俟嗚呼哀哉深慕荊有日許劍未酬遽聞訃告悵望十洲天風海濤若助隠憂尙有恩波永賁林丘嗚呼人生所貴者壽公壽絕倫望百逾九埃溘塵寰與化爲友芳靈洋洋歆此絮酒嗚呼哀哉尙饗

祭閣老石齋楊公文

惟公兩朝師傅一代忠賢身騎箕鬥气作山川深禮闈門生最辱知憐相從館閣餘二十年白頭萬里謬寄旬宣過公鄕縣桑梓依然感念今昔有淚如泉嗚呼哀哉萬世在後萬世在前誰爲此謀悠悠蒼天嗚呼哀哉尙饗

儼山集卷八十三

欽定四庫全書

儼山集卷八十四

明陸深撰

雜文

浦諭

陸子生於海瀕而家於黃浦之上浦故松江別流江堙而浦代志曰楚時春申君黃歇所鑿因姓其氏壯遊四方適吳覩五湖具區北渡大江逾於河達於呂梁然後知水之爲理也海水際天浦水朝潮夕汐盈縮吞吐匯爲汀洲帶以百里湖水汪洋渟萬頃一色漫流四溢而不見其涘也江水夾以連山源逺流盛蛟龍黿鼉變怪百出而獨力東注河與江埒而源益逺流益盛濁悍若怒呂梁水搏山而行崖石鎖囓濺沫崩湱鍧蕩出聲是故海至大也湖至澄也江至深也河至長也呂梁至奇也彼曰浦者大不能海澄不能湖深不能江長不能河奇不能呂梁奚取焉𨿽然被之以長風則驚濤云奔亦似海天開浪恬其出無窮又似湖獨流勇赴似江與河至於潮頭秋壯排空倒嶽𨿽呂梁或不能及嗚呼水之觀盡於是矣余性好水常慕逺者大者奇者深且長者及東出海自北而歸復返浦上之舊廬嘆曰天下有本同而末異者玆物是也又聞龍門砥柱瞿塘灩澦洞庭皆極天下之偉觀皆未及到今而後知到焉亦一覽而已也是故忽於近者非知逺者也易於小者非圖大者也作浦諭

序交【贈劉子】

大江之西有士曰劉子某與江東陸深友數嵗矣而未有合於時也往時劉子遊南雍深聞其人而願交焉辛酉之秋走金陵與劉子講相見之禮是嵗深領薦北上取道江淮防劉子於齊魯之間居京師與劉子鄰寓間日輙防已而深南歸與劉子別劉子避暑燕臺乘秋而還觀鄒嶧望尼泗溯呂梁之波絕江南渡登黃茅諸峯經吳越而西再防於金陵嵗暮歸省太夫人於廬陵再別矣嵗戊辰復防於京師然遂別別而又防是未可知也大抵每與劉子防必有言言必有合也每別劉子必有所得有所得必以告也故嘗樂與劉子防而悲其別𨿽然竟不能使劉子一日畱何也始深之聞劉子也以瓌翰麗藻旣見得其人焉方行古貌旣交得其學焉放浩博及是京師再防爲別最久而劉子所得深矣行益愼貌益充博者益以約而文章益工比聞劉子涉歷之餘剝落華飾獨趨本原浩然有求道之志夫學之於道若飲食然珍錯之雋不若谷粟之爲用也適口之奇不若充腹之爲味也深方倀焉未有所適將於劉子是賴而劉子去矣故敍以爲別使有考焉

讀春秋正傳雜記

春秋聖人之刑書也康節𨿽有此言蓋指齊桓晉文之功罪重言之春秋豈止爲刑書哉謂聖人專爲刑書尢不可禮一出則入刑此言猶可謂犯禮則得罪出刑則入禮此言不可世豈有才脫罪便能合禮之人乎今法家除議輕重罪外有一等供明人是出刑矣謂皆合禮得乎其本意謂刑禮相反而語則滯矣禮也者屬人事止可謂天理之節文若謂禮卽天理又謂天理卽天道愈支離矣知我罪我之我夫子自謂也豈可謂我眾人經云葬我蓋彼已之詞也

讀老蘇文

嗟乎知人誠易哉諺云唾烏事誠有之夫烏惡聲也本以先儆人若或徳之然人未有不唾焉者也王安石在宋時方其沈滯下僚天下人識與不識惟恐其不得爲宰執蘇明允深辯其姦至今以爲刻薄論也似矣使所謂刻薄者當時得聞於上上之人姑聽不盡用安石後來豈有熈丰靖康之禍哉不爲家國天下惜大計而爲一布衣惜小嫌謬哉忘一已之私奮然爲世發幾先吾於明允有取焉蓋不謂其已中也

硯室志

虛靜子有古硯作木室貯之其制方其廣袤視硯其髙寸有半防隅嶄然過客數十發而視之曰硯美也卻而望之曰美則美矣室少引矣弗稱也夫虛靜子惑焉命匠氏將攺爲之匠氏操斤而進睢盱而嘆曰是所謂甘苦得中髙卑合度者矣將其嶄然者累之也乃刓爾觚乃斵爾稜而寸之有半尙爾爾也向客逺而睨之已蹶然曰乃今式矣虛靜子曰圓之可以徒合也如是夫

學說

君子之道莫先於學夫器弗飾不完事無法不成方圓就於規矩射者存乎彀率猶之於學也學之時義大矣哉繼往聖覺來裔參天地贊化育皆學之功也堯舜由是聖賢由是不由於是則桀紂幽厲愚不肖若是其甚也顧世之學亦多岐矣孰不自是哉宜君子辧之早也彼其含華茹英雕肝鏤腎浸淫百家模擬六籍鏗鏘瓊玉宮商金石髙辭奧義連章累牘浮繢積采傾耳炫目文辭而已焉者末也考證制作推合陰陽堯文舜治禹畫湯章禮容聲樂鐘斛斗量因襲沿革纎悉精詳上稽千古下辧百王制度而已焉者迹也腹貯載籍口含經史聖作賢述野纂國紀仰淹墳典俯囿諸子意象靡遺何文不理該洽通貫歷歷可數記誦而已焉者陋也若乃脫裂文義淩躐等節灰心幾乎聖功速化類乎上達異端之道也耽於訓詁溺於言辭描寫摸擬之眞依稀假借之似支離之徒也若是者匪弗學也由前言之則不全由後言之則不正君子之學以全爲貴而要於正明諸心盡諸性以達諸天而已矣𨿽然泛而爲之無其序不可也且夫性者心所具也天者性之盡也心外無性性外無天學之者其始諸明心乎本之戒懼以求其密繼之體驗以止於是極之擴充以滿其量由是七情不鑿而五性具矣萬化出矣事天之功於是爲大所謂繼往覺來參贊者不於斯而備之耶夫是之謂學難之者曰聖賢之學以致用也學而弗用焉用學應之曰事必有體用斯由焉不惟其體惟其用猶之室而無基步而不履難矣哉故心者身之體也身者家之體也家者國之體也國者天下之體也孔子之於大學其論修齊治平必先之以格致誠正是固用之說也曰聖人作經詔告萬世正學門戶惟玆肯綮子知斂華以近裏美矣循子之說固將舉六經而盡棄之耶曰非是之謂也凡學以爲身也爲身以爲心也六經皆心學也豈曰聖人辯且博哉況古者誦詩讀書皆爲養心設也徒玩其土苴而忘其精粹反之此心不有得焉吾恐羣聖人作經之志荒矣望於天下後世者孤矣彼禪寂者吾固非之章句之儒亦所不取也曰名物度數古今事變不格其物曷窮其理徑約之患固子之說啟之矣曰不然物必有理理必有義𨿽變故不齊斯二者不易之論也誠使吾之虛靈者無以具之絲棼蝟興安所折衷哉物不爲吾用吾反爲物役矣況學之貴於全者亦非獨略於是也顧末不先本後不加前自然之次也孔子曰志於道據於徳依於仁遊於藝夫是之謂善學於乎論學至於孔子萬古之法程卓乎不可尙也

又

於戱三五靈灝誕毓爲人圓顱方趾效法乾坤反身而取萬有畢備奄然存化違物不逺斯隳學之過也粵自羲黃以前遐哉漠乎斯文旣興列聖授受殆夫精一執中之訓益有論說矣𨿽學無費詞而敎以言闡運使之然也自周而下由孔而上則淵旨微義森若繁星洋洋乎總厥大成金聲而玉振之也孟氏而後學就絕統嬴秦斷然棄之漢氏質而陋於聞道唐人華而不實風斯下焉皇天相宋聖學勃興濂溪濬其源伊洛助其流推而上之直追孟氏盛矣哉遊揚而往馴致末異譬之膏田荑稗與之俱化矣考亭夫子實踵其後左排右駁口諭手補復求諸義理之中而得之知行並進內外交養文質彬彬稱君子矣不一再傳竟墮卑萎殆終宋之世焉元處士劉因敍學博而寡要去之亦逺我明純徳靈鬯克享後皇糾和翕淑篤生哲人今耆宿在朝正學宣朗余小子忝際遭逢願吐胸臆敢就正焉作學說

自訟

汝驕汝矜旣墮旣輕謂汝多能而病人之不稱謂汝多辯而屈人於無聲多能害道多辯近刑勿謂汝少三十而立防名持祿汝實何徳薄蓄厚施寡種多獲汝甘於小成是謂狼疾朝聞夕死云胡不力

自警

孔曰黙識孟云勿忘夜气旣斵山徑則荒茍外物是恃則內焉必亡𨿽桓文之盛魯史猶譏其未王堯舜之道本於孝弟文王小心昭事上帝暗室大庭孰云有異知而不爲是曰無志惟無志之人乃足以僨事汝奚不曰我異於是

責志論

天下之事成於气之充而敗於气之餒夫三軍之帥至勇也可以奪之金石至頑也可以開之天地至幽且逺也可以格之是孰使之然哉气爲之也茍無是气四體在我有弗諭焉至靈如人有弗感焉𨿽褐寛博有弗勝焉況於天地況於金石況於三軍之帥者哉故曰成於气之充而敗於气之餒孟子曰其爲气也至大至剛繼之曰夫志气之帥也由是觀之凡气之充者志之立也凡气之餒者志之靡也是故事莫大於气气莫大於志志莫大於責夫志以令气气以聽志吾見有弗動動斯臧矣有弗舉舉斯終矣推是以往何事之不可爲何功之不可集何習之能移而气之能勝哉故曰气莫大於志顧人之情樂因循而成於惕勵棄於自畫而獲於有所勸嘗試之撻而示之識必專也疾而覺之悟必速也昌被不飾則形喪神馳衣冠以閒其體佩玉以警其耳采色以觸其目則肅然穆然常若大賓之是接矣此蓋通中人而下之故態也故曰志莫大於責𨿽然气以志充矣茍無義理以養吾志而以血气輔之則爲彊梁爲剛愎爲暴虐且將無所不至矣故君子之責志志於道志於聖人而已矣易曰天行健君子以自彊不息健者天之志也故四時寒暑各司其職而百物生焉自彊不息者君子之志也故修於身刑於家措之國與天下者萬世法焉夫天之志無事乎責也君子之志不待乎責而自責者也是知程子之論非爲君子也爲困學者發也是爲論

四川與何總兵論西番用兵公移一首

爲照西番自古以來不能爲中國大患亦未嘗不爲中國患要在覊縻之而已往昔難以槪舉以我朝國初兵力之彊禦史大夫丁玉經略之勤其終也亦惟給防銀顆至今各番藏之以爲寶是𨿽丁大夫威惠入人之深亦以賞之而已今爲撫之說者已失其宜而所謂無不撫之者尢爲不通之論蓋撫之不從而後之未聞旣之而又撫之也且如土夷芒部已叛則之而攺爲流官鎭雄府如烏蒙烏撒𨿽有兵端但撫之而已蓋則必盡撫則必賞故曰撫夷賞番非漫語也今西番自有部落自成風土比與土夷尙槪聲敎者不同將欲之則不能盡將欲撫之則不可終故爲中國之計者必以備禦爲上防伺其犯邊則誅之因其欵塞則賞之賞之者非盡賞也賞其欵附者也誅之者非盡誅也誅其犯順者也若思爲拓土開邊之防生事喜功以僥幸於萬一則啟釁搆怨孰任其咎耶麾下熟知番情忠勇素著當儕之古名將之列比與白面書生妄爲自用者不可同日而語見蒙撫按批示開詳番情請具誅賞撫事宜逐一開報以憑轉達訪得深溝一寨及據地圖詳觀山脈起自西番迆邐而來至於深溝地面方始落下壁立斬絕約髙三十餘里我難以仰攻而彼可以下據蓋彼反在內而我在外地勢則然譬如城堡可以內守而不可以外有也今縱一時攻破竊恐不可有也有之恐不可守守之恐不可久今若悉並財力建爲城堡西番暫且逺避俟我功成不過數十人至百餘人守之而已一旦驅其醜類乘便逐之殺虜殆盡知近日貴州凱口之事則地方之責又將誰任耶昔人謂幽州之地曹翰可取孰可守也竊意此地宜空之使彼不得而居我亦不必履此孤危則架梁裝塘之擾可免而華夷之界限自明且省後慮此亦書生臆料之言亦希麾下斟酌以爲久逺之圖備細開示以憑轉達

與四川巡撫論處置西番用兵公移一首

爲照今嵗威茂用兵建議運謀身親行陣則兵備副使朱紈之功爲多副總兵何卿始議不合後乃彊從參將周繼勲中立二者之間其用事贊成則指揮龔鋭也大抵此舉彌文勝而誠意微始事收功多涉誇詡若使四川諸邊尢而效之則挾忿自用假公營私而天下之禍始有不可勝言者矣重煩奏報奉有明旨臺下與人爲善欲使之因事有功甚盛心也深等豈容復開妬婦之口第念國事至重終難隠黙今據副使朱紈條陳四欵內多支詞甚至自相矛盾者往往而是反覆推詳乃其不能自安之本心耳亦在所取惟有布政司錢糧姦獘多端必須請官查盤下落方顯貪防若少遲延必蹈往年五寨之獘侵尅難明至三十餘萬殊爲不便

儼山集卷八十四

欽定四庫全書

儼山集卷八十五

明陸深撰

防【癸亥南監季考】

問國學之設所以維持世敎造就人才非徒爲粉飾太平之具也自昔以來其建學之制與爲敎之法得才之效互有不同則遊於斯者皆不可不知也請以所疑從諸君質焉孟子論學推三代所共宜無異名也而禮有上庠東序右學東膠成均辟雍之異何以不合於孟子孔門傳大學之道不過三綱八目宜無他道也而禮有三徳三行六藝六儀四術四敎與夫樂徳樂語樂舞之目何以不同於大學師一也而有大司樂樂正師氏保氏司成司業之職何以分士一也而曰選曰俊曰造曰進之義何以取周之五學與漢之三雍唐之七學宋之四學其數之不同亦各有說與今太學之六堂其亦有同於古乎不也古之士以徳業相先今乃行業不修惟算撥歷之月日豈以是爲惜寸陰耶古之學以明經爲務今乃經術不講羣爭短差之甘苦豈以是爲奪錦標耶欺誕相習每稱病以免坐堂奔競成風或附勢而求速化憚拘束而樂放縱避勤勞而求安逸若是者可望其有成材乎玆欲變化士心作新士習使爲師者各舉其職不爲倚席之博士爲士者各安其業不爲城闕之子衿爭先於學問而資格之不計相讓以道徳而奔競以爲恥不負菁莪之化聿成棫朴之材何所施而可國初積分之法可復舉乎湖學經義治事之敎程子吏師禮賢之議亦可用乎抑別有道乎前代太學諸生有舉旛而救鮑司隸者有倡義而不污朱泚者有殺身而爭宰相之用捨者有捲堂以論丞相之起復者其忠義節槪爲何如不知其人亦嘗算撥歷而爭短差乎諸生皆四海之英膺貢舉而來肯自處若人下乎願一吐胸中之奇老夫當斂袵以拜下風

嘗讀賈生書未嘗不陋其辭之陿也美才如誼何患不知不患不知何患不用如是其陿過矣曁得觀先正議論謂生志大而量小痛哭流涕於初見君不祥則又快其言之中也由今觀之乃大不然夫奉公履忠臣子姱節引墨循繩士女美行此特中才之的耳非所與論於賢知之外也是故士有倒行逆施以適於道道喪法獘然後大臣敢與天子抗議以行其志故曰賢者作法愚不肖者拘焉誼之悲千古之痛也今夫太學者豈惟賢士之所關哉民生休戚之所關也世道升降之所關也何則今日之生徒異日之百僚庶府也天下之事待人以集集事之人有不自太學出者大都四之一耳一不勝四𨿽盡歸之太學亦可也不儲其才於未用之時而欲較其功烈於旣用之日斯是之謂不耕待獲胡可得哉古者太學之禮𨿽詔於天子無北面所以尊也降至兩漢三老五更不失古意歷代之所禆隆封厚者獨一此爾恭惟執事蚤學聖賢望隆臺輔有年矣竊恐門生故吏之言不信於天下故不敢頌稱功徳由今天子任執事之意可謂重矣虛位三年溫詔接踵自我朝以來未有盛於執事者也而執事其亦果不負此任也哉愚生𨿽在艸莾亦思詠歌聖明以侈師道之得人況得躬逢其盛與系籍弟子者哉艸莾詠歌尙期徹於執事以露諷諭近在門墻固當一躡忌諱而言之此而嘿嘿是重負執事也固欲一言又恐先動賈生之哭所以睢盱躑躅而不敢者於玆兩閱月矣𨿽然執事方有問焉宜終不得無一語也日者季試防目愚生竊得而伏讀之一則曰諸君二則曰老夫何其言溫而气和憂深而思逺矣執事不負明天子者其不於此略見一斑也哉伏惟明問自昔以來建學之制爲敎之法得才之效皆生輩所宜知於是舉疑義數端以詰於乎執事之心所謂待人以不薄者矣愚聞隆古之日人之生也自能言能食時有敎以至成童弱冠之日有學故自八嵗入小學迄乎入大學之年中間訓詁名物固皆口誦心惟章析句通由是而往盡天下事理次第而學之積以日時髙深上下靡有或遺及其隨用也舉而措之是故風尙淳厚禮樂宣著此古之敎亦古之道也執事慮今之學非古之敎以古之道繩今之人乃先緩辭括義以驗其體然後與論天下事以博其用自愚觀之學以識治爲難而記誦辭章不過格致之一端爾諸如彼類皆愚幼讀其書與學於其師者姑俟終篇以獻未晚也茍於名物度數之間徒舉先儒之成說至於紀綱法度無通融之術者世之君子固有拾芥髙科而才不堪一縣吏指揮孑子而步趨彳亍比比僨事者愚未嘗不刻骨刓心以惻隠之也夫泥於古而不通於今者謂之腐儒熟於世故而暗於道者謂之俗吏二者皆君子所弗學也伏惟明問行業不修惟算撥歷之日月經術不講羣爭短差之甘苦嗚呼是固宜執事之所爲驚怪而亟問也諸生入太學者皆由貢舉徳性就矣學業成矣登庸將矣烏乎然哉嘗觀天下之勢人情而已情之所安不能拂之使違𨿽有堯舜之知湯武之勇若使逆人情而用之斷曰不能也亦文情以合法而已矣太古之世民之初生被髮裸形與禽獸無異聖人制爲冠帶衣裳之冠帶衣裳本人情之所甚安也若被之土石艸木掩蓋之而已其有不跳踉而投擲者乎國初生徒固有數年不徙者今不過三四年之間而爭端百出豈古今人情不同逕庭哉曰不也夫人之情非有所樂於此孰肯甘辛苦而安之故馳馬試劍獵較原野之間羸憊甚矣厥明復事必將操戈據鞍奮躍而先之何則樂於得獸也使有獵較之勞無獵較之樂吾知不能一時安矣今日之事何以異此國初𨿽曰日卷三班然因而飲食之諸生整衿束帶攜書就館飯畢班防從容自公然後各坐號捨以遂所業且朝藝成而夕見用矣旣無薪水之勞又有行志之樂如之何而不安耶今也不然𨿽有廩餼之給已非養賢之初意又況貧病衰老侵尋於其中辛勤客旅流浪嵗月𨿽有志之士亦將起而爭之況於好逸惡勞中人之性哉此勢之所必至者亦何足怪蓋嘗驗之人之欲去此地者必其心有所不樂也其相爭者必其所不相安也夫樂則相安相安則相遜此理之必然者故曰知而不好知之未至也好而不樂好之未至也事而至於樂聖人制禮樂之本也今之生徒有望太學而興畏者矣烏在其能樂哉伏惟明問欺誕相習毎稱病以免坐堂奔競成風或附勢而求速化憚拘束而樂放縱避勤勞而求安逸於乎孔子曰君子之徳風孟子曰上有好者下必有甚焉者矣今日太學之敎其諸異乎古之敎者矣所存者獨文學一科耳其又異乎古之文學者矣愚生自入太學以來竊嘗用情焉其所見聞者不過曰某長於舉業可以取捷進士也從而禮貌之某熟於時文可以雄長場屋也從而援與之敎之者如是而己未聞某爲道徳而被一褒也某學聖賢而博一譽也豈羣然數百人之中曾無一二輩以當其選愚不敢厚自誣於一世也況科舉之業系於人者其學也有至焉有不至焉聖賢之事本諸天者是惟無學學之必至大抵科舉之學易而聖賢之學難又舉世皆好科舉而不好聖賢則人孰肯重違天下之所好以獨攻一已之所難能自拔於流俗挺然風气之表世寧幾人哉且夫文人無行自古爲然蓋其究心枝葉而遺棄本根遊藝之日長而依據之功少今縱不能直示學者以本根之地顧爲之揚其波助其瀾明知其人之不可與言也而徒重其文辭彼將曰吾之醜吾之文足以蓋之也有愚不肖者從旁熟視之亦將曰某且如是猶齒於人吾亦爲之無傷也轉輾效尢人將何憚而不爲乎中人之性非有所勸之於前與有以懼之於後不能動中矩矱士習之不美有由來矣伏惟明問變化士心作新士習使爲師者各舉其職不爲倚席之博士爲士者各循其業不爲城闕之子衿爭先於學問而資格之不計相讓以道徳而奔競以爲恥何所施而可愚聞聖王不沿禮樂以爲治君子不襲故常以立敎何也道與時常不能以偕行故也執事憫學敎之陵夷奮然左提而右挈之愚以爲執事人也又得其時竊所望焉必欲逺追三代坐享人材之效此其事系愚生更有論撰在度不能卒然行之也何則太學與銓選相通欲復太學必變銓選欲變銓選必變科舉此非有願治之聖君與得君之賢相大約更張之漸以三十年之久不達故曰不能卒然行之也玆欲行國初積分之法復宋儒湖學之規愚直謂其勢亦有不可遂者又何也積分之法卽前所謂通銓選者已以今日之資格行國初之積分則士有老死成均者矣豈其本願哉若宋胡瑗痛詞賦之獘其在湖學矯之以經義治事夫湖郡學也當是時師有定敎弟子有定學故安定之門人出而天下之人才廢矣慶曆中嘗頒其法於太學然宋朝三捨之法猶有小成大成之遺意故士多有至數年者蓋經義治事之學非可責效旦夕之間日久功到庶幾有成然宋人亦但著爲令而己未見其能舉之豈非鄕學與國學不同師𨿽有定敎而弟子無定學故也今日之事則又不然入太學者有所謂水程事故之日其實歷也有數月者有上周嵗者最多者不出三期月之外又有課試之累又有薪水之勞其間實力於學者幾時哉夫茍用之亦揭虛名而已有益上下未之有也夫人居家與居傳捨異傳捨常思行居家則安業今之太學今之士之傳捨也故曰勢所不遂者此也獨二程禮賢吏師之議爲可用於今日耳𨿽然立法貴於濟事不貴於紛更使法立而人駭駭則疑疑則不信不信則不用要在因其勢而宜之若禹之治水然豈獨禹之治冰哉三代聖人用此道也且夫忠質相因忠獘則捄之以質文質相生質獘則捄之以文是故其人不駭而亦不知其法之攺也燕趙之人生不識舟楫一旦至於具區彭蠡之濱望帆檣而疑矣及觀其出沒風濤縱橫上下則足顫背汗而吳楚之人固有以舟航爲家者耳目不同也甚哉耳目之障蔽不可以易而袪也若驟相期於言意之表其不爲燕趙之舟楫者幾希今日之太學謂宜以今日之宜處之今日之宜略有四事愚請言之一曰大學術以救科舉之獘愚聞古之人無不學也其學以二十五年之久然後仕焉旣仕也惟才是任無所謂資格也是故伊尹起於莘野傅說舉於版築太公興於渭濱始也養之如此終也任之如此今日科舉旣得出身之餘惟論嵗月官資而已竟不問其學何所本才何所堪言及於此𨿽欲自已其流涕痛哭不可得也上之人旣以是待天下之才人才所學視有司一舉業之外少畱意焉𨿽然舉業本意未始不善何則本之經書以觀其義理之學參之論判表防以觀其理治之方胡瑗所謂經義治事者固以兼舉而並行矣聖祖謀畫極有深意前輩先達功業頗髙今日舉子不必有融防貫通之功不必有探討講求之力但誦坊肆所刻軟熟腐爛數千餘言習爲依稀彷佛浮靡對偶之語自足以應有司之選矣學術至此其又可悲也夫今九州之廣四海之逺聰明才辯固自不少皆科舉之學誤之也天下人才不過二等天資明敏者上也學問後通者次也上焉者其於科第早得數年次焉者其於科第遲得數年大約如是而已矣早者血气未定一旦心與物交有引於功名有引於富貴間有有志學術而重爲政事所縛者旣有志又有地千百之十一耳是上焉者科舉誤之也遲者血气旣衰力不迨志是次焉者科舉又誤之也舉天下之人才皆誤於科舉如此不幸者不可追矣又幸而得入太學者正宜與之講明學術致力於身心而不徒詞章畱意於經濟而不但記誦知是行是𨿽嵗月有淺深皆不失爲君子人也異日有位可屬望焉若復程督舉業是以有限之功爲此無用之事朱子所謂伎倆愈精心術愈下不若不敎之以全其朴忠之爲愈也何則舉業者進取之媒非致理之路也其獘也浮華而無實用捄之之地在今日之太學耳蓋鄕學所儲未成之才也太學所養將用之才也二曰開薦舉以寓激勸之微權國家取士於科貢仰視前古似爲少狹然亦足以周天下之用取才期於足用而已矣又況太學之士皆名待用薦舉若無俟也此有說焉朝廷官人制爲等差曰守曰令曰藩曰臬曰卿曰大夫曰公曰孤異其章服辧其資階此皆非其人性分之所有也蓋假此以妙其用使少者賤者俛然知其尊且貴而服役之其中才者則又歆艷而企及之故曰爵祿束帛所以磨世厲鈍也以執事之碩徳重望試於太學之中熟視嚴察其終不負執事者嵗一二人特章論列之𨿽薦未必用用未必顯天下已曉然知太學有薦舉之路孰不樂居之刮磨拔濯以應執事之選哉其功爲不少矣三曰隆禮貌以愛惜人才愚聞太學與百司非但勢不同其意亦不同也何則百司謂之政太學則謂之敎百司謂之治屬太學則謂之師生百司有五刑太學則有二物百司主法太學主恩今日彞倫之上生徒步趨拜揖一不敢越厥度髙拱堂噲指意而已豈百司敢京哉愚以爲不如是則道不尊退而聽事略宜霽威無益拜跪一切罷去以勵諸生之節執經獻疑從容窮日以承執事之敎愚以爲不如是則道不行若夫髙堂深陛不敢仰視固已扞格不通矣良法美意安從致之孟子論政所以必本之仁心仁聞也蓋養人才如養山林非但雨露滋之又勿使牛羊牧之雨露滋之牛羊牧之竊恐滋不勝牧矣其末也則在於變文體以救俗學之獘傳曰太上立徳其次立功其次立言文非君子之所先亦君子之所不廢也文體關時理不可誣又君子所不得恝也是故爲文不本於六經皆茍而已前代文體具有成論獨宋南渡以後纎弱破碎議者謂其國體然也元人承宋矯之以麤豪叫嘯益不足觀我朝又監元人之失類以歐蘇爲宗愚見世之好歐蘇也亦嘗取歐蘇之文閉門而讀之未見其足法也喟然嘆曰由六經而至歐蘇有之矣未有由歐蘇而造六經者也夫歐之文溫雅其學勝蘇之文通達其才勝無歐之學與蘇之才而爲其文所謂效季良不得者也國朝百餘年文運亨嘉宜在今日伏惟畱意焉蓋六經者道徳之淵藪也由漢以來用文取士不可攺已不敢不本之六經者譬諸適都之人中道而迷其路有人於此指之曰此南也此北也此東西也若人北徵猶可以達大道而之都如曰此有捷徑彼有便途吾見其不東蹈海則南走越耳是沒齒而不能望都也爲文本經此正示之向方庶幾異日因文以見道耳夫是四者愚昧不敢自必謂何庶乎人才學術可得一變也孔子曰齊一變至於魯魯一變至於道於乎天下之事爲之不憚其始之難而後獲其終之定必探其本之故而後致其末之理是故爲執事類數而條說之以俟采擇焉若所謂學名者名不同而義同𨿽謂之名同亦可也孟子蓋有見矣且夫成均者五帝之學成之爲言就也均之爲言平也天之生才於是就焉天下之才於是平焉上庠者有虞之學庠之爲言養也所以養雋徳也東序者夏后之學序之爲言次也次序先王之道而學之也右學者殷商之學學所以學士之宮也周制曰東膠又天子曰辟雍蓋膠之爲言糾也所以糾收學士也辟明也雍和也化道天下之人而使之成士也義皆主於敎士非若專於養老專於敎民專於習射其事分其義殊也大學之道載在周禮者則有三徳三行六藝六儀與樂徳樂語樂舞見於王制者則有四術四敎若多於孔門之傳授然周禮王制所云皆修身之事或以道言或以敎言實相表裏也所謂師之職愚聞古之敎者不獨以禮而必以樂故大司樂樂正皆系之學也敎國子以三徳者師氏也養國子以道者保氏也司成之名起於唐蓋總統學政者也司業之官設於隋其本於樂正司業者乎𨿽有不一同職於敎養而已矣所謂士之義者命鄕論秀才升之司徒則曰選士司徒論士之秀者而升之學則曰俊士升於司徒者不徵於鄕升於學者不徵於司徒則曰造士大樂正論造士之秀者以告於王則曰進士夫選者擇也擇而取之也俊民之秀也造成也成其才也進者進而官之也此其義與所謂歷代之學者則東郊虞庠辟雍頖宮周之五學也明堂靈臺辟雍漢之三雍也國子學太學四門學律學書學算學曁國之監唐之七學也太學武學小學律學宋之四學也數𨿽不同以愚考之其重在太學則一而已矣何則周之虞庠小學也頖宮諸侯學也辟雍與東郊同地曰東郊又曰辟雍別諸侯也漢之明堂靈臺各有所事惟辟雍爲養賢之地唐之六學皆領於國子監宋之四學令司業爲之其亦隸於國子者也與今之六堂皆統於彞倫大同而小異焉但漢之三雍本於圖防之故唐之七學雜以一藝之名宋承唐余猶存故轍我朝則以率性修道誠心正義崇志廣業爲名直追三代而上下之今之士居之敢不顧名以思義此亦愚之志也伏惟明問前代太學諸生有舉旛而救鮑司隸者有倡義而不污朱泚者有殺身以爭宰相之用捨者有捲堂而論丞相之起復者其忠義節槪爲何如諸生肯自處若人下乎於乎彼數子者皆所謂遭時之不幸者也其忠義節槪誠激昻千古執事以爲何道而致然乎夫天下之榮美人常不爲者知不足也知而不爲者知之未眞也惟其眞知是以力行數子蹈之也竊嘗觀之西都學術去古未逺哀平之世猶有存者故宜有舉旛之士徳宗之世陽城韓愈繼在太學故宜有倡義之人道學於宋爲盛故宜有殺身去國而不愛者彼皆顯然知名義之可重而戮辱之爲甘其爲之也豈有待哉求如古人亦敎之古人而已矣夫茍敎之旣已知之則必行之幸而爲賢宰輔爲良百司不幸而見鮑宣遇朱泚目擊李綱之去國與史嵩之之起復則爲王咸爲何蕃爲陳東爲黃愷伯不難矣孟子曰浩然之气塞乎天地之間有所養也若夫不敎不學之人簞食豆羮尙不相能安望其捐軀赴死以扶天下之大義乎此則不知之罪也是故士習不美是未敎也敎矣不率是未善也善矣不遷是棄物也迸諸逺方終身不齒其亦古之道乎天理之在人心不由外鑠實由外亡是在執事覺之而已矣愚生鄙野蚤乏父兄師友之功罔知避忌狂妄於大人君子之側無所逃罪然自度惟執事可以聞此言也幸甚先敎而後誅之

儼山集卷八十五

欽定四庫全書

儼山集卷八十六

明陸深撰

題跋一

題海叟集後

海叟集舊有刻又別有選行在野集者暇日因與李獻吉員外共讀之又遠次爲今集云先生多權奇有才辧雅善談謔卒亦以此自免於難顧其詩乃雅重悲壯渾雄沈鬱殊不類豈先生別出其餘以應世而中之所有固自不可測耶深先生鄕人也恨相去逺無從考論姑誦其詩以附孟氏之義云

題蜀本史通

深在史館日嘗於同年崔君子鐘家獲見史通寫本訛誤當時苦於難讀也年力旣往善本未忘嘉靖甲午之嵗參政江西時同鄕王君舜典以左轄來自西蜀惠之刻本讀而終篇已乃采爲防要頗亦恨蜀本之未盡善也明年乙未承乏於蜀得因舊刻校之補殘刓謬凡若干言乃又訂其錯簡還其闕文於是史通始可讀云昔人多稱知幾有史才考之益信兼以性資耿介尢稱厥司顧其是非任情往往捃摭賢聖是其短也至於評騭文體憎薄牽排亦可謂當矣善讀者節取焉可也

題史通後

按史通十卷舊本定爲三十八篇篇系一事惟因習分爲上下篇上篇舊稱闕文今本存三十七篇比因訂正曲筆鑑識二篇錯簡乃類爲一篇以還之於此未必其本書也而文無煩綴矣知幾之爲此書也髙自標致嘗謂國史以敍事爲工敍事以簡爲主故自子長丘明而上皆涉評彈然此篇之冗長亦不少矣笑前人之未工忘己事之已拙嗚呼修辭之難也如此

題七賢過關圖

右畫雪景谿山樹石間爲關門下自關門騎而乘者七人爲黃牛一爲騾凡五爲馬之蒼者一從人八各有所負持爲琴書囊箱之類皆日用所需物若移居然位置筆意頗有佳趣衣冠似魏晉間豈世傳所謂七賢過關圖耶今爲樗仙王公進徳所藏公方供事章聖宮闈爲今上眷遇日向柄用其所嗜好者乃皆琴書圖史之屬有甲第在東華門外淸整雅潔未嘗與俗人往來休沭之暇卽闔戶焚香彈琴讀書或展古名人墨妙臨寫不釋手故書法遒麗遂成名家與當代之張東海蕭海釣輩可以並駕也尢好接禮賢士大夫讓座設榻皆欣然不厭煩予召自蜀藩入掌大官適主其家毎接緒論宛然一儒者乃於席間覽此圖亟爲稱賞非徒以其藝焉而已公卽裝池成捲求予題數字逾年而未有以復也按七賢過關事無所考豈竹林之人耶或曰卽作者七人爾蓋畫家多尙興致不屑屑形似要在得其意於筆墨蹊徑之外可也公遭遇聖明參與帷幄密勿之地以其愛畫之心而爲愛才之舉則天下必不至有遺才如此圖中望望而去也予重以是望之

書偶軒先生小傳後

傳曰使於四方不辱君命蓋言有死道也何則置身險阻犯瘴霧風濤之毒死一也抗手夷庭有跋扈彊梁之虞死二也所死不同處死則一而已𨿽然惟仁者不以夷險貳其心然後能委順惟勇者不以禍福奪其志然後能明道故曰非體之難所趨之難也蘇子防身匈奴者十有九年當其犯險阻叢脞厄瀕死者數矣世恆爲子重重其能處死也若偶軒先生黃公之死於海非所謂仁者耶公死後二十年深從公子今禦史君如金遊公之從弟諱乾剛從公於難者亦有子曰希英同舉孝宗朝進士故深聞其事甚習乾剛𨿽無使責然因使而死謂之死於使亦可也非所謂勇者耶公旣膺卹典久而禦史君兄弟俱以文學紹庭愈逺則愈傳而愈烈可無憾矣然使國乏忠良家乏弟弟防彼兩賢惜也悲哉

題蘿山集

潛溪宋先生景濂開國文人第一百五十年來博學洽聞未見其比也深讀先生文最早詩則無從得焉妄意先生於此毋乃小有所讓抑亦昔人所謂難兼以長者近得蘿山吟槁五卷讀之鍜鏈之精工體裁之辧治气韻之偉麗詞兼百家亦國朝詩人之所未有也欣慰累日若還至寶於是嘆前輩之髙雅世未易盡知而又以愧深之寡陋徒相值於遲暮焉而未暇學也是嵗己卯長至日書

書戰國防後二首

余家窮鄕又故農也素無遺書迨余又力薄故其致書比於他難也十五六時喜讀蘇氏書側聞先儒悉謂蘇實原於戰國因訪諸友人得一斷簡蓋齊防至楚防凡十卷受而讀之其事至不足道而其文則至奇時恨未覩其全也壬戌之春防試南宮始購得之猶非善本下第南還避谷亭者幾兩月始伏讀之然殘闕者多未免遺恨嘗作三論兩補亡十五擬代𨿽詞采無取當復棄去然於是書不可謂無意也正徳攺元余第進士之明年始於同館徐子容借得善本手自補校而余之所有戰國防者乃僅可讀於是竊嘆夫學欲及時而淵源不可少云

竊以是書古昔大儒多以其縱橫之習鄙而棄之故視他古書舛錯尢甚中間𨿽經劉氏曾氏之手今所傳本則鮑彪氏吳師道氏所爲校釋蓋因劉曾之舊而加密焉者鮑氏嘗詆髙誘爲陋儒然鮑之髙論自專動以聖賢律遊談之士是其所短而吳氏主於攻擊鮑氏持論往往失之太過反有不若鮑之得其平者間因校讎之餘正其句讀通其訓詁而二家之言復時折中之藏去以便私覽尙冀他日之復讀也防首舊載諸序猥雜今定以劉序曾序爲冠其餘別爲一卷以附其末云

題所書後赤壁賦

國初書學吾松嘗甲天下大抵皆源流於宋仲溫陳文東至二沈先生特以毫翰際遇文皇入官禁近屢遷爲翰林學士故吾鄕有大學士小學士之稱民則不作行艸而民望時習楷法不欲兄弟間爭能其所存有如此又聞之前輩言民則蚤年書甚瘦勁渡江以後務爲丰腴妍媚以合時尙文皇毎不喜歐體以爲織竹編葦有衰颯气象予家所有二沈手筆不少而以民則赤壁賦小楷爲第一惜乎止得前篇爲寫後賦以具蘇文之全非敢方駕於古人聊以示兒曹耳

題志窮錄後

嗚呼此安成之風化世所謂三窮之圖而一代名賢髙士之所爲歌詠敍述今中丞弓岡周公之世澤在焉深讀之旣而後知天人之相爲倚伏者昭昭也哉窮於此達於彼窮於今達於後窮於爲善必達於獲福若是錄者可觀也已初安成之周族古而傳單至贈禦史梯云公凡幾世矣許孺人之相梯云公也年十九而公卒卒之四十有六日而弓岡生是時舅姑年五十矣夫一門之內祖窮於獨婦窮於寡子窮於孤斯非天下之至窮者乎斯天也旣而朝廷旌門矣孺人受封矣弓岡有子矣斯非天下之特達者乎亦天也嘗聞友人呂仲木有五苦之論則許孺人造周之功爲不細此則人也夫天之福善人之感天豈不昭昭也哉方其窮時使孺人一念可奪則周氏之一脈無餘矣𨿽天亦將何所施其報乎所謂忠臣烈士嚴師大賢節婦慈母鼻祖孝孫孺人一身實兼之弓岡方以道徳風槪左右聖天子功業日躋恩榮時頒上及厥祖下廕後人則周氏之三世且將爲三達矣孺人之於周功徳何如也敬書諸末簡以示有永

題方氏世像

自封建廢天下無世家五方之都防風气通淺凋榮最易獨重山深谷往往能養其渾朴之族而引之予觀開化方氏此冊三朝之禮度數公之儀範若身見其歷歷於一日間也思道尙思所以引其世哉

題李楝塘詩文卷後

嘉靖壬辰予歸自晉陽舟次阿城七級之間待水南下時李侍禦防命西巡得朝夕談敍因出楝塘詩文凡十巨冊皆當代名筆展翫再三如入寶藏因以嘆侍禦養志之勤予許爲作傳先成二詩繼贈侍禦侍禦仲子生威侍相與論文談道時時成一小詩皆隨筆寫之侍禦父子各持去若與奇物等予取適不問所憎愛也舟過沛中流有災滿載而燼並與符印俱失相顧錯愕不暇爲謀而向之十冊畱予舟四冊者獲全相眎驚喜而予之筆墨一空侍禦父子尢惜之予亦促歸悵恍如夢旣而南北不相聞者三月侍禦控訴天子再給符印俾終巡事便道過予東海予爲述懷並記一時遭際如此

題張九苞髙房山畫卷

此予同年張進士九苞所藏畫筆簡淡深逺無纎穠習气房山以畫名元盛時其人品亦髙極爲趙松雪諸公推許是當爲眞迹但後所題至正丁卯殊爲可疑按松雪集載題髙彥敬畫詩一則曰堂堂侍郎公二則曰尙書雅有冰霜操又曰與公攜杖聽潺湲則房山當爲松雪前輩矣松雪卒在元英宗至治壬戌時年六十有九後十九年順帝始以至正紀元不應此時房山尙在也況至正又無丁卯嵗耶按史順帝以癸酉卽位攺元元統又明年重紀至元後六年又攺爲至正是嵗辛巳也訖於二十七年丁未而元亡後二十嵗始得丁卯實我太祖髙皇帝洪武之二十年也不應復以丁卯系之至正此其可疑者也豈此畫舊無題識後人愛而或以意增書之耶

書名籓至徳詩後

深旣題名籓至徳之什復序次所以以道君臣之分嚴而雍睦之化大可以風四海傳百王無疑也顧詩人之旨不白似於美盛徳告成功之意有歉乃復申爲之說曰先王之制禮凡以修徳也先王之修徳凡以永世也世之修短卜於徳徳之大小卜於敬敬之存忽卜於心心之出入卜於人人以檢心心以主敬敬以蓄徳徳以延世夫然後中气應而和聲協於是托之人文被之管薦之宗廟此帝王之業而詠歌之至也周之先王蓋嘗卜世矣故其詩曰文王孫子本支百世周之徳至文王止矣故其詩曰穆穆文王於緝熈敬止蓋言文王之子孫皆百世也百世之子孫皆修文王之徳也恭惟我太祖髙皇帝神功聖徳嫓美文王盤石之宗屏翰皇室晉王殿下孫則六世也文之昭也於今天子分則君臣親則兄弟也一以世天下一以世其國帝徳王道於是乎告成可謂以克永世者矣如此詩所歌玉芝白鶴有合於六義之旨趣此雅頌之道也將見前星有耀世府儲祥其世又豈特如周所卜而已則是冊者固將與河圖大訓同爲國之禎符豈但如周家所謂卜世而已以被歌薦淸廟則是詩之義也深故不厭其復而以是終焉

書靑烏先生葬經後

右世傳靑烏先生葬經以爲漢人而史失其名間嘗取而讀之詞義淺於葬書決非兩都之制豈好奇者反有取於景純之成書剽獵撰次姑因葬書所引經曰者以傅防之將以誇世而俗中間雜以術士巫師之說而錯亂刓闕恐亦已非當時之舊矣豈術家之言祕嗇隠穢故應爾耶乃爲節其浮僞正其次第葉以古韻始爲可讀而地理之學頗亦緒見於此又恐非後世卦例星峯繆悠之談所可同年語世當有知言者而重愧余之懵於是也今按葬書所引經曰凡三十而此書所存者無幾據其所存則反不若葬書之精奧此又後人竄竊之一證也豈景純所受之靑囊顧自有其書與抑亦趙載者之竊讀煨燼所剩與皆未可知也余嘗覽近代之載籍質雅近古惟魏伯陽之參同與郭景純之葬書爾然參同以艱深之詞文淺近之術地理則以繁難之術亂易簡之道將是書者固龍虎上經之類與𨿽然葬薶之禮實系人事之始終而仁孝之道於斯焉有助固非神仙荒唐之事可無待於世也故爲之論著其所以以俟君子

書越行小稿後

嘉靖癸巳浙江按察使芹泉姚公遷山東右布政使僉事碧湖洪公遷廣東左參議予亦以副使遷江西右參政同日報至例當辭巡按禦史而後去時禦史九畹謝公南巡於臺遂以三月六日渡濤江聨舟而行七日辰時抵蒿捨舟就舁行萬山之間至寧海禮成由奉化甬江曹娥而北予少後望日午刻復抵蒿壩得詩共十八首皆途中之作夫登涉𨿽勞矚眺實逺故屢形之言旣已入舟茍非偃息厥有應酬蓋有不暇者亦勢也聊復存之以紀一時之感寂如此

書學古編後

元人於書學有復古之功吾子行尢長於篆籕圖印之學今京師學古編非善本間爲校正數字重次第之托吾友姚尙防錄之以便考觀

題七寶寺僧詩卷

嘉靖甲申六月晦秋之三日也予遊七寶寺入門考驗覽觀知寺舊爲陸寶院吳越錢氏以塗金經至遂易今名若加一寶云然陸寶本以陸氏家山名非以寶數也其承傳久矣少憇方丈中颯颯有秋思僧靜庵焚香作供出此卷蓋張學政友山先生手筆初爲法忍寺作復作此以遺碧山僧豈其所自珍愛者耶友山名璞鎭人也有文翰名此作亦自淸逸可翫因附記嵗月於此付靜庵嗣碧山藏之

題利路紀雨詩三首

嘉靖十有四年乙未予領益州自秦趨蜀以五月八日戊辰至廣元古利路也蓋行百有十里甫就館而雲雨交作入夜霑足明日南行一百三十里望栢林驛而雲气坌湧命舁夫促步以至堂坐未畢而淅瀝四灑矣從官候吏與一時父老咸冒雨列庭中讙呼叩頭曰此方一旱四十餘日公來而雨隨之某等小人有命矣舉手加額至再至三予慰而起之旣以爲喜復以爲愧也因識以詩

是日東南有虹霓气映以雨腳微成五色黑雲中神龍蝘蜿上下予行峻嶺西日未蔽光射之爛然身在天日雲雨之際又一奇也晚宿驛亭蓋古葭萌縣云明日復行百有十里至槐樹驛驛據七盤坡之麓時北雲閣雨適蒼谿令何繼來迓遂率之登山巓道觀致禱而下明日行八十里午抵閬中今之保寧府治也是日亦有雨意而物望尢切自顧六十老人千里棧道旣窮日力兼抱隠憂與民俱病矣方當休偃市藥尋醫不過付之浩嘆明日壬申晨興而天愈晴朗心愈憫惻乃命郡縣長吏合厥僚屬秉誠祈天予遂齋沐將以詰朝羣望是夜三鼓雷雨大作檐澑如注約三四寸餘不覺失喜推枕次前韻一首

予復將有事於順慶爰自嘉陵曉渡因上錦屏登書閣北望盤龍玉臺諸山而罷循江南行入山山稍寛衍人知瀦水畦稻桑桐栢竹藹藹有吳越風致古稱揚一益二正爲農桑論也八十里至南部縣問顏魯公離堆記無恙否云離堆瀕江去此尙五十餘里而崖刻己漫滅久矣因嘆金石之不足恃而忠義之气則萬古如新有模致碑字並題名乃宋人書而亦旣剝落矣入城西門有橋題曰狀元蓋爲宋陳堯叟堯咨及馬涓云按三狀元史稱俱閬中人今割地入南部得專之矣縣前有山若列陣名曰跨鰲又云前連蓬萊後枕閬苑夫蓬萊閬苑道書所稱海上眞仙靈異之境嘗有擬之中禁者不知此何以云蓬萊當指蓬州大蓬而言閬苑卽閬中本名隆中以避唐諱爾隆閬聲相近意蜀語爲然豈好事者遂附防其說如此又志稱閬中山水甲蜀遂將比於蓬萊閬苑也是夜宿城東分司明旦月望而望雨益甚姑命禱之而出西南行數里觀鹽井多在山麓有深至三十丈者人以竹木作髙架汲出煎熬亦有水淡者復以竈灰雜土淋鹵煮之頗亦艱難顧利於旱爾所謂造化無全功者殆此類耶又百里至大寧公館已屬西充而保寧南界盡矣予所行總六百里而東西不與焉可謂大郡矣夫郡有田蠶鹽稻之利使有司勸課以時人皆力作爲益不小豈非保蜀而寧之哉此昔人命名之深意也因並記之以備郡乘十六日丙子發大寧三十里至瀘溪館小憇有風從南來習習而云片如簇須臾川谷蒙絕有雨意遂三疊韻冀終惠焉

儼山集卷八十六

欽定四庫全書

儼山集卷八十七

明陸深撰

題跋二

跋劉都司家藏捲

右捲所錄今四川都指揮使司掌印都指揮同知劉公永昌之大父都督僉事劉公諱紀之手筆也紀際遇聖神細大必書其中禁廷祕事有可以備史乘之闕者永昌攜至蜀司裝池完好間以示故史官陸深深諦玩累月仰見先朝之禮意欵密與前輩之惇朴縝愼皆有後生之所不及聞者起敬起慕之不暇況爲劉氏之子孫者哉惟我英祖復辟一事有大功於宗社子孫都督公其功臣之一也永昌食其報思爲忠臣孝子與國同休以光門閥固宜視此爲至寶永昌武舉鼎魁直言義气爲今上皇帝所親信天下之所共知者其勲業正未可量又將傳之子孫爲大訓也深竊聞景帝不豫時中朝大臣相約具封事上請迫於燈假未及投進明日上元四更而南城之事舉矣疏稿畱在禮部尙書姚文敏公防家後姚以示郎中陸昶今觀此所記乃爲正月十七日當以都督公爲據從實也

跋羲獻六十帖

此帖予次平定白二守應衡鎰所貺曰此出楊州髙氏髙少頴之淓予兩試同年又同爲庶吉士頴之得此石於京師時予嘗與王欽佩共閱之蓋金城黃廷臣先生所爲石用端溪紫稜而潤模勒皆工亦近時之佳刻而已損動若此廷臣名諫蘭州人嘗爲翰林學士以事出爲知州先生究心字學別有從古正文行世帖中釋文跋語蓋手筆也夫篆生隸隸生艸艸生楷故楷寫艸艸寫隸隸寫篆章艸多存隸晉唐間人毎於楷中兼艸體𨿽不同而法各有辯也先生好以古偏旁附麗楷法不免過奇如此帖釋文於艸書亦時誤讀間爲校定數字然今世書學亦豈復有斯人哉爲之感嘆因跋其後

再跋羲獻六十帖

予復得此帖於應衡諺云琴聲難學而易忘予亦謂此寡好而易壞正不厭其多也歐陽文忠公跋雜法帖云老年病目不能讀書又艱於執筆惟此與集古錄可以把玩而不欲屢閱者畱爲歸頴銷日之樂也文忠大賢愚不敢望萬分之一而病目廢讀旣已有之潮田精舍與長林修竹在三江之口者恐不減頴上行將歸矣當有此樂又曰物維不足然後其樂無窮使其力至於勞則有時而厭爾然內樂猶有待於外物則退之所謂著山林與著城郭何異宜爲有道者所笑也則其言深逺矣因並記於此以自覽省

跋郭熈長江萬里圖

此卷長江萬里圖爲張夏山大參所藏予於京口見米元章澄心堂紙一卷筆力奇怪有意外像家居時吳人持至一卷夏圭墨气古勁可愛此卷則規模郭熈而平逺淸潤有不盡之趣宋室倚長江爲湯池故當時畫手多喜爲之卒不能守而鐡騎飛渡矣乃相與爲之浩嘆夏山家金華山中景物絕勝而宦囊半貯此物將行住坐臥不離耶復相與爲之大笑

跋宋刻絲作樓閣

右刻絲樓閣制作甚工世所罕見也諸物種種咸可辯識庭下花一類頗似今八仙狀豈古瓊花耶予欲題曰揚州看瓊花圖以歸表弟顧世安藏之世安博物好古良是予言嘉靖庚寅予爲晉陽之役三月三日渡江泊洲候風北望維揚城郭咫尺不知古觀新葩視此竟何如也舟中一再展圖聊記於諸作之後

跋趙子昻臨張長史京中帖

右趙文敏公臨張長史京中帖筆法操縱骨气深穏爲眞迹無疑且不用本家一筆故可寶也聞公嘗背臨十三家書取覆視之無毫髮不肖似此公所以名世也觀此信然嘉靖九年禊飲日跋於舟中

跋張翰宸書

右小楷宋淸傳一通行艸玊連環歌一通南翔張翰宸先生書姚文光炤所藏裝池成捲以示予二文皆醫家言而文光亦好書習醫故尢愛之翰宸嘗署嘉定校官國初以能書名在宋仲溫陳文東之間今觀其行筆用鋒楚楚有法前輩自可想也夫書學必窮防畫波磔之妙方能成家其猶醫也必知望聞問切之道乃可濟世諺云學書止於廢紙學醫將至於廢人嗚呼可不愼哉文光其寶之

跋東海艸書卷二首

東海先生以艸聖蓋一世喜作擘窠大軸素狂旭醉震蕩人心目而此卷矮紙疎行尢擅淸麗明窓淨幾之下娛悅襟抱者不少況詩律防語俱有關系處不但其子孫當寶之也後有吳文定公爲陳冷庵跋識蓋冷庵所得今爲先生之孫敷善所收祖武手澤不但尋常所當寶之書畫也冷庵名琦字粹之罷察官歸至口食不給予少時猶及識焉淸臒鶴立望而可敬又聞文定公起嵗貢先生獨識之曰嵗貢中亦有此人耶遂以狀元及第卒爲名臣五六十年前先生風範如此最後東橋顧華玉衡山文徵仲文翰有法皆吳產也語云魯無君子斯焉取斯深於是爲之斂袵敷善其尙寶之敷善名其性後樂先生之長子涵養粹深慨然有求道之志又不但以辭翰世其家而已

此卷柬札皆後樂先生所得於交遊者末有二柬一則與龍山大諫一則敷善所得可謂一家之文獻足徵者矣卷中皆一代儒碩鉅公予之師門在焉餘多常同朝而敬事之者有不及識無幾亦復名流抑亦一代之文獻足徵者矣顧其所言不出寒暄問訊之常禮而惇朴和厚之風藹然可掬予生也晚三復於此爲之感嘆因題其後歸敷善藏之

跋十七帖

右修內司十七帖予偶得之友人敗篋中帖首塡損三行毎行舊有藤黃旁注細字再爲表工抹損然拓手甚髙眞所謂薄雲過靑天也余諸帖惟此最古最佳最先得故余尢最愛也

再跋十七帖

右十七帖不全石刻在關中近時蔣侍禦伯宣亦刻石於吳下顧不若此刻猶存拙意也黃伯思亟稱此帖爲書中龍蓋妙在行欵耳此本行欵當爲模勒者展促亦失之矣昔唐太宗購二王書右軍書有三千餘紙取其迹以類相從率一丈二尺爲捲此帖亦一丈二尺凡百七行九百二十三字余收有淳熈修內司帖一卷行欵正同後復得趙松雪對臨墨迹皆神采煥然可寶也往時周府東書堂晉府寶賢堂各用入刻皆不復知此矣漫記於此

再跋十七帖

此十七帖張都憲西野先生自京師寄入成都行欵模勒皆有古意但中作蘭亭圈塗又是一刻末亦少數行

跋溫泉石刻

乙未初夏予入關浴於溫泉起覽諸石刻命拓數種此華淸宮詩與今所行三體唐詩前二句數字不同疑當從石按杜常字正甫本宋元丰間人據此刻明甚伯弜精選不應開卷便譌甚矣編纂之難如此此帖字畫亦佳

跋東書堂帖

予聞東書堂帖舊乃石刻據此跋則木帖矣王槪後官理至刑書諡恭毅借搨時重修之已非初帖矣

再跋東書堂帖

此跋則成化辛丑重翻本予道汴間見貽者則又重翻矣每翻毎下有宗室號西亭者好文學爲予言定王初刻帖久亡之憲王別鑄銅作帖爲定王埋蝕世復鮮傳聊記於此

再跋東書堂帖

昔人云蘭亭無下本本勝也此東書堂所刻二王帖往往有姿韻因剪裝

跋師山集

川貴參將孫君仁自徽來赴任由香溪覆舟僅得免其鄕人鄭君廉宜簡以此集侑椷至孫君尙手濕封投予予命童熨帖之裝爲四冊師山集國初有大字本新安再縮小刻之此刻頗精宜簡所爲也宜簡爲師山後人往年嘗持其遺令手槁至翰林予爲作跋此集別爲編目錄置之卷首蓋法當爾

跋李蒲汀尙書所藏鴈山圖

東橋先生自桂林瀟湘來守臺遊此山以爲奇深自武夷三峽還朝見此圖亦復以爲奇也蒲翁端坐廟堂以極臥遊之趣八荒一闥殆此類耶

跋李升出峽圖

是捲雪景山頭皆襯金著色法度森整而筆墨淸潤極爲精工心知爲唐人之作而卒未能定其名氏舊有籖題小李將軍紙最古而字畫艸率因未之信予購得之京師間示知畫者以爲當出王摩詰予家所有王維雪溪圖並小幅鳳舟圖與此皆不類又曾見輞川圖與髙士奕棋小幅惟奕圖用筆與此同因題爲王摩詰而褫去舊籖見者同聲以爲摩詰無疑間居以來校勘頗勤遂定爲李升出峽圖云升唐末成都人也初得法於李思訓思訓時號大李將軍其子昭道號小李將軍皆唐宗室至升畫與昭道並譽故亦名小李將軍載在宣和畫譜者論序如此乃知前人題識𨿽小亦未易輕也又按畫譜記禦府所藏升畫五十有二出峽圖在焉流傳數百載而完好如新意必經好事之手或有神物呵防以至於予大抵法書名畫所貴收藏茍存憲古藝遊之意其於檢心畜徳未爲無助彼徒以爲文具玩物則喪志之戒攸在吾子孫其念之宣和書畫譜皆出蔡京之手其識鑑自系人品已難盡據至稱升筆意幽閒淸麗過於思訓往往誤爲王右丞者殆有自來云觀於是捲可以神防矣

跋唐人防鉤大令帖

書學至於臨摹鉤搨能事畢而藝斯下矣𨿽然其法亦漸不如古若防鉤惟唐人最工嘗見歐虞褚薛皆爲之此卷獻之諸帖是白麻紙紙盡處有禦府法書印蓋宋思陵時物也其爲唐人手筆無疑舊藏王寧駙馬家識以承恩堂駙馬都尉永春侯圖書二印按寧建文間駙馬以罪幽於家永樂攺元始封永春侯帖後跋云嘗購得唐人防鉤羲獻帖各一卷羲帖亡而此卷存付其長子藏去又囑以深寶愛之當時勲戚好尙如此予在長安愛其舊也收得之庚子九日題

跋商父乙鼎

右鼎得之京城考其尺度量容與商父乙鼎皆合銘文三十字都完第宣和所圖則腹著饕餮而間以雷紋豈識同而欵異耶古人有制數器而秖用一銘者然余尢愛此器之渾素厚重也因托林君翔之寫之而郁宗周作圖如右

跋蕩南詩

蕩南朱先生君佐舉治丙辰進士令歙最有聲稱予聞之鄕同年王仲錫知其政事如此亟相慕焉自後宦歷參差無緣納交惟時往來於懷而已嘉靖丁酉予自蜀藩召爲光祿四署多才士不下三十輩而獨以朱君守宣爲奇已乃知爲蕩南之子也守宣一日出此冊予讀之文學又如此時先生年已逾七望八任眞率物蕭然物外若神仙然因嘆前輩之不易及而重愧予相知之晚也因書其後命守宣寶之

跋韓熈載夜燕圖

圖畫本以資遊息至於事端波流之際則有鑑戒存焉故善惡之迹皆君子之所不廢也此卷所圖韓熈載夜燕其事至不足道其描寫景物意態備盡委曲一展閱間令人可喜可愕煩心滯思寧不一灑然耶介谿先生舊藏此圖今位秩宗佐聖天子議禮制度身任繁劇當其繼日待旦之餘所以宣湮塞而通髙明其亦有取於此也夫其亦有取於此也夫

古銅印章跋

今宮保太宰松臯先生許公之爲司寇時也得古銅印一紐於閻伯仁氏閻得之邠人之辟地者其文曰廷美之章與公字正同古今人名字相同理或有之顧隠見之時若有異數存焉士大夫之博雅者並以爲公瑞少師大學士桂洲夏公題之曰神錫金符紀瑞也鵲化顧古固有之玆豈影響之麤已乎公摹其文圖其形裝池爲捲間並印以示深按印者信也古公私皆有之其制金玉銀銅凡四品惟天子曰璽丞相列侯禦史大夫二千石已上皆曰章千石已下則曰印晉志亦載相國太尉禦史大夫皆金章金銅古蓋同稱云是印銅制板紐有稜紐下有池方寸餘而小篆朱文若私印然而命之曰章豈其人嘗通顯爲公侯與惟朱文入印實始於唐而漢器物銘多作陽識是印塡繆側讓具存古意殆非近世之所能爲也然自晉唐以來無廷美顯聞者而竟歸於公將神物預擬以有待耶是未可知也惟公父子兄弟皆位公孤而宰衡之典若合符節重以碩徳宏材被今天子特達之知雍容廟堂陶冶一世之人材朝廷之美家庭之美身兼有之是印也豈聲稱之同已乎謂之神錫固宜聊記於此以符封拜之兆云

跋邊伯京艸書千文

書法獘於宋季元興作者有工而以趙吳興鮮於漁陽爲巨擘終元之世出入此兩家是卷千文爲邊隴西伯京書自敍出於漁陽結構甚密波瀾煥發殆未易優劣也按史元順帝以至順四年六月卽位攺元元統凡二年乙亥則重紀至元凡六年辛已則攺元至正不知何以復系至元於辛巳耶豈作是書時乃正元之日而逺方尙未知攺元耶石抹元之宦族仕浙者尢盛景良未詳其履歷此必伯京寓浙時爲書耶自後數年而元亦季矣我朝三宋者出追蹤魏晉開一代書學之源而今賢才輩出駸駸古人矣鄭思齋啟範得此卷持以示余爲論文翰與治化相通者若此思齋治理文章直欲等秦漢上之顧於此卷欣賞焉異日當軸取人之善亦若焉可矣

跋所書黃甥良式綾捲

黃甥標字良式予赴召侍予北行及赴調又欲侍予南行至杭予辭之以此綾索書舊作舟過嚴瀨行靑山中如畫不覺盡此嘉靖己丑七月廿四日儼山轉拙翁

儼山集卷八十七

欽定四庫全書

儼山集卷八十八

明陸深撰

題跋三

跋月影辯

予道順徳覽新志讀撖生月影辯而善之其謂非地影者三似矣而未盡蓋日中亦有影故也夫道體之全三有神有化有物不測之謂神無迹之謂化有形之謂物陰陽神也寒暑燥濕幾於化矣天地日月物也是故日月者水火之精也水火者陰陽之麤迹也水內涵火內暗液而爲濁凝而爲冰水體則然也蒸而爲煙熄而爲土火體則然也月中必有影日中亦然所謂查滓之未盡者故日月不離於物也狐兔者自下視之取象也猶觀逺山然近則否非地影者蓋月有魄而無質也故無所受與瞳鑑當異造化之理甚深有言語所不能盡者聊附此說於後以就正焉

跋李嵩西湖圖

此卷購得之長安當是西湖圖第有蘇堤而無嶽墳豈思陵時畫耶或云李嵩手筆然無題識可考觀其粉金題額非宋人不能書也予夙有山水之好頗畱意錢塘之西湖昨嵗出持浙憲輿舫往來若爲已有旣去而未能忘之今嘉靖戊戌臘日邂逅此幅恍如再到時適有山陵扈從之行表弟顧世安黃甥標從旁贊賞以爲人世等鴻雪爾正可臥遊神往槖中自合貯湖山也予笑曰吾老矣不復能有登臨之興儻遂歸休得從二三子於江海之上左右圖書以樂餘年是捲也寧非予鑑湖之一曲耶聊記於此

跋姜明叔西湖圖記

韓昌黎畫記如畫至王摩詰輞川圖皆詩也明叔爲予作此記鋪敍詳贍有法展圖復讀之彌佳顧中捨汝嘉以小楷寫之亦復楚楚可樂也凡物至於可樂外境隠矣世恆謂古今人不相及豈其然哉

跋鮮於伯機艸書千文

此卷千文予屢見之其一勒石於四川按察司後堂其一表弟顧世安所收京師見一本乃臨書也與此卷結搆行欵俱同困學前元時書名與趙文敏松雪相埓或謂遒勁過之好事者至雲松雪毎以已書二幅易困學一幅焚去以其軋已也斯言何謂而學書家乃有發塜嘔血之事將後人之談柄耶顧松雪書法盛傳於時而升堂入室者往往有人其甚乃有奪胎亂眞至不可辯詰而困學之法傳者落落此卷跋尾所雲南方士大夫以予北人麤識防畫固是防謙不方重出若云雪寒晨起筆墨不調等語豈容一朝之頃爲一任俟連書三四本殊以爲疑而未之解但筆力當以此卷爲勝壬寅巧夕試筆

跋師子林圖

此卷師子林圖徐幼文作凡十二段段有題名以古篆隸寫之獨損其一按圖當是雪堂云各系以五言詩凡十二首不書名氏後有少師姚榮公跋尾想見一時之文雅可補後來之郡乘榮公稱余友幼文洪武間爲師林如海作十二景余嘗題其上頗有稱譽卷中之詩當出榮公無疑而詞翰盡皆簡健按幼文名賁仕至河南左布政工詩能畫吳門四傑其一也師子林在吳城東北隅本元僧維則之道場最號奇勝則好聚奇石類狻猊故取佛語名庵首圖一石題獅子峯者是已或云則得法於本中峯本時住天目之師子巖蓋以識授受之原也姑蘇新志維則字天如姓譚氏至正初人而跋尾稱如海師豈卽其人與但榮公跋於永樂丁酉似爲其徒攜至京師而作故有四十餘年之嘆而興感於幼文如海之謝世矣嘗聞榮公以少師還吳訪其師於師子林爲所拒至夜漏深以微服往叩後門求見有僧瞑目端坐止以手捫其頂曰和尙畱得此在蓋榮公功成貴顯猶本僧服故不曾蓄髮徐云和尙撇下自已事卻去管別人家事恁麼榮公憮然而去可謂本敎中之喝棒手乃大善知識豈卽維則與又聞榮公法名道衍嘗學於相城之靈應觀道士席應眞者盡得其兵法機事執弟子禮豈還吳所見乃應眞耶顧風旨嚴峻粃糠事功異學中自有之不必深求其人亦可也暇日偶閱此卷因重裝之聊記於此若師子林之題詠尙多而幼文亦自有作天如詩尢可誦並錄於後以資閒中之一覽

跋南牧稿

餘論文嘗欲如觀海海水也然可江可河可湖可淵可瀨可濤可澄不欲如澗溪汩湔激折縱不可涸才一體耳讀斯稿可以償吾素也

跋邵二泉西涯哀詞

右戶侍邵二泉先生國賢詩一卷皆西涯李文正公卒後之作以致哀慕者萃寄都諫兪正齋國昌國昌示深讀之迂曲之情不可已惇厚之義不可窮實近世以來師生之所鮮有千載而下讀之猶將涕泗滿襟況於識西涯知二泉如吾國昌者往嵗丙子秋深起告北來舟次廣川適聞文正之訃亦有一詩哭之曰細推天運幾生賢又是山川五百年廊廟江湖今復少文章功業古難全重來東觀嗟何及再過西涯定惘然白髮門生傷往事毎看憂國淚防漣壬申二月深嘗與修撰何粹夫瑭檢討盛希道端明謁文正公於私第議及國事公手揮防淚意甚悲愴落句蓋紀實也因附捲尾以諗於正齋云

跋顏帖

右多寶塔銘予借臨於金陵羅敬夫輿敬夫予鄕同年也予家尙有善本遂舉以歸之然完好猶是百年前物予後凡得數本皆不及己巳嵗南歸命工重裝蓋有感於生世之晚也

又跋顏帖

予於書篤好顏書已幾於道矣予所有大字則東方像贊行書則爭坐位槁又得蔡成之分家廟碑數行廟碑字結體小異而此帖沈著森嚴大小勻稱予讀書內館時嘗仿之時同年王欽佩號善書嘗詆顏書爲村夫子其所臨搨者則歐陽通穆伯潛素拙於書謂通書輕佻若不檢士而於顏好之忘味云予毎舉以爲笑豈能者固不能賞而能賞者乃不能之人耶漫識於此蔡名天祜睢州人王名韋穆名孔暉

跋淳化帖

予未嘗見淳化帖舊在南雍得此帖於同捨郎趙受夫宬比於長安觀江太史抑之家淳化帖與此正同戊辰冬南還與魯司業振之聨艫同下於漕河觀振之所藏十卷者後有宋元人跋字與此又同乃知此亦淳化帖也重有感於昔之寡陋爲負此帖予聞淳化帖用澄心堂紙李庭珪墨上有銀錠紋余所見者皆不然豈別爲翻刻而尙冒其名耶當求識者鑑定之

跋蘭亭

昭陵永閟千年迹定武猶存幾樣碑今人間定武又閟不可見矣世逺則同歸於盡何物不爾近世蘭亭翻刻稱汴中絕佳金陵購得此本紙墨又佳也又安知後之嘆此不如彼者耶

跋石湖一曲捲

吳之石湖有二其一在闔閭城之西南上方山之麓宋範文穆公成大所居而因以名者也其一在吾松城之西南【闕】水之上吳氏居焉松湖大不及蘇而景物幽勝水壤淸嘉亦一奧區也勝國時吳氏有字益之者仕以州別駕歸石湖修隠操抗志文雅陸居仁所爲作記者也益之幾世孫稷少有美質文名然起鄕邦舉甲戌進士爲郡理官來京師出此卷示予受而讀焉夫人以地重人亦有自重者焉然後相爲不朽也始之微而終顯者系其後始之顯而終微者系其先先後相承有交重焉者然後爲世家爲舊族爲故國使江山生色閭室起敬而世恆以是爲難也是故登臨古迹則有興衰之感水木在顧未嘗不致考於本原焉舜弼亢宗嗣先鄕往未艾文章政事他日不難於文穆公之重石湖也特未知範氏之先與益之輔之輩竟何如哉舜弼宜珍襲此卷爲吳氏之河圖丹書可也按居仁字宅之元鄕貢進士黃淸老榜第七人文詞富艷與鐡崖楊防夫曲江錢惟善交遊聲稱埓於一時旣其歿也同葬於山世謂之三髙墓云此記文旣典贍書亦遒麗可寶云

跋聖哲圖

右宣聖並十哲像爲今太宰水村公所蓄旣重裝爲一冊將錄史遷諸傳於右方深退考史記徳行首科特少伯牛仲弓二傳而一時紀載多非實錄昔人謂子長疎而不學豈容辭哉適有浙刻宋髙宗七十二賢贊墨本因爲列寫𨿽辭乏雅淳然一時人君知所崇尙如此其功倍於章縫之士逺矣按髙宗所書諡贈皆仍唐舊又爲附錄開元褒表之制於後以備一家顚末復以孔子世家一論冠於首夫孔子以布衣終而遷知升之諸侯以啟萬世王祀之尊𨿽聖人之道不因是而爲隆替遷於是乎有功矣水村公出入將相畱情此圖固有深意至其鑑別古今圖書以考證史傳之訛闕殆今世之歐陽公劉原父米芾而下弗論也獨謂此圖乃宋人之筆捲尾糢滅數字當是重和元年寫眞按重和宋徽宗紀年信然無容辯者深嘗見友人許誥廷綸所藏房杜小像眞迹與此行筆正同意爲唐人所作而捲尾題字細加檢認墨新絹舊必一妄男子所污復爲識者去之而未盡也深非知畫者請以理辧夫畫家之敷染粉墨𨿽極工祕決有承傳千載猶一日也乃若大賢君子之風神意度與夫步趨气貌之精微所謂與其人俱往者此則流被於近而漸遺之於逺無疑也今是十一像气韻典刑出於毫素之外此必近古之人能之而決非後世之所爲也因畱齋居參校宋像朝夕瞻對如身遊洙泗親接聖賢於惟諾之間取以爲省躬修已之助者良多又不特區區識其器數而已古人謂書畫眞有益者如是因並著鄙見且求是正於公云

跋陽關圖

右唐王右丞詩世所傳陽關三疊詞也調存而疊法廢往在京師日與王陽明都南濠論此或以爲毎句作三疊歌或以爲止歌落句三疊迄無定說而紀載亦各不同意當時必有譜而今無所於考也或以爲毎句一歌毎歌一疊輙減二字至三疊則歌三言矣言皆成文頗有紆徐婉曲之調似盡離別繾綣之情殊爲有理而亦未知卒合於本詞否也此圖余所藏李嵩舊本思齋子命工模之西土景物藹藹有思致可備覽觀非徒以工爲也因錄本詞於左方並識是說以審於思齋子

跋範石湖辭

右宋範文穆公九日小辭題曰石湖燕山作當是隆興議和失受書禮範使金國時所書壯浪奇偉可寶也公此行危甚立後而行至金以附奏並夏人通書事屢瀕於危賴以重名爲金所敬信而免髙宗臨遣時亦嘗勉以囓雪飡氊之事故落句云惟有平安信隨鴈到南州蓋喜幸之辭自後一月歸矣公宦業文名爲南宋冠冕家在石湖之上故號石湖居士云此卷今爲歙黃子靜所藏嘉靖甲申秋攜過江東山居相示觀賞者久之敬書其後子靜名湛文雅士其父南山翁常與予交好雲

跋陶氏家譜

譜牒於士大夫家關系甚重而尢重於武爵者之承傳士大夫以文墨名家宜不難於譜牒之修舉也而以干戈韜略用世者宜未暇焉先世文獻議例精詳若陶氏玆譜者不尢爲可重耶公武揮使督運北上特以示史官陸深是可謂國之文武材而家之肖子孫也敬書其後而歸之

儼山集卷八十八

欽定四庫全書

儼山集卷八十九

明陸深撰

題跋四

跋溧陽史氏族譜

江南世家實惟溧陽侯之冑蓋自漢盛也𨿽然戚畹相王恩澤貴富前此史氏有之矣若也文獻之懿恬退之操則於今光祿少卿知山先生不尢盛哉知山名後字巽仲舉進士孝廟時給事中於畱都忠貞安雅明於大體不事裱襮奉身而退極山林泉石之趣若神仙然今皇帝繼綂敍復遺舊乃陟卿寺先生陳謝之餘益堅初志他日且當有光於國史況玆家乘所系哉暇日手自編次成帙寄予江東讀之綂紀昭明義例嚴整善哉惟魏晉以門第掄材隋唐尢重故氏族之書甚爲不輕當時宰相皆帶知譜事而圖譜一局隸在翰林著姓望族咸加一等近代稍弛可謂立賢無方而豪傑之興信有不借於文王者矣𨿽然神明之冑聖賢之後夷爲齊庶而先人之功徳參天地者至使其子孫不少蒙一班焉吾於斯譜也有感

跋五賢像

深閒居鄭侯思齋致二泉書院新刻五賢像書畫文跋皆在平生師友之間而五賢者又極力向往之地時一展閱爲之悠然忘日而感亦系之矣忠武侯身逢末造業不迨志吾家宣公手拓中興罪踵功來範文正始進之日厄於時宰司馬公亦遭黨人之禍惟韓魏公始終被遇無少間隙而相業遂爲近代之冠昔人論公不獨材徳之全而福亦備焉嗚呼又安得備福如韓公者濟世哉思齋其藏之

跋九歌圖

楚辭九歌凡十一首蓋以九命篇非必取於數也自後遂爲文章家之一體此卷九歌歌爲之圖才具十首而禮魂一首闕豈亡其末簡耶太原宋進士應宿文明所藏古之君子左圖右書所以取至近而遊髙明也此卷合圖書爲一所取尢近文明尙因其奧雅髙古之辭以識夫鬼神祭祀之理不益有禆於學耶書作隸古不俗首有西涯李文正公題篆尢可重云

跋解學士書卷

學士解公才名蓋世其翰墨奔放而意向特謹嚴如此卷前軰正自可敬也姚文學文光攜示閱之累日不忍釋手別有李文正吳文定王文恪三跋正爲此卷乃知爲薛二守朝英物今爲南翔張子奇所藏可寶也

跋米元章書卷

右四帖爲一卷其首爲米海嶽次二帖無名最後則名而不姓皆元人書愧余之寡陋不能一一審別然遺文舊事賴此以傳不但充玩好而已海嶽書於晉人最有功故其淵源髙於宋一代此爲慧日峯錄一庵記惜其起語處損闕數行行筆則規模聖教序而波法特佳識者當自著眼也

跋東園遺詩二首

東園十三景賦詩者涿郡陶宗儀吳郡楊基富春吳毅大梁董升【闕】倪樞【闕】邵煥上海馬琬天臺李垚嘉興郭亨江右謝俊凡十人人十三篇凡百三十篇所稱東園者蓋吾松陸氏景周云其人無所見觀之園池亭館幽絕雅致而風騷相流激計亦一時之勝也是捲今藏王子貞中書皆當時手筆惜也紙墨焦獘首尾衡決一時藻翰之盛計亦不止於此也因錄次爲一編以備郡中故事在勝國時浙西人士沿季宋晏安之習務以亭館相髙而吾松尢號樂土四方名碩咸指爲避影托足之區故衣冠文獻爲江南冠按十人楊基字孟載陶宗儀字九成二人最知名餘詩皆有典刑可諷誦獨邵煥者題曰里人意復孺之子弟羣從云按復孺名貞亨復孺之祖桂子字徳芳號同自淳安來家小蒸後復孺徙居潢泖之上號靑谿居士詩中往往有靑谿語則東園者豈當潢泖小蒸之間與異日東還扁舟杖藜徘徊其地時歌佳句慰昔人於山光水色之間而故家文獻儻有無恙而幸存者豈非一快事哉正徳十二年丁丑夏五月廿五日書於長安寓捨

予旣錄東園詩子貞復以余捲來貺復得詩九十一篇賦者七人曰曲江錢惟善曰扶風馬文璧曰竹素生衞毅曰璜谿馮以墨曰薔薇洞隱者謝復曰吳郡傅著曰平陽曹紹紹復有序一篇且曰附於思復翁所敍後思復者惟善字也今曲江詩存而序豈逸與陸氏東園始末世履尙無於考更當訪而求之此特一家事耳何與於重輕之數哉顧雕殘放失之餘猶令人撫捲興嗟不能無憾於其子孫之不肖況於文獻有萬萬於此者乎此予輯錄之志也

跋所書陸放翁詩

古稱賦詩非必命意攄詞自已出也若左氏所載可考已要之宣志敍事如自已出者爲快深少喜誦放翁詩臥病山堂適檢渭南集文學姚時望以此卷要予書懶惰之餘因相與共誦之每一篇稱快卽爲泚筆書之不覺滿捲昔人雲莊周齊物故與蝴蝶相化果然正不必異同意見也

跋絕句詩選

右詩離爲四類曰暢快曰婉約曰風調曰壯浪本以聲選也而主於唐其有音節近之者亦兼取焉而辭義則斷自山林諸合作者不與焉𨿽謂詩之一節可也

跋所書陳虞山詩卷

虞山與深同以詩經舉於鄕禦史江石虛先生爲考官連名薦錄各刻經義爲程文故與虞山兄弟也及虞山爲諫官深爲史官然彼此出入若相爲就避每以爲恨旣而深謫南劍北轉晉臬虞山亦自葛陽遷浙憲相值公館爲之劇談兩晝夜平生出處學術之詳爲之一快因出是捲遂有此作夫人之會合不在榮盛之時乃多出於流落之後亦猶孳嗣每殀折於華年而連見於衰遲之候人事可勝道耶秉燭記此於懷玉山房

再跋虞山捲

己丑臘朔予自葛陽乘微雨上懷玉昬黑始到張燈寫此卷爲明日早行計耳予今年五十三矣嵗暮險途精力倦憊詩文字畫之間極爲潦艸回想南都待榜三山街大中橋與虞山把臂論文時何如也古人所以有老大傷悲之嘆與是夜雨聲潭潭迨曉不絕遂不能成行空齋瀟灑頗有餘暇復書此爲跋尾夫得子有遲速會合有蚤晚豈獨人事盡然哉𨿽陰晴有不可必天道每如此彼役役於妄境倒顚故步者果何爲耶虞山其審之當有以復我二日重題

跋家藏韓幹畫馬

右八馬深家太史公竹坡先生購得之以呈先大父筠松翁翁目之曰八駿圖最所欣賞長兄友琴先生受而藏之深兒時影略記其如此蓋吾邑一士夫家故物倉卒流落後有題識甚富尙藏其家正徳戊辰南歸明年理先世舊物友琴先生持以見畀是時筠松府君卽世餘一紀矣相與捧泣裝爲橫捲每以自隨因誦東坡所題韓幹十四馬詩按圖而索正爲是作是殆韓畫也惜自後涉而下亡其六焉庚辰之嵗因有損脫付之重裝而先兄友琴亦復小祥矣感悼之餘乃錄蘇文忠公詩跋其後以示子孫夫法書名畫果入神妙猶爲無益於世而巧偸豪奪胎禍以累徳者不少君子之所爲殷鑑也徒以是捲系吾家世澤所以重者有不在區區藝能之末亦復以示子孫是嵗秋七月朔日

跋所贈沈子龍詩

子龍自爲諸生時予識於一見蓋不特以其文也頃年果能脫頴名場鄕裏頗以予爲知人予他無所長獨於鑑識天下士歷歷有奇驗豈多言偶中重予不幸耶今嵗庚辰會試予爲鄕郡士預卜呼盧成梟擬招至成均東署聼防廿六日爲會吾門有廖生道南者遝至遂畱與會予心賞廖然私望尙在鄕邦也旣張燈小燕賦聚奎亭詩各持片紙觴翰雜飛以候漏下三十刻各心動有從座逸去者予諦視子龍意度閒雅若不介懷方與客圍碁決勝旣乃出古琴爲鼓一弄行已而報至廖生果以詩經魁天下吳君與成亦占前列吾邑李君廷鳳繼之子龍气益和周旋益整飭余心益重之乃送廖吳去赴公事復呼酒與子龍飲劇談古人道徳之髙懿文章之升降與吾鄕風俗之轉移不覺曙光已動候吏速予晨班矣遂與之別士之出處固自有時一第豈足爲子龍多哉因贈以詩

跋忠賢遺墨卷

右師山鄭先生遺令一首凡八十六言嗚呼其事至烈矣裔孫暘間以寄示江東陸深旣命其族人防與僴裝演成捲並附以余忠宣公手柬一通元史列傳二通呂旭鄭忠歌詩二通篆其首曰忠賢遺墨按史師山先生名玉字子美歙人隱居教授徴召不起忠宣公名闕字廷心廬人進士及第守安慶官至行省參政二先生鄕郡交好考之柬中語知爲莫逆也顧其死節適亦同時遺令所題戊戌者實至正之十有八年也忠宣死於是年之正月師山之死後六七月耳豈旣聞忠宣盡節與忠宣之妻耶卜氏實從以死而師山之妻亦自許不疑豈觀感者有素與何其道之相似也居嘗無事友朋麗澤豈惟相敬愛相激賞以流聲引譽於無窮至於變故之來死生之大而所以相信者益深使後之人迹其故而論之疑若素講而夙諾焉者何其至也嘅惟元氏以材力興非有丰功厚澤殆其季政弛縱不綱偏愛國族而中原仁義禮樂之懿素無躬履允蹈之實至於南士尢肆觝排醖成禍敗漫不可措忠宣眷深責重守當盜衝明大節於孤城俱碎之日心安義得於玆爲正而師山徒以布袍巖棲之士遭逢用夏變夷之師雅持定志從容自裁視軀命如捐弁髦可以爲難矣南士獨何負於元哉予旣悼二先生之節而因以附著深慨云爾暘字廷賔受遺令者忠之世嫡也嗚呼尙愼藏之哉

跋秋錦堂捲

菊備四時之气根歸於冬茁於春苗於夏有華於秋是故芬芳爛熳足歷晦朔春妍之花則不俟旬日老圃云然君子聞之曰菊以秋芳畢俟時也學以壯行懋進徳也時足於是乎有守徳足於是乎有爲吾友許君達夫種菊數百當秋盛開錯色若織遂顏其所居曰秋錦堂或謂達夫學而才屢北場屋以自況爾余曰有是哉淺之乎知達夫矣

跋顧九和宮諭海棠詩

海棠花中絕品不見賞於名公如杜少陵至東坡定慧院之賦而世知貴重物之遇不遇固如此哉此詩吾友顧宮諭九和所作爲二守吳侯敬夫寫之便面詞翰深有晉唐風韻敬夫吾鄕佳士博學淸才遊南雍時嘗試第一進士業爲後學法式而竟不得進士試天官復爲第一釋褐遂階大夫再佐大郡聲名借甚起是亦海棠也九和此書其偶然耶抑有意耶或未可知而事之相類固如此哉

跋墨竹

墨竹起於李夫人其法具於與可答東坡書世稱與可爲竹聖豈虛語哉國朝來最擅名者金陵王孟端中書婁江夏仲昭太常婁江出於金陵其後略變然瀟灑絕俗中書爲多精神气力太常亦自至到此冊余北上時茂勲所惠者凡八幅晴雪風雨老少濃淡各不同要之爲學仲昭者

跋所書瞿甥學召詩卷

予泛錢塘行嚴衢間溪山佳勝入閩闗尢奇絕不可名狀抵劍坐臥在畫圖中官舍據山椒一望錯繡復有小亭池供登臨之適公事簡稀幅巾竹杖又畫工不能盡也憇小閣弄筆寫南來詩滿捲不及半以寄瞿甥學召知予老懷若是

儼山集卷八十九

欽定四庫全書

儼山集卷九十

明陸深撰

題跋五

跋文與可畫竹

老可畫竹妙在與竹傳神余家吳中有竹數畝當萬竿搖月時余手持老莊書露坐其上四顧繁影毎撫掌笑曰此眞一幅文與可也及來長安遂與竹絕忽覩此紙摩挲再三曰此余家園中分出一枝也不覺惘然

書輯跋

書一藝也忌者至於嘔血以傷生吝者至於發塜以禍死貪者至於犯禮律而爲盜賊之行𨿽以唐之文皇而猶有蘭亭之舉措無惑乎其他也近世趙文敏公孟頫每以已書倍易鮮於樞之書得卽焚去旣幸其早死又惡其有身後名信然噫嘻亦甚矣惟巙巙學士子山之於周伯琦可謂有大臣之度者昔至正間將攺奎章閣爲宣文閣先時子山每令伯琦日篆宣文閣榜數十伯琦殊不省識一日有旨命子山書宣文閣榜子山上言臣能眞書非古古莫如篆朝廷宣文閣宜用篆書伯琦篆書今世無過之者順帝如其言召伯琦書下筆稱旨由是伯琦益見柄用古人於一事之微其委曲成就有大體如此大抵君子之人其意逺其心仁知天下之大非一手足之所爲備也是故小善必容若將趨之而萃以濟務斯不亦見者逺乎知器業之成非專工不至也是故一藝之微終身不變而卒以傳世斯不亦存者仁乎余輯書學成偶有感焉因識之

跋張碧溪詩

詩必窮而後工此特世俗論爾世俗者以饑寒爲窮以富貴爲達爾殊不知舉一世之人尊銜大爵貫朽粟腐者不少也而詩人則或曠代而僅見𨿽以唐學之盛終三百年李杜兩人而止爾宋𨿽謂之無詩人可也由是論之則造物者於溫飽之具舉以與人也若不靳而獨於此事若深吝若祕惜若不欲令人闖覘者故吾必以爲詩工而後謂之達爾石季倫潘安仁之詩非無工也終以富貴之極同盡東市彼二人者使知勇退早防之方固將以詩人名在當時則以考終在後世則以免訾矣故吾又謂詩人非徒可謂之達謂之安且尊焉亦可也慈谿張碧溪先生字子威蓋近世詩人之工者也其所爲之累者正坐米鹽細事子愛其人賞其詩而不免悲其窮間嘗舉酒向碧溪願以此而易彼何如碧溪爲余笑而不答此卷爲鄭君宜重所書病起快讀因系其說如此俟知者信焉

跋宋人臨閣帖

右閣帖第九卷

內大令書吳門沈辟之持示以爲宋髙宗所臨蓋據印識云然秋雨樓居得細閱之紙墨皆非近世所有但工力靜專而筆意婉媚殆類閨閤之制蓋臨摹者手多羞澁故爾慨想思陵好文筆札爲帝王第一一時妃嬪多事毫翰若憲聖吳夫人輩各有攻致豈此乃宮闈中習仿之作其佳者乃復傳世耶聊記於後以俟博雅君子

跋石鼔詩

右石鼔詩儒先辧論至多蓋風雅之遺云鼓今在北監予爲司業祭酒時慮其日泐也欲扃鑰之而不果別有樹碑一元司業潘迪以今文寫之仍其舊闕潘碑與鼓積有存亡矣潘仕大徳間虞文靖公集助敎成均時嘗謂十鼓其一已無字其一惟存數字潘虞相去不逺其言如此今去之又將二百年石可知矣詩之存者頗賴諸家文字集錄以傳石顧足恃哉博洽之儒如王順伯鄭漁仲又好古而搜訪訓釋靡餘力矣咸存斷闕焉歐陽公集古所錄才四百六十有五字胡世將資古所錄僅多九字乃稱先世藏本在集古錄之前孫巨源於佛龕中得唐人所錄古文乃有四百九十七字視資古又前矣乂前之則韓文公所見紙本已謂毫髮備盡復有年深闕畫之嘆韋應物亦謂風雨闕訛而杜工部直云陳倉石鼓久已訛矣其上下世數如此近世吾衍子行尢號博雅自謂以甲秀堂譜圖隨鼓形補闕字列錢爲文以求章句又參以薛尙功欵識諸作斯已勤矣亦僅得四百三十餘字每鼓列行裁分爲十而章句次第又與諸家不同子行介士未嘗入燕止於畫中見鼓爾不知近日何緣得此十詩完好乃爾耶此詩出於修撰楊用修愼若所從來果有的據豈非千古之一快哉如以補綴爲奇固不若闕疑之爲愈也予方選四言詩不覺欣喜而錄之首簡

跋漢魏四言詩

右四言之制獘於東都幾爲毛詩抄集矣獨曹氏父子以豪雄之才起而一新之差彊人意而孟徳尢工猶恨鹿鳴之句尙循舊轍余選漢詩以魏武終焉

詩大序跋

詩大序或以爲孔子作或以爲子夏或以爲國史或以爲衛宏皆無定據考其文義蓋先秦古書云顧有錯簡而窮經之士未之或知未免傅防牽合以成破碎決裂之獘竊敢正之如左亦思以還之於舊也

校定詩大序跋

按古文皆漆書竹簡而韋編之韋易絕而竹易紊是故古文傳世錯繆實多如此序者窺豹一斑爾安敢自信間有闕誤亦復擬而存之以備一說且以求正於君子云

跋石齋諸詩

右詩凡若干諸體咸備諸大夫士爲我少師公而作也深得而卒業焉作而嘆曰人將托於物乎物重則人傳人果系於物乎人重則物亦傳石齋之義諸作盡之矣獨於今之世上自廟朝之賢達下及庸眾之齊民隠而暗室屋漏僻而深山大谷之間逺而至於四夷凡聞所謂石齋者咸若親見公焉此豈有待於言語文字爲哉必有所本而非深之所能知嘗欲請質於公焉而亦未能也敬書其後

跋雜詩與鄭大行

右詩舊新間出據所有者錄去昨嵗西來邂逅吳門識公吾玆寓楡關於野以使事至相從凡六七晝夜講學論文無所不言言之而不入者蓋寡矣予畏避無當世之交不知方今才俊如於野者幾人哉能使予驩然有故舊之樂而忘羈旅之懷所得多矣因書末簡以識嵗月

跋淵明圖

此圖今華亭令聶君文蔚所藏陶令髙節去之千餘載得於想象影似者且猶然而況於親炙之者乎蓋有超世而獨存者此類非耶文蔚起甲科負才局遭時得志於此畫宜有不暇將所謂超世獨存者固出於筆墨之外而臭味嗜好之同殆未易以形迹求耶跋其後還之

跋許防近田詩卷

我朝國祚靈長基本厚大故世臣之家實多象賢然未有若靈寶許氏之盛者也深晚生猶及事襄毅公函谷翁松臯翁則同爲翰林官皆爲尙書前輩父子尙書才六七家然未有兩世三尙書者也若繼爲太宰又古今之所希有許氏之盛豈偶然哉松臯翁作近田詩以示冢子參軍防參軍奉以爲別號深得而讀之於是見松翁之實學而許氏之家傳如是也是豈偶然哉參軍其寶之

跋莫子良送行詩

中江莫子良舉戊戌進士予時叨充讀卷官得所對策佳甚封上禦覽親批第二甲第四人是秋天曹首選爲南虞衡主事賦此敍別異日淸華之任終當有待也子良之大父宗大舉癸夘鄕闈第二人子良甲午亦第二人其父汝明省軒則起癸酉今需次禮闈又吾松文獻第一家也子良其行矣

跋龍江泛舟曲

律詩變小詞詩餘小詞之變也詩餘變爲曲子金元時人最盛有腔有調有板謂之北曲南曲北曲之變也病餘間一爲之將令小僮歌以陶寫猶得詩人之意者風土之音存焉爾所謂纒綿宛曲之辭綺羅香澤之態殆南曲之謂與

儼山集卷九十

欽定四庫全書

儼山集卷九十一

明陸深撰

書一

與夏公謹都諫

足下受知聖主大行所學甚慰甚慰往在延平嘗奉教翰比日再辱手書奏議極感極感顧罪釁之人不卽裁謝亦恃吾公謹有以亮之也夏初入晉勉彊供事頗喜此方朴野若可以展布者而上下物情亦復懽然令人頓忘其孤逺也近時頗有大難處者旬日間別當奉聞且僕之去國也重負者聖恩耳然於事防之防未爲無見不自量力亦欲效馳驅於其間詎意軔方發而軸先折矣秋來一閧頗得洗脫與老妻弱子在谿山佳絕處以自慶殆天所擬此意未易與他人言也但當日與見山形迹不過謂之公事不和而已兩無私怨與奪之權朝廷實主之公論在士大夫在萬世一身之去就甚輕也僕𨿽萬里之行意甚安之此又眾人之所未諭者自北來悠悠之談乃皆謂見山將甘心於僕而僕嘗並得罪於羅峯此言喧傳於是人人始以僕爲奇貨而競欲賣之矣但恐積防成著致誤時賢此非筆墨可盡也昔栁子厚與蕭思謙書云飾知求仕者更言僕以悅讐人之心日爲新奇務相喜可自以速援引之路而僕輩坐益困辱萬罪橫生意甞非之宗元喜功名不自愛重在八司馬列若其黨就勢成誤國不淺宜天下之所深讎也無復悔悟而乃深文以委罪厚已以薄人眞天下之險躁士也及觀陳師道問訊黃魯直便至仕者不相陵否僕始疑魯直文人不過以言語詞章取怒時宰耳仕者同類何至相陵至於舒亶李定之於蘇子瞻然後知天下之物情變態其所由來者非一日矣意又憐之竊傷今之人去古之人又逺矣義命之說僕蓋聞之自顧荏苒嵗年便已五十有五矣精神气血等是六七十老人桑楡之日無復再中蒲栁之姿自應早落徒以先壠猶荒丁男當娶此心未嘗不一日南望悲傷也人情不逺公謹宜有以體之且夫君臣之交方固朋友之好未擕當斯時也豈不能待乎偶以褊心與之較文義之防諍毫釐之分坐成蹉跌如此者𨿽敗猶榮乃若蓄憂疑隠忍之心以須浮雲飄風之防縱復奇中如此者以榮爲辱千里之繆古人所以痛也僕自先人見背祿不逮養已辦終焉之計秉志不堅妄謂用之則行今鑄此大錯矣嘗愛歐陽公兩言有所不爲之謂恥有所不取之謂亷晚節末路誓當守此由今觀之亦可謂無所不爲無所不取矣又嘗自怪性好潔髙難堪再辱此宜公謹之所知也古人有言感恩則有之知已則未也今知已非公謹而誰哉聊因公差人便附此不盡

去嵗今日亦是九月十九在延平晨往羅源裏謁豫章先生祠堂還到公署西牕下結字滿一卷無一筆訛誤楫子從旁侍筆硯晉陽風日今年亦佳恍然如一日事但作此紙時在貢院中堂宇峻深明牕甚幽閴而下筆輙脫謬老衰便驗於此矣公謹勿訝勿訝

與方叔賢冢宰

深自先人背違旋遭擠毀結廬田中已有終焉之志自外朝籍者餘四五年矣辱公薦揚遂承召命中途聞擢附驥趨廷豈勝感激思奮深爲祭酒公在禮部深謫延平公在吏部山西之命又辱吹噓是皆愛深之至者矣𨿽然愛之至又不若知之深也比有陳乞命下之日只煩早賜成全之則知已之恩大矣譬如奕棋滿局皆敗尙須廬山老此一著也意難言盡感與淚俱

與徐子容吏侍

比奉華椷副以手墨感刻感刻昨有小柬上西樵致謝矣想知照近日上乞休之章萬乞致意西樵幸勿復以漫語視之緣先人之尙艸艸弟輩不可托須躬親落成小兒來年已十七兒媳又長兩嵗二三月間要成婚事六十老人止有此子亦須此父親醮之若使男女失時念此豈能一日畱身在外作癡兒耶此言惟崦西可告此事亦惟崦西可謀免使再舉至叩至叩至情至情嵗暮縱復冰霜入晉時初無行李上車尢爲防徑也言不能盡跂踵以俟兪音不任拳拳

與周白川尙書

前嵗楫兒入侍得誨慰勤勤骨肉之感也銘刻銘刻恭惟淸望碩學遵養厚深神明所相中外倚毗無任欽向深衰退日甚無足齒錄三十年來本願從公五湖煙水間耳此盟恐不復暖矣東望萬里瞻遡柰何敬此附起居余惟爲國爲道保練以防大業病目淹纒臨紙惘然不宣

與康徳涵修撰論樂

何栢齋曰今世詞曲與古樂同此言有理顧曲折細微古今須別爾何者古樂主聲詞所以譜其聲也孔子所刪刪其不合於管者如素絢不錄是已謂之爲逸詩者非也惟聲最易亡三百篇之聲未及漢已亡今特傳其詞耳漢樂府名新聲故詞難詮次新聲又亡至魏晉之詞通解而聲又亡後周得江左樂工至隋唐聲又亡唐詞多今律詩而聲又亡宋歌詩餘聲又亡至金元時曲子盛行今所傳者南北調二聲在耳謂卽此是古樂深未敢信也大抵古人審聲以選字然後鏈字以摛文後世先結文字乃損益律呂以和之去元聲逺矣恐非古也卽今詞曲論之亦有聲意二端聲一定而意無窮凡聲急處是欲趕板意緩處是欲合索蓋有眼以度腔調絲在指撥遲速惟意若明皇遲玉笛以合霓裳是已是故聲傅節拍意傅義理此感通之妙古今無二謂卽此是古樂深亦未敢信也舊傳王粲張飛等作傳奇俱含鏈鍜人才意所以鼓舞人精神不倦此卻與詩之正變合不屬義理宋儒所釋正風變風大雅小雅是剩語也深行旅疲憊兼老病廢忘漫浪及此何當面質爲樂願承教

與陳省齋

深不肖於今公卿中受知受愛之深未有過於執事者也衰病之軀由陜入蜀百無一補徒負初心所幸徳音伊邇甚慰瞻依顧未能一承下風以敍契濶之懷爲愧爲渴恭聞討賊臨邊義明气壯想成功當在日下矣拭目露布北來以觀蕩平之績爲快蜀賦所逋屬在災荒空乏之日措辦殊爲費手卽日遣官部運用助先聲伏乞照數檢入後至之誅容勉力奉補亦不敢濡滯也余具咨移轉逹萬惟臺鑑幸甚

與何栢村總兵二首

深頓首連日西事在念恃執事在耳零星功級毒酒運謀此等正可慮可笑者不知此外別有方略否得手札公牘爲之憮然西番自古不能爲大患害大要撫禦得其道而已李文饒苦心經略只緣中外議論不同遂至無功前史可覆亦可鑑也昨曾告秋崖兵憲云誅賞二字須要用譬如奕棋不可失先後著耳玆亦以告栢村大帥冗劇信手余惟爲國爲民珍重不具

比日承遣人馳書存候無任感慰西番事無的信何也自用兵以來已及一月進退無據𨿽得之傳聞者殊不成次第撫按兩院大失所望栢村不得不獨任其責也聞栢村初議甚好卻恨執之不能堅爾兵憲頗歸咎於往年五寨之舉不停當致有今日此事少俟須當付之查勘也知之知之深老書生不知兵事亦與按察之官體叚不同但欲保境安民不妄費不妄殺爲本分職業爾用機弄術以成就小功名正不願諸公爲之見周參戎亦望道此意七月上旬恐番人有動靜卻須戒嚴幸宻之餘洗耳

與朱秋崖憲副

昨奉小牘一以謝教一以謝過想防照原比日再承手翰並公移敬當如命奉行顧才識有限耳番情文字連篇辱撫按不鄙賜之與聞備見經略妙用使老迂之人驚汗斂服俱從貴司議行僕無能贊一詞也惟有往嵗軍前用過錢糧獘司一萬兩查有下落其餘未見淸報爲察院比較作第一件未完該吏往往涕泣哀訴竟將何爲如果事涉嫌疑勢難推究煩爲徑自呈奪以冀杜絕別有違礙亦望具由當爲轉逹可也但惟付之髙閣僕受累多矣柰何柰何令承差雷鳴逺坐守之幸畱意畱意深溝用兵議二千兩按臺允支但庫藏空虛復有大木之費卽已呈請撫臺爲斡旋第乏解運可托之人人須臺下委的當人臨庫支之庶不落人圈套也此事亦別有行先報此

與王舜卿

久失奉問比日得書爲慰秋崖僕素厚僚友之間防渠敬愛但恐信不及爾近事𨿽小迹甚狼狽復恐以此爲秋崖累故擬議間殊覺費分疏也想山村野氓中或自有實話幸爲亮亮僕老境功名俱出望外顧才綿任重自有速謗取侮之理恐不止此一事爲然正如牛羊之入庖廚趨死地也而身則無罪此與朱陸異同大不類見秋崖爲我謝之令兄相知最深身後有何表章僕豈敢有所愛也但武定侯所刻者實未之見便中不惜見示爲叩山中夏爽兼有圖書爲樂近呂都憲道夫亦將至天涯無事也余自愛

與郝瓠中兵憲

玆者憲節止城門之外然以行速遂不及追候無任懸企胡覺先來得公文極承扶持知感知感但此事甚有難處者若欲余出必須嬴入僕不敢爲也若以原封對眾散之亦無不可者指揮張和年少狂妄行事貪鄙人言籍籍俱有指實非徒得之傳聞而已其叔參將麟屢有苦言訓之執事稍宜戒飭亦保全之道也恃愛及之簡敬劉汝成監收之差兩院頗有異同惟執事擇其可托者徑爲轉逹可也艸艸附遞幸煩速報之

與汪器之

壬申秋鳶山信宿靑港奉別昆季後至廣信附上鄙作圖書想已徹左右歸途至杭而病作遂乞告去春偃臥中側聞過吳門自恨不能扁舟奉候徒有此心向往而已邇者審自講筵出蒞南雍海內得明師範其爲慶幸何可云諭顧廿餘年之侍從而復肯爲春明之逺別是足以仰窺執事所養之深厚深之欲私致一賀者又復在此僻居海角若面墻壁日逺大人君子之教爲懼但心疾漸成時復嘔吐長日杜門止辦枯坐恐不復防勵可前惟有慙負知已之感而已柰何柰何令兄先生居京師況味何似令弟又復失意何以堪處石樓院長計相得甚歡日斜衙罷蔥翠之中導從冉冉與江山相映發殊勝未能奉後塵爲恨臨風依依他所欲言者不盡

奉劉野亭閣老

卽辰首夏淸和伏惟臺候萬福深以菲劣謬厠門墻計違臺嚴已逾十載未甞獲一奉狀門下少伸起居之敬罪愧何如恭惟執事正道正學追配古人不但出處進退足以繋本朝之輕重而一言一動之間皆足爲世師表播在人傳極深向仰未由摳衣侍側以卒所業爲歉耳深去秋起疾入館供職前月方滿一考憂患奔走之餘百凡衰退負恩負教實亦未知所以自裁也崔侍讀子鐘南還云當出門下謹此修問尙冀順時保練以副華夷之望

與李獻吉

去冬自仲黙處奉手教子鐘子容處覩佳篇於賤子極荷存念顧不自量力扶病來此病日益深而毫髮無可效慙負知已何如入春以來緬惟起居佳勝學植邃深敬服敬慰比承乏禮闈舒生芬者偶出本房亦有夏生言者詞翰甚有法度云甞受先生指教江西之政浸漑鼓舞者多矣外此有陳生沂梅生鶚者皆名士大率此科人材亦自不少恐要知之輒以爲瀆外小詩扇附子鐘侍讀先生轉呈結腸之作少俟病蘇請教非敢忘也余惟情照

與顧未齋宮諭

深臥病江村如坐井底久闕修問非敢忘之也春初大病幾至不起遂爲小女納壻擾憒擾憒入夏以來漸蘇然精神志趣已如再世人矣水竹之間結一茅庵署曰面壁啜粥茹蔬以送昏曉無日不在是間也比日沈希賢過捨奉手教情誼拳拳無任慰浣備聞起居佳勝有少瘡疾不至甚苦想道力勝之也始知令郎北遊賢闗不及餞送爲歉承問及近況老兄尙未相諒否五十之年僅存一子薄田敝廬不失先人之舊復何所望耶兼之气血蚤衰寡食少睡人間之樂以享爲累矣野防之約甚便疏懶地之近貴邑者靑龍盤龍皆有小莊僧廬佛捨頗足登覽澱山金澤俱極宏勝此皆近漬澳也請爲定盟須俟秋分後作半月約過此則有收成事催人矣如何如何余非面莫盡

儼山集卷九十一

欽定四庫全書

儼山集卷九十二

明陸深撰

書

與林見素尙書

黃如英至都奉手墨髙篇並西徵全集捧誦之餘如獲瞻對經綸之才剛大之气髙雅之韻未知古人誰當爲之伯仲也敬什襲爲傳家之寶不但師法於是而已竊念深以晚末辱登龍門嘗獲一言之譽永爲終身之榮此特深之自負耳妄意公之忘之也久矣公於天下士自不薄如深何足爲門下重輕自十五年以來向慕徒勤而寒溫之常禮未敢通一詞於左右今乃始知深自待之薄也罪愧何言恭審卽辰臺嚴起居萬福登臨吟嘯供髙明之適想象風流如瞻云漢此特公之土苴耳若夫精義妙蘊豈鄙劣所可測識耶無緣執役門下日近道徳之光一洗凡陋之習爾往嵗賜告還山中承鄕先生曹定翁先生教愛扁舟百里每辱過從時一道公姓字輒敬嘆移日深退而未嘗不私自慶幸古之人有望聲光於數千載之上至欲爲之執鞭而不可得者深之所得者多矣玆以親老抱病趨朝蒲栁之姿遂成早退孤負知已感嘆何如敬和得題令弟山莊韻二首附呈一覽聊申仰慕之私南望千里豈勝馳情緬冀爲道爲國自愛以副華夷之望

與王荊山都憲

昨承手教領悉慙罪不暇伏惟明公徳政威望風行江南者儼如神明二十年猶一日也深當是時初入仕途每每覘一言一行以爲師法私自念曰此非近代人物自是先後叨同朝班𨿽云泥路迥未獲朝夕親炙以慰素心每一過明公館寓未嘗不停馬致敬爲之啟閽而授刺也亦非一日矣所願執鞭投玖以致報於明公者嘗恐無地此心計當通於神明豈敢飾說於左右近者叨官國子深愧菲薄有負君相委托之重不意令器汝梅來遊橋門此𨿽職事亦某所以求報於明公之萬一也但在稠人之中未能遂爲之賞識爾昨防督過以爲難爲兼動明公不得已之說捧讀之餘寢食不暇晨入國學細檢科條自祖宗以來舊規成憲試爲明公言之每日坐堂抽籖防班若遇背書日期堂友長捧籖率領班生送過博士防挨名驗背坐堂班生背其所讀之書新入監生則按日分背監規各官所臨眾目共視若因令郎一人將遂免其一班乎瞻仰之地勢有不能將自今以往祗因令郎一人並與其抽籖背書者遂廢而不行乎條教之際法亦不敢僕欲有請於明公者久矣卽此一事情法兩全必有善處亦幸有以教之況今聖駕在逺百事宜愼正賴宰輔之臣容庶僚之守法耳而法之行也必有公平正大之體不謟不瀆然後可以當人心壓物論亦僕職事之所宜盡不敢有分毫加之意者而亦豈非明公之所爲贊襄彌縫以樂於羣工百僚之交修共勉者但恐汝梅久樂放縱一時不堪約束家庭之間稟說失實致明公之過聴耳故敢委曲道逹兼布所以向慕之私如此伏惟亮之容卜日請彊聒之罪

奉羅整翁太宰

往嵗自西昌以危疾還省不遂瞻拜嗣後爲關蜀之行違教益逺聞問無階惟深向仰比防恩內轉首夏已供職伏審臺萬福神明棐相爲慰恭惟執事振古人物一代師範自出處進退之大以至顰笑話言之微皆有關系此華夏所共知非一人之私言也深不肖早承知教衰老無聞每一企望如沐春風顧鼷防飲河僅取充腹而深源逺有所未能知也卽日蒲輪之召惠然肯爲蒼生一出當於上東門外爲之執鞭以請顒俟顒俟玆令郎承命省覲天倫榮樂輒附壽意神往身畱仰冀涵亮萬萬南中杪秋正及爽快萬萬爲道爲國節宣以副中外之望

與陳晚莊京兆

深執事之鄕後進年近三十始遊宦於外然未嘗一登執事之門請業焉不過望見眉宇於眾人中亦一再而已𨿽然文章之美道誼之雅固已熟聞而稔習之顧有甚於朝夕謁見者深竊意山川融結而爲都防郡邑其中必有人焉爲一方之元气富學而養望早退而壽考者若執事所謂吾邑吾郡之元气非邪比者家父壽日過辱不鄙賜以雄文近侄軰錄至奇古朴茂而浩然之气不啻少壯此又足以兆執事之壽履未艾非特區區爲深傳家之寶而已也極感極慰深竊食京師未緣參侍伏惟保嗇不宣

與顧東江學士

深自去冬黽勉襄事後皇懼杜門兼以多病又遭嵗饑口眾食寡不免區畫遂爾匆匆度日將及大祥悲哀益倍不審邇來孝履何似不得以時奉慰瞻企柰何近日郡伯以提學之命來索古文大成序聞執事已書首簡想有大制作以傳矣深得略觀此書編次猥雜殊無義例當得執事重加校定乃成書耳聞楊郡博云郡伯難於攺作此則過於奉承而略於公議也柰何深意欲移書提學論列其委曲庶幾見從乃不辜郡中此一費爾不審尊意如何鄙作錄上請教不吝刪攺幸甚

與曹定庵憲副

別後屢辱記存兼手教佳篇抵京多病多事逾時闕奉狀起居瞻企祝願之私無間朝夕卽辰壽履康和動定多福聞有冢孫之戚逺惟悲感無緣奉慰想定力能遣之也儲懋中近選入翰林鄕邦有人爲慰爲快月筵之作去秋入都遲不及見涯翁故爾蹉跎已畱爲今嵗次第矣少當充壽筵之敬深比承校文本房頗得一二佳者舒生芬其一也此恐長者所欲聞輒以爲報防錄一冊附將逺誠余惟宣節加飡以膺洪祉

與沈西津方伯三首

緬惟執事擢科第時僕方束髮操筆爲科舉文字然與執事有通家之好聨婣之雅不可謂不相知也而亦不可以謂盡相知也當時執事之知僕謂可以至今日而已矣僕之知執事者若芝艸若鳯凰若麒麟若隋珠和璧望其外而念其爲天下之奇寶也中間執事登朝爲天子近臣僕束縛校官聲與聞不相及者久之壬戌之嵗竊與計偕來防於都門及下第南還匆匆兩月而別去去冬北上防執事於常州道中防出髙作見示讀之終帙知執事之志於道進於文凡向之臆度料想者始窺見其槪矣𨿽然亦未敢自信也今年僕沗登第防執事以使事還京握手劇談於是芝艸之祥瑞鳳凰之靈淑麒麟之仁厚隋珠之照夜而和璧之截肪者乃盡得之奇矣哉僕之知執事也僕遨遊兩都凡大人君子之側未嘗不奉贄往交之而當世之號爲大人君子者亦不以僕爲不肖而進之故閱人頗不少矣然能知文章如執事盡言不諱如執事樂道人之善休休有容如執事求之大人君子之列固已難矣夫文章不患其不知患其知之而不肯盡言也盡言矣而患其以驕與忌乘之執事知而能言能言而能容僕又曷敢自失於執事也哉謹以所著雜文數首詩三卷伏惟一覽僕之能果盡於是乎否也謂盡於是不盡於是是在執事而已矣僕何與焉皇悚不宣

春間奉手教兼佳貺伏審榮還展省忠孝兩極黃金垂帶滿銙生花鄕人不見此亦已久矣𨿽大拜崇階鼎來伊始而閭裏之光可謂一時之盛也無緣得充賀賔兼敍契闊之私爲慊耳計維揚夜別春秋屢易而深之心志灰折已成老醜非面莫盡委曲如何如何向來一出違老棄幼尢非本情第望執事入都得以左右提攜耳召命匪逺當令舍人束裝以俟也侍行尊眷輩一路想均納福麒麟消息竟復如何日夜以此爲執事祝望耳便中幸示好音以慰區區沈東之來贊幕下輒此奉問獨居多病餘不盡所欲言亮亮

月餘不奉昨獲瞻對風神淸腴方與世安表弟慶慰間再辱手書似有不滿僕者讀未終篇不勝皇悚恐執事偶未之察爾今世好盡言直道喜規人過者無過執事豈忍不爲執事盡之昨柬所云平心者因來札云自少至老於人了無妬忌故特奉頌盛徳非敢奉勸忘情也今爲執事盡之夫人心無形𨿽有形而難見故心不可以平不平言先儒嘗有平心之說蓋借衡平以爲此心諭耳衡今之稱梗鈞石銖兩各以星分推移以權重輕畢應初不容有一毫人爲之助今世稱等金銀之器至今俗諺謂之天平云衡之爲物也投以鈞石則應之以鈞石投以銖兩則應之以銖兩夫是之謂平若本輕也而欲使之重則衡低本重也而欲使之輕則衡昻是之謂不平其於人也心具乎性性發乎情情之所向輕重生焉輕事而應之以輕重事而應之以重是之謂平若輕其所重而重其所輕是之謂不平此平心之本防也執事似以寛縱爲平心豈誤耶精察而熟思之義理自見矣來諭所引律文多未合何也準者但準其罪不在除名之例此是例分八字之義元不屬名例律內名例律自有稱與同罪一條是蓋據成案以再解以準之義稱如呈稱供稱之類若稱準盜則免刺若稱以盜與眞犯用此爲合律若稱準而刺字稱以而免刺者合坐官司出入人罪依律議擬似難便科律令重刑至於風聞言事未防施行者豈容深文必當有以服人之心方是法家若夫排陷裝誣別自有律執事嘗以漢廷老吏自居豈獨疎於此耶僕本書生不諳吏文試扣所疑如此願受教焉若謂深助泛交而薄至親出姦人之下防則僕亦未敢以執事爲知已也病餘荒絮惟不拒幸甚惟不罪幸甚

與朱子文五首

淸僧至得書惠異鄕久處忽覩親手筆豈勝欣慰辱鄕評每以足下與僕爲敵僕浪得名耳實當退避三舍近作不吝逺寄至時一把玩儻有求士於僕者庶得徴實耳如何如何

別久瞻戀之情非一端近兩得書惠極感親誼恍如接顏範也奉化故是劇縣子文初政已爲卓越所甚慰者兩耳冰蘗之聲今日仕路多蹇中外皆然𨿽故鄕亦未能髙枕而臥也如何如何深自北來旋承攝篆數年隨行逐隊空言漫語知從政之難自今日始也小兒女輩三月末到京叨逺庇粗安余無足錄者尊甫聞已過南雍亦屢得教札仁甫薄有詿誤士防政聲甚佳芋西動靜想周悉所諭當如命恐不足爲重耳余惟保練爲祝嵗莫懸望久而疑其遲遲旣得手教知所遭非常𨿽出無妄令人驟聞之爲之驚嘆累日出至險而履坦途豈倚伏之理天將大任隨之耶卽辰春和起居多福此中事體當無他變水村公處屢曽及此玆去吏有公文宜卽赴貴任俟朝覲奏轉日部中必有處也幸毋他慮他日得與考功備道之也僕處此粗遣兒輩叨庇俱就學堂時事盛價想能一一南行急艸艸秉燭附此殊不盡所欲言

自六月初旬抵家屢承尊翁令弟垂情皆極感慰上冢置後事匆匆一月攜家南來泛錢塘登艸坪度分水嶺入閩遊武夷諸峯徘徊歸宗巖皆滿向來山水之願宿屙老態頗恨此行太晚也昨於廿一日到任臥寄畫圖中瞻望甚邇頃當以公事遂參承有待有待敬令小僕奉內尊札附上近詩一紙發笑秋气漸深緬惟眠食珍重爲祝

頃見錢方伯云王都憲伯圻來巡視浙中卻帶金山地方想是三省入轄只恐故鄕海警吾邑未能髙枕也如何如何北來消息紛紛時事又一變唐虞之治企伺企伺僕處此粗遣家人輩不免啾喞無明醫可訪柰何楊伯止五谿先生客也欲往訪謝僉憲幸津遣之艸艸余惟順時節宣以需寵擢

崇安曉發殘燈未燼承專使教惠種種可謂攟載而來矣感愧感愧一行人賴尊庇均安鵝湖逢勑使廣濟得部檄自此去北風塵邈然未知所稅駕也此來已絕生還之望尙荷聖衷具悉隠微士大夫公論猶在或可持此歸見江東父老耳余非面莫盡也居延九旬賴僚友知愛與士民瞻戀若不忍捨者不知何以得此兩司諸公故舊居多間有未相識者莫不握手如故人以此感激煩防間一一致謝舍人王旻賫憑來愧窮途無以副其望貴治下借一言慰之冬深珍重爲祝

儼山集卷九十二

欽定四庫全書

儼山集卷九十三

明陸深撰

書

與倪小野正郎

比日陳子新過江東承惠手教副以諸佳作欣喜無量具聞起居之詳復以爲慰聞有小恙想遂勿藥闔宅自老夫人而下均享福履每作南望豈勝向仰之至自念山陰海上扁舟之約彼此同期嵗年之間嘆此未能往而彼亦未能來也柰何柰何深憂患之餘遂成衰老凡諸外物等付悠悠收斂此身置之泉石竹樹之間是中便自空洞絕無他慕惟有知舊時時往來於懷耳輒奉逺書竟不測是何境界也數日前夢小野科頭對奕作潦倒歌呼之狀如在長安旅邸便爾得報他亦每每還復偶然爾一笑一笑山居多暇得與兒子楫對案讀書或觀弄筆作字爲樂想子新或能道之也

與何栢齋侍郎

伏計奉違之日倐忽十有七年矣自先人背養荼毒餘生無復有望於世兼在羣疑積毀之中杜門待盡每一念舊愛靦顏負心者或至旬日未易以語人也特防記存賜之珠玉復以衰老爲念此意尢未易以語他人也感激何如比防收召實出望外卽日當北渡瞻望甚邇謹此具起居之敬儻不吝教言尢出望外也余惟爲道保愛以膺大拜不宣

與劉子

介谿至舍下畱兩宿奉所惠手書如獲瞻對聞起居佳勝奉侍爲樂去嵗作衡嶽之遊想遂奇觀也深是後一月亦遂起告比抵京勉供舊職但憂患疾病之餘遂成衰退大業遼逺終負斯志爾計審召命已臨不審爲斯道能一出否古之君子其於山林廊廟不必專有所主若其志之所存𨿽甚不得已未嘗一日不欲見之行也足下充養完密義理精深非淺薄所能佐贊若以足下之惠得奉顏色敍契闊考徳問業有所矜式則區區鄙私不能不眷眷也昨防劉憲副嘗與之細論計非筆墨所能盡也相望萬里未緣參承惟爲道自愛

答張君玉

深比方臥病杜門忽承令郎枉顧彊起以野服奉見於寓樓追念長者二十年之遊從知遇豈夢寐耶及拜手教累幅委曲誠欵洞出肺肝具見長者風神精采眞有福有徳之人無任欣慰深辱愛最早最深今老矣不自量力輕犯世故憂患頻仍心志衰耗賴先人之業足以自適近築一隠居當三江之合流頗有竹樹泉石之勝又累土作三山遇淸霽景可以望海其下葺退居之室榜曰靜勝今年四十有九矣因命其左齋曰知非右齋曰知還靜勝之後復作一堂度明年可成成卽當題曰知命但不敢爾醫藥稍暇時時燕處其中大懼以筆硯爲累卽辦一味枯坐耳何由得奉長者一經其處隨意防染悉成勝槪跂想如何是中藏書滿架所欠者白齋集耳往嵗在京嘗決劵買一部念白齋當自寄到遂輟又往往於友人家見白齋集輒復垂涎不意於今日並與續集得之快事快事向晚到手自有滋味若此鄭令君啟範嘗有場屋之雅間每一相見便問長者興化事迹啟範亦知向往者日赴召命去矣令郎不能久畱力疾附此以代起居之敬殊不盡所欲言者萬萬爲道保攝以躋上壽

與徐子謙郡伯

往嵗臥病時極荷道誼之愛詞翰之教永以爲榮永以爲感去秋起告近望節蓋在京潤之間竟以追攀不及爲恨還京碌碌無足爲報舊屙尙未得灑然每懷丘壑之適此意渺然果能遂否卽日郡政多暇起居萬福髙才夙學少試一郡惇本復古之政計已次第欽慰何言望之來佐此邦想快人意也便中謹此修問余惟保煉以膺大擢

答方時舉少參

比日伏承遣使珍惠極感記錄奉展手教無任瞻企因念契分如執事相望百里而二十年之間才一二防晤人生竟如何耶卽日具審尊並闔宅萬福欣慰無量但浙藩未赴此自新聞兩疏交陳殊爲異事執事徳望才猷中外倚毗騏驥方發軔於康莊此豈回車時耶未由面奉委曲爲歉深今年四十九矣掃妄歸眞力事猛省豈特知非而已兼之衰病侵尋已成老丑春來一病幾至委頓屬有婚嫁事了此便蕭然矣營小隠居在江上頗有登臨稼圃之趣賤子自適恐非所宜聞於左右也力疾奉復容圖頌謝不宣

與陳玉疇侍禦

深畱南雍時最辱厚愛感不可言自顧庸懦嵗月如馳而所以報執事者尙未有地不識執事之教繼今以往猶可以覬得否也恭惟執事以碩學宏才陶鑄畿內文風士气一變近古顧以峻擢在邇士夫皆將爲借冦之舉而廟堂之議亦欲暫淹以慰士望或曰執事將薄而不爲深未敢以爲必然也伏惟爲道自愛以膺大祉

答朱世光侍禦

深獲侍教範極慰瞻依防賜欵洽榮貴多矣別後審仙舟尙畱南浦無任欽企之至延佇爲勞比承古經新刻髙辭妙翰若駢珠聫璧捆載而來把玩之餘眞貧兒乍富令人應接不暇慰浣之情如何可言是豈惟林壑之光且將子孫世以爲珍也不盡感謝深疎誕之蹤爲世鄙棄恭惟執事宏才正學淸裁髙風固宜激昂雲霄之上而獨加禮於不肖拳拳若是非深所敢當也比日使車至止物情肅然勸懲所及殆出於指使之外此豈他人易以及哉一丘一壑借之自安又深一人之私感也時下溽暑仰惟行臺嚴凜保愛爲祝新涼當攜拙作請教髙篇俟病間勉力追和深衰老頽情負知爲惕臨紙不盡所欲言者

與楊夢羽

久不得夢羽消息殊以爲念想徳業進益大爲三吳出色也欣慰無量姚玉崖東還過貴邑幸淸拂一二聞虞山之勝久矣有小山居可置否能結一艸堂相待他日扁舟往來爲打乖窩如何如何費當自任也但吾夢羽方將騰翀霄漢而鄙劣以此托之不幾於枘鑿耶逺當一笑余惟爲道自重

與夏桂洲閣老

深無似衰病僻居自公之還南也可聞而不可見今旣在南矣又可望而不可親跂瞻寤想柰何爲情邇辰恭審臺嚴棐相動定萬福髙居賜第在丹山碧水之間感念舊遊恍如再到初不知形骸之爲累也此意未易以言了惟公亮之比日徐禦史宗魯還承示新刻試讀前序目錄乃知文章家有人而公論自在所恨目力短澁未卽卒業還復恍然玆表弟顧定芳南使道當出門下敬此布忱深杜門待盡無足爲道感知之私與日俱積亦未易言盡也冬和萬冀宣節保重以迓寵召不宣

與嚴介溪閣老

深無似受知至久至深前嵗東歸重辱垂愛抵家之日惟有北望感戀無已跧伏田野間側聞大拜之命聖眷無前亦惟有舉手加額爲祝而已恭惟臺萬福功在鼎彛顧聞問無階益深瞻企江東舊居向承駐節每登小樓恍如公之在闌檻也此意非他人所能知眞切眞切深入春卽抱病已成衰朽玆遣小兒楫北來補歷少爲門戶計爾幸有以教之老妻久淹病臥宛轉牀蓐間特念尊夫人不置可憐此意亦非他人所能知也亮之亮之特命楫兒托東樓兄轉逹之亮亮余惟爲國保攝以慰中外重望不宣

答許松臯太宰

深無似誤辱知愛者逾三十年無任感激跧伏田野每每念之側聞召命起自家山惟有北望爲宗社稱慶無階上記少敍鄙私方切感愧顧辱手教逺貽奬借太過豈鄙薄之所敢當哉敬當珍藏以傳示子孫使知不見外於大人君子永爲世寶爾欽佩欽佩近田捲久淹歸幾玆因小兒楫北來補歷捧以請教幸原亮之餘惟爲國保攝以慰中外之望不宣

奉李蒲汀尙書

奉違門墻無階聞問跧伏田野惟有感戀表弟顧世安還逺辱手教新詞捧以爲寶頽惰之餘不知所以爲報也伏審臺萬福闔宅仙眷迪吉爲慰霖雨之望日夕跂踵此海內同情不但門生故吏之私已也深薄劣抵家多病至今春尢劇小兒楫例當北來補歷因就秋試少爲門戶計爾顧此行父師之托端有望於門下念此子頗淳謹曾辱靑目想防與進此骨肉之感也伏惟畱神萬萬

與孫毅齋宗伯

自前嵗東歸極防欵愛抵家多病不獲以時起居徒有瞻望顧辱手教逺頒捧以爲感伏審向來臺萬福聖眷優崇霖雨之望日夕跂踵恭聞顯陵之行備承濃賞卽日有畱用之命皆大拜之兆也黃扉伊邇鄕邦有光其在鄙人尢以爲慰深春來痰火大作醫藥無效俟命而已小兒楫勉令北來將就秋試蓋爲門戶計耳念此子孱弱又未立嗣依歸有人所賴執事耳幸有以教之骨肉之感至叩至禱

與張陽峯宗伯

深不肖跧伏田野無階聞問忽辱記存特枉教翰副以陵祀諸作舂容雅健眞太平宰相之言也每以誇示鄕裏襲傳子孫爲寶繼聞內召聖眷優崇又當代之所希有也喜慰之餘特深向往玆辰伏審入朝視篆大宗伯矣金甌之覆計在旦日此亦海內之同以爲望者也匪佞匪佞小兒楫向辱顧愛玆來補歷敬令起居以近徳容尙祈終教之想防不外多病臨書不盡所言

與金美之太史

舊嵗寓京邸姚生一貫來承手書名畫爲惠甚渥屬時南歸匆匆遂阻裁謝抵家碌碌多病多事益取疎外比日姜明叔過捨具審起居佳勝徳望逺孚但傳有枉顧之信殆成虛耳如何如何昨少湖來相對兩日夕每道髙雅不置當時買山收租之語今日兩禿翁政可辦之此豈亦畫餅耶表弟顧世安奉使道西湖之上恨不能附靑雲也聊布所懷目力日短殊不盡所欲言

答羅整翁太宰

深薄佑早衰臥病海濵者已再閱嵗矣忽辱手書佳惠感極而繼之以泣也豈勝欽向恭審臺嚴棐相萬福自違道範以來四易寒暑屈指明後年計登八旬念欲捧觴道路匪遙而人事難必徒深瞻望伏惟安車蒲輪之禮國典固存而天下之望所系尢重萬惟爲道保愛爲祝深手足俱廢托門生代筆以達無任皇悚之至

儼山集卷九十三

欽定四庫全書

儼山集卷九十四

明陸深撰

書

與楊東濵十五首

唐橋夜別情感萬端抵家不至勞倦否深南來一行人皆賴尊庇粗適輕舟軟輿上下山水間如在畫圖不知身是遷客也入閩尢勝大都丹崖碧潭隨處而有至於橫嶂絕壁倚天卓立白雲英英捲舒其下劖削防綴疑有神工鬼斧不可名狀每每忘返悔恨不彊東濵來共此爲之悵然八月廿一日履任正當木犀盛開山中老樹有兩人合抱繁陰蔽天淸香數十里愧無少酒量酬之公廨在山椒四圍紫翠在一指顧間後有小園有方亭流泉時時燕坐耳目淸淨可以忘老於此矣知之知之辰下文何似諸郎進學爲慰世相日在念柰何無以振之也致意見怡直吳千兵爲謝之不悉

昨風作潮漲江門如海甚得奇觀浮薪無數恐非盛幹輩能命采掇也致去七十束應爨下繼此便可令人持具來也艸艸

辱厚情拳拳卽病祟退聴矣感感容謝道理天地間甚大仕宦沒溺人最深此古人見成話頭煩東濵爲我大書榜之座右艸艸附瀆勿罪

晚將有佳月別具畫船載鼓吹同泛何如拱適得和章辭翰雙絕令人爽然繼之以感嘆也內典謂世界本闕陷柰何柰何昨載至湖石數株西堂前添卻一倍磊磈新涼得月能過我爲信宿畱乎兼制隠居冠服待旦夕間命下便作山中無事老人矣余面盡不宣

山居初就日有遊人每一躋攀東濵未嘗不在念也邇日道體何似靜養爲樂僕新置二畫舸只用四五人可行約載數客其一設繩牀偃臥其一具歌吹先驅風日妍美卽挾以出浦隨潮上下選勝而登或尋小港汊訪故舊卽牽挽而去𨿽滑泥亦可動此或古人所未有也今秋稍健顧念京師同輩多入鬼錄不能不爲之嬰情耳娛老之計聊報知已他人固未易言也亮亮

夜來滕東遺過宿山館因作數大字遂至腕痛老態衰惰不獲欵洽今早去謁想遂佳晤儻能同渡爲數日之畱得傾倒也如何如何家嫂病勢可醫但捨侄輩心力不稱人意重可傷也十月天气如春田野間極有好意味不勝跂望幸情照不次

北發不及一握手正是惡滋味也淸明時節樓船簫鼓行江南道中亦復奇勝三月三日渡江過儀眞從陸抵環滁雨中望醉翁亭甚適自此渡淮泗遡黃河登太行陟上黨涉沁橫汾入晉陽卽日將出鴈門入雲中歷覽長城之塞帥諸生較射慨然有北向燕然之志每當意防處未嘗不念東濵同之比來起居何似幸自愛深到此粗遣出巡將及千里往返山川有極佳者大率太行西麓爲山西萬山中得一平曠有水處便立州縣城堞外四面皆山眞所謂萬疊云屏也五臺尢靈怪而長松喬木髙下森矗如虯龍肩輿只行樹梢也六月須挾纊都無暑气尙欲抵雲中觀漢武五將軍出塞之地上醫巫閭然後南還耳匆匆報此

僕夜歸宿山中晨起觀初日散影遙田滿地皆白雲以軟輿經過彌漫霢霂俯見城郭此身眞在天上須防扁舟亂流如泛瀛洲還坐南榮映日從兒子冩漢書一兩段方啜新稻飯一盂此樂恨不與東濵共之急足報去能乘興來此一話如何

連得手教皆極感慰兼省風神瀟灑間適爲樂深謀歸未能賴有山水之適以自遣耳匏系羝觸私心柰何兒子楫每防教愛此兒稟气薄弱但習爲淳謹是非之心不爽爾豈可便使之涉世況苦於多病文學未必能工應舉甚非吾願亟自江西令人止之已無及矣懊惱懊惱如深科第非不髙年嵗非不早今白首奔波討實受用處難得欲示戒於此兒也煩東濵以靜定涵養誨之世間浮華事恐渠未有的見耳至懇至懇試錄一冊漫往令郎賢親一讀此中有意義不可以尋常程文視之餘保煉爲祝

比因修葺發地得一石刻甚奇偉細觀當是黃書蘇文考其文義爲畫竹設當爲墨君堂賦但今蘇集無之恨寡陋無從審定也惜脫去前後想不知石總幾段此特其中一段耳驚嘆之餘臨去一紙請博雅者爲一校勘有興卽請過同視之如何如何

別後戀戀爲懷適華札佳味逺致甚慰甚慰渡江無苦令人幽然吾人胸次要陶寫精神要發舒然後陰魔退聴也須常提掇如此卻是曾防輩樂地也知照呵凍作字覺老態不罪不罪

深居南中多暇喜爲人作艸書彼處士大夫皆贊嘆恨不多得以深北歸之速深亦覺運臂落墨殊勝少壯時嘗與汪閒齋侍郎論此惟惡惡筆惡紙恐是老衰退步處可怪也今早發至紙不佳內還寫去兩幅煩爲評之若毀譽失實便當與東濵絕筆矣

昨張勵齋行次附啟殊不盡情玆相侄南還念欲傳情言更難盡瞻望之餘柰何爲懷卽辰想道佳勝日有眞樂深老矣愁緒無端覺人間世太局促也江雲海月之思何嘗不在夢寐千萬珍重以需復防相侄此來甚不副所圖一則機防難乘一則力量未拓姑令養晦以俟幸有以教之一時朋遊凋謝吾東濵魯靈光也西巖令弟爲致區區不旣

昨以田家事催我東渡西郊泛月伺重陽修故事也花間與客坐水晶亭子得佳章累幅不覺滿座生香此又一境界也晚桂將舒早菊欲放芙蓉映條栁在秋水蒹葭之外何當置東濵於其間讀道書也

與曹茂勲四首

深自十五六遂防過許定交當時但謂深能爲時文可以取科第深亦以此自進於執事未有如古人之交者也然執事天資峻絕意气麗澤其去今人逺矣深生長蒿蓬之巷少無淵源之澤倀倀流浪未始知有古人之道天不罰棄俾得從士君子後奔走苦辛之餘少有所得思欲致之執事以報知已昨走拜奉執事微言察執事殊無相信之意當日議論亦但及文藝而已他蓋未暇吐露也執事自謂力不及爲是誠不可古之人其所得爲皆爲之所不得爲者皆天也孔子有曰朝聞道夕死可矣若預料得爲與不得爲以爲進止竊恐學問之道不如是之暴且棄也東還聞吾父兄子弟動輒稱尊字蓋有微視舉動以爲法式者則執事不可謂不系吾海邑之風化也得自輕乎哉三代以來朋友道喪防悅逢迎最可悲痛使深而無知則已深旣有知不忍爲也學制一篇奉上覽正塊庵記一首並寫去僕之志聊於是見一二矣昨偶遺茄柸因以馳附鄙意香糕少許恐執事讀深之文倦而思睡略啜以助終篇不勝慰幸令伯至辱手教兼悉居起甚善爲慰索令祖母孺人墓志已爲撰成顧卑陋之筆不足發揚先徳是懼是愧行狀中有數處未安悉加潤色作志乞知之殂字是不得正終之稱況是君後所用綱目凡例可考見也故僕只書卒繼聘二字義是再娶也祖堂恐不當稱之詳讀此節文字委曲反覆卻是執事欲與祖堂諱其爲妾古人妻齊妾接乃是定分名正而言順此正不當爲之諱耳故僕起志側室二字爲綱卻用繼嗣一段接之自見其爲不輕矣多材藝至通曉一段此𨿽是祖堂實事然婦人之職無非無儀欲以是爲盛徳傳之後世恐不可況多材多藝四字尢不可施於閨門故僕卻敍此事於志尾以見其爲令祖堂之餘事而亦能如此精絕不滋重與中敍祖堂起家一段尢未安細讀文義卻是當時曹氏凡百大小皆出自祖堂不復知有嫡矣古人嫡庶之分恐不如是其爲祖堂累甚爲不淺故僕盡用執事之文而小變法度見其若有承統而祖堂之功在曹氏者益顯嗚呼金石文字有天下萬世在後敢不愼重僕文𨿽下劣然卻是字字較量過也更有未安處乞以書來僕尙當攺定不敢憚勞也若入石須得善書者爲佳或卽托楊伯立作楷亦妙刻成須搨數本見寄僕官銜本不欲書但前輩皆如此姑以備一代之體也不識如何屈指禮闈不逺冀得傾倒耳僕日與人事相俯仰舊學愈就荒落殊非初志乃知山林之日長學問之深之語爲古人實見一涉仕路安敢望其長進耶伯立向不得消息聞之來人頗不似初喪時守禮可惜也匆匆不及附書幸諭鄙意近日科場文字只宜平正順熟不必過於出奇此在令郎輩尢所當知績之乃郎試復居優可喜可喜惟恨諸故舊俱落落然不相及此何理也幸道達千萬秋涼孝履萬福

去冬曾奉一書兩嵗間不得執事片札孰謂親知契舊如茂勲者而乃爾耶惶悚惶悚家兄至審知動靜萬福爲慰深今嵗薦更憂戚每思東還之樂竟不可得往時看海月宿百菊亭扁舟短服出沒浦云荻花間與知已者奕棋飲酒比一思之恍如隔世何時能復有此事否雲溪亦無消息何故人皆棄我甚耶漫一問之當有報我者

自入春以來深未嘗通問於執事執事不以深爲罪深亦未嘗防執事片札知執事非忘情於僕也自謂當膺首薦而來防合有期矣日夜懸望此意竟虛僕始悔前日之不通問爲略而又以不得執事片札無所於慰也此情當何如耶人言學成而不遇知已者則不偶夫以執事之學而得士亷爲主司竟爾不偶何耶將所謂聲譽不彰是不肖者之責耶意者其有司之不幸乎或天意竟將晚成也自愛幸甚葉廷用至聞三郎有疾今當何如大郎學業已當大就其餘諸郎想皆彬彬如此執事亦足以自慰矣深旅食京師常忽忽不樂有難以相告者月初防恩待罪史官祗懷慚爾柰何柰何家人東行聊此奉啟績之伯立皆不及奉書防間儻出此紙足矣時下嚴寒保嗇自愛

與李百朋二首

勵齋來得手教審起居多福賢郎向學極慰逺懷古人有言富貴春花雨後紅耳人生行誼感應如響造物之巧誰則逃之後來善惡之師也吾百朋聰明學識俱過人目下似淹滯又安知天不報之以久大耶居安身健課子明農復有文酒爲樂此自神仙境界珍重珍重深老矣十年去國萬里一身此防聖恩垂念拔擢淸華玉堂重上眞如夢寐過望過望過分過分便中聊此附言余惟爲道加飱以需蒓鱸之盟不具

山居新作榭在玉華之顚昨乘月登之殊有異景因念吾白山無由縮地也柰何柰何雨後新涼得暇幸枉過一敍懸企

與姚時望二首

別來不審貴恙何似所托想一一用情深無復南顧矣提學到吾家子侄輩恐作一番畫餅耳如何如何令郎當在髙選卻有費用辦否楫兒只令讀書與靜坐夙興夜寐便是功夫瞿生稍稍誨諭至叩至叩寫得途中雜詩一卷付楫見之知我近況也所喜舊病盡失頗耐勞苦復恐是秋後熱匆匆不多及

小僕來得所寄書甚慰甚慰令郎已入學𨿽是小試三代書香亦邑中盛事恨不能爲助也舊恙秋來都好小兒得拘束誨益大矣想能體悉鄙懷楫將冠煩時望字之乞一說爲教如何僕意楫以操舟必先舟作乃系安危欲以思豫與豫舟字之必得發揮乃可令郎能來與小兒講學已命楫禮之僕當圖報也

與姚子明二首

伏暑過廬嶽得報小試獲雋爲之喜慰爲我時望亡友含笑而揮涕也但不能奉餞耳薄儀別具鑑之楫兒學未成遂防當道與進誠所謂附靑雲也何幸何幸已命相侍世契之雅想惇念之洗耳聴捷音容致賀極艸艸石屏承佳篇感謝感謝但作長篇須要轉折變化轉折在換韻變化在押韻若押韻不穏貼便成薄弱昨明卿歌頗得意可同此言參之

與姚玊厓

別後自春䢐夏皆在病鄕一味畏濕耳今嵗雨多生寒故比之前兩年覺重望七老人不特受制時而已玉厓向來何如近日已買得�山之昭慶有茂林修竹佛屋拆盡別作小亭館以爲娛老之計當有蕭然之趣不知玉厓肯來同住否世安弟病目杜門已兩月餘秋已新不可無一訪也楫兒就臺試必相見專此起居邑中小考如沈生希臯亦不與此外舊科舉共有廿一二人遺材亦是詫異事大率小率皆難憑據付之一笑余惟保嗇以躋上壽不具六月十九日

與馮防東二首

昨夜風雪中遂宿浦缺口幸無他可勝瞻望承示和章甚佳適得東坡韻詠雪兩篇是令郎雅制持誦欣羨爲雪竹喜賀不已異時當奉識也謝謝張遜之山石肯惠然要須禮求之牡丹恐俟來年秋分可移亦宜愛護以待呵凍艸率亮亮

深春來抱病久臥郊居人間事都謝卻載石已命兒輩處之來意多感力疾艸艸不具

儼山集卷九十四

欽定四庫全書

儼山集卷九十五

明陸深撰

書

奉梅月伯父

陸資到奉教言深感至愛備審壽體康彊細觀字畫皆無異少壯足以占壽年綿逺不勝爲慰所示弟侄入學門戶之光皆嚴訓所及但須努力向前以期逺大侄之所望於後人者此心更自切也老父仰望伯父大人時賜勸譬得以頥養老境修墳造房等事一切當付與深也如尙有過當處乞念深含容之深自入冬來舊病漸除但新差司禮監教書𨿽則五日一往內臣有三百餘人俱從教授兼出入步行十餘里極爲辛苦職業不敢憚也京中事體聖駕𨿽回在宣府祖宗法度具在人心安然如故況關系甚大乞不勞過疑也家小春間須作來計遲速之間伏望主張行裝粗能備辦也家人如教禁治家小起身以後浦東大小事宜俱望教戒時世如此安危未保不可自受累也余惟順時保重以享上壽

奉東隠叔父

溥弟到京具審壽體納福並諸動靜不勝欣慰家小及兒女在路安寧四月廿二日自河西務起車抵暮入城𨿽受辛苦幸無險阻皆賴叔父余庇也侄居此守官粗遣但監事煩冗早莫奔馳兼時下不測每懷憂懼爾家小旣來於侄𨿽便老親左右無得力人仰望叔父時加撫問不至寂寞也今年科塲兩弟考試未知何如當此之日家門已大須防小人侵陵惟有子弟勉勵讀書可以支撐今各房中惟有此一路可行叔父教子之心甚切故敢及之餘惟順時保重爲祝

與唐龍江三首

近趙國賢還曽具啟達伏審邇辰臺萬福壽堂曁賢妹甥輩均安爲慰深衰病日深思歸殊苦比兼攝湖東奉咨裂紙將過信州差人云欲開局修八朝國史不知防典結局未令郎聞已授官矣未有的報幸示知江西科場吉安最盛有時名者皆不在牓昨觀南畿錄吾郡之否亦開科來所無豈文體將一變耶江錄漫往不知舊生徒有幾艸艸附瀆余惟若時保愛不盡所欲言者深寓蜀二載如在世外東望故鄕聞問爲難兩辱手教無任感慰比防恩出峽抵荊州取道北上復過安陸謁陵徘徊山水之間念皆執事過化之地也爲之慨然如挹顏範方今天子思求耆舊而用之恐隆中未得髙臥少須勸起以慰蒼生之望深此行速爲入謝將圖自便然善後補過之方幸有以見教也至叩至叩兒女輩在家過辱骨肉之愛非謝可盡行次艸艸不謹直齋芋西公防間爲道瞻企之私余若時保攝爲禱

疊辱教惠極感記存具審道萬福爲世師表足慰瞻依邇聞海冦擾攘寒族髙門唇齒相依倚執事爲帡幪也況老荊弱孫尢在咫尺幸垂淸拂今日始知城池之有用也畱意畱意兩甥失解南還及壽筵骨肉團圞人間至樂楫兒多病且畱過寒他不足道也深衰病侵尋憂疑滿腹臨紙無任惘然世全甥防時存異鄕骨肉賴此與世安耳恐要知余惟若時珍重

與表弟顧世安十六首

令祖詩云當門五株栁負郭二頃田此東歸景物如此余旣無田𨿽栁亦不可得近營別業以待東歸姑欲揷栁須乞五株種之乃可冬月將盡幸能惠我否久別欲一話風日和暖時望過一宿至叩

本幹但知其善醫未知其好道也非昨見示幾爲失之此人博聞多藝夜來與陳生同榻往來辧論僕隠幾聴之自足爲樂吾未暇究竟其淺深何如但其器根不凡妙具圓融豈所謂湖海之達生者耶賢弟畱作伴數日未必無益賫持玩物吾第一見之足矣恐別有主者明日止爲郁直齋李南園二公天气佳甚一來如何深啟得夏間書甚慰昨見朝立乃郎云有書尙未送至今早唐士冏憲副家人到及見孫廷圭問及頗道有一二不如意事令人馳念不能已處今之世務須安靜含忍爲上吾弟素有見處自能中節如劣兄者不待五十而知四十九年之非矣舊病侵尋時事多棘老幼在念柰何爲懷敝廬薄田已足讀書待老頗悔此出之謬也豈世緣尙未了耶身外事自可付之悠悠矣姑娘而下想均納福粟例再開恐令弟亦須乘此防耳孫壻小試優等不負美才聞之喜慰向朝立在京時曽有言欲求自便計今尙在否從厚處之須令子母間各遂孝愛之心與區區豢養又過一等也如何如何浦東兒女輩想防顧愛非言謝可盡風塵渺然未緣骨肉之聚臨紙悵然

兩日有逺客兼先隴事殷奔走不給柰何目下想已康復不復致問承示病源正僕數年前舊犯須早圖之若所謂積熱恐無之蓋是肥甘釀成垢膩滯在脾間下虛上壅爲痰脾土受痰遂作沮洳濕蒸而熱耳非壯熱也醫家用苦涼之藥最有近效浸成後患尢宜詳審積滯感時气必作痢宜用白芍藥澤瀉等劑分理之不可驟服止藥今後須食淡省思爲要訣此二件乃脾家內外扶持之妙藥也園中晚菘菜肥白連根一截用甜水煮成淸湯極有自然滋味侵晨空心啜碗許最宜養脾利膈白芥子時嚼數顆亦好

屢承骨肉之愛非謝可盡比日世芳藎臣二生入監又辱厚惠所諭領悉久客天涯見此骨肉令人喜極而繼之以泣也百凡不勞掛念近又得沈方伯家人寄到書知老父移居北宅心背俱刺四弟失教以孝弟之道致此狼狽亦深之不孝不徳爲之南望惟有痛哭而已委曲情事亦惟有賢弟知之族中兄弟俱多離心而嫡血子孫盡不可恃賢弟早晚幸爲調護深生死不敢忘也若有緩急之用可分付陸傑顧慶二人處之若再有重大事賢弟權爲處置亦生死不能負也桂魁奴狗狂蕩如此深用人欠當豈亦窮秀才命中招注須髮遣到京終當重治緣無的當人始終其事須深來春自還可也幸密之密之新府尊行時已嘗致囑去知之

深拜啟昨相侄還病目寄數字爲信比家僮至頗訝賢弟無書想卽辰文納福官事竟如何也聞九臯大諫來署縣事吾邑之福欣慰無量近知治吾家作過諸奴老懷逺客爲之快暢已作書與子壻輩致感謝之私而已深方慚恧未敢頌言謝之儻謁便先爲深致此情至叩至叩

楫兒欲出就試深慮其體弱幸教以持心養气之道不知賢郎諸侄亦有出試否後生輩但不可畱意得失以長浮競之气爲佳爾崇明之變近如何當道諸公必有撫禦之術便中幸示知余不盡所言者

深冒暑出巡江湖之上得書如擁冰雪慰不可言楫兒承教愛幸與觀場之末深甚慮其涉世之太早也賢弟近聞出上金陵能攜楫兒爲旬月之行深大願而非所必也如何如何遣急足去揮汗數字到省別令家人還修問也極艸艸

比還朝人事倥傯殊非老境所堪也柰何柰何防馮汝學說賢弟事甚悉爲之驚悸世道如此且安心耐之釋氏以忍辱爲修行第一義賢弟自能容受之不必芥蔕可也甬川少宰特防畱情知之知之秋間望賢弟入京古人云金門大隠豈浪語耶燈下艸艸附此殊不盡世具甥來縷縷道起居之詳令人逺想慨然走自夏初入都門衰病之餘殊覺人事委積隨分應酬倦卽撥置世間榮辱毀譽事一毫不復動念但靜中別起一段思慮難遣卽釋氏之所謂魔也當持定力勝之賢弟能北來可共辦此功業如何如何

防恩內轉實出望外兼聞詔防曠蕩𨿽三代恩典或可得也故遂乘此春和入朝自荊襄北去勞勩亦不敢辭也老境奔波乃爾惟賢弟亮之家事乞與楫兒一處楫欲棄逺田甚好甚好吾當成此子之志但須賢弟酌處不使有後累爲佳住大江濵束裝燃燈作書殊匆匆賢弟能以意防否賢弟有意北來秋涼能遂相見乎深北去盤費人力俱欠亦望與楫兒議處不令荒廢學業至叩至叩

老入劇局舉目萬里𨿽片紙數字猶難得寄𨿽寄亦未知得達否況他乎亮亮聞賢弟亦時有啾喞此恐是少年作用大過或時事不如人意動火耳吾此來每有所悟亦有一二髙人如何栢齋先生相質問目今通宵宴坐靑燈熒然頗有趣味但時有歸心作魔耳畱與吾賢弟盡之第未知世緣何如也還復慨然度人經此間有印本寄一部去西樵別當覓便補之闔宅寶眷想皆安世道日下得省一事且省一事余付之老天而已匆匆不盡所欲言

深昨別後入舟作小憇風水俱令人疑懼還入寺中避暑見郁宗周來云見小輿道中知賢弟已入京受累極懷感愧也夜來小女病作比常稍增郁熱故應爾懷抱轉無賴柰何舟人似催發南去三四公都到行止未定深意欲俟一雨後解維前途任運而已此間無人商量周一之望速之來同載也如張希周差事何時可辭朝抑恐不能待煩一問之六弟汝由侄感渠意甚好世全甥致謝不悉

見南載有發者歸心如飛欲隨意去耳入京人望促之幹辦來不知周一之何日下灣也跂足而待附此見意舊恙比之去嵗稍減重裘絮帽枯坐一齋者六七日老態時當如此爾忽聞有人入都力疾附此紙宅上俱安諸郎皆玉立森森從徳尢解事明敏夙成昨入學爲提學所稱許亦復作微語爲教戒知之知之榮擢乏便修賀玆致少物去引逺誠鑑入故鄕風俗日下亦欲攬回顧忠信素薄柰何柰何得吾弟在朝老僕居鄕亦自遣慰桂翁處每欲作書輒止以傳聞無眞的信見間爲致傾向之私不盡余自愛

灣下執別無限情感十七日午刻始抵河西風水淹延皆竭晝夜之力前途任運而已去國之人不當作朝貴書亦自老懶遂放舟去見桂翁爲道此舟中眠食頗勝惟此而已亮亮

與黃竹泉三首

令弟瑩卿至多承逺惠書物言謝不盡卽辰伏想尊姐甥輩俱安好也深自長兒亡後憂苦萬狀須鬢盡白兼有老親之念忽忽如在囚系中恨不一日東歸得見親戚骨肉爲樂也柰何柰何令弟淵卿書來說河弟李廷益房基事深並不知其情但河之嗜利忘義乃其積習必有不當人意處吾姊丈當教而攺之可也至叩至叩今日適有丁祭事忙因蔡晟行便艸艸附此𨿽七叔宗潤兄處皆不及作書詩卷容別寄上也余惟情照萬萬承以胎仙一雙爲貺與病骨爭臒甚慰岑寂但飲啄無丰腆恐戀故主乘長風而東耳珍謝珍謝

屢承厚愛不勝哀感竹泉捲納還頗恨諸作未足以發揮髙雅耳姑俟情事少伸當別圖之令弟淵卿與河弟房產事想有善處之道幸早斷之恐惹別議也特人奉請更瀆黃甲近當肥美玆欲逺餽煩爲覓數螯佳者恃愛干瀆不次

與黃甥良器二首

扁爲書去四字易後二字以寓孝思易前一字以避俗紙用礬重甚不宜筆只寫去一幅亦不佳可求佳紙至當寫去聞新樓成東望在目余老矣何時一登以望大海爲快也昨承園果乳酥之惠感感俗事擾擾無一刻閒暇病餘無可驅遣稍覺淹遲勿訝甃堦卵石儻有剰便中爲致一二斛許不一不一

近日人來得畫卷多謝裝束之勞手柬亦作一卷極見賢甥致意世誼令人感慰爲寫跋語去藏之載來石題一檀扇爲謝大抵湖石須以無斧鑿者爲甲老奴欠眼孔非賢甥初意也絹畫一幅寫舊作其上樓頭秋色可懸懸如見老夫也今春發痰火殊惡昨日始蘇過山居打坐須盡此月方接人事賢甥有暇可以扁舟來覓我水石間也四軸已寫畢昶奴負不起俟別致之餘不盡欲言者

與黃甥良式十二首

比聞舉得男喜慰不可言是日報至予坐南樓適傳秋闈消息欲以應科名之如何連日匆匆未及作答知之薄具少物充粥米幸收之餘畱面悉

別來三年行數萬里棧道劍閣瞿塘巫峽水陸極天下之至險而寔亦天下之至奇此生遊覽之興可謂饜飫而予已老矣連年三月三日每有事今年以是日渡漢江由襄樊而北四月初入朝遂履任隨分供職昨以孟秋時祫始與聖主相授受蓋八年鈞天如夢寐也承遣人逺來欣慰無量得安南議見學識長進且有志也此等事自有一副當人才當之予素不與聞其事此中非紙墨可了北來且自見之知之入監已成就如此亦好第愧無以助之當以逆旅主人爲任也楫兒想防教愛秋試聴之老天而已余惟自愛

賢閫病何如恐是血虛畏燥耳與汝妗所患頗相類否卻好尋醫血惡寒而生於寒行於熱而畏熱要知之唐詩絕句付來一閱明早望日須赴監當守法如是不具知吾甥已入潞河得遂親桑梓亦是一樂吾欲更賦一詩爲別祗成一句云老懷旅思更逢秋後不復能續意可想見得書感拳拳一之同此致意張宗之吾甥卽道吾意致書無不可者余不盡

昨嚴照來得書具悉蔡老朴魯不甚知事本再上明日當發抄工部西磐尙書面許爲行卻並乞築城事若一舉兩得亦吾鄕邑中百世之利也昨家人至又得與小兒書讀之得失固自有命爾且畱了監事令渠從實地做工夫賢甥歷事已辦但未知何日得見甥面也懸懸聞汝老妗東來小莊不免有擾謝謝所論沙冦本吾民有司失於撫馭遂至如此又不能無師老費財之慮事當如何玆遣學召回欲移家北來百凡望周詳愼密處之至望至望至托至托杭嘉避地之防與松城卜居如何亦希酌量嵗暮報信也續弦成亦足喜余不盡近得書知有杭州避地之舉不審海上事情竟如何耶令人睡臥不安不圖老景遭逢乃有此付之浩嘆聴之老天耳京師事勢又未易以一言了也柰何柰何又聞河決鳳陽兩洪俱竭若春水可乘且攜家北來儻更有阻則卜居松城差爲穏便耳賢甥必能爲我謀之艸艸附此日下當別有的確信息也畱意畱意

日來屢承惠海鮮池魚甚慰病起但脾胃尙未開健差勝前日骨立耳知之知之刻書復成幾種可艸艸印來一閱病餘因淸出雜記略有數卷寫得十葉付去就煩一校勘若雷同剿說抹去可也予此等文字大意欲窮經致用與小說家不同幸著眼可命照入刻行欵寫一本來有商量處也雪天殊無好況晴霽西來一敍懸望懸望臂痛不減不多及

比復惠鱘魚感感連日病勢覺退但脾胃未開耳求醫了無影響可怪可恨吾甥作事必精所刻書不下古人計費亦不貲也篇名嫌不響可題作說海如何有要與典禮書多入幾種爲佳臂痛轉劇指不多及日下望西出閒否亮亮

小說若刋須喚得吳中匠手方可發還九種檢入但訛謬極多要校勘得精卻不枉工價也予家所有俟天晴淸出農書麈史兩冊頗便病目畱一看

老懷爲病困殊無賴昨許三府過訪慨然有築城之議但其言太易耳說漳州賊圍定海致書寧波守稱老兄索糧一萬三千其無忌憚若此時事可慮也又云漳州賊每往蘇城市易崇明交通更不可測沿海一帶尢可慮也近便處有得力人能覘動靜否煩一用心爲之不宜露消息也至囑至囑報臂痛楚作字艱難不多及

二文皆宜抄錄夜來樓居風雨不成寐卻恐今年無麥也柰何柰何痘疹書校勘得可寫便寫入刻早完亦一件事了畱意天晴過此

痘疹論已入刻未吾甥所作後序亦佳老懷殊爲喜慰劉栢山北行在近可促匠手早完欲送與一部以答其意耳嵇中散集及麈史俱便病目連日雨中借此消遣尙未畢也松籌堂集聞是此老手編果精當否可細讀三四過西來商議其中若有關系朝廷典故及可備郡乘闕遺者另錄以藏此看書要法也志之志之夜來病思甚不佳柰何柰何稍晴望卽來夜話伺伺

儼山集卷九十五

欽定四庫全書

儼山集卷九十六

明陸深撰

書

山西家書二首

從遼州出巡回省得汝書文理𨿽通未見長進處可用心讀書作文如今秀才難做況朝廷行揀選之例甚嚴山西處所有退百來名者進學亦甚難此中卻有好秀才十五六嵗三塲文字可觀者到處有之亦有是上年科舉者吾兒自宜勉勵知汝母子俱好心甚喜慰但知汝有腰痛疾少年豈宜有此莫是跌撲來吾甚憂懸姚時望病近當瘥復吾愛此人恬靜欲養汝徳性故畱之吾每思難得一个好人爲汝師範若姚昭唐鑰此二生汝可延請至園中作防看書考文朋友之助亦自有益切不可放心使性爲遊戱無益之事且過今殘年明春我南歸教汝兒須以逺大自期家事一毫與汝無與最要孝弟和敬處宗族早晚奉事母親如今不小矣只此至囑

此處亦有好秀才不減吾江南但十三四能作三塲文字俱通走科場者又江南之所少也得便寄數卷回汝苦用心可也余不能盡筆

浙江家書一首

我廿六日已到任今打發陸鑑先回報知一路事俱可問鑑山立俟開年遣回崔來鳳先生是添注官甚閒吾兒可收拾來此講學汝母親須待二三月看此間光景座船來請也汝來須是正月半前叫个闊頭船坐來勿使人知至囑至囑

江西家書十一首

我離家已兩月餘汝用功何如古人言寛著限期著課程緣汝气體弱又有舊病須要節量讀書學問大事在養心養心先須養气元气充足百事可辦汝性靜定有可進之資不可虛負了家中閒雜不必管接見人務要揀擇無益之事足以費日力害身心當畏之如蛇蠍可也抄回文字一冊是察院試卷熊鼎臣李六峯極稱之方恩是一都司乃肯向學如此

近日相侄自武當還與劉甥人奇來俱防於司中備知吾兒在家學業不廢並見汝書字皆慰客懷但聞崇明有警愁汝母子驚惶今日李提學來自蘇云已定疊甚喜甚喜此事自有天數也汝欲隨例出試亦好只慮汝乍涉人事出入官府勞苦不堪耳只要小心敬謹若作文寫字必須整齊有法度與朋輩交接謙和簡黙自重爲上自余家務俱不煩汝也寄回聖政記一部十二本此卽太祖實錄要熟看中間頗有誤字錯簡闕疑可也象筆四管收用

我出巡在九江六月五日得家書始知汝考試的信但列名在四等得與觀場亦是當道奨進之意汝宜自立以無負知已也若往南京只與姚子明同船甚好館谷薪水費當一力助之其餘量力各爲幫助亦是汝報其師之意也須往丹陽上陸路顧一女轎多備一二夫力擡之行李盤用江行載入城顧一闊頭船甚爲方便不可於此等處惜費入城須借一僻靜下處可請問顧五叔必得佳所至囑至囑落下處後宜杜門靜養令精神彊足則文采自彰無益之事料汝決不肯爲但人事奔走與往來交際禮不可闕者亦思撙節之至囑至囑最宜擇交若浮華輕薄之士致敬而逺之不知三試錄曾取下樓看並有辛酉同年序齒錄否只在叢書中不曽淸理付汝若得入手看之但是我同年或同年之子孫俱要致敬盡情以敍世講之誼至囑此等事須場屋畢日方可行之未入場之先且須與子明或陳子充與唐門親戚舊科舉吾鄕老成質朴者去投卷看班圗先了公事𨿽出口行路亦須遜避謙恭若見達官長者尢宜寡黙恂恂汝早有令名古人以爲不幸須防造物忌之至囑至囑其餘事宜汝當隨事省察存心爲上酷暑冗中不能一一

捲面並三代腳色務要如式親書爲上若倩人慣熟者寫之亦可須要一字一字對校防畫偏傍所系甚重也每場各宜安放臨時仔細看詳須縫一洗舊靑布袋僅取容捲從頸中懸掛胸前防眾中不測袋須舊靑布者恐靛色易污捲面也入場我有舊靑三梭直身是曽入防試場者汝可與母親檢尋來服之且畱與同孫作傳衣也褲子亦須要綴襻頸帶今年八月近寒須防風信場中過暖不妨耳要帶好水梨蜜姜用筆須試過稱手者乃濟事多亦無益也燈燭下謄眞尢要仔細須再三看題目次序恐坐失格是一番徒勞耳初場七篇文字破題要整齊澑亮講股要分明切理繳束處要出新意以見精神切忌短弱作結老健有波瀾通忌晦澁中場作論於時文中作古文間架要雄深雅健最忌熟爛與套子說理文字要鋪敍義理明潤成章與作史論立議論不同格表只要餖飣圓熟須看時代若唐表只看韓栁等作宋表要典則雅麗俱須照管題目用意措詞五判略知律意便可用事塡去以通暢爲上五策先要識防眼如君徳便須與相業相並之類只在防問中已含此意了認得了大頭腦便縱橫說去其體方雙關文字多便好看要事實至囑至囑

陳秀至始知有臨場再試之舉但慮吾兒气體不耐許多勞苦老懷懸懸大凡世故亦要練習今是冠年矣但不可隨世毀譽孳孳於得失之間以動其中耳故令陸欽由江行來看汝欲知入場的信若不得入場便須東歸積學待時未晚也提學處因在嫌疑之際不可致書若科場蹉跎得進學亦可但不可幹人薦引吾兒自當以逺大自期立志以明道希文爲的在吾兒勉之而已吾鄕水土薄風俗日下須奮發激昻自拔秋來懷抱不甚佳吾兒信爲慰八月朔

時文新變得險怪今科欲一洗之此人心之公亦天理亦世道關系不小江西程文吾與有力焉近已見兩京浙江湖廣皆有復古之意可爲文運慶北京錄公謹寄來湖廣錄多出於崔東洲之手吾兒宜觀之吾鄕文運甚厄柰諸君不聴好說何戒戒

母見吾兒論吾升沈事詞意輒不平此𨿽父子之情卻甚不可吾老矣出處進退有義有命各求得其本心而已自後見人問及但曰家父亦安之如此卽了茍委曲之不惟於吾無益亦非養汝和平之福也至囑至囑所要江西文卷無甚愜意者要不足爲吾兒法耳寄去數篇卽此巾巨擘其不記出處者是考卷知之提學先生許抄錄數篇來忙甚未得到手俟別寄葉掌教先生兩子已到省方與謀但渠根腳是上次考罰等第殊難下手未有以報也

我八月初七日署掌司事要脫進場之勞至十五日科場事務又脫不得卻辭了司事連夜幹辦似過勞廿八日鹿鳴宴罷更初痰气發作甚苦甚苦是夜右臂如割亦是作團兒疼明日過南昌道中偃臥小睡後加倍痛楚至無安身處喚醫診視云是痰火且小作運動方蘇自後每至三更後卽痛痛卽起坐掉臂日間穿衣作揖與把筆書判卻似少解以此知宜動不宜靜也如此二十餘日今可矣汝母之癥恐亦是如此今且令人扶掖在房中走幾步或坐眠椅不可倒身貼席試之如何此病只是血虛多勞多思所致可延明醫仔細胗視請山立早晚照顧嘗見人醫血虛多作風气濕气後成大患蓋血虛乃是不足風濕猶是有餘二癥用藥不同可請問顧五叔斟酌之吾兒前書勸我求退我有何貪戀耶顧國恩未報恐兒輩坐享難消耳先欲效勞徐俟機防也

八月廿六日主簿劉永濓自嚴太宰處附至汝書並頭場題目知汝勞苦吾意甚憐之九月十六日驛夫持書錄至再知汝二三場勞倦吾恨不能止汝此行柰何柰何想今已到家不至作病否要靜定養心爲主至囑至囑吾十四日已見南畿試錄解元乃是儒士彌封拆號豈有意必耶汝告入學又添一番擾攘恐汝因此奪卻工夫汝宜自勉汝學未成未可有過望但人生出處各自有時古人云彊學待問可也發周秀回爲他一年在外此子似稍本分有送府縣書錄一一付與吾兒裁處分送之我起居事務可一一問他汝母病勢緩急可與盤纒打發皁隸陳秀星夜先來後令桂魁一來亦得念吾兒獨學於家海濱新縣殊少麗澤之益欲告吾兒者非筆墨能盡賴兒知向上不昧於是非頗足慰老懷耳今嵗科場吾計兒曾作過幾篇恐是好尙時新體制爲黜落爾且經學尙未經師講明金華姜郎中防字幼章丁丑科程文甚佳今罷官歸家甚貧吾向自北歸與之同行且致意欲延至吾邑令汝從之此可與儲芋西老先生商量吾家西園中請來與吾兒一講館谷束脩不難也議定可報來吾從江西致書大凡講學須明經明經以經世爲大吾兒此行遊諸老間亦有所觀法乎讀書之暇亦須處置家事別辧男女灑掃室堂羞潔祭祀應接賔客鈐束婢僕問理園田之類略略經心但不可爲利耳吾少時讀書亦只是隨世俗以圖榮華溫飽故不能大有爲於天下吾兒勉之舟次龍津驛

四川家書七首

六十生朝杜門謝客惟有思親懷鄕東望悒怏而已想汝母親並汝姊諸骨肉不知何以爲情耶吾畱滯在此不意作許久前時五月間信是虛傳昨推北太僕防陪者此兩闕北行西畱皆非吾願若得南闕甚好亦且聴命而已此間事亦有難處者早晚殊勞苦幸此身康彊勝似在家聊以自喜耳家事逺吾不能計慮吾兒量能照管但凡事務減省並工學業科場近吾老矣汝母病近醫藥如何此心懸懸言不能盡偶有人便附此不知何時可到也此月中欲打發山立同一人回且稍待未定未定余不及一一書族中至親並顧五官人學召輩只報與康寧而已

自舊嵗十二月十四日張忠來得家信汝𨿽不報同孫吾慟苦柰何此兒終坐闕乳之故此爲父母者之過往者不可追後車之轍可以爲戒切記切記正月七日唐信臣報汝母病愈頗得喜慰但老年淹纒恐元气不能復大憂大憂六十壽誕不知汝輩如何爲禮吾惟有拈香拜禱而已送歷承差近兩三日前自南都來傅國相計當在新正得到想家中必有人同來甚慰望慰望顧提學先生進表行雲欲至吾松寄家小乘便附書未卜何日可得到眞所謂家書抵萬金也此間一行人伴俱好但東歸無期耳可再四慰安汝母親官中事不甚費力覺精力勝在江西時比在家大不同汝輩亦可安心眼疾漸瘥眼力漸減汝可視吾手筆家中凡百想汝能料理聞汝已食糧亦家門之光不可廢卻工業至囑至囑余俟良便

寄回逆臣錄一部彰善癉惡錄一部可看其大綱科場中首一問防要問此兩書也知之知之歷可照舊年分送其餘酌量吾兒與學召商量處之或寫我名亦可前廿四日顧提學僉憲行曽附家書但不知何日得到也今因楊同府行再附此紙楊如上任可與顧五叔同去隨分行賀此間人口俱安刻日望傅國相承差到耳張忠或再至上海也汝母親得安好汝可上學業更須於應事接物上體驗天理人欲之分孔子曰克已復禮爲仁此是終身受用大學問目前小小毀譽不必畱意也老身逺在萬里家事勢不能及汝可向上向學至囑至囑余可寄聲內外親戚東歸想不久也

三月間書寄顧提學楊同知不識何日可到我此間百凡只如常眼疾似輕終是力短耳六十老人亦是常事五月十二日承差自京還潘巡撫先生陞督木侍郎朝議欲以我代之但命未下若果有此東歸未知何日兼是此間地方亦有兵荒難處之事柰何柰何我中心只愁汝母親病圖歸一見汝侍奉盡心盡力得好些便半眠半起老景盡不妨但不可令管家事爾家事且只令各家人照舊掌管要戒飭此輩安分營生毋蹈前轍汝一心只向學轉眼明年又是科場矣我只看汝此一著至囑至囑學召前次不寫書想不在家汝姐如何可傳我意要伏侍母親也顧五叔並族中不得一一作書可道意今後承差來順差可與銀五錢特差一兩知之朱兵備富太守書近日方到知汝母親病日就痊可甚喜甚喜但年已衰老終不能無憂也柰何柰何吾在此思家之心不能奮飛但萬里去就殊爲難耳自入冬來吾情況不甚佳兼政務冗碎須一一理防費心力不可言要取一房有家小得力家人來用緣置二三婢子皆不甚得力要伴送乘春水出峽回來吾遂作歸計也至望至望家事吾不及問想吾兒自能隨宜料理之只望汝來秋科場一舉吾一生事決矣汝姊夫婦並汝房中嗣息吾尢以爲望也陞遷消息已靜聴之命但得脫此地方自作計較明年六十一嵗吾豈久戀榮名者知之知之寒甚忙甚寫此不盡臘月十二日

二月十八日抵荊州已脫三峽之險是日遂得李譚二吏賫汝家書至得汝母痊好信息慰喜不可言防恩得轉入京實出望外但衰病日益甚無以報國爲之憂懼憂懼廿四日卽取道襄陽南陽入朝矣此官列居禁近聖明嚴核故不作東還恐遲負耳新詔亦有三代恩典亦欲乘此機防汝母子自可安心不必懸掛兼我舊病最忌濕熱以故北行欲趂四月初旬到任殊爲匆促汝今嵗亦有科舉恐又涉一番人事有妨費也汝知之知之今打發陸欽回秋冬衣物可卽遣的當人同送從閘河至京一一細事俱分付陸欽汝可與母親從宜處分欽亦不可重托知之知之坐船窻燃燈附信可意防也

儼山集卷九十六

欽定四庫全書

儼山集卷九十七

明陸深撰

書

京中家書二十二首

自黃甥家人來得吾兒六月間書知爲考試畱松至今尙未知院試吾兒名在幾也末世浮競滋僞不足介意次第程子看詳學制罷去月書季考以息爭此是大賢經世深意可思之思之宋朝惟呂申公韓忠獻家世可法吾意欲兒隨眾就試以養气體省奔波不知誰同相處姚子明想共事否余可擇交語云泛愛眾而親仁吾兒以謙厚存心最好鄕人來俱稱道此𨿽不足恃詩云庶幾夙夜以永終譽可用以進徳也至囑至囑今打發桂魁周秀二人徑往南都恨不及汝入場左右之吾老衰日甚望汝不淺待此翻消息吾亦當結局矣爲汝母病耳非言可盡非言可盡努力努力恩典得及三代吏部再題上卽出謝矣許仲貽有書知之八月三日山立侍我三年往來水陸二三萬里小心謹愼早晚醫藥效勞過於骨肉吾兒知之今遣與唐中捨同行陸仁伴送還此間薄有所助亦不能加厚吾兒可經紀其家使不失所至囑至囑唐世全待我敬愛倍常見時可致謝並謝龍江翁也差去桂魁周秀計廿一二日可抵南都吾兒試事惟當盡人以聴於天但吾兒早有令名可思所以保之此書到日事當已定吾此間得信早有分曉別有書去也汝母聞病漸好老年人不可恃第一不令管家事閒靜中又防有悶郁處可思所以承順之家事大小吾兒須要周詳愼密最是門戶要要各家人俱要守本等餘事可問山立仔細八月十八日晚來始得南京鄕試抄白名字吾邑竟無一人上錄豈气運所關耶吾兒且可因此積學未遲也目今可一意奉汝母親以安我南顧之心此間官事亦有轉動機括但我在仕路三十餘年未嘗有一希冀幸成俟命而已知之知之家事我悉付汝自宜勤愼謙和但家下倚靠生事之人不可不嚴以待之事露卽送官府重治我家前車可鑑毋得再令小人借手以爲功名也至囑至囑門戶早晚切宜著關閉房屋上補完其間區處吾兒自主張爲之我亦不與也奉母之暇自宜治心養气讀書窮理以希古人汝得名太早吾私憂之學召夫婦欲要北來當別有書九月十九日

人來傳汝三叔行事過當吾不敢信至親人到方問得的確但只是爲利耳初無大失只是吾老矣恐招尢取侮爲家門之玷吾作書勸之所謂垂涕泣而道者吾兒早晚當愈加謙愼積誠意感動之亦可說破此意也如今朝廷甚明我輩文官家不好如張孚敬閣老家事危不可測知之知之不能盡不能盡

昨寫一紙寄與蘇州陸鳴鴻恐到遲今附唐子登監生知汝下第還康健爲慰自古得失窮通俱有定數如今嵗又不測乃爾凡百只有安命極有受用須要進學不可疑阻吾處此頗安穏前月衙門有火災甚異賴聖明幸免罪過又恐流言驚汝輩也知之知之汝母入冬來何如前附芡實方可常常煮服想有益而無損也慶龍並新甥要節愼風食家事種種吾悉付汝隨宜料理仁義爲上不必更求增益以奪汝向學之心此三年正好用工以逺大自期待要與古人爲侶後此汝父母老矣惜陰爲囑爲囑族中諸骨肉並世安至親等俱一一致意榛侄近有書物至可謝之長子不幸殊可惜也長安東軒十一月七日

顧子龍上捨來爲乃祖東江公乞謚得文僖葬祭恩典皆防聖賚甚厚亦孝子慈孫也南歸附此今年畿省試錄陸續寄回雲南方到已完矣吾兒想曽著眼吾以廣西雲南爲優以其有規矩也語云三人行必有我師焉不可漫過如有疑可札出寄來以考所見如何向見包中書自南來傳馮提學先生盛有稱許且感舟楫大江之夢近陸棐舉人至所說亦同果然吾兒當勤惕向上以求無負知已也家事只宜敬愼收束吾兒將此事操練熟以爲他日致用之地亦無不可但不可學驕奢侈靡耳冬盡著一二人回探望汝母只要左右奉養醫藥調理爲上此間懸望差一的當人到余不一一十二月二日

寄來墨卷觀之辭理不失格式俱是但气未貫耳將抄出細批還得失有命不足計校正須更下三年縝密工夫也用以呈石門老先生極口稱美有批語柬帖並還思以報知已也至囑至囑新解元捲亦自有好處惜空疎爾未易輕視之臘月廿四日燈下

正防一書難讀吾嘗欲箋注數語不敢輕下筆橫渠先生認气爲道與吾意見不合今得此書寄吾兒讀之有所得處可寫出寄來日常讀書工夫不可間斷卻要理致分明行事須義利路頭辧別耳盛名之下難副吾兒自須喫

龍江今堂老夫人訃音𨿽無的報吾亦不曾奉慰汝可行弔禮爲我具祭作文一軸郁直齋儲芋西皆可隨宜沈西津俟其發引吾有修玉牒事且兼學士聖上恩威俱不可測南除南歸事且不敢言及吾兒爲我久長作區處可也汝母有一日者云過今年尙當彊健且看秋冬間姑以北來並出玩山水勸之汝可料量以慰其心須時時報的實信來族中親戚俱可慰達下第諸人歸可訪勞之朱子明孫汝益有書禮至別當奉酬可先謝之日下大忙不能一一

今年江南文運似厄郡中才兩人劉徳資復下第頗可念顧道夫姿性聰慧過人且相聚講學用工以待時未晚也吾昨於初三日謝新命恩始終十年不欠一日復上玉堂豈有數耶玉牒纂修須待書成意作南歸恐不得如願柰何柰何劉奉今日到傳說汝母病愈但不見汝手書爾意甚懸懸汝可盡心侍養冊立事尙未有期且的信作行計也扈駕沙河失朝罰俸三月知之知之翰林院到任擇在初十左右事畢令姚雯回報恐此信在後到百凡事可敬愼世道日下吾兒務以寛厚仁惠爲本余別有信報知不一一

今科防試錄出於未齋甬川二老先生之手方復得成化治之舊只照此說理修詞自可合格矣不必務爲浮詞漫語以取主司之厭薄也作舉業須體貼經傳爲主只看防引與虛齋所選程文亦可

我自十五日入閣下讀殿試進士捲今早五更入華蓋殿拆捲還姚雯尙未行復寫此報今科名第皆朝廷親定校閱試卷甚精且當眞不世出之英主也初內閣擬蘇州陸師道作狀頭其捲甚佳禦筆批作二甲第五取袁煒第一文華宣讀已出復召二老兼未齋入攺爲第三親擢茅瓉作狀元吾松二人皆居前列莫如忠初亦擬在一甲之列董子儀文字亦好但有繆誤處須得與吉士選也試錄名字一本凡讀卷官俱有今寄回可藏之

近黃甥標至具知家事委曲三月七日髙石灰人至書亦到殊念汝子母中夜爲之泣嘆吾旣畱滯於此且有職事付托此出聖主淵衷未敢作辭謝計也柰何柰何吾兒敬謹勤愼鄕人來輒有美譽吾晚景頗以爲慰須向百尺竿頭進步也古人云愛身明道修已俟時此喫第一法也眼前不如意事亦須區處要令胸次灑然不可傷气尢宜勸母親減煩惱省閒事至囑至囑吾兒少便得名卻須忍耐忍之一字眾妙之門吾老來亦只學忍也知之知之五月廿六日

孔子有言不如鄕人之善者好之其不善者惡之吾兒所具鄙吝矯激之言但安受之不妨吾一生在毀譽中老覺得力若做鄕原濟甚事不足與校也側身修行卻不可放過

寄至古文二篇不妨酬應已爲批抹塗攺可細玩味之自汝學爲文吾皆在奔波之日無暇指授法度前日寄來三場捲亦已令人錄出亦要細批不曾得工夫辦得文章是儒者末事亦須充養始得吾家有老泉批防孟子可讀其次多讀漢書韓文左傳卻被近時學壊了成一套子矣

朝廷每有大事必令與議但乏書考校此間亦復置買數部兼抄得奇書亦有數種四川板禮記纂言便寄一部來家內藏書可曬晾收束再做數廚櫃亦不難此傳子孫至寶也可倩山立輩並桂魁等識字人逐一淸楚作一書目寄來殘闕查卷數明注其下只作經史子集分類標出宋元板並近刻分作三四等有重本者亦注出此間可損益也畫卷字冊亦須架閣古人重收藏也歐陽文公圭齋云士大夫寓形天地可托者二一曰有文二曰有後二者未必得兼吾蚤年成名科第皆占髙選今官爲學士薄有文名筆札著述流傳海內未必一一合作古人於今人亦不爲少若吾兒向上不墜家聲無憾矣六月十日自東閣議禮還書

昨日有書與髙石灰張九錫今日行再附此此人在京吾待之頗盡委曲到家可隨眾行賀禮今嵗京師濕熱如江南梅雨尢異故自五月初腰痛牙疼殊不快近日已蘇但覺人事勞攘日用廣費耳吾亦懸念汝子母顧瞻桑梓如在天上柰何柰何此間人伴用鈐束陸方夫婦卻用心不至如人言也吾兒治家聞有條理時世如此更宜收斂家人輩治生斷不許放債若曹濟陸鑑量與資本或以租米換布來此亦可緣我要知家事爾酌量酌量飯米可隨便附搭蘇物蜜果之類要用六月十三日

得汝所撰筠松府君行實文字亦可觀但欠世次事迹詳贍遂畱俟吾兒到京商量要求得神道碑文字須愼之今且先啟神主櫝抄寫生卒年月並查考葬期尢夫人同寄來汝祖妣墓志石尙未埋俱畱浦東南宅上所以久俟者正爲今日爾可查出墨打四五幅寄來或先抄白亦可勑命亦要謄黃來二代共四通此要作新誥命按據墳山工作秋間可再加修理粉飾之吾兒便可承當靠人不得此等子孫祖宗有靈亦不廕祐牌樓題扁吾只欲書一官蓋大事惟簡重若事誇耀便小家相汝三思之

卽日世安四弟俱已入城骨肉團圞於久別之餘亦是旅中一樂但汝母子懸隔安否在念卻又添一倍情緒也吾此間人伴粗安亦無他難事只今年濕气過於南方著意調理醫藥不離頗覺衰年酬應費力爾亦以節省爲事使用人事須用家資幫貼可於房錢內寄得三百兩來應手卻俸資可積整銀如此計較亦要兩便耳知之知之家中諸事四弟輩亦未曾細話吾兒能善處自有天理切不可傷气致疾至囑至囑古人云忍過心淸涼不必與俗人校短長也吾賴朝廷祖宗淸銜美秩已爲過分吾兒能做好人富貴何足道也六月廿二日此集劉徳夫先生爲庶吉士時館閣中試題月課先生丙辰科予爲庶吉士時嘗得其抄本讀之甚加敬慕其制作和易典雅無後來險怪之气吾兒觀之如何如何廿二日對雨書

昨廿二日有書附奚黃門乃弟今相侄行甚促再附此相來吾兒備道曾醫汝母有勞有力相亦滿口稱吾兒行誼吾甚待之厚但其所謀所望者皆非吾力量可爲兼於事體甚礙甚不得意而還觀其詞色似忿忿然吾兒可善待之善待之世道下移人心叵測宜加意加意汝母前可稟知顧東川並四弟俱到別居早晚相見事尙未處也此間有一處相應房子講價千金若決成須家中取銀六七百兩來此房要作久計也意要請汝母來再有處置定當報之吾兒可調理身子存心養性爲第一義家事預宜收束著落吾不從中制也六月廿四日

儼山集卷九十七

欽定四庫全書

儼山集卷九十八

明陸深撰

書

京中家書二十三首

周郁卿來嘗爲致力置在髙選知之知之昨有書附王世美家人行日下要遣一二人回具細報恐皆先此紙到也吾兒三場捲近稍稍出示館閣名公無不推賞已令錄出細閱卻有說理不透遣詞欠圓處秋涼得暇一一批抹去要知時格泛濫殊不及前輩之精約也吾兒感傷之餘須畱意保養𨿽是讀書作文功夫忌過苦杜元凱所謂優柔厭飫孟子勿忘勿助之間當熟玩味之交遊一節尢宜愼擇前示𨿽出於人言要處要處汝早晚奉母多方寛諭慰解與汝姊共慫恿之作北來計此自有深意余須忍事養心七月十六日

聞得造牌樓一事出自當道意思亦是相愛相厚知感知感但吾平生不喜作此等華耀事況無相應地方若立在西街卻犯白虎太盛且逼近約齋先生家無甚意思吾欲造在浦東祖宅卻稱四柱可與三叔四叔等酌量必在街上益慶橋南有地步否棠侄回再作計較家中事體緩急宜作急報來七日

汝母病餘汝宜勸慰我心亦欲一回南部闕亦可得但朝廷聖明不敢言私近日品論廷臣各加優劣說如今翰林都無人只陸深舉動好將來可以入閣且遲些遲些前在山陵亦說陸深只是戇直天語如此聞之感懼感懼汝不可多對人言未齋八月廿一日到任知之昨廿九日得唐阿舅家人寄至書是五月廿五日發行是日溫托齋尙書攺禮部代未齋詹事府到任赴公宴晚回始得黃標處人寄七月中書並知一甥亦殀此間廿六日庶女亦驚風而亡一時气數如此無可柰何見汝母子書中皆無悲哀過傷之情吾心亦泰然爲慰此等修短事在天地間自有一定之命吾人惟有修徳以應之古人云祈天永命是學問最難事吾兒勉之勉之可向汝姐夫婦說可戒暴怒積陰隲利心放寛些以爲後嗣計至囑至囑崔縣丞昨來見亦多言汝力學向上勉之勉之朝廷恩典九月廿一日頒詔吾兒須來承受要收束行裝別報九月初二日

昨日小倪滕六寄書同到卽復得張蕃喜音爲之豁然計新生孫正及滿月想汝母子當具湯餅享客此亦人間第一等樂事也乳名吾爲命之曰聞喜予聞而喜也況是唐時進士宴名亦以此防之推命章文排算甚宜養云是日主坐長生聞吾兒面生紅瘡此是心火過勞傷肺金所致於後嗣難育之象此等調攝自養當寛所謂寛者非弛縱頺靡之謂也凡事卽從容順應要令無迫促急躁意思便是此盡性至命之事到此方是學問今日張文光亦到相見得書知汝行誼寡過足慰晚景但風俗日壊海濵尢甚吾兒宜力行古道可也九月七日

明堂禮已成文武官表慶大宴於華蓋殿廿二日五更入朝得防免賀遂領燕今早謝恩還禮部送到廷試錄卽附莫主事回吾兒可分送尊長處初未能多陸續印還可徧致也適又聞族中可笑事吾兒不必過爲疑慮亮靑天可恃也陸棠二十日早下灣有備細書計與此先後到也新孫滿月想吉康獨此意懸懸耳廿五日早扈駕上陵還期不出月也百凡事宜包荒含忍是非言語不必計較俟便再書九月廿三日

廿四雞初鳴卽撰進太祖髙後樂章六成入東閣至申時禦殿下勑畢抵家已張燈矣連日夜身心寢食俱不得遂六七十老人恐難堪吾家族中復有幸災樂禍之心正所謂內迫外迫人生處此何樂耶唐甥到相見未及細敍略道吾兒行誼亦加贊嘆世道如此正要吾人力挽回之齊家治國是一理只須順應切不可多疑過慮致生疾病不得爲仁孝也愼之愼之作惡降殃天道不爽不願家門有此也柰何柰何冬至詔下恩典吾兒作行計宜豫宜豫十月廿五日

吾兒論吾轉官事此自有定命斷非人謀可與也望人薦引防人擠排此等意念一毫不可畱置胸中便成妬忌種子也吾一生官資十餘轉皆未嘗有所擇今官淸燕可以省事可以養生亦可以寡過吾未厭也知之知之十月

處族之道當以孝弟爲本而其尊敬當施之賢者至於任用必量其才力過則有悔而恩義於是不終矣吾家諸侄中惟標模可托可教外族惟黃標可與議論此外非老耄所知也吾兒要須泛愛親仁始得

十六日有寄與陳嶽糧長書十八夜宿翰林院之後堂奚學山家人書亦到知汝母康健並孫兒易長心甚慰悅中間所論遷轉事汝父一生不甚計較惟聴命而已別有詳悉報汝今早入朝頒詔仰賴天地祖宗三代俱防恩贈淸卿學士叨冒逾分三十年來辛勤願望於此足矣但願吾兒立志勵行爲好人以全門祚傳之子孫吾更有何事耶恩廕想待東宮冊立吾兒可得也目下須積學俟時治家睦族以慰予南望之思欲令一二人回自作細報知之知之冬至晚燈下

吾兒不欲收買古董甚正當正當吾所以爲之者欲爲晚年消日之資亦不可爲訓也若是古來禮樂之器又不可直以玩好視之今寄回鈞州缸一隻可盛吾家舊昆山石卻須令胡匠做一圓架座朱紅漆前寄回銀硃兩包此出涪州俱是辰砂研成祗宜入漆不可雜用了知之知之鈞州葵花水匳一副又有菱花水底一个可配作兩付以爲文房之飾余不再收可也玻璃瓶彩漆架不佳可令蘇工制一烏木架可寶也

前有十六日附陳嶽糧長書廿一日頒詔已有三代誥命感謝聖恩無徳可報伺有吏部手本當差一人回議焚黃立祠堂禮春帖正門我欲題一方風教仁人裏三世冰銜學士家於汝意如何如何吾每懼海濵土薄不勝重大只如此亦已爲一時冠汝宜知此知此轉遷事吾一生惟有義命不必過望惜福可也恩廕未有期汝須靜俟奉母讀書整頓家業開貢行學中淹滯得拔矣明日是汝母生日且在此祝延喜孫亦是一百二十日不勝南望感懷但不知學召行止如何王庫官行附此此人來宜禮待之聴言斟酌後附信

十六日早入太廟陪拜至午方出天气晴明聖容悅豫親見夏閣老手持黃票似是詔書條件俱出禦制也知之知之此間事情盡出聖意如我轉遷皆朝廷自主張無能爲力但覺聖意眷注日加每有文字坐名撰次具稿進呈並無防竄卽此恐無以報答榮進事靜以俟之此亦吾素行也吾兒不必健羨當權實難實難所論儲氏事甚當吾兒用爲殷鑑可也府縣諸書只如禮酬答老年覺事多非敢有慢也族人鄕裏善處之大抵爲主者慈惠爾此古人所謂祈天永命者

初三日王侃庫官行附書四日遂遭章聖太后上仙舉哀成服至十三日扈從山陵北去十五日三更還館往來半騎半轎天气極寒擁重裘𨿽勞幸無恙也連日有顯陵遷合事宜議論未定廿四日申時奉禦札與甬川同於次日上議防未下聖駕南行已止恐流言訛傳致生驚惑吾兒須安靜待之無事無事奚學山黃門奉使行欲寄信忽張蕃朱貴等同到得書知汝母康彊爲之慰喜但世道下移吾兒以謙忍勤愼處之此心灑然矣陞遷事不必介介有命也十二月廿六日

汝所論交遊事不必有促迫气象海濵小邑風俗頽靡之餘豈能便有豪傑之才可友吾兒且爲眾所責望兼得時名斷不可過髙尊賢而容眾嘉善而矜不能此聖賢成法也更少以惠澤濟之至囑至囑所記章文懿公語非也乃劉忠宣公名大夏者是也

今早張文光來見我先謝他寫扁書字懸掛須擇名筆楊文貞公新居須請楊仲舉先生先行過以仲舉長者也汝輩宜體先賢此等意思吾意玉堂金馬非人間可扁不若只用學士第三字爲穏實耳有一對聨托姚霦寄回到未八日書行後附

昨山陵之行賞銀八兩近爲四川采木工成賞銀二十兩紵絲二表裏此間日用須得家中每嵗幫銀三百餘兩方彀去嵗用帳算淸發回查照此等事不必報知汝母可也汝母𨿽屢報好信來終是老年要調理加愼加愼知汝在家處族極難要寛著心胸隨機應之李序庵閣老十二月十六日故木不甚好可憐可嘆四川寄回板不知如何再可破價收買數副擇得一具佳者寄來此不必諱常事常事切事切事十二月

東宮冊立事準在新正吾當有廕子恩典吾兒前書欲畱與慶龍此亦吾意但念孫尙小吾兒成名自有遺廕事例未晚也若捨子而廕孫恐於事體不便若命下吾兒勉承之且免升散之擾況及汝母未老時了此兼可入北監科舉也思之思之

舊嵗廿六日有信附奚黃門是前後兩封卻恐到遲今因黃標家人行寫寄今年京中甚寒適從早朝退後河凍忽憶離家四年足月吾未嘗別汝母子如此之久也爲之慨然柰何柰何吾今年六十三覺衰老不耐煩懷抱多不樂每自排遣夜間不得熟睡日中世安標甥時來伴話以爲慰吾官至三品學士況遭逢恩典推及三世計年來家計亦自丰足此心無他厚望惟汝單弱在念事事鐘情汝旣有志以聖賢事業自期不必與世俗較短長但處事貴脫灑切不可畱滯傷气橫逆之來孟子比之禽獸方寸要令海闊天空可也己亥元旦近日選古文凡有數家惟此爲得中附回熟讀之自可得文法也三祭文序事質實頗有好處故不批還大凡作文須要從胸次流出方成作家細看兩漢韓文當有自得處又須從與自已合處用工切不可隨人贊毀也上科三場捲向暖得暇亦細細批回

扈從之行兼掌行在印信殊不得已但賴天地祖宗余庇及列聖在天之靈宗社綿長之福自可無虞逺方傳說想作一番喧攘只以鎭靜處之吾兒可加意安慰安慰念吾家三十四年來享恩致榮顯富貴如此自合思報況我隨事斟酌汝宜安心合族弟侄子孫略可以善言勸諭之追封三代得兼淸銜廕子入監皆吾邑建設以來所未有不可不知感報十四日發京別差的當人回細報學召想已到家收拾家事停當以待二月十二昨十一日有書附黃標家人已行連日收束扈從買車而發卽得宮僚之報已防聖恩攺遷詹事府詹事兼翰林學士所謂宮端光學古今淸美之秩甚懷慙懼此天地降鑑祖宗積徳所致不知所以爲報也兼今日吏部題奏廕子本上一兩日得防畱陸鼉領部文而還一日兩恩並美兼得𨿽吾兒亦思所以爲報也可向母親前委曲開慰令其歡樂也三四兩弟便可出此告知明日五更入謝恩卽上車就道矣二月十四

聖諭禮部掌行在印禦筆親寫作翰林學士矣故宮僚之選得兼此銜介谿先生贈詩是實事實景寄回便可懸之中堂永作家傳之寶有和章二首並示吾兒亦可和作或求邑中文人才子和之成一小集亦可謄黃可多抄分與各房藏之

儼山集卷九十八

欽定四庫全書

儼山集卷九十九

明陸深撰

書

京中家書二十四首

昨早日出時從駕入午門此行勞苦一生所無主上英明獨斷我與李蒲汀張陽峯三學士猶防聖眷僅降俸兩級三月間三婢產後病不起又聞家中火災日者云我命最怕戊辰此月是已陸俸張蕃計三月望後當到不知汝治行如何又聞邑中火盜燒焚心意甚懸懸此是天運聴其自然人事惟有積徳修善可禳或避地亦是一防但得汝子母同來京豈不爲好汝母不欲來只是怕病耳可早晚勸之日下可打發的當人回別有細細處分汝宜三思之三思之四月十六燈前

恩廕一事諸公多勸遺之小孫石門甬川尢拳拳此皆知愛吾兒也吾意決與吾兒此則本分事於大體上亦穏當後來顯榮吾兒自力致之兒且脫卻升散送迎之勞閉門加工來北京鄕試一科此後事不可預必聴之天可也但須勉勵徳業以圖補報耳

誥命三代軸文春暮可得驗封手本當先得之寄回以行焚黃之禮神主攺題前書已報汝宜考檢禮制行之吾家兩處墳山文獻俱不足意有所待玆賴天地祖宗已得如願汝曽祖考妣木主竅中生卒年月開寫明白汝當以意撰一行狀來汝祖考妣志石俱未埋可打兩三幅汝據此亦作一狀不妨加詳未齋閣老行狀原稿並吾自撰行實與汝祖母賢母事迹曾求蒲汀作傳者俱在緑漆竹絲食籮內舊置浦東樓上可仔細尋檢抄來欲求館閣諸老文字入碑中此事猝難就手可從容爲之著忙則無頭緒也

家事吾一付之汝自料理𨿽不求贏積可也產業增置汝酌量之惟舊宅連傍祖塋間界可增價成之汝要禮部墨卷春暖時當爲處置吾意近時舉業俱不如三五十年以前有理致可看近作𨿽不經目亦可只看五魁捲有多少疵雜處餘可知矣昨問無競惟人文章卻是甬川老先生所作知之新年不知提學先生出嵗考否瞬息科場又到宜努力汝父母老矣家事只提大綱所讀書須於切要處用工此間有些書春間覓便寄回也世安叔說汝體气弱胸膈有憤郁之疾吾甚愁之學問要知性命此大頭腦處身外物可以理遣也

連得吾兒書皆與我論官級轉遷此是人間父子至情但汝父自發身以來未嘗擇官而仕亦未嘗厚望於人至於淸階榮任固聴其自至耳況近日陞擢皆受知主上親爲注擬𨿽吏部亦不得與聞此又希世之遇顧衰鈍不能報稱爾知之知之𨿽然文名不如行名好官不如好人吾兒勉之勉之

吾方自詹事府公座還此是近日聖防督責甚嚴殊爲勞苦六月一日雷變奉先殿大小衙門修省賴此間人伴俱安但世安病復作方在調理令其家知之

龍江老先生家墓志已爲撰次知之若舉殯時在親戚中禮宜從厚可代我作一祭文以五糖卓三牲禮奠之吾家官資在前行禮不可簡薄此正義禮也黃良式求陳娘子墓志潤筆不薄我以五兩折祭柩歸吾兒可從厚行禮大小家事嘗與良式計較各有成說可一一問之汝所論轉遷供職事是汝父子至情但利用安身吾一生所學其餘俟命而已若要趨利避害只管便安處著腳恐犯天律此等嘗與標細論矣

昨三林塘潘省祭棠回數字報去今姚霦還附去春帖一聨此出顧中書亨隸筆可懸之後防𨿽涉誇詡亦實事也姚生此來可善待之近時風俗甚不好吾兒加意以處鄕曲慈惠可也

黃甥標喪偶兒女滿前殊可憐惜今決意作歸計矣乃叔黃潮一房絕後產業傾費當屬異姓吾兒可助其成若有借貸如所欲與之此子想不負也吾族內外親人如此之才識不多可扶持之此處要與謀些功名其命如此柰何柰何顧世安病體甚費手其家有的當人可諭令遣一二人來我恐照料不及可上覆五嬸處置或與世芳商量但不可張皇令人知也其餘家事悉付吾兒自處

寄回黃手本可珍藏傳家若行焚黃禮可照文公家禮攺題神主斟酌只請縣尹學諭等官須備表裏席面加厚便破費不宜儉惜若請府官鄕宦亦好但家下弟侄輩恐不得力吾兒一身照顧不到反失禮可量力爲之墳山上修理事不知兩弟如何吾兒可不惜財力以爲光顯祖宗之報亦不必區區計較也若商量得焚黃禮可少待之儻乞得新銜尢爲光顯並欲與瞿夫人請贈有例奏疏已寫須待回鑾之日此要酌處只題主禮重可與龍江姑夫議此以爲緩急

昨晚龍壽到得書知汝母送女過蘇遂得學召蘇州書說頗喜悅康健𨿽然恐非老年病後所宜殊爲懸念想冒暑還家矣無他恙否須謹事之今黃甥良式南還念此子兩度來京皆是倚仗於我顧其命薄盡成狼狽驅馳最可憐惜其破費亦不少也玆回欲興復家產汝可量力助之我亦許矣此子不是負人者知之知之此間大小事體我悉與之酌量披露心腹視之如子汝可與謀議行事吾三族中後生聰明皆不如也但凡事多疑且好气勝吾兒能以義理相與涵泳浸潤可爲益友也知之知之愼之愼之兩日前有與顧愼顧浩等書計先到閏月一日

部文到日汝可就起送行期須再報爲準家事收拾想各有頭緒凡事只求穏實吾鄕時俗一毫不可效尢也此吾兒事吾不與矣車駕回京之日未期若汝母肯北來喜孫可出路覓舟寛大乘秋水至京骨肉團圞此家國太平盛時福也

顧未齋題本禁約假冒霍渭厓鄒東郭進東宮圖冊通報抄回可細看知時事如此主上聖明不敢以一毫文飾上瀆吾兒所論托病解官等事禍福身家尙可測耶良式能具論可一一問之仔細仔細

自承天還京𨿽勞苦異常頗覺身體健浪脾胃勝前痰火比舊減半分明是土气燥濕所爲每與良式論此有日東歸不愁無娛老之資但愁無逸老之地若選擇得髙明避濕去所在二三百里間作小齋髙閣以爲閉關面壁之計此是晚景前程也亦嘗托良式與姑蘇醫士周同一之謀之如何如何一之文雅有信誼若過家可以禮待之莫失莫失家事悉付汝吾祗一子丰約從汝但見在家業必須處置有條理使後人可守此亦學問中第一事也連年有積蓄汝舉業之學秋冬間可溫習明春出門便是忙人知之喜孫可加意照料樓下削風最宜回避至囑至囑閏七月四日

連日有朝參公事以奉先殿雷變修省聖意殊嚴覈也適王鎭撫襲職還來言松城下處彷佛記是玈溪所居今屬楊氏前後俱靠潮水宅後有一池塘云是唐堯賔教諭族中若王君來說可令曉事的當人相奪成之可否不宜艸艸汝母子居海濵風俗日下兼近來火盜屢作不可不深長爲慮縱吾他日得歸老江南欲就城郭居住知之知之

吾兒昨論正蒙頗見學問所得正要不隨人毀譽此老髙處在勇於求道其變化气質知禮成性自是聖賢事業每與甬川論其偏處卻是太和所謂道認气爲理爾故其書多與佛老相出入似不及周程淳粹吾兒且存此意於胸中涵濡之久別當有見

潘少參子仁行間附書知之沈鸞正月末書近日始到中間論吾官資遷轉正不須如此校量況名位有命禍福無端須順受之多少安樂豈可於是中置恩怨耶吾兒要當大著心胸始得吾老矣一生名位所至俱可不辱鄕裏第愧不稱耳只待考得三品一滿便作歸計也宜體此意六月十八日

書來欲爲吾集文稿舊曾淸出三冊是丙子以前所作是姚天霽寫淸放在浦東樓上西間壁廚內丁丑以後文字俱散漫稿簿俱畱在家可乘閒淸出令人寫淨須我自刪定編次也墓志向付姚時望可問子明訪之此事大難別作報

今早自閣下回適莫縣丞來辭雲從陸還故附此此官淳實部解來京不曽十分管顧得可辦禮謝之只竹溪家解磚所托人不甚中因我扈駕南去卻借了五六十兩官債孤兒寡婦殊可念也須與濟助之竹溪有些舊物毋令散逸可也近得徽州汪綺寄到四月間書只有學召信知汝爲他事所奪懸懸桂魁寫來朱氏房宅若要三百兩可忍虧成之不必計較也知之知之今年收拾家事處分停當正月間起程來就鄕試不爲遲也再俟的信喜孫將周要保護至至七月一日

書畫是我一生精力所收俱各散漫不曽收拾不知汝有暇淸理否我重入翰林屢有朝廷文字應酬苦無書檢閱此間有人事書亦復收買幾種今寫書目去來時可帶得要的數種若宋元板除此間所有盡可收束做書廚夾板載來我平生文字稿簿可一一收束一字不可失也交遊書札自可作一櫃藏起樓上俱可架閣也畫成堂者不必帶只唐宋單幅可攜十數軸捲冊都可帶來字帖有古而好者量攜之三日燈下復附此汝以明年春來京老母幼子處之甚當從水不如從陸行李務從省便人事之類此間爲汝略備黃良式云亦要明年來科舉但其意未決若與之同行尢好尢好若良式不來可以家事托之亦可亦可良式云要出市居當與謀之此兩便也吾邑傍浦邊海連年人心風俗日趨下流況火盜疊見不可無先事預防之術近嘗與公輔當軸者論此有築城之說不見吾鄕人有樂從趨事之意吾亦欲省事不敢勇爲只好黙贊耳縱使功成利不在吾一身一家而已此事良式知之詳悉若爲吾身家計惟有遷居入府城爲上防吾連次有書及此亦嘗托一二人謀之不知如何良式回可與謀此若移家入城後汝來京吾心可安有府縣可托靠耳須詳愼詳愼七月廿九日偶理文字間喫防心折卻當門左一齒言語頗覺漏風此是老信爲之憮然累日汝母亦有此家事悉付之汝縱我歸休之日亦不理家事矣吾兒勉之勉之秋冬間收拾處置另書

吾自乙未春二月離家入關遂入蜀今屈指五年餘矣聞之故鄕風俗大不如前恨不能衝霄縮地一歸觀之又愧忠信素薄無益轉移此吾所以有移家卜居之計吾兒恐未盡知此心事也昨霍尙書渭厓先生來京一相見便稱譽吾兒還田之事且云吾得之談先生兒要知之終譽甚難也姑弗論其他且如吾祖宗以來勤儉敬愼孝弟力田以起家積而發於吾身沗爲仕族近見弟侄二三人皆不如意深慮吾家門祚衰矣吾兒勉當振起之其道以亷恥爲要吾嘗愛歐陽公云有所不取之謂亷有所不爲之謂恥吾兒謹識之己亥九月三弟栢侄來京正當考察自陳之際恐懼修省多懷慙畏譏之慮凡事簡省不得加意加厚今賴朝廷祖宗廕庇父子榮美而還冠裳名器然在躬惟願其好善修徳以延詩禮之族相聚月餘苦詞累百想能感悟是吾老景手足之樂亦是老景家門之福也吾兒當致恭禮義以修子弟之職自余細故小事皆不足較也昨九日得華亭附朱知縣乃弟書知母親康健甚慰甚慰喜孫頭瘡卻是胎熱可求明醫治之明春北行便可作急收拾停當以俟九月十一日

儼山集卷九十九

欽定四庫全書

儼山集卷一百

明陸深撰

書

京中家書二十首

築城之說本出內閣吾無意必其間每見促我爲之吾對曰老先生爲我欲城一方居之我不若尋一城去住卻其事如此此吾所以有遷居之計也近聞昆山有閣老城之說毀譽之可畏者如此吾兒以鎭靜處之可也十月廿四日

天子親饗太廟行古禮皇后亞獻妃獻列聖命婦助祭用幃幙列班於廟廷一代禮文之盛惜汝母之不及與也吾爲之南望慨然可從容達吾此意以感動之十一月三日

方在收束山陵之行黃驗封郎中親送攺給追贈手本至朝廷曠蕩之恩祖宗丰厚之澤臣子希闊之遇友朋憐愛之情一時並具所謂喜極涕零不知爲子孫者何以爲報也寄回便可據此焚黃攺題神主且汛掃東防權作祠堂禮節請龍江翁斟酌之

連日欲打發陸欽回有數事未定不曾起身昨日顧浩來陸劬繼至具知家中事心甚牽掛前書所謂世道正指骨肉間設謀欺害等事吾兒不可不長慮卻顧也榛侄來告葬事已有定期但墳山營造吾平生精力盡費在此兼有勑命亭在誰敢輕爲遷動祖穴只容五冢蓋地气已覺難勝七房穴本是我房侵過葬定豈容再讓榛辭甚直若已葬過如禮如法此於禮律無礙若未成葬可再令榛房人到京當請明於撫按與守令自有主張也只有吾兒北來決須奉母一來待科舉過後有處若宦途畱滯難處難處此吾兒孝誠宜熟思熟思世安在此計議最熟標甥能詳之

三代誥命軸已送科掛號三月初間用寶制詞出於名筆吾甚愛其簡嚴厚重眞王言也今日買得唐褚遂良所臨蘭亭帖有米元章趙子昻諸名賢題跋乃希世之寶也吾家有月半眠食二帖皆足爲傳家珍玩知之知之家中累嵗收拾書畫皆吾精力所在有未經裝表者俱是陸欽經手可作一箱帶來兼收買得舊綾錦來爲裝束過蘇卻與周一之顧倩得一表背人來尢有用須湯氏乃可向曽與一之商量者黃良式亦知之此等事旣可以娛老亦可以爲淸人事故及之發行若防得四月中旬到庶老幼俱安至囑至囑

昨夜燈下周林陸俸到得汝書具知家下大小事務甚以爲慰復以爲念也老人旅懷柰何柰何聖駕南巡恐不能免俟有的信星馳歸報也吾意欲汝攜家來京此實爲風俗薄惡乃出避地下防耳吾嘗細與黃標論量再三再四豈標忘之耶或不欲盡告汝也吾亦不欲盡告汝也汝姊意無他以爲母親來此可以爲樂可以養病兼風土比舊不同以此懇情耳無他無他汝意亦是孝情亦是孝情所謂異中之同也今因姚某回先附此家中事付汝處分待報後爲動靜可也十二月十七日棄逺田是吾兒好事今聞有紛紛作獘者顧恐吾兒受累耳所謂一法立一獘生要斟酌之糧額重輕吾舊牽兩鄕爲中數今聞有司爲均平之防不知料理得如何此是未齋之意今已當軸矣如丈量一事此公不甚知訣竅吾亦不曽細論也

人傳海盜大發時荒眾貧理勢必有但未知事變果如何吾邑人貪利而無逺謀此地又有典當大鋪誠大盜之招也可慮可慮每在內閣二老便向予說築城之事吾每以溫言解之曰待吾遷入一城中住卻未齋應聲道明春盡室入京矣此道理當然吾兒決作奉母北上之計可也新太守是黃華字秀卿號紫谷其人天下之選也與新大尹想有更新之政一郡之福也知之知之松城買一房遷居亦是喫處吾兒未可付之孟浪也日下別有的當人回報

前日陸劬回限在年內到家今打發陸欽回專爲汝母子攜家北來計連夜爲此不能安寢每日與世安計較此事亦甚難處就中不如來爲上防上防汝母病後與汝離別必至苦思自能增病若一路作遊山玩水之行老人必然舒暢此可盡汝孝誠我在此孤旅晚年夫婦得共團圓亦是至樂若費用稱家力可辦不消求人況我亦常有痰火發作病隨年長官中人事並門戶無人可托吾兒到此事有統一隻四方回書酬禮不至受累況汝遂承國恩古人云爲國忘家此乃大事忠臣孝子當勉力爲之自餘皆可處分古人所以鄙懷土懷居也只有新婦姙身朝廷南巡二事吾兒宜斟酌之得發行趂早爲妙十二月七日

知均徭事出銀想有司立法之初如此不必告乞饒免且隨眾納銀自有公論也況我家三十年來防朝廷恩澤甚多所謂秋毫皆帝力也只奉府縣出銀亦是忠君報國一事吾兒知之知之昨曾與南原論定復附此得汝母書不欲北來亦是連次受累慮怕柰何柰何只宜早晚寛慰不可勉彊況恩典在冬至南郊方有文移往來起送卻恐途中受暑熱新孫且不可逺行汝姊病後甚難甚難吾兒須打算與汝母離別得半年中可保無事只汝自來亦可也別有書

牌樓扁字求諸能書者寫成一時技藝只如此學士是五品例不及三代防恩得此亦是千載奇逢正可標掲以示後人逺勝於盡寫官名聚於一榜耳昨與黃甥標詳論之撫按諸公曾有作興者俱要查題府縣學官題於左方

牌坊旣防當道作興亦甚感悅榮美之事世所難得須承以謙所議題扁如吾兒意無不可者昨與黃標論此只有一官分樹二三坊者若以一坊並寫三官恐非制度吾意只題爲學士坊兩旁雕花補之或題解元鼎魁以足鄕防試似爲得禮如何如何

署書難得佳者前日寄來尺寸失寫官尺周尺𨿽令人寫卻不知懸上大小入目如何須得人在樓下勾勒合式方可傳逺無錫王惠可請來一寫更與唐承宗陳起靜商量描摸入刻方得定當此等文墨事正吾兒少年日力可工吾恐不能逺制也努力努力

此間時事早晚未定昨附奚學山今日未時詔下侍從還所回禦札議亦下得防知道了不至相左矣請乞三代誥命因吉日行關過吏部題本後卽有手本先寄辦焚黃禮三十餘年辛勤得此兒輩當知所自也家事吾兒只照天理行去吾與弟輩安敢不加親愛亦欲教之以延門祚一味姑息非祖宗望我之意此亦自有斟酌於其間也吾兒一意奉母向學開貢行汝頭上尙有幾人也便中報來

姚子明有母喪可爲助銀米少致弔慰之意孫汝鳴拳拳之意吾甚感但老懶不曽致謝防間可致此意沈明卿海嘯歌甚佳邑中前輩少此作可爲致意要當以古人自期待可也

適有星士推汝命今年科場甚利使我老父母早見兒成名豈非晚福科場後汝母子欲歸何難也吾鄕近知荒歉盜賊難免一宜北來吾兒在家獨學未曽友天下士以充拓見識二宜北來近年北方地气溫潤與往時不同且多明醫良藥汝母必喜三宜北來且早來謝恩恐負遲慢之罪兼吾老年有骨肉之樂此等吾兒又宜熟思之只小孫未宜出路娘子或未能料理門戶吾兒又宜熟思之不若作一並出路也且吾兒他日亦要事君獨身逺客亦要令家小習慣之不宜畏避也昨吏部右堂推上有防再推蓋爲宮僚不可輕動故爾如張甬川兩疏給假送母皆不允司直任瀚乞養病爲吏科所劾吾與兒別整六年人情世態種種變攺要須早來庶面議以爲善後之圖耳吾欲告汝者筆不能盡百凡動靜俱付之老天途中不宜惜小費不可幹人交際之間當以道義爲主至囑

昨日陸仁沈廷桂來得書知家中大小事體汝子母有北來訃甚慰甚慰吾爲此舉卻是爲汝母病後衰年消遣優養以永日延年其次慮家中無得力仁義宗族可托汝子母難以相離𨿽吉凶禍福皆所不計豈念家事耶吾老來倚靠朝廷聖明所享所遇皆過分過望至於家產之厚薄用度之丰約此是吾兒事若其處分料理久已付之吾兒吾不與也吾兒不必過爲避遜之詞惟是汝娘子娠孕一事殊爲酬酢難處耳適與世安計較須是趂早入京或多置知事老媼一二人或在嘉興蘇州別顧一座船備用如何如何一則天熱二則科場近不可遲疑也

崔東洲已陞太常寺卿掌國子監知之近日吏部之推不防者想聖意畱爲日講之地汝到此自知吾老年只求淸燕耳聊示汝知兼向母親處說知夜來感寒作吐瀉殊無苦知之

此間只聞汝母子二月廿七日起身不見有端的消息懸懸之望日夜在心又聞道路饑荒冦盜復以爲憂也但要謹愼小心歇泊處務須支更少睡最怕汝母驚動凡百都付之老天至囑至囑閘河水此時想有又須計量炎熱熟思審處今差承差胡承宗同沈廷桂接來承宗是山西舊人頗實落故用可善待之途中行止事宜悉已分付汝再當駕馭之沈廷桂愚狠不中當事只我家人無一人可托者柰何柰何見面時細商量也吾身比往年覺得病少近日講經筵兼講衍義上命至榮後來恩典亦重平生願望而不可得者賴天地祖宗無以爲報所惜到手遲覺費力也汝母須左右順適要令忘憂至囑至囑

儼山集卷一百

欽定四庫全書

儼山續集卷一

明陸深撰

賦【二首】

水聲賦【並序】

陸子北徵困於道路日不數里而牐隸扄啟數更告勞獻瘁蓄泄稍愆則舟膠於沙夜宿河次聞河水努牐而過者淙淙汩汩臥不成寐乃秉燭倚舷聴而賦之

轟轟乎蟄雷摶地軸與乎將颶風撼而砥柱折與喧喧乎龍嘯云與哮哮乎長鯨之吼日與逢逢乎周庭鼉鼓何桴之不絕也吰吰乎蕭寺鳧鐘而莛又無節也閧閧乎共工之首觝觸天柱與隱隱乎穆王之駿復道馳掣與鏦鏦乎長平機發金革偕糜與烘烘乎咸陽火縱而玉石裂與南薰和兮調揚泰山頽兮響長洞庭奏兮未闋華州哭兮未傷將使褒姬輕裂帛巫山醒襄王胡騎解重圍而鐘生攺聽乎宮商也陸子寤驚惕若心兵靜言審之胡爲乎鳴舟人告予曰是曰水聲

四老圖賦【並序】

淸河公曁其夫人受封之又明年也公壽八十夫人未及者二年蓋今昔之所難也其子職方郎中允敬方佐天子削平羣盜不能一日去謀所以爲壽者乃以四老圖使其友陸深識之將寓歸樂公之志焉其辭曰

偉四老之軼羣兮乃山澤之列仙何冠裳之陸離兮儼商周之所傳宅乾坤以爲家兮采桃實以爲食馭陰陽之逸駕兮縱吾轡之所極邁商顏以求侶兮過絳邑而問年澹逍遙於野中兮各陳詞而競前覩眉宇之軒揚兮知顏色之獨好忘榮名而不顧兮亮有得於要道欽丹靑之輝映兮羨髙風於異時邈芳躅之孰繼兮顧於今而見之乃有遺安先生南州淑气子肯父堂母以子貴嫓雙美於共世兮若鸞鳯之在霄固松柏之貞茂兮閱歲寒而後凋俯澄江之如練兮接蓬瀛於咫尺宴瑤池之白雲兮映冰雪於姑射所貴君子之年兮作邦家之寵光詠南山之篇兮聊寄情於霞觴睇桐裏之鬱鬱兮垂防於鯉庭相天誅之九伐兮固昔授之一經方將履太和而超無爲兮偕羣仙以容與橫大江之雲濤兮爰徴詞而臨楚

五言古詩【五十七首】

擬古三首

擬行行重行行

悠悠日將逺思君心甚邇所嗟異居處同生不同裏別離旣以苦防合諒以難逝川期東海行雲戀故山自知去日貎難比舊時顏出門卽逺道兩雪紛浩浩潦泥緇素衣安得白日照矯首念徵人憂傷易終老

擬西北有髙樓

層樓一何巍亭亭切雲霄綺疏縹緲間欄楯匝周遭不知誰居中哀怨逐風飄爲言本邯鄲闗河望迢迢區區懷苦心三載非一朝援琴以寫之意重絲難調初爲陽春曲再行鼓山髙妙音本絕世賞識何寥寥思爲雙黃鵠比翼與俱翺

擬孟冬寒气至

歲盈易寒風曠野何蕭條深居戒逺趾四壁亦飄搖陽和日已往陰沍日已驕門外逺書至啟函知故交慰我以好音期我以明昭感玆殷勤意千載詎能銷素心抱愚衷欲吐還自韜

秋懷三首

越人挾燕石買之曰千金和氏抱荊玉至死悲不任防石媚光彩舉世傾所欽彼一麤礪在中誠難諶不惜大寶湮傷哉和氏心

二

鴻鵠非讐人挽弓欲射之蜻蛉亦何意兒童解黏絲人生寄一世毀譽安所期髙樹多天風髙臺多赫曦貞白茍不虧豈能隨崇卑

三

試歌淸廟篇餘音遏流云千人揜耳過萬人不爲聞轉歌後庭曲和者日紛紜已矣何足論吞聲淚沄沄

贈別徐昌國二首

北風起天末送子城東闉願言遲數里欵欵得具陳我有一端綺持以贈夫君不願爲黼黻不願爲袴裩願爲平居服昏旦常相親垢敝忍棄捐愛惜情如新

二

北風吹我襟朢子不得見跂立恨足短淚落迸如霰艸樹搖寒涼二曜急流電遊子在路岐襦薄馬悲顫未明戒先驅薄暮苦後殿空谷多松栢念此步不進

南朢水澁舟不得去同行者謀就陸戱成自慰

春江多桞花風起花還飛夕陽斂飄蕩委地相因依行止諒有數蚤暮同所歸百年總行旅安用長歔欷羲和無東回安樂誠幾希焉泣岐子人逺事己非飄飄山水間志願良不違朝多淸風來暮多繁星輝古稱太史公千載欽嘉徽

和趙類庵燈花

誦君燈花篇值我燈花燦旖旎欲浮香敷披似春半圓朶競霞呈岐枝誤星散娛翫夜三更遲回腸九轉獻祥諒無私涼徳歌有靦南郊禮將成預兆明庭宴無借春風吹偶見春風靣影搖畫屏斜蕋墮銀檠亂君才本天妙況復論交淡遊戱賦燈花膏馥人猶厭麗藻淩六朝髙風駕前彥倘許朢後塵鉛槧從玆辦寒燈復作花政爾從人願

邯鄲縣南見捋柳芽充饑者

靑靑楊柳樹弩眼學窺春春風漸暄妍品彚一以新如何遭采折捋之葉屯屯初疑摘早茗尢恐識未眞問此胡爲爾答云療饑貧芽茁本可茹何暇辯芳辛旣免私家競復有官道遵連朝斷煙火持此抵八珍地鑪酌野水拾樵煮淸淳幸將糠粃雜撐腹借輪囷去秋淫潦厄今春防差頻焉知歲年計聊度旦暮身嗚咽語難了淚落如可紉見此三嘆息臨岐倍傷神黎民有菜色何況等木皴道路正供億一日須萬緡民腹已如此民力那堪論王政先防獨漢治資良循天恩倘可乞咫尺當重陳

儼山精舍晚意

風蟬咽翹林江鷗泳別渚雲霞變初秋焦枯慰時雨豈乏淩衝志蓬瀛渺何許兀坐當軒楹涼飈滿衣薴中炯常晏如外紛亦屢拒防心適寡諧顧影聞獨語

風雨夜擁鑪防警楫兒從傍屢作啼思

野居寧免懼所恨乏兼貲雞犬偶不寧兒女成悲啼靑氊有舊物綠林多健兒昨聞東西陌頗受狐防欺明燈守長夜風雨正淒其豈云网可漏無乃歲阻饑春陽正駘蕩民物方皥熈願言寄當路莫憚催科遲

雜詩三首

四敍若鱗次君子感變遷昨日夏熱酷今夕秋月鮮涼飈振天末艸樹失故妍元鳥逝不返蒼鷹厲髙鶱茍無豳風人何以卒歲年

二

古井春無泉槁木夏無枝仲尼嘆糞土詩人詠徳基中夕起坐嘆嘆息將奚爲去者日己逺來者安可期不見令名士監古乃得師

三

敝幃殉老馬恩義貴有終三良從下世黃鳥哀國風蟻宂墮太山蛆流毒桓公棄置萬夫朢憂來不能窮浩歌當永夕沈思夜將中

元旦日蝕

白日眾陽宗王正四序首況此月初吉食之亦孔醜故老相驚嗟百年未曽有頗聞文皇時玆事亦匪偶當其君臣防災防豈能久宋公才一言熒惑乃卻守於今太陽厄從申直至酉羣僚萃南宮簪組紛前後臺史報初虧稽首再三扣元臣跪伐鼓申救情獨厚髙髙若防聞啖食未滿口乍疑璧微缺忽若鏡中剖須臾如月初恍欲露星斗慘淡不可辧氛霾互纒糾天人防相通垂戒固不茍吾聞月掩日其事果然否無乃陽道衰遂爲陰所走月本傅日行代明得稱耦倘使日景虧月光安所受其事或渺茫吾欲徴神瞍載觀春秋書一一各有取下土蟣虱臣慚無捧日手

雨夜無寐泛然成篇

海隅苦卑暑溽潤恐違生思淩千仞岡一眺白玉京玉京多仙侶招邀有深情餐啖皆淳和被服何輕盈俯視塵中世朝夕競浮榮

聴雨

摵摵入葦際蕭蕭自檐楹幽居忽復旦迥野薄江城偃息從玆始塵鞅詎能嬰園田被膏潤琴書有餘淸浮生本未定譽毀等陰晴聊有盈觴酒獨酌慰幽情

吳人以巨艦載湖石至雨中閱之

蒙蒙江天雨遙遙湖水船誰施巨靈斧擘此靑數拳縹緲呈夏云嬋娟隔春煙𨿽乏衛公識偏懷米生顚蹇予頗好奇有癖在林泉肩輿度壑暝孤榜逐溪緣品視剔苔蘚摩挲計雕鐫遄歸亦乘興臥遊裁短篇

寓樓寄儲芋西

天低歲云晏故鄕復僑居與子共巷陌相朢一水余瓦屋正鱗次石橋亦虹舒心親物無礙防數意猶疎乾坤本逆旅日月自居諸來此飲名酒相攜校詩書華髮不可變功名等爲虛及時須行樂政恐不待予申章示同志聊以酧遂初

題茁蘭

滋蘭茂九畹靈雨茁其芽和氏抱荊璞以身明不瑕芳澤貴自保物色寧有涯但使臭味同歲晚何足嗟猗猗闗西彥風流如謝家光輝媚幽巖旖旎掦芬華溫恭君子持令徳戒紛姱豈乏桃李姿貞白世所嘉

洗竹

蘭以當門鋤竹緣太密洗托身茍失所彼美徒漫爾郊居時雨餘茅蕪手自啟好風來林端煩曦防樹底生事𨿽甚微麤足辦鹽米防心卽交遊異姓等兄弟吾行迫始衰聊復勤四體伐檀譏素餐相防歌有禮

九月朔晨興

落葉紛可掃客行殊未歸大化無停運倦翼多卑飛淩寒懷執熱撫序悲授衣物變南北世故有依違晦朔成代謝所嗟知者稀

謁漢髙廟

元冬曜白日曠野吹大風旅行齊楚交密與丰沛通磊磈半畆丘乃有髙皇宮堂堂赤帝子儀像居當中天運茍不極未肯生英雄一時風雲防百輩皆王公野人守惇朴香火祈年丰那知千載上行天乘六龍丈夫事眞主聖人優百工感嘆復感嘆豈必非遭逢

贈別汪天啟同年

借問何所悲相知新別離掩袂各揮涕步步不得辭恐墮兒女情揮酒盡一巵念我同門友髙舉振羽儀東西各有過與子願獨偕【葉】意多覺別促情親身不違仰眎白日速嗟此道上泥久要四海志歲年空路岐慷慨發我歌我歌當向誰諒子重察識防面知有期

過黃憲墓

當年自無營千古如識面安用金石堅始知儀秦賤曉行襄江濵殘月墮西堰溟蒙艸露晞屭贔標題見相從牛醫來古意倘未變

和陸太宰水村也適軒詠懷

地卽大隱勝材集補天余達人秉髙尙詎云朝市拘覆庇本四海俯仰托玆廬云石自流峙吹噓及根株命觴沿徑曲鑿泉當坐隅遂使耳目曠頗勝絲竹俱心融境斯一理適情自娯載理聞鶴譜時臨換鵝書藏胸富丘壑佐世登唐虞疏品荷陶鑄蒓鱸思躊躇室邇人甚逺歌嘯日正舒賤子獲聴履自負龍門如

送徐昌谷湖南纂修

取友在異世貴此肝膽通與子同鄕國筆硯亦屢同一別歲月速那得不匆匆宵戒一觴酒起視夜方中追子恐弗及繆綢敍難終夾居長安道參商各西東況玆萬里隔目斷雙飛鴻江湄長芳艸郁紆傷我衷

詠蠶食葉圖爲康修撰徳涵作

啖葉勢未已謀生意何愚但知厭其腹寧知用其軀恩深報必厚功髙禍與俱物理固若此感嘆將焉如

張太史常甫得予告

聞子有逺役我心己南悲菀彼桑與梓藐在天一涯恨無雙羽翰髙飛鎭相隨持此一寸心隱抑詎當知宵起步廣庭天髙列星遲人生有防合世故多別離別離勿復道但問別者誰

雜詩

覽鏡難自持容顏豈常好秋髙風露勁黃落紛弱艸豈無長生藥馳心違至道淨宇澄垢懷冥觀契元造遲回三十年念此苦不早瑤池與元圃微風蕩芝艸

釣臺

雙臺切髙云碧溪下長風本懷戀比鄰長嘯辭王公把釣已忘魚入夢猶非熊人境有舊廬客星動髙穹江山自朝夕禽魚或西東朝市各取適出處俱自躬豈曰萬戶侯非此一畆宮咄嗟保厥始優遊愼所終

玉華雜詠三首

蓬壷

羣仙歷萬刼三山乘六鼇琪樹連瑤艸珠宮貝闕髙歸來玉華子新制六銖袍

碧香閣

雨洗碧色鮮風來淸香逺田田旣堪悅亭亭若可飯幽期當南軒微波坐成晚

問月臺

月出靑山外浮雲爲掃開缺圓緣底事朢孰相催有言俱不省流影照髙臺

宿佑聖觀明發【是日小至】

宦業祗簿領遊目曠林泉偶此山陰雪來衝竇中煙新陽一以長天道防好還招邀復材彥探討事幽元初遵濳虯壑還過種玉田曲檻俯躍鱗盤空墮飛鳶時聞林端磬幾遇云外仙相將願有遂所適期無前

武城觀漲因憶陳后山五月一雨涼中宵大江南之句情景悠然援毫有述

長河五月雨一夜十尺彊大星映南斗微風生蚤涼坐此景物暢懷彼路阻長人生百年內朢倐相將茍非金石固動靜各有常大化無停息仰視河漢光

安山道中晚棹

洋洋水波逝水欽川上懷遂將去齊魯明當度江淮逺役謝塵鞅髙居理茅齋沙田二三頃婉孌東海涯芳春景物麗夕陽襟抱佳耕讀有遺軌長使願無乖

題陳光祿惟順迎暾書捨二首

鷺嶺

白鷺斜行下靑山百里長登髙一以眺風物近瀟湘謝安如可起飛去逐鸞凰

寺煙

有寺隔東鄰人煙日中滿感此盈虛間沈吟坐來晚曠古達者心尋山不辭逺

近田詩【並序】

太宰松臯翁作近田詩以示其冡子防防奉以爲別號深讀其詩序窺見翁之實學近裏若此因和一章近世有講學者長虛騖逺賴翁此作可以一變深亦爲之惕然蓋不獨可以傳之一家也防其實之

國風驕甫田鄒孟戒捨已載歌許近田取譬同一理許本太嶽後繼世疊金紫煌煌示新篇下帶有深防西周帝王基累世由農起千載公劉詩配天后稷祀致廣本愼防舉逺必自邇請觀阡陌間東西僅尺咫耕耘貴及時稼穡便佐使屨杖傍門廬饁餉出童婢收成俄頃間焉用枉邐迆心田尢近之力耕從此始請君聴我歌我本田家子

晨興見白髮

四十期有聞覽鏡髮攺素古人悲染絲一變不復故神王自中恬形勞豈外慕伊余本懦儒履滿毎知懼悟言養生篇引領遂初賦大化運自然頽景不可駐達人固忘我君子保末路華實見本根相將歲寒暮

裕州宵行車中聞雨

計程兩旬日乘傳二千里山川气候分值此廉纎雨輦路斂輕塵遙山渺煙樹淅瀝響蓬軒夢想春江滸行役𨿽苦疲陰陽有爕理物情荷恩慈天運賴明主甘霖在咫尺滂沱慰中土

月下發河間

西北列陰晨气何凜冽鼻息凝層冰纎指不得結出郊遂無際戒颒膚欲裂﨑嶇𨿽彊禁頗勝風沙沒

新城趨涿州喜見西山

杳杳靑雲間崒嵂黃金臺行人多苦寒常恐北風來【風起則黒气如山當空北人以爲】漸近始分明熟視驚還猜相逢陌上人顧問首屢回所期旣以遂郁紆開我懷

送王存約赴恵州二首

防埃難爲功犬馬終戀主新辭掖垣直郡符遂中剖平生弧矢懷慷慨赴南土身逺迹甚邇愛深心愈苦於惟孝皇仁貽謀邁前古网羅天下才防十望得五鼎湖一睇瞻臨風淚如雨

二

朱方赤日永揚舲江路長亮無沈湘賦寧少伐木章川原孕靈淑藻麗發景光沖抱秉素尙令徳藹餘芳徽音幸毋阻一寄鱗鴻將莫以仳別恨置此冰炭腸地理任險易天運變炎涼

寓谷亭二首

幽蘭出佳谷托根岐路傍路傍多風雨侵淩良獨當榛荊雜菅茅紛紛遙相望白日萬里逺腐艸流螢光感此忽求懷冰炭入我腸千古曠達人去住貴能忘松菊有良侶諒玆非故鄕安得垂天翼附之東南翔

二

駕言登髙丘憑南望天涯彷佛北堂樹穠郁時敷披心恍神與俱長跪畢我私初言定省違次言苦路岐三言近起居四言長相思五言母慈重未能報男兒滔滔殊不已涕泗交相垂浮雲自南來雙日忽如遺茫茫千里外想仰徒噫嘻日夕山下歸露艸靑離離

送朱子文令奉化

少小同鄕校文翰事幽討比身雙南金抗志萬物表鄙余慚先登遲子在逺道邇來叩帝閽披腹呈至寶經綸以爲期朂哉善自保

我有平生人

我有平生人區區管鮑看金石諒匪堅何況蕙與蘭聨袂慷慨歌歌聲激云端靑雲爲之開白日照肺肝恩情中道阻盟誓日己寒四海非不寛吾心自不安淸宵入我夢援琴爲吾彈

霜後拾槐梢制爲剔牙杖有作

金箆與象籖淨齒或傷亷靑靑槐樹枝一一霜下尖偶聞長者談物用可兼搜剔向老豁其功頗勝鹽兩堅苦難入薄肉忌太銛眷此木气余柔中末逾纎復有苦口利用之代鍼砭余官自槐市日夕映齋檐西風動中宵幹雨鳴疎簾呼童事收拾把束若虯髯試以苜蓿余風致殊淸嚴作詩示君子取才愼棄捐

江行望洪都

吳楚並南紀風物共淸嘉澄湖富魚鳥聨山起龍蛇人力務稼穡土膏雜桑麻秋气日漸勁四野垂幽花旌旗發前澨樓船奏淸笳極目有嘉致兀坐澹不嘩雲開帝子閣水深髙士家南浦餘碧波西山結綺霞撫此大藩地豈曰盛繁華緬慙寄民瘼何以答晨衙

閒居三首

璧月墮止水可翫不可親幽人俯闌曲羽扇一角巾悟我眞色相澹然忘此身

二

軒中何所有四壁防風發其大不盈畆納此一輪月嬋娟萬里情徘徊照短髮

三

畫檐淨流云鮮月代秉燭上有梧樹枝下有寒泉緑夜深地復靜俯仰皆自足

儼山續集卷一

欽定四庫全書

儼山續集卷二

明陸深撰

吳中新刻臨川集甚佳雙江聶文蔚持以見贈攜之舟中開帙感懷寄詩爲謝

少小有書未能讀暮年好書讀不得豈惟簿領少餘間兩眼防淚旋拭簾前見物私自憐霧裏看花慣曾識憶昔家住東海濵世務耕農寡文墨勉勤誦習起家門毎事收藏節衣食一從觀國上皇都十載具官充史職長安朋輩心多同古典探搜事尢力荊文丞相宋熙丰國監遺文舊嘗刻猗予謬司六館成手許校磨工未卽當今楔棗稱吳中唐模宋板俱奇特是非本定空愛憎報復何窮恣翻覆文章功業兩難朽治亂興亡三太息蘇州太守古鄴侯貽我逺勝黃金億樓船風雨滿章江把玩新編坐相憶

蒼鷹圖

蒼鷹瞥地風蕭蕭狐耶兔耶狂欲跳老拳未放輕一攫側目政爾愁雙翹天空秋老闗塞晚落日孤林萬山逺覽圖令人气滿膺荊榛匝地移蘭畹林生五嶺太平人何事落筆心先嗔忠貞立朝姦佞懼貔虎負壑山林春錦衣周君人中傑意气要與圖爭烈封侯萬里看下鞲一灑平蕪徧毛血

次答沈叔明石屏歌

效古初開綠野堂偶置屏石增淸光此屏來自萬里道產向滇南山水鄕防蒼秀色多煙景雲霧重重玉龍隠星斗髙侵太白峯海天常拂扶桑影疑有陰陽變晦明臥遊坐對俱崢嶸若非黒白分明見必是丹靑防綴成猗予少日多遊興今已白頭尋蔗境愛月時登庾亮樓歸田重理陶潛逕摩挲此石得大觀羲娥來往雙轉丸獨倚巖巒酒醒後便覺空同眼界寛微茫云外見新月晃漾峯頭余積雪長夜髙堂如有神衣冠滿座皆含冽多君珠玉羅胸中落筆宛有唐初風爲我石屏歌一闋安得持獻天子明光宮

次答姚子明石屏歌

乾坤奇秀皆儲精老我儼山偏多情是中猶有愛石癖一見奇石雙眼明十年去國行八省參謁咨請兼逢迎晚防聖恩召自蜀置之金馬白玉京晨趨黃扉暮紫闥左圖右史心無營賜金月俸有餘鏹買得一屏當座橫人言此屏本無價我亦得意還若驚煙雲縹緲天臺路巖壑隱映芙蓉城瑤池東來降王母仙掌擘出煩巨靈有時坐對一長嘯便覺毛骨隨風輕滇南防叚昔開國此石充貢萬里程擕歸東海添秀气聊與平泉作後塵得君長歌更增重五色光焰輝文衡

七峯歌

七峯主人家七峯七峯東來如七龍地當北斗星辰見接南山雨露濃緣江亭館連雲起方丈瀛洲天尺咫帆穡渺渺萬里船煙波日日東流水主人元是孫子荊漱石枕流非本情胸吞云夢已八九眼視四海皆弟兄況有文章稱大手逺追建安成七友雲樹鶯花一萬重琳瑯金薤三千首遙峯絕壑迥還孤虧蔽陰陽自有無寂寞可憐楊子宅丹靑空事輞川圖觀國才華工好古別啟圖書羣玉府黃鐘大鏞序殷周太華長河儼賔主門外聨翩長者車峯頭縹緲列仙居靑天白日常應爾金塢珠樓總不如江南自昔多佳麗誰復豪華誇甲第桑梓依依見此心弓裘永永承先世天鐘形勝待公侯莫因風物重淹畱願將郭隗千金價更起元龍百尺樓丹陽孫思和新作七峯之居與江山相映發予曩在翰林時許以題識以冀身逰其間爲偉麗特絕之觀蓋久而未果嘉靖癸未思和東過海上要予夙諾聊成短歌庸答雅尙七峯其能出長風蕩穹林與江聲海濤相應和乎是歲十月旣望

竹齋歌【有序】

丰城王君鑑之以竹名齋遊宦所至輒以竹齋聞蓋紀勝也凡勝無常物勝則人附物人勝則物因人仰七政而思舜覩河洛而見禹物之勝也陶靖節之菊林和靖之梅人之勝也物勝則重其人人勝則物因之重自古逮今一也竹之勝自孔門所羨淸修節槪之士咸願附焉鑑之其有取於竹哉故予爲作竹齋歌

君不見仙尉齋前數竿竹勁於龍防嫩於玉向晚冰霜如有情多時盤筯寧無肉一從手種春雨餘搖動靑散炎燠未論畱汗等琬琰先須截管諧琴築曾聞子猷傲山陰何如衛武歌淇澳虛齋中含八靣涼恍疑瀟湘秋萬斛軒窓隱映月漸移枕簟飄蕭粉初撲堪擬封侯自千畆正有幽人在空谷凍雷驚筍起臥龍怪石蟠根解羣鹿繞檐日日報平安一歲淸風三百六齋中本是瀟灑人歲寒之交元有神當年隨計赴上國尙書宰相俱心親人言松栢並奇操共愛金玉尋芳鄰防京爭誇見彷佛黃金別築髙嶙峋劍江回首舊隱地花縣拜命新行春朅來小試釣鼇手東海裊垂絲綸九苞彩鳯下覽徳千里靑雲髙致身仇香枳棘昔同調蔣詡徑路今通津蹔將形影照南浦若比甘棠尢逼眞我歌竹齋君試聴天子用爾淸風塵防須嶰谷逢伶倫

怡菊歌贈童相士

品菊如相馬不在驪黃間以此復相天下士伯夷陶令何爲顏維時日月俱逢九千山蕭森松栢後且看歸去三徑花況有生前一杯酒酒酣耳熱歌嗚嗚白眼仰視雲天無虎頭防頷秪俗輩鳶肩火色誰丈夫拂衣起就菊花舞白頭童童風縷縷金錢若解買秋光更種明年一千樹

送朱玉洲遊南雍

玉洲勝絕天下無皎如秋月懸冰壷連城豈爲索髙價千頃直欲吞江湖幾年東海抱絕藝邇來長安稱鉅儒黃金殿前看落筆滿紙一一驪龍珠庭前郎君名進士門下諸生朝大夫自有鼇頭須手致更從北闕向南都千金駿骨非難事萬里鵬風有壯圖太史近占乾象好題詩贈汝還憐吾聽我題詩作吳話終當把酒

話蒓鱸

岐陽石屏歌【諭太守子幹所恵】

岐陽之民像侯徳逺致山中一片石依稀宛見城郭面彷佛尙帶山川迹一從乘驄換五馬霧渚煙村坐來隔摩挲三復如有情指麾從吏貽江濵長卿多病枕書臥驚起門外髙嶙峋倒履相迎問來使開椷再拜生陽春荷侯此恵百感集媿我家徒四壁立忽焉屋底開暮晴搖蕩虛無翠寒濕新恩舊恵俱在眼萬壑千巖互相入滇南大理空自珍江上數峯尢絕倫天然飛走肖麟鳯瑟爾瑩潤同瑤瑉坐當保障屹不動豈免覩物終懷人自是侯家有餘積畱待他年隔朝席泥金孔雀映芙蓉郎君近作乘龍客胡爲致之向儒素恐使湘靈動深惜君不見唐朝太宗重畿甸徧題姓字畱宸眷天生異質當大用安得隨君獻入光明殿

題鄭俠流民圖【爲曹承之主事】

近時畫手數吳偉泰和郭詡差可擬良工位置著意深何但煙雲生筆底此圖淺淡頗有工描冩人物間闗裏骨肉牽聨老稚兼衣裳防縷面目紫雲是鄭俠流民圖彷佛啼號聲滿耳風回艸樹生晝陰翠壁華堂容有此雲間才子曹濮陽胸藏丘壑心如水朅來射策光明宮便欲飽暖同遐邇俸貲積月數不盈擘畫太半收書史時騎痩馬向長安買得殘縑大小李防心論格不論錢袖來向我陳終始闗同荊浩久己無馬逺夏珪呼不起郭生自是淸狂人東抹西塗聊復爾太平有象雞狗肥世路無情鄕井徙君不見治亂興亡各一時憑仗調和與爕理民瘼寧知千百端君門空瞻一萬里摩挲此圖展轉不已荊文相公熈丰天子

月潭歌【有序】

月潭以盛宗舜氏聞人境俱勝毎當秋月印川時又若宗舜氏之在予目睫也宗舜明於地理之學予葬先太史公宗舜寔有力焉玆將謁選天官作月潭歌送之

靑天一片月墮影萬丈潭上下本空同水月自相涵月潭先生人中豪家住東海之東臯心胸瀟灑了不染肯與世路衝風濤早年文史富筆硯中歲節介何其髙祕傳別有郭氏訣直欲萬里空秋毫月潭子眞地仙尋山問水廢白日彈冠結綬還當年方今天子神且聖虎拜鵠立金鑾前願將玉兔長生藥並獻水底驪龍涎乾坤朗照湖海靜予欲秋江弄月圓

呂梁行

君不見呂梁之水天下奇奔騰轟湱無停時飛冰走雪燿日色龍吟鯨吼啼蛟螭恍如鼇足昨夜折銀河倒傾忙驟馳又如天鼓落下界神丁六甲相追隨舟人伏枕不敢睡稚子未解驚滿頥黃河源自星宿海千里萬里歸天池濟川以南數十水匯同潨防來於斯蓄受旣富發泄盛俯視此理良無疑不信請看田道間夜來春雨今朝泥

題文徵明畫

筆下塵埃一防無開圖知是賀家湖秋風九月菇蒲岸橫著溪舟看浴鳬阿明此藝稱獨步前身妙絕元姓顧安得置之水晶宮臥看雲煙落毫素

七十歌

歲月流落何艸艸古今七十世稀少我生二十五始仕自計五十歸須早余年二十付閒適等此三分少壯老邇來倐忽四十五鬢髮斑斑志灰槁況懷憂患在逺途慘淡冠裳雪皜皜人生苦非金石固恆恐形神不自保悲歡晝夜正相半此後信可知懷抱欲從今日巧相補利路名塲迹如掃五年縱復能幾時一寸光陰璧非寶虞翻骨相久己寒子云曉事恨不蚤故園花柳𨿽未成願得彊健晚亦好交戰要難爲達者乘險那得窺大造試將此意一問天長風南來萬里道

十一日安陵始得風過桑園

人生快意寧有此帆腹飽風走溪水憶昨躋攀分寸間今之北船無乃爾天公大運詎兩全怨者自怨喜自喜半生紛逐向畏途首肯分明到物理華閣滕王髙宴中靑衫司馬扁舟裏古來此事信有然坐看明月江心起

贈別殷子

殷子有奇骨昻藏若駿馬康莊在逺道伏櫪甘土苴長安一朝別我去再三挽畱不能住潞河新有下灘船到家正及朱炎暮君家本在齊魯墟楓林瑟瑟臨前除小樓畫檻防林椒中有前世千卷書北窓慈毋髮垂領倚門望兒悲短景小弟今年十四五弄筆時時學馳騁上奉母顏下課弟日有餘功擬叢桂病骨偏宜秋气涼藥囊閒卻參苓劑登髙迥睇望泰山恍見仙人時往還翩翩白鶴不可借流光日夜凋朱顏朱顏一往那再復惟有功名畱汗竹志士偏增日暮悲佳人易感窮途哭憶昔虛堂坐論文辭鋒往往追先秦談詩屈指數漢魏嘆息六代何無人殷子奇气鮮有匹人間八寶光耀日吳郡徐子吾畏友毎毎到君賞髙逸君不見九方臯胡能按譜求馬毛願子加餐善自愛天閒十二終當豢爾曹

和王元章梅花酬姚時望

歲寒冉冉余冰霜畱此一樹先春芳山農能事數獨步淨掃楮素搖兔芒龍池波騰鸜眼裂噴薄元云沁蒼雪須臾樹梢送長弓掛此一片寒潭月賞心詩客多風韻欲挽筆力回春信競搜奇事出枯腸亂揷繁花向春鬢靑錢沽酒白玉缸自勸一觴梅一觴調羮有時防結實物色夢落商家王山林托交盟未冷眾醉何須悲獨醒中分一頃養鶴田半頃種花泉半頃

儼山續集卷二

欽定四庫全書

儼山續集卷三

明陸深撰

五言律詩【五十八首】

春早

春訊今年早東風隔歲來弄黃初上柳試白己傳梅髙閣消殘雪重淵動蟄雷好花臨水背應怪未曾開

東池

梅花白雪塢楊栁緑煙隄野曠春偏晚江深日又西爲尋彭澤宰如到武陵谿茅屋人家裏時時聞鳥啼

花朝

故園新甲子今日是花朝雨意含髙閣風光到小桃陰晴農圃山水動漁樵夙有林泉癖淮南謾見招

曉發北津將過慶寧防鄭方齋通守

初破桃花浪遙過杜若洲禹功今尙在江水正東流浩蕩蓬瀛路追隨李郭舟壯心何處極聊此付春遊

從丹鳯樓前渡江

春色臨江閣年光徧海城東風吹又轉芳艸望還生天路靑雲迥鷗波白羽輕平生濟川意野渡更分明

江上登望

江流何渺渺孤帆澹秋暉遙知三山近復送百川歸蜃樓橫碧落龍湫臨翠防徘徊那可極返照上人衣

端陽

畎畆驚時序端陽復早晴遙知宣賜裏空有侍臣名舟子漁龍渡騷人糈酒情千年渾舊俗地接楚江城

五月七日雨中宿觀瀾亭

溽雨江天暗通宵水气多壯心驚歲月人語隔煙波舟檝供髙枕江湖付短簑浮沈聊爾爾擊節自長歌

舟中

稍稍時雨歇悠悠午夢醒極知行更樂誰遣鬢成星艸長蛟龍窟風回鸛鶴腥滄浪聞孺子一棹過前汀

五月晦江上送宋義卿民部

重五月不至望六送行舟梅雨快初霽荷風如早秋天涯俱宦轍江上倍離憂欲采幽芳贈因過杜若洲

初秋對月

今夜新秋月三江復故鄕龍歸行雨後蛩助搗衣長梧葉三分變蒓絲十尺彊人間自離別天上亦河梁

南翔寄姚文光

欲訪髙人宅先爲倒屣迎何如溪上路空復雪中情風雅還千載雲霄近五城東流與歸棹曲曲大江淸

別朱升之

淺交多別語情極易忘言送客風生舵懷人月到門夜長偏旅榻秋早是江村復向論心地何年共一樽

秋齋夜聴雨

林屋意自愜雨交羣息初气通琴幌潤聲斷畫檐疎獨火明深竹方牀滿舊書夜闌淸更徹豈敢少吾廬

夜宿淸江浦懷夏公謹

懷人不能寐風雨滿船窓爲問揚州勝瓊花解作雙河流赴東海淮甸自名邦並有澄淸志聨舟渉大江

薄暮放舟

金鼓送歸舟星河欲共流防霜初入夜落葉己辭秋人語江聲答漁燈岸影稠逍遙吾取足何處是滄洲

十一月朔與錢國輔江門觀漲

水檻漂垂釣江門不掩風望窮東海若身擬爛銀宮浴日中流急浮天一葦通魚龍吾得免消息任虛空

與張山人夜渡

入夜水雲闊煙霏共渺茫遙空聞鴈陣逺火識魚榔野渡虛舟楫寒更犯雪霜吾哀倦行役復此戀江鄕

雨夜

入夜檐花細回風雪片輕歲寒如此愁絕最闗情燈火虛齋永園林曠野平重門須及早波激大江橫

防雪不成

尙臘猶應雪前春未謝寒入簾看片片隔竹聽旭日含花動流雲帯雨幹來牟如失望誰續腐儒餐臘庚申雨中步出西郊視葬先兄素庵

和淚北風雨傷心西郭墳江聲空逝水山色有浮雲未起隆中臥先修地下文池塘春又到南鴈不堪聞

和答黃勉之

國器推豪俊鄕評熟姓名風帆同偃蹇歌調獨淒淸故里層雲映長河片月生非君惇素尙老去若爲情

題西靑小隱

幽人肥遁處一片夕陽深入望連秋水橫空帶晚林琴書元寂寂門巷自陰陰雲路蒼茫裏鴻飛不可尋

乙酉歲際二首

燈火髙樓夜人間歲又除團圞兒女防蕭颯鬂毛初椒葉頻傳令桃符只自書百年彊過半非是更何如

二

揚燎明連漢流星紫入煙千門俱守歲一夕共增年寒勒梅香細春回竹葉前江湖身倘健歌詠祝堯天

和劉仲素雞鳴山

步入招提境下方秋水浮雪深枯壁定云繞逺江愁鐘伴黃昏去泉依白石流共僧分一榻十日不梳頭

十四日濟淮

雲霞開曉色舟楫亂黃流千古濠梁意當年帝業州地靈山繞闕天近水環樓壯志隨丹檢芳春感勝防

湖泊阻風

風水一相激江湖因攺形去來本無定恩怨空有情客路遙山瞑漁燈極浦明臥龍何處所歸鴈自知更

過故城

防薊日巳逺薄行齊魯郊孔顏千古樂管鮑一生交無復歌長鋏何心學觧嘲舵樓風水急落日掛林坳

長至入侍內殿遇雪【丁卯歲】

夙直通明殿云空雪片飛履髙防失足憐濕畏霑衣宮蹕傳來逺期簪望不稀陽和通帝徳瑞白滿皇畿自朝天宮還經海子雪甚有懷顧未齋

宻云逗晨光澄湖抱上方混鵞聲轉細礙馬路偏長道履三陽泰花添兩鬂蒼髙樓正奇絕淸宴憶春坊再集五賢堂次至日登山韻奉答嵩野

路向髙峯入筵隨落日開客憐今雨到人擬古風回逺暝含殘雪新陽動蟄雷愛君淸徹骨不爲看山來

題來靑軒次韻

禪定無來往塵緣有送迎每於冠蓋入先動塔鈴鳴天近多仙气山深少世情極知公爲國未問水雲程

次韻何仲黙別鄭山人兼柬李獻吉

歲晚同爲客衝寒對別尊獨憐辭帝闕不羨曵王門行計惟詩卷相思有夢防南還逢李白悵望幾黃昏

人日遇徐子容

積雪霽人日苦寒欺客襟相看一杯酒不負百年心劉向俱中祕相如獨上林共君回首地十載賦春陰

三日雪中入內署

瑞雪三陽候祥雲萬里同鳯池畱伴待鶴馭入羣空林花猶怯凍宮桞未禁風老覺才情減梁園賦獨工

與盛希道太史談二首

愧乏山林骨欣逢大隱人時參言外意己識相中身斜月前谿水微風別浦津靑山誰可住春入桞條新

二

我有江南屋花叢掛月痕湘簾風不捲寶鼎火初溫仰面晨窺牖低頭夕掩門千言難易辯無語向君論

謝類庵恵山菜數色

戢戢云能把盈盈露帶漙瑯玕難比色苜蓿正虛盤百事俱堪做千金欲報難偏慚名未識細撿國風看

自忻州還度石嶺闗

北望沙塲磧南來石嶺闗遙山看圍合新水送潺湲短髮蒼茫裏髙情紫翠間曉陰渾未散暫此寄悠閒予入晉以四月二日宿權店三日過南闗抵盤陀八月東巡還亦以二日抵權店是晚遂宿南闗三月午餉盤陀豈有定數耶

一飯盤陀驛靑山是來登臨殊不盡莭物苦相催樹色庭除古秋衣篋笥天涯俱作客去住莫驚猜

萬善驛小憇

西山初出險南日正隨陽客路逢殘歲人情懷故鄕河流看渺渺雲樹入蒼蒼天地畱形勝中州古帝王

望日觀冰

十里湖南路連空入望遲日華流寶气風景接瑤池岸谷人間事冰霜歲晚知揚雄工奏賦羽獵想當時

井陘道中遇雪

三白丰年兆連朝瑞更多巖阿皆入畫郢曲況聞歌防綴乾坤好調停莭候和靑山如好客乘興逺相過

入平定州

雪擁頻回馬山寒少見人歲長不記歷風暖卽知春泉石謀生薄煙霞卽事新此中有眞隱能望豈能親

曉發包家集

殘月曉猶上淸霜春正濃背山過疊疊前路去重重野店客期集沙村人力農中原戎馬地開運憶飛龍

東鄕長至【去歲巡萍鄕】

至日復至日萍鄕更東鄕長途雙客鬢浮世兩年光水轉谿無路林寒夜有霜天時與人事消息看相將

露坐

露坐消江夜簾納水風十年常作客百計若爲工星斗三天上鄕園大海東南飛烏鵲侶未必羨冥鴻

自山南過宣妙寺復防周約庵小燕

深慰停舟待還承髙防雨中多寶樹風外妙髙臺老愛塵凝榻心驚夢破槐空門多意味欲去重徘徊

送顧頥齋進表

有美文章伯樓船出漢嘉萬年天子壽一統帝王家灘下黃牛峽江回白鷺沙大官供賜酒湛露映流霞

習池

襄樊戎馬地山簡愛髙閒勝事傳千古江流抱一灣碧山羅戶牖翠篠漾潺湲東望增鄕思宸遊正北還

登祭江亭

春深羊傅廟江湧鹿門山一上孤亭望遙空獨鶴還浪沙明浴日苔砌暈成斑耆舊登臨地髙風乍可攀

轟廐驛乘潮順風北下

人生快心事風水送歸舟況復靑山曲頻過碧樹洲艸深藏乳鴨波逺沒輕鷗苦愛觀風地終慙爲國謀

上虞道中

山海無藏秀乾坤有奧區土風兼百粵習气近三吳潮落曹娥渡天垂賀監湖畫船牽錦纜時復下菇蒲

玉山西下換小舟乘月

平生愛山水淸興此宵偏兩岸爭開畫中流獨進船星河相隱映波月共嬋娟又向灘聲裏珠明練倒懸

次韻送李都閫

相望極天涯玆行況近家驚云外鴈弓臥壁間蛇南國收蠻霧重湖靜浪花宏仁壽域那敢獻飡霞

常州道中遇雨

片雨江南路舟行幅畫圖樹頭勻著翠荷葉亂跳珠秦望煙光晚晉陵雲气孤所嗟舟子意霑灑與泥塗

荊門驛逢張常甫庶子

忽報荊門驛俄傳學士舟喜來狂欲舞起坐病俱瘳客笥衣重攺人家麥已秋風波自淹速意緒且綢繆五言排律【一首】

夾馬營大風

不知遊子意正切故鄕情飄颻自南北颯飁亂噌吰撼樹動地軸飛沙迷日晶急流江故逆去棹布頻橫前途勞問訊舟子重論評觸日白雲舞漫空紅雨傾燕啣泥不度鵲托杪偏驚髙閣心疑動危峯勢若撐人間因苦樂天道任虛盈宋祖龍飛地髙皇虎脫嬰百年兩陳迹雙眼獨分明更發斜陽裏浮萍是此生

儼山續集卷三

欽定四庫全書

儼山續集卷四

明陸深撰

七言律詩【五十二首】

春分日大風

九十日春分一半四千里路長風沙寒衣欲變難爲客曉夢無憑數到家闗塞每憐新過鴈山城深防未開花向陽賸有閒庭院滿意東來吹帳紗

大風

昨夜雨沙今大風美人髙閣怨飛蓬栁條萬結渾欲斷梨花一株容易空豈是宋都過退鷁亦愁鄕信阻歸鴻江南茅屋吾所愛莫教吹捲瀼西東

早朝

聖人勤政百工良鐘鼓聲嚴夜未央仗馬但聞嘶落月朝鴉不見帶朝陽班成鴛鷺當堯陛影動雲霞防舜裳緩步歸來綸閣靜尙添官燭校文章

出北城與嚴惟中倪本端同行

天門積雨洗炎蒸日射西山紫翠層白髮先朝老供奉靑衫騎馬向諸陵幸陪鴛侶時相並欲挽龍髯卻未能流水稻田城北路去來吾記昔年曾

題函谷艸堂爲許廷綸

表裏河山故國西昔人曾費一丸泥逃秦客去雞猶唱擬杜詩成手自題天際浮雲橫紫邏夜燃火照靑藜臥龍未許終藏雨指防南陽是隔谿

對月

庭樹扶疎月轉陰煙銷畫燭虫吟隔簾秋色三千里伴影離人一片心門寂紅顏頻對鏡帳寒淸夢尙揮金去年燕趙今吳楚指防明年意更深

送黃子和主事赴揚州鈔闗

潮弄船聲發建康計程明日到維揚官橋夜鎖初來客輦道春搖故國楊傍斗五云常捧日橫空一劍獨飛霜政成不隔來年路儒雅風流日繞腸

秦淮漁笛

桃花新水滿江流一棹波連白鷺洲网趂夕陽魚在桞酒隨村店蟻初篘髙懷閒弄江梅曉古調遙翻嶰竹秋幾度曲終潮正落有人指防說東遊

題陶云湖墨花水仙

淡妝髙韻北風寒傍水猶宜月下看神女誤遺金約指良工新制水晶盤綠羅帶引風初定碧玉璫含露未幹細檢畫圖知苦意春光不愛染云巒

子殤後一首

小巷深深日似年柴門寂寂掩風煙一川花桞春無賴三五嬋娟夜可憐狼籍頭顱多殢酒飄搖魂夢但髙眠少年事業眞堪笑囊有殘詩近百篇

苦寒歸心愈切次胡可泉韻

囊無楊震四知金手種桓溫柳十尋殘菊傲霜如戀客棲鴉帶日自投林間來曝背猶堪獻驚起衝寒苦未禁夢繞故園春事裏煙波門巷落花深

晚泊

風濤滿目月黃昏晚泊澄湖獨樹村漁艇隔溪常宿火茅茨臨水半開門夢從五夜多逢赦【古詩罪人多夢赦】人過中年易感恩聖主如天司節陽和須向歲寒論

閏月廿七日雨雹圓如龍眼書異

亂颭明珠玉不如兒童驚喜走階除拾來顆顆圓相並望裏星星濕有餘造物自應工變化陰陽誰爲管盈虛爲農復恐傷農事細檢春秋起例書

丹陽孫思和東遊每當山水勝處輒繪爲圖冬夕過儼山示我光福一段賦此

看君畫裏汛扁舟今夕披圖數勝游水面靑峯七十二山腰黃橘幾千頭帆開逺影江湖闊天接中流日月浮試問虎溪橋外水爲誰煙浪下蘇州

次韻白鴈二首

秋傳孤鴈過瀟湘人在髙樓望故鄕顏色總疑新變態羽毛錯認舊隨行闗山雪後寒無影禾黍風前夜有霜贏得光輝照塵世久從靈沼近文王

來從星漢下瀟湘糚防楓林入醉鄕錦字傳情通萬里銀箏移柱送斜行溶溶月色憐孤影渺渺歸心滯晚霜堪嘆楊雄頭盡白惟將羽獵奏君王

度太行而西多土壠層復風物都澹泊自沁北行谿山間始見梨花道傍雜卉紅紫斑斑時四月二日也慨然有懷京國舊遊

一路尋春何處尋山中春色夏初臨依防楊柳風無力惆悵梨花月有陰陶宂尙存三代制耦耕應抱古人心舊遊忽憶憐芳事雲路西南隔上林

夜集夏桂洲宅送崔后渠

無限髙懷付酒邊燭花如爲吐紅蓮雨餘殘暑消簾幕月轉防風裊篆煙東閣大開畱別客玳筵髙啟列羣仙不知今夕爲何夕疑在珠林玉樹前

和答胡汝載

瓊林珠閣不勝寒慚負時趨白玉闌獨抱琴書耽寂寞誰從花竹問平安沈腰己痩頻移帶潘鬢新添欲滿冠相對長安同作客椷詩特地勸加餐

和張甬川臥月書懷

可憐三五月嬋娟度榻穿幃攪客眠只照長安情不極共看千里意俱懸金波欲動江湖迥銀漢斜流殿閣邊萬戶千門深夜裏淸輝應爲搗衣偏

謁曹九峯先生墓

淸才巨筆更逍遙白玉樓成赴紫霄池上夢驚生碧艸碑前人到奠芳椒陰森气還松蓋搖落年華但柳條多少漢朝金紫貴將軍只數霍驃姚

自天姥望天臺

何處天臺有石橋行人指防碧雲霄劉郎欲度何由得隱士難迥枉見招齋磬出林春漏永徵旗繞澗暖煙銷仙凡咫尺空惆悵馬首東來客路遙

兩宿僧房病後身髙情聊與白雲親靑山似畫閒門少紅日如輪世路新吳楚地連多客戶瀟湘天逺有騷人南中歲晚饒風雨愛聽鐘聲報四鄰

雪後入禁中供事

瑤翻層雪防黃金天上淸寒分外深山繞帝京開玉障气凝宮柳長瓊林鳯凰池畔風先合鳷鵲樓頭月有陰雲物不須書異瑞秪占三白慰民心

郊壇演樂

金湧隄沙接鳯城西山晴雪照人明闤扉出郭依黃道臺殿淩空鎖太淸陽气正凝南至日禮官頻展奉常牲聖人制作親遭際身到鈞天聽九成

禁中齋夜

寂寂齋心夜气濃玉河西下鳯樓東忽驚凡骨畱天上賴有仙僚共雪中蓮漏暗通風力勁窓斜映月痕空大烹本爲牛羊薦鼎鼐調和愧未工

臘日嚴寒新制狐裘服之

六十一回經歲寒狐裘初試向長安南人不識千金價北地尢珍一腋看白盜己非前轍逺紫貂𨿽好防勲難衰慵尙戀君恩重辦得朝趨候夜闌

丁丑除夕

門掩虛堂畫燭輝隔宵先自理朝衣冰霜逺道臨靑鬢星斗中天防紫微豈有防埃報知己且將身世付忘機物情自與流年換今昨無勞論是非

別李時元下第

吳山蒼蒼共燈火潞河悠悠卽去途乍可後期還磊落莫因逺適悲江湖晴風浪搖四月麥宿雨帆輕十幅蒲南國詩成須早寄風塵淸夢客樓孤

和易欽之遊廣恩寺

春日忻逢水西寺入門無數香煙凝鄕園千里逺作客塵土十年終愧僧風光毎向閒邊見山色試憑髙處登未問西來栢子樹可憐淸沼玉壷冰

視牲

向晚郊壇第幾巡願儲精意奉明禋去來路熟渾忘逺西北山多欲礙春終見牛羊歌帝右未因鼷防變齋晨東風又徧天街艸禦輦須憐碧玉茵

右廂齋居

槐影參差月滿空橋門云館鎖重重齋心自覺春宵永痩骨偏承夜气濃北斗旌旗驚閃爍南郊圭璧奠從容相如最有淩雲筆恨殺文章艸漢封

送陸良弼調楚雄

長沙才調賈生同古郡滇省楚更雄萬里驛程山共水五更心事雨兼風極知駿骨臺堪築未爲齊門瑟轉工交契十年情不盡長安幾度別離中

分題燈下細書壽副憲盧師召乃翁

靑藜火底坐揮毫猶有蠅頭滿薛濤似與黃庭傳妙訣還將白練冩風騷懷人詩就石湖曉寄子書成劍閣髙見說方瞳今己碧更從天際送鴻毛

淸明日半軒前丁香盛開偶題

小院回廊曲曲深爲誰頻結雨中心東風吹到第幾信節序俄驚百五臨簇簇紫茸如可咽蕭蕭華髮豈勝簪故園買去開還早相伴溪梅水竹林

歸途再同林介立經行蓮塘

楊柳芙蕖一徑長未秋先己動新涼塵心到此消應盡暇日來多盡不妨空翠拂衣山有气柔芳過雨水俱香千尋萬雉金湯地信有人開吏隱堂

送林以吉提學

泥封芝檢下靑防帝輔皇畿重典刑秋滿大江雙畫楫風隨驄馬幾長亭滿蹊桃李含時雨到處篇章發地靈更向斗南占气象雲開五色見文星

食菱

一曲菱歌江上秋畫船歸近望江樓北來物色渾如玉南望鄕闗第幾州風味疑從仙掌墮水芳曾傍錦云浮歲寒獨枉佳人恵消得相如一片愁

食酥疊前韻

瓊花凝露拂髙秋玳瑁筵前十二樓軟滑不須論北塞溫柔元自出南州夜寒錦帳笙歌細春暖金尊琥珀浮慚愧淸寒玉堂客得聞風味破新愁

謝顧未齋恵連實疊前韻

長卿病肺幾經秋藥餌頻須正倚樓忽枉新篇題玉井渾如髙誼借荊州細傾圓實珠璣亂尙帶淸香玉露浮見說功多心獨苦采蓮歌罷使人愁

疊韻答柴徳美黃門

藻思芙蓉露下秋逺過王粲賦登樓時焚左掖三千疏曾定山東一百州獨客琴書殘臘盡中天臺殿瑞煙浮夕陽無限憑髙興興汝同懷北顧愁

和兪國昌食鱸再疊秋字

鱸魚誰送海門秋逺客思歸正倚樓張翰因風辭洛下東坡乘月向黃州鱠成飛雪銀絲細目斷煙波釣艇浮賸有詩筒報知己且憑鬥酒慰覊愁

戊戌元旦早朝

曉日曈曨映彩霞先春欲綻上林花侯藩接履朝元旦聖主垂衣禦正衙楓陛天髙嚴虎豹繡旗寒襲偃龍蛇九重禮樂登三代四海車書正一家

早朝

宮井疎鐘曙色催五云百和繞蓬萊優遊萬國龍顏動森列千官雉扇開寶鼎赤墀籠曉日玉音丹陛隠春雷城鴉髙拂扶桑景白玉橋頭侍從回

初試羊防予有一端藏笥中者十年玆教內館始制爲衣以禦北風感而有作

蕭颯頭顱感是非半生何敢愛輕肥相將歲晚看新制指防年華亦故衣北郭嚴凝隨痩馬西州辛苦到殘機病來卻恐渾憔悴且試休文舊帶圍

和宮端後渠玉亭賞蓮之作

玉亭淸切五云邊盆沼誰移玉井蓮來賞正逢初過雨倚看須著半含煙何妨絕代稱君子準擬前身是水仙四十年來同榜客一尊相屬醉花前

疊韻答嚴介谿賞蓮

紅衣翠蓋玉闌邊一曲新涼聞采蓮芳潤似擎金掌露淸芬疑惹禦鑪煙主人元是瀛洲客勝賞眞成陸地仙別後難忘定何處一樓風雨五更前

恭謁顯陵二首

曈曨曙色映祥雲臺殿巖巒錦繡紋春气正濃連王气人文逾朗應干文水知宗海千川合脈是眞龍五嶽分願獻周原瓞頌萬年長擁聖明君

龍蟠鳯翥有餘奇聖教皇情無盡時華表欲棲千載鶴靈風常滿萬年枝橋山弓劍瞻云閟寢殿衣冠展月儀地接三都【中都祖陵南都孝陵北都七陵】元咫尺天開一統正雍熈

中秋月下懷髙進之

浦漵虛堂欲暮秋故人靑眼夜深畱微風明滅漁舟火四壁淒淸戌角樓身世渾疑非幻境心期千載有神遊庭前忽報中秋月踏碎花陰未肯休

送方矯亭赴南祠部

詞人南國古來多乂渡秋江渺渺波兩地客懷俱復爾十年心契柰愁何鳥啼畫省常封印簾捲鐘山且對歌後夜黃金臺上路鴈書頻望下星河

昨治辛酉南畿秋試獲識吳江錢廷輔廷佐兄弟若聮珠駢璧文采映射心竊賞之旣別去無從晤言時時往來於懷今嘉靖丁亥夏廷佐以扁舟訪予江村始知廷輔方應郡貢去而廷佐先領正徳己卯鄕薦矣轉盻三朝垂三十載而予亦老矣爲之感嘆次韻奉答

秋風一曲伯牙琴曾和鳴臯鶴在陰別後相思多夢寐重逢今日是山林大鵬萬里須搏海駿馬髙臺爲築金見說松陵富酧唱直從皮陸到如今【今吳江卽古之松陵】

儼山續集卷四

欽定四庫全書

儼山續集卷五

明陸深撰

七言律詩【五十三首】

遊儲芋西園池乘月夜泛

峯巒巖壑俯中流何處三山與十洲新雨不妨泥滑滑好風先送水悠悠鷗無機事迎人下客有髙懷盡日畱向晚星河迷上下笙歌燈火木蘭舟

縣衙隨班

幄殿髙懸綘節朝龍紋浮動瑞煙飄地當東海開黃道仗倚中天切紫霄花縣千城臨禹貢華封萬口祝唐堯年時正憶臚傳裏玉筍金鋪具百僚

嵗暮風雨中發藏書示楫子

嵗寒風雨合江樓燈火樓頭數夕畱新命誤防吾己老舊書多在子湏收星辰萬里趣闗塞環佩三朝侍冕旒抱得寸心終許國未應猿鶴怨林邱

三日雨後登儼然亭

蕭蕭竹樹夾溪深一雨初晴長綠陰眞意倘違空老大野芳𨿽少亦山林好風似舊穿髙榻流水如知繞素琴東去大江知到海爲誰煙浪送歸心

寄黃希武提學

憶昔長安夾道居玉堂黃閣晚來初槐陰滿院或共賦藜火隔時校書嵗月悠悠成浪迹煙波渺渺正愁予聞君咫尺騎驄馬病臥扁舟限所如

夏日樓居

小樓長日轉朱炎糚褁殘書手自籖性癖眞成文字蠧官淸擬辦水晶鹽白雲出岫來當戶綠樹揺風送入簾卻喜到門塵事少始知吏隱信能兼

火花次楊東濵韻

巧憑銖兩結根芽暗裏機關頃刻花風火陣中疑帶雨樓臺影裏半爲霞催開始信由人力揺落寧須待嵗華文菊瓶梨俱爛熳好開懷處是還家

南溪

四面谿山如畫裏扁舟南下更悠防薰風五月常先到梅花一枝偏早開茅作小齋俱背水月臨午夜獨登臺朝宗萬派俱通海遙向鄱陽一脈來

九日山居客至以大風不遂登髙因次李空同集韻

澤國風濤郁未開長緣病骨懶登臺無期逺客還能至有防重陽得再來黃菊自應籬下看淸霜如爲鏡中催當年空負淩雲气獨把茱茰首重回

春日齋居對雪

盡日風雲掃不開雪花如剪下髙臺防家菜麥春猶淺何處漁樵晚正來去路欲迷南過鴈餘寒尙阻北枝梅病來辭賦渾忘卻慚愧梁園授簡才

病中檐外石橊花盛開

病臥髙樓傷客心隔簾花發晝陰陰朱房宿露輝朝日碧葉穿雲映逺岑大椀移栽今滿地茂陵回首欲霑襟一枝爲揷如年少愁鬢天涯不上簪

雨中宴莊氏東園畱題山亭

洞中山石俯波光外林花薦野芳況有管弦相映發盡教風雨佐淸狂虛疑四老煙霞地正是三江雲水鄕我欲卜鄰酬望想自應團社寄篇章

二日過唐橋莊

畫船如鷁水雲遙閒過南溪五里橋行人渡口出復沒急鳥沙頭鳴更揺相攜看菊畱茅舍獨往尋源隨海潮無限髙情付江路林梢落日見漁樵

秋懷

斜風細雨滿蕉蘆花蘋花繞大江潮上水痕魚六六秋隨天逺鴈雙雙破除俗累還髙臥韜捲談鋒願竪降物色若教供指防靑山合比鹿門龐

甲申元旦待漏入縣齋隨班

樓閣參差一水西攬衣猶自朝雞葭灰巳應三陽轉帝座遙瞻北斗低步入花封和雪動聲傳嵩祝倚云齊太平有象君王聖天保詩篇手自題

春晴登樓

新晴樓館拂雲開萬瓦含風接上臺短晷漸隨陽漏長長江元傍海開來雲山疊疊春千里世事悠悠日防回倚徧闌干思無限黃金誰築最髙臺

鳯岡書屋爲寜波朱允升賦

鳯凰岡下結幽居能讀先人萬卷書手種碧梧深雨露誰題凡鳥到門閭楚狂空有歌相和阿閣曾傳事巳虛見說上林工奏賦白頭未必老相如

六日始晴

春日常陰到人日今年人日隔宵晴雍熈有象回天地鼓吹無能答聖明江上舊便髙枕臥花間新辦小車行東風又動吳波綠流過閒居獨有情

有拳石類靈壁嵌谾可愛作盆池貯之庭中

湖上靑山得共分映空揺漾綠生文下蟠或有蛟龍窟髙踞疑空虎豹羣雨後愛看封碧蘚月明如見吐遊雲九華雪浪畱題品願附蒼蠅次第聞

送何鴈峯郡伯入覲

六龍天上中興年五馬雲間早著鞭臺閣九霄圗畫裏衣冠萬國冕旒前淮南臥治須臺鼎宣室論才促禦筵試向王正占緯風雲日月滿堯天

登南廣福鐘樓

百尺闌干圍暮鐘江流曲曲臥眞龍望窮南畝棲禾黍天放西風吹菊松落日樓臺俱渺渺浮雲舟楫自重重淩空爲盡悲秋興一上髙樓興轉濃

晦日出城送曺啟東憲副

入云城堞俯危闌石磴沙隄路防盤滿目山光無近逺一畨人事有悲歡聊生政可三杯酒進步何須百尺竿細柳幽花倍惆悵東風漠漠釀春寒

秋日無聊偶然作

問余何事每淒然尺璧光陰閱嵗年舊讀書今存蠧宂新縫貂巳剰鶉懸常余孤枕還鄕夢頻乞東家買藥錢自信英雄須到骨業身隨處了塵緣

贈別尢宗陽還吳門

臨岐莫怪恨喑喑投贈天涯紙半函澤國鄕音三泖北江湖夜雨一燈南浮蹤去住僧畱偈世味寒溫佛飽參歸去若逢人問訊文章何用學春蠶

懷都下友人

梅蒸懸榻晝慵開徙倚堦除破碧苔短夢空隨蝴蝶化尺書頻問鯉魚來迷人芳艸偏畱雨極目浮雲忽送雷千里相思多少恨驅除無計且防杯

喬白巖太宰家山畱題在邇亭

晉陽文物上卿家小作江山殿嵗華望到白巖明玉雪【相去十餘里】由來綠野鎖煙霞云牕覆奕傳仙譜石室藏書帶相麻同是登臨還在邇逺尋何用訪丹砂

廿四日曉發平樂白巖追送山行數十里中途微雨有贈

山中秋色半陰晴上相肩輿許並行別有嵗年悲短髮【與白巖別廿三年矣謂予如昨但髯髮有白者】老無文墨愧諸生細談舊事兼新事遙聴松聲共水聲珍重桑楡最名勝龍光咫尺是神京

書院池亭忽有鶴下集因養於庭

橫空一鶴下危闌隱隱丹砂變羽翰疑是歸鴻須系帛莫將野鳥誤稱鸞靑田到後雲天逺北海從來嵗月寛【白鶴千年復化】飲啄漸馴宜試舞客衣偏感化長安

東阿道中對雪

天爲山行借雪看路隨天逺更漫漫詩成驢背偏如意病後狐裘少耐寒授簡有才懷帝子折梅無使寄長安惟餘一片郊原興白馬翩翩兔窟幹

和陳中川秋燕東關寺

太原城畔東關寺合讓元龍獨倚樓回首風煙成隔嵗當時遊賞正髙秋黃花破防寒猶戀紫塞浮雲晚更稠今夜燈前聞古調三巴最苦若爲酬

發平潭

流年如水客程遙又是王正第二朝關塞極天三晉國風煙入望五雲霄名山有副藏遷史擊壤無功頌帝堯千里不妨隨騕褭一枝終自負鷦鷯

送胡汝載丞武昌

詩律從來徹骨淸哦松端不負玆行星辰南斗占郎位江漢西來抱縣城鸚鵡洲邊芳艸合鳳凰臺上逺山晴春眀門外衝寒別欲折梅花重有情

蕭海釣文明先生挽詩

朝野名傳翰墨餘白頭空有讀殘書南荒秋早逢揺落四海人多問起居塞下當年曾失馬釣絲終嵗竟忘魚八哀此日還成賦慚愧先生識面疎

連日遲李獻吉不至有作

防日都門長者車風塵不見正愁予只今對面還千里何處相思有尺書秋色天涯催客暮山光樓外爲誰舒空歌枤杜回長嘯終愧緇衣嘆索居

西堂分韻得新字

帝裏風光屬小春橋門髙燕集嘉賔城臨北斗看山近人愛斜陽送酒頻憶昔圗南同作客相逢回首各傷神情深渾欲忘歸去怕見樓頭月色新

安鴻漸贈詩兼惠紅酒狐裘途中和答

恭承帝遣出詞林珍重髙懷抵萬金醇酒巳從心醉後綈袍何止故情深秦關日月時分照遼海風雲忽送陰一路畫圗隨馬首據鞍聊得繼髙吟

寄曺孚若

憐予獨住神仙府憶爾淸齋禦史臺月近上元如有喜賦成郊祀愧無才香飄禦輦和云度寒勒宮花待日開巳覺歡聲連萬國更瞻佳气滿三臺

送何文徴赴開州

江東文藻竟誰如新綰銅章左佩魚天上風雲元咫尺兵前艸木正蕭疎煙樓夜繞三刀夢露冕春行五馬車便欲修成循吏傳卽看名滿薦賢書

番陽察院課種竹

偶來種竹當公事此去成林知好看春雨龍孫過墻起月明鳳羽滿谿寒恍疑臺殿臨淇水旋著闌干護石壇欲報所思頻悵望自將顏色比瑯玕

宿常山集眞觀

病懷自愛尋山憇面面芙蓉映逺峯向晚樓臺棲宿霧報晴鐘鼓動秋風千重地脈閩關北八月星槎浙水東懷國望鄕俱不極一龕燈火翠微中

途中見縣僚迎春

防幡銀勝颭微風塵影人聲蹴踏中殘嵗雪消江柳外一年春到海云東文明有象占天運艸野無才贊化工須信煙波通雨露輕陰催暖防眞龍

遊武夷

淸遊妙得此山中一度來過一不同泉石煙霞時上下陰陽昏曉自西東溪流九曲層層去云鎖千峯面面通向晚天風墮仙樂月明知是武夷宮

秋曉泛九曲

縹緲煙霞曙色分蓬壺圃只徒聞丹崖倒射潭心影錦浪初生水底紋合有仙靈藏蛻骨寧無富貴等浮雲擢歌九曲應誰和獨倚秋風弔二君

遊歸宗巖

異境靈源閟復開直從一水接三臺閩山形槪何如此朋輩登臨有防回片石隕空風出洞孤松架壑晝聞雷白雲巳滿層臺下雲裏更尋髙處臺

次韻答萬石梁大參

得陪騶從出城遊況愛煙嵐向晚收楊子何心能頌莾仲宣無計且依劉林間鳥並鵑聲急雲裏江分燕尾流酒量近來因病減令人苦憶醉鄕侯

長至班罷

嵗晚滄江客未還履長冠冕尙隨班五更漏水浮銀箭千里籓封傍雪山舊典嵗修知國體孤臣身逺憶天顏新陽一脈湏調防環佩歸來學閉關

出北郊客因入金繩寺獨坐

初過城陰駟馬橋緣溪水竹正蕭蕭得閒豈恨流年晚愛客渾忘去路遙風捲斾旌驅陸海天寒樓閣霽煙霄南中景物長妍麗囊底無勞嘆皂貂

病後閉關

萬里橋邊萬里身西風摵摵鬢毛新天應憐我長爲客事到求名始累人滿院蒼苔行省宅一川黃葉大江濵少陵老去多秋興且傍雲山結四鄰

次韻酧衞川

蒹葭眞倚玉爲林虛負知音愧此心世路百年風浪迥天涯雙鬢雪霜深依依別思俱通夢藹藹春云欲化霖拋卻簿書山水裏停驂時得和齊吟

遊烏尢寺

插天一柱障東南髙下僧房共佛龕巫峽地靈勞鎖鑰峩眉天險隔煙嵐常驚虎豹蹲蒼莽疑有蛟龍起碧潭爲問魚虫箋爾雅景純曾此事幽探

閶門登城晚眺

雉堞云平臨北斗橋門流水接西湖綢繆巷落縈鐙火輸轉東南鎖舳艫西子館前多半夏越王臺下有蘼蕪晚煙生暈溪風靜欄檻千家入畫圗

京師寄姚玉厓

十度書來九不酬遙傳賔館是蘇州文章合動羣公賞山水眞當萬戶侯未見故知能薦馬但聞東道暫依劉相思又上金臺路滿地西風吹暮愁

寄汪思云

白玉堂深午漏遲黃山髙處倍相思人於鶴背腰纒貫心似蛛絲手論棋聴雨樓頭眠較穩望雲天際立多時十年萬里常爲別獨對金臺一賦詩

壽汪思云六十

黃山六六嵗華新綺席宏開送入珍手揮千金作義事眼見四朝臨聖人尋盟愛結煙霞侶耽奕偏宜竹樹鄰天上長生先注籙共君華發守松筠

壽汪思云室余孺人七十

越山髙處入靑雲仙裏華堂啟壽尊日映萱庭花晚翠風含椿樹露朝新筵開綠醑重茵席簾鎖斑衣五色文從此耋齡垂慶節會看花誥玉樓春

儼山續集卷五

欽定四庫全書

儼山續集卷六

明陸深撰

七言律詩【三十一首】

送皇甫子循謫黃州推官

雪堂舊路君重到赤壁文章五百年一向東曺分郡檄卻從南斗望臺躔流塵逺道徵袍上宿雨淸秋客鬢前明發大江過夏口中流應有濟川船

華侍讀鴻山以紅氊紵靴相贈奉謝

紫氊絲履慰新寒扈從秋陵路防盤飛舄空傳云外到舞防不數掌中看著來紅軟身先健臥對靑山夢亦安情似綈袍人似玉滿懷瓊玖報應難

劉都閫以紅花本見貽

才賞名花當送春移根西向伴吟身爲誰池館能憐舊到手風光又斬新謝令空題紅芍藥杜陵偏感白頭人公庭事簡餘芳艸畱取靑枝襯綠茵

秋初望西山有霧气如雪偶成

日照西巖曉霧封恍然遙對雪山峯奔波十載有萬里雲水半生知防重天上樓臺新雨長安風物早秋容長趨館閣慚無補日近煙霄五色龍

送劉甥兆元防試

天南春色探支來逺送魁春折早梅江上形容吾老矣望中臺閣子行防科名莫以文章小甲第須掄將相才記得當年塗抹處黃金城闕杏花開

自睢陽入梁有懷何鴈峯憲副

雲間遂作三秋別濠上相爲一宿淹人世百年悲喜共客程千里雨晴兼棠陰鶴乳思方去玉節金符令更嚴後夜梁園回首望鼓城山月水晶簾

送王禮侍思獻冊封

八座淸嚴玉署寒新持龍節下云端分封典禮存周制奉使威儀覩漢官南斗文星占气象北堂萱艸慰平安還朝正築沙堤路看艸黃麻墨未漧

次韻徐登州畱別

相看把袂又微曛春燕秋鴻各戀羣江上不題鸚鵡賦潮州應少鱷魚文先皇賜第恩如海五袴歌聲響入云一枉朱轓更東去行春空谷馬蹄聞

送劉徳徴赴防州

昔從防府望京華今去江南萬里賖亦有詩篇如杜甫莫因辭賦弔長沙人從五馬憐春色地接三巴切暮笳天子正思蘇逺郡長城時見倚云斜

利路紀雨八首

自廣元至栢林驛適久旱得雨口占識喜

甘棠實恐負初心時雨何期更作霖行處萬山驚簿暮望中一片見濃陰飛揚豈爲催詩急飄灑終憐潤物深安有隨車方往轍虛煩父老沸佳音

抵保寧是夜雷雨大作明復晴霽出謁文廟遂由城北門過社稷壇轉入西門禮城隍神拜張桓侯墓復出南門觀浮橋廢置乃自東門還分司疊韻

慰卻三農渴望心通宵霑潤己成霖客盤鳥道淸新暑云防龍湫散逺陰暘雨極知天意厚節調空感國恩深蜀川花鳥今無數隔葉鳴鳩多好音

自大寜至瀘溪館小憇復有雨意遂再疊韻瀘溪巳入順慶之境以未忘閔雨故附之利路云

兼程計日竟何心聊慰蒼生久望霖疊疊溪山千里道蕭蕭竹樹萬家陰閒看行蟻占遲蚤試防新秧問淺深五月南來多淑气並將風雨佐虞音

自射洪適梓州雨同栢林驛三疊

人心盡處合天心消得巴渝三日霖自信本來調水旱卻緣底事怨晴陰雲封蜀道千山重江到瞿塘萬里深舊是吾家歌吹海【放翁帥蜀有十年歌吹海之詩】買教弦管續餘音午後微雨明早發中江新漲壞橋拿舟而渡始知四郊得雨甚渥四疊

泉聲曲曲度江心知是前山已化霖巫峽風煙天漠漠巴渝歌舞曉陰陰春回防防連村合涼沁芭蕉到骨深聖主中興多法古宣王云漢有遺音

予卜以六月十一日履任六日到省中諸公憂旱甚勤九日晨入撫院遇雨未愜十日雨如傾注未巳喜而五疊

飄蕭竹樹動鄕心卻是西川雨釀霖水繞巴江流漸長云來巫峽气常陰不妨栢澑參天下復愛棠棲隱地深欲爲吾民歌帝力陽春白雪有餘音

十日晚同朱秋崖憲副鄭海灣少參同齋夜分禮成星月朗然厥明有事公堂小宴時得雨六疊

好雨知時慰客心須將滴滴比甘霖紫薇花下涼先動翠栢叢中曉更陰賦就漫誇神女麗夢回巳感聖君深遙憐谷口躬耕處試聴康衢擊壤音

十二日復得雨大足七疊

浪博虛名愧此心眞成三日雨爲霖谿聲一夜喧新漲雲气千峯結晚陰喜極翻嫌歌管脆病餘渾怯酒杯深窓前最愛芭蕉響疑有人傳太古音

送徐伯臣出令奉化

徐卿家世更能文新綰銀章下五雲龍種擬看空冀北牛刀聊復試雞羣气橫湖海神仙侶坐擁江山錦繡紋欲向風霜占大節卻從冰蘗樹奇勲

送王世羙赴承天寫碑

江漢星分本上游中天一統帝王州時曕王气蟠龍虎實有文光貫斗牛詞客曉從三殿下筆端人擬五云畱丹靑琬琰俱能事延攬登臨總勝遊

十一月二十日次太平驛見梅花和謝僉憲邦正壁間韻

山云黯黯復防防釀雪爲霖總未成忽見梅花如著意卽看詩艸可憐生月來粉蝶渾無影風度黃昏似有聲況與嵗寒期更早玉人消息最分明

次韻答介谿【志榮遇之感】

風雲常防六龍行慚愧恩題翰學名碧漢遙憐通閣道弱流元不隔蓬瀛尙餘忠赤供趨向豈有文章佐聖眀幸傍紫垣占象緯防階平處玉爲衡

次韻答霍渭厓

西望遙山紫翠鋪篷壺瓊島切淸都仙才何用東求海王防仍須繪作圗金榜日髙懸五鳯玉河水滿浴雙鳧遭逢若論恩波闊憶向瀟湘萬頃湖

送鄒東郭學士赴南院

手綰銅章白玉堂天南星斗避文光淸華官府眞仙界佳麗江山舊帝鄕擲地賦聲添紙價傳心書法長秋陽河堤待築還朝路雙闕天連一水長

南還途中有作【是日長至】

兩日出城重作客一年長至馬蹄中履霜夜展東陵祀到海山回萬里風平望嵗華揺禦柳南來王气滿珠宮何人寒谷能吹律正見祥雲映日紅

潞河候水次張石川韻

心同野鶴恣髙飛學得屠龍與願違魂夢九天雙鳯闕江湖滿地一漁磯安身已辦烏皮幾稱體新裁白薴衣賴有河邊同載客不應林下見猶稀

和答陶南川兵侍

片雲將雨過西山望斷東歸水上灣海近似聞龍臥起天髙不礙鶴飛還桓公老去瑯琊樹白傅歸來洛社間更遣余工擬叢桂案頭湘管紫琳斑

靑羊宮餞顧頥齋卽事

靑羊翠栢白雲阿又是春風一度過宿霧欲收初露冕餘寒猶在薄侵羅行邊巷陌流塵逺物外樓臺勝事多無數鄕山心水隔酒闌重與聴驪歌

壽顧東川表弟

春明棨防錦衣鮮近捧丹符下九天標柱舊題酧駟馬繡筵新啟集羣仙人如白玉臨風樹袖有黃庭煉石篇無限韶光正明媚扙藜攜酒過東川

廖學士鳴吾孫園之招席上和曾都諫日宣一首

偶借春風半日閒來尋緑野共開顏蒼松翠竹含新雨金殿朱旗對逺山勝事巳傳丰沛裏髙情多在水雲間玉堂靑鎖俱仙侶文雅風騷莫放慳

和姚尙羙龍山防詩

金錢片片籬邊疊買得天家一段秋橙橘飽霜黃樹頂芙蓉印水茜江漚縱橫數陣飛歸鴈欵乃一聲歌牧牛人世都來能防日牀頭詩債防須酬

老母自八月末失調至於十二月逾一時六日始離牀褥扶枝引步負暄防孫於檐下若春木向榮朝暾屏翳前十月廿八日爲誕辰湯藥之中惟焚香告天不得備禮是日乃取巵酒拜獻團圞相保得遂母子姑婦之歡因志以詩

蕭蕭雪鬢病餘深半倚蓬籠尙擁衾教子揮金酧國手抱孫低語調鄕音恐驚舊日回眀鏡喜是今朝捧禦簪重覓斑衣補春酒長箋題徧鶴飛吟

五言絕句【四十七首】

十二日試燈

三五近春宵長空萬里遙預期華月滿先借防燈燒

漫興二首

兩兩鳥對語翩翩燕又來艸堂渾似昔時有好花開

二

簾紋靑窣地橋影碧涵波江館騰騰路漁郎欵欵歌

初夏八首

雨打蝸牛篆水回科斗文辛夷花正發咄咄欲書云

二

竹粉輕過院秧鍼短出潮瘦笻妨艸耳髙屐距山腰

三

行蟻醒槐夢遊蜂靜蜜衙嫣然成一笑更愛雨中花

四

散步常依樹髙眠且枕流北牕陶令宅南國庾公樓

五

雨意初蒸暑林聲巳變禽兼句斷來往無日罷登臨

六

竹閣開林樾蘭舟過石塘嵗年占五穀風物近端陽

七

雨歇鳩鳴午風行麥送秋村村雞犬裏疑有故時侯

八

晚潮常帶月夏雨不過田身世江湖里人家水木邊

敬亭

竹色寒不攺綠陰常到門年年春雨裏个个長龍孫

思亭

杉檜郁參天山深含紫煙秋髙霜露裏落葉滿亭前

醉窩

愛酒不愛醉酒深如有神同來送日月無柰獨醒人

觀水碓

圓機答髙杵急水激飛輪桔橰巳多事愁殺灌園人

西巖詩【有序】

西山在今都城之坤隅是中多巖岫洞壑之勝都閫劉君世臣燕產也嘗遊其地愛焉卽以西巖自號𨿽宦轍四馳人稱之必曰西巖云西巖本出揚州之族與予俱爲南人同事西蜀有鄕邦之好爲作西巖好七章贈之隨地可歌不必在金臺之右易水之左也

我愛西巖好桑楡一徑長嵗寒奇節操揺落任風霜

二

我愛西巖好風光足大觀微波分太液咫尺是長安

三

我愛西巖好三臺接九天何時飛閣裏東海看桑田

四

我愛西巖好巖中動八荒五丁翻地軸一矢射天狼

五

我愛西巖好居延出酒泉星流白羽箭風吼紫金鞭

六

我愛西巖好川西與浙西林逋湖上興杜甫峽中題

七

我愛西巖好他鄕說故鄕揚州回鶴背燕國射龍光

辛丑歸途中絕句五首

忽憶乘髙躅因知遡急流陶潛初罷令李廣不封侯

二

野曠余長畝家嚴具敵樓舊巢飛燕子古壁篆蝸牛

三

柳徑縈隄曲柴門逐水開無心論出處有客賦歸來

四

四十年前路三千里外心人生防兩屐閒處萬黃金

五

畏影常依樹尋盟每問鷗天邊孤竹國雲裏仲宣樓

過宋玉墓

楚國余文藻當春過故邱爲君悲不巳安敢向髙秋

和蒲汀顯陵道中柳陰小憇四首

花霧蒙蒙逺山云冉冉髙幸陪金紫客時覩赭黃袍

二

寢殿祥雲合山陵王气髙風光饒帝裏春色滿恩袍

三

路細靑山轉天空白日髙同來三扈從碧柳防朱袍

四

天子岡頭路風雲北斗髙穿林回雉扇度嶺耀龍袍

和安鴻漸登樓曲

團圓三五夜待月上髙樓誰知風共雨又妬一年秋

方春野挽詞三首

春野依然在春風依舊來去年巢裏燕不見主人回

二

楊子談宅陶潛漉酒巾一時俱寂寞愁絕不堪論

三

樹繞滕王閣溪流徐孺祠昔年遊賞處花落雨絲絲

書扇寄李百朋

錦浪生春水茅亭盡日孤十年身不病天逺共江湖

詠石七首

呂公【中峯有二竅如呂字】

呂公本俠士詭稱回道人黃金亦可變誰云非法身

簑衣眞人【石紋縷縷下垂若簑衣】

眞人巳忘我猶著雨簑衣一朝盡刼盡風雪不知歸

麻衣道者【瘦長人立皺若襞積】

當年錢若水寒夜撥鑪灰若是公侯骨定應期不來

邋遢仙【形骨昌侈不受束縛】

古來神仙侶均爲柱石材得志有廊廟有時居艸萊

劍石【背呂公而聳透石劍】

葛陂化爲龍八公亦鏈石借身逺報讐凝血今成碧

紫雲

積翠競萬壑孤頑自離羣因風欲吹墮夕陽明夏云

紫芝峯

采芝堪療饑煮石亦可餐悵望啇山老浩歌蜀道難

題江海看云卷三首

南有一片雲因風墮東海彌天作霖雨望之若可采

二

海上防看雲飄飄迥不羣扶桑紅日近錦繡總成紋

三

我愛看云客江行復渡江東風一夜雨夢繞紫荊牕

儼山續集卷六

欽定四庫全書

儼山續集卷七

明陸深撰

七言絕句【七十首】

春日送客卽事

春陰漠漠晝沈沈度嶺穿林深復深關路望窮人正去野花開處鳥能吟

漫興

水郭江村不受塵惟將石竹伴閒身玲瓏漏月看云骨瀟灑含風對玉人

登樓

掉臂歸來萬里身倚闌無數物華新細尋往事知多少我是明年五十人

雨窓春興

泉石煙霞共此身總於春雨長精神窓前更有芭蕉樹一夜輸心似向人

溪山疊疊雪初寒江水悠悠一釣竿著得羊裘竟何益簑衣和月下前灘

晚放舟東渡

扁舟揺蕩浦云東疑有神仙向碧空制得六銖衣試著新涼浮動一襟風

題陸封君怡梅捲

我家放鶴坡頭樹種近西湖處士居獨板橋邊山十里杖藜來探雪晴初

吳江長橋奉和邃庵閣老

長年此地往來過風景時時付短歌千尺臥龍如未起水光山色柰愁何

買得一小舟往來江上題曰水晶宮

三江西下五湖東風月煙波四望中我買一舟輕似葉分明揺動水晶宮

架石

摽排甲乙位髙低愛殺山翁手自題多少黃金教歌舞落紅空濺雨中泥

客至小酌花下

客到東軒慰病身嫰涼天气露華新人生有酒花前飲酒色花枝俱照人

春日雜興

惜春無計爲春畱獨倚元龍水上樓無數飛花隨宿雨海門東去更東流

題屈處誠雪竹

蕭蕭云物滿堂寒屈老風神向筆端帶雪瑯玕三百个蔣家徑裏見袁安

爲方思道題畵眉折枝

中山紫翠防層層合起髙樓對雨憑愛汝一雙花底鳥爲春啼殺海裳陵

張仙斜

驂鸞歸去是何年覆釡山頭有墓田名姓卻隨丹竈在縣人相對說張顚

重陽後六日登鏡光閣五首

層層樓閣俯京畿一帶淸溪白鳥飛直北長城千萬堞江山如此羙人稀

天涯秋色倍思家南鴈歸來萬里沙今是重陽第防日登髙無處問黃花

曲闌矮幾坐晴波柿子胡桃落葉多爲愛城西好風景相期一日一來過

並馬來尋水西寺春風憶我慣曾遊壁問題字悲歡共簾下鑪煙盡日浮

城外光陰日易斜城中車馬足風沙此時極目登臨意舊有雲山防片遮

送楊百川赴南太常典簿

南國容臺我舊遊淡花疎竹映髙秋送君秋日容臺去無限鄕心逐水流

寄襲錦子

春風三月滿汀洲來看瓊花憶壯遊二十年前文墨社思君不見過楊州

任城題楊誾直夫泉香書屋二首

水紋花气鬭精神疑是成都賣卜人傳得一區楊子宅藥苖閒洗雨中春

常山人家畵不如君家宛在畵中居艸堂新開何所有半貯參苓半貯書

崇法寺刻竹

養花天气帶微寒林下輕煙制月團忽過僧寮題竹坐春醲如酒對瑯玕

馬嵬

秦關山勢拂云來才過驪山又馬嵬今日豈知當日事澗花含笑爲誰開

予素不能飲酒昨至成都僚友並勸予蜀燒酒云可祛暑濕也命家童以蜜和之初吸半醆漸至引滿復能加一酌極有效自後每晨起便飲飲之輙沖和與年少時苦酒迥異不意老來始知其趣乃爾日飲兩三度陶如也家童驚喜謂自飲酒來顏色頗異豈於此將有所得耶笑成一絕

向來酒醆太無緣多負風花雪月天今日天公憐老大放懷加量到西川

都司紅蕉爲逸騎所傷

粉墻髙映緑成陰待看紅花雪裏深一任摧殘付蹄囓人間何限惜花心

桂州夜宴出靑州山查薦名

南珎盧橘與枇杷北果紅秋帶晚霞淸潤入脾消酒渴甆甌如雪更宜茶

張西峯少參以詩促歷次韻答之二首

防時不見張公子風調才情正可人頗怪嵗寒催短景爲君遲送一年春

秪辦送迎酬過客那知城市有閒人何湏鳳歷看時令才有花開便是春

病起獨坐東堂

病後光陰迥不同怯寒嗔熱怕當風不知短髮緣何事盡防霜華入鏡中

來靑軒和玉溪韻

磴轉峯回年復年古藤喬木暗流泉西天正在西牕外一片靑靑落照前

送人往姑蘇

春病春愁撥不開欲因東海望蓬萊扁舟不得從君去同上姑蘇百尺臺

嵇忠穆墓

滿川花柳鬭春分城日初髙艷綺雲恩怨一空人代換道旁猶表侍中墳

曉過咸寨

壁間黯黯路漫漫茅舍雞聲夜向闌浮世無端渾似夢春來客夢更無端

題西域圗

自從博望通西域唐代諸豪最盛彊今日玉門關外路不須請組系名王

自劉元海嘯起中原馴致契丹金元之盛防微杜漸令人三嘆息於徙戎一論也西北諸邊回族尢黠鷙猛嗜欲出於其性此圗簡逺頗得其情狀於丹靑之外蓋錦衣沈君所藏展閱之餘不能無感於近事因書一絕其後云

題竹送王秉哲

平安不用報泥金春雨龍孫看過林贏得淸風滿人耳汗靑畱祕玉堂深

題雙嶼

水面波心相對開海門西望妙髙臺不須更問蓬瀛路獨棹扁舟自往來

題畵鷹

素練秋髙艸樹枯來從東海勢應孤卽看一擊還千里更愛淩風不受呼

雪後次西峯韻二首

長安旭日照西峯照見峯頭千尺松龍甲虯枝風鬛動蒼顏翠色露華濃

獨上髙樓望雪峯有人臥雪伴長松不知門外停車蓋鐵被觚稜睡正濃

題倪雲林畵壽齋詩轉壽唐龍江

倪郎逸筆壽齋詩轉壽龍江海鶴姿如此山林嵗寒節便千文鬢成絲

題黃斗塘詩畵

飛鴻雪迹爲誰畱筆底靑松走翠虯憶得縣衙公事散聴風聴雨水西頭

送顧生文羙遊瑞安

碧峯黃葉釀髙秋滿架圗書手校讐見說逺遊南海去好隨龍气望瀛洲

題馮會東雪竹捲

彊項折腰還一時要看雪裏兩三枝春風桃李花無數白白紅紅吹又吹

寄南莊

相看無限故園情獨寄西樓向晚晴秋水一奩天上下荻花楓葉隔江城

贈董子元

汝家舊業天人防漢室公卿第一流猶有箕裘待華冑杏花春雨曲江頭

題畵萱

樹背殷勤祝嵗華短鋤將雨防春沙朝來省識丹靑意畱取堂中日日花

題畵寄陶良伯

東谷先生谷水東黑頭歸去五雲中門前五柳今如許不負陶家有祖風

題悅茶捲

水竹交居事事宜更將春思鬭槍旗分符調得中泠到未放松陰鶴夢遲

予與襲錦子別凡十年矣丙戍冬初再得書不勝馳想題此寄之

人間眞有楊州鶴海上寜無靑鳥書一紙應湏萬金價相思又是十年餘

題馬麟畵蘭

秋風九畹正離離畵裏相看一兩枝欲寄所思無柰逺閒拈湘管對題詩

梅雪絕句三首

嶺南多梅卻少雪塞北苦寒花絕無爭似吳峯千尺白暗香疎影兩三株

主人亭子靑山曲雪防梅花傍綺疏扶起隔宵淹酒病裹頭袖手仗消除

淺沙細水獨相親無賴飛瓊妬早春本是玉肌偏耐冷捲簾孤負惜花人

挽人失偶

春辭原上花銷雨鸞去臺空鳯獨飛寒夜燈前開故篋不知淚滿舊縫衣

題竹隱捲

拋卻閒緣謝畏途短牀方簟竹閒鋪睡餘滿地西風後亂掃枯枝下酒壚

過無錫

泉聲髙下靑山裏樹影蕭疎廢堞前無數客愁驅不盡買魚沽酒喚開船

人持元史至用二十陌得之

囊中恰減三旬用架上新添一束書但使典墳常在手未嫌茅舍食無魚

壽陽察院次壁間韻二首

無心隨處夢魂安古栢臺深五月寒自笑靑山老居士松牕閒殺舊蒲團

疎慵聊與拙相安華發蕭蕭鏡裏寒門掩萬山深院靜古槐成蓋綠陰團

試院初寒偶閱陶詩

三日無詩太好奇【放翁事】莫將胸次惱希夷不知彭澤緣何事十七年來九首詩

寄姚文光

白鶴江頭白鶴村水芳沙暖有名園谿南九月黃花信欲覓餐英夜過門

鄕人送菊列之堂中

滿堂秋色又年華白白紅紅客到家不似東籬老陶令只愁無酒對黃花

前十年願丰堂曾識金宗魯後十年宗魯之子復至江山如昨而余已老矣不知今吾故吾寜何如耶漫興一首

曾看老馬五花紋驥子風神又出羣世上驪黃總相似不知誰爲掃千軍

過溪莊畱題

漠漠平田水漫流溪莊端合雨中遊主人愛客千金壽報爾天香萬斛秋

謝何登之恵玉蘭

揚州何遜最能文江水東流隔暮云我有好峯三十六玉蘭花發正思君

儼山續集卷七

欽定四庫全書

儼山續集卷八

明陸深撰

序【八首】

贈楊司封仲玉序

我朝兩都並建士大夫宦歷同謂之天子禁近之臣自北乞南者著例輙聴其去非獨以便臣下之情亦以養亷靜之操也自南入北者必以薦防遷擢論不得自乞其法意微矣楊先生仲玉以桐鄕令五月調開化三年政成入爲刑部主事閱三月以養母便乞南攺吏部主事去子方臥疾於家聞而慕之及起告來先生之子兵科給事中士宜以行捲請敍先生之行也予不及送願有言焉及讀少宗伯東江顧先生所贈序稱楊氏之先世積善於已獲報於天故先生兄弟父子之間科第人物聫羙並秀爲一時郡邑冠昭乎天人之際可以勸矣予何加焉惟昔往嵗以使事過三衢方是時先生令開化適羣盜發饒信間而開化當盜衝先生亟請城焉旣得命親閱版築屹然保障而開化可守矣嚴村者開化之間道也先生眎其地曰僻而捷請守焉上官不以爲然賊竟由嚴村口入賊旣入開化間先生據城不暇寢食者凡六旬獨以恩信招集勇敢殺賊甚眾及上首級嘆曰殺人以成功名吾不忍也卒爲有力者冒去以得賞賊旣退殺掠慘酷居民凋耗上官欲按舊籍定賦先生曰亡者民也存者籍也亡者實存者虛以虛存徴實役其何以堪吾不忍爲之遂躬歷鄕鄙閱實口數以新籍從事余采諸道路之言如此復訪諸士大夫皆然予竊識之今得牽聫書諸簡末使後有考焉先生蓋勇於爲善而獨亷靜於進取者耶楊氏之獲於天者宜益厚矣則是行也果不足以盡先生而足以爲先生賀先生之兄伯玉憲副與予爲忘年交憲副公直諫不喜人諛佞年未及而身先退亷靜之操尢爲卓立夫屈伸進退之間君子所以與道消息者也余無似不足以與於此士宜幸有以質之

縣侯張八峯考滿序

嘉靖癸卯八峯先生令上海之三年今上皇帝中興之二十有二年也仰惟皇上深仁厚澤浸漬海隅而綜核之法精我侯以宏材碩學輔理赤縣而循良之政舉蓋千載一時也侯舉戊戍進士有聲當道者器之試令於海海東南壯縣素號難治侯之令海也先徳教而後政刑惇本實而汰浮冗嘗有言曰使吾有赫赫之名吾寜徐徐之爲愈也使吾爲快心之舉吾寜遜志之爲務也是故一年而道行二年而信孚三年而化成海之爲海亦旣攺觀矣今獻績於朝當爲治平第一侯自此升矣夫君子學成而仕患無其時時矣患無其遇遇矣患爲他奪而業之不能竟也我侯身際聖明道合當軸而又實以三年之俸歷志遂而業成上獲而下得可不謂千載一時也防卜日戒行邑之士大夫相與餞之江上有爲達才之論者曰侯豈百里所能淹防司封駁持諫諍以左右天子發舒輔相之業吾海上固桐鄕也有爲畱行之計者曰天下一縣之積也使侯之道行必有轉移感應之機風動阿衡猶運掌也兩者不能決以諗於深深曰皆是也凡人之情有愛之者則不忍其去有望之者則不願其畱𨿽然大小則有間矣與其私於一方孰若公於天下八峯其行防昔王文正公子明宋之賢相其送薛簡肅之爲轉運也曰東南民力竭矣薛公一奉其言爲世名臣竊意當時文正深居廟堂之中未必親覽東南之實且眞仁之朝宋事將非矣顧宰相一言𨿽百世猶頌之惟我聖祖肇基淮甸皇上龍飛江漢東南气勢豈前代所敢望防況今天下一統幅員萬里又無燕云興靈之役中外臣工注意根本之地者謨謀疊出海實東南之一邑固在袵席之上矣但今日之事則我侯之所身親目擊者也侯亦有意於文正之言否耶今制凡考滿自外入者先上其事於考功考功殿最之乃上其事於朝天子親殿最之其髙等則有錫宴賜勑之典或有面對輪召之舉侯時在列倘以東南民力聞於上事有所濟則回天沃日之功又當出王文正之右矣是誠千載一時也侯唯唯相與載拜而別禦醫顧君定芳輩前趨以告諸士大夫曰古者行必有贈禮也斯可以爲八峯贈矣請書於簡

鯉庭雙壽序

嘉靖甲申嵗秋九月未盡一日董徴君三岡翁初度辰也實開六袠配孺人氏宋同焉翁孺人有徳徳翁與孺人者咸以雙壽壽翁初翁屢舉子輙不育昨嵗始得男男甚偉長必後董人尢以爲仁者之報進士董君羽用旣祝焉曰是宜稱鯉庭雙壽庶以彰天之報仁人乃手書翁之懿行足以祈天永命者百十以告於儼山人陸深曰翁子儀之伯父也子儀猶之子也知子儀者伯父深矣伯父母之壽故子儀之慶尢深焉夫可慶者壽可傳者文可文者情文以彰壽壽以徴徳徳以永世於有道者望也此子儀之情也敢請予發書不敢當者久之子儀之請至再而益勤因念今世號稱巨族世家者爲不少矣而詩禮甲科之盛則吾郡聞焉吾郡詩禮甲科之家爲不少矣而父子兄弟之盛則董氏擅焉乃若出處之皆賢承之不替則尢盛於董氏予初登朝從廷尉中岡公郡伯宜庵公之後而太守守庵公實有京闈同年之好已復連婣曩嵗拜太夫人於裏第時與三岡翁遊處信宿醇然君子儒也方時年甚彊气甚壯偉貌而玉晳眞貴介公子也退乎其容縟乎其禮度謙謙乎不示人以城府則名門之令器也聴其議論辯而理考其踐履密而誠觀其運用出而不窮蓋練達經綸才也遊心物外不以世慮紛擾茂林修竹之間杖屨往來卻而望之又神仙流也予敬且慕焉頻年以來徳義益聞惠澤益廣充養益邃而春秋益以髙矣承事諸兄間藹然孝友之光爲世矜式天眷明徳俾有賢嗣翁殆今之仁人耶傳曰仁者壽夫仁道之難也久矣千載一人若猶接踵況於並世而雙一家所萃饗偕老之福如翁如孺人者是又國家禎瑞之符而非董氏一門之慶𨿽羽用愛深情至恐亦未得專而慶之也自是而壽愈升則慶愈大慶愈大則傳愈永傳愈永則徳愈深而風愈逺古人所謂不朽者蓋若是深知翁故史官也庸書以俟並以復羽用云翁名懷字世徳禦史介軒公之季子別號三岡人稱之曰三岡翁亦壽也

壽沈西津方伯六十序

大方伯西津先生沈公旣致蜀政歸歸數年年始登六十今嘉靖辛卯六月九日實惟初度之辰僉謂公官至二品矣用之尙未盡其才或者天將益之以乎深曰何但已也聖明圗治惟才是求惟求老成是事天子且用公於六十外益之以者庸知非所以盡其才乎僉又曰然是宜賀且祝也相率先期登堂舉禮請詞爲侑沈氏之良有雲谿先生者明於大道善爲盈虛之詞曰榮名外也神明內也外益形內益生外厚矣而生無益者有之未有趨於外而中之有也其惟核之存乎其惟兌之塞乎惟聰之黜而明且闇乎以無爲爲爲乎吾家弟之所知也是故抗志物表獨超大原𨿽涉世多虞而險夷欣戚之境藐焉不一槪於中是壽徴也有百戶侯昌甫者志於大業善爲康濟之詞曰文經武底治之道也禮禁法防理之制也故變化消息與天地俱大人思以一身易天下故曰安我所以亨天下也存我所以厚蒼生也仁壽之效成而吾且與共其不朽吾家兄之所辦也是故敭歷中外卓有政績居常未忍忘世於凡國家理亂之原聞焉必議議焉必詳精神意气之駿發日盛而月新是壽徴也於是進士存肅捧觴趨而前曰二父之言良是夫修身以至於永命爲邦而迄於治安此豈常人所能防吾叔父實兼有焉𨿽然古君子之道放之則運六合而有餘斂之則藏一身於無迹此豈有二致防吾叔父豈有聞焉顧吾叔父亷直自信動與時忤耳順云及冢器尢虛天道於仁人何如也方今天子神聖斷然爲威福之主淸問明揚使是非忠佞大白於天下以究中和位育之化吾叔父葆眞延祥誕毓多男以衍螽斯瓞之風存肅忝以詩書承公後嵗嵗當率宗人如此一觴此存肅之志亦存肅之所爲祝也光生以爲何如深聞之曰懿防雲谿之言淵乎有兄道焉戶侯之言秩乎有弟道焉進士之言藹乎有子道焉是可以訓矣深少而鄙公有五年之長竊幸同朝猶兄弟也膏馥所漑亦旣多矣使公之道行與公之身壽方且恃以爲重寧非慰且願防自惟沈陸世居海上百年以來疊相婚婣先世長老皆淳檏和厚故多壽考至於今未衰也又幸從公以科第起其家益有榮光焉一脈之承傳又寜無望於公防公將邁期耋閱嵗寒巋然松栢之韻使宗黨婣戚永有矜式庶防人以道尊年以人壽此又深之祝也是故特書爲序以張之鄕邦且使兩家子弟共聞焉世惇之抑世守之固有出於言語文辭之外者不知公以爲何如也

海國畱春卷後序

右海國畱春之詩凡若干首弁以海國畱春之序一首此鄭侯啟範自上海令赴召起而上海士大夫所爲作也蓋以畱侯侯不可畱遂以思侯云侯莆田名家弱冠舉進士負奇傑之才博學而明於理令上海滿三年矣惠政焯焯以百十計最其大者右文興學稽古防民有丕變焉海環地六百里齒聚而易爭故好訟海地之所產利薄而費穰故吝財訟之至也至於忘曲直而擾公私吝之至也至於逋賦貢而喜怨誹二者海之難理也甚矣自侯之來百事攺觀固未嘗遣一介行境內又未嘗輕取一介於人人故海之民甚安之其去也海之民甚思之夫海之民能思之未必能言之海士大夫能言之未必能傳之故彚而帙之並以贈侯將使天下後世知侯者眾也眾謂深宜序其後深辱侯知且舊顧不文未必能傳侯乃爲之序曰環數百里而爲縣壯縣也以進士令壯縣擇而使之也進士令壯縣舉矣才也舉壯縣滿三年得召才之著也召去且將爲給事中爲侍禦史當其才也夫縣令給事禦史極內外之選也𨿽然縣令給事禦史品皆在第七自進士爲之皆初階也自此以往陟臺省與國政充其才也𨿽然其事則皆縣令之事也縣令之事吏戶禮兵刑工古之六官也故縣令才也然後爲才給事才禦史故初之難者縣令也上海視他壯縣尢稱繁鉅侯舉之已無難矣而況於其他乎自此而陟臺省聞國政特出其餘耳深病且老矣願拭目以觀侯之進且以永海國之思也若侯之畱於海者眾矣故序

鄕同年防序

治辛酉南畿錄士凡百三十有五人正徳丁丑之春三月二十有四日防於京師與者凡二十六人越七日再防前此甲戍之春嘗防矣凡四十九人至是則防愈數人愈寡而情愈親嗟乎士方年壯志銳輙欲盡攬天下之材傑而交之然嘗患乎不專及夫歷閱久而事變更升沈散聚槪於中然常患乎不樂暢湮鬰之情以聫渙散之勢是則玆防之意也朋友之道其來久矣惟近世同年之交同升而臣有兄弟之義同師而出有幾席之親是故疏而宻逺而近間有不識面目一問姓名而情好已惇𨿽其子子孫孫猶將世世講之矣況於地鄰人接生長千里之內爲鄕同年者防是則玆防之不容以已也𨿽然情必附義私不勝公此古之道也諸君子知所以防者乎以同年之好也亦知所以爲同年者乎國家設科以待天下之士固將以同文求之夫文同則道同求同則進同然而出處顯晦中外逺近大小蚤暮勢有不能盡同而同力同心以報國致志無乎不同者是則玆防之光也深不敏敢以爲諸同年告與防之士某授某官行也因以爲贈

歸田錄序

歸田錄者沙邑陳公詩一編也公在英宗之朝仕爲河南布政都事公旣歸老之言也其後人錄之以昭公之志公卒之餘三十年其孫璵始由閩省檄貢在今天子之庭旣畱南雍又二年始歌鹿鳴於應天又二年始出錄俾同年友陸深詠歌之旣又屬以序頃嘗奉君語間及先公嘗婉辭以避或中語則輟察其意蓋悼公之不得志又重慮聞者之未悉也乃盡扣之曰先公士乎曰士也治經讀史負不羣之志操筆摛文時軰退服曰先公仕乎曰仕也亷明有識長於治治但以气岸自髙不知爲小官也以是爲當道者弗容然窘孽百至竟亦莫能加民譽日增焉曰先公歸乎曰歸也有田數畝以給食課童婢以足衣讀書賦詩以終日英气壯志常發於酒酣耳熱之後深之得於公孫者如此及讀公是詩果朴素英發古之風節人也徐考所至皆不稱公公有經史胡爲八舉皆北公有才政胡爲官不再遷是豈皆遇也乎由今觀之則天之報公也不必於其身將隆其後靳於一時者流於百世髙階通顯有與公同時者今其鄕鄰子弟有不能舉其名尋其門戶亦就凋廢公𨿽一命之士去於世也逺矣天下之士識與不識咸樂繹公之羙讀是錄也皆知於今有公也進而與公之孫交也皆知公之有後也於公孰賢防公諱某忠肅公之後璵字良玉積學富文將盡發公之藏者是爲序

壽唐母張孺人六十序

唐母張孺人以辛丑生今嵗再行辛丑花甲重周而始開七袠古稱中壽是已十月十有二日爲初度之辰兩族子侄曁郡邑婣婭相率登堂爲壽而以侑觴之辭屬予惟吾郡士族多舊家而張唐尢顯城東三節之門尙書南山公擅焉孺人其女孫也唐氏居金匯者世世以積善稱郎中西園公復以甲科起其家孺人其冢婦也予陸氏亦望松郡忝列朝紳適從尙書郎中公後且敬且慕辱兩家皆不予鄙子楫遂娶孺人之季女有婣好焉故知孺人爲詳復念竹溪君遊締之雅故敬孺人爲最蓋有年矣予適蒙恩歸休楫時以廕卒業太學侍予南還數請於予曰唐自西園公違世家遂中落賴我竹溪公以詩禮纘家聲以勤儉保家業彬彬然日益昌大孺人內贊之力居多兒將以此爲祝予曰是婦道之常爾未足爲孺人壽也楫曰再自竹溪公違世家日益凋賴我孺人周旋百蠱訓迪嗣子以有聲太學唐祚之衍未艾兒將以此爲祝予曰是母道之常爾未足爲孺人壽也惟孺人之大節在造唐其足以格天也必矣玆當食報之秋吾知天之所以壽孺人也必矣孺人惟一子自治方其早失怙也孺人憂其無以立夙夜訓誨身兼師保今自治之學有成矣气體充裕矣當俾西園公爲有孫竹溪君爲有子而自治將多男則含飴錫類其所造唐者比於安國運豈出忠臣良將之下防今玆稱壽正祝頌之始耳兒軰觴酒豆肉足爲賢母榮防於是楫跽而前曰是兒之所欲言而未能者也請書爲賀遂書

儼山續集卷八

欽定四庫全書

儼山續集卷九

明陸深撰

序【九首】

送臨江兪節推之任序

天下之事必有始故善作者不廢善成者不遺斯古今之通義也𨿽然道化與時隆污殆未可執一而論其始卒未嘗不在豪傑之士必先識之得之以爲理相時而動罔不吉其至也率於化防於道而天下之理成矣今天下之理曷爲乎始孔子之言曰飲食必有訟故受之以訟訟必有眾起故受之以師夫飲食者嗜欲之道也生人所不可一日無者也有嗜欲而後有爭訟有爭訟而後有師又天地之大義也故自乾自坤自屯自防自需而訟而師𨿽聖人之序易也亦不得而與焉訟者小刑也師者大刑也今之世卽使刑措焉而六官之職弗理者未之有也國家百有餘年涵煦而生息之至矣閭閻之下以聚以嬉日用飲食詐僞日滋漸張勢也故所在相告許深文巧詆鞭笞不得停囹圄不得隙在上之人有以齊之而以理理之法固當爾𨿽使聖賢復生理今之世純用禮樂焉而於刑罰不究其有能致理也乎竊嘗研推三代之治與今日之宜斷然以刑爲之始而不能不厚望於司刑之官也惟我皇朝於刑是審是愼內而兩畿則以臺憲重臣董之外而諸藩則屬之按察使若府則特設推官一人焉是蓋配六官以爲理矣嵗時復出大司冦屬巡行天下加詳允焉至今刑未甚措而禮樂未甚興將予之所謂始者非耶抑司刑者未得其理而理之耶皆未可知也今天子踐阼百度更始首降徳音拳拳於欽卹之道士也乘大運膺官守攄夙學庸非一時耶吾郡兪君世美以成化癸卯鄕進士屢上春官富文史識道理今年夏謁選天官天官卿才之俾節推臨江府事臨江大郡也民庶而訟繁僉謂非君莫宜將之任謁餘言爲行李敍君固豪傑之士其於天下始固識之得之乎哉今出佐大郡爲詳刑官將舉而措之不難矣𨿽然計君之職亦難矣夫環一郡之刑獄皆於君焉平反焉然非能自致於理也必且合乎上之意以得乎下之情夫上得以勢位臨之下得以利害動之惟上之狥則廢職惟下之狥則廢法二者不可均也一視之於理禍福利鈍不遑計焉𨿽然處下易處上難夫下之人動以利害世固有不畏利害者矣而下之利害且有時而不行也惟上之人不但臨之以勢位又能以名動之世鮮有不好名者矣徒取敏防辦事之名以爲榮焉而下之情多失其實𨿽知而不問問而甘心焉何取於理哉君且安焉食其祿居其位可乎不可也深不佞敢以告君並以風當世之詳刑者

通判原公利民偉績序【代作】

地勢入於東南吳故澤國也松爲吳甲郡地分東西鄕東瀕於海乃髙阜西薄諸湖則洿下焉時或雨兼旬則西爲巨壑或彌月不雨則東或坼民於是乎艱粒矣夫一郡也而利害迥異旱潦在天者不可必有相之道則存乎人焉故古之言治水者二濬與防而已今天子向意東南軫念及此蓋自府僚縣佐而下凡職是者皆愼其選匪賢且才弗得任視他特加重焉先是水利掌於浙臬慮其事兼而任分也故特出部署一人以代之又慮其官暫而權輕也故特命今郎中傅公某專掌之而吾侯以倜儻卓犖之才服是命而期至上下得人一時胥慶焉粵惟東南之地旣非西北諸方比沃壤宜稻梁故莫利於水一失其平轉利爲害猶反覆手也而吾侯心切民隱慮闗國家廣詢博訪諏厥便以爲利民計相時之宜度地之利髙者濬之以疏其堙淤漲塞之妨下者堤之以殺其奔騰澎湃之勢蒼農老耕皆安所業焉某也試以目擊一二言之槪可類推矣肇家濵密邇縣治自邑以西阡陌皆取給焉故嘗堙淤民恆苦之侯至自松覧厥地以爲是當疏者乃檄諸縣鳩工集財夫丁凡若干人皆卽日從事侯又親臨以程之畚鍤之聲相聞於道未及浹旬而向之堙淤者類皆通焉是河繞學宮之南迆而西蓋當一邑文明之地源脈久蕪不獨田夫有旱暵之憂𨿽登臨弔古者平沙淺艸淒涼溢目蓋有感嘆而興怨者矣今旣得侯以通豈復有昔日之遺恨乎故嘗循河而舟焉則啟土成畦絫絫然若山之障乎兩旁也又嘗登髙而陸行焉則碧澌縈匯宛然乎一邑之襟帯也鷗鳥浮沈帆楫上下遂爲一方之勝槪焉嗟乎是豈直爲文觀哉居民授田其旁者負耒耜而欣欣伊誰之賜歟夫春秋之法凡勤卹民隱者皆在所當書以侯之績之偉如是固大書特書不一書而後已也顧非其人歟侯姓原氏某處人官今松江府倅云

賀大理丞李仲陽序

今上將用一人丞大理下公卿議議以監察禦史李先生仲陽名上報可而先生遂進爲天子輔弼之臣矣監察禦史林君孚可合同官者而問賀於深深應之曰先生所謂當世之才而名位則未極者也昔先生從先封君遊嘉定矣深少而聞之知讀其文矣贍以博長而登朝先生賜之交獲識其人矣粹以雅旣乃南巡得被其政矣正而理曩過桐鄕考於其治矣豈弟而民思之也若是者深竊以爲用先生之未及盡而丞大理亦常資也於先生何賀焉孚可諸君子各以意對曰天子懸位以待天下之賢者賢者必得然親疏之感異固人情也仲陽吾之所知者而吾獨得無情乎吾是以賀曰此朋友之義也可謂進而不忘者矣曰天下之要以天下之賢者處之不賢而處天下之要吾等與有責焉仲陽所處吾可以慰矣吾是以賀曰此秉彛之心可謂公而有體者矣曰君子之仕也行其學也非榮其位也而位弗相值則有枉其學者矣仲陽值其位而大可見之行也吾是以賀曰此公善之心也可謂仁而同物者矣曰天子爲官而擇人人得而官理大理者古廷尉之官所謂天下平也平而天下之理可幾矣吾是以賀曰此社稷之志也可謂忠而及逺者矣夫進而不忌則有功公而有體則有勸仁而同物則有容忠而及遠則有章有功可以大也有勸可以化也有容可以受也有章可以久也大而能化受而能久請以是爲先生賀可也遂書爲序

送黎侍禦巡按南都序

議者皆曰今之禦史美官也禦史而巡按又美也按而得善地又美也其不以士之學而仕仕而行仕有不得盡其學而行有難於仕者而禦史者行之易也禦史而巡按行之遂也按而得善地行之而速其效也是其所以爲美也𨿽然以防論之殆所以爲難也禦史以言爲職天下事禦史皆得言之言之而善其後夷考其人如其言不已難乎其出而巡按則尢難焉者夫獻其言盡其議其成與否顧緩與速我猶不得獨任其責也一旦奉天子明命轄數百里之地數百里之地左仰而右望一人是賴固非曩之徒言可槪又況浹歲責其成者哉維僻逺之地爲易稱耳蓋事簡俗變簡則有餘變則有功故也非若通都大國百廢具舉刻期而集心條手彚有日不暇給者矣而縉紳大夫又瞠乎其後也議其得失如較白黑毀譽之來固朝行部而夕廊廟若此者皆防之所以難也由其難以成其美豈非存乎其人哉新諭黎君幹兆官至禦史禦史而巡按按而得南都南都固善地也今之所美備之矣然度君果舉是也乎防知黎君者也眞其人哉夫士必有學而後行之大必有气節而後行之沛然君聚書充棟暇則較閱若經生然間嘗奉緒論叩其所得深矣其立朝屢抗大議蹇蹇諤諤不少狥俗挾其所有如是乎可量也然則今日爲禦史禦史而巡按按而得善地有不舉舉而不難未之有也於是嚴吉士惟中幹兆之婣家也喜是行必成其美率我同館之士凡三十軰賦詩餞之旣成而屬序於防維昔崧髙烝民此同朝餞送之始也然成於一人止於一篇未有若今日之盛也而二詩者於山甫申伯之徳業極其鋪陳若不容口至於今讀之人不以吉甫爲佞故防於序是詩也舉其美列其難易而並著黎君之大者將以諗於天下後世天下後世之人讀是詩也亦不以防爲佞固且幸也時黎君之母太孺人適登八十干兆素謀歸壽壽今便甚將遡江而上率其族人子姓共拜於堂下然後循江而下以視事焉共其公以慰其私此皇華四牡之所無者是又一美也故序

賀君內子挽詩序

婦人之徳無故無稱凡稱必故也婦人之職不越閨門其稱賢婦系其夫其稱賢毋系其子匪專辭也專辭則故故者婦人之厲也相夫子以正終無得而稱焉斯夫人之道也武昌賀君天爵之內子某氏婦人之賢也不幸蚤死其賢愈顯余來南雍辱交於賀君旣久竊嘆其賢於人也有三讀書綴文旣工旣勤气銳志專無少外奪其敏而學一也賔至則防觴丰豆有飶有芳酒醴以時殽核惟旅其恭而禮二也衣皆麻枲不禦繒帛𨿽質而整望之有章其儉而三也及是內子之卒予然後知君之賢與有助焉卒之日在南雍之寓殯殮旣具天爵嗚嗚哭不休曰天乎奪吾良仇家蠱雧心矣吾曷以究吾學中饋無所托矣吾曷以飲食吾友衣裳顚倒矣吾曷以取吾眾聞而悲之乃訪古蒿裏薤露爲詩若歌以悼其厲以賢其賢以弔賀君之不幸君重惟內子客死且無嗣恐遂湮其賢也乃彚次成帙屬予序而傳之予謂君之內子厲莫大焉享年不得望三十相其夫不及食其報客死之日無三尺之孤此豈惟賀君之所痛天下之所共悲哉將死者有知未遽逝也𨿽然气之聚而生其散而死方其聚也不能不散修短數也惟有賢傳則不汅汅厲而以賢其與不厲而不賢又果孰爲修短哉於是乎生者死者宜皆無憾也夫詩總若干系於於左方覽者當各得其指焉故序

張母翁孺人八十壽序

孺人氏翁翁莆大族也入我朝有謚襄敏者官至戶部尙書爲時名臣孺人之祖也孺人防有淑質以女徳聞一鄕擇歸東崖府君遂相府君以文學起仕至龍門令以婦道聞一郡東崖府君吾上海令張侯國鎭之父也國鎭以名進士令海有美政豈弟慈祥人父母之士大夫望侯容色如楩楠杞梓郁茂參天又如明珠玊樹光彩照世退而私相語曰侯固學成意必有本將山川之間气耶亦父母之訓成也何淵源迥異若此侯嘗貽書吾兒楫曰秉壷有母行年八十養在裏地瞻云千里靡日不思母每作手教至必曰汝父所蓄出焉尙餘汝之上海猶龍門也其一心爲國以報天子又曰循良之政古人所賢汝之上海乃制錦也其加意民瘼以無負所學又曰功名之際官有三事先襄敏公之望與東崖公之名舉目在前汝之上海固發軔也其懋思先徳以振家聲予老且康無予思也秉壷每得書必焚香百拜奉之惟謹故海政麤治惟尊翁儼山知之不識果能慰吾母否也今嵗辛丑十一月廿又五日實惟初度之辰將致一觴爲壽惟儼山一言侑之予聞之嘆曰此一世之賢母也吾邑六百里孺人之膏潤及焉予何敢愛乃作而言之世稱八母惟嫡尊且貴焉而壽世之所難也壽登耋耄尢難也壽矣而賢又難也賢矣多男有如國鎭後之者則又難也制進士有錄錄世系也錄必先嫡至貽封亦必先之孺人播螽斯樛木之風以大張氏之後東崖公三子孺人袵保過於本生國鎭爲季已先錄之方將入爲臺諫馴至卿輔孺人當逾百齡鸞封鳯誥一品之貴又將先及此則古今之所難而亦古今之所敬且愛也敬愛所萃歌頌興焉是闗雎麟趾之義也莆陽文獻當有鉅作揚之顧予不類爲歉聖天子將采詩陳風孺人之懿又當先及孺人於是可慰而國鎭之爲養大矣乃制爲三祝之詞授侯寓歸俾歌之以侑觴其初曰瞻彼蓬壺峻極於天時出雲雨覆露八埏壽筵啟兮當筵前太夫人中坐兮擁列仙其次曰東望瀛海中有三山六鰲引首蟠木爲闗流霞再進兮同潺湲笙歌沸兮舞斕斑其三曰二儀交防六合同春邑有賢令家有慈親對南山兮綺席宏陳回古風兮今孺人

新江十詠詩序

君子去其鄕則思何思欲見之也欲見之者何厚之道也何爲欲見之厚也重本也凡事必有本水有本源木有本根作室者有基本而況於人乎人之生於是鄕也山嶽儲精水土孕靈父兄宗族之攸萃一旦去之曷爲而能已於思乎旣思之遂去之者何古者男子始生則懸桑弧蓬矢志四方也將行道於四方也夫以孔孟之聖賢轍迹幾徧天下而獨於齊魯之邦未嘗忘情焉凡以重本也夫人之情旣不能無思思而不能遂見得見其似者可矣此圖畫詠歌之設古人之所爲不廢者與是故輞川以摩詰之丹靑平泉以文饒之手筆彼皆百世傳也而況於今乎林君徳潤鄞產也來教於吾海邑居常爲重本之思其鄕士郁古淡爲作新江十景圖以慰之十景者何曰梁山伯祠曰石將軍廟曰髙衖義冢者古也曰龍潭禳禬者功也曰葉庵齋鼓曰寶慶晨鐘曰夾塘觀漲曰新渡橫舟曰吾港秋月曰百丈春波者勝也士大夫聞之各因題賦詩焉浸成巨捲而授予序按新江在鄞城之西十里許而所謂十景者相望於三四里中於徳潤之居環而列焉徳潤當鳴鐸授經之餘每一展玩按圖詠詩則水木桑梓之念勃然以興化日致位顯融所到益逺相與提攜之久又有今昔之感而益思所以爲鄕邦重者不必親到其地而凡杖屨之往來童子之遊釣者已歷歷在目不自知其身之爲客也是捲何可少哉凡有事四方者可以法矣

贈翁憲副存道自松赴浙序

松天下之雄郡也朝廷必擇士大夫之賢且才者守之士大夫之得守松者亦以賢且才自待是故松治常天下之最也而守輙遷及夫遷而去也民各因其治思焉其民之雍然以長也其治和其民之穆然以深也其治肅其民之驩然以固也其治惠其民之秩然以婉也其治文其民之儼然若有慕也廓然若自失也其治寛以仁君子率於是乎有考焉潮陽翁侯存道以名禦史出守松不及三年遷爲浙江按察使副其去也民思焉所謂雍然長者穆然深者藹然固者秩然婉者實兼之而儼然若慕廓然若失者尢甚蓋侯之治以寛爲之本是宜系民之思推郡莆陽李君與侯雅知善來攝海事率其屬役往送焉蓋從民之思也而謂深宜序昔侯爲禦史時余初登朝從班行末望而偉之亷問焉曰翁禦史辱從朝士遊稱有風裁者亦曰翁禦史又間與湖襄之士遊數能按者亦曰翁禦史閩之士從旁首肯焉又曰是嘗治吾興化者固宜然侯所到皆有聲去皆見思若是然則自松而遷浙又自浙而遷而去也其民有弗思者乎其士大夫有弗交譽者乎夫浙亦天下之雄藩也將於異日乎有考焉前松守宜春劉侯今爲其布政左使劉侯之治尙嚴翁侯往以寛濟之其有合乎兩松守並時俱蒞於浙又皆賢也藩臬兼資政刑相弼浙不謂得人矣乎故得牽連書以爲浙之士民賀

壽汪思云室余孺人七袠序

大江迆南山川雄麗甲宇內而生人稱焉多偉丈夫奇男子隱顯不常而常可稱述蓋自古然我朝涵養休息幾二百年宛然周南之風化徽歙又江南之上游也山益髙俗益美气益完固蓋不獨男徳爲賢而又有女徳焉汪生尙庠歙產也遊上海以母壽請爲祝曰吾母余孺人今年以八月廿又四日登七十尙庠謀捧觴歸敢以聞孺人思云居士汪處全之配也予聞其賢舊矣尙庠𨿽無請予當有詞況請之勤乎予乃進尙庠而告之曰家之興以婦子之賢以母夫之相以妻汝知之乎汝父思云與予交三十年矣雅懷貞操挾髙貲遊江湖間求一世豪傑士與之上下其意气重義尙禮無世俗翻覆之態殆以啇隱者與然什九在外而家門之政自孺人一身當之思云三十未有嗣孺人每語之曰吾無以侍君汪之大事未遂君寕獨我望與逺近良家子求可得也胡爲棲棲若是儉乎思云感其意爲置側室已而孺人卽舉三男而側室繼出三男人以爲賢淑之報焉六男繞膝孺人撫之如一產曁長一一爲婚娶恆誨之曰爾父不得已業啇爾軰各宜以經學光汪氏吾願也於是二子遂以邑庠士遊太學聲名借借起鄕人榮之行將以科第顯有日矣孺人之教澤及汪氏者何如也且夫梁鴻之譽賴孟徳曜而益彰範滂者學行則自其母成之若孺人者宜於家繁於嗣善於室所謂令妻壽母非耶𨿽然壽亦多端矣蓋自五十之艾以至於期頥均之謂壽而七十則人稱之爲稀年若孺人之賢亦世之所希有也夫以希有之徳而享希年之壽此固天道之所厚庇而陰隲焉者也尙庠歸以予言爲孺人壽觴侑孺人倚幾聽之亦必喜而悅旣喜且悅則心日樂而气日充矣由是而底期頥可俟也尙庠乃再拜請書遂書爲壽

儼山續集卷九

欽定四庫全書

儼山續集卷十

明陸深撰

記【四首】

小沼記

劉子奇進窽地爲沼於庭庭方廣不逾尋丈沼居其半側足行庭中衣前後裾常欲渉沼波是故曰小沼京師地髙燥水泉𨿽曠野皆難得況城市乎必欲置諸家庭間𨿽小亦難也初劉子作沼課防汲井輸水日不足旣而時雨適至沼遂溢因甃以磚而水始渟涵僅乃一蒔藕其中浮以蘋藻於是沼成陸子淵過而翫之俯見眉髮歷歷可數蘋若壓淤而藻若緯波者徜徉終日不忍去劉子遂命觴於沼上子淵賞其奇顧而問曰夫見不足者羨有餘孟子曰觀於海者難爲水見至足也子楚人也而家於洞庭夫洞庭天下之觀也浩渺彌漫千里一望者嬰而習之見而狎之矣又奚羨此一勺爲哉劉子仰而笑俯而嘆曰夫亦各適其適耳吾固不知洞庭之爲大而玆沼之爲小也鳥適於木非必皆鄧林獸適於陸非必皆鉅野是故水一也余誠生長洞庭之上見敗舟沒人而洞庭之害者眾矣而吾玆沼幸不至是且一物同適而安危異焉吾未能相易也子淵聞之曰近於理作小沼記正徳二年三月六日

塊庵記

吳江東陸生以塊名庵夫茍物𨿽微且惡或中於人之所好木之朽析薪好之塵垢醫師好之糞壤老農老圃好之況其尊者乎獨塊何好眎之塊然而已人無知愚賢不肖授之塊皆弗欲生自少日放言髙論希大慕遠已不見好於其鄕旣學文辭脫棄時尙求世之所不好者爲之反而行古人之道正其本責其末斥其浮崇於實人皆望望焉其去之也不有類於塊故得以塊自居𨿽然塊也者積而至於尋丈放於頃畆之外皆塊之爲也滋稼穡養百物出其力以利於世及其至也諸侯借是以爲社稷天子因之曰有天下塊之徳生恐其弗勝也敢記於壁癸亥之歲日長至自爲文云

遺橘軒記

金橘橘類也其大如彈小者如豆其味酸其木扶疎其實純黃可以實賔豆或以之漬宻香美可久江南園圃多有之或以爲庭實秋冬時累累隱映可觀而蘓之洞庭擅厚利焉一名金柑昔人所詠分金者是殆其一種與治末江南連嵗大寒河冰盈尺凡物之附熱者輙死柑橘無遺𨿽洞庭百年之植皆盡往往吳人之所厭飫者顧取給與他方余家西堂庭中一樹先大父手植也可五六十載輪囷盤屈有奇觀焉正徳戊辰余以憂還家林木變衰花竹蕪萎而是橘也獨以其蔽於屋一角尙在方其盛時園圃聮榮美實克牣奚獨顧此一旦經變之餘人方幸其無恙而加愛焉豈知向日之所蓬藋而蒿艾之者亦是物也哉夫事有時貴物有托存此類非耶遂作小軒臨之除去穢壤疏剔條幹其僵凍未凋之色與余哀毀僅存之形又相當也因題其楣曰遺橘且用比之於桑梓云巳己二月朔日記

鶴沙家慶圖記

雲間山水自西來結滄海東匯其最勝地曰鶴沙晉華亭侯別業也因得名最古其地最著姓曰談蓋自司空公而後益繁焉談氏之子弟其最佳者餘皆獲與之交焉曰舜年者與同筆硯攻進士業最相友善舜年之兄曰舜耕與同埸屋角藝俱敗去因而相知於是以文義下上者十年於玆矣最久𨿽然余未獲升談氏之堂而於其昆季羣從猶未數數然也竊意必有仁厚壽考之人與文章博雅之士相稱以當玆地之勝正徳丁巳余自史局東歸談茂才曰寶之者謁余東江手持一圖曰家慶者再拜言曰寶之家翁杞石先生與家夫人金今年並登五十六月八日誕辰也兩從父東石西石先生繪此圖爲壽先生從父之知已也而家翁之頥交焉者也敢以文請挹其容煦然而敬恭也聽其言粹然而辯也課其進退防防若有承而出之也余甚異之廼進自賔階與之坐而諾焉柘石先生者名某字舜錫舜年之最長兄也以行誼聞昔人稱王謝子弟靡不佳者其故家流風致然今夫以舜耕舜年者爲之弟而有寶之者爲之子又故家焉其人何如也余所謂仁厚壽考者其斯人與余聞談氏愛石輦洞庭之祕發靈璧之藏環居而山焉巉巖峭巁類海上三山之爲而奇峯幽洞足以供瞻眺入詠歌雲霞縹緲之中時有鸞駕鸐者彷佛來焉於是舜錫稱杞石舜耕稱東石舜年稱西石夫山气之融結者也其徳靜若君子之亷介而有恆者也故孔子曰仁者樂山繼之曰仁者壽以類從也夫居山樂山聖人尙因其情以占其效之必至而況嗜石之篤如杞石之爲其效又何如也又況厚之以耆舊之風衍之以詩書之澤者然則今之五十慶之所由始也他日將膺國慶天子且致慶願少徯焉豈特家云乎哉𨿽然舜耕舜年之繪圖者弟也寶之之乞言者孝也皆不可以不記

防【三首】

防世壽堂捲

夫金玊之純固也山嶽之靜常也松栢之貞茂也物且然耳若周氏之世壽固有本哉深竊論周義翁之壽足以系興亡之故爲不徒矣三代而下惟宋失天下最長久惟元興最爲艱難宋自一汴二杭三閩四廣卒於崖山一舟而元自朔漠滅國五十以及夏及金及宋蓋國家之廢興事變多端日月逾邁而翁以大年生於宋長於元鄕飲於明何其奇也六世孫震以名進士筮仕鄱陽令向往未艾是能以其道壽人而益以昌翁之世者又不徒爲壽而已矣震其懋之哉深乃於鄱陽觀是捲而書之翁生於宋景定之五年鄕飲禮行於皇明洪武之五年卒於鄕飲後之六年震生於成化之五年舉進士於正徳之六年深書於七年寔震令鄱陽之明年也

防鄭文峯所藏劉松年赤壁圖

右赤壁圖宋劉松年所畫按赤壁之勝具於蘓子二賦一時景物復具於此圖當是一幅今釐而爲二爲鄭司徒文峯先生所藏予家有鮮於伯機行書後賦因舉而歸之文峯遂裝成一卷相與賞嘆以爲物必有合固龍劍也予謂合不合無足論惟物之得其所托似非偶然者文峯髙雅所至有江山之助以爲廊廟之儲竹頭木屑猶在所錄況圖書也哉𨿽然黃州赤壁托東坡以傳樊口赤壁亦傳自曹瞞之攻戰後世忠憤之士多幸周瑜之有功至雪堂畱滯皆以爲舒亶李定軰承附時宰故江漢間兩赤壁各系漢宋之事覽斯圖也千載之眞是非定矣此卷胡可少哉文峯其寶之

防定武蘭亭捲

昭陵永閟千年迹定武猶存幾樣碑今人間定武又閟不可見矣世逺則同歸朽滅何物不爾金石爲傳世之器果足盡情耶近時禊帖稱汴中者絕佳予金陵購得此卷紙墨又佳蓋數十年前物也又安知後之人不興嘆於此耶

書【二十四首】

與董中岡二首

恭諗榮還卽欲趨侍以悉夙懷顧多病多事然此心南向已久令侄至知已弄璋是足以當二品官千鐘祿矣他尙何足介帶時下春和倘能一日深當作侶以搜奇選勝於茂林修竹之間浮世得喪不過夢幻想髙雅之懷自有妙悟非深所能助也如何如何

深登堂展謁無日不勤比緣舊屙殘暑遂負中秋之約方懷慚悚忽奉手書情誼藹然措躬愓若少伺扁舟南浦敬下陳榻也再承全篇累幅明珠良玊令人把玩不釋手勉爲效顰蹇澁難繼容更請教所示紫岡之卜敬如尊命無不可者玆艸艸具目以上俟議定以原契去也但孤侄在縗絰之中圖防大事意望今嵗之租尙煩執事者指揮爾如何如何委曲事宜悉告來使幸扣之倘有示不吝別紙病暑憒憒裁答不謹

與郁直齋七首

唐橋舟次奉違教範忽復經歲瞻仰惟勤想公愛我當不異此懷恭審道淸嘉爲慰往時梁上蹤迹得伏法否近聞崇明之警天下事養亂釀禍率皆有漸故園薪木何甞一日不在念也濳消鎭定屬望要途亦恃有臥龍長嘯如何如何深處此隨分供職頻作谿山之行遇防意處亦復忘勌第苦目疾殊不快暢何當數追左右以助麈尾耶捨侄相自武當登廬阜東還扣之或有奇事也遙計壽筵宏開必隨賀賔上巨觥致頌余惟臺亮相侄還曾具啟達伏諗臺慈萬福爲慰今嵗夏熱殊酷適以事過江州南康乃在廬山之麓番湖之陽避卻秋來兼攝湖東玆將上懷玊盤桓上淸宮以尋神仙之窟宅樓船已次龍津便中特以奉報世間齷齪齷齪事已付之度外王法公道吾靜以俟之儻不遇亦已矣自古至今士之不遇者何限也往嵗甞告執事欲求故鄕一塊安樂土恐亦未便可得也柰何柰何余非面莫盡近見鄕錄四五處文气皆和平世道豈將復耶跂予望之餘不盡

昨承惠古紙感感詩帖攺字尢雋永荷荷作詩一事古人論之詳矣要先認門庭乃運機軸須髮之性情寫乎胸次然後體裁格律辯焉方今詩人軰出極一代之盛大抵古宗選律宗杜可謂門庭正機軸工矣惜乎過於摹擬頗傷骨气昔宋時有優人誚館閣者衣破碎之服揚言於眾曰我李義山也爲三館諸公牽撦至此今日文選杜詩亦可謂牽撦盡矣惟直翁可免此聊爲道之幸見教一二至望至望小兒近日又作得經義五篇皆朋儕中擬題奉爲令孫與黃生一日同作爲教兼煩老手細批各篇後乃見推愛若徒以好語復之非所望也至禱至禱

甞聞前軰言今世無文章但有減字換字法耳不意衰老及見之吾夫子稱堯舜之徳業以爲煥乎其有文章文章一也無古今之異有此等文章則有此等事功大可憂也豈可亦尋行數墨間爲小事哉恨吾菲薄且病惟有感嘆與退避而已若主盟斯文一變至道不得不有望於當世之大人君子吾直翁豈可多讓哉偶得綴錄在幾奉去𨿽未敢據以爲凖則有多少朴質前軰尙可想也幸教示

深此行匆匆寔多懷畏辱拳拳教愛臨發遠餞尢深銘刻叨庇嵗暮履任隨分供職所幸寮宷多故舊兼有湖山之勝但覺興味迥別老態殘生固應爾耶柰何柰何近小兒南來念欲從二三名士遊以廣見聞此又防犢之常顧辱憐愛惠之好言此意尢難忘也謝謝所要明經士想爲令孫輩師模須校選奉報亮之亮之時下春明伏惟尊多福吟嘯爲樂浦上園亭花竹當漸佳恐耆舊赴召未得具饗也不盡

昨承枉顧欵語領教益多故舊凋謝景入桑楡𨿽日日得此猶爲不足又何暇知身外事耶敝廬賴庇落成後卽讀書教子自可爲局中末著矣此意執事或能亮之適得京中七月廿四日書報晉溪公此時尙未有凶兆荊山眞孟浪也白川南轉恐亦未爲的實知之兩生文卷納去此如上路人取道不謬矣但要腳頭不住京洛可到也無事他求陰雨愁人聊此不具

聞公種樹且將架石令人欣然便有山林之趨深適東渡故園竹木森秀果實叢生摘取數顆奉消南行詩渇此事卽爭三五年有實受用矣連日齋居淸晏海叟集亮入品藻如之何此老詩有气骨往時年少喜方人甞以爲髙過吳中四傑人多不服惟王文恪公以爲然追念長安詩杜中品評編校將三十載而獻吉仲黙俱已下世爲之慨嘆此老別有全集俟著眼後更須裁訂商量也

與戴子孝一首

別去懷仰殊苦不識何日是君故鄕團圞之防途中亦復無恙否深叨逺庇客居粗安但覺與世齟齬耳思與君孤舟漫遊髙樓劇話處恍然一夢而都事不如意然後服君之練達而始悟防之迂狂也無柰賦性頑鈍𨿽蹶而不悔近得祕法朝參之餘杜門焚香一味參禪習靜𨿽書冊盡皆掃去乃大有益瞻望千里何緣得與君極論耶所畱捲尙未寫得緣釋褐後卽有入館事繼之國哀勿勿容徐圖之故鄕知契見間卽望致意便風附問指不多及

與唐竹溪一首

昨者問俗亭餞送髙情雅愛無任感刻別來途次賤累軰叨庇俱安將抵灣下忽防防命孤逺之蹤辱聖主特達之知出自望外顧菲劣無以報稱爲懼入朝躬謝皆幸成禮五月望後已到任屢防宣賜品物絡繹在道近拜侍經筵之命寵光恩禮遂與卿輔略等榮感之餘惟增慙懼忽忽月餘未間報謝乃辱逺使多儀豈勝慰浣

與顧東川表弟二首

自灣中分首南路備經憂恐出閘河始就順境舟次幸不熱士大夫頗多慰藉甚適至六月六日始抵家暑濕煩毒又耳聞目見者豈魑魅之區耶鄙之不忍笑之不可欲泣而道之不能𨿽一日不得安處又吾弟日望不還正如芒刺了卻楫兒婚禮又候過半月遂南來不知吾弟是何日到家爲何事畱滯乃爾自杭州尙望追及也七叔以八十之年率諸子弟軰爲湖山之遊卻又是一段奇事七月廿三日遂泛錢塘一路溪山如畫風水兩便兒軰遊嬉藹藹頓忘旅懷八月初渡嶺皆安好入武夷過卻生朝極登臨躋攀之樂形容不能盡有一二門生追伴四五日窮九曲尢奇勝此處卻寛廣有田成段落源頭活水分渠而浸時正見秋黃之際至此𨿽描畫亦不能盡矣鱗魚白飯輕徭薄賦極可治生人世仙界無以過此廿一日上任廨捨皆寛敞後有髙丘園亭流泉繞階除入廚中時時拄杖登髙谿山皆入幾席府治中風俗甚佳豈羅仲素李願中之遺化未泯士夫只有三四家皆朴實勤儉如古人卜居無以過此吾弟能飄然一來可商量也人還附此不盡

深再拜九月十九日往謁羅豫章先生祠堂山行去來計五十餘里還見張禎者得手書始知北歸慰喜無量此處一一皆有北信不過四十日世熊反覆若此深之南來殆有天幸耶簿書簡稀溪山佳勝且風俗淳朴眞可以忘老矣揖兒學業日有進益比之京師大不同早晚與之論道理講學問殊不落莫古稱忠義之人是處便有山川鬼神呵防此理不可誣但所謂天之君子人之小人且須受之不必校不必校今年故鄕歳事如何吾弟得暇扁舟南來盡有奇趣也跂望跂望鄭侍禦被劾可念近日有信要作乃翁墓碑別有數處請文乃苦事苦事余乘便再啟

與董子元二首

山亭舊遊殊動世契之感故不能久畱廻舟遂抱病甚苦不意發奇石相贈益令人悵然慚愧與頌謝交勝也柰何柰何衰老之人復防璽書臨門誼當趨命松城得握手尢望尢望臨川集脫落當覓一全本奉觀官箋三寫去舊稿承命也

昨承顧兼小兒承教無任感慰所畱紙冩去途中寄白巖先生二詩以吾子元有通家世契爾能和至尢望尢望聞收蓄本朝先達紀載甚多乞一一目出寫至與寒家所有者比勘之如何如何張月鹿云祝枝山所著蘓材小纂在文府亦望發來一目山居臥病殊苦春寒有文話商量不識扁舟肯北下否拂榻以俟

奉宗溥從兄七首

西門別後在途備甞辛苦幸不落入賊手道路之難未有甚於此時者言之可懼六月初冒暑入城供職七月間乞恩得給賜勑命二軸但念先母平生受盡勤勞竟不能少俟爲恨涕淚如何弟宦況如故京師風土頗相宜無恙報此足矣秋成不知如何山東北直盜賊猖獗此有大气運無可柰何郁希正還便時在閣下看教職捲聊此古人云烽火連三月家書抵萬金不知此書何日到也餘萬萬不能盡

自十月五日八郎死後苦痛萬狀此兒聰慧人今旣殀死後事可知矣往時𨿽屢遭此但今气血已衰尢覺難忍幸九郎得好室人漸健客中聊爾遣日天道遠未可測觀之國事家事人事意欲求退此計已決少俟機防下手耳主上務明察而英武獨斷爲臣子者精白承休之不暇甚爲可愧可懼也王世明房宅欲交易若果成爲歸老之防亦是鳩居鵲巢省後來費力且恐浦東不是安居也幸斟酌兩月來心事憒憒百念灰冷聞宗潤兄病已全愈但澄之兄尙未脫體不知近來如何吾一輩兄弟數年來衰謝若此豈是不肖叨冒寵榮爲天所厭或是不能積善隱惡所致也可懼可懼大伯七叔處皆不敢報書俱煩吾兄奉慰一一張約齋先生處望申悃愁膓病骨不能盡述

去嵗一冬不得家中消息極爲想望深居京庇及如常近日聖駕東還例霑金織賜衣紅靑二品寒暖三時但虎彪花防似借武階得爲便服皆出制命也榮懼兼之約齋先生或能備道時事當就問其詳嵗暮有書止家屬之行所慮道路饑荒風波不測若夏麥有收可作行計伏望自老父而下慰安之向承示及前程一事曽與約齋先生細議髙下前卻之間吾兄惟意所安者深當量力處之更望裁示老父今歳八十有一恨不能遂戱防之歡兩小兒或能作嬰兒眞態也興言及此不勝神魂飛越惟吾兄體之念之

比承手教不任感激賤累輩極荷周旋北來途次亦安穏於客居甚爲團圞但南望老親不覺涕泗之交下也此情柰何顧門戶事大聊復隱忍於此以有所待南來守官粗遣近方謝印上下之情不至枘鑿而抗顏任怨勢須久而後定也大比在邇吾兄沈鬰已久理宜大發秋風消息已爲洗耳嵗暮擬對牀於長安矣小考聞已過尙未有的信今嵗方在例頭恐取人之路太窄入簾免至冬烘亦一便也

新年來不得家信又聞家小北來心甚擬望二月壽筵不得預如負芒刺此時正在禮闈校閱將定辱二主考先生許壽以文而同事諸公俱作壽歌都練兪國昌題曰禮闈遙祝將成大軸寄歸弟因居家間久玆來供事誓竭公誠但過勞病作僅能畢事今嵗塲中主於崇雅黜浮貴理學變文體而一時負名之士或不在選所得皆實才也舒芬王正宗二卷皆本房奇作舒以經學勝王以後塲勝後舒遂大魁天下頗愜輿論今特寄二子捲並塲中批語試細觀之或出與鄕中諸後進一看可以思齊他尙有佳作因人事不能盡錄陸續可寄也靳公竟以物議去國眞可惜矣

比日家人至得書兼知吾兄所以拳拳爲弟之情百凡加意何敢忘何敢忘弟自入冬以來病勢漸去十月初間議有南司業之行便欲欣然承之復有畱行者近又有司禮監教書之命生徒幾三百人皆權貴難制馭而批授問難極爲勞攘五日一往徒步十里似非病後所可堪也柰獨客萬里懷老念防無時少忘屢欲爲退休計顧家門事大未敢輕爲自便如何如何京中時事人心安堵天命祖徳宜若無事但聖駕一還則無復他慮矣朝士間有送家屬還兼引疾去者亦各行其所見耳弟之家屬勢須一來舟可用自雇府縣中決不可幹玆𨿽有書特致問訊此事不欲與之言也臨行事宜更望斟酌或決之卜耳十二月初還遣一信來爲行止承示宗澤兄葬事如此亦可其間委曲吾兄自爲善處古人所云忍之一字或可行之大抵此人倫之變也吾兄出處事弟亦謀之俟有便委曲當別陳

京中事體委曲約齋先生必能道之約齋行後兩日而司業之命方下目今移居到任俱已定疊叨祖宗厚廕與夙承訓誨厠大臣之末霑侍從之榮所得不爲不多矣自度任益重而官益冷夫任重則人之責我者益備官冷則我之副人者甚微能不重爲戒懼此言惟吾兄知之審之思老念幼之心無日不切秪恐南都卒難得耳柰何柰何春初家屬權且北來乘機旋處之不敢不安於命也

與徐伯臣二首

臥病索居思一見故人而不可得如長谷尢難爲懷不知新涼可期否向許寄邵復孺先生詞稿近亦收得一二種手筆卽當奉覽前輩盛美付之落莫庸非後死者之責耶臂病將廢衰殘可憐適示銅物當爲漢器是天祿辟邪之類制作甚佳惜斷其尾爾余面悉

逺諗道淸吉仁政展布念昔遊佳勝恍然身在海山奧區顧老矣爲之悵望不能已已昨自望日扁舟出行田舍迆至靑龍江上舊置竹林池塘結數椽於上九峯當前歷歷在目其右枕白鶴江吳淞抱之而東因榜其門曰歸從紫閣黃扉裏住向靑龍白鶴間頗憶長谷不得相與指防之然鵬摶鷃笑固物理不齊爾臨啟作報忽漫及此一笑一笑

儼山續集卷十

