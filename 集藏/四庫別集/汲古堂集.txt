

汲古堂集

﹝明﹞何白著

●目錄

序

卷之一

樂府

卷之二

樂府體

卷之三

五言古體

卷之四

五言古體

卷之五

五言古體

卷之六

五言古體

卷之七

七言古體

卷之八

七言古體

卷之九

七言古體

卷之十

七言古體

卷之十一

七言古體

卷之十二

七言古體

卷之十三

五言律詩

卷之十四

五言律體

卷之十五

七言律體

卷之十六

七言律體

卷之十七

七言律體

卷之十八

七言律體

卷之十九

五言排律體

卷之二十

七言排律體

卷之二十一

五言絕句體

卷之二十二

七言絕句體

卷之二十三

序

卷之二十四

記

卷之二十五

頌賦

辭

卷之二十六

傳

卷之二十七

書牘

卷之二十八

祭文碑

疏跋

釋問贊

偈

●序

汲古堂集序

予往爲何無咎序山雨閣詩以吳越布衣中無輩諸人口嘩而心服者半已無咎遊楚登玄嶽諸賦記出讀者服十�比無咎遊秦覽百二山河按行諸塞文益富且奇於是有汲古堂集而後人誦服以予言非妄予於古未深窺苐以唐論唐詩推李杜文推韓柳四君子怕六代後人也六代詩文纖靡俳偶風流結習四百餘年李杜韓柳歸於大雅成一家言人知四君子之不受變於六代而不知四君子之善用六代也詩文大指有四端言事言理言情言景盡之矣六代而前三唐而後同此宇宙爲詩文者寧能外事理情景而立言惟夫理與情有彊造事與景有附會誇多鬭妍於字句間而纖靡俳偶之病生焉四君子於六代淂其蘊蓄采其精華詩玄纖靡文玄俳偶故臭腐化爲神奇而笑罵皆成文章無咎詩宗李杜文宗韓柳其所損益因革擇之精守之不變故四君子超六代而無咎踵武金君子以此夫李杜不足於文韓柳不足於詩無咎兼之又善用四君子者也或曰無咎以汲古名堂唐人寧足盡古陸士衡不云乎世閱人而爲世人冉冉而行人何世而弗新世何人而弗故四君子掃除六代蹊徑於唐若自爲古無咎別立三唐閫奧於今若自爲古其致一耳後之視今猶今之視古必不以予而喜多溢美之言矣

萬曆歲在乙卯六泌山人利瓦伊楨撰

汲古堂集敍

永嘉何旡咎先生別三十六年往矣百尺樓上客半已化作晨星獨無咎詩境文境气吞千秋名走四裔眞魯國之靈光陳畱之耆舊也先生雅好奇遊嘗賦兩京溯三楚髙陽池畔天柱峯頭流杯尙旋題名未蘚已而入潼關搜訪秦宮漢闕復從大將軍出獵沙磧中眼閃電光弓鳴霹靂擁紫貂裘噉蒲萄酒醉艸軍書露布數十通洵豪舉矣歸而偃息於東渚之上艸堂花嶼暎帶林坰宵竹鏁而月淡曉松沈而霧黃笙發子晉之臺丹畱宏景之窟芙蓉負扆鴈瀑跳珠不以籬落據之井竈役之則以勝情勝具收之異人異書享之將迎旣謝簡傲日休鵬運殊勞龍臥乃﹖﹖﹖口﹖收視聽於亡羊之境弢鋒鏑於逐鹿之場屋住兩頭榻穿雙膝箋仲長樂志論詠謝眺驚人詩精麗沈雄迥絕時輩昔何萬倫養志衡門端以著述爲業何子平惇厲名行暗室如接大賓小山兄弟都無宦情通夫衣冠悉復古制方之無咎非特蔭暎東甌抑亦摠持先覺﹖根難朽英彩羣飛可謂竹樹繞鐘球之音猨鶴披鵷鸞之色矣自來隱人遊士蹊徑不同苦樂亦異彼談天驚地炙轂智囊絮言詬語沸於蜩螗之鳴戀秣仰芻渴於牛馬之走不知荷筱抱甕者早倚一邱而睥睨之惟無咎早年悟道故晚歲得遂沈冥燕語鶯嗁無非談道蠕言蟻動卽是教兒傳家積等身之書垂世有副山之艸日與孝廉君父子相師文行相砥皆王謝後不死人也予終日垂巾﹖兼讀易身如繭蛾無復飛動意今寘汲古集一卷於案頭褁以異錦燻以名香覺大羅太玉與望衡對宇相似豈必絆野客靑鞵從無咎爲臺蕩碧落之遊哉友弟陳繼儒頓首撰

書附

往甲午過訪終日娓娓皆基徳長者之言詩文固蒂深根又具有力大人之相不必問姑布子卿望而知其身名俱泰非浮游獧薄兒所能夢見也恨老矣無能遄掃先生之門忽勤手教反復讀之宛然王微蕭大圜牘也飲酒十首宛然陶處士白居士詩也坐客見之抄寫贊揚幾於穎禿弟卽裝爲一長卷從長松修竹間朗讀一過病以之代藥石寂莫以之代鼓吹北窗髙枕時以之代顏氏瓢曾點瑟子孫寶之以代紀之甗鄭之瓚無施而非先生之須眉面目也汲古堂出自手選大言小言毫髮無遺恨極欲發皇一番以報知己會有修郡誌之役當事督促瘧利繼之不得不艸艸成篇並昭文公壽文寄上正如逡巡酒頃刻花出於藍縷風道人則可若置之鳴玉履珠諸君子之前皆譏訶嘲罵笑其艸野不擠而出之門戟以外幸矣山水老筆紛披奇峯突兀荊關以後罕見其儔董思翁咄咄駭爲勁敵弟長男在城次男在邨僅一孫六歲但解持竿逐鳥雀明歲受書今句讀猶未上口也總之天際眞人山中宰相覺無咎先生獨得其全造物豈有私哉蓋亦有耳鳴之徳焉臨楮神往七月廿九日友弟陳繼儒頓首頓首

●汲古堂集卷之一

東甌何白無咎著金璋瑤圃校閱

樂府

董登瀛仙洲校刊

◆樂府

東徵之什十六章

君馬黃

隔谷歌

獨漉篇

窮刧之曲

蒿裏

放忽操

孤兒行

前有尊酒行

芳樹

楊白花

善哉行

采葛

去歸詞

對酒

野田黃雀行

塘上行

名都篇

出自薊北門行

哭泉篇

結客少年傷行

門有車馬客行

怨歌行

少年行

戰城南

白紵詞二首

擬鮑明遠行路難十八首

思悲翁

涼州月

○東徵之什十六章

東徵者何美圭叔王大夫伐也萬曆壬辰朝鮮以倭患請援大夫應期命世能貊其徳音用是銜命東徵殲其醜類宏勛懋昭煌煌乎烈矣敬用作頌以備瞽宗

拜皇命

渡浿水

奮南原

克栗林

平南海

振旅愷

賚武功

勒遺愛

△拜皇命

皇帝曰咨咨爾明牧匪伊之是谷實天之篤菑以播之用康西服允文允武爰綏爰育遹有載命六師是督以靖朔方遄脂其轂

維玆句驪奄宅鮮卑曰自有土肇啟於箕累世作輔以翼皇畿蠢玆卉服孔熾孔伾乃敄﹖﹖虫厥圉亦蠶其基王室如焅民羅於綦用而禦侮而汔其熙

臣曰休哉稽首受斧言禡其牙爰整其旅郊秣於崏江飲於楚維齊於燕爰及遼左夙夜於徵在公靡盬攬我卿士翹翹其羽罔敢弗虔執轡如組

右拜皇命三章【一章章十二句二章章十四句三章章十四句】

△渡浿水

江之廣矣流何湯湯斯張斯皇我師孔楊受命於天遑卹其將永其若帶一葦可杭

大夫曰吁矢言於徒毋謂爾慢憲弗爾逭毋曰爾恣憲將爾試毋曰爾後憲則是紏爾不我尺我不爾直皇皇哉毋詒爾戚哉

右渡浿水二章【一章章八句二章章十一句】

△奮南原

荒荒南原維寇是托公曰䢐徵乃營於薄將探其落以隳而角徒曰邅哉毋嬰彼攫毋﹖彼欲泗師潰奔亦兵之索公曰䢐徵有前無卻勇往不回如山如嶽顯允君子聲容以作

■﹝角戢﹞■﹝角戢﹞余艎翼翼龍驤鼓聲鏜鏜武夫僙僙決謀如江謀無不臧乃壹乃集舳艫相望

右奮南原二章【一章章十七句一章章八句】

△克栗林

栗林之役誰其克之大夫畫之元戎則之乃心乃膂文武一之盤盤曳橋寇是憑是負槮槮栗林寇是躪是蹂我馬■﹝馬卬﹞■﹝馬卬﹞我夫赳赳旣搤其吭旋覆其後熅气赭天遂燔其藪爰發其笱乃翦乃刈執訊獲醜

石城言言木城莘莘我師載集一百其身炮車雷野霓旌篲云七萃振振彌赫彌殷穹穴用燻乃詟厥魂爰卽其壘以崩以奔

右克栗林二章【一章章十七句二章章十二句】

△平南海

桓桓我師乘勝蹀血儦儦醜類乃僵乃蹶迅霆砰訇罔弗顚越遵於南海遂繁厥枿蟻潰於堤復盤於垤番番萬艘連檣嵽嵲公曰邅哉毋窒彼穴鯨駭斯掣猊怒斯抉獸不擇音窮而反囓解网示撤將乘其突爍爍火車熛騰猋發晨燉沸波夕烽掩月馘渠俘魁厥類是■﹝吉刂﹞以狝以搜悉殄悉滅

右平南海一章章十八句

△振旅愷

儦儦醜類三窟是憑彌天之网恢於八紘原觸遁獸水罥逸鯨纖毛微鱗亦罔弗嬰漂血浮鹵如河如涇崇胔膏野如邱如陵積甲蔽畛如坻如京我軍洸洸伐鼓彭彭劍函於室弓弢於檠藩國之長遡而屏營落長之屬旅而膝行陳醑臚牲是將是迎再拜稽首揚言於庭匪天弗生匪天弗成謙謙君子盅而不盈言如弗勝維帥之明維士之勍疇曰予能寔皇之靈

右振旅愷一章章三十五句

△賚武功

帝曰大夫女能於職懋勤厥績言薙其慝八戰八克族類授馘何以申之褭蹏是錫又何重之五絲有赩嘉哉嘉哉維邦之特臣拜稽首對揚休徳祗服綸音孔皇孔惕

右賚武功一章章十六句

△勒遺愛

藩長有言曰侯自天蚩蚩小臣宗祏是顚累﹖﹖聶之緒疇則續旃垂顚之木疇則植焉魚麗於筌乃返於淵麌觸於藩乃逸於山悠悠蒼天匪臣之是全乃侯之延

陪臣有言上帝殛罰是訧宗祀之緒阽如綴旒遵彼道周禾黍油油祿食匪謀亦孔之羞疇反我仇疇發我幽匪天之是休乃侯之猷

國人有言我無以爲家旣殪我豭爰殲我豝旣厭我稷爰漚我麻疇返我室是漸是摩委佗委佗維侯則那

孑孑穹碑言志我思維日維月麗於天衢莫之敢指亦罔不知君子萬年逮於本支

右勒遺愛四章【一章章十五句二章章十五句三章章十句四章章八句】

○君馬黃

君馬黃我馬白兩馬神奇虎爲眷徠昆侖歷西極滅沒鑰云溝汗赤君馬驅迅於翼朝秣越南暮燕北我馬馳迣無迹十里徘徊五里息君馬勞我馬逸我馬絕塵君馬踣敗君之馬竭馬力誰其禦之東野稷

○隔谷歌

隔谷隔谷人爲刀俎我爲魚肉有弟不聞誰爲匍匐身落井中日月無光華仰望行雲飛飛駕鵝我無羽翼安能逐彼遊戲靑天出虞羅箭無鏃兮斧無柯百年促兮一日多𨿽有弟兮柰我何

○獨漉篇

爲武義王世名而作也世名父爲族叔所殺毋念世名稚匿不發叔歲給米菽以償母子相對泣棄弗食及世名長爲庠生娶婦舉一子世名袖利刃伺仇出立斃之有司憫世名孝欲活世名世名不肯令父骨復暴人間竟自殺以明婦亦以身殉焉

獨漉獨漉悲歌當哭梁柱有刀車輪無軸兒啞啞繞父足殺父者誰爲父族兒不敢仇仇爾叔舂我黃粱哺我菽鉤吻當飧口含毒兒下有兒兒可贖摩挲室中刀仇來仇來剚爾腹報父下泉亦何復有婦有婦從之遊不爲黃鵠生獨宿塜上連理枝左拂扶桑右若木日月繚繞之晝夜代明燭獨漉之歌悲且促

○窮刧之曲

殷殷雷霆若不聞兮褒爾而笑峩峩邱山若不見兮瞀焉以眊旣塞爾聰疇發爾蒙連袂成幕黝乎深宮【一解】晦媒媒兮大澤弗迷占曰野父不足與謀【葉作媒】棄之如遺明歷歷兮中道而惑占曰哲夫乃安其畫就之如暱【二解】明可翳也聰可蔽也滔滔其流不可濟也【三解】

○蒿裏

遙望蒿裏陰風簌簌狐穴我垣牛穿我屋白日麗天不爲我燭麥飯滿盂不充我腹當時一怒夷三族魂穹穹封隆隆其王公邪蓬科艸根從橫卑眠愚邪賢邪蚩邪妍邪

○放忽操

於忽乎髙堂之下不可以寧處累枅不傾維此梁柱千里言違始於庭戶豈無父與兄騶虞或爲虎豈無小與女芝蘭或爲楚於忽乎有身若俯有容若負陳尊旅俎君子燕胥寔獲我所令我壽康無疾苦

於忽秋卑卑下基累髙累危囷囷生棟載塗載榱望之巍如潭潭夥頤蚩蚩其氓惟殖爲學徳之孔輶蟬翼匪薄胡然而燕寢胡然而湛樂朽索爲馭六馬翹翹一絲是系九鼎搖搖於忽乎安乎側乎勞乎逸乎保其無溢彼其自擇乎

○孤兒行【夜宿松溪夢母而作也】

烈烈北風有瘏其馬嬛嬛孤兒夜行中野﹖陰寖淒雨雪雱下我行何所言戾松溪斧冰作饎析薪燎衣茅不掩桷土不墐扉疲馬悲鳴亦媚其侶寒禽依棲亦比其羽曾是孤兒不遑寢處羈魂渫渫載浮載沈髣髴我母爰覆我衾乃摩乃拊有怛其音荒雞起塒殘霰集林維河無梁母何以涉維山無梯母何以越起立彷徨肝腸斷絕孤墳累累在山之隈北風烈烈樹無寧枝人孰無母亦孰無兒母兮歸只兒莫之知嗟嗟兮安用兒爲

○前有尊酒行【悲友生死於酒也】

前有尊酒髙歌鼓缶奉君斟酌願君長壽願君長壽令君千秋奉君斟酌令君忘憂樂曰無荒主勸賓酬捨而弗由化爲戈矛毋曰爾沈湎毋曰爾洗腆不及於亂期以松喬之算君胡自戕令我孔傷爲君覆觴

○芳樹【示兒而作也】

維我前榮有梧有檟梧出於垣檟不盈把豈其有心曾莫肯下競茁翹翹髙枝相亞謂檟無知企其齊而人之有哲云胡弗睎日月其馳下流是居子之自畫曾不檟如朂哉檟哉疇弗我師

○楊白花

楊白花作花不作實隨風飄蕩落南家阿誰空繞花落處攀條嘆息復怨嗟楊白花化蓱隨水去不復上樹枝啞啞官鴉嗁著曙

○善哉行

明星在戶夜如何主人燕客樂思多嫭女初停大垂手小史跽壽金叵羅琴行瑟作月將入酸風入弓﹖﹖淒以急四座無輝燭光戢樂極哀來涕橫集憶昔十五二十時但謂爾輩愚磊磊落落一男子情癡乃效兒女爲亭亭山上樹風吹葉落離故處江流湯湯東入海六龍駈車胡不待

○采葛

彼文豹之皮斑斑兮可以寢虎羗夫人之子蚩蚩兮毋嬰彼怒蜂蠆螫膚壯士失色黃雀銜珠反遭彈射百爾君子母私以暱黃鳥刷羽好音交交蘭生當門不如樹艾與蕭彼狡童兮不可以久要兮

○去歸詞

咄咄復咄咄今日與君相決絕君作挾炭冰淩寒復求熱妾比三五月過盈復悲■﹝垂夬﹞不解佩中環但解腰間玦昔爲松與蘿上下相樛結今爲水與蓱東西各飄瞥昔時種柏今拂檐樹猶如此人何堪君安妍好不樂故還君七寶瑇瑁簪

○對酒

昔我無酒令我坎懍怫郁愁不開今我有酒胡爲太息不飲還停杯拔劍出門躊躇四顧詰曲崄巇迷陽當路得意失意由一言得失互爲恩怨根禍福倚伏豈有極君且休矣吾何言君不見南方山精一足舞長號白日生風雨

○野田黃雀行

野田黃雀啅啅復唶唶東菑有黍南疇有稷自知毛質卑微不與黃鵠比翼黃鵠六翮下有天風橫絕四海遊戲煙空托身失所觸彼羅罻中君不見城壕孤鶴失儔侶拳局摧頹落毛羽身無雙翼離哉翻鴞�鴟張禿鶖怒

○塘上行

離離塘中蒲托根貞且堅雨露布濩之蒲葉何翻翻下有文鴛鳥和鳴戲波瀾上有合歡樹布葉蔭華湍蒲長紉作佩充君衿帶間文鴛刷好羽荷君稻粱恩芳樹垂靑陰藉君相攀援一朝霜霰集玉臺風以寒蒲葉日凋落獨立良以難文鴛毛巳短芳樹枝亦殘昔日充襟帶不殊芝與蘭昔日唼稻粱不殊鳳與鸞昔日蒙攀折不殊瑯與玕人情有翻覆芝蘭化爲營樹枯鳥摧頹棄置何足論誰能爲此曲令君發悲端韓娥引長吭麗玉和哀彈此曲不可竟曲竟摧君肝

○名都篇

奄宅啟幽薊瑤光映神臯太紫體皇居靈景耀層霄宮雉遙相望穹窿一何髙羣後布大化吹萬咸光昭山嶽效神奇佳气郁嶕峣百辟式光儀充庭集蟬貂多士亦響臻濟濟來譽髦和鸞輳丹轂絕影飭華鑣髙天有迅羽扁﹖飛翻翼神飆巨壑無纖鱗瀺灂騰飛濤赤鴈奏郊廟黃澤興風謠遼遼殊未央民生亦云勞空谷有白駒皎皎思場苗

○出自薊北門行

浮雲不停飛萬里長悠悠徵篷逐行客撫劍來邊州駈馬度沙磧關樹鳴窮秋亭鄣互萬里故鄕敻且修鳴鴈接胡天日暮交河流反顧望招搖光映東南陬徵心無倚薄飄若風中斿紅塵蔽太漠國恩亮未詶古來有行役胡爲獨沈憂

○哭泉篇

萬曆歲在甲辰予有楡林之役道經宜君縣哭泉上謁孟姜杞郎﹖﹖司﹖﹖司在宜君山半﹖﹖司前井水甘冽相傳孟姜自長城攜夫骸至此渴甚仰天大呼甘泉湧出哭泉由是以名予感其事作哭泉篇宜君山兀兀哭泉水嗚咽嗚咽何淒淒行客中心悲皎皎孟家女姣好世所稀十一阿母側對鏡畫雙眉十二工筆札十三惇詩書十四弄機杼十五能裁衣十六鼓鳴瑟十七爲君妻將事陳六禮阿母親結縭香車遵大道白馬從靑驪日暮登君堂一一生光輝坐用連理席飲用合歡杯枕用雙絲錦被用無縫綈額花憐並蒂釵燕亦交棲一日羞顧眄低眉向重幃二日寡言笑足不離中閨三日感私愛寧知生別離別離在何許築城向邊土里正朝扣門範郎方出戶長跪告里正鄙薄願有陳丈人且安坐【三句韻】範郎無弟兄少小背父母伶俜常獨居黽勉娶新婦三日未上堂形影相與侶身瘦气力索寔難備行伍里正得聞之齋怒气如虎汝心何偏頗汝言何覼縷官家西防胡頻年戌閭左婦女縫徵衣丁男役疆圉誰不念妻孥疇能保公姥內史催築城法令急如火汝籍隸軍書汝名早報府一更褁舂糧二更聽桴鼓更三候點行四更催赴伍五更出嚴城兼程逐前旅去去莫稽畱稽畱行逮汝範郎得聞之低頭復諾諾倉皇還入戶【三句韻】仰面見新人淫淫淚如雨蹋地但呼天哽咽不能語與卿爲新婚保巳終百年何意風波起相失須臾間念此遠行役一往不復還終知是死別會面永無因願持一生歡托意於後人莫以盤石故棄此玙與璠莫以叢棘故棄此蕙與蘭莫以野鷊故棄此鵷與鸞人事有遷易愼勿相煩冤所悲孤單兒窮獨誰與親气結語中塞拊膺更長嘆新婦謂範郎君言何偪仄君悲妾亦然同是被驅迫結髮行事君寸心終不易妾心若玙璠君心豈盤石盤石猶可移玙璠無攺色妾心若蕙蘭君心豈叢棘叢棘有時萎蕙蘭香不息妾心若鵷鸞君心豈野鷊野鷊𨿽有儀鵷鸞不重匹三月與君別四月繅車鳴五月理交﹖﹖聶札札機杼聲六月持刀尺七月寒衣成著綫愛稠疊胡地元冰凝八月卽長路九月來邊城隨時自愛惜無爲兒女嬰何以感妾面釵頭一雙燕比翼𨿽差池時來會相見何以感妾思綴耳雙明珠的的自相對圓轉無巳時何以感妾心連絲串雙鍼紏結永不解刺君褱與襟何以感妾愛同心茱萸帶纏綿結兩頭系君胸與背送君在何所乃在河之梁踟躕不忍別悲風吹羅裳送君在何所乃在郭門外躅躑不忍別淒風吹羅帶送君在何所乃在山之陰惻惻不忍別長風吹羅襟送君在何所乃在大道口恨恨不忍別寒風吹羅袖範郎馬在前新婦車在後新婦向東旋郎馬從西走掩抑背面泣傍人爲回首一日復一日徵夫去家室旦辭家室去暮宿洛橋邊太息通雞鳴車音巳闐闐旦辭洛橋去暮宿芒山曲展轉達五更馬蹏巳篤篤客行不遑息遠見龍沙磧風動艸茫茫白日無晶光飛沙蔽原野日落天荒荒沈陰嘯幽鬼寒雨吹枯楊軍吏持白挺平明催築城萬人對舉杵橐橐櫅諧聲饑餓不及哺日昃猶未停鳥爲拊翼哀馬爲驤首鳴長城何鬱鬱萬里亙層雲負土未終極連山有時平憶昨別家日謂言功有程何期是永訣憤懣空塡膺淚盡骨巳折髓枯神就冥父母生我時所願家計成不圖死異域魂魄無復並仰頭告火伴念我同鄕兒我今日就冥亦復何所悲所悲有新婦臨別與我期四月繅長絲五月理鳴機六月執刀尺七月制寒衣八月出閨中九月來邊陲今巳七月盡計日苦不待三旬尙有餘【三句韻】念與新婦別一一有所詒一一還所詒並用申我詞還渠釵頭燕羽翼永乖離還渠綴耳珠圓轉知何時還渠連絲鍼糺結徒爾爲還渠同心帶斷絕無所施一一旣無分兩情長依依奄忽畢大命言絕猶聲嘶可憐七尺軀化爲城下泥七月涼風起哀哀誰家子云是徵夫妻孟姜世無比當窻執刀尺裁縫紈與綺淸晨爲上襦挑燈爲下裳袴褶及靺鞈事事四五雙襲以同功綿燻以五木香離婁事結束中宵理行裝出門不返顧西向指朔方離家方破月遙遙見邊墻切切頻借問循行呼範郎中有同鄕子知是孟姜來罷相致前詞【三句韻】郎槷一何速儂來一何遲郎死畱所詒一一與儂持更復有何語語儂儂聽之還渠釵頭燕羽翼永乖離還渠綴耳珠圓轉知何時還渠連絲鍼糺結徒爾爲還渠同心帶斷絕無所施一一旣無分兩情長依依可憐七尺軀化爲城下泥孟姜得聞之怨絕淒心脾一哭天爲泣再哭城爲摧城摧白骨見何由覩郎面髑髏纏艸根撐拄巳零亂囓指試枯骸血盡骨將徧中有一人骸瀝骨骨爲顫知是故情人淚下如流霰續用五絲繩濯用百和湯褁以明光綺函以紫纈囊取粟持作飯折葵持作羹纖纖作雅拜細語良惋傷與君結大義生死永相望同棺有共死異軀無獨生死生知不媿負君還故鄕萬人咸舉哀頓足裂肝腸行行負郎骨登頓劇饑渴淚滴髙山頭甘泉石上出逶迆漆沮閒足繭身巳竭鑿石瘞郎骸中道欣同穴立槁石穴傍容光炯不滅土人請合葬累土爲髙邱邱前樹松柏邱後樹梧楸葉葉自相對枝枝自相樛下有蛩蛩獸上有關關鳩邱左藤交蔓邱右水合流禽鳥相悲鳴行人盡回頭漢有仲卿妻秦有範郎婦蘭芝與孟姜芳聲照今古蘭芝比孟姜孟姜定無雙

○結客少年傷行

不逐幽並兒驄馬髙纏鬃寶鋏佩錦帶鵲血調騂弓探丸殺長吏格捕都城中不逐京洛兒呼鷹灞陵東徵歌出上蘭使酒過新丰睚眥由一言斷首如折蓬天生沈勇姿恥與而輩同結交萬夫特羞稱百夫雄古昔寧有兩今世良無雙一朝感意气爲君提玉龍千里不畱行揮刃當上風萬金不回首去若雙飛鴻嘻唉笑豎子劍術胡能工戢身襄子廁濺血秦王宮

○門有車馬客行【甲午紀事是歲洛陽大侵人相食】

門有車馬客興言發洛陽肅客出門樞蹔爲停髙箱長跽借問客親故今存亡客語未及對含膆先沾裳昔亦一洛陽今亦一洛陽今日洛陽道蕭颯交悲涼藜蒺襲通衢白骨紛縱橫父子相啖食兄弟爲豺狼刲肉以當醢析骸以充糧百里無人煙落日寒蒼蒼天道有崇替人事固難量送客出門樞引領岐路傍反顧不能言哽咽獨摧傷

○怨歌行

冉冉陰陽移涼節變金素淸飆飄玉除瑤階零白露皦皦素月輝槭槭離宮樹感彼恩幸捐傷玆年歲暮出戶遙相晞彷徨增永慕

○少年行

三秦饒慓俠五陵多精悍軒軒若云屯稜稜自風岸飆生耳後聲光流目中電意气有輸命然諾無反污中夜月出髙虛堂敞華宴酒酣各慨慷扼腕明恩怨坐中一少年祭酒起長嘆出門據紫驑腰間插雙箭馬迅不及塵颯颯掠飛燕邯鄲旦血腥關吏淚如綫

○戰城南

男兒生七尺何赳赳提軍出城南兩甄分左右忼慷赴敵場骨騰肉飛誰肯後生當渴飲月氐首死當棄黃沙胔肉但飽烏鳶口安能艸間活挾婦孺走如豝隨豭一牝逐逐呼一牡

○白紵詞二首

綺霞欲素東吐月後庭千花明絳雪停車縶馬客不發桂醑蘭鐙爲君設滿堂美人儼行列含商扣宮白紵闋眾中恐君不中詧君獨目成與予悅願歌回風燭光滅贈君鴛鴦合歡結重以盤龍玉跳脫

飛霞夭矯驚鴻翔安陵起舞歌龍陽曼褏乍舉淸音揚雕盤玉食行璚觴千秋萬歲樂未央願賡黃鳥從三良身薦螻蟻狥北邙朱顏奄忽難久持前薪見淩前魚悲啖桃矯駕仍見訾錦衾繡枕從華滋膏蘭香澤爲誰施

○擬鮑明遠行路難十八首

登君郁金■﹝山蹇﹞嵼之髙堂坐君琱瓊玲瓏之象牀酌以百末蘭生之玉酎燻以百和辟惡之生香下堂失意在俄頃空畱玉釵明月璫曲房在天雨在地歡情自短夢自長行路難有如此爲君哀歌增慨慷

君莫倚出海照乘之明珠君莫倚入懷連城之白壁光芒■﹝火霍﹞■﹝火霍﹞安可爲按劍路人方在側不祥之寶一以剖何如歸作荊陽石珷玞瑊玏齊見珍今我棄置何所惜紫絲韁引白額駒三市九衢作遊劇

貴賤相倚伏憂來忽與危亡期屬鏤在手仰天嘆安能還我丹徒舊布衣君不見猛虎在山血麏麋嘯風抉石飽且嬉一朝入圈弭兩耳那得決蹯出械機目光如炬忽墮地縱有利爪將安施

君不見梁上燕辛苦生四兒雙燕哺兒出入相間飛沾沾風雨衣離披掠虫上下百不辭日暮來巢長忍饑飼得兒肥毛羽長鼓翅各自東西南北飛人生作計亦若此何如且盡尊前卮安用金髙北斗爲

君不見南北路日日行人來復去一堠方過一堠迎但望前塗誰反顧荒雞鼓翼日始暾疲馬辭軒天巳暮舊客還尋舊主人認得門前古棠樹南國豎儒塵滿身足趼眼昏無雅步人生遇合亦有時歸去淸江守罝兔

君不見誇毗之子逄世資輕裘白馬縱橫馳噉名獵譽競訶詆惟憑气息交相吹山中老客不曉事白首窮愁仍下帷仰看屋梁弄鉛暫著書不藉傍人知身後空名亦何益兀兀長年徒爾爲誰云書成俟來哲但付子孫覆醬瓻

結交莫令大繾綣繾綣豈能終不變一朝掇塺嫌隙生三峽九疑在對面我心如月還自知水石累累淸自見斫劍起按行路難四座聞之淚如霰

君不見虞仲翔平生頗恨無人識死借靑蠅爲弔客子云寂寞艸太﹖異代君山那可得仲宣貌寢太衝口喫元叔不如一囊錢咿嚘骯髒倚門邊相如未遇漢天子犢褌賣酒成都市衣冠容貌能動人舉世孰知僞與眞急辦髙車及大馬揣摩諸侯西人秦

列■﹝垂夬﹞光駒隙影百年之間眞鼎鼎與君靑鬢至白頭今昔相歡若俄頃人生誰得終百年會見相將歸下泉是非恩怨共塵上何必相疑由一言澆君壘塊奉君酒眼前浮雲亦何有莫言今日不不宜當念抱頸牛衣時

橘柚樝梨同適口絲肉笙簧共娛耳人生語默各異趨安得與君皆相似回蹊曲磴饒荊榛委遲周道平如砥同車相就宜相親莫問悠悠路傍子

誰謂呂梁之水黿鼉不敢遊丈夫蹈波若安流誰謂盤蛇烏櫳髙通天跛羊駑馬登其巓至危乃在細旃上主人朝回新拜相男兒尙主女入宮僮奴亦是邊城將一朝黃紙來見收覆巢之下雛啾啾層臺累榭作車廏華林蘭阪成榛邱少伯謝烏喙去弄笠澤水子房辭龍準歸從赤松子君王豈有四海羅鴻鵠髙柰爾何

造物小兒何狡獪搏弄生人作遊戲鞭箠剪剔無不爲令汝脰申還就羈卒歲窮經期自見﹖鬒生華猶未薦九重詄蕩天自髙懷中有書不得獻幸當聖世方右文眼看年少登靑雲騏驎蹀躞首天路寧復反顧求其羣咫尺君門隔萬里葛屨履冰露泥泥鋏歌日暮歸去來翹材之館何時開

冰蠶吐絲絲不絕憂從中來那可掇昔人誰似杜康賢漱醪坐使沈憂輟以玆於爾了不疑日向糟邱營曲蘗醉鄕有路抵華胥不是人間塗九折丈人箕踞兀然醉爲爾翻歌行路易【李白作蜀道難陸暢反白作蜀道易余亦戲用此意】長安大道應吹面對面相逢不相見霍家家奴馮子都白馬銀鞍如疋練狹邪挾彈日經過意气驕矜走雷電漢家近與烏孫和塞犬生犛少徵戰三河俠少气不平畫地指天功未建登臺長嘯向北風睥睨腰間雙羽箭

揉木誰作輪剡木誰爲檝適此萬里資令君遠離別豈無石尢敗爾檝豈無太行摧爾輪有心願逐歸棹月有夢願逐歸輪塵徵輪去去棹未返坐惜靑閨華歲晚

憶昔行遊气誇邁足底九州島如歷塊躧步髙淩泰華巓俯瞰黃河若衣帶策敵艸檄臯蘭山從軍飛轡長楡塞一從胏病臥空山行藥松間聊閉關越陌度阡少陵厲經邱尋壑何蹣跚爲語及時無自苦呼酒擊鮮歌且舞飛揚或放韝上鷹驍騰行獵林中虎

莫言富貴由英雄莫言貧賤皆愚蒙運去賢訥在溝壑時來屠釣都王公世人皮相逐華競寧知甕牖貧非病座擁奇書傲百城褏有明珠輕萬乘寄謝囂囂項領兒莫因落皃相淩欺

舉世不足處駕言淩紫煙玉鸞啟前路飛龍翼髙軒遊行霄雿中竦身入云端九州島煙九點五嶽石五拳下見向平禽慶兩小子蠕蠕如蟻相攀緣鼠肝虫臂供餱糧卒歲有餘腹果然道逄雙靑鳥口銜赤玉靈文篇云是金母使招邀燕息昆邱巓龍伯膾六鰲天吳醢神鯤棄骨若邱陵不足充盤飧誇父翻渤澥海若倒百川玉女調酒漿不足充壺尊上元拊靈瑟宓妃歌步﹖阿母開玉鑰授以元始太上之眞言誓將騎六气出入無窮門安能局蹐世間路乃與松菌爭齊年

○思悲翁

思悲翁昔騎竹馬泥城東顏如好女桃花紅探縠上樹如旋風十八從軍徵膽壯气益雄左右佩兩鞬云端射雙鴻私通馬旵豪餌敵邀奇功伏甲三十萬中夜出雲中敵覺乘六﹖﹖馬一夕遁去旃廬空逞心一以蹶事往徒忡忡日月忽行邁齒落頭巳童來歸無寸土鄕裏小兒棄我如秋蓬夜半摩挲刀與弓歌聲中咽哀思叢思悲翁悲莫極今日非昨昨非昔猛虎𨿽巳死踁踞不肯側思悲翁悲復何益

○涼州月

月彎彎照涼月月下一聲角散作關城秋城頭髙旌飛孑孑隴水漸凝聲漸咽徵人月下霜滿衣北風翦翦冰髯折將軍錦帳猶歌舞傳令中軍夜研虜平明獻馘向轅門醉臥未醒聞報鼓九重丹詔來邊頭將軍益封萬戶侯部曲惟聞行薄賞軍中嬴得一椎牛又傳虜薄關城下飲罷謝恩齊上馬

汲古堂集卷之一

●汲古堂集卷之二

東甌何白無咎著

樂府體

◆樂府體

登髙邱望遠海

雉子班

石城女兒行

采蓮曲

古別離

明月引

軍中行路

琵琶引

邊馬行

哀江頭

玉局謠送袁令君移治蘭溪

粵海賽神詞

滇海曲

督郵行

溪翁行

河翁行

尺八

迎龍母詞

滈池謠

都護行

蘭竹引

蘇小小

冷客吟

關山月

獨不見

愛妾換馬二首

夔州竹枝歌

企諭歌六首

瑯琊王歌五首

上聲歌四首

橫塘曲

紫驑馬

梅花落

閨思

春遊女

燕臺古意四首

長安少年行

春江詞

有巢者阿

同生曲二首

塞下曲七首

俠客行

捉搦歌四首

大堤曲三首

○登髙邱望遠海

登髙邱望遠海積气蒼蒼窅何在長鯨嶽嶽龍憑憑吹澇湱與風雷爭九州島爲壑三山平海若舞馮夷逐不甘而族甘人肉十百生人葬而腹吮血磨牙猶未足誰教汝狎之日日蹈波如蹈陸白旐招魂魂未回峩檣大艑開復來

○雉子班【弋人探雉卵伏以家雞馴養爲雉媒以誘羣雉而翳之】

麥芃芃雉斑斑雄飛呼雌出林間前鳴後雊豈不適寧知危機方在側雉媒飛飛髙入云兩雉相逐求其羣雉媒下伏雉在翳翼鎩尾傷錦云碎咄爾雉媒胡不仁惟懷恩養箋其類吾聞至徳之世麟遊於郊刳胎破卵鳳不來巢兔死狐悲亦至性況爾同儕等軀命惟鳥有梟獸有獍物之不仁人之鏡

○石城女兒行

石城女兒靜且姝十五夫壻執金吾盈盈掌中明月珠一朝新愛坐捐棄中道君心與予異那說當時可君意彊笑向人中不歡蜀弓﹖﹖流悲楚妃嘆上堂下堂反掌間盤石𨿽堅尙難保明鏡蛾眉爲誰好嗟爾丈夫何艸艸

○采蓮曲

采蓮歌聲斷續沙棠爲船靑絲笮芙蓉出波何綽約朝期在何許期子西陵下暮期在何處期子西陵渡東家女伴日相邀阿儂判識西陵路菇蒲短短鴨鵊飛兩岸風吹楊柳樹十里芙蓉極望平綠波澹澹綺霞生棹通葉嶼妨船重船出花潭覺棹輕藕絲相纏綿當時可君意誰遣藕花開連莖復並蒂並蒂萎紅逐流水纏綿宛轉相終始空房裊裊落秋風采掇那能得蓮子憶昔十五不識愁東家相喚共鳧舟自矜弄槳西陵蕩不愛提筐南陌頭花艷時能分笑靨葉長未解鄣儂羞一朝復一暮花落愁難度舊愛避新人新人行復故翠蓋田田泣曉霜朱顏冉冉罷紅妝驩比荷珠元不定儂如荷鏡本無光相憶音書斷相思道路長祗應夜夜西陵月獨照城南瑇瑁牀

○古別離

古別離別離各異縣異縣隔湘南何用問音信雙頭七寶簪朝采南澗蘭暮采中洲菉獨乘白鳧舟空憐隔江宿蘋花斷續開蘋香江水綠水綠蘋開映碧沙江帆夜夜泊誰家願借東流更西注好憑雙淚寄三巴古驩無處所佳期渺何許落日漢陽波悲風洞庭渚玉壘迢迢去不還銅梁望望窅難攀悲在口中含石闕鉝飛天上卜刀環裊裊商飆生菀蒻連理﹖﹖丰牀錦衾薄寒到齊紈不忍捐絲脆吳綃那堪著月下偏窺翡翠簾霜飛暗妬鴛鴦幕空思楊柳系靑驄愁看桂樹巢黃爵一朝復一朝遮莫可憐宵深閨誰與媚蕩子爲誰驕秋夢秋云薄巫山巫峽遙門前風吹烏桕樹判是衡陽無鴈渡君今不渡柰君何激楚南音穴有歌

○明月引

團團桂樹吹古香隱隱桂輪流夜光始見天垂如振素漸升海底若飛霜誰家南陌玫瑰閣何處困城瑇瑁梁東城南陌愁難歇庭中奇樹涼飆發梧桐露濕銀牀枝菖蒲夜冷金塘節白鴻並作淮水雲﹖兔猶疑梁苑雪梁苑不可接淮水渺難涉相將油壁車欲引沙棠檝可憐乞巧流螢院可惜長門玉階怨弦澀猶聞瑤柱箏漏微漸促金徒箭來年密意串雙鍼秋風緘恨捐團扇夢覺車音殷若雷望裏明河白如練圓■﹝垂夬﹞空傷歲歲期容光坐惜朝朝變別有思婦出深閨見月雙垂玉箸嗁蕩子辭鴛閣從軍逐馬蹄詔隨都護遮隴右書傳驛使到關西江潭水落魚龍靜宛轉金波寒不定沆瀣香浮漢帝盤茱萸奩展秦王鏡塵生神女寶屧輕彩含淵客鮫珠迸紅衣半落芙蓉愁芳蕤欲歇蘼蕪暝越姬采菱曲未終吳娃擊榜歌相應三五盈盈滿月飛詎知二八減圓輝毿毿鶴髮新愁長宛宛蛾眉故貌非莫遣妝臺窺粉淚直教舞榭鑑羅衣

○軍中行路

行路難路難千萬端黃牛百丈峽靑泥九折盤豈若從軍苦欲語從軍摧肺肝悲聲非關瓠巴奏哀音不爲雝門彈長城三春艸尙短幽州八月雪先寒雪寒艸短復年年絕域風光詎可延乍見梅花吹作曲巳看楡筴落如錢冠軍未返燕山騎少婦空悲蜀國絲摐金浴鐵逐輕車死國從來不顧家百戰將軍軍碎葉十年徵戍戍黃花碎葉黃花沙浩浩西日甲光寒暠暠陣云遙望聚如羊胡馬橫驅疾於鳥分麾後隊屢愆期轉戰前軍恆失道屬國功名數亦奇邊地風霜身易老風霜漸失別時面誤殺春閨夢中見斷絕上林尺素書思爲杏閣雙飛燕雙燕春來一度歸三秋何用寄戎衣夜夜遙遙聞觱篥一聲一淚落金微

○琵琶引

吐延川上秋如水赫連臺畔邊聲起女郎二八弄琵琶明月入懷風繞指流悲寫怨不關人南客初經塞上聞斷行沙鴈急衝雪嘯侶峽猿哀度云黃河捲入檀槽小千載古愁彈不了燐火熒熒白艸長月低靑塜胡天曉

○邊馬行

冰霜吹折楡關柳邊聲一夜傳刁鬥塞鴻曉渡白狼河家人夢斷飛狐口平沙莽莽漢月髙腥風獵獵鳴弓刀窟深水寒長城下盡是徵夫飲胡馬胡馬淩兢凍欲僵豈待明年春艸長冬來餉減丁男瘦咸買邊駒補官廏馬肥猶可給差徭男瘦不須防格鬭年年少府出金繒邀得盧龍塞上名豈有蒲梢輸內廏不聞龍種到邊城憶昔文皇臨赤縣材官十萬良家選出塞三犁老上庭招搖翻向南天見河魁太乙按星文邊塞家家習徵戰勤王字鏤鐵兜鍪報國書畱赤羽箭一從互市議請和漢軍日少胡日多護羗不自秋乘鄣部曲何人夜枕戈浪傳欵塞時邀賞牧馬公然北渡河胡奴解唱涼州曲漢妓能翻敕勒歌君不見明妃塜冷胡天碧一曲琵琶淚沽臆治亂安危各有人洛陽少年何太息燕支山下陣如雲鵲印誰論百戰勛坐惜龍城飛將沒至今猶憶隴西軍

○哀江頭【爲南康守吳公而作也公諱寶秀嘉靖己丑科進士配陳氏吾郡平陽人】

飛雲渡口西風急津吏停橈刺船立始陽公子甫垂髫掩抑依依向余揖詼言阿父守南康雙旌五馬爛生光寧知廉吏反爲罪諸孤藐爾身淒涼父昔驅車到公府蒿目日詢民疾苦化行遠邇期月間不圖遽坐中官禍中官榷稅來江州譏徵會斂深誅求大旗卓天天爲愁峩艦壓江江不流長江日髙一丈五傳呼奏樂頻撾鼓於闐寶帶刻麒麟大內金牌畫飛虎禿袖監奴紫繡衣銳頭惡少靑絲組長官俛首不敢言何況區區商與旅左右爛用水衡錢夜椎肥牛朝擊鮮張弓挾彈仰天射鳥飛不近潯陽天遊徼關頭弛巡邏怱傳商客偸關過駕風遠逐到南康中流繂斷官船破十人失水九人墮飛濤適值長鯨餓水中叫援呼州民州民舉酒翻相賀貂璫見說生怒嗔自謂奉書因國課璽書統轄及守臣有事守臣當我佐州民袖手誰使然民之憍獷誰之懦父謂爾璫勿怒嗔爾曹腰領無容剉關津有地稅有經越境猶然黷泉貨而曹之死夭死之豈得吾民有連坐貂璫槌牀怒不止謗牘蜚誣抗明旨禦批緹騎出燕京檻車夜達南康城南康城外合城內江水湯湯流哭聲錦衣索錢動盈萬橐垂何以供充盈母憐此別異南北誓願相隨同死生父云一身尙難保豈能攜汝增伶俜夜闌掩泣巳憔悴阿父據牀方假寐燭輝無焰雨涔涔阿母遂作無聊計開奩試檢約指環挑燈更拾流銀髻半生椎發羞艷妝貧女從來少珠翠離婁結束畱枕函與君稍佐長途費牀前再拜相決絕念妾笄年同結髮祗言偕老共苦辛何期中道生離別臺前古鏡名盤龍光與陰精應圓缺茱萸繡帶拂淸輝琉璃錯匣妝明月更有寶劍名純鉤龍藻龜文炯明滅寒光歷落粲星辰白虹糺結流霜雪願得周防君子身要見時危秉風節袖有一雙七寶囊低垂四角同心結願言分贈兩侍兒薌澤芳情未消歇女兒未長兒尙孩撫養宜均理無別桁上猶存蛺蜨帬笥中尙有鴉頭襪君今遠道勉加飧莫因死者生摧折生者不媿死有知豈羨兩身同一穴叮嚀告父父豈知夢裏微聞語聲咽小兒抱頸女牽衣絮泣漸低燈漸滅平明呼毋惟空牀寧知阿母懸髙梁阿父見母死抆血裂中腸兒女見母死恨不從母亡闔城聞母死擗踴咸如狂中有但夫人八十鬢髮霜開我東閣廂著我素羅裳倉皇備牲醴命僕舁黃腸【時城中但夫人八十餘遂以沙木棺見贈親視殮含舉祭】親爲視殮含三繞母屍傍抗聲慟爲絕陰霾四塞天無光錦衣惇迫難久俟薄俸那能具行李父老吞聲爲醵金商略通衢寘方匭閭閻士子納銀錢村莊婦女投巵珥三日得鐶三百餘空城大小隨行車呼天遠徹一千里道傍聞者咸嗟吁天王明聖臣當戮詔發秋曹先系獄中山未白樂羊書秦庭豈少包胥哭一物終回造化仁六幽竟藉陽光爥不分生還見故鄕驚看兒女錯成行短衫紫鳳半零落小子呼爺能繞牀夜闌秉燭猶疑夢悲喜交並轉沈痛幾回呼母聞不聞嘔血撫棺惟一慟孤臣九死輕一毛天心未寤生何聊愁聞稅監益驕恣豺狼滿道人蕭條每當素食慚無補風霜只益臣心苦願逐龍逢地下游聖意中回臣得所一朝臥病絕復蘇之死猶呼臣有負我聞此語空咿嚘古來釀禍寧無由未論遠鑑漢唐事得不哀痛汪王劉憶昔肅皇興楚澨啟沃君臣同一轍刑余祗合供掃除豈得預參藩鎭列江南安枕七十年忍見今時更騷屑吳公吳公君莫悲臣能盡忠妻盡節千秋正气塞乾坤爲雷爲霆有餘烈忠魂儻拜永陵云應抱遺弓淚成血

○玉局謠送袁令君移治蘭溪

玉局山頭月彎彎玉局山下車班班紞如五鼓侯出郭前車不行後車卻白頭父老前致詞願後止車立斯須昔時猛虎滿中路自侯之東虎北渡昔時蒼鷹攫人食自侯之東鷹斂翼昔時蠡賊食我谷自侯之東谷蕃熟二月繅車聲拍拍未離杼軸官催迫我今有繻兼有帛四月麥苗靑蔌蔌未登場圃官催督我今食粱還食肉何以餞侯百壺酒願侯少畱斟大斗湯湯之水橫春渡來從西來去西去去時何早來何暮方舟蕩蕩江之滸前船撾鼓催搖櫓婺人式歌歌且舞爾歌何長我何苦須臾張帆疾於鏃我們仰天何所祝祝侯長年綏百福

○粵海賽神詞

炎海紅雲蒸遠島日照林花映江艸蠻奴兩兩茜裙新齊到廟門聲似鳥擊鼓刲羊與神語八節願神長作主丈夫捕捉饒蚺蛇小兒撈漉多龍鰕更向商船得文貝還從夷舶收丹砂丹砂文貝到州府易得金錢不知數與奴買錦作長衫雙帶交纏長命縷此時賽願來掛旛更繡花鞵施神姥

○滇海曲

人間信是滇南好四季春風自花艸行人齊唱梁州歌曉日曈曈抱珥河僰婦妖妝美姿首數貝四莊爲一手綠云髻嚲鸚哥花紅潮頰暈檳榔酒西連夷峒接貴陽蛇虫吹毒蠻煙黃崖蜜能甜與郎飲願郎莫漫苦思鄕

○督郵行

寧入虎穴捋虎須寧縋龍窟探龍珠莫令足迹入城市督郵伍伯怒气麤督郵索錢猶自可伍伯苛求急於火誰言城市無人行夜半中逵猶哭聲

○溪翁行

溪田犖確河田沃瘠土民勞膏土樂河田多收十斛餘年年不肯全輸租溪田收薄少生計刈薪賣谷完新稅春來月出不聞歌昨朝社飲無人醉溪翁但羨河田丰家家甕酒眞珠紅

○河翁行

老翁耕種居西村白頭不到城東門翁言淳朴日非昔我覺勝兒兒勝孫大孫自詫能當戶負租往往淩田主日斜歸自縣門來桑下乘涼說官府

○尺八

紫玉嘶風橫尺八長聲割云淸吐月洄波湱劃海西流黑河千里﹖冰裂瓊臺獨立愁煙穴銀浦隔簾垂素虹艸頭風急不畱影捲入燒煙驚夜鴻楓林楚客歌楚只夜半魂歸渡江水

○迎龍母詞

龍母爲永嘉蒼山周氏女女汲於溪得文石焉誤吞之遂有孕及娩產一龍飛去母亦驚死土人爲像祀之數有靈蠁郡大旱有司每虍﹖虧禱迎母母至輒大澍帝遣祝融封海水踆烏渴飲神呵止三山石裂綠塵飛鰲背半枯甲光紫桂旍孑孑芝蓋團山蒼天碧江鳴湍神巫胡咒踏風舞阿母髙居玉府寒湘煙細綰雙鬟小一葉隔江飛白旐風生馬鬣炮車云手撤天膏輸地媼漿涼糈潔告﹖功紞紞鼓聲香霧蒙旗腳龍孫秋蚓細車箱魚媵眼波紅弱流三萬窅何在十洲藥老無人采佩裏珠光如玉盤好借吸漧娑竭海

○滈池謠

滈池遺壁華陰使碭山眞气如流水珠扃曙夜爛明星牧羊之子窺魚燈空空下天豈不錮銀海金鳧忽飛戈雨消玉馬澀秋煙囓盡龍魚石花吐酸風吹淚漫如澠礪劍有人登茂陵

○都護行

龍沙連連城百雉廣場日射城煙紫天低牙帳魚鱗開燕尾捎霞都護來下馬風髯吹颯颯翠幙流波動金甲六花應鼓塵不飛龍鳥陰陽倏開闔炮車雷野陣云崩馬足﹖﹖辰﹖﹖辰如渡冰奔蹙忽疑行萬里欲蹋臯蘭平作砥須臾列戟寂無聲煙冷平凝天若水都護下來神不驕蹴立營門親射鵰鵰橫箭急錦云墜萬騎前遮呼萬歲願抽一羽天山平歲歲奉君君莫棄

○蘭竹引

吳門王校書百谷嘗以馬姬所畫蘭竹題詩其上贈予今姬且歿而校書老矣披圖嘅然系以此詩

怨竹愁蘭楚江尾欹煙濯露臨湘水﹖硻黑﹖南墨印驚鴻轉惜花魂抱春死穠情弱骨沈秋塵蔣姨佩暖梨花新雙鸞霧影月輪細楊柳誰歌劉采春阿敬心情詞宛轉渡口雨消涼夢短不獨盤龍蛾影空書生鴉鬢如鳧翁

○蘇小小

錢唐何兒騎白馬日斜眼醉西陵下蜨媒上下泛煙空粉華蘭露嗁春風湖浮碎鏡荷爲蓋風曳纖蘿動裠帶艷骨埋香夢不消月下妖狐學人拜

○冷客吟

風花如夢云冥冥五陵俠少春憑陵雙童夾馬問何處馬熟秦蘅采芳路山屏六曲小藏天柳窣銀塘顰欲煙蟬熨香霏寶釵暖眼纈紅潮玉船滿瑛盤無聲罷躍瓊沈水火中歌纂纂歌纂纂舞傞傞樂方宛轉入變多罘罳半昏月低河南鄰冷客束書卷燈下空腸轆轤轉殘星晱晱雞三號觚稜日近天門遠

○關山月

明月淸秋夜關山柰別何桂輪光未滿艸露濕仍多團扇憐齊素單衫冷越羅林霜凝曉液池鏡委圓波夢斷宵碪徹愁驚旅鴈過因風將玉塞流影度金河拭淚銷紅粉顰眉損翠蛾白狼猶轉戰朱鷺未賡歌苜蓿驕胡馬烽煙散橐駝深閨長閴寂芳歲易蹉跎爲問徵西將何時議止戈

○獨不見

日暖百花香天淸雙蜨黃菖蒲隱玉甃楊柳覆金塘離思縈宵夢愁心倦曉妝月寒照膽鏡塵暗合歡牀夜舞憐垂手春遊憶采芳故情那可問新怨若爲忘捉搦閨中曲盤陀塞外裝經時沈鴈素蕩子隔漁陽螙粉銷文管虫書上畫梁鷾鴯仍引子鸚母﹖鳥尙呼郎容鬢韶年攺風煙別路長何時歌入塞笳吹笑還鄕

○愛妾換馬二首

佳人殊姣好神駿故權奇易判傾城質難逢歕玉姿笑譚揮絳袖拂拭控靑絲躡景歸新主行雲傍阿誰驕嘶來上廏掩泣下重帷他日蘼蕪路鳴鞭去莫遲

花外回金勒尊前遣玉人但看朱鬣好不惜翠蛾顰駿蹴霜蹏玉鸞銷匣鏡塵夜拋紈扇冷春試障泥新女子閨中態男兒塞外身亦知難再得不敢失騏驎

○夔州竹枝歌

巫山巫峽路難憑灘一灣來山一層上峽𨿽遲來卻速有朝一日下江陵

灩澦灘偏與水爭水奔石怒作雷鳴不知嗚咽緣何事好似郎心長不平

山精曾作【音佐】蜀王妃又傳望帝化催歸明鏡尙畱墳上石催歸長向武擔飛

後園隙地種胡麻鷓鴣飛上紫荊花白酒黃雞儂自有錦城𨿽樂不如家

天際遙看是瞿塘百丈牽江一水長才過黃牛還白馬爭教客鬢不成霜

人言宋玉恁荒唐浪傳神女下巫陽秋來好作還家夢舟過陽臺莫漫狂

釃酒黃陵古廟中也知來去不相同上水苦難來水易願神莫送下船風

○企諭歌六首

健兒赴沙場永隔親與舊結交異姓歡生死得相救

誰言金極堅金堅未爲極願得弟兄心生死長不易

有粟當共舂有布當共縫我心無偏頗甘苦得相從

作將須作楗作軍須作伴一箭折不難十箭折不斷

生兒遠從徵不如不生兒有痛儂自憐呼母亦何爲

阿母生健兒不作阿母力健兒在萬里呼母何渠益

○瑯琊王歌五首

男兒如絳鷹有錢始插翼買酒就壚頭寧論兩相直

林深鸛鵲驕水深魴鯉躍遊子投主人願主長安樂

瑯琊大道王車騎何爛爛夾轂紫髯奴一盧呼十萬

瑯琊大道王瑯琊復瑯琊前有七寶蓋後有七香車

人馬去如龍雄猛不相下除是廣平公方能騎此馬

○上聲歌四首

男兒水性虫百折不可回一旦化風燭寸心忽成灰

情癡因有情無情癡更絕儂見鏡中花引手欲攀折

人言儂了了我言儂漫漫相見不綢繆縫衣過夜半

別儂忽經時見儂定歡喜寧知相見時掩泣不得止

○橫塘曲

玉人弄柔櫓掩抑橫塘歌紅煙漾半臂光風動湖波盈盈忽不見脈脈傷如何雲散數峯出潭上靑嵳峩

○紫驑馬

赤驃弄嬌嘶長風入四蹏玉鞭輕未下朱鬣剪初齊性潔嚴芻秣材馴習鼓鼙健兒兩相得心事玉關西

○梅花落

一樹照銀塘朝光動曲廊雪添殘處片風和落餘香遲暮愁難寄關河夢易忘折來不自惜掩鏡濕嗁妝

○閨思

好是朝來懶獨愁明鏡前徵期恆失半追夢不成圓柳暗晴疑雨花深暖欲煙何時分笑靨滿眼剩春眠

○春遊女

遊女系春情花明屢誤更曙妝殊未竟鄰伴巳相迎巧鬭山眉淺寒禁霧縠輕小姑初出戶失喜報新晴

○燕臺古意四首

飛烏動曉光日照郁金堂露井桃花短銀塘柳葉長明珠縈帳頧郤月覆釵梁髣髴珊瑚枕餘歡半眤牀

疋練擁霞綃相憐馬影驕儂家一步地玉河雙板橋輕愁復輕笑含怨本含嬌不比﹖﹖鑾江水朝朝暮暮潮

盈盈曲房下步步綺囪前拂鏡鸞銷翠彈箏鴈促絲池分花並笑月愛影雙憐莫學劉生俠邀封向酒泉

雙尊設夜酒三月試春羅碧玉工言語靑琴善笑歌千金常恨少百歲詎云多誤殺金吾子通詞托素波

○長安少年行

太平天子都俠少美淸矑遨遊分勝日調笑就當壚官柳藏三市宮槐夾九衢千金消一擲每道不曾輸

○春江詞

初日漾微波東風吹越羅桃葉渡江檝蒲帆上水歌楊花隨處有春酒困人多隔浦遙相識盈盈問阿那

○有巢者阿

有巢者阿郁乎累累人行冢中不知其悲艸肅肅來兮班騅

○同生曲二首

沙上鴛鴦接翅飛鏡花雙笑午風微但願連房齊結子不辭露下褪紅衣

並蒂連房一樣妍一莖偏得兩頭蓮露珠不定隨風轉个不成圓个又圓

○塞下曲七首

萬馬嘶風墮塞楡髙秋校獵出飛狐校前裨將新車騎戲下鉗奴舊骨都

半規明月照燕山一夜秋風入漢關萬里黃雲沙漠漠健兒騎馬射鵰還

營門閃閃掣霓旌壯士吹笳月滿城緩帶幕中多揖客夜深燈火罷談兵

交河莽莽接狼煙風急楡關漢月縣車騎飲冰朝受命鐵衣犯雪夜臨邊

城上驚飛白項烏黃蒿隱見跳黃狐數聲刁鬥殘星落獵獵酸風亂馬呼

春艸年年怨別離生還不分及瓜時天寒蟣虱生金甲雪暗龍蛇落畫旗

雪添宿將明朝鬢霜敝徵夫五夜裘事往書生輕血戰浪聞鵲印拜通侯

○俠客行

不受平原國士恩夜駈驑馬出夷門酒酣笑睨蓮花鍔肝膽逢人未易論

○捉搦歌四首

峭颿須快風快馬須健兒及時不作樂安用錢刀爲

錢刀千萬餘去作陽翟賈大婦炙笙簧小婦前溪舞

大兒如踞彪小兒气食牛大兒火浣衣小兒狐白裘

壚頭夜呼盧千金輕一擲笑殺南鄰翁白頭一縫掖

○大堤曲三首

大堤臨漢水水上朱樓起日莫嬌殺儂窺妝明鏡裏

郎來何泄泄投筞向儂家階前楊柳樹系卻﹖牧廠文﹖眉騧

江月明可掇鳧舟小於葉與郎爲水嬉乘流不須楫

汲古堂集卷之二

●汲古堂集卷之三

東甌何白無咎著

五言古體

◆五言古體

山雨閣

詠懷十二首

感述十首

飲酒五首

奉贈馮元成學憲四首時予客金閶

贈王涵虛

三子詩三首

張子叔相

王子用敬

宿羅峯寺寄陳公衡令君

吳仙姑詩二章

夜懷

甌江曉發

白鹿社成同諸子集謝康樂西射堂詶社長龍君禦先生得行字

陳公衡明府服除北上以書招予不果往賦寄四章

同龍君禦劉忠父王季中詠得松際露微月

答王伯度孝廉首

重過龍溪舊隱挽王恆叔先生四首

挽林初陽先生二首

白門送梅泰符走楚哭邱潮州二首

雜詩十三首舟行彭城道中作

同潘景升遊西山宿摩訶庵聽無絲上人彈琴

摩訶庵懷愚公

香山寺同景升作

從香山西嶺登山頂遊虹光寺入寺禮千佛殿殿圓如規金碧輝麗創自成化間中貴人仿髙麗金剛山遺制也

宿香山來靑軒遲程仲權不至同景升作

碧雲寺

遊玉泉憩呂公洞晚眺望湖亭作

遊西湖過功徳寺至髙梁橋作

四子詩四首

別三子詩六首

南雁蕩紀遊詩效長慶體八首

遊黃公洞之次日將取道南雁客有談玉蒼山之勝者娓娓不得休遂決筴先從南港登蒼山然後降而北以達於南雁是夕買舟蕭家渡乘月嘯歌舟人莫之測也

從蕭家渡易舟至黃浦次日登蒼山山在萬山之頂磴道險絕凡歷三十餘里始底寺寺曰法云其邱壑𨿽無奇詭閎麗之觀而四山幽寂如太始亦人世一絕境也中有龐眉道人自言四十年無城市客至者因呼道侶出迎欣慰甚至是夜止宿東樓曉起禮佛畢遊後山牛角巖諸勝頃之大風拔木寒气襲肌道人雲山北有古湫神龍所宅也故時有云物之異詰旦間道南鴈寺主遣一力送至焦山而返予爲惻然別去

下蒼山行五十里日晡宿報寺

出報國寺行十餘里窅無人聲蓬藋荒穢信猿狖所都也予時時以杖擊石或作歌嘯聲以自壯二子頗瑟縮也頃之兩崖忽斷旁一仄石隱隱若有行迹者予躍而登再行數十武得沿溪小堤焉豈舊志所謂采孳徑久茀而不可考者殆此耶又行五里許邃谷開朗峯巒奇拔峭咢駭觀不可名狀山下始有居人咸相訊稱異因指點予渡溪至山半卽仙姑洞矣

由采藥徑折而南渡溪至半嶺抵仙姑洞洞廣畮而贏上倚絕壁下臨陡岡洞前羣峯衒異爭奇令人應接不暇卽昔仙姑得道處

仙姑洞左側有小洞如合橫木可登中有石竇透天名曰月牖洞中僧﹖柱偕予從月牖躍上捫葛數仞而達於絕頂上有石梁天獅峯諸奇迹在焉

信宿洞下曉別﹖柱下山土人以小艇濟客午後達江滸悵然有作

晚至栝蒼遇雨宿道院

偶書二首

○山雨閣

有渰興崇岡﹖陰轉淒薄微雨自遠集祁祁度江郭密翠結重林寒淙漱幽壑散發披縹緗平明坐菌閣猗蘭冒綠蕤夭桃破丹萼疏麻時未華新篁始苞籜常恐昰﹖鳥鴂鳴涼風振飛藿撫化徵在今履往嘅如昨悲來命尊酒持觴望寥廓夙好時不存喟焉念離索

○詠懷十二首﹖

春陽無私阿吹萬揚其華屑林吐潛穎叢薄敷丹葩羣芳﹖﹖﹖晨露緫翠披朝霞寒谷有孤桐托根交礧砢繁霜封下條密霰塗髙柯鄒律不復作歲晏長婆娑旅客惡離聲況與所知別豈不戒前塗牽衣遽能發僕禦中夜飯昧旦踐冰雪眾星爛以繁遊雲互明滅夷猶循江介引領望天末寒飆鳴枯桑空林動蕭屑襄土嘆滯淫感舊思超忽搖搖揚風斿肅肅離弓﹖﹖筈百年天地間胡爲獨淪沒桂樹何團團桂枝何濯濯人言故鄕惡不願它鄕樂

憶昔十四五獨行無前堅長飆鼓洪濤飛雲薄髙天神往與之俱躍然思孤騫少齒不恆處一紀忽我捐宿瘵銷精剛繞指兒女前快隨境易盡壯與年俱遷雄心日拓落思耕南垞田南垞美邱壑蔥蒨復芊眠深澗饒靈藥丰茸冒紫煙禾黍秀廣隰煙蕪曖平阡野蔌不待藝山廚自疏泉逸民吐芳訊近枉招隱篇終當協幽期素襟良以宣

邅徊遵廣陌遊目曠無垠晷運變金素凜冽寒中人枯林激勁響崇岡翳﹖云霜露蔽平楚狐兔跳荒榛所次鮮故物幽陰明積燐行邁以延佇亹亹交悲辛誰憐漆室女長嘯非懷春

埏埴以爲陶斷木以爲尊混沌宛其質太素日巳刓在愚傾智力居蚩希令顏來者殊未央去者何班班不見三尺童詧詧盱衡間

結髮充下陳侍君金幄前葛藟附喬枝兩意相纏綿燕婉未畢席恩幸忽中遷玉澤揚雙眸夙昔中所驩翠翰象雙蛾夙昔中所憐睕睕亦自嫵胡爲蒙棄捐妾豈有所故君自爲蚩妍末光不我燭授色空聯娟帝堯讓天下武仲暢髙辭君乎行歸休無用天下爲■﹝鼠晏﹞鼠期滿腹鷡鷯蔭一枝庖人不治庖屍祝寧代之逃之舍逆旅竊冠來見疑咄嗟小夫智竿牘殫精思斥鶡翔蓬蒿蒼蠅越庭階章亥步四極但爲爾輩嗤慶者朝在閭弔者昏在門慶弔相倚薄生死疊朝昏往者解其弢來者麗於藩白雲出滄海黃鵠離哉翻有身無羽翼安能去畢喧憂來其如何且爲陶一尊素商鳴枯林气肅寒蕭蕭秣馬臂蒼鷹鷹厲馬亦驕象弧佩兩鞬俠少三五曹並轡出平陸獵射向遠郊鳴弓期飲羽剸革試吹毛荒荊起窮兔靑雲落雙鵰足下無峻阪飛鞚越山椒藉艸選平野割鮮付中庖未知白日暮所志貴輕僄佚宕娛心意一旦劇千朝朝爲豎儒子白首隱蓬蒿

平原見遺構嵬峩王者居百常擢飛觀十里互長衢毚兔襲堂下澤雉雊前除虹蜺落井幹綠錢蝕丹樞塵序歇鍾簴松風起笙竿斷碣臥宿莽何代爲誰歟身名悵巳往榮勢皆焉如一下雍門涕拊膺獨躊躇亮節須勁絲晚歲須良田葵以材自衛樗以不材全荑稗勝五穀菉薋襲芳荃君自行仁義安用旁人憐守黑以爲式先民有遺言

望舒翳繁云熠耀揚微光羲和出東海爝火戢余明鷽鳩何宛宛閒止鳴於桑鳳凰擊千仞鯤鵬薄天翔壯夫志往古齊民營故常出門駕言邁驅車覽大荒春華一以擲老大用惋傷

○感述十首﹖

春气被廣宇步出城東隈荑楊覆綠水鳴鳥和喈喈粲粲彼姝子被服何麗佳嬌若華云舒流光與徘徊掩抑有餘思望遠若有懷明璫徒在禦蹇修誰爲媒容光曠難接日暮空遲回

離離豫章樹童童北山頭本是同根株斧斤來見求裁爲合歡殿匠石窮雕鏤丹漆自相結虯龍自相糺正直固本性美材翻見尢寄謝■﹝木虖﹞與樠何當守故邱濯濯吐綬鳥錦毛五文章朝飲華池流暮唼﹖圃糧照水每矜誇竊比鳳與凰何意北山羅亙云方髙張羽翮忽見觸鼎俎巳在傍質微不自衛徳薄宜見傷安知冥冥羽寥廓方髙翔

白龍銜明珠冏冏吐明月一罣豫且网江海徒空闊本爲報君恩何虞見屠割失據將安歸壯士空抆血遊子撫長劍出門萬里餘黃鵠厲其翼四海在須臾寧知天遊子揮斥窮八區登髙望城郭粲粲裏與廬炙簧間鳴瑟出入王侯居气候咫尺間寒燠亦巳殊蟣虱處褌帶亦有逍遙墟

貧士懷溝壑所憂饑與寒寧知陰陽患亦在狐貉溫況復厭刲割膏火中自煎彼此旣共之玆理將誰詮緬彼古賢達寒暑疇能遷易是罕有闕至淡無所先淸風颯然至自謂羲皇前

志士秉貞則衝淵恥浮誇諍女懷幽閒姽婳謝紛葩中園盛桃李粲粲揚其華乃知招搖者艷笑方同車幽並有奇士猛气聞流沙應變若轉轂操略無常家適感風雲會爲君行負戈一戰舉老上再戰收渾邪忽朝八讒間蟻穴潰江河東市向天嘆日盡將如何峩峩文杏堂兄弟有四五三兄侍中郎車馬爛門戶二弟縣小吏盈盈出公府堂上具酒漿堂下陳鐘鼓阿母邯鄲倡阿翁陽翟賈翁年七十餘十九在行旅問翁今何之揚颿下荊楚

禾首倏巳變中野塗朝霜葛屨不適趾內手知風涼出門有合轍同堂或殊方琴歌鬥酒宴婉孌輸中腸相於且相樂明日非所量

○飲酒五首

何生故廓落以不任力作故貧貧無事事乃事事酒耳熱放歌聊以自見命曰飲酒

今日有名酒朋好多驩悰園禽懷好倡豈必拊鍾鏞林菘晚登芼豈必割鮮丰班坐屢迷次爵行或連雙上客稱旣醉淥尊辭載空客散夕霏暝素月隱東峯嘯傲得所遣庶以養顓蒙

孤根居後零陵苕乃先替的的春陽花安能及秋媚宿昔繁華子過時嘆凋悴昔聞王子喬寥天獨遊戲未假鶴背風天路亦芒昧愚者居其華達人解冥會不如九醞醝優遊以爲歲

夷世無窘步明時多俊民生也失其方坎壈嬗相因世路坐自左瓠落無所成汲流幽磵底伐木淸江濆晨起戲稚子欣然遂忘貧歡言命春醑燕宛及芳辰養眞謝天伐褱古躡淸塵偃仰秉微尙冀與達者論昔我二三子周旋大澤中橫騖下峻阪耳後但生風趨足及奔兕翻手接飛鴻淩厲失千里四瀆爲礨空年命若朝霜本根離斷蓬靑鬢幾奄忽伯彊不相容白日隔長夜枯楊閟幽宮安用千載名鉛墨殲其躬我今解沈飲達生以竢終在世苦不足遺恨柴桑翁

曜靈欲西匿西山郁嵳峩白雲自南來翳止媚層阿回風被梧檟流輝相蕩摩托思每獨往挈杖聊婆娑來歸息櫩下微月桂庭柯新婦罷機杼中廚飭園蔬瓦盎開晚酌濁醪瀉春波數斟巳復醉拊缶還成歌貧賤自倨貴榮名當柰何

○奉贈馮元成學憲四首時予客金閶﹖

皦皦麗圓景眾星爛髙天廣庭伐鴻鍾蜚聲何淵淵靑黃間黼黻微澤難爲宣志士營萬古寧與齊民肩夕遊瀛海外朝覽昆邱顚饑食瓊條蕋渴漱神瀵泉飛飛野田雀願隨黃鵠旋雀小毛質微鄙薄不足言黃鵠摩天風一舉周八埏

﹖鳥安事黔圓璣安事規物理有固然所性良不移君子夙於邁行役遵九黎岑牟易文蛇圜冠冒雕題文教鬯荒裔皇風亦披披驅車下修阪眷言循舊基莊馗多儁士大道何委蛇列象自森著維天有南箕滑和誠乃疲含道故不攜至人秉元鑑觀寂遊無倪冉冉白日䢐落落朱華逝一吷百年中誰遘千秋會萬里始屐綦胡不策良驥中夜獨邅徊營營憺忘寐攬衣不及緣出門誰爲媚傍人非一心安能詧予異妍者自爲妍齊姜坐顦顇

窮賤常畏人客行多苦辛旅食古城隅朱明移芳春夕登崇臺上遠望饒風塵翳郭挺茂樹吐澤出﹖云井裏非吾土所遘少所親眷蒙君子顧中懷俱未信旣無雙玉盤何以通殷勤日夕攬容暉結夢交心神

○贈王涵虛

搴芳涉江介江介多驚瀾上游不可觸下游風以寒菉葹被原澤柰彼茞與蘭羨子秉髙韻弢精善閉關珍簟翳林樾藥房負山樊日夕接淸燕塵襟一以殫萬里無迅波千頃涵澄淵辺流媚餘暉鑑止披﹖言胡爲走紛境杯酒生憂患永矢保貞素歲晏期來旋

○三子詩三首﹖

三子爲王子贊夫張子叔相王子用敬贊夫被服儒者悛悛質行叔相赴義慷慨所在賢豪虛左之用敬闇無文矣至譚名理超超﹖著總之博雅遒逸實東南竹箭也三子者故相善亦善予

贊夫好修士沈冥應舒捲黃河觸昆侖伊誰瞰淸淺瀺灂竹素園微辭亦﹖遠大音本希聲居訥乃至辧千秋寸心長孰謂君卿短

○張子叔相

爾生季葉後深心托千古爾居東海壩藐焉卑九土元液漱萟林縣流寫譚麈意气莽無前賢豪盡虛左濡翰蔚千言天吳泣夜雨

○王子用敬

王郎丹臺籍誤落風塵緣咄哉誰氏子乃在帝象先嗒爾如槁木泠然出冥筌紫髯張繞喙超超吐﹖言

○宿羅峯寺寄陳公衡令君

夙齡慕離俗漸欣塵事疏偶赴道人約遂造雲中居一磴入天色臺殿涵空虛曲廊轉深窅南向開精廬法侶兀相對山影靑衣裾林吹蕩香气錦函開寶書石鼎煮新茗飛泉落中廚巳覺羣有泯坐令諸累袪寄言軒冕客深心方晏如

○吳仙姑詩二章﹖

仙姑爲張惟光文夬母也靈迹甚著

神秀啟泰媼靈修謝紛葩眞气漱元津容光揚蕣�金記授南嶽默念朝東華豈不處喧卑深心托髙遐七莛閉兩扉玉根發靈芽蛻彼稠濁境睠言淩九霞登晨擁絳節神飆翼鸞車嗟彼下土士胡能測其涯靑金襲气母上元竦靈步萼綠旣飆行麻姑亦霞騖乘蹻趿太虛橫空以徑度翺翔三素雲遊戲雙珠樹母氏寔聖善應世徇所務﹖徳苞上眞令儀表貞素琬琰巳書名人間或形寓天鼓隱泥丸翛然啟仙路苕榮怨素商芳翹委霜露事往迹空存神飛形若遇碧落何泬寥緬邈遊仙賦

○夜懷

微月起東嶺西林生素光漸漸度松秒照我窻間牀秋气送余爽池風延夕涼百念忽如繹偏來玆夜長

○甌江曉發

雞鳴啟嚴城遊子遲明發篙師趣越舲徵橈暝相戞淒浰交遠風沿洄洫十月海霧亙微茫江流但漻扶桑蒸赤霞東方漸昭晰四望珊瑚平翛然坐溟渤

○白鹿社成同諸子集謝康樂西射堂詶社長龍君禦先生得行字

躧步西射堂西岑何崢嶸宿楚交遠風虛櫩閟幽淸池艸寒未歇園禽時變聲謝客昔剖竹登頓窮山行一麾樹秇苑於焉浣塵纓斷礎非故物方塘猶故名夫子後來秀橫騖軼羣英芳筵集時彥雄心托沈冥摛藻振前烈釃酒弔山靈驗故無淺寓悲新緬深情玆往知爲誰俛仰空匉匉天地若旦暮日月無機停惟有盈尊酒庶幾稱達生

○陳公衡明府服除北上以書招予不果往賦寄四章﹖

獰飆扇平野白露塗髙梧涼气率巳厲素月鑑前除■﹝浖虎﹞■﹝浖虎﹞石下泉濯濯遡文魚遺我一函素長跽開素書上言久仳離下言郁以紆自我與侯別日月不恆居豈無靑瑯玕聊以致區區山川莽難卽炎海不可踰縻縻向永夕儃佪獨踟躕

維侯昔於邁駕言循舊疆方舟別江介江流日湯湯河漢隔牛女機杼不成章枉渚信洄潮風波奄相望疏麻擢素華蘭薄雜幽芳豈不懷同好侘傺不遑將我心自昭晰匪侯誰見明悲歌激回風壯夫郁不揚食蓼常苦辛衣葛常苦寒居人念鄕故寧知道跟艱道路旣不易前期何由惇夙昔夢容輝被服都且閒遺愛常在弆別遠易爲驩中情申婉孌展轉隔河關攬衣不能寐撫琴獨流嘆

飭駕戒徒禦肅穆揚光儀昧旦念王程眷言遵皇畿緬昔宰江邑胡爲倏去玆冬日同所愛春陽無匪宜大造不偏阿誰能詧其機維以被八荒豈曰寒谷私願言崇明徳歲晏獲所期

○同龍君禦劉忠父王季中詠得松際露微月

悠悠美淸夜松月湛華滋素娥媵寒兔纖阿駕赤螭葳甤紛翠葆的皪動金支彩暈蕩千鬣蒼云隱半規乍展火齊展交映珊瑚枝移陰淸覆地流輝低入帷歲晏中林思佳人浚谷期無能駐淸影君來復幾時

○答王伯度孝廉首

孤云行待族介麋鳴索羣淸風扇中野芳艸揚其芬在物各有媚人生亦相因之子振嘉運﹖龍躍云津神期托疇昔婉婉甌之濱結言展中愫風義良巳親興文軼時軌遵塗響然臻秋條綴朱實累累一何蕡豈比苕與蕣朝榮委飆塵汨汨向千載此義誰當陳玉衡攺﹖律芳歲熙靑陽仳離感流邁驅車辭故鄕公子惇夙好肅客登髙堂林園奉淸燕列簋交圓方蘭阪曖素月文魚躍方塘深夜駐﹖景明燈爛朱光鮮澤被華薄夕穎揚微芳婉孌二三子顧我相徜徉掞藻粲朝霞陳義明秋霜躧步良以窘踽踽岐路傍聽曲苟不詧誰爲發髙倡撫壯惜往日興懷增慨慷【時予客伯度尊公無漏園同金元玉林孺苞諸君子結盟】

文鸞始離鷇鼓翮無璇霄龍駒竦閶闔長鳴躡流飆若人挺明淑英聲起方髫靈賞契夙惠神理資﹖超遠韻聳煙嶠淸悰暎霞標夙昔遘昌運遴才冠時髦漢貂繼髙軌令問能宣昭白馬金匝匼名都美遊遨文昌郁雙闕咫尺未見招被褐隱明月焉知中所操霜幹豈不苦蔚爲百尺條願假六月息水擊搏扶搖天臺與天通髙髙上無窮是何三老公松喬與韓終云嬉驂白鹿天遊駕飛鴻囊有一丸藥燁如五采虹服食延萬億羽翰淩長風我欲往從之捫蘿躡巃嵸朝棲紫煙館夕憩靑霞宮長跽乞此藥綠﹖﹖觔變方瞳霧術渺難卽金緪懸髙空僊路信可討人世難爲工願君抱貞則年壽侔華嵩【時予將討天臺之勝伯度以病不暇同往】

○重過龍溪舊隱挽王恆叔先生四首﹖

予從丁亥歲過訪先生今再宿山中俛仰巳十六年而先生墓艸宿矣慨然成篇

挈杖城東門儃佪靑溪陰茹嘆戚故術含淒遵舊林興言眷明徳永嘅交予襟懿彼萬夫特容暉蔚璆琳結志太初上抗迹靑霄岑韜世寄遐矚練景托深心修辭凖前哲神解流徽音夙昔展良覿紲馬蘅臯潯晤言匧﹖心燕娭披豁共窺臨涉瀨漱淸冽登臺眺嶇■﹝山欽﹞奇文旣間作芳尊亦時斟䢐運逝不處代謝疊相尋長往隨化遷晼晚行巳侵緣情一停憩結轖疇能禁宿莽日潛翳異翹自幽森淒飆颯虛牖繁英矯鳴禽迹邁戚不淺憂來感彌深掩抑山陽賦怊悵雍門琴昔遘休明會陽徳方會昌夫子翳朱鳳天衢欻來翔苞彩掞星漢離離五文章千秋一嘉遇薄言甌水疆顧予粲玉齒詒以瓊佩纕薌澤襲四座菲菲吐芬芳乃謂爨下桐出自嶧山陽樛枝塗密霰孤根淩嚴霜斲之絙朱絲泠泠發髙倡上弓﹖﹖中流徵下弓﹖﹖葉淸商何意垂朽材得充君子堂昔棄豈殊質今收乃稱良懷此太古心天地浩茫茫一往不可復零落歸山岡絕慟將何言人琴慨俱亡

至人練正靈﹖思薄寥廓駕言命玉鸞天行周五嶽【公有五嶽遊艸行於世】觀日捫岱宗探書討衡霍三花擷少室鳳吹聞伊洛爰躡太華蹤載寄恆山矚翺翔覽無垠垂言良有托仙人王子喬中天自乘蹻胡弗挈其袪從之乞靈藥悲同座隅■﹝服鳥﹞事異雕陵鵲平生意若人淵情抱沖漠觀化排冥筌匪爲世人度千載一來歸寧知華表鶴

乘化會歸盡一气相推遷彭殤匪異致良爲今古然天路絕窵窅羽客徒空筌太上葆﹖徳余緒垂微言夫子應靈符發藻瓊臺間禹迹達九土亥步窮八埏逖覽極神變含毫多所宣桑記相蕩潏郭經表衝淵功成告靈嶽襲以靑瑤編粲粲當路子被服都且鮮鮮華就霜霣微芳逐時捐寧知霄雿士飆車戲紫煙磊磊澗中石鬱鬱山陽阡埋劍吐云虹騰光爥髙天

○挽林初陽先生二首

余昔過赤城得侍先生杖屨玆來先生巳圽其孫孺苞孝廉孺敷進士向予道故遂有此述

丈人南國楨董道秉孤操寔抱濟物心乘時托埋照衝情寄霞表杜機臨海嶠余昔侍巾綦褒然顧余笑遐舉接鴻冥髙騫發鸞嘯陰陽一以移瓊臺掩丹竈明徳久彌芬情至能無悼

休明怳若存神明安所之獨與溟涬遊洸洸渺難期譬彼介邱石﹖云郁未施造物發其藏膏澤良在玆龍門千尺桐亭亭擢孫枝伶倫合文梓師曠縆朱絲裁爲淸廟器蜚音中咸池

○白門送梅泰符走楚哭邱潮州二首﹖

朱陵奠南服沅湘浩東注靈气猶紛郁遺墟亦昭著王風久不陳餘波襲其故將子興楚謠含淒卽長路水國極洄沿鳧舟獨橫騖擊汰遵鄂渚儃佪以反顧眷言褱伊人沈憂托毫素巫咸不可要惻愴招魂賦惻愴將何言淚爲故人滋徽音一以間三年倏於玆宿莽被馬鬣拱木嗁寒鴟念子惇夙好素車赴冥期神寓恆若存形往歲載暌惝恍若有覿芝輪蔭桂旗千古掬寸心釃酒一敶辭

○雜詩十三首舟行彭城道中作﹖

泠泠出谷飆剡剡垂天云鴥彼晨風鳥厲羽逸其羣駁牛夾雙轅殷殷車下輪去去遠遊子客行多悲辛纖阿麗天漢丹云翼其輝回景燭幽闥流光自逶迆粲粲彼姝子睕睕瑤窻裏素手緪淸瑟哀音汜流徵憂痗迫中腸絲棼不堪理開笥攬吳刀獨制鴛鴦綺洪波多縱鱗迅風無鎩羽北山張虞羅大澤施网罟穿深割中庖排虛登機俎神鸞飾樊籠鶢鶋饗鐘鼓麒麟遊於郊非時或遭脯

天駟被龍章歕玉出西極渥窪降房精一夜風雷集橫絕躡神飆萬里一再息反顧笑渠黃飲齕苦羈馽穆滿世不逢權奇伏槽櫪

驅馬上髙原總轡望都吧春風蕩祲氛飛沙亦蕭瑟遺基居無人我稼傷蝥賊﹖夜宿通津菇蘆有鳴鏑戎心不遑寧幽憂起終夕九譯來越裳三捨退熒惑人理天不違休哉在修徳

策我千里駿被我千金裘賓禦塞莊馗飛蓋蔭華輈飭燕陳廣坐中庖出芳羞北裏徵奇舞陽阿奏名謳飄忽寄一世寧必非良謀綺歲不恆處日月行復遒已矣復何道登髙眺層邱

方艫遵彭城暮上歌風臺神焱扇楸柏千里浮靑埃靈气莽川澤故迹惟蒿萊日夕下平陸慷慨獨邅回明月起大荒東照黃河流回風吹沙礫楊柳何修修登艫眺淸景河幹悵夷猷情至交悲緒感集無歡謳身非金石固坎壈懷百憂

隕葉戀故條飛禽思舊林允彼鍾儀奏信玆莊舄吟結念嘅履昔興懷徵在今客子嘆濡迹風皮互浮沈所趣旣殊轍欲和誰同音泠風無勁響遊子多畏心淮水化微禽淮土變嘉樹風气一以殊誰能測其度伊余本邱樊行行獨淪誤䢐春辭南畿驅車首北路晨起踐修塗陰曀觸煙霧悁脰望故鄕元鬒忽攺素大澤眇以綿曜靈迫西下風吹艸茫茫千里見原野北眺梁父遙東望黃河瀉愁陰雄鬼呼野火殘碑赭伯气故淪亡遺風未銷冶少年縵長纓鳴鞭策徵馬日月經天地江河下歸墟吹萬自森著誰能運冥樞巨靈擘泰華象罔探﹖珠七聖或迷轍襄童乃知途珠玉本無脛桃李竟何言雅鄭不同賞﹖黃亦殊觀記室抱寒廬執戟疲守宮綴辭擬子虛參經著﹖�時人勿﹖目且蔑寂寂楮墨間寧知百代後流輝爥雲天

○同潘景升遊西山宿摩訶庵聽無絲上人彈琴

山客習邱樊繕性狎麋鹿帝裏集車徒風塵駴遊矚出郭緬翠微靑衿忽如沐挾客造精廬丹靑被林谷崇構郁霞興層櫩湊云族寶地湧香臺瑤墀蔭珍木禪味挹醍醐鼻觀聞薝卜穎公緪朱絲爲我理淸曲逸響漱飛泉微音戞哀玉爰鼓一再行松風逗淸穆涼月曖前楹虛廊散餘燠境寂梵唄分夜久微吟續樓陰斜漢傾聯衾聊假宿神虛耿不眠寤言候淸旭

○摩訶庵懷愚公

畏路思安車幻流須慧楫孤生惑多岐迷津渺難涉之子無前期往願何繇愜松枝徒攀翻碧雲暮猶合鮮焱激巖泉泠泠互相答耿耿累長夜朱燈鑑虛榻撫枕聞晨鐘欲瞑不遑睫

○香山寺同景升作

神鼎奠冀方皇圖拓鴻基萬象盡奔奏百靈悉來歸象教亦云興佛日曄有輝叢云切飛觀穹窿象太微奇樹竦璚幹扶疏斂朝霏髙下麗丹臒霞扃接云扉孤亭抗山半厓壁含靈暉郁秀表懿翰燁燁雙鸞飛【山半有亭扁題郁秀二字爲慈聖太后筆也】來靑【軒名】恭憑憩風煙俯郊圻回飆扇浮翠流光動垣衣晤對契﹖賞賞息心冥道機尙覺土木勝逼眥爛菲菲獨往坐盤石志寧憺無違

○從香山西嶺登山頂遊虹光寺入寺禮千佛殿殿圓如規金碧輝麗創自成化間中貴人仿髙麗金剛山遺制也

叢樾冒重巒盤紆陟西嶺振衣上巑岏泠然出中頂下瞰極平郊湖光風日回野曠薄煙霏波晴含藻景崇殿法上﹖規儗圜儀影千佛灌交光怳集耆闍境晝寂林藹繁日永巖花靜鞭心初地余忘言泯機警

○宿香山來靑軒遲程仲權不至同景升作

層軒抗雙峯峯陰暝蔥蒨斜景半平陸依依見畿甸晞發坐藜牀遠目恬流觀夜寂玉繩低云窻澹河漢方外洽遁賢微言接淸燕逖覽向平始薄遊長卿倦伊人渺難期宣心用濡翰

○碧雲寺

振策躡陘峴碧雲麗中天近覽數峯合藻栱開靑蓮馳阪逓髙下叢林蔚俗綿分戶剖回澗滿寺聞流泉宮監溢檀施布地編金錢方甃瑩澄澈朱魚躍淸漣窮探卓錫處云竇飛潺湲挹勝寘方榭光風浮碧鮮璇題灑宸翰夭矯龍鳳【亭中扁書皆今上禦筆也】景運遘熙洽睿想存重﹖撫化肆遐賞周覽方泠然飧和遊化國擊讓綴斯篇

○遊玉泉憩呂公洞晚眺望湖亭作

玉泉毖山腹云根吐微細甘比白牛乳沈沈散溶﹖﹖裔滿月象回塘日華鏡光碎魚泳若靡依空明絕纖翳懷僊憩巖扃﹖蹤久嚴閟石髓尙晶熒幽芳故薆薱丹書事怳惚百齡隨委蛻載眺湖上亭澹沲煙無際冥冥夕吹生冉冉孤云曳忽憶故山遊漁歌出蘭枻

○遊西湖過功徳寺至髙梁橋作

林轉湖陰長延眺極圻堮遠水冒芙蕖回渚紛荇若循徑詣招提壇畤仍嚴錯瑤水駿馭回迹往空綿邈猶想云罕臨香花間天樂劫火淨空王礎蓮臥叢薄出寺遵長碕林埛紛以漠髙柳蔽層霄重陰若施幕雙溪貫交流文鯈信潛躍情宣忘滯淫目接饒歡謔日入送歸禽懷土心靡托

○四子詩四首

吳叔承參軍

程仲權髙逸

潘景升太學

黃賓王中祕

△吳叔承參軍

叔承實散吏微尙懷髙深漆園寄婆娑大道貴浮沈冠劍傾宛洛車騎何駸駸耳熱被弓﹖﹖歌小史激繁音休休有時間含咀竹素林誰云沈下寮千秋托遐心

△程仲權髙逸

謖謖谷中音落落松與栢颯沓疏遠風郁術承煙液伊人秉髙韻遺榮漱泉石遲我心所期淸徽樂晨夕蘭苕紛可搴瑤華亦屢摘感彼蟋蟀倡飛鴻送歸客徳音義所惇歲晏永無斁

△潘景升太學

潘郎鬢尙鬒刪述窺千秋﹖壁不自剖三獻荊山璆千里赴客難破產不爲憂悁脰昔巳屢曠若女與牛有欲神乃通惠然與我仇朔云蔽原野蕭蕭易水流小人偸自娛烈士千古謀向風倚增嘆虛涼欲何詶

△黃賓王中祕

帝闕平旦開中天麗金雘日下識芙蓉雲中見鳷鵲弱冠直承明珥筆侍彤閣玉樹郁靑蔥光風泛蕙若間抽東觀書濡翰賦紅藥淸夜接芳筵搙琴展娛謔蕭蕭原野秋歸云思舊壑嘉會不可常還期曠河嶽神中有短書儻寄東飛鶴

○別三子詩六首﹖

程仲權

潘景升

黃賓王

△程仲權

悲風動碣石淅淅鳴枯桑越客念枌檟胡鴈思南翔蕭晨整車軸廣術一何長及關心屢折遵塗情內傷念當與子別執手衢路傍徒禦黯不發縶馬亦悲鳴在昔朂我私中夜耿難忘順風有疾響緩節無髙倡努力事休徳願言愛景光誰謂河且廣一葦猶能杭佇立以延矚破涕復且歌商聲厲以急回風吹中阿烈士多苦心髙樹無寧柯將子遠於役驅馬渡漳河驚禽念同集下瀨念同波曰歸諒匪遠歲晏恐蹉跎幽谷懷好音因風托瑤華

△潘景升

浮雲日千里黃鵠摩天遊豨膏炙雙轂班班無停輈遊子懷往路明發難久畱念玆盈尊酒晨夕結綢繆綢繆未詎央日月一何遒我行首淸和今巳歷素秋朱實隕繁霜白露被梧楸嘉會誠不易悲來難預謀惻惻何所道念子徒離憂

旭日耀神京車馬塡城隅故人從東來雙轅夾驪駒邂後承淸塵顧我惠前綏連蜷旣含睇婉孌展交娛竦身入髙云薄言擥子袪明月照溟渤眾星爛天衢陰陽有代序爲驩不恆居胡寧當乖離山川阻殊塗黃嶽蔚蔥蒨淸華軒帝都誓將躡飛鴻從子探靈符

△黃賓王

悠悠美淸夜藥房自委迆桂樹夾門生石蘭被華滋主人起肅客謂客來何遲堂上置尊酒堂下敶淸絲都梁凝余澤金缸吐炎暉雞鳴庭樹白晨星巳復稀出門卽長路淚下不可揮願言保令徳策名於淸時紫宮肅天居雙闕靑雲端金闥何■﹝穴上叫下﹞窱葳甤結重關南國有秀士秉徳都且■﹝女間﹞眄睞不可卽中夜獨流嘆山川修且敻雲路亦漫漫我有箋彩繒要之寄飛翰

○南雁蕩紀遊詩效長慶體八首﹖

吾甌蓋有南北兩鴈蕩云北鴈吾家山也與客冥討巳得其槪惟南鴈越在昆陽洞壑深窅荒塗阻絕名不掛於圖牒遊者亦罕至屢欲與好事者裹糧一往不可得時想象神不啻一夕而九升也予友楊木父管九韶雅負勝情約予偕往遂以甲申仲夏發舟凡二百至前倉前倉寔南雁之支山也午後過寶勝寺尋吳越錢王一宿樓舊迹並覽動石黃公洞諸勝洞甚弘敞聞之土人始由黃公開鑿或誤以爲黃石非也洞上有平石如砥曰挾僊臺遠望江色溔渺信奇觀也瀏覽旣畢是夕與二子宿於寺枕上作紀遊詩

前倉一丸城面江負巖■﹝山上咢下﹞與客探幽奇撰杖出南郭東行至山垂精藍隱叢薄寺左有髙樓飛甍嵌丹壑林杪瀉奔泉淸池注寒玉古木爭蒙蘢垂藤互參錯昔聞吳越王於焉曾止托猶存一宿名往事空緬邈寺後躡層梯仄徑緣旁礡上有兩巨石俯仰若相搏俯者名動巖撼之伸以腳漸漸云根移隱隱雷聲作莫測動靜機造化疇能度東尋黃公洞排空石爲彴磊砢盡穹窿旁通更聯絡忽復達巖扃閎深敞還廓黃公知爲誰何年事開鑿想見隱者流圖經頗崖略出洞登仙臺逌然欲飛躍遠望片月來金波接蓬弱豈無琴髙鯉定有浮邱鶴願擥化人袪一奏鈞天樂寄謝海上翁吾將采靈藥

○遊黃公洞之次日將取道南雁客有談玉蒼山之勝者娓娓不得休遂決筴先從南港登蒼山然後降而北以達於南雁是夕買舟蕭家渡乘月嘯歌舟人莫之測也

玉蒼亙叢霄雲關接天路客語匧﹖心前聞心神巳先騖亟謀二子俱夜發蕭家渡片月淩素波涼風動髙樹空江華月生霏霏靄輕霧濯足弄明河長吟坐淸露有時出狂言舟人目﹖﹖相顧明發俶煙裝期與神人遇

○從蕭家渡易舟至黃浦次日登蒼山山在萬山之頂磴道險絕凡歷三十餘里始底寺寺曰法云其邱壑𨿽無奇詭閎麗之觀而四山幽寂如太始亦人世一絕境也中有龐眉道人自言四十年無城市客至者因呼道侶出迎欣慰甚至是夜止宿東樓曉起禮佛畢遊後山牛角巖諸勝頃之大風拔木寒气襲肌道人雲山北有古湫神龍所宅也故時有云物之異詰旦間道南鴈寺主遣一力送至焦山而返予爲惻然別去

弱齡負奇抱超然懷遠遊泛覽桑酈編志欲窮九州島玆山拔昆壤秀出東南陬勝情協眞侶詭異期冥搜躡屩越重嶺溪深林木稠絕磴入微窅脇息凡三休散發坐盤石風泉自飂飂山盡地形拓徑轉雲林幽濺濺響石澗下注寒塘流金光閃亂藻朱魚躍千頭百圍偃松櫪陰翳枝相樛入林見古殿突兀彤霞浮道侶古冠服淸襟肅眞修跫然喜客至茗供交相詶晚爲具湯﹖﹖術筍蕨羅山羞禪機試深淺乍欣鍼芥投松明照深夜宿客軒東樓魂淸耿不寐枕冷先驚秋星河影的歷野鹿聞咿呦曉開北牖林光露初收摳衣禮金像鐘梵音悠悠回看身與世泛若空江舟風塵日汨沒幻海隨飄漚相對忽自失趺坐聊遲畱更探後山勝列藉依長楸倏看云物變山气俄淒揫相傳龍所窟乍起掀靈湫搴裳下回徑凜冽思披裘拂枕更一宿塵心難逼𨖻仍問南雁道未諳去所由寺主遠送客遙指千峯頭又恐客迷誤爲客謀何周再遣沙彌子相送焦山邱三朝抵千日欲發還夷猷臨岐黯如醉頗爲生離憂

○下蒼山行五十里日晡宿報寺

象教絕思議宏慈攝大千寧知萬山裏梵宇開靑蓮檐亞古陂竹階鳴寒澗泉道者出延客晚就松窻眠深林躍飛鼺矯捷如烏鳶僮僕亦忘倦時爲一哄然曉起欣霽景嵐嶺雲霞鮮輕屨愜沙徑遡風骨疑仙

○出報國寺行十餘里窅無人聲蓬藋荒穢信猿狖所都也予時時以杖擊石或作歌嘯聲以自壯二子頗瑟縮也頃之兩崖忽斷旁一仄石隱隱若有行迹者予躍而登再行數十武得沿溪小堤焉豈舊志所謂采孳徑久茀而不可考者殆此耶又行五里許邃谷開朗峯巒奇拔峭咢駭觀不可名狀山下始有居人咸相訊稱異因指點予渡溪至山半卽仙姑洞矣

十里不逢人惟聞水聲響一徑乍有無登頓窮下上菵露毒侵衣茅花髙拂顙作气時嘯歌先聲擊筇杖歷盡千萬峯目境忽開朗奇嶂削芙蓉淸溪秀菇蔣喜極遂忘疲狂呼還撫掌漸漸見茅茨漁樵互來往乍見各驚疑扶攜共相訪所遇𨿽經奇乘危得眞賞寄語劉武陵桃源在吾壤

○由采藥徑折而南渡溪至半嶺抵仙姑洞洞廣畮而贏上倚絕壁下臨陡岡洞前羣峯衒異爭奇令人應接不暇卽昔仙姑得道處

南渡寒溪水上淩千仞峯峯半忽閌閬古洞開■﹝王靈﹞瓏洞門據其會倒插千芙蓉終古積嵐藹石林浮鬱蔥雲霞日摩蕩相與靑蒙蒙仙姑吸風露想見冰雪容飆馭不可望碧落空飛鴻我來屬朱夏晞發疏泠風朝翳若木華夜宿方諸官塵骨一以蛻靈气天爲通躡步呼二子霧術邀相從

○仙姑洞左側有小洞如合橫木可登中有石竇透天名曰月牖洞中僧﹖柱偕予從月牖躍上捫葛數仞而達於絕頂上有石梁天獅峯諸奇迹在焉

洞中復有洞橫木危堪登月牖一規白天影如懸水躍從牖中入陡壁靑崚嶒鳥路若垂繘直上捫蒼藤暼接掠鳥過捷隨飛狖騰石梁亙絕頂髙出朱霞層千峯競崱屴萬壑爭奔崩試踞天獅脊疑從灝气升金膏剩堪采石髓殊未凝爰有天遊子偕此雲門僧何似希有鳥舒翼招鵾鵬

○信宿洞下曉別﹖柱下山土人以小艇濟客午後達江滸悵然有作

朝策討煙嶠夕息棲霞扃勝具亦告疲臨風別山靈幽期棖何待矯首云爲停篙師曉濟客方舟艤蘋汀下瀨迅激矢石轉波泠泠目瞬萬峯過潭底奔云靑一墮卽應慮惘﹖﹖敞殊未寧靈境忽巳失冥心怳如酲

○晚至栝蒼遇雨宿道院

危堞淡荒煙烏嗁古城夕鳴雨颯寒塘回風轉蕭瑟行客適投裝松堂閟虛寂疏燈耿寒衾檐聲猶淅瀝遙想山齋秋風泉生枕席

○偶書二首

身後千載名生前一杯酒志士與達人或惟或否否蔑裂者何人用以藉其口

屈平賦離騷楚亡與之亡賈誼懷治安漢昌與之昌至寶不見剖郁爲瓊琰章君今有何挾失路還摧傷

汲古堂集卷之三

●汲古堂集卷之四

東甌何白無咎著

五言古體

◆五言古體

因郝明府寄李太史本寧先生四首

丹陽舟中別王贊夫四首時贊夫應試北上予取道白門

同張泰貞羅伯倫汪堯卿許觀甫賦得同心而離居送文孝廉還吳得想字卽席作

上巳日同王伯無入天臺遊國淸寺歷覽五峯雙澗勝時西湖人子蓱談經方丈

望赤城玉京洞天

同伯無從金地嶺過髙明寺訪有門法師寺在嶺下

宿髙明寺曉起禮佛飯畢同有門師曁上足幻由午亭五人散步幽溪大石上煮茗賦詩巳登圓通河予書圓通洞三大字於石並紀姓氏歲月頗極世外之致

登華頂有門師送至銀地嶺共探佛隴遺迹而別

華頂志稱髙一萬八千丈羣峯環繞如千葉靑蓮花故以華頂名

遊金陵呈副京兆淇竹衛公王首公嘗爲東甌守有惠政

甘露園詩爲何仁仲銀臺賦

長幹客捨同周叔宗夜坐分生字

述懷詒於尙璽文若

病起同程生飲馬姬新鶯館效長慶體

麇城道中作時客馮元成大參鄖陽署中出遊武當山

黃洋田舍坐雨

玉虛巖

苦熱詩呈不二老禪

送王贊夫之金陵四首

東林曉步懷土用敬時用敬久客燕中

晚過漈上庵作

同王用敬過宿王贊夫渚浦別墅四首時予將有卜鄰之約

人日同楊木父項叔愼過集云寺訪有門法師時法師集四眾談法華﹖義午後下座攜客列坐溪上流憩久之晚歸修淨業作四首

宿羅峯寺曉起登絕頂臥龍潭

王贊夫過訪因偕往東園遊矚一首

東岸江閣午睡起

四十九盤嶺至能仁寺

同吳翁晉邵少文自靈巖道中至響巖

同似庵禪伯尋淨名廢寺故址地有水簾谷初月洞之勝

自響巖道中至靈峯洞

鼎湖僊人榜

陽谷洞

醉效長慶體三首

池上夜

卿云館詩爲程君賦

歸自白門哭奠季父作

僊巖紀遊六首

○因郝明府寄李太史本寧先生四首

木落寒气集洞庭水增波飛鴻度炎海層冰亦峩峩朝馳瑤臺轡夕夢淩九霞睠言思美人中心亮靡它容輝若有覿燁燁敷蕣華回光爥廣坐靑雲出纖阿雜佩何姣好一一揚紛葩精誠感金石周澤無偏頗屏營望天末日暮將如何

騰蛇𨿽乘霧鳳徳亦時衰豈若應龍姿淵沈復天飛達人解冥會昭晰秉其幾解龜稅塵鞅辭榮忽如遺枌檟被閭巷願言庶無違荊樹歡同株藹藹蔭光儀鬥酒會鄕曲列席陳淸絲於忽有遺操鹿門協前期悠悠向千載俛仰乃一時下士日淪沒斥鷃遊蕃籬初陽禦扶桑明霞麗髙空上天垂光耀宛宛舒彩虹

江漢揚洪濤蕩潏由長風夫子秀鄢郢沆瀁吞云夢大始割溟涬﹖橐窺鴻蒙弱冠掞葩藻奏賦甘泉宮藜光爛東壁黼黻煥華虫薄言振風雅沨沨起關中載建汝南節作藩維大邦崇位豈不重所重寧必崇伊予不偶世誰與爲媚容聲不出閭左無乃莛考鐘願言垂末光回照滄溟東

曰予窮衖士蓬蒿翳負郭遊心竹素園雅尙在寥廓力田不逢年歲晏何以獲芳蘭委嚴霜言采蕭與藿短後無奇溫寧知有狐貉澠淄置缾中安能辯淸濁日暮川無梁搖搖獨靡薄眇眇懷思淫徵心托﹖漠倘因漢殿鳧飛書寄衡霍

○丹陽舟中別王贊夫四首時贊夫應試北上予取道白門﹖

夙予慕髙蹇耿介寡驩暱豈無平生親結念在明徳與子展交娛托躬在疇昔秋風吹蓬科駕言各有適千里不贏糧方舟共行役窺臨昧昏旦水遊淹蓐食泛覽披圖經微言共昕夕中途不克俱差池乖羽翮徒禦起中夜仰視明河白冏冏向曙星枯桑鳴淅瀝介麋嗁空林羇雌嘯寒澤而我獨何爲能無念離析行旅日巳遙沈憂轉延結平居軫離情況丂異鄕別哀樂易爲感復玆非稚節日暮次朱方捨舟攺行轍引領望神臯鍾陵渺天末積翠廓秋氛芙蓉紛嵽嵲念子遵修塗總轡首燕闕﹖云蔽遠郊瀌瀌合冰雪霄徵接鸞音日昃不遑輟詎此幽賞悰翻令共忡惙願言策髙名芳徽慰寂蔑

隋珠不抵鵲棠溪寧刈荼昆邱爛琰琬碧海沈珊瑚至寶耀遐裔流輝騰上都之子秉內朗含章契﹖符髙言掞天藻燁燁春華敷國器不自剖柰此璠與玙儃佪望閶闔日暮空躊躇五云接霄漢鉤陳翼天居雜沓輳簪組虎觀集諸儒金臺竦云表列肆交莊逵方玆離澳渫策名膺令圖結志在千古榮問徒區區浦東有云構前抗吹臺峯朱英耀陽圃紅泉掛南囪梅尉旣賓僊王子禦飛鴻緬昔先大夫遺榮亦邱中日登河上臺冀遇河上公翠鳥舞珠樹靑鳳鳴髙桐興懷巳云屢逸思招洄風羨子契夙好雅尙懷淵衝萬里自玆始願言振髙庸吾歸樹枌檟遲子巢雲松無令北山誚歲晚冀來同【贊夫先大夫九嶽先生有別業在浦東予每有卜鄰之志】

○同張泰貞羅伯倫汪堯卿許觀甫賦得同心而離居送文孝廉還吳得想字卽席作

晼晼西日頹閒庭宏以敞明月皦寒輝空除散淸朗盼睞二三子結志層霞上髙倡葉同音雅和非孤賞胡爲生別離危絲裂哀響明發及流潮舟人理行榜蘭薄摶涼飆中洲搴宿莽咫尺限河梁風濤修且廣陰陽一以邁芳徽間精爽歲晏渺難明飛沈托遐想

○上巳日同王伯無入天臺遊國淸寺歷覽五峯雙澗勝時西湖人子蓱談經方丈

霽景欵幽悰佳晨屬元巳登頓騖前奇遡遊方此始惠風儲桐林洄流漾蘋沚蓮簇五峯合練縈雙澗駛花宮象云構駭綠披凝紫瀏覽稍忘疲遲佪隨迆邐臥竈感唐年廢塔徵隋祀爰有西泠師試演南宗指惟以一圓音集此四歡喜何似九旬談天花紛麈尾伊予久塵境頓纓出泥滓問法契無生同人云有美醉心匪壺觴燻襟劇蘭芷嘅彼山陰賢羽卮浮曲水

○望赤城玉京洞天

中阿澹斜景扶筇出煙臯引矚極西峴目恬神欲超崇厓若蓮雉赤霞動髙標聞有玉京洞茅君所遊遨璚芝旣藿靡金堂何閬寥大年感松桂零霜悲艾蕭憩巖挹丹澑披蘿疑靈飆日夕獨廷佇臨流奏長謠

○同伯無從金地嶺過髙明寺訪有門法師寺在嶺下

瞻彼金地云東行越修嶺冞探窅莫窮澗響林逾靜采勝謝神疲玩芳忘路永下瞰廓回坳峯蓮吐靈境樹底見朱甍深深如埳井逶迆轉百盤磴落窮懸�璇榜署髙明幽溪繞淸洄大師太末秀神鋒戢銛穎輝焰續然燈負荷雄扛鼎肅客蔭茅庵山椒斂斜景道契目擊余冥心緬沈省﹖對兩無言齋鐘送微暝

○宿髙明寺曉起禮佛飯畢同有門師曁上足幻由午亭五人散步幽溪大石上煮茗賦詩巳登圓通河予書圓通洞三大字於石並紀姓氏歲月頗極世外之致

夕枕水聲中晨衾山翠裏臥聞鐘梵歇惺心擥衣起林廊暎蕭蔚鑪煙余旖旎紫磨赩金容朱霞爛朝綺齋廚飯芳香園鮮薦淸旨散步出山門披襟信杖履翛然一尊宿肅如羣弟子飛瀑沁流云下注幽溪水回瀾偃白虹亂石蹲蒼冡髙巖嚲藤花倒影澄潭底列坐拂苔磯中有平於幾茶具一以陳茗飲雜餦餌藻瑗魚鱗鱗波涼石齒齒捫蘿躡圓通兩厓兀相倚中透隔山天洞壑饒靈詭泚筆厓上題姓名聊共紀人世嘅浮蹤雪鴻差可擬回首墮塵氛有夢應來此

○登華頂有門師送至銀地嶺共探佛隴遺迹而別

鸛鳴廣林蒼云葉明新霽僊嶠限日橫鳥路緣厓細瑤泉瑩靈襟一上一流憩開士矯前登憑風自淩厲層巖聞杖聲笠影在天際鏡機入纖毫稍窮蟠曲勢趺坐憺忘歸流云出衣袂一嘯各分岐愔愔獨含意

○華頂志稱髙一萬八千丈羣峯環繞如千葉靑蓮花故以華頂名

臺嶽秀中頂靑蓮倚叢霄垂垂吐千葉華房出孤標層扉掛河漢丹梯礙星杓萬象騁春望百里分秋毫■﹝角戢﹞■﹝角戢﹞到海嶠鱗鱗生翠濤長風扇松櫪鬣振蒼龍驕歸云莽相逐峭峯如動搖陰壑互靈響天籟生淸寥靈江但一勺杯水堂之坳挾客發一笑置身自云髙無乃蜩與鷽決起搶蓬蒿寧知赤松子揮手空中遨萬里但尋尺千秋等崇朝安得子莊子相與論逍遙

○遊金陵呈副京兆淇竹衛公王首公嘗爲東甌守有惠政

尺壁耀昆邱良琛�方折朱鳳覽徳輝葳蕤下丹穴神君挺梁崏亭亭表風節托佩君子躬木難間明月遠度披祥煙氤氳動寥泬廣聽每黜聰﹖鑑時屏詧矜名建鳴鼓他人或昭揭恬矣至人心遺榮不居伐出處何翛然中褱匪有設太冶不得囿容色誰能悅變化布寵靈願以被時哲神理資治平庶幾隆所缺皞世不易逢毗佐誠可越寧知藿食心隱憂方惙惙有渰興淒淒出自靑城岑觸石合膚寸崇朝遂成霖霢霂潤吹萬潛穎爭林林大化無私阿﹖云亦何心我侯夙於邁建牧滄海潯下車軫民隱敷條揚徳音雲霞靄堂陛海嶠窮窺臨翰墨照林壑篇章蔚璆琳遺愛常在去徳往感彌深眷言企明淑旦暮交予襟建業定鼎地鐘山肇皇基石城竦百雉長江以爲池太微體宮闕列象自參差秦崤設天險周鎬拓鴻規北控靑魯野南帶巫湘圻俠窟養聲利豪傑不易治康民在明牧我侯實臨之崇秩埒九列徒禦何委蛇允爲百城表三輔瞻風儀撫綏甫期月威宣銷赭衣余也悲失職末路仍多歧恆希子眞隱匪慕梁鴻噫擊轅應風雅一和生犛詩

○甘露園詩爲何仁仲銀臺賦

苕苕﹖上園鬱鬱園中堂堂前挺珍木蒼蒼自成行上枝拂丹霄下枝塗繁霜朱艸茁其陰醴泉湧其陽甘露三降之凝液何瀼瀼上天垂潤澤嘉瑞徵休明主人驅堅車金門侍中郎堂上集賓客堂下陳笙簧石蘭被桂道辛夷繁藥房朱霞結綺窻飛虹垂杏梁神飆自遠集靑雲亦飄揚文魴馳翠藻素波溢金塘采采葉間露用以薦璚觴主人起壽客和顏熙且康願言保明徳千秋期弗忘

○長幹客捨同周叔宗夜坐分生字

莊塗輳塵軌末路多所嬰況復歲遒盡懷歸軫予情之子秉髙韻神恬物自輕處順鮮有觸居喧若無營偃仰寄一寶展玩忘寢興槁梧散縹帙風琴落虛聲櫩卑景先夕墉髙曦易傾幽光代明燭寒月曖前楹焚枯命芳醑歡燕惟平生情披語巳洽罍虛時載盈寸愫得所遣冀此數來並

○述懷詒於尙璽文若

鍾陵奠神臯芬蒕曖佳气天居郁云興名都洵佳麗佳麗非我鄕孤悰感畱滯皦皦朝霜繁泠泠夕飆厲羇雌號北林﹖冥布霠曀緫翠日萎黃容顏與之瘁蘭火無熺光中宵憺忘寐飛夢若有憑營魂自滛裔郁怫興越吟羈孤類秦贅大江日湯湯臨流莫予濟言往靈氛占莛蒓豈能筮司璽起東魯鴻騫獨髙世文囿抗前旌墨場策飛轡累遣物自輕悟超神乃詣玉樹擢菁蔥陽林汜蘭蕙吏道寡徽纆眞賞冥天際降分禮幽側虛懷顧微細搜狝極圖經淸言諷芝桂篔筱披露垂綺石搴霞藝日昃吐髙音中庖敕芬苾孤生慚詭隨廓處靡止戾天路有險夷修塗亙通蔽灑泣楊朱言迷轍從君稅

○病起同程生飲馬姬新鶯館效長慶體

醉病不醉愁微酣愁病半愁病兩較之寧與曲生斷畏殺惡少年畱殘彊來灌長幹美淸夜秦淮月如練言尋碧玉家燈前出相見流睇動斜光掩映白團扇黼帳隱金屏珠簾壓銀蒜瓶花動壁衣鑪香裊羅幔侍婢頗暱人短歌能自衒美酒瀉玉壺杯上微渦轉小姑未破瓜冰肌雪爲面試舞柘枝詞輕若蓮花旋折桃傳酒卮莫教輕落片客有髙陽生罰過金穀算窮愁頓爲開旅病吾先判明朝醒更愁再病緣誰勸

○麇城道中作時客馮元成大參鄖陽署中出遊武當山

出郭睇層阿斷山何奕奕依微艸樹稀蒼涼井煙碧沙蒸暵气暄炎氛浩方積荊榛蔽髙原荒荒野田白俗驗民力艱歲占風壤瘠復磴極回旋隱見空江色靈波駭潛響欹灘擁危石𨿽乏幽曠觀翛然去羇靮桐林蕩微颸瀏瀏濯巾幘輟鸞息人徒繁陰翳將夕心迹澹無營中懷良巳適方將俶云裝行矣遲煙客

○黃洋田舍坐雨

朱明次鶉火暘谷熙炎光行客畏驕蹇侵晨理遊裝湑湑滴淸露斜漢猶縱橫﹖雲起天末靈飆自飄揚祁祁遠郊雨習習生微涼禾黍被霢霂薈蔚回蒼蒼旣洽賞心遇復愁行潦妨息駕古田舍披襟憩茅堂野老笑相勞嗒焉坐藜牀甕牖面江麓釣石回滄浪泉響應林竹美蔭交園桑眷言在南畮午饁炊黃粱稚子自籉笠村徑驅牛羊蚩蚩少機事熙熙何豫康感此媿形役眷焉懷舊鄕

○玉虛巖

中峯沐朝暾陰岡昧昏晝林露﹖﹖﹖未收巖云去仍逗籃筍歷翠微繁陰浥襟袖窮源事冥搜幽奇似相售荒塗塞荊榛往迹迷猿狖林斷窅難緣旁通忽深透循溪信可攀泠然獲靈覯藥叢媚淸漣寒潭瀉丹澑秀木映朝暉蒼煙吐陰竇架壑開朱扃厓傾動疑覆石罅駿霞雯空冥象云構灌莽扇神飆淵淵葉金奏箕坐遂忘疲淸流旨堪漱誓將躡太霞於焉采三秀

○苦熱詩呈不二老禪

火正秉燱冶南箕鼓其橐朱鳥何馮陵肥■﹝虫遺﹞代爲虛赤阪揚絳氛炎洲故融爚毒霧蒸幽潭歊煙吐藂薄咄嗟下土民日趣鼎與鑊臥簟若施裀負絺如襲貉渴吻費噓呵燻心困燋灼寧似沸泉鱗噞喁信沈躍靜勝豈無徵默朝良有托睠彼功徳池四寶自嚴錯行樹流祥飆空音散樓閣我願乞醫王亟爲瘳羣瘼楊枝灑甘露蓮花生火宅大地盡淸涼熱惱恆無著

○送王贊夫之金陵四首﹖

條風扇原隰中天廓遊氛澤芷含藻景澗芳亦懷新我友肅嚴駕俶裝撰良辰薄言戾京邑涉江辭所親容光日巳遠靡由望車塵重趼始伊邇曠褱邈何因躑躅遵大道气結不能由幸用慰寂蔑蜚音托行雲昔我嘆行役懷歸郁以紆及爾混閭左下流難久居菉薋襲廣陌芝蘭化爲芻我欲營衣糧無以自爲儲黃鵠日千里差池在斯須回風奄自南浮雲不獲俱孤懷獨悱側徵心浩難攄

金陵實帝宅建瓴髙以臨矞云象雙闕穹窿窅沈沈八方輳才乂冠劍何駸駸華轂接流水鶴蓋自成陰獵纓騁雄辧雕龍吐鴻音俠遊匪足慕結志存所欽畏路窘且迫友道目交喪感彼伐木詩中情慨以慷宿昔展親眤符若珪與璋交娛在貧賤蓍簪不遺亡山川一以間何可諭中腸驩至誰爲賞憂來誰爲忘糾纆混濁中曾不如無生思君亦勞止抽懷不成章

○東林曉步懷土用敬時用敬久客燕中

山閣啟曙光衡門噪幹鵲初暾蕩微暄疏煙澹長薄竹亞露未晞風定果仍落虛寂非可期神恬自沖漠境與林水閒自覺禽魚樂飛潛各有歸黃鵠今焉托傷哉日月遒含情望寥廓

○晚過漈上庵作

林臥久虛恬出遊偶乘興精廬隔山阿斜光澹來徑入門聞妙香晚色林花靚法侶無俗情﹖言自髙勝荳棚茗粥涼浴罷虛廊暝散步延夕颸煙霏拂秋磴素月生石泉垂蘿自幽暎倦就南軒眠禪燈古堂靜一念了不生如如契眞性夜寂眾籟空寒溪度淸磬

○同王用敬過宿王贊夫渚浦別墅四首時予將有卜鄰之約﹖

達人辭垢氛霞騫特髙蹈嶽遊曠夙懷野矚惇玆好冥覽協幽期風泉展淸眺意愜物自遺神超美爭效方舟極洄沿殘陽信弭棹微波寫夕飆孤云縱晴嶠平楚接修埛髙原斂餘照暝結密筱陰明銜遠山燒方欽靜者心願剪邱中藋谷飲企鄭眞巖棲景僧紹庶結方外遊靜核寰中妙

南臨子晉臺蒼蒼亙層霄冥筌湮往迹鶴駕誰能要短景感䢐運鮮華不崇朝芳蕤冒春荑朱實辭秋條代謝不恆處願稅塵外鑣悰因晤言獲道以﹖覽超佳人況在玆幽期遲江臯桂檝泛水裔柘屐淩山椒山行擷瓊蕋水戲搴金膏感此眷彌甚終期謝天弢聊申獨往意臨風倚逍遙

通津限郛郭淸曠挹羣峯芝嶺秀北牖笙臺列南窻蜚遁枉梅尉行田來謝公往迹不可討今懷冀能同我友秉嘉尙養眞亦墻東深心討﹖囿淸襟映寒松遠水納素月平林延緒風美穟蔽南畮力勤觀歲功撫時願伊阻覽物嘅彌重川泳羨遊鯉雲飛媿鳴鴻欣賞自夙昔結念庶能通永矢弗諼志冀躡求羊蹤遊嶽旣嘯侶入林亦命儔禽尙非孤賞嵇阮欣同遊往者不可作興懷在千秋況我平生交音徽結綢繆申唱有必和詒言無不詶伊余安蹇劣適俗寡所仇豈不貴自我況玆日月遒末路有窘轍迅流乏寧舟在險詎忘戒履順亦懷憂以此申永嘆喟焉睇層邱終期援靑桂欲去仍淹畱

○人日同楊木父項叔愼過集云寺訪有門法師時法師集四眾談法華﹖義午後下座攜客列坐溪上流憩久之晚歸修淨業作四首

開歲積繁陰遊氛翳陽景玆晨暖气達勾萌動潛穎法佀欣相過駕言命孤艇微雪冒煙巒陰崖猶冏冏弭棹遵陂陀逶迆陟回嶺松光照寒潭彌覺香林靜風廊飯僧畢梵唄一何整聆彼迦陵音似會摩羅頂未歃阿耨泉塵忠巳先屏

南宗慧光滅智者亦云遐載見人天師十葉傳袈裟夜半華頂日光抱赤城霞心印契三觀宗風超永嘉爲此眾生利三具浮海槎手握蒼松枝舌湧靑蓮花寶珠示衣裓覺苑開牛車化城建鳴鼓亡子還厥家寶筏倘相假迷津應有涯

出蘿陽巳微夕光在山翠法侶協前期延幽共流憩藉艸結半跏旃林發淸苾洄流瑩澄潭危石漱寒濞眾象入鏡機雲霞互溶﹖﹖裔泠飆葉松篁動與法音會溪流出廣長泠泠語眞諦盋飯來眾香異舌應同味欲證匡山遊竹中題半偈

鐵鳳縣層檐山風動蘿燈虛廊耿微光寒月曖前榮釋子蹔出定曳屧隨經行緬彼贍養國冥心存正靈四寶合樓閣行樹何晶熒頻伽善贊說蓮臺超往生東林久綿邈宗雷歇芳聲遺躅尙可嗣懷賢眷深情超然入空觀了了見虛明白毫一以攝五濁誰能嬰

○宿羅峯寺曉起登絕頂臥龍潭

精藍分夕衾羅峯振朝策層巒上無倪寒湫閟靈宅霞蔚競秀崖濞赴垂崩石水府何窅冥陰洞殊深墨神物偃重溟潭云猶異色斂彼天用神賁此淵潛徳想見媚幽姿﹖珠可能摘噓气貝宮隱截肪瑤砌直浣濯試束腓微波動淸激坐久神巳凜欲去心猶惕險異伯昏遊奇踐龍威迹空谷厲長飆歸塗奄將夕

○王贊夫過訪因偕往東園遊矚一首

林臥昧節候閒門愜棲偃瀏覽有時閒道書朝未捲川晦連積陰林輝動微晛駕言蹔窺臨誰與適幽緬美人同所懷心期良以展躧步縱巾綦芳園一行散崇蘭泛惠風華林隱涼館矯翼鳥交交綴條花纂纂撫化慨時流鏡機嬰物淺嘉晤一以披會心寧在遠尊醥旣前陳園鮮亦時剪﹖對意自冥微言間淸辯日夕憺忘歸翛然得所遣

○東岸江閣午睡起

片雨颯橫煙行雲渡江水返照射中峯浮嵐盡成綺臥欣枕簟涼起來聊隱幾忽聞鼓枻音斷續煙波裏

○四十九盤嶺至能仁寺

疊嶺疲攀緣逶迆歷幽緬屢憩及層巓遊觀稍忘遠磴盡崄乍窮路仄林初轉碧澗疏寒流風篁媚淸淺紫茸蔚蒲渚芳蕤冒蘭阪深徑巳夕霏懸厓猶薄晛回合敞精藍中峯抗髙館微鍾度遙岑遊雲互舒捲列廡休人徒夕息聊棲偃夢與幽趣通情隨物慮遣汗漫極玆遊靈區詎能限

○同吳翁晉邵少文自靈巖道中至響巖

崇巘積殘雨霽氛翳﹖陰爽气協眞想惠風寫靈襟羣峭逓隱見晨曦蕩陽林合杳兩厓辟路窅靑溪深巖傾響易發云扃納虛音嘯侶應嗁狖呼雌答翔禽復嶂郁眾籟回飆薄蕭森髙情豈孤賞往迹欣同尋資此足嘉遁達生多所欽願持乘日車冀獲靜者心一發蘇門嘯載鼓邱中琴

○同似庵禪伯尋淨名廢寺故址地有水簾谷初月洞之勝

雙林久寂蔑風泉閟靈迹靈迹能娛人屢枉紫煙客開士邁前徵披榛理晨策故術偃崩梁新蹊擁危石泠泠灌木吟浖﹖乕浖﹖乕淸流激寒蕪立寶幢遺基臥瓴甋陵緬旣以深忘疲亦云適斷峽束長天輕霄覆靑壁崖崿限馳輝光傾景先夕陰洞挹飛泉澄潭漱靈液水碧信可搴瓊蕋紛堪摘心契神巳超目盡意難極感往結深情卽事交欣戚行當復來玆一振東林席

○自響巖道中至靈峯洞

亭午命籃轝眾木陰修修連山自暎帶迆邐趨平疇側徑窈深入秀色相蟠糺天虧萬峯影云爭千澗流欹石攫文豹神淵駭潛虯洞腹縮壺嶺雲杪開昆邱捫葛躡霧術罅乳風瀏瀏天竇夜窺日金光結飛樓瀑泉夏吹霰丹澑湧靈湫窺臨極遐想愉悅聊淹畱至樂豈虛假冥心寧外求𨿽非獨往客言忘誰與酬願附惜陰旨將從鸞鶴遊

○鼎湖僊人榜

籃筍遵靑溪靈奇行﹖﹖深入藻景媚微云波濺嵐光濕復嶂無定姿陰陽匪相襲浴鷺狎近玩飛鷗送遙集新曦鏡寒潭乘空魚戢戢﹖﹖頃洞極薈蔚芊眠曖原隰絕磴窅難捫危梁企猶岌鼎湖介層霞孤標擘霄立軒皇事莫徵金書閟靈笈誓將謝人羣超然解維縶云窻時可憩芝苓良以給躡足千仞岡靑天岸云笠

○陽谷洞

滄溟浴朝暾玆山巳昭晰半壁抗洞宮丹楹冏明滅煙術不可梯敻疑人世絕亂石踞黿鼉離立蛟龍窟逐勢架飛梁髙低窮曲折漰湱爭洑流夤緣尙臲卼石扇敞雙扉窙寥象三闕陰竇忽旁通芝臺復髙揭明晦旣以殊涼燠居然別下瞰千仞潭方知在寥泬倒影涵崖松遊雲互浮沒文荇唼纖鯈晴沙眩金屑引目睇層阿遠近散邱垤幽翳棲暗芳移時吐芬烈漫滅昔人題縱橫見遺碣感往情巳深頹光含暮節機淺慮自嬰神超物可忽於役眇何期撫巳慚薄劣

○醉效長慶體三首

靑山同一觀靜者得其意綠酒同一酣昧者失其味古人有知者輒爲造物忌子云老耽杯家貧不能致賴有好事人攜尊間奇字陶公臥柴桑恥爲折腰吏采菊向東籬白衣不時至兩者𨿽得之一生亦憔悴我獨諧夙心畢願在中歲綠酒時可揮靑山日相對

持觴拄頰看陶陶復沾醉意味斟酌間冥然與心會兀兀何所爲且就北窻睡睡起趣提壺夕陽在山翠云壑日相待世人殊不閒卻笑林下僧不知林外山重城曙光白輪鞅復班班終日驅車者豈盡皆冥頑一中利名靮終老櫪與閒我幸解天劓逃之泉石間朝隨沙鳥去暮逐沙鳥還欲語無可會歸來聊閉關

人易爲人知此中一何淺人憾無人知此中一何褊不如兩忘之置之了無辯興來攜一壺獨自上層巘坐聽水潺湲行望云舒捲超然寄曠觀古人如在眼萬里未足遙千秋詎雲遠扣石放歌還墟煙日將晚

○池上夜

涼月浸平林露葉光如瀉回風振髙柯雨聲時墮瓦獨就南窻眠殘燈尙畱灺

○卿云館詩爲程君賦

瑞雰效靈符華云靄靑漢鬱鬱煙非煙縵縵旦復旦偃蓋九葩映抱珥重輪煥昔紀王者祥今表幽人見朝媚三素車夕輝九霞館舒捲本無心怡悅送流翫詎賡虞氏篇聊詠南山粲

○歸自白門哭奠季父作

饑來不遑寧玆歲苦行役來歸感凋喪茹嘆達永夕晨起具羞醑銜哀奠靈席寒燈黯虛位涼吹颯空壁仲父向我嗁吞聲扣胸臆具言畢命初念我久爲客危淺難久淹何繇致消息倘得歸山岡須就大父側死者如有知足以妥孤魄言巳卽就冥咽中猶唶唶感此兩酸嘶鄰里爲淒惻竊念在世時窮年苦逼迮私願營一飽終當侍寢食詎令班白翁向衰事筋力何圖志念乖遂作幽明隔舊器委空篋故履畱遺迹絕慟巳無聞冥觀若有覿巳矣復何言心傷語中塞

○僊巖紀遊六首

曉登僊巖寺鐘樓

登翠微嶺望僊姑潭

遊翠微嶺至﹖通洞

自通﹖洞至梅雨潭

從梅雨潭背登雷門尋龍須瀑諸勝

從龍須瀑東行宿休糧庵

△曉登僊巖寺鐘樓

層閣出云標羣峯靑壁立登玆散塵襟菁華潤堪挹朱霞麗江臯黃花綴原隰試扣法王音一醒大千蟄

△登翠微嶺望僊姑潭

陡壁積﹖鐵飛磴界蒼煙奔濞出雷峽淙淙瀉瑤泉嵐光晃朝日霞雯瑩澄淵云碓寂無人激輪自洄漩散步寓流賞依依憺忘言恨無同懷客幽辭欲誰詮

△遊翠微嶺至﹖通洞

蒼坪一憩余亭亭還獨上翠重墊葛巾巖虛應筇杖霽心送流玩遙情逐前賞側身入洞門厓扃忽髙敞闛鞈風泉音歌呼答淸響何當臥綠蘿於玆謝塵想

△自通﹖洞至梅雨潭

人世苦煩歊仙窟饒風湍每坐火宅下輒作如是觀今日騁吾足迅若雙飛翰去地亦何幾巳薄層雲端兩厓屹相倚幽敞開重關四削千仞壁中圍一規天仰視蒼蒼影皎如碧玉盤俯瞰澄澄水瑩若靑瑤環長風灑毛髮晴雪吹潺湲幽宮極深黝﹖府長淸寒珍艸郁翡翠瓊柯結瑯玕山鳥不知名下飲疑神鸞靈境本非隔足以養營魂臨風寄絕嘆吾何在塵寰

△從梅雨潭背登雷門尋龍須瀑諸勝

大羅信旁魄眞源窅何窮寧知萬仞表依然碧巃嵸下瞰擘雙峽隱隱云雷宮上矚掛飛瀑沈沈流白虹瑣細文魚聚聯絡芳蒲叢錦石目﹖﹖波駛霞紋爛丹紅珍木濺沫潤瑤華蔚靑蔥洗心挹澄泚照影媿塵容山椒欲斜景淹畱悵莫同倚杖重延脰遲徊遡林風

△從龍須瀑東行宿休糧庵

鳥路不可上忽借風雲通石橋架絕壑幽泉尙淙淙復嶂自回合髙林轉蒙蘢林盡度疏磬香煙出禪宮法筵肅淸眾心境頓爲空微月出松杪石壇爽微風夕霏漸滋液噓吸灝气中顧玆淸絕地寔因靈所鍾未知諸法子孰爲象與龍吾將脫妻子洗盋從遠公

汲古堂集卷之四

●汲古堂集卷之五

東甌何白無咎著

五言古體

◆五言古體

初夏齋中卽事

林孺敷進士過訪山中

新蕉

讀書山閣雨中卽事二首

晚雨有述

秋日飲王昭粹水亭待月夜登北岡望江上諸山四首

瀫水祝無殊夏日過訪渚浦山中晚同避暑東鄰竹下夜歸墨畬堂坐月曉過王氏別業觀荷分韻得四首

九日江浦道中

紀夢詩爲劉海日明府賦並序

贈黃荊卿

登鎭淮樓寄懷楊木父王昭粹邵少文柯茂倩

題卷贈汪明府時客吳興

禱北山

項季輿蕭閣落成過飲賦四首

對雪二首

李本寧公祖以廉訪使出按全淛屢以書邀予胥會湖上予以兒病不果行寄詩五首

答劉以吉孝廉三首時計偕北上

送劉長孫守備楚中三首

和項叔定劉阮入天臺山采藥十首

華陰道中答粵西督府楊濟寰先生見寄

題竹柏圖壽吳大猷尊公太母

羅峯寺東廊坐雨晚步潭上望月

九日同王應髙文學攜諸子侄登君子峯憩劉氏墳長松古藤下

攜尊飲湖上望吹臺山

久雨初霽課園丁理圃作

雙溪晚宿

雨後被酒睡起復命酌口占

棹抵江陰欲尋故人張邦粹止宿忽有舟泊岸熟視舟中人類邦粹遽呼之果邦粹也登岸驚異恍若夙期因挈予歸艸堂具酒劇談至夜午乃罷予計別邦粹十餘稔而邦粹適自江鄕歸晤亦奇矣感而成詩

過陽湖王大參暘谷翁墓道述哀三首

大觀師敷座鴈山能仁禪院演說楞嚴﹖義令上足惟心二僧過余乞詩予戲爲櫽括山中諸峯名品點綴成篇欲令頑石皆能贊說般若吾師無笑老人憨態效小兒聚沙作塔也

同鄭昆巖中丞遊鴈山張匡源令君招飲西臯塔院和鄭公韻

李本寧太史甫栢臺詩其栢爲太史先方伯公手植

同馮元成大參過訪趙凡夫山居

寄懷陳仲醇

寄懷黃貞父明府

太玉樓詩爲王笙臺賦

江樓曉起望海上出日適接徐廷珍比部手書並示近作及新撰鴈山誌成

王與惇文學每遇輒稱予詩宜布棗深媿荒謬無以仰副來雅賦此志謝

山居二十詠爲周思皇民部賦

舟泊石門有懷汞幼淸張朔少

○初夏齋中卽事

菀菀嘉樹林翳彼中庭陰朱夏綴蒼雪時能淸我襟藻景蕩洄瀨風絲漱懸琴來日不可選委懷欣自今獨寤興屢嘆微吟引孤斟昔人不在玆誰爲發淸音寄謝遠遊子﹖蹤從此深

○林孺敷進士過訪山中

曠處尙遐觀宣遊濟﹖賞吉士感素秋言稅塵中鞅采秀第所如排云聊直上鴈宕神秀鍾容成靈界敞山行屢振策水遊時命榜顧我林中期惠然人外想濠魚旣會心陵鵲亦感顙霞醞泛秋英煙岑納朝爽幽探稍忘疲流憩無虛往願言永今朝對君聊偃仰欲贈乏瑤華中洲方宿莽

○新蕉

夜雨喧春雷新蕉展涼碧明影澹遙天緗紋細於織永獲幽居情中懷此何極

○讀書山閣雨中卽事二首

林閣亂叢帙飛雨靄平郊華薄響新澑翹翹吐嘉苗歲功行可卽新酟注山瓢人外得所遣勞農一淸謠

孤花散餘香林木日菑翳山雨間冥冥蓬蒿茀庭砌過懶忘埽除誰爲一芟薙人理信可推悠悠付榛穢

○晚雨有述

宿昔畏岑寂景晏中林時內顧本無感曠然如有思及爾向遲暮翻與岑寂宜衡門少剝啄中庭無履綦叢竹亞涼雨新桐蕩微颸柔翰偶隨意道書行自披於此得深趣未令兒輩知去去行自覺應將此心期

○秋日飲王昭粹水亭待月夜登北岡望江上諸山四首﹖

東崦兆素商山晚秀云木秋陰帶孤城墟煙曖林麓輝輝霽景澄湛湛髙天綠淸吹扇寒松浮陽動深竹餘暉媚芙蓉幽芳靜如沐拂石俯華池山瓢酒新熟之子愛沈冥獨往甘違俗逌然顧我粲孤云照空谷髙情不可招淩風矯黃鵠任眞縱談笑形骸外拘束日覺懶慢尋頗厭衣冠梏徇物乖中情气沮理亦辱誓將從子遊日盡夜當卜

我昔客淮陽客心何惙惙日落河無梁風濤渺難越托宿棧櫪間夜聞疲馬秣思子夢故山淸風動林樾雞鳴茅店秋凝霜滿車轍晤言欣在今風泉對淸越杞菊匝寒流芙蓉晚更發山影動池光遊魚行木末感此榮瘁情提壺待明月白露變煙黃中林候鳴鴂奕奕屋上山離離墻下桑象壁疏圜沼規虹跨飛梁散發望河漢涼風吹廣場重陰疊明暗日暮相靑蒼朱霞閃余映髙樹熹斜光忘懷未辭醉露坐移壺觴分甘及童孺談笑牽衣裳蘿徑隔煙火吾家近可望過從廢中幘來往時相將明日更開酌遲子華之岡窘路日九折時情亦千變衰榮更共之物理棄疵賤我旣脫輪鞅胡爲更羈絆願駐西日車對此南山粲南山向夕佳就之池上宴日月易爲邁美醞殊可戀漆園傲吏書五柳先生傳達生差可憑浮榮亦何羨尊盡吾自斟觴遲子當勸賓主失行次暝色入蔥蒨披榛步山椒送目極郊甸素月海上來樹杪江如練惟願及良晨時時托親串持此歲晏情深衷子應見

○瀫水祝無殊夏日過訪渚浦山中晚同避暑東鄰竹下夜歸墨畬堂坐月曉過王氏別業觀荷分韻得四首﹖

朱光熙南陸輪鞅炎氛紅寧知北窻客沐髮晞長松林深禽鳥玩徑絕風雲通爰有玉華逸遠希人外蹤﹖言漱煙瀨淸韻何淙淙湘葵酌涼酎取適非期丰晚就古田舍平原來遠風文木蔽綠水藤竹交蒙蘢茶瓜餉鄰媼苔碕分釣童遠心抗霞表幽迹睎墻東微尙巳如此冀與來者同

嶺日沈半規餘光耿微沒羊牛下平阡柴關巳先閇廣場河漢低涼飆動芳樾練練東林輝疏篁延素月盥濯信所便芳泉薦淸冽殘尊有餘滋園鮮無再設縱飲奏新篇逸響入寥泬似遡瓊嶽風一咽瑤林雪邱壑虛無人音徽賴往哲將子策髙蹤橫流振遺烈山空枕簟涼神恬寢逾美林屋熹曙光雞聲巳三起宿嵐沈霽雰生煙曖墟裏散步共流憩悠然縱中履逶迆遵回塘芙蕖燦如綺天淸風露深日晶雲霞委野老笑相畱寒泉沈綺李俗醇簡禮數形忘墮支體庚桑亦何爲規規居畏壘

下流不可居上流難與期■﹝敝﹞■﹝薛﹞沮洳中往往淈其泥我亦自玆去南山開舊扉子言兩華勝雙峯亙云霓甘泉湧陰壑朱艸曄庭基擷秀薦明水自足爲髙棲比封樹橘柚安用榮析圭冥會豈云默所知良貴希歲晏協眞賞匪子誰同歸

○九日江浦道中

飛蓬送遙集軌路方悠悠令節易爲感況玆傷暮秋野陰澹徠客獨行無匹儔原隰極夷衍總轡登髙邱鴻飛夕景急木落寒江流長飆厲廣澤沙昏霞气浮回惑非素習前徵安所由嘉期不可遲旅情難預謀九華無復采綠尊誰與酬投策下長阪目盡空夷猶

○紀夢詩爲劉海日明府賦【並序】

夫古今大地一夢也惟至人能以智炬出於夢而入於覺離夢卽覺也離覺卽夢也今夫有人夢而爲鳥而戾於天夢而爲魚而泳於淵及其覺也如鏤塵如吹光如石女散花求其夢境了不可得是則爲覺乎否也軒轅氏之華胥也南華之蝴蝶也其覺之夢乎邯鄲之枕也伽藍之甕也其夢之覺乎使覺而夢也國土山河毫端一塵耳使夢而覺也世主人爵劍頭一吷耳又若雄之夢吐含之夢吞是皆無待於感得之於巳之不可知雄也含也進於技猶若是矧其大於是者乎吾浙四明海日劉先生以比部郎出爲合肥令之明年夕寢於庭夢有所之廬舍間闃鼠壞闇昧穢而弗埽頃有丈人翛而入公叩以言﹖旨中窽醒然若吸淸泠之淵而遊於莽睘之野也寤而窅然若失其百里焉晨出召集諸史嘗之以言曰吾治之北有徑如是者乎眾曰然徑折而左有廟如是者乎眾曰然公往仰視榱桷俯視庭除井然夢境也巳讀壁間古碣知爲上眞左慈實主是廟公灑然心異之它日公出中道有巫若有憑焉遮公而告請與邑侯旦日期於廟中當有以請質明公往巫乃升層檐登峻閣足不跖實軒若鳥舉作而言曰我神也司土玆地祗奉潛山上眞之命請以土木累公當有以報公曰諾巫指畫旣畢槁焉若椔而控於地公出人或謂公是巫誣妄公母信公曰固也我若以一囊赤庂而食我諾謂我何哉卒葺之如所指閱數日公復自思曰巫卽我妄疇昔之夢豈涉因想耶丈人之言豈因想所逮耶及設像於庭再拜而起曰天棄我耶復爲密疏以禱冀有以遇也是夕復夢丈人呼公操舟而渡巳之中流巨石屹立波濤漰湱公錯愕失聲丈人第曰無恐人間沈溺甚於是也巳而與公談往往與前夢語合噫良亦奇矣人世風波如大幻海起伏汨沒在布迷妄上眞之旨倘亦邯鄲之枕伽藍之甕乎昔上眞當魏武時見其陰謀狙詐窺竊神器菅蒯其民始欲匡之以正業巳知其不可爲故托之擲杯變幻神奇以瞞爲海鷗鳥耳公曩爲郎亦以持正不阿乃復遲回仕路得非精气有所感召歟抑亦龍沙之會公足當其一歟上眞以夢覺公公且覺矣若予也顧安得以予之夢夢公之夢以公之覺覺予之覺余旣弗得矣則予猶然夢夢也予請詼之以夢說夢

客有九霞想冥心淩紫虛飛夢若有憑雙鳧媵飆車飆車渺何際言造仙人居何來一老翁羽服靑霞裾百歲匪不足千齡或有餘老翁聞客至肅客出門樞稽首再拜翁飄颻擥翁袪翁居誠易知乃在潛山隅黃金爲髙堂白玉爲廣儲門前何所有月樹交星楡門內何所有三花正芬敷堂上何所有寶帙啟綠圖蛟龍守瑤笈虫魚粲金書讀之了可辧與天合靈符東廂拊琳璈南廂奏笙竽翁言辦麤飯靑精出天廚飲以沆瀣汁漱以瓊田腴駕言命水戲方舟翼文魚髣髴泛弱海隱隱見蓬壺昔亦雙飛鳧今亦雙飛鳧飛鳧一何駛倏忽騰九區塵世苦脆促天都信爲娛下視塵世人何異壤虫且【葉】再拜謝老翁小臣實凡愚老翁笑謂客何當復來不【葉】今日樂相樂延年天地俱

○贈黃荊卿

突立天壤內廓然無所依奇思入縣解靈光吐淸機終夜破萬卷長年闔雙扉髙論駴流俗往往來彈譏視髙行乃獨貴在知者希我來一相訪艸閣當淮淝狂狷聖所臧匪子誰同歸

○登鎭淮樓寄懷楊木父王昭粹邵少文柯茂倩【卽古北門】

縱目古北樓憑髙極遼遠大澤接長天千里了可辧連山走衛荊長江控吳鄢天下形勢交東南此雄楗壁壘含風雲霸圖猶在眼想見眞龍飛羣材挺英產應天開帝期八埏咸席捲電掃■﹝羊星﹞膻空旗指攙搶偃重輪禦扶桑六幽盡明烜丰鎬澤靈長固玆萬世本比屋化侯王帶礪銘金銯戡定鴻業昌黼黻龍文臠嘅往情巳深懷人戚寧淺吾黨二三子耽奇頗髙蹇所恨不克俱睠此向誰遣邵生困公交車雄心未能展瀺灂竹素園千秋見鴻撰足不出門樞所歷一何褊懸河談九州島得之在圖捲王郎日杜門風神自﹖散曲糵與詩書長年共沈湎幽興托滄洲雅尙在林巘當其意得時日夕每忘返我屋隔墻東得酒互呼伴天影亂羣松亭空蝕紅蘚楊子意自超玩世愛疏懶日午頭每蓬夏月足長跣削迹謝外交明宗探內典老瘦家復貧無資事遊衍畫法太莽蒼詩骨亦精簡長恨不得騁鹽車頓長阪老死如春蠶束身在空繭柯生稱壁人遊心翰墨苑掄材必楩楠語器亦瑚璉咳唾落珠璣詞林賁瓊琬用壯九牛力一發乃可挽稟此生民秀況乃平生善伊予亦何爲修塗足重趼風塵苦未歸饑渴誰能免徒掬千古愁心長髮巳短晤言不在玆山川且淩緬欲寄南飛鴻蒼茫古城晚

○題卷贈汪明府時客吳興

弭棹練川陰言息峴山隅土壤驗淸淑行人爲停車桑麻蔽原隰風謠載莊衢咸言我明府爲政一何殊靑陽呴萬物豈擇菀與枯菀者益以遂枯者亦云蘇重纊有奇溫翻悲昔無繻污邪有重穎翻悲昔無儲休明信足恃千載良不渝野徵有餘感臨風爲踟躕

○禱北山

孤生多艱虞窮年寡康豫寄命冰雪間願以保貞固之子忽沈綿踰時遘霜露念子夙於歸荼蓼甘同茹萊婦欣前聞鴻妻良可庶徳薄翻詒尢植弱能無懼咀藥寧有徵舞巫巳云屢維神棲北山朱宮啟巖戶陽沼湧玉泉陰厓挺珍樹黼帳颯泠飆虹梁捲輕霧吸欱走飛濤云車怳揚騖山鬼衣女蘿靈妃拾翠羽受記陶通明權化徇物務我來禱階下怵惕久未去一气冀能通神存恆若遇念哉卹我私睠言鑑其愫淵默起雷音沈痾倘中寤

○項季輿蕭閣落成過飲賦四首﹖

將子秉髙韻夙尙眷邱壑澄觀三十年委懷良有托﹖賞今在玆開林出髙閣芳樾間叢篁遙阡映華薄蕭曠貯淸陰垂蘿自成幕棐幾列縹緗藜牀施菀蒻泛覽茹今古懷賢時有作勌來展衾枕興至命瓢杓山徑收夕霏墟煙隔籬落月下竹垂露風生林隕籜虛寂冥道心翛然契恬漠崇朝足千秋一區函五嶽內足信多娛外獎非眞樂

蛣蜣習污濁轉丸方自矜寧知嘒嘒蟬吸露排淸泠達人抗塵表恥爲溫蠖嬰與子同衣裳素心良以並蔣侶�隱操萊妻饒勝情撰杖每偕往有酒思同傾童僕互操作兒孫解將迎提壺勞農事言刈秣與秔彌彌湖水漫習習涼飆生鼓枻延霽景乘月歸柴荊太素厭華詭聊用遺榮名榮名亦何物朝華夕巳零苕苕沮溺儔千載余風聲

三溪饒名山隨地秀巖谷﹖之蚩蚩氓無乃丹厓辱遙遙上皇時熙熙同野鹿如何季葉下澆風及樵牧旣散淳朴姿安用土與木與子當休明襟期謝塵俗山水諧夙心遺書頗能讀又復弄柔翰抒宣中所觸土性旣巳諳歲功聊可卜燥濕本異宜髙下隨穜稑東陵方種瓜南山巳收菽柴車薄暮巾場圃先時築來歸息檐下方池匝松竹園葵未辭翦濁醪猶可漉流泉代彈絲晚飯當食肉外物任去畱乘化憑淹速人生一世間於玆良巳足令徳惟日新願此交相朂悠悠我所思古人良在玆意气苟相感千載應同時陳編旣兼兩自足友與師﹖覽咀其華旦暮冀遇之俛仰累代下惋嘆殊足悲嘅彼行路子中逵遂相歧琴瑟旣不固安用膠漆爲夙昔事君子幸獲蔭光儀金石有時泐寸心終不移放浪撒畦町傾褱無復疑奇文共欣木﹖片綠酒歡相持班坐失次第偃仰隨所宜想象古遺逸風義志如斯朱陳不可作爲續江州詩

○對雪二首

遲暮感馳輝淒淸歲雲杪微霰響幽篁披衣坐淸曉四顧何蕭條平原漫流潦禽噤頓叢條魚寒依必﹖山藻引矚思何窮往事空紛繞端居澹無營幽貞幸相保翻憶故年時羈孤淹遠道

晏坐倚前榮﹖云結層陰流雪方瀌瀌微雨間涔涔驚湍響遙澗蒼煙羃平林命酌送遐想新篇佐微吟守道謝形役韜精寄浮沈玆理苟可庶榮名非所欽

○李本寧公祖以廉訪使出按全淛屢以書邀予胥會湖上予以兒病不果行寄詩五首﹖

迢迢蒼山道我車不容箱悠悠漸江水我舟不可杭豈無肅肅羽孤鴻正南翔中夜四五嘆起坐獨彷徨驚飆捲髙樹星漢相低昂眾艸委晨露煙邑生微霜踟躕必包久太息通雞鳴感彼河漢女悲來不成章天目何莘莘莘莘復漠漠麗景煥名都丹樓艷城郭使君從西來飛龍耀金絡沙棠爲君舟靑絲爲君笮朝憩湖上臺夕登湖上閣賓從美遊遨鬥酒不爲薄繁吹蕩春心中洲采芳若日月不恆居涼風捲場藿孤懷恆若新下車怳如昨飛霞不崇朝千秋詎堪托惟有金石心悠悠慰離索

孤鳳翔赤霄五色何離離感此王者瑞誰不希令儀下有蕃籬雀寄命枯樹枝左顧比翼侶右顧黃口兒黃口鎩其羽毛質何■﹝衤離﹞﹖﹖徙啁啁復啅啅中夜常苦饑豈不念飲啄一步一徘徊徘徊將何爲且復顧其槐舉頭羨黃鵠相將戲天池

悠悠夢遠道沈憂不能掃中夜河無梁流波漫浩浩慊慊念前期對食不忘飽白日何昭昭晨暉亦杲杲寒谷得其偏誰爲起枯槁昔作園中葵今爲負霜艸艸萎心不移春風幸相保

宿昔遘嘉會薄言郢水濱結言罒綢繆極宴娛芳晨容暉一以間五載爲千春豈必藉行媒願薦寧無因盤石不自固濁水羞淸塵新者日巳故故者日巳新爰有秦樹烏繞屋鳴且馴丈人見烏喜愛烏不烏嗔烏雛尾畢逋下來謝丈人

○答劉以吉孝廉三首時計偕北上﹖

劉生生民秀弱齡負奇气睥睨百代間神明獨標會抽緒出其餘卑趨亦髙世懿彼中所存淵云共揚厲陳義挾風霜興詞灑蘭蕙碆敫﹖糸摧前堅石梁飲余銳降意及微躬殊堂自相媚信以金石章深心托眞契所向在厥施服義殊未洙萬里晻上馳疇能躡髙轡艸昧一振臂適爲來者資若人寔駿發雄圖良在玆陸離竦冠佩文采縱橫馳神飆翼髙軌眄睞流英姿芳蘭竟長座顧我揚風儀風儀豈不淑朽質匪所宜常恐霜霰集倏隨眾艸萎潛穎詎能固結念傾朝曦回光倘不燭歲晏抱餘悲

明兩方會昌王塗尙淸浚軌路方自玆爲子一膏軔詄蕩天門開虎觀百餘仞憑軾輳才賢皇風播淸問簉羽媵龍驤芳徽待鴻潤藜閣淪未光將子噓其燼雅奏希鍾期遺聲慕英藺夫人各有懷寧無念休聞倘因東飛鳧願言托來訊

○送劉長孫守備楚中三首﹖

湑湑庭前露靡靡露下蘭商聲振芳樹回飆襲微寒吾友四面集出餞江之幹之子遠於役有徒亦嘽嘽念當遘嘉會茹悲且爲歡爲歡未絳燕對食興悲端豈爲黃鵠吟哀音不成彈莊逵有駭轍下瀨多驚瀾萬里在眉睫君方振其翰古義苟不劣吾懷良巳殫巫衡奠南離楚風思以怨霸功啟篳簬雄圖控荊沔慓俗迅且輕驚飆巳潛煽子也懷令猷資神合奇變無以溫蠖嬰蕭蘭遂同薦和者豈無人三楚多英弁鞠旅有時間軍書日巳治飭駕寫遐矚懷古良在玆橫稍想伯功浮湘感遺累孔璋愈風檄王粲從軍詩攬結蔚奇思顧眄流英姿睇遠念枌檟能無睠我私毋以麻枲賤徽音絕於斯

○和項叔定劉阮入天臺山采藥十首﹖

名嶽效靈奇層標倒重溟霧術閟蕭朗眞气資神明中有萬年藥往往遺農經陰岫冒璚蕋陽林吐瑤英勝侶契﹖賞適彼云外情搴采送流翫中天郁霞城霞城信娛人窮探復何適一磵瀉紅泉仙源窅無極胡麻泛洄波桃花遲來客云闕儼靈妃容光若有覿流眄豈所存目成神巳醳粲然解瓊璫要之以今夕塵志殊未寧媿彼乘鸞匹

雙鸞下煙空神光乍離合華﹖﹖圭靄霧綃文帔生云纈渙彩溢流波精搖曠難接安歌鼓太和神人道彌洽明河信可杭洛津詎須檝雙情一夕通丹臺巳書牒書牒符祕記羣眞集瓊臺太霞館靈眷安事托良媒阮子無俗韻劉生寔仙才淥景泛芝蓋﹖漿挹蘭杯至音絕容冶鸞歌自斐徊蕭嬴有﹖躅千載期方偕下瞰東海上桑田起朱埃

桑田亦電頃盛年等朝霜豈若儷仙偶爰集昆陵鄕太霞爲我宇景輿爲我牀饑食闇河桂渴飲元和漿玉胎授靈笈太上飛龍章芳蘭竟玉體極宴娛心腸容與信可悅念來存故鄕

故鄕隔天路展轉交予襟脫屣暫遺物感舊綿歸心道勝情自冺機淺眷彌深撫已何薄劣憂來轉難任彼美軫私愛起撫雲中琴別鶴引淒調離鸞發悲吟臨風長嘆息和歌不成音

和歌不可常小別爲千秋山川一以間白雲日悠悠將子懷往路明發不能畱裴徊源水上源水東西流甫佩豈辭解裴杵竟何酬良晤不復再羨彼女與牛誰云步﹖曲爲子增離憂

離憂何郁紆溪回但崖崿淪誤惑荒塗遲回達城郭所遇無所知井裏殊非昨往來若俛仰人代何綿邈耳孫逓前聞驚看共吁愕塵蹤悵若玆身世今焉托儃佪一嘯歌何似遼東鶴

鶴去無返時鸞絲豈能續冥運詶夙期流光何脆促絕雨念行雲遷禽念幽谷挹景豈無感憂來結心曲練練源上花依依想遺躅

遺躅應未湮駕言遵往路顧瞻所向津微辧雲中樹谷轉磴乍窮重林屢回互披榛遡上流忽到浮杯處洞宮浩無倪重巒隔煙霧環佩時誤聲風泉自相呼靑鳥窅難期何繇托心愫幽感冀能通彷徨日將暮

○華陰道中答粵西督府楊濟寰先生見寄

飛鴻度炎海遙帶蒼梧云口銜一書札錦囊五色文秦粵萬餘里題書寄遐想漓江片月來乇墮仙人掌予本滄浪叟放迹邊城隅垂竿聊取適無心罥珊瑚夫子亦何意遠投明月珠仲舉延南州度遼禮章掖千載復見君山林爲動色風塵苦愁人歸臥桃花津寸心如有會相憶煙蘿春

○題竹柏圖壽吳大猷尊公太母

童童特生柏托根南山陽亦有檀欒竹娟娟媚陰岡受命得其眞相與淩風霜中有鳳與凰和鳴何鏘鏘鳳凰將兩雛陸離掞奇章和鳴中淸律聞我庭東廂丈人偕阿姥攜尊上髙堂兒跪千金壽婦稱千年觴鳳雛毛質好羽翮日巳長饑食瑯玕實渴飲璚蕤漿一鳴侯者瑞再鳴王者昌丈人起爲樂玉羅和且光歲歲雙尊酒彈絲方未央

○羅峯寺東廊坐雨晚步潭上望月

亭午暑气灼南山殷輕雷﹖云冒山椒片雨生吹臺回風亞林木忽渡平郊來虛廊對厓壁屋上靑崔嵬殘日曳疏點流靄相徘徊須臾萬鏃雄檐澑爭喧豗涼風爽襟帶石道無纖埃亂雲晚相逐潭上靑天開松際吐新月流光影毰毸幽興與誰語吟思方悠哉

○九日同王應髙文學攜諸子侄登君子峯憩劉氏墳長松古藤下

坐惜日月邁佳辰忽巳臨提壺修往事言陟雲中岑良友挈童稚排藿淩崎嵚憑髙縱遠目萬壑當披襟平湖日光碎浮雲逓輕陰選石倚芳樹忽聞樵采音遊氛拂天半縱橫送歸禽下經誰氏邱長松郁林林古藤如赤虯蟠攫皆百尋嗟此邱中人濁醪可能斟撫景一興嘆浮生古猶今

○攜尊飲湖上望吹臺山

委形托大化密隨冥運遷及辰不爲歡何以樂當年髙天散晴雰攜琴俯長川日晶淨湍鷗澤回低風鳶引領蜰厓崿遙見吹臺山昔聞王子喬驂鸞乘紫煙其人不可見安用探遺筌何如對良時臨流陶一尊濯纓顧漁父我歌君扣舟﹖﹖夕返衡門下隤然巳忘言

○久雨初霽課園丁理圃作

經時積霖潦閒庭日榛蕪蒼苔上齋壁重陰濕琴書臥聞鳥聲悅起望晴雲舒穉葉尙如醒叢篁巳云蘇物我共淸鬯披拂涼風初陽景媚總翠淸湍激長渠曳屧繞後圃眾艸侵嘉蔬眷言命薅薙童曹趣荷鉏一一出行列芳翹自扶疏瓠葉蔓籬落冉冉疏花敷但得飽葵藿過此奚所須鼓腹奏長謠庶幾答黃虞

○雙溪晚宿

籃筍度西嶺落日山崢嶸流風蕩煩燆目霽寒泉淸薄暮藹芳樹遠翠空煙生掃石一流憩嘒嘒﹖蟬鳴遙想故山夕應憐行客情

○雨後被酒睡起復命酌口占

涼簟沁微醒臨風送延竚濕翠晃斜光頹云漏殘雨會心莫與同春醪還獨撫

○棹抵江陰欲尋故人張邦粹止宿忽有舟泊岸熟視舟中人類邦粹遽呼之果邦粹也登岸驚異恍若夙期因挈予歸艸堂具酒劇談至夜午乃罷予計別邦粹十餘稔而邦粹適自江鄕歸晤亦奇矣感而成詩

弭棹澄江夕客行欲何依故人限刧郭何繇擥容暉比舫見顏色謂是還云非隔水遙相呼遽﹖﹖言不復疑執袂且瞪視驚定方稱奇神契有冥合至精怳如期寒溫及僮僕攜手還同歸入門具杯斝故情溢須眉叢篁暎前牖髙桐蔭南扉出詩感淪落懷舊淒心脾坐久夜巳寂熠耀穿簾飛撫枕不遑寐言盡重吁嘻

○過陽湖王大參暘谷翁墓道述哀三首﹖

儃佪湖水湄茹哀獨流憩峩峩湖上山中阿大如礪矞云翳層陰﹖宅蟠眞气夫子托英靈於焉協金記劍履閟埏扃示化畱遺蛻懿彼萬夫喆瑯琊峻才地龍徳應神理鴻騫獨韜世揚烈暎當時辭榮在中歲金石被弓﹖﹖歌琴尊洽芝桂詄蕩龍門開賢豪亦鱗萃分宅與脫驂義聲流四裔結言眷休明汍瀾擥余涕怊悵雍門琴悲風夕何厲試賡黃鳥篇何人薦重隧生存華屋處昔人亦有言嘅彼遊光駛林園但依然杏閣何■﹝山蹇﹞嵼平臺抗湖煙臯禽集珍木鯈魚躍淸漣賓從輳應劉授簡多所宣周史度金管飛音漱瑤泉曜靈忽西匿俛仰隨化遷吹臺倚雲杪子晉遺空筌應知挾仙侶笙鶴遨靑天

欝欝山陽阡丸丸松與柏羨道如截肪靈氛吹魄魄我屋隔山阿﹖廬時可卽泠風日暮來寒云莽無極漆火黯夜臺澗芳襲瑤席精爽怳君存神期如有覿嶽嶽中郎碑煌煌照金石西州有餘哀臨風一沾臆未報信陵恩生慚大梁客

○大觀師敷座鴈山能仁禪院演說楞嚴﹖義令上足惟心二僧過余乞詩予戲爲櫽括山中諸峯名品點綴成篇欲令頑石皆能贊說般若吾師無笑老人憨態效小兒聚沙作塔也

括山老古錐孤峯聳髙韻機警似天童風流類支遁咒水渡香象鳴鞭策神駿三觀紹南宗無餘標袐論試演迦陵音善巧能隨順稽首首楞嚴無上法王印七徵木﹖片眞常入還啔餘蘊指亡寶月圓華滅翳根盡錦溪久云涸法源待公浚更願噀龍湫普同一雨潤慧照今復明火焰揚其燼玉女散花參瑞鹿銜芝進大士施瓔珞羽人具齋貝﹖親山樂不時鳴紺珠或盈寸老僧爲點頭童子遙問訊物物契眞如何況諸檀信曰予晚焚修雅慕吾家胤欲具浮海航瓣香一親近政恐東林公裁書拒靈運

○同鄭昆巖中丞遊鴈山張匡源令君招飲西臯塔院和鄭公韻

出郭盻西岑嵚寄薄雲霧磵道細盤空披榛躧予步蓮臺觀山椒微鐘出深樹仙令展芳燕狂客參芒屨憑髙引日﹖弟遙賞與幽心晤千峯奄南趨雙流浩東注飛雨海上來煙霏澹將暮亂颿信洄潮歸禽共揚騖儃佪眷故都依依釣遊處枌楡薆平阡松楸感霜露昔遘倏巳新今遊嘅非故懷土軫深情願言托毫素況對子大夫登髙未能賦

○李本寧太史甫栢臺詩其栢爲太史先方伯公手植

日暮臨髙臺髙臺髙以軒上有特生栢孤根何連蜷翠景揚文瀾蒼蕤沐朝暾移植豈不艱稟命良獨全亦有秦氏烏爰止巢其顚朝出暮還集鳴聲何連連感此起悲嘆彷皇以翻攀仰瞻新甫陽周覽西陵阡淸酤湛觴爵流塵生幾筵刑儀曠何許精爽恆若存三復蓼莪章中懷不能宣

○同馮元成大參過訪趙凡夫山居

殘雨澹晴曛濕翠光爛爛回風吹松蘿流云動春澗言造故人居林堂在天漢呀然啟竹扉風郎接煙館興狎紫芝謠餉有靑精飯日夕出巖扉臨風發嘉嘆

○寄懷陳仲醇

士抱萬古資豈必期世用徒令一代人望之若麟鳳子也王佐才非時待誰控緬昔雲間遊微言墮殘夢欲覓雙鯉魚正值河冰凍

○寄懷黃貞父明府

志士獨髙世近爲千載期黃侯何落落穆然寄深思懷此寸心在寧蘄當世知偶對古賢烈遺言見須眉掩卷髮長嘯居然若同時如何烹小鮮用此神鼎爲一試進賢組令譽縱橫駞伊予感投縞薄劣匪所宜出處本殊致懷賢獨在玆中林坐搖落悠悠當告誰

○太玉樓詩爲王笙臺賦

夫君緱山系吹笙諧鳳鳴十五學沖舉翩翩鶴上徵結樓倚霄漢飛甍淩九淸星杓礙巾幘雲霞掛檐楹前對十八天容成之外庭方壺接琳館大羅連玉京松寒五鬣古芝繁三秀榮砂泉濯金蕊寶露滋瑤英龍鳥大洞書赤文襲丹璚煥爛虛無气紫戶祕元精幽寥存玉兆﹖華保黃寧我來屬霽景天地涵虛明淥煙泛華蓋靈嶠浮東瀛髣髴挾神飆云君紛來迎滅沒八景輿娜婀三素旌試讀太上篇翻作升天行誓將從子遊永附登晨名

○江樓曉起望海上出日適接徐廷珍比部手書並示近作及新撰鴈山誌成

飛樓跨滄溟天雞弄晨光云日動鰲背倒景浮金光憑虛吸沆瀣散發晞扶桑何來雙赤鸞銜書向東海開函見情愫故人心不攺今爲畫省郎昔是神明宰憶昔宰江邑百里流淸風自署鴈湖長髙標追謝公瀑流湧銀海石梁駕煙虹著賦抉神秀奇文勢爭雄山靈詼訶護深閟靑霞宮遙情向野人引領極天末直欲匣龍唇三嘆朱絲絕感此起彷徨憂來不可掇安能一合並相將弄瀛渤

○王與惇文學每遇輒稱予詩宜布棗深媿荒謬無以仰副來雅賦此志謝

道降巳千載大雅不復還誰云塗巷咢眞詩在心間楮墨塞天地與日相滋繁予亦抱空腹枵然木石頑風水偶相觸郁爲籟與瀾輪囷兩牛腰延蔓疇能刪願待嬴氏炬芻蘭同一燔矯矯王文學吐吞竹素園昆侖遡天脊積石窺河源旁采及瑣碎時時亟爲言似欲扶正始斯義何其惇恨無揚執戟負此桓君山

○山居二十詠爲周思皇民部賦

水簾

淸淺池

晴雨池

曲池

垂云洞

碧蓮洞

洗象巖

黃石溪

水因洞

紫芝巖

響泉

澗中石

忘歸石

懸流閣

松石合

白社

浮筠館

沆瀣堂

含素亭

△水簾

一泓云根隨風散飛瀑誰綴夜明簾日輸珠萬斛乃知第一泉不在康王谷﹖

△淸淺池

華藏納庵羅妄計有近遠方池一曲間滄瀛幾千轉作書與麻姑蓬萊又淸淺

△晴雨池

池飛不盡雨萬古鳴淙淙回風曳初日銀竹森晴空何似海天暝煙霏生白虹

△曲池

一曲浸寒玉與天靑不波定性本非動因風時蕩摩忘言繞池坐夜靜來纖阿

△垂云洞

白雲日垂垂山中自相逐長風一夕來吹之出巖谷膚寸自成霖八表同霢霂

△碧蓮洞

古洞窅無際石華開碧蓮前身住仙掌仙夢仍依然箕坐送餘照峯峯生紫煙

△洗象巖

翻卻香海波爲君浴狂象鼻息𨿽深深一叩一回響說法方熾然莫生頑石想

△黃石溪

一試噓朱光再試昌皇極懷中一編書化爲溪上石它日來谷城孺子曾相識

△水因洞

水作九疊流一疊一東注拄杖上上頭眞源不知處時來洗藥人石上畱芒屨

△紫芝巖

一朵九莖芝燁如紫霞嚲日落暮天靑雲端搖婀娜潭上放歌還微波生淡沱

△響泉

飛泉擘荒煙淸音中琴築松風一和之相與鳴謖謖我欲夢鈞天頻來巖下宿

△澗中石

小者如跪羝大者如臥羊解衣拂蒼蘚時還陶我觴醉試初平術一叱俄騰驤

△忘歸石

日日弄淸暉獨坐云邊石嗒焉我喪吾冥心了無得聊舒一嘯歸前林山月白

△懸流閣

寒流懸冰綃就之營我合合中拂素絲淸聲似相答雅許山僧來預爲施一榻

△松石合

合前何所有偃蹇石與松石古攫﹖豹松髙盤赤龍著我共三友頎然冰雪容﹖

△白社

白石白於霜煮作香林飯片月墮前溪經聲出南澗東林十八賢法席儼未散

△浮筠館

萬玉戞叢筠風林自成浪赤日不得驕秋聲生枕上濕翠落洮瓊盎盎松煤漲

△沆瀣堂

沈沈郢上堂深靚涼如水五夜沆瀣浮凝作金盤髓君是金門仙持壽漢天子

△含素亭

太素一以斲萬象紛然呈至人悟無象象表探﹖精苞此元始質坐觀羣化成

○舟泊石門有懷汞幼淸張朔少

薄晛斂山椒前林夕霏暝沙際宿殘霞洄波耿靡定褱賢諒在玆林泉自輝映素月窺巖扃鮮猋動蘿磴林英紛可搴澄潭靜堪鏡昔遊迷故蹊今應惑新徑逃虛神自超含眞道逾勝冥心冀如此駕言竢�慶

汲古堂集卷之五

●汲古堂集卷之六

東甌何白無咎著

五言古體

◆五言古體

甲辰獻歲後八日古田錄別四首時將治裝西塞赴鄭中丞昆巖先生之招

贈劉厚吾觀察二首劉燕人以庶吉士外補

同金伯庚集劉參知署中分得雪字

秦湛若計褚中夜集

龍王廟同鄭中丞李督護燕集

三子詩別邵不朋鄭仲仁汪鼎文三首

林居偶作

偶作

書祝京兆艸書後

云邱館詩爲曹文學賦

送車觀察侍養邸邵陽四首

宿篛嶴山莊晚步溪上田父泥飲

楊木父六十誕辰宴集戲有此贈

曉起行田間

觀捕魚有述

林居

苦熱喜雨作

夜雨大作因念叔仁是日發舟江上

葬伯兄下山作

送女仲則出嫁項甥宜震時余抱病初起

篛嶴山莊尋北山石壁飲周生山樓

和陶淵明飲酒詩二十首

贈鄧田仲司理遷廣平郡丞述政詩六首

抱女孫效長慶體

登積谷山寄王玉淙丈時予卜寓山麓山有飛霞亭及磴道石橋久廢圯近王翁損金新之

壬子除夕效長慶體

蜃徙謠和劉以吉駕部

池上樓詩贈張文幹孝廉

司理髙公祖見示翩翩之什蓋繹詩人翩翩者鵻之義而作也奉呈一首

送王昭玉文學應試

寄懷兪羨長範東生予以甲辰歲取道楡林二君餞予於吳門舟中

過宿施天冶太學兄弟齋中論舊詰口復爲前倉黃公洞之遊賦此爲贈

塗中寄懷吳徳符

○甲辰獻歲後八日古田錄別四首時將治裝西塞赴鄭中丞昆巖先生之招﹖

迢迢雙鯉魚忽枉故人書相去在萬里駕言脂我車念玆古田舍卽事良多娛王春輟羣動比屋歡相呼村墟曖晨旭蓬門自涓除樂歲足淸醑囷箱有餘儲窮年肆囲藝幹時解勤劬野老試巾幘山童亦襟裾禮數故椎朴眞性饒風疏感此羨閒逸中懷爲躊躇引領望南畝眷然思荷鉏

父老集我廬念我遠於役篚筥各有攜班荊旅漿炙舉爵前致詞君今復何適豈無田家歡良辰及農隙村鼓喧叢祠華燈陶永夕況當初陽交融風動泉脈霽日曖平阡雲霞媚川澤林鳥懷好音園翹吐佳色卽此多所欣能無眷行客深感父老言愀焉念離析我期良弗諼結言在疇昔嵩華表曠觀天都有奇迹用以披靈襟行當返蓬蓽秋社足雞寒樂事庶可卽囧囧歲晏心要之以金石

谷日天气佳春暉巳駘蕩潭影涵樹光風靜文魚上峯陰寫晨霞虛堂納晴爽故人出城闉爲我理行榜入林諧笑談風期何散朗各攜所贈言披析共欣賞流風四五通山泉答淸響知我關洛遊奇懷寄遐想開閣拂尊罍松篁對閒敞適意相與期形骸隨偃仰髙睨縱遙情超然肆天養胡爲行路人棲棲復焉往念此誰使然拊膺殊悵惘無爲軫別離舉觴聊自廣予昔卜東村睠言在中谷菌閣抗淸暉千崖媚云木爰稅北阝﹖屠田時飲淸溪犢寒雨閉空齋人閒酒新熟散發披道書晚就北窻讀林樾隔精藍鐘聲出深竹旣乏希世符快然良亦足胡爲倏去玆含情念薖軸我行豈不遐秦隴緬以邈虛巳遊自超遺物理無辱何似阮東平騎驢忘羈束懷古欣在玆依俙想遺躅去去返中林陽阿長黃獨

○贈劉厚吾觀察二首劉燕人以庶吉士外補

天都啟幽薊皇矣敞神臯羣靈效貞符吹萬咸光昭伊人應嘉運霱云垂慶霄日下麗苞彩修翮連長飆遠紹中壘業石渠振前標難﹖﹖藜掞天藻玉蕤布璚條金石非不固蛾眉難久要張弛資神理遂飭邊城鑣分歧豈殊轍易縵元同操一麾竟西邁睠玆右文朝西邁麗楡關雄圖帶河朔揮羽激淸風揚旆塵氛廓沈機徇所務英聲振沙漠燕寢開墨林華榱蔭飛閣麈尾對﹖超臯禽思寥廓紛予協前期方果遠遊諾名迹驗故封霞气資靈嶽君子揚芳徽風期每相索吐論自琮琤淸襟泛蕙若庶結千載知深心願有托

○同金伯庚集劉參知署中分得雪字

南陸熹朱光窮幽盡昭晰陽林始舒桃陰厓猶綴雪戟門窅沈沈笳吹靜不發肅客開東廂庭陰散淸樾園卉競向榮華滋紛可結淸言不知疲抗音俱赴節欣賞況在玆琴書對怡悅日夕眺層臺引領望天末霞气曖丹樓煙光動危堞淒矣懷土心因君慰忡惙

○秦湛若計褚中夜集

飛蓬振﹖朔胡馬驤且鳴薿薿庭樹色策策寒飆興遊子感流序營魂不遑寧度支寔人表祗命遵邊城士馬剩芻粟我庾溢坻京七萃起噓拂望塵流惠聲置酒肅賓客廣儲廷夕淸吐論河漢立顧盻風雲生徵歌旣宛轉騰觚亦縱橫羈愁忽如掇笑緒良巳並擥轡未能去踟躕獨含情

○龍王廟同鄭中丞李督護燕集

廟在楡城駝山之半泉極甘列古名飲馬泉

古湫湧寒泉神物閟幽宅佐彼滲漉力揋此靈長徳積潤輸云根萬井霈余澤華旭動波光﹖﹖匊塵浮紺碧雨工王所司雩禱信有赫蘭墀窅沈沈貝宮飛翼翼黼帳颯泠飆噓气生靑壁鳴條避灌壇休徵良匪忒時哲況在玆相維樹嘉績﹖化自滂流雷音起淵默文武旣恬嬉民生漸蘇息天河巳洗兵陸海無驚鏑睱日散淸襟壺尊暢幽適笳吹流繁音芳薌薦瑤席近眺歷亭臺遠矚窮沙磧授簡夕景催崦嵫來冥色誰摘驪頷珠仰媿龍門客【龍門用任昉中丞事】

○三子詩別邵不朋鄭仲仁汪鼎文三首﹖

予客駝城忽離寒暑日夕冥遊三子間甚暱也濡翰命什假濟偉於霞標撫景銜杯申風期於人外睠玆東邁離緒嬰褱破涕爲歌聊代投縞云爾

不明富文藻弱齡飛令譽談鋒忽注射神光何燁如練霄吐芒穎所向如投虛韜精古所貴愼矣懷英圖仲仁瑚璉器蔚爲淸廟珍珠淵不可綆玉山嶷照人鴻鐘時發響四座流英芬飲醇挹﹖暢斐亹春空云萬里自玆始遲爾鞭騏驎

李老起溫陵別鑿鴻蒙竇放言驚八垠裏耳皆如褒鼎父早升堂微音出於鷇天穎藏渾侖風華吐深秀九辯激悲風匣琴詼誰奏【鼎父爲溫陵李卓吾髙弟也】

○林居偶作

霽景散宿靄湖山湛餘淸風光動芳樹濯濯虛堂明禳田集農事社鼓村村鳴我始返南紀營魂甫平寧久苦塵土涴益深邱壑情昨者豈非我實爲饑渴嬰臨流足自活終焉守巖耕

○偶作

天空眾山靜云日蕩微和隱幾挹羣爽流風吹女蘿回猋泛原隰新苗生綠波興來命尊酒數斟顏巳酡人間鳥亦狎嚶鳴止髙柯黃鵠摩天嬉無復憂虞羅余亦屏機事對此聊婆娑玩易契蜚遁陳詩賡在阿撫躬媿薄劣永言托寤歌

○書祝京兆艸書後

宇宙一元气林摠無獨稟披枝鮮碩果誰云才不盡休運道業昌雕曛雄力隱遹觀衰盛原百技同一凖京兆當熙明藻思亦華敏獨造在筆精直上略凡近扛鼎抽長毫神酣气遒﹖﹖糸抉石擲怒猊跋浪捩﹖蜃時焉信康莊驊驑步深穩當其意趣融鍾張躪齊軫狂狎俠少遊恥爲堅儒謹被酒恣挑達彈箏傅胡粉五白縱博場千金散微哂𨿽爲禮法讎未覺身名損余亦慕臨池疇能脫畦畛欲令故習忘終當師叚本

○云邱館詩爲曹文學賦

白雲何油油翳然媚層邱邱中無結構嵁巖窅以幽巖居者誰氏被服蒼麑裘瑤軫靜猶泛寶書時自抽看云坐盤石欲去云仍畱閒隨碧潭轉遠送靑天流乃有丹邱子欲往從之遊山川渺予望林屋阻以修引領望天末日暮空夷猷

○送車觀察侍養邸邵陽四首﹖

昭時隆孝治錫類洽臣鄰遂令匪躬士私情亦巳信君子早通籍中外流英芬夙夜匪不力賚嘉良巳殷顧玆感明發眷言有慈親披陳予其請優詔回髙旻懿彼東都餞藹藹交朱輪髙標激千載苕苕嗣淸塵豈若悠悠者托思秋江蒓

昔人履危機超然愛遐舉𨿽抱中孚爻能無念靡盬豈若當休明鵷鸞方簉羽憑軾遵百城王塗何膴膴駿烈旣巳宣功成良不處結言烏鳥私誰能戀圭組擊汰指舊疆揚帆洞庭渚循垓擷其蘭用以介修祜擷蘭掇其英芳香薦霞觴受日日爲永回景熙扶桑文鸞將其雛離離粲苞章苞章耀丹穴逸響葉歸昌二酉饒異本駕言抉其藏龍鳥啟瑤笈金石抽琳瑯采詩異在浚綴辭反浮湘承歡一以敖千秋殊未央千秋有遺愛風聲良在玆婉婉表淸聞遙遙破芳徽緬彼山水國褰開臥閒帷仰睇石門椒俯瞰甌江湄謝客有髙詠君其紹淸暉陰霞動晴練煙海揚文漪念此欲遄邁前車巳載脂一葦渺難遡何繇展光儀引領亦云屢臨風獨陳辭

○宿篛嶴山莊晚步溪上田父泥飲

林臥便寢興晏景隨偃息下牀翻道書冥心了何得盡室事東田雞鳴古堂寂行散恣幽尋臨流憩盤石石出寒潭淸文魚媚寒碧晚風霜葉疏星星溪桕白夕陽人影長接迹來樵客蕓蕓澹無言澄觀如有獲野老立荊扉知予無所適遮我謀濁醪開軒疑涼夕鄙語含箴謨先民有遺則始媿惑多歧更欲冺知識气狎肝膽遺形忘神累釋相送林燈紅餘歡此何極

○楊木父六十誕辰宴集戲有此贈

楊子佚蕩人天姿故脫略中歲木明經恥爲章句縛靑衫脫還渠瞥云縱鵰鶚一廛鄰市屠居喧若寥廓陶奴亦碧眼盧婢但赤腳浪迹混徼卒書聲應關柝臥起一鹿牀點檢惟茶藥燈火晚熒熒殘編佐深酌奓口風雨生排調剩嘲謔大笑閃電光南箕鼓其橐依隱玩人世榮辱何自若能事工縑素江山出盤礡气韻陡淋漓墨華噴崖■﹝山上咢下﹞新篇橫排空鞭螭恣揮霍當其意得時欲折天隨角【大父詩髙逸頗有皮陸風】一紙換百錢三日閉齋閣狐白非所溫犢鼻了無怍近復愛逃禪身世無住著隨意宿阿蘭機鋒供戲噱何如風法華顚狂契無學我念平生歡襟期夙有托緬懷疇昔遊奇气森噴薄斗笠岸玉甑極望無郢鄂彈丸辯滄溟髽髻看臺嶽豪侍忽臝化天遊眞雀躍噓气通紫微擊石招黃鶴豈有憂生嗟信爲忘死樂六十忽到君風容仍綽約我少較一紀顚毛巳非昨適君當懸弧值我來江郭兒爲羅杯盤誰言厭藜藿渴吻漏蔗漿饑腸駭珍錯胎鰕充雋味彘肩當大嚼孫娛俄跳虎客賀同翔雀家釀傾瓷罌耳熱呼瓢杓漸覺帶孔移未嫌觴政虐我起浮一觥壽君君莫卻屈指廿載間升沈幾悲愕螻蟻與侯王石火同一爝但願共百年依然還矍鑠繞街攪盤鈴投壺與六博希風楊王孫祼葬何必惡

○曉起行田間

林深積繁陰夕寒戀新醅醉甘土牀寢不知春雨來晨雞警殘夢牀頭殷余雷起來望原隰原田何每每生煙逐微雨流風與徘徊倚杖聽田水野老襟顏開所嗟兒女長日月行相催

○觀捕魚有述

河水豈不廣上有竭澤漁游泳豈不樂下有截流罛鷺鷥及烏鬼頸細腹如壺饕餮困穴獺窺伺防沙胡﹖鳥小魚罔知覺復詼大魚餔大魚善趨避駴機又多虞差爾鰷與鱨生意何由舒人生信可樂亦苦世网拘當其中羅罻頗羨鳥與魚貪生匪異致趨死惟一途感此起嘆息遹觀機智初庖犧徳如天萬物同涵濡胡爲造网罟飛潛麗其辜復念朱門內列席陳笙竿一筯並百命縱腹窮甘腴安能返太始起臥同呿吁厥鳥盡靈鳳厥獸皆騶虞蠢動悉生遂太和溢寰區造化豈能詰臨風重躊躇

○林居

夙乏逢世資素心秉嘉尙烱烱聊自知悠悠孰予諒托迹營一飽隨流挽其蕩及爾臥衡茅風期任﹖暢無作境自空不蘄神逾放臥聞山雨鳴晨望川光漲倚杖步閒園林花照新釀嗒焉我喪吾何似羲皇上

○苦熱喜雨作

午閣愁蘊隆炎氛浮遠野一雨收輕雷松風忽如瀉回看滌滌山碧陰連縹瓦林居巳不堪何人尙騎馬

○夜雨大作因念叔仁是日發舟江上

狂飆捲林屋眾木爭怒號驟雨亦交至吠蛤聲逾豪展轉不成寐夢短神勞勞故人發江口舟楫饒煙濤

○葬伯兄下山作

萬曆丁未臘月初二日葬伯兄子修先生瞿溪金巖之原是日云色霠曀垂垂欲雪猿鳥悲鳴不勝鳴咽舟中作此其語酸楚不可竟讀除夕痛定錄此

頹云澹寒陰斜光開復翳悲從暝色來幽幽欲何寄魂去廓無依神傷兀如醉萬古一揮手百年此臨隧﹖猿亦助號孤鴻窅何逝遲遲出中林行行獨歔欷遣哀信爲難灰心持四偈

○送女仲則出嫁項甥宜震時余抱病初起﹖

爲女得自嬌爲婦良不易念子今有行方舟巳水裔移根托令門蔦蘿玆得地況我兩家翁異姓若同气豈不願有家情緣天屬綴睠汝少聰明淑姿寔中惠麤知古賢媛彤史播芳懿三百首關睢聖刪有深意乃知四教原往往始閫內勿云一女子家聲系隆替大義固所惇謹之在微細凡百愼汝儀抱玉期弗墜余少負奇雅尙在山水卜宅兼卜鄰於焉成一紀【余自巳亥移家浦東巳十二年矣】生男遺以安嫁女不出裏似隱或似通可農亦可士繹思我古人婚姻有芳軌烏羊系柴車提壺酌淸醴媿我非古人安能行古禮儉徳誠可師荊布良足恃內外居汝賢汝母劇歡喜毋令蘭蕙蹊一旦生荊杞

汝昔離母娩余方客遊燕歲暮裘蒙茸入門一笑嘕紫鳳繡文緥福字懸金錢十四工毫素亦復親詩編余戒姑置之女徳非所先日月曾幾何長與母差肩念汝事父母少小靡間然酒渴進淸茗冬寒問添綿帶斷賴汝續衣穿賴汝緶餦餭及蜜勺調和悉周全阿父有此女身腹寔所便況我久寢瘵侍藥不遑眠依倚彊談笑對母淚潛淋余昔當少壯恥爲兒女憐及爾衰病至誰能免憂煎扶牀向東壁彊坐綴斯篇今汝之太翁寔我平生友締交弱冠年心期亦云久興至每和詩狂來必呼酒當時孫垂髫牽衣戲左右翁起謂餘言方爲孫擇婦閨秀無踰君求汝爲佳偶蹇修俄及門欲辭難啟口舊契復新姻來往益相厚拂席便斟酌殽核隨所有昔翁共朱顏今翁同白首彼長我十年我今四十九但願兩家翁百年共爲壽村醞泛以菊溪鱗貫之柳歡呼至夜分歸舟定橫鬥風義有如斯相期子孫守

○篛嶴山莊尋北山石壁飲周生山樓

羣峯涼气早髙樹先迎秋白雲映紅葉靑天瑤澗流靈境未辭客尊酒宜淹畱胡爲遲明發仍問江門舟

○和陶淵明飲酒詩二十首﹖

壬子仲夏山中苦雨塊處無儔濁醪獨引間取架上淵明集時一諷之泠泠作金石聲以代鼓吹興至依韻成篇非敢唐突前賢譬之風蟬壤螾亦各自鳴其天而巳醉後錄之齋壁

窮達會歸盡昔人安所之寸心有冥會千載如同時良晨本無待爲歡當在玆興言命尊酒達生寧復疑不爾保貞素歲晏將何持

菌閣坐拄頰爽气來西山藜牀散殘帙昔人有名言倦卽命瓢杓兀傲將窮年緬彼古眞逸弱毫時與傳末路無直道叔世多深情康瓠自爲寶嶽嶽矜髙名招要竟長衢指顧風雲生一倡百人和飾智方相驚霜霰夕交下春華欲何成

積雨晦川澤﹖云不停飛野田抱饑雀日暮鳴聲悲啁啁念儔侶比翼交相依君看羽族內大小各有歸嗟爾遠遊子齒髮行當衰一生亦何幾長令與願違隱幾憺無作嗒然忘寂喧寓形羣物內孤生得其偏夕霽偶出戶行望吹臺山浮陽泛新綠湖外孤云還我稼忽巳長時序夫何言

悠悠行路言未知孰詼是末世無眞符﹖黃互相毀我獨黜吾聰一尊聊復爾新故亦何常試看紈與綺秋風爾何來吹我籬間英采掇醞涼酎悠然人外情方香達於面繞花頻自傾﹖蟬警霜露違時亦無鳴行將縱孤棹言尋南郭生

鴻鵠有六翮鵷鸞無凡姿鷡鷯𨿽微細快然惟一枝翡翠嬰羅罻無乃毛羽奇神龜旣屠割安用笥匱爲去去北山北塵网誰能羈

故人遺尺書再拜起自開耿耿見情素一一申中懷念我久離俗於時無乃乖人皆集於菀子獨安卑棲下流不可處■﹝敝﹞■﹝薛﹞隨塗泥深感故人意裏耳誰能諧南轅與北轍與世寧不迷豈待阮生慟日暮驅車回初日浴扶桑照耀東南隅風塵不相識輪蹏輳長沐一八羈靮中若有鞭策驅寧知一頃豆卒歲食有餘所以古賢達盛名終不居

轔轔蒿裏車悠悠北邙道王侯同一歸百年豈終老晨爲靑梧枝夕隨嚴霜槁峨峨墳與邱珠襦徒自好一朝時運移昄臺出重寶日落樵牧還騫鴟嘯華表昔賢皆避世我獨當明時旣無矰矢﹖敫虞疲病復何辭鳳皇𨿽不鳴唐虞信在玆酒云飲得僊此事令人疑試酌百情遠斯言不吾欺聊持景山缶﹖當時復一中之五十媿無聞稍得酒中境當其醉夢時猶恐寤與醒達人賞此言愚者殊不領仰天拊缶歌淋漓命柔穎臥遊一室中吾師得宗炳

夙志日摧頹冉冉老將至須髮隨化遷惟知謀一醉太上兩不讎少欲思其次身隱奚以文知希乃爲貴願從柱下史吾其味無味

我昔來渚東遂營一畮宅西眺梅尉山子眞有遺迹勝日呼所親當杯宜滿百弄舸返衡門中庭月初白髙明亦何爲徒令鬼神惜

我本無所遣所遺惟一經欲希先民軌豈必冀其成諷詠有餘韻往往達深更我亦佐之酌開尊面前庭熒熒燈火靜泠泠澗水鳴欣然非外獎聊然陶吾情火徳昔云季俊顧爭趨風噓燼豈不力抗之乃失中明哲處惽濁反經以爲通一赴穎川弔諒哉陳仲弓竺幹有奇書無得以爲得下士大笑之誰能解其惑吾家東山翁晚事伊蒲塞酒徳苟不衰何關眾香國尙有獨醒時一參居士默

我昔諸故人浮沈隱與仕殊調自諧音金石托知巳气合劍有神瓶罄罍所恥俛仰廿年間屈指半蒿裏徽音日巳遐風軌疇爲紀陰陽無停機行行殊未止綠酒聊可揮﹖霜非所恃

我愛柴桑翁一生惟率眞遇酒輒快飲寧擇醨與醇嗚呼革命初憲章忽巳新詠軻期報燕懷賢思避秦保此歲寒節苦心良巳勤忘懷任得失披豁無疏親所著入衝澹煙波渺無津我和飲酒詩試著漉酒巾累懷千載下悠然見其人

○贈鄧田仲司理遷廣平郡丞述政詩六首﹖

治道貴操本政術亦多門至人運冥樞機圜化乃神拊馭互爲用應時達其權飛霜本甘雨孰窺造化垠入關與理蜀寬猛亦相因試觀皞皞世豈必煦煦仁煦煦亦何幾夕潦不及晨我侯執大象龕暴康斯民吹之乃秋肅謔之卽春溫

拔�在微末蔓滋亟難圖綠林與靑犢順風始一呼在昔苟失馭能無尋斧柯斧柯一在掌所傷良巳多吾甌寔慓悍民風亦孔訛昨者隴畮間戈矛起耰鉏我侯不動色平戡在須臾爲法旣畫一王道無偏頗緬昔炎炎始燎原當柰何孰知飲啄樂不待灼爛余焦頭受上賞古今同一吁【時鄕民以斗斛昌亂寔繁有徒時有司類姑息其焰愈熾公立捕渠魁數人置之理畫舊例著令亂乃息】

﹖造無偏阿不擇枯與菀王者法大化均之在勞佚經正俗乃惇賦平民自壹吏道日巳殊無乃乖其術我侯獨蒿目喟焉軫民疾持衡示平凖更張縆朱瑟困者日以蘇休禎鬯羣物靄靄披春云熙熙就冬日展也古遺愛千秋永無斁

王政賤繭絲不居山澤利榷賦集算緡無乃非國計如何季葉下箕斂及頭會漢法籠水衡唐徵疲兩稅田漁日浸尋況乃石壕吏貿遷一以蹙民生亦云瘁我侯蔣秋荼歸之乃如市水徳貴平施激之遂奔潰誰謂昔人賢國僑但稱惠

士師布淑問金天告祥刑萑蔣寢鳴鏑潢池無弄兵庶政一何飭遹觀文教成睠言集般倕橫宮翼飛甍東序陳鐘簴西階列匏笙樂職宣中和四子揚徳聲我侯寔戾止維莪亦菁菁魚樂欣在藻鹿鳴思食蘋除書下九重平於推郡貳平千古邯鄲雄圖控幽薊慓場工刀劍俠窟養聲利風塵饑饉余探丸起沈鷙況近輦轂傍呼吸若指臂當寧方幽憂匪賢誰與治拊髀挈付侯侯其共爾位雷霆走砰訇日月洗霠曀所悲吾州民無繇借河內萬人思叫閽疇能挽飛轡片石在九山聲光與天敝

○抱女孫效長慶體

夙嬰兒女情剌促傷懷抱憂虞二十年爲父仍爲保五十婚嫁完非遲亦非早回頭語老妻庶幾畢父道自玆得餘閒禪誦以娛老有孫付兒曹毋得更相擾昨歲抱女孫中夜縫文緥今歲始扶行雙眉何姣好學語半未成啞啞若雛鳥對酒掣杯盤牽衣索梨棗侵晨呼阿翁提攜日纏繞狼藉自畫眉撫掌爲絕倒有頃過嬌癡誰能卽嗔惱乃知情所鍾欲了未易了安得逐金僊從之以輕矯

○登積谷山寄王玉淙丈時予卜寓山麓山有飛霞亭及磴道石橋久廢圯近王翁損金新之

九斗紀圖經玆山表靈特崇堞帶層城千尋削丹壁倒景蔭長松方塘擁危石橋回象虹偃磴轉疑厓坼山椒冠孤亭目謀時有獲扶腋逗泠風蕩胸吞海色疏樹騖輕帆遙峯沒歸翼睠玆古名區懷賢若旦夕霞洞矯劉根巖扃來謝客憶昨委荊榛遺基嘅陳迹公也役般倕華榱繡丹碧興因遠眺舒趣以憑髙適余夙慕幽奇於焉營一室空翠覆檐楹流云生幾席何當挈杖來共蠟登臨屐

○壬子除夕效長慶體

一年到歲除三百六十度上牀與下牀朝朝復暮暮疢疾幸不侵骨肉喜無故燈火羅杯盤妻兒共歡聚況我當玆年巳畢嫁與娶卽事良可欣寧辭劇歌呼委形天地間百年信行寓大藥不可求朱顏孰能駐浮光日西馳驚波亦東注何況旦夕間變幻生指顧憶昔有鄒君能通紫微數自言巳命屯今歲頗危慮除夕幸巳臨苟免吾其庶談笑未及終疾作俄僵僕救療竟不蘇呼吸等朝露【甲午除夕子目﹖吾鄒君若昏自言巳命是歲據紫微數當在死法中秋問一疾幾不起今幸歲終庶幾無恙言未終而疾作目遂暝】感此亦何常追歡宜達曙細拈婪尾尊更誦淵明句縱浪大化中不喜亦不懼

○蜃徙謠和劉以吉駕部

婺深山中蛇與雉偶雉卵輒陷入深土中產而爲蜃產則牝牡自雙四距偶角黑質偉鱗全具龍體閱數十百年乃徙而海及其徙也裂山爲壑雨雹交至居人輒有當其墊溺之害者以吉以癸丑春季客煞州蓋得之彼中父老傳聞如此云因著蜃徙謠一章累數百言歸以見示閎藻瑰奇卽龍鮓麐脯莫以諭其珍異也次日逃暑東陂竹下因感李白賦希有鳥事乃廣其意戲成和章聊資謔浪云爾

玉華暎金華中當婺女宅合沓煙橫■﹝穴上叫下﹞窱云關辟其陽气魂魂其陰風魄魄古洞紛霞搴飛泉喧電激指掌謝巨靈燎焚辭伯益重趼外亥步四乘慳禹迹神姦竄幽篁山鬼帶長薜龍蛇恣驕蹇猱玃肆騰擲日馭曾未臨帝命不可檄物各以怪呈厥蜃亦憑席諗種類本殊匪偶自成匹其父爲雄虺其母爲雌翟靈孕自潛滋神卵不毈殈囷蠢穩鰲蟠沈綿靜龜息睡酣授﹖龍志猛吞白澤薶翳歷年■﹝礻冀﹞充盈盈膚革儷侶同一棲修軀具千尺虵鱗黝以蒼螭文炮而黑睒閃語厥妃疇能長局蹐噓呵一欠伸睠言舒我跖遊行與化俱以神不以力四足壯雹興兩岸漩渦擘云車走丰霳天鼓訇霹靂狂飆運六輪驟雨射萬鏑砉然丹壑開豁爾蒼崖坼星漢陡翻回地軸俄傾仄所向無前堅江湖生兩腋驤首指歸墟樂玆娑竭國振鬣天蕩摩煦沬濤漰湱下泛窅潭潭上浮輕拍拍幽府旣空窿﹖宮何廣斥海若欣比鄰鮫人備下客偃蹇媵文虯連捲翼長霓【叫】珊枝叢扶疏珠胎紛的皪傲然頗自多乘風更南適如脫疏屬拘轉見天池逸吞吐本無心珍錯自充溢蠔山或逆鱗鰍鬐時罥嗌南徙轉無倪望洋迷四域中有太古魚其大不可臆陽侯莫得窺天吳詎能悉日月耀雙瞳蓬壺聳髙額虞淵頓腹腴天心蹴肩脊俯仰乏從容睢盱但逼窄喜怒作陰晴呼吸爲潮汐千魚﹖畺不澀咽萬鮫充半食藐爾溟海鯤細於邾莒鯽孫子窟介鱗其麗亦不億稽天浸八荒老淚出涓滴聾山召眾噫微呻僅啾喞倏聞山族來舉眼試一覛再煩左右顧璅碎渺難索呼蜃命之前居然一蜥蜴瑟縮莫仰視包羞黯無色髣髴類僬僥昂頭望龍伯又疑似侏儒延頸覘畏狄大小信有殊林摠誰能析姬孔漏搜狝惠莊莫詮釋疇爲發奇談劉生善堅白博類識鮓華名掩繡虎植敏傾對鼠攸辯過雕龍﹖把讀蜃徙謠光怪四注射我亦志齊諧聊供一笑劇

○池上樓詩贈張文幹孝廉

玆山亙萬古閱人如傳郵如何到康樂始登池上樓樓前千仞壁煙鬟橫素秋云木自經緯下暎池光流想見雙蠟屐時來池上游池艸古猶碧巖云今尙畱去此千餘年依若落君手一片靑蓮花忽墮尊中酒洗剔蒼玉屏頓之在南牖山響答笑談如對平生友精藍嵌云根石扇蠭房剖朝昏鐘梵生枕上法雷吼野色連石橋斜光動林藪倒影明鏡中行人帶疏柳興來支瘦筇拄上東南阜下見千里江僑若遊龍走明月出松間顧影還成偶題詩繼昔人寧羨昔人有卽事信可樂豈能謝風應未免謝東山捉鼻語夫人出處亦何常所貴能淸眞達者領其要功成合抽身早試山﹖佩還君漉酒巾無令謝客兒姓氏垂千春

○司理髙公祖見示翩翩之什蓋繹詩人翩翩者鵻之義而作也奉呈一首

惟昔狄懷英行役遵太行反顧望親捨怊悵孤云翔抱此一寸心凝爲百煉剛及乎相牝周神器終歸唐怳若薄蝕際再洗日月光君侯天中秀儁聲起中鄕爰典外司寇理郡甌海疆百城樹風采千里熙春陽靡盬興寤嘆有懷不遑將感彼風人旨著此翩翩章再拜繹斯義白華共芬芳肆擴鍚類仁永言鬯遐方於皪我羣後孝治軼百王褒封有瓩椣金泥燀斯皇侯也抱宏韞嘉運當休明況奏穎川績差肩古循良願言播芳烈徳崇名益彰臣子秉忠孝庶幾兩焜熿無讓古人業千秋照縑緗

○送王昭玉文學應試

白馬如遊龍迅若一疋練蹀躞向康莊驊驑復誰先君寔阿戎儔目光烱如電藻思敷春華展也瑯琊彥器重昆邱珍材標會稽箭巳表南國奇行登北海薦一﹖﹖聶聊贈君托意鄒長倩

○寄懷兪羨長範東生予以甲辰歲取道楡林二君餞予於吳門舟中

神契諒斯在嘉期難再並夙昔展良晤會餞亞字城髙譚吐瓊屑芳尊瀉蘭英簉羽念同集比竹憐同聲遊子卽長路扁舟忽遄徵歲往意不淺迹曠情彌嬰兪子勤編摩著書方告成範生類徙陶揮金不期盈蹇予安拙劣驅車返柴荊獨往安所慕依依惟友生霜露日蕭屑願言保嘉名

○過宿施天冶太學兄弟齋中論舊詰口復爲前倉黃公洞之遊賦此爲贈

逢君昔何所乃在澄江潯緬惟先君子江城佐鳴琴九苞蔚三鳳瑯玕間璆琳君才天所冶赤堇流南金躍作蓮花鍔瓊塊以爲鐔龍文爥牛斗聲價騰天琛兩都事遊矚風華傾藝林遂令六館士掛轊來駸駸一別動十載椷書幾浮沈何意燈火夕文尊論夙心睠言命蘭擢共趿雲中岑洞壑暢﹖覽溟漲窮窺臨幽勝旣欣賞故人況追尋明發耿中愫海嶠俱髙深

○塗中寄懷吳徳符

■﹝馬反﹞■﹝馬反﹞車馬道前臨廣川陰俯挹淸泠淵仰披嘉樹林下有貫遊鯉上有雙棲禽出門各有狥風塵日侵尋故人時不存誰爲濯煩襟何當奮羽翼同登玉山岑

汲古堂集卷之六

●汲古堂集卷之七

東甌何白無咎著

七言古體

◆七言古體

五峯庵

傅明府宥座器歌明府先文敏公爲宋名臣欹器賜自尙方爲漢元光年物

溪堂對奕歌贈小鄭鄭豪於酒

竹林飲酒歌贈項季輿

追賦壽宮扈蹕捲贈唐華濱公

七夕有感

戴嵩畫牛歌

道存上人東遊吳門雅習周公瑕王伯谷二先生玆有天臺鴈蕩之遊訪余山中因以長句爲贈並訊王周二丈

送黎將軍從典轉輸北上並簡王恆叔參知

木假山歌爲木父賦並序

王時可文學襲錦衣北上

偕劉忠父飲王恆叔舟中

同朱在明張邦粹王季中宿僊巖淸暉樓曉起尋梅雨潭雷門龍須瀑憩休糧伏虎二庵登絕頂望海上諸山作

送劉公與道由鴈宕天臺還江石

戊子中秋予生二十七度矣舉酒自壽戲成短歌並序

題金碧山水

龍溪小隱歌爲王恆叔給事賦

鄧翁耳聾豪酒善射覆﹖木虍﹖﹖蒲

恆叔齋中逢徐伯搢伯搢善鼓琴

同龍君禦使君過劉忠父齋中作醉歌行

同龍禦君再過劉忠父齋中放歌

同黎從典周文美王季中劉忠父楊木父集龍君禦知白齋分體得歌行

歲晏行

周服卿百花帳歌爲郝明府題

送劉長孫北上

題大若巖赤水洞圖歌

壽周公瑕先生八十

醉中贈昆侖山人王叔承

兩華山房歌贈蘭陰祝無殊

白門送林逸民先歸永嘉並簡諸同好

春夜同謝少連曹子念梅子馬梅泰符王季中集楊姬微波館贈吳翁晉

同季中登任城太白酒樓放歌賀知章嘗爲任城令與太白飲此

太白樓讀王恆叔詩慨然有作因憶天臺舊遊劉忠父陳大期皆化爲異物時恆叔以司諫外補粵西觀察

邵少文投以長句乞予作畫口占奉答

客上庸徐公子斯達招飲元和觀地有呂公洞白雲厓諸勝迹

吳門逢項伯紹監州猶憶去歲與伯紹從燕市平康中言別

將渡靖江訪朱在明光祿王百谷先生以長句贈別奉答一首

長幹逢朱唐卿話舊

○五峯庵

江漵精藍太蕭爽五峯髙擘仙人掌東林日落萬松寒南磵雨殘百泉響老僧相對無一言古堂晻靄蒼藤昏夜深月出山路白竹外春潮自到門

○傅明府宥座器歌明府先文敏公爲宋名臣欹器賜自尙方爲漢元光年物

傅侯家藏宥座器自言傳自文敏公火徳寢微趙祚薄公也赤手撐蒼穹當時賜予畱此物世家徽烈垂無窮發函冏冏光相射土花翠奪千峯碧金粟微茫蹙海濤勾柬﹖彡宛轉參羲畫憶昔承恩出尙方天球翠釜爛齊光昆邱烈焰俱灰燼金馬銅駝蔓艸長風塵﹖﹖頃洞平臺下汴水流枯飲戰馬麒麟石冷寢殿空鴛鴦霜裂宮墻瓦細看依微畱疑識虫魚半蝕元光字山堂注水一試之辭漢銅仙淚仍漬臨風太息三摩挱爲侯翻作欹器歌周宣石鼓文巳泐山﹖勾嶁禹刻空嵯峨郟鄏之鼎久寂寞乃知此物神應訶先王烱戒垂萬世傅侯寶之有深意奕葉千秋表來裔絕勝範金盟帶礪

○溪堂對奕歌贈小鄭鄭豪於酒

永嘉鮑髯奕中聖李叟方生亦超乘誰其後來陳與鄭鄭生晚出益■﹝走參﹞■﹝走覃﹞汗血兒駒故驕騁溪堂虛暎南山麓淸閟蕭蕭萬竿竹竹日流輝動隱囊坐看飛鴻天影綠云根一局何可無愛聽文楸迸哀玉方罫魚麗布六花左盤右蹙常山蛇幽並小兒射鵰手漁陽老將柳生肘灌夫賈勇能爭先闌入吳壁無前堅有時佯敗棄旗鼓漢幟初驚趙王虜西道又聞短兵接陣腳斜飛風颯颯一夫當關搤萬夫棧閣不通千騎合六國合從來仰攻祖龍揮鞭鞭羣雄虎啖六合須臾空忽報簾鉤西日落拍手推枰笑蠻觸主人綠尊良夜開鯨燈鼉鼓行相催鄭生不獨善心陣更於驩伯能投分三百何須橘中樂十千立盡宜城醞角勝頻呼力士鐺登壇亦剖通侯印覓封除是醉鄕銜賭守還須酒泉郡

○竹林飲酒歌贈項季輿

造物有磔裂控搏或爲人酒星忽墮甌江濱化爲項季子昂藏出風塵在唐爲李白在晉詼伯倫餘子碌碌何足論卽有飲者非其眞季子南山有茅屋繞屋蕭蕭萬竿竹入徑吹香釀新熟酒池千頃蒲桃綠林間箕坐四五曹一飲旋能傾十斛瞢騰不知西日沈瞥見垂蘿影明燭渾忘狂客若處眠間有侍兒甕邊宿夜深月出星滿天池上松風吹謖謖糟牀猶自濺濺鳴時與松風相斷續小聲淸注水簾泉大聲急瀉匡山瀑繞池行散動林霏樹杪朝光映淸旭壁間尙有墨淋漓醉態縱橫不能讀南山當面靑蒙蒙何可一日令尊空接■﹝衤離﹞懶著巳三月嬴得小兒呼禿翁項季子眼中之人吾與爾江東米價爾張目塵世風波吾掩耳商略人間何可喜破除萬事無過此劉參軍李居士捉月亦偶然頌酒短章殊有旨爾無壘塊安事澆入唇自覺消泥滓煉成醉骨輕如煙騎鯨好待長風起

○追賦壽宮扈蹕捲贈唐華濱公

公時以大參治兵甌栝昔公爲民部郎扈駕萬壽山繪圖紀遇暇日見示敬有此述

碣石傀俄開赤縣萬壑千峯繞京甸月樹星楡共蔽虧卿云佳气相蔥蒨太微華蓋切神臯仙路瑤池開別殿雕甍夭矯美人虹珠网逶迆神女電虹橋流水古桑幹馳道平鋪白玉寒翠撲芙蓉環禦宿陰連松柏映星壇雙龍繡閣雲中出百雉佳城樹杪看睿藻穹碑盤屓贔翠華羽騎綴鵷鸞諸陵迆邐連銅爵金粟堆前喧乳鵲夜月長聞瓊佩聲飆輪或度咸池樂今皇別築萬壽宮蓬邱寧訪千年藥金芝珍艸更紛葩瑞靄榮光故盤礡守龜卜日出嚴城六龍肅駕羣峯迎副輦金根隨日轉侍臣寶馬踏花行雄鎭陳兵排虎旅羽林擐甲動霓旌鑪香曉靄凝仙霧天樂飄颻上紫淸帝所雲霞通宿夢鼎湖弓劍軫皇情更向新城事遊矚柏寢椒塗錯珠玉重輪帝日麗扶桑千載乾符應寶籙宮監朱提賜近臣尙方珍饌傳光祿未論穆滿黃澤謠詎言漢帝橫汾曲唐侯曾忝侍從班望入淸塵扈蹕還願效葵心傾日赤朝朝長得奉龍顏

○七夕有感

兔能營窟未詼狡鷹欲攫人那得飽人間半黠須半癡謾向天孫頻乞巧君不見東家錢翁心計多猶恨生兒不了了

○戴嵩畫牛歌

戴公淛東老從事筆法遠師韓晉公當時曹霸亦畫馬神妙生動將無同細觀此圖足奇致毫端縑素驅天工郊原平碧芳艸短一夕靑皇翠新剪柳絲窣地縈晚煙斜日江南春水滿駁牛勢逸那可羈牧兒不得施鞭箠踉蹡遠逐勢莫及手中斗笠迎風欹滿堂煙雨薆林樾怳披襏襫來東菑一縑何物能千古閱世流傳不知數華屋吹殘牧笛風荒臺幾換耕犁土雞棲鼠壤幾屲埋猶有精光照尊俎戴公戴公隨意掃豈知異代人爭寶妙義誰從象外傳一技可觀寧小道欲知酥酪出醍醐須食雪山肥膩艸

○道存上人東遊吳門雅習周公瑕王伯谷二先生玆有天臺鴈蕩之遊訪余山中因以長句爲贈並訊王周二丈

存公標令如支郎身上水田燻戒香心宗妙契語言外別鑿天竇開靈光瓢笠東行復何適南朝古寺長幹陌伊蒲朝供王珣家石燈夜坐周顒宅周也捨身窣堵波王持半偈稱頭陀逃禪差可擬支許和歌謬謂當羊何飄然仍振曹江錫沃洲天姥摩空碧天臺一萬八千丈華頂飛霞搖海色桃花澗水合猿聲桐柏宮壇行虎迹丰千寺前落葉黃嵐光晻曖寒山夕偈成曾遇異人參梁間腦滿畱殘墨朅來更踏靈峯月彷佛峩山﹖眉夢中雪艸荒寶座詎那庵苔封金薤先朝碣琉璃井塌海眼枯芙蓉塔古珠輪沒浮杯忽渡白鹿城東林落日尋何生南宗密印受開示鍼芥似契生前盟中宵禪鋒露機警行空神駿搖鞭影參破明珠本在身覺後黃金寧再鐮十日繩牀意巳深南還苦憶龍池境來去金繩路不迷含情相送重淒淒更語故人焚筆硯好從圓藏乞金鎞

○送黎將軍從典轉輸北上並簡王恆叔參知

君不見直北王師事徵伐赤羽徵兵向南越遼城猶閃漢旌旗懷遠初開秦日月江南荒祲困徵輸萬戶薦饑民力竭天下江南邊餉多柳長三月渡黃河丁男上瀨費牽挽萬艘銜尾愁風波舟人爭避桃花水勞者猶翻瓠子歌黎侯武冑起文學十年不調居甌駱紫苔欲繡綠沈槍白虹閒臥靑蓮鍔中丞昨下尺一書須君轉挽甘泉粟護羗部曲識王遵都尉行間見朱博憶從去歲訌島夷厭見腥風海氛惡父老親經戊午年夢裏猶疑夜吹角羨君方略太精練日集材官工水戰龍驤天上擁樓船魚麗波間明組練卽看縈帶卻九攻豈獨幹城當一面吾邦槍累君是倚君胡爲兮倏千里司農國計在邊鄙努力功名從此始嚴霜滿地鴻鴈飛耐可天涯別知己瑯琊使者東諸侯赤城一別七經秋道經濟上倘相見爲余問信平安否

○木假山歌爲木父賦【並序】

木父齋前一峯髙十尺許畢具洞壑文理紺碧迫而旁睨枵然一朽株也蓋自海上漁者网得之以歸木父木父常十日不出戶日散發孤嘯其下以爲有得一日觴予且大醉屬予歌予爲之歌

老槎千年墮江水化爲何物輪囷嶻山﹖臬而窽窪然俯如渴猊飲寒澗翔如快鶻搏靑天霽如陽厓明積雪晦如陰壑浮空煙鬼工斲就蛟龍窟纚纚峯紋開突兀蝸迹俱成赤蚪文蠣房半作﹖駒垤倒影時交云葉重回飆幾恐冰花折楊郎皁帽白方袍﹖﹖雙肩吟望秋空髙夕陽波光鬭寒碧疏籬樹影銜庭臯此時楊郎命尊酒摩挱顧謂何無咎吾山不假愚公移一片昆侖落吾手吾飲君酒君放歌𨿽朽藉之能不朽何生耳熱气益振峯前澆酒呼其神木居士石丈人是耶非耶孰僞孰眞身巳隱矣奚以文好奇無乃戕其身君不見櫟社木千條萬幹髙承云物以無用者辭斧斤

○王時可文學襲錦衣北上

昆侖雙玉樹皎皎如王郎腹笥千軸開琳瑯子弟之間見王謝皇王之略談虞唐圖南萬里起鵬翮無前四足看飛黃江南九月聞碪杵颯颯枯林夜吹雨王郎結束北遊燕白馬銀鞍照江渚酒酣慷慨神揚揚膝前按劍蓮花吐金吾佽飛輦轂臣王郎矯矯羞爲伍王郎勿太息我且爲君說學書學射粗得名何異天門光列缺君不見夫南海之蟄龍呼噏莫致膚寸功坐制一壑將與沙虫同阿香一夜扣其角驅云八表鞭丰隆先朝司諫君大父吐气往往成長虹海壖憶昔賊干紀公也奮迅摧其鋒運移事去寶刀折天縱嬌子厄乃公國殤猶自語深夜英靈長見來陰風赤心俠骨𨿽巳矣壯士聞之發上指獨畱片石在燕然此日莓苔待君洗男兒生具七尺軀筞名金石眞雄圖徵輸南北困邊鄙天子亦念狼居胥乘時努力振前烈能令疑塞歸羗奴肘後累累嚲金鵲拖朱紆紫階前趨人言衛霍爲老革無乃賈董爲腐儒男兒變幻無不可汨沒胡乃隨區區歸來紫塞秋云孤四垂碧漢如穹廬轅門燒燭集詞客輕裘纋帶可以談詩書王郎王郎毋忽諸

○偕劉忠父飲王恆叔舟中

靑牛谷口囲蒼云白鹿城下逢使君使君卜世住桐柏朗陵僊令金門客胸臆棋盤五嶽蒼眉稜倒瀉明河白星槎翩翩落海隅相與鬥酒澆菇蒲是時明月出海樹萬峯突兀天糊模弄珠不少宓妃出翼舟疑有羣龍趨夜深長嘯興不孤君言兩生眞吾徒何生可當一上駟劉生足靡千雄夫使君手掣靑珊瑚醉探驪頷海色枯卻走罔象愁天吳眼中作者不知幾誰復登壇執牛耳風雅空揚東海塵英雄半逐中原土看君直是千載名要言眇論何縱橫嗚呼卽令此江爲帶山可平兩生者足以垂芳聲

○同朱在明張邦粹王季中宿僊巖淸暉樓曉起尋梅雨潭雷門龍須瀑憩休糧伏虎二庵登絕頂望海上諸山作

深夜宿淸暉蕭晨躡梅雨陰風瑟瑟吹洞門宿靄飛嵐互吞吐散發送冥鴻赤腳蹋石虎掬滄浪兮浣塵纓擷紫芝兮出巖戶朱公矯捷如淸猿張郎苦吟如寒蟬王生何生較奇絕手抉蒼藤淩紫煙煙開徑轉孤峯出峯頭亂石流泉活風習習兮行飄颻心怦怦兮坐超忽上逼蔚藍天下瞰鮫人窟石峽長吹太始云碧潭寒灑千秋雪天門一綫開■﹝王靈﹞瓏淵淵雷雨行秋空空靑暎水碧璇室開珠宮峯峯秀色搏蒼鶻澗澗秋聲生白虹勝亦不可窮淸興殊未極狂呼手中卮坐踞水中石酒酣耳熱气益驕穿雲忽轉山之坳翠屏一片開冰綃鬐髯獵獵騰﹖蛟摩挲舊碣書年月昔人姓氏苔花沒休糧居士垂空名伏虎神僧遺蛻骨千載無論身與名人生快飲差稱達寄謝山靈下山去海色蒼茫墮煙霧一鶴橫飛海上云問訊安期一椷素

○送劉公與道由鴈宕天臺還江石

江南米價粒爲玉劉生獨遊滄海曲復誰下士過式車空自雄談能炙轂嗟予抱病類子桑蓬藋蕭蕭隱薖軸君獨胡爲愛淸狂足音跫然響空谷日憑棐幾供一編晚對靑山同半菽出門款叚復首東跂予望之空彳亍君有陸離雙寶刀何以淬之辟﹖鳥鵜膏君有纂組五色綺何以濯之錦江水惟有鴈山橫絕淩蒼蒼赤城霞色飛石梁羣眞隱見紛相望招邀倘遇赤松子爲乞金書辟穀方

○戊子中秋予生二十七度矣舉酒自壽戲成短歌【並序】

歲月易遒志意不廣紛如六籍汨沒無成膠膠有生乃滑於物將營糟邱予托於玆老焉

呼汝名澆以酒長生木瓢爲汝壽今夕何夕又三五汝年何年巳三九憶昔無家太劇顚耳熱悲歌拊瓴缶只今有家太劇貧婦服豈諳操井臼人生快意逐兒曹夙昔紅顏等風柳心長巳非十載前短髮寧論十載後沾沾無乃狥空名兀兀胡爲矜敝帚卽令羽化迹巳陳縱有遺言骨俱朽落日封狐跳故邱當時印鵲曾縣肘人且爲身作贅痝物亦由天作芻狗得失從它司馬占沈冥但指尙書口大兒伯倫小季鷹九原可作爲良友拍浮三萬六千場醉來托宿無何有

○題金碧山水

宛宛垂楊翠堪把翼翼飛甍俯平野妖童拍手白銅鞮俠少行鞭紫驑馬將無寒食灞陵東可似春風各城下

○龍溪小隱歌爲王恆叔給事賦

淸溪淵淵搖碧空曾傳龍子珊瑚宮兩涯渾漠辧牛馬二儀怳若開鴻蒙陰風蘋末吹許許萬籟羣靈自相語弄珠月下游宓妃牧羊風鬟走神女艸堂突兀半煙霧舊是使君讀書處使君攀龍登紫宸噓枯能令天下春膚寸曾將作甘澍赤手還看批逆鱗雄心瀁漭莽無寄乘槎重探天河津預掃溪頭一片石遙睇羣星朝北極功成天上蚤拂衣鈞磯不向君王乞

○鄧翁耳聾豪酒善射覆﹖木虍﹖﹖蒲

鄧翁夭矯人中龍負俠大有夷門風結韈能令漢廷尉攬袪曾逐浮邱公秋風社酒薦佳客射覆呼盧時破的大叫還看扼雉梟奇中頻能探蜴蜥世人貴耳乃蓬心翁也木雞自全徳靑溪婆娑八十春枕流不涴人間塵掀髯一笑各冥會余亦與翁皆異人

○恆叔齋中逢徐伯搢伯搢善鼓琴

南州孺子都門客夜過使君嘅今昔都門舊事宛可論風塵﹖﹖頃洞白日昏使君一言反齋怒觺觺虎豹盤九關翟公門前可羅雀國士何人稱報恩徐郎獨挽單鹿車車傍側掛酒一壺相看意气各慰藉道逢魑魅爭揶揄徐郎徐郎得如此世人齪齪徒爲爾專諸聶政非壯士而曹自爲千金死吁嗟乎舉世但知徐郎鼓琴能令田文淚承睫說劍不恥句踐之目攝男兒有心人不知媿殺輕裘五陜俠

○同龍君禦使君過劉忠父齋中作醉歌行

我爲楚歌若楚舞空堂淵淵夜撾鼓倒著岑牟影傞傞歷亂燈前劍花吐赤虹寒射酒色殷燁燁回光照眉宇左挹孔文舉右挾楊徳祖扶搖還搏北海鯤僕姑且獵南山虎息陰不息惡木陰丈夫不渝徑寸心尋常七尺頗淩勵三十一官非滯滛片言便貴洛陽紙隻字能賤秦城金舞且休歌奏闋萬里寒雲天突兀醉瞪雙眼何太憨千古冥心坐超忽

○同龍禦君再過劉忠父齋中放歌

長風獵獵髙天碧烏嗁城樹寒云白夜長燭輝酒盈尊非君之故將安適君不見座中矯矯子大夫二十領佐專城符字挾風霜大塊寒手探明月滄溟枯一辱泥塗騎馬出落魄日擁髙陽徒醉敲如意誦天問男兒有身亦何恨意气窮來我輩偏風塵失路黃金盡劉生軒渠向爾言昨日罷官今日閒田家力作苦相勞荷鋤種豆歸南山生也生計差自足先生且據便便腹明朝有酒能復來家人莫問缾中粟

○同黎從典周文美王季中劉忠父楊木父集龍君禦知白齋分體得歌行

水寒靈虯宵漏長蕭蕭樹底飛嚴霜光搖叵羅酒如乳輝吐鯨燈夜初午笑拍周郎肩臥枕王郎股楊郎聽我碧落詞黎侯且停鳩拂舞太乙子東魯生爾生幾何時僊骨今巳成梅福元非漢小吏安期寧爲楚老兵君不見天臺卿云敞靈界鴈宕倒影搖方瀛中有羽人之福庭玉京十二樓五城碧桃千歲芝九莖子能食之令身輕气孔存兮怳有物道可受兮不可名驂雄虹兮駕赤豹嗽朝霞兮遊紫淸天上巫咸幾回死六鰲骨霜東海平豪華決眥若列缺富貴朝榮同蕣英下士聞之乃大笑遊戲蟁睫如焦冥噫嚱吁遊戲蟁睫如焦冥

○歲晏行

出門復入門今夕復何夕東家坎鼓歌送神髙燭華堂光■﹝火翕﹞赩西家置酒會比鄰阿翁起舞兒行炙回視盎中無斗儲寒突無煙塵四壁妻兒背立黯不言丈夫何以共其職爲文逐貧貧自苦吟詩驅愁愁轉劇欲賒鬥酒彊破除豈有百緡償舊直起來自笑還自嗤古人三旬九遇食長年能不厭蓬蒿半生幸未知兵革俛首寧爲女子羞低眉肯下屠沽色未必公孫念布衣浪聞皇甫尊縫掖有身七尺差自彊時來或假垂天翼君不見門前負荷者誰子雪行赤腳猶絺綌

○周服卿百花帳歌爲郝明府題

國朝以來畫花鳥气韻生動誰擅場林良呂紀爭鴈行逸品獨稱陳白陽近時服卿亦好手苗裔或出梁周昉吮丹含墨落縑素風神露態驅毫芒翠幹亭亭望猶舞繁英灼灼疑飛香紫苔錦石照文雉金塘白水浮鴛鴦恥與幾工鬭華縟疏煙微月開蒼茫永嘉使君出斗帳萬萼千葩含意匠筆法晚師徐世昌纚纚天眞气疏放七寶珊瑚照春暮文練交窻沈紫霧使君政簡訟庭間花影滿牀正髙臥髣髴曲江春宴歸馬蹏醉踏長安路周郎寫生得如此不共羣芳逐流水搖落寧悲楚客心色空巳悟西方旨焚香宴坐讀維摩天女散落鬘陀羅

○送劉長孫北上

劉生家聲出東魯二十耽耽气如虎不獨爲箕讀父書巳見斲輪繩祖武只今詞臣登赤霄厭薄介冑如弁髦年少靑雲起經術卽有衛霍輕鴻毛漢代侯王出屠釣寧知艸昧皆賢豪承貂子弟承平久不事詩書事聲酒壯士寧爲兒女憐英雄自斂風雲手飛龍天馬何代無不遇王良甘俯首憶昔先將軍揮毫萬人敵艸檄未論陳記室使酒常輕程不識一時意气吹白霓生不逢年悲失職簿籍誰收上黨功僕姑但射南山石哀歌慷慨激陰風夜半髑髏語沙磧吁嗟往事欲沾纓一貧一賤憐交情江於賓朋同惜別我獨低佪待君發不愁行路逐炎歊一匣蓮花照冰雪

○題大若巖赤水洞圖歌

大若嶄巖連永寧洞門石扇中天橫朱孺升仙有遺迹紫厓兀與孤云平華陽眞逸著書處日光倒景開霞扃中有赤泉泚且淸丹砂湧出浮寒泓靈籟噌吰郁未吐漸與牝谷相琮琤山中老人飲此水洗髓伐毛身較輕﹖芝紺艸紛藿靡餘潤如乳凝瑤英我曾撰杖一宿此便覺謖謖神飆生夜難﹖﹖松肪坐巖下僊鼠撲人如雪明曉謀深入徧歷覽足傲昆閬卑蓬瀛本辭眞境動十載未能唾涕兒與嬰名山奇人兩相待方外未冷雲霞盟朱陶二子倘冥契應遣白鹿行相迎

○壽周公瑕先生八十

江東夙昔振風雅翁也登壇和彌寡只今人文日零落轉見孤標映寥廓闔閭眞气眇以綿靈光突兀仍巋然豈無■﹝火翕﹞赩照寰宇東陵裘馬靑門土須眉蕭颯橫秋霜花間初度春載陽淮陽一老不臣漢南極老人應壽昌千載風期起縫掖龍門社中虛左席漢庭丞相捨蓋公鹿裘弟子師文眷憶昨徵車來洞庭簸蕩少微不得寧河渠書傳太史筆沙塞墨灑燕然銘【先生嘗受聘朱司空河功志戚大將軍邊城碑】霞飛岱宗渤海紫雲開恆嶽蓮花靑萬古精靈泣光怪嶧山片石中郎經風雷時掣蛟龍紐呵護應煩鬼神守已看著賦凖長庚況復藏書窮小酉予攀若木江之湄東向壽翁金屈卮更因珠樹雙靑鳥遙寄仙人碧落詞

○醉中贈昆侖山人王叔承

世人飲酒不知味我獨愛君眞善醉頹然自放不關渠間發淸機獨超詣近來長句得三昧心融境到翻遊戲法同韓虎梨花槍向風跳蕩皆如意文章有神道在冥相示無言得眞契安得攜君太華頭一振遺音滿天地

○兩華山房歌贈蘭陰祝無殊

金華玉華相競爽雙峯對撲仙人掌蘭陰狂客奄有之向我還稱兩華長我聞眞籙記金華石室珠庭松子家云君煙客儵來往班麟赤豹騰飆車露披靈艸枝枝玉日射芝林樹樹霞洞門■﹝穴上叫下﹞窱窅莫測飄風忽墮天壇花又聞玉華更標勝絕壁寒潭隱天鏡泉湧靈砂丹气溫波吞初日珠光迸虎嗁遙聽風吹林鳥飛不辧云來徑髙眞樓閣粲可數有時空翠來鍾磬雙峯奇狀不可名帝命乃屬蘭陰生前身或是黃初平猶記鞭羊叱爲石至今萬角橫蒼坪還尋舊迹結茅屋桂楯蘭櫋交兔迒雲間瑤畛課龍種月下瓊田呼鹿囲近來不合工長句風塵誤踏人間路穿天鏤月眞宰怒吹遣誇娥負山去壒埃促刺難爲儔何如歸守靑山臥送君歸兮山之阿橫江日暮多風波文章古來帝所惜眼看我汝無顏色臨期爲賦兩華篇飛電繞梁雷破壁

○白門送林逸民先歸永嘉並簡諸同好

石頭城上風夜吼石頭城下江聲走時序驚心旅食中東南多故流亡後風波奄忽去住難天涯兄弟同杯酒酒畔髙歌阿鵲鹽壚頭愁折藏烏柳秦淮潮上花滿煙花底女郎彈管弓﹖﹖林生不飲心茫然忽憶去年寒食邊鶯嗁碧窻柘葉綠朝擁細君方晏眠興來忽振岱宗策興盡卽買山陰船我畱君歸各揮手風塵同病窮相憐聞道長安大搜客樓上美人笑縫掖竄名每上廷尉書托迹間從袁盎匿跂予望之涕交臆因君一寄東歸翮東歸故人樂事多春風日日相經過縹碧江瑤映晚盎鵝黃社酒吹微波此時對酒倘相憶北向噀餘金叵羅輪蹏班班涉遠道儂道不如故鄕好挾雌舐犢可忘饑屠狗釣魚差足飽

○春夜同謝少連曹子念梅子馬梅泰符王季中集楊姬微波館贈吳翁晉

雨來桃葉渡夜上秦淮潮柳底雙扉夜沽酒馬嘶門外風蕭蕭江左風流傳月露南國佳人翻玉樹梁塵倒飛連袂歌墨瀋亂翻題練句就中軒軒吳季子天半飛霞照苕水談鋒疑授帳中書賦艸能傾洛陽紙千秋气合信有神一片雄心爲誰死君不見都門操觚爭鴈行人人自得雄爲王翡翠蘭苕飾容態珊瑚鐵网沈光芒予亦東南同越產瓠落風塵雙白眼少年睥睨劍術疏家人調笑時名晚吳季子尊前酒滿百不辭有情那得無憨癡龜頭剝落蠆尾滅身後安用文章爲不如醉擁秦淮女四時猶能歌白紵一夕壚頭足千古

○同季中登任城太白酒樓放歌賀知章嘗爲任城令與太白飲此

雝門望鄕幾千里夢魂飛渡錢塘水一夜長風掛峭颿曉望濟河流彌彌明霞倒景動女墻貝宮雉堞遙相望季眞太白昔遊處髙樓標出層雲長想見伊人淸風僊僊欲沖舉盱衡指顧直與岱嶽相低昂噴礡灝气睥睨大荒西弭若木東拂扶桑吐吞渤澥爲杯鐺倒翻河漢驅毫芒笑摘驪珠九淵底累累萬穎縣淸光我弔遺蹤巳千載爾躡金鰲不相待龜蒙北望接䢐徠馬陵東走臨瀛海阜陵滄桑有是非金石何能駐精彩吁嗟此事難重陳池臺宮闕幾回新昔時繡縠圍歌舞今日羊牛散禾黍英雄魂魄不可招玉柙銅駝莽無主王郎王郎大淸舉慷慨興懷我與汝有身七尺百不憂寧辭此夕酣髙樓燕姬靡曼善調笑婆娑起舞揚淸謳葡萄兌得北平口箜篌翻出西涼州吳綃裂作錦纏頭如意擊斷珊瑚鉤曲聲繚繞入寥廓狂呼明月靑天愁須臾海底飛天鏡一道寒輝破煙暝酒罷因之發髙詠暮下荒城酹一杯君不見靑蓮居士謫仙人四明狂客任城令

○太白樓讀王恆叔詩慨然有作因憶天臺舊遊劉忠父陳大期皆化爲異物時恆叔以司諫外補粵西觀察

任城落照平蕪夕起酹椒漿呼李白朱甍縹瓦照城闉鳥外冥冥遠天碧荒碑斷碣臥林林剝落龜趺黯無色孤光忽迸夕郎詩差似寒山一片石憶昔尋君過赤城煙濤鼓柁窺東瀛天低海樹殘霞明瀑流喧豗河漢傾華頂秀出擢紫淸海日欲上天雞鳴手翳紫芝笑披拂璚臺石室相縈郁龍噓窅壑石潭寒虎嘯空林山月出酒酣起舞歌嗚嗚激賞繞牀敲唾壺劇語蟬聯不知曙門前楊柳聞嗁烏我騎白鹿還江渚君向金門謁明主諤諤翻令世不容一官遠渡鵝翎浦袖裏空畱三載書雲中難寄西飛羽陳生劉生倏爲鬼撫事悲歌淚如雨我聞八桂鄰夷窟勁弩長弓好馳突撫綏須用出羣材繡斧煩君開百粵伏波銅柱炯未磨洗兵應借蠻王血念玆夙昔同心期側身萬里令人悲淸溪重來亦惆悵長江怪底名相思【相思江在粵西惆悵溪在天臺】過眼勛名亦如此遲回莫待車生耳早晚相將雙闕間采眞共煉金鵝蕋

○邵少文投以長句乞予作畫口占奉答

君不見李唐鄭虔稱畫師拓落一官無馬騎酒錢時乞蘇司業詩句空傳杜拾遺又不見近代唐伯虎月明魂冷桃花塢一壞云封處士墳千金價湧雞林賈古今作者何紛紛彊半塪壈纏其身乃知造物亦憎命豈獨詞賦能窮人當時饑寒人不惜後代好奇皆耳食心苦平生祗自知名成千古終何益何生踉蹡太癡絕盤礡揮毫思超忽曉來偶作山海圖生動蠕蠕元气裂斐亹欲飛峯頂云輝映長安巖際雪起來自﹖﹖宅仍大呼山妻孺子爭揶揄寒突無光煙火絕百錢斗米炊明珠紀叟壚頭酒如乳無錢繞檐空捋須爲文不能逐窮鬼卽工縑素胡爲乎吾聞此言但撫掌邵生詩來還激賞桑皮乞我寫秋山欲令動操山皆響我笑邵生安用此豈若眞山與眞水署名紙尾最寥寥乃是江南一男子邵生謂子聊復爾不妨給酒日三斛爲君寫作龍湫瀑

○客上庸徐公子斯達招飲元和觀地有呂公洞白雲厓諸勝迹

上庸岝■﹝山上咢下﹞開隈隩星聯井絡西通蜀刀耕火耨上皇風瓦卜雞占荊楚俗靑眼驚看徐伯子詞組論心薦明水幽蘭孤生空谷中赤珠炯照重淵底西郭名山並轡遊鬥酒相歡破羈旅錦屏髙擁天半靑寒波踏馬風泠泠松下巖扉吐朝靄溪頭突石沈秋星呂公洞裏元和觀榿林槭槭蒼崖斷移尊列籍俯流泉擊石髙歌日將晏明發萍蹤隨所之爲君臨發重遲遲白雲崖下看明月江海悠悠寄所思

○吳門逢項伯紹監州猶憶去歲與伯紹從燕市平康中言別

昔逢何處燕臺下萬里黃塵眺原野客愁紛逐木葉飛鬥酒從君對傾寫酒酣並轡白鼻騧五劇門前阿那家風吹烏桕嗁晚鴉燕姬十五窺碧紗越羅吳綃凝紫霞隔窻手語彈琵琶冰弓﹖﹖澀指月如練珠斗錯落明河斜氍毹滿堂客盡醉靈鼉起按漁陽撾此時誰解嗟天涯我送飛鴻下東魯君亦之官向南楚斷蓬飛藿隨秋風夙昔心期渺何許今年旅食淹吳會不分逢君還此地憐君落落獨開顏值我棲棲方失意一掬風塵劇孟心再收歧路楊朱涕金芝玉樹非凡柯歷落嵚崎本僊吏伯通橋畔弔鴻梁闔閭城下尋梅尉兩度逢君又來年嘉遇千秋誠不易君今新命拜監州簾下靑山臥閣幽玩芯一官聊偃仰名家爲政亦風流剌船共遲朝來發感舊撫時生旅愁燕市琵琶吳市酒思君飛夢武昌樓

○將渡靖江訪朱在明光祿王百谷先生以長句贈別奉答一首

我昔漁獵橫春澤悠悠忽忽無所求胡爲乎身騎土牛滯吳市幸捨無魚彈蒯緱浪聞皇甫尊縫掖豈有臨卭重賓客我行旅捨柳花白風雨城南近寒食宮鶯嗁殘桐葉長又從鄰女縫絺綌白馬小兒期門郎胠篋忍堪爲盜賊落日棲烏行旅單悵望南雲歸未得廓落風應小吏輕遲回蹤蹤監門識結交未信是錢刀壯士寧知少顏色憐君磊砢吳門豪一掬華陰拭寶刀爲我哀歌擊如意爲我勞苦澆濁醪因思去歲曾經此兩度尋君當上巳分攜北走黃金臺馬首長風沙齒齒曉踐嚴霜上薊門夜履堅冰過易水燕昭池館生旅葵荊卿酒壚沒禾黍黑貂蒙茸刺漫滅執轡何人似公子還家三月突未黔出門千里衣猶滓人生好遊知柰何低眉靦面徒爲爾江東朱季我故人繞屋裁桃疑避秦百丈淸江開水榭千章夏木礙藤輪前日飛書問行色早艤靑雀江之濱臥看風雲寄舒嘯臨流且浣人間塵槎頭縮項賤如土彈劍得魚何苦辛輪蹏班班問南北何如歸煮靑林石叱牛且隨沮父耕絕糧不向監侯乞年年歲歲耐思君柘屐椶鞵寄相憶

○長幹逢朱唐卿話舊

憶昔與君十八九健似獵原追兔狗長記東林古佛廬雨響寒塘夜沽酒出林閃閃動孤燈隔水蘇蘇照疏柳徑微竹密垂露繁燭滅相呼失先後更分佛火始析薪濁酒初溫夜巳久有時赤腳走寥廓斷崖千尺臨江陡遙看萬頃湧波濤俯瞰羣峯眞■﹝山咅﹞嶁狂呼明月海上來嘯聲髙應黿鼉吼歷落嵚崎駭世人咿嚘骯髒驚鄰叟廿年巳往等電光一吷還同吹劍首中間消息幾升沈南北風塵各奔走失路相逢共嘆嗟覽鏡形容俱老醜形容老醜君勿嗔當時豈少平生友半作山陽笛里人墓艸芊芊骨應朽君今折節方下帷便覺聲名滿人口長門𨿽乏賣賦金邗溝巳載當壚婦我曾早卜東渚居一片翠屏時在牖披髮入山君未遲過眼浮雲我何有洞門寂寂長蒼苔有待靑林日攜手黃綺由來稱外臣龐公祗合依南畮糗糧不繼有禁方預築水碓舂雲母

汲古堂集卷之七

●汲古堂集卷之八

東甌何白無咎著

七言古體

◆七言古體

阿母謠

客長幹寄朱司理

題五龍磵葛道人靑雪樓

壽陳虛樓

同鄭昆巖中丞憩靈巖寺周覽平霞展旗天柱玉女雙鸞蟾蜍龍鼻天窻石屏小龍湫諸勝中丞約予築室方醉後放歌

集王季中飧英館燈下賞菊觀劇

水南阻水買魚沽酒作

昭關老翁歌

含山道中遇雨策馬六十里至巢縣遇程徳懋黃孟公黃仲宣宣招飲

羸馬行

倚馬望徵鴈篇

同黃仲宣程徳懋夜集贈歌姬韓喚兒並序

獨立

題美人曉睡

雪後渡橫春江是日大風幾覆舟

碧湖古墳松樹歌

王金吾歸自武昌以詩見示賦贈

王伯度孝廉還天臺歌以贈之並簡其季父永叔黃門

四明許子長過訪以長句見贈奉答一首

寄李本寧先生

王永叔給事北上

泊舟蘭陰過訪胡元瑞孝廉元瑞出示所著詩藪畱酌變樹園坐客趙心白朱賓鳧能爲新聲酣飲極歡達曙而別

嘲邵生

飲龍潭背野人家

大鶴嶺曉發

蒲田康孟擔遊武林四明訪徐懋吳屠長卿諸君南下芝田訪余於永嘉尋復過武林遲所期客取道白門乞此爲贈並簡劉海日林叔度余宗漢宗漢嘗爲孟擔序繡佛齋鯉湖紀勝諸艸漫及之

鑄劍齋詩爲歐羽明賦

十五夜同王伯度丁叔明盧叔度巾山翠微閣踏月

驪珠篇答金元玉孝廉

問棘園爲林孺苞文學賦

立春日金千仞過宿觀夢庵卽事

歸舟至會昌湖遇大風雨作歌

金陵賣卜鄢翁

○阿母謠

北堂鵝管吹鸞曲海霞凝夜裁春服鏡拂天邊白玉盤颯水﹖﹖秋霜掃蛾綠阿母瓊筵俯八荒寶婺垂輝五云族歷歷寒芒暎白楡城頭江色近蓬壺三危露釀仙郎醞千葉蓮趺佛母圖東方先生太無賴袖得冰桃還入拜共看走馬東海東不獨長江狹於帶

○客長幹寄朱司理

春風躡屩登華頂首下披云臥龍井鍾陵秋色復畱人六朝四百招提境殘雪淒淒歸不歸羸馬獨吟江上影江上形容夢裏家故山誰弄舊煙霞遙憐散吏應多暇侍史抽書護碧紗池回臺迥千峯出徑轉亭空萬竹斜剩有淸香凝燕寢可忘東閣賦梅花花信愁攪歲華攺目送行雲向東海明年春色倍還人爲語東風好相待

○題五龍磵葛道人靑雪樓

羽仙結樓五龍窟天半經聲下寥泬池喧南磵北磵泉窻動千峯萬峯雪誰令此樓有此人日與山靈鬭淸絕薄暮髙寒不可畱惆悵松間與君別

○壽陳虛樓

昔聞馬少遊爲語阿兄新息侯身騎欵叚足自快安用浴鐵冠兜鍪陳翁家冑亦萬戶素心雅尙冥千秋以玆於世無所求瑞石之東百尺樓翁也髙臥樓上頭酒人豪客欻來遊南峯籃筍西泠舟桃花鱖膾行璚羞蒲桃玉缸香拍浮興來訪舊之東甌東南山水同冥搜飄然身世云悠悠王翁亦是神仙儔爲陳家樂揚淸謳更待月出彈箜篌夜深瓦白霜滿溝座客稱醉翁言否人疑密緯潛眞修翁云每笑道者流團焦暝坐如拘囚桎形梏性非良謀何如饑飧飽卽休委心任迹隨去畱翁不問道道自侔知翁引年良有由何煩濡足探十洲豈必把袂追浮邱海東走馬亦細事會看蓬萊淸淺流

○同鄭昆巖中丞憩靈巖寺周覽平霞展旗天柱玉女雙鸞蟾蜍龍鼻天窻石屏小龍湫諸勝中丞約予築室方醉後放歌

萬山黛色橫髙空一磴潛與風雲通遡風躡雲窮■﹝穴上叫下﹞窱昆邱羣玉抽■﹝王靈﹞瓏混沌初開元气裂想見雕鎪愁化工雙闕璚臺辟紫府芝蓋桂旍明翠羽星海眞源接鴈湖綘河練色低天柱丹障寒蒸太始霞石屏晴噴靈湫雨玉女煙靑十二鬟彩雲欲駐雙鸞舞蟾蜍不敢薄陰精殘夜天囪日初吞蒼龍夭矯驕未醒玉乳鼻端吹栩栩鄭夫子丹邱生谷口君爲子眞後瑯函舊注安期名手翳綠芙蓉飄颻遨紫淸我亦鞭龍出巖扃天臺委羽但咫尺杯中一綫搖滄溟對博山隅行六箸殘棋石上窺明星帝之弄臣玩人世夕憩棗館晨椒庭安能隨齷齪啄腐而吞腥君言上方足靈气擥結淸暉還此地看君姓氏早登晨以我風神應度世玉笥虛藏五嶽圖名山坐抉千秋閟金壺七返飛黃芽琴心三疊朝東華閒從瓊畛種瑤艸醉向天壇眠落花君不見靑蓮居士李太白司馬紫微相賞識逍遙爲賦大鵬篇揮手靑天遊八極

○集王季中飧英館燈下賞菊觀劇

昨夜秋風入庭樹欲尋秋色知何處錦屏爛熳萬花齊始知秋在君家住越羅吳綃裁舞衣翠幄銀燈燃九微綘河一道列珠斗似與素月爭光輝又如霓裳烱明滅佩環自繞行雲飛咲我三年倦爲客別路逢秋怨秋色馬頭落葉詎堪聞客捨黃花未相識今宵對此神躍然爭道秋光異去年素娥靑女亦世態有霜不得司其權香煙晻曖尙疑夢寧辭茗艼花間眠栗裏先生忘世者余亦悠悠野人也明日白衣期不來笑摘繁英空滿把

○水南阻水買魚沽酒作

靈鰲一夜搖坤軸洪濤千尺翻銀屋曉逐檣烏樹杪行晚傍沙鷗巖際宿白波百道飛遊龍來帆下瀨如奔虹寄聲未了巳超忽篙師倚柁仍呼風我舟蠕蠕若旋蟻傍岸遡流流益駛懸崖引纜竄荊榛欲行不行還復止乞靈燒紙向船頭願爲溝水東西流石尢坐掣陽侯柄屏翳獨操靑帝令申椒桂醑糅渚蘋薦以芳薌了無應估客帆檣晚相集共遻風波路艱澀蘧蒢篷底目爲蒿瓦鐺雨外炊煙濕山女村酤淸可憐溪翁网得槎頭鯿溪鯿傲殺吳淞膾村酤差似宜城味脫巾露頂興自奇擊鮮舉白冥然醉醉後悠悠忘南北臥看沙痕落三尺依舊芙蓉鏡裏靑黏天野水平於席

○昭關老翁歌

子胥昔出昭關口亡命吹箎中夜走我今豈是蘆漪人胡爲幾飽而曹手溧陽女子無代無江上丈人有時有君不見昭關何人七十九龐眉黃髮田間叟我行大澤日無光北風吹艸天茫茫雲低雨急夜昏黑路迷徑絕川無梁馬蹄屢陷蒼耳窟僕夫尙困靑�岡髙低狂顧觸罝兔左右躑躅窮林麞風淒珂鈴雜眾籟怳疑鳴鏑虛張皇老翁開關止余宿問客何暮來何方入門拂席展賓禮瓦燈半滅添松肪屋後燎薪炊夜黍屋下暗井■﹝奭斗﹞寒漿竹籬命婦摘荳甲星罶呼兒尋蠏黃又言窮村酒味薄粗糲何以﹖﹖兄君腸感翁情眞爲翁飽倚壁藜牀重拂掃解衣撫枕定始愁向來倚伏何難保男兒皮骨絕可憐七尺之身胡艸艸獨行踽踽將安之可憐汨汨風塵老平明上馬謝老翁含愁更問荒山道

○含山道中遇雨策馬六十里至巢縣遇程徳懋黃孟公黃仲宣宣招飲

含山山下吹黃塵堀堁漲天沈日輪渡河飛雨嘯空澤逐馬寒云低撲人潢潦縱橫每及骭亂流咫尺成迷津衝泥日行六十里下馬荒城少知巳旅魂未返賦難招客愁已絕灰同死雞棲牛皁對盤飧失路誰憐遠遊子白雲紫芝空待人我今奔峭胡爲爾宣尼此地卽回車巢父臨流應洗耳【邑有孔子回車裏巢父洗耳池】程生髙義薄煙霄剉廉托迹屠沽裏去年曾枉楚江篇春風餞別都門市襟期更挾兩黃郎意气軒軒頗相似豁然捉臂雙眼明爲我勞歌洗泥滓孟公深沈愛騷雅仲宣淸舉能揮灑扶風俠節有心人博陵賢豪負奇者雕盤行炙酒如澠綘蠟交輝壁衣赭風勢疑翻瓠子宮雨聲似震長平瓦士窮易徳復難忘今夕何夕登君堂眼前裘馬養聲利豈念饑寒歧路傍知君此意眞千古此意飲人委如土一掬雄心持贈君拔劍悲歌淚成雨

○羸馬行

居巢道上泥三尺鷓鴣聲中行不得道傍驛馬太伶俜東蹶西傾老無力紫焰全銷夾鏡光赬毛暗落桃花色伏櫪能忘故主恩差繇尙隸奚奴籍昨者曾經達官過官帖僉名給軍佐五更韝出赴點齊催促未能﹖﹖兄豆難殿後猶爭意气雄先日寧知心力破皮裂蹄痕午未停血迸鞍瘡晚猶坐黃應一道亂鳴珂橫施鞭策誰能那靑泥曲阪霜淒淒水深故道盤渦迷眼看艸綠不遑食向風驤首時酸嘶憶昔鴻荒少銜橜蕃息成羣五云纈煙綠春郊碧艸肥蹀躞遊盤戲相抉歕沙自浴渥窪波嘶風行蹴余吾雪何人俴性傷天經燒剔羈縻主芻秣還從牝牡論精麤亦向驪黃求滅沒有時浪被麒麟名無端自賞驊驑骨遂今行旅徧九州島深夜隆隆聲未歇我來江北思故鄕兼看羸馬重惋傷倘逢剪拂終余惠好待當田子方

○倚馬望徵鴈篇

朝出主人門客行主人入左手據馬鞍摳衣猶未及仰望徵鷢飛神去形空立僕夫驚訝圉夫催寧解行人心巳摧胡牀扶上失次第欲去不去仍裴徊人生七十忽巳半望鴈胡詼長異縣今歲淮陽馬上看去年湘水舟前見湘水淮陽萬里餘江南江北悵離居生憎並入鵾絲怨不信能傳錦字書望鴈思家家憶我不知晚宿何村塢少婦顰眉燈下聞稚子無心月中數處處江湖繒矢﹖敫多行人底事復經過甌汀兩岸秋無限何日平分占綠莎

○同黃仲宣程徳懋夜集贈歌姬韓喚兒【並序】

夫越人見似而喜楚客處廓則悲亦人情大氐然也豈古今有異於玆是以江州司馬或寫怨於商女東阿公子亦托思於宓妃故情流則音聲動物感則興寄隨爰有江南行客淮右曼姬相逢陌上感嘆天涯情旣同於淪落時亦怨其仳離柱尊暮設蘭缸夜施抗音度曲含睇凝思梁塵乍動簾霜倒飛零露垂幕朗月八帷綿駒聞聲而捲舌左馬﹖眞傾耳而低眉一時共賞抑揚以赴節四座莫不慷慨而沾衣乃舉酒以相屬願上客其賦之

君歌韓喚兒儂量金屈卮酒光如海宵漏遲銅荷紫蘭纏九枝燭龍陽烏愁避之舞裙窣地香離離碧剪湘煙縈藕絲星靨微酣不容獺素秋流波慢相目﹖匽淸音纖指一齊發燕蹋風枝語春活瑤柱朱絲金雁撥玉瓶翠綆銀牀戞吳綃三尺當心裂冰花乍破跳魚潑小姑囪外星河幹濕露隔簾啼井闌月墮淸淮古水寒粉霞半壁天漫漫

○獨立

淮水一石泥三鬥牛場在前鼠坻後豆糜茗汁膠齒牙飲噉有時對雞狗入門出門安所之一望寒城渺何有黃沙獵獵吹白楊夕照離離澹枯柳比翼歸禽將厥妃長鳴疲馬求其偶我今胡乃寡儔侶大澤蒼茫獨搔首人生有情長若玆三見河淸未爲壽

○題美人曉睡

天雞鼓翅東光弄露凝花房碧華重囪練縈煙織水紋湘雲楚雨扶殘夢雙鬟膩嚲角枕斜寶靨簟文皴素霞夜妝香冷淡蛾綠黃金等身春不賒一片冰綃束紅玉杏梁長絲蕩涼旭燕叩珠簾一百回淸晝沈沈鏁金屋

○雪後渡橫春江是日大風幾覆舟

長風劃波貝宮裂浪裏危檣銣沒鶻雪閣山腰澹似云日沈海气昏如月丈夫七尺眞鴻毛乃與海若爭風濤吾聞古人不弔溺如此之軀何足惜

○碧湖古墳松樹歌

碧湖誰家萬古宅槭槭陰風聚魂魄長松數本皆異材一本礧砢偏怪特中分兩股袽赤虯天半涼蒼浮黛色東幹橫捎溪雨靑西幹斜通嶺雲白卑枝夭矯勢不回翠葆羽旗寒瑟瑟離奇不受秦帝封舂容未遇華陽識想見悠悠淸夜時滿地翠濤風激激山精木客互往來素月淸陰自終夕牧童割肪日見侵樵夫礪斧寺畱迹不知誰爲後來者還憩松根坐盤石深山何地無良材上馬摩挲三嘆息

○王金吾歸自武昌以詩見示賦贈

金吾昨鼓南遊柁一片帆飛揚子雨潯陽潮水遠連吳蒼梧雲气遙吞楚菲菲澧芷紛可佩的的臯珠光欲吐羨君弱冠執金吾恥與期門佽飛伍朱鬣朝飛柘彈弓紅妝夜擁蓮花舞名家文彩自葳蕤聲華裘馬誰能數淸時未勒燕山銘掉頭便解腰間組藝秫還開南畮田種瓜巳辟東陵圃興來散迹隨所之到處逢迎具賓主我昔淸秋發武昌孤篷十日橫江雨讀君新句按君遊歷歷雲山如再覩夢落巴江萬里船枕邊彷佛呼耶許

○王伯度孝廉還天臺歌以贈之並簡其季父永叔黃門

君不見黃門任達如中散把臂入林思小阮名理於今對阿戎瑯琊子弟多門風羨君總角稱懸解弱冠深心托千載興公早賦赤城霞曼倩長嬉紫泥海鰲戴蓬萊天倒開日射金臺煙五彩奏牘南宮未見收玉壺醉擊珊瑚鉤平生著眼溢溟渤興來放腳無神州昔年獨上章華臺七澤冥冥雲气來蟠空紫蓋嶽蓮斷動地淸江巴字回因之鼓柁向三蜀萬里汶峨通井絡花落陽臺曉夢寒纜牽沙雨春衣綠人語時從裊背聞勞歌乍斷猿聲續翻作流泉三峽音曲裏奔濤猶噴洑【時以楚蜀遊艸見示】君家世主天臺山名列瓊臺雙闕間飄然訪我子眞嶼紫芝咫尺同追攀興闌仍問橫江渡離心離思搖江樹客散城南舊酒樓明月寒潮送君去回首龍溪憶舊遊溪雲溪水日悠悠欲作異時磨鏡客秪應扶醉過西州

○四明許子長過訪以長句見贈奉答一首

四明狂客許子長奕奕神鋒自豪爽生平勝具隘九州島寥廓髙蹤葉眞賞杖藜獨拄太華峯蓮花翠撲仙人掌坐臨碣石望滄海搴裳便欲探方丈北渡黃河下大梁雪殘嵩少三花香夷門兔苑蔓芳艸空餘汴水東湯湯更擬蓬池阮公詠興懷今古同悲涼雍邱相逢劉侍禦詞組千秋肝膽露侍禦昨剖東甌符夢裏龍湫飛瀑布靑錢自買蘭葉舠片颿夜發桃花渡主人不少劉眞長賓客何如許﹖度詩萹秀割芙蓉峯酒瓢寒掛珊瑚樹余也卜居東澗濱山影野陰靑蕩人一泓海眼風激激半林日腳松鱗鱗芹絲淸醥引深酌潦倒爛熳皆天眞林光扶醉送君出綠煙一片春城月坐攜餘興步空壇髙柳蕭蕭暝鍾歇

○寄李本寧先生

文章得失心自知每從千古論交期谷風雕虎气相感況乃萬里同一時崢嶸百代人文會鏘金戞玉嘉隆際李侯崛起楚江裔濟南吳下神俱廢赤霄鸑鷟不世見卿云行天光照地身騎麒麟晻上馳弱冠蓬萊親謁帝先皇激賞得王褒裏�豈必逢楊意藜火宵分太乙光瑤函日抽金匱袐甘泉侍從奏子虛金馬回翔儗賓戲酷烈寧同蕭艾芳聲華坐使椒蘭忌乞身幾上北闕書掉頭載返東山第諸侯齒頰不借人羨君滿堂羅眾賓駿馬鸘裘兌名酒賜金結客家仍貧每爲章縫動顏色能令培塿回嶙峋永嘉邦君門弟子白也州民稱國士葉飛鄂渚蒼梧寒美人娟娟隔秋水靑楓蕭颯靑天髙江有蘭兮汀有芷世人願識李侯面賤子它鄕復異縣玉樹瓊枝不可攀祥煙甘露何由見尺書往見漢殿鳧浮沈寧待衡陽鴈朅來忽枉靑霞篇五色靈文玉璀璨華陰赤土雪靑泥三尺白虹匣中爛愁深肝膽莽無寄感激悠悠歲將晏嗟余偃臥東海隅席門圭竇羞爲儒蕭蕭環堵蔓荒艸靑林落日啼封狐長鑱歸來萬壑瞑男呻女吟無斗儲掀髯搔首了不顧巡檐挾筴聲嗚嗚有身尙爲安邑累學文巳失邯鄲趨獨行髙視憤流俗緬懷夙昔空踟躕盒州飆輪去不返雪樓遺址埋寒蕪古人今人安在哉寧甘七尺隨蒿萊靑春儗掛洞庭席問奇一棹扁舟回酒香山下足勝事平鋪湘水爲尊罍浮雲送盡崦嵫色狂歌竊弄章華臺

○王永叔給事北上

使君飽飧東海霞胸蟠靈气揚天葩掉頭不肯住靑瑣兩從華頂營丹砂靈藥應逢異人采雙闕藥鑪烱猶在天低石扇瀑千重日射機絲霞五彩題詩搔首問靑天乘興揚颿向滄海海上飛書一問予咲搴瑤艸還相待隱囊紗帽傲滄洲花底殘棋午未收小史靑韝拂瑤席竹陰方罫流文楸司馬承禎誦經處邀予共向雲中住萬樹碧桃空笑人落盡林花未能去聞道浮槎上漢庭臨風爲謝艸堂靈欲知西母千年核試問金門舊歲星

○泊舟蘭陰過訪胡元瑞孝廉元瑞出示所著詩藪畱酌變樹園坐客趙心白朱賓鳧能爲新聲酣飲極歡達曙而別

胡郎今是文章伯六洞雙溪與精魄芳蘭竟體質淸羸仙鶴軋云鳴磔磔命今令古惜齒牙倡女和予饒賞激談深相視欲忘言捧腹笑聲髙裂帛開尊爲我簇芳筵折簡比鄰來二客阮咸淸和紫玉笛吳歈輕按紅牙拍垂頭傾耳淒心脾瀝案沾杯墊巾幘他鄕此夕剩爲歡一吷乾坤同戲劇願將餘日送杯缶﹖當何必浮名敝金石夜闌醉問下江船樹杪巳看斜漢白

○嘲邵生

邵生耽奇誰得似剔腎雕肝幾回死書滛仰畫但看天詩癖誤行時墮水野夫骨相太瘦生不因索句兼噉名興來爛若宮鶯舌啼作春風滿舊京

○飲龍潭背野人家

沙堤幾曲緣靑溪雨晴石磴淸無泥冥冥白日杏花醉寂寂綠陰鴨鵊啼繞門怪石云爭聳跨澗古藤沙半擁風來如挾山翠飛泉怒欲翻溪閣動野人爲我開新醅瓦罌未倒斜陽催且攜風物下山去應待月明飛夢來

○大鶴嶺曉發

喔喔雞聲茅屋曙馬踏空波夢中渡隔山先聽寄風泉過嶺轉沈烘日霧每逢舊處暗悲辛忽到深林生恐怖何如歸采故山薇看婦夜織機中素

○蒲田康孟擔遊武林四明訪徐懋吳屠長卿諸君南下芝田訪余於永嘉尋復過武林遲所期客取道白門乞此爲贈並簡劉海日林叔度余宗漢宗漢嘗爲孟擔序繡佛齋鯉湖紀勝諸艸漫及之

壺公康郎眞好奇黃須矯若鮮卑兒十年門﹖卞牗長蓬藋下鍵著書人未知人倫亦有全椒長獨按水弓﹖﹖落淸響潛夫自結度遼知平原雅許柌空賞古風突過黃初前髙情遠寄靑霞上吾家九仙辭人寰九鯉班班去不還康郎攬結抉奇勝路隨猿鳥窮翻攀醉向山靈乞靈貺書成直欲藏名山瑤函芝檢不自閟詞組往往傳人間昨來偶作西湖行揚帆更住官奴城廣乘居士折風論大滌山人通姓名南行復訪芝田宰片帆東下浮滄海火雲赭地晝飛沙石林毒霧蒸作霞不妨苔徑爲君掃濁酒如淮時可賖時無擁篲不堪住蘭艭曉發江門樹淩歊還就藕花莊殘夢尙迷桃葉渡林生作客復經年前日人來飛尺素江東名理思眞長方外襟期憶﹖度【時叔度客劉海日許】野夫乘興待秋風取醉期君邀筆步

○鑄劍齋詩爲歐羽明賦【羽明歐冶子之後】

越溪竭赤堇裂太一況六金出蛟龍捧壚流綘雪鑄成三尺蓮花鐵含景斜飛明隙月萬古不銷一匣霜鬥牛夜夜沈寒芒去吳入楚吒神物龜紋龍藻開精光觸之無聲曳霄練水溢寒塘冰乍渙連星錯落回陸離■﹝火霍﹞如太白雲中見陰風蕭颯吹赤虹秋气淋漓搖紫電吁嗟歐冶久不作玉璏珠函亦零落鉛刀牛刀空紛紛千金自賞芙蓉鍔歐郎良冶起南海家法猶傳幾千載金精火徳配陰陽手運鑪錘酌﹖宰平分越砥礪鋒鋩倒挽龍江淬光彩狂來一日三摩挲若爲劍舞吾劍歌修怨何心逐遊俠要使旗常紀鴻烈尙方乞斷佞臣頭邊庭或釁休屠血價重由來都萬戶駿馬千蹄城十五穀量金珠無足數世間何物气未平座上有人公莫舞春風楊柳黃金絲結束翩翩何所之殷勤爲語張公子會合雙龍自有時

○十五夜同王伯度丁叔明盧叔度巾山翠微閣踏月

閣有唐任翻題云絕頂髙秋生夜涼鶴翻松露滴衣裳前村月照半江水僧在翠微開竹房余舊同王恆叔給事憩此俛仰十五年矣不勝今昔之感

天垂平野橫江樹城煙漠漠喧春渡桃認劉郎前度來松記任翻舊遊處老鶴翻松露滴衣半江明月動巖扉欲攜九節盧敖杖共逐遼陽丁令威﹖

○驪珠篇答金元玉孝廉

金郎手提三尺蓮花鐵醉吸天漿雙耳熱拂拭斫波波爲開踏翻海底珊瑚闕排闥適逢赤龍臥寒云不散腥風冽金郎調笑之戲謂蝘蜓王我不愛女五花樹亦不愛女千金之禁方女頷者何物能自百寶光用以奉生女莫惜貸女釁劍血﹖黃左手挽頷右手掣寒光旁溢紅髯折玉鱗銀甲紛飛雪阿香不及扣其角醉箝兩睫何由決天雞未號夜方午獨攜神物波中出海客大笑之東月初升日西沒二儀正昏閉萬象胡昭晰旣非三足烏安得波間兩明月至今大惑尙不解夢中傳夢時能說赤龍欠伸失所圖貝宮無色滄溟枯蒼蛟﹖蜃助啾喞陽侯淵客爭揶揄便欲蹋云訴眞宰屏翳偃蹇寧爲駈墮淚還添海波溢古泓寒夜吟嗚嗚金郎襲以木蘭之寶櫝褁以身毒之氍毹豈特騰輝照十乘坐令索價傾三都靈蛇萬斛黯似上甓社千琲皆如塗駭觀日走波斯胡照影夜泣靑邱狐寧知至寶不易識宋人掩口方胡盧金生睥睨向何子願以贈君君藏諸解爾貂褕襜系爾紅羅襦翻愁懷寶易爲罪卽欲納腹誰能刳還君驪珠三嘆息逼眥熒熒猶五色曾聞物產鴻蒙先結胎孕采從無極軒皇失之赤水傍罔象得之旋復失靈山老瞿曇探之在衣裓若存若亡幾千載非君之故何由覓吁嗟嗟乎珷夫魚目充都國陵陽三刖仍題石生安用此爲而不自蔽爲赫赫胡不棄之無何鄕楚人失弓楚人得吁嗟嗟乎萬古茫茫同一擲寄謝赤龍毋唶唶

○問棘園爲林孺苞文學賦

眼中之園惟半畮云夢蕩胸吞八九未論芥子縮須彌別借壼天通小有虫書鳥迹掩三倉金薤瑯函抽二酉階前虯幹欲淩雲匣底龍文時貫斗林郎抱膝據藜牀幘峯倒影天蒼蒼滄海霞生洞門曉碧窻花落洞陰涼博山之壚沈水香端州古研隃糜光神情蕭朗自﹖暢吟成秀句題綈緗鳥外殘虹嶺雲紫竹中返照茶煙黃閒來手捉白麈尾顧我超超析名理暮名冥冥池上來怳挹煙波幾千里君不見﹖龍蟠勺水郁爲四海資威鳳隱丹穴燁然千仞儀蓬邱方丈窅何許似君之園胡不宜何以名之名問棘冰雪僊人藐姑射托迹誰云隘一區騎气時能周八極與君擬結逍遙遊南溟一鼓垂天翼

○立春日金千仞過宿觀夢庵卽事

少年逢春惱不徹尋春眼醉春云熱何如啼鳥得气先不向春風惜喉舌花滿南城一百回艸綠東郊二三月當時風態今何之狂焰遇空燒自歇非君之故誰啟關茗汁香鑪對禪悅半池山影寫遊雲一樹梅花滚晴雪聊憑幻化且歡喜未論形骸終變滅林外無愁虎迹深送君出竹門仍門﹖卞

○歸舟至會昌湖遇大風雨作歌

紫芝峯前雨如注天低云壓吞江樹萬馬奔濤澗澑懸六龍捲海雷聲怒扁舟初出會昌湖六鶂退飛那可渡兩涯不辧望欲迷咫尺風波如灎澦雙童舞漿顚且僵泄云狼籍難禁當空中斗笠出還沒浪底孤篷低復昂一葉浮沈寄微命去畱不得翻倉皇眼望前山逐飛電樹杪河流時可見柴門漸近劇傳呼稚子竹中燈火亂燈前放歌公無渡河百年一日哀樂何多拂衣脫帽澆以酒耳熱起舞朱顏酡君不見人心波瀾更難測平地虎須髙百尺今日下堂昨傾國朝種芝蘭暮荊棘拂牀且就北囪眠夢破華胥東日白

○金陵賣卜鄢翁

南城老翁身姓鄢城邊賣卜十三年神明不關市塵事端策拂龜畱數錢衣食無餘非不足朝來暮返何翛然爲言天曉鍾初動郛郭重門窅如洞往來塡噎聲隆隆日似蒼蠅鳴盎甕閱人閱世春復秋傳捨達官幾回夢世路浮蹤踏雪鴻夢時執有未知空人間腐鼠鴟方嚇不滿鄢翁一笑中

汲古堂集卷之八

●汲古堂集卷之九

東甌何白無咎著

七言古體

◆七言古體

何仁銀臺采芳洲歌

將八天臺贈王伯夑

壽故將軍王見石翁八十

王蒙秋林障子歌爲蔡民部賦

長幹客捨集張泰貞將軍同羅伯倫江幼淸分體得七言古風分韻得秦字卽席作

劉別陳公衡駕部時予將有廬江之役

春日大雪同程仲權過集歐陽惟兄弟云住閣限韻卽席作時仲權自塞上還

乙未除夕吳臯倩招集浦子衝劉仲偉程仲權彭子木邵道卿羅伯倫胡仲修夜飲達曙各賦七言古體

鄖中曉行馬上思家

光化汪明府招同劉芝山將軍飲城南公署

龍泉觀天津橋橋爲武當山最勝處

見道傍醮碑偶作

捨身臺臺在玉虛巖

馮元成大參分守甌栝志喜時余客大參鄖襄署中

湖上再別傅令君

黃生目矐十餘年乃攜一子從鳴山寺剃落持楞嚴咒心二年所目忽有見因贈短言

尋天臺隱者不值

臥龍潭尋寶玉上人

玉淙歌壽王季賢先生六十

送姚叔乂還吳門叔乂明年六十初度並此爲壽

黎從典將軍使者自四明來不得一札歌以奉寄並懷舊遊諸同好

雙虯歌爲張孝廉賦

江上逢張邦粹

夢遊康樂園歌爲郝仲輿黃門賦

松泉篇寄屠田叔

寄龍君禦先生

谷日舟次璜塘蔣叔範買魚作膾

過海壇竹院訪徐廷珍明府時明府修鴈山誌

爲王生題長松瀑布圖壽新都鮑翁

送張孝廉計偕北上歌

康裕卿先生孫大甫過宿山房以詩見示俛仰今昔慨然放歌並簡季輿

王昭粹舞劍傷足歌

過季輿

同慧如上人遊仙都徧歷鼎湖峯忘歸洞馬迹潭諸勝適鄭昆巖中丞遣使送酒榼至遂箕踞洞中劇飲沾醉矢口放歌附來使簡鄭公並寄了成煉師時煉師久客愚公洞南遊未還

○何仁銀臺采芳洲歌

吾家銀臺富文藻陸沈金馬銅龍間長安黃塵晝撲面倒拄手板看靑山昨來偶讀芳洲記三湘七澤流雲气篋里長飛郢雪寒腕中似竊蘭臺祕蘅臯茝沚虛暎空鶴渚漁梁迥幽意邱壑眞堪置此君山水由來屬仙吏興忘魚鳥故親人心遠市朝堪避世湖上春風憶采芳湖光澹澹春日長曲堰通波連月榭璇臺隔水望星廊孌童欲歌齊擊汰遊女窺人搖佩璫林花落尊酒山禽下笛牀柳長拂釣石蒲密隱虹梁虞淵日落天如水宛宛三洲明鏡裏極浦蘭香憶美人中洲艸綠思公子公子靑袍白馬驕一官淸世未能拋援琴時奏思歸引對客何心賦解嘲他年黃冠謝朝請夜鶴曉■﹝犭員﹞頻引領鑑湖一曲未足誇坐占煙波三萬頃僊源深處覓故人千樹桃花系孤艇

○將八天臺贈王伯夑

赤城城南桃李花白雲蒸作靑天霞醉眠花下夢歸路柳拂春江啼曙鴉江煙冥冥攪離思踏花何處犁眉騧王郎藻思更淸發謝庭羣從無髙華我豈夷門抱關者君是扶風豪士家日馮文木安南幾萬軸牙簽插文史屏障閒圖華頂云茶經試品中泠水狂來抱匣拭魚腸興至臨池書蠆尾叔則淸標玉作人﹖暉麗句霞成綺十日平原醉不辭況對家君好兄弟江花江月故畱人春酒春衣將燕喜燕喜朝朝樂事多紛紛賓客日經過雙聲初度前溪綠百罰難勝金叵羅回首春風石梁道復磵千重漫浩浩惆悵溪頭惆悵人思君一夕令人老

○壽故將軍王見石翁八十

翁長君啟南參戎以瓊花介壽捲乞詩曩翁六十初度啟南守備廣陵養迎署中一時名流類有篇什題曰瓊花介壽王元美司寇周公瑕曹子念尢子求諸徵君張左虞劉忠父兩將軍詩歌書畫各臻雅致俛仰二十年諸君奄忽澌盡而翁獨巋如魯靈光予披捲慨然題之卷末以應啟南之請並以爲壽

王翁世冑上輕車少年俠气聞海隅千金不侵楚人諾萬錢日付黃公壚美人小史玉不如錦韀珠勒桃花駒曲房銀燭紅氍毹客醉不知淸夜䢐興來一試銅虎符秋風便憶吳淞鱸耳熱悲歌擊唾壺如意並碎紅珊瑚有子豪雄气揮霍三十登壇肘懸鵲憶昔初周花甲年小侯方鎭淮南幕壽筵香簇廣陵花飆輪穩禦揚州鶴千年丹實曼倩桃半部淸啇尉遲樂想象風流若可追撫捲襟期宛如昨當時盛事誰揄揚盒州居士瑯琊王曹也不忝王之甥甌吳將軍劉與張公瑕書法子求畫秇苑詞林俱擅場■﹝火霍﹞焉諸子等流電巋然翁獨如靈光回首人間欻廾載壽域還看敞東海世家勛業畫麒麟奕葉金緋自光彩耆舊曾無龐老存新知只有何戡在吾聞俠骨通仙眞看翁燁燁饒風神馭風欲吸姑山露走馬行看碧海塵倘傳句曲茅盈訣應有金丹起故人

○王蒙秋林障子歌爲蔡民部賦

吳興山水稱老手何物王甥能似舅時名欲壓髙克明逸駕爭駈黃子久使君示我秋林障便覺秋聲在堂上鵝溪縑素三尺彊邱壑幽深意疏放丹楓瑟瑟霜葉鮮長松落落翠蓋圓松間艸屋枕絕澗耳根髣髴鳴風昄屋下幽人獨箕踞衣冠淳朴神翛然澗流激石石欲裂濺沬吹波捲晴雪隔水山翁獨杖藜水上危橋橫木末想見盤礡當含毫直駈造化來生綃白帝司秋素娥泣髙天黯淡風蕭騷使君自是端明裔瀟灑南曹稱傲吏焚香晏坐拄頰看但見朝來浮爽气吾家鴈蕩四百峯胡爲久抗風塵容明朝便掛布颿去一輛芒鞋九節筇

○長幹客捨集張泰貞將軍同羅伯倫江幼淸分體得七言古風分韻得秦字卽席作

長風獵獵吹荊榛繁霜縞夜冰鱗鱗江南裘索者誰子夜半放歌哀四鄰君不見新都都護張伯子蓽門長掩南山貧恥逐雞羣共爭食由來龍性眞難馴手中不律撼風雨玉鈐寶劍埋牀塵彊項那能媚時貴侔天只合稱畸人向予慷慨旣有以一夕酒價傾千緡又不見六代三山舊佳麗龍蟠虎踞何嶙峋生王死伯不可問玉食錦衣難具陳墓門蕭蕭白楊濕颯沓寒雨明積燐穹碑倒薤折屓贔髙墳斷楚埋麒麟與君對酒直須飲莫言行路多悲辛浪資章甫南走楚空談揣摩西入秦挾策博塞各有適窮源問渡皆迷津拍浮糟邱足快意會看暖色回靑蘋落星岡頭呼李白與君爛熳尋芳春

○劉別陳公衡駕部時予將有廬江之役

朔風吹雪寒云滃﹖狐夜渡河冰凍楊子潮聲接富春遠將越客江扉夢夢斷家人夜杼寒小兒未解憶長干女催獻歲工刀尺燈下縫衣拭淚看寧知遠道客遊子短髮蕭蕭皮肉死朝解僧衣始出門夜分佛火方炊黍時從司馬乞酒錢寥落風塵少知己司馬髙義縣千秋道廣不殊陳太邱橐中月俸給賓客江上未營三畮宅名髙爭識鄭當時缾空自笑陶彭澤此日江幹耐別君離心黯黯隔江云三老沙邊看風色颶毋橫江行不得南徵未發石頭城北渡尙迷廬子國明發蕭條一騎孤酒壚差可慰窮塗羈離若問酬恩事輸與鮫人有泣珠

○春日大雪同程仲權過集歐陽惟兄弟云住閣限韻卽席作時仲權自塞上還

鍾陵積素髙巃嵸長幹野客裘蒙茸殘霙飄瞥散還集淸曙不聞蕭寺鐘飛花漸失夢中路削玉亂迷天畔峯宜城九醞苦無直牀頭欲解雙芙蓉髙陽酒徒曉相命因之便發山陰興杏閣髙臨北斗杓主人預掃中林徑憑髙蹤目呼大奇河山萬里開天鏡珠樹瑤華爛自披銀海煙濤寒不定鴈臺雉堞融泠光玉闕璇宮閃余暎黃山程子薊門還從軍愁說車班班層冰未解飛狐道朔气猶衝倒馬關空傳穆滿謠黃竹未見虞庭致白環搔首江南望江北哀歌盡是江南客絕調齊﹖﹖羽﹖貝﹖郢下聲妍辭欲據梁園席虛櫩薄晛澑寒澌漸覺林容漏春色春色梅花曲裏催一聲殘夜髙樓笛

○乙未除夕吳臯倩招集浦子衝劉仲偉程仲權彭子木邵道卿羅伯倫胡仲修夜飲達曙各賦七言古體

朔風千里吹蓬迹顦悴風塵舊京客淚迸南云夢裏家愁見寒江浪頭白客鄕日月如轉圜歲事悠悠復除夕長安道遠徒步歸入門必忽知何適頭顱自笑如禿鶖僕夫向予相對愁懷瑜握瑾自不售燕說郢書誰見求結韈空傳漢廷尉擁篲浪語東諸侯身計未成歸計晚登臺日暮空夷猷風義翩翩吳季子雪裏扁舟來下雉俊气欲壓江東豪美譽能傾汝南士蕭齋日暮張綺筵四方賓從何駢闐海內相憐盡兄弟眼中豈必皆豪賢獸鑪鳳蠟欲赭夜火樹銀花爭絳天程生匹馬來宣府狐裘猶帶楡關雨黃山數子嘆仳離蠡水彭生感羇旅闔閭浦叟善滑稽胡郎酒酣鸜鵒舞燈前艷曲度吳趨天涯風俗傳荊楚浪飲能禁此夜長一掬雄心付千古千古豪華此地多曲池藻館幾經過秦淮未厭金陵气桃葉猶傳玉樹歌云﹖﹖島蜃气幻樓閣野外鶯花散綺羅珠襦玉匣何王墓禾黍離離不知處詎聞西陵笳吹音惟見南山松栢樹埏扃日落宅﹖狐華表天寒拳白鷺季鷹小兒差達生身後榮名艸頭露行行遊獵歸去來手臂蒼鷹逐獐兔

○鄖中曉行馬上思家

長庚欲墮晨星稀枯楊蕭蕭風裂肌滿地淸霜馬蹄響半林澹日雞聲微我今胡爲此騎馬中風狂走塵埃下對面靑山不當歸忽憶南窻淚如瀉

○光化汪明府招同劉芝山將軍飲城南公署

天都名士鎭仙令淸夜張燈酒初命雉堞烏啼碧柳迷錦石涼云動髙興紫髯將軍出武威獵纓說劍開心期夷門監者身堪借扶風豪士山可移我亦扁舟下南楚感君意气深相許布衣豈必平原期一夕雄談足千古酒酣揮手月如霜馬踏空壕夜未央蒲帆曉發襄陽路別意相將漢水長

○龍泉觀天津橋橋爲武當山最勝處

疊磴千盤窮九渡夏木叢云莽回互四垂忽辟芙蓉城一綫潛通猿鳥路黃冠肅客坐石橋耳邊颯沓鳴風濤臥看飛鴻天影窄峭峯日落爭摩霄石气淋漓寒漠漠翠濕虛壇羽衣薄排空似馭碧霞車置身如坐靑蓮幕玉龍蛻甲架蒼煙雄虹含雨吹陰壑夜深月出聞吹笙知有云君下黃鶴

○見道傍醮碑偶作

一從混沌漏元气名山不復藏靈閟萬國若狂男女來百里傳呼林壑沸口念西方古佛名【往來朝禮者齊呼無量壽佛名號】身朝北極﹖冥帝朝罷依然下八宮年年修醮昭神功琳璈遠近聒松栢旛幢上下排煙空醮畢磨碑題姓氏道傍林林若鱗次泥埋苔蝕縱復橫後人礱洗重鐫字泰氏之世若禽鳥年不疵癘民不吞吉凶順逆天之道帝本無心爾何禱乃知末法行權教鼓舞勞來此其效林中奇石日漸稀請看山後山前碑

○捨身臺臺在玉虛巖

捨身臺下髑髏語生爲愚人死愚鬼狼籍膏塗野艸靑模糊血迸顚厓紫不知作俑何年月遂令昧者神其說相傳有女思報親母病願言代以身身投千仞若飛鳥仙鶴祥雲倏圍繞金甲天神護送歸阿母沈痾尋亦好又言心正無恐怖帝臨爾身能爾度下品隨生欲界天上根不墮輪回趣貪癡僥幸來乞靈翻令愛死勝愛生豈有金神爲呵擁不聞云鶴來將迎妖祥扇惑固難破年年白骨徒縱橫昨聞山東尼五步一膜拜撤手下龍頭【捨身臺前一石長丈餘橫懸深壑上斸成龍形名捨身石】一命等菅蒯尼乎尼乎何足惜爾也無知自遺賊更教帝慚好生徳我來聞此三嘆息暮倚欄桿淚沾臆

○馮元成大參分守甌栝志喜時余客大參鄖襄署中

憶昔行吟白門柳首夏扁舟上樊口使君髙義薄雲天賤子虛涼復何有衙齋三月無所爲飽飰卽同鄕夢期脫略何如郝從事幕中解詠娵隅詩歸計逢秋苦不速異國重逢故園菊宜城九醞復畱人風吹漢水葡萄綠大堤月出樹如煙騎馬還尋蕭寺宿往事仍畱峴首碑新聲無復銅鞮曲使君隼旟移栝蒼夜聞起舞眞欲狂未論百城望風采且與萬壑增輝光楚人遮轍挽不住越人引領歌來暮鄖塞云含遠別心鼎湖鶴引曾遊路【仙都鼎湖公舊遊處】紫霄蹔下淸微闕更向仙都朝綘節平生作吏典名山信是君身有仙骨早晚孤帆下惡溪石門瀑布吹晴霓謝客題詩遺舊迹遲君共躡靑雲梯

○湖上再別傅令君

令君將赴象郡副守之命今以便道歸溫陵時八月八日也

會昌湖上風煙暮鷁首南飛那可住詞組難詶國士心欲別未別空沾襟爲吏應知別家久家人遠候寒江口明月偏從歸路圓到家巳落中秋後郭外何須季子田門前且種陶公柳兒童喜近菊花天賓朋興洽茱萸酒爲歡未幾復之官十月炎州尙薄寒鳥道侵云椰樹綠猿聲啼雨木樨丹雕題猺長遮塵拜自﹖卑飲夷官立馬看聖世易興周禮樂居人久習漢衣冠況君巳試神明宰宣鬯皇風應有待政成倘念布衣交好寄丹砂向東海

○黃生目矐十餘年乃攜一子從鳴山寺剃落持楞嚴咒心二年所目忽有見因贈短言

君豈阿律陀無目亦自見華盡翳根滅眾色誰能目﹖﹖我本具雙瞳爛如巖下電但作世間觀不見如來面有兒相與話無生眷屬同居捨筏城日夕香臺疏磬發一根攝盡六根淸

○尋天臺隱者不值

紅泉寒浸一溪花碧靄晴分半嶺霞遙逐鐘聲尋古洞行隨樵客到山家山腰日沈萬峯紫峭壁摩天去天咫女蘿裊裊寂無人惟見溪雲閒照水

○臥龍潭尋寶玉上人

大羅山髙髙百盤芙蓉倚天空翠寒遙想精藍在空翠屢憩松陰行始至澗靜泉香鹿迹交日髙花暖鶯聲醉法門昔共鳥巢參歲宴還棲燕子龕不信白雲腥不散耨池下透臥龍潭

○玉淙歌壽王季賢先生六十

我聞瑯書洞天三十六十八之天名太玉靈暉耀景光相通誰其主者容成公玉泉淙淙鳴洞底寒如紺雪甘如醴瑯琊之眞人逍遙玉泉濱饑食玉泉華渴飲玉泉津因號玉淙子緱山子晉爲前身璚臺璇室郁金堂蕙閣蘭櫋文杏梁飛霞倒影暎朝日華蓋涵虛浮黛光鴻鴈嗈嗈遵近渚鳳皇噦噦聞東廂疏沼斸云分九曲琪樹靑蔥瑤艸綠服食無煩華井蓮益算何須酈潭菊憶昔攀龍謁紫宸直儤含香稱近臣滑稽恥效東方朔調笑寧陪郭舍人爲挹天漿釀天酒【公舊丞良醞署】仙掌芙蓉復何有聖主仍稱甘露年侍臣曾獻南山壽金馬春風幾虛擲玉洞桃花遲歸客滄海還浮貫月槎明河懶問支機石歸來重拍容成肩入洞眠云漱玉泉未說蓬萊幾淸淺仙家直以劫爲年

○送姚叔乂還吳門叔乂明年六十初度並此爲壽

姚翁老臥鱄諸裏畫苑騷壇稱逸史屏障寒飛笠澤云冰綃碧剪吳江水有時輟吟無酒錢片紙出門詶十千呼兒入市換珍錯旋命酒徒羅四筵通州車螫瑩於玉惠山雪醥淸如泉但愁跋燭夜易旦寧論曲突朝無煙至今不問家人產一室蕭然榜﹖散稱詩恥狥眾人憐逃名懶掛當時眼自言未討東南迹鴈蕩龍湫每相憶興來鼓柁下錢塘忽爾揚帆過赤石箐篟驚穿虎豹羣波濤愁觸魚龍國薄遊豈必尉陀裝勝事頗窮靈運屐明年六十當暮春握有靑山家不貧遺世眞同祝雞叟天遊自是驂鸞身爲君放歌且爲壽一尊預薦秋江蘋壽筵此目歌此曲應向故鄕思故人

○黎從典將軍使者自四明來不得一札歌以奉寄並懷舊遊諸同好

健兒昨發桃花渡怪底將軍無尺素放浪惟知禮數寬棄捐豈以賢豪故將軍夙昔來東甌腰佩雙鞬嘶紫驑是時海宴百不憂將軍無事著兜鍪武陵散吏神山儔【龍君禦】劉生送宕俠成癖【劉忠父】虯髯剌天瞪兩眸與君共結逍遙遊中川之上東山頭淸江百丈吞飛樓興來汗漫窮冥搜將軍身披紫綺裘侍兒玉立韜靑韝絲繩玉瓶瀉涼酎蓮花銀榼行璚羞鰲宮月吐夜復幽鯨吸欲枯滄海流酒酣詩成狂不休便覺一日當千秋嘉會安能每如此雨散雲飛各千里嗟予偃蹇臥空山獨立蒼茫憶知己龍君賜環歸夜郎南省猶含雞舌香劉生巳槁祁連冡面上苔深木成拱君今千騎出東方海日鱗鱗﹖甲光戈船直欲淨窮發雕弧巳見懸扶桑莫論舊事華陽社撫劍憂來不能寫亦如揖客重將軍莫道曹邱非長者

○雙虯歌爲張孝廉賦

眞華觀古松二本輪囷怪特張叔相讀書其下題曰雙虯予爲作歌

容成洞口眞華觀怪底雙虯擘霄漢赤鱗駁蘚黛色古蒼髯拂地雲光亂紫壇兀兀靑天髙噫气排山聲怒號絕頂寒通大羅月空林夜捲滄溟濤昔聞容成公煉藥於此處戲攝雙龍精化爲兩松樹厭勝曾煩六丁護猛气猶能吐煙霧霜霰年年苦盤攫雷雨時時欲飛去𨿽云靈物辭斧斤往來誰復知其神細看遠勢太古色直與華嶺爭嶙峋黃冠視比溝中斷俗眼還同爨下薪張郎見之三嘆息撝訶應知鬼神力日攤書卷臥繁陰更掃茅齋倚蒼壁憶昨炎天火雲赤九陌黃塵行不得我攜枕簟一就之怳然置我冰壺側枝上陵苕百丈垂石根珍艸千年碧須臾古玩迷朝夕但覺寒飆生兩腋﹖冥羽葆蔽天黑祝融自此無顏色往年曾宿紫霄宮宮前謖謖多長松大者髙撐武當澗小者低壓蓮花峯一從文皇表﹖嶽卑枝恥列秦官封遭時遇主𨿽少異抱材負質將無同張郎張郎本奇士男兒變化每如此何不乞鞭容成松鞭之出山從赤龍沛爲霖雨徧九野胡爲偃蹇山之下功成當效爾祖漢畱侯拂褏早從松子遊

○江上逢張邦粹

邦粹舊偕朱在明東討孤嶼龍湫之勝俛仰十六載朱君化爲異物矣握手道故不勝今昔之感酒畔放歌

憶昔君偕朱十六東尋鴈宕看飛瀑霞巾﹖巾﹖登﹖遙褰海嶠靑布帆晴掛江煙綠鼓枻因之過石門灘聲浖﹖乕浖﹖乕間淸猿右軍遺墨苔應沒內史題詩迹尙存邀余共選中川勝千里江山回幽暎鰲脊中天湧月來蜃宮殘夜珠光迸仙巖梅雨吹蒙蒙雷潭潛與滄溟通鴈湖以東七十峯紫霄亂插靑芙蓉雪城銀屋窅無極狂來欲探湫中龍別穿鳥背上天柱更欲躡雲騎彩虹此時逸气如鵰鴞俯瞰塵寰隘寥廓擬逐浮邱訪十洲每笑向平誇五嶽十六年來一吷中八百峯頭殘夢覺對爾紅顏異昔時看予靑鬢應非昨朱生俠骨繡莓苔千古榮名一邱貉榮名寂寞安所之南山石槨亦奚爲求仙服藥應多誤乞令尋砂巳較遲寄愁天上何逼迮人生達命差堪適有錢且付酒家胡醉鄕直是華胥國

○夢遊康樂園歌爲郝仲輿黃門賦

仲輿於康樂裏築園十畝頗極水石之勝命予作圖並系此歌

郝侯口談康樂園舌上雲霞時吐吞跂予望之不可見目極千里勞心魂東風吹夢渡江去月色江聲漢陽樹鐵笛吹殘黃鶴樓餘響鳴嗚墮江霧神爲馬兮凥爲輪乘月尋君棲隱處鳧山郢上靑冥蒙白谷西來相對雄泉光樹影閟幽寂桃溪忽轉花源通雙垞中分天一曲垂楊低拂寒塘綠飛閣憑霄抗紫煙虛亭倚竹鏘哀玉平楚蒼蒼交遠埛田家隔水帶春星﹖猿白鶴日相待閣上眾山虛翠屏天雞喚起海底日枕撼松濤吹乍醒醒來拂拭鵝溪絹筆底經營夢中見古堂突兀生眼前黃門拍手奚奴羨康樂昔爲永嘉守郝也剖符千載後遺蹤往迹空煙藪來者徒悲昔人有空中鳥迹了無定花下歸來一壺酒我歌且舞舞且歌去日苦多當柰何拂衣歸臥畱侯洞洞裏靑霞許誰共他夜空山一局棋剪燭西囪話殘夢

○松泉篇寄屠田叔

秋日遊南明山獨坐長松瀑布下因憶往歲客燕中集田叔宦邸觀王孟端畫卷景物依然有契口占奉寄

昨客長安中馬頭塵蔽天忽逢道傍柳蹔立神泠然故人屠軍諮示我九龍山人所畫之松泉墨華飄灑意渺綿松陰泉落風涓涓松下二老一袒肩霞襟天逸人耶仙奚奴赤腳抱甕汲石鼎彷佛生茶煙恨不置身於其側日與二老相周旋我今眞坐松泉下松間一道飛泉掛當時空羨畫中人此時翻作人中畫嗚呼此泉此松隨地好胡爲乎羈馽風塵老燈前但展圖畫看聞雞又踏長安道請君卷畫持鏡照應有新霜點烏帽

○寄龍君禦先生

君不見洛陽賈生才似躁柳下展禽迹近傲乍賢乍佞旣無憑半黠半癡聊自笑班超生入玉門關歲星早待金門詔積薪十載未見收執戟一官終不調武陵源上歸去來萬樹桃花繞丹竈

○谷日舟次璜塘蔣叔範買魚作膾

扁舟夜泊璜塘麋密霰舞空寒裂肌曉聞檣繂響策策鄰舫理楫雞聲微腥風逆鼻魚市近初日倒波光動衣手提赤鯉者誰子斧冰入舟泥沒腓丹鰓碧貫柳枝弱錦鱗紅濺桃花肥向人掉頭若有訴暎水鼓鬐猶欲飛吳娃纖手事刲刳鸞刀縷雪春霏霏試調芍藥薦姜桂興來縱匕無停揮天涯朋舊且爲樂風塵回首音書稀酒酣耳熱極延眺野陰初霽流晴暉欣逢谷日暖气達農祥有紀無恆饑忽憶吾鄕足魚稻作客經春胡不歸煙波釣叟日相待因之夢落滄江磯

○過海壇竹院訪徐廷珍明府時明府修鴈山誌

城隈別敞招提境一曲峯陰竹千挺沙擁江聲佛骨寒井通海眼云根冷由來仙令愛名山歇馬時過雙樹間手拈小品對涼碧隱囊紗帽何蕭間亦知褐父悠悠者把臂入林共披寫自言作吏苦風塵窮海逢人和彌寡如此淸眞一使君右軍內史更何雲山經取次勞鉛勘呵護先煩玉局云

○爲王生題長松瀑布圖壽新都鮑翁

古堂峭壁髙摩天中有噴薄飛來泉長松倒掛擘紫煙石蘿吐花垂裊裊潭風捲澑疑濺濺平坡穩當松瀑下雲霞半壁相新鮮金芝珍艸迥幽遠更添﹖鹿崖之顚臨流一老神烱然黃山鮑翁無乃似天襟散朗風僊僊昔翁意气當盛年廣陵酒暖花滿船花底二八彈鵾弓﹖﹖酒酣詞組吐然諾俠遊恥幹京雒權文心儒行自標格醉墨時灑萄葡箋朅來投老黃山曲入云種藥開瓊田張倉老去但食乳陸賈歸來頻擊鱻王郎繪圖傳好事邀余賦壽松泉篇吁嗟此圖髣髴在何許將無軒轅宮畔黃山前長松飛瀑日在眼世人苦乏看山緣何如此翁坐盤石北窻靜聽松風眠不辭詼翁歌此曲吳綃一掃張賓筵

○送張孝廉計偕北上歌

憶昔眞龍起潛邸明星煌煌爥南紀中興賢相屬君家千載君臣若魚水正人在位百邪伏聖主垂衣萬邦理貂璫不得幹時政閹寺祗合供除使著成成憲垂萬年外藩何預刑人權郡國惟行平準法關津自給水衡錢寓內升平六十載吁嗟往事仍騷然蟒衣玉帶日相假虎冠紛紛徧天下采珠竭澤澤巳枯鑿礦開山山盡赭寧知日月所照臨寸地尺天盡王者焚裘卻駿賤珍異哲後由來絕妖冶衣冠披系憂履霜父老吞聲淚盈把未能指日烹宏羊空憶當時相司馬張郎亦灑賈生涕載牘三千隨計吏入都咸識孝廉船賜額猶存丞相第匣中寶劍鳴風雷倚天決云云爲開反經任勢不一試十年銹室胡爲哉知君少小鄙章句莫怪山人談世務射策須憑轉日功匡時豈籍淩雲賦只今玉燭須調變況遇橫流賴舟楫韋門髙軌自可繼有待後先流奕葉無忝先朝賢相名再光世廟中興業

○康裕卿先生孫大甫過宿山房以詩見示俛仰今昔慨然放歌並簡季輿

昔我弱冠時謁汝大父方稱詩汝發未髫受論語空山五夜聲吾伊項生結廬近東嶺扁舟藜杖同襟期中天忽坼少微霣繐帳夜長■﹝犭員﹞鶴悲吁嗟往事巳廾載源水重來人代攺別院花飛燕壘空古堂艸暗螺書在邇聞落魄更伶俜喜見傳家尙文彩憶昔爾祖人中豪少從將軍劉子髙樓船渡海將萬艘手掣鯨鯢出飛濤模糊洗血匣寶刀從容艸檄含紫毫黑雲壓波萬鬼號燈前笑談持蟹螫功成長揖不受賞千金立散輕鴻毛結束翩翩遊白下恥逐狗屠居幸捨書掩會稽內史名詞傾少室山人價紫驑更踏燕昭臺駿骨黃金安在哉五侯七貴爭擁篲一日聲華動九垓歸來惟畱書一篋死後何煩殉玉匣眼中見汝能綴文地下有知寧悔俠項生巳艾我過壯淸時天意容疏放汝來亦足張吾軍末覺山林气凋喪沃汝以酒開汝顏煮白石兮云之間聞道宗生畱祖畫相將長嘯入匡山

○王昭粹舞劍傷足歌

王郎寶匣函秋水閃閃桃花髏血紫千年不遇白猿公三尺玉龍匣中死酒酣試舞空庭中槭槭陰風寒擊齒須臾迸落傷其趾咄哉書生劍術疏誰謂爾智葵不如爾胡不學萬人敵一怒諸侯皆辟易讀書千卷恥干謁抱玉無媒還自刖神鋒𨿽利不利爾不若鉛刀能補履劍乎劍乎安用此夜半牀頭雨如注繞匣風雷忽飛去

○過季輿

羨君放達能違俗中歲爲園北山麓墻頭紫翠峯四垂枕上淸寒湖一曲呼尊耳熱朱顏酡醉來枕石醒來歌竹同張廌門前密果比羲之帖裏多餘亦移家近西嶺相過有時惟露頂湖中月色醉可賒林下泉聲吹易醒我醉欲眠君不畱還倩樵風送歸艇

○同慧如上人遊仙都徧歷鼎湖峯忘歸洞馬迹潭諸勝適鄭昆巖中丞遣使送酒榼至遂箕踞洞中劇飲沾醉矢口放歌附來使簡鄭公並寄了成煉師時煉師久客愚公洞南遊未還

五云縹緲仙靈區碧流丹嶂開淸都攜僧策杖石橋出秋風笑落匡山圖溪光碧浸千峯靜一柱劖天九霞頂仙掌髙檠漢帝盤神丹光浴軒皇鼎河漢斜傾匹練暉日月長虧半規影激激潭風馬迹寒冥冥松雨龍髯冷支郎指點探靈異日夕題詩滿空翠忘歸石上忘歸人飽殺煙霞不成醉平頭靑絲雙玉瓶中丞送酒來山城蓮花銀榼饌黃獨楓林石鼎炊靑精知君標韻故﹖朗結屋祁仙幾來往行邊一現宰官身初衣仍狎名山長愚公洞裏春無恙重來便撰盧敖杖更欲南尋葛煉師芒鞵共踏芙蓉嶂【時以晚不及尋芙蓉嶂並訂後約】

汲古堂集卷之九

●汲古堂集卷之十

東甌何白無咎著

七言古體

◆七言古體

長夏渡江乘月至羅溪

憶昔

送鄭可貞之白下

憶昔行

新都吳獻卿久客伯兄參軍署中暇日訪予三溪艸堂秋暮將返黃山歌以爲別獻卿且訂就予卜居故及之

寄林止嚴令君於郢上林公舊宰永嘉

過廢園

醉竹翁歌

大水嘆

邯鄲行寄廣平郡伯劉際明公祖劉公舊以侍禦史出守東甌

寄題四明章長輿竹圃

黃居士以椶鞵見贈

鄭昆巖中丞開府楡關遣材官致書見招不果行奉寄一首

夜泊遠河聞灘聲

方子謙雙孫歌時子謙楚遊且徵詩於李本寧

楊木甫過宿山房醉歸墮會昌湖作歌自傷且嘲且舟金師厚拯之不力戲成和章

題郝仲輿給事寶鼎堂歌

後寶鼎堂歌並乞搨欵識古篆見示

客長幹除夕前三日旅思作惡程生拉余飲城南酒樓醉歸僧寓口號

姜艮峯先生竹梧書院歌

朱翁種菊數百本中有名紫芙蓉者中挺一枝獨著黃花咸以爲瑞賦此紀事

同髙行之將軍駕樓舡泛海作

放歌行贈陳太史

和王昭文夢仙歌贈劉衛卿衛卿通古篆印章

黃鵠篇爲邦伯蔣公太夫人賦

題遡源紀事捲送李又思孝廉還全椒

雨後行池上讀韓昌黎盆池詩戲作

殺君馬詩爲毛生走死而作也

寄張叔弢別駕

乞王明元臨聖教序歌

客中酒盡向林君表乞家釀遂蒙見餉走筆爲謝

楚江越吟

夏日過羅峯寺宿

送陳君吁北上並簡其尊人良父丈

赤城林孺苞孝廉過訪

大水後登瞿溪龍潭作

○長夏渡江乘月至羅溪

火雲如﹖﹖立目攵﹖倒波赤江魚掉頭鳥拊翼日落羣峯煙翠深水風野色淸人襟停舟遙望林煙起稻涼沙路平於砥前村綠樹明月來照見隔溪人渡水

○憶昔

憶昔南尋玉虛洞屢渡初從一溪入鳥飛空翠俯可拾人行灝气淸堪吸仙翁獨坐土室靜深深鼻息﹖龍蟄臼馥舂余大藥塵池丹洗罷靈砂汁巖虛微聞空籟生庭空坐使天魔泣我攜短綆臨九淵萬丈幽幽難下汲塵心未盡輒辭歸只今夢想嗟何及天際如聞鸞鳳音五老峯頭髙戴笠

○送鄭可貞之白下

諸侯賓客紛如麻鄭也閉門窮五車稍辭云臥出山去始知大澤多龍蛇金陵佳麗人文藪秦淮明月長千酒懷古逢人共賦詩頷下驪珠在君手

○憶昔行

憶昔十八二十時落魄無家頗豪縱擘云金鳷俊莫羈嘶風邊馬狂難控擊缽千言猶恨遲當杯百罰寧辭痛赤腳晨登天柱峯大雪夜尋梅雨洞隔林虎豹正啼饑酒气淋漓色不動衰遲忽逐鬢絲來風顚漸倩年光送北窻邱壑穩髙眠中林筍﹖﹖厥宜淸供佛火熒熒冥道機金磬泠泠過禪誦閒來忽憶往所爲撫景驚心還自訟霜飛水落理固然不信酰雞尙迷甕哀樂無令兒輩知曝背前軒續殘夢

○新都吳獻卿久客伯兄參軍署中暇日訪予三溪艸堂秋暮將返黃山歌以爲別獻卿且訂就予卜居故及之

布帆春水漸江路君到鹿城春巳暮落葉頻驚官舍秋歸夢搖搖懸海樹伯氏之官江上郭喜奉連枝慰離索得句頻臨春艸池看山不出蓮花幕而兄頗念客計貧愛弟應憐宦遊薄松醪稍可給官廚祿米祇堪供海錯興來忽買蘭葉舟髙情愛我林塘幽雙溪繞屋月窺枕萬竹埽天風滿樓起按繁音叶吳曲更翻急調揚齊謳耳熱嗚嗚不知曙雞鳴村巷晨光浮雲日熒熒亞桐葉池上微風動烏帢紫纈初裝瘞鶴銘白麻試搨來禽帖或寫南唐小錯刀便覺湘煙流素箑【獻卿豪酒善謳篋中多法書名畫】更羨吾鄕土風好污邪萬頃繁秔稻雨綠桑麻野色昏霜黃橘柚湖光皛賣藥宜開韓伯奩種魚欲壘朱公島不辭千里可浮家願分一壑從吾老故園舊在黃山邊倏來話別心茫然歸期須落渚鴻後遊情好發江梅前爲君且卜安道宅春風早稅東臯田

○寄林止嚴令君於郢上林公舊宰永嘉

憶昔飛鳧向東越花滿淸江照明月今日鳴琴入郢中風拂朱絲流白雪白雪操余憶賞音越江明月悵同心願隨明月南之郢來照夫君膝上琴

○過廢園

重門無客春仍到寂寞池花閒自笑亭臺斜塌狐兔驕艸木怒生禽鳥傲更聞天陰月黑時麼火靑熒鬼車叫君不見梓澤梁園鉏作田牛背笛聲送殘照

○醉竹翁歌

醉翁宅近仙山麓萬个瑯玕寫寒綠影浸微波漠漠煙淸諧遠澗蕭蕭玉鼻觀香通薝卜林神期雅愛篔簹谷伊人古貌足相當此君髙韻能超俗閒攜璚笛石上叫或把瑯書林下讀雨殘返照生白虹天遠流云送黃鵠桂牗涼陰夢乍醒瓦鼎素濤茶正熟恨無子猷共欣賞忽有羊求來剝啄酒傾縹甕只舊醅飯裹靑荷惟脫粟鶴髮從欹紫籜冠世情聊付文楸局出林漸見龍孫長啄實應看鳳雛宿從教物色來菇蘆何似詩人詠淇澳我欲從君選釣竿歲暮頻來就林屋

○大水嘆

丁未歲自五月不雨至閏六月廿八日大雨徹五日夜不止水暴溢一城爲壑昆陽三港間居民溺死以千計至有母子相抱浮屍於江者是歲新都黟縣及姑蔑間罹患尢慘

君不見水畆夜掣鐵柱飛淮鎖囓斷無支祁鞭龍駈蜄扇溟渤欲空南國塡蛟螭阿香使者訶不止赤電無光鼓聲死長風拔木雨翻盆一望千村惟白水近聞昆陽半爲沼北港居民淨如埽麗玉箜篌怨不還曹娥魂魄空相抱野夫獨立山之阿呼天迸淚空滂沱巳失旌陽第三劍龍乎蛟乎柰爾何

○邯鄲行寄廣平郡伯劉際明公祖劉公舊以侍禦史出守東甌

君不聞平原君當時幸捨客如雲魯連豈是有求者談笑抵掌卻秦軍平原置酒起爲壽堂中上客徒紛紛太行東走邯鄲野秋風日暮漳河瀉往事空悲珠履塵行人悵望藂臺下千秋復有廣平公五花驄馬髙纏鬉借名不倚諸侯貴下士能髙俠烈風白日放衙無俗駕焚香散帙多淸暇東閣寒梅北地春西園明月南皮夜東閣西園剩勝遊可能無夢憶並州南來倘倩隨陽鴈麗藻先傳東海頭

○寄題四明章長輿竹圃

章郎謝客門長闔不令俗物當眉目﹖夾手種篔簹千挺餘日對此君惟拄頰口﹖卣然淸嘯倚胡牀颯爾泠風爽烏帢涼霏不散白日靜碧雲忽墮空陰合茶煙橫拂紫瓊琴花气微燻靑李帖夕光練練素月生照見熒熒垂露葉螢飛驟聞山雨來鶴鳴遠與風泉答幽蹤不遣右軍知遠躅未妨髙士躡杖藜柘屐我能尋欲具蛟門浮海楫

○黃居士以椶鞵見贈

木魚初綻犀皮老良工織屨輕於縞葉縣徒誇賜履奇香山未覺飛雲好道人贈我良足珍著令邱壑回嶙峋松間雅稱罽賓衲隸邊忽暎華陽巾傍人問我者誰氏東林居士無懷民與君共禮須彌座步步蓮花塵不涴他年攜此向西行蔥嶺相逢指歸路

○鄭昆巖中丞開府楡關遣材官致書見招不果行奉寄一首

延川中丞飛尺書趣秣我馬膏我車我欲從之不可得側身西望空躊躇開函怳若度沙磧黃沙滚滚長天碧穹廬毳帳接窮荒幕府憑髙臨漠北鵰邊云色翟城寒雁外河流秦塞白千烽掩月夜行邊萬騎嘶風朝獻馘詞客誰鐫班掾銘中軍自艸陳琳檄此時置酒淸寧臺【時築淸寧臺成寄示臺上諸作】銀罌豹血傾金罍鱗鱗寶甲戞寒日淵淵金鼓殷春雷幽州壯士盡豪儁隴西飛將俱雄材終南泰華倚天紫北風吹雪關中來獵纓四顧何雄哉知君夙尙標林壑鼎湖白鹿芝田鶴碁墅難藏謝傅名谷城終試黃公略神仙將相一流人功成便合先抽身他年共抱九仙骨瓊玉臺前覲玉宸

○夜泊遠河聞灘聲

中宵肺病恆無寐客枕灘聲靜逾厲忽憶山囪石澗秋酒醒悞疑風雨至乃知哀樂逐境生何事同聽不同思

○方子謙雙孫歌時子謙楚遊且徵詩於李本寧

寧馨孿生盡英物天骨巉巖气遒逸月生海底媚雙珠云剖昆邱瑩聯壁神駒初浴渥窪波坐失驊驑一萬匹阿翁含飴花下戲文簟斜光花滿地向人解作吾伊聲挾書亦辯之無字一棲兩雄世巳稀伯也觥觥食牛气【子謙長孫亦英物】君不見徐卿二子生絕奇杜公詩中如見之君家兩孫更奇絕眼前安得如公詩早晚扁舟過郢水須乞作歌人姓【用李長吉贈唐兒語】乞詩足繼杜公後君與徐卿同不朽

○楊木甫過宿山房醉歸墮會昌湖作歌自傷且嘲且舟金師厚拯之不力戲成和章

君不見麗玉箜篌聲正哀公無渡河歸去來又不見呂梁懸流空蕩潏丈人蹈波與波出得全於天復全酒何人濡身且濡首棄之者誰如敝帚一昨楊郎棹晚風耳熱扣舟﹖﹖明月中翻然撞入馮夷宮醉眼模糊不知處解衣欲捲冰綃臥脫巾便掛珊瑚樹調笑靈妃頩薄怒歌翻地軸百川注貝闕峩峩欹欲僕赤龍磨牙撼銅柱秋聞主者麾之去水面仍煩老黿送登岸欠伸窅疑夢似云扶出老明經且盡黃虀三百甕嗚呼似君之狂投之龍宮尙不受何怪乎眼前無援手人生弔賀亦何常且再向花前啾大斗

○題郝仲輿給事寶鼎堂歌

郢上土人耕於野得二鼎焉一圜一方光怪■﹝火翕﹞赩三代時物也仲輿購得之顏其堂曰寶鼎乞余作歌

土人曉耕平碧中蓬蓬金英生白虹斸地三尺得雙鼎出土射人光烱烱陽圜陰方各殊制芬郁輪囷章采備空靑的礫爛燭銀雷紋宛轉流雲气逼眥初疑七寶成翠瑉光怪珊瑚碎巧倕齕指饕示貪比象鏤形昭厥義諦觀銘字不可辧微見虫魚畱欵識神物欲出良有時沈薶千載寧容閟世人空按宣和圖後生驚見先王器鬼訶神守川效珍天祚休明方告瑞郝侯得之喜欲狂遂以寶鼎顏其堂正冠拂拭不敢褻時分芝火焚名香尊匜卣鬲夙所好坐令索莫無精光譬彼冰蟾出天漢累累列宿收寒芒平生好古癖良巳似若天爲醫膏肓一官棄置何足道照乘連城非論寶家人日午告絕糧赤手摩挲那得飽君不見惡少封侯狗盜雄範金鼎耳邀殊功

○後寶鼎堂歌並乞搨欵識古篆見示

郝侯乞我寶鼎歌恨未身登寶鼎堂一摩神物共嗟賞冀若髣髴遊軒唐先王采金度典則比象制物通神明【葉】鼒彜鈛鬲狀非一形或大小隨圜方媚祗薦廟賚勛烈所貴明徳昭馨香形鐫夔龍間饕餮文勒虫魚參史倉神凝志壹費琱鏤寧爲後世開滛荒頌銘烱戒準謨訓告成表瑞垂無疆吁嗟世降禮樂廢頹波泛濫疇能坊康瓠瓦缶日充禦黃鍾丹甑同淪亡宣和之間頗崇古欲借文具爲鋪張君臣醟樂禍亂作內府珍玩歸膻鄕幸存遺譜布貞棗幕奇搨異畱縑緗乍可按圖索神駿或如愛禮存餼羊古文歷代日孳乳變化出入爭毫芒大臨【呂】永叔【歐陽】集古錄尙功【薛】欵識差周詳搜羅斷簡出金石刷剔泐本傳琳瑯螺書龍畫發衡嶽鸞翔鳳翥搜岐陽我生好古亦成癖披索寢食時俱忘眼中之堂若可見中夜西望空彷徨我侯此鼎豈世出地不愛寶天呈祥吉蠲亟宜告宗廟更用十襲深珍藏玩物溺志古所愼願侯肅穆如持盈【葉】況侯苗裔出神聖永保子孫宜壽昌本支百世慶余澤相將漢水同靈長

○客長幹除夕前三日旅思作惡程生拉余飲城南酒樓醉歸僧寓口號

客中送客仍爲客日日思歸歸未得我獨胡爲淹此畱空囊難具東行舟程生同客百不憂爲我呼酒城南樓不辭醉倒長幹裏醉眼迷離天似水踏馬還尋蕭寺來燈影香塵如夢裏忽聽吳兒歌竹枝依舊愁同未醉時

○姜艮峯先生竹梧書院歌

華蓋峯前舊書屋繞屋髙梧暎深竹編摩上下數千年圖藉縱橫三萬牘金石琳瑯差甲乙月露風雲費標目象胥稗史每連牀海志山經動兼軸裝潢未覺萬谷盡繕寫巳看千兔禿先生兀傲盤其間瀺灂古今笥爲腹梧坪月轉寤以歌竹塢風生行且讀水面魚來杏粥香亭臯鶴去茶煙綠興至臨池自揮灑盎盎松煤漲洮玉古隸遠法師宜官小篆近傳韓擇木狻猊抉石勢騰擲龜鱉飲江形瑟縮一區故自足千秋未解人間有翻覆君不見平泉與金穀不貯縑緗貯琴築綺羅花石委荊榛夕照荒煙下樵牧又不見李渤書堂畱白鹿靑蓮亦在山之曲君廬突兀共巋然一笑浮榮如轉燭伊余汲古乏修綆俛仰遺風企前躅我所思兮意不忘彼有人兮鄰可卜相期問字過﹖亭稍待山瓢酒初熟

○朱翁種菊數百本中有名紫芙蓉者中挺一枝獨著黃花咸以爲瑞賦此紀事

朱翁種菊數百本滿堂爛爛明朝霞一本駢枝分二色遂令見者咸咨嗟怳如丹鼎中文火抽黃芽又如綘宮裏紫气騰金華農經服食首稱此輕身益算非浮誇南陽甘谷豈無本東海仙棗空如瓜願翁采掇入靈藥不煩辛苦營丹砂平生我亦好奇者來看一日門三撾摘英泛酒慕元亮繞花索句同劉叉爲翁更續彭城譜欲令好事傳無涯君不見名園豈乏一萬本欹煙浥露空交加己教繡闥護靑幕更遣錦屏園絳紗曉霜嬴得美人護雙雙紅袖低相遮那得靈荄有如此新羅龍腦徒紛葩於乎醴泉芝艸豈擇地余亦歸來處士家

○同髙行之將軍駕樓舡泛海作

霞光倒海半天赤蒼蒼海色﹖於漆潮吞欲斷不斷山浪吐將沈未沈日侍兒閒王﹖大小忽雷狂客吟操銀不律遙聞金鼓呥舡回采得江瑤佐崖蜜

○放歌行贈陳太史

君不見陳孟公豪气盡傾三輔雄開尊投轄湊賓從五侯七貴爭趨風又不見眼中陳太史風流儁爽將無同憶昔抽書開虎觀日斜下直麒麟殿門前車騎集如雲堂上歌鐘夜張燕碧梧錦石髙云涼花撲金尊琥珀光銅盤紅燭夜方午飛爵騰觚殊未央賦成對客誇鸚鵡酒盡呼兒典鷫鸘逸思豪情每如此須臾日上觚稜紫黃門飛鞚催宣麻酒濕宮袍呼不起醉眼迷離趣著冠還如李白直金鑾寧獨塡詞邀睿賞巳看飛檄走呼韓蛾眉忽與流言會碧山剩有藏書地一曲西湖卽鑑湖萬頃醱醅千日醉忽憶中天秀華頂人外襟期有宗炳飛流曉漲石梁橋霽雪夜明艮地嶺【太史同宗山人遊天臺阻雪銀地嶺精舍十餘日】乘興仍爲鴈蕩行舊題殘墨錦苔生春帆一幀掛海色霞標倒影連東瀛夙昔心期欣把臂歷落嵚崎自風致東山絲竹寄沈冥誰言謝傅終忘世腰下銀魚不用焚壚頭酒綠未辭醺愛客長憐北海相酣歌且就左阿君

○和王昭文夢仙歌贈劉衛卿衛卿通古篆印章

子晉軋云吹玉笙天風忽送升天行似聞昨者放僊子倘是當時徐佐卿我愛劉郎有靈气曾經分治芙蓉城偶然調笑迕上帝騎鶴飄颻辭玉京𨿽向人間稱放逐尙賜黃山作湯沭芝田術畛浴丹池坐領僊源三十六瑯函一編太上書變化孳乳皆虫魚誤逐浮名向塵土素心遂與雲霞疏赤日黃埃苦饑渴復向東來飲溟渤太玉樓頭一遇君醉上華峯擥明月黃山山中人欲歸石洞龍章半漫滅晞君發兮濯君纓一歃溫泉蛻塵骨

○黃鵠篇爲邦伯蔣公太夫人賦

考洪鐘斟大斗堂上雙尊壽貞母母也兩髦今白首將炙者誰東海守四座且莫諠聽僕黃鵠篇黃鵠昔棲閩海濱宛宛比羽嬉靑雲一朝羽翼中乘分■﹝衤離﹞褷抱影求其羣秉性耿介誰與倫翼拊六翮雛口銜五色文將雛毣毣文五色托義比之貞母徳大夫英英萬夫特昔爲尙書郎今爲二千石綸綍煌煌紫泥赩三命女宗天所錫東方千騎居上頭隼旟孑孑來南州分疆楚服今諸侯【時邦伯擢江右憲長】侯拜稽首揚君休毋嘗君羹食君祿永錫爾類昌爾族卑母長年綏母福試聽絲歌按黃鵠

○題遡源紀事捲送李又思孝廉還全椒

又思始祖爲樂成人髙皇帝定鼎金陵以良家子從軍隸龍驤衛籍至三世祖某公者從徵西洋累功襲百戶侯食采全椒遂爲全椒人至又思且十世矣又思東歸埽墓邑人髙其義贈詩累數十篇援筆賦此以附末簡

憶昔髙皇造中﹖手揮天戈掃羣豎百靈景鑠六龍飛三輔良家盡英武李公發迹東海隅浴鐵前駈備行伍功成仍隸羽林軍壯士悲歌激暮云隴西將種起三世還從絕域邀殊勛世延賜食全椒戶七葉承貂作疆土滁陽遙望海困云人間幾失城南譜聞孫君似金閨彥未論南金與東箭策名生際右文朝賦聲巳壓靈光殿一棹飄然訪故鄕甌江淮水澤靈長越吟楚奏須臾事誰似百年能不忘沐簫臺下墓門道馬鬣淒迷沒煙艸殘碑剝落烱不磨四朝黃髮存遺老【又思曾大父曾來會修家乘而去】物色相看喜復驚遡源按牒殊分明靈鐘冥應豈徒爾重爲十世修宗盟嗟吁何人不忘故只今蘿附皆浮慕一朝赫奕登要津托體同根等行路知君髙義薄千秋況復時標第一流他年鵲化黃金印載見天開忠孝侯

○雨後行池上讀韓昌黎盆池詩戲作

朝往觀滄溟荒荒渺予目道逢誇父如渴虹俯飲僅得當一掬暮往觀昆侖巑岏趼予足上有韓終與子喬對博不能容五木世人聞此笑且姍予亦歸來聊閉關試弄盆池一拳石居然山海蒼茫間老翁依舊是童兒欲語世人殊不知

○殺君馬詩爲毛生走死而作也

殺君馬路傍兒君馬何所之君馬向東馳靑絲爲君絡黃金爲君羈敗君之駕君詎知神不捨而當告誰我縱邀君亦奚爲口燥唇幹不能追吁嗟嗟兮我心悲

○寄張叔弢別駕

歲在乙未予有武林之役甫登岸有輕輿東來甚迅予意輿中人類叔弢方屬疑似不暇詰也及入城晤黎從典將軍乃知向所見者卽叔弢也亟遣訊江上舟巳遄發嗣叔弢釋褐仕路不相聞問垂二十年玆因僧臥云爲書郵口占奉寄

昔上錢塘甫登岸層濤如山秋向半手持方曲大道傍斜日隔塵人影亂軺車蹴蹋從東來掩暎靑油隔疏幔車中白晳是邪非髣髴還疑故人面晚過黎生借問君知爾乘車向江畔可堪相失在須臾咫尺盈盈不相見平頭走覓孝廉船巳報帆開疾於箭桐江云盡片月來目斷南天淚如霰風塵回首阻升沈廿載流光激飛電聞君載剖銅虎符興托蒓鱸卽投傳陶潛種菊凡幾叢李謐擁書盈萬卷浮名於我復何營美酒向人殊可戀予歸亦罷梁苑遊畏路轉憐秦士賤閒同野老紀歲時恥學文園艸封禪知君髙臥天姥山偶因小朗書筒便朗公南還有報章令余長價蒲葵扇

○乞王明元臨聖教序歌

蘭亭匣殉昭陵土宋搨唐摹窅難覩陜右猶存三藏碑斷壁殘珪差近古登登摩本日失眞珊瑚半折春螽股今人愛肉不愛筋魚目墨豬方混珍千金駿骨失之瘦似君那得宜今人喜君謔浪語機警書苑驂驔躡流景誰言文弱不勝衣運腕居然力扛鼎懷仁集古獨沈滛興到神融撒畦町筆端內擫頗森嚴稍覺龍淵露銛穎翻笑天將壽此翁一病十年塵事屏承蜩貫虱老益工臥被畫穿臻妙境平生吾亦愛臨池自笑鈍指眞如椎昆侖本領惑故習邯鄲匍匐愁多歧一幅吳箋瑩於雪墨瀋煩君時一潑臥看不獨三日余要借金丹蛻凡骨

○客中酒盡向林君表乞家釀遂蒙見餉走筆爲謝

去年酒價傾百緡酒徒俠客來如雲竹堂醉臥月過午鶴戞柳風吹宿曛今年客裏少涓滴誰爲老面開生色馬蹄踏踏醒向人臥壁羞稱五侯客聞君能詠謝公詩拍浮亦有髙陽池鼻根自笑不如蝶鄰有香醪今始知靑絲銀榼忽相送巳判令宵穩歸夢明朝不遣長須來須防畢老眠春甕

○楚江越吟

楚江越人愁少眠切切波�聞古絲憑風吹夢故鄕去買醉乞眠拋綠錢惝怳如雲帝子降沙碧蘋靑渺余望霞綃半剪湘潭煙天低翠織橫秋峷楚魂裔裔欝未消越人擊榜歌勞勞越人魂逐楚魂逝更倩楚人歌大招

○夏日過羅峯寺宿

遙識孤松到嶺平神先目往身爲輕峯回精舍嵌山腹繞殿澗泉深竹鳴蓮臺輝暎佛像好心空境寂名香淸禪房飯罷具湯沐披襟習習涼風生晚來月出貯一壑泉光樹影涵虛明談深起就古堂宿僧過石郎聞履聲

○送陳君吁北上並簡其尊人良父丈

天駒汗血先超羣五花欲就龍爲文秣燕刷越若旦暮歕沙躡景嘶靑雲君才跅﹖﹖﹖亦千里綴賦塡詞如振綺趿屩將尋碣石宮破琴定躁宣陽市只今舉子須制科袖裏三都一杯水翹材無復漢平津行捲須幹秦博士而翁靑眼望吾子眼中之人吾亦爾寧親況近苦寒月應念家園久離別倘憶滄浪舊釣遊夢落冰壼湖上雪

○赤城林孺苞孝廉過訪

予曩遊天臺得交孺苞乃祖初陽先生時予客王恆叔白龍溪別業文酒相過從皆一時名士俛仰今昔慨然成篇

昔攜綠玉杖狂躡靑雲梯朝辭白鹿洞夜宿白龍溪一時過從三數公赤霞照海城爲空共攬瓊臺兩峯雪瑤花散落滄溟東云有初陽子手攜雙玉童按節噓音八霄漢新聲七犯翻■﹝王靈﹞瓏簾霜淒淒動寒色澗花漠漠搖春風微云淸夜度銀浦華月中天流彩虹野人於此興不淺起按漁陽聲坎坎王郎耳熱眼花落醉向龍溪探龍頷【時初陽攜駒豹兩歌兒過訪王蒼峯文學醉墮溪水中】回首頻驚歲月深袖中尺素十年心墓門宰樹冷松栢鄰笛悲風散竹林翩翩有客來孤嶼問之初陽乃其祖居然修刺向通家曾說射遊同大父君今六翮連靑雲俊气髙標淩紫氛訪舊未忘屠釣者忘機仍狎鷺鷗羣只今貴遊恥章掖賓朋髙蓋徒繽紛夜深感舊同悲辛古人意气非今人嗟嗟乎林生無與倫嗟嗟乎林生爲爾放歌涕泗沾衣巾

○大水後登瞿溪龍潭作

石潭風葉寒相語中有神龍蟠水府白晝微噓一縷云下方忽散千林雨吾聞時政一失宜感召旱澇還因之昨者昆陽千人化魚鱉父老幹今眼流血

汲古堂集卷之十

●汲古堂集卷之十一

東甌何白無咎著

七言古體

◆七言古體

江梅引

石門夜泊

色波樓歌贈鄭孟仁

鼎湖四老歌爲李鐵城大參竹峯冶沙鴻臚旭山中丞賦

春雪篇遙寄鄭中丞時二月上旬蘭陰道上作

同鄭中丞李督護遊雄石峽

甲辰仲秋初度鄭中丞置酒淸寧臺爲予壽醉後擬杜公七歌時予客中丞楡林幕中

寒夜張大將軍招飲是夕托宿西館

贈杜日章冠軍

劉奕世文學以詩見投奉答一首

雪霽偕邵不朋汪鼎父登淸寧臺忽憶故山往年同楊汝建王季法雪中過仙巖寺訪秀公俛仰今昔忽歷年所感舊述懷慨然有作並呈中丞鄭公用不朋三字韻

三川過杜拾遺故宅

送方子謙往太原赴李本寧大參之約時大參序子謙所輯韻會小補成

過陳鼎卿舊居有感

贈霞源兄五十

題秋浦煙客圖送舒仲符還池陽

哭梁進父

答程相如將軍

鴈蕩山歌壽項叔定

李睿司文學太古堂歌

吳將軍歌贈吳大猷中堅

贈虞宗父丈

贈王昭敬文學

憩靈峯洞飲寺僧新烹龍湫頂新茶因憶歲在壬寅予集茅孝若齋中徧試松蘿虎邱洞山諸茶品遂作歌寄懷孝若

○江梅引

萬曆甲辰上元後一日赴楡林舟泊髙岡徘徊月下梅花遂深離索之感用賦玆篇

江梅的皪吹晴雪獨樹亭亭暎江月不因空谷損風神似爲徵人惜離別別恨初禁此夜長云津煙舸卽它鄕遙憐故國花如霰深閉重門月似霜髙閣參橫斜照影疏囪風過暗吹香吹香照影搖殘夢忽驚著曙啼麼鳳鴛被稜生玉露寒蛟冰朝合銀缾凍可憐江樹遠含情可惜河橋不相送折贈寧知塞北春調音未解江南弄江南塞北隔風煙春信難教驛使傳碎葉城頭頻破月賀蘭山下易經年黃沙磧裹無春色誰覓寒梅訪消息卻月淩風秪自吟連枝並蒂空相憶故國花開憶故人翻憐蕩子遠從軍秪應醉聽邊城笛一曲梅花馬上聞

○石門夜泊

春波瑟瑟平林夕隔水洞日才咫尺長飆捲樹峽出云素月流天江動石客帆殘夜近泉聲如此煙波倍系情容易淸秋歸路熟只愁明水惡塵纓

○色波樓歌贈鄭孟仁

風流吾愛衝涵子揮麈超超吐名理仙人元自好樓居標韻翛然對山水何似長康盤礡余畫出幼輿邱壑裏我來十日興未窮石牀殘夜塵夢空霜鐘斷續流溪風羣峯橫黛紫霄半千家浴翠靑蓮中徐看杲杲日出東萬穎赤光生彩虹須臾日髙遠天淨隔水松杉回幽暎鷗鷺回翔點翠屏雲霞上下搖明鏡交囪文練散都梁芳樾繁陰濕縹緗句就開尊呼大白情忘展簟拂流黃磯頭日暝釣絲卷花下舟移水宴張吹紫簫兮弄明月石瀨濺濺動煙雪浮橋似泛客星槎銀漢微茫珠斗沒君不見臨春結綺空華縟回首荒臺走麋鹿畫閣俄隨蜃气銷舞羣惟倩鶯花續何如此樓山之阿攀叢桂兮長婆娑弱流九萬若咫尺玉京十二空峨嵯洞中日月非人世一局千年巳爛柯

○鼎湖四老歌爲李鐵城大參竹峯冶沙鴻臚旭山中丞賦

鼎湖岝山﹖客卑崆峒玉臺暘谷摩髙空龍髯烏號事怳惚至今尙有軒轅宮千秋眞气閟丹壑五夜靈光浮赤虹靈光眞气得如此厚地蟠根有仙李君家兄弟住淸都華冑遙傳周柱史鐵城先生神烱然風髯雪貌疑飛僊矯矯黃鵠橫蒼煙次公掃軌秉嘉尙遊心結志羲皇上一官五斗懶折腰碧水丹山自﹖暢叔也才譽傾雕龍牀頭未試雙芙蓉幽芬淸滋百畮蕙遠韻響度千崖松旭山中丞本人傑出處超超表風節墮淚猶存淮水碑孤標髙暎龍山雪一堂鶴髮行飄蕭白社靑林日見邀何必商顏傳綺皓似從霄漢挹松喬﹖﹖卩仙丹竈畱遺迹無事重泥煉金液還於聖代激淸風豈特山林借標格山靜渾如太古時人閒課鹿種瓊芝洞中寶籙風雷護花下棋枰日月遲余愛名山事幽討深夜過從傾素抱明朝惆悵別鸞驂風塵回首滁陽道安用淮南訪八公聊向鼎湖歌四老

○春雪篇遙寄鄭中丞時二月上旬蘭陰道上作

春澌融日澑春聲客路韶光感客情梅風暖度嫌貂重陌艸晴燻覺馬輕畹泛崇光初轉蕙谷迎淑气欲催鶯忽看云色朝來變凍雨鳴林半成霰沍陰低合暮天垂飛霙亂逐回飆旋脈脈盈盈疏復斜凝寒積素密還遮柳梯不分先飛絮梨萼俄驚早吐花平接璚田銀作海光分瑤水玉爲沙數點殘更津口鼓一聲橫笛夢中家家園知不遠回首音塵斷忽憶去年春飛雪中宵滿簾褰圓﹖巾﹖登﹖月蒙蒙徑亞珠林花纂纂此日徵人憶故鄕此時對雪念他方來年撫景增離思兩地相望各斷腸腸斷江南客行行殊未息何處是邊城問程初計驛光祿塞前凍未消赫連臺下寒應積獨伴靑春萬里行不知何日到金明中軍巳幸從神武僕射眞堪托弟兄定知郢雪流髙倡散作春風滿翟城

○同鄭中丞李督護遊雄石峽

赤峽崚嶒摩碧空橫厓鑿翠開琳宮兩山垂合忽中斷天辟重關相對雄澗流百折日東注盤渦轉轂風雷怒云生楡塞接漢關日懸駝嶺低秦樹秦樹漢關萬里心憑髙眺遠一披襟英雄割據空塵土辭賦悲涼自古今淸時幸際烽煙淨暇日尊罍此乘興翠幔還從初地張石壇寶樹午陰涼葡萄酒瀉蓮花榼豹血寒凝馬乳香禿衫小隊催歌舞南部吳歈出新譜重譯齊翻敕勒歌摻撾更按漁陽鼓健兒角技校前分萬馬嘶風日欲曛試控綠弓﹖﹖開滿月笑看驚隼落靑雲樂方巳殫軍中戲鹵簿傳啾引歸騎冉冉行塵擁去旌微微纖月扶殘醉回看飛磴轉冥冥峽色煙光晚故靑況是單於初欵塞天畱片石待新銘

○甲辰仲秋初度鄭中丞置酒淸寧臺爲予壽醉後擬杜公七歌時予客中丞楡林幕中

今夕何夕秋當半我母生兒日初旦兒生墮地逢百罹靦面人間貧且賤哀哀何以報劬勞四十三年如激電風塵不駐遊子顏夢魂漸失慈闈面嗚呼一歌兮涕泗滂北風吹作寒天霜

長鋏長鋏蒯作緱遠遊萬里淩淸秋故人開府當延州北折日逐西渠投當戶角崩羽書少日爲髙會城東樓柳營壯士散金甲靑天洗馬芹河流豈無婉婉幕中畫舌捲入喉安事籌嗚呼二歌兮歌激烈夜聞霜角頭成雪

有墓有墓添僊【地名】灣不封不樹依孱顏昔當負土苦寒月十指欲墮層冰間遊子逢秋感霜露巖松林栢誰翻攀黃狐豎毛跳風艸老烏叫月愁空山嗚呼三歌兮渺何在目送飛雲向東海

有兄有兄老無嫂面似死灰皮肉槁兄𨿽無子弟有兒天道何曾孤伯道前月人來不得書當飧投七憂心搗恐成永訣恨無窮艸頭朝露誰能保鳴呼四歌兮颯以淒鴈行中斷聲酸嘶

有妻有妻躬井臼老母相依當姑舅力貧不怨四壁空脫珥還能佐沾酒來時烹雞燒扊扅應念天涯行役久荒村兒女共悲辛風雪饑寒憐八口夜深織素愁未眠寒燈自顧飛蓬首嗚呼五歌兮淒以颯耳畔杼聲如札札

趙括徒能讀父書韓■﹝日上永下﹞誤攺金根車陶公亦自任天運安用戚戚空愁予大兒明經王﹖大筆札小兒頭角饒風疏只愁■﹝山咅﹞嶁少合抱勺水不縱吞舟魚父子恩深每自失天畔搔首空躊躇嗚呼六歌兮歌莫悲芝艸醴泉生有時

男兒生不能自致富與貴四十無聞不足畏龜腸蟬腹長苦饑鶴髮雞皮日憔悴千金百乘豈不榮苟非其義甘溝澮眼前童僕空嘈嘈解事長令寸心碎嗚呼歌終兮脂我轂去去南山有茅屋

○寒夜張大將軍招飲是夕托宿西館

欲雪不雪天荒荒烈風驚沙鳴枯楊炎陬客子來朔方聳肩如山吟欲僵馬箠築門雙環鏘健兒八尺髯蝟張探懷出書三兩行挾客上馬授以韁主人肅客堂東廂獸火鳳蠟揚朱光蒲城羔醥傾露漿云州牛酥切瑤肪帳下射生得黃羊和以芍藥桂與姜燈前小姬嚲蠻妝當胸圓腹彈伊梁曲停藏鉤夜未央不問馬汗凝爲霜夜闌客醉就匡牀錦衾狼籍雙鳳皇香煙魂夢相微茫夢著不知關塞長入門兒女牽衣裳枕邊涕泗猶淋浪黃金繞身非所望願隨黃鵠還故鄕與儂相對餔糟糠

○贈杜日章冠軍

冠軍冑出城南譜才地翩翩具文武楡陽老手讓射鵰秇苑名家推繡虎賦成神女幾腐毫勁發石梁猶飲羽秦關豪儁九塞雄桓桓宿將推而翁登壇幾佩徹侯印投壺綽有前賢風更看季父勇成癖疋馬蹴踏龍庭空羨君學書復學劍左握韜鈐右鉛槧架翻縹帙亂牙簽匣展蓮花騰紫焰意气泰山輕一擲關內姓名恆借客四海比鄰盡弟兄千里向風如咫尺故人豈少魏無知衛尉何論程不識橫槊尊前解賦詩磨墨楯頭時艸檄還從騷雅割聲華豈向靑雲借顏色更憐愛客未言疲不薄江南老縫掖花下看予倒接■﹝衤離﹞一笑掀髯俄折屐背郭名園幾度遊麗姬二八控箜篌綠槐小雨靑油幕夜月金尊紫綺裘經年嘯傲邊城下逢君未覺知音寡建牙倘訪浣花居千尺春潭堪飲馬

○劉奕世文學以詩見投奉答一首

奕世爲劉厚吾觀察長君燕人也

劉郎歷落佳公子想象風神剪秋水尺書遙自日邊來髙義欲傾天下士開函三復寸心見千里比肩如對面子云筆札照綈緗內史行書灑團扇而翁信是玉堂僊羨君振藻翩翩藜難﹖﹖天祿書方就艸罷靈光賦巳傳家在長安倚京縣論交四海俱英彥炙轂雕龍碣石談銀鞍寶馬東都餞列筵酒滿鳥當歌擊缽詩成花點硯興來嘯侶望西山回鞚憑髙眺燕甸霽雪春融太液波五云晴覆蓬萊殿豪舉寧從許史遊才名不借金張援前歲趨庭走雄石醉墨淋漓在靑壁書朲頗恨不同登山水笑人何寂寂嗟餘落魄髙陽徒旅食邊城歲欲䢐未逢公子身堪許況對而翁興不孤春風吹人欲歸去綸竿重拂珊瑚樹倘因海月寄相思知是山人釣鰲處

○雪霽偕邵不朋汪鼎父登淸寧臺忽憶故山往年同楊汝建王季法雪中過仙巖寺訪秀公俛仰今昔忽歷年所感舊述懷慨然有作並呈中丞鄭公用不朋三字韻

楡關雪霽天拖藍駝峯亭午開晴嵐登臺四顧更奇絕冰壺上下光相涵萬井寒輝自摩蕩日華浮動煙霏含頻呼大白敵余凜不禁兩鬢風■﹝髟上監下﹞鬖忽思疇昔臥空谷江天釀雪云初曇平明捲幔坐菌閣﹖﹖雙肩苦吟雙耳聃荊扉剝啄有二子僊僊斗笠同幽探擁鑪煮酒興轉劇狂如駿馬思■﹝走參﹞■﹝走覃﹞更憶髙僧住仙窟萬峯削玉圍茅庵駕言挐舟遠相訪酒缶﹖倉茶具充筠籃入門呼婦旅肴核芋魁橡栗兼壺柑手攜洞庭古鐵笛還從比捨煩丁男煙村野水雞犬靜琪林瓊樹交相參停橈矯首見石塔隔山寒磬音微酋﹖音平橋冰合人迹斷緣溪小徑親曾諳夤緣入谷到古寺經聲出竹聞諵諵開關撫掌驚絕倒拂席添香收梵函東林酒禁蹔相假沙彌斸雪搴芳甘不須持盋借香飯齋廚白粲猶盈甔筍羹澑七欣一飽微酡暈頰情俱酣空庭瞑色壓梅竹層壇怪影交楓楠玉龍駕霧角■﹝角戠﹞■﹝角戠﹞素鸞媵月毛毿毿好奇未畏飛磴滑短筇拄上仙姑潭山靈不惜售靈閟饕飧秀爽寧云貪匡廬勝事邈難再虎溪一笑人仍三想象風流巳陳迹空餘樵牧傳淸談感時回首隔萬里僕痡囈語時呢喃依劉王粲豈無賴登髙懷土情難堪中丞聲華震遐裔正逢套部初平戡帳前羆將何赳赳閫外虎士俱耽耽匝地金城河作帶倚天長劍山爲鐔遊子從軍信可樂萬戶絲管恩方覃寒宵聚首共淸燕放歌頗愛狂夫憨況看﹖艸巳汗竹千秋自附同桓譚官廚名醞殊可戀其如求舊憐蓍簪柔情繞指日淒斷吐絲自縛同春蠶愁聞邊馬動歸思心隨越鳥長巢南夢懸梅嶼古田舍晴江早種沙畦蚶荊釵椎髻婦偕隱黃髮歷齒兒寧慚殘書數卷尙可讀窮年畢願隨枯蟫鼎湖公亦有別業文螭赤豹遲仙驂功成拂�訂前約許分半席蓮華龕

○三川過杜拾遺故宅

甫也手抉風騷窟萬竅怒號從此出才兼今古具體裁力洗浮誇專气骨髙如太華撲蓮花深如長飆蕩溟渤贍如龍藏珊瑚宮麗如僊嶠金銀闕壯如巨靈擘王屋指掌迸落蒼崖裂雄如宿將出祁連馬蹄亂蹴黃沙熱憤如壯士賜屬鏤忼慨仰天思引決怨如棄妾閉長門掩抑叩心聲乍咽愁如逐客下江潭殘夜﹖猿哭寒月淸如法侶禮星壇珠樹臯禽唳晴雪整如萬騎獵長揚龍旗鳳葆紛摩戞窅如神女戲湘臯翠羽金支﹖﹖虎明滅直如良史秉陽秋事核辭嚴施斧鉞忠如屬國滯氈鄕冰�穹廬護旄節練如妙算定安危論事披陳何激切識如石畫授方略聚米指撝分曲折古如銀甕參瓦棺矯如雄虹暎雌蜺勁如﹖岡騰狻猊快如靑海盤鵰鶻幻如蜃市吐樓臺怪口牛鬼啼林樾朴如野父狎農談俚如稗官叢衖說纖如花雨漾霏微幽如村笛鳴啁唽險如浪囓岸垂崩危如鼎系絲將絕或如隱者流衣冠自髙潔或如老曇摩毳衲何勃窣或如六郡良紫驑驕歕沬或如三市倡猩衫紋襞纈或如王謝兒門風藉華閥或如稽阮儔名言間淸發或如波斯胡珍櫝羅靺鞨或如天后妃銖衣搖佩玦或如田舍翁米鹽計瑣屑或如家塾師箴銘旅宣揭气含開闔神理超法窮變化天機活憶昔公當天寶初一時許與皆英傑弱齡著賦擬班揚老大許身同稷契吁嗟鼙鼓起範陽天下兵戈日流血涇渭水枯飲宛馬關洛風腥穢胡羯妖環宛轉馬嵬前蜀道鑾輿方播越少主移軍駐鳳翔辛苦麻鞵詣行闥經年妻子寄三川卒歲淒涼衣百結憂時欲揮回日戈撫事空指衝冠發桃林遺恨用舒哥花門過計畱回紇三蜀移家逐故人五陵同學俱先達山川遲暮感飄零乾坤喪亂傷離別一生枯槁忍饑寒千古聲名爭峍屼我來歇馬川上游手摹蒼苔讀殘碣悲歌扣石何激揚落木寒泉相和答神交冥漠望眼空野陰髣髴來烏帢

○送方子謙往太原赴李本寧大參之約時大參序子謙所輯韻會小補成

郢中太史揚馬儔架插萬軸懸琳球更看碑板照荒裔坐令聲價飛遐陬昔君躡屩從之遊下帷繼晷同冥搜上薄黃墳極鴻鳩下采閭巷攟歌謳儒林梵筴道者流齊諧越絕兼周搜晉乘楚詛與秦湫枕探鴻寶碑岣嶁漂鸞翥鳳蟠蛟虯徧抉金石窮該收十年書成傳九州島黃金如山不敢詶粲俗非古陋程邈聲病趨新卑隱侯子云自哂雕虫技直翁應抱前魚羞七閩漿硾刷寄我寶之不啻珊瑚鉤口囪焚香一展閱觸之恐沾寒具油太史方持太原節風聲萬里仍相求遙憐三晉古名迹垂鞭歷覽當淸秋黃河云外控關陜中條日畔趨燕幽嗟予偃蹇臥空谷何殊伏櫪看驊驑著書未就徒自苦閉門忽忽惟窮愁近從化人遊物始懶與注腳生爲讎反觀黜聰墮支體不令一字胸中畱煩君柱下問消息可能首肯予言不

○過陳鼎卿舊居有感

余往與朱唐卿夜半過鼎卿攜酒共坐鴞吻望月放歌達曙今鼎卿化爲異物廿余載而兵亦冉冉過壯非復疇曩狂態矣感而成詩

憶昔狂歌夜相過檐下嫌天如斗大攜酒騎危就月明踏翻屋瓦誰能那落木蕭蕭江水寒一曲甘州方入破歌殘霜露濕人衣坐看落月金盆墮酒醒瞢騰曉日髙尙枕竹牀書劍臥回首流光巳廿年往日酒徒餘幾个無論絲絕少知音卽有淸絲誰與和舊棟還來海燕巢殘花尙有林蜂課登臨謾作牛山哀久置此身如涕唾

○贈霞源兄五十

吾宗十世金溪濱當門霞嶠靑嶙峋𨿽云季葉寖霜儉文采風流時有人眼中誰能繩祖武吾兄黽勉持門戶髙堂有母膝有兒嫂也勤劬習機杼歲時亦自祭魚菽賓客猶能具尊俎吾工文賦浪得名豈有家聲傾第五喜看初度當淸和將炙提壺競兒女兄今百年始及半願及百年身更健此時小弟攜尊同尊前婆娑雙老翁兄詶弟勸顏爲紅先世種秇報未丰門閭髙大看兒童時來庭樹生華風勿雲斗水無蛟龍兄聞吾言忽大噱誰是詩人多善謔吾語吾兄且莫驚人間盡有揚州鶴

○題秋浦煙客圖送舒仲符還池陽

自予不踏長千陌五見金陵柳花白舒郎握手東海頭共話長千嘅今昔袖裏滄波出秋浦九子九蓮紛可覩散發者誰弄紫煙舒也鳧舟自容與吾聞秋浦池之陽淸傲苕霅淩瀟湘秋風雲子雕胡熟天鏡霞綃菡蓞涼目送飛鴻釣車﹖﹖重膾砍文鱖蒓絲香搴中洲兮擊汰遵枉渚兮鳴榔思公子兮蘭芷碧望美人兮蒹葭蒼卽此可以送日月遊羲皇胡爲乎蹇驢布帽奔峭沙塵黃何不袖君之手杜君之口新詩妙畫落人間七尺居然非爾有秋浦信可娛有琴還有書一邱一壑吾愛吾廬龍不隱鱗人皆豫且歸去來舒仲符

○哭梁進父

吁嗟伊人不可作標韻風流日雕落末路空傷古道非畏途轉見交情薄昔予弱冠君壯年雄心俠气俱翩翩髙談雄辯薄千古斫劍悲歌驚四筵沐簫臺下集賓客涼月如霜哀素絲繁花錦石照池閣棐幾曉來浮紫煙蘭英更泛鸕鶿杓墨濤亂潑菖蒲箋更憶龍湫看飛瀑列炬還尋水簾谷石牀夜覺白雲寒我醉不知巖下宿忽忽流光廿載余盈盈一水數行書舊遊零落賓朋散空向河山嘅西壚可堪更聽山陽笛撫事傷心淚沾臆竹屋殘燈忽夢君風雨蕭蕭過寒食

○答程相如將軍

予自萬曆辛卯歲從吳門張孟孺將軍宅晤相如時相如以布衣任俠勇气聞諸侯間席上談兵自喜坐客咸相顧愕眙予獨爲快然釂天觥船也嗣日本閧朝鮮羽書孔棘王師乃有釜山之役相如日詣司馬門陳便計當事韙其議言之上遂以相如爲遊擊將軍充正使往諭暹羅諸國以兵搗日本時日本重兵在釜山國內虛可一鼓下也蓋其持論如此相如旣拜命乃復過家上冡召故賓客椎牛詼髙會數十日巳行至粵東甫渡海輒爲言者沮廑至占城而還橐中裝皆盡所募劍客健兒亦散去君旣忽忽不自得玆復從軍粵西以冀一障之效其意气故豁如也戊申復提兵延陵走使致書予山中予計與相如別且二十年所俛仰今昔爲之憮然遂有此作

程生長不滿六尺意气無敵須蝟磔獵纓談兵風雨生斫劍悲歌雷電劃昔年相見闔閭城並轡夜過張尉宅城上寒山暝色來命酒燒燈日初夕自言願一當匈奴不數吾家程不識尋常未遇有心人十二恥爲無賴賊論交一諾身可捐結士千金貧豈惜上馬飛拈金僕姑下馬立操銀不律談笑何論萬戶侯指撝定走千人敵我壯君言釂一卮四座聞之皆辟易雲飛雨散窅難期屈指星霜幾回擲嗣傳日本壓朝鮮遼海羽書飛絡繹王師十萬事東徵妙算何人參石畫程生請纓詣闕下一日非常賜顏色歸來椎牛宴故人材官將酒兒行炙車前虎旅羅幹將帳外牙旌光■﹝火翕﹞赩姓名巳怖日南王樓船直抵占城國惜哉眾口隳令圖壯士於今淚沾臆翻笑侏儒飽一囊依舊相如塵四壁從軍猶自向炎方醉裏雄心何屼峍寄傲漓江百尺樓夜半唾円歌伏櫪伊予抱膝東海頭方外時通紫煙客自愛冥鴻不可招漫教腐鼠空相嚇憐君千里飛尺書把讀風前意淒惻顧我形容異舊時聞君英槪還疇昔吾聞海運待扶搖六月天池方一息且匣神鋒莫輕試不爾善刀藏亦得丈夫遇合會有時莫嘆笑人殊寂寂乘時還欲搗龍堆志士豈能忘馬革聖主開邊憶舊臣勒銘待洗臯蘭石

○鴈蕩山歌壽項叔定

東維之東大海傍萬山簇簇如驅羊气犇勢蹙忽騰驤激而上干囓穹蒼下蟠水國龍所堂撼波簸濤吹滂洋洗滌土膏气寒滄神掌鬼工剖﹖黃廉隅圭角森以張屏展嶂銳切星芒云譎霞詭爛天章陰洞陽厓偃虹梁鳥巢燕龕綴蜂房鴈湖初日浴扶桑龍湫濺瀑輸銀潢厥木松桂楩楠梓厥艸蒲術芝芋姜近閱百齡遠千霜緣厓絡谷冬芬芳吾聞五嶽奠五方徳配四瀆秩侯王五嶽之外莫詮詳玆山獨立當大荒譬彼介士潛幽鄕饑擷瑤蕤渴瓊漿域中釋戀薄膻薌眼中之人叔子當金光引年宜壽昌被褐懷寶符采彰蘭佩蕙帶薜荔裳風髯雪貌冰玉腸鼓腹行歌慕軒唐音出金石淸瑯瑯與君慶育山之陽撰杖逍遙頻聚糧﹖熊赤豹駕兩襄紫鸞黃鶴相翺翔書成托之夔崒藏豂谷有時發幽光百年一瞬未渠央兀與大椿絜靈長我言非誇亦非狂君其問之漆園莊

○李睿司文學太古堂歌

靑山不攺太古色此堂誰標太古名太古何曾隔人世無那世人饒世情堂中主人獨懷古日與靑山作賓主山愛主人長在門主人愛山不出戶北囪欹枕夢羲皇陽阿晞發歌梁甫探無朕兮太古心操有聲兮太古音遡﹖始兮玩大象思美人兮橫素琴風習習兮起蘋末雲英英兮翳中林鳳采兮遙集龍徳兮淵沈發金簡兮魚豕抽寶書兮璆琳咸池九奏天籟合滄浪一曲煙江深軒皇鼎湖在咫尺璚臺石室相崎崟君自深心托千載靜中觀物冥神解欲濟蒼生起未遲傅笏承家應有待願將太古調六韺坐挽淳風回四海

○吳將軍歌贈吳大猷中堅

子房狀貌如女子吳侯眉宇將無似公瑾論交若飲醇吳侯溫克眞其倫上馬挽彊開十石下馬操觚飛片檄豈無君子隸中軍剩有水犀分兩翼名家十葉弓劍傳駿略鴻圖相後先羨君雄才具文武國士無雙推世賢何如鵰鶚解維縶金天一嘯思孤騫升平可虞不可賀飽嬉莫使材官惰天子拊髀方事邊元戎唾手初收播雲臺勛烈行遲君自古侯王起參佐天閒神駿老始成佩印會看如斗大

○贈虞宗父丈

爾祖祕書書絕倫有唐開國詼宗臣人間巳失汝南帖僅存枕臥饒風神逸遊飛動乍邪正海水起伏浮奫淪世綿祀積墨池涸代興誰復揚淸塵千載云孫有之子博工籀篆兼行眞太宗拳毛骨巳朽又見渥窪生翠麟江流下委遡嶓冡輪扁疇云終斲輪曾聞伯施稱五絕不獨書翰垂千春願言下帷恣探討好似播殖先菑新況君策名左右史溫栗之器爲席珍聖人東封紀鴻烈有待椽筆書貞瑉

○贈王昭敬文學

封胡羯末烏衣秀淮水金刀卜靈冑鳴珂舊裏接華陽奕葉金緋映先後昔君大父參知公黃髮中朝首耆舊勛略應將太傅齊聲華寧讓安丰右三吳輒解玉麐符五湖便拂煙波袖藻井金鋪借日懸杏閣芝臺象云構徵歌促舞樂當年投轄畱賓錯昏晝登臨卻杖儼飛仙到處山靈爲奔奏巳看民社薦藻蘋更見學宮光俎豆百不試一世巳驚惜者共嗟才未究尙畱未盡遲君來天路乘時鵷羽簉況君少具千仞儀苞彩葳甤出於鷇願言勤下廣川帷泰山之石穿飛澑馬蹏踏花應有期一日長安待馳驟

○憩靈峯洞飲寺僧新烹龍湫頂新茶因憶歲在壬寅予集茅孝若齋中徧試松蘿虎邱洞山諸茶品遂作歌寄懷孝若

鴈頂東南天一柱上有天池宿雷雨夜半光飛一縷霞海色金銀日初吐仙茶盤攫於其巓雪囓霜饕枝榦古石根濈濈養靈芬云表瀼瀼滋玉醹挼煙掇露出萬峯稟性髙寒味淸苦山僧軍持汲白泉活火新烹香潑乳玉華甫歃靈气通一洗人間幾塵土粉槍末旗殊失眞鳳餅龍團何足數白茅珍品說洪州紫筍嘉名傳顧渚寧知此地種更奇僻遠未登鴻漸譜啜罷臨風憶舊遊天末相思獨延佇呼龍欲載小茅君斲冰共向雲中煮

汲古堂集卷之十一

●汲古堂集卷之十二

東甌何白無咎著

七言古體

◆七言古體

古別離答鄧太素孝廉

同楊木父寫山水圖予分景得龍湫分詩得七言古體

夜飲龍君禦鹽官署中醉後放歌寄君超長公時君超使來有書相聞

武林客捨口占寄陳計部公衡

送王笙臺應試南畿時乃叔致虛丈客遊金陵並此奉寄

答錢功父

丹陽舟中別王涵虛北上

送龍溪吳吉先太學之嶺南席口占

委羽山房歌爲林叔度賦

郝仲輿使君寄示對酒自挽歌並寫山水障子及玉卮一枚見貽山囪披圖被酒遂和章

木父老兄以書抵予云秋色甚佳思與故人握手一回相見一回老殊念念也予讀之悵然因足成篇用寄木父

壽徐復初先生五十徐詼予仲子婦翁也

程鴻臚墨苑歌

送陳行之遊姑熟謁余郡守

寄壽髙行之參戎五十

東吳袁無華徵君投詩見贈歲暮將返婁江歌以奉答

李將軍歌

送陸明府入許明府乃祖嘉靖間以名進士出守東甌有政績祠在孤嶼

題一淸泉圖送關別駕入計

王玉淙先生與內君偕壽予寫大羅山圖並作歌爲贈

登天臺華頂尋王右軍墨池

從華頂下趨石梁王﹖大道中二十五里皆五色杜鵑花蔽天絢日衣袂間紅紫歷亂俱若鮫綃龍錦熒熒不定眞平生奇觀也大叫作歌

送關別駕擢滇中北勝州守

西臺反招辭登嚴灘白雲原弔謝翺羽並序

戲贈吳下周生生能以徑寸竹管及桃核沈檀香屑雕鏤花鳥人物工巧若神

吳翰宇以雙松見贈移置山亝歌以爲謝

送莊明府入計

補洛伽僧淨如來自故人張叔弢所重陽前三日過訪予山中時予病初起淨如將有薊門之遊出卷索贈口占以復

三溪釣叟圖歌贈陳入素文學

題玉洞桃花萬樹春圖壽麻城李太公

題周東村松泉髙逸圖壽艮峯姜翁七十

項懋徳水部奉使歸利玆當還朝過訪東渚山中言別詩以奉贈時懋徳往七閩省覲尊公月山先生廣文邸中方歸

仙門圖歌爲王昭采賦

呂元輝太學碧澄閣歌

○古別離答鄧太素孝廉

斷蓬飄揚靡定時黃絲歷亂不可治兩物雙情有如此我今與子行見之風波奄忽與子別瞥若搏猋蕩回雪我指石門谷口云子乘彭蠡洲前月寸心未信隔千秋雲月何關兩地悠月至安知非石鏡云來或恐是龍湫只今何人不忘故諸侯擁篲皆浮慕濯足須臨滄海流投緡且掛珊瑚樹行行離恨不須嗟去去迷津未有涯好遣鴻書飛澤國莫教龍鏡落霜華

○同楊木父寫山水圖予分景得龍湫分詩得七言古體

斷厓崚嶒幾千尺一片鐵花淡無色阿誰玩王﹖大太好奇云是巨靈之所擘中有噴薄飛來泉殷殷雷霆起空寂玉龍夭矯出幽宮玉鱗銀甲紛狼籍回飆吹作滿壑云靑天淋漓雨蕭瑟須臾斜照開石林赤霞倒影光相射鮫人明珠落萬盤天孫綃衣裁五色姑射僊人冰雪容笑躡紫煙下空碧山人大叫稱絕奇萬壑冥冥去無迹吳綃剪得掛君堂時有風雷生四壁

○夜飲龍君禦鹽官署中醉後放歌寄君超長公時君超使來有書相聞

君家住南楚余家住東越余謂阿龍故自超爾愛幼輿能作達握手容成太玉天赤城霞气滄江月相逢何意卽相違甌海湘流芳訊稀閉門五見歲星攺夢中思結春雲飛前年聞結燕臺轍策名未上黃金闕愁看烽火達甘泉夜歌飲馬長城窟按節能令易水寒開函自雪昆吾鐵田禾公子東歸時尺素寄予來越絕故情遠意篤綢繆錦字瑤函半漫滅君家愛弟金門僊一官棄置東南天夜深剪燭命尊酒共談夙昔心茫然眼中貧交復誰是夢隔容輝四千里回鴈峯前使者來求舊猶然問踦履寥落天南一寄書煙空渺渺獨愁予秋色布帆吾巳辦思君兼憶武昌魚

○武林客捨口占寄陳計部公衡

靈胥祠下寒潮白葛洪陂上晴霞碧錢唐客捨醉不醒夢中疑踏金陵陌漫郎官署如馬曹朝來但飽西山色平生不慣水衡錢一片秦淮淸半壁江上夷猷思轉孤渡江云去與愁俱稍待秋風蘇病骨共賒明月莫筲湖

○送王笙臺應試南畿時乃叔致虛丈客遊金陵並此奉寄

君攜緱嶺綠玉笙子晉臺前吹月明魚龍起舞波嶽立濯足萬里觀蓬瀛十年未薦南宮籍天上雲門人不識靑袍復向金陵遊巳見聲華動京國京國遙憐舊遊處城頭曉色鐘山樹楊花如雪撲金尊醉裏春風三十度振藻看君夙有聲翩翩詞賦軼西京談經應奪諸儒席粲事誰先六館英江左烏衣況名族定向云津筞髙足時論瑯琊不乏賢也知王湛非癡叔

○答錢功父

錢郎隱居吳苑西繞門碧澗搖虹霓虛堂濕翠如可掃焚香晏坐疑林棲阿翁攻畫兼攻文錢郎攻文不攻畫人間但購赤縣圖手澤惟存鄴侯架稽古還看世業傳好奇間有門人借【功父尊公磬室先生博雅君子也手錄書數百卷以畫掩其才】憐君繩武更爲箕先世遺編如啖蔗吟成五字不幹時握有一珠堪照夜墨林萬卷聊婆娑富貴榮名知柰何君言去歲渡伊洛雪裏駈車臨渭河餔糜何如對妻子衡門安得愁風波嗟余坎懍亦如此末路何人托知已戴逵未卜剡溪居閔叔仍爲安邑累當壚不供奼女錢迷方空乞侏儒米櫑具無光豪士憐歌聲欲絕雄心死僕痡裘敝徵馬疲夢裏靑山二千里西遊更問魯朱家五月還浮江上槎水面彈丸龍子國雲中睥睨馬馱沙【時予將渡江訪朱氏】臨歧送我歌黃鶴羽聲激揚風穆穆搴洲倘和越人篇東來好倩雙魚腹

○丹陽舟中別王涵虛北上

憐君少煉黃金骨登晨名列虛皇闕夜半瓊波湧紫房春午玉壺浮綘雪遊戲人間識者稀廿年碧海未言歸太白山光猶在掌帝靑雲气欲生衣去年拄杖登﹖嶽吹篴遙隨緱嶺鶴呼吸眞疑帝座通步虛時向天門落云牀夜宿淸微宮淩晨足躡香鑪峯靈文五千闡靈祕羣山七十開芙蓉瑤編能辧古苔字芝檢更發金泥封【王君以甲什歲住武當注道徳經】朅來買藥長安陌肘後鞶囊飛入石方瞳烱烱綠﹖﹖觔生玩世何妨頭半白三竺秋淸喜遇君毘陵江上復離羣他年共訪陶都水眞誥巖前臥白雲

○送龍溪吳吉先太學之嶺南席口占

冶城城頭晝飛雪長千市上無行轍腸斷江南夢未歸淚添客裏同傷別憐君歷落佳公子不遊狗馬遊文史弱冠詞名埒子安眼底文章歸阿士珠含漲海月爲胎日浴漳江霞散綺黃金結客不言貧泰山一諾詶知巳偶騎款叚客燕臺忽逐飛鴻渡淮水淮水東頭舊僧捨賓從憧憧多俗駕逢君詞組傾寸心痛飲悲歌每深夜可憐臘盡未還家象郡龍溪天一涯君到羅浮望明月夢中定憶賦梅花

○委羽山房歌爲林叔度賦

劉根騎驥雲中行遊戲﹖洲過赤城東逢若士捲龜殼南邀子晉吹鵝笙羽衣忽隨片雲墮此地長畱委羽名委羽山窅何許中有九眞開九府靈根出地蟠滄溟寒綠掃空拂天姥巖扃石戶若爲通芝蓋桂旗紛可覩林郎早具度世表十三學道思沖舉師事浮邱稱鶴奴鶴背僊風吹六銖紫房蓮脆凝丹髓碧柰花開近白楡掉頭不飳壺公山煉藥於焉曾閉關忽向淮南攀桂樹無端長句落人間紫芝白石迥幽意紅塵赤日愁朱顏笑我朱顏忽巳槁對君日暮傷懷抱何人更遇綏嶺桃有客曾飧闇河棗山中人兮歸去來願分片石吾將老

○郝仲輿使君寄示對酒自挽歌並寫山水障子及玉卮一枚見貽山囪披圖被酒遂和章

讀君楚狂歌試君玉叵羅一酌耳爲熱再酌顏爲酡西飛白日東流波我今不飲如君何爲君賡歌出金石白楊颯颯悲風多浮雲一點等堯舜千秋富貴俱麼■﹝麻外骨內﹞阿房萬戶羣蠭課咸陽一炬流螢過嬴顚劉蹶不須臾蠻觸方酣槐穴破金粟堆平鳥雀呼羅薦香消螾螻賀卽令服藥求神仙逍遙何似壺中天卽令佞佛皈極樂快意須參米汁禪眼前何必辧淸濁杯底宜尋眞聖賢安能冷坐黑山下乃與娑毘外道同作緣玉座金輿笁貴甚牛羊落日空陵寢夜臺寂寞無酒壚白骨有知那得飲花間有鳥名提壺何可人不如鳥乎有田但種金釵秫有地須栽長頸葫君不見郝仲子昔排髙議金門裏杞人憂天愁欲死正諫譎諫徒爲爾鳳凰在野鴞在市日暮騎驢漢江涘驢背一笑拍手歌方晤昨非今日是楚人善怨惟屈平胡爲乎局天蹐地稱獨醒懷沙自沈非正命江魚不醉猶含腥君能一破楚人俗不讀離騷飲醽醁茗艼還從荷插遊升沈不問垂簾卜畫得靑山當酒錢無用呼兒賣黃犢

○木父老兄以書抵予云秋色甚佳思與故人握手一回相見一回老殊念念也予讀之悵然因足成篇用寄木父

一回相見一回老開函惻惻傷懷抱豈無末契托後生轉念故人攜手好思君咫尺限河梁盈盈一水蒹葭渺昔予綺歲君壯年身與生駒鬭輕矯雄談頗覺四座傾鯨飲眞令百川倒遙憐攬勝坐天獅俯窺下界飛雲鳥峯頭岸幘礙斗杓雪裏題詩行樹杪醉臥不知滄海春狂歌每見晨星皛流光荏苒廿載余去日幾何﹖發縞誰從伏櫪賞權奇空自喚人看騕褭君公牛儈混屠沽長卿犢鼻參傭保閒投白社稱淨名研食僅能營一飽短章長句矢口成醉墨生綃隨意掃聊因當下自爲娛未論身後人爭寶予亦窮愁懶著書莫問名山藏副艸世間愛染漸破除方外襟期足探討泥沾落絮罷顚狂霜入枯藤去纏繞莫辭頻過趁樵風林下放言傾綠醥河伯無爲海若口﹖𨿽蒙莊大笑彭鏗夭

○壽徐復初先生五十徐詼予仲子婦翁也

吾聞容成太玉天金庭石室相鉤連咫尺淸都在人境世人遙望空雲煙徐翁家近洞天側登晨名注丹臺籍翛然抱膝寄一區嗒爾放神棲八極農經軒記每自刪太祕文皆鳥迹【翁世爲名醫】只今五十發未華軒軒玉貌顏桃花井通神瀵湧﹖液日蒸林杏飄明霞余忝風期夙投縞丈人愛烏烏亦好昆邱片玉倚蒹葭岱嶽長松引蘿蔦素心雅尙笑流俗林下披襟幾眞討中年予亦慕長生曠士寧爲兒女嬰向平婚嫁他年畢共向靈鰲頂上行

○程鴻臚墨苑歌

天都逸史金門客夙昔爲郎疲執戟尙﹖不遇右文朝歸臥黃山頭欲白老奚墨法世莫傳程也神奇與之敵豨膏濃掃石林煙糜膠淸和﹖霜液試看圓壁開錦囊黯黯龍文動寒色怳疑陰魄薄蟾蜍一規天鏡沈云黑更看族類鬭紛葩懷奇珍異光相射或如貝闕爨靈犀紫鳳天吳自騰擲或如鐵网出滄波火齊珊瑚紛的皪漢女應遺結佩璫天孫乍失支機石坐令好事播寰區學士篇章光■﹝火翕﹞赩伊予頗結陳﹖知斷玦殘瓊能祕惜豈因劍閣待鐫銘不爲盾頭供艸檄竹窻風雨弄新晴洗研臨池愛淸適題詩爲乞兩三螺松間願老牀頭易

○送陳行之遊姑熟謁余郡守

陳郎七尺神鋒爽翛翛野鶴煙霄上慷慨何如燕趙雄風期頗狎雲霞長臨池墨盡筆洞精懷古詩成珠照掌尊前痛飲百觚罄醉後悲歌三日響夙昔曾爲大梁客彷徨日暮平臺側登臺長嘯悲風來千古雄心收不得範金空鑄信陵君夷門屠市無顏色歸來負俠家仍貧三徑煙蘿空復春賓朋滿坐日呼酒酒債依然傾四鄰故人今是當塗守鈴閣靑山待君久澄江猶繞謝公樓定有新詩滿人口

○寄壽髙行之參戎五十

君侯宿昔來旌旄臨江釃酒烹神鰲樓船壓波海氛豁牙旗忽捲靑天髙功成翻掛中山牘丰艸長林自麋鹿醉鄕日月較舒長人間雲雨何翻覆只今半百發未華匈奴未滅臣無家聊攀白嶽三珠樹自理靑門五色瓜家近天都酌天酒半部淸商爲君壽聖主行詶海外功能忘舊日雲中守

○東吳袁無華徵君投詩見贈歲暮將返婁江歌以奉答

袁郎藻思如袁虎濯濯風華雅吳語墨池遺法搨黃庭樂府新聲塡白紵故人建牙東海頭劍裝翩翩來遠遊目極煙濤气遒逸掛帆坐狎滄溟流扶桑浴日湧鰲眷海市噓雲飛蜃樓瑯玕贈我何以報玉貌如君非有求作客經年滯於越夜深忽夢婁江月昨來忽枉山中書明發便爲江上別長至知君始到家過門臘酒正春華未忘永嘉山水好先期玉洞醉桃花

○李將軍歌

李將軍桓桓萬夫特猿臂通身拓雙戟曄曄瞳光紫石稜颯颯風髯蝟毛磔四十登壇七命榮鵲印雙懸光■﹝火翕﹞赩方略能追霍冠軍功名未數韓龍額談兵夜獵縵胡纓朔气淋漓滿沙磧戟門金柝不聞喧風生大鹵冰潮白襟帶南通鄞子城提封北繞無諸國日浴扶桑島嶼靑波吞積气閩天碧巳看號令怖夷王坐令瀚海無鳴滴伊余跳蕩劍術疏裘馬濫爲兩都客虛勞千騎過蓬蒿欲借慚無繞朝策他年刊石醫無閭贈爾如椽銀不律

○送陸明府入許明府乃祖嘉靖間以名進士出守東甌有政績祠在孤嶼

雲間鼎族鵷鸞藪奕葉承貂暎先後君侯出宰來東甌大父東甌虎符守祖徳在民民不忘蕉黃蘋綠昭馨香百年棠樹更培植益令祖烈增輝光民愛君侯思厥祖更喜侯能繩祖武始信吾民有二天翻疑眞宰偏吾土吾家家住三溪邊條柘漚麻還力田經時不苦石壕吏林下讀書髙枕眠試問枕髙誰使然實賴邦侯才且賢侯今萬里覲天子幹旄孑孑何時旋只恐臨軒徵卓異豈得長爲一方計但願天下皆如甌四民飽暖吾何求

○題一淸泉圖送關別駕入計

華蓋峯頭松吐月松下一泉淸且洌風含靈籟應蒼濤月送流云沁靑雪﹖﹖虢﹖﹖虢彌彌漱石根泉頭古迹恍猶存艸催康樂春池夢苔繡羲之古墨痕使君淸襟一何似政暇懷賢每來此志在廉泉讓水間家居瀑布屏風裏【公南昌人】送君明發去朝天山色泉聲共愴然共道使君淸不減爲君寫贈一淸泉

○王玉淙先生與內君偕壽予寫大羅山圖並作歌爲贈

大羅之山湧鰲眷僊的飛霞搖海色長庚爥地天四垂銀浦白楡何歷歷眞气千年若流水日月別開華蓋裏瑯琊卜世共靈長寶樹靑蔥暎金紫次公開美有門風問旬甫七初稱翁寧知僊史居塵世信有人間許侍中公亦爲丞交戟下歲星避世依金馬漢皇好道非僊才掉頭還我華陽社華陽社裏日似年太玉微通小有天天上棹歌飛畫舫鏡中樓閣捲風泉人行深竹迷靑靄客醉髙花臥紫煙句綴鹿柴摩詰畫墨翻魚网蔡侯箋九苞露鳥棲珠樹千尺瓊芝產玉田內君亦占丹臺籍華發齊年仍比徳黃姑分石與支機素女傳書教煉液雙函尙記初度辰俯瞰蓬壺開壽域三素雲飛錦字新六銖衣剪江霞碧迷疊香中展芳燕不獨飆輪集僊眷更看庭下列兒孫觸目琳瑯人共羨錦屏花簇錦模糊獨寫羅山佐玉壺他年拔宅朝元去好附金箱五嶽圖

○登天臺華頂尋王右軍墨池

池上有太白讀書堂堂中肖二公像志稱右軍尋許﹖度至此太白訪司馬子微讀書池上至今遺迹在焉醉後作歌並寄王永婌給事

昔聞王右軍來尋許﹖度又聞李靑蓮亦以子微故二子俱爲千載人李也爽邁王淸眞神遊八極恣揮斥气壓五嶽爭嶙峋方外襟期擺人世區中心賞辭風塵墨池書堂畱絕頂巖扉長閟煙蘿春我來弔古山之側古堂倒影池光黑白雲天末日悠悠手掬寒泉薦瑤席﹖度當年去不還子微巳悔出名山寄語西莊王給事吾將揮手謝人間【山下有山名司馬悔】

○從華頂下趨石梁王﹖大道中二十五里皆五色杜鵑花蔽天絢日衣袂間紅紫歷亂俱若鮫綃龍錦熒熒不定眞平生奇觀也大叫作歌

籃筍東趣石梁弄仰瞰靑天惟一縫千崖噴薄百重泉返照入林如潑汞磴石犖確緣靑溪回看華頂垂天梯山花萬樹漲嵐靄髙林咫尺令人迷纈如珊瑚宮前九霞散又如芙蓉闕下五云爛武夷彩幔集飆輪織女機絲照銀漢欲行不行還倚杖廿里疑穿金穀障好從深處著茅堂牀頭霞酎和花釀狂插繁花倒綠尊醉臥落花日酣巾﹖昜年年歲歲落還開誰復開時一度來笑殺名園誇芍藥黃金先築避風臺

○送關別駕擢滇中北勝州守

昆明遠接華夷界萬里黔巫連徼外馬蹄行盡貴陽山天半滇城靑若帶碧雞金馬城頭見日射昆池明素練白雲擁蓋雨隨車九十九泉分邵甸六詔中當北勝州太平官府卽僊遊四時天气常三月千樹花林無九秋椎髻夷官叩馬首共拜漢家新太守銀榼檳榔供作茶雕盤椰子呼爲酒太守此時方問俗文教行看移卉服何如夫子愛居夷不數文翁能化蜀我惜吾州別駕賢相思遙隔貴陽天不分回車仍捨犢每逢飲馬亦畱錢它年北勝較東甌聖主書徵關內侯粵浦瓣香沈去水郁林片石載輕舟

○西臺反招辭登嚴灘白雲原弔謝翺羽

【並序】

粵人謝翺宋丞相文文山公客也宋亡翺避地桐江時登子陵釣臺以竹如意擊石歌曰魂來兮何極魂去兮江水黑化爲朱鳥兮其味焉食歌畢竹石俱碎巳又撰西臺慟哭記後人悲其意類有和章予登桐江尋翺葬處賦此以弔之

紫蒙赤狐吞漢日天若穹廬黯無色淚迸燕云魂未歸蘋綠楓靑江水黑勞勞誰是田橫客築劃寒波裂云石六龍不返虞淵夕魯陽聲吞無气力鴟張鴞怒朱鳥餒鏤心灑血凝爲碧西臺遺響令人悲土花煙莽埋殘碑嗚呼狐烹日還出西臺之淚今應滅

○戲贈吳下周生生能以徑寸竹管及桃核沈檀香屑雕鏤花鳥人物工巧若神

周生二十好眉宇𨿽不通文解文語細削雕鎪若鬼神因物隨形析纖縷贈予桃核如庵羅上刻廣寒之宮玲瓏烱囪戶素娥僊僊霓裳羽衣紛以舞老桂婆娑根礧砢兔向桂根提藥杵人間巧技一何奇信有吳剛修月斧老眼一綫了無覩小兒從傍爲予數誰云技小不足傳棘猴玉葉俱千古周生周生莫羞沮君不見壁上麼虫工捕蠅尙得令人稱作虎

○吳翰宇以雙松見贈移置山亝歌以爲謝

吳郎焚修稱佛民栽松道者爲前身夙習難忘植雙樹長鑱斸破靑嶙峋拂檐盤攫廑十尺斑駁巳具虯龍鱗顧余雅許歲寒友贈之笑指蒼髯叟不辭移置向山齋便覺涼云滿虛牖憶昔與君俱少年春衣夜宿桃花煙繁華夢破悟禪寂入社晚締東林緣人世浮榮任虛擲握手相看頭欲白宅年松下共結廬坐對參天二千尺

○送莊明府入計

永嘉孤城枕東海景純祕記逢千載𨿽云神秀效靈符風聲寔借神明宰借問神明宰爲誰晉陵莊侯今在玆春風橐鑰應靑管陰陽燥濕調朱絲恭默自神功自倍雨露布濩天何私髙齋退食門如水太玉飛霞當棐幾一蹊桃李本無言四野弓﹖﹖歌巳盈耳操淸壁上有懸魚化洽桑間見馴雉明鏡寧因屢照疲善刀立使全牛委聖朝奏績仿周官還從六計分梟鸞元朔五雲開閶闔先期萬國集衣冠忠心自信波濤易廉吏寧知道路難鳧化王喬雙舄去囊存劉寵一錢看鴈鴻翻向南天渡雨雪應憐北地寒父老無由遮去轍但從日下望長安君不見飛霞松間一片石謝客當年來蠟屐又不見太玉峯前一勺泉右軍昔日餘殘墨兩賢徒以文翰傳千載猶令感遺迹何況我侯徳邁倫足掩前美揚淸塵天長地久口碑在兀與九鬥爭嶙峋

○補洛伽僧淨如來自故人張叔弢所重陽前三日過訪予山中時予病初起淨如將有薊門之遊出卷索贈口占以復

宰官曾謁張無垢居士漫尋何子有阿師來自小白華濯濯人如春月柳麈撝海藏現毛端褏吐潮音作雷吼野夫抱病臥空山經時巳杜毘耶口雕菇炊飯薦伊蒲木蘭墜露分天酒洞庭綠橘未經霜籬下黃花到重九一瓢言入薊門遊欲狎王公作師友淸涼山頂雪消初幹闥城頭日生後長安驀直一條街欲出風塵須抖擻

○三溪釣叟圖歌贈陳入素文學

三溪之水澄且鮮溪上晚出生紫煙長松影落赤虯臥古藤漠漠風涓涓阿誰獨坐弄釣船釣竿遠拂滄浪天細認無乃陳伯子畫史托之毫素傳華陽之巾碧霞氅風髯玉貌神飄翩陳伯子閉門讀書三十年牛腰兩束皆奇編渾噩追太上幽渺參靈詮撰結準前古點勘窮丹鉛珍奇耀瑰玖芳鮮襲蘭荃鸞凰恣軒翥蛟蜃蟠連蜷用之足以瑞昭世贊重﹖補龍衮調朱絲升平坐可致三代五緯各以其序咸無愆胡爲乎徒有彌天之网不羅鸑鷟羅鷹鸇坐使靑鬢成華顚卽令華顚尙可坐而論治道胡爲乎鶴書日下仍茫然懷中連城白壁竟未售夜深光怪往往聯星躔以玆於世不足玩掉頭長往風仙仙手持渭川竹口諷南華篇不設會稽犗不釣槎頭鯿釣亦不得得不賣捲綸濯足聊窮年目送雙鴻落遠渚狂呼明月來前川晞發自兀傲鼓枻隨洄沿茶煙濕翠壁汞光生白泉江妃天鏡俯可拾海客石華時共搴我亦卜宅三溪﹖﹖島與君早結名山緣我放歌君扣舟﹖﹖歌曰

龍兮蜿蜒抱珠兮髙眠斂風雲兮不雨八埏欱波濤兮自偃九淵嗟嗟龍兮神孔全巳再歌曰老鶴兮蹁躚暼云兮孤騫掠縞衣兮辭華軒唼玉禾兮戲芝田嗟嗟鶴兮骨欲仙我歌巳闋月將落惟聞石瀨鳴濺濺永願與伯子煙波泛宅相周旋

○題玉洞桃花萬樹春圖壽麻城李太公

玉洞迢迢敞玉京桃源隱隱接桃坪春風早泛陽林萼春水先浮曲澗英露綴花光晴亦雨霞蒸花气夜還明泉香欲下銜芝鹿谷暖頻催選樹鶯泉香谷暖仙源家處處明霞暎白沙世外洞天秦日月雲中雞犬晉桑麻何人愛住仙源裏九螺仙翁李夫子雅慕龐公臥鹿門巳道庚桑穰畏壘挐響移時花覆船棊聲過午花侵幾丹成竹節刻蘆刀酒泛蘭英調石髓種桃卻憶領桃都幾見天河長白楡書附鶴奴邀羽客夢飛鰲背隔蓬壺仙郎況是金閨頻丁年奏賦麒麟殿人傳佳句似陰鑑帝識歲星爲曼倩太母同書玉牒名前身自是﹖都眷千年桃實薦壽卮五夜桃花簇芳燕花迎彩服共斕斑花暎瓊枝更蔥蒨我貌仙源洞里人桃花萬樹駐長春他年試按圖中景來向仙源一問津

○題周東村松泉髙逸圖壽艮峯姜翁七十

東村胸中富邱壑點黑﹖南螺煙恣揮霍此縑閱世歷三朝墨瀋風神宛如昨堂上忽驚翠壁開壁峭澗回泉噴薄長松夭嬌鬭赤虯萬鬣怒張勢盤攫云黑驟疑雷雨至風號似聽波濤作丹楓烏桕野塘晚隱隱松陰綴亭閣亭中髙士古冠服姑射雪容同綽約囪間雕椀壘冰桃亭前童子調﹖鶴人間此境不易逢披對翛然思寥廓細觀髙士似誰者髣髴姜翁其人也堂上亭中坐相向怳若朝來爲翁寫從來人奇事亦奇爲翁更作松泉詩何以侑之金屈卮泉以方翁明潔之素志松以壽翁歲寒之英姿況翁居當華蓋麓萬松沸枕泉通池入丹壑兮搴紫芝拂白石兮彈朱絲穴石著秦系之什掉頭哦聱叟之辭足以忘老而樂饑待君十年亦不遲起來還爲王者師翁謂此言非我知但指畫中髙士其庶幾問翁爲畫畫爲翁笑而不答將無同神仙只在人間住千載移居指葛洪【元人王叔明有葛雅川移居圖爲世所稱賞】

○項懋徳水部奉使歸利玆當還朝過訪東渚山中言別詩以奉贈時懋徳往七閩省覲尊公月山先生廣文邸中方歸

昔年君作天都長天與名山寄眞賞香案雲開對縣門霞色生衣峯在掌人間金穴指此邦鹽鐵如山走商駔使君一笑若浮煙但問朝來山气爽作令曾無種秫田爲郎不愛水衡錢海壇坐客古堂在江聲四壁生寒氈翻愛野人開竹徑竹裏漁樵共鄰並片石琴尊幾放歌秋水扁舟再乘興寧親方自七閩回無那王程後命催髙情澹蕩狎萹詠欲發不發還遲佪陪京粉署多淸暇落日鐘山在官舍拄笏詩成誰與論應念渚東風雨夜

○仙門圖歌爲王昭采賦

君不見昆邱之寶瑾與瑜滄溟厥產招涼珠瑯琊仙冑接緱嶺仙骨回與常人殊又不見仙門子麟之定鳳之雛何年謫放來淸都濁世可兀傲涴泥不染靑蓮跗風期﹖散寄遐矚不煩逖覽探方壺仙門之山在何許乃在大羅之間東海隅千峯臥波若飲馬一輪出海飛陽烏層標髙與元化俱俯視人間如積蘇仙門子鶖子明淸矑鬑鬑頗有須放神恣八表冥心棲一區袖裏縮五嶽毫端吞五湖玉函金石錄霞簽山海圖杏堂錦石幽花扶鵷鸞噦噦鳴髙梧豈若誇毗兒腰間懸轆轤遊閒玉勒桃花駒問之胸中一字無仙門子飲玉漿兮飯雕胡灌瓊田兮色敷膄安用駕黃鵠何須躡靑鳧仙門子居塵出塵眞丈夫九垓汗漫天爲徒乃知仙門只在廊廡下白石淸泉良足娛爲君起舞歌嗚嗚定見東海三回枯因緘雙魚問麻姑

○呂元輝太學碧澄閣歌

閣在東湖仙壇山麓上有葛稚川丹竈遺迹時同徐時瑞章元曙孫光前光翰施天冶天覺諸君子燕集同賦

愛爾飛閣河之東倚檻玉壺淸若空遙吞海日曙光皛赤霞倒射潛虯宮空波漠漠散晴靄文縠沈沈生白虹梵書眞籙襲芝檢主人兀傲般其中博山沈水動窻練欹案散帙看飛鴻翠壁千尋插水底忽當人面靑蒙蒙上有羽人縹緲之仙壇飆輪云馭去不還紫芝瑤艸誰翻攀鶴上瑤笙月明裏八瑯飄落云之間頹云古木蕪煙徑爾復千秋抉其騰八囪組繡開錦屏九疊風泉入明鏡天容遒逸縱豪吟地與幽奇動髙興嗟予十載幾臥遊雪裏扁舟今始命句饒臨海和羊何人豈臨卭過程鄭況看四座羅眾賓名理超超俱絕倫竹林寂寞竹溪泠古人寧必非今人不辭此夕呼一醉烏啼睥睨晨星墜醉拂蒼苔石上題畱與山翁傳故事

汲古堂集卷之十二

●汲古堂集卷之十三

東甌何白無咎著

五言律詩

◆五言律詩

苦雨十首

宿淸溪庵

臥痾山雨閣雜言六首

送林玉父北上赴潘侍禦之召

答朱光祿在明

同楊木父過林翼之林仲一山房

盤山道中曉發

哭劉忠父

寄懷邵少文時少文養痾桐嶼山莊

廢寺

長幹精舍晤文太學

何仁仲初玉白門官舍夜同汪仲嘉過集分得尋字

木末亭曉矚懷龍君禦謝少連時少連客君禦莊浪署中

簡所知時予將有廬江之役

黃嚴灘夜泊懷木父少文茂倩

寄程仲權時仲權客楚中有悲憤詩見示

崔姬館同程康伯宴集

崔館送客之夷陵

雨中策馬至宜城縣

漢口三首

雨

賦得寒夜聞霜

曉

夜

神樂觀

至日別陳柴中並簡髙行之將軍時予將有廬江之役

劉別程泰衝

送王文學偕同裏黎孝廉之京口訪弟

同蔡駕部蔡民部宴集到彼庵座客有吹簫者時攜古搨欣賞賦得三首

客王長公無漏園雜言十首呈次公圭叔方伯曁諸郎伯夑伯度伯繩

答金元玉孝廉四首用來韻

長溝舟膠二首

將之吳社中諸子出餞江得還字

桑溪道中

黃山艸堂爲朱時行賦三首

重﹖別朱時行用韻

富陽別林生同賦折楊柳

宿仙都坐月望獨秀峯懷鄭中丞

過西隱精舍訪余節侯分得心字

題長幹怨別捲

送客還夷陵

送楊汝麟翁洋授徒

宿陳翊唐山齋

滁陽

吳閶北濠水樓

寄子馬

同崔姬程生泛江上

淸明日過康裕卿先生舊居康久客燕市歸隱山中僅二載歿

久雨喜晴

重過仙巖寺

登桐廬驛樓

﹖子湖阻風

漫興二首

登雲峯望海尖

淮陽酒肆逢王俠遊

寄內

孟公仲宣徳懋攜尊相過

寄答李明府

焦湖

晚尋巢父洗耳池遠眺焦湖

喜晴

同逆旅主人過包龍圖香花墩祠堂

淮陽夜雨懷方湯夫

東城晚眺

再過包孝肅香花墩

金斗曉發

淸微郵捨

望仙樓

遇仙宮謁張三丰像

早發紫霄

靑羊澗

萬丈峯

口占贈憨道人

桂合

○苦雨十首

長夏翻蕭颯眞披五月裘竹含山影夕松應磵聲秋風雨移鰲極煙波結蜃樓未須憂澤國天地亦虛舟

病色便支枕淸齋對暮林蓽門無式駕藥褁自關心竹气含殘雨煙光抱積陰跕鳶愁霧潦何似武溪滛

半畝靑山宅淸晨自糞除艸深三月雨苔暗一牀書褰幙時通燕疏泉欲種魚江南卑濕地愁絕對鶢鶋

迹散神何放云舒意自閒賃舂居廡下賣藥寄人間嗜飲非荒宴逃虛習閉關隔籬呼酒伴牛屋對靑山

行雲連晦朔淰淰暮江垂未測乾坤意難占箕畢期力耕生事晚肺病著書遲寂寞揚雄艸空求異代知

颶母朝仍見行雲濕未還愁霖猶病稼噫气欲聾山近寺微茫裏空亭晻曖間反關塵事絕長日閟蕭閒

菇蔣颯江湖髙林鸛鶴呼城烏啼睥睨梁燕語侏儒薄俗無今日靑山有故吾久諳禪悅味松下供伊蒲

蒼藹沈東嶺微鐘殷上方晚涼蘇病骨夜色傍醫王水觀離塵网蓮燈澹竹房時瞻金粟影親見玉毫光

江市渾連水斜暉著釣槎鳴鼃棲樹杪行蟻上檐牙翠帶愁蘐艸紅衣落藕花魚龍太瀺灂爲扣阿香車

獨念冥棲意嗒焉何所爲枕裁無患木艸長合歡枝卽事愁能破孤生病不辭禁方殊謬誤差有濁醪知

○宿淸溪庵

此鄕吁可怪十里曠人煙鬼嘯靑林雨狐參白社禪幽篁迷往路絕澗疊飛泉孤客窮相傍羈魂耿未眠

○臥痾山雨閣雜言六首

山雨夜來作蕭蕭枕上生不眠支鶴骨匡坐候雞聲涉世悲生事居貧見物情昔人曾病渴未敢望金莖

涼意歇疏雨雲光斂白虹鳥鳴殘夜月螢亂暝林風心折荒雞後愁深警柝中平生兩眉宇端不向人工

峯霽碧摩天林淸響暗泉雙鵰盤曉色孤磬出蒼煙蒿目寧時事蓬心且歲年何煩枚叔賦髙臥亦翛然

緬懷溪上勝菌閣對雲林嗒爾逃名者跫然愛足音借鋤無徳色抱甕杜機心我欲攜妻子於焉並陸沈

種樹於吾拙艱難亦自花癭空頻潰蟻葉暗屢驚蛇采掇侵晨露逡巡逗晚霞因之觀物理聊以閱年華

千尺築糟邱崇朝但拍浮萬編開墨藪卒歲送窮愁醉就中山臥醒從上古遊如斯吾事辦寧顧鶴書求

○送林玉父北上赴潘侍禦之召

幸捨猶虛左君才足可依易消燕市酒信美帝王畿垂白髙堂鬢流黃少婦機殊方見秋色好逐鴈南歸

○答朱光祿在明

共尋南戒勝籃筍出丹楓夜壑明殘雪秋泉落斷虹芳蘭徒在握飛藿倏從風引領碧雲去因之寄海東

○同楊木父過林翼之林仲一山房

愜爾意中人空林岸葛巾膾來漁市近酒壓鷺瓢新山月秋今夕煙霏晚四鄰淸暉對披豁欵款得吾眞

○盤山道中曉發

月寒沙路白爽颯客愁新積水頻縈馬空林若有人風回紛落葉艸暗忽明燐十里衡茅曙荒雞滿四鄰

○哭劉忠父

官左身仍死書成志未酬神應騎六气業巳辦千秋斑管書文伯糟邱謚醉侯於君有餘貴寧復恨藏舟

○寄懷邵少文時少文養痾桐嶼山莊

憶爾閉關地悠然忘世喧綠波靑蔣亂白雨翠屏昏人世渾閒事殘編亦剩言無心舒一嘯淸旨合蘇門眼前無俗物何恙不蠲除孳气透深竹松風約亂書少多閒靖趣近與世人疏自可交遊絕言詩或起予

蘿燈宵禮佛林雨晝分眠支枕聽黃鳥思君臥紫煙冥心各有得幽意總難傳淸旭輕鷗外相將與放船

○廢寺

空山無鳥雀云日晚淒淒石澑鳴琴靜藤花步障齊獨行隨虎迹淸嘯應猿啼偶剔殘碑讀苔荒姓氏迷

○長幹精舍晤文太學﹖

昔離傷荏苒良晤愜蕭齋瑤艸忽盈把珠光朗入懷江帆過越嶠風柳落秦淮一夕雙龍合仍嗟羽翼乖舊遊張夕燕河曙促離杯變曲丁都護才人薛夜來【辛卯歲予東歸文生座有薛姬行酒】

弱雲棲苑樹寒月下胥臺容易宮鶯歇箜篌掩紫苔不待公交車詔仍浮海客槎明河憐永夜靑鏡感霜華協律歌傾國夷光尙浣妙謾驚遲暮節絕艷暎明霞

○何仁仲初玉白門官舍夜同汪仲嘉過集分得尋字

騎驢到官舍種竹未成陰淮水賢人酒鐘山隱吏心府中怕趨走方外狎招尋共話燕臺築易令寒漏深

○木末亭曉矚懷龍君禦謝少連時少連客君禦莊浪署中

秋色朝暾裏蕭條樹杪看雲霞上陵美風雨故宮寒去國崔亭伯浮家管幼安興懷無與晤林墮葉聲幹

○簡所知時予將有廬江之役

晚出名難附長貧眾所輕江山流寓迹風物古今情露白溥鴛瓦碪淸接鳳城乘流吾欲渡肺病八秋平

○黃嚴灘夜泊懷木父少文茂倩

落帆遵枉渚蕩楫信微風樹密方舟隱洲回曲岸通薄雲巾翠巘殘雨閣丹楓相望遙遙夕含情誰與同夷猷窮眺聽引領極靑蘋山影暮愁客溪光淸蕩人赭林花气合選樹鳥啼新裴亹殘暉色無媒寄所親

○寄程仲權時仲權客楚中有悲憤詩見示

蕭瑟气悲哉登髙宋玉哀無情江漢水有限古今才裘馬雄心攺風塵老病催楚天寒雨夜旅夢好歸來

○崔姬館同程康伯宴集

春風動簾額春思蕩琴心殘雪妝梅淺晴波著柳深楚腰宜艷舞吳會合繁音莫待傷離夜雙尊誰與斟

○崔館送客之夷陵

別酒若爲醺離歌耐可聞銜悲向湘水流恨托巫雲煙雲夢何極江天望不分知君斷腸處猿樹空氛氳

○雨中策馬至宜城縣

水國半煙雨楚天陰乍晴泥深徵馬澀云重去鷗明望遠心俱折登危骨屢驚垂鞭欲有問失喜見孤城

○漢口三首

寒郭晨光裏輕煙水國浮榜歌江夏酒商女洞庭舟遠浪鳧磯小寒花雉堞幽歸心與羈思眺聽獨遲畱

楚山連百粵江漢合沅湘川嶽雄圖在風雲伯業荒皇風天共遠聖世日重光憔悴依劉客登樓一望鄕

登薠聊極目不獨畏途難沙樹先秋落江湍未夕寒舟人喧客枕捨長厭儒冠望遠憑何寄涼風折紫蘭

○雨

芳樾窅沈沈晨光皛復陰低云拂遠水疏雨響髙林哀樂傷中歲艱虞損壯心閉關人事絕自覺酒杯深

○賦得寒夜聞霜

金气淬霜淸寒鐘應律鳴軋云浮遠水呼月上層城景霽飛音厲檐虛試簴輕南樓吹笛罷復和搗衣聲

○曉

曉霽宜羣動禽聲亦自春閒身方屬我物候復催人潭影吞芳樹蘋光寫素鱗不須鉏气色野老得予眞

○夜

寂歷憺忘寐抽書坐夜闌雨深歹燭暗虫響古堂寒餘日能相假淸尊幸自寬角巾叢竹下細酌老江幹

○神樂觀

珠殿窅沈沈瑤階九曲深矞云﹖畤气叢檜紫壇陰一代興王迹千秋過客心五莖無復奏風籟送遺音

○至日別陳柴中並簡髙行之將軍時予將有廬江之役

薄遊廬子國惜別謝公亭落日懸江樹鐘山虛翠屏愁添南至日迹散向晨星爲語雲中守淸時諱勒銘

○劉別程泰衝

臘殘頻送客日暮獨愁予萊爾同羈旅時能問索居晚耽庾信句少薄計然書明發廬江道淸霜滿鹿車

○送王文學偕同裏黎孝廉之京口訪弟

嗟君仍臥疾行役復它鄕石友談枌社山童撿藥囊旅愁生白髮客路逼靑陽揚子江邊渡相求有鴈行

○同蔡駕部蔡民部宴集到彼庵座客有吹簫者時攜古搨欣賞賦得三首

仙曹休﹖﹖術暇出郭問禪棲苑樹雞圍寂城云雉堞齊聞歌鶯欲下仰秣馬頻嘶桃李春風夜須防過客迷

宰官初並駕居士舊開林斜日含春澑寒霏重夕陰眾香來法供七寶合潮音樹杪靑山色悠然吏隱心

鳳吹窅泠泠煙光竹外靑地疑邀笛步泉試品茶經內史來禽帖華陽瘞鶴銘焚香共淸賞縹酒易爲醒

○客王長公無漏園雜言十首呈次公圭叔方伯曁諸郎伯夑伯度伯繩

水部藏書處歌鍾感昔遊芳蘭猶十步遺艸巳千秋遠樹春天綠寒江日夜流風期寄冥漠長嘯一登樓

錦石交文甃銀牀引碧梧花明時罥蝶柳暗欲藏烏月白梁間榻煙靑竹裏廚五漿知巳饋況復薦雕胡

霽日搖芳蕙條風泛落默林香燻晚酌野色上春臺南阮多名士西園盡上才題詩坐空翠片月渡江來

江左神明冑烏衣此代興世隨金馬直人擬玉壺冰勛業無前烈禪宗最上乘焚香披毳衲得似罽賓僧

王氏三珠樹天臺五色霞蟠根自僊窟含藻掞天葩吐鳳窺﹖艸來禽搨白麻誰能華頂去且及宴桃花

行藥中林出片雲天際閒香臺函七寶煙岫擁雙鬟徑仄迷花入崖欹引樹攀忘言拂苔石宴坐未知還

名裏是髙陽芳園擬辟疆竹寒疏石气萍密暗池光丹壑開人境靑山戴女墻謝公行樂處勝日引壺觴

烏帢時行散微風陌艸燻池通滄海月峯割太湖云籬曲幽花綴巖扃細路分橘中歌楚頌空憶比封君

香閣翠微外寒鍾應遠潮影懸靑漢塔髙映赤霞標淸世河難竢寥天路不遙欲騎遼海鶴緱嶺坐吹簫

久客翻爲主馴烏不避人柳深芳墅月花暗石橋春石室畱金記仙家有玉眞胡麻如可遇源水是通津【時予將入天臺山】

○答金元玉孝廉四首用來韻

藝苑論鴻業君才起鴈行淸新窺月露森爽挾風霜意气憐飛動神情接茫茫五言輕萬戶不羨秅侯章

洵美無如仲時能步屧過赤城霞色晚滄海月明多易挹三危露難﹖﹖九醞醝壚頭新柳色不醉柰君何

古意園中柳新聲陌上乘春風動羅幙宵月隱芝房行酒深觴政爲歡剩樂方非君誰與適淸夜未渠央

藥褁無時間逢春酒禁開淸羸宜鶴骨局蹐損龍媒寂寞當時事飛揚異代才吾將拾瑤艸早晚向璚臺

○長溝舟膠二首

波光搖白舫柳蔭覆靑簾過懶拋書帙徵心揚酒簾十朝淹蓐食百里滯郵簽遮莫升沈理無煩季主占

天垂齊野曠路繞漢宮斜堤暝先歸柳川明緩落霞並兒衣韎韐羗樂奏琵琶魂斷湯湯水遊人去日賒

○將之吳社中諸子出餞江得還字

鬥酒城壕暮依依去住間竹林違舊社花事別春山月出寒潮上鍾殘送客還未能辭物役媿爾白鷗閒

○桑溪道中

旅宿投寒月林炊戒曉霞碧溪流野市綠樹蔭田家火耨畱殘燒風飧對落花酒缶﹖當隨地覓一路閱春華

○黃山艸堂爲朱時行賦三首

爾家住名嶽屋底聽潺湲紫芝榮暖谷靑桂冒寒山鳥拂餘花落鶴帶斷雲還悠緬軒皇迹龍髯窅莫攀

碧潭垂釣石翠壁讀書臺偶隨麕迹至時聞鳳嘯來人貌天倪合盱衡靈气開方學東方隱林■﹝犭員﹞未可猜

墨林開萬軸泛覽獨泠然﹖經揚子授赤子許詢傳霧磵流丹气霞扃逗紫因賞音無與晤永夜拂冰弓﹖﹖

○重﹖別朱時行用韻

送爾出精籃風雲暝樹含歸心懸越鳥客思老吳蠶別淚深交盡窮途久客諳無情亦愁思孤劍響霜函

○富陽別林生同賦折楊柳

津亭亭畔柳露葉未舒顰遠道愁難折相思日夜新眉窺臨鏡婦花撲渡江人何處傷心地風煙滿富春

○宿仙都坐月望獨秀峯懷鄭中丞

眾峯玆獨秀不問定知名星動崖云逐林空露葉明十年塵土客一夕羽毛生老吏歸何晚新芝又幾莖

○過西隱精舍訪余節侯分得心字

寒江喧夜枕今子臥西林飽歷羈孤事因傷倦客心鐘聲沈夕雨佛影冷秋陰細酌乘門酒蕭然道韻深

○題長幹怨別捲

苑柳澹華滋長幹欲曉時春情黃鳥緩歌思綠琴遲楚岸將愁引湘波與夢期定知大堤上新月想蛾眉

○送客還夷陵

歸人江上棹流嘆及春遲花盡黃陵廟云深玉女祠離情漢水廣鄕夢嶽蓮滋莫遣臨卬鬢秋來比素絲

○送楊汝麟翁洋授徒

莫辭今夕醉講肆定長醒日日江船至家家海市腥博物知龍鮓熬波出虎形魚鹽有膠鬲莫厭老明經

○宿陳翊唐山齋

君齋何所有一曲占江春綠酒稱歡伯紅蕉字美人客尋村徑遠俗驗土風淳流寓昔賢意吾將擬卜鄰

○滁陽

路近滁陽驛長懷庶子泉片鴻鳴曉雨一鸛弄江煙捧擁中官至喧呼午夜傳廏人貧到骨惜馬更分錢【從人索賄號惜馬錢】

○吳閶北濠水樓

南北一濠水朱欄兩岸憑畫船回夜雨珠斗錯春燈度曲遊兒慣藏鉤奼女能客愁正無賴直遣酒如澠

○寄子馬

左尉官何左山川限一隅江聲連白馬雲气拂蒼梧飛夢春猶隔題書歲屢䢐悠悠隨欵叚誰復惜泥塗

○同崔姬程生泛江上

天碧哀長笛風遲浦口帆蘋香流畫扇江色上春衫顧曲逢公瑾調絲對阮咸江南春艸外落日半峯銜

○淸明日過康裕卿先生舊居康久客燕市歸隱山中僅二載歿

誤從塵土老稍傍石林眠白髮空餘日靑山不待年艸堂仍舊主鄰塜巳新煙誰復知余意心傷魂寂然

○久雨喜晴

欲霽靄仍沈風低力未禁野光流日气山暗點云陰稍稍花舒萼沾沾鳥王﹖大音衣裳猶覺重迎爽一披襟

○重過仙巖寺

重尋香積路塔影出雲層澗杵喧春碓庭花落古藤舊依雙樹宿夜對五臺僧欲語無尊宿翻經傍石燈

○登桐廬驛樓

水宿疲舟楫晴天喜驛樓風波殊浩蕩身世共沈浮海樹迷春望江花倚暮愁故山有遺逸宛宛王﹖大羣

○﹖子湖阻風

風亞崩云黑崇朝此系船土人蔣水艸社鼓斸春田命寄黿鼉窟愁催犬馬年僕夫殊未覺白浪穩髙眠

○漫興二首

懶慢便髙枕閒身委物情鄰翁忘識姓山鳥問知名歲拓皇圖版春消瀚海兵經時忘灑掃新筍上階生

一物眞何補天猶養不才如何衰朽質難免世情猜日落孤云細江空片月來鄰人送魚魚﹖解吾不廢銜杯

○登雲峯望海尖

東峯一徑通鍾梵亂雲中木葉響如雨石潭淸若空倚杖忽移日披襟欲遡風回看所來徑天畔指飛鴻

○淮陽酒肆逢王俠遊

王生歌慨慷日暮酒壚傍匹馬渡淮水十年歸夜郎寶刀明隙月旅鬢颯秋霜好共田橫客門前種白楊

○寄內

巳解思無益柔情時黯然應逢初度日記得在家年積水流螢度虛囪片月懸夢啼誰與喚弱女正嬌眠

○孟公仲宣徳懋攜尊相過

秋聲正蕭颯客捨徧梧桐朋舊宜來數壺觴幸未空葑【去聲】泥疲去馬花淞阻來鴻兩袖龍鐘濕非關泣路窮

○寄答李明府

不堪吾有七敢謂士無雙書素來淮水緘題自楚邦鹿鳴思野艸鷗泛劇春江叢桂煩招隱松風且北囪

○焦湖

亂山靑映郭一水白吞城龜眼長防赤【用焦湖老姥事】龍鱗未可嬰客心爭北渡鄕夢數南徵日暮煙波思漁郎自濯纓

○晚尋巢父洗耳池遠眺焦湖

湖周遭八百餘里三百六十漢之流匯焉中有公姥兩山

日月疑從出乾坤似向分兩山相牝牡一气自氤氳龍起朝吹浪鰲蟠夜吐云更尋巢父迹池艸動淸芬

○喜晴

不寐呼童僕窺天數啟關忽傳殘夜月照見隔林山下榻催燈至比鄰乞火還理裝翻自笑秪益鬢毛班

○同逆旅主人過包龍圖香花墩祠堂

主人憐廓落訪古得幽偏洲偃波間月橋飛鏡裏天稗官空誌怪雪貌儼如僊此地宜淸夜何人與放船

○淮陽夜雨懷方湯夫

異國過逢少淒涼紺殿陰無人時獨往感子思彌深久客疑秦贅微痾起越吟淮陽秋雨夜酒罷忽聞碪

○東城晚眺

野花危堞晚一上一悲辛土壤吳畿接風煙楚甸鄰世情殊鹵莽客路日荊榛車馬班班地誰爲失路人

○再過包孝肅香花墩

郭南包氏裏待制迹猶存奕葉還遺廟香花亦故墩地偏無好事愁破憶攜尊寂寂尋來徑城陰碧水昏

○金斗曉發

野望山形斷雲開見壽陽艸低車轍水柳脆石橋霜馬气沖寒白鴉翎閃日黃心知歸路熟似減去程長

○淸微郵捨

暮山靑滿屋鄰樹翳頹垣燭暗飛虫亂庭空齕馬喧心驚湘水客夢引越江魂月黑聞吹角於菟夜繞門

○望仙樓

中天鈴語細雲杪見飛甍窻岫層層碧風泉泯泯淸星楡紛引矚珠樹回含情仙路何寥廓紅塵白髮生

○遇仙宮謁張三丰像

蓬壺窈難卽冀一遇眞君不返寥天鶴空餘嵾嶺雲型金傳委蛻芝檢閟靈文見說仙臺月璚簫靜夜聞

○早發紫霄

空林晨露濕初日正蒼涼靑漢掛松磴紫巖開竹房世應疑太始境亦似寥陽念此同懷客幽心未可將

○靑羊澗

昔聞關尹子石上覓靑羊曲磵迷仙迹何人辧洞章樹光泉眼碧雲气嶺頭蒼鳥路虛煙夕微鐘動上方

○萬丈峯

方士從半壁結茅虎皮張修道處虎皮曾羽化半壁尙誅茅澗飲隨■﹝犭員﹞掛風棲並鶴巢險憑橫木渡陰借翠藤交揮手徒爲羨塵心可易拋

○口占贈憨道人

松根一片石坐待孤雲歸白鹿候驂駕﹖熊時守扉禹糧含露滑堯韭冒煙肥相對了不語天風吹薜衣

○桂合

桂合月盈盈曼姬體復輕霞綃凝夜紫縹酒壓春淸彩艷銷蓮炬淒風澀鴈箏門前烏桕樹啞啞曙鴉鳴

汲古堂集卷之十三

●汲古堂集卷之十四

東甌何白無咎著

五言律體

◆五言律體

寄林郡伯四首

答洪從周和來韻

通源洞

般若臺

懷秀公

懷仲一

懷良甫

望故鄕

送友人先還永嘉

開元寺再別紹仲時余將有白門之役

離夜

寄王光祿二首

季輿以詩見懷步韻答二首

曉泛

江上

懷吳少君

聞

過鳳陽

淸明周南道中時河溢歲儉人相食

華陰廟

雕陰道中

重過雄石禪室

季輿瓠閣八首

重過瓠閣和前韻八首

三過瓠閣和前韻八首

四過瓠閣和前韻八首

焰口施食二首

孤徵

莆中林伯玉客安固陳少府署中寓書相聞並示羅浮八詠臨發操舟過訪相遇中流未幾引去因用羅浮詩韻奉贈五首

贈陳少尹三首時擢衡州參軍

晚晴行藥至後村寄楊木父邵少文

王伯無廣文攜一童子抱臥具邀余共宿能仁精舍適天臺僧照宗亦至信宿淸言頗極枯寂之致紀事四首

和檇李孫若英書寮一韻八首

山齋雜興用瓠閣韻八首簡季輿

寄和匡山社諸君子集張曼胥蓬蒿園分韻詩十二首有序

○寄林郡伯四首

一從回五馬無復寄雙魚父老傳遺事循良未絕書鑑湖寬帝澤栗裏愛吾廬脫惡人間事蕭然下澤車

天與辭弢袠靑山弄紫霞龍蛇驕澤國雞犬藹桑麻指佞曾無艸忘憂尙有花浮雲連北極今古一長嗟

人世自汶汶聊從麛鹿羣舉肥今自見好少古來聞遠興隨芳艸幽心指白雲吾將攜杖屨同謁武夷君

豈有騷人怨何煩佩紫蘭冶容媒俗易古道適時難江浦蕉花綠山城荔子丹全椒孤客在風雨郡齋寒

○答洪從周和來韻

爾亦逃淸世余先臥綠蘿盈盈望城闕脈脈渺星河舟認源花入琴隨磵竹過不辭雲際宿殘夜聽農歌

○通源洞

初疑雲路絕忽轉紫崖通光射天囪日寒吹雪竇風谷喧春磵鳥潭飲石橋虹得似東林客題詩與遠公

○般若臺

一嶂虧天景千花湧法臺遠看雙澗雨忽與片雲來細竹浮輕浪驚波殷薄雷午鍾方咒食信鳥下蒼苔

○懷秀公

香臺依繡塔竹靄四鄰靑陰洞潛通海飛流響建瓴碧潭虹照影丹嶂鶴疏翎記得尋師處同翻石上經

○懷仲一

俗薄宜求野靑林有素交蹲鴟收北垞脯鹿薦中庖釀具鄰家借山經野客抄艸堂無俗駕江鳥自來巢

○懷良甫

梅仙棲隱處蕭曠敻無聞樹密交禽語花深下鹿羣虹明橫海雨風掣渡江云把酒憐之子翛然出世氛

○望故鄕

白雲東海至知是故鄕來我住容成洞門當子晉臺家人應望遠旅客未言回目極門前路江花落復開

○送友人先還永嘉

廓落棲吳市淒其感越吟燈花同旅夢夜語洽鄕音平陸蛟龍窟浮雲水國陰家書猶未達因爾寄歸心

○開元寺再別紹仲時余將有白門之役

豈戀九峯勝猶棲雙樹間長爲渤海客未買沃洲山秋信來鴻早時名去鳥閒誅茆吾計晚車馬亦班班

○離夜

廣儲界斜漢華池揚素波離堂曖銀燭別酒思琴歌蒙蒙煙羃樹隱隱月低河故情那可盡上路巳鳴珂

○寄王光祿二首

靑鬢先辭秩居然邴曼容江聲大羅月云色半華松世業傳﹖艸淸襟薄素封不須參繡佛惺寂契心宗

華蓋東頭路靑山曲抱城林端開別館霞杪見飛甍秋气分襟爽湖光與席平儻能摻畫舫簫鼓月中行

○季輿以詩見懷步韻答二首

野艇趁樵風往來湖上同煙光含霽雨日气抱殘虹事足艱虞後談深感慨中與君寥廓意搔首送飛鴻

蕙蘭元異本意气有同心竹徑鏘哀玉匏尊注郁金閒情鳧渚釣幽賞蟻陂琴俛仰先民意淸標自古今

○曉泛

朱炎銷宿雨淸曉似涼秋蘋末含風細煙波進櫓柔目恬羣有適慮澹眾峯幽漸覺靈襟豁漁歌若有求

○江上

殘夜故園夢經年旅客顏桐陰委晨露江影冷秋山鸛鶴盤仍下鷗鳧去不還羞將塵土鬢重對菊初班

○懷吳少君

緬想淸輝骨金華吳鐵冠梅花古苔靜鶴影空江寒避俗長年病看山並日飧華陽夜深月曳履步虛壇

○聞

帝澤元無外王師示有徵忽聞驕敵潰巳解朔方兵﹖﹖島將休開釁狂生漫請纓江湖無術數天地正升平

○過鳳陽

一自亡元入天狼彗紫微宅中蒙古地袵左侍臣衣淮海眞人起皇圖歷數歸至今云五色猶繞六龍飛

○淸明周南道中時河溢歲儉人相食

九河迷禹迹萬戶失堯封近市無新火饑烏下夕舂祠官沈壁馬太祝祀金龍【河神金龍大王比祀典特隆】故老經過地煙花綺陌重

○華陰廟

雨霽華陰道天靑白帝宮明星僊掌動髙樹嶽雲通﹖畤飄淸樂神光燁彩虹曉來飛翠濕寒色滿關中

○雕陰道中

塞限羗仍蔓城存谷未平山川秦上郡宮闕漢西京風急云鵰勁沙寒代馬鳴可知斑定遠元是一書生

○重過雄石禪室

靈山含紫氛一望一絪縕深樹銜朱閣空潭飲白雲林霏分遠近石黛變朝曛十笏支郎地能容許掾分

○季輿瓠閣八首

一曲湖千頃平吞丈室間鏡中飛畫舫枕上疊寒山梵筴逢僧譯茶經對客刪浮雲殊未極輸與道心閒

水檻通秋爽攤書盡日憑鏡機含寂照觀物契眞乘樹古藏風雨波空散鬱蒸綠陰漁父醉落日在懸罾

煙荔娟娟淨風篁裊裊斜香稉云子飯寒水綠沈﹖鷺坐橫堤柳魚驚曲岸花兒童少機事不遣釣爲車

用拙今爲政藏名隱是眞虫魚能樂府艸木近風人大令鵝羣帖華陽鹿耳巾欵言聊命棹水宴未辭頻

湖光先曙白積气變朝霞菜甲分農圃溪鱗給釣槎天靑松影直山碧鳥行斜巳識餘生理傾壺就落花

子晉賓仙去空山有吹臺煙霞渺予望笙鶴幾時回大藥嗟何就芳尊宜夜開最憐明月下竹外棹歌來

湖形分磬折冉冉曲云涼村白曳殘雨林明生夕陽磬聲香積院鶴迹午橋莊久不來行藥藤花滿石牀

人外論眞契徽音亮在玆寸心應有會微尙復何疑宇宙今誰在文章老自知松陵饒倡和皮陸擬同時

○重過瓠閣和前韻八首

溪合東西崦居當二崦間夕虹常帶雨秋水欲浮山字許桓譚賞書從汜勝刪未能忘竹素長日一消閒

綠酒欣相命烏皮懶自憑畱髠狂未巳訪戴興堪乘湖日金波委林花紫霧蒸漸看平楚暝燈火亂魚罾

莎堤沿水曲村徑逐門斜彭澤先生柳東陵子母﹖冰糸﹖﹖閒玉匣蓮鍔繡苔花莫論雄飛事降心付曲車

瓠落從吾好交情見爾眞神龜甘曳尾飛鳥肯依人桂舸先秋具柴車向晚巾涼云吹杖屨未厭放歌頻

初日生東嶺遙連海嶠霞壽藤搴作幔枯木偃爲槎澗石挐音響風林帽影斜東籬未岑寂秋色漸黃花

樹色橫侵閣洄波曲抱臺席前漁艇至花外酒船回天鏡流光入峯蓮倒影開東林齋磬歇歸鳥逐人來

澤國淸秋遠蒹葭白露涼酒應傾下若池卽儗髙陽法侶尋支許﹖言得惠莊反關無俗韻淸夜每聯牀

十里桃花水仙源豈異玆如何武陵隱翻遺晉人疑邱壑日堪往風塵終未知長憐古髙士抗迹亂離時

○三過瓠閣和前韻八首

何必羲皇上巳超人世間牀頭忽明月臥內亦靑山馬白辭空辯雌黃口不刪天風灑晞發目送去鴻閒

穀虛靈籟發片石靜堪憑白鳥沙邊狎烏犍雨後乘藕香溪女雪梨熟野人蒸大澤便髙臥﹖龍不可罾

隔水靑蓮宇幡幢竹外斜比鄰刀筍蕨開士供茶﹖烏啄香臺飯麛銜覺苑花時來法云地一聽演三車

幼輿元放達逸少本淸眞外物知無我中林合有人茶煙浮石鼎花露墊烏巾無那提壺鳥枝頭勸客頻

斜光在蘋末涼酎酎流霞欵乃生漁浦煙波蕩客槎螿寒迎露咽螢濕受風斜誰謂溪楓冷靑腰染作花

林轉髙橫閣籬紆別引臺侍童聞客喜遊女觸人回毳罥晴絲動魚吹碧荇開晚來星在罶疑有弄珠來

嵐嶺鉤簾出風泉捲幔涼駐顏飧巨勝益算采昌陽煉藥逢梅福論文得謝莊嘯歌聊選勝隨地徙胡牀

昔賢思避地予亦卜於玆直道猶三代今人自九疑朱糸﹖﹖存古調白水有深知永矢平生千意秋此一時

○四過瓠閣和前韻八首

淸時偕石隱共住翠微間示疾稱金粟當歌倚玉山竹書猶有紀稗史不須刪試誦豳風句田家亦未閒

濟濟偶忘遠行逢古樹憑三溪深不極一葦近堪乘蔦綴長松上菌從斷枿蒸稍聞新令急榷稅及湖罾

感慨昔人句飛騰暮景斜但教澠似酒安用棗如﹖交讓臨池木忘憂繞砌花灌園今異昔竹下響翻車

閒中參白法靜裏契﹖眞天末思君子西方憶美人足忘能適屨發短不勝巾每到無言處還令擊節頻

咫尺辛夷塢丹樓望若霞中流起長笛淺瀨囓浮槎叢桂千林馥蒼筤萬玉斜含毫昔有賦曾詫夢生花

鴈齒飛虹棧湖心印站臺練光雙澗落雲气萬峯回松院蒼濤合蓮塘錦浪開緱山雙白鶴似待主人來

解衣恣盤礡灌頂有淸涼爲問金門直何如穎水陽隱居言易放調世語難莊誰謂元龍傲猶分上下牀

耦耕終不悔卒歲總因玆何用靑錢卜元無赤弩疑遠心隨地寂眞隱畏人知始信長林下依然太上時

○焰口施食二首

心外元無法根塵妄作因竟飧方屬厭說食巳生津立可除饑焰須憑轉法輪欲知無不足挹水向河濱

能飽恆沙眾香林﹖﹖卞一盂上游傾法乳大海盡醍醐六道空流浪三塗定有無軋城看漸滅殘迄動陽烏

○孤徵

乘風過泊處日落尙孤徵晚怯水天闊時驚菇蔣鳴始欣兼往路轉念緬歸程誰信初稱壯暗中華發生

○莆中林伯玉客安固陳少府署中寓書相聞並示羅浮八詠臨發操舟過訪相遇中流未幾引去因用羅浮詩韻奉贈五首

羅浮盤粵嶺曾作采眞遊海日生鰲背雲帆壓蜃樓丹砂勾漏近瑤艸洞天幽八詠淸如許遺音嗣隱侯

分以神交合心從尺素通吳箋流艷雪楚賦挾雄風禦寇髙騎气張騫遠鑿空看君飛動意安用叩鴻蒙

一臂旋相失差彊剡回竹林思向阮蓮社得宗雷佩解靑琴去【伯玉與歌姬偕來】珠探赤水來可教東渚月空掩北山萊

吾友全椒長徽音久不聞尺書思會面梁月感離羣【余全椒宗漢寄書伯玉約予東遊未幾而沒】一別成黃壤空山斷白雲更慚徐孺子誰表太邱墳【謂伯玉同鄕陳公衡君侯也公衡墓艸宿矣未及一致生芻言之於邑】

鄧林千萬葉樹樹盡琳瑯爾傍哦松尹時過夢艸堂離心對甌水歸路指莆陽他日壺公屐相期宿上方

○贈陳少尹三首時擢衡州參軍

民戴還稱母公眞不負丞淸心金掌露爽气玉壺冰涓滴河分潤污邪歲婁登喜看初報政巳有紫泥徵

安固環江嶠爭推百里才鳴糸﹖﹖蘭雪泛迎刃鍔蓮開退食云生閣題詩月暎梅土風如建徳井稅不煩催

穎川稱儁俗佐邑剩輝光客有林君復才如錢少陽參軍趨幕府去路指沅湘他日雙松在淸陰比召棠

○晚晴行藥至後村寄楊木父邵少文

濕翠浮新靄髙原碧樹滋水邊殘暑盡鳥外夕陽遲雲气隨行近蟬聲逐聽移漸宜傾綠醞思與故人期

○王伯無廣文攜一童子抱臥具邀余共宿能仁精舍適天臺僧照宗亦至信宿淸言頗極枯寂之致紀事四首

人外得眞契連牀依定木殘燈對危坐妙香淸道心喧枕夜虫雜釀寒山雨深欲知離言說試鼓無糸﹖﹖琴

廣文冷不足仍愛竹林眠蔬斸旁生筍茶烹品外泉談詩如說偈了義卽離筌晚傍樵風便山光半在船

童子似獼猴山僧若海鷗去畱隨泛泛身世信悠悠煙雨連農圃風泉撼佛樓始知空寂捨一法本無求

疲病嗟吾老杯盤到爾寬閒心知永日劇語失更闌林僻梵音寂山空煙火寒無令虛此夕良晤古今難

○和檇李孫若英書寮一韻八首

試讀興公賦塵襟巳滌除張華飧異鮓寧子食飛魚趣或因心會機應與世疏中郎如倒屣一探帳中書

君齋如在眼花藥暎前除有夢應吞鳥無心豈羨魚煙波槎不系霄漢网何疏定續龍門業家藏禹穴書

市塵煩磬洗林葉倩風除門靜無題鳳琴淸有聽魚碧梧依井密黃菊暎籬疏樵客傳眞籙因窺太上書

時選南湖勝非關爲祓除水禽何鶴鶴童子亦魚魚蒓長靑絲弱松寒翠蓋疏野王堆尙在云護讀殘書

曾參甘蔗氏俗諦日蠲除酒禁馴狂象齋期報粥魚翳消華自滅境寂夢應疏時過東林社閒翻竺國書

蓬戶經時門﹖卞蒼苔欲到除閒情圖蛺蝶幽興狎禽魚茶熟期僧鬭花飛過客疏寄言山吏部懶著絕交書

幽事如相約淸狂耐可除自芟三徑竹懶種九溪魚洞壑題將徧煙霞計未疏芝苓吾自給不試計然書

中年捐夙好淸癖稍難除霞醞浮香蟻春椶漬木魚紫蘭露下折靑桂月中疏尙有閒緣在能抄泛勝書

○山齋雜興用瓠閣韻八首簡季輿

我還用我法材與不材間閉合宜聽雨搘頤亦見山微言如有會少作不勝刪更有東林灼同貪佛日閒

老惜三餘晷書牀盡日憑田家殊少暇農隙正堪乘蕙暖風光泛花晴露气蒸偶窺濠上意感嘆及罛罾

一區藏■﹝穴上叫下﹞窱引徑曲還斜筇覓嘉陵竹苗分異域﹖稻畦多種秫枽圃半栽花誰謂籯金盡牀頭剩五車

歲時占老圃陰雨卜朝霞水國渾連海洲居若泛槎山禽調曲換風柳著行斜不記中宵醉晨看舞帽花

雕龍元剩技市駿只荒臺碣石當年事邯鄲一枕回蒼苔無客破綠醞待君開細雨江村路還能趿屐來

霽煙初逗暖芳樾午倉涼玩易從蜚遁稱詩和載陽祲氛銷海色漁獵較鄰莊漸醉春風眼拋書下竹牀

梅尉辭官日曾聞隱在玆至人無不可下士但傳疑眞賞從誰得心期許爾知應教千載後有恨不同時

君平終避俗許邁久尋眞忽遇平生友俱疑隔世人市朝非故物童稚巳勝巾華發今如此能忘笑語頻

○寄和匡山社諸君子集張曼胥蓬蒿園分韻詩十二首【有序】

南州張曼胥示予蓬蒿園雅集詩一編予讀竟竊嘆曰大江之藪何地無園何地無蓬蒿第無蓬蒿園客耳是則蓬蒿園名海內非幸也予不知蓬蒿園作何狀日取蓬蒿園什讀一過則蓬蒿園隱然在予眉目﹖夾間予就眉目﹖夾之所見按而和之得詩亦十二異日肩瓢笠謁匡君並索諸君子於玆社請先以是詩爲世外雲霞劵不識蓬蒿園主人更能著此一門外漢否也

未入匡山社匡山生眼中遙憐羣彥集雅有昔賢風屐齒看花折文心琢葉工誰能如介雉吾欲命飛鴻【余潛穎一東韻】

張星本天上曼倩偶人間奏牘辭金馬藏書傍碧山【曼胥爲洪陽相君介弟】春江鷗欲下珠樹鶴初還何事只龍气猶令鬥色殷【用朱伯壘十五刪韻】

辟徑應三曲爲臺定九層雲光生積水月影臥寒藤楚配紛裁芰吳歈艷采菱忽驚春磵鳥客散出林【用羅叔敬十蒸韻】

花片流殘雨崇光浩石泉遊蠭喧藥徑老鸛恣江天黃石曾傳素靑衣亦與﹖寧知謀野獲肉食正囂然【用朱仲衡一先韻】

中林長謝客一水嘆伊人八竹還迷徑排花始認津沙晴分鳥迹松老坼龍鱗枕邁王廬瀑因君夢轉頻【用張﹖逸十一眞韻】

人境滿淸暉還疑在翠微雙桐生露井片石護云扉辭賦關開闔風應有是非眷言子枽子吾與爾同歸【用張曼胥五微韻】

蓬蒿路不分抗志謝人羣竹素千秋業魚五嶽文拂糸﹖﹖邀月露染翰挾春云欲問平泉迹樵歌下夕曛【用胡賓美十二文韻】

陶劉遺往躅惠肇治淸襟客去云窺席僧來月在林香臺喧鐵鳳霜簴應臯禽一悟空三際方知出世心【用余節侯十二侵韻】

暝色薄郊埛風煙暗艸亭河流樹杪白林火雨中靑松子洪厓飯蓮花竺國經應知抱■﹝桼阝﹞者聊爾托沈冥【用彭仲升九靑韻】

徑寂忽聞香行行過艸堂隃糜流棐幾金�滿藜牀客座靑氈暖朋尊綠醞涼引人著勝地長日到羲皇【用王伯仲七陽韻】

竹屋火初明匏尊酒復淸風林鳴藥杵夜榻覆棋枰丈寶函三藏談郛擬百城不知人世裏蠻觸自縱橫【用樊致虛入庚韻】

未覺芳園少睠玆名士多﹖言探理窟藻思渺煙波吾亦宜蓬藋人皆艷綺羅因君到臨海應許和羊何【用李云將五歌韻】

汲古堂集卷之十四

●汲古堂集卷之十五

東甌何白無咎著

七言律體

◆七言律體

曉坐玉虹洞聽黃道人吹篴

寄武當憨憨道者

過白門訪王恆叔先生話舊因憶龍溪舊遊

集邵必明孝廉齋中共賦明月照髙樓分得洲字

臥痾四首

獨不見

同陳良哉賦得霍小玉

同楊木父夜過周孟男得逋字

同陳公衡明府集劉忠父將軍紫芝山房得開字

人日同徐懋吳司理陳公衡明府劉忠父將軍王世周隱君集東山分得來字

巽吉山懷白玉蟾和洪從周

同潘司理王司諫登玉甑峯

嚴瀨夜泊

春莫書褱寄山中項季輿

酌酒與友人

寄曹子念隱君

送朱光祿在明道由天臺會稽還吳

陳公衡明府招集同社泛舟陽湖得云字

姚龍文歸自兩都詩以訊之

春日李君益攜酒集王謝祠對雪席上同姚龍文賦雪後見新月得臨字

翼之席上同楊木父詠秋鶯得塵字

忠父避仇吳中

王昭文讀書半羅山房以詩見懷賦此奉畣

靈峯洞

夜宿玉虹洞同國方城隱君林翼之林仲一兄弟曉起觀海上出日分韻得前字

同劉忠父將軍膪龍君禦廣文齋中分得官字

同周文美楊木父黎從典王季中劉忠父集君禦廣文席上各賦一物刀得筍韻得十四寒

劉比部爭靑宮事左遷詩以卻寄

送龍君超孝廉還武陵君超試南宮不第趣裝過四明覲其尊公載訪仲氏於永嘉因覽天臺鴈宕諸勝君超雅名理故好黃白之術

姚龍文重遊燕市

君禦先生遷成均北上

夜坐寄秀公

吳將軍雙壽詩

同張郡丞王明府集陳光祿綺園二首

望仙臺望太和絕頂

飲李煉師丹寶戲贈

曉發十八盤望玉虛宮

紫霄宮

太和宮

太和山天柱峯謁帝五首

五龍宮坐月

上庸房陵道中雜詩十二首寄馮大參元敏

送郝仲輿令君入計北上八首

寄朱在明四首

送林玉父從張太守入蜀

三茅醮壇曉望

九日同王九靈王贊夫登塘棲大善寺鍾樓四首

送黃伯傳還靈巖山中並簡張孟孺將軍

別羅伯倫二首伯倫久客不歸聊用微諷

過愚公碧峯寺萬法庵

雙溪曉發

嚴灘逢龍君禦

林中翰招飲西湖孤山

度沂河懷楊木父

鄭昆巖中丞枉駕艸堂並訂鴈山之遊時搨李陽冰窪尊篆書見贈

○曉坐玉虹洞聽黃道人吹篴

復嶂盤空鳥路斜髙標石扇倚含﹖谷谺道人鐵篴裂云石殘夜羽衣生月華泉落洞門吹作雪日蒸江气散成霞靑芝赤箭非難致何事吾生未有涯

○寄武當憨憨道者

瓊臺南畔倚雙岑香藥茸茸徧古林紫峽泉聲宮樹濕靑天雲气嶽蓮深聊因之子寄想憶只恐幽人不易尋石髓如飴那得致月明似聽我師禽【武當有禽名我師】

○過白門訪王恆叔先生話舊因憶龍溪舊遊

靑溪給事舊西莊小別雲霞動十霜瑤澗經春芳樹合石林積雨碧蘿長山陽聞笛思嵇阮地下何人覓範張華頂未泥丹竈去誰能雙鬢不蒼浪

○集邵必明孝廉齋中共賦明月照髙樓分得洲字

虹梁夭矯俯長洲明月窺人故入樓萬穎寒飛天鏡皛半規光抱棟云流鴛央影度鳴機夜鴻鴈聲催搗練秋小婦城南獨愁思更教鄰笛按涼州

○臥痾四首

樓居

斷酒

科頭

煮茶

△樓居

薤簟微風自穆如遊仙吾亦好樓居雲霞纂組開斜日水木淸華蕩碧虛鷇食每從萊婦饋熊經時閱化人書霍然巳動眉間色不用觀濤賦起予

△斷酒

一病羸然動浹旬幾虛紀叟甕頭春提壺竟日來窺客鸚鵡經時解笑人壘塊故須長引滿形神漸覺不相親獨醒自調家中婦無賴郍能似伯倫

△科頭

委巷無媒長綠蕪刁騷雙鬢笑頭顱九陽許許聊晞發一月蕭蕭但據梧於我接■﹝衤離﹞渾長物悞人側注浪爲儒逌然坐嘯中林暮目送飛鴻海色孤

△煮茶

茶竈匡牀次第陳竹林雅愜據梧身軍持曉汲云根碧仙掌春開露裹新煙暝忽如山雨至火降初破浪花勻啜余坐愛桐陰午點筆詩成覺有神

○獨不見

閒殺珊瑚匣底琴淒淸莫按白頭吟染絲剉蘗憐絲苦水水搴芳畏水深南浦芙蓉曾並蒂西陵松栢憶同心願教碪上如霜月遙寄閨中搗練音

○同陳良哉賦得霍小玉

霍家小玉破﹖年一曲春陽絕世妍寶玦佩光搖半月博山香霧裊雙煙辭秋菀蒻思重禦詰旦蘭膏苦自煎白馬一從門外去靑蛾空作鏡中憐

○同楊木父夜過周孟男得逋字

城上歸烏尾畢逋尋君袒跣坐菇蒲斜欹白幘歌金縷直遣淸絲系玉壺歷亂風篁天籟答微茫煙柳月輪孤飲醇況復周郎少良夜何其夜欲䢐

○同陳公衡明府集劉忠父將軍紫芝山房得開字

都護池亭向晚開飛霞谷口客重來隱囊紗帽秌林奕薤簟胡牀夜月杯身現宰官聊玩世愁關異代更論才紫芝秀色如招隱安用幽深事鑿壞

○人日同徐懋吳司理陳公衡明府劉忠父將軍王世周隱君集東山分得來字

人日聯鑣聘望來栢香彩勝鬭深杯煙沈雉堞春燈亂月吐龍宮海色開風雅一時還正始東南羣彥坐裴徊且從郢下﹖﹖羽﹖貝﹖流徵不用尊前按落梅

○巽吉山懷白玉蟾和洪從周

一磴緣云鑿翠通山腰淸閟化人宮松聲泉響舂容裏樹色河流莽蒼中明月於焉曾駐鶴紫煙何處命飛鴻懷僊三諷洪厓賦八表泠然欲禦風

○同潘司理王司諫登玉甑峯

登磴眞疑落紫氛冥冥風雨夜深聞天門呼吸中峯近日月蒼茫半壁分滄海使君黃鶴馭赤城仙吏碧雞文最憐政攴多幽事跌坐來分石上云

○嚴瀨夜泊

萬峯回合古祠幽煙外蘼蕪入暝愁山月淸秋縣古樹客星殘夜帶漁舟郡名猶借嚴家姓江色空餘漢水流明發王程南北路幾人能解問羊裘

○春莫書褱寄山中項季輿

江上春云處處生綠陰山閣聽殘鶯如新自古悲交態求舊何人不世情煙徑蜀葵苞漸放雨墻天棘蔓初縈鹿門有地能相假不用修琴更入城

○酌酒與友人

濁酒澆它气未平窮愁無乃太勞生冰融陰壑爭噓沫春盡陽林自落英卻笑雕虫爲長物看來野馬是浮名五湖煙月能賒客醉和滄浪且濯纓

○寄曹子念隱君

菇蘆散發送歸鴻潮落婁江進晚風舊集芙蓉爲楚服新成月露教秦宮篋間一字貧堪賣鏡裏雙蛾老自工雨後蒓絲霜後膾中宵呼酒更誰同

○送朱光祿在明道由天臺會稽還吳

爾從三泖下三溪歸向天臺入會稽華頂建標通帝座陽烏出海唱天雞探符定有金庭閟沿月將無夜雪迷一幀布颿靑不斷峭峯雨岸聽猿啼

○陳公衡明府招集同社泛舟陽湖得云字

秋色南湖惱令君扁舟狎長白鷗羣千峯靑送蕭蕭月四野寒飛莽莽云客有蘇門舒鳳嘯劍從又甫合龍文無論象緯關今古此夕風期未易聞

○姚龍文歸自兩都詩以訊之

十年辛苦賦三都萬里歸來艸一區但使風期還爾輩無論蹤迹混屠沽匣中秋水千金劍杖底雲霞五嶽圖卻笑雄心消不得夜深猶自讀陰符

○春日李君益攜酒集王謝祠對雪席上同姚龍文賦雪後見新月得臨字

雪融碧瓦開殘靄月下空庭破夕陰金鏡半規初試匣瑤華萬樹欲辭林光回積素寒無影春泄流澌夜有音觴昔賢曾此地往來興嘅一登臨

○翼之席上同楊木父詠秋鶯得塵字

丹楓瑟瑟樹蕭晨深樹流鶯較暮春幾度憶從南陌聽一聲翻訝後時新淸商繞指彈箏澀落葉回歌按節頻絕勝灞陵花底度日髙馬踏芳塵

○忠父避仇吳中

一官顦顇最憐渠托迹初從廣柳車拙宦自堪卑燕雀避風爾且學鶢鶋談鋒擬續齊諧志說劍曾傳越絕書日暮思君擷芳芷蒼茫今古獨躊躇

○王昭文讀書半羅山房以詩見懷賦此奉畣

十畮靑林半畮宮淋漓雲气坐煙空忽傳寄遠題椷至信是登賦艸工霞發碧潭寒濯綺日交陰壑晚生虹欲尋緱嶺吹笙侶一借浮邱鶴背風

○靈峯洞

積翠中天竦處幽侵雲飛磴躡空遊直疑帝子魚鳧國幻作僊人十二樓日落煙霞金碧晚夜深風雨石林秋便堪並駕雙鸞【洞山峯名】濡足何煩望十洲

○夜宿玉虹洞同國方城隱君林翼之林仲一兄弟曉起觀海上出日分韻得前字

杖底星河樹杪縣石牀淸聽落風泉日華殘夜生滄海寒色中峯散紫煙僧在翠微譚往事客從灌莽探遺筌風塵一片驍騰意消盡鐘聲五夜前

○同劉忠父將軍膪龍君禦廣文齋中分得官字

坐擁靑氈夜欲闌迕添列炬不知寒劉生任俠傾三輔曼倩浮沈寄一官變徵歌聲回海月襲予香澤泛秋蘭雕龍炙轂還吾黨千載齊盟稷下壇

○同周文美楊木父黎從典王季中劉忠父集君禦廣文席上各賦一物刀得筍韻得十四寒

煙芽始茁檀欒種風味初登苜蓿盤潛穎巳舒零雨夜蟄龍猶抱濕云寒玉分白社禪僧供籜解靑林處士冠噓拂漫教回暖律碧霄千尺見瑯玕

○劉比部爭靑宮事左遷詩以卻寄

僊郎蹔下白雲司封事嶙峋尙赤墀吏議漸明霄漢際政聲初洽瘴江垂君王自起歌鴻鵠黃綺終焉詠紫芝遷客由來深托思漫將孤憤寄江蘺

○送龍君超孝廉還武陵君超試南宮不第趣裝過四明覲其尊公載訪仲氏於永嘉因覽天臺鴈宕諸勝君超雅名理故好黃白之術

沅湘公子佩江籬皎皎風前玉樹枝燕市浪聞收駿骨楚宮猶自貯蛾眉側身轉覺煙霄闊失意翻尋海嶽期孤嶼四明堪一葦寧親訪弟信吾之

拓落憐予病鶴身相逢呼爾謫仙人瓊臺石髓三時滴玉室金芝幾度新汗漫總忘頻甲子閉關貓記守庚申武陵敻絕人間世花底漁舟許問津

中山日日酒如泉太玉容成古洞天雷雨春回龍臥後【時仲氏君禦方有國博之擢】弟兄期及鴈來先歌逢郢客﹖﹖羽﹖貝﹖流徵心挑周郎誤拂糸﹖﹖口喫嗟予深自晦中宵對爾蜀﹖蟬聯

布颿無恙漢陽舟兩岸桃花碧水流托迹間從諸少飲拍肩時挾化人遊枕函鴻寶銷金薤匣銹龍文落蒯緱莫遣明朝重惜別直﹖﹖一醉臥滄洲

○姚龍文重遊燕市

燕市重過問酒家五陵年少慕聲華素霓躍日流雙刃紫馬嘶雲散五花卽有雕龍稱稷下爭如飛兔詘田巴無媒可念東鄰子日日寒波自浣紗

○君禦先生遷成均北上

一詔重聞起謫居江南歲安獨膏車長門竉奪人言後宣室恩新帝悟初柳覆堂階春系馬火分藜杖夜攤書明時莫擬成賓戲奇賦行看奏子虛

○夜坐寄秀公

樹杪涼云曳素陰閴然羣動一披襟有涯寧狥無涯知住世長懷出世心風外亂螢紛積水天垂纖月半平林曾同惠遠題詩處行踏空山聽梵音

○吳將軍雙壽詩

靑鬢初辭灞上軍尋仙早逐大茅君席前舉案行靑玉月下吹簫駐彩雲三徑巳馴魚鳥陣六花不動鶴鵝羣尉遲半部淸商樂多屬瓊筵醉裏聞

○同張郡丞王明府集陳光祿綺園二首

綺湖一曲抱名園水榭波樓翠紫繁山近女墻疑背郭鳥馴人境不歸村夕飆初起林光亂涼雨初銷海气昏願向今朝歌以永平臺斜日更移尊

萬木蒼蒼水上樓暮天眾籟盡鳴秋荷侵野徑畱霜葉波落寒塘響洑流裘馬巳醒槐穴夢壺觴猶憶竹林遊看君用意同張邴始信靑門有故侯

○望仙臺望太和絕頂

風泉松籟晝泠泠徙倚崇臺思窅冥云葉晚蒸西日紫嶽蓮晴撲太霄靑帝居似見標雙闕峯劫如看擁萬靈後夜石林明月滿臥聽仙客蕋珠經

○飲李煉師丹寶戲贈

寶籙支牀半巳殘藤花不掃步虛壇一林竹箭鳴秋早半壑松濤攪夢寒核釀靑田沈琥珀月生文簟濕瑯玕黃冠日住雲霞裏管領名山不解看

○曉發十八盤望玉虛宮

皛皛晨光翠蔭圓獨乘籃筍思泠然棧盤斷壑曾駈石樹綴懸崖半隱天霞起玉虛開黼帳云生珠殿散鑪煙漸看眞气神臯近半部咸池曉露蟬

○紫霄宮

扈從千峯列羽儀空中日月太常旗七星離立成天象五老如迎告帝期鑿翠臺分點綴躡雲輦路委迆人從賜劍傳遺事碧艸離離禹迹池【宮前有日月池展旗峯七星樹五老峯賜劍臺禹迹池諸勝】

○太和宮

三門中斷轉嶙峋斐亹祥光擁玉晨云棧盤空疑箭括星廬垂象法鉤陳天低蓮萼長銷夏云暖林花始覺春咫尺朝元猶窅眇欲從羽客借飆輪

○太和山天柱峯謁帝五首

五城帝畤迥髙懸絕壑長松坼紫煙落掌云生巴峽雨齊肩天擁華峯蓮乾符乍啟星占北水徳初興色尙﹖恰喜九閽無虎豹采芹親獻至尊前

文皇握鏡撫神州瘞玉升中擬介邱芝檢金泥藏祕典瑤函寶籙協﹖謀云根潛引昆侖脈天路時邀灝气遊入夜六龍銜燭影秪應來往北山頭

浮雲日下望長安萬里靑蔥正北看天辟三門華表遠雨殘千嶂翠濤寒叢霄淸切招搖近小有虛無沆瀣幹聞說先朝饒瑞應登封曾紀漢祠官

徙倚﹖冥獨杖藜陽烏出海照層梯赤珩曲幾文綈錦祕殿雕榱浴褭蹄夜作豹嗥靑洞犬曉疑鸞嘯白雲雞下窺銀海人間世不獨襄城咫尺迷

﹖畤祈靈走萬方朱旛翠節覲瑤光金庭日畔瞻芝蓋鐵鎖雲中接鴈行歷歷繁星燃絳蠟蒙蒙宿霧爇都梁不才自合明時棄且就生前乞醉鄕

○五龍宮坐月

空庭淸閟晚蕭蕭新月初疑晛未消縹瓦寒輝生積雪峭峯遊靄拂輕霄雲邊石坼千霜檜竹裏泉飛百尺橋一自通津來俗駕香臺無復駐霞鑣

○上庸房陵道中雜詩十二首寄馮大參元敏

天斤庸城枕萬山畏途車馬日班班星占井絡通三蜀地擁中條繞百蠻旅夢鄕心鄖子國斷雲飛鳥穆陵關蕭絳不獨悲生事肺病逢秋且未還

髙臺一眺一沾衣遠望誰云可當歸鄂渚江蘺難解贈洞庭木葉未應飛落梅樓上仙人笛連理城南少婦機何事湘靈猶怨別月中錦瑟思依依

風雨龍池散鬱蒸山連睥睨古房陵泉聲澗澗穿林過雲气峯峯八戶登吉甫斷碑沈倒薤黃童故宅蔓寒藤城南蘭若微鐘歇淸梵蕭蕭古佛燈

憶昨行吟淮水月故人問訊古麇州尺書遠達越南國幕府春開漢上游訪古獨尋王粲井題詩曾上禰篌洲無言冉冉催時序颯沓空山苜蓿秋

風俗殊方耐可親村村瘴癘回傷神殘宵急雨龍蛇气茖日空山虎豹鄰三徑難成獨往客一身易老倦遊人武昌魚美非吾好早晚扁舟問水濱

千佛崖西日欲曛蒼涼仄徑窅難分行隨水鸖穿深樹坐聽江猿哀暮云金檢如探小酉洞玉書好寄大馮君秦州浪紀東柯勝仙客尋源獨未聞

詞林振藻郁煙虹神駿奔霄步獨工直剪繁蕪追正始不教蔓艸委王風卿云紛暎天門爛俊鶚髙盤鷙鳥空此物盛衰關气運野夫十薄雕虫

文章歲晚感蹉跎才似平原頗患多長孺積薪甘偃仰子山枯樹漫婆娑江山麗藻含飛動郊遂甘棠式詠歌多少侯王同過客一壞寒土翳煙蘿

百年麤糲腐儒生傳食何當忝客卿騎馬有時尋築嶺聞雞殘夜弔方城閔生流寓依安邑阮藉疏狂乞步兵南北棲棲塵滿鬢閉門何日著書成

忽忽窮途黯自傷先秋雙鬢欲蒼浪遊梁自笑才名晚慕藺空懷俠骨香越鳥繞林啼夜月吳鴻抱匣嘯寒霜離憂況復思公子起對明河賦七襄

雞占瓦卜荊南俗火耨刀耕谷口田百道溪流搖竹箭六時山鬼嘯林煙迎人亂石驚蹲虎束馬層崕俯跕鳶絕壁武侯遺廟在手摩殘碣夕陽前

髙下茅茨星散居四垂壁塢避秦餘靑拈巨勝抄香飯翠摘茵蔯薦晚蔬林漾竹光開吉貝潭涵峯影上文魚不知人心離別悵望南山有敝廬

○送郝仲輿令君入計北上八首

褰裳江上勸加飧澤國飛霜海樹殘斗柄春占秦太史星躔夜繞漢郎官黃河風急蛟冰合紫極云連鴈路寒倘問治平應奏最姓名先巳借長安

芙蓉雙闕五雲間勝裏宮花萬樹殷彩仗晝移金馬直紫微春散玉宸班百寮端拱尊周典九徳休明動聖顏君自退朝搘手板蕭蕭爽气望西山

金柝江關列戍嚴早傳廷議罷朝參提封欲使淳風徧洞壑仍宜吏隱兼天馬由來思代北人情元自厭江南漢庭舊賜尙書履鳧影先煩太史占【是歲海上戒嚴議畱瀕海諸長吏不果】

神君詼政亦忘機巖邑齋居滿翠微廳事艸齊麛引臥藜牀花落鳥銜飛鳴琴雪泛遊仙曲削牘云生侍史衣豈必戴星吾事辦垂簾差可對淸暉

手疏黃庭早放衙縣門古洞接飛霞龐家居士空諸有勾漏眞人煉五牙弓冶承家工美錦板輿將毋出深花右軍內史曾遊地今古風流說永嘉

橫經虎觀漢諸儒名理超超楚大夫爭向蘭苕捎翡翠獨探鐵网掣珊瑚人從儁俗思瓊樹君自冰心暎玉壺驛路儻回炎海鴈一函好遣慰潛夫

諸將東徵屢錫弓羽書猶達未央宮越裳不入周王貢宛騎長嘶浿水風白簡久虛丹穴鳳霜臺欲試鮑家驄亦知鷁首無東意迎伋虛勞郭外童

悲風落日佩刀鳴目送行雲共北徵肅肅冥鴻回朔气蕭蕭班馬雜邊聲懷忠附義王臣事報稱銜恩國士情善政儻諮東海狀不煩占對藉王生

○寄朱在明四首

江邑孤懸一水間早辭金馬此投閒布衣曾共平原飲賓劍空畱國士顏楊子波濤吞楚甸晉陵風雨失君山峭颿苦憶經過地悵望浮雲海上還

髙堂伐鼓日淵淵艷舞嬌歌雜管糸﹖﹖鳳吐流蘇寒裊霧鸞窺復帳夜棲煙樓侵平野江云入月墮空波海樹懸寂寞只今人抱病可能長就步兵眠

團團桂樹蔭云廊招隱歌殘失異鄕愁對蘼蕪江雨白夢驚烽火瘴煙黃降心秪合依聲酒結客從教典鷫鸘獨有夷門思報稱蓮華一匣照秋霜

靑春瓠落臥菇蘆千里懷君海一隅直北樓船聞戰伐小東杼軸困徵輸繕糧便欲搴三秀卜宅行將傍五湖爲問髙堂三婦艷可能挾瑟奏吳趨

○送林玉父從張太守入蜀

酒畔嗟君萬里行朔風遠道雪初晴月中猿嘯靑泥阪雲裏烏啼白帝城叱馭自深遊子意褰衣不淺故人情後車巳藉王生重占對能髙北海名

○三茅醮壇曉望

綘節芝幢接窅冥燭殘紺殿曙春星洗丹泉涸桐生井禮斗壇空月在庭樹隱寒湖江气白竹浮晨露石林靑八瑯不是人間曲冉冉天風送鶴翎

○九日同王九靈王贊夫登塘棲大善寺鍾樓四首

九靈托迹方外贊夫遊學北上皆予社友也

天畔佳晨客裏催系舟雙樹一徘徊檣烏曉集千家市珠鴈光函七寶臺飛蓋浮雲吳會出渡江秋色越山來無令眞气驚關吏箕坐星河共舉杯

雲際憑髙一望鄕玉毫猶可照迷方蒹葭乍白江村月橘柚初丹海國霜嘉會漸隨秋易盡別愁翻與路俱長呼鷹戲馬當年事結客空懷俠少場

積翠中天此郁盤俯臨飛鳥一憑闌苕溪云冷雕胡熟天目霞飛錦樹丹澤國布帆秋共遠篷窻襆被夜生寒殊方對酒俱朋舊何必黃花故國看

雌伏雄飛悵不同行蹤南北共徵蓬歸心客倦長千里髙論鴻騫碣石宮井幹風前喧鐵鳳津梁天際落煙虹蕭蕭旅鬢茱萸媚莫遣繁霜入鏡中

○送黃伯傳還靈巖山中並簡張孟孺將軍

白雲天遠片鴻微江上離心五兩飛林屋靑霞搴夕幔靈巖蒼雪暎朝霏但逢長者停車轍豈必諸侯重布衣被廢只今憐宿將藍田射虎夜深歸

○別羅伯倫二首伯倫久客不歸聊用微諷

柳園垂柳屢芳菲別路頻驚破鏡飛九月塞鴻回馬首雙棲梁燕妬鴛機楚吟昔感萋萋節吳曲猶歌緩緩歸日落蕪城靑閣晚捲簾別有怨金徽

蘭燈桂酒夕筵張起視明河夜有霜笈裏眞圖畱五嶽懷中奇字掩三倉佳人坐惜華年晚烈日空悲去日長歸臥臨卭堪著賦孝王客散曲池荒

○過愚公碧峯寺萬法庵

林間白足款荊扉古木蒼涼一徑微買斷碧峯蘭若竹賜來妃子水田衣六時僊樂山禽演四座天花檞葉飛車馬城南行未息石牀匡坐對淸機

○雙溪曉發

雙溪百里翠撲眼天劈兩峯開勝觀杏花壓雨倚春態櫧葉拂云生暝寒旅夢不迷越山嶽客心無賴隨風湍茅堂日午息徒侶濁酒劍歌行路難

○嚴灘逢龍君禦

萬里同風異羽翰差池遠道問加飧花深嚴瀨啼鶯合潮上錢塘過雨寒莫以陸沈疲執戟且辭云臥起彈冠功成倘乞桃源去共著東南釣一竿

○林中翰招飲西湖孤山

中翰八十餘矯捷如少壯好黃白術故爲永嘉人

隔水靑山鏡裏孤獨操舴艋出菇蒲竹間畱客談金虎花底聽鶯送玉壺曾說射遊同大父近聞過訪有麻姑峯頭南北堪騎鶴不向君王乞鑑湖

○度沂河懷楊木父

酸風吹雨度沂河葭菼蒼蒼水自波一病頓令神理盡孤生不耐別離多弋童日上吹桐角遊女姻消出棹歌遙憶寂寥楊子宅可能揮手入云蘿

○鄭昆巖中丞枉駕艸堂並訂鴈山之遊時搨李陽冰窪尊篆書見贈

開府蹔韜黃石略閉關日事紫陽君偶尋緱嶺鸞笙侶先贈窪尊鳥篆文風動檐花銷宿雨鶯翻林樹劇晴曛媿非賣畚嵩陽客捫虱聊談鴈蕩云

汲古堂集卷之十五

●汲古堂集卷之十六

東甌何白無咎著

七言律體

◆七言律體

江上阻水寄髙行之將軍

王永叔左遷龍標尉時取道楚中有懷

贈髙行之參戎四首

聞沈君典太史歿同梅季豹作

一無上人自南海歸隱霍童

雪霽歇馬山家

桐江阻風取酒山家

送王玉淙光祿北上

聞警二首

桐廬阻風逢林孝廉方舟至金昌別去時林謁選上

舟次富陽懷龍君禦

金陵曲中逢曹子念

沛上懷古寄王贊夫張叔相王用敬

淮陰書事

瓜步阻風同季中作

宿摩訶庵同潘景升程仲權分韻得南字

九龍池

同潘庚生程仲權集西寧侯宋忠父逍遙園餞別時余俶裝歸越

湖上晚步陳生邀飲趙娃花下

送郭生入關從軍

栝蒼阻雨曉霽過王氏亭子

宿周公瑕先生棐幾齋投贈四首

過王百谷半偈庵賦贈四首

送七閩林參軍歸養

送項伯紹監州之楚二首

五月四日書懷四首

宿長洲陳公衡令君衙齋投贈四首

同吳翁晉集邵少文齋中分得燻字

代姬人答少年同翁晉賦

送王啟南總戎暫還婁江

閉門

贈韓子期

過林翼之溪上分韻

養痾朱山絕頂喜黃梅陽道人至

熱

送王明府還淮陽

沈廣文過訪山中作

閨思

登君山望馬馱沙憶朱在明

送友人之燕

江館

芳艸八首

舟次漢陽寄懷武陵龍君超君禦二先生

郝給捨仲輿使君四首

贈匡煉師

病中簡方子謙

登玉冕廟下臨滄浪亭

答彭季長孝廉四首並簡蔡去疾

招金元玉孝廉小飲以病辭

寄包蒙吉

湖上泛月同祝無殊用星字

答吳翁晉四首

燈節項叔定以元日過訪詩見寄用韻奉答並簡季輿

胡仲修攜尊招飲吳山道院

重經江東門黎孝廉惜別處

同林君表飲長幹城南花下

池河

雲臺觀

同龍君禦先生過萬壽寺

夜同陸履素運長集龍君禦署中賞牡丹

天臺訪有門法師幽溪夜坐卽事

艷詞詒康伯

楊木父同沙彌悟乘過訪得林字

寄懷張太衡翁太守

寄趙國重

東嶺晚步寄季輿時久雨初霽

入潼關

○江上阻水寄髙行之將軍

樹杪飛流數仞懸疏燈寒夜宿潭煙空畱洴澼千金技欲引箜篌廿五糸﹖﹖孤客水中搴薜荔將軍天上坐樓船遙憐博望河源使日暮迷津何處邊

○王永叔左遷龍標尉時取道楚中有懷

雪盡巴陵江水流江聲一夕長離憂虞翻去國書應就賈傅浮湘涕未收烏止不知誰氏屋猿嗁偏近逐臣舟龍標西去三千里瘴雨蠻煙易白頭

○贈髙行之參戎四首

魚鹽沃野古封疆行幕髙憑越海傍旗撼龍蛇占太白士雄貔虎列中黃敢論上客煩虛席曾枉前綏過賣漿禮數總如嚴僕射野人箕嘯坐胡牀

赤城南控古東甌栝嶺勾章接上游大鹵龍驤回絕島炎方虎竹擁諸侯勿云形勝堪憑險自古吁謨貴代謀猶記里人胡少保曾攄先帝廟堂憂

曾提十萬朔方兵載起能令浙水淸揚僕樓船傳下瀨伏波銅柱紀南徵巳看鈇鉞收蒲類實有韜鈐授谷城自是名家工筆札著書可擬尉繚名

鮮卑山下近如何雪裏王師未渡河不信蘇奴知水艸早聞漢語出夷歌巳宣威徳能全國未可懷柔擬止戈南服入春憂不細莫令瀚海更揚波

○聞沈君典太史歿同梅季豹作

我愛宛陵沈次公今人綽有前人風拂衣歸去有雲月橫刀徑出無姦雄鳳鳥不至尼父嘆騏驎一蹶天閒空錦袍寶瑟日零落花月長幹余舊官

○一無上人自南海歸隱霍童

鏡中日月接方萊鰲背金銀湧法臺旛捲腥風龍女過杯浮香海象王來行參勝地如觀幻老閱空門厭辯才知爾此行應杜口且畱半偈與人猜

○雪霽歇馬山家

赤阪靑崖轉百盤雪殘歇馬障泥幹夕燈沈霧松門暗古木懸冰艸閣寒濁酒僕夫還共慰窮檐兒女自相歡卽看剩有藏身地何事頻歌行路難

○桐江阻風取酒山家

天半雞鳴艸閣懸樹垂秋廩亂雲邊巖扉漏日松如繡溪石含風水似煙呼酒忽聞黃鳥至解衣欲掃赤霞眠山翁日住神僊窟翻羨南來北去船

○送王玉淙光祿北上

二月軺車指帝鄕潞河冰泮柳初長鐘殘長樂思鵷侶云斷南天憶鴈行醉乞步兵能玩世才同司馬薄爲郎近聞樂浪歌朱鷺應有新詩和柏梁

○聞警二首

王師西報失前茅萬壘傳烽照近郊惟見盧龍供竹箭不聞天馬貢蒲梢河蟠漢畤開三輔地設秦關擁二崤深夜忽驚風雨過繞牀金劍一鳴鞘

懸斿不動暗飛霜苜蓿蕭蕭荻葦長髙柳嗁烏闗月黑荒陂飲馬塞云黃書生輕敵深持法戰士空弮盡病創自笑聊城一白羽閒從天際落雙鶬

○桐廬阻風逢林孝廉方舟至金昌別去時林謁選上

煙濤入暝撼魚龍一葉鳧舟此地逢碧海珊瑚探腹笥靑天河漢落談鋒坐殘嚴瀨疏燈雨愁聽楓橋獨夜鍾金屋蛾眉春未晚可能相憶采芙蓉

○舟次富陽懷龍君禦

君禦去歲與予由富陽江別

山縣微寒閣雨痕柳條旖旎拂離尊春潮暗上灘聲小海日初生水气昏伍員廟前懸古樹桐君祠下采芳蓀涉江況復思公子窅窅徵心隔薊門

○金陵曲中逢曹子念

禁柳靑靑拂禦河壚頭濁酒柰君何時違杜甫交遊薄歲晚江淹別恨多春盡銅池消宿雨夜涼銀浦度纖阿雄心欲老愁難寄暫托吳娃錦瑟歌

○沛上懷古寄王贊夫張叔相王用敬

長淮南繞沛宮回扼腕英雄酹一杯赤帝斬蛇余故地楚王戲馬有髙臺代經雷火穹碑斷日落風雲大澤來天末思君一惆悵慨慷懷古暮生哀

○淮陰書事

遺風莽莽霸圖存大野茫茫楚水渾蘋綠行人祠漂母艸靑何處弔王孫江淮自咽千秋恨涕泗猶深一飰恩徙倚荒城不能去日斜驅馬下平原

○瓜步阻風同季中作

瓜步遙吞渤澥寬蓬窻濁酒共悲歡鰲宮月吐千檣掙漁市天低萬柳寒南望羣峯隨海盡北來雙鯉遡流難此中聞有蛟龍怪夜繞牀頭淬劍看

○宿摩訶庵同潘景升程仲權分韻得南字

上方云盡撲晴嵐乞得蓮花第一龕禪悅秪憑開士供幽還期與故人探長松萬鬣潮音合復嶂千重雨气含欲向南湖采蓮葉不堪持贈到江南

○九龍池

別殿寒濤響栝松中峯仙掌削芙蓉更無銀海浮乘鴈自有天池浴九龍風撼石鯨秋水黑雲深錦樹日華重聖人淵默行時令不用祠官奠壁琮

○同潘庚生程仲權集西寧侯宋忠父逍遙園餞別時余俶裝歸越

詞盟將略早登壇置驛畱賓禮數寬露﹖﹖﹖桂林商景晏月流蘭阪夕光寒中山孺子歌三艷北裏名倡舞七盤回首天南惜良會秪應西笑向長安

○湖上晚步陳生邀飲趙娃花下

醉欹白帢信靑鞵隔水羣峯日夕佳調得吳姬歌芍藥寧辭魯酒試茅柴巖花香泛鸕鶿杓砌竹聲殘瑇瑁釵忽憶嗁烏雙槳渡夢中煙柳到秦

○送郭生入關從軍

十二都城報父仇鬼薪遠給古偏頭釁刀欲借﹖羗血淬劍應枯黑水流東海樓船防日本尙方彩繒實云州少年自喜誇奇骨莫道淸時易拜侯

○栝蒼阻雨曉霽過王氏亭子

王氏亭子磵之曲南背髙林萬木稠得水魚鰕朝不上劇晴蠭蜨暖仍遊煙靑野燒新荑長云白春江復嶂幽一曲松筠長自閉幾人坐嘯對寒流

○宿周公瑕先生棐幾齋投贈四首

千里風期濁酒樽槁梧﹖對澹忘言南陽耆舊龐公老東國人倫郭泰尊道似龍蛇宜藪澤心如麛鹿愛邱樊城南近卜饒佳勝隔水靑山似陸渾

閒注浮邱相鶴經閒操藤雪榻黃庭南金日貴雞林紙中使曾鐫劍閣銘水引橫塘雙練碧石分笠澤片雲靑巳知玉簡通仙籍何似金門隱歲星

載從東閣謝徵車歸愛南山有敝廬明月不彈千仞鵲白雲自種九溪魚名都早倦桃花騎靈嶽先藏薤葉書卻笑棲棲梅福市從君如擥化人袪

把臂口﹖卣然入竹林龍門殘雪泛鳴琴國中自和陽阿調江左誰操正始音題罷練羣畱墨妙投來縞帶示交心不禁欲鼓春江柁越絕千山夢裏深

○過王百谷半偈庵賦贈四首

寒松千尺覆藜牀日擁瑯函散縹緗鳧藻片言含月露鴻裁一字挾風霜汗殘莉苑家家竹自賞檀林樹樹香絕代是君眞獨立吳宮初日照虹梁

平津開閣畱賓日藉藉雕龍動帝鄕武騎總非司馬好步兵差似季鷹狂夜抽金匱分藜火朝倚銀箏擁鷫鸘不那五湖歸興劇布帆無恙白雲裝【百谷爲袁相國重客預校中祕書】

不復聲華鬭五陵千秋俠骨莽無憑因參繡佛頻中聖遂演蓮花卽上乘滄海碧霞朝供客雲門殘雪夜尋僧由來水觀元無相遮莫人間有愛憎

闔閭城下柳垂垂兩度春風共賦詩玉樹菁蔥憐晤對芙蓉把贈覓交期髙談轉覺神鋒儁絕調翻令世路疑未必風流江左盡只今嵇阮是同時

○送七閩林參軍歸養

三朝數馬襲家聲七葉承貂寵漢京官似東方稱吏隱才如明遠有詩名春江遠嶂迎歸鷁水驛飛花送曉鶯到日北堂將母壽乞來天酒是金莖

○送項伯紹監州之楚二首

淸冰秋水剪風神四十監州墨綬新騕褭踏花吳市月鷓鴣嗁竹楚江春來年河漢憐牛女卒歲輶軒逐鴈臣【伯紹去秋奉使入燕今復入吳】自是名家才不忝赤霄鵰鶚出風塵

漆園傲吏寄婆娑俸比侏儒較巳多蓮幕參軍曾坐嘯竹樓僚佐幾經過天銜霜鏡君山月木落寒臯漢水波便欲尋君采芳杜秋風澧浦柰愁何

○五月四日書懷四首

吳門弭棹柳垂檐又見飛螢夜入簾豈有黃金收駿骨祗堪白首混魚鹽舌存寧藉諸侯重身隱何煩太尹占種豆刈葵歸自得且銷長鋏作腰鎌

竹消殘粉放煙稍橊吐輕紅長露苞卻笑遊人依逆旅何如飛燕護新巢懷歸空負刀環約觸熱眞蒙褦襶嘲猶憶蓽門呼酒伴娟娟涼月翠藤交

碧櫩殘雨水淙淙愁色難憑濁酒降豈有時名推第五浪傳國士是無雙曲中楊柳聞吹笛鏡裏芙蓉夢隔江遙憶佳兒逢令節五絲親綰夜臨窻

乾坤納納信芒鞵祗笑吾生未有涯羞托雕虫工小技貧依繡佛愛長齋楚材何必終歸晉橘性由來不渡淮三十棲棲生計晚且騎白鹿問靑厓

○宿長洲陳公衡令君衙齋投贈四首

予以去歲自燕還過集齋中玆復遣使見招握手欣然有作

淸壺寒月此從容錦石疏花憶去冬直擬梁鴻依茂苑敢云司馬過臨卭光翻雨砌春云動翠壓風簾暝樹重入夜共談饒感慨炙燈虹影蕩芙蓉

地扼勾吳百雉平霸圖莽莽闔閭城少年自酹要離冢故里虛傳季札名心作冰壺銷瘴癘政行巖邑頌神明越來溪上花饒笑越客經過倍系情

郭抱通津擁萬艘輶軒使者集幹旄中原飛挽東南劇茂宰徵輸撫字勞楊子桃花髙夜雨胥門竹箭急春濤一行作吏風塵下三十潘郎欲二毛

沈冥日臥步兵廚忽憶靑山舊酒壚漭漭大江流日夜蕭蕭涼月照蘼蕪夢隨飛鳥仍依越身逐浮雲似戀吳明發欲移煙艇去儃佪愁絕報恩珠

○同吳翁晉集邵少文齋中分得燻字

胡牀湘簟散鑪燻日下空除紫翠分蠟剪鳳凰催度曲酒行鸚鵡罷論文井通滄海晴飛雨庭擁羣峯晝出云風雅只今同調少不因看竹每過君

○代姬人答少年同翁晉賦

西風簾幙捲淸霜皦皦明河蕩畫梁南陌妾家秦氏女東方夫壻侍中郎井寒梧葉迎秋早漏滴金虯知夜長萬里斷鴻書疏隔盈盈恨不嫁王昌

○送王啟南總戎暫還婁江

南服重關控棘門水犀十萬不聞喧風生島樹濤聲合月湧空波海气昏報薄未能詶吏議功髙元自市流言太湖萬頃淸無恙鱸膾蒓絲盡主恩

○閉門

寂寂荒村早閉門月明山鳥撲林喧和歌寂寞燕臺築往事悲歡魯酒尊千古共傷知己少寸心難與眾人論燈前只合垂垂睡沈水香殘茗汁溫

○贈韓子期

年少才名起大鄣輕車家世出淮陽長安欲借陳驚座邊塞親隨趙破羗江上靑山春蠟屐幕中寒雨夜飛觴楚歌忽向燈前起一片雄心寄莽蒼

○過林翼之溪上分韻

行藥中林拾澗芳坐分釣石俯漁梁峯蓮窺鏡春漂碧沙樹浮煙遠渡蒼直遣窮愁供閴寂不教多病失飛揚羊腸莫問人間路蠶月宜歌陌上桑

○養痾朱山絕頂喜黃梅陽道人至

手披眞笈讀靈文珍艸空林處處芬煙合峯陰搖斷雨風行潭影動疏云鶯嗁遠樹春求友鹿飲前溪暮索羣寂寂巖扉人不到秪應道士稷邱君

○熱

六龍吐焰熛乾坤唇乾口燥頭昏昏炎風逐扇若鼓韝淸月入檐如負暄卽愁陰火海潛沸不煩礜石泉俱溫人生危脆懍無幾咄哉銷鑠何多門

○送王明府還淮陽

巢父掉頭不肯住陶公拂衣歸去來釣絲裊裊風際捲菊蕋叢叢籬畔開濁世風波巳如此中林日月何悠哉去去莫歌白石爛南山壁立靑崔巍

○沈廣文過訪山中作

海內才名沈隱侯方袍白幘傲滄洲百年泉石初開徑十里湖山此放舟道在無言寧有象機忘相對不驚鷗未嫌懶慢重相過溪閣看云盡日畱

○閨思

盈盈明月冷璚簫裊裊垂楊舊板橋簾外誤聲頻自失鏡中擬笑爲誰嬌夢殘鳳蠟銷銀灺淚濺鮫珠濕霧綃機上流黃書素晚天涯蕩子玉關遙

○登君山望馬馱沙憶朱在明

季札祠前木葉丹春申墓上艸花殘日團雨气夕虹濕江繞城頭練影寒黼帳不聞翻子夜玉釵空憶掛臣冠艷情俠骨俱銷歇脈脈煙波與恨看

○送友人之燕

花下一壺君莫辭出門騎馬將何爲年過半百巳如此足底九州島安所之月明難借上林樹秋風欲老空山芝東波西日不相假白髮紅顏曾幾時

○江館

裊裊楊花撲酒缸客愁無賴倚篷窻虹交遠照忽飛雨潮挾羣山晚渡江燕掠渚煙鳴乙乙蜨低風檻宛雙雙故林歸夢何由到一夜濤聲撼碧瀧

○芳艸八首

堂下羅生冒綠蕤光風濯濯澹華滋灞陵寒食思家日澧浦斜陽送客時枉渚搴芳乘月晚隔江拾翠遡流遲獨憐未歇王孫路采采幽香欲寄誰

何處含情一望迷江南渭北玉關西淥波交映靑袍亂平隰斜分翠帶齊水驛聞雞庭露白野田射雉隴云低陌頭気雨花飄霰紫馬行春並作泥

章華煙暝鷓鴣飛舊國蒼涼故苑非明月夜寒湘女佩空江露濕楚臣衣淚滋班竹愁同積魂冷靑楓夢未歸鶗鴂數聲芳意歇獨將幽恨托金﹖

遺墟風掠短茸茸平碧如煙映遠空金埒新叢榮斷礎銀牀疏蔓上枯桐辟邪天祿迷秦寢石碣銅駝失漢宮千里傷心千古恨靑靑愁喚夕陽中

柳下雙扉隱閴寥春陰深巷故蕭蕭斷腸有淚開仍濺獨活無心靜自搖靑海夢回虫語弔白狼書寄馬蹏遙可堪愁倚江樓望瘴雨霏霏暮上潮

垂楊千樹覆靑茵淺碧葳蕤近未勻日出遠郊朝散馬月昏平楚夜明燐霜根煙暖淒淒長野燒泥融故故新三月邊城寒尙短黑山靑塜未知春

織雨縈絲綠﹖﹖罽成玉階寧辧美人名長門深鎖歌臺合別殿無媒輦路平露葉如嗁縈畫扇煙荑含黛映桃笙君恩願與春風約歲歲深宮吹又生

寒菉芳薌覆碧渠靑林十畮擬逃虛晴霞晝護康成宅夜雨春深仲蔚居笛破暝煙雲斷處鍾殘碧靄月生初山中遮莫年年綠白石蒼苔自著書

○舟次漢陽寄懷武陵龍君超君禦二先生

雨銷南紀冷陰霞千里思君鬢欲華湘水逐臣搴薜荔武陵漁父失桃花淒涼饑色思萍實酸楚歸心對木瓜【木瓜山名用太白語】兄弟總傳茅氏訣一官何物未應嗟

○郝給捨仲輿使君四首

惜別能消越客魂逢秋況聽楚江猿立談雙壁寧論遇可報千金未是恩心逐歸云思舊壑身如疲馬戀君軒風塵南北期難定悵把黃花酒一尊

天地悠悠此合並風波忽忽壯心驚歸憐烏鳥頭應白勞似魴魚尾亦頳直以批鱗畱讜論莫教繡虎獨知名龍鐘兩袖沾淸淚不爲懷家獨系情

猶憶鳴琴試宰年布衣曾廁上賓筵越鹽似雪楊梅燕江月如霜橘柚船下榻髙風還仲舉後堂淸樂避彭宣賞音自古稱難遇何必王門始絕糸﹖﹖

徙倚層臺日欲曛一身拓落感離羣漚麻種豆家難定斷藿飛蓬迹易分馬上幾圓鶉首月枕中愁寄鴈山云甌東郢下相思路芳訊經時未遣聞

○贈匡煉師

匡君度世主廬峯晚有云孫事赤松玉鑰兩篚開綘蕋星冠七葉制芙蓉月明似水臺前笛鶴影如雲洞口鐘咫尺太和靈勝地靑天呼爾跨茅龍

○病中簡方子謙

行藥虛廊動越吟楚天風雨晝陰陰星占鶉火過南紀客傍晨風集北林天末故人寬旅病夜闌鄕語緩歸心卜鄰它日眞憐汝鴈蕩千峯恐未深

○登玉冕廟下臨滄浪亭

亂石含濤殷若雷女巫擊鼓廟門開嶽蓮髙擁江云出秋气橫驅峽雨來何事楚人工寫怨秪看風物易生哀叢叢菊蕋傷心放鼓枻滄浪又一回

○答彭季長孝廉四首並簡蔡去疾

君住天臺第一峯早聞天藻掞雕龍塡詞自和明妃曲綴賦誰邀漢主逢淸樂泠泠聞帝所赤精黯黯匣神鋒不辭今夕燈前醉共聽開元寺裏鐘

才子翩翩集四筵諸生儁俗有彭宣乍逢趙客難投壁欲挑周郎誤拂糸﹖﹖人識房精憐駿骨誰占鬥气斸龍泉赤車駟馬非難致犢鼻當壚事始傳

南國佳人鬢未華春江猶浣舊時紗破琴不入宣揚裏鬻技寧過貴主家時向瓊臺飧絳雪幾從華頂咽朝霞宮鶯禦柳春城陌爲倩銜將上苑花

綠酒靑絲雙玉瓶送君秋色滿楓汀望中衣帶寧江碧夢裏芙蓉委羽靑溫玉何年充桂寢蕋珠殘夜諷椒庭麻姑消息瑯函杳海上傳書問蔡經

○招金元玉孝廉小飲以病辭

翩翩羨爾金閨彥十斛蒲桃五色毫謝客新詩臨海作孟公俠气博陵豪艸堂秋負松間月水郭寒生枕上濤莫使茱萸欺客鬢且看起色共持螫

○寄包蒙吉

時蒙吉僦居吳門鱄諸巷有母之喪將遊大梁不果

拓落江南老漫郎漢庭無復重含香一身尙寄鱄諸裏千乘誰臨劇孟喪近日書成疑詛楚來年裝盡罷遊梁由來久客難爲客不信他鄕勝故鄕

○湖上泛月同祝無殊用星字

菇蔣蕭蕭響晚汀杯盤隨意上漁舲沙明似凝煙光白山暗如含雨气靑夜轉絳河流素月波吞遠樹動疏星憑君莫話燕臺築惡說風塵酒易醒

○答吳翁晉四首

昔探二雁雲中勝似躡靈鰲頂上行靑嶂東驅滄海盡赤霞遙見石梁橫澤蘭結佩思公子水國勞歌別友生把酒忽驚芳訊至山城二月政聞鶯

河水濺濺西上魚故人尺素渺愁予周郎未信弓﹖﹖聲誤勾踐曾窺劍術疏卒歲校書依馬隊靑山失計類鶉居聞君廡下看天目不待秋風欲命車

秇苑冥心接混茫愁來神气失飛揚一時異姓趨鳧藻千里同風起雁行爾自才名卑小艸誰從文似薦長楊漢庭詞賦多冠蓋獨有枚生倦客梁

滄江肺病忽春華目送行雲起自嗟往事烏嗁白門柳當壚人唱後庭花逃禪近愛依雙樹絕粒空思咽九霞桑落菇城飛戴勝政因春水欲浮家

○燈節項叔定以元日過訪詩見寄用韻奉答並簡季輿

元辰相過復元宵叔也題詩慰寂寥幻比魚龍交火樹淸如翡翠戲蘭苕筵開上日思拈艸酒泛屠蘇憶頌椒不負春風湖上約煙波催柳欲平橋

笙臺咫尺有仙蹤巳覺條風入短筇花气蒸霞山在屋湖光浮練月涵松雲中淸嘯連漁唱竹外疏鐘應夜舂小弟鄰莊能送酒玉壺銀榼莫辭從

○胡仲修攜尊招飲吳山道院

竹下衡門舊結茅松間雛鶴旋添巢入山日月淸如許隨俗杯盤苦未拋勝引江湖分麈尾涼分冰雪下林稍黃塵滚滚徒爲爾人外雲霞有素交

○重經江東門黎孝廉惜別處

往歲予與黎君同寓相得甚驩尋有楚中之遊余送之江上越十載過此有感

此地重來忽黯然依依猶記別君年移時獨立江神廟片雨俄飛夏口船柳下餅師仍弛擔浪中估客舊攤錢善忘無術偏多感頭白翻爲下士憐

○同林君表飲長幹城南花下

桐林涼藹覆胡牀柳浪晴光動女墻鶯語欲詶今日醉客愁且■﹝扌棄﹞一春狂遊蜂爭繞紅籹妓細馬嬌馱自面郎直遣芳尊邀勝日莫令靑鏡點繁霜

○池河

長楡遠接鳳凰城細柳猶屯虎豹營四海橫流百川沸一劍汛掃三光淸帝力於人亦何有皇風無外難爲名紫芝白石且歸去吾亦滄浪歌濯纓

○雲臺觀

金天爽气三峯直白帝眞源萬仞賒云濕石林埋虎豹月寒檜影臥龍蛇靈文赤玉窺眞笈別館靑琳閟太霞倘遇仙人行六箸便從少室采三花

○同龍君禦先生過萬壽寺

寺爲先朝曹後賜建今巳傾圮東偏有蘇長公訪文長老三過堂舊迹碑石在焉分韻得四首雨中蕭寺冷荊榛斷礎離離野水濱珠閣畫銷神女電石幢云冷梵王輪雙林遺像思前度一匣殘經記後身南北經過還此地與誰重話去來因

河流兩岸暎飛嵐徙倚空除雨色含竹箭千竿沈暮靄煙霞十畮護精藍前朝遺事逢僧話異代殘碑與客探橘頌空傳陽羨作好山無恙隔江南【長公常欲卜居陽羨不果】

夭矯飛梁落彩虹舊傳銀膀玉霄宮【寺舊爲玉霄宮】美人粉黛荒煙外學士文章斷碣中苔座翠添檐澑雨藤花香散石林風也知去住元無定天際冥冥有斷鴻

屠蘇星散碧蘿懸竹下淸齋結淨緣官柳自遮多寶塔女桑猶緣布金田【曹后香火院今悉爲桑園】林僧畱客消殘雨江鸛衝人掠暮煙俛仰莫論千載後稍離覺路卽茫然

○夜同陸履素運長集龍君禦署中賞牡丹

花嚲雕欄綺席髙明霞半壁暎蘭膏繁香夜逼賢人酒彩艷春邀上客毫自有靈荄分洛苑不同芳芷怨湘臯【時君禦左遷鹽判官】萬年枝下翻階影麗句曾傳謝法曹

○天臺訪有門法師幽溪夜坐卽事

一片靑天瞰石門坐分半席俯松根鐘沈遠澗泉聲續月出幽林竹露繁境涉去來寧有住際空前後巳忘言心香暗向師前爇瓢笠餘生定弗諼

○艷詞詒康伯

桃根桃葉渡江來瓊樹瓊花拂曙開鏤月圖云上團扇流風回雪照籹臺漫攜獨繭同心被且飲雙絲長命杯誰道無情是潮水猶能催送酒船回

○楊木父同沙彌悟乘過訪得林字

樹隱橫塘石黛深平郊云日亂秋陰山如抱犢堪忘世客與驅烏共入林黃獨靑精宜野飯酒缶﹖倉茶具暢塵襟桂輪欲滿秋將半倘許幽尋再抱琴

○寄懷張太衡翁太守

苦憶風流張步兵秋風莫遣二毛生寢邱食采無千頃賜風藏書擬百城積水雲霞初月暎暮天樓閣萬松晴想應散發風郎夕醉踏冰壺伴鶴行

○寄趙國重

半畝靑山故國貧素衣未化洛陽塵傳經蘭若分香積問法蓮臺結淨因鴈蕩千峯憐倚杖滄江一曲自投緡北堂有母垂黃髮縱壽千金未許人

○東嶺晚步寄季輿時久雨初霽

悠悠東嶺白雲問定有幽人相與還林霽花藏寒食雨江淸波動夕陽出林間采孳逢三秀松下修齋受八關誰謂君平能棄世猶然賣卜到人間

○入潼關

赫連雪盡水增波路出函秦古堠多到海山形分紫塞入關馬首見黃河雄圖勝迹行﹖﹖島賞容鬢年光客裏過羗笛尋常吹折柳越人抽怨入勞歌

汲古堂集卷之十六

●汲古堂集卷之十七

東甌何白無咎著

七言律體

◆七言律體

同王圭叔方伯過赤城江上曉發一首

白門僧捨對雨

陶廣文攜酒貲過訪僧捨

李超無文學招飲分得科字

過訪江陰張邦粹時滄洲社諸客同集

張明府攜尊過觀音寺避暑寺有潮音閣瓠子岡舊迹

五日郝江陰仲輿使君招飲君山女頂觀劇二首

郁文學攜尊飲季氏園時有小史度曲

壽翁從周丈人八十四首

蘭陰張曼倩善詩豪於酒自楠溪過訪賦贈

馮元成學憲招飲虎邱

李紹仲過訪投贈一首並簡張函一國博紹仲客王司理署中時將還淸源

同張叔相楊汝建邵少文柯茂倩邵國獻集赤城林孺苞孺敷問棘園孺苞先公幘麓丈舊每觴予於此並用志感

再過巖泉陳居士

寄陸履素運長

夜次金斗驛憶王昭粹鶴林水亭

金斗驛寄懷林叔度

晚抵合肥城下星劉海日明府

淮陽歸興四首

雪齋柬叔定季輿時叔定夜宿聽笙臺

寄太和隱者

和季輿見懷韻

晚出天姥山回望華頂

孤嶼塔院曉望

送和美人染指甲二首

舟次武昌

黃鶴樓

楚江秋思

寄梅予馬

晚

柯茂倩自白門攜妾歸

鶴林水亭

悲歌

村翁

勞農

甲午孟冬是歲雷鳴龍見桃李再實

寄題常吉中祕

人日晚集吳大猷中堅柳營分得湖字

同復支上人宿仙巖寄郝明府

病中戴子封丈見訪

同余節侯集王昭文太玉樓分得分字

西湖重逢林中祕

大柳驛有感

渡黃河

潼關山閣晚眺

中部曉發

曉渡無定河

塞上逢金伯庚有贈

同鄭昆巖中丞利瓦伊城督護金伯庚文學集雄石峽

寄粵西楊濟寰中丞四首

集杜冠軍煙駕園

送朱伯隆文學還廣陵和來韻二首

同金伯庚登曠觀樓

劉厚吾觀察擢隴右參知中丞鄭公從楡父老請疏畱治兵如故奉簡四首

送金伯庚還四明

淸寧臺賞雪四首用不朋三字韻

懺室對雪再用三字

熊參戎過訪賦贈四首

鴈山七賢祠

曝書得黃白仲遺墨有感

讀邊報因傷故人鄭邦章於文若關中兩中丞相繼歿有感

仲秋餘病甚劇九日廑能任杖而起適季輿兄至山閣畱酌看池上芙蓉作

遣女後曉起口占

元日叔定季輿攜諸孫過飲山雨閣

逃暑東陂竹下口號

○同王圭叔方伯過赤城江上曉發一首

霽煙浮郭上春潮笛裏梅風雪乍消狂客欲浮滄海筏因君共攬赤城標雲間古木分華頂竹裏奔泉濺石橋西望但看霞起處峭帆一夜路非遙

○白門僧捨對雨

蕭齋閉門十日雨南國野夫生旅愁長安街鼓巳飽聽故園梅花知倦遊懷人杜甫賦偪側違時趙壹歌咿嚘北山於人亦何負去去飲犢淸溪流

○陶廣文攜酒貲過訪僧捨

漢庭掌故魯通儒杖掛靑錢問酒徒豈謂鱣堂饒苜蓿更煩鹿苑供伊蒲逃禪何點心無著入社陶公興不孤翠竹碧梧能卻暑對君長日坐冰壺

○李超無文學招飲分得科字

虛牗涼陰翳石蘿古墻積雨長蓬科洛陽論事生何少東海推名朗媿多似爾放言非孟浪對余雄辯若懸河況逢伯氏仍開美不惜厭厭九醞醝

○過訪江陰張邦粹時滄洲社諸客同集

十年重欵故人扉且就桐陰一解衣酒貰杜橋雲液細魚烹申港雪腴肥國中屬和新知滿江上看山舊侶稀醉向北窻堪信宿何煩畱客賦無歸

○張明府攜尊過觀音寺避暑寺有潮音閣瓠子岡舊迹

惠遠風流坐道場不教酒禁惱柴桑寧知廬嶽蓮花社近在潮音瓠子岡寶月初生諸品淨曼陀時雨四天香不愁人世多炎熱一飲淸泉灌頂涼

○五日郝江陰仲輿使君招飲君山女頂觀劇二首

萬木叢云暎紫巖侯人除道竹初芟江涵遠昭吞飛閣樹擁殘霞過落帆卽有左馬﹖眞歌白薴不同司馬濕靑衫【時使君給事左遷江陰】前身信是蓬萊使拂石仍題散吏銜

茂宰登臨復在玆憑髙懷古一題詩樵蘇不禁春申墓蘋藻惟羞季子祠【邑有黃歇墓季札祠】帆外天垂吳岫小鏡中鳥去楚江遲昌陽九節猶堪泛續命何煩系五絲

○郁文學攜尊飲季氏園時有小史度曲

曲榭通幽翳石蘿方塘遠思渺煙波千章灌木蟬聲集一徑晴沙鶴迹多團扇新翻周史曲中洲時和越人歌酒醒蘋末涼風入客平臺柰晚何

○壽翁從周丈人八十四首

鴈水綸竿暎少微白頭巳息漢陰機化畦風日通秋屐月閣煙波動夜扉碧落吹簫嬴女在山陽聞笛舊人稀卻秦藩魏當年事自是江南一布衣

憶昔髙談碣石宮幾人擁篲效趨風梁園耆舊推枚叟相國淸虛捨蓋公【公爲雲間四明太三相公上客】長路雄心櫪馬大江歸思托冥鴻名都花月須臾事歲歲空山老杜叢

垂白歸依日月燈春愁春恨折春冰龐妻能說無生忍摩詰元稱有發僧【公自號在家僧】莫問童烏傳賦艸且從野鹿演眞乘觀心坐契圓明義十二多羅盡葛藤

說偈冥參靜掩關浮名莫問有無間分甘花底堪娛日采藥林中可駐顏黃閣幾經珠履散淸江長與釣絲閒郫筒桂楫堪乘興倘就何家大小山

○蘭陰張曼倩善詩豪於酒自楠溪過訪賦贈

鶴袍云笠下柟溪載牘三千半滑稽名借相如非慕藺貧同主父乍遊齊過江名士多標目到海靑山剩品題曾宿陶公著書處千秋重與護龍泥【曼倩曾三宿陶宏景眞誥洞】

○馮元成學憲招飲虎邱

海湧峯前日未曛生公石上坐氛氳花催寒食風先落柳拂晴波暖乍燻金虎玉鳧空古隧盤鵰棲鶻自寒云上方昏黑回舟晚名理超超對使君

○李紹仲過訪投贈一首並簡張函一國博紹仲客王司理署中時將還淸源

黃河八月動靈槎風土初辭謝客衙鏡裏布帆滄海雨篋中詩艸赤亭霞題殘電白家家障看徧淄靑處處花江國曾飧龍鮓異好因博物問張華

○同張叔相楊汝建邵少文柯茂倩邵國獻集赤城林孺苞孺敷問棘園孺苞先公幘麓丈舊每觴予於此並用志感

霞气寒蒸海上城尋右還作采眞行書燈時扣雷門石家釀頻傾力士鐺談向五君探理窟賦從二陸起才名山陽舊是經過地欲奏朱糸﹖﹖半楚聲

○再過巖泉陳居士

居士九十餘有嬰兒之色事佛甚精嚴老翁長日對眠鷗稚子前陂自放牛石壁紫苔畱佛影江村紅藜過人頭逢君今夕復何夕行客新秋感舊秋【予兩歲俱七夕經此】一曲晚山橋外路班班輪鞅自堪愁

○寄陸履素運長

關門祖席動經旬欲折疏麻意未申艸色渡江芳漸歇禽言入夏聽猶新向來國計須鹽鐵老去才名起縉紳曾是鄭莊推轂士雲間時望後車塵

○夜次金斗驛憶王昭粹鶴林水亭

橐臯驛路古城東露井髙梧自朔風日近至前渾過客山連江北盡成童層闉隔水沈秋柝寒月如霜起夜鴻爲語鶴林籬畔菊可能畱醉待鄰翁

○金斗驛寄懷林叔度

天低西日馬頭懸睥睨烏啼萬井煙驛路新愁淮水月亭臯遠夢越江船依劉無賴秦公子辭趙長懷魯仲連白髮三千中夜滿明朝萬一故人憐

○晚抵合肥城下星劉海日明府

平沙莽莽遠天低天半孤城萬堞齊淮浦落霞堤樹外蜀山寒日嶺雲西塗長疲馬同時渴風急驚烏伴夜啼聞道使君能待士出關無用候鳴雞

○淮陽歸興四首

淮泗秋風動地來月明如水鴈聲哀南經伍員【音運】吹箎市北眺曹公較弩臺歸路漸香菇米飯佳期巳負菊花杯愁聞烽火連東北極目浮雲黯未開

窮秋徵馬出扶桑五夜流烏入建章土木再煩將作匠詔書頻拜羽林郎山連丰沛今湯邑江繞濡須古戰場安得漢庭長孺輩令渠一臥治淮陽

問訊吾家滄海君紫芝滿地吹涼雲長門無金可買賦谷口何人空勒文卽有淮王招隱士懶從蠻府呼參軍玉笙吹冷不歸去遙夜中天鸞鶴羣

初陽古洞敞三扉憶昨題詩坐翠微緱嶺巳騎孤鶴去鼎湖無復一龍飛壇前竹浪云連屐石上松濤雨濕衣翻架殘書風策策滿庭黃葉旅人歸

○雪齋柬叔定季輿時叔定夜宿聽笙臺

﹖朔飛霙滿吹臺君家和雪總仙才月中笙度難分鶴林下香浮始辧梅賦擬兔園連壁暎字探龍頷並珠來獨憐咫尺妨移棹不及山陰興盡回

○寄太和隱者

姑射仙人冰雪容廿年不下紫霄峯身疑槁木輕於鶴手種長松半作龍石上靈苗和露掇牀頭眞笈倩云封風塵忽作遊仙夢髣髴猶聞洞口鐘

○和季輿見懷韻

冥冥殘雨動涼氛菌閣名香靜自焚飛磵隔花喧石澑遠空低樹亞湖云好奇時辯虫魚字畏俗翻恬虎豹羣薄暮題詩勞寄憶平林斜日正思君

○晚出天姥山回望華頂

目送霞標夕鳥還瓊臺窅靄巳難攀還疑太白夢來夜始信承禎悔出山【去天臺五十里有山名司馬悔因司馬承禎應詔至此悔出故名】谷口送人芳艸遠洞門隨意綠蘿閒扶筇惜與溪聲別一隔桃花巳世間

○孤嶼塔院曉望

夢聽江檻漱風湍起擥淸暉坐夜闌波湧星河動髙樹月橫塔影臥空壇金浮鰲背霞光皛花綴珠林露气寒滄海一杯天萬里欲呼赤斧跨雙鸞

○送和美人染指甲二首

金盆夜搗鳳仙膏試染摻摻裹綘綃一掬珠光隨袖隱十分春色軸簾嬌影翻銀甲移箏柱艷助緋桃整翠翹獨坐闌干閒屈指隔窻蜂蝶故相撩

紅豆疑拋玉筍長朱櫻誤調雪衣娘舞臺垂手臙脂濕妝鏡圖黃琥珀光影亂丹砂流畫扇色分檀暈繡羅裳綺窻寄遠題書罷彷佛啼痕在八行

○舟次武昌

颯颯野風吹女蘿瘴煙春竹愁湘娥荇帶蘋花錦歷亂峯陰雲气靑嵯峨吳娃無賴漿初動菱歌乍停江欲波武昌三月足腸斷楊柳依依離別多

○黃鶴樓

武昌城下漢江流武昌城上黃鶴樓古人今人不可見江艸江云相與愁遠天萬里送飛鴈長風八月吹行舟從來二別【小別大別山】傷心地一望煙波堪白頭

○楚江秋思

南國微霜冷芰荷楚江木落水增波湘靈月下怨瑤琴山鬼風前衣女蘿靑鳥飛飛空碧海黃姑渺渺隔明河歸心一夕生華髮欲采蘋花柰晚何

○寄梅予馬

苦憶平生梅仲子廿年尺素幾浮沈折腰不作河西尉擁鼻時爲洛下吟老病可堪銷帶孔春情無復蕩琴心楊花飛盡蘭蕤歇【楊蕣華馬湘蘭二名姑俱沒】淮水悠悠與恨深

○晚

一徑蕭蕭落葉深起扶雙屐破秋陰夕嵐淰淰寒侵幔野火熒熒暝隔林才盡徒知卑少作病餘漸巳化童心遺編自撫嗟何就每聽殘鐘獨擁衾

○柯茂倩自白門攜妾歸

煙月長千古帝都遠山如黛正當壚郎騎白馬來何處妾往靑溪喚小姑桃葉渡江無用楫柳絲窣地巳藏烏碧窻殘夢花猶暝莫遣銀牀軋轆轤

○鶴林水亭

愛爾鶴林水亭靜若論人境眞無雙松下涼云碧連瓦城上寒山淸渡江盤剝橡栗晚畱客花暎蒲桃春撲缸烏啼睥睨飲復罷課子分燈來夜窻

○悲歌

秋山漠漠秋天淸黃花向人雙眼明南皮故人半零落北邙俠骨空崢嶸回頭萬事了如幻入手一杯差有情酒酣擊石浩歌發匣中古劍烏烏鳴

○村翁

經時散發臥衡門自笑村翁不出村每惜花飛頻繞樹只愁酒盡屢窺尊溪童竹下同垂釣野老籬根對負暄惆悵梁園舊賓從當時授簡幾人存

○勞農

皂帽淸鞵綠玉筇西疇春酒勞春農獻嘲不敢辭凡鳥抱膝非關學臥龍梁苑何人虛左席聖朝無事議東封蕭蕭短髮寒燈裏獨聽東林渡木鐘

○甲午孟冬是歲雷鳴龍見桃李再實

今年﹖朔春意動桃花梅花相間開白晝蛟龍鬭江口十月海天聞怒雷巳看封閉日漏泄卽防雨雪春毰毸東臯老農淚至地嗟爾股肱宜念哉

澤國四月梅雨來今冬梅雨兼聞雷【細雨連二十日如黃梅】長蛇晝出蛤夜吠苦李再實桃復開老農迸淚罪眞宰野夫獨立攪中臺抉云無力仰天嘆剪燭扣壺歌自哀

○寄題常吉中祕

金門傲吏趙王孫垂白譚兵俠气存柘彈平明飛帝苑刀環殘夜築侯門屢求斬馬非沽直不買盧龍是報恩【時倭奴壓朝鮮朝鮮乞內屬中祕屢疏大司馬主封誤國】散盡千金空四壁秋風蕭瑟臥文園

○人日晚集吳大猷中堅柳營分得湖字

人日日暮興不孤柳營垂柳聞啼烏巳看彩勝暎緹暮更有靑絲提玉壺煙光冥冥攪花樹春風渺渺吹江湖況聞海外散金甲剩與老農歌大酺

○同復支上人宿仙巖寄郝明府

閒傍支公宿上方遙憐潘令在河陽囪懸飛瀑秋生枕山壓長檐雨暎郎野鶻驚棲風鐸響粥魚催供午林香此中幽事憑誰賞麈外天花滿石牀

○病中戴子封丈見訪

山北山南感索羣每看爽气挹淸芬【子封家夏仙與余膈一山】平分梅嶼愁中月不隔蘿庵夢裏云耐可花時虛對酒仃如雪夜未逢君欲參不二毘耶室石上松聲共臥聞

○同余節侯集王昭文太玉樓分得分字

樓俯城陰切紫氛桂尊淸賞洽蘭燻曲池天倒華峯樹古洞霞蒸碧海云丹壑空音傳鳳嘯晴囪殘墨辦鵝羣好奇況對南州士定有雙龍犯斗文【節侯南昌人】

○西湖重逢林中祕

中祕予鄕人也年八十餘而神明不衰

前朝黃髮祕書郎劇語依依話故鄕聃爾貌同周柱史巋然身擬魯靈光鵷鸞舊侶俱塵土龍鳥奇文識洞章先帝侍臣君獨在一歌供奉淚千行

○大柳驛有感

列騎駪駪擁內臣黃旗朱櫝輳雕輪礦銷麐趾荊山破蚌泣珠胎粵海貧可是皇天忘悔禍不緣封事諱批鱗驛亭試檢輪臺詔坐對殘燈一愴神

○渡黃河

濁流鎔日澹無輝斷岸橫天遠樹稀漢使尋源來絕域客星取石辯支機波吞瓠子功難就冰解蘆關戌未歸日暮塞鴻愁北渡徵夫何事到金微

○潼關山閣晚眺

鶉首星分東雍州重關百二控渠搜劖天泰華三峯出劃地黃河一綫流春色逐人遙入望浮雲極目迥含愁班班車馬亦何意斫劍悲歌非壯遊

○中部曉發

徵途殘夢曙雞前絕岸層層故道穿人迹漸分沙上路馬頭如見峽中天臺尋漢武曾遊處城指秦皇舊拓邊今古銷沈堪一醉漠南春色到延川

○曉渡無定河

寒沙皛皛淡晨星河水濺濺響遠汀戰壘殘更燐火碧獵原經雨燒痕靑魂消古塞招難返骨泠春閨夢巳醒試吸月氐顱窟酒胡笳羗笛醉中聽

○塞上逢金伯庚有贈

無定河邊柳乍舒逢君立馬一躊躇解紛未借聊城矢著論應過越絕書豈向平津厭脫粟恥從幸捨嘆無魚銀罌馬湩頻堪醉幾許鄕愁與破除

○同鄭昆巖中丞利瓦伊城督護金伯庚文學集雄石峽

髙下香臺紫翠通半空人語水聲中霓旌髙閃龍沙日駿馬長嘶石峽風壯士彎弧盤俊鶻伶兒舞褏拂驚鴻況逢款塞多淸暇參佐酺歌燕賞同

○寄粵西楊濟寰中丞四首

象郡龍城漲海遙中丞羽纛切雲霄巳看卉服來盤瓠載見朱幹格有苗雨合漓江兵乍洗風生桂嶺瘴初消只今麟閣論功日鵲印騂弓出漢朝

蒼梧南去嶺雲低萬騎天開甲帳齊楊僕樓船炎海外伏波銅柱夜郎西材官一半分朱雀甲士三千擐水犀不用記曹煩阮瑀捷書立馬待親題

益部家聲起譽髦關西夫子舊人豪洪源地挾巴江動井絡天垂玉壘髙法契孫吳參變化賦含揚馬合風騷桂林洞壑饒靈閟緩帶時堪命紫毫

夕郎諫艸動明光還憶提兵領晉陽折柳行歌飲馬窟采薇載賦跕鳶鄕筇枝蒟醬通蠻徼翠羽明珠貢越裳勛業未須輕陸賈猶堪舌下粵南王

○集杜冠軍煙駕園

風流君是杜當陽蕭曠園如顧辟疆益部名花稱望帝月支異卉出戎王才情較似丁年薄艷曲翻憐子夜長紈扇忽驚秋色早龍沙萬里月如霜

○送朱伯隆文學還廣陵和來韻二首

秦關並馬日過從形勝河由百二重月上髙城閒鼓角參橫西第罷歌鐘締交雅愛朱公叔持論誰如陸士龍二十四橋歸路近美人相憶采芙蓉

曲池別館是侯家姻婭過逢近綘紗豈有連城償趙壁巳看飛檄淨胡沙淮南招隱初生桂塞北歸期類及﹖君到蕪城定回首應憐河漢滯星槎

○同金伯庚登曠觀樓

絕塞風雲岸幘髙牛羊斜日下平臯天垂靑海連窮發地引黃沙入不毛貂額健兒珠勒馬鳳槽小部郁輪袍飛揚跋扈論兵地湖海元龍气自豪

○劉厚吾觀察擢隴右參知中丞鄭公從楡父老請疏畱治兵如故奉簡四首

塞馬蕭蕭動地秋使君能不戀並州主恩元自同駘蕩時事應知重去畱河內父兄方借寇漢南賓客舊依劉寒梅垂柳遙相惜不遣春風過隴頭

雁塞龍沙早策勛誰云供奉但能文集旟載屬安西部星使空詹隴右軍磧裏馬嘶靑海月尊前鵰沒紫臺云雙童夾轂頻相訊千騎空傳待使君

靑瑣金門侍從臣及﹖初拜紫泥新棠陰久合仍分陜艸疏重成擬過秦腰下銀菟垂兩組車前馴鹿擁雙輪河湟當戶驚相問欵塞臨關不動塵

沈沈憲府白雲間吹角旗門虎豹閒命酒回波移鴈柱軸簾殘雪滿駝山前軍忽報霓旌出飛騎仍傳露布還【時有孤山之捷】爲語西人莫惆悵陽春未隔玉門關

○送金伯庚還四明

獵獵長風吹鶡冠城頭酒盡勸加餐河山四塞孤鴻沒雨雪三邊一騎寒渡口桃花江上夢故園楊柳曲中殘懸金何必咸陽市著就潛夫信不刊

○淸寧臺賞雪四首用不朋三字韻

琳林霽色曉相參天半崇臺此勝探萬磧寒光回漠北千峯積素接終南狂催銀甲調箏柱醉睨冰花拂劍鐔遙憶故山當此夜蓽門空鎖徑三三

風流地主漢徵南絕塞行邊帝命三帳下健兒曾挾纊幕中詞客藉分甘題書不待龍門賞示偈還同雪嶺參最愛園丁淸供好敲冰尋筍斸宜男【時園丁供萱筍】

天畔羣峯隱夕嵐忽如銀海湧鰲簪兜羅界敞珠塵淨不夜城空壁月含金柝無聲烽乍息鐵衣方解臥初酣燕臺秦樹應相憶莫遣陽關更疊三【時不朋將入燕省覲】

層臺快雪日髙談不速無論客有三聲撼龍堆移毳帳影迷駝嶺隱精藍陽春乍引寒先失吟管頻呵凍尙含欲緩歸心憑小史可堪歌出望江南

○懺室對雪再用三字

鬘陀行樹擁香龕白業如逢老宿參法海珠林開寶藏諸天明月影寒潭大同巳混寥天一覺路如趨快活三自覺冰心消欲盡多羅初啟志公函

○熊參戎過訪賦贈四首

海天行幕俯蓬萊建節今看濟世才水國潮生朱鬣過石梁風響綠糸﹖﹖開扶桑坐見妖氛豁楛矢曾看異域來他日聖朝論將略何人勛烈在雲臺

儒將風流禮數寬勛名三十早登壇飛龍翔鳥珠鈐祕紫電淸霜畫戟寒云壓艅艎連百粵地浮渤澥控三韓鯨波不動江如掌南戒靑山鏡裹看

海色煙消緩帶過風前玉樹自傀俄威名再見熊渠子方略何如馬伏波帳下記曹傳檄艸軍前橫吹奏鐃歌憑髙坐嘯天連水咫尺樓船近絳河

撫劍歸來越水濱姓名何意動相聞自便抱犢山中臥不買盧龍塞上勛【時余歸自楡關】捫虱豈知當世務輟鸞空駐棘門軍漢庭事業須公等只合羊裘臥白雲

○鴈山七賢祠

百尺峯頭步紫苔七賢祠下坐銜杯溪花邀鳥雙雙宿山月呼猿个个來嘯傲頗諧云壑調代興眞媿古今才黃塵赤日亦何意玉匣銅駝莽自哀

○曝書得黃白仲遺墨有感

薊門煙月美勭遊梁獄書成涕乍收樂府裁教周小史平生不負魏其侯【白仲與西寧侯宋忠父與死友】神銷駿骨金同盡螙惜鵝羣墨尙畱欲問一壞埋玉處葛洪陂畔待深秋

○讀邊報因傷故人鄭邦章於文若關中兩中丞相繼歿有感

歲晏關山雨雪開江天風浪鴈鴻來木皮三寸寒應劇蒜發千莖老更催當寧自操髙世略拓邊誰擬出羣材開元朝士俱零落野老吞聲賦八哀

○仲秋餘病甚劇九日廑能任杖而起適季輿兄至山閣畱酌看池上芙蓉作

秋山病骨鬭崔巍倚杖逢君笑口開人共葛陂龍未化客疑遼海鶴重來林間病葉催霜鬢池上殘花照酒杯共把紫萸成一笑未辭潦倒老平臺

○遣女後曉起口占

濙濙庭樹散朝暾裊裊農歌出遠村蓬鬢有霜愁擥鏡艸堂無客懶開門家貧嫁女難畱犬病起調心巳定猿髙枕不禁新釀熟試將茗碗代匏尊

○元日叔定季輿攜諸孫過飲山雨閣

栢葉椒花自蓽門暉暉林水靜初暾遠山戴雪橫靑閣晴雨﹖曷燻梅照淥尊開徑竹中來二仲分甘花底及諸孫也知黃綺終偕隱始信朱陳別有村

○逃暑東陂竹下口號

萬國一冶飛炎埃東陂亂竹連蒼苔走入涼陰邱巾幘旋拂片石開尊罍沐猴禮法苛不巳躶虫袒跣眞悠哉寄語人間蚍襶子莫向伯倫褌裏來

汲古堂集卷之十七

●汲古堂集卷之十八

東甌何白無咎著

七言律體

◆七言律體

觀大龍湫宿詎那庵

西村晚步

送沈廣文計偕北上

王伯度以詩見懷步韻奉答

白門雜興

哭梅子馬參軍

舟泊樊城

臨臯亭

漢江曉望

鄂渚陳鴻臚招飲舟中

白塔寺坐月望頭陀山

題丹邱石室贈葛道人

秋日同郝大令包學憲集孤嶼浩然樓

江行望雁山芙蓉峯寄大觀老宿

宿仙巖淸暉閣大雨後晚霽

東渚曉晴漫興

寄鄧太素

和彭季長秋柳詩十二首

夢遊篁潭紀事

再宿龍潭背山家

春日王邦彥偕伯氏邦瞻攜団招同王明元張思吉泛舟遊雙溪寺

聞裴在澗山人過訪

病中口占

姚龍文重陽前一日過訪

病起偶得名酒聊試小飲

嘗新稻作

壽姚龍文二首

六月大雨後簡王伯度

梅花八首

又和前韻八首

紅梅八首和前韻

綠萼梅和韻八首

送劉長孫都閫之官南昌並簡諸宗侯匡山社諸君子五首

王季中社兄構泠吹樓成以詩見示予同邵少文過集奉和二首

題姚君長太學云來亭

聽濤亭

送幻由上人歸天臺壽其師幽溪和尙

送劉逢祥小侯之南昌省覲並簡沈孺休

長至日送施云翼廣文遷國博北上三首

客昆陽辱郭明府攜尊過眞武宮見邀詩以奉謝時予復有黃公洞之遊

九山梅隱捲題贈虞梅亭徵君

答張叔麟丈見寄韻

○觀大龍湫宿詎那庵

橫厓忽斷磴微分屐齒鍧然散鹿羣沓嶂支天藏日月古湫通海走風雲林香不斷千年藥龍气俱成五色文【是日返照射飛瀑忽成彩虹數道】入夜老僧持佛母微微淸梵定中聞

○西村晚步

隴麥靑靑雉子班李花皪皪桃花殷靑山不覺獨行盡白鳥忽來相對閒忘言似與古人晤幽步每隨樵客還稚子聞呼出深竹微微新月開松關

○送沈廣文計偕北上

江樹霏微欲上潮江樓帆影去心搖星河日與靈槎近气象深愁彩筆驕鳴鹿呦呦思野艸白駒皎皎食場苗聖朝巳重王褒賦曾遣宮人誦洞簫

○王伯度以詩見懷步韻奉答

秋來擥鏡鬢添霜誰謂狂夫老更狂逸駕敢齊名下士長齋新受法中王淸羸自稱煙霞疾戒定曾燻夙世香夢裏依依見顏色瓊臺天半月蒼茫

○白門雜興

閣道烏啼禁柳斜春堤岸岸柳飛花日浮縹瓦遙疑雪煙羃丹樓近若霞堂上雙樽孫楚酒橋頭兩漿莫愁家舊宮樂府翻新調狂殺吳兒白鼻騧

○哭梅子馬參軍

子馬舊與予飲狹邪晚就板橋望月夜分始別去

雁柱鵾糸﹖﹖蛺蝶裙板橋酒暖夜初分月明淮水渾疑雪花暗湘簾不辧云碧玉巳歸曾愛妾紫髯難覓舊參軍墓田遙隔長幹樹一曲西陵君詎聞

○舟泊樊城

澤國時淸戰壘平霸圖形勝控巫荊時危盜賊分茅土事去英雄走麥城水鏡自髙司馬躅艸廬終負臥龍名隔江一曲襄陽樂五兩如林鏡裏行

○臨臯亭

龍戰﹖黃血尙腥煙波無賴到江亭三分鼎立成何事一局碁殘夢巳醒沙樹雨消吳岫碧嶽蓮云斷楚天靑布帆無恙懸新月坐聽漁歌出遠汀

○漢江曉望

葭菼蒼蒼水气昏霽煙半紫浴朝暾江筠尙染湘娥淚山鳥猶稱蜀帝魂樹合漢臯連鄂渚峽分禹甸控荊門篙師來往輕風浪指點遺蹤與客論

○鄂渚陳鴻臚招飲舟中

積水明星動綘河蘇蘇垂柳晚涼多靑簾畫舫木蘭楫紅袖小姬玉樹歌飛閣出城吞鄂渚遠山浮黛染湘波金門典客頭如雪月冷烏啼柰樂何

○白塔寺坐月望頭陀山

頭陀山擁白雲飛繡塔輪扶滿月輝滿月正當文佛面白雲如曳定僧衣云消塔影懸靑漢月迥山光澹翠微不用更參贍養觀空音妙相總淸機

○題丹邱石室贈葛道人

黿逸人居子午谷葉法善住卯酉山吾師獨往繼其迹鐵鎖髙垂時可攀魚行水面藻不亂鶴巢松頂云同閒願狎漁樵丈黃髮漫隨塵土凋朱顏

○秋日同郝大令包學憲集孤嶼浩然樓

島嶼煙濤入素秋琴尊勝日一登樓云扶塔影雙林轉天動江光兩岸浮叢菊再逢陶令醉名山仍接謝公遊不辭倚杖楞伽石皂帽欹風晚更畱

○江行望雁山芙蓉峯寄大觀老宿

雁山能仁寺惟常云芙蓉二峯最髙絕航海者從百里外輒見其頂時大觀說法能仁寺

江行旦裏見芙蓉知爾譚經在此峯罷席巳生東嶺月與誰同坐北巖松花銜寶苑來馴鹿云護香臺繞法龍何日竹房還襆被上方深夜聽霜鍾

○宿仙巖淸暉閣大雨後晚霽

松間急雨走泉聲雲霽星河晦復明暗葉水光螢仰照髙林風色鳥回驚霜鐘響徹聞根在香縷消余鼻觀淸屢宿上方成底事媿逢老衲二毛生

○東渚曉晴漫興

南湖一曲近困陂積雨初晴事事宜明綠新桐人鳥喜深靑涼葦鸛鵝嬉世平澤國饒魚稻農隙田家紀歲時我去野翁亦何幾稍多淸興一題詩

○寄鄧太素

煙花裘馬古長於日日花間並轡看九泒潯陽心共折千重越嶺夢俱難伯鸞竈不因人熱範叔袍仍去日寒莫問平生飛動意秪堪東海老漁竿

○和彭季長秋柳詩十二首

半拂津亭半蘸湖暎簾猶自影蘇蘇霜枝戀別愁俱斷露葉含啼淚共枯折盡尙憐春系馬落殘無復夜藏烏飛花飛絮相思路爲問章臺好在無

不復長條拂苑墻秪畱疏影護銀牀枝驚鳥鵲翻明月葉抱﹖蟬送夕陽向晚腰肢無可折後時眉黛爲誰長武昌城外絲千縷風笛吹殘五夜霜

白門葉落總堪憐六代遺蹤阿那﹖﹖島霜岸幾行偏剩月雨堤千縷不棲煙玉蛾翻雪如前日翠浪聞鶯待來年一曲竹枝相間發夜深商女系歸船

隔水垂垂近若遙涼陰不蔽赤欄橋趜塵浥露銷金縷螺黛迎風委翠條鴟嘯臺城非故國鴉啼宮井認前朝盈盈旖旎窺人意憶得韶年靜婉腰

移種依依記漢南若爲搖落怨江潭風凋﹖灞煙光澹霜脆靑門晚色參聲較庭槐爭槭槭影隨塵鬢共毿毿多情獨有桓司馬向夕攀條思不堪

始看欝欝覆金河又見靑靑委逝波古道漸空那綰得宮鶯易老柰愁何池臺易主移新種邸第無人攺舊柯莫向風前傷老大中朝耆舊巳無多

一度芳菲一度疏贈行寄遠幾愁予平郊拋擲人煙少斷磧摧殘獵火余系纜古根憑水囓辭條病葉半虫書不愁向晚無靑眼行倩東皇臘後舒

妝閣芳隨砌艸腓瑣窻葉間井梧飛腰疑朿素寬羅帶色亂流黃綴錦機唱斷陽關銷翠黛夢回沙塞失金微向來獨立繁陰處不分分霜上搗衣

葉盡枝空耐可攀荒云澹靄有無間天低裊裊寒塘晚日落蕭蕭古戍閒不挽人行空寄恨慣隨蒲老巧催顏江州白傅多秋思猶愛風情似小蠻

猶憶條長陌艸燻那堪落葉轉紛紛先零薄命元同妾易折輕離可似君廣武城邊無去使亞夫營裏又移軍曉風殘月翻新曲願逐笳聲馬上聞

盻盻樓頭歲屢遷勞勞亭畔漫依然嘶殘林外靑絲騎折斷門前綠玉鞭寶韈夜寒金埒影羅衣秋換玉河煙不如春暮飛殘絮化作浮萍處處圓

弱態柔姿不自持素娥靑女妒修莫莫愁湖上無情種蘇小墳﹖﹖島不斷絲上苑恩同團扇薄茂陵聲與白楊悲五株影裏叢叢菊獨柴桑九月時

○夢遊篁潭紀事

余往遊陶宏景大若巖阻雨宿洞中三日洞側則篁潭林氏聚族於玆舊矣父老聞客至扶攜具酒相勞甚驩土風淳朴宛然桃源之致壬子秋夢中怳歷其境曉起作圖並口占一律將覓寄彼中父老

峯夾篁潭一水長桃源之說豈荒唐山中父老須眉古巖下風泉笑語涼沿月放船明鏡動摘花泛酒赤霞香曾經三宿陶公洞仙夢重來意不忘

○再宿龍潭背山家

花暎澄潭不辧名鳥藏深樹但聞聲髙田香稻新輸稅絕壁頹垣舊避兵陰洞云腥龍女過風林月黑虎倀行漁樵何幸當吾世飽飯松根說太平

○春日王邦彥偕伯氏邦瞻攜団招同王明元張思吉泛舟遊雙溪寺

寺在大羅山麓中有百花潭石佛嶺諸勝晚復移具流觴潭上得詩四首

﹖﹖廠屰﹖盡花源維野艇行窮莎徑見香臺翠微鍾動僧初出丹壑云迎客乍來安用竹林追向阮且從蓮社覓宗雷布金又見開祗苑漫擬昆明辧刼灰

列嶂爲屏曲抱垣雙松如蓋巧當門潭噓雲气臥龍出山動池光飲鹿渾風外天花流梵唄煙中梧竹媚琴尊古今俛仰俱陳迹試與東林老衲論

大羅一柱障東南鳥道盤紆不可探翠壁別開千佛嶺滄浪遙注百花潭古泓通海盤深黑絕頂摩天近蔚藍它日試臨登善帖六時彌勒願同龕

修禊風流亦在玆興來拂石共題詩行廚竹裏移香積曲澑花間送羽卮云盡遠峯新月暎霞殘隔水夕陽遲溪頭烏桕知無數遙想淸霜十月時

○聞裴在澗山人過訪

山人河間鼎族也長齋好道足迹徧天下夏日過訪山中亹亹﹖內形勝及當世知名士口占奉贈

方袍烏帢興翛然杖底名山不計年豪气未能忘結俠浮蹤偶爾托遊僊東方懶對三千牘南杜家鄰尺五天剪燭雌黃當世士伊蒲茗汁對蟬聯

○病中口占

竹下雙扉晝自扃隱囊棐幾托沈冥茶缶﹖當濤濺浮煙綠藥杵塵飛暎日靑示疾似枯金粟影補衣漸化水田形玉書閒就南囪讀欲灌靈根老復丁【老復丁用黃庭語】

○姚龍文重陽前一日過訪

時余病小間龍文袖攜近著山居賦余以病未能讀也尋赴王贊夫午餉因以示贊夫

空山臥病動經旬弭棹菇蘆意獨親聊示季咸機在踵未同枽扈返於眞一秋積雨苔侵屐明日重陽菊笑人誰辧郊居雌霓字西家名士有王筠

○病起偶得名酒聊試小飲

筆牀縹帙网流塵絕學蕭然一道人秋色任隨靑鬢攺世情長與白頭新菊英欲泛牀頭醞槐穴初醒夢裏身一曲淸江東接海醉鄕餘日送垂綸

○嘗新稻作

平疇雲水淡湖濱颯颯湖風吹葛巾雨外香稉喧野碓夜深鬥酒勞比鄰共憐衰鬢殊非故豈料餘生更食新自向法王參四偈空中鳥迹幻中身

○壽姚龍文二首

詞林弱冠共論文跋扈飛揚總不羣名後八廚難借客禮先一飯獨推君栽蓮巳就東林社種秫同耕北渚云脈脈煙波三十里百年泉石好平分

憶昔燕臺並壯遊狂歌同醉董糟邱南皮賦客秦公子北面門生漢小侯【時龍文爲壽寧侯西席】懷古詩成傾座客閉門書就失窮愁莫論牛耳當年事只合餘生付拍浮

○六月大雨後簡王伯度

時伯度寓開元僧捨將過壽州謁彭季長太守並此奉寄

六月山城苦炎熱雨枕簟如涼秋稍聞淸梵出僧院況有綠尊消客愁月生莫作石梁夢潮來欲送江門舟憑君爲問龔渤海何似當今彭壽州

○梅花八首

江梅一樹媚新晴水際林邊韻獨淸離合王﹖大波時上下欹斜暎竹太分明春浮石骨寒無影香度冰心細有聲醉舞不禁烏帽側石牀點筆又詩成

雪皴霜囓轉愁予耿耿孤芳迥自如標格靜宜冰壑暎風神淸與月林疏秪堪托質依珠樹不願飛花傍玉除奇絕獨禁寒到骨未嫌籬落澹相於

空山忽見一枝橫獨立風前太瘦生羽客云衣三素泠江妃瓊佩六銖輕遙湍洗月髙還不斷岸捎煙暗復明歲暮江南無驛使盈盈脈脈重含情

鮫珠欲吐月爲胎幽艷尢宜半未開對雪此時傷歲暮淩風無處覓荒臺飛殘風片愁難寄招得冰魂夢乍回曙月一痕霜角斷鶴聲乙乙渡江來

密霰蕭蕭響竹扉茶煙籠月漸霏微春催冰蕋寒仍放香凝雲英凍不飛困閣一枝人共瘦孤山萬樹鶴相依吹殘玉笛參橫後一半星河在羽衣

掩暎偏宜竹數竿美人翠袖影欒欒花明雨外村初暝香暗沙邊路漸寒看去寧辭湖上遠折來欲寄隴頭難緗桃穠李能諧俗不耐山翁倚杖看

浴露壞姿回出羣無煩密布護霜云影橫瑤圃千林寂香漱松根一澗分微月淡煙難辧夢縞衣翠羽忽疑君援琴自按淩波引不是湘靈不可聞

﹖朔先開湖水濱蕋珠宮裏月爲人玉鱗縞夜家家雪石屋浮香樹樹春寒艷能禁霜鬢短繁英初暎綠醅新巡檐索笑渾幽事檢點新篇句有神

○又和前韻八首

寒梅快雪雪初晴幾樹垂垂照水淸花片時衝飛鵲墮珠光忽動浴鷗明流風枝亂松牕影遲日泉香石澗聲不分靈均惟頌橘蕭齋試續楚騷成

渺渺孤芳香襲予山礬天質未應如雪中誰並風華潔林下人同气韻疏枝礙帽檐那忍折花飛苔砌漫教除平生雅愛林君復水石淸緣晚更於

流水泠泠瘦影橫坐看小塢月初生緱山仙驥圓吭響姑射神人縞袂輕珠幌圍春春自住雪城照夜夜還明遙憐聞笛湘江路獨撚寒香故國情

南枝蓓蓓早含胎不待春先漸巳開香雪一林難辧徑素濤千尺欲平臺持觴獨引春無算繞樹微吟日幾回濯魄冰壺花影亂碧囪若有美人來

琪樹玲瓏亞石扉遠如雲影入看微芳神待月寒相媚香艷無風靜自飛獨夜相思愁寂寂一枝寄遠思依依長懷﹖灞探春地驢背詩成雪滿衣

竹傍寒英三兩竿仙姿綽約倚檀欒幹橫枉渚籠煙澹花發西陵隔水寒相惜預愁齊放盡鬭妝每選半開難拈紅拾翠當年事晚愛孤標不厭看

羣玉峯頭態不羣欲成仙夢若爲云鉏冰斲雪栽非易似月如煙望不分佩解漢臯逢鄭甫花明水廟暎湘君露荄未必能勝此四照同心亦浪聞

館娃宮畔太湖濱手植曾傳古逸人水月不生塵土夢冰霜自飽石林春香浮苔乾離離古風度虯柯剪剪新一曲綘河珠斗爛自呼尊酒酹花神

○紅梅八首和前韻

天碧霞明逗晚晴綘梅一樹近西淸操淩冰雪心難化色借胭脂眼倍明步障紫絲空十里象牙紅板漫雙聲移栽坐壓河陽勝七寶爲臺定九成

縱染繁華不負予歲寒標韻更誰如燭搖彩暈深還淺霞剪冰花密復疏不送韶光隨逝水獨分寒艷照空除可禁十日江城雪玉疊同心冷共於

花亞雕欄紫霧橫雪中灼灼太憨生名同綘樹生來絕身比紅兒掌上輕南嶽瓊璫畱紫蓋羅浮仙路近朱明燒殘綘蠟寒侵骨不是夭桃太有情

吸盡靈砂幻玉胎律回﹖鑰巳先開恥隨桃雨撩歌扇懶逐梨云媚舞臺妝助漢宮人綽約書傳隴阪使遲回芳菲不是﹖都觀莫悞劉郎一度來

﹖冬搖落此巖扉翻愛繁英點翠微冰濕霞綃華月泠水殘蓮漏紺霜飛長憐桃杏春相惱自許松筠晚共依鏡裏朱顏易零落且偎紅袖坐苔衣

綘萼朱跗傍綠竿上林千葉暎重欒不知冰骨元同種翻訝瓊姿巧耐寒香過叚橋扳樹易影迷庾嶺出花難一規壁月春如許只合垂垂倚醉看

獨訝非時艷出羣雨中紅濕染春云疑依霜柳香方覺誤作緗桃近始分異種如分赤水洞餘花欲贈紫陽君好憑淸韻餘酣後瓊笛來從上聞

一路寒香源水濱種梅疑是種桃人感時舊雨憐今雨迎臘看春倍當春若見拾遺頭更白如逢水部句逾新兩般標格還堪詠似爲甄妃賦洛神

○綠萼梅和韻八首

花信迎寒陰復晴梅中僊品鬭孤淸曙光不共繁星落晦夕俄驚片月明苔暎綠珩難辧色佩搖蒼水不聞聲秪應金穀理香處喚取芳魂種始成

不辭倡和汝同予風過瑤華自穆如的皪瑯玕相掩暎靑蔥玉樹共扶疏未妨俗駕來唐突巳遣淸標爲破除一種幽芳誰得似昔人何事詠林於

妸娜枝枝水上橫回颷淰淰素波生字題琬琰名非重色較苕華體更輕深漾池光全澹蕩淺含煙景半分明似聞曾過羊權宅不道仙家未遣情

累累結綠是胚胎露蕋煙梢歷亂開淸韻眞宜卻月觀髙標寧假避風臺看殘客路仍千里醉藉香茵又一回剪刻欲妝金母勝西池靑鳥不曾來

一林如霰傍山扉照夜猶疑爛九微跗密不教千葉亂枝空漸與四花飛綠毛麼鳳長難見翠羽珍禽靜自依獨立空階微雨後似分苔色上人衣

新波千尺碧沈竿戍削亭部瘦影欒卓女綺琴挑夜怨桃根羅韈渡江寒心依危瓣銷金粉蕋綴新枝串木難自嗅芳香銀燭下雪兒畱取鏡臺看

縹蔕都房獨出羣水香銀浦度流云淸如半月泉頭見綠似慈恩寺裏分但得一枝消俗韻不須千樹比封君含毫欲廣前人譜要使風標異域聞

縠紋浮動曲池濱簾下霏霏暎玉人自弄明珠長不夜無煩彩勝剪宜春塵消明鏡煙鬟綠香泛崇光翠黛新莫道碧牕難覓影更教纖月爲傳神

○送劉長孫都閫之官南昌並簡諸宗侯匡山社諸君子五首

勛名四十早登壇七萃椎牛動地歡垂橐千金消結客聚糧三月始之官淸江雨暎樓船直朱夏霜淩劍旆寒君到龍沙應北望髙皇遺碣在巑岏

鎭南鹵簿指南州庸蜀荊巫總上游全楚先聲飛片檄淸時儒將委輕裘二峯秀色如相待五月寒江正穩流定見綠林消寇盜苻萑舟檝未須憂

淸霜紫電淬神鋒將略軍聲遠折衝肘後黃金懸一鵲鬥間靈气辧雙龍水犀行見收魚海天馬無煩試蟻封廬嶽屏風飛夢數因君倘得臥雲松

洪都形勝控沅湘淸興猶疑在武昌濤撼章江喧櫪馬月生滕閣據胡牀風華羊杜方驂乘詞賦應劉並雁行試問南州諸帝子虯髯誰似汝陽王

十年苦憶匡山社實有新詩海內聞此日湖山誰是主異時賓客總如雲無書莫問洪喬渚有酒須澆孺子墳振旅定看僚佐集座中試覓孟參軍

○王季中社兄構泠吹樓成以詩見示予同邵少文過集奉和二首

子晉賓仙有吹臺君樓遙對吹臺開月明似聽鸞笙度云白猶疑鶴馭來源水桃花忘晉魏輞川勝事屬王裴芙蓉池上尊長滿絕勝金莖露一杯

臨池一曲縵郎回萬柄芙蓉鏡裏開遠近涵淸開洞壑髙低鑿翠綴亭臺花間詞組新詩就松下涼風急管催罰酒未辭金穀數主人不畏玉山頹

○題姚君長太學云來亭

飛霞洞口生紫氛日夕中峯來白雲忽暎空波自舒捲更與爽气相絪縕玉壺自挹云表露瓊笙欲下雲中君我來試著謝公屐坐令池艸回淸芬【亭在飛霞洞口謝客池上】

○聽濤亭

君家長松幾千尺落落獨立亭之臯古根入地飽靈液赤虯捲海吹蒼濤﹖鶴忽至明月墮靑天不動涼云髙我來亭下枕石臥欲向夢中尋二陶【陶淵明撫松盤桓陶通明聽松爲樂二公深於知松者故云】

○送幻由上人歸天臺壽其師幽溪和尙

幽溪嗣法浚靈源華頂東南一柱尊汝與人天添眼目世傳臺嶽盛兒孫莫論俗諦非眞諦能報師恩卽佛恩持得瓣香歸獻壽拈花一笑巳忘言

○送劉逢祥小侯之南昌省覲並簡沈孺休

予侯豪儁孰如君歕玉神駒迥出羣歷齒轉令慚孺仲英年況復等終軍故鄕爲客過黃菊異地寧親望白雲莫倚賦成無與和座中今有沈休文

○長至日送施云翼廣文遷國博北上三首

關西名地起三鱣鳳詔銜來云漢邊氈色暖浮南至日賦聲新動北徵篇馬前月落桑幹迥掌上云生碣石懸到日定知簪旆集建章新柳入韶年

五云多處是神臯六館開時集譽髦壁水芹香燻曉佩圜橋槐色上春袍西淸花綴鵷行入左个云扶雉尾元會人親講幄甘泉雄藻待抽毫﹖

橫經日在翠微間鹿洞花深講席閒誰謂龍門偏屼峍時容褐父剩追攀文噓餘燼朱光復詩采流風正始還懸想石渠燈火夜可忘聽雨憶中山【公署適當中山之麓】

○客昆陽辱郭明府攜尊過眞武宮見邀詩以奉謝時予復有黃公洞之遊

橫陽一水接東甌河潤重逢郭細侯雙鳳水泥來日下九凰山色滿城頭仙壇月落尊仍滿帝畤云寒榻尙畱欲向黃公探舊迹可能興盡剡溪舟

○九山梅隱捲題贈虞梅亭徵君

美人手種寒梅樹一徑浮香入艸亭殘雪融光煙漠漠素波寫影月泠泠客來庾嶺詩初就鶴返孤山夢欲醒飛盡玉鱗春寂寂隔籬閒數九峯靑

○答張叔麟丈見寄韻

渚東東畔數峯斜一曲天藏四五家日落煙霏浮磵竹月生云石動江花衡門無客歌今雨春甕經時醞晚霞試詠四愁愁更劇美人何處把瑤華

汲古堂集卷之十八

●汲古堂集卷之十九

東甌何白無咎著

五言排律體

◆五言排律體

五遊捲爲葉元博賦

孤嶼觀塔燈同王永叔作

送秀上人還吳二首

寄鹿田山中隱者吳孺子

龍君禦知白亝新成同用新字

同龍君禦使君集華蓋山得班字

拾翠

淨樂宮

玉虛宮

八月十三夜同諸子集髙行之將軍署中分得蓉字

同丁將軍集陳光祿西園送薛君瑜還四明十五韻

自冶城渡江至江浦

陳石夜行遇雨

巢縣阻雨寄宿牛山道院晚眺焦湖因憶故山艸堂三十二韻

卜居東渚簡王贊夫項季輿樂洲上人

贈鄭雲巖次公

明聖湖寄懷李雲中太史五十韻

謁橋陵黃帝葬衣冠處

七夕鄭中丞張燕淸寧臺命侍史度曲校射作

九日壽觀察五嶷常公五十韻

從王昭行乞夾竹桃

父書齋詩爲余節侯賦節侯觀詧余徳甫少子也

逃暑涼月灣竹下寄季輿

陳行之書齋成扁曰黃雪拈唐人於武陵桂花語也漫賦一律

再賦

予抱病渚浦山中秋日辱南昌張曼胥文學同張太衡太守過訪時曼倩出其同裏鄧太素余節侯所寄書太素節侯皆予舊好也次日曼胥將發歸棹江上寄贈長律步韻四首並簡太衡先生及寄鄧餘二君

簡太衡先生並再送曼胥江上

寄鄧太素孝廉

寄余節侯因及其先觀察徳父先生時節侯書來知太夫人捐館捨

王大參瞻明公祖入賀萬壽公適值初度辰賦贈三十四韻

題王季蕃百花帳同王季中吳翁晉分得華字

題季中百花帳同翁晉用窺字

百花紙帳同翁晉季中用題字

題張叔相芙蓉帳

歲在壬寅予久客江陰鄒彥吉大參寓書見邀累千餘言多所延獎復承畫扇大集之惠時迫歲暮趣歸不及艤舟梁溪奉謁有負虛竚至意賦寄三十二韻

○五遊捲爲葉元博賦

寥寥禽尙後誰復躡﹖蹤將子探恆嶽仍聞訪岱宗嵩髙回日月太華削芙蓉南望朱陵館前當紫蓋峯有無攀漢栢曾否撫秦松日出先瞻頂云生遠蕩胸百靈尊秩典列聖紀登封寶籙藏金檢珠邱瘞壁琮浮沈前代迹寂寞上方鐘宿莽千秋碣仙人九節筇天遊無不可神秀剩堪供巨勝蕡﹖實昌陽冒紫茸酒﹖﹖斗瓊液釀藥倩石泉舂鳳吹時能逐鸞驂冀可逢元君霞作佩毛女雪爲容木客馴文豹芝童跨白龍因之辭濁世兼以散﹖悰小別仍千﹖﹖冥搜信幾重逍遙鵬謝鷃引領蟨憐蛩婚嫁無須待吾將曳屩從

○孤嶼觀塔燈同王永叔作

九微懸四照天半湧浮圖寶樹重重綴銅荷面面殊霞輪排鴈翼煙网錯鮫珠斜漢相經緯泠風動有無髻光千佛現陰火萬靈趨絕頂驚棲鶻圓沙起宿鳧西來傳慧焰東出避陽烏信是丹邱地無愁淸夜䢐

○送秀上人還吳二首

上人曩從補洛伽航海至永嘉結廬僊巖山中凡二載玆將取道白嶽入吳賦此贈別

憶昔向東嘉來從小白花香巖瞻寶地桂嶺閟春華法鴈初銜菓驅烏正聚沙巢居通洞壑覺苑覆袈裟夕靄褰丹幔朝嵐网碧紗觀心談四諦問法演三車不住寧論去浮杯卽泛槎知君登嶽頂應望海門霞一自攜瓢笠﹖參迹每同人天方建艸僧臘再鉆楓山水雲門約風煙鳥路通寒輝南磵雪靈籟北巖風鹿苑經行處龍湫晏坐中霜鍾來桂殿宵梵出花宮上日思芳艸先秋逐斷蓬慧心惟忍辱覺路未論窮借問靈樹何年更向東

○寄鹿田山中隱者吳孺子

獨立苦無骨饑來猶傍人憐君辭濁世削迹甘淸貧一臥動三月萬山無四鄰譚經僧褁飯乞飲樵遺薪空腸貯玉屑矢口皆天眞嚴瀨日在望髙風殊未湮相思不可見寂寞煙蘿春

○龍君禦知白亝新成同用新字

閉關玆得地寂寞據梧身嗒爾同蒙叟因之守谷神時交冥漠際上與太初鄰隱每兼仙吏閒堪署道民一塵非有障八表曠無垠苔蘚惟行雀蒿蓬堪沒人臥遊剡水雪夢到武陵春或有鄰同病牀頭漉酒新

○同龍君禦使君集華蓋山得班字

海門趨萬壑江郭負羣山何處堪舒嘯東臯此共攀鹿園藏佛界蟻垤俯人寰階樹占僧臘巖花破客顏社依開士淨身傍宰官閒爾狎煙霞長予其伯仲間風塵寧汨沒天地付冥頑且進鸕鶿杓行歌雉子班坐攜明月往得似禦風還

○拾翠

方春杜蘅艸緣生漢水濱初日照靑渚霏煙浮綠塵弄檝邀遊女當歌和榜人冉冉衣香雜牂牂露葉新風前如有思天末渺何因道遠詎能寄芳馨懷所親

○淨樂宮

淨樂鴻荒國猶傳此降神應時扶日月弼教協天人帝徳昭靈貺皇居象紫宸駿奔駢海宇鴻構半城闉【宮宏麗軒敞幾割均城之半】禪主尊宗長明禋勑內臣兩宮窮土木少府出金銀末法維儒術顓蒙感勝因聖朝資治理撫化禦齊民

○玉虛宮

宸居開北極泰畤麗中天籙著鴻苞後符開象帝先神謨侔水徳睿語煥瑯編日月虹梁近雲霞藻井鮮穹窿規太紫肹蠁表重﹖樹偃嵩陽栢峯欺華嶽蓮平臨佳气繞低拂綘河懸石髓眞人洞銅池聖水泉蛟龍盤賜額鸞鶴下祥煙獨有波臣幸頻瞻玉几前

○八月十三夜同諸子集髙行之將軍署中分得蓉字

金素駈南極煙銷萬島烽星辰牛分野襟帶漢提封福祜關名將風謠洽老農柳營虛客席蘭錡盛軍容豪爽桓宣武疏狂阮嗣宗歌頻徵苟藥秋及采芙蓉髙纛迎靑女奇書授赤松賜鹽形作虎函劍气成龍履舄平臺月笙歌甲夜鍾河低橫海樹云動隔江峯粵國三千里秦關百二重猶聞纏殺气未可頌時雍

○同丁將軍集陳光祿西園送薛君瑜還四明十五韻

藐爾姑仙貌知從雪竇來星槎占斗口霞气接天臺綠嶂康公屐淸秋張翰杯護軍開供帳光祿舊池臺南戒淹髙躅西園引上才新聲傳玉樹碧海浴珠胎棐幾林間靜琴牀鏡裏開風郎全暎柳水榭半含苔云影窺題練湖光漾醱醅越姬調白薴周史弄靑梅別思﹖﹖羽﹖貝﹖三疊深情寄七哀佩纕捐寶璐箏柱促玫瑰殘漏良宵短微霜物候催坐攜濠上興更棹剡中回後夜看明月思君隔大雷

○自冶城渡江至江浦

中流時引矚樓閣半煙霄水直看城近洲濚覺路遙柳塘疏暎雨荻港細生潮望曉遊情雜逢秋旅思搖煙腥漁子艇風蕩榜人謠回首夢京邑秦淮明月橋

○陳石夜行遇雨

夕靄沈秋渡雲橫遠樹齊石危妨故道沙軟逐新蹊斷枿疑人僕寒禽作鬼啼艸長風肅肅苔滑雨淒淒塘皛前徵誤林昏後望迷時平關法弛煙火近淮西

○巢縣阻雨寄宿牛山道院晚眺焦湖因憶故山艸堂三十二韻

北渡羈離客憑髙一望鄕湖昏波渺渺沙白野荒荒旅鬢先秋短窮愁入夜長僕夫憐老瘦我馬日﹖黃野水迷官渡秋陰帶女墻林空喧聚雀風急過啼鶬寂寂行菭徑棲棲寄藥房足寒欺葛屨地濕徙繩牀近市無兼味何人饋五漿流離嗟泛梗修阻嘆迷陽雨伯憑誰訟天心未可量崩云低拂地飛澑潰侵塘秪益孤生感潛銷百煉剛乾坤成偪仄形勢轉蒼皇阮籍求名酒蒙莊貸宿糧昔賢遊不廢時輩濫相當坐使猗蘭質翻同菉艸芳束薪曾未辧空谷更何傷薄俗浮沈定虛名寵辱妨髙門羅可設末路艾如張視肉看人面畱皮養豹章燕臺虛蹇產碣石久淒涼興或含飛動資寧藉頡頏幽期宜鹿性生事合漁梁轉覺時情異難除故態狂吾居甌海曲人擬陸渾莊峯翠沈菌閣松風沸艸堂友生閒命駕稚子戲牽裳綠醥傾家釀靑芹采澗香如臯聊翳雉博塞總亡羊達命機堪息尊生物可忘晚來歌此曲歸思滿滄浪

○卜居東渚簡王贊夫項季輿樂洲上人

郭外少塵鞅幽深得渚東眾山開列障曲澗隱盤虹百里三溪合千村一棹通卜鄰依地主折簡報山翁未論中人產先營半畝宮築欄分芍藥植柳間梧桐北嶺松千个東籬菊數叢入林同晉逸尙古詠豳風南畮殷農事西成計歲功春秋逢勝日舟楫命奚童社酒家家綠林花處處紅開尊期必醉覓句不求工居士憐宗測髙僧愛遠公精藍靑嶂裏疏磬白雲中佛日伊蒲共禪牀﹖﹖業被同未須辭俗諦元不礙眞空憶昔淹行李浮蹤類轉蓬自傷秦士賤每泣阮塗窮恥逐依人鳥辛忘習蓼虫以玆捐害馬嗒爾指飛鴻息影應無作觀心定黜聰難空文字障興至托詩筒

○贈鄭雲巖次公

索居非玩世抱膝思泠然自探環中妙言從象外傳放神思八極參易契重﹖天老靈蘭祕桐君采藥編題評更月旦雄辧離言筌靑白嗣宗傲蒼黃墨子憐門當通徳裏座擁廣文氈明發嚴陵瀨懷君月乍弓﹖﹖

○明聖湖寄懷李雲中太史五十韻

予自丙申歲訪太史於雲杜太史偕予至武昌爲別今且歷九稔矣巳亥太史起家蜀參知尋遷兩浙廉訪使數以書招予胥會湖上以病不果甲辰春於役楡林低佪六橋三竺間感今追昔爰寄斯章

惜別武昌城江頭古驛亭垂堤千樹柳屈指九回靑夫子仍三仕風塵笑獨醒撫時頻歲月懷舊慨晨星憶昨來魚復乘春下鷺軿薙荼申約法祝网示祥刑響答鐘承簴棼迎刃發硎瑞圖曾覽鳳惇史不書螟雉雊過閒砌花飛點諍庭隱囊消雨局臥閣語風鈴詞客多陪乘談鋒瀉建瓴桂尊分上若茶具試中泠關吏傳金鑰廚人洗玉缾湖波憑岸幘星漢坐揚舲西子開妝鏡南山兀翠屏物情銷骯髒今古寄沈冥白傅當時迹蘇公異代銘昔賢嘆畱滯太史感飄零要路爭先達扶搖困北溟文章憎造物名地半朝廷章甫空資越宮蛾巧妬邢艸﹖嘲寂寞粉黛吒娉婷別恨迷沅竹恆饑想楚萍臯珠詒鄭甫錦瑟怨湘靈江晚淸楓冷洲寒白芷馨金支搖妸娜寶佩動晶熒擊汰沿回渚登薠眺遠汀行歌聊自賞張樂好誰聽念我惇疇昔論文許弱齡吾伊頻擊節爾汝到忘形陽燧分纖艾洪音起寸莛偫儲資奧博涵滀尙淵渟韶頀生兆﹖鼓鼓彜尊出土鉶緣情標月露用壯走風霆興至駈羣象書成下六丁稍知迷借筏終媿濁如涇考室依窮岫爲園傍近埛下車諮隱約飛札慰伶俜懸榻招徐稚揮金怪管寧養痾支鶴骨匡坐學熊經花雨沾行藥松風和斸苓煙裝期屢失篷戶晝常扃野色便鷗性溪光洗鵠翎許身寧爲母辭使不因伶望斗神俱邁看云思每停朅來三竺路巳變五秋螢指侫思靈艸流年數落蓂行藏應巳定無事卜篿筳

○謁橋陵【黃帝葬衣冠處】

帝鴻龍馭遠冠劍閟珠邱一壑盤蒼檜千林舞赤虯山疑宸扆立水抱渚虹流眞气鹹陽歇金天華嶽愁仙臺曾駐蹕【前有漢武帝祁仙臺】輦路想鳴騶漢殿銅駝泣秦陵石馬秋翠潙寒彌彌朱鳥日悠悠襄野寧迷轍華胥豈夢遊鳥號應未墮寶鼎尙堪求誤殺嬴劉氏褰裳望十洲

○七夕鄭中丞張燕淸寧臺命侍史度曲校射作

鵲橋當此夕鴈塞感先秋坐見雙星渡仍嗟萬里遊鄕心關尺素閨夢泣刀頭開府張淸宴登臺散旅愁丸封雄鎭謐河八大荒流檻外龍沙近雲中雉堞浮倦飛悲越鳥八破合伊州小史停歌扇分曹﹖﹖虎射侯烏號拈白羽猿臂帣靑韝後隊頻看的先鳴巳報籌工應誇貫虱巧剩乞牽牛﹖﹖瓜菓期難負杯盤晚更畱月生河練澹川暝夕霞收古木林堂靜疏花水榭幽離聲流戌柝歸思揚風斿故國穿鍼婦含情正倚樓

○九日壽觀察五嶷常公五十韻

公楚人也三宰劇邑以文選左遷武林別駕晉南北部郎尋備兵溫處

江漢分南紀衡嵾倚上游地詹鶉火次天擁嶽蓮秋勝槪雄圖在禎符眞气浮楚材掄杞梓荊寶耀琳球夫子當英妙聲華邁等儔玉書抽宛委螺刻辧岣嶁掞日捎朱鳳搏飆控赤虯彯纓傾上國遡閥表南州【公先爲江右人】許與無雙士風期第一流令推三仕最才練九徵優琴靜魚懸壁花深鶴在舟掌銓歸藻鏡補衮答徽猷吏部稱江湛人倫得馬周覽輝俱鸑鷟索駿必驊驑巳緩宵衣顧仍爲晝錦遊和歌從郢裏挹袂狎浮邱道祕窺﹖牝【公好黃老家言】機閒下白鷗滄浪孺子曲雲月庾公樓靜核環中妙神探象外幽豈能忘魏闕終自睠靈修美譽題輿起深情佐郡畱湖山惇夙好洞壑待冥搜車過聞輿頌船回送棹謳江聲生枕簟峯翠濕衣篝南署還淹驥淸曹典爽鳩湯仁恢祝网秦法汰窮鉤佳气來鍾阜晴波繞禦溝捲簾黃鳥至拄笏白雲悠謝眺才何忝邱遲句並遒大鈞驅渾噩正始謝雕鎪秉憲分朱雀觀兵引綘騶星文當處士【處州以上當少微之分】鹵簿駐東甌形勝開雄鎭提封綰列侯孔明聊羽扇叔子但輕裘自得安邊略無須借箸籌金天嚴令肅霜海瘴氛收巳鼓三軍气仍攄萬姓憂齋心躬露禱甘澍溢靈湫秋禡期銷甲春農競舉耰帝恩寬井稅我稼滿甌窶賤子悲窮鳥中林自飯牛巖棲便石隱野獲乏嘉謀物色能相假煙波得自由采蘭頻悵望行藥且夷猷感激時將晚遲回歲欲周國人逢燕喜鼓吏廁岑牟壽域當三象滄溟近十洲萸囊雜寶佩菊醞薦璚羞紫府曾書籙丹砂不待求幸因重九節願奉萬年酬

○從王昭行乞夾竹桃

縹竹自多名緗桃復有情花葉元殊本根株若並生綠疑湘水影紅誤綏山英抱節含冬翠敷華當夏榮蕭蕭媚錦石灼灼暎雕楹落去難期實聞來稍辧聲孤妍無定賞雙美總宜並分得瑤臺畔林扉雨正晴

○父書齋詩爲余節侯賦節侯觀詧余徳甫少子也

觀察當時傑巋然起豫章才應名世出運際中興昌气類關飛動嚶鳴藉頡頏提王依鳳舉攀李媵龍驤下雉分牛耳淸苕接雁行齊聲流儁賞合奏發髙倡意象含蕭爽風騷與激昂樝梨同適口琴瑟或更張荊壁人人玉旃木處處香諑謠成貝錦歧路轉羊腸簪紱辭閩海田廬在武陽百城聊睥睨萬卷自洸洋之子才何忝遺編業未荒童烏與﹖艸子駿述縑緗幾食神仙字頻分太乙光世家仍舄奕友道日淒涼送汝思前烈題詩寄艸堂匡山云白處應護舊藜牀

○逃暑涼月灣竹下寄季輿

積雨愁卑濕初晴困鬱蒸百年何脆促畏日故憑陵喜有東陂竹陰連北澗藤科頭臨水石當午坐壺冰適似忘機鳥淸於結夏僧誰能禁盤礡自不厭髟﹖雨鬙艸色涼堪藉松根曲可憑稻畦煙疊疊波日錦層層翠洞元無鑰云樞不用繩酒缶﹖當時指點肱枕暫瞢騰理遣嗒無偶書拋懶更增委緣情不染觀物靜堪徵蟬嘒寧分樹蚍行若辧塍鯈藏窺立鷺鳧沒避遊鷹牛屋兒編筁漁舲婦結罾舞雩風自至舒嘯谷頻﹖﹖言冉冉重林暝微微片月升幸能辭俗駕恨不共良朋

○陳行之書齋成扁曰黃雪拈唐人於武陵桂花語也漫賦一律

繞檐雙桂樹唫思屬涼宵影濕香霏雪林淸月應潮芝童分餌實嬴女伴吹簫露積菭錢厚云蒸石竇饒澗芳燻野佩仙酒醞山瓢近市稱通隱抽辭續反招圖經臥遊徧日月著書遙雅似前屓癖齋名一字蕭

○再賦

晴雪沁輕黃輕黃復有香更教淸夜月相與作秋光歷歷星楡影團團翠蓋涼夫君白雲尼上客素琴張掌泛仙人露壺檠帝女漿花叢金作粟藥杵玉爲霜愛此冬榮質偏宜晚節芳淸輝自可駐淸夢耿難忘相憶冰壺裏伊人水一方【行之所居裏名冰壺坊】

○予抱病渚浦山中秋日辱南昌張曼胥文學同張太衡太守過訪時曼倩出其同裏鄧太素余節侯所寄書太素節侯皆予舊好也次日曼胥將發歸棹江上寄贈長律步韻四首並簡太衡先生及寄鄧餘二君

聖世無遺逸畸人自海隅樗難邀匠石粟易飽侏儒溪迥流漁唱崖虛應鳥呼疏泉便飲鹿移樹待巢烏招隱援靑桂逢君到綠蕪花津沿棹遠莎路入林紆亡簡諳三篋淸襟蕩五湖晤言延野趣披豁對狂夫牛斗只龍气屏風九疊圖綴篇含月露吹籟出笙竽鳧悅因求藻蜩飛不離楡山家虛剝棗地主剩行廚【是日張太守攜具舟中】石鼎浮新茗繩牀倚碧梧日移文杏閣篆燼博山鑪發論傾枚叟衡機失鄭巫指撝神轉王激賞病先蘇念爾淹行役因人傍畏途朱糸﹖﹖誰可奏淸徵調逾孤捨館人爭席關門吏索符風波一相失去住兩踟躕耐可醒爲別惟堪醉似愚歸舟相憶處江雨正鳴蘆

○簡太衡先生並再送曼胥江上

山繞溪三折居偏地一隅尙﹖思準易垂白笑爲儒市近鮮堪擊年丰酒可呼忽停上客駕似愛丈人鳥白板扉初辟黃花徑欲蕪曲池明鏡展沓嶂翠屏紆梅尉尋芳嶼知章乞鑑湖鵝羣狎道士奕趣逐樵夫適意鸕鶿杓閒情蛺蝶圖制偏宜楚服技不濫齊竽郢水千頭橘柴桑幾榼楡吾憐酒泉守生願步兵廚幽討傾芝桂冥心對竹梧涼陰流棐幾迷疊潤燻鑪調笑通齊物揶揄類舞巫窮搜盡金石傍采及蘐蘇明發念遊子天寒滯遠途風髙帆影直波迥月輪孤今古才何忝江山迹每符登臨同感慨離別重踟躕曼士元宜曼愚公一任愚尺書如可寄好附雁銜蘆

○寄鄧太素孝廉

歲月旋雙轂山川限一隅燕臺虛奏牘秦俗賤爲儒夙昔時相索梟盧夜每呼朋來喧櫪馬酒盡起城烏寂寞新知散淒涼舊業蕪洪厓頻引領蠡水更瀠紆詞賦憐之子煙濤劃太湖薦應稱一鶚雄足廢千夫天路淹神驥風雲屈壯圖主家羞度曲裏耳好聞竽月琢團團壁星垂歷歷楡洞庭元帝樂禁臠必天廚余病同衰柳窮愁據槁梧委形隨大化渾物任洪鑪君予方遭瘧家人屢事巫淳於功乍奏趙鞅夢初蘇送客兼懷友飛霜巳載途尺書行可達交誼未應孤聞道仍髙臥何時乞左待庭槐傷老大江樹動踟躕幸際休明治寧爲有道愚漫令秋後鬢霜色暎寒蘆

○寄余節侯因及其先觀察徳父先生時節侯書來知太夫人捐館捨

長憶論文地精藍定水隅詞壇今宿將經術古通儒懸簴還憑扣因風或待呼而翁推繡虎令子卽童烏﹖艸終歸朴淸裁劇剪蕪一泓初噴薄九派轉盤紆觀察當中歲扁舟返蠡湖聲名齊七子耕鑿混余夫玉笥藏眞笈瑯函祕綠圖東林期入杜南郭笑工竿課子編蒲柳呼兒種櫸楡杜蘅燻雜佩藜藿厭中廚馬鬣俄森檟鵷雛巳占梧五英融大冶七返躍丹鑪世業東西漢神僵大小巫梅花三歲別桂魄幾回蘇念我憐同調違時本異途寄書悲失母枕塊藐稱孤中壘分藜火常山探寶符支牀過哀毀行路爲踟躕原憲應非病髙柴豈是愚平原行赴弔定不問葫蘆

○王大參瞻明公祖入賀萬壽公適值初度辰賦贈三十四韻

靈气蟠三秀公才暎七閩赤霄瞻鳳鳥紫電掣騏驎釋褐分符竹司刑向海垠霞標看气色華頂競嶙峋明允交輿頌平反廓帝仁徵書推柱史抗疏動朝紳擊每矜髙隼批寧避逆鱗讜言何激切體國更忱恂白簡霜臺出靑齊憲節巡薦賢先卽墨弭盜並陳遵洙泗源仍浚弓﹖﹖歌俗再淳滇云迎擁蓋洱水待行春徳意宣荒徼皇風鬯遠人百蠻山繞蜀六詔樹浮秦化洽黔巫格時淸爨僰馴長卿飛羽檄諸葛岸綸巾巳奏文翁績何論長孺薪旌旄移淛土父老拜車塵洞壑褰帷慣閭閻問俗頻喜逢褒異典重覩憲章新憶昨遷甌栝經時借拊循艅艎聯澤國樓櫓接江津睥睨扶桑近風煙島蜑鄰簡兵俱匕萃彀弩必千鈞化國初含哺春臺若飲醇升平元有象訓練不無神壽域開南極嵩呼覲北辰賓筵方秩秩徒禦復駪駪金鑑千秋籙丹心一个臣神臯云五色聖世日重輪湛露分僊掌恩波出禁宸對揚驚寵命褒美溢溫綸﹖酎天廚燕朱提內帑珍載﹖﹖羽﹖貝﹖新甫栢並祝漆園椿

○題王季蕃百花帳同王季中吳翁晉分得華字

冰練開毫素千枝暎九華嚲非含露重嬌似受風斜微月明殘雪淩晨駐落霞錦衾繁紫爛角枕亂紅遮春色侔金穀風流異石家彩分飛鳳縷綘奪守宮紗夜夜江南夢朝朝杜曲花

○題季中百花帳同翁晉用窺字

不分輕帷裏千花競吐姿霞綃生錦浪云葉蕩華颸豈藉靑陽令非關湛露私曙鶯嬌欲下風蝶罥仍疑翠黛愁蘐艸紅裠妒藕絲莫教桃葉至鸚鵡向簾窺

○百花紙帳同翁晉季中用題字

繪事工霜繭春風萬萼齊蕧牀畱夕照羅幌宿晴霓暎閣卿云濕交囪紫霧低芝臺分碧火寶籙啟靑泥夢幾同宵鶴魂先警曙雞深沈愁裏見爛熳醉中迷莫自悲搖落詩成取次題

○題張叔相芙蓉帳

羅幬暎綺牀萬萼爛齊光木末疑堪擷瓊枝思不忘葳甤交菀蒻旖旎照都房蜀國虛裁錦湘臯憶采芳檀心融蜨粉縹蒂漬鴉黃蓮漏秋初永蘭膏夜未央涉江曾寄遠出水近疑香漢月流仙掌江珠結佩纕九華寒不禦百子夕空張卓女分星靨秦宮睨露籹鴛衾同所願在上拒風霜

○歲在壬寅予久客江陰鄒彥吉大參寓書見邀累千餘言多所延獎復承畫扇大集之惠時迫歲暮趣歸不及艤舟梁溪奉謁有負虛竚至意賦寄三十二韻

憶昔澄江上經時旅食淹題書勞賞激降分劇撝謙喆匠靈心浚風人雅制兼畫圖摩詰妙戈法右軍銛把玩神先王行吟意未忺檄曾聞已疾句信可除痁夫子人倫儁卿云瑞世瞻閩江曾建隼淛水載褰幨造士懸金鑑提兵試玉鈐掄材俱竹箭薪槱盡楩柟寒谷春先洽殊方化巳漸文章驅海嶽弓﹖﹖誦起閭閻鵬運天池遠魚月畺殲澤國恬鴻儀方陸漸龍徳遂淵潛卜築山當戶幽深樹拂檐冥棲宜芰制蜚遁葉蓍占樓閣雲霞暎池臺水石添鏡分湖一曲峯擬華三尖花影春移榻桐陰午軸簾奇文搜洞壑異本祕緗縑蘗漬連牀帙牙標萬軸簽丹鉛饒著述物象具洪纖膏馥雞林乞醍醐鹿苑沾感時憂悄悄愛客賦厭厭予學龐公隱寧希仲子廉菹余晨露韭味剩水晶鹽宗炳依蓮社韓康事藥奩東臯聊命屐南畝或腰鎌望遠心難寄懷人酒獨拈春風搖碧艸秋水渺蒼薕許與應非漫過從定不嫌何時竹林下一笑捋公髯

汲古堂集卷之十九

●汲古堂集卷之二十

東甌何白無咎著

七言排律體

◆七言排律體

觀女劇

泛舟至髙坡訪林翼之林仲一兄弟因遊陶公洞赤水洞諸勝

冬夜偕季中過君禦知白齋同用南字

贈李本寧太史一百韻

題郝仲輿明府百花帳十韻

吳明卿先生攜仲子臯倩入吳弔王元美大司寇玆將西還下雉吳叔嘉集吳越詞客四十二人會餞於虎邱座中分韻分體贈別予分體得七言排律分韻得八齊

至金斗投贈劉海日明府二十五韻

利瓦伊城督護以皮林功晉秩一品奉贈二十六韻

壽中丞昆巖先生六十初度七言排律一百八韻

侍禦楊弱水公祖行部東甌招余胥會舟中寄謝三十三韻

○觀女劇

絲帳蓮燈爛九微雕云壁月故依依回翔鸞影秦王女離合神光洛水妃冠側霧鬟畱綽約墨殘星靨失容輝回風林葉紛交集變徵梁塵欲倒飛客盡桂尊歌旣醉主更瑤席賦無歸門前露白宮槐濕城上烏嗁曙漏稀

○泛舟至髙坡訪林翼之林仲一兄弟因遊陶公洞赤水洞諸勝

題書遠問白雲期弭棹江千候冕曦修竹數家開■﹝穴上叫下﹞窱晴沙一徑入逶迆閣憑樹杪遙看野泉繞松間細入池耕鑿衣冠饒古意渾淪眞率亦吾師風流兄弟同岑氏隈隩溪山入渼陂淺瀨低佪飛鷺鶩碧潭深黑動蛟螭春原曳杖林光映石壁題詩海月窺行踏落花嘶紫燕幾停垂柳聽黃鸝金庭徧歷仙人窟雪竇疑窺織女絲有客上方吹鐵篴奚奴隨地佩鴟夷山靈豈惜千秋閟陰洞眞探二酉遺十日襟期成汗漫中宵風雨對淒其贈君自掇金鵝蕋別去長懷玉樹枝明日停雲江上棹也應回首意遲遲

○冬夜偕季中過君禦知白齋同用南字

山齋返照逗晴嵐晻靄林光暝色涵目送歸鴻愁窅窅影隨孤鶴鬢毿毿貧交轉向窮年戀名理還從丙夜談人倚冰壺雙碧暎圖開雪竇萬峯含雕琴匣底閒流水寶籙牀頭亂玉函翦燭頻呼享﹖﹖露韭停觴屢爲破霜柑行歌艸澤吾差適作吏風塵爾不堪處陸直教深偃蹇服箱寧復較驂驔殺靑已擬龍門令知白還希柱下聃拙且循時同吹萬巧難調世類朝三行邊幽意扶桃竹醉裏雄心拂劍鐔同是乾坤皆帝澤肯將詞賦怨湘潭昔賢陳迹時興嘅於粵名山幾共探今古永嘉形勝地遷來不似瘴江南

○贈李本寧太史一百韻

時予入楚訪太史於郢上將有武當之遊並及之

王風蔓艸久荒蕪正始誰操兩漢觚豈乏頹波回砥柱公從元化運冥樞九河沙汰稱東魯【於鱗】萬象微茫【見大吳美】俎豆雍容歸下雉【明卿】﹖黃黼黻羨新都【伯玉】同林蘭蕙芳元合異本楩楠質每符流水拂弓﹖﹖寧攺聽奔霄歕玉更齊驅岱宗不讓羣峯伏渤澥由卑眾壑趨紋濯江霞開蜀錦胎含海月媚秦珠盛衰運每關王化雅頌誰云匪令圖大夏諧音陳帝所列星垂象麗天衢絳河機杼絲初織靑帝朝華綺乍敷垂露直疑僊掌滴垂輪仍倩矞云扶葳蕤練實傷朱鳳歷落晨星散白楡堂上楚妃元獨立漢臯神女一何姝采詩乍可徵閭巷作賦由來屬大夫指點迷津曾捨筏力排邪說類投巫藜難﹖﹖漢閣傳中壘艸綠湘潭弔左徒遮莫流言成積羽偶當歸興托思鱸閒依松菊開三徑醉狎煙波長五湖野佩菲菲搴薜荔釣竿裊裊拂珊瑚簪纓那復關人事邱壑兀知不負吾鄂渚樓中黃鶴馭畱侯山下赤松俱大堤煙月扶筇近南市枌楡辟館迂先徳尙存新甫栢永懷仍感舊臺烏淸陰帀地流文甃黛色參天發故株澤較種時柯轉茂淚滋攀處葉曾枯【太史先方伯公手植古栢猶存太史甃臺其下題曰甫栢徵詩海內諸名家紀其事】長懷牛耳隨鞭弭擬謁龍門式楷模巳分形骸同土木漫希姓氏出菇蘆違時偃仰窮櫩下散發行歌碧海隅橘以渡淮羞作枳蘭因束楚化爲芻聲華豈有稱鄕曲蹤迹猶慚混市屠佞佛六時參白法全生一壑養朱愚憑陵俠負千秋骨骯髒貧餘七尺軀寧有借交傳賦艸屢逢屬和競皇荂哀歌慷慨時將晚旅鬢刁騷歲欲䢐時見一班同管豹立窮五技似溪鼯瑤華曾答衡峯雁尺素初憑葉縣鳧延佇疏麻時載折浮沈遠道渺難踰踆踆奔走憐牛馬冉冉煙霜感蟪蛄招隱駕言依桂樹遠遊有事托桑弧三山曉色開殘夜萬里春光犯畏途好藉發蒙窺浩蕩豈辭重趼歷崎嶇經時雷雨增波浪上瀨帆檣輳舳艫菱曲忽驚聞楚調榜歌漸巳變吳歈天邊翠影看匡阜鏡裏新籹出小姑星過豫章分翼軫江回嶓冡合巴兪雪銷丙穴來王鮪花落黃陵聽鷓鴣云斷嶽蓮盤紫蓋雨殘湘竹帶蒼梧入門望近眞人气劇語心將國士輸恍發祕函窺蔡帳如忺珍臠入郇廚襄陽耆舊誰標的姑射神仙自雪膚此日風期詶夙契忘年禮數展交娛華陰成市依賓從棣萼連枝接友於雙壁乍聯看驥子五花欲就是龍駒芙蓉初日涵秋水磵壑淸冰暎玉壺燁燁謝庭皆寶樹翩翩丹穴盡鵷雛食魚無復彈孤鋏懸杖何煩具四銖優渥剩遺仁祖米過從寒解謝公襦侯芭忝竊傳奇字南郭將無誚濫竽尊挹璚波行縹酒匙翻云子飰雕胡樹連睥睨山疑墮幔捲星河月可呼客子如竹忘逆旅道流相對借屠廠﹖穌夜刪寶籙分芝火朝啟瑤編漱玉膄何艸悟來非藥樹是酥覺後盡醍醐淸泠乍吸神逾王法雨頻沾病欲蘇【時予抱痾寓匡煉師丹房】似向渾淪藏意匠不從牝牡得精麤談鋒﹖著羣言海經笥罙深眾說郛方外異書傳琬琰笈中古刻辧盤盂懷賢豈擬浮湘作董道將乘泛海桴丹壑尙虛天上詔淸時猶賁握中瑜絲綸近簡鰲扉儁撰結重開虎觀儒自是一時尊祕典更誰百代贊鴻謨名山副本藏司馬良史何人擅董狐斧衮不無嚴筆削憲章何以盛陳鋪宏裁業巳歸元老廣聽還應問八虞日月並懸胡鹵莽廟堂求舊廢諮諏【時內閣議修史將薦公後不果】亡余郢質斤難運絕後朱糸﹖﹖調轉孤濠上寂寥蒙叟嘆鄴中代謝子桓吁定知有賦悲鄰笛更識興懷嘅酒壚夫子同時猶及見羣公異代枉相須敢論後進堪傳缽差可前驅備執殳封菲未教遺下體範型爭擬躍洪鑪人歸藻鏡才方足品入雌黃世莫渝松柏不聞生■﹝山咅﹞嶁蓮花獨許出泥塗此鄕信美非吾土明徳難忘拂湛盧怨別撫時書荏苒懷歸望遠路縈紆夢驚巫女嗁猿峽愁結秦皇系馬蒲實以髙標深企羨兼之名嶽重踟躕登臺縱目神先邁隔水褰裳足屢濡帝集中天﹖畤聳星垂北斗眾峯殊金支綘節時明滅羽駕煙裝信有無石髓曾聞王烈采茅龍或遇子先呼陽厓萬仞桃皆碧陰澗千年艸盡朱仙篆雷書畱鳥豕金箱璇鑰守熊貙獻珠何代逢龍女守竈前身悟鶴奴閒掃天壇云晻曖靜窺黼帳錦模糊秩刊祀典儀尢重靈著圖經事豈誣擷秀終期同攬結臨歧且復立須臾玉函有待書成後預向淸都選一區

○題郝仲輿明府百花帳十韻

復帳流蘇四角懸冰紈丹粉故嫣然蓮枝並蒂標雙艷疏蕋孤英笑獨妍珍簟頳霞搖婀娜芝房初日照■﹝女便﹞娟圖開蛺蜨滕王障波浴鴛鴦濯錦川夜冷九華明綘雪朝融七寶透紅煙芳辰詎是因春駐淸影元難倩月傳气借鑪香迷艾蒳色分鐙暈﹖明英銅蓮合歡長得靑皇妬薦寢還教碧玉憐握裏彩毫頻結夢林間翠羽儗遊仙將無勾漏還丹日或是河陽試宰年

○吳明卿先生攜仲子臯倩入吳弔王元美大司寇玆將西還下雉吳叔嘉集吳越詞客四十二人會餞於虎邱座中分韻分體贈別予分體得七言排律分韻得八齊

中原七子建安齊郢雪長寒楚水西晞發陽阿王﹖大溟渤拂竿天外截虹霓漢江日湧春濤合衡嶽星垂海嶠低載向﹖夷探玉簡更從泰乙乞靑藜下窺赤縣遊無間上薄鴻蒙窅莫稽萬象微茫愁載筆百靈黯澹泣難﹖﹖犀遊僊自許呼黃鶴奉使曾聞祀碧雞佩裏陸離紛杜若握中光怪照懸黎北山嘉木稱文梓西極名駒是駃騠貞幹亭亭承露掌神猋獵獵迅霜蹏仲弓有子前爲禦太史詹星定聚奎眞气忽驚關令尹素車仍渡越來溪笛因夜咽山陽感蘭爲明煎楚客淒芳艸歸人千里棹斷雲垂老數行嗁洲寒弱水傷麟鳳劍冷髙柯瑩辟﹖鳥鵜無復重聞廣陵散可堪還聽白銅鞮一時騷雅含淒惻羣彥風期惜解攜片石淸壺聊俛仰上方飛觀共攀躋龍遊笠澤隨煙霧麈過香林趁鹿麛丹嶺桂輪初學扇碧櫩桐葉半含圭五金巳失荒邱虎七寶仍畱紫座猊詞客鴈行爭掞藻歌娃鱗次旋分題【時以歌姬春衫分韻】芙蓉繞郭晴嵐撲荔薜成帷濕翠迷巳覺玆遊身亦幻寧辭今夕醉如泥伊余南粵稱狂客抱甕中林學灌畦霞起芝田聊引滿雨來菌閣愜冥棲久諳黃獨時堪煮不信靑雲自可梯象外倘能傳密義白毫光裏施摩尼

○至金斗投贈劉海日明府二十五韻

城臨金斗切星辰地挾淸淝接廣津放浪尋君廬子國風流呼我謫僊人雲霄早視秋曹艸歲月仍淹漢署薪舊識爽鳩來鸑鷟昔聞神駿得騏驎九閽扣額名尢著三輔遺風俗載淳朗暎淸冰淮甸月暖回寒谷蜀山春諍庭漸覺爰書簡墨苑驚看麗藻新屈戌紫煙浮鵲尾槁梧淸徵動龍唇入懷赤壁來縣圃照握明珠出大秦猶記彤庭賦紅藥恥同枉渚怨靑蘋幕中坐嘯畱公孝方外襟期問許詢下士每迎縫掖屣跂予曾望後車塵白公堤畔遊同忝蘇小墳邊迹未湮拂柳驊驑行綠﹖﹖罽隔花鸚鵡唼紅巾幾經鳳歷移星紀一別龍章遂海濱啄飲眞同原澤雉浮沈難寄越江鱗贏糧悄悄泥塗遠躡屩遙遙客路貧訪戴予猷乘雪夜依劉王粲感蕭晨前綏出郭過逢數別館開尊■﹝忄尉﹞藉頻鳧是尙方親賜履鶴爲華表再來身旌陽道行功初滿勾漏靈砂事巳眞紫府姓名書寶笈平昌仙夢紀貞瑉嚴霜爽颯逢搖落遠道遲回媿隱淪地近西江淸可挹倘因餘潤及波臣

○利瓦伊城督護以皮林功晉秩一品奉贈二十六韻

銀州鐵嶺控遼陽仙李蟠根奕葉光一徳山河盟帶礪三朝茅土畫封疆渥窪歕玉俱龍種雲路同風起鴈行飛騎未須論衛霍承貂無復數金張地浮渤海﹖菟外天近勾陳紫極傍雄略世傳黃石祕儁聲夙負白眉良圜橋弱冠推經術上國時名溢縹緗【公少遊太學以寧夏之變膺薦提兵積勞至大帥】繩武未忘良冶業起家仍綰徹侯章卽看節鉞臨東夏巳見韜鈐靖朔方特進右軍分虎旅指撝列校屬龍驤風閒金柝宮門靜日下觚稜禁籞長獵獵羽旗開大赤桓桓壯士選中黃芳尊卜夜呼鸚鵡別館傳燈剪鳳凰分閫應知垂睿想剖符遙指向炎荒山通玉壘連三蜀水合珠江接五羊虹繞寶戈纏殺气星流蓮鍔動寒芒風軺罙入羅施國霜斧俄淸瘴癘鄕上賞早懸關內爵長纓獨系日南王先教種落沾皇化未遣騷人賦國殤銘柱立收交址績卻金寧問尉陀裝【公卻土酋饋遺數千緡中丞楊公以疏聞】車前鐃吹翻朱鷺徼外夷歌至白狼蠻女雕盤陳桂螙僰童碧盌送椰漿五溪春轉畬沙綠百粵烽消嶺樹蒼鼻飲熙熙知帝力刀耕處處紀農祥殊方貢篚通南服都護勛名勒太常玉帶蟒衣何舄奕金泥鸞檢自焜熿燭銀光暎鴉翎鈔宮錦淸分鳳寢香秦塞﹖﹖息戎曾拜命燕臺賜第日相望歡騰芹水軍容盛气壯楡關陣色揚白羽不傳靑海箭紫苔欲繡綠沈槍儒風雅愛羊開府石畫何如趙破羗芍藥新聲徵北裏葡萄美酒出西涼花間張宴應宜數堂上調絲且未央自笑曹邱非上客還同杜甫踞胡牀昔人炯戒因君獻宥座遺規幸不忘

○壽中丞昆巖先生六十初度七言排律一百八韻

鼎湖一柱表祁僊暘谷羣峯接洞天地以妙庭標棗館歷因軒後演瑤編神區建福扶貞運夫子儲精應斗躔鈇鉞驅馳三出塞河湟經略再籌邊乾坤垂盡秦關壯日月低分隴樹懸代馬長嘶蒲海雪邊烽不動玉門煙星周甲子逢初度堂敞寅賓簇舞筵樂奏燉煌歌纂纂篴吹阿嚲鼓鼘鼘長庚流耀朝南極壽域無津隘八埏蒼陸條風隨律轉崇臺藻井暎霞褰龍沙曲抱靑冥外嶽色髙盤紫气前涼沁金莖云表露香沾玉井華峯蓮花繁火樹宵三五【上元後三日爲公初度辰先期於淸寧臺稱觴爲壽】酒泛新丰斗十千盟儗岱宗刊若礪詩﹖﹖羽﹖貝﹖天保詠如川匡時石畫安危倚奕葉綸音寵錫駢身際兩朝名益著宦經三仕節逾全昔當穆廟臨軒日正是淸河入洛年牘上公車聲藉藉賦成羽獵思翩翩材標竹箭初收越價溢龍媒巳售燕通籍都官玆不忝【鄭谷嘗爲刑部郎】剖觚寬法更爲圜灰燃時按平獄律暖春調燥﹖﹖絲土﹖糸﹖﹖咨﹖﹖爾祥刑郎署重恭承典禮帝恩偏宗儀斟酌參中古郊祀寅淸格上元聖主薦禧祠泰畤侍臣待詔奏甘泉田生姓氏曾題柱江湛風華邁掌銓昭代人倫歸藻鑑中朝庶品藉陶甄明堂瓌器題瑚璉淸廟良工識梓楩噦噦鳳凰隨羽簉振振鵷鷺屬班聯於時東閣收私謁或就平津托附膻鸞軌從來由直道豨膏終不運方穿一麾問俗回閩海九曲尋源訪魏騫粵嶠靈邱資攬結無諸舊國待旬宣斑衣苦憶萊庭彩初服仍紉郢澤荃入道歲符都水監【陶宏景年三十六掛冠神武公亦以是年乞養】抽簪興似剡溪船承歡廿毳惟親供侍寢中裠每自湔蔣詡廑能開竹徑戴符未具買山錢尙餘邴祿堪享﹖﹖菽豈有佗裝屢擊鮮聳壑長松蟠翠蓋繞籬叢菊委金鈿平生秪剩王恭簟故物惟存子敬氈精舍別依雙樹苑窪尊間飲五云巓【公愚谷山房後爲五雲山有李陽冰窪尊遺迹古篆】探幽茗椀畱鶯語選勝巾車倩鹿牽水落石潭閒釣艇風生天籟答歌舟﹖﹖熊轓忽起東山臥鶴夢翻驚北牖眠遂向赤城持憲節早聞上谷戒戎旃銅焦行擊嚴遊徼尺籍頻稽汰濫員絕漠風塵屯蠮螉髙空燕雀避鷹鸇量移頃復遵河洛汪濊應知沛澗瀍中土褰帷回菜色南陽爲政示蒲鞭提兵遄指雕陰甸建隼俄停楡谷田﹖耎彰武軍聲飛白羽朔方俠少枕黃肩煙銷古戌花迎蓋陰合行營柳拂韀坐使折衝摧部落並宣威徳止戈鋌皇情特簡勛庸舊靑土欣瞻閫制專遼左旌旗殊未偃大東杼軸正蕭然常平難致鄰封糴昏墊微紓井稅蠲六郡賑饑捐月俸萬家就食待晨饘【時山東歲凶公煮粥賑饑活數百萬人不贍輒割月俸以佐復於沙中墾田數千頃】生徒講徳歸如市流寓同仁悉受廛盜散綠林齊解劍農占赤鹵事屯田縱逢蠅點光彌瑩何卹人言職罔愆鱸膾正思嚴瀨美蛾眉空妬楚宮妍老更遠道攀轅別參佐深愁命駕還髙韻豈宜嬰世綏衝襟差可離冥筌淸都■﹝穴上叫下﹞窱通璚闕愚谷谾豅類善捲掃軌避人忘俗諦閉關觀妙契眞詮素書業巳弢黃石密印應須證竺幹藜杖行吟風謖謖團焦暝坐息綿綿每攀古洞衣單絞便倚層崖結數椽絕頂鳴鐘飄梵唄叢霄飛絙載輕箯【公於仙榜巖半壁結超妙軒時以轆轤系筍輿汲而上】遠公投贈匡山偈白傅歸參淨社禪危傍鵲巢劖磴道深從虹澗引潺湲欲資舟楫須商佐爰卜熊羆起渭畋丰芑陪京元舊宅奉常淸秩蹔南遷精藍縱目饒休暇臥閣齋心愜靜便操動匣琴流楚雪墨翻棐幾瑩吳箋鑪添艾蒳浮筠榻架插牙簽照蕙櫋問字圜橋多掌故【時公攝國學】校文蕓閣費精研解頤自昔稱匡鼎疏注於今賴服虔幾夕剌閨傳翟道獨推開府鎭鄜延和親每陋前朝議戰欵兼收策敵權卽遣貳師搜內套更催飛將出祁連雙鵰漠漠邊云窅列騎駪駪漢壁堅甲帳佩刀裝大食髯奴腰帶刻於闐佽飛角勝時超距部曲捎生日獻豕﹖幵澌泮芹河晴浩渺泥融駝嶺碧蜿蜒客翻敕勒頻中聖境拓波羅徙右賢艸合獵場圍蹴踘槐交馳道競秋千廏兒監牧過毛仲侍史諧音類左馬﹖眞彩勝葳蕤連理艷蘭膏璀璨百枝燃丹靑早入麒麟畫徽烈行將琬琰鐫笑我邱樊甘瓠落因君夙昔共周旋晤言恆抉環中祕逖覽兼收物外緣澤霧無文非隱豹逢秋抱葉信寒蟬仙仙喜遇鴻蒙後嘿嘿疑探象帝先國士長懷知巳感雄心恥受眾人憐鳧舟往附鰲宮泛鵝蕊遙思雁宕搴劇語鄕音經歲洽旅遊桂魄幾回弓﹖﹖鴻裁舊巳傳通邑蠡測眞慚忝握鉛擢異羣珍羅祕藏鉤深纖繭出重淵錦寧待繪行行麗珠不煩規字字圓以爾陽春侔下裏亦如濁水暎淸漣幸叨藥籠終難棄雅愛蓍簪未忍捐亭榭公餘閒引矚壺觴燕喜醉還傳渠分龍井流波細池擁蛟冰觸浪漩繞膝芝蘭芬婀娜將雛鷲鷟舞蹁躚功成未許從松子道在何殊侶偓佺欲借靈椿持作頌試翻莊叟大鵬篇

○侍禦楊弱水公祖行部東甌招余胥會舟中寄謝三十三韻

朱陵赤館倚天開江漢沅湘劃地回分野正當川嶽會代興因見古今才載聞夫子關西起共識前身帝所來舄是仙鳧飛葉縣驄爲天馬下蘭臺炎方瘴已銷霜斧寒鎗春先動管灰剩有越裳通貢篚試從大鹵眺蓬萊蜃樓雲气浮千嶂鰲背濤聲蹙九垓蓋竹洞懸連雁蕩扶桑霞起暎天臺咸池浴日分華頂石壁題詩拂紫苔彩筆定看幹气象山靈曾爲護風雷更從遺老探陳迹每惜焦桐拾爨材慕義雅聞公子舊逃名敢鑿野人壞九峯鹵簿停遊矚孤嶼樓船倚﹖﹖廠屰﹖洄折節總能寬禮數倒衣何幸忝追陪昔賢市駿寧遺骨此日登龍豈暴顋似向鄂君歌擁楫眞從星漢接行杯寰中形勝歸標品篋裏篇章示翦裁賦弔孝娥鐫琬琰詞同幼婦燦瓊瑰【公按部全浙因覽會稽天臺雁宕諸勝出示弔曹娥詩及登石梁華頂觀海上出日諸石刻】式廬漸覺風還古表墓能維俗久頹揮手長憐霄漢隔題椷聊避物情猜名家時論推勛徳象緯平臨近鬥魁瑞鳥九苞元鳳彩神駒千里卽龍媒連枝譽望傾三嘏奕葉風華掩八裴自是聖朝攄遠略故煩計相宰多財編摩有論追鹽鐵毗倚何人和鼎梅獨揭寸丹輸北闕未忘純白續南陔及瓜始見功方奏授鉞行看轂再推好采民風扶羽翼直須公等樹頤頦願窺正始追中古漫效衰風寓七哀紫气望來頻引領綠蘿夢後失崔嵬【公曾訂綠蘿洞天之約】風塵荏苒音書斷歲序崢嶸日月催結韈第令廷尉重河山無藉益涓埃

汲古堂集卷之二十

●汲古堂集卷之二十一

東甌何白無咎著

五言絕句體

◆五言絕句體

答王恆叔先生四首

淸溪十詠爲王恆叔先生賦

城南酒壚觴陳行之

桃花曲六首

客有對鏡鑷白髮有感賦此以慰

不寐

有懷

翠羽詞四首爲小陸文學賦

鄭昆巖大中丞內署十一詠

秦淮閣夜同周叔宗賦四首

天門山

東陂晚霽

吳門別冒伯麟

○答王恆叔先生四首

客從赤城來貽我飛霞素長跽開玉函乾坤莽回互

龍宮吐海月的的天四垂下見泣珠人淚落如綆縻

平生一片心匣中三尺水千古縣陸離一日輸知己

孤嶼望赤城霞標若在眼臨風奏長謠弩力加飧飰

○淸溪十詠爲王恆叔先生賦

白龍溪

紫芝館

臥云坪

嘉樹臺

三星

忘歸石

流觴

夕陽徑

空濤谷

春云碓

△白龍溪

瀏瀏千尺波下瞰蛟龍宅明月吐貝宮萬穎光相射

△紫芝館

朱艸擢紫莖曄如卿雲嚲沃露鬭輪囷吹風搖妸娜

△臥云坪

白雲不出山去來滿巖戶昨夜春風顚吹作江天雨

△嘉樹臺

上枝拂靑雲下枝蓋綠水承陰弄流泉得似陵陽子

△三星

三石如突星濺濺響寒瀨悟身千載前重與題金薤

△忘歸石

放腳不知疲偶拂苔上石坐當上游山淸暉澹將夕

△流觴

承流泛輕斝洄波激鳴琴興嘅系巳往冥感徵在今

△夕陽徑

羲和獨弭節蒙汜散餘灼蔥蒨紫翠交偶與冥心約

△空濤谷

謖謖松風鳴白鷺翔復下儂似華陽君披襟愛陶寫

△春云碓

傾耳谷中音村舂亦淸聽偶逐流云來復與疏鍾應

○城南酒壚觴陳行之

落魄未虎嘯悲歌混狗屠風塵一相見拂劍黃公壚

○桃花曲六首

儂家住何處湖上桃千樹傍水齊作花儂舟從此去

女兒來折花折花呼阿爺日日待花發花時偏別家

回頭語阿母花似去年多阿爺昔栽桃一日三摩挲

昔謂行當歸不謂行復久一月無客來滿甕餘春酒

秖恨儂行早不緣花較犀含情掩羅幙一任春風吹

花吹風易飛蓁蓁葉初密計日待儂歸累累巳成實

○客有對鏡鑷白髮有感賦此以慰

老信知誰寄春愁與鏡傳同遊半黃土鑷白未須憐

○不寐

不隔他鄕夢無期夜夜歸近來愁少寐翻覺到家稀

○有懷

客思如淮水悠悠是个長東流無日夜憶爾共思鄕

○翠羽詞四首爲小陸文學賦

翠羽小家女含羞無禮儀寧知儂所憐翻在憨憨時

嬌憨復嬌憨動止過無賴揉碎合歡花剪斷合歡帶

今日工笑言明朝學籹洗時時過鏡臺回身自斜睨

以彼昔日憨持比今朝妍逐時好姿首不耐阿儂憐

○鄭昆巖大中丞內署十一詠

內院

緩帶軒

芝蘭室

鳴玉齋

雪竇

淸寧臺

雙樹橋

嘉樹坪

會心亭

斗壇

流花徑

△內院

偶現宰官身鏡機聊應物退食此委蛇長齋依繡佛

△緩帶軒

今人仍緩帶談笑走呼韓他日駝山石還同峴首看

△芝蘭室

金葩暎紫莖托根非有待異本不異林同心復同采

△鳴玉齋

空齋澹夕陰疏鐙照幽獨枕上生風泉淙淙漱寒王

△雪竇

欲探雪竇泉眞源窅何在七寶阿耨池一勺函香海

△淸寧臺

髙秋眺崇臺大漠黃雲開振衣一長嘯雄風萬里來

△雙樹橋

雙樹蔭平橋獨夜驚棲鳥不知片月來誤作關山曉

△嘉樹坪

文水何夭矯修修暎華林手弄綠玉麈泠風生素襟

△會心亭

孤亭一以眺落水連寒山乃知會心處不獨濠濮間

△斗壇

葡萄覆層壇采采釀名酒自乞步兵廚不博涼州守

△流花徑

五月花初放飛英點水濱玉關芳意晚翻憶故園春

○秦淮閣夜同周叔宗賦四首

快鶻自摩天駿馬不著鞭少解石城曲能取小姑憐

小姑住靑溪夜至靑溪宿不見蕩舟人樹底秦淮綠

鳳凰熺朱光承君長夜飲鴛鴦結兩頭繡作葳蕤枕

燭影蕩流波波光含蕙閣白露凝冰霜芳蘭委華薄

○天門山

山到天門斷江吞楚雨渾徵心窅無際暝色帶荒原

○東陂晚霽

半畝東陂竹流云涼翠通日落微雨歇濕螢耿幽叢

○吳門別冒伯麟

寸心忽千古愁來無一言昔人不可見長嘯下吳門

汲古堂集卷之二十一

●汲古堂集卷之二十二

東甌何白無咎著

七言絕句體

◆七言絕句體

同楊木父王昭粹邵少文集孤嶼分韻各賦九絕

鄧太素孝廉自廣陵攜妾過白門取道還豫章贈詩五首

南麂四首

題畫竹寄空上人

虎邱東林書壁

彩霞詞四首

莫愁湖逢程徳懋

剌艇東林竹下

池上晚酌

題林松嶼隱君壁

東湖偶憩

吳江舟中

淸江謠

無題

羅峯寺晚坐

蓮上人西房

蠟燭峯戲贈範義髻

飲紫霄宮郭煉師蜜酒作

夜宿天柱坐月山下是夕大風雨

天津橋坐月橋在嵾嶺萬峯中

武昌舟中口號

秦淮美人家賞牡丹送程仲權行邊

人日送鄔生還蜀

午就碧雲寺幻公禪房睡起戲簡趙中祕常吉

古意

南明寺夜對蜀僧觀寂

夜宿雪厓樓居五夜起觀海門殘月作

舟泊靈福

綠水曲

春夢詞爲開先賦

登明教寺臺舊名較弩臺曹孟徳閱武處

畱別逆旅主人靳六老

舟次桑溪待潮

夜就湖陽移桃李歸栽艸堂口號

山房木芙蓉盛開晚攜妻子張燈飲花下戲成四首

再過越來溪訪周隱君觀復

三訪周觀復

漢陽舟泊

水簾谷

鵝湖晚歸

白塔寺同超公待月

曲阿道中別李道人禮茅山

憶羅峯寺蓮上人

題仙都圖贈潘縉雲入計

舟中夢羅峯寺

閩詩人朱長文卜居廣陵四首

寄廣州別駕馮太衢

送諸三石之五云並簡鄭孟仁五首

王季中光祿玉介園紅白梅花盛開是夕主人懸燈數百枝花林中花下布席陳歌舞爲髙會紀勝八絕句

壽朱無逸四十

何事四首戲柬朱無逸無逸新有所歡

西湖戲爲陸君策孝簾贈侍姬

羅峯寺

別仲權

鶴林池上

遊楡塞江上臨發別社中諸子

和邵不朋孝廉寄遠韻七首

簡張東山大將軍

塞上

望嶽樓

孤山探馬

延安

偶見村兒放紙鳶戲成八絕

同楊木父集王昭粹池上

江陰發舟四首

橫春曉渡

送王夫贊應試北上並簡項休寧劉合淝時贊夫取道白嶽金斗

送蔡審理需次赴秦府

贈祿命家馬生

夜坐

同龍君禦行部雲間戲作時君禦左遷鹽判官

方船歌

赴弔鄭中丞送朱生還吳朱以善謳稱

巳酉春日酒中漫興四十四首

夜集王季中光祿宅賞夜合花花環列四座數百本燭下香气蓬勃殊快人意醉後和季中五首

長幹客捨送黎孝廉入楚後夜口占

別友人之夜郎

重過楊姬池館時姬巳沒

同金元朗過傅氏舊園同賦句對體

病中金生以相人術見訪因書其捲

○同楊木父王昭粹邵少文集孤嶼分韻各賦九絕

煙嶼微茫水國分四天樓閣俯春云潮音欲沸摩羅頂得似楞伽石上聞

碧海雲霞乍有無晴陰四望眾峯殊伽陵樂奏金輪鐸寶月光搖佛髻珠

峯陰海色滿藤蘿謝客亭前水自波采得石華亭下薦千秋誰與和羊何

江柳江帆暎遠洲江門餘照帶羣鷗香臺茗供逢僧鬭曲檻鶯聲盡日畱

兩峯南北信吾之酒琖茶缶﹖當動自隨醉殺醱醅江气暖斷霞殘靄會心時

中天繡塔擢云平磴道盤空飛步驚鰲極欲移龍伯國蓮臺忽湧化人城

灌木繁陰深欲煙宴遊猶及送春先東林蓮漏延淸賞落盡檐花日似年

竹裏琉璃建法幢鏡中四寶合雕囪一從龍象開初地信是狝猴別有江

皈依自供寶華光銷盡淋漓酒態狂趺坐盤陀飛鳥盡渡頭纖月別支郎

○鄧太素孝廉自廣陵攜妾過白門取道還豫章贈詩五首

隋苑瓊花影碧囪花間翠羽隱雙雙紞如五鼓城烏起兩槳橋頭催渡江

不勝羅帶擢纖腰離合神光近若遙郎但渡江無所苦妾家慣識廣陵潮

秦淮水榭月如煙月裏歌聲阿那邊橋上女郎齊看月不知个月爲儂圓

十二飛鴻玉柱寒黃姑織女綘河幹深閨不解含新怨鴛綺縫襦是合歡

九江九泒九回腸石鏡何心照晚妝不道無情猶有恨小姑隔水望彭郎

○南麂四首

靑天寒寫萬峯髙掛席來觀碧海濤便欲因之龍伯國看予一釣掣神鰲

霞气蒼涼日一丸恍疑神鼎浴金丹試招誇父吞精魄先借長風吹羽翰

素車如擁�神來貝闕銀城次第開爲遣白龍翼舟楫更教﹖蜃湧樓臺

金膏水碧剩爲糧亦有黿鼉架作梁倘挾飛仙向蓬閬便遺玉舄白雲鄕

○題畫竹寄空上人

空山十日雨爲霖欲往從之湖水深消盡云堂一聲磬秪應翠竹比禪心

○虎邱東林書壁

滿寺寒山十日登三生石上一枝藤東林洗缽西林宿悟得前身毳衲僧

○彩霞詞四首

初日流輝吙屋梁瓊臺含彩爛舒光可因飛霧隨秦女不學行雲逐楚王

濯錦江邊濯錦回浣紗溪上浣紗來采蓮歌罷波侵韈暎水芙蓉向日開

風前半臂揚紅綃一道行光近若遙花气未消畱對酒彩雲不散待吹簫

自是靑天一片霞豈隨塵世鬭穠華飄飄倘逐丹邱去紫蓋峯頭共餌砂

○莫愁湖逢程徳懋

莫愁湖邊驚莫春暖風霽日搖靑蘋柳條系馬不辭醉飛絮滿天逢故人

○剌艇東林竹下

寂寂春山誰與同隔林田水亂溪風石潭竹影臥寒碧小艇焚香細雨中

○池上晚酌

皛皛波光暝色遲一尊耳熱放歌時峯陰忽送空煙白雨挾松聲巳到池

○題林松嶼隱君壁

天半雲霞翠壁開一春風雨水含苔山翁日坐林間石落盡潭花無客來

○東湖偶憩

十二煙鬟鏡裏開蕩胸雲水思悠哉前山倒影夕陰重蒲響荷翻片兩來

○吳江舟中

飛盡殘霞江水平江風斷續送歌聲女郎柔櫓蕩舟去落日煙波無限情

○淸江謠

江南紅豆最相思南客心驚遠別時飛盡寒鴉明月上一江煙水夢歸期

○無題

杏梁歸燕背人飛深院沈沈靜落暉夜燭隔花簾影動綺囪惟聽釧聲微

○羅峯寺晚坐

日沈西崦紫煙重散步虛廊過瞑鍾掃石更看明月上半潭寒影浸疏松

○蓮上人西房

百折幽溪繞竹房夜深拂簟水聲涼曉開南牗仍欹枕林外千峯半在牀

○蠟燭峯戲贈範義髻

蠟燭峯頭一磴斜秪應天近羽人家看君未蛻塵中骨安用千年住紫霞

○飲紫霄宮郭煉師蜜酒作

醉臥天壇松子家百花涼醞釀流霞石牀不畏松風冷一枕遊仙日未斜

○夜宿天柱坐月山下是夕大風雨

昨夜月明宿天柱俯見峯腰云一縷朝來下山溪水深始知山下終霄雨

○天津橋坐月橋在嵾嶺萬峯中

千峯繡作碧蓮華身在花房太上家明月一規天似水玉盤淸露泛流霞

○武昌舟中口號

朝發嘉魚暮武昌落帆猶自惜殘陽舟人笑指歸程近越客翻愁歸路長

○秦淮美人家賞牡丹送程仲權行邊

銀笙玉管夜紛紛紅紫催開簇五云預愁邊塞無春色賒得名花倍贈君

○人日送鄔生還蜀

新年有客感年華江上孤帆掛落霞思發花前才七日雪消峽口到三巴

○午就碧雲寺幻公禪房睡起戲簡趙中祕常吉

開簾峯影動禪扉欹枕泉聲滿翠微爲問鳳凰池上客何如蝴蜨夢中飛

○古意

君家淄右妾河陽鵲尾金壚換夕香剪得叉紈初試扇不知宵漏爲誰長

○南明寺夜對蜀僧觀寂

何須舌上吐靑蓮天貌風襟自灑然木榻對趺羣籟寂古堂佛影一燈懸

○夜宿雪厓樓居五夜起觀海門殘月作

枕上霜鍾夜欲殘醉扶餘夢起憑欄月懸遠樹沙如雪百尺樓空海气寒

○舟泊靈福

靈潮隱隱撼船囪斜漢沈沈界石幢深夜起看天在水數峯寒影臥空江

○綠水曲

晚妝臨水競相窺南北停橈惱阿誰瑟瑟晚風羣帶動夕陽古木女郎祠

○春夢詞爲開先賦

五夜微霜透紫綾潘郎愁重鬢難勝春江無限相思夢一半金陵半廣陵

○登明教寺臺舊名較弩臺曹孟徳閱武處

淮水東頭魏武臺阿蘭門對夕陽開江山萬古銷沈恨有客看碑日暮來

○畱別逆旅主人靳六老

微茫煙樹遠連吳明發蕭條驛騎孤公子俠魂呼不起只今賢者在屠沽

綠酒如煙不待賒酒醒殘夜爲敲茶故山他夕能飛夢淮水東頭靳老家

○舟次桑溪待潮

落帆淺渚逗蘅臯瓦盎蓬窻試濁醪碧水鱗鱗魚浪動靑天剪剪燕風髙

○夜就湖陽移桃李歸栽艸堂口號

花影婆娑暎綠波月明雙槳動星河荷鉏商略宜栽地爲問園丁柰晚何

○山房木芙蓉盛開晚攜妻子張燈飲花下戲成四首

木末芙蓉爛著花晚涼無客過山家直須綠酒酬秋色更遣紅燈綴晚霞

小兒雪藕女焚枯花下山妻酒一壺試插滿頭鸜鵒舞不妨醉倒倩兒扶

葉底田田颭晚風燈光花暈翠流虹接■﹝衤離﹞倒著花零亂影落空壇一醉翁

翁醉花狂興若何詩成還教侍兒歌絕勝步障圍金穀花底銀笙醉綺羅

○再過越來溪訪周隱君觀復

聘君家住越來溪三載重尋徑欲迷猶記別時語童僕門當空腹古棠梨

○三訪周觀復

三度重來訪故人可堪巳化北邙塵溪邊小院平爲圃門外棠梨伐作薪

○漢陽舟泊

澹雲殘雨暎樓臺羃﹖﹖歷寒山水上開夜半歌殘風露急月明鶴影渡江來

○水簾谷

霞扃雪竇古明庭爲惜幽奇策屢停水石漸窮雲路絕紫厓千仞暮天靑

○鵝湖晚歸

微風蘋末蕩涼氛聽盡漁歌過夕曛湖鏡乍昏深受月峯蓮欲斷細生云

○白塔寺同超公待月

白帢方袍遡晚風石門幽事對支公水禽磔格衝人過繡塔陰長月出東

○曲阿道中別李道人禮茅山

句字山前路欲分華陽洞口水空聞黃塵碧落須臾事好爲中峯禮白雲

○憶羅峯寺蓮上人

羅峯峯下古招提曾記尋僧竹院西黃葉舞空山路寂日斜相送出前溪

○題仙都圖贈潘縉雲入計

由來仙吏領仙都謁帝還飛葉縣鳧聞道武皇思采藥勿云東海有蓬壺

○舟中夢羅峯寺

古寺翻經憶去年林僧寒夜對牀眠短蓬殘夢蕭蕭雨誤作羅峯石上泉

○閩詩人朱長文卜居廣陵四首

計然舊策懶重操不比朱公乍徙陶自是一瓢宜病色無煩客奏廣陵濤

朱樓夾岸古蕪城五兩如林鏡裏行鐘鼓沸天傖父醉何人執轡過柴荊

板橋廿四接陏堤故苑離宮取次題不是幔亭無夢到江都花月使人迷

纏腰騎鶴兩難兼鶴背天風飄紫髯莫道仙家惟絕粒盤中剩有虎形鹽

○寄廣州別駕馮太衢

悟後浮名等蜜脾廣州別駕好隨時桄榔樹下涼風發試讀山人寄到詩

○送諸三石之五云並簡鄭孟仁五首

煙裝風馭遠如期白鹿城頭出餞遲十石蘭英千醉故人今是鄭當時﹖

淸都別館倚蓬萊玉樹玲瓏對玉臺君握彩毫相倡和始知塵世有仙才

軒後行宮傍五云鼎湖靈迹古來聞和歌定有飛龍引帝畤千峯半屬君

吏隱山前迹未湮窪尊亦在好溪濱尙堪注酒畱君醉未必今人讓古人

一墮風煙又來年泠泠仙夢尙依然毛公石上賒明月遲我狂歌弄酒船

○王季中光祿玉介園紅白梅花盛開是夕主人懸燈數百枝花林中花下布席陳歌舞爲髙會紀勝八絕句

瓊樹懸燈照萬花花間深夜醉琵琶誤疑曉霽羅浮海日先蒸庾嶺霞﹖

糝徑繁英繡作茵幕天珠樹暗香塵儂家自有花爲幄步障虛藏梓澤春

東圃今春春較遲勒寒千樹尙垂垂靑衣欲奏風前笛愁倚胡牀未敢吹

寒艷流輝照叵羅橫斜疏影度纖阿雲霞齊布天孫錦珠斗離離出綘河

丹素齊開四照林林端空翠覆松陰紅煙半染春云濕綘蠟微昏紫霧沈

似挾飛仙宴玉京瑤華樹樹照層城醉披宮錦呼明月更向昆邱頂上行

水晶簾外捲霞綃歷亂春星綺樹搖倒著接■﹝衤離﹞鸜鵒舞滿身風露潤紅潮

羣玉峯前春欲來淩風臺下參差開名園萬樹寒飄霰作賦誰當水部才

○壽朱無逸四十

虯髯猿臂貌桓桓丈八蛇矛左右盤無乃笑人殊寂寂白頭宿將未登壇

○何事四首戲柬朱無逸無逸新有所歡

風髯雪貌儼如仙便合騎鸞蹋紫煙何事執殳聽旗鼓朝朝腰項府門前

燻鑪茗椀盡當家合住靑溪弄赤霞何事十年衣韎韐日隨小隊曉排衙

繡衣錦帶佩吳鉤借面能充萬戶侯何事薄糜仍不繼月隨哨長散糧籌

問君何事柰君何一物於君巳較多聞道錦窩人似玉燈前低按石城歌

○西湖戲爲陸君策孝簾贈侍姬

小姑歸去晚風多脈脈湖煙送棹歌深夜月來山在水天畱玉鏡照雙蛾

○羅峯寺

風落餘花石磵香樹翻殘雨竹牀涼讀余小品了無取淸磬一聲來上方

○別仲權

廿年離合幾含情此別應難問死生﹖﹖不知君何處去津亭他日莫題名

○鶴林池上

水漫橫塘半夕陽煙波汜柳動晴光文魚唼荇驚杯瀝幽鳥銜花下笛牀

○遊楡塞江上臨發別社中諸子

春江別酒惜斜曛江柳垂垂綠未分容易滿天吹作絮梁園立馬正思君

山色依依別故人風花裊裊渡江春終南太室堪乘興不是懷書西入秦

社酒吹香生綠波離心倚醉托悲歌預愁飲馬長城窟楊柳靑靑柰爾何

駿馬長嘶夜渡壕俠遊曾逐五陵豪風塵一掬雄心盡慚媿尊前脫寶刀

○和邵不朋孝廉寄遠韻七首

黃楡槭槭動秋風疋馬西徵逐塞鴻才子獨推秦計靑閨錦字較誰工﹖

玉河寒月墮空階無寐敲殘紫玉釵侍女更添沈水待不知夫壻巳天涯

鴛瓦微霜夢乍還夢中髣髴見楡關宮蛾好待張京兆懶拂盤龍畫遠山

黃河遠接受降城豈爲侯封自請纓莫道深閨愁夜漏風笳霜角總邊聲

儂家家世本金閶一闋烏棲按曲房越客欲塡吳語澀淚滋庭樹暗吹霜

相思亭下雪初飛嗚咽泉頭客未歸月出愁聞南去雁含情自搗舊寒衣

入握鮫珠字字圓意中幽恨倩誰傳駝城亦有思歸客爲和平原贈婦篇

○簡張東山大將軍

淸世將軍且息機兜鍪生耳劍生衣雄心一片知何寄日暮南山射虎歸

○塞上

赫連城上月如珪嗚咽泉頭烏夜啼臥聽邊軍吹■﹝箴上角下﹞篥秋聲一夜滿關西

○望嶽樓

華陰春望陟春臺臺上三峯曙色開漢畤巳平芳艸綠天空仙掌白雲來

○孤山探馬

塞烽夜渡陰山窟城頭野日昏如月一道黃塵探馬飛惟見旗尖出復沒

○延安

寒山斜影塞河流髙柳荒云隱戍樓人馬縱橫斜照裏分明畫出古延州

淸涼千尺湧蓮臺山下孤城百雉回石扇白毫千佛現云標翠壁五丁開【城外有淸涼山洞中鑿佛像千餘尊】

○偶見村兒放紙鳶戲成八絕

二月天宜放紙鳶楊花滚雪絮飛綿手中綫急須防斷莫遣春風太放﹖

羽翼惟憑紙數張偶因風力恣飛揚羣兒莫漫誇髙下試較懷中綫短長

風髙綫弱轉難收飄瞥東西不自由剌罥春衫渾未覺那知前面是深溝

西山卻在東山西遙望西山山影低何怪兒遭不解事自矜鳶與日輪齊

日日飛鳶向此來平郊不放長春苔偶然戲劇須臾事鷂弟鷹兄莫浪猜

如雲片影任風飄似向煙霄惜羽毛放盡綫車天不極依然無際蔚藍髙

不須六翮也翩翩亦自搏風簸遠天四海漫隨黃鵠舉天絲偏系小兒權

圖畫空傳郭恕先紙鳶竹馬憶當年童心猶有詩狂在欲倩扶搖送上天

○同楊木父集王昭粹池上

北郭先生愛酒狂掇英滿把泛芳香掛衣藤蔓低臨水拂石雲光近度墻

靑袍白帢南鄰客葉響霜林來柘屐拍檻繞池呼綠尊水雲日射鱗鱗白

○江陰發舟四首

十月遲回江上城夢中離恨客中情人間何日勝今日打鼓發船第一聲

打鼓發船亦不遲掛帆復有便風吹煮魚把酒蓬囪下恰對淸江斜日時

柔櫓咿咿酒數巡燈前童僕轉相親解衣拂簟未成寐七尺方知不屬人

一昨離歌淚滿纓依依無限故人情舟行稍覺歸心緩惜與親朋別較輕

○橫春曉渡

潮落空江木葉稀霏微水霧掠人飛雲扶海日眉間起暖气先浮露濕衣

○送王夫贊應試北上並簡項休寧劉合淝時贊夫取道白嶽金斗

送君明月滿山阿陌艸靑靑水綠波一襚素絲聊解贈貧交其柰次卿何

軒皇遺迹有丹邱風馭煙裝作勝遊溫水香分云外液赤珠光抱日邊樓

白楡歷歷掛叢霄嶽頂﹖冥綘節朝應有雙鳧過葉令月明天柱坐吹簫

風流劉尹舊過從夢隔浮槎江上峯閔叔那能累安邑相如元自重臨卭

大羅天上蕋珠班奏牘三千動聖顏駟馬赤車歸未晚爲君先主吹臺山

○送蔡審理需次赴秦府

淮水相逢欲暮春楊花歷亂滿江津昭王不樂應侯老躍馬看君正入秦

○贈祿命家馬生

布算傳君技入神翻因儒術轉相親與君同住熙熙世惟願江湖少異人【術者挾詐驚愚往往致亂近東吳名家子烈禍可鑑也馬生煙愊人予樂爲之遊故有此贈】

○夜坐

松龕繡佛一燈明寂歷林堂夜色淸掩卷巳空文字障坐聽寒雨欲三更

○同龍君禦行部雲間戲作時君禦左遷鹽判官

打鼓冬冬曉發舟半爲行部半淸遊莫言江上鹽官泠曹佐如牛喘未休【曹佐如牛用李長吉語】

○方船歌

月出湘江風露涼方船兩兩棹相將楚雲飛盡天無盡一水牽愁羅帶長

○赴弔鄭中丞送朱生還吳朱以善謳稱

此地逢君又別君鴈山明月虎邱云尙餘一掬西州淚欲和吳趨不忍聞

○巳酉春日酒中漫興四十四首

春寒甚劇夜坐無聊獨撫濁醪陶然耳熱偶感今昔所遇矢口成韻拈筆隨錄聊用自娛而巳語猥雜鄙俚不倫弗論也

衡門一水接三溪東渚東頭似瀼西子晉笙臺梅福嶼靑鞵隨地有攀躋

南泛沅江西入秦梁園賓客半灰塵鬢毛如此不歸去逢著沙鷗定笑人

愛對雲山日倚樓貪看煙水晚移舟酒缶﹖倉詩卷從吾好濯足放歌殊未休

南山欲雨雲不開艸堂坐失靑崔巍晚風雲捲翠屏出白鳥一行何處來

古藤覆瓦竹穿沙竹下西鄰是酒家閒就涼陰壚畔醉臥看風落石楠花

一溪中畫垞東西雙垞家家傍綠溪決澑種﹖文鯉上開門洗藥水禽啼

瑤池桃樹一花開人世興亡又幾回誰信侯家開邸第只如蜃气吐樓臺

藥嶼茅堂處處幽碧潭如月印中洲儂家家近蓮花蕩稚子乘風解弄舟

懶慢相仍不用名力桑寧羨拜公卿只愁俗客來多事爲說山翁困宿酲

兼乘連牀動萬編欲令捨筏轉茫然冥觀好擬秦灰後獨探庖羲一畫先

何人髙潔似王維【贊夫】有美詩名過項斯【季輿】谷口子眞【禹陽】今不忝歲寒三老共襟期

道韻文心與勝情每從千里覓同聲美人何幸當吾世咫尺雲山共主盟

中歲迉古還卜鄰種松那得似龍鱗東家百尺參天勢許客來看不厭頻

人言癡叔豈眞癡謝傅徒云自教兒商略眼前何物好且揮陶令手中卮

力田輸稅食爲天誰引羣操反噬權急遣渠魁先釁鼓耰鋤不到縣門前

負暄散帙重吁嘻上下千秋幾亂離飲啄只今忘帝力幸逢囲鑿太平時

此生幸與太平期野老時能說亂離聞說亂離猶下淚況當身遇亂離時

夷舶漂風到海濱自來自去若無人輕裘緩帶多方略林木先教受斧斤

買絲欲繡趙平原曾示山妻舌尙存晚向桑門參不二毘耶居士本無言

山風如霧掃松花石塢煙靑正煮茶誰肯同僧上方住云根箕坐咽朝霞

標枝野鹿更何鄕一枕空令夢上皇剩有靑山如太古今人誰復祝庚桑

紫霧囷囷海气蟠春殘水國足風湍雨餘忽送魚龍气落盡江花尙曉寒

十日春陰羃野昏一溪殘雨帶花渾夕陽小塢遊蠭亂新水方塘浴鳥喧

梵函木患締初因始信堯天有外臣誤逐酒人工兩舌巳從法侶證三身

系馬長松日欲曛縱橫斷碣辧荒墳夜臺有酒能沽否爲問此中冥漠君

玉鞭寶馬鐵連錢曾逐春風俠少年回首萬緣成一笑獨寺半偈佛燈前

潭綠煙靑沙日黃天空雙峽塵鳴楖漁父得魚鼓枻去散發放歌溪水長

投竿閒釣石溪魚溪上晴雲自捲舒爲問漢家何事業秪憑圯上一編書

亂山浮黛壓魚舲目緩行雲進晚汀兩岸野風催舞棹委波千尺插寒星

春醪獨引眼離迷勝事隨人信杖藜乘興偶然無所詣欲尋村北誤村西

大鵬風背恣飛翰蟁睫焦螟亦自寬漫向二虫論小大十方寶剎現毛端

團團芳樾浮新綠習習涼風蕩微燠一室蕭然佛火紅所欠山僧來共宿

少耽聲伎碎糸﹖﹖歌晚愛空山臥綠蘿淸興莫教消煞盡但逢村釀飲亡何

吹笙臺上云如笠君子峯前雨似麻三日不來池上看樹頭飛盡一庭花

十笏方池水石寬飼魚每爲減朝餐誰言魚樂如濠上白鷺朝來照影看

禳田社鼓走兒童釃酒叢祠乞歲丰深夜言多田父醉兩行燈火出林紅

故人過訪感離羣促膝論文坐夜分夙昔雄心時一露月中呼酒隔山聞

逐敵曾隨趙破羗拂廬炙血噉黃羊丰貂褁額脂狼籍笑憶歌姬半面籹

東家娶婦欝金香三年刺繡成鴛鴦西家娶婦牛衣宿一歲生兒似鳳凰

疏狂秪合世人嫌何必藏名與剉廉一月喜無車馬迹晚風細雨讀楞嚴

苦憶平生康聘君【裕卿】一壞湖上冷孤墳追思三十年前事悵望髙天有斷雲

黯黯春愁獨閉門東林鐘鼓報黃昏挑燈兀坐不成寐拍案掩書無一言

我家小女子平陽善病何緣乞禁方彈舌夜來持佛母洗心曉起禮醫王

移得山花不辧名愛花長自繞花行只愁毒螫防毛蛓先向如來懺殺生

○夜集王季中光祿宅賞夜合花花環列四座數百本燭下香气蓬勃殊快人意醉後和季中五首

廣除四月雨初晴夜幌千花月避明二十四番花信後殿芳應讓合歡名【夜合一名合歡】

合歡一朵巳飛香況復千枝競素妝洗卻鉛華同虢國稍畱宮樣額微黃

縹蒂微頳瓣捲綃檀心香暈逐風搖中含一點鮫珠濕仙掌熒熒露未消

接葉欹風向晚披四筵花影碧迷離巳教流艷欺銀燭更遣吹香點玉卮

林香酒气沁涼云燭下絪縕望不分新譜巳看邀彩筆素心未許涴紅裙【時座客云恨無紅裙行戲爲解嘲】

○長幹客捨送黎孝廉入楚後夜口占

十日連牀袂乍分夜深酒醒誤呼君應知兩地傷心處江路猿聲也獨聞

○別友人之夜郎

萬里牂牁繞夜郎千山密篟瘴爲鄕月明猿嘯盤江路不待三聲巳斷腸

○重過楊姬池館時姬巳沒

池光如鏡含朝景美人妝成照斜領蛾眉巳逐彩雲消日與鴛鴦弄雙影

臨池曾倚赤欄桿露澀銀笙玉指寒一片歸雲閒弄影猶疑月下步姍姍

池上簪花照影來履綦行處巳蒼苔碧桃不殉香魂去依舊春風一度開

○同金元朗過傅氏舊園同賦句對體

元朗云夫戌蕭關一絕乃唐人句對格也因同擬一首

一番艷曲一回新歌扇埋香舞袖塵今歲燕尋前歲主看花誰憶種花人

○病中金生以相人術見訪因書其捲

行散經時闔竹扉雨中苔色欲生衣可能遊戲如壺子先示巫咸杜徳機

●汲古堂集卷之二十三

東甌何白無咎著

序

◆序

鼎湖艸序

白下艸序

項季輿名公贈言小序

石屋先生詩序

湖上艸序

鴈山京記序

送劉長孫將軍守備三江序

博古圖序爲司理吳公作

無盡法師五十壽序

燕越壯遊序送韓子綦還白嶽

髙行之將軍雁山圖序

林孺苞憐夔艸序

孫雲巖先生偕陳安人齊壽序

戴元統西閣艸序

送樊伯子遊燕序並詩

送古予上人入吳請經序並詩

送莊令公八計序並詩

東圃詩序並辭

誄徳錄序

迎恩橋氏家譜序

○鼎湖艸序

縉雲之墟層崖崇巘搴霞揭日綿亙而回復辟若淸都紫府者是爲祁仙妙庭之天洞宮石室潛通冥廓不可殫窮積潤下委則好溪之水出焉水上一峯標拔介立若表四望者曰鼎湖蓋神秀之所會而靈眞之都也昆巖鄭公實產玆土公夙負髙世之度衝夷淵穆脫落塵滓𨿽志存拯物而徳標素尙於世固泊如也是以應物迎機運而不宰其童往之韻若舉一世無足以移其神者豈非恬愉虛靜有足以資其用哉公弱冠登朝歷試中外綜練國章鑑達治體乘理照物動必研幾乃聲詩之道勇往獨造渾雄遒逸直抒性靈遠謝雕繢瀏瀏乎輞川襄陽之逸軌也公嘗林居十餘年逖覽返照故其所撰結咸得之澄觀冥會之表又嘗偕余撰杖鴈山之顚瀏覽諸勝所在題詠率多﹖遠衝憺之致其志操潔故托物芳興象融故鏡機徹風神爽故寄興超造詣深故命意遠要之窅眇之旨不可得而窺其倪也豈若挽近之習務獵菁藻縟采以售時好者巳耶公於書無所不讀至若軍國遠圖刑政大典靡不淹通具有成譔玆集者特其旃林瓣香香海一勺耳異日告成藏之鼎湖石室千載而後必有龍威左元放者流能發其祕斯足以窺公大全矣

○白下艸序

夫世所論次道徳功能能無待於言乎微言弗見也是言者豈非緯徳之符樹功之表乎卽有振世之傑顯定宏業恢張嘉猷芳徽懋烈烺烺流於無窮者非籍遺言而聲施益章者乎至若苞徳蘊眞之哲棲神無朕遊思霄雿芒秋怕乎似若無待於言伏時或契機采韻印法宣音無不合響赴節淵淵焉泠泠焉若被諸金石也者庸詎非天動之妙哉人將自托於﹖虛沾沾於功名或以爲剩言或以爲末技自遁其所不必知固非通人之論也栝蒼昆巖鄭公弱冠彯纓中歲慕道出則鳳跱退則鴻冥或顯或晦弗拒弗畱蓋執其道樞而遊於世者也乃於風雅之什气韻沈雄音節淵亮肅則玉藻冠裳古則瓦棺神鼎巧則錮儀木鳶淸則﹖霜紺雪是編也蓋公官南奉常之所著也秣陵佳麗自昔稱詡古迹名區往往而在而又學士大夫鴻生碩彥之所畢輳公休沐暇接席方車多所宣鬯或寄悰於雅集或紀事於勝遊或觸景於撫時或蒿目於世故沨沨乎熙代正始之音也余不類受知公最深比客公署中凡閱月間扣公以經緯安攘之略公輒爲譬說若鞶鑑之在懸鴻鐘之承簴也乃復請進於是者公之言曰萬物之微出於一機百事之根攝於一門不爲事始不爲物先虛之至也物觸則應應盡則融圓之至也寵辱不載嗜好不存和之至也不爲物散不逐境遷粹之至也嗟夫是寧獨諭於詩乎太上所謂不朽者三公庶幾其人也余之於公也猶壤虫之於黃鵠也烏足以知公又烏足論公詩

○項季輿名公贈言小序

丁酉歲餘與季輿同客長千里季輿向予指酒壚舊遊處未嘗不憮然低徊久之往季輿年甫二十從闔閭遡長江縱觀金陵風物遂移家焉凡十年所季輿藻思瑟風﹖日酒气淋漓一時賢豪髙勝之士爭願交季輿而貽贈之什溢於綈帙然季輿邁往不屑之韻豁然自如未嘗以是相倚重爲名髙季輿旣歸臥陽湖之上手葺先參知舊廬傍斥隙地藝松竹蒔花藥弔磵疏池芟林開徑峭閣涼臺頗極淸遠幽蔚之致污邪蟹螺種秫居半歲了曲蘗事客至輒擊鮮行酒酒半命韻賦詩詩成擊石而歌意象簡逸自足於懷醉就美蔭卽咍臺鼾臥矣不問客之去畱也又十五年予得卜鄰於浦東往來季輿居不三里餘旣與季輿爲世外交復與冢君申以彥深敬宏之約烏羊系車提壺爲禮春秋佳日撰杖相過從無間也一日季輿手名公贈言一編授余曰不佞顚毛種種請從少文一室臥遊第念海內交好詒之篇什一別如雨俛仰夙昔慨焉交心乃從簏中發投贈詩若千篇詮次成帙以付剞﹖廠屰刂﹖竹屋燈火間命童子歌之怳若其次於面朼夫嚶鳴黃鳥則托興於髙恢求匹孤鴛或緬思於王粲司空以椅桐寓贈東阿以芳艸諭懷綢繆之辭豈獨古人哉季輿重交道惇風義以是編藏之山中當不與金石並泐也予旣覽集中諸君子溘焉異物十居二三至若西州山陽之感則又不獨季輿也

○石屋先生詩序

今人稱詩者無論五都之市卽十家之聚亦不乏人莫不沾沾家寶火齊而櫝珍木難標樹靈蛇而品目繡虎首簡不必授之見解論列不必見之精核卒多遊詞無規有頌以序求詩弗得也以詩求人弗得也玆道於是不兢矣余自弱冠遊海內海內人士操詩者云興霞蔚類多標撮菁藻步趨時好卽之非不雕繢華縟於古法未有合也犁然當於余心者抑何寥寥彼其騖於外境故不足於內天機淺人欲深其不鵠於古宜也余鄕陳石屋先生少負淸操授徒裏中垂四十年幾令華陰成市而﹖散髙勝之韻超然物表昔人所謂宅不彌畝而志忽九州島形居塵俗而心棲天外隱不違親貞不絕俗則先生其人也故其所撰結多淸華蕭曠語瀏而不浮沈而有致境眞趣遠出自胸臆不假議擬卽象天隨意匠有餘生動不匱讀之如吸雪山酥酪如嚼哀梨瓊蕋快當何如先生𨿽浮沈閭右乎吾知其詘於今而贏於來世也必矣若彼操技取償目前者以先生視之直蠛蠓耳先生當不以此易彼居其實不居其華蓋先生得之柱下之旨云

○湖上艸序

予友季中王君刊落遊閒紈素之習而勝情遠寄風藻遐騫豈不翩翩韶令名士哉季中先大參公治別業於陽湖湖當三溪之匯天空水闊松古云搴季中暇則剌艇藕花蒲叢中沿逗於煙波沙嶼之渚左摩彜鼎右披圖書焚香煮茗翛然人外望者儗之趙孟堅米海嶽書畫舫日吸其靈爽淸寒之趣發爲觚翰合音赴節若繹儲孟諸人逸思雋響也其取境傅情淸暉暎發又如攬華子岡輞水漣漪與月上下濯濯挹人淸徹毛膽予弱冠交季中時予訥於酒藉以消其坎壈佗傺之气被酒耳熱仰天烏烏矢口放歌纚纚累數十百言不得休季中亟規予日子所不足非才也大而無當法於何有所謂屠龍無用不如履豨玉卮壆折寧寶康瓠子其取法於古則古幾巳予未嘗不心折其論間酒酣輒洸洋跳蕩行意自若也今駸駸過壯精气銷亡比卜一廛東渚山中去陽湖若衣帶時時以文酒相過從奇詭髙勝之事得與季中共之間一諷季中湖上艸覺我形穢悔其少作今且從事季中疇昔之言庶幾若裴建自附中允取信來世不識季中爲我僂一指否季中篇什尙多玆湖上其一種云

○鴈山京記序

鴈蕩於予爲家山也俛仰二十年所厞屨凡六至昔人謂鴈山旁魄邃敻山靈不自愛其祕我得濟之以勝具一月聚糧之廑得皮膚耳審是則非乘蹻徑度者終不能窺其蕃乎予獨爲不然若縋海者業擿招涼明月而出無論紫貝明璣巳藉令冥搜逖覽勝有踰於龍湫靈巖之大者乎余曩遊當其遐矚吁駴之際極欲有所述顧賦範者如彼其瑰麗此則方幅卑卑兩者不相值而難於名狀輒憚而止巳從它所見紀載政不必雅馴及稱所經歷犁然有當於予心乃復自悔曩卽不文豈不賢乎忞忞夢境耶王昭文文學嘗侍其先公駕而遨乃撮其大者得十景歸屬婁生圖之毫素持以示予予披閱數四喜其赫蹏僅盈咫而所挾甚宏予乃置身其間若可覆探也者豈古人所謂撫琴動操眾山皆響者非耶乃知予向也動與物交謀於目者其機淺今也靜與物遇會於中者其機深圖之不可巳也如是夫退而抒其昔所經歷撰爲十記卽不文弗論也乃若丹靑其舌組繡其詞則有國初李著作五峯先生諸記在

○送劉長孫將軍守備三江序

予弱冠操觚爲韻語雅習裏中劉將軍恆山先生先生目光如炬神鋒奕奕顧眄燁如也於書無所不淹綜援筆數千言洸洋自恣符采渙發舉其節則淵淵悲壯慷慨沈雄時推執牛耳不得不歸之先生先生固無所讓也先生世將家子乃於珠鈐金匱捭闔奇正之祕靡不心融神會乃復練達當時之故務參其變先生所負旣瓌奇意气務上人杯酒淋漓稱說天下事鑿鑿中窽會文吏或以跗注易之先生輒瞪目直視而或佐以排調謔浪卽其人形色不堪先生夷然弗屑行意自如也於是終其世與時相枘鑿時長孫爲子侯方髫年有異質日記誦亦萬言一日先生詔而謂之曰夫予也先世以徽烈昭宣於時豈造物者獨嗇於予邪或謂乃公奇於數乃公非奇於數而奇於人也使乃公稍俯而趣功名之會無論萬戶侯卽持梁剌齒肥懷黃結紫豈瞠乎人後哉人我易之我故難之人乎何尢予之不能爲籧篨猶直不可以爲輪曲不可以爲矢天實命之矣𨿽奇於人而實奇於數哉小子勉之矣長孫旣勝冠襲爵服世官才名輒駸駸起長孫藻思閎贍綽有父風而淸華衝婉不啻過之淵靚﹖遠之度望之令人意消文吏間有易之者長孫弗之忤稍與之周旋覽其風期韶令文采葳甤不自知其色降意下巳復扣以軍國大政長孫輒又纚纚中機中權不必得之故習而量劑時宜較若懸衡始易之者而終內自責似若無所容者於是諸縉紳無不交口劉君也者國士少雙洎從事主衛篆則衛事效主芻粟則漕事效甌三垂踞海爲越最要區脫槍累不戒惟倭是虞頻年以來弓無解檠矢無離箙氛祲廓淸而武備特奮者伊誰之賜哉實長孫居中堅勞苦董振功居多當事薦剡凡婁上遂擢楚三江守備諏行有期在事諸將佐以余名世習長孫乃以贈言見屬余野人也烏足以圖當世之務卽終日言固知無禆長孫囊底余智也𨿽然予雅好遊足迹半天下比從關洛出西塞黃河源委大漠莽蒼壁壘要險土俗羯羠士馬勁弱間從諸宿將稍習之竊謂當今西北策羗東南策倭九邊當天下勁兵處割縣官財賦之半以事邊𨿽政有張弛而將士思一當匈奴以自見者在所不乏且遘敵運式微角崩乞欵我得以表餌羈縻之囓梨則與款跳梁則接戰戰款之權實出我握日本思內訌非藉風汛不得﹖﹖耦發我瀕海險隘在在戒嚴戈船樓櫓時而修繕蘭錡渠犀時而飭治將領兵士時而汰練勞逸之勢我亦得而主之至若當今隱憂計夥踰於楚楮楚自蚡冒以來修其車賦與晉更霸門戶庸蜀襟帶荊吳昔何充亦謂荊襄重地得人則中原可定失人則社稷可憂矧當今爲肅皇帝湯沐邑頃承平久武備寖弛余嘗浮漢沔窺鄖襄顧城無完郭士惟空弮罷敝巳極夫憂人之憂者則策周而形著憂人所不憂者則策搖而形隱先事設無衣袽之防一旦緩急如禦侮何邇者撫臣失馭獷宗干紀足爲寒心長孫倘不以藿食之言爲迂吾知長孫足以辦楚矣先將軍未究之緒長孫將昭宣而昌大之剖符胙土皆異日所有事楚其基乎顧余之精日銷亡不能據長孫左席遹觀其盛卽勒銘賀蘭則長孫又善觚翰不減孟堅越石輩又無伺於余也庶幾他日告成之後余爲長孫西向華庭仙門間酹一鑿落以告先將軍地下可也長孫朂旃

○博古圖序爲司理吳公作

粵稽﹖始沕穆之際邈焉不可考巳泊乎列聖繼作比象制物以通神明之徳故軒轅氏範首山之銅告成表端上賓於天夏后因之貢金九牧圖以神姦明民牗俗俾入山林弗逢弗若蟺玆以還物采益章厥類滋備故載味異調登實異品於是乎有鼐有鼒有釴有鬲有卣有罍之屬靡得而勝原也以之用媚上帝則休明馨香以之有事嶽瀆則靈貺斯洽以之祀宗廟則薦禧以之錫宗臣則宣烈以之供燕饗則上下惠和秩秩乎期協於禮以度其典則豈細故哉大適房烝小適殽烝黍稷糗餌醇酎明水莫不有宜昭其用也天子以金其數九諸侯以銀其數七大夫以銅其數五士以鐵其數三昭其等也陽圜而陰方三足爲公象四足爲輔象昭其形也夔龍蜼形云雷饕餮昭其義也虫魚其章或銘或頌以告戒於上下昭其訓也旣而世降政熄禮樂廢墜先王之重器日就湮沒後迨有宋宣和間君臣醟於豫樂欲以文具飭治盡集三代之器實於禦府溺志不返卒淪於敗亡嗚呼使能烱戒於滿溢酌中古之禮而修明之寧有覆餗之虞哉第所刻博古圖欵識形式總總悉備默而存之足企建古綦隆之治豈徒爲博洽賞識者之所資耶予旣讎其謬刺復以考玉圖二卷附焉噫夫有國有家者卽先世之冠履弓矢莫不什襲以示珍祕矧先王之重器禮樂軌儀於是焉出昌言法語於是楷模其可不務乎若曰玩物彐志將以宣和之遺燼沃其膏而熾之也則余之罪也滋大

○無盡法師五十壽序

萬曆歲在攝提上已日余偕臨海王伯無人天臺從金地嶺訪無盡師於髙明寺寺爲智者大師談經故處也環峯崖崿韜霞限日幽溪之水瑟瑟東注水上古木蔽虧盤石蹲踞師爲品目題詠得景十六乃一一引人著勝地流憩欣賞就石上支茶竈烹苦茗標會宗趣泠然若蛻凡骨而挹靈气第未知與昔人匡山東林龍門水西之遊何如耳巳從山陰度羅剎江而東每從精藍名剎晤對髙流韻士輒津津談玆遊若噀彌勒泉八功徳水出齒頰間一洗從前現在塵垢或獨處稠濁中遙想而存之若巳再升者巳閱明年爲師五十誕辰師上足正路若而人詣余乞言爲師壽餘竊謂善逝以三身乘運顯化不可殫極世出世間非來非往寧以剩住爲重哉乃菩薩有住刼者以宏誓慈願爲津梁願出一切於業海渦漩中渡盡乃巳彼且視千百﹖﹖直彈指剎那頃非若熊經鳥申回黃抱紫貪生引年者比也師爲龍邱著姓生有異徵少不好弄弱冠警人絕人每於教典了若夙習時妙峯和尙宗風廣暢爲人天師師從剃度深爲和尙所器畏巳而潛修密證載離寒暑於天臺三觀單復之旨十境互發之論深入諸祖精髓冥契圓徹廓然無倪其負荷用壯實臺宗龍象哉師旣嗣法往哲巳復建立﹖義普惠學人東南資參者雲集請師悲悔師輒爲捉麈尾演說妙義譬彼渴者之挹河無不隨枌滿足故上足若正路輩願師長生久視建大法幢轉大法輪永爲醫王能續慧命者其愛戴爲何如徵言爲壽胡可巳巳也夫師巳超無漏出息八息不染塵累不居世中安所謂壽者相然以無上之資遠紹臺教垂絕之緒下度未來無量有情其宏誓慈願故無異菩薩住刼者是則恆河沙數阿僧祗刼皆師之年也豈以人世百千﹖﹖爲限耶於是諸上足和南贊嘆謂余爲知言方展帳將命中山氏客儒者從嵭噪曰吾聞西方聖人屏棄華縟衣糞掃衣火﹖﹖耀纖麗之觀於彼法中所不載也今也素池赤緣雕繢逼眥無乃盩乎余曰不然余聞如來國土七寶莊嚴華鬘瓔珞充滿其中以彼視此直蠶口蟬翅之末耳奚其華

○燕越壯遊序送韓子綦還白嶽

夫禦气趿虛乘蹻徑度汗漫九垓揮斥八極翛然而往翛然而來玉人遊也是爲天遊采眞抉勝冥搜逖覽棲神名嶽放志靈區髙逸之遊也是爲勝遊量形度勢營沙聚米洞詧利害區分要險出奇喜功弔詭畫筴國士之遊也是爲壯遊子綦少懷奇抱長負髙情好修俠節髙世之行𨿽其托迹酒人乎而雅不廢遊故勇往不屑之韻豁如也曩髙將軍之有萬全之役也子綦實爲將軍布衣交子綦杖馬箠匣三尺起從之出上谷適幽州登涿鹿渡桑幹討軒轅之故墟覽召伯之舊迹邊政興弛敵情虛實子綦靡不與聞焉當其受脤振旅椎牛釃酒僚佐上壽賢豪稱觴子綦獨兀然據左席衣岑牟冠側注正襟獵纓風論超超四座莫不灑然攺容易聽也然子綦終不以貧故而招權利割錢刀以自狥於是將軍稱子綦長者益善遇之無何將軍提兵甌栝間子綦亦周旋靡有間日與登樓櫓望島嶼超然有掛弓扶桑意將軍顧子綦奇男子間有所建白不難樹尺寸子綦逌然弗屑也一日謂余曰不佞將歸隱黃山白嶽間子其爲我述吾之所之燕越之迹可乎予曰唯唯余觀戰國遊士之習類多操短長縱橫之術揣摩世主傾危昔耦莫不低卭榮利浮沈珪組至若魯連之蹈海淳於之辭封虞卿之捐相印莫不皭然泥淖蟬翼利達距其節槪非大有過人者何以若此子綦庶幾近之矣且予又聞至人奇士往往遊戲壒埃之表以自放然後斂其揮霍之懷冥棲一壑遊神於憺今也黃山之顚白嶽之頂丹池藥竈靈迹宛然悉爲子綦天遊勝遊之資乎予嘗約庚生潘子仲權程子仲嘉汪子狎長兩山子綦其預拂片石遲我否乎

○髙行之將軍雁山圖序

異日髙將軍嘗閫司武林矣時屬疆土乂安上下和洽日集賓客載酒西湖低回伍胥武穆祠下徜羊六橋三竺西陵南屏間泠然善也衎衎焉忘返遂爲西湖長已而參戎甌括建隼於甌復爲雁山長間與直指觀察使者行部瀏覽其下神罷薾而弗懌憬憬然自失也歸而語何子曰始吾之奄有西湖也其樂泄泄今吾之奄有雁山也神規規而弗融若其洞壑巨麗之觀風泉靈籟之觸非有易於吾耳與目也今吾之意似若不能醳然於吾者其義何居何子曰今夫毛嬙夷光必也施之以丹素燻之以薌澤被之以雲縞霧縠■﹝女間﹞麗姣好望而知之也若夫煙客云侶必也飰以靑精餌以黃獨加以方袍斗笠髙逸修古望而知之也西湖之勝蕩以靡君侯出則具樓船陳聲伎是則以丹素薌澤雲縞霧縠施之麗人他固宜雁山之勝絕冥介立奇削而枯槁君侯出則下吏除道郵人供帳鼓吹鹵簿林壑爲沸是則以丹素薌澤施之方士而復饗鶢鶋以牢醴鐘鏞也無乃左乎是以君侯始則衎衎今則憬憬也將軍撫然曰有是哉乃介吾友楊木父圖其厓略得景二十木父少有勝情歲必撰杖玆山宜得之精若胡寬作新丰阡陌閭巷井井如畫一耳異日者君侯綰鵲印談笑尊俎間暇則展此圖撫琴動操眾山皆響怳若挾我二三子肩瓢厲屐嘯歌其上豈不愉快耶何必從赤松侶黃石餐震辟穀然後稱髙哉是爲序

○林孺苞憐夔艸序

往予遊赤城獲納交三子焉爲林子孺苞金子仲玉王子伯度也彼三子者咸負韜世儁俗之气而藻思潀射濤湧逆走橫擊奔放不可禦日與揚扢風雅之旨欣然賞會莫逆於心三子謬推予執牛耳予竊自謂爽俊髙華則巽孺苞悲壯忼慨則巽仲玉幽譎新奇則巽伯度兼撮標會予則時時有之三子亦以予爲知言於是修盟於無漏園願以第一義相砥礪巳而三子三上公交車皆不利一困於綠林再困於河伯三子生同裏交相驩其坎壈拓落之遇亦略相似而孺苞復罹父兄之戚欒欒不勝衣日手一編反關謝客則與二子稍異也時予亦筞羸馬從塞上歸精日銷亡息影桑陰竹浪下時望飛雲流月以尻輪神馬遊三子神情間怳若遇之也比孺苞走一介以書抵予曰吾曩質所業於峿子吾子陳義甚髙期吾能至所必至今者天以蹭蹬厄我又以疾病重厄我乘日之車問塗萬瑞安望其讎昔日之志耶將裒其大都且授剞劂子幸爲我序首簡予旣深悲孺苞之困厄巳讀孺苞詩又未嘗悲孺苞之困厄也夫非衣氏所謂諸天著樂不暇精修人懷慮危可趣正覺孺苞當盛年掇髙科藉令繼取一第如俯拾雍容細旃之上俛仰交戟之下含豪未竟而諛者在傍安得侘傺沈深之言而稱之能極其變以臻其所至乎孺苞復深於名理乃時拂問棘園一片石寂照澄觀昔之所遇時而儃佪時而悲憤美人香艸之思邊馬河梁之感𨿽逐境轇轕於吾前此中未嘗有動也故其詞旨溫穆和平可以諷詠可以管弓﹖﹖庶幾風人之致也此天欲先昌孺苞詩道耳豈欲終困孺苞哉孺苞行奏牘金馬門將令天子發飄飄淩雲之思是什也其爲陵陽之王﹖業乎幸並爲我語仲玉伯度今上行且前席問公等皆安在

○孫雲巖先生偕陳安人齊壽序

予讀太史公書至陸賈傳未嘗不想見其人賢且智智且達也夫當陸生時中國宛轉鋒鏑之下惟趙佗崛疆南越乃陸生奉璽書狎之如狙公鷗鳥能令魋結箕踞之長奉約束惟謹而漢卒不加兵於越而越父老子弟終其世不罹鋒鏑之苦者生之力也是則生之辭令賢於百萬甲兵天下旣定生獨優遊好畤之上出橐中千金裝治生產歌舞鼓瑟時過諸子擊鮮供具以娛天年何其達也越千五百年而得其似者則雲巖孫翁其人也翁嘗爲南越保昌丞保昌固尉陀舊國也時采金貂璫四出境上璫虎而冠鴟張益甚郡邑長往往以不口指逮詔獄守令咸人人彼中父老子弟不勝誅求幾成脫巾之禍翁獨毅然身任之奏記兩臺陳晰利害中機中權兩臺深加器異悉以調劑委翁翁謁中貴極陳不便狀詞侃侃無少撓中貴色沮開采之役遂中寢越民欣欣更生其事之偉吾未知與陸生奚若時當路諸公無不交口保昌丞賢薦剡交上旦夕且有卓異徵翁顧夷然弗屑婁移書告致竟飄然歸臥故里中乃以暇日自逸於風泉云壑間時飭尊罍召舊所習賓客爲髙會不至丙夜不告谷﹖丸其達之旨吾未知陸生又奚若翁少以文學傾邑庠生巳遊太學又傾太學生尋拜鴻臚序班益能於官一扈從幸壽宮再侍經筵又再侍諭祭壽陽長公主屢錫白金紅綺皆稱異數秩滿外補江右峽江簿政績懋昭旣遷保昌丞其措注之大又章章如是時薦紳或以翁非科目稍易之及聆翁敷陳時事援古證今鑿鑿名理每爲傾挹不覺席之前也南海令出陰王公當代知名士時對抵掌未嘗不心醉巳又曰夫夫也者生遇右文之主雍容交戟之下其論列敏給豈盡出陸生下哉蓋爲名流所推重若此翁旣脫屣仕路日與內子陳安人爲徳於鄕三族之■﹝尙阝﹞恃翁以舉火者若而人兩造之爭藉翁而度﹖﹖口者若而人甃道繕梁無虛歲指囷捐橐無虛月黌宮久圯則首倡義以新之前後邑長式翁廬兩借蠟賓爲倚重翁丈夫子五六人類皆韶令溫文蔚爲國器諸孫十二森然玉立每旦上堂問起居肅如秩如居然萬石氏家範今歲十有一月十九日爲翁七袠初度辰而陳安人亦一周甲子矣前一月二十日其設帨辰也諸親友將謀登堂爲翁媼壽乃以辭屬予予竊謂曩陸生引老於家適諸呂用事劉氏幾殆而陳丞相絳侯卒用生策社稷以安生亦以是顯名當代垂勛竹帛孫翁生遘重熙累洽之朝衎衎林下卽有奇謀石畫顧安所施乎翁將苞其未究之用以遺後嗇其未享之祜以養身其遐算繁祉寧有涯耶卽百齡未艾也夫儗人者必於其倫予讀陸生傳而有槪於翁故爲論列如此且用是以爲翁壽翁其囅然以爲當否

○戴元統西閣艸序

夫璚臺石室仙的神囂所以資﹖眞而鐘神秀者詎非孤標絕溟而遠隔湫濁哉金膏水碧風實云子太上之藥也以其苞質淸虛凝液英華故能立蛻凡骨而銷塵滓若夫髙人貞士希夷窮岫沖漠中林舉則鴻冥處則蠖伏引嘯則神鸞葉音抒藻則雲龍﹖﹖﹖彩方將﹖覽霄雿鬯滌氛垢何可舉世而無若而人哉不圖挽近而得之戴山人也山人家在天臺雁蕩間壁塢靚深山水明淑夙具傲骨長負勝情鹿牀豹席取暢恬寂一區之內曠若九州島十笏之居泠然五嶽且復幾饒異書帳余祕秩長日閉關終歲托疾上自漢晉以訖三唐旁及眞詮梵筴無幽弗詣徑度則神馬尻輪應感則天隨合響矢口而聲聲諧而韻韻比而篇��靈襟蕭爽髙亮之致不狥知不邀譽不雄成不虛賞不滯於境而能轉境不侔於人而和以天昆侖渾噩無得而色相工拙之也予少稱詩謬爲二三名流所許與足迹幾半天下莽於搴采變化之域視山人爲廣然未能超放自如如山人也山人一日惠然過我山中出示西閣艸四言則黃綺之遺音也擬古則步兵之詠懷也七言古時而靑蓮而气少巽時而嘉州而旨逾衝五七言絕故自濯濯各臻其妙七約則東阿陪乘景陽分鑣要之淸眞閒曠情與景會景與心融不﹖合而無不合其入於道而出於技者乎山人又言嘗攜五尺童遡嚴瀨泛西泠覽虎邱登金焦北固從大江抵建業縱觀諸勝快然自足懷剌字滅盡而竟無所詣巳又南謁武夷君洄沿九曲仰睇三十六峯若可拾束腓行淺瀨中水風激激蒲茸蔥蒨如紫煙擷而飧之腹爲果然遂寄迹名藍凡三月人莫之測也其嘉尙足可想巳餘業謝壒埃逃之蓬藋行將尋山人瓊臺石室間共證﹖眞以營大藥乃抽其緒而卒業斯道藏之名山汰濁揚芬實有望於山人也山人將無驅牛上流而避我乎

○送樊伯子遊燕序並詩﹖

樊伯子童牙味道慕曼倩紫海之遊綺歲采眞追陰生靑城之躅邈塵區如蟻垤竦仙轡於霞標隘滄海若蹄涔濯靈襟於天外夙招勝侶爰葉髙情蔭芝蓋以遐騫繕糗糧而逖覽訪文始先生於靑羊之肆尋四目老人於白鶴之峯或探易於醬翁或授方於帽子仙仙乎仰白日覩靑雲不遠矣巳而情牽維梓未忘彩服之娛詩詠采芹更與靑衿之選多歷年所坐捐盛時譬彼享鶢居以鍾鼓篰鸞鳳以樊籠豈所安焉非其質矣於是撫往日之可惜嘅白駒之易流悔腐鼠之悞人命文螭以媵駕從吾所好無假太卜之龜舉世何常寧待邯鄲之枕還吾故物一肩朗月淸風濟世大還半鼎﹖霜紺雪遊朱門若蓬戶向柳巷覓眞人艷說長安莫不向西而笑漫遊朝市方知卽俗爲眞花外車聲會見兒童迎邵子壺中藥餌莫令女子識韓康爰寫離悰用抽俚語敢附霞簽雲笈聊代芳艸疏麻云爾君昔思沖舉沖齡道骨成瑤笙聞碧落石髓咽靑城寶籙龍文細銖衣鶴背輕﹖心冥俗諦塵謫緩霞徵仍灑金壺汁還尋玉杵盟洞宮虛列姓縫掖困諸生長嘯醒塵夢狂歌薄世情飄颻烏帽側抖擻白衣行仙窟懸人境神臯指帝京公卿迎薊子河漢問君平大藥能蠲疾雄談坐獵纓武皇方好道應識歲星精

○送古予上人入吳請經序並詩﹖

幽溪有門法師以智者絕學倡東南則古予我公其上首也赩若寶山睟焉滿月吾知其容相也六鰲獨象巨靈奰屓吾知其負荷也玉府珠邱龍堂貝闕吾知其苞禾﹖畜也﹖霖甘露香飯醍醐吾知其法施也飛雲流月野鳿磵泉吾知其無住也予嘗夜宿髙明朝登佛隴則古予偕焉放懷寥廓朗詠長川笠影卓天怳挹化人於琳館筞聲鏗洞儗追若士於鴻蒙紫气紛郁乎霞標赤縣塊蘇於華頂視八鴻如縈帶望三壺聚沙掉﹖﹖辛一辭於玆十稔歲當﹖黑﹖戈律應素商公將浪拽越來指塗江左木奴丹而洞庭波楓葉紫而吳江泠至若山名海湧峯號支硎靈巖乃館娃之故宮北禪是戴顒之舊宅又若龍蟠虎踞之勝控帝裏於鍾陵獅子牛首之奇奠神臯於天闕臺雨花而說法山有艸以攝生斯並髙眞之靈嶠僊逸之﹖岫也吾昔友者彼有人焉乃若百谷校書凡夫髙士簡棲才子東生寓公莫不字挾風霜胸吞云夢雄辯標雕龍之目麗藻掩碧雞之辭咸鼓枻於﹖津早殈機於世殼﹖鳥或示淨名相則靑蓮爲金粟之後身或爲隱居服則徳耀從伯鸞而髙蹈品目或表奇於流雪琬琰或紹美於頭陀孤情絕照則道猷無忝其徽音標舉會宗則安石定賞其儁逸談麈注飛流於雲母靈詮匯眾派於谷王公𨿽以采眞尙友爲奇遊乎而尢以闡教請經爲勝事也餙綈漬蘗悉輦寶葉之文瑤櫝錦函盡發蓮華之藏求之精舍廣示迷津豈非無上之盛心希有之宏願乎故覺華長者得授記於定光空王如來亦印心於寶手皆因造藏得臻果位補處作佛非公而誰予實顓蒙時沾法湩每象融於適意無得而稱恆神契於忘言相視而笑東林法席未寒白社之盟孤嶼離筵聊擬碧雲之什錄之素楮用代疏麻性海眞如藏虛空不可量師將一芥子盡納須彌王耨池攝眾派帝网灌交光寶樹枝枝玉沈楡瓣瓣香爲霖同一潤立表耳﹖﹖多方法苑開精舍天花積講堂驚桐委夕露余菊抱晨霜日出幹城隱雲飛覺路長會看龍樹返娑竭指津梁

○送莊令公八計序並詩﹖

夫詩本緣情情生於愛愛斯思思斯永洵徳澤之人人信金石之匪固也故嘉穟繁繁滋於鹵鄴中興時史之歌紫雲郁術於庭階洛下紀石卿之頌益部借文翁而更化冀方藉皇甫以寧居鄧攸挽不畱巳綿思於吳什叔度來何暮亦繹韻於蜀謠於公巋東海之祠石氏表臨淄之社豈非物情之所向今古之同歸乎於鑠莊侯實鍾靈气苗裔啟楚芊之始賞瓜瓞藻於江東精气幹霄爥龍光於斗畔劉家羣從盡握靈蛇謝氏諸昆俱標繡虎蟻封盤駿薦魁蕋榜於兩都牛鼎燖雞暫試銅符於百里維玆甌土越在江堧羅九斗於境中封一丸於掌上城頭瑞鹿似夾鄭公之車天際飛鳧忽下王喬之舄侯正身軌物虛巳推誠躬叢脞而弗辭恐一夫之不獲疾邪憤惡恥斯民不爲三代之民錯節棼絲綜國政爲一家之政至若淸衷冰暎雅操霜凝公儀以卻獻稱賢子罕以不受爲寶園無鹿之可瘞壁有魚而長懸質畏人知綰令客媿其廉介有如此者又若明懸秋鑑朗徹冰壺燭幽不假乎蓍占摘伏何煩於鉤距壁分倍厚去予咸得適其從鏡亦何心妍醜莫能淆其質人稱喆匠邑號神君其明詧有如此者迨乎煦如冬日熙若春臺陳太邱之賞激人倫謝法曹之獎成齒頰吹暖律則寒沍敷華假順風則鷇雛振羽展也藹藹令徳溫溫恭人其豈弟有如此者或桁楊臥艸慈操不害之文獄櫓生桃仁洽無刑之化邵農等賦版圖成畫一之規淸詭銓徭逋藪詘朝三之術用是俗熙郅治運洽綦隆擊轅聲播於三農講徳詩﹖﹖羽﹖貝﹖於四子玆當展覲夙戒脂車蕭條去日之圖書伴侶來時之琴鶴九重錫命巳屬穎川萬姓懸情難畱河內白窪衡曼士下澤畸人食土之毛拜誰之賜旣誨我子弟復長我黎民周璆荷下榻之榮任棠乏拔﹖虍貝又韭﹖之諭鐫徽揚懿不辭身化貞瑉戀別銜悲聊假口爲石闕何以爲述詩不云乎肅肅者鳧言北其羽維侯於徵亦莫寧處朝發於漘夕宿於渚嗟我懷人褰裳伊阻江之悠悠不可以厲舟之搖搖不可以濟憂心如燻怊焉曾喟【右一】糺糺我絲疇其繹之膴膴我疆疇其壹之侯之來斯孔明孔徽﹖風藹藹甘澑祁祁蚩蚩齊氓是徠是綏翹翹皇士是式是儀我稼旣登於何弗粥我卵旣翼於何弗育何以祝之遒爾百祿又何復之介爾百福於赫君子民之明牧【右二】於昭明堂計此萬方萬方來同車服斯皇明明後辟倫物用彰顯顯君子嘉猷孔光赩奕五絲備言錫命受命於天克之斯聖受命於地植之斯正欲哉欽哉民莫不敬【右三】天子曰咨嘉爾良宰孰令我民旣壽且愷﹖澤滂流荒於東海其以翼予曰女亮采累﹖﹖聶累緵懋玆無怠九山巖巖表於邦國企其齊而惟侯之特惟以永嘆矢之無斁

○東圃詩序並辭﹖

樂成東臯之趾有隱君子東圃倪翁隱居在焉居之東爲圃凡數十雙藝蔬蒔藥旁列松竹桃柳之屬激澗引流日伍園丁抱甕荷鉏爲程令勌則挾冊嗚嗚而哦或撫古瑤芳一再弄翛然遊物之表有以自樂也時邑中鴻流髙士若朱蕩南趙俟齋章千峯李后峯諸先生咸以聲詩相上下虨虨稱盛雅慕翁髙逸之韻納交定人外契良時萃止翁爲湘葵蕨拂尊罍班荊桑陰竹浪之下淸言移日或撰杖東臯之上俯眺五云玉局諸山若波濤起伏大壑中或刺扁舟沿月兩溪之涘擊石放歌夜不丙不休興至則探韻爲詩鍧然中琴築客去則枕襏襫臥於於徐徐望之有古逸民風翁旣長往諸君子亦相繼化去惟餘篇章墨妙裒然成帙一日翁伯子曉江君攜冊以請曰玆所謂東圃之什徼諸先生之寵靈以光被先子也者惟執事賜之序足以不朽先子譬彼始以雲門亂以咸池夫乃不可乎予嘅焉嘆曰夫東圃之爲圃也其遊觀不過姜畛芋區桃坪柳沜之爲適非有梓澤平泉瑤林華池金埒之瓌麗也其寢處不過環堵窪衡鹿牀豹席之爲安非有波樓月榭藻井蓮礎之詭異也其適口不過茵飯芋魁濁醪淸荈之爲甘非有鰕胎爵臇桂蠹之膿膬也然而平泉梓澤種種珍奇之飾者轉盻之間幻若蜃市如電光惟淒風寒螿枯木蹲鴟而巳回視翁之東圃世有其業林樾若益而薈蔚畦町若益而膏膴絜彼較此詎不大相徑庭矧遺言之烺烺乎予旣慕翁之爲人不及見復讀諸君詩憮焉有槪於中也語不云乎惟桑惟梓必恭敬止故不辭爲役若曰志吾思而寓之辭耳辭凡三章辭曰若有人兮圃之東蔭石泉兮巢雲松蔚矣匪豹兮淵哉匪龍命飛鴻兮曷不我從羗思君兮我心欝﹖﹖虫圃有澗兮澗有止寒泉汨汨兮白石齒齒驂赤虯兮曷不我竢羗思君兮我心勞只圃之人兮今焉適兮父析薪兮子寧弗克兮羗思君兮我心惻兮詔來裔兮曷其有極兮

○誄徳錄序

上饒王侯治安陽之三月政化大行捷於桴鼓舉百里內外融爲滲漉禎龢煦煦焉灑灑焉無論品物生遂卽斷枿無不若蒸出菌芝也者於是士頌於庠商謳於市更老扈畯鼓舞於郊遂之外其神明變化之速前古未有也凡再閱月方篝燈乙諸士子文俄疾作擲筆而逝舉國縞素若嬰兒乍失慈母之懷易頌爲誄士哭於庠易謳爲慟啇罷於市更老扈畯易鼓舞爲擗踴麏而號咷於郊遂之外其哀慕衋傷之深前古未有也巳撿其橐惟一裘一葛無長物於是士民益感慟曰侯儉其躬而勞吾民固若是乃醵金爲賻不閱旬得數百鐶而贏或曰是足以報侯已諸文學曰未也之人也之徳也弗崇祀名宦豈所以樹風聲勵政教也哉采其行事請之當道當道可其議卒修祀典如故事或曰是足以報侯巳諸父老曰未也侯𨿽永光俎豆乎然未有專祠何以詔我子若孫弗諼之思已而弋材鳩工不三閱月而祠成翚飛雲構肖象而事之罔敢弗虔也蓋其入人之深之若此諸文學巳復裒諸奠章及哀挽歌謠請祀公移付之剞劂題曰誄徳錄旣成編乃以首簡授余余鄰氓也實呴洙河潤烏容以無言巳作而嘆曰嗚呼異哉昔朱邑歾就吏民葬桐鄕王渙糸﹖﹖歌薦食祀洛陽史起屍祝鄴歲禳文翁廟食蜀教昌中牟歲時社仲康淸河老人泣世良彼皆綿以季﹖﹖長我子孫漸摩淪洽遹底於成固也寧有治效若侯如是之亟疇非賢喆之用心逴厲前古之烈者乎余旣異侯過化之神而復嘉與爲侯之士民者好徳之良庶幾前古直道夫天下理亂系於是非之昭沕而巳是非詭隨亂乃滋甚如世道何余觀安陽人士秉彜之天居然三代典刑也詎不於維世康俗有利賴耶嗚呼是編也亦足以爲勸戒巳故不辭而僭爲之引

○迎恩橋氏家譜序

樂成之俗氏族率以顯融官閱相誇詡其人之賢與否弗論也或顯而賢也或賢而不必顯也或顯而不必賢也夫賢而顯也迹其世系徵諸功業國有史家有牒豈不皇皇乎烈哉賢而不必顯也𨿽行事不少槪見而正躬範物足維世風而啟慶祚疇必三旌九列爲榮乎顯而不必賢也𨿽復火﹖﹖耀燻灼於一時及身之歾乃與風煙艸露燼滅澌盡垂十餘年至舉其姓氏而莫有知者是則顥融官閱安足藉乎甚至以勢力相軋聚族而謀箕重購而援引當世顯者爲名髙此其益可姍笑巳嗟乎浮薄之獘固匪一朝一夕也而家譜之舉其可忽諸予竊謂譜之作也所以聯合致同取信也合以辧渙同以別異信以木﹖片疑若使援引中古不可知之冑疑孰甚近緣時貴不相知之人渙孰甚傍取姓同而冑異如王之爲太原爲瑯琊爲髙平劉之爲彭城爲豕韋爲惠杜之屬異孰甚若然者是欲釐之而益淆分之而益紊穢孰甚不意吾友存禪陳君卓然之見有槪於予也陳君業巳自葺其家譜而屬予詮次陳君之言曰譜者本也所以章世系篤宸誼也故家不計巨族不論微脫假名流以冠其首則辱先之辠也滋大故吾遡其源斷自元末貴八公始降自貴八公凡數傳至吾大王父橋濱公皆犁然可考遠自綿邈傳疑者姑弗錄嗟乎予知陳君深得歐蘇遺法而益嘆陳君度越流俗萬萬也夫陳君蓋予所謂賢而不必顯者夫賢而不必顯是畸於人而侔於天天且發其藏以待後之賢而顯者也君中歲移家鹿城而諸子森爽玉立咸績學工文而伯子叔達聲瑯瑯出膠庠間玆其天之左符乎君曰手疏古賢哲名言懿行揭之堂壁以廸訓其後人則又所謂正躬範物維世啟祚者邪箴銘烱戒或賢或否燦若日星予知陳氏子孫能愼其所擇矣自玆以還樂成迎恩陳氏之族之大者予知其自君父子始於是乎序

汲古堂集卷之二十三

●汲古堂集卷之二十四

東甌何白無咎著

記

◆記

鴈山十記

遊習家池記

遊武當山記

遊滄浪亭記

竹山竹溪房縣遊記

散花閣記

羅浮林氏霞嶴阡記

○鴈山十記【序列前卷】

能仁寺

大龍湫

靈巖

龍鼻水

淨名水簾谷

靈峯洞

東洞

梅雨巖

石門潭

石梁洞

△能仁寺

自樂成東行八十里抵四十九盤嶺踰嶺由﹖﹖觔竹澗過行春橋拾級數十武拓而爲寺曰能仁詼十八叢林首剎也寺左一峯聳拔天半白雲英英冠其頂故名常云寺後芙蓉峯若負扆而戴辰火熖諸峯環而行﹖﹖秀於堂廡之下火熖剡剡上尋而色微紺峯下置巨鎝焉或云取厭勝術以泄欝攸氏餘烈若蜀之刻石犀以鎭水怪觀名屬玉以禳火災耳下有雁渡堤經行峽燕尾泉下培潭諸迹類皆淸蔚雁山諸槪咸雄拔瑰麗故以峯泉洞壑勝玆寺四山暎帶若剖千葉靑蓮中而建寶王剎故自沈沈幽邃遊者自大荊來首歷石梁次及靈峯諸勝耳目眙愕厭飫之餘視此似若落落無奇者余友楊生彊爲解謂諸景若散聖神通遊戲變現霞譎波詭種種怪異彼以常云一峯上黨於天爲眾山父若如來不動尊自足屈下諸奇也余謂若爲玆寺左袒非篤論然遊者自玆始後及諸景斯得顧虎頭啖蔗法漸入佳境耳

△大龍湫

朱蕩南先生龍湫誌略雲湫水合四山溪澗爲巨淵淵側石檻有龍窟深黝不可測檻中作微凹削壁數百仞水從凹中瀉下望之若懸布隨風作態遠近斜正變幻不一或如散珠如驟雨如飛雪如輕煙或飄轉斷續或左右飛散或直下如建瓴或屈曲如蜿蜒或細瀉中琴築或大注撼震霆種種奇態不可名狀余讀之灑然神往前後凡三至顧瀑水𨿽多奇第不甚讎朱先生言意先生文人好奇多溢語耳萬曆丙戌冬餘偕東吳朱在明撰杖往晚至能仁寺大雨陡作夜分乃巳五鼓枕上聞空谷風水聲若百萬戈甲相摩戞余攬衣趣諸君行凡三里至錦溪溪石如砥紋理璀璨碧流寒駛陽景媚之光益瑩徹淸沙的皪綠蒲丰茸班鱗文雉上下若乘空信如白地明光五色纂組耳山閴寂如太古微聞石上拄杖聲稍進山翠益逼眥天無遊氛不雲而雨巳乃知湫水濺沫也再行三里許一峯當中流上千數百仞垂杪而岐曰剪刀兩厓亦陡絕雄拔小立寒嵐淒淸益衣而進谷轉耳根淵淵若聞輾萬轂過馳道中足底﹖﹖辰﹖﹖辰爲動客皆大叫稱絕奇仰見瀑流與風相鼓翕俄頃萬態忽中爲風所遏半壁裊娜久不下忽風從下揭輒夭矯若玉虯騰擲空外忽勁如萬鏃注射人急走避詎那庵瓦溝若跳千斛珠檐端懸澑如秋雨亭午風稍和日腳穿雲罅斜暎髙壁彩虹數道絢爛火﹖﹖目﹖夾余偕諸君扶掖憩瀑後厓中刳若半瓠瀑布前掛水色與日色相蕩摩如坐石齊奴紫絲步障中視人面咸有異色作靑紅熒熒不定狀朱君屢引觥船﹖﹖虎釂客吒爲生平奇觀余於是知蕩南先生言非溢猶恨其不盡究也夫瀑一而巳風與水交相濟則山靈不自愛其奇或水壯而風殺風壯而水縮咸不能窮湫之變惟所見適遇適不遇耳予嘗聞登岱宗不見日觀非遊也然日觀非極晴明不得見陰雨曀雺春夏六之秋冬三之巳霽而登登而或翳巳雨而阻阻而或舒於是登岱者十不一覯焉信遭之不易也余於雁山非不數數也於玆始睹湫之變徼寵山靈良腆哉

△靈巖

予嘗謂造化之於物曷意哉若水之觸石也不得不澎湃漰汯風之扣牝也不得不調調刁刁松韻之於簧也雯蒸之爲霞也造化於物曷容心於其間乃於靈巖裝綴之奇位置之巧又疑造化似若有意也者靈巖外戶固無奇兩厓壁立若辟嚴關稍入萬峯林立中拓而廣足量萬牛而諸奇畢萃焉背懸巖屏展橫亙二里許半壁爛爛若五云曰平霞障障之趾淸曠若步廊者曰安禪谷左右天柱展旗二峯爭雄競爽窮目之力不盡其杪已而崇巒怪石林林總總售奇效靈於兩廡間令人目謀心會應接不暇左峯之巓有石若累丸者曰紺珠方堵若設屈戍者曰石屏展旗之腋有洞甚深■﹝穴上叫下﹞捫葛而上人憑石檻若騎衡上有圓竇望見隔山天影如懸鑑下有深淵黝無所見以石投之聲輒鏗鏜厓端趺伏而昂首者曰蟾蜍是則東序之事始旣右峯若相顧而對舞者曰雙鸞挺而亭亭古松盤攫其頂者曰獨秀銳而膚立者曰卓筆煙鬟雨沐若凝睇者曰玉女是則西序之事始旣迆邐深入則小龍湫龍鼻水九曲橋劍峯泉諸奇不可以僂指計直視則僧拜石缽盂峯又若森列於幾席之下環而睨之旌旗壁壘大將奄廬無以諭其嚴肅也寶幢華鬘法王化城無以諭其妙勝也珠林璚樹羣玉之府無以諭其瓌麗也山靈信狡獪哉予曩偕鄭邦章中丞夜宿山樓四望寒月如積雪諸峯偶立露气嚴冷不覺神恬形釋中丞謂予是地宜仿句曲陶通明構三層閣異日與子兀傲其上日夕吸欱靈爽之气凡骨不難立蛻耳忽忽十餘年今中丞方出山而予亦見二毛山靈未嘗謝客而客斤斤奉七尺若春蠶吐絲自縛豈不大可姍笑哉披圖爲之憮然

△龍鼻水

從靈巖石脇扳危磴轉而蛇行經獨秀卓筆二峯側拾級復登數百步兩厓垂合而辟者曰龍鼻洞厓端石龍長數百丈蛇蜒下垂鱗甲悉具石理作縹碧色中爪陷入厓中若攫挐狀龍首下垂去地不十尺鼻端小穴泉涓涓時下一滴石盤承之香滑甘冽足傲神瀵而淩玉酒餘爲一歃塵坌若滌大都名山峯巒以其形似者錫以嘉名廑得其髣髴耳然酷肖惟老僧巖與龍鼻水稱最奇詭洞口玉女峯適相對余笑謂龍得葉公之似若玉女者如曷鼻魋肩何寺僧從傍曰春夏之交峯巓躑躅花亂開宛若村姑綰兩鬟插彩勝故自妍嫵余復戲曰第恨腰肢不作渚宮舉止直女中笨伯耳爲之撫掌大噱僧亦聽然第不知予言云何

△淨名水簾谷

淨名寺久廢故道亦荒茀不可辧遊者或問水簾諸迹輿夫紿以久湮輒馳去余嘗三至其地始從林間小田塍轉達溪岸遙望層巒簇簇曰蓼花峯寺故址在焉石幢斷礎離離榛莽中何論昆明刼灰哉漸進二捨許兩山皆純石綿亙二三里曰鐵城障言言軒軒立﹖乞若百雉之郭間選溪石小坐仰見髙天若翠幄厓端猿狖喞喞嘯向人又若舟行三峽中也再入爲水簾谷水自洞頂飛撒若明珠數千百琲晶熒奪目洞旁藥艸色如綠珩微風拂地翠光作浪秀色若可餐右側有初月洞洞傍舊有屠山人隱居處余嘗謂鴈山諸景皆跳處一隅獨淨名介於靈巖靈峯間又復輔之以響巖之勝且夷曠可廬杖藜昕夕足可攬結諸奇桑麻雞犬居然秦人日月洿邪蟹堁宜秔稑來麥復有竹萌茶荈昌陽黃獨之饒可以服食第恨兩厓太束不甚受日光非棲眞吐納者不可處或云日服鞠芎山精粉一刀圭足以練靈明而汰陰滓豈山川固有侍邪抑世乏孫公和梅子眞其人邪

△靈峯洞

出淨名可五里許遙矚天際靈芝峯妸娜若可拾隔溪翔鸞五老仙掌諸峯又若揖讓肅客者稍迫靈峯兩巖造天中辟爲洞及抵洞口仰望洞中飛磴委迆數百折若懸疋練稍深入石扇蔽虧晝色熹微若淸旭始旦磴窮乃達平臺臺方廣可蔭數百人爽塏穹窿恍挾飛仙尙羊天半中設大士像傍列十八應眞洞口飛泉時墮冷風中若飛絮冉冉左方有性井寒沁而甘吸之毛髮皆爽俯欄下瞰洞口攜具小奚奴蠕蠕如蟻余大呼聲隆隆欝而弗吐若數部鼓吹奴初至輒驚悸瞪目左右視欲反走巳知人聲亦呼而相和巳而相樂也予憶廿載前初至靈峯計入洞巳迫下舂時洞中一老居士方舉火喜客玉卽爲供苦茗設豆粥復爲謀臥具甚周先有成都行腳二比邱巳宿齋結跏跌坐佛火熒熒風泉激激余與楊生相對蒼然隱隱毘耶丈室會上也頃之皎月淸瑩可數毛髮予復出洞口倚石長嘯山中鸛鶻咸驚起軋軋掠長松而去顧楊生不能從也嗣後凡數至而老居士巳化去無爲煬竈者坐是不復止宿每塵慁中想象玆遊以當濯魄冰壺耳

△東洞

有宋太平興國間禪僧全了經行至東洞聞巖中童子誦經聲圍繞作禮竟於焉結剎名芙蓉庵後因髙厓有飛來石羅漢復名羅漢寺相傳羅漢自淸漳航海來將禮諾詎那遺蛻適遇樵者卽躍上髙厓立化爲石其語頗怪誕不經傳疑可也地有石船按山塔諸迹寺久榛蕪惟聞風泉松籟聲若昔之朝鐘夕梵相和答而巳

△梅雨巖

梅雨巖僻在鴈山西外谷無論遊客杖屨罕至卽詢之山中人亦鮮有知者余鄕梁進父文學嘗一再至吒以爲奇余偕在明遊適進父請爲東道主亟津津梅雨巖慫惥甚力遂決策取道從長山﹖敫原八山長山﹖敫沙土犖觕原隰樹烏桕動以萬計時初冬桕葉著霜如丹砂筍輿穿紅樹間二十里衣袂皆紫若馭泠風從天臺赤霞中徑度也已入靈云寺故趾縱覽鬭鷹巖九龍山諸槪便覺奕奕淸舉繼至梅雨巖則兩石插云對峙飛瀑自厓顚垂下半壁一石特墳起瀑勢舂激潀射亂注霏霏若煙雨風排之陣陣過絕壁若曳霧縠冰綃於空中也對瀑爲含珠峯大小天柱皆偉觀在明起浮大白謝進父曰嘻觀止此矣進父謂在明曰玆景較之靈巖靈峯諸勝直齊魯之與邾莒耳在明又不覺爽然自失也

△石門潭

石門潭在鴈蕩之陰十八灘之委瀦而爲巨浸焉沈竿續蔓莫底其止廣可數十畮兩山夾溪蹲踞勢若虎闕下望立﹖乞若天門雲中有巨鯉長丈餘每遇風日和煦輒從容揚鬣水面小魚景附者以千計土人常夜見赤光上爥潭水盡紫蓋神物窟宅也地主榦識夫云曾於月夜剌兩艇以巨繂聯束之與客攜酒其轟飲令小童吹紫簫一再弄簫聲挾秋气爲益雄殊有穿雲裂石聲夜半古泓聞殷殷若雷鳴客愳而散嗣後無有繼其遊者

△石梁洞

遊客從西來者過謝公嶺登石梁洞而勝事始窮然操蛇之神技亦殫矣梁橫亙洞口若偃虹左復下垂插入地呀然中啟若兩扉趿級而上入洞中洞軒敞可容坐具百餘洞後有水汨汨注爲小窪味甘冽不減品外泉引領南望則老僧巖兀立天際宛若比邱衣糞掃衣現由捨那身聽雪山老胡說法也見者無不囅然大粲雁山諸景頗借附近峯巒助奇而玆洞獨介然特立無所因藉若孤髙士自標一幟亦可尙巳然遊者方倦登頓樂趣夷衍至此則平原膴膴孔道委蛇又若重趼出九折阪而卽康莊也

○遊習家池記

予自雲杜取道抵鄖襄先一日李本寧太史觴予於甫栢臺顧謂予曰子馬箠且西西至襄陽襄陽據江漢上游環郡名山往昔名賢之迹往往而在襄陽守王君非子之里人耶子非不足糗糧也非不足屝屨車徒也第乏勝侶之與俱子盍往見馮生見之馮生負奇自喜雅遊山水間子其訪之襄城之埜予謝而頷之次日辭太史行凡四日至襄陽是爲四月晦日乃往詣襄陽守予請以詰旦遊習池公遣二騎以從予歸僧捨適客有造予通剌知爲馮生見之也把臂劇談如平生驩遂訂詰旦習池之約旦日昧爽荊門劉元善過訪談少頃謂予曰先生僕馬在門將爲習池之遊乎僕故人劉伯子俠烈多節槪委蛇習池之阡墓艸宿矣今且賫絮酒一酹伯子尋當追隨杖屨於池上可乎予曰甚善遂逆見之於道見之復與王汝賢將軍期不果汝賢快士也爲之惘惘卽並馬出文昌門南行數百武夾道皆髙槐綠陰交暎茅茨隱見便覺灑然再行二里許三徑犖埆陂陀上下欵叚行亂石中益■﹝敝﹞■﹝薛﹞不前岸漸迫入江江流瀠洄如帶隔水鹿門南陽諸山依然如昔而賢者不可作矣道傍古冢累累斷碣林立不勝悲風白楊之感復行裏余沙中片石署曰杜甫故里予下馬低佪久之髣髴往迹於殘煙斷艸間核其遺蹤舊趾巳茫然不可考爲之一嘅復循江行二里地漸髙山麓墳起松柏薈欝朱祠翼然爲羊叔子祠祠前有亭中樹禦制穹碑肅皇帝起自潛邸嘗經此地親爲撰文諭祭又五里折而西四山環抱若藩屏中隩而曠山皆蜿蜒不生艸木一徑循山趾入中匯爲陂塘受眾流菱芡荷芰田田水面亭抗其半予與見之解衣箕坐亭下四面皆髙柳掩暎陂水水爲縹碧於暑益快少選羽流﹖﹖斗澗泉淪苦荈供客予輒盡數缶﹖倉笑謂見之曰此水甘冽固無減中泠惠山也惜烹法不按鴻漸火候耳爲之一噱頃元善從劉伯子隧道攜劉仲子同勛至同勛以元善往酹其兄墓夙亦庀酒榼至因坐共飲見之笑謂仲子曰伯子有弟豪爽乃爾何必伯子在也出亭循短垣轉東拾級入門有堂三楹軒敞爽塏堂前有臺廣袤二丈許臺心爲髙陽池舊迹池縱丈有只衡亦如之淵渟作蔚藍色白石齒齒朱魚千餘頭出沒上下從容可狎池上有亭蔭之堂右祀東漢郁習晉習鑿齒山簡唐杜審言及孫甫郁卽習池所自始主人也是爲五賢祠祠前有亭頗宏麗楣楯左右皆一時薦紳題詠予不暇讀亭外山四垂飛靑撲翠暎帶遠近予亟呼酒偕諸君分曹劇飲稍巳沾醉見之以謂玆亭不能盡領諸山之勝更命移尊戶外藉艸列坐髙柳中柳下洑流自習池出■﹝浖虎﹞■﹝浖虎﹞走田塍間岸傍古柳橫俯水上如渴猊狀予乃箕踞濯足上流拂拂若泛貫月槎亦一快也見之因澗水爲浮觴水淺膠杯見之命童子以艸泥壅下流水浸溢因駈侍者於上游浮巨觥諸君爭從下流攫飲以不得多釂爲負於是予與諸君茗艼竟醉矣見之擊石歌李供奉晉朝羊公一片石龜頭剝落生莓苔淸風明月不用一錢買玉山自倒非人推之句向予曰達生哉謫仙人之語也予曰古人寥廓陵谷變遷今之陂池臺榭或異於昔乃睪如屼如爲山爲阜者固非有異於昔也今寓內邱壑若斯類者在所不乏乃獨玆山聲光列於圖牒紀之詠歌至今千載而下騷墨之士過而歔欷興懷若有不任其情者豈非名賢之迹耶因憶昔人有言曰西望隆中想臥龍之嘯東眺白沙思鳳雛之聲北臨樊墟存鄧老之髙南眷城邑懷羊公之風縱目檀溪念崔徐之友肆睇魚梁追二徳之迹夫芬芳起於椒蘭淸響生乎琳瑯命世作佐者必垂可大之風髙尙邁徳者必有明勝之事嗟乎嗟乎古今同慨矣巳而暝色入林禽鳥相呼如趣歸人遂驅馬而去馬上各占一詩閱明日予追紀其事

○遊武當山記

萬曆丙申五月餘客馮元成大參鄖城署中凡二浹旬日惟婆娑一室時時夢中作大赤淸微想六月一日大參行部襄陽余從公乞一力爲太和前驅客有笑余曰大暑郁勃鑠石流金宎屍﹖夏涼臺無陰可憩子欲撰杖絕壑層厓之巓蚍襶攀援疲於重趼然徒見嗤山靈耳何論濟勝甚矣遊計之佐也余曰不然余將昩爽而往禺中而止蔭茂樹濯寒泉折華翳日披襟遡風偃仰長林輒復移晷當其六龍亭午火雲揚旌余方箕踞靑霞蒼雨﹖曷間下視人世炎埃堀堁則客所謂宎屍﹖夏涼臺皆火宅也客無以應遂於是日決筴行出止唐徳觀遲輿夫久之午後出東門環郭而南蜿蜒■﹝山咅﹞嶁皆荒岡斷山童然如禿連亙百餘里漢水暎帶逐勢宛轉亂石蹲踞若黿鼉隱見水面筍輿沿江上下六十里至遠河時日巳迫蒙泛矣遂止宿館捨初二日五更發遠河曉色陰雺涼思蕭爽行十餘里微雨涔涔久之益甚輿夫行泥淖中二十里乃趣田家小憩傍午雨止出田舍行五里爲黃洋岡天益開霽時久亢暵四郊得雨若益蔥蒨登岡遙矚髙山展展羣峯合水﹖﹖蒼黝深蔚如千葉靑蓮華掩暎天半白雲斐亹若冰綃素練橫亙其下山顚彩霞若朱旛若羽葆種種奇詭不可名狀余覺有異因指詰輿夫知爲武當絕頂也躍然神往又行三十里至均州過淨樂宮宮閎敞瓌異金碧絢赫藻繢雕鏤若鬼若神可謂殫極人間巨麗之觀矣其寬廣幾割州城之半殿左爲紫雲亭構撰益精是爲祝釐之所道家以謂當神農時均爲古淨樂國眞武嘗爲淨樂太子宮由是以名武當蓋言非眞武無足當之也又名嵾上又名太和文皇賜名大嶽世宗復敕爲﹖嶽以冠五嶽雲初三日出均州望嶽門石道如砥道傍夾直髙柳陰若環堵四十里至迎恩宮又十餘里四山漸入幽邃山黛亦稍稍加抺又里許兩山垂盡若辟而敞表以石坊署曰治世﹖嶽又里許馳道益整道傍爲沭浴堂爲修眞觀又數百武山勢恢拓左右襟帶杉檜萬章行列井井仰視遇眞宮朱甍翚飛亭亭林杪宮後倚鳳凰山鴉鴿嶺右峯山﹖兀嵂而崒者爲望仙臺前峯蟠曲而俯者爲九龍山廡下有張三丰像並銅碑小影三丰當髙皇帝時嘗結廬於此文皇屢遣使以書招之不得因賜號眞人並銅笠銅杖今禦札制誥羽士珍匱完好如新余因挾羽流尋宮後小徑登望仙臺列坐松根瀏覽諸峯目謀心會形神殊適適羽流攜酒至侈口宮觀朝謁之盛余稍爲指點品隲幽勝皆憒憒無有領略者殊敗人意乃立釂三卮下宿方丈初四日出遇眞宮里許有門翼然榜曰仙關兩山陡立石道徑其中林樾交蔭灑然非復人間世又二里爲元和觀再折而東二里許地忽淸曠平疇膴膴宛然村落囲者耨者餉饁者飲牛者舉桔橰者時絡繹田塍間若從圖繪中所見桃花源境又行二里遙見峯巒外抱地形中廓棟宇鱗次云蔚霞興儼若千家之聚者爲玉虛宮玉虛之制爲宮爲殿爲廊廡爲亭臺爲丹墄爲彤墀規畫視遇眞淨樂無所損益其大可兼淨樂之二遇眞之三殿兩序懸以銅鼓石魚擊之訇然中節羽流以謂出自土中不知爲何代物殿之左爲望仙樓八窻空洞環以欄楯循欄回繞四望煙嵐繚碧面面可擥結也樓下爲雪洞洞前有聖水池折西而入爲三丰洞流憩久之輿夫趣行甚力登輿從殿後小徑竄叢莽中十餘里始達孔道石磴上下內倚斷厓外臨深塹古木輪囷大者百圍懸綴陡壁根纚纚連絡亂石中壽藤夭矯緣木而上紏結林杪飄風怒號怳若龍蛇鱗甲奮張至此耳目駭愕頗詫詭異又二十里至太子坡坡躡級而上回旋九曲夾以朱垣垣盡爲復眞觀觀亦幽絕時巳下春餘欲托宿觀中黃冠不欲止客意色甚窘余遂揮輿夫出行數百武至十八盤磵道降陟巉巖間樹亦茂密不夜而晦只尺莫辧盤磴垂盡目境忽朗曠若發蒙仰睇返照猶熒熒山椒未斂也負山爲龍泉觀觀臨九渡澗澗上跨以石橋縱可十丈衡半之橋下淸流縹碧時幽咽亂石間淙淙如中琴築倚橋四顧艸木蒙翳峭峯周遭如入囷中仰見天影少選新月初吐濕翠襲衣又如坐淸油幕中生平幽討之趣於此信可忘死舒嘯低佪不欲就枕顧安得示黨二三勝流舉白相賞以答淸貺因吟康樂惜無同懷客共登靑雲梯之句爲之悵惘初五日出觀行三四里道傍棹楔曰玉虛巖別穿一徑甚微似若久無行迹者輿夫難之第謬言無它奇溪谷寥敻不足辱眉睫也詧餘興不可巳且復怖以多虎余乃捨輿徒步賈勇而前兩奴踉蹡尾余後輿夫頃亦至徑緣淸溪兩旁峭壁摩霄徑石屢斷屢續信猿狖窟宅也溪流濺濺文石齒齒綠蒲珍艸蒙茸澗底秀色可餐仰瞰靑天如一綫初旭蕩射兩厓樹陰濃翠淡綠變幻萬態余且行且憩恐其易竟也兩輿夫相和大呼聲應牝壑若出數部淸商泠泠久之乃止行可五里髙厓孤懸勢若欲僕傍厓劖石半之外輔斷木爲棧曲折以度數百步得地少坦左折梯而上中有小殿殿外架壑爲臺朱欄四繞瞥若尙羊天半便覺兩腋習習風舉白雲剡剡從厓巓出久之目目﹖﹖厓若振動怳與飛雲頡頏低昂爭馳天際厓石班駁纂組如霞綺縵理起伏作波濤狀下視人行深澗中蠕蠕如蟻眞奇覯也頃循舊路出溪口登十八盤行深林中十餘里至紫霄宮沿徑亦饒奇石紫霄劫若建瓴後殿特聳漸至步廊輦道亭臺以次而降益覺雄峙兩旁羽客丹房遠近髙下星分棊布殿負石障曰展旗峯左右立﹖乞若華表曰大小寶珠前有日月池七星樹外有陂瀦水淵澈其源自金水渠不注廣可二畮而贏曰禹迹池復從殿後拾級而上數十折至厓半曰太子巖下有洞甚陿相傳眞武修眞處中有平石如座承膝處光若屧漆可鑑厓折而升有小山隆起者爲道書福地七十二之一也稍降爲賜劍臺臺前五老爉燭諸峯亭亭若在籬壁間物載折而降爲萬松亭亭外松杉偃蹇如蓋回望展旗若建牙日色欲晡下至方丈宿焉初六日早從山右脇躡級而上徑頗陡絕又行里許至烏鴉廟巳渡灑谷嶺嶺界兩山旁皆絕峽中衍如堤嶺盡折而西行峯愈奇峭林愈■﹝穴上叫下﹞窱五里許爲樃梅祠祠下樃梅二本柯葉扶疏故自濯濯又二里漸迫羊橋萬丈嵩呼千丈諸峯卓立雲杪時聞鍾磬若出半空止輿仰觀乃知方士結茅懸厓之下狀若贅疣爲之■﹝齒乍﹞舌卽道人虎皮張修眞舊址竊怪彼何所自往藉非乘蹻禦气之士鮮有不栗又行二里眾峯益迫磴亦隨險水激激噴薄樹根亂石中是爲武當澗又數百武至朝天宮輿夫气不暇平余亦臲卼股栗乃捨輿單絞走步而上仰視鐵絙危梯回旋百折自峯頂下垂猶之空中曳帛屢喘屢憩梯循峯勢險夷幾數十百盤歷天門者三始至太和宮羽士架屋崖顚如累棊或至五六層下俯千仞上盈下縮狀若壁燈風蓬蓬起磵壑中欂櫨輒軋軋有聲顧羽士寢處其上晏如也余兩足如臏負風欲僵乃從太和方丈午餉沐浴久之神色始定出登天柱峯以布系腰間命兩夫曳而上顧兩■﹝桼阝﹞時相擊頤頦間又數折入紫金城城依削壁罍危架險繕甃精固非驅石神鞭不能辦可謂力侔鬼工矣入城拾級數折爲元君殿爲靈官廟爲神廚匠而東爲古銅殿制亦渾成簡朴爲元大徳年造再歷梯數級始達天柱絕頂四周環以石欄中爲金殿開牗東向榱桷栱梲柱礎窻欞制作工精中像﹖帝擁護諸將森列左右以至几案鑪瓶悉皆塗以金液焜熿■﹝火翕﹞赩逼眥不定作禮畢憑闌下望香鑪爉燭三公五老玉筍天馬雞籠諸峯若供若獻若拱若立目力稍遠則萬山叢伏或如儀仗鹵簿或如翠葆珠幢或如鸞鶴圍繞或如百獸率舞或如萬方輯瑞逐影肖形不可殫紀縱目遠窮則南自汝鄧西自荊楚連嶂奔騰累累總總如邱冡之封殖北邙波濤之瀺灂巨壑也漢江繞其下廑如衣帶余爽然自失翩乎僊僊欻忽神遊八極之表徙倚移刻畏日驕蹇且欲褰裳下山羽流止余於南廂小合且曰雨立至矣少選雲霧四合下視臺外彌漫一气則向所見陵阜邱垤皆茫曶不可辧惟三公五老香鑪諸峯頂時露雲气中乍隱乍見時若鳧鷖點點出沒海上無何風駈云片冉冉低度如白馬如翔鷺如裂素如擁絮風止云盡則山色嵐靄依然也余西望香鑪峯之半有徑若綰帶因問羽士彼何所往羽士謂餘言野人範了髻結廬處其人頗可與語尋當拉之俱來余曰眞逸可坐致耶又指爉燭峯向余曰此下故多雲衲間有異人余遂循磴下紫金城披榛尋香鑪小徑時時援松枝乃得上西折凡二里始至柴關剝啄良久童子應門揖予而入野人出迓客共坐土室落落穆穆頗覺疏暢叩其語殊鄙俚如嚼蠟予竊疑之意謂道人玩世聊示其忿耳中未可涯涘也復有頃大詈其曹耦禦風道人者語屬持其陰事不覺爲之捧腹委頓而返下香鑪峯復尋故道數百武小憩松陰下有徑北折適有居士休涼者因問居士此當何之答曰由此而北可抵瓊臺觀爉燭澗頃復北指謂余曰何處尋範了髻此中大有人掉臂而去余爲悚然乃循其後不覺至瓊臺觀沿徑有金童玉女旗竿諸峯皆拔地離立無所附隸余再揖居士問曰居士向者謂誰居士第言殿後廠﹖者廠﹖穌有憨憨道人者吾不知其怹予復問居士爲誰聽然向余曰我瓊臺觀傭作耳何以姓氏爲余乃踵殿後小徑道人方跣祖綠陰中不爲客主禮但云何乃從烈日中來頤指片石曰此可小憩予覽其風貌髙逸翛然有度世之表移時不交一言予乃乞師作一轉語道人第舉拂子曰子欲潛修密煉先治爾心毋拈枝葉所謂至言不煩目擊道存矣時夕陽在山予亦谷﹖丸甚不及過爉燭澗乃辭道人出道人因謂予曰覽子之貌非庸庸者幸善自爲計神仙去人何必有間負才寡識此叔夜之所以見誚蘇門孫生也子其勉之予爲之惘惘若有所亡者久之復循來徑尋方丈宿焉初七日從三天門下至朝天宮乘輿趣南巖宮則昨所歷苦羊橋萬丈諸峯會眞橋武當磵則又髣髴若夢境矣復從樃梅祠灑谷嶺憩雷公石過南巖南天門折而下爲碑亭爲大殿從殿後掖門入見石﹖橫生跕跕欲墮狀如曲旃上有巨人迹隱隱可見又數十步爲元君殿爲啟聖殿爲南燻亭殿後懸厓斜覆千仞中多小穴如燕壘穴中塡以五百石靈官宛若影壁厓端蒼松翠栢皆蟠曲倒垂如流蘇如寶蓋下爲石壇壇外護以石欄下臨絕壑天柱插漢前峙如靑螺髻頃有微云冒之予戲語羽士此所謂無見頂相左右七十二峯環列森繞壇外如空靑曲屏邱壑淸華當無踰於此矣稍折而上爲禮斗臺徑復下折可二里一峯卓立峯半爲捨身厓擥其杪有亭冠之爲飛升臺相傳﹖帝升眞處午後謀往虎耳厓訪老僧不二出宮後間道行五里許忽聞竹外雞犬聲又若遺身白雲也林轉爲虎厓茅庵三楹予八庵禮佛畢有頃不二至邀予共坐竹榻輒刺刺人間眷屬恩愛離別種種可悲可喜事忽笑忽泣極其形容言𨿽淺近托寓甚隱予獨憬然深領其旨間雜謔浪無非宗趣命沙彌作伊蒲供飰巳乃引予繞庵後斜而上至峯頂觀蓬室方池叢卉美箭澗瀉潺湲石刊梵字頗極秀野枯寂之趣巳復捉予臂曰和尙頃與若語於意云何予答曰師言自著而微自淺而深顯密互融空有雙遣此所謂深入不二法門也師曰有是哉莞爾而別出庵取道五龍宮行十里至仙侶巖巖畔淸流泚泚曰百花泉又二里爲仙龜巖又折而東爲滴水巖巖若覆鍾水自巖頂時下一滴有池承之晴雨不減又二里過竹笆橋林樹蔽芾境益澒洞二里至白雲厓仰瞰五龍若在咫尺又五里至靑羊澗志稱爲文始眞君舊迹夾澗絕壁石腳插入水中樹影與潭影鬭碧作翡翠色澗底亂石凹者曲者窪者突者如斷珪如殘壁如藥磨如虀臼可泳可沿可踞可倚可晞發可濯足可施酒榼可支茶竈種種具備過靑羊橋曲折陟嶺凡十餘憩方至嶺顚予脇息萬綠中斜日入林翠陰濃淡落霞曳彩時補樹隙交相暎發表裏虛明如坐滇南料絲屏也又數百武至五龍宮宮後山勢騰躍如龍翔虯駴前面金鎖紫蓋二峯階前五井爲五龍井泉皆甘冽上有天地二池右有日月池月池色黛日池色赭朱魚數千百頭遊唼藻荇可狎旁有小殿肺附宮左內供玉像五髙可七八寸皆鏤碧玉爲之羽流以謂出自瘞中石匣不知然否出宮可二里爲淩虛巖又二里爲自然庵舊爲孫思邈陳希夷隱居五龍嘗於此授希夷睡法再折而下爲希夷誦經臺下臨桃花澗臺前後靑楓文杏羅繞交蔭如行步障臺後有石廣可二丈平如搗碪曰曬經石載折而東里許至華陽巖中有穹碑刻勝國李浩然小像畫法類吳道子上有自贊及摹壁閒記知此地爲李所搜剔也有頃片月從林杪出庭陛階除無所不受予獨徘徊露臺俯視廊廡山門碧瓦瑩皎如雪又如積水流螢靑黃自照殿上鍾磬殷殷出翠微欝而不吐者久之巳而兩廡道房琳璈笙管四起相和如聆咸池雲門隱隱天路也內顧靈腑淸朗毛髮森爽超然有飡霞絕粒想乃知自逸於山林者以軒冤爲桎梏榮名爲土苴信非漫語初八日出宮山行三十里復至玉虛宮道中所歷老姥祠磨鍼澗仁威觀及五龍行宮無非佳境不能一一縷悉臚述也午飰至玉虛晚行十餘里宿遇眞宮初九日復從故道玉均州淨樂宮遂爲之記何白曰今神仙家所紀載弱水十洲不盛言其琳庭玉闕璇室璚樓巨麗之觀則必稱神獸珍禽靈艸奇樹族產紛葩之眾在昔萬乘之尊若秦皇漢武力不能一至焉徒托之想象髣髴褰裳濡足而巳若夫﹖嶽宮殿觀宇金碧焜熿大者侔閶闔紫微少者壓靈光景福班麟赤豹﹖熊白鹿朱艸黃獨樃梅仙茗往往而在無論簪紱騷墨圓顱方趾之士卽田婦牧豎輿皂之人皆得親覩其盛彼何所取十洲哉古者禪主七十二君柴望之禮加於五嶽實以盤礡髙明神君所宅宗長山川統攝羣品故王者受命告成也若夫﹖嶽綿亙八百餘里髙可二三由旬滲漉之功侔於造化直擬攬挈岷峨伯仲昆侖卽五嶽尊明亦何多讓焉說者或謂玆山在昔冺冺一旦遇文皇遂膺特拜不啻超五嶽而上之爲玆山幸或謂窅昧旣﹖石戈口﹖靈眞盡泄輪蹄喧豗膻穢蓬勃殊非神明所宜止戾是以羽駕回翔而不下猋輪橫空以徑度無論帝眞卽張三丰謝天地之流一何寥寥也爲玆山不幸或幸或不幸我又惡乎知我請質之﹖冥之帝

○遊滄浪亭記

滄浪亭在均陽之東後負玉峯前臨漢水古孺子歌濯纓處何子謁太和還再宿淨樂旣辭帝所復之人間昔之靈祕淸華之境乃捨我若遺而人間之塵鞅交輈接軸復轇轕於前矣怳若簡子之寤意怏怏不自得冀一濯滄浪以少紆其懷居無何州大夫林君詣余余告以杖屨所歷而復請爲滄浪主人大夫曰嘻不佞幸爲香案吏實宰太和日局於奉職期會歲不一至焉卽滄浪近在廡下復紏於案牘簿領月不一至焉子踦履而辱吾境不十日而奄有太和乃復沾沾滄浪之水何子之不屬飫耶𨿽然子挾吾有以寄其牢愁之思吾因子遊而得以蹔攄鞅掌之困吾兩人者交相藉也不亦可乎予詰旦出城北門操舟以濟江千卽古槐渡爲汝之鄧陜之商所徑道也是以鬻渡者以百計予旣濟斗折而上數百武爲滄浪亭亭踞半壁下瞰大江波光滉瀁白鳥晴沙亦超然一曠觀也後再折爲﹖覽亭從亭右折而南趿級而上爲玉峯庵庵據玉冕之半古柏蓊然栢下石徑錯以文石予披襟其下耳根淸籟謖謖若拊鍾鏞頃之大夫至大夫屏從者於山半葛巾方袍神气遒逸不爲風塵磬折狀巳陳酒脯飲庵後太和精舍精舍四周藩以若橊蒼桂前甃石爲臺雜藝牡丹芍藥頗極蕭遠之致庵左右多隙地篔簹萬挺沈沈卻暑碧石淸江隱見林外少史掃石命酒予與大夫盤礡引滿就陰避晷尊亦屢遷俛仰吟嘯觴爵交錯頹然自放左右之人爭竊觀不知誰爲太守也日暝下山予與大夫方舟而渡水裔行旅擔者負者接袵聯趾趨渡喧囂余謂大夫曰余不谷幸徼大夫之靈得爲竟日之遊衎衎然樂也今截江而渡者指不下數十百而爲玆山一寓目者若而人哉乃知淸華之享天所靳也敢不拜大夫之賜巳之中流煙際漁舠鳴榔相答復謂大夫曰今之漁父非昔之孺子耶何久之不托於音也予乃扣舟﹖﹖倚和滄浪之歌歌曰漢之廣兮豈撓而濁誰爲爲之匪揚匪漉漢之廣兮豈汰而淸誰爲爲之匪激匪澄毋塵而纓也毋泥而足也大白若辱兮又何之濯爲詞舉音息登岸捨舟一笑而別

○竹山竹溪房縣遊記

麇城介雍梁間萬山綿絡井裏虛涼厥土堯瘠實爲楚郡十五城之寢邱也其民罷敝其習固陋其俗悍慓其屬邑曰竹山曰房縣曰竹溪壁鄔益深土風益朴竹山爲古上庸地房縣爲古房陵州國朝成化間竹山流寇嘯聚官軍討平之因割其壤設令尉爲竹溪縣竹山之鎭爲霍山庸水出焉房陵之鎭爲天馬沮水出焉南經於郢俱入於江其地憑髙負險溪澗盤結澗水噴薄勞洑漰騰濁流一石厥泥數斗土人汲飲項下多癭男女半之甚至大者如甕盎國人弗之覺也出見賓客其脰肩肩其種藝宜麰菽黍粟巨勝吉貝其方物多竹萌葛蔓野繭白蠟蜜脾麝臍狐白麞鹿猿熊虎豹之屬利甚饒而土著莫之享也四方流寓黠商雜處諸邑咸操錢刀鹽布俟土人窘甚輒應之居數月盡箕斂其方物之它郡得子錢浮於毋錢幾三倍商日益眾家於境內者以萬計剝削滋甚民力日敝有司莫之誰何有司稍加擯抑商資弗出土人食貨弗通公私交困於是黠商更得畢持其籌箸蓋土人不自覺其日搜其精髓而更倚以爲命可嘅也其形勝爲千佛巖千人洞白雲厓東嶽廟靈泉寺學堂古洞觀音閣元和觀其險絕爲黃茅山嶽州山八道河七十二渡女兒厓閻王匾曲尺山石纏嶺其古迹爲呂巖洞殷家井安期足迹黃香故居尹吉甫冢廬陵王墳至若萬嶂韜霞千峯虧日溪澗暎帶洞壑含﹖谷谺觸目會心類多可悅不幸處於闇昧之鄕闕焉無考吏玆土者不悲愴於山水謳吟之感則絕聞於蓬藋跫然之音卽加摽目誰與相賞是以往往﹖﹖匊爲灌莽世竟無聞焉丙申七月初五日余因竹山李洞南竹溪沈華石兩令君之招發自麇城得恣搜覽肩輿上下登頓千餘里至是月二十四日復還麇上歷志經歷之處覽其人民皆編茅爲室不蔽風日星離雹布山谷中男女椎髻褁以花帨樵蘇耕耨雜處田間晨夕饔餐止於麥飰豆羹而巳其寠者甚至麥屑糠核野萊半菽日不再餐乃視鹽豉蒜韭不啻大牢之享是以小人輕命或以一言之忿輒至自裁推原其故實以地不知有養生之樂生死等耳故閭閻之間雉經仰藥沈淵者比比然也今大江以南沃野千里泉貨輻輳汗牛炙轂貴介之子弟驅堅策肥耳倦絲肉口飫膾炙身厭羅紈者視此殆有間矣然天道於人胡贏彼而詘此庸詎知贏之非詘詘之非贏乎玆役也不獨攬結其山水之勝而於編民之隱頗得其槪實深有感焉不可無記作遊記

○散花閣記

觀夢居士汨沒迷津望洋覺海五濁世界一切煩惱居士嬰之者十五蓋貿焉二十年於玆罔有聞也於是聞圓通大士從無數恆河沙劫發菩提心以聞思修入三摩地三十二應觀聲捄苦若諸菩薩進修無漏圓通現如來身而爲說法令其解脫乃至有學宰官居士比邱比邱尼優婆塞優婆夷種種等亦復如是居士發願皈依大慈懺悔往業冀以攝受庶幾其拯拔乎作是思惟巳澡心滌念昕夕頂禮是謹昔者富春之役圓通施以楊枝法水度我於尼居士別有紀歲乙未春居士徙捨華蓋之東偏地粲膻鄕之聚魚鹽輳集日與駔儈伍後有樓三楹稍靚深以一楹藩爲二堵一以求儒書一以供大士中設一燈一幾一座無長物顧四周皆髙垣無所見居士從西向穿一牗隔垣碧桃一本當牗前桃始吐花亭亭掩暎幾席間適赤城超如芎人造居士少選風瀏瀏吹花片穿牗入飛舞久之下著上人衣居士戲曰結習盡者花不著身上人結習固未盡邪因署其榜曰散花閣有間上人登坐設難曰吾聞西方聖人住持圓覺淸淨妙明十方澄徹名相不立有無雙遣爾以通塞明暗風動花翻觸塵緣影種種迷著居士無乃自生分別乎居士矍然起曰夫道本無言微言弗顯也言立而名相立矣山河大地妄想幻結也而也浸假而居士也浸假而比邱也我與若皆幻也卽幻卽覺幻覺不相勝我對幻覺兩忘之而冥於道我將與若乘夫莽眇之鳥而遊乎太虛我將與若總轡乎圓頓之門而晏坐乎大覺妙場相盡名滅翳盡花滅滅所滅滅滅滅亦滅而則何如上人拈花而粲向居士曰如是如是乃下座

○羅浮林氏霞嶴阡記

羅浮少南林君一日告予曰吾少有裘馬遊閒之習子之所知也中歲一切悉屏去獨好堪輿家言爲益甚乃於﹖女樗里希逸景純之祕靑烏白鶴金函玉髓之編靡弗殫精劌心以臻其穴﹖奧巳復縱觀■﹝宀禹﹞內名山川以證我之所究犁然若有合也比券得竹浦霞嶼一席地原其來龍騰驤飛舞數百里若十萬戈甲旌幢捧擁而來中繇郭溪天長嶺分脈自兌而亥開障結穴其法負子而向午上合天星紫微之垣予登穴四顧則若獅若象若箱若印曰天馬曰禦屏曰捍門曰華表波譎云詭森衛獻秀售靈於左右目不暇給予早晚將營﹖宮焉子其爲我記之以詔來葉蘭陰王地師貌其大都題曰坎離交媾本乎易也夫易逆數也金丹地理悉準焉陰中之陽爲坎陽中之陰爲離逆者迎也迎則交不迎則不交金丹之有鉛永則嬰奼聖胎於是乎孕地理之有龍穴則神秀英靈於是乎生往昔神聖冥察逖覽手握化機用能顚倒五行裁成萬匯庸詎方技之末邪林君研精此道積有歲時獨詣冥樞盡發﹖鑰卽柄造物者終不能自祕其靈君於玆山若取諸寄誰曰幸致者哉昔司空圖預於中條山中爲生壙勝日引客舉酒賦詩爲樂姚朂亦於萬安山麓營兆署曰化臺玆皆古達人之致也林君年始望七神完而顏澤旣能遠紹賢達之曠抱復爲昌後靈長之令圖其識超超去人遠矣予戲謂林君曰自玆以往閱百餘年君之孫子其麗不億將顯融昌熾大而門閭光而泉壤異日報功上冡以修歲時之祀君將汶汶漠漠與化俱䢐乎將歷歷昭昭有所獨存乎將翳芝蓋桂旗驂赤豹以遨乎將托虫臂鼠肝與委蛻以化乎將歆其膻薌而吐之乎將其爲有知乎爲無知乎林君囅然曰以予今日之知欲遡往昔之知弗得也烏知後來之知能知今日之知乎子第爲我紀其知者而巳其不知者子又烏能知予無以難也遂書以爲記

汲古堂集卷之二十四

●汲古堂集卷之二十五

東甌何白無咎著

頌

賦

辭

◆頌

靈雨頌

天樂頌有序

仁曁南交頌有序

○靈雨頌

蓋聞上﹖不宰潛通獨契於至誠大灝無言冥運若歆其純徳神默動而天隨息相吹而類應下逮六幽之穴﹖奧上薄三辰之精不有昭孚孰云斯格若乃風襲齊臺霜飛燕地星蝕秦庭雲開衡嶽莫不渙污往牒氛氳縹帙者矣歲在閹茂月中甤賓肥■﹝虫遺﹞爲災上天降割赫曦孔熾不灄乃臻灰人無徵偶龍不效圭壁未崇幹奠瘞桔橰巳疲於俯仰熛塵綘天暵气爥地山靈毛髮其燋枯何假陸渾之火河伯人民其爍爛庸難﹖﹖牛渚之犀黍稌向枯原隰含瘁於是永嘉宰林侯蒿目興嘆齋心引﹖﹖兟心﹖對食不禦徒行卻蓋百捨重繭羣靈薦禧一誠動物巳覘徳﹖﹖兄之符五體投地匪因忠信之薄﹖﹖斗靈泉於湫谷迎墨蜧於幽宮巳而皇祗悔禍百神振竦放火正辠旱魃驅屏翳鞭﹖冥水滿畢星气沖卯地重淵吐潤觸石含姿渫云欝術淸陰霠曀靈飆颯其潛扇甘澍森以橫集其始至也郊甸祁祁原田莓莓動植藿靡潑渙華滋其少進也滃雨﹖曷黭黮漻﹖﹖葛霏霺艸木欣欣其如悅秠芑油油之若酲舄鹵之赤穬重穎污邪之紫穜駢甚乃有鮐背之叟鷇音之子犢儈牛醫田畯牧豎擊轅行歌含宮應徵巫免暴而揶揄尩脫焚而抃舞接袂成帷聯裾爲堵總總乎鱗鱗乎咸充斥於莊馗闐噎於阡陌者也於鑠我侯民之父母明明上天厥澤霈矣溫溫恭人厥徳浹矣膴膴平疇茂稼登矣我箱萬矣我庾億矣疇非精誠能徼靈貺哉故石卿用之以蘇洛陽平仲用之以潤華邑諒輔用之而惠澤流廣微用之而頌聲作徵之曩昔載覯來玆敢抽柔毫聊希贊述然銜石微禽土不增於大地標薪爝火明詎益於耀靈竊附民風用備惇史云爾頌曰

﹖云族兮甘澍零稼用登兮民以寧羗吾侯兮爲民正

○天樂頌有序

萬曆歲在甲辰時維陽月天臺有門法師說淨土生無生論於剡之寶相寺每登座豎義輒聞空中天樂作焉法嗣寂公嘆未曾有退而著賦辛亥中秋過予觀夢庵出以相示且乞居士一言居士欣然援筆作頌以助贊嘆

如是我聞寂公所說有大法船艤於於越定慧爲柁猛利爲楫一剎那間出三界劣俾無量生永辭淪沒俄頃有音來自寥泬匪竹匪內匪﹖﹖﹖匪鐵含宮扣商應族蹈節如噫气聲始於蘋末如春雷喧發於螾穴如蠶吐絲欲絕不絕如蟬曳風欲咽不咽如缾瀉波若竭未竭如鍾度垣若歇未歇倏從空生倏從空滅眾竅皆瘖云收河澈霽雪照林寒溪現月或疑帝樂張於洞庭又疑梵唄出於化城湘靈乎瑟龍女乎箏君山乎篴緱嶺乎笙吹光索影敲影求聲思惟計度無得而名乃有佛子返聞自性不以耳聆不以目聽泯爾何知廓然無證以和合和非動非靜以空印空非垢非淨以手例手非倒非正以物相物非緣非境問之太虛太虛不應師亦忘言但豎麈柄拍牀一下我說法竟

○仁曁南交頌有序

夫以獨角之獸遊於郊則鷇雛無殈九文之鳥儀於世則孳乳咸熙累洽之時郅龢斯應明明上帝眷玆含生篤誕大良俾作嶽牧覆育羣碞以作乂於王家於鑠王公徳音孔徽產無諸之舊國亶川嶽之上靈神輸祕圖天授宏略威徳所至悉底於寧惟以甌栝之要區實爲東南之雄楗連衡百粵控帶三韓乃廑睿圖授公以鉞公旣跋於四履飭彼槍累動九地之下以發謀見萬里之外而制勝於是殲鯨觬以作醢架黿鼉以爲梁海圉廓淸櫜弓臥鼓維歲在大淵獻之夏颶風猋扇溟渤簸揚乃有夷艘闌入內地我戈船咸集師徒戒嚴羣夷罔敢或抗稽崩歸命束手受組諸將士欲以斬馘奏績公聞亟以騶虞旛詔諸裨校母得妄戮一人始獲七十人爲黎光武等再獲二十人爲裴文孫等再獲四十一人爲宏連等類皆雕題黑齒椎髻跣行語言侏禽象胥無得而譯也巳而獻俘轅門中有裴福寧者稍■﹝女間﹞文字奏稱爲安南國人袛奉主命有事於長沙葛黃祀神罔或有所覬公廉其狀無詭辭竊嘆曰夫安南者卽堯典所謂申羲叔宅南交是也自漢爲交址九眞諸郡五代時始竊據其土宋元因羈縻之我太祖髙皇帝始定天下安南修貢最先帝惠顧隆洽滲漉歷四十年所其臣黎季犛弒主陳日煃擅兵自立驕恣日積文皇帝乃布告中外命成國公朱能討平之舉國降附上遂按漢故事郡縣其地置官司如內屬蟺宣徳間黎利復叛上方厭兵從閣司楊榮及士奇等議謂交址越在萬里外棄之便乃遣少宗伯章敞赦利權署安南國事黎氏凡六傳至黎譓復爲其下莫登庸莫﹖﹖立嘉靖九年上命咸寧侯仇鸞進討駐師境上登庸詣軍門乞降上表自理詞頗卑切鸞承制許之遂班師後黎譓子黎寧復逐莫氏仍據其國至今奉琛惟謹蓋中國之於四夷叛之則討順之則懷矧列聖功徳涵濡無外予柰何以掩殺爲功哉宜上請釋之歸國時參戎沈公韙公議會報中丞髙公直指張公具以疏聞帝若曰兪哉休哉咨爾明牧爾能畏天之景命不愛其勛而廉於殺以柔遠之仁水漬於海外昔仁傑典豫州以全活揚休曹彬下江南以不殺稱美方之前烈何以加焉朕甚嘉乃伐用錫爾以朱提之金其餘敍賚有差厥惟昭哉於是三軍之士驩謼雷動羣夷加額欣欣更生某伏睹盛美莫罄揄揚謹拜手而揚言曰昔羊祜惠綏江漢則峴首有墮淚之碑竇憲破虜私渠而燕然有紀功之石史不絕書焜煌竹帛至若我公遠攄吁略鴻廓帝仁卓掩前聞光流來葉謂宜鋪張以耀遐荒闕而不述何以示遠某謹次第其事以播徽烈於無窮云頌曰

惟帝式靈眷玆甌土乃命藎臣建牙是撫維玆甌疆奠江之滸遠控窮溟近襟大鹵顯允君侯爲皇良輔鹵簿來斯嚴霜靈雨誕敷以文孔赫厥武仁爲儲胥義爲幹櫓飭我余艎陳師鞠旅乃膂乃心曰羆曰虎方漢三明埒周二甫威徳漸摩罔敢予侮惠澤滂流爰寧我宇維歲重光季月告終谷王倒流箕伯其風有三夷艘闖我內江洸洸我士爰集蒙衝累累者夷從風乞降獻俘幕府以昭厥功君侯曰嘻邈彼交址啟疆於南越在萬里罔敢弗虔貢琛獻雉戴發含齒均吾赤子矧也稽崩宜貸九死言告中丞言告直指僉曰都哉仁言孔旨具疏以聞達於宸扆帝曰兪哉念彼遐陬曰建於彜則仁是柔厥惟弗廸則法是糾咨爾良牧鬯爾嘉謀宥而弗劉惟爾之猷再拜稽首對揚王休某也下民遹觀厥懿懿而不揚小子是懼載筆作頌以告萬世播之貞瑉詔及四裔

◆賦

素絲堂賦爲陸衷虛令君壽有序

九山歸興賦有序

嗇如園賦爲鄧虞一文學著

○素絲堂賦爲陸衷虛令君壽有序

夫太素不與﹖黃期而﹖黃至﹖黃不與黼黻期而黼黻至土鼓始於路兆﹖鼓塗塈終乎藻桷疇非流俗之波乎哲人軫焉用是振起惟涼爲法以儉是師故上有弋綈之章下有羔羊之詠豈細故哉乃有海虞陸侯平原著族乃以退食之處顏曰素絲累緵累﹖﹖聶佩長倩之名言五緘五紽葉風人之雅詠準易履先於白賁著論核旨於﹖同於是何子拜手抽繹斯義以著賦曰

睠玆堂之穆淸兮轍四虛而中辟面笙嶺以標南兮劃重溟以奠北左華蓋以谽谷﹖閕兮右紫芝而旁魄苞神秀以徵凝兮滲﹖膏以滋液象九斗以名邦兮界三臺以分域允南戒之望區淛東之奧澤也乃有平原鴻彥發迹海虞用盅不盈表衷以虛遊物之始漱道之腴銜命出宰於焉剖符而乃廓﹖邈以爲宅秉端操而爲廬示之以不扃之鑰宰之以冥運之樞規灝噩之宏址撤文致之周阹雪輸堅於玉案月借朗於冰壺延祥風於虛牖湧甘液於前除民物用是以生遂動植以之而昭蘇羔羊委蛇自公退食有圖有書是宴是息肇錫之以嘉名曰素絲之是式緊前修之董道漸姬周之遺則乃示民以不恌遂化行於南國感風人之永言旌澡躬於休徳企徽媺以齊而�景行之可卽旣範節以昭儉亦衡正而標直卽五緎之惟涼期服之以無斁顧世俗之佻巧競華予以爲度棄庚庚而弗由眾駸駸以捷夫先路寘九畹之靡搴惟五英之是禦矜長褏之善舞火﹖﹖修眉以市姱苟簠簋之不修雕文繡其焉傅紛總總以朋趨侯獨好修以爲常返昆侖於旣斲芳菲菲其彌章寧熙洽於百里將垂憲於萬邦徼神明以變化聿躬踐於堂皇羗祖徳之未冺昭令儀於重光宣惠風於四葉繼髙軌之驤驤於時蓐收肅駕律中素商庶政告成百物用康侯屆初度維日惟良庶民子來以壺以觴乃式歌以衎衎祝維休於無疆重曰素絲五紽不易其節兮白華綘趺言方其﹖﹖絜兮樂只君子播吁烈兮億萬斯年永燁燁兮

○九山歸興賦有序

夫飛遁保名見機而作玆非喆人之曠觀達者之髙蹈哉昔季鷹身阽危機蒓鱸自引長公拙者爲政不能取容四明季眞秊八十餘始乞鑑湖一曲當時標以髙尙之目何哉二疏以往則目﹖﹖﹖方容秩至六百自免庶幾知止足之分上下累千百年何廑廑若此也吾甌副守郢都九山陳侯之官甫六月遂飄然投傳去玆其勇往遐舉之致蔭暎昔賢遠矣感慕交膺退而著賦

何九山之逸伯策飛轡於泰霄淩倒景以橫厲朋灝气而逍遙濯霞情於混濁郁雷音於淸寥頓萬里而一息覽八紘而載超漱﹖冥之煙瀣咽靑邱之璚條旣棲心於云之際兮羗托迹於域中龍媵車而連蜷兮鶴乘軒以毛﹖蒙毛﹖童𨿽申脰以就靮終蜚聲而麗空體用盅以應物亦通人之所衷巳而彯華纓於冀都試綦組於混鹿旣倥﹖﹖匆以裝懷亦攖寧而蒿目掩尊�之英圖躧震撫之髙躅建標幢於百城媵榮光於九牧緊風義之蜿蟺信若人之明淑載守邦於甌堧復彳﹖亶徊於海曲方長離之來儀胡竊脂之弗谷朝稅駕於芝田暮秣駒於空谷苟用心之由人何詹尹之可卜丁王道之平平胡異趍而趢趗撫芳歲之悠悠寧迷塗而不遠復睨罿罻之恢恢縱瞥天之黃鵠巳焉哉洞庭波兮木葉飛瀟湘寒兮鴈南歸搴薜荔兮爲佩紉苦荷兮爲衣擷中洲兮杜若擥層阿兮畱夷糅林林兮曄曄紛鬱鬱兮菲菲露盈筥兮蒓帶紫雲流匙兮菇米肥撫寒松之獨傲覩杞菊之未稀挾煙客兮江之渚攜佳人兮河之湄嘅往晷之巳邁欣來日之可期欵情話之亹亹交申旦而依依屏尊罍之巳覆泛淸音於金徽春秋佳日駕言有攜載遊載泳以遨以嬉或探書於酉洞或訪迹於瀼溪或濯纓於滄浪或歃泉於廉池或流憩於南田﹖巛或有事於東菑睇■﹝禾罷﹞稏之芃芃遡冷風之披披歸揚舲兮枉渚吹洞簫兮極浦日薄兮虞淵月生兮當戶鶴長鳴兮向人山售奇兮待主云讓臥兮辭扃霞分棲兮承宇於焉抗音髙歌頓足起舞歌曰山中人兮歸來乎驂赤螭兮馭飆車餐玉英兮吸雪腴薄溟涬兮鄰太初巳而淸響旣度朱顏微酡曠若有懷載起而歌歌曰山中人兮胡不歸山有蕨兮林有薇悵佳期兮不可遲霜淒淒兮沾人衣於是滿堂稱善舉觴進祝君子萬年以膺多福

○嗇如園賦爲鄧虞一文學著

鄧伯子南陽華冑駿發郢都勝情天逸標韻風疏遊心物始獨與道俱爰斥羨圃於焉考廬僊的聳乎北牗神瀵湧於南除核﹖旨於柱下錫嘉名曰嗇如客有過而諗之曰吾子負韜物之雅量懷髙世之英圖將逖覽乎八荒胡削迹於一區吾將進子以遊觀之郅樂華詭之極娛發子之覆子欲聞乎不腆大楚實曰奧區玉衡鶉首之次赤館朱陵之墟左獵云夢右眺荊巫乘堅筞駱載馳載驅窮日不足卜夜有餘柰何局蹐蓬藋之下若橜株拘精疲於祕典神蕋於玉書胼胝皸瘃無乃憊歟伯子作而言曰噫嚱若客所謂馳騁之娛亦奚以爲吾想夫蚡冒之奄有楚國也肇土畫疆篳簬藍縷作法惟涼土木之侈溢於後王渚宮轍轍章華鏘鏘層臺九仞飛觀百常翼藻梲以橫騖跨云楶以髙驤被翠羽刻龍章掛曲璚綴鳴璫裂綈錦兮繡文埒規雄虹兮裊飛梁復有祕閣邃闥曲榭回廊或涼或燠乍陰乍陽誇大搜於夢澤詭艷詞於髙唐俄代謝之忽及嘅榮瘁之靡常紅蘭旣化白露爲霜玉甃蓮礎灌莽荒岡詎若吾廬挹淸欱爽雲霞在衣風泉落掌冥觀則萬古崇朝臥遊則十洲函丈幾上獨嗒然而噓空中契泠然之賞及夫歌扇舞衣裁紈列綺滛冶繁華燁如桃李結幌流蘇千重步障紫絲十里綷縩七寶之襦纂組五文之履舉華袿兮光風回動淩波兮香塵起忽寒暑之疊更亦煙消而云委莫不感行樂於當年傷流光於逝水予方擥辟芷以旌潔擷畱夷以信芳揉秦蘅以紉佩集芙蓉以爲裳散芳襟於華薄蔭翠幄於朱楊叢桂髮小山之馥猗蘭吐大國之香信夫薄榮觀而燕處其樂洋洋者矣又若舞按陽阿聲徵北裏激楚回風前溪白紵含宮咀商變以流徵啟朱唇發皓齒采靡蕪於山間詠芍藥於溱洧巳而曜靈西匿戢暉蒙泛逸響與梁塵共滅玉質偕歌臺俱圮予方振天籟於空谷舒鳳嘯於中林擊泗濱之浮磬撫彭澤之素琴泉叩牝而諧調風振杪而龢唫豈羨夫驚心動魄桑間濮上之音哉客曰唯唯否否蒙竊未通方今聖明在上如日方中懷才抱道之士卬卬顒顒若修鱗之赴巨壑鴻毛之遇順風先生眇論若髙蹈之義則獲而兼濟之道未宏也伯子莞爾不答抗音而歌歌曰治人事天莫如嗇兮早復重積無不克兮無不克兮莫知其極兮客喜而謝泠然若灑乃知先生非忘世者

◆辭

陳鼎卿反招辭有序

林太公哀辭有序

王侯哀辭有引

○陳鼎卿反招辭有序

於乎鼎卿故嵚崎歷落奇士也胡逌以自沈彼造物者將子爲鼠肝虖爲虫臂虖嗟嗟悲夫鼎卿自離占■﹝亻畢﹞業好奇詭畫筴譚劍自喜當其杯酒淋漓歷歷抵掌﹖以內外疆圉險阨要害掌列五兵席擁萬竈居然有封狼居胥意間有所論議後輒中窽非徒務爲浮說遊辭者巳而譚天下山川名勝齒頰雲霞眉日﹖夾煙液仙仙乎扁﹖飛扁﹖飛乎若吸淸泠禦六气左浮北右洪厓而遊乎壒埃之表巳而仰天而噓散發孤嘯靈籟和聲萬壑畣響則令人有天際眞人想鼎卿亦沾沾自抉也鼎卿少多負俗之累或以爲病痱爲狂爲矯爲溪刻然竟莫能名鼎卿者鼎卿旣不諧於俗日益與俗左居恆郁邑而卒歸之天問思﹖﹖﹖﹖昧謬悠之說以自托焉巳耳逮鼎卿之死也或以聽於神滛於鬼也或以仲子之殤也皆非眞知鼎卿鼎卿故好讀柱下漆園書以有生爲委形以溘化詼返眞此鼎卿之所以翛然長往也世寧有眞知鼎卿者哉夫景荖宋玉傷屈平被讒幽憂以死乃作大招招魂艷以人理之樂鼎卿非有被讒幽憂也常以有身爲大患是則鼎卿托此以擬南面王之樂也余因擬返招一首陳以桂醑薦以申椒偕二三友生謌以要之楚人以些余以且

九淵冥冥幽不開且潮汐泊泊往復來且魂兮歸虖不重回且天實爲之謂之何哉且魂兮歸乎無不之之或上或下載湛載浮且黿鼉爲矼蛟龍爲梁且雌蜺爲帶雄虹爲裳且金膏爲醢水碧爲糧且淸江爲酪濁海爲漿且咨爾水徳實靈長且靈潮吐納渺窮荒且滮滮淚﹖幹淚﹖幹溔潢洋且沃云蕩日流湯湯且天吳馬銜翕以蹡且蝄像靈若欻來翔且寶光靈气耀皇皇且蜃宮貝闕闕龍堂且水晶榱桷犀文囪且突廈璇室蔭云廊且网戶朱綴疏曲房且煙消霧縠霞幬張且琉璃角枕珊瑚牀且鎪鏤宛轉結琦璜且■﹝王靈﹞瓏■﹝穴上叫下﹞窱燠以涼且﹖珠赤壁充圓方且璆鏘丁當鳴琳瑯且鮫人鮹衣爛齊光且江妃雜佩曳鳴璫且靡顏膩理目﹖﹖靚籹且綽態姱容儼成行且蘭裾蕙帶遌風揚且翡羣翠韈騰芬薌且湘靈拊瑟咀淸商且神女拂箏穆鏘鏘五音繁會君豫康且君泄泄兮樂無方且魂兮魂兮無復懷玆故鄕且故鄕澒洞兮羅罻張且鵩止坐隅兮鴞鳴於桑且胡爲乎麗之兮罹此殃且反顧迷惑以倀倀且躬在瘼兮獨周皇且周容佻巧以披昌且糞壤角智矜蟻蜋且郁邑侘傺惟劻勷且訛聲厚誣相頡頏且苞周身兮不能防且以朱以碧以﹖以黃且束艾盈腰謂蘭不芳且舉國皆迷諑訌以狂且室有喪兮子有殤且中情瞀亂兮涕淋浪且鴻鴈悲鳴天雨霜且朱鐙沈輝兮夜未央且子何心乎遘玆不祥且魂兮歸乎胡淹乎此邦且去枯集菀兮返子故常且乘回風兮以尙羊且

○林太公哀辭有序

萬曆巳亥春吾邑侯林公三年報政誥封太公如其官時太公幾杖無恙七箸無恙宜介景福以康吾民也仲冬太公捐館捨君侯斬焉苫塊中部民何白謹撰楚些一章乃假友人楊汝遷爲巫陽歌要之其辭曰

歲當龍蛇賢人菑些耀靈匿兮﹖云隤些羗晝晦兮風以霾些玉鸞逝兮荃將安歸些無諸故都荃篤生些紛內美兮姱修能些服義未沬秉幼淸些鞶操帨道以爲旌些綈緗含咀啜其英些瑯函金鑰窮絕冥些﹖淵瀺灂其族難名些一龍一蛇賁幽貞些厥有昌胤爲帝輔些帝命作理維甌之土些崇山大鹵罙以阻些侯卹民隱谷﹖丸循拊些歲在閹茂月建午些肥■﹝虫遺﹞爲政室如毀些侯貞禱兮紛屢儛些神哉沛兮颯靈雨些歲以登兮多黍稌些土伯九約角而羽些齒齗齗兮競人脯些鼓气揚癘蒸民失所些指重黎兮軼前軌些樹崇堂兮翼周廡些物有馮兮以寧處些六袗潛銷獲安堵些誰其生之有賈父些父我子之念厥祖些壬夫張兮虎﹖孝以武些詈申申兮復齋怒些束艾盈腰棄蘭杜些尫自﹖﹖魋肩謂蛾不嫵些蠆掉尾兮蜮含弩些善謠諑兮競簧皷些揭日月兮以容與些披昌橫厲莫予敢侮些皇報績兮降睿語些綬若若兮綦五組些荃宜豫康享五釜些下民不天荃胡罹玆不祥些駕赤螭兮逴以翔些佩寶璐兮鳴鏘鏘些芝幢桂旗儼成行些遵先路兮龍驤驤些含朝霞兮漱正陽些荃東邁兮首炎方些滄溟浴日熺扶桑些過勾芒兮謁東皇些疏緩節兮陳浩倡些荃歸徠兮遵我疆些降瑤席兮薦瓊芳些荃南邁兮衡之陽些朱陵紫蓋蔚以蒼些蘭櫋桂楣閴芝房些祝融司火爍珠光些荃歸徠兮下海邦些要椒糈兮歆桂漿些荃西邁兮瑤水傍些昆侖弱流一葦杭些媒戴勝兮賓西王些隱玉几兮據云牀些飛瑤斝兮行璚觴些荃歸徠兮薄甌江些靈剡剡兮昭膻薌些荃北邁兮﹖冥鄕些紫宮丹闕郁旁唐些燭龍匿輝蒼以涼些寒門蕭蕭天雨霜些荃歸徠兮登斯堂些禦雕胡兮間黃梁些荃盍歸兮歸子捨些咽素驥兮肅靈駕些巷衋傷兮市爲罷些荃莫贖兮侯不借些心結愲兮涕交下些靑春不歸白日謝些江水寒兮奄將夜些出國門兮掩悲吒侯無過毀無怛化些

○王侯哀辭有引

何子適瑞之郭有祠翼如有像曄如邦之人聚祠下旅俎而薦之何子曰玆非王侯之祠耶何邦人思慕之深也然爲治柰何諸文學曰其爲人也毅而慈察而和閎而密敏而勤字民如子肄士如子弟時而爲慈母時而爲嚴師鰓鰓焉惟瘼之痌侯之弗延民之不天也吾何以輟我思焉余曰噫夫今長民者傳視其下去之日惟恐其驅之不疾也甚至膎肍自潤怨讟載塗弗顧也悲夫侯生爲名宦死爲明神𨿽死猶生�余復感邦人報功之勤知侯之靈爽不遐棄�人也審矣敬作誄辭俾邦之人歌以祀侯其辭曰

山維峴兮江安陽髙崺崺兮浩泱泱粵自有邦惟侯良邦之震愆罹厥殃侯騎六气翼天閶列爲星辰麗寒芒照臨下土物以昌睠玆故疆民用康蘭肴桂尊糅膻薌崇宮閟淸騫鸞皇靈陟降兮於斯堂靈之來兮般裔裔媵文蚪兮云之際颯靈雨兮神哉沛稼蕃熟兮多黍穄禦不祥兮駈疵癘江若帶兮山若礪贊﹖功兮昭萬世

汲古堂集卷之二十五

●汲古堂集卷之二十六

東甌何白無咎著

傳

◆傳

邱雨川先生傳

李后峯先生傳

吳少君傳

方湯夫傳

項季輿傳

陳存禪生壙志傳

○邱雨川先生傳

雨川邱先生名一龍字羲瑞世爲沙園所百戶先生生有異質七八歲時聞市井人唱樂府小說輒能默記𨿽累千餘言不失一字父故貧不聽就外傅時提其耳命之曰兒故將家子識字忿能記姓氏而巳安用兀兀作老博士耶先生性水﹖﹖拖不自撿朿日逐少年握矟走馬或擘弓弓﹖﹖作霹靂聲招搖江市中間被酒起自塡小詞令所狎輩合弓﹖﹖索而歌日相樂爲常也及長始折節讀書一入目卽能成誦稍涉獵又不肯竟讀以其地易爲雄長耳間操筆爲詩歌輒立就而意气激昂才力矯捷滚滚累數百言不竭及弱冠襲世官乃發古名將陳圖方略間一究心每誦一過輒釂一觥船至醉卽箕踞放歌噓聲入霄漢傍若無人者時瀕海中倭所在俶擾東吳定山袁公以部使者飭兵甌栝先生以禆校隸中堅先生修軀闊步深目髙鼻面骨巉削踉蹡行性滑稽通脫每遇嘲謔無不人人冠纓絕時袁公未之奇也頃倭艦乘風彳﹖卒至樂成安固諸處勢張甚張參將邀袁公視師寧村公將發亟命飯饔人倉猝甫及席飯覆於地公色動左右皆股栗先生歷階跽而請曰公萬福巳拾食器而起曰且喜金甌無缺袁公色喜左右歡呼稱萬歲公卽趣駕行是夕倭亦失利去蓋先生之敏給往往類如此公亦稍聞先生能詩歌間命奏一篇未嘗不灑然稱善也時沿海寇舶出沒披猖遠近震駴遉報水﹖﹖至諸將領日集戟門下議戰守策或惟或否首鼠兩端先生時闌入抵掌陳說仰指天而俯畫地語剌剌若燭照指計眾皆目攝之尋先生去唶嚄宿將不直之曰咄嗟豎子酒徒耳何足筞成敗事奚以喋喋爲居無何而先生所論畫皆中的於是眾始知先生非果於忘世者忌者或言於袁公先生使酒難近終公之任不使效一障之寄日惟給筆札餐錢先生夷然弗屑每所得金錢卽市牛酒呼所知爲髙會嗚嗚吟達旦或同列有急捐橐與之弗計也是以益拓落無所遇詩道日益昌間有侘傺不平抑塞磊塊之气壹以詩發之後洋出淩公亦吳人秉憲駐東甌時先生尙從事注跗間雅聞先生善詩公一日出祖他監司鹵簿駐江心寺四山積雪倒影空江如玉壺公登髙命題限江字先生卽矢口成篇以進頷聯有一天雪意云連海兩岸梅花春渡江之句公擊節賞其奇警乃數以大白浮先生先生且釂且詠更奏數篇瓌怪益甚然公𨿽■﹝目匿﹞之而終不以一旅俾自見信數之奇哉先生將及耆乃以世職授長君而怏怏不自得以坎懍終焉【先生久以旗牌官逐逐班行中心甚厭苦之乃白某觀察公請以兒代觀察未之許也先生請之堅觀察命題一律每句以入音一字冠諸首詩成方聽遂其志先生俄頃獻詩曰金風吹破舊團花石屋分泉自煮茶絲盡巳知蠶欲老竹殘還喜筍初芽匏瓜霜後終難系土偶春深未足誇革故鼎新身合退木奴洲畔系歸艖觀察嘆賞久之乃聽解職】晚年貧益甚素善祿命家言乃垂簾郡市中日得百錢卽趣付酒家郡中諸薦紳及文學士雅慕先生間爲具酒脯交先生歡先生攝獘衣冠據上座獵須譚天下事鑿鑿如見或授簡命題人人皆厭志或拔所攜杖作劍舞跳蕩合節四座盡傾座少年或以酒虐先生及稍侵狎之先生不爲迕卽拂衣去𨿽謝過百方弗畱也後以老病終於家而世竟無知先生者其所著篇什亦散逸不存悲夫

丹邱生曰予自發燥時稍知書及讀東方曼倩魯仲連事未嘗不想見其人須眉面目所幸者猶及交先生乃迹先生之才辯有口使遇漢武調笑人主前寄寓謔浪譎不失正疇非歲星之亞歟若當兩軍方交勝負未決使先生陳說利害不以一矢相加遺何異仲連責新垣衍立使秦軍卻行也不然使先生稍抑折亦如傅修期上馬殺賊下馬艸露布亦足有聞於時也乃竟泯泯沒而所著業亦不傳﹖﹖免哉天實爲之謂之何哉

○李后峯先生傳

吾鄕雁蕩之陰蓋有南北二合雲南合世爲章氏居章氏以簪紱起家蔚爲名族而北閣李氏世乏顯者而又未嘗有文章有之自後峯先生始先生名經勑字明典甫齓穎慧絕倫始就外塾輒能屬對如宿構會村中雨水驟溢先生與羣兒戲捕魚水中鄰父老呼之曰兒能屬對乎乃曰淺水遊魚露脊先生隨口卽答曰髙林鳴鳳揚聲眾爲之齚舌驚異稍長雅不好博士家言每閱不終捲輒欠伸起一擯於試遂棄去去而發古文辭先秦兩漢騷賦諸體降及唐李杜諸家集無不綜博精研務得其旨退而議擬爲詩歌匠心獨苦勌則展古法書對臨響榻無間寒暑時南合章公﹖梅世所稱千峯先生者爲湖口令初解印歸山中公風節詞翰標暎一時有重望詩宗少陵得其神骨性髙簡愼許可一日偶於他許見先生詩極口賞激不置乃命季子宗孔招先生入社一見定忘年交日夕相過從靡間先生亦莊事公公品極髙薄糜不繼晏如他一日先生過公公方倚檐挾冊日向午公親握二升麥命先生引磨相對亹亹談自若麥成屑旋命內治不飥共飽啖佐以赤莧紫茄談極洽日晡乃引去公間從容語先生曰吾鄕名能文章當吾前者惟元李著作孝光五峯公後公而起者其在子乎因呼之曰後峯子公晚年出則策一蹇必邀先生撰杖以從𨿽窮厓絕壁無不眺覽晚則止佛廬出橐中毫楮分韻賦詩爭奇角險相向嗚嗚吟每至夜分燭跋則命寺僧以松明繼之或十餘日忘返也南合望北合隔一溪溪上架木橋以渡一日公筞蹇尋先生坐驢背覓句屬思方苦至橋忘下驢驢蹩躠至橋半公方覺水■﹝浖虎﹞■﹝浖虎﹞走橋下臲卼目目﹖﹖計無可柰何惟閉目聽之而巳驢亦馴習竟得渡公望先生廬尙隔數十步乃大呼笑喧動墟落先生旋貰酒共引滿鄰叟聞之更進雞寒魚月﹖肅以佐公歡遂托宿艸堂作圖題詩紀其事至今山中傳爲盛事云先生性迂緩雅不問生產授徒裏中十餘年歲八修脯以供伏臘先生每慨然慕子長遊以家無餘財不能治裝爲恨會金文峯公昭少從先生遊時起家爲刑部郎挈先生北行先生所經得縱觀吳楚齊魯幽燕諸故迹托交海內名士大夫居久之非其好也買舟辭公歸公饋以白金三十先生預割道塗費以其餘盡付書肆貿所未見書以歸舟中發書瀏覽舒捲欣然忘食對所親曰吾此行侈於陸賈南越尉佗裝矣行至吳門修刺謁文徵仲太史時太史年九十餘戒閽人毋納客先生立門下久之不得通卽占一詩爲贄太史得詩倒屣迎先生引爲上客盡索先生紀行諸作爲之品隲稱賞恨見先生晚也瀕行作徑尺大書四幀以贈太史更自矜重謂先生曰僕兩年來未嘗作此書先生歸山中會鄰曲諸故人門生盡出名書畫相與欣賞累日夜時湖口公巳沒先生每語及輒爲﹖﹖﹖然屑涕蘇蘇也居頃之而先生亦沒享年廑得及艾耳先生居恆神觀恬靖𨿽茅茨之下焚香灑掃終日兀坐不翻書則作字木榻承■﹝桼阝﹞處幾穿內行純篤孝友天成與人期𨿽風雨必赴對後生肫肫以名言往行爲訓廸先生旣沒貧不克葬以文太史書及古研鬻富人始畢襄事先生所著集尋亦散落廑有存者嘗聞鄕先正趙方伯公廷松朱太守公諫招諸詩人集臥雲莊先生亦與焉共賦暮酒載酒詩用歸字韻先生先成中有園林變色櫻桃熟時序無言燕子歸之句咸爲閣筆白太王母爲先生同胞女兄也先生殂之歲而白始生故廑得傳聞其梗槪如此

丹邱生曰白五六歲時間就祖母宿每天明祖母從枕上口授白詩數章或對句一二聯巳而謂白曰此此否白𨿽童而騃而精神意气亦稍稍知向往今卽不類實先生有以啟之也而世方以索靖之似伯英目予不亦過乎於乎夫士君子修身嵁巖之下生不厭藜藿至沒亦泯泯無聞爲善固足恃乎昔範蔚宗著東漢書以隱逸登諸史冊其意豈無所存歟以先生之操履潔白孤髙寧有媿於古髙士乃竟聲光弗耀豈不痛歟予故表而傳之以俟後之君子

○吳少君傳

金華吳孺子字少君孤髙弔奇人也晚號懶和尙又號﹖鐵道人少君自少年時卽負奇癖獨好佳山水家故饒中人產中歲妻子死盡棄其產更購古名書法家漢鼎研山之屬浪遊吳越間水行則具一舫設凡榻盡出其所常玩環列左右止則選僧廬道院必先訪有長松流泉或修竹千挺綠蕉一叢最幽寂處始解裝至則如歸汛掃極潔四壁著沈水香燻一過巳陳設玩物如前區置皆有法所攜一銅竈光瑩可鑑日費炭廑十斤許而湯茗食品取辦於咄嗟頃少君曉起坐繩牀盥櫛畢冠稯葉冠或匏冠披曳地白布方袍著艸屩童子具粥巳卽漬水浸香爇古鼎徐展古書及名畫一一鑑定或自題數語或細吟陶淵明韋應物詩一二篇他詩不甚讀也故少君諸作亦近似淸綺幽淡如明霞暎水殘雪在林興到則捉筆伸紙畫鷗鳧鸛鶴鶿老﹖鳥之族遊戲蘅渚蘭沚問淸遠之致絕可愛間遇髙僧韻士輒持去弗問非其人卽具幣乞一筆不可得也少君故善病最不喜對雜賓其人不韻𨿽貴顯者亦辭以疾間有所當意卽體中小惡亦相對淸言或親爲具酒茗不覺日之夕也遇春秋佳日攜一奴褁十日糧及襆被茶具筇竹徧遊名山遠望奇峯邃壑卽賈勇如猿猱忘其疲病嘗遊天臺山騖奇深入直犯虎穴乃以百錢募樵夫采萬歲藤及古槎枒斷枿肩而出舊居停主僧聞少君還逆之山門少君乃把手大呼曰此行得寶甚夥及解囊乃一聚榾柮也無不掩口笑其癡少君以次庀治之因形賦物其直而多節目者爲杖蟠曲輪囷者爲幾爲如意中窪而空者爲龕上圓而平者爲座咸著之銘終日撫摩之若護嬰兒也又嘗從宜興山中得一瓠小口大腹色溫栗如黃玉日摩挲之光益瑩發夜置暗室中其光上燭屋梁如滿月少君益寶異之將用以爲壺納名酒深念中枯燥納酒則易壞且口小不容施漆具乃沈思得其意遂命工冶鍜一鐵彈丸極圓轉外衣以綿綿外塗以漆投入口中用兩手抱而搖少選復出丸用綿用漆如前法久之則閣閣有聲則知漆無處不到矣復從它處采紫竹根狀如鷺頸者以爲嘴少君每撫弄之自詫富於猗頓也一日過太湖納瓠橐中顧時時珍護橐不置舟中盜從旁睨以謂橐有重裝夜半竊發及開橐及一瓠也亟以刀靶撞破之而去少君抗聲大哭一船皆駴交竊罵爲老狂奴及往謁王元美先生先生怪其色沮乃述以酷盜破我至寶故我且不欲生先生謂我何先生戲作歌贈之中有赤手向余不得驕之句遠近傳聞以爲哄堂予曩以辛卯歲客金閶時少君寓雍熙蘭若日夕相過從甚驩少君每讀予詩未未嘗不心�也尋別去遂不復相聞近諮之婺州賣藥人云少君往歲年八十以長至後死鹿田山中矣於乎予往讀王冕孫一元傳每想其人風采異代奀可得竊幸當吾世而得交少君一臂庶幾髣髴其光塵今世風漓日趨於俗其人淸絕若少君者又可多得乎吾友林隱之善書畫酷慕少君之爲人壯歲亦夭死嗣後無復知有烹茶焚香趣味者

○方湯夫傳

吾友方湯夫陳義甚髙乃以善奕特聞遂掩其生平余竊悲湯夫之不幸也乃采其行誼以伺後之考湯夫者知不獨以一技傳也作湯夫傳湯夫名日新世居吾郡龍首橋裏其先有爲諫議者事具李本寧太史傳贊中湯夫父諱道言以貲雄於裏好行其徳不幸早夭母嚴稱未亡人時湯夫尙在腹長兄日升甫離𦇤褓也安人及舉湯夫彊視息撫二孤時以劇役外侮紛至家日益廢箸湯夫及髫而安人亦逝兄弟煢煢依外大父嚴翁家時湯夫與長兄子謙治博士家言俱通敏絕人獨湯夫善病嘗在牀蓐間湯夫故慧甚日苦呻吟智慮無所寄乃於牀頭置一枰以指畫方罫而沈思之忽大悟深得其解乃呼鄰之善奕者每對局輒絀其技巳好之彌甚雅聞前輩有鮑澗泉名一中者爲國朝國手冠深以不及見爲恨乃從故老覓鮑所藏祕錄及鮑同時周源徐希聖所傳圖勢湯夫日精研覆核盡得其蘊時李小山中年七十餘奕家宿將雅自負足對壘鮑君周徐以下弗論也湯夫往與角李遂北巳再試再北李嚼齒擲局於地大呼曰神哉遂斂膺嘆服於是永嘉小方之名滿天下同時稱國手者則廣陵之方新安之呂溫陵之蔡彼三人者鼎跱海內人人自謂得大將未知鹿死誰手也旣聞湯夫名莫不爲爽然自廢湯夫故名家子每恨與伯氏治帖括皆不售墜先緒而又恥以一技鳴乃挈妻子居焦坑山中刻志讀書及爲詩歌極力摹寫卽數易稿不巳也篇什𨿽寡而興寄自足每過予輒袖以相示且字字乞予抨射予感其意直爲商訂不少假湯夫每欣然滿志去讀書暇則抱甕灌園種豆漚麻以自給室中無間言終日泄泄如也時四明劉公志選以比部郎左遷福寧州佐雅慕湯夫名遣騎惇請湯夫往溫麻一見劉公遂定交居久之公擢合淝令復邀湯夫偕公念湯夫貧無以具饘粥剩爲湯夫置買山資而湯夫未嘗有所幹也湯夫久客劉公署欝欝不自得會劉公入計北上湯夫以病不能歸及劉公還而湯夫病巳亟相對談笑如平時再浹旬而湯夫奄然長逝矣劉公哭之哀乃爲斂賻甚厚伺其仲子履吉護喪歸歸之夕劉公夜夢與湯夫別湯夫從懷中出一紙授公公視之了可臆誦及寤止記末四句云余性嗜奕余志言詩悟道成眞形神妙時異哉湯夫豈霍霍與石火俱滅者乎湯夫孝友夙植風義尢惇奕聖特其餘事耳予幸托交湯夫伯仲間最深子謙晚以修校有時名獨湯夫溘焉長往鄕搢紳雅不言巖穴卽湯夫純行絕技闕焉不書嗚呼又豈獨一湯夫哉吾鄕宏正間有林翔之九溪先生者奧博君子也其大小篆俱臻神境秦相斯堂令陽沝後不多讓而世之惡札糺結如死蛇顧餙以錦綠玉軸豈非有幸有不幸耶

○項季輿傳

夫士旣陸沈明時乃以酒徳自全其天矣則於舉世宜若落落無足玩者而又慕義無窮迨老靡篤玆其人豈汶汶自托於酒者哉項季輿名敬祖鄕先賢大參甌東先生孫爲齋公之季子也季輿少負跅﹖﹖﹖之才習功令文輒工然非其好不暇竟也性故通脫曠達輕財好施每思髙蹈遐舉消搖壒埃之表以自放遂攜家陽湖之上湖受三溪之會天空水闊四山環抱故大參公所葺舊業也季輿乃傍斥羨地丈餘畮周垣治圃開徑鑿池手植長松百餘章修竹數萬挺紅白梅花玉疊綠萼異種各三十本桃柳梧桂半之淩苕紫藤薔薇之屬轇轕聯絡於樛枝之上花時人行其下若徑紫絲步障中遠近綴以小閣平臺空亭靚室不事鉤盤雕餙惟取足蔽幾榻而巳歲取甌婁污邪之入釀酒數百斛以給賓客季輿長年不冠親友至不爲客主禮坐定輒布席呼酒旅俎滿案不問丰旨粗糲惟取足適飲啖而巳終日髙談雜以詼謔客不茗艼不聽去卽昔人車輪括頸投轄井中不是過也季輿埋照渾物𨿽市井妄庸駔儈之流相對未嘗有迕色遇則欣然與之引滿而胸中了不可混以蒼素季輿𨿽日事洗腆乎中實剛伉耿介間聞人間不平事輒面頸洞赤或唾罵不休聞人有名言善行則又慕悅揚詡不置也性故忼慨赴義若渴生平交知宗黨及中外親疏之戚間有緩急走告季輿季輿一一應之若取諸寄甚至窘迫則脫珥解衣弗問也季輿少年豪甚雅不喜以一邱一壑自多日逐逐從裏中紈袴兒相浮湛乃攜孥僦居金陵金陵故四方賢士大夫子墨客卿之所輻集也季輿名家子少從祖父習知海內鴻流喆匠賢豪長者而又善詩賦投壺六博四方士聞季輿至爭就季輿戶外趾相錯季輿則爲拂尊罍具胃脯酒漿甚備客皆大喜過望間遇春秋佳日則挾客攜具縱覽六朝之故墟賦詩弔古或襆被四百精藍中及秦淮桃葉小姬家累日夕忘返也是以交知徧寓內類皆有重名當世者在栝蒼則李鐵城旭山何賓巖鄭昆巖諸公善在永康則王衛尉左史伯仲善每琴酒相過從遞爲南明萬象鼎湖華溪之遊乘興或連朝淹期則累月在蘭陰則胡元瑞父子善元瑞贍撰結愼許可雅愛季輿其尊公公泉公亦暱季輿相得甚驩在武林則施虎泉李岣嶁善日置酒湖山更致他客飲狎無間在攜李則同宗項少溪墨林﹖池善惇修宗盟之誼甚殷也在金閶則周幼海王百谷兪安期及三張諸人善嘗一再過弇園訪瑯琊兄弟鳳洲麟洲二先生二先生雅與季輿尊公爲文字友深喜季輿能以詞翰世其家每與轟飲輒曰酒徳過其父呼爲小友在金陵則陳橫巖姚秋澗張白門邢雉山善時莆中方訒庵爲水部郎雅詩豪酒乃拉季輿及周鴈山諸君結白門社日以奇語險韻相角爲快也裏中大老二谷四谷侯公晹谷王公皆季輿父執時引季輿爲忘年交其投贈寄懷諸作悉具季輿家集中季輿年及艾遂偃仰湖山不復有五嶽之志矣時王贊夫別業在渚東余亦卜鄰於玆距季輿居廑三里許鄭可貞亦移居相近季輿兄叔定時過宿山中文酒相倡和爲常也一日季輿謂余曰昔王蒙有言劉君知我勝我自知然知我者莫子若也子其爲我傳之丹邱生曰余與季輿交垂四十年始申以縞﹖﹖薴中托以葭莩季輿每淋漓杯酒間言及先公及大王父事未嘗不﹖﹖﹖然悲甚至左右不敢仰視母夫人從諸兄城居季輿旦日操一舫起居太夫人膝下問寒燠依依若嬰孩及太夫人以天年終則季輿幾同嗣宗嘔血莊事諸兄怡怡如也玆其孝友內備仁心爲質者耶至若壯心不堪耗磨故借杯鐺以澆罍塊季輿豈遊於酒人者耶噫人固不易知蓋古人言之矣

○陳存禪生壙志傳

夫固然必至之理乘化往來若環之無端恆物之大情也聖焉而死賢焉而死仙焉而死卽未嘗死而未嘗不死也乃知登牛山而興哀撫峴首而流嘆皆或也楊王孫之裸葬劉伯倫之荷鍤欲以玩王﹖大而矯之或過於中行若司空圖之生壙姚朂之化臺寄遊戲於浮休齊去來於旦暮庶幾達人之致秋餘友存禪陳君將以是歲卜壙於大王父墓側屬余預爲志手撰誌略以語余曰我幸與子生同時長同裏知我莫子若也使子前我不可諱不得子之言則我不獲子之不朽我使子後我不可諱卽得子之言則我不知子之不朽我脫吾子孫乞言於不我知之人溢言之則非我膚言之則亦非我豈若以我之略藉子之筆直抒子臆志我之志子之知我勝我自知不亦可乎余旣服君之達復賞其趣遂躍然爲之志志曰陳君名良楚字存禪號愼吾先世自貴八公以蒙古末由玉環遷樂成之迎恩橋凡數傳至橋濱公卽君之大父也厥考西源公皆以長厚純徳著於裏君少警敏絕倫於書史詞賦過目輒成誦甫弱冠多長者之遊間抵掌論當世事皆鑿鑿中窽而韜精匿耀盅然若無有中歲雅慕郡城俗淳美因卜居於郭東鳳山之麓其地故多長林華薄道院精廬幽深淸曠敻若邃谷君飭治堂宇旁斥隙地爲園林池臺雜秇花竹松石位置曲折皆有巧思君時自灌濯霍靡蓊蔚前榮列棐凡隱囊古鼎茶竈拄頰望朝來爽气顏其眉曰看老東山興至則吟小詩標格淸瀏雅有皮陸之致晚於濂洛諸儒名言懿行深契其旨手錄切於日用者揭之座隅以寓烱戒內君攴太安人婉嫕莊穆閫臬井井君相對如嚴賓丈夫子四人皆魁梧玉立材諝過人長君叔達籍諸生善古文辭儁爽豪邁籍籍名公卿間孫八人嶄然頭角洛誦聲瑯瑯相和君謝一切細務日與郡中耆碩若仰虛陳君少田葉公俱登大耋鏡湖項公亦望八仰北蔣公近古稀皆矯捷善酒豪吟不少衰餘年差少君三歲叔廉姜君少餘一紀共爲率眞會至典提壺選勝相與賦詩爲樂時治兵使者毘陵賈公雅聞君有髙操扁其閭曰淸世逸民仍檄有司給章服具賓主禮君力辭不拜識者髙之丹邱生曰余讀存禪所著家譜及訓迪諸箴銘肫肫儒者質行及迹其行事能振人急甚於巳則又類古大俠乃超然榮利自托於山﹖甚巖或以爲石隱然俠者往往以气使甚至犯科幹禁隱者溪刻自處挫廉絕物而存禪進退榘矱歸於躬行詧其眉間怛然之色似非忘世者乃知以俠以隱名存禪皆非其質蓋存禪所得於儒者居多復爲之銘曰俠不任气隱不遺世以儒飭行蹈仁履義所謂出乎其類拔乎其萃者耶

汲古堂集卷之二十六

●汲古堂集卷之二十七

東甌何白無咎著

書牘

◆書牘

與郝大令時在羅峯寺寫經

答郝大令送酒

慰劉將軍

與楊木父

與何仁仲

與程仲權

與吳病鶴

與陸君策

與王伯谷

與潘景升

與鄭昆巖先生

與陸君策

答袁履善先生

簡龍君禦

與陳鼎卿

陳鼎卿

答鄒吏部孚如書

與王贊夫

與邵少文

與項季輿

與木父

與柯茂倩

與少文

與王贊夫

蔡去疾

王伯無

金元玉

王圭叔方伯

王永叔諫議

王伯夑

王伯度

王伯繩

盧叔度

與梅季豹

李本寧太史

與徐懋吳司理

與馮﹖嶽公祖

與王用敬

與潘景升

與郝仲輿使君

與程仲權

王伯度

答錢簡棲

答範東生

答劉以吉駕部

答林孺苞

○與郝大令時在羅峯寺寫經

昨至山寺塵襟如滌虛廊閒敞山影逼櫩憑髙一送目片雨自遠而集爽颯飄舞忽斷忽續巳而晚虹含霽彩翠流暉初月在松白雲暎水此時覺舉體輕安四山閴寂惟聞郎下革履聲巳而日入暝坐丈室佛火熒熒與老衲共趺木榻相對掙嘿久之不作話柄庶幾白香山所謂一念不生前後際斷耳君侯自是大誓願人卽以諍庭爲法界喧寂二境不相淩奪未免軒渠野人尙墮黑山活計也使來以付一噱

○答郝大令送酒

梵网五戒米汁居先習气未除聊復爾耳寺後溪水縹碧溪中巨石數十如飲牛中有一石甚平可列三四坐具上有桃樹如偃蓋晚涼箕踞其上因攜酒呼所知共飲石下斑魚數百頭戢戢波面間投餅餌啖呷翫狎游泳上下信可樂也遂至大醉巳呼寺僧爲津梁始得渡首戒之﹖﹖﹖心﹖政恐不免惟日作禮繡如來或得開罪少分也

○慰劉將軍

順逆關檄卽是死生消息呂梁巴峽轉轂盤渦善游者與沫俱出爲輪爲彈任運騰騰願足下有以自廣無過咄咄爲也駴機潛伏昧者蹈焉白刃在前不救流矢孔文舉魯國一男子耳何所不容兜鍪裲襠寧足以籠絡國士耶足下戚戚亦復何爲頃過髙齋當爲譬說

○與楊木父

大羅旁魄孫視眾山在吾鄕若大地中有須彌山王耳昨飯後偕僧蓮巖從寺後披榛而上行數里許所經隈隩夷衍處輒有聚落十餘家美箭淸流蔭暎前後及至半嶺始窮龍潭之事峭壁摩天飛流奔濞至若龍街又特奇詭淸泉■﹝浖虎﹞■﹝浖虎﹞流砥石上深可沒脤街獨隱起兩傍靑石如截肪內嵌白石宛若躡級狀其光澤不類它石僕赤腳緩步街中水風逆激淸寒沁骨俯窺巖洞深黝不可測實神龍窟宅也遂股栗而出山下有諸君者許以重陽日攜尊再過此時倘得足下偕遊亦人閒一叚奇事也

○與何仁仲

昨過髙梁橋萬柳蔽天空陰蓊葧如行十里靑油步障中下有溪流數道縹碧暎帶曲折若窮忽又無際曰鷗矯翼黃鳥弄音沽女當壚餅師弛擔杖頭錢不滿百因就取酒欣然獨引一洗半年塵土引領南望又見佛廬朱閣點綴遠林落照間益信輞川吳興輩畫品神妙耳此時頗銀措大酸气不若景升豪舉細馬馱燕姬血色裙掩暎深綠中亦復何所不快耶數日後儻得足下休沐暇並馬出郭續此淸賞庶不負北來此行耳

○與程仲權

十六夜遲足下不至與景升托宿摩訶庵晚涼聽無弓﹖﹖師鼓琴一再行音響淸越沙彌非幻髮根微綠輕染如畫法韻標舉淸言妍雅自濯濯可人意乃共散步西廊明月如金輪掛塔巓與景升對浴古栢下忽憶此身去家六千里沈痛淒惋脈脈欲絕昔人所謂未免有情亦復誰能遣此比來鄕思益深直以日爲歲但季中未有動理耳

○與吳病鶴

大都髙流韻士五內淸虛如大羅仙人必服﹖霜紺雪消融礙質然後排虛入冥飛行自在足下儁俗出塵故其言亦相副讀二作如嚼玉英璚蕊寒香熨齒但格調稍溢於法耳頃之過禪房蕉下淸言爲快

○與陸君策

昔張司空謂君家平原獨患才多昨見足下藻思颷發顧盻生姿雲間之裔代不乏人哉扇頭小景气韻濯濯自佳第位置稍落時人窠臼中不若龍君便面生動遒逸耳豈善逝以釔乘人如聾若啞遂不豎無上妙義耶袁履善先生極口泖塔望月大爲吳淞奇觀每一想象便欲濯魄冰壺望舒正圓須得足下靈槎共坐天漢倘得一入成都卜肆占驗亦爲異日此中一叚美談也

○與王伯谷

不奉幾杖於玆五年緬想徽音曷勝欽挹比聞起居佳勝神情蔚茂太邱道廣而泛應無方北海名髙而賓朋駢集劉穆之之百函俱發溫庭筠之八韻立成廣坐長筵無不人人屬厭是以價騰絕裔紙溢雞林豈非通身手眼疇能爾耶間與邵君竊嘆先生本乎天成匪由人力若夫巧穿月脇愽該海藏諧音靈籟髙挹霞標春波遠靄無以寫其澹淡之容芳芷新蒲無以諭其芉眠之致龍堂貝闕無以狀其窈幻之奇翠壁丹厓無以方其幽峭之趣至於擢新拔異化腐爲奇擘若巨靈之掌而大造不能掣其肘也舉世後生妄加譏評間誦短章未窺巨帙或病傷於過乎靡麗烏知非麗無以宣五色之章非巧無以肖眾象之妙信乎知言之爲難賞音之不易也白識慚桓子頗知﹖艸之必傳才謝中郎深解論衡之足祕行年四十限足尋常妄意聲詩未窺堂室徒爾磨鈍策陋未免力蹶思窮托志遙懷拊膺增嘅亦知蹄涔之徑尺之鯉■﹝山咅﹞嶁無合抱之材揣量自疑灰心中廢時又披閱先生諸什輒爲气奪神駭昔君苗焚研於士衡平叔毀書於王弼良有以也惟以每念疇昔吳苑之遊仰辱先生獎掖之至有失雅望坐負盛心未嘗不終寢九嗟含餔屢輟者也乃於前歲卜居東渚前榮楡柳不乏十章後閣篔簹亦叢千挺土風醇朴庶幾建徳之鄕山水淸華頗協仲長之志吹臺前抱子晉之﹖蹤可尋芳嶼後峙梅尉之隱迹未泯芓區姜畛交暎家園花沜松坪近聯籬落時或振策亦復提壺晞發繁陰放情遠壑聽田水而懷丈人聆杖拏而思漁父罄老農之極悰希先民之逸軌可以忘死可以樂饑故以缾無儲粟而欣然瓷罌見嗤而不悔者矣嗟乎先生日邁不居河淸難俟交道日偸世塗日蹙谷風興剌伐木輟音比義有黨人之名當路下逐客之令舉足則駭機暗伏驤首則恢罻髙張夫輕義尙利則秦稱士賤舐痔得車國多下醫頹風不競下流難居所從來遠矣此昔人所以髙蹈而不返被髮而行歌者也所賴賢豪嘉尙策飛轡於云標靈哲匠心寄衝情於天外庶以不朽鴻業昭志將來足以濟偉下裏借輝敝帚白𨿽鷃控楡枋蛙潛穴﹖臼井望﹖龍之舒捲顧大鵬之逍遙未嘗不趯趯而奮﹖﹖辰﹖﹖辰而鼓舞也倘因風翰詒寵山靈被以片詞榮踰九錫臨風延竚菀結何言

○與潘景升

比來窮愁忽忽老病侵尋槁若陳根雄心銷落不比往時憨態也猶記燕市之遊酒人徵逐若生駒覂駕勁鶻盤空日夜沈酣別去猶作怊悵惋恨之色今都不復耳山齋燈火獨坐蕭然間捉陳編亦懶竟讀入目了了掩卷紛如或拈禪門公案一二語謬爲參證淡若蜜脾黑猶漆桶微有會處亦覺欣然足下亦復賞此空寂之趣否江山敻絕會面何時書舊敍心惟彊飯自愛

○與鄭昆巖先生

野人汨沒塵勞道機未熟須得法侶藉作津梁必也其人如甘滑寒泉灑心沁骨庶足卻塵勞而袪鄙恡斯詼佳耳比來緇羽附景趨風競噉名根絕無本色或有動牽貴顯語雜市朝捲冊自隨詩文爲贄意揮不去心逐莫知豈勝委頓惟當求之眞實苦行中但知噉飯靜坐者差彊人意寧必口轉轆轤手揮麈尾爲標致邪此下劣邪見不滿門下圓通法門一噱也往見門下所捨蓮方老衲句曲道人乍挹神標輒生歡喜可謂言簡意詶目擊道存者矣豈非門下企注之至安能致此幽人昔劉安好道而伍被登門許掾眞修而支郎入社气以類求信有以也何時共坐鼎湖一峯商訂爲樂玆因買茶人往輒附寸楮伏惟門下照亮不宣

○與陸君策

足下渡江更與麗人偕來懊儂一曲當不減王家桃葉耳筆牀茶竈日與鳧鷖上下藕花蘭薄中當其雲光閣雨涼吹皴波湖鏡窺籹山眉寫翠時以參摻拂端州片石不知日費諭糜幾螺許明日擬同宋彥過訪湖上昔人有隔簾奏伎自是任達足下髙風雅致何必遠遜前美

○答袁履善先生

承惠大什包舉眾體盥手發函光熖四溢茫焉勿﹖目焉終成窺豹尙有怪類羵羊奇疑龍鮓異如萍實﹖若洞章顧非神智何能與於斯乎僕庸人也譬之蒼蠅𨿽終日行不越階序宜乎其舌撟然而不下也

○簡龍君禦

適聞體中小惡想是曲生作祟豈以中山近在幾席間耶昨飲大樹齋從典拊節抗音詠使君醉歌行音節悲壯气韻沈雄劉生虯須直視拔劍起舞忽爾疾雷破壁飛電繞梁急雨撼牀白虹纏柱丈室之中光怪百出豈以逐臣牢慅陫側之音足可呼吸靈物耶昔歐冶鑄劍天帝裝炭本乙下觀鑪冶之物用精旣專尙能致效若此矧此道奏之郊廟足以調八風而饗百神者乎惟使君自愛無更牢愁爲也

○與陳鼎卿

猶記昨歲十月大醉冰鶴壇夜半攜壺更躡飛霞洞頂巳而海門湧月萬穎射波下視人世怳若兜羅綿色界吒奇髙詠長風振林哆口共談荒誕窅眇人間絕無事不覺東方繚白滿地飛霜下遇射圃漂絮人大相錯愕疑我兩人爲鬼物巳乃向之長嘯彼益駴異莫之測也今復歲周狂態頓減信奇晤不可多得耳適有名酒思與足下共之幸卽躡履

○陳鼎卿

橘中之樂不減啇山何物老媼逐客之令峻過祖龍十倍矣此中風土事事宜人卽此一章古榕足敵渭川千畝儻遂此願他日散發共披雄風足以傲雪山而淩冰井散人散木擁九﹖重適同櫟社有神當聞斯語足下其亟圖之我亦從此逝矣

○答鄒吏部孚如書

白甌越鄙人也行能無所底歲在丙申撰杖嵾山俯視全楚其气旁魄韞靈滀異代不乏人時足下關關於夢澤本寧社門於郢陰巳而馬首而西得與太史壇坫揚扢風雅稍究指歸及發足下撰結讀之渾噩閎麗典則淸瀏色非一采律非一音信爲文囿之逸軌藝塗之駿鑣也若僕之爲門下所謂探蠡酌海以郤視文烏究其端哉竊欲納履門下一叩鴻蘊且念足下卻埽謝客傲然霞表虛薄褐年無足以回足下一目﹖夾徒抱曹暠望塵之羨有感許劭入穎之言卻步儃佪精飛神往有懷耿耿於玆三年巳讀足下古離別諸作托意旣髙鑄辭亦古益知足下憤俗傷時其思深其旨婉殊非寡識淺見所能遊其蕃也鐘麗水信來遠承手教謬辱周稱乃知足下不讓微塵弗辭非類劉勰攜書而未奏禰衡襄剌而莫投甚非足下折節雅意旣傷足下兼收之義復悔疇昔自棄之失僕誠則陋矣僕少孤賤長復奇薄托意聲詩未窺膚腠行之罔效屢廢屢疑妄謂此道本乎性情盈之詠嘆牽合雕斲殊失源流逐於擬摹則守而未化傷於直致則俚而無文非經亂離而詞過危苦何異無病呻吟偶值遊觀而專滛艷無乃寒林剪彩境非齊梁時非天寶徒支材過差耳是皆格緣詞狃語匪由衷無當作者必也議擬以一其格抒寫以窮其淸參錯以極其變始稱合作然質非一致才亦殊科小大由稟成家實難連篇傷體無貴逞長隻字諧音巧於用短故玉卮無當寧寶瓷罌狐白落毛反資重纊者也僕懷之有年深心未遂加以寒暑催督風塵汨沒迫於貧窶兒女嬰情開徑乏資下帷無日靑山待主白雲笑人日月侵尋夙懷荒落年未及彊而精巳銷亡中夜拊膺惟有雷嘆而巳聾瞽之言何異夢中囈語足下得不哀其狂而笑蘭愚秋辱索近稿極欲求正大方第使者艤舟待發繕寫未遑謹以淮肥拙刻一程吐上聊資噴飰無當解頤倘因飛鳧願言嗣響

○與王贊夫

弟臨發時殊爲嫂氏憂不虞其不起也今得九月廿日報不勝惋嘆鐘情自是吾輩人足下何以自遣如電如露當作如是觀哀怛或可衰減耳絕塞寥敻賴賢主相昕夕羽書多暇惟燕息焚香談芝討桂而巳署後崇臺迥榭流泉茂林頗自濯濯足散煩襟其地故將藪也宿將家食者不下數人咸以開府有重客間爲具鐘鼓召客酒半上壽時復談異時戰陳事須髯蝟張指天畫地的的如畫或解衣指瘢悲壯忼慨或據鞍舞矟以示矍鑠大類李驍騎射虎藍田尉鄂公田莊社飲足當半部梨園也不勝大噱昨從李都護提數千騎獵大磧中甲光鏡野蕃女漢兒拓弓﹖﹖作霹靂聲剌肥割鮮舉酒相勞復於馬上盛陳音樂百戲弟意興殊索然居然一死灰頭陀也而來教云云若望弟畫奇策佐末議無乃大相謬刺乎嗟乎贊夫足下長松修竹白石淸泉何者不足吾所顧乃逐逐馬蹄間以壯遊自好豈不女﹖朋笑山靈乎亦願足下拚此老明經直若孟敏之甑共修宗雷白業一噓東林遺燼亦復何所不快且聞兩寧馨風气日上嗇此丰彼安知非造代意耶叔相復爾點額深爲扼腕幸願以頓挫爲涵養無以渫越爲奮揚則芒刃不嬰而气有餘用矣審是則何壘弗摩何的不破邪十月塞上巳堅冰非重裘不出無論垂橐亦勢不能脂牽而東耳緬想黃花遶籬新篘浮盎與比鄰歡呼謔浪樂事可想每一馳神恨無羽翼篝燈覼縷菀結何言

○與邵少文

九月廿日得足下報書具悉尊體康勝足慰惙惙來教詞旨婉縟乃云何物何生足當秦州諸作後塵何其言之不情而詞之過溢也僕之少也尙不踰人今行且老矣欲與昔賢分路揚鑣不亦大相謬悖乎大都此道以气爲主持之以志凝之以神气昌與昌气索與索僕賦予旣薄采載復單困於羇孤則貧病得以撼其守窘於酬應則流雜得以分其專疲於奔峭則勞勩得以搖其精恬於偸惰則弛慢得以弱其志一日之內攻非一端於定力乎何有譬彼無源之井復當千家之聚尠有不泥淖枯竭者足下擁書萬卷左對孺人右顧孺子杜門掃軌則座鮮雜賓舉白持螫則目無俗韻咀古茹今扣商激羽此天之所與孰得而扼其吭也昭父尙臥飯甑山中髙標遠致奕奕如見昭粹札亭風物日佳寒梅翠竹日損濁醪幾斛許塵勞中輒以鶴林淸蔚之趣當琉璃水月觀把臂入林想在攺歲淸和之候耳臨紙惘惘

○與項季輿

七日從驛騎得仲權燕臺書乃知吾兄偕長君入白門祠部試事何似可得悠悠乃爾據前牒所云吏部需人甚亟則非虛文可知抑攝事者故爲推諉邪抑疾足者先據幸竇邪展轉不得其解然淹速之度固有定分但弟忝在肺附不能不爲之惋嘆耳闔宅康勝事事可娛靑山白雲故不廢我嘯歌信自愉快弟天之僇民也寄身絕徼百慮嬰心木皮三寸縮項入懷以一日爲一歲計明春初夏當膏其轄足下幸貯蘭英一石遲中林共話風塵行路難也旣

○與木父

萬里之遊不及捉臂而別臨發殊憒憒巳而客枕不寐夙昔情境一一現前不覺爽然失次也嗟乎木父自少而壯自壯而老酒杯詩卷弭耳拍肩卽悠悠面朋於世不數數見矧弟與足下風義气分相於者乎知足下亦不能遽忘我也頃從李大將軍提七萃出獵燙漠中與秦隴銳頭兒揚鞭鳴鏑割鮮中野非不雄快第對境豪气易盡殊敗人意信老馬不復爲駒耳不知足下庸渠能闌入少年場依然夙昔狂態耶家仲今歲授徒何所月入供米凡幾囊侏儒飽欲死豈虛語邪一笑

○與柯茂倩

弟燈節作萬里遊時足下擁絳帳臥郡齋不及捉臂而別恨恨之懷無以爲諭郡伯長者想能爲太夫人具廿毳費比聞巳擢粵西驛程窵遠上下束馬跕鳶之鄕想足下不克與偕耳足下天才霞騫景鑠足以鞭撻中原雄視秇苑今旣束縛諸生便當埋頭制義志以凝神神以禦气神气合一純如木雞則何堅弗摧何關弗透耶𨿽理無二致而緩急有序此旣超乘而上彼亦奔景絕塵未有江海溢而百川不倒流者也若欲左挾風騷右持帖括首鼠兩端遽難責以專壹之效今世非科目不足以發舒願足下俯采迂言乘時努力莫若弟落落終於不振也翼之兄弟山居想巳落成不知亦念及西塞老客黑貂皂帽驢背嗚嗚作秋蟬聲乎

○與少文

離析以來僕僕長路每撫景有觸頓轡踟躕緬想遠韻輒脈脈如醉僕自仲春達晉陵捨舟就陸取道中都洛陽抵關中所歷名迹往往而在第恨與俱者皆從軍兒日走百里趨利促剌不得休且驛程輿馬無淹期徒禦告谷﹖丸稍一寓目輒復捨去安得如雲水僧肩瓢頂笠超放自如也大都關洛山川旁魄雄欝殊乏淸遠幽靚之致每憑髙眺迼極目千里寒日澹野風沙蔽天輒令人悲嘅黯黯不自怡頃停車北邙之陽洛水之涘想象疇曩車擊轂人駕肩別館離宮云興霞蔚於今委之耕牧麥隴漸漸雉雊兔蹄而巳巳經函谷虎牢成臯潼關在昔英雄以智力相角莫不鷙擊龍驤狼顧虎據於今聲銷迹滅凘盡灰飛古冢巍峩殘陽慘淡馬童牧兒猶能以尺箠指合圍戰陳處巳登橋陵祗謁軒皇葬衣冠地及眺泰華尋陳圖南蛻骨石室爲之仙仙飛動自媿凡骨無伯昏瞀人之術從白帝一探眞源又恨不及攜足下驚人語搔首問靑天耳他如往古英哲故宅遺墟或下馬摩挲斷碣爲之欷歔低佪不忍去左右之人孰有知餘悲慨之深者偶因郵筒聊用相聞他日山囪剪燭更爲抵掌之資耳足下自愛言不多及

○與王贊夫

東渚煙霞頻年以來弟與足下疊爲主人今復遠出信是人間缺陷事何如日坐淸泉白石間接席而談方舟而出以一日當千秋也弟從晉陵取道楡關凡歷驛程五千有奇計日七十有七巳歷關洛諸名勝地旁諮樵牧秦宮漢闕於煙莽中則不勝雍門承睫之悲巳覽嵩少太華仙蹤異迹則飄然有佐卿控鶴之想巳經虎牢潼關古戰場則令人發嗣宗廣武之嘆情逐事遷感隨境起電露夢幻起滅何常不滿達人一噱也第恨所至曰不移表輒捨去然僅勝一室夢遊耳他日空山燈火當與足下噉蹲鴟娓娓也邊塞蒼莽躍馬騁望便覺霍霍有激昂气頃與中丞期以初秋提士馬大搜黃沙白艸間令健兒射鵰逐麞兔若曹景宗所謂生噉其胃如甘露漿爲快耳便中附聞願言自愛

○蔡去疾

丁亥之歲不肖撰杖赤城道出委羽車殆馬煩寄炊牛屋足下攜尊過我轟飲狂歌能令稽阮卻走荊髙無色豪爽奕奕之致恨無畫史解衣盤礡傳之縑素流傳好事以爲美談耳忽忽幾廿■﹝礻冀﹞不肖衰相見淩風流頓盡不識足下比作何狀猶能引大斗累數十釂戞紫槽唱大江東去否僕去歲從洛入陜隴縱觀邊塞沙漠諸名迹間從上郡銳頭兒躍馬沙磧中逐黃羊射赤鴈頗有曹景宗風槪但恨不得足下豪舉一當之耳捨親項季輿快士也酒態曩爲弇州公見賞足下爲之堅壁相持未知鹿死誰手韻語亦足鼓吹林壑受知君家吏部公最深今重趼走謁以明國士之感瀕行敬用相聞幸有以復有忘曩好請鑑明水

○王伯無

尊公名徳風華兼長往哲文心勝韻俯視時流盛業未竟奄然厭世當時衿帶之士藉以揚聲莫不云合景從足謂一代龍門僕斷枿朽株耳亦辱出之溝中收之爨下乃於足下不相聞問者四年於玆足下得不以僕爲非人耶所恃寸心不渝或得見亮吾兄兄弟耳壬寅暮春撰杖石梁振衣華頂勌則扣石而歌渴則承澑而飲精藍﹖﹖業被方舸聯衾膠漆未足比其綢繆琴築信可方其气類言之惟有延結吾兄才气橫絕四海石渠之烈可俯而掇尊公之緒將藉足下光顯昌大僕長夏塞上歸頗借故人爲三徑資遂有終焉之志兩兒椎魯稍能捉筆爲制義余無足爲足下語者因季輿行艸艸布愫

○金元玉

足下天﹖超風華髙朗而才藻火﹖雐若練霄神逼眥又若遊龍戲海快鶻擘霄非人間所能維系籠罩也且義分英英淩霜貫日一言契合千里頌聲居然古俠烈風曩辱不鄙夷托以縞﹖﹖薴頃竹屋燈火風雨淒然舊遊種種現前惟慨慷悲歌拍案而起耳比闕然不聞問知吾兄得不以我爲人面而彊行者邪去歲從關洛走塞上太華爽拔黃河源委大漠莽蒼戰壘險絕兵革犀利士馬精彊稍一寓目恨乏足下英爽之气顧眄風雲盾頭磨墨詼雄快也季輿髙士足下試與周旋固當勝王阿大多多許

○王圭叔方伯

閶橋之別烱在心目間四載猶一日鄙人疪賤何以得當大雅乃爾門下徽烈舄奕掩暎往牒乃久角巾私第僥得之者累累若若莫邪爲鈍自古嘅之門下龍蛇其徳桃李不言旣無子幼種豆之謠又笑深源書空之狀非門下深抉道祕疇能爾耶不拒不畱信爲靈哲作用耳不肖去歲作楡中遊經歲始歸山中每用引領名裏佳勝惟有色飛神注頃季輿行時僕適有栝蒼之役厓略布衷愫負媿不可言季輿風期﹖散天韻超曠酒態文心翩翩饒致知必把臂入林也

○王永叔諫議

閶橋之餞勝流畢集寵以篇章薦以琴酒卽賢豪俊爽所不能致乃於窐衡含糗之子奄得之遘遇亦奇矣前歲鄭生還甌出翰札並拜屧盒名香之賜讀扇頭白嶽四作如發丹臺瑯笈傾耳步靈之音也闕焉久不報辠狀若爲擢發世局日非而足下尙後賜環之命良可扼腕然足下邁往不屑之韻固自廓如且得從子捨帣韝曲﹖月氶邑﹖日侍大夫人三事不易良非虛語僕昨歲走上郡出潼關渡無定河縱覽河源太華之勝足吒生平壯遊第恨椎不文不及班椽袁虎諸人艸檄勒銘坐怖老上休屠耳頃有五云之役而季輿過赤城敬陳厓略季輿酒態文心殊彊人意非而夫誰當倒中郎之屣者

○王伯夑

曩徼天之衷得遊金昆玉季間由毫授簡則藻思飆馳列藉呼尊則羽卮波捲昔瑯琊羣從俱善篇章馬糞諸賢咸超名理方斯篾矣一別忽忽四易星霜天臺旣非天上甌水實爲比鄰窅若異域惟有浩嘆僕去歲浪遊楡塞躍馬黃沙時從幽並健兒射獵大澤中酒酣耳熱曼聲爲出塞入塞之歌差足雄快恨乏足下豪俊之气上馬著鐵袴褶舞﹖﹖肖數回爲快耳

○王伯度

昔我二三兄弟狎主齊盟牛耳壇坫气類相感則丹漆椅桐觚翰抽思則霞興雲蔚被酒跳蕩擊缽放歌快意當前狂態轉劇自謂建安不足八開元不足五也無何僕旅食金陵琴師李生來接翰札蘊結如浣讀舂容長律爛若披錦闕然未有報僕初夏自塞上乘驛騎至邗溝舍人方爲具食適聞李將軍捐賓客王孝廉爲經紀其後事甚周今尙在甥館僕投七而起跣而赴之及至幕府知足下養痾浮玉先發三日矣言念君子實勞我心足下韜精輔餌何恙弗巳豈毘耶示疾隨順方便者耶僕方有古栝之役適季輿來季輿才情酒徳足與不佞分路楊鑣政恐不能當足下偏師耳

○王伯繩

歲在攝提得侍淸燕足下風華標暎朗如行玉山而文情蔥蒨復自引人著勝地名園之會何忝山陽殊恨褐父屑屑無好致乃敗人意耳伯繩足下一別如雨人壽幾何僕顖且禿矣惟刳心太上宴坐覺場斯爲得耳其如鈍根下劣習障難祛不識足下何以振我季輿兄標致髙逸自是竹林一流人足下試捉麈尾與語當不落野狐葛藤耳

○盧叔度

祥風甘露朗潤來拂人蓋叔度先生其人也僕得侍光塵忽歷年所間從故篋檢墨妙諷一過聊解結愲而巳僕去歲乃爲故人嬲之不置久客西塞竊得縱觀邊圉秦漢諸名迹經歲始作歸計弱植綿谷﹖丸多病乘之衰相駸駸花冠墮地其時矣每念幘麓翠微之遊惟有﹖﹖辰﹖﹖辰神往

○與梅季豹

白門爲別動歷年所不肖弟頭顱旣非曩態鈍劣不減故吾言之於邑足下神標外朗靈气內融翳鳳鞭螭行空徑度下視弟輩直泥下潛■﹝圭黽﹞耳玉洞一賦似不從人間來巳而竊讀入閩近體諸作卽境跖實陳事切情非不天骨森張而造語頗傷率易政如宗門道人登壇說法𨿽言言眞諦未免墮落宣偈窠臼於風人之致似稍有間唐元白長慶體序事如畫彼亦自云理太周意太切理周則詞繁意切則言激然風趣未嘗不濯濯可人也足下之作較之二公離乎合乎足下曩自言不好近體好亦不善此兄自斷公案也居諸一集足以雄視千古他作不必廣示人可也此博地凡夫未能窺見善逝一毛孔竊欲有效於左右實以古道相朂當不當弗論也弟自己亥攜孥入梅嶼山中故君家子眞所棲隱處墾圃十雙稅田數畮激流疏沼種豆漚麻頗有世外之想卽一麻半菽日不再食意豁如也第天末故人海內名勝每一捐脰輒望風依依兄比僦居秣陵買賦金亦足細君取酒否人言長卿慢世慢心政足傳及乘駟馬車了不異措大面孔耳令侄豪爽快士落落伍籍尙無泣血以相明者柰何

○李本寧太史

不肖自淝水歸偃息衡廬日苦裏中屬以筆札之役稍爾愆期則訶讓隨之復有代作聲律箋記以干時者乃爲想象佞容髣髴媚骨拂情虧質心目爲碎蕪穢日甚而本根盡撥矣今歲巳入山稍謝劣務料理舊業邁往之心以日爲歲子謙東歸長跽發函遠示漢刻復拜朱提捫心知感拊膺增恧成都之命足爲世道一快熊車所至百城望風昔王右軍謂彼土山川諸奇揚雄左思蜀都殊爲未備千載而下得藉明公補其闕略寧非山靈大幸且右軍思一遊目汶領峩眉縱觀漢時講堂及問相如譙周有後否白讀其書未嘗不﹖﹖辰﹖﹖辰神躍今且去右軍復千餘年名迹當益榛莽比欲作數詩以申企慕托之夢遊緣家兒痢下十月未差心如棼絲子謙具能言之耳萬里雲天曷勝延結

○與徐懋吳司理

昨山行殊佳塵襟如滌頗怪吳生對面翠微了無酬酢意興在瑤箏銀甲耳僕往客都門乃爲二三少年篡入狹斜中二八代更絲肉疊奏快意當前非不骨騰肉飛去後神思疲薾生厭離心輒作數日惡乃與景升輩復過香山諸精藍遂欣然忘返巳歸臥長安市淸夢栩栩猶在晤靄赤霞間山水洞壑與僕信有淸緣耳世路轉迫被髮長往玆其時乎來歲春水門下倘再發興臺蕩當物色我於千樹桃花中獨往之趣非止一日門下勿訝僕漫爲雅語

○與馮﹖嶽公祖

臺下投傳家食四䢐寒暑山民未能踐夙約負糗出山登堂下稱主臣卽有炙輠之辯無以自文其罪矣非藉臺下破觚爲圜安能假其餘息白比殊劣劣去秋一病幾作岱遊重以荒邨寥閴妻病兒稚墻無板築箐筱爲藩徑乏開荒蓬蒿茀戶於菟暴客相屬縱橫夕惕朝虞不遑寢處今春海氛告警夷舶闌入內地鄕民麻沸不勝流離之狀乃知泰始之世野鹿標枝武陵桃源桑麻雞犬豈不較若河漢哉比聞撰結日富擁書萬卷何必南面百城第物情瞻注雷謗漸明東山片石未能終於堅臥耳涼風天未我懷如何

○與王用敬

足下善病無緣過丈室一參不二法門令天女雨曼陀羅耳比聞四大安和深用爲慰弟行年四十憒憒無聞猶爾纏縛世网頃亦多病神理頓盡每念一大事因緣未嘗不中飯輟餔深夜起坐足下旣抱無上法器必須勇猛斬截自求度脫然後持大悲心願力始大不然見哭興哀未免沈溺愛河耳卽以現前老病爲醫王便是淨名居士拈王﹖大處此小兒彊作解事語不滿足下一噱也遊鴈山五百錢畱之敝篋貫且欲朽猶然未命蠟屐千載向禽何可多得也暫用歸上尙圖秋以爲期

○與潘景升

花影閣長板橋之遊別後此樂不可再且無吾輩客也弟束身眢井視足下不啻摩天黃鵠哉弟瀕年乃苦兒病不勝刺促何論丹臺碧落驂鸞控鶴之人卽一邱一壑窐尊瓢飲之享戶亦太上所靳也去歲本寧先生秉憲吾淛弟擬出山拉足下及仲權輩就湖山爲髙會庶幾鼓吹林壑一振遺響且兀成先生家居快快宜用相存不圖此願不果良用浩嘆弟行年四十性命之學旣類望洋鉛槧之業尙迷寄徑竊念古人不朽大業貴在及時古不暇論卽國朝髙季廸何景明徐禎卿輩類有成撰皆在盛年恐一旦脫不可諱賫志黃壚此實志士之所深悲也中夜拊膺若墜溪谷晦谷師來辱寄涉江大什汰滌精瑩百煉千流唐初四傑足與分路揚鑣明興作者數家未免中有舛雜之恨若至思致綿密才法相須未若髯之逸羣絕倫也名山之業其在斯乎弟𨿽瞠乎後塵不敢以駑自廢明春擬俶裝尋足下商訂此業迷津大筏捨子其誰裁書敍心臨風延竚

○與郝仲輿使君

臺下何負於令也而諑謠者刻畫而文致之惟恐不密不過欲令受者憤懣抑塞牢騷無聊咄咄書空彼且從旁而睥之以泄其所不快耳不知達者能以夢幻泡露一切空之誰爲受者造化小鬼竟柰公何可發一笑也曩者澄江官署杯酒寒夜亦曾劇談至此今春抵吳門過王校書半偈庵方知臺下詿誤之由校書能言臺下神宇恬謐立﹖乞不爲動益信臺下的有定力乃知疇昔之夜非漫爲雅語也第恐鬧場易於休歇冷寂未免萌芽願時以慧鍔伺之一起便咄天咄便消昔印公寓書蘇公有云功名富貴轉盻成空何不尋取本來面目萬刼常住此眞甘露門哉臺下天穎雄超靈根猛利籌之爛熟必不以此易彼白迫於妻孥以鼻息仰人者二十年於玆若亡子薶沒衣珠而倀倀行乞也今且憬然汗下早晚決計割空山一坐具亟爲將得去地東林宗雷我師也幸臺下開我迷雲鄭中丞遣健兒招之楡塞署有林泉亭臺之觀足散人懷不致岑寂也翹首名園徒有神往

○與程仲權

弟自惟介麋之性宜於邱樊乃今不安於樊自我黥劓羈靮之又豈制命者之故耶西塞祁寒木皮三寸身非金石日暴霜露賴賢主人羽檄多暇相與參印無生鍼芥相投差解抑塞耳季豹化詼異物友道陽九豈勝摧痛想巳歸櫬宣州兩郡君能繼先緒否遺稿不致散逸否此固後死者責也言之於邑潘髯比相聞否二三兄弟鴻裁景鑠更霸主盟乃足下獨標神韻自立鑪鞲更自奔軼不以我之不類累用鞭箠其如駑下不力何來春不識得一胥晤商訂此道不仲嘉少連二君並爲致區區

○王伯度

僕今秋奇病入腠瀕於死者數四黃門公至弟始離牀第尙如出鷇寒雛負風欲僕竟不得把臂道契闊不勝菀結大什蒿目不能竟讀矧光怪注射奪人日睛耶咄咄伯度賞音析義千載詼難子建有云後世誰復相知定吾文者伯度足下舉今作者粗得其槪敢不陳之伯度以求折衷焉僕竊謂國朝再辟區夏神气亶厚國初若髙季廸楊孟載劉伯溫徐幼文諸子咸斐然自成一家言大都無不矩矱全唐獨運胸臆卽近體不無中晚纖弱之調尙沿元季余風稍欠錚錚耳然遡其源流若禪家宗泒𨿽宗分南北自是一門超出妙莊嚴路自玆以降代不乏人蟺至北地信陽﹖﹖間然爭雄斯道爲之一振何李骨力𨿽較矯勁究其深詣未必遠勝髙楊諸子也嘉隆之際作者七人嗣後宗派旣雜旁流潰出遂頹然不可坊矣蓋弇州主大直欲體具百家苞括﹖木今古豈不汪洋萬里崩奔自恣哉或云太貴富贍詞多塡實求其風雅相宣情境互暢較之唐人有間矣似非過論濟南以髙華嘹喨取勝非不金莖玉樹月鶴霜鍾第語過淸空意少變化如五音亮節必無淵閎悠長之韻五味爽口自乏雋永滋旨之味一時尋聲附響者靡然從風無不速肖若孟之效敖夫技之淺者仿之則易入境之深者擬之則難窮審其速尙如此則濟南不無遺憾哉於是詞家徒知厭薄摽剝輩又漫不知宗旨所在乃各立壇坫務標一幟或持一說者以謂古選必斤斤步趨漢魏近體必字字臨摹初唐路非不正功非不力所就非不宛然唐音也第旨娥之性情頗爲擬議所拘又且不敢熟讀李杜髙岑韓柳元白諸家以窮其變究其歸宿不過詞家一剪彩琢葉手耳𨿽琱繪滿眼殊少气韻生動之趣或持一說者以爲詩爲心聲直抒吾之所欲言情境無盡吾詩亦無盡當其目之所觸牛溲馬通無非上藥外無乏境內無乏思此論未嘗不合作者之旨但取材太雜則有穢冗之譏矢口成篇復傷率易之病究其歸宿不過詞家一叢談小說部耳𨿽胸次如洗殊少陶汰謹嚴之法又持一說者立意以枯淡﹖遠爲宗淸臒骨立寧爲生硬而不爲圓熟寧詼衝夷不爲濃艷殘山剩水非不淸絕政如趙令穰畫情境不越百里究其歸宿不過詞家一聲聞小乘耳𨿽洗滌雅潔殊少博大浩澣之觀嗚呼其中矮人觀場者或各爲楚漢左右袒且信且疑終無成立此道不復歸一無論古法卽何李宗泒亦不可續矣殊不知此道元到至穩愜處方論美惡欲成佳詩必先尋佳韻未有佳詩而無佳韻者也韻有宜於甲而不宜於乙宜於乙而不宜於甲者題韻適宜若合函蓋惟在構思之初善巧揀擇而巳至若七言歌行抑揚轉換用韻頓挫處尢宜喫﹖﹖糸理會此處最能見人平日學力淺深工夫疏密乃至排律長選亦宜斟酌韻腳穩妥庶無牽彊搭湊之失境固萬殊情非一緒文生於境若水性然曲折方圓隨形肖象渟淵則寂濺瀨成喧風鼓之而漪生石觸之而濤激故情有欣戚悲樂因焉不卽不離斯爲恰好陳固不可太新亦不可庸固不可太奇亦不可淺固不可太深亦不可輕固不可太重亦不可澀固不可太滑亦不可所謂道寓諸庸過則失之矣夫星辰之昭回山海之流峙何常奇特而煙雲晦明風濤蕩潏千變萬化不可勝原何其奇特若此耶今人有好奇者輒肆然欲別立鑪鼎務爲怪硬磋乎古人異才尙怪者豈後於今人哉以其牛鬼蛇神湮沒不傳耳且天之賦才有大小若鳧脰鶴脛鵠白烏黔咸有定品人能盡巳所賦之量務極其致不以己之所短彊爲恢張不以己之所長極流泛濫必也範古矩度傅我神情則無不傳矣公安袁石公持論甚好眞如神僧以嘻笑謾罵作佛事此爲上機者說難詼下劣者言也當識其矯枉救過之論無滯於筌蹄可耳夫古徳說法或爲解縛或爲破執縛解執破更有何事若復解破不巳終滯解破名相病巳服藥藥病爲病鈍夫不解石公教外之言何以異此倘不意領心會其不流於打油釘較者幾希僕夙有志此道今老病交侵終於無成不勝悲吒讀析醒艸不覺躍然的知當今作者惟足下才力駸駸可造古人畛域漫抒狂誕之見請證足下此言惟足下可以聞此或並示黃門公及伯無元玉汝苞母令他人知行且箝我於市矣便中有以復我破我疑城

○答錢簡棲

仲秋之朔不肖忽遘奇疾寒邪入腠風火熾煽四大噞喁沸鼎中不粒食者四十日比奄奄一息若溺余之灰暖气欲絕不絕耳佳什尺素忽拜遠命乃令兒輩長跽臥榻下間奏一二篇不肖擁敗絮而聽之怳若趙鞅夢之帝所洋洋乎鈞天廣樂九奏萬舞泠然善也無論枚叔七發孔璋檄艸矣劍策當與越絕諸書並傳陶通明刀劍錄直土苴耳足下天才珠聯景鑠足以鴈行延淸子安輩若不肖天賦旣慳方幅亦窘曩時計在中歲抱影一壑料理此道固不敢望妙奢摩他十地果位儻得一證小乘辟支如河伯沾沾自多而巳不圖年將及艾而百病侵淩目力惽瞀始知造物欲藏我拙故阨我我柰何以衡造物爲耶友人王君爲弟編輯諸體計得若千篇異日未免災不藏之家塾敢以﹖晏先生累足下明歲爲次兒娶婦後便欲攜老妻別結松間一室修持龐居士淨業聊以勾當餘生世路不堪著腳百念灰冷惟有二三故人情癡未斷每一懸注輒脈脈如醉耳

○答範東生

乙巳歲僕自西塞歸憶與足下依依舟次一別五六年聞問闕然每一懸注輒用悒悒耳僕自仲秋嬰奇疾諸醫袖手巳分岱遊幸一綫不絕機發於踵今尙如人臘日臥牀第間啖薄糜不滿一杓姜君至拜尺一扇頭四作令兒輩泠泠奏之僕據槁梧而聽不覺灑然若吸云表之露吾兄近作一洗今人習染其旨趣﹖淡在唐則的然常徵君儲侍禦張曲江鴈行也信如人外品品外泉又如坐武夷九曲赤霞中聆謝英妃撫長離呂阿香戞圓腹殊非世間比竹之音也快當何如弟年來有兄之喪家無當戶又苦婚嫁相仍遊裝頓盡壁徒四立曩曾勸兄樽節不圖吾自蹈之吾人孟浪大都類是明歲爲次兒娶婦後當與老妻別處靜室精修淨業以爲他日去路資糧耳仲權能呼而不能吸宜其短轅促於長路也豈勝沈痛今其妻孥不致失所否便中幸乞相聞庶慰恨恨之懷也

○答劉以吉駕部

奉暌光塵忽更伏臘言念君子實勞我心今者足下顯陟淸華回翔粉署遘風雲之嘉會貝﹖捲髙皇之舊都讀古今書友天下士憑髙一呼徽音四溢無論通都大邑卽窮壤絕溟無不延頸東甌劉君今之子政孝標也甚盛甚盛伏念足下天牗六虛目營九有獨立無偶邁往無前權衡千秋品隲百氏較若陵云之木輕重不爽其錙銖秦宮之銅瑩澈畢洞其心膽匪曰人工實繇天縱者矣今旣謝去括帖髙軌皇塗左之則周召之勛右之則揚馬之烈苞舉並收亦復何所不詣耶惟在韜練神明以供吾役而巳弟雕虫乏技畫虎無成曩辱足下歡■﹝目匿﹞無間已復策我以修名勉我以盛事始謂足下謔浪之談漫爲抵掌之資也嗣復申之以緒言繼之以華牘弟拊膺內慚引骯仰嘆未嘗不欲乘日之車問途萬里長鳴一逞以答深知其如志口摧落精巳銷亡每撫陳編徒有增嘅耳嗟乎華不再揚蒲先秋隕夫復何言去秋時命不融陰陽爲寇巳分賫志黃壚委魄長夜幸畱視息日就嬴弱加以婚嫁相仍百責交萃若來札所云恊唐生之雅言仲長之樂志玆實上淸之所靳豈涼徳所能堪哉比且詮次舊作類爲一編譬彼鳴夜鴟鴞不自知其不祥照水華虫每顧惜其毛羽弟之不能棄去何以異此然必欲佳序﹖之首簡庶幾鼠坻牛場因君山而解嘲盧怪郊寒借昌黎而樹頰相見有期言不多及

○答林孺苞

長須持一函至跫然空谷之音也發讀三過故人須眉怳然如覿喜浣可知所附陳君尺一竟成石城故事矣弟前歲病甚劇伏枕作書與伯度累千餘言妄加評隲聲病之學且並取衷於仁兄不知曾達尊覽否今人往往論詩以謂古今人不相及若秦越然弟竊謂古今不相及固也然時有古今而境物色象無古今目之所觸心之所感古今同也苟能極吾情境之所詣盡吾賦予之所分短不引之使長長不促之使短若鳧脰鶴脛各全其天不以擬議牽合損吾性靈直抒胸臆我去古人何必有間夫漢魏之不能爲三百篇非不能也蓋情源旣濫勢難拘格格與時遷欲其不變不可得也其至焉者卽爲漢魏之三百篇可也其降自唐宋皆可類推然三百篇未嘗一日不在人間若云刪後無詩則鴉鳴鵲噪笛韻蠡音皆瘖然無聲矣今之論詩者必曰何者效漢魏何者效六朝何者效初唐盛唐字字句句而摹之此乃漢魏六朝初盛之面目非我之本來胸臆也昔人嘗以禪家設諭禪家自南嶽臨濟洞山諸宗以下鐙鐙相傳心心相印前心後心相去數十世若合函蓋者心性之學也匪曰其貌無佛祖肖也其聲無佛祖似也無弗披祖之衲也無弗趿祖之履也夫相馬者所貴滅沒能致千里也非驪黃能致千里也若曰必欲斤斤以摩擬爲極則則優孟不獨並其容止折旋之似叔敖也虎賁不獨並其面貌舉動之似中郎也又曰古人法度格調不可踰越尺寸此語信不可誣然舉今人之集巳傳者試核其體何嘗篇篇無古人法何嘗言言泥古人法調葉境融自無四聲八病之失矣昔人所謂善學柳下惠無如魯男子米海嶽臨智永千文無筆類智永自深得智永解悟者所謂精髓解悟者心學也形貌位置者時變也藉令叔敖復生今世將冠古之冠乎服今之服乎其不變者心也其變者時也若以衣冠禮貌異於昔遂云非昔之敖可乎惟在靈心獨浚得其欛柄耳承命詩序弟不■﹝女間﹞於文使者翹足待發勉爲刻燭了此大什刻成幸卽寄示

汲古堂集卷之二十七

●汲古堂集卷之二十八

東甌何白無咎著

祭文

碑

疏

跋

釋問

贊

偈

◆祭文

祭鄭司馬昆巖先生

祭劉景洲先生

○祭鄭司馬昆巖先生

於虖嘉隆以還代有人焉蔚爲名臣公胡卓然彼其所造各立壇埏或譚名理或托空言或矯以劌或介而堅隘尠廣受爽乏精研泥不達變沈失幾先互有所短均之則偏孰口我公獨操其全左宜右有畫方畫圓藏之浩浩出之涓涓理撤理障言遣言筌施之功業舄奕昭宣發爲論著典實可傳處則龍偃出則鴻鶱徽猷風烈無忝名賢白也曼士蓬累邱園風蟬露鶴自鳴其天公采奧渫度越拘攣戊戌之夏聿來海堧惠而好我忽枉髙軒談傾芝桂气洽蘭蓀鴈蕩之趾靈巖之巓佛廬夜火禪榻風泉倡予和女躐險鉤﹖平子絕倒阿大蟬聯公曰樂只於焉可盤幸以餘日幽期是惇未幾別去歲星四遷公起卿寺趣駕南轅邀予胥會載枉華箋爰策我馬言戾長於奉常淸秩齋閣蕭閒太邱道廣元禮名尊鴻流萃止文酒長筵獵纓髙論四座駢闐價增推轂惠重分氈載燕載笑三月告旋念我終窶乃橐乃饘巳建羽纛出撫延川曾不閱歲﹖﹖島使三存促膏我牽有徒嘽嘽乘堅筞肥館有授餐入門一笑屐齒爲穿時逢款塞徳化漫澶登臺授簡振旅開尊髙憑大漠俯眺平鸘左引張掖右控樓煩近瞻靑海遠望烏丸千雉霞蔚萬竈云屯我師斯赫敵可气吞予曰雄哉百二重關何堅弗摧何鷇弗探縱而互市無乃長孱公曰咈哉丑徙實繁時而卽敍時而崩奔或拊或撻可縻可剸五餌三表漢過不先營田修戰我握其權赴機若蹶捷於轉圜孟冬八日有風自南繞室揫緊直拂旌旃公占曰敵將闖其蕃衣袽甫戒狼望俄燃公運方略飛檄孤山乃詔柱帥中夜戒嚴撤其故壘聿趨南墩過而後擊渠魁可﹖﹖韱敵果麕至我則鴟蹲倏而伏起一鼓而前乃俘元馘盡詟遊魂予當臲卼寢處靡安覘公暇整色霽詞溫無何奏凱獻捷轅門公出厥緒亦揭以掀燕然之石我筆匪椽脫有班掾靑瑤必鐫公於暇日手授一編曰壯迨老有作乃詮君其我勘是竄是刪予謝不敏退處懷鉛大言炳炳小言諓諓懸黎木難盤錯其間有鼎蒼蔚有龍蜿蜒名山之業庶幾不刊豈無璀璨務華絕根豈無鉤棘气蕊神刓惟是理勝結爲大年一辭何贊予實冥頑野麋懷故不單﹖斤乎樊心依涕戀欲發仍邅公爲治裝出餞東阡揚觶告予行矣愼旃訂言在昔期以弗諼鼎湖可憩好溪可沿君其撰杖予將掛冠丹竈尙暖鷗盟未寒揮手長邁涕泗汍瀾尋聞顯陟移鎭桑幹臂指九塞鎖鑰重閽秩晉司馬賞及世延冀襄大政爲時仔肩胡遘末疾入腠靡痊遠道莫達憂心孔﹖﹖肙計音三至長號失咽公乎巳矣天道何論生平知巳國士深恩疇望我腹疇安我廛湯湯滄海精衛難塡人如可贖奚惜身捐憶公樹立未易更端孝友作基忠信爲垣大猶是經秉心塞淵丁年射策通籍秋官法惟平允肺石無﹖﹖免繼典蘭署復掌天銓振幽拔滯糺繆繩愆杜門謝謁膩視權姧片言枘鑿華組浮煙有愚者谷天逸云眠迫而後動匪羨匪援兩秉憲節三撫通藩綏馭緩急革﹖畢革﹖奉諸革﹖喜汪濊之澤吹萬蔫綿如桴扣鼓若鍾在懸凡玆巨細莫可悉殫信如公者彌久彌鮮矧詒慶祚浚發璇源重光奕葉寶樹猗蘭霧冥豹蔚海運鵬搏仙都之宅欝欝芉芉來騎眞气返駕雲軿念玆大造目斷脰悁何以誄公跽奏哀篇亦有旨酒藉以芳荃惝怳有覿文螭連蜷

○祭劉景洲先生

於乎維翁風華夙朗晚遊頖宮其聲隆隆起諸生中儀則振鷺文則雕龍陵陽不剖大美弗庸纖芥取與嚴於律躬寧過於隘恥蘄乎通翁之先世素稱饒裕及翁盛年稍稍廢箸歲八廩餼擊鱻供具能令二親忘其食貧不匱之孝以遺後人躬𨿽弗融明允有子濯濯次公嶄然在稚日誦萬言瀺灂百氏發爲文詞風行湍駛翁亦曰嘻兒駒方齒銜之橜之可致千里甫及弱冠遂舉於鄕洸洋自恣大業日昌偉節最怒白眉稱良豈惟稱良孝友天篤桁無常衣室無私蓄師友父兄一門雍睦問難質疑不出於塾洎乎次公迨成進士始典騎曹佪翔南署奉使東旋彩衣燕喜翁先臥痾未離牀第侍寢承歡輔以藥餌何算弗綿何恙弗巳翁亦欣然漸爲進七凡我親朋問遺錯趾期翁霍然計日可起何圖天年終困二豎於乎豈無顯融赤車生耳寧不懷歸王事靡盬翁有令子駟牡騑騑俾爾晝錦麗服有輝親侍殮含以屆大歸烏鳥之私亦其庶幾豈無黃耈一壞立朽𨿽美弗彰莫爲之後翁有令子爲廊廟珍宗社之寄以俟經綸潛徳用光千載若新顧所歉者吾﹖親友粵自壯齡以至白首晚節之盟推翁祭酒山水襟期冀日攜手何意返眞廑踰下壽言念疇昔能不漣洏何以酹翁桂醑蘭卮淒風春颯斷雲晝垂翁知無知悠悠我思尙饗

◆碑

吹臺山大寂和尙建無量壽殿碑

○吹臺山大寂和尙建無量壽殿碑

當甌城之南有山立﹖乞立雲杪厜廠﹖義旁礡而表於東海者爲吹臺山邃窅閎深茹吐雷雨郡當暵旱時覽其巓有云如箕尋騰上爲白虹膚寸合而雨立至圖經所稱王子晉吹笙處若其復回襟抱滀精孕英信爲石室之外館髙眞之靈嶠也乃有開士霖公道行堅忍俗爲吾郡寧村許氏子弱冠行遊四明頗工繪事尋還天臺薙發受戒萬曆歲在庚子師振錫玆山樂其閴寂乃結茅山半發大宏願誓以立禪參法悟以爲期日夜經行持誦佛母閱數月兩腓膇兀﹖重膚理龜坼血液滛滛承骭而下久之始平復身不坐臥四歷寒暑腓尣﹖重而平平而復尣﹖重者數四蓋其忘身爲法精顓類若此於是四眾感動檀施雲集乃於甲辰歲首建無量壽殿中刻丈六金身彌陀一軀殿四周甃以磚甓髙廣宏麗巍如翼如掩暎於丹厓翠壁間怳若贍養之境四寶嚴錯蓮花行樹種種相好見者如親承如來法會林園水鳥俱演微妙之音無不歡喜稱未曾有越七年復於殿左建雷音閣並塑左右二菩薩其費悉出於眾惟基則施自王門陳夫人也師夙精畫像前後所畫諸佛菩薩以萬計流諸人間一日過予觀夢庵而告曰霖之精勤蓋二十年於玆至若創殿始末子之所知也子其詼我記之刻之貞瑉以垂永久然誹謗日起訿訿相屬豈雕矄之季吾法不欲興乎何其不譽之甚也子幸並有以規我予曰予凡夫也烏何知無巳請以師昔之告我者告師可乎師昔嘗以語我來曩當立禪經行時久則神谷﹖丸恍若四大飄忽罡風霏霧中頃見空際修羅奇鬼向人獰猛狀或見云君天女華鬘瓔珞容飾妖麗交相嬈擾我以智鏡一咄頓銷漸見赤光萬穎從東方吐下瞰海气融液若五金在冶少選而日馭巳浴扶桑之上矣夫修羅天女外魔事也師能摧伏矧內境可不務平今師稍巳安隱當於二六時中念念思惟夙昔堅定之行卽斷臂木﹖片骨無以過當知妄無自性隨處發生反而求之以大法杵壞人我輪心與空應譏毀贊譽刀割香塗等也何關憂喜益足以表我慈忍功徳耳庸何傷師憮然有間曰居士命之矣頃又曰我之气力尙彊願以十﹖﹖精繪佛像滿八萬四千數散施天下俾在在處處無非我精之所注神之所向也然非通邑大都不足以流布我且肩瓢北詣金臺矣子再爲我言以爲北行劵予躍然起而作禮曰吾師願王上極須彌下窮娑竭無以爲諭𨿽然予亦有進焉願師當其含毫吮墨時不作法想不作畫想法界無盡我願亦無盡於一毛端出十萬億剎於一一剎中坐十萬億佛於一一佛口說一一法如是則微塵國土皆師一念之所含攝燻注也八萬四千云乎哉師曰如是如是予勉敍其開山始末因並及師願行之槪云乃重系之以詩詩曰

吹臺之山去天盈咫昔聞眞仙於焉爰止越二千年疇爲法嗣曰有霖公是大雄子願王宏重道力精堅以空爲觀以立詼禪四眾咸集渴驥奔泉瓊宮寶网剎那現前我法本空非眞非妄人我相搖卽非實相能克有終惟道是尙如泥塑人何譽何謗雷音常震佛日長圓定林法眷薪續燈傳我撰斯記貞瑉用鐫與山共久弗崩弗騫

◆疏

鴈山重建眞濟寺疏

有門法師講法華﹖義疏

○鴈山重建眞濟寺疏

鴈山眞際寺者名剎十八之一也祥符緣起旋賜額於熙寧初地效靈實會昌於有宋繪巒繡谷湧七寶於蓮臺槪日梯霄象雙林於桂苑蒲牢吼夜百簴聾山迷疊噓芬四天寫靄況乃寺當外谷地接靈區論旁魄則伯仲昆侖表山﹖君山﹖粦則兒孫嵾嶺龍湫飛舞笑匡瀑之無奇鴈宕溔洋睨具區之有涘洞穹窿則平吞林屋峯崱屴則眺視霞標信甲勝於東維獨標奇於南戒者也是以數成有壞久就荒蕪末法寖微鞠爲茂艸蓮銷柱礎非關玉觀之災燼冷鑪灰孰辧昆池之劫鹿園爲野狐之窟香林作宿莽之場莫覩慈容惟見寒潭來滿月難尋香積尙聞流水繞齋廚馴擾伊尼銜寶花而誰獻經行老衲禮廢塔而興嗟乃有圓相上人緇流翹秀同心眞量共主此山始掛錫於安禪口裁安眾繼墾田於玆地力願興衰噓慧焰之末光浚法源於久涸爰謀舊址載構禪宮賏﹖心道力之較輕難動給孤布地𨿽機緣之未熟願追文吉開山乞逋客之蕪言代上人之蓮舌敬抒短疏用告檀那佛以施捨而度貪慳行以微因而結勝果始感蕪廢悟無常而達眞空行見莊嚴托假合而參實相庶累﹖﹖聶而成明光之錦冀勺水以添法海之波福不唐捐功難思議

○有門法師講法華﹖義疏

夫以能仁滅度靈論托義於多羅列祖傳衣彼岸借資於寶筏是則多羅乃載道之車寶筏本涉流之具姑存蹊徑聊詼下士之津梁一落筌蹄巳匪聖人之心印蟺自季葉誰解拈花浩浩恆河算沙莫窮其﹖﹖膠﹖﹖葛彌彌幻海望洋詎測其端倪脫不藉以言傳亦何從而悟入非夫心含智海性徹慧燈者烏能采尺壁於昆邱探﹖珠於赤水者哉乃有法師有門辧才無礙神光灌頂早發勝迹於龍邱祥露沃靈夙植淨根於鹿苑博該三藏不殊玉海之儲珍理悟一乘何異金瓶之瀉水挹教源於阿耨淸分四帀天池演祕旨於崛山聲葉七行寶樹機鋒發穎銛如利鍔之開函理窟轉圜應若洪鍾之承簴於喁振杪舂容天籟和鳴漰湱扣虛吐納潮音答響冥心止觀紹嗣臺宗銅杖蒲團夙悟於圭峯丈室蘆浮杯渡爰止於無相道場始談楞嚴於翠微一敷髙座繼說大乘於梅嶼載轉法輪四眾皈依徧灑彌天雨露十方駢輳同沾大地醍醐惟是﹖義難宣宗風未暢機分小大之別道殊半滿之科九諭三周卽浩劫莫窺其窔穴﹖奧五﹖十妙非聖智孰究其淵閎於是十方四眾齊口同聲重請法師更撝麈尾俾杇宅通入大之文軌化城引不墜之昔緣髙揭摩尼爍景垂輝於﹖夜重磨鞶鑑溢精益煥於迷塗妙應環中何論止啼黃葉慧分牙後尙看舌湧靑蓮敢告檀那樂成勝會孰不耕而有獲實持儉而報奢獅子一聲百獸振驚於威力龍門千仞羣鱗嚵嚼於懸流缽飰徧人天似乞眾香之國金錢布蘭若如參祗樹之林信虛往而實還因希有而難見者也

◆跋

跋樂洲上人除散花疏後

書葉子考毋冰霜完節冊後

○跋樂洲上人除散花疏後

予曩從居士家與觀追薦法筵顧其壇宇靚潔旛花莊嚴主禮惟虔僧儀惟肅油然生信心生歡喜心生皈依心及至丙夜燃藥師燈緇流溺於邪習環繞燈下謂之散花交相嘲謔哄然一堂圯教瀆尊莫斯爲甚則向者莊嚴虔肅之容盡爲戲論信心歡喜心皈依心立成退轉竊謂是輩不獨令其先靈沒在苦而又令巳入泥梨如箭吁可畏哉巳乃詔主人設諭而告之曰今有人焉適值父母疾病阽危百方救療不可得忽遇流水長者子施以靈藥病可立掇也其人將進之父母又令左右雜以鴆羽烏頭而飲之遂令父母號咷牀蓐而死彼不獨毒其父母而復陷巳及左右人寘於大戮亦人情乎今之法會始以莊肅冀得宏資冥福繼以瀆慢反令增長罪何以異此時諐予自恨道力微劣不能爲之懺悔拔罪又自恨徳薄言輕不能家曉戶說令其永攺邪習歸於正途往來於心十稔也不圖樂洲上人乃有此疏上人戒律精嚴瑜珈龍象深湣此舉溺而不返乃爲疏文以告修齋善信及在事法侶敬遵明教永攺前非矧散花運想自有成語具在科儀何乃安於俗獘自貽黑業邪嗟乎西方聖人悲湣末法眾生嬈於魔事輒以顯化力托之尊宿密傳心印摧伏邪見歸於正見玆則上人其人也惟願大眾讀此憬然汗下永永遵行斷魔種子續佛慧命聞者見者同證菩提豈非斯道之大幸也邪

○書葉子考毋冰霜完節冊後

往葉母失所天不難以身薦螾蟻顧呱呱在抱冀存葉氏一綫耳今天與之年黃髮完節且見子考成立抱孫繩繩矣何者不足母所子考非有衿紳之貴金張之遊也往往見禮於鴻流名士何哉豈非以母令耶母固十室之邑不二一髽耳天下抱節以禮自坊者匪特一母而或泯泯無聞而母獨得諸名家篇什踰於華衮者何哉豈非以子操士之行有以致之耶是則是母是子交相重者也𨿽然當母之撫遺孤也日岌岌瀕死之不暇卽今日之揚詡豈始願聽及然母子非爲名髙也者卽一二歌詠之不足抑亦人彜天道也哉

◆釋問

周生以淸善博士業將捨所業以業詩何子作釋問篇以詒之

○周生以淸善博士業將捨所業以業詩何子作釋問篇以詒之

周生以淸遊於何子之門何子支離其身擁腫其質居無常處行無常迹土木形骸悠悠忽忽蓋三月不庭矣一日周生侍而請曰先生何以教之何子嗒焉隱幾作而言曰若余也何足以知之若餘者所爲天之畸人也不理於人也亦巳久矣子將奚法焉且夫舉世彼有昭昭挈挈目﹖﹖智矜捷如建鳴鼓若揭日月匪冰而寒匪火而熱總轡康莊趨時若蹶莫不據要津離澳渫步玉堂上金闥鶴蓋成陰車徒塞咽鳴騶而入除道而出余獨憒憒昧昧色辱形穢魚處於陸雉遊於翳莊龜不靈宋鶂卻退不寒而慓不陰而晦違時陸沈物情屏棄手足皸黴顏色憔悴商頌之音若出金石而滿天地彼有霜紈霧縠紛綸繁縟藻錦冰綃焜煌刺目狐白卻寒阿錫淸燠襞積峯皺緣飾波蹙以遨以盤是禦是服招搖於市蔭暎臺僕余獨蕙帶荷衣岑牟短後黑不待黔蒙茸塵垢正冠絕纓捉衿露肘敗絮是擁自參及酉人皆嘻嘻彼何者叟亦孔之艱胡顏弗厚彼有援琴拂糸﹖﹖考鐘命簴泠泠參差淵淵兆﹖鼓鼓絲肉紛紜淸商小部銀箏秦聲琵琶胡語按六麼促鴈柱和陽阿歌激楚莫不骨騰肉飛赴節起舞餘獨偃仰空谷介節孤峯仰聞天籟俯聆壑淙灌木悲吟含商扣宮金石煙瀨笙竽松風情爲之移耳爲之聰自謂音樂之至諧而不知人間聲伎之工也彼有熊蹯豹胎鰕臇雞跖釣引鱸肪彈求鴞炙冒以山膚和以芍藥金液玉醪飛觚騰爵余獨不厭糠核蕧藿半菽厥狀鴟夷枵然其腹羹乏芋魁飯無脫粟此昔人之所羞匪吾生之荼毒也若餘者落落無所容何異乎惠子五石之瓠櫟社之樗立之塗而匠石弗顧信吾身爲懸疣而眾人之所同去也子將奚法𨿽然余亦有規焉夫仁義裂而縱衡出道徳漓而刑名設至若短長捭闔章句占■﹝亻畢﹞業無常師繽紛百出分源殊塗衲鑿雜沓仁義道徳於是蕩然益蔑矣士丁斯時卽負烏獲之勇操慶忌之捷具左徒之才持犀首之說欲求中窽破的投迹合轍猶之乎呈冠裳於躶水之鄕資章甫而適諸越也余將艷子以新洱餌子以利祿抽風塵之肺肝飭聖賢之面目指終南爲快捷方式筞要津之髙足寧詭遇而獲禽母正身而失鵠獵榮取資信如丈人之承蜩則庶乎可免余曩蒙之詬辱子捨之而弗由夫乃學步邯鄲失其故步媻跚匍匐周生爽然有悟載拜而起先生之言一何纚纚小子不敏敬聞命矣小子竊有疑焉願因先生其終教之吾聞足於內者忽其外得其精者忘其麤自行﹖﹖自媒智者弗居被服紈素不衷是虞滛哇之樂飲食之欲窒聰腐腸饕人所須是以首陽之薇甘於方丈之珍陋巷之瓢重於千駟之車若此四者實衜之螙匪徳之腴小子不敏得志弗爲余曰善哉子之言也魚相忘於江湖人相忘於道術若子之言應物而遊不囿於物逍遙之遊期以異日我其遲子南遊乎罔﹖﹖良之野北息乎沈默之濱西窮乎冥冥之裏東貫乎鴻蒙之津周生避席相視而聽小子不敏敬步後塵

◆贊

阿彌陀佛

爲路上人題其師無盡和尙像

楊木父畫小像作圓頂相戴斗笠著壞色衣戲爲此贊

○阿彌陀佛

如是我聞文佛所說贍養教主曰彌陀佛放無量光如億日月慈誓普度十方含攝十方如來出廣長舌說誠實言亦無等別幻海無邊剎那可涉願爲慈航信爲智楫以念攝心以心印法九品蓮華萬修萬結

○爲路上人題其師無盡和尙像

咄咄阿師超然道韻南宗寖微師噓其燼載燎載揚宗風大振如喧春雷蟄封斯奮如甘露門菀枯同潤我昔謁師歹聞餘論末由從之巉巖千仞法嗣路公能發厥蘊目擊道存心心相印浩劫剎那燈燈無盡咦一門超出妙莊嚴路頭驀直何須問

○楊木父畫小像作圓頂相戴斗笠著壞色衣戲爲此贊

滑稽玩世方朔於髠其倫乎不拘小節羅友景純之倫乎詩中之畫自寫爾眞畫中之詩自傳爾神非仙非釋非儒非墨任運騰騰自行胸臆所謂其妻不識而友識之者耶

◆偈

幻由上人談經後嶼精舍以書招予不果往偶作墨竹題偈奉寄

立春後一日大雪大觀師過訪同作一偈

○幻由上人談經後嶼精舍以書招予不果往偶作墨竹題偈奉寄

亭亭翠竹眞如相體直心空似和尙節外生枝枝葉生忽與眼根添一障如來說法七七年點墨何曾畱紙上阿師通身出廣長說出眞如作何狀我不來時卻是來聊付此圖包雝﹖缶醬

○立春後一日大雪大觀師過訪同作一偈

冰因春入融爲水雪爲風寒剪作花試與老僧閒豎拂不知門外路三義

汲古堂集卷之二十八

