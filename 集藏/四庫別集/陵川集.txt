

欽定四庫全書

集部五

陵川集

別集類四【元】

提要

【臣】等謹案陵川集三十九卷元郝經撰經有續後漢書已著錄其生平大節炳耀古今而學問文章亦具有根柢如太極先天諸圖說辧防論數十篇及論學諸書皆深切著明洞見閫奧周易春秋諸傳於經術尢深故其文雅健雄深無宋末膚廓之習其詩亦神思深秀天骨秀拔與其師元好問可以雁行不但以忠義著也延祐五年經門人集賢大學士郭貫請以是集與所作續後漢書官爲刋板付待制趙穆編修官蒲道源等詳定得防允行卷首所載江西中書省札付咨文蓋卽其事後官板散佚明正徳乙夘沁水李叔淵重刻於鄂州陳鳳梧序之康熈乙酉武進陶自悅守澤州得李本於州民武氏家欲鋟木未果僅爲制序弁其首乾隆戊午鳯臺王鏐始校刋之今所行者皆鏐此本云乾隆四十六年九月恭校上

總纂官【臣】紀昀【臣】陸錫熊【臣】孫士毅

總校官【臣】陸費

墀

陵川集序

文所以載道道一也而文則隨時而變焉有唐虞三代之文有先秦兩漢之文有魏晉之文有唐人之文有宋人之文有元人之文唐虞三代之文簡古不可尙已秦漢而下愈變則愈繁至於元而文之變極矣文𨿽以時異而道未嘗不寓焉其言比於道者文之粹者也其言盭於道者文之駁者也若陵川郝公之文其元文中之傑然者乎公生於冀而仕於元少頴敏有大志自六經諸子歷代史傳以至天文兵律無不淹貫洞達其學博其才贍故發而爲文也汪洋滂沛如大河東注一瀉千里抑揚起伏如太行諸峯層見疊出蓋積之深而發之盛理固然也公嘗以元世祖卽位奉使輸平於宋適理宗末季賈似道誤國遣人幽公於眞州者十有六年公處困而裕方且日以著述爲事初無抑鬱無聊之態則其所養又可知己文集凡若干捲板行於元久而散逸見者鮮焉吾大憲長李先生叔淵博學好古以公鄕先哲也景慕之尢深求其集逾二十年始得全帙如獲拱璧遂手校而刻之梓以傳嗚呼宋開慶間公從元世祖次師於鄂登髙弔古其詠武昌三節婦詩實載集中則鄂固公所嘗遊覽之地也距今二百餘年而文集乃刻於玆夫豈偶然也哉抑公之所著有續後漢書及易春秋內外傳皆卓然自成一家惜乎無傳焉安知是集一出不有因之而旁求者乎公名經字伯常謚文忠世家澤之陵川其履歷顚末具在銘志玆故得而略云正徳二年嵗在丁夘春正月吉賜進士出身奉議大夫湖廣等處提刑按察司僉事奉勑提督學政前翰林院庶吉士廬陵陳鳯梧謹序

陵川集序

明道立教之謂文何代蔑有其間升降隨乎運防而顯晦因之六經道言無意成文文之至也先秦兩漢下由文溯道疊更盛衰後或弗逮夫前變而不失其正其人類皆經術貫百氏大放厥辭力回瀾倒中流一壺如馬班賈董韓李歐曾之徒代興者是情有各深才非相借雄長一時羣遂奉之爲宗而旁出唐子末由竄入正統則古今一轍援此以定南渡金元之文莫不然矣陵川郝伯常先生崛起冀南奉使不辱中誠大節載在元史間嘗取其世論之當干戈俶擾之秋齊盟早渝邾莒不狎寧復知有通經學古之事先生防難艱貞不夷其明蘊釀載籍發爲贍博宏肆之言理性得之江漢趙復法度得之遺山元好問而獨申己見左右逢源固自有其文以之驂驒前哲何愧嗣後姚氏燧虞氏集揭氏傒斯戴氏表元黃氏潛栁氏貫歐陽氏吳氏萊咸以其文成一家言有名元代非先生導其先路哉蓋作者難識者尢不易歷下李攀龍創論不讀唐以後書貎史漢皮毛者靡然從之以故近世遺文放失間脫蠧口則煙煤庋閣者多在昔昌黎起衰八代必俟二百年後六一居士得舊本韓文爲之演繹其學始昌他可知已故明三百巨儒講求復古不以世限往往掇拾標舉疏通證明若所稱牧庵道園諸君子之書次第昭布先生所著續後漢書曁易春秋內外傳太極演等書不下數百卷俱不傳其文集三十九卷曾一刻於元迨明武宗朝沁水李司農叔淵官楚復鏤諸板江右陳司空文鳴爲之序其本行於北東南學士罕藏之餘願見旣久購不獲防移知澤州嵗乙酉纂修郡誌徧搜得李刻全冊於陵大喜逾望惜魯魚漫漶訪他邑又見一前本似初刷者頗明晰較其可知余則姑付闕如因嘆先生之文宜冠元儒遭逢不偶至宋被畱眞州十六年當時其地守臣請與張防吳澄並祀曰三賢祠訖今不可問陵川故里廟亦頺廢制作迨將澌滅此大闕軼事忝守先生鄕責不在我乎檄屬鼎新其祠爰舉前集命刋梨以行敢謂先生異世之桓譚聊志私淑且厭求者心爾然後知處晦之必有時而顯先生實大聲宏光芒終不可掩曠在易代一遇於余則表而出之彼雷同剽竊龎無一物者卽汗牛充棟初何異水火之投撫先生集於是乎有感詩文具在卓爲諸大家後勁固也余覽其論兵議及上宋主萬言書通達國體指陳利害務俾守以持重答天心惜民命於和議拳拳三致意非空言無實可比其見超矣經濟専門望洋徒嘆孰云文士弗適於用哉發防者當自得之沾沾源流別又可置弗論焉澤州牧武進陶自恱譔

陵川集札付

延祐五年五月初九日奉江西等處行中書省札付準中書省咨集賢院呈延祐四年十二月初五日伊克集賽第二日嘉禧殿內有時分對蘇庫爾齊明裏棟阿學士喜春等有來本院官陳大學士奏郝伯常學士做國信使入宋講和去時於眞州拘畱了十六年間做了一部續後漢書並他平日作來的文章陵川文集這兩部書中書省交江西行省有管下學校錢糧內開板去了也奏呵奉聖防您與省家文書交疾忙了者麼道聖防了也欽此具呈照詳得此咨請欽依施行準此省府仰依已行開刋施行奉此

陵川集咨文

中書省移江西行省咨文皇帝聖防裏中書省禮部呈奉省判翰林國史院呈照得先據經歷司呈奉禮部符文承奉中書省判送本部呈準尙書郭嘉議關竊謂士遇側致君澤民功被一時不遇則著書立言名垂後世故翰林侍讀學士國信使贈昭文館大學士資善大夫文忠郝公以命世之才爲世祖皇帝所知潛邸召見置諸侍從中統禦極卽命講好使宋拘畱十有六年至元乙亥始得歸國凜然風節逺配古人將被大用以宿瘴而卒其平日著述如三國誌黜曹魏而主劉蜀使正統有歸脗合朱文公通鑑綱目筆法一洗前書之謬誤是誠有補於世教又如春秋外傳一王雅陵川文集等書學者願見而不得似此遺槁家藏尙多不幸其子山南江北道肅政廉訪使文徵早卒伏慮前書久而散失良可惜也如防朝廷允許於懷州本家取發前來付翰苑披詳發下板行庶使一代儒宗雄文傑作不至湮沒傳之將來以見聖治文明之盛是則非惟死者之幸實後學之幸也請轉呈都省照詳施行本部參詳如準所言將郝文忠公遺文裒集梓行誠有補於世教具呈照詳覆奉都堂鈞防送禮部依上施行奉此行據懷孟路申今將陵川文集並三國誌申解前去乞照驗事省部仰照驗議擬施行承此具呈照詳得此除將發到陵川文集一十八冊三國誌三十冊送付編修官蒲道源等考校去後今據待制趙穆編修官蒲道源等官連呈文忠公郝經所著文集筆力雄深議論該博忠義之气藹然見於言意之表其續漢書得先儒之至論黜晉史之帝魏使昭烈上系漢統扶立綱常有補世教其間敍事典贍核實多前史所未及者若防呈達都省行下書坊版行傳後非惟使斯人生平精苦之志有以表見於世亦示我國朝之有人焉呈乞照驗得此翰苑議得如準待制趙穆等所言相應除將前項文集依數發付禮部依上施行外得此奉都堂鈞防送禮部照擬施行奉此本部參詳郝文忠公著述三國誌陵川文集等書旣翰林國史院考校得堪以板行相應得此南行省所轄儒學錢糧多處刋行相應得此今將前項文集隨此發去都省合行移咨請照驗行下合屬依上委官提調如法刋畢各印二十部裝褙完備咨來

欽定四庫全書

陵川集卷一

元郝經撰

賦

擊蛇笏賦【並引】

孔公原曾孔子之裔孫也仕宋祥符間嘗以笏擊祅蛇其事其節則有臨川之志䢐徠之銘王偁之傳在其笏則歸於今張文彥逺經晚進曲學固不足贅於諸公之末然義激於中而有不能巳焉者謹賦而廣之其辭曰昔仲尼之得政也兵裔夷屍姦宄藏甲出大都圯魯宴而齊沮王道之端於是乎啟柰之何天不假命遽行而遽止其餘威遺烈鉞於筆而鈇於禮誅十二公之亂臣二百四十二年之賊子壓之以大經束之以大法莫敢瀆彞倫而擾天紀孰意其孽魄狃而不散逆靈締而不弭蟠結乎大塊之阿囚鎖乎九原之底乃卵狠而孕戾不矜廉而厲恥每間治而爲亂輙張慝而掩媺代謝屈信閱越千祀以及於宋化祅蛇而陸起窟宅乎廟堂馮附乎神鬼蜿蜿蜒蜒曳曳頍頍伸腹傴脊呀口侈噬呈露怪狀愕目奪視侈大澤之運動常山之勢愚吏蚩氓崩角蹶趾釃酒血牲匍匐祈祀若新莽盜國而無知之民共稱符瑞狂巫顚覡踴躍驚喜稱爲神龍因緣爲市若賊操竊權而嗜利之士爭爲役使妖聲異聞鼓舌轟耳喁訛唱和讙呶叫噪震一郡而駭千里莫之敢詰亦莫之敢訿聖有賢孫釋褐於是端笏而前山立顧指蓄鋭俟發韜鋒卒起若子房之睨秦始奮笏而擊顙拆身弛祅死於心毒揺於尾若太尉之擊朱泚於是惑民雨解義士風靡天子是嘉用爲禦史司國之直致國於理而諫中宮之廢折遼主之誚邁節特操凜乎淸霜皦乎白日云髙而山嶷是仲尼之以直道詒厥子孫俾萬世如矢者不屈不撓拔邪樹正賞善誅惡無時而已也則是笏也與誅卯刃修經筆兵萊人戈叩原壤杖墮三都鍤異時而同迹仲尼爲不死矣嗚呼叔世而下蛇龍混蟄春雷瘖而不鳴直道僨而不植已刓方而爲圓又枉尋而直尺誣譎誕僞異態百出有蕩俗惑眾乘髙而爲姦若玆穴廟之蛇有巧發毒伺中人而不可測若含沙之者有之笏也無之人也孰爲之擊也

哀三都賦【有序】

李唐亡長安洛陽遂虛梁簒而汴始建五代薦國日益殷富逮宋受禪太祖以汴土薄易無四塞之固且非王者處上游之勢也議遷都長安而太宗與大臣不從太祖曰今汴所利者近漕江淮之粟耳不及百年民力殫矣至宣政間民𨿽繁夥皆遊食不本著佻靡相矜益之以黨禍重之以侈政老姦擅國防閹用事敗盟開邊而宋果亡金源氏都燕掞河朔之勢以雍洛汴爲邊鎭旣失河朔始南走汴金亡而汴亦虛迄今二十餘年百王之制度九州之壯觀寖以蕪替遂無孑遺神州陸沈永爲丘墟可哀也已於是作哀三都賦其辭曰

維帝極之弗建致神器之顚趾徳者斃而覆宗力者踣而沈祀兌鋭缺而兵頓坤靈黑而士死天王之所居眾大之所止頏野馬而蕩滅走城狐而傾圮噫吁咿嘻伊誰之始乘厥權輿遐哉邈矣亡國之蹤自西而東吞聲隕涕原始要終昔明皇之臨禦恃開元之駿功抑漢魏而濶視攀三五以比隆謂天崩與地陷可宴安以無窮學霓裳於天上養祿兒於宮中侈幾一動姦臣愚弄欲未足心禍不旋踵割一統以幾絕耨兩河之盜種陵夷僖昭孽臣姦驕睥睨問鼎倔彊不朝巢以饑熾溫用盜帝刼乘輿以入洛血椒蘭而行弒鏟咸陽之故基斵萬世之元气捨洛邑而弗居陋姬旦之王制噫嘻嗚呼兩京遂蕪中夏壯觀削於汴都迄用定命蔑爲訏謨龍蛇起陸競爲闚閱五季如傳捨啟二都之永圖戢干戈以禮樂化殘暴以詩書豈期百年弗堪顧天漢黨復錮唐閹再權壞法亂紀拔本塞源旣崇侈而肆欲復敗盟而開邊東南朝廷種兩蔓菁花石綱運太湖浪驚祖宗之澤盡華陽之宮成引金源於海上揭汴底而一傾忘社稷之實禍慕燕云之虛名二帝北虜一馬南渡孽不自天勢成崩土有臣不臣假王張楚有民弗民依國齊豫靈光巋然幸無一炬防寶座以飛嘯燕雕梁而不語何故新之多變竟不知其誰主粵惟金源國一再傳舉莬與肅愼繩遼武而帝燕合九州之制度成一典而煥然去唐宋惟一間詎元魏之敢先而乃馭失其道潛朽其索北陸翻沙蕭墻禍作公孫於邾王遷於洛日入崦嵫寢適冥漠駐汴宮爲玉所不甘卑而分弱借二京之形勢跨闗中與河朔𨿽日窘而日蹙猶夭矯以磐礡俾早爲之定鼎不遂至於墜落嗚呼噫嘻商於雪飛車說其輻火焚其旗一僨塗地三都遂隳彗哲王之偉迹剝列聖之丕基俘梁亡之庾信走吳滅之陸機寧區中以馳矚悵掩袂而興悲碧雲髙寒何處長安灃水有芑涇水有蘭煢不見人慨乎其嘆漢室金莖東移淚澘茂陵玉盌暴出人間愁虹兮貫天淒風兮射闗覽冠蓋兮弗復蔇【音忌】帝東遊兮何當還維終南之峻極與太華之孱顏壓九地之王气郁千里之秦川𨿽人亡而事去尙虎踞以龍蟠北邙坡陀伊洛交波惄焉如搗傷如之何悲哉白馬之禍舉衣冠而一盡宵人肆忿寧卹乎他鸞皇胡不冥飛卒莫逃於网羅望淸流而揮涕睇濁流而嘯歌水南有花水北無家荒涼國色慘淡天葩衝風起兮飄忽蕩愁錦與驚霞湯湯乎汴蔡三徙兮終敗倐鼎湖之龍去震長平之瓦解曠萬里爲一虛疑天地之欲壞文子文孫靑城苦魂風悲白日雨泣黃昏陰燐吐焰枯血長存宮百王兮何有山萬歳兮不壽石九州兮果窮巖玉京兮獨秀惡於中原無所歸咎李唐旣逺金源弗受熙丰一黨宣和八賊務快私忿竟亡人國言及此兮噎吭涕無從兮橫臆艸木爲之不春日月爲之攺色小人懷土君子懷徳王澤不流下民蕩析狐猶死而首丘人豈忘乎都邑秦人朝鮮汴人祁連不見鄕園泣涕漣漣父僕三韓子奴桑幹於嗟闊兮乃無羽翰目愁雲乎異域淚老目乎荒原漫揺神而振志忽心死而骨寒苟言還而言歸豈安土而重遷烏兮鵲兮何枝可倚丘平壠徙碑折松摧鄭不來矣鬼其餒而魂一夕兮九逝扣闗而問之彼气數則已定何侘傺而自私夫亡有大釁興有嘉運豈九州之神靈無一人而與問王業不偏安坤極不終僨蓋泰生於否而亨始於困國家方尙帝徳推天元飛漢唐之龍馭貶拓拔之鴈臣閱帝王之窟宅奠天居而覆民吾何爲乎怨嗟艱辛以熱中而疾夏爲萬物而憂春也易哀爲樂收泣爲笑捧葵藿之朝陽返山河之夕照

渾沌硯賦

賈侯有硯端之異石也溫潤堅潔渾然天成而不鎡匠鑿之力余嘉其能全於朴而致於用也故名之曰渾沌而賦之辭曰

昔先天氏之一卵全渾沌於太極有心有迹而惟變是適方其鷇不音而拘龍不蛻而蟄防萬殊於一同而納萬動於一息忽感而化與神俱入祕於重泉贅爲老石而潛風波沒泥滓潄沕【音勿】潏【音聿】湛淸泚哆蟾驚而噴彩老蛟怒而厲齒旣未復於故步復見遇乎舟子淵九重而縋出判二气於太始深固反以誘盜靜密反以求徙割鰲膽而獲翠落鯨肝而得紫一鑿而失眞六竅存而不死然眾變之夭忽實大化之所使水無風而不波心無物而不起但不離不隨不鑿不弭又焉有卵爲石石爲硯之異又何疑硯非石石非卵之防蓋必有是物以明是理必有是用以明是體一貫而通一宅而止是渾沌硯也已故其奕輝光登侯堂琰匣貯而色瑩淨幾陳而气張定心存而穎自役大朴在而儵忽自亡散迹於墳典防勲於文章石渠東觀陵轢秦漢孔壁汲冡頡頏夏商燼南山之松而不變腐孤竹之管而不傷墨者自墨而不迎儒者自儒而不將捨中和而云淰【音閃】雨霮摧堅貞而金聲玉相霧縠披於沍冰陰鑑溢於秋陽色非此色而妄幻滅時非此時而寵辱亡守重厚薄洋不名不毒而其用不可量也辭曰硯之珍石之詭杳渺光含玉肥水知白守黒兮爲石谷知剛守柔兮爲水委是以涸四海而不汔灰萬山而不毀納元气兮云之根化無窮兮神無巳而列諸聖賢之軌固不待防莊浮屠駕言而作訾【時張賈二侯方事佛老故以是諷焉】

銅雀臺賦

天斷漢紀誕植姦孽董則顚而袁則愒曹氏猖狂銅雀巍嶪阨昆侖閉孟門嶡三臺見三山截霓斷雲縵重楹而走六龍折角徙甍頡地頏空碧甃金鎔直外隆中壯天骨柱天崩激千里而怒長風如此之富如此之雄而操之心猶未充俾漢之天爲曹氏天漢之國爲曹氏國漢之民也曹氏奴漢之臣也曹氏漢氏之宗廟宮室燼矣而曹氏之列屋長門美矣漢氏之庭寡婦悲曹氏之庭嬙與妃聆義聲觀義旗孰知其非而操之心猶未涯旣立海移山分辰斡鬥負漢鼎而入魏宮結漢网而維魏臺則丕也拜表植也拜章權退備隠琮降表亡不愧漢霍光自比周文王四顧無人虎踞而鬼倀忘赤壁之辱誦明月之曲笑吳蜀之僻隘鄙桓文之局促乃上重臺入雙闕慨雄姿鼓髙節燕歌兮玉糝塵趙舞兮風翻雪望二喬而不見怒孫劉之未滅謂我翼莫吾禦我角莫吾折彼神器入吾手孰敢撤而裂之哉曾不知此世此年守漢宮者孤兒泣血守魏宮者姦雄倚疊也一旦懿不忠國昭不義扶濟戈投車龍悲鼎湖則銅雀之富魏宮之蓄賊規盜模一爲晉所居嗚呼天旣不有漢而魏復當有天使魏有天則魏之爲魏亦昭然矣柰何魏反不務可作眞帝逼君而生拱北以漢臣欺世而死徵西乎噫欺人者不自見已不欺人人不欺巳魏欺漢作是臺而不能居晉欺魏獲是臺而不能保臺乎臺乎果孰居乎不欺人者其永居乎

龍蟠若木山子賦【有序】

龍蟠若木者禁園之奇石也徳陵狩汴播棄泥壤遂用崩折有客過而悲之因命僕以爲賦其辭曰

天蛻奇骨僵立突兀不斤不鑱而盡諸山之秀鎪造化之窟力百轉而崒郁龍蟠於若木茁元气乎一拳露太初之面目潤涸四海幽翻萬谷尺有千仞之峭巋無一粟之俗蓋天鐘美於是備夫三索之蘊以終萬物而始萬物不徒說於人而爲眼中之物也故其堅足以不燐重足以鎭躁止足以閒邪靜足以寡欲使爲明堂之礎而足以柱天使爲昆吾之硎而足以剸玉惜乎時也非時命也非命投閒置散於侈靡之地而爲遊觀者所矚故黙黙以自容兀兀以自足三十六宮方爇沈薰麝爭容而戰媚抹朱而綰綠此則煙淒霧慘風呼雨沐踞長松而倚修竹盡漢武之雄誇與秦皇之凶獨齊管弦於天籟等山丘於華屋寄春色於莓苔寓山鳥之一曲幾雷霆之震怒欲奮飛而起陸媧皇逝而不返懼不周之再觸是以陸沈而不溺朝隠而不屈巍巍乎將閱千祀振萬古而不朽不歿也豈意其山移海倒地圯天覆虎出於柙龜毀於櫝斡神鼎而寶康瓠逐麒麟而囿麋鹿又崩折於瓦礫復閉滯於溝瀆彼不才之石瑰珂犖確全其天而碌碌此其將遂沈淪湫底與糞壤同化亦將有時而出也耶嗚呼一石之奇猶若是矧抱奇之士乎士已爲楚大夫之三刖而石復爲奇章公之慟哭也宜矣

靜華君墨竹賦【君姓張氏行臺公之女元遺山之姨侄總管喬君之妻也】

甚哉物色之有異也不爲丹靑不爲麗縟不爲泉石不爲卉木墨於用而形於竹開太古之元闗寫靈臺之幽獨儲秀潤於掌握貯冰霜於肺腹足乎心而無待於目備乎理而不備乎物全乎神而不狥乎俗蓋達者之有天趣而以貞節爲寓也若一葉一節施塗粉澤舒焉而布煙慘焉而綴雪以規規之形似幸他人之目悅是俚惡之效顰惡足以知吾物色之說竹有竹外之形墨有墨外之色故與可有成竹之論坡仙有心識之訣而潁濱謂解牛斵輪心手俱滅而後至乎超絕詎庸陋固滯者得厠其列也於乎靜華琴書滿家雄侯玉冑振吐天葩幽閒貞一瑩璧無瑕棄寵光而髙蹈緬逸志於雲霞湛虛室之太素曾不憙乎豪奢故其坐云軒佇靈宇凡蹤絕天籟舉吞八九之云夢小渭川之千畆沛蕭蕭之神寓植歳寒於毫楮掃胸中之全竹走筆下之風雨忽穎脫而迸裂怒絕繃而掣去何此君之尙蔑靑翠而不處恍一夢於藍田幻兩身於湘浦措斧斤兮何地陋淇園之漢武揮淚涕兮何從媿蒼梧之二女發四座之淸風驅半襟之煩暑欲折枝而不得懼眞宰之或怒縱入橫出髙森亞舞不步不武不繩不矩百千其狀劍拔防踞防於嚬呻而得於盼顧豈畫工之屑屑於此焉而得與神奇忽恍固不與萬物同化將落落兮終古則君之玩物色寓天趣又豈紛紅縵緑所得同年而語哉辭曰月府兮云鄕戲墨兮淋浪震兮神蒼筤列數幅兮森中堂气颯爽兮來三湘粵惟靜華之比徳兮秉貞節兮淩霜

怒雨賦【巳酉五月十三日】

蟾骨畢而膨脝箕侈口而饞吞帝惡貪兮赫怒气軒軒兮不平乃命箕伯召坎師轉陰軸翻陽機郁抑乎兩儀蘊隆乎四維包並乎八荒充塞乎九圍括一囊而大舉疆萬里以長吹陣云移海而起雙霓貫斗而飛肅肅栗栗泬寥慘戚收兩造之和气寒凜凜兮來逼忽六合之破碎迸金光於虛碧震來兮迅擊兮霹靂轟萬乘之空車隕千尋之絕壁勁穿心而裂耳訝踵入而頂出間剝啄之聲落似沙石而還濕忽抑絕而閉黙等萬籟之喧寂驟江傾而河沛瀽天瓢爲一滴滔滔蕩蕩漭漭泱泱千里一注瞿塘峽上急浪驚湍沕潏飛蟠從天而下底柱山間紛秦堅之百萬避晉之五千怒夫差之水犀旣射潮而矢天少瑟縮而淅瀝復誕漶以連蛟龍奮而不屈走陸梁以髙鶱蚯蚓喑而不鳴蛙黽噎而不喧疑天地之嘉運欲覆世而一湔罔兩驚而轉石罔象喜而跳淵溢混中之污穢沒庭下之蘭荃疑天地之衰運復太古之茫然稚子踣而不蘇畏崩壤而壞垣老媼伏而不動固局束以攣拳彼胸中兮何主宜外物之變遷羌獨臺兮艸堂方偃蹇而髙眠爲攬衣而徐起正冠襟而待旃主之乎以忠信彼胡爲乎詖偏倐孤電之長掃賈餘勇而忽還星吐焰而耿耿月流波而娟娟於是撫牀而下擊藜而歌之歌曰尸居兮龍見淵黙兮雷殷彼自怒而爲幻我惟常而是允存而守之一心而定推而放之四海而凖又何怒之遷而喜之引也

瓊花島賦【有序】

歳癸丑夏經入於燕五月初吉由萬寧故宮登瓊花島徜徉延佇臨風肆矚想見大定之治與有金百年之盛慨然有懷乃作賦焉其辭曰

楛矢飛燕遼傾宋奔中夏壯觀萃於金源郁天居之宏麗開陸地之海山忽陵飛而阜走見虎踞與龍蟠建瓴水於河朔浩不知其波瀾沈沈覃覃旋坤轉乾赤城紫府幻出塵寰粵惟瓊花之一島突兀乎其間昆侖之巓海風怒掀劈濤頭而迸落結水面之靑蓮巖巖磐磐僵立孱顏嶷如鰲頭冠日觀而卻走傴如防【鯨本字】背負月窟而橫髙寒【其頂有廣寒殿故云】瑤光樓起金碧鉤連斷霓飲海頡地頏天華陽九州之塵云消露淨遼海百年之蘊熢湧煙塡慶雲佳气鬱鬱芊芊時屬淸夷天下晏然倒淮南之戈而荊楚帖崩統萬之角而安西安神武不殺而日趨於平泰信誓旣結而無事乎開邊明珠白雉不召而麇至蒲梢騄耳無用而復還一人髙拱於其上無所爲而樂穆淸之燕大臣優遊於其下無所爲而興禮樂之盛萬物鈞化而無間四海被澤而不偏風俗旣厚綱紀日完財不聚而富刑不用而措政不更張而治士不作聰明而賢民日遷善而不知其所以然而然嶷嶷乎魏孝文駸駸乎漢孝宣宜乎於此樂天下之樂軼邁往而追羲軒收萬方之瑰詭盡九土之纎妍紆靑雲之環佩奏鈞天之管弦禦長風於絕頂訪蓬壺之飛仙開八荒之壽域正一气之陶甄躋斯民於仁壽而君臣與焉挈斯民於遂樂而君臣享焉涵浸醲郁上格於天舒愉粹暢下達於泉濟濟洋洋殆三十年見始終之全倐九龍之飛去墮神鼎於羽淵宗沈社僨而乃屢遷𨿽則屢遷竟不能永其傳功如是徳如是不克負荷一舉而棄捐孰爲之司而使之然涸金源於汴蔡臥一島於蒼煙悲風射闗【謂居庸也】枯石荒殘瓊花樹死太液池幹遊子目之而興嘆故老思之而淚澘蓋餘恩遺烈膏於骨髓著於肺肝𨿽死而若生𨿽亡而若存有與析津同沛箕尾共鶱者𨿽曰假山而實徳山也彼虐政虐世昏君暴主以萬人之力肆一巳之欲刳吾乾坤穢吾山川𨿽曰石山而實血山民欲與之俱亡卒聚而殱旃寧不愧於玆焉

泰山賦

粵大荒之播气肇天一而爲水滓沈澄而濁凝柔洞蕩而剛峙故水載乎地地載乎山抵艮茁震冠海而起爲萬物之始終藏八索之首尾堪輿之骨壯眞宰之形似人皇九頭俶載於祀禹鑿益焚神力是試條而爲三別而爲九祀而爲四中維岱宗獨尊而雄盤踞萬古莫與比隆衡固阜麗瘴海極熾融飈赫赫物燬其鋭華固秀拔金天肅殺一翠橫秋萬化搴揠恆亦宏富天地闔戶都幽府固陰寒沍粵惟玆山首出庶嶽其頂則呀突幹維其足則亙抐【音納】坤絡奄東國之全勢孕日出之鴻爝作帝孫而奕大混天胎而不鑿爲有生之司命權天地之槖籥露太初之面目慍巨靈之獰惡鼇六卷而矯首龍七襄而奮角障大海使不流俾降丘以東作拒洪河之奔湍俾回翔而北卻三州得以完厚萬民得以土著瞰臨冀魏軒輊恆趙背左燕遼夾右瀛鄚辟靑徐之疆畛包兗豫之封略壓吳頭而益重捽楚尾而欲割拉瑯邪而橫騖控龜防而回躍瀹濟漯以爲襟帶汶沂以爲約瀦大霈於雷夏泄龎澤於邾漷秦觀可以窺長安周觀可以窺汴洛合防九州之半覆壓數千餘里重覺魯彊不爲齊弱豈無他山髙蹈磊落劍門則擅其重閉石樓則肆其超卓天臺則郁其詭譎太行則亙其磅礡各據地勢偃蹇岞崿如艸昧之崛起據偏方而驕跋恃區區之險固徼制外之封爵孰如玆山中華正朔建極啟元衣冠禮樂天宇夷而皥皥王道裕而綽綽豈無羣山紛紜交錯或繚徑之蛇結或垂巘之鷲啄或刀巖之櫛疊或斷壁之牙遏或靑蓮之天開或蒼屏之玉削如誇徒與宵民極其力而相較客气鼓其餘勇冶容盛其塗抹孰如玆山衮冕黻珽朱弦防越純粹中正崇髙溥博大哉乎聨延九重郁如深宮巋其中峯見天子之雍容前列如卻後列如剝拱捧旋躩見百工之致恪云云亭亭眾星北辰石閭社首百鷙一鶚旣防湧而丰隆復曠豁而綿邈扶靑帝之宮觀締臺之樓閣瀛州邃其幽深蓬壺敞其寥廓飛仙飄兮遨遊抱明月而遂樂采玉芝之芳潤探先天之希濶禦絕頂之長風天地於目末閱扶桑之菌蠢幻魚龍之轇轕卵長鯨於云根巢陽烏於日腳蒼筤分其霽色鑠紅金於碧落羲和起其龍馭駭萬國以開覺耆貺蓄而奕奕昭靈貯而灼灼豈徒云乎髙大乃與世而落莫豈呈奇而露異等尋常之嵓壑哉若夫觸石而云膚寸而合崇朝一雨暵旱弭虐捲舒陰陽杳不可度有如是之神儲膏溢澤蒸爲桑土衣被天下民無寒苦播爲陽春狐纊天宇發育萬物勾芒彚庶信屈起伏如嫗如煦有如是之仁旣髙而大又神而仁乃於嶽麓篤生聖人續太皡之統萃奎璧之眞太極再造四時復春蘊而爲道發而爲文膏澤其民堯舜其君徳與山髙名與山尊六經垂天與不死者存則又與夫育蘭茝囿松椿出器車生皇麟羨金錫之利蘊珠璧之珍者不旣大矣乎宜乎唐虞盛典周漢極制巍巍堂堂殷秩縟事後王后帝崇徳報施繼繼承承垂於萬世

虎文龍馬賦【有序】

幹陽萃精星列房駟健之至也故飛而在天則爲龍行而在地則爲馬𨿽八卦皆擬其象而獨專於乾坤負圖而出於河包犧氏按之爲畫聖人事業以之張本而文籍生焉則又用之至也出於幹陽故產於西北陰國金天往往騰蹋羣龍駔駿特異號稱龍種其蕃息盛大皆莫若國朝沙漠廣莫地經兩海盡爲遊牧之所又兼金源四十萬並西域三十國古之所謂千里者海飲川量婦人防子皆乘禦之搜奇拔異始得與禦苑下乘今上所禦虎文龍者空西北百千萬羣而未之有伯樂之所未見書傳之所不載古今之所罕聞又虎變炳然有定武功彰文徳之象焉昔漢武帝得之外國而親爲之歌唐太宗之所禦則圖畫淩煙閣而爲之贊矧今生於本國又若是之異乎歌頌不作則與駑駘等爲無聞敢犯齒路馬之罪而獻賦曰

天柱折地維絕東南傾西北揭隠日星爲晝夜結陰陽爲冰雪死土銜沙枯山積鐡白艸失春黃楡下葉洞澒幾萬餘里蹴踏幾千萬年蘊天馬之剛健混神龍之窟穴不知其幾萬餘羣幾千萬匹相我薄伐控立國不棧豆而秣粟不棗脯而齧膝盡風呵而雨止恣原皁而野櫪從橫散漫優遊閒適全其所天故皆越逸一兵控百百不介一力有餘裕故皆蕃息瀾翻浪動川盈谷溢奮威靈以一戰獵諸國而無敵迄今四十有餘年矣我君中興眞龍間生一气直壯四星曜靈駭西域驚北庭飛黒水晦靑防碎昆侖轟雷霆煙雲墮地列缺生獰振長風而一嘶凡馬喑而不鳴六丁盻瞠而弗執眞宰辟易而弗乘於是飲余吾濯渥窪褪鱗介脫角牙食萬虎而類駮化一龍而若騧質金火而黑章剺翦刀而互呀變乾坤之至文散黃以爲花防運數以呈用來馴服於帝家頭骨隠防面顴夾璧防目日出陽鑑電激膺門肉闊汗溝血滴垂梢絲齊分鬛髮直露筋藏骨玉蹄鐵脊前鳳後宛轉卻顧飛燕掠地輕不著土奔軼滅沒掣去縱步東西有日天地無路倏忽變化匪龍匪虎逍遙良善遇知得主帝軒之飛黃後唐之赤文周王之騄駬漢武之天驥魏文之澤馬殆皆不得同年而語矣於是帝亦惠異登進上廐一品芻秩萬乘之右鉸玦寶錯鞍勒珍鏤金韉玉鞭服習馳驟建斾西出足力騫張渴飲洱水怒蹴防蒼萬里一息建業興王吸絕江流瞰視武昌朝楚暮燕載防衣裳新宮法駕金蓮正香飛龍在天遂卻走馬和鑾雍雍垂拱而治天下視彼誇毗盤於遊畋放心事侈黷武求仙奔貳師走嫖姚志欲無已焉則又天淵之懸也辭曰嗟異馬兮遇主知虎爲龍兮風雲期奮靈虯兮躍神螭隘萬里兮彊一馳乾坤小兮日月低適時乘兮加馽羈效倜儻兮呈權奇宣皇靈兮耀主威朝江南兮暮遼西功徳盛兮天人歸飾玉輅兮開金扉馬在廐兮方無爲

冠軍樓賦【有序】

中統元年庚申夏六月奉命使宋道出宿州潦路霖雨蒸厲作惡遂爲稽畱時東平嚴侯之弟開府於是一日置燕於冠軍樓在城北隅西望平逺盡得東南之勝乃爲賦之其辭曰

庚伏苦雨沴气中人壞垣毀屋沒馬滑輪蒸飈郁攸捲局不伸予乃斷羈思振氛翳藏天倪肆棲倚將超超乎邁往而沛沛乎淩厲爲引領而延佇快遐觀而馳睨玉臺公子金羈列侯立馬卻坐起予勝遊越黃泥之阪而登冠軍之樓淸風翛翛火雲四收別入一天曠如三秋闊步髙視覺九州之外復有九州欲中天而上徵削塵蔓與隱憂頡汗漫以爲友翥逍遙以爲儔旁薄乎希闊徜徉乎燕休旣而觴豆粲列吹歌疊發涼入翠綃怨生瑤瑟邊聲跌宕壯气激烈捲山河於霞腴駐風雲於玉節目與天逺萬象入睫夾右齊魯面左楚越海岱連絡遡東北而去淮甸平逺轉東南而坼聨陂塘而際野靑山於一抹屹震南之相望嶷鼇頭而岌嶪千麾霜橫萬壘星列皇輿鞏固藩不決隠若長城淮海有截惟威惠之並舉俾姦宄則遁迹𨿽平衍之一區固形勢如四塞伊將臣之司邊不在於地而在於人不在於兵而在於徳所以爲冠軍也玉盤醽醁遽一再行吳歈楚謡激爲新聲淋漓參錯飲驥澆鯨酒酣气張心翼馮馮慨嘆今昔反有累乎髙情顧瞻彭城隠隠垓下想見髙帝之嫚罵項羽之叱吒騰擲宇宙而競爲淩跨白骨蔽野魚龍戰罷孰得孰失皆爲解瓦一時偶然莫驚王霸睢水復爲之流而怒魄邈然而化還望維揚壞堤迆迆土蛇一脊千有餘裏負汴水而依淮猶繚首而曳尾遺長云與老樹見窮奢而極侈藐瓊花於天風弔荒淫之帝子凡以欲而從人乃保宗而延祀將以位而爲憂固兢兢而不恣詎可從耳目之欲血生人而肆一已哉其僨社沈族身被其戮爲萬世笑宜矣登髙而賦樂極生悲擾擾紛紛將安所之納萬變於一息復駕焉而還歸月在疎桐步玉馳嘯書而爲賦以寓遐眺

瓊花賦【有序】

中統二年春三月制使李公致瓊花數枝是年冬十月而夢二客相邀至維揚之後土祠飲於花下嘯歌爲樂旣醉而覺乃作賦焉辭曰

江風吹云枕壓霜月神不棲目軼思超越栩栩曳曳境與世別天宇辟凡蹤絕歷蘭路開桂闕飄飄乎馮髙禦空不知身之幾何而造乎虛白已而扶揺頡頏恍惚莫量疑在鈞天亦如巫陽孤鶴飛來縞衣裳翩然負予背風翺翔下視淮海雉堞相望貝錯珠瑩接屋連墻繡簾雕櫳綺疏綠房十里一市金紗煌煌混灝海之魚龍駭飛埃而陸梁忽丹霄之二仙翥靑鳥以相將指仙花以爲言可嚼月而飛觴是閬苑之仙根來瑞世而呈芳坼膩雪以揺碧刻春冰而帶黃噴蘂蝶於花心引輕絲而不狂天風收其落英不委地而飄揚彼眾卉則俗死漫紅祅而綠娼玉陰婆娑徙倚徜徉淸香忽來莫知其方乃誦明月之曲歌窈窕之章倚歌橫簫鏘鳯鳴皇挹芳瀾之浩傾墜露之淋浪捲瓊瑤於杯盤吸霜露於肺腸欲折枝而不敢懼眞宰之或傷且對花而舉酒澆遁世之茫茫倐焉玉女隔花而語髣髴花神是爲花主謫自瑤華以臨后土翦冰綃以爲裳染麝塵於金縷拂白霓而下徵泄秋霞而輕舉現仙姿於塵寰寓風神於月府且曰有妹其字飛瓊適來瑤池善爲新聲與君佐酒以薦予誠遽作穿雲振揺瓊英說仙家之幽杳詠蓬壺與赤城閱花朝以逍遙駐芳姿以輕盈嗟胡爲乎斯世而沈防於此生也時予旣醉二仙亦去花落尊空歌殘玉樹斗轉參橫脫兔驚寤餘香冉冉月滿窗戶乃爲記夢之歌歌曰玉宇春兮花始開與二仙兮飄然而來花亦喜兮揺揺乎瓊瑰掇飛英兮泛酒杯飛仙爲我兮歌以累累亦旣醉兮胡不歸花滿袖兮香滿幃謂予是夢兮予不疑嗟時之人兮孰非夢之爲

秋風賦【有序】

久在捨館偶因秋風之起一時介佐三節人員皆爲感愴故作是賦以激釋云

駐星麾於江滸歳月防於作噩漲老天之黃雨郁余蒸而欲灼忽焉西南天露云駮槭槭栗栗慘慘邈邈抵罅吹隙涼冷遽作始則叱突厲撲蠛抑蚋漸乃蕭瑟披離衝牖動幕散宿濕於云梢新聲於木末觸余感而興懷倍陰森而索寞旣乃一時介佐塌焉而噓撫髀搏膺掩面向隅以爲行如返如執如棄如相與愴怳怨艾咎躬責已天實斵余行使尼止方變故之無窮則憂思其曷已或當饋而三嘆或中夜而九徙歌缺壺而寓哀痛撫牀而裂眥金石化而色變骨肉悲而心死余乃紓徐而告之曰士不以一失自沮一得自憙金百鏈而方精節萬折而逾厲持此心之亢矯奚外變之軒輊今則暑勇退涼風至困疾蘇淹抑肆我𨿽連蹇宋猶有禮撫問仍存徳音在耳當淩厲淸氛趯然而喜排去郁攸攝衣躡履灑然濯熱泠然淬志快側佇於雲霄期翺翔於帝裏乘此風以成行俾照耀於萬世何乃作楚囚對泣竟不爲魯連毛遂而漫爲宋玉之悲耶子以秋風爲悲余獨以秋風爲樂夫以秋風爲悲者非獨子也常情皆然門巷蕭條良人逺徵傷心砧杵掩淚邊城庭樹翛翛鴉啼栁斷帷薄生寒夢長人逺此怨婦之以爲悲者也弱水雲沈交河日落風急霜淸重城擊柝令重身輕黃雲畫角十年不代有書無衣吞聲飲泣又下邊陲此戍役之以爲悲者也塞北遊子江東賈客去國期年音塵杳絕行露沾衣風吹曉月艸根蛩吟喚愁啼血四顧無人气塡心拆此羈旅之以爲悲者也囊中金盡淚滿貂裘從橫不就報主懷讎葉落尊空心事悠悠知已不見天髙鴈沈彈鋏風悲長歌短吟白艸荒山塵埃滿襟此不遇之以爲悲者也菽粟靑黃艸肥弓勁瀚海波翻鐵山塵亙肉飽顏酡控馳競一噴生風長林葉下陳合鞭鳴驍騰萬馬破屋殘城崩沙解瓦此遺黎之以爲悲者也今則仁聖禦世霈徳施惠下輪臺之詔發輸平之使二鄙不聳嗇人和防麻麥幪幪黍稷穟穟室無怨曠之婦塗無稽滯之旅朝無不遇之嘆戍無屯謫之苦抄騎不出烽燧不舉則常情之所悲亦將以爲樂也子何以所樂者重爲悲乎於是介佐相與言曰吾等之昧固如所云吾子之樂可得而聞曰可哉麗金行秋赫輪不鑠大火西流盲沴不作有風颯然云胡不樂若夫洞庭波木葉脫陂潦盡山云薄快萬里以長吹捲余苴與纎惡泛六合以澄淸展靑空而髙闊淨蒹葭之洲渚閙芙蓉之城郭畱夕照於飛樓掛殘虹於髙閣水落而江淨天澄林疏而煙橫霞抹天防虛而見歸鴻露華涼而聽鳴鶴金莖突兀霜仗光寒銀字聲淒翠綃香著泛新商於瑤瑟戛淸音於珠箔際邁爽以昭曠莫不淩兢而曲躍是其所以淸也紛拂於靑蘋之上夷猶於銀漢之間激怒於土囊之口弄響於松篁之前散驚矗於洪濤發鏗輷於狂瀾摐生金於曲岫振鳴玉於空山虎嘯而萬竅裂龍吟而九淵翻是其所以雄也至於蜚霜激沙撇捩秋艸白鷹蒼隼金眸玉飄飄搏擊气勁心老沙場欲雪代漠生云驊驑紫燕渥窪龍文輕風入足赭沫追奔朝飲溟渤夕踏昆侖尾閭潮回天池浪激鯨鬛搘山鵬背閼日乘化起運扶揺發迹超逸絕塵杳不可及是皆憑威靈而神變化瑰奇壯浪有不可紀極者余於是時則將掇蘭搴蕙濯纓結佩翥非煙之冉冉禦靈飊之沛沛相羊逍遙遊於萬物之表騖於八極之外聽萬籟之秋聲轉一元之和气舒而爲春融而爲薰騭仁壽於吾民厝治安於吾君是余所以樂也子其束載秣馬易悲爲樂鴻毛垂翅乘此以飛揚巨魚濡沫快一縱於林壑也仍作歌以訊之曰茂陵劉郎去不歸秋風起兮白雲飛余欲翔於帝鄕兮蹇予行兮江之湄南山有荑兮北山有薇月皜皜兮風淒淒有美人兮天之涯搴桂子兮今其時執子之佩兮擥子之衣兮與子歸兮從風之吹兮子毋以爲悲兮

牡丹菊賦【有序】

初入新館客將宋日新致朱砂紅牡丹菊一本秪三四花慘悴萎暗不以爲奇遂植之穿廊西之隙地今歳忽茂達成叢髙六七尺及秋而放數百花所未見也適正甫書狀生朝而其花尢盛故作賦以寓感其辭曰西風悄兮幽扄木葉下兮空庭忽異卉之呈芳乃示予以不情郁霞腴之春姿敷玉瀣之秋英蹙絳綃於靑苞翦翠羅於綠莛拆緗桃與紫微訝鞓紅與鶴翎髙層層以奕奕重梟裊以盈盈結膩黃以爲心抹沈粉而含馨凝夜气以誇晝奼斜陽而嚲晴仍牡丹之花王彊將菊以爲名嗚呼噫嘻時哉匪時造化則奪形色不移𨿽反常而似妖顧眞宰豈予欺寓國色於羈孤謝凡品之芬菲掞金气於西陸吐霜葩於東籬鄙傾城之鄭袖期佩蘭之湘累獨超出於羣倫不系累於等夷特以秋而爲春乃奇花之出奇彼自爲一時殆非後時也且持杯而浥露更嚼句以待月盡吳江之飛霜甚窮海之饕雪與後凋之姚魏共終全於晚節

幽愬賦【有序】

上卽位之元年詔經更成於宋宋人逆之入置於儀眞姦宄漏國相與構陷誣爲欵兵不受書命且僞報異聞者再遂不令進退自庚申至於甲子凡五年冬十有一月宋人乃報其國喪而復無縱釋之命幽抑無紀極而莫適赴愬作幽愬賦以自釋其辭曰

天明監觀弗蔽兮奠表著以誠陳各蹈道以執則兮於坦夷兮是循惟禮與信爲通逵兮俾行李以問津顧率履之弗越兮何虎尾之咥人棘予裳而柅予車兮竟蠖屈而莫信滑溟涬以造艱兮胡構臺以愆辰習坎而入於坎窞兮遂防羃乎穹旻塊百折而僨於下兮墜沈而無極薦局側於眢井兮重覆盆而擠石郁憒黙而屯惽兮觸黝然其若漆蹐泥塗以墊隘兮薄湫壤而滛濕頓濡滯而壅底兮疾重膇【音墜】以侵賊混河魚與谷鮒兮麥麯防兮焉所得顚連而無扳援兮仰千仞兮無涯涘責躬而反已兮抑不知其所自粵臺宗之權輿兮兆鳥以降殷托帝乙之支屬兮分方祊【音崩】於太原蟬聨而蔓延兮委落族而紛綸羌臺弱植之煢特兮乃繼序乎其季振迅而自亢兮欲托始以立世襲皇風之氤氳兮紉幽蘭以爲系冠章甫之巍峩兮錯瓊瑰以爲佩握火齊於天衢兮挽扶桑以載燧造髙朗以正大兮灼羣昧而用晦攄混沌之滓穢兮萃元精之純粹衣堯兮服舜仁爲旗兮義爲軔堅窮而石守兮望道囿而日進絕蹤兮追塵弗以爲逺也探神區而挹道眞軼乎無極之近也渴日而不得畱兮乃以夜而爲晝葺江蘺以爲裳兮搴芙蓉以爲袖扈辟芷以掞芳兮濯爛錦而縭繡步驥騄於康荘兮翥鴻鵠於雲霄越希有而出大荒兮乃度而絕遼泛洙泗以揚波兮扇之乎以淸飈掇蕙茝而抔瀼露兮灑旭日而晞蘭苕遘靈修之際嘉兮下弓旌以爲招謂黎元之無告兮久遇毒於荼苦方焦縻於鼎鑊兮又薦之於刀爼俾顚連之赤子兮化白骨而撐拄血肉膏於原野兮腐棲苴而橫宿莾閧防兕而拏虵虺兮翳三光而污九土朕防【音】焉其傷心兮豈爲民之父母汝其爲吾藎臣兮敷余孚於吳楚轉一气爲陽春兮暴尫魃爲靈雨包載干戈兮朕亦願爲好生之主越拜手稽首兮迓續民命則在乎玆舉畀龍節而錫虎符兮繚霞旌而凜霜仗遺黎若崩厥角兮將慰乎云霓之望引餘息而煦之以天吹兮鼓太和之泱泱變時雍而底定兮鰥孤廢疾者而有養攀三五以反斾兮輅成康而掉鞅姦宄遽爲之閼塞兮憯不知其故也方血人於齒牙兮盜憎主人而惡也覂【音捧】余禦而不使之行兮斷予轡於路也眾梟不識夫鸞皇兮謂予日之暮也啅噪而各爲凶聲兮乃遷臺以怒也懷照乘與夜光兮適闇擲而召疑爲魚目與瓦礫兮乃翻誠以爲欺棄神鼎與和氏兮以康瓠珷玞而爲奇如射工之伺人兮故巧發其陰機弗爲社稷之逺猷兮姑詭遇於一時好逆而防來兮則予焉所知防衣裳而衷甲兮執魯連爲鐘儀薦棘而重圍兮隔天日兮江之湄遡洄而迍以邅兮設羅畢而爲之縻錮陰谷而髙且深兮入而不使之去也爲嚇逼之千端兮覬予攺於步也柰予心之不移兮屹乎不周之柱也倐歳月之屢遷兮春與秋其代謝交一臂而閱之兮身乃爲之傳捨方气數之締凶兮予曷能與之爭天定亦能勝人兮而僞烏能易余之誠戴片天以兀處兮而豈能拘余之心欲天飛而道遊兮曾不知予身之陸沈防搜而坐馳兮迅祥飈而邁往激九萬之扶揺兮歘【音忽】上徵而遐想將搴瑤芝於臺兮愬於帝而稱罔虎豹乃守天門兮列魑魅與魍魎犬詵詵而吠人兮闔帝閽而弗敞仰天而呼兮孰讎吾民而若是之阻修臺聖非姬昌與王兮曷爲亦在夫夏臺羑里之幽豺虎縱橫兮麟獲而爲囚防鯤拉其鬐鬛兮乃突梯乎蜃防王瞗喑而不鳴兮蜩鳩肆其啁啾雜芳蓀於薋菉兮竟不別夫薰蕕日方中而見沫與鬥兮蹇予之行孰爲此謀挾李順與苟純兮王驩入室而操矛漏國而倒制兮委而莫予問也呼天而無與言兮撫予膺而自恨也蹇予業已如是兮苐不忘乎吾民翩然還歸顧自視兮面四壁而無聞余節獘而增塵兮眇隻影而無倫漫勞心而惙惙兮輒申旦而弗寐載命龜而防卜兮復端策而訊筮吉弗食而數奇兮再三瀆而莫契鬼神亦臺違兮予焉得而請於帝登天而不可兮乃益入於地悠悠靡所薄兮曾不知其爲計望燕云而不見兮聽哀鴻之嗷嗷靈修不可以有爲兮遽違逺而郁陶懷猷而孰爲矢兮屹魏闕而夢勞繄眇末有以召是兮秪怨艾而自責必操存之頗僻兮有搜惡與隠慝無乃不能制欲兮勝於理而不徳亦其饕功而冒進兮任乎重而弗克則亦遂非而崇侈兮不能執中而過以不及或昧夫幾而闇以顓兮窒於物而彊以塞孝不能盡親兮忠不能盡於君信不能及友兮誠不能格夫人是用底於防跋兮則皆自夫予身內咎而不敢誰尢兮中隠畏而酸辛第予之所奉行兮禮人而篤夫動也縱或有以自取兮何爲至此極也戢兵兮止殺則吾君之仁也輸平兮繼好非有惡於渠也止予兮將焉求則亦荏禍於渠也前修與已事兮可以鏡視而新是圖親仁兮善鄰乃爲國之訏謨合則所以福吾民兮阻則爲咎之徒繄天誘吾衷兮吾民之禍庶有豸行人竟何辜兮乃馽覊而反害夫澶淵與靖康兮於得失之迹則固在和安而戰危兮前轍宜以爲戒謂江南之文物兮可以繼夫三代釋子卿而俾之歸兮乃曾不如匈奴閼太和而徼幸兮反信用乎矯誣誤國而不自知兮曾漢唐之不如嗟臺身之在天地兮眇太倉之一粒吾君之命不辱兮死生不足爲得失和龍之赤气兮釁固有所積也自昔怙私而召亂兮從顚隕而弗卹也蹇臺焉所望兮乃援溺而入於羽淵時不可以驟合兮竟卻走而不前苟非臺之所召兮則壞運其自天顧臺所懷之貞瑉兮猶未至於玷缺故佩之杜蘅兮有芳荃以爲結擷中庭之霜華兮斾之乎吾之節擥江云而綴天星兮噫孤風而抱明月吸素霓與淸氛兮𨿽闇室而益白防已而莫予污兮挺節而莫予折截玉而斷鐵兮冽冰而凜雪不欺天而負君兮庶無愧乎前哲從野馬與塵埃兮混狐而蹀血已地坼而天傾兮猶不懲予之說在我者亦旣盡兮安得復爲之喋喋亂曰與其惡防以求明兮曷若靜固以養正兮與其行險以徼利兮曷若安時而委命兮世固不余知兮謹獨聖之令也幽所以益吾之修兮屋漏則致予之敬也非予殄天民之澤兮殃民者固爲之穽也

陵川集卷一

欽定四庫全書

陵川集卷二

元郝經撰

古詩

寓興

弄丸觀古初洞見天地心不外人與物坦白無幽深如何妄意者肺腑戈矛森亂鑿渾沌竅遂使天機沈世失鐘氏子孰與傳希音欲言復無言感動爲長吟

靈源洞無極混混春泉瀉流爲川上波晝夜逝不捨榮枯遞乘除寒暑相代謝化機一闔辟圓方自陶冶君子惟幹幹惕夕懼以借勿謂吾道亡中有不亡者

思慮卽鬼神所發不可妄人物或可欺鬼神其可誑山川郁其傍日月烜乎上化幾速影響昭晰示情狀屋漏謹操存頃刻不可放重華尙兢業吾儕可浮蕩孶孳持此心斃已無他望

眾變成大化總萃入神紐渾淪包無外開闔紛參蹂伊人具斯理往往昧所究湮沈血气中頓躓牛馬后哀哉何不淑自棄甘凡陋孰能與湔拂俾見髙明囿

世運何無涯質文系所尙獘政與先務取捨定興防嗚呼周轍東王室歌板蕩虛文不知革實禍國相望區區八百祀猥處諸侯上

落日下西極仲尼悲死麟王澤久已熄煽火焦斯人中原一戰塲戈甲埋驚塵驅車屢途窮處處傷問津歸來續韋編理窟搜鬼神百流收一源炳烺光日新六經垂天地一視萬世仁

綿綿河畔柳婉婉成盤匜素絲復黃織組爲裳衣迢遙門外路客子各所之並行不相悖並成不相夷如何墨翟氏慟哭爲傷悲

聖人無常師師襄又郯子無入不自得豈惟柱下史誇徒以借口妄誕爲評訾當時五千言洞達窮妙理大出六合外逺探無極始後人弗克承削繩復破軌流漫源以湮枝披根以死借問蓬壺仙吾道誠爾爾

明堂一牘書制作本至道折衷六代典密理參造煥乎其爲文表表垂世教豈惟得時制萬世是則效新莾何爲者剽竊資簒盜大典卽委地生民獘殘暴至治何由興有淚滔蒼昊

潛觀聖人用乃在筆削書矯矯百王法挺挺森天誅立義本忠恕淳風還唐虞後王政苟且捨此由他途僣逆尋干戈血肉污皇居遂世不復古永永沈眞儒

鹿門有髙躅彭澤歸去來劉伶醉不知痛飲銜深杯何如王夫子教育經濟才河汾大澤流唐運實此開彼伊皆季世此獨何爲哉

坎坎咸秦坑下有六經燼後天百代迹泯泯同一盡厲階仲尼沒諸子各啟釁短長互相擊世主孰取信異端實禍因莫將獨罪秦

中原二十世迥無一漢祖闗中無一民沛下無尺土寛仁代暴虐麟鳯消豺虎所欠惟學術不得同湯武擾擾艸竊盜紛紛孺兒女局促無逺略屈彊何足數獨有唐文皇僅得爲英主

漢鼎旣已墜海內必有歸誠能正徳業亦足爲王基何必由禪讓以爲簒弒資鬼操勿謂鬼百戰得偸兒徵西題墓隧永世將誰欺

太康晉一統中國威幾振天子無逺略宰貳爭欺徇淸髙機務廢曠達廉節盡往往矜豪奢珠璧家充牣搆成骨肉禍結起邊陲釁自此中國亡罪莫加石晉

天王不巡狩髙居事遊燕侈心自玆啟欲歷寰海徧陋矣逢惡儒拜防請封禪名數聖無徴事典不經見萬乘壓川谷供具窮寓縣鏤玉以銘徳千古示誇衒豈知薀藻菜足作王公薦茂陵休著書請讀史防傳

周謗尙赤舄孔尼猶歌大節窮乃見首陽髙峩峩白刃義可蹈之死矢靡它子云漢巨擘問學崇丘軻投閣遽隕獲劇秦眞防【音宴】阿文與法言辧口徒增多與器不與節天命其如何

道入王霸雜气逐山河分有才或不徳有武或無文小智私已甚竊位徒自尊患失以持祿往往植禍根采采商山芝麌麌秦庭鹿商山白雲深不見秦庭骨榦坤百戰塲松下才終局笑殺子云公幾被髙皇戮伊尹五就湯嚴陵不臣漢所履元不殊心迹孰與辧濟時與全節亦各適所願紛紛誇毗子利欲迷生死黃塵事走趨靑山爲仕途

昊天有至文倬彼云漢章秋風波洞庭漪瀾肆汪洋嗟哉破觚士狥辭刳肝腸執柯以伐柯元气爲凋傷千金享獘帚魚目誇夜光道防實昧昧浮僞方翺翔孰爲摭其華立聖追羲皇

昻昻兩飛鳥不知何許來結巢黃金殿弄語登瑤臺吾民競奔走恍愡爲驚猜或爲魯雞鶋拜祀祈矜哀或爲長沙鵩與世生殃災歳久卵翼繁百千爲朋儕山水割膏腴搆宇淩天街遂令周孔徒凍餒纒霜埃

天容恆靑靑日月自昏曉此心本澄淨萬事空紛擾日月不變天萬事不變心洞觀天人際一理神幾深艸木變榮瘁松栢獨也正一色貫四時閱世還無竟咄嗟樵蘇子仰視驚盻瞠𨿽云梁棟姿不免斤斧橫顏夭跖乃年匪道實維命非爲桎梏死亦非寒餒病修身以事天終自爲賢聖

西山有佳色東溟浩淵波區宇仍崢嶸雷風相蕩磨借問先天公吾道其如何麟鳯久不來西伯安在哉俯仰天地間吾身何許百年交一臂竟自爲黃土灌以仁義波植之天人圃握蘭當靈風淸芬徧寰宇可與無極翁乘化遊千古

秋風吹幽蘭明月照寒江戛然一長嘯遺響纒飛霜有味非蒓鱸齒頰流冰漿逺駕中和車髙遊一气傍濂溪訪達叟深探先天囊

有飲不滿杯有蓄不盈握牀頭一卷書卽是平生樂落日從昧沒浮雲盡輕薄且濯冠纓塵不爽崆峒約碧海驚蕩潏【音聿】中無安穴鱗風濤浩無際我來方問津飛流霑衣裳顧眄潛悲辛扶桑系孤槎不見同舟人浩歌登日觀喚起雲中君

臺上淩虛中有帝子室縱橫羅萬家曠蕩含虛碧我有今借契竭來爲扣擊無聲亦無臭黙黙還寂寂時有淸風來颯爽吹江石漠然竟無應眞似無知識

瞬目一晝夜寤寐一死生爲善尙不及作惡竟何成仲尼幸知過顏子不復行君看貫盈者果莫逃天刑皇天分四時庶類能蕃殖聖人定四經萬世扶人極率經以事天非聖卽爲賢人事乃天道大經卽天言下學上達理防徑余無先

骯髒一丈夫鼓掌下崆峒嵩髙看山色杳杳乘長風悴然兩頰春不語指西東偶來洛下居舉世忻相從三年忽成市遂爲天地中世人竟不識耳目如蒙聾問之皇極君乃是無名公

朱弦寂無聲太羮淡無味其中還有物磊磊軒天地毫末晉楚富眇小王公勢孟賁弱其勇離朱暗其智捲舒穹壤間與化同無際

吾道古有統軻死迷其傳昌黎功甚勤突兀排金僊奎宮吾星防麗天光羣賢太極出面目伊洛開淵泉吾道本吾心心在道卽全但使心不昧吾道長昭然

北風

北風胡爲來掣箭飛沙石無乃化樞逆贔負塵昏塞萬竅怒一吼土口哆一吸噴叱一气轉大呼天地窄掃平長城隍捲起黑山磧野馬突空走舊雪來塞北曠宇驚崢嶸六合危屹岌中原一囊土再逐混沌辟靄靄薄扶揺黃盡勢轉黑堪輿亦不守慘淡歸岑寂卉木盡揺落鳥獸皆竄迹斷鴻撲云去下有退飛鷁神鰲蔽兩目大鵬摧六翮有物入驅除迅鋒誰與敵惟餘冀北駒驍騰數萬匹乘此振威靈踏碎中夏國吾民一孔僾攣手重局脊住時𨿽不寒口箝復股栗矧此烈烈威露頂裸以赤破屋簾不閉土挫才半席鶉懸肘不揜壞褐才過膝妻踣子亦僕並日無一食抱臂走道路無柰徵賦急肌裂冰刀刲肉死霜矢射骨槁痺不仁气竭凜不植心飛靡所薄指直不能屈十室一無在道左骸岸積箕伯方震怒橫空賈餘力乾坤气不平更欲吹海立時余亟奔走欲入蜩殻夕暝排竟不前佇足猶畏偪池冰勁作聲地底生霹靂雲飛月縮艷日落天失色斗尾垂三星擺蕩光的皪所遇變於前頓覺所失易眈耽道在樓磨天百餘尺毳幙重重圍光彩耀金碧气蒙翡翠鎖香潤椒塗壁上有金貂兒銜冰驅熱疾罇爼快號呼淋漓文錦濕長歌葉落柯笑擲千金璧四座自三春杳與人間隔俯思心惄惄幾爲吾民泣何此有二天天乎不余卹孰能以此意沛我蒼生澤且息絲稅賦且弭兵戈役四海一狐纊家家趙衰日此意竟誰防歳月逾回遹黎亦冀休止虺虺以颲颲黎亦冀霽止曀曀愈不息何日不鳴條黃鳥鳴習習五弦解吾慍薰兮來帝室

原古上元學士

麟死九鼎淪萬世無孔孟文字糠粃余扶借不絕聖伊昔大觀季天王始失政中聲入哇滛吾道孰不競金源東北來一洗河海淨斯文甚濫觴幾墜土梗橫吳楚割半天瘡痍僅續命伊洛遽騫騰朱張立朝廷肆六藝學俾與日月並中原有奇才詞賦方鬭飣天門黃金榜赫耀動萬姓君臣此爲得父師此爲令或者語詩文環視驚盻瞠孰意元化精不遂入昏暝浚發自蔡黨髙步出遼墨浸天壤深筆掃風雷勁絲綸帝載熙訓誥王言瑩諸公繼踵作互執造化柄黃山與黃華雙鳳髙蹭蹬淸風玉樹鳴千古一輝映有若閒閒公光彩璧月恆雲煙恣揮灑乾坤快歌詠亹亹金聲鏗矯矯銀鉤硬楊馮李雷麻嶷防胥倡應五行連麗天四海望而敬偉哉遺山老靑雲動髙興文林剗荊棘翰府開蹊徑秋空玉琴張搏拊分雅鄭三閭一曲歌忽喚劉伶醒哀哀汴蔡亡六合爲懸罄此老獨巍然聲價駭羣聽振袂淩孤霞珠璧飛欬謦人宗一代文天賦百年盛紛紛誇毗子捆摭爲訾評自謂人勝天詎知天已定行行野史成共爲天下慶作噩建子月投我以照乘蔀屋驚見斗寒熖忽蟠亙經也生已晚弗及拜先正窮閻一束書十載成墮甑學問苟有歸貧屢安足病今乃得溟渤問津有龜鏡挈我登龍門綆我出虎穽揺揺風中旌玆始見依憑緬思先世澤於今果無竟嗚呼世道防欲語寒淚迸何時倒銀漢與世開防靘昂頭冠三山俯瞰旭日晟陸海辟文源生民共涵泳

明月

明月不自照漫作地上雪不照蒼天心照我多顏色天下一月明美人何相隔靈波許我浴好花許我折滂沱淚沾血蹉跎望明月

黃花

有華春不開苦愛風霜節有根風不栽有子霜不結華開難及時華落難載色睠焉涕泗零桃李肯孤潔西風一萬里揺蕩幽香歇

古意

行行重回首日落天風髙擊黎歌正月曳屣吟離騷何當禦六龍醉蹴三山鰲一劍絕坤維灝海無波濤

蒼玉軒

綠玉劍拔起翠龍飛紫煙虛檐生爽气六合涵幽妍老露洗珠國秀月涵金天蒼茫太古意蕭防長風前

中夜誦書有感

日月猶不死吾道曷其昏天地猶不壞吾道曷隠淪世我實相違贅蔓徒紛紛有道復無鳯非時亦獲麟爲抱大人器願歸大人門長劍空倚天安得靜風塵藜糗一鼓腹布褐還生春曠蕩五車書悾恫一幅巾靑錢買濁醪置之老瓦盆一醉南山頺載立元气根

虛白庵

郭抱大素朴搆庵萬物表不礎亦不楹曠蕩含幽杳中有無名公獨立何矯矯神存一室固心死萬化了下視人間世污混驚擾擾客气賈餘勇浩然還自小紋錦裹血肉珠璣裝偠【音杳】防【同褭】金宮壓地軸玉觀飛雲杪一朝等黃土閱世急飛鳥何如此庵中振古一昏曉白雲滿霜樹老月涵風篠此色與此界昧者恆背繞苟能反身觀防徑明了暸無欲觀其妙有欲觀其徼卽知此庵中眼界闊多少

義士

燕趙古多豪士其借交報仇排難解紛以義相許固其俗也丁巳春餘入燕得義士人一焉曰晉古跌宕於搢紳間聲名籍甚故得其爲人尢詳初以蚤失怙恃著道士服杖屨去家觀覽山川交識名右王內翰白樞判魏靖肅元遺山一時名流皆嘗爲之先後尢喜周急援難凡孤弱頓躓莫能自致往往賴之以濟一日挈壺酒踵余門而求詩餘素喜奇節士聞其槪梗尢有激於中焉乃爲之賦詩

嶷嶷一義士能激壯士肝燕市忽相逢布褐春風寒謂余欲赴難白刃色無難義烈我克舉鴻毛輕泰山嗚呼世道喪私智忘厚顏狗苟復蠅營靑天井中看自救亦不暇碌碌長辛酸爲爾舉一杯萬古髙風攀防與魯連子把臂觀海瀾

鶴媒

胎禽昂藏姿仙家有髙防堪輿雪月精凋刻爲毛骨金鼎百鏈丹結爲頂中物淸秋唳江臯圓吭振哀玉時逐無心雲閒向天邊出弄月過赤城警露晞暘谷還聞綠綺琴翻翥舞終曲道人庭戶幽滿院苔痕綠春深步落花天寒倚修竹每惡鷹鸇忍大笑鸞皇俗誰知藪澤間甘爲獵人畜反藏媒翳機解發刀矢毒翩嬛舞仙裳著意親麋鹿左右成犄角顧盼爭血肉有如欺世人長往謝奔逐木食還艸衣緘口復瞑目與世若相望白雲繞茅屋澹然似無心干戈還滿腹當時王夷甫豈勝何平叔巖廊髙一世危坐翻地軸

鴈媒

云衢飛鴻往來解隨陽序當夜有所次進朝有行瀚海天山西卵育歳爲常八月秋風髙雝雝共南翔水國足汀洲江湖多稻粱晻靄帶殘蘆老岸靑艸長哀鳴洞庭月亂防瀟湘霜太和開冰天北去頏穹蒼信禽法天運斷不爲炎涼偶爲篝燈誤縛足離江鄕飲啄養爲媒朋儔總相忘嗷嗷解愁人乃反無愁腸弋人見防鴻矰繳潛施張置媒使號呼投网來搶攘奄忽一舉盡羽毛皆摧戕厭然束縛去又向雲間望嗟嗟罔民徒詭計不可防被獲反爲用竭力如鬼倀有信復無智終自爲身殃誤已更誤人不悟眞可傷

三臺

飲馬淸漳曲看山上三臺爾來一千年平地猶崔嵬當時兩京荒鄴下王業開竊國深規模根基重栽培藻幹壓太行半空丹碧堆冰井極髙寒金虎何雄哉銅雀中天飛酖毒澆鬼魁兆已成鼎足浪戰端可哀諱死著死欺涕泣效嬰孩分香盡遺臭臭腐不肯埋笑殺歌舞人兩耳生靑苔舜禹才二世漢武尢雄猜公卿皆負士殿閣磨瓊瑰忍死待仲達癡騃眞堪咍誰知簒國臺卽是亡國胎美人爲黃土西陵等寒灰把酒憶思王山影靑滿杯髙詠朔風詩日夕鴻鴈來

書羑里祠

周徳奕世修殷道屬不競陋哉一抔土欲以厄大聖人眾方勝天故使俟天定聖乃先天作靜斡造化柄六畫出象數萬世立龜鏡終亦有天下羑里安足病後來僣僞者視此驚盻瞠爲王以不死瞰鼎窮恣橫隨得亦隨失肉薄還骨並何如防玆理在徳不在命

去三汊見太行

二年大河間胸次洶余浪身與天根浮泱漭隨下上靈槎防虛舟顚倒泥底樣恍疑渾沌初溟涬天水象揚鞭得西歸瞠目爲一放舉首見太行逸翠蜚萬丈爽朗肝膽張豁達气宇曠眞宰聳奇骨頓覺天地壯玆山自佳色何乃气凋防吾家在椒峣老霧橫莾蒼松楸日樵采山靈亦淒愴何時鶴髮翁攜我蹭疊嶂𨿽無錦繡裹粗著文彩狀山河表裏全自古更霸王於今何索然死石徒映向在人不在山先民語無妄行行重行行落日兩相忘

陵川集卷二

欽定四庫全書

陵川集卷三

元郝經撰

古詩

曲阜懷古

孔林

泰山元不頺永作聖人墓嶽麓南面馳崛岉勢蟠踞一從仁瑞亡梁木忽生蠧遂成覆夏屋三千各封樹修竹與文楷灌聳擁煙霧森森十里林鬱鬱九原路燕人逺來觀子貢獨不去秦火捲土焚漢雨橫天注本根萬丈深枝葉四海布斯民賴余防顚沛來比附凡鳥寧敢巢儀鳳見乃屢緬懷掩袂時重念絕筆句摩挲石麒麟可惜死不遇

杏壇

天地一生意孔門盡春風喜聞夫子道歌詠各雍容當時說春王元化開無窮杏壇仁義香不見花白紅庭中手植檜霜幹參靑空幾回比歳寒亦指䢐徠松有席不暇暖木鐸揺西東桓魋怒拔樹仗劍邀其窮回車殺鳴犢擇木視飛鴻燕居都幾年一世如斷蓬誰知千萬世遂爲吾道宗枝葉今尢多春來花更濃昨朝上丁罷醉殺守祠翁

顏巷

顏巷無顏徒荒煙亂榛梗奚復辧崇陋淒然想幽屏應卜原思鄰不與端木並曲股盡余樂閉戶祗退省自有正大域直造髙明境不違獨得仁無欲乃能靜瓢飲忘萬鐘簞食同五鼎乃令子慟哭天喪不敢請顏夭未爲短跖壽豈爲永不貳乃云命枉生特徼幸黃桑千年道尙有門前井誰來洗心齋無人照止影西風散禽鳥老雨混蛙黽

周廟

中城繚危基公宮盡禾黍惟餘文憲廟靑松防寒礎塼壇冷香火誰復薦籩爼厥初蒼姬王世徳繼湯禹一再幾遂微管蔡惎祿父公旦述聖事攝政輔幼主皇皇赫東徵焰焰顯西土下能開成康上能並文武禮崇七年制樂備六代舞更比夏商文不替羲軒古公薨葬畢郢廟食乃在魯宛與大成鄰气色成龍虎誰知曲阜城卽是文章府

子思墓

王陵象尼山窒皇擬天闕白石六十四方正相倚疊卿云繞龍隧修竹生馬鬛前卻三代祖宛與聖人列乃是子思子道貫祖孫一顏夭曾始傳心授相世及大學宏綱舉中庸性理切浩气有孟軻六經復爲七向微三大賢聖統幾廢絕爾來一千年晦沒無人說韓李端緒開伊洛本根揭萬古唐虞心日月光目睫不必揮金錘拜墓卽親炙

奎文閣

新宮拜小寢旋上奎文閣欄蠧紫苔深檐傾靑瓦落佇立思聖人音容儼如昨臨深敢爲髙犇逸不可學闕裏泰山前洙泗墳林腳道徳並流峙鳶魚各飛躍靈光秋艸沒泮水淸霜涸返照入顏巷無人有餘樂舉手捫天星絡繹光閃爍何時五曜入晃朗璧府廓歸馬掃欃槍勝殘沈貫索忽聞金石聲殷殷地中作靑天有太陽莫漫螢火爝

遊靈巖寺【乙卯秋九月十九日登泰山二十二日下太平頂遂遊靈巖寺】

岱宗西北馳倒捲碧玉環嶽靈祕雄麗勢欲藏三山初從谷口入兩崦爭孱顏漸疑下地底細路深屈盤仰視覺天窄石井攢峯巒陸海沙刼開突兀仁主壇桐鯨吼西風棟宇橫髙寒石龍噴淸泉灑落几案間修竹掃山色瑩綠穿雲根丹鳯饑不來寂寞靑瑯玕上方在天上下視無塵寰空霏鎖霜樹翠錦防朱殷西日回淸輝輕金滿煙鬟何時脫世网掛席髙盤桓靜境求初心滯慮驅萬端向晚蒼煙合更欲窮躋攀路斷不得前矯首重一看

贈靑社諸公

北風吹海氛雄鯨偃修鰭【音奇】皇皇擇木鳥落日將安之淸霜摧丰林枯沙沒卑枝況復天地閉豈汝飛騰時嗷嗷復嗷嗷途窮愈多岐寸心增郁陶拊髀潛生悲蒼茫欲問津謾使行人嗤賴有魯連子亦在東海湄舉手謝浮世共欲尋安期扶揺三山巓笑傲雲濤低半夜開扶桑弄日騰淸輝伊昔孔尼父亦欲居九夷世网儻可逃去去夫何疑

靑州山行

薄遊東諸侯致敬多擁篲訖無安巢木歳晏復反鞁飲馬南洋橋摩玩米芾記蛟龍郁蟠拏劍防磔芒刺酌別表海亭防灩吸空翠霜風吹鴻鵠艸野簇車騎日斜過雲門淩跨方半醉垠崿亂葉滑蹭蹬幾欲墜懸嵒半遏面絕澗黑無地入險難遽止運不敢視層崖宿山家坐久猶膽悸居民畏馬嘶遊子喜犬吠汲逺終夜喧月斜人未睡紫闗見星稀枕石餘蘚膩酒散身逾困饑透食有味忽聞炒椒巓虎去失羸防陰森木石怪慘冽霜露气黎明轉重崦呀互急幽閟繚繞天一綫陷日孤光細嵌隙深且蒼白晝悲魍魅過午才得水飲潄解鞍憇卻是城西河山間更淸駛彎環折防腸詰曲亂之字跋步重踆【音逡】涉深淺頻揭厲林開見石田數頃牛角鋭淳俗久深居見人但驚避農婦帛纒頭應門聳髙髻破屋有村翁無言但流涕舉鞭爲撫摩俾說山中事都因七十堌鹵莽各稱帝實戶三百萬食盡猶未棄白骨與山齊查牙誰與瘞幸得脫齒頰瘡殘餘一臂年來立海州遺噍更疲獘邊郡增仇敵深山無子弟聞此不忍聞愴怳復海岱稱東秦山河號十二峽口吞穆陵渤澥捲無棣初從霸國後往往逞凶猘虢公死巖邑恃制殆非計祗爲殘民區每啟姦雄志窟宅多龍蛇桃源難避世數日出修阻川途漸平易云梢見萊蕪孤城隱霾曀回視靑萬疊乾坤屹軒輊穿出過䢐徠背轉逾汶泗泰山正面看益見崇髙勢目中好全齊蒯生莫兒戲爲告慕容超勿謂燕得歳

界墻雪【不用體物字昌州北金人所築界墻也】

陰風簸長嶺坤倪忽軒豁嶙蠢生鐵云黯淡死灰發初來雜沙石硬顆傾碎雹旋轉迸玉屑一噴勢愈惡勁發萬弩齊激去掣箭鑿委積皆重搭背左著防剟遒不暇飛滚滚互團掿蟠空凍相粘連締渾欲閣漫天都一片奚計席與箔何處覓界墻人間無海嶽顧盼已數尺气偃驚駭愕栗栗寒作威稜稜痛如斫模糊半垂面酸楚欲拆腳我馬不得前我僕指已落重繭頓覺輕透骨江紙薄挾纊殆兒戲丰貂亦纎弱向晚耦陡黑陰雲肆饕虐橫空怒潮頭壓地塌天角平拉老防山倒捲鴛鴦濼刀槊走柔然金鼓鏖衛霍竟夜遽呼號乾坤碎磨錯車從谷口沒人在冰底罨黎明遞相尋堆阜各挑撥還聞頓足歌彎弧盡欣躍正好射黃羊何須待消鑠長嘯蹴踏去天沙蕩寥廓聲繞霹靂弦查牙競禽縛平地深虎穽更不用矰繳瀝血嚼紫肝流凘飲紅酪雪盛馬尢肥皇天助幽朔資賦不畏寒自得生處樂可笑嬴秦初更嘆金源末直將一抔土欲把萬里遏隱墻日避冷手弄不龜藥救死恐未能奚暇更守捉況乃天道北斗極重旋斡黑雪是長安飛灑過汴洛突兀無與彊萬古入陰壑爲告黨家兒惟當守盟約君看銷金帳豈是疆戎索

獲鹿新居哭元遺山

殘山繞荒城慘淡帶余雪我來問新居欲語還哽噎揺揺識風旌掩掩淚隠睫額地升中堂痛激肝膽裂鼻若閶闔風幽防忽穿徹空牀一束書不見文章伯愁馬喑不鳴老僕頓欲絕嬌兒背面啼髙弟展轉說有書未絕筆有傳未卒業靈輀已西州壯心空北闕緬思從公遊灝汗飛玉屑振筆靑雲開炳烺寒電掣鯨吹濤山回隼厲霜鋒撆蘊情入軟語婉藹幽更切鶯啼柳陰深百囀春不歇方張大庭樂誰意成永別徙倚扳庭柯窓戶轉寥寂乾坤入凋喪衣冠少顏色魂來暮山靑魂去暮山黑城頭老畢逋底事悲破月中腸元易感使我心欲折

登昊天寺寶嚴塔

旭日燒銅輪赤气繞車轂平步登靑天陸海一龍窟寶藏沙刼開突兀翻地軸瑰奇入霄漢締構窮土木髙穿翡翠籠直到蓮心出錯落金鯨鱗蹭蹬木虵腹致身知幾層但覺重錦束巧碎雕鎪心力盡撐拄骨合防三天神倚疊萬國佛丹靑雜珠琲新若手未觸盤盤老風煙天門鎖寒玉乾坤一柱旁日月互生沒六年五入燕空爲眼中物於今始一登頓覺超凡俗曠宇淩髙寒飄飄肆遐矚海捲碣石回天壓陰山覆瀘溝一衣帶居庸險何足蒼蒼金臺云靑靑薊丘竹昔賢今不見悵望空注目下視極羽淵黃熊尙盤屈窟宅幾千祀潛姦富凶毒魑魅不能禦何人與驅逐燕云割山河神州疆理蹙稱臣又呼父萬古天王辱一登還百憂慘淡意回復安得脫世网對此傾醁慷慨澆心胸醉向天邊宿

贈劉茂之

昔歳余先子避兵淇衛間久雨壞垣壓其腰股懣絕不知人者數日醫者以良劑飲之而愈甲寅夏故疾復作號呼晝夜殆不能堪全眞者劉茂之飲之以藥便血數斗而愈丙辰夏得風疾而小便結塞十餘日臍周左如覆杯狀醫者殫技莫之能瀹茂之視之曰是鍼不能達藥不能及有一術可愈乃以手按摩自章門至於气海頃之血溺並出出數斗乃愈先子生平疾病者三而愈於茂之者二是先子數年之命茂之延之也茂之滿城人名至臨嘗遇異人授之方技而不自售遇有疾者哀其苦而閔其窮卽爲治之無不愈顚連無告者日塞其門而不憚也𨿽爲全眞道而喜交遊灑落通敏不滯於物胸次洞豁廓無梗礙而其蘊蓄有非凡夫所能見者余嘻先子之事且嘉茂之之爲人乃爲賦詩

道進物我化技進心手忘飄飄子劉子道技皆所長委世欲長往顧瞻仍彷徨吾民吾同胞顚頓眞可傷以道引汝年以術藥汝瘍生死且肉骨丁手開膏肓譬如庖丁牛遊刃不折芒舉目皆全人仁壽涵八荒惟天畀先子兩厄皆再康晏景回桑楡庭戶生輝光我欲借君術醫國還虞唐彷徨張四維突兀宏三綱緬思何可得謾自摧肝腸山林有髙防注目煙霏蒼何當把臂遊深探先天囊

隨州

山南楚甸拆漢東隨爲大盡日涉艱阻極力出險隘川途落木杪忽覩天宇快長林偃秋色百雉露茫昧疑向逺水曲隠映修竹外防去不得前橫亙斷崖礙煙深梅欲春石亂水相帶飛鳥不知人投樹聲甚怪探騎隔岸言轉出西城背火壕削紫土斬絕黑欲墜當時不受攻例與安陸潰居人盡室去涵養盡一敗荒空二十年繁夥日蕪穢白堊余屋壁狐貍窟庭內穿窓棗枝曲倚柱巖桂壞誰種當道棘亂長侵階菜奧室沒蒿萊何處覓粉黛濕气雜土腥當晝半暝晦相國來秉鉞下令急翦拜佇馬開天荒欲復太平代勿謂少師侈今有季良在

石門

霜風赭諸山重崦黃槲映東南漢川盡萬疊復嶺亙甲士斫前路呀轉崗阪競登天忽落井急注繚一徑翻身伏馬鬛植立上石磴覆地露葉滑摔面樹枝迸斷木余髙盤蹶步復拉脛楂竹磔靑耳剟刺蹄血凝石梁僅尺許絕澗陡色暝萬眾急相擠失腳如墮甑前抵雙石門扼塞兩窟不虞爲申驚傳呼空谷應大洪宿重兵栲栳相盻木蘭與白兆左控復前迎漢淮此要害敵人必來偵部伍各整頓介冑聽將令遇敵毋妄動涉險更安靜如律以次發不鼓气益盛崎嶇得隙地稻塍土脊硬匍匐扳劍刃澒洞下泥穽回看半天干卻欲上危嶺日斜布營壘煙起眾已定反思中原好桑麻展平鏡沃衍少巖邑生民樂王政鬻熊文王師南服始數乘後來爲霸國春秋每譏評一州七千里蓋亦賴形勝六朝據上流踵武反朝廷吾欲問楚人於今更幾姓

白兆山

旗尾拖澗云鼓行斷橫谷敵人隔林望坐甲不敢出白兆有居民煙蘿蔽喬木負擔來迎降馬首爭蒲伏爲聞不殺令又復治安陸萬死乞餘生焦土覓舊屋老人翻白鬛南望吞聲哭松楸卻成林到此死亦足載說桃花嵒醉墨苔蘚綠每於秋月下似有飛僊讀遽令巾其巓重爲賜米肉偏裨好防送縱歸不令宿喜气動江山迢遙肆遐矚安得與李白雲牕對修竹

云夢

羣山避鄢郢霜淨楚天逺秋色浮鴈背風水蘆花滿陂澤通江湖田岸藏町疃橫匯淵藪大散漫稻畦淺積煙晚翠重老浪虛白卷乾坤入涵混魚龍深宛轉殘嶺土崖斷余浸黑壤輭平崗繚中洲濶甸負長阪勁竹密如簀綠粉封紫笴忽向靑楓末半出黃槲峴北人有圖畫卻向此間展選鋒一萬騎掣電鐵滿眼更不顧虜獲直向腹心翦昨去今飲江埽道艸盡偃何處仍三戶踐蹂殆不免荒莊自池臺寒蔓相掛鵝鸛不知家悠悠忘還返注目浩無際馳想首重俛何時結茅屋老吟寄殘喘濯纓謝漁父瞑臥汀沙晚

靑山磯市

渡江不殺降百姓皆按堵羊羅到武昌相望兩捨許井邑聨亙長橫斜纒水滸靑山一聚落中道勢幽阻通衢萬家市巴商雜越旅背面千檣洲漢陽對鄂渚絕岸斷鰲立崩濤髙觜吐竹樹深且密石頂還戴土傑觀復傑出層楹瞰全楚薄暮重登臨道者貌甚古開軒具杯酒江气滿樽爼萬里西風來飄然若輕舉

壓云亭

重嶺繚郭峻髙亭下臨鄂艨艟斷江流甲騎蹙城腳拒命始進攻鐵匝長圍合顧已無頭陀徑欲椎黃鶴謁王登巉巖再拜瞻日角王气壓江山曠朗天宇豁十月汗沾裳敷奏初不覺詔賜金叵羅禮酒焉敢嚼絲綸重開諭滿面春風著撫膺還自頌不負生平學須臾動金鉞猛士徹虎幄龍起皆雲從靑山萬馬落

黃鶴樓

江漢天西傾斷岸蹙寒雪石城踴髙樓瞰臨勢縣絕云夢吞八九沅湘在眉睫層軒掩石鏡更欲壓大別千帆落山巓萬檣擁舟楫中天捲晴嵐不與人世接縹緲多飛僊超揺有遺迹前缶黃鶴來重與添顏色丹梯插靑空萬丈生金碧聞說呂洞賓題詩滿新壁至今起香霧怪字人不識仙語龍蛇亂醉墨江山濕有時橫長笛吹落漢陽月洞庭與彭蠡一聲勿穿徹我方混戎馬對面兵塵隔焉能載酒上雲間覓僊客當年禿髮翁幾回喚李白不見狂處士亦爲重嗟惜髙賢共長往矯矯不可得落日聽江聲西風冷蕭索

渡江書所見

巳未秋奉命宣撫江淮自鄧南入新野蹈宋北鄙渡泌河及湖陽入於舂陵陂塘聨絡畎澮縈屬村墟蓊翳荒空不可行佳木修竹奇花異卉櫛比林莽間怵然有感於中而取野蓮荒竹秋桐野菊四者姑以寓感焉

野蓮

陂塘煙蕪秋波淡浮空蒹葭雜芙蕖依稀見愁紅輕銷露華涼亭亭倚西風金粉亦自香霞腴爲誰容無言恨最深失偶情更濃揺揺似相招爲喜詩人逢翻思彼桃李反在羅綺中復憶巖下蘭綠葉翳荒叢西子出薴羅原思老蒿蓬萬物在生處莫漫仇天公

荒竹

荒竹繞廢宅髙下隨女蘿新梢入林莽迸葉揚條柯玉骨淸且臒埋沒還奄阿病綠煙慘淒枯黃雨滂沱劍斷防復折壯士空悲歌伊昔主家安森森气相摩籜龍起雲雷平地煙霄過幽香澹庭除靜陰延綺羅一自兵塵生人去斤斧多寂寞秋不實饑鳳將柰何

秋桐

髙秋江漢波卉木入揺落荒林擁孤桐蔓艸重繞縛淒迷气日喪憔悴葉自脫黃凋晚風吹靑裂饑鳥啄無時亦無儔幢幢老陰薄儀鳳安所棲宮樹空寂寞謂汝無自傷植根亦嬌弱豈能持風寒況乃失所托何時此焉居揚鋤翦荒惡攜幼攀庭柯遂我生聚樂

野菊

乾坤入消數萬物呈晚節秋晏菊始華荒叢翳林樾野迥幽姿淸岡斷寒艷接絲虫靑苞啼螿抱枯葉瀼露積玉華層層擁金屑我欲摘以杯飲之濯中熱霜栽郁髙標胡與荒穢列嗟爾夷惠儔玉質難變滅不謂無人看便使幽香歇安得老瓦盆坐對澆古月

陵川集卷三

欽定四庫全書

陵川集卷四

元郝經撰

古詩

渡江書事

朔龍蜚冰天瀚海開日月萬國入尺箠海外迄有截東南天一隅區宇獨限越我鞭莫及腹我車莫通轍阻山還據江深逺極亙絕桓桓天策王建斾秉鈇鉞睿衷推深仁不忍遽翦伐霈縱俘囚下令明不殺威鋭極晦蓄龎恩肆霑洽彼乃執信使【謂令防所差張天鐸也】徼鄙閧偸刼本以禮義期誰知重驕防王乃振師徒揚旗禡太白東西兩距海百道相綰結幹腹出大理上流下開達防門勢扼吭通泰潛搗脇萬里常山蛇首尾勁相接八月馬首南王气快軒豁千麾繞淸霜萬蹄碎踣鐵髙天四旁開厚地一道裂西風楚山空豺虎皆遁迹驥怒憑風嘶一噴飛亂葉羅洑覘江津輕舟詰朝發淸波乃舒徐大浪還妥帖中流笑前人浮梁與荻筏白魚入王舟瑞气浮桂楫曾莫一矢遺諸軍報防防談笑過江東兵刃渾不血居民盡按堵王師有成法駐軍武昌南威聲轟霹靂申令仍緩師天衷有餘卹彼昏還犯順投袂安可及文物三百年衣冠本無敵誤國不知罪虛文猶論列誣以敗爲功負以勝爲說欺君還毒民何以救破滅右師滿湖湘左師溢巴峽江滸連大屯淮南擁驍甲當朝大冠峩於今有何策外勝常以力內彊惟以徳乃今並棄擲本防原自塞伊昔澶淵回信誓始寧謐貽謀燕翼子海內日富實中年或生虞南北動疆埸鄭公慷慨姿開心見肝臆遼主亦爲動相視指天日竟無海上盟二帝終失國後來秦太師始悟前王失尋盟息干戈好聘堅金石百年享安榮而反加罪罰經術日窮奇國論甚迂濶賢王本寛仁於彼欲存活而乃極擯蔑激怒爾何益嗚呼天王統紀綱萬世一文物與禮樂百代更累積一朝遂塗地吾民作何物厲階大江流天地限南北兵爭無時休血與江水赤混一才四家千年盡戈防何當斷其流舟車到南極

宿汝南道院

虛庭淡黃昏折梅見新月徙倚爲長吟幽香有時發枯葉鳴衝風花間動殘雪悠然憶故山風塵信音絕矯首天一方疏星鴈聲噎

浮山堰

斷磧呀石蕝長亙靑迆迆蜿蜒繚彊蛇鑿咢橫齲齒淮流從天來撇捩過一矢气怒猶不平直欲捲遺址蕭郎眞耄期見性不見理日暮乃倒行平地成洚水赤子生魚頭百萬並一死𨿽無殺戮名亦與挺刃比麫牲及菜果小惠徒自喜梁宗不血食餒鬼未報此侯景登明堂降罰亦天使哀哉無辜民朽骨在余滓霖潦秋煙深煩寃掛疏葦淅瀝生悲風慘淡動遊子白圭壑鄰邦遺誚今未巳水可亡人國斯言厲階始爲報移山人愚叟眞愚耳

冬至後在儀眞館賦詩以贈三伴使

突兀天壤間洞視及八軌區宇入割裂疆場更彼此閧怒尋干戈禍亂無期已孰能著手援下石往往是予方閉闗居不忍安坐視復有弓旌招飈然爲時起仁義一萬言麻鞋見天子天道本好生天顏亦爲喜乃曰哀吾民去殺兵當弭今日踐阼初急務惟爾耳三人奉書行一信盈尺紙詔下癃老泣春風動田裏入境及淮壖肺臆卽開披鏟薙撤藩垣羅列倒瑚簋萬變惟悃赤一念無幸詭白虹晝貫日淸江秋見底行人不能行在所輙頓止一自入儀眞攺館七牢美坐使庖丁勞徒增魯連恥空庭重咨嗟闇室還徙倚蹉跎兩朝事慘澹一江水堂上接玉帛何如四郊壘萬眾七奔命何如一行李新陽復生意歳律已窮紀節中易感挺特入骫骳折梅愧皇華對酒生顙泚蒼生苟能活志士豈惜死願借君懸河發我上矢天下本一气南北只一理處置一何難鴻毛扇糠粃中原帝髙光遽可遼金比君家祖宗法親仁載良史可令富鄭公樹立太平址一若泰山安一若九卵累事幾或一失千載貽詬訾中間樂禍徒沮遏逞姦宄以爲富貴鎡瞰鼎磨血齒髙天無風飈側佇羽翮俟激怒起兵端馮鋒肆蛇豕皇皇仁聖資比復當謹始發言漫盈庭執咎誰敢爾是非在目前胡爲紅紫政如道傍室牽制終誤已區區漫多議紙上何足恃出門懼垂堂何嘗見邊鄙睽孤還自睽見鬼急張弛一斷卽遇雨羣疑皆披靡天運屬安治何當合離仳不能鷹脫韝還成肉在幾盤飱寧忍食欲斷南八指

儀眞館後園感春

深庭日淸亮卉木欣東風冉冉蒼翠香過雨濕靑紅天葩擁纎妍膏沐誰爲容蛺蝶太放顚百匝繞幽叢自謂擅春色豈知吾汝同一夜落花深綠苔香錦重我來借醉眠仰而聽遊蜂悠然發驚省桃李不如松

繁李夜逾白條楊先時靑春深百艸長蘼蕪滿空庭生恨復喚愁況復聞啼鶯心事觸處傷有花還無情朝光紅露晞暮色紫煙晴新燕嘲春梁歸鴻眇云深何當理舟楫麗日淸江亭

風花防白紵香露滴淸晨幽樹靜益鮮虛庭寂無塵亂艸縈階除蒼苔老餘春鳥鳴墮紅英防蔌著襟巾翠碧掛黃棠飛去誰家鄰陰森現畏景綽約逢花神回首碧雲重紛紛擾天眞

三月花更愁一雨香百和綠英堆狼籍紅蕾愁亦破冉冉物花暮紛紛蜂蝶過幽事闗心深愁來借艸坐春去酒樽空尙有餘花墮世路足迍邅人生多坎軻徙倚盼殘柯吁嗟果柰何

幽蘭三伴使致蘭二本感而賦詩

春山好鳥鳴淑气扇芳樾林深艸野迥窅與人世絕猗蘭郁幽姿心馨忘目悅薈蘙祗自全荊蒯甘與雜靜深反致冦輕風逺香發虞羅斷芳根逢諛李桃宂本非華堂姿眾卉同搴揠不逢汨羅臣又失長沙客上官增靑蠅鄭袖逞顏色薰蕕臭自長瀟灑煙霧質朅來偶相看慘淡初未識卻疑子羽寢三嗅淸香泣坐久忽目成江云滿窓白重吟繞雙叢一花還一節靑金呀鳯觜紫錦捲鷲舌我欲紉以佩愛重不忍折呼兒課楚辭諷詠思比徳所貴香不淫時至酷淸烈所恨失所來好玩反爾賊何當煙雨深還山種明月

橄欖【南人謂之格覽】

南菓足韻勝北人罕爲奇銀盤獻靑子愛玩驚見之蓮房飽出棗滑生下枝翠粉苔【音孛】新淸烈凝松脂齒牙噴艱澁苦硬不可持气韻久始來靈根瀹天池灑然淩靑飈甘露濡仙芝有如宿癅妻苦節眞可期亦如相韓休朕瘠天下肥危辭遽逆耳終自爲良規先難阻欲速後得卒莫違黙黙心語口此樂夫誰知始覺眾果俗橘奴復梨兒海嶺瘴天黑異味翻荼飴雨露存天眞颶霧不可滋島嶼出乳泉造化亦若玆元气舌本甜酸苦歸涕洟本來甘受和眾味相假移居然復其源僞妄焉能欺何當謝世网兀坐忘奔追深山石室空煮石療調饑破鼎煎春芽嚼此吟湘累翛然沃肺肝看山坐支頥物表有眞味載歌采薇詩

秋思

星麾重霜露落月窺獘裘久客心易傷況乃逢暮秋誰知楚江邊卽是窮海頭赤子解虎鬭先十二牛太阿授楚柄濤塗竟拘囚昊天有肅殺未肯休戈矛書生本迂濶國計無身謀俯仰但不愧萬事從悠悠

燕南二十年閉戶鑿混沌先天探首尾立志極悱憤衣帶歳不解彊勉忘怠困落筆一萬字開卷卽立論不知世代逺但覺聖賢近學問期有用匡濟展底蘊徴車賁丘園蟄窟驚一奮使行還尼止江邊坐孤悶

江聲萬馬來勢欲衝夜枕志士足多感坐起安得寢靜聽風雨急透骨寒凜凜湖湘湊逺浸巴蜀動余淰誰令限南北洶怒欲相諗落落弭兵心於今成貝錦薦玉期捧盤墮甑如拾沈樽中有瓊花明朝且轟飲

木葉墮積水西風白鴈來祗應破月底曾過黃金臺昔年弔荊卿臺邊把酒杯落日督亢陂莽蒼秋雲開浩歌易水寒晚山靑崔嵬誰知坐江館兩見飛鴻回空庭日徙倚慘淡生莓苔援溺先墮井計拙良可哀

弱冠燕市遊許與皆豪英百匝紅錦圍酒海橫長鯨醉倚薊丘竹長嘯秋風生有時按策坐談天復談兵劃破天心胸四座一時傾今來閉重門但聽擊柝聲乾坤惡喧聒竟歳喑不鳴何日九地雷決裂重一轟

昔遊東諸侯秋晚登泰山佇立太平頂超然出塵寰日觀望吳越浩秋雲閒長風漾江海天末生微瀾今年坐捨館江聲滿重闗卻如在幽陵修阻不得看好花靜有色相對婉且閒無由寫哀怨日繞歌幽蘭

儀眞館後園海棠兩花於秋因爲小酌賦詩

二年海棠秋幽妍對寥索霜後輙載花枯株吐纎弱化工爲詩人故令造物錯木落出奇芬風度亦不惡尖黃簇短葉膩翠光欲鑠蹙縮包紅栗殷濃入深萼稀疏生意怯靜麗尢綽約飛絲靑虫蠨蛸共聨絡深閨養春嬌霜花滿珠箔賴得西風輕微薰小陰作盈盈出宮妝新寒翠綃薄空庭自顏色含恨誰附著息亡楚無言意婉心不樂琵琶怨昭陽所遇非所托獨有未歸人相看慰孤酌卻似海南時坡仙政漂泊有酒仍有花世事且髙閣後時亦何遲適寓今猶昨香霧霑新橙傾酒兩螯嚼銀燭更髙燒秋花易零落

甲子歲後園秋色四首

雞冠

夷則播新律卉木協秋候綰結流火余的皪金天宿峩峩列庭除摘摘儼雄秀炎帝朝火官絳幘軒宇宙植立竟不拜離披擁靑袖奕葉初類莧吐心漸如豆脈絡引絲起一片珊瑚瘦云芝茁紅腴紫茵捲翠脰碎顆蹙丹砂肉綻殷血透怒割赤龍耳勁磔還亂糅麻葉薄且聳山字缺乃覆查牙欲成角擁腫下連咮生全余小穗展盡帶殘皺昂藏偃膺髙突兀出羣驟還將早霞映欲向朝日雊月露終夜棲風雨幾回鬭再礪復自止交退誰與救區區閒艸花象物與接搆弭兵日觀戰亦是自貽咎垂簾且相忘髙枕臥淸晝

牽牛

野花照天星星中花亦盛長夏蔓艸深疏籬掩斜徑幽庭日無事森寂澹相映繚繞絲亂垂黙綴葉相並金風一披拂零露光彩競參差碧玉簮綰插滑欲迸霜絲吐冰同容色好娟淨堂陰靑錦張墻背紫苔瑩時方鵲橋成佳節當秋孟織女能翦裁天河洗尢稱女以秋爲期郎將花作證風雨開雲屏鸞凰鏘月鏡處處乞巧筵家家喜相慶五年江館客萬事成墮甑不能致龍節空自悲虎穽永日鏖炎蒸中暑甘臥病對花淚盈目坐起不覺暝云漢見雙星回頭看斗柄遙憐小兒女昏嫁俱未竟中流虞風波相見何日更

葡萄

深院荒艸長短蔓裂塼縫葡萄本西果南國誰與種插蘆爲扶持灌漑甚珍重瘦骨紫節舒龍頭靑綫控蟠蟠上疏籬蒨蒨將逺縱遭遇𨿽後時取實望秋仲摘露添爼豆庶間館人供誰知六月旱卉木焦死眾斷秧餘幾花勉彊著土擁竟作纒結枯日繞空悼痛肺渴口重幹望梅心欲烘忽憶河隴秋滿地無歇空支離半空架串艸十里洞拇乳積城岸澒癑接梁棟一瑪瑙漿傾注百千甕往歳見沙陀回鶻正來貢詔賜琥珀心雪盛瓶盡凍查牙飲流澌气壓黑馬湩一旦離魏闕五載猶在宋見此復何時鳥道目逆送

野蓼

窞池蓮蒲短久旱余淺淤墻隈積余埃玉鳯秋不翥野蓼根莖堅幸得侵沮洳節葉瘦且赤蘼蕪交翠箸細蘂亦鮮潔粉米糅丹素獨窣裊輕穗離披滴淸露水花澹晚色幽杳足眞趣忽憶過夢澤千里渺煙樹蘆花與蓼花露錦蕩雪絮深入芙蕖藪逺映蒹葭渡舉鞭問飛鴻駐馬嚼佳句乃今四壁中浩渺隔煙霧日斜對幽叢聊以慰遲暮大似辛苦虫無復風標鷺來因援沈溺底事極幽錮屢上刳腸書無地瀝血訴嗟嗟好花艸焉用生此處祗應爲詩人故故獨不去嘗膽如啖蔗食蓼猶饍禦仰首但有天志節久愈著

新館秋懷贈正甫書狀

桂香動幽人秋艸滿髙墻縞袂臨西風佇立歸興長羈翼塌卑枝防鴻恣翺翔南山豈能移愚叟不自量嗟爾違慈顏從余使炎方亦欲登云衢逸足馳康莊誰知成阻修按劍看夜光遂生肘腋變梟獍爲禍殃顧微仁者勇臨難志力彊繾綣百折余奮義肝膽張吾徒其能人玉石焚昆岡所幸書幣完舌在身不亡老雨洗新屋情話對空牀從渠讒口壓貝錦生鋒鋩誣善祗自欺謗毀痛何傷昨宵燈火新月落霜露涼載續所著書靜黙窺天藏槁茗煮黑水數椀澆枯腸楚騷不必歌仰臥看屋梁行止有天運得失理亦常道能全始終終得拜萱堂

烈士吟贈總領宋琚

薄俗敗風節有志亦中攺舉世遂無恥逐利甘鄙猥或有申棖欲難免市道買幾回惜魯連重爲嘆朱亥襟期何灑落髙義冠千載寥寥復誰繼碌碌等駑駘南北久拏兵吾徒著手解救鬭乃搏撠陷穽生虫豸歳久或竊發亂刃期爼醢烈士有宋君王事賴不壞敵中偶拘隔凜凜畏英采慨然自拔出喜聞官長在館吏誘令降不語首重擺中宵出儀眞五鼓入淮海羈畱故箝逼難耐冀自悔睨柱欲碎首守者盡惶駭大官遽稱謝下拜貌磊磊遂陳稽遲故勸令更延待方說在諒陰便對有冡宰彼知辭理屈我乃意气倍顧盼立功名足以起庸怠君當持此心吾亦重自罪春風波長江佇看振旅凱請鉞雪主辱爲國淸大憝

新館八月三日雨

氛祲積穢沴旁魄宇宙滿驕陽鑠洪鑪竪電繞新館輪囷赬云擁決驟白雨建迅雷初喑嗚缺裂蟠空逺猛風忽著人潑目气卽偃光怪入肝膈勢若山壓卵柱天金塔碎奮地火旗捲連閃復疊擊黑海共旋轉羣龍破壁飛驚浪拍戶翦大舟千斛翻空車萬乘碾夜久怒益甚惴惴懼難免童僕盡顚頓覆面不敢喘牀第等階戺無復辧深淺記異古未有大變見亦鮮祗應和龍气突兀揭幽顯都將生靈恨六合忿一闡蠢爾禍國徒聞此無愧靦

新館春日書懷

天末聞春鴻梅梢見新月孤影獨徘徊踏破墻陰雪寂寞未歸人慘澹無家節異域機穽深中原信音絕白璧一片心靑天竟難說誰將萬古恨總付江城客

歳華𨿽云攺突兀祗此心弱質乃重負苐恐力不任走馬活斯人覆舟成陸沈饔牢耗將竭變故日益深東風吹江聲曉日晞鳴禽從今桃李花又是誇園林

鶺鴒下空庭飛鳴行且揺飲啄還相呼去去仍相招我有弟與妹江山郁迢遙膝上讀書時中堂拜母朝鵷雛繞竹花翡翠巢蘭苕衝風吹云衢兩處聲嗷嗷

二親連夜夢慘戚異平日祗應節序攺思子不忍食覺來淚滿枕肝裂刀斧劈爇紙死灰飛酹酒霜階濕遙想墳前土歳久深荊棘忠孝兩未盡愧恨空飲泣

怨入江流深恨與春潮上天涯獨昂藏顧盼空俯仰誰知誤國徒解結漫天网不漏一民命赤子驚攘攘徙薪重獲戾擲稈乃加賞笑殺伍子胥黃池尙爭長

舉杯對江梅酒面生春香一酌酹上元再酌澆新陽自勸未歸人一詠復一觴中原帝仁君突兀恢皇綱緬思好生心此去不可量自昔有天道我本無愁腸

丁卯孟春新館望南極

八年坐江館祗得片天仰厄運運迍邅乖气纒魍魎白虹貫黑日彗孛掃穹壤神風忽吹出新屋眼界廣前秋老雨餘霽色開莽蒼參足玉井東去地都幾丈赬星隠江气焰焰光欲長老人慰羈孤驚喜意惚恍都疑夢寐中怪事非所想誰知今年春更比往歳朗黃閏對天狼數日見乃兩恨無雙白璧薦幣展覲享中庭望不盡漫爲拜稽顙南海還無波北辰气尢敞中原帝聖君太平今有象整頓髙世防道泰非技癢

陵川集卷四

欽定四庫全書

陵川集卷五

元郝經撰

古詩

幽思

江山郁幽思靜止有天光宛然褰薄帷明月照我牀蟋蟀鳴孤根鴻鴈頏飛霜惄惄動羈衷耿耿發淸狂有萬來無端百折縈回腸晤言且伏枕一寐成兩忘

搔首視天宇幄幕四垂碧道窮誰與言逌然坐孤石黙黙心語口防區扣虛寂老鶴翩然來聲帶江臯濕偶與成唱和玉振動肝臆感寓遂無窮亹亹參元極

性天入無極窅窅觀化初渾淪一活物極盡都無餘乾坤藏首尾坎離互根株擺拉屑磨齒出入軋戶樞遂生無量人乃有萬卷書總萃成六經所以爲吾儒

眾動劇藏蓋獨覺還發防揭焰開瑩臺赤日淩靑空宇宙一蔀屋至明元無窮但見人物異誰知地天通君看九泉下景曜皆燭龍昧者烏可言耳目眞蒙聾

有物與生俱混涵具萬象昭昭爲吾天暠暠不可尙妙合元化精屬底更無上澹然入虛明大惡滋意匠如何窮奇徒穴蠧肆豪彊胡不觀其生未死先自喪

天幾爲身樞轉幹主性情靜定得其正焉用巧與螢化窟每雕鎪焜燿開萬靈僞妄相冶陶蜾臝爲螟蛉反觀心地初周匝惟一誠莫漫彊作爲無本竟何成

吾身眇天地太倉一稊米洞達乘道蘊大易乃吾體胡爲生町畦祗自揭底裏戰心作蠻觸鬭物劇角抵並行本無悖用智私乃爾終令八尺軀同螻蟻

爰念算心者愈算愈無數脫兔驚處女不知竟何處豈如千歳日坐欲窮其故淸風翛然來皓月皦然去太虛自澄湛寂歷降霜露求體與追迹抱甕渾不悟

至神妙無方倐忽驚掣電歸藏豈無所至密周匝徧君子愼不出與民亦同患念玆卽在玆過化復乘變何須七處徴非必八還見槌碎玉連環總是光明殿

風輪載水輪天地一虛舟歷世千萬年生滅祗幾漚大吹推濤山組練翻神洲有生當盡壞物類仍自稠漂泊往何深推蕩來亦周安得窮其原神區莾悠悠

化區一洪鑪萬化總銷鑠誰知鎔冶際圍範已附著倐忽聚散間共是一蜩殻古今都無迹曠蕩歸防漠易簡故不獘悠久相盤薄若言天地壞大塊何處著

凡物皆抱一太極元有兩厥初無端倪乘化互消長何人與安排妥帖自來往萬物盡銷沈山川空泱漭秋水雙芙蓉玉鏡花俯仰並蔕復同根一種誰涵養

地中有晦明天體無晝夜人物互寢興擾擾爭傳捨形器兩疣贅面目更假借化工急轉圜光景速代謝君子惟立徳幹幹擬泰華揭焉與化俱萬古常不化

誰將碧桃核種向虛空天偶然落地上紅雲滿山川秋風實離離到處桃花然太極禪兩儀萬物相繼傳堯老舜乃攝伯禹不與賢父父復子子一家三千年

二乃極之儀三爲易眞數渾然一推背竟不失故步昨朝繞屋行百匝誦佳句日暮碧雲重褰裳自闔戶夢裏徧天下還向家中住偶奇遂無窮總在相因處

太極易始圖先天乃心法重重自環中井井皆成八一從孔孟後此幾無人發誰知周與邵千載合符節精窮無餘塵表裏盡通徹靑天碧玉樓影壓秋江月

太虛道之蘊太極道之體象滋本太元气母托太始維系復融液有萬皆本此總向此中生防向此中死誰作先天囊顚倒不見底我欲包無窮滿貯本然理

賦予初無私稟受各分定渙汗出大號有物歸一令羣倫或弗從是乃與天競爾貴非吾心爾富非吾性篤恭恆自盡慥慥言與行窮通無加損靜俟乃安命

數有本然差參伍行鬼神乾坤互傾壓气運潛屈伸遂生無量物乃有不盡人修短變則殊盛衰化相因向非冰雪姿安得花栁春或欲一死生苐恐理不純

元陽首庶物蒼蒼豈正色轉圓開化幾剛健乃天徳伊人體其全造命還立極往往欺以誣反復爲戕賊還看仲尼處亦是帝堯則乃謂吾不能自暴烏足責

屈平窮作問栁州怨爲對蒼蒼都不聞自致誣罔罪不周彊爲柱杞人漫憂墜無擊復無鏬居然誑茫昧君子惟修身屋漏極謹畏吾心卽吾天炯炯不在外

道宰藏殺幾天斷運神武剸割與裁制乃爲造物主躁欲生內兵神奇入臭腐撐裂太元體鉆穴成苦窳漫合神農藥枉費女媧補遂成血肉運萬世一刀爼

盈盈水中荷鬱鬱畹內蘭娜娜楊栁春挺挺松栢寒資度與餘同生意最可看內恕惟恐傷吁嗟懼凋殘如何被秦人伐木仍赭山又有跖之徒瀝血還膾肝

人生防有爲事物各有義苟非吾所取千駟不一視峩峩君子心磊磊丈夫志泰山輕鴻毛無復顧勢利悲哉患失徒滿目惟富貴防痔復嘗糞甘心同狗彘

道有本然分立世爲大節抑抑卑髙陳井井貴賤別昭布作禮經巍峩正人極有位當自守有門誰敢越維世爲大綱少紊王政缺端本必正名大哉春秋法

姿貌爭寢揚髑髏無好醜魂气忽登殂骨肉歸一朽中心足良好眾美集萬有不與死生俱能同天地久粲粲含笑人皎皎當窓牖寧知賈大夫還有射雉手

丹砂雜靑空珊瑚映瑤艸瑩美絕雕飾物外天然寶元精赤子心炯炯顏色好淨徹無防滓本眞當自保光明天地藏萬象迹如掃藹然一壺春防古常不老

鄰里遞歌哭萬古一死生不知道之常擾擾競衰榮都爲利欲驅每被寵辱驚胸中忽成敗堂上生棘荊終朝飽則已胾肉同藜羮十萬下箸難安用志慮盈

白楊纒悲風萬象總一丘前哭後還嗟相送何時休君看華堂上幾人能自畱爲善已無及顧盼驚蜉蝣如何貪生人作孽謀阻修腐敗不可埋遺臭徒千秋

形气有盛衰魂魄共彊弱志師彊心田天地相旁薄苟爲物欲屈消沮不復作精成百鏈鏡躍馬能矍鑠伯有死猶見陰燐雨中著莫讀無鬼論神全鬼自卻

髙山泄雲峯陸物水必具野艸茁獸毛林葉開鳥羽剛柔乘萬變天地一逆數形色毎相因眞宰解陶鑄一受不復易妍蚩總天賦更教影問形陶老端慕顧

嘗觀西伯易兩兩皆反對初從消內長卻向進中退止是一干坤倍蓰生萬類如何區中人失計卽憒憒吉凶互乘除否泰相向背富貴爾欲榮貧賤彼何罪

重險入坎窞心術乃淩跨靈田初坦平底處藏譎詐都因已弗盡牙角潛締架節節生城府岌岌深罟擭厭然欺一世巖阻無隙鏬誰知方寸間乃解坑天下

見邇當應逺知前必念後勿謂苟且已天地甚長久𨿽遮一人目難塞萬世口輪囷南箕舌轉幹北辰斗森列甚可畏洋洋在左右克已與不欺此語宜重守

市賈爭錐刀喘汗忘昏曉誇毗角名塲提踵中忿擾復有欺世徒毎患機穽小易陽反爲陰揭本都在杪盡爲僞妄沒至死心不了焉知無事人獨立萬物表

大鵬欲南運北溟待天風龍神九地潛雲气防相從有形皆受制無體方獨通超然謝世塵杳杳遺孤蹤化防復神俱進退何雍容掌握起消息孰能爲樊籠

天地無棄物聖人無棄人大澤生龍蛇原田長荊榛載質遽出疆遑遑告時君有教不擇類善誘皆循循濟眾已所任謀道豈謀身至哉擊磬心中有堯舜仁

飲水澹無味顏氏何所樂陋巷並日食至今見蕭索當時一瓢中總是天人學無悔不違仁造道乃獨覺義理泰山重富貴秋云薄畏匡不敢死襟度何落落

通逵有大鼎能函十二牛內可膳千夫外足鎭九州防童抱束薪短焰如鬼幽勺水竟不熱誶罵增怒尢力到功自成適逺匪坐謀未行恐有聞千載一仲由

乾坤廓奧區眾動自紛擾萬世一寒暑往來幾昏曉玆生顧指間倐忽急飛鳥大人車輪目獨見明了了斂藏入化宇夐出造化表道徳髙無極教化今未了

一理初不殊萬化各所之室中本無車門外元多岐君子盡在我我盡夫何疑可行吾卽行斯乃聖之時屢空仍自樂途窮安足悲爲告處世人勿爲世塵欺

開春桃李花川原發艷陽盡室出綺羅嬿婉衘杯觴太和暢天地晝景方舒長一旦鵙鳥鳴霜露凋眾芳短日頽崦嵫塞向皆閉藏君子法天運行止亦其常

鸞皇翥丹霜尺鷃搶枯株知止各翺翔卑髙一何殊精衞苦塡海寃憤一何愚鳲鳩不爲巢亦自有所居偉哉衡門士髙臥一束書曲肱有餘樂不用長者車

死生由一陽靜陰存大朴卓午見墻影旭日升海角焰焰火燎原祗畏水澆潑區區揠苗徒彊把混沌鑿黃庭衣朱衣著意皆假合寧知歇心地自有長生藥

叔世王道缺斯人絕其綱況復異教祛瞢昧皆發狂陋儒萬口和追逐尢犇忙潤飾借寇兵倒戈蠧天常或者以邪攻出筥復入筐吾將抱六經鑿室深山藏

悠悠窮原人極上不及下作計入鬼窟有物皆土苴兩墮歸虛無天地亦僞假終然禍仁義舉世一野馬與物都無情刻忍恩遂寡至今慕髙逺誰是眞識者

梁折入小成僞妄亂本眞爲我亦爲義兼愛同爲仁厥初毫釐差其禍無父君向非大儒辧防心幾殺身誰知寂滅術遂使無人倫巍然文章伯詆斥一何勤

日出開心窓日入潛水府寤寐不在吾晦顯竟誰主槖籥一往來何處有龍虎癡頑坐徹明瞢暗睡卓午矯揉徒自勞漫使形神苦君看乘化者徜徉樂終古

昨夢入髙寒禦風驂兩鸞扶揺靑羅界日下看長安烈烈丹鼎紅紫焰燒肺肝淸晨餐玉屑半夜登金壇茂陵一抔土依舊在人間鼓掌爲一笑舉世皆面謾

夜窺古潭月洞徹天心心滉朗色界異焜燿皆黃金旁有蔚藍叢上有丹桂林倒影下無極湛墜入幽深衝風颯然至波蕩不可尋始知人間世有動皆陸沈

隱幾罷心官塌焉偶皆喪忽在無生前窅處太古上頃之開內目百骸洞五臟知覺猶有滯尙未都無妄遂加存養功玉宇森萬象造化皆由吾乃見鬼神狀

濯纓厭世塵入海求夜光貝闕珠宮異色森綺芒采采滿懷袖駕龍登扶桑赤烏驚上天火曜舒幹陽回視乃瓦礫自愧空犇忙書生莫謾愚獘帚安足藏

聖域每反觀洞達萬物情知盡理自窮只是本然明恢廓無滯滛靜止不將迎翛然坐乘化皓月滿中庭忽聞鴻鴈來偶聴風水聲秉燭入暗室驚落東牕螢

有物莫不由萬古長安道區區往來者總向塵中老年年雨灑淸日日風驅掃行人竟無迹涸轍生秋艸我欲謝帝閽離居事幽討束載無良辰幾回問蒼昊

一念遊萬仭塊坐不盈尺片席凝塵埃顧盼竟充斥誰知呼吸間卽是一太極有鳥鳴牕防喞喞和機織偶然作聲聽出入幾自適但令無錯應萬類等喧寂

藏舟泰山巓偶值懷襄流忽從歸墟東直向西海頭洗日復濯月光抱空中樓扶疏散靑紅異气纒九州忽焉閣寒沙佇立令人愁明朝早潮來欲住不得畱

興感思往事邈若不可及觀化推將來遽覺今爲昔今昔本無異至理萬世一不朽惟事業天地共終畢前波復後波日夜奔注急祗是眼前水源深遂無極

景晏念慮歇支頥坐看山起來復何爲結佩紉幽蘭萬事從悠悠不愧俯仰間舉杯謝塵世月落梅花殘深江總風波天淡孤鳥閒气數當閉塞我亦方閉闗

惟時屬屯防患難豈能免南北走孤蓬秋風任飄轉五年一龕燈半世幾詩卷老吟調鬼神深造每懼淺久爲造物惡今日復洞闡無思重苦思甘心向連蹇

宓犧地中復唐虞天下泰三王當革命五伯極破壞孤秦龍戰野塗地盡一敗旣有昔時寅復到後來亥消長數相因治亂更萬代無爲我生初委順從運防

采杞

蕪城古道荒有杞雜荊棘西風結霜腴累累綴秋實肥瑩珊瑚珠朱殷明欲滴長條擁寒葉射日光的礫采采置傾筐入手火齊濕歸來奉二親煮茗紅脂泣前秋入新館枯枝倒懸壁冬初半靑乳慘淡不忍摘忽憶采杞時樂事不可得隻身對孤叢片影深暝色王事尙稽遲何日共子職

陵川集卷五

欽定四庫全書

陵川集卷六

元郝經撰

古詩【和陶】

和陶詩序

載以來倡和尙矣然而魏晉迄唐和意而不和韻自宋迄今和韻而不和意皆一時朋儔相與酬答未有追和古人者也獨東坡先生遷謫嶺海盡和淵明詩旣和其意復和其韻追和之作自此始余自庚申年使宋館畱儀眞至辛未十二年矣毎讀陶詩以自釋是歲因復和之得百餘首三百篇之後至漢蘓李始爲古詩逮建安諸子辭气相髙潘陸顏謝鼓吹格力復加藻澤而古意衰矣陶淵明當晉宋革命之際退歸田裏浮沈杯酒而天資髙邁思致淸逸任眞委命與物無競故其詩跌宕於性情之表直與造物者遊超然屬韻莊周一篇野而不俗澹而不枯華而不飾放而不誕優遊而不迫切委順而不怨懟忠厚豈弟直出屈宋之上庶幾顏氏子之樂曾防之適無意於詩而獨得古詩之正而古今莫及也顧予頑鈍鄙隘躑躅世网豈能追還髙風激揚淸音亦出於無聊而爲之去國幾年見似之者而喜況誦其詩讀其書寧無動於中乎前者唱喁而後者和訛風非有異也皆自然爾又不知其孰倡孰和也屬和旣畢復書此於其端云

停雲【思歸也】

停雲蔽日翳翳弗雨伊餘懷傷自詒伊阻展轉拘幽莫或念撫瞻望中原徙倚凝佇停雲悠悠蒸氛蒙蒙衝風入室洶彼大江崩心震魄慨嘆北窻孰因孰極惟道是從服仁佩義完節爲榮之死靡它實余之情寤嘆弗寐攬衣宵徵載思子卿千載如生無媒取妻匪斧伐柯樂禍深仇焉能爲和生民無辜遘凶旣多銷兵無期將柰之何

時運【安命也】

時運代遷旣夕復朝我來幽都尼於江郊側佇風飈載翔雲霄天澤弗流原田槁苗熱中熬熬孰沃孰濯宻室陰陰孰眷孰矚仰視俯察無愧則足知命何憂事天乃樂在昔過魯風雩浴沂爰登岱宗曠然忘歸五夜觀日神光發輝乃今坐井髙蹤曷追太行之巓先人舊廬貞松郁林中堂巋如安得燕喜美酒滿壺否弗終傾壊運屬予

榮木【觀物也】

榮木靑靑英華若玆气至而滋人亦如之變陽化陰物各有時無莫無適夫道一而翳翳榮木云雲歸根多華早落幾何生存大冶通逵乾坤爲門深固有方封植倍惇升聚退散載美載陋生基死涯信新屈舊大業弗藏萬有自富造物忘物於焉有疚修身事天莫敢失墜造次九思局脊三畏學聖造聖希驥則驥純誠粹精遂入獨至

贈長沙公族祖【述東軒老人也經之六世祖受學於明道先生至曾叔大父東軒老人道益大傳之先大父思而有作】

世遠學傳道親族疏起宗大家罔不在初淵源益深歲月聿䢐慨我寤嘆載思躊躇於昭東軒棣華新堂心授口說繡弓白璋習習和風冽冽淸霜吾道有宗吾家有光一世師儒雲從志同洪河北南太行西東瀦爲湖湘流爲淮江六經百氏包羅旁通邈予小子亦聞格言激揚餘波瞻仰故山宿艸荒阡抱書澘然惠我後世伊余之先

酬丁柴桑【自警也】

孰使而行孰尼而止排難兩朝奔命千里終豈能必爰契厥始稽山濤江覬爲一遊墮甑半途十年隠憂豈作咄咄祗賦休休來之坎坎天命悠悠

答龎防軍【始予年十六讀書於保塞鐵佛寺南堂不解衣帶坐徹明者五年感而思之爲賦是詩也】

孤燈長明終夜誦書躋深淩髙中心自娛載汲載薪不遑寧居惟梗伊蓬托處聚廬以道爲富以徳爲勤以修身孝以事親師心造聖不資於人靜境神防伊顏孔鄰窮年掲掲日夕孜孜力探自得何樂如之作爲文章暢爲歌詩聲滿天地無爲無思渾沌復鑿太極再分警覺不寐怡然懽忻軼起逺蹈馭風騎云萬動皆寂博我以文一席五載黙以道鳴弓旌下招遂成飄零逺奉信函使於吳京故業委地朔南失寧焰焰古佛依依北風深窻短檠時見夢中孰令一人乃異初終秪繄其逢載飭厥躬

勸農【閔農也兵亂以來四民失業農病爲甚因讀淵明勸農之作感而賦此】

植天務本實惟農民力田效勤含淳守眞代食惟賢勸卹相因耒耜之益始活斯人每每原田奕奕黍稷雨暘若時具來播植惟是穮蓘惟是稼穡倉庾惟盈斯人足食爰自兵興魚涸處陸污萊菑畬澆散純穆浚肌刮骨防【音軋】貐【音與】塵逐婦役弗蠶夫徵弗宿苛政蝟起紛更弗久饑腸曷充獨耕無耦旣空杼軸孰事畎畝流亡異土隕涕博手食眾農寡安得不匱有年無種丰獲安冀盜賊羣起餒死並至曾是司牧曾是無愧井地荒空甿俗頑鄙逐末逞僞無復率履農爲匪民犯繩越軌本旣凋傷政何由美

命子【感子也餘生三十有五年舉四子而三夭焉季曰阿壽生四年矣而余使宋十二年弗克撫育感而有作】

余家冀方遺風帝唐詩書是傳奕葉有光厥初受氏爰自殷商由漢迄今載僨載昌金源之亡屯盈禍周百口九族竟不首丘父獨抱子脫死橫流敢望子孫復始公侯嶽嶽樹立自別豬龍治經立學生人之功鬼抉神搜天緘地封坦坦正道明明髙蹤瀹苗起宗暢根逹柯乃嗣乃續庭充府羅天不憗遺未阜而窳宛宛三穉遽委虫沙曷敢尢天秪自咎徳阿壽始孩弗子去國川途阻修變故揆忒教之誨之於焉可得不成乎終何誕乎始徒耀松楸漫驚閭裏有子無子命數定止未能無情與物悲喜旣已奪去摻【衫上聲】之弗及亦旣生存寧必成立不孝之罪聖人所急大禹荒度亦憫呱泣物生不齊亦各有時天弗私爾勿勞爾思魚腹子滿孰繁若玆蜾蠃類我孰其使而林回棄壁厲衣求火不知其天秪解私我失惡乎否得惡乎可坼裂啄食屬離是假孤館四鄰擾擾嬰孩一死一生朝去暮來胡肖不肖胡才不才敬恭修身曷云悲哉

歸鳥【寓感也】

歸鳥翩翩集於深林飛雲遙遙反彼髙岑瞻望弗及實勞我心重門擊柝閟於幽陰歸鳥翩翩深林於飛飛雲遙遙髙岑是依嗟我徵夫曷云還歸瞻彼北辰翰音弗遺翼翼歸鳥鷱翔徘徊曳曳飛雲巖谷是棲鼓瑟鼓琴云胡不諧孰爲知音伊余孔懷翼翼歸鳥棲於故條曳曳飛雲郁其髙標伊余南徵輸平內交滔滔弗歸故山夢勞

形贈影

萬象生道區受形各有時運防疊往來寢揚成壞之妙合我初凝爾亦卽在玆隠見陰陽中幻化無了期寤寐一死生寂然匪爲思我勞爲有此爾苦勿涕洏請看聲與向相隨復何疑大都本無有相贈徒費辭

影答形

靜陰乃道影範圍無巧拙大車轉通逵轍迹豈能絕妍醜君固有隨君非慕悅日月相代明豈能與君別思君不如我君沒我不滅生死無加損得失豈內熱因物不遂物原原靡衰竭君終復隨我玆時見優劣

神釋

出入生死間妙物不自著物物弗爲物超然變新故二子一醯雞羊負相附成壞不在已安用相告語元陽初化時靜一是存處在在靡方所悠悠無定住陶老信逹者得失委命數全神乃遺形種秫修釀具一醉樂有餘陶然忘毀譽醉夢曾弗辧町畦都削去旣不將不迎亦何憂何懼能逃世上名豈有身後慮

九日閒居【憶九日登隗臺】

髙秋登隗臺悵然思樂生君臣灑落契千載稱榮名西風菊花期日照黃金明靑山繞故國白雁遺燕聲佳時動幽懷晏景催短齡浩歌正激烈樽酒時自傾故鼎反磨室六雄競光榮督亢一寒蕪酒酣重傷情丈夫遇主知唾手成功名

歸園田居六首【憶登封盧溪幽居唐盧鴻故居在焉】

童穉遊鹿豕野逸便深山幽居逺世塵顥顥羲皇年盧溪郁巖阿繚壁涵淸淵徵君始眞隠種玉開石田幽人競卜鄰聯落﨑阻間竹木茅舍邊桑麻橘籬前三春牡丹雨十月梅花煙【盧溪故居有徵君祠祠前牡丹甚盛背坐竹木間多古梅故云】孤云出遙岑頺日下層巓性與萬化寂身同天地閒一從入馽羈趨蹶寧復然

區中戰羣倫兩馬復掉鞅樂哉山中人身世無妄想避世如避仇納履遂長往耕鉏足衣食生聚羅穉長含淳遂天眞體胖心亦廣底事綺裏季出山眞鹵莽

雨餘山色淨霜降木葉稀南澗拾梨栗帶月吟風歸靑靑路邊蘭細細侵裳衣飯飽晦亦足物我兩無違好山無俗人林泉有眞娛種秫足自釀髙下開荒墟淸溪侵古屋況有髙賢居緑竹掃山色奇木近千株鄰捨幾父老話言皆純如相見卽痛飲甕盎傾無餘酒酣借月臥淸興欲淩虛云誰知此樂此樂世間無

攜酒招野人共飲淸溪曲蔬防總狼藉一醉萬事足苔痕入窪樽林影上棊局月出杯更深不須更秉燭歸去靜柴扉酣臥日已旭

中天太少室靑滿洛陽陌三十六芙蓉捨此將安適嵐光上晨曦秀色宜日夕攀躋景無窮養生地有隙不聞車馬喧豈憚耕鋤役奔騰三十年樂事都敗績面目祗自憎俗死竟何益

問來使【同前】

朝拾澗底松空翠冷潑目暮歸東籬下自種今秋菊淸泉洗碎月襟裾有淸馥髙臥幽夢長不覺黃粱熟

遊斜川【憶西郎】

江壖坐白頭自分如歸休十年不出戶夢憶西郎遊看花當雷溪水合靑山流澄潭洞豁容與浮輕鷗回抱道明莊【魏道明也】玉翅開林丘【西郎十二峯如列鳥翅見水經】依依避秦人桃源辟田疇遺我山中酒殷勤更獻酬花飛好鳥歌塵世有此不醉踏石上水灑然濯百憂何年結茅屋歸去便可求

示周掾祖謝【同前】

勞生役世物萬戚無一欣且拂冠上塵暫作山中人尋春洞林深賞晤元有因逺嶺絕水登鳴泉隔花聞幽趣方顧接轉側志劬勤醉歸語山家今年當卜鄰便送買山錢結茅東澗濵

諸人共遊周家墓柏下

淵明柏下飲相與樂吹彈何異燔間乞安足以爲懽總爲付任適得酒卽開顏自同墓中人未死心已殫

怨詩楚調示龎主簿鄧治中

萬化一大路去來皆茫然孰能不由行踵武億千年委順出修阻煩憂尼﨑偏淵明苦避俗中歲歸田園門前桞生肘更不入市防自謂羲皇人翛然北窻眠日月自運防寒暑從代遷逹道久已化宛在伯玉前作詩本無怨髙興浮雲煙樽酒且逍遙銜杯稱世賢

答龎參軍【釋魏斌念母】

嗟嗟勿念思諄諄聴吾言孰不欲事親燕安樂鄕園王事有去畱載讀陟岵篇大孝五十慕義止從古然白地內罟擭賦予有厄緣悠悠無了期鬱鬱安得宣精衛豈塡海愚叟難移山天定自勝人還歸防有年

五月五日作和載主簿【重午書懷贈書狀官苟正甫】

壞運窘天步行人當厄窮兀坐數年華大火復當中盛陽正發育一气方盈丰艸木各暢茂郊園融凱風我獨少生意束臂待一終燒醁防昌葅彊飲心尢衝江靜重門深兵嚴四壁隆何日河陽縣濶步登平嵩【正甫孟州人州治後有平嵩閣余賜田亦在是故云】

連雨獨飲【新館久雨】

悠悠孰主張尼此眞偶然早歲喜學道自致雲霄間意欲淩八表縹緲追飛仙折翼墮江國閉門悲漏天宛在厄防中不自我後先乾坤漬塗泥霑濕何時還異域歲月速轉首十二年形神與化馳欲辧復無言

移居二首

吾道卽吾廬仁義是安宅苟能庇風雨便可度朝夕雞川十一遷歲有缾缶役僦屋復分庭處處置牀席往年始定居生聚絕勝昔哭墓遽南來昆親忽崩析

城南初定遷髙架插書詩基構計久常中表塗塈之幽窻置棐幾道妙儼若思訪問復安身作休日四時束帛賁門閭推挽忽在玆進退已不詳天命豈吾欺

和劉柴桑【釋宋琚念母】

骯髒宋仲儀倚楹獨躊躇念母望北云悵然憶家居湯湯伊祁水想見先人廬爲言我與子南來墮幽墟鄕園入茫艸木荒菑畬母氏倚門望無爲執勤劬生男不若女有子還如無王事靡私盬義別無親疎嶽嶽守一節幹幹斷百須道在母卽存志當金石如

酬劉柴桑

長風動江色俛仰星一周蕭然步空庭葉落淒其秋復命不事操燕山一田疇我亦慕髙節終能同此不憂心重郁陶安得駕言遊

和郭主簿二首【勉馬徳璘孔進】

周公待昧旦大禹惜寸陰聖學如弗及神道開靈襟嗟爾气質成變化更張琴力奪造化幾炳烺異昔今尊徳始好問卓出眾所欽去就審且精取予酌與斟系風捕幽景扣寂求至音講習說麗澤琢磨朋盍簮踐形當自得好髙勿臨深

誠身乃事親行義貴全節淸心不滯物月江夜澄徹味腴須嚌深窮理必詣絕天人一理貫胸次總羅列苟能一徳全卽爲萬世傑二子久事余旦旦提耳訣愼勿自棄捐捨此無歲月

於王撫軍坐送客【秋夕遣懷以下並同】

雁啼霜江淸人與卉木腓捨館極羈畱感秋尢思歸包胥客咸陽孰爲賦無衣美人期好合願言遂相違宛轉萬民命怵惕終夜悲坐起對孤影斜月流寒輝淒風合酸辛逌然嘆稽遲天道本好生伊何獨予遺

與殷晉安別

昔遊翰墨場渇日誌尢勤逺探羲農髙近詣周孔親屬天耿長焰豈惟照四鄰屍坐正冠裳暮夜逹旦晨擬從太極初再使乾坤分經世啟帝運立徳開王春偶別燕山月忽落吳江云悵然負初心計拙良有因妄動希時榮何如安賤貧撫膺秪自責安敢復尢人

贈羊長史

寥廓安得翔沮澤多羅虞蛩吟苦闗心雁足無來書憶昔少年場結佩遊通都北嶺旣再登楚山亦常逾樽酒生風雲鞍馬走臺輿防轉復虎躍一世英豪俱投穽誰使然奇蹤日踟躕戶外皆告絕跬步無所如幽明澹窻星夜气深庭蕪心折萬緒繁遘閔思舊娛紙上認堯舜自笑幾何疎起來月中行滯郁方一舒

歲暮和張常侍

渇中夜尢劇扣闗汲新泉快飲沃肺肝四顧無與言白髮照寒月素影亦何繁幽窻挽衣坐反責思尢愆胡不蹈東海胡不餓西山靦然食不義忍辱待生還露气淒且淸別恨相縈纒殷憂有時窮今夕是何年歲月肯我與精魄隨化遷嗟哉胡不晨天乎其偶然

和胡西曹示顧賊曹

月出蔓艸寒江聲動淸颸窻戶漸槭槭淒其飄我衣孤鴻悲遙天寥落片影微蟋蟀不在堂苦傍傷根葵運數方厄窮气序亦頺衰羇懷感尢深中宵涕重揮黃虞不可攀周道何委遲嘯歌和淵明慨嘆有餘悲

悲從弟仲徳

銀沙滿玉河界天淸露零孤心正耿耿秋夜何防防念我當屯凶不如初無生乃同不周折遽向東南傾猘毒方弄兵好防其能成蕭蕭變齒髮冉冉頺年齡潮生夜江髙檐間動松聲心魄忽蕩揺攬衣步中庭幽蹤獨往來慘淡闗山情未信天爲人更著影問形我本不欺人萬折气益盈

始作鎭軍參軍經曲阿

靑苔入室深蝸涎縈素書坐席凝陰塵形骸久塊如臀困磔株木防升躓天衢投膠止河濁自笑眞迂疎羈魂重淩競枯腸漫縈紆一榻不復移轉首十年餘空期汗漫遊慨想山澤居兀兀幾上肉喁喁釡中魚有物皆恣睢而我獨囚拘安得天地風吹上太行廬

庚子歲五月中從都還阻風於規林二首

逼窄片天月照我江濵居闇然六用絕孤影獨於於屋漏重反觀面壁復向隅幽明無二道得喪歸一塗康莊馭軒車豈能適江湖挾山以超海過計元自疎憂違付順適樂地盡有餘天運誰能逃忿懥將何如

南北信命絕欲行將安之家人歌扊扅遊子無還期門前大江橫潮來不違時日月相代遷我獨何在玆細和淵明詩載歌歸來辭知命不必憂樂天復何疑

辛丑歲七月赴假還江陵夜行途中

玆心乃活物探頤還搜防遂知天地幾洞見古今情樂禍多下石復故誰班荊嗟嗟何不辰瞢闇誤此生老樹棲驚烏江靜秋月明顧影無匹儔徙倚恨不平空庭步數周肅肅成宵徵河陽有賜田何日得歸耕自顧灑落姿而乃重纒縈當處不可出誤我祗世名

癸卯歲始春懷古田舍二首

禍隆殺戮運民命殱蹂踐赤手與天爭跋防其能免更深不成眠反側懷念緬世路劇翻倒喜惡還病善擾擾人爲多邈邈天道逺寒暑疊代遷潰亂胡不返自與鄕鄰鬭嗟我識慮淺

先君貽詩書繕性安賤貧每戒躁與速重朂敬以勤尢惡名太早不許交時人守道業惟舊充誠徳自新粟盡義不渝闔門亦懽欣伊顏遽學步鄒魯頻問津友愛撫弟昆仁賢是親鄰宛若故山家陶唐有遺民

乙巳歲三月爲建威防軍使都經錢溪【至日雪】

夜窻宻有聲庭阿遽深積誰知大江頭卻似窮海昔鶡鳥喑不鳴羈鴻斂云翮乾坤一模糊玉气皓無隔嗟余雪國來十年一行役體發久已變玆心獨難易眞宰豈仇予運數防崩折途窮歲亦窮眞標見松柏

還舊居【庭艸】

客居久爲家十載猶未歸蔓艸上階除委碧生恨悲相看辧時節夢寐荒是非昔時車馬多薙去一無遺今來防行迹愛玩常相依榮瘁雨暘中凋腐寒暑推露緑感春芳霜黃怨秋衰借步柔且佳闗心涕長揮

戊申歲六月中遇火【萱】

南風靑鳯尾擁翳當庭軒金觜碧玉莛呀折如焚燔深叢駐長夏次第開後前北堂昔養母家人欣聚圓對花舞斑衣暫出轍遽還懽顏每爲開太和回一天一從哭墓後去國十二年年年見新花永日相對閒忘憂卻生憂所賴志義堅夕步拾落英丹蕤滿芳田感創復臥思蒼茫不成眠故叢誰翦移祗應滿西園

已酉歲九月九日【黃葵】

淸標倚西風零亂七月交天宇始霽肅卉木方瘁凋停停展嬌黃獨爾風度髙金盌困側露緑莛嫩幹霄翛然對仙花頓覺忘憂勞開樽坐疎影渇飲劇沃焦折來插愁鬢兀醉從陶陶日上復盛開更須醉明朝

庚戍歲九月中於西田獲早稻【芙蓉】

久客未還反殷憂徒多端對花復舉杯暫得心田安芙蓉如美人盛容耐闚觀愁紅漬粉深醉臉傷春還上日嬌暈滋依風翠綃寒含涕有深思欲言還羞難露重膏沐新低重淚闌干無情似傷情使我凋朱顏載歌更獻酬物我何相闗起來拂花舞不復爲嗟嘆

丙辰歲八月中於下潠田舍獲【菊】

霜菊有正色堆積深庭隈綠蘂粲金屑淸香動幽懷願言窮節士气韻相與諧亦有玉華鳯豈無紫冠雞俗死委蔓艸繞叢日百回屈子餐落英至今辭賦哀淵明折滿把嘯傲東籬開余今手自種坐俟星火頺依風日吟哦天道孰違乖最憐抱露蛩寒夜同幽棲

陵川集卷六

欽定四庫全書

陵川集卷七

元郝經撰

古詩【和陶】

飲酒

順適皆坦途忘幾信所之天地與化遷焉能獨違時酒中有深趣眞樂良在玆痛飲忘形骸物我兩不疑每笑蘓學士漫把空杯持

謝安曠逹士攜妓遊東山蒼生如我何勸我眞狂言樽中酒常有縱飲當窮年此樂醉者知難爲醒者傳道在杯杓中有物都無情一醉還天藏豈將飲爲名嗟嗟馽羈人勞勞失此生自著徽墨纒仍因寵辱驚枯腸歸髙岡渇死竟何成

武帝燒黃金玉殿紫煙飛終下輪臺詔創然徒傷悲侈心與物競詣絕無所依血气有壯瘁困憊終還歸醉鄕萬事和悠悠無盛衰有酒當共飲獻酬莫相違

好酒無惡客合席語喧喧銜杯相爾汝共釂何黨偏秋月流金樽春風頺玉山便作無懷民坐使唐虞還酒盡任去畱醉眠都無言

詩因酒更多眞境發精英爛漫醉後言舉是醒時情百川飲長鯨千觚都一傾我亦如劉伶終當以酒鳴百年都幾何不飲安用生

上春東風和百卉呈媚姿家家社甕熟相喚插花枝此時酒無算盡發胸中奇醉人臥花間陶然亡云爲不飲彼何得祗自彊拘羈

西風黃葉落處處菊花開霜螯味滿殻持杯亦開懷正當劇飲時惟恐與時乖快意傾灩灩無復念棲棲金英旣狼籍人亦醉如泥我順物安忤兀兀靡不諧悠悠反化初世路都沈迷駕言入醉鄕麯車不可回

夜醉曉來醒日出東南隅嗟嗟早行人百里巳半途我秪孰爲容彼亦孰爲驅飲酒有運數生平酒常余賜田總種秫終傍淵明居

屈子重違天陶公乃逹道遙遙隙中駒放杯身已老欺爲畫餅欺遂使腸枯槁君看桃花顏得酒色更好榮名身後事美酒樽中寶一飲便成仙禦風淩八表

我愛李太白醉眼髙一時把杯問明月揮灑多文辭吾生嗜杯酒感寓實在玆常向醉中醒更飲不復疑載讀止酒詩陶公亦吾欺安得泛酒海弄月恣所之

壺中別一天飲之造眞境有夢渾未覺獨醉勝獨醒忘物神乃防放懷道卽領巨壑當藏舟括囊勿脫穎爲告不飲人此理天日炳

好事邀我飲布席我已至散談坐生風引滿卽徑醉快意無町畦縱衡不比次忘情釋重負適巳乃爲貴世上多虛名樽中有眞味

種栁復藝菊卽是陶潛宅眼中總杯杓門外無轍迹朝飲仲尼千夕醉季路百不用五斗解豈計東方白熈然識此生獨醒眞可惜

五年一龕燈面壁初治經仇酒恐廢學中歲卒無成晚悟杯酒樂苦節因自更軍府酒若海浩蕩波門庭十年醉如醒遂以善飲鳴陶然合天和萬古逹者情

系舟範丹墓黃流駕長風玉川與金波【宜城二酒館名】萬甕傾月中鯤防亦霑醉興與江河通醉鄕總直道世路曲如弓

徧飲天下酒風味我自得南江與北嶺淄澠不能惑兩海納一樽巨量吞四塞胸次含春元澒洞和萬國熟醉卽無言百世歸一黙

我本醉鄕人弓旌招我仕自此樽俎疎漠然忽喪巳醒治誇了了枯槁成內恥況復拘厄途不得歸田裏十年猶不字駸駸逾一紀日事𨿽有酒多病輙自止彊飲終無歡忘力徒自恃

醒眼舉作僞醉時見天眞模糊渾沌初大朴還其淳山中酒初熟烈烈風味新一飲平天淵再飲一齊秦人物在眉防慘淡飛埃塵矻矻含瓦石哀哉爲誰勤邃古有逹者秪與杯酒親陶潛豈乞食有酒卽問津門首佳客至快漉頭上巾君看飲酒詩始知眞醉人

止酒

物各有所止惟止止眾止所嗜止杯酒跌宕乾坤裏好飲卽爲徒更不顧妻子無酒則酤我得酒卽欣喜日在醉卽眠日出醉未起沈酣三十年落魄誤生理赴詔方始醒曠然便失已南來增殷憂從此酒止矣愁濃亦如酒苦海浩無涘何當大刀頭一飲醉千祀

蠟日【自釋】

气數方構凶我獨其能和幸有樽中酒自種庭前花自詠還自酌酬適興亦多且笑勿裂眥深衷寄長歌

四時【記夢】

夢中見西郎緑玉十二峯忽到太行顚故山深長松

擬古九首

陶潛避世士手種門前栁作傳復自序實錄傳永久髙風激余中論世期尙友何當菊花秋共漉山中酒嗟嗟墮世网願言久已負枯腸充殷憂覽鏡顏益厚防有還歸日再覓無何有

天地相依附吾道同始終經世維皇綱一王辧華戎聖人鐘神靈樹立何豪雄六經通四時顥顥宗風王法奠有生大統垂無窮本原豈多言萬理祗一中

屋漏闚天人炳烺玆一隅掌中握靈幾宇宙從捲舒日月驅吾輿乾坤廓吾廬有萬叢吾身通途安廣居私知生町畦坦夷深榛蕪擾擾趨蹶中跬步無所如

十年不歸山衡麓皆榛荒風雨秋艸深蕪沒讀書堂鳥道常矯首天宇靑茫茫賜田在河陽經始築圃場黃流經中天太行面北邙痛飲登平嵩醉眼髙昂昂厄風墮江濵欲去還無方辱井俗死人顧影徒自傷

和龍蟣虱流瘡膚不復完節旄久零落破碎十年冠片天亦愧仰計拙祗厚顏音塵兩國絕江深掩重闗幽思揺風旌百感來無端亦有絕弦琴掛壁不復彈忍聞雲間雁祗恨鏡中鸞捶坐惜日月心死骨重寒

鬼神居無鄕一念卽在玆欲知得失初當謹未思時靜敬守闗鑰精一辧澠淄理窮性乃盡天命不復疑君看語孟書皆是直指辭皇皇三百篇舉要無邪思柰何季末人忘慮先自欺戴盆還揠苗防行恣所之楚防方詬天豈悟祈招詩

憶昔山中春谷風扇微和幽人坐孤石好鳥相和歌冷泉有淸音音響一何多回復步澗芳有時墮林花田家攜酒來柰此髙興何

幽庭抱枯株感槪憶壯遊結交燕趙豪徑欲窮九州岱崇登日觀赤壁弄江流醉走天山馬叢臺問沙丘中途軔吾車歷覽猶未周行止不在吾順適安敢求

蓬瀛有奇藥馭風欲載采驚濤忽翻山對面桑田攺鯤化鵬遽起鱗鬛幹半海天池無培風九萬亦有待且搭垂云翼運數安得悔

雜詩十二首

縱衡十萬里悠悠總世塵勞生爲物役往往失此身對面皆九疑惟有酒相親花開社甕熟春風滿比鄰痛飲有髙矚暮夜逹旦晨君看雞窠中豈有百年人

種豆南山歸放目陟髙嶺雜田似蔬畦繡錯成野景日夕臥柴荊破屋風露冷牀頭有餘醁渇飲興味永月出流淸輝起舞動孤影呼兒讀離騷載酌幽懷騁醉眠踏曉日獨樂靜中靜

天命端可樂物情孰能量開軒受西風明月照我房悠然中聖人載酌夜未央哀鴻忽遺音底事昔隨陽遂令不飲人反側斷中腸

三代秪周孔漢末有佛老汨眞復翔僞彛性遂不保涇渭混濁淸原隰易濕燥世多喪心人死病不辧早涓滴成江河豪末遽合抱六合一榛荒浪走無正道

丹山九采鳯有道卽遊豫阿閣與岐山和鳴復髙翥一從休徳衰轉翮遽揚去髙賢亦違亂好遁有深慮冒出犯難行宵人肯爾恕防安遼海居龎公鹿門住翛然逺世塵豈復有憂懼

展禽黜不去子文無慍喜爭如臥云窻逺棄人間事淵明偶束帶初無仕宦意酒熟遽告歸佳期恐難值散發山月淸濯足溪流駛把菊見南山物我有廢置

大道初坦平柰此世路迫劫灰到重泉兵塵滿阡陌乾坤一戰場血盡骨更白何處著此身重覺天宇窄獨立萬物表秪有雲門客弋人忘冥鴻此中是安宅

道人守化根靜境深苞桑單衣不掩骭一食恆糟糠何心到文繡更不願膏粱眞風出樊籠太和蘊元陽中襟旣忘幾外物奚能傷矯矯離羣倫宛在天一方尊中有奇樂一詠復一觴

西北有佳人飄飄碧雲端悠悠與神俱冉冉從化遷偶來住人境結廬靑山顚更不煙火食秪把晨露餐我欲從之遊路逺縈塵緣逌然歌紫芝重寄歸來篇

聖作尙簡易古道皆若稽叔季私煩苛平地生巖崖生民入罟擭慘慘傷予懷孰能與蠲除變亂益盈彌神農設教益庖犧初取離靡不漏吞舟豈能彊骨羇謀利困管商遂使大質虧

夷則弛炎律廓廓髙天涼我作淸夜遊步月上河梁蛩吟煙露根雁翔風水鄕商聲激孤衷銀漢零飛霜向不酌酒樽柰此秋興長

溪風吹竹花石壁墮松子山气淸入骨云嶠時猶倚變變靜中趣超超物外理

詠貧士七首

簞瓢豈顏樂大聖徳歸依曠寂無過地髙朗有淸暉誇毗紆金朱志意欲奮飛徼幸行險途跋防終安歸道義我素飽勢利爾恆饑缾空豈足恥心死良可悲

虛室白無塵澹然造羲軒藜糗一鼓腹春風滿丘園久雨釡生魚上日廚無煙瑯然金石聲宻宻道味研七日無是餒方聞固窮言貧乃士之常安貧乃爲賢

家無儋石儲漫撫無弦琴淵明果逹道遁世求希音擾擾劉寄奴戈矛日相尋豈若一樽酒對菊時自斟饑來偶乞食當時孰汝欽獨有桃源人乃見髙世心

貧賤人所惡眷眷思黔婁富貴不可居歸來願言酬籃輿向田園嘯歌行道周俯仰澹無營事事卽無憂農人與野叟欣然作朋儔有子復有酒生平復何求

有名不可求有祿不可幹幹祿當事人此身卽屬官豈辱八尺軀區區爲一飡道義等芻豢足饜無饑寒冠蓋不與賜屢空獨稱顏憂道不憂貧髙賢多閉闗

不食如系匏無家劇轉蓬尼父道彌髙少陵詩益工閉門張仲蔚知者獨劉龔求志終隠居龎公竟誰同但有樽中酒何必慮窮通田父邀我飲步月欣相從

落落田子春不負劉幽州竟辭萬戶侯魯連眞其儔昔年過燕山飲馬易水流斯人不復見悵望生隠憂日暮一樽酒碧雲誰與酬西風薊丘前雁叫疎竹修

詠二疏

趙蓋楊韓誅見幾當遽去宣帝亦寡恩二疏知所趣眷禮方未衰解韍卽髙舉未幾太子立果然殺蕭傅嗟嗟二大夫灼見夷險路鈇鉞已在頸富貴其可顧誠者健其決豈惟常人譽歸來事樽俎鄕社屏世務父子懽有餘忘懷還澹素韋匡多諫章擾擾渾未悟光禹貪身榮寧爲漢室慮髙風獨東海千載道益著

詠荊軻

燕國八百年最爲逺秦嬴可作殷周基何乃事荊卿癡兒彊復讐匕首揕咸京徑刎於期首更圖督亢行倉皇事不就狼籍斷冠纓寒風死別歌睥睨一世英不若鱄設諸飲恨復吞聲縱使殺一秦寧無一秦生呂政方忘燕忽作繞柱驚並吞勢不已舉兵復有名掃平黃金臺故鼎入秦庭昔我渡易水晚登燕子城投文弔田疇思賢重屏營舉事本道義不系敗與成爲國恃刺客夫豈英豪情

讀山海經十三首【寓興】

江風送夕涼蕭蕭齒髮疎種菊滿秋庭偶似淵明廬澹然絕慮營靜讀窻前書坐馳造聖域气馬凥爲車自得每厭余無地容豢蔬重覺洙泗親似與羲皇俱造起幾天地周身一河圖但恐丁壞運閉物將無如

淸泉沃醉面復見桃花顏運甓置齋外尙擬康彊年睡熟如在家詩凡憶歸山偶聞江上鐘忽憶夢中言伊昔住山時髙興薄林丘自許作眞逸永結煙霞儔竹間掛巖月石上鳴溪流不逢塵俗人甘與鹿豕遊算心到宻地難藏神與陽付我秪一仁藹藹生意長潛地復經天炳烺生道光羣龍勿使戰每戰雜黃道寶人共傳自棄眞可憐片言未能充積惡如丘山一貫有妙理六經皆天言弗知還弗行人生幾何年天開萬象春生意滿艸木好鳥相和鳴嚶嚶出幽谷旭日露華滋天地一膏沐人心暢逹時此理宜自燭當春對花飲酒面浮花陰借艸幽澗邊野色風滿林三月鶯亂飛睍睆弄好音一醉臥郊原萬事不到心世無不藥死得已卽命長君看行屍人舉步皆失常狂生莫揠苗癡叟無休糧節食謹作爲壽樂元無央瑣瑣防利徒掲掲事奔走自得乃自失甚勝卽甚負身外皆屬人區中竟誰有配極惟大業方保萬世後淵明忘世士何必讀山海神仙荒有無怪誕豈眞在若有西王母武皇不終悔歸來當痛飲白衣久已待怪力與亂神不語有深防玆生理未窮何暇逺徵死不須妄云爲祗在實踐履過髙皆異端中誠足深恃道衰多散人體亡有放士受命備萬物稟彛各有止方士欺凡庸異書寧有爾子瞻號通儒亦重抱朴子嗟嗟蠧書虫本無經世才鹵莽欲援時逩走遽南來明月果暗投按劍還驚猜掇患旣違時委順庶優哉

聨句【漫興】

觀星見天體北辰直南極鵬圖亦有待必以六月息九萬搏扶揺翺翔豈人力君子有天運俟命祗自飭焉用熬中腸鰥目重反側時來沛然起防矯垂天翼云逵無阻修河山攺顏色行止各有時作詩爲袪惑

桃花源詩

桃花荒有無誰云隔塵世秦人旣能往我亦從此逝歸舟忘津途頺運急興廢緬懷別一天花陰好休憇淳風無澆誕道種可樹藝凡夫安得到俗駕豈容稅君看閭閻下聒聒形聲吠苛法如牛毛浮僞兢新制髙人肯著足有山皆可詣隠見須適時淺掲深則厲淵明資好遁棄官在中歲處身向田野曠逺黜智慧把菊祗見山種秫自爲界杯酒與浮沈林樾重防蔽到處桃花源眞境不在外當時避秦人未必識妙契

陵川集卷七

欽定四庫全書

陵川集卷八

元郝經撰

歌詩

白溝行

西風易水長城道老濘查牙馬頻倒岸淺橋橫路欲平重向荒寒問遺老易水南邊是白溝北人爲界海東頭石郎作帝從珂敗便割燕云十六州世宗恰得闗南死防檢陳橋作天子漢兒不復見中原當日禍基元在此溝上殘城有遺堞歲歲遼人來把截酒酣踏背上馬行彎弧更射溝南月孫男北渡不敢看道君一向何曾還誰知二百年寃孽移在江淮蜀漢間歲久河幹骨仍滿流禍無窮都不管晉家日月豈能長當時歷數從頭短日暮途窮更著鞭百年遺恨入荒煙九原重怨桑維翰五季那知魯仲連只向河東作畱守奉詔移官亦何疚稱臣呼父古所無石郎至今有遺臭

賢臺行【古黃金臺也土人稱爲賢臺】

髙臺突兀燕山碧黃金泥多土猶濕曉日曈曨赤羽旗燕王北面親前席費盡黃金臺始成一朝拜隗人盡驚誰知平地幾層土中有全齊七十城禮賢復讐燕始霸遂與諸侯雄並駕七百年來不用兵一戰轟然駭天下二城未了昭王殂火牛突出騎劫誅臺上黃金少顏色惠王空讀樂毅書古來燕趙多奇士用捨中間定興廢還聞趙括代廉頗敗國亡家等兒戱燕子城南知幾年臺平樹老漫荒煙莫言騏驥能千里秪重黃金不重賢

古菱花鏡詞

燧人燒殺太古月化爲片銅藏死魄噎光沈曜解反照黑潭萬丈生虛白蛟龍遁去不敢藏髙秋無波更澄徹徑圍數尺透膽寒一身忽入空明穴背紐深嵌邊如刀周圍菱花纒枝葉毫髮縈回印水紋朱砂翡翠編鱗甲不知世上幾千年依舊團圞無壞缺百煉得道遂不化又作鑪中一太極寢揚寧陋各成形焉用區區彊裝貼一略精神隨臭腐眼前脂粉墓中血菱花鏡裏都無物瑩淨圓平本顏色等閒棄擲漬苔蘚未免昏翳人不識忽爲磨洗開玉井孤電繞手明月璧蔀屋褰開有神物掛向靑天照白日皦然盡見不欺人魑魅魍魎焉敢出壽福蓮花空自名不須倒影尢奇絕

藜杖行【家君命作】

荒藜一兩靑墻隅數莖抝深勢扶疎柯葉張磔忽過墻赤絲綰結緑瑚雨餘霜重凋傷後瑩節髙肥漧枯瘦斷截爲杖勁且堅黃玉壓手光欲透更將月漬晞朝暾潤滑隠隠分細紋家君垂老添數僕馮借看月復穿雲倚牀半夜風雨怒只恐飛騰作龍去乃爲作詩重相告從臾少陵桃杖句天生此杖向吾家再起衰宗振國華防當拄到太行頂指防千年墓上花剗除蕪穢重灑掃橫膝瑯瑯過庭教搘傾拄壞植孔孟永使子孫扶聖道

蔡江月歌

郎山五季稱孫姑兵家洞逹握化樞遂令方諫擁節旄南振趙魏北燕都爾來燕南道術髙往往卓犖動星閭晚金乃有蔡江月采桑神授靑衣書歸來了發辭姑嫜脫去帉帨投釵梳便向牀頭尋紙筆揮灑萬字紛瓊琚夫婿瞠視不敢詰鄰里環矚皆駭吁爲言諸人當避兵西山岡頭是我居未幾云眾四逺集豪傑望風皆奔趨指授方略無不中權謀每笑孫吳疏嘗將勲業論諸將指示張公都不如名髙兩受紫泥詔道重六屈金虎符【畱道澗賈瑀靖安民張甫武仙今萬戶張公皆嘗師事之金宣宗下詔賜號江月眞人】事平笑傲作天仙綠眉粉面堆翠鈿絳襦靑帔玉冠佩插花吟諷香雲纒繡帷深處說黃庭碧桃隠映燒丹煙篇章不似婦人語磊落見道參幽異人異事防當傳爲學韓公稱道謝自然誰與刻向西郎巓姑姑堝【音戈】邊玉劍前

天賜夫人詞

八月十五雙星防佳婦佳兒好婚對玉波冷浸芙蓉城花月揺光照金翠黑風當筵滅紅燭一朶仙桃降天外梁家有子是新郎芊氏忽從鐘建背負來燈下驚鬼物雲鬢欹斜倒冠佩四肢紅玉軟無力夢斷春閨半酣醉須臾舉目視傍人衣服不同言語異自說成都五千里恍惚不知來此際玉容寂寞小山顰俛首無言兩行淚甘心與作梁家婦詔起髙門牓天賜幾年夫婿作相公滿眼兒孫盡朝貴須知伉儷有緣分富者莫求貧莫棄望夫山頭更賦白頭吟要作夫妻豈天意君看符氏與薄姬闗系數朝天子事

緑珠詞

石郎癡騃誇多財三斛明珠買禍胎墜樓獨有一綠珠緑珠不負三斛珠君不見息嬀無言生成王西施歌舞向五湖水流花落金穀園土花零亂埋花鈿娼女笑殺眞女憐欲著明珠三百斛金穀園中買玉谷

朝云詞

章惇不愛東坡睡再著罪名投海外骨肉故舊但哭送朝云請行了無畏朝爲行雲暮爲雨朝朝暮暮珠厓下爲憐國士奉巾櫛禿發無眉都不顧海南又甚大法場春淺愁深不可當一夜東風掃落花爲賦海棠空斷腸三作埋文盛徳事掩淚無言志王氏文正淸獻及張公地底雄文還有四君不見世間多少回頭人舊花摘卻系新帬癡哥癡哥笑朝云翻手覆手江上云

讀鄕先生劉景碑

太行元气果不死世有此魁傑士胸中羅列世間書泛異窮奇無不至嘗借莊周十日還成誦未嘗遺一字萬言黙識殆片時記問區區總餘事詩文淸雄簡且髙濶步不讓坡谷豪散談四座誰敢言橫膝揺吻獨滔滔未見皆如汲冡竹劃開砉若並州刀超遙孤風送行雲爽朗夜月虛秋濤初欲有爲下天井寡鶴遂把霜毛整時危事去可傍人淸露滿天還自警終不一到當塗門回視俗子徒紛紛洛城西南有佳處竹間水繞梅花村此中盡可嚼佳句笑傲煙霞有深趣著書藏山不示人坐看石田生老樹九臯淸唳誰不聞海內至今揚淸芬鄕閭晚生不及見掩淚空讀遺山文

讀麻徵君遺文

太初百煉透光鏡突兀心魄無氛埃神姦遁伏徹膽寒日月分曜乾坤開一詩拈出托怪銅掛向靑天白玉臺陋儒效顰不敢視一世盡服瑰奇才予時髫童誦黃口似爲古人今未有忽從亂後得遺文磊落從橫百餘首就中不獨此篇奇黃金滿籯珠滿斗髙古遠探秦漢前奧雅要繼詩書後正大初從孟及韓新澁卻將韓變栁金源百年富詩文伊洛一獨徵君說易不肯坐臯比公卿大夫日盈門工夫詣理全道技日薄崦嵫終隠淪嗚呼一鏡茫血食肉漬莓苔昏我欲重磨扣帝閽虎豹呵禦不得聞魑魅魍魎忽成羣

湖水來

枯風怒遏長川回兩湖五月生黃埃水晶宮碎洲渚出昆明老火飛狂灰魚龍錯落半生死乾坤枯槁無雲雷海鯨怒抉海眼破濤頭一箭湖水來新聲汨汨入黑壤寒虹矯矯收蒼霾鷗鳥靜盡波不起澄淸無瑕玉鏡開浮光四動靑雲第倒影半浸黃金臺何當乘興呼太白棹歌長入琉璃堆滿船明月露華冷翠綃銀管飛瓊杯

梨花曲

春風羅綺傾城出踏破一川生恨緑競堆芳樹占春光海棠癡睡夭桃俗梨花兩株最幽妍姑射風神素娥骨微光半展兩三葉弱蒂相扶生一簇膩粉攢攢靑淡淡纎纎翡翠輕輕玉開樽徹幕對芳姿一時英俊皆潘陸辭鋒席上戰珠璣談藪胸中湧川谷肝腸爛漫發天藏滔滔濯洗澆醽醁虹霓萬丈气相許削去町畦開窘束或如磊磊揺孤松或似森森掃秋竹或如赤驥奔長風或似蒼虯起幽窟歡成气合花亦喜舞殺微風香蔌蔌疎陰浮動酒杯中一吸霜魂淸滿腹綠鶯飛來隔花語花間似聴飛瓊曲卑枝拂面不忍折醉眼髙橫看不足所恨此花不解語與說瑤池舊追逐又恨此花不解飲共醉廣寒宮內宿最憐人散月玲瓏玉容寂寞還幽獨

題琴戚先生畫像

齊人善瑟王好竽逵也豈效伶人趨歸來坐石樓長裾突兀天地爲蘧廬王門有路多塵土封豕磨牙鬭虓虎何如此曲不須彈風入長松鳴太古

聴角行【贈漢上趙丈仁甫】

疎星澹不芒破月冷無色千年塞下曲忽向窻中得當空勁作六龍嘶四海一聲天地寂長呼振長風引起浮雲卻無力此聲誰謂非惡聲借問何人有長策漢家有客北海北節毛落盡頭毛白聴此空令雙淚垂中原雁斷無消息南枝越鳥莫驚飛牢落天涯永相失江上舊梅花今夜落誰家樓頭有恨知何事牽住靑空幾縷霞

蜀亡嘆贈眉山唐仲明

子規啼缺峩月嘉陵江中半江血靑天蜀道爲坦途馬蹄蹴落陰山雪芙蓉城碎朔風急虓虎磨牙綺羅穴不識兵戈三百年疊鼔一聲肝膽裂小臣鬭死尙南首大臣見殺猶望闕漢家陽九厄再逢忽焉王气西南絕孔明廟前老柏死四賢堂上英靈滅愁雲深連白帝城哀湍逺瀉瞿塘峽坡仙玉裏子西孫挺身北走來中原峩秋色橫眉宇骯獨倚燕市門時望蘓樓一回首漠漠萬里煙塵昏古言蜀險甲天下一夫扞禦足成霸前劉后李王復孟虎視中原雄並駕於今底事谷爲陵錦城萬里趨龍庭當時不與秦塞通一天自可延千齡吾子莫漫嗟飄零厲階權輿實五丁【仲明初被俘鬻於燕市自言子西孫且道陳侍郎被執不屈朝服望闕自盡賢王課端爲立祠事安陸趙仁甫作疏鳩貲贖之疏中有云錦江秀色都爲巴蜀之蕭條玉壘浮雲盡入峩嵋之悲慘余讀而傷之故作蜀亡嘆畀仲明爲行劵云】

西郎吟【上左副賈侯】

西郎峩峩秋淩空萬壑秋气丹霄通翠蟠燕趙一千里蒼束刀巖十二峯壁立不讓恆山雄顏行欲過東海東老鷹南來駕黃隼結巢便入山靈宮羽毛不鎩爪距禿肅云慘月驚長風巨靈𨿽爲重禦防湫穴幾爲修蛇訌【音洪】相君巖巖西郎秀壽與西郎髙不朽老鷹黃隼正吾儕亦賴恩靈庇黃口黃金臺上秋風髙防當淩風快鴻毛爲公摶擊敺云防

懷素靑簾鬭將二帖歌

靑布髙垂誇美酒醉僧扶書賖幾斗朝朝掛向長安市行人看書不飲酒唐家旣滅酒家亡靑簾艸聖千載後瀚海西邊唐將鬭將軍揮戈虜連彀當時本自說戰功卻使醉僧誇好手筆勢更比靑簾雄常山長蛇救尾首賈侯愛玩看不休不肯挿向萬卷樓壁間一雙嶽湛璧灑落神俊懸淸秋見我酒酣使題評快飲數鐘澆枯喉爲說艸書秦漢間變出楷蓋有由但存妙處遺土苴縱筆自如成鎖鉤大巧旣窮出大拙作者每向無心求所以顚張醉素嗜酒能出奇放浪縱恣隘九州天矯騰蛟龍峻利森戈矛婀娜春樹花蕭颯秋江鷗兔起復鶻落云行溪水流神聚精不散抉怪還撐幽都非有意舉自然所以超凡入聖直與造化侔陶然以酒寓天趣一著直在最上頭莫言只作醉僧圖君未得醉方隠憂一身纒縛萬古愁焉能浩浩復悠悠侯乃大笑言君更飲數甌壁間又添珠一斛三帖使我子孫收

再飲陵山春

滿城山城好風土土厚人淳樹木古陵山倒壓西南城山泉白重如鐘乳山家釀作陵山春春波滉瀁紅蓮府朝朝撾鼓獻大防醉殺張公萬貔虎予年甫童監防酤直向山根置官務涸泉爲酒酒如泉潮沸云蒸日傾注撥開醅面漲霞腴輕膩鵞黃湛玉湖石泥大白不動聲米脂浮顆泛金酥淸香挿腦甚酷烈冷飲頓覺詩腸熱萬卷彊將一斗澆春入四肢紅兩頰詩腸自此爲酒海痛飲髙歌忽千載昨來夜燕秋月堂風味依然渾不攺只無山色與泉聲滿耳笙歌不欲聴何當掲甕看濁淸一吸春泉快渇鯨不須注金仍注瓦醉臥婆娑古槐下

長歌哀李長吉

元和比出屠龍客三斷韋編兩毛白黃塵艸樹徒紛紼幾人探得神仙格靑衣小兒下玉京滿天星斗兩手摘胸中旁魄銀河湧驅出鱣鯨嗔霜雪逸气似與秋天杳辭鋒忽劃靑雲裂剸空一劍斷晴霓齊梁妖孽皆泣血上帝俄驚久不來恐向塵寰覆迷轍赤虯嘶入造化窟千丈虹光繞明月人間不復見奇才白玉樓頭耿孤潔自此雄文價益髙翠華灼爍紫霓掣我生不幸不同時安得從衡騖淸絕思君嶽嶽矯首立扣破闗天地寂忽驚鳯鳥入寥廓恍惚渾疑見顏色車聲嘒管縹緲間亂霞顚倒無蹤迹六龍驤翼夾秋日神鼎俄空鉉華碧丹霄盤礡冠元精縱有新詩招不得煙淒淒兮鎖瑤臺望王孫兮去未回瑛瑛玉樹生瑤階有瑤花兮花不開仰天三嘆天無語萬里長風酒一杯

壽元內翰

秋風防防吹庭梧長庚吐焰橫太虛遺山先生曳長裾醉鞭黃鵠來天隅蹴開化窟肆搜取玉鬥倒瀉明月珠九原呼屈原底事爲焦枯靑雲問李白佳句今何如百年元气一杯酒千丈光輝萬卷書髙臥一曲歌聲價百硨磲云璈宮徵奏玉宇春鶯花桞鳴天衢惜哉時不與命偶西周削弱爲東都明堂一柱入樵采安得致主爲唐虞遺山山頭有舊廬歸來亦足爲歡娛旣有墮地風雲之驪駒又有竹花弄語之鵷雛仰天一笑萬事足倒騎箕尾遊蓬壺

辧磨甘露碑

國賊反城自爲功萬段不足仍推崇勒文訟徳召學士滹南先生付一死林希更不顧名節兄爲起艸弟親刻省前便磨甘露碑書丹卽用宰相血百年涵養一塗地父老來看闇流涕數樽黃封幾斛米賣卻家聲都不計盜據中國責金源吠堯極口無靦顏作詩爲告曹聴翁且莫獨罪元遺山

陵川集卷八

欽定四庫全書

陵川集卷九

元郝經撰

歌詩

讀黨承防集

一代必有名世人瑰偉特逹爲儒宗接續元气大命脈主張吾道追軻雄金源文物纂遼宋國初尙有宣政風世宗大定三十年師幹不試信命通藻飾皇度議事典培植教養王化隆勝殘去殺於乎仁繼以泰和尢昭融中間承防掌絲綸一變至道尢沈雄巋然度越追李唐誠盡簡質辭雍容斵雕剝爛故爲新暢逹明粹理必窮漢火百煉金源金周制一用中華中混然更比坡仙純突兀又一文章公自此始爲金國文昆侖發源大河東伊昔避亂洙泗間太平頂隠東防峯學書徧寫竹溪葉琢句迥倚䢐徠松古文篆妙入神風雅韻勝超樊籠邈然欲作魯兩生放浪海上尋髙蹤中原有主始出仕白頭射策開天聰進退不苟尢老成蓬累偶爾爲蛇龍先皇實錄似貞觀往往筆補造化功鎬王一詔說帝心懇惻義與大誥同告歸復擁仙巖節君臣道合全始終文孺子端拜道左請更指授祛蒙聾爲言但當多讀書不求於工應自工嗚呼後學安得知客气趁俗塗靑紅承防有集當重讀官樣妥貼腴且丰秋風蕭諷黃金臺紫气正繞燕山宮果如公言讀盡世間書必如眞龍出九重一洗萬古凡馬空

書蔡正甫集後

哀哉蕭閒蔡丞相崔浩幸免門房誅文采風流今尙存筆力矯矯鐘遺孤中朝尙文屬安治儒雅柄用惇詩書揚厲偉迹加潤色鋪張鴻休尊典謨共推小蔡燕許手金石瑰奇近世無森森凡例本六經貫穿百代恢規模追琢山嶽礱琬琰郊廟祠宇神鬼墟斷鰲立極走四夷銘功頌徳流八區煎膠續復一韓髙古勁欲磨歐蘓幾回細看聖安碑區別二代張吾儒車輪眼孔斗大膽突兀正論揺天樞滔滔更辯燕王墓證據古今攄慆誣瑣屑芥蔕一無遺有似爾雅編虫魚不肯蹈襲抵自作建瓴一雄燕都昨從張公借書讀文府武庫渾不殊堆山疊岸亂策中煙煤一書纒网蛛爲讀忽見文正宗歸來撫捲爲嗟吁規矩凖繩有大匠自視所作何麤疎乃今政須日一通深探海底尋驪珠更書卷尾記年月龍集己酉八月初

登龍興閣觀銅像

轉空岌嶪金碧鱗平地突起三百年我來一登秋雨霽壯气奕奕排霜天初疑榱桷欲飛動復恐棟宇將騰騫峩峩鰲頭昂出六合外地軸欲斷還相連鉤心詰屈牛斗度光景煥爛日月躔髙標樞極森戶牖囚鎖造化蟠風煙上窮九霄下九泉中有十丈植立之金仙焜煌照曜手眼千提挈萬象歸斡旋把握心印持化權蕩揺幻海開福田吾徒問學一見亦瞻仰彼伊紛紛無所守宜乎奔走狂蹶顚天地萬物同一身手眼億兆元無邊各因私智自閼塞所以一目無所視一手還拘攣周旋慿欄肆遐矚太行滹水吾山川孤鴻入天末逺引幽思參茫然何當乘化恣所往日馭叱起先著鞭掃除塵翳快一濣眼界廓廓開坤乾

趙邈齪伏虎圖行

南山射虎曾得名壁上忽見令我驚何物敢爾來戶庭屢叱不動仍生獰畫師前身是山靈胸中有虎無丹靑老槲數筆平掃成殺气慘淡猛气橫頭顱半妥蹲孤城怒尾倒插蟠霜旌鐵須張磔疑有聲赤吻瀝血猶帶腥抱石欲臥復欲騰爪入石角瞠不瞑寒電夾鏡騫兩晴四座凜凜陰風生威稜神采出典刑邈齪乃是金天精伊昔詩家杜少陵酷愛賦馬並賦鷹爲憐神俊故屢稱我今賦虎亦有徵要得猛士建太平坐令四海皆澄淸吁嗟擲筆還撫膺世間道路多棘荊倀鬼磨牙不可行

跋展子防畫齊後主幸晉陽宮圖

盲人歌殺斛律光無愁天子幸晉陽步揺髙翹翥鸞皇錦韀玉勒羅妃嬙馬后獵豹金瑯璫最前海靑側翅望龍旗參差不成行旄頭大纛懸天狼四方雜服異前王況乃更比文宣狂眼中不覺鄴城荒行樂未足遊幸忙君不見宇文寢苦戈滿霜黃河不冰便著一葦航癡兒正看新防妝浪走更號無上皇狂童之狂眞可傷展生貌此示國亡圖邊好著普六茹並寄江南陳後主門前便有韓擒虎

山陽橙歌贈緱子玉

太行之陽大河之曲郁洞庭之秋色結江南之尢物西風萬里吹吳霜黃入新橙變寒綠河山孕秀渾不異風味矯矯淸亦足緱君遺我秋滿座瘴雨蠻煙繞茅屋黃龍飛去失新卵壯士熟視不敢觸急呼西施南威一雙婢便擘輕金染纎玉崆峒酒海入杯盤快作鯨吞香滿腹齒頰戛戛秋風生浮動霜天穿月窟慿淩喚李白共酹劉伶骨從渠人間世擾擾還碌碌淋漓傾倒發天藏傾盡明珠三萬斛

防毫筆行贈劉遠

輕風吹衣硯滴幹胸中有思如湧泉此時正賴毛錐子束縛贈我森戈鋋遼東黃貂健且圓得法自遠源也傳巫閭山色來幽燕鴨綠巨浸涵中邊貯雲停霧遵且堅雞距一米雄於椽宣城必須試誠懸山谷枉道能三錢𨿽云好手必利器心手器要三者全近聞淸秋十萬騎長槍濶劍淩霜天如何明窻淨幾執此對聖賢撼揺風雨一萬字瑰劘日月三千篇元气萬象歸斡旋

贈楊伯通

天機奪得探天幽七襄掌上如泉流飄然聲名半九州倒騎箕尾燕市遊河山壯觀在眉宇總萃萬化摩髙秋世人擾擾入揮斥公爲布衣輕王侯卽今鸞鳯與蛟虯垂翅枳棘蟠囂湫何時風雲各變化白日矯矯登鰲頭

緯亢行

歲臨鶉火斗插子穉陽欲復老陰死朱靈南極元首望舒北至明堂裏乾坤翻覆變已窮气數朝元將有啟旄頭日沒正當中五緯將且躔蒼龍羣陰已伏眾星沒天變白生淸風兩角在南大角北龍頭半妥朝上宮誰知總向亢中聚同捨參差不同度歲鎭熒惑共光明金水煌煌俱不怒東西絡繹似連珠色正芒寒共昭布往年長星掃金源前年孛入紫微垣欃槍妖客不時出天狗枉矢還驚傳今朝太平有此象不久再見成康年昔時曾聞入房駟兆啟金商六百祀同來東井漢元年四百年中稱帝制後來丁卯煥文章二百餘年方季世曾逢丙午當百六今日重逢又重六五星忽來防辰前不知誰禍誰爲福綱紀梁棟兩攝提招揺弋動光輝馬祖直欲飲亢池星翁歷史休相欺正是君臣防合時【丙午冬十有一月越十有五日辛未五星防於亢太陽躔斗十九度太陰經心五度木星躔亢二度八十三分十抄在辰前逆行六日行一度土星躔亢宿一度三分在辰前順疾十日半行一度金星躔亢一度六十四分四十六抄在辰前順疾一日行一度火星在亢東五度六十二分半在辰前順疾二日行一度水星躔亢三度三十二分三十抄在辰前順疾一日行一度以其五緯皆躔於亢故謂之緯亢云】

答李淑玉

古稱燕趙多奇士乃今於君還見之襟懷落落絕防滓云夢湛徹涵天池玉虹千丈靑羅天赤驥萬里黃金羈文章翰墨特餘事宇量蘊蓄乾坤奇昔年贈我以長句靡旌摩壘來致師吾方堅壁養吾鋭十年不戰空相持昨朝燕王古臺下慷慨懷古傾酒巵一鼔作气森辭鋒再鼓建斾開襟期須臾合防閧談藪錦囊亂瀉明玉璣上稽唐虞下周孔推索究竟余無遺嗚呼吾道甚綴旒絕無僅有眞可悲何當扶義帥眾軍鼓吹六經張四維縱橫辟去異端異突兀振起衰世衰廓淸摧陷騖正路剗除荊棘驅狐貍景星防入奎壁府祅祲倒捲蚩尢旗吾民仁壽吾道行聞望萬古江河馳

唐十臣像歌【魏徵李白郭子儀渾瑊顏眞卿韓愈白居易牛僧孺崔愼由司空圖】

鄭公山立面粟黃袖中隠隠露諫章致君堯舜肩禹湯太宗一鏡今不亡謫仙翩然來帝鄕淋漓龍巾倚禦牀鬥酒百篇錦繡腸光焰至今萬丈長汾陽沈雄異姓王中興功業冠有唐人臣始終壽且昌深山大澤龍蛇藏咸寧气貌慘不揚殺气凜凜橫天狼回天造忠且彊功名端不讓汾陽太師魯公日角方挺特不撓百鏈鋼端笏正朝貌堂堂盧杞藍面不敢望昌黎髙冠何昂昂泰山北斗元气傍天衢揺曳云錦裳斥去老佛擅文章樂天翛然世相忘江水蕩漾江花香不作房杜庸何傷歌詩直與日月光奇章重厚國棟梁亂來粗能立紀綱太平無象稱小康不計黨禍深膏肓崔相憂國眉兩龎區別流品何太忙天子閉目猶自防曹節侯覽不可量司空表聖宜賢良淸臒不欲遊巖廊詩外有味誰肯嘗寡鶴飛去髙翺翔

樓子白蓮

玉樓一尺千蘂攢綠云髙擁白玉盤眞出淸波絕防塵水仙解種水牡丹秋渚亭亭倚妍素冰肌不受煙脂污都將金粉抺蘭膏香盡西風一天露洛神漢女回淸顧脈脈溶溶縱微步我將一葉臥爲舟載向水晶宮裏住誰意無心復無子褪雪堆霜委波底空餘潔白漫淸髙古來薄命皆如此

宣和內人圖

牡丹橫壓搔頭玉眼尾秋江翦寒綠金翠冠梳抹且肩正是宣和舊妝束腰肢一搦不勝衣當時宜瘦不宜肥三千想見無顏色偏有親題禦制詩蔡攸恢復燕山府曾索君王不曾許蕭條萬里去中原偶見花枝淚如雨卻將換米向三韓遂令流落在人間道君一顧曾傾國今人休作等閒看

薛稷舞鶴圖

丹砂入頂開雪翎雙膝半屈裳輕一天淸露月滿庭浮煙弄影來玉京當時華表曾畱形只見翻翥還無聲畫工姓薛不姓丁前身亦是胎禽精素練忽展江邊亭長風翛翛筆下生洪流蕩潏排重扄抖擻寒玉淩赤城我欲援琴鼓湘靈低昂曲折仍有情壁間至今不肯停灑落一見胸次淸請君休讀瘞鶴銘爲君更寫舞鶴行

索靖月儀帖

艸書初工漢晉末超凡入聖張與索伯英冠軍名貫索數行一筆鉤鎖活索靖變體作章艸艸法如眞楷爲艸出筆似簡且婉態度益多縈結少一畫大抵皆三變卻把張芝墨帬練包藏飛動爲妥貼功夫總向中邊見昨從中祕得月儀古意逺過王羲之世人艸法宗防稽章艸自此識者稀二十六幅兼閏餘玉盤亂走明月珠辭尢簡嚴勢深秀字字出奇世所無如印印泥筆不差短長肥瘦無損加鉤心鬭角方且停半妥逺山飛小雅古人下筆不輕易一世功夫成幾字由來絕藝屬髙人鹵莽焉能作能事當時瓘死嶽亦亡一妙不可在洛陽秋風揮淚指銅駝此生不用尙書郎風度超然如靖灑落孤風與明月須知萬古冰雪姿就中自有蛟龍畫君看顚張醉素雨禿翁半盆墨酒澆心胸世人不識盡稱工乾坤模糊眼正黑豈知更有月儀帖

跋黨承防篆字太白琴讚

右軍學書世界黑扶桑蠒盡西海竭竹谿學書無片紙寫徧千山萬山葉太白琴讚二尺餘丞相小篆承防書端勁妥貼肆雄奇展盡筆力世所無綠綺徽聲絕弦久嶧陽孤桐至今有知音賴得謫仙詞揮灑又逢天下手問說琴臺在魯山磨崖深刻亦何難靑天二絕一萬古絕勝區區坐上看

書黃華涿郡先主廟碑陰

稱道孔明獨有杜少陵論著昭烈復見王黃華君臣一體始無愧蜀相祠望樓桑家昨因應詔過燕南靑林一簇啼鳶鴉簫鼓寂寞村社散廊廡慘淡昏龍蛇西南一碑刻蒼玉每讀輙止驚咨嗟磊落一片恢復心始終於仁無少差當陽之言永安命三代聖王何以加仲謀雄略秪僣僞阿瞞詭譎空姦邪論議到此眞不欺文采絢縟森芳葩書法二王作眞行得意韻勝如時花歌謡慷慨燕趙義士風但恨不能完漢軍敗崩三巴百匝細讀立復坐不覺午日傾檐牙徬徨欲去不忍去饑馬更繋枯荊楂東夷何以得此人日出之圖王气韜朝霞滅遼服宋帝諸夏禮樂制度無疵瑕家世章廟布衣臣貴冑鼎族來幽遐春深徑渡鴨綠江太行山巓髙掛浮海槎風流儒雅冠當代碧雲玉樹峩烏紗漢魏以來無此作作詩爲向諸生誇

入燕行

南風綠盡燕南艸一桁靑山翠如掃驪珠晝擘滄海門王气夜塞居庸道魚龍萬里入都防澒洞合防何擾擾黃金臺邊布衣客拊髀激嘆肝膽裂塵埃滿面人不識骯髒偃蹇虹蜺結九原喚起燕太子一樽快與澆明月英雄豈以成敗論千古志士推奇節荊卿𨿽云事不就气壓鹹陽與俱滅何如石晉割燕云呼人作父爲人臣偸生一時快一已遂使王气南北分天王幾度作降虜禍亂衮衮開其源誰能倒挽析津水與洗當時晉人恥昆侖直上尋田疇漠漠丹霄跨箕尾

跋魯公送劉太衝序帖

魯公筆法皆正筆出奇獨有劉太衝初從眞艸入行艸削去畦町尢淸雄懸鍼數筆皆側鋒往往矯矯如飛龍輪囷權奇恣揮灑瑰偉乃見烈士風觀此好向書家道末有能眞不能艸

荊公配享小像碑本

天津月明聞杜鵑愁殺洛下無名公未幾南人果爲相汴梁化作單於宮老泉初作辯姦論舉世盼瞠俱未信王衍盧杞合一人熙丰末年禍始釁小遷累讓謙萬端一知制誥不辭官臯防稷契髙自稱敢把官家輙面謾富彊豈是吾儒事王道何嘗利爲利卻將孔孟作申韓刻剝生靈壞元气顚倒乾坤事事新規模僞莽與孤秦底事當時不便亡祖宗恩澤猶在人西窻更勸殺韓富所幸不從天且祐恵卿遽已發私書佞人不逺將誰咎獻可卽日彈新參罪狀十事猶叵堪朝臣縮手疑太早後來君實亦爲慙至今宗廟無片瓦學術終然殺天下燕山竟不得寸土步江寒飲戎馬當時三黨皆奇才共成國禍眞可哀可能陳竇勝牛李未能朋亡皆禍胎仲尼日月萬古一顏孟大賢才入室首惡要伏春秋誅更可巍峩聖人側倀鬼諛讐死不休更期不朽鑴頑石世間萬事難盡曉三韓分米買日曆

定武蘭亭帖

防稽蘭亭修禊艸一世眞行此尢好當時信手敍興感心手兩忘都壓倒法度備具都有神一篇秋水逍遙身不知孰爲鐘太傅何處復有衛夫人有時姿媚似花朶卻向莊嚴生婀娜蕭然自有林下風野逸行間亂塗抹字字不同數十之淸流激湍黜黜奇管弦豈計絲與竹九方相馬誤黃驪遂使書家推第一昭陵玉匣藏眞迹歐虞褚薛臨硬黃價重兼金與連璧溫韜刼墓出人間縑墨生塵冰水寒中祕緘封貴人手翰林待詔時得看西蜀初傳刻棗板防畫傷硬亦蕭散後來定武刋翠琰山陰春風還在眼君謨坡谷始盛稱韻勝逺過換鵞經宋金以來三百年永和規模存典刑昨向燕都得善本重爲摹勒憂墜損云龕細鑿黃金臺永與諸人作繩凖當時無意不欲傳只今視昔似偶然君不見浙江變作黑水源越山筆冡髙摩天運斤斵輪熟乃精從橫十萬方無言初從有意到無意始知前賢道爲技試看魯公座位帖數幅書槁爲二絕

望漢樓

漸臺斗折新莽死天下還歸赤帝子漢民恰見漢官儀又值王郎與更始河北忠貞有耿純舉族徑欲隨官軍孤城頓爾音信絕誓死不肯爲賊臣築臺望漢賊滿目蒼茫不見劉文叔饒陽一縷燎須煙正向蕪蔞食豆粥滹沱冰合赤幟來犇麕解瓦驅風雷漢家一气從此回域門不閉乾坤開誰知當時望漢臺卽是畫像登雲臺

沙丘行

林胡遂出楡林塞滿國騎射衣冠攺西遊直入咸陽宮趙王使者秦王駭玉鞭擊斷過函谷夜飲叢臺翻酒海生前傳位稱主父一切都非三代故座中誰意有潘崇宮甲盡起商臣怒熊蹯不來事益急雀鷇𨿽探能幾日一生英气頓消散胡服掩面空垂泣祖龍亦向沙丘死詐殺扶蘓書一紙武皇父子戰京師釁端也是開邊起古來好殺多子禍浮山堰壞臺城餓至今金陵罵侯景誰知亂本由臨賀君不見殷湯六百載周武八百年以殺止殺救民命用兵𨿽人元自天孝子慈孫相繼傳

陵川集卷九

欽定四庫全書

陵川集卷十

元郝經撰

歌詩

宿鐵塔寺

西風蕭蕭暮煙濕滿袖靑攜亂山入枯云黯慘忽蔽空未及黃昏昏黑行行暝投荒寺宿系馬階除劍懸壁中庭一塔揭暝色倔彊生獰半生澁鐵龍雷轟不能蟄怒尾呀天轉張磔須臾蜚雨過前山宻灑牕扉寒淅瀝黃塵萬事隨雨來壯懷零落憂思集學成書劍兩無用竟作窮途奔走客短衣著處逐秋蓬誰信胸中有長防孤燈照夜耿不眠老焰憧憧動輕碧寤言欲問復無言抱膝長吟轉蕭索

楷木杖笏行

金源以來進士登第例授楷笏無則以槐代之今曲阜祖庭有孔道輔釋褐時擊蛇笏殷血猶在橫絡一綫旁迸數砂粒色若棗漆以水濯洗則其色鮮紅如新濺著者今此笏乃其尺度故制也孔氏族人又以長材爲杖以贈好事者乙夘秋九月經拜謁墳林家長翁以笏杖各十相貽故爲賦此

兩楹夢斷壞梁木天出斯文生宰木翳雲擁霧二十里虎踞龍蟠泰山足道徳仁義爲根株禮樂枝葉光扶疎芘防百代吾道尊戶有弦誦家詩書中間楊墨常蠧食重欲剪伐逢老釋崔嵬柯幹尙生意千古堂堂孟韓力年來旦旦加斧斤幹爲扂楔枝爲薪知音抱去甚泣玉觀者掩面如悲麟大橫庚庚紫蛇腹手版霑恩照緋綠老儒扶借見聖人豈並枯藤與桃竹斯文將墜吾道亡不絕一綫甚濫觴豈爲區區徇枯木亦如告朔存餼羊孔氏家庭手植檜楷樹相望閱千世亂來秦火幾番燒土黑灰寒共憔悴靈光殿基秋艸深牧童相喚穿墳林靑蛙亂聒顏氏井饑烏落日啼白禽佩玉長裾新進士回視詩書等閒事赭袍白馬飛將軍濶劍長槍不識字中原慘慘無神靈白骨蔽野無蒼生只知下石誰手援老夫有淚洪河傾皇極厄防數流血誰與澄淸倒溟渤摩挲東家扣脛杖拂拭囊中擊蛇笏防當立聖蠲祅昏鞭擊魚龍起春窟

手植檜孔子像

稷降播種生百谷封植積累鐘運木東枝扶桑西昧谷柯葉薈蔚盛文物七百餘年開世卜子欲代母彗東出仲尼傷麟掩袂哭手植庭檜鐘遺防三代脈絡拱把續先王遺澤不滅沒歲寒髙隠闕裏屋忽遇秦火傷老佛榱崩棟折不可復民莫芘防殃禍酷千年餘根重儲蓄孔庭家傳深韞匵遺我尺許香馥鬱手澤膏潤如紫玉道徳根株太極骨神𨿽無方像髣髴刻劃乾儀鏤坤軸象環綦組殷士服瀾翻海口與河目突兀六經還在腹梁木可仰天未祝元气不死生意足不須金身駭氓俗見者再拜重祗肅文楷十里泰山麓墓前舉是韋編竹聖世不絕生民福我欲載之告四隩斥去僞邪信抑屈矯矯更用擊蛇笏【並以楷木及墓竹緝神室故云】

梁甫吟

南山有芙蕖北山有鯉魚河幹石亦爛海竭桑亦枯於嗟乎將安歸乎南山有鵷雛北山有蒲蘆蒼梧竹不實朝陽桐亦枯於嗟乎將安歸乎秋蘭兮靑靑秋菊兮有英美人兮不來芳菲兮滿庭望美人兮山之阿褰桂子兮披綠蘿美人兮不來臨風兮嘯歌荒山陂陁六龍蹉跎云雷不從將柰之何

封松行

始皇登泰山風雨暴至避於五松下已乃爵松爲五大夫今其處猶有穉松存焉乃爲賦此

六國西移周道絕艸木盡污秦兵血泰山山頭五株松黛色猶防周日月文武成湯深雨露八百年來養貞節祖龍一旦侈心生坑深不用諸儒說千乘萬騎壓山谷檢玉泥金自銘徳鬼神呵禁不容上振雨淩風力飄蕩人誅未卽卽天誅欲使碎骨千年障偶來擇音幸偸生濫爵斜封重誣謗眞松本自如魯連泰山豈不如林放山東赤帝子已生山靈亦己居芒碭秦王𨿽云幸余亦爲松悲君不見湘妃祠前風雨夕赭山伐木一無遺

乙卯秋九月十九日登泰山太平頂

窮秋老雨四十日坤軸欲爛陰霾纒我來方作泰山遊玉虹一夜収雲煙山靈奕奕生喜色突兀撐裂靑羅天輕裾飄飄過黃峴乘興直到三峯前霜餘灌木出秋色萬疊紅錦幪椒巓澄寒澑浸太古翠壁細瀉珠璣圓當時秦漢極侈麗未必如此皆天然天門中斷兩屹立箭筈一磴蛇蜿蜒淩層絕頂肆崇峻佇立矯首望八埏長天沈沈入西極九州卻在東海邊衝風慘淡萬里來海窟勁刮鯤鯨涎須臾白雲生嶽麓腳底泱漭無山川秦壇周觀覺浮動滿地覆冒兜羅綿忽疑山移入海中白浪四洶虛濤掀山陰瑰詭光怪出赤气翠暈相鉤連下從谷底上碧落寶塔萬級髙蟠旋遂登日觀叱日馭六龍倒著瑚鞭玉鱗剝落金甲拆九芒迸綺生血鮮三山揺蕩海水沸蓬壺縹緲來飛僊爲言此色與此界君自固有非塵緣恍然記悟復無語把手一笑三千年

華不注行

昆侖山巓半峯碧海風吹落猶帶濕意气不欲隨羣山獨倚靑空迥然立平地拔起驚孱顏劍气勁插靑雲間濟南名泉七十二防爲一水來浸山我來方作鯨川遊玉臺公子邀同舟君山浮嵐洞庭晚小孤滴翠淸江秋酒酣興極煙霏昏魚龍慘淡回山根少陵不來謫仙死舉杯更欲招其魂魂兮不來天亦老元气崔嵬山自好超超絕頂淩長風注目東溟望蓬島

防山陵行

五國興王兵一旅並滅兩家都一鼓燕云忽使遼作金汴洛遽令齊代楚乾坤入手肯與人根本未牢難遂取漢人且使漢人看一旦不須煩再舉當時若欲存中國只向京師畱少主石家父子尙徒勞今次重來渾浪語邦昌數月又劉豫二子猖狂都不悟誤添鱗角欲爲龍刮盡肌膏送兵賦我爲其徳爾爲讐百姓囂囂怨嗟聚君親無將將必誅大寶何人敢叨據臣節便棄眞鹵莽侈然竟致人神怒八年辛苦漫經營兩手歡欣卻分付祖宗天位爾乃姦倉皇被執欲免難防山山前齒己冷道君猶自在三韓當時徼幸學敬塘錯把金源比契丹地下若逢張孝純赤汗滿面不敢看劉豫何須責邦昌先己爾莫言從權爲社稷爭忍便受傳國璽君不見滎陽紀將軍也曾詐作漢天子漢王旣脫不用生鼎鑊談笑就一死

居庸行

驚風吹沙暮天黃死焰燎日橫天狼巉巉鐵穴六十里塞口一噴來冰霜導騎局脊銜尾前氊車轣轆半側箱彈箏峽道水復凍居庸闗頭是羊腸橫拉恆代西太行倒捲渤海東扶桑幽都卻在南口南截斷北陸萬古彊當時金源帝中華建瓴形勢臨八方誰知末年亂紀綱不使崇慶如明昌陰山火起飛蟄龍背負斗極開洪荒直將尺箠定天下匹馬到處皆吾疆百年一僨老虎走室怒市色還猖狂遽令逆血灑玉殿六宮飲泣無天王淸夷門折黑風吼賊臣一夜掣鎖降北王澱裏骨成山官軍城上不敢望更獻監牧四十萬舉國南渡尢倉皇中原無人不足取髙歌曳落歸帝鄕但畱一旅時往來不過數歲終滅亡潼闗不守國無民便作玆能久長汴梁無用築子城試看昌州三道墻

北嶺行

中原南北限兩嶺野狐髙出大庾頂舉頭冠日尾插坤橫亙一脊繚絕境五臺南望如培塿下視九州在深井上有太古老死冰沙埋土食光炯炯盤磴滑硬艸無根枯石摩天墮生礦南人上來不敢前撲面欲倒風色猛坡陀白骨與山齊慘澹萬里殺气冷嶺北乾坤士馬雄雪滿弓刀霜滿頸稀星如杯斗直上太白似月人有影寄語漢家守城將莫向沙場浪馳騁

懷來醉歌

胡姬蟠頭臉如玉一撒靑金腰綫綠當門舉酒喚客嘗俊入雙防聳秋鶻白雲亂捲賔鐵文臘香一噴紅染唇據鞍側鞚半林鬛春風滿面不肯嗔繋馬門前折殘桞玉液和林送官酒二十五弦裝百寶一派冰泉落纎手須臾髙歌半酡顏貂裘潑盡不覺寒誰道雪花大如席舉鞭已過雞鳴山

雞鳴山行

一峯奇秀髙插空萬馬踏碎靑芙蓉桑幹黑浪落絕壁霜淨天澄更覺雄窮邊絕徼誰曾顧千古行人少詩句渾如定武看嘉山絕勝齊州華不注

沙陀行

老防山陰界墻北隠隠燐燐起沙磧泉腴艸薦地髙寒王气瑰雄當斗極幾回秦漢盡消沈隔斷中原沒行迹坡陀彌漫重復重舊濼新尖宛如一天傾海倒白浪枯中有生龍千萬匹雲屯霧郁無半岸水灔煙浮川谷溢騵驒窟宅簸蕩寛騄駮康莊戛磨宻參差不斷動魚文洶瘇相銜翻蟻隙噴風掣電脫兔疾色別羣分鮮錦織春回凍裂怒蹄齧蹋碎冰天轟霹靂分馳茁壯賈余俊突兀權奇綰生力角伏踠促口義豁目凸銅毬凹溝脊鯨鬛瀾翻鳯臆橫山字圓平尾梢直飄飄舉是萬里足往往玉立八九尺雪壓艸根脂滿口不解人間有皁櫪腹腴气猛穏且馴不喜牽籠喜迎敵隘視河山渾一抹仰首西風聴鳴鏑古來伯樂未曾見天下更無多馬國國初西北半天紅房駟光芒繞天策帳前白馬飛下天靑艸年年益蕃息開國一戰何所須木鎗五千跨生駒百萬山崩排堵墻乘勝逐北過燕都更得金源四十萬大靑小靑絕世無回戈卻取西南夷奄有渥窪與余吾長須巨鼻入監牧大宛空羣王作奴昆侖蹴平飲河源瑤池月窟皆長驅沙陀拓境數萬里驥騄驍騰古無比金粟堆空漢月沈馬上眞人作天子釁端不在宴賜年斗尾堆金勢難止西域旣定右臂舉皂旗隨風便南指迅鋒踏破李王城抄騎直入杏花營小闗透漏潼闗敗峣峯扶出汴梁驚黃流見底江漢狹我馬正渇方橫行中原無人馬有足殘城破屋不足平風聲鶴唳皆落膽但言有馬不問兵旣平西海復南海馬鳴蕭蕭回斾旌歸來罷戰合長圍令如殺敵誰敢違包山絡海數千里兩稍把手隔年期一朝圍合宻鐵匝馬耳戢戢爲藩籬百獸擁起自衝蹙骨牙掛角傷毛皮先開一面放三日然後共施弧矢威黃羊野馬不足數躪躐防兕驅熊羆赤霧不散肉山赭乾坤模糊血淋漓長楊上林莫大誇捨長露短彼一時向令見此無復獵相如枉用多文辭以戰爲獵國俗然況乃萬里皆鞭笞馬多地廣兵力勁將士能將馬爲命終身騎射不離鞍辛苦生獰殆天性毎將饑渇勒狂橫一飽一肥無復病俊逸都無水艸態變化自有眞龍性鼓鼙聲動便開張人人據鞍皆王良直入飲血齧頭顱查牙生人潤枯腸所向空濶都無敵遂令四海皆天王馲駝錦背髙崔嵬玉帛萬國來梯航琵琶弦急曳落髙酡顏半醉馬乳香玉脂防灩玻璃滑浮動酥顆金粟黃供官大羣肉擁腫揮霍鴻洞如酒漿馬頭一璞驚孱顏橫截數尺琢玉鞍鞗革編珠排碎錦繁纓小鈴絡金鐶前朝不數大無價九采奪目誰敢看五花虎文稱裝束踏地恐破驕且閒大官牽來至尊禦馬前拜舞朝百蠻此時息民立紀綱泰山四維萬世安地無與大兵無彊何用更舉秪自殘天生此馬爲天下敵盡兵窮亦當罷五十年來不摘鞍安得瘡疲被王化但願沙陀馬無數防見中原有新戶深宮九重不動塵永使驊驑脫羈馵

化城行

東郊野馬如馬驚依稀隠約還成城參差雉堞雲間橫鰲頭岌嶪擎長鯨壯哉三都與兩京殿閣樓觀頏空明丹艧峭麗欹且傾煙气荏苒揺斾旌其中似有百萬兵是邪非邪寂無聲秦邪漢邪杳難名長風忽來一掃淸赤日如血髙天靑霜淨沙幹雁鶩鳴路傍但見棘與荊秪有慘淡萬古情人間城郭幾廢興一抔聚散皆化城君不見始皇萬里城長城人土並築頑如冰屈丐按劍將土蒸堅能礪刀艸不生神愁鬼哭枯血腥殺人盈城著死爭只今安在與地平平地深谷爲丘陵江南善守鐵甕城城外有田不敢耕西北廣莫無一城控百萬長橫行身爲心城屋身城一朝破壊俱化升佇立感化參防乾坤翻覆一化城

鐵堠行

漢家窮兵漠南無王庭解甲百萬標北庭髙摩斗尾似陰山冰埋雪漬生鐵腥殺气昏昏無白晝行人不識呼鐵堠北去和林又數千衛霍過此猶窮鬭中原無人益蕭條僅得呼韓一再朝子卿不來王嬙去平城冒頓仍自驕長城蹴踏誰遮截千年費盡九州鐵道傍白骨皆人堠井田廢後無長策

古長城吟

長城萬里長半是秦人骨一從飲河復飲江長城更無飲馬窟金人又築三道城城南盡是金人骨君不見城頭落日風沙黃北人長笑南人哭爲告後人休築城三代有道無長城

白山行

鴛鴦濼東白石山一峯峻前尢髙寒金蓮花擁玉芙蓉奇秀誰教在此間頑冰積雪雕鎪就追琢琳瑯露枯瘦霧披煙染不能靑艸隠沙昏日依舊當時朱勔若相逢玉京不運萬歲峯華陽宮中第一山沈水灌洗金泥封瑰異無緣到華夏歲歲年年聚羊馬幾回重著吟鞭防崔嵬貌作詩中畫曉來雨過無埃塵落月冷浸光更新就中必有連城璧世間誰過三刖人北山安得移山叟移向石淙玉溪口太湖烏玉都壓倒更添風月三千首戊午淸明日大城南讀金太祖睿徳神功碑

雜花妝樹燕艸緑珠翠重重擁燕玉踏靑車騎各一簇巉天一碑杏梢出軃肩垂袖立馬看穹交龍勢崛蟠四面渾鑴堆字山塡金剜盡黑蠟斑冒頭遷史學舜典序事班書雜文選銘章生民麗且婉太祖帝紀都一卷初賄肅愼兆已陳日出之圖生聖人周𨿽舊邦命維新不事殺戮義與仁海靑一翅海西落兩國君臣俱不覺鷓鴣聲裏降王縛漢民不失生聚樂平地突起金天龍面如紫玉眞英雄化行江漢服羌戎百年以來誇儁功參用遼宋爲帝制文采風流幾學士磊磊髙文辭稱事卓冠一代誰復似汴亡文物委地壞不收獨有此碑岌嶪在幽州荒煙莽蒼無人讀使我掩面涕泗流鄭王已自磨甘露故壠移來立新墓小民世情多心諱更欲去除誰愛防不久拽僕野火焚後人不復見此文攀花讀傾一樽朗詠直過宣陽門

聴姚尙書彈玉磬琴

桐焦漆死聲無木首尾斷裂烏蛇腹江冰弦索玉軫足瑟瑟音徽明碧綠龍池鳯沼銘山谷髙人爇香一揮拂冰泉雜弄碎金玉沈著凍雨打疎菊磊落鏗錚不煩促注坡寶馬急回復峻崄屹立驚突兀蕭散淸越重紆曲委佩編磬輕撞觸霜秋月夜風萬斛帝子揮淚滿湘竹大雅一變無塵俗斷弦今乃煎膠續名琴絕藝防遇難頓覺古意生肺肝回視鄭衛何卑凡坐中乃有郝髙山子牙從今放手彈

趙州石橋

輪囷太古緑玉月半挿水面不掛天一矼一段數十丈大業至今七百年深銜宻匝無罅隙嵌磨妥貼堅且圓仰視壓面勢飛動勁欲拔起疑墜顚鬼功神力古未有地維欲絕還鉤連蛟龍辟易洚水伏細紋參錯如新鐫晴虹不散結元气海撁縹緲纒蜚煙衝風倒景鯨背揺金瀾滉瀁靑環偏乾坤壯觀全趙雄幾回笑殺秦人鞭往來細讀張相碑直與北嶽相輊軒先君有詩不忍看摩挲華表空然

東坡先生畫像【曹州教授王安仁所藏巳未六月一日敬題】

五精聚奎五季平三朝積累三蘓生東坡一龍獨崢嶸抉裂西極來承明頓撼日月轟雷霆萬喙蓄縮喑不鳴顚倒六合江河傾瀾翻奔注洶四溟閎肆捭【音擺】闔掀鯤鯨紆余曲折重闗扄脫兔處女孫吳兵珠璧噴薄光怪驚嘻笑怒罵似不情卒止禮義歸中聲旣竭復鼔气益盈轉石決澑方施行變窮出奇伏且騰常山蛇走捩孤鷹恣睢安閒便且輕鳥鳴花落春山晴根極孔孟據六經道徳仁義炳日星蹴踏漆園隘蘭陵揮斥戰國跨兩京睥睨儀秦更縱橫毎笑子云譏長卿屈宋賈馬擷華英李杜韓栁皆包並諸子百氏歸題評出入老佛雜刑名雜不越理純粹精融防變化集大成更不蹈襲自名家一張新錦秋江澄巉巉峨眉去天尺倒插昆侖有餘力雪嶺隠日嘉陵深翻動鸞皇織金碧乾坤都作一錦城回視前王甚寒乞書法淋漓元气濕以爲楷尢雄崛爲嫌顚張醉素俗特與魯公添出筆九天九地未曾見總向篇章揮灑出備具百體窮道技橫拈竪出皆第一奇才本欲濟時了慷慨屢進萬世策王道還疑仲舒緩時務仍比陸贄切以重自任伊周學貫日巉天天下節大儒不使爲大臣豪傑竟作文章伯區區小技皆遊戲舉是先王等閒事從渠喚作謫仙人恥作翰林直學士當時不止忌才名凜凜都因有英气初爲子孫得宰相竹筒吹喘競逐放陰謀毒手必置死禍致詩文厚誣謗玉堂遽作赤壁磯金蓮卻照儋山瘴政足大公無所損粘天更覺風濤壯不恨不得居廟堂但恨夷甫誤蒼生遂使諸戎更霸王一网打盡朝廷空八賊揶揄宗國喪蘓公竟不到中原舒王卻在淩煙上昔嘗讀公文今乃拜公像至神無滯形丹靑莫能狀畫工豈有浩然气漫著南箕翕舌空防痣不如夜寂對江月皜皜見公眞顏色【面間多黒子故云】

溫公畫像【王安仁藏】

後來三代漢唐宋太師溫公絕世無汲黯魏徵與宋璟馬遷劉向及仲舒問學徳度兼名節純粹骨鯁一大儒麒麟鳯凰代希有布帛菽粟民所須無心求世篤修身正襟危坐三省吾以道事君入官聯循分守信不敢逾進言格非理必盡渾厚質直辭無餘制禮作樂如成康漸仁摩義期唐虞不幸熙丰方有爲祖宗良法盡鏟除磊磊顯諫章十上不用不可一日居勇退不補樞宻班分司洛下甘著書論列治亂尢愛君心存魏闕身江湖鉤深致逺推象數更擬太作潛虛窮神知化徳亦盛不忍赤子極焦枯一僮一馬哭裕陵萬民遮擁牽衣裾有田不敢種靑苗司馬相公來活予兩宮下詔登一相旱火潑雨天下蘓東丹驚喜西夏服中朝突兀尊皇輿誰知孔明食遽少以死勤事皆駭吁革治蠱𨿽未竟已定鼎命開規模建炎國脈實在此紹聖姦黨徒厚誣髙風奕奕今共仰遺像尙可懲姦諛槁木寧有食肉相隠隠但見金粟膚布衾自可覆蒼生貂蟬不稱山澤臞然想見公薨時鬻衣致奠哭過車不獨此本在人間一日四海皆畫圖更不負公有子瞻兩碑萬字堆瓊琚刻石署公爲首惡小人私計眞區區

閒閒畫像【王安仁藏】

烏巾鶴髮鳶雙肩丹沙噀面深兩觀存神垂老孰與傳正大八九天興前金源一代一坡仙金鑾玉堂三十年泰山北斗斯文權道有師法學有淵中華命脈屹不偏楚妃正色絕纎妍石光玉潔無鮏羴髙文大冊職所専潤色帝業星霓纒體制妥貼開坤乾官樣奧雅舂容篇筆力壯浪傾源泉艸聖肆意揮雲煙晚年遊戲西域禪月江捲盡藤蘿涎淸風翛翛易一編每欲杖屨尋伊川熒惑犯昴光竟天不與亡國天惜賢始終無慊獨巍然國初學士汴與燕世章蔡黨方騰騫宣政佻靡快濯湔補完大朴無雕鑴卿云腴霞鳯鸞翩具闕寶府珠璧聯崇極欲圯龍步遷此老始終元气全大儒巖廊筆如椽六鰲一掣三山連紀甗墮地誰續弦破觚頓脰皆沈綿東塗西抹競取憐誇紅奼紫十百千安得起公重著鞭萬古一日當天懸【徳陵嘗賜公所服丹潮紅滿面公先壬辰之變以禮部尙書翰林學士承防卒於第人以爲天幸】

髙麗嘆

髙麗立國千餘年跨山連海東北偏文物制度慕漢唐衣冠禮樂如中原曾蹶煬帝困太宗拒險守要尢精雄瞰臨遼碣飲鴨綠風颿轉出東海東自被天兵都破碎稱臣納質兵弗退殘滅虜掠五十年窮防無聊竟何罪盡將生口賣幽燕年年探借髙麗錢肌膚玉雪發雲霧羅列人肆眞可憐前年令公輔太子鉤魚山前見天子掩面過市眾皆哭哭聲痛入燕人耳幾回事宋事遼金不似今畨寃苦深甘心曲股渾不信要把髙麗都殺盡嗚呼哀哉何時免此殺戮運

曉登昆陽故城

弓刀蹀躞西風鳴慘澹夜入昆陽城疎星牢落楚氛黑立馬起坐東方明淩晨歷覽增壯觀世祖凜凜猶如生以寡敵眾古亦有以怯爲勇夫誰能始知謹厚是眞勇彼僞不足當吾誠眼中百萬已破碎著手一戰成中興天定豈容人復勝新莽猶然事符命漢家王气滿鹹陽空向漸臺看斗柄慿髙落落生壯懷萬里一片靑山來子陵不屈亦堪惜乃使耿鄧升雲臺東都制度遂狹陋王室陵夷寖傾覆漫將風節與維持終入曹瞞莫能救巖巖髙節固可奇濟時行道胡不爲釣魚臺上秋風老我欲與子論襟期蕭蕭艸木南陽道龍虎舂陵气仍好須當策杖向軍門整頓乾坤濟時了

武當道士歌

武當道士數十百亂兵驅來不動色就中一人尢瑰奇兩頰紅潤須髮白怪目深涵漢江水仙骨迥立秋山石肘後髙懸綠玉符簮頭倒掛丹砂筆傍人爲說不記年上聖親傳官斗極掌上曾教起風雨袖中傾下生霹靂玉肥咽身體輕居無箸不火食深巖綰縛龍幾潭逺岫逍遙鶴一隻爇香重與扣闗爲說天道方在北斂藏形气更不語我亦無言兩寥閴

巴陵女子行【有序】

巳未秋九月王師渡江大帥拔都及萬戶解成等自鄂渚以一軍覘上流遂圍嶽嶽潰入於洞庭俘其遺民以歸節婦巴陵女子韓希孟誓不辱於兵書詩衣帛以見意赴江流以死其詩悲婉激切辭意壯烈有古義士未到者今並其詩錄於左方嗚呼宋有天下文治三百年其徳澤龎厚膏於肌膚藏於骨髓民知以義爲守不爲偸生一時計其培植也厚故其持借也堅乃知以義爲國者人必以義歸之故希孟一女子而義烈如是彼振纓束髮曵裾峩冠名曰丈夫而誦書學道以天下自任一旦臨死生之際操履云爲必大有以異於希孟矣余旣髙希孟之節且悲其志作巴陵女子行以申其志云

北來諸軍飛渡江突騎一夜滿嶽陽樓頭火起入閭巷曹逃偶走如牛羊巴陵女子尙書婦生平不識門前路亂兵驅出勢倉皇夫婿公姑在何處吞聲掩淚行且啼啼防沾濕越羅衣此身忍使人再辱裂帛暗寫臨終詩上言社稷安危事下說投江誓天志一回宛轉一悲辛心折魂飛不成字詩成淚盡赴江流蛾眉蕭颯天爲愁芙蓉零亂入秋水玉骨直葬靑海頭古來烈婦才一二誰似巴陵更文理名與長江萬里流丞相魏公還不死

巴陵女子赴江詩

巴陵女子韓希孟魏公五世孫嫁與賈尙書男瓊爲婦嶽州破被虜之明日以衣帛書詩願好事君子相傳知吾宋家有守節者

宋未有天下堅正臣禮秉開國百戰功每陳惟雄整及其侍防主臣心常炯炯帝曰卿北伐山戎今有警殄滅速爲之下民待延頸卽日陛辭行盡敵心欲逞陳橋兵忽變不得守箕潁禪讓法堯舜民亦普安靜有國三百年仁義道馳騁未攺祖宗法天何賜大眚細思天地理中有幸不幸天果喪中原大似裂冠袵君誠不獨活臣實無魏邴失人與得人垂誡常耿耿江南無謝安漠北有王猛所以戎馬來飛渡巴陵境大江限南北今此一舴艋本期固封守誰知如畫餅裂火燎昆岡不辧金與礦妾本良家子性僻守孤梗嫁與尙書兒含香署蘭省直以才徳合不棄宿癅癭初結合歡帶誓比日月昞鴛鴦防雙飛比目願長並豈期金石節化作桑楡景旄頭勢正然蚩尢气先屏不意風馬牛復此逸鄢郢一方遭虜刼六族死俄頃退鷁落迅風孤鸞弔空影簮堅折白玉瓶沈斷靑綆死路定防防憂心常炳炳妾心堅不移攺邑不攺井我本瑚璉器安肯作溺皿志節匪轉石气噎如吞鯁不作爝火燃願爲死灰冷捨生念麯娥乞憐羞虎穽借此淸江水我全首領皇天如有知定許血面請願魂化精衛塡海使成嶺

武昌詞【三首】

王師圍鄂遊騎於金牛鎭得一婦人欲侵之厲聲曰我夫婿翁姑皆死目前未卽死又可受辱邪速與我死遂置之自稱梅溪主人張素英作歌詩數篇以見志尋以疾卒於湖中得一路分妻一日以無夫選賜有功軍人卽以掌批其頰對今上大呼曰妾夫將千五百人扼敵沅州妾命婦也豈可辱於是乞速賜死上矜其志賜之衣糧使有司存卹之以俟其夫亦尋以疾卒又有漢陽教授之妻爲一兵所掠義不受辱投於沙湖三人者僕親見之皆可附希孟之義各爲賦詞以寓意云

巴陵女子韓希孟梅溪主人張素英解作歌詩還死節不論傾國與傾城

烏鬼山頭閙鼓鼙武昌恭人攜孺兒黃須回鶻便批頰義感萬乘眞英奇

漢陽宣教是妾夫妾身未死緣事姑騎士朝來彊擁去抱石半夜投沙湖

使宋過濟南宴北渚亭

往年薄遊宴渚亭髙秋霜落波光淸今年持節又來宴菱葉荷花香半城城南倒插泰山腳城北沈涵海气橫周圍盡浸樓臺影魚鳥慣聞簫鼔聲錦堂流出珠冷花底漂揺碎光炯名泉多在府第中繡簾深掩胭脂井推波委濤到北渚滙蓄涵停數十頃虹【去聲】橋桁栁平分破巨壑雲莊入燕暝濟南名士多老成行臺突兀皆名卿樽中政有李北海坐上寧無杜少陵堰頭臘甕滿船求歌舞要送行人行江南風景已不殊渚亭卽是西湖亭

古篆行【贈髙松嵓文舉】

亂來小雅幾盡廢文物典章俱掃地紛紛隨世趨所尙天下幾人知篆闗南賴有髙使君書法一世推専門諸家命脈究終始力探逺蹈工古文倔彊鑴金還屈鐵勁利玉版昆吾切孔壁汲冡都破碎方矩圓規仍妥帖儀眞館中坐老天日看筆陣驅雲煙琴讚一字二尺許顧盼頃刻還終篇圓熟省力似行艸霜月冰泉勢尢好自言一畫气一口少爲呼吸便傾倒是乃精意能入神奏刀砉然如運斤文章亦說气爲主巧寓拙外意愈新金源百年黨承防明月夜光傳片紙屠龍誰意復有人元气堂堂元不死請君閣筆無妄書鐵門自買堆磚磲他年必到秦丞相今日還逢李大夫

陵川集卷十

欽定四庫全書

陵川集卷十一

元郝經撰

歌詩

西陵行

漢鼎已移心未巳不肯分明作天子冕旒北面稱警蹕造僞萬般難免死臨終更不謀禪代竊國規模有丕在人間解著鬼欺人地下還將防鬼賣漫言題作徵西墓誰信西陵亦虛墓又說譙都九烏井臭腐掘埋秪幾處銅雀臺邊閙歌舞兩眼難看滿黃土何須析履更分香涕淚咿嚶效兒女君不見永安宮中漢昭烈重向孔明托後主付君一片討賊心嗣子不才君自取天下英雄只徳操等區區眞混鼠

書晝錦堂碑後

兩朝定策推元勲君模楷法歐陽文丰碑突兀大字書目射猶有五色云徳並汾陽盡終始器如霍光學問美孔明才具汲黯直社稷大臣無與比西北無事中國安三十年來只一韓乾坤都著錦繡裏笑殺錢王衣錦山身安卽是蒼生福書錦名堂公所辱君不見萊公眼孔似車輪美錦裁來便裹足

朝歌行

壯哉玆城冠河山老玉回抱靑孱顏建邦立極古有制何乃獨在河朔間獨夫智力制天下瞰視中原彊王霸誰知天與六州王八百諸侯已從化摘星樓頭醉未醒酒池一夜蜚血驚成湯髙宗遂不祀珠宮瑤臺爲土平我來感嘆重延佇驅車不入朝歌路陰風莽蒼吹短衣落日投文比干墓

比干墓

斫脛河南比干墓崔嵬尙是武王土一丘直欲壓太行一死能令重千古國亡突兀見眞純龍逄與君冠夏殷無人語與魏鄭公良臣不幸爲忠臣已醢九侯紂猶怒箕子佯狂微子去三仁一仁獨殺身剖心庶使王心悟王終不悟國遂亡朝歌無人至今荒行人只拜比干墓有殷賢臣獨不亡

共山行

吾生嗜奇能討幽足迹徑欲窮九州防稽未得探禹穴太行先作共山遊是時天地方閉塞固陰沍涸山靈愁誰知眞宰爲我起蟄窟喜气奕奕山光浮雲容煙影變態出脈絡盡露峯巒稠宏富屹天造峭截窮雕鎪峩峩鼇脊一翠萬里壯綰出元气直入東海頭中間膏腴甲天下匵奇孕秀無與侔云根漲玻璃寶藏劃不收玉鏡面寒瑩皪皪明珠流澄百丈底錦石埋黃虯老蟾噴彩忽蕩動萬山破碎翻神湫竹間老樹掛山骨綠玉蔥錯風颼飅不見孫公和荒臺等陵丘萬籟喑不鳴邃古空悠悠何時無名公說破先天由一笑碧山下弄月淩虛舟舉手謝浮世醉臥三千秋捲藏神紐入化府從渠菌蠢還蜉蝣

太行望

半天遮斷連靑城參差雉堞雲間橫當時十歲初渡河舟中錯崿來相迎今年恰得到蘓門百泉亭上更崢嶸千嵒萬壑入絕壁落日倒銜山盡赤玉立萬仞磔鯨牙金翠幹層擁鼇脊天沈影重看不足云淨煙虛晚尢碧西北兩峯寒云是雙石人不覺淚橫臆患難思二親一從戎馬三十年桑梓慘澹埋荊榛何時突兀過絕頂拜掃丘園見鄕井黃沙神頭聞有千尺松灑盡苦淚吟長風注目直向東海東

三汊北城月榭翫月醉歌

大河奔放千里一片黃鼇頭傑觀突起河中央露華漲冷濯桂窟氛霧洗盡豁四旁濤山隠映生金輪水天不辧渾金光杳然坐我月宮上星斗錯遌云錦裳玉虹髙掛飲酒海黃流倒捲都淋浪兩行美人列嫦娥翠綃深夜冰肌涼悄然淸唱多怨曲攪亂羈思爲停觴輕飈忽來四座覺浮動吹落桂子颯颯生秋香急令撾鼓歌慷慨驪龍掀舞白鳯翔玉牀插天抱孤月醉臥萬里銀河長

望京府賞紅梅

汴梁宮中絳綃梅移向汴河堤上栽靑條團掿【音搦】杏花顆瑣細向陽才半開張公小隊呼我飲風色偃髯寒气凜玉銜徑踏黃河冰貂帽颯檐掀紫錦金鞍細馬歌舞人雪壓小橋不動塵入門下馬簇花宴紅蓮舊府花正新玉川金波碧香酒折花徧插分素手春透寒梢未全綻風流正要胭脂瘦賞梅不用歌落梅緩歌卻著銀笙催愛香細擷生霞蘂浮動云腴嚼一杯本是前村冷澹花不稱王侯將相家明朝防散更向明月底借雪凍吟疎影裏

黃山艸聖歌

一從蔡黨辟文源復有黃山黃華相後先黃山古雅尢老成迫蔡埒黨難重輕爲避時名便把黃華放一頭聲價亦自雄周京澹薄翛然無宦情玉階寡鶴誤一鳴書法更比詩文精正筆子瞻變眞卿擘窠大字嚴重極方停眞行行艸至顚艸獨步一代眞豪英昨嘗中酒觀此本淸風颯颯吹我醒卷軸甚大總是學易詩如如縱筆自在綰墨繩正是莊生悟道書网破夢覺蝴蝶驚絲綸不收魚不食湛徹盡見江底星鈆華洗淨出玉骨無意偶與閒雲行中間態度自闗鏁剪裁不斷還相縈往往筆不盡防綴藏遒初疑不附著字字相掎角二王沒後無艸書顚張醉素空模糊只除洛陽楊風子認得黃山趙蹇驢

三峯山行

朔方善爲幹腹兵豈肯掠地還攻城北王戰罷馬首回十年大軍不南行西域旣定殺李王疾雷破桂闗中驚鷙鳥匿形深且蟠汴梁不悟空椎冰小闗幸勝未足多舉朝刻日期中興都人盡喜識者懼俄聞繞出西南路突騎一夜過散闗漢江便著皮船渡襄陽有兵隔岸看鄧州無人渾不顧縱入腹心將安歸彼騎豈足當吾步脫兔一去不可及卻兵洛澗苻堅誤日日鏖戰深且艱我帥益忙敵亦閒短兵相擊數百里孤窮轉鬭甲盡殷直向虎穴探虎子旣入重地寧肯還掃境盡至欲一賭前後百匝相回環就中眞人有天命躍馬直上三峯山黑風吹沙河水竭六合乾坤一片雪萬里投防捲土來鐵水一池聲勢接丞相舉鞭摔防【音帖】言大事己去吾死節彥章𨿽難敵五王並命入敵身與決逆風生塹人自戰冰滿刀頭凍槍折一敗塗地眞可哀鈞臺變作髑髏血二十萬人皆死國至今白骨生靑苔壕塹己平不放箭城門著礮猶自開大臣壅蔽骨肉疎事急又送曹王來至了不去誤國賊向非汝南死社稷欲爲靖康不可得

靑城行

壞山壓城殺气黑一夜京城忽流血弓刀合沓滿掖庭妃主喧呼總狼藉驅出宮門不敢哭血涙滿面無人色戴樓門外是靑城匍匐赴死誰敢停百年涵育盡塗地死霧不散昏靑防英府親賢端可憐白首隨例亦就刑最苦愛王家兩族二十餘年不曾出朝朝防數到堂前每向官司求米肉男哥女妺自夫婦靦面相看寃更酷一旦開門見天日推入行間便誅戮當時築城爲郊祀卻與皇家作東市天興初年靖康末國破家亡酷相似君取他人旣如此今朝亦是尋常事君不見二百萬家族盡赤八十里城皆瓦礫白骨更比靑城多遺民獨向王孫泣禍本骨肉相殘賊大臣蔽君尢壅塞至今行人不嘆承天門行人但嗟濠利宅城荒國滅猶有十仞墻墻頭宻匝生鐵棘

照碧堂行

熒惑入斗終下殿哭廟背城爲一戰怒龍飛去轟霹靂震碎乾坤掃孤電倉皇不乘破竹勢苟且只與姦臣便旌旗慘澹入宋州爭似全師秪守汴四郊皆壘彈丸城玩主潛生肘腋變官奴聞茸本駑下輒敢鴟張學韓建宮中梟獍有小錘宻結凶渠欲爲亂公卿誅徙威權去左右俄空侍衛換開門日日向敵言旦夕須將天子獻事急壯士能感激決計惟當下手先卿爲其易朕爲難傳呼便詔將軍見升堂進謁遽令前太阿倒持仍使看王惇但覺赤日壓全忠甚駭浹背汗倚門力士驚盼瞠面無肉色復肉膻【同袒】膽定徐徐素劍還徑斫逆賊肩膂斷照碧堂紅血滿壁手刃不覺禦衣濺顧盼黨與皆就禽禁蹕忽淸祅霧防此時便亡心亦足外敵𨿽彊無內難臨危突兀翦彊臣絕地求生未曾見古來惟有敬宗奮袂誅爾朱今朝天興拔劍斫官奴壯哉兩君萬古無嗚呼兩君萬古無

汝南行

將軍死綏君社稷炳烺義所不可惑靑衣行酒豈能活肉袒牽羊秪辱國初從貞祐棄燕云赤气半天開斗極又絕西夏撤藩垣枝葉縱存無本實不問朔漠攻蘄黃敗盟要利增讐敵區區一道當數面賦稅重繁兵役急宮闈意忌疎骨肉陪貳從諛専壅塞此時久已當破滅況復奔播何嗟及天興不是亡國主不幸遭逄眞可惜十年嗣位稱小康若比先朝少遺失汴梁不守大事去黃陵潰散焉敢北險阻艱難气益振照碧堂中親討賊孤軍轉戰入汝南作气蟠鋒轉深壁日夜望有勤王師以廢爲興賴忠力闚誰意叛武仙感慨從爲嘆仲徳雙雞旣盡麯屑空重圍益堅負戶汲池戰水涸還登陴城墮斫樹埋巷柵空拳無皮短兵盡戰士嚼齒猶憤激譙門辟碎鬭尢甚肉薄似墻當劍防𨿽知力竭不可救气數盡窮心未畢慨然傳位誓眾死音彩凜凜不動色一百餘年作天子與國俱亡在今日哀哉雉頸復自楚將相血視不敢泣互爲挐髻相剚刀往往刎頸屍狼藉須臾眾踣若崩山汝水不流波盡赤黑風裂天灰燼飛紅雪亂攓深數尺島中自殺五百人義烈只數田橫客何如國君死國臣死君數萬同死死所得還聞露布到江南城南夾攻平汝南莫言解復九世讐三韓有靈應益慚

金源十節士歌

金源氏播遷以來至於國亡得節義之士王剛忠公等十人皆死事死國有古烈士之風可以興起末俗振作貪懦其名字官階始終行業自有良史其大節之嶽嶽磊磊在人耳目𨿽耕夫販婦牛童馬走共能稱道者作歌以歌之庶幾揄揚激烈由其音節見其風采雲天興諸臣國亡無史不能具官故皆祗以當世所稱者如郭哈瑪爾仲徳行院等書之俟國史之出當爲釐正云

王子明

讀書便學張復之手刃姦髠血寫詩幾回投筆重咨嗟章句小儒安足爲時危始作通州守賊臣遽獻居庸口千羣鐵騎繞燕都玉輦倉皇下殿走孤城彈丸當畿甸飲血登陴日酣戰進明逗𨖻南八回拊髀張拳面迎箭日暈忽破城無址失守何顏見天子朝服南向再拜畢意色不動握節死詔爲立祠謚剛忠稱道更有閒閒公突兀義與巡逺同千載凜凜烈士風

伊喇都

金源大將重移刺義烈膽勇絕世無渥窪霜蹄誤一蹶長萬忽中金僕姑思歸不忍遁逃去立功報效同溫序雄猛已取左右忌姦凶叵測憂旦暮曹沫不免刼齊桓賢王慷慨許送還聯鑣南下三千里義如子反與華元負鑕梁園見天子猛士來師盡驚喜再賜節鉞還部曲光彩騰騰滿旗尾獨當一面帥南陽誰知鬼蜮不可防忽然羅織斬東市市人盡哭斛律光自壞長城撤棟梁翦殘羽翮速滅亡嗚呼伊喇都可惜烈丈夫擊殺麒麟跨蹇驢卻相布色將官奴

郭哈瑪爾

不援西夏棄燕都本根顚蹶藩籬疎不都長安都汴梁爲愛靑屋能久長隴上豪士山西將憂國無言意惆悵中興不居用武地君臣苟且吾何望郭公堂堂性忠勇自拒洮河保秦鞏數年尙得建行臺金城堅牢華嶽聳誰知自報小闗防總倚潼闗爲守阨渾將梁宋作玆便視秦涼等吳越西州漸孤敵漸多四郊皆壘柰敵何將軍百戰气尢壯頭顱擲血爲洗戈野無戰地始乘城城傾堞圯接短兵先將妻子置艸圍坐束萬矢著死爭鏃筈相銜如雨注敵人卻走不敢顧彎弓入圍始自焚飛矢出圍渾燎羽灰飛城陷力始竭賢王立祠稱壯烈王師十萬下馬拜競摔馬鞭聲咄唶黃河都爲苦淚流隴山自此無顏色峩峩大將節凜凜死國名英靈在天爲列星祗應汝南破滅時卻從煙熖見天興臣自焚各得死所古未聞

哈達平章

乘輿已播遷乾坤在孤注維時忠藎有哈達應敵東西無定住職兼將相爲國楨身繋安危如尙父賊國布色深冒嫉小臣獻讒極諂附飛章誣陷罷兵柄幾把功臣薦刀鋸子儀召入奉朝請彥章不用大事去事急復起使迎敵卽日上道無喜怒並命鏖戰來報防每從中制肘屢掣峣闗透漏斡腹出大河絕流兩軍接天欲亡人不可爲六合橫傾數丈雪人自爲戰身伴僵空拳無皮凍槍折力竭慷慨赴敵死死恨不能存社稷至今三峯山白骨盡銜鐵老臣一片憂國心慘澹悲風與寒月

禪華善

禪侯膽勇絕世無也曾深入身陷敵一夕躍馬卻南歸追騎畏威不敢及入朝復使爲大將鈴閣蕭然見襟量徵南素有春秋癖禮接士夫尢退讓深知敵情屢獻策常談不用心怏怏憂國宻坐時拊髀揮淚無言重惆悵三峯失利還被執植立不拜尢憤激彼此皆帥敗則死椎碎兩脛終不屈臨終大呼邈吉烈豹死畱皮在今日壯哉國士當代無一死又勝伊喇都

烏克遜道原

金源國士多國人與國俱死皆大臣百年涵育重名義況復舉是王室親中都失守有福興大梁當亡仲寧道原尢有聲道原气比二相直立朝凜凜盡忠赤京師根本寄天下致力一死乃其職誰知崔立便反城豈能復作褚淵生都堂一夜血浸屍瞠視國賊目不瞑家中復有貞義女父死於君女死父蹋戶懸梁義不辱罵賊投繯有餘怒一門忠貞古未有名節俱全義不朽從今莫把等閒看試問幾人能自守

仲徳行院

士窮見節義國亂出忠勇仲徳帝室冑虎文將家種儼儼靜且深辧事不賴寵帝聞彭城有逆節詔公宻取不敢泄臨行斬首掛馬鞍萬眾不讙皆妥帖仗鉞東南當一面冦去看書冦來戰中樞大府無人聲儒將威名滿淮甸甫臨秦鞏遮長安大軍失利三峯山徑穿敵壘數千里乘輿己出空淚澘過門不入急赴難犯圍直向黃河岸照碧堂空幸汝南賊臣新誅衛士散自古未有降天子君臣血視付一死夫人徒步自拔來命婦般礮自我始夫婦死國無與侔至今聞者涕泗流

經錫奉禦

田橫得士大都從死五百人島中悲歌天下聞天興君臣數萬同日死自古得士誰得似至今汝水澀不流寃波苦浪漂髑髏髙官厚祿義當死禆將賤卒果誰使乃知義烈能感激致命竭力無彼此幽蘭軒中自焚日宦人乃有魏禦直慨然正色責承禦俱從煙焰火中入尙衣奉禦有經錫殺馬毀玉如袁克撥灰向敵葬主骨敵人義之亦垂泣君不見漢唐閹豎徒紛紛劫制朝綱紊宮閫英風突兀惟此君千載凜然應不泯

李丰亭

士爲有用學有志終有爲先生乃不幸一第當時危腐儒苟且皆畏避奔走要門求內地趦趄冀得斗升祿靦面祗爲妻子計先生守官聴銓選不避畏途羞自便一通誥命令城父卽駕柴車出畿甸甫能到縣敵已至意色不動卽視事排墻拔樹爲守禦馬嘶動地人鼎沸團兵僅得二千人開門轉戰箭滿身見星鏖出據大林人蔽一樹气益振弓折矢盡樹無枝重圍百匝何所依飲血復鼓更格鬭揮戈慷慨指落暉力竭眾斃付一死以死報國眞烈士君不見汴梁諸生不出門手把遺經皆餓死

李伯淵

天王出居委社稷城門不開人相食內外音塵俱斷絕匝合長圍事尢急賊臣一夜忽爲變舉城應敵遽傳箭政事堂中誅二相部曲讙呼上前殿京城提控便稱王鹵莽欲學張邦昌公然入宮辱妃嬪輒據禦座著柘黃伯淵忠壯賊黨畏飲泣無言重歔欷烏合不久相屠並討賊誅讐在此際宮前古槐是獨栁馬上便梟崔立首剖心灑血哭向天義气凜凜古未有主人已亡國難興讐恥旣雪歸同盟不幸復遇襄陽潰一死兩朝全令名常聞汴梁父老說當時不受江南節便亡盡可作純臣金源義士第一人此是春秋責賢意但能殺賊都不計況復去就死生皆得所英聲自足垂千古

題項王墓

黃公廟西谷城北突兀一丘埋項籍誰知道傍幾抔土卻解銷沈拔山力天下苦秦又一秦天資好殺不好仁古來鬭將皆莫及當時帝王自有眞江東子弟亦良苦本自亡秦卻去楚不渡烏江亦天意免使東南爲漢虜時不利兮可柰何可憐壯士亦悲歌臨亡焉用幾行淚倉皇灑向漢山河魯人仗節付一死葬王故用魯公禮規模往往近三代天命宜歸赤帝子往年聞有沙丘士捶牛致祭重流涕墓前作文哀項籍不知所哀竟何事漢王入闗無項王不王諸侯不殺降約法開闗各罷兵一伐大定武與湯漢王才入項王來天下盡爲狼與豺嗚呼遺民端可哀項王宜怨不宜哀

靈泉行

乙卯秋八月及行臺嚴公獵於東山遂防於鳯山之靈泉故賦二詩

赤云夾日騰淸暉太陰殺气纒海霓元戎小隊數百騎金鑣玉勒紅牙旗長鞭一防陣偃月稍騎兩合前山圍查牙折角獲鋌鹿模糊生血禽孤羆霜蹄剝落落澗石饑燕亂掠秋艸飛應霹靂疊破碎掇拾掛馬皆累累一川錯莫半山赭空穴破冢妖孤悲將軍推仁亦中怛弛弓服矢收神威力士下馬各數獲從官解劍稱酒巵山河慘澹生壯觀乾坤突兀增雄奇溶溶喜色動歸路滿城樓觀重煙霏

蕭蕭弓劍秋山行老玉破碎前相迎石蛇繞徑入煙樹一天忽在靑山層三巖鼎峙勢欲墜元气突兀彊拄撐相君坐定從官列遊子乘興窮其登穿雲石磴上方逺忽入洞窟行幽防黑風吹衣出大隧泉源湛徹光泚淸翛然濺弄胸次豁一匊流盡千年酲慿髙悠悠肆遐矚天宇曠濶秋毫明泰山西來忽中斷翳翳桑土西南平須臾撾鼔震虛谷樽酒坐嘯還同傾醉歌扣碎一明月欲入碧海騎長鯨

陵川集卷十一

欽定四庫全書

陵川集卷十二

元郝經撰

歌詩

彭城李師射虎行

偃林風色號驚烏山殘樹老虎負嵎將軍躍馬翻雕弧飛電一防金僕姑赤羽飲肉血滿須勁欲一撲垂霜顱谷神不靈喑且愚山靈僨死悲貍狐十年一逕無樵蘓一日便使爲通衢虐政旣革虎害除郡人咄唶爲嗟吁歸來猛气慘不舒勇無所用將賈余舉杯側坐紅毺玉鞭擊碎靑瑚意欲一舉開八區櫜弓卻馬還隆儒作詩問君能從無當路先去入於菟

八月十五夜五河口觀月

去年燕南醉明月黃金臺上秋風發兩行燕玉笑姮娥直著風神比顏色前年山南醉明月露气風聲纒玉節甲士撾鼔邊聲雄漢水波翻峴山裂今年又作江南行五河河口澆雄防【鯨本字】舉杯對月月浮動酒浪揺碧金鱗生彷徨四顧天宇豁九州四海一月明誰令此地限南北閧起禍亂挐甲兵人生大抵隨所遇南北東西無定住今宵對月傾金尊便可長吟嚼佳句醉時抱月淩孤風桂苑煙霄快髙步浩歌亂扣白玉盤天上人驚亦何懼不須槌碎黃鶴樓何必翻倒鸚鵡洲大江江頭呼李白我欲與汝蓬山遊赤城城頭揺曵紫綺裘白雲云邊倒捲蒼玉甌雙成佐酒飛瓊唱不解人間更有愁

燭芝行

更長燭明對幽獨紫煙靑焰噴赤粟燻爲芝菌亂炯碎莖葉輪囷花篤防瑚小樹凝霞腴一片金沙襯紅玉嗟嗟旣以明自煎尙有精英結尢物江南江北富貴家喜气氤氳滿華屋髙燒深夜照紅妝剪落煙花花更出余方孤館交一臂兩國愁添兩眉蹙魚龍慘淡湖山昏風雨飄蕭鬼神哭星芒錯落劍花澀慷慨歌謡動心曲投戈散地三十年殘姓遺黎盡魚肉子亡其父婦亡夫淚防更甚銀盤燭不知此瑞胡爲來奕奕層層生不足祗應臘盡將回春再立元气開乾坤發爲陽和盟二君億萬性命從今存金蓮夜對承主恩玉虹千丈纒朱門照耀萬古光斯文與世作瑞垂後昆

書焦山瘞鶴銘後

江流赴海勢莫遏潮頭推山怒噴薄崩崖倒影浴朝日金碧萬丈涵石腳右軍將軍筆如椽擘窠大字銘瘞鶴剸劃造化去畦町六合萬象歸旋斡【烏活切】意趣宛在結繩前巧寓拙外無心學气壓江海爭雄深飛動還疑地軸弱年深石爛水波沸防鯢淬齒龍礪角書家元气老欲死濺沫掀濤半斑駮華表空存舊年月胎禽竟自翔寥廓儀眞館中三伴使攜來貽我襟宇豁墨粘紙濕帶江霧神采超超勢沈著忽從滄海得遺珠舉目全牛己刲割乃知書法盡本此溯流求源各穿鑿惟餘魯公坡仙得其正永州磨崖中興頌惠州李氏潛閣照耀萬古傳脈絡何時摩挲斷石一樽酒揮灑江山臥煙壑坐中還有打碑人直待今年秋水落

書磨崖碑後

書至於顏魯公魯公之書又至於中興頌故爲書家規矩準繩之大匠河朔嘗見三數本皆完好而森森如劍防有不可犯之色今得此本頗爲殘缺旣裝褙則反得古中韻勝乃知崖角刓本眞全露有李白所謂秋水出芙蕖天然去雕飾者尢可賞激也乃爲賦詩云

汝南昔曾謁公祠霜日皜冽森英姿乃今江館坐牢落奪目忽覩中興碑神明煥若還舊觀義烈凜凜生見之滯气激起天宇豁快意發冡揮金錘生平每爲二賢惜以技掩節公羲之不阿桓溫止殷浩遺世脫屣終遊嬉平原突兀杲卿死李唐中僨公能持政令二賢書不工隻字片楮猶當奇矧於超凡入聖筆冠冕百代書家師坡仙論書至公止此本於公又其至正筆篆玉藏李斯出筆存鋒兼漢古硬陵轢瘞鶴銘韻勝韜抉蘭亭記離堆雄峻僅能亞畫贊沈深還櫛比書法至此爲絕塵頓覺諸家異端異恢宏正大極遒馳騖剛方窮壯麗萬古千秋討賊心二十四城忠義气惜哉歲久頗殘缺苔蝕潮舂寖磨滅去國幾年似者希滄海遺珠亦奇絕酒酣對酌虎賁郎況乃摩挲是明月斷畫嶄嶄屹斷金倔彊常山筆端舌中間剝泐尙含胡慘淡中丞面余蔑載看激裂壯士肝意苦時危將泣血置書勿論撫膺嘆更有何人似公節忠貞端不負巡逺文字尢令重元結只今誰識段文昌世上焉知李希烈終南太華皆可磨後人竟莫墮嵯峨惟餘浯溪靑天一片石照耀防古馳江河誰能與世見此不朽業蕩攘邪穢蠲祆屙再立元气攎澆訛踵武至徳肩元和九原起公吾其歌

江梅行

江城畫角吹吳霜破月著水天昏黃波澄煙妥林影澹雙梅帶雪橫溪塘此時承平風物盛家家種玉栽琳瑯朝來伴使宴江館銀瓶亂插吹銀管霏微香霧入紅袖零亂春云繞金盌都將和气變荒寒錦瑟愁生燕玉暖爲言儀眞梅最多苔花古樹深煙蘿一年十月至二月紅紅白白盈江沱自從天馬飲江水艸根齧盡梅無柯揚子人家楚三戶今年幸有燒殘樹忽聞星使議和來盡貯筠籠待供具從今江梅好顏色爛醉長吟嚼佳句

江聲行

雁啼月落揚子城東風送潮江有聲乾坤洶洶欲浮動窻戶凜凜陰寒生昆陽百萬力一蹴齊呼合噪接短兵鐵騎突起觸不周金山無根小孤傾起來看雨天星稀疑有萬壑霜松鳴又如暴雷郁未發喑嗚水底號鯤鯨袛應靈均與子胥沈恨鬱怒猶難平更有萬古戰死骨銜寃飲泣秋濤驚虛庭徙倚夜向晨重門擊柝無人行三年江邊不見江聽此感激尢傷情須臾上江帆欲舉舟子喧豗閙撾鼔江聲漸小聴雞聲慘淡芙蓉落疎雨

花蘂夫人詞

靑城費氏以才色入孟蜀宮後主嬖之效王建作宮詞百首國亡入宋備太祖後宮嘗召使誦詩因誦亡國詩云君王城上豎降旗妾在深宮那得知十四萬人齊解甲寧無一个是男兒予感其事故爲作花蘂夫人詞

花蘂夫人似花蘂冰肌玉骨深宮裏等閒蜂蝶那得知惜殺風流蜀天子芙蓉開滿摩訶池月殿香來動風水廣寒卻有兩姮娥鬢亂釵橫飄桂子自作宮詞一百首學得晚唐王建體六宮寵愛渾一身太眞飛燕親曾比誰知一夜花開了子規啼向汴梁邸始知世上花蘂多一番春去空紅紫榻上眞龍方鼾睡絕語新詞不到耳向人更誦亡國詩爭妍忘盡降王恥十四萬人皆男兒夫人宜向蜀宮死

二年冬至日湯安撫送梅

風吹雪霰日南至銀瓶又插眞州梅塵封蠟顆春欲透添水細浴淸香回去年擬向西湖看今歲猶然揚子岸燭花相對淡橫斜江靜天寒聽孤雁

後聴角行

丁未冬十有一月漢上趙先生仁甫宿於余家之蜩殻庵霜淸月冷角聲寥亮乃作聴角行以贈其行近在儀眞每聞角聲因思向來卒章四句江上舊梅花今夜落誰家樓頭有恨知何事牽住靑空幾縷霞便有江城羈畱之兆故作後聴角行以自釋云

燕南壯士江城客孤館無眠心已折那堪夜夜聞角聲怨曲悲涼更幽咽一噴牽殘楊栁風五更吹落梅花月霜天裂卻浮雲散雁行斷盡疎星接餘音渡江去依稀似向愁人說勸君且莫多嘆嗟家人恨殺生離別可憐辛苦爲誰來凋盡朱顏頭半白萬緒千端都上心一寸肝腸能幾截當時聴角送南人南人吹角不送人不如睡著東風惡拍枕江聲總不聞

巧蟠梅行

金陵檻梅曲且紆松羔翠箸相倚扶紫鱗彊屈蟠桃枝藤絲繳結費工夫白蘂紅蕚玲瓏層玉錢亂貼靑瑚江石細嵌蒼蘚泥百巧直要似西湖盈盈矮矮宻且疎北客乍見忘羈孤聞說江南富貴家金漆洞房新畫鑪錦簾深垂春自生繞牀羅列十數株淸香透骨滿意濃翠袖捧觴歌貫珠開殘不向前村尋送新易舊常有餘細思只是兒童計不是詩人與梅意深江古岸三百樹亂落潮溝遮野渡苔封雪漬硬剟靑玉錐半開不開萬里霜風吹犯寒燒酒傾數杯折殘戴了乘月回一天淸興詩家梅

電白馬行

余方丁年喜鞍馬費卻千金總駑下忽從河壖得驥子躍出驚湍汗流赭逸足追風名電白電掣騰空一片雪幾回閒蹋汴梁花半生快意燕山月身如膩玉不染塵面無餘肉腕露筋不驕不惡穏且馴良馬可人如美人顧盼徘徊防人意門巷街衢盡能記繋向垂楊立如睡逍遙布路方半醉恆山堂北曾躍數丈橋漢東事急一踴上山椒臨危赴難每索轡兩耳直欲摩雲霄前年渡江飲血鸚鵡洲今年朝天五千里金蓮花開卻飲灤江流忽從監牧羣中過大靑小靑盡回頭詔令持節南使宋黃金臺前始解鞚儀眞夜夜來入夢突兀使我心魄動

長星行【甲子歲七月一日始見九月十六日沒】

銀槊萬條日沒酉玉虹千丈月合丑雄鷄一聲半天赤太陽欲出星在栁東南勢妥裁冰刀東北迸開驅雪帚行侵熒惑掩太白直從北斗向南斗上相黯慘忽無色上將參差都不守明堂帝坐總茫昧房駟王良欲奔走漸過輿鬼漫兩河渾掃三垣當井口突煙滚滚欲浮動異事驚人古未有初從暵旱忽風雨拔木轟山聲亂吼爾後妖芒忽亙天七月初吉又逾九縱橫淩犯臥復堅自暮至朝長更久五年江館戴片天變故紛紜翻覆手摧心褫魄又見此閉目不敢窺戶牖天傾地裂由積釁敗國亡家皆自取吾聞有道必得壽長星勸汝一杯酒

入奏行贈千戶魏斌

天王推恩下寶書龍節玉幣金虎符邊臣喜兵禍二國陰使竪子來相圖七年姦凶緘髓骨故作狼跧期一撲朦人救死趨夜發羣起先屍帳下督拔柵登門彊斬闗直入臥內殺長官洶湧逆气噴信函模糊生血撼帳竿魏斌慷慨掉臂入舉頭爲城令避賊抱書登墉性命存黑風捲地飛沙石賊徒駭亂各散走館吏嚴兵擁前後倉皇國士幾委地再活還因此人手人心事急方可見平日相看祗見面只今歸國俱入見爲君艸奏黃金殿整頓腰間大羽箭討賊誅讐爲一戰

觱栗行

昔年燕都賢豪宴我百花樓張觜合吹【原缺】絕藝象花短管安蘆頭主人捧觴初壽客一聲便作新涼州傾側四座皆寂黙淸冽掲起嘶蒼虯漸爲怨曲淒且幽更有珠帬翠袖揄音赴節囀鶯喉宛如饑鳯來求凰碎挑銀字眉黛羞有時亂敲檀板忽惆悵渾似薊門桑葉秋軒昂悲壯多感激有客淚滿紫綺裘幾年南來坐江館但聞江城畫角聲悠悠昨宵花落啼杜鵑月窗孤影生離憂誰家夜把觱栗吹一噴新聲喚舊愁窅如深江一葉舟髙如楊花春不收忽然揜遏成百折低昂頓挫如有求一絲解將心緒抽掛向燕山新月鉤無情漫激壯士肝中夜坐起涕泗流

狠墻嘆

危墻濶峻倒插棘四檐抵匝無罅隙東日曬透西日炙周興鐵甕熾火逼置予此中不許出虐哉狠墻甚狠石嗚呼何時見天日

寃鐍嘆

重門重鏁禁不開伴使送入不復來鐵簧生澀深金苔沴气纒結埋陰霾竇中進食當門回咬唇閉目猶疑猜嗚呼寃鐍孰爲哀

憶寶刀歌

生平知己壓腕刀借交報仇燕南豪一從濠梁成隔絕梟獍觸忤狐貍嘷夜夜鬥牛多異气玉虹縈天光燭地幾回夢裏飛入手痛惜當年都廢棄近來館下遇家賊空拳無柰徒忿激撼牀一夜寶刀鳴黑風捲地吹霹靂只今使節猶未回祗應玉琫生靑苔何時磊落卻在手爲我討賊除氛埃

陽春怨

去年春歸花滿空今年無花酒樽空起來墻頭望歸鴻卻見花落千片紅劉郎劉郎怨東風武陵桃源一夢中西樓畫角東寺鐘深閨月落昏簾櫳美人美人隔江水流年暗逐江水東

江頭怕見楊栁春楊花飛來愁殺人紅顏落盡花片新黃昏無人淚霑巾舊花被疊凝春塵夢中忽見渾未眞隔花半面春山顰恨郎不歸多怨嗔不知兩處同苦辛同是天涯愁恨人幾年心事向誰說花落鶯啼晝掩門別時重約頻付書一字不到八年餘死耶生耶漫嗟吁是耶非耶有還無應言被郎誤殺余豈知郎在空牀居春風滿簾酒滿壺落紅零亂飄庭除不言不飲愁恨俱半睡不睡情緒無杜鵑啼落桃花月紅燭無情泣座隅芳艸淒淒春又靑階前院後喚愁生隔墻飛花帶鶯聲都因無情卻有情彊飲不醉愁難醒欲睡不著夢難成一簾斜日堆綠英春風澹沲江無聲楊花茫茫揚子城總是天涯流落情夜來說殺梁間燕一世春愁在此行

長歌行爲正甫書狀壽

髯公子聴我歌歌聲苦長柰若何窮天亙地怨不盡顧視萬古都蹉跎借問怨何事怨我與子久在江之沱嗟子之才世豈多琮璜縝潤琢且磨圭珽特逹正不頗宜在巖廊奉璋峩紫霄絳雲白玉珂翠蕤孔蓋金錯摩論建唐虞開太和突兀磊落不防婀髙風防防吹明河秋天水鑑冷不波六合表裏盡淸徹世塵不到更把佳句哦誰知一旦雜黽蛙翻風豫章蔦女蘿所以歌聲長與子砭沈屙子居河陽縣我住陵川頂子方丁年我知命龍文虎气心炯炯大才自古多抑塞防當拔起快馳騁金樽滿浸太行影黃河倒捲入天井門前大江流幾度秋風吹我歌聲正長莫嘆猶未歸壯節巉天虹貫日志士豈作兒女悲

丁卯冬十二月二十八日修易外傳畢記夢

君子道長及夬決聖筆無麟義當絕尋終究尾動精爽黑日入夢寒滿魄頑冰瑩徹轉車輪陰鑑水深嵌屋壁山東日月忽分曜一綫微光變防迹兩手摩挲冷逼心恍然記悟祗一易韋編斷後二千年故紙紛紛壅南極卻從孤館學蠧魚自笑蚍蜉不量力雕鎪太極百萬言破碎乾坤裂肝臆大江粘天硯滴幹風雨滿窻眞宰泣邵先生程夫子是聖人能不死平地重成五鳯樓精義入神還有此

補遺

太平頂讀秦碑

岱宗太平頂磨崖與天齊左列則天頌右刻張說辭文采與書法不離近代規漢封宛在周觀東秦壇夐出絕頂西壇前圓平值中峯突兀上有始皇碑年深雨漬百裂余析作兩峯蹲半規面陽數字仍可辧隙縫重銜苔蘚皮中間隱約見制可完好可辧惟臣斯拳如釵股直如筯屈鐵碾玉秀且奇千年瘦勁益飛動回視諸家肥更癡當時風雨有餘怒豈容誇石獨在玆秖應神明愛尢物不肯轟擊常防持昔年韓文公曽賦岣嶁詩字靑石赤皆傳聞漫爲咨嗟涕連洏何如親登泰山日觀峯光怪特見絳气纒金虹摩挲細讀秦相碑天門髙詠來淸風乃知山靈不相負夜宿天邊不忍去醉倚云窻重回顧

陵川集卷十二

欽定四庫全書

陵川集卷十三

元郝經撰

律詩

秋興五首

風振長天秋气豪幽人興與雪山髙霜纒短褐歌商頌月滿空庭讀楚騷萬事已應隨俗一身寧忍墮塵牢防須散發滄溟上鞭擊魚龍舞碧濤

世事𨿽窮道不窮金聲猶振魯王宮看書極探天人理下筆全侔造化功未灑後塵心有贅忽驚前哲坐生風六經依舊垂天地千載秦灰散刼空

沙冷云平塞外天霜風掣箭射幽燕羣狐蹀血濡腥尾一鶻摶空弄老拳白玉樓成賀安在黃金臺廢隗猶賢翩翩精衛休塡海驅石秦人已斷鞭

永夜澷澷苦飯牛北溟誰下釣鰲鉤拘云琢句鬼神泣倚劍長歌天地愁日暖桃源秦世外月明蘭國楚江頭但能握節終吾事絕食猶輕漢五侯

萬里長風掃陣云浩歌一曲倒淸樽昔人猶有未埋骨防世難招不返魂陰沴豈能昏日月濁河難使貫乾坤皇天不許中州靜夜夜長庚出薊門

寓興

實學湮沈僞學張四科一並入文章詞源更不窮西漢詩律惟知效晚唐風雅義迷元气死天人理昩正心亡何當倒換銀河水淨洗云孫織錦裳

李淑玉送醉梨

李氏家梨防漆光蟄龍遺卵結冰霜香中風味爛中得皮裏陽秋凍裏藏破酒滿盤烏玉顆醒心一掬粉紅漿燕南奇士共奇果不獨張公擅洛陽

雪意

暘谷初冰冽曉霾瑤花一夕滿瑤臺雲飛海嶽寒難吐風振堪輿凍不開秀魄暗成冰井月冷魂潛入楚江梅梁園此日多豪俊濯濯無因展異才

晚晴登西臺

電明云黑轉驚雷忽送諸山暮雨來萬騎蹴風飈陣駭六鼇噴海漲天開無情漫作陸地浪有意不洗中心埃落日明霞照湖水一天爽气上髙臺

呈王內翰

霜落云枯秋盡時翰林遺得桂林枝春風久己歸桃李刼火從渠照虎貔白髮操戈浮世在赤心傾蓋幾人知壺中有酒無天地醉後休歌貝錦詩

送陵川魏夢臣

太行一脊壯中州上有吾家最上頭蓬鬢他鄕淹歲月錦衣何日拜松楸塵埃滿面將何往羽翼生心漫起愁聞說棣華堂尙在紫荊花老鶺鴒羞

南樓書懷贈趙丈仁甫

慘澹風雲鸚鵡洲蹉跎歲月仲宣樓從渠得失兩端了不媿乾坤萬事休往行前言秪自省樂天知命復何憂此身難著人間世只合長歌老飯牛

送仁甫丈還燕

一鞭天地起孤愁髙戴南冠賦逺遊濟瀆醉探窺海眼岱宗濶步望吳頭唐虞問學傳千古伊洛波瀾浸九州七十餘君皆不遇卻攜漢月渡盧溝

送髙聖舉之闗西

碧落心期已自通滿襟霜月又相同斯文不墜浮雲外元气常存刼火中太華峯頭老秋色銅駝陌上舊春風終當對此一樽酒豈限秦闗西與東

哀王子正

鹿去中州道不行先生今日死猶生長鯨萬里朔風急獨鶴一天秋月明擬見斯文還太極【時方作太極書院未畢】遽收浩气反元精世無程邵知音少云黯燕山恨不平

追挽楊文獻公二首

九龍猶未復金源柱石儒臣不假年社稷隕靈興廢定圭璋無玷死生全筆頭黼黻能華國掌上星辰解補天景略格言今在耳空令有識淚如泉

晚進無由拜搢紳空將行錄問前津身兼逹徳智仁勇學貫三才天地人月落丹山嗟鳯鳥風悲大野哭麒麟文章從此無公論安得餘波灑後塵

送董巨源

錯落霜華季子裘茫茫何處是西周乾坤破碎無元气歲月蹉跎漫客愁舉世橫身歸虎口幾人懷策射龍頭相逢不得從容地空著長歌慰逺遊

挽喬侯

挾槊歸來鬢未霜便如王翦臥頻陽風雲墜地空黃土劍甲埋光慘白楊壯節固應書北闕英名更好刻西郎傳家有子無遺恨珠樹蘭花滿玉堂

老馬

百戰歸來力不任消磨神駿老駸駸垂頭自惜千金骨伏櫪仍存萬里心歲月淹畱官路杳風塵荏苒塞垣深短歌聲斷銀壺缺常記當年烈士吟

詠史

八朝髙祖擅英聲盡以姦雄簒奪成曹魏規模爲故事帝堯禪讓竟虛名貪夫胠篋盜仁義防子欺人弄甲兵天下區區幾千祀誰能端肯爲蒼生

壽毛徳義

振落紛華別得天誦詩學道便超然黃花明月琴三弄緑竹淸風易一編本與聖賢相對偶卻教塵土彊拘攣他年看取騎鯨去揺曳長裾入紫煙

題楊之美尙書寄王運使守太原書後

憶昔風塵暗兩京北門此日賴眞卿乾坤翻覆見忠節臣子危亡置死生一柱數年支大廈孤軍千里重長城尺書便是中丞傳讀者猶能感義聲

哭髙監察

問學淵源算略長中樞近右轉臺郎繡衣春照金宮日白筆寒生玉殿霜亡國失身𨿽共苦無兒死客獨堪傷摩挲翠琰徐河道駐馬西風淚幾行【先生諱嶷字士美遂州人以才幹精絕拔爲樞宻院都事學術純正轉監察禦史金亡入燕喪子感疾而卒居順天嘗語僕以讀書作文法故其卒賦詩以哭之今順天北徐河橋上修橋碑先生之父都轉運使之文也故及之】

讀昭烈皇帝紀

誓將餘燼熾髙光誰意區區竟蜀亡三顧雄圖起諸葛一生遺恨逐劉璋吞吳絕援誠無策爲羽誅仇義不忘可惜後人私漢統周文孰與漢中王

南堂卽事

長夏禪房絕防埃鬱蒸襟袖迥然開半軒流水移天去滿榻雄風送雨來不記閒愁千萬種有時淸唱兩三杯輕鷗也自知人意浮入驚波卻便回

大宛二馬【天廏所育詔錫張蔡公】

二馬飄飄萬里來玉花蕭颯上金臺風生兩耳雲霄近電掣雙瞳日月開渥水虎文連殺气大宛龍種絕氛埃將軍正欲成勲業看汝驍騰展驥才

落花

彩雲紅雨暗長門翡翠枝余蕚綠防桃李東風蝴蝶夢闗山明月杜鵑魂玉欄煙冷空千樹金穀香銷漫一樽狼籍滿庭君莫掃且畱春色到黃昏

哭魏先生

臨危正色義巍然曾叱三軍誚武仙赤子共知歸大老晚生獨喜見先賢鳯鸞重赴丘園詔鬼蜮潛生李郭船髙棟傾摧更誰屋衣冠苦淚欲平天

挽劉善甫

蔥蔥玉樹照淸秋蹭蹬羣倫正黑頭方以孝廉升茂等便能籌防佐賢侯气淩天宇虹千丈怨入東風土一丘寂寞神交與英契幾回中夜淚橫流

挽賈叔儀

把臂論交气吐霓靑天白日快襟期誰知夜半驚鸞去漫使秋殘獨鶴悲刼火只燒希世寶惡風偏損出林枝玉昆新有池塘句夢斷空看墮涙詩

哭祁陽賈侯

萬卷巉云慘六經三千拊髀惜生靈地維斷絕翻河海天柱傾摧變日星相印不交虛左揆衮衣忽斂閉幽扄恩門知己將何報淚洗貞瑉刻墓銘

哭蕭侯孟圭

譙都狠蜮致中傷毒手陰謀果扼吭方喜明時見麟鳯忽驚平地碎圭璋人心甚海誰能測天道如弓不可量爲告遺孤休防血玉壺冰鑑有賢王

挽劉房山

節鉞盧龍十令公紫髯如防气如虹半生笑殺春閨月一夜歌殘玉樹風羲獻典刑存筆外遼金興廢列胸中飄零竟向梁園死苦淚空隨汴水東

題李轉運碑後

宣政宵人禍搢紳先生道義獨能存恨身不入蘓黃黨此足可登童蔡門賴有髙文見完節惜無佳語爲招魂屠龍大筆神明防滄海遺珠在後昆

次韻答王國範

薄寒孤影澹黃昏步出空齋自掩門霜落池萍淸見底風凋庭樹靜歸根天髙雁去人千里江濶烏驚月一防兩國音塵俱斷絕幾年懷抱與誰論

丙寅新館重九

幾度重陽雜混蛙舟中一夜總仇家半囚半客儀眞館不死不生揚子衙巖桂渾疑是楓葉牡丹誰使作黃花彊將瓊露澆斜日萬里西風萬里霞【是日伴使送木犀一瓶牡丹菊一本故云】

丁卯春日夜飲見月

新年新月照愁人白髮新添愁更新擬著長鞭遊海外豈期孤劍坐江濵醉殘蠟炬前冬酒開盡梅花今夜春自古行藏有天命不須兒女淚霑巾

雨中飲臘封瓊露

檐澑瑯瑯戛玉繩陰氛鬱鬱釀炎蒸江湖不見繋書雁風雨偏驚墮网鷹天道本來愁似海人生安得酒如澠臘封賴有瓊花在痛飲從渠變谷陵

修易外傳太極演

暮四朝三等賦狙斗升幸得活枯魚深庭寂寂都忘世長日沈沈且著書根本還將太極演規模直向先天初興來徑著江濡筆事去從渠雪滿梳

贈馬徳璘

從君躍馬入長途罇酒風雲日便疎白壁暗投皆若此赤心知己更誰歟不能北闕紆奇策甘向南山守敝廬抱膝長吟意蕭索半生辜負五車書

靜香亭二首

南風吹綠滿庭槐門巷翛然絕防埃紅玉生煙塵世隔錦幃遮日洞天開鶯知好客飛無語蜨爲新花去復來好酌生前無限酒浩歌長醉亂霞堆

小山曲檻映回廊別有一天深處藏人物風流還似晉衣冠儒雅尙如唐四圍紅錦香風軟滿地綠陰淸晝長坐久杳然忘世味碧雲髙興欲飛揚【燕自兩河之戰遂非唐有薦罹遼金幾四百年然而不漸宣政佻靡之化豪勁任俠渾厚惇雅猶有唐之遺風焉故是詩有衣冠儒雅尙如唐之句】

題涿州昭烈皇帝廟

興王百折似髙皇垂老才能據一方鄴下只知移漢鼎江東不肯對劉郎千年生長村猶在三代君臣道未忘涿水都爲永安淚子規啼血怨樓桑

衛南感

衛北傳聞捲甲趨衛南誰意卻南驅百年曆數𨿽當盡孤注乾坤便可輸漢割鴻溝還鬭楚蜀亡江表益徵吳兵家勝敗尋常事萬折彌堅是丈夫

靈巖道中

輕騎長鞭踏老埃蕭靈爽气動靈臺霜餘落水三秋盡日照扶桑半夜開袖裏還攜泰山去筆頭又捲東海來臨風悵望有所憶魯連安期安在哉

金綫泉

不著靈犀水自分輕金一縷見天根飛來寒電空畱影消盡春冰尙有防亂劃波心還便續醉探泉眼不能渾防防化窟呼眞宰此理須當與細論

過臨淄

區宇沈雄海岱間漢家曾著此秦闗風煙老樹千年國金碧斜陽一片山管仲霸圖無謂小魯連髙義孰能攀半生失意仍漂泊嘆舊懷賢益厚顏

竹溪

竹溪無竹背陰崖澗石參差漬老苔六逸於今竟何往四賢不復更誰來葉邊重覓懷英畫天末空思太白才爲向居民問遺迹路南秪有看山臺【泰安文廟有羊祜孫明復石介黨世傑四賢祠】

哀李文甫

亂來嗟嘆子衿風英俊無聊坐死窮數冊舊書塵滿甑一間空屋淚霑蓬最憐短折拋嫠婦忍見咿嚶哭騃童収拾同門二三子挽輿權厝艸岡東【文甫保州淸苑人其父祖皆第進士爲顯宦金亡以孤童歸鄕裏教授句讀安於貧窶年三十一歲疾卒經嘗與之遊故賦是詩以哀之】

哭亡友孟振文

簮笏箕裘出鼎腴泥途誰使擲瓊琚負骸千里還墟墓泣血三年殞敝廬聞說朱衣畏金石豈期白粥亦癰疽羈孤撩亂號嫠婦淚浸牀頭幾冊書【振文順天軍節度使某之孫故須城令某之子轉運使李公特立之甥也防孤三十年後始於河南登封求得其父遺襯負歸甫塟於淸苑先塋而喪其母母喪適終而疽發背卒故云】

曉渡溠河

旌旗斷續出林巒部曲喧豗過石灘殘月沒時愁地險宿云收處覺天寛自知不武還爲將漫使閒身也屬官落盡黃楡秋色老楚山靑曉石樓寒

營獨山谷

秋風獵獵建牙旗月澹昏黃馬不嘶區脫定時林影黑邏兵行處艸聲低豺狼逺迹終宵遁烏鵲驚飛到曉啼中夜幾回還自惜缺壺歌罷意淒迷

徳安道中聞大軍渡江

萬騎吞江勢欲幹江神一夜倒狂瀾縱橫奇計山河壯霹靂先聲艸木寒下令推恩今始見存心不殺古猶難天將海宇都平蕩休道東南有謝安

公夫人毛氏挽章

雍容二十四城春葉贊元戎作虎臣家法自傳王令尹流風復見謝夫人種香忽去花辭樹秋月俄空鏡掩塵最苦一年門下客不能執紼在江濵

孟少保後園四題

芙蓉

池館無人花正愁仙家城郭楚江頭一簾斜日錦云晚萬里西風紅露秋深院周圍情脈脈小山側畔思悠悠秪應來歲蓬蒿底埋沒兵塵取次休

木犀

湖玉山前緑玉房靈犀幾防透心香麝塵和露花間結金粟嫌風葉底藏寂寞生情動騷客殷勤通信與春娘短襟翠袖偏能惜戴了還看意緒長

山茶

雪塢欹斜緑葉稀梅邊竹底弄嬌姿小山曲檻偏宜著飛蝶狂蜂總不知秦樹怨離拋翡翠漢宮愁絕冷胭脂內家最愛常畱得生色屏風有數枝

瑞香

羽葆層層擁細花甲梅斜映隔山茶兩三叢裏氤氳气數百年來富貴家雕玉香濃團瑞雪翠翹春暖插輕霞主人一去無消息庭戶蕭疎落晚鴉

題汶陽王太師彥章廟

不許乾坤屬李唐孤軍直與決存亡大梁僅得延三日匹馬猶能敵五王誰意人間有馮道幸因身後遇歐陽千年豹死畱皮在破冡風雲繞鐵槍

晚登徐州黃樓

人物河山自古雄郡人猶說大蘇公黃樓去後風波惡赤壁歸來文字工戲馬尙能存壯觀沐猴且莫笑重瞳我來慷慨懷今昔樽酒超超駐晚風

題畱城畱侯廟

龍蛇繞亂出氛埃隆凖相逢帝業開三世相韓攜劍起一言平楚據鞍回掃除亂略伊周輩駕馭英雄管樂才崔浩張賔是何者敢將驥比駑駘

宿州夜雨

飛電穿牕滿室光卻從陡黑見昏黃雷霆半夜翻龍窟風雨終宵撼客牀塞上詩懷尢索莫天涯壯气獨昂藏星麾何日平康了兩國長令似一王

震南樓

危樓雄塵楚氛收緩帶輕裘日燕遊赤羽萬夫開虎幕黃流一曲枕鼇頭天髙樹老闗河暮水落云枯澤國秋此地誰教限南北蒼茫極目使人愁

以三弟庸將別憶二弟彛

西風木葉下湘潭鄕思離愁兩不堪二弟分襟向河朔一身持節使江南斷鴻噎噎吹秋別疎雨零零梗夜談莫爲他鄕重懷憶要將忠義麈煙嵐

沙洲夜泊

一來駐泊便淹旬洲渚人家雁鶩村滿地月明疑白晝半帆煙影易黃昏天連平楚無邊濶河入長淮徹底渾夷甫諸人慿寄語莫教石勒上東門

九月晦盱眙南爲何待制壽

云國回春事亦難每將和議動龍顏不辭溟北三千里喜見淮南第一山總謂豚魚知信使誰言虎豹守天闗先生此舉眞豪傑鶴髮遨遊二帝間

奉和詳議叔蠟梅之什

蠟顆含春色更嬌物窮宜著防枯條日融蜂翅黃將破雪壓檀心紫欲消驛使最憐和竹把野人不惜並薪燒何當走馬燕南道管領東風玉燭調

月丹

小艇移來江漲橋盤盤矮矮格仍嬌丹霞皺月雕紅玉香霧凝春翦絳綃一種是花偏富貴三冬無物比妖嬈廣寒記憶曾攀折滿殿光揺照紫霄【王承宣致月丹一本雲山茶大者曰月丹又大者曰照殿紅故爲賦此】

館中書懷

一夜風濤洶客牀覺來無處問行藏頭皮新起粼粼雪鬢腳潛生短短霜李順包藏情己露王驩朝暮意難量事成卻被庸人擾心緒和梅也不香

劉房山方鏡二首

銅老寒芒欲動揺斬然圭角背鸞翹四邊蝕卻月猶在一段裁成冰不消掛向霜臺空耿耿照來蓬鬢漫蕭蕭好將物鑑爲人鑑圓行圓幾滿市朝

端瑩無塵電影先生心印見秋毫冰池落手洞庭小玉井涵天太華髙物外將迎何足數世間妍醜莫能逃開奩一照還驚掩疑有蒼虯噴雪濤

伴使秦文舉欲入維揚故賦詩以見意

東風吹落瓊花雨南浦潛生荔子煙夜久有懷聞獨鶴春歸無語怨啼鵑天沈海底涵金鎖日隠鼇頭頓玉鞭千尺絲綸萬年井文園消渇竟誰憐

芍藥【王承宣送揚州芍藥數本】

夜來風雨洗殘春芍藥還開春又新入座忽驚持酒客舉杯先酌送花人煙輕雪丰容質露重霞香阿娜身鐵石肝腸總銷鑠都將軟語說風神

瓊花

淮南江北春三月天上人間玉一株有地欲移移不得見花方落落還無冰蕤碧開香雪金粟銜黃簇蘂珠聞說隋家自亡國莫將詩句重相誣

館中書懷

星麾畱滯楚江邊葉落樽空又一年兀坐政如遊黑海舉頭時復見靑天拘同羑里難重易拙甚揚雄媿艸聞說長歌猶慟哭慰愁賴得有詩篇

晚步

花落深庭步晚風雨苔生緑上幽叢黃鸝隔葉啼巖桂翠碧攀枝啄海紅靜裏細吟詩有趣閒中遐想事無窮江云不定生愁思白疊爲鱗散逺空

爲劉詳議壽

鶴髮垂肩雪滿須故鄕耆徳更誰如風流杜牧心尢壯湖海元龍气不除白酒芙蓉秋爛漫靑山桑梓日蕭疎去年淮上今江上安得稱觴向敝廬

曉起

屠龍心事碧雲重臥誦離騷嘆我儂墜甑幾回傷往事斷蓬何處著孤蹤雁啼揚子江心月風遞金山寺裏鐘喚起小童添半臂且乘曉露看芙蓉

湯計議生朝

一夜芙蓉著早霜江風吹浪到中堂兩朝和气回春色百萬生靈入壽觴傾蓋便能知肺腑舉杯時復露衷腸靈椿未老多丹桂今日燕山竇十郎【湯時年四十餘一子請舉一知無鍚縣二補太學上捨】

生朝祭先有感

金橘堆盤荔子丹瓊花滿奠爇沈山風生香案空遙拜月掩重門尙未還目斷松楸心耿耿气塡胸臆淚澘澘三冬又盡三年數兩國無成兩鬢斑

先大夫忌日

墨絰歸來艸滿墳擬將還葬奉遺言幾年竟墜蹉跎計萬里徒勞慘澹魂客裏可堪逢忌日夢中卻得見生存【連夜夢見先君如平生】遙知今夜佳兒女哭斷寒云靜掩門

爲劉郎中壽

翠羽同舟共陸沈蕭條江館歲華深艱危愈識斷金義險阻尢存底柱心表海亭邊今昔事雲門山下短長吟幾時拂拭塵埃了尊酒盟寒卻重尋

鏡薌亭

薄薄輕雲似霧塵陰陰江气冷侵人一庭芳艸畱連客兩樹夭桃斷送春檻外流鶯仍語巧梁間旅燕又巢新東城飲伴西湖栁寒食中間入夢頻

望金陵

雲際參差是石頭天浮斜日雁橫秋誰將故國千年恨都付長江萬古流破屋殘城未埋骨焦頭爛額盡封侯不逢四海爲家日獨立蒼茫漫起愁

贈都事苟正甫

接屋連墻受學初嶄嶄頭角气淩虛將須便敢刺雙虎回首還看總一豬未齧子卿氊上雪且傳黃霸獄中書天教三士從重耳返國尊王盡有餘

甲子秋懷

江館無家久似家西風院落老天涯黃纒薯蕷猶多葉緑擁芙蓉尙未花紗幕墜塵歸晚燕窞池生艸窟秋蛙枯腸欲斷誰濡沫擊柝聲中夜煮茶

秋晚後園獨步

孤館年深艸自荒愁來無語立斜陽裂冠毀冕霜雞紫接屋連墻露菊黃仰視飛鴻腸欲斷佇聞靈鵲恨尢長中原萬里家何在江气霏霏水潑裳

壽劉詳議

坐數年華更覺頻今年猶在大江濵卻秦但惜侯嬴老反晉全慿舅犯親把酒相看如夢寐圍碁正急羨精神丹心不誤蒼生命黑井從渠白髮新

晚步

持節寧知墮甑空政當竭力效公忠鬢毛變白烏元黑頭角尢髙馬自童日月麗天常轉北江河宗海必朝東下帷講誦朝還夕玉振金聲道不窮

贈魏斌

我解屠龍推第一君能射虎說無雙乾坤磊落心何愧歲月蹉跎義不降白刃斬袪離舊館黑風吹血破寒江競將康瓠欺神鼎正賴孤忠力與扛

戊辰新館守歲贈正甫書狀

坐上春回北斗邊梅花驚落燭花前六人同出今三歲一夕相看是十年行入玉門持漢節卻朝金闕見唐天不須更作楚囚泣歸馬東風快著鞭

勉孔進學

萬卷撐腸是大夫豈宜冠玉作庸愚學書便得吾家法開卷願爲君子儒十載甘心作蘓武九齡誰意得童烏天將男子屠龍技著力須探頷下珠

己巳三月二十六日二首

春來渾不見花枝春去蕭條總不知有酒四時難有興無情三月竟無詩歸鴻恨別排云逺雙燕嫌孤入戶遲江渇風髙還欲斷魚龍宛轉亦堪悲

夢遊故國人仍獨春到空梁燕自雙雲淡星疎祗見鬥浪平風定不聞江五更鼓角纒孤枕千里闗河入破牕落盡好花春又老依然塵土暗金杠

庚午夏至夜雨

至日元陽霖甲子中宵陰气一何豪龍蛇起陸乾坤黑風雨翻江鼓角髙病骨濕侵寒似水寃腸恨入毒如刀幾回坐起椎牀語白地南來坐鐵牢

壽正甫書狀

歲晚途窮漢節遙秋髙江濶尉佗驕銀潢雁度五更月赤岸鯨吹半夜潮世路從來多梗塞雲天無日不風飈艱危正要胸襟豁磊碨【同磈】須將鬥酒澆【杜少陵王宰山水圖歌赤岸水與銀河通赤岸在步山東南連皇天蕩海濤入江衢激六七百里金陵之至險也在儀眞西南故有銀潢赤岸之句】

江城兀坐聴秋聲羨殺西風雁背輕一紀乃能同患難數杯聊復生平新書總付徐無黨半臂誰添宋子京昨夜太行還入夢倚天靑碧大河橫【時余攺修三國誌正甫爲余集注故有徐無黨宋子京之句】

陵川集卷十三

欽定四庫全書

陵川集卷十四

元郝經撰

律詩

升賢村二首

棗栗荒山腳懸崖石作墻共言長樂老此是讀書莊五季乾坤黑三綱道義亡誰云不直死更請問歐陽兩嶺靑林夾孤山黑石圍云攜疎雨過風約斷虹飛爲告姦雄叟難逃筆削譏荒村好終老白首竟忘歸

張燕公讀書臺

石窟煙龕黑懸崖隠斷碑崢嶸大手筆突兀小須彌天入無邊濶山臨欲盡危袛應秉鈞日憶得讀書時

寓感二首

天運不可測人心空自疑茅廬與耕釣遭遇亦其時火防能爲布冰蠶自吐絲區區路傍馬笑殺抱闗兒前途如闇室長夜老乾坤怪字書衾裂繁云蔽月昏悠悠心曷展落落志仍存反側不成寐西風葉打門

過友人故居

不見靑雲士惟餘數畝宮斷墻藜藿滿破屋子孫窮肝膽交遊在文章事業空舊時同坐榻閒臥夕陽中

送王國範北上

一別恆陽下雲霄忽羽儀恥爲州郡屈直結帝王知歲月不我與河山空自奇黃塵愧先逹感槪入新詩

送宋和甫從軍

北陸開新運爭依日月光一時乘變化萬里快騰驤碧海轉鯨背靑雲列雁行春風吹錦浪好去看三湘

下泰山題眞君觀壁

黃峴趨回馬州人競捧觴忽驚天上夢猶帶日邊光絕頂秦碑裂陰崖漢柏香行行重回首瞻仰意難忘

開平新宮五十韻

日月旋天蓋星辰合斗樞光騰掌內鐵气繞澤中蒲金帛羞重賜弓刀奮一呼眞人翔灞上天馬出余吾尺箠初開辟羣雄競走趨無勞爲更舉乘勝卽長驅蹴踏千年雪驍騰萬里駒長城衝忽斷弱水飲先枯肅殺威靈盛驅除運防俱寰區塵澒洞天地血模糊地盡諸蕃外兵窮兩海隅九州皆瓦礫萬國一榛蕪誰與重休息徒爲妄駭吁治平須化日殺伐豈良圖聖子曾當璧神孫防握符鐵山深蘊玉瀚海特生珠歷數終當在謳歌信不誣欲成仁義俗先定帝王都畿甸臨中國河山擁奧區燕云雄地勢遼碣壯天衢峻嶺蟠沙磧重門限扼狐侵滛冠帶近參錯土風殊翠擁和龍栁黃飛盛樂楡岐山鳴鸑鷟冀野牧騊駼風入松杉勁霜涵水艸腴穹廬罷遷徙區脫省勤劬階土遵堯典卑宮協禹謨旣能避風雨何用飾金朱棟宇雄新造城隍屹力扶建瓴增壯觀定鼎見規模五讓登皇極羣生賜大酺還聞卻走馬卽見弛威弧簡策詢前代弓旌聘老儒恢回一气徼幸絕多途雷雨施龎澤乾坤洗舊污直爲提赤子遂使出洪鑪逺檄收疲薾【音你】窮邊罷轉輸江壖遺鄂嶽石窟棄巴渝刀槊存殘骨膏粱換毒痡卻令逢有道免使叫無辜契濶還同室鰥惸得字孤八荒皆壽域六合極歡娛白叟休垂泣蒼生獲再蘓只知期用夏更擬論平吳旭日冰天透仁君雪國無終能到周漢亦足致唐虞遇主得知己逢時合捨軀弭兵通信誓奉詔敢踟躕頓覺心田豁還將肝紙刳行行重回首瑞气滿闉闍

不寐

夜久不成寐蒼茫自詠詩客懷三月老春信野梅遲喜子垂牕隙燈花落硯池祗應有行色失語問何時

春夜

春雨江湖夜東風花栁寒舉頭不見日何處是長安歲月纒星節乾坤繞血盤控拳紛愈甚排難古來難

儀眞館中暑一百韻

五載淹江館三年錯雨暘熱中蒸滯气涸轍斷枯腸黑井鹽煎火紅鑪鐵鏈鋼帡幪加誕罔坎窞觸機張直壯無身慊窮堅著命當鼻煙從燎炬溝汗盡翻漿噎塞難通七摧頹懶掲裳沾濡粘獘屣毒螫上空牀甑擁輪囷肉瓶觱沸湯噞喁气尢偃叫吼怒如狂曉瘴煤生柱晴霾土抹墻片雲遮日薄疎雨灑晴忙熒惑凝靑血長庚迸赤芒槁天髙破碎幹月死昏黃翕熇渾無露萎焦似有霜燕呀棲不壘鳶跕【音喋】墮難翔雷殷轟蚊塔沙生闇蜮槍飛螢空自爝戰蟻竟深藏盤礡摧腰脊低垂塌目眶本來觀化日誰使遇愆陽風土聞南國江山異朔方豈期惟酷烈無處別炎涼故國包全晉吾家壓太行髙寒雄地勢瀟灑靜雲莊六月衣冠冷千年艸木香長松撼潮海絕壁隠虛堂卻到燕山北行歌易水傍雁霜凋夏木鳩雨潤春桑聘幣輝光重徵車道路長沙陀瞻帝裏雪谷拜天王的皪星銜凍嚴凝日隠光羣雄奮冰窟六合入氊囊半世無蒸濕於今重禍殃襟裾堆蚤虱肘腋沸蜩螗豈免泥塗辱還令羽翮戕甘言𨿽未已毒手益難量夾柵仍規覘重圍更限防塹門深虎圏擊柝閙魚榔箝逼罏錘宻枝梧觜吻荒釡鬵烹則易刀俎食非彊气數俱臻極天人盡反常旱災綿歲月禍本入膏盲重怒非長策佳兵甚不祥揶揄肆巖阻鄙外極戎羌信誓猶然在明徴固未妨但令心匪石盡自口如簧喟嘆愁仍積吁嗟气不揚行人竟何罪國體豈無傷反已私尢責知微實愧惶逢時當際防援溺止懷襄自防懸難解輸人律否藏恧心煨肺腹畏景急炮煻欲掘陰山防翻思雪窖羊履危從蹇剝挺節不低昂伊昔當崇慶金源復靖康白虹纒帝座紫電激天狼傅說騎箕尾王良策駟房一龍轟霹靂萬馬快騰驤歷塊無完國蜚鋒舉斷吭才聞過燕趙又已出河湟此際通和好惟時正擾攘渾如沃薪火大似堰流糠狼籍三峯敗顚連五國亡濟師攻汴蔡徼節到余杭海上盟空濶城南事茫劍闗開要害淮海失城隍防縣余骸骨榦坤一痏瘡百年血肉運萬里戰爭場邊將徼功賞兵人借糗糧居然忘厄防但請復侵疆虎怒寧須激鯨吞更請嘗肌膏坐銷鑠節鉞漫熒煌破屋渾生亂【音亂】方畦孰插秧蘼蕪沒洲渚潢潦漫陂塘莽蒼人何在陰森鬼正倀雁兵秋滚滚魚窟夜遑遑豈忍仍擠石無爲更藥瘍欃槍閙三紀絲枲紊千箱已亂仁明出中興祚昌勝殘須必世奕葉始呈芳秦府鳯鱗質周家金玉相河山收殺气云漢煥文章潛邸人皆仰春宮徳益彰厭兵符太母歸馬勸先皇禮樂尊周孔聲名慕漢唐恢張治具突兀振乾綱駿發輸平急鋪惇大命將奉書秪局脊馳驛敢彷徨加額人皆賀摩肩眾所望只今全父子無復痛孤孀延入拘營壘周羅匝廡廊只將人桎梏不用鐵銀鐺龍節埋泥穽狐涎汨土焚身無取齒避竈豈爭煬炎赫惟加熾風飈不許涼秪愁化灰燼何處薦珪璋天問終無語防搜未易詳艱屯果誰敢壞亂實難匡有賦誇鸚鵡無媒獻驌驦何當快風雨吹去臥滄浪

二月二十三日猶在儀眞館三首

向晚日華紫殷然轟夜雷龍蛇開蟄窟桃李動春臺淚逐催花雨心同潑火灰何由復龍動百感坐中來一年淹使節二月駭春雷瘴入江心黑雲銜雨腳灰壯心還激烈滯气忽騫開明日誰聊賴鶯花故惱來二月還如夏炎蒸鬱震驚迅霆侵骨冷飛電透心明海气霑衾濕江聲拍枕平從今休禁火一雨萬家生【是月初二日火二十日丑刻火午刻復火一月凡三火獨遺捨館及漕臺州治在故有是句】

月夜感懷

去國期星歲無家阻萬金江山沈苦思花月動哀吟變故空長防蹉跎惜此心遙憐燈火罷兒女夜愁深

江暑

地軸風濤浸吳門江海流四時長似夏一雨便成秋煙潤靑紗幕香蒙白防裘燕山猶避暑今日向江頭

壽何待制

歲月閒丹竈乾坤坐白頭幾回看北斗何日見西周盤谷蘭花老天壇桂葉稠防當逃世网共與赤松遊

雨中感懷

捨館年年老江邊日日陰雨聲便熟睡花气動幽吟樹宻鶯愁濕庭荒雀畏深晚風吹鼓角慙愧弭兵心

薄莫二首

薄莫秋云合江聲靜裏來無聊空徙倚失志重徘徊細雨金桃落疎煙玉鳯開相看如夢寐觸物總傷懷棘柵今年攺庭隅展半陰艸依斜徑短苔入後墻深歲逺人空老時危事益沈頻頻問烏鵲何日有佳音

曉起

傍枕衾裯薄還家夢亦難月華終夜白江气先秋寒心苦天爲碎辭窮海欲幹起來看北斗何日見長安

聖節

六年瞻北闕八月拜西風冰雪天王聖河山帝業雄但令旄節在焉問酒樽空屬國歸何晚浮江有阿童

壽劉詳議

甲子數盈亥神彊志不衰共知憐絳老誰與問鐘儀萍梗三朝夢乾坤兩鬢絲得年萬事足爛醉復何辭

江云

江云似江水復粼粼晻靄無窮態紆余不盡春遮回斷行雁望殺未歸人何日星軺路馮髙更憶親

新館感春四首

東風吹敝褐水气撲虛檐月窟星河澹江城鼓角嚴年深愁不醒春至恨猶添爲問秦通守何顏說錦簾行李金昏節腰圍玉樽鞓居然隔天日不許出門庭歲月侵霜鬢乾坤誤六經誰邊覓春色墻上艸還靑佇立無人語巡檐思慘然夜江寒浸月春樹暝生煙計拙仍持節途窮擬問天難爲繞指鐵萬折志彌堅憶昔淸明際昏昏醉裏身吟魂半牕月花影一簾春豈意傷心別空勞入夢頻漫聞烏與鵲悵望幾回嗔

丁夘夏六月大雨震電

雨連江表黒電入海東紅川瀆翻防漲乾坤破猛風忽開金碧界幻出水晶宮我欲乘時去長歌向此中

八月九日甲子夜雨

久旱雨亦好還霖甲子秋陰森當月黑黯黮作天愁北海洶疑落西風浩不收凜然寒入骨鄕思滿牀頭

九月五日念母

思子甚思母秪應淚更多尙無歸國日其柰倚門何江漢悲溫嶠詩書愧孟軻今朝誰獻壽庭戶可張羅

戊辰寒食

今歲明寒食梨花月正圓客愁催我老春色向人偏彊飲稽畱酒難辭簇送筵杜鵑休浪語歸去更何年

贈魏斌

熊虎無堅對風雲滿義襟每將孤劍說但惜二毛侵貫日臨危節巉天討賊心中原有期運莫畏歲華深

傳易有感

故國河山表中原斗極邊稽畱深失計還反竟何年風雨纒孤劍塵埃委斷編漫窮西伯易誰好子云壽正甫書狀往歲正甫壽予以詩今歲復用其韻以壽之

繾綣心尢壯崔嵬志不遷𨿽云寃土窄猶有片天圜吾道艱危久君才賦予偏抗秦完白璧禦冦靑氊遂使幹旄在終當斗印懸物窮寧不返期逝未爲愆在我都無愧從渠遂弗悛風雲纒怒虎霹靂墮寒蟬眞玉千燒冷渾金百折堅十年仍齧雪一念久通天莫信枉能直誰言典則全防將乖頷抉還把怒須編得失兩端了安危一著先防區初罔象陸海本忘筌日月圓機轉乾坤大器埏【音羶】屈伸成變化來往共回旋困極難移石潛深可脫淵九原驚奮迅八表防飛鶱蘓武終歸漢田疇不負燕河山生喜色戲防舊堂前

新館夜聞杜鵑二首

啼落深江月催殘故國春不堪多恨鳥偏聒未歸人血盡腸應斷哀餘聲更頻闗心尢入耳一枕夜愁新久客難勝感那聞泣血禽乾坤心緒苦歲月鬢毛深亡國元多恨催春漫好音館人將赭樹何處沒靑林

壬申二月四日二首

庭雨滋春艸江煙濕落梅病多剛斷酒席合亦持杯气數防難測乾坤莽不回還看仍焰焰未肯著寒灰戍鼓晚來急春潮夜有聲燭花侵坐落梅影上窻橫小酌歡尢洽孤吟興愈淸最憐星散後一枕故山情

病中卽事

久客難堪病衰顏倍覺秋空杯仍自舉墮甑復何求兩度交金火連年犯鬥牛道窮還遇此安得見西周

十二月十七日大風雪

海立陰風黑冰牀報雪威紛披平地衮攪擾半天飛牕隙楊花亂檐前谷穂肥還聞八千騎飽肉飲江歸【俗謂冰顆爲冰牀有則有大雪又謂檐前冰柱爲谷穗長大則丰年之祥也】

癸酉閏六月十三日夜病中聞笛二首

深夜涼風發迢遙送笛聲只愁江月破不放野雲行怨曲人多感離腸恨易生病中催坐起傾側若爲情斷續誰家笛噫嗚入耳偏燕山記疇昔江館是何年餘響星河外羈魂月露邊那堪更三弄老淚已如泉陵川集卷十四

欽定四庫全書

陵川集卷十五

元郝經撰

七言絕句

滿城道中二首

溪水隨城陡屈伸夕陽亂閃碧金鱗沙堤帶艸烏啼健山色逼人詩句新

十二西郎縹緲中顏行壁立挿晴空欲攜天地諸山去不遂秦鞭過海東

抱陽寺

孱顏蒼玉抱幽村突兀雙龍窟宅尊回首萬山東盡處冷煙平逺半乾坤

郎山

晚風吹散樹頭云斜日燒開水外村十二西郎來馬上翠鋒蒼防倚天門

九日郭外二首

溪上蒼煙一道開誰家日夕采菱回片帆不舉波間過無限好山波底來

萋萋宿艸暗荒丘落日徘徊上上頭一曲悲歌天地窄怪人獨鳥入長楸

讀張良傳

顚嬴滅項復韓讐便與赤松方外遊丞相蕭何功第一白頭不免漢家囚

讀則天紀

則天未了立韋後武惠才薨冊太眞誰使唐家多女禍晉陽宮裏舊宮人

讀唐文粹

瑯瑯玉振粲珠光一代雄文照李唐底事平淮碑一首文公不載載文昌

醉後二首

何須黑白太分明不必區區話獨醒四海蒼生皆醉飽我將荷鍤學劉伶

誰將元气釀春風解潑愁人磊磈胸只是忘憂不忘國徑當一飲竭千鐘

張侯宅新竹四首

斫盡凡材直幹生脫繃直欲與云平戛戛風來去常有湘江夜雨聲

孤根北地久難生全仗扶持長育成敢借他年數梢力掃除氛祲見澄淸

疎陰杳杳色霑衣恰似瀘溪月下時可恨一枝髙更秀背人偏被惡風吹

四座淸陰上綺羅交靑雜翠嫰煙和閒花閒艸遙相映更覺森森逸气多

讀晉武紀

恰下曹丕受禪臺賊臣女寵競姦回夕陽亭上一杯酒又喚五胡諸夏來

卽事

一簇花枝閙酒巵兩家佳婦與佳兒半生失意元多感更見男婚女嫁時

獨酌

歌罷長歌酒自傾休嗟屈子愛劉伶如今識破人間事獨醉從來勝獨醒

蠶

作繭才成便棄捐可憐辛苦爲誰寒不如蛛腹長絲滿連結朱檐與畫欄

西園姚黃

四圍國色鬭新妝一本當中淡淡黃三十六宮簾盡捲沈香亭下看明皇

題明皇私語圖

一旦妖姬屬亂兵當時私語竟何成秪應蜀道防塵日悔不終宵問賈生

題芙蓉盆

戊申秋道士李師於中山治所後堂故基得東坡先生雪堂圖書靑玉潤瑩法鍔截四面各五分方停無紐蓋先生帥定武時所遺也九月五日觀於芙蓉盆雪浪碑下因書一絕以寓感云

辭卻金鑾到雪堂中朝無復漢文章不須更論靑苗戶丈八盆邊醉一場

羽扇

天山雪鶻落霜翎更比冰紈分外輕五丈原頭兵十萬縱橫奇計指麾成

大風

土囊都不辧雄雌直把乾坤怒一吹我欲乘時起鷼運北溟飛去到天池

三臺懷古二首

衰艸遺臺尙幾層荒涼無復艷歌聲西陵盡有千年臭費盡衡漳洗不淸

涕泣吚嚶後事多髙臺空著繐帷歌一時姦僞𨿽難辧爭柰天長地久何

蘓門八詠

百泉

碧玉山前玉鏡明亂山倒影睡龍驚蹴翻貝闕光零亂萬斛明珠盡一傾

湧金

云容天影與山光一片飛來浸夕陽萬古婆娑金世界海神擲向水中央

梅溪

竹外靑山竹裏泉嫰寒風力妥輕煙誰將景與詩人防正是梅花欲雪天

卓水

竹梢低處見共山一水環流萬竹間饑鳯不來空閬苑晚風吹碎碧瑯玕

嘯臺

肉薄羣狐尾血腥一天自作鳯凰鳴閬風吹斷無消息老樹遺臺萬古情

仙人迹

八表遨遊入太淸世塵十萬盡縱橫翛然物外誰曾見無迹無蹤是善行

安樂窩

不見先生二百年老云石室鎖荒寒當時一理元無間何事都將四段看

月臺

飛仙挾月下昆丘擲向山頭更不收卻被巨靈偸桂魄太行山色照神州

陳橋門

一片黃袍著帝躬六軍謀逆爾何功太平三百年基業都在當時涕泣中

龍徳故宮懷古一十四首

常怪韓王智數多不從太祖據山河黃流豈是天爲塹靑屋誰知是帝羅

國是當時總是非彊將商鞅作臯防莫言天變渾無畏不見雷轟黨籍碑

蔡京姦計假荊公紹述𨿽同事豈同不向嶺南消禍本更從海上立奇功

禁絕蘓文碑盡磨中原不使見東坡牛童馬走能傳誦若比燒時數更多

覺察伊川不著書更將僞學重相誣至今江左傳伊洛依舊堂堂一大儒

銅黨紛紛快老姦敗盟更欲復燕山當時若使無邊釁不在權臣卽宦官

人間未省有金國地底惟知幸鐵樓忽見城頭鷓鴣舞賣花聲斷不勝愁

萬歲山來窮九州汴堤猶有萬人愁中原自古多亡國亡宋誰知是石頭

復國誅讐事豈難背城借一據河山汴梁更不回頭望直送枉黃到浙間

少康一旅便南奔畀付英雄國可存宗澤云亡李綱罷衣冠不復到中原

卻許邦昌爲紀信渾將秦檜作程嬰甘心江左爲東晉長使英雄气不平

金人不敢駐幽燕劉豫猶令帝八年若守汴梁和且戰闗河一半尙能全

建炎新焰起江東寃血靑城尙幾重閩越兩王還有後天教太祖繼髙宗

帥府雄開不卽眞宋州躍馬趣曹門只將京國爲根本百戰能令社稷存

宮人斜

椒壁摧頽隠野蒿妖狐篤簌噪空壕美人一夜爲黃土郕國夫人甲第髙

宿邯鄲

靑蔬白飯力加餐且慰行人行路難莫向夢中還說夢世間何處不邯鄲

射雁

驚鴻數防亂長空金鏃髙穿帶響雄部曲盡看鞭指處冷云一字落秋風

味眞庵

世間有味非眞味味到無時卻是眞一食萬錢難下箸簞瓢陋巷是何人

感興

不得意事十八九可與言人百二三無慮無愁一樽酒短屏髙枕日東南

帥正堂

秋渚芙蓉澹澹香新亭爽气釀新涼晚風吹斷溪南雨一片金煙掛夕陽

曉渡沙河

馬渡潺潺石子灘山頭曉月爛銀盤一天淸興重回首霜露滿鞍風水寒

長蘆舟中遇風四首

海風栗栗刮鯨涎吹裂西南一半天暝色忽開隨酒散浪花和月上船舷

鏗鏗急雨射狂瀾兩岸陰風蔓艸寒云腳半天拖海气斷虹忽落著飛湍

杯盤楚楚下中流風順帆輕暮靄收忽憶黃河轟斂日翠綃涼月轉船頭

斥鹵誰知艸木蕃桑連平野麥連村漁人遙指碧雲際碣石東邊是海門

贈漁者二首

一尺新魴綠栁穿漁人饋我不論錢斫開細雪銀膏瑩旋折黃蘆爇晚煙

短短蘆芽小小蒲臨流舉网得嘉魚船頭撥剌猶然活試問前村有酒無

曹南道中憇闗帝祠書事二首

傳聞哨馬下江陵靑艸湖南已受兵闗帝祠前重回首荊州底事到今爭

白汗翻瓶馬不前緑陰還得解鞍眠塵容突兀祗何事六月長途又一年

寓目

錯莫坤靈慘不春搶攘戈防閙風塵可憐萬里中原土一段荊榛愁殺人

秋夕

心事悠悠逐去鴻夢魂渺入西風無邊木葉無窮恨一夜秋容滿鏡中

宿黃陂縣南

茅屋欹斜竹逕荒稻畦殘水入方塘營屯未定斜陽下雁防秋煙不著行

稻糯今年分外成家家凖備樂升平誰知未獲還拋卻天著丰年待北兵

賢王渡江

魚入王舟動日華水天一片紫金霞渡江千古誰能得恰到中原第四家

渡江中流贈楊宣撫

防馬南來便渡江臨流舉酒望賢王舟中賴有婁師徳無浪無風到滸黃

幽蘭軒

手殺官奴志自彊孤軍百折竟夭亡君臣義盡平日死絕勝迎降軹道傍

太白入斗

聞說長庚是使星近來偏向鬥牛明天宮太史無多語玉帛交馳不用兵

宿舊縣【故盱眙也】

無風無浪片帆輕總道升平在此行卻向淮南望淮北斷鴻聲裏斷煙橫

勝遊

好處相逢是勝防兩年霜後到江頭杯盤狼籍西風老橙橘香中過一秋

邵伯藕

蛟人折向水晶宮卻著金刀截玉筒齒頰冰漿流不盡灑然嚼碎雪玲瓏

霜後芙蓉

憔悴江頭秋牡丹南人棄擲北人看明妃出塞胭脂冷霜滿琵琶淚滿鞍

燭花

江城深夜作輕寒金粟堆盤蠟炬殘應是燈花憐久客故隨人意報平安

聞歸鳥

來時隨雁向南來雁北回時人未回至竟行藏豈由已且添溫水浴疎梅

正月三日見月

小雪初晴卵色天虛庭揺曳動江煙忽聞歸雁驚回首新月梅梢又一年

送江梅還伴使

坐席凝塵晝掩門客懷牢落阻江濵春來不見花消息卻著殘梅送主人

淩晨

淩晨聴鵲暮聴鴉夢裏闗河枕上家應是皇州春色滿膽瓶昨夜也開花

感興

鞍馬匆匆攺館來芙蓉開罷海棠開梁間笑殺新來燕去了重來尙未回

佛頂橙

玉人解作軟金杯刳盡金犀气未回滿酌瓊醅歌水調碧雲髙興一天來

儀眞館後園茙葵

開徹茙葵夏景深半墻紅錦臥堂陰雨荒苔老無人迹傾盡區區向日心

揚子

揚子江邊不見江江聲隨雨入寒牕慿誰載酒尋蘓二赤壁磯頭白鳥雙

館中春晚

春去春來總不知楊花誰使入簾帷偶然得句還驚悟卻是今宵夢裏詩

花落深庭日正長蜂何撩亂燕何忙匡牀不下凝塵滿消盡年光一炷香

八月十六日曉起見月

冷云收盡月當西過卻秋宵已失期何事天公太相妬只教人看不圓時

聞雁

觸處闗心總可傷五年束手坐空堂江深月黑風雨急一雁飛鳴有底忙

橄欖

半靑來子味難誇宜著山僧防蠟茶若是黨家金帳底只將金橘送流霞

江靜

江靜天寒不啟闗梅華開卻月丹殘擬將斗柄占星歲牕隙檐頭細細看

梅

欲吐檀心卻倒垂梅花只看半開時折來細嚼還重嗅歌罷離騷更詠詩

憶酒友

三年獨酌楚江濵醉裏乾坤夢裏身周顗近來添一斗坐中不見洛陽人

喜雨

過時無雨已爲災七月才聞起怒雷但得山田稻畦滿不須霶霈入城來

不寐

夢境都非得意時覺來誰與論襟期蠨蛸竟夜不成网費盡千絲與萬絲

十樣小菊

孤根如綫耐霜侵浪蘂還開玉與金爲問西風緣底事一枝同气不同心

館人餼雁

持節江頭久食魚館人供雁意踟躕呼兒細看雲間足恐有中原問訊書

芙蓉小酌

輕紗白紵不勝單繚亂江云作小寒乘興更須傾一斗芙蓉宜向雨中看

窞池

半池泥水不曾淸一撮魚鍼也自生好雨竟無風日惡門前空說大江橫

二月一日雨中看梅

紫樹靑條玉几叢半開半落不禁風看梅何必前村雪二月江南煙雨中

示馬徳璘

當年駐馬石牀邊老父相逢已結緣須向桑田最佳處掛冠神武卜終焉【乙夘秋食於廣平逆旅一老父挾方書數防與之語逹者也及使宋其子徳璘從行似不偶然故爲示此】

示孔晉

十五從戎已自奇更當磊落振襟期咸寧曾建中興業本是汾陽帳下兒

丁夘歲元日

靑春白髮坐相催艸艸杯盤淺淺梅爆竹煙寒簫鼔噎隔墻飛過紙錢灰

眞州沙瘴

侵曉煙煤半抹墻急燒煮酒嚼鹽姜眞州城裏多沙瘴人道淮東小法場

立秋夜有感

月邊一夜火西流云白天靑萬里秋朔雁今朝離瀚海定從何日到江頭

丁夘新館寒食無花四首

折殘魏紫戴姚黃香盡河陽與洛陽剛向江頭覓春色幾年孤館對空墻

四圍擊柝鎖重扉春去春來總不知腸斷東城中酒後春衫走馬拂花枝

八年寒食總無家三月淸明不見花屋角映陽看薺菜墻陰撥土覓蒿芽

陽和渾不到空齊深院無人長緑苔爲報監門暫開鎖少分春色入門來

館內幽懷

狂花野夢滿疎籬恨殺絲結子稀獨立無言解蛛网放他蝴蝶一雙飛

伴使西計議送牛酪

深凝碧椀玉脂香輕結酥皮蠟面黃斫雪徑調傾一椀大江忽在鐵林傍

新館木犀

欲將金粟插銀壺沈麝看來气韻麤爲問西風能記否好香曾到故鄕無

觀哺乳燕

黃口嗸嗸競食時一雙忙殺尙嫌遲遙憐待哺諸兒女更比烏衣分外饑

觀牡丹菊有感

黃花喚作牡丹菊又喚芙蓉秋牡丹幸自拒霜全晚節彊爲春色亦應難

戊辰七夕

只見星杓掛月鉤銀河依舊隔牽牛遙憐玉雪佳兒女淚滿西風乞巧樓

戊午歲作一貫圖戊辰冬十月晦始成

十載方成一貫圖恍然才見未生初仲尼沒後遺言絕且讀遺書莫著書

讀堯典

闗睢風雅三千首堯典文章第一篇

從此聖人都不說且休便論伏羲前

讀王旦傳

禍本誰知自二王玉淸未了又儲祥一瓶珠賣萬人命剃髮披緇未易償

卽事

网羅蚊蚋一蠨蛸終日經營何太勞縱好未能包六合大鵬依舊九天髙

蒸開栁眼中宵熱落盡桃花半曉霜五月綿衣休便送江頭天气不尋常

夢遊木香洞府

月牕靑錦麝塵寒夢繞煙條露蘂看但覺身輕似蝴蝶種香風物異槐安

暮春二首

揚子楊花雪打門運衙花樹緑藏人花開花落年年事看取人間不盡春

重圍雨久塌蒼苔火鋪喧呼著棘栽惟有東風難禁約隔墻吹過落花來

五言絕句

同闞彥舉南湖晚步四首

月出東南隅湖湧黃金波淸風颯然至柰此良夜何太白吐金气水樓淸霽寒悠悠半滄海月出浮雲端荷花臨水殿綺月轉簾腰晚吹動銀管暮涼生翠綃淸風淩八極虎豹天門開長虹忽中斷海窟明月來

送闞彥舉

長風吹短褐浪起魚龍腥萬里一樽酒送客東湖亭

促織

亂聒霜前夜忙催機上秋無衣汝何益重作旅人愁

曉寒

列列牕分曙霜雞噤不鳴只疑滄海凍還使日難生

卽事

短衣歌永夜長劍倚髙秋近愛東家子無憂樂白頭

大城南

栁拂春煙白花融曉日紅蕭蕭玉銜馬沙上踏輕風

陵川集卷十五

欽定四庫全書

陵川集卷十六

元郝經撰

圖說

易大傳曰易有太極是生兩儀兩儀生四象四象生八卦八卦定吉凶吉凶生大業至宋濓溪先生周茂叔推廣其義作太極圖而爲之說夫大傳之言固自有次第𨿽未爲圖而圖已具乎其中矣易有太極卽此也○是生兩儀卽此也�【陰靜陽動】兩儀生四象卽此也

四象生八卦卽此也○【坤道成女乾道成男】八卦定吉凶吉凶生大業卽此也○茂叔乃爲此圈圖指明其次第以太極本無極爲天地人物五行根柢以動陽靜陰爲太極妙用分陰分陽爲太極體段陰陽旣分則兩儀立兩儀立則二气五行行乎其中而八卦成列太極之迹著矣幹統三男坤統三女善惡分而吉凶定太極之功用無窮而人道立矣是以死生化萬物吉凶生萬事而太極之大業成故易窮則變變則通通則久此爲圖之大防也其說曰○無極而太極�【陰靜陽動】太極動而生陽動極而靜靜而生陰靜極復動動極復靜一動一靜互爲其

根分陰分陽兩儀立焉

陽變陰合而生水火木金土五气順布四時行焉五行一陰陽也陰陽一太極也太極本無極也【坤道成女乾道成男】五行之生也各一其性無極之眞二五之精妙合而凝乾道成男坤道成女○二气交感化生萬物萬物生生而變化無窮焉惟人

也得其秀而最靈○形旣生矣神發知矣�【陰靜陽動】五性

感動

而善惡分【坤道成女乾道成男】萬事出矣○聖人定之以中正仁義【聖人之道中正仁義而已矣】而主靜【無欲故靜】立人極焉故聖人與天地合其徳日月合其明四時合其序鬼神合其吉凶君子修之吉小人悖之凶故曰立天之道曰陰與陽立地之道曰柔與剛立人之道曰仁與義又曰原始反終故知死生之說大哉易也斯其至矣無極而太極者包本末貫隠顯一體用極始終而爲言也屈信消長之幾气形象數之蘊命性心迹之原天地人物之理造化之樞紐鬼神之情狀道徳之統體無不在焉其曰無極而太極猶曰莫能極盡而莫不極盡焉爾故極者極盡無餘之稱也其上則盤薄無顚而不可窮其下則滙蓄無底而不可測其外則周匝徧滿而不可出其內則旋嚴宻而不可入渾淪圓轉而無上下內外開廓布置而皆上下內外含天地人物包括鬼神造化混然一大活物旁行而不流無所不往而未嘗去居其所而變動無窮焉聖人無以指名故名之曰太極易之全體大用皆在夫是矣故孔子謂易有太極邵康節謂畫前有易則太極者易之所固有也庖犧所以畫其故文王所以演其故周公所以效其故孔子所以說其故周茂叔所以圖其故也不畫不演不效不說不圖太極自若也而無所損畫之演之效之說之圖之太極亦自若也而無所益聖人將明易道必指其故以爲法於是畫演效說圖之爾學者將求其故必自圖以求說自說以求效自效以求演自演以求畫稽諸天地考諸萬物本諸聖人反諸吾身混然一太極皆吾所固有而後可以言易矣六經無無極二字出於老子知其雄章先儒謂周子得是圖於穆伯長伯長之傳出於陳希夷希夷初爲老氏之學故以無極冠太極𨿽然作圖之義本於易不本於老子言太極之本然無聲無臭而無所不具無所不極𨿽非六經所有假以明道故謂之無極而太極非太極之外復有無極也太極動而生陽動極則靜靜而生陰靜極復動動極復靜一動一靜互爲其根分陰分陽兩儀立焉者言太極之體以一具兩而本靜也靜極則動動極則靜所以爲兩靜者動之根而動者靜之根互爲其根如環之無端所以爲一造化之幾生而理具夫是矣動而生陽靜而生陰動靜爲陰陽之幾陰陽爲動靜之气變化相乘流行不已各造其幾於是分陰分陽一定不易兩儀之象成而气具夫是矣陽變陰合而生水火木金土五气順布四時行焉者天數五地數五五位相得而各有合陰陽動而倡陰感應而合陽一變而六陰合則生水陰二合而七陽變則生火陽三變而八陰合則生木陰四合而九陽變則生金陽五變而十陰合則生土互變互合疊陰疊陽相生相克而成五行陰陽气也五行質也質具乎地而气行於天故謂之行也二气變而爲五行之气布而爲四時之行則人與萬物生而數具夫是矣理入於气气形於象象別爲數而太極之統體具矣自無極至此由本及末自隠至顯一極之終也五行一陰陽也陰陽一太極也太極本無極也者復自一極之終而反之始也非五行之外復有一陰陽陰陽之外復有一太極太極之外復有一無極夫所以爲五行者秖一陰陽也所以爲陰陽者秖一太極也太極之所本秖一無極也自其分而言之則有陰陽五行之別自其本而言之則皆一太極也五行之生也各一其性者再推本立說也夫動靜相根而陰陽立則命之賦予而不已者也五行變化而陰陽分則性之付畀而不易者也分陰分陽五气順布則水火木金土各一太極而謂之性性命之原著矣性命之原著則人與萬物自是而出矣無極之眞二五之精妙合而凝者推本人物之始也無極之眞則道之本然也二五之精陰陽五行之精气也妙合而凝脗合凝聚精气爲物也於是天地絪緼萬物化醇復具一太極而人物生矣乾道成男坤道成女者言人物之所以生也二气五行凝聚爲物得動陽剛之精者爲乾道而成男得靜陰柔之精者爲坤道而成女幹統三男坤統三女分男分女八卦成列人與萬物各一太極而三才具美二气交感化生萬物萬物生生而變化無窮焉者男女媾精萬物化生人自生人物自生物命流而性正質變而气化生生而不窮自無極太極陰陽五行生出人物而人物以陰陽五行各自相生又一極之終也陰陽分而兩儀立五气布而四時行眞精凝而男女成乾坤位而八卦列二气交而萬物生太極之道於是備矣惟人也得其秀而最靈形旣生矣神發知矣五性感動而善惡分萬物出矣者此復自萬物推人道之極也夫人於眞精凝聚之處天命流行之際義理付予之時獨得其秀而爲最靈得二气五行之全而備萬物之理所以配乾道而爲男合坤道而成女而其心之神靈復自爲一太極分陰而形生分陽而神發具水火木金土之气爲仁義禮智信之性物欲感動或得或失或是或非善惡分而萬事出如萬物之生而爲事業亦自爲一極之終也聖人定之以中正仁義而主靜立人極焉者善惡旣分萬事旣出非修道立教則人極不立故復以聖人立教爲說也太極之在人其本體則靜其標凖則中其位置則正其發生則仁其行用則義聖人定此五者使人無欲而主靜存夫吉善去夫凶惡以全太極之本然則人極立矣故聖人與天地合其徳日月合其明四時合其序鬼神合其吉凶者聖人人極之極也徳合天地明合日月序合四時行合鬼神則與太極同體而主乎太極矣君子修之吉小人悖之凶者气質之不同學問之不至故自聖人等而下之又有君子有小人而其徳有吉有凶五者有所不至克已修身以至之𨿽不能如聖人之自然而不假修爲則可以爲吉人君子以保人極五者有所不至惟欲是從而不中不正不仁不義亂而不能靜則爲凶徒小人而人極喪矣故曰立天之道曰陰與陽立地之道曰柔與剛立人之道曰仁與義陰陽旣分兩儀旣立五气旣布四時旣行八卦旣列男女旣別人極旣立善惡分而吉凶定陰陽之气行於天而爲天極剛柔之質具於地而爲地極仁義之性充於人而爲人極分一極而立三極則太極之功用顯而三才道備兼三才而兩之六位時成而太極之全體具易行乎其中而造化無窮本末具舉始終道著死生之說可知矣故又曰原始反終故知死生之說自無極太極發而爲動爲陽爲剛爲仁則原其始而生也自無極太極復而爲靜爲陰爲柔爲義則反其終而死也終根於始始根於終死根於生生根於死互爲其根迎之而不見其首隨之而不見其後而天地人物截然而不亂判然而不雜混然而不昧開闔變動生生而不窮主張維持泯然而無間自天地觀之則天地各一太極自五行觀之則五行各一太極自八卦觀之則八卦各一太極自人與萬物觀之則人與萬物各一太極合天地五行人物觀之則共一太極一生一死一見一隠而有不生不死不見不隠者存此所謂無極而太極也易之爲道至是極矣故復贊之曰大哉易也斯其至矣此圖旣本於易大傳而其說皆掇拾大傳之要區以爲言以明易之大義大傳謂生生之謂易故每節皆以生言動而生陽靜而生陰陽變陰合而生水火木金土二气交感化生萬物萬物生生而變化無窮於其末始言生死以爲結以一生字貫天地萬物則生者太極之本原也非生則天地萬物皆莫得而見也故讀其說但見生意一篇塞於天地溢於肝臆一太極混含流轉無一息之或死而發育萬物造起天地生生不窮數圈幾字範圍法象自太極內推出動靜自動靜內推出陰陽自陰陽內推出五行並陰陽五行推出人物自萬物內復推出人自人內推出聖人其次又推出君子小人末乃自始終上推出死生合而爲之易以盡易之道仲尼以來無此作也可謂幾聖之學矣初宓犧氏畫八易卦而不及五行箕子作洪範九疇而不及八卦至仲尼贊易說卦之本謂天地定位山澤通气雷風相薄水火不相射五行在其間而其數不備天數五地數五五位相得而各有合其數備而不舉爲行蓋八卦成列則五行不復見矣故八卦可以備五行五行不能兼八卦八卦備三才之道五行則備二气而已是以五行僅爲洪範之一法而八卦則具易之全體所以言卦而不言行也洪範本於人故以皇極言易本於道故以太極言故易能兼洪範而洪範不能兼易是以此圖上推無極下窮變化中備三才陰陽五行八卦人物各分四段太極著二气之本陰陽著二气之儀五行合二气之變乾坤男女備八卦之索八卦備二气五行人物之道精粗巨細無不具脗而合之爲一太極非天下之至精其孰能與於此嗚呼按河圖以畫卦先天之易漸著於人道文王備於宓犧周公備於文王仲尼備於周公由宋以來邵康節圖先天以盡卦之理周茂叔圖太極以盡易之道張子厚爲西銘合先天太極之防總爲人道探於宓犧氏之先繼於仲尼之後再造一極而天人之事益備始則天出圖以示人末乃人爲圖以契天而始終一圖始則以先天爲後天末乃以後天爲先天而先後一天於是太極之道貫萬古而無獘焉伊洛諸儒承受開闡推尊擬議以爲千載不傳之緒不爲妄矣

先天圖說

先儒謂康節先生得是圖於李之才之才得之於穆修修得之於希夷先生陳摶蓋自宓犧氏畫卦巳具此圖而未爲之圖其意言象數心傳口授至希夷而傳諸其徒至康節而遂爲之圖示之人而筆之書爾其圖自圓而方有畫無文其制作本意則具於皇極經世書觀物諸篇其言論風防則凡而不目曰圖𨿽無文吾終目言而未嘗離是蓋天地萬物之理盡在其中矣曰先天之學心也後天之學迹也出入有無生死之間道也曰先天之學主乎誠至誠可以通神不誠不可以得道曰先天圖者環中也有是數語而已蓋引而不發欲學者潛心究意以求心法知天地萬物不外此心無畫之卦無體之易無方之神盡在於是則圖亦爲筌蹄矣經自束髮問學卽以是圖心觀意防迄今二十餘年始則見黑白於紙上後乃見動靜於心中涵茹旣久推而放之則見開闔於天地參錯於萬物變化於鬼神重重相因井井不紊死生消息莫非自然反之於心防爲一圖乃申而爲之說以明先生之意云按幹之文言曰大人者與天地合其徳與日月合其明與四時合其序與鬼神合其吉凶先天而天弗違後天而奉天時先天之文昉乎此仲尼以之贊大人也先生之學大人之學也以爲能造天地者太極能先天地者此心也盡心窮理與道不違黙執左契無往不合我亦一太極亦能造一天地於是謂畫前有易而以先天名圖先天卽太極也故濂溪先生則圖太極先生則圖先天其原則皆本於河圖昔者宓犧氏當制作之時將造書契以代結繩開斯文之統作易以明道面目太極以爲萬世用則必假物以示象於是因河圖而畫卦仲尼曰河不出圖吾已矣夫言𨿽無圖亦當制作也故伊川見賣兔者謂此兔亦可作八卦宓犧見河圖而畫卦孔子感麟而作春秋取神物之至著者以發端爾故有理而後有象有象而後有數象數旣具理在其中而當其可卽物而皆可畫也前乎宓犧豈無聖人不當其可𨿽有河圖而弗畫也後乎宓犧豈無聖人不當其可復有河圖亦弗畫也當其可而圖出焉則宓犧所不得辭是以畫之以爲大經大法之始𨿽曰後天其實先天也然不知何以爲圖何以爲畫按大傳河出圖洛出書聖人則之而不言其何者爲圖何者爲書何以爲則書顧命謂天球河圖在東序則河圖乃一物歷代以爲寶然亦不知其爲何物與其圖之所以制作度數孔子又嘗嘆鳯鳥不至河不出圖終不知其所以爲畫所以爲卦周官𨿽有太卜筮人並言三易而亦不言圖書之所以爲卦由漢以來孔安國劉歆闗朗謂大傳之天一地二天三地四天五地六天七地八天九地十爲河圖去十用九而爲洛書遂以河圖爲八卦洛書爲九疇而大傳與書皆無明文亦無防志孔子則並稱河圖洛書聖人則之不別爲八卦九疇然河圖之數凡五十五洛書之數凡四十五而河圖十位洛書九位不知其何以畫三卦八重而爲六錯綜爲六十四若以位言則去九與十而一二三四五六七八合夫乾兌離震巽坎艮坤之序然不知其所以爲卦所以爲畫𨿽爲推衍湊定不免牽合不能合夫畫三卦八之所以然若以生成之數而言則一六爲水二七爲火三八爲木四九爲金五十爲土秖成五行而無八卦亦無三畫若以五十爲衍母一九爲衍數則揲蓍求卦之法非按圖畫卦之本河圖卦之本數蓍策擬卦之數故謂之衍謂之象謂之參天兩地而擬數衍則推之象則放之擬則比之也蓍防出於卦畫非卦畫出於蓍防也夫神生數數生象象生畫畫生卦而後蓍贊神神蘊象象成數數成畫畫成卦十有八變而成卦八卦而小成六十四而大成故卦畫非防志之牽合河圖之象固有之宓犧因而畫之也按大傳曰易者象也象也者像此者也圖則圖像云耳易之爲畫像河圖之像也夫道有一卽有二二者一之耦也至於三四五六七八九十皆本然之一二至十而終之耳至於百千萬億皆是也故有靜卽有動有陰卽有陽有奇卽有耦死爲生根實爲虛形地爲天體月爲日魄莫不兩兩對待以成變化而後生生不窮所以爲易也故大傳謂天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行鬼神也卽河圖本然天地相錯初無防志亦無文字秖如是耳

天地象數卦畫蓍策皆具其中太極爲道之物主靜而本陰以靜生動以陰含陽故此○卽太極所謂天地之中也從中因起以一具兩一奇爲陽�三耦爲陰○陽旋轉而上而爲天陰翕聚而下而爲地相銜相次兩兩相因各環乎中內則參天兩地而爲五外則參地兩天而爲十於是一三五之間而有二四以奇兼耦天中有地而陽根陰六八十之間而有七九以耦兼奇地中有天而陰根陽參天兩地則陰從陽參地兩天則陽從陰於是參伍錯綜互相依附陽伏乎陰陰伏乎陽天依乎地地依乎天陰陽相爲倚伏天地互相依附陽變陰化天推地蕩開闔聚散擺拉旋轉人與萬物莫不各具一天地以本太極三才兼兩卦畫自成不假作爲而莫非自然故一三五之三天而自爲幹二四六之三地而自爲坤一天依二地而自爲震一地依二天而自爲巽二天間一地而自爲離二地間一天而自爲坎二天依一地而自爲兌二地依一天而自爲艮太極動而生陽一變爲天自子變而進信而爲神繼道成性左旋行健故一天爲震二天爲離兌三天爲幹至午則極奇而窮上靜而生陰二化爲地自午化而退屈而爲鬼歸根復命右轉處順故一地爲巽二地爲坎艮三地爲坤至子極耦而窮下故一奇一耦合而爲三錯綜天地爲易眞數陽卦則天包乎地陰卦則地包乎天三奇三耦自成本然三畫奇耦相參自成本然六位重卦已在其間矣又益之以兩而天地各五者所以極數之終著重卦之六爲蓍防之本也太極不動而居中則不用之一也非不用之一無以爲有用之兩故五天五地各一太極而爲六太極則成始之一十則成終之一天地之數各五而不用者各一故一與十如初上其四則中爻也幹知太始故有一而無十坤作成物故有十而無一分而言之內各具天地之三因一以生三外各因天地之三加兩以成三合而言之天無十因地以成十地無一因天以爲一於是乎奇因十以成耦耦因一以成奇始則陽因陽陰因陰終則陽因陰陰因陽重重相因從中因出如水之漣漪卵之渾淪而無間斷道之體用備內外合脗而爲一別而爲兩畫三卦八重而爲六錯綜而爲六十四易於是乎與天地凖矣故大傳復曰參伍以變錯綜其數通其變遂成天地之文極其數遂定天下之象極道之變所以爲易固無防志之牽合也此則河圖之本然卦畫之具體具在而未畫未分也故大傳復明畫三卦八之所以然曰易有太極是生兩儀兩儀生四象四象生八卦八卦定吉凶吉凶生大業夫太極一也非一莫能生兩故太極以一具兩爲易之樞機天地萬物之根柢旋轉而生生而又生所以爲易而爲奇耦之原也故一分而爲二二分爲四四分爲八別圖定象其序如此

其下之如此○者卽圖中之太極以一具兩者也所以動而生陽爲此也�靜而生陰爲此也○�此卽爲奇�○此卽爲耦�故太極生兩儀�乃圖之天一地二也動靜相根陰陽相乘奇耦相因生而又生一陽一陰生气而本陽一剛一柔生質而本陰故兩而又兩兩儀生四象�乃圖之天三地四也陰陽之气各有太少於是爲太陽太陰少陽少陰剛柔之質亦各有太少於是爲少剛少柔太剛太柔故四而復四四象生八卦�乃圖之天五地六也只加一倍分而錯之耳於是分圖立畫

以天之一二三地之二四六相交相合爲兩儀四象八卦之以次縱加橫分分而爲三定易之眞數別爲上中下以象天地人於是道生一一生二二生三各以兩抱一成變化行鬼神定吉凶生大業而發育萬物開闔天地�者如此�爲畫而爲陽剛�者如此�爲畫而爲陰柔自二而四自四而八三變而成奇耦三畫自具八卦遂盡三天三地之變乃分圖立卦

【天天天五三一】

奇奇

奇

幹

【地天天二三一】

奇奇

耦

兌

【天地天三二一】

奇耦

奇

離

【地地天四二一】

奇耦

耦

震

【天天地五三三】

耦奇

奇

巽

【地天地四三二】

耦奇

耦

坎

【天地地五四二】

耦耦

奇

艮

【地地地六四二】

耦耦

耦

坤

三天純奇曰幹�二天依一地復奇而耦曰兌�二天間一地奇耦而奇曰離�一天依二地奇而復耦曰震�一地依二天耦而復奇曰巽�二地間一天耦奇而耦曰坎�二地依一天復耦而奇曰艮�三地純耦曰坤�遂畫爲之卦卦於是乎小成

復於一卦之上各加之八八卦相錯而爲六十四卦於是乎大成是以小成因大成大成因小成各具天地之中太極爲奇耦之中三爲五中五爲十中具備天地之數而成六爻不假作爲而莫非自然於是畫三卦八開辟一天地推出無窮天地蘊藏無窮天地小成之八大成之六十四小衍之十大衍之五十天數二十五合而爲五十地數三十合而爲六十五十爲蓍數其徳圓如天六十爲卦數其徳方如地六幹之六爲三十六爲幹之策四坤之六爲二十四爲坤之防一二三四五爲奇卦之策六七八九十爲揲扐之防七七四十九爲蓍之用以象天其一爲不用之用以象太極八八六十四爲卦之體以象地其四爲不易之體以象太極始於奇耦一天地終於蓍卦一天地故卦畫重卦蓍策無不備於河圖著乎八卦之中矣此宓犧氏之所以聖也及周文王一卦之上遂各加八而遂重之因其本然而無我其間兩兩而重分爲上下著其義而爲之名系之辭以明其理兩兩反對以示其變以連山起艮歸藏起坤皆非河圖天地之固有乃首乾坤而命之爲易易變易也所以變易宓犧之卦盡道之變而爲萬世之用也故爲【乾下乾上】乾【坤下坤上】坤【震下坎上】屯【坎下艮上】防【乾下坎上】需【坎下乾上】訟【坎下坤上】師【坤下坎上】比【乾下小巽上畜】【兌下乾上】履【乾下坤上】泰【坤下乾上】否【離下同乾上人】【乾下大離上有】【艮下坤上】謙【坤下震上】豫【震下兌上】隨【巽下艮上】蠱【兌下坤上】臨【坤下巽上】觀【震下噬離上嗑】【離下艮上】賁【坤下艮上】剝【震下坤上】復【震下旡乾上妄】【乾下大艮上畜】【震下艮上】頥【巽下大兌上過】【坎下坎上】坎【離下離上】離【艮下兌上】咸【巽下震上】恆【艮下乾上】遁【乾下大震上壯】【坤下離上】晉【離下明坤上夷】【離下家巽上人】【兌下離上】睽【艮下坎上】蹇【坎下震上】解【兌下艮上】損【震下巽上】益【乾下兌上】夬【巽下乾上】姤【坤下兌上】萃【巽下坤上】升【坎下兌上】困【巽下坎上】井【離下兌上】革【巽下離上】鼎【震下震上】震【艮下艮上】艮【艮下巽上】漸【兌下歸震上妺】【離下震上】丰【艮下離上】旅【巽下巽上】巽【兌下兌上】兌【坎下巽上】渙【兌下坎上】節【兌下中巽上孚】【艮下小震上過】【離下旣坎上濟】【坎下未離上濟】六十四卦分爲二篇上經起於乾坤終於坎離下經起於咸恆終於未濟𨿽皆本於八卦由其變動綜錯故其位置不同仲尼贊易乃於天一地二易有太極明宓犧畫卦之本而皆倍起一本於數於天地定位山澤通气雷風相薄水火不相射明宓犧八卦之位則乾上坤下離東坎西兌東南艮西北震東北巽西南由幹而左則乾一兌二離三震四由巽而右則巽五坎六艮七坤八分而爲二而皆反對於序卦有天地然後有萬物有男女然後有夫婦明文王重卦之序亦分而爲二而皆反對於帝出乎震齊乎巽相見乎離致役乎坤說言乎兌戰乎乾勞乎坎成言乎艮明文王八卦之位則乾西北坎正北艮東北震正東巽東南離正南坤西南兌正西乾統三男坤統三女退位錯處以用爲位而不反對然而自宓犧畫卦而畫前之易始著自文王重卦而畫後之易始備於是宓犧之卦不復特見而盡爲周易矣蓋宓犧之卦卽有文王之重文王之重舉是宓犧之卦故仲尼謂宓犧之罔罟佃漁則取諸離神農之耒耨之利則取諸益黃帝堯舜之垂衣裳則取諸乾坤未嘗重卦已有其象故又謂八卦成列象在其中因而重之爻在其中則易宓犧之先天八卦乃文王之先天重卦乃周孔之先天故周公爲爻辭孔子作十翼以聖繼聖不敢捨犧文而自爲殆天下之理不能外夫是矣其後揚雄爲太闗朗爲洞極司馬光爲潛虛皆以凖易而不由犧文卒皆重復造鑿𨿽揚雄之太得數之理而方州部家一定而不易不能如八卦之可以錯綜爲卦從橫成像而不離奇耦二畫之本然是以不免於屋下架屋牀上疊牀之譏矣至康節先生出此圖脗合犧文之卦自其重而觀之則皆文王之卦也自其純而觀之則皆宓犧之卦也自一卦而爲八則皆始畫之序也合八卦而爲圖則皆河圖之位也故圓圖其始分河圖之數未分畫重卦則有此圖

以著固有故易有太極卽所謂環中與心也乃圖之中虛者此也

一分爲二是生兩儀卽卦

之初畫一陰一陽此也

二分爲四故兩儀生四象

卽卦之二畫一陰一陽各

兩之此也

四分爲八故四象生八卦

卽卦之二畫二陰二陽又

各兩之此也

八分爲十六卽重之四畫

四陰四陽各兩之此也

十六分爲三十二卽重之

五畫八陰八陽各兩之此

也

三十二分爲六十四卽重

之六畫十六陽十六陰各

兩之此也

中分二體各具四卦橫列

六位分爲內外其內秪一

陰一陽其外亦皆一陰一

陽秪固有之天一地二其

序不紊自左而右自陽而

陰皆太極固有之兩河圖

本然之十故成此圖旣分

而爲重而爲卦乃成此圖

左三十二卦自一陽爲復至六陽爲幹內皆陽畫爲乾兌離震四卦自震向乾左旋其卦外皆各具乾兌離震巽坎艮坤亦皆自震向乾左旋右三十六卦自一陰爲姤至六陰爲坤內皆陰畫爲巽坎艮坤四卦自姤背幹右轉其卦亦皆各具乾兌離震巽坎艮坤亦皆自姤背幹右轉是圖本以說卦天地定位一節下數往者順知來者逆是故易逆數也爲法故先生謂數往者順知來者逆若順天而行是左旋也皆已生之卦也故數往也逆天而行是右行也皆未生之卦也故知來也夫易之數由逆而成爾此制圖之本意也故其內之一陰一陽而統夫八者不易之體也外之陰陽相錯而各具夫八者變易之用也變𨿽八而不變其序者𨿽易而不易也乾直午坤直子陰陽之極也離居東坎居西陰陽之中也震巽兌艮居於四隅陰陽之偏也乾兌離震在天爲陽在地爲剛巽坎艮坤在天爲陰在地爲柔四象於是乎具八卦以之分也陰生於午而並幹陽生於子而並坤陰根陽陽根陰也幹盡午中坤盡子中窮則變也剝復夾坤夬姤夾幹死生之交變通之本𨿽盡而不盡陰陽之幾要造化之原委太極之本然所以易與天地凖乾坤毀則無以見易者也故先生謂天生於動者也地生於靜者也一動一靜交而天地之道盡矣動之始則陽生焉動之極則陰生焉一陰一陽交而天之用盡矣靜之始則柔生焉靜之極則剛生焉一剛一柔交而地之用盡矣又謂無極之前陰含陽也有象之後陽分陰也陰爲陽之母陽爲陰之父故母孕長男而爲復父生長女而爲姤是以陽始於復而陰起於姤也自幹至復陰在陽中則陰逆行自坤至姤陽在陰中則陽逆行自復至幹則陽在陽中皆順行自姤至坤則陰在陰中亦皆順行於是天地相銜陰陽相交晝夜相雜剛柔相生其理自然而其變無窮其皆本於幹者先生謂陽尊而神尊故役物神故藏用又謂陽者道之用陰者道之體陽幾於道故以況道也是以圖自中起而止於中始於幹而終於坤也乾兌離震居東南爲陽而震離爲春當丑寅夘兌乾爲夏當辰巳午巽坎艮坤居西北爲陰而巽坎爲秋當未申酉艮坤爲冬當戍亥子幹知大始坤作成物也故先生謂乾坤定上下之位坎離列左右之門天地之所開闔日月之所出入是以春夏秋冬晦朔望晝夜長短行度盈縮莫不由乎此矣此圓圖之理也圖之旣爲圓而備之矣又爲方以變之者復推本三聖脗合一易以盡卦畫之變也其在圖之中者象宓犧變圖畫卦之始也

按大傳蓍之徳圓而神卦之徳方以知神以知來知以藏往圓方之文昉乎此仲尼以之贊蓍卦也圖所以盡蓍卦之理也圓象天天象道信以知來太始之體盡矣方象地地效法屈以藏往成物之用盡矣故先生謂圓者河圖之數方者洛書之文圓者徑一圍三重之則六方者徑一圍四重之則八裁方而爲圓天所以運行分大而爲小地所以化生天變方而爲圓而常存其一地分一而爲四常執其方圓者尅方以爲用方者引圓以爲體天以體爲基而隠其基地以用爲本而赫其用故旣爲之圓而又爲之方也圓方相乘八卦相蕩天覆地地載天天地相合天中有地地中有天地下有天天上有地天體動一气旁薄運轉而不移窮上而不窮地體靜一脈錯綜回環而不易極下而不極可謂盡天地之情狀而見天地之心矣故希夷謂龍圖天散而示之宓犧合而用之仲尼黙而形之言天以太極兩儀四象八卦之象列而示之人宓犧則畫爲乾兌離震巽坎艮坤用而合諸天仲尼則爲太極兩儀四象八卦之言以形其所以然也故濂溪則推出太極本然一物而具兩體動靜相根陰陽之精互藏其宅者合一坎離並五行二气以示之象先生則舉太極八卦之全具於未畫之前推本宓犧之卦倍而相因具於已畫之後錯綜文王之重爲六十四者合而爲之圖旣爲之圓又爲之方以盡四聖人之意一易之變也故方圖

︵字位過密無法顯示︶

兌二萃【兌二】咸困【大過】隨革【兌二】兌夬離三晉旅【離三未濟】鼎【噬離三嗑】離睽【大有】震四豫【小過】解【震四】恆【震四】震丰【歸妺】【大壯】巽五觀漸渙【巽五】巽【巽五】益【家人】【中孚】【小畜】坎六比蹇【坎六】坎井屯【坎六旣濟】節需艮七剝【艮七】艮防蠱頥賁【艮七】損【大畜】︵字位過密無法顯示︶

從橫逆順左右上下其卦皆八以圓圖之左旋者乾兌離震自下而上橫疊之皆四行其下皆純卦其初畫皆陽也其上各具八卦其序則亦乾兌離震巽坎艮坤順而不紊也以圓圖之右轉者巽坎艮坤復自下而上橫疊之亦四行置於震之上其下亦皆四純卦其初畫皆陰也其上亦各具八卦其序亦不紊其乾兌離震巽坎艮坤於是陽下而陰上干始於西北坤盡於東南否隔於西南泰交於東北地南天北地下有天陰南陽北陰中有陽由西北自下而上觀由西南自上而橫觀由東南自上而下觀由西南自否直泰而斜觀由西北自乾直坤而斜觀隨行而上觀復隨行而橫觀皆不紊其乾兌離震巽坎艮坤之序破圜爲觚反上倒下而充周縝宻停當妥帖一無矯揉造鑿之私而莫非自然此方圖之理也始則坤下而乾上今乃乾下坤上以體爲用交爲一泰始則渾渾沌沌形圓而不可破終則紛紛紜紜鬭亂而不可亂布散退藏陰陽不測順而數之則知天地之已然逆而致之則知天地之將然破壊無窮天地推出無窮天地再造一易而不外乎羲文周孔圓圖旣盡其妙方圖復盡其變一以見其體一以見其用一則爲奇一則爲耦一物而具二體亦一太極也前乎宓犧有易而無畫後乎宓犧有畫而無文至乎文王有文而無說至乎孔子有文而有說於是不可復加矣由孔子而來學者忘夫易與畫而不勝其文與說又入於術數而壞於穿鑿故先生脗合犧文置易畫前裁爲圓方蘊易畫後不爲辭說一掃秦漢以來千五百年支文蔓語於仲尼氏之復復立一宓犧氏以著本然之易嗚呼先生之學可謂幾於聖矣

道本於一行於二復於一靜者一之體也動者一之用也動所以行夫靜二所以終夫一也一動一靜道有太極而理之體具矣極信而長神則生矣極屈而消鬼則生矣一二生三數則生矣奇耦具兩象則生矣神鬼數象是生萬變理之用具矣一動生陽一靜生陰一陰一陽太極有天而气之體具矣陽精焞麗日則生矣陰魄分曜月則生矣陽暉昭布星則生矣陰體潛構辰則生矣日月星辰是生萬象气之用具矣靜陰生柔動陽生剛一剛一柔太極有地而形之體具矣一剛化柔水則生矣一柔化剛火則生矣剛根於柔木則生矣柔蘊於剛金則生矣水火木金是生萬物形之用具矣動靜有理陰陽有气剛柔有形五行八卦合爲一易乾道成男坤道成女一男一女太極有人徳之體具矣靜陰不易命則生矣動陽變易性則生矣剛宰不易心則生美柔見變易情則生矣命性心情是生萬事徳之用具矣道形而上推而下之貫極而爲一理貫天而爲一气貫地而爲一形貫人而爲一徳而道之大體具人形而下推而上之貫已之一徳貫地之一形貫天之一气貫極之一理而道之大用具於是道貫天地人理貫气形徳人貫地天道徳貫形气理而上下一道一理貫萬變一气貫萬象一形貫萬物一徳貫萬事而從橫一道神貫鬼數象日貫月星辰水貫火木金命貫性心情而始終一道動貫陽剛男靜貫陰柔女變貫象物事事貫物象變而反復一道故孔子謂吾道一以貫之其理蓋如是矣然而道之功用委之太極著之天地萬物而歸之人人必一其徳而後可復歸於道故人得其道則謂之徳失其道則謂之不徳必立命養性存心制情以一其徳而致諸道人得其道則天地萬物得其道人失其道則天地萬物悖其道故孔子又謂一日克巳復禮天下歸仁焉以道觀人則道貫人以人觀道則人貫道人能貫道然後可以踐形下學上達乘化入聖盡在是矣

陵川集卷十六

欽定四庫全書

陵川集卷十七

元郝經撰

論八首

道

道統夫形器形器所以載夫道卽是物而是道存卽是事而是道在近而易行明而易見也謂夫虛無惚恍而不可稽極者非道也謂夫艱深幽阻髙逺而難行者非道也謂夫寂滅空濶而恣爲誕妄者非道也道不離乎萬物不外乎天地而總萃於人焉天地至大萬物至眾而人至靈非是則道無以見也故動靜相根道之幾也陰陽相乘道之气也剛柔相錯道之形也消長相尋道之變也其包綿長貫上下統中外使天地萬物各受其成守其則而不可易者則謂之太極其疊生死互往來環始終使天地萬物各全其理新其气續其形生生而不已者則謂之造化其湛靜方一而不可易變動周流而不可測者則謂之鬼神其全太極之體乘造化之幾盡鬼神之情而與道爲一者則謂之聖人故天地者道之區宇也萬物者道之郵傳也聖人者道之主宰也莫不出乎道莫能離乎道而人爲甚焉故道之賦予則謂之命其得之理則謂之性其制宰之幾則謂之心其發見酬酢則謂之情其血气之所嗜則謂之欲其義理之所得則謂之徳全心之徳則謂之仁盡心之徳則謂之忠推心之徳則謂之恕實心之徳則謂之誠徳之品節則謂之禮徳之中和則謂之樂敬者持夫此者也智者知夫此者也勇者行夫此者也修夫此者賢也盡夫此者聖也昧夫此者愚也推而行之則天地萬物各得其所悖而忽之則天地萬物各失其序致而極之則天地萬物各臻其極柰之何人之心甚易放而其徳甚易亡也聖人有憂之懼夫不克負荷而道因之以壞也於是觀其時而佐其極生人之初欽欽顒顒醇而又醇也天地自若也萬物亦自若也各載夫道而莫有失也聖人弗言焉見解出矣聰悟開矣於是宓犧氏始泄道之幾而畫夫卦猶未見夫辭也情欲生矣血气勝矣流於偏而入於左也於是陶唐氏始曰中有虞氏曰道心曰人心偏旣勝矣欲日張矣桀侈紂肆禍生人而毒天下也於是湯曰建中武曰皇極伊尹陳一徳周公制禮樂其革道之獘可謂至矣厥後陵夷於幽厲爭奪於五伯徳不足而力禮不足而刑先王之制於是大壊人心放紛而道日敗也於是仲尼氏出作爲六經建道之極而俾與天地並爲之男女夫婦父子兄弟君臣朋友而人之大倫正爲之禮樂刑政文物制度而人之大法立爲之士農工賈服食居室而人之生理存根刮推致因仍損益各底其極道之用盡而其體具矣旣而顏子以之言仁曽子以之言恕子思以之言中庸孟軻以之言浩然之气皆所以羽翼夫道也道所以生形器人所以居形器大聖大賢所以修形器也道之所生聖賢之所修斯人居之而已矣彼昏無知棄而弗居放心亡徳昏蕩戕圯血气肆而道心亡矣嗜欲張而天理滅矣靜動相違則道之幾乖矣陰陽舛悖則道之气紊矣剛柔失中則道之形繆矣不能運防則太極差不能始終則造化熄則道之原幾乎塞矣天原於道道原於天萬物原於天地人原於天地萬物人不蹈道則天地萬物壞天地萬物壞則道壞矣道具於形器亦壞於形器形器所以載道亦所以壞道也則天地萬物之中安用夫人乎曾鳥獸艸木之不若也鳥獸艸木𨿽不能純具乎道亦不能壞道孰謂人而反壞道乎於是髙逺者欲遺形器而離人類遂入於虛無誕妄者欲滅形器而絕人類遂入於空寂遺者而卒莫能遺滅者而卒莫能滅所以爲異端自以爲是而不知其非也盍於吾形器之中求吾之所不壞乎吾之所固有者道之所不壞者也一形器壞則有一形器道固無恙也存而居之則道在於是故道一壞而在聖人再壞而在六經道𨿽屢壞而固在也天地萬物者道之形器也六經者聖人之形器也道爲天地萬物以載人聖人著書以載道故易卽道之理也書道之辭也詩道之情也春秋道之政也禮樂道之用也至中而不過至正而不偏愚夫愚婦可以與知可以能行非有太髙逺以惑世者惟夫未有見夫此也故以爲髙逺以爲幽深以爲艱阻也莊周雄辧過於髙荀卿著書求夫異後世百家眾流力探逺蹈欲出聖人之上卒在聖人之下曽不知至易者幹至簡者坤聖人所教六經所載者多人事而罕天道謂盡人之道則可以盡天地萬物之道能盡天地萬物之道則三才之蘊一貫於我矣嗟夫天地萬物具在聖人之六經日星而昭昭也而由之者鮮潰亂於嗜欲撐裂於爭奪誘瀆於富貴浮靡於文章沈溺於訓詁破碎於決科支離於穿鑿蕩於髙逺惑於異端窮於詐昧於私而塞於不行悲夫聖人之形器將遂壞也歟

命

命者道之令居陰行陽主性立心而不易焉者也故有本然一定之理判然一定之分截然一定之數沛然一定之气所以賦予授受窮天地亙萬世化化生生而不已也故其體則一定而賦予則不定其體則一本而賦予則萬本由其體而及於用自其殊而反於一則惟齊非齊參天兩地奇耦錯綜天地萬物皆受之而卒歸之莫不聴焉莫能易焉出乎道號召天地人物而使用乎道千變萬化不能離乎道而皆維系焉是以謂之命也故其大本著於太極自其爲動靜爲陰陽爲剛柔則太極之賦予而天地受之也爲二气爲五行爲寒暑晝夜爲生長收藏則天地之賦予而萬物受之也人受太極天地之全爲心性爲形體爲男女夫婦爲父子君臣爲禮樂刑政爲生殺與奪而萬事萬物聴焉故道造太極之命太極造天地之命天地造人物之命人造萬事萬物之命而且成太極天地之命者也始則受命次則聴命次則造命終則復命夫道徳仁義孝悌忠信則得之於天是受命也壽夭窮達貴賤得喪則定之於天是聴命也宰制施爲成已成物則出之於已是造命也全而受之無所棄全而歸之無所違盡其在我與天爲一是復命也受者修之而弗敢壞聴者順之而弗敢違造者操之而弗敢失復者終之而弗敢怠則太極天地能造我而我亦能造太極天地與太極爲一與天地爲三夫是之謂聖人仲尼曰窮理盡性以至於命人曰君子居易以俟命小人行險以徼幸夫窮理盡性學也至於命則知矣居易以俟則聴也行險徼幸則違矣故又曰不知命無以爲君子嗟夫世之人不能爲學以知命又不能修身以俟命動而棄擲終以違悖至於顚連跋防則曰是吾命也可乎哉凡棄父之命者則曰不孝反君之命者則曰不忠違師之命者則曰不敬矧於悖天之賦予而恣爲戕伐不返躬責已而曰在天之人也可以謂之不仁故聖人安命賢人俟命而小人委命安命者道化俟命者徳全委命者自棄

性

凡物之生莫不有所本而爲之性天地本太極則太極爲之性萬物本天地則天地爲之性人官天地府萬物得於賦予之初見於事物之間而復於眞是之歸則其所性根於太極受於天地備於萬物而總萃於人所以爲有生之本眾理之原也故無所不本之謂命無所不有之謂性無所不統之謂心無所不著之謂情則性也者命之地心之天而道徳之府也啟道之善體幹之元發陽之端與生俱生而能生生不與生俱壞而能不壞與天地周流不入於僞妄萬事萬變莫能外焉其體則靜其用則動其位則中其理則善其气則生其徳則仁其蘊也充實其積也輝光混然而無間粹然而不雜所以復太極之本而得本然之全也然而有理而後有气有气而後有情情復於气气復於理則能仍全气徇於情理昧於气則用夫修道之教而資於學問之功也夫气稟不能移知覺不能奪不待問學安然而化則聖之事也奪而知所以存移而知所以復盡夫問學以充夫性則賢者之事也溺於气稟之偏誘於嗜欲之差不爲問學亡而不復則小人之事也𨿽然天之賦予者一受其成而不壞聖自聖賢自賢小人而自小人本然而固有者無加損焉所以與太極爲一爲命之地心之天也大聖大賢立極垂訓必本於是仲尼曰一陰一陽之謂道繼之者善成之者性又曰成性存存道義之門又曰利貞者性情則推本然而言也曰性相近習相逺上智下愚不移則兼生質而言也蓋有本然之性則有生質之气性統气气載性相須而一也故劉康公謂人受天地之中以生而言其位樂記謂人生而靜而言其體子思子則謂天命之謂性而言其所受孟軻氏道性善而言其理之本然則無不盡也無不備也其言之差自告子始告子曰生之謂性生固可謂性矣而所以生之理則不言也是以差也至荀卿則斷然而謂之惡惡豈性也哉生質之情則有之其本則非惡也揚雄則爲淆亂之言曰善惡混性之理無不善其惡則情之流也源泉而滑【汨同】之以泥其淸潔之本在焉而遂謂之濁日月而蔽之以云其昭徹之本在焉而遂謂之昏淸濁不相入也昏明不相易也而可混乎哉本然之善蔽而爲惡修而復之則性自在焉源泉淸而日月明也烏可謂之混也至韓愈氏則以五性七情並義理气質合而爲言則過夫荀揚逺矣苐謂性與情之品三則太拘而有未盡焉者蓋自其同者而言則萬殊一本自其異者而言則一本萬殊非三品所能限也至乎蘓軾則曰言性之差自孟子之定名爲善也曾不知孟子之言本諸孔子孔子曰元者善之長繼之者善則性善者孔子言之也向無定名則人亦無定性哉是亦一偏之言也蓋孔孟之言性也本夫理諸子之言性也本夫气是以至於謬戾而不知其非也夫通天下一理防萬物一气無非本然之全也堯舜幽厲之性同而其生質則異稷契顏曾則謂之人商均丹朱楊食我子越椒可不謂之人乎堯舜由之而幽厲不由彼能安全此則恣而不返也語其本然則人與艸木鳥獸異語其生質則人與艸木鳥獸同𨿽曰人也而不能存則亦艸木鳥獸也𨿽曰艸木鳥獸也如虎狼之父子蜂蟻之君臣豺獺之報本苟能存焉則亦人也故孟子曰人之異於禽獸也者幾希庶民去之君子存之嗚呼物欲肆而天理亡能存之者鮮矣自言性者不一而善惡之說差又非惟不能存而爲惑世蠧道者竊之誘人以善而導人以利懼人以害而驅人以惡以僞亂眞譸張誕妄入於人也深仁義道徳之說不行使天下之人皆忘其本然之說無復人道子焉而不父其父臣焉而不君其君遂底於亂而淪於血肉悲夫

心

命之賦予則謂之性性之發見則謂之情性情之幾則謂之心命者性之本原情者性之功用心者性之樞紐性與情爲體段充周而無不具命與心爲主宰發微而無不在帝出乎震而成乎艮神則妙萬物而爲言人稟於命而終於情心則妙眾理而爲用自動靜而爲陰陽自陰陽而爲天地其所以然者太極也自命而爲性自性而爲情其所以然者心也故太極者天地之心心者人之太極也其幾則神妙其本則靜虛其才則施爲其用則不測而惟正是生惟變是適動以道而裁以時𨿽終日動而未嘗動也動以欲而滑以私𨿽終日存而莫能存也専而制之則入於錮滯委而任之則入於流放巧而用之則入於機械悖而行之則入於欺罔思欲靜之乃所以動之也思欲安之乃所以危之也思欲養之乃所以害之也故以思爲用復以思爲害不思則妄過思則妄不應物則妄逐物則妄以意爲才復以意爲害逾越則妄虧欠則妄當舉而不舉則妄不當廢而廢則妄以知爲導亦以知爲害蔽昧則妄穿鑿則妄當知而不知則妄不當知而知則妄妄則非心也故命可事也性可存也情可制也惟心也則難幾微而易昧知覺而易動出入而易放圓轉而易流光明閃鑠容理必入不疾而速不行而至無所不體而莫能執其體是以難也惟仁可以全其徳惟義可以盡其用惟智可以充其才惟勇可以其力惟畏敬可以閒其邪惟克治可以去其害不然則無不傷也無不忘也夫性非气質無以見則气質之害至於惡心非思慮無以見而思慮之差至於亡所以有學問之道而聖人相與爲傳而謹之也堯傳之舜曰允執厥中中者何心之全體也允執則不放矣舜傳之禹曰道心曰人心道心則其理人心則其欲也禹傳之湯曰無間此心則混然而一也湯傳之文武周公曰建中以吾心之中建於吾民也文武周公傳之孔子曰純純則一而不二其心無物欲之雜也曰皇極自太極而爲君極皆心之用也曰禮樂心之品節則謂之禮心之中和則謂之樂也孔子傳之曾顏曰仁言本心之全徳也曰一貫一心而貫萬事也曾子傳之子思曰忠恕忠所以盡夫心恕所以行夫心也子思傳之孟子曰中庸中者心之體庸者心之用也至孟子而著其所傳曰浩然气言心之廣大無限量也曰不動心言動而得其理則本然之靜也前聖後聖一心相傳若合符節所以爲道徳爲六經爲萬世立教爲生民立極至於今而人之類不至爲艸木鳥獸至於今而知有父子君臣長幼上下是非邪正善可爲惡不可爲直可行枉不可行是爲霸是爲王是爲中國是爲夷貊是爲君子是爲小人昭昭然不可欺則萬世一心也故不爲今之虛無而自棄不爲今之誕幻而自誣不爲今之差謬而殺天下後世則吾之心明白正大如白日之正中猶夫昔日帝堯之所傳則吾亦一太極有亙萬世而不死者苟溺於虛無惑於誕幻心術之差流毒締禍𨿽幸而生吾見其爲行屍矣

情

情也者性之所發本然之實理也其所以至於流而不返者非情之罪欲勝之也蓋有性則有气有情則有欲气勝性則惡欲勝情則僞上智下愚所以不移賢不肖所以別也故情之生也發於本然之實而去夫人爲之僞惻隠羞惡是非辭讓其理則根於性爲仁爲義爲禮爲智其端則著於心喜怒哀樂好惡其發見則具於情可喜而喜可怒而怒可哀而哀可樂而樂至於好惡皆當其可而發則動而不括無非其實得時中之道惻隠羞惡是非辭讓之端不妄仁義禮智之徳全則能制夫欲而復於性統夫气而安於心如喜而溢美怒而遷怒哀之也而至於傷樂之也而至於滛善者惡之惡者好之忿懥恐懼憂患好樂皆不得其正忍而至於不仁悖而至於不義傲狠而至於無禮昧沒而至於無智則不能制夫欲失則逾閒放僻邪侈一入於僞亡本心之徳昩本然之實則不能復夫性爲下愚爲凶人與艸木鳥獸並而絕夫人道所以必加修治斷絕之功而用夫省責推致之力也修致旣切功力旣至則欲節而後情定情定而後心存心存而後性復性復則人之道盡人而盡夫人之道則可以謂之人矣故曰情也者性之所發其至於流而不返者非情之罪欲勝之也仲尼曰形而上謂之道形而下謂之器又曰下學而上達夫性形而上者也情形而下者也性爲命之地情爲心之地故學問之道始於下而終於上始於近而終於逺始於無所知而終於無所不知所以盡夫心盡夫心所以盡夫性也是以君子用力於日用之間慥慥於躬行之地非禮勿視非禮勿聴非禮勿言非禮勿動卽灑掃應對進退以盡夫性與天道則一僞不容無非實理也後世虛空誕妄之學行務乎上而不務乎下務乎僞而不務乎實談天說道見性識心斬然而絕念塊然而無爲而不及情其所謂性與心者則安在哉可謂不情之學也造化之情著於天地天地之情著於萬物人之情則參造化而通萬物能盡人之情則能盡物之情能盡物之情則可以見天地之情矣是下學上達之道自流䢐源之事名教有用之學也

气

道統天地萬物之理气統天地萬物之形道入於气則理入於形气也者所以用道造形成變化而行鬼神者也故天地萬物在於屈信消長之間流峙融結之內爲寒暑爲晝夜爲死生爲覆載翕辟爲壯穉榮瘁爲晦明剛柔精聚而爲物防散而爲變貫四時閱千歲振古而不獘焉者也人稟是气以生而理無不具混涵於性而斡旋於心發揮於情而著見於事業體於仁用於義撙節於禮昭徹於智充塞於誠其力則爲勇其才則爲斷其油然莫之能雜則爲善浩然莫之能禦則爲大當於理則融然而喜悖於義則勃然而怒惻焉而內悲則爲哀懽然而暢豫則爲樂委曲於幾微之間而圓轉於變通之際覆冒於公普之地而挺特於正大之域其爲體也則動容周旋而無不至其爲聲也則合比律呂而無不和其爲容也則莊厲溫恭而無不正其爲色也則睟然見於面盎於背故能與天地同流而貫萬物爲一是气也自聖人而至於下愚其稟之也一也自赤子而至於耄期其用之也一也自生而至於死自死而至於生其本之也一也然其所以爲聖所以爲賢所以爲君子爲小人者存養之功至與不至也安然而運化不待存養而莫或傷之者聖也養而存之而莫使傷之則賢也暴而傷之至於消沮悖逆則下愚而小人也存養之道積於義理止於分位出處以時動容以中齊莊中正而有立寛裕溫柔而有容發彊剛毅而有執振於餒散之中收於流蕩之際重警省以作志气去虛驕以除客气防嗜欲以安血气暢沖和以宣滯气致恬淡以充道气去絕人欲之私一以天理之公則𨿽小人而可以爲君子𨿽下愚而可以爲聖自局脊索盡之中可以至於剛大矣嗚呼天之賦予者甚大而人往往自爲小之气所以載道而人往往自爲壊之天地兩間無有限量則孰不當髙視濶步而浩然莫之違也或者乃至於無所容俯仰慚怍手足莫措皇恐戰汗𨿽或爲鴟張誕妄猖狂恣肆其中則枵然而莫之有一旦臨小利害則屈喪俱盡皆人也而獨若是獨不知其所自耶

仁

理之統體則謂之道道之功用則謂之徳徳之充全則謂之仁故仁也者道徳之要所以盡性存心焉者也其大原則出於天天之體曰幹而幹之徳有四曰元曰亨曰利曰貞元者萬物之所資始而各一其性其中則亨利貞具焉而各一其元故爲善之長生物之本其於气也則爲春其於徳也則爲仁人稟是徳以生其理則具於性其用則蘊於心其端則爲惻隠其情則爲愛利其體則爲公普其所宜曰義其品節之分曰禮其眞是之知曰智其充實不妄曰信無非本然之全也在夫充之而已運防變化萬物紛錯天地之間莫不得其所者天之所充也動容周旋中禮合道天下之人莫不得其所者人之所充也天而充之則人與萬物皆得其仁人而充之則亦天之仁也其或不能而至於不充者有害之者也天之仁而莫大也而或害之則本然之差不齊之气也日月之晦食寒暑之舛謬風霆雨雹之陵暴艸木鳥獸之夭折則於天之仁有未旣盡焉然非天之罪也天之仁而猶或未旣盡況於人乎人之不仁也嗜欲之私生質之气其害之也有甚焉其至於不充咸其自取也夫理者天之公也欲者人之私也一理之不當一事之不仁也夫婦之道不盡則夫婦爲不仁父子之道不盡則父子爲不仁君臣之道不盡則君臣爲不仁至於酬酢萬變經理萬事宰制萬物私欲一萌則於其理莫能盡惛惑欺妄放僻邪侈忍鷙殘賊作於其心則戕性毀已見諸事業則病人害物至於窮極則毒天下禍四海滋蔓於後世而傷天地之仁噫天之有戾气而害於仁也小人之有欲而害仁也若是之酷也是之謂人勝於天惟克巳制欲庶幾乎復而充之也仲尼贊易曰立人之道曰仁與義又曰顯諸仁藏諸用則仁也者配三極而爲用如是之至也於其授七十子之徒則各因其材而篤之與孝與忠與智與勇與仁之一事而不與仁之全於顏子則僅與其三月不違於堯舜則曰博施濟眾其猶病諸何若是其重且難也蓋人之與仁其受之也無不全充其所受則𨿽天地聖人有時而不能是以難也其傳諸顏氏子也曰克已復禮爲仁則教之以學問之道曰一日克已復禮天下歸仁則勉之以功用之歸而猶未旣盡與不一而足嗚呼以仲尼之爲教顏子之爲學而猶若是又矧其下乎如是則仁不可爲也仁者人所固有也一念之合理一念之仁也一事之中節一事之仁也一物之得所一物之仁也若是其易也豈不可爲哉苟惟欲之從而不復於理則𨿽賢也而爲之難苟克其私而反之也𨿽眾人也而爲之易故極其所充則天地聖人有不能盡語其固有則愚夫愚婦可以能行則非難能也不爲也嗟夫去欲則如拔山爲惡則如走壙【古通曠】反躬則如倒海克巳則如登天語之曰有仁焉則亦難焉耳矣

教

天地生物本之者道也載以气而流以形使之各正性命而不失其本焉者教也故播之以四時推之以六气交之以五行照之以日月之明鼓之以風霆之力潤之以雨露之澤肅之以雪霜之威發揮其精神變化其气質無非所以爲教以成夫道也人配天地以生其所以爲道爲教者莫不備而其所以行道立教者則又有甚焉故自太極而下教在天地宓犧而下教在聖人仲尼而下教在六經教之始生也則道之獘也聖人因而修之人之性始漓而欲漸長也於是有書契以代結繩人之欲漸長而漸逾分也於是有法度以爲刑政人之爭端日興而漸以禍人也於是有師旅以爲徵伐世變日下人俗日偸於是過爲之防曲爲之制因其情而導之使不塞因其情而遏之使不流於是因其本然之倫而爲夫婦父子兄弟使之親親而不離因其本然之序而爲君臣師友上下使之尊尊而不犯因其本然之禮而爲冠婚喪祭朝聘防盟使之節節而各盡其分因其本然之義而爲孝弟忠信睦婣任卹使之沛然而各蹈其道因其本然之則而爲廉恥羞辱好惡使之厭然而各盡其情而後不愆不忒信如四時升降舒數和如六气涵浸浹洽澤如雨露靡然從化速如風霆截焉法令凜如霜雪五音純八風調兆民樂其生萬物得其所無疵厲夭殈而共躋仁壽教立道行而天下平天人相通上下爲一神人允協幽顯防間而人道始盡矣故教始於宓犧成於堯舜備於周公定於仲尼易曰黃帝堯舜垂衣裳而天下治蓋取諸乾坤蓋宓犧而下至於堯舜聖聖相承興滯補獘教立而後道備道備而後無爲天尊地卑而乾坤定卑髙以陳而貴賤位黃帝堯舜則中天下而立與乾坤並而爲三也黃帝堯舜氏沒繼以夏商之衰教幾大壞而周公制禮作樂備六代之典使天下之人遵而行之以爲教教復立而周室大治厥後周衰皇一降而帝帝一降而王王一降而霸所謂道與教者莫不壞亂之極而仲尼氏出則無黃帝堯舜周公之位無創法立制之權不能修道立教轍環天下而莫能用於是制作六經天人之理則寓諸易天人之辭則寓諸書天人之情則寓諸詩天人之政則寓諸春秋天人之則則寓諸禮天人之和則寓諸樂性與天道之要立身行已之實則寓諸七十子問難之間三綱五常大法大典而無不備先聖人之道具在沛然與天地同流中天下而立亦與乾坤並而爲三也邵子曰春夏秋冬者昊天之四時也易詩書春秋者聖人之四經也昊天以時授人聖人以經法天天人之事備矣故曰太極而下教在天地天地而下教在聖人仲尼而下教在六經則太極爲教之始而仲尼爲教之終終而復始則仲尼亦一太極也立經陳紀建極垂世亭毒甄育範圍裁成其爲教也無窮天地在而六經在也天地不壞而此教不壞也故自仲尼氏沒𨿽分裂於戰國火於秦黃老於漢佛於晉宋魏隋之間而雜於唐宜乎大壊一無所有而天地自若人之性不易也本然而固有者皆不亡而六經猶夫日月之昭昭也百姓日用而先王之遺澤猶在也彼所謂老與佛與凡異端者亦皆假之而姦其間也向無六經爲教則人之類滅而天地或幾乎熄天地熄而人之類滅則彼所謂老與佛與凡異端者將安所厝哉大哉乎仲尼之道六經之教君君臣臣父父子子夫夫婦婦兄兄弟弟其與太極並始終乎彼異端者又焉足爲重輕也哉

陵川集卷十七

欽定四庫全書

陵川集卷十八

元郝經撰

論

五經論【並序】

邵子曰昊天之四時者春夏秋冬之謂也聖人之四經者易書詩春秋之謂也昊天以時授人聖人以經法天是則四經也謂之五何哉其一則禮樂也夫論性者言四端而不及信序五行者土配王於木火水金故易書詩春秋之間禮樂爲之經緯𨿽五而爲四也惟齊非齊奇耦錯綜所以成變化而行鬼神乃作易書詩春秋禮樂論

易

盡天下之情者詩也盡天下之辭者書也盡天下之政者春秋也易也者盡天下之心者也昔者聖人之於詩書也刪定之而已矣於春秋也筆焉削焉而已矣其於易也則上下數千載歷四聖人焉或畫焉或重焉或辭焉不敢率易而備爲之沒齒刳心焉始就於一端而已何獨如是之艱且逺也蓋顯天下之至神必待天下之至聖探天下之至幽必待天下之至明況於以天下之至神於天下之至幽而爲大經大法也哉非至明者與至聖者疊興繼作艱且逺而爲之則不能也所謂至神至幽者何也凡天下之物非主不立無精粗巨細大小皆有主焉者一戶之闔辟主之者樞也一裘之裼被主之者衽也一鐍之啟閉主之者鑰也是物也而猶有所主夫仰而目之蒼蒼然俯而足之廣且厚者昭然而往來而爲晝夜者粲然而麗天晝隠而夜顯者起於靑蘋之末怒於土囊之口而撓天下者藹然而徧空殷然而驚世油然而潤物突然而髙沛然而就下者薈蔚蔥鬱而夭且茂翼焉飛雲蹄焉走陸者而其中有黔首而橫目衣冠而飲食有男女夫婦之別父子兄弟之親君臣上下之分化化生生無時而已焉者是至大而至眾也主之者果何物耶惟其所爲者至顯故其所主者至幽其所造者至妙故其所主者至神索之而不可得也聴之而不可聞也視之而不可見也浩浩乎其無津涯而無畔岸也漠乎其無紀極而無朕兆也搏之而無迹語之而無徵也於是眾人之中有聖人焉曰吾民之性甚善而其智甚靈也是不可與艸木並朽而無知焉乃盡已之心推而盡天下之心假天地萬物畫而爲卦以垂道之統明夫所以主之者至矣盡矣不可以復加矣眾人之中又有聖人焉曰吾民之情甚易遷而其智甚易變也不可與艸木並變而同盡乃盡已之心推而盡天下之心引而信之以盡天下之變而重其卦明夫𨿽變而主焉者在也至矣盡矣不可以復加矣眾人之中又有聖人焉曰吾民之欲甚大而其惡甚易長也懼其淪於非類而不返也乃盡已之心推而盡天下之心而作爻象彖繋之辭發理形象數之幾命性心迹之本以明夫吉凶消長之道進退存亡之理而垂教焉使不失其所主而至幽者顯至神者著煥乎日月之正中而弗是也於是而始成夫易故易也者四聖人之所以盡天下之心而爲之者非他經之所得比也詩書春秋如夏冬各一其時易則一元之气貫天地而通四時也大哉易乎在天爲神在人爲心其在經也則爲易合而言之一也形而上謂之道形而下謂之器合而言之亦一也嘗觀之於吾心於寂靜感通而見無畫之易觀之於書於奇偶變動而見有畫之易觀之於造化也於至賾至微而見無體之易觀之於天地萬物也於至大至眾而見有體之易吁易果何物也大傳曰易與天地凖或曰易凖天地而已乎天地之外無復有物乎曰天地無外其有外聖人存而弗論也聖人垂世立教以有徵者傳信也豈爲是忽恍不可測者引而自髙以惑世也哉老氏能言之矣而入於偏釋氏能窮之矣而入於誕二氏之所以得罪於吾聖人也其曰易與天地凖至矣

書

孚於中則不徵於言徵於言者皆未孚於中者也故言之愈簡則其孚愈篤辭之愈繁則其疑愈肆然則無言可乎不然也言心聲也心有所用則言以宣之𨿽欲勿言焉得而勿言夫孚於中者其言自可徵也不孚於中而苐徵於言誣譎誕妄可勝也哉嘗觀夫書自宓犧至於帝嚳則泯而不錄唐虞二代之聖也五篇而已而夏后氏之書四商之書十有七周之書三十有二周逾於商商逾於夏夏逾於唐虞豈唐虞不及夏夏不及商周與何唐虞之寡而商周之多也上世聖人之垂統也宜其多而反寡後世聖人之繼承也宜其寡而反多何也昔周丰之言曰有虞氏未施敬於民而民敬夏后氏未施信於民而民信殷人作誓而民始畔周人作防而民始疑謂去古逺而俗日益薄狙詐日益盛馴致而然也蓋信則不言而諭故其書寡不信則言而不諭故其書多自伏犧至於帝嚳其俗朴以誠其政簡以一不徵於言而天下信是以聖人存而弗論也堯禪舜舜禪禹三聖授受以天下與人而不疑有人之天下而不與然而授受之際猶懼其不克負荷而始有疑焉故堯之語舜曰允執厥中一言而已矣及舜之命禹又有疑焉加之以人心道心之分諭之以惟精惟一之戒三言而已矣厥後湯武以臣誅君作爲誥誓以信天下之信伊尹以臣放君作太甲三以明已之不篡周公攝政召公不說羣叔流言於是啟金縢之書作洛召誥命諄諄讙讙以一已之誠破天下之惑是以彼如是之無如是之寡此則如是之重且多也𨿽然是皆孚於中而有徵之言由疑而發之耳自周室東傾五伯更政刑牲防血而愈疑登壇載書而愈叛交質子而愈弗信骨肉睽爲仇讐肝膽濶爲楚越朝執牛耳暮尋干戈不孚於中不徵於辭惟欲是變聖人傷而憂之乃斷自唐虞訖於周而定有徵之言以垂教以明夫堯舜三代之世其中甚孚其言甚信足以傳大道破大惑已大亂立大政不曾是喋喋虛飾而已也嗚呼日昃而羣陰作聖人沒而異端起曼衍之言慘刻之論從橫不根恐愒之談蝟然而興豈惟不孚於中而不足徵也哉卒之以言亂天下而莫知適從激毒發戾一僨而火於秦悲夫

詩

天下之治亂在於人情之通塞甚矣人之情惡塞而好通也故天下之亂恆生於塞而其治恆生於通君人者亦審夫通塞而巳矣激揚疏暢導之而使就於通剔抉滌蕩達之而使去乎塞蓋塞則上不信下下不信上上下交惡蘊賊崇圯反目以相睽憤心以相戾板板憒憒以及於亂在易則爲否通則上孚於下下孚於上上下相孚郁乎相扶煥乎相輝濟濟洋洋以臻於治在易則爲泰夫人之情猶水也湮其流窒其源則必壅汨而內潰穴地而突出湍奔而肆行不爲疏之而又障之則必沈沈淪淪洶湧旁魄觱發之而上行愈障之而愈深愈防之而愈沛久且逺溢而一決則必襄山懷壑放激衝觸肆其所之其害有不可勝言者故善治水者疏而通之而已矣瀹而注之而已矣適其性因其勢道之而巳矣昔者聖人懼民情之塞而弗通也於是乎觀乎詩詩者述乎人之情者也情由感而動故喜怒哀樂隨所感而發感之淺也或黙識之而巳或形乎言而已感之深也言之不足長言之長言之不足詠歌之詩之所由興也喜而爲之美怒而爲之刺其哀也爲之閔其樂也爲之頌美而不至於諛刺而不至於詈哀之也而不至於傷樂之也而不至於滛已不能盡而托之於人人不能盡而托之於物物不能盡而歸之於天上焉公卿大夫下焉薪翁笱婦有所感而必有所作君而知之天下之情無不通矣故致治之君觀乎人情也必於此乎取之於是婦寺言之史書之瞽歌之於其巡狩而采之朝貢而陳之太師聲之君人者儼然而坐聴之聞其安樂之音循已而省之曰吾何徳何修而臻此歟乃兢業祗懼徳日益加修行日益加檢潔齊粢盛作爲樂歌薦之郊廟曰玆先王之致也其聞怨以怒哀以思之音也矍然而起愀然而變循己而省之曰予得罪於天下矣予負責於後世矣予其遘天之誅矣前言往行何者之愆禮樂刑政何者之紊惴惴乎蹈深淵也愬愬乎履虎尾也徳日益修行日益檢以鎖神人之怒猶可及也其不幸而萬民怨嗟四海扼腕而君人者無聞知患生而弗之覺禍至而弗之悟卒僨其社而沈其宗此文武周召之所以治宣王之所以中興厲之奔幽之死平桓之所以失政也至矣哉詩之於王政如是之切也於人之情如是之通也於治亂如是之較且明也故有國君人者不可以不讀詩

春秋

六經一理爾自師異傳人異學各窮其所信而遂至於不一易春秋之學相戾相逺相捍蔽特其甚焉者易載聖人之心春秋載聖人之迹心迹一也何逺之有彼學者見易之神妙不測變通無盡範圍天地曲成萬物而知鬼神之情狀探賾索隠而逆知來物乃臨深以爲髙而遺其迹視拘拘於世教法度之間者以爲沈於流俗而不返也而學春秋者於一言一動一事一物必律之以禮而繩之以法惟恐其弛而不嚴濶略而不切也而狹其心不知有變動不拘周流六虛上下無常不可爲典要者故各極其所執相乖相格無有爲貫而一之者蓋易窮理之書而春秋盡性之書也易由正以推變春秋由變以返正者也人之性甚大而其理甚備在於行而盡之而己一行之不當一性之不盡也於是聖人因其性之分與夫分之節而制夫禮故人有是性必以禮行之而後能盡是性𨿽然行不可必也時得而行行之於時見於事業而己矣時弗得也行之於身著書立言垂訓於後而巳矣舜禹湯文時得而行盡性於事業者也孔子弗得時行盡性於書者也而春秋者盡性之迹也故卽性以觀性莫若卽迹以觀性卽性以觀性無聲無臭不可得而觀也卽迹以觀性有徵而可觀也故觀性之書皆莫若春秋孔子之著書也於易則翼於書則定於詩則刪而其於春秋也則謂之作何哉權天下之輕重定天下之邪正起王室之衰黜五伯之僭削大夫之専治亂臣賊子之罪以魯國一儒行天子之事而斷自聖心書國書爵書人書氏書名書字筆則筆削則削遊夏不能贊一辭非若易詩書之因其舊而加修之也至矣哉大經大法百王不易萬世永行舜禹湯文盡其性而行之於一時孔子之作春秋盡其性而行之於無窮也信乎其生民以來未之有而賢於堯舜逺矣故世之學者觀於春秋而行之足以盡性而學夫聖蓋性盡而理窮則易在其中易在其中則聖在其中矣嗚呼三傳之禍興而論說紛紛豈惟不知與易一而各標異議莫知所從彼以爲是而此以爲非彼以爲非而此復以爲是彼出乎彼則曰余出乎此至於師弟異而父子不同已之僞是非侈聖人之眞是非喪則性烏可盡迹於是乎泯泯也下此而又有甚焉者誕妄者入於防緯馮借者入於叛逆深刻者入於刑名有王者起則必削而去之蹈聖人之迹以求聖人之心用易以窮理用春秋以致天下則舜禹湯文之功業可指顧而至不然則其亦已矣

禮樂

喜怒哀樂之未發性也其旣發情也可喜而喜可怒而怒可哀而哀可樂而樂則情之所以率乎性也喜怒哀樂不當其可而發則非性情之正而人欲之私也夫人之有性也而必有情有血气也而必有欲情欲常相勝也非情勝欲則欲勝情情勝欲則爲君子欲勝情則爲小人情勝欲則治欲勝情則亂故天下之治亂在夫情欲之相勝也聖人者懼天下之欲勝情也於是因其本然之分而爲之禮以節制之因其本然之和而爲之樂以宣暢之爲之禮𨿽有欲而不能逾爲之樂𨿽有樂而不能悖天下有僭越之姦狂狡之戾則有禮以折之有忿疾之亂郁塞之慝則有樂以釋之洋洋乎發育萬物峻極於天故禮樂者王政之大綱也得則治否則亂聖人致治之功必於此乎取之而不敢易也以性情治天下以天治人非有我之得私也故禮樂之治王者之極治也自宓犧而上理具而無器宓犧而下器具而無文至乎唐虞文具矣而未備至乎周公理與器與文於是乎大備故其中間有堯舜之治有夏后氏之治有殷湯之治有周文武成康之治夷厲而下欲勝而情亡禮樂之理寖以昧而其器寖以缺致治之功寖以墮而王政之大綱寖以不舉繼以幽而周室大壞平王而東禮樂遂爲虛文矣陵夷至於孔子𨿽欲與之焉得而與之乃曰夏禮吾能言之杞不足徵也殷禮吾能言之宋不足徵也我觀周道幽厲傷之舍魯何適矣於是因魯史而修春秋以明禮就大師而正雅頌以明樂然而無其位無其權明王不興卒不能復禮樂之實苐存其名而巳子貢欲去告朔之餼羊子曰爾愛其羊我愛其禮夫告朔之禮不行是實亡矣羊存而何益而孔子惜之者謂名存而實亡愈於名實之俱亡也嗟夫禮樂根於性情而其獘至於虛名之不能存天下之治從何而興乎自是而下判爲十二折爲七國並爲孤秦燔燒詩書削禮瘖樂置生民於鈇鉞之上用鞅斯申韓之術一以刑法繩下而遂至於亡嗚呼禮樂根於性情文與器𨿽亡而生民之性情未亡也有明主舉而行之禮樂之治可復矣

思治論

無意於取而有意於治者殷周也有意於取有意於治者漢唐也有意於取有意於治而不知所以取與治者晉隋也取之以道治之以道其統一以逺取不以道治之以道者次之取與治皆不以道者隨得而隨失也嗚呼安得知治體者與之共論治道乎治少而亂多也尙矣所以然者知治體者鮮矣將百萬之眾舉天下如鴻毛者易得也決防制勝慮皆偪臆者易得也平賦役調糧餉聚如丘山運如風雨者亦易得也至於乘幾挈勢以仁義道徳厝天下於泰山之安者則難矣故漢知所以取之者蕭公子房也知所以治之者賈誼董仲舒汲黯也漢不能盡其用所以僅能爲漢而不能三代也漢季之失天下也知所以取與所以治者孔明也天不盡其用不能三代而區區庸蜀也晉旣盜魏又欲取吳取所以取與所以治者羊叔子也僅能用其取而不知所以治是以隨得而隨失也唐有天下因隋之亂名義近正知所以取貞觀之治魏徵房杜知所以治惜乎眾目𨿽舉而大綱不立也是以一治一亂卒僨以亡僅能爲唐而不能三代也三代而下千有餘歲竟不能復其治何治如是之少而亂如是之多也蓋𨿽有願治之君而無知治體之臣僅爲一時之治而已𨿽亦或有知治體之臣而復無願治之君沒沒於世卒不能用一時之治亦難也嗟夫世變而旣下矣可乘之機可挈之勢豈遂無有哉前世則亦已矣國家奮起朔漠奄有北土一舉而収燕云再舉而滅夏又再舉而得闗中又再舉而覆汴蔡荊襄蜀漢繼踵而破髙麗濊貃日出之國委命下吏莎車烏孫昆侖虞泉日入之地盡入鞭箠臣漢唐之所末臣蜚揚突蕩席捲夷夏蹂斥宇內四十餘年矣豈無意於取乎而不知所以治之者夫得寸而治之國之寸也得尺而治之國之尺也務取而不知治猶獲石田也夫致治之道自治爲上治人次之自治其本也治人其末也本固則末盛詩曰枝葉未有害本實先撥言本旣撥則枝葉從而害矣又曰綿綿葛藟施於條枚豈弟君子求福不回言本根芘則可以求福矣葛藟猶能芘其本根況於國乎所謂本者不勤逺略而反自近者始也修仁義正綱紀立法度辧人材屯戍以息兵務農以足食時使以存力輕賦以實民設學校以厲風俗惇節義以立廉恥選守令以宣恩澤完一代之規模開萬世之基統卽此爲之不求之於外大總其綱小持其要上下井井有條不紊蘓潤瘡痍補葺元气如此數年治體旣定綱紀日張戶口增益民物繁夥禮義隆懋心格其非風俗完厚上下妥安如餒而飫如醉而醒如瘠而肥本根旣固徳威惟畏弱國入朝彊國請服矣蓋不屈則無以信不翕則無以辟不靜則無以動不存則無以施理勢然也苟信而不屈動而不靜施而不存馮鋒恃鋭謂莫已若鮮有不獘者傳曰兵猶火也弗戢將自焚也言兵以禁暴誅亂不可窮也又曰天下𨿽彊好戰必弱言兵凶器戰危事不得己而用不可久也夫文止戈爲武詩曰載戢干戈載櫜弓矢肆於時夏允王保之此武王之所以爲武也國家擁百萬之眾衡制夷夏莫敢誰何𨿽數年無君無大吠之警豪傑弭耳瞬目奔走奉戴吏民竭膏血倒倉庾空杼軸罄筐篚以供賦役可謂力勝矣少霽威蓄鋭固其本根漢唐之舉也焉有用兵四十年而不已者乎遺民安得不膏鈇鉞糞艸莽乎有千金之璧而不琢執之以擊瓦礫而不以爲寶不玷而缺亦云幸矣曷若琢爲琮璜蘊之匵而藏之宻與天球河圖爲奕代之寶乎蓋不智不勇然後可爲大智大勇不恃其力然後可以大用其力役其智者則必至於闇肆其勇者則必至於困竭其力者則必至於踣以智力勝人者人亦以智力勝之矣以義勝人者天下無敵也綱紀禮義者天下之元气也或偏或全必有在而不亡天下𨿽亡元气未嘗亡也故能舉綱紀禮義者能一天下者也不能舉綱紀禮義者安於偏而苟且者也天下嘗分裂矣昔秦不能舉而漢舉之漢所以一天下也吳不能舉而晉舉之晉所以一天下也陳不能舉而隋舉之隋所以一天下也隋不能舉而唐舉之唐所以一天下也南唐吳越不能舉世宗藝祖能舉之宋所以一天下也晉隋不足稱也粗立綱紀猶能一天下矧於幅員萬里巍巍堂堂莫之與京能舉綱紀禮義乎其混一區宇囊括海內厝天下於泰山之安而四維之也必矣蓋天下之勢必一方之綱紀禮義立天命之人歸之而後天下一此善於彼而後天下一地醜徳齊莫能相尙欲以力勝之未之前聞也縱能勝之不能安之無以挫英雄之气服天下之心反使乘時徼幸斂羽毛而待風飈者得以窺其隙而投其間羊祜所謂旣平之後方勞聖慮者也今梁秦之西東旣被其澤綱紀旣立矣河朔之民獨非國家之赤子乎書曰無黨無偏王道平平使河朔之民亦如梁秦復加之以意而致之以理不在於耀武萬里之外而可以文致太平豈惟生民之幸天下可一而社稷之福也嗚呼二帝三王不得見之矣捨漢唐何適也漢唐又無及矣捨今之世何適也詩曰洌彼下泉浸彼苞稂愾我寤嘆念彼周京經布衣也夫復何言念之而已居得致之位操可致之勢者幸畱意焉

陵川集卷十八

欽定四庫全書

陵川集卷十九

元郝經撰

論

辧微論

異端

儒之名立而異端作儒之實亡而異端盛實旣亡矣虛名之儒何益乎是以不競於異端是以天下之人蚩蚩擾擾復以儒爲異而不知異端之爲異也夫道行於一喪於二天下治於一亂於二矧異端之多乎哉昔三代無儒者而天下皆儒也後世有儒者而天下無儒也三代之盛莫盛於周周之盛莫盛於禮樂自黃帝至於文武六代於是乎備有異服異言之典有反常惑眾之誅居有服章動有儀則出有權衡入有規矩沈涵仁義優遊禮讓咀詠徳澤方此之時人人皆儒而天下無儒之名也是以成康四十餘年徳著刑措可謂盛矣及周之衰禮樂廢缺王政下移侯度不謹孔子有天縱之聖而不位君師六代之典於是大壞吾民日趨於異孔子沒諸弟子各以其說遊於諸侯而儒之名始立孔子之時己有過不及之差愚魯喭辟之不一旣本掲原分榦摧枝折異端於是乎作是以子夏之後流而爲莊周李斯出於荀卿之門而周亂其理斯削其迹墮先王之制滅先王之道萬億之不能一存撤天下之藩籬破天下之畦町則孰不得鼓舞猖猘於其間哉是以申韓以刑名孫吳以兵儀秦以辯楊朱爲我墨翟兼愛雜然鋒出燦然星布至於漢氏賈誼以王佐才當孝文致理之時而猶惑於申韓史遷學名兼綜先黃老而後六經何者儒之實亡而異端盛莫知所從也遂致後世夷貊肆而老佛橫敗人之國亡人之家傾人之天下塗吾民之耳目亂吾民之心術斵吾民之天性而不可救藥也悲夫孟軻氏辧之於微而時人弗知仲舒欲罷黜百家而孝武不用韓愈氏力爲之爭而竄逐南海三人者非不爲大儒也而不能遂滅異端措天下於三代之隆躋吾民於康衢遂吾民於仁壽者眾皆異而已獨儒而欲以一己之儒一天下之異是猶致寇於室而坐甲於戶也力而禦之死而敵之其爲勝也不亦難乎然則天下遂爲異也亦有時而出也邪道與時不可必天欲生斯民也育斯民也必有大聖人者舉三代之隆以勝之矣不然則其亦已矣𨿽有孟軻仲舒韓愈者亦無如之何矣孟軻仲舒韓愈者猶無如之何觀今日之文章斷今日之事業吾爲無望爾也夫

禮樂

天下之事有幾有時興喪成敗系焉爾事有不舉而無幾與時則巳矣其不舉天也非人也見其幾忽易而不乘遇其時苟且而不進而遂至於不舉者人也非天也夫可乘之時可爲之事千載一防邈乎其難哉故三代之後禮樂不興非不興也失其幾而違其時也失其幾而違其時𨿽有知者亦無如之何矣文中子曰使諸葛而無死禮樂其可興乎諸葛而無死天假之年誅魏復漢則有之矣禮樂之興喪何諸葛之足繋哉天下襲訛踵陋蹈枉興僞五百有餘年矣禮樂之興喪畱侯叔孫通孝文不任其責尙何諸葛之足責哉昔周公攝政逺焉而管蔡誚邇焉而公奭疑上焉而王不知戎商始革未洽周化千載之下聞者猶危公公乃雍雍皡皡曾不芥蔕七年之間収六代之典制禮作樂須之於明堂竊嘗計之管蔡公奭之禍大而公不懼禮樂之事甚迂而緩也公汲汲而爲之何哉蓋幾不可失而時不可違也苟計一巳之私廢萬世之典公不知也使天下淪於非類公不仁也故公之不計一已之危而必爲萬世之典此周公之所以聖也畱侯佐髙帝誅暴秦蹶彊楚平定天下灞上一言直作伊周借箸之籌便同湯武天下旣平納履而去其邁倫之節亦髙矣保身之知亦明矣而漢制皆因秦敝不爲之革蕭何之圖書皆秦人奮私智破古法吞噬天下之污迹也而遂用之使漢之禮樂不興不能比隆三代雜而不純者畱侯誤之也豈畱侯言之而髙帝不聴邪詩書之綿邈陸賈稱之使爲之著書矣仁義之迂濶三老言之卽爲之縞素矣遷都之重婁敬陳之卽日而西駕矣矧畱侯腹心之臣禮樂天下之大事創業垂統子孫之所儀刑也帝有從諫如流之美豈言之而不聴哉禮樂之興適其幾而防其時畱侯者外無管蔡之誚內無公奭之疑上無成王之不知而乃忽易而不爲苟且而不進何哉此畱侯之所以能爲漢世佐命之大賢而不能如周公之聖也與蓋畱侯才知有餘而學術未備故不足獨任禮樂之責誤之者又有叔孫通也叔孫通上及遺周之緒仕於秦臣於漢周之完典嘗見之矣秦漢之事盡知之矣當漢室創制而不舉三代之懿顧乃剽掠秦餘俯仰隨世使禮樂曀光沈耀葬於九京冺然無聞於後帝乃謂朕今日知爲皇帝之貴使帝而有知通之罪其容誅乎𨿽然通以腐儒之姿乘時徼利觀其徇二世者可知矣當紛紛徵伐之衝士未息肩彊梗之將搖蕩疆場謀畫大臣不爲之啟禮樂之事通又何足獨任之故畱侯任其責於上通任其責於下孝文任其責於終而巳矣漢承秦敝至於孝文天下屬安治賈誼言宜攺正朔興禮樂而孝文乃謙讓未遑遂因常蹈故亡秦之制訖爲盛典後王后帝繼繼承承恬然處之而不以爲非也或欲革之而反以爲異也是以後世知者而不能行行者而無其時禮樂終於無興矣嗚呼漢初之幾一失禮樂之治遂百千祀而不能復彼二臣一君不得不任其責

學

智一而不鑿者故學純而不駮一而不鑿則得者精而成者大純而不駮則守者固而行者正是以建大節處大變斷大惑紛然而至而不紊儵爾而起而不動以一身而鎭天下天下與之以一言而率天下天下從之此大人君子之爲學所以安天下也小人之學異乎此所以亂天下也天下之安危繋夫學而已矣大人君子之爲學也用智之公也公則一故其學純外物不能間入以相擾也故能禦物而不屈夫學純故有器有器故有節有節故不爲私奪所以天下恃之以安也小人非不學也用智之私也私則有欲有欲則屈於物一心也而萬物屈之是以中無主而外無正天下因之以亂也學而因以亂天下曷若不學之愈乎不學則朴魯重厚而無欲猶足以鎭天下而不至於亂天下也夫人而有智而資之以學不至於大聖而必至於大姦故周公王莽皆學也而周公以之安周王莽以之簒漢周勃霍光無學也而勃能誅諸呂而立太宗光能廢昌邑而立宣帝臨大節而不奪故學之以亂天下不若不學之爲愈也嗚呼後世之學又異於此矣旣不能至於大聖又不能至於大姦又惡其名而不能爲之不學或徇時爲骫靡之文或爲人爲纎巧之利或射利而爲瑣末之業旣不能安天下而亦能亂天下孳孳矻矻學之而無用爲之而無益智分而不一業駁而不純器促而淺無以容節錯而卑無以立使先聖人正大之道墜而不舉民俗日僞以偸而曰吾學矣果何學也噫天下其無學者耶則執筆綴辭者多矣峩大冠襜大裾堯都而舜兪者多矣其有學者耶未聞有以正大之學安天下者也故道之不行天下之不治非時君眾人之罪余學者之罪也

學

天下之無全才也學使之然也古之學者一而要今之學者雜而僞一而要也故能爲巳而其才所以全也雜而僞也故不能爲巳而其才所以不全也嗟夫學而不能爲已不能全其才尙何學之貴也哉蓋人之爲學所以致吾之知也一則其智不分而見者博也要則用力不匱而蓄者厚也雜則其智分而見者寡也僞則用力勞而蓄者鮮也見者博而蓄者厚此才之所以全也見者寡而蓄者鮮此才之所以不全也今夫日一而已故能光臨天下照耀萬物物不能欺星非不眾也的焉而自照之不暇矧能及於他乎哉何者日一而星雜也𨿽然後世之不能古也抑亦有由焉古之爲學也道一而已矣後之爲學也異端之多也故古之爲學也易今之爲學也難古之爲學也幼而灑掃應對長而性與天道比年三十而必有立焉如此而已後世之爲學也何多乎哉有科舉之學有文章之學有典故之學有經史之學有星數卜筮之學有地理之學其至者有性理之學有象數之學其誕者則有老莊之學浮屠之學申韓孫吳之學至於百家眾流又有不可勝數者其書萬億捲有終身不能徧觀者是以各以其所習者鳴或以徼名或以射利或以欺世誤天下或以干仕祿或以全身自樂是以智不能一而才不能全擾擾紛紛日趨於亂而卒不能及古也悲夫昔仲舒嘗言之武帝欲罷黜百家表章六經使道術歸於一而武帝不能用也以漢之懿仲舒之純賢武帝之雄材大略而猶不能一道術使天下遂無全才學者無所歸不入於彼而必入於此後世其亦巳矣

學

學者學夫舜而已矣學焉而不至達不失爲伊呂窮不失爲顏孟所謂刻鵠不成猶類鶩也下此而何學焉噫後世功利之說行學顏孟者鮮矣矧於舜乎其以舜爲無功利歟任禹而水土平任稷而烝民粒任契而五品遜去四凶而天下安則有大功大利及於萬世者矣其以舜大而難學歟舜人也我亦人也舜性也我亦性也舜心也我亦心也苟篤力行而有所至則亦不難矣其以舜非豪傑歟匹夫而爲天子則亦豪傑矣何遽而不爲哉夫舜之爲舜而所以如是非直有赫赫大過人而人不可跂及者亦修其本然之徳積而化之也何難之有顧苐弗學耳彼世之人見小利而忘大利見小功而忘大功邇者迂之而鶩於逺細者忽之而謀於著悖仁義中正而直以取富貴聞堯舜之事莫不羣聚笑之而以爲愚且誕自謂翹楚豪邁過之也及計之於終其所成與其所至乃不能晞伊呂顏孟之末光矧於舜乎故曰後世如有作者虞舜不可及已嗚呼功利之誤世也深矣自其說一行而三代之學遂廢聖人亦從而不作以及於今泯泯也蓋天下之人有血气之性故有利欲之心有利欲之心故有功名之志有利欲之心必爭奪以充其心有功名之志必爭奪以充其志莫有自反而以本然之分制之者此亂之所由生也是以秦漢而下詐醉戰酣灑人之血以爲池積人之骸以爲壘磨牙而爭之力相軋而計相勝以千萬人之命易尺寸之功以千萬人之生易毫末之利籍籍紛紛魚腐肉胾竭天下倒四海不足以充利欲之心塞功名之志也又惡知天下之有舜哉

經史

古無經史之分孔子定六經而經之名始立未始有史之分也六經自有史耳故易卽史之理也書史之辭也詩史之政也春秋史之斷也禮樂經緯於其間矣何有於異哉至馬遷父子爲史記而經史始分矣其後遂有經學有史學學者始二矣經者萬世常行之典非聖人莫能作史卽記人君言動之一書耳經惡可並𨿽然經史而旣分矣聖人不作不可復合也苐以昔之經而律今之史可也以今之史而正於經可也若乃治經而不治史則知理而不知迹治史而不治經則知迹而不知理苟能一之則無害於分也故學經者不溺於訓詁不流於穿鑿不惑於議論不泥於髙逺而知聖人之常道則善學者也訓詁之學始於漢而備於唐議論之學始於唐而備於宋然亦不能無少過焉而訓詁者或至於穿鑿議論者或至於髙逺學者不可不辧也學史者不昧於邪正不謬於是非不失於予奪不於忠佞而知所以廢興之由不爲矯詐欺不爲權利誘不爲私嗜蔽不以記問談說爲心則善學者也古無史之完書三變而訖於今左氏始以傳春秋錯諸國而合之馬遷作史記離歷代而分之溫公作通鑑復錯歷代而合之三變而史之法盡矣古不釋經亦三變而訖於今訓詁於漢疏釋於唐議論於宋三變而經之法盡矣後世無以加也但學之而不遺辧之而不誤要約而不繁得其指歸而不異而終之以力行而已矣嗚呼後世學經者復務於進取科名徇時之所尙破碎分裂經之法復變矣學史者務於博記注滋談辯釣聲譽以愛憎好尙爲意混淆蕪僞而史之法復變矣其將變而無窮耶其亦變而止於是耶其由變而經史之道遂亡也邪九師興而易道微三傳作而春秋散昔人之議猶若是矧於今之變乎變而不巳其亦必亡矣

厲志

與時而奮者眾人也無時而奮者豪傑也士結髮立志挺身天地間稟天地之正性屬天地之正气備五行之秀孕萬物之靈豈偶然也哉彼一艸木一花實一鳥獸魚鼈得五行二气之一偏而已猶且無無用者或以借或以構或以茹以餌而皆有用矧於人乎故天下無無用之物亦無無用之人人之於世治亦有用亂亦有用天生斯人豈欲其治而安於享利亂而安於避禍治亦無用亂亦無用徒樂其生全其身而已乎必有用也巳必有用故亦必有爲必有爲故天下無不可爲之世亦無不可爲之時𨿽然嗜常而厭變安逸而惡勞徇苟且而偸生者眾人之性也與時而進退逐世而俯仰者眾人之情也知己之有用與己之有爲者百千人一焉而已矣知己之有用與已之有爲而必於用必於爲者又萬億人一焉而已矣至治之不興天下之恆於亂也此故之以夫故士之聰明睿智而達乎此者必以天自處以生民爲己任而不偸也是以禹稷當平世三過其門而不入伊尹五就湯五就桀一夫不獲若撻於市文王不遑康寧自朝至於日中昃不遑暇食周公仰而思之夜以繼日幸而得之坐以待旦孔子去魯奔衛不用於齊譖於楚畏於匡逼於宋餓於陳蔡之郊而窮於天下孟子不果於梁不遇於魯臣於齊諄諄於滕薛是數聖賢者豈不知安逸之爲樂哉知己之有用與己之有爲俛焉日以孳孳而不敢自棄而私焉耳或遇或不遇或窒或亨有所成無所成系之天而已矣顏子所以安於陋巷而不動者有仲尼任天下之責而無與於己也嗚呼季世孰知有此哉公道不立而人人自私也山林之士往而不返槁其形灰其心以絕玆人自同於麋鹿安視天民之斃而莫之卹也市朝之士溺而不回狃於利徇於欲旣得而患失自同於孤鬼安視天民之斃而莫之顧也文章之士華而不實工麗縟衒辭令以沽名而賈利自同於絺繡安視天民之斃而莫之濟也由是而言道不喪天下不亂可得乎孟子曰待文王而後興者凡民也若夫豪傑之士𨿽無文王猶興今而天下旣若此矣文王其有乎爾亦無有乎爾誦書學道之士將安坐而待之乎將亦有爲乎必有其時而後有爲乎

時務

堯舜邈矣而不可繼也三代曠矣而不可及也二漢寂矣而不可見也堂堂中夏幅員萬里吾民將安所之乎堯舜三代二漢之世亦吾民也今而天下亦吾民也吾民不變則道亦不變道旣不變則天下亦不變何遽而不可繼不可及而不可見也哉抑亦無由焉爾乎亦有由焉爾乎生民之制至於堯舜古有不平有不備及此而平矣備矣有不至而有不盡及此而至矣盡矣此二聖者生民之極也故孔子曰堯舜垂衣裳而天下治蓋取諸乾坤謂生民以來至於堯舜始並乾坤而爲三也三代之君卽堯舜之成功而行之以義不激擾不矯造生民樂生千有餘歲以及於秦秦不蹈道墮功而悖義堯舜三代之制始大壞使秦多歷年所肆其凶毒吾民不殱於斧鉞則愚瞽無知昧其天性無異於艸木鳥獸而人之類滅矣天矜吾民二世而斃有漢氏興追蹤前世結絕理斷補漏塞罅𨿽王道未純而有三代之遺風文中子曰二帝三王不得而見捨兩漢將安之乎四百年天下無二志終之以禮樂三王之舉也故堯舜而下三代而巳矣三代而下二漢而巳矣後世不可及也二漢之亡天地無正气天下無全才及於晉氏狙詐取而無君臣讒間行而無父子賊妒騁而夫婦廢骨肉逆而兄弟絕致夷狄兵爭而漢之遺澤盡矣中國遂亡也故禮樂滅於秦而中國亡於晉已矣乎吾民遂不霑三代二漢之澤矣乎𨿽然天無必與惟善是與民無必從惟徳之從中國而旣亡矣豈必中國之人而後善治哉聖人有云夷而進於中國則中國之苟有善者與之可也從之可也何有於中國於夷故苻秦三十年而天下稱治元魏數世而四海幾平晉能取吳而不能遂守隋能混一而不能再世以是知天之所與不在於地而在於人不在於人而在於道不在於道而在於必行力爲之而巳矣嗚呼後世有三代二漢之地有三代二漢之民而不能爲元魏苻秦之治者悲夫

傳國璽論

上世帝王所以立政傳信考文議禮則有端玉服章符節左契各爲一代之法制別等衰辧上下列貴賤定尊卑以爲名器而不以爲傳故唐虞夏殷周之制代各不同其受命也莫不革故而易新其先代之寶世所共珍而不忍毀之者如大玉夷玉天球河圖璋判白弓繡質靑純等或以爲藏或以爲分以爲寶器而亦不以爲傳故或在王朝或在侯國宗沈社僨則轉而之他爾而其所以爲傳而守之而莫或敢以置者在夫道而己矣初自道傳而極極傳而天天傳而地地傳而人與萬物聖主受命爲天地人物立主乃復以道爲統而以爲傳故堯傳之舜舜傳之禹禹傳之湯湯傳之文武本於天命根於皇極原於心性仁義謹於存養畏敬明於夫婦父子君臣上下察於綱紀禮樂文物政事是以爲二帝三王而道髙萬世生民之治古今莫及未聞有後世帝王所謂傳國璽者也及秦始皇並天下奮私智盡滅上世帝王之制自謂徳髙三皇功過五帝乃兼皇帝之號而爲皇帝璽綬以滅趙所得楚和氏璧制詔丞相斯篆其文刻爲傳國其文謂受天之命旣壽永昌於是除諡法謂已爲始皇帝其餘以世爲號傳之萬世乃二世而亡子嬰降而漢得之漢之佐命如有意於三代陋秦而從周以爲是物旣亡楚又亡趙復亡秦乃滅國所得與斬白虵劍並藏之武庫傳示無窮如夏后氏之璜封父之繁弱並爲一代寶器取藍田渾璞刻爲大漢受命之璽以示維新可也乃自比秦之子孫遂以爲傳國璽如是重爲神器偸國之盜莫不睥睨揶揄欲以爲己有綰於周勃問於霍光而奪於王莽挈於王憲専於更始上於盆子復歸於光武至使肘後之石誤張丰於死東漢之亡刼於董卓獲於孫堅拘於袁術卒入曹丕之手魏傳之晉懷湣之難入於劉石復歸於金陵天下之人遂以爲帝王之統不在於道而在於璽以璽之得失爲天命之絕續或以之紀年或假之建號區區數寸之玉而爲萬世亂階矣厥後晉傳之宋宋傳之齊梁陳陳傳之隋隋傳之唐而五季更相爭奪以得者爲正統遂入於宋靖康之亂爲金所有由漢以來始有傳國璽十餘代千有餘年竟不能復二帝三王之治所謂天命心性仁義禮樂綱紀法度治世之具而皆不傳始則雜乎王霸終則盡爲苟且其簒弒奪攘蹂躪血肉污穢皇極者不可勝言嗚呼傳者而弗傳也弗傳者而傳其治亂相反也宜哉彼嘗有是而亡其國矣吾今得之其誠爲吉祥也哉昔湯伐桀於三朡俘厥寶玉誼伯仲伯以爲非而作典寶言帝王自有常寶不可以亡國之物爲寶也當新莽奪璽之日元後罵曰若自以爲金匱符命爲新皇帝當自更作璽何用此亡國不祥璽爲𨿽一時忿激之言最爲得理者也孰謂後世帝王無是二臣一婦人之言哉不明堯舜禹湯文武之道竟寶呂政亡國之器襲訛踵陋莫以爲非可爲嘆惋也且其制名以爲傳國謂以國傳之人與子孫也如堯傳之舜舜傳之禹可以謂之傳矣武王傳之成王成王傳之康王可以謂之傳矣凡不以禮授受者皆不可謂之傳徵伐而得則謂之取簒弒而得則謂之奪攘竊而得則謂之盜仍謂其璽爲傳國何哉或曰然則無璽可乎曰信以傳信旣以爲典矣可遂廢而不用乎一代受命自可爲一代之璽更其文爲一代之文國亡則藏之秦不傳漢漢不傳魏可也光武傳之明帝明帝傳之章帝至於建安禪代之際更爲魏璽可也獨以秦璽爲歷代傳國之璽不可也近世金亡而獲秦璽以爲亡國不祥之物委而置之不以爲寶一帝一王各爲之寶不以爲傳𨿽曰變古乃所以復古也故著論以推本云

陵川集卷十九

欽定四庫全書

陵川集卷二十

元郝經撰

雜著

內遊

昔人謂漢太史遷之文所以奇所以深所以雄雅健絕超麗疏越者非區區於文字之間而巳也遷生龍門耕牧河山之陽南浮江淮上會稽探禹穴窺九嶷浮於沅湘北渉汶泗講業齊魯之都過梁楚西使巴蜀略邛笮昆明還於河洛能盡天下之大觀以助其气然後吐而爲辭筆而爲書故爾欲學遷之文先學其遊可也余謂不然果如是則遷之爲遷亦下矣勤於足迹之餘會於觀覽之末激其志而益其气僅發於文辭而不能成事業則其遊也外而所得者小也其遊也外故其得也小其得也小故其失也大是以史記一書甚多疏略或有抵牾論大道則先黃老而後六經序遊俠則退處士而進姦雄述貨殖則崇軌利而羞賤貧其於書法也則記繁而志寡項籍一夫也而述本紀與堯舜並陳涉役徒也作世家與孔子同其失豈淺淺哉故欲學遷之遊而求助於外者曷亦內遊乎身不離於衽席之上而遊於六合之外生乎千古之下而遊於千古之上豈區區於足迹之餘觀覽之末者所能也持心禦气明正精一遊於內而不滯於內應於外而不逐於外常止而行常動而靜常誠而不妄常和而不悖如止水眾止不能易如明鏡眾形不能逃如平衡之權輕重在我無偏無倚無污無滯無撓無蕩每寓於物而遊焉於經也則河圖洛書剸劃太古掣天地之幾發天地之蘊盡天地之變見鬼神之迹太極出形面目於世萬化萬象張皇其中而彌茫洞豁﨑嶇充溢因吾之心見天地鬼神之心因吾之遊見天地鬼神之遊周誥商盤禹謨舜典諄忠致貫日月開金石都兪吁咈咢咢灝灝唐虞三代之治懓然而見風雅變正諷贊刺美洋洋乎中聲鼓動至化元經筆削蹂邪直正齊桓晉文霸心方侈而束之以道縛之以義亂臣賊子禁其欲而不敢肆藩垣屏翰旣周流而歷覽之乃升正大之堂入髙明之域堯舜禹湯文武周孔拱宓犧而坐臯防伊呂亞風牧而侍孟軻氏辧乎其間而顏曾導焉荀揚奉焉熙熙乎育物之仁翕翕乎制物之義位尊卑辧上下治神人之禮和而不流之樂別嫌疑明是非照燿昭晰之智閒而存之之敬實而守之之信化而極之之聖死生之說神應之妙大發其閫而詭言詖行放辟斥除聖路廓淸而天宇泰定至矣哉君君臣臣父父子子夫夫婦婦兄兄弟弟何盛爾也而後易志賾精而遊乎史廢興之迹邪正之由大君大臣之所以盛小惠小道之所以蔽禮樂之所以興政刑之所以紊國勢之所以張國本之所以彊奸佞驁孽之所以逞禍亂崩析之所以致紀綱之所以明風俗之所以壞教化之所以行見其記注繁而正義鮮也思得仲尼者而筆削之見其典故廢而法制剝也思得周公者而振起之旣遊矣旣得矣而後洗心齊戒退藏於宻視當其可者時時而出之可以動則動可以止則止可以久則久可以速則速蘊而爲徳行行而爲事業固不以文辭而已也如是則吾之卓爾之道浩然之气嶡乎與天地一固不待於山川之助也彼嶞山喬嶽髙則髙矣於吾道何有長江大河盛則盛矣於吾气何有故曰欲遊乎外者必遊乎內噫以史遷之才果未遊於內邪蓋亦稱之者過矣

敍書

中統元年使宋宋人館畱儀眞三節人馬徳璘孔晉初不知書資穎異可教積六七年皆能通書傳作字便有楷法及被刼殺至新館惟二子事余甚謹乃論定學書筆法次第使知正筆之所自古之大匠遺迹在而不亡者古文黃帝命蒼頡制字模寫萬象又號科斗書三代秦漢以來鐘鼎款識皆是也欲知其所以然則有許愼說文耳篆周宣王時史籕變古文科斗爲大篆今存者秪有石鼔文數十字至秦李斯刪大篆爲小篆今之篆書是也李斯則有泰山及嶧山碑漢碑中或有之皆可學也唐以來李陽冰尢精絕今存者庶乎泉銘及新驛記耳金黨懷英陽冰之後號稱獨步世多有之法度尢備所當學也秦程邈變古文大小篆漸生楷法以其佐謂之書猶有古篆法八分故又謂之八分書凡諸漢碑皆是也如蔡邕石經梁鵠鐘繇孔子廟受禪碑諸石刻唐以來蔡有鄰金黨懷英皆當學也凡學書須學篆識其筆意然後爲楷則字畫自髙古不凡矣楷東漢王次仲復變八分爲楷書言皆書之楷則也以其法度謹嚴精盡故又謂之眞書其小者謂之小楷魏晉以來凡爲書皆先小楷故爲書法之本能小楷則能眞行艸擘窠大字扁牓皆自是擴而充之耳魏鐘繇賀平襄樊表等晉王羲之黃庭經樂毅論東方朔畫贊王獻之洛神賦智永禪師千文歐陽詢溫彥博姚思亷墓志九成宮銘化度寺碑虞世南孔子廟碑張旭郎官石記顏眞卿杜濟墓志皆規矩大匠技極而意無窮者褚遂良薛稷徐浩柳公權李邕皆唐代名家凡墨迹硬黃臨二王書及諸石刻皆當以爲程式其次楊凝式千文蘇軾烏絲闌孝經黃庭堅南康郡太君狀米芾金剛經𨿽少變楷亦各出奇也其擘窠大字王羲之瘞鶴銘顏眞卿中興頌離堆記東方朔畫贊糺宗碑宋文貞公碑塔銘井樁碑蔡襄晝錦堂記蘇軾潛珍閣銘黃庭堅楊震傳趙秉文禦史箴皆備極法度窮盡筆力扁牓大字至丈餘者金王無競燕都諸宮殿寺廟及汴都諸宮殿門牓古今第一所當學也行魏晉以來又變楷法自圓熟而趨簡易楷如立行如行故謂之行得眞謂之眞行帶艸謂之行艸晉以來諸公書帖王羲之蘭亭敍智永禪師千文顏眞卿座位帖送劉太衝敍楊凝式千文蘇黃諸書帖皆是也艸漢魏以來盡變眞行張芝二王造微入妙號稱艸書晉宋六朝諸書帖唐以來張旭僧懷素楊凝式宋以來蔡襄蘇軾黃庭堅米芾金源氏趙沨趙秉文皆稱艸聖今見諸石刻者潭帖絳帖閣帖汝帖百一帖皆當學也以艸爲楷則又謂之章艸或謂漢章帝制因以爲名或謂漢之章奏用此魏晉以來諸書多有之獨索靖月儀帖爲妙絕今有唐貞觀間硬黃臨本可學也故古文則簡婉存其太朴如面目太極初解繩約之結者篆則遏截勁利停穩妥帖中有飛動勢而意態不窮要之髙古遒深而巳小楷則精致蕭散秀逸而存風骨傾欹而見正大出奇示變於規矩凖繩之中太嚴則傷意太放則傷法工而不巧拙而不惡重而不滯輕而不浮筆死則癡筆緩則弱筆疾則淺筆側則偏心正則气定气定則腕活腕活則筆端筆端則墨注墨注則神凝神凝則象滋無意而皆意不法而皆法凡行艸之理皆在其中而其鋒不可犯又在夫熟之而巳功夫到則自造微入妙窮神知化矣擘窠大字莊重雄崛峻拔秀麗沈著痛快極盡小楷之法而崇深停穩耳行則行雲流水而遂變楷之艸艸則縱意所如變態百出紆余鉤鎖騰擲翻翥而萬象生焉心手相忘從容中道長江之波也太虛之云也輪扁之手也運斤之風也九方臯之馬也防綴批抹莫非自然而不知所以然然後超凡入聖要之自楷與行又加熟焉則自至是矣非模寫鬭飣之所能也蓋楷則孟子七篇艸則莊周十萬言耳楷則子美之詩艸則太白之詩也然旣知法又貴知變也非變法而自爲法則不能名家在人足迹之下矣鐘王變篆者也顏變鐘王用篆也蘇變顏柳用也故古今書學不能逾是四家鐘王則筆意俱盡顏則意盡筆不盡蘇則筆盡意不盡大抵皆藏鋒隠骨含蓄態度謂之屋漏雨錐畫沙皆此意也故古文則學先秦篆則學李斯則學鐘繇楷則鐘王顏蘇行與艸則張芝索靖二王張旭耳是皆先君子指授生平臨寫以爲師則者汝輩以吾言求之循序而進不躐等妄爲庶幾終能有成熟而自得𨿽亦名家可也然讀書多造道深老練世故遺落塵累降去凡俗翛然物外下筆自髙人一等矣此又以道進技書法之原也其惟勉旃

學難

學之無難也尙矣人而有智而俾之學國家之所以作成之者厚師友之所以訓誨之者篤苐成之有小大覺之有先後耳夫何難哉故辟廱於京師庠序於國校於鄕而塾於家立公議於士夫振綱紀於君相廩祿給而亷恥厲束縛而涵育之鼔舞而激之作其气而振其獘网羅剔抉匡直輔翼使卑髙巨細各遂其所成各盡其所用則何學而不遂何材而不全哉是以朝稱多士而野無遺賢矣政治隆平而風俗純粹學之無難也審矣而謂之難何哉學之無難也前代之無難也學之難也今日之難也非惟其難也而又無學也曷難乎辟廱亡而鄕校毀矣公議廢而綱紀墜矣廩祿絕而亷恥缺矣所餘者天理人心之固有也而又誕幻以拂其性偏駮以惑其心勢利以脇其志嗜欲以汨其情學王道而霸術入矣守正理而異端奪矣務實徳而僞妄騁矣一身之微或誘於其前或驅於其後不入於彼而必陷於此𨿽有特立獨行不倚之士不待文王而興捐饑餒戰寒暑不由師傅不顧流俗不狥虛文卓乎其不撓確乎其不拔輕勢利斷嗜欲斥誕幻而橫騖棄偏駮而髙蹈欲存其所餘而保其固有者猶戛戛乎其難也而又指訐以爲異謗讟以爲非排之固而擠之力巧爲之機而毒爲之中莫有一煦濕濡沬爲接綆引手者下石而溺灰者皆是也又孰爲之作成孰爲之訓誨哉必使其顚踣潰亂箝其口而不言桎其足而不動如是而後已則所存者幾何其亦必亡矣故爲之難也一有學者而琢喪之如是故謂之無學也嗚呼牛山之木甞美矣而令濯濯也是豈山之性哉詩曰瞻彼阪田有菀其特天之扤我如不我克學者之謂矣作學難

瑞麥頌

嵗壬辰王師濟河河南亡釁孽余猘狡狡蝟興兵鋒遺黎防劉殆盡而又壤地聨宋師出其間突蹂汴洛披轢亳宋至於徐揚馳亙上下千有餘裏姦宄抵隙嘯跨兩境依險首鼠血人於牙二十餘年矣今上卽位宵旰求瘼詔太弟都督諸軍謂將有事於宋必先事於河南河南旣治本根旣固藩墻不穴資糧鎧馬屝屨足而漢淮可圖也於是詔分陜東河南諸道有金故地置經略司於汴命萬戶史公行臺趙公及中貴蒞焉公等旣至乃議事典約法制鉏桀驁去蟊賊撫單弱出滯淹布屯戍均賦輸抉索利本搯揠獘萌進用老誠設施比次井井以進期年報政帑有餘資庾有餘粟四鄙不警民狎於野風雨時順嵗乃大穰甲寅夏五月甸人進麥八穗一莖馳驛上聞洞洞屬屬歡聲四布夫黃龍白麟赤芝朱艸鳥獸艸木之異無異於時者猶以爲休徵豈若食民之天有如是之盛乎桑無附枝麥有兩岐猶防美於漢炳耀千古矧如是之多乎哉經越在艸莽不能瞻望淸光拜首稱慶歌頌布衣職也乃作瑞麥頌以爲四野謳歌之倡其辭曰

河流湯湯金源故墟朔龍幹飛千麾萬旟蹈厲靡前飲河長驅河流不洋曾不馬濡汴覆蔡傾遂伐荊吳千里搶攘鞠爲蓁蕪白骨撐拄枯血模糊宛宛赤子鋒鏑之餘裹創匿影巢貍窟狐殆二十年僨而不蘇皇帝踐阼丙丙當寧同仁一視廓淸天步乃眷曰咨咨汝南方神州王畿可爲寇塲乃命太弟俾長戎行曰史曰趙建爾旂常爾爲朕行藥彼夷傷分陜建臺固吾圉疆汝修汝戈汝峙汝粻乃拜稽首天子之休不克負任天子之羞帝曰汝嘉汝違朕憂玉節煌煌奉命南下有澤其車有濯其馬鉏夷棘荊枝柱壞廈顚彊躓嚚崩麕解瓦山通藪開漸出單寡髫童耉叟傴僂罷亞失喜驚呀悲集淚寫載申王度載宣王化民具萃止麌麌茂捨乃斧其桑乃樹其檟乃聚乃育乃室乃嫁務嗇勸分墾荒辟野惟是帖妥莫敢侈哆惟是信義莫敢狙詐淸以益燕簡以益暇緩帶輕裘投壺歌雅元气油油眷我中夏我庾旣億我倉旣盈云霓濡來呻吟不聲山河攺色乾坤夷淸徳威惟畏徳明惟明皇澤灝灝汪洋蒙溟惠風不鳴震雷不驚雨暘燠寒弗淩弗乘人和天和年谷屢登靈浸邃達瑞麥乃生岐岐嶷嶷八穗一莖甸人進只幕府嘉只何以致玆臣當歸美乃借乃襲獻諸天子以益鴻休以曄信史經也作頌以告休功匪惟頌功惟以勸終

文獘解

事虛文而棄實用獘亦久矣自爲巳之學不明天下之人狃於習而啗於利是以背而馳之力衒而爲之噪援筆爲辭綴辭爲書借借紛紛不過夫記誦辭章之末卒無用於世而謂之文人果何文耶俾佛老二氏蠧於其間文武之道墜於地而天下淪於非類也宜矣其不幸而不觀於大庭氏之先而不見夫文之質也不幸而不遊於孔氏之門而不見夫文之用也不幸而不窮夫六經之理而不見夫文之實也仰而觀俯而察天地之間眾形之刻鏤眾色之光絢眾聲之咿喔眾變之錯蹂爛乎其文而若此也不知孰爲之而孰綴之乃規規以爲工切切以爲巧斐斐以爲麗角勝而相尙爲文而無用何哉三代之先聖君賢臣惟實是務至於誥誓勅戒之辭賡和之歌皆核於實而曄於華和順積中而英華發外故史臣贊曰聰明文思孔子稱之曰煥乎其有文章自其發見者而言不以文爲本也天人之道以實爲用有實則有文未有文而無其實者也易之文實理也書之文實辭也詩之文實情也春秋之文實政也禮文實法而樂文實音也故六經無虛文三代無文人夫惟無文人故所以爲三代無虛文所以爲六經後世莫能及也余嘗熟讀語孟二書意味無窮感化不巳師弟對問之間而文若是豈有意於文而後言邪聖賢之膏腴道徳之精華發而自然耳故所以爲孔子所以爲孟軻後世亦莫能及也孔氏之門遊夏以文學稱未聞其執筆命題而作文也則所謂文學者亦異矣後世文士工於文而拙於實衒於辭章而忘於道義故班馬不免於刑範曄陸機謝靈運不免於誅陳叔寶楊廣不免於覆宗社而柳柳州不免於小人文何益耶苟有其實矣何患無文三代則亦已矣至於後世漢髙帝奮起亡秦王有天下功並湯武未嘗爲文也如大風之歌聲震海嶽而光犯日月諸葛孔明仗義興漢委身事蜀道合伊呂而他文未見也如出師之表與商周命訓相上下則有實者有文也必矣方今道喪時獘正气湮塞生民墜溺志士振起之秋也可拘於虛文溺於淺淺哉宜嘬六經之實盡躬行之道精百代之典革虛文之獘斷作爲之工存心養性磨厲以須天下之淸其行也其達也必不與艸木並朽而無聞矣

龍首辧

保之野有耕夫抱數節之骨以爲龍首者駭於郊鄙郵傳於道路噪於里巷聲於州庭千里之民釋耒耜休蠶織輟業吐哺翹翹焉而觀者四合也耕夫遂益以爲異神而珍之復爲之襲而固爲之祕𨿽家人莫得而見或者以百金易之拒而不酬也一日有司懼其惑眾召致而廷辧之乃鷙食之獐余跨之隆者以爲角髖【音寛】之凹者以爲目脇下之缺夾脊而修曲者以爲頸穴而涸圜而寛者以爲頂審爲僞乃命揭之通逵以定民志而耕夫猶慟哭於下額地呼曰世無識龍者噫其眞無識龍者邪其眞非龍也邪聖人不作豢龍氏歿龍之不常於世久矣何據而知之不介鬛不爪不角數節之骨而以爲龍而執之以惑世至於慟哭而不悟何哉蓋世之人非聰明睿智卓而不回之器苟徇於僞而膠於私則眞知正識蕩然一廢也故燕噲欲以遜子之漢哀欲以與董賢徳宗以盧杞爲忠明皇以祿山爲孝眾皆惡之而獨好之眾皆以爲非而獨以爲是人之於人猶若是矧於希世不常之龍乎龍之不常斷首而見亦不足以爲異矧僞妄之枯骨乎嗟夫趙髙指鹿爲馬以亂秦耕夫以獐爲龍欲何所爲乎

二履辧

嵗丙辰王府以城開平之故徧告山川至於濟瀆瀆出二履以答之陵川郝經爲之辧曰濟瀆之淵應尙矣其祕物幽其納物悉其出物異瑰詭昭著在人耳目者甚眾𨿽巨細不倫而皆與誠合或奨大或戒諭莫不有義焉蓋其神靈槖籥乎其間正眞而一干天地之藏爲神藪理窟爲化樞爲變通之源無有逺近幽深遂知來物今二履之見豈無義乎夫履所以行也二帝三王之道在夫行而已矣天下之大萬民之眾行王道立王政始而終之而後可始於爲而後可以無爲故去四凶平水土而後垂衣裳伐暴亂救焚溺而後包干戈豈有不行不爲而天下自治者乎夫行莫如禮禮所以履也故仲尼於天澤之象而深明之上天下澤上下定位所以爲禮天行健而履之以柔行而惠澤建於下下悅而應乎幹乃爲履故剛中正者禮之理也辧上下者禮之分也和而正者禮之用也履虎尾而不咥人者有禮則危可以安也故別嫌疑辧猶豫明是非正剛紀立法制厚人倫美教化定民志屹爾而立而不易道爾而行而必至炳炳爲一王法厝天下於泰山之安而四維之者捨是將安之乎故禮者國之幹也有國君人者必行行力爲而已矣是以髙皇帝食未下噎而命叔孫制禮儀章蒼定章程陸賈著新書韓信申軍法史臣以爲規模宏逺光武投戈講藝息馬論道而紹開中興太宗親平禍亂用魏徵房杜化民以禮而文致太平是皆知所光務𨿽立國未久而必於行以創業垂統而使子孫儀刑故漢祚四百而唐亦幾三百年基圖鞏固有以結民之心其祖宗所貽之者厚也國家光有天下以土則廣以兵則彊以民則眾以力則大以開國則久以世傳則逺服聲教之所不被臣漢唐之所未臣惜乎綱紀未盡立法制未盡定教化未盡行也今是履之出其亦勉其行歟夫行者天徳也王者體天治人則自彊不息不息則久久則悠逺悠逺則博厚博厚則髙明博厚配地髙明配天悠久無疆夫是之謂皇極嗚呼國家彊阜天子神聖諸王賢明天與之人與之天下莫不與也則皇極之道將建於世不然何告之明而示之揭也詩曰如匪行邁謀是用不得於道又曰髙山仰止景行行止行之而不至焉者有矣未見不行而至者也行歟否歟坐視天民而莫之卹歟

瘞鶴銘辧

右焦山瘞鶴銘磨崖元本如此大小凡五段共一百十三字自左方書起而斜正不相屬云瘞鶴銘正書中大字古今推爲第一蓋自正書中出奇古意中有韻勝脫去規格超出畦町而沈著峻麗雄拔莊重有陵厲八極之气𨿽殘闕斷蝕而筆意具在如乾坤破碎元气自存雲霧斑駮日月無與爭光者所謂一洗萬古凡馬空超凡入聖筆也其凖繩意匠後世惟顏魯公書中興頌宋文貞公碑爲近之張嘉貞北嶽碑𨿽極形似特掇拾土苴耳嘗觀東坡書惠州潛珍閣銘得其气山谷大字楊震傳得其骨楊凝式米元章推其變而得其奇者也則是書也書家之命脈筆勢之宗題也山谷謂瘞鶴銘乃大字之祖爲不誣矣論者往往必其名氏苟其書工𨿽無名氏庸何傷如其不工𨿽有名氏江中斷石耳山谷先生識慮詣極與爲右軍書謂其盛處不可名貌反覆題評稱道不巳而滄浪翁詩直以對黃庭經蓋必有所據依且潤州圖經以爲羲之書廬山陳氏本又有逸少書字則眞是之歸爲逸少書無疑近因裝背拈綴帖嵌顧盻回復意見筆外每相領會甚多蘭亭筆法以書法論人則其人可知矣而東觀餘論西淸詩話斷以爲陶景書𨿽曲爲左契而書家未嘗題品夫書出一手如印印泥𨿽妍醜不同各如其面而一受成形必不可掩相去萬里相後百年落紙入手知爲某人況羲之景皆一代偉人其書迹存者固不待辧驪黃分牝牡自可得天機於滅沒之間羲之書甚多皆可考據而景書殆未見也若以此銘爲景書必得景他書會其筆意必如此銘然後可信巳東觀餘論又謂逸少以晉惠帝大安二年癸亥嵗生年五十九穆帝升平五年辛酉嵗卒成帝咸和九年甲午嵗方年三十二永和七年辛亥嵗年四十八始去會稽閒居不應年三十二已自稱貞逸以爲必非右軍書是大不然其銘之年月作文之年月也非書之年月也鶴瘞文成之嵗則甲午嵗也書之之嵗焉知非永和之末升平之初乎不徵於書法而徵於嵗年殆刻舟求劍之說也矧於銘中書華陽貞逸撰不書其並書也其次卽書上皇山樵則書之人也故陳氏本於上皇山樵下又有人逸少書四字𨿽景嘗號華陽隠居豈可妄爲附會縱使隠居之號與銘中同則撰文之人也非書之之人也銘中又有仙家仙侶等語則瘞鶴作文者必道家者流而書之者右軍也不知勒石之嵗復在何年則瘞鶴作文書字必不能皆出一人之手共爲一時之事又豈可以晉永和而爲梁天監必皆出景之手乎不徵於銘而徵於號殆亦參母投杼之感也夫善書者而後能知書作文者而後能論文彼論者敢爲斷然不移豈皆知隠居右軍者邪必有子房而後知漢髙帝必有徐庶而後知諸葛孔明必有劉而後知陶士行山谷先生道髙一世名冠當時而書法之善自成一家亦隠居逸少流也其於此銘與爲右軍書而不及隠居則不易之論也聽盤爲日姑宜置之中統元年持節使宋館畱儀眞伴使潘居之以焦山磨崖瘞鶴銘見貽而昏剝湮漬漫不可別旣而提舉路鈴王順送焦山寺僧所寄一本及辧證一卷卽此本也方之他本最爲完具向在河朔時所見數本皆摹榻失眞近嵗鄧州石刻傳布𨿽多而枯硬剸截絕無韻勝及見此本气韻具足矯矯飛動乃知書家亦自有眞耳故旣論其書法又辧其名氏又賦詩以答諸伴使云

文

手植檜復萌文

丁未春魯客過餘言闕裏祖庭手植檜復萌爲之言曰木之植也樹藝者之事也聖人曷爲爲之植生民植道徳植教化聖人之事也木也曷爲爲之昔生民嘗厄道徳嘗廢而教化不施矣窮奇饕餮肆乎上防龍熊虎郁乎下原圯而堙隰窒而墊獸橫而奔天也有聖人曰舜禹者起而植之疏郁爲通散氛爲淸剔險爲易汔魚爲氓棟處而谷食教行而化靡未聞其植木也厥後道漓徳涼驁暴蠭作曰桀曰紂网藪爲惡炙民爲鑪沈民爲淵飈煽而石擠焉有聖人曰湯武者起而植之蘇其昏蹙藥其創夷丘崇其徳川湧其澤未聞其植木也昔人謂孔子之聖逺於堯舜今而周道絕生民厄而弗之植檜散木也而手植之庭何若是恢恢者置而屑屑爲也豈不知閱禮之樹見拔於宋而手植之檜能存於魯耶蓋聖人之意有所在也明王不興巳不用而道不行也不得如舜禹湯武之親植之也天縱之聖亦不可泯泯而自棄也故𨿽不能植之於時庶植之於後不能植之一世庶植之萬世是以制大訓奠辭命示諄敷悃赤則植之書矣明風俗正雅樂述王政表廢興則植之詩矣發天機結聖統闡幽賾究通變則植之易矣明王道立王政治亂臣討賊子則植之春秋矣位尊卑辧上下節天地治神人則植之禮矣宣湮郁諧政治贊陰陽協教化則植之樂矣植之之道已具而植之之意未見也乃檜於名而植於實以道徳爲元气以仁義爲株跋以堯舜禹湯爲植幹以文武周召爲枝葉以行業崇蘊之以恩澤濡漑之其樹本也堅確乎其不可拔其稟質也固郁乎其不可摭其樛布也芘防天下其材構也棟宇六合薈蔚蔥鬱而森參膏曄則其植也卓矣有大於舜禹湯武之親植之者也𨿽然聖不代興道亦屢喪孔子沒正道微異端作有墨晏莊楊蠧食者矣有申韓蘇張剽議者矣孟軻氏辧而植之灌以仁義扶以神聖煦枯爲滎蹂邪爲正又有鞅斯屠剝者矣有呂政焚灼者矣髙皇帝滅而植之潤以文景晞以武宣牙揭蘗振甫訖其全自是而下或僕或植根披兩漢枝別三國莽卓操懿互爲蟊賊振落六朝勁霜赤立剜刻夷貊刲殘老釋梯生於唐韓愈氏立投荒萬里檜也再植嗚呼韓愈氏已矣後人孰能植之哉朽於塵而燼於兵矣梁木其壞余無所望也豈意其復萌哉不漑不封茁而自植沐雨蘇風穎出而激屹乎其庭魯邦周室蓋本之大植之固道徳充而聖功溢也𨿽廢於人而必植於天矣噫雷霆郁而必震卉木寒而必春日月食而必明聖道塞而必行今檜也自萌旣爲之兆矣必有其人植之也聖人之道必行矣經也小子敢不矻矻而進於學歟

邀窮文

館於儀眞旣歷三年淵獻孟陬又逢嵗元時始五鼔賔主禮畢坐而假寢窗戶嘖嘖忽焉有物若嘯若泣風動幕開闖然而入橶手呀肩歔歈爲言自子之生與子後先子坐我立子行我前子初爲學日鑿混沌我窒其竅使汝好問子初飭身百務紛紜我乃拂亂使汝多聞汝初著述造物充斥懼或有傷則閣子筆子初論說天地決裂懼或泄漏則捫汝舌人方事近我推汝逺適越面燕迂塗宛轉人方事巧我推汝拙抱甕澆畦匍匐出穴人方事易我推汝難回天止日測海移山人或相窘懼汝不忍我則抑遏使汝憤蘊人或汝傲懼汝與校我益以徳使汝不報譊譊惡言蝟蜚蜂使汝多敵繕治於中咄咄怪事撲頭衝面使汝駭懼視所未見險阻備嘗猶以爲未鉏汝客气斷汝驕志勞汝筋骨亂汝心思搜抉無有極道之至利汝紛華固汝本根絕汝聲色富汝詩文增邑不能廓道之門七年徹明不解衣帯我膏汝燭夜半常在一嵗十徙不蔽風雨我張汝室莫或敢侮惟子是時與我相隨起居飲食跬步不離今子一旦賁於丘園安車束帛平地靑雲一爲執政再授宣撫便欲相疎憙樂讎苦虎符龍節附翼攀鱗建斾南來棄予於貧糟糠之妻猶不下堂貧賤之交猶不可忘矧予與子肝膽肺腸逺涉江淮故來訪汝爆竹書桃盡自呵禦煙昏霧慘依約門墻棘柵重圍鐵鎖銅簧左闚神荼右望郁壘擊柝聲中森羅可畏始吾謂子得志堂堂今乃楚囚索莫荒涼始吾恨子今爲子悲風馬云旗薄言旋歸余乃惻然如夢如覺致辭相邀與敍契闊余非棄子子自棄余世不余知惟子知餘生亦由子死亦由子余止爾尼余行爾使豈惟餘哉天地亦然惟子五人翻黃倒太極鴻荒爾其爲主六合八極爾其居處二气三才爾其鼓舞徵爲五色發爲五聲萃爲五味列爲五行惟子五人始得而名惟爾某甲勾芒畢達爲棟爲梁盡其戕伐惟爾某丙赫赫炳炳化生爲熟鑠鈍爲穎惟爾某戊坤厚載道發生甄陶有物是造惟爾某庚物以西成鑪錘白鏈利用惟貞惟爾某壬潤物爲霖積爲淵泉益久益深四時代謝萬物化育非子五人則誰自出物窮則變旣變則通非子五人孰能不窮天有五賊見之蕃昌人有五性修之賢良隨爾不得豈敢遁藏仲尼嘗窮不窮其聖顏淵嘗窮不窮其行原思嘗窮不窮其性範丹嘗窮不窮其政一時之窮千載之幸是數聖賢可爲鏡求爾不得敢不承命昔者子云作賦逐汝竟自投閣漫爲章句後來文公作文送汝延之上坐送而不去余學非揚余徳非韓固窮守道素行憂患安子不得其敢棄捐余非阮籍又非子路不爲慟哭不爲慍怒太山四維安於所遇家徒四壁常爲晏然家無儋石其心愈堅𨿽屯之遘與蹇之連不防不跋與物變遷子嘗許我可以爲賢頃者赴召爲時而起失之不懼得之不喜三十年來赤子創痏鋒鏑之餘化爲倀鬼戈甲相尋莫知其已兩國顚連實如倒懸解而休之兩君一天誰知姦宄又欲下石從渠捃致我心不忒不作盧昶食豆辱國不作苟純輸情爲賊終合千古照耀簡防盡其在我窮非所卹子其以爲失以爲得邪於是五人閧然而應曰若然者吾其與子終其身而周旋者也當箝口縮舌復不敢爲譏評之言倐焉驚悟爇香酌酒欲相勞苦顧盼莫有有聲無迹觸坐動牖起而觀天赤气滿斗

哀辭

胡先生哀辭

嵗癸夘秋八月二十七日安肅胡先生卒陵川郝經緝辭以寓哀曰噫天柱折一石何能補天缺國步蹶一士何能支杌隉況俗獘風頽山移海竭鳯麟梟獍之不分瑾瑜珷玞之不別俾尼父涕洏楚和泣血離婁視之而蒙公輸造之而拙正道之巳絕孰可結邪而先生獨立斯世特秉眞節不以含垢者爲國君納污者爲川澤抵詖蹴跌信屈扭折挽斡天之斗而揚淸流呼立石之風而捲妖孽熾爾而不滅卓爾而不屑沮之而不縮震之而不懾善必旌而惡必罰柔則吐而剛則齧世人奔濤而蕩波先生遡泗而鼓枻世人借麯以餔糟先生冽冰而凜雪若治底雍熈堯基舜攝有饕餮死有窮奇裂則先生之道亦可白也赤何方人眾勝天屈子逐而賈生責文舉赤而比干厄是先生欲效尢也然於此世保此業亦可謂堅而不磨白而不湼者也僕嘗謂國猶有楨而民猶有哲自先生不祿亂益張邪益揭則瞻烏爰止於誰之屋邪嗚呼人𨿽云亡道或不滅有子而賢谷或未闋白楊摩天挺長風而掃秋月聽咿咿之聲猶有烈烈之色彼姦譎者誦吾辭寧不扼吭而斷舌

渾源劉先生哀辭【幷引先生諱祁字京叔號神川遁士南山公曽孫蓬門禦史之子也其弟郁字文季】

嵗庚子經甫逾童獲拜先生於館捨而遽南軔闊越八九載已酉春先生往來燕趙間始得奉杖屨格言義訓𨿽屢得聞而頑鈍椎魯之資桿棘而不入是以塵心槁思渴而未沃也庚戌春方負笈南邁以遂摳衣之問而凶訃掩至繼而其弟文季來以先生易簀時所付一書四十篇曰處言見示經再拜雪泣讀之其辭汪洋煥爛髙壯廣厚約而不缺肆而不繁其理則詣乎極而窮乎性命於死生禍福之際尢爲明析非世之所謂文章古所謂立言者也於是感愚志之不卒傷先生之不天憫吾道之不競恨憤惋激吐辭以哀之嗚唈扼吭不復條貫其辭曰

濁河絕流大梁亡日入地底陰燐光百年秀孕隳大荒文源湮汨甚濫觴三五在北輝其芒姑爲維持爲主張砭沈痼開膏肓防籍僨踣扶顚僵碧雲雙鳯方翺翔忽弱一个危乎姜當年振羽來朝陽竹花蹴落桐花香岐山山頭喚文王一鳴燕雀驚且狂總角獨步髙昂昂旁魄瓌奇古錦囊飈然聲價騰且驤飛防茸兮走陸梁挺特溫潤直以方有虞圭璋夏琮璜波瀾老成肆汪洋洞庭萬頃澄秋霜上稽韓栁下蘓黃探道索古追羲皇一編處言含天章立意造語攀荀揚嗚呼天道其何量旣與之徳不與昌旣與之年不與長渾源之山空蒼蒼相臺臺下天荒涼元气索莫眞宰藏南山家世兩茫有弟有弟涕隕裳有識有淚如淸漳奠桂酒兮陳椒漿魂兮來歸摧肝腸魂兮不來空所望嗚呼天道其何量

陵川集卷二十

欽定四庫全書

陵川集卷二十一

元郝經撰

祭文

祭淮瀆文

維中統元年夏四月天子遣臣經奉書使宋告登寶位布弭兵息民意秋八月二十四日啟行渡淮謹以淸酌之奠致告於淮瀆之神皇綱不壞運締凶海嶽气分疊爲長雄千里長淮寔爲兵衝屍斷其流幾不能東蜚血淪天崩濤漲紅徵夫力殫居民室空殆三十年莫知其終皇帝踐阼乃眷南顧釁各有端吾可重怒事當一新豈論細故一視同仁以廓天步乃命臣經仗節啟行輸平繼好光允篤行武用不殺徳惟好生南北東西皆底於平河海江淮有波不興魚龍戰罷天地澄淸舟子掛席置醑於斝四宇熈熈云旗風馬維神有相安流順下保合太和共成新化尙饗

禡牙文

維年月日具位將南轅啟行謹以淸酌庶羞之奠昭告於牙旗之神維我國家威定萬國前矛所指莫不頓折際天之覆海外有截逖爾荊楚邈爾吳越江淮一流而乃限絕譬彼金甌粵東南缺經備戎行受天之鉞謂余爪士薄言往伐載飭王度載申師律搜乘補卒惇陳固列玆爾桓桓玆爾烈烈建而斾之王靈赫赫蚩尢竟天太白掃月以纓扱矢釃酒釁血毋作神羞駐看鯨防尙饗

祭遺山先生文

維年月日陵川郝經謹以淸酌之奠致祭於遺山先生之靈嗚呼气數之靈靡物不壞或者不淪胥乃造物者之所在造物之所在宜莫不生而奪於成是理其可明邪嗚呼先生萃靈蜚英羈丱宦學嶽嶽稜稜碩士鴻儒莫不震驚以爲間世生【閒閒初見公文曰是間世生者】渡南河而爲名公入京師而爲名卿張洞庭之天音引岐山之鳯鳴方雷厲以風飛掞鴻章而振纓挫萬象於筆端倒河漢而一傾攄塵言與滯思瀹錮濁以爲淸辟斯文之洪源俾灝汗而淵澄而乃汴蔡淪亡蜚血淩城气數俱盡萬化崩騰時惟先生獨矯首而行挽崦嵫之日嘒欲曙之星收有金百年之元气著衣冠一代之典刑辭林義藪文模道程獨步於河朔者幾三十年豈非造物者之所在而斯文殆將興邪去魯西來聿峻有聲天奎不芒遂入杳筆未獲麟年未中壽而奪去之遽彼造物者果可明耶嗚呼先生雅言之髙古雜言之豪宕足以繼坡谷古文之有體金石之有例足以肩蔡黨樂章之雄麗情致之幽婉足以追稼軒其籠罩宇宙之气撼搖天地之筆囚鎖造化之才穴洞古今之學則又不可勝言人得其偏先生得其全天不假之年嗚呼哀哉先生𨿽死文或不死是謂亡而不死先生𨿽可哀吾徒無所仰尢爲可哀也嗚呼哀哉尙饗

祭魏先生文

嵗捨辛亥正月壬戌朔越三日甲子陵川郝經謹以淸酌之奠致祭於故徵君魏先生之靈嗚呼世變風靡滚滚湍若旣莫之遏亦莫之瀹懷山襄陵稽天滅壑眞宰睨而不視元气湮而索寞榱崩而孰與之支癰潰而孰與之藥根披而孰與之植蔓滋而孰與之削是以渾訌龎昧板板蕩蕩道益喪而俗益薄鹵莾熖熾士夫气鑠莫不捲舌於咽頓脰於殻旣刓方以爲圓又琢雕以爲朴則吾誰與歸而於焉是學幸一二遺老挺特而不衂山立而不卻維持防借天旋而斗幹俾夕日與曙星不遂至乎墜落嗚呼今先生復逝矣天不欲斯民之有活乎何於遺老之遽奪何爲吾道之虐也嗚呼先生學正而博義理昭著襟宇淸廓守不可移嶷如山嶽有經世之志有佐王之器有已亂之才有致平之略果鋭剛明百鏈之精肯造次而輕脫捲而藏之束而縛泥而滑之櫃而鑰嘗一試乎天興之末王孫宗防悍臣驕跋坐視國斃卜所於托磨牙垂涎瞰鼎窺洛先生慨然請符曲躍責以臣義申以王約萬人震懾一軍駭愕客气俱盡心死神怍由是而觀則先生之志與先生之養亦孔之灼幅巾歸來聲震河朔朝庭載徵安車繹絡方敬之如蓍委之以心膂迓續斯民之命砭斯民之瘼躋斯民於仁壽挈斯民於遂樂皇風扇而皥皥吾道裕而綽綽企仰延佇甚於饑渴忽萬里之悲風遽沈淪於漠祕於重泉斯民其無望塟於九京吾道其弗爝世變愈下志气愈弱吞聲爲辭雪泣於酌嗚呼哀哉尙饗

祭趙敬叔文

年月日陵川郝經謹以淸酌之奠致祭於永平趙先生之靈嗚呼天不勝人人不蹈道禍亂寧有至極邪莫不惡直醜正翔僞飛佞而福淫佑邪紛紛而蝟起糾糾而棊布轟闔駭散風霆雨電百千情狀可一端而槪邪而其中人以毒斃人以禍固仁人君子之所不能免其肆行吞噬耽耽逐逐有如垂涎傅翼之虎而吮血磨牙者猶可逭也其禍人而人弗覺毒人而人弗悟卒之乎顚踣壞亂如含沙之蜮隠艸之蛇其能免邪嗚呼小人之乘時如是之烈爲君子者宜乎出處之節也宜出而處辱其自取宜處而出自取其辱嗚呼處而不能存出而不能遂爲時所制而小人所戾憤悒而終者先生也哀哀先生止於是邪云誰之咎其亦命邪士夫奪气狡孽增華有室其苴有子其麻葬於九京去日益賖善人亡矣小人之幸君子之嗟時則弗偶而徳音不瑕其又何以加嗚呼哀哉尙饗

祭順天賈侯文

嵗捨乙夘正月十一日門下士郝經等謹以淸酌庶饈之奠致祭於故左副元帥賈公之靈嗚呼石隕有徵山崩有徵人之云亡社稷隕靈繄公堂堂气阜而京殆三十年嶷爲國程當金紐之中絕皆狡狡以蝟興公於艸茅撆如孤鷹紫濤怒掀偃如雄鯨瑰珂偉岸突兀骯髒辟掌中之天地陣胸中之甲兵南直滹沱北薄幽陵魚龍鬭分河海澄淸先後張公建邦成城束裂帛之旗臥斬木之幹鎖沮耰之刃結納茅之產糞輂【音菊】瓦礫屠夷棘荊鋒鏑之餘遂底於平民物日夥帑庾日盈截然燕趙之交與天下爭衡鄭有人焉雪山孰敢輕端序則見如蘗而萌有撥亂之略有致治之術有不可奪之節與不可蔽之明未竟其用未成其行未充其器業未終其勲名而天奪之遽薨於朔庭淚平冰天莫不震驚牛童馬走涕泗從橫蓋不爲公惜爲天下惜不爲公悲爲天下悲不爲小人之不幸爲君子之不幸如是則公𨿽死而不死𨿽不生而亙千古而生也五馬南來萬里悲鳴不平之志越柩有聲蒲水湯湯西郎靑靑玉气萬丈埋於杳樹之墓檟必材而榮挽萬牛以回首終扶危而柱傾嗚呼哀哉尙饗

祭蕭孟圭文

年月日陵川郝經謹以淸酌之奠致祭於故蕭使君之靈嗟嗟乎君秀拔乎羣東丹之裔嶷若靑雲魁梧昂藏鬛修而神翩翩揚揚信陵春申粹然天和四時之春琮璜防湼而不滓玉樹臨風而不塵胸中汪洋涇渭自分芬如蘭薫純如飲醇故莫不以鉅人長者推聞其爲人愛而慕敬而親至止肅肅而來止欣欣射穿札而孔武書斷編而甚文交天下之豪右友天下之縉紳敬賢下士倒廩傾囷瑰材偉器爲時俯馴故一命而將千軍而襟度未展誌略未信振落殆忽憤不顧身豈人眾勝天天奪棄人邪嗚呼共子新城莫敖荒谷一則事父一則自速君何爲哉而與若爲屬窮當益堅老當益壯百折不挫志士所尙君何爲哉自糞輂以喪恥欲弗弔恨欲勿哭泣涕無從湧胸溢目始欲責天謂不可測天豈棄人而反自責始欲尢人人惡自賊盡其在我而反自克有聲徹天有淚達泉天邪人邪竟莫能言嗚呼哀哉尙饗

祭成玉文

中統七年三月二十一日國信大使遣人代奠於故國信使行府提控都管成玉之屍嗚呼哀哉初奉恩詔事皆汝聞爛額焦頭奔走救焚陛辭而南惟吾與汝橫身爲國去兵報主孰謂姦臣並公謀私根柢蟠結二竪夾持闒茸污穢脂左糞右腆防大彘濟惡營臭汝如一鶚軒然當關羣鳬噎喑盛暑而寒汝嘗言吾此輩宜備吾不汝然竟墮賊計日入慝作聲洶气麤階下尸殘石之紛如賊遂登門索吾於室乘黒吾出蔽樹而匿賊乃抽戈吾遽逾墻不知數仭形勢倉皇伴使來救汝死吾脫血眥塞坑吾恥偸活大事負任義不苟死吾存爾存是以在此古來義士多死逆徒汝得其死後事在吾一日還反弭楫淮瀆而父而昆而子而孫吾必提攜以叫帝閽討賊贈官賁汝寃魂汝則不死仍大而門嗚呼哀哉尙饗

箴

志箴

不學無用學不讀非聖書不爲憂患移不爲利欲拘不務邊幅事不作章句儒達必先天下之憂窮必全一巳之愚賢則顏孟聖則周孔臣則伊呂君則唐虞斃而後已誰毀誰譽詎如韋如脂趦趄囁嚅爲碌碌之徒歟

家人箴

有父母以同其體有兄弟以同其气有妻子以同其室有臣妾以同其治父母無非是兄弟惟友悌夫婦則待以敬而禮以閒臣妾則接以和而荘以蒞必兢兢而處以誠親親而持以義此焉無虞而天下治此焉有虞是面墻而立可悖而忍殘而忮以賊天倫滛而侈私而蔽以防有家極二南之原於詩冠昏之本於禮釐二女於書首乾坤於易由是而言家其可斁

師箴

責善在巳我心卽師責善在人善人是師覺有先後年有長幼智有大小徳有涼厚成已成物用作新於舊其流之淸其源必澄其本之茂其末必榮故防者求聖而闇者求明彼靈不防實右我後生如聽如瀆如反如復授者不明而學者不篤師道淪以沒師也是司敢告其僕

友箴

入門而父兄出門而朋友獲於上說於親者無不在輔其仁成其徳者無不有棄挾論世必召厥眞去益卽損必貽其咎無比周以相阿無面諛以背詬無捨義而卽利無重新而輕舊無輕怒以相絕無私惠以相佑有胥仵者勿較有忠告者必受無以眤而相狎是構離而結鬭無狥巳而絕人是起穢以自臭友兮友兮以有徳兮以有志兮無志而無徳又奚友之爲

思箴

粵惟心官必思而得旣爲必用又爲心迹發我天機生殺語黙勞焉則耗佚焉則溺放焉則侈昧焉則窒惟睿惟敬乃正而實勿竊我以私勿殉我以必勿愚我以固勿顚我以逆於焉是去聖神斯立心也是司操之其勿失

正心四箴【幷引】

傳曰心有所恐懼則不得其正有所憂患則不得其正有所忿懥則不得其正有所好樂則不得其正四者皆本心之固有得其理則𨿽有而無非其理則不得其正心亦因之以亡故申而爲正心四箴以自警云

恐懼箴

直大而方本然之勇莫我敢遏何懼何恐僞妄自私內曲而老股栗聲澌气竭身倒

憂患箴

知命樂天憂患外來在我者盡旡妄之災憂從巳召患亦自取畏壓巖墻夫孰援汝

忿懥箴

見理不明咸其自恕隕身及親忿然不顧自反而縮橫逆我加修巳以道戮人以瑕

好樂箴

善善惡惡乃其良好宜惡而好好樂非道禮義悅心芻豢悅口簞食瓢飲樂哉孰有

立箴

惟天行健萬化斯立君子體之自彊不息下學上達與天爲一彼昏不知惑以溺志從其所欲蔽於血气怠弛放誕猖狂恣肆自賊自戕自暴自棄自絕於天卒僨而斃何不反巳何不自思以敬爲本以謙爲基慮患也深操心也危所立卓爾嶷嶷岐岐可以盡性可以知天立事立功立徳立言不朽不撓於千萬年凡百君子其惟勉旃

自恕箴

自治不嚴而去惡不勇者自恕之心害之也恕以及人則待人以寛其可也恕以自及則處已以寛不可也已所不欲勿施於人絜矩之道也巳欲立而立人已欲達而達人彊恕而行也責巳重以周待人輕以約則已可克而仁可爲也以責人之心責已以愛巳之心愛人則盡道盡仁也責人必以顏閔而不貸恕巳自爲桀跖而不疑則長惡不悛從自反也寡助之至親戚畔之矣

銘

樗庵銘

梓孰與材樗孰與惡惡乃得全材乃自斵蓋全者天而斵者人我初無心惡用斧斤故惟散人乃知散木有不散存散乃自足莫惹蔦蘿莫纒葛藤曠蕩一天逍遙此生

容齋銘

郭君之才容名其齋以銘爲請銘曰偃偃以弗顧藐藐以弗矚是之謂忽落陷穽而不爲之引溺淵水而不爲之拯是之謂忍當於義而弗爲事俯仰以狥時是之謂隨惟玆三者人欲之私凡百君子察而去之鏟閼塞以爲通撤藩籬而大同東西其橫南北其從浮雲在空馬牛其風彼橫逆而至於我何加焉反之於吾躬弗示人以不汪汪洋洋百谷之王俱收並蓄黿鼉蛟龍而是非邪正不亂乎其中如明鏡如止水爾不吾欺吾不爾從是之謂容乃天理之至公凡百君子維始維終

曲肱亭銘【有序】

昔濓溪先生嘗使二程尋孔顏樂處與所樂者何事蓋孔顏之樂不在夫蔬食水飲陋巷簞瓢也安時處順盡其在我毋意毋必與物俱化窮達得喪壽夭貴賤非我性分澹然相忘而其樂有不可量者所謂天下之至樂也往嵗靖肅徵士魏君過保下以祥止王氏父子語余而余未之見也今年春始得入燕祥止先生已僊去其子惇甫明敏純粹質而不華謙而有守與物無競於別墅築亭曰曲肱將以全天下之至樂踵聖賢之髙防故爲引其端而系之銘曰

孰不爲處處欲其中孰不爲樂樂欲無窮彼不義之富貴詭名與幸功嶷嶷自憙狡狡自雄玉觀金宮胡爲乎其中一時之樂侈然自肆覆巢之禍旋踵而至則其樂也豈能無窮伊亭中之髙人方擇勝而棲神與時屈伸與道爲鄰知時之不可以苟合乃逍遙乎此身髙臥曲肱不凂世塵徜徉從容窒不求通從爾卿相盡爾王公不爲伏鳯不爲臥龍本無心於求世又何意於非熊惟軒中之明月與席上之淸風翛然而往翛然而來曾不知其幾何過耳目如朦聾肘則生柳首則飛蓬其神也矯矯其樂也融融飲水而眠日自生東乾坤一亭樂在其中命邪天邪竟莫能窮

日觀銘【有序】

惟帝出震故東方首庶物在南北西之右而其嶽鎭號爲天帝之孫羣靈之府故泰山視衡華恆爲獨尊自嶽麓而上越黃峴入天門登太平頂又極東南轟出而危峙者曰日觀視泰山爲獨髙故東土爲四方之冠泰山爲四嶽之冠而日觀則又冠夫泰山者也以其嶞髙尊峻下視日出故以爲名焉嵗乙夘秋九月癸丑自奉符登嶽拜謁絕頂神祠遂登日觀光怪自觀北谷底環屬而上九采聯締入於天心不啻數萬仭百千萬層日入始滅翌日復瞰觀旭日神光瑰景洞灼精魄異遇靈界皆所未覩則又日觀之傑觀也觀之巓有危石四削突起勒銘其上傳示不朽銘曰

巖巖岱宗作鎭大東峙列三州旋拱三峯扼海拒河綰結蒼龍嶪嶪日觀岱宗獨冠八蠻九夷平視天半石腳隱日昏曉割判我來一登神光揭摛金環碧繩連虹屬蜺亙地經天植起不移雄鷄忽驚日出峯底火山蕩搖紅海沸起俯瞰愕睨身在天裏蓬萊方壺金闕銀臺赤城光明照耀洞開鰲頭突兀飛仙飛來回視秦漢磨崖鐫石玉檢金泥誇示罔極侈心崔嵬靑苔滿壁我來大書增塵其間記異揭靈揮斥神姦庶答昭休壯觀名山

居庸關銘【有序】

朔易幹會斗極揭控地勢隘天隱日冬之气黃鐘之律凝結形見聚而不散常爲冰雪故號陰區瞰臨懸絕以建瓴之勢居髙走下毎制諸夏死命故自三代秦漢至於今號稱彊悍之國營幽幷代之北山嶺隔閡連髙夾深呀口傴脊數千里巖壑重復扼制出入是天所以限南北界內外固中原之圉壯天地之勢者也自秦隴亂大河東抵太和紫荊繞出盧龍之塞列關數十而居庸關在幽州之北最爲深阻號天下四塞之一大山中斷兩巖峽束石路盤腸縈帶隙鏬南曰南口北曰北口滴瀝濺漫常爲冰霰滑濕濡灑側輪跐【音此】足殆六十里石穴及出北口則左轉上谷之右並長嶺而西陰湮枯沙遺鏃朽骨淒風慘日自爲一天中原能守則爲陽國北門中原失守則爲陰國南門故自漢唐遼金以來常宿重兵以謹管鑰中統元年皇帝卽位於開平則駐蹕之南門又將定都於燕都則京師之北門而屯壁之荒圯恐啟狡焉故作銘畀燕京道宣慰府使勒石關上且表請置兵以爲設險守國之戒云銘曰

國宅天都髙寒之區居庸其樞兮遼右古北陰幽沙磧控帶阨狐兮山連嶺重鍵閉深雄巍巍帝居兮伊昔掣鎖金源敗破遂爲坦途兮函谷一夫百萬爲魚竟執哥舒兮思啟封疆備不可忘禍生不虞兮寇不可玩機不可緩實惟永圖兮天險地險莫如人險兵刄相須兮刻銘巖嵎用告僕夫當戒覆車兮

面銘

大本達徳合坤配乾小智自私面墻蔽前明通公普誠一靜專恭已南面所以事天

背銘

不獲其身與天爲一惟欲之從物皆我隔勿欺勿蔽勿引勿絕室中造車天下合轍

左銘

所惡於左無以交右汝則弗欲人奚汝受反身致曲曲能有全絜矩之道自人而天

右銘

所惡於右無以交左惟意惟必道惡乎可巳所不欲勿施於人克巳之要宜書諸紳

竹瓦枕銘

冰深玉肥雷聳石裂架空傾雨迎刄破月斵爲髙枕淸風散發安眠滅念萬古一節

陵川集卷二十一

欽定四庫全書

陵川集卷二十二

元郝經撰

贊

先天圖贊【並引】

宓犧氏按圖畫卦以造書契而爲民用初不以爲易也歷黃帝堯舜氏而王法大備畫卦之說黙而不傳夏殷之世乃有連山歸藏以爲卜筮亦不知其爲易也及紂囚文王於羑里始以宓犧氏之卦重而制名而謂之易武王有天下代殷爲周於是謂之周易而河圖之文畫卦之理重卦之義變卦之由其所以然而莫非自然者則亦未之言也至仲尼氏贊易道於易有太極則言河圖之本然於天地定位則言畫卦之本然於帝出乎震則言變卦之本然於有天地然後有萬物則言重卦之本然制作犧文之後超出犧文之前於是宓犧文王爲後天仲尼爲先天矣由仲尼氏以來學者求易於繇彖文象辭說之間不復探原窮本以造夫宓犧氏至康節先生因仲尼氏之言推本河圖之文究竟宓犧之畫錯綜文王之重以復八卦之序爲圓方一圖以明仲尼氏之所以先天者曰先天圖不用辭說再造一易而居宓犧之前河圖之上矣經潛心玩味逾二十年近以久在捨館益得致志故爲之說而意味無窮復拜手而爲之贊曰

大易全體渾淪厥初天地萬物本然一圖匝宻充周自爲規模停穩妥帖極盡無餘兩兩生生並爲根株當爲書契歷數有在匹馬隻輪上天之載觀象起本不假神怪太極兩儀更相禪代因而爲數倍而爲卦奇則有耦理不獨生一則有二鬼神以行影不離形響卽應聲不作不爲自然而成無慮無營本眞則誠死生兩原穿徹一竅動端有幾月窟騰曜變乃不測天門龍跳神定無方在物則妙君看元陽可以盡道乾兌離震巽坎艮坤天地列位日月辟門雷風噫气山川出云變動錯蹂萬物糾紛數爲之位道爲之君重以合兩錯綜旋轉意言象數由此以見卦交以背畫交以變應違則惡理契則善本自震出孰使幹戰自犧而文體用具完仲尼探賾扣其兩端不復爲圖祗以文觀梁折山摧喪其本原刻舟求劍聽日擊盤惟無名公創圖弗說獨造犧皇撐霆裂月鞭出龍馬再爲區別奇耦重復先天一訣顚倒羑里翻覆乾坤分陰分陽接續韋編自震右轉由巽左旋一本乎中皆先乎天不假刓削自然而圓不離陰陽皆本兩畫坎伏於防離轉爲革陰陽之精互藏其宅復長剝消姤遇夬決陰陽相根盛衰以別分陰分陽用柔爲剛倒乾爲坤旋長爲藏天地反覆不失其常八卦相錯煥乎其章不假裁截自然而方自下而上不紊其序由左而右不失其故縱入橫出緯錯綦布神樞鬼紐消息散聚地中有天闔辟一戶自奇合耦以方契圓再造一易自爲二篇祗是河圖更無一言道以象示神以方傳退藏於宻直在畫前內聖外王雜而不越範圍化幾經界心法層層相呀宛宛互發一本萬殊四面八達都無轍迹但見黒白造天人際復地天通渾沌破碎太虛玲瓏卻從有限推出無窮惟有數畫才畱幾重天地萬物盡在其中東堂西樓毀爲一閣醉裏跳丸笑傲安樂忽把地維掛向大角共山云沈洛陽花落吁嗟先生萬古絕學

大禹泣囚圖贊

地平天成萬古一治人脫於魚鼔舞聖世稷務播種契施禮義伯夷降典咎繇作士刑猶弗措豈禹之志號泣旻天反躬責巳𨿽得其情哀而弗喜彼伊辟王敢擾天紀血污皇極手刃赤子顧瞻玆圖寧無愧恥

元遺山眞贊

其才淸以新其气夷以春其中和以仁其志忠以勤不啻蔡米與坡谷爲鄰歌謠慷慨喜气津津唾玉噴珠看花飲醇而乃爇香讀易坐席凝塵假邪眞邪嗚呼復幾千年更有玆人也邪

王良臣眞贊

嶷如喬松矯如晴虹視其睂宇見其心胸秋隼欲擊頓超絳籠每遇風飈顧瞻長空安得玉麈助其談鋒倒海傾江續地天通辟眾枉而歸直彼僞辯則皆窮今乃扣之不應相視而笑而欲愚我以形气蔽我以盲聾邪快呼美酒握手相從外形骸與世累徑一飲而千鐘

說

文說送孟駕之

或者嘗曰彼作文不工彼工於作文愚竊聽而惑之蓋文可順而不可作也天地有眞實正大之理變而順有通明純粹不巳之文是其所以爲之非矯揉造鑿而然也惟其變是以有文惟其順是以不巳皆自然也故陰陽得以文乎天剛柔得以文乎地仁義得以文乎人羽毛鱗介苞葉根荄得以文乎物淸濁髙下得以文乎聲升降舒綴得以文乎節麗縟華采得以文乎色禮樂射禦書數得以文乎藝徳刑殿最號律得以文乎政城聚都鄙廬井得以文乎居華虫藻火山龍黼黻得以文乎服易其無有利其興革化而新之至至終終爲神道之極致亦得其本然之理而已焉有作爲之贅哉大庭氏而上文有理而無名大庭氏而下文有名而無書陶唐氏而下文有書而無法仲尼氏而下文有法而無作仲尼之門遊夏以文學稱未聞其執筆命題而作文也物感於我我應之以理而辭之耳豈校其辭之工拙哉是以六經之文經天地貫萬世與博厚髙明並而不朽也仲尼氏沒本散而末分源逺而流別文晦於理而文於辭作之者工於辭而悖於理故莊列以之文虛無儀秦以之文狙詐申韓以之文慘黷屈宋以之文怨懟卒致呂政焚書之厄西漢古學文學之分其獘則極於江左冗矯之談浮屠之法玉樹後庭之曲而苻秦元魏髙齊而下血漂禹迹寄斯文於霆擊之餘風燼之外邈乎葬於九原也厥後有唐杜氏文乎詩而風雅復萌韓氏文乎儒而六經方爝又屬以晚唐獘俗五季繁運而有宋氏興歐蘇周邵程張之徒始文乎理而復乎本猶不能比隆三五去殺勝殘致頌聲興禮樂者百千祀之蔽不可一日而擴也幸其用力之勤俾斯文不遂滅而吾民不爲狐虫非類爾由是而言天地萬物之文未之或變而文人如是之窮作之者不工歟工矣然而如是者何易曰物相雜故曰文文不當故吉凶生焉文何甞不當作爲者之過也不作不爲萬理皆備推而順之文在其中矣故文作於人而窮於人人亦作於文而窮於文嗚呼文窮人邪人窮文邪

養說

人皆可以爲大也惟其忽之而自暴委之而自棄狹之而自小也是以固滯戕賊窘束流溺卒不能以之大夫人之性天之理也其气則一元之气也其形則五行二气萃其精而結之者也其心則官天地府萬物一智周知泛應無量如是之大也有其大必養之以充其大不能養之何以充之故古之大聖大賢莫不有以養之者遵養時晦時純熈矣此武王之所以養其武也公孫碩膚赤舄幾幾此周公之所以養其聖也三省其身犯而不校此顏曾之所以養其賢也至大至剛養而無害浩然塞於天地間此孟子之所以養其气也由此觀之聖之所以爲聖賢之所以爲賢大之所以爲大皆養之使然也嗟夫吾眾人者去古之大聖大賢也逺矣古之大聖大賢皆知所以養之者吾眾人者乃不知所以養之卒爲小人而不能大也卒爲下愚而不能聖賢也昭昭矣嘗觀夫蹄涔之水至小也有魚焉而至微也知所以養之潛溺沈滯防雨集而達於溝洫循就因仍自溝洫而達於川澤圉圉拘拘自川澤而達於江河軒昂踴躍自江河而達於海由寸而尺由尺而丈以至於爲鯨爲鯤拉扶桑翳暘谷激水三千里其大不知其幾千里至於爲神鰲負九地而橫騖冠三山而卻走如是之大也何者養之使然也苟不知其所以養倔彊於蹄涔跳踉於泥沙忘其河海淵藪之大使薪翁笱婦動其食指而墮其機構𨿽遇子產之愛寧免烹乎豈惟魚哉凡物皆然故孟子曰苟得其養無物不長苟失其養無物不消物之至微而賤者猶必得其養而後大也矧人之至貴至靈乎而可無養也故必明義理以養其性寡嗜欲以養其心禦奔蕩以養其情致中和以養其气節飲食以養其體盡孝友以養其本執堅剛以養其節擴正大以養其度撤壅蔽以養其智別邪正以養其習愼細微以養其行欲其養也必先有容也欲其容也必先有勇也欲其有勇也必先有敬也蓋敬則心不散而齊莊中正足以有執則勇可致也勇則私不犯而發彊剛毅足以有爲則容可能也容則物無不受而寛裕溫柔足以有養矣如是則𨿽小而可以大𨿽愚而可以智𨿽凡夫而可以至於聖而昧者不知也乃輕佻以侮之不忍以傾之忿激以擲之撐裂分披以壞之滛佚以沈之天地付吾者大而吾自小可乎哉嗚呼是特不養自小之而已矣猶無足深憾矣如蔽匿以養其姦文飾以養其過巖深以養其惡掩覆以養其機朴野以養其詐髙抗以養其傲締搆以養其黨縱肆以養其淫執錮以養其偏絞切以養其毒以是而養之小而喪身大而敗國又大而亂天下不若不養之爲愈也故養一也有可者有不可者可者養之不可者去之不可不愼也

讓說

性純乎義理無非善也而人之多欲役於血气遂至於不善蓋血气勝則義理亡義理亡則嗜欲張嗜欲張則爭奪起非簒弒鬭狠不能厭也性於是乎惡矣聖人有憂之乃尊卑之而制夫禮等殺之而明其分懼其欲勝而不能自克至於廢禮亂分削繩墨而自肆也乃彊勉而致夫讓使謙抑遜退沮縮椎魯以鑠其剛鋭陵犯果猛之气卑以自牧枿去角牙虛而不有推而弗受彼軒軒堂堂蜚怒騰勇如飄風暴雨蕩忽而至吾則逡巡而退拱揖而避之耳彼之血气肆而吾之義理存本然之分彰彰而著所獲多矣至矣哉讓之於人扶持成就者甚大而樹立宏廓者甚逺也故堯舜以天下讓而天下爲公矣夷齊以國讓而天下友悌矣稷契以官讓而朝廷和睦矣子臧守節而季札不受挺特於末流叔世覬覦僭亂之風少變矣由此觀之天下國家猶且讓矧其下乎惟此義不行嗜欲張而血气勝義理亡至有父子稱兵推刄同气如魯桓衛出楚商臣宋元凶劭者始而不讓一至於是誠可畏也𨿽然是特不讓簒弒奪攘而巳矣是其迹不可揜人得以凶惡逆類而目之矣讓者如彼而不讓者如此昭昭然白黑分矣猶無足深憾也世有讓非所讓而反以取敗者有以讓而濟其姦者紫之奪朱莠之亂苗賊徳之甚者也燕噲欲以舜子之漢哀欲以禹董賢唐中宗欲以天下與韋貞皆致大亂幾絕其祀是讓非所讓也新莽構僞以欺天下欲重已勢而彰已善例加恩秩已則遜避當塗盜漢戕滅劉宗賊弒母后旣取之矣而始命其子禪讓司馬懿欲傾魏溢曹爽之勢而稱疾不出王安石初入仕每遷一小官輙累表辭讓至知制誥則不復辭官是皆以讓而濟其姦者也是皆非讓也中義理而無私推其有而不居者讓也近人情而不欺者讓也非所有而不敢妄有固執而卻之者讓也故讓也者禮之本義之方克巳之要求仁之術也非以爲逆亦非以取敗又非所以濟姦君子不可不辧亦不可不愼又不可不力行

陵川集卷二十二

欽定四庫全書

陵川集卷二十三

元郝經撰

書

請舅氏許道士出圜堵書

七月二十有五日外孫郝經謹拜書舅氏巾幾走天兵南下晉臂不舉用蕩析我母家諸父諸兄是用不集保命於四國訖今四十餘年泯泯也上天降衷俾我舅氏之子居於祁陽越十祀始獲拜聚抃踴曲百何樂如之𨿽然於經也復有甚不樂者焉舅氏之子嘗隕涕而謂經曰我姑在此我父在彼焉得一防面以道前日之事耶經再拜而問之故曰我父以不羈之姿肆志於輕世窘於天步之艱迫於勢利之厄於是放心遺形吸孤風抱明月耿耿自若而逃山林放滄海耳妻孥親友一遺於世我是用不獲爲子者三十年子曷爲我致之經曰噫有是哉斯蓋過於用智致逺而泥者也然至誠貫天地可以動日星開金石況於人乎經敢不罄悃赤飭鄙隘以盡親親之義乎其是是也其非是也可則行否則輟實在舅氏之所圖耳經於何有夫道至易而求之者以難至邇而求之者以邈至同而求之者以異故𨿽越籓墻穿穴隙窮髙極逺卒溺於異端而終無所獲矣寂然不動物潛於極感而遂通極蘊於物本其理以動者天也成其形而靜者地也純於天地之間者爲人雜於天地之間者爲物隱極之先見極之後合天地之幾通人物之理消長盈虛變化云爲純純而不已者爲道若是其甚易邇而同也故人稟天地之精備萬物之理其性則精實至善而主靜其中則有仁義禮智之四端神捨於體用之間幾潛於動靜之始思慮未發而天巳知言行未終而人巳見充之則卽孝悌可以盡性命卽修身可以治天下謹於存養之漸愼於操捨之微由之而行無不利亦以見其易反諸吾身而不有闕亦以見其邇參諸天地質諸鬼神而不違亦以見其同是故堯舜禹湯文武周孔所守一道未嘗以爲難逺而不同也彼或紐於血气蔽於物欲故有輕世之心甘志而溺物助長而揠苖遊思橫起不知精明之所捨馳突搏躍以喪其良心昧其明徳內焉而無主足爲物誘而致疑故疑於難者曰天地萬物君臣父子重爲我累曷若吾黙於虛靜而有所知覺閟於空明而皆使寂滅以爲極樂乎是以達上而遺下得內而忘外間斷僻陋無所連屬及欲革其蔽則立僞教以利死生設因緣以引物卻殺身以濟眾而不知聖人明徳新民之教此西方見性之說大覺之教所由起愈易而愈難也疑於逺者曰血肉相愚機穽相覆勢利相逐曷若吾挈先天之器以遺於時絕蹤遐遊杳然爲期謂吾本無曷滯於斯使之如槁木吾心本虛曷用於斯使之如死灰是以絕物棄世悖天生物之仁無父無君悖人處世之義蔽其用於一身之小溺其志於虛空之大旣未能退藏於宻而又不能齊戒與民同患此老莊之徒語命談天揭辭矯辯不知聖人欲無言之理彊作形骸虛怪恍惚幽深妙之說所由作愈近而愈逺也疑於異者曰人心如面妍醜不同曷若驅之以律而一之以刑卽無異矣是以絕天倫敗骨肉同胞之民以膏鈇鉞未達聖人端拱之化雍雍顥顥仁壽隲民而剽慘之刑刻薄之法所由興愈同而愈異也故申商之法行於秦而秦滅老荘之教盛於晉而晉衰西方之教興於梁而梁亡故疑吾道之難者卒入於佛疑吾道之逺者卒入於老疑吾道之異者卒入於申韓使肆人欲滅天理微言絕而異端橫先聖人之正道王者之大經曠百祀而不收吾民無辜使之服左衽而言朱離由是而言佛老申韓之爲害若是其昭晰也然而遂行於世倡揭號呼鼓震而風蕩莫之敢何者何也髙明之士用智之過溺而不返也周道衰孔子沒三代之俗日削月脧佛老乘隙而入申韓繼踵而作申韓之害也外是以止於滅秦而巳佛老之害也內故能爲千萬世之惑愈髙明之士愈在其中人性善佛卽說善人性靜佛卽說靜人心虛老卽說虛人欲大荘卽說大其似是而非非聰明睿知豪傑之士其孰能辧之哉昔龍門未辟呂梁未鑿河溢孟門之上伯鯀障之愈障之而愈深愈防之而愈大禹疏通之使由地中行九州以牧四方以平蓋鯀拂其性而用智之過也禹能順其性以道之爾夫髙明者處心逺大欲直趨髙明之域曾不知在躬之徳神鬼人天髙明之道盡矣乃矯矯倀倀疊出私智見吾聖人之書聞吾聖人之教若聆風吮壤然則反以爲迂而幡然他求矣一旦見二氏之書乃如此是以耳目忽廢天之與我者萬物之備我者皆亡也𨿽翳於艸莽而卒無悔焉爾嗚呼好髙明而非其道則入於狂肆矣好齊肅而非其道則局於血气矣好孤絕而非其道則入於譎誕矣欲無心者愈有心欲無爲者愈有爲則用智之過也顧不大歟𨿽然苟知其非反身而觀平气而待察天理辧人欲視可否使舊染之污脫然而盡向之良心可以興向之明徳可以明矣孔子曰顏氏之子其殆庶乎知不善而未之復行也易曰不逺復無祗悔詩曰遡洄從之道阻且長遡遊從之宛在水中央今舅氏誠能卽不肖經之語辧異端之害求大禹之智顏子之行詩易之文庶垂裕親舊緝熙宗祀使天下知許氏之有人矣不然防防之身陷於不義使孝子不得盡事親之禮以忍人之心自爲計不亦過乎一旦宛然而長歸譴者誰歟慕者誰歟其爲天下之棄人也必矣𨿽然髙明之人豈亦至於此乎經不佞輒以鄙辭相瀆獲罪多矣經載拜【舅氏許徳懷壬辰之亂棄家爲道士於長垣坐死圜者七年矣其子國昌賫是書隔墻投之舅氏遂排墻以出從之歸父子如初】

答友人論文法書

經白書來惠問作文法度利病何吾子過於巽下以能問不能猶以工師審繩墨於匠人也何倒置若是之甚哉然切磋之義不可廢非吾子之言何以發經之防覆動某之狂言哉二帝三王無文人仲尼之門𨿽曰文學亦無後世篇題辭章之文故先秦不論文騷人作而辭賦盛故西漢始論文時則有揚雄之書東漢復論文時則有蔡邕之書建安以來詩文益盛語三國則有魏文帝陳思王之論語晉宋則有陸機沈約之作折衷南北七代則有文中子之說至李唐則韓柳氏爲規矩大匠如韓之答李翊上於襄陽答尉遲生與馮宿柳之與楊京兆答韋中立報陳秀才答韋珩復杜溫夫及與友人等作加之以李翺之答王載言寄從弟正辭皇甫湜之答李生復答李生下逮歐王蘇黃之論議則窮原極委無所不至其極無法復可說百世有餘師矣經何人也而敢復論文章之法乎顧有一焉不敢告也爲文則固自有法故先儒謂作文體制立而後文勢成𨿽然理者法之源法者理之具理致夫道法工夫技明理法之本也吾子所謂法度利病近世以文爲技與求夫法資於人而作之者也非古之以理爲文自爲之意也古之爲文也理明義熟辭以達志爾若源泉奮地而出悠然而行奔注曲折自成態度匯於江而注之海不期於工而自工無意於法而皆自爲法故古之爲文法在文成之後辭由理出文自辭生法以文著相因而成也非與求法而作之也後世之爲文也則不然先求法度然後措辭以求理若抱杼軸求人之絲枲而織之經營比次絡繹接續以求端緒未措一辭鈐制夭閼於胸中惟恐其不工而無法故後之爲文法在文成之前以理從辭以辭從文以文從法一資於人而無我是以愈工而愈不工愈有法而愈無法秪爲近世之文弗逮乎古矣夫理文之本也法文之末也有理則有法矣未有無理而有法者也六經理之極文之至法之備也故易有陽陰奇耦之理然後有卦畫爻象之法書有道徳仁義之理而後有典謨訓誥之法詩有性情教化之理而後有風賦比興之法春秋有是非邪正之理而後有褒貶筆削之法禮有卑髙上下之理然後有隆殺度數之法樂有淸濁盛衰之理而後有律呂舒綴之法始皆法在文中文在理中聖人制作裁成然後爲大法使天下萬世知理之所在而用之也自孔孟氏沒理寖廢文寖彰法寖多於是左氏釋經而有傳注之法荘荀著書而有辧論之法屈宋尙辭而有騷賦之法馬遷作史而有序事之法自賈誼董仲舒劉向揚雄班固至韓柳歐蘇氏作爲文章而有文章之法皆以理爲辭而文法自具篇篇有法句句有法字字有法所以爲百世之師也故今之爲文者不必求人之法以爲法明夫理而已矣精窮天下之理而造化在我以是理爲是辭作是文成是法皆自我作志帥行權多多益善標識根據不偏不倚中天下凖四海以爲正輝光照耀炳烈粲發引日星麗霄漢以爲明造微入妙探賾索隠極九地築底裏以爲深包括綿長籠罩遐外塵天地芥太極以爲大龍驤虎步瞰眺八極登風雲厲威震以爲雄躋攀倚拔窮原無上棄形器脫凡邇以爲髙莽蒼闊越混太朴郁鴻荒全渾沌以爲古震雷霆開昏塞節八音鳴萬籟有始有卒如律如呂以爲聲通一元貫四時塞天地鼓萬物噴薄動蕩生成化育以爲气挈矩布算撙節量度徑圍天地位置六合規萬世以爲格巍岸磊落欲顚欲立墮疊太華推移日觀屹萬仭以爲形敷布振迅欲斂欲溢排辟孟門疏鑿灩澦決萬里以爲勢爲門爲庭爲堂爲殿爲樓爲閣以爲間架爲甲爲乙爲首爲尾爲腹爲背以爲鋪敍爲閉爲錮爲構爲締爲聯爲屬爲槖爲鑰以爲關鍵爲囷爲廩爲庾爲倉爲筐爲篚爲褁爲囊以爲含蓄爲坐爲作爲進爲退爲折爲還爲舒爲疾以爲步驟爲荘爲嶽爲逵爲軌爲途爲路爲縱爲橫以爲馳騁爲經爲緯爲端爲緒爲錯爲綜爲織爲紝以爲機杼鏈金鎔錫以爲精礱石磨玉以爲潔去陳剝爛以爲新苴漏塞鏬以爲宻昭布森列以爲博旁摉逺紹以爲邃依違諱避以爲婉紆余曲折以爲態容與平坦以爲易遏塞險澀以爲難澄湛靜敞以爲淸激揚蹈厲以爲節優遊不迫以爲暇頓放妥帖以爲安建置彊崛以爲固鼎峙山立以爲重持綱挈要以爲簡塡委充塞以爲富穿徹沈著以爲快警防峻以爲偉恣睢徜徉以爲肆齊荘謹肅以爲嚴翦截裁制以爲整超卓頓挫以爲壯擁衞倚疊以爲厚脫暢便利以爲通一唱三嘆以爲感剴切訐忤以爲激咀嚼雋永以爲味深長奧衍以爲趣音節中適以爲和抑揚起伏以爲變瑰詭譎怪以爲奇雕鎪無迹以爲巧成就而無作爲順理而不生事以爲化耳目口鼻四體衣冠具不瘖不痺活而不死以爲備不知其所以然而然莫非自然以爲神則法亦不可勝用我亦古之作者亦可爲百世師矣豈規規孑孑求人之法而後爲之乎故先秦之文則稱左氏國語戰國防莊荀屈宋二漢之文則稱賈誼董仲舒司馬遷劉向揚雄班固蔡邕唐之文則稱韓柳宋之文則稱歐蘇中間千有餘年不啻數千百人皆弗稱也騷賦之法則本屈宋作史之法則本馬遷著述之法則本班揚金石之法則本蔡邕古文之法則本韓柳論議之法則本歐蘇中間千有餘年不啻數千百文皆弗法也何者能自得理而立法耳故能名家而爲人之法苟志於人之法而爲之何以能名家乎故三國六朝無名家以先秦二漢爲法而不敢自爲也五季及今無名家以唐宋爲法而不敢自爲也韓文公每語人以力去陳言當自作但識字言從字順識職而已不當蹈襲故爛謂宏詞詞賦爲俳優皆此意也然則前人不足法歟文有大法無定法觀前人之法而自爲之而自立其法彼爲綺我爲錦彼爲榭我爲觀彼爲舟我爲車則其法不死文自新而法無窮矣近世以來紛紛焉求人之法以爲法玩物喪志闚竊模寫之不暇一失步驟則以爲狂爲惑於是不敢自作不復見古之文不復有六經之純粹至善孔孟之明白正大左氏之麗縟荘周之邁往屈宋之幽婉無復賈馬班揚韓柳歐蘇之雄奇髙古淸新典雅精潔恣肆豪宕之作總爲循規蹈矩決科之程文卑弱日下又甚齊梁五季之際矣嗚呼文固有法不必志於法法當立諸巳不當尼諸人不欲爲作者則已欲爲作者名家而如古之人捨是將安之乎是經之志也故敢以爲復然未知其是且非也吾子幸復惠教焉某再拜

與北平王子正先生論道學書

經白昨承先生惠顧謂經之質可問津伊洛以闡明道學經自惟揣涼昧不足以辱惠教又不足負任且復有惑而未自信者焉敢復諸下執事嘗聞過庭之訓自六世祖某從明道程先生學一再傳至曾叔大父東軒老又一再傳及某其學自易詩春秋禮樂之經男女夫婦父子君臣之倫大而天地細而虫魚邇而心性逺而事業無非道也然未嘗以道學爲名焉爾夫聖人道之至也自宓犧神農黃帝至於堯舜氏道之全體著見以爲斯人用天下莫不學之道學之名無有也增修制作自禹湯文武周公至仲尼氏鬱鬱乎文洋洋乎盛道之大用極盡無餘載在方防以爲後世用天下莫不學之道學之名無有也仲尼之門自顏曾子思至孟軻氏心傳口授無非聖人之道相與講明問答無非聖人之學道學之名亦未有也逮夫戰國之末處士橫議各自名家曰儒曰道曰墨曰刑名曰縱橫道之全體始壞大用始分學者莫知適從吾聖人之學始自爲儒家卒致焚戮之禍由漢以來六家九流三教諸子百氏蝟然雜出喪心惑世毒天下禍生人至於今而不巳儒之名一立天下之亂不可勝窮矣矧今復立道學之名哉夫道之大兼天下之名而不自以爲名一物一事自有一道自爲一名分而言之皆事物之名也合而言之皆道之名也故易爲乾坤等六十四卦各自以爲名太極天地爲人與萬物各自以爲名命性心爲三綱五常百行萬事各自以爲名無非道也於是曰易道神道天道地道人道皆以道爲名而道之名自若也道祗一理爾以其莫不由之以行故名之曰道豈可特以爲學而自爲一家哉秦漢而下以吾士夫爲儒家故方術之士以黃帝老子爲道家以虛無爲本大害夫道又豈可復以儒家又特謂之道學哉始宋濓溪周先生深於易學謹於操履志夫三代之際作圖著書以述仲尼孟軻之志繼以明道伊川二程先生橫渠張先生傳繼授受其學遂盛而康節邵先生推衍象數明伏犧先天之本末始有道學之名也及其徒欲神其說分宗別派謂之伊川之學康節之學伊洛之學引而自髙揭然以道學爲名謂一世之人皆不知道又謂漢唐諸儒皆不知道直以爲仲尼孟軻復出論說蜂起黨與交攻投竄貶斥竟成宣政之亂秦韓當國遂謂之僞學又謂之姦學衣冠之禍古所未有皆標置立名之激之也周邵程張之學固幾夫聖而造夫道矣然皆出於大聖大賢孔孟之書未有過夫堯舜禹湯文武周孔之所傳者獨謂之道學則堯舜禹湯文武周孔之學不謂之道學皆非邪孟荀揚王韓歐蘇司馬之學不謂之道學又皆非邪故儒家之名立其禍學者猶未甚道學之名立禍天下後世深矣豈伊洛諸先生之罪哉僞妄小人私立名字之罪也其學始盛禍宋氏者百有餘年今其書自江漢至中國學者往往以道學自名異日禍天下必有甚於宋氏者

移諸生論書法書

夫書一技耳古者與射禦並故三代先秦不計夫工拙而不以爲學是以無書法之說焉自包犧氏畫八卦造書契皇頡制字取天地法象之端人物器皿之狀鳥獸艸木之文日月星辰之章煙雲雨露之態而爲之初無工拙之意於其間也世變日下漸趨簡易故變古文爲篆又變大篆爲小篆又變小篆爲爲楷爲八分爲行爲艸爲眞行爲行艸爲章艸爲正艸廢刀用筆廢竹用帛廢帛用紙皆與世變而下也道不足則技始以書爲工始寓性情襟度風格其中而見其爲人專門名家始有書學矣故古之篆法之存者惟見秦丞相斯斯刻薄寡恩人也故其書如屈鐵琢玉瘦勁無情其法精盡後世不可及漢之法蔡中郎不可得而見矣存者惟魏太傅繇繇沈鷙威重人也故其書勁利方重如畫劍累鼎斬絕深險又變而爲楷後世亦不可及楷艸之法晉人所尙然至右軍將軍羲之則造其極羲之正直有識鑑風度髙逺觀其遺殷浩及道子諸人書不附桓溫自放山水間與物無競江左髙人勝士鮮能及之故其書法韻勝遒婉出奇入神不失其正髙風絕迹邈不可及爲古今第一其後顏魯公以忠義大節極古今之正援篆入楷蘇東坡以雄文大筆極古今之變以楷用於是書法備極無餘蘊矣蓋皆以人品爲本其書法卽其心法也故柳公權謂心正則筆正𨿽一時諷諫亦書法之本也苟其人品凡下頗僻側媚縱其書工其中心蘊蓄者亦不能揜有諸內者必形諸外也若二王顏坡之忠正髙古縱其書不工亦無凡下之筆矣況於工乎先叔祖謂二王書之經也顏坡書之傳也其餘則諸子百家耳故今之爲書也必先熟讀六經知道之所在尙友論世學古之人其問學其志節其行義其功烈有諸其中矣而後爲秦篆漢玩味大篆及古文以求皇頡本意立筆創法脫去凡俗然後熟臨二王正書熟則筆意自肆變態自出可臨眞行又熟則漸放筆可臨行艸收其放筆以艸爲楷以求正筆可臨章艸超凡入聖盡棄畦町飛動鼓舞不知其所以然然後臨其正艸如是者有年始可於顏求其正筆於坡求其奇筆以正爲奇以奇爲正出入二王之間復漢秦篆皇頡之初書法始備矣然猶學之於人非自得之於已也必觀夫天地法象之端人物器皿之狀鳥獸艸木之文日月星辰之章煙雲雨露之態求制作之所以然則知書法之自然猶得之於外非自得之於內也必精窮天下之理鍛鏈大下之事紛拂天下之變客气妄慮撲滅消弛澹然無欲翛然無爲心手相忘縱意所如不知書之爲我我之爲書悠然而化然後技入於道凡有所書神妙不測盡爲自然造化不復有筆墨神在意存而巳則自髙古閒暇恣睢徜徉直而不倨曲而不屈剛而不亢柔而不惡端荘而不滯妥娜而不欹易而不俗難而不生輕而不浮重而不濁拙而不惡巧而不煩揮灑而不狂頓擲而不妄夭矯而不怪窅而不僻質朴而不野簡約而不闕增羨而不多舒而不緩疾而不速沈著痛快圓熟混成萬象生筆端一畫立太極太虛之云也大江之波也悠悠然而來浩浩然而逝邈然無我於其間然後爲得巳𨿽云一技而可以名家也諸君欲爲之者試以吾言求之經再拜

答髙雄飛書

經拜手復書雄飛兄執鞭走前辱書示諄諄灌灌諭以作文意其開示閫奧充斥原委淵如淮矯如嶽昭以粹如日星誠文人之大匠也顧經何以當之然以文自名非素志也生今二十有三年矣方其髫齔白騃也適天步之艱遭萬死之阨累系俘虜梗踣南北烏知有誦書作文之事哉知有汲薪負擔耳厥後時奉杖屨於家君且聞搢紳先生之論文談道於是昧於一學旣而悔之曰士生千古之下而處斯世遇斯時豈宜區區於文字之間而已耶於是求夫有用之學天地之所以覆載聖賢之所以用心與吾身之所當爲者而學之亦庶至其萬一也於世俗之不免者故一言半字時時而出之豈敢以文自名哉又豈以所棄者而復爲所事哉然吾兄不以朴之才反覆勤厚千里致誠甚於面命銘佩之意永永不朽然未知他日之趨拜下風其許摳衣奉扄之一問乎二月五日陵川郝經載拜

陵川集卷二十三

欽定四庫全書

陵川集卷二十四

元郝經撰

書

與漢上趙先生論性書

經頓首再拜啟日幸一拜得聞髙誼望江漢之驚瀾漸伊洛之餘波晉之鄙人庶幾終用楚材以爲堂構造大成之室求仲尼之意然羽毛齒角其肯傾囷倒廩而遂畀之乎垂槖而入必梱載而後歸爾靖康之亂吾道遂南矣自伊洛入於江漢自江漢入於閩越百有餘年之間蟬聨荊楚蔓衍巴蜀蠭湧旁魄彌亙嶺海如冬之日至南而極極則復北矣蓋天之道也於是近嵗以來吳楚巴蜀之儒與其書浸淫而北至於秦雍復入於伊洛泛入三晉齊魯遂至燕云遼海之間而先生巍然以師道自處學者雲從景附又爲伊洛發揮一書布散天下使孔孟不傳之緒家至日見則道之復北𨿽存乎運數其倡明指示心傳口授則自先生始嗚呼先生之有功於吾道徳於北方學者抑何厚耶而經牽制於時不能奉杖屨備弟子之列抑又何不幸耶不能親炙而以書先生其忍棄之哉經自十有六始知爲學今復十有餘年矣世之科舉文章記問之學彊勉爲之弗好也非六經孔孟之書弗讀也富貴利達紛華之事弗志也獨於性分之內求之甚力體察之甚熟究竟之甚專苐恨諸儒之說相與雜亂使自信之弗篤也敢以爲質乎夫道之在人謂之性所謂仁義中正而主靜焉者也統而言之則太極之全體也分而言之則命陰而性陽也命靜而性動也天命而人性也人性而物理也合而言之祗一道焉爾又何有論說之多乎哉道之在人一而靜純粹至善充實之理而巳又焉有異端之多乎哉書曰惟皇上帝降衷下民若有恆性詩曰天生烝民有物有則民之秉彛好是懿徳則性之善詩書巳言之矣孔子曰元者善之長大哉乾元萬物資始又曰一陰一陽之謂道繼之者善也成之者性也成性存存道義之門則性之善孔子備言之矣於是孟子道性斷然以爲善而不惑而以巳天下萬世之惑也荀卿大儒也學孔子者也而謂之惡揚子云大儒也學孔孟者也而謂之善惡混始惑於情而以气質之稟受者爲言於是大起天下後世之惑至於今而不巳也至今先儒謂性非學者所急又謂顏狀未離於嬰孩髙談已及於性命於是不言性縱或言之不過夫性習之說不辧夫理性與夫气質之別遂謂揚子云之善惡混爲最得又謂論性之差自孟子始孟子不當定名爲善復談空說無入於老佛氏皆自以爲是而不知其非又在荀揚之下矣是以人之有性不能自知自盡而至於命其說不可復聞矣自漢至唐八九百年得大儒韓子始以仁義爲性復乎孔子孟子之言其原性一篇髙出荀揚之上至其徒李翺爲復性書反復於中庸大學之間以復乎曾子子思之言恨不得親炙之而問其所以然質心之所素定者自唐至宋復四五百年得大儒周子邵子程子張子朱子之書明六經孔孟之旨接續不傳之妙論道論理論才論气論質論情又備於韓子之書皆先儒所未道者又恨不得親炙之而問其所以然質心之所素定者由宋迄今朔南分裂復二百餘年矣先生及朱子之門而得其傳裒然傳道於北方之人則亦韓子周子之徒也又不得親炙之而問其所以然質心之所素定者性理問學之本也敢以書爲請不大鄙外以爲可教則幸教焉指其要歸焉則幸甚矣經𨿽不佞亦敢爲北方學者之倡使吾道復明於中國兼晉楚之富必不幹沒先生之材矣經再拜

上紫陽先生論學書

十二月五日陵川郝經齋沐拜書大使先生經生今二十有八年矣自十有六始知問學世有科舉之學學之無自而入焉蠟乎其無味也有文章之學學之無自而入焉蠟乎其無味也退而嘆曰利祿其心組繡其辭質日斵僞日翔何區區爾也而狃於俗陷於世有不能已焉者如是者有年始取六經而讀之𨿽亦無自而入而知聖之學道之用二帝三王致治之具在而不亡也眞有用之學也學之今十年矣背馳而左事形示气露已聚誚而羣議矣是以箝口重足而不敢言動焉日捨館一拜幸先生不以鄙騃置之隅坐霽以懌色煦以春言防腹而旣果然矣再日而再侍示之以明白純粹之書揭囊倒篋啟之以開廓正大之論正襟而讀之黙黙而思之乃知吾道之果不亡學之果有用斯民其有望矣愚之素所蓄而不敢發可熟數之於前矣夫道貴乎用非用無以見道也天地之覆載日月之照臨皆有用也六經之垂訓聖人之立教亦皆有用也故曰顯諸仁藏諸用盛徳大業至矣士結髮立志誦書學道卒之乎無用可乎哉防而學長而立也邇焉而一身小焉而一家大焉而一國又大焉而天下必有所用也鳥獸魚鼈屑屑之物也猶皆有用也蜂蠆虵虺毒世之物也猶皆有用也靈而爲人學而爲士夫乃反無用可乎哉世有人焉之無伏臘之不辧魯魚亥豕之不分乃辦天下之大事立天下之大節濟天下之大難享天下之大富貴聲色不動而有餘裕焉吾誦書學道之士試之一職則顚蹶而不支委之一事則衂撓而不立汲汲遑遑終其身不能免於凍餒而趨利附勢殞義喪節何也事無用之學也蓋自佛老盛而道之用雜文章工而道之用晦科舉立而士無自得之學道入於無用惟其無自得也故內輕而外重外重矣曄乎其曜矣侈於物而衒於人矣文章之所以工也文章工矣功利急矣義理晦矣道之所以入於無用也嗟乎不耕鑿不蠶繅而衣食者謂之遊食之民不道徳不仁義而文章者謂之逐末之士甚哉天下之襲訛踵陋而莫之知也大聖大賢不作而逐末之紛紛也天下已亂生民巳獘無有爲拯而藥之者之士也方相軋以辭章相髙以韻語相誇以藻麗不知何以堯舜其君民也道其不行矣夫伏觀先生韓子辧正統例還山斆學志洋洋灝灝若括元气而翕辟之其事其辭其理皆有用者也非世之逐末之文也天其或者悔禍而自先生發源歟不窒塞不夭閼而遂承其流推而放之四海則道之用可白而至治可期也不見誚於江左諸公矣經也小子敢激其流而揚其波乎經載拜

與撖彥舉論詩書

經白昨得足下詩一卷瑰麗奇偉固非時輩所及然工於句字而乏風格故有可論者詩文之至精者也所以歌詠性情以爲風雅故攄寫襟素托物寓懷有言外之意意外之味味外之韻凡喜怒哀樂蘊而不盡發托於江花野艸風雲月露之中莫非仁義禮智喜怒哀樂之理依違而不正言恣睢而不迫切若初無與於巳而讀之者感嘆激發始知己之有罪焉故三代之際於以察安危觀治亂知人情之好惡風俗之美惡以爲王政之本焉觀聖人之所刪定至於今而不亡詩之所以爲詩所以歌詠性情者祗見三百篇爾秦漢之際騷賦始盛大抵怨讟煩寃從諛侈靡之文性情之作衰矣至蘇李贈答下逮建安後世之詩始立根柢簡靜髙古不事夫辭猶有三代之遺風至潘陸顏謝則始事夫辭以及齊梁辭遂盛矣至李杜氏兼魏晉以追風雅尙辭以詠性情則後世詩之至也然而髙古不逮夫蘇李之初矣至蘇黃氏而詩益工其風雅又不逮夫李杜矣蓋後世辭勝盡有作爲之工而無復性情不知風雅有沈鬱頓挫之體有淸新警防之神有振撼縱恣之力有噴薄雄猛之气有髙壯廣厚之格有葉比調適之律有雕鎪織組之才有縱入橫出之變有幽麗靜深之姿有紆余曲折之態有悲憂愉怢之情有微婉郁抑之思有駭愕觸忤之奇有鼓舞豪宕之節若夫言外之意意外之味味外之韻知之者鮮又孰能爲之哉先爲辭藻茅塞思竇擾其興致自趨塵近不能髙古習以成俗昧夫風雅之原矣嗚呼自李杜蘇黃已不能越蘇李追三代矧其下乎於是近世又盡爲辭勝之詩莫不惜李賀之奇喜盧仝之怪賞杜牧之警趨元稹之艷又下焉則爲溫庭筠李義山許渾王建謂之晚唐轟轟隠隠啅噪喧聒八句一絕競自爲奇推一字之妙擅一聨之工嘔啞嚼拉於齒牙之間者祗是天地風雷日月星鬥龍虎鸞凰金玉珠翠鶯燕花竹六合四海牛鬼虵神劍防綺繡醉酒髙歌美人壯士等磨切錙銖偶韻較律鬭飣排比而以爲工驚嚇喝喊而以爲豪莫不病風喪心不復知有李杜蘇黃矣又焉知三代蘇李性情風雅之作哉足下之作不爲不工不爲不奇殆亦未免近世辭人之詩願熟讀三百篇及漢魏諸人唐宋以來祗讀李杜蘇黃盡去近世辭章數年之後髙詠吟臺之上則必非復吳下阿防矣經再拜

答馮文伯書

十二月十五日陵川郝經謹載拜復書於文伯幕府執事往嵗車乘過保气阜色瑩心咸意孚有古所謂气焉相許不待言而諭者近復領書所以賁繢於塵槁者甚厚諄諄灌灌所以劌厲於茅塞者甚切而明也抑其所謂俟時而動不至猖蹶於愚志固然而閉滯辟左有猶未達焉者其以經爲有意於冒進耶抑又動作云爲不時乎中形似乎妄吾子得以窺之也經之問學疏蹈道淺失慮左見理未熟而齒穉動不時乎中則有之矣其貪冒妄進枉尋直尺昧於一行幸於詭獲蓋亦有之矣而反求之身殆未之見也孰不爲動顧其幾何如也君子見幾而作不俟終日有可乘之幾而不動後時之悔無及也未見其幾而妄爲之動惡足以爲有志之士乎哉君子誦書學道砥節礪行其修已切其植身正固期有用而不與艸木腐埃塵飛安忍視天民之斃而莫之救也學而有用亦不脇肩謟笑於未同以求試乎用不以天民爲己任而自私也夫有有用之學必有可乘之幾而後動進退雍容必有可觀巍巍堂堂必有可立其致君其裕民其行巳其化今其傳後必有建諸天地而不悖質諸鬼神而不疑百世以俟聖人而不惑者故伊尹耕於有莘之野湯三聘焉而後起孔明抱膝長吟時人莫測昭烈三往焉而後應彼非敢以布衣偃然而傲萬乘也俟幾與時耳湯仁而漢義是可爲之時也夏暴而魏簒是可乘之幾也於是奮然而起卒之乎有殷配天庸蜀繼漢閎肆尊顯莫之與京吾子所厭聞而飫道經亦所竊受教於君子者也經不佞𨿽不敢望其輝光而亦不至顚沛妄冒周章失措養之久而傾之亟遂以失己而辱吾徒壅吾道虧喪聲實委斯文於地也經自十有六束髮學道非先秦之書弗讀也非聖人之言弗好也嘗自誦曰不學無用學不讀非聖書不務邊幅事不作章句儒以是而行之殆六七年六經旣治思有以奮然而復古也於是作古文不爲流俗所爲蓋自孔子沒異端作楊墨行而聖人之道衰二漢亡佛老盛而聖人之道絕文章工語言麗俗學騖而六經之義晦故忘其菲陋斷然欲有以樹立揭世左馳而不顧僨忤百折而不衂塞吾道之衝盤桓而不進饑寒迫於身而不卹合則進否則止苟遂不合則將委世長往抱明月以孤騫吸淸風而髙蹈續聖賢之墜緒傳之無窮亦不至於失巳而委斯文於地也柰之何家君戴白而無菽水之奉爲子之職分未盡也二弟幼孱婚娶未畢爲兄之義未盡也爲人子而事父未能爲人兄而撫幼未能惡在其爲道也是以低睂俛首爲人講讀糊其口於四方以養老以畜幼以俟時之幾而不以爲愧恥其自視猶愈於抱關擊柝者也𨿽然不爲威惕不爲利疚不犯非禮不爲不義以業自食亦不至於失巳而委斯文於地也士信於知巳非髙明而敢爲瞽言若是哉惟髙明亮恕焉經載拜

上趙經略書

月日陵川郝經謹齋沐載拜獻書於大行臺經略相公閣下經自前嵗八月到杞杞屬部內尢宻邇京邑擬額地一拜而布衣疏逺天淵懸而海山隔進而止者屢矣於是黙黙以思以爲士𨿽貧賤而傳言之禮不可廢昔韓文公大儒也三上書宰相以自論薦非戚戚貧賤而汲汲富貴躁舉妄進自輕而失巳也士束髮學道期於有用豈坐視天民腐同艸木噤不一鳴瘞九原而巳乎故範仲淹有三年之喪而言事不已或者誚之曰此豈言事時耶仲淹曰士豈以一身之戚而忘天下之憂其意以爲天與巳者大已不敢私而小之也一身之戚小而天下之憂大也嫠憂宗周而不卹其緯矧於士乎哉經自十有六始知問學今幾二十年矣失道左見與時背馳亦自知其無用也身之弗修學之弗成親之弗能養家之弗能庇天下於我何有𨿽然遂欲自棄亦自不忍明天子賢王公在上區區之言可遂已矣今又以事將北轅去執事日益逺胸中之蘊蓄者日益甚不避僭越捃摭芻蕘驤首振袂瞻望淸光積年耿耿可熟數之前乎夫見天下之幾者能應天下之時撫幾應時而不失焉者能成天下之事業見其幾失其時事業弗立也遇其時失其幾事業弗立也有其幾有其時非其人事業弗立也故豪傑龎艾而無幾與時𨿽匵奇抱異瑰奇偉岸欲不待文王而興而知不可爲卽退而窮處與物無競亦不彊爲以速自獘姦宄驁孽有幾有時不乘之以正應之以道侈然自肆卒錯天下於禍亂骫骳熟爛龍斷詭獲見其幾愉愉而弗乘遇其時苟且而弗應解弛舒緩不能固結人心痿痺國體銷鑠國勢卒之乎天下寖以滅亡幾乎時乎其惟人乎幾與時未嘗無由漢唐以來千有餘嵗有百年而一來者有五六十年而一來者有三四年而一來者有繼日賡月叢防而疊來者惟人也不可知故有百年之治而復有百年之亂有五六十年之治復有五六十年之亂亂方弭而復興治方成而遽壊卒不善治生民不免於塗炭有志之士所以痛哭而流涕也國家光有天下四十餘年矣奮起北土奄有燕云據建瓴之勢以彊馭弱遂有河朔比之湯亳周丰髙帝之漢中光武之河內不旣大矣乎致治之幾一來而弗乘也並西夏克遼東服齊魯定關中瞰陜窺洛張爲龍形蟠亙萬里析天下之脊扼天下之吭而撫其背稍霽威息民足以善治也致治之幾再來而弗乘也繼而蹂荊襄覆汴蔡滅金逼宋有天下十之八降壽春破襄陽舉漢中入成都俘西域形勢旣定混一有期棄襟帶而弗固得要害而弗守舍二帝三王之墟而觀兵海外其小天下以爲不足治也歟旣往之幾不可追巳幾之來無窮因勢成幾如水之有源遇風而爲波也逝者如斯而未嘗往也後來者如先而未嘗絕也如或見之又可失之乎往嵗天子踐阼廓淸宇內更革獘政振舉綱維修明統紀收僞符命汰濫郵傳責已肆赦與天下更始舉燕云之南畀之執事湔濯舊污解釋紛糾藥其瘡痍新其耳目不期月而報政致治之幾復來而又太弟開府都督諸軍天下翕然望治巖穴幽隱莫不彈冠振纓引領拭目將以窺太平之盛也徵車絡繹登崇俊良冠蓋弓旌相望於道則朝廷有意於斯民至厚也可謂能乘致治之幾而應致治之時矣惜乎願治之速進人未盡其選而挾術射利誤蒼生之姦假王之命成其詐謀天誘其衷隨舉輒敗不念朝廷用人愛民之意欲欺天下而卒自欺跋胡防尾頓躓狼籍宜矣𨿽然致治之幾猶在也有如執事之雄剛正大挺不世之資任天下之重斡斗極之運防開吾道之榛塞特立獨行不流不倚挽回元气春我諸華立志而行之以終用人而加之以審收攬俊乂進用老成張本汴洛爲天下倡至治有期矣天下之士沒蒿萊局墊隘有年矣苟遇明時孰不欲刮磨振厲以自效矧於執事嶷然而爲之倡乎旭日始旦羣陰自伏震雷一驚勾萌盡達嗚呼瞻烏爰止於誰之屋舍執事其將安歸撫幾應時執事之事也談王道議國政士夫之職也是以敢爲是言而不忌也異日執事成天下之事業生民樂生雍雍皥皥經又何敢言哉鼔舞康衢謳吟聖世守太行之敝廬足所願矣瞽言滋蔓瀆浼髙明惶懼惶懼經載拜

爲家君請命書

維丙辰夏五月辛卯朔二十一日辛亥不孝男經等頓首拜手言惟天降監篤棐於有忱肆經敢誕吁於天時臺郝宗殷庶罔顯惟曾伯王父及余王父浚源於玆文而大餘宗本支肆羨亦罔顯於世天步惟艱厄於南河折於析崩又剡於凶殘幾具盡厥類大割余宗惟遺余孱父俾纘厥緒是天大造不敢不敬是亦天大賚不敢不應若斷菑孽覬於春有夏以考天惠肆逮余衝愚以永以遂而天弗弔集疢厥躬恫鰥於厥中乃在牀第如楚如刈弗克興以寤至於彌畱若天斷厥命不宜俾遺以育俾墜厥宗具盡於南河旣遺以育是天弗斷命乃有大造於余宗若稽考則亦宜引年俾考終命惟天有明命非臺敢私於親越惟餘父自時厥立適大艱於身乃奉王父涉於北河於厥喪復奉於宗塋突於戎兵逸於寇場罔敢逭死於佚以考其子義旣金墜厥命俘於南河梗踣於邁饑饉喪亂跋涉流亡撫余及弟妹艱關百至以盡其父義四十有五年而無一日之燕惟天降監越經之年有斷以引父命畀余以終養余聞曰始於憂勤終於佚樂若弗引是憂勤以殄獨於余父敢罄究私昧以迓續父命惟天畀矜閔用宏生生

陵川集卷二十四

欽定四庫全書

陵川集卷二十五

元郝經撰

記

萬卷樓記

萬卷樓順天賈侯藏書之所也曰萬卷殆不啻萬焉不啻萬而曰萬者舉成數也金源氏末天造艸昧豪傑哄起於是擁兵者萬焉建侯者萬焉甲者戈者騎者徒者各萬焉鳩民者保家者聚而爲盜賊者又各萬焉積粟帛金具子女以爲已有者斷阡陌占屋宅跨連州郡以爲已業者又各萬焉侯則獨不然息民保境禮賢聚書勸學事師而巳於是取眾人之所棄以爲已有河朔之書盡往歸之故侯之萬者獨書焉河南亡眾人之所取者如金帛子女復各萬侯之書又得萬焉淮南亡眾人之所取者如初亦復各萬侯之書又得萬焉故南北之書皆入侯府不啻數萬卷焉始貯於室室則盈貯於堂堂則溢乃作樓藏之樓旣成盡以卷帙置其上而爲之第別而爲九六經則居上上尊經也傳注則居上中後傳也諸子則居上下經之餘也歷代史居中上亞六經也雜傳記居中中次史也諸儒史論居中下史之餘也先正文集及諸著述居下上經史之餘也百家眾流陰陽圖籍山經地誌方伎術數則居下中皆書之支流余裔也其法書名畫則居下下藝成而下也櫛比鱗次髙切星漢人之文與天文際私家之藏防逾祕監故賈侯之書甲天下方干戈壊亂經籍委地侯獨力爲捆拾吾道賴以不亡𨿽孔氏之壁河間之府不是過也彼富貴者之樓管弦樽爼肴核幾席登覽燕集之具充焉侯之樓則古聖今賢大經格言修身治世之典積焉時順天之治嘗最諸道推爲鉅公偉人而又樂賢下士切切於收覽遺書爲志故天下之人益以此賢侯侯旣貯書於樓謂其將佐曰昔蔡中郎書籍畀之王粲而粲卒名世今吾之書若是不有所畀適足以爲蠧魚之食不免墮檐之譏矣吾聞郝氏子經嗜書力學吾將畀之鞅掌之隙亦得竊聽焉時經寓居鐵佛寺之南堂坐徹明者五年矣以書幣邀致其府於樓之側築堂曰中和盡以樓之書見付使肆其觀覽侯則時令講解一編輙曰吾之書有歸矣吾不爲書肆矣向吾之書貯於樓中今則貯子之腹中向者大聖人之道布於方防今則布諸子之心矣子其摛光掲耀俾吾之書用於世以濟斯民則子之腹乃萬世之府也不然則亦蠧魚之穴墮檐之樓爾子其勉之經再拜謝其不克負荷每爲流涕感刻曰經舉家之盎缶不能購一經故每區區晨夜叩人之門借書以爲學今侯以數十年之勤數萬卷之多盡以見畀𨿽侯之盛意豈非天邪如怠忽自棄以多書而不能如無書之初心業不能勤而卒無有成則非負侯是負天也復何以立於世哉故書侯聚書起樓及畀經爲學之義以爲記以明侯之徳且以自警庻防終不負侯雲樓成於丙申之秋經之處侯之門則癸卯之冬文成之日則甲辰之春也三月二十日門下士陵川郝經謹記

趙簡子廟記

滿城故易州金源氏以保州爲燕都畿內節鎭升爲順天軍故復爲順天屬邑縣北有古城故縣也城之東闉獨髙其上有廟廟有像其下大聚落曰城東居民以廟爲簡子廟亦不知簡子爲何神歳時祈賽雩告雨澤昭靈響答以古廟圮侈易而新之請某辧其故而掲神之名按易州古燕南之境也古保州趙之北境也當七國時趙爲長城以限燕在易水之南今自遂城安肅亙出雄鄚之間長城猶呀侈緜絡而滿城在西山之阿長城之內則爲趙地無疑而簡子則晉趙鞅也保州西北十里許曰亷梁有趙將亷頗廟去滿城三十里而近俱爲趙臣廟於趙邊爲有徵矣然而賢若文子雄若武靈王而不祀千六七百年獨簡子世祀於趙人何哉蓋趙鞅首並邯鄲逐範中行氏遂成三晉則開國之主也故趙人特祀於邊以旌其功居民因之遂爲世祀至宋有國趙之自出而宣祖則保州人其上世陵寢皆在州城之東其族緒則布於涿易之間及與契丹疆白溝而保州宿重兵楊延朗諸將控扼西山而滿城爲襟喉且雞距一畝二泉泛爲溏濼以限突騎又爲宋之重邊要害簡子之廟必崇爲明祀載祀典矣故至於今而不廢也夫用物精多則防魄彊積千年之誠敬於其故土則其神必靈宜乎呵禁一方沛澤而禦厲況其常爲霸國之政以爲諸侯盟主長吳伐齊誅君側之惡乎其世祀也宜哉居民父老請書之壁以告後之人使知神之爲晉大夫趙簡子也故書年月日陵川郝經記

醉經記

譎誣詭幻邪辟醉乎異端而不自知者也快殘賊忍殺戮醉夫凶而不自知者也役趨走飾壬佞醉夫勢利而不自知者也汨聲色溺朝市醉乎物欲而不自知者也噫人知夫酒之醉人也又惡知其醉於此者哉蓋義理之不明性之不率而淪於嗜欲有所不知也人以血气而生豈無嗜欲特所嗜者之有差耳是以蔽於是而不知也欲知嗜欲之差免夫四者之患必先明義理以率性欲明義理以率性莫先乎經經也者聖人之所盡心醇乎義理而爲言者也知義理之所醇嗜而醉之夫豈有差哉人受天地之中得至善之性其心之所同然者義理也苟蔽於物而惑於私則性之善者心之所同者皆亡也聖人先得人心之所同乃立教以修道布之方防使人人得以自新其哀我人也亦至矣則人可以自暴自棄乎必當明聖人之經以踐其迹以求其心由仁義中正之道極純粹至善之理則知吾性之盡焉者止夫是理是理之盡焉者止夫是經惡得而不嗜哉亦猶嗜酒者之得酒也是以寤夜而思之篤信而守之造次而行之卒以脫嗜欲之私造正大髙明之域見於用者則可致於民而格於天徵於色者則已晬於面而盎於背川魚云鳥純純其天而浩浩其淵有不知其然而然者則又似夫嗜酒者之醉也𨿽然嗜酒而醉者愈醉而愈迷嗜經而醉者愈醉而愈明與其醉酒而迷曷若醉經而明也然醉酒而迷者猶愈夫醉嗜欲之差者也嗜酒而醉夕醉而旦則醒矣醉夫嗜欲之差者𨿽老死而不能止又將害天下與來世也嗚呼自伏犧而下道在聖人自孔子而下道在六經今之人旣不得聖人而親炙之幸得遺經於千載之後力求而深索巳之本然之質至善之性猶懼其亡也又可陷於異端而恣於防溺於勢利而惑於物欲乎故取文中子心若醉六經之言作醉經記庻使自暴自棄者聞吾風聲收其放心全其良心亦有志乎堯舜其君民也乙巳秋八月記

鄰野堂記

野之處有二焉有窮於野而道於心者有野於名而市於心者何以言之討幽而山阻深而泉翦茨而嶠以林繚垣而阿與磐而笑傲焉偃息焉郁焉嬉焉而飲食焉進而獲覆行而獲尼抱道懷材而不遇蘊徳匵奇而肥遁者如是而可也是窮於野而道於心矣故詩曰潛𨿽伏矣亦孔之昭又曰生芻一束其人如玉無業以滋於身無徳以光於行無材以用於世而據名山挾大川擅髙腴之地鬼蜮其志而麋鹿其形徜徉磐薄以異於時以髙於天下以動於王公大人由是而言得非爲野於名而市於心者乎安在其爲野處也故傳曰素隠行怪後世有述焉吾弗爲之矣余常以是自訟處野之道乙巳秋魯伯自燕來以孝純張君之書示余云近卜居於故宮基構一室迥絕塵閧糞甓而開途剗艸而植卉𨿽在燕城實有野處之趣故名其室曰鄰野言非野而鄰於野也吾子其志之餘嘉其旣不在野亦不在市旣得其道而又得其趣也故附自訟之說以爲記又爲歌曰堂乎堂乎古則朝而今則野是孰爲之必有致之者有顒張君器則靑雲籍荃而佩蘭詩秋而酒春彼人翕翕兮朝埃而暮塵此堂寂兮而與野鄰又胡爲乎生麟而死麕冬十有一月陵川郝經記

種徳園記

伊人之生耨地耕天何種之多也而小焉者不能以之大惡焉者不能以之善偏污獘窒者而不能以之備種乎此而遺乎彼種乎彼而遺乎此種焉者而不種不種焉者而種是以擾擾紛紛皆有所種而不知所以種也堂堂天地命吾民以懿徳含光大無所不在有公明純愛之仁有制宰施爲之義有別嫌疑辧上下之禮有照耀昭晰之智實而守之之信如是之大而如是之善也固宜於闇而屋漏之中顯而廟堂之上紛拂焉而淪潰之日烜赫焉而權勢之時傾焉掲焉而顚沛流離之際𨿽一言一動一政一事皆灌漑封植而有以種之全天之所畀不芟刈蘊崇忽而自暴也故或以之聖或以之賢或以之有國或以之有天下而昧者惑者則不知也方種卉木以取材種貨寶以取贏種黍稷以取食而不知有大者焉種掊克以取利種機穽以取獲種阿諛謟僞以取容姦宄回邪以取位甚焉者種嗜欲以喪身種驕滛以喪家種侈肆以喪國種崩析以喪天下而不知有善焉者俾固有之徳湮沒茫昧漠乎於九泉泯焉而不間也噫小而惡者已甚矣或者又翹私智尙徳之名而無其實詭言飾行幸獲而僥利坐而堯都起而舜兪居之似忠信行之似亷潔惟人是悅而惟獲是務不能種之而反害焉其愈於小而惡者乎趙氏燕膴仕之家也汲古先生置園別第繚園而卉木發辟館而泉石列不務嬉遊而不嗇宴樂有意乎推本之而種夫徳也故名之曰種徳將由名以致實張本乎是園必推而放之四海而凖而後已搢紳先生皆有詩文以誦之丁未夏敬君鼎臣自燕致命於僕以爲記僕亦冀夫種徳之慶繁衍之盛集乎趙氏之門而有以徵之爲天下倡使天下之人皆有以知夫種徳之目故蔓衍而爲是言夏至日陵川郝經謹記

臨漪亭記

雞水控常山而東穴保而入激爲流疏爲渠瀦爲陂浸而爲溪析而爲塘防樓亭觀雄列傑峙者巋如也別流溯布由千戶喬侯之第園而出出而東則亭亭則侯之別第也面水者三右池而左洄屋重而廡列鱗淥漪然牓曰臨漪茂樹蔥鬱異卉芬蒨庚伏冠衣淸風戞然迥不知暑澄瀾蕩漾簾戶疏越魚泳而鳥翔城市囂囂而得三湘七澤之樂可謂勝地矣歳丁未六月朔侯之仲子徳玉者請余爲記余曰火雲燎天山灰海沸而是亭之上觴豆濟濟李沈浮琴間而奕危曵絺麾麈隠語談笑粲然而四列也樂乎哉有敵日橫槊被甲而趨者矣有負耒耜庤錢鎛揮汗而喘者矣翠波漪風緑陰鏁日蔗漿沈水玉榼金甖枕壓緗文侍兒發扇樂乎哉有負戴永途肩髙足裂蚊蚋嘬肌者矣有窮閻局脊槁腸而枯腹者矣如是而可樂哉蓋樂乎此不忘乎彼樂乎身不忘乎人政成而訟理事治而日暇燕兄弟以篤親親交朋友以講道業親賢下士以崇徳譽已樂矣思吾民有未樂者已安矣思吾民有未安者其不負於此亭矣不然則其有負於此亭矣侯旣沒諸子堂堂皆有超卓之望特立之姿盛大之業將張本於是亭故不辭而爲之記

含元殿瓦硯記

器有定名有定象而亦有定用鼐鼎不可以濟彌舟楫不可以代烹矢欲傷而函欲完定故也云漢先生至自晉篋古硯以視形圓而理宻气阜而色瑩黝而光郁而揚金聲而玉徳云腴凝如月魄黯如星芒突如露泣濡如非端非歙含元之廢瓦也廢瓦而爲硯夫豈定哉瓦之爲名則定名也偃而枵窪而隆則定象也鱗夏屋甃淩雨兜風冑露烜日溶月庇覆其人則定用也棟折榱崩物化人去墁坼而壊與朽穢污冗俱則定理也而友文章朋典籍役頴巍乎几案間豈陶氏之所期與居人之所望哉蓋質堅而工朴𨿽廢而不廢其用有不可量者金錫之固其理熯火之煉其精日月之益其堅雨露之養其潤愈逺而愈固如陰鑑之液如玉肥之祕湛眞致而造夫神焉昔爲之瓦今爲之硯昔暴露而今借襲之昔塵埋而礫並今麟獲而鳯見則似夫器化燼南山之松瘸孤竹之管盡天下之變而終身墨墨焉則又似夫尙也將淋漓元气含四海寓先生之天趣亙千古而不滅豈瓦之爲用而已哉苟麤獘苦窳缺裂浸漏而反害於室瓦之爲用而不足其能用於後乎嗚呼器形而下者一定而必壊質堅而工朴則猶若是矧人之官天地府萬物一受其成而無壊哉苟堅其質全其朴如金錫之錬而精如日月之並行而不息也不折於逆蹂於亂歷夷險疊患難而不挫處富貴享榮映而不侈其得志其反古又非瓦之爲硯區區於文字之間而巳也如殘其質散其朴飾壬佞而衒巧僞以徇於時以毒於世又豈瓦之得比哉姑書之以志夫觀硯之所激云丁未冬十月陵川郝經謹記

庸齋記

昔者聖人之言道也曰中而已兼體用貫本末一理气而爲言也後世聖人之言道也而益之以庸庸也者平常之用也豈中之未盡而復益之以庸乎不然也後世聖人之意謂天下無無用之道亦無非常之用蓋道以用而見用以常而久所以窮天地亙萬世翕辟而不尼蕩錯而不窮化化生生而不已非虛怪惚恍誕異之所能也故觀覆載之常而不輟也則知天地之用與天地之道矣觀飛走動植之不易屈信消長之不忒壽焉而卹榮焉而悴而各得其常也則知萬物之用與萬物之道矣觀父子之親君臣之義夫婦之別長防之序立身行已之方處物治人之道亦各有其常也則知人之用與人之道矣至於日月之照臨寒暑之往來晝夜之明晦水流而山峙風撓而雨潤亦各有其用而有其常也則亦各知其所以爲道矣一物一道也故道外無物一道一用也則用外無道一日之常也亦千萬世之常也千萬世之常亦一日之常也故常外無用嗚呼玆其所以爲道而庸之所以爲平常之用後世聖人必益之於中也歟惟此義不明故有非常道之說有反經合道之說有異端之說道之所以不行也玉田楊君春卿庸名其齋可謂知所務矣其欲庸於心庸於言庸於行不然豈庸於名而已乎必不翹翹以嗜異不囁囁以徇俗不倀倀以惑眾不爲太髙不爲太卑不務誕幻以遺實不索隠行怪以驚世不朝行而夕變俛順而仰違一謦咳亦庸也一舉武亦庸也一怒一恚一喜一怖亦庸也如是則一於庸而可以參天地贊化育不負於此齋矣中庸之徳三代之末民巳鮮久矧今喪亂百折之餘凋獘之俗狃於外利欲之誘驅於內喜怒變於須臾而愛憎移於顧指非卓然特立獨行不倚之士其孰能與於此君今如是其有所望矣戊申春三月十五日陵川郝經記

皇極道院記

具乎形器之間者莫大乎天地莫眾乎萬物莫靈乎人渾淪龎錯並行而不悖豈偶然也各有其極爲之主而制之者如戶之有樞如衣之有紐如符節之有左契如薪槱之有要開闔變化根柢徧布無不在焉夫運日月而不息播四時而不忒生長收藏而不墜主而制之者天極也載泰華振河海殖庶類登百谷主而制之者地極也天地爲一物貫萬物爲一理面目恍惚之象脗合支離之數主而制之者太極也輔相太極之體裁成太極之用奉天極而不違因地極而不逆五行五事俾之敍八政五紀俾之修敷五福而去六極置吾民於逸樂躋吾民於仁壽洋洋乎發育萬物主而制之者皇極也故天地萬物非太極不立太極非皇極不行由道以入形器則太極爲至由形器以復道則皇極爲至焉生人之初皇極建而格之天再格之地又再格而得伏犧八卦以之畫又再格而得禹九疇以之敍殷周之際又再格而易洪範之書成是以萬世之極立而不朽也其法在乎書其理則根於人心之固有至於今而不少變也顧建而用之者何如耳趙君才卿以隠徳見徵以隆儒興學進言以事親奉身求退朝廷推重賜號虛白處士名所居曰皇極道院嗚呼皇極之不建也久矣天地失其位萬物失其所生人之被害也甚矣今以是而名其居其必有其實乎必將推心之極以爲身之極推身之極以爲居之極推居於鄕推鄕於國推國於天下使天地得其位萬物得其所皇極之道建於世如是而後巳國家之無黨無偏王道平平兆端於玆乎庚戌秋請余爲記處士之事業築院之始末皇極之蘊奧有遺山之銘在故不書姑贅數語爲之推本以爲天下建極者之倡云八月日陵川郝經記

休復亭記

孟子謂人皆可以爲堯舜其言斬絕髙壯似大而誇其意則懇切哀矜甚易而明也夫人之性無不善而萬物之理無不備並天地而爲三貫太極而爲一初無聖人賢人下愚之間也惟其气稟之差嗜欲之誘或存或放或昧或復等而下之則有焉爾故性焉安焉不思不勉不待復而自全者則聖修焉習焉反躬克巳而能復者則賢自暴自棄蕩焉忽焉不能復者則下愚也所以有堯舜有顏曾有桀跖天淵之懸隔陵谷之髙下邈乎其不相及也𨿽然苟能復之循序以進不爲威惕不爲利疚省察收斂自下愚而可以至於賢自賢而可以至於聖逺者可邇而下者可髙也惟其弗爲是以卒爲下愚而不能聖也夫道復而巳矣動極則靜靜極則動動靜相根卒歸於靜而道不窮焉理之復也一陰一陽爲寒爲暑寒暑相推無過不及卒歸於中而歳成焉气之復也榮茂壯穉老瘁衰死骨肉陰於土魂气登於天卒復於本萬物生生而變化無窮焉形之復也故其始也理入於气气入於形而其終也形復於气气復於理天地萬物如環之無端惟人亦然生而靜性之本也動而常靜性之復也其動之防心之體也動而不括心之復也與物相接情之用也應而不流情之復也故其始也性入於心心入於情而其終也情復於心心復於性宰制萬事收藏萬變亦如環之無端聖人謂生生之謂易而於復之一畫曰見天地之心其語顏氏子也則謂一日克已復禮天下歸仁易也心也合而言之復也其義廣矣大矣之人也可自暴自棄忽而不復而使天下被其不仁矣乎嘗觀夫易乾坤二卦自誠明謂之性聖之事也不假修爲而自復者也復無妄二卦自明誠謂之教聖之學賢者之事也修爲而後能復者也不能復性當事於教欲事於教必假修爲修身復之本也身修則性復𨿽不至於聖亦可至於賢而不爲下愚也𨿽不能超軼至於堯舜顏曾亦不至陷入於桀跖也是至易而至明也世莫有爲之舉而行之者當復而不復可以爲堯舜而不爲悲夫賈君仲明先正左丞襄獻公之孫也今參行防幕以仁存心介然有守聲聞四馳藹如也癸丑春作亭於新居乃取復之六二休復名亭將於退食之暇思所以復者休復者復之休美者也欲盡復之休美夫豈易矣乎必好善而惡惡如惡惡臭如好好色誠而不妄則惡去而善復矣以仁易暴煦枯爲榮以天地生物爲心以坤藏震生爲法誠而不妄則殺去而仁行矣遏人欲之私存天理之公鏟窒塞而造於髙明廓疏通而無使闇蔽誠而不妄則可弭亂而致治矣親君子逺小人則小往大來斥柔佞信鯁直則嘉猷日至剛不屈於物自彊而不息則巳可克而禮可復矣今旣名之正特立獨行用力之秋也一日休復之功成充實光輝仰視俯察無所愧怍不負於此亭矣經𨿽愚尙能爲君賦之

恆齋記

道有常體亦有常用體常則久而不變用常則𨿽變而久是以振萬古而無獘也夫道常而巳矣天地萬物皆一受其常而不變髙者覆厚者載溶者流結者峙甲者拆而蕃鉤者達而茂爪利者搏齒壯者齧翼勁者飛足輕者躩有定理而有定气有定形而有定用𨿽更相錯蹂而互爲磨蕩生榮死悴弱斃彊食總總林林變動紛拂而各復其常常故久久故變而不變故天地𨿽崩震而未嘗崩震也日月𨿽虧食而未嘗虧食也山川𨿽騫湧而未嘗騫湧也艸木鳥獸𨿽萎殈而未嘗萎殈也風𨿽振而不終朝雨𨿽淩而不終日𨿽有於變卒不能變𨿽失其常卒復於常愈變而愈不變愈異而愈常所以振萬古而無獘也之人也備常理以成性萃常气以成形官天地府萬物可變而失常乎有父子之親𨿽變而不可廢有上下之分𨿽變而不可逾有夫婦之別𨿽變而不可紊有交際之信𨿽變而不可棄有守身之節𨿽變而不可失有處物之義與待物之敬𨿽變而不可悖顚沛造次之際分崩離析之時寵辱交亂之會正斯人用力之地也故浚井焚廩至於納大麓總百揆受堯之天下變而不變所以爲舜囚夏防徵葛伯至於戰鳴條而有天下變而不變所以爲湯拘羑里勝崇侯至於三分天下有其二變而不變所以爲文王被流言誅管蔡至於制禮作樂朝諸侯於明堂變而不變所以爲周公去魯奔衛削迹於宋畏於匡餓於陳蔡至於誅卯墮都修經垂世變而不變所以爲孔子彼𨿽大變而吾有常者存彼𨿽急遽橫逆如決如驟蕩忽而至吾有久者存挺挺而不撓自彊而不息所以振萬古而無獘也嗚呼叔世而下世道交喪孰知夫此哉任私而好異旣不知夫常又不知夫變一慮未巳萬慮憤興一欲未厭眾欲蝟起喜怒變於須臾而愛憎移於顧指與接爲構日以心鬭搶壤突蕩爲鬼爲蜮變詐百出詭譎萬狀曾艸木鳥獸之不若亂日益起天下日益病卒至於血肉訌潰而莫之止極也悲夫昔者聖人懼天下後世之如是也於是命雷風之象曰恆恆者常久之義也天下之變而不可測者莫如雷風也剛柔皆應相與而得常者亦莫如雷風也變而不測乃道之用應而得常乃道之體聖經具載體用備存道妙昭著天地鬼神陰布明列不可誣也何斯人之不恆如是之極也哉蓋聖人沒而天下無恆教異端起而天下無恆理王迹熄而天下無恆政風俗壊而天下無恆心井田廢而天下無恆產典籍滅而天下無恆法庠序毀而天下無恆學四民易而天下無恆業斯人之不恆如是之極也亦宜哉癸丑夏經入於燕激水王君良臣一見如故交軒豁開朗內外粹白自其總角已卓犖超軼登神童第再舉進士連與春官薦書方聳壑昂霄而汴已亡棲遲偃蹇靜以觀化名其齋曰恆孔子曰善人吾不得而見之矣得見有恆者斯可矣當周之世已云如是矧其下乎今君掲以爲名其欲使天下恆心恆徳復上世之治與道之常乎世人方務於彼而君乃務於此是可尙已於是蔓衍其說而爲之記

萬竹堂記

長淸杜氏世蓺竹子孫因材而篤焉踣者植栽者培槁者沃逺以益茂初金盛時有堂曰萬竹蔽冒庭廡冠於汶篁當世碩士詠歌之富殆與竹等城復於隍俱用蕪滅善甫先生其仍孫也河南亡走於故居淚堂而悲焉曰時不與道命不與志此君又可無嗣乎乃刋落塵蔓聴萬物之春一宅而寓於竹糞甓鏟穢身自爬櫛揠穉抉根蘙靑祝翠綰蟄元气若保赤子蘗與志信萌與誠達鯨牙犢角陰磔潛露戢戢巋巋奮絕地絡掀掲鰲甲神毛鬼須唐突振迅茁不可遏春雷一擊驚風一吹而巳數百竿矣歳一再期而復其初又再期而榮軼其初矣乃構乃堂乃塈乃茨述先志也其風停雨霽乾坤淸夷視其初植也色旣蒼然而節則髙矣嶷嶷挺挺邁倫蓋世掃煙霞於八表之外棲飛鸞而食雛鳯有不與眾竹等者則其王父之起家浚源張本髙厥閈閎𨿽巳仙去遺烈猶在也其中植也蕭然森然枝葉疏布璆琳蔥錯緑玉肥瑩劍防防列凜不可犯端慤眞固不跛不撓而鏘然有聲斐然有文猗猗簀簀郁乎髙而沛乎下拱於前而控於後翕焉相扶曄焉相輝則其先子之賁宗承家立庭垂訓指視此君而勿令翦拜者猶在也昔也枯荄腐防破節蠧葉沒於棘荊慘無生意蛇腹馬耳削裂殘缺淚之而弗斑倚之而弗防也今也煙梢彗云露葉滴月如如仍比次相望薈乎林而黝乎藂也則先生中興此君復萬竹之竟土而益拓大之者在焉樂哉先生詩秋酒春太古一天也偃息其下靜以觀化萬古一朝也不溺於世不滓於湼夷淸惠和千古一符也夫達者必有所寓也我寓形於天地天地寓理於我我復寓心於物故康之鍛伯倫之酒奇章公之石今杜氏之竹委其天趣惟適而已迹𨿽不同千古一寓也嗚呼彼獘焉於世不能寓物及役於物汨聲色溺朝市飾壬佞分趨走脇肩謟笑以役爲樂者其視此則寞乎聲而澹乎味天淵海山未必不以爲迂而誚之也安得君家穆如淸風埽是而爲之廓淸也哉歳甲寅春經客於杞而先生至自汴爲滄浪之歌歌萬竹以見示故引而伸之爲之記杜氏子孫後來繼今登斯堂視斯竹誦斯文其敬而植之勿替

時中齋記

王子惇甫旣考室名之時中經之入燕而請曰室𨿽鄙而名之大君其辭而訓諸經曰之名也天之所以爲天聖之所以爲聖萬世之所以悠久萬物之所以生生而不已焉者在可謂大也而經也何敢言也𨿽然聞之師曰古之人幾杖盤盂鼎鐘惇鬲無不銘以戒居室之於彛器不旣大矣乎敢援銘戒與善禱之例申而爲之辭夫天地一時也邃古一中也聖人繼天立極建極垂世亦無外於此焉者一二奇耦數之明乎此也動靜消長理之明乎此也陰陽寒暑气之明乎此也穉壯衰槁形之明乎此也死生存亡變之明乎此也惟得乎此所以造物者振古而無獘也之人也數理气變無不具性情形體無不備天地萬物之美奄而有焉無甚異而不可行者無太逺而難行者惟其學問之不力窮理之不盡故智不足知有其時而弗見所以不能中也血气勝而欲肆中無主而揺其天其仁不足以守𨿽見其時而物有以移之所以不能中也信道不篤而刓其剛始勇而終懦勇則或過而懦則不及執則固而遲則撓是以時不能應而中不能處天地之美不能具萬物交錯於前而莫適所定倀倀如偶人至其極則戕天地而禍萬物其流殃遺毒慘於後世有不可勝言者而實則甚易行也苟理明義精而智足以知天宇泰定而仁足以守制宰萬物而勇足以行事至而吾有以處物交而吾有以應可以進則進可以退則退可以久則久可以速則速可以語則語可以黙則黙輕重並立而中持衡取與相奪而中見義變動相雜而中有定大變大故而吾裕如也細節末故而吾肅如也始有意焉而終則忘焉無往而非時無處而非中也何難之有故堯之授舜曰允執厥中而初不言時孟軻述仲尼曰孔子聖之時者也而復不言中蓋中則時矣而時則中矣隨時處中而道盡矣故子思子居其間合而言之曰君子而時中嗚呼上下數千載歷數聖賢互爲發揮黙執左契立教之意其深矣乎今旣掲而名之矣其必有以充之吾子其識焉乙卯春二月日陵川郝經記

陵川集卷二十五

欽定四庫全書

陵川集卷二十六

元郝經撰

記

去魯記

歳壬辰北首濟河居燕趙之交者二十有三年局脊墊隘縻縛塵蔓思有以奮然而新之以爲聖人之澤及萬世天地在而聖人之澤與存焉故將抱六經於洙泗之間仰髙鉆堅挹聖人之餘澤追顏曾之髙縱【同蹤】攀遊夏之軼軌徜徉諷誦風乎舞雩亦庶乎其可也而事梗未得也乙卯秋始得東行由趙魏以適魯八月入於東原九月由東原而東濟汶泗越十有三日丙午自鹿門入於曲阜徑公宮而西兩觀稷門巍然雙髙而道出乎其間泮宮𨿽廢而泮水猶在又西則靈光故基也遂自顏巷達於闕裏由槐路入於先聖廟廷宮序廊廡頺圯殆盡乃拜謁先聖於新宮小寢旋自西序由杏壇而南登奎文閣徘徊徙倚塌然有動於中而莫知其然乃降而北出出於龍門入於墳林林廣袤十餘里前洙水也涉洙繚徑以入漸得輦路乃拜先聖及伯魚子思子墓復自龍門入拜謁周廟及建春門拜謁顏廟栩栩不忍去又事梗不得畱積年耿耿方爲釋然而茅塞遽至豈非命邪旣不能久依聖居有以自得又可黙黙而去無以自鳴乎乃望而嘆曰大哉聖人之道其不與宮廟並存歿乎宮廟𨿽圯而聖人之道嶽嶽也平泰華以爲基伐鄧林以爲楹能庇一時而不足以庇萬世葺翠羽以爲宇鏝丹砂以爲塗綴以明月之珠繚以昆虛之玉能崇飾一時而不足以崇飾萬世極天下之侈麗而聖人之道無所增極天下之卑墊而聖人之道無所損蓋聖人之道在土木者小而在人心者大也嗚呼太極立於天地而未名名於宓犧而未備至堯而後天極立至禹而後地極立至仲尼而後人極立宓犧先天堯禹後天仲尼則發先天之防合後天之統著之書與天地並而其興喪則在夫後之人焉推之使如泰山之髙崛若垂天之章者亦人也混混乎元气之貫四時巍巍乎天地之造萬物屹屹乎人倫之奠萬世者亦人也使之壊爛殘缺支離崩頓晦食而不明萎薾【音你】而不立壅塞而不行至於禍天下而害生人者亦人也故曰苟非其人道不虛行昔道之方衰也楊墨以似是而亂眞申韓以刑名而慘刻儀秦以口給而苟合孫吳以權譎而徼功雜然蝟出莫敢誰何而孟軻氏折之以仁義之言勝之以剛大之气挽人心於旣亡故擴充聖人之道者莫如孟軻氏六經火於秦而士復坑戮漢興髙帝過魯卽以太牢祠孔子使後王后帝北面而師事之開其基統發其淵源又使陸賈說詩書以明帝王之學啟人心於未然故尊聖人之道者莫如漢髙帝曹參相齊受教於蓋公啟竇氏黃老之學鼂錯諸人當文景之盛而挾申韓之術戰國余習防於復振董仲舒出而孝武方隆儒乃請罷黜百家表章六經尊孔氏明仁義聖人之道復立存人心於欲亡故明聖人之道者莫如董仲舒厥後分裂於三國偏駮於兩晉蠧食於南北西方之誕幻盛行南朝之纎艷相尙人心遂亡天理亦滅而文中子立教河汾推明義理建立皇極而佐佑六經修飾禮樂開唐之治存人心於旣亡故存聖人之道者莫如文中子唐業中衰所尙者詩文所尊者佛老學士大夫習以成俗後王君公竟爲崇飾中國將遂爲西域矣韓文公起橫身而爭之累九鼎而不移觸萬死而不回收人心於旣流然後聖人之道巍然自立故立聖人之道者莫如韓文公厥後陵夷於晚唐奪攘於五季宋興歐蘇則爲之藻飾周邵則爲之推明司馬則爲之經濟程張則爲之究竟天理昭明人心泰定故羽翼聖人之道者莫如宋諸公如是則聖人之道𨿽大非諸君則亦委地矣固不在於土木也嗟夫近世以來以儒爲戲放辟邪侈者莫之懲以儒爲名骫骳偸生者莫之振竊孔孟之糠粃掞程張之糟粕欺世盜名幸獲詭遇以儒自負者莫之正作爲文章衒其儇巧鄙正學爲質古目純素爲不通規規切切以儒相嘩者莫之辧假我六藝文彼姦回靜固幽深矯輮造鑿如新莽篡漢以儒爲奇貨者莫之發也破裂衝蹵蕩揺除剗莫知紀極使天下之人以儒爲諱復以儒爲異吾道從何而興乎言𨿽興之而心實訌之聖人之道其遂不行矣𨿽然天地自若也日月自若也山川亦自若也六經俱在而人之類不盡亡也子焉而知父其父臣焉而知君其君弟焉而知兄其兄婦焉而知夫其夫樂生哀喪饑食渇飲在人心者豈獨亡乎聖人之道豈遂不行乎顧瞻遺廟周覽墳林纚纚曳曳然而去年月日郝經記

麗澤堂記

天下有至悅眾人去之君子存焉眾人之去之也非無所悅也其悅也外是以去而不返君子之悅也內是以悅而無窮焉聲色之華衒車服之麗縟飲食之鮮腆宮室之髙塏位天下之至髙爵天下之至貴祿天下之至重嗜欲恣肆志得意滿眾人之所悅也而不知有命焉徇而求之至有殺身而不悔者君子則不然反身率性求其在我者而已在我者盡窮達非我也在我者盡貴賤非我也在我者未盡必求其所以盡事親吾何以盡吾仁事君吾何以盡吾義交朋友吾何以盡吾信欲盡而未之盡則篤夫學問之道求夫義理之明物不能盡而求之於已已不能盡而求之於人內外交孚物我兩盡昭徹而無餘雍容而有餘志同而气合魚川泳而鳥雲飛也動而不括出而有獲則其悅也不亦大乎是以仲尼贊易觀兌之象以爲水澤之悅物莫若義理之悅心一巳之獨悅莫若眾人之同悅義理昭著則一巳悅矣講肄申明則眾皆悅矣推而行之而天下被其澤則天下悅矣故於大象明悅之道曰麗澤兌君子以朋友講習夫易聖人所以盡天下之理也而學所以明天下之理也理有所未明如澤之壅而不行得朋焉而明之如澤之行而不壅內外浹洽於身有潤如澤之汪洋浸漬發而爲事業而物皆被其仁如澤之膏潤有生而施及下也故悅萬物者莫悅乎澤君子體之而講習以盡夫悅之道而存天下之至悅焉歷下姜君文卿才具幹敏參行防事者有年矣春秋鼎富知局日增以爲古之人仕優則學學優則仕乃名其堂曰麗澤將與諸賢講劘道藝推明義理求天下之至悅以潤其身推天下之至悅以澤其民去眾人之悅而存君子之悅方落成而余適至請申其義而爲之訓故爲推本之嗚呼彼去至悅而存眾人之悅縱嗜欲以悅心極從諛以悅人盡逢迎以悅君脇肩謟笑盤辟奔走自同妾婦不以爲咎以容悅爲事者間君之風寜無愧乎年月日記

素庵記

素庵淄川先生書室也先生自濟州遷益都旣定遷以素其位而行之之義字其室經之東遊也而請記之曰吾生平連蹇今老矣將一聴於遇而莫之忤焉經應之曰天地相遇品物咸章剛遇中正天下大行莫非遇也天地聴遇於道萬物聴遇於天地而人聴遇於天地萬物焉豈惟先生哉苟遇矣吾欲弗遇焉得而弗遇弗遇矣吾欲遇之焉得而遇之哉故遇而弗能逺不遇弗能爲命不可以力天不可以人顧吾所以處之者何如也天地賦余以正大之理委余以剛大之气俾超出乎萬物制宰乎眾變挺特嶷防不可轉易顧吾所以守之者何如也能處而守在我者盡不聴之以物而聴之以理不聴之以心而聴之以气則獨立而不倚一智而不惑百折而不挫荷天地之付畀巋乎與天地並爲萬物主而萬物聴吾之遇開廓昭著而浩然獨存彼或與余遇則王公失其勢晉楚失其富賁育失其力離朱失其智以水沃焦以石投卵彼惡我當動而不括出而有獲彼惡我閼變在物而我不變則正大之理明剛大之器具無往而不遇也無往而非遇也無入而不自得無往而非達也苟不能處而又不能守則我不能遇物而物皆遇我吾欲達而塞已至吾欲利而害已至吾欲得以有而失與亡已至𨿽深以極其防誇以極其巧險固以極其姦詭譎以極其誕冶妾婦之容盡揣摩之術宻之以鉤鉅窘之以刼制智構心鬭墳墳擾擾愈遇而愈不遇所遇見於前所守易於內變在我而不在物則正大之理不明而剛大之气餒矣惡乎可遇故天下莫不遇也而莫能遇也如其能而各得所遇天下無事矣惟不能也是以變故相軋而禍亂生焉先生學際天人安於所遇素患難行乎患難素貧賤行乎貧賤歷萬變而中未嘗變曵屣擊藜攄泄運化吟詠情性從容自得翛然天壤之間而寓其天趣其視渭濱之畋傅巖之築陽虎之誚臧氏之沮塵埃之與野馬蜾蠃之與螟蛉歟遇也弗遇也又何足爲先生道也乙卯冬十月陵川郝經謹記

橫翠樓記

易定諸山尾常山而北旁礡嶷迆自北而東挾碣石以入於海蟠燕亙趙肆其雄麗順天一道連城數十牙錯棊制突兀乎其間而塘濼諸泉貫城而入縈帶濔漫奫淪澄城市之間遂有江湖之趣腴家鼎族往往築防榭樹樓觀以肆其觀覽焉歳甲寅秋郭君仲偉起樓於市闤之北敞軼掀翥越塵閧而上坐視諸山瞰臨源泉云容天影水光山色峨翠蜚碧獻奇拱異名之曰橫翠言諸山之翠橫列於下也仲偉春秋甚富嘗學於薦紳先生喜交遊許與結納皆天下豪右每於是樓之上置酒燕集而余必在焉其春煙滿簾春云繪山西郎十二顏行玉立澄淥澹蕩白鳥容與馮欄撫幾觴豆粲如志得气許把臂暢飲開露肝臆削去町畦杯沈山影酒激紋浪吞江南之淸風吸燕趙之勁气亦一快也至於夏秋之交天虛气淸紅蕖緑芰香滿榱棟諸峯隠隠出沒云錦白露滴玉霞綺煥月代謳燕歌間起疊作四座淋漓杯盤錯遏壯懷淸怨寫入瑤瑟銀管風生翠綃涼重開元之舊曲明昌之新聲揄揚縹渺浮動喜气一樓之上獨見太平營營之滯思防防之隠憂擾擾之塵蔓孰得孰失盡爲釋然逺韻髙淸脫去凡近超超勝槪莫得名言嗚呼人寓形於天地而適情於萬物初不爲物役也翛然而往翛然而來不爲拘拘不爲孑孑邃古一樂也或浮沈於杯酒或放曠於山林或優遊於廊廟用捨乘化不錮不滯夫是之謂達士今觀仲偉之自處非古所謂達者歟樓之成四逺英賢往往爲之賦詩而請余爲記姑書其所見且以識登覽之所得云丙辰春三月十五日記

積慶堂記

貫萬物一理通天下一气耳隨所爲而應焉種稂莠則稂莠興種嘉谷則嘉谷殖枳棘不可以爲芝術樗櫟不可以爲松栢斷木含生蒸而爲菌腐艸伏暑化而爲螢彼物之防猶若是矧於人乎是以聖人爲斬絕不易之論曰積善之家必有餘慶積不善之家必有餘殃所以立人極定天理使天下之人皆至於至善而止其仁天下後世也至矣一國之興衰一家之隆替一人之通塞視履考祥昭昭然莫吾欺也博陵田濟民新其居而落之奉觴以謂余曰先大夫仕於國初遂有深土披荊棘立城市鏟除凶穢蘓潤瘡疲使池壘完固疆塲不警𨿽歷大變故而民得生聚安妥免屠夷之患復治平之舊其徳之施於人者甚厚未嘗日之燕遽沒於世母氏時年二十餘保字其孤一徳不回備極艱苦俾餘卒底於成今始構此室將刮磨以自樹立復先大夫之業報母氏之徳請名之以自厲焉余謂之曰積徳累功天必報施不在其身在其子孫故鄧仲華不妄殺而奕葉貴盛袁安理楚獄而四世五公王祐以百口保彥卿而累世臺輔是其明徵大驗照映千古君之先世旣若是矣而君又能卓卓以自振旣受報於天又合徳於人其有餘慶也必矣可名之積慶𨿽然先世之善當益之以善益以自修莫爲責報夫造善言於衽席之上目子孫於門閭之下者是謂揠苖之善徼幸於萬一中誠則無有是謂詭遇之善包藏禍心象恭貌仁是謂盜賊之善是三者非惟無慶又足召殃也惟積本然之善務去三者之善則君之世殆未量也其繁衍盛大昭著崇顯之日又當爲君書之丙辰秋八月日記

北風亭記

壬辰春北首渡河居於保凡十一年僦廬而徙者十最後徙南裏自甲辰至於丁巳凡十有四年於居爲最久夏四月以正陽欝悠崇土爲址斵木爲楹虛其北而不置戶焉命之曰北風旣塈以茨乃偃息其下仰而嘆曰餘生三十有五年而不寜者殆三十年今之偃息者非疇昔之匍匐者邪乃取荘生齊物論及宋玉辭賦讀之敞然而樂曰快哉此風凡物莫不如是邪有萬不同而卒莫不同邪客聞之抱琴而至授琴而歌南風而謂余曰子之爲是也將以寓予之所寓也風之爲物也而莫適所定也之人也東西南北之人也而子生平不寜而不寜方來獨以北言之何也曰夫子見子之見而不見余之見知子之知而不知余之知也夫風輪水輪天地之所以造物也一翕一辟往來不窮所以成變化而行鬼神也故風起於廣莫之野無何有之鄕衝茸飄防吸忽鴻洞蕩揺振撼轉化樞運神紐推气機使天地萬物各盡其變而不與焉固無有東西南北之限也余之以北爲言者亦非自狹而必之於方所也夫幹爲萬物之終艮爲萬物之始坎也者北方之卦也所以爲始終之防也故天一爲水而風輪在焉運於東使萬物各遂其生運於南使萬物各遂其長運於西使萬物各遂其成運於北使萬物各歸其本貯於中則沖气以爲和故風之勢伸於巽而水之澤成於兌余之以北爲言者蓋有取乎此也其以北爲言者又有義焉余方爲人子北面所以事父也爲人臣北面所以事君也爲學問北面所以事師也且夫元光之元長星彗天赤气起北方國朝建武啟運北風長驅肆其威靈而余實生焉天興之末北風吹雪有金以滅河斷其流萬馬蹀血而余北首焉故余生於是風而長於是風將從是風以徜徉此生也從其所吹遇止而止焉從其所吹遇行而行焉委是身於是風龍虵也蓬累也野馬也塵埃也而各無所忤焉客曰大哉子之言也吾當攺吾弦而更張吾之琴捨吾之南風而歌子之北風乃命客張其琴而余倚歌而和之曰北風其涼兮吾中之塞其攄以揚兮雨雪其雱兮吾物之翕乃所以爲張兮吾於此亭處不遑兮委之以順壽而康兮飄然而行跨六合而淩八荒兮敷仁兮扇義擴道以疆兮年月日書之以爲記

棣華堂記

陵川郝氏世業儒至先曾大父昆季七人皆治經力學教授州閭有聲張徹郝氏益大中堂數楹聚族歌哭之所也諸昆皆賢而尢篤友愛乃植棠於庭名堂曰棣華取詩常棣之華鄂不韡韡凡今之人莫如兄弟之義也歳時燕集尊卑壯穉比次以序秩然有禮熙然有恩而粲然有文無防墻反目之私於是家人篤於親國人慕其義道爲人師禮爲人則焉其季年諸孫繁衍冠娶異室殆十餘人聚則隘諸堂退則偪諸庭於是有別居之議而先曾叔父東軒老以季弟弗敢違命扳庭樹涕泣不寢食者三日諸兄問之曰吾業儒而爲是何以爲訓終無數人使子孫爲之則吾食矣諸兄從之聚廬同食以終是歳棣華特盛人以爲友愛之瑞焉壬辰之變郝宗殱於許洛之間獨先君以經北渡居於保以有弟妹孫子郝氏不絕陵川故居獨棣華堂與庭中之棠存豈將使蟬聨華冑穰穰簡簡復其初之盛乎已未夏外伯父牛君視經於曹南言邇年棠華尢爲茂異汝兄弟其興乎故作棣華之詩俾識諸堂且無忘先東軒老之懿云吾家中堂髙壓太行茁彼本支是生玆棠棠始有華實大吾家玉昆峩峩徳音莫瑕棠華日馨諸孫盈庭有光韡韡有衿靑靑突決棟焚鞠爲荒榛棣華弗凋中堂獨存脊令在原兄弟急難遙遙空堂巋彼髙寒鴻鴈於飛哀鳴嗸嗸郁彼先棠芬如李桃惟彼桑梓尙當敬恭況玆庭實祖植父封爲告鄕鄰勿翦勿戕庶防遺陰本根不忘經也作頌載歌東軒嗚呼玆堂道徳是傳越千萬年

太極書院記

書院之名不以地以太極云者推本而謹始也書院所以學道道之端則著於太極宓犧畫易以之造始文王重易以之托始孔子贊易以之原始至於濓溪周子之圖易則又以爲動靜之幾陰陽之根建極承統開後世道學始今建書院以明道又伊洛之學傳諸北方之始也一以爲名五始並見則幽都朔易復一太極也初孔子贊易以爲易有太極一再傳至於孟子後之人不得其傳焉至宋濓溪周子創圖立說以爲道學宗師而傳之河南二程子及橫渠張子繼之以山楊氏廣平遊氏以至於晦庵朱氏中間𨿽爲京檜冑諸人梗踣而其學益盛江淮之間粲然洙泗之風矣金源氏之衰其書浸滛而北趙承防秉文麻徵君九疇始聞而知之於是自稱爲道學門弟子及金源氏之亡淮漢巴蜀相繼破沒學士大夫與其書徧於中土於是北方學者始得見而知之然皆弗得其傳未免臨深以爲髙也庚子辛丑間中令楊公當國議所以傳繼道學之緒必求人而爲之師聚書以求其學如嶽麓白鹿建爲書院以爲天下標凖使學者歸往相與講明庶乎其可乃於燕都築院貯江淮書立周子祠刻太極圖及通書西銘等於壁請云夢趙復爲師儒右北平王粹佐之選俊秀之有識度者爲道學生推本謹始以太極爲名於是伊洛之學徧天下矣嗚呼公之心一太極也而復建一太極學者之心各一太極也而復防於極畫前之畫先天之易盡在是矣使不傳之緒不獨續於江淮又續於河朔者豈不在於是乎是公之心也學者之責也其惟勉防年月日記

鐵佛寺讀書堂記

郝氏始自太原遷澤潞復遷許洛復再遷於燕趙之交治經業儒者六世百有餘年以及於先君於是有經壬辰之變始居於保歳戊戍先君官於保之滿城是歳經始知學喜爲詩文適詔試天下士第者復其家驅者爲良遂爲決科文其冬至自滿城先君謂先妣言今吾孱病且老諸子皆防吾欲使大男經督家事而懼廢其學欲令專爲學則無以督吾家柰何先妣曰自吾適郝氏逮事先翁姑聞郝氏之先未有不爲學者如楊侍郎士表元內翰裕之武右司從善輩皆有聲當世吾門自出可反令吾子未學而廢先世乎不過吾忍窮數年耳政使餓死亦樂無憾先君曰是吾志也遂決意令經爲學時僦廬托處無以爲生業乃假屋於鐵佛寺僧張仲安得其南堂俾經居之且聚童子數十輩教之句讀以佐生業夏四月一日始入而從事先君命之曰爾祖所以命吾者今其命汝學所以爲道非爲藝能也所以修身非爲祿養也今國家方以武治未遑選舉汝其無爲決科之文今世以詩文事聲譽者記問以事吻頰者皆藝能之學汝其勿爲我先世有學之序焉天人之際道徳之理性命之原經術之本其先務也諸子史典故所以考先代之迹也當次之諸先正文集藝能之藪也又當次之若夫陰陽術數異端雜學無妄費日力愼勿慕人紛華戚吾之窮也爾祖有言士不能忍窮一事不能立故忍窮爲學之本郝氏之家法也遂以太極先天二圖通書西銘二書付畀且指授其義曰此爾曾叔父東軒老得諸程氏之門者爾其勉之經再拜受命退而爲學日誦二千言爲課夜則考其傳注始入夜往庀家事舂粟治菽二鼓入於書堂龕燈隠幾不解衣帶閱誦綴錄昏怠則仰就背枕以假寢方五鼓往庀家事負薪汲水黎明入於書堂以是爲常𨿽盛暑大寒不替也先妣時來竊視見其殘燈無熖向晨不寐呼經而語曰汝何自苦如是吾所不忍也經再拜言今二親忍窮使兒讀書惟恐不篤不爲苦也先妣曰汝能如是吾無憾矣初治六經之時以爲感發志意者莫過乎詩於是乎先治詩二帝三王之心傳口授者莫過乎書於是乎詩而後書先王治世之具莫大於禮樂於是乎治禮大經大法撥亂反正莫大於春秋於是乎治春秋窮理盡性以至於命以際天人之學者莫大於易故以爲終身之學其餘自語孟子史諸書各如先君之命治之不敢少躐其等殺焉歳癸卯順天道左副元帥祁陽賈侯邀致其府始去寺堂居寺堂者俶末五年凡當治之書及防數焉歳乙卯被徵而先妣巳僊去巳未與政於王府宣撫江淮諸道先君亦已亡矣中統元年至自武昌寺僧張仲安來謁與之俱至讀書之所顧二親而不見庭中之栢已自參天而仲安霜枿滿頂欲爲向之汲薪之事而無爲爲矣乃謂仲安曰昔子路思復爲親負米而不可得今余有甚焉於是涕泗橫集因爲慟號旣而仲安請記其事於屋壁乃揮涕而書此名堂曰讀書堂云仲安保州人嘗爲汴京相國寺提防每敕試梵具輙爲第一慷慨尙義喜延接賓客河南亡衣冠流落仲安嘗日飯數十人無所歸者使之居至於逾年卒無厭色而戒行甚謹經與久處故尢見其嚴而無罅者焉三月十五日謹記

陵川集卷二十六

欽定四庫全書

陵川集卷二十七

元郝經撰

記

鏡薌亭記

中統元年夏四月宋維揚火人屋熸盡經適奉使告登寶位宋人以火余無以館客乃以儀眞卽忠勇軍營總制眞州軍馬治所置館鏡薌亭則館外東偏水亭也入館之初不知有此明年夏伴使潘拱伯輩始邀一至其後或數日或數月一往焉眞州瀕江在老岸下溝渠池塘皆與朝通東接維揚南對金陵岸在六朝爲白沙其後爲迎鑾爲永貞爲揚子宋大中祥符中升爲州自唐劉晏筦鹽鐵江淮之人仰食海鹽於是置揚子十院漕鹽以給江淮而運行入於州中宋人因之置淮東運司行商舶賈逺近畢集故爲江壖一都防號稱揚一貞二亭則直古揚子院今運司後其東南垣墉則揚子故縣城也而館與州治縣衙宣聖廟天慶觀等皆在故縣中縣卽州子城矣館東之池亦與潮通而亭處其中有故字牓曰鏡薌亭池中一甬路直亭南北界池爲二池有蓮蒲而桞皆成防拘滯之間時得攺步寓目者惟此焉歳益逺出益希今年春復爲一往以暵旱之故荷死桞折潮不復至而不可復觀矣於是自春逾夏而不復出焉初朝廷於沁南賜第一區田十頃州吏進牒及圖則其田在河陽封畛包絡全得揚子一店在黃河老岸下明年遂入宋每登是亭與古揚子縣城相對江壖河濱殆無以異恍然而悟曰天下事斷不偶然行使止尼殆必有主張者河濱之田有以兆此行矣乃書其入館登亭之事以寓感傷焉他日復到河濱之野而思館中之亭則必如今見館中之亭而憶河濱之野矣彼且爲是邪此且爲非邪彼此之間其一揚子邪中統五年夏六月謹記

退飛堂記

甲子歳猶在儀眞館一日風甚鳶鴉蔽天北飛而不得前北首南尾遡風直翅飄忽而南其勢不能自止遂過於館之上入於江之南因仰而嘆曰春秋所謂六鷁退飛過宋都者殆此類也夫與余之行使止尼亦此類也夫余方布衣窮處際遇而北其進於北而用其道於北也則當然矣乃一命則從役於南再命則拘畱於南天下皆北而吾徒獨南豈非天邪鷁與鳶鴉退飛於風余則退飛於天天運風行有時而然力不能勝則待其定而巳風止則鷁與鳶鴉復遂其飛天定則人亦各得其道嗚呼吾徒在此有年所矣天亦何時而定乎嘗聞之天地气數皆退也其迹則皆進也人見其迹則惟知其進而不知其退故皆務於進而嗇於退夫物有消而無長有屈而無信有靜而無動有陰而無陽非謂其誠無也謂夫一理一气互爲往來而卒不離其本而不載也爲長者消也爲信者屈也爲動者靜也爲陽者陰也自其變者而觀之則於理與气有以見夫長信動陽自其不變者而觀之則於理與气長而不已必消動而不已必靜信而不已必屈陽而不巳必陰而消與屈與靜與陰嘗在長與信與動與陽則一時之變寄寓之气爾故無日不長而未嘗長也無日不信而未嘗信也無日不動而未嘗動也無日不陽而未嘗陽也自有初之初迄於今莫不消沈屈喪於靜陰之地獨遺天地萬物塵埃土苴之迹所以世變日下風俗日壊而气數寖以防薄也則萬古一朝天地人物皆在退數之中豈能獨免於余乎嘗觀夫天運而取法於日月夏至則日北至月南至冬至則日南至月北至日月之行則天之行也進而至於極則不復能北不復能南逡巡而退其進而至於極北極南則一日一時一刻一杪而止爾其欲北而不能北欲南而不能南者則自一時一刻一杪之止而始周旋於數月半嵗百七八十日之內才得至於極而不能遽而嵗逺气積復有自然之差不能必其本然之度天運尙如此而況於余乎𨿽然天人大數不免於退物不能終退退必有進之理以六月息者必以九萬飛也今日視余之退莫不以爲終退彼進而不已者其能免於退乎嗟夫鷁之退飛也過宋都而余之退飛也入宋國鳶鴉之退飛也過於江之南余之退飛也止於江之北則余之退又不及乎鷁與鳶鴉乃退之退者也姑書所見以致感激之端且以退飛名捨館之堂而記之雲中統五年夏六月陵川郝經記

蘆臺記

宋人旣攺圖館畱儀眞使之分室聚處余之介佐二人參貳二人曁余共五位四人者各得後堂屋一楹余則自中堂穿出得南北棟者二楹各防夏蔀反不逮夫四人者之面陽背陰之正且敞也方秋則江气凝噤入夏則郁熇焚灼局側墊隘凡四易寒暑甲子歳又將入夏望日而气先懓焉於是一行共請於寢室之西爲逭暑之所乃諭伴使具役徒卽隙地起土樹址翦蘆餐簝下爲防者三四尺上爲屋者八九尺企步之間別得一天每於西北隅置榻舒晀近逾館垣墉逺逾州雉堞自南而西則平出緑樹之杪建康諸山隔江岈出參差披拂雲容水影閃鑠蕩漾塊然九地之下忽見九天之外甕中醯雞益愧天池之鵬初於州北老岸受郊勞禮坐與江山一接館門忽闔遂落陷穽鉅姦魁猾共爲下石積四五年日益深重誰意井裏閉目忽焉舉頭而復得江山勝槪豈非造物者哀其窮而使之然邪凡所厭見乃不使之見所不可見而遽使之見是天欲變吾目而新吾觀也是行也道屯剝而變吾之心而新吾思行拂亂而變吾之體而新吾气爲夭閼而變吾之謀而新吾才聴乖剌而變吾之耳而新吾聞今又變吾之目而新吾觀一自拘隔無不變而新之日益其故所無有者則天不負於余也自今吾目不待金篦之刮車輪之運將萬古一今天下四海無塵有塵皦然而洞觀矣彼其爲防蔽爲罔冒而禍餘者視其計猶遮日之手覆天之盆徒自蔽焉爾何傷於余乎屋旣葺防旣平於是與擊柝者和而爲歌曰江山余之故兮劌余目之污兮適逢彼之怒兮使余不得顧兮乃今坐以防兮山兮山兮會當與汝去兮彼渠姦兮曷敢攺余步兮中統五年夏六月記

窞池記

窞池者坎中之地也久畱儀眞連歳旱暵不任渇滯甲子夏將爲蘆防以障日於寢室西南隅逼近壕柵命僮僕剡木鍤因窪以下下崇土以髙髙下才二尺餘土未覆地細泉雜出乃爲刓方卻步坎其中而復下之卽得緑沙黎泥走注不止而土不可復出蓋江壖之地其下皆走沙也於是不復鑿而窪自爲池矣其上面徑方丈餘其中坎窞僅四五尺泥定水止淸淺可鑑僮僕輩因騃嬉置蓮蒲三四本魚栽數十鍼殆如館人之數旣入夏自二月至於六月不雨池防涸者數欲因棄之而蓮死魚稾不忍也時爲汲水注之僅得漫漶而續其生理旣而井益涸天益髙風薰日灼池則爲鑪乃命執瓶滴甃日得斗升以濡蓮蒲魚終不雨則終棄之矣池涸之夕夢數人文身哆口謁於牀下曰我輩與子相忘江湖而爲子置此子𨿽勤勤懇懇焦心勞思日以斗升相活寔足以禍余而不足以爲澤也曷若以斗升自活而仍出我輩於館門之外而置之大江之中則子惠之大圖報不朽焉用以子之難而難余哉余應之曰嘻我之懷矣自貽伊慼淪胥而然也用土而坎地坎地而得水見水而置魚志於活汝而蘄於有用也至於旱暵水泉皆渇江湖不波則非余所志也子𨿽屢涸於此庸詎知不大涸於江湖而爲鯤防所推拉而埃塵哉幸余能致斗升之水而潄汝相濡之沫何更噞喁以相誚也夫意慮之所及而可能者人也意慮之所不及而不可能者天也余之爲此行也解鬭救患援溺弭兵活二國而利天下則其志也而固滯拘執重怒連禍變與日深片天之下四壁之內仰食館人亦猶汝之待斗升也夫豈余志哉嗚呼吾不絕斗升於汝館人不絕斗升於余天雨潮至則汝必達於江湖難終道泰而余必利於天下則余非汝讐也館人非餘怨也汝毋喋喋誚余之斗升也苐恐一日館人絕斗升於余余絕斗升於汝濱江之館館中之池等爲一轍一肆而莫如之何矣曷若各安所遇余居坎中之坎汝潛坎中之池則水薦至而斗升不絕今日之窞池卽他日之天池也眾遂不復言悠然而逝覺而嘆曰坎中之魚而訴坎中之人弭兵而致師天下赤子入於坎窞戢戢魚頭如炎如焚將何所訴乎姑書所夢益爲刻厲以盡居坎之道庻防剛健不陷其義不困窮雲中統五年夏六月望日郝經記

江石子記

余生平自書札外於物無他嗜及在儀眞與山川百物隔絕每見一花木果實輙持玩不能去手汲汲如不得見向也與物相忘今則遇物輙感有荘生所謂去國期年見似之者而喜者蓋非爲物移也所見者罕也儀眞瀕江土脈秀異或過雨或治地每得石子皆奇潤可愛諸色備足有脂白含蓄如隠玉者有澹黃敷腴如蠟丸者有縝黑圓瑩如珠者有如丹砂剝泐而不純者有如空靑澹沱而類琴瑟者有赤澀而芒角者有白而絡紅脈者靑而黑暈重復者黑漬而土食中邊黃者淺碧而白暈雜者有如晴虹凝結而不散者有如抹霞返照而孕其餘者有如拳者焉有如栗者焉有如錢者焉有窪者平者缺者凸者有蒲背者有雞卵者焉每得一則如獲物外之奇寶濯之以淸泉薫之以沈煙置之盤盂之內而簸弄於明月之下方爲熱中而忽灑然故尢嗜於他物而常置諸座右每締顧熟視以爲造物之初一受其成而不易者山石而已有千里者有百里者有萬仭者有數仭者有數尺者有數寸者至於爲礫爲砂千態萬狀其變有不可勝窮者何也夫至堅而不易者山石也至柔而善變者水波也當其造物之初則山在水中水出山上旣而水落山出不知其幾千萬年其湯湯滔滔漭漭泱泱之內而峯巒崖谷呀突防嵌崩塌摧朽故爲崒嵂峭截坡阤巖險之狀其衝觸磨戛奔走轉迸而崖角刓獘故爲圓轉之石而大小不同其海潮之所舂食江濤之所潄刷煎煉日采透徹月華云泄露浸膏腴精粹久而僅存者則此是也其磨滅而爲滓汁復不可爲形者沙礫塵埃而已蓋至堅者之爲至柔之所變者如此嗚呼之石也不知初爲幾千萬仞今之防千萬仞焉知他日之不爲之石乎凡有形者必變變而必至於盡水能變石則天地能變水气復變天地而道復變气夫髙且大者不可以爲必存小且弱者不可以爲必亡惟在夫形器之內者則無存亡也昔余之行也北逾嶺南逾恆東則岱宗瑯邪西則太行崧少所謂千里百里萬仞千仞者無不見也今余之止也而乃塌焉耳目俱喪但與數石子日爲周旋余之行彼髙且大者不能爲余增多餘之止此小且弱者不能爲余小損則今日之石子亦前日之泰山也天下莫大於秋毫之末泰山爲小彼區區之形器焉能制於余乎姑汲新泉恣爲濺弄坐視諸山之爲石子也中統五年夏六月郝經記

是是堂記

中統六年春二月十有三日癸丑作春秋外傳畢有中節人請見曰聞先生著書絕筆小人有言可進於先生之前乎曰可哉乃再拜而言曰昔者先生居於保下甫總丱而名聞四方其學問文章有是者有非者一身之是非在焉及被徵北上列於官而位於朝贊天子攺制度施教化進退賢不肖則亦有是者有非者一國之是非在焉旣而衘天語奉信函爲行人以使宋入國而不令進退牒省院闗制司爲陳請之表上萬言之書以明誠僞仁暴戰和安危利害之本而皆不報則亦有是者有非者兩國之是非在焉一身之是非未已加以一國之是非一國之是非未已加以兩國之是非今先生又以爲未足乃爲春秋作外傳上下數千載排斥削沒鉤致詆毀者數十家而自以爲說豈皆得之乎則又有是者有非者而萬世之是非在焉何先生之是非之多而不憚煩也予應之曰予之是非之多誠如子之言矣然而有所不得辟焉而受之也孟子曰是非之心智之端也無是非之心非人也若夫居之似忠信行之似亷防眾皆悅之而謂之是則鄕原之賊也爲不善見人而厭然揜其不善而著其善自以爲是則穿窬之盜也爲非而不以爲非不善而不以爲不善亦自以爲是則長惡之徒也予皆不敢爲之十目所視十手所指夫誰欺乎故居家事親從師交友盡其在我一身之是非人自見之也事君蒞官爲政服勤盡其在我一國之是非人自見之也奉命持節講信修睦盡其在我兩國之是非人自見之也著書立言公善公惡盡其在我萬世之是非人自見之也但是其所是不非其所是非其所非而不是其所非夫是之謂眞是非非其所是不是其所是是其所非不非其所非夫是之謂僞是非予之是非𨿽大且多顧自取之不得而辭苐不以眞是非自欺而爲非不以僞是非欺人而非人非非是是則皆是是矣又何憚乎其人乃再拜而謝曰若是則先生皆是而小人之非敢請罪曰予方自罪而敢罪人乎遂退因名所居之室曰是是堂書其言於壁郝經記

密齋記

丙寅之變出居於儀眞新館位於東齋國事梗而無成介左叛而無與館吏絕而無交骨肉逺而無親僕禦逃而無儔仰視榱棟塊坐屋漏所偶皆喪有丰屋蔀家無人自藏之象焉自三食一寢日用之事惟是凝塵危坐爇香讀易而已至大傳君子愼宻不出聖人洗心退藏於宻遂以時觀身以身觀心以心觀道而得其義天下皆動而余獨靜天下皆行而余獨止天下皆通而余獨塞坎然睽絕於眾人之外闇然復襲於萬物之表閤於九天之上錮於九地之下築底窮原綰結重閉天下莫能窺莫能見而余自窺獨見於是得身之宻焉方其變故蝟起思慮周作紛拂而是非雜潰錯而邪正亂角奪而死生爭其事若將無窮焉反而求之則有虛靈洞徹靜固幽深充匝而無缺縝偪而無罅者存𨿽有萬復萬之多而余未嘗多於是得心之宻焉推而窮之不見其首追而迹之不見其後渾淪圜轉一大活物倐焉而有鍵閉之體忽焉而有開闔之幾廓焉而有歸宿之所造起葛變互藏其迹化化生生莫知其端萬物一息而莫不退萬用一本而莫不藏於是得道之宻焉乃仰而觀天俯而察地夷考萬物徵諸於人皆本一宻故天以宻而健不宻則墜地以宻而載不宻則陷日月以宻而照臨不宻則薄蝕星辰以宻而維系不宻則霣落山川以宻而融峙不宻則崩竭气以宻而充不宻則間斷精以宻而聚不宻則耗散形以宻而壯不宻則衰絕萬物以宻而育不宻則消歇惟人也有甚焉體道之全爲物之先故當無所不宻方其無事存養謹敬方其有爲制宰發揮握防持要實之以誠主之以靜𨿽造物者莫能窺其際常以已之有餘應彼之不足以已之防定應彼之不定藏舟於壑藏天下於天下無所不用而一無所用官天地府萬物示微存妙一歸於宻則能馭道之權而無有害之者矣惟其欲勝而理昧故多逐物而外馳掲暴振露誇毗耗蠧撐突破裂沈溺困頓違義理以蔽道恣情欲以蔽心役血气以蔽身言不宻則妄防不宻則泄事不宻則敗行不宻則乖弛而不張辟而不翕進而不退散宻爲疏鑠剛爲柔夷明爲闇踣彊爲弱然一心鉆穴萬竅宛然四體淩落百節來舉世之重萃百物之攻卒爲小人而自屈於物倀倀焉無所歸道之所以不明也故聖人贊易之際反復爲言重以其義告之也夫易卦繇象之文毎致戒於吉凶悔吝之間蓋吉凶悔吝皆自夫不宻而出也苟宻矣鬼神皆來舍夫何吉凶悔吝之有乎濯去物欲潔靜精防齋戒其心愼而不出退而藏焉又何失身害成之有乎故易之爲教亦皆本於宻乃道之刑書凜凜哉嚴乎其可畏也嗚呼余因處宻地而得宻防闇而益彰守而益固惟恐其不宻也彼用智自私蓋覆蔽匿狐鬼其計巖壑其謀城府其心井穴陷穽其中甓甃塗塞其表﨑嶇隠沒其迹者莫不自以爲宻徵之以義則見其肺肝乃小人之術耳其能觀諸此乎今余墮彼之計彼方以其術宻余余則方望聖人之門墻以求自宻彼則以爲得計不知余之計尢爲得焉孫仲謀方土子布之門子布亦自土其門矣庸何傷乎乃名齋曰宻書其言於壁因以爲記六月十五日記

宋兩先生祠堂記

國氏而並稱先生何一宋師儒祗程氏二昆焉爾千載而下聞而知之純誠靜厚盡性知天篤恭徽懿形履實踐含章蘊道而立極知防乘化而詣聖振霜風而不稿納萬物於一春隤乎其順淵乎其奧混涵汪洋不露圭角得顏氏之學學者宗之明道先生也千載而下聞而知之髙明正大獨造自得窮神知化以道自任憂天下之不行恥一人之不知舉世非之而學益粹霆碎電折而志益堅滙源委於六經集大成於一易傳聖之心續道之統得孟氏之學學者宗之伊川先生也二老歸而周盛兩生去而漢雜五精緯奎天敷文明兩先生出焉宋道所以昌也初兩先生師事濓溪周子大其學而倍蓰十百之泛瀾委浸放乎四海百年以來君相士夫國庠鄕校莫不知爲程氏之學粹然一歸孔孟之正在所祠爲先師尊其道也河東自唐爲帝裏倚澤潞爲重五季以來屢基王業故其土俗質直尙義武而少文明道先生令澤之晉城爲保伍均役法惠孤惸革姦僞親鄕閭厚風化立學校語父老以先王之道擇秀俊而親教導之正其句讀明其義理指授大學之序使格物致知誠意正心修身齊家篤於治已而不忘仕祿視之以三代治具觀之以禮樂未幾被儒服者數百人達乎鄰邑之髙平陵川漸乎晉絳被乎太原擔簦負笈而至者日夕不絕濟濟洋洋有齊魯之風焉在邑三年百姓愛之如父母去之日哭聲震野金源氏有國流風遺俗日益隆茂於是平陽一府冠諸道嵗貢士甲天下大儒輩出經學尢盛𨿽爲決科文者六經傳注皆能成誦耕夫販婦亦知愧謡諑道文理帶經而鋤者四野相望雅而不靡重而不佻矜亷守介莫不推其厚俗猶有先生之純焉泰和中鶴鳴先生俊民得先生之傳又得邵氏皇極之學廷試冠多士退而不仕教授鄕曲故先生之學復盛經之先世髙曾而上亦及先生之門以爲家學傳六世至經奉承緒餘弗敢失墜嗚呼紹興以來先生之道南矣北方學者惟是河東知有先生焉先生之祠徧於江淮獨不整食於立政設教之土邪覺其學而不知其報享焉豈事師之道哉乃移書澤守段君剏祠於州學以伊川先生配歳時釋菜尊爲先師題曰宋兩先生序其學推本其道使學者知所宗焉祝其澤而泳其淵郁之久必發之迅異時先生之道未必不自南而北也

陵川集卷二十七

欽定四庫全書

陵川集卷二十八

元郝經撰

序

一王雅序

六經具述王道而詩書春秋皆本乎史王者之迹備乎詩而廢興之端明王者之事備乎書而善惡之理著王者之政偹乎春秋而褒貶之義見聖人皆因其國史之舊而加修之爲之刪定筆削創法立制而王道盡矣孟子曰王者之迹熄而詩亡詩亡然後春秋作嗚呼麟出非時而聖人沒禮樂徵伐專於諸侯移於大夫竊於陪臣處士橫議異端並作拆爲六七並爲孤秦焚蕩禁絕而春秋復亡壊亂極矣王道從何而興乎戰國而下逮乎漢魏國史仍存其見於詞章者如離騷之經傳詞賦之緒餘至於郊廟樂章民謡歌曲莫不渾厚髙古有三代遺音而當世之政不備王者之事不完不能纂續正變大小風雅之後漢魏而下曹劉陶謝之詩豪贍麗縟壯峻衝澹狀物態寓興感激音節固亦不減前世騷人詞客而述政治者亦鮮齊梁之間日趨浮僞又惡知所謂王道者哉隋大業間文中子依放六經續爲詩書騁驥騄而追絕軌甚有意於先王之道乃今墜滅而不傳李唐一代詩文最盛而杜少陵李太白韓吏部柳柳州白太傳等爲之冠如子美諸懷古及北徵潼闗石濠洗兵馬等篇發秦州入成都下巴峽客湖湘八哀九首傷時詠物等作太白之古風篇什子厚之平淮雅退之之聖徳詩樂天之諷諫集皆有風人之托物二雅之正言中聲盛烈止乎禮義抉去污剝備述王道馳騖於月露風雲花鳥之外直與三百五篇相上下惜乎著當世之事而及前代者略也中統元年今上踐阼詔經持節使宋館於儀眞抑塞之極無所攄泄以爲由漢以來千有餘年聖君英主忠臣義士大儒名賢猛將良吏穢亂篡逆憸邪姦宄闗國體系治亂本廢興不爲振而鼓之摛光掲耀搜疵指纇則王道從何而明四壁之內無他文籍乃以素所記憶者取韓杜諸賢義例皆以吾言斷自漢髙帝終於陳希夷絕筆於五季之末自髙帝至於安樂公皆爲漢如王莽曹操荀彧管寜孫堅孫防等皆爲漢臣吳太帝始爲吳魏文帝始爲魏相錯而書如司馬懿及師昭等皆爲魏臣至武帝始爲晉而終於桓其劉石諸僭則亦如曹操等書其姓名而雜置於晉君臣間宋魏南北亦如吳魏相錯而書而髙歡宇文泰等亦同劉石仍爲魏臣至齊文宣周武帝則各爲一代隋唐五代亦各爲一代其國初僭僞所並防者皆載於本國開創帝王之下如本史云凡以母后稱制者皆不書得二百二十一人共二百五十篇小者十餘韻大者六七十韻名之曰一王雅抑揚刺羙反復諷詠期於大一統明王道補緝前賢之所未及者而已非敢妄意於大經大法之後而輒自振暴故不計其工拙焉始於三年秋閠九月十有九日終於四年春二月十有三日越十有五日陵川郝經序

春秋制作本原序

春秋以一字爲義一句爲法雜於數十國之眾綿歷數百年之逺而其所書𨿽加筆削不離乎史氏紀事之防而無他辭說是以聖人制作之意難爲究竟學者往往以私意觀聖人因其所書而爲之說其說愈肆其意愈逺其例愈繁其法愈亂卒使大經大典昧沒而不明蓋不求其本原而徒用力於支流也夫大匠之作室必先定規模量其髙卑廣厚間架棟宇有成室於胸中而後基構則不愆於素聖人制作一經垂訓萬世又非一室之比豈無所素定之規模乎夫其經天緯地彰往察來始終先後本末原委有一定不易之理然後爲一定不易之法自隠公至獲麟年𨿽逺國𨿽眾事𨿽多則若网在綱有條不紊所謂吾道一以貫之者在夫是也學者乃於條目之外事迹之下求聖人之防難矣哉故必挈其綱持其要探其本原觀其規模遡洄從之而後順流而下則浩乎其沛然矣今自聖經之外求聖人所以制作之本原各從其類而爲之說始於心法制作次之言聖人制作之意不在於史氏之迹皆斷自聖心也其次言托始寓終之意其次言爲經立名之意其次言卽用魯史之意春秋之義以王道行王權以王權正名分也故又次之其法則變周制上以尊王室內以正魯國外以治諸侯故又次之春秋之中其事則五霸五霸桓公爲盛故以桓公爲首晉文次之秦穆楚荘宋襄又次之晉楚更霸而陳鄭叛服爲中國之輕重故陳鄭又次之中國之衰吳越遂霸故吳越又次之中國之所以防由蠻貊之橫也吳越則進於中國而蠻貊則終於蠻貊故蠻貊又次吳越也諸侯之衰政在大夫而春秋終矣故大夫又次之而後舉其要義正其名號別其爵命辧其倫類定其次敍而謹其始聖人始以心法變文制作至是則王法成矣故終之以王法共三十一篇始爲升天之階望道之門爾或曰聖人制經無一字之辭說但一章一句才萬餘言而已而吾子之說未嘗一說聖經而直於其外爲數萬餘言不亦滋蔓乎哉曰說於聖經之外不敢與經並乃所以尊經也夫聖人不爲辭說欲後人之說之也說者不探其原是以語焉而不詳今探其原而爲之說惟恐其不足而其義不備也夫豈多乎哉八卦之後重而爲六十四而爲之辭分而爲三百八十四爻又從而爲之辭其後聖人又以爲未足又從而爲彖象文言系辭說卦等書於聖人之心猶以爲未足也以聖人之言說聖人之經猶若是矧於千載之下求之乎末流余裔𨿽欲爲之滋蔓而不能滋蔓也故今之說每援易書詩以經明經庻幾見聖人制作之意云爾亦未敢謂之詳也中統五年歳捨甲子三月晦陵川郝經書於儀眞館

春秋三傳折衷序

聖人之道大春秋之防防由一世之事業著萬世之事業非研覆防竟精粗並舉本末具見未易學也在厄處危以來爲春秋作外傳以聖人之防意求聖人之大道不敢躐等循序而進乃自近者始故先定章句音義次爲制作本原比類條目等一本諸經而不及傳尊經也然傳爲經作經以傳著𨿽曰尊經傳亦不可廢也春秋以口授而寖失其傳𨿽大典大法公道正義具於書法之中各有所見而不沒其實原逺末分說者不一而羊亡於多岐則亦昧夫眞是之歸矣六經自絕於秦復於漢易書詩周禮禮記僅得其本文獨春秋有傳其傳皆出於聖人而不同非緫萃鉤校備爲剖決徵諸大典大法以求夫眞是之歸而定於一則聖人之經終不能明矣夫傳之不同自夫傳【平聲】之不同也必推本傳之所自而後傳可一也仲尼於魯哀公十一年冬自衛反魯刪詩定書繋周易而十四年春西狩獲麟乃作春秋十六年夏四月卒則其書之成歳月無防當是之時聖門髙弟從聖人在外遷徙往來多歷年所分仕他國札瘥夭昏漸以凋落蓋口授之際在夫曾參氏而巳何者曾子少孔子四十六歳於諸弟子年最富而其賢亞於顏氏故獨得一貫之傳而子貢冉求終不聞性與天道夢奠之年一王之義必屬之曾矣故曾子之學自顏氏之後獨爲正大以致知格物誠意正心爲學之本則春王正月之義也一貫之道大一統之防也推而爲忠恕則予奪之法絜矩之道也以是傳之子思子思傳之孟軻孟軻氏以其師說遂言制作之本曰春秋天子之事春秋無義戰詩亡然後春秋作孔子成春秋而亂臣賊子懼其事則齊桓晉文其文則史其義則某竊取之以是數語發明春秋之大綱後之言春秋者皆莫出乎此其說有所自而然也惜乎孟軻氏凡而不目不著其傳而爲之傳而使後之學者紛紛也自孟軻氏發明大綱傳春秋者三家左氏公羊氏谷梁氏其書皆出於西漢而皆不著其傳謂左氏學者謂爲左丘明與聖同恥親授經於仲尼爲經作傳丘明𨿽見稱於仲尼而顏曾諸弟子問答之際一不及焉而不厠於不及門十人者之列豈大經大法不授之顏曾之徒而獨授之丘明乎且其傳載易文言詩三頌及孝經等皆仲尼晚年所作而經終孔丘卒傳終悼公十四年韓趙魏滅智伯事在春秋後二十有七年其作傳則又在於滅智伯後數年必不甫滅智伯而書之也如是則傳之成在仲尼沒後四五十年之間爾大率以七十年計之則丘明見稱之日年甫十六七聖人與之並稱名以爲同恥則賢於顏曾逺甚賢於顏曾而稱顏曾者屢顏曾問答之際相稱道又屢而不復一及丘明諸弟子記注之書如論語曲禮檀弓等及孟軻荀況諸子之論說亦不一及焉按太史公十二諸侯年表謂孔子之作春秋七十子之徒口授其傳指魯君子左丘明具論其語成左史春秋則口授其傳指者七十子論其說而成書者丘明也則丘明論七十子所傳之語耳非親授經於仲尼也先儒謂丘明殆先賢老彭之流故聖人尊之如此是巳藝文志謂左丘明魯史也杜預序謂丘明身爲國史躬覽載籍亦是巳蓋左氏魯左史世掌防書故以左爲氏如漢倉氏庫氏之類仲尼沒傳其經於諸弟子之間而在七十子之列以其史防爲經作傳故事見始末而多得其實焉劉向別錄謂丘明授曾申申授吳起此必有所自然亦可見曾子之傳爲不易也申曾子之子起曾子之門弟子也夫論語曲禮檀弓曾子問大學中庸等皆出於曾子之門人樂正子春曾元曾申之徒爲之記錄而子思孟軻傳之也豈大經大法不傳之於曾子而傳之丘明乎劉向所錄蓋丘明上有曾子字而失之矣春秋所譏多父子夫婦滛逆之事故不能親授之子使丘明軰轉相傳之申曾子之子而受春秋於丘明曾子於諸弟子年最少則丘明又少於曾子其學出於曾子無疑也嚴氏春秋又引觀周篇云孔子將修春秋與左丘明乘如周觀書於周史歸而修春秋之經丘明爲之傳共爲表裏此又妄焉者也聖人修經不敢公傳道之口授弟子豈與其徒公然如京師探天子之史而觀之以譏貶當世必不然矣聖人修經髙弟如曾閔文學如遊夏而皆不與豈獨與丘明共之乎親受傳防猶不敢與又況與聖人同時並修分爲經傳乎故此爲尢妄焉者也爲公谷之學者以孝經說云春秋屬商孝經屬參閔因序云孔子受端門之命制春秋之義使子貢等十四人求周史記得百二十國寶書遂謂公羊髙谷梁淑受經於子夏彼皆漢興以來防緯曲說豈可以爲按夫聖人修經子夏以文學稱使之從周太史請求記錄與魯史左驗卒成其書事或有之謂春秋之義授之商而商傳之公谷二氏而爲之傳則未敢以爲然也而公羊氏於昭公二十五年稱孔子者一文公四年稱髙子者一荘公三十年稱子司馬子者一閔公元【原本作二】年稱子女子者一隠公二年定公元年稱子沈子者二荘公三年二十三年僖公二十年二十四年二十八年稱魯子者五穀梁氏於桓公三年十四年僖公十七年成公五年昭公五年哀公十三年稱孔子者六定公元年稱沈子者一隠公五年桓公九年稱尸子者二桓公二年稱子貢者一僖公二十四年稱蘧伯玉者一公羊氏終篇非惟不及子夏但稱孔子者一而孔門髙弟皆不及焉谷梁氏亦不及子夏而稱孔子者六稱子貢者一而其餘髙弟亦皆不及焉夫加子於上者辟聖人直稱子也直稱子尊而師之也故公羊氏之稱子沈子子司馬子子女子與自稱子公羊子皆其師友也其稱髙子與谷梁氏之尸子沈子等皆其師也故尊之與孔子同谷梁氏於隠公五年自稱曰谷梁子而上不加子谷梁氏之門人尊稱之也其蘧伯玉則記孔子之時賢大夫之言亦著其師之所授者也獨公羊氏稱魯子者五與孔子直稱子同則著其師之所傳故推尊之如孔子亦如孔子旣沒門弟子之稱有子師事而尊稱之也旣尊之又屢稱之豈非本其所自而樂道之歟孔門之髙弟一不及焉語孟傳注無所謂魯子者而屢稱焉故嘗疑魯爲曾曾魯之文相近傳寫之誤遂以曾子爲魯子昔人辧古文之差以魚爲魯此豈非誤曾爲魯乎且公羊氏於昭公十九年許世子止殺君之傳以樂正子春爲說樂正子春曾子之弟子則魯子爲曾子無疑也左氏則言授之曾申公羊氏則屢稱曾子谷梁氏言子貢而不及子夏蓋左氏公羊氏皆出曾子而谷梁氏授之沈子尸子之徒沈子尸子之徒則受之曾子也二氏之傳出於曾子非出於子夏明矣三傳之傳皆本諸曾子故其傳正左氏之傳本自史臣是以序事精博麗縟典贍而約之以制使聖人筆削之防有徵而可按公谷二氏口授其義而爲之傳故其文約其辭切其辧精反復詰折使聖人防婉之防可推而見由曾子而來轉相授受其人不能皆如子思是以不及孟軻氏之醇而其說亦有戾於聖人者故春秋之防由三傳而得者十六七由三傳而惑者十四五西漢以來專門授受言左氏者黜公谷言公谷者黜左氏互爲短長相與訐擊至於師弟異而父子不同文辭枝葉戶牖穿鑿末流散殊涇渭淆混始則一經而三經末乃三傳而百傳左氏之學至晉杜預始爲集傳而一以左氏義例典禮爲本不雜乎他以遏眾說公羊氏之學最盛於漢董仲舒發明大防至東漢何休爲之注以明所得𨿽逺探力窮而推演圖防反有累夫傳者谷梁之學亦盛於漢至宋範爲集解並采何杜且列諸家取其所長以釋經傳示不敢專三傳之學始定著而紛更之流少殺矣唐興孔頴逹爲六經作疏乃取三家之注以疏三傳而頴達爲左氏經傳作疏而不取公谷氏其同僚楊士勛疏之遂行於世然其學終莫能通而聖人之意散一王之統分眞是之防終惑而莫能解𨿽然由三傳以學春秋如岷山導江𨿽別爲沱爲九爲東爲中北支流余裔泛入洞庭彭蠡要之發源注海而朝宗者不外焉三傳之說𨿽不同要之出於聖人之門而學有所自終不外聖人之書法自王通爲三傳作而春秋散之言而盧仝輩遂謂三傳當束髙閣而獨抱遺經陸淳啖助趙匡等因之遂創爲之傳自是春秋之學不専於三傳矣宋興以來諸儒疊出各爲作傳以明聖人之防莫不自以爲孟軻復出而其義例殆皆不能外乎三傳而每以三傳爲非夫聖人不欺天下後世作爲六經確然如幹隤然如坤易簡示人而天下之理得故本諸易以求其理本諸書以求其辭本諸詩以求其情本諸禮以求其制本諸語孟以求其說本諸大學中庸以求其心本諸左氏以求其迹本諸聖人之經以求其斷則春秋不吾欺也不吾蔽也聖人之意可見而三傳之傳之自之本之差得矣今於聖經下各具三家之說以左氏爲按故先之且變其錯經之體各類於本經下使卽經以見傳以公谷二氏爲斷故公羊氏次之而谷梁氏又次之其傳故各附經後因之而不革杜何範之注則或去或取各見於本傳下從而爲之說先辧經之不同者而次及於傳三家之說同於眞是則同眞是之皆失其義則皆是正之一得而二失則一得而二失之二得而一失則二得而一失之不純任傳而一以經爲據使不相矛盾而脗合於經庻防聖人之意因三傳以傳三傳之學不爲諸儒所亂而學者知所從不茫然惑惶以自亂名曰春秋三傳折衷俾三傳爲一傳折之以義理之至中歸之於義理之至當有萬不同貫而一之俾萬世之事業不外乎萬六千言之文學者不復竊三傳以自私名家而復厚誣之也僭妄之罪固無所逭爲道受責亦所甘心焉耳中統六年春二月辛丑朔陵川郝經書於儀眞館

春秋外傳序

天之於人有所窮而後有所不窮窮者其時也不窮者其道也是以聖人於易每申明窮之理而輙繋之以不窮於幹則系之以坤於泰則繋之以否於剝則系之以復於旣濟則系之以未濟復爲之言曰易窮則變變則通通則久則道之所以不窮者皆自夫窮而得之也昔者文王周公孔子孟軻嘗窮矣拘而演易變而制禮老不用而修六經尼不行而著七篇一時之窮萬世之不窮也故張籍嘗遺韓文公書勸令著書如孟軻揚雄以傳後文公謂古之人得其時行其道則無所爲書書者皆所不行乎今而行乎後世者也及貶斥去位始爲原道等以左右六經則古之聖賢之爲書皆自夫憂患困厄窮而無所爲而後爲不窮之事業以自見於後也金源氏之亡朔南搆兵防三十年上卽位之元年始下武昌之詔詔經持節使宋諭以弭兵息民意而姦宄樂禍誤爲欵兵拘於儀眞之揚子院經之始入三十有八年矣歳在庚申至於甲子猶不見釋經之窮則固同夫古之聖賢矣而不徳瞢昧以自速戾其敢望於古之聖賢乎然而宋人以一國窮予天不以道窮於予也豈可以人之窮而並天之不窮者而棄之以自絕哉河陽荀宗道嘗受學於予時以書狀官從行於是五年之間講肄不輟甲子春宗道請傳春秋之學且志其說而無書以爲防乃以故所記憶者爲春秋外傳蓋自三傳之外而爲是不敢自同於三傳也以春秋正經多不同乃爲論次作章句音義八卷求聖人之意者必探其本以爲綱乃作制作本原三十一篇十卷春秋一書義在於事必比事而觀其義可見乃爲比類條目一百三十篇十二卷三傳之說不同故聖經之防不一乃爲三傳折衷俾經之大義定於一凡五十卷卷首又著三傳序論列國序論一卷嗚呼窮於人而不敢自窮於天是以爲是非敢妄意於古之聖賢之窮而亦爲之書也其間訛缺謬戾者甚眾俟變通之日取諸書以考實之庻防有成而見素患難之志云旣具艸以授宗道復爲書此以冠篇首中統六年春二月十三日陵川郝經書於儀眞館

陵川集卷二十八

欽定四庫全書

陵川集卷二十九

元郝經撰

序

甲子集序

中統五年歲捨甲子秋七月有星孛於東方經時猶在宋之儀眞館仰而嘆曰我生之初是星沒焉金源氏滅而爲本朝今四十有二年矣星復出焉而越在他國其能久於此乎遂束載警備於行槖中得弟彛庸軍史趙文享書狀官苟宗道等所錄雜槁數帙惕焉有感於中因自誦曰何玆生不辰之甚乎夫學所以爲道非志於文而已也徳業積於內行實加於人而文章以爲華爾如景星慶雲日芒月采瑞太平光天下黼黻一世者也今乃梗踣跋防自南而北自北而南蹂借穢亂纒結氛祲須髮野變形體道敝無一日之晏功業不建道徳日愧而徒區區於文字之末混淆於血肉之極輾轉於彗孛之變入於罟擭陷穽而莫之出可爲哀已豈天嗇於彼只令就於此乎遂畀宗道令整頓綴緝其詩傳春秋集傳外傳原古錄通鑑書法三國條例等各自爲一書其諸史文雜著則類別爲編爲詩賦論說辧解書傳志箴銘贊頌序記碑志行狀哀辭祭文雜著錄宏辭表奏使宋文移等類總爲一集以其集於是年故以其年數命之曰甲子集云夫甲者造物之始數之所由生也故黃帝迎日推防而使太撓造焉以之統運防記歲月書日時起消息正气定律曆故凡言年數者皆本焉絳縣老人之對晉大夫是已余之生也在甲戌元末癸未之季數往者順至於甲申又至於甲午又至於甲辰又至於甲寅今又至於甲子幾一周焉蠱之繇曰先甲三日後甲三日其彖曰終則有始天行也先夫甲者三焉所以原其始也後夫甲者亦三焉所以要其終也天之道如是況於人乎余之事業先夫甲以爲始者則具夫是矣其後夫甲以爲終者則將本夫是以爲始焉知來者逆引而伸之則自甲戌之元復至甲子互爲始終殆無窮焉余得俛焉日以孳孳而已矣故自是集之外隨年增入者皆繋之甲子云且甲者甲坼也物生之始也子者滋也气生之始也余今處於絕地天窮而人厄焉窮則變變則通將如天地解而雷雨作百果艸木皆甲坼回一气於地中鼓萬物於天下𨿽明夷之闇不失箕子之貞撲滅彗孛搯長庚之光焰以光旭日庶幾終至於萬丈云六年夏五月陵川郝經序

原古錄序

中統七年春王正月猶在宋之儀眞館十五日已未原古錄成敍曰昊天有至文聖人有大經所以昭示道奧發揮神蘊經緯天地潤色皇度立我人極者也故自書契以來載籍所著莫不以文稱天曰天文人曰人文堯曰文思舜曰文明禹曰文命西伯曰文王周公曰文公仲尼之以道自任也曰文王旣沒文不在玆乎皆言文而不及道則道卽文也觀夫掲日月運寒暑翳云霓幹星漢組布綦列煥乎有文覆冒磨蕩庶物出焉則天之道可知矣載太華振河海敷原隰固谿壑涵負崛【音倔】岉【音物】穆若有章發育蕃衍庶物生焉則地之道可知矣家焉而生聚教肓國焉而經理安定耕鑿疆畛之有限宮室車服之有數貴賤親疎之有敍爵祿上下之有分典則采物粲然有法庶事治焉則人之道可知矣非是則三極之道莫得而見也則文卽道也道非文不著文非道不生自有天地卽有斯文所以爲道之用而經因之以立也故文之大端本於太極而經之法制成於聖人天之文本然而固有矣其推步歷象始於黃帝而成於堯於是乎履端舉正敬授人時而天之經立矣地之文亦本然而固有矣其荒度疏治始於后土而成於禹於是乎地平天成蒸民乃粒而地之經立矣人之文麗乎兩間畀賦蘊畜尢所固有也其裁成制作始於伏羲之畫卦見於唐虞之傳心備於周公之制禮成於仲尼之修經於是乎推本四象貫三爲一盡兼天地之文元亨利貞幹有四徳直方大利坤有四體仁義禮智性有四端易書詩春秋而人有四經萬世有統萬物有紀萬事有制太極之統體昭著而道之大用無窮是以仲尼氏沒大經與天地並爲至文嶷爲名教至於今而不可易也𨿽駮雜於戰國火於秦黃老於漢佛於晉宋齊梁魏周隋唐而大儒傑士相繼而出孟軻韓愈則浚源張本雄辧力抵廓淸禦侮接續正傳荀況董仲舒劉向揚雄王通則著書立言尊王賤霸修仁明義表章儒學陳摶周惇頤邵雍程灝程頤張載朱熹則根極致命盡性窮理比象衍數直造聖地孔安國毛萇鄭何休王弼杜預範孔穎達則掇拾補綴緯韋撥燼反復訓詁申明經防司馬遷班固荀悅陳壽幹寶範曄沈約李延壽宋祁則罔羅遺文抽閱祕記藻飾言動完具國典以爲信史樂毅張良賈誼汲黯蕭望之丙吉魏相袁安楊震李固陳蕃孔融諸葛亮羊祜王導劉琨謝安王猛髙允房齡魏徵禇遂良狄仁傑姚崇宋璟張九齡顏眞卿陸贄權徳輿裴度李徳裕王朴竇儼趙普王旦寇凖呂夷簡範仲淹韓琦文彥博富弼歐陽修司馬光則挺特瑰偉神明博達剛大諒直閎肆尊顯佐王經世撥亂反正以爲事業戰國之莊周屈原宋玉商鞅韓非李斯漢之鄒陽枚臯東方朔司馬相如王褒劉歆張衡崔瑗蔡邕魏之曹植王粲陳琳阮籍嵇康晉之張華左思潘嶽陸機孫綽袁宏陶潛南北之謝靈運顏延之任昉鮑昭江淹謝朓溫子升徐陵庾信薛道衡唐之陳子昂張說蘓頲李白杜甫元結李華賈至楊炎常衮李翺皇甫湜劉禹錫栁宗元白居易元孺牛僧稹皮日休杜牧陸防司空圖宋之楊億王禹偁夏竦蘓洵曾鞏王安石蘓軾蘓轍呂惠卿李淸臣黃庭堅張耒秦觀晁無咎金源之韓昉蔡珪黨世傑趙沨王庭筠趙秉文李純甫雷淵麻九疇則鼔吹風雅鋪張篇什藻飾綸綍列上書疏敷陳利害詰竟論議雕繪華采琢章句搯抉造化窮極筆力精覈義理照耀竹帛剸刻金石撼揺天地陵轢河山剴切星斗推蕩風雲震疊一世作爲文章皆有書有集有簡有策名家傳後於是大經之枝葉蔽防六合其穉萌孫根籠絡八表源委波瀾放乎四海堯舜禹湯文武周孔之緒闡焉而不墜道徳仁義大中至正之理皭焉而不昧男女夫婦父子君臣之倫截然而不亂禮樂刑政文物聲明之典粲然而不亡中國四方剛柔燥濕之俗判然而不雜彼異端邪說幹時妨政喪心惑志者焉能行胸臆於其間哉故斯文之大成大經之垂世名教之立極仲尼之力也斯文之益大名教之不亡異端之不害眾賢之功也自源䢐流以求斯文之本必自大經始遡流求源以徵斯文之迹眾賢之書不可廢也嗚呼近世以來誇毗者不務實學骫骳蕪穢纎艷浮侈枵然恣肆以古爲野徼幸者幹祿詭獲只務速售破碎綴緝無復統紀以正爲左穿鑿者窮奇索隠嗜新歆異臨深爲髙自以爲得以訓傳爲膚淺僞妄者談天說命立聖遺世動闗鬼神言涉造化以文章爲末技誕幻者朋扇異教剽飾虛僞欺世罔利詭譎深阻以吾道爲土苴俾大經淪棄斯文委地此原古之所以作也原古所以正今也於是斷自先秦以及於今六經之本眞子史之幾衡諸家之要刪眾賢之傑作原於道徳傳於義理合於典則可以爲法於後世者則並錄之其所作則各附於其人其人則各附於其代其敍則各以其代爲先後其體則各附於其類以其皆本於經故各附於經如原序論評辧說解問對難讀言語命十有四類皆義理之文易之餘也故爲易部國書詔赦冊文【哀諡冊告南郊昊天上帝封禪冊】制制策令教下記檄書疏表封事奏奏議牋啟狀奏記彈章露布牒二十有三類皆辭命之文書之餘也故爲書部騷賦詩聯句樂府【樂章】歌行吟謡篇引詞曲長句雜言律詩【絕句】十有五類皆篇什之文詩之餘也故爲詩部碑銘符命頌箴贊記紀傳志錄墓表墓銘墓碣墓志【墳版墓版權厝志志文壙銘殯志歸祔志遷祔志蓋石文墓塼記墳記葬志】誄述行狀哀辭雜文雜著二十類皆紀事之文春秋之餘也故爲春秋部凡四部七十有二類若干篇若干捲部爲統論類爲序論目爲斷論凡立說之異同命意之得失造道之淺深致理之醇疵遣辭之工拙用字之當否制作之規模祖述之宗趣機杼之疎宻闗鍵之開閤音韻之疾徐气格之髙下章句之聲病麤鑿鉅細逺近鄙雅皆爲論次本之大經以求其原防古無上之面目太極造始之樞紐鴻荒沖漠之兆朕渾淪灝之津涯死生終始之槖籥陰陽鬼神之情狀穹象厚垠之端倪倫類事物之條貫命性心迹之位置政典維綱之軌度治亂安危之運世山嶽丘陵根柢之所系江河湖海之所托雷霆風雨變化之所起虫魚艸木生植之所因雲煙花鳥月露態度之所極金璧珠貝錦綺光采之所發琴瑟鐘鼔磬管音節之所契天球河圖大玉琬琰之祕藏布帛菽粟果菜水火之日用眾人之所未睹天下之所共見搜抉振暴羅列而進盡在目前非特以正今亦所以正昔庶幾先賢之用心不爲後世所誣仲尼之道家至日見牛童馬走皆與斯文邪說無自而入大經業萬世名教垂百王彼僞妄誕幻之徒不復敢以區區藝能視之而忽蔑也或曰昔王通續經論者以爲僭而自聖子是之作得無似之乎曰夫經不刋之典也易本三皇書本五帝詩本三王春秋本五伯故皇帝王伯爲易之體虞夏商周爲書之體文武周召爲詩之體齊楚秦晉爲春秋之體前乎犧炎則不足徵後乎桓文則不足法數千百年離爲四經混然天成不可加損不相參涉而無間斷後世𨿽復有仲尼亦不能復爲也況王通乎當偏駮之極壊亂之餘而以私意效聖人贊易道續詩書修元經直以繼夫經自以爲仲尼復出是以謂之僭也今之所錄推廣聖經之餘裔以爲斯文之命脈爾古今文章皆經之所出萬言千論不能有以外而莫能及焉爲之羣分類聚論定區別以稽其變益見經之大聖人不敢覬覦則尊經也夫豈僭乎哉江淮荊湖南北等路宣撫使入宋國國信使翰林侍讀學士郝經序

太極演總敍

天下之理一隠一顯而巳矣故其間有開閤之機總萃之體變動之用布散之迹焉其始焉皆自夫隠而出也其終也皆自夫顯而反也於是天下之理無滯無獘道之大用全體旁行而不流確乎其不可拔而不易而易行乎其間妙萬物而爲神翕然而藏天地萬物無不隠辟焉而生天地萬物無不顯一翕一辟一生一藏一隠一顯所以爲道所以爲易所以爲神天地萬物至今而不窮至今而防防也至今而昭昭也是以聖人作易推其隠者而爲賾爲宻爲幽爲深爲幾爲微窮原築底而無上反而爲顯於是爲太極推其顯者而爲圖爲畫爲卦爲爻爲象爲數爲辭爲說亦窮原築底而無上復反而爲隠而止於太極故易之爲書本末一隠顯太極則其開闔之機也總萃之體也變動之用也布散之迹也故道易神之蘊奧皆具於太極而伏犧發之伏犧之圖文王之卦周公之爻孔子之象皆自太極推出而孔子獨爲言之故易有太極而太極易之本也學易者必先求其本本得而易道可求矣攝网者必提其綱衣裘者必挈其領入室者必由其戶也由孔子而來言易者眾矣開卷而便及乾坤直造犧文莫不忽恍茫漠以爲髙深幽逺至簡至易者而以爲至煩至難夫易成於四聖人之手莫不先後相因伏犧演河圖文王演伏犧周公演文王孔子演三聖後世之言易也則在夫孔子之後矣故當由孔子之易以求三聖之易自流䢐源由末及本也孔子之易其彖象文言說卦序卦雜卦皆所以承三聖人擴而充之也其繋辭上下探索犧文之前包舉萬世之業其抉示道本挈舉易鈕轉幹神機推出兩儀四象造起天地萬物則在夫易有太極之一言固當卽此以爲學也知孔子之易則知三聖之易矣嘗聞之師讀易者當先讀繋辭其次說卦序卦雜卦其次讀乾坤二卦旣精且熟然後讀屯防諸卦此學易之序也蓋意言象數之本皆在於是矣故取太極一章以爲學易之標凖類繋辭文言說卦彖象之名義探諸太極之前而演其隠徵諸太極之後而演其顯問津洙泗以及河洛徧參諸儒庶幾數年之後可以學易觀道易神之髣髴不失吾身之極焉故取道易神等二十三條爲一類合爲一圖以示其序而各爲之說謂爲易道蘊極演諸太極之前者也其次取太極等六條爲一類合爲一圖以示其序而各爲之說謂爲易有太極所以演太極也其次取易書詩春秋論語大學中庸孟子名義人輿皇極等凡二十四條爲一類合爲一圖以示其序而各爲之說謂爲人道建極合隠顯而立極成易也其次分易爲四爲伏犧易文王易周公易孔子易合爲四聖易圖以示其序而各爲之說爲之圖演太極之後所以成易者也其次爲孔門言易諸儒擬易傳注疏釋等類以爲易之支流余裔見太極爲易之用極盡而無極神而明之存乎其人焉爾矣凡十類六十篇總謂之太極演云年月日陵川郝經書於儀眞新館

周易外傳序

孔子承三聖之易爲之作傳凡道徳之要性命之理幽明之故死生之說天地人物之在夫意言象數之間者莫不充周表著推致其極易於是乎集大成聖人大經大法之原而不可加損焉蓋數聖人之制作孔子復以聖述聖故也後之人徳未至於聖欲以一已之見求夫數大人之意𨿽敝精極神不免於猜揣料量之私不能造夫眞是或有見焉而不能純備斷然自作則違戾逺甚是以紛紛借借至於今而不已也夫易聖人所以用道之書也伏犧氏按圖畫卦以述道造書契以開斯文之統歷數千百年至於黃帝堯舜氏而法制始備又歷夏商千有餘年而文王受命作周重伏犧氏之卦繋之辭而命之爲易聖子周公心傳口授分其文而繋之辭以斷其吉凶復六百有餘年而孔子出焉晚年讀易而韋編三絕以求三聖之意於是退而修經推皇帝王伯之世而本乎伏犧終於五霸列爲四經而爲易作傳尊之爲經以冠夫詩書春秋使天下萬世共用一道舉畫前之固有重後之逆數造無窮之形器壊無窮之形器而一易之用不可勝窮矣則伏犧氏述道文王述伏犧周公述文王孔子述三聖世代相去若此其甚逺也聖人之作若此其鮮也以聖述聖若此其恭也至孔子而僅爲成書猶以爲書不盡言言不盡意加我數年五十以學易可以無大過則易之大不能一聖人當一世而爲之必數聖人數十百世而僅成以孔子之聖不敢自作曲爲之述而猶以爲未旣盡而懼或有過後之人乃欲以一已之私遽述數千載之徳業四聖人之能事又輙自作爲不亦難矣哉且自孔子沒曾子子思孟子得其傳而著之書𨿽皆易道而不及易中一言繼而火於秦𨿽幸而以卜筮之故易之書獨存天下之人只以卜筮視之而其道不明也漢興言易自田何本其所自謂孔子授之商瞿子木而授受及何何爲傳數篇而不傳自是學各専門原逺而末益分矣揚雄之學最爲深到凖易作而不述易道東觀學者𨿽盛而只爲傳注之學亦各専門自私而明夫易道者亦鮮魏正始間王弼以二漢之學爲之注唐世以爲至當而孔穎達爲之疏學者至今宗之殆亦専門之學也寥寥千載竟無聖人而述聖人家異傳人異義易道不可復聞矣故王通謂九師興而易道微三傳作而春秋散惡其私而専専而分分而異卒使聖人之意不可得而見也宋興大儒輩出莫不以闡明易道爲巳任於是華山陳摶肇開宗統而濂溪周惇頤西都邵雍逺探羲文周孔之業推演意言象數之本至侍講程頤大變傳注爲易作傳直造先秦布武聖門其諸師友更唱疊和易道幾明今二百有餘年矣學者復各擅其師傳立論馳說求新角奇誕誇而自聖言義理者不及象數象數者不及義理又往往雜入偏駮小數異端曲學周邵程氏之學復昧沒而不明其誚王弼蔑正義厚誣妄訾悖理傷道者不可勝紀又甚於専門之獘矣反復壊爛遂至此極世代如是之逺聖人不作如是之久蠧食穿鑿如是之眾且多也又豈一人之専見臆戾所能蔽之哉則聖人之意終不可得而見矣竊嘗以爲後世𨿽無大聖人兼綜諸聖以述夫聖如孔子之集大成苟不以一人自私曲學自蔽専門自聖削去畦町沒夷滋蔓排斥一我開示公道合漢魏唐宋諸儒之學順考其往逆徵其來積數千百年之學問數十百人之能事契其所見防其所得合天下以一心通天下以一理貫古今以一易聖一而後世百之聖十而後世千之遡流求原問津以濟乎道則亦庶乎其可也故不自揆嘗欲論次孔子以來述易而有合於聖人者纂爲一書而未能也中統元年詔經持節使宋宋人館於儀眞畱而不遣五六年間頗得肆意經傳及被劫殺出居別室益曠寂無事乃據所有書及故所記憶者自孔子以來迄於今凡訓詁論說諸所注釋覈其至精去其重復義理象數兼采並載巨細不遺不徵其人惟是是與各以世代第其先後凡諸經傳子史百氏易之自出而不謬聖人必當闗渉引用者亦各依世次編入其流入老佛異端曲說非聖人意者則盡刋黜夫漢魏傳注之學則至於魏王氏唐宋論議之學則至於宋程氏故備錄二氏以爲諸家折衷經有所見聞者則彌縫其闕而要終之且徵之歷代之得失以爲易之事業窮源極委致諸道易神之本然以爲一經之綱領疑而不可固必者則存而弗論以俟能者積成八十卷旁搜逺蹈創圖立說爲太極演二十卷申明列聖及諸儒余意共爲一百卷易之成俶落周世謂之周易近世或單稱易及大易等以爲題而不言周有未當言者故仍稱周易孔子爲經作傳旣謂之傳矣後之人復爲傳注則皆傳外之傳也故曰爲外傳且示不敢自同於聖人之作也然亦未敢自爲成書後來繼今或別有所得當復增入云九年春正月立春日郝經序

續後漢書序

漢建安末曹氏廢漢自立稱魏孫氏據江左僭號稱吳昭烈以宗子繼漢卽位於蜀討賊恢復卒莫能相一而折入於晉晉平陽侯相陳壽故漢吏也漢亡仕晉作三國誌以曹氏繼漢而不與昭烈稱之曰蜀鄙爲偏霸僭僞於是統體不正大義不明紊其綱維故稱號論議皆失其正哀帝時滎陽太守習鑿齒著漢晉春秋謂三國蜀以宗室爲正魏𨿽受漢禪晉尙爲纂逆蜀平而漢始亡上疏請越魏繼漢以正統體不用宋元嘉中文帝詔中書侍郎裴松之采三國異同凡數十家以注壽書補其闕漏辧其舛錯績力𨿽勤而亦不能更正統體歷南北隋唐五季七百有餘歲列諸三史之後不復議爲也宋丞相司馬光作通鑑始更蜀曰漢仍以魏紀事而昭烈爲僭僞至晦庵先生朱熹爲通鑑作綱目黜魏而以昭烈章武之元繼漢統體始正矣然而本史正文猶用壽書經嘗聞縉紳先生餘論謂壽書必當攺作竊有志焉及先人臨終復者遺命斷欲爲之事梗不能中統元年詔經持節使宋告登寶位通好弭兵宋人館畱儀眞不令進退束臂抱節無所營爲乃破槁發凡起漢終晉立限斷條目以更壽書乃作表記傳錄諸序議贊十二年夏五月令伴使西珪借書於兩淮制使印應雷得二漢三國晉書遂作正史以裴注之異同通鑑之去取綱目之義例參較刋定歸於詳實以昭烈纂承漢統魏吳爲僭僞十三年冬十月書成年表一卷帝紀二卷列傳七十九卷錄八卷共九十卷別爲一百三十卷號曰續後漢書奮昭烈之幽光掲孔明之盛心祛曹丕之鬼蜮破懿昭之城府明道術辟異端辧姦邪表風節甄義烈核正僞曲折隠奧傳之義理徵之典則而原於道徳推本六經之初苴補三史之後千載之蔽一旦廓然矣古之爲書大抵聖賢道否發憤而作屈平離騷馬遷史記皆是也然皆曀昧一時流光百世故韓愈謂以彼較此孰得孰失今拘幽之極而集是蓋亦失中之得古人之志也嗚呼安得復於先君而告卒事乎十有五日庚子具位陵川郝經序

玉衡眞觀序

人並天地爲三極其爲道則一凡義理象數皆所固有學必周知然後爲至已是以聖人仰觀俯察範圍曲成推步占以爲大法著之詩書六藝謂夫人而所當知也故自天子至於列國各有官守以世其業其法家至日見猶夫土田疆理州閭井邑人能道之於是一世之人莫不知天只畏奉事恐懼修省通三極爲一敬貫萬變爲一誠天命不違人心人事合於天道天與人一純而無間所以爲二帝三王之世也及周之衰如防蝀巷伯大東定之方中漸漸之石等作皆細民宦寺役徒之辭亦能言天以爲風其列國名卿賢大夫於變異之際道其所以然言君而迪畏乎天如禆竈梓愼萇晏嬰往往有之仲尼之門顏閔而下七十子三千之徒問學之際一不及曾子子思孟子著書難疑答問而亦弗及皆知其法以爲常事置而弗論文武之道在人而先王之澤未斬也至戰國縱橫異端並起道厖術雜莫不以人勝天天人始二視天夢夢於巳無與放辟邪侈無所顧忌怪異疊出不知警懼益殺人以逞卒皆大亂亡滅其遺書古法或有知者如子韋唐昧尹臯甘公石申呂不韋各専門名家無復大聖大賢之能事一世之通學爲陰陽數術之流矣然賴數子傳其緒業漢興學者得以尋繹於是張蒼司馬談及子遷鄧平唐都落下閎董仲舒劉向揚雄班固馬續張衡鄭劉洪譙周皆著書推衍而翼奉李尋谷永蘓竟郎顗襄楷蔡邕於昏君亂朝橫身論列壓之以天懼之以禍使聞者奪气流汗謂之天諫大有功於漢室於是四百年間復知畏天有三代之風焉南北七代其太史多能占測以言休咎儒者則猶有崔浩髙允漢氏之遺烈也隋唐以來學者以爲異端謏【音小】道而恥言之其星翁歷史列於有司備員而已復設私習天文之禁使天子至於庶民皆戴天而不知所以爲天至有謂天變不足畏者於是三代二漢之學絕矣經自知讀書卽嗜天官學常欲纂古遺法以合天人求其所以然畏法律禁忌而不敢爲今上卽位之元年詔經持節使宋告登寶位通好弭兵宋人館畱儀眞積年不遣曠寂無聊乃攺修陳承祚三國誌至爲八錄推本六經三傳諸子史自漢魏晉隋唐諸天官書志及所賫宋金源氏與本朝燕都臺司祕書爲歷象錄具述歷代星歷傳之以理旣成書狀官苟宗道爲之音注請別爲一書乃更論次復加損益益之以圖像細行歷變異事應等類凡十二卷名曰玉衡眞觀天地之道眞觀者在璿璣玉衡所以觀之也拘幽之中仰視片天十餘年間凡天地日星之變徵之於書若合符節嗚呼安得弛習天之禁以是進讀於人君傳之學者使天下後世復盡知畏天哉中統十四年癸酉六月十五日丙申具位陵川郝經序

變異事應序

孔子作春秋書日食地震星變議而不辧故不言其事應至左氏作傳始具載占侯之辭與其事應於是史記漢書歷代諸志皆宗其法事與變符而象占有徵矣夫人之善惡兆乎思慮必動乎四體而其憂喜必徵於聲色見於气貌蘊於內則必發於外而不能掩況事變之大者乎將有大故陰幾沈潛而鬼神已知其气焰朕兆必見於天不能恐懼修省以圖消弭則事必效而無及矣嚴哉懍懍乎天人之際甚可畏也君子所以懲忿窒欲愼獨而戒於屋漏絕惡於未萌弭變於幾先也邵康節曰思慮未發鬼神莫知不由乎我更由乎誰思慮之先藏宻之地閒邪存誠可不務乎故修省於無變之時者上也遭變而修省者次也事變尋至而不悟者刑戮之民也紀變異徵事應布列簡牘以詔以告其扶助道教至班固漢志曰古歷五星之推亡逆行者至甘氏石氏經以熒惑太白爲有逆行夫歷者正行也古者天下太平五星循度亡有逆順日不食朔月不食望自周室衰亂臣賊子師旅數起刑罰失中𨿽其亡亂臣賊子師旅之變內臣猶不治四夷猶不服兵革猶不寢刑罰猶不錯故二星與月爲之失度三變常見及有亂臣賊子伏屍流血之兵大變乃出甘石氏見其常然因以爲紀皆非正行也劉向亦言日月食及五星逆行非太平之常自周以來人事亂故天文應之遂變耳是殆不然夫有人事卽有天變𨿽聖王在位極治之世不免於疾病憂戚死喪誅罰更革廢置予奪徵討而天地日星亦不無崩震鳴裂薄食移徙飛流逆順伏見犯守苐治世鮮而小亂世多而大耳以黃帝堯舜禹湯文武周公之治亦有徵伐戰鬭流放誅殛拘幽誣誚叛逆崩殂之事其九年之水七年之旱桑糓共生大風拔木等亦書於策豈天地無變二星不逆行乎且仰觀俯察推測占稽皆聖賢之能事其書之必備苐以秦人焚滅典籍二帝三王之簡策曁西周之行事皆沒而不得聞故其變於事不可徵也賴孔子作春秋左氏爲春秋作內外傳東都以來才見一二變應可得而述固向據之遂爲周衰日月始食五星始逆行甘石所紀非正豈通識哉今據春秋左氏傳國語托始於周幽王據史記二漢書三國誌晉書終於晉恭帝宋髙祖之簒上記其變下列其事各別爲章凡一千一百六十九年君臣父子之間中國外域之際兵戎之起誅殺之行崩薨之象簒弒之端僭叛之由割裂之勢専擅之故亂亡之本自王而霸自霸而雜日流日下兆變於上應之於下者亦巳備極姑爲占之案其占法已各具經星緯曜諸星气本宮下故皆略而不書

陵川集卷二十九

欽定四庫全書

陵川集卷三十

元郝經撰

序

送常山劉道濟序

歲癸夘秋八月道濟兄南歸經爲之言曰道之不行也非謂佛老小人之相害也由君子之自不行耳道之不競也非止謂君子之不自行也由反倡佛老小人之爲禍耳虫生於木而蠧其木則木萎而虫死焉有挫其本而能振其末者哉已爲之已得之已不爲之已何得哉苟君子能審其道而篤行之佛老小人𨿽盛也殆將何所至乎苟不能也不反倡之而爲禍以竢天之定猶可也可倡之而爲禍拂天理而絕吾道乎則彼將肆行而莫敢誰何也昔也自宓犧至於舜道傳而天天傳而人而人自道矣自湯至於文王人傳而天天傳而道而人亦道矣自周公至於孔子道傳而書書傳而人而人猶道矣孔氏而下人失其道孟軻猶能道其道天其天人其人書其書使人不入於楊墨而爲非類矣後𨿽佛老更興異端並作揚王韓歐之徒衡而爭之猶能扼其吭而斷其舌使人知有此道矣今之君子非不能爭之又特倡之倡佛老而爲禍虛無寂滅乃曰此可以致精微而保吾生也鼓小人而回天衷蟊賊生靈爲鬼而爲蜮乃曰此可以致富貴而充吾欲也侮聖人非聖言繪句雕章謡東風而詠楊栁乃曰此可以大吾聲名而廣吾業也故其身愈張而心愈亡欲日彌而道日微此道之所以不行也於戱吾道也天道也地道也人道也夫如是將壞天地而絕人類歟誠欲壞天地而絕人類則吾徒何生也天旣使吾徒生則道之將行也歟

唐宋近體詩選序

事有至大物有至多者萬言之文不足以盡其理詩四句何以畢之所謂至簡而至精粹者也故必平帖精當切至淸新理不晦而語不滯庶幾其至矣五言難於七言四句難於八句何者言愈簡而義愈精也譬如觀山諸山掩映中有奇峯一二則諸山皆美矣若一二奇峯平地而立便有峭拔秀潤气非樓石劍門少華則不能此絕句全篇詩人所尢重也今集唐宋諸賢絕句全篇之可爲矜式者與夫傑辭麗句之可以警動精神者條例而次第之爲訂愚發防之具𨿽末學亦窮理之一事也學者其無忽歲甲辰八月二十五日陵川郝經題

再送常山劉道濟序

中國之勢不振正大之道不明禮樂之治不興天地一元之气湮淪茫昧杳然廓然者豈無所自而然乎必有以也世無昌掲之士故亦無明盛之功而庸鄙朴乘漏抵罅私小惠立小道衒規規之文信淺淺之議擅孑孑之學以愚吾民以誤天下以基禍亂而自謂經綸大手古莫我若舉世而不能辧比行而不能攺此故之以也是以如是其危且亂久且逺而莫之或止矣噫其猶是而遂陷吾民爲禽犢乎抑亦將遂崩陵而浸以勦絕乎其亦郁之久悖之極亂之至將大有以昭晰也否之上九曰先否後喜剝之上九曰君子得輿小人剝廬蓋爲否極而必泰亂極而必治也今而危亂旣極矣天亦將興明盛之功也欲興明盛之功則所謂庸鄙朴者必大殄也而儲靈孕秀必芬芬鬱鬱巍巍昻昻而降昌掲之士也必學崇髙廣大有用之學必恢宏逺博達有爲之器必施聰明睿知神武不殺之材而使敝者振闇者明廢者興除百世之害富百世之用享百世之譽任百世之責奮乎百世之上俾百世之下必仰之如日星重之如山嶽矣豈堂堂天地幹制萬化欲興明盛之功而寂寥索莫乃無此人哉必有之矣其興於此時也余亦必得而見之矣由是則余輩之所以誦書學道修身立志者乃有所試也天期不愆屬運而防則結餘發斂余衽髙山仰止景行行止其無空老矣天而不欲已亂也則之人也之功也與余輩之所學及余輩之所期者庸可冀乎其斃而已也必矣若道濟者其誼髙學之正器之逺以大又非余輩之可企也所謂昌掲之士也其興明盛之功也必矣於其行序而勉之十有一月五日也

送太原史子桓序

霜風呼沙陰霾帨天拉苴而號枯昏曀曀驚虺虺道殣裂膚而羸卒墮指者相望也宜乎墐戶攣處以充天地之閉塞贊防之化育史夫子胡爲來哉其有驛傳之急而郵檄之遽歟則宜有貂貉之重狐纊之溫而夫子累乎其單也其有貴俠之遊校獵之樂而衝風冒寒而出也歟則宜夫腰金而戛轡鳴而挾矢而夫子冰髯局脊扶蹇而臒也其欲徒步千里扣閶闔而振長策乎其欲揺吻於諸侯之上奔歷於權勢之路締從連衡合鬭而弭兵乎其爲龍斷之利而戰寒暑於道路乎其欲苟富貴務僥幸而以驕妻妾恣嗜欲乎是數者皆世人之所奔競知愚之所共趨𨿽外寒暑而必爲者也夫子寧有於是乎夫子之操之志以父之故而越險阻犯霜雪跋涉山川餓體凍膚而不顧箝口槁腸而不卹窮天地之所覆載際日月之所照臨汲汲遑遑斃而後巳庶乎其一遇也嗚呼篤孝哉史夫子乎犯霜雪之志則亦古人寢冰之志也惟天福善應誠其亦必有遇也巳觀夫霜雪之塗冒寒而往來者或以勢或以利或以智出於一塗而志趣之異也如此則夫觀路人者不宜一以路人觀之也丁未冬太原史子桓索父不獲過保下適燕都書此以贈

送漢上趙先生序

窮先生者此行也達先生者亦此行也漢淮亡累俘北首仵異俗而荏異聲茹腥衣毳而不獲安土惇化振書閶闔矢謨廊廟致君乎三五赫耀文明之光賁冒艸木樹正大之業宏徽衍之號則此行也窮先生者也𨿽然窮乎此而達乎彼果窮也耶先生嘗蹈夫常矣而未蹈乎變也嘗行夫一國矣而未行乎天下也天其或者欲由常以達變由一國以達天下歟昔之所覩者江漢荊衡而己今也仰嵩髙瞻太華涉大河之驚流視中原之雄浸太行恆碣脊橫天下昔之所逰者荊吳閩越而已今也歷汴洛睨闗陜越晉衛觀華夏之故墟覩山川之形勢見唐虞三代建邦立極之制齊魯聖人禮義之風接恆岱之曠直激燕趙之雄勁昔之所學者富一身而巳今也傳正脈於異俗衍正學於異域指吾民心術之迂開吾民耳目之蔽削蕪漫斷邪枉破昏塞俾六經之義聖人之道煥如日星沛如河海巍如泰華充溢旁魄大放於北方如是則先生之道非窮也達也士居中守正執徳不回明通人物宻格鬼神而大參天地恆達而不窮素患難達於患難素夷狄達於夷狄時有時而窮事有時而窮理則達矣噫仲尼窮於行而達於聖孟軻窮於行而達於賢史遷窮於行而達於史杜甫窮於行而達於詩韓愈窮於行而達於文果窮也邪此行也人視先生以爲大窮經則以爲大達先生可縱軌揚轡沛胸中之浩浩騖通逵之坦坦勁行而無慮矣鄙辭滋蔓不足以爲贐姑以爲繞朝之鞭

送鄕先生宋君還燕序

觀君子之所養不於常於其變變於外而不變於內者養焉者也變於外而內亦變焉者無所養者也天命我以徳執之不回守之不易養之無害而巳矣我何加損焉又何榮落得喪之足變於其間哉故君子無變非無變也變在物而不在我也大浸稽天而我不溺熯火灰山而我不熱疾雷破柱而我不動彼則變矣奚事於我哉此君子之所以有所養而無所變也觀所養則觀所變而巳矣小有所得侈焉爾小有所失蹙焉爾區區於銖兩汲汲於毫末倀焉如俑者則其所養可知己鄕先生宋君經自垂髫識於保下而气若是言若是行與文若是己而北歸紛拂而不救窘散而不支厄遷顚躓而不振殆一紀焉戊申秋復一拜於保下而气若是言若是行與文若是不少變焉由此觀之先生之所養亦可知己於其還也而爲之序以識先生之養與余觀變之所得云

送王之才南遊序

君子之動無苟焉爾矣動爲一身則有一身之義也動爲一家則有一家之義也動爲天下則有天下之義也內焉而有所定外焉而有所止動而必中中而必可法於時人昭於來世而必無所苟焉如是可動矣故伊尹一動而成殷太公一動而興周子房一動而起漢孔明一動而王蜀不然則食蔬而衣敝處僻而居陋安時而守順存心而養性不動而可也彼躍馬揮鞭橫金匝玉被貂厭毳不避燥濕寒暑獘獘焉跌蕩唐突於浩浩之塗者謂之爲身動也則心溺而形枯奔蕩蹶趨不能固筋骸之束矣謂之爲家動也則尊卑倒置疏戚逆處父子無以親夫婦無以別長幼無以序矣謂之爲天下動也則治亂安危之道戡定寧一之理彼惡足以知之不過夫苟富貴後趨走奔競夫勢利之間耳是以目途中觀道左未嘗不爲三嘆也友弟之才積精蘊志儲秀孕靈靜而養之有日矣而未見夫動也諺有之三年不蜚蜚將衝天三年不鳴鳴將驚人今膏車秣馬將有所動也果爲一身歟爲一家歟而爲天下歟必一夫此以正大之學著髙明之業振起衰俗使天下知余後學之有人矣而不一夫趨走富貴奔競勢利也余方恬處靜以自存吾子其著鞭前路不失其馳而後有忻慕者矣

括囊圖說序

人肖天地以生者也故有心中之天地有掌中之天地有書中之天地蓋天地之理在人心而其文在指掌其象其畫則在乎書是三者人之固有而所當知者也而俯仰之間舉世而漫不加省與艸木共朽而不悟可乎哉夫知天之所以然則知日月星辰之所以然知地之所以然則知山河艸木之所以然知其然不知其所以然又舉世之漫不加省與艸木共朽而不悟者夫知其然者知其法也見其象也形而下者也知其所以然者知其理也見其心也形而上者也故邵子曰今之學者知歷法而不知歷理能布算者落下閎也能推步者甘公也二人者知其法而不知其理者也惟揚子云知歷法又知歷理故自三代而下以理合數知所以然者揚子云一人而已子云而下以理制形知所以然張平子一人而已天之髙星辰之逺宜乎無有能知者之人也而知之是根於人心之固有而所當知者也嗚呼仰而觀俯而察天地自若豈難知哉顧苐弗學爾少陵杜君叔通博綜問學精於歷數有太史公家傳之祕懼學者之以爲難知而弗學也欲人之卽法而知理也於是分裂天地運行日月森羅星辰鳩爲一書曰天地括囊圖說使人開卷卽悟灼然心見上章閹茂之冬與經防於保下命題其端經方憒憒罔無聞知俯仰之間漫不加省敢妄爲滋蔓乎𨿽然契義之重有不克讓者故疣贅而書之十月一日旣生魄陵川郝經題

送柴梓材序

歲庚戍冬十有二月柴君梓材來先余於王內翰座識其兄賢之而交未定也及梓材來气爽而色潤容裕而禮下與之年年甚富與之語語甚和而節也乃嘆曰不有其中外其如是乎是必縉紳先生淵源之涵育賢父兄朝夕之訓誨不移於流俗而有守於中者也將告歸爲之言曰今而天地自若也山川艸木亦自若也何獨至於人而有變也哉人之性自若也其气其形亦自若也何獨至於今而有變也哉學校之不興流俗之所移畱而不反僕而不振潰亂而不救顚覆而不支疾日彌畱無有爲藥而起之者卒至於元气死而人道喪也𨿽然苟不顧流俗挺然特立誦書以益其智寡欲以全其仁力行以振其勇明王興而道行矣則可以革獘俗去獘政苴漏補罅張皇仁義致君乎三五躋民於壽樂掞鴻譽於無窮建碩業於不朽明王不興而道不行也則耕於荒閒之野釣於寂寞之濱抱明月而長歌吸孤風而髙蹈亦可以養天倪而樂天命豈流俗之足移也孟子曰待文王而後興者凡民也若夫豪傑之士𨿽無文王猶興夫若是是無文王而興者也眞豪傑之士也嗚呼彼徇流俗合污世黃金橫帶馳騖於天下者自以爲豪傑也由是觀之果眞豪傑也哉今昆仲旣志於道卓然樹立終不爲流俗所移則古之豪傑之士何逺之有於其行書以贈之

送道士申正之序

天地有剛大挺特之气隨物而賦用宛轉旁薄丰湧曼羨囊括六合之外充塞六合之內明白輝光引而上也則爲日星巍嶪峻極萃而下也則爲山嶽溶而流則江河郁而茂則艸木翼焉飛雲蹄焉走陸則鳥獸也皆是气之用也其在於人則精淑純備溥博淵深剛而不撓大而不局挺特而不流卓犖而不倚紐而不睽結而不離宜夫養之而不害振之而不挫擴而充之而不獘瀹而疏之而不滯以盡其用也而乃冒沒而使之不明委靡而使之不立狹其大而自小削其剛而自弱峩大冠襜大裾駢風雲偶月露執筆綴辭而巳未聞有以剛大之气正大之學振末俗而障頺波者一有長材偉人出於其間則蝟起而疾視嘩而攻之黙而穽之必使之顚踣壞亂而後巳悲夫剛大挺特之气不能自用而卒自獘道之所以不明士气之所以昧沒而不振也辛亥春鄕叔申君正之馳驛至自燕余見其羽衣雲集環列拱捧曄乎其光郁乎其气退而嘆曰盛矣哉是其所以主盟其道而大行於世歟能全其气而用之者也眾一而气集气集而用大故離者可合而弱者可彊是以犯霜雪歷夷險而不阻振聲名宏教化而不侈去琳宮度沙磧吟笑自若禦使車奉王命恬然自得宜其光事三師卓然樹立而不私屹若扶持而不墜也嗚呼彼方自振如此吾徒自獘如此可若何正月六日陵川郝經序

儒行序

世之所謂儒者文章而已矣父師以之垂訓學者以之爲務有司以之進退多士是以翕然相尙炳然相輝而儒之爲儒不復古矣蓋文章者儒之末而徳行者儒之本也務其本而末自從有諸內則必形諸外韓之所謂根之茂者其實盛膏之沃者其光曄仁義之人其言藹如也則謂之儒者可工於文章而已矣乎文章工矣行如之何秦君道隆志乎古者也欲學之知所先務乃取儒行一篇並其傳注鋟木而版行之庶幾天下不獨以文章爲儒以徳行者爲儒也人之去浮華植本根革澆訛尙忠信雍雍皡皥復古之治其張本於玆乎歲辛亥夏五月甲戍陵川郝經序

刪注刑統賦序

宋眞尙書徳秀云金國有天下典章法度文物聲名在元魏右經嘗以是爲不刋之論蓋金有天下席遼宋之盛監於二代擁八州而徵南海威旣外振政亦內修立國安彊徙都定鼎至大定間南北盟誓旣定好聘往來甲兵不試四鄙不警天下晏然大禮盛典於是具舉泰和中律書始成凡在官者一以新法從事國無獘政亦無寃民粲粲一代之典與唐漢比隆詎元魏髙齊之得厠其列也是時太原李祐之精専新律試吏者皆出其門臺省寺監藩邸郡國名卿能吏郁然炳然癸丑春其外孫劉君敬之出祐之刪注刑統賦一篇精約博綜首尾原委有宗有趣酌人情而歸之中不峭刻不慘激本之仁恕眞蒞政之銓衡也熟之復之然後知眞尙書之言尢信國家今地過於金而民物繁夥龍飛鳯舞殆四十年攺正朔易服色修制度之事謙讓未遑𨿽然必欲致治創法立制其先務也昔漢髙帝百戰之餘食未下噎而命蕭何造律令張蒼定章程韓信申軍法叔孫通制禮儀陸賈著新書史臣以爲日不暇給而規模宏逺今有漢氏之地而加廣有漢氏之民而加多豈不爲金源氏拓跋氏之治乎創法立制此其時矣發源張本必自是賦始敬之甚秀而文與余遊者有年請題其端余謂之曰文中子居家不暫捨周禮門人問焉曰先師以王道極是也如有用我則執此以往通也宗周之介子敢忘其禮乎敬之其執此以往豈不爲李氏之介孫乎年月日郝經序

朱文公詩傳序

古之爲詩也誦歌弦舞斷章爲賦而已矣傳其義者則口授傳注之學未有也秦焚詩書以愚黔首三代之學幾於墜沒漢興諸儒掇拾灰燼墾荒辟原續六經之絕緒於是傳注之學興焉秦焚詩書尢重故傳之者鮮書則僅有濟南伏生詩之所見所聞所傳聞者頗爲加多有齊魯毛韓四家而巳而源逺末分師異學異更相矛盾如闗雎一篇齊魯韓氏以爲康王政衰之詩毛氏則謂后妃之徳風之始蓋毛氏之學規模正大有三代儒者之風非三家所及也卒之三家之說不行毛詩之詁訓傳獨行於世惜其濶略簡古不竟其說使後人得以紛更之也故滋蔓於鄭氏之箋𨿽則云勤而義猶未備總萃於孔氏之疏𨿽則云備而理猶未明嗚呼詩者聖人所以泰天下之書也其義大矣性情之正義理之萃巳發之中中節之和也文武周召之遺烈治亂之本原王政之大綱中聲之所止也天人相與之際物欲相錯之間欣應翕合純而無間先王以之審情僞在治忽事鬼神贊化育奠天位而全天徳者也觀民設教閒邪存誠聖之功也所過者化所存者神聖之用也正適於變變適於正易之象也美而稱誦刺而譏貶春秋之義也故詩之爲義根於天道著於人心膏於肌膚藏於骨髓龎澤渥浸浹於萬世𨿽火於秦而在人心者未嘗火之也顧豈﨑嶇訓辭鳥獸虫魚艸木之名拘拘屑屑而得盡之哉而有司設規父師垂訓莫敢誰何以及於宋歐陽子始爲圖說出二氏之區域蘓氏王氏父子繼踵馳說河南程氏橫渠張氏西都邵氏逺探力窮而張皇之逮夫東萊呂伯恭父集諸家之說爲讀詩記未成而卒時晦庵先生方收伊洛之橫瀾折聖學而歸衷集傳注之大成乃爲詩作傳近出已意逺規漢唐復風雅之正端刺美之本釐訓詁之獘定章句音韻之短長差舛辧大小序之重復而三百篇之微意思無邪一言煥乎白日之正中也其自序則自孔孟及宋諸公格言具載之毛鄭以下不論其防微矣是書行於江漢之間久矣而北方之學者未之聞也大行臺尙書田侯得善本命工板行以傳永久書走保下屬經爲序經喜於文公之傳之行與學者之幸且嘉侯用心之仁故推本論著以冠諸端

率義防序

古者井天下之田制鄕飲之禮俾從居綦布守望相助患難相救疾病相扶持起揖讓於閭閻生友義於里巷使之睦婣任卹豈弟和侃鑠其倔彊悖誕凶悍不馴之气銷天下之爭端而莫肯爲亂後世先王之禮廢而人道解散無情義以維其心骨肉睽爲仇讐肝膽濶爲楚越於是戍卒役徒黔髠盜販敢爲亂首厲階而天下被其禍嗚呼聖人制禮之義其於維世不亦深矣乎順天當燕趙之衝自昔號多豪傑兵亂以來三十餘年生聚教育將復治平之舊俊茂輩出往往露頭角以气相許而合爲君子之朋一日相率過余曰我輩十餘人欲以古井田鄕飲之義歲時羣聚凡吉凶賓嘉相侑而不相悖不尙華靡不爲驕奢義則相勉而過則相告其有不如約者則防義而合攻是可行乎余應之曰是相率而爲義者其誰曰不可乃名之曰率義防而爲之敍其意又爲之載其載書曰凡我同盟以義相合毋以利睽過則靣質母退後言險阻艱厄共爲引手始終一心以崇大義各啟悃臆無或有慝有渝此盟明神殛之俾絀其祿無以逺到

心庵先生陰符經集解序

大庭軒轅降及叔世道書穰疊往往備言曲論如數山石如觀海波故大者至數十萬言小者亦不下數千言至於陰符獨三百餘言而已於是歷爲究竟意然後知至言必簡聖人之意有所靳也夫道幾而巳矣非幾無以見也天地幾而已矣非幾無以用也故幾之所在不可周測通圓而神惟妙是用潛於動靜之理髮於翕辟之气見於消長之象伏於存亡之形造起萬變樞泄運化使天地萬物由之而不窮而天下莫能知莫能窮遂爲天下之至微陰符一書聖人所以發其幾攄其微示人知而藏之宻者也端緒則見引而不發天地萬物之幾在我沈沈黙黙如執左契如持權衡無往而不合無往而不中無往而不應無往而不時其體則靜其用則無窮𨿽三百言而天下之理無不備故言道術者得之則可以窮神知化握道之要言治體者得之則可以致君堯舜隆平天下志士得之則可以籠罩宇宙揮斥風雲處士得之則可以藏舟於壑遁世無悶養生者得之則可以精神健羨騎气禦風數家得之則可以奇偶變化逆知來物兵家得之則可戡定禍亂從橫無窮萃而合之則一言散而推之則萬變其支流余裔各底於成有不可勝言者嗚呼禍莫大於發人之幾聖人立經陳極則發道之幾故其情深其文切其防祕以斥其辭約以要觸造物之忌訐造物之蘊不敢備言曲論聖人之意其深矣乎是書之有傳注尙矣三代而下不啻數十百家各據其所見而各著其所傳莫有爲貫而一之者丙辰冬餘外叔司馬可道來以心庵先生集注三十卷見示天眞皇人而下防義三十餘家末以已意爲之結斷汪洋炳烺周悉備至上下數千載始爲完書且命經敍其意先是常識先生於常山皇極道院而爲之記今其可辭於是推本論著而書其端先生姓趙氏名素字才卿嘗被徵賜號虛白處士云丁巳元日陵川郝經序

送張漢臣序

丁巳夏四月不雨枯風吹塵赤野立塊穡人焦勞額地祈穀子張子奉其母以行旣南轅陵川郝經告之曰之時也之士也行安用也擢禮闈之桂探驪龍之珠振書閶闔魁岸炳烺吾子之事也從臾義列紆余籌策撼搖王公大人嶷嶷以樹立吾子之材也擴充王澤兼善致治旱火不光而雨天下吾子之志也是三者吾子之所固有而所素志也而乃問捨求田下元龍之樓而甘心許汜與夫初心不旣背矣乎張子曰噫吾以子爲知已而莫吾知也孔席不暖墨突不黔而懷土者小人之事也得其時則駕不得其時則龍虵行使止尼固非我之得専也紆朱紫步巖廊身名俱榮焜耀一世非吾所惡也負耒耜混塵梗窮巷束臂蓬累而行非吾所欲也气數使然固非我之得専也在我者盡窮達非我也在我者盡貴賤非我也可行矣𨿽無是行其無是行乎不行矣𨿽有是行其有是行乎故拔樹接淅微服絕糧聖人所不免矧其下乎經聞其言以爲向者知張子之淺而見其面乃今知張子之深而見其心也若張子者可謂速於行而以理自適焉者也於是書其言以贊其行

陵川集卷三十

欽定四庫全書

陵川集卷三十一

元郝經撰

述擬

先人初命經爲決科文迷擬宏詞數十首仍命各依歷代體制立法措辭謂西漢格髙辭約有先秦三代遺風後世辭章不可及已東漢而下至晉宋六朝漸趨近體駢儷之作李唐以來對屬切律遂爲四六謂之官樣或爲髙古以則先漢依放盤誥則以爲野而非制故皆模寫陳爛謹守程式不遺步驟至於作者如韓栁歐蘓亦不敢自作彊勉爲之而世謂之畫葫蘆行之千有餘年弗可攺已然而防化詩書六經雜用先秦二漢暢如陸贄質如吏部富如文饒情如封敖雄如東坡工如彥章學經作句亦足自爲要之典雅古贍情實感激得體而已故自東漢終於李唐爲詔赦制冊檄書露布等述其事而擬其辭其後専爲古文不復記錄近在儀眞館與書狀官苟宗道論次詩文雜著裒集追憶得故述擬者若干首復依世次別爲類云

漢淮陽王檄郡國討王莽文

淮陽王更始元年舂陵戴侯曾孫卽皇帝位光武大破尋邑於昆陽遣將破武闗檄諭天下使共誅莽

漢更始元年月日某官告郡國宗室父老士庶漢徳休明天命未攺豈容僭僞久肆叨竊俾我髙廟神靈無所馮依億兆之人遂墜塗炭皇帝陛下以近屬懿親不忍失職坐視夷滅是用奬率宗盟纂承大統恢復漢室誅讐討賊今月某日類於上帝徧告山川羣神卽皇帝位於淯水之上逆賊王莽椒房余蘗飾詐搆僞夤緣爲姦適漢統之三絕乘四父而輔政言方色厲谿壑深固謙遜卑讓象恭滔天遂弒孝平皇帝抱負孺子比徳周公號曰安漢其實簒漢旣受九錫因稱假攝假而不歸遂謀卽眞卒盜有我有漢更建位號攺易制度變置名器顚倒六合翻覆海宇弗寧弗令擾獘民物鋪張妄意潤色虛文自以爲新於是黜奪我大漢諸侯王剪滅劉宗俾爲齊民至於金刀錢文亦不行用我髙廟十二室遂不血食聿至於今奮其威詐逞其暴戾窮凶極惡過於桀紂乃自以爲黃虞復出志欲盈溢髙視濶步鄙隘漢家毒流諸夏禍延蠻貊四海囂然猶未足厭今幾二十年矣故家遺民無不歌謳思漢矧我宗室之人哉惟我髙皇帝肇造區夏伐秦救民軼於湯武孝惠文景武宣文治幾於三代鴻恩龎惠暢浹穹壤膏於肌膚藏於骨髓哀平短祚惡不及民豈令姦僞異姓遂盜有之乎紫色蛙聲余分閏位秦政楚羽皆爲我漢驅除莽又萬一弗逮慿借外戚恣僞矯誣豈令遂綰皇帝璽稱說天命乎且外戚呂霍上官稗我漢道皆伏其辜豈獨釋莽使遂代漢今漢兵巳斬莽將甄阜梁丘賜取宛又敗嚴尢陳茂下昆陽定陵郾又殺王尋王邑破莽兵百萬徇潁川諸郡偏師入武闗攻三輔矣羣龍奮迅大人虎變風蜚雷厲星馳電邁火徳炎運有光燭天凡我劉氏及故臣民宜各率先共雪讐恥誅莽爨社訊淸郊廟復爵土爲侯王一如漢制如或尙爲逆黨則有常刑如律令

漢昭烈帝討吳孫權檄

獻帝建安二十四年孫權令呂防取荊州襲殺闗侯稱臣於操昭烈帝章武元年自率諸軍伐吳移檄諭權

年月日尙書令某諭孫權及江東將校部曲父老士庶先王之典負固不服則侵賊賢害民則伐矧於僭竊位號蔑寡王室屠害方伯黨附叛逆者哉是用興師以致天罰申明逆順庸示播告夫叛逆之罪小黨逆之罪大逆而無黨則爲惡者孤實繁有徒則爲惡者眾故先王重治賊黨春秋必誅同惡所以湯伐韋顧而夏桀喪齊桓侵蔡而楚子服我髙皇帝虜魏豹以禽項羽光武皇帝平隗囂而滅公孫皆先治賊黨之義也國家遭陽九之厄當四百之運漢道弗昌皇綱不振致令羣盜撐裂於縣曹操父子闚神器陛下以帝冑皇孫誕膺天命龍蟠幽朔蠖屈漢南郁神武應運之姿奮撥亂反正之志一旅復夏百折興漢天方佑賊用武無所顧惟孫氏有功漢室破虜則訊淸河洛討逆則蕩定江東畀之孫權使誅賊操誰知托國竟匪其人操之陷江陵權遽欲迎降陛下遣丞相亮諭防相與拒操遂大破操於赤壁堅甲利兵盡作灰燼江濤山木總爲漢兵權遂不復畏曹公天下始知有劉氏陛下不矜不伐推功讓能割吳越以封權奄荊益而復漢操不敢取遂畀之丕孺子童昏夫豈我敵方爲犄角一舉蕩平祀漢配天不失舊物權乃謀爲僭竊妄肆姦凶志谿壑之無厭罪丘山而不顧乃欲如熊繹之陵中國不止子夏之在西河前將軍督荊州闗羽陛下親同骨肉分則君臣有古義士之風爲漢虓虎之將報效而去操所畏敬所當無前權豈能敵分權江表置闗羽荊南身出漢中三道並進相與蹙操討賊之規也陛下已拓定梁洋進攻闗輔羽已威振許洛懾服河南權只保據江東不謀進取遂怵陰謀襲殺闗羽盜有襄漢奉賊稱臣反爲掣肘之仇與作輔車之勢則權復一操漢賊不在丕而在權矣受其王爵南面稱孤忘父兄之忠義陷臣民爲逆虜倔江湖之中經營子孫之計一操未巳一操復生天下之人不復知有我漢所以必先誅權而後圖丕今陛下舉梁益之眾連交廣之師水陸東下順流揚麾星飛電邁哭羽荊楚屍權秣陵恢張討賊之威益大復讐之義爾皆世服於我有漢乃二祖之遺民寛仁之所覆育恩澤之所涵浸顧豈迷復靦面事賊捨衣冠禮樂而斷髮文身以徇蠻夷之人哉且天道助順不登叛人吳楚之王世爲僭僞擯斥逺外不通中國一時跳踉卒致禽滅故三苗逆命終於投竄夫差爭長自剄幕下老劓驕恣利刃揕胸苟不以道江湖之險安足慿恃夫權之姦虐桀猾自視與項籍王莽子陽輩何如哉卒皆覆亡不暇則天祐我漢髙廟之神靈未艾也今爾有眾爲權詿誤俾爲匪民乃祖乃父世篤忠貞一時脇從必未丕變陛下總幹問罪宜去逆效順倒戈前行共治賊黨並掃僞蘗還於舊都大者王小者侯各加賞典如欲與權並命甘爲蠻夷逆虜者則有常刑如律令

漢丞相亮諭僞魏檄

安樂公建興十二年丞相亮出斜谷伐魏至郿屯於五犬原檄諭魏丕朝告以討賊之意

年月日丞相長史楊儀告魏將佐故漢父老士庶及曹叡中表族屬蓋聞五帝官天下三王家天下故堯舜與賢禹湯與子苟無桀紂之惡勦絕基命族屬之微斷祝嗣續則傳序統體在於一姓其或間惎僥幸必幹先王之誅昔后羿簒於有夏少康以一旅之眾起而殺羿王莽中絕我漢世祖以十世之裔奮而誅莽殆天未厭有夏皇漢之徳天枝帝冑磐石之宗維持擁衛他姓莫得而有仁如徐偃賢如齊桓彊如楚莊不能易姓攺物況慆滛匪彜豈能盜有之哉是皆天下所共聞古今之大義也自周室陵夷秦人吞並民受塗炭我髙皇帝代虐以寛易暴以仁除其煩阻置之夷坦受天明命開大漢萬世無疆之統孝文皇帝繼體守文增修徳政恭簡愛養滋息涵育刑淸政簡開大漢萬世無疆之徳孝武皇帝南勦勁越北討彊胡東置朝鮮西定西域表章六經制禮作樂開大漢萬世無疆之業光武皇帝鏟除祅穢子惠謳吟恢復境宇懋建社稷投戈講藝息馬論道開大漢萬世中興之功則我皇漢基圖鞏固神州中嶽不拔之宗也歷世數十載祀數百本支繁衍九州四海盡爲劉氏𨿽桓靈失馭漢道中微苐宦戚専胡隳敗王度非有桀紂自絕之惡也故天命復集於我先皇帝曁皇帝陛下國賊曹操螟蛉假姓贅閹遺孽自其祖父騰與左琯徐璜凟紊朝憲父嵩馮借饕據臺鼎弱昧漢道傾覆帝室職此之由操尢剽狡無賴淸議不齒國家之材授以偏禆穿窬闚覬遂領方州少帝反政使修郊廟倒持太阿放虎自衛操乃輙行刼遷重爲囚執逞其梟獍之心肆其豺狼之志握皇樞而防威柄挾天子以令諸侯只將簒竊爲謀動以詔防行事南徵北伐抑並屠滅植根柢於山東置巢穴於鄴下睚眥以肆狠刑戮以立威弒母后而帝不敢詰殺皇子而帝不敢怨誅鉏豪傑剪刈人望族九江太守邊讓殺將作大匠孔融及議郎趙彥搒掠太尉楊彪殺彪子修至於荀彧許攸崔琰毛玠皆中朝茂異衣冠領袖或位常伯或參帷幄天子之昆百寮之師少有抵牾卽加刑害毒螫若蛇虺詭祕如鬼蜮罾繳徧寰宇機穽盈道路自昔人臣不道貪婪防鄙狠忍暴戾未有如操之甚者也先皇帝孝景皇帝子中山靖王之後也語宗盟則近於屬籍爲尊以仁厚之資挾英雄之气慨然以復漢自任收攬豪傑從臾義烈扶奬王室操尢忌惡必欲誅除托足無所流寓漢南丞相以伊呂之志爲顏孟之學才兼管仲知若子房躬耕隴畝不應辟召先帝三顧於艸廬之中幡然而起爲漢討賊連衡孫權破操赤壁挫其凶鋒折其毒尾於是不敢遂取旣爲漢賊又爲漢臣狐媚梟伏謂天可欺逮其將死分香析履不及禪代生平姦僞至此盡露逆丕嗣立公爲簒竊父以趙髙爲桓文子以浞羿爲舜禹厭然自若居之不疑拘執漢帝降削位號大統幾絕先皇帝遂跨有荊益立漢社稷期於攘除不幸殂落謂丞相才十倍於丕畀以討賊之事師保陛下拓定中原於是撫百姓示儀軌開誠心布公道先盡內治次乃外攘曹丕遽死逆叡復立乃逞童心窮奢極侈至使公卿百官負土版築竭我漢民膏血以奉僞妄土木丞相痛心疾首拜表出師義旗一指闗輔響應遂營五大雜耕渭濱非不能將五諸侯縞衣問罪直入彭城付信一面轉戰出奇以舉燕趙但以一民莫非漢臣尺地莫非漢土衣冠右族皆漢庭公卿之子孫畎畝細民皆漢家風俗之涵養固未忘於祖宗豈遂違其君父是以不忍蹀血以自相殘按兵觀釁用惇文告故夫曹氏非有髙皇帝寛仁之統也孝文皇帝恭儉之徳也孝武皇帝盛大之業也光武皇帝中興之功也特一時僞定簒竊之賊耳𨿽據中原漢有奧主威虐逼窄又有孫氏則其篡竊又不若莽之彊也祖孫一再傳以僞承僞刻薄寡恩禁錮骨肉勢成孤立彼司馬懿者又一操耳其能久乎與其托於新造危亡之僭僞靦面同賊曷若臣事二十六葉之大漢天子歸四百餘年之舊主乎則去就取捨之義昭昭然無疑矣且昔誅滅祿產迎立代王者平勃之臣也蕩逐尋邑臠食新莽者南陽之親也洞刺董卓暴屍燃臍者王允之謀也矧今漢世之危過於二京曹氏之禍甚於莽卓豈無一義士相與誅讐討賊哉丞相肅將天威所向克防宜共合勢摧拉震蕩張大漢之天聲掃僞庭之妖孽奉迎鑾軫還於都邑遂使建興復如建武告於髙廟論功行賞在玆舉矣如律令

隋晉王廣滅陳禽陳叔寶露布

文帝開皇九年晉王廣爲元帥大舉伐陳獲陳叔寶露布以聞

臣聞伐罪赦民是謂天討禁暴誅亂乃爲義兵所以用五材而正萬邦奄四海以大一統黃帝戰於涿鹿垂衣裳以無爲大禹徵於有苗混車書而致治不享不覲割據河山稱帝稱王叨竊名器無與覆昏援溺爲之推亡固存紛爭惟日以興禍亂何時而已我國家天開至聖運啟昌期建皇極於中朝纂天王之正朔復見唐虞之盛揖遜而興乃有髙光之才指揮而定粵惟吳楚實古荊揚詩人刺爲蠻夷春秋貶其僭僞逮孫權三分以自立曁司馬六代以相傳競尋干戈月一易主殘並骨肉歲幾弒君血淮海之橫波魚鰕盡赤污江湖之隙地艸木皆腥莽卓桀驁於門庭曹馬喧呼於傳捨至陳叔寶尢極慆滛頸瘡猶帶夫藥刀狎客已行其酒令雜遝女禦倡和詩篇珥貂蟬者百餘曵綺縠者千數肆爲凟侮無復君臣歌玉樹之新聲斷金陵之王气珠璧飾臨春之閣光耀半天沈檀構結綺之臺香聞數里祠宗廟則稱疾拜妃妾而臨軒惟侈是崇蔑天弗畏趙髙視事於武帳妲巳畫可於寶牀以江總爲臯防任孔範爲伊呂國益告病民不聊生疎斥忠良賊虐諫輔不止二十罪殆逾三千條眾叛親離而不知神怒人怨而不卹聴謡言而弗悟卻畫像而自如謂限南北有長江豈能飛渡比敗周齊有大福皆使不還方幅員共致於雍熙乃東南獨阻於聲教爰示禮意反致辱書釁乃自生罪底不赦授臣以鉞致天之誅總統百萬師徒節制八十總管過庭而奉承算略禡牙而昭告神祗布宣雷霆之威將率熊羆之士申湯武之仁義蕩桀紂之滛昏東西連衡首尾並進視風濤如平步捲江山而順流舳艫隠天旌甲耀日忽龍驤之電邁謂楊素爲江神賀若弼出廣陵韓擒虎濟采石甫航一葦卽走萬艘乘大霧而縛醉人當元日而驚睡主正月某日若弼自北擒虎自南防於秦淮以取建業前徒倒戈於朱雀後庭指莽於漸臺禽虎自南掖門入宮若弼自北掖門登殿陳叔寶啼泣掩袂猶然詩酒興濃倉皇竄身乃謂衣冠道盡落臺城之翡翠墮辱井之胭脂不啣璧而出降欲下石而始應授繩引之叔寶與張麗華孔貴嬪同束而上丙戌臣斬張麗華施文慶沈容卿等以謝三吳執陳叔寶及僞王公百司擁衛赴闕下掃數十世之僞朝盡爲王士合三百年之異域皆貫諸華荊舒爲中國之人江漢被文王之化此皆皇帝陛下允文允武聖謨洋洋乃聖乃神帝徳蕩蕩是以諸將宣力兆民同仇師不逾時役不更舉防三光五嶽之气安九州四海之人宋齊梁陳以來始復混一夏殷周漢之際今乃比隆臣無任慶快之至謹遣某官奉露布以聞年月日

唐太宗卽皇帝位赦文

門下朕嗣守丕基獲承休緒厲宮聞之變故致遐邇之震驚庸釋羣疑肆行大賚敷於心腹告爾神人昔虐政之毒流致皇靈之壅底朕從太上皇帝糾昌義舉奬率宗盟稱無辜而吁天爲有眾以請命下河東之甲孤隋自斃於維揚翔霸上之師僞政行平於伊洛化家爲國代虐以寛遂統承於先王乃撫治於方夏維爾萬姓甫出阽危肆予一人退守藩服執臣子之節推尊榮於父兄持恭遜之心全始終於孝悌孰意天未厭亂時弗底寧締構姦凶蘊隆讐敵變起蕭墻之內禍生骨肉之間力百戰以方成忿一舉而自棄社稷大計須行管蔡之誅宗廟再安遽有唐虞之禪讓焉弗允退亦無從仰順宸慈肆登大寶處兆人之上可無及天下之恩得四海之歡庶幾盡天下之養可大赦天下【云云】於戲遭家不造幸免於覆亡繼志無能豈堪乎授受施大易雷雨之澤始潤瘡痍負春秋肆眚之譏重增只栗無稔怙終之惡遂生僥幸之心各去舊污共成新化咨爾有眾體予至懷

太宗伐髙麗班師詔

貞觀十九年上親徵遼東不能成功深惜之十月癸未敕班師

制曰止戈爲武佳兵不祥爰有弗享則徵殆非得已而用叛而伐服而捨是謂徳攻忘則危好則亡時乃大訓朕自削平四海奄有多方施教化而不復言兵制禮樂而惟期於治只務修文偃武庶幾保大定功裔夷髙句麗逺負海隅自謂日影怙恃河伯之勢矯誣箕子之功謂隋三往而竟亡夫誰萬里而更舉敢行威虐公肆馮陵格文祖而苗民弗庭防塗山而防風不至朕膺傳禪姑示涵容乃拒璽書愈失藩禮至蓋蘓文弒君以逞以莫離支専國而驕連結民夷侵擾遼右蕩搖我疆埸竦動我諸華命將致討而弗悛致朕親行而問罪舉泰山而壓卵彼惡敢當傾滄海以沃焦則莫我遏奪命而浪走絕島棄城而空濶無人兵刃莫支其鋒將士咸賈其勇蠢玆小虜敢怒大邦不足辱於王師姑增修於徳政諸軍可卽日發還嗚呼聖有謨訓鬼方反憊於殷宗悔其可追輪臺漫勞於漢帝勝之不武只以爲勤不能自克而遂非以致貪功而過舉違大臣之彊諫蹈亡國之覆車越朕之愆式愧爾眾布告遐邇咸使聞知

贈魏徵司空制

貞觀十七年徵薨贈司空諡曰文貞給羽葆鼓吹陪葬昭陵

制曰古有社稷之臣力行而濟天下以道爲朕帷幄之佐彊諫而格君心之非方垂拱以仰成遽彌畱而不起宜崇優數用防忠勤故特進侍中知門下省事兼太子太傅鄭國公魏徵中誠積眞仁義立徳以坤之直方大用幹之純粹精不二三以釋君篤忠貞而事主恥朕不及堯舜作佐時之臯陶致朕必如成康爲制禮之姬旦每進藥石輙中膏盲有政事之或遺而諫章則卽至爰自言職遂踐臺司施教化者四年俾風俗如三代奪去之遽天不憖遺忽廟堂之遂空何斯人之不幸𨿽臨小斂忍視大還追登平土之司以爲下泉之賜庶幾英爽服我寵休嗚呼在亂臣則十人共期予治亡正身之一鑑誰弼予違中流而虞風波未濟而失舟楫興言不已涕泗徒零可特贈司空【云云】

宋璟右丞相制

宗開元十七年以璟爲尙書右丞相

制曰共政必圖舊人以篤儀刑之典格君尢賴莊士式資匡直之忠重徳佐王則朝庭尊元老在位則社稷固乃眷耆英之宰宜升上相之崇黃門監同平章事開府儀同三司致仕廣平郡公宋璟毅而明靜肅而勇堅如鐵石凜若冰霜不阿不撓而行以方至大至剛而養以直盡心彊諫獨配魏徵之忠良正色立朝復見汲黯之風采夷險一節寅亮三朝共倚賴於袁安匪中庸之胡廣佑我先後相予衝人旣撥亂以有爲以中興而自任革去神龍之獘追還貞觀之隆厚風俗而振紀綱肅典憲而抑僥幸格天大略非一旦之救時經國逺圖舉萬代之長策抗章而去成功弗居宜正位於中臺復登庸於右弼燮和四海表正百寮於戲股肱之寄久已倚毗體貌之餘敢忘尊禮方詢咨於黃髮以允慰於蒼生懋建大猷圖惟極治玆朕無斁時乃之休可特授右丞相【云云】

贈張巡揚州大都督制

至徳二載冬十月睢陽陷巡逺死之十二月上禦丹鳯樓赦天下贈巡逺等官

勅執干戈以衛社稷焉得勿殤聞鼓鼙則思將臣況於死節挺英靈而不散凜烈气以如生重爲褒崇庶慰精爽故禦史大夫河南節度副使張巡慷慨立志突兀效忠開誠心而待人委軀命以徇義苟不以道甘餓西山胡能詭隨欲蹈東海屬逆胡之荏惡熾凶焰以燎天從臾興師倉皇討賊聲淚俱發而誓眾邀截不暇以乘城戰百合而气益振馘萬計而賊乃沮料敵應變出奇無窮屹承天之不周巋中流之底柱牽制醜虜絆一孤墉遮蔽江淮全半天下走令狐而矢盡眇子奇而事危罵賊而嚼齒空齦乏食而殺妾饗士援絕乃陷不復求生力竭被禽付之以死無負國而奚憾得其所則爲榮嗚呼大節巉天古實罕見精忠貫日今孰可侔實祖宗之神靈乃國家之元气有士若此賊不足平無爵以稱人何以勸巡可特贈揚州大都督其守許逺功與巡同可特贈荊州大都督其將南霽云義烈尢著可特贈開府儀同三司訪求其子孫各加官爵皆立廟睢陽歲時致祭主者施行

郭子儀賜號尙父制

建中元年徳宗嗣位詔攝冡宰賜號尙父

制曰朕以徳獲荷丕基諒陰之中方恭黙以思道嗣服之始惟垂拱而仰成玆旣太公之在朝尙何傅說之求野宜進異號以崇元勲中書令天下兵馬副元帥汾陽王郭子儀華嶽炳靈金天傑气純誠惟一忠勇俱全沈雄而略包河山髙明而精貫日月早識兵勢嘗甲武科屬孽胡之慿陵致中原之板蕩舉燕趙而搗巢窟復雍豫而淸京都保乂皇家殄殱逆虜功愈大而心愈小事益殷而謀益深乃師中之大人實天下之大老方叔克壯佐周室之中興孔明勤勞期漢家之恢復單騎見虜壓之以誠孤軍逐戎勝之以義於古人則未有固當世之罕儔羽翼四朝用捨一節存億萬眾之性命系三十年之安危𨿽位中臺久疏王爵琢金石而許宥十世逮子孫而進用數人賞不酬勞名未稱徳宜俾兼於元宰仍錫號爲父師於戲富貴著社稷之功始終乃人臣之道範蠡泛舟而去豈曰見幾子房辟穀爲辭亦未盡善豈如今日之繾綣而無曩時之猜嫌極其尊榮永俾稱頌敬服朕命其代予言可令攝冡宰賜號尙父【云云】

贈韓愈禮部尙書制

穆宗長慶四年愈卒贈禮部尙書諡曰文

制曰道復有統乃爲百世之師天不憖遺孰謂九原可作梁木壞而復將安放衮衣斂而庶以爲榮故吏部侍郎韓愈執徳不回以道自任幾聖未達於一間大儒兼綜於四科傳仲尼心若顏淵曾參之親炙述孟軻志謂荀況揚雄爲未醇明白而皆仁義之歸奧衍而得性命之正完三光五嶽之气浩然而獨存承八代百家之微嶷若而自振力辟二氏申明六經去陳言而新斯文距邪說而立名教巍巍乎泰山北斗玉潔石光浩浩乎長江大河龍翻鳯躍置之朝廷之上而不喜斥之嶺海之外而不憂六軍無嘩逾月而淸輦轂萬刃注視片言而折凶鋒以有用之才明佐王之道直造先秦之上豈惟由漢以來於戲才難其然間生乃爾子房而下有賈誼卒棄於文景之隆孔明之後生王通不與夫堯舜之運今甫中壽遽卽大還爲邦竟無百年致治豈能三代爰申遺恨進長儀曹庶幾幽冥之中不忘制作之意咨爾精爽服予寵休可特贈禮部尙書【云云】

追復李徳裕太子少保衛國公制

宣宗大中元年貶徳裕崖州司戶卒懿宗咸通九年追復太子少保衛國公

制曰朕只遹先烈爰念英賢每待旦以旁求嘗當饋而屢嘆眷惟防昌之政實賴社稷之臣厥徳不回運乃逢於千載於今爲庶道終否於九原防焉傷心何以爲訓故太尉同平章事兼太子少保衛國公東都畱守貶崖州司戶防軍李徳裕毅軼世挺特邁倫廓達而無町畦明辧而有風采淵源問學滔滔不窮議論辭章滚滚可喜以興起斯文自任以經濟天下自爲入掌絲綸則髙文大冊動觀聴出爲牧伯則深謀逺略服荒遐遂踐臺司獨専大柄信任之重古今所無政如昭烈之孔明又甚髙宗之傳說當國一相輔政六年威令幾如元和削平藩鎭風俗頓還三代罷絀僧尼𨿽逢不世出之君幸得大有爲之佐至先朝遽褫官而退乃權臣快私忿而行湮沈海島之中淪棄煙瘴之表兆民謗讟四海訟寃天亦致傷朕胡能忍嗚呼豈意姦邪之黨復見於今乃令忠直之賢啣恨而死不爲昭雪以謝衣冠永使沈冥終負義烈可追復太子少保衛國公依禮攺葬主者施行

李克用破黃巢露布

僖宗中和三年雁門節度使李克用爲京城東北面行營都統破黃巢遂復京師

尙書兵部臣聞兵以禁暴王者所以行天誅徳在除殘聖人所以運神武故艸竊姦宄之構亂非芟夷蘊崇而莫寧惡不去則善何以信伐不張而政何以舉霜露旣墜乃成亭育之功陰沴盡消方定髙明之位我國家基圖鞏固徳澤汪洋髙祖太宗除隋亂而軼湯武髙宗宗致唐治而肩成康植玆鴻休畀我列聖陛下誕膺明命紹復先王憲章以承天心勵精而張治具十八葉太平天子徳本好生三百年有道邦家仁而不殺孰謂亂生於治遂令安底於危逆賊黃巢器實顓庸資乃樂禍防防氛以爲气包蛇虺以爲心初無偸刼之謀豈有帝王之意乘仙芝之鼠竊聚亡命以蝟興始則距躍於河南終乃翻騰於嶺外蜂蜚吳楚蟻結江淮髙駢玩寇而不追王鐸畏寇而不戰或嬰城而固守或擁兵以窺窬遂致姦凶恣行亂略防張而無所忌憚豕突而莫敢誰何郡國以之丘墟京師因而覆沒謂已有命乃啟異謀姦逾王鈌稱建僞號諸陵乏祀可勝抔土之悲萬乘防塵莫雪終天之痛𨿽神人之共怒而禍亂則方殷猰防血世以無厭豺狼肉人而不置臣克用繆膺旌節逺在邊陲父子俱受國恩君臣敢忘大義不能先事入衛曲突徙薪固當投袂卽行焦頭爛額乃揮淚而爲禡遂防血以成盟掃部內以興師指天心而誓眾下兵嵐石建斾夏陽義聲振而軍聲揚賊气沮而士气倍彼謂鴉兵已至褫魄喪心我知龍運方興賈勇儲鋭乃屯沙苑以告師期進及幹坑便禽賊將二月某日遂合臣重榮臣處存等兵與巢及其將王璠林言趙璋尙讓大戰梁田師直爲壯天棐惟諶雷萬鼔而一枹震三川而皆沸馬逸不止而橫騖眾怒欲泄而長驅激土雨以奮威彗霜鋒而合勢營頭壓陣二百萬賊眾皆奔積屍橫空三十里僵胔不斷𨿽巳奪气尙遊魂襲其餘師再戰於零口邀其奔路先搤於藍田彼猶釡中之魚乃作幾上之肉四月某日進臨京雉直繋渭橋我七戰而七禽彼一遇則一敗乘勝以奮勢破竹以無前逐北而攻快建瓴而孰禦越某日入自光泰門挺身決戰先眾摧鋒呼聲動天殺气蔽日彼則建輪擁盾柵巷而排墻我乃投刃揮戈執俘而斬賊由東內及於西內自外城入於子城居人擲瓦石以助威僞官裂冠裳而請命萬騎一蹙百道並攻賊窘相擊人自爲戰蕩蜚血於魅穴薄死骨於貍丘蹂賊於望春宮庭蹴賊於升陽殿闥賊乃大潰崩於鉅鹿之沙彼惡敢當碎甚長平之瓦首尾俱斷羽翼皆殘鳥駭而衝獸窮則躩叱魯陽之日鬭又逾時見鄢陵之星戰猶未巳巢乃乘其暮夜奪命遁逃其眾巳熸𨿽貸息其何濟分師捕討旋授首則有期臣竊念此凶渠禍逾往昔熾甚樊崇張角慘於朱泚祿山幾頓我皇綱敢窺吾神器蓋皇天所以申警於陛下使陛下以之寅畏於皇天開萬世無疆之休啟一日中興之運臣今肅淸禁署灑掃神京宸極巍巍罷狐鳴而梟噪雄都嶪嶪復虎踞以龍蟠伏念臣本裔夷生於沙漠非良平智謀之士乃統戎行無信布爪牙之材亦承鈇鉞元凶遂殄菲劣何能此皆皇帝陛下徳並乾坤明侔日月蘊英圖於彀內隲大造於區中以撥亂之才施致平之略委任不僭授受是宜兆人所以傾心諸將爲之宣力日出而羣陰伏盜竊發以何爲聖作而萬國寧兵一試而卽己櫜弓卻馬挈黎庶於雍熙端委垂衣躋瘡疲於仁壽延我唐祚過彼周期臣無任慶快之至謹遣某奉露布以聞

諸鎭討朱全忠檄

哀帝天祐四年蜀王王建岐王李茂貞約晉王克用共討梁克用乃傳檄諸鎭告以討梁之意

天祐四年夏四月晉王克用致告諸鎭諸侯王及僞梁臣僚蓋聞田橫列國之壯士恥臣漢而竟不西朝魯連縫掖之書生聞帝秦而欲蹈東海蓋義烈著於平昔而死生爲之不逾昭昭在天矯矯貫日亂臣賊子所不敢肆微君弱國賴之以存粵惟皇唐奄有四海逾二十帝幾三百年𨿽紀綱寖以陵夷而徳澤尙爲龎厚鼎未可以問其輕重歷惡得而窺其短長故朱泚祿山肆其姦凶而遂以殄滅黃巢尙讓張其盜竊而繼卽誅夷緬維人心灼見天意僞梁朱全忠資尢凶悍內實姦雄初以碭山之一夫亡入寃朐之羣盜負跳踉之劇气稱庸狡之謏材遂覆京師以毒海內知賊必敗乃謀自歸斂羽戢毛以待風飈之防瞑目弭耳長懷蛇虺之心國家推寛大之恩致懷柔之道賜之旄節適爲養惡之謀分以土田只作資賊之計旣防優渥乃寖騫騰伐叛捕亡收貳以爲已邑厲兵秣馬假義而逞異圖遂踐臺司益封王爵闚�日切意望彌深乃納交於朝權叨求天寵又激怒於鄰壤締起兵端遂連十萬之師並有四鎭之地國賊崔知賊熖之方熾惎王室之甚微賣鼎命以外交持天權而內刼全忠益自恣肆無所憚違中潛犄角之機遙作輔車之勢力制中外威臨邇遐以爲宦官天子之腹心非盡去而國不我得百官天子之輔翼非易置而權不我歸全忠乃效董卓之尢興晉陽之甲京師因而覆沒乘輿以之播遷進逼鳯翔乃犯行在矢及君屋血濺禦衣凶鋒肆以無前毒尾揺而益怒侯景渡江而指闕梁帝倉皇晉師遷墓以成圍曹人凶懼乃抄餽餉而遏惟蘓天子並日而食後宮析骸以爨主父親探於雀鷇楚王安復得乎熊蹯言之傷心痛如疾首不能岐托終入梁亡全忠乃泣下沾襟徒行執轡奉龍顏而效順極狐媚以欺人急於攘竊之私乃定刼遷之計挈萬乘而不置挾孤注以遂東殺戮諸王賊虐宰輔惡其名士投畀濁流文物爲之一空衣冠爲之掃地乃蜚血於禁禦而薄肉於宮闈天子涕泣求生哀矜請命社稷已非唐有左右罔匪梁人𨿽李氏之天王實朱家之日月甘行禪讓冀免誅夷懼人望之不除竟椒蘭而行弒大肆殺戮恣爲矯誣戕成濟而貸賈充釋羽父而討蒍氏大器旣以入手蘗運遂乃應天賊母后以示威立幼君而資簒卒移皇祚構建僞朝以鄙防之材蹈崇髙之位恃已有命謂秦無人逞其梟獍之心行夫狗彘之行姦子婦而自肆淫臣家而不歸污穢我皇綱防瀆吾神器如此不道自昔罕聞禍絕三綱罪逾九法人神之所共怒天地之所不容惟爾多方乃祖乃父世惟唐臣有社有人豈非唐祚可坐視而不救乃偸生而自營不共討平有靦面目彼旣盡其東略必又肆其西封𨿽欲不危其可得巳今孤以沙陀之騎契丹之甲建旗麾而出漠北聲金鼔而下河東瞰臨黃流直抵白馬背引趙魏橫約靑齊東西連衡首尾並進岐王則卷三輔而直搗下二川而旁馳蜀王則舉梁益之眾出江陵楚王則防荊襄之師渡漢沔吳王則跨連淮海蟠亙東南厲三吳之鋒進圍濠泗淬兩淮之鋭直壓汴梁梟賊首而剖逆心祭先皇帝掃寇穴而削僞號復唐乾坤立宜臼於宗周奉世祖而歸漢其爲梁臣人比及師臨有能斬全忠首者王得其支者公侯舉郡國降者超遷仍赦附叛逆之罪急急如律令

陵川集卷三十一

欽定四庫全書

陵川集卷三十二

元郝經撰

奏議

東師議

右臣經自乙夘十一月被防北上丙辰正月見於沙陀不以鄙末問以時事且令便宜條奏於是奏立國規模治安急務各數十條佩筆束載從扞牧圉遂筦軍國機務同諸執政奏事凡出師利害未嘗不反復備言及令論定植齋奏議乃爲七道議七八千言愚瞽知識亦已罄竭近奉命宣撫江淮以先啟行又令有軍旅利害具文字遣使來上竊惟大軍已出不能中止向所論奏皆爲無用從驛騎而逾逺望君門而日切汲黯不難於淮陽而眷眷於李息蓋激於中而有不能已焉者彼有重於此也故國家此舉所繋重甚存亡安危於是乎在旣不能善其始必當爲全其終故不敢謹黙復爲東師議一篇俾權府官武濟乘驛上進俾諸執政番譯聞奏議曰經聞圖天下之事於未然則易救天下之事於已然則難於巳然之中復有未然者使往者不失而來者得以遂則尢難也國家以一旅之眾奮起朔漠斡斗極以圖天下馬首所向無不摧破滅金源並西夏蹂荊襄克成都平大理躪轢諸夷奄徵西海有天下十分之八盡元魏金源故地而加多廓然莫與侔大也惟宋不下未能混一連兵構禍逾二十年何曩時掇取之易而今日圖惟之難也夫取天下有可以力並有可以術圖並之以力則不可久久則頓獘而不可振圖之以術則不可急急則徼幸而難成故自漢唐以來樹立攻取或五六年未有逾十年者是以其力不獘而卒能保大定功晉之取吳隋之取陳宋之取唐皆經營比佽十有餘年是以其術得成而卒能混一或久或近要之成功各當其可不妄爲而巳國家建極開統垂五十年而一之以兵遺黎殘姓游气驚魂防劉劘蕩殆欲殱盡自古用兵未有如是之久且多也其力安得不獘乎且括兵率賦朝下令而夕出師躬擐甲冑跋履山川闔國大舉以之伐宋而圖混一以志則鋭以力則彊以土則大而其術則末盡也苟於諸國旣平之後息師撫民致治成化創法立制敷布綱條上下井井不撓不紊任老成爲輔相起英特爲將帥選賢能爲任使鳩智計爲機衡平賦以足用屯農以足食內治旣舉外禦亦備如其不服姑以文誥拒而不從而後伺隙觀釁以正天伐自東海至於襄鄧重兵數道聯幟接武以爲正兵自漢中至於大理輕兵防出批吭抵脇以爲奇兵帥臣得人師出以律髙拱九重之內而海外有截矣是而不爲乃於間歲遽爲大舉上下震動兵連禍結底安於危是巳然而莫可止者也東師未出大王仁明則猶有未然者可不議乎國家用兵一以國俗爲制而不師古不計師之眾寡地之險易敵之彊弱必合圍把稍獵取之若禽獸然聚如丘山散如風雨迅如雷電捷如鷹鶻鞭弭所屬指期約日萬里不忒得兵家之詭道而長於用奇自防河之戰乘勝下燕云遂遺兵而去似無意於取者旣破回鶻滅西夏乃下兵闗陜以敗金師然後知所以深取之是長於用奇也旣而爲斡腹之舉由金房繞出潼闗之背以攻汴爲搗虛之計自西和逕入石泉威茂以取蜀爲示逺之謀自臨洮吐番穿徹西南以平大理皆用奇也夫攻其無備出其不意而後可以用奇豈有連萬乘之眾首尾萬餘里六飛雷動乘輿親出竭天下倒四海騰擲宇宙軒豁天地大極於遐徼之土細窮於委巷之民撞其鐘而掩其耳齧其臍而蔽其目如是而用奇乎是執千金之璧以投瓦石也可不惜哉其初以奇勝也闗隴江淮之北平原曠野之多而吾長於騎故所向不能禦兵鋒新鋭民物稠夥擁而擠之郡邑自潰而吾長於攻故所擊無不破是以用其奇而驟勝今限以大山深谷阨以重險薦阻迂以危途繚逕我之乘險以用奇則難彼之因險以制奇則易況於客主勢懸蘊蓄情露無虜掠以爲資無俘獲以備役以有限之力冒無限之險𨿽有奇謀祕略無所用之力無所用與無力同勇無所施與不勇同計不能行與無計同泰山壓卵之勢河海濯熱之舉擁遏頓滯盤桓而不得進所謂彊弩之末不能射魯縞者也爲今之計則宜救巳然之失防未然之變而巳兩師旣搆猝不可解如兩虎相捽入於巖阻見之者辟易不暇又焉能以理相諭使之逡巡自退彼知其危竭國以並命我必其取無由以自悔兵連禍結何時而已大王殿下宜遣人稟明於行在所大軍壓境遣使諭宋示以大信令降名進幣割地納質彼必受命姑爲之和偃兵息民以全吾力而圖後舉天地人神之福也稟命而不從殿下之義盡而後盡吾東師重愼詳審不爲躁輕飄忽爲前定之謀而一之以正大假西師以爲奇而用吾正北師南轅先示恩信申其文移諭以禍福使知殿下仁而不殺非好攻戰辟土地不得巳而用兵之意誠意昭著恩信流行然後閱實精勇別爲一軍爲帳下之卒舉老成知兵者俾爲將帥更直宿衛以備不虞其餘師眾各畀侯伯使吾府大官元臣分師總統爲戰攻之卒其新入部曲瞢不知兵𨿽名爲兵其實役徒者使防邊進敵郡邑犬牙相制爲屯戍之卒推擇單弱究竟逃匿編葺部伍使聞望重臣爲之撫育總押近裏故屯爲鎭守之卒使掣肘之計不行妄意之徒屏息內外備禦無有缺綻則制節以進旣入其境惇陳固列緩爲之行彼善於守而吾不攻彼恃城壁以不戰老吾吾合長圍以不攻困彼吾用吾之所長彼不能用其長選出入便利之地爲久駐之基示必取之勢毋焚廬舍毋傷人民開其生路以攜其心亟肄以疲多方以誤以獘其力兵勢旣振蘊蓄旣見則以輕兵掠兩淮杜其樵采而遏其糧路使血脈斷絕各守孤城示不足取卽進大兵直抵於江松江上下列屯萬竈號令明肅部曲嚴整首尾締構各具舟楫聲言徑渡彼必震疊自起變故蓋彼之精鋭盡在兩淮江面濶越恃其巖阻兵皆柔脆用兵以來未嘗一戰焉能當我百戰之鋭一處崩壞則望風皆潰肱髀不續外內限絕勇者不能用而怯者不能敵背者不能返而面者不能禦水陸相擠必爲我乘是兵家所謂辟堅攻瑕辟實擊虛者也如欲存養兵力漸次以進以圖萬全則先荊後淮先淮後江彼之素論謂有荊襄則可以保淮甸有淮甸則可以保江南先是我嘗有荊襄有淮甸有上流皆自失之今當從彼所保以爲吾攻命一軍出襄鄧直渡漢水造舟爲梁水陸濟師以輕兵掇襄陽絕其糧路重兵皆趨漢陽出其不意以伺江隙不然則重兵臨襄陽輕兵捷出穿徹均房逺叩歸峽以應西師如交廣施黔選鋒透出防門不守大勢順流卽並兵大出摧拉荊郢橫潰潭湘以成犄角一軍出壽春乘其鋭气並成取荊山駕淮爲梁以通南北輕兵抄壽春而重兵支布於鐘離合肥之間掇拾湖濼奪取闗隘據濡須塞皖口南入於舒和西及於蘄黃徜徉恣肆以覘江口烏江采石廣布戍邏偵江渡之險易測備禦之疎宻徐爲之謀而後進師所謂潰兩淮之腹心抉長江之襟要也一軍出維揚連楚蟠亙蹈跨長淮鄰我彊對通泰海門揚子江面宻彼京畿必皆備禦堅厚若遽攻擊則必老師費財當以重兵臨維揚合爲長圍示以必取而以輕兵出通泰直塞海門步金山柴墟河口遊騎上下吞江吸海並著威信遲以月時以觀其變是所謂圖緩持久之勢也三道並出東西連衡殿下或處一軍爲之節度使我兵力常有餘裕如是則未來之變或可弭已然之失一日或可救也議者必曰三道並進則兵分勢弱不若並力一向則莫我當也曾不知取國之術與爭地之術異並敵一向爭地之術也諸道並進取國之勢也昔之混一者皆若是矣晉取吳則六道進隋取陳則九道進宋之於南唐則三面皆進未聞以一旅之眾而能克國者或者有之徼幸之舉也豈有堂堂大國師徒百萬而爲徼幸之舉乎況彼渡江立國百有餘年紀綱修明風俗完厚君臣輯睦內無禍釁東西南北輸廣萬里亦未可小自敗盟以來無日不討軍實而申警之彷徨百折當我彊對未嘗大敗不可謂弱豈可蔑視謂秦無人直欲一軍幸而取勝乎昔秦王問王翦以代荊翦曰非六十萬不可秦王曰將軍老矣命李信將二十萬往不克卒畀翦以六十萬而後舉楚蓋眾有所必用事勢有不可懸料而幸取者故王者之舉必萬全其幸舉者無賴崛起之人也嗚呼西師之出已及戍而猶未卽功國家盛全之力在於東左若亦直前振迅鋭而圖功一舉而下金陵舉臨安則可也如兵力耗獘役戍遷延進退不可及爲敵人所乘悔可及乎固宜重愼詳審圖之以術若前所陳以全吾力是所謂坐勝也𨿽然猶有可憂者國家掇取諸國飄忽淩厲本以力勝今乃無故而爲大舉若又措置失宜無以挫英雄之气服天下之心則荏惡懷姦之流得以窺其隙而投其間國內空虛易爲搖蕩臣愚所以諄諄於東師反復致論謂不在於已然而在於未然者此也易曰丰其屋蔀其家闚其戶閴其無人方今之勢也挽回元气收其放心守約實內以建皇極實惟殿下之事區區瞽言妄爲干冒無任戰懼之至謹議

班師議

右臣經奉命與諸執政防議聴書記帳中所有陳說巳令身毒和者斯譯奏退而復恐未盡欲更陳說疫癘大作不能登山以爲今日速當退師歸定大事故作班師議以覼縷前後陳說議曰易文言傳謂亢之爲言也知進而不知退知存而不知亡知得而不知喪知進退存亡而不失其正者其惟聖人乎蓋幹之龍徳體天行健六位時成時乘六龍以禦天時者何當其可之謂也故可以潛則潛可以見則見可以惕則惕可以躍則躍可以飛則飛五位者皆當其可聖王之徳也至於上九則惟知進與存不知退與亡不當其可而違其時是以至此極而有悔弗逮乎五位者而猶謂之亢龍徳於是乎衰不足以爲聖王矣故古之聖王莫不以時進退握幹知幾舜自耕稼陶漁以至爲帝知進也以天下與人不私其子而以與禹知退也文王三分天下有其二以服事殷知退也武王遂伐殷而有天下知進也漢髙帝不與項羽校蠖屈漢中知退也還定三秦以討羽知進也光武爲更始殺其兄齊武王而不校展轉河朔知退也一旦自立中興漢室知進也故上世稱聖王者以舜爲首其次則稱文武后世之稱聖王者以髙帝爲首其次則稱光武皆知進退存亡之理時乘禦天卒以龍徳而位天位者也至於魏孝文𨿽不逮於文武髙光遷都洛陽總幹問罪辭順而返齊人侵軼報之以兵聞喪而還進退以禮不隕師徒卒全龍徳爲右文復古之賢主亦其次也彼慿威恃力以逞無疆之欲皆亢龍之師也秦苻堅金海陵亢而不悔者也漢武帝唐太宗亢而有悔者也𨿽皆亢龍悔而知退又其次也大舜不可及已文武髙光魏孝文漢武帝唐太宗後王進退有餘師矣共惟大王殿下聰明睿智足以有臨發彊剛毅足以有斷進退存亡之正知之久矣向在沙陀命經曰時未可也又曰時之一字最當整理又曰可行之時爾自知之大哉王言時乘六龍之道知之久矣自出師以來進而不退經有所未解者故言於眞定於曹濮於唐鄧亟言不己未賜開允乃今事急故復進狂言國家自平金以來皆亢龍之師也惟務進取不遵養時晦老師費財卒無成功三十年矣防哥罕立政當安靜以圖寧謐忽無故大舉進而不退畀王東師則不當亦進也而遽進以爲有命不敢自逸至於汝南旣聞凶訃卽當遣使徧告諸師各以次還修好於宋歸定大事不當復進也而遽進以有師期防於江濱遣使諭宋息兵安民振旅而歸不當復進也而又進旣不宜渡淮又豈宜渡江旣不宜妄進又豈宜攻城若以幾不可失敵不可縱亦旣渡江不能中止便當乘虛取鄂分兵四出直造臨安疾雷不及掩耳則宋亦可圖如其不可知難而退不失爲金兀術也師不當進而進江不當渡而渡城不當攻而攻當速退而不退當速進而不進役戍遷延盤桓江渚情見勢屈舉天下兵力不能取一城則我竭彼盈又何俟乎且諸軍疾疫已十四五又延引日月冬春之交疫必大作恐欲遷不能彼旣上流無虞呂文徳已並兵拒守知我國疵鬭气自倍兩淮之兵盡集白露江西之兵盡集龍興嶺廣之兵盡集長沙閩越沿海巨舶大艦比次而至伺隙而進如遏截於江黃津渡邀遮於大城闗口塞漢東之石門限郢復之湖濼則我將安歸無已則突入江浙搗其心腹聞臨安海門已具龍舟則亦徒往還抵金山並命求出豈無韓世忠之儔乎且鄂與漢陽分據大別中挾巨浸號爲活城肉薄骨並而拔之則彼委破壁空城而去溯流而上則入洞庭保荊襄順流而下精兵健櫓突過滸黃未易遏也則亦徒費人命我安所得哉區區一城勝之不武不勝則大損威望復何俟乎𨿽然以王本心不欲渡江旣渡不欲攻城旣攻城不欲並命不焚廬舍不傷人民不易其衣冠不毀其墳墓三百里外不使侵掠或勸徑趨臨安曰其民人稠夥若往𨿽不殺戮亦被踐蹂吾所不忍若天與我不必殺人若天弗與殺人何益而竟不往諸將歸罪士人謂不可用以不殺人故不得城曰彼守城者只一士人賈制置汝十萬眾不能勝殺人數月不能拔汝輩之罪也豈士人之罪乎益禁殺人巋然一仁上通於天久有歸志不能遂行爾然今日事急不可不斷也宋人方懼大敵自救之師𨿽則畢集未暇謀我苐吾國內空虛塔察國王與李行省肱脾相依在於背脇西域諸胡窺覘闗隴隔絕旭列大王病民諸姦各持兩端觀望所立莫不覬覦神器染指垂涎一有狡焉或啟戎心先人舉事腹背受敵大事去矣且阿里不哥已行赦令令脫裏赤爲斷事官行尙書省據燕都按圖籍號令諸道行皇帝事矣𨿽大王素有人望且握重兵獨不見金世宗海陵之事乎若彼果決稱受遺詔便正位號下詔中原行赦江上欲歸得乎昨奉命與張仲一觀新月城自西南隅抵東北隅萬人敵上可並行大車排槎丳樓締構重復必不可攻只有許和而歸爾復何俟乎願大王殿下以祖宗爲念以社稷爲念以天下生靈爲念奮發乾剛不爲需下斷然班師亟定大計銷禍於未然先命勁兵把截江面與宋議和許割淮南漢上梓防兩路定疆界歲幣置輜重以輕騎歸渡淮乘驛直造都則從天而下彼之姦謀僭志冰釋瓦解遣一軍逆防哥罕靈舁收皇帝璽遣使召旭烈阿里不哥摩哥及諸王駙馬防喪和林差官於汴京京兆成都西涼東平西京北京撫慰安輯召眞金太子鎭燕都示以形勢則大寶有歸而社稷安失之東隅收之桑楡以退爲進以亡爲存飛龍在天利見大人無亢龍之悔矣十一月二日臣經昧死上進

立政議

臣經言前歲從扞牧圉至於武昌聞先皇帝上僊以爲天命歷數在於陛下至治可期於是欲有所言而遽旋斾臣經亦以負薪之憂道路匍匐今年三月始達順天而陛下應天飛龍詔令使宋倉卒入對陛辭而出和者斯傳聖旨令條奏當今宜行事理倚馬起艸便宜新政畀仲謙和者斯等使譯奏所欲言者猶有未盡今旣渡淮入宋引領北望顧瞻魏闕每爲自誦有君如此可遂無言乎於是作立政議𨿽屍祝代庖極爲僭越有所不計臣聞所貴乎有天下者謂其能作新樹立列爲明聖徳澤加於人令聞施於後也非謂其志得意滿苟且而巳也志得意滿苟且一時與艸木並朽而無聞是爲身者也於天下何有有志於天下者不貴也爲人之所不能爲立人之所不能立變人之所不能變卓然與天地並沛然與造化同雷厲風飛日星明而江河流天下莫不貴之而巳不以爲貴以爲巳所當爲之職分也古之有天下者莫不然後之有天下者亦莫不當然天下一大器也用之久則必敝窳殘缺甚則至於破碎分裂置而不修則委而去之耳生民萬物者器之所中者也器敝而委則其中者亦必壊爛而不收有志於天下者則爲之倡率其羣而修之追琢而俾之完扶持而置之安藻飾而新之滌蕩而潔之使其中者可以食可以藏可以積而丰可以饜而飫爲器之主而天下王之安富尊榮而享夫天下彼志得意滿苟且一時者見器之所有而不見器之殘缺染指垂涎放飯流歠始則枵然終則哆然旣飫而足並其器與其餘舉而棄之不知餒之復至也至於神器之主中藏盡亡而天下餒者眾於是羣起而爭其餘天下亂矣夫紀綱禮義者天下之元气也文物典章者天下之命脈也非是則天下之器不能安小廢則小壞大廢則大壞小爲之修完則小康大爲之修完則太平故有志於天下者必爲之修而不棄也以致治自期以天下自任孳孳汲汲持扶安全必至於成功而後巳使天下後世稱之曰天下之禍至某君而除天下之亂至某君而治天下之亡者至某君而存天下之未作者至某君而作配天立極繼統作帝熙鴻號於無窮若是則可謂有志於天下矣由漢以來尙志之君六七作於漢則曰髙帝曰文帝曰武帝曰昭帝曰宣帝曰世祖曰明帝曰章帝凡八帝於三國則曰昭烈一帝於晉則曰孝武一帝於元魏則曰孝文一帝於宇文周則曰武帝一帝於唐則曰髙祖曰文皇曰宗曰憲宗曰武宗曰宣宗凡六帝於後周則曰世宗一帝於宋則曰太祖曰太宗曰仁宗曰髙宗曰孝宗凡五帝於金源則曰世宗曰章宗凡二帝是皆光大炳烺不辱於君人之名有功於天下甚大有徳於生民甚厚人之類不至於盡亡天下不至於皆爲艸木鳥獸天下之人猶知有君臣父子夫婦昆弟人倫不至於大亂綱紀禮義典章文物不至於大壊數君之力也嗚呼上下數千載有志之君僅是數者何苟且一時者多而致治之君鮮也𨿽然是數君者獨能樹立功成治定揄揚於千載之下豈不爲英主也哉其視壊法亂紀斁彛倫毒海內覆宗社碌碌以偸生孑孑以自蔽甘爲庸懦者可爲憫笑也國家光有天下綿歷四紀恢拓疆宇古莫與京惜乎攻取之計甚切而修完之功弗逮天下之器日益獘而生民日益憊也蓋其幾一失而其獘遂成初下燕云奄有河朔便當創法立制而不爲旣並西域滅金源蹂荊襄國勢大張兵力崛阜民物稠夥大有爲之時也苟於是時正紀綱立法度攺元建號比隆前代使天下一新漢唐之舉也而不爲於是法度廢則綱紀亡官制廢則政事亡都邑廢則宮室亡學校廢則人材亡廉恥廢則風俗亡紀律廢則軍政亡守令廢則民政亡材賦廢則國用亡天下之器𨿽存而其實則無有賴社稷之靈祖宗之福兵鋒所向無不摧破穿徹海嶽之鋭跨淩宇宙之气騰擲天地之力隆隆殷殷天下莫不慴服當太宗皇帝臨禦之時耶律楚材爲相定稅賦立造作宣課分郡縣籍戶口理獄訟別軍民設科舉推恩肆赦方有志於天下而一二不逞之人投隙抵罅相與排擯百計攻訐乘宮闈違豫之際恣爲矯誣卒使楚材憤悒以死旣而牽連黨與倚疊締構援進宵人畀之以政相與割剝天下而天下被其禍荼毒宛轉十有餘年生民顒顒莫不引領望明君之出先皇帝初踐寶位皆以爲致治之主不世出也旣而下令鳩括符璽督察郵傳遣使四出究核徭賦以求民瘼污吏濫官黜責殆徧其願治之心亦切也惜其授任皆前日害民之尢者舊獘未去新獘復生其爲煩擾又益劇甚而致治之幾又失也今皇帝陛下統承先王聖謨英略恢廓正大有一天下之勢自金源以來綱紀禮義文物典章皆已墜沒其緒餘土苴萬億之能一存若不大爲振澡與天下更始以國朝之成法援唐宋之故典參遼金之遺制設官分職立政安民成一王法是亦因仍苟且終於不可爲使天下後世以爲無志於天下歷代綱紀典制至今而盡前無以貽謀後無以取法壞天地之元气愚生民之耳目後世之人因以竊笑而非之痛惜而嘆惋也昔元魏始有代地便參用漢法至孝文遷都洛陽一以漢法爲政典章文物燦然與前代比隆天下至今稱爲賢君王通修元經卽與爲正統是可以爲鑑也金源氏起東北小夷部曲數百人渡鴨綠取黃龍便建位號一用遼宋制度取二國名士置之近要使藻飾王化號十學士至世宗與宋定盟內外無事天下晏然法制修明風俗完厚眞徳秀謂金源氏典章法度在元魏右天下亦至今稱爲賢君燕都故老語及先皇者必爲流涕其徳澤在人之深如此是又可以爲鑑也今有漢唐之地而加大有漢唐之民而加多𨿽不能便如漢唐爲元魏金源之治亦可也恭惟皇帝陛下睿稟仁慈天錫智勇喜衣冠崇禮讓愛養中國有志於爲治而爲豪傑所歸生民所望久矣但斷然有爲存典章立綱紀以安天下之器不爲苟且一時之計奮揚乾綱應天革命進退黜陟使各厭伏天下不勞而治也今自踐阼以來下明詔蠲苛煩立新政去舊污登進茂異舉用老成緣飾以文附防漢法斂江上之兵先輸平之使一視以仁兼愛兩國天下顒顒莫不思見徳化之盛至治之美也但恐害民余蘗扳附姦邪更相援引比次以進若不辧之於早猶夫前日也以有爲之姿據有爲之位乘有爲之勢而不爲有爲之事與前代英主比隆陛下亦必愧怍而不爲書曰罔不在厥初易曰履霜堅冰至詩曰如彼雨雪先集惟霰春秋書元年春王正月皆謹之於初辧之於早也有有爲之志而不辧姦邪於早而卻之則鑠剛以柔蔽明以晦終不能以有爲蓋彼姦人易合難去誘之以甘言承之以怡色賂之以重寶便辟迎合無所不至不辧之於早而拒之皆墮其器授之以柄而隨之耳昔王安石拜防政呂獻可卽以十罪章之溫公謂之太早獻可曰去天下之害不可不速異日諸君必受其禍安石得政宋果以亡溫公曰呂獻可之先見範景仁之勇決吾不及也夫月暈而風礎潤而雨理有所必然𨿽天地亦可先見況於人乎方今之勢在於卓然有爲斷之而已去舊污立新政創法制辧人材綰結皇綱藻飾王化偃戈郤馬文致太平陛下今日之事也毋以爲難而不爲毋以爲易而不足爲投幾絜防比隆前王政在此時毋累於宵人不惑於羣言兼聴俯納賁若一代號爲英主臣之願也臣艸茅愚昧旣被知遇而又逺離軒陛日以隔越迫於事幾故不辟斧鉞冒觸神威庶姦黨少卻綱紀粗立𨿽萬死無恨中統元年八月附報入宋奏目上進

河東罪言

竊聞天所畀與而能奉承是謂應天畀與而弗之應是謂棄天天可棄乎故凡有天下國家者𨿽一民尺土莫敢忽而不治非惟應天亦所以奉天也國家光有天下五十餘年包括綿長亙數萬里尺箠所及莫不臣服惜乎綱紀未盡立法度未盡舉治道未盡行天之所與者未盡應人之所望者未盡允也比年以來闗右河南北之河朔少見治具而河朔之不治者河東河陽爲尢甚近歲河陽三城亦在湔濯分裂頓滯者獨河東而已夫河東表裏山河形勝之區控引夷夏瞰臨中原古稱冀州天府南面以涖天下而上黨號稱天下之脊故堯舜禹三聖更帝疊王互爲都邑以固鼎命以臨諸侯爲至治之極降及叔世五伯疊興晉獨爲諸侯盟主百有餘年漢晉以來自劉元海而下李唐後唐石晉劉漢皆由此以立國金源氏亦以平陽一道甲天下故河東者九州之冠也可使分裂頓滯極於困獘反居九州之下乎竊惟國家封建制度不獨私彊本榦與親賢共享示以大公旣分本國使諸王世享如殷周諸侯漢地諸道各使侯伯専制本道如唐藩鎭又使諸侯分食漢地諸道侯伯各有所屬則又如漢之郡國焉尊卑相維彊弱相制與眾共有進退比次不敢相逾條貫井井如農夫之畔分撥公賦使爲私食則亦一代之新制未爲失也平陽一道拔都大王又兼眞定河間道內鼓城等五處以屬籍最尊故分土獨大戶數特多使如諸道只納十戶四斤絲一戶包銀二兩亦自不困近歲公賦仍舊而王賦皆使貢金不用銀絹雜色是以獨困於諸道河東土產菜多於桑而地宜麻専紡績織布故有大布捲布板布等自衣被外折損價直貿易白銀以供官賦民淳吏質而一道課銀獨髙天下造爲器皿萬里輸獻則亦不負王府也又必使貢黃金始白銀十折再則十五折復再至二十三十折至白銀二兩得黃金一錢自賣布至於得白銀又至於得黃金十倍其費空筐篚之紡績盡妻女之釵釧猶未充數榜掠械繋不勝苦楚不敢逃命則已極矣今王府又將一道細分使諸妃王子各徵其民一道州郡至分爲五七十頭項有得一城或數村者各差官臨督𨿽又如漢之分王王子諸侯各衣食官吏而不足況自貢金之外又誅求無藝乎於是轉徙逃散帝王之都邑豪傑之淵藪禮樂之風土富豪之人民荒空蕪沒盡爲窮山餓水而人自相食始則視諸道爲獨尊乃今困獘之最也國家血戰數十年以有此土何獨加意於陜右河南及河陽置河東而不問坐視其顚連宛轉而不卹獨非國家之赤子乎是天畀此中土之冠而裂去不受也可乎哉願下一明詔約束王府罷其貢金止其細分使如諸道選明幹通直者爲之總統俾持其綱維一其號令輕斂薄賦以養民力簡靜不繁以安民心省官吏以去冗食淸刑罰以布愛利明賞罰以奠黜陟設學校以勵風俗惇節義以立廉恥則分裂者一頓滯者舉九州之冠可正致治之樞可以風四方而動天下克受天之所畀天復萬萬無窮而畀之也經本澤人旅食他方二十餘年不得一拜松楸守先世之敝廬故願治之心比之他人爲尢急天庭遼邈漫爲瞻臆太行山色黯然凋瘁引領翹首望之而已居位操勢有以仁天下者可無意乎此非布衣所當言故援引杜牧之例名曰罪言干冒鈇鉞謹附使者以聞布衣陵川郝經言

便宜新政

臣經言臣昨承和者思得聖防令臣條奏當今急務付執政聞奏者臣謹裁新政便宜十六事上進不勝惶恐戰越之至條例如左一大有爲以定基統自古帝王之興莫不以有爲而後可以無爲故舜去四凶格有苗成王伐三監誅管蔡而後致無爲埀衣之治刑措頌聲之美宋太祖初卽位未有以厭人心趙普曰陛下新登寶位必光耀神武有以挫英雄之气服天下之心於是親平三叛海內以寧今日之勢不可謂無事政大有爲之時也當大起師徒以討不庭明其逆順使天下知所向如因仍苟且爲人所先則釁亂一生不可猝定矣二嚴備禦以防不虞國家以雄武自勝故歷朝疎於備禦今日之事尢非前日當宻防軍旅嚴爲之備以待不虞且卽位之初兵衛不徹警也昔周康王卽位當無事之時齊侯以虎賁逆子釗於南門之外先皇帝有備昔刺木無備故掩而取之至於他日無虞京師宿衛之兵亦當畱數萬況非平日之勢乎三定都邑以示形勢今日於此建都固勝前日猶不若都燕之愈也燕都東控遼碣西連三晉背負闗嶺瞰臨河朔南面以涖天下和林置一司分鎭禦根本北京丰靖各置一司分以爲二輔京兆南京各置一司分以爲藩屏夫燕云王者之都一日緩急便可得萬眾𨿽有不虞不敢越闗嶺逾諸司而出也形勢旣定本根旣固則太平可期四置省部以一紀綱今之執政各各奏事莫相統一皆令陛下親決𨿽聖明有餘亦不能處置皆當故姦人得以營惑自私若省部旣立名分旣定大總其綱小持其要天下事𨿽眾猶無事也五建監司以治諸侯諸鎭諸侯各握兵民不可猝罷當置監司以收其權制其所爲則兵民息肩而政可立矣六誅凶渠以示勸懲從來亂政害民之人須誅其尢者不然則懼死逃去必爲國生事七親諸王以庇本根諸王旣共推戴當加之以恩而勸之以義使尊榮過於前日則可八行寛政以結人心從來宿獘可爲蕩滌至於今歲絲綫包銀宜分數減免一切逋負皆蠲除之九赦罪戾以去舊污自來新君卽位必赦天下且今西北疑阻人情反側諸路打算重爲紛擾宜行大赦並罷打算以慰安元元十罷冗官以寛民力諸州縣管民官員數可爲限定小處可合並如樂人打捕鷹房諸科目名色官吏皆合罷歸分付管民官諸色匠人頭目尢多有管三五戶者亦稱總管帶金牌皆合罷去只一路立一頭目總領造作天下百姓及匠人只養官吏亦不能也此最爲急務如罷去此等好家門戶計補添軍民气力爲益甚大十一總錢谷以濟國用天下差發宣課交鈔諸色糧可置一大司分以總之無入諸路手不令買撲則所得皆可爲國家用罷諸路宣課鹽鐵官冗員罷常平倉𨿽曰常平倉實未嘗有益於民但養無用官吏數千百人十二減吏員以哀良民諸路及州縣吏員不限數目把持官府結爲黨與苦刻良民縱橫爲害合明降一詔旨大小州縣限員數必令保舉尢污暴者重罪而黜之十三堅凝果斷以成中興王者初政莫不鋭意往往不能自堅鮮克有終必凝天衷奮乾剛羣議不能移斷然必行而莫之沮故能保大定功漢元帝以優遊不斷卒亡漢祚唐憲宗以果斷破蔡中興此其效也十四擴充誠明以絕猜狙夫逆詐億不信聖人所譏推誠待物王者之明也一切小數以干聖聴者皆宜罷絕十五明賞罰以定功過有功不賞有罪不誅𨿽堯舜不能以善治天子無他職事只分別君子小人定其功過而賞罰之此其職也十六定儲貳以塞亂階國家數朝代立之際皆仰推戴故近世以來幾致於亂不早定儲貳之失也若儲貳早定上下無所覬覦則一日莫敢爭者且使朝夕視膳或出而撫軍守而監國練達政事此盛事也庚申年四月十七日臣經上進

備禦奏目

臣經言臣初離闕廷未知朝廷用兵次第𨿽條奏新政不敢遽言但舉備預大略一條而巳今聞西北阻命朝廷處置自遼東至於丰靖以及河西其闗隘備禦必無缺綻未知西域回鶻諸國及土波大理繞出西南嘗爲備禦否其土地廣逺兵力豪勁且其酋長多變詐懼乘虛作變與西北連衡遏截旭烈大王在所蟻聚轉相營惑使有反顧之憂又西蜀兩川新集或爲搖蕩便有意外之變宜遣一大官知兵者選集回鶻諸國土波大理一帶軍馬於好水艸險要處駐札與闗西宣撫司肱脾相應是斷西北右臂且張聲勢以接應旭烈大王軍馬則國勢日張西北日沮諸國不敢覬覦兩川得以倚重如不爲備或有透漏則數千騎可以突出闗西河南無結艸之拒中原震動矣臣又竊見江上退師以來宋人頗有輕中國之心蓋彼瘡痍未完不敢窺伺然國家不可不爲之備四川河南京東山東當置四總帥四川自成都至興元接上均州置一帥河南自唐鄧至陳潁置一帥京東自睢亳至宿泗置一帥山東自邳徐沂海並東北海口置一帥於陜西河南酌中處置一大行臺總統東西以壯國家藩垣便使宋人請和邊備亦當如此臣愚微爝火之見不敢自蔽且卽入宋不勝戀闕故又及此伏取聖裁中統元年六月七日上進

陵川集卷三十二

欽定四庫全書

陵川集卷三十三

元郝經撰

碑文

唐帝廟碑

道本於皇成於帝降於王終於霸歷數之運防帝王之統紀在焉孔子贊易自伏羲至堯而止黃帝以下不論曰黃帝堯舜垂衣裳而天下治蓋取諸乾坤言生民之道至堯而後大備始並乾坤而爲三則堯爲皇之終及其定書斷自堯典髙辛以上不論則堯爲帝之首於是帝堯上兼皇帝下冠王霸獨出乎震而其仁如天也故揚雄謂法始乎宓犧而成乎堯匪宓匪堯禮義悄悄蓋三皇以來少昊顓頊非不神聖而堯之在位舜相者二十有八載以聖相聖久於其道天下化成治歷象以成天平水土以成地教人倫以成人賞均刑罰以成典去凶庸善以成政然後以天下授舜以徳爲位公天下之端自是始而命之以中傳其心法以道爲統立民之極亦自是始故爲帝者之宗一降而王又一降而霸而後徳衰故徳莫盛於帝帝莫盛於堯宜乎配天而食也自三代以來載在祀典世封其後以崇明祀後世帝王其徳弗逮於王有愧於霸而兼皇帝之號往往崇飾滛昏以爲大祀而帝之祀闕然不舉漢氏自以爲堯帝之苗裔而廟不及焉則亦忘其祖矣唐髙祖以內禪法堯號爲神堯稱其代曰唐而亦未嘗享於帝立廟乃推臯陶老子爲帝以本所出則亦虛其號矣於是陶唐之祀忽諸後之不建而神乏主矣近世惟平陽故帝都有廟存焉中山之永平帝之所生故有廟焉而今則弗存按地誌伊祈山堯母所居葬於慶都曰慶都陵又曰望都山一曰靈都山又曰望都堯母之名也故以名山今中山之永平之西水出伊祈口越蒲陰爲祈水而州曰祈永平之南有故城曰堯城故有廟有碑言堯生於此永平之東有縣曰慶都而無山永平之西有縣曰唐有碑言堯初封唐縣其故國也有水出於常山之西北曰唐水東合於祈水以是徵之蓋堯生於此始受封焉其母殂落葬之於此及其爲帝則都平陽國家不以爲命祀帝王不躬親致享國人與居人不忘其徳歷數千百年獨能指示其處廟而享之則其徳在人之深者可見也永平故中山屬縣金源氏升爲州曰完今順天道歲甲辰監州事蕭侯顒以堯城之廟久廢乃令進士董仲方規故基復爲立廟並督其役期年廟成侯率州文武及其故老落而享之經侯之門下士也請碑其事故援李唐張謂虞帝廟例題曰唐帝廟而不名且贊帝徳而爲之詩庶幾居人識賡載之遺音知爲陶唐氏之民焉其詩曰

伊祈蒼蒼唐水湯湯神母之邦是降生陶唐曰帝之鄕帝徳是昌纂於有皇唐哉皇哉帝道光哉乃聖乃神於戲前王其能忘哉載葺茅茨載築土階尊酒簋貳曰烝嘗哉享於有成曰馨香哉曰雨曰暘帝徳惟常哉民無殃哉神豈無方哉

廉將軍廟碑

將軍名頗趙之良將也當秦人虎吞諸侯趙獨雄山東援韓魏蔽燕齊故秦特忌趙屢加兵邯鄲欲斷山東根柢趙用將軍及上大夫相如秦人畏焉趙重而山東安一旦被讒秦殺趙括坑降卒四十萬秦遂壓趙韓魏燕齊皆事秦將軍乃去趙卒於楚今順天之淸苑趙之北邊也西北隅十里而近雞水泛出別爲流澮有石梁焉謂之廉梁梁之北有廟在汭之曲初河南亡經自蒲適保往來其間見其遺址沒於荊棘以爲荒祠略而不問一日忽爲新廟簫鼔闐溢因問之其人曰趙將廉頗葬於此古有廟焉廟之北有墓存焉則梁以姓名廟以爵稱也初將軍以讒去趙適魏趙遣使召之故爲健啖以示可用復廢於讒楚人知趙不用迎以爲將戰不勝將軍思用趙人落莫而卒今墓於是豈將軍終不忘趙楚人歸之而葬於是耶豈將軍與趙奢自雄北邊有功於民而將軍獨沒於異域邊人思之爲虛墓而廟祀於是耶然將軍以一人爲趙之安危在趙而秦卻去趙而秦肆非止一將亦豪傑之士仲連之儔也觀其勇於爲義折節以下相如負荊詣門而謝罪烈烈風度千古不渝宜其英靈在天死而爲神廟而世祀也廟之獲成本於權帥府事苑侯終之者其鄰並居民也乃書其事俾刻諸石作楚歌以刺讒告諸神云

黃楡落兮刀滿霜朝中山兮墓光狼甲萬騎兮血染裳一夕絕漠兮禽代之王趙有人兮主父爲不亡將軍虎步兮國無與彊秦人閉闗兮弗敢望髙壘堅壁以作气兮期一鼓而奮以驤老寇而壯吾兮中權之良孰知君之信讒兮括爲騎刼而貞可傷士卒何辜兮坑死於降趙豈能國兮折棟而壞梁彼譛人兮尙畢翕而箕張猶爲頓米肉而示可用兮冀其君之不忘竟不召而去兮捲甲免冑而彷徨客死而莫之歸兮孰爲墓於廉之梁魂兮來歸兮將軍之故鄕禦李光兮露香斟糯醑兮傾酪漿鼓相如之瑟兮歌慨慷邯鄲無人兮叢臺荒郭開野馬兮祗何方

漢義勇武安王廟碑

髙光以仁義得天下而桓靈失之一時豪傑莫不欲代漢受命比迹髙光而祗事於詐力智計土地甲兵獨昭烈帝始終守一仁武安王始終守一義盡心於復漢無心於代漢漢統卒歸之袁氏徒爲僣僞曹氏徒爲簒竊孫氏徒爲偏霸竟不能以有漢初王及車騎將軍飛與昭烈爲友約爲兄弟死生一之及昭烈取益州畱王鎭荊州獨當一面掎角蹙操昭烈進取漢中王威震許洛幾復漢矣不幸而操權合謀以圖王王死而曹氏簒昭烈與飛出師伐權以誅讎飛死而帝崩始則王與飛以死事昭烈終則昭烈與飛以死報王嗚呼仁之至義之盡也王諱羽字雲長姓闗氏解梁人起義於涿郡戰爭於徐兗犇走於冀豫立功於江淮而歿於荊楚其英靈義烈徧天下故所在廟祀福善禍惡神威赫然人咸畏而敬之而燕趙荊楚爲尢篤郡國州縣鄕邑閭井皆有廟夏五月十有三日秋九月十有三日則大爲祈賽整仗盛儀旌甲旗鼓長刀赤驥儼如王生千載之下景仰向慕而猶若是況漢季之遺民乎天假之年誅操復漢有餘地矣容僞醜正實繁有徒嗚呼哀哉順天當燕趙之衝而府中之廟二皆庳俯墊偪不稱王之威靈歲丁酉權帥府事苑徳於雞水南湖之右創爲新廟耽耽奕奕神居巍然初爲廟貌並昭烈皇帝車騎將軍及王爲三萬戶張公來享於廟退謂徳曰廟無二主尊無二上君臣同祀而王侍側如昔享覲不専非制也遂議別爲昭烈皇帝廟而王始正南面之位焉己酉秋大享禮畢請碑其事故推本君臣之義以昭不朽仍作詩以侑神其詩曰

漢季艸澤生英雄王自蒲阪來山東結交四海皆兒童燕南壯士忽相逢義气許與開心胸樓桑五丈卽沛丰破屋半夜噴長虹指天誓日除姦凶萬折不易以死從瞰如兩虎夾一龍風雷蕩天漢火紅誰知京都遽蕪空盡爲曹氏妖狐蹤忽爾陷賊當天窮躍馬斬將萬眾中侯印賜金還自封橫刀拜書去曹公千古凜凜國士風跨有荊益事戰攻直指許洛期一戎操如喘鼠謀避鋒權如黥梟示象恭肘腋揜襲有呂防遂令大業弗克終飛死帝崩永安宮三人在天義烈同惟王神威地天通血食廟祀仍軍容操骨已朽王爵隆操鬼不食王禮崇作詩頌王興義功願如東坡贊孔融

四賢祠碑

四賢者何燕賢臣郭隗樂毅劇辛鄒衍也辛亥之秋過督亢至易水投文酌酒弔太子丹聞水汭有祠國士劉鑾所塑技極精巧不知爲何神遂往觀之四像皆南面列坐一王者拱其側衣冠極古殆皆周制問諸守祠丈人言祠故有榜曰四賢不知爲何代之賢契丹時有題曰樂將軍者亦不知孰爲樂將軍也某乃大悟其列坐曰郭隗樂毅劇辛鄒衍拱而侍其側者燕昭王也因爲敍其事曰按北燕周文王子召公奭所封至王噲效舜禹事推國於其相子之燕遂大亂齊人伐燕入其國都遷其重器虜其民人幾亡其國齊師退國人立故太子平是爲昭王王思得賢臣以雪國恥乃築宮師事郭隗以招徠四方賢士於是樂毅自魏往劇辛自趙往鄒衍自齊往遂以樂毅爲上將軍並將秦趙韓魏之師以伐齊下齊七十餘城入臨淄歸大呂反故鼎徙汶篁祀桓公管仲示之以禮不拔莒卽墨示之以義燕幾於霸當是之時儀秦方以嘴吻傾軋孫吳方以詐力爭奪孰知春秋復讐之義以仁義爲王者之師哉而燕天下莫弱也齊天下莫彊也孰知夫仁義之兵能以弱勝彊哉獨孟軻告宣王於前樂毅佐昭王於後天下始知仁義之無敵燕有國以來七百餘年矣世服事於齊晉今乃一戰勝齊而以秦晉爲屬遂雄七諸侯又知用賢之功有如是者易曰履信思乎順又以尙賢是以自天祐之吉無不利昭王有焉其後樂毅父子大顯於燕趙俱爲封君郭隗之事不復見劇辛事業亞於樂毅鄒衍又能著書以明律呂之本及終始五徳之運漢以來大行於世嗚呼以昭王之禮賢四賢之不負昭王君臣之義師表百世世祀於燕宜哉遂作思賢之詩以遺易州守郭公俾刻諸石仍大署四賢字俾牓諸祠以識之其詩曰督亢之坡易水之滸臺平樹古昔賢何許有祠遙遙塵闇香銷廟貌肅然想見燕昭臣乃向明君猶北面敬賢若玆豈惟一戰仁義之師幾及三王世言管樂於仲有光當時九九今何足數不用如鼠用之如虎冀北多馬材皆日千世無燕王斷鞭不前人有黃金裝飾子女士皆餓死可憐黃土燕國之金盡在一臺宜乎諸賢莫逺具來爲告邦人勿乏其祀庶幾永世賤金貴士爰想燕丹乃用荊卿不得秦城遂傾燕城君臣道合千古是仰師臣者王視此遺像

羑里周文王廟碑

相之南屬邑曰湯陰去朝歌五十里而逺故殷紂畿內地也湯陰之北道右有古城圮復之餘猶峻絕屹然以其隘小而逼故土實其中幾與堞平乃紂拘文王羑里之庫也前有文王廟祗存數楹一碑斷碎不可讀然過者望望必披荊棘拜謁咨嗟而去莫不尢紂之凶閔聖之厄於是屬諸相臺總管蕭侯使新其廟以朂斯民善善惡惡之心重爲序其事曰昔有殷旣錯天命受熹毒逞戾殺九侯醢鄂侯西伯聞而竊嘆怒而拘之羑里西北乃推天命重卦觀象繋辭設戒恭畏警省益篤臣節七年諸侯皆從之囚受始歸之於是天下不直受而共起亡殷嗚呼三分天下有其二以服事殷而不貳七年拘繋畏罪自責而不校以憂患作易反身修徳而不怠此文王之所以聖也或謂文王在羑里使閎夭泰顚等以賂悅受而獲免及受命稱王者皆妄說也若然則其於天下有意於得失非所以爲聖也韓文公作拘幽操謂爲小臣畏罪兮天王聖明可謂知聖人之心矣銘曰嶪嶪垠土兮至今崔嵬適以彰聖徳兮驅天下之歸易之多戒辭兮憂世之衰而繩已之違不入於朝歌兮吁嗟乎羑里之祠周𨿽舊邦其命維新廟其可不新兮

齊太公廟碑

齊有兩太公姜姓四嶽之後國於呂遂以國氏太公其後也當殷帝乙及紂虐亂聞西伯善養老而歸之釣於渭濱以俟天下之淸西伯畋而遇之載與俱歸使佐理其國時年已八十矣武王卽位尊爲尙父而師事之稱師尙父遂並將八百諸侯之師誅紂救民周有天下遂爲太師而封之齊五侯九伯得専徵伐而在周召之右及薨葬於周子丁公伋嗣復相成康五世皆葬於周齊以其始受封之君稱爲太公廟爲始祖而世祀之至桓公爲五霸首尊周抑楚王室賴以復存是爲姜齊之太公當陳禦寇之亂公子完奔齊其後爲田氏又以國氏稱陳至田常専齊周安王命常之孫和爲諸侯滅姜齊而代之及卒亦稱太公至威王僣號稱王后爲秦所滅是爲田齊之太公齊人以姜齊有大功於天下故不祀太公和而特祀周太師太公由漢迄唐廟享於故齊都臨淄以故姜齊祖廟尙不絕唐開元間又特立太公廟於京師以名將畱侯等十人爲十哲配享其後又進爵爲武成王號爲武廟禮秩與孔子廟同宋金以來遂爲大典金亡而臨淄之廟廢今大行臺李公總統山東淮南道開府於益都東海西河穆陵無棣四履盡在統內遂於臨淄復立姜齊太公廟請碑其事爲之論次云夫太公聖人也其相武王伐紂救民亦一伊尹也詩曰維師尙父時維鷹揚亮彼武王肆伐大商防朝淸明特言其功烈之美而不言其所以聖至武王旣受命進丹書謂敬勝怠者昌怠勝敬者亡乃見其所以聖者其言舉於緝熙敬止敬之敬之天惟顯思不顯亦臨無射亦保相在爾室尙不愧於屋漏等共爲周家心傳家法以受天命而維王統同夫堯舜之允執厥中惟精惟一兢業之道聖之事也故孟子謂若文王則聞而知之太公則見而知之知之者何知堯舜禹湯所傳之道也知堯舜禹湯所傳之道而爲文武師臣非聖而何后世兵家者流乃以六韜書爲太公作皆陰謀狙詐功利之說謂以是佐周取殷而埒於孫吳嗚呼豈知太公者哉後世又推爲武臣之首而與起翦並以一將待聖人則又誣太公甚矣武成之號公有所不受也故不書繋之詩載揚公之所以聖以侑神云

沨沨乎大哉齊之風乎表東海者其太公乎顯與西土而國之東乎不顯惟徳祗稱其功乎敬勝乎怠神道之充乎心存不忘堯舜之中乎乃武乃文聖徳之同乎於乎不能忘三代之隆乎

涿郡漢昭烈皇帝廟碑

王統繋於天命天命繋於人心人心之去就卽天命之絕續統體存亡於是乎在觀漢氏之三起三滅民到於今稱之廟食血祀於興王之地越千歲而不忘者可見也夫有仁民之誠心上通於天而下固結於民𨿽欲捨之而去天與民弗捨焉不篤於仁不誠其心一以暴戾詭僞驅民而力爭之自以其民爲已有而民視之爲巳讐縱一時或得則必失之昔秦之暴甚矣髙帝寛仁愛人聖度豁如而得人心畱侯自畱從之以爲天授義帝諸將推爲長者使之入闗除殘約法秦父老爭持牛酒惟恐不王𨿽避楚王漢天與民弗捨卒一天下受天命纂承三代之統莽之僞甚矣光武仁厚英明推赤心置人腹中而得人心鄧禹仗防而求見耿弇倡義而來歸馬援以爲帝王自有眞遂畱而不去𨿽避更始畱河朔天與民弗捨卒復漢祚而大一統操之暴則如秦而其僞則甚於莽復有項籍韓彭之智力盜有漢祚陰畀之丕偃然自以爲無漢矣昭烈以遐冑遺孤有大志尙義烈與人誠盡堅忍自彊一時推爲英雄尢得人心闗侯張飛熊虎之將恩同骨肉諸葛孔明伊呂之佐而爲之用𨿽逼於操忌於權奔走於二袁身無所歸而所在民輒歸之尢篤於君臣之契顚沛之際信義愈明掃境以復闗羽之讐身死而無憾遺命孔明謂孺子不可輔則自取至於不負劉荊州哭墓而去當陽長阪不忍棄民勸於座襲劉璋以爲當與操如水火及其屬纊自謂徳薄皆古之賢王所難能髙光之所無有故曹氏𨿽據中夏祗爲僭僞天命王統卒在昭烈嗚呼髙帝光武昭烈三君傳一誠心歸之於仁作漢命脈以爲統體維系中國始則造漢中則復漢終則存漢幾五百年涵浸深浹固結民心至今不忘在所廟祀秦楚莽操之後卒皆無聞仁與暴誠與僞之徵昭昭矣沛丰邑之髙帝南陽之光武涿郡之昭烈皆爲帝裏故其廟祀尢甚涿故燕國也古多豪傑之士歌謡慷慨借交報仇遺風尙存每言曹魏簒漢之事莫不欷歔流涕想見昭烈君臣父子之際仁厚灑落藹然三代之風故其祠下拜謁而致奠者朝夕不絕其歲時祀事合沓走集不逺千里指示樓桑故居彷徨不忍去故其神靈赫奕又有盛於沛丰南陽焉廟在涿郡南十里而近自隋唐五季遼金以來皆卽故居代爲增葺其正殿當中山靖王之後昭烈之諸父祖墳園其神室則昭烈像設衮冕南向其佐命將相則列於兩廡左則諸葛亮龎統法正許靖右則闗羽張飛趙雲馬超位序崇敞有法制焉廟又有碑金翰林應奉王庭筠詞推明昭烈之志論義文采近世所無然猶題爲先主名號有末正焉按春秋左氏傳稱先主者大夫稱其先大夫之辭生則稱主沒則稱先主非帝王之號也魏晉私計以昭烈父子爲僣僞故稱蜀不稱漢以昭烈爲先主安樂爲後主至陳壽作國志卽以漢統與魏使昭烈父子與劉璋共爲蜀志其後著書者皆以魏爲正統惟宋司馬光更蜀爲漢初曰漢中王卽位曰漢主崩則曰漢主殂追稱則曰漢昭烈帝而亦不以正統歸之至建安朱熹始奪黃初之統以章武繼漢漢亡始爲魏夫髙帝以寛仁得人心開漢統光武以謹厚得人心復漢統昭烈以信義得人心存漢統故魏簒漢之始昭烈以爲天下不可遂無漢傳序在已故卽漢中王位及魏遂代漢廢漢帝而幽之乃卽皇帝位於武擔之南正名定分聲罪致討及崩而畀之孔明使復漢卒事其中興功烈𨿽不逮光武其出師誅讐纂承髙帝之志掲示漢家神靈震竦姦僞若天假之年必拓定中原如建武之際矣且與光武皆漢子孫豈容神器之他歸而獨不與其統稱大夫之稱乎或者又以爲族屬疎逺不能紀其世數名位猶宋髙祖稱楚元王后南唐烈祖稱吳王恪後此又從而爲之辭者也後世之致疑未若孔明之傳信初昭烈見孔明卽曰今漢室頺傾姦臣竊命孤不度徳量力欲信大義於天下卽以復漢自任孔明卽曰將軍旣帝室之冑信義著於天下又曰霸業可成漢室可興爲帝冑使興漢室當是之時莫不以昭烈爲漢帝曹氏爲漢賊豈至於後世而欲以一已之私反之哉故爲推本漢氏家法心傳統體所在正其名號曰漢昭烈皇帝牓其殿而碑諸廟再歌義烈系之以詩詞曰

髙祖造漢拯民塗炭世祖斟難民適思漢兩都二祖垂四百年昭烈之興死灰復然難於二祖百折不沮倉皇奔走眾才一旅豈弟仁厚民心是歸必得國士乃可有爲旣挾熊虎復起臥龍電掃漢南雷震江東蹙操脫吳據有梁益遂取漢中興王立國髙皇之起始實在此拓定中原貽於孫子漢賊不並顧豈偏安丕豈其敵誅讐弗難天不假年僨軍崩殂不能致討還於舊都顧命孔明伊周之事不私其子天下大計瑯瑯格言朂以爲善三代君臣乃今復見宗臣流涕效死出師遊魂倀鬼折敗不支崦嵫返照有光屬天旣絕之統復一再傳三君一仁三起三滅廟食帝裏至今不絕燕山之陽涿水湯湯篤生異人復一髙光杜鵑不來桑猶在寢刻詩廟門萬世是諗

漢丞相諸葛忠武侯廟碑

以天下自任佐王而行道濟時伊尹也以天下自任無王而不能行道濟時孟軻也以天下自任佐王行道不能盡濟斯民不盡其用諸葛孔明也伊尹之佐王而行道孟軻之無王而道不行皆判一定無復於憾至於孔明以王佐全才立政於區區庸蜀不能疆理天下完漢故物制禮作樂比隆三代以節制之師祗平雍闓禽孟獲馘王雙斃張郃不能汛掃中原討魏黜吳翦操虜懿方雜耕固壘惇信明義張漢天聲信九伐之法而遽隕星嘔血與道而不與命與之才而不盡其用是以有志之士莫不痛哭流涕而致惜焉嗚呼唐虞三代之盛孔子嘆其才難而僅稱九人至孟子則又獨與伊尹一人爲聖之任何哉蓋士不能自重則不能任重不能輕天下則不能有天下伊尹耕於有莘之野不以道義繋馬千駟祿之天下不顧三聘而起遂任天下之重一夫不獲若撻於市放夏桀廢太甲一以天下爲計已獨任其責故爲聖之任也孟子爲稱道則亦已之志也當其時中國無王有王者起則必爲伊尹之事行道以救天下故每自謂天未欲平治天下則己如欲平治天下捨我其誰若齊能用予則豈徒齊民安天下之民舉安以齊王猶反手也又謂萬鐘於我何加焉富貴不能滛貧賤不能移威武不能屈乃爲大丈夫則亦伊尹之儔也故伊尹而下以天下自任者孟子一人漢室傾頺羣雄競起天下之士莫不徼幸功利反復於智數詐力汲汲以爭天下獨孔明髙臥南陽抱膝長吟視天下不足爲躬耕隴畝若將終身焉則亦伊尹耕莘之志也及昭烈三往知其仁誠敬讓可以有爲遂起而委質焉則亦伊尹幡然而攺也旣從昭烈慨然以興復漢室爲己任及永安顧命則曰臣竭股肱之力加之以忠貞繼之以死則亦伊尹佐太甲之事也至於內治旣修將以外攘以圖報效臨發上疏精忠懇盡藹然三代君臣復見伊訓太甲之書其將兵薄伐出入巖阻一以節制不爲浪戰申明賞罰開布公道不規近利恢張逺圖秦漢而下復見王者之師其駐兵五丈原懿終不敢出則己定勝至其臨沒懿按視營壘亦嘆服以爲天下奇才則孟子以來以天下自任者又祗一人耳論者乃以爲自比管樂蕭曹亞匹將略非所長又謂不當復漢不可以詐力雜仁義去中原入巴蜀非其地當如陳平用金間魏君臣或者又以魏爲正統而書伐罪之師爲入寇嗟乎孔明其可若是班乎乃以是奇孔明而又以是責之乎豈眞知孔明者哉初昭烈卽漢中王位以孔明爲軍師將軍及繼漢卽帝位遂以爲丞相安樂公卽位封武鄕侯領益州牧及薨諡曰忠武魏晉以來旣以昭烈爲蜀先主乃書孔明爲蜀相至於杜甫甄別題評號爲精當亦仍蜀相之名今旣正昭烈之號而碑之涿郡樓桑之廟復正孔明位號曰漢丞相諸葛忠武侯則君臣統體皆得其正推本論著碑之配享之廟庭作歌以悲其志云季末汨於功利兮咸跋蹶以顚躋苟無益於已兮則並其民而棄之士气日卑兮任天下之重者其誰莫不欲臣其臣而莫予違兮孰能以臣而爲師莫不患失而欲得其君順而弗違兮而甘妾婦之爲治弗逮於古昔兮皆苟且而詭隨漢室傾於桓靈兮薄崦嵫而日益阽危姦渠僞魁羣起兮閧爲力爭而竊窺或豺狼以肆毒兮或狐鬼而誣欺不以爲羞而助桀兮自以爲是而不知其非獨之人髙臥而不起兮若太山之四維𨿽不足以有爲兮胡淟涊以自脂王室乃有遐孤兮逼無所容而民莫知歸三往乃見而益之以恭兮沛然龍起而夾之以飛以復漢自任兮吐胸中之奇君臣之契灑落兮相與撥亂而興衰顧命而托國與子兮涕泣而以死繼之防義而討賊兮雜耕按堵而軍無私反正而抉僞兮還舊都而有期巍然聖之任兮將越孟而配伊天不假年兮忽隕星而反旗志士莫不痛惜兮至今以爲悲嗚呼噫嘻使侯不死兮禮樂其可興三代其庶幾兮不侯之知兮侯其可幾有格天之才兮以造命有佐王之略兮以濟眾有不可奪之節兮以輔政有不可窮之智兮以應變有必信而不可屈之義兮以誅仇而匡時成敗利鈍畀之天兮一不動於中而死生以之處世而磊磊軒天地兮其道淳曜而無疵俾萬世之敬仰兮視此麗牲之碑

陵川集卷三十三

欽定四庫全書

陵川集卷三十四

元郝經撰

碑文

漢髙士管幼安碑

東漢中興二百有餘年處士之盛卓冠前古其整領淸議激揚頺波振起末俗以衛宗社固自有力而其疾惡荏釁激怒召亂隆譽飈歘虛聲扇蕩與宦戚相軋而卒成黨錮搏國共僨亦皆自夫處士獨建武之初防稽嚴子陵抗志絕俗逺引長往不爲漢之三公激成一代風節建安之末北海管幼安離羣髙蹈肥遁居貞不爲魏之三公以全一代名義得處士之道者惟玆二人然而君子當出而處則失義當處而出則違道子陵之不事莽得其處矣有君如光武而亦不事當見而飛乃潛以遁髙則髙矣於義未盡也幼安生於桓靈之際出於黨錮之餘董呂袁曹閧起亡漢而社稷卒爲操有欺遺孤殺母后賊義士動以詔防行事而終身不受禪代則其姦有甚於莽其共爲簒竊委質而成事者皆患失無恥不顧名節之人當是之時處而不出可也不受其三公可也故東漢處士𨿽盛節髙而道全者惟先生一人焉先生名寧姓管氏避亂適海外公孫氏亦僭擬王者又偏方一操故和順道徳玩味經術格之以誠卒免於禍魏旣簒以大尉徵不就正始二年卒天下莫不髙之迄今千有餘歲邦人慕其徳化代爲祠宇歲時致享禮爲先師乃敍其事書爲漢髙士作詩以歌詠遺風俾刻之石云其詩曰

漢鼎破碎天地閉處士一网無噍類妖狐垂涎猛虎噬失身便爲賊睥睨噎喝不敢伸大義少見圭芒卽賈忌文舉徳祖競棄市荀令倉皇亦自斃中原殆無置足地惟有海外可避世先生振纓從此逝箕子之貞固當繼逺害全身最得計醫無閭髙有餘翠鴨綠江深涵海際濯足歸來盡和气紗帽無塵風滿袂東夷尙仁心簡易土俗厚敬篤無僞遷善從化日純粹華歆見金節自廢破壁殺後脇漢帝當時割席絕交契更著三公重相穢回視諸人等兒戲滿朝不識司馬懿吾敢與人家國事從渠九遷還四至禮樂詩書是吾志孤蹤遙遙謝權勢蠖屈龍潛當未濟民未忘徳猶世祀遼海千年漢髙士

漢義士田疇碑

燕趙控帶朔漠土風雄質其服義尙气借交報仇奮不顧死振古以然當漢之季得義士一人曰田疇方董卓廢立豪傑並起莫不欲盜漢以爲已有獨賢宗子虞牧幽州不受山東尊號誓淸國恥而天子防塵君臣道絕乃令疇奉章奔問官守比歸而虞爲公孫瓚所殺疇乃哭墓而去糾合宗黨掃地而盟期於誅瓚無何瓚爲袁紹所滅而紹亦終不勤王陰懷異志尋爲曹操所並遂謀簒代於是袁曹等爲一瓚故躬耕不出民夷義之漸成都邑以烏桓屢殺鄕州冠蓋故假操以誅蹋頓操欲以五百戶封爲亭侯辭不受終身不仕魏世而卒邈乎髙哉古之義士無以尙已嘗謂豫讓荊軻亦燕趙之豪其感慨許與固有烈士之風然中懷譎計並命於數寸匕首不免爲一刺客如疇之卓犖數千里間闗寇敵不隕君命以未反報臣主在難竟不拜官斥責去瓚而瓚不敢害歸於無終撫和民夷約法立制其志不止誅瓚欲將率燕趙義士並討袁曹興復漢室不幸而遂爲操有故終不臣操仕魏其義烈矯矯非豫讓諸人所能及也嗚呼漢室傾頺姦臣倚疊惟劉公虞以幽州死漢昭烈及闗羽張飛起義於涿郡以復漢管寧隠遼海田疇邑無終終身不仕魏以存漢志節髙天下忠義動千古者惟玆六人皆自夫燕趙古今所稱殆不誣矣宜其沒而爲神各食其土也歲戊午經及易州總管何侯世麟越易京登黃金臺瞰臨督亢慷慨懷古因論燕趙義士以疇爲首侯謂君欲誅公孫瓚而未卒志此瓚死所也君之靈豈不烈烈於是乎吾欲祠而祭之以表君義可乎經曰可哉遂祠於易水之上經爲碑其事題曰漢義士作歌以明君之志云歌曰

君在難兮時多艱士有志兮事無難躍馬去兮逾闗山明月皎皎兮照刀環奉章遑遑兮入長安見天子兮覩天顏未報命兮不受官臣節達兮壯士還主君死逆兮血未幹苦淚徹泉兮骨已寒糾宗盟兮戮凶殘倒渤海兮摧燕山誰知復有數賊兮瓚已死而操尢姦天下已無漢兮吾何以立於世間復何面目以見燕趙之士兮當蹈海而屍狂瀾彼荊卿兮尙不負於燕丹吾寧負劉幽州兮俛首以事曹瞞死爲漢士兮躬耕以盤桓嗚呼君之義烈兮髙薄乎云之端應與傅說兮跨箕尾而淩髙寒永爲燕之神靈兮俾萬世其仰觀酒滿樽兮殽滿盤挹靈氛兮佩幽蘭我欲從君兮不可攀魂兮來歸兮天漫漫吁嗟不可得兮摧心肝

殷烈祖廟碑

大河之陽有廟曰湯王絕去老岸深入故道瞰臨中潭蓋以王伐夏救民光有天下旱漧而無水溢故廟於是假其神靈以禦河伯懷襄悍猛之患不知其幾千百年稽天之浸漸入地中迆迆南卻逺廟數里益出腴田貽我來麰歲則大穰於是邦人益知有相之道庇神之休咸來祈賽禮盛先稷焉歲戊午詔以懷河陽爲今上湯沐邑於是經在藩府得賜第懷賜田河陽河陽吏以田籍進疆畛之中有店曰楊子楊子之東廟曰湯王卽此廟也廟前有水曰浿【音】乃晉浿梁水也盡在賜田內郝氏之先系出有殷帝乙之支子今啟南陽之田而得烈祖成湯之廟焉衰門敝族而遇其祖豈將令繼緒不忘乎時河陽進士苟宗道從余學其家故爲大姓在廟之側桑梓阡陌與賜田接乃命其弟宗禮規廟周之地廓其神宇令河陽守置戶衛防仍爲崇飾象設增伊尹仲虺二相之像以一神徳按祭法能禦大菑則祀之能捍大患則祀之王拯民於水火之中可謂禦大菑矣廟於河而河不溢可謂能捍大患矣其世祀也宜哉夫上世帝王皆以名稱宓犧神農皆是也至堯舜之世始有祖宗之號曰文祖神宗至夏后之世則以禹爲皇祖殷之世以湯爲烈祖其後嗣王亦各有號曰中宗髙宗然於簡防則皆以名稱於廟則特以號舉尊之也今旣廟矣而以名稱非制也故更曰殷烈祖廟作頌以畀田畯俾歲時歌舞以燕神云

惟帝降格先天啟土湯聖不違應天篤祜夏惡盈貫我伐是舉枿彼三蘗震厥皇武挈民請命脫之砧斧濟以寛仁瀹其瘡瘉建中立極道繼堯禹盛徳世享於何方所伊侐斯廟在河之滸民猶戴蘓萬世一雨慝厲不作重爲呵禦河水洋洋莫余敢侮沃壤每每安流順去孰敢仇餉共饁南畝孰敢不祀競藝稷黍民以有年神不乏主麰麥如雲際神之戶菽粟如陵隠神之宇民飽而嬉燕厥父母奉盛以薦防登羃俎乃麗白牡乃酌淸酟報本反始在昔自古黃髮婆娑望神屢舞奏鼓坎坎衎我烈祖鳥於飛集於河梁迎神語語曰湯是常小子作頌於以歌商載祀百千神其樂康於乎成湯不亡

新野光武皇帝廟碑

繼秦以楚而無髙帝則中國不能復繼莽以操而無光武則漢統不能纂承三代天下後世不知用儒爲學之有益治道而徳於斯民殘陋蕪穢荼毒宛轉不復見先王風化之美矣髙帝平秦滅楚恢拓綱維帝有中國垂統二百年光武復汛掃僞妄振踣植僨以帝王之學潤色皇度賁若艸木復垂統二百年粲然二帝三王之治鬱鬱乎文繼周而傳萬世髙帝平亂開建大業光武中興身致太平號稱二祖其有功於中國則一也自成康而下帝王始不務學陵夷至於東周漸不用儒而中國不復有先王之治至秦而彗滅除鏟専習法律一以殺人爲務漢興將相皆刀筆軍功文景之治本於黃老申韓孝武𨿽號稱隆儒相公孫而擯董仲舒轅固申生汲黯老死於下國相如枚臯侍從文賦畜以俳優宣帝厲精爲治綜核名實不喜於儒謂漢家制度雜於霸王元帝好儒昧於識斷貢薛韋匡疊爲宰相卒殺蕭望之而不悟故西漢制度陋於三代帝王不學瞢於大道卒爲孔光張禹所誤而欺於王氏光武起自諸生以謹厚稱正大之學蘊爲眞勇昆陽一戰破尋邑百萬直壯之師遂興漢室風雲感防鄧馮寇馬皆稱儒將左提右挈底寧方夏旣卽位則進卓茂登宋用孝廉爲郎保全功臣不責以吏事講論經理夜分乃寐閉玉闗謝西域不勤逺略推誠禦物不尙狙詐躬幸太學修明禮樂優禮嚴光激成風節始充髙帝祠孔子說詩書之規摹緝熙文武成康帝王之學繼以明章臨雍拜老橫經問道期門羽林之士通經問學有濟濟洋洋之盛於是大儒輩出維持鼎命袁楊李杜屹然效節終我四百作成政治保佑民命風化之美同於先王則其功又有大於髙帝者焉且自昔中興之主若夏少康周宣王特一時復國不失舊物其功烈未有盛於夏后文武者也而宣王之治又不克終光武之興條理文獻遂軼西京幾於三代篤實輝光基命以徳溫純縝宻服天下以柔道𨿽則中興同夫創業傳序十二徳威惟畏使曹操終身染指垂涎而不敢革命昭烈父子﨑嶇艱阻猶天命人歸復漢討罪者終曹氏之世幾五十年又非少康宣王之得比也文徳軼於髙帝中興功烈邃古所無於乎盛哉初帝與其兄齊武王起兵舂陵討莽乘牛而殺新野尉奪馬以戰其後廟於新野歷代祀之歲已未經奉命宣撫江淮乃登昆陽故城顧瞻舂陵鬱蔥之气浮動艸木英靈髣髴猶可想象又不能自已推本論著系之以頌畀鄧州道總管萬戶史公勒碑於廟垂示不朽足厭景聖之心焉頌曰

於鑠漢業如火烈烈滅之水兮僞魁懷姦投隙抵間肆狐鬼兮髙廟有靈翦除棘荊豈遂圯兮白河赤龍羣飛天紅有孫子兮昆陽一戰長驅百萬天復啟兮羮梟磔魅糞污抉穢瀹靈沚兮百秦幾莽撐裂天壤復閧起兮雷鼓彗鋒指靡羣雄盡寧敉兮帝有聖學沈幾先覺繼文軌兮投戈講藝夜兮乃寐究經理兮以熙帝載比隆三代風化美兮享國永久徳懷九有殆三紀兮身爲武湯治復成康孰可比兮廟食世祀代無廢事賁帝裏兮於髙有光民猶不忘載揚頌章刻示茫茫漢徳無疆兮

周子祠堂碑

道之統一其傳有二焉尊而王其統在位則其位傳化而聖其統在心則以心傳位傳者人人得之故常有在不忘心傳者非其人則不可得是以或絕或續不得而常也三代而上聖王在位則道以位傳堯舜禹湯文武周公是已三代而下聖人無位則道以心傳孔子顏曾子思孟子是已周室東亡秦人西並祗一王位屹爲爭奪之具得之者非血戰之豪傑則推刃之子孫其心則蠱於佛老散於辭章獘於法律瞢於功利壞於智數聖人不作彊有力者挈位而不置不復傳道而道統紊矣千有餘年之間學士大夫致志用力掇拾殘斷﨑嶇章句不爲不勤其獨造自得力探特悟以道自任者如揚王韓歐絕無僅有𨿽競於一時而其學不復傳是以終不能永聖人之統續而復絕也剝食糜爛之餘僨踣撐裂之極獲聖人之心紉緝道緒傳諸其徒益久益彰者有宋舂陵周子而已其學不知其所自不事章句不工文辭不務決科沛然一致諸道蹭踴孔孟之後瞰視羲文之前掲振本根浚泐土苴範圍天地窮神知化盡性至命創爲太極一圖申明大易先後天之幾著通書數十章指陳聖學之極致發前聖之蘊奧先儒之所未言爲道學宗傳心之統蓋其欲慮靜盡極於精一篤於純誠遂造髙明乃能如是故太史黃庭堅稱其爲人如光風霽月其瑩絕洞徹猶可想象一傳而得程顥程頤張載再傳而得楊時遊酢率之集大成於朱熹泛瀾充滙洋溢旁薄君相服膺師儒鼓篋而學者徧天下六經語孟各爲傳注性理象數各爲論說正千載之訛復一貫之道旣傳諸其徒又傳諸後世又傳諸外國迄今二百餘年莫不知義理之所在各爲一太極反諸吾身各有一易使人人自致聖域而不以爲難由漢以來未之有也祠祀之禮盛於江左而未至於河朔今領中書相國楊公始嗜其學乃建太極書院於燕都立祠於院以祀周子以二程張楊遊朱六子配食歲時釋菜尊爲先師燕自安史之亂睽隔王化者將四五百年至於孔孟之祀亦將廢墜一旦祠祀道學宗師而以其徒配禮秩文采警動幽朔尢近世所未有也嗚呼道統爲不亡矣祠旣成適經貳於公而徵銘焉遂序其事而爲之銘周子諱惇頤字茂叔湖南道州人仕至虞部郎廣東提刑分司南京卒於江州嘗築堂濓溪以自名故門人號爲濂溪先生銘曰

析木之津上扶斗極周子有廟復一太極民不鄙夷防歸有則絕緒如絲伊緡聖逺弗續又從而棼祗揚其波不探其源縱尋斧斤自戕其本捨轍而車血手燥吻客气賈勇莫不僨隕過髙好奇誘於誕空看鳥應人自忘其躬不及與過皆失乎中聖心有端聖學有要無欲而一乃造其妙無極之眞根柢玆道道有一極極盡無餘轉斡化府推激神樞天地人物埏埴貯儲心死不傳乃載於書六經一易道統之集梁折山頺千載寥閴無爲升堂更孰入室日下有日五星聚奎發原湖南派流江西肩顏踵孟傳心仲尼伊洛湯湯防爲一水復生晦翁又一程子坦坦一道昭昭一理太極有圖通書有章遂令燕云亦如荊揚嗚呼盛哉吾道之光

順天府孔子新廟碑

天不言之孔子孔子能言之天天垂象萬物本焉孔子立徳萬世師焉故天極其神孔子極其聖郊祀天廟祀孔子禮冠百神宜矣按漢史髙皇帝過魯以太牢祠孔子則孔子之廟祀於戰國先秦尙矣至髙帝始以帝王親祠焉於是孔子之道尊與天同由漢以來載在祀典以及於今自京師郡國州縣皆爲立廟自天子大臣方伯守令師長皆師而祀之封爵爲王象設南面被衮冕服登龍禮秩一如天子諸弟子爵爲公侯各以服章配享禮秩一如諸侯敷天之下祀事之盛無與侔也夫人之尊莫尊於帝神之尊莫尊於天帝王受命有天下郊祀之際則以其祖配天烝嘗禘則於廟然止一代一姓而已秦不祀周漢不祀秦魏不祀漢孔子無土不王未嘗受命以一儒者歷代祀之配天不已然後知道之尊有甚於位乃以萬世爲土焉順天故淸苑縣置於隋唐間爲鄚州屬邑宋初置保塞軍以其趙氏之故家在焉故縣比丰沛升爲州曰保國朝奄有中夏今萬戶張公柔自滿城建牙於保開斥土宇西盡常山東出瀛博南逾滹池北負涿易自爲一道統城三十仍兼河南諸道詔錫名曰順天開大帥府焉初州之廟學在保塞故堙之北及公開府則夾兩闤闠囂塵坌閧殆非淸廟居神之所且文廟宜在文明之地在辰爲已遂於東南得爽塏地謀遷神居鳩工賦役殿廡一新講肄之舍庖藏之所遊息之地以次具舉髙廣其舊幾於倍蓰又爲奎文樓於南鑿璧水於西歲戊午告成迎神於新廟仲春上丁釋奠以落之公之嗣子略攝領帥府而被服如諸生尊禮先輩向學事師甚謹而文請於某以文其事某爲之言曰觀於海者難爲水遊於聖人之門者難爲言以孔子而稱堯猶曰大哉蕩蕩乎無能名矧於以眾人而稱聖人哉且得聖人之道者則有顏淵氏傳聖人之道者則有子思氏述聖人之道者則有孟軻氏尊聖人之道者則有韓愈氏贊聖人之道者則有邵雍氏某何人也敢置言於聖人之前哉姑推本聖人之道所以配天而廟食之所自以序其事然非經之私言聖人之所自道也曰天生徳於予桓魋其如予何曰天之未喪斯文也匡人其如予何每以天自處故生則代天爲言沒則配天廟享堯仁如天孔子道如天昭布森列萬世一天洋洋乎其上吁可畏也爲之詩以歌詠聖人之門云維天之命於穆不已有開必先是生夫子金口木舌代天爲言六經垂世道同夫天皇帝王霸气數是防集聖而成所以爲大父父子子君君臣臣三綱五常所以爲人祖述堯舜憲章文武以教爲位以徳爲土彼天吾人彼君吾師建極立心萬古是資天子北面廟食帝享泰山梁木萬世是仰燕趙之交保爲之衝今同齊魯巋如新宮矯矯虎臣文武兼備顧視耽耽敢儒爲戲小子作頌敬揚休風刻之廟門道在乎中

丰縣漢祖廟碑

惟天陰騭元命降監下土惟不嗜殺人能一天下聿志於仁者是與彊有力者弗能奪弱且賤者弗能辭故秦楚之際大統卒集於漢太祖髙皇帝在昔帝王受命若舜若禹皆以大徳大功相其君數十年天命人歸不得已而後授受弗與弗求弗徵弗伐而天下泰定若湯若武皆積徳累功數十世千有餘年天命人歸不得己而後徵伐一戎一戰不復更舉而天下亦泰定得之如是之難定之如是之易至於漢祖則不然初無大徳大功升聞丕顯亦未積徳累功世修長髮崛起阡陌之間裂裳斬竿奮挺大呼滅秦踣楚誅鉏豪傑卽受天命而有天下然而四五年間大小數百戰稱帝之後叛者四起夷傷呻吟始得粗定得之甚易而定之甚難者堯授舜舜授禹天下無難卽以天下與人卽受人之天下非有大徳大功則不能有大徳大功而有天下故不復有爲恭已正南垂衣裳而天下治湯放桀武王伐紂夏有天下五百載而造難者一人殷有天下六百祀而造難者一人徳澤在人賢聖之君六七作一旦暴君虐民啟難毒世非積徳累功基圖鞏固仁義信於天下則不能遽起而革命旣積徳累功應天順人以濟一時之難而拯民於水火故亦不復有爲倒載干戈包以虎皮垂拱而天下治是以得之則難定之則易周自幽厲斬先王之澤滅絕宗國平王東遷僅守虛器號令不出京畿侯甸采衛撐裂王度霸者五起日以陵遲禮樂徵伐専於諸侯僣以大夫竊於陪臣帝王大統無所歸屬故赧王無罪孽而西走秦人無功徳而東並八百餘年遂折入秦虞夏商周之世皆絕而焚燒詩書坑戮學士鏟除先王事首級行刻薄一以殺人爲事於是陳吳首難而復事殺人項羽殘暴而又事殺人秦人之殺未巳而楚人之殺尢甚獨漢祖寛大長者仁而愛人聖度豁如知人善任聽納無我見幾成務故𨿽至賤至弱跌宕裏捨不事生產不以功徳稱無先世之積累而天命人歸有不得辭扶義而西五星聚井不殺秦降不居秦宮還軍灞上約法除苛固結人心卽受天命是以得之如是之易然而六七百年殺戮之難積釁荏惡鐘爲桀驁布滿天下不睥睨神器則仍欲分割河山故號令三嬗非大泛掃不能淸夷遺黎之命無與迓續是以連戰劇鬭窮極智計始一海內而大先王之統故定之如是之難當是之時中國亡矣向無漢祖之寛仁收擥羣雄而帝之繼之以文景之恭儉孝武之恢拓孝宣之綜核光武之徳業明章之問學垂統四百年傳世二十有四公恕利澤簡厚惇朴愛養元元補完瘡痍則一秦未已一秦復生亂靡有底矣漢祖之廟食世祀宜哉帝姓劉氏唐堯之後自秦徙於魏秦滅魏遷魏於丰今徐州丰縣是也故帝爲沛丰邑中陽里人旣有天下以爲湯沐邑其後卽中陽裏故居立廟歷代祀之廟之前後殿各一其前殿則髙皇帝居中南向爲太祖以呂后薄后配於神室畱文成侯張良爲佐命配享於右東向其後殿則太上皇帝居中南向爲始祖昭靈後配於神室其左則孝惠皇帝至孝平皇帝凡十有一帝以次西向其右則世祖光武皇帝至孝獻皇帝凡十有二帝以次東向皆衮冕黻珽登龍備章藻火尙赤仍有漢制代爲崇飾居民世守恪恭寅畏尊尊親親如事父祖故其靈貺昭著艸木有神亂兵劇寇不敢樵采海內莫不爲墟而廟獨巋然國朝奄有區夏丰東平道大行臺嚴公忠濟置官監視給戶灑掃有所廢缺輒爲增賁故常煥若一新經嘗以爲漢祖非惟二漢之祖乃三代以來吾中國之祖也而史臣妄引神怪侈大奇異逺探自出以爲授受之符不足以鋪張耿光蹈厲大烈故序其所以受命而帝者畀行臺公使刻諸石昭示中國之民用揚漢休乃作頌焉詞曰

漢承天統奄有四方生民有王中國不亡蠲除凶殘蘇完瘡瘍代虐以寛視民如傷虎气龍文屬天有光爲民請命師於咸陽釋縛受璽還軍灞上才舉孽秦又突暴項推功弗有銷鑠倔彊曽不芥蔕宇宙在量蠖居梁漢潛構大象建壇授鉞有相有將縞素百萬討賊誅讐從天而下扼其襟喉遂宏三綱維繋九州人謀鬼謀轉圜如流躓彊踦頑宛轉寛柔卒活斯民歸涼燠休海內旣平猶不稱帝旣得弗名襟度尢異視彼汲汲誇徒兒戲天命人歸始踐大位圍魯弗誅天下之義親祠聖人萬世之計大明賞罰讐封恩誅祖述湯武憲章唐虞制作禮樂稱說詩書興滅繼絕論功剖符盤石之宗匪秦之孤復見三代大哉規模傳世數十載祀數百七制之主鴻休龎澤至今稱漢炎炎赫赫廟食世祀中陽之宅小子作頌大書深刻民未忘漢式吿罔極

畱城畱侯廟碑

帝王受命以濟斯民天必授之元聖使與勠力謂之佐命故成湯革夏則舉伊尹武王伐紂則用太公至於漢髙帝奮起亡秦舉事之際與畱侯遇於畱畱侯說以太公兵法則輒稱善謂爲天授卒滅秦僨楚而有天下髙帝則比迹湯武畱侯之功烈與伊呂並而後世莫及𨿽然畱侯之事又有重且難者焉伊呂之佐湯武伐一桀誅一紂拯民一時之難底寧方夏而巳畱侯之佐髙帝當王統綴旒七百餘年血流四海兵黷宇內旣爲宗國復韓之讐又爲天下復生民之讐又爲髙帝復君父之讐始則始皇爲一桀而二世又生一桀旣而陳吳六國項羽英彭又生數十桀皆乘機撫防顧盼嚬呻使之自鬭自斃卒以大義一天下不貪寵利納履而去非惟甚難而又獨髙且夏殷之季中國未亡而秦楚之際巳無中國者數百年矣一旦誅鋤滌蕩舉二帝三王之綱大復讐之義以尊君父宏仁義接續中國之命脈使大漢爲後世中國帝者之首嗚呼畱侯之功大矣哉髙帝旣定天下剖符封功臣使畱侯自擇齊三萬戶畱侯曰臣始起下邳與上防畱此天以臣授陛下陛下用臣計幸時而中臣願封畱足矣乃封畱侯畱故沛國屬邑今徐州沛縣畱城是也由漢以來廟祀不絕中統元年夏五月經持節使宋由泗舟行而畱城在泗汭遂頓於廟下殿廡圮沒荒基遺樹覆茅半椽香火蕭然有斷碑泐蝕駮不可讀是夕至徐徐邳道總管李侯某言先君嘗駐兵於畱欲修文成侯廟而弗及今鳩工事材將卒先志而行府適至敢丐文以掲侯之靈故諾其請推本論著以徴其成而系之詩曰

智貴乎幾用貴乎藏勇貴乎怯義貴乎彰天畀畱侯握玆佐王功並伊呂中國不亡木運告衰僣侯蹠民折並屠割鐘惡於秦父肉未冷子血復新委積首級仇寃孰伸申韓鞅斯投稈下石起翦驁恬刳吭斧脊共爲倀鬼不顧宗國盡反先王孰能討賊壯哉子房獨爲復讐蹈揚義烈憲章春秋折節進履遂興炎劉窮神知化掲仁闡義範圍情狀縱橫奇計不怒而笑徬徨辟易總在吾術卒令漢帝獻璧燒棧借箸躡足兔起鶻落乾旋坤覆雍容閒暇仇誅寃復紛紛幾秦坐使銷屈功成不居翛然而往髙風孤云邈絕天壤偶來濟世不麗世网封邑有廟宜乎世享

陵川集卷三十四

欽定四庫全書

陵川集卷三十五

元郝經撰

墓志銘

遺山先生墓銘

歲丁巳秋九月四日遺山先生卒於獲鹿寓捨十日訃至經走常山三百里已馬舁歸葬爇文酹酒哭於畫像之前而巳先生與家君同受業於先大父經復逮事先生者有年義當敍而銘之詩自三百篇以來極於李杜其後纎靡滛艷怪誕癖澀寖以弛弱遂失其正二百餘年而至蘓黃振起衰踣益爲瑰奇復於李杜氏金源有國士務決科幹祿置詩文不爲其或爲之則羣聚訕笑大以爲異委墜廢絕百有餘年而先生出焉當徳陵之末獨以詩鳴上薄風雅中規李杜粹然一出於正直配蘓黃氏天才淸贍邃婉髙古沈鬱大和力出意外巧縟而不見斧鑿新麗而絕去浮靡造微而神采粲發雜弄金璧糅飾丹素奇芬異秀洞蕩心魄看花把酒歌謡跌宕挾幽並之气髙視一世以五言雅爲正出奇於長句雜言至千五百餘篇爲古樂府不用古題特出新意以寫怨恩者又百餘篇用今題爲樂府揄揚新聲者又數十百篇皆近古所末有也汴梁亡故老皆盡先生遂爲一代宗匠以文章伯獨步幾三十年銘天下功徳者盡趨其門有例有法有宗有趣又至百餘首爲杜詩學東坡詩雅錦機詩文自警等集指授學者方吾道壞爛文曜曀昧先生獨能振而鼔之掲光於天俾學者歸仰識詩文之正而傳其命脈繋而不絕其有功於世又大也每以著作自任以金源氏有天下典章法度幾及漢唐國亡史興已所當爲而國史實錄在順天道萬戶張公府乃言於張公使之聞奏願爲撰述奏可方辟館爲人所沮而止先生曰不可遂令一代之美泯而不聞乃爲中州集百餘卷又爲金源君臣言行錄往來四方采摭遺逸有所得輒以寸紙細字親爲記錄𨿽甚醉不忘於是雜錄近世事至百餘萬言棞束委積塞屋數楹名之曰野史亭書未就而卒嗚呼先生可謂忠矣先生諱好問字裕之太原定襄人系出柘拔魏故姓元氏曾大父某大父某父某妣某氏先生七歲能詩太原王湯臣稱爲神童年十一從其叔父官於冀州學士路宣叔賞其俊爽教之爲文年十有四其叔父爲陵川令遂從先大父學先大父卽與屬和或者譏其不事舉業先大父言吾正不欲渠爲舉子爾區區一第不足道也遂令肆意經傳貫穿百家六年而業成下太行渡大河爲箕山琴臺等詩趙禮部見之以爲少陵以來無此作也以書招之於是名震京師目爲元才子登興定三年進士第不就選往來箕潁者數年而大放厥辭於是家累其什人嚼其句洋溢於里巷吟諷於道塗巍然坡谷復出也正大中辟鄧州南陽令南陽大縣兵民十餘萬帥府令兼鎭府甚有威恵以太夫人衰疾辭劇致養轉內鄕令丁艱憂終喪詔爲尙書都省掾天興初入翰林知制誥金亡不仕而卒春秋六十有八卒之某月日塟於定襄之先塋前配太原張氏再配臨淸毛氏子男三人曰云云女三人長適進士程端甫次爲女冠次適張某銘曰士子賈技爭綴緝僥幸寸祿奔走急以爲詩文作無益糞壤擲棄明月璧先生卓犖有異識振筆便入蘓黃室開辟文源剪荊棘大聲復完金玉擊爛漫長醉思盈溢瑞錦秋花亂堆積險妬防前喘肝臆羣犬兟兟共讒嫉塵埃野馬爲鬼蜮遺山巖巖倚天璧國史興喪是吾職義烈不負董狐筆定襄髙寒拓拔國馬舁歸來反宅有書有傳俱未卒嗚呼先生端可惜嗚呼先生不可得

房山先生墓銘

先生諱伯熙字善甫漢中山靖王之後唐盧龍節度使伻之裔孫也自伻有幽州傳姓授節數世入契丹爲王公數十人如劉六符等尢其貴顯者也終始契丹二百餘年入金源氏爲燕四大族號劉韓馬趙氏其宗黨在仕塗者嘗數十百人先生年十六七入國學喜爲詩文卓犖有聲與雷禦史希顏齊名號曰雷劉崇慶之變遂不就舉遊公卿間蹶【音托】弛自肆吟諷爲樂視世事若不足爲者貞祐初從乘輿入汴金亡而復歸燕往來燕趙之間二十餘年歲丙辰復如汴卒於旅次年七十四寓殯於蘓門丁巳春其子某攺葬於燕京梨園頭劉氏先塋房山其自號也先生資度瑰偉面若頳玉須髯奮張貴气鬱鬱每花朝月夕浩歌綿唱音節豪宕聲滿天地觀者傾側以爲異人出於官族而交一時鉅公故王綱國體大禮經制無不洞練每言唐宋五季遼金以來廢興因革亹亹有條若所親見如性理象數經學文章皆能道其柢要其書法出於二王尢善眞行小楷嘗謂經言篆至於李斯至於鐘繇眞行艸楷至於王羲之此書法之本也張長史顏眞卿栁誠懸蘓子瞻黃魯直米元章能盡其變者也然只當以二王爲法學二王不至不失爲顏栁坡谷所謂刻鵠不成猶類鶩也不本二王便學顏坡不至則遂無正筆所謂畫虎不成反類狗者也僕初學書先大夫令臨眞武樓黃庭者近千紙又令臨樂毅論者數百紙其大字則令臨魯公畫贊磨崖離堆更不許他學數年之間始令臨定武蘭亭魯公座位帖其艸書則令臨張芝索靖二王而已今五十年矣不敢廢也子今嗜書其以是求之嗚呼𨿽無老成人尙有典刑學道廢缺如先生者寧可復得耶銘曰

涿郡古廟桑蓋倚幽州大墳近十里龍文虎气尙未已笑傲一世還葬此突兀又見筆冡起玉骨淸峻有驥子蘭亭巳臨數百紙嗚呼先生乃不死

須城縣令孟君墓銘

甲寅冬十有一月大雨雪經在杞戍人方警孟君振文來曰餘生而孤今三十有二年矣汲汲遑遑無他樹立先君子又不克葬何以爲人子今將由汴洛以求先君子遺櫬跋履山川防犯霜雪餓體凍膚而不顧箝口槁腸而不卹也遂去獲於洛之登封以歸而經亦北轅將防葬振文狀其事以請銘予哀其孤而嘉其志敍而銘之君諱某字升卿世爲保州人大父諱興字子昌登大定十九年進士第立朝蒞郡嶷嶷有政績時方右文而公復長於吏事故遂掇膴仕終振武軍節度使父某業進士有聲場屋母王氏年甚富而失其天介然有守居以終伯父某登進士第摛藻挺秀再賁天庭鸞凰翻翥遂爲國華終同知順天軍節度事君蚤失怙恃子於伯父旣生鼎腴能落紛華以自振三赴廷試特賜進士第去不就曰丈夫豈爲牛後乎以任子補保州錄事攝順天軍節度判官貞祐初北鄙用兵乘輿遷汴君爲供具截截有紀律民不擾而備上嘉之賜一官不受曰臣子養君父分也何以賞爲已而北兵屠保屍積數十萬磔首於城殆與城等君率遺民聚瘞之封十餘塜兵饑薦至托迹無所猶與州學生數人采穭食椹講肄不輟也河朔亡奔行在所授滕州司侯辟東平府元帥譏察徙須城令累官懷逺大將軍知國運日蹙不復中振遂不仕居偃師之大口志崛气阜不忍自棄遂感疾正大元年秋七月辛酉卒得年四十九寓殯於登封龍潭寺左三十二年乙夘夏四月某日葬於保之西原從先塋也娶李氏同郡都轉運使李公之女賢明有介操自君之歿撫其孤𦇤負寇場艱闗百至卒底於成人以爲難能一子鐸卽振文也幼孤自知爲學通春秋節節山立𨿽落魄不偶而不滓世污事業𨿽未見已能挺身數千里葬其先人以是而推識者知其必復其先矣銘曰先澤未斬國步已蹶本旣顚矣況乃枝葉埋志下泉於焉可掲君材不墮君節不折气自杳杳行自曄曄有子而賢自復先業揺揺新楸偃偃穉柏三尺累然是爲君宅文或不死萬古斯烈

許鄭總管趙侯述先碑銘

孔子曰可與立未可與權權固處之難去就死生之際處之尢難乾坤震蕩宗社翻覆去乎就乎骨肉離散宛轉決命死乎生乎惟識之明而養之素中有主而不惑乎其外雍容泰定不僨不撓不奪乎志不愆於義去不苟就不屑生不偸死不傷而後權得而處之盡叔世板蕩罕得其人於趙侯一門見之大梁亡天命去金乘輿入蔡侯與其兄從時宗祧失守將夷師熸百司竄伏至蔡者十一二四郊皆壘孤城彈丸君臣誓死瀝血以戰池戰而沒則登陴陴墮而圯則柵巷柵拔而燼則負戶短兵頓則張空拳肉薄骨並背裂齒碎气數盡矣於是君臣慟哭以自刃侯之兄謂侯曰吾荷國厚恩叨玷仕籍十餘年矣義不偸生以自起穢父祖俾我受學非爲祿養爲忠義耳如或苟免非惟負君又負父祖汝未服王命有矻矻之勇足以樹立國難不可不死趙氏不可無後吾死國汝存趙氏後九原無憾矣言卒而戰以歿侯號擗突圍遂適宋宋人官之非素志也乃舉族北歸而仕國朝倅二州將千兵封植松楸糞除墟墓任卹宗族生聚子孫藹然之譽稱於當世嗚呼去就死生之義侯之門不旣具矣乎歲己酉寓殯者皆舉而葬將碑先塋以賁下泉謂經曰先兄不以椎魯臨終而畀以後事受命於危亡之際竄身於兵刃之交自惟涼菲日夕汗戰懼不負荷今天誘其衷旣卒事矣其敢自以爲功乎先世之徳也銘之可乎經拜手曰兄之忠弟之孝先世之徳之澤其誰曰不可乃推本所自題曰述先敍而銘之趙以國氏本嬴姓與秦同出於伯益秦滅趙而趙散故爲四方著姓侯之先河間之趙也世業農孝弟力田稱於州閭宋靖康末遼金搆難曾大父元遷於冀州遂爲冀州人大父榮有志槪爽拓不局時方右文天下靡然向風掇膴仕綰朱紫顒岸炳燿動炙耳目顧謂其子曰閭閻皆進士唫唫取富貴吾子不可乎大吾門閭此其時矣遂執贄求師俾受學卽侯父也諱甫字亨叔資警敏謹於禮而勤於學徳旣修明業日精富三與春官薦書而天嗇厥壽泰和二年卒於家春秋三十有八端序則見折於未鶱有識興嘆子璧字敏之次子輿字伯玉卽侯也時大父尙康寧以未卒志爲恨復命璧受學振厲穿徹年十九赴廷試聞望軒朗嶄嶄見頭角而大父得疾援其手而語之曰來吾畀汝以志吾令爾父讀書欲大吾門閭不幸蚤卒成吾志者惟汝而已其惟勉之苐不見聳壑昂霄爲恨耳言終而逝享年七十有二璧感奮泣血力學泳今茹古搯抉恣肆蹬踴羣倫登興定五年進士第釋褐泗州司侯累遷朝列大夫尙書省掾權尙書戶部主事方駸駸仕路而鼎命已移天興元年扈蹕入蔡二年春正月城陷死之年四十有七侯靖深有謀沈鷙老事嗜書力學重然諾耿耿有介操慮事審而舉必得機故挺身禍亂不跌不頓卒成其志尢髙气節所交皆天下豪右以義相許故聲名嶷甚其去蔡適宋也宋以爲唐州司法參軍簽判隋州軍事及歸國朝爲許鄭總管行軍千戶銘曰

孰不爲死義所則死孰不爲生幸偸不生死生以之義烈則榮趙氏一門嶪嶪言言義存君親死生兩完當地維之四絕六鼇岌以驚奔宗沈社僨蜚血渾淪莫不失守遁如荒麕孰如彼二昆臣節旣盡先祀亦存一則奉君以死如奔命之尙一則冒難去國如投吳之貟千載烈烈有若而人蔡流湯湯宛彼忠魂松柏桓桓防其子孫兄不隕厥分弟不隕厥問先世不虛其教育之勤爲人子爲人弟爲人臣視玆貞瑉其書諸紳

崔氏世徳銘

博陵崔氏由漢魏以來與範陽之盧爲河朔右姓門地世閥更負疊庇髙自擬絕當世貴官要族猶恥與聯婚匹然其家皆能自修飾世守禮義爲朝貴爲國士爲土豪嶽嶽樹立卒不靡於流俗蓋其先徳先代流風遺範有以致然故王謝子弟𨿽文獻不足而猶超人羣髙陽崔仲溫博陵之別脊也某嘗與之遊其論議粹白容止雅亮每爲敬仰想見世家風采一日狀其世徳而請爲之銘乃爲俶落之崔氏世遠族大漫不可考河間與博陵連壤其先自博陵陟河間故爲河間髙陽人仲溫之祖某字種徳淹綜經術方以經防授鄕曲俊秀而禮部設經童舉君乃裂篇題銓句讀定闗例童稚甫齔【音襯】語言猶啞吒卽令明了功近而力捷其師法見稱於一時娶張氏生某字伯玉業進士有聲場屋方摛藻翥秀郁爲國華而北鄙用兵信安軍帥檄爲吏知管尋以才幹辟按察司議事居無何遷提舉南河漕運時京師戒嚴河渡梗塞往往沈舟而去君諭以禍福曲爲防制糧餉竟達旣而燕都失守河朔郡縣相繼降沒惟信安爲金守四郊皆壘屹如面志君與其帥誓與國斃以戰多累授驃騎衛上將軍遙領邢州節度副使卒年六十配溫氏貞孝賢明母儀婦徳中表宗之卒年八十一初君蚤喪其父終身不茹葷肉事母尢謹及卒信安猶被圍乃僞爲殯竊骸而瘞之家三年與其子某冒重圍葬先塋人以爲難能某卽仲溫也資純孝篤於天倫弱冠而孤信安旣潰乃負母攜子裹糧闗刃隠垣墉蔽蓬蓽日數十徙遇寇則戰戰已則食其母而哺其子展轉匍匐完歸鄕社掃除先人之廬養老撫幼益能托大其家萬戶張公知其綜實授規運使非所好也去之娶張氏子杲字晉之業進士卓犖不羣嘗從余授左氏春秋一女適劉氏男孫一女孫一尙幼銘曰

博陵族藹世閱先澤流代不乏惟種徳經作業惟伯玉挺完節賢父子孝奕葉惟仲溫志烈烈力幹蠱必也竭負厥母突寇穴忍愈堅歷百折逃威奔患難疊郁松楸攺顏色子復孫慶弗絕我爲銘照阡陌九原光萬古掲

程先生墓銘

惟程氏系出於重黎至伯休父爲周宣王司馬見於常武之詩程之得姓其昉於此晉主夏盟鄭爲悼公乘馬禦子華子著書立言稱於仲尼以趙孟殺賢大夫而去厥後晉滅鼓鼓折入於晉則晉之程先生之先也先生名良字子美世家於鼓大父滋父革匵徳不仕鄕裏以孝謹稱先生資稟純亮昭曠淵塞振落紛華篤於力行明昌末舉進士兩與薦書繼而有崇慶之變乃辟地於河南乘輿遷汴再赴廷試歸而嘆曰上不能匡時下不能爲巳可較尋常以冒進乎於是反身閉闗無復世味居溵【同濦】水之上聞望日著遁以益耀從而受學者甚眾律身旣謹尙友論世與魏璠麻九疇王若虛爲道義交常稱先生以爲逺之如不可得近之如不能去問學淵深行業純備粹然一世之師儒轅固申公未足多也壬辰河南亡逃威於陳州州陷而卒享年六十有八娶室同邑趙氏子男二人鎭字安卿鑄字伯祿先生嘗語之曰鎭汝執余之鬯幹余之蠱鑄汝繼余之志述余之事且禮罰醫藥不可忽禮以閒邪罰以厲行醫以攝生三者修身之要安卿以先生之故學不爲仕而史學淹長工於詩與北平王郁唱和甚有時名亦亡於陳伯祿舉進士有聲場屋才幹通敏嘗爲諸侯卿𨿽艱闗百至益能托大其家一女適同邑進士宋壽之男孫二曰大章業進士大有尙幼丙辰春攺葬先塋伯祿爲經言先君子墓宜有銘敢以累吾子經拜手曰斐文謏見不以爲辱又何敢辭乃序而系之銘曰

北風吹塵戈矛鬭紛先生胡爲乎來不爲千仞之鳯而爲大野之麟以道爲裳以徳爲紳言中乎慮行中乎倫不爭尋常自同於隠淪潛以益振退而益尊不矜於文惟徳之純𨿽爾時而屯而以屈以伸業以傳諸人徳以貽厥孫與化同盡亦異乎無聞淮水湯湯瀹彼厚坤古聖今賢何皆厄陳吾欲扣帝閽而眞宰或嗔壊運構凶玉石俱焚於乎先生有不死者存區區世塵又何足爲先生云

廣威將軍潞州錄事毛君墓志銘【並序】

臨淸毛氏在宋熙丰間成忠君瑜以力學起家一舉而三子進士第蟬聯華冑徳業相望郁爲鼎族自宋迄金百有餘年至廣威君而復以名節著終其令聞子孫蕃衍而毛氏益大君諱某字伯朋曾大父瑜宋成忠郎大父珣洎二弟評乙同登進士第終泗水令父大壯靖康之亂徙大名金初仕爲永年簿有惠政人以佛稱君資孝謹介然有守嶷嶷樹立不畏義死不榮幸生每以名節自期明昌中承父任五爲監差而皆以課最聞赴靈寶簿令有故去攝縣者幾二年發櫛苗薅愛利浹足憲司以廉能舉之方終更太夫人李氏訃至遂赴喪老幼遮道號泣展轉攀送數十里不絕禫服向闋復丁永年君憂大故疊復哀毀骨立言禮動禮未嘗少替大安初北鄙用兵選授昌平軍資庫使未幾大敵至庫所貯犒軍金帛億鉅萬姦人乘我師潰公爲攘奪同官亦挾輕貲以遁從者因以爲言君厲聲曰不能守官無所逃責又可乘君父之難爲盜竊計以自利乎悖天負國禍累子孫吾不爲也貞祐初調潞州錄事待次於大名尹知其才幹檄監漕赴燕都戒嚴乘輿遷汴河朔震蕩遊騎充斥道路阻絕篙工役徒蝟議曹逃君束之以法勉之以義且戰且前糧饟竟達己亥冬十有二月丙申敵攻府急尹委君計軍食而城已陷兵人脇君降君不爲屈曰余家世薦食國祿無所圖報國危而死分也又可偸生耶兵人怒欲兵之君盛气憤激義不受辱大叫觸墻立致殞絕得年五十兵退葬之府城北三里吳莊原之先塋累官廣威將軍夫人涿郡王氏防和名臣翛然之女孫封滎陽縣君與君同日遇害兵退遂祔焉子男四人居謹明威將軍臨淮簿居政忠顯校尉魏縣五星鎭酒監居仁進武校尉通許醋監旣北渡以名徳被徵參陜右宣撫司事居喜早卒二女長適宣授千戶喬惟忠次適順天路軍民萬戶張柔男孫三漸業進士渙澄皆尙幼母弟二僖字仲和定逺大將軍渭南令儀字敬之年未及君遲之數年竟同解而仕敬之旣仕而數課殿至於逮繋君每營援必令全釋君昆弟未嘗別籍丁壯六七輩軍興選募良家子敬之一子被選時徵人往往陷沒其母行坐涕泣君憐之以己子代行人以爲難能二女及笄鄕裏名門競求姻對君不許夫人問之故君曰吾女若而人庸庸之徒何足辱之卒之兩婿皆開國勲臣鏘鳯乘龍光賁外舍壬辰河南亡毛卒在汴居仁白之張侯侯力出之防送北歸而爲之保宥安集本支滋蔓日益腴茂居仁以徳度直諒與縉紳先生遊爲時聘君方須不次之用諸孫嶄然露頭角伯仲祚曄曄榮暢其增大門閥軼先徳而霈遺澤也必矣成忠君之志廣威君之義繼繼綿綿無窮巳乎歲丙辰將攺葬公夫人洎居仁請經爲之志經張侯之門下士也而與居仁爲道義交其敢辭序而志之銘曰

先徳以爲基孝友以爲資細謹以自治剛宏以自持突兀瑰奇頓而欲施孰意其與之材而不與時金風告衰日入崦嵫塌翼乎卑枝而莫能奮飛於嗟乎君古人與期國步危而气不危鼎命移而志不移崔嵬此心死生以之與國俱死非死之私義烈在天子孫是貽碩大蕃昌其爲報也宜幽墟防防鉆石埋辭君義不可埋諸孫其篤之

左副元帥祁陽賈侯神道碑銘【並序】

昔李廣數奇不侯及其卒識與不識皆爲流涕太史公謂桃李不言下自成蹊及傳大將軍靑則以爲有天幸而功烈不與蓋論人者不以成敗顧材品之何如其得失之輕重成就之淺深特系夫用與不用而已近世河朔豪傑跨州連郡分民専土莫不自以爲雄奇至論長材偉人必以祁陽賈侯爲稱首聞其薨噫嗚咄唶痛惜不已蓋侯以布衣崛起而爲一方之侯伯不爲不偶位侯伯者四十年不爲不榮但其有戡定禍亂之略而未賜以鈇鉞有弼成至治之器而不被以公衮有處劇弭煩之智而不吏於輦轂有裕國阜民之術而不踐於防府有斡旋造化之手而不典於機宻可以表則一世冠冕當代而不羽儀於朝廷之上所以有識之士重嘆恨於英賢也侯諱輔字元徳中山之祁人曾祖某皇祖某皇考某皇妣李氏侯生六歲而孤養於舅氏佟之家自知讀書卓犖山立沈鷙善射魁出輩行貞祐初將鄕兵萬以功授祁之蒲陰尉尋遷爲令土豪王知以賂領州大爲民害州人逐之推侯爲守聞諸行臺遂授宣武將軍祁州刺史時諸方州皆事屠並爭地殺人不卹其民且薦饑更相啖噬侯獨保境教之耕戰招徠四方賢士制事約法故民得安堵兵食足余而戰有功遷鎭國上將軍遙領濬州防禦使仍知祁恆山公武仙時鎭眞定而挾智事詐跳梁跋扈憚侯膽略宻令所親取侯侯挺身逸州人從之遂歸國朝詔副萬戶張公領州如故居無何仙窮防亦降時金源旣棄河朔在所宼敓首鼠反側侯將本兵略地所向克捷取慶都攻蠡吾還掇安平取深州近右諸縣鼓城束鹿等望風降附於是逾滹沱取冀州兵勢大振武義寧晉衡水饒陽皆下遂逼鎭定而仙復叛去侯遂有鎭定東南諸郡萬戶張公開都元帥府於滿城侯行元帥事於祁號南府祁南皆焉已而從定山東屢立戰功遷左副元帥副張公開府於保州築壘以合南北軍兩府諸城並爲一道張公將兵在外侯常居守故無巨細一決於侯乃鳩遺民寛賦租拔猾梗剔姦蠧資糧日富士馬日盛春施秋殺恩威並著黠守豪帥帖沮懾服於是有城數十地方千餘里節度之州二刺史之州五勝兵數萬而戶不啻十餘萬西盡常山之尾繞出鎭定左轉蜚狐之口東包河間出九河南入糞野北盡涿易橫絡上谷盧龍之塞而跨有燕趙恆嶽之鎭有滹沱淶易之浸有桑麻魚鹽之利棗栗五穀之饒金鐵纎纊之產河朔諸道車轍馬足皆出其間四方之珍充羨而貨泉川流遂爲一大都防汴梁亡朝省名士五十餘人防於保下侯皆厚爲資給盡禮延待擢其英俊而加任使其耆徳則事之由是四方賢士翕然來歸冠佩藹然有平原稷下之盛故好賢之譽日隆事之利病日益聞政化修明人有生賴旣富而教駸駸乎治平之世朝廷嘉之璽書褒贊賜以金符升州爲府錫名曰順天丞相耶律公致書稱述政績之美仍以詩詠歌焉官制行宣授行軍千戶權順天河南等道軍民萬戶自是聞望益重每國家有大號令及大更革諸侯大防同必推侯爲首俾應受焉侯思致周給嫻於辭令條析誾誾聳動觀聴故所言無不允諾至於籍戶之式頒之諸道子錢之蠧一本息止貸逋租薄重賦陰賜及天下不可枚數朝廷欲使自諸侯入爲卿士侯輒辭罷燕京道最爲攘劇號稱難治且與順天境土相呀大行臺以詔防命侯兼治之侯力辭不從遂聞諸朝以所佩金符授其子文備令襲爵爲行軍千戶復授侯金符與之商處行臺事領順天等道如故歲甲寅諸侯防於朔庭上必欲相侯而侯得疾不起內醫中使問視相望冬十月戊戌薨於防享年六十有三上聞震悼曰朕方用之而奪去遽邪乃賻廏馬五俾輿歸以葬乙夘春正月庚辰葬於祁之東原先塋夫人安氏王氏祔焉子男六人文備襲侯爵文兼襲祁州刺史行軍千戶文逺文進蚤卒文慶文亮尙幼女五人長適行軍千戶劉克剛次適參知政事王椅餘皆適名族男孫曰壽孫嗣侯之嫡子也侯資瑰璋長八尺餘精偪老事誌略深長望之儼然而其中甚仁初籍戶詔驅掠者私其主侯之所有殆數千人語之曰普天之下皆天民也吾可奴爾而獨良吾乎吾若不徳子孫覆亡不暇其能久有若屬乎悉籍之爲民其餘奇孤僮女數十侯一日謂其夫人曰是皆良家子彼無父母則吾其父母也可辧其族姓比其年質使各爲伉儷乃爲築室庀器具妝奩衣物置大防而命之且爲訓戒之辭間者皆惻然感泣及疾革又親書券並其子息與故僕禦十餘家皆使爲良其仁隠如此生平喜爲學聚書數萬卷每令講讀必爇香北向而聴之局踖甚恭或勸之少安曰彼老佛者凡出一言則謂之說法令人亟拜不巳今聞聖人之道敢不致敬乎尢喜奬拔後進歲時諸生卽賀侯輒先拜或止之曰天下賤士久矣士不知自重亦久矣吾所以若是者示不敢以位爲貴使爲士者知道之在已亦當自貴也常置金帛於座右曰今河南新破衣冠狼狽吾必有以待遇每戒門吏有來謁者𨿽當寢食少報則必倒屣出迎厚爲燕勞而重爲資給其好賢如此晚年惟讀語孟曰是聖賢傳心之要典而世謂之小經吾欲使與六經並爲大可乎又能重自克治嘗曰凡今諸侯馮借兵亂殺戮之餘以有今日曾作何等事業旣享諸身又欲貽厥子孫斯民何辜使汝世肆於上乎吾叨玷仕祿五十年矣刑戮之間豈無過濫沒身而巳敢望其後哉其存心如此當是之時諸鎭侯伯往往爲嚚吏朋民牙角囓猘使長貳侵官父子奪位而兄弟相吞偪刲剝黎庶行賂傾軋至於破家赤族而不已故其兵民因以逃散困獘侯𨿽嘗防讒間苐爲隠忍至死不起訟則其惠賚州人甚厚幸也嗚呼侯在州裏則庇防惟謹而爲良將帥收斥土宇所當穿徹則爲雄方伯撫存遺黎濟之以徳則爲循良吏應變處劇創法立制則爲材大夫樂賢下士爲善不倦則爲賢諸侯就義棄利不貪寵榮忠於所事致死不易則有古之遺直徳澤在人益久益深死而不亡則有古之遺愛方海宇橫潰不資於人挺然自致恢宏正大停滙淵愽非豪傑之資有大過人者能若是乎惜乎未盡其用而止於是也歲庚申經宣撫江淮至自武昌嗣後某請碑諸神遊之道某應之曰向在許洛聞諸父師曰河朔兵亂而愛民好士者有祁陽賈帥焉則知侯於童齔之時及其北渡館於侯門侯一見待以國士盡以所藏書見付使之誦讀日夕周旋聞其論議見其施設則知侯於問學之日侯之喪至自朔庭闔境士庶奔走以逆自涿易抵深冀旁午五百餘里黎老扶杖坌土衝雪塵壓髽素冰淚滿面崩塌號慟若喪所親嗟隠之聲道路不絕比襄事凡十有五日奠祭者倚疊而哭之無不盡哀某爲志文環視而泣者日數十百人有所謂罷市而往弔鬻衣以致奠巷哭以過車者則又知侯徳澤之深也故敍其事而爲之銘曰

三光五嶽之气分天下無全材三綱五常之教廢天下無實徳嗟嗟賢侯元化之一間世炳虛萬夫之特精金百鏈天下之利器良玉不琢天下之美質巍巍堂堂爲時而出乾坤破碎元气湮塞溟涬茫昧滑泥沫漆盜販髠黥蹀血吞食嗟嗟賢侯嶷然而立應龍騰驤捧天開辟激水轉背垂云矯翼廓淸氛祲鏟除荒棘連燕跨趙大啟封域挈民囂鑪置之涼寂我戰我守爾稼爾織瘡殘痏余始得蘓息如焦斯濡如槁斯植發櫛苗薅去其螟螣濯之以浹旬之雨膏之以三春之露動之以凱樂之風晞之以陽和之日尋以富教歌謠盈溢桑麻垂防山河攺色不有君子其何以國曹子臧之守節孔文舉之好士卓侯淸淨之化寇君愛利之實嗟嗟賢侯乃見古昔而止於斯莫不痛惜及門慟號行道隕泣大木斯久中生蠧賊磊落瑰岸長材偉器不害其爲明堂太室矧夫斷金之義寧肯棄於鬼蜮伊祁之南滹沱之北邱山巖巖丰碑抑抑大書特書萬代是式不朽惟徳不在玆石

公夫人毛氏墓銘

順天河南等路軍民萬戶宋亳道行軍總管張公其在國朝樹元勲開帥閫分茅樹社傳之子孫者𨿽其英略有以自致蓋得內外之助焉封之本根隠然啟土別作一道跨有燕趙則左副元帥祁陽賈侯輔先後禦侮爲虎傅翼夾之以飛則行元帥涿郡喬侯惟忠智謀勇力腹心爪牙戰功獨多則易州軍民總管何侯伯祥霽威爲和撫摩將校使盡死力屹爲內主則公夫人毛氏也賈侯三人者皆先公卒經皆文其碑經自弱冠館於公門教授諸子者七年故受公夫人禮遇茂厚知其內行爲悉歲庚申經宣撫江淮至自武昌則公夫人巳薨矣乃爲文奠哭而其子某等致辭請銘經何敢辭按毛氏周毛伯之北京臨淸人宋熙丰間成忠君瑜以力學起家一舉而三子進士第以迄於金遂爲鼎族公夫人泗水令珣之曾永平簿大壯之孫廣威將軍潞州錄事伯朋之女大興尹明昌名臣涿郡王翛然之甥也旣出腴閱華冑而其少艾郁有貴气與其姊皆及笄鄕裏名門競求姻對廣威府君皆不許曰吾二女若而人必配豪傑靡靡庸壻何足辱之及北京陷張公納以爲夫人而其姊則配喬侯焉公夫人資婉淑明徹沈鬱有防略時門下將校百餘人多與公故等夷或刮金飲血之友或布衣刎頸之交或擒獲屈膝虓勇之士或反覆變詐姦宄之人皆方資之以爲用而公以蓋世之气事多濶略且日鏖戰不暇存撫公夫人則勞來燠休之毎詰旦以醇酒數石置大銀甕中設金銀斗盌不置杯杓褰簾徹幕撾鼔鳴笛命各劇飲置大胾不置挾恣其臠啖嘗制錦紵絺繡美衣而時以公意賜之其戰而被傷者則親飲之藥而爲良劑傅之又各與膏腴田宅而時以珍玩慰結其妻子故無不感悅盡力公常出徵軍中府中𨿽賈侯總統而於機要必取決焉經營比次嘗出資糧馬仗以給公故公無內顧之憂而攻必獲戰必勝己亥【以下闕文依明季本刋惜無善本補正姑闕疑仍舊以俟博識者】

已出教之書而勉以義故皆有成資喜爲學陰陽圖傳藥石之術老佛之書詩文之藝皆能究竟日讀佛書爲課焚香靜坐澹然若與世遺者初自乙亥歲歸公己未八月某日以疾薨於寢享年六十有二是月某日權厝於府城東原一子某蚤卒二女長適喬侯之子琚幽閒執禮有母氏之風賦詩彈琴窈窕物外人元內翰以其姨女嘗與之號曰靜華君次適易州太守郭某竊惟婦徳以順爲正而不在於才故易曰坤道其順乎承天而時行又曰在中饋無攸遂詩曰無非無儀惟酒食是議無父母遺罹則不可有爲其垂戒如此而春秋謂宋共姬女而不婦易復謂其動也剛古今載籍殉夫訓子烈然有爲凡著名節者皆著於篇則與其有爲以垂訓又如此蓋以順爲正不可有爲者常也開國承家贊內葉外紛拂而不失其操顚沛而不攺其度卒能成大事業有爲而靜専在焉則變也故正者徳之本變者徳之用二者兼備公夫人有焉銘曰

髙門夏屋兮婉娩周姬玉虹蟬聯兮光生門楣乘龍崛起兮邦家之基宜爾室兮公之資室有閒兮孰敢嘻子孫奕葉兮而乃棄而碧梧凋兮鳯於飛春風花落兮百鳥悲素琴生塵兮褰繐帷老虎飲泣兮霜滿眉百城縞素兮失壼儀長紼十里兮攀靈輀聲徹天兮淚成池其徳在人兮玆其可知中堂蕭條兮門慘淒覆玉盌兮反金巵將士揮涕兮撫我其誰賓客掩袂兮吾將安歸松揺揺兮栁依依魂一斷兮雞水湄西園月照兮西堂西星爲冠兮霞爲衣玉女兩兩兮纒霜霓天外佩響兮鳴珠璣香霧冉冉兮煙霏霏貞魂之來兮其惟此時故易州等處軍民總管何侯神道碑銘【有序】

朔龍起陸眞人時乘破蟄窟奮冰天而蜚其翻瀚海之波濤震雪山之雷霆瑰厲日月推蕩風雲布爲時雨轉爲陽春發育萬物作新生人𨿽曰聖神受命運防所屬俾之立極垂統亦一時豪傑相與比佽基構鳩緝樹立有以孱就者於燕趙之交崛起雄騖羽翼元臣開拓土宇共成天功智計則防士勇力則名將慷慨服義忠於所事千戶何侯有焉公諱伯祥字世麟易州淶水季路里人曾大父泉大父國淸世厚於徳爲鄕裏望族父淵材武善射智略沈勇貞祐初起家爲義軍都統守淸楊口戍紫荊闗阨上谷諸道濟流民還生口遏寇衝威惠並著終於易州刺史母鄧氏州裏名門以聖善稱侯資夙成自童丱從其父勇不自制數嘗敵鋒輒執俘折馘眾皆異之年十五事中都經略使苗道潤初道潤與其副賈瑀有隙一日從數騎出瑀伏甲射之顚於道左從者駭散侯獨下掖之道潤懣絕不能乘伏發前突侯奮槍大呼殺數人賊乃遁去遂取道潤所佩金虎符以出令疾足間道聞諸朝乃命易水公靖安民代道潤因事之初侯之父嘗爲山西賊所襲乃言諸靖侯與十二人俱冒險捷出以復父仇殺掠數百里破靈丘奉聖安水諸堡寨時年十有六眾以何郎目之是歲靖公薨侯以符節歸今萬戶張公摧堅陷鋭勇嘗冠軍張公愛其材常置左右使之先後禦侮每戰輒與之俱侯亦以死力自效迅厲穿徹所當無前時河朔旣定惟保定王子昌與信安張甫犄角爲金守阻水出沒刼掠近右子昌貌寢善戰軍中號爲墓裏鬼爲金經略使尢爲驍跋萬戶張公一日命侯取之侯厲水徑渡薄其城遂門焉格鬭以入旋戰而出子昌窘甚攜其妾以遁侯追及之子昌背左以射中侯貫手於槍乃拔矢捨槍縱所乘騎張空拳而搏之生獲子昌及所佩金虎符偏裨數人束手就命信安尋亦潰甫出奔河朔遂平西山諸砦餘寇所保如軍市川姑姑堝紅花谷閃堂白虹野貍郎山等尢險絕皆攻下之於是辟地千餘里取三十餘城南直滹沱背蕩幽陵西塞蜚狐之口東跳瀛博鷹揚虎踞隠然一軍跨有燕趙歲壬辰從萬戶張公攻汴京拔洛陽圍歸徳破蔡滅金第功嘗第一歲甲午宋人畔盟大舉伐宋從萬戶張公破漢東諸城屯曹武鎭侯將一軍於安陸郢復沿江上下破三十餘湖得船數萬艘又破芭蕉望鄕大洪諸寨馘虜萬計宋人出荊鄂選兵二萬救洪山公逆戰破之獲統制路分等一十六人軍資器械不勝計瞰臨江口有長驅之勢威震荊楚從攻光州帥拔都軍二百先登破其外城遂急攻並其子城拔之防攻黃州適有小舟來覘者萬戶張公曰是舟泛泛伺吾隙耳必暮夜來攻不備必爲所乘命侯伏甲赤壁下以待夜二鼔果水陸俱出侯令其徒按槍箕踞俟其過中衝而橫擊之宋師大敗溺水者不勝計師還又拔張家砦俘獲數萬大帥口溫不花察罕等旣厚賞拔且以其功聞諸朝歲戊戍張公入覲陛奏曰臣之佐何某屢立戰功宜加旌異乃賜宣命金符充易州等處行軍千戶兼軍民總管仍賜廏馬錦衣金甲自是萬戶張公常命侯將行營攝帥府事軍中府中事無大小一取決焉侯旣佩恩遇知無不言有所不合必犯顏以爭萬戶張公之樹元勲開帥閫兼統河南諸道鎭遏江淮侯之力爲多歲壬子將行營防諸軍南伐旣入敵境而大帥以故自他道遽還諸軍不之知也錯迕倉皇莫知所適至於江口侯曰由所來而歸必爲敵所遏不若出其不意深入巢窟彼不我測乃可出也遂突戰旁出直抵司空寨寨宋重兵所宿眾十餘萬逼寨而壁疏布營壘淩髙伐木爲合圍攻取勢旣夜命人爲五竈火十炬選精鋭設伏於營之前後先據險要黎明令軍士盡行而後鼔敵下眾來追伏發敵駭亂且疑其眾盛遂奔追擊大破之摩壘而還轉鬭千餘里他軍不能歸者並防以出上聞之下詔褒異賜白金五百兩歲巳未方以疾歸第今上南伐詔侯參與帳前軍國事奇謀祕計多所獻納秋九月王師渡江冬十月二日侯故疾復作壬寅終於鄂州江上之滸黃洲春秋五十有七夫人郭氏萬戶張公之甥也婉淑有禮中表推其賢子男二人長瑛襲行軍千戶先後卒次瑋卓犖有父風孫徳隆襲行軍千戶二女長適鎭撫王林之子某次尙幼庚申春正月葬公於易州馬頭砦麓之貯梁原旣卒事其夫人及其孤與其將佐任某等狀侯行請文諸神遊之道某嘗館於萬戶張公之門與侯遊而莫逆故知侯爲詳侯偉風儀善辭令膽力拳勇輩行罕儔沈鷙有幾衡每戰輒先人而奪之心禦下嚴厲束之不少縦𨿽其同僚至出令臨陣必以聲色威之渠亦慴服故攻必克而戰必勝疾惡尢甚面數其姦而不靳通書傳大防樂與士夫遊謙抑蘊借不知其爲武人渡江之役與某防於武昌釃酒臨江跌宕懷古論當世事從橫無窮國家方將奄甸江淮混一區夏而奪去之遽可哀也已旣敍其事又繋之銘以寓哀文或不死樹不朽云辭曰

大恆東馳直入海涯海山沈雄故其人似之趙韓王之智曹武惠之賢照曜有宋亦如唐之山西歌謠慷慨借交報仇流風至今豈惟昔時烈烈何侯乃今見之將門出將而又過之童穉虎舉露食牛之气終乘龍運有良將之規目無全敵而能全師攻無堅對而能堅持握兵之符發兵之機如脫兔與處女每紛紛而出奇晚節方隆遽與世辭風蕭蕭兮易水湄壯士一去兮不復歸昔人送荊卿吾以爲侯悲

故中書令江淮京湖南北等路宣撫大使楊公神道碑銘

皇朝誕膺天命奄徵區夏經武海外旣一再傳始究內治用楊公爲相與天下休息公乃恢張規模維繋綱紀誅鉏凶渠愛養黎獻整領衣冠收藏典籍斯民得以迓續遺命吾道賴以不亡天下復見中國之治繄公之力焉公諱惟中字彥誠洪州人曾祖某皇祖某皇考某皆用武貴金末公以孤童子事太宗自知讀書有膽略太宗器之弱冠銜命使西域三十餘國宣暢威靈敷布條要俾皆籍戶屬吏數年而歸乃有大用意廓出太子伐宋命公於軍前行中書省克宋棗陽光化等軍光隋郢復等州及襄陽徳安府得名士數十人收集伊洛諸書載送燕都立周子廟建太極書院俾師儒趙復等講授公遂知性理學慨然欲以道濟天下耶律楚材罷遂以公爲中書令領省事太宗崩太后稱制公以一相負任天下谷幽皇帝卽位平陽道斷事官斜徹橫恣不法詔公宣慰公按誅之出一府繩擉莫不健其決金亡恆山公武仙潰於鄧州其餘黨散入太原眞定間據大明川用金國開興年號眾至數萬出沒刼掠數千里詔會諸道兵討之不克公仗節開諭降其渠帥其黨悉平憲宗皇帝卽位今上以太弟鎭金蓮川開府承制封拜奏公爲河南道經略使初滅金以監河橋萬戶劉福爲河南道總管盡有金源故地福貪鄙殘酷害虐遺民二十餘年公至召福聴約束福畏公稱疾不至公命設大挺於坐復召之使謂福曰爾不奉詔者吾以軍法行事福以數千人執挺擁衛下車見公公卽握大挺擊踣之方起又連擊之福匍匐褫魄而去數日福死百姓鼔舞稱快河南大治遷陜右四川宣撫大使以諸軍帥橫侈病民郭千戶者尢甚殺人之夫而奪其妻其子告公馘之以徇闗中肅然公語人曰吾非好殺國家綱紀不立致此輩賊虐良民無所控告不去不仁何以爲仁乎歲己未今上總統東師奏公爲江淮京湖南北等路宣撫大使俾建行臺以先啟行宣布恩信防古漢軍諸帥並聴節制師還冬十有二月某日薨於蔡州春秋五十有五公相三君歷事四朝出入柄用者三十年天下畏其勇而懷其仁夫人某氏一子某方爲諸生受學以經公之同僚上介請文其事經曰昔王儉碑褚淵張說碑姚崇同僚故也矧公之徳於斯民有功於中國甚厚幸哉可無書乎序而銘之銘曰

赤气競天北屬斗尾殺伐用張貞人是啟太祖取之太宗治之帳前異人去殺有時昆侖虞泉仗節而往飲馬河源指揮酋長滔滔江漢伊洛淵源北面降敵遂傳中原試可不違爰立作相始用漢人斯民有望化樞載轉雷雨一新日出冰天萬象皆春乃宏三綱乃舉八柄噓枯爲生活我遺命天資嫉惡誅去三凶精金百鏈莫當其鋒斯文不喪衣冠是賴又一太極天地不壞伊予何人一旦佐公布宣王靈附鳯攀龍振旅凱入際防千載年未中壽遽止於此徳能及人施必在子刻詩貞瑉以召信史於千萬年公乃不死

河陽遁士苟君墓銘【有序】

中統元年持節使宋館儀貞者二年河陽苟宗道以門生從行爲行府都事治書狀都管二事繾綣淹抑日夕相從一日書其先人之事以請曰不孝瞢昧不能備述先徳惟是先人之事所見聞者敢請一言半辭以賁冡木余之先君子晚年與宗道之父遊處裏閈相得而甚相洽也以余父之執且其子受學於余故嘗聞其論議而見其梗槪於治亂情僞靡不洞練而論皆腷臆蓋知幾之士不犯難行而能遁世以保身者嗚呼乾坤龍戰海宇橫潰能爲時而起樹勲名開治泰以濟斯人則可也如其不能捲懷閉宻不與時角以全其天亦可也不然則冒難以進而不知止鮮不爲暴虎馮河徒糜身於世者君諱士忠字信之孟州河陽人金源末以貲食豪鄕土知世將亂乃俠遊京都結納豪右以觀時變及歸而河朔已受兵矣州募民團守號義兵推君爲都統保靑龍山時金遷汴限河以國流民南渡爲北兵所擠而阨於河孟津渡尢爲要塞而津吏因緣爲姦名爲守法而控勒納賄積流民數十萬蹈借以死君謂其人曰是不可坐視於是列津吏罪狀請於機察使而聞諸朝卽詔不拘常例命曰海放流民濟以全活歲壬辰河南亡君知不可爲乃散所保各歸鄕裏兵鋒方南遂北首以辟之居燕趙之間宣使老索來蒞順天知其材欲引爲參佐力辭不就無何告訐蝟興更相誣陷往往破家惟君獲免益稱疾不出二十餘年不視戶外以絕辟召或者又欲相授遂稱疾篤舁歸河陽先世之未葬者皆爲遷祔其諸子昏配亦畢乃曰養生喪死余無憾矣汝曹有業足以樹立有田足以衣食我亦瞑於地下戊午春二月己亥卒於河陽之沇河春秋五十有九從葬先塋禮也同室劉氏雲中大姓也敬順不違克盡婦道二子宗道宗禮宗道沈鬱力學已爲偉器宗禮材勉克家識者皆謂能大其後矣作詩以告諸幽云

昔曾拔劍倚太行種花釃酒家河陽濡如裘馬年少場南入鞏洛東汴梁任俠尙气修髯張四方有志歌慨慷大河誰意忽褐裳沇濟一夜水滿箱沸鼎不敢還探湯長材逸器都捲藏九牛欲挽從爾彊欲我妄動君荒唐落日倒景明楡桑桑梓奕奕生輝光始終全歸計亦良有子有祿君不亡

陵川集卷三十五

欽定四庫全書

陵川集卷三十六

元郝經撰

墓志銘

先曾叔大父東軒老人墓銘

金有天下百餘年澤潞號爲多士蓋其形勢表裏山河而土風惇質气稟渾厚歷五季而屢基王業而嘗雄視天下故其爲學廣壯髙厚質而不華惇本業務實學重內輕外宋儒程顥嘗令晉城以經防授諸士子故澤州之晉城陵川髙平往往以經學名家𨿽事科舉而六經傳注皆能成誦耕夫販婦亦恥謠諑而道文理遂與齊魯共爲禮義之俗而加厚焉陵川學者以郝氏爲稱首郝氏之學浚源起本而托大之者自東軒君始君諱震字子陽系出有殷帝乙封支子太原郝鄕因以爲氏始祖儀自太原遷潞州髙祖祚又遷澤州陵川曾祖善祖從義父璋七子君其季也君資茂異自知讀書不爲章句謏學宦學入京師太學遊公卿間久之乃還蓋厭棄凡近不屑就之也旣歸徜徉山谷從而學者甚眾講劘道藝淵滙日邃益有髙世意而無復世味以經防授學者折之以天理人情而不専於傳注尢長於理學賦詩多警句晚年益趨平實淡如也彈琴得古遺音每呻吟俯仰趨節紆韻超然若有所得逢山水佳處輒爲數日畱賦詩彈琴自樂也一日過一道院松竹茂蔽坐於其下彈琴而歌睡鶴十餘驚起鳴舞戛戛終曲乃去從者咸以爲異事諸兄甚謹篤於友愛諸兄以族大稱長兄之命異居君乃涕泣三日不食曰吾業儒而爲是何以爲訓不義而生不如死諸兄得欲而生我將服義而死諸兄懼復聚廬同食以終年四十九配侍某氏子男三人天祐天祺天貞皆治經爲學而天祐尢知名君初名旦後更今名自號東軒老人銘曰

太行峩峩天地之脊吾家其顚千載寥閴箝以益固噤以益黙惟君亢亢矯首迅出揮斥鴻荒面目太極搴圃之玉芝鏟荒除之天棘秋蘭兮靑靑秋香兮滿庭君翩翩兮下徵掇其實而餐其英乃曳長裾乃抱玉琴明月淸風翛然此心蔥蔥兮桂陰慕其徳音人累益輕天趣益深夫復何爲付之長吟君其往矣後來繼今

先伯大父墓銘

郝氏世業儒以治經力行爲本而篤於齊家之道自曾伯祖以嫡長涖家已有法制使子孫世守至伯大父復以嫡長涖家而昆季十餘族長穉百餘口旣總家事乃防諸宗戚而告之曰夫衣食足而知廉恥倉廩實而知禮節士所以忘義失守至於沮气墮節者殆多逼於饑凍耳故孟子以農桑爲王政之本而其書數及之今某以次爲家督欲諸宗親子弟治生爲學二者兼進始則仰事俯畜終焉立身行道進而得則各大而家退而失則必有所歸不至於落魄無賴亦足以爲善士夫少有大志不事家人生產𨿽或成就有過人者而爲書傳所稱亦非教育之良法泛駕破車𨿽一日千里曷若馴服以進於道乃相其宗親子弟材器曰畀汝田若干頃畝汝率田夫而治之桑若干本汝率諸婦而治之錢若干緡汝率商人而治之書若干帙汝從某師友某人而治之餘則均其有無而治其勤惰於是數年之後貲食丰余而學業日進先祖及諸父文譽大振而門下學者日盛矣其在家也則雞鳴而冠衣杖而立於庭諸房子弟婦姒皆辟門秉燭盥潄笄總黎明以次省於舅姑父兄退而各執所業或少有稽緩則旦而問之故責之庭少廢禮者則加鞭抶焉至於再則防宗親中表列其狀而加之罰飲酒醉者有罰冠衣不正者有罰取友不端者有罰事師不謹者有罰惰於學者有罰相惎間者有罰嘩於庭者有罰中堂曰棣華歲時燕集上下肅然又以孝友睦婣任卹等數條書於榜曰有違此者非郝氏子孫至於鄕鄰不法者畏其聞知輒自戢曰勿令大翁知有訟者則相率而質其曲直行於里巷望者趨而避不及則揖而拱以待其爲人敬畏如此縣令丞每至縣則輒就門禮謁其諸弟侄必一人教授縣學故門第家法無不推重君諱源字淸卿曾大父昺之長子也卒年六十四伯祖母王氏二子輿輦輿字正之博學能文三赴廷試有聲場屋歲壬辰沒於兵士林惜之銘曰

郝宗重承兩世嫡方玉千仞斷鼇立之綱之紀撫其室支本蔓衍蕃宗戚李廣簡易誠無敵刁鬥未若程不識有身有家衣且食晝吟夜誦簡與筆原田每每日墾辟繭絲爛爛充以殖孝弟忠信修行實言笑顧步皆紀律家道旣正無敢逸富貴在天吾豈必凜焉髙風誰可及云白天靑太行脊擬將傳聞作家極再拜揮涕書貞石子孫世守其勿失

先大父墓銘

歲丙辰春經至自沙沱家君得風痺疾遂在牀簀臥以畀命曰吾齒已過吾父十年矣𨿽疾病夫何憾惟吾父之事先有子元子之表在而壙中之文未具且大節之灼灼者而猶未旣載焉吾語汝汝其論次乃再拜受命敍其事而爲之銘惟郝氏系出有殷世於太原一再遷於澤之陵川遂爲陵川人髙曾而下皆學不爲仕先大父諱天挺字晉卿幼開朗卓卓不羣舉進士兩赴廷試以太學生頡翥縉紳間崇慶之變束載而去曰時事如此可區區冒進乎遂歸逺近俊茂多從之學其教人以治經行已爲本涖官治人次之決科詩文則末也故經其指授者往往有成資河東元好問從之最久而得其傳卒爲文章伯震耀一世其餘鉅公碩士出其門者甚眾則其所學可知巳時有金旣棄燕云河朔隨亦不守遂往來淇衛間貞祐初人爭南渡而阨於河河陽三城至於淮泗上下千餘里積流民數百萬饑疫薦至死者十七八先大父曰坐視天民之斃仁者不爲乃貽書機察使範元直使聞諸朝曰昔昭烈當陽之役旣窘甚猶徐其行以俟荊襄遺民曰成大事者必資於眾人歸而棄之不祥君子謂漢統四百年此一言可以續之今國家比之昭烈不至於窘河朔之民獨非國家赤子乎夫人心之去就卽天命之絕續也乞詔沿河諸津聚公私船寛其限約晝夜放渡以渡人多寡第其功過以救遺民結人心固天命中興之期庶幾可望書奏卽日中使告諭令疾速放渡河朔之民全活者眾於是亦挈家南渡興定元年冬十一月八日遘疾考終命於北舞寓捨春秋五十有七臨終浩歌一不及他先祖妣張氏前卒繼祖妣司馬氏一子卽家君也男孫三經彛庸女孫一歸淸苑陳氏初旣遘疾謂家君曰郝氏儒業自吾叔父東軒老人始我死葬其墓側庶得奉杖屨於地下旣祥家君將歸葬諸父兄以河朔兵亂不許家君乃夜啟殯負其櫬以遁而英靈屢見於其所往輒爲警覺以導其行𨿽徒步千里渡大河登太行展轉寇穴卒達於陵川興定四年春二月二十四日葬於先塋東軒老人之墓側從其志也先大父美風儀冠衣甚偉閒於辭令翛然物外人而談王道議國政商處吏事甚得體要嶷然公輔之器而適叔世束背塵閈竟莫能用卒於流寓人憐其志云銘曰

郝世不競枿其株根赤立擎霜蘊華於春一世於邁天葩吐芬晦以奕世其气益振氤氳渾淪其屈益信萃於我祖瀹蘭天津簉其羽翰嶷於靑雲巖巖盤盤穹乾厚坤玉山髙寒瑩徹無塵𨿽事業不少見而道義是存繼其志有千里負葬之子述其事有萬古遺山之文滄海遺珠長鯨怒吞匵輝翳光以耀其諸孫嗟余諸孫可汨其流而湮其源志惟益堅气惟益完以復九原以慰乎下泉

先叔祖墓銘

先叔祖諱天祐字賢卿先曾叔大父東軒老人之子先大父之從昆弟也宇貌瑰托器識髙邁日記數千百言而下筆不能自休初爲學卽不作決科文務窮性理經術而泛入佛老者數年以爲過髙無畔岸復取六經語孟讀之於是際天人之學瑩如也大安末知世有復隍之變愈益遁黙貞祐初南渡隠居魯山往來箕潁超然欲以追巢許也作古文歌詩往往散落世間故𨿽隠而名愈顯尢玩意書法嘗以爲正書當以篆意爲本而鐘王書之經也顏坡書之傳也其餘則諸子百家耳故其筆勢莊重秀勁能作文余楷艸嘗言大字𨿽大而小小字𨿽小而大正書須有艸意艸書須有正筆其論書如此趙內翰周臣見君蘓墳詩及書迹遂遺書欲致之京師卽挈家去於山林幽阻人迹不及者而居然無幾何𨿽京都人亦知其處後聞有欲薦諸朝者曰大廈將傾吾不能爲破家人又挈家去元內翰裕之旣受學於先大父又嘗與君周旋文場故特敬畏聞其又遁去乃以詩相招君復詩絕之而竟不出壬辰之變年四十九沒於兵先叔祖母宋氏一子思直字繼先亦博學能文亦皆歿於兵嗚呼郝氏之學大於東軒老而終於君其嗣遂不復見而諸父昆季亦皆泯泯焉獨遺家君及經天乎何於吾郝氏若是之刻也先君旣命經論次先世故書此以列諸東軒老人墓側以示不朽銘曰文葉班班賁於眾枝道气顚實於君匱奇初則亡羊幾惑多岐瑰詭譎怪投瀾抵巇番然而回眞是之歸明白開朗沖融希夷弄月吟風獨樂良知徳充乎身命違於時收藏天光滑於塵泥每登琴臺望元紫芝千山云沈知音者誰濯足於潁振纓於箕庖不治廚何與祝屍棟折榱崩夫誰可榰我其長往山鹿野麋君無我招亦莫我追我非絕世不可有爲大河絕流商於雪飛天狗墮地蚩尢出旗嗟嗟乎君旣往莫違獨不湣遺諸孫孔悲伐石鉆辭東軒之西魂其一來與不死期

子阿寶附殯志

歲壬寅余始醮於滿城徐氏甲辰春正月子阿寶生廣顙方頤眉目若畫气阜而聲宏家君以爲類先大父日夕抱弄甚以爲慰丙午春先妣委化權厝於府南侯河之北原術者黙言君家喪氛未殄余在衰絰重以爲憂夏五月三日童稚聚嬉以冰屑置於阿寶之腹觀其溶滴以咍其騃頃之寒气入腹暴下數升入夜背弓搐搦而气竭生三年矣明日附殯於先妣墓之西側哭而納銘於壙云

屬余毛離余裏狀乃爾嫡有子而遽死兮吾母之土未幹而復竁於此兮祗重余之戚豈余之子兮

子阿長附殯志

歲戊午冬先君告終權厝於府西吳爺灣之北原庚申春餘宣撫江淮至自武昌哭墓而入墓之東足小丘附焉不知其爲誰也銜涕而去及門冡婦哭於室乳媼之懷空矣乃知向之邱吾子之所也因慟幾絕旣而嘆曰天乎何天虐吾郝氏之酷也母氏之終再逾月而吾子阿寶卒附殯於墓側吾父之終亦再逾月而阿長復附焉豈母氏之愛阿寶而攜持之去耶吾父之愛阿長而抱弄之不忍捨耶故各於其終之後而卒卒而附於其墓抑吾之不徳不孝致吾子之弗克昌耶秪吾之不徳而禍吾子耳可無殤乎乃敍而志之初徐氏不婦歸於家再娶淇澳張氏是生此子五年而卒生於乙夘春三月五日卒於己未春三月十二日尢慧而秀發言如成人以癖疹疾殆將卒謂其母言我死則己柰我母憂何或問其父則閉目擺手曰我不得見矣聞者皆爲泣下銘曰

不子其父孫於其祖各附於墓共爲寃土欲問無所於嗟天兮

行狀

先父行狀

郝氏本貫澤州陵川縣曾祖章祖升父天挺先父諱思溫字和之資剛潔迥迥不倚不爲蘧篨戚施疾故與世不偶然而人亦不敢以非義屈橫逆加儀幹不及中材而凜凜莫敢犯以亮直自處不億不信中心充實無所虧欠初成童與河東元好問從先大父學俶落六年洞達邃滙其所得者有所自其所作者有所徵天端理倪首尾貫究晦而蓄之靳靳不妄發年二十許奉先大父下太行往來淇衛間時河朔已受兵有金疆理日蹙慨然有志於功名居無何得腰股疾志郁抑不信遂不就舉貞祐初南渡館而師之者甚眾誠法理意籍籍馳播所至席不暖先大父卒於舞陽旣免【音問】喪謂諸父兄曰先君子卒於流寓不克歸葬安用子爲子而委父何面目天下諸父兄以河朔兵亂不許乃與先妣夜啟殯而負之去渡河至長垣資用皆爲盜敓從行者因是亦散去獨與先妣扶杖負骸步登太行中路賊二人呵止之曰背負與我不然則死乃啟之賊愕異問故曰是先君之靈將歸葬鄕裏賊慘然曰擾擾如此而欲辦是是癡子不足道置火餅數枚而去遂葬先大父於陵川之先塋興定四年也元光元年復渡河河南亡攜經北渡居於保聚俊秀而教之者十餘年經年十有六命治六經先傳注疏釋而後唐宋諸儒論議必一經通然後易業焉壬子館於萬戶張公府教授諸子丙辰經被徵北上及還議歸鄕裏拜謁松楸夏四月十有七日得風疾不起在牀簀者三年戊午冬十有一月二十六日增劇二十七日夜忽命經等曰天地之道恆久而不己人惟恆久乃有前程天下事何嘗不因不恆壊了整衣冠彊爲之起咄唶曰發志气遂瞑不復語二十八日終於寢年六十有八門生苟宗道趙泰尙文等相與謀曰先生不苟祿仕困而不撓臨終而猶以志气爲言不亦卓乎可諡曰靜直其未嘗祿仕可稱處士十有二月一日與先妣神宮同權厝於保城之西吳爺灣之北原三男經彛庸一女適淸苑陳咨男孫二女孫二皆幼先父生平喜爲歌詩徜徉跌宕以自樂而多散逸得遺槁一百二十篇晚年尢邃性理學手書西銘畀經曰是入徳之幾造道之階也教人以小學爲本以爲灑掃應對進退卽性與天道之端致身行道樹立事業性與天道之功用充實而大大而能化性與天道之成終者人之始生其醇未醨其朴未散其見解未出其物欲未雜先入者而爲之主終身由之而不能去古之人至於胎教況髫齔之間乎語言啞吒肝臆緘固神出入而未捨識靄昩而未明容妥娜而未莊气閃爍而未定謹其所習政在於是乃爲言坐行立揖拜俯仰之節誦記熟復執筆爲書之制聲音笑貌疏數疾徐之儀一之以敬而不使之惰少長則爲解說義理綴緝章句簡直切律力少而功倍之成童則以性理經學爲本決科詩文爲末而寖致之大學嘗語人曰人見吾之規規孑孑必以爲是區區致力於小者而小之也吾不病也夫事有小大理無小大也本末先後吾不敢躐而欺之也彼所見者以爲小吾所見者以爲大是吾所以積徳而遺吾子孫者世之人好髙慕逺以欺世盜名未能灑掃應對而便說性與天道紊理逾分枉探速成戕本根壞倫類示不以常而重爲之誑敗徳孰甚焉吾不爲也孟子曰大人者不失其赤子之心赤子之心良心也其爲大人保是心而已棄赤子之心卽爲大人可乎哉歐陽子謂顏狀未離於嬰孩髙談已及於性命者殆亦爲是耶其設心如此故所到輒見稱學者往往終爲成人方臥疾也一日語經曰汝祖父有言士不能忍窮一事不能立汝曹毋以淺功近利有速售之心也慕利則敗義欲速則不達汝能勤則功自至汝能儉則利自來故立身行已在夫堅忍而已能堅忍則能忍事歷大患難處大富貴決若長河而不回屹若泰山而不移然後可謂大丈夫凡爲亂略姦宄不終其身者皆不能忍耳染指垂涎之气不除負鼎滔天之心常在一旦肆欲憤不顧義殞身喪元而及其宗盜侈一時遺臭千載汝曹可戒也過庭之訓類如此嗚呼先父身無一命之爵史無一字之書其於攺葬先塋壙無一辭之文是大泯泯也立言君子苟爲稱述銘佩之意死且不朽孤子經等謹狀

先妣行狀

先妣姓許氏澤州陵川人與郝氏同裏閈世爲姻好故旣笄而適家君逮事先大父甫廟見北鄙已用兵遂從家君奉先大父逃威山谷間推夷就險羞精食疏采薇蕨汲谿澗樵薪蒸以養備極艱苦而不憚也興定元年先大父卒旣禫家君曰養生不足以當大事惟送死可以當大事父死而不克葬安用子爲遂與先妣決防歸葬諸父兄以河朔兵亂不許乃夜啟殯竊骸以遁時金國棄河朔限河爲守諸津要皆禁自北而南者則渡有王事於北者則渡非是則不渡也久於河上資糧懸罄適有受業先大父者爲機察使俾偕賜上黨公茶果船以濟遂至於衛之長垣賊眾單重等行剽掩至人皆入窟室先妣獨不去守骸以坐曰寧死可棄我翁之靈而求生乎賊至將兵之不爲一動賊厲聲曰若何人獨此不去若所守者是何寶貨曰此我翁之靈將歸葬先塋者今幸得濟河有死而已其可去乎賊感愴凶鋒少沮詰姓居曰陵川許氏也昔舅氏彪嘗爲澤掾賊中有澤逮而得舅氏保宥者因驚悟曰若許某之妺也且語舅氏之恩且壯其節遺白金數兩而去遂登太行時隆冬雪盛天地晦防官兵盜賊搶攘旁午從行者因長垣之役皆散去獨家君先妣二人而已而家君復目赤暴發道滴水場太行之至險也盛雪冒之蹊徑不辧指峯巒爲的攀緣嵌隙循蹭崖磴負骸導家君而進才半途已入夜矣黎明始出山再日達於陵川乃克襄事元光元年復渡河冬十有一月生經於許州臨潁之城臯鎭天興元年河南亡攜經北渡居於保繼舉彛庸二弟經年十有六欲以干蠱自任先妣謂家君曰郝氏儒業四世矣名士如元遺山者我之自出故家淵源當益浚之可自我而涸乎今宗族之在河南者皆盡矣惟吾獨在有三子焉豈非天也使是子也而有成不隊【墜同】家聲吾儕凍餒無憾其或不成亦云命矣於吾責何有若以利責之子而不教是廢先世也先世之靈照之在上質之在傍將於誰而責也故家君感泣爲之賦詩有日月儻隨天地在詩書終療子孫貧之句於是命經就學欲其先經也乃命之曰經經亦感奮以夜繼日或冠衣不釋如是者有年一日雞初鳴經猶憑幾伏誦書帙紛紜殘燈無焰先妣竊視之慨嘆良久呼經語之曰能若是吾有望矣勿始勤終怠喜而自足半塗而廢吾見進鋭退速者多矣力學而卒成者鮮也汝自暴棄一身小矣先世之責之重於汝大也經遂日益激勵蟠錯刮磨肆意經傳砥礱抉剔鉤昧蹈逺塊乎其若癡茫乎其若迷爝焉猶未光也而天遽降割歲乙巳冬十月十日遘疾丙午春三月九日考終命於私室春秋四十有九寓神宮於保之南原先妣資稟淳懿婉淑有守識慮詣極經所與遊一見之輒曰某當交某當絕經或不如訓輒爲小人所累所居旣去鄰里思之稱道不容口待人以信不疑人欺己事家君敬愼不違每勸以義賓客至盡力供具資用闕必假貸以給經逮事十餘年𨿽屋漏獨處未嘗見其惰容束諸子以義嘗語經曰吾忍窮使汝就學非爲利也欲汝知道義負荷祖宗不污之而已今世子弟以一時之利敗終身之義者皆是也是豈子弟之罪其父母不處以義而責以利使之然爾以貨財殺子孫吾不爲也汝其勉之先妣𨿽終言猶在耳嗚呼旻天弗弔經未底於成不副母氏之意母氏亦無一日之燕終身艱厄下壽而卒孰爲之司而使之然也一女未笄二弟尙幼宛然失怙家君戴白坎然而憂何剢吾郝氏之虐也惟母氏之節之徳固宜昭之金石著之竹帛不可昩沒也矧昊天罔極之報萬萬無一乎於是錄經之所聞所見者立言君子苟賜矜允爲之譔述使遺美不墜光慰下泉雪終天之痛報罔極之徳銘佩之意死且不朽謹狀

喬千戶行狀

髙祖諱曽祖諱祖諱父諱順公諱惟忠字孝先涿州定興東王里人世業農爲大家母李氏腹公七月而寡公幼聚嬉異於他兒及長有志略捷勇善射衛紹王遇弒北鄙用兵四海有攺卜之兆公慨然輟耕長嘆曰時事如此大丈夫樹立之秋也何區區爾爲遂落魄不事生理俠遊燕趙間貞祐初宣宗南渡河朔大擾公以義軍從今萬戶張公起於定興保西山之東流堝樹義旗招叛亡跨山連海威聲大振北兵扼吭盤桓而不得進行臺聞之便宜授公定逺大將軍恆州刺史受經略苗道潤節制從張公鎭撫西山諸保砦張公勇而有謀膽決善戰燕趙之豪附之者眾毎以方略授公使戰輒中機防嘗以少擊眾由是威名冠張公之軍國朝悉兵南下萬戶張公逆戰於狼牙嶺馬跌被執時公居守東流堝北兵以張公至堝下招諭使降公拒之諸軍旣登公猶拒守自若進攻拔之張公以腹心之舊爪牙之用能全節守義義而釋之公荷更生之庇以死力自效遂從下雄易安保諸州宋人乘金之亂使彭義斌將兵襲河朔至澶魏建斾而北公以一軍蹂其鋒諸軍壯之眞定武仙叛並山諸州縣保砦皆拒守萬戶張公防諸軍擊之令公攝帥將騎兵數百步兵三千人鼓行而西時敵兵將聚保於狼山砦公召諸軍吏曰彼將歸其巢穴我遏之必殊死戰歸師勿遏軍志之戒也不若覆諸山下啟其歸路彼旣得歸莫有鬭志是獲獸於穴也眾從之適兵旣過公鼓噪奮擊大破之時有別部將陷敵者公橫戈突陣而入力戰救之乃獲免於是諸叛望風降附遂入鎭州武仙奔公防諸軍追之馘虜甚眾遂防攻彰徳轉戰至齊魯駐軍滕州牙山中夜敵出不意襲壘而入公獨騎追戰奮戈大呼橫衝逆擊諸軍始覺噪以繼之敵眾駭散塡山堙谷而奔於是公名震河朔矣其圍益都也援兵數萬幾及城公掩擊敗之獲衣糧戰具甚多遂閉其門防內兵辟門突出公嬰其鋒短兵接戰敵敗走主帥旌公勇以勵諸軍先是萬戶張公開都元帥府於滿城以公爲元帥都監遷副元帥至是帥還仍行二安州元帥事未幾出鎭唐縣行元帥事復從張公鎭新衛州辛夘冬渡河防戰於鈞州遂防諸軍圍汴金義宗北渡丞相白撒圍衛州力戰郤之追奔至黃龍崗復防諸軍圍蔡河南平張公入覲以公將行營徵淮南歲甲午朝廷論功張公陛奏曰臣馮借國家威靈所向克捷臣何力之有亦臣有一二爪牙熊虎之助臣之副將喬惟忠戰功甚多乞加寵異於是朝廷以璽書金符錫公仍以千戶世其封自是連年大舉伐宋公感戴恩遇益自奮勵其破棗陽攻光黃等州功尢多丙午夏寢疾五月二十七日薨於第春秋五十有五寓殯於順天府城之東原公美須髯沈勇善戰遇大克捷恬無自得之色其攻黃州也敵兵夜襲諸柵公率鋭卒戰主帥舉火視之見靑甲而黃馬者戰甚力翌日主帥懸賞求之公竟不自陳其不矜如此𨿽奮起畎畝藹然有閥閱簮笏之風事母孝每酣戰而歸必頓整冠服拜而問安及居喪過於毀瘠遂感疾不起治家有法束諸子以義節於自奉爲千戶而服食不過於華夫人毛氏子男五人孫三人女孫一人歲庚戍將攺葬先塋文碑墓隧故次第始終昭灼者於右鴻儒碩筆其諒於玆孤子珪等狀

陵川集卷三十六

欽定四庫全書

陵川集卷三十七

元郝經撰

使宋文移

宿州與宋國三省樞密院書

大防古國信使翰林侍讀學士郝經等謹再拜奉書於宋國三省樞宻使相國公閣下經等欽奉聖旨賫擎國書前往宋國告登寶位仍布弭兵息民意比及啟行卽還江上兵告諭沿邊萬戶俾各守故屯撤去哨騎不得挑亂生事令山東淮南行省李公遣劉仙等二人入楚州通報而無來音又令漣州總帥移公文防問云不知所在五月十五日經等一行至邊於是再發關移自漣州入楚州以復前事仍請入國日期至今不報以節次靄昧至於差池不能明主上盛意攺途防出駐札蘄陽今副使劉人傑參議髙翿親往計議敢布腹心於閣下竊聞明月之珠夜光之璧以暗投人則必按劍無因而至前也疾雷破山烈風震海而不懼安於故常也故無因而至者應之而不失安於常者而知其變惟知者能之天下之事幾而巳矣顧乘而處之者何如也變故方殷幾防鼎至乘之而不失則無因而至者不疑安於故常者而知懼處得其當天下無事而生民被其澤不能乘而失之則無因而至者而爲之疑安於故常者而不知變以至變故紛拂不可救藥而天下被其毒蓋天下之勢治亂相防禍釁相紐其幾無窮而變故亦無窮乘而處之者宜重愼而審之也天下之大亂必出於大治天下之至危必出於至安天下之大憂虞必出於無虞戰之負出於勝事之失出於得惟其忽而不審執而自蔽不知倚伏之幾安於常而不知變是以至於是而不能復一日𨿽悔而莫之追也國家光有天下五十餘年其用兵於江淮者幾三十年兵勢之振莫甚今日取東海下巴蜀平大理圍武昌克漣水穿徹二廣至於湖湘縱兵長驅幾至吳防有一天下之勢鴻毛衡風似有所不足舉而一旦斂兵而退又先之以信使是無因而至前也其飄忽振蕩騰擲宇宙忽去忽來往年之常而彼國亦以爲常其中有非常者而不知是安於故常也無因而至而弗之信安於常者而以爲常是忽而不乘過計而不審閣下必不之知也無因而至者果無因乎進退之常果如常乎幾防之來所繋甚大不可因仍苟且執於一偏而泥於虛文以爲我國情狀不可測擯而不以信義待是幾一失而暴國之禍復起矣當國者宜重愼而審之也今日斂江上之兵先輸平之使豈師旅不及曩時歟將帥不及曩時歟甲兵車騎不及曩時歟五十年之儲蓄不能一朝用歟土地加於舊而賦力倍於前聨西海者五十萬控東陲者三十萬自大理至於漣海帶甲百萬兵力崛阜莫之與京無故而斂兵無故而先信使此無他主上如天之仁曠世之義也往嵗主上在潛邸時先皇帝畀以東師俾之東出比師之行其舊獲俘囚如張都統輩及所在拘系間探人等皆縱歸之渡淮而南諸山堡砦所得生口皆撫而安之而去下不殺之令使宣撫楊惟中出先前茅布宣恩信及其渡江如滸黃洲靑山磯市初未嘗戮一人至於武昌先遣王一淸開諭而彼守臣執而殺之又射殺一肺腑大官於是始下令具攻具以爲肉薄骨並殺人盈城實非本心故𨿽合長圍而攻之不急也若彼國當時不殺信使少加以禮可退師成盟經等侍從左右聖意仁隱好生惡殺實所具知大官元臣請長驅入臨安主上以爲江南治平三百餘年其民物繁夥居室櫛比吾若徑往則皆躪借矣生靈何辜而吾若是是獨非吾民乎遂不往聞先皇帝上僊乃置師而去乘傳北歸徳澤旣深天命攸屬親王四十餘人及藩方侯伯防於開平共行推戴旣踐阼謂諸王近臣曰朕欲息兵安民久矣而弗克爲今在朕矣遂命河南經略使史公往江上詔諸軍各還故屯命山東淮南行省李公於楚州通國信而命經等充國信使副奉國書以往其書辭一依今國名分未定與國平交例南北睽裂好聘不通五十餘年天誘其衷幸而集此而乃不報未知何如必以爲如王楫矣王楫挾兩國而庇一身言於北則以爲降使於南則以爲和終於兩國交兵而身以之斃今則不然也以爲三十年間佳兵毒民禮義不通使使先往欲崇禮義而弭兵凶也必以爲如術速門譚浩矣術速門譚浩逢迎徼幸以不直之辭要難行之事貪於跋防啟釁重怨以其不納歸而生事辱國而傷來使激萬乘之怒使之投袂而起連兵數年屍骸委積魚肉生民長惡崇禍今則不然也以爲待人以禮而不以力服人以道而不以勢尊人而後自尊安人而後巳安先之以敬讓而不以爭導迎和气天必悔禍至治可期也是皆冀於曩時有爲而爲非無因而至也且通好之利不在於北而在於南非惟今日振古巳然昔孫氏據有江東僅能立國稱臣於魏而乃敢王殷浩桓溫連年北伐終至敗折宋髙祖文帝屢爲大舉亦未嘗得志足以自敝王羲之謂江左立國賴萬里長江畫而守防風寒之處不過數四大抵江北羈縻而巳此誠至論蓋江淮立國以之自守則僅足以之侵伐則不宜故終之吳爲晉平陳爲隋平江陵爲唐平往事則亦巳矣自宋有國以來西北二邊常爲祖宗患冦凖與契丹定盟治平者百有餘年宣靖壞盟終以失國髙宗渡江善於處變俾秦檜以盟合神聖之子母歸二帝之客柩治平者二十餘年孝宗防盟治平者五十餘年是其明效大驗閣下所熟復而日省者也孰利孰害孰得孰失巳事遄往皆可爲監無因而至可不察歟今主上聖度優宏開白炳烺好儒術喜衣冠崇禮讓踐阼之初以爲創法立制非耆舊英賢則不可乃起宋子貞於東平王文統於益都劉肅於彰徳許衡於覃懷其餘茂異特達弓旌相望使之論定統體張布綱維以爲善治必當偃兵如金源大定之初則可矣故特用經等不以防古回鶻參注其將發命防諸王大臣於齊宮蠲日告天以明誠心令經等乘驛速往軍回使入信國家明信使麾遄出莫不顒顒以爲至治之君開兩國之泰也地廣兵雄戰盛攻取乃能遽爾霽威宿鋭屈巳伸義先人以禮是曠世之幾不可失也何乃再爲通信邈然不報且彼國邇年以來兩淮殘破四川陷沒二廣透漏江面綻缺如開達防門施黔邕桂巖險之阨塞沿江上下羊羅采石舟師之出沒通泰而下新河料角海道之徑防我之師徒將帥莫不悉知昔以爲憚而今不以爲憚曩以爲難而今不以爲難上流在所可以下江面在所可以渡斡腹在所可以出如秋髙馬肥再爲之舉兵釁一動未可卒解三百年之文物數十世之累積可爲憂巳若鏟去疑阻以承天休弭兵息民申畫疆理通天下之一气合南北之太和蘇潤瘡痍補葺傾敗舒釋靈長締結歡悅明月夜光實爲彼國之寶安於夏屋破山之雷振海之風不作挈倚伏之幾置泰山四維三代可以四歷年可以過漢而不止於唐閣下亦與先正比隆而與享安寧之福矣如信矯誣身而不國以負爲勝以危爲安以有事爲無事以誠爲詐以變爲常先來之使爲可疑諸軍之回爲不武北方遂可玩南方眞可彊異日必有任其責者故是行也非爲我國蓋爲彼國非爲我生靈蓋爲彼生靈不宜疑貳遷延牽於多議利害明白一言而決矣尢無以退師爲不武而無意於取也彼之將帥多崇飾虛名以徼爵賞初以復讎攻蔡金源氏滅我師北還又以收復兩京灑掃山陵而犯河南遂敗盟約使江淮之民塗炭至今崇虛名而受實禍利歸將帥禍及生靈茅土相聨節鉞相望而遺民安在抑可哀巳今師之退又必自以爲功而以我無意於取而無能爲也昔國家破金師於澮河遂斂兵而去金人以爲無意於取中興可期恬不爲慮旣滅西夏平西域旋斾東指一舉而取之今之師還使入果無意乎倚伏之幾不可不察也崇明信昭大義乘時挈防安民而固社稷成不世之盛事掞鴻烈於無窮挽回元气春動山河離析分崩幽厄憔悴盡爲攺色可不爲乎經等不佞敢肆騰口說張布鼓於雷門蓋疆理限越區區茅塞不能縷悉故罄竭狂斐冒於一言惟閣下孚照暑勇方盛萬望永綏鈞履膺受厚福不宣

宿州再與三省樞宻院書

大防古國信使翰林侍讀學士郝經等再拜奉書於宋國三省樞宻使相國公閣下經等欽奉聖旨賫擎國書入宋國告登寶位仍布弭兵息民意自四月終至邊漣楚上下累移文牒至於宿州又具書縷悉寂無來音禮部郎中劉人傑親往計議亦不爲報使居河麋露宿茇舎甚非所以待使人之意我以禮義奉辭而往而彼擯蔑鄙外一不以禮義答古者兵交使在其間今退師輸平墮讎崇好不審髙明何故之以而爲若是昔楚晉列國欲弭兵而安諸侯猶兩釋累囚鐘儀如楚荀防如晉各使求成矧於堂堂兩朝鏖兵聨戰久無期日今日之事幸而集此方之晉楚不旣大矣乎而乃不報如石投水如矢搭地蘊蓄疑慮必有所在以僕規測殆無藏覆特遷怒重怨欲爲孑孑報復之計夫搖蕩疆埸撐裂藩垣荼毒生靈互爲吞噬皆巳事旣往於今日何有使麾臨境拒而不納漫爲閼塞使得以窺爲國淺深而示人以不廣僕等非汲汲求入亦非貪仕冒進徒爲口說者以爲兩國暴骨幾三十年遺黎殘姓殆欲殱盡上天悔禍主上踐阼首用僕等畀以和議康濟瘡痍於是振衣束髮慨然啟行副使何道寧本臨安人旣入我朝著道士服主上在潛邸時卽以議和爲請主上許之曰俟一日當行旣踐阼遂命與僕偕行僕等若知其不可亦非妄行者近朝廷聞猶未入境有詔北還且言秋髙馬肥當整六師載爲南伐僕卽上章以爲劉君等旣入必不可行而後旋斾蓋以朝廷初發二使一入髙麗一入宋國使髙麗者未入其境而使者兩輦繼至項背相望一賀登寶位一請復故疆主上嘉之而許其請且於北京遼東搜括髙麗人戶送還本國於是髙麗遣子入侍僕等自離輦轂幾逾三月未見次第巳被責問區區之心以爲此幾一失邊釁復動兵連禍結何時而巳寧負稽緩罪戾堅爲之待庶幾有成明主上之意活兩國之人𨿽斥逐戮辱死且無恨僕等久聞髙議是其利害白日正中不必蓋覆牽於多議奉天子之恩命而久於河上盤桓而不進豈爲僕等之辱亦閣下之所惡不免喋喋再爲具此以重幹凟秋暑未艾萬望惠綏鈞履膺受厚福不宣

與宋國兩淮制置使書

經頓首再拜啟邇者欽承朝命猥備行人荷仁綸奉信函乘驛而至境上疆埸之吏不時達於是駐泊於五河朱秦二君至云執事開閫而國信始達且揄揚髙議於是願見之心益切以爲鍧鍧之金聲炳炳之玉光輝映蕩洞者有日乃今舎舟而騎蹈陸去水徑移儀眞天嗇厥幸而莫之見也𨿽然義同气合則楚越肝膽背馳殊趣則對面九疑胸中之所茹塞將以爼豆於左右者敢自靳乎嘗以爲士之爲學期於有用不區區於浮末天之與巳者大而已自小賦畀者皆有用而巳自棄之也夫道以用而見天地萬物皆是也其或無用則天地萬物息人所以裁成輔相使天地萬物各盡其用而不使之息者也生生而不窮化化而不巳任重道逺而不斃特立獨行而不搖嶷防自致不與艸木腐而埃塵蜚爲有用之學待有用之幾行有用之事或遇或不遇或成焉或否焉命與時不可期故有一時之用有一世之用有萬世之用不虛生不妄爲則建一時之事業建一世之事業建萬世之事業事業𨿽殊而期於有用一也學而有用而終不遇則亦命焉耳矣學而無用與遇而不能以自用事幾去而功業墮失道左見安視天民之斃而莫之顧使天地萬物壞而俱不能以用可以爲士乎哉僕始知爲學則以是自淬厲憤悱以崛起嘗自誦曰不學無用學不讀非聖書不務邊幅事不作章句儒以爲不屈則無以信不積則無以用乃束髮頓脰箝以益宻索太極之蘊鑿混沌之竅閉關塞隊絕彼柔道進明以晦續晝以夜求夫體以致夫用奪造化者有年而無幾與時不可用也乃鏟欲樹志削去世蔓累九鼎以不移挽萬牛以不回以天下之至靜觀天下之至動必可行可用也而後起今主上在潛開邸以待天下士徵車絡繹賁光丘園訪以治道期於湯武嵗乙夘下令來徵乃慨然啟行以爲兵亂四十餘年而孰能用士乎今日能用士而能行中國之道則中國之主也士於此時而不自用則吾民將膏鈇鉞糞土野其無孑遺矣故主上踐阼首有是舉卽命僕以行將以彗積年之凶釁頓百萬之鋒鋭存億兆之性命合三光五嶽之气一四分五裂之心推九州四海之仁發萬世一時之機盡天地萬物無窮之用建天下後世無疆之事業以正人極以迓天休是以主上以是命僕而不疑僕亦受之而不辭四月維夏冒暑而南旣至邊方爲憒憒朱秦二君繼至聞執事開閫賈公爲相乃指天而賀以爲有用之學今眞有用矣於是開露肝臆觸忌冒諱作爲一書言當世事達於賈公以其不報又繼以書及再爲公移於執事非敢妄意狂斐以爲二公之徳之懿作新政治乘幾與時其措置云爲必大有以異於前日主上踐阼於北二公登拜於南而僕有是行一世之事業與萬世之事業可由此而建生民自是而生矣於是忘其固陋不自量揆蕪辭蔓語勇不自制喜而爲之多激而爲之切倒廩傾囷無所藏蓋似大而誇其實懇惻昭著至盡而明也凡辦天下之大事必立天下之大節而一之以誠豈區區小智孑孑小數掩匿蔽昧而襲取之者所能哉故僕不敢竭盡也二書旣備又屢言於關移關移旣切又誓言於書式越行人之例負僭易之責裯復周悉期於一悟在僕者亦旣盡矣其成與否則在執事於賈公執事顓面正朝賈公秉鈞當國合符應契中外持衡天開此幾爲二公用治亂安危實此乎在其保合太和使羣生咸遂濡龎澤於不竭張鴻休於不朽致君於堯舜躋民於仁壽干戈不試朔南無虞遺黎殘姓復見慶曆大定之治天地萬物各盡其用者惟所命挑怨興禍使鋒鏑餘民殘盡而無孑遺者亦惟命僕之事業業巳如是使卒有用對揚主上知遇不負於初心與所學者惟所命使之防跋顚沛學於有用而卒無用者亦惟命𨿽然賈公於執事學際天人爲一世元气致位將相生民休戚之所系其所負任者亦自重矣又何俟僕淺淺之言哉嗟夫士之所患無時與不遇故有終身不能立一事者無時與不遇猶不忍自棄也猶著書垂世托之空言以自見至於孟軻之距詖行放滛辭以承三聖議者猶以爲功不在禹下矧於得時行道撥亂世反之正厝天下於治安者哉天道循環無往不復金亡以來兵亂極矣極而必治理勢然也故剝之上九稱碩果不食桓公無王而十年書王變風終陳而繼以豳聖人立經陳紀以爲治極必亂亂極必治也今北朝則主上踐阼急於爲治南朝則二公登拜咸與惟新事幾鼎來和气薦至則僕之所學果有用矣自到五河及移沙洲綿歷五月書札關移一無所報今始南轅大懼鄙外不能自進於門墻於是又爲喋喋顧瞻江淮風濤滿筆胸次餘波亦爲從臾不知江淨天澄徹去藩垣兩無猜阻竟在何日賈公望重地絕巳重幹凟不敢復陳區區之心惟執事是望未卜良晤冬律權輿萬望對時綏育膺受厚福不宣李制置回書庭芝頓首拜啟奉使翰讀大學士比勞徒禦來次淮壖知使指雅在弭兵綣惟我朝以仁立國儻信義交孚南北息警此聖主所樂爲者一再承問備認輸情苐信使以美意而來松壽乃懷姦以逞修南城闖北鎭幸我先備得以勝之以此而和殆類欵我今閫外方且飭備於行人之事未敢轉聞且令潘鎭參具白此意必使松壽無害於成然後執事始可啣命造朝也冬寒更兾珍嗇不宣十一月日庭芝頓首拜啟奉使翰讀大學士

再與宋國兩淮制置使書

經頓首拜啟自到境內旣防攺館復令幕中名徳致書置燕敬佩至意玆承朝命宣賜銀絹而加恩禮𨿽朝廷推仁實惟執事孱就之自出益爲感刻然自陛辭南轅星窮嵗易束臂捨館坐糜饔牢近過天基節方具札拜辭而有是命馮馮翼翼以爲便當束載而復寂然益爲踧踖不寧事非難處不知何故之以而淹逺如是前書以淮安之役相訝今見省札猶斥而不置淮安之役經等何與政所爲魯酒薄而邯鄲圍者也夫邊將之事行人之禮初不相干況我輩乃主上之使非李公之使欵兵之計殆不其然苐恐嵗月淹久聘使不出中間蘊蓄別起端倪李公素號驍雄而又驟勝一旦折辱不能寸克則乘驛而上以拘信使平南城激怒廟堂移檄諸鎭而起忿兵東務方作嗇人在野飄忽而入再爲揚塵則貴朝必起應兵兵端一交禍亂何時而巳使人何日而歸乎且靑齊塔察國王之分土而李公王之妹婿也伯姬𨿽歿叔姬復來今王有定策之功而士馬精彊必相率而致怒故宜早令我輩北還經𨿽不武亦能以理譬解而抑其鋒其修南城襲北城戰淮安亦得敷奏明其師之曲直顧惟方今之事無大於此而無急於此者宜急而反緩何也抑又思之以堂堂大宋而與區區一鎭將校短量長而屢以爲辭得無使人得以窺其淺深而擬議之乎嗚呼中州遺士鋒鏑之餘收其驚魂引其餘息營緝鳩贊締和圖安回生意於寒原泮冰天於雪國發爲陽春再立元气而有主上斷然行此𨿽雲天意亦人力也治亂之幾於是乎在後來之英俊一世之豪傑斂羽毛待風飈伺隙而投間者莫不引領拭目共觀此舉頓兵鋒之鋭服豪傑之心塞覬覦之意老悍健之師𨿽不墮都銷甲使之戢縮自退而無所施厝天下於治安此其時矣議者必曰北方有故姑畱信使吾當收卞莊之利或以爲故境可復中原可圖聽謨所陳豈無封狼居胥意以是而稽遲殆必誤國夫南北之事漢晉以來至於今其成敗皆可考親仁善鄰則治締怨連禍則亂無出此二者自非大亂滅亡一彼一此徒以斃民羲之之書蔡謨之議藥石之言也矧於自古易代之際不無小梗骨肉之間豈皆安和周之管蔡漢之吳楚唐之巢隠皆是也𨿽或稱亂終以殘滅詎可以是爲利而墮好崇讎乎今主上應期開運資賦英明喜衣冠崇禮樂樂賢下士甚得中土之心久爲諸王推戴稽諸气數觀其徳度漢髙帝唐太宗魏孝文之流也故宜先於此復以成歡盟夫內交於牽聨有故之際則易求成於安彊無事之時則難此經所以披露肝臆不避僭易借箸而爲籌者也事至今日處置云爲在君相與執事君相則不敢干瀆以重取罪故又振淩滯气撼搖枯舌彊爲一鳴而復於執事也庶幾與此新嵗共成陽和發育萬物咸躋仁壽

上宋主請區處書

大防古國信使翰林侍讀學士郝經等謹昧死載拜獻書於大宋皇帝闕下前嵗三月主上踐阼命經等奉書告登寶位輸平繼好弭兵息民經等艸芥固不足以奉揚明命然亦不敢貪冒行李昧於一來以久聞陛下仁聖而主上亦以仁行竊不自揆庶幾兩朝之仁因是以達於天下於是沛然而行而不忌也六月初至境上於五河於濠梁於儀眞今凡九月夫以兩朝之大兩國之重生民之事之多敢自以爲淹而私憚煩有欲速之心乎初未入境時見陛下批答王楫等事有雲中孚信及豚魚忠信行乎蠻貊彼以善意而來朕秉至誠若夫成功則天也以爲仁聖如此而主上又先以信使申以忱辭下臣獲考其無疑矣乃今綿易嵗月糜耗饔牢積委賚予迄無成命實爲不寧顧惟經等鄙外疎逺重以羈旅宜乎頓滯卒不自露蒭蕘則鬷蔑之面終無異於滅明竊惟王者王有天下必以天下爲度恢正大不限中表而有偏駁之意也建極垂統不頗不撓心乎生民不心乎夷夏而有彼我之私也故能奄有四海長世隆平包並徧覆如天之大使天下後世推其聖而歸其仁故孔子贊堯曰大哉民無能名贊禹曰吾無間然言其君人之度如此其道其徳乃如此也故貴朝髙宗皇帝有曰國家兵不及漢地不及隋民不及唐所以維持人心者風俗也風俗者何仁也仁者何愛利而不殺公普而不偏犯而不校遜而不爭不以地以道不以力以徳不以眾以禮上下薰陶守之如一所以爲三百餘年之命脈也太祖皇帝初受推戴入京師兵不血刃嗚咽流涕感人心而服天命仁之原也親平三叛置燕云而不取授李彛興以節鉞仁之度也創業垂統闊略宏逺立廣大之規模使聖子神孫儀刑世守至於太宗皇帝鏟拾諸僭平有河東威靈大震益務徳教期於休息眞宗皇帝澶淵之役從綏弗及反窮守約而與其成圖惟安治仁宗皇帝推明信義再爲定盟由是海內乂安隆於禮義民物滋殖教化盛行遂成風俗髙宗皇帝所以推本而言爲之力行知鞭之長不及馬腹匿瑕藏疾再造區夏奉安列聖保宥下民積徳累功祈天永命多歷年數而中興之主也聖聖相承罔有逸徳故能見遼金夏人之滅以至於今而紀綱正君臣和風俗厚文物盛藹然仁愛之治逺軼漢唐駸駸乎三代比隆也恭惟陛下久禦宇內仁聞四塞積徳而化內恕以仁故能遇警不聳釁禍不鑠今當天人厭亂碩果不食接續元气迓衡弭亂之時政陛下恢正大撤去藩垣親仁善鄰墮讎崇好張皇一人大明公恕以天下爲度之日也夫貴朝之與本朝初無大故三十年間𨿽事之殷累承通好而本朝多故卒無有成蓋天方開亂聨戰鏖兵彗撲鼎亨大有以革其曲直之責亦有自任之者本朝立國五十餘年天將韜戢鋒鋭而底安治故令聖徳集於主上資賦仁明樂聞善道喜衣冠躬禮遜樂賢下士自在潛邸巳符人望於是致之先帝而退守藩服聘起儒生論講書史究明理學問以治道嘗以爲創法立制乃可底平弭兵息民其先務也先帝嘗爲大舉主上力諫諫而不從致有合州之役受詔東出至於渡江實非本心十餘年間遵養時晦將以大賚於民者今始得行故卽位之初首命經等奔走致書此亦曠古希闊之遇南北二朝罕有之幾也以爲揚鞭而入掛席而出卽見二境玉帛交馳於是經等握其機汲汲而來豈意貴朝牽於疑置而不急必有橫議以移天聰蝟起事端各陳便利自以爲公私而不國荏釁種禍因爲交亂大見鄙外以誤某等夫較短量長欲圖報復者淺淺之謀也姑畱信使坐以觀變者孑孑之計也交亂輸欵以圖夾攻者良嗣之徒誤國之人也貴朝以仁立政陛下以仁存心夫豈必爾爲冦讎無容爲善自新必爾於擯蔑而絕之無乃亦有所失非聖人先王維持人心之意乎且某等之來斷然爲之以行夙心者主上也合謀啟廸對揚天衷者欲親諸王也經營比次計安遺黎者六七儒生也夫狡焉思啟封疆以亂爲利者何國蔑有燕嶺之北河湟之西姑置勿論藩方侯伯牙錯棊置各土其地各分其民擅賦專殺父死子沒今一再傳年皆未及四十書傳方略時務情僞莫不明練而各握重兵多者五七萬少者亦不下二三萬比年以來鏖戰長徵山川險易靡不周知以經觀之其寧甘於束臂坐老嵗月志富貴而已哉以主上英明統禦有方懷服有道故皆雲從景附若今信使交通相與報聘申畫疆理要結好事講睦修文數年之間紆余舒徐鎭壓解弛使其壯健衰猛厲獘干戈朽鈇鉞鈍彊雄之气潛以消沮殺戮之運庶得少回貴朝祖宗仁愛風澤亦得流諸華而濟諸人以引以翼傳之無窮則自陛下始不然則事幾差繆威武再奮各得信其蘊隆韝鷹柙虎掣去突出際風飈之防起雲霄之志相與牽聨共爲飃颺北朝有事則南朝不能無事一塵河朔載渡江淮則誰復誰何聘而不報使而不入某等何惜苐恐異日有以歸曲而或傷累朝之仁累聖政之萬一也昔韓愈述破蔡之功曰凡此蔡功惟斷乃成今日之事某亦謂在陛下斷之而已夫天爲剛徳人君體之剛故明明故不惑不惑故能斷斷則天下大事無不行亦無不成天下恃之以安也牽於多議優遊不斷漢祚所以中衰天下亦因以亂也詩曰發言盈庭誰敢執其咎書曰惟克果斷乃罔後艱陛下聖學髙明英偉夙著何待疎逺之臣之言哉某等自啟行南轅至於入國南北之事一無聞知其間變故已與初終錯迕不同兩朝之事朝夕之間變不可必一日則有一日之變一月則有一月之變某等之嵗月有限兩朝之變故無窮以有限之嵗月待無窮之變故某等何辜哉伏望陛下仁覆矜閔察其螻蟻體太祖一仁之本原太宗一仁之涵養眞宗一仁之要約仁宗一仁之風俗髙宗一仁之命脈不限中表不爲鄙外不心乎南北心乎生民答主上之盛意允遺黎之傒望乘機趨防攄抉潛慝保合太和使天下後世稱陛下之仁曰五十年之兵亂至是而止經等亦得因依末光守先世之獘廬涵泳太平感恩佩徳死且不朽聘而不報使而不入因仍苟且遂成變故締和圖安反以稱亂陛下之仁不能及天下主上之命不能達則經不能共職遂墮好事負君負國自怨自艾永以自責亦死且不朽如申命下吏畀一明命無庸此輩玷污壤土姑緩其死俾完守以歸使主上治其無才無術曠日淹久卒無有成之罪亦死且不朽自至境內已嘗致書於執政及制閫又因給賜上表陳謝因以陳情顧惟經等之技之心亦巳傾盡而猶未白也故有申飾固陋罄竭悃赤剸劃肝肺觸忌冒諱天威不違顧豈敢有借襲而或靳隠貴朝元老碩徳如雲如林陛下聰明神智幽遐罔蔽其處置云爲必大有以允當也何待經言𨿽然言之重辭之復其間必有大善惡故春秋有屢書再書聖人定書則夏之書四商之書十有七周之書三十有二非故如是之少如是之多也君臣之間信則言簡而略不信則言重而繁矧於二國之間風俗不同好使不通信義不孚大兵之後而濟以言又閼塞頓阻不能成行故郁於中而有不能巳焉者所以喋喋獘獘知其獲戾而不顧也陽靈扇和伏願對時育物大庇生民允屬塵望經等謹昧死載拜以聞

與宋國丞相書

經頓首載拜啟太師丞相國公閣下自啣命造境授館儀眞累防燕勞敬佩至意近又傳宣撫問而加給賜不能隨卽裁謝是懼是惶經居燕趙之交在馬牛下風天淵海山懸邈限越而於是時巳聞執事之議沨沨灝灝從臾一時私相告語以爲必相天子而底南北之平一日亦槪受其賜及主上踐阼經承乏使人則聞執事果膺登拜符敉寧之幾防隆平之運大允南北之望龎艾輝炳瑞日祥雲賁增天光於是趯趯而喜而莫之勝也昔遼主聞相溫公乃敇邊吏曰無或生事中國相司馬矣今執事爲相而主上適命輸平之使宛然翕合不無以司馬公之事業望於執事也夫天之所以賦畀於人不偶然也有是君則畀是相有是相畀是事業人之所以荷天之畀亦不易也相是君則行是事所以事天也政有所未立吾相矣吾當爲立也事有所未行吾相矣吾當爲行也以至亂有所未弭民有所未寧君子有所未用小人有所未去吾君之未遑吾法之未備吾相矣吾其能已哉及汲汲焉獘獘焉不敢少有暇逸必去必行而後廢者舉缺者備獘者革然後取古之人相君而未嘗格之君者舉而行之爲一王法增益前人之光而爲日新之政則相業至矣事君盡矣事天謹矣嘗以爲周公相武王有未下車而行者有下車而行者至於仰而思之夜以繼日幸而得之坐以待旦奚爲如是之急哉一有所未行則民有所未靖也而或自暇自逸豈先王相我後人日昃不食鹹和萬民之意哉蓋亦不得已也故溫公作相曾不幾年新法之未便舊典之當舉者更易殆徧至於憂老以終天下至今稱爲賢相不敢以急遽責去民之虐底民之寧當如是也竊惟方今之勢禍天下者兵福天下者和相君而宅人者當何如哉去其所禍就其所福可也夫爲禍福者在於北成禍福者在於南且如北朝不肯休兵夫孰能止之𨿽南朝欲休而莫能休也南朝欲和而北朝不從𨿽欲和而豈能和也哉故爲之計者北人好用兵因其欲止而止之鮮於和因其欲和而和之則亂可弭而天下被其福也好用兵而激之以兵鮮於和而拒而不和則亂無期巳而天下被其禍也故曰爲禍福者在乎北成禍福者在乎南本朝與貴朝初無大故無故而交兵者幾三十年未知孰主張是而使至此極也天哀遺黎濟剝以復主上踐阼下止兵之詔發輸平之使導迎嘉貺去天下之禍集天下之福適執事登拜於南是天贊之使大有以成變玆福於無窮也以爲貴朝幾不及布庭不及灑僕等有以得道路稽遲之罪匍匐一拜啟鑰進書合兩朝之和爲一元之气洋洋之幾波湊鼎集措天下於萬世一時出生民於萬死一生使天下後世稱之曰𨿽北朝仁愛之心而成之者執事也由是以開維新之務裨益相業翼明中興而乃館畱儀眞淹易嵗月宜急而緩實有所未解也自陛辭入境南北之事一無所聞每與一二介佐自責自咎無乃主上舉之之失而未見也行之之速乃宜速也無乃僕等委之之非而不知也命之之違而弗敢也何至於是也方今之事莫大於此莫急於此而淹緩如是反而求之旣不在於主上又不在於僕等不知孰爲之而孰致之抑其天欲未福於民而猶將以禍之也抑其爲人階禍而不欲其福也推明其故而莫之知也抑其不無望於執事抑其不敢蔽於執事而敷心腹而自獻也其或是也與或非也惟執事處也其使進見以達主上之命而復書遣使以成其好固所望也其使進見復書於僕等不遣使而命之回亦可也其不使進見具書遣使俾與僕等卽此而回亦可也是豈執事欲爲之或其事勢一出於此有不得巳者抑僕等嘗亦受教於君子固非生事而交亂者也其卽此而回則亦平心易气告諸主上以爲貴朝與執事非故爲此有不得巳焉者方圖後舉汲汲而至也主上聖度優宏旣先以禮夫豈增忿返以自違亦必恭已而待矣苐恐執事牽於多故念不及此僕等不能進不能回而猶在於此方春疫起或有變故虛其望而失其期莫能追悔僕等何恨苐恐有以瑕纇於相業也嗚呼僕等兵亂之後束髮志學期於有用而行之也遭遇主上樂賢下士卽受弓旌之聘及其卽位而有是命慨然而行如或借賴脫民於兵而底於成使南北少見安治則執事之賜也防跋顚踣水益深火益熱坐視天民之斃而莫之援所學所志卒無有用貽天下後世之非則僕之責也於執事何有哉竊觀河朔自金亡之後碩士大老英偉之人流落殆盡而一二憗遺收緝殘墜致之主上乃有今日其發詔命使之時莫不扶杖引領惻然沾涕曰不圖今日復見盛事更須忍死以覩其成厭亂者則如是也後生晚進無科舉之羈束無學校之礲錯自其童丱便習兵革其肯如是乎瑰岸突兀隱隠自負莫不自以爲王猛髙允崔浩蘇綽將自致霸王之略姑刮目視此以爲進退也慰老成之望服英俊之心在玆舉矣執事必有以處之也積日累月久爲茹突感於徳度爲一快吐惟亮其淹抑而加恕蚤賜區決焉有上大宋皇帝一書更望敷達以白塵悃未遂參覿惟冀惠時珍攝燮和元化光慰輿望至祝不宣

陵川集卷三十七

欽定四庫全書

陵川集卷三十八

元郝經撰

使宋文移

再與宋國丞相書

經頓首載拜啟太師丞相國公閣下曩者南北定盟國有定命使有定辭禮有定數使來如歸往反之間不過三數旬無出疆之專無請覿之私無僭易之言周旋禮律加之以敏而巳矣故禮無不答行李不淹國家安其利生民被其澤而使人亦擅皇華之美振耀一世而以爲榮也若夫盟好未定約言未成變故相仍梗塞猶在則大夫出疆有可以安國家利社稷者專之可也請覿不以爲私多言不以爲僭故張溫使蜀未見而先抗表鄧芝使吳見拒而卽通書論者以爲得而不以爲失經等自到境上至於受館如無阻遏卽得成禮自視區區兵亂之餘糠粃土苴之學將觀禮慕儀防【音渾】防未見瞻顧之不暇安敢輒自振暴露短於三百餘年文物禮樂之朝乎以爲疆埸交兵幾三十年宿憾蘊隆怒气旁魄一旦欲使委餒銷鑠舒徐安緩而底之平非大爲剖白則不能也於是獘獘纚纚忘其固陋不計辭之工拙時之忌諱而枵然傾盡苟能解鄕閭之鬭則𨿽被髮纓冠而亦往虎害可除則攘臂下車從爲士者之笑果可濟人濡乘輿而不愧於無術也旣朝廷不得造執事不得見制使不得接於是作爲表書關移公牒而皆不見答經等如是之無所靳汲汲切切而誠且盡而貴朝乃鄙外不急置而不問如是之擯蔑也必議者之不察以爲此輩不識時務大兵之後敢渉吾地而踵王楫譚浩之故計必爾乎拘之𨿽執事髙明正大橫議之多不能無揺於中而亦有意乎督過之也不然何錮滯淹抑之如是經等亦頗受教於君子不畏義死不榮幸生夫豈一旦臨小利害遽有所惜苐恐傷貴朝積累之仁失遺黎傒蘇之望啟豪傑覬覦之心種南北殺戮之禍中州遺士經營啟沃之勤無所濟主上兼愛好生屈已通好之美意無所成此所以重爲之惜懇懇灌灌猶以爲言也夫天下之安危幾而已矣一失猶可不可再也再失猶可不可復再也主上自在潛邸貴朝奉使王元善等至朔廷所持書幣實在貴朝皇帝主上以爲國家用兵嵗久議和通好此其時矣𨿽前朝事今日猶可行也乃聘師儒魏璠王鶚以議之及先皇帝踐阼遂命送還貴朝奉使遣術速門等報聘以不使入見嵗月淹逺姦人借以激怒於是有合州之役主上每爲咄唶嗟惜當時主上方禦西師南平大理不見處置使人之事向使主上在先帝左右必不至於是故生此厲階至今爲梗是事幾一失也嵗戊午主上行營至眞定之北牛鎭謂經曰今師之出皇帝所命也一日事定汝爲吾使宋講信通好以安百姓經拜手曰經不佞不能奉承明命弭兵息民天地人神之福也其何敢辭主上曰一日便當行耳乃知主上通好弭兵之心有素也及其渡江得合州防聞乃議班師令丞相趙公於鄂州東北隅萬人敵下與貴朝約言曰如辭順便可許和退師而言者忽略不一竟不得底要是事幾再失也𨿽然猶命緩攻退師諭防古漢軍諸師曰我今北定大事汝輩勿復攻擊總攝諸軍濵江駐札無得侵掠以俟後命遂乘驛而北不意防古漢軍諸帥不遵約束攻城侵掠備極凶暴大傷和气主上旣至開平受諸王推戴卽下詔於順天起經於病中畀之書命授以金虎符今奉使貴朝告登寶位布弭兵息民意命經略史公賫詔往江上諭旨言有信使仍還江上兵適防古漢軍諸帥棄師北歸而史公不得前主上卽欲治諸帥方命擅回之罪而值卽位大赦𨿽貸而未釋也時經等巳在路月餘旣至東平而李行省連三致書言近遣人於淮安報信使之至仍先奉書要結好事爲葉安撫所殺且聞毀都亭驛下詔告諭誓不與北和公等毋入不測也旣而又令一幕官來邀令回經等以爲主上美意有素今日甫行千載一時不可中止宋國禮義之邦專務徳化事循典則寧有不測苟盡吾誠以奉吾君之仁迓續兩朝遺黎旣絕之命其成與否系之於天且仗節卽路之日百姓無不遮馬快覩至有涕泣者曰不圖今日復見盛事人情如此天意必從吾輩豈可懷私偸安半途而廢乃移文告諭沿邊守將不得無故興師揺蕩疆埸西至雲南東傳於海鐫戒諄復重爲約勒遂自蘄宿至於五河貴朝果遷延不納一行介佐三節人員莫不請回經等以爲事至今日更爲少忍露宿茇捨泥飲糲食蚊蚋之與居狐貍之與伍枕虺借蛇暴冒氛霧嘔泄並作瘧癘交攻而不憚也如是者三月及朱制幹秦通判相邀登舟乃拜表闕廷移文邊鎭以爲順流東下便當成行而復溯流而西置之沙洲者一月儀眞授館以來𨿽恩禮加厚坐享饔牢而使人之事竟莫區處今復九月初謂本朝有故請回而不許及得蘄宿回文復無他故而又不放還如稽畱我輩有益貴朝𨿽老死片天之下不以爲憾如其無益徒役人眾耗縻稟餼箝口束臂塊處株守面四壁而不聞無一人而與問事勢淹逺人情憚煩多言而必謂之躁催請而必謂之急不言而必謂之怒喟嘆自艾而必謂之怨積日累月必得罪於眾左右矣不能成事而反生事此焉是懼且術速門之事合州之役武昌之舉江上之師皆先朝之事非主上之所欲爲主上之心經等所奉行者前嵗三月二十四日之事也迄今乃復周嵗其間事勢與國書所言詔命所授必皆不同貴朝難以處置經等何由入見惟執事加察曲爲聞奏卽賜區處如信及經等成禮遣使保於無虞兼以與蘄宿文字已言貴朝具禮遣使達之本朝矣如猶有疑必於難處放令歸國以爲後圖不然則寖以生變進退不能李行省之言爲驗經等獨受窒蔽迂闊之責事幾復再失之則南北永無好合之事天下後世無復有爲生民橫身負任者主上必謂汝輩嘗謂此事宜行今乃如是責其僞妄則皆得罪中州遺士無復孑遺是最可痛也事勢如此關系重大𨿽有雷霆之怒斧鉞之威必復再千瀆而不顧也久在捨館從臾下風饜聞執事之議善處大事能弭大變出禦藩方入總庶政始則有陶士行之敏而威名則過中則有謝安石之賢而徳度則優將以導迎和气大信於天下以成其終經等之事所以動天下之幾而莫有大焉者宜乎執事之謹處之也束裝荷擔拜書鶴立佇聆明命暑勇方盛萬望對時珍育膺受厚福不宣

復與宋國丞相論本朝兵亂書

經頓首再拜啟太師丞相國公閣下久在捨館累塵淸聽知以數瀆獲戾而國家利害民生休戚茹塞塡梗不能自制故不復計其煩疊若貴朝疑而不處僕等黙而不言則差池更端錯迕兩置日益背左暌離乖隔何時而已使人之事當變故非常之時則竭盡忠赤力爲剖白開陳利害萬折不衂職分然也豈箝口從諛以常自處靡靡碌碌坐制於時甘爲賤丈夫則非爲僕等之辱亦執事之所惡也今日之事固知進退在於執事徙死在於執事使之榮使之辱皆在於執事固惟所處也抑其有誤於執事者可靳忍閉宻從其誤而不變乎非惟誤於執事顧亦誤於僕等非惟誤於僕等顧亦誤於二國僕等之死徙進退之事小二國之治亂安危之事大𨿽不見信尢當論列也昔孟軻去齊三宿而後出畫韓文公三上書宰相豈去之不勇求之太切乎君子濟世之心天地生物之心也豈有一不見信則悻悻而去遂自棄絕哉僕等銜命造境嵗月淹逺言之不爲不盡待之不爲不久初以李行省之事相迓今則不復犯邊復以訛言變故相動今則萬安無事而猶不放還無乃說者以西王之梗指擬爲辭將以僕等爲借手之具以之幸災觀變乎是所謂誤於執事者也夫貴朝億料之見豈若僕等之親見間探不根之說豈若僕等之親說說者必謂北方有故西王爭衡主上之立有可議西王之勢反可興如此而稽畱如此而待變如此而誤執事如此而誤兩國豈可不爲之辧遂使卒有誤乎夫主上之立固其所也太母有與賢之意先帝無立子之詔主上𨿽在潛邸久符人望而又以親則尊以徳則厚以功則大以理則順愛養中國寛仁愛人樂賢下士甚得夷夏之心有漢唐英主之風加以地廣眾盛將猛兵彊神斷威靈風蜚雷厲其爲天下主無疑也故屬籍之尊而賢者合丹大王先帝之終率先推戴摩歌大王主上庶弟也在諸王中英賢亞於主上嘗處大事不動聲色先帝臨終畀以後事先歸推戴塔察國王士馬精彊嘗代主上帥東諸侯亦先推戴倐烈大王總統西師奄徵西海鎭壓西域三十餘國主上母弟也去中國三萬餘里亦遣使勸進言兄亡弟及祖宗法也長兄旣歿次兄當立兄若不立吾誰與歸主上乃集大統應天人也卽位之之初首發信使通好貴朝弭兵息民聘起諸儒更定制度則賢主也不意一二懼罪不逞之徒糾合奴間離骨肉刼立阿里不歌大王締起兵端拒命漠北以次則防以事則逆以眾則寡以地則偏兵食不足素無人望一時跳踉終就防【同折音懾】滅夫開平至和林四千餘里彼所據之地又去和林西北三千餘里在金鐵山外其極北則骨利干等西南則火石林牙諸回鶻也乃漢西突厥北偏地窮荒徼陰寒少水艸薄土瘠大抵皆沙石也其所從之人惟是西域近左小小部族爲所脇制者如爲必死之防並命衝突不過乎闖澣海窺河湟揺蕩遐裔而波斯外五大食安息等皆西域彊國與相犬牙亦足相制矧於倐烈大王統禦西土其容大肆僭逼縱使刼制其子詎肯以兄臣弟且其兵勢足以自帝一方又詎肯以眾從寡以順從逆以彊從弱則彼卒無所成無所疑也今主上旣以正立一時豪傑雲從景附全制本國奄有中夏挾輔遼右白霫【音習】樂浪菟穢貊朝鮮面左燕云常代控引西夏秦隴吐蕃雲南則玉燭金甌未爲玷缺藩墻不穴根本彊固倍半於金源五倍於契丹縱彼小有侵軼則塔察國王一旅足以平蕩其餘三十餘王猶捲甲牧馬從容營衞矧於中國諸侯如史如李如嚴如張如劉如汪等大者五六萬小者不下二三萬虓將勁卒荏習兵革騎射馳突視防古回鶻尢爲猛鷙則前日北方之彊轉而爲中國其肯使蠧國害民之尢者復肆虵豕彼𨿽死防此亦死敵也彼之崛彊祗足以自斃而不足以爲害明矣說者豈可以便小本朝謂秦無人以先遣使便謂怯弱拘畱待變夫三百餘年禮義之朝論議之多當如是乎且先帝卽位此輩挑亂起釁各肆窺窬主上令發回王元善等因以修好此輩則故爲沮壊以之激怒致令先帝有合州之役武昌之舉交廣之師南北生靈頓斃數百萬先帝旣終意猶未已前嵗二月復令脫裏赤等大起防古漢軍十丁內再起兩名以之西行部籍旣定方行防數主上乘驛禽縛卽罷其役向使此輩可量也初主上未立中國無備之時此輩乘之先人奪人或因可入今中國之備日修彼之力日憊宛轉頓斃寖以脧削何所從入苐恐窘急奪命穿捽西偏迆迆而南一日或爲貴朝之愛則政當講信修睦通好合勢守衞中國計安元元貴朝備施黔以西交趾以南塞黎雅之險增嘉定之戍本朝備漠北河右瓜肅涼隴倐烈大王蟠亙西域扼其吭拊其背不能有爲則中國之禍庶幾乎息何乃羈持信使坐以觀變貴朝之防果安在乎昔朝太祖陳吉思皇帝初並有諸部與汪罕連戰言者謂金源章宗曰彼之相攻中國之利他人之事不在已家不爲之謀卒以失國本朝烈祖脫鸞皇帝自金房穿出貴朝襄陽守臣以爲是將圖金何與於我不爲之拒四川荊襄隨以陷沒凡守經事而不知權忽於近幾而無逺慮鮮有不敗者且天下之勢如一人之身使心廣體胖丰容無故則可共爲安泰如一處受病則舉身不寧焉有斷一臂去半身從其潰腐不爲砭焫【同爇音屑】謂未至腹心以爲無疾可乎使主上萬安中國無事則貴朝可以安坐說者可以待變姑行讒慝以昧執事如天未悔禍萬一有梗南北牽連相與鴻洞貴朝豈能常如今日則說者之誤非爲觀變是自待變也故契丹之滅禍延及於貴朝金源之滅禍復及於貴朝以及於今其可再令北方有故乎如其有故可以爲懼而不可以爲幸也故爲貴朝計者急於北復保合太和亟謀唇齒葺防藩籬修理邊防奬率將士卻浮揺之議定堅凝之盟逐生事之人必力行爲無所借惜南北兩朝庶底安定僕等此言擬於面進旣無入見之理亦無交際之期故規規反復瀝血刳肝又至此極說者又必以爲狂爲愚一日或有驗則渠亦必復以爲知言也竊惟執事髙明正大練達事幾慷慨服義必以爲此惟說者之生事小智自私不與利害咸於頰舌恣爲營惑指近利以爲功引逺事以爲證曲牽合以爲辭知常而不知變見迹而不見理蔽俗而不知權或有誤於執事亦並誤於僕等惟加亮察幸甚幸甚

過總管回降與賈丞相書

自接納以來禮意隆茂以國事限越望崇地絕不能屢通音敬惶愧惶愧然再更冬嵗月深久累爲祈請不見區處未知何故之以而艱阻如是僕等奉承明命通好弭兵計安元元以入貴朝其進退可否則定於接納之初邀之以入不使之出竊惟貴朝必不其然貴朝三百餘年仁政是行禮義爲治不爲駮雜之事純務王化以崇明信豈於通好使人亦旣接納無故而不使之見有故而不使之還固爲羈畱不與明降大爲擯蔑終於不遣如夏人之拒命契丹之敗盟金源之仇敵使人之來貴朝處置逆則益推之以恩悖則益加之以禮不校尢分曲天下莫不稱貴朝之義至於本朝王楫之往反無成術速門等要以難行之事貴朝皆置度外不重怒復怨禮而歸之天下莫不稱貴朝之仁豈獨於僕等而特有以異乎哉顧僕等之事非有大難處者如事體之不定變故之不虞橫潰之衝隔蘊蓄之蠧壊徒重恩禮而誤於接納別有牽制而疑於發遣事至今日亦宜通情相告諸所藏蓋一皆開剖撤去藩籬掃平畦畛豁堂奧之深邃敞宮府之洞達使僕等舌茹心服𨿽賜之鈇鉞亦含笑入地何用如是之重且難乎委如本朝有故至於分裂壞亂不能以國貴朝欲圖報復則下一明詔卻還其使命將出師無施不可貴朝酌進退之禮僕等全所守而歸貴朝得義理之當僕等盡臣子之節則於事體兩無虧損貴朝建極垂統保衛宗社維持人心忠臣義士節節山立以至於今名教之力也豈忍使僕等束臂兀坐失守喪節隕辱君命背棄名教則亦貴朝之所惡夫復讎者不折莫幹矢惟射者之發故交兵亦行其使使人通好必有何罪而拘畱不遣至意貴朝有可乘之幾又焉用僕等而爲疣贅以相梗礙必本朝可與又焉用僕等淹逺嵗月以稽好事至若貴朝長驅底定捷奏交馳版圖麏至則自貴朝事僕等亦當復命無遂畱之理必本朝不幸果如貴朝所言復隍之變迄無所歸則僕等亦當壇帷致使三踴盡哭在我者盡而後事天待命必不偸生因仍苟且以自穢縱使貴朝不以爲戮復何面目以見中州遺士僕等之事止於是而已而日益昧沒漭無津涯反復思惟蝟起百端絜天斟海都所未解而二年之間四壁之外一無聞知塊處株守如幕上之燕釜中之魚凡諸文移如石投水隻字片紙不與交關使之局脊無聊號呼宛轉而卒莫之問生平之所韙韙初心之所熖熖一朝磨滅晦蝕殆盡而竟無矜閔者則亦命焉耳國事遲稽而家不能卹志力衰塞而親不能養未知何以獲戾而至此極旣言本朝兵亂再報異聞不接國書卻言入見事體違左必不可行今又坐待數月復及回降引見之期亦無明降不能復自噤黙故又一鳴激切之罪有所不避初望執事而來不請於執事則將焉往執事方隆相業遂底雍熈恊贊中興巍然當國政爾駕馭英賢慰允人望豈獨使不幸使人沈頓於此以傷和气望賜矜察斷爲區處卽此發還終貴朝曠蕩之恩全僕等區區之節幸甚幸甚惠風扇和萬望對時茂育膺受厚福光慰輿望不宣

與賈丞相書

經頓首再拜啟太師丞相國公閣下一自授館屢易星嵗竟不獲曕望輝光漫爲傾佇爾者牒請亦無回音不免再爲干瀆經等之事本自易處數年之間不克進退是用喋喋以重速戾蓋不敢欺貴朝亦不敢負本朝復不敢自欺亦不敢欺天下後世以誤生靈終不見報且屢爲有司扞格必其陳說不合事體而徒致幹聒是以嵗月益逺變故益深睽離孤隔置而不問夫主上之命使人而不忌經之奉命而不疑皆以素聞執事之議指擬而來以爲好事必成不知孰爲厲階至今爲梗一室之內旁薄抑塞顚連宛轉天所賦予巳所固有平昔之負任及今之所奉行者沮撓銷鑠漸欲澌盡而復遭遇貴朝大故墮甑解瓦復無所望是天靳福衽禍未欲天下平治阻遏之極又重以此非惟貴朝之不幸其於使人尢大不幸向者事勢乖張今復气數翻覆則經等安用仍在捨館執事方處伊周之任佐重光之命百官以聽四海仰成大聲轟磤正气崛阜興滯補獘革訛飭陋事有壅而必行釁有積而必彗理有暗而必燭勢有悖而必回蕩滌振厲烜赫一世咸與惟新經等之事旣久且廢屯艱亦極亦望賜一區處如本朝可與不替好事經𨿽不佞亦足付畀如其有故終於無成亦望縱遣以閒館吏經等貪冒不識事幾以入貴朝同夫俘執固所甘心今旣數年新朝肆眚亦兾昭雪昔魏武之於關侯梁髙祖之於賀拔勝孔明之於徐庶皆謀臣猛將反覆去就知其無畱意猶不固止矧於通好使人斷無不歸之理而貴朝亦無終止之義區區一介畱之不足以爲益去之不足以爲損焉用耗糜饔牢幽閉嘆嗟以傷和气曩時無故弼成阿衡亦在執事只今有故轉斡剖決尢在執事執事爲之接納執事爲之區處保宥終全以禮進退則更生之賜皆執事之自出銘佩之意永永不朽太簇布气惟兾惠綏鈞履膺受厚福不宣

陵川集卷三十八

欽定四庫全書

陵川集卷三十九

元郝經撰

使宋文移

上宋主陳請歸國萬言書

大防古國信使翰林侍讀學士郝經等謹齋沐昩死再拜上書於大宋皇帝闕下竊惟經愚鄙外使人信函未入天顏未覩而不揆荒蕪輒重塵瀆惶懼惶懼經聞使人受命不受辭銜命出疆無他事變兩君辭命之外固不容使人私言銜命出疆遭遇事變則必造命使綸綍不致綰絕而信義克著𨿽煩贅稠疊有不敢已焉者經自入境向使都無閼塞以禮進退則經豈敢逾閒越制於君命之外復置私言於二國之間哉由其於天下之至信獲天下之至疑以天下之至利防天下之至害本欲澤加於四海而乃禍叢於一身所以觸雷霆犯鈇鉞傾蠡於萬尋之底側管於九地之下撞寸莛於洪鐘舉爝火於太陽覬天日之一見曖昧之一白也於是始逾年時卽上書闕下不報復上書宰相又不報經愚瞢昩不識忌諱以爲奉揚君命負任二國提挈希邈之幾輸納和平之美當不諱之朝遇聴言之主一有阻絕卽依違顧望自同寒蟬輒遂噤黙則懷姦辱命甚矣𨿽以爲愚且妄狂且惑不命之進退屏蔽其耳目盡其號呶而不聴從其狓猖而不顧而不少自沮撓益爲刮劘刳肝瀝血盡智畢慮比佽以進至疎而爲至親至離而爲至合乃一表復表再表一書復書再書牒省院闗制府陳說者非一一皆不報今旣綿歷四年薦更寒暑禍變外鑠中熱自焚抱臂蹙額气息縷縷必漸以澌盡豈能捫舌以坐盡又當引領而快吐明天子賢宰相或一感悟昭降大命終成好事使之歸骨以見主上則銘佩之意死且不朽至於盡言取怒或賜死於館下則九原不敢憾夫天下之禍始於天下之不一自兩日並照海宇分裂各土其地各分其民事乎此者則遺乎彼謀於北者則不及南一元之气散而兆人被其害相與爭奪並滅而公天下之義廢必有兼愛無私一視同仁之君復有保合太和道濟天下之臣視彼猶此視北猶南撤天下之籓籬破天下之畦町曠然一徳充實無妄卓爾而立而不惑斷然而處而不疑一以忠恕公普待天下天下𨿽不一而其義固自一天下𨿽不合而其義自脗然而無間也方乾坤破碎角立剖而乃對面齊秦肝膽楚越獘獘焉自營之不暇戕生人禍天下何時而巳乎夫天下有定理而無定勢聖人馭天下之大柄本夫理而審夫勢不執於一不失於一而惟理是適是以舉而措之成天下之事業以天下之至靜禦天下之至動以天下之至常應天下之至變以天下之至無爲而爲天下之至有爲勢莫能定而理無不定推理而行握符持要以應夫勢天下無不定也賈誼有言湯武之定取捨審而秦王之定取捨不審審者何審夫勢也定者何定夫理也取捨者何理勢之間也見夫勢必求夫理輕重可否不相違戾而後權得而處之定天下之大柄不去而行夫臨制之道故不以一巳之勢易天下之勢不以天下之勢易一巳之勢不以已然之勢累本然之勢不以當然之勢累未然之勢定於中審取捨於外操存其理而曲盡其勢王者之事備矣夫一巳之勢如是而便利如是而遂樂而理有未安者寧違於已以徇夫理是不以一已之勢易天下之勢也天下之勢如此而可以有爲如此而可以得志而理有所不可者必反諸已以求夫理是不以天下之勢易一已之勢也天下之事業已如此屹然不可移也判然不可變也而理不可焉必棄之而不爲也是不以已然之勢累本然之勢也方今之勢當如此也而一時則可異日則不可不爲也是不以當然之勢累未然之勢也如是則審勢求理無不盡矣故曰天下有定理而無定勢也若夫聖人在位大一統以安天下際海內外靡不臣屬有天下之全勢行天下之正道無復有餘事矣不幸而紀綱衰微遂底頺敗則迹夫所以衰求夫所以興此自一勢也修而安之以復其初亦自一理也又不幸而豪傑並起割裂河山相與爲敵莫能相尙此又一勢也撫而安之各保其有此又一理也故大一統以安天下三代漢唐及貴朝之盛時是也修而復之以安天下周宣王漢世祖之時是也不能有天下之全而各安其所有六朝五季之際是也南北並起中分天下以交際之道共求安治貴朝中葉以後及今日之事是也不計夫勢之彊弱兵之勝負時之利病事之得失一之以和而本之以理此貴朝之所以爲得也抑不知當今之勢當然而理亦當然耶當今之勢已然而理亦已然耶竊惟貴朝今日之事有似乎徇夫勢而於可否之間有未盡夫理者貴朝自太祖受命建極啟運創立規模一本夫理其取淮南平三叛滅唐蜀校其武功有不逮漢唐之初而革獘政弭兵凶弱藩鎭彊京國意慮深逺貽厥孫謀有盛於漢唐之後者嘗以爲漢氏之治似乎夏李唐之治似乎商而貴朝享國之久則似夫周可以爲後三代然而貴朝國體則以正爲大國勢則以弱爲彊而維持人心蔓衍國脈鞏固疆理孱葺基圖則和平舒緩寛柔將就犯而不校不以力爭以惜兵愛民爲本故有夏后氏之質而不華有商人之敬而不肆有周人之文而不蕩有漢氏之公恕而不疎有李唐之徳義而不雜度徳而處量力而用逡巡退遜保宥安全無赫赫甚大之名有皥皥治安之實致力於綱紀文物禮義不侈於甲兵土地人民不爲孟施捨之守气而一以曽子之守約其勢常屈而其理常信故能祈天永命踵三代而軼漢唐是以聘契丹交金源待本朝不愛重幣厚禮而使者冠蓋相望於道使顯徳之民增羨數倍𨿽靖康之難而資東南之富庶足以立國安疆徙都定鼎以及於今其勢益屈而其理益信或者亦嘗棄理而事勢矣圖惟未成而禍變輒至或者又嘗惡屈而求信矣勢或少信而禍變輒至一再有爲徒爲厲階至今爲梗一理之定必不可違一時之勢必不可成者亦可見矣蓋自石氏失馭耶律氏入汴天下便有南北之勢以周世宗之英武僅能取闗南數縣終不能復有燕云太祖受禪則姑置北漢使藩翰契丹席周人之威遂平諸僭終不以燕云爲事但畀邊將以權使専制生殺捍禦疆場而巳創業垂統保大定功卒安中國殆深見夫理而不拘夫勢此其所以聖也聖子神孫繼繼承承世爲儀刑與之定盟至於金源信誓愈固是以南北樂生幾三百年一理之定用之不盡而享之無窮者又可見矣夫有天下者孰不欲九州四海奄有混一車同軌書同文行同倫息貫革之射而包干戈以虎皮徳著刑措幽遐罔間端委垂衣而天下晏然穆淸也哉理有所不能勢有所必不可也亦安夫所遇之理而已必不悖禮妄動以自速咎故湯以七十里文王以百里不隘夫地惟篤夫道安於所遇卒王有天下而大其世至於勾踐之棲防稽髙祖之王漢中文帝之卻走馬光武之閉玉闗皆見理審勢安於所遇得動靜之幾者也故能髙提霸王之器應時致治功烈著於時而名聲昭於後貴朝祖宗深見夫此持勤控約不肯少易是以太祖開建大業國勢方張可以有爲而不爲太宗丕承基統國勢益固可以有爲而不爲眞宗親卻大敵國勢益盛可以有爲而不爲仁宗治效浹洽國勢益彊可以有爲而不爲神宗大有以革國勢益新可以有爲而不爲髙宗坐弭彊對國勢不蹙可以有爲而不爲至徳盛烈輷輷殷殷在人耳目皆有其勢而弗乘安於理而不妄者也今乃或者欲於遷徙戰伐之極三百餘年之後不爲扶持安全之計欲斷生民之餘命棄祖宗之良法不以理以勢不以守以戰不以和以惡以一巳之勢易天下之勢收奇功取幸勝爲詭遇之舉見手指之瑣屑忘肩背之擁腫輕泰山而重鴻毛不亦誤乎伏惟陛下之與本朝初欲復前代故事遣使內交越國萬里徑達一脈天地人神皆知陛下之仁計安生民之意而气數未合兵鋒搶攘小人交亂事體不一𨿽行李往來徒費道路迄無成命非兩朝之不幸生民之不幸也有繼好之使而無止戈之君有講信之名而無修睦之實有報聘之命而無輸平之約是以借借紛紛不足以明信而適足以長亂至渝合交廣之役而禍亂極矣天祚明徳而有主上轉斗極之气透冰天之春蘊降仁惠以福天下自謂諸王聖敬日躋卽有濟世之心弭兵之意蟠見藩服延致儒生訪以治道議和止殺期於必行於是語經於沙陀命經於常山約言於武昌畀書於開平下詔於江上卽位之初過以相與惟恐不及聖度優宏尢爲慈愛樂聞善道篤於濟眾有魏孝文之賢周武帝之義金世宗之純極其至則三代名君不是過也不知貴朝何故之以而接納其使拘於邊郡蔽羃防覆不使進退一報兵亂告之以無所歸再報異聞扼之使不能處山東之事本不相干以爲欵兵及其降附底裏進見則又擯而不問累爲文移盡自陳說而皆不報一室之內顚連宛轉不覩天日綿歷數年主上何罪經等亦何罪而窘逼至是耶夫重兵鋒以相圖者先朝之事也伺釁隙而生事者疆埸之吏也推兼愛以弭兵者主上之心也委身命以奉行者經等之義也必貴朝欲以曩時之事行之於今以爲主上不當通好經等不當妄來始至境上郤之可也誤於接納逐之可也欲加之罪戮之可也邊將犯邊指爲欵兵徇而後戮可也必欲錮滯窮蹙使之皇惑自裁不知其罪且有君命亦自不敢也伏惟陛下聖徳天縱造道立極存神過化銷鑠大變在位今四十年享國之永與商周聖王貴朝祖宗並世比隆將使萬物各得其所豈獨於通好使人使至此極乎經等之來一自入境貴朝卽有定處況復耆英滿朝俊徳在列宰弼陪貳謀之不爲不深臺諌侍從議之不爲不熟學館髦異貢之不爲不多邊閫將帥察之不爲不精交際之道故典具在上下井井條綱不紊總萃如一觀本朝之盛衰視本朝之虛實體本朝之彊弱酌本朝之可否則經等之事爛乎其覩亦易處也而乃置之舍館數年不問或者必以爲本朝兵亂有隙可乘小信未孚不足與錄敵有釁不可失也彼之相攻吾之幸也大變之後是吾大利之日也必有範子語楚子之言以爲晉君不在諸侯而北方可圖祖逖誓江之志擊楫中流以爲中原可定桓溫進取之計灑掃山陵以爲函夏可有王謨北伐之說從入橫出以爲居胥可封天方祐吾吾可有爲進據山東則河朔可圖檄出闗南則燕云可復直扼天壍則故京可收溯江而上則兩川可舉以貴朝積累之盛蓄養生聚三百餘年恢復故疆固所當爲辦此一事盡有餘力固宜不借使人鼓行而前以爲大舉然而大河南北秦隴東西海岱表裏名城數百縱使本朝有故委而不問諸鎭侯伯亦未易取中間或有魏太武斂戍之計縱令入境一旦抄騎百千爲羣則或者之論適足以病國不足以有成其次則不過乘其有故奪據要害必守之地進取必取之地方其有釁焉問使人闖隙攻瑕冒利以進縱使得一城取一寨未能償數世之所失而徒棄二國之明信墮壞禮義之國體結起邊釁以爲背脇疽根則或者之論又足以病國而不足以有成明矣蓋惟計天下之勢而不計天下之理故也若燕云可復則太祖復之矣舊京可圖則髙宗圖之矣淮北可取則寧宗取之矣山東可收則陛下收之矣又豈直俟今日之有隙而後乘之耶蓋非不能也勢不可也非惟勢不可也而理固不可也是以祖宗知理之然寧失之弱而不爲彊寧失之守而不爲戰寧失之棄而不爲取不以地以道不以力以徳撫有人民奉安宗祧至於今而烈烈也故凡天下之事無有出於理之外者以理而觀得失自見也以理而處勝負自知也以理而行通塞自見也苟不計夫一定之理而求夫不定之勢欲以一已之勢而易天下之勢天下之勢卒不可易而一已之勢自窮未有不貽禍於天下者故熙丰之間有意於彊國矣而卒莫能彊新法之獘遂至黨人之禍宣政之間有意於恢復矣百年之力漫費於燕山之空府而因致復隍之變開禧之間有意於進取矣而隨得隨失反致淮南之師端平之間再事夫收復矣而徒獘師徒漫爲拾沈遂失蜀漢是皆貴朝之事且陛下所親見者旁薄橫潰至於今日以陛下之徳勝卒自解弛委餒而去又可復有爲耶而議者不規夫古之理惟徇夫今之勢不懼夫逺禍惟嗜夫近利但顧一巳一時之事不顧天下後世之事此經所以昧死彊僭必言之而不靳也苟惟徇天下之勢不規天下之理則又必謂遼金夏人吾見其滅彼今有故气數可測委如貴朝所報本朝兵亂異聞等事一皆不妄豈宜遽以爲玩本朝立國根據綿絡包括海宇未易搖蕩太祖皇帝倡義漠北一舉而取燕遼再舉而取河朔又再舉而滅西夏遂乃掇拾秦雍傾覆汴蔡穿徹巴蜀繞出大理東西北皆際海而南際江淮且自周漢以來雄肆勁猛瞰臨中國況又如是之大且彊乎而其風俗淳厚禁网疎略號令簡肅是以夷夏之人皆盡死力委如所報豈能一向卽無君主有中國以來才四十餘年豈能一向便至淪棄金源氏旣失燕秦又棄河朔限河以國僅有河南一道猶作一玆貴朝不與之絕者殆二十年本朝縱有一時之變豈可遽爲輕蔑而遂不與乎無金源氏之世讐有金源氏倍半之勢殆亦未可輕也況復禍亂之際天所以開聖人也至如所報本朝骨肉睽防諸侯背叛則或有之以主上之仁聖必能享國而文治太平豈能遽至是耶夫一時之禍亂天所以啟主上也日將旦則必有陰沴之翳龍將飛則必有云雷之郁將底於極治則必厭以大難乾坤而後必繋以屯屯而後終之以履萬物各有其道而後繋之以泰也故晉有裏丕之難而文公以興齊有無知之難而桓公以霸夏有澆羿而少康以王周有管蔡而成康以治諸呂所以啟文帝巢隠所以啟太宗豈獨至於主上使卽不幸於禍亂之間乎是無天也至於所報非惟本朝之不幸亦貴朝之不幸也主上萬安必能弭兵遂成好事使南北之民免殺戮之禍而共躋仁壽不然則戰爭方始而貴朝可憂矣事至今日貴朝不再爲報前日之事未可定也則宜汲汲遑遑以應主上美意講信修睦計安元元而乃仍自置而不問實有所未解者抑天未厭亂將由是以締起兵端耶抑由是以別有所蘊蓄耶抑其間有主張是者必不使之成耶皆不可得而知也竊嘗思之本朝用兵四十餘年亦休息之時也天畀仁聖而有主上亦治平之世也貴朝受兵三十餘年亦厭苦之時也保有天命而有陛下亦非生事之君也卽位之初先遣信使輸平繼好弭兵息民置之舍館綿歷歲月久益不問此尢所未解者抑其間有不得已焉者耶抑得已而有故欲不已者耶抑天未許二國之成故令梗踣隔越耶何昧昧如是也必或者之論以爲其勢可乘而不顧夫理有以惑陛下者夫南北之勢一定之勢也南之不能有於北一定之理也理之所在非人力之所能彊又非一時之勢可以軋蓋本然不易之道也天下之勢始於北而終於南一气之運建於子而屈於午動本於靜陽本於陰日北至而陽生南至而陰生屈者信之本也死者生之原也所以死而不厭而爲北方之彊寛柔以教則南方之彊也故凡立國者莫不自北而南也是以周自戎狄遷豳去豳國岐而都丰鎬至於成周則極矣平王東遷於是不能復古蓋自西北而入於東南也秦人自汧渭霸闗中並六國最後滅楚亦自西北而始也漢自闗中取韓魏梁趙蹙項氏於彭城亦自西北而至於東南也至世祖都洛而漢氏極矣昭烈入蜀輔以孔明之英賢闗張之忠勇仗義復漢攻樊城震許都屢出岐山久駐渭濱終不能有闗洛一郡孫氏立國江東據三州以虎視天下有陸遜之沈鷙呂防之謀畫出濡須下皖口攻合肥以戰爲守終不能得淮北一民元帝渡江有王導之懿陶侃溫嶠謝安之賢亦嘗經略中原取河南入闗中出彭城勝淝水而山桑代陂枋頭折敗相繼終不能救江沱日車之側當是之時蔡謨之言羲之之論最爲見理審勢而竟不見用宋武帝舉江淮之眾平廣固滅姚秦入長安其勢甚張竟不敢登大河北岸而其所得棄不旋踵文帝以元嘉之盛欲恢復河南兩爲大舉到彥之敗還而王謨退走遂使代馬飲江建康震駭兩淮郡縣赤地無餘春燕來歸巢於林木至於齊梁出入於彭城懸瓠之間爭奪於雍豫靑兗之地錯迕紛拂殆無寧歲陳慶之乘魏之亂而納元顥未幾而狼狽以歸梁武帝以妖夢之故思中原牧伯之朝卒自貽侯景之禍只爲掲其本根而以之召亂是數朝數君者豈不欲帝中華而奄北海哉理不可也見夫勢而不見夫理欲以東南之眾爭衡於西北頓擲人命違易天常是以卒不能有成而自致折敗也夫終南劍門在乎西長淮大江在乎東首尾相呀重險相蔽而天地之形勢定所以隔區宇而限南北也且其土風不同材技不一河朔之人豪勁猛厲長於騎射善於馳逐而重厚耐久故能去國而逺鬭江淮之人剽勇輕疾長於舟楫利於速戰上岸殺敵洗腳入船故能馮險而善守四海混同南北爲一則都無所用苟爲分裂各恃所長好聘不通則卒相折並康節有云自北而南則治自南而北則亂蓋其气數使之然也如此則南北之理天下之勢灼然見矣伏惟貴朝肇基王迹則自夫燕趙之交一時將相皆幽薊常山之豪傑二祖功徳則著於淮南受命啟土則始於汴宋是以自北而南也旣正皇極平唐蜀滅楚漢自江南至於嶺南則又自北而南也江淮之間至於閩越戶口滋殖十百諸夏文物學校盛於上國亦气數使然應夫萬物相見南方之卦所以開後王而有今日也是亦自北而南也是以太祖不取燕云眞宗不戰澶魏仁宗不伐靈夏髙宗不絕金源義理之彊巍巍蕩蕩所以不害其繼三代逾漢唐致治享國之美禮樂文物之盛仁愛忠厚之俗直壯克己之道公普便利之澤正大髙明之域結人心固天命非晉宋六朝偏駁雜亂敢望其萬分之一者也蓋祖宗神聖創業垂統深見夫理爲一定規模使子孫世守不敢少有變更逾越一或違之則禍敗輒至是以大本一定基緒延逺對越上帝光臨大寶至於三百餘年有漢氏之中微而無漢氏之大亂有李唐之中微而無李唐之大亂漢氏之有天下四百餘年而唐有天下者幾三百年自三代以來享國之久不過是也而貴朝則近逾於唐逺幾於漢漢氏則大綱舉而細目疎故其獘則禍起於外戚而國竊於大臣李唐則細目舉而大綱頺靡故其獘則禍起於衽席而位移於藩國貴朝則大綱正而不頺細目舉而不紊漢唐之所以致亂者一皆無之而或有漢唐之中微者何也祖宗交鄰之義有時而違之也小違之則小變大違之則大變又大違之則其變有不可勝言者也所以有遷國違難之事不能全有中華校其國勢則反有不及漢唐者且承五季之後元气蠧蝕契丹西夏已據西北二邊故其國勢頗弱祖宗神聖而能安靖不致力於兵而致力於禮屈巳交鄰計安中夏故能以弱爲彊語地語兵則不及漢唐曰禮曰義則大有以過之故講信修睦弭兵安民不以力爲彊弱以禮爲彊弱者貴朝三百年之命脈也推而行之不使壅底以玉帛爲干戈以使人爲將帥行李往來不動聲气二國之間疊爲賓主其所役不過數十人所費不過一州之賦一郡之貢而天下帖然是以祖宗以來紆余委曲略其細故而存其大體修飭明信而不敢墜也非爲其勢當然也而理亦固當然也故凡有天下者必有所事與基圖並立而爲一國之盛衰使爲國者業業焉持之而不敢失也奉之而不敢違也修之而不敢怠也其隆平安治則自夫其事之得亂略阽危則自夫其事之失必由之而莫能去爲天下者必謹之而不敢忽也三代以來可以諭貴朝者漢唐而已𨿽其爲治則不同而其享國則相類經所以援擬之而不置也夫母后外戚宦官大臣二漢之事也文武昭宣能謹之是以不能爲禍元成桓靈不能謹是以受其禍而莫能違也宮闈藩鎭李唐之事也自宮闈有故而入於藩鎭相因而然也天皇以來或謹其始而不謹其終或始終俱不能謹是以病國家禍生人而莫能已也貴朝之建國也家法之美體統之正治內者甚備禦下者甚嚴唐末五季之獘一皆革之純乎其一王也故母后之聖號爲女中堯舜而外戚不與政宦官不典兵而不殺大臣此又漢唐之所不敢望與三代可以比隆者也而其所事則在於邦交之一事闗國體繋民命本盛衰乃漢唐之所無而貴朝所獨有是以祖宗以來曲意勉彊要結好援斂戢國勢維持國體不與校量圖惟安靜與其忿然而舉萬眾曷若藹然而馳一介一以和議邦交爲國此貴朝之事也夫邦交之事非惟貴朝振古以然至貴朝而後盛爾經按小雅鹿鳴之三遣使勞使則使人之事前乎此已有矣又按周官大行人時聘間問歸脈致禬是天子所以交諸侯也諸侯間於王事則相聘相朝是諸侯所以交諸侯也周室之衰齊楚秦晉治大行人之事始重申其辭命致其曲直邦之安危師之利鈍皆繋焉是列國所以交列國也至於六國締從連衡奉毛遂之盤進田文之幣合沓蘓秦之車騎搖撼張儀之唇脗而列國之交極矣至於漢氏遣使四出陸賈唐防張騫蘓武逺至數萬里久至十餘年中國所以交外國也至於蜀漢吳魏各據一面自帝一方兵之勝負則繋乎交之離合故其使人往來皆腹心大臣孔明魯肅鄧芝張溫等皆一時之傑故漢吳一合而勝赤壁漢吳再合而取漢中吳魏一合而取荊州吳魏再合而勝猇亭當是之時行人之事益重是敵國所以交敵國也至劉宋元魏裂天下爲南北行人往來兵亦不巳沈範吉常李彪周邵徐陵庾信等紛紜參錯歷七代二百餘年而離合不一大抵合則俱安離則俱危合則生民受福離則生民被禍至於李唐始舉義師首命劉文靜使突厥及其季年內交藩國外聘諸夷疊疊幡幡莫適所定卒僨以亡至於五季中國微弱耶律氏起於松漠而復有南北之勢自朱氏簒逆袍笏梅老來聘而髙頎報之南北之交始通晉髙祖受其冠帶而事之甚謹南北之勢始定至貴朝啟運剗平諸僭有沛然混一之勢乃置燕云而不取一再傳後遂肆憑陵眞宗不免親屈萬乘以幸澶淵冦凖髙瓊相與勠力以卻大敵而聖慮深逺不爲從綏之計遂與定盟慴之以天威臨之以大信餽之以重幣示之以明約而南北之交始定好聘往來甲兵不試安天下者數十年其後盟約寖弛再侵河朔仁宗則又屈巳信義而富弼遂能負荷復再定盟好聘往來甲兵不試安天下者百餘年至於宣政盟約遂壊靖康之末因棄都邑髙宗南幸墮讐崇好遂安金源再定盟誓好聘往來甲兵不試安天下者又數十年而海陵凶虐妄爲大舉以瀆明神而貫盈自斃髙宗猶示大信不爲追奔遂與金世宗定盟好聘往來甲兵不試安天下者又數十年生事之人妄啟邊釁而寧宗增修徳政復與章宗定盟好聘往來甲兵不試安天下者又數十年由是觀之以交鄰爲國而能計安天下者莫盛於貴朝也故曰以和議邦交爲國者貴朝之事也天子之所持守大臣之所輔相百僚之所論議以爲社稷之大經者惟此而已至於本朝適與陛下相當而陛下使命不一卒無有成蓋本朝方極兵威奄正方國而天未厭亂每爲差池是以陛下之聖意不能達祖宗之成規不能合生民之命莫與救藥太和之气將遂殄絕天地設位必有對待陛下有此意則主上啟此心蓋其气數亦當然也契丹與貴朝定盟亦數世數十年之後也金源與貴朝定盟亦數世數十年之後也今主上之世數年數亦金源氏之世數年數也大定明昌之盛將復見於今卽位之初先遣信使輸平繼好弭兵息民而貴朝置之舍館綿歷數歲盡自陳說擯而不問故經反復思惟以爲必有橫議之人將以獘貴朝誤陛下者必謂此事於經何有於本朝何有妨經何事害本朝何事所惜者貴朝之國體陛下之盛徳也此事必行經不過失一身本朝不過失一臣太倉耗一粒滄海揚一波鄧林飄一葉泰山落一石於國何損至若貴朝所舉皆中圖惟皆獲返舊京奄山東取河朔平闗中剗白溝之界上盧龍之塞而本朝亦不失故物若爲之而不成圖之而不獲復欲洗兵江水掛甲淮壖而遂無事殆恐不能一有所失則不旣大矣乎且貴朝光有天下三百有餘年矣盛治洋溢大業崇極方當白日之正中不趣羲和之馭可也將安將樂恬處易守不自搖動可也不棄其輔貟於其輻以固皇輿可也經聞貴朝廣西帥臣以交趾之變有言曰國家紀綱正君臣和百姓安若其有故天亂宋也宋不亂而經每爲稱道蓋有國者不畏夫有亂畏夫自致其亂自致其亂則人也橫逆而來則天也天欲亂人之國其如彼何哉盡其在我者而巳巳無所致都所不計也已自致之覆亂不暇也經嘗以爲養生之術足以爲壽國之道人之一身制嗜欲者心志也固筋骸者血气也爲資養者飲食也爲節宣者起居也故起居以時飲食以節血气周流無有墊隘心志安彊無有沮撓則一身安而可以有爲矣在童穉時則致夫童穉之事壯盛之時則致夫壯盛之事耆艾之時則致夫耆艾之事矯揉於顓防之際騁騖於方剛之年存養於耆艾之日以引以佚則可以延出年數之表而無札瘥夭折之患苟怠忽恣肆不知理身之道拂其心志勞其血气飲食不以節起居不以時誑幼子以不常賈餘勇於中年肆侈哆於衰暮往往損其天年自致中下之壽故省事者養生之本生事者傷生之源由穉以壯由壯以衰由衰以老由老以盡理勢然也少不爲壯者之事老不爲少者之事亦理勢然也善養生者循夫理而巳夫爲國者亦然啟基圖者道也結人心者義也維持統體者紀綱也培植本根者風俗也創業之時則爲創業之事守成之時則爲守成之事寖明寖昌之時則爲寖明寖昌之事寖微寖弱之時則爲寖微寖弱之事辟國創制於建極之初張皇崇飭於盛明之日擁衛固防於微弱之時亦猶人之一身相其年數而時其所爲老不爲壯而穉不爲老故其取以治治以安安以久彊不爲弱弱不爲彊亦本然之理也都無所逆而一順夫理則世卜可逾祚可求而無覆敗自絕之禍矣苟失道廢義爲於不可爲之時可爲之時而不爲禍敗之事咸其自取可以盛大蕃昌傳世永久而自致傾覆亦理勢然也故周過其歷秦不及期善爲國者亦循夫理而巳伏惟貴朝道盛徳至無疆惟休累聖奕葉瓞綿綿昭宣重光賁若艸木然而以理而推傳世歷年旣盛且逺殆如龎厚耆艾之人精通事變練歷多故義理之彊混涵亢矯精神折衝久而益壯然而血气則衰矣政爾具膏粱奉酒醴供藥餌湛靜簡黙深居髙拱以壽國脈而固天命之時也或者乃欲添足於蛇置魚於木委棄廟算經營野謀進廉頗之米肉觀馬援之矍鑠奬厲充國牽率陶侃與新進少年力競一時𨿽方叔元老克壯其猷方之萬全坐勝應時居易不旣背馳左顧有以誤天下國家乎夫往歲交廣之師渝合之變武昌之役是天所以大警於貴朝深眷於陛下也備禦嘗疎缺矣因是而申治精致圖惟嘗簡緩矣因是而宻勿深切玩易者因是而畏難恣肆者因是而斂戢怠者激之而於是乎悚以壯懦者逼之而於是乎彊以力如器之方獘且漏因是而湘濯釘錮如事過之後不爲生事以求夫異要結好援蔽之以信蘓潤瘡痍鎭之以靜閉闗息商以待元气之復求吾之所以未備者於內不求夫所以不當爲者於外本夫理而不徇夫勢則景定之元乃建隆之初也周漢晉唐之中興者再貴朝則至是而三也詩所謂周𨿽舊邦其命維新者不止與文王復見於陛下而或者乃徇夫一已之勢狃於一時之利不忌天之所警欲於大變之後抵巇投罅拘滯使人而別作爲舉祖宗三百年之成烈再爲博者之一擲遂以干戈易玉帛殺戮易民命戰爭易禮義苟得志焉而都所不卹果能必無誤乎貴朝有國以來鄰並之間得失之故不爲不多矣利病可否不爲不熟矣勢之當然而理之本然不爲不久矣不待監之他人皆可自監也國步萬折一安一危至於今日而復可爲是耶陛下聰明睿智彰往察來周乎萬物而不過濟於天下而不遺可以進則進可以止則止得聖人之時顧豈從此以危二國蓋有不得已焉者誕妄迂疎之輩徼功生事之徒偸貳苟且之人自用怙亂之士蝟起橫議相與沮撓經等如鹿眾爲犄角𨿽天子仁聖宰相賢明鑠金之言不可奪也誕妄迂疎者則無有逺慮不識時務敢爲大言髙論視天下之事皆不足爲自以爲子房孔明復出也翹然自喜惟欲多事巳不能持寸刃惡人之不復讐已不能取尺土惡人之不恢復笑夫登牀告病而勇於背城借一聞其欲和則忿然而怒卽指爲秦檜之流必爲之梗沮而使之不行徼功生事者則不知國家長久之利惟以爵賞爲志今日一戰可以進某階明日一出可以掇某職是以以敗爲勝以怯爲勇不用其所長振暴其所短幸而俘獲則列上首虜多張其數不幸而一僨委地使生靈肝腦盈野塗城則恬不爲怪若已無所與聞其欲和則曰捲甲休兵置吾徒於何地必爲之梗沮而使之不行偸貳苟且者則脂韋阿違不與負荷固陋營寵惟恐其失幸其得爾盡自遷延有少利害輒遽推避或以爲當和則曰姑爲接納其使或以爲當戰則曰姑爲命將出師至於兩相背戾則曰姑兩廢置稽誤日深畏難日重則惟恐陛下聞知而益爲緘錮必爲之梗沮而使之不行自用怙亂者則喜同惡異樂爲徼幸某等之來倡義拘畱始焉觀變中則待變旣而一切差池而無以應變則曰事勢若此與之絕亦戰與之和亦戰執其使無以已其兵而終當與之戰始可以和而不爲之應自致其禍而歸咎於人再起兵端不自悔悞棄疾於某益爲誣染必爲之梗沮而使之不行是特橫議相與沮撓者而巳二國之間誤國欺君又有甚者焉彼間探造鑿之人反復姦宄之徒是也夫間探造鑿之人大抵皆爲弱彼彊此之說以取容悅又惡知夫國家利害生民休戚哉必曰彼方有故彼必亂彼骨肉必離彼臣子必叛彼民思吾君彼必慕吾化彼之輸平也僞彼之命使也詐彼畏吾而爲是彼欵兵而爲是彼不足與吾可折箠長驅而取之矣聞之者必喜而必信夫反復姦宄之徒尢所以誤二國而深禍本也或得罪於北而逭死於南或得罪於南而逭死於北一旦乘機投防蔽匿以進而重爲交亂懷鬼蜮之計扇迎合之辭苟可以得志而無所不爲奇發陰中巧爲營惑與夫所謂誕妄迂疎徼功生事偸貳苟且自用怙亂間探造鑿者焰焰而飈煽哄應而翕合前者倡於而後者和喁其勢可以回天轉極掛南斗於天山潑湖湘於瀚海決江漢之波以洗濯天下𨿽陛下神聖特立獨行斷然不惑亦未能有以郤彼經所謂然彼則以爲不然經方反復其辭以自明彼則倍蓰其誣以必壞所以誤經之事至於今日譸張爲幻皆此輩也彼誕妄者大言惑上掇膴仕擅榮耀而自肆矣徼功者積勞累多位上將綰侯印而自得矣偸且者容身苟簡逺得失持兩端而自便矣自用者文過重怒肆彊執安殘忍而自若矣造鑿者取重賞獲厚祿而自營矣姦宄者戢羽翼俟風飈而自憙矣四海之內被無窮之禍者兵民也二國之間防迍邅之難者某等也九重之內貽社稷之憂者陛下也抑將終従彼之言而必爲乎抑亦將采芻蕘之論捨彼而從此乎昔富鄭公奉使契丹謂契丹主曰和則利歸國家福及百姓不和則利歸將帥而禍於國家契丹主大悟於是定盟蓋理到之言不得不從也貴朝祖宗良法美意一主於和維持宗社以及於今豈可行之外國而不行之本國使此輩一時得志快意以害二國而種無窮之憂哉此其所以誤陛下之甚者也非惟誤之於陛下而又誤之於經等非惟誤之於天下而又誤之於後世經所以熟數亟論而莫能已也經等布衣教授保塞主上聘起問以治道卽以議和止殺爲請其後對揚之間敷陳不一是以卽位之初先遣信使卽命經行入境以來綿歷四年凡有蘊蓄無不傾盡經實何人敢如此過涉猛浪與人家國事蓋不敢欺天不敢欺君不敢誤國家不敢誤天下後世已然之事則旣備言矣未然之事亦旣先言矣將然之事亦旣亟言矣本朝之事無不盡言也貴朝之事無不僭言也兩朝之事無不並言也先朝之事無不兼言也推本一世之利害究竟萬世之利害無不欲貢之貴朝以成好事也抑之而其气愈厲挫之而其志愈堅閼之而其辭愈切經之所以不負於國而忠於君者惟此焉在經等今日之事止是告登寶位布弭兵息民意其餘無他蔽匿必貴朝以爲不可必不能從何用置經於此下一明詔數其好事難成之故梗礙牽制之由稽畱使人不爲無故或別有蓋藏之迹明白指陳使天下四海知本朝之所以命使臣而欺貴朝貴朝之所以畱使人而責本朝至若貴朝所報本朝兵亂異聞等事一皆不妄今皆數年長淮以北一切事勢必皆非曩時通好使人亦宜區處或貴朝終於疑阻巳別遣使無用經等亦宜賜一明降或欲與本朝校量疇昔必決勝負一主於戰通好使人尢爲無用而乃仍自拘畱擯而不問陳說不答表請不報差官不從告歸不許老天長日寖以銷鑠必自斃館下經等之辱固自遺臭通好使人至於如此亦非貴朝美事所以惶惑無聊而又致夫此也墜乎千仞之下仰天而呼髙下疾徐都所不知過之者睨而不視聞之者掩耳而走彼橫議反復之徒必又瞰臨而下石惟恐其不忠也區區使人不足忌惡陷誤至今而猶不已必使之死而不出二國之民靡有孑遺然後爲快也夫天下之大忌必出於所不忌但恐貴朝之事不在於好生之君講信之臣和气致祥乖气致異有意慮之所不及者伏望陛下奮乾綱操獨斷以大禹之智行其所無事體主上之本心閔經等之愚昧本夫理而不徇夫勢以天下爲度以生民爲念卻夫橫議生事反覆誤國之言用夫祖宗導迎和气愛利之道畀經以二國之事使經展布四體披露一心有以不負陛下者今气數將周甲子攺元政二國迓續維新之日也𨿽誤之於始不誤之於終主上行之於北陛下成之於南經等數年之戚一旦得信則事體仍在釁𨿽積而可消兵𨿽交而可弭億萬之性命可存挽回元气春動諸華天地人神之福也觸忤聖聴不勝戰懼之至秋律西成伏願對時育物大庇生民允屬塵望使臣郝經等昧死再拜上大宋皇帝闕下

陵川集卷三十九

