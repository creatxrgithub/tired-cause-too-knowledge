少村漫稿

﹝明﹞黃廷用著

●目錄

序

卷上

七言律

卷下

五言律絕句古風續刻

卷上

序記

卷下

書雜文

●序

後詩盛於唐而夜郎之放亟峽之寓若太白子美多窮而後工至文章遇合而優遊翰苑無如宋之歐陽永叔然自序歸田錄云備位朝廷與聞國政不能取容徒叢怨謗當其驚風駭浪卒然起不則之淵而蛟鱷黿鼉之怪駢首而闖伺幸而不死有足憐者乃觀黃先生又何肖也先生弱冠登庸讀書中祕宏覽載籍愽才義凡金版玉匱之書海上名山之旨沈欝澹雅之思離堅合異之談昔人所謂總制淸衷逓爲心極者也故早朝應制諸作舂容典則眞淸廟眀堂之音也瑯玡豊樂亭諸作俊逸淒婉又禽鳥山林之調也倭患以後被執營中九死一生其視李杜奔播流離不啻倍之而平海道中岐頭樓上諸作其潯陽非所瞿塘歸夢之章乎先生官止少司空無論公旦保﹖之大業未就視文忠登相有不相及者然環滁山水多遷客恐先生詩數千年間與六一公而兩矣余竊窺先生之遇以詩而達詩以窮而工又恨先君子不及一言以國士報先生也先生諱廷用字汝行學者稱少村先生云

萬曆乙酉秋日沔陽後學陳文燭玉叔撰

●少村漫稿卷上

莆黃廷用著

七言律

◆七言律

贈劉帶川兵憲延綏

春日偕友人登崇文樓

贈大洲趙編修使蘭

贈茅見滄太史冊封

送兩溪駱太史病告

齋居對雪次鍾石學士韻

送吳醴泉王槐野二太史春祀

送陳憲卿進士使長沙

同張僕卿登雲龍山

彭城漫述次韻

焦山

送華鴻山侍講展省

迎恩寺看梅口占贈劉帶川節推

次龔云岡宮諭賞蓮韻

贈季泉孫太史年兄春太夫人南歸

庚子臘上祈雪西苑越明年元日不受賀從祠曹請令朝官金水橋南行禮雪而有述

庚子除�立春

贈浦後�贊善冊封歸省

冬至院中齋宿次張學士水南韻

元日早朝

春日懷晴江太守

送王陽湖憲伯入閩

贈太史裴內山冊封省覲

送徐友賜假南歸

送考功錢景山之南通參

臬伯謝少溪先生表賀九廟事竣還職卽席賦此爲別時同餞於城曲梁園者侍禦胡西匯司封張龍岡

送王太史堯衢省覲

劉泗州邀飲弘善寺次太僕侄孫韻

秋日寫懷

飲成國朱公南莊

贈藩伯砥齋朱年丈之任廣右

憲伯東村兄遊紫巖有懷用蔡忠惠韻寄惠賦此答之

贈張嚴亭兵憲建寧

贈太僕卿君辯侄孫告省南還

贈座主大司成李渠翁之南雍

賀上林徐監長雙壽

贈學士張龍湖南冡宰之任

武夷有茶竈石酒杯洞大藏峯翰墨峯仙機巖棋盤石天壺峯大小廩石幔亭峯仙迹石水簾洞投龍洞漢祀壇大隱峯升眞洞一綫天靈巖石晚對峯虹橋金雞洞鐘峯玉女峯妝鏡臺鐵笛巖天遊峯釣磯石偶卽景寫懷余未盡書也

朱晦庵墓道有述

甲寅九日建陽尹馮斗山見招以病不赴有詩見懷賦此答之

秋閨怨次斗山韻

古囊次韻

分水關

贈友人任南臺

贈太史李石鹿奉詔省覲

贈張白河年兄出守汝州

贈王道長之畱都

遊九鯉湖紀興

再經上杭

贈張龍岡之南太僕

贈山東巡撫王思質

贈一山鄒憲長之任河南

贈王稚川之南雍

次張學士水南見贈韻

贈潯江李諫議冊封瀋藩

丁未除夕次鄭諫議於野韻

戊申元日次韻

贈諫議鄭於野之南通政

柳亭

春日郊遊

贈密雲令

用渠翁老師韻贈宮諭王槐野主翰畱院

贈孫宗禹尹永丰

次太史王槐野卜居

槐野王太史原韻

贈節推黃華南之慶遠

世芳樓爲宮保許松臯賦

贈西巖徐節推之柳州

贈朱範之尹浮梁

贈張龍坪尹歸安兼省覲

贈鄱陽令沈文巖省覲

贈公孺袁節推之任松江

得勝門外迎孝烈皇后靈

贈敖兵憲入吳

次答司勛侄元日待朝之作

歲暮病中次司勛侄韻

冬至習儀朝天宮用韻

贈丘州峯尹永嘉

贈友人作邑吳中

贈水東閔太史年兄督學三晉

衡守蔡白石月夜見過賦此別之

贈太史亢水陽冊封

贈兵侍蘇舜澤總督宣大

秋日出郭用張八峯都諫韻

贈徐蒙泉主教慈溪

贈歐湖李郡伯入覲回濟南

贈輸粟管揮使

贈儀制林雙臺督學湖廣

贈祝九山以戶部尙書郎爲徳府長史

贈王揮使襲職

贈見江蘇諫議承恩歸養

九日餞友人出郭紀遊次韻

次宗伯張玉溪齋居

別陳我峯之荊南分署

壽大京兆李愼庵

夜飲歸簡鄭於野

題吳太醫捲

乙酉同方石南侯石溪過江郎山行酒賦詩玆辛卯秋復過此二兄不可作矣淒然有感

贈陳龍溪同年守通安

駿馬逐電賦以贈友人之官電白

慶徐相國

贈黃友國光主畱都兵政

秋日贈林退齋兵憲穎川

九月十二日宮允孫季泉太史尹洞山林肖泉王槐野郭東野過對菊有作資韻

贈臺中張榕洲巡察大梁

贈諫議李一吾之任畱都

南嶽紀遊

湘潭午節

登武當

龍潭

贈寺丞林肖云函表入賀

贈司寇何沅溪致政

贈尙仰山巡察蘇吳

贈李中翰給假掃墓

贈笶田王諫議歸養

贈給事方奎山謫休寧

贈祠部陳石溪謫郴州

顯陵恭述

司成沈十洲守制家於河之滸丁巳夏佞訊至諸監司招之入城公義不往捐貲覓兵與里人捍禦寇至果不敢犯

寶應道中

丁巳春日長安

瑯玡

醉翁

丰樂亭

小至雪次韻

丁巳九日同寅卿盧淶西戴晉庵登髙四首

蔣侍禦毅所尊公以大尹致政壽日寄賀

門士兪應和出守處州道由滁陽畱之信宿志喜

遊瑯玡寺用韻

次蔣侍禦重陽後病起登丰山韻

再疊前韻答蔣侍禦

惜花

次戶侍霖原侄孫贈翰撰環江還朝韻

丰山同侍禦蔣毅所別翰撰陳環江再疊前韻

巡江周監察及溪按滁志喜

丁巳歲除在滁前此丙辰在京乙卯在衡州誌感

柏子漂

城南泛舟

次太保東湖公陳雷夢語

次鄭都諫壺陽贈言

龍岡張年兄分別徳州賦二律

總制胡默林西湖作主

西湖

春日中丞劉帶川過榕城新築

榕城春日

壽福州郡侯吳定泉

送通判陳質庵歸省兼謁選

贈分守沐任齋入賀萬壽

賀莆尹徐季林誕辰

古囊

紫霄用韻

頌戚南塘平寇

○贈劉帶川兵憲延綏

邊疆日夕系皇情廊廟掄才重夏卿鳳詔曉承三合殿豸冠秋赴五原城陰山云淨無傳箭延水波寒可洗兵文武昔曾輸上策胡人何地不知名

百二山河開六鎭楡林將士獨稱雄揮戈帶甲明秋日控馬彎弓嘶北風秦世長城橫絕域漢家專節付元功侯封萬里非君願深夜含恩涕淚中

朔方累歲羽書頻邊帥何人淨虜塵戰骨沙場迷白艸徵夫塞夜照朱燐文儒自許兼三略鐵騎眞能挽六鈞掃蕩氛祲云日好隴頭楊柳不勝春

○春日偕友人登崇文樓

與君同上帝城樓樓上春云紫气浮列殿層宮鋪日色長河素滻抱春流星辰斜拂蒼龍角霄漢�臨金爵頭魏武麗譙堪一笑曾如今日賦瀛洲

朝回覽勝帝城頭更上崇文第一樓萬里鄕關云外是九重宮闕日中浮雪縈玉樹晴猶濕春入銀河凍欲流車馬都門天下合皇明世世此神州

髙視中原酌酒杯河山遙抱王京來禦街紫陌春聲動繡拱朱簾夕照開自古風沈耽勝地幾人登眺到金臺燕昭郭隗今何在上苑芳菲禁鳥回

神馭中天十二州九關虎豹起重樓雄圖俯瞰乾坤合王气常看口夜浮仙侶雲間丹鳳曲都人馬上黑貂裘登臨誰似淸朝客王謝當年總漫愁

○贈大洲趙編修使蘭

殿前獻賦共登瀛昭代文章子大名疋馬東風天上詔孤燈西月隴頭情重關覽歷中原勝三晉愁多北虜橫充國總能匡漢室秦人何必起長城

○贈茅見滄太史冊封

九重冊拜召陵王玉帙金符下建章天遣詞巨臨瀚海人傳聖帝重宗潢使舟東泛吳門水宮服遙分漢署香白髮相看春自好西湖時映紫雲光

○送兩溪駱太史病告

十載詞林依玉樹一朝臥病觧朝纓秋風劍佩歸時早水國蒓鱸夢裏淸花繞潘輿春欲醉天連魏闕日關情臨行不住東流急目斷閒雲江上橫

羨君瀟灑出風塵錦調瑤華醉裏神抱病懶爲金馬客乞歸暫作碧山人洞中隨興堪尋藥溪上相逢欲問津漫說息機機易息更誰日與白鷗親

○齋居對雪次鍾石學士韻

春口春云帶遠空燕山二月尙寒風瑤花細出飛梁苑玉藻新裁下漢宮龍虎气蒸芝蓋外鳳凰文濕寶幢中天王欲應靑陽令爲卜年丰萬國同

玊署瑤階倚碧空坐深銀燭拂東風七朝鐘皷鳴玄殿百祀琮璜禮紫宮云近鳥從河影下雪餘春在雨聲中宗卿欣儗祠農頌恰與皇情聖藻同

○送吳醴泉王槐野二太史春祀

七聖騎龍上太淸年年細雨及淸明春山遠望松楸色夜隴空聞烏鵲聲河水千年流玉殿風雲四野護金城香車欲下鑪煙裊不盡詞臣俎豆情

○送陳憲卿進士使長沙

昔日薦雄文似者漢廷待詔勝登瀛玊鑪香靄春袍濕使節光添晝錦明朵朵楚云遙吐彩萋萋江芷緫含榮幾時得共尊前話無限湖南萬里情

○同張僕卿登雲龍山

經歲相思幾斷腸誰期今日共飛觴乍逢未暇論心事不覺登臨喜欲狂百道河流全帶雪萬家煙火半斜陽春宵並駕雲龍上直北星辰是帝鄕

○彭城漫述次韻

畱滯他鄕猶抱病扁舟獨系楚城東斜陽故壘摧流水積雪髙臺撼大風漫爾興懷遊戲馬不堪舉目送飛鴻項劉爭長空陳迹萬古山河感慨中

寰宇未明分楚漢鴻溝何以割西東師臣巳授橋邊日猛士空歌沛上風他國閒情耽放鶴幾時竦翼駕徵鴻乘春觧纜歸何處杳在三山碧海中

○焦山

昔人已去白雲還鶴榻猶懸海上山萬頃春濤煙市迥半江秋兩洞門閒秪愁駟馬逃秦世肯爲公交車入漢關竹外淸風祠下水放舟西渡夕陽間

○送華鴻山侍講展省

曉日承恩下禁闈仙舟喜共早春歸初移北斗分朝佩欲舞東風試賜衣路入瀛洲淸鳥近家臨湖水白魚肥雙瞻南極明銀漢獨擁長庚接紫微

○迎恩寺看梅口占贈劉帶川節推

策馬東郊野望開行行山寺見黃梅遙連雲气染歌袖滿引春光入酒杯詩骨自憐花共瘦交情幾得日同來不堪欲別河津外折贈還歆�鼎才

○次龔云岡宮諭賞蓮韻

五陵城曲禁門開有客看花日日來迥出金盤承露潤初分玉井倚云栽珠璣細細回羅扇綸綍絲絲合羽杯試問花神可相待秋時莫遣晚風催

冉冉芙蕖紅欲開淸波分自禦溝來應憐秋月疏云度著意春風細雨栽詞客漫勞靑玊案對君惟取碧筒杯人生百歲渾如此玄發何嫌白日催

○贈季泉孫太史年兄春太夫人南歸

十載長安獻賦同喜隨仙佩鳳池東蹔承白髮從天上正值靑春入越中柳色新分南浦綠奎文遙映北辰紅懸知花外潘輿轉日望髙云是漢宮

○庚子臘上祈雪西苑越明年元日不受賀從祠曹請令朝官金水橋南行禮雪而有述

萬國朝元掖省開千官鵠立雪飛回陽和覺向瑤池近花片疑從閬苑來色眩朱衣明斗柄光浮黃幄映樓臺懸知西內龍顏喜賜慶羣公動上臺

○庚子除�立春

門辟銅龍過五候繡闈輕捲綺疏頭東風似向仙階轉春色還先帝裏稠白玉橋邊冰欲泮黃金臺上气初浮明朝又喜朝元日珥筆占雲彩鳳樓

○贈浦後�贊善冊封歸省

文章黃閣憐知巳又喜聯鑣列館東捧日層霄分紫霧望云十載度春風宮袍新映金尊裏仙樂猶聞王殿中莫羨吳門芳艸綠瑤花開待上林紅

○冬至院中齋宿次張學士水南韻

髙樓傑閣禁城重履慶齋居列館東翠栢樹深行白鶴黃鐘律轉應蒼龍春回緹室長迎日地切蓬山冷馭風子夜靜看霄漢上璧珠光映九垓中

○元日早朝

萬年休歷轉三陽聽漏金門夜未央雙闕鳴鐘開寶霧羣公搖佩動文昌禮成元日隨鵷鷺樂奏鈞天引鳳凰共沐春光通禦气垂衣今喜見虞唐

○春日懷晴江太守

河橋送別忽經年春日相思鳳閣前白雪霏微縈彩仗紅雲繚繞映金蓮懸知東郭鶯聲囀坐向平原艸色妍車蓋省方髙幾丈玉麟共羨使君賢

○送王陽湖憲伯入閩

三月雪消湖水淸湖光山色漾空明主人每憶春風裏使旆難紆故國情南望閩關依樹色東過汀渚聽鶯聲因君忽覺鄕心動細雨階前綠艸生

○贈太史裴內山冊封省覲

宮函春日下龍城珍重君王遣使情漢室金枝初就暖故園芳艸亦含榮古稀袍彩翔云麗上節燈花帶月明正是鑾坡新賜寵玉堂詞曲奏長生

○送徐友賜假南歸

黃閣元臣傍紫微含情時序故鄕違欣逢聖主貤恩詔珍重淸卿賜假歸幾世松楸承寶露滿山花鳥帶春暉回看銀漢蒼龍禦長繞晴雲五色飛

○送考功錢景山之南通參

春入璚河雪水淸東風搖揚畫船輕花明玄圃連吳苑云合銀臺接漢城鼎裏駐顏憐未子鏡中看鬂憶同庚材官品藻今誰是啟事山公列上卿

○臬伯謝少溪先生表賀九廟事竣還職卽席賦此爲別時同餞於城曲梁園者侍禦胡西匯司封張龍岡

東山久系蒼生望周廟禮成出漢家聚玉喜從梁苑後離觴愁向夕陽斜桑幹夜渡天畱月雪霽村行樹未花若過故園春色爛采芳莫自玩韶華

○送王太史堯衢省覲

悠悠仙旆動秋風共羨皇恩雨露同黃菊扶疏憐滯客白雲縹緲度歸鴻望家直與淮流下倚棹回看漢苑中明到吳門春水綠聚星堂上酒初紅

○劉泗州邀飲弘善寺次太僕侄孫韻

白馬靑春獨采芳韶華容易夏初長沙堤遠列槐陰翠霄漢髙飛鴈影行雲接靈洲虛度缽�通幽徑曲流觴卽耽勝地謀良夜刻漏風傳尙未央

孤峯片石虎溪東枕簞淸涼兩鬂蓬色相自窺涵碧裏眞緣俱苦化緇中三千世界看心異五百王人說法同半偈幾時參上乘數聲淸磬出禪宮

參軍欲往濠梁日珍重珠筵一見招東郭雲中藏鴈塔夕陽山外起霞標竹林二阮期橫榻桑梓羣公故駐軺梵樂仙歌喧入座南燻披拂似虞韶

金吾執戟世將軍譜系原從井邑分宮醞晝長成款洽池荷風細送淸芬鄕心忽動憐黃鵠刼累猶牽禮白雲飛錫幾人能入定振衣無語立斜曛

○秋日寫懷

百歲浮生眞夢鹿三秋轉盻似流烏往來宇宙成今古翕散形神滯有無客思登樓云共遠鄕心對酒月同孤塵緇京洛緣何事杞菊煙霞是�吾

髙秋爽气滿乾坤獨爲閒情繞夢魂涉世已深愁自至逢人漫語聽應煩市朝久識無交道家室徒知有聖恩未報涓埃慚素食銀河月色半朱門

○飲成國朱公南莊

上公別館倚靑霄春入芳情對客饒沙苑鋪金團蹇兔晴雲飛箭落鳴鵰林間鳥譜歌聲細日下花憎舞影嬌逸興況逢驄馬使佳辰同醉太平朝

平白錦谷連雲起伐鼓摐金隔院聽花萼含春憐紫紫柳芽候節見靑靑鶯聲度曲依羅幙鴈影飛行點翠屏爲對風光心賞洽歸驂遙望太微星

太乙壇邊春色麗九關門外俗塵稀誰尋芳樹來玄圃獨上層臺望翠微回鳥駐云如有意枕花藉艸不知歸從今更擬髙陽會莫負韶華滿帝畿

○贈藩伯砥齋朱年丈之任廣右

鹿鳴回首淸秋裏二紀相毛又一年幾度京華同日月那堪嶺徼各風煙蒼梧萬里行程迥綠柳千條別緒牽若見伏波銅柱在交人猶界漢山川

○憲伯東村兄遊紫巖有懷用蔡忠惠韻寄惠賦此答之

故國名巖話紫霄棟梁結構自前朝深林鳥雀依山院流水桃花過野橋春滿江城低藉艸月明海市遠聽潮詩成更覺鄕心倍鴻鴈南飛路不遙

○贈張嚴亭兵憲建寧

共羨才兼文武名飛旌遙入越王城三山春色堪裁賦九曲溪流可洗兵地僻久無豺虎迹天淸時有鳳凰聲未知何日成歸計別緒偏牽故國情

○贈太僕卿君辯侄孫告省南還

十年頻躡望云亭此日將情疏漢廷幸沐主恩優賜假仍逢春色伴歸寧采芳佩玉娛長道紆紫拖金喜聚星遙憶仙杯傳九醞無由駕鶴下滄溟

羨汝吾家千里駒追風躡景上云衢調蘭玉室憐同樹折柳靑門惜獨株曉渡天津回九曲月明春水下三吳故園芳艸如相待建禮承恩獻壽圖

○贈座主大司成李渠翁之南雍

瀛洲舊作登龍客東觀叨從班馬行萬里風雲常展足百年日月總關情雨餘江送春帆遠岸上花添晝錦明乘興杳然欲歸去簡書爭柰促王程

南國儀刑存大雅及門猶是舊諸生春風桃李凝芳露璧水魚龍浴曉晴五夜台光橫斗極四時佳气繞江城君王不久需端揆特賜商霖出大明

○賀上林徐監長雙壽

相門佳气至今傳春暖長開白玉筵作賦爭誇球履客買歌不惜水衡錢欣逢上苑蟠桃日憶醉大官賜酒年玉女三漿同湛露瑤池何處覓神仙

○贈學士張龍湖南冡宰之任

學士頻承金馬詔商家共羨濟川才春深花爛朱旗閃江遠潮生錦纜開水鏡持衡髙八座山龍補衮動三臺君王寤寐忠良切珍重黃麻手自裁

○武夷有茶竈石酒杯洞大藏峯翰墨峯仙機巖棋盤石天壺峯大小廩石幔亭峯仙迹石水簾洞投龍洞漢祀壇大隱峯升眞洞一綫天靈巖石晚對峯虹橋金雞洞鐘峯玉女峯妝鏡臺鐵笛巖天遊峯釣磯石偶卽景寫懷余未盡書也

誰道虹橋路不通猶傳仙蛻錦函中金雞故亂鐘聲早玉女遙懸鏡影空九曲棹歌噓夜月一橫鐵笛起秋風石門煙雨天遊晚合與疏燈釣我欲編茆曲水傍白雲黃鶴共翺翔縱遊芳艸尋春遠閒對赤松駐日長茶竈巖邊泉漬冷酒杯洞口月流光分明迥與塵寰隔大藏猶傳翰墨香

東海安期不可招生涯溪壑逸情饒遡沿曲處疑山盡行轉通時覺水遙織女機聲隨浪杳羽人棋局落花飄飡霞白首天壺裏廩石千年尙未消

不上幔亭上小舟道人簫鼓泛中流古今天地開仙迹上下煙波破客愁猨鶴曾驚涯樹落鳬鷗長逐渚雲浮水簾空捲投龍穩神彩髙懸十二樓

璇題畫閣魏王宮燈火千年漢祀同大隱何須朝市裏升眞只在水雲中無端白日雙厓斷有路靑天一綫通衣濕洞云寒徹骨石牀晚對漏聲窮

○朱晦庵墓道有述

連朝得得衝寒雨何處靑山起白雲洞裏故畱飛鶴迹巖中猶隱臥龍文九峯樹色如相挹百道溪流不可聞歇馬嘉禾尋故事石橋無語立斜曛

徽國上公名百世鬼神傳夢此朱林山分羅帶天風靜地抱金沙雨露深十里松杉團野色三秋蘋藻薦遙心前峯本是重云掩偏喜登臨霽午陰

○甲寅九日建陽尹馮斗山見招以病不赴有詩見懷賦此答之

今年九日無風雨何意招尋上翠微淸興因君仍大發病魔於我故相違尊前誰對黃花醉簾外空憐白鴈飛遙想登髙應作賦歸時涼露恐沾衣

○秋閨怨次斗山韻

秋入銀河夜度霜鍼樓無語理寒裳獨憐孤影燈前共誰惜芳顏鏡裏妝關塞月明歸夢杳江湖天遠別情長流華不與人相待寂寞蘭幃在一鄕

○古囊次韻

紆回溪畔一停舟三十年來兩度遊片石云靑遙望海半山月白忽疑秋花容過雨偏饒笑鳥韻逢春亦當謳投閣子云廿寂寞傍人莫易說封侯

○分水關

廿載欲歸歸不得故鄕今日得眞歸關當分水雲猶合路入中天鳥亦稀萬壑灘聲遙帶雨千峯樹色半承暉連朝曾柰驅馳苦未卜何年可息機

○贈友人任南臺

共道兩都星斗近君今莫作別離看河橋柳折三春暮江國風生五月寒到處靑驄成諫艸行聞舟鳳喜彈冠日華偏照金陵樹直北相思欲斷難

○贈太史李石鹿奉詔省覲

漢廷射策誰能似早擅文章董賈名久待金門同謁聖亦曾春省共登明論交知巳難爲別賜假寧親不計程靑鳥巳傳雙白髮再逢甲子總含榮

樓船三月下揚州驛路�������風雲皆北向歸心日夜逐東流宮袍�濕霞觴滿朝賦光添晝錦浮何況及門芳艸細仙家元自有丹丘

○贈張白河年兄出守汝州

忽憶當年曾附驥況從早歲亦登龍客心每共論天上宦迹無端向洛中山繞水長常帶雨花逢春暮不禁風懸知出牧歌初沸有詔掄材下漢宮

○贈王道長之畱都

尊前言別逢春暮漢苑流鶯雨後聲爛熳晴花明豸繡依稀細柳拂霓旌南臺每覺瞻天切西掖常懸捧日情更喜聖皇容直气諫書頻到九重城

○遊九鯉湖紀興

靑冥杳隔三山外碧水長懸一鑑明絕似樓臺飛雪片無端巖岫作雷聲仙宮不道珠簾捲龍窟應傳丹鼎成自是洞天分世界欲擎玉柱入蓬瀛

宦遊每與故山違今爲道情入翠微巖畔苔深侵竹杖雨餘石潤濕荷衣九龍總穩湖心臥雙鶴偏驚云影飛未必鑑湖能勝此且將學鉤卜漁磯

尋眞漫入桃源道況露分香注酒杯天上五星騰桀閣湖中萬石起層臺龍門噴玉何年歇鳳巘飛丹幾日回不有郡公能作主赤松空向碧雲開

卻笑人生嬰世网如何蕉鹿未分明山靈隨地堪容榻仙迹於今空復情遙入玄關來問道誰知白日巳逃名滿湖風雨飛秋葉烱烱中騰赤鯉精

○再經上杭

一別杭川三十春重過半是舊遊人卻憐世事軍成夢誰訪��獨悟眞布褐相看靑眼在綺﹝下有逸文﹞

○贈張龍岡之南太僕

﹝前有逸文﹞園芳艸翠含�臨岐莫惜尊前別不久龍潭召馬卿

○贈山東巡撫王思質

胡虜往年來牧馬誰能萬里作長城燕山艸木皆爲戰漢閣麒麟獨掛名劍佩鑪煙分曙色旌旗驛樹趁春晴東人日夕瞻華衮祖帳何須戀別情

○贈一山鄒憲長之任河南

憶從京國論交日轉眼韶華三十春天上再逢頻笑語洛中此別更傷神欲芽苑柳牽離緒向暖春風拂去塵遙望栢臺應有賦寧忘載酒問奇人

○贈王稚川之南雍

東觀追趨今幾年朝朝供奉聖君前唐人詞賦推王建漢代文章屬馬遷天霽曉星辭鳳闕雪消春水送蘭船鎬京總是興周地棫朴曾承雨露偏

夜雨淸齋曾對榻論交久矣愜襟期臺衡他日占各世山鬥於今重得師春色平分千里外風流遠陋六朝時懸知南國多桃李朵朵煙含璧水滋

○次張學士水南見贈韻

新開綠野芳春酒漫泛桃源曲水觴機軸文章傳大雅江山形勝發淸狂隔沙漁浦多煙雨故堞人家半夕陽三十年前曾客此不知今日是他鄕

○贈潯江李諫議冊封瀋藩

金符玉軸新封國珍重君恩使夕郎三晉關河開地紀九重日月照天潢爭看漢節明春色共羨宮袍帶禦香歷覽民風堪獻納隨軒艸疏上虞唐

○丁未除夕次鄭諫議於野韻

今宵宮漏刻將稀旅食淸朝壯志違自少疏狂無一是明朝安得轉多非春云新院低臨幕芳艸故園半掩扉天上歸期還未卜鄕心先寄使驂飛

○戊申元日次韻

邊臣復套諫書稀天子綸音詔弼違三正歡傳宸斷是千官應悟眾言非靑霄日暖黃金殿紫塞春從碧玉扉從此華夷歌聖澤五雲長擁六龍飛

○贈諫議鄭於野之南通政

朝市論交知巳稀情親如子復相違官聯列座圍金貴誰說前驅負弩非萬里春光粘筆彩兩都宵夢繞宮扉天髙雲樹茫茫裏鴻鴈偏從薊比飛

○柳亭

卽歙山其先禦史嘗家於此至中翰彬移於西湖因號焉

柱史當年曾卜築月明時有讀書聲移家湖上泉源迥鳴佩日邊雲樹橫幾度關山淸夜夢偏多楊柳故園情何時得掃風前葉﹖﹖帋帳繩牀過此生

○春日郊遊

﹝後有逸文﹞

○贈密雲令

昔年虜騎經過後聞道居人夢亦驚野艸秋風平戰地塞鴻夕照下邊城掄材喜有神明宰開邑翻多歌頌聲柱史省方題尺牘獨嘉漢吏報升平

○用渠翁老師韻贈宮諭王槐野主翰畱院

帝京春色譪繽紛匹馬嘶嘶戀別羣四海情親惟共汝幾人風雅可如君飛旌遙指秦淮樹倚棹回看漢苑云此地離心殊未巳鶯聲柳外不堪聞

宮階淸切遠塵紛大雅文章迥出羣獻疏欲躋平治世許身長奉聖明君今朝共醉尊前酒明日獨吟江上云寶籙金甌知有兆髙臺偏早鳳音聞

○贈孫宗禹尹永丰

言別尊前客思開不知宮漏出蓬萊鸞姿本是層霄侶驥足元非百里才舟入吳江秋水冷��楚國早春回若看弦誦桑麻滿自有歌聲動八垓

長安甲第直天街君傍街西卜築諧衝臘紅梅開倚檻近人白鶴舞當階少華尙入云邊夢紫塞能忘月下懷尊俎談兵來上客夜深藜火照書齋

○次太史王槐野卜居

堂構初成向玉街卽聞絲竹雅聲諧宮云萬朵鮮臨屋苑樹千章翠入階我欲談詩謀夜坐客來載酒寫春懷舊時丞相曾開第明月過墻隔一齋

○槐野王太史原韻

由來卜築避天街此日幽棲意更諧無客蓬蒿從滿徑有時鳥雀自馴階雲中歌鼓五侯第塞上旌旗千里懷閉戶著書愁未得傍人休擬艸玄齋

○贈節推黃華南之慶遠

聖朝兩露方優渥才雋如君得遠行杖鉞百變淸鳥道停車五嶺聽猿聲前山積霧遲開郡古木斜陽早閉城從此著書消歲月不專鞠獄使人平

○世芳樓爲宮保許松臯賦

城南玄圃起仙樓樓上云齊五鳳頭華嶽平看靑欲滴洛川俯聽碧長流瑤花琪樹祥風轉寶軸牙簽瑞靄浮相國傳家還自別淸芬千載挹皇休

嵩丘奕奕枕河陽銀牓璇題翠霧香隆棟卽占符寶異丕基應羨福圖長賜書萬卷淩牛斗卜世千年引鳳凰況有芝蘭盈謝砌春風花气襲云裳

○贈西巖徐節推之柳州

昨捧除書下建章尊前萬里別情長龍城山水皆皇土象郡煙霞近楚疆獄院晝間巢野雀畫堂人靜對斜陽也知聖主掄才日不似宗元滯一鄕

○贈朱範之尹浮梁

詞藻才名動玉京君王珍重使專城桑麻春兩看頻愜荊棘秋風夢亦驚簾外黃花增別酒舟前白鴈伴行旌相思秪在西江月獨立瑤臺聽頌聲

○贈張龍坪尹歸安兼省覲

秋入燕城白鴈飛曉承新命下彤闈棄繻關吏猶能識題柱仙郎今始歸錦裏霞觴開壽域故園芳艸答春暉霅川花木遙相待早向東風動客衣

○贈鄱陽令沈文巖省覲

仙鳬未下舟霄去海上先傳靑鳥音五代相看春色早一堂偏受聖恩深吳門芳艸生新思南國甘棠結素心秪是承家知不忝尊前聊贈越人吟

○贈公孺袁節推之任松江

投珠獻璧喜相逢日夕徘徊在漢宮白鴈雲間千里隔黃花雪裏一尊同深愁西北干戈振見說東南杼軸空獄院枝頭巢鳥雀行看露冕向春風

○得勝門外迎孝烈皇后靈

步出西郊雨乍晴行行凝盻總含情夕陽斜拂龍蛇影層漢空聞鳥雀聲羽扇徘徊村樹擁羅幃迆邐野雲橫卽從享殿瞻神禦惟有香煙紫霧生

○贈敖兵憲入吳

三吳財賦名天下海陸升平土物饒過客近傳喧鼓角居人安得事漁樵雲深畫舫朱旗閃水繞轅門錦節標尊俎談兵春日暇相思明月夜聽潮

○次答司勛侄元日待朝之作

十年騎馬向金扉燈燭通宵殿宇輝拱極呼嵩齊九有調元叶律自三微蓬萊共慶聯珠履綸綍誰能緝衮衣我愛仲容如玉樹上林先得早春歸

金爵銅龍辟曉扉星文物彩倍光輝天回王律開黃道人立瑤臺望紫微喜列漢官同委佩歡傳虞帝欲垂衣春云細繞仙階暖謁聖還從寶閣歸

○歲暮病中次司勛侄韻

明日長安又是春花期云會逐年新坐聞車馬喧廛陌喜覺庭階隔世塵歲杪琴書堪自適天涯骨肉更誰親經旬藥鼎團寒火空想維摩問病人

乾坤旋轉向陽春忽見寒梅放萼新玉宇璚樓騰紫气很山鴈塞淨紅塵雪中欲訪戴安道剡曲徒思賀季眞病起暖風吹短鬂五陵誰是倦遊人

○冬至習儀朝天宮用韻

齋心曉坐眾星稀行到橋西宮漏微廣宇風髙搖佩玉虛檐雪積晃朝衣一元紫極陽初動萬匯瑤寰春欲歸太史共占云物瑞叩玄童子巳忘機

王局琳宮車馬稀丹鑪藥鼎俗緣微自朝眞祖�金籙爲習官儀見紫衣暖日尙遲欣小至寒梅欲放坐忘歸云深剖竹堪烹茗半榻談經覺息機

○贈丘州峯尹永嘉

芳尊相對談王謝詞藻風流天下聞歇馬可能尋故事看鴻爭柰欲離羣雙旌曉拂樓頭月孤棹秋浮江上云遙想東甌歌出牧滿城春色動臺文

○贈友人作邑吳中

偶因王子識盧生不羨邯鄲一夢明池上鳳毛翔日色圖南鵬翼展雲程芳尊滿對黃花瘦盡航新浮晤水淸況有蠲租恩詔下吳人從此沸歌聲

○贈水東閔太史年兄督學三晉

昔年聞喜同南省十載仍聯供奉班逸興尋春花徑裏髙情對月酒杯間校文近幸靑藜共載筆長從玉署還忽訝早秋成遠別二陵風雨隔仙寰

新捧天書出未央遙占憲節度河梁文章自昔推班史時俗於今說晉陽秋宇暫將金作斧春風依舊玉爲堂及門俱是攀龍客試看乘雲入帝鄕

○衡守蔡白石月夜見過賦此別之

東京詞藻愛中郎乍見論心喜夜長淸院風聲傳玉漏寒階月色聽瓊章明朝少別成千里經歲相思各一方郡國汀洲蘭芷滿春來歸鴈自衡陽

○贈太史亢水陽冊封

金符玊帙下楓宸珍重詞臣作使臣霄漢偏多桐葉露江城早見棣華春卽從京邑過三晉直到淮封遡八閩喜及故園芳艸細相思猶有未歸人

○贈兵侍蘇舜澤總督宣大

秋入邊城朔气寒共看司馬一登壇關云亂擁黃沙起塞鴈驚飛白日殘行遣伍符營細柳誓將尺劍斬樓蘭知君不爲淩煙盡感激君恩欲報難

○秋日出郭用張八峯都諫韻

秋日郊墟興轉彺馬蹄隨處晚花香斷雲低映樓臺濕細雨新生枕簟涼路杳八千長作客年過四十尙爲郎相逢且盡杯中物搖落天涯醉是鄕

○贈徐蒙泉主教慈溪

湖光山色名天下文彩風流盡俊人共羨髙軒從赤漢遙將飛旆出紅塵珠璣萬斛誰相識桃李盈門總是春從此傳經虛半榻江南秋雨夢魂新

○贈歐湖李郡伯入覲回濟南

聖主握乾符泰運朝宗海國正同心漢庭職�原分蓋虞室功多獨賜金放棹河流乘凍鮮�城花色正春深若看南鴈回天北有客相��上林

○贈輸粟管揮使

秋風送客每傷神況復邊城警報頻漫爾尊�千里別可堪兵後萬家貧揮金未必充邊實投筆應能淨虜塵從此請纓行絕域試看漢閣盡麒麟

○贈儀制林雙臺督學湖廣

儀曹舊是蓬瀛侶十載班聯五鳳樓玉露新沾仙掌曙碧天遙動使星秋月明湖水全侵幌鴈掠蘆花半度舟回首奎文光燦爛夜深偏照帝王州

○贈祝九山以戶部尙書郎爲徳府長史

君愛身閒不厭貧故辭華省作王臣東遊川嶽鄰蓬島北望樓臺接紫宸欲訪碧桃丹桂客偏多載酒問奇人浮生蹤迹元塵鞅安得冥心一悟眞

羨爾黃金臺上客悠悠揚旆下蘭臺曳裾暫遠紅塵苦授簡偏憐白雪才回首花邊新酒伴同聲天上少詩媒那堪秋日遙相送薊北雲飛兩半來

○贈王揮使襲職

皇明髙帝平疆宇論列麒麟爾祖同弓劍百年仍舊武貂璫幾代出元戎報恩自許平生是斬虜誰知當世雄昨夜陰山傳羽箭搴旗策馬向秋風

○贈見江蘇諫議承恩歸養

萬里看云捧日余陳情三疏紫宸居賜歸喜乃秋花晚上壽欣逢春酒初午夢遙知懸魏闕晴遊時儗奉潘輿王侯鐘鼎應難並況復掖垣多諫書

○九日餞友人出郭紀遊次韻

天地淸秋人易老今年今日不重回斜陽歸客雙旌迥隔岸漁家小艇來入饌卽甘魚鱠細傳觴遙指菊花開臨流未許酬佳節更上龍山百尺臺

黃金臺上秋風起黃金臺下菊花黃遊人來去歡重九詞客登臨向夕陽城郭煙霞相掩映云空鳬鴈自翺翔白衣送酒今何在萬古風流一羽觴

貴第侯家能作主髙筵綺席恣淹畱五陵見客誰靑眼百歲逢秋自白頭醉泛木蘭煙渚淨閒登石磴野林幽遙思陶令花三徑不識花前人醉不

○次宗伯張玉溪齋居

淸晝閒雲一鳥過東風搖揚數槐柯詞林喜動陽春曲睿藻驚傳瑞雪歌璚宇瑤壇連紫極瑯函寶籙按玄科知公心與宸衷合寒向靑黎鬂欲皤

銀漢云低仙署淨玉鑪香裊道心玄六花曉望淸齋日百谷春祈大有年駕霧靑鸞來海外步虛白鶴舞風前懸知太乙明禋夜玉漏聲殘尙未眠

○別陳我峯之荊南分署

樓船曉傍銀河曲欲下荊門雨漲時天上紫雲連郢樹春餘芳艸間江籬西通巫峽饒王賦南入瀟湘重客思自昔才人多水部衡陽歸鴈可無詩

○壽大京兆李愼庵

朝端廿載同供奉忽漫相逢覺數奇更喜湘東爲邵日正當衡嶽降神時酒浮南極銀河淨花近重陽王露滋淸世共歸三鼎望佳辰殊愜百年期

紆金拖紫寧親日五十春光亦少年臺彩連朝浮嶽麓奎文旫夜燦星躔尊前上壽多羅綺曲里長生入管弦家住南山春色譪洞門深處卽神仙

○夜飲歸簡鄭於野

策騎深更帶雪回雪花偏上紫貂來五陵傳柝千山瞑雙闕鳴鐘萬戶開自笑長安多酒伴浪傳蓬苑有詩媒明朝準擬今宵約吟望相從翠栢臺

○題吳太醫捲

王液金丹已有神紅顏不駐此芳辰尋芝種藥云爲侶刻唘傳經世所珍曾入先皇宸夢異重看今日寵階新最憐諸子堪調鼎尊酒年年獻早春

○乙酉同方石南侯石溪過江郎山行酒賦詩玆辛卯秋復過此二兄不可作矣淒然有感

秋深萬木亂山黃愁聽猿聲隔岸長泉匯溪流縈絕磴雲開霞色映斜陽看詩爲爾增新恨對酒憑誰發故狂蕉鹿於今眞幻夢石門回首憶江郎

○贈陳龍溪同年守通安

六月長安疏雨過藤蘿苔蘚亦堪憐思君欲別河橋上幾日重逢尊酒前路入煙霞靑樹合風回巖岫白雲連滇南地僻俱皇上循吏今看剌史賢

○駿馬逐電賦以贈友人之官電白

霜蹄赤汗此龍媒千里眞空冀北才一顧飄飄嘶遠道終看矯矯立層臺逐電能教氛祲去噴珠遙映翠光開燕城日望髙原上玉勒金鞭首幾回

○慶徐相國

今皇端拱垂衣日調鼎還歸濟世才正合歲功周一紀欣毛相業動三臺渥恩特詔春宮宴殊錫頻承中使來更有龍章光紫閣分明出自帝心裁

一品元臣十二年論思長在聖君前昌期白首情偏洽午夜丹心夢亦懸翊運中興明日月籌邊朔漠淨風煙虞廷快覩夔龍在功敍新歌入管弦

○贈黃友國光主畱都兵政

今秋胡騎犯邊城往事傷心夢亦驚已已年來無此變太平日久不言兵江山萬里崇周鎬戎馬兩都屬夏卿見說東南憂未已看君遠別更多情

○秋日贈林退齋兵憲穎川

乾坤此日轉初秋萬里晴沙宿霧收虎豹猶須文武士鳳凰原是帝王州關城直控三都壯開府中分兩輔憂說劍談詩知不倦幾時載酒上湖舟

○九月十二日宮允孫季泉太史尹洞山林肖泉王槐野郭東野過對菊有作資韻

城東小徑傍河開幾得從容一舉杯偶興忽傳仙客至畱歡先遣夷人回重陽白酒猶堪醉滿院黃花亦足陪對燭賡吟成坐久不知宮漏出蓬菜

○贈臺中張榕洲巡察大梁

春來驄馬駐通橋今使河南驛樹遙別緒豈堪羈旅地許身長奉聖君朝風霜鷹隼聲飛急日月虹霓影動搖爲布陽和沾艸木恩華曾受漢家饒

○贈諫議李一吾之任畱都

北闈疏乞過南省喜得司仍獻納存兩地精忠懸日月百年魂夢繞乾坤白雲秋杪連有瑣芳艸春深卽故園回首明光曾補衮尙餘封事耀君門

○南嶽紀遊

天下名山尊五嶽東南我巳弋登臨行蹤歲月成陳迹到處煙霞結素心金簡不逢蒼水使丹壚欲傍碧雲岑自敲淸磬朝眞祖朱鳥飛來遺好音

七十二峯峯上井洞庭泉脈似相通靑龍隱伏頻行雨白鶴翺翔每馭風河影若浮塵世外日華秪在海門東誰能旋轉淸三界萬里江山一盻中

萬丈層峯生絕奇不知誰削混蒙時髙當南極開天柱遙拱北辰轉地維封邑於今仍舊址荒苔何處覓殘碑翠華隱現松杉裏漠漠九疑懸夢思

看山出郭揚芝蓋十里松陰帶夕陽碧落低臨惟鳥道翠微深處有仙房絕憐衡嶽三燈現俯盻湘江一綫長獨步上封尋往迹祝融雲气摠茫茫

尋眞杳�珠簾洞洞裏層軒煙霧浮厭聽泉聲鳴磵底忽看月色掛峯頭起坐翻經過午夜漫眨說法度淸秋朝來觀海天無際涵彩陽精燭九州島

攬衣不寐傾葵藿兜率上人���萬壑雲光疑水泛千峯霞气覺天低��吐日侵晨見若木何年隔海迷絕頂摩崖畱姓字肯言簪弁籍金閨

會仙橋上石粼粼橋下瑤花無數春秪爲俗緣牽白日誰能冥悟出紅塵壯遊司馬風流在未達虞翻骨相屯十載封侯元有命懶殘果是度人人

鼓瑟湘靈何不見羽人巖下奏簫笙牛行石髓遺金迹龍起沙潭噴玉聲采藥尋師應病暍叩關問道不知名芙蓉萬朵秋云老夾徑黃花�客情

岷山迆邐開南嶽端拱重華此帝鄕廿載摛文親玉案一朝分檄領衡陽登臺載酒天花舞勒石畱詩磵艸香芒屨閒攀危磴上境非蜀道亦羊腸

�似蓮形開朵朵僧家住在藕花心銀濤夕瀉滋珠蕋紫霧晴分暖玉林長伴藤蘿看虎伏忽�風雨聽龍吟靑蓮玉井華峯上安得驂鸞一往尋

○湘潭午節

去年五月離鄕國轉眼流華又一春不厭殊方頻作客每逢佳節倍傷神空山旅鬂南州裏落日忠魂楚水濱何必臨流悲往事滿江風雨阻行人

○登武當

平生性僻耽名嶽今日探玄有路通絕磴千盤淩過鳥危欄萬丈鎖飛虹登天杳在煙霞裏謁聖翛然蓬島中安得芒鞋分半榻尋源采藥老春風

太和延袤八千里天下何如此一山金碧輝煌開帝殿嵓巒杳靄抱仙關靈鴉萬樹猶朝暮神虎千年自往還獨立龍泉橋上聽澗流九渡水潺潺

○龍潭

師興不雨軫皇情萬乘獨先稅騎行盥手龍宮魚鳥避齋心虎帳鬼神驚千峯雷起含瞑色百道泉飛迸雨聲人意共歡天意得願同推戴主羣生

其二

墨云亭午大於上倏忽風雷若有神一帶江山皆化雨三秋禾黍轉芳春彷徨周旱朝靑帝想象﹖霖系紫宸【皇祖去此二十年每祈雨向神方默禱】豈是終南山上客秪求眞訣作仙人

其三

萬年聖澤流天下云暗鼎湖今幾霜水態含靑頻帶雨巒容積翠絕驕陽騎龍赤漢元圖讖牧馬華山此帝鄕三箭潭中初一試從來神武是髙皇

○贈寺丞林肖云函表入賀

億昨長安逢誕節叨陪侍從聖人前瑤池龍馭開三殿文石鵷班祝萬年此地瞻天雙目斷因君就日寸心懸垂衣髙拱彤雲曉拜舞歡聲動八埏

○贈司寇何沅溪致政

誰說二疏聞漢代淸朝復見一人歸春山隱隱新詩社煙水茫茫舊釣磯逸興欲尋芳艸去閒情秪伴白雲飛分日世路風濤裏曾似先生蚤息機

○贈尙仰山巡察蘇吳

憶從臺省論交舊蹤迹江湖夢亦神漸覺重來知巳少相逢偏愛故人親明朝攬轡之南國何秋艸沒荒原枯骨晚鴉多舟中仍習靑龍戰車外曾聞白薴歌恩重秪畱孤劍在生平壯志易蹉跎

○贈李中翰給假掃墓

寄薦蘋蘩今幾秋陳情重荷聖恩優黃扉五夜還家夢白首一心爲國謀銀漢頻承新雨�春山偏長舊松楸錦衣公子從天下俎豆光輝香霧浮

○贈笶田王諫議歸養

悠悠旌旆逢春色遙望秦關出鳳城獻納久司靑瑣客乞歸應系白雲情懸知百歲爲忠孝願以一心答聖明何幸及門芳艸細君家元自有蓬瀛

○贈給事方奎山謫休寧

侍臣何事辭丹陛春水津橋重送君共道隋珠原易辯誰知楚璞亦難分眼前別緒牽靑柳身外浮名寄白雲我自鴈峯歸鳳闕幾時鳴佩復同羣

○贈祠部陳石溪謫郴州

柳色靑靑幾別離贈君不覺淚偏垂經年他國調蘭日暮景淸朝泣王時曉旆戴星衝楚鴈春帆帶雨拂江籬衡湘自昔多遷客載酒看山且賦詩

○顯陵恭述

﹝前有逸文﹞不勝愁

○司成沈十洲守制家於河之滸丁巳夏佞訊至諸監司招之入城公義不往捐貲覓兵與里人捍禦寇至果不敢犯

避寇人民半入城淮流嗚咽亦含情捐金募士擒生合仗劍臨戎殺气橫天上風雲應是陣山陽艸木轉皆兵兩河從此無烽火何必燕然始勒名

○寶應道中

寶應人家何太苦今年寇盜兩相侵遠村近郭靑煙盡剩水殘山白晝陰枕藉橫屍猶露骨舟行舉目獨傷心募兵累歲空糜費可惜軍儲百萬金

○丁巳春日長安

江湖慣作疏狂客詎意淸朝得賜環馬上相逢多識面人間無柰彊爲顏春來鳥雀過深院夢裏煙霞在故山蠻觸可堪空白戰韶華容易鬂毛斑

○瑯玡

鳥道縈回巖岫合人從天上覽神州六朝江樹猶蒙日萬頃田禾蚤報秋山色半歸云洞濕泉聲長繞月溪流於今帝子曾巡禦不似瑯玡【晉王封因以名山】汗漫遊

○醉翁

聞道靈均心欲醒問君何以醉名翁全生天地過臣分任達江湖與世同春曉山容雕轂外夕陽鴻影酒杯中酡顏白髮偕賓從爲炾黎甿樂歲丰

○丰樂亭

由來沃土偏宜稼一上丰山望可憐半郭樹林環澗曲萬箱禾黍負城邊春風饁畝欣田畯秋日分門給社錢憂國至今聊暫減太平簫鼓樂康年

羨此民風何太古邦人相見每從容田中滯穗堪遺寡廩衷多稌合慶農酒熟漫尋芳艸地詩成偏在白雲峯紫薇泉畔棲霞客秪有神交一夢逢

○小至雪次韻

參天古栢幾重圍蒼翠階前相映輝陽復侵淩梅蕋綻山空點綴雪花飛縱長晷刻人仍老不閉關城客亦稀頋我年來雙鬂攺逢人歲晚寸心違

擁書公暇獨徘徊連日江云黯不開倏爾寒山鋪玉樹無端平地起瑤臺奇當錯落全成勝巧至乘危半忽摧安得負薪巖藪者頻聞黃竹自天來

○丁巳九日同寅卿盧淶西戴晉庵登髙四首

丰山之上何崔嵬皇祖曾提甲士來此地恰當龍虎會隔江遙指鳳凰臺六朝形勝歸眞主百代風流屬俊才不必尊前論往事黃花綠鬂暗相催

倚云亭館欝崔嵬飛蓋交軒的的來吹帽風髙憐地主授衣日落望鄕臺江淮猶冒鯨鯢苦關塞誰兼虎豹才不覺感時翻濺淚流華容易鏡中催

曉霽攀蘿緣石磴翠微髙處有仙家紫薇泉遠堪成釀黃菊山深尙未花禦气淩風天北極因聲過鴈海南涯去年京國酬佳節轉盻滁陽又歲華

旅泊江湖經幾載行蹤何處不爲家僊郎欲醉須臾酒神女偏慳爛熳花遙憶故人依日下誰憐遊子在天涯山前艸木傷搖落尙有茱萸濕露華

○蔣侍禦毅所尊公以大尹致政壽日寄賀

忽傳海外來靑鳥行慶杯中映紫霞芳艸伴人頻作客白雲何處倍思家巳知陶令歸飡菊猶似潘郎學種花遙想鹿門當此日含情遊子在天涯

○門士兪應和出守處州道由滁陽畱之信宿志喜

秦越關川何阻絕明珠夢裏巳先投春風入彀元非偶秋日登臺亦壯遊野曠天低山月蚤雲歸洞濕石泉流西湖從此堪乘興歷覽東南王气浮

乘舟訪戴下山陰風雨官齋細論心萬里驅馳懷尺劍百年交誼重兼金尋幽徑裏黃花暮言別尊前綠酒深明日悠悠旌旆杳遠慚張翰獨知音

○遊瑯玡寺用韻

帝子當年來避暑古城今秪見僧家淨心誰復能明果說法空傳有獻花白髮數莖知旅況靑山一片是生涯畱歡恰值秋容晚更儗春遊玩物華

○次蔣侍禦重陽後病起登丰山韻

司馬著書應病暍起來徐步上髙峯簾櫳近月低相映洞壑歸雲遠更濃白日不懸車下景靑年那復鏡中容當筵喜有瓊瑤贈何處山城杳暮鐘

秋杪升髙同謝眺天南縹緲起雲峯若迷桂嶺鄕心遠莫爲湘江客思濃皂蓋逢人如有問靑山何處不相容請看陶令開三徑敢儗王公食萬鐘

○再疊前韻答蔣侍禦

自昔東南多王气龍翔鳳翥疊層峯天回日月金風冷地切星辰玉露濃簾外靑歌添逸興燈前妙舞若爲容豺狼夜裏爭相避隱隱江村野寺鐘

一聲過鴈涵云影指點長江江上峯莫苦病魔尋藥去且乘酒興對花濃漢朝霜簡推公雅晉代風流說仲容月下歸來淸夢繞與君長樂聽疏鐘

○惜花

好花難種不長開每到開時舊雨來心賞幾■﹝扌棄﹞夜醉興來翻懼晚春催臙脂點綴髙盈樹錦繡紛披亂作堆去日巳多渾似夢欲畱無計獨徘徊

○次戶侍霖原侄孫贈翰撰環江還朝韻

共全次夔龍舜日邊曾將禮樂獻三千蹔違天上游名嶽豈是人間作謫仙魏闕承恩仍玉筍漢宮緩步復金蓮獨慚山寺牽纓冕芳艸妻二花滿川

直北星辰望不窮明朝策馬各西東尊當霞綺含斜日篷寄江舟帶晚風回首不堪離別處論心仍在夢魂中何緣桑梓聯姻婭況復官階幾地同【同翰林尙寶太僕近締姻】

○丰山同侍禦蔣毅所別翰撰陳環江再疊前韻

瑤花琪艸未爲窮春日尋芳水澗東獨步絕峯斜帶日誰言髙處不禁風孤云過鳥靑霄上遠樹浮煙碧落中別後此心君自見百年交誼幾人同

花鳥春深思亦窮芳遊何日不西東云邊乍吐千山月江上翻生萬壑風道宇全藏巖岫衷人家半在驛樓中從今此地知誰伴復得論交尊酒同

○巡江周監察及溪按滁志喜

一別都門意不忘忽承星駕下滁陽雲間幽徑看山遠雨�新泉入釀芳見說甲兵皆武庫流輝翰墨動文昌乘舟若向江東去試問離情孰短長

昭代賴君持漢典豸冠繡服一南巡揚帆江上鯨鯢遠攬轡山中花木春共道皇情徵艸莽誰能物色出風塵從來楚璞應難辯莫訝荊人識未眞

○丁巳歲除在滁前此丙辰在京乙卯在衡州誌感

三年守歲各殊方京國湖南總帝鄕宦迹半生成潦倒客懷隨地轉疏狂卽看臘雪開梅塢亦有春風到艸堂不識故園同此夜燈前兒汝幾回腸

○柏子漂

丰山迆邐來何許山下一潭廣且深中有五龍能作雨旱時三日灑爲霖當年駐蹕多神貺昭�祠宮出帝心宸筆奎文光漢碣共傳柏子是桑林

昔人傳此蟠龍地龍徳正中不少畱夾日翔雲飛太液乘雷興雨潤芳洲恩波歲及三千界神彩宵懸十二樓欲薦蘋蘩何所問一泓秋水古祠頭

○城南泛舟

呂梁不見浪花浮蕩槳城南破客愁陵谷変遷馳白日英雄代謝付東流桓山愚穴巢狐兔濉水無情浴鷺鷗惟有蘇公堤尙在舟人指點說黃樓

○次太保東湖公陳雷夢語

東望湖深總渺茫那堪臨老別情長忽聞鴻鴈蜚聲遠復苦風霜入骨涼珥筆至今慚太史疑珠原不愧穹蒼知心尙有陳雷在一讀新詩一斷腸

○次鄭都諫壺陽贈言

今日承恩得賜歸久知性與俗相違冥鴻作伴聲何眇寒月窺人色自輝南盻溪山乘小艇歲栽蘭桂繞重扉別君萬里思君處目斷靑霄王樹依

一鄂長安始息機恰逢小雪帶風飛卽遵綠渚登仙棹不見紅塵上客衣轉覺春來隨意適休言歲晚與心違幾人白首靑雲外來往江頭坐釣磯

○龍岡張年兄分別徳州賦二律

京師一別幾相失坐憶前程得見君月下傳盡猶隔岸曉來晤語到斜曛百年萍梗何時合萬里關川此日分預卜太平調鼎暇登樓遙望越山云

與君曾醉瓊林酒回首芳春三十年卻憶論心匪旦暮可堪分手各雲煙冰膠盡舫離情合風拂行旌別緒牽未必此生無再會壺公縮地爲誰緣

○總制胡默林西湖作主

焚香欲禱湖山明亭午雲開雨下晴半捲珠簾靑嶂合雙牽錦纜碧波輕水邊低見旌旗影花外遙聞甲馬聲圍玉上公能愛客偏於疏散倍畱情

○西湖

十年不到西湖上今日來遊春較遲芳艸乍隨幽興發白雲應結素心知兩髙勝迹幾經主萬朵梅花可爲誰妬殺山光與水色銷魂多在夕陽時

○春日中丞劉帶川過榕城新築

勞君一上仲宣樓舉目風塵動客愁插竹未曾開蔣徑誅茅豈是愛荊州漢官剪彩呈春燕周代尙靑迓土牛聊摘黃楫傳臘酒人傳小隊浣花頭

○榕城春日

自從五月入江城猶滯故園三日程萬里驅馳還是客百年行止總浮生夜來每系松楸夢春到寧忘楊柳情安得干戈不阻絕歸人搔首樂升平

○壽福州郡侯吳定泉

治行於今誰第一使君偏徳我邦人越城累歲傳銅虎漢室從天錫玉麟海上鯨鯢爭避遠山中艸木喜行春請看載道焚香者都祝髙牙控八閩

○送通判陳質庵歸省兼謁選

詎意相逢成遠別尊前不覺倍離情潘輿正值春花麗菜彩偏添晝錦明懶與白雲同出岫肯因芳艸滯行程知君未展雄飛志試聽歌人作牧聲

○贈分守沐任齋入賀萬壽

原野黍苗含雨露南燻一曲入離觴誰憐歲月鄰蛟室獨躡星辰上帝鄕玉佩聲搖文石潤金函光動禦鑪香殿東謝食鵷班定袖裏民風疏幾章

一自衮衣東土日他鄕俱是欲歸人何緣海角逄知巳猶得山中寄此身隔歲鯨鯢皆遠迹四時花木始生春於今復作朝天客目斷斗樞夢裏神

○賀莆尹徐季林誕辰

黃花籬畔開如繡何必河陽學種花滄海無波滋雨露陽春有腳及桑麻瑤琴一曲調明月綠酒盈尊注彩霞日食俸錢殊不愧年年秋色度韶華

珠履三千來進酒夕陽簾外吏人稀此時何幸神明宰俄傾若回世事非專邑豈滋九里潤他鄕得喜萬人歸循良漢傳誰能似露下天髙一鶴飛

○古囊

杖藜徐步詣芳洲誰信僧家有樂丘萬樹鳥聲鳴節換四圍春色駐溪流吹笛誰人來古院鳴鍾衲子在髙樓韶華屈指春將半不醉香醪不破愁

○紫霄用韻

巉巖孤寺倚中霄伐鼓鳴金尙早朝長占山光茅構屋平分野色竹爲橋憑誰作主惟看月看客頻來亦懼潮滄海幾更塵世在山靈何意晚相招

○頌戚南塘平寇

六月興師下八閩功收三載捷如神威嚴令甲後來�血染徵袍到處新武略一朝成雨露勛名千古掛麒麟知君不願封侯事自許丹衷報國眞

●少村漫稿卷下

莆黃廷用著

五言律

絕句

古風

續刻

◆五言律

春日湖上

春遊

早春燕朱萐庵都督東園

海隅眞隱

居庸關

秦王捲

送賓南李丞之張橋

送何尹考最歸

同宮允李渠翁太史吳筠泉邢雉山潘水簾李石鹿王家對梅

孝烈皇后挽詩

贈文選許石城升南太常少卿之任

贈張湖亭參戎復州兼奉母以行

題盡

贈學士華鴻山之任畱都

贈太史陳平岡假歸

挽遇齋

贈會稽尉

丙午元日早朝試筆

送小塘之任臨安

贈方伯遊可齋入覲歸壽二親

贈徐澗濱謫任建陽

元日試筆﹝己酉﹞

莊敬太子挽詩

鄭芝田席上對竹

贈休寧令便道省覲

贈潞安守孫南川

贈方泉趙侍禦巡察應天兼省覲

贈劉元白作邑金溪兼省覲

贈萬子材尹武進

贈杜艮山山人

贈髙太僕封君

贈林司訓

送林餘芳還三山

送黃三峯兵憲山東

送陳南江令溧水

對菊

送錦衣參軍王愼庵僉憲廣東

七夕雨席上次陳平岡太史韻爲

送劉雨山正學光州

壬寅十月再會同年陳戚畹宅

懷座主張宮保陽峯公

懷座主禮侍蔡鶴江公

次張學士水南

招隱

除夜對國愽景政光祿志愷銓曹君辯席間作

送林見泉節推潮州

贈友人遊太學歸東廣

贈丘判州觧馬還任

贈徐司教

送張都閫

嘉蓮

東村兄觀燈賞蓮酌月種麥四時吟惠教漫興次答

荊南道中

荊州渡江

渡關

寅卿趙柱野督牧江南中秋有懷

馬院蔣督牧江南中秋有懷

過呂梁洪

丁巳中元過濟上同友人戶部主政袁民悅飲南池次鵝湖公壁間韻

滁陽別友人

途中遣恴

○春日湖上

鎭日喧卑裏悠然物外情攜囊靑艸伴拾翠白雲生野憩偏尋勝春遊不計程文旌緣綠澗夕照半龍城

薄遊金堰曲迆邐玉湖西古樹侵魚藻春苗帶馬蹄尋源采藥去掃石對花題云影窺毫彩歌聲鳥韻齊

○春遊

鶯花三月媚春服試初成水暖看魚戲村明信馬行珠林僧入定瑤藻客同聲醉采羣芳細歸來兩鬂盈

芳郊饒客思天鳥舞東風細柳芽全別名花香自同云幽輕著屨日午遠聞鐘漫道尋春早仙桃幾樹紅

○早春燕朱萐庵都督東園

春光今巳半玄圃碧桃開喜得看花伴偏尋勸酒媒云行瑤管遏水曲羽觴回從此隨香騎明朝醒復來

春寒還未減日暖總相宜出郭尋芳遠緣林吐艷遲柳芽黃欲綻艸色翠將滋天節催人景流光付酒卮

○海隅眞隱

禹甸佳山水仙家此卜鄰煙波隨釣艇霞谷可樵薪讀罷鋤云曉詩成覓艸春息心榮利外淸世一髙人

蕭散越中客夷猶海上人長空飛鳥沒近渚狎鷗親倚榻長餐檗蕩舟一采蘋羲皇今幾世時序不知春

地偏眞遠俗性適卽娛情只與碧雲侶曾聞黃犬驚春花各入意風竹自成聲前浦深流綠垂竿芳餌輕

○居庸關

天設重關險山回一帶長人民鄰絕域將士戌邊墻東去通遼海西來自大行向離千萬里何地不吾皇

文宗都薊北京邑枕居庸胡虜遺荒漠關山隔幾重鳴笳邊月冷荷甲朔霜濃未說貔貅旅�君王駕六龍

○秦王捲

金符傳七葉玉樹喜同枝何日能承醴相逢一問奇天人不可卽雲雨杳難期漢系元龍種蜚聲到鳳池

宋玉能詞賦蘭臺早見招綠云芳桂發鴻寶碧桃嬌燕市黃金盡秦關繡嶺遙春風披石室珥筆立層霄

○送賓南李丞之張橋

君本儒家子相看客裏情春風河柳色曉霧禁鶯聲尺檄遊南國孤舟入水城時瞻華蓋土遙映紫雲

○送何尹考最歸

南國瞻徵旆東郊惜別筵共憐春雨後獨眷暮云前醉酌長安酒髙歌召伯篇杜梨今更綠賢矣口碑傳

○同宮允李渠翁太史吳筠泉邢雉山潘水簾李石鹿王家對梅

蘊火環深洞盆梅也自花蚤芳含斝度疏影近燈斜歲暮頻爲客江南忽是家春風隨地有對汝興偏賒

春過已十日策馬到城隅酒向兩三客梅開五六株當軒凝翠碧入座轉淸虛大隱還都市何須覓小孤

乍玩成眞觧相看可入玄回元須守甲調鼎自長年世味同朝露春情付暖天巡階一索笑問爾爲誰妍

○孝烈皇后挽詩

母徳儀天下慈恩與地平玄心何降割赤子自含情寶鏡余鸞彩瓊樓杳鳳聲沈沈宮漏永秋月爲誰明

上天釐女士中禁事君王幹徳參三象坤儀奠萬方神龍正臨馭彩鳳忽翺翔猶展回風翼依依紫幄傍

玄冬賓淑禦經歲軫皇情寒雨隨銀漏春風宛佩聲三河馳玉輅五月掩金城宸謚昭宮徳長畱汗簡名

○贈文選許石城升南太常少卿之任

山公爲吏部綸命列淸卿世以文章著官�禮樂名白雲秋日思芳艸故園情春望能相憶宮鶯雨後聲

欲別黃花暮愁分白鴈秋仙舟下層漢萊彩照淸流江隱金陵見雲開玉樹浮髙車過故郡�色石城頭

○贈張湖亭參戎復州兼奉母以行

張奐人堪羨遼陽地不違邊云連漢闕宮日帶萊衣饌入江魚細書成朔鴈飛卽看旌旆至塞外虜塵稀

○題盡

生憐秋色好髙閣坐新寒竹韻風前聽花容兩後看采毫躋月窟視艸上金鑾誰是同吟者披圖倚玉闌

○贈學士華鴻山之任畱都

北平飛曉旆南國動奎文春入晉陵樹天開淮甸云玉堂初帶印金馬暫離羣賦擬楊雄似還來獻聖君

○贈太史陳平岡假歸

同爲金馬客羨子洛陽才春日聯華省奎躔接上臺承恩�管暇賜假彩衣回白髮開芳燕長生王露杯

○挽遇齋

若看髙士傳寔獲昔賢心人世隨流水泉臺倚暮岑云封蒼石濕雨長白楊陰君亦能懸觧雍門一鼓琴

○贈會稽尉

夜雨淸煩暑燕河長碧流柳堤夾道上花邑大江頭濤白鏡光見峯靑寶气浮爲探神禹穴司馬欲東遊

○丙午元日早朝試筆

鳳歷更雙紀龍飛又一春虞裳垂正朔漢履步星辰侍奉衘恩舊韶華獻��毫端聊試彩贈與采芳人

雙掖開金鎖千官拱紫宸年康占有象陽徳喜同新王宇皆生彩瑤臺總是春天心在五位施及萬方人

○送小塘之任臨安

吾邑佳山水水塘壺與靑種松蕓閣古棲鶴艸堂靈結綬離仙界分符出帝庭越中風景似蘭芷滿云汀

○贈方伯遊可齋入覲歸壽二親

之子朝天闕乘春下建灘寧親雙鬂白戀主寸心丹裁彩新宮綺簪花舊法冠懸知行酒日芳艸亦承歡

○贈徐澗濱謫任建陽

曕云懷欲往授簡滯歸程共喜君王聖猶憐旅宦情綬花仍一命符竹得專城建水淸如練公餘可濯纓

○元日試筆【己酉】

今日逢元日朝回一賦詩花拈江子筆云映�帷萬�書平架九調酒滿卮恩華先侍從何�答君私

荏苒年華易今當半百時螭頭長載筆旅鬂漸成絲靑眼誰相識丹心秪自知恩波能作頌可以獻彤墀

○莊敬太子挽詩

拜璧承華蚤勝冠春制年神遊何厭俗夢杳忽升仙鶴駕迷春霧鳬燈寄夕煙松楸皆北向時�聖慈憐

○鄭芝田席上對竹

炎天聊滌暑一過子眞家修竹橫檐出疏枝倚徑斜榻前靑落枕窓外翠臨紗坐覺塵囂遠悠然客興賒

○贈休寧令便道省覲

倚門新白髮原是栢舟心芳艸階前色靑鸞�下音承家看結綬作邑試鳴琴卽此爲歡際�池何處尋

○贈潞安守孫南川

三月都門外春風楊柳絲分符成遠別飛蓋系予思晉國曾蒙難藩封尙阻饑非君能保障安結聖明知

○贈方泉趙侍禦巡察應天兼省覲

我愛瀛洲侶簪毫玉殿東朝陽鳴紫鳳南國避靑驄見說戈鋋急仍聞杼軸空隨軒題尺牘計日獻重瞳

日下占持節言遵越水湄白雲從此近芳艸與心期星使金爲斧春筵玉作卮恩華何以答王事莫云遲

○贈劉元白作邑金溪兼省覲

南省平衡藻奎文映玉樓眼靑看自愜心赤利應愁折柳憐春色傳花向水頭夕陽山外度�隔木蘭舟

○贈萬子材尹武進

美玉懸髙價明珠不暗投聯珂雙闕下分袂五陵頭歲杪離情重云深朔气浮行行南國近��逐江流

○贈杜艮山山人

黍谷山中客靑書巳悟眞雲霞低作戶花竹結爲鄰巢父何孤邈堯年亦隱淪所期采藥夫天地不知春

○贈髙太僕封君

止足誰能識蕭然物外遊盛年官赤邑飛夢繞滄洲芳艸春風細閒雲秋水浮丹砂駐白日身世傲王侯

一謝銀黃綰振衣千仞岡錦函題處濕紫蠟賜來香雲裏龍光遠日邊鳳羽長金緋知自適不復論行藏

○贈林司訓

京國逢知巳匆匆又別離傳經仍舊徳對酒賦新詩湖上魚龍化雲邊雨露滋總看春色蚤遊宦莫言遲

○送林餘芳還三山

涼夜多鄕夢蒓鱸及此時秋風吹短鬂檐雨濯煩思作客難爲別因君一賦詩虜人今入寇歸路莫教遲

○送黃三峯兵憲山東

十載遊京國依依客裏情秋齋時聽雨春日共登瀛云署臨天路星槎入海城晉陽今患虜到處合言兵

○送陳南江令溧水

白雲曾作主今訪紫芝山洞口春泉湧空中夜鶴還庭看松子落簾對吏人閒何處仙家是無丹亦駐顏

○對菊

主人耽種菊半院隔東籬五色傳詞苑羣芳入酒卮波分太液潤露及晚秋滋客里長看汝予心當告誰

○送錦衣參軍王愼庵僉憲廣東

金門長送客如子更情親白鴈偏求倡黃花懶向人虎符牙帳舊豸府盡軺新倚望津橋夕懸知海國春

祖席聯文武言追宛潞傍錦衣明晝日繡斧�秋霜路入三山迥風行百粵長嶺雲連晚樹魚鱠出江鄕

○七夕雨席上次陳平岡太史韻爲

仙人不易會異歲一同盟鑾幄七香度機絲五色成雲間驚節換雨下映空明欲別猶聞調鏗鏗玉佩聲

用拙逢知巳云何卜此程欲應天上會漫道別時情淚滴河源淺愁分曙色明星橋猶可度相望水盈盈

○送劉雨山正學光州

握蘭春日好冉冉忽三秋苦作燕山別言從洛浦遊奎光明客旆云影拂仙舟去去誰同調思君鳳閣頭

○壬寅十月再會同年陳戚畹宅

曾綴金閨籍欣聯玉露卮杏花三月宴蓂莢八年期文采當朝彥章縫此會奇同心何所願隨分答明時

四海逢知巳重過戚畹家小春斟禦酒疏鬂憶宮花逸興淩寒色芳心共歲華人生猶聚梗�騎夕陽斜

侯家金作埒戚裏錦成行雲漢齊鵷鷺樓臺集鳳凰上臺連帝座列宿動文昌此別何年會王臣事四方方

星霜驚易序鴻鴈喜同聲結翠靑松合凝光紫霧生分庭俱下拜列座細通名半爲離人思翻多歡會情

少別成經歲重逢尙問年登龍瀛海近倚馬漢宮連日色臨雙掌陽光動八埏願陪芳躅後長立泰階前

○懷座主張宮保陽峯公

憶昔陪芳宴春云生�堂從珍皆宅俊賜醴出君王倚鼎調蘭气聯裾傍日光金陵懸夕望欲往限津梁

○懷座主禮侍蔡鶴江公

往歲遊金苑春風桃李滋儼然師席重列以�宮儀劍履余神采門墻起夢思淮南千里道�﹝下有逸文﹞

○次張學士水南

﹝前有逸文﹞稀是夢魂

○招隱

徧遊天下寺招隱舊知名龍臥云猶濕虎跑泉始淸山松不攺色風竹自成聲帝子今何在荒臺起暮情

○除夜對國愽景政光祿志愷銓曹君辯席間作

作客憐雙鬂長安經幾春漫傳今夕舊又及歲華新看劍猶衝斗開尊欲醉人燈前聽王漏骨肉爾爲親

○送林見泉節推潮州

君復官南海行蹤總舊程月色多鄕夢潮聲動客情慣持三尺法能使萬人平何日徵循吏同遊五鳳城

○贈友人遊太學歸東廣

折柳憐春暮調蘭愛日長燕云如點綴粵樹更微茫雙劍衝南斗孤帆下夕陽談經曾壁水夢寐聖宮墻

○贈丘判州觧馬還任

爲民輸國馬出塞給官兵不有千金直那能萬里行風塵悲往事日夕軫邊情寄語東歸客仍將租賦平

○贈徐司教

憐子才名舊爲官紅紱新壯心還未老行色正逢春煙柳依沙堰晴鷗浴潞津輕舟乘雪水容易楚江濱

○送張都閫

相國兼文武承家自不羣九重新兩露八陣舊風雲醉別黃花酒行看白劍文邊城尙鼓角畫地破祲氛

○嘉蓮

上宰調元日仙蕖若有神孤莖章兩象異萼應三辰經月香仍遠淩波色轉新同心誰獨苦偏識采芳人

○東村兄觀燈賞蓮酌月種麥四時吟惠教漫興次答

騎馬長安市春遊十二年廣都開火樹復遊照金蓮七校香車度千門珠履連故鄕同此夜萬里各風煙

池引金溝碧蓮開歲歲紅看花皆上客作賦與羣公不及西湖裏相從小艇中荷深鷗鷺狎煙水亙長空

鳥鵲巢髙樹關山起暮愁金波雲裏淨桂影酒中浮聽笛當今夕登樓度幾秋淸光渾不減一色照神州

琴史緣淸暇爲園玉堰西三春蘭滿畹九日菊成蹊吏隱憐鴻影禪棲厭馬蹄故山多麥隴芳艸巳萋萋

○荊南道中

擊鼓何村急田家播谷忙【楚人布秧以擊鼓唱歌爲度】農人安故里遊子事他鄕迢遞關川迥蹉跎歲月長所嗟容鬂攺猶媿漢馮唐

○荊州渡江

孤鳥來云外片霞染樹邊荊南多賈市沙渚佳漁船全蜀下通楚秋江亙接天中流簫鼓泛不似魏公年

○渡關

車騎關前過人生底事忙汴城分省轄趙國續封疆地設重關險云流五色光驅馳成病暍瞻闕詎能忘

○寅卿趙柱野督牧江南中秋有懷

八月潮應大江平月正明知君不能寐何處獨含情擊楫波千頃倚樓笛一聲永陽山上盻天气逼人淸

○馬院蔣督牧江南中秋有懷

未別卽相思思來淚欲垂經年惟問病無日不親醫皇事何相逼客心秪自知生憎秋月皎此際作分離

○過呂梁洪

砥柱能東障洪梁遏上流一宵風雨至萬頃水雲浮野樹全低岸人家半在洲所嗟多蕩折禾黍巳無秋

往年曾渡險新漲若爲平噴沬依山轉生波浴日明人從天上坐舟似地中行不見雍門者空聞流水聲

昨夕牽卿夢新秋動客心風雲時聚散魚鳥自浮沈楚漢空爭長韓彭不可尋秪余城壘在長傍古槐陰

○丁巳中元過濟上同友人戶部主政袁民悅飲南池次鵝湖公壁間韻

醉酒髙樓上何人是謫仙河流猶旦旦月色自年年槐露沾珠履蓮風入綺筵朋情殊未巳捩舵促行船

放舟齊魯下孤鬢入新秋歲月從他去泥塗愧晚收故山頻在望嘉節倍生愁杜甫曾爲客任城亦漫遊

維舟偶傍濟城隈登眺悠然宿霧開取醉何緣逢地主畱題俱是掞天才坐看古渡雙垂鈞移向南池一洗杯惟有酒樓髙不極仙蹤杳靄去還來

雉堞周圍曲水隈觀瀾橋畔盡亭開同心喜有�花伴卽景慚非作賦才淮上忽聞停戍角濟中相與樂仙杯不知胡騎秋風起猶敢南河牧馬來

○滁陽別友人

每憶傳經日相從在帝鄕豈期分袂後重晤是滁陽十載離情久一朝歡意長如何又別去遲爾醉春觴

○途中遣恴

奔走空皮骨六年萬里餘疏狂沾厚祿傾覆帶髙車喜得投簪日還如結綬初春風開竹徑夜雨長園蔬

讒人嗟罔極所喜聖朝淸點璧殊無失誣金安足明林園暌幾載日夕欲兼程春到生芳艸濡毫總有情

窮冬逢作客落日易生愁蝗後成年欺冰來滯水流驛樓荒裏渡朴捨遠中求菊酒酙盈斝河魚上小舟

◆絕句

駕幸西陵

送友人出郭

題海靑

送太常李樓云守磁州

愛春

贈郭錦衣躍泉

秋夜同沈省齋玊河看月口占贈之入濟

題杏園賜燕

聞車

淸明

送大行李潯江使齊歸省

題月洲

春日送陳主教

康礪峯宅中上元燕集

招隱

贈醫

建寧道中

爲參軍鄭以材賦雙親榮壽

題椶庵

贈劉鄂駕古岡之任夔州兼省覲

贈西塘之任雷州

謝王筆峯重陽送酒

壽圖

爲李東岡都諫題雙壽

塞上雜歌贈趙總制

嘉靖巳亥南巡歌用韻

送華中翰奉使

聞砧

贈陳司教

元夕贈蘇州二守如雍侄

送錢南湖任楚雄

駕往西陵

元日侍班

蟠桃

贈東谷之南歸

九日送友人還莆

南嶽紀遊

寄適

次院長後九月十日對菊

回鴈峯竹院口占

花藥寺

對蓮

寺中見桂

對月

對酒

秋日偶作

觀蒙惠二泉

謁武穆廟次壁間韻

疑塜

過邯鄲

王昭君

遊武夷

登醒心亭

書西廳小亭

孫太守環山莊上對芙蓉

釀泉

醉翁亭古梅席上口占

寅卿趙柱野宅上對水仙花

七夕泊舟淸源

樓上對月

井梧

紹興謁相公李渠師少渠中翰作主

釣臺

中丞劉帶川招福州西樓觀競渡

聞鴈

題美人

送胡貳尹歸衢州

○駕幸西陵

陵園春雨夢思多鳳輦龍幃下禁坡直北重關連朔漠將軍邊事近如何

遠從千官依日禦新開三殿向楡河鑪煙裊裊騰春霧猶引朝儀封事多

黃金臺上瞻仙仗野曠風淸輦道疏最愛沙河星月皎夜深偏照紫宸居

文皇定鼎靖沙胡宮闕�臺此帝圖白晝銅關嚴甲士靑宵羽箭報金吾

君王爲卜岡陵吉十人盤中峙鳳凰天壽萬年傳駐蹕詞臣誰復擬長楊

○送友人出郭

跨馬送君十里橋橋邊野渡幾闌�離情細逐新流水春色晴看翠柳條

細雨輕塵浥午風春遊篇愛帝城東小橋流水通幽徑隔岸汀花幾點紅

○題海靑

海霧茫茫樹影微扶風遙入上林飛漢王不吝千金直愽得天鵝一隻歸

○送太常李樓云守磁州

羨汝才名出奉常曾將禮樂獻君王於今作牧勞符竹欲使弦歌入淦陽

論詩喜及黃花暮告別愁聞白鴈聲明日星軺雲樹隔相思寧似故人情

○愛春

二月河津楊柳花東風搖曳落誰家春光九十今將半悵望靑樓夕照斜

○贈郭錦衣躍泉

漢將少談云鳥陣禁廷新拜虎符臣秋天白日明戈戟羅綺輕驕躍馬人

池館樓臺帝裏東錦袍初賜五花紅三千珠履同瑤席醉裏時聞長樂鐘

羽箭貂裘白馬肥平明入直紫金闈晚來花底喧歌吹曾識汾陽見虜歸

○秋夜同沈省齋玊河看月口占贈之入濟

步月河梁喜及秋相看月色照東流無情最是城頭月流水何心管別愁

我客燕城君入濟與君一別卽三禾不知太液池中水猶繞河東醉月樓

宮漏沈沈城閣淸九霄雲淨萬方明不堪靜聽樓前曲一夕離情白髮生

月色低臨龍鳳闕水流迥出蝀鰲橋明朝相送成千里背向西風白馬驕

○題杏園賜燕

曲江江上杏花紅朵朵新沾雨露同聞喜承恩誰獨醉斜看燕子舞春風

○聞車

徵輪門外何轔轔六月長安炎暑蒸主第侯家忘晝永弦歌枕簟列層水

○淸明

初試春衫出禁城輕煙晴日是淸明南望鄕關天萬里鳳山雲樹獨含情

十載長安似浪遊乘春時出紫宸樓不知故國松楸綠依舊東風錦水頭

○送大行李潯江使齊歸省

五色晴雲曉欲低新承朝命使東齊羅衫白馬行春日北海孤山望不迷

乽人珍重使君行獨立層霄捧日情路入瀛洲靑鳥近朝看南越白雲明

經年列館帝城東日日郊遊引轡同醉裏忽聞歌別調愁看芳艸向春風

欲別依依萬里情連宵弦管泛春聲明朝驛路煙霞裏夕照相思五鳳城

三月靑門柳色新西郊相送轉情親知君使節經過地楚水吳山俱是春

○題月洲

我客鵝湖忽十年月明時泛木蘭船淸流夜映銀河碧沙磧秋含遠樹煙

○春日送陳主教

春日春杯春色曉春衫策馬動春云燕山春樹眇何許一路春風日送君

春入平原桃李新官齋猶似洛陽春藍袍碧水淸相映俱是瀛洲作賦人

○康礪峯宅中上元燕集

月照金門玊漏遲燈城火樹上元時東風偏向瀛洲客醉裏梅花春色宜

門連棨戟五侯家風送鸞笙錦曲賒杯泛黃金遲月色盤行白玊薦春華

○招隱

幾樹桃花洞口開春風遙送謫仙來不知天地何年老醉吸山泉當酒杯

六朝宮殿沒蒼苔往事江流去不回惟有龍光猶未歇夜深偏照讀書臺

躡盡山亭石徑回我心麋鹿自爲媒老僧欲別云關外何意朱衣送酒來

招隱尋春又鶴林白雲相伴亦禪心請看古寺階前竹依舊斜陽半院陰

○贈醫

久客風塵憐病渴檢方相向夕陽斜君心似逐春風轉細雨迆門有杏花

○建寧道中

毿毿短鬂鏡中多逆旅光陰似轉梭山徑獨憐春雨後奇花無數雜藤蘿

○爲參軍鄭以材賦雙親榮壽

南湖遙望北辰中錦軸天書下漢宮家住鹿門持綠玉長從仙母醉春風

幾度秋風客帝城不堪遊子遠離情詞人欲擬長生曲並入江南彩鳳鳴

○題椶庵

髙僧說法住名山秪在孤燈雙樹間怪底禪心猶未滅雙移椶樹與雲閒

都門大隱喜看山鶴榻時橫梵宇間風動數聲椶葉響卻驚淸晝夢魂閒

○贈劉鄂駕古岡之任夔州兼省覲

汀花爛熳弄春暉晝錦人從天上歸拜舞堂前歡未畢徵夫又促使軺飛

巴東形勝開雄郡之子乘春作壯遊不見當年雲雨處至今惟有楚臺畱

○贈西塘之任雷州

十五年來客帝鄕都門時有祖筵張不知折盡河橋柳曾立東風獨斷腸

憶昔燈前風雨時三年相對客心知宦遊乍喜重逢日又向芳尊說別離

○謝王筆峯重陽送酒

簾外黃花開滿枝獨憐秋色錻新詩寒城尊酒能相送烏府風流爾更奇

一別園林忽十霜花開花落幾重陽長安誰是看花侶獨上髙臺憶鳳凰

鹿世百年渾易老驚心節換酒杯開君看九日花長在三徑門前今艸萊

思君歲晏鴈翩翩況復東籬花可憐欲折一枝遺遠道涼風細雨拂階前

○壽圖

雲裏髙人日月長柴門流水杳茫茫不知滄海何年變徒羨瓊田春艸芳

髙臥商山巳歲時靈芝曄曄此療饑更憐長夏堪幽興日伴仙翁醉酒卮

萬朵芙蓉削不成秋來蒼翠更分明瑤臺坐看天心冷閒數飛雲過太淸

古樹亭亭晚色陰閒情相對歲寒心萬年枝榦成千尺夜半靑龍作雨吟

○爲李東岡都諫題雙壽

淸漳河上彩雲回錦瑟鸞笙白玊杯閬苑仙翁淩紫駕瑤池王母下春臺

錦軸天書自帝家丹砂金鼎駐年華洞門長向春風裏笑對蟠桃滿樹花

輝輝南極映春城玊署彤闈客裏情遙憶諸郎娛壽彩獨憐遊子在神京

上苑不堪芳艸綠南山遙望白雲明欲從銀漢傳春信玳瑁樓前紫鴈聲

○塞上雜歌贈趙總制

黃雲風捲河水合白艸寒凝朔雪深但使元戎能愛士誰無獵騎破胡心

昔年求糧苦不足今日官家升斗平健兒自道持雙戟驕虜相逢一死輕

八月邊城秋色闌壯士酣歌誰苦寒爭欲開關擊胡虜生擒酋長入狼山

虎幔初開靈武壁豹旗日繞賀蘭山山頭遙望無烽火淬劍磨刀黑水彎

生長幽方慣戰袍少年自許五原豪沙堤楡柳春仍綠走馬淸陰弄寶刀

丈夫弧矢靖胡塵白日長懸報主心可惜單於來款寒漢廷猶自議和親

河套舊湮豺虎窟匈奴元是犬羊羣大明日照陰山雪長漢風生隴磧云

古來天子重邊愁秦築長城瀚海頭百二山河懸六鎭報恩不敢說封侯

雲中貔虎擁三軍往事驕輕不可聞今說甘心新節鉞指揮八陣舊風雲

開府聲華動八蠻臨邊籌策振三關羗戎小醜何須計東畝春耕甲士閒

朔風一陣胡沙起誓死烽煙欲報恩拔劍長驅抵絕漠鳴弓射獸獻轅門

獨上髙臺倚劍看大荒風淨白雲間斜陽指點寒鴻影都帶天邊日色還

○嘉靖巳亥南巡歌用韻

玉殿金門午夜開翠華黃幄下仙臺盧溝橋北燈如簇照見香煙紫霧來

黃泥千里築新坡忽入大堤聞楚歌聲落湘江春水綠歸心日夜憶天河

裊裊旌■﹝方童﹞夾日來天南風淨彩雲開燕人馬上過京洛問是誰家銅雀臺

九霄日月耀宸斿萬國舟車擁冕旒南望湖湘雲樹綠君王不是愛春遊

前驅都護度關津宛洛春原官舍新郡邑分門供廩餉黃昏馬上點行頻

三春川峽下荊門襄漢江聲萬馬翻錦纜棋舟成輦道琉璃新築帝城垣

淸道女兒千萬家帝王南狩羽旗賒舊時楊�今芳艸空度春風憶物華

○送華中翰奉使

﹝前有逸文﹞入淮揚道幾樹梅花點月明

君到西湖春酒熟湖中春水白魚肥茫茫煙艇堪垂釣天遣遊人此日歸

○聞砧

蕭蕭木落五陵寒搗練誰家夜巳闌月照羅帷人不寐倚牀猶自怯衣單

○贈陳司教

頭白爲官別紫宸羅浮山杳海云濱春風桃李緣門徑細雨空齋莫厭貧

○元夕贈蘇州二守如雍侄

春燈春月晃春城相向尊前二阮情今夜逢春春尙淺更看春色老蓬瀛

○送錢南湖任楚雄

疋馬燕云夕照斜江南春到有梅花行人莫唱梁州曲諸葛邊營屬漢家

○駕往西陵

臘月云霾苦不晴貔貅百萬怯衣輕但言天子深宮處猶向山中風雪行

大峪云深紫气明翠華親爲築陵行雀蛇龍虎千年壯檜栢松楸百代情

○元日侍班

叨陪侍從奉天東裊裊雲煙春日紅仕願君王多福祉詞臣歲歲賦東風

○蟠桃

百顆蟠桃今幾時浪傳此植自瑤池秋風不者仙家樹春色年年入酒卮

仙桃盤屈三千里杳隔云深碧海來我亦欲尋劉阮去路迷何處是天

○贈東谷之南歸

嵎夷地近受陽賖十載辭家憶物華昨夜東風何處是谷前谷後巳春芽

別我還鄕上小艖柴門東向是君家壺中細雨逢三月知憶長安桃李花

○九日送友人還莆

黃花不爲離情綻綠酒偏因別思深髙望雲山何處是憑君一寄故園心

升髙禦气盡仙寰今古乾坤自往還眇眇靑冥飛一鴈飄飄白羽過三山

○南嶽紀遊

昨秋駐節武夷宮訪道南山入夢中管領春風花鳥外忘機我巳授仙童

飛鳥乍聞羅漢語名僧種樹長娑蘿花開百合供調膳醉石長招猿鶴過

上方信宿紫虛淸秪有泉聲並雨聲轉覺幻塵飛不染任從來日自陰晴

齋心淨獻玉壇文前殿歌鍾後殿聞杳靄若承云旆下西來又禮魏元君

山風吹霧鎖髙臺若爲遊人住不回欲寫仙蹤猶閣筆生憎下界僕夫催

瑤宮手掇金光艸欲汲飛泉作壽杯遙獻一心天上客五云深處是蓬萊

橋下水流花片片前村古寺有天臺相逢不必皆劉阮他日人傳仙子來

○寄適

紫閣調梅供奉頻錦園花木自芳春臨風不暇攜尊賞吟望臺階一注神

園中種樹多桃李每到開時不及看但願花神長入思芳情豈必在憑闌

自從結髮侍君王白首論心在建章忽憶綺園芳艸綠賞心無計付春光

上林松竹映空明漫興相看晚翠榮卽與名園春色似乾坤何處不怡情

○次院長後九月十日對菊

今歲黃花何太晚秪緣閏月再重陽憑闌更喜花如昨紫閣朱衣送酒嘗

○回鴈峯竹院口占

秋入小亭楚水邊萬竿翠色尙依然分明迥與塵寰隔吹老淸風不記年

欲截一枝鳴鳳吹無端風雨忽蕭蕭瑯玕滿地無人掃遺卻藍田春日遙

梵樂乍驚宿鳥飛片雲江上月華微如何湘竹當年淚猶向西風灑客衣

○花藥寺

舊傳仙子丹成日花下嘗棲五色禽藥鼎巳侵芳艸地松陰空鎖白雲岑

秋入嶽亭淸磬遠春來湘水落花多吏情似與禪心共月色空中一嘯歌

○對蓮

山下池開半畝蓮香侵翰墨度簾前夜來風雨何相妬濺落荷一碎卻圓

亭亭翠蓋出泥中錯獻千層菡蓞紅�喜羣芳間白賞心人在水晶宮

○寺中見桂

可堪一日幾回腸南盻閩云帶夕陽欲寄愁心明月裏春蘭秋桂爲誰香

○對月

云本無心翻妬月晚來疏雨黯江城廣寒忽放嫦娥影依舊關山萬里明

○對酒

風送西峯午兩來蓮花嬌艷半塘開碧筒欲折憐絲綍山鳥飛來一勸杯

○秋日偶作

誰言秋入詩人興我每逢秋動客愁帶甲貔貅今滿地庾公何意獨登樓

○觀蒙惠二泉

二泉噴玉下荊門流缽峯前試一尊石罅微茫通蜀道胡僧眼底識泉源【舊傳流缽蜀中所制者以此知山竅所自】

○謁武穆廟次壁間韻

書生早計識權臣事主肝腸越與秦南渡巳隨流水去空憐祠下弔忠人

怪爾靖康獻納臣言和惟恐不同秦甘心君父雙囚虜偏殺盡忠報國人

○疑塜

分香賣履事堪悲枉用機心至死時猶恐一身歸未定多堆黃土使人疑

○過邯鄲

處世盧生何太苦也曾枕上見榮華當年不與黃梁夢白首靑春空自嗟

無端邂逅邯鄲道語及生平得數奇【廟碑語】何幸玄機猶不祕分明托與夢魂知

我輕萬里遊都下自笑驅車六月忙百歲光陰渾一息欲傳眞訣竟茫茫

○王昭君

妾是漢家女出塞本無期淡妝亦宮樣誰知妬娥眉貴賂不貴盡殺之竟何追以玆增憤激誓死報恩私

○遊武夷

三十六宮春色好奇峯疊出作仙家我今駕鶴遊何處歷盡玄蹤飽紫霞

武夷山下溪流淺九曲扁舟歌若何聞道前溪猶有曲春來流水落花多

○登醒心亭

夕陽人渡小橋東隱隱云屏入盡中醉裏同遊誰獨醒半輪明月掛前峯

○書西廳小亭

如此山腰作亭榭何曾一費買山資林間云鳥來無數三鸛今年巢一枝【鸛胎二丁巳生於亭之東者三實紀也】

幽亭曲徑通流水日暮尊前對此君雙鶴自來還自舞一聲長嘯入靑雲

○孫太守環山莊上對芙蓉

朵朵芙蓉碧水隈不知今日爲誰開山人報道看花侶喚醒花神遲爾來

一訪幽棲眼倍明花山山下水偏淸獨遊江上花饒笑愛爾秋容似我情

生在禾江色絕奇分明濃淡各相宜若臨妝鏡人能似肯惜千金一頋時

風飄落葉侵流水水上名花獨拒霜誰識寸心終自見偏於霜後壓羣芳【芙蓉一名拒霜】

自昔名花羨牡丹春風嬌艷令人歡若教植此沈香北也得君王帶笑看

山公每醉習家池倒著接﹖﹖離馬上騎花月故畱歸未得髙山流水自應知

○釀泉

山下有釀泉誰能似紀叟但得此中趣何須傾百斗

○醉翁亭古梅席上口占

昨宵枕上聽風雨秪恐紛披花欲殘曉起尋芳來澗外依然玉樹兩相歡

當軒酌酒酹花神願得年年對此辰莫就開時看早暮枝南枝北總芳春

江南二月疑飛雪香韻因風知是梅索笑檐前淸不極芳春端占百芯開

春臺偃蹇數朝枝風雪幾侵冰玉姿向晚不知何處笛一聲忽動故園思

縱是虎頭盡不成龍麟盤欝數枝橫更斟雪酒孤芳共東望海云片月生

南誰誰植羅浮樹一問山僧不記年若使醉翁曾醉此今人遮莫更畱連

如何苦入詩人興錯比名花雪共春況復枝頭能結子偏於日里長芳神

夕照鶴臒花共瘦欹斜妖嬈不勝寒洛陽共道花如繡亦在春深此後看

絳蔕黃中香气浮花開五數恊中疇君王若喜調商鼎移向上林玉檻頭

徙倚髙枝淩短鬂摘來杯裏注春愁也知一別揚州去他日相思洛水頭

○寅卿趙柱野宅上對水仙花

對此淸芬梅作侶水晶爲骨玉爲神淩波欲遡銀河上暫向人間度幾春

戞玉鳴金搖翠羽若從江渚挹花神故將瑤佩聊相贈肯信東家別有春

瑤臺春色每相宜盆裏嬌黃逞玉姿苔蘚半蒙芳葉下托根愼勿俗人知

一從品藻黃山谷再見新題趙倚�花下尊前香不斷玉人何處覓春遊

○七夕泊舟淸源

邂逅淸源雨乍晴天河月色漾空明羅幃寂莫支機冷其柰牛郎此夜情

鵲橋歡會是良緣猶恨離情尙來年曾柰人間長在客空將令夕倍愁眠

○樓上對月

銀漢無雲霜月白擁書不寐獨登樓庭前半落空山影縱有芳尊柰爾愁

湖海萍蹤何日定故鄕今夜月同明嫦娥不管關山杳偏照寒齋客裏情

○井梧

井梧飄葉無人掃更著風吹疊砌深艸木由來驚歲晚人生莫嘆二毛侵

○紹興謁相公李渠師少渠中翰作主

太液登龍今幾載乘舟玆復入山陰天心若觧幽人意二月江南白雪深

此邦山水聞絕奇今日始登越望臺縱使﹖工圖不得天風萬頃海濤來

○釣臺

君房鼎足中興日一變姓名入富春齊國上言垂釣者疑是皇家物色人

漢使安車幾度來同心特詔濟川才肯因日暮聊相屈投札侯生亦壯哉

諫議大夫堅不拜何於建武復來招請看唐帝容巢父鴻鵠冥冥亙紫霄

同學故人能下賤榻中加足動星辰若逢聖祖知相迫肯許嚴光不漢臣

灘頭七里露漁磯夜夜春山有少微也信侯封�有命淩煙不易勒名歸

知君故是彺奴態不厭羊裘釣澤心八十泉靈猶受寵漢恩還比此灘深

若得桐江江上過汨羅安有楚魂悲漢家晚祚多奇節盡系淸風一釣絲

獨上髙臺捲幔看儼然遺像肅江幹瓣香一獻溪前水習習淸風兩袖寒

○中丞劉帶川招福州西樓觀競渡

佳節同登江上樓飛鳬點點水中浮舟人不觧沈羅事一醉誰知弔古愁

汀蒲漠漠水盈盈復有江花相映明夾岸旌旗搖日色太平簫鼓泛春聲

去歲江城早閉門今年城外笑歌喧摐金伐�龍舟上遊子誰知主將恩

苦愽利名總是虛請看爭渡竟何如滿■﹝扌棄﹞心力風波上所較爭過尺寸餘

寄語歐生事亦神忠魂長在楚江濱色絲揀葉聊相薦猶恐蛟龍識未眞

龍起江翻萬艘飛幾人奪得錦標歸水流不競心如許穩坐樓頭看是非

千里折衝樽俎下使君不說赤靈符他鄕知巳誰能並切玉須傾酒百壺

○聞鴈

忽聽軒前鴈一聲春來何急使人驚若飛塞北謀棲止的的關川萬里程

○題美人

愛汝飄颻月下游相看無語使人愁流傳玊女難描盡如此何須顧虎頭

○送胡貳尹歸衢州

從此不嬰塵世网尊前花月興偏賖官舟穩坐春溪漲一出閩關卽是家

◆古風

瑞竹

瑞芝

采蓮曲

贈蕭山令施欽甫之任

似樓爲太宰李古衝賦

贈陳未齋司教肇慶

竹溪

贈光祿沈玄洲奉使省覲

贈南符卿汪栢亭兼省覲

贈徐聞方尹洎川

贈伯元宗子歸天臺

慶源堂

贈趙白樓總鎭宣府

贈林小山之任上虞

憲伯遊可齋入賀聖壽適誥封尊公賦此

元輔七旬﹝排律﹞

忠弼堂

○瑞竹【以下古風】

芳園秀溪曲亭亭竹且滋中有七節上駢秀挺兩岐拂雲棲朱鳳天然見瓌奇主人對緗帙日夕坐忘疲振纓踐文陛抱貞作帝師淸風披黃閣髙節揚明時永懷父師訓愴惻良在玆堂構仍舊址封殖發新枝長以承湛露悠哉君於思

○瑞芝

瞻彼鈐山麓叢芝產其陽輪囷若成像殊色區以章應圖儀三徳曄曄揚輝光黃輿蓄其祕曜靈際明昌匪直延恩賜髙閣當玆祥詹之宜�祚壽考允無疆

○采蓮曲

少小家橫塘淡妝蕩小艑穿葉怑並頭祗畏香風剪朝毛花始舒亭午花復捲舒卷一移時�心安可轉繾綣比中流試問孰深淺

○贈蕭山令施欽甫之任

我愛許詢氏築室憑芳林超迹絕塵网蕭然�外心因之名此山睠懷欲登臨有友揚天惠奉身重南金逖爲神明宰藝花撫瑤琴孤蹤未云歇欵睇白雲岑願言垂湛露永遺棠杜陰鸞鳳一棲止山靈何古今所貴名不滅安論浮與沈

○似樓爲太宰李古衝賦

跨岸結華屋俯瞰建水濱檻楯何詰曲隆棟出寰塵綺疏流日月飛棟躡星辰宛若髙樓峻所居宜仙人卜構仍幽勝夷然物與春桂蘭盈深谷松竹郁蓁蓁綠疇繞花徑迆邐野市鄰軒外魚龍窟舟楫濟平津極眺亙百里回合芳气新結軫恣遊賞詠歌各自陳以玆觀物理伊何乃其眞髙賢巳冥悟遘會且秉鈞馳情遊千古遠念周八垠睠言惟其有因之契若神始知名樓者一心抱經綸

○贈陳未齋司教肇慶

蚤歲期明徳信美匹鳳凰中途多戢羽於今淩風翔契闊詣良晤經年客帝鄕譪二日以親�若芝蘭芳眷子二三子執經講帷傍幡然殊有悟睠懷翰墨香一官之萬里使我紆煩傷夏日臨岐路別緒誰短長殷勤置尊酒河樹半斜陽酣時迷所往醒來詎能忘

○竹溪

鳳尾龍梢不受塵風雨瀟瀟經幾春春深猗猗春水綠溪行疑是湘浦濱湘浦云寒愁斷絕帝子之淚何時滅美人截之致相思明月一聲心欲折

○贈光祿沈玄洲奉使省覲

秋日祥雲曜紫漬金莖玉露灑神京報道新裁五鳳詔赦文盡出君王情香蠟紫泥函尙濕千官拱聽彩鸞聲使臣衘恩出馳道九關五陌歡娛生行入江南春似海衣繡晝遊閶闔城城中車馬皆相識故園艸木亦含榮吾聞髙士雙溪翁紉蘭釣璜吳之東卜築紆回蛟龍浦夜夜龍吟嘯天風聖代華封當古稀金章綺服爭光輝風送瀛洲靑鳥下雨深湖水白魚肥雕楹�棟列樽俎舞影歌聲雜珠璣醉看吳王宮裏月月照幾人能白髮何況中丞風烈存大官猶是舊袍笏以玆行樂須及時長生本是神仙骨金光璚蕋出昆山探玄吸景駐紅顏我欲駕鴻淩雲幄與翁海上相往還

○贈南符卿汪栢亭兼省覲

長安五月雨不止潞河彌彌增碧波仙舟杳入楚江去故園芳艸何其多遊子返棹秋水淸好風一日兼十程鳳凰臺上月正白知汝相思似我情

○贈徐聞方尹洎川

人生相見莫嫌晚傾蓋一言兩心同看君神采烱虹霓狀似龍馬行天空杳入雷陽布霖澤艸木熙熙生春風春風浩蕩過海上輿人歌頌何沨沨云深回首望髙樓樓上有人愁別君兮萬里思君兮流水水東流兮無淺深道南歸兮何迆邐鴻鵠一舉摩雲霄鳳凰臺上聲翛翛俯視萬方皆寥廓鈞天忽聽舜簫韶

○贈伯元宗子歸天臺

杜陵總是名家子白駒赤血能千里追風躡景匹神龍一顧長安秋思起霞標遙立海城岑臺彩低臨玉樹陰我亦有夢遊天姥欲入翠微訪竹林

○慶源堂

嵩嶽崚嶒中天地三十六峯皆環翠比控大河來激湍望沬揚奔何時巳君不見河源浚發自昆侖迆邐大活之井承淵之谷甘水神液何太溫東徙人間駐長壽紆回積石度龍門公家溯河枕天險巨靈呵護符寶存安定傳經破墳典豈止道徳五千言相迹肇基皆戩谷湯湯福澤貽仍昆芳蘭玉樹叢十洲朱門甲第列五侯兄弟兩都聯八座四世公卿陳太丘天老居然沛霖兩調梅視昔鳳池頭朝回羣從榻堆笏仙�瓊漿醉卿月十輪三戟謝漢家以嗣以續登�闕今人共羨全盛時昔賢苦心那得知佐唐�封自文叔浚源導流無盡期願言來世召公似夙夜遑遑懋敬止請問嵩下河流何日得西歸慶源與之相終始

○贈趙白樓總鎭宣府

昨歲虜騎犯紫荊輔畿列郡皆震驚天子推轂賜金璽直西妖氛須臾淸幹今下詔防秋蚤使汝專鎭朔方城幽州士卒望節鉞刲羊持酒相歡迎少時曾營三關陣老來慣識彊胡情萬金懸賞募死士拔劍彎弓實漢兵堅浚髙深壯天險帳下與之苦樂並單幹射獵龍山北徵戰舊聞飛將名敵壘從玆烽火斷邊陲無復鼓鼙聲一曲梅花隔銀漢塞垣秋月爲誰明

○贈林小山之任上虞

握璧誰知巳調蘭我自親幾逢金闕裏重到玉橋濱雙鬂怑爲客一官幸到身傳經宮保舊結綬漢恩新堯日明三極舜云護四鄰竹符光啟潤花塢暗藏春枳棘鋤將盡鳳鸞棲有神徵書還欲下未可負玆辰

○憲伯遊可齋入賀聖壽適誥封尊公賦此

函表趨丹陛承恩出紫宸云題香尙濕天鑑寵應頻衣繡烏紗舊紆金白髮新龍山騰瑞气鳳沼普同春錦瑟歌初度瑤觴酒正醇皇情殊未巳歲歲慶芳辰

○元輔七旬﹝排律﹞

聖皇登寶位名世應昌期圖籙禎先兆形容夢巳知鑾坡曾授簡石室蚤摛詞間代文章伯中朝禮樂司璧廱周道化蟬冕漢官儀緝衮升黃閣持衡佐赤墀泰階通地絡鰲極奠天維艸視巖廊密梅調鼎鼐宜重華恊帝日一徳告王時儤直官垣切經綸禁漏遲金蓮分旣醉玊馬勑仍騎紫蠟勤封事瑤章愼論思幹文輝舜藻晉接動堯眉淨掃�槍落光回斗柄垂鴻鈞陶有象至正贊無爲平格前難匹中興今在玆孤忠扶社稷洪澤徧華夷湛露滋髙掌祥風拂翠旗愛賢頻吐握閱士每詢咨共聽韶方奏自慚竿濫吹幸逄天老壽敢賦玊春詩淑气催軒律陽和沃帝慈承歡鄰黼座賜慶出瑤池禦饌珍盈釜僊漿香滿卮榮叨芳宴及感並寵恩推快覩稀齡度端居列辟師鵷行瞻獨鶴龜算數非羆對鏡顏長駐勝簪發未絲分明松栢質不攺雪霜姿寄適情偏逸遐觀景更奇山含三島合海注百川隨云翥丹丘鳳雨藂玄圃芝神州春蕩蕩禹甸物熙熙願奉千年曆明良福屨綏

○忠弼堂

昌期虞典著亨會禹謨陳端揆繇三禮平章作四鄰重華猶命徳孤赤欲捐身丹鳳鳴振羽蒼龍批逆鱗調梅長鑑日視艸每回春賜對璇霄切承音玊漏頻名堂祈睿藻握筆注皇神錦字踰華衮瑯函下紫宸元忠嘉相國永弼望師臣耿耿心匪懈遑遑治欲純股肱隆骨貌耳目益情親寶鼎須金鉉瑤題應席珍摛文卑宋室掞翰侈唐人柱石堪隆棟蓍龜凜佩紳奎文流翼軫乾象列星辰傑峙鈐山麗恩波楚水新

◆續刻

挽妾陸氏

癸亥正月旣望先大夫思軒公忌辰志感

平海道中

岐頭樓上

甲子春日徐壽泉張榕州過飲

玊湖對花

乙丑冬重過古囊

臘月六日雪

丙寅春日

古囊壽藏

雜詠

次始祖唐禦史文江公遊囊山韻

題地師柯月潭冊子

病中奉酬老東垂問﹝巳下未第時作﹞

途中寫懷

過分水關

題方洲

題慈養

遊東林用韻二首

宮怨

寫懷

不及出侍秋江夜飲

題便面

登君山次韻四章

送善推侄孫就教

畱別南崖

候南崖不至

中秋雨約不遂

爲錢東湖老先生題芙蓉

爲遠峯題

晚懷

七夕

題羙人便面

題澹軒圖

○挽妾陸氏

﹝前有逸文﹞風雨急枝頭盡濕淚痕紅

植根九畹貞心在今作江南第一花知汝花神香不斷因風吹入帝王家

○癸亥正月旣望先大夫思軒公忌辰志感

父背三十有七載每逢此日倍傷神他年俱是他卿客今朝又作亂離人

我今之年六十金豈意倭奴絆此身羅漢松楸何人掃百年堪恨不生辰

○平海道中【癸亥正月廿七倭離莆往破平海岐頭】

本欲逃生逃不得彷徨被執入營中人間行止天應定六十金齡到海東

○岐頭樓上

海角岐頭城巳破夜行十里寄山樓傷心滚滚東流上無數新屍水亂浮

春霧茫茫入小樓誰知樓上有人愁夷人不觧唐人語傳譯何從免滯畱

寇盜紛紛寔可哀新倭復報泊船來此身羈絆春將半遙憶故園花自開

○甲子春日徐壽泉張榕州過飲

﹝前有逸文﹞門夜巳昏

○玊湖對花

滿樹茶■﹝艸縻﹞紅似錦平鋪玄圃趁芳春客來卯酒渾忘醉肯信花間別有神

三月花開十里香千紅萬紫弄春光不知午雨來何急出郭看花轉覺忙

○乙丑冬重過古囊

不到囊山上於今十二年路迷荒艸裏寺沒古松前何處來淸磬空山法貝﹖眷法筵倭奴頻作祟無地可安禪

虎溪三咲後圖﹖幾人傳風景憐今日登臨憶昔年珠林芳樹合金剎碧雲連詎意紅塵起齋心秪自憐

淨域何銷歇禪門困是空一燈山月下孤缽野雲中棟橈埋秋艸塔危帶夕鴻終期掃壇級來上辟支宮

本是吾宗子超然云外情重蓮昭帝貺雙虎狎師行縮地通仙界扣關入洛城空餘丹鼎在采藥學無生

飛錫從初地布金種福田獸蹲承跌座鳥喜結花氈芝產靈池潤松滋甘露偏禪心明皎月玆事巳千年

翠微分半榻勝托此眞緣披艸尋龍藏過溪飲虎泉香花縈下界修竹出諸天忽憶同遊者浮生殊可憐

○臘月六日雪

邦人不見雪三十有三年地拆炎方異天垂瑞澤偏檐前堆不樹海上寂無煙稚子歡岐路漁翁泊釣船

不寢聽寒漏擁衾蕙幔中乘虛侵半榻平白出遙空宜麥知春早飛花卜歲豊暮齡欣對此朋好一尊同

○丙寅春日

春迎東郭外喜過小樓東天上璇璣轉人間錦繡叢碧山春酒綠玄圃臈梅紅忽憶金銀勝承恩出漢宮

○古囊壽藏

天削三峯掛紫霞中峯蕋石似蓮花眼前總是金銀界仙窟棲遲卽當家

容易秋風兩鬂絲人生本是百年期三分歲月今過二更喜韶華愛日遲

雲山萬疊郁崔嵬海外扶桑帶日開誰說生前杯有限年年春色過江來

芙蓉朵朵倚天栽若挹仙家擁翠開百折河流看不極大江又匯海濤來

回憶倭夷拘五■﹝月曾﹞經萬死可生還如今喜免烏鳶喙白首逸情山水間

來日苦少去日多自營新兆古囊阿浮生從此知歸定弄月嘲云一醉歌

○雜詠

山月春臺含樹影浮光斜映翠微中逢僧未罄明心話幾點鍾聲出梵宮

絕頂春山樹木稀前村縹緲暮雲飛江山舉目還依舊曾柰人民半巳非

○次始祖唐禦史文江公遊囊山韻

古寺荒煙重溪流脈脈斜紅花衝暮雨白露點晴沙慧窟猶唐月禪心似漢花誰期千載下依舊屬吾家

○題地師柯月潭冊子

秋水一泓澄皓彩恰涵萬象與君同星辰錯落應無數秪在風神指點中

靑靑山色水溶溶月照潭心起臥龍萬里關山看欲盡江南江北半仙蹤

尋山覓水眀雙眼旣入西川又建溪喜遇薇垣金紫客九仙遊處亦同攜

顧詩人自蘇吳來遊諸君有東山雅集捲贈之去後始聞其詩逐次原韻

有客傳佳句乍聞洗耳邊無緣楓樹地共醉菊花天亂後空文藻歸來沒挾煙獨憐雙鬂裏不似舊時玄

○病中奉酬老東垂問﹝巳下未第時作﹞

熇暑何相逼寒生染患多尋方還枕褥喫藥間�哦榻爲醫人下車煩長者過起來文館外巳沒舊時莎

夜雨回靑竹涼風長碧波療生道气少傷肺火邪多鳥語勾詩思熒光醒病魔深慚勞白髮數問我如何

潦倒年華易飄零一束書虛星斜度斗金气暗通墟王述癡相若長卿病亦如自憐逢有道慰我負牀余

○途中寫懷

不才還落漠去國屬艱難雨露新楊柳煙波舊木蘭南行巳百里午夢復長安閒拂牀頭劍光淩北斗寒

○過分水關

雪雨泥應滑嶺髙路更難連朝懷魏闕此日渡閩關艸落疑山瘦松孳信歲寒故鄕回首望渺渺白雲間

○題方洲

�發靈峯上平分蔓萃湖雲閒浮野樹日暖浴沙鳬花落流飄錦石橫浪搏珠只緣貪勝迹�日負詩逋

○題慈養

披拂東風白髮前此時愛日自年年莫言王子方無忝未信芧郎不是賢善養何妨飦粥薄承歡誰覺彩衣顚可能尹母前爲訓長向蘭階種福田

○遊東林用韻二首

擁衣步屧到東林云覆茆齋曲徑深晝靜苔侵茶竈冷地偏竹遶石屏陰蟬吟古樹風聲細魚躍方塘日影沈醉臥藤牀忘去路麻姑樽酒故人心

病餘還覺冶遊勞風景悠然思轉豪水遶林深山日隱洞開云淨海天遙浮生枉試腹中劍塵世空藏咲裏刀我願晚陰分石榻英雄誰復說孫曹

○宮怨

露下天髙葉落寒月明微步禁庭寬金鬟此日埋宮邸王扇當時列女官立人龍車聲新杳憐窺鸞鏡鬂將班君王不是輕顏色一日須知萬務難

○寫懷

客裏逢春減卻寒如何不見出門寬百年道體元無極一點靈臺自有官野棹風輕娛彩侍山鍾天暖憶朝班燕閩兩度空歸去今日休題行路難

○不及出侍秋江夜飲

病魔今喜遇知音拾筆涼窓試短吟旅夜鍾聲來遠寺誰家砧響隔疏林攬衣欲往懷千結卻屧無緣酒半斟撫幾階前蛩喞喞孤燈剔盡落花深

○題便面

立壁浮靑俯石湍乾坤老我釣魚竿龍翻湖海層波急鴈度瀟湘返照殘影落深潭秋共瘦夢回荒館迄偏寒誰家渺渺風濤裏時泛危檣出浦端

○登君山次韻四章

聞道君山是勝山直於今日破愁顏西分王气巒層出東入江心海不還縹緲煙浮城郭裏徘徊月上鬥牛間堂開浮遠靑雲近此是朝天第幾關

層峯髙不礙人遊極目增波逐海流謝氏東山誇後樂範公廊廟抱先憂懷思故國知何處指點前村是某丘江鳥欺人煙樹晚時時飛下傍漁舟

西風步屧到山巓登眺無端思緲然隔浦人家藏隱霧環江波浪湧兼大雙眠沙鳥長依日列隊寒鴉遠帶煙不盡晚來憑欄興此日應爲白雲纏

望窮海峙眼生花得酒相逢卽是家遊鯉山髙紅日近臥龍江闊碧波斜喜看勝地吳都大端拜名公石刻嘉遠寺鍾聲僧入定披衣對月上歸槎

○送善推侄孫就教

燕臺月色照離筵還憶鹿鳴十載前南北宦情今爾爾漠唐世業故綿綿春來桃李環行幔雨後槐楊拂彩船若到龍池回首望莫言河洛各風煙

○畱別南崖

對榻經時豈盡情受恩深處弟兼兄行緣別重辭應懶詩爲愁多句不成寒雪千山家萬里朔風孤館月三更倚門歲晚催歸棹委任空慚百感生

○候南崖不至

曉天到晚難常霽秋月連年得幾圓此夜與君期後會相思萬里寄雲煙

○中秋雨約不遂

飄飄桂子江村裏鵲遶髙枝燈影前舟泛璜塘虛舊約杯傾鑑水失良緣

○爲錢東湖老先生題芙蓉

春色江南處處同賞心誰復度秋風喜看白發明湖水長對芙蓉一樹紅

○爲遠峯題

客�看山眼更明前山獨露此峯淸雲霄有路今非遠廊廟江湖萬里情

○晚懷

雨暗江村風葉飛雷聲�地響空扉尋經傍架嫌書亂煮藥憑鑪莫﹖欠火微

○七夕

一度鵲橋一度新天河云淨月欹輪年年乞巧今還拙影照空堂拙更眞

○題羙人便面

五色云邊桂子芳翩翩神女下巫陽環姿偉態眞艷逸宛若遊龍乘雲翔綠鬂飛浮蕉葉翠莊姝絕勝胡石蒼削肩細腰垂藻羽環佩珊珊羅綺長玉指纖纖情脈脈花枝持贈誰家郎勞思效愛不可得咲對花開意更狂楚王夢中款顏色髯卿畫裏面如妝朝朝暮暮懷君袖秪恐恩深妬秋娘縱使君恩沒新古曾柰天時有熇涼何況盛年易雕遇虛度春風當斷腸可是杜陵老饑客隔水看花倍離傷年年司靑杉濕吁嗟明月碧簾廊

○題澹軒圖

前村梅花如玊削後村皚皚雪飄礡背月隱隱出云端不照歡喜照寂寞此時百艸巳無芳此景幽然凝望暯絕勝王郎泛虛舟夜色空蒙滿溪壑幾度暗香四碧寒不厭网衣虛錦女﹖樂微醺擊缶當絲簧茅竹何曾塗舟艧市道不交苔徑深寂無肉食有藜藿幽人貞吉萬慮消直比雪洲春水落雪洲春水味且甘流到於今味更薄少味方是還天和一勺眞可洗炎熇豪華蹤迹今何在年年月照梅花萼

●少村漫稿卷上

莆黃廷用著

序

記

◆序

賀工部尙書鄭敬庵七十敍

賀工部尙書鄭敬庵七十敍﹝代太保朱萐庵作﹞

贈進士陳梅山請昏賜歸敍

贈諫議郭汝霖使流球還朝敍

應天府鄕試錄後序

賀藩伯任齋塗老先生督修堤事竣敍

贈嶽伯陳見吾函表入賀

贈丹崖莫父母擢刑部尙書郎敍

月﹖曾月潭山人敍

賀郡守易洞臯奏最保畱敍

○賀工部尙書鄭敬庵七十敍

周召公以北平爲天府之國逮成祖定鼎向離列聖纘圖善治化洽滋年而山川形勝雄視天下發祥隤祉公遘會生焉武廟時裒然登進士第筮官民曹至我皇中興禮樂任賢圖政乃晉侍從卿執得展才猷下膏澤於民不可謂不遇巳其謝事而歸則飲酒賦詩播之絲竹皆所以宣上徳侈君恩鬯太子垂彜訓以裕後昆不可謂不樂巳自公之生至於今七十年皆化國舒長之日襲休振世勒崇垂鴻盛哉鑠乎是月十日公弧矢辰冡嗣錦衣指揮君瓏偕其弟珠其子都事君崇孝幼子崇慶奉觴上壽價予繢詞申祝予臬長伯兄汝爲與公爲同進士而予官邸比鄰逾一紀謬承知遇欲申其祝舊矣錦君之請可以巳乎夫

親之壽達之天下也然所值亦甚難矣書曰天壽平格詩曰遐不黃耇保愛爾後是固有天存焉公合天者也大都廣陌天下士雷動云合魚鱗雜襲公愼其所以與問學漸漬有由矣風聲气習繁華浮靡公介不移俗行不易方動不爲身厥考龍泉公一代偉人而諸子閎殖巨衍公廣孝友於與與如也出而服官分政司徒釐蠹貞度節省盈縮犁然當其可爲大鴻臚表儀朝寧言動章章爲少司空恊恭同寅以居民興利時有雚逆共事暴橫淩轢公力裁抑之𨿽肆忿恚擠排毅然不爲撓旣以大司空筦銀臺事納言惟允公志適矣未幾致位杜門勑斷家務勿相關猶以市近也城南有別墅焉乃遁迹於斯學棲寄傲猶以地淺也卜築西山冷泉居焉不知歲月之朝暮木石鹿豕之與侶也進之底於道焉則靜以涵動虛以致實精神專一瞻足萬物夫天下有一賢人君子少知道者皆致仰止���國之老成典刑具焉士皆歌之而況諸子若孫得以承顏娛志罄天壤之�����識者謂公忠信孝友出於天植而經緯才猷足以翼聖庇民匡時揆物猶未究厥用使人不蒙引考之澤殆天遺爾後之人矣乎觀之繩繩蒸蒸克世其家史氏核實直書匪以揚美云

○賀工部尙書鄭敬庵七十敍【代太保朱萐庵作】

�帝王優念老臣從珍乞言詔問存遺皆所以達老老長長之道篤仁孝以風海宇也自秦尊君卑臣爲臣者亦每每自卑冒榮寵之極昧明哲之義忘止足之戒遂至矯易去就而上人尊禮無繇施漢廣受乞骸骨出關歸老故鄕與其鄕之人共饗君賜以樂天年班史屓之至今光耀簡冊志難也鄭公敬庵致尙書仕家居長安年七十初度公卿大夫故人邑子結駟連騎繪圖﹖玉帛持觴詣門行慶者更僕未易數也公衣冠翼翼出見客容儀丰整見者咸瞿然斂衽異焉予解之曰公所以攝性養生有道矣夫世之賈財狥名誇雚每生之眾苛求務獲無所厭足形役而心瘁求一日安寧得乎史遷曰人�生者神也所托者形也神者生之本也形者生之具也神大用則竭形大勞則獘形神離非所以存光葆和合大道蟬蛻囂壒之中自致寰區之外者也公進也達以行其志焉止也靜以鎭其操焉故凡朝廷有大典禮惟布席焚香北面稽首更不陳賀恐幹希進之嫌至於事關舉世之安危利害則未嘗忘情焉猶居位時延四方豪儁與子姓講習經書子史文字親爲筆削至今不倦西山之下泉冽而冷盛夏則滌暑避喧昆介親戚朋友髙人往視之則置酒宴辭禮閒雅隨所欲而適焉托迹幽棲豈必親魚鳥樂林艸哉亦云性所至巳夫闔辟消長陰陽之大經也出處進退居身之所珍也見可而進知難而止安節而亨戒滿而益去健羨黜聰明應物無迹則與四時相爲還也故曰平其心者和其气也澄其神者全其形也介以眉壽惠以繁祉天與人果相違乎錦衣君朱萐庵氏�����矣予詞聊以致其情云

○贈進士陳梅山請昏賜歸敍

陳子敷元年二十登皇明嘉靖十七年甲榜榜中三百餘人疏請昏者五陳子與焉制曰可行吾黨士大夫餞於郊曰我朝應運統天錫極作人百六十禩矣於時聖化涵濡人文宣朗士入是選者不巳榮乎子少遭明時分曹服官家國天下承序輔理之責寔將受之玆行也有正始道焉今天士庶之家猶閒之未變乃克終吉盍愼諸黃子曰莆舊號多賢數十年來請昏歸者陳子大都委巷斯固誇示耀觀以爲華者也陳子倜儻奇邁偊偊然磊磊然處之若不與刑其足觀矣夫致遠者識受大者器志在生人則其憂也匪以身猷念在天子則其樂也匪以家是故古明世之佐盛主也陳力而拯民宣心而襄化負重而格天篤棐而殫徳故休烈無窮聲稱有永陳子器宏識邃務是其由學乎夫羲文易象唐虞墳典殷周誥誓春秋紀載降而魏晉漢唐子史百家昭古今之監備興替之�時而學之無自慆緩惟共乃職天子命其�辱矣昔左史不以申公子亹耄欲見以交儆�武公年九十五猶求言於國之大夫師長作�戒焉以子之年聞予言得無省乎陳子拜手稽首曰言然後知懼學然後知不足不谷何以辱�徼先生敢不愼諸縉紳士聞之曰太史進�於遠者大者是謂倚相陳子志而納之其於�人也幾矣同心之言忠且敬者也

○贈諫議郭汝霖使流球還朝敍

流球在東海島間舟行程途不能計自隋大業通道逮唐宋無間元令之致貢莫肯承曁我日握乾辟坤效順獻珍凡其國有大典禮來奏皇祖綏以文徳嘉與使臣答之累朝率爲常嘉靖禦極甲午嘗舉故事玆戊午正月國世子尙元航卓匄封四月二日詔給捨郭一厓君充正使持節行而介者大行李君槐亭八日陛辭九月抵吾省檄諸司刳木爲舟舟成爲烏■﹝虫念﹞蠹加以頻歲倭奴侵犯海以外不靖尙元聞之願領封疏其事於朝下祠部議不允乃再造舟遲回者四載辛酉五月二十有五日禱於海之神放舟而東閏月九日達其國詹吉奉冊行禮如制尙元肅將祗歡饗使臣文與情俱一厓君承朝箴甚謹私惠不歸徳不畱焉事旣竣十月九日登舟候風十八日行後二日雙神雀宛宛回翔夥長曰玆■﹝風貝﹞風徵也頃之■﹝風貝﹞風果大�震撼播蕩舟若宜若覆在行者五百人皆震��號二使諭之曰命也第困亦甚矣其去也順流以西南風其歸也遡流截海以東北風灝灝乎淙淙乎無東西南北風一不順則波浪滔天怒號四起中流而折柁斷綆將何恃乎所恃者神天相焉有善示者卽續其綆而新其柁五日底定縱其所如入溫臺望望然以閩山爲歸及見定海舉欣欣然喜曰得生矣十一月二日抵三山二院諸監司郊迎相慰勞曰海上之歸樂乎夫坐井觀天以天小也今乃知��爲大矣浴日吞舟之魚背黑則映天眼赤則射波蛟龍變化則雲霧陰翳風日晴朗則海波不揚扶桑若木森然島外雲峯黑水上下東隅殊方別種語言飲食槪得其狀中朝衣冠威儀爲遐陬欽矚起居尊榮玆行也不爲樂乎使於四方不辱君命夫子以爲士今郭君使海外還朝報使事誠大丈夫子矣得無紀乎明日授簡於不敏乃膺命作而言曰燕禮工歌鹿鳴四牡皇皇者華禮以食之樂以樂之誠以將之故有以得人臣之歡心夷險不二生死不怵郭君使中山不爲遙歷風濤不爲艱其程途所經民情幽隱有司臧慝政事廢興皆在睹記之中書之奏牘所以通下情而達宸聰是爲能忠其職豈直宣徳威使夷邦巳乎且聞太夫人垂白在堂倚門而望積憂而危者匪朝伊夕一旦見其子海外生還則母子天性悲喜交集更生之願誰能諭之詩曰每懷靡及諏謀度詢又曰用是作歌將母來諗謂作詩者爲知道非乎

○應天府鄕試錄後序

嘉靖歲巳酉秋維七月六日臣銑臣堥用恭奉上命典應天府試事事旣竣乃拜手稽首言曰維皇祖受命有此武功於時考卜宅是鍾陽維成祖承烈定鼎燕京兩都並峙萬方拱極山川連亙幾千里相錯如繡比入徐淮瞻濠梁仰惟皇祖當昌運而興順天應人一時佐命元工雷動云合翼龍以飛皷舞域中肇造區夏及天下底定興學設科文武並用其繁簡異宜加詳外眼所以重根本長杼﹖木枝榦也列聖纘圖封植人材耆壽俊在厥服曁我聖皇發祥江漢八承祖宗大統懋徳建中本人紀明王道配天地嘉惠庠序之事敬一箴訓頒於中外臨飭臣民語次尋繹久於其道光天之下至海隅經生學子皆克有造其登可者籍奏於宗卿於天子之廷比材匯徵需次服官巨細臣工卜斌然布列遐邇寔足以宣休徳流渥澤保艾生人翊衛社禝熙洽明昌其亨嘉之會乎皇上吁俊尊帝猶日皇﹝下有逸文﹞

○賀藩伯任齋塗老先生督修堤事竣敍

莆故鹵地古邑曰蒲田以水患退今去水從莆滄海成田其來舊矣莆去海不二三里許往潮抵僊邑溪海交流漫漶日滋有異人於木蘭上廝溪流二支以漑南北洋田中築石以障潮之入海濱廣斥擇其要害設堤無慮二百處使田不巨浸可作藝蓋大爲之坊也自乙卯倭奴入寇決堤田不可以耕耕不得以償種師旅饑饉並臻而嗷嗷待餔者越八年甚於洪水之災迨今不加修捍則莆之田又蕩然矣癸亥夏天子嘉納臺臣議發內帑金若干自九重以布惠於海隅蒼生與天同仁極陰之餘而陽澤生�公往按饒陽文惠光施威燀旁達赫有聲稱��郡城陷主上聞之軫卹簡命公以行�楚都遵閩關下建灘南盻井邑蕭然忉怛咨嗟傷哉編氓何以生生入境內田疇未辟城郭未完公私廨宇未復流亡未集啼饑號寒�尙未巳惻然思所以圖之何以章吾君之惠而亟於所先乎水土不平則百谷不昌故下車布法首勸農桑窖倉粟詰戎兵補敝興廢康保元元以次行之時則有若同知泉州府事譚維鼎莆莫尹天賦福郡經歷王坊亟令之修堤事而公則咸勤誥治冒暑相土驅馳於海徼山谷不爲煩荒度周愼凡爲水益不害我禾稼者務覃其心思佚以使人人忘其勞日稽月成視運同劉汝順所計數省金萬餘甲子歲四月朔鳩工秋七月工訖元光中河決瓠子帝臨河沈白馬玉璧令從官皆負薪塞之司馬遷悲瓠子之詩而作河渠書莖矣河之爲利害而海爲甚焉某嘗親履海壩瞝潮之來也噓噏萬川巨浪浮天泱漭湍悍一泄於尾閭虛而不止如東角遮浪二堤延亙數十里苟罅隙可乘水性衍溢工費湮沒冷乎可畏哉今萬家樂利皆吾君之惠而致之莆者公之功不爲偉哉公神徳天授自齠齡善屬文窮墳典而作大雅及裒然登上第嘉尙虞周志文武以憲萬邦蒞官未期�果大熟家給人足田甫野叟咸嬉嬉然以爲數十年來所希奇事不圖今日復見升平之盛外夷屏迹中土乂安桀黠逆曳方正不倒植徵休順應念功載道體天弘化其神如此名實純粹由玆晉廟堂所以奉天道調陰陽葆合太和卽一方人心達之天下可見矣郡主易公偕莫尹上下勤事欣覩功敍以某謬辱公知好嘗職史必能詮次所欲言以垂國志於無絕巳時乃不敢以不文辭謹書其大令作頌者得以觀擇焉

○贈嶽伯陳見吾函表入賀

惟聖主握乾向離禦極撫世於今四十有五禩而八月十日金气秋行南極宵現景命丁卯支幹初度貞元疊運由一至於萬凡八紘士庶欣欣然以爲聖作物覩古今所希奇何幸生斯際歡娛鼓舞於堯天舜日之下陶陶皞皞而忘其所自內而勛戚九卿各率其屬外而王藩世臣嶽牧函表進於宗卿以達於宸聰亦�一二臣衛布乘黃朱以爲庭實奉圭兼幣以執壤奠一人垂拱於五位之尊伏謁闕庭親覲天顏鵷班文石搢笏嵩呼手足舞蹈翼如也陛辭宴以大官錫以寶鏹亟臣子之榮遇而明良之盛典也陳公見吾以次詹吉行�郡易守偕節推周來徵用言且致泉漳二郡守意甚懇用職史不敢以不文辭乃作而言曰大君天也天以一气髙居旋轉而四時五行各宣其令太和流行宇宙間故能循軌而有常人君如天運於上而百官庶司各理其職故能久道而成化玆皆誠也誠則不息不息則富有日新盛徳大業至犬哉粵古皇風沕穆若軒羲二帝三王長年膺歷胥此道焉爾巳我聖天子當明昌之期星慶河淸之會履帝位思道恭默神志寧一建極用中以仁壽乾天下而天下之壽吾君者愛之如父母歸之如流水辟之江漢縈回遡遊浩浩焉朝宗於海莫之能禦故中興之世應期而出詩曰受天之佑於萬斯年四方來賀不遐有佐又曰維嶽降神生甫及申維申及甫維周之翰於下武知君之眷命於天以爲民也而君之道得矣於崧髙知臣之降神於嶽以爲君也而臣之義著矣公轄閩省旬宣屏翰周爰咨諏知我邦瀕海艱食爲民求生生嘉謀嘉猷入以告吾君出以語公卿大夫士所以若天子而賦明命使良有司致之於民則嶽降之意不在玆乎公爲名禦史所在流聞所去致思若此乎何有敢徼惠一言

○贈丹崖莫父母擢刑部尙書郎敍

夫守令者民之師帥職親而近民令專城凡大而刑名獄訟錢谷小而魚塩瑣屑咸委命焉故令視守爲難而莆之令則居今爲尢難焉莆夙稱文獻自乙卯倭奴犯順侵軼漳泉福興四郡相去千餘里人民村落被屠磔焚掠不可勝計而襲破興郡則壬戍臘月盡日也虐焰蔽天肆行殺人城爲夷人有而守城皆夷也劉顥於是日領兵到城下兵大潰軍門�震徳屯兵福淸��不進坐觀大敗參政翁時器總兵畢髙皆�走至癸亥正月廿七日倭乃移營去國初來未蒙兵燹之禍城之陷也自今日始郡城之陷也自興化始報至京師天子惻然軫念乃命銓曹愼簡其人以行莫侯承之不以閟毖自阻塞遂就道是年夏始蒞官公私廨宇儲積蕩然一空城無長物令𨿽欲興其誰與興百政廢弛孑然一令耳其難有不在令者紓徐容與爲艱於易爲大於細愽觀治亂之原詳畫兵食之費頻年民習於戰鬭而輕於移徙視法守爲土苴亟之則殘寬之則慢酌剛柔之宜而善用之辟之﹖亂則難理弦燥則難調一非其宜民受其毒又未出膏火也侯徳深而不露事治而不擾化流而不蘊民之去也過其半又當淸稽版籍之年昕夕披閱以爲丁可少也減圖二十一賦不可少也則巳蒙聖恩停徵三載復疏以請其志在勤卹康保視民之未寧眞猶痌瘝之在身一時監司將卒道吾土者繽紛侯調度有節𨿽築城修堤亦躬自爲之政平人和百谷用登芇家告給駸駸然有太平之望侯往主刑曹事民挽畱而莫釋如失怙恃夫有憯怛子惠之實政則必有缼卹明允之實心由此其選澤霈八紘名垂九鼎易易爾昔子產爲政於鄭輿人有父母之頌孔子以爲古之遺愛也城陷後侯首當其難忠勤勞瘁旣厥心矣所在令名所去著思不爲民之父母乎故特表而出之以爲司牧者鑑焉

○月﹖曾月潭山人敍

余邦夙號文獻乙卯倭奴自海外泛洪濤數萬里入寇壬戍冬襲破郡城山川土田猶夫初人民則去其半矣室廬煨燼道路藜蒿廣漢塗公任齋以藩伯敉寧吾民攜柯氏山人曰佩者來相玆土予入謁公公令出見叩之莆災甚於風水有說乎答以少涉江湖遊楚蜀蘇吳宣歙間閱地多矣如名山壺公蟠踞數十里突然巋然當正離而立狀如端士搢笏九華天馬諸峯聯絡迆邐大海延亙溝河曲折西北多山東南多水得乾坤大勢斯爲貴予曰朱文公主簿同安望見壺公卽豁然曰莆文物繁衍此丈作怪古讖相傳水遶壺公山莆陽朱紫半自洪武二百年來不蒙兵燹生殖丰聚才賢輩出以服勞王家得齒上國今有此何也答雲天馬一枝奔入城中爲烏石山相傳金■﹝豸師﹞子卽於此山之下置場演武蚤暮兵戍操閱金皷旗幟聲容鼓噪而山脈勃然有生意支麓嘉茂世家巨姓多鍾祉焉近移北郊東向南露靑山若窺探場中城西諸山環迫交戟非利前守嶽蒙泉公通城西之水以下東關使血脈宣鬯今淤塞不可舟宜浚之四城隘作重門雉髙其舊气蒸而欝皆非利予聞之有合哉作而言曰壺山賓山也往城兼濟橋至國初堪輿家始辟之夫天馬一枝北趨綬溪使城�苞則山脈全而水勢匯頋乃截山脊爲之今綬水東奔合障之南行海潮汐王湖城界是則吞吐天日涵生气爲近而昔人之﹝下有逸文﹞

○賀郡守易洞臯奏最保畱敍

﹝前有逸文﹞史文墨�內無家超然塵棼之外於世澹如也今年端月當獻績民相與言曰侯將治行入於朝比承明例未可以行當塗者果嘉與功敍令吏人上狀乃相與欣然喜曰侯復來惠我邦之人則必有璽書勉勵增秩賜金天之道與人遠哉居無何以不遑將母垂白倚門亟欲以病請又相與愀然曰侯仕不負民思不遺親仁者不可失也夫民阨於阽危望治心視饑渴爲甚惟師帥得人乃能宣上徳流恩澤體其情而卹其私與民休息以圖優裕和平之福公下車政必急於所先教不煩而從相時以宜民訟平禁止吏嚴盜熄上下安之三年如一日循良莫加焉若行則黎庶元元囂然喪其樂生之心何怙何恃仁可遠乎哉薦紳士胥曰觀之人情久欲私吾土而不知公瓌瑋巨材廣施而尊譽社稷之隸當爲天下畱豈直守一郡巳哉

◆記

來安縣建城記

廣東道監察禦史題名記

滁陽賓曦亭記

漢壽亭侯廟碑

城全椒記

復分巡何鳳野公

簡分守塗任齋公

簡泉州王少卿

簡李同川公

簡朱萐庵公

簡塗任齋公

簡譚二華公

奉洞臯易公啟

賀洞臯公啟

奉南塘戚公

奉郡守易公簡

奉陳蒲泉大尹啟

奉林養翁啟

小啟奉李石湖

小啟答張榕洲徐壽泉二公

復南塘戚公書

簡謝大侍禦同川李公省下分賑

復南塘戚公啟

賀渠翁李老先生壽啟

奉環江陳親家啟

○來安縣建城記

魏尹大用乙卯冬奉天子命蒞來安越明年丙辰秋作城又明年丁巳春二月城作倭奴由楊州達天長抵泗州城下泗州去來安百里許賊相戒曰無久來安城始作守惟嚴是以民得免於禍全活者甚眾士庶皆徳尹之功夫尹之始至謂民難與慮始早作而夜思務竭其精神以城之作也不可以巳乃上之監司曰可自學官林大珠生儒以下無慮數百人以其情愬於有位者夫自壬子夏海倭入寇江之南赤子蒙戈鋋而死湯火者流血成川積骨成丘升平日久防禦之策至於今漫無可炻故來安士庶爲家室謀日夕淒惶然相與言曰賊樂於死者吾生人也不可與敵舊有土垣不可與守苟無城將安棲有城吾得以生巳凡春秋重興作懼非其時也歲且熟非時詘而舉嬴者況瀕江四郊又﹝下有逸文﹞

○廣東道監察禦史題名記

﹝前有逸文﹞成祖定鼎北平分省列道布昭俊又凡四方有疑獄重政有大章奏必下之臺司綜核而後行其未當於法則聞於天子緣情以家辟審幾以恊一而治道系矣國家崇愼厥官官惟其人以朝廷耳目資以明以聽所以章休徳揚風紀通幽滯以人事君以言爲職也維時省方卹民簡賢黜惡責莫大焉廣東道所轄實古百粵萬里之外近而刑部應天隆慶諸衛所若干亦隸焉政立而風行志加而澤曁溥哉中外遐邇所爲觀也鄭君虛亭巡按山東歸筦道事乃言同予道者無慮數十人尙未得名籍比檢閱往牒自弋君瑄而下得若干人謀之王君介庵陳君遜齋欲礱石而敍次之問記予予惟自書契之作簡籍所載先民可得聞者章章也歸乎臧否昭鑑故流傳不冺國家持此以勵世作人惟名之謂足以勸也因之詢事考言稽迹明心謂足以信也然猶未核其實也於戲實豈易知哉蓋人之情貌易詭沈阻難徵寄治托公其實益寡非所以惇洪鬯之徳隆翼爲之義丰茂世之規欽天道之崇也故旺風淳龐王道誠一徳侔兩儀名貫四時志士貞夫獨觀乎昭曠之原砥礪名號媲趾往哲輸忠布公固志永圖乃純終令聞章史冊而銘旗常卽百世之下見其名思其人而尙論其世無弗愛且敬巳傳不云乎行出於巳名生於人不可得而幹也斯志士貞夫所爲夙夜憂勤不遑寢處者也不然風微則易湮澤近則易息後之人按瑉而讀之將指名而誰焉亦足鑑也巳諸君皆今之臺雋也玆記也固予所謂百世之下足以興夫人者

○滁陽賓曦亭記

寺正衙東廂是爲庖飡地塵土堆積木且焦矣西廂鼠虫巢窟一見異之例少卿轉正贈長大書刻準二十金予謂咫尺遷轉何須焉徧兩廂�圯甚復有風折栢木餘三十根卽銳意爲之箱多油布之加采色焉戊午三月吉具儀告方仲經營不期月工成越仲夏旣望乃移寓幹斯遊讀食息皆賴焉樹前後左右一帶仍其舊以俟來者次年巳未春二月攺勛卿行之前書此以識歲月顏其額曰賓曦晨興政與學若拱焉

○漢壽亭侯廟碑

侯之廟食於天下迄今無慮千載上自王公卿士以至村翁野嫗胥奔走焉其稱頌英烈不特榗紳先生𨿽村翁野嫗類能言之夫自古勇略之將仗節死綏之士與侯相似者不知凡幾而侯之英烈獨能傳諸不朽無間於人人者豈其精白一心有非慷慨激發於一時者所能及歟當漢之末羣雄並起而爭何可勝數勇略如侯者非提一旅自奮如堅布輩則如張遼徐晃之徒翺遊於二袁孫曹間耳而侯獨崎嶇百折必得帝室之冑英名蓋世如劉先生者乃與張益徳同心共事誓生死不相背負故其羈於曹公甘爵美祿禮之優厚時曹彊劉弱巳有定勢侯志弗願也𨿽姦回鬼蜮亦察其心神不可畱故使遼以情問之觀其言吾受劉將軍厚恩義不﹝前有逸文﹞丹潦煥如也予不敏素辱二公知好命筆紀其事乃備事侯始末之大者可以見忠義在人如一日讀者可以興矣

○城全椒記

全椒三面皆河也河以內地不滿四里許居人鄕井聯絡漫然曠野中所從來舊矣歲丁巳倭奴入犯旰■﹝日臺﹞天長逼泗州城下警報日亟人心惶憒跧伏於艸莽間莫所逃生顧尹履任未期咨於眾曰有城則守無城則危棄之不可曷爲之所乃於河之南一帶伐木列柵畫夜循行悉心調度爲死守計未幾賊遁去咨於眾曰民可與樂成難與慮始今倭奴頻歲入寇中國不來則巳來則縱火焚之柵不可恃也是亦折柳樊圃何如城城則守斯固矣卽以是白之監司報可遂相髙低計丈尺物土方程事期審徒庸書材食於是年五月詹吉經營先築土垣周遭六百餘丈不期月而工成累石以爲衛凡城上堞埤樓櫓規制煥然新矣戊午秋庠之師徒詣予言曰椒自漢唐來故爲邑我皇祖定鼎金陵十四年割龍潭髙城二卿屬焉隸滁去大江不百里正徳七年爲流賊所困嘉靖十一年塩徒作逆倉庫劵信委棄殆盡𨿽守臣累督戎師與民人恊力固守猶不忘懼心昔戚諫議屢爲此懼語之當塗先是趙守疏請於朝下憲臣議因循行未果今尹因民之危而安之因河之勢而城之始欲辟而廣之以河勢滔陸必爲關停蓄河流導之使循故道工繁而費廣時紬而舉嬴不巳難乎抑有待也尹城時暑不蓋勞不乘捐俸以與民同利憲臣亦俯念其艱稍給其直士民樂與斯役者若干人爲堵雉各有差卽撤民廬舍而易之以地無怨聲工竣敢祈太史一言紀其實�州守嘉惠尹志爲之申其說夫利害之微興革之際古人所愼也自壬子倭奴流毒江以南至今無寧歲易曰重門擊析以待暴客言城之所當作也杵臼以濟萬民弧矢以威天下皆所以彊國禦侮措生民於衽席之安不可一缺者楚爲城方山而尹爲城則方河城小而固荀罃知其不可勝繼自今民多內從日成都市萬一有警則堅壁淸野可守而可以戰尹之功民之所庇也得不爲賢哉是可紀也尹名逵余姚人先趙守名大綱濱州人今應守名鑣臺州人諫議戚名賢卿之人以文請者學官駱文光生員戚汝業黃裳輩不盡書

○復分巡何鳳野公

﹝前有逸文﹞難中起居一二惟公令之候候

○簡分守塗任齋公

服食器用玆時鮮少匪明公垂情貧之檢笥中所有一一分賜則亦苟焉安之故吾自適將奚求哉今恩惠出於至意華光將於縟儀某也不敏對使登嘉曰徳之將也曷克承諸先裁啟謝伏冀賜省是爲榮

又

公昨不戒裝往仙邑乃揚旆登筵以成信首夏疏雨花徑菜畦少傾半日之歡脫鄙陋而遊髙明溢所聞知充然有得也正擬言謝使至承賜以佳箑名香濕暑所宜執誦臺言媲美昔賢乍別數日神當往焉

○簡泉州王少卿

別久得會少伸契闊之懷稍慰一二巖居遭不辰無有知者可共談以解沈欝惟看山玩水種柳藝花聊度暮齡今蚤守道欲過別整衣待之不及再叩午候儗治酌屈枉教與公長言之不知能暫稅駕一畱否見守道節推自有話說不露迹也艸略裁復

○簡李同川公

逸情丘壑忽承復諭盥手讀之感與喜並誼激恩深誠而不欺如尊諭不敢多讓者不惟用一心信之天下人亦信之持此以事主禦民鮮有不孚以應者卽巡察閩中風行而艸偃敝郡破敗之餘仁昭義立沐浴膏澤民忘其苦也非公誠能動物安得反否爲泰若是神乎某性資剛褊與世寡諧而獨遇大人長者推心置腹過爲存卹則合家戴徳垂示子孫知恩之所自也逢此悖戾蒙惠再三與他辰比謹遣僕遙申謝臆回瞻憲旆東樹燕云某杳在海隅揮淚拭目惟焚香祝公蚤登樞府秉機軸以霖雨天下蒼生是心所欲言而言之所不能盡也余冀賜亮無任激切悚栗之至

○簡朱萐庵公

奉別臺顏於今五禩中遭艱危奇難而歲月寒�銷耗精神營衛漸入衰弱非公曷聞焉同川公攬如入閩適當敝郡城破百心區畫適中機宜日夕勞瘁憂深而慮遠生人之所庇也某蒙庇尢深出之膏火中登之袵席之上皆推明公之賜也謹裁布寸衷邂逅間願爲謝之不勝祈懇瞻遡之至

○簡塗任齋公

未別有懷況別乎公之心其有合哉蘅門蒙過從坐移晷披情愫領誨益累千餘言暫爾分違乏長者轍迹日在東郊尋水問釣依山藝圃新移芳荔數株綠樹錦囊爛焉奪目坐其下不覺夏之晝也何時得蚤歸旆一尊對淸陰不巳樂乎興至神欲越臨筆惘然余賜照

○簡譚二華公

追惟往夏當倭患爲烈仰葦神武於赫殲旃剿絕民念公來遲而喜公亟成勛日者忽聞公得終制天子嘉惠純孝我一方人挽畱而莫釋忠赤威燀海無波山谷無警論功者首勒彜鼎而書旗常未足報稱東人之思豈古今相遠哉某性資剛褊巖居寡與一見公瞿然斂袵重慰平生未見之懷暮齡何幸焉初擬驅馳入省贈於河之滸煩暑中弱體尙未平敬啟裁布伏冀俯賜廉照辰下正熱惟葆和爲宗社生靈加愛不宣

○奉洞臯易公啟

公蒞玆土不意遭城破敗之後編氓半非版籍𨿽存而田土荒蕪人民逃徙丁與糧則大失其舊聞明公欲減啚定籍上其疏於諸監司萬口合辭稱誦以此書手日盻更化善治若欲大冊告成保不出期月前午眾心來訴敢求轉白臺前得從寬比某以誼所當言乃爲執筆上聞伏惟鑑而聽之俾言者有光華焉餘情面布

○賀洞臯公啟

恭惟南極星躔徹夜光華於海徼中臺位望侵辰瞻遡於荇門敬獻微儀庸申勤祝伏冀鑑玆筐篚斥寘堂階曷勝雀躍之歡聊罄鴻私之積前有逸文種於南徼鄙悰縷縷薄儀將之侍酌者情親必能承歡忘醉則送酒者爲有光矣家圃荔枝芳味非楓亭比使妃子在不知如何嫣然媚春茶只少雪水烹之其興與學士不慳漫書總成一笑惟鑑存是寵

○奉南塘戚公

十三日賊聞公兵將玉卽起營放舟幸而殘軀得歸某命蹇五閱月被執營中驚恐萬狀無復生全之望非仗公之庇安得再晤往歲大捷倭賊繼至闔郡諸公以書請再屈一行而節鉞面北矣使公來豈使赤子聖炭至此哉虛張之人可與共事公文武全才成撥亂反正之大功麒麟掛名古所希奇某與公爲同志之交自附知巳別後話言不敢忘承委大筆尙未塞白拙軸並余天池手卷俱付煨燼家中無餘物此惟可與公道之人毀某削髮爲倭長今發尙在也莆人樂災禍而喜造言率類此力疾艸略不文

○奉郡守易公簡

某被執營中五閱月四月十六日方得生還驚恐萬狀寢食靡寧气血虛耗日夕負牀檢方弱病彌增以玆不能詣候門墻罪歉益深然瞻遡之懷刻刻不敢忘佳節偶得泉柑十二枚奉備蒲觴視獻也伏惟照存

○奉陳蒲泉大尹啟

惠安與莆接壤近倭奴人犯而貴治得以康保非公防禦有素曷免焉惠之民何幸何幸兵憲萬育吾僕庚戌所取士也近過莆邂逅道及公盛有所聲稱秪未獲識荊未見之懷甚於見也敝城陷僕被執營中四月十六日起營乃得生還五閱月驚恐萬狀精神衰耗以玆公抵莆不及參謁聞之瞻遡倍加惆悵裁候文府伏祈廉照

○奉林養翁啟

四月十五日賊起營某始得生還五閱月驚恐萬狀精神衰耗日聞人情世態倍加傷惜時間翁起居以未得一會對談賊中辛苦乃知翁寄﹝前有逸文﹞日者煩節鉞南徵掃除倭奴某以營中初��體弱甚竟不能趨候道左遣價子申稟蒙��雲天地東西南北尙有傾陷無名種子之說皆勘破道奧登道岸矣終身服之以爲養徳之助不巳多乎又遣棟兒出涵江參謁致簡公微服在兵中無由見顏色乃持簡而歸遂以附譚翁上記室曾未肴見示兵略佳制去秋欲某序之簡端近巳付之丙丁幸再擲一部卽爲操筆同志之雅所以識不忘也四月廿一日非公兵至則賊必攻仙遊再入興化矣此某在營中所親睹聞者登塘之捷天開之於先星變可徵公應之於後萬家所賴棟兒方志學之年慕公文武爲憲願伏叩門墻惟與而進之則登龍之幸多矣咫尺萬里臨楮心神飛越萬分不能道一統惟心照

○小啟奉李石湖

秋入郊墟更覺蕭疏忽聞文旆將發別緒勃焉�午屈過臨少談片頃雨餘又稍涼候候

○小啟答張榕洲徐壽泉二公

出自膏火中逢此秋光當夜夜尋樂不可一刻放過況故人蕭疏屈指驚心與公對言之亦稍慰也第連日疥盛發凡一切飲食皆省之俟向平主人具壺榼屈過從期另報

○復南塘戚公書

日欲侍教以彊賊未滅積仇未復我公務竭其精神謀猷號令戎士日夕勞瘁仙邑告急與莆爲唇齒尢懍懍然故欲進而卻者屢矣犒儀菲薄而申懇良勤且遠惟明公鑑只畱只不爲華乎所濟無多公重玆賞何幸焉艸略裁復執事者

又

今秋賴庇有成家口稍自給承惠太勤受之愧恧欲奉謝犒士又非所以爲恭也兵發卽欲行�公憐念敝府慘害之極借以安其心則奔竄之眾當有安集之期矣海上探報惟謹此在明公自有見跋佳制容嗣寄

○簡謝大侍禦同川李公省下分賑

庚戊叨春省同試辱枉顧者屢匆勿奉答竟未緣瞻顏色領誨言時維懷焉日者承天子命來蒞閩省貞度肅紀敝郡適當數奇百務倥傯非公殫心力何以濟時艱而安休殘氓哉近朝廷發內帑金三萬此殊絕之恩以捄塗炭之餘所冀仰體宸意愼重調度委任得人以興衰扶正功垂於永久名勒於鼎彜數年來敝邑不蒙諸公巡察無復旌別淑慝之典百姓卽不知有禮教刑政而其心蕩矣伏願攬轡澄淸使居瀕海者知臺史尊嚴而於於法紀者鮮不挫矣風之所縻豈其微哉某生也不辰遭變爲大使至荷鴻仁嘉貺祗領益增傷悲惟有抆淚感激而巳所祈者若時葆和以膺帝眷不宣

○復南塘戚公啟

日者棟兒歸承臺諭同心之愛何日能忘某當亂離之後城空百無附恃家中蕭乏無一長物猶不南走湖北走越所仰恃者以明公威令在爾今秋汛將至倭奴知敝府殘破之後恐無意第不才在營日久屢聞其欲攻仙遊攻畢則復攻興化過冬之賊非我公神將麾戈許村大破之則生人受禍何時而巳吾鄕士民渴望公發兵千餘來守玆土如胡總兵之材者令總之聲之所震必遠遁矣願明公裁允海內外聞公名蒙公徳威萬口一聲天之道人之心其可終冺乎使至承腆儀一一祗領艸略裁謝並布懇悃不喋不喋

○賀渠翁李老先生壽啟

恭惟乎格元臣榮膺壽籙乃逢甲子初度寔惟�月朔日翁以黑頭蚤入黃扉輔導主聖培植元气流福生人厥惟普哉翁以壽吾民天以壽吾翁理有固然者某叨立門墻蒙燻育提攜恩同再造者滋年矣屈指韶華瞻憶誕辰匍匐就道奉幣稱觴禮亦宜之第時有不由心特玆遣僕子行行之日某遙拜祝曰願父師壽矣卽登樞府以霖雨蒼生此非一人之私言寔天下所共願惟天其鑑諸關川阻隔函簡馳神無任拜舞欣躍之至

○奉環江陳親家啟

日者二華先生下顧道及公牌至巳得啟程之期矣玆使至伏承翰示儀貺且慰且感念堂歸先此領教姻婭情愛自繾綣不遺焉爾巳前月朔旦倭奴復到涵江報急有司無策數家居人欲逃竄入山不敏堅以守城爲長計城中人示爲行止心稍定抵暮戚兵至眾欣然以爲得生賊圍仙邑月餘矣賴死守譚戚二公遣壯士賫火藥冒死潛進今戚公領兵札何嶺去仙邑二十里許欲衝一角看二三日何如耳時事艱危吾閩不知何以爲終也仰仗公入朝邂逅諸老懇言多給兵餉鐘陽兄近簡都公曾爲請糧聖意嘉納準發金二十萬未知果然明後日差小價來賀使者告旋急艸略裁答縷縷不盡

又

恭帷獻績三載榮陟伊邇以道便省覲髙堂稱觴雙壽鍾鼎之養賜服之舞玆人間性分至樂求之於今鮮有倫儗匍匐趨慶禮亦宜之體也弱境內復多事椷書馳神惟有瞻祝而巳昨逅念堂道徐翁欲保公早入京第歲維暮矣聚首遶膝上春酒乃�輪而北不爲希奇之盛事哉髙明自得之餘惟葆和以寵�帝眷不宜

●少村漫稿卷下

莆黃廷�著

書

雜文

◆書

奉渠翁李老先生啟

簡朱箑庵公

簡李石鹿公

簡趙劍門公

簡陸公子

簡邢雉山公

簡尹洞山公

簡答郡守易洞臯公

奉邀藩伯塗任齊公

謝藩伯塗公

謝郡守易公

簡復莫大尹丹崖公

謝劉吾南公

謝巡撫汪南溟公

答郡守易公

與鶴汀侄

簡沐任齋公

����

簡李石鹿公

復�南塘公

簡復思泉表兄

簡郡守易公

簡趙大洲

使吏人騰謗於京師藉

在福淸鄰邑坐視逗𨖻不捄援

與周松厓揭帖

簡塗任齋公

簡謝易郡守惠五柳圖三練法碧瑯玕�扇履端鞋

�����臺公

奉朱鎭山公啟

奉李石鹿公啟

奉劉帶川公啟

奉礪峯康公啟

又奉戚都督公啟

奉宗主鳳阿姜公啟

簡復陳少淇公

奉分巡何鳳野公啟

奉戚南塘公啟

簡內翰陳對溪

賀易洞臯公

簡復塗任齋公

與易洞臯公

與陳別駕

簡新任貴州憲副林聯峯

○奉渠翁李老先生啟

二月十八日承復臺函並賜嘉貺僕子閏月十六日抵家祗領叩謝外盥手開函捧誦再四情誼深重惟有感激涕出而巳恭審尊體春日佳勝貴介六公子行止各迪吉又慰瞻盻下悰某日欲溯建溪入越中摳趨師席以終夙盟以紓積懷第弱體尙艱於出門俟秋冬之交何如比趙巡撫年兄使人來情文俱至皆鼎分所推也人旋附獻土宜聊申芹敬云伏冀亮納無任簡褻惶懼之至

○簡朱箑庵公

入春履慶萬福攸同君臣一徳都兪於廟堂之上以經綸萬邦公昆玉直贊默相太平之治玆魚水交歡千載所希奇之遇客秋主上特賜驂乘與上公並入禁苑道路觀者誰不榮羨中外聞之皆知積善所流明良遭際信哉匪偶某追憶昔年趨陪劍履而今逖在海隅瞻遡山斗眞在雲霄刻刻興思萬里猶比鄰公之心得無同乎正郎林聯峯北行遣一力附申起居之敬所有副幅總冀臺鑑不宣

○簡李石鹿公

恭喜榮晉宮秩嘉承帝賚積慶流光信哉匪偶夫士之仕也所貴者時明良會合魚水歡洽今昔所希奇由玆入黃扉以經綸萬邦以凝承主徳光天之下至於海隅蒼生則某𨿽巖居人猶復見升平之盛尙書曰惟時成周建無窮之基亦有無窮之聞惟公於皇明亦云去夏僕回過承宋緞川扇之惠副啟更殷懃感謝知好不忘疏遠古道幸於今見之玆門士林正郎烶章入京附一力奉申起居之敬余具別幅願言鑑照不宣

○簡趙劍門公

﹝前有逸文﹞珍貺至今存念時三司索贈文還朝冒昧不揣執筆今家中被倭難延熱一空文稿無存想當時贈軸猶有存者或在京或在府上均乞查檢謄過寄還以見相與之誼云祈懇眞切眞切敝郡室廬人民去其大半慘酷不可言倭犯自乙卯至壬戌當事諸公皆因循玩愒無有實心憂國爲民之意貽害至此更百年不能生聚如舊傷哉傷哉楮余附希惟覽照

○簡陸公子

尊公登仙府屈指韶華溘焉六禩音容若存每形之夢寐隔世神交萬里比鄰言念及此涕從筆下去夏小價回承復簡玆遣價入京寄去香荔三百申尊公凡筵之敬惟視至幸幸

○簡邢雉山公

雲樹茫茫音信杳然追憶京城東寓比鄰左右昕夕依依無少間而今僻處海隅去畱都便隔數千里言念髙雅何日忘之人言林下之樂不意暮齡所遭若此且人情世態崄巇處處相同公所與遊者猶有野叟山僧而菑之所存殘氓更蕭索田疇廬舍煨燼之餘皆令人隱切第病弱出門爲艱猶欲束書北遊與公泛舟於吳越淮楊間不巳願乎房中有免身者必熊羆恊吉遣小價入京附候起居並謝佳絨卽令善工制之不然何以卒歲艸略不文

○簡尹洞山公

恭惟新春履慶虞帝垂拱而夷典三禮獨膺天佑由玆入黃扉以經綸萬邦以弼丞主徳光天之下至於海隅蒼生則某𨿽巖居人猶復見升平之盛吾同榜三百輩掀揭名業於兄鍾祉不重有望乎去夏僕子歸伏承臺諭執誦再三不待念堂至知的耗爲極慰又云難後事事觸懷惟勸寬懾自怡洞達處困所宜說同志軫念其情自別古道幸於今見之佳幣卽令善工制之服之無斁每束帶則重君子之賜若並力謀天使海上無警報此在明公等在髙位責�某何能焉小僕入京恭上起居並布謝悰總冀垂照前有逸文以嘉惠天下與來世名亦垂之承賜全帙始�精奧從玆大同之詹其有備乎翩翩佳子弟�旅食玆土見之每嫣然何時枉駕命酌同一�口乎此可與知者語漫附鄙情伏冀俯察雨�欲煩潭仙一行容再報

○簡答郡守易洞臯公

省錄修正無餘詞矣十月朔廷中頒鳳紀玆拜賜更早知來歲正朔矣日月漸加初心益負知巳如明公何以謀也艸筆裁謝惟覽照

○奉邀藩伯塗任齊公

一陽初復羣陰退聽天地之心見矣公奉命蒞玆土對時育物淸寧安輯之化從今伊始九日備春釀奉枉臺從與公歡忻浹洽調管計晷不直長一綫巳伏冀俯臨無辭俾賤主有華光焉

○謝藩伯塗公

雄筆巨辭纚纚立就而銓次過於揄揚寔煩心神顧謭劣曷堪焉夫知身所出而不知吾身所自出故視宗之人與秦人同殆有甚焉可慨巳�從齠年巳有心盟偶今得行之酬夙願爾世有厚於外姻枉費千金而不吝未一二代親盡迹絕亦有不旋踵相召背者不知其何見伏承按治采世風者莫如明公敢以質焉門寒產薄藉瑤章光射萬丈何啻百朋先子含笑於地下而支庶珍襲於永世矣卽欲詣臺以榮發亟敬候於此郊先此敶謝

○謝郡守易公

望日躬奉捐祀田二劵請印記不及見適吏人至領鈞筆詞簡而義盡作者有以風之後之人非所計也此可與公道府批未蒙易姓恐久無稽也艸略裁謝容面候

○簡復莫大尹丹崖公

學殖也不學將落也某生不辰逢此城破家毀之後加之人情世態崄巇皆耳目所不堪聞見鎭日欲攝靜自怡第無可幹蠱者以玆分心俗務益荒舊業仰承不鄙見委愧弗文何以��也臺命不敢違況任翁尢辱知好當二���稿以復執事者

○謝劉吾南公

公守建州時汪濊之澤沛及八閩豈直九里之潤而巳耶某在詞垣飫聞道譽欲晤無緣去冬明公爲天子�徳惠駐節於莆者閱月乃得親顏色聆誨言所藉以開鄙吝者多矣別巳春暮忽承翰諭引飭益增愧悚兼以嘉儀顧何徳以將之玆函表入覲雲樹茫茫寧無懷乎臨楮不盡相思艸略裁謝願言鑑察不宣

○謝巡撫汪南溟公

遙憶去年此時得從臺侍溘焉經春䢐秋瞻遡惟勤翁晉秩禦史大夫徳威敷施遐邇咸賴某適遭喪明之戚不及函詞致一賀昕夕懷欺使至再拜鳳紀龍馭四十四春矣沐浴皇仁與天同運第巖居鄙人歲月漸加初心益負何以爲教也敬啟申謝並道下懇伏冀賜照無任戰栗悚懼之至

又

春將歸矣相公履慶與生靈共之所願祝者四夷又安百谷用成而敝郡駸駸然人民懷集居止保定泰平果有象乎某林泉一叟日與田甫歌詠福庇無絕巳時公任職過愼如來諭今爽然釋矣辱承腆貺曷堪存遺春釀初熟何日得與公促膝論文慰玆積勤比瞻樞極懸竚爲煩伏冀臺照不宣

○答郡守易公

致堂先生過嶺南亦無本子所著作管見出�一時記憶流傳至今公讀書過目成誦下筆�有神且行得一寸又勝於讀得一尺以閩南�遭若此故不束書以從僕在內書堂教書九�所積官書盈棟今煨燼余承命欲查事文類�偶有之謹全部計四十冊上覽

○與鶴汀侄

昨飲良醞享盛筵嘉尙雅勤在吾侄禮亦宜之有酒食先生饌翰林諸公常戲言晦翁注先生作父兄座主又添一貧餓侄酒食果爲父兄設言之嫣然

○簡沐任齋公

昨承畱欵登樓達觀而山形枕流依舊移尊前�情興勃然非明�略分推誠曷以發焉保釐重寄士庶倚以爲命公不可一日離玆土函表榮行當有代之�佳盟候涼願無忘月潭乞令之來爲開����

○����

林居人�������石而親書史談墳典者亦鮮矣�本剛褊之性而兼以荒落之學知不調俗未動��故閉合寡侶比脫虎口閴寂滋甚何幸得公光蒞玆土傾蓋白首而二年歲�瞬息若飛昔云�疾見相知卽脫去每見公心神怡然躍躍���否古今人論恊而見一戀戀然不忍釋爲心同也爲遭亂後失怙恃也駕賁蘅門庖人司菽水以承長者亦分耳何敢言勞且賞以重惠公用情厚矣謹將命布之庖下大小之����念何日巳焉少頃北郊面致不文

○簡李石鹿公

春間令二僕往候臺居叨承道愛非朝夕之故妄有昕陳惟冀照在不言海上未靖暫遠敝地��藉得免艱虞者總戎戚南塘分藩塗任齋並力恊心輸忠報主而瀕海殘氓稍就安集長治之計尙未知所出南塘威信行於蠻夷一日不可使離玆土一離則八閩不可保矣任齋先生髙朗練達節愛元元仁昭而義立相度機宜保釐方井井有人而監司捧表以次行某聞之心甚懊惱惟仰屋長嘆者久之目今浙兵數千偏裨諸將盤防於此任齋行矣其誰與理民將何恃不亦殆哉且送迎之際吏緣爲姦孰得而嚴之爲今計二公皆文武巨材孚於上下遐邇使久在吾郡則極陰之餘陽澤可施顚木其有由蘗乎吏兵二部長與翁時上下論議千萬爲國薦賢執樞軸者信而手之不疑望資旣深敍遷特異則孰有不安其職而行其志乎大敗極�非他比所司尢宜�簡非有精�弘��不能扶衰反正禍益甚焉公杜稷重臣以天下毅然爲巳任聞某言寧無聽乎非爲二公寔爲��也僣瀆尊嚴伏冀亮察不宣

○復�南塘公

巳日攜樽榼與�涵�匆匆一會會又別安得有山陰之興放舟剡溪上下水波不興�使至領良驥得免山人徒步而絲幣令善工制之向暑服之甚適愧不稱也特荷推衣又視有馬借人之風遠矣非言能謝總在心照

○簡復思泉表兄

某蒲柳之資精神气血日潛消於流華今當定籍淸賦之年不免一經心過目修葺東裏舊第細事蝟集𨿽欲不親不可得巳兒子年幼未�事課之文學以有限之年生玆不辰幸錫閒宜嘯傲煙霞逸情泉石一塵弗染是爲夷猶暮�今若此何以長生非向公道之其孰與念讀�囊集知所與贈貤皆海宇�流足稱世家子���重傷天瑞奇才早歲不祿而其所遺者眞�琰蘭桂鬱鬱澤如也一讀一唏是可以傳不下唐人雲山跋使人含涕天福善以昌後何於康懿公榕江獨靳乎殆數之不可知也省城洪水旣平流盜巳禽第吳平出港明春勾引倭夷閩中未可安枕熊虎老將如南塘獨領羣兵久札海徼兵餉日艱誰或思之楮余艸略一及臨筆惻然余惟尊鑑不宣

○簡郡守易公

舊郡守嶽蒙泉公嘗題西關有雲林巒靑欲滴城郭隱如無全功些子欠我設小西湖辟西關以浚東流築石堤以殺水勢所以通血脈以�支幹於全城之中兩岸居民饒庶舟子往來民甚便徳之日者倭夷襲破城池遂爲瓦礫之墟有陶沙一班又堆沙泥日積水道淤塞而莆仙二邑米柴俱隔關外行路人見之莫不咨嗟城�後而河沽益見焦枯民何以生生蒙翁俯卹�隱毅然欲興利陳公承命詹望日應吉先於�口命工浚昨登關上盻水流汪汪油油舟漸次可行乃言曰甚矣水之爲利也萬姓歡騰皆知功之所自出然事貴謀始圖終敢煩翁鈞令以速成爲貴則嘉惠興人與嶽公並美愛則傳不直今之口碑而巳四城隘其重門雉堞又髙其舊气蒸而郁皆非民所欲謬辱道愛僣敶民風詮頌功敍嗣當一一志之伏惟賜鑑采納則眷眷下懷爽然釋矣

○簡趙大洲

追憶館閣時昕夕依依三載嗣是參商庚申歲賜閒出京次年公入京雲樹茫茫徒增瞻遡而巳闕廷會盟公侃侃直聲弟瞿然敬慕至今言者以爲曲玆何說也必有自也回籍初擬省城十居而三衛軍乃以乏餉激變幾成大亂無計俟倭奴稍退歸莆壬戌春三月十三日復侵犯至十一月盡日襲破城池殺掠延熱酷毒�忍言四小兒被害余內脊先寄山房居第被焚家無長物外人訛傳弟削髮爲委長今發尙存苦楚萬狀喜得生還敝地自國初未蒙兵燹暮齡遭此不辰僅新第無恙可蔽風雨起居如昨第气血潛消於歲月

○使吏人騰謗於京師藉

口縉紳賣水賣杉鼻閉糴以致內叛開門莆家家有井素無賣水說幾何杉鼻足一郡燒七八年爲倭至田荒谷翔價一兩何可以閉糴乎�卯倭笐海而來幾萬里士庶豈有不惜身家墳塋而顧黷貨取敗利其小而害其大乎當事者全無料機卻敵之才實心卹民之意尸位冒祿賊來而依違苟且望風奔潰城破夜

分守猶與士夫對飲賊人假作總兵

差人下書與之入城樓對話說

半夜進兵戒守城人莫敲梆四更時賊從西忠緣梯魚貫登埤

原市井棍徒冒籍劉岷川年兄家其實南昌縣前人犯罪被奔各處因緣至此兵無千數十一月朔移檄有十二萬人馬分道夾攻不許諸將浪戰惹罪郡人饑渴望之彌月不來夷人得窺其虛實

○在福淸鄰邑坐視逗𨖻不捄援

遂至萬鬼含冤罪逆滔天自甘顯戮猶不知悔禍乃詭計飛語以自文獨何心哉流言止於知者非與恐知巳欲聞故紀略以告伏惟覽照鳳野公辱知好有復簡托爲轉致見萬里故人意望望

○與周松厓揭帖

�姦鼠腐而正气充塞於兩間流芳於萬��士寔繁非吾子其誰與家計蕭條樃兒年�二�悟性稍通文義可教壽壙自作�囊山古�之後步履支持藝花插柳養魚狎鷗酒飲不數行無別韻況敢以告知巳滇中作幕時曾有贈文灑筆卷子此稿被焚萬冀謄一篇寄何公鳳野轉致亦使子孫知通家相與之誼忠臣��之詳也

○簡塗任齋公

公玆行入賀闕廷事竣晝錦故鄕省覲���孝之道繇之而天下之爲臣子者嘖嘖���且遇矣臬長新命繼以嶽行銓曹拾賢���平薦紳士得無興乎乍別經年山中岑寂��長者車過從荇門劇談世務或撫景適情��鬯味不可一得雲樹茫茫舉目淒切今喜治文兄臨所共欽矚而況同心之愛出於其情哉未能匍匐稱慶肅價致筐扉之敬仰惟尊照不宣

○簡謝易郡守惠五柳圖三練法碧瑯玕�扇履端鞋

卽��五惠於巖居人甚適紅鞋白襪逍遙於���下按圖而觀之見靖莭之大爾中節向暑���玗令童子揚燻風於左右午睡一醒����朗誦鄧士魯三練之歌何樂如之肅����照謝懇

○�����臺公

����承翰貺之辱率爾裁復奉敶記室入����不離自營壽域於囊山古寺之後江����峯疊出亦莆中勝地日棲遲於此志����何慕焉久違顏色肅啟申起居之����巡成玆良晤余心照不宣

○奉朱鎭山公啟

緬惟庚申冬十一月過東山兩承慰問兼以佳貺自懼疏淺何以得蒙大人長者垂念繾綣若此感戢曷忘諸敝城洪武來不遭兵燹城之陷也自今日始倭之爲患也十餘年矣郡城之陷也自興化始督戎諸公原無憂國保民之心又無臨機料敵之智日夕玩愒事同兒戲其詳具於絕略道遠言浮特玆馳簡細道之伏惟尊鑑不宣

○奉李石鹿公啟

自叨詞垣從公遊握手論心非朝夕之故平生賦性剛褊臨事盡職無脂韋與人交亦不能效俗態惟我公深亮之康申冬十月辱都門奉別於今四載感戢何日能忘諸被執營中筆於紀略道遠言浮特玆馳簡細道之恭申謝臆無任瞻愬伏惟尊鑑不宣

○奉劉帶川公啟

近閱邸報北虜抵通州公膺遼薊新命文謨武略天展才猷此其恃乎緬惟榕城促膝論��經年日夕依依芋原分袂至今惆悵公駐��夷伏承翰諭叨以巖居鄕宦得登首薦海內交遊鮮知巳今知者非公其誰與仲於知巳而屈於不知巳自昔爲然舉爾所知又何嫌焉銜戢肝腑傳示子孫公行未幾柄兵者卽激成軍人之變亂者二三日乃定遂驚懼飄然抵家壬戌三月八日倭至攻城九月戚南塘領兵剿殺十月初新倭繼至當事諸公原無實心憂國之忠又無臨機應敵之智日夕玩愒事同兒戲十一月廿九日城陷日月昏翳萬鬼煩冤某被執營中外傳起居多屬譸幻辱公知殊深恐欲聞特玆馳簡奉報聊一解懸懸爾伏冀尊鑑不宣

○奉礪峯康公啟

別我公久矣日者承慰諭兼以金幣卽命工制之以昭惠也倭奴爲江南患滋年矣郡城之陷也自吾郡始洪武來不遭兵燹吾儕生也不辰逢此悖戾其慘傷也大矣日月昏塞神鬼煩冤督戎者原無憂國保民之心又無臨機料敵之智日夕玩愒事同兒戲及城弗守借口鄕宦造飛語使人騰謗於京師不能罪巳而欲賈稿於人何其說之不經也弟被執營中五閱月有兵至眾嘩然以爲黃五叔統兵來外又傳弟削髮爲倭長眾言混淆莫知其端新倭繼至十月朔攻圍仙邑月餘未解譚戚二公並力同心日夕勞瘁今兵稍集南北夾攻可克也玆翔便附報�申謝臆伏惟尊鑑

○又奉戚都督公啟

公以身爲萬民主解仙邑三角之圍麾旗幟親戰陣手刃倭奴有不聽命者罰不移時社稷之�國家所隸也忠赤可以通天地格鬼神昨遣僕入京附敝親家陳環江行簡諸老備道地方前後事公功當上賞聞者足以慶矣伏冀嗣是兵勢眾多量敵而進必殄殲之使萬年海濱之無遺育在公玆行

○奉宗主鳳阿姜公啟

客京邸得親顏色領誨言公自庚申以憲職筦全蜀文柄南北各分良朋伊遠嗣是蔚有聲稱仍以憲副筦文柄於八閩閩與蜀無慮數千士徳立教成風之所被者遠而澤之所及者眾繼自今爲宮賓爲學士晉秩宰輔道修於身而行於內外上下不巳華乎某巖居遭城破被倭執者五閱月精神气血醫至今未平日者聞文旆抵榕省未敢修一敬通一問而明公乃賜以縟儀先施情懇眷眷於同院之雅也揣分奚堪捫心益激裁呚恭謝伏冀覽照余容面謁細陳下悰不宣

○簡復陳少淇公

北郊尊酒言別溘焉經年嗣得常山燕京二諭眞切萬里猶比鄰信然信然恭喜客秋晉秩大廷尉民之司命天下所倚以爲平欽卹心充然不可忘由玆登樞垣遘運行道功銘彜鼎名列史冊爲古今一奇大丈夫不深有望哉某在職�祿苟度歲月及今巖居中夜以思悔將何�負此生與此時焉爾巳非公不敢道廷�弟早暮一視之春日有懷適使者索復簡艸略布悰並謝賢書香帕之惠時詘無以爲賀惟向天致數語爲祝伏冀尊亮不宣

○奉分巡何鳳野公啟

黃花晚節白鴈含情蜀與閩相去幾千里憲旆巡察玆土昕夕得以荷容與聆誨言民得以懷來百谷用昌而黎庶元元得免艱食道化漸漬風之所被者遠安能思初佚能惟始不令人發深省哉銓曹計吏公當躋華陟要恐爲一方殘氓借使車將大有所授巖居岑寂馳慕無巳玆因貴門士行奉布下悰並申起居之敬不宣

○奉戚南塘公啟

韶華如轂春且深矣昨恭迓於南郊執酌言曰正月三日之別今爲閏初旬轉盻經時皆爲陳迹惟我公宣力效忠驅馳於閩廣之交與倭奴合戰無慮數次餘黨奔竄於林谷海�間閩以南無復虞矣生人者功大所在著思公曰是天﹝前有逸文﹞色鳥聲夕陽在地人境俱寂倦遊者所甚樂而安焉我侄髙處司齋何日得行酒賦詩促膝談心慰我衷曲也契侄王生便附候興居惟鑑照是囑

○簡內翰陳對溪

恭喜榮登春省髙第是父是子有重光焉館閣掄賢得以吉士進讀書中祕與海內名雋握手論心調蘭斷金不巳幸乎回首二十年初進亦蒙是選屈指韶華如夢中事公遭際聖明卜相登瀛寔周家之楨豈直枌楡之華哉殊深�浣尊公北行敬修短簡聊布下悰總冀臺照不宣

○賀易洞臯公

維嶽生申適應昌期之會有殷夢說聿資良弼之功方宣惠於海邦三年底績卽蜚聲於廊廟此日欣逢昨曾申祝於堂階不敢再煩於伏暑薄進壽筵之庶品以彰侍彩之微忱鴻私仰冀鑑存燕喜尢深舞蹈

○簡復塗任齋公

榮發時爲公難之玆巳歷程途萬餘里屏翰方嶽爲社稷重臣闔眷星聚宦邸爲家則日見其易焉爾巳第苦陳人僻處巖壑公髙居薇垣義無出疆則握手調蘭之期未蔡秪昕夕神馳爲煩爾良晤或天有以假也使至遠錫瓊瑤光昭蘅藿閫閾之內咸嘖嘖然頌我翁逮下之仁夫人其善承之媲美之休感與媿並總言申謝仰惟尊鑑

○與易洞臯公

校士連朝聿收得賢之功𨿽盛暑不爲煩是月朔日承頋畱餉公自爲期十日來赴飲不意別後瘡勢盛發結毒流膿幾晝夜忍痛不堪以此攺卜期第客興已張主人無以承之甚自愧悚恃至愛能亮之謹布下情

○與陳別駕

左腰骨間是月朔生一腫毒曼延至今太守公朔辰下顧畱欵說七日八日考生員初十日來赴飲不待招公遠自仙歸則二妙並美揄揚�晝之長以傾倒河朔之飲枕簟淸涼歸路待月得非主人至願乎而今尙未能惟翁爲謀之

○簡新任貴州憲副林聯峯

天有遠土君無遠民貴藩尊公曾宦遊其地而我公繼之世其職顧不爲榮哉部俸獨久而葵峯東野皆知公者諺云食祿有方信哉旣承命早宜赴任鄙人每觀遠嶽重臣晝歸鄕井夷遊桑梓之樂竊不爲安恐非所以服勞皇家之義如來諭誠是近病瘡今劫稍減負枕檢方忽承翰貺之辱情與文俱感慰殊深客歲二僕附行春還荷遠惠並謝天暑正煩倍加珍攝願祝

◆雜文

修醮靑詞

送田母族

送田房弟廷本

助緣南山西塔院劵

○修醮靑詞

明神現世陰宰勸善久微權威福在天旁達顯仁之妙用或隨其英靈之未盡節制於一方或任其气機之敷施充斥於寰宇有感必應無遠弗通自乙卯春蠢玆倭夷之肆虐以毒我人民﹝下有逸文﹞

辛亥年用銀參拾兩修蓋狀元公牌樓

戊午年用銀壹百貳拾兩重建朝請祠

嘉靖四十三年甲子長至日世孫廷用謹識福建布政使司分守福寧道兼漳州地方左參政塗批

甲子一之日陽和初暢風物熙恬乃以政暇走訪司空黃公於東廬破醞炊黍劇談古今偶及往代贍族焚劵諸事欣然共向之少焉公出是日手書捐田助祭二劵相示余遂不覺當粲而嘆曰善哉斯舉也可以風矣夫世衰道喪人私其身陶朱取嬴計然稱雋族焉則之如流澌下矣豈知嬰秉齊軸宗不步跣廣辭漢綬藏無畱金古人所以重一本而榮君惠者孰非萬世士君子之型範哉讀二劵公之揚歷聲華不復具論而此舉大旨則以聖朝恩光祖宗積慶爲重夫覃恩光忠也遡積慶孝也舉大祀而不醵族仁也一事而三善備焉信矣哉可以風矣余也叨守玆土世業風教胥爲有關故特表而出之以竢他日采風者東裏亢宗其世守焉而無失可也

興化府批

閱此劵此批冬卿惇本之忱當道維風之雅俱見矣黃氏子孫其世守之庶敬承表正不遏佚前光云

甫田縣批

捐俸置田以饗以祭由宗及祖孝廣本支黃氏孫子世守勿替

○送田母族

勑贈太孺人鄭氏廷用母也曾外祖福五公生下三子長房無傳次房拙庵生太孺人伯舅學文遺一孫亨三仲汝信季汝忠皆無傳三房南圃遺下七子今所存孫壽六壽八曾孫斯遷斯文斯雲家計蕭條祭宴無備謹撥田貳拾石準爲蒸甞之費切念熊丸之教叨壬午省薦榕城歸見堂客在座而母不及見抱柩泣血見����乙未進士官檢討修撰晉秩司經局洗馬�翰林院侍講累官工部右侍郎積俸所貽分之母族推恩之所自也鄭後人歲時承辦祭物其糧差共戶辦納外祖拙庵公汝信舅淸明重陽加一祭卜啨子姓與黃門子孫共饗之設田之意云

○送田房弟廷本

同祖弟廷本惇朴無爲惟傭學家塾今城陷歲更荒矣撥田貳拾石送與養贍終身仍貽本支子孫卽日就少村戶下除割東廂三啚黃廷修戶丁廷本納糧當差永爲巳業本房子孫母得故違自取不孝之罪其共承之

○助緣南山西塔院劵

始祖唐禦史裏行公讀書南山之巓三十有六年故其積學著之爲文見有集傳於世普門庵祠其像舉西塔僧之可者以奉其祠予未第時嘗讀書於西塔北樓之下僧所有田餘千石近多侵沒僅存若干畝田多濱海歲歉山門鐘樓頹壞年久無力修葺前中後三正殿並兩廡稍可蔽風雨東廡外香積一直漸入凋獘西廡外云堂石柱木瓦巳湮毀只存基址可慨巳予官翰林二十餘年比抵家念各僧貧難且思此院與羅漢峯先大夫玄宮相近乃捐俸金三十兩給與僧祖輝濟云以相厥工仍施租二十石歲存香燈先大夫忌日設齋誦經我子孫世共饗之時皇甫理山公視郡篆僧所立劵卽欣然識之以示永遠自今伊始各僧務守法戒無孤今日意若潛行撥托變賣我家子孫當鳴之於官嘉靖乙卯春三月司經局洗馬少村黃某書���形開朵朵�家住在藕花心銀濤夜���蕋�����玉林長伴藤蘿看虎伏忽乘風������玉井華峯上安得驂鸞一往尋

