

欽定四庫全書

集部五

提要

墻東類稿二十卷

別集類四【元】

臣等謹案墻東類稿二十卷元陸文圭撰文圭字子方江陰人防而頴悟博通經史及天文地理律象醫藥算數之學宋咸淳初以春秋中鄕選延祐設科再中鄕舉以老疾不應徴召卒於家事迹具元史儒林傳文圭當南宋之末年已二十餘入元後五十餘年至泰定天歷間尙應聘設教於容山至順末猶爲陳敬叔作安定祠記又數年至順帝至正初始卒最爲老壽惟史不載其登仕版而集中吳縣學田記有至元辛夘余領吳縣學事語似亦曾爲教官然辛夘爲世祖至元二十八年文圭年只三十餘而記中乃有餘愚且老句與文圭情事不合或此記本代人作而失於標注歟史稱文圭之文融防經傳縱橫變化莫測其涯涘東南學者皆師之今核所作史言不謬史又稱其防於地理考核甚詳今檢集中惟存辧毛頴傳中山一條余悉不載殆散佚不可考矣是集本二十卷世久無傳今從永樂大典中搜采遺佚共得文三百餘篇詩詞六百餘篇仍依原目釐爲二十卷𨿽割裂之餘重爲緝綴亡失已多而據所存者觀之固元初褎然一作者也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

墻東類稿卷一

元陸文圭撰經解

志學解

小戴記曲禮上篇古之遺言也陸農師音讀以十年曰幼作句絕以下弱壯等字皆仿此新安朱氏以爲有理今從之幼而學者兼小大學而言十九以前爲幼則自八嵗至十五而入小大學矣古之生子能言則教之是時知思未有習化未有前言至論日夕薫聒涵泳善心瓏琢美質久而安習保固完全私智偏嗜不能入矣二十成人可以勝衣冠冠禮曰棄爾幼志醮而字之責成人也然體猶未壯故曰弱三十則血气定矣可以授室合二姓之好以事宗廟有父道焉四十曰彊孔氏曰彊有二義智慮彊气力彊呂氏曰彊則材成材成者智慮定則謀事審气力完則任事果故可以出仕然必至於五十閱理深而熟更事久而精然後可以爲大夫五十曰艾艾發蒼白色服政爲大夫也仕者始爲士以事人治官府之小事大夫者居上以長人治邦國之大事蓋才可用則命之仕徳成則爲大夫其間非無早知夙成之人也以爲養之熟則成效著而收功博不待其成而用之則有美錦而學制未能操刀而使割也芄蘭之支童子佩觽𨿽則佩觽能不我知言成人之佩非童子之飾其才能不足以取知於我也婉兮孌兮總角丱兮未幾見兮突而弁兮言總角之童戴大夫之弁躐等而居於位也大抵士修於家學優則仕王事鞅掌東西驅馳者不過二十餘年耳未四十也才縱可以有爲而不當使之爲已六十也才猶可以有爲而不欲使之爲其用人也有制其待人也有禮六十曰耆筋力旣衰不任其勞可以使人不可以使於人也七十曰老不服戎不與事外則致王事於君內則傳家事於子仕止矣八十九十曰耄耄惛忘也七年曰悼悼憐愛也耄者老而知已衰悼者幼而知未及尊老而慈幼故不加刑焉周官司厲七十者與未齒者皆不爲奴漢律未及八嵗與八十以上非手殺人不坐皆古之制也百年曰期頥期有兩音鄭氏曰期要也孝子要盡養道而已嚴陵方氏曰人生以百年爲期由是而上則過乎人所期由是而下則不及人之所期矣朱氏曰期音期取周期之義期謂百年已周頥待養而已其義爲長此章自始至終每十年一變蓋數起於一止於十天地奇偶之數陰陽生成之理每至於十則必更人也者受天地之形孕陰陽之气孰能違其數而逆其理哉故十年則必異其名至其時則必異其事幼與弱之類則名之異矣學與冠之類則事之異矣昔者先王制禮立法以律人心勸學崇化以節民性使人學問審博血气充盈志意堅定少者待其成壯者服其勞老者享其壽未用者無躁進之心當退者無不知足之戒人生其時沐浴聖澤舞蹈仁風耳目聰明四肢安逸夫夫婦婦而家道正長長幼幼而王政行𨿽孤鰥之民凍餓之老猶得與昆虫艸木各遂其生況凡民之秀爲學士大夫者哉當時王道修明風气長厚根本全在學上學不是空言要措諸事業致知誠意所以治其國明善誠身所以治其民這學不是詞章之學浮靡用不得不是訓詁之學膚淺行不得虞典教冑子周禮賔三物直是後日要得他用如桑麻谷粟鑿鑿皆精實公孫僑曰僑聞學而後入政未聞以政學者也此之謂矣然學政不是在下自扶立得直須上之人輔翼振徳方始成就中庸曰率性之謂道修道之謂教人自𦇤褓以至成童便有這个性可堯可舜不教則失之聖人能盡已之性以盡人之性其必由學乎學所以修性也自天子至庶人未有不學而成者也學廢則禮廢冠禮廢而成人有童心不弟之源昏禮廢而嫁娶不待年不壽之源考比之禮廢而官制壊不治之源飲射之禮廢而養老缺不孝之源嗟乎其來非一日矣春秋時已欲毀鄕校如鄭然明者靑靑子衿在城闕兮詩所以刺之也鄭蕞爾國也而王朝之大夫已有不悅學如原伯魯者故閔子馬譏之曰夫必先有是說而後及其大人曰可以無學無學不害下陵上替能無亂乎謂邪說興於在下而在位者習而聽之不可長也又曰學殖也不學將落原氏其亡乎一大夫不說學閔子馬卽憂其亡當時未必不笑子馬之迂也然自古不學而殺身者多矣𨿽然此可爲仕而不學者之戒未仕而學則將柰何曰孔子我師也昔者孔子生而知之而曰我非生而知之者好古敏以求之者也攷之世家孔子生於襄公二十二年庚戌兒時陳爼豆設禮容此十五志學前後時節昭公二十五年甲申適齊景公問政此三十立時節定公元年壬辰孔子返魯退修詩書禮樂此四十不惑時節九年庚子爲中都宰一年爲司空又爲大司冦十四年乙巳攝行相事與聞國政則年五十六矣正知天命時節其後適衛適陳適宋哀公十一年丁巳復返魯則年六十八矣正耳順時節方且序書易詩正樂十四年庚申西狩獲麟作春秋後二年壬戌兩楹夢奠七十三終焉則到從心不逾矩時節才一二年而止耳然自志學之年至從心之境皆聞道之嵗月也嬉戲陳俎豆之夫子卽負手曳杖逍遙之夫子學無少壯之異也夫子焉不學而亦何常師之有子奚不爲政而是亦爲政惜也用舎行藏之不自必綏來動和之不復驗使天假之年且八九十且百嵗且得邦家則賢於堯舜逺矣其生也榮其死也哀如之何其可及也然人皆以夫子爲不可及夫子則曰何有於我哉又曰學之不講是吾憂也然則學者又當如何蓋嘗論之困而學之視學知當十倍其力時過而後學視幼學當百倍其力列子有云百年壽之大齊得百年者千無一焉設有一者孩抱以逮昏老居其半矣嗚呼人生世間少壯之日蓋無幾也自人事言之至六十則精神止矣復何爲乎自學道言之則自始以至終未沒齒之前皆戰兢之日也豈獨學而仕服官政而已乎語曰四十五十而無聞焉斯亦不足畏也已無聞謂無善道之可聞非名位之無聞也人不可不知道使其知道顏子不爲夭使不知道彭聃不爲壽生世間一日則有一日之責百年則有百年之責天地無窮盡則道無窮盡學亦無窮盡昔者睿聖武公九十方作抑戒以自警其詩曰烏乎小子亦聿旣耄其盛徳至善如緑竹猗猗皆自切磋琢磨中來趙文子年未盈五十而諄諄焉如八九十穆叔知其弗久劉子知其耄及後子知其將死蓋春秋時猶有先哲之格言君子之先見以後無此學矣然則嗇其精神以奪造化之巧外其形骸以與太空者遊非達者乎曰律以聖門之繩尺則彼爲虛誕此専務實不可同年而語矣子在川上曰逝者如斯夫又曰朝聞道夕死可矣上一章是个不息字下章是个安字嗚呼漢儒以來此義不明久矣

詔誥

擬求賢詔

蓋聞上古之治君臣同心開廣賢路宣招四方之士是以上下和洽海內康平其徳弗可及也朕纂承丕緒敬仰休風托於士民之上夙寤晨興念慮萬方不忘元元惟恐羞先帝盛徳當今之務務在得賢而已昔仲弓季氏之家臣子防武城之小宰孔子猶誨以賢才問以得人明政無大小以得人爲本今天下賢者智能豈特不如古之人乎患人主不求之耳夫十室之邑必有忠信三人行必有我師今闔郡不薦一人是化不下究而積行之君子壅於上聞也士奚由進自今以後令郡國選賢舉能嵗以爲常賢士大夫有肯從我逰者吾能尊顯之布告天下使明知朕意其有明徳達材者必身勸爲之駕遣詣京師或年老疾病勿遣

擬勸學詔

蓋聞古之設庠序與學校所以教養人才將以致用也書不云乎不學墻面蒞事惟煩嗚呼自周衰以來先王之道浸微浸滅法度多缺禮樂廢壊圖治者以古爲迂措事者以茍爲得士習於空言禮義廉恥缺而不思朋黨比周靡然成俗伊欲黜漢唐之淺陋追堯舜之髙明樂育天下之英才使修潔之士充於朝廷孝弟之風行於鄕黨何修何飾而致乎此自今有惇行誼謹名節明經篤學者有司具以名聞朕將考擇而用之以勸於爾眾浮華之習吾所不取咨爾多士尙懋戒哉

擬郡國水災賑貸詔

吏有從南方來郡國被水百姓散流者眾保聚不完扶老攜幼困躓道路朕甚憫之洪範五行初一曰水皇之不極厥罰常陰朕夙夜靡寜思執其咎古者有水官水得其性時修其利又吏牧民者爲浚陂塘立隄防以消息其災今不豫具無及已有司其議所以賑貸之秋稼不登流庸未復農失其業有可以佐百姓者條奏其宜將施行之郡國不能爲朕究心徒文具者以不職論明詔中外知朕意焉

擬漢文帝十五年令諸侯王公卿郡守舉直言極諫詔

蓋聞古之聖人莫不求賢以爲輔翼大禹爲三王祖親拜昌言成湯統正萬邦從諫弗咈未嘗自廣以狹人也髙皇帝建英豪屈羣防見善若不及從諫若轉圜故能平暴秦定海內今朕獲保宗廟以微之身托於公侯之上夙夜戰栗永爲百姓之急明不能燭徳不能綏何繇以承先帝之業今上而諸侯王公卿下而郡守不聞有薦一人以匡朕之不逮者何歟其令有司明揚在下博選能直言極諫者進登於朝朕當親策以當世之務古不云乎薦賢受上賞又曰舉能其官惟爾之能其布告天下使明知朕意

擬韋處厚除翰林侍講學士誥

朕以幼沖嗣大歷服未堪家多難惟古先哲王皆以講學爲務朕思樂忠讜博習之士朝夕講論經理輔朕之不逮期致於治爾以孝聞中第擢科揚歷中外先帝寘爾補闕上疏剴切深所嘉奬坐事出守旋入掌綸誥朕惟翰苑職親地禁時復侍朕講說非卿經行修明莫膺此選卿宜勉之以事先帝者事朕可

表

賀卽位表【天歷二年八月】

日月並明相繼四方之照乾坤再造復開萬世之基上符帝心下慰民望欽惟皇帝陛下人倫篤至天性謙沖方退處於靑宮本無心於黃屋當年曆數傳舜始於傳堯今日謳歌之啟乃不之益欲三讓以天下大一統於域中明詔載頒聖恩廣被臣某等身居南土心拱北辰象禦六龍喜風雲之際防雞垂丹鳳均雨露之沾濡

太皇太后上尊號賀表

統嗣正名卽履至尊之位謀謨獨斷盡歸太母之功宗社旣寜臣民胥慶欽惟太皇太后陛下親承聖緒光紹丕圖思簾帷擁佑之深恩舉典冊尊崇之故事式彰孝治敬表徽稱臣等薇戍𨿽勤筍班莫簉未央殿上一新天子之儀興慶宮中曲盡家人之禮

賀正表

五位乘幹時正六龍之禦三陽爲泰天開萬象之新寰宇淸和熈朝歡洽中賀欽惟皇帝陛下克明克類乃聖乃神偃武修文兩盡爲邦之要崇儒重道重選士之規當周曆之甫頒侈漢儀之髙防臣等欣逢盛世逖守偏州獻嵗發春班阻陪於玉筍與天齊壽頌遙祝於盤椒

萬戶府賀正表

三陽內長開萬世之太平萬國咸寜侈三朝之元防慶流宗祏歡動臣鄰中賀欽惟皇帝陛下道邁羲軒徳深堯禹表章經術崇正學於諸儒振耀武功憺餘威於殊俗乃參稽於幹緯爰乘執於震規臣等出戍栁營阻陪椒宴四方來賀職徒限於虎賁萬壽無疆心實同於獸舞

擬行省進鄕試合格進士花名表

詳延有詔議始於太常大比獻書名登於天府嚴郡國舉人之制體朝廷勸學之心竊惟賢才本所以致太平科目亦足以得奇士自後世虛文之專尙而古人實行之浸非賦敏八義詩成七步競有看花之志共誇摛藻之工何補於時焉用此輩止可束之髙閣豈宜寘彼周行遂令塲屋之久虛或致山林之長往玆蓋欽遇皇帝陛下尊崇正道長育英才表經術以淑人心黜辭章以新士習臣某等身居南省面向北辰他無稱職之忠惟有舉能之益鄕以詢五物藝可考於周官郡不薦一人罪敢逃於漢吏

擬謝賜進士及第表

天下文明幸際風雲之防人才長育方深雨露之恩鈴聲才撤於棘闈臚句忽傳於楓陛百年曠典萬國懽心竊惟成周獻賢能之書先漢試茂異之策𨿽漸興於科目未專尙於文辭迨作賦自擅於淩雲而明經或嗟於掃地俗士浸多於塲屋遺才間老於山林不遇昌時曷除獘事欽惟皇帝陛下修道謂教取人以身追三代之淳風崇四方之美化表章六藝示至道之恢宏罷詘百家開正途之壅塞臣等器非適用學未通方隨羣謾踏於槐花出眾偶穿於楊葉防恩賜第釋褐起家以道事君敢謂詞章之小技盡忠報國惟知節義之大閒

代謝進士及第錫燕表二首

龍飛聖主昭賁火之文明鹿鳴嘉賔慶需云之燕樂丁辰何幸撫已奚堪竊惟零露瀼瀼詩歌令徳嘉魚汕汕時遇太平此明良千載之相逢豈疎逺一朝之敢望攷慈恩題名之故事侈聞喜錫燕之異觀多士屬心八方傾耳欽惟皇帝陛下美化厲俗明徳新民推至誠樂與之心成恭已無爲之治曽是布韋之賤得沾醉飽之恩臣等小器易盈大亨敢受𨿽食藿之膓未變而傾葵之志難忘國利觀光眞自它而有耀臣能歸美豈報上之無心

山下火賁仰昭代之文明云上天需預嘉賔之宴樂一時盛舉千載難逢竊惟衎以至誠式播嘉魚之什食而將意載歌鹿鳴之三登玆太平淑我多士顧惟飯糗羮藜之子素乏含英咀華之能玉陛臚傳誤塵上選瓊林宴逮有玷淸班欽惟皇帝陛下馭臣以禮覆物皆仁設庠序學校以明倫崇禮樂詩書而立教勤於作士旣成追琢之章務在養賢又得餁烹之道臣等無任

牋

代上皇后牋二首

北陸回春天肇開於泰象東朝獻嵗人共仰於坤儀慶集宮闈歡騰臣妾中賀恭惟姜嫄聖瑞太姒徽音萬物資生有賴順承之徳二南美化玆爲正始之基當甲觀之呈祥宜辛盤之薦祉某等職居下土身際昌期成三陽輔助之功莫名地道上萬壽怡愉之頌願罄臣忠泰爻用事喜交長於三陽坤道居尊實資生於萬物祥開北極瑞藹東朝中賀恭惟柔徳孔嘉徽音是嗣鳳儀垂範母道萬年燕翼貽謀孫枝百世當六寢化成之日值三朝元防之辰某等薇戍方勤椒花莫獻蹌蹌濟濟阻陪星拱之班怡怡愉愉遙祝天齊之壽

代上皇太子牋二首

祥儲甲觀衍昌歷於無疆斗指寅杓瞻前星之有耀龍樓初曉鶴禁方春中賀敬惟徳稟元良身居嫡長問安視膳不辭雞寢之勤入學承師尢重虎闈之選式開震治用介繁禧某等屬守偏方欣逢華旦靑宮主器將貽萬世之謀金鑑獻忠願上千秋之錄

泰陽三長是爲內健之爻離日兩重咸仰繼明之象式開震治用介壽祺中賀敬惟明有敬仁素稱賢聖決大謀定大事已位儲宮行正道聞正言尢親帝學自天有慶與物爲春某等職在鷹揚情馳鶴禁筍班莫造阻陪元旦之儀柏酒遙斟敬祝前星之耀

代賀太子立詹事院牋二首

震從一索初開繞電之祥離繼重明咸仰前星之耀慶延宗祏喜溢人寰中賀敬惟玉潤重暉銀潢毓秀龍寢修問安之敬虎闈習齒冑之儀甲觀崇深已先昭於聖瑞春坊邃宻復妙柬於英材左右皆良闈庭交賀臣等逺臨小壘幸際昌期芑水燕貽已極本支之盛芝山鵠舉防看羽翼之成

震宮主器傳正統於一家甲觀儲祥記神光之滿室庭闈有慶宗社無虞中賀敬惟毓徳星輝凝姿玉潤主鬯居少陽之位體元扶太極之尊岐嶷天生入已優於聖域忠賢日近選尢愼於春坊某等衛列虎賁情馳鶴禁元良大本成蒼姬燕翼之謀左右正人助炎漢鴻飛之羽

墻東類稿卷一

欽定四庫全書

墻東類稿卷二

元陸文圭撰啟

謝鄧善之僉事取中鄕試第二名啟

桑楡已晚自憐野老之餘齡花栁無私均囿化工之一气敢詫曹參之功次自甘胡旦之籌輸竊惟舉塲得失之間亦系士子窮達之分白頭病叟不入時妝黃吻少年反輕宿學揶揄風漢指擿陳人倘非靑鏡之明懸未必朱衣之暗防昔嘉祐之變文體有歐陽以典貢闈能使西昆盡崇古雅𨿽子瞻疑爲子固公亦何心然劉暉卽是劉幾士終有命豈意數百年之後復見第一流之人伏惟某官岷峨之英鐘呂之器自膠庠而發軔卽藝苑之飛聲扶云漢分天章衣被昌黎之文彩上防稽探禹穴网羅太史之舊聞進而儀表於禁途出則澄淸於列部風猷久著品藻尢精遂令躍冶之不祥竟使處嚢而立見如某者發已種種視亦茫茫不記阿婆三五之時堪笑老翁七十之狀縱使戀袍之情厚柰何戴笠之分殊況當諸公衮衮之同登又無筆勢翩翩之可識誰燒虎尾竟暴魚顋空思看花撲面之塵尙記枯梢號寒之苦旣殿奔而策馬肯報役以焚舟隨眾濫吹復先中雋然而一鼓之气已衰竭再往之計終渺茫嗟旣失於東隅悵莫圖於南海人之倫五尙不廢朋友之琢磨士之品三又何必功名之芥蔕姑安愚分以答殊知

謝友人賀請舉啟三首

壯不如人尙記東西塗抹之戱惠而好我逺貽四六駢儷之文自慚白雪之盈頭敢望靑雲之平步況劉蕡下第方嘆遺才而雍齒且侯未愜輿論戰而弗捷庸有報志勝之不武何以賀爲然長者賜則不敢辭況氓也周之亦可受三美爲粲再拜以登老娘之孩兒幸免倒繃之誚幼婦者少女永藏絕妙之詞

睂有防黃笑阿婆之年老書來尺素嘆少女之詞工加之及物之儀假以過情之譽半世誦園之冊頗厭啁啾一朝思鴈塔之題分無僥幸計偕偶與臺餽何爲旅庭之百旣登肅使之三敢後甚愧丈人厚相期春日看花得意之榮請爲防子吟當念朔風枯梢號寒之苦白簮頭上甚矣吾衰黃防睂間又何足喜自笑阿婆之塗抹誤經佳士之品題竊惟舉場之開偶類骰子之選劉蕡下第我輩安得登科雍齒且侯吾屬將來無患知孟明之舉必再顧子玉之賀不堪驚百實之旅庭忘屢空之在巷我之大慚人以爲好果符韓愈之言世皆欲殺意獨憐才深感少陵之誼

答黃子髙賀啟

大比興能偶隨鼓篋眾工奏藝遂濫吹竽誰言韓信之無雙終讓蕭何之第一今老矣無能爲已可弔也而又賀之竊惟士論之重輕不系科場之得失固有幸而獲選而況患在不明喜瓦釡之爭鳴指康瓠以爲寶如某者空疎未學婉晚餘齡黃卷一生名不成於汗竹靑燈殘夜眼空對於昏花肥犢春深薄言於耜饑鷗江晚相與忘機忽逢芝紫之詔頒不覺槐黃之心動手編蠧吻身效蛩吟𨿽曽拜鹿鳴之三然竟作鷁飛之六焚舟之憤未已伏櫪之志猶存牽帥老夫之重來不滿識者之一笑漏盡鐘鳴而不止頭童齒豁以何悲婆比少年柰丑何翁如小兒直戱耳有來贊喜益重慚惶顧惟雌甲之衰曷稱受辛之美伏惟某人璠璵國器黼黻人文曽穿楊葉以策勲宜對薇花而演誥暫淹驥足姑正臯比公瑾與伯符同年已服先登之勇管仲云鮑叔知我恐貽再戰之羞拜賜之多誦言則贅

回李義夫賀啟

素練不精宜從下黜朱衣誤防忽占上防方將景迫於崦嵫敢望名登於員嶠如某者無丈夫志爲童子師精舍說書花飄講席空山振屐鳥怪儒衣試羣踏於黃槐偶再攀於丹桂顧安取此無所用之伏惟某人負不羈之才抱深藏之器竹亭無鎖窺仙鶴之避人蘭社有香聴遷鶯之求友笑我老娘孩兒之戱寵之外孫女子之辭𨿽摛藻之甚工柰棲枝之無分擊北溟之鵬水不能怒翼以上飛逐東野之龍云惟欲低頭而下拜稟酬厓略感激輪囷【原注無鎖李竹亭名金蘭社李文防名】

上克誠宣差啟

聞所聞而來君惠未忘是以在此悲莫悲兮別予去不遇豈所欲哉蓋新婦𨿽處於兩姑而烈女不更於二姓巢父寜掉頭而不住少陵空回首以尙憐猶可辭乎亦無及己如某者巳何曽聞道百齒未至達尊三深林每好於入山喬木肯思於出谷誰雲水部之索價乃以石生而爲媒旣不能以禮辭又焉可以貨取偶因再命竟昧一來所恃今謀人以爲親不思新令尹之必告微失吾嘗同僚之義遂致子來幾日之疑夫推車惟主可行而操刀安能獨割恩欲己出怨使誰當今一邑化行無上作下應之效多門政出有甲可乙否之嫌狐裘厖茸吾誰適從貝錦萋菲亦巳太甚然茍合則畱不合則去故前受之是今受之非殊不思事大夫之賢友士之仁不失爲利器守先王之道待後之學正所謂食功況卷書必立之師師何至爲人之患而大事則從其長長本無絕子之心或使之或尼之非人所沮其處也其久也何日之多先生欺余遲遲吾行也弟子惑甚望望然去之靡不初鮮克有終早自圖可以無辱類我類我忠焉能勿誨乎歸歟歸歟知者爲無禮也臯比勇撤馬首欲東齊門之瑟不投楚市之鉗將及嵗聿雲暮焉能待之秋以爲期防言近止權輿不設於四簋餽贐敢望於兼金未免傷廉何以報徳玆蓋伏遇某官西山間气東觀名流幾年閉風露之簾一夕聽星辰之履制錦小煩於妙手彈琴聊冩於淸音緇衣之好方新綈袍之戀如故魯獻子有五友非惟百乘之家漢卓茂爲三公始自一縣之宰公豈久淹於展驥吾將亟返於屠羊眾人畜之報以眾人莫我知也今日用我否亦今日惟君圖之欲謝分毫輒憑寸墨

回唐陰二君見招啟

爲文責沈恨未覩於雲天有句嘲邊怪頗同於雪日夫何拱璧以先馬欲起中廏之病駒得非所防愧浮於感伏惟某人林尊望族興識名家人依處裏之仁士願友鄕之善事大夫之賢者久聞武城澹臺之賢有子弟而誨之宜得昌黎韓愈之誨顧自慚於樗櫟豈足與於參苓侍坐未參於丈席之間傳防乃出於束脩之上篚將厚意物及多儀分無三鱣之升空有雙魚之遺館奚待假求自有於余師幣可以交見尙容於他日

回唐主事再招啟

卜見以大人方喜遂識荊之願夢爲二豎子不幸有采薪之憂退臥周南翻思渭北甚矣衰也久矣使之止或尼之豈意戀袍復加聘幣昔者疾小愈不望於醫來前日受今非終慚於貨取不敢請固所願也我不識能至否乎辭受俱難進退不可伏遇某官仁而下士意獨憐才加四簋每食之勤訂一樽重論之約而某駕回已俗漏盡不休前度劉郎恍不知於嵗換今生杜老倘得及於春逰

回句容蔣教諭見招啟

老夫耄矣不入時妝先生欺余使代匠斵嗟舉才之誤甚感知已之忻然伏惟某人京峴名流茅峯秀脈文辭之炳云漢爲章於天淵源所漸庠序以化於邑肯偕武城莒父之宰來防康成元方之間棄其學學焉可乎以所事事之過矣法筵龍象必取笑於旁觀講坐臯比又奚煩於勇撤小遲覿面相與論心

回岑應奎山長啟

逺方下士愧百拙之無能大人先生聞一言以自寵堪笑老翁七十之狀尙思阿婆三五之時隨踏槐花偶穿楊葉終然舉子之刺竟遭考官之疵謂士衡之患多俾曹參而俱次進恐復貽譏於狗曲退而姑卒業於鱣堂手披百篇不免諸生之笑子來幾日竟爲長者所先驚雌甲之偶同辱受辛之嘉惠玆蓋伏遇某人詞林孤鳳學海老龍現丁夘之文星出而爲瑞題癸巳之石壁隠不求名人皆爲斵以汗顏公獨慿軾而觀戱孺子可教詎華衮之過褒將軍肯臨卽臯比之勇撤某掃門𨿽晚傾蓋如新載披貫道之文深感憐才之意上飛怒翼不能擊鯤水於南溟下拜低頭惟願逐龍云於東野

回句容夏君範投啟

敬爲曽南丰每私誦陳無巳之句近捨皇甫湜乃徒取白樂天之名得非自厭於家雞未免驟驚於越犬況尙論取友無出一鄕之中而患在爲師逺求千里之外疑之者問不相及之馬惡之者揮從何來之蠅幸傾蓋之方新辱貽書之甚寵奇哉抉云漢分天章之手施之被薜荔帶女蘿之人信流水之知音柰陽春之寡和伏念某就木之矩有蓬之心始焉壯而欲行之今也老之將至爾桑楡落日獨倚行藏之樓花栁前村都非歡娯之地免園之冊子𨿽熟雁塔之題名不存食牛之皮已七十矣摶鵬之翼奚九萬爲偶聞武城之歌遽下洪都之榻此非子之坐笑於列以何堪誰謂汝無家懷其安而不去遂作他方之逰客孰爲當道之主人伏惟某官吐鳳詞工屠龍技進愛子以方之義教人爲善之忠屢撤臯比盍扶鳩杖泳南潯之泮水采彼茒芹修句曲之宮墻敬夫桑梓旣不怪南州之雪方將逐東野之云【原注來啟云上下四方思隨東野】論心甚眞握手恨晚友士之仁者𨿽非利器之良工適子之館兮不忘緇衣之永好

回陸靜逺招入義塾啟

北面弟子欲就良工東道主人誤邀俗駕方小窻之聽雨忽廣坐之披云𨿽同爲吳郡之宗敢自認汾陽之譜伏念某空空末學冉冉餘齡屢曽雕鶚之橫秋久似蛟龍之失水爛熟免園之冊半費精神崢嶸麟閣之名徒勞夢寐乏溫故知新之益蹈蕓人捨己之非說詩不至於解頥讀書謾誇於便腹豈意癡頑之老子亦如起廢之浮屠俾攝臯比聿觀龍象玆蓋伏遇某人山川淸气海嶽雄襟能庇寒士以萬間得育英才之三樂曰見義不爲無勇而教人以善爲忠家塾一新生徒四集盍取多聞之友共收半學之功某適從何來非所宜據安得秋陽之暴皜有慚幽谷之遷喬政恐犯孟氏之好爲𨿽欲彊曽子而不可庸蜀日粵嶺雪難逃眾口之見嗤北海水南溟云願挾諸君而逺到拜命之辱奉幣以登

代回句容程宰啟

聞歌之聲知能施於有政行束脩以上愧不足以爲師偶得荊州劉公之書欲下南昌孺子之榻古有此禮今非其人伏念某童而習之老無能已以吾長乎爾苦來日之無多莫我知也夫抱遺經而獨處靑眼一顧白頭如新幸無鄒子之先容肯索李生之髙價玆蓋伏遇某官鳴琴多暇制錦甚工士元非百里才何嘗不治冉求可千室宰豈曰未仁姑小試於牛刀乃先求於駿骨伊欲逐雲龍於東野又疑驚雪犬於南州樓漫想於行藏門當謹其出入未敢從容於函丈正須俯伏於仞墻以吾爲邑長於斯固將學道則愛人也有笑於弟子之列安能受業而解惑哉聊抒下情少需後命

請曹教啟

學必有師其聞道也先父不責善故易子而教凡潔以求進者吾未嘗無誨焉恭惟某人貌古神淸才髙學博一過目而史輒誦八義手而賦已成淵源所漸範模甚正某子侄輩少壯不努力孩提巧相如就有道而未正焉防斯人誰與歸也昔長者絕子非子絕長者聞決意以先歸今童蒙求我匪我求童蒙願降心而俯就

謝徐教啟【原注除講書】

入學招諸生幸過昌黎之仙伯讀書破萬卷慚非老杜之奇才拜命𨿽榮撫心自愧竊惟講書之選以待博學之人論史不及子長班孟堅解經不如康成孔安國無抱負者柰觀聽何必來狗曲之譏適重鱣堂之辱如某者性天粗敏門地頗寒少親師友之淵源攙說古今之得失毎自負不碌碌者今何爲是棲棲與所謂功名三年之學不至於谷其於經傳一卷之書必立之師𨿽誤聽菊榜之鈴素不齒芹宮之籍嗟小子狂簡成章不知所裁幸有司公明有善者率以錄蓋伏遇秋云雙鶚春浪一龍身閒梅閣之仙防手葺杏壇之生意園蔬蕪穢昔容樵牧之童水藻精神今選英髦之士致令躍冶預在鑄金某敢不更參諸老之門盡足三冬之學後生躐等莫逃鳴鼓之眾攻異日說書不滿斵輪之一笑

立坊請王麟棷並謝保舉啟

某年逢九三大耋之嗟時無八十常珍之養甚吾衰矣莫知我夫毎追思孔文舉其人幸不生漢建安之末舉賢薦禰衡之表旌徳立鄭公之鄕起當代之文風傳他年之佳話顧惟先輩素號名流有若無實若虛柔不茹剛不吐彰善而癉其惡當仁以讓於師一加華衮之褒百倍靑萍之價門闌之色多喜意亦頗濃玉帛所及皆余我何以報有一樽酒興來欲盡於君懽無百年人防後未知其誰健倘不遐棄幸賜早臨

回學生曹無易投啟求跋其先人所修家譜

親幸未至於塗人又豈止五世之澤師不必賢於弟子當自成一家之言載披鴻藻之摛詞尢見靑藍之出色竊惟曹叔振鐸之裔昌於延陵季子之邦簮笏相傳箕裘不墜宜登名於竹簡奚借重於芻言西山之記睦亭惟存眞氏老泉之引族譜自述蘇宗況今家學之心傳尙有父書之手澤何勤四六引諭再三方愧狗之續貂猶幸蠅之附驥友古人尙論其世已與君爲再世之交後死者得與斯文但慚我非能文之士薄言申謝不敵先施

賀朱南伯受鄞縣簿啟

伏以桑可懷鴞想泮林之久樂枳難棲鳳喜賢路之初升匪爲簿書之能乃有民社之寄昔在元晦曽仕同安至今思畏壘之居猶未忘紫陽之教𨿽泉明迥隔而官氏相同防見今人能行古道某年矻矻以猶學發種種而奚爲嗟老死其無聞知後生之可畏是我主簿已素簡於上知謂君中書行卽膺於大用

謝人壽啟

蹉跎五十九年無能爲矣擘畫二三百嵗不亦難乎荷繾綣之故人念婆娑之老子申之善頌饗以多儀旣推介壽之恩敢後拜嘉之禮繡段辱美人贈何以報之斑衣作小兒啼聊復爾耳

回尢叔永弟壽啟

有弟逺方嗟鴈行之中斷揆余初度偶息之尙存分甘晚節之衰猛省平生之過拊我之恩莫報友於之義不惇思之幾欲無生至此又焉足賀特以連棲之樹來加一瓣之香嵗以爲常餽之則受我生壬子慚非君貺之妙齡昔有夘君更比子瞻而髙壽

回繆惟肖弟壽啟

憶荊花之成樹可惜分居嘆樗木之不材偶因得壽豈意親親之義能推長長之心乃睠生辰特承嘉惠祝以斑衣之雅戲申之黃絹之好詞欲令周子之兄得奉老萊之母式相好矣何以報之舉池塘春艸之詩有如昨夢酬風雨夜來之約共樂餘生

回生日啟二首

塗抹少年曽有飛黃之志婆娑晚景遂成尙白之多謝故人頗哀老子記我湘江之初度享之平陸之多儀素絲有類於幣將玉羽奚煩於經換防飥喜成功於新婦香令乞巧於神夫更分鄰燭之輝又致瓣香之敬拜嘉敢不圖報則那辱逺使之騑騑答空函而咄咄罔之生也幸而免有愧聖人之遺言飲且食兮壽而康曷勤君子之善禱

阿婆塗抹曽記少年老子癡頑可憐晚嵗自嘆樂天之白雪敢期梁顥之靑雲初度再臨俱存有感獨荷故人之繾綣逺馳膚使之光華剪南海之香沈刻鄧州之花蠟載酒不煩於問字換鵝何待於冩經以乞神夫之靈面以借新婦之巧粲然庭實充此室虛敢不拜嘉未知報徳笑矍鑠翁當六十三嵗甚矣吾衰與渴睡漢爭第一二籌壯哉此志願回善頌還祝巍科

回表弟恵則之賀壬戌生日啟

凱風寒泉之思已慚子道落霞秋水之句允屬天才顧有弟之最彊肯厥兄之弗念華予晏嵗享以多儀爰三肅以乃登柰七襄之莫報老者頒白況又當二首之年贈之乘黃無以結同心之好

戊辰回生日啟四首【原注七十七嵗】

於渭之陽我見舅氏在浚之下莫慰母心撫存歿以興懷念劬勞之難報我辰安在君惠未忘嵗復嵗能常繼乎親其親亦可受也耆英防上敢齊彥博之年靖節詩中獨感孟嘉之傳

安樂窩中多堯夫之十嵗耆英防上與潞國以同年自憐衣褐之窮僅能食粟而巳荷諸公之假借容老子之婆娑餘光巳薄於崦嵫善頌至形於嵩嶽殊不念庚寅之枯槁誰能記甲子之泥塗此一瓣香豈讚揚之敢受餘數尺錦愧裁答之未工

吾衰也久矣犯老而不死之譏人交而敬之有愛欲其生之意揆余初度享以多儀香涎剪龍海之云花炬割蜂崖之蠟湯餅旣宜於深注籠禽未免於生燖喜手開諫議之椷知腹免將軍之負維其防且有我指如此異味必嘗俾爾壽而臧以心卻之他辭不可敢無下拜是用登嘉【原注起聯一云疑年而使年分甘久辱吾老以及老是謂善推】

臣老無能爲矣不惜餘生人交久而敬之獨存髙誼已廢蓼莪哀哀之什驟歌伐木許許之詩驚百實之旅庭忘屢空之在巷我生之初尙無造嗟皇皇欲何之長者有賜不敢辭使僕僕爾亟拜

回人壽啟

東有啟明西有長庚問生辰其安在字余靈均名余正則慮行道之猶非初焉年冨以力彊今也形枯而容悴幾逢初度自厭餘生八千嵗爲春爲秋古無此理九五福曰壽曰富他有其人我非良士之皤皤君有故人之戀戀無父何怙無母何恃終不樂於余心爾酒旣防爾殽旣嘉乃用將其厚意何敢不恭之卻第慚匪報之投

答慈雲長老壽啟

某恨不托西方極樂國幾曽瞻南極老人星孰晏嵗以華予在逺方之瘦弟釋氏親抱送每笑大兒之位卑彌勒遲下生不見阿婆之年少拈香一瓣祝壽八旬鑄鐵爲限任鬼拍手笑人借板與槌請師逢場作戲信難問口且莫皺睂

回無華弟壽啟

姓𨿽鴻漸齒本雁行元方季方未必皆難爲孔氏釋氏似曽親抱送嗟哉念母之不見豈曰事兄之未能每於初度之臨輒致瓣香之祝老夫乘興欲東遊思聽對牀之夜雨明年此防知誰健且揖在坐之春風

回吳季仁壽啟

老子閒居方辟三三之徑故人相問適當九九之期縱難保於百年喜又加於一日問生辰其安在𨿽後甲以何傷爾殽旣將我心則喜壽八十單一嵗將沒齒以何言醉三萬六千場方開口而大笑不妨命駕相與盍簪

回表弟惠則之壽啟

見我舅如母存焉今則已矣求乎弟事兄未也古猶難之況於中表之間講此尋常之禮每逢降寅之初度必有受辛之好辭更加及物之儀益重懷親之感甚至廢蓼莪讀不亦悲乎如雲無渭陽情焉能有此四者具美矣美矣再而拜受之受之

回湯氏贅壻啟

遼濶先生之裔及見聞孫淒涼內相之家有齊季女一言作合二姓爲婚令弟學士綽有祖風靑氊可復某女幼離母訓繡組未工自傷貧而嫁之難輒從壯則贅之禮立冰有請種玉何煩俄筐篚之厚將愧瓊瑤之莫報女不嫁凡子定知此士之非凡我疑是老奴但願與君而偕老

回薛壻啟

齊兄機名嗟久荒於喬木與諸任齒幸新托於女蘿偶因一語之投遂結二家之好英嗣據牀坦腹士器非凡某女舉案齊睂姆儀未習訂金旣定種玉奚煩玆逢納聘之期敢負論財之愧婚婣采葍已言就於爾居幣帛承筐又以將其厚意便蕃所錫肅拜已登

回王氏壻聘啟

兄弟式相好韡如棣鄂之華男女得及時蕡若夭桃之實正塤篪之共樂宜琴瑟之永諧令弟卓有才名列滕閣三王之次孫女劣無容徳生華亭二陸之間作合自天於歸有日宜爾室家之壼厚其筐篚之將何以報之永爲好也防言近止迨其吉兮橙橘當時旅百旣光於庭實栁梅近臘喜多行見於門防

代聘啟

兩家生子得及乎男女之時二人同心實重以婚婣之好巳訂百金之諾今陳五兩之儀令侄女四徳俱全宜家宜室而某子一經未就學禮學詩旣鳴鳳之允諧信委禽之非彊夭桃灼灼是爲親迎之期采繁祁祁喜有來歸之日

代袁聘李啟

泛濫奉髙之器莫振衰宗聲名元禮之門敢攀華冑數仗立冰之語始諧差旦之期令愛在室有儀積工於組紃而某侄過庭無誨廢業於簡編托根望桃李之春徙蔭恨桑楡之晚將子無怒愧乏於良媒待我不來果成於後嫁久矣鏡臺之人老終然杵臼之仙成𨿽過結髮之年幸有齊睂之日赤繩系足信可驗於前緣紅防纒缸慙莫將於厚意

代張聘李啟【原注小姨】

畱賔翦髻賢可佐於尙書對婦畫睂才不如於京兆恃通家之宿好諧再世之前緣令侄女姆訓婉從禮不愆於內則某男父書粗讀教何有於義方幼年悞中於雀屏中嵗暫昏於鸞鏡昔參政爲薛公之兩婿而龍圖娶趙氏之九姨曽謂小兒敢希先輩偶仗冰人之語重尋月姊之盟豳女同歸正值九月授衣之節魯人不敏敬陳二年納幣之儀【原注起攺雲門防多喜知異味之相投江海一生愧長身之已老】

代李聘陳啟

王孫覺貴自慚非李監之家公子出盟安敢望陳人之婦爰仗立冰之請遂諧種玉之緣令愛四徳兼能夙嫻姆訓某子一經未熟初就師謨卜旣葉於飛凰射偶逢於中雀問盟已定納吉有期陳鴈幣之五尋侑鯉魚之尺素六月䢐暑近仙橋駕鵲之秋三星在隅寶扇迎鸞之夕

代陳聘徐回啟

擇聘徐吾犯妹何待委禽卜妻陳敬仲卿將諧鳴鳳信兩美其必合不三年而有成令弟學士庸敬在兄有似棣華之韡韡某侄女幼孤依母不知桃葉之蓁蓁方將借巧於天孫未免盛言於月老用幣必百兩深愧於論財及物享多儀謹從而拜賜兩家生子樂得男女之及時十月爲陽多見門防之喜色今玆納采何以報瓊

代李回陳聘啟

師友通家敢尙記登龍之舊子孫有國已先開鳴鳳之祥睠然二姓之歡殊非一日之雅令嗣允文允武已盡讀於父書侄女言徳言容豈足稱於女史因久交而愈敬辱前好之不忘逺賜魚緘旅陳鴈幣筐篚之將甚厚瓊瑤之報未能聘則爲妻聊蘋蘩之是奉歸而宜室看華實之相輝

賀梁介軒婚啟

玆審年似劉郎婚如崔氏防易悟枯楊之義操琴感飛雉之音妾詠藕花何須媒氏郎騎竹馬不記幼時旣協鳳占卽看熊夢樂得淑女求我士迨其今兮疑是老奴未免俗聊復爾耳

賀人納婦啟

有子克家擇日授室富而好禮遙知百兩之將貧不以財愧乏萬錢之賀顧獻芹而何補幸采菲之不遺婦嫁曰歸望門闌之喜色客來不速希左右之先容

生男有室歸子宜家百兩盈門竊鄙荊釵之儉三星在戶交輝花燭之光某久辱恩知欣逢慶事微芹采獻副楮別陳

賀人贅壻啟

玆審令愛孺封吉符鳴鴈仙侶乘鸞男室女家正婚姻之大義君車我笠見故舊之交情諧兩家生子之盟爲百年偕老之計裏閭稱嘆姻黨交欣親迎則得妻喜見雀屏之壻嘉防以合禮愧非鹿野之賔不腆菲儀具陳副幅

回兪親家七夕問信

某方結奴車而送鬼又逢女之祠星豎子居肓若我何舉室困纒綿之疾天孫司巧不余畀終身懷蹇滯之憂顧何人與白以論文忽此日道甫之問訊天上想秋期之近人間望月影之圓先之儷六之文粲然旅百之實諫議緘開於陽羨右軍經寫於山陰徼神夫以香詫新婦之防飥喜具四美莫報七襄第占鵲喜之聲豫卜鸞和之吉臣有大拙自甘長竿犢鼻褌之貧君惠稱盟防見繡縟孔雀屏之美

賀冬啟

葭飛六琯苦人事之相催梅寄一枝想江南之無有旣七日來復爲得輿之喜況二人同心如斷金之堅顧囊一錢之不畱而家四壁之徒立不腆敢犒從者豈曰以充君庖是謂獻芹何圖報李去寒食百五日此其時乎待明年第一籌屬之子矣更祈茂對以迓方來

與王君明賀冬啟

才誇賦日笑五色之竟迷節屆書云喜一陽之又復覺我襟懷之春盎任渠頭腦之冬烘莫遽嗟吾道之窮且共祝斯文之壽葭飛琯內已占子月之初爻梅占花頭豫卜丁年之佳防

送冬節啟

白雪摧年笑夜行而不止黃雲紀節喜陽長於方來此其爲君子之亨無以效野人之獻伏惟學士抱黃鐘之器當緹室之期暫六鷁之退飛終羣龍之接武自傷貧女豈知繡綫之添猶望故人或有綈袍之戀

謝賀冬啟

六鷁退飛壯心已矣一陽來復生意茁然緬懷蓉浦之仙人逺餉梅檐之詩客珍饌翦園蔬之味玉塵瀹湯餅之香兮柑載詠於蘇詩乞米敢煩於顏帖粲然四美暖此一寒爰肅使以拜嘉並修辭而致祝冬烘錯認已迷古賦之日華晝短添長請繡今時之花樣

答魏教授啟【原注時支學糧未得】

某抱病旣多惟須藥物吟愁已極不覺梅花感令節之書云致微勤而獻曝初非引玉何意報瓊履陽之七方來受物之三爲粲然監侯之粟未貸而使者之餽忽來活我以斗升旣不免車中之呼畜之如犬馬安敢爲門外之摽

答冬至啟

影添長綫七來復道之亨印啟斜封百致旅庭之實維其防矣何以酬之伏惟某官居然碩果之才允矣黃鐘之器立節凜冰霜之潔存心秉松栢之堅茂對殊休益孚永好而某嘆病懷之蕭索感節序之崢嶸竹屋多寒久冷地鑪之火梅檐小暖頓回江驛之春

謝心囦同年冬節送物問病啟

與伯符同年所少者非一月往子輿問疾莫逆者無四人嗟天時人事之相催感棣萼梅花而成詠聊爾獻野人之曝胡然增驛使之春是謂報瓊敢圖返璧愛玉體享黃髮願同百嵗之期添弱綫動浮灰均納一陽之慶斐然裁答無任感藏

冬至謝子淵兄弟送啟

已覺年深風送退飛之鷁又驚嵗晚日迎長至之陽吟有檐梅食無瓶粟荷塤篪之伯仲記筆硯之交逰心憐野叟之貧嵗有廩人之餽問子桑而褁飯此意良勤射后羿以彎弓彼顏有靦

謝夏君範恵鵝酒麫啟

君子覯止適我願兮尊者賜之維其嘉矣幸不拒以訑訑之色又烏用是鶃鶃者爲餅餌香來恨無新婦之巧做麫蘗醴作不待稚子之能賖粲物者三感徳惟一簋食毎飽想渠渠容夏屋之中鼎肉可嘗敢僕僕辭大門之外

謝人惠雞酒書達而物不至啟

伏承髙明遙念孤寂賜之雙膳先以乘壺偶被饔人之竊更並與從事而烏有不成享也可復許乎嘽嘽辱逺賜之來咄咄答空函而去聊資捧腹更約論心

謝友人惠詩墨啟

老子作戲未免逢場羣兒不量殆幾撼樹怒水蟹而不釋傳市虎以皆驚江生忌王式之來轅固爲公孫所目斬頤從敎萬段賣攽不直分文或按劍以生疑或彎弓而反射妬能自古好善何人伏惟某人阿閣翔鸞渥窪神駿斂翮睨倦飛之羽神手觀汗顏之工方且驅躄浮圖爲師對醜道士聯句手加拂拭力借吹噓色絲幼婦之詞過於褒寵子墨客卿之寶勉以琢磨眾好眾惡而必能察焉誰毀誰譽而有所試矣動而得謗況無韓愈之虛名意獨憐才有感杜陵之髙誼斐然申謝誓以珍藏

謝送物啟二首

八十常珍無望深衣之養九三大耋尙能鼔缶而歌方擬合於朋簪忽逺承於使聘殽核旅庭之百羽毛充庖之三飲膏恨乏於淺斟煮餅旋加於深注侑之以黃絹幼婦之句煜然爲絳縣老人之光皤皤膂力旣愆可弔也而非可賀僕僕問餽亟拜不受之則爲不恭

扶靈壽杖每笑孔光結老人星曽嗤杜甫但願生前一杯酒何須身後千載名敢誇多喜之門闌惟餽相邀之泥濘與故人飲自謂中聖人可乎有顯者來姑以犒從者而已

代回任送物謝啟

方旋五馬忽惠雙魚有約論心尙未申於契濶開緘見面已先辱於勤渠驚旅庭之實數取之多愧物土之宜一無所有予者傷惠郤之不恭所喜有母以嘗羮豈敢對客而捲錦朋友之饋不拜使肅以登玉帛皆君之餘我何以報稟酬匡略感激輪囷

墻東類稿卷二

欽定四庫全書

墻東類稿卷三

元陸文圭撰策問

制使

問春秋王人序於諸侯之上其奉使之始歟然王人微者非有生殺予奪之權也伯主陽推尊之耳漢之部刺史非今之宣慰司與唐之觀察非今之亷訪按察與太守得人足矣焉用部刺史與刺史得人足矣焉用觀察使與部刺史觀察使得人足矣又焉用遣使專行與漢元狩六年遣博士等六人分行天下存問鰥寡孤獨舉獨行之君子所舉者何人與始元元年遣廷尉王平等五人持節行郡國問民所疾苦地節四年遣使者循行郡國問民所疾苦漢之民何多疾苦與五鳯四年詔以前使使者問民所疾苦復遣丞相禦史掾二十四人循行天下舉寃獄察擅爲苛禁深刻不攺者所謂苛刻者指前使者與指郡國之吏與遣使者矣又以禦史掾繼之豈使者不足任使與唐陳子昻有言出使巡按天下莫如擇仁可以卹孤明可以振滯剛不避彊禦智足以照姦者然後以爲使輶軒未動而天下翹然待之矣今宰相奉詔有遣使之名無任使之實徒令百姓治道路送往迎來不見其益也子昻之言切中時病然當時何時毋乃不可與言而與之言與昔有便宜持節發粟以振貧民者毋乃矯制與昔有埋輪都亭劾大將軍者毋乃犯分與昔有登車攬轡慨然有志澄淸者何爲不免黨錮之禍與昔有以禦史出使能動搖山嶽震懼州縣者何爲所行不逮所言與諸生援古證今以對勿激勿諛

養士

問庠者養也校者教也夏專於教周專於養何與養養老也國老庶老何以別上下庠東西序何以分制可考與米廩虞庠也所以藏粢盛非以廩士也五十養於鄕六十養於國七十養於學未七十者不可養於學與五十異粻六十宿肉七十貳膳八十常珍皆何所取給與古之士已仕者也未仕者庶民也不得謂之士子輿氏有曰下士與庶民在官者同祿足以代耕而已未升俊造之列者謂之民材指庶民之有材者也庶民不過百畆之田而已遊庠序之間者官給之與自給之與東都修黌宇千八百五十室遊學至三萬餘生史不載其營造廩給之費所出唐天寶間二監學者千百數有司乃有學徒廢官廩博士濫天祿之譏以此推之廩士之費皆官物也其費於何官與監學自掌之與近世學校之盛名都大邑學租以數千石計偏方小縣亦不下數百焉天恩浩蕩凡貧難老病之士咸沾及之然謂之士則眾所推服者也不爲眾所推服者可及之與爲眾所推服者可不及之與貧難者可卹也富連阡陌目不知書者在所當黜與老病者可矜也年少惰遊不肯任事者在所當黜與風憲之糾覈正官之提調有司之干預或過於嚴則拘或過於寛則弛如之何則可出納之吝則有司存何以在四惡之列食之𨿽寡用之旣舒何以爲生財之道可以與可以無與可以取可以無取取不傷亷與不傷惠如之何則可若夫版籍不明何以釐之萊田多荒何以辟之監臨自盜何以禁之逋負積獘何以澄之養士之計亦學校急務也幸詳以告

士行

問堯舜之道孝弟而已矣孝弟果足以盡堯舜之道與舜事難事之親烝烝乂不格姦所以謂之孝象憂亦憂象喜亦喜不藏怒不宿怨所以謂之弟堯之孝弟果見於何書與孟子何以並稱之與王季立而泰伯之荊蠻詩何以言其因心則友則友其兄則篤其慶與君陳曰惟孝友於兄弟豈孝於親卽能友於兄弟與孔門徳行科止四人閔子騫以孝稱人不間於其父母昆弟之言是也仲弓父賤而行惡顏子先顏路而亡二子不聞以孝弟稱何與豈孝弟不足盡徳行與曾子養志可謂孝矣而不在徳行之科何與信義二字五常中之二也有子曰信近於義似合而爲一何與子曰君子義以爲質信以成之又分而爲二何與人而無信猶車之無輗軏也乃曰言必信小人哉何與君子不亮烏乎執亮信也乃曰君子貞而不諒諒小信也何不同與小邾射不信大國之盟而信季路之一言以其無宿諾也夫子與蒲人盟旣出東門而背之豈要盟神果不聽與羞惡之心義之端也諸侯之餽曰其所取者義乎不義乎而後受之以爲不恭也故夫子受陽貨烝豚然孟子於齊王餽兼金一百而不受果合於義乎捨生取義二者不可得兼也子路結纓而死知食焉不避其難之爲義而不知食輒之祿爲非義也召忽捨生者也何以爲匹夫匹婦之諒與管仲之不死果合於義乎夫孝弟信義士君子之美行也夫子以稱孝稱弟爲士之次又何與孟子謂大人言不必信又曰非義之義大人不爲又何與方今詔下興賢務選實行必欲鄕黨稱其孝弟朋友服其信義然後取之諸君讀聖賢書爲君子儒平日之所講明而服行者果不出四者之外與願析言之以祛有司之惑

試策

問隋立進士科初試策而已其法昉於漢孝文時有若晁錯孝武時有若董仲舒公孫宏其策可考乎錯之策明五帝三王五霸之道惟人情終始一節可讀餘皆泛而不切之詞當時何以取之乎仲舒發明天人之蘊舒徐而不迫純正而不阿何以不當帝心一而至再再而至三乎公孫阿禹湯而薄周公帝何以喜之乎𨿽然漢之策士去取猶出上意後世則付之有司耳有司公歟明歟猶可言也不公不明則業精行成者皆屏之矣又何以能達上聽乎明王可爲忠言而諸公不喜生語爲士者將專攻上身乎將發憤懣譏公卿乎將上負天子而並負所學乎諸君次年皆將上春官盍各言爾志將以覘斜日丹墀之對

科舉

問聖代運啟文明舉百年之曠典招多士以興賢甚盛意也博觀往牒歷代舉人之制其詳可得聞歟虞朝敷奏以言是時以言舉人歟所奏之言不見於典謨何歟周禮六徳六行六藝之目不聞以言舉人何歟孔門四科乃有言語宰我子貢之言語可得聞歟漢世孝亷之科取實行也賢良方正止於對策而已以行取之歟以言取之歟隋唐以來謂之策試策始於漢歟後人以詞賦並取始於何時歟漢賦最古賈誼司馬相如揚子云班孟堅張平子之流最善鳴者也有益於治道否歟三國而下左潘陸謝之徒極力模仿不及漢逺甚唐韓栁復志懲咎等作亦能髣髴於騷否歟明水披沙律賦也近於戱矣亦載之集中何歟方今輔弼之建明專取明經不尙詞賦其說曰經學所以修身齊家治國平天下詞賦是文之空言吟詠景物而已詞賦爲空言是矣明經果有用之學歟論語爲帝師而黨王氏明經舉進士而八風舞漢唐之人才何言行之相反歟抑厭浮華而取實行不專在於言語文字間歟然不以文取人又何以知其行歟今五經皆本之先儒又參之以四書可謂知所務矣抑古賦與律賦均之空言何別歟詔誥章表𨿽翰苑之儲也然豈非空言歟策以經史時務覘所學也仲舒與孫宏並進裴垍與僧孺同流用而後見歟伊欲經學明而人心正辭章有用而絕浮靡之獘時事諳練而無疎繆之譏何道而可諸君博古通今之才願聞其說以覘所學

江浙人材

問江浙古揚州域也秦爲會稽漢唐以來析爲郡縣不可勝紀地產人才亦有可論者乎吳延州來第一流人物讓國不居卒亡其宗是歟非歟言遊吳人文學橋猶存也不仕吳而仕魯何歟伯言防節父子與吳存亡走徳抗叔子才略如此不肯仕漢何歟建中之敬輿慶曆之希文皆間气也論諫百篇天章十事有可施於今日者歟閩粵谿谷之蠻古不通中國武夷出朱夫子而西山相繼其後四書詩易綱目皆成書也律呂新書讀書甲乙丙丁記古所無也學者於此有能究心者否與敢問

課試

問詔下賓興自甲至癸於是四大比矣澄江士淵藪前乎三舉乃未有一人上春官者何歟豈學之無素歟今玆戰藝不思所以刷前恥歟學校所以教養人才教養所以備選舉也州郡貢之以行考官試之以文文固不可少歟月課堂試所以校文也所以擬鄕闈之試也前軰謂試者爭髙下得失非義遜之風不若攺試爲課均之時文也課與試何別歟朝廷待士至厚提調有長官訓導有博士月有課季有試所以作成人才也挾冊而吟泚筆而作者何少歟聞皷而食指廩而賦者何多歟抑未有勸懲之道歟有司舉行於上或者沮遏於下又何歟豈髙才不屑於應舉歟抑下才自棄於科舉之外歟昌黎有言諸生業患不能精無患有司之不明將來闔郡不薦一人豈不爲有司之恥歟吾榜得人最多豈不爲多士之榮歟槐花將黃舉子不忙何歟敢問經疑何以免穿鑿之失經義何以免套括之獘詔誥何以不失代言之體章表何以不失告君之體古賦何以及司馬二班對策何以類晁董公孫試摭言之將以窺所薀

水利

問海於天地間爲物最鉅幅貟萬里東南北皆距海而止惟西海未有考或以瀚海靑海當之是與否與登萊之市靑紅變滅信有之與四明之巖光彩現相信有之與蓬萊之山在何許與尾閭之泄在何地與黒水西夷之水入於南海禹貢可詳與雲帆秔稻之轉來自東吳唐詩可考與使節之﨑嶇饟道之艱險至元以來嘗行之矣古道荊棘不知幾年蠻商海賈長年三老所不能知也創而開之者誰與姑以耳目所接言之西浙之蘇杭東浙之臺明溫越皆瀕海也魚鹽之所出職貢之所有其利不貲秦漢時自會稽以南以爲不毛之地不牧之民何歟陰陽气數盈虛消息亦有時歟宋史載蘇公軾守杭杭本江海之地水泉鹹苦於是濬茅山之河以受江潮濬鹽橋之河以受湖水民獲其利然此特導江湖之水耳未聞滄海之爲患也考之圖志靑白沙鎭前後洋街坦頭沙坑皆海之漲地也自鹽官之邑北至秀之海鹽昔有以堤捍海今水利不修龍宮失職井邑民居盡爲所貪嚙齕之勢未已何以禦之歟祈禳有術歟厭勝有方歟隄防用人力與消長委天數與朝廷有道宰輔賢明百神受職行見防退舍川後靜波矣或者過慮試相與籌之毋徒曰土克水

水旱

問水旱之災堯湯被之矣八年於外六事自責聖人之用心也人皆知之蓄積多而備先具其事可得聞與國不幸有數千里之水旱胡以相卹五行失性暘雨不時浙之西江之東爲一壑自淮以北防於宿亳彌月不雨蝗蝻遺種二者兼之矣傋禦之方抑有可講者與庸田之設所以築隄防浚溝渠亦旣後時將無益與抑豈可不爲後日之慮與山川之神所以司陰陽雩壇之禱坊門之塞果有益與將應天以實不以文與賑廩勸分非目下之急與矯制擅發國有明禁何古人不之卹與大姓閉糴愚民彊借官法兩施亦有良防與檢覈之令半是虛文貪吏受賕以十爲百何以得其實與寛租已責通商惠工非權宜之策與田毛旣空調度何出孝文減半之令果可行與債有公私權行倚閣貧者之利富者得無怨與舟車所至負販通行非懋遷有無之術與闗津邀阻價值髙昻禁之歟抑聽之與守令牧民牛羊立視其死黜陟之典可舉與漢唐逺矣富公靑州蘇公彭城劉忠肅眞文忠江東之政朱文公浙東之績諸君亦嘗講求之與此時務也其悉心以對將以覘俊傑焉

傋荒

問壬戌之秋浙西水旱相仍民食大祲朝廷軫念元元議賑貸之民獲更生有司奉行惟謹實惠猶未徧及何與然事已在前矣天時無常繼今豫備之策不可不講立隄防浚溝澮厚儲蓄修義倉之法嚴檢覈之令孰便孰否孰利孰害請條陳之將轉聞於上

策

儒學吏治

問嘗聞聖門之言曰仕而優則學學而優則仕仕之與學毎相因而不可相無也何必讀書然後爲學特子路率爾之言致取誚於夫子鄭子產曰僑聞學而後入政未聞以政學者也譬如田獵射禦貫則能獲禽若未嘗登車射禦則敗績厭覆是懼何暇思獲使斯言非妄則未之學者決不可使之仕也臯防稷契所讀何書伊傅周召所習何業而所就無非有用之學於斯時也不聞儒吏之說也後世儒吏之說興遂判學仕爲兩途矣至漢有儒術飾吏治之語儒吏之分其殆起於此乎蕭曹丙魏之徒以刀筆發身其果能合儒吏而爲一乎唐宋以科第取士有不由科第出者輒共嗤鄙之而循良之吏代不乏人吏而不儒或有之矣未聞有不學而仕者子遊聞之夫子曰君子學道則愛人小人學道則易使蓋言上而公卿大夫下而府史胥徒皆不可以不學也賈誼曰大臣特以簿書期會不報之間以爲大故又曰移風易俗使天下回心而鄕道類非俗吏之所能爲也俗吏之所務在於刀筆筐篋而不知大體信乎不學而仕者眞所謂俗吏也何足算哉彼有猴冠麟楦鉗署屍餐仰視俗吏之踵若不能以追而及者此輩更可閔也嗚呼吏而不學可乎或者則曰周勃之重厚少文霍光之不學無術趙普之半部論語寇凖之不及讀書皆足以寄大任臨大節若此者可無待於學也隨何酈食其以腐儒敗事張禹孔光以經術誤國王安石之徒又以經學亂政因謂深於儒者未必能習於吏也遂使無學者皆得借是以借口然則儒又果無益於人國乎噫古者之吏非今日之所謂吏貟也古者之儒亦非今日之所謂秀才也不求夫古之仕古之學而切切焉析取捨於今之儒今之吏只見其扞格而不相合耳當今聖明灼見吏獘悉易以儒眞救時之良法也然吏姦已極革之誠宜而取吏於儒得才能幾願爲酌中之說以俟觀民風者采焉

儒不習吏謂之拘儒吏不業儒謂之俗吏儒誚吏曰務刀筆筐篋不知大體吏詆儒曰有人民社稷何必讀書二者胥失之然君子不以爲吏之過而以爲儒之過夫儒者學周公仲尼之道者也周公仲尼者荀卿氏之所謂大儒揚雄氏之所謂眞儒也四海皇皇枕奠於京周公用於周之大效也齊人章章歸其侵疆仲尼用於魯之小試也豈博而寡要勞而無功者耶儒於道最髙與天地並烏可與簿書期會之間較優劣也彼之所以敢較吾儒者以儒者之效不白於世耳周公仲尼以前儒之名未立也契敷教防典樂臯稷陳謨安得無書可讀耕野之夫開口說仁築巖之叟開端言學安得無業可習特書非後世之書業非世俗之業耳自周禮有道得民治得民之說而儒始與吏爲對自秦人焚六經以法令爲師而儒大爲吏所擯自漢人以經術飾吏事而儒又爲吏所假司馬九流以儒者爲一流劉向諸子以孟子爲一子劉歆七略以六藝爲一略彼司馬氏劉氏父子漢之所謂名儒而自貶其道如此毋怪乎法家刑名家之喙喙爭鳴也吁有由矣泗上亭長布衣時蕭曹已爲吏掾故酇侯入秦相府先收圖籍而不收博士所掌之書平陽侯相齊避堂猶捨蓋公而不用齊老先生之說規摹大略可見乃翁素不修文學而蕭曹贊之彼隨何酈食其之徒正復說客之靡耳而例以腐儒目之腐則腐矣何儒之有周勃霍光皆重厚可托之人然勃少文嘗東鄕坐召諸生趣爲我語其不遜如此一旦逮捕勃窘不知所爲行千金獄吏吏以牘背示之幸而獲免勃乃嘆曰吾今知獄吏爲貴也霍光不學謂儒生多窶人子喜妄說狂言心嘗嫉之一妄男子詣北闕公卿錯愕不敢發言京兆尹至引春秋斷之光乃嘆曰公卿當用有經術明於大誼者吁獄吏受賕變易獄詞京兆證經誤引古義漢朝皆不之覺可笑也已史言髙祖開基蕭曹爲冠孝宣中興丙魏有聲然丙魏與蕭曹又自不同少卿學詩禮皆通大義弱翁學易對策髙第皆稍習儒業因孝宣好法律刑名故二人總領眾職奉行故事考核名實以稱上意然相業亦止此爾太子嘗侍防請用儒生帝作色曰漢家自有制度柰何純任徳教亂我家者太子也以當時觀之孝宣之言爲過然元帝以後孔光張禹用事依阿淟涊黨姦誤國卒如宣帝所料用儒之獘一至此哉𨿽然漢儒守章句非科第之秀才也漢吏長子孫非案牘之吏員也走馬看花浮薄是習雁行鉗紙貪墨是營唐人又愧漢人矣內翰條貫隔截太甚中書吏額紛爭不息宋人又愧唐人矣人才不古毎況愈下少知治體者豈不爲寒心哉或曰坐雪夜地鑪之頃定先取江南之策卽半部論語之趙書記吟野渡孤舟之句收澶淵一擲之功卽未讀漢書之寇同年人焉用多學爲哉半山老子垢面讀書異時靑苗取役大爲民害是以學術殺天下也余應之曰趙韓王爲相焚利害文字於通衢寇萊公用人叱堂吏不肯檢例簿二公之所爲亦非俗吏之所能爲也王荊公祖老佛之緒餘談管商之末學未爲知道者安得以此病吾儒哉大抵近世一種議論上自臺閣下至郡縣以趣辦金穀爲才以勾稽朱墨爲智以不報期會爲大故以謹守繩墨爲無能納賄成風與姦爲市習熟聞見以爲當然至於巖穴隱伏之人守道而莫前門戶孤寒之士無階之可入羣非疊毀極力擠排儒風不振久矣朱博謂諸生曰吏奉三尺律令從事亡柰生所言何且持此道歸待堯舜君出而陳之俗吏所言大率類此今天將興唐虞之化而堯舜之君出焉萬邦黎獻共惟帝臣諸生幸得遭遇其時當建萬世之長策輔太平之隆基敺一世之民躋之仁壽之域闗朱博之口而奪之气可也豈止明經取靑紫誇一時而榮一鄕哉𨿽然崇儒道者非止設科目之謂也抑吏權者非止減資品之謂也崇化厲賢彰善癉惡孝弟申明於庠序之間勤儉儀刑於表著之位意向招徠可以鼓舞羣動政教淸明可以臨照百官詩曰鳶飛戾天魚躍於淵豈弟君子遐不作人此之謂也

欽定四庫全書

墻東類稿卷四

元陸文圭撰策

選舉

問孔子四科曾子不預何與或曰參尙少也有若長矣亦不預何與或曰是從我陳蔡之門人也是與否與徳行四人吾無間然宰我有聽言觀行之戒子貢有不幸多言之譏其言語亦有失與聚斂也具臣也危而不持也顚而不扶也果足以爲政事與春秋之作遊夏不能贊一辭文學安在與三千之中取七十焉七十之中取十哲焉然而四人之外猶有可疑者甚矣才之難得也漢唐至今以科目取人始也選之以徳行又試之以言語又考定其文學之髙下旣中矣然後責之以政事一人之身四者欲其兼傋不又難得與古之論人各取其所長後之取人不問其所短何與皆所未諭也諸君子試評之

有聖門教人之法有朝廷取人之制教人之法有髙下優劣之分取人之制有兼收並蓄之意孔門之四科以徳行稱者四人以言語稱者二人以政事稱者二人以文學稱者二人後世謂之十哲而先儒以爲皆從我陳蔡之人曾子有若子張之賢皆不得預孔門之髙第弟子固不止此而此亦非夫子之言也門人因夫子皆不及門之嘆而記此十人且並目其所長然其才品之髙下優劣則各因此而可見蓋顏子三月不違仁閔子之孝無間言伯牛之騂且角仲弓之可使南面四人之徳行吾無間然矣予賜以言語稱而聖人有聽言觀行之悔有不幸言中之戒是言語猶未當也由求以政事稱而聖人有爲國以禮之哂有聚斂附益之攻是政事猶未純也遊夏以文學稱而聖人修春秋不能贊一辭是文學猶未至也聖人設教洙泗一時門人蒙被教育如羣飲於河各充其量誾誾者侃侃者行行者達者藝者辟者喭者而聖道之傳以魯者得之是四科之說猶未足以盡人才也吾夫子以庇覆生民之器歷聘列國轍環天下卒老於行一時門人顏天於陋巷騫適於汶上牛終於牖由死於臺子夏適於西河之上無一人得君行道以少攄平生之學者蓋春秋鄕舉裏選之法不行賓興大比之制已壞諸侯弱卿驕大夫侈世臣專政陪臣執命賢人在下無階之可仕無路之可升白首槁項於深山窮谷之中埋光匿彩終古不見可嘆也已陵夷至於戰國大壞於秦經入咸陽之市儒入丘之穽而仲尼之徒熄矣漢興諸儒區區修補百孔千瘡綿綿延延如一髮之引千鈞時君世主或表章宗尙或厭棄鄙薄隨其好惡爲之軒輊而吾夫子之道自若也由漢至唐以門地任子弟以科目取孤寒不出兩途門地之獘不過紈袴而已不過膏粱而已科目之獘尢甚焉拘於聲病止於雕刻言語尙未能也況於文學瑉中玉表巵貌蠟言文學尙未能也況於政事畫餅充饑談河止渴政事尙未能也況於徳行蓋科目之獘極矣天朝神武混一區宇科場條貫廢格不用一埽場屋向時之獘士始知有務內之學眞人勃興天下文明斷自宸衷不由奏請遵成周鄕舉裏選之法考賓興大比之制明詔有司必以鄕黨稱其孝弟朋友服其信義爲先猗歟盛哉不圖今日復見成周也執事先生首主斯文之柄下策承學以孔門四科之別而有感於今日取人之制愚不敏竊有嘆焉孔門之教人一人各專一科而今日之取人一人欲兼四科豈人才盛於古耶是不然一人各專一科者直指其實事也一人欲兼四科者髣髴其意也愚生固不敢厚誣聖代以爲無人然四科以顏子爲先顏子之下不聞復有顏子千頃之黃憲不足比也四科以子夏爲後子夏之歿不聞復有子夏小冠之杜欽不足數也士固不望其人人如顏淵然何可以不希顏淵也士固不望其人人如子夏然何可以不慕子夏也今以孝弟信義取人縱不如孔門之徳行而事親從兄交友待人之際可軼蕩於規矩凖繩之外乎今以五經四書取人縱不如孔門之文學而格物致知窮理盡性之學可視爲空談止於套括而已乎今以古賦詔表取人縱不如孔門之言語而代王言而主諷諫宣上徳而盡忠孝可不以詩書爲程凖而止於宏博而已乎今以時務對策取人縱不如孔門之政事而朝政之得失民間之利病斟酌於古便宜於今者可不以董賈爲比擬而止於制科而已乎嗚呼以千餘年科目之積獘而驟革於今日以百餘年文體之不振而更新於今日爲多士者當何以稱明詔而奉隆防哉勸學崇化風厲四方上之人責也行義達道尊主庇民下之人責也詩曰追琢其章金玉其相勉勉我王愚敢誦此詩以爲今日賀詩曰有斐君子如切如磋如琢如磨愚敢誦此詩以爲多士勸

農桑

徳者本也財者末也農桑本也商賈遊民末也上之人外本內末則財不足下之人棄本逐末則財不足是故重在務本聖人守位以仁聚人以財理財正辭禁民爲非以農桑爲急務人一日不再食則饑終嵗不制衣則寒饑寒迫於人之肌膚欲其亡爲姦邪𨿽慈母不能保其子君安能保其民哉是故導其衣食之源絕其饑寒之路民可使富也自耒耜取諸益而茹毛之風革自衣裳取諸乾坤而衣皮之俗易三皇邈矣制莫詳於虞周禹貢豳詩鑿鑿皆精語三壤成賦而秷稭粟米供於甸服之內桑土旣蠶而織文絲枲納於貢篚之中於耜舉趾饁婦同於南畆十月納禾之張本也采蘩猗桑筐女遵於微行九月授衣之收功也人徒見虞周之民無凍餒之患者而不知三事以正徳居先六府以修谷爲主罰二十五家之裏布以禁遊惰通三十年之國用以均出入上不外本而內末下不棄本而逐末虞周可謂知生財之道矣自時厥後井田廢而無土著之民生之者寡矣封建壞而去班祿之籍食之者眾矣徴用其三而民有殍爲之不疾矣徹取其二而君不足用之不舒矣鄒國一叟懇懇爲時君言者不過五畆之宅樹之以桑百畝之田勿奪其時而已此一章凡三見終始不易當不奪不厭上下交徵之時而進不饑不寒然而不王之說安得不以爲田夫野老之俗務耕奴織婢之鄙談然仁政之本莫大乎此自仁政之說不售戰國折入於秦秦爲無道虐用其民男子疾耕不足於糧饟女子紡織不足於帷幙民力不堪秦亦以是虛其國漢興天下艸創百姓思樂息肩文帝恭儉寛仁愛人節用帝親耕耤田以供粢盛後親蠶公室以供祭服不可謂不務本者詔令數下一則曰爲酒醪以靡谷二則曰纂組以害女紅不可謂不務本者然不能使末技遊食之民轉而緣南畝奚止酒靡谷而已不能禁倡優下賤之人不得爲後飾奚止害女紅而已漢之爲漢五六十年公私之積猶可哀痛賈誼晁錯掇拾孟子餘論復屢屢陳之誼之言曰倉廩實而知禮節一夫不耕或受之饑一女不織或受之寒生之有時用之無度則物力必屈今背本而趨末者眾淫侈之俗日月以長天下財產安得不蹷錯之言曰聖王在上而民不凍饑者非能耕而食之織而衣之也爲開其資財之道也今地有餘利民有餘力生谷之地未盡墾山澤之利未盡出遊食之民未盡歸農也二子亦可謂知本之論然孟子專論王道二子雜伯者富彊之術觀者不可不察也今南北混並天下一家煙火萬里農桑滿野升平之業視漢有加然而經制不定徴斂無藝賦入𨿽廣調度實繁天時不登地力有限加之大官竊祿小吏侵漁商賈操市之奇贏緇黃侵國之經費困窮失職貪惰成風長此安窮救之無術設使晁賈二子復生於今日亦當苦口進言而昔所建明有宜於今世者有司條陳之以次施行可也杏花菖葉東作方興戴勝鳴鳩柔桑可采玆惟時矣孟子曰民事不可緩也惟上人之畱意不然二月賣新絲五月糶新谷將有誦聶夷中之詩者

田制

問孟子答井田之問曰夫仁政必自經界始又曰經界旣正分田制祿可坐而定也正經界均井地平谷祿誠爲國家之先務矣自秦廢井田開阡陌漢因之無所攺至王莽欲復井田更名天下田曰王田皆不得買賣於是農桑失業百姓日以凋獘魏文行均田法最爲近古歷周隋及唐而定均田口分世業天寶以后歸於兼並之家而口分世業壞矣使井田可復何爲王莽行之而獘使井田不可復何爲魏唐行均田而便於民抑井田之法非口分世業之謂耶方今篤行仁政經理田土酌古揆今富國便民之事無出於此或者奉行未得其防滋以病民遂使良法美意藐然無成效諸友講明於此熟矣願相與推求其要以俟他日大廷之對

封建古法也司馬晉行之而叛者起肉刑古法也漢文廢之而人心悅井田亦古法也新莽效之而失業者怨然則古法不可行耶曰不可行則古人不行久矣夫行古人之法當得古人之意故有尊賢親親之意則可以行封建之法有尙徳緩刑之意則可以行肉刑之法有損上益下之意則可以行井田之法不得其意而守其法是爲徒法徒法不能以自行吾觀孟子答文公井地之問凡二章始言貢助徹之異繼言公田世祿之制又言君子野人之別而終之曰此其大略也若夫潤澤之則在君與子朱文公釋潤澤二字謂因時制宜使合於人情宜於土俗而不失乎先王之意也然則先王之意柰何曰恭以禮下儉以取民仁以行政其在上者如此庠以養校以教序以射而人倫明相友助相扶持而百姓睦其在下者如此當是時也白墳黃壤靑黎之地皆聲教漸被之餘而隴上輟耕之夫安得鴻鵠之興嘆鄕師黨正閭胥之間皆徳行道藝之選而絳縣老人之年安得泥塗之久辱大田之詩曰雨我公田遂及我私言天意本雨我君之田我因防其餘惠耳噫嘻之詩曰駿發爾私終三十里戒爾民當大發其力於爾之私田無尺地之不耕也蘇氏曰上之告民則先其私民之奉上則先其公上下之間交相忠愛如此法禁以厲之歟號令以迫之歟刑賞以誘之歟亦君民相與之意耳阡陌開而貧者無立錐王田禁而市道有泣涕仲舒師丹限田之請不行於漢漢民之不幸也魏文周隋均田之制卒定於唐唐民之猶幸也塞兼並之路減田宅之價此議法之善者口分給老小世業傳子孫此立法之善者然亦徒法而已楊山嘗論王荊公新法之獘引明道先生之語有闗雎麟趾之意然後可以行周官之法度大要歸於正心誠意之效山蓋深識此理豈鄙儒之所能語俗吏之所能知哉度田之法爲之以漸持之以久本之以信濟之以寛嚴而從於寛權之以義利而主於義酌之以今古而宜於今慢經界者始於污吏務財用者始於小人與其百姓不足不若君不足與其有聚斂之臣寧有盜臣淵中察魚不祥罝中掩不仁大弦急則小弦絕耒耜奪丁男之利絲纊竭紅女之力普天之下莫非王土豈屑屑計此桑宏羊宇文融之故智不可用也昔周世宗夜半讀元微之均田圖慨然嘆曰此致治之本也詔頒其圖使吏民先習知之期以來嵗大均天下之田彼區區五代之君猶能畱意民事如此況上嘉唐虞之令主乎昔鄭子產爲政一年國人誦之曰取我田疇而伍之孰殺子產吾其與之及三年又誦曰我有田疇子產殖之子產而死誰其嗣之彼區區列國之卿猶能不失民心如此況願爲稷契之良臣乎邇者經理之法良法也有司奉行未得其意堯仁如天亦旣與之更始矣快活條貫次第舉行執事猶以成效藐然爲疑何哉僕也識字耕田夫耳願受一防而爲氓鄕校議執政夫我則不暇

流民貪吏鹽鈔法四獘

策者所以料成敗計得失明是非審利害也詞藻云乎哉記誦云乎哉科場廢不用四十餘年學士老棄林丘遺書束之髙閣然時文之獘亦掃地盡矣天詔興賢策以經史當世之務以求博古通今之才於是執事下諏承學以四者之獘書生不達時宜頗諳往事管窺壁聽粗有千慮之一得敢因明問而條陳之蓋今日之獘有四所以救獘之策十有二救流民之策三一曰擇守令二曰輕賦役三曰議賑貸天災流行國家代有區畫傋禦在得其人古之循吏所至郡邑浚陂渠立隄防課農桑廣儲蓄四民樂業安土重遷設遇旱潦恃以無恐今也爲人擇官不爲官擇人千里之師帥教令不先百里之父母撫字不職郡邑無承流宣化之人朝廷無考課黜陟之法常平之政不修社倉之義不勸勞徠不怠招集有功者不聞顯賞闔境逃移戶口稀散者不必受罰何異受人之牛羊立而視其死歟此守令不可不擇也小民難保天亦哀矜本固邦寧若古有訓升平之時猶宜輕徭薄賦災歉之後豈堪虐使苛徴且鄕田同井誰甘死徙維桑與梓豈不懷歸而餘糧棲畝責之全租一室縣罄算之口賦檢覆之額未寛追呼之費已重役半饑之氓興不急之工役良由此邦之人莫我肯谷所以逝將去女適彼樂郊九重勤卹之防屢頒田裏愁嘆之聲未息是謂上慢而殘下不能已溺以視人何異扼饑者之吭而奪之食乎此賦役不可不輕也民以食爲天不再食則饑方其遇災之始倘爲措置之方通商勸分薄斂已責但有茍旦夕免溝壑之計誰無戀墳墓保妻孥之心惟其守死之餘遂起逃生之念山墻野水露宿艸行蒙袂嗟來傍人門戶豈得已哉而所至之處不能存卹官吏便文自營封廩不發驅之出境委曰無他愚謂宜畱者給之閒田貸之牛種行者與之裹糧續其口劵復業者返其田宅正其疆界利其家復其身可也凡此破除之費一出公上之儲國家富有四海仁聖視民如子豈與瑣兮尾兮流離之子較是區區者哉此賑貸不可不議也革貪吏之策三一曰淸選法二曰均俸給三曰嚴糾劾官之失徳寵賂日章源之不澄其流滋蔓方今大小之職頗稀淸白之風良由入仕之初但由保舉夤緣請托靡隙不鉆旣仕之後不試賢能日月爲斷不推功效閥閱是先吏掌銓曹有如互市視闕之久近計秩之崇卑倘未屬厭不無淹滯髙下在手遲速在心營求之力旣殫取償之意愈急驅車在道見物垂涎不畏莫夜之知殆成白晝之攫而況幸門旁啟中防特頒又出於常調之外者此選法不可不淸也分田受祿古有常制茍無君子莫治野人吏俸不足以代耕人情必至於內顧𨿽欲潔身勢有不能故其廩糈宜從優厚王事鞅掌終窶且貧勤而無怨者能幾何人非禮不懷非祿不勸見便則奪者夫人皆是今越在內服取家遼逺不遑將父京師薪米旅泊良難月之所得不供日之所需故人思補外不樂內遷越在外服則大江以南優於內地圭田之多寡視列郡之肥瘠差等不爲定制有無不能相補夫不足以養其身而徒以禁其欲欲無侵漁百姓難矣此俸給不可不均也總於貨寶古有常刑杖之朝堂罰不爲過今列郡置於監司監司統於禦史又有監察之職疊司舉案之權然而根黨鉤連顏情易稔交通詭宻寃狀莫伸當道之狼懾不敢問依社之鼠忌不欲言間有不畏彊禦之才反招過爲矯亢之咎未能致辟旋已報聞遂令碌碌之徒思受容容之福甚至與姦而爲市有同監主之盜財風憲謂何綱紀日壞豈所望於天子耳目之官哉此彈劾之不可不嚴也拯鹽法之策三一曰減官額二曰省職員三曰卹亭戶鹽者國之寶天之所生地之所產晴風朗日苦雨陰霾盈縮有時消長不一自興利之臣圖進身之階但知數羨遑卹額虧視初立法不啻數倍嵗煎之利有限官給之本幾何輸旣求贏出宜長價灰砂夾僞銖兩求余況攙越於官豪致抑塞於商賈出門之引轉鬻在場之數虛包長此安窮救之無術不思公私之積務要流通慈父子情所不忍上損下益於計曰宜此官額不可不減也轉運之職始於開元在後租調度支漕運鹽鐵酒酤貢舉按察之權皆此官今旣分有所屬所掌惟鹽似宜從簡而張官置吏有如大夫六曹分案動至溢員公事旣稀復營差委場官已備安事催煎案牘無多豈宜典史如監運稱盤之類檢校管勾之名色目橫生獘端百出一官之下必有數卒縱橫井邑莫敢誰何衣食所須包苴所入鹽課之外他無借手巧爲支破公然尅剝利虧於官而不虧於此輩害及於下而不及於汝曹設使盡汰冗員正亦何妨國計此職員不可不省也濱海之民以牢盆爲業勤苦尢甚春不得避風塵夏不得避暑潦天時不順則失其利官本不敷則失其利鹽丁逃役則失其利利耗民散亭場空虛於是遷撥之令行而亭戶重受害矣黠者行賕而規避弱者吞聲而受役倚權上交於臺府發憤變激於裏閭破產立償輕生何忍令甲𨿽嚴於私販巡兵陰縱其橫行勢有相容情難獨禁莫若效古之法聽其與商人爲市而官收其稅數年之間亭戶稍得蘇息而官亦無不利焉而其法又當熟議而行之此亭戶不可不卹也稱鈔法之策三一曰住印造二曰節用度三曰禁奢侈古者以貨爲幣采銅爲錢無所謂楮也漢以鹿皮薦璧民間未始行用唐有飛錢之制輕裝以趨四方合劵而取京師楮之漸也今中統之造五十餘年矣物以少而貴多而賤賤則折閱貴則寶重此勢然也易之以至元以五凖一猶云可也更之以至大低昻太驟民聽惶惑已行輒罷亦勢然也故慮楮之輕莫若住造民間鮮得市價自平取數旣多後何以繼或慮經用乏闕則又有說矣此印造不可不住也朝廷初平中夏是時未有鈔法貿易不過絲銀科差以是爲凖宮府創立制度一新徵伐四出調度繁興未聞有乏財之憂也江南旣平庫藏充溢金帛如山而用之者舒矣外而四方之朝聘內而千官之俸秩近而諸司之侍衛逺而邊庭之供億日增月盛時異事殊而況賞賜濫及於俳優營繕力殫乎工木商舶市寶價莫得名藏室翻經費不勝計山林莫供於野燒海水終泄於尾閭桑谷漸空工役方急楮輕物重職此之由眞人踐阼躬履節儉力攺前非然財散不可復收獘久未能損革此用度不可不節也勤儉者衣食之源奢侈者匱乏之本古者衣服有常上下有制今倡優得爲妃後之飾皂可僭公卿之服塗金織翠佩玉曳縞物直如之何而不窮古者遊末有禁務農爲上今鳴鐘鼎食釃酒刲羊何曾下筯萬錢不足毛仲請客百事皆傋財產如之何而不耗今世以豪侈相尙俗以淫靡相煽上行下效風流波漫惟其取之無術用之無藝是以生者莫給作者莫供蓋錢陌輕微百物騰踴之害小而工賈得志兼並傷農之害大此奢侈不可不禁也故凡四者之獘已陳於前而十二策之可行與否則在乎上之人擇而用之耳然探本尋源又有所在而明問之所不及則艸茅管見亦未敢究極而言之也執事覽之終篇勿以爲老生之常談

欽定四庫全書

墻東類稿卷五

元陸文圭撰序

古今文孝經集注序

孝經大學二書先儒無有分經傳者離經析傳自朱子始二書皆孔曽傳授心法二傳成於曽氏門人之手經文首尾相應文勢連屬辭約理備言近指逺非聖人莫能及傳文分章畫句次第相承井井不亂其爲覆解經文無可疑者竊嘗伏讀二書自心而身而家而國而天下自天子而諸侯而卿大夫而士庶人自格物致知至於絜矩自愛親敬長至於追逺大義數十若网之有綱若裘之有領顧自漢儒以來箋釋不明久矣東陽厲君直之防孝經古今文萃諸家自爲一編西州史先生爲之序先生之言曰自古國治而天下不治者文王是也家治而國不治者曽閔是也身治而家不治者舜是也予讀而疑之己而得其說曰文王之國紂之天下也曽閔之家定哀之國也舜之身瞽瞍之家也吾家吾國吾天下斯治矣二書本末古今不易易之則亂申之則治以余之說讀厲君之書思過半矣𨿽然大學經文二百五字一字不可損益傳十章錯簡𨿽多存者皆格言也孝經經文四百六十二字已不免離析增加之失傳十四章多裂取他書之成文而格言所存無防矣大學傳引詩十二朱子取其反覆吟詠意味深長孝經傳引詩十朱子刋去其文二書去取甚明厲君寘此談彼何也君曰世以孝經爲童防小學之書不知其兼大人之學今吾本朱子之說闡而新之使爲人子者知立身揚名之義全而歸之父母之身庶孝道之一助云爾余曰孝經爲童防之書未害也張禹傳論語杜欽明五經童防之弗如君方詣闕獻書聞余語黙然良久曰吾不負所學

三國六朝事實序

嘗怪舜禹所都在太行以西黃河以東而巡狩朝防之地南抵蒼梧東並防稽相距萬里何哉想其時風气肇開民物阜殷篤近舉逺四海爲家無南北疆理之殊也自太伯仲雍之竄而中州視荊蠻爲陋自若敖蚡冒之興而荊蠻與中州爲仇自巫臣子胥之奔而吳通於上國自勾踐範蠡之起而越伯於東方並兼於秦亡秦者楚也總一於漢分漢者吳也自吳黃龍迄陳禎明三百二十一年皆都建業遷武昌江陵者僅十年耳晉地最廣乃承中原播蕩之餘陳地最狹實繼侯景防亂之後其間創業之君如權如裕下至蕭衍霸先之流皆有可紀及其亡國則奢淫昏暴之所致歸命侯而下是也輔治之臣如遜如安下至王儉徐勉之徒皆有可書及其誤國則權姦諛佞之所致孔範而上是也是區區六朝者其祚之修短其風俗之媺惡其法度之興廢其官制之沿革其兵戎之勝負其盛衰彊弱之勢其混合分裂之形其得失是非之證上稽天時下察人事前列簡冊後存鑑嗚呼悲夫潼川楊君手編江南六朝事實畦分田列粲然有條其嗣師文出以示余餘三復焉爲之廢書而泣仰屋而嘆嗟夫余不幸而不生於舜禹之朝身不及見太和之盛幸而不生於六朝之際目不及覩危亂之形俯仰遺編神融意防楊君之作是書也有心哉或者見其門分類別謂是可以訓童防利初學噫童防所當知者奚止區區六朝事實而已不有班馬諸書乎楊君不取乎班馬而顧爲是區區者楊君之意余能知之非童防之所敢知也楊君名某生端平甲午春秋六十有七矣

喜雨詩序

壬戌之嵗夏仲不雨秧苗漸稿裏農皇皇郡官僚各出俸金議禱龍湫湫在沙山之麓距城六十餘里眾憚暑莫往同知州事理侯伯雍慨然請行卽日買艸屨屏騶從步出城東門至橫塘之西陰雲驟興雷雨交作衣裾盡沾侯露次於野晨詣湫上焚香而退四顧村野甘澤沛然老稚迎拜懽聲載路士民爭爲歌詩以獻而屬叟爲之序夫天之蒼蒼不可俄而度惟至誠能動之禱祈之法一以誠爲主求之而應自顧何以得此不敢以爲喜求而弗獲不敢怠吾心退而省其愆春秋傳曰閔雨有志於民者也僖公務農重谷可謂有志矣故經書六月雨而詩有駜以頌之今之歌詩與古不類亦頌之遺意也殆以志喜云

農桑詩序

泰定攺元甲子制書下郡縣以學校農桑爲急務官吏奉行惟恪是時秣陵路句曲令程君首勸率十有六鄕課種桑四十餘萬株布滿一縣縣治後有廢圃隙地荒穢不治君手摘瓦礫吏民爭趨焉旬餘平坦植桑八千森列如防暇日引縣庠諸生觀之登丘四顧而嘆曰桑者衣之源而惰農弗知今吾先之勞之後人必有享其利者夫民難與慮始而可與樂成也於是諸生爭爲歌詩以記其事君勤於治民尢畱意學校招師訓以規矩士競於教歌之聲相聞眞能以詔書從事者其治行爲江東諸縣最云

瑞麥圖序

大徳攺元之九禩春三月至尊發徳音下明詔務農重本養老卹貧議貸寛徭賜今年官田租什二所在金穀逋不能償者悉蠲除之萬姓大悅先是江浙嵗比不登旱澇爲災有司體覈未能如式元元懷憂膏澤隨下所以孚格天心迎和气信有兆也夏五月麥大熟甸人獻麥一莖三穗得諸曁陽白鹿之原民許氏家其占爲有年州人動色相慶謂前所無圗以詩之侈張其事請聞於上惟漢之漁陽吏善爲政兩岐之歌流傳至今蓋生物一本乃理之常生二生三爲奇爲瑞今玆奇瑞視漢有加夫年之丰凶𨿽系乎天亦系乎政之得失政自上而下者也善政致祥玆其驗矣守土臣不敢自以爲功謹摭民謠列之篇次自附於唐叔得禾之義以顯揚國家之休命

任叔寔遺稾序

余往來古杭五十年納交南北勝士甚眾慶元任君叔寔籍籍有文名曩一見於南谷坐上恨不得傾蓋而語泰定間君之嗣子良吏於澄川因出先人手澤示余將摹而傳之餘然後盡覩君之文記序碑銘髙古特甚長吟短韻淸雅有餘無一防塵俗气近世號爲文士略無能過之者彼皆樹聲望而躐淸要俯玩一世志得意滿而君獨困躓坎防布衣終身不霑一命命也夫時也夫命者厄於天也時者窮於人也每觀漢隋唐史所載諸人遺集無慮數千百家宋尢倍之然傳至今者百無一二非惟一時所作不足以傳後而宋以前無鋟梓手抄黙記故爲艱得近世鐫刻尢多流傳至廣傳而好之者鮮矣況敬而服之乎叔寔之文可服者也良金美玉定價於當時而文人才士定價於身後叔寔未沒時忌而訾之者亦有之矣嗚呼後世豈無揚子云哉謄本脫誤數十字餘一一是正而歸之子良愼寶之哉

玉田詞源稿序

詞與辭字通用釋文云意內而言外也意生言言生聲聲生律律生調故曲生焉花間以前無雜譜秦周以後無雅聲源逺而派別也西秦玉田張君著詞源上下卷推五音之數演六六之譜按月紀節賦情詠物自稱得聲律之學於守齋楊公南溪徐公淳祐景定間王邸侯館歌舞升平君生處樂郊不知老之將至梨園白髮吳宮蛾眉餘情哀思聽者淚落君亦因是棄家客防無方三十年矣昔栁河東銘姜祕書閔王孫之故態銘馬淑婦感謳者之新聲言外之意異世誰復知者覽君詞捲撫幾三嘆

送丁仲謙歸東魯序

山東之地古多君子守經學而矜節行其天性則然自齊魯建國以迄唐宋風俗不變矣不幸六七十年連厄於兵故家遺老典刑文憲日以湮墜然其間豈無特立獨行之士卓然不爲流俗所變者巖居野處顧亦莫得而知焉而江左僻在一隅聲問復不與中華相接尢未易知之也嵗在丙子天下大定車書同文軌自南而之燕者道濟汴自北而逰宦者樂江浙繻節往來道路無壅於是周公太公之先烈仲尼孟軻之遺迹名臣賢士之風猷悉得於所見所聞而江南之士見聞日廣余嘗有太史公之志欲周流天下訪古尙友考徳問業而困阨未之能也庚辰冬仲謙丁君實來申江君魯人也餘一見而知其爲隠君子矣己而交之愈深知君愈詳君性剛介遇事輒發不屈折於物好面折人短不少恕權貴或召之辭不往或往議論不合拂袖竟去故見者嚴憚之然聞人一善咄咄譽之不離口誨誘後進奬予人物諄諄惟恐不逮間與人談時事先見逆料如卜然人服其識所守防潔非義所在一介不取與人交責以善道急難則以身赴之𨿽挫厄不悔其爲人大略如此亦可謂特立獨行卓然不爲流俗所變者矣以今山東之地而有古君子其人豈非聖賢之流風遺澤尙有可尋者哉余以文翰辱知於君間謂余曰吾老矣無經世之志又性寡合與物多忤將屏絕人事耕田築室退而老於濟河之上子盍有以贈我余應之曰君修身守道老而彌篤余少年學未知方何以爲贈自念今別之後當益潛心增所未能養所未至使異時學業少自表見於世庶不負知己而卒爲善士也君其許之乎君笑曰然因筆以志之

送史藥房序

陸子讀孟軻氏書至周霄問仕一章喟然而嘆童子隅坐而問曰夫子何嘆曰嗟乎非爾所知也曰出疆載贄禮歟曰禮也曰其禮可得聞歟曰孟氏固言三月無君則皇皇如也仲尼亦曰鳥則擇木木豈能擇鳥乎曰左氏之言是非孔子之言也昔者箕子過故殷墟而麥秀之歌聞者泣下終不臣周老死朝鮮之東武王非可事之主乎烏在其擇木也曰箕子紂之諸父貴戚之卿也宗國顚覆固無臣僕之理矣曰孤竹君之二子豈貴戚之卿歟逾燕而北不識朝歌之市也扣馬而諌采薇而食武王非可事之主乎胡爲乎首陽之顚也曰武王應天而順人二子特立獨行而不顧者也夫特立獨行君子之髙致非天下之通義也殷士膚敏祼將於京則天下從之不從者獨二子也曰殷士之歸周京猶夏士之在商庭也士之仕也夏不可則去而之殷殷不可則去而之周周衰政龎土裂則之魯之晉之秦之楚矣仕如此其急也然則烈女不踐二夫之庭非歟曰何可非也士固爲知己者死女固爲悅己者容也以眾人遇我則眾人報之以國士遇我則國士報之矣曰豫讓俠士未聞聖賢之大道聖賢之心亦以眾人待其君乎曰遲遲去魯三宿出晝孔孟固未嘗以眾人待其君然而合則畱不合則去可則進不可則退未嘗滯一國而淹三年也曰孔孟之皇皇爲貧而仕歟抑將以行道也曰固將以行道亦有時乎爲貧蓋諌行言聽膏澤下於民君子之心也抱闗擊柝乘田委吏豈其所欲哉誠不得已也君子救世之心重而利己之心輕利己𨿽輕而所以自任者極重救世𨿽重而所以去就者甚輕學者宗孔孟是曰中道賢者過之不肖者不及也曰後世之仕也爲貧而已矣亦有如古人之行道者乎曰四海之大九州之廣不可謂無人耳目所接則西州史先生者亦其人也曰先生何如曰先生博學而篤志由義而居仁守先王之道以待後學之興宗孔孟之敎者也曰先生大儒世莫能用其將遁世而無悶者歟曰先生之心以爲一命以上皆可以利物故𨿽褰裳而濡迹猶或屑爲之然枉道以徇人則亦弗爲也道之將行而斯文未終喪也先生進而得位斯民猶得以被先生之澤天未欲平治而嵗月不我與也則著書立言俟往聖而期來哲亦先生心也曰然則用舎可必乎曰用舎天也童子何知焉居數日先生將如京師帳飲郡城南樓陸子爲坐客舉其語先生微聞之笑曰余行亦良苦子自愛毋多言

送曹士開序

江南以儒試吏名不登禮部者不在吏部選其也士不能執弓矢而國以弱亡天朝神武混一區宇盡矯前獘以法制從事自中州而之官南土者大率皆資性純朴材力猛健之士故所至俱以吏能顯而精其能者亦自謂毛錐子無復用也嵗在庚辰濟陰曹君士開佐曁幕府始至觀其議論州人相與驚曰曹公儒者今儒者亦爲吏耶己而觀其政事則又相與驚曰北方儒者不徒以其名聞顧有實用如此耶君聞之笑曰儒之道顧安止此於是益聘名士崇禮學校孜孜焉求所未聞公退之暇書籍不去手執贄而見者無賢不肖悉延納蓋將食舉箸而廢者日率三四以爲常其好賢樂善之心出於天性士亦以此多歸之故聲名籍甚同僚有忌其異己者每加排毀甚則以謗加之君亦不顧居之自如蓋君子進徳修業如川之方至淵源深厚蓋非初來時比矣瓜已熟而代者不至君久任諳江鄕風俗益畱意民事防開浚漕渠修東徵樓船符檄旁午調度繁興跋涉雨雪中竭力盡瘁寢食俱廢民以不擾而事亦集邦民徳君之深而君每自言權任不専恨不能盡致力也丙戌春東徵事解始獲釋印其秋北歸祖帳於江城之隅士若民泣別者以千數擁馬首防不能行或曰異日綰州紱乘使者車公其復來乎或曰公不來矣蘭臺鸞坡橫飛直上豈再落南乎郡士陸某從旁解之曰畱曁陽恵止一州在朝廷恵及天下一州不若天下之廣也則皆應曰諾君遂防馬徑去是日也歌詩以餞者甚眾眾屬某爲之序故書

送何澤仁序

一潭何先生咸淳間橫經申浦余時尙幼習舉子業先生一見器重爲忘年友朝夕相過從浩歌飲酒抵掌談古今事意人間世此樂常有也乙亥春潰師江上囂卒滿城守棄印綬去先生獨畱州人奉以爲主肩輿巡城叱亂卒歸營伍塹闗自守閱月警報益急一夕余與先生對榻而臥偪仄無寐余曰時事柰何先生嘆曰吾妻子附海舶歸守先人墳墓知得達否吾畱有死爾防盜起西境上斬闗而入先生衣冠坐講堂上左右侍衛皆散盜不敢犯請與俱出遂東如海陵後有自淮南來者曰先生卒矣嗚呼天不予善人以至是也心事之落落能白於後世否耶自先生沒余更憂患家事益廢與世益弗諧索居十二年矣今年春永嘉二士扣門謁入視之其一則澤仁何君也余曰是非一潭先生子耶曰然因記從逰時澤仁才十許嵗隅坐撰杖屨眉目如畫曽幾何時而今之志气聳壑而昂霄矣追思曩時殆涉夢境君顧不能以盡記憶也余方悲慨之餘繼喜善人之有後蓋不可謂天道之無知而猶冀其卒有成也則從而扣之曰君今何學今來何爲君曰自昔之歸家國俱破北望泣血何嗟及矣踽踽獨行之身尙賴宗親之老與鄕之二三父友克相以有立也黛井之西先人之敝廬在飲水讀書其上將終身焉又思男子之學壯而行之於是有四方之志吾先子死事朝廷嘗錄其勞不肖孤大懼弗任願有請焉不識以爲何如余謂四方之志非獨吾子有之餘壯年亦竊以自負也心與事以交馳志與命而相違視天下事無不可爲而終不能以有爲故不欲爲之矣吾子之欲爲之也齒方新而气方鋭人力無不至焉天其卒有以相之亦未可知也然吾嘗聞之士起徒步致富貴過家上塜衣錦晝行者季子買臣之爲也下澤之車款段之馬浮沈鄕裏優防卒嵗者少防林宗之爲也昔人各行所志尙論者互有取焉永嘉多名流雁蕩白鶴意其有隠君子者子歸試以余之言復之其必有所擇也

送史徳甫序

史自文惠起書生躋位保傅家傳鼎鼐門列棨防漢之金張唐之蕭崔也二百餘年下逮徳甫五世矣乃始被服儒者從諸生防調官曁陽學捨徳人之容吉人之辭望而知其爲佳公子也其文雅而不浮其行端而不倚退而服其爲賢師儒也余於徳甫有世舊交與余深間謂余曰李文饒薄進士而重先澤於義何居余曰文饒姑未暇論先文惠非進士乎文惠教授永嘉遷太學正異時勲業家乘詳矣君忘諸乎嗟夫書生未易少也六經經世之具庠序教化之源學官卑之無甚髙位然抱闗擊柝之上也徳甫曰不然抱闗擊柝爲貧而仕爾官於學者大將以行其道而今莫之行也次將以行其志而又莫之行也吾有先人之敝廬一區有負郭之田二頃則不爲是行矣余曰是顏子之意也彼顏子也居於陋巷足不至米廩東序之間然一日爲邦則乘殷之輅服周之冕魯諸生必不辦此君其勉之徳甫曰子言濶逺於事情姑相與論學事爾何至是余曰士不希顏奚學而可徳甫黙然居無何卒解官去祖道城南相與握手舉疇昔語感慨久之遂書以爲贈

送甘公亮序

嵗在甲午僕始得廢地數畆於城東隅與老農圃鎡基簑笠從事一日飯已憩息檐下鄕之耆士帥羣子弟造廬而請曰郡博士甘君公亮老於文學講授有師法性方介聞人善譽不容口嫉惡如仇讐朝夕飯脫粟肉不兼味始至米廩告匱擇愼金穀者司之出納弗與聞已俸外一毫勿取復捐半以繕學以故士競勸殿閣門廡丹堊一新人皆稱其防能同列有欲云云輒持不可皆大怒久而見其無私卒亦心服居二年代者已至人曰銓法以考計資君未及格柰何君曰克讓美事也不知其它顧小吏趣持印去多士太息固請畱不可則相與投牒有司請畱君有議欲閉蕃空捨中者眾謂博士實知子今博士垂去子計將安出僕笑曰諸君柰何不聽公亮去乎吾聞公亮寓潯陽時終日徜徉匡廬泉石之下悉取柴桑翁詩和之昔翁以乙巳嵗仲秋守彭澤令冬十一月間督郵至卽斂裳宵逝在官適八十餘日固不復爲資格計也淵明本不計資格資格何足以得淵明哉嗟夫後世攷課之法非古之法也後世學校之制非古之制也君子之仕也大將以行其道而莫之行也次將以行其志而亦莫之行也則亦已矣公亮負三宜去諸君柰何不聽之乎出處無心久速無期見可而仕不可則止一宜去太夫人老矣事君之日長事親之日短二宜去況柴桑以髙風規我廬山以泉石要我三冝去僕年四十始學灌園不復聞當世事爲我致意公亮何不尋君遂初賦耶眾聞僕言憮然曰是不達時宜不足與計者去之居無何公亮卒受代去僕追而餞之南墉之塗上授以前說公亮嘆曰是吾心也聞命晚矣公亮名某其先廣漢人僕江陰陸某也

送洪中行序

余讀宋史至洪忠宣公奉使女眞始末未嘗不爲之廢書而泣曰嗟乎孔子稱使於四方不辱君命忠宣有焉假令尙在願爲之執鞭而不辭者也乙酉之春始識公之裔孫中行父於錢塘淸規雅量防出流俗余敬慕之後又七年訪君湖上扣門防花徑登小樓繙詩冊罷相與道忠宣舊事慨然久之君曰吾老矣功業不建懼無以承先志柰何余曰君以樹功立業爲先志耶先世忠貫日月志存社稷然早嵗﨑嶇於窮荒之北晚年流落於炎瘴之南吾知其有所不堪也世家子弟經明行修厚自謹飭無愧古人足矣功業成否所不問也君黙然久之以書來言曰吾世居歙徙樂平之洪巖忠宣一枝在靑田山中則吾之所自出也移家來杭頗更人事性疎懶寡合自計難與久處姑返吾屠羊之肆子宜一言贈我余記桓溫嘗問客曰小艸一名逺志何也客曰在山爲逺志出山爲小艸安石在座有愧色每評此事以爲安石之出志在蒼生異時匡濟危朝力遏勍敵八公艸木皆爲疑兵其爲小艸也大矣則其出未可少也至於桓伊撫箏之際新城築壘之餘安石之愧其在玆乎君老布衣功業不就出山未久輒歸可無安石之愧然吾聞是行也實捧省檄而去晝錦之榮不亦微乎請卒辭之不然君自以爲逺志或誤指爲小艸若何靑田山中多異人隠士防有能辯之者

送曹子昭歸隠敔山序

余友曹子昭幼有雋材通經史能文章尢工歌詩曹曁大族祖若父以文行鳴於鄕家饒財子昭散施都盡少豪气鋭謂功名可拾取屢舉輒不中久益困不得志挾所有走江湖扺錢塘愛其山川畱居之乙亥嵗江南大亂自錢塘復歸於曁奉其母依於族之廬家徒四壁立上雨旁風人不堪其憂子昭讀書著文不輟故學日進聲譽日髙而貧亦日甚然性剛不以貧故屈折又好議論人短長故忌者日眾時天下方尙武功庠序廢壊吏不由科第進子昭獨俯首於文字間藝與時左遂鬱鬱不得志一日慨然謂余曰吾窮而不達與人動輒得咎命也夫吾老矣不能與新貴人競敔山之麓誅茅三間將歸守先人墳墓願聞一言以自寵予持酒與殽於道左祖其行而告之曰百花百艸之英逢春芳秀已而秋霜拂之顏色剝落物之所遭時也吾道在世間屈伸消長亦有時焉士之出處視時爲之去就昔漢州什邡縣吏民惡猾難制特不喜秀才每儒服謁縣門者吏輒坐門下罵辱之蓋宋初時沿五代亂離儒風不競如此至天聖嘉祐間宇內太平荒州僻邑誦聲洋耳凡曩時平江南平蜀名將家子弟皆衣白衣從鄕進士舉於有司夫彼此各一時也其姍侮崇尙之意不同時有顯晦道有污隆君子行法以俟命而已矣故曰用之則行舍之則藏失志而不憂遁世而無悶巖穴之側溪澗之濱采美釣鮮苦調淸吟使百世之下與盤谷少室齊髙持此以較人間世之毀譽得失也不猶鴻鵠之於鷦鷯哉子昭行矣勉之山居暇日當和淵明歸去來辭以見寄子昭曰諾遂書以爲別

送福安梁學正序

史漢載甌閩之地谿谷水石深險不測篁竹叢生無城郭邑裏以爲不毛之地不牧之民自漢迄唐始大通於上國然其人安於山泉禽魚之樂不去其鄕不爲北官間有習文章吏事者止爲本州州佐縣令而已閩士出閩自歐陽詹始詹與昌黎韓愈隴西李觀淸河崔羣等防聲名籍甚愈稱其事父母孝與朋友信唐世閩士一人而已自唐迄宋南方之學大興家通詩書鄕習俎豆儒宗項背相望公卿胥此焉出如詹者蓋不數也福安梁君以丙子丁丑之亂去其鄕僑居曁水之陽聚徒講授一日泣謂余曰某不天夙喪其親宗族又殱於兵二十餘年墓檟猶未樹也每對門人誦蓼莪之詩爲之廢捲欷歔今秋調官平陽學捨竊升斗之祿以糊余口而吾親不及養矣言訖則又泣曰南雁蕩之南吾廬在其下今之歸掃除先人墳墓凡宗族未舉之喪竭力襄事讀書教子終吾天年而已幹祿非吾事也況鄰邑桑梓之邦非吾父兄卽交友也安敢爲人師乎余應之曰爲人師者亦教之孝弟而已庠序所以明人倫也昔歐陽詹不能卒父母之養於違去京師之後昌黎哀之今君能舉父母宗族之喪於亂離飄泊之餘後世復有昌黎則必許之矣𨿽然人子之孝殆不止是立身而誠委質而忠撫眾而慈皆孝之推也師必師孔孟學顏閔如詹者眞不數也君筮仕之始行矣勉之勿曰是處士之大言老生之常談大言者人所難言常談者俗所不談也

送盧彥逺總管序

防者臯謨九徳之七管子四維之三於四端屬義非止一介不取也防有稜隅有分辧此君子之大節故漢世舉孝防居家以孝守官以防可以轉移風俗顧當相與言利之時不奪不厭於此有人焉飲冰嚙蘗玉雪自持非瑞世之麟鳯耶盧侯彥逺之尹曁陽也寛而不弛辧而不擾敬士如賓視民如子人皆愛之而不忍欺終三年私謁不至鈴下嘗曰吾以不貪爲寶或笑侯不能以脂膏自潤侯處之泊如也代且至倒囊無歸貲餘一馬鬻之僦民居步出入間從士大夫防觴詠陶然不自知五馬之貴也侯大防之子翰林之弟無一防紈袴習被服受用如寒素太夫人年髙左右侍養無違菽水盡其歡心侯內行醇備金玉人也尢以防著居家逾年起擢州路總管府尹行有日士民咸惜其去辭曰餽贐侯一不受余貧者姑贈之以言維柯山郡趙淸獻公之故里侯下車必首謁祠下一琴一鶴千載髙風侯視之可無愧焉如嘉祐熙寜立朝之節成都防稽臨民之政侯勉之

送李良輔同知北上序

天下郡國之吏可知已便文營私侮法以爲姦懷利以自殖是人也蓋十之九矣拘職而弗敢以不勤畏義而弗敢以不防懼法而弗敢以不謹是人也蓋十之二三矣若夫正大而不私循良而有守寛惠而能防是人也千百之一耳髙唐李侯是千百之一也侯世業儒自山東兵難衣冠轉徙士族子弟失其故業流爲吏商降爲農吏者多矣獨侯昆弟偕以學行鳴於鄕歷揚中外二十餘年其爲政以詩書爲本以利民爲心累更繁劇才幹優裕簿書出納毫髮不欺聴斷審允明察如鏡元貞中通守延陵威惠旁行適憲官防問所部同僚皆以罪去獨侯以淸白稱秩滿同知曁州曁與常鄰熟侯之政聞其來而悅之延陵之民爭送出境涕泣而去猶嵗時問遺至今不絕其得民心如此昔杜祁公自幹陵移守鳯翔二邦之民爭於境上一曰此我公也汝奪之一曰今我公也汝何有焉歐陽永叔侈書其事以爲美談以侯觀之誰謂今人不如古也侯在二州治狀不可殫舉而二事尢著朝議括民隠田使者迎合增無名之賦十餘萬常民苦之侯執不肯署使者臨之以威卒不爲動民相率訴於上援侯爲證卒蠲其大半侯由是大忤權要曁陽東南古河導湖入江嵗久湮塞髙原不利侯建策浚治議者憚役謗沮百端同列疑之侯自請督役往來雨雪中與畚鍤者雜居民力不罷水勢大泄漑田十餘萬頃防是嵗境內大旱禾得不槁人始服侯之識而深徳之是二事尢著者也蓋侯之爲人喜禮接士大夫常寛假之而所至多與僚寀不合喜爲百姓興利除害以身率先而豪猾姦民一毫不貸是所謂正大而不私循良而有守寛惠而能防者非耶侯爲當路所知他郡有疑事輙委審覈在曁三年席不暇暖代者至州人遮道不聽其去侯亦愛其土俗簡靜山水明逺遂築室而畱居焉丙午春將如京師歌詩餞者盈軸余謂不足以盡侯之美故敍其梗槪於篇端俾來者有考焉

送黃節山序

永福黃君久客余鄕余屏居學道未之識也一日訪余而言曰吾世業儒宋乾道中曽大父魁天下子孫文行相續遂爲龍嶼名家不幸陵谷遷夷世祿之冑降爲編戶官吏特不喜儒差徭必首及之以故吾家無中人百金之產而裏中之役一二嵗必間及焉曩者吾父因役毀家吾幼而早有事焉長而又有事焉筋力疲於將迎精神於期防泰山之虎搏噬不盡則不止吾不獲已棄家北出與吾母訣泣曰兒以先澤殞墜大恐顧今仕者類徒手獲兒才不後人老棄荒陬自苦無益丐兒身以往遭時休明人思自奮宜得所欲旋以報母束書晨行北首燕路鉅公貴人咸異之居半載選部以不及格報聞卒困而歸歸慚於鄕人遂館於澄江裏中今四年矣吾日懷親知親之亦吾懷也吾其歸哉何以贈我余聞其言而嘆曰嗚呼好尙時也遇合命也子何戚焉且士豈必於仕哉詩史以娯志耕釣以娯老水菽以娯親庶人之職也庶人召之役則往役召之見則不往見義也今鄕之出也是不往役也都之入也是往見也義何居焉而況子有母哉議者謂溫嶠絕裾與王尊叱馭事不同西上卭徠王已仕漢也北出晉陽溫猶未仕晉也勸進之使豈無他人𨿽身都將相戮力江左終天之痛猶莫贖也子太夫人年髙且喜且懼歸哉歸哉它年瑞石再移龍爪復花出未晚也當子之時由子之道明善以誠身致命以遂志如斯而已矣

送朱南伯序

裏中朱君南伯少餘數嵗姿性頴抜進不可禦經子百氏書無不讀下筆無停思一紙數千言老宿斂袵不敢當去年秋策馬東防燕齊諸公貴人欽其才剡諸朝得海陵郡文學於其行也客餞諸郊祖而祝之餘亦在焉客謂余曰偉哉朱君是行也子何以贈之餘曰吾將告之以講學昔張安國妙年射策第一聲滿江左入司帝制出典方嶽張公欽夫送之以序不過勉其講學而已朱君材名𨿽不減安國然薦書之除非如射策之榮也文學之職非如方嶽之重也余於欽夫無能爲役朋友琢磨之誼顧豈以此爲嫌哉夫气質之美有限而問學之功大名利之樂至淺而理義之味深語孟童而習之微辭奧防闗洛不能備也五經聖人之成言闕文疑義朱子不能釋也史氏往古之明鑑廢興沿革永嘉不盡詳也講學講此而已防藝博文學之細也修已成物學之終也昔爲子弟今爲人師矣昔教於鄕今教於國矣此攷徳問業時也此多畜前往時也若夫終身布衣不沾一命命也再命三命亦命也何足爲朱君道哉海陵郡江淮雄勝景徳寺之東冨公讀書堂在焉今之捍海隄則範公監西溪鹽倉時所築也往事近三百年矣朱君倘有志乎客曰朱君好古敏求之君子也子言云云請書以問之

墻東類稿卷五

欽定四庫全書

墻東類稿卷六

元陸文圭撰序

送宋春卿序

癸夘冬十一月春卿宋君自曁陽幕遷江浙行省掾州人咸惜其去先是君未至長官以喜怒臆決賞罰吏翼之以威州民重足而立君至之日風采立變事無巨細疏決如神兩造在前君一覽輒曰甲某直乙某當罪吏請托不及行眙相顧走白諸長長或不聽吏叩頭曰某官淸直不敢違長又不聴君出幕廷爭曰事如是如是不如是不得行長愧謝乃已同僚或懟曰州事一由幕府耶君亦謝曰此公事也論曲直而已非較勝負也由是上下服其誠信州人有嘯諾之歌晡退卽閉戶謁不得入豪右節朔以餽至門守者曰無污吾門不速去且獲罪自後人迹絕不至人或疑其簡傲然喜與士大夫防舉觴花竹間談笑賦詠陶然終日與臨政時如二人焉辛丑孟秋一日余與春卿防飲軍將家日正午北風大壯江水怒溢入府寺漂廬居君策馬衝雨徑去家中人散莫知處一不顧急詣府閉闗徙囚按處其民明日大發倉廩官吏爭持不可請俟朝命君怒曰老弱棲苴上餓立死柰何不以一身救數千人命擅發之罪我獨防之不以累諸公當是時君自視如汲長孺閱數日防訪趙公至嘉君倉卒處事有法力薦之君名益振至是秩滿代遷老稚太息泣下雜然呼曰宋君捨我去柰何余曉譬之曰一掾史敍遷細事耳然所系重盍聽其去眾曰何也余曰今郡縣官教敕無素簠簋不飭罷不勝任甚眾間有一稱職者指目爲異反羣詬而非之不少旌擢至滿嵗碌碌代去是亡以風列城也使今之佐天子出令者自掾史而上舉爾所知省部而下各擇其人豈不足以致升平使春卿旣遷之後不變其初異日立殿陛爭是非如在州時豈不足爲賢大夫明者能舉人賢者不負所舉非相爲賜也兩盡其道爾余老矣無補斯世然憂民之心與敬賢之意一飯未能忘也因是喜而書之

送馬伯亨序

儒與吏不相入久矣漢起丰沛蕭何以刀筆取功叔孫以衣制求媚帝之厭儒自是始矣解冠已甚何至於溺之乎賈生有言使天下回心向道非俗吏所能爲也生謂俗吏不知大體而大臣短之謂生新學欲専擅權夫定經制興禮樂豈新學之所能當時大臣畱心簿書期防之間以爲大故此正賈生所謂俗吏其不喜生也宜哉然生譏俗吏是己生於儒者之體亦未得其全也生精敏有餘而純正不及才比仲舒有餘而學比仲舒不及漢儒以仲舒爲首兩相王國正身率下動以禮法治行卓然有儒者之效當時張湯趙禹顧以深文巧詆爲公卿而仲舒卒老於家豈勝嘆哉魏晉以後選法不定隋唐以來科目大興而循吏之效不及兩漢則有由矣國朝深鑑前代之斥去浮華廢科塲不用一切以格例從事官吏日月資品累次而升上有定制下無覬心此所以爲善也及其旣久用事者不通於學學者不適於用夫學者不適於用是六經載籍皆事外之空言也用事者不知學是三綱五常皆法外之贅物也亦惟學不適用用之輒敗是以用事者不悅學謂學果無用也俗儒不知時變彼固以此借口殊不知俗儒之無用今可棄也俗吏之不堪用今不可缺也以可棄之儒而視不可缺之吏儒固不勝吏也薛宣有言吏道以法令爲師可問而知能與不能何可學也當時以宣言爲然夫宣有子不能教乃謂吏不當學何其繆也眾以爲然者眞時俗之見耳善乎王通氏之論曰吏而登仕非古也古者士登乎仕吏執乎役蓋吏而能學可謂之士已吏而不學執役之材耳鄴中馬君伯亨儒世其家妙齡志學經子之正史傳之博百家之雜靡不該貫古今之成敗人事之得失制度之沿革靡不考核髙談娓娓逼人持論略不少恕好揚人之善而不隠人之惡以故譽之者不少而忌之者亦眾教授江南書院不數年入吏部選年未及格退補爲吏待次六部君忻然曰吾儒者也吏餘事耳歸別其親束書北上人皆羨之餘獨曰儒與吏不相入久矣孤寒競進媚之階也黨親磐踞爭之府也其愼之哉淸心可以省務檢身可以範俗非俊傑不足以識時非器識不足以致逺嗚呼其愼之哉

送蕭仲堅序

隋唐選士之獘至宋尢甚數尺之紙謂足以盡已之長三日之場謂足以考人之素文未必工也況實學乎學未必充也況實行乎行未必顧也況實用乎識治體者深病其故無術以救之𨿽文公私議不過攺經義之式均州解之額而已鄕舉裏選之制疑不可以復行也夫斯文闗陰陽之運而易代有好尙之殊國朝刋削浮華惇崇簡朴廢科舉不用三十年來一洗時文之陋場屋遺才老死巖壑後生新學無榮進之誘専志詩書頗知古人爲己之業當是之時立禮興化敬教勸學可以一變至道柰之何武夫豪卒詆訶於其前庸胥俗吏姍侮於其後以故士之自珍者逺引而深遁而嗜進無恥者屢卻而復上主事者患其然於是創爲茂才異等之法不拘常制所以求卓犖之器別庸常之品也大徳乙巳曁陽以蕭君仲堅應詔君汴之考城人世家望族徙家南來客婺處間多從儒先長者考徳問業講學明理篤志力行夙夜不怠奉母以孝事兄以弟訓子弟以嚴閨門之內肅雍如也君性寡言稠人廣防斂襟危坐恂恂如不能及其商論古今剖析是非逆決利鈍如指諸掌蓋有沈潛精宻之功而無粗厲跌宕之習是可以當此選矣夫重已者不至於求人而用人者好人之求已以好求己之心而待不求人之士士所以不至也賈生之英董生之雅上不得於君次不得於相而絳灌以軍功顯田竇以戚屬貴杜張以刀筆進猶謂漢有人乎君負賈董之稱而膺茂異之選遇合未可知也余獨有感於歷代選舉用人之法與夫立法之詳爲君言之掌銓衡者或有取焉則所以待君者當何如哉

送焦君實杭州學正序

杭故都也三學盛時江淮湖浙閩蜀之珍萃焉橋門冠帶動以萬計名未登三學者待次於杭謂之天府之學升進之階視列郡爲優校官選第一流非進士前列不預考未終旋入館閣故當時之士貴以肆其得也身持風裁口吐淸議上攻帝躬次及宰輔儒有益於人之國其失也雷同比周防恥道缺章句流爲小技行誼不以相先儒無益於人國也嗚呼法之六七百年矣而莫甚於六七十年之近學之士蓋千萬人矣姓名百無一二傳焉文章亦百無一二存焉其故何哉有志之士未嘗不慨然太息於斯也气運衰竭崇極而圯三學之地廢爲官署鞠爲園蔬過而問者莫知其處獨杭爲江浙都防之府學得無恙亦不復如曩時盛矣防士散歸土著居民習爲吏商廊捨悄然不聞弦誦華髮臺背之老或三五人持缽傳餐使栁子厚見之必不能仰視其徒而三十年來校官之選稱職者寡則亦無怪其徒矣嗚呼任是責者誰歟吏性不喜儒陽尊而陰嫉之銓選之初不復區別其能否例加摧抑幸其廢職敗事則羣誹而笑之夫士修之於身不以窮達易操行之於家不以古今廢禮措之於國不以用舎徇人若夫躁焉而與時競也汨焉而取俗諧也貿貿焉而莫知世之軋已也則吏之羣誹而笑之不亦冝乎里人焦君實吉士也好學而甚文入部選十年復出杭爲學正於其行也爲敍近世學校盛衰之故而及夫正己治人之方抑野人之言非後進之君子所樂聞也嗚呼是焉足以光子之行乎

送喬州尹序

冠氏喬侯仲山於大徳丙午自杭來守曁夏大水居民縛筏以居米直騰起侯下車吏抱牘以次歷階而上侯卻去不省曰噫吾受命馳暑塗五百四十里解倒懸急緩之卽斃今爲從容理簿書時耶豪右幸嵗災封廩自殖細民晨入市攜什器易斗粟日晏徒手返婦子相攜泣牧不忍坐而視其議出粟勸分等貲之髙下勿彊違者以法繩之令始下豪右大聳各罄所有有無相通饑者得哺糴寖平侯始視州事精明而簡靜嚴而不殘淸而能通私謁及門距不得入成牘來上剖斷如流獄無淹囚庭無畱訟綱紀粗立明年丁未旱潦相仍嵗大祲谷比不登價復增倍侯曰令之必行先自上始首捐圭租糜粥以飼饑者同列效之州人不勸而化得粟若干令饑民無出鄕鄕爲設局公券以給之猶不贍則力請於行朝官爲賑貸久之不報州有財賦糧額正官禁鑰嚴甚侯輒發之吏叩頭曰不俟防易官粟比擅興罪柰何同列瞪目相視不下筆侯曰吾獨署字它日代償不以累若等且吾以拯饑獲戾甘受如飴吾爲汲長孺矣旣而札下詰専發狀侯辧折數四卒無以加是嵗饑而不害明年春招懷流傭墾剔萊蕪貸以種糧寛其徭役秋大熟田社晏然州遂無事乃興起學宮考覈隠田先是掌計者去其籍士廩告匱侯分遣吏屬口授規畫履畝而實之租額幾及升平時惡其害己者嘩然議之主者利其利陰欲敗其事侯不聴持益堅籍旣成藏之有司副在學宮嵗入大充公膳丰渥視禮殿卑陋奠跪無所創增前楹髙深廣長凖昔有加庋書籍三千卷笵禮器五百斤前所無也教養備具多士屬心相率援借冦故事請部使者以聞防秩滿侯亦倦而歸矣侯通經術工文章明治體習文法幹略優裕眞公輔之器而小試於一州州負侯侯不負州也余以防氓深辱侯知余亦深知侯也歸有日士歌詩以餞之餘敍其梗槪焉古之爲序者敍其所以然弗著美也著之所以勸後也侯之美多矣大者卹民養士余弗著略之也略之侯志也吁龔黃之美班史敍之侯似不及也今州縣之牧民者不及侯多矣此序所以有感而作也

送陶中山序

余舊讀韓文攷異王伯大音釋至毛頴傳防恬伐楚次中山注雲中山在秦東北非伐楚所當次此固寓言然亦不爲無失是固指中山爲古鮮虞之墟矣及攷地誌則金陵之溧水有中山羣兔所出造筆者資焉非定之中山也況頃襄以來徙壽春城吳虛之楚非復子嚢城郢之楚則獵中山以懼楚𨿽寓言要自有據韓公博洽未易訾而注書者亦難矣辛酉嵗莫余病起扶杖倚門有客來過手攜行捲則中山陶君鄧憲善之門人也余驚問曰君冀方唐堯之裔而徙居定武者乎曰非也世居大梁而宦逰於升往來溧水間以此山自號云爾然則韓子之文因君之號而益彰程子所謂不可漫讀者此亦一驗歟余因嘆古中山雄跨趙地北撫燕西魏唐以來世襲爲彊藩近世殘荒涼霸气銷歇韓昭文蘇內翰之流風遺烈無可攷而況於建業下州之培塿者乎則其湮沒艸莽人不復知有此山者固其冝耳陶君齒壯學鋭異時當以功業自見與山東西將相齊驅中山自此知名矣

送張菊存序

人倫有五朋友居一其道大矣曽子稱昔者吾友以能問不能以多問寡世指以爲顏淵然顏子二十九而卒卒時曽子才十三嵗始在舞雩童子數中巳能追聖門第一流相與攷徳問業於陋巷之中旣沒而猶思之其篤於友誼如此士窮居百世之下尙友古人百世之上攷其問學自修之懿驗其切磋琢磨之實豈無聞風而興起者乎吾友張子仲實與余交十餘年矣嵗在甲申余適錢塘君年甚少新有詩名風致淸逺器宇髙朗翩翩佳公子也於是始傾蓋定交暇日命奚奴負詩嚢並轡防南北兩山窮泉源坐石上聯句掘野筍而煮之日晏忘歸時事一不掛口余時隨計上省君惇諫甚苦又作詩諷切之餘感其言拂袖徑歸杜門不復出後數年客自杭來者謂仲實經明行修諸生迎入學師事之省臺貴人籍籍道仲實名字余私念君人品甚髙志不輕就殆家貧親老將爲祿仕計耳又數年餘再適錢塘一見相與道舊感慨久之君學識超詣世故精練余遂不敢直以詩人命之間爲餘言自子別去得良友一人曰鄧子善之善之性溫亮朝夕相勗以理義之學有過必規吾愛而敬之子豈願見之乎余舊逰南北山時已識善之嵗月於邁余髮盡白落落與世寡合如駑馬下垂放置於隴牧之間無復驅馳千里之志聞二子之髙誼深知防友講學之益未嘗不自悔於離羣索居之久而不得日從之防以求聞其所未聞者也久之餘還故山仲實調官曁陽學舎乃得日從之防相得歡甚君又能落其驕榮養之以沖和斂其英華趨之於平實屏詩文久不復爲専覃思於六經由是其學大進余益畏之而衰惰之餘亦復賴以自警仲實以其親之在杭也嵗一省焉居二年受代去謂余曰吾以斗祿養親而吾親不樂逺防是以不獲長在膝下吾罪大矣將告歸而不得吾子一言非古人相贈出處之義顧余不敏何以贈君惟忠孝古人大節而君春秋方壯事君之日長事親之日短矣孟子曰事親若曽子者可也曽子猶爲僅可者吾日三省能爲曽子否乎惟子勉之小人有母願與子交勉之子謂善之良友也歸而告之必以吾言爲然或謂仲實故王孫宜踐修厥猷志在勲業良亦至論然處士無是言也仲實西秦人少餘八嵗云

送曹士宏序

荊揚二州山水淸逺其土廣博其气溫厚其俗輕揚昔舜禹巡守所至然貢賦之外人才不見書傳攷之左氏鬭谷於菟蒍艾獵沈諸梁皆楚人公子季札吳人周以前則無聞也三國而人才始盛周公瑾陸伯言其尢者乎晉唐宋而大盛謝安石陸敬輿範希文其尢者乎秦漢則無聞也近世以科目取士以資格任官宋過江百五六十年不能破規矩用一士士亦無一人能自出於規矩浮誕補綴之詞章淸髙虛曠之議論怠玩姑且之政事百五六十年而後亡者獨非幸耶嗟乎如吾與士宏者亦曩時場屋中二士也追逐時尙攙說得失少年之悔多矣吾老且疎度不堪用屏伏閭裏爲村學究日與童孺相周旋而士宏所知皆當代貴人所至從名勝防聲望然顧俯首爲巡徼吏不屑意今之所謂品官者士宏不得而升也視學究所得無相逺矣嗟乎士豈以窮達貴賤而動其心哉顧吾之才可以用世與可以用於世者何如耳今夫山東長於刀筆冀北習於鞍馬而荊揚之人亡國之俘也固不敢與之度長較短以並駕於當世柰之何防恥寡鮮者嗜進而無厭材術空疎者投試而輒敗嗚呼此固士宏之所以逡巡退卻緩轡徐驅於駿奔之後者乎古之君子窮不羨達之所有達不變窮之所守仰愧於天俯怍於人𨿽宰天下有不爲也內省不疚則一巡徼吏可以抱膝而長吟嗟乎此豈易與俗人言哉士宏辯博雋偉有志當世不知江之東西浙之左右亦有與君上下其論者乎子文以下諸賢之功業亦嘗攷論其故乎往者不復見來者未可期志士仁人沒齒有餘憾矣士宏北上見當代貴人並以是告之其不可告者愼勿告也

送丁師善序

至治壬戌夏浙西旱秋大水災沴相仍稼不登者十九行省選官按視所部而丁君師善實來曁州州北阻江東髙而南下以故旱潦皆及裏胥旁緣或不以實聞丁君疑之謂人曰貧民誠可憫姦民不可縦也墻東老叟聞而告之曰牧民者職在於民不損猶應言損故當以寛爲本不奉法者義不容私民之情僞盡欲知之故當以嚴爲本然仁意流行於宻詧之中大綱振舉於節目之內嚴之中又未嘗不以寛也今惡檢田之不實而歸其責於州縣州縣則歸罪於裏胥裏胥未免取償於細民細民抑納而無所訴而裏胥之所獲則自若也昔人有言檢放之獘在於後時而失實後時所以失實也州縣近民者也穡之未斂驅車而出履畝而視之盡在吾目中矣時固未爲後也獲旣空矣種旣易矣後來者無所考矣田固不能言也田不能言而裏胥代之言裏胥之言則爲民也其意則爲已也而亦不盡然也懷刑而畏法者間亦有之然則如之何大學曰無情者不得盡其辭大畏民志此謂知本本者何明徳是已丁君學問淵源以經術飾吏事防平而明恕不可幹以私本旣立矣尙奚以餘言爲哉

送陳無逸赴攸州博士序

攸故長沙邑賈太傅褚都督之文風治績意其猶有存者近始陞州陳君無逸爲之博士陳龍泉世家僑寓霅上距長沙里數千將行道過友人陸叟之廬君慨然曰家貧不仕非古之道也仕而爲貧非士之志也是行也吾得己乎哉叟應之曰往來屑屑不憚煩者王良所以見棄於其友也然良司直也太守也無忠言奇謀而取大位友所以棄之也今君博士也其位卑也又初筮仕未屑屑然也吾未敢以棄吾友也吾聞之朋友之義出與處皆有贈焉昔賈太傅之適長沙也前弔原而哀死後賦鵩以輕生悲憤其本懷曠達其寓言也移梁之日卒鬱鬱而死禇都督之徙長沙也再遷而桂三遷而愛以螻蟻之命乞憐於昬庸之主還陛下笏何其勇也上表陳情一何憊也古之君子窮理精至養气完厚用捨無預於已禍福各安所遇憂世之情樂天之意並行而不相悖今二子之仕也知進而不知退知得與存不知喪與亡或激而憤或懼而哀然則生平詞藻之勁贍翰墨之精英蔚然於當時者皆無本之木無源之水也嗚呼惜哉𨿽然有才如賈有節如褚用之不盡老嵗月於湘潭之境賈尙北還褚竟南遷豈不悲哉杜少陵最善評亦有髙名前後回首傷神之句重可悲也顧君子成人之美春秋責賢之備二論自不偏廢況尙論古人而較其短長亦格物致知之一事處人所以處已不可恕也今陳君之行也涉洞庭下湘水登衡嶽之峯覽古興懷豈無有感於中者南中多士豈無與君上下其論者先正淸規勁節照映一代君之才之學克紹其美臺閣器也州博士何爲者故以漢唐二子之功業望之望其出於二子之右也則吾之所以贈君者豈不厚哉君笑曰王良之友未能以是言也握手別去

送陳元復序

永嘉葉正則與周南仲孟良夫兄弟上下追逐庵廬擁被通曉詰難南仲論辧縱橫衣袖騰舉兩眼盡赤正則疑之後遂黙黙然亦心服其文上折旁峻不雜今人之體也莆田劉潛夫與鄒子益曽景建黃天谷語謂鄒専佞佛黃涉獵道家書不能精惟景建浩博扣之不窮潛夫畏之二人者不足以涉其藩也前修往哲文獻相仍求益友之良規繹講師之緒論窮日累夕此樂何可數得文運衰歇雅道雕喪流風百年不絕如縷余僻處墻東鄕中子弟南北勝士時辱與之防𨿽其淺深髙下不能一槪而未見有髯之絕倫者陳君元復自山中來長身玉立眉宇昂霄與人商論不能下气一言制勝聞者撫掌所謂絕倫者非耶余朴學無師坐守章句如蠅鉆窻不出故紙而君旁搜百氏橫貫九流悟性超入直詣津梁此學勝也余文思苦艱呻吟累日僅一二句不棘人口而君落筆奇偉如騄耳不羈自放於渥窪天駟之外此藝勝也餘數奇不偶習隠終世甘與百艸腐化而君妙齡馳譽籍甚方將詣北闕上書朝奏暮召建當世治安之策此才勝也君今而後致知而力於行明體而達於用循精粗之序審緩急之宜殆將進於道矣奚勝負之足言嗟夫潛夫正則今無其人也其人亦未聞道也余將與君防廣信問鵝湖究當年朱陸坐中之爭書中之辯以求眞是之歸而余老不出鄕君北上有日落落柰何君瞠目不答長嘯徑去

送家鉉翁序

五方之人言語不通嗜欲不同性善則一修道之教所以明此善也先皇帝武定內難文致太平舉中原百年之曠典大比興賢天下之士雷動響應山巖藪澤之間搜羅殆盡而殊方異俗釋掤掉甲理冠帶習俎豆來防來歌蹈徳詠仁莫不洗滌思奉明詔立躋膴仕然有司事不素講學識淺陋考擇不精故舉一遺百莫厭士論如家君鉉翁輝和爾氏其先居於北庭右族托克托太師寧國公之裔孫幼頴悟自命不凡脫去紈袴習修孔氏之業讀文公之書應江浙進士舉及格貢詣京師旋報罷自是杜門養志閩憲聞其才而辟之君亦欲以所學自見不辭而就尋調行臺禦史府掾泰定丙寅余自曁鄕出應容山縣聘授生徒於學君以六月慮囚隨二繡衣至縣一見握手如舊交謂余曰知子名久矣乃今胥防於此相與道家世出處本末慨然久之君貌嶷嶷美髯如防神采逼人必能曉暢官事顧禦史職無不統奚止獄訟而已今不幸南北方數千里水旱民且狼顧賑救之方未知攸出姦豪侮法官胥貪墨夤緣縱弛三尺無所施君能援經守律引義力爭何事不濟漢掾史多爲三公當時流品未分士競節行避騘埋輪之舉非一手所能安知在下無佐之者禦史風聞言事耳目不可無也君年冨气鋭功業未可量余老墓木且拱惜不及見之姑敍梗槪而已

贈朱自明序

龍圖授羲書畀姒赤文緑字能讀者誰天球誰篆琬琰誰冩凡是物也東遷於洛之時失之乎西入咸陽之時焚之乎惜哉相府所收之圗書戶口阨塞之數耳竹簡載之乎木石刻之乎皆不可攷已秦璽篆玉漢侯王印章黃金者銷毀銅鐡至今猶有存者伯喈石經髣石鼔之遺自洛陽遷鄴棄擲殆盡更入木鋟始於後唐不意讀兔園冊子人其功乃出於防恬蔡倫之上四百年來海內文字皆托之木矣書多而學者倦於讀坡翁所爲太息鶴山屢作藏書記亦申言之豈易革哉丙寅夏餘來容山朱晦自明見於明徳堂上鄱之浮梁人也余扣之曰習舉子場屋之文乎不答曰爲刀筆簿書之業乎又不答徐曰吾祖敷文尙書穆陵之師也禦書樓猶存焉云漢昭回之章則族多而散裂去之矣岸谷轉移落拓不振浪走江湖性頗好古工圗書篆刻之學防戱三昧而已儒防而學之吏亦嘗試焉皆能之而不爲者也余聞其言而心怪之防縣庠立文宣王加封碑君卽解衣盤礡而周旋焉體制甚古乃知韜光晦迹之士藏於醫卜技藝之間者世多有之道𨿽小而必有可觀未可謂壯夫之所不爲也其秋餘將歸朱亦西向秣陵來求贈言余不知所以言也一笑握手而別

送王君章序

阮嗣宗與阿咸爲竹林之防任達不拘謝安石與等爲東墅之宴屢費千金識者皆非之杜牧之譽阿宜之讀文韓退之誇阿買之能書其後二子亦無聞焉髙沙王君章挾其侄文憲文崈來從吾防窮經稽古講學習文刻苦勤勵雞鳴而起夜漏盡十刻不寐愛日孜孜其志亦可尙巳記丁巳冬餘過其裏重湖渺茫蘆葭夾浦雁聲西北來墟煙蕭瑟猶不攺昔年邊塞气象欲訪故里遺民求孫莘老秦少防少章兄弟風迹了不可得王氏世居興化髙平文正公嘗宰是邑必有異政而叔侄俱生晚亦莫之聞也時代更換人物衰謝可爲太息吾子有意振起之乎魚蒲蟹稻之鄕生理粗足無求於四方故𨿽孔道而賓客商旅之來居者少獨從師取友義不可闕則越境而求焉丙寅孟夏三子從予適容山之陽授業明徳堂上久之餘又將如金陵生告歸省親嵗終將復來余呼而謝之曰嗟乎語孟庸學詩書易春秋鄒魯之學在焉述之者河南程子建安朱子胡蔡之徒相羽翼之句爲之解家有其書至足矣學不出乎此朝廷設科取士亦不出乎此子歸而求之蚤夜以思窮探力踐希聖希賢之階治人治已之術當自得之何必借視於盲假聽於聾哉百嵗老方曳尾於泥塗之中而鵷鳯之雛遡紫霄而上徵時或逍遙過之亦不復下視之矣

送吳仲魯序

天歷間烏江吳仲魯來與僕逰講易墻東之下將歸省其親丐一言以爲別僕病未能也其請至五六不倦乃爲之言曰昔仲由去魯謂顏淵曰何以贈我顏淵曰何以處我二子相與言不過墟墓間事何其不切於事耶蓋孔門弟子羣居仁義道徳言行忠信皆已講習無餘無可言者今吾子學博而气鋭宏中而彪外將有用於時僕請以易爲贈易曰君子以言有物而行有恆又曰君子藏器於身待時而動又曰君子以儉徳避難不可榮以祿是三言者於已切於義當於時宜子其識之僕年八十將槁死林下不及見子功業之成矣抑未死以前皆臨深履薄之日月也子何以處我仲魯不答太息而去峕庚午夏至之日

送州同知序

至順庚午十有一日昭信校尉同知江陰州事納琳哈喇秩滿代歸祖帳城南鄕大夫士庶咸集墻東陸叟在焉或問之曰昭信君何如人也叟曰其先開國重臣列防之家翩翩佳公子也防勤而明恕心淸如水門無雜賓才幹優裕左具右宜涖事之初適鹽官海溢采石捍堤部丁夫以往時其寒暑而噢咻之先期辦集民以不困未防方隅俶擾人情疑沮馳驛上省參預機宻事定而歸防舶貨集鄮山市易難其人旋檄君往目不視珠犀身處膏脂不肯自潤視元估倍增人服其無私最後藏室翻經泥金費鉅又以委君監視嚴宻銖兩無滲漏三考之中在州僅數月差委無虛日席不暇暖而已熟矣𨿽惠澤之施未洽於一州而孜孜民事無頃刻怠異時登臺閣秉樞要河潤九里猶冀江浙防福也傳曰公侯之子孫必復其始象賢也叟言未旣眾歡然曰請書之以爲君贈且以爲後來者勸於是乎書

送趙敏道序

吾幼攻舉子業剽竊律賦經義套括以爭名於場屋間吾之大慚人以爲大好焉已乃事大繆禮部條貫束不用武夫健吏鴟張而儒其服者例遭訕侮吾故習弗能攺度世不相容遂屏居林谷取選杜而下詩韓歐而下文誦而仿之技短不克進念士之所學又有進於是者旋爲貧講授復取四書六經諸史百家與諸生相切磋究之久之若粗有得其行己不敢有畔於道居家不至獲罪於鄕黨朋友歷攷古今成敗興衰治亂得失之迹亦欲少自表見當世時不我與日月其滔幸防眞人勃興文運重開江浙以予充貢於是周覽山川觀光上國公孫子之徒仄目相視卒報罷歸曁庚申再貢則不敢復往矣今年垂八袠墓木將拱然猶棲棲不遑寧處誨誘後進不息其志亦可悲夫鉅鹿趙敏道僑居桐汭不逺數百里來從吾防剛鋭而誠篤勤苦晨夕不倦是可與共學者將歸省親求贈言以自勗吾應之曰學有序躐等非也學有本防藝末也必若文公大學章句序中以年之長幼分學之大小撤去記誦詞章之習専爲修己治人之術然後謂之學吾平生所學顚倒失序虛浮無本不足爲法不願吾子法之也盍亦務其逺者大者乎或笑於列曰敏道之來將以學文幹祿也昌黎讀書城南詩歐陽榮鄕亭記亦如是而已有是哉子之迂也吾又應之曰講學以明理修辭以居業詞達意而止不以藻麗爲工本根深固則枝葉暢茂以此應試何害於道哉大儒程伯子子朱子皆登進士第橫渠張子亦應制科何害於道哉孟子謂友天下之士爲未足當尙論古之人謂道若大路然歸而求之有餘師非求諸人求諸道也安用使吾抗顏爲蜀之日粵之雪也耶

送程仲謙服闋回長興州序

至元中今憲使中丞曹公士開爲曁陽幕長朔望輒率府司縣吏詣學講習經史繼以夜分秉燭而歸余時代博士升講習惰弗省者聽之往往引睡獨程君吉甫年甚少志甚鋭與之語甚解若可與共學者余甚嘉之終以王事鞅掌役役州縣不得卒業於吾夫子之門有子仲謙卓落不羣然亦俯首於簿書筐篋間自吳興路吏丁內艱而歸閉戶讀書復遣其子羽從予學羽尢穎悟夙成通春秋經下筆娓娓數百言殆將以儒起家辛未冬仲謙服闋復如吳興來與余別求一言以自勉予因是有感焉子生三年然後免於父母之懷故三年之喪達乎庶民此良知良能有不待學而東漢舊制公卿二千石刺史不得行三年喪劉愷陳忠屢諫不聽夫公卿不行而百僚行之二千石刺史不行而小吏行之有下而無上何其倒之顚之也古之帝王所以篤化美俗率民爲善因其自然而不奪其情民猶有不及者而況毀禮止哀滅其天性乎故建武以一時簡易之政禮義之方實爲雕損今天下一家自大徳以來三年之制有詔通行大臣以至小民無敢冒喪犯禁者此善政也吏無大小皆可以爲政孝弟政之本也人人親其親長其長而天下平而況於一偏州乎仲謙勉之矣余迂儒不堪時用講授鄕裏五十餘年與君父子三世相周旋惜哉今耄矣墓上之木拱矣將不及見兩山喬梓之榮矣吁

贈華玉谿序

昔馬文淵少有大志就邊郡畜牧積谷數萬旣而嘆曰凡殖貨產貴能施賑也否則守錢虜耳乃盡散施之轉防隴蜀仕洛陽爲建武名臣封侯取印綬人皆榮之其弟少防獨不謂然曰士生一世但取衣食裁足乘下澤車禦款段馬死守墳墓鄕裏稱善人可矣後伏波徵交趾往浪泊西裏間仰看飛鳶跕跕墮水臥念少防平生時語何可得馬氏昆弟所見不同出處亦異未見有文淵少防合爲一人如玉溪華君者也華氏錫山巨族羣從數十人以財雄一州君尢奇偉不凡喜賓客重然諾輕勢利義著閭裏名聞江浙朝廷嘗命以品官不屑就家居養志優防自得傲睨物表己巳庚午間旱潦相仍嵗大祲防袂緝屨者相枕於道君惻然憫之開發倉廩左餐右粥一境賴以安憲府聞而剡薦民懷其惠士誦其美爭爲歌詩餘謂救荒之政權在上則順而易在下則逆而難然出於官吏之手則又有斂散不時抑配不均之患出於鄕大夫士而有司不預焉則無侵欺之而實惠及民矣然大夫之賢士之仁者未易遇也華君可不謂賢且仁乎或曰在禮家施不及國陳氏以家量貸以公量收春秋譏之殊不思子貢之在聖門以一布衣而問博施濟眾聖人告以立己立人達己達人之事蓋講明者學施行者政使子貢爲百里之宰治千乘之國安知其不能施濟特患其不能博且眾耳分有窮達仁有小大勢使然也余年八十終窶且貧無復當世之志異時有綸巾少年如周郎者來求貲糧君家何止兩囷能指一囷以予之否

送朝請大夫江陰州尹序

曁陽一州如斗大北倚長江東西南距鄰境不百里地狹而不衍土瘠而不腴樂嵗郡計猶不支況自天歷至順以來兵徭繁興旱潦交作饑殍滿野癘疫闔家黎民廩廩靡有孑遺赤子失乳而呼父母宛陵張侯適於是時來守是邦國手一著死枰轉活於是抉摘端來求隠瘼以賑卹爲第一議親行閭井家至而口給之勸分務穡公貸私助竭力盡心弗遑寢食灑風沐雨不憚勤苦生意稍蘇壊證略補則以其暇日起建學宮延聘儒宿教養兼舉風化驟興侯接納𨿽廣慶饋不通訟有曲直手無髙下戶有消長役定等差爲政三年五事吿備不惟巨室之所慕而下得細民之歡不但僚屬之所敬而上延臺省之譽以喬木之故家畱甘棠之遺愛蓋侯之爲人也明簡而惠慈恭寛而信敏眞良吏之模楷而郡國之師表也古之良吏爲治無赫赫聲而所去見思侯今未去而人已思之矣歌謠碑碣洋洋盈耳侯何以得此於民間哉於此見人心之不可誣而公論之不終冺也至順壬申立春後一日闔郡人士設祖帳於南城墻東叟陸某書於席上

送唐子華序

水心葉公評天下山水以吳興爲第一其山脈地絡融液浸灌者莫非气之至淸蓋仙聖之宅非人世也每自恨海濱之人山凡水俗不得生長其地而尙友其賢豪嗟夫水心之恨亦餘恨也吳興人物唐以前勿論宋徙錢塘湖爲近輔宗英戚畹邸第相望淮蜀閩廣之彥仕於朝邇行都而居者尢多壬申癸酉余始弱冠習春秋受學於梅坡盧公公扳以登諸老之門如存齋陳公本心文公止堂髙公陵陽牟公皆一時之望余俱得拜牀下盧寓蘇臺晚歸閩陳以下聚居霅上曲阜旣燼靈光獨存𨿽淸規苦節照映湖水而夕陽古木日就枯摧人之云亡愾我寤嘆至元以來子昻最頴出成甫之昆弟無逸之父子皆辱與余交而甲寅舉首庚申聮貢則無逸之兄而周氏之父子也後來之秀余不及識者甚眾猗歟盛哉今子華居文物之鄕鐘山川之英而气宇淸髙幹局優裕詩文敏贍筆墨精絕亦後來之秀者也分教江壖席不及暖省臺交委殆無寧日未防而代者至歸嚢無餘貲餞句有盈軸推年長者一人爲敍余不敢辭嗟余耄矣將從諸賢防於地下而君方彊仕余不見其學力之日充而器業之晚成矣俯仰百年廢興存歿浮雲逝水往而不返悲夫一日之別輒數日作惡然豈特爲吾交友之私情也哉

墻東類稿卷六

欽定四庫全書

墻東類稿卷七

元陸文圭撰記

江陰攺州記

至元二十八年秋七月二十三日江淮行中書省參知政事臣公楠奏曁陽與毘陵郡壤地相接戶不滿七萬設立總府非是請攺州毘陵管內省並司縣各一減官吏俸數十於事理便制曰可是嵗十二月擢烏嚕克錫布哈爲州長官刻印之任始至問民疾苦皆曰江鄕土狹民瘠介在一隅以故無大徴役今以屬州事統府其情不吾察柰何侯曰第安之吾在毋恐旣而急符數下調發無虛日溯流供給回逺百里民疲於奔命訊報淹畱囚多瘐死兵廩不時率有怨言侯慨然曰吾受命作牧民瘉卽吾瘉也乃率州之士庶力請於朝願以州行省事得直達免旁郡牽制之虞未報防至尊新登寶位勤卹民隱宰執條具以聞玉音曰兪令下之日士庶呼舞恩若更生侯亦喜曰今而後得専治吾民矣治之期年政平訟簡州以無事朝廷嘉之秩滿遷常州路同知總管府事先是公嘗爲此郡治中常民喜公之復來而曁民惜其驟去也於是述置州之顚末謹刻諸石俾來者有攷且以寄去思之情云元貞二年六月壬子州民陸某記

江陰路重修總管府防堂記

江陰故一縣常管下中析爲軍至元丁丑陞路建總管府府治枕子城北隅防事直府治北迆北堂曰雙檜經始本末郡乘逸不復錄嵗月深矣棟宇雕落新者日趨於故故且摧壓江風颯來屋瓦皆震雨驟至泥潦沒踝吏抱牘褰裳以登非所以崇瞻聽澄智慮也成徳李侯思恭來尹是邦一日視事庭上顧而嘆曰居館必葺前賢所貴人之垣鄰國所譏吾受命天子作牧千里居弗稱是何以見吏民乎顧調度方急供億日繁州力竭矣安所從出乃召幕億孫君昭牛君宏李君恭讓謀之皆曰役不可不興而費不可彊取也於是集州之豪右大姓觴於庭而告之曰吾爲若主若等皆有闔廬以避燥濕寒暑而吾覆壓是懼不可以居今爲此役非以奉巳也代至輒去豈長享此顧不如是不足以待後之賢者而牧汝民爾觴半坐者皆起頓首曰願盡力於是木植金石之具髹彤黝堊之工一日畢集畚者甓者斤者圬者主給其直官無所預創始於至元二十六年已丑之春正月夏四月堂建秋八月防建役三時而民不告病旣成廣深髙長視昔加倍基厚礎博楹桷丰碩鉅麗突兀眞百年未見之偉觀也經營之力可謂勤矣嗟夫上之字下仁也下之奉上義也亦惟吏有勤於防下之心故民有樂於趨上之心此一役也仁義具焉抑古之循吏如文翁召信臣之屬興起營造爲美談不知當時其費一出於官耶或民樂輸之也今海內殷富文軌萬里而州縣廚傳蕭然常有不給之嘆亦復何哉當是時也賢侯良佐並心竭慮鳩工力於經常之外幻瑰傑於圯陋之餘於法宜得書矣圭版籍一氓力不能傭謹記成事以詔來者

浙西道院記

曁居江水之陰東西南百里而近所統狹無監臨屬之煩所處僻無將迎傳送之勞所治簡無爭鬭訟獄之囂古稱浙西道院道院云者謂其淸淨簡易無爲而化如眞仙隱士之居窮林絕島迥隔塵凡不知其爲官府之處也江南道院十有餘所淮東南則如臯崇川江東西則當塗髙安湖南北則臨武長林閩之臨漳廣之蒼梧皆是也而曁獨稱於浙右浙水至錢塘分流左右其間列郡十有五六惟曁最微眾大不如杭奢麗不如蘇富庶不如湖秀然曁獨被美名者則以曁之俗非蘇杭之俗曁之民非湖秀之民也昔者延陵公子崇退讓之節於爭奪之吳春秋嘉之實啟封於玆土而衣冠之藏刻猶存香火之祠綿歷不廢淵源漸被有自來矣入其境農朴而嗇力耕而奉公百工之器質而不窳拙而無華商賈裁通有無而無髙貲厚殖之家士大夫處善循理好學而不奔競入其官府官吏畏法而不私守職而能勤平旦視事日晡而散庭寂如水旁有老檜槎牙雙立淸風肅然令人心醒道院之名不虛得矣圃亭故有扁後遷之防西己丑張溫父所書又七十有七年而郡人陸某爲之記

江陰修學記

曁陽文宣王廟宋景祐中博士範宗古立髙平文正公記之自是卽廟爲學紹興中王侯棠始立學官講堂齋室略備迄今百七十餘年補敝架陋嵗積月深大懼無以妥先聖之靈示列郡之則至尊登寶位之首年至元三十有一年也詔天下郡國修夫子廟立教養法越明年元貞攺元復申明之於是同知江陰州事宻拉建議請以詔書從事廣平石侯穆爾布哈甫下車與州判官陳君臯忻然戮力日率其工徒命博士範君搢董其役闔州人士相與競勸輦材輸直聿相厥成金石土木之具髹彤黝堊之工不日畢集廟南向前峙三門東西列兩序繪先賢像冠纓甚肅後餘八齋中立講堂翼以二夾室崇其北爲藏書之閣東序之東建學官防事西序之北築小學基下至米廩庖湢內外繕修斷甓朽椽無復存者經始於乙未夏落成於丙申春役止期月而百七十年之偉觀復舊功可書也眾議徴記於余謹識本末嵗月如右若夫設學命教之意入徳正已之方前志備矣故不書六月旣望裏士陸某記

江陰重修學記

皇慶攺元曁陽廟學告成孰成之東平曹侯也初州有贍學田散漫數十頃比嵗以來利己者去其籍無以稽數之多寡制用之出入米廩告匱掌計數易士患之侯下車祗謁先聖延問諸生顧瞻禮殿棟橈將壓或崇其軒瞰乎前楹侯曰噫非制也盍撤而新之士憮然徐應曰諾侯曰患力不足耶是不難命取故籍履畆而核之抉廋隱量髙平額均賦實樂輸相屬倉庾旣盈侯曰可矣召匠計之卜日蒞事以辛亥正月告遷於先聖遂毀故廟增博其基廣碩其礎筏木於儀眞輦石於蘇臺是斷是斵是尋是尺髙甍鉅桷摩切霄漢丹碧絢麗觀者目眙期年迄工春丁上日釋奠禮畢在泮飲酒多士舉觴於侯曰奕奕新庿魯侯之功敢以爲公壽侯曰未也殿崇而廡卑勢不相及弗稱爲笑顧吾力憊矣孰能爲我成之在席之士丘介夫而下四十有餘人起而對曰公敬教勸學恵我無私疇敢不盡力凢東西廡四十有六間重葺而新之三閱月而成不愆於素斷甓朽椽無一存者望之如引繩如舒翼髙深廣長面勢適平於是廟學成而侯代者至矣相與謀請鐫石記侯之功以示後之人或曰是役也博士周君濟掌計趙由道宣力居多儒吏王應麟馬瑗實董其事合謀兼力以迄於成今獨歸功於侯何也曰著其首也爲之首者爲之功也侯聞之笑曰因其資而爲之勸其人而成之吾何功姑敍始末以識月時俾後來者一日必葺可也侯名定國字安卿爲治所至有聲云壬子夏五記

重作泮宮樓記

諸侯曰泮宮泮泮水也以節觀者魯頌八章章八句美僖公修泮宮也序以爲修詩以爲作作之功倍於修矣古有學無廟廟以祀先聖曁無學卽廟爲學昉於宋嘉祐三百三十餘年矣宮墻之上面南有樓當塗而髙不避風雨嵗久弗支天歷己巳宛陵張侯涖事之三日謁大成殿望樓下車顧瞻棟梁凜焉將壓心惕不寧詢掌學計者曰祭祠廩膳外有餘裕乎對曰有侯曰可矣命工視之楹桷朽腐瓴甋毀拆無一可恃者侯曰噫舊貫不可仍也盡撤而更之輦石庀材賦工僦直明年庚午落成不愆於素髙深長廣視昔有加欄檻慿虛檐牙飛動丹碧煥出云表前對筆峯旁資麗澤芳蓮淨植芹藻相依光風徐來生香不斷二月初吉鸞旗涖止聿觀厥成濟濟多士從公於邁咸曰邦侯之徳惠我無私請紀侯績以配史克眾屬於墻東老人老人嘆曰吾幼入小學及聞長者言玆樓之修百年間凡幾見矣金穀之糜亦廣矣往往架漏補苴茍完一時未幾卽圯主者驟更幸身不及見之耳巍巍宮墻豈傳捨歟傳捨猶當一日必葺而況於近聖人之居歟今樓之成非修也作也髙明而廣大豈徒以逺眺望而已將以進諸生於尊徳性道問學之地二三子懋敬之哉思有以副侯之盛心是役也前博士察防布哈董其始唐君代之克相其終咸宜書遂刋之石以詔來者

教授防壁記

吳興唐君子華謂予曰近代居官者有防壁記記前人姓氏曁陽校防獨無有何也予曰昔有之今亡矣亡者何代革也唐君曰噫五十餘年矣往者如電舊志可續乎予曰可乃自至元丙子以來追書之徐君元鳳而下得姓氏若干將勒諸石請予記之予謂教官不與他職等他官職乎民教官職乎士士者民之防萃不當以治民之術治之也仁誼以淑其心禮法以束其身陶而鑄之存乎學博而通之存乎辭率而先之不言而信存乎徳行豈不難其人哉唐君淸淳而文雅洽古而暢今和而不流嘉善而矜不能眞修潔博習之士可以爲人之師表矣嵗洊不登米廩垂罄君赴分憲百里外丐賑饑之粟以哺之守者曰此民食也君曰士亦民也姑貸以周急請貸之卒受粟而歸旣而官索其直君以己帑代輸士免塡壑徳之深有獻利者籍江沙塲入官重徵之裏胥旁緣學田數百畆亦在籍中君力爭數四且援舊碑爲證主者莫能奪乃歸田此二者有功於鄕校當並書之或曰題名者直書某人某人美惡自見今著唐君之美可乎余曰皇甫湜吉州刺史防記數百言専美張公形之歌謡且曰名氏遷次末也編以能者爲首垂爲後式請循此例士皆曰然故書君名君於天歷二年某月之任至順辛未良月鄕貢進士陸文圭記

江陰州新作刻漏記

夏官挈壺氏下士六人壺浮箭之器以水火守之水以沃漏火以夜視刻冬爨鼎也漏之箭刻晝夜各五十冬夏之間有長短焉故有四十八箭古法則然夫歷象以授時歷步天之數象測天之器也天之蒼蒼不可俄而度豈眞有神人淩倒景薄日月往參乎其間而寸量之哉行度之逆順遲速其初孰從而知之且制器以象之耶蓋造端創始非上哲不能若成法巳具則一有司之職掌足以専之矣然東方未明顚倒衣裳從來巳有不得其職者而非挈壺氏之罪也近世州縣治所各寘刻漏於譙門之上與軍中鼓角相應所以節興居時號令也所在廢置不常防制亦異曁之譙樓徐侯蕆作於宋治平二年之乙巳明年丙午銅壺漏刻成軍判官唐淑問記之距今三百一十有六年矣中更多故壺毀不存延祐中初置陰陽博士員而蘇臺王君實來江陰搜訪舊聞懼爲缺典請笵銅爲之州長官下咸主其議鳩工集費逾年而就案驗如式俾郡人陸文圭識其嵗月而爲之銘曰智者創物循環不忒晝夜有經維政之則志其始貽後代善視之俾勿壞至治攺元重光作噩之嵗立秋日記

江陰什物記

古者郡國經費仰給縣官財得調用百姓無所與近世法禁益密官吏廩祿之外余不得自擅故資用乏絕凢嵗時燕享使客迎勞之具不得巳取之民間旁緣侵漁民以益擾而事不集蓋通以爲患而莫之能救也曁陽一小州尢陿而貧供億無所出州長官以下建議捐己俸斥餘財官造什物所需畢備同知州事理伯雍躬督其事凡而服飾器用咸精其能旣成以授有司櫝而藏之理侯旋去眾議鐫石畫如右以諗來者夫其事𨿽微官與民胥便思其始之勤而防其後之毀以圖於永久是不可以不志

重修安定先生祠記

子車氏歿洙泗無嫡派擇不精之荀揚粗有見之王韓君子無取舂陵起而太極圖通書顯闗洛承而易傳西銘著斯文天畀聖人之體用具焉然水尋其源木茁其芽則自三先生始三先生者胡翼之孫明復石守道也宋景祐寶元間三人讀書泰山之下以古經學爲天下倡師道旣立學者靡然從之而安定先生之徒最盛蘇湖兩學教法最備太學取以爲式因著爲令然先生累舉不中第因定雅樂兩被召而已以樂知先生者淺矣謂通水利邊防歷法者尢淺𨿽聖人之體用廣大精微不止如門人劉彞之所言要之濂洛以前亦未有一人識見如先生者先生爲範希文蔡君謨歐陽永叔所敬而又能識程正叔之爲人則其學可知巳何天下知之而當時屢舉之試官不識也科目不足以得士信然先生生於海陵歿於杭於烏程之何山故湖有祠泰亦有祠泰祠舊在郡泮之西宋景定癸亥提舉吳防更建書樓齋亭內外完好海陵被邊日尋干戈遄定之餘吏以柱後恵文爲急先生之道晦而弗彰旣一星終鞠爲茂艸天歷庚午泰興陳敬叔由汴省貢士來長書院顧瞻棟宇有惕於懷首捐圭租續以已帑不資旁助盡力經營自堂及霤新構六楹長廊繼修遺像攺飾祭器什物皆復前規始庚午九月迄辛未三月梓人告備州尹李某判官趙某實贊其成攝直學以董工者公七世孫敬子也公裔尙數人賢者一人主祠於是敬叔來徵文以志嵗月餘記開封冑監昔有先生祠紹聖中林自一妄男子爲博士聞諸朝撤去自乃主紹述者先生非元祐人何惡焉吁無是非之心非人也祠之興廢於先生之道何所損益焉夫是以見人之好惡相逺流芳遺臭皆當不朽𨿽美陳也實誅林也先生有知疑以余爲隘至順壬申淸明日曁陽陸文圭謹記

吳縣學田記

至元辛夘春三月餘領吳縣學事始至進拜先聖退立廡下顧視壁宇蕭然衿佩簡寂嘆曰壯哉縣而學弗稱是何歟有士揖餘言曰玆學之建始紹定戊子趙公汝訨所爲也六十餘年新者故矣視爲傳舎日不加葺田疇多荒防計不當又稱貸而益之士廩無繼則眾散而去弦歌之音不聞久矣近嵗裏中趙君糾錄於學慨然閔之率鄕之右姓各以租助計畆若干方將嗣有建請未卒事代去故籍可復也余復嘆曰趙君今安在今人而能爲此也耶利之入人深矣官於學者常祿之外姑取贏焉未見有能廉者也千金之家廩有餘粟則厚以自奉未見有能施者也余不識趙君何如人乃能閔士之窮勸人以義鄕之右姓樂與共成之其志可謂仁哉是不可以無紀也昔三代盛時人各裏居田各井授自國子而下爲士者皆出於鄕遂之夫家而入學有時故士得自食其力不仰給於縣官自田制壞鄕治廢士失其守反不如農工商賈之有定業也爲民者四今加而六異端之說由是入焉浮屠之室老子之宮鳴鐘擊鼓閒坐而食者通都之內日不知其幾千人聚而給之者誰與女嫗之敬信吾無譏也勇夫健卒固捨其身而奉之矣閭巷之無知吾無責也士大夫之家固捐所有而予之矣無他福田利益之說惑之也子朱子有言曰先王禮義之宮與異端鬼教之居孰正孰邪三綱五常之教與無父無君之教孰利孰害今趙君之舉行也捨彼而之此其有得文公之心者乎抑學校之道二教與養而巳中心好之曷飲食之養者之責也佻兮逹兮在城闕兮教者之責也余愚且老婆娑此行竊承荒乏之餘大懼教養有闕幸居是邦以友士之仁者樂趙君之事書而刻之庶有聞風而起者乎𨿽然趙君信有徳於士矣士之饘於是粥於是何以報徳愚聞之曰士無事而食不可也有人於此其君用之則安富尊榮其子弟從之則孝弟忠信乃免素餐之譏矣飽食逸居而無教則近於禽獸孟子謂亡恆產而因無恆心者民也士則有常心矣士有常產而猶無常心何以自防於民哉

陸魯望祠堂捨田記

唐陸魯望居臨頓裏皮日休以爲吳中勝處不出郛郭曠若郊墅爲作趂泉澆竹候雨種蓮之詩又有別業在甫裏距城東四十餘里則先生自謂四鄰多是老農家网魚繰車之具在焉淸風素節照耀江湖之上今白蓮院卽先生故居而祠堂在其右里人指其地云此當時鬭鴨欄也裔孫元吉舍苗田五十畆以供祠堂祭祀繕修之費俾僧某主之夫捨田之事微矣微而必書者以見陸氏之裔今而尙存甫裏之業久而不墜者也夫先生一隱淪之士耳同時若平泉荘之艸木奇章公之石其權力有百倍於先生者矣再傳之後巳不能保而二家之子姓無聞悲夫尙論者固不以彼易此也先生之澤豈止五世而巳哉元吉字安仲余所爲作字說者好學而尙義與其弟徳原字靜逺捨田建家塾以訓吳中之子弟時人美之於是魯望爲不死矣

遹齋記

楊侯伯遹以中原世家出牧曁陽暇日謂墻東叟曰吾讀書之齋字之曰遹叟爲我記之叟曰諾然不敢請其義退閱爾雅云遹遵率循也郭疏云轉互相訓也遹聿音義同說文遹作欥從欠從曰曰亦聲於義皆無當惟文王有聲之詩凡四遹字朱傳以爲未詳古注云遹述也孔李蘇氏皆從之以爲文王能大其先人之聲康誥之書亦曰今民將在祗遹乃文考紹聞衣徳言蔡氏云敬述文考之事繼其所聞而服行之質之詩書然後喟然嘆曰侯之取義其在是與蓋侯之大父金朝進士第一器識宏偉論諫忠讜政事絕人貞祐正大間爲臺閣名臣見於閒閒趙公遺山元公所志人品可知己從駕大梁歿謚文獻昔齊王儉卒禮官欲以文獻謚之王晏不可卒攺平頭憲字宋三百年丰功鉅徳之臣不少亦無一人得此諡者文獻聖人之所重杞宋尙不足徵公之得此其人品又可知巳今侯家世相傳踐修厥猷追孝於前聞人不亦休哉或謂繼人之志述人之事非下臣所能是不然繼述達孝也自天子達於庶人一也文王大先人之聲康叔祗文考之徳文王未嘗稱王方伯也康叔諸侯也今之牧守古之侯伯也繼述胡爲而不可彼朗陵傳彧以附曹太丘至羣而忘漢獨何人哉大雅云無念爾祖聿修厥徳

凝道堂記

有物混成先天地生吾不知其名字之曰道道猶路也路者人之所共由道卽理也理者人之所同得二气停分五行錯布人得之而爲人其端有四益之以信而爲五常其綱有三附之以兄弟朋友而爲五品百骸九竅皆有妙用萬善眾美必有要樞孰主張是道也非耶道之源逺矣經子可考者十有二人溯文武而上至堯舜而止沿仲尼而下至孟軻而止愈原道曰堯以是傳之舜是之一字果何所主此非鑿空撰語愈殆有所見耶執中之防略於魯論詳於禹謨愈學不至此其見道分明豹一斑耳至謂軻死不得其傳則非也道散宇宙間無古無今有其人則聚無其人亦未嘗息荀揚王諸子謂非知道不可謂之知道不可得其一遺其一非不志道徳不至也夫道者事物當然之理徳者行道而有得於心者也而異端之說曰𨿽有拱璧以先駟馬不如坐進此道夫道在我者也豈眞有一物而待於人進己乎又曰失道而後有徳是道徳爲二物而先後之分尢非也異端起正學墜悠悠千四百年後道出於舂陵再出於河南幾於顏子不死復出於建安幾於仲尼復生由其气質淸明學術純正窮探力踐黙契道體而用工亦精密矣道備於諸君子之身吾聞而知之反而求之吾身則無有乎爾豈防才爾殊哉徳性不尊無以進髙明之域問學不道無以造精微之閫道自道人自人血肉之軀與義理不相管攝塊然物爾嗟夫道不逺人而人去道逺矣鄭公鵬南家碣石之陽攬轡淮浙間掌行禦史府孝廉公直詳明果決風裁凜然名振一時嵗晚倦憩卜居蘭陵佳山水處誅茅作室聚書防友講習其中揭以凝道二字夫道者修巳治人之術上士聞道順而行之中士聞道勉而行之下士聞道則笑之𨿽不笑不足以爲道而勉彊者亦未易多得公於道有聞亦旣勉彊而行之矣惟至聖達天徳此古聖賢潛心不息者也本於率性成於謹獨擇善以誠身而巳中庸之學公服膺久矣學固所以致道也然學道則愛人天下顒顒方賴於公公豈山中人乎中庸之二十七章旣開修徳凝道之端終以明哲保身之義語意前後不類朱子釋曰道之大小無所不體故居上居下在治在亂無所不宜嗚呼此義精矣疵賤姓名未能望履舄之餘光伻來徵記蓋有不知而作它日升堂尙能爲公敷繹其義公折之

止善堂記

趙相迂翁爲句曲樊君子芳書止善二字以名其東偏之室義出曾子書儒先發揮殆無餘蘊大槪研精而未及粗究理而不言事其於天性人倫之本問學操修之益威儀徳容之盛所以形容至善極矣而行者止於王畿飛者止於丘隅各止其所而不遷以至仁敬孝慈信之目皆知止而得所止者就其說推之敬不止於陳善閉邪必以舜之所以事堯事君則敬之至也孝不止於服勞奉養必以舜之所以事防事父則孝之至也觸類而通所居之位不同則所止之善不一然人人何以得如舜哉不得如舜則善未得爲至也不得爲至則未可止也人多誤認至善爲善惡之善非也乃事理當然之極精微之至有不可得而名者姑以至善目之若孟子所謂可欲之善樂善不倦其爲人也好善則乃善惡之善而非此之謂也然孟子之善學者可跂而致而大學之善則聖賢之極功未易以一蹴造其域也樊君居是室也仰而覩其名俯而思其義一經十傳皆吾几案間物講習服行如炊之熟矣近而求之父子兄弟夫婦之間交友之際各止其當然之則父慈而敬子孝而箴兄愛而友弟敬而順夫和而義妻柔而正此謂禮之善物於止善之義爲近樊君殆庶幾焉君積勤果行居仁樂義處閨門睦與鄕閭信子侄彬彬惇敏志學有東都馬氏少遊昆弟之風爲三峯名家樊君又進不已防其粗而入其精著於事而依於理揭名坐右常惺惺法也昌黎有言陽子可以爲有道之士今𨿽未能及已將不得爲善人乎吾於樊君亦云

明善齋記

明善齋者吳中周君子華讀書之屋也天下之物未嘗有無對者故善與惡對或曰善與利對利亦惡也中庸言明善不言去惡何也明善所以去惡也學先致知而後力行明明之也卽明明徳之明也能明乎善則能誠乎身矣明善致知也誠身力行也小人閒居爲不善見君子則掩其不善而著其善非不知善之可好惡之可惡也不能實用其力耳不能實用其力者不誠也不誠者由不明也明則誠矣子華之爲人恢廓自信篤實無僞好讀書作詩然自防卽親簿書期防之事故精力爲所奪宦途中輾轉二十餘年臨事不茍是非必辧所至與官長忤必得直乃己嫉惡之心太重故忌者眾自度不爲時所容深有退休之志遣其子及甥從余遊有意於講學明理者間爲予言學無精粗理無鉅細致知之極功可以知天地之化育小而言之聽訟之末使無情者不得盡其辭亦明善新民之一事也故吾於小大之獄必以情而不敢髙下其手𨿽未能以善及人而不自欺人亦莫吾欺也嘗扁中庸之語於室以自儆子爲我發其意余曰劉徳有言勿以善小而不爲勿以惡小而爲之此徳所得於鄭康成陳元方講學之語也彼號爲以經術飾吏事如公孫宏倪寛者能發此語否乎今子華則能行此語者也吾嘗以爲中庸此章與孟子合而孟子利與善之間一章界限尢別白學者不可不體認而居官者尢不可不以爲戒也子華忻然曰君言甚善當並志

勤敬齋記

宋咸淳間中吳胡君壽擢第進士筮江陰尉妙年秀防文雅政術表表一時守器重之羅致幕府郡事皆屬焉守嘯諾而已余少君五嵗時習舉子業間謁鈴下顧視燕坐之室扁曰勤敬余不敢請其義已而時事寖異君解印綬去自是不復防者十有七年辛卯春餘如姑蘇揖君館下容鬢蒼皓幾不復識顧余而嘆曰與子別久矣昔吾自江上歸也家國俱破憂患並集獨行踽踽賈用不售今老矣遂無田廬可以具饘粥蔽風雨吾性簡伉不能效新貴人輒與時競間獨追念防聞長老之訓惟勤惟敬以是立身以是居官則免於戾吾書諸紳將終身焉今棄於時不復有進取意然行巳無愧四十餘年猶前時之處子也吾𨿽貧而不惰於志吾𨿽廢而不怠於學吾舊知子斯義也子盍爲我言之餘生晚謝不敢當不獲命則復於君曰勤敬之義廣矣昔者睿聖武公九十有五作懿戒以自儆使人誦於其側其詩曰夙興夜寐灑掃庭內維民之章又曰愼爾出話敬爾威儀無不柔嘉其勤且敬如是故詩人美公學問自修之盛而緑竹猗猗之詩所爲作也君年不及武公之半退然若不勝衣而有任重道逺之意家無中人百金之產而有畏天命憫人窮之心此自古志士仁人之所以爲難而後世放達豪俠者之所不屑爲者也每觀魏晉易代之際士以風流相命登山而嘯臨流而觴詠據栁而鍛由竇而入抱甕而睡一時諸賢之心以爲身不得位於朝志不得伸於時痛讒邪之害正憂明膏之自煎故發憤而寄於斯也然其邁往不屑之韻習以成俗倚仗虛曠望空爲髙正始永嘉之際國事日非諸賢不能救也而甚者不免其身嗚呼悲夫當時學者明莊老之自然賤聖人之名檢也大學之道自天子至於庶人壹是以修身爲本勤敬修身之目也烏有懈惰其肢體袒跣其手足以是爲達者乎吾聞之處世之道惟自治可以止亂惟遜言可以避禍惟勤學可以救俗惟持身可以範世魏晉諸賢未之講也君讀書稽古窮攀力踐此義熟矣余髮種種視君瞠若乎其後顧竊有志於學有志於當世請從君發明其義而相與懋戒之君曰諾哉

怡順齋記

杜元凱序春秋內傳云優而柔之厭而飫之渙然冰釋怡然理順然後爲得也先儒以爲此數語非深知讀書之味者不能道元凱有左氏癖因其癖也故得其趣豈惟左氏凡讀經書者不得其理則不得其趣抑左氏長於議論而短於理如君子曰之類背理亦多以其善敍事也學者愛其浮華而讀之者亦不覺其浸潤之入人深也然理一也有義理之理有文理之理左氏於文理可謂順矣特不純於義理耳讀者尙爲之怡然而況於聖賢之經書乎而況於義理之順者乎筌者在魚得魚而忘筌蹄者在兔得兔而忘蹄言者在意得意而忘言所謂意者亦順乎理而巳理順則意樂樂則烏可巳烏可巳則不知手之舞之足之蹈之昔庖丁善解牛手之所觸肩之所倚足之所履膝之所踦皆中理觧也其言曰臣始解牛之時所見無非牛者三年之後未嘗見全牛也見其理也以神遇而不以目視恢恢乎遊刃有餘地矣提刀而立爲之四顧爲之躊躇滿志卽怡然理順之譬也𨿽然此文理之理非義理之理也桓公讀書堂上斲輪者笑之斲輪之妙得之於手而應於心口不能言父不能以諭其子子不能以受之父此理之至也古之人與其不可傳者死矣所讀之書則古人之糟粕耳以書觀書而不以理觀書烏能造其奧之深而爲之躍然也哉余友夏君仲實博學而彊識稽古而能文與其弟仲賓友愛甚篤於所居之東偏築室三間榜曰怡順昆季藏修於內焚膏繼日塤箎唱和常棣之華韡然鄕人皆稱之黃君子髙爲之作記亦旣發明兄弟怡怡之樂矣而於元凱書中雋永之味未之及也余復衍其義焉嗟夫枝葉扶疎根本之撥也華藻敷腴朴素之漓也今世之士負學問矜文詞蔚然取光寵於一時者有之矣反而求之閨門之內倫紀之間放利而多怨挾財而致爭傷手足之誼失妯娌之歡有耕夫販婦之所不敢爲者而讀書之家或爲之是非吾書之過學而不思致知而不力行之過也若然則呻其占畢𨿽自號爲通儒亦何益哉仲實聞餘言怡然曰請書之遂書以爲後記

與閒堂記

舜之孜孜爲善也雞鳴而起周公之思兼三王也坐以待旦自彊不息法天運也是故聖人惜寸陰眾人當惜分陰志功業者汲汲焉猶不肯流連光陰廢棄時日昔人流涕於髀肉之消辛勤於百甓之運何乃自苦如是不如是不足以有爲爾然而道徳之味無窮功業與時消長徒竭智慮疲精神窮日夜之力以僥幸於萬一幸而得之震耀於一時春華過眼隨卽摧謝而況於下是一等析秋毫之利較錐刀之末以與賈人子賣菜傭爭者乎嗟夫人生百嵗稀矣自嬰兒以至成童勿論壯有室矣彊而仕矣三四十年間可喜可愕可憂可悲者何限未幾壯而衰耄而倦視聽減而精力疲漏盡而行不休蓋棺而事未定可哀也巳豈造物者使之然哉以予爲此拘拘也老莊之學者悟於此發爲心齋坐忘之論室虛生白湛如也彼𨿽無見於聖學純亦不巳之妙比之拘拘於造物者則天與壤之間也裏中陸君振之好學篤行防以孝謹聞性不與物競其先莊簡公四持憲節揚歷二十餘年晚𨿽倦遊不及享丘園之樂振之當襲爵讓於其弟無幾微見於色又出居裏第之西偏築室數楹以與閒名之蓋取堯夫晚涼散步詩中天與一生淸閒之句意以蕭散自處也命余記之餘攷堯夫先生始學於百源之上堅苦刻厲不就席者數年夜半深雪山中危坐潛心虛靜見理明徹所以能推乾坤萬物之情盡內聖外王之道其工夫可謂至矣初年取友周流吳楚齊魯梁晉之郊年三十餘始居西洛蓬蓽環堵逍遙自如嘉祐熙寧両召不屈主簿推官豈足爲先生凂哉安樂窩中鶯花髙臥天津陂上酒月追陪蓋生於太平長於太平者先生之身而俯仰天地浩然無媿者先生之心也所謂英邁蓋世之豪豈得以散人逸士例視之哉因述堯夫一生出處大致以告振之使知道學自修之功不可以頃刻怠而營營於富貴利達以歿其身者固不敵一日閒居之樂也二說相須其義始備

居隱堂記

劉澹翁爲周君國用書其坐右之室曰居隱而求說於墻東老人老人曰春秋時王道衰天地閉賢者退而窮處散之四方名姓不求人知如荷蓧之丈人耦耕之沮溺狂歌之接輿或適齊適楚適秦蔡或入於河入於漢入於海皆隱居以求志者而聖人以爲聞其語未見其人何也蓋此與下句當對防求其志守其所達之道也達其道行其所求之志也孟子所謂窮則獨善其身達則兼善天下意爲近之若耕莘釣渭之人足以當此春秋諸人謂之隱居可也尙未知其志之何如而況於達可行之道乎宜聖人以爲未見也國用駭曰非是之謂也吾世居田裏飽山林之味族大而離僑遷曁城之北一簾之外闤闠也淮浦江濆之客芻蕘之子負販之夫旦暮出入城門之軌日深而吾獨鍵闗下榻不交人事日髙而起日入而息結廬在人境而無車馬喧詠淵明之詩優哉遊哉聊以卒嵗安敢自附於古人隱者邪予曰是何傷哉古人以市防爲大隱而山林爲小隱蓋地𨿽近而心則逺迹𨿽動而神則靜也君有子七人應門戶聚防衣於膝下擊鮮奉防更起舞獻壽樂不可支當此時君自視如陸賈賈𨿽家居猶時與太尉丞相往來畫策君自防無宦情布衣終身人罕見其面所以得安其居而遂其隱者諸子蓋有助焉餘發皓皓生子不得力夜漏垂盡而役不休可嘆也哉

墻東類稿卷七

欽定四庫全書

墻東類稿卷八

元陸文圭撰記

悠然亭記

濟與漯交流漯久枯而濟旁出源西北來環齊之疆東防於章丘之明水滙爲東西麻灣而繡江之水出焉江自縣東迆西而南故參政可與張公之別業在其左令子元朴實繼先職構亭其上而命之曰悠然介李侯復初徵記於墻東陸叟叟曰噫異哉公之名亭也昔淵明守彭澤令僅八十餘日不肯束帶見督郵賦歸去來詞返柴桑裏閒居重九秋菊盈園持醪靡由空服九華寄懷於言方其徘徊東籬之下悠然自得謂此中有眞意蓋低頭采菊舉頭見山景與心防所以爲奇而或人輙攺見字爲望字遂使此句神采索然以見之出於無心而望之則有心也此老胸襟灑落眞寄興於山川之外髙情逸韻今古一人而已張公以家世入仕徧歷淸要聲望赫赫三十餘年遂躋臺省長官值中朝多故國勢搶攘之際南北驅馳朝受命而夕引道詔書惇迫使者旁午馬足車塵不得休閒以疾辭冰牀重繭鮮食而寢血气未動不得免焉推枕而起皇皇焉未知稅駕之所豈復有倚窗寄傲登臯舒嘯一日之樂哉李侯曰不然叟所見者迹也而未知公之心也王仲淹有言心迹之判久矣淵明之時非今之時也公之心淵明之心也世以淵明爲隱者淵明豈無功名之志哉觀其命子之篇歷敍陶族之興追想桓桓長沙之業自以晉世衣冠恥事異姓義熙以後止題甲子故得朱氏綱目晉徵士陶潛之書則謂淵明爲隱者非知淵明者也謂淵明有志於功名者亦非也公則深知其心矣然則黃金橫帶馳騁於淄澠之郊人以爲公榮而遙遙白雲鬱鬱長松公之興巳在乎西山之西東山之東矣叟黙然侯曰吾二人問答卽記也試以復於公何如叟曰諾敬書以授之時天歷庚午上己日也

本竹山房記

余讀書江上閉戶罕人事師君彥應自吳中來風度凝逺器局修整望而知其爲儒林之老宿行輩也余從之遊一日袖文示余曰此吾友人史君敬輿記吾本竹山房之作也吾之先蜀眉陽人本竹則眉之永丰山名也距州七十里而近其地產竹穹林秀壁仙官羽士之所宮師氏永丰之望家於下數世矣始吾防而出峽溯江涉湖憂患風雨更數十年退而老於閶盤之內因結小樓二間榜曰本竹以識吾一飯未嘗不在瞿塘西也史吾同郡知吾爲審記文云然子謂何如余應之曰昔舂陵城西有村曰濂溪周先生居焉先生晚過九江愛廬阜不能歸築室其下以濂名溪張欽夫祠堂記中所謂寓於他邦而不忘其所自生者是也先生人品甚髙不由師傳黙契道體千載而下知有濂溪而溪之所以得名則魯直諸人未之知也詩云維桑與梓必恭敬止處父母國之道也古者井牧之法四民樂業安土重遷中世士大夫離親戚棄墳墓宦遊忘歸僑寓它境愛其山川樂其風俗畱居之者十率八九嵗月雲暮所歷旣倦則故鄕之思日夕在望蓋首丘之情有不能忘者毎觀子瞻蘇氏之文見其兄弟壯嵗出蜀飄泊彭宋之間顚沛嶺海之上憶喜歡而至勞逺夢指江水而誓欲歸田言不及踐而眉山之蘇遂爲潁濱陽羨之蘇矣師氏以經學行義世其家百年之間文獻相承其功名𨿽未及蘇氏兄弟之盛而優遊鄕裏沒稱善人亦無蘇氏當年之憂患雅徳之論固不以彼易此也今吾彥應少年之出或者其有蘇氏功名之志已而落魄不偶終身流寓至於扁故山而自號以寄西歸之懷自附於周子濂溪之義君子固深嘉其志而亦悲其身之不遇也𨿽然周子從容道徳而處心於得防之外故其處也樂以忘憂非士所宜法耶蘇氏喜文章好功名而寘身於是非之內故其出也多憂鮮樂非士所宜戒耶旣以此說復於彥應顧兒居仁書而識之亦以自儆云爾

碧巖記

王君寶臣世居防水之陽冑出金國完顏氏爲漠北貴姓祖父昆弟列官於朝君總角趨安西幕府以忠謹聞防權貴人當國崇貨無厭利君宅一區使左右怵君且曰若欲宦乎與我卽可得君辭曰先人敝廬也且不願仕君母夫人慍曰此言何爲至我卽不幸吾母子死其下權貴人大不樂時用事久睚眥立虀粉君曰不與必懟我吾謹避之耳索馬疾去南抵江淮先人故吏多在焉聞君至大喜爭致之君往來其間浮沈數年鬱鬱不得志一日詔下東徵君慨然自奮請具櫜羽從軍提鋭卒操舟入洋中請先登岸擊賊防主將班師尋以君董海道饟事由東吳轉輸遼碣鯨波蕩潏嵗一往復壬辰夏五漕臣議更鹽法偕君出司事過申江訪予寂寞之濱余前未識君君爲予敍出處本末握手出肺肝語且曰吾州太行迆北古桑幹河側鐵山峙其左玉山聳其右旁有碧落之巖穹林巨石冰崖千仭吾兒時釣遊其下日宴忘饑當時以口語心異日買田築室終老於是今四十年矣闗河隴海﨑嶇萬狀二毛始見髀肉皆消此志猶未遂也顧念得姓以來二百餘年積笏滿牀不可以當吾世而墜先澤以故黽勉從事不敢告勞然故鄕先壠寒云夕照夢寐毎墮其間嘗卽寓居榜曰碧巖不忘本也子爲我著其說余曰君侯知馬伏波之事乎昔者馬伏波衣羊裘起從軍遨遊涼蜀間從弟少遊嘗謂之曰士生一世但取衣食才足鄕裏稱善人可矣後伏波擊交趾女子住浪泊中仰視飛鳶跕跕墮地憶少遊平生時語不可復得嘗對宦屬從容言之自恨歸計不早言猶在耳及侯新息佩金紫復將樓船出九眞將騎兵出雁門據鞍矍鑠請擊五溪蠻卒之壺頭不進曳足臥石室中終身不復踐少遊之語今君侯春秋方盛有茂陵壯士之風當其往來江淮此伏波遨遊涼蜀時也及其徵海東渡遼碣此伏波擊交趾住浪泊時也碧巖之號寤寐家山於是思少遊平生之言矣今而後君侯投簪觧佩禦欵段馬乘下澤車過家上冢擊牛釃酒以宴父老然後尋兒時釣遊處返吾初服優遊卒嵗不亦可乎不然九眞之南雁門之北五溪之西惟君侯馬首是瞻則碧巖𨿽在吾懼蘿月之淒涼也君聞餘言黙然良久曰子言有理吾方圖之子其書以授我乃書以授之

一山記

曁居浙尾北瞰長江直郡治北枕江之下有曰君山以楚黃歇得名山形小而勢蹲無崇崗翳谷以慿阻其髙深然開郡千百餘年而君山郡主山也其西南則秦望靑髙其東則由裏啟敔鳳凰諸山環趨而拱揖之故君山𨿽小最甲於諸山毎遇春風花時秋濤雪月之景詩豪墨客遊人士女登臨而觴詠行歌而坐嘯山之勝槪不可彈述余嘗欲卜廬其下爲終隱之計而未果也趙君鼎之家於山之左朝夕與山相接已而避地去家僑居城西南隅距山數里所捨幽邃而闤闠疑若與山不相聞也晨起推其戶故山之靑忽排闥而入數峯低昻若逺而近若佇立以俟若顧眄咫尺而不得語也趙君喜而嘆曰吾與山有宿緣耶何追逐而不相捨也因自號曰一山而謁記於余餘思趙君少時以故國佳公子挾豪貴馳騁於當年謂功名可唾掌取時移事攺卒困阨不得志方求田問舍皇皇焉無所之此陳元龍之所竊笑而欲臥君於百尺樓下者也然出處殊時老少異見隱居求志遁世無悶亦君子之髙致也試與君倚浮逺之欄呼大江而問之自楚以來更國幾姓春申之後閱世幾人彼之豪奢富貴朝榮夕悴殆如秋種之花而一山蒼蒼千嵗不攺自古髙人逸士所以定舍彼而取此者蓋有以也趙君其逺返故廬毋使猿驚鶴怨以動艸堂之靈余異時樵服拜於庭下負薪汲水以相從請分此山一半鼎之名孟鐈少餘一嵗云

觀稼亭記

楊子築亭於野圃之上命之曰觀稼領客登焉客曰異哉子之名亭也山有嘉卉隰有荷華漢南之梅洧水之芍藥皆足以供詩人墨客之翫若稼者田裏間事村甿野老之所務且須襏襫之具在焉子何觀之有主人嘆曰書無逸詩七月皆言稼穡之艱難周公豈欺我哉自天子至於庶人一是以農事爲本故孟春躬耕帝借三推孟夏司徒巡行命農勉作秋省斂而助不給若庶人則三時之間沾體塗足盡力於南畝者也今吾與子命名曰士幸免服田之勞偃仰一亭之上徘徊四頋開口而笑舉箸而食得無犯素餐之譏乎客曰然請爲耕田之歌歌曰畇畇兮乃疆乃理春陽兮俶載良耜耕澤澤兮或耘或耔甘雨祁祁兮以膏我稷黍載獲濟濟兮萬億及秭曾孫不怒兮農夫樂只歌罷主人大悅酌酒介壽而退

橫舟記

淸暉堂之東得支徑出外圃行數百步曰梅臺臺下爲池池岸種木芙蓉夏秋開華掩映緑岸迆北爲橫舟閣閣礎入池與臺相直望之如畫舫然壬辰秋予侍公登其上徘徊四顧扣檻而歌之歌曰采芙蕖兮中塘羌欲濟兮無梁畱帝子兮北渚阻美人兮西方櫂木蘭兮雙橈淸風吹兮野飛航晨趂墟兮爭渡溪口無人兮滿船夕陽夕陽兮柰何歸來兮滄浪波上兮寒煙水禽拍拍兮葭菼蒼蒼倡漁歌兮和汝起漁罾兮鳴榔憶孤注兮倉卒尙不如老巴東之鄕拾澗艸兮忘憂又何必森防與凝香歌闋而退

賓月亭記

永嘉山水甲東浙而南雁蕩占勝處第一山據平陽邑南林壑幽祕源洞紆縯眾峯防岈互相吞噬巋然出奇者三十有六里人葉君家焉瞰江築亭面揖紫翠水繞欄角鳴一夕山空無人鶴唳松顚長天捲云晴碧萬里葉君步至亭上手執鐵如意浩歌離騷九章歌未闌有客徑入坐山上寒光烱然神爽逼人淸迥出塵俗表葉一見驚喜顧謂客曰子非纎阿望舒之流乎吾聞鳳凰之樓鳷鵲之觀眺蟾之臺影蛾之池妙舞淸縣宵樂未央子胡不往而獨於荒江之瀕窮崖之下辱以訪予得無淮陰侯之過樊將軍乎客曰王侯貴人之家欵以延我亦未嘗不往然彼豈知吾之心者哉吾性孤耿毎逢騷人羈士苦調淸吟蕭然而長往者心輒愛之故今夕造子願與定交可乎於是主人大喜舉酒屬客酒半酣主人起舞客曰吾往年與謫仙對酌花間李謂吾不解飲嘗停杯而問我以古人之事後又與雪堂老人遊於赤壁磯下聞吹洞簫聲相與舉孟徳烏鵲南飛之詩吾行天下知心僅得二士今子成三人矣主人聞之益喜笑語良久以如意指客示童子曰汝見吾平生有此客否童子假寐弗應須臾太白西沒野雞初鳴客辭主人而退期以來夕復防亭下葉如期而往候至夜分俄陰雲驟興風雨交作客遂不至葉君悵恨久之後數年道過蓉城以其事語友人陸某遂爲之記

菊軒記

霜露旣降秋芳獨妍香而耐久枯而不墜故其功益壽延年人誰不愛菊然愛者卽指爲淵明則不可九日閒居東籬獨酌興直寄焉耳世遂謂淵明愛菊然則松菊猶存撫孤松而盤桓謂淵明愛松亦可演而伸之愛蓮花者皆周茂叔邪況今時之菊殊非淵明之菊也陶宏景言菊有甘苦二種花有黃白二色生南陽酈縣最難多得宏景梁人上距晉宋不逺度淵明所賦之菊亦止此耳史正志範至能譜菊近六七十種巳倍本艸數十而陶未之見也然詳其名品俱甚平平無絕奇者近二十年海上吳中延及江左種種瑰異疊見層出榦髙逾八九尺花大徑三四寸五色淺深金粉絢爛殆與西洛牡丹廣陵芍藥相伯仲史範又未之見也豈天地之气時有所偏聚而人力之工巧轉移其間神功造化有不能違者非艸木之妖邪使淵明復生手掇其英未必不疑其美而艷以爲尢物而棄之也然則土脈之美惡植物之盛衰識者必有所感矣鄱陽葉君宗陶蒔菊盈軒持以示余余何言哉噫時今非昔花亦今非昔矣淵明之髙山景行今猶昔也孟子曰誦其詩不知其人可乎是以論其世也是尙友也

萬松堂記

芙蓉城東北可二十里有曽氏山庵後爲禮敬寺寺後有萬松之堂龍澤上人遊方而歸介錢唐仇仁近詩爲其師求記於墻東叟叟曰堂之鉅麗吾未嘗寓目焉烏乎記它日過之門廡深寂花竹淨娟尋師方丈拾級登堂坐語未竟忽聞笙簧之聲起於壁後翏翏喁喁髙下疾徐似中律呂方傾耳聽之雄風颯然眾竅怒號如海濤萬頃浩浩湯湯澎湃觸石駭逸奔雷攏百川而東之也爲之悚然以驚主僧微笑顧童子啟扉但見蒼松滿山修者偃者直者僕者聳者栵者磥砢多節者拳腫者甲錯者虯髯者披髮者防霧而膏染煙而黛枝若翔鸞根若踞虎目覩之不能狀手約之不能數玆其爲萬松之山而築堂以臨之者取嵗寒之義歟吾聞一生二二生三三生萬物自一生萬萬不爲多防萬於一一不爲少此物理也有以少爲貴者故淵明喜孤松之秀矜獨樹之奇今師種松充牣巖谷將防堂階千嵗乎將規匠石棟梁之材乎將爲樵夫斧斤所薪乎將受雨露所培乎將遭霜霆所摧乎吾與師皆不能知也師曰吾佛法悠久願力宏大叟無慮且叟以萬松爲多乎芥子可納須彌也叟不答是夕畱宿山中顧窗上月影鬔鬙皆爲龍蛇夜且半猿聲四起孤鶴長鳴擁衾不寐童子侍側曰猿鶴時時出自松間來聽吾師說法耳堂成於某年某月住山無極愚公別山參公今嗣孫某人某云

三皇殿講堂記

至元戊寅詔下所屬收揀明陰陽醫術之士是嵗十月天雄趙珪實來江陰領本路醫學醫始別籍爲戶除徭役趙受代去又六年子徳新來嗣父職武林徐谷陽副之先是太醫院奏醫學久廢後進無師謂宜隨路設學置博士弟子員嵗時講肄制可於是中書省建言各學創三皇殿春秋釋奠著爲令符下本路施行間程李二將軍獻地若干於城之西南乃卽其處度材鳩工趙徐二君躬董其役嵗在丙戌五月辛未殿成越八月丁未堂成朔望師弟子跪謁如禮退而升堂相與講述其一家言矣夫素問難經靈樞等書其徒相授以爲邃古之祕源逺不可追攷殆與炎帝神農書黃帝兵法之說相類然其防蘊工巧理气融貫知陰陽之故標死生之本濟人澤物其功殆出於諸子百家之上識者以爲六經之外不可以無是書也世不可以無是書而技之精妙又非書之所能盡者昔長桑君授扁鵲以禁方而戒毋泄其傳公孫光授淳於以奇方而願毋以教人上池之水菑川之法今人不能知也然則堂之講是惟無斲輪者在下有則必笑之矣防其徒徵記於余余儒家者流挾其師之說以皷動斯世力顧不及彼也尙何言哉

芹塘記

國朝仁育含生周防民瘼命京師郡國皆立醫學置博士弟子員以季春季秋之三月九月釋奠於三皇儀視孔廟前代所無剏見也曁祠在子城東南隅地迫民居涉堦而北不百武有兵馬司舊址前列諸峯後帶江水面勢寛敞廟食爲宜延祐初守喬侯遷而築之正寢巍然廟貌甚古余弗稱是嵗久且圯天歷己巳某始至伏謁詞下顧瞻楹梠心惕不寧退與同列謀之同知州事劉君信甫慨然任責各捐巳奉率屬鳩功傭匠僦夫民不知役寫放鄰郡之制繪塑善濟公岐伯神應王扁鵲以下十人侑享從祀如十哲門廡講室下至庖湢位置得所又以餘力甃砌苫墻通渠引流百廢具興落成有日囑記於某竊惟古人所居之館一日必葺況古聖人之居朝廷之所嚴事者哉某與劉侯則旣免於戾嗣而葺之豈無望於後之人哉或謂鴻荒之說聖人惡之者揚雄氏之駕說也

常州薦福寺記

晉陵郡薦福禪院創於唐天祐間正防策二師坐寂之地叢林儀矩甲浙之右至元乙亥用師江南常爲兵衝守臣以拒戰死破城之日井堙木刋而三百餘年之薦福卒燼於刼火中惟佛殿鐘樓僅存涉江而北抵曁陽界寺有田二千八百餘畝宣和中郡人卜居士捨以飯僧兵後其徒散之四方而田爲豪有力者所據丙子春僧笑巖來居之聚其徒以講其師之說出餘力以翦刈其荊蒿殘磚斷甓幻出化人之居旣又詣官訟理卒歸其侵疆而寺之舊觀咸復壬午臘月過曁訪余具道本末求余文以志其起廢之嵗月餘聞而嘆曰盛衰興廢數存乎天而人力不預焉然所以盛衰興廢不假乎人則數亦不能以自行昔唐之將亡也玆寺創焉其廢也以宋之亡與干戈實相終始疑若有數行乎其間則其廢而復當興也固有待乎其人今笑巖卽其人也笑巖𨿽爲浮屠其學幹略勤敏類世之有才者故所向如願而其功皆得書余獨於復田之事重有感也自西域王子以捨爲行中州化之彼怵於因果報應之說本非正道其用意則亦善矣世之貪者至攘臂而攫之取非其有之謂盜其良心無復愧恥聞卜氏之風亦可以少省哉笑巖名普悅曁之永陵人

延慶庵記

距北江數里所轉栁巷而西石徑縈廽過野橋林樾扶疎屋瓦參差梵音經聲殷殷與海潮相應答而山僧野衲之所棲東西行人之所回顧者潁川陳氏之精廬也始榕山君旣寢疾豫爲終制粵瞻舎北樂哉斯丘旣得吉卜經之營之手植松檜成行鬰鬰佳城白鶴來翔旣又築室於其旁以爲享祀焚修之地名之曰延慶招僧可明如晦居之明來請記余惟禍福感應之理蓋天人精防之交而陰陽善惡之積相摩相蕩反復無端而眞有不可誣者故釋家有福田利益之可求而易家亦有積善餘慶之可必然求之說出於有心而必之說則無所利而爲之也毎觀於公之髙門王氏之三槐執劵索償如取諸寄而造物者卒如其所期亦若有陰相之者豈其理之必然而气不能不隨之歟抑气以類相從善感之者亦善應故人無不老之壽而有可延之慶壽止於當年而慶流於百世故也榕山君富而不驕以濟人利物爲心時囏嵗歉江淮間全活甚眾種徳深矣陳氏而未艾也其在君之二子乎慕學而甚賢好施而不倦天鐘慶於是不在其身而在其子孫懿氏之占殆復驗矣

報恩庵記

佛之道以無爲宗以實爲妄以身爲幻茍利於物肌體髮膚捨不復惜獨其所居莊嚴靚麗費億萬計通都大邑招提蘭若無慮數百區鳴鐘而防擊魚而食澗丘巖石之下尊師老宿結精廬以依焉者亦復金碧煥出林表與前所謂佛之道絕不相類余毎怪之嘗試以扣其徒皆不答講師智滿一日謂予曰吾祝髮時尙防輙通大義時時爲人講說謂得三昧防失意權貴人擒致於理事幸得釋擲拂子徑去一鉢遊方幾二十年晚歸鄕裏吾老且倦念不可無把茅以蓋頭乃卽售山之東村曰張岐擇爽塏地幾弓右控大河左揖定山環流疊嶂圖景獻狀鳩工賦役合岐夷穽數楹艸剏遊息其中瀝十指血書華嚴八十卷櫝而藏之扁其屋曰報恩嗣吾法者恵日法澤與有力焉不幸早世嗣孫妙粹實繼其役苦思精志銖積寸累不數載山畬增衍林木陰合視前所搆十加八九追念往昔五十年間如一晝夜是非榮辱浮雲散滅維是剏始之勤不有紀也後世莫知其因紀之何如余應之曰佛之道以無爲宗以實爲妄以身爲幻是身本空居於何有無恩無怨不知所報余與師處於今世夢也師之居夢境也又欲以是傳之後世然則此夢何時覺耶師笑曰吾今日相與問答亦夢中語也昔顯公謂天衣禪師云恁麼也不得不恁麼也不得恁麼不恁麼總不得此事如何余黙然不答居數日師命其徒來徵記因次第其語授之且曰吾二人問答未竟百年後復當爲叢林一大公案師曰然命刻之石師朱氏曁之雙牌人

永福庵記

僧友山介余友義夫來請記其先未諾也請至七八而不倦余友之言曰師陳氏世居白鹿之新橋曰陳巷者族所聚也師防有至性棄家遊琴川受業淨居久之棄去主髙氏之奉親庵髙氏微周氏以禮致之後主東舜之衍慶與周合謀崇飾其宇掇拾衣鉢俾匠石費居數年猛省作曰吾陳氏子吾親安在而爲他人地乎卽日挑包問訊家山泛埽松楸買田營室意想心畫種種莊嚴經始大徳之己亥越丙午迄工佛法圓成聞者美之今過東譽村望之叢林蔚然隱隱聞鐘鐸聲者永福之庵也其中有庭翼如有丘曠如者他年求息之所也於是師之願力宏矣請子志之以示其徒俾世守之勿墜其勤無不可者余聞而疑之儒者宗孔氏立愛惟親奉先思孝報本追逺於五性屬仁與禮墨者師瞿曇斷愛欲之源等慈悲之施屏棄六親逃居山澤苦形鏈志滅盡眾有並滅而寂亦無滅者今師之云云殆用世法不出於世卒墮世网中類家人子年少浪走不自飾晚依田園家累百金顧景自惜惟恐於其子若孫一旦廢墜而諄諄遣誡及之也此其著想正與瞿曇氏之教相戾至於惇族懷親結廬墓左孝思老而彌篤則甚似吾孔氏之學耳世有墨名而儒行者豈非昌黎公之所願交者耶抑文暢之序公從栁子厚所請也余於昌黎無能爲役獨念子厚謫居湘中北望城南先墓所在寄托村鄰芻牧不禁自恨不得如馬醫夏畦之鬼受子孫追養者毎讀其文而悲之死者如有知聞師之風亦少愧哉師名謙益求記時年七十餘矣

常州路妙觀莊田記

猶龍氏之道淸淨無爲齋心寡欲然爲之學者聚其徒以請其師之言又象其天之主宰而事之於是乎不可無室以居無田以食夫人居而求安食而求飽此在吾易中所謂神而化之日用而不知者邪富者壤有餘蔬貧則貸粟亦旣淸淨寡欲猶未免此又豈非吾有大患爲吾有身者邪延陵郡妙觀實故天慶元貞初賜今額觀基晉永嘉中中尉毛公捨宅爲之觀田則宋端拱中教練使陳公所施有年所矣乙亥南風不競師熸焉一城爲墟道士執左契藏之地中幸得不燬於是道錄可道樊公帥眾先入披榛莽屏菑翳堂觀粗立莊田多爲豪右所據詣官訟理悉歸侵疆眞靜闞公繼領觀事復核隱租修明故籍副在有司鈐以印章乃合元額並後續置及道俗所捨條例項目凡若干頃畝議勒之石以垂永久居敬蔡公又繼之創祠室具香燈以祀施主之考妣師資且欲鐫其姓字以勸來者今住持雲巖華公痛前人之志未就不逺百里踵門謁記余嘉前後數公之勤嗣續弗怠弗私其躬吾儒教中能自樹立鮮及此者故爲之著其顚末觀中人饘於是粥於是以糊其口者可不知所自哉或曰是則然矣抑暵潦之不時出納之弗謹則如之何曰天下有道卻走馬以糞自今以始嵗其有矣況神人居藐姑射之山乘雲气禦飛龍能使物不疵癘而年谷熟哉若夫管鑰司存是其塵垢粃糠奚敝敝以爲事天歷己巳重午日記

資敬觀捨田記【原注代作】

余賴前人餘慶襲箕裘之業顧惟鞠育深仁欲報罔極不能守志廬墓手防松楸親扞采樵者以誓畢此生之願規墓傍地可置萬家河流徑其左防以修竹樹之嘉木垣而築之構宇於其上延道流居之請於朝以甲乙住持著爲例晨夕香火上以致封人之祝下以存丰氏之祧又慮春秋享祀無以供粢盛而饘粥於是者無以糊其口惟是先疇之畎畝不敢愛籍而置之觀中者爲頃二十有畸爲米豆若干麥若干石有畸制其出納爲之品節羨余則儲之以給創修之費後嗣之賢者斥而廣之以成吾志其不賢者勉而守之毋去其籍毋毀傷其薪木可也昔李文饒記平泉莊有毀吾一樹一石者非佳子弟而洛陽之亂醒酒石已爲監軍所得劉夢得遊都觀桃花千樹後十四年重來則兔葵燕麥蕩揺春風耳世故相尋人事相感令人悠然興嘆由前之說吾子責也由後之說觀中人責也乃刻規約於左方年月日嗣子某記

資敬觀記

資敬觀者永安華氏宜珍昆弟之所建也觀以居道家者流而名出於儒書何也華儒者也儒者則曷爲從道非慕道也慕親也宜珍之父指山君力本以起家力學以起宗樂施予不求名所樹立甚宏濶裏閈稱徳人不幸中壽以歿大徳之末嵗在丁未窆於梅裏之呂橋厥施旣遐二嗣競爽追孝於前人乃卽其旁辟地十數畝築道士之廬河流縈廻地勢亢爽松栢茂蒨水竹靚深道過西橋者望之如化城之居鐘磬聲時出林杪居人指曰此資敬之觀也夫敬一也邇之事父逺之事君孝可移而忠能竭其力則能致其身矣傷哉華氏之親之不逮養也而猶幸雨露怵惕之懷之有所托也事親之日止矣而猶幸事君之日長也華君致逺之器自今展拓此敬施之於家則男女正位勿嘻嘻也施之於朝則責難陳善勿沓沓也施之於民則經營盡瘁勿燕燕也是爲資敬之義豈曰黃冠雅拜祝聖人壽而巳乎豈曰深衣坐講席爲國人矜式而巳乎存之以不倦之誠續之以必葺之勤保之以勿墜之訓則此觀與天壤俱存可也或曰華氏之先有隱徳焉其子孫又封崇之九京可作安知其不遡飈風而上徵載云旗驂玉鸞以就羽人於丹丘乎而惓惓乎玆土也曰是非儒者之言也夫孝子不死其親而非此之謂也劉盛讀孝經曰誦此能行足矣焉用多讀而不行乎嗟乎此儒者之言也宜珍名玠嘗爲吳學正與弟璋俱以孝友聞

棲眞道院七元閣記

滸江之浦昔有棲眞道院宋嘉定壬申道士周志靜所建陸守兪至洪共成之嵗久潮汐吞齧勢不能支至大己酉其徒管元範徙居州治虞山之陽又十有四年至治壬戌王淸仁香逺復建七元閣於殿後規制崇敞殊侈舊觀介余友李剛直求記於余余辭不能李不可數徵余文余扣之曰七元之義何居李曰在天成像在地成形維北有斗其星七謂之元者尊之也事出道書余因思王介甫嘗作臨川祥符觀三淸殿記止書其屋楹窓戶之深廣至作九曜閣記則又書其溪山登臨之勝與夫興造之嵗月直謂此閣爲遊人之壯觀而巳三淸九曜皆祕而不言豈非儒與道兩家九流各専其一固有所難言者乎李曰不然神鬼神帝生天生地在太極之先而不爲髙先天地生而不爲久長於上古而不爲老伏羲得之以襲气母維鬥得之終古不忒禺彊得之立乎北極防莊氏昔有是語也且天之蒼蒼其正色耶其逺而無所至極耶其亦有宰之者耶天固亦有道耶道之爲物惟怳惟忽忽兮怳兮其中有像怳兮忽兮其中有物古之博大眞人哉沖漠無形變化無常安知其不乘雲气禦飛龍遊乎六合之外其神凝使物不疵癘而年谷熟以降福於下民則祈禳禱禬之地似不可無也余曰然吾二人問答卽記也視介甫贅矣嵗在昭陽大淵獻戊午月癸丑日書

靈芝記

至尊登大寶之十有三年嵗在惇牂中外恬熙民物康阜眞元坱圠散爲休祥於是靈芝九莖產於古延陵郡通守單某之室昭瑞應也公曹南人字吉甫貳郡有善政秩垂滿一日灑掃東軒書榻之下得異艸焉萌出土中如玉筍逾月浸長敷葉二十有七如佛指如重云如虎拳如龍首五色目朝夕變見久之成紫金色背白如雪脈理聨屬珊瑚交加勢傾西北朝揖天闕人士聚觀請以上聞圖示四方伻來徵記憶歸附初延陵以傃刄受誅堙井刋木萬室飛灰遺民百無二三荊棘中創立城郭升平日久流庸漸歸府寺一新防市復合蝸居朽壤蒸出神奇嗚呼異哉气化盛衰物理消息幽闃茫昧赫奕顯煥非至人莫能測非鉅人莫能當於是單氏有隱徳焉是何祥也吉甫子禧爲僕言其先大父諱某金國進士調陽谷令棄官奉母逃難絕食拾葚采薺以自給晚節浮沈居晝錦裏中講授義學手葺艸堂名曰葚薺反晝錦之義也嗟夫芝菌之瑞其葚薺之積乎向培其本根今暢其枝葉者乎予讀國風知薺之爲甘讀頌知葚之可食疑芝字獨不經見豈古有之而不爲瑞歟抑古無之而今出爲瑞歟王介甫謂祥符中封泰山民間獻芝者以萬數澗溪巖壑搜抉殆盡因以嘆一時好惡之異謂皆治道所尙然人之情多見爲常間出爲異今世不多見也治道𨿽不尙此非治世焉得此乎上聖道徳甄和毓粹諸福之物莫不來庭璽書褒寵下延陵郡襄靖之後此其昌乎吉甫明恕而廣直老爲吏師子禧好學甚文諸昆弟彬彬焉玉筍之祥滋未艾也僕耕穡東郊味飽葵蕨不識芝爲何物昔聞商山老采以療饑本艸亦謂五芝服之令人輕身延年誠仙藥之上品顧未知服食之方爾願從老圃而受學焉或曰是殆不可以人力致也夫不可以力致者芝也有如商山之老人者又何力致之耶噫

墻東類稿卷八

欽定四庫全書

墻東類稿卷九

元陸文圭撰傳

朱家傳

曁民有朱姓者以賣撲爲業久之精其術輩流莫能及呼曰朱家而不名朱挾其術遊貴人之門無不喜之者重簾深院風微晝寂外聞闤市喧囂之聲於眾中必能認之曰此朱家聲也朱家所至𨿽兒童婦女皆栩栩迎笑競逐之其術善以寡得贏以賤易貴以物與人無吝色戲取之亦不屑較至有負其直者一毫不貸也故所得常倍以閭巷細民致中人十家之產嘗曰吾以十指上起家市少年有誚之者曰朱家脇肩諂笑以求媚於貴人俯僂終日在地獨不嫌崔烈之銅臭乎請易其業朱家嘆曰吾聞勞力者食於人吾儕小人勞力者也吾目不知書無負郭田可以具饘粥饑寒迫人且爲溝中瘠矣今吾雞鳴而起皇皇焉適市燈昏而歸視吾所攜具而醉飽之資在焉皆俯僂終日在地之力也然後具鬥酒匕飯呼屠沽兒輩環坐妻子歌呼擊缶酣暢而罷爲一餉樂也吾何以易此哉古之人淮陰袴下髙陽博徒率由貧賤致富貴安知非吾輩中人也市人聞之皆曰朱家有大志不可測己夘中秋暑一夕而斃行路唶唶嗟悼有邑子作詩弔之曰孔方入手便通神使盡機關誤殺人血指汗顏貪取利財多福薄防其身人傳以爲笑因命其徒歌之爲薤露以給葬云陸子曰朱家之出微矣豈古大梁朱亥之苗裔歟其事鄙俚污賤無足齒錄者然觀世之人巧力較利以術鉤取人貨財者亦獨何異於朱家哉且彼惟目不知書故抵此則讀書而行市人者𨿽與朱家執鞭亦何辭焉述其事作朱家傳

碑

常州路逹嚕噶齊太中大夫徳政碑

皇慶元年秋八月召太中大夫常州路達嚕噶齊達爾瑪吉爾迪赴闕昭異恩也舊制郡縣官三載成考代至乃更其有政績流聞素簡上知者璽書寵褒鋒車趣召超升內轉不以例拘所以旌良吏風列城也至大初公自祕省出牧曁陽嵗適大祲搜講荒政首捐圭租務農勸分輕刑簡役期年政成今上毓徳春宮雅聞公名遲公入見勞問優渥將處以機衡之任公頓首力辭丐補外增秩二等復出監延陵郡常曁鄰壤聲聞素接熟公教條甫至之日二邦老稚交迎境上擁馬首不得行郡當孔道使蓋旁午調發無虛日同列爭以嚴核爲能趣辦爲功公旣視事一切鎭之以靜馭之以寛庭無畱訟門淸如水日晡吏散登郡圃多稼亭延接賓僚坐笑從容不自知主將之尊也郡多寓貴素不戢下挾羣不逞橫裏中百姓苦之公至有禦物於道者捽其魁屍諸市主爲請不能得自是屏迹迄公之去無一人讙於市者庚戌秋旱田禾將槁公訪知魏村之金牛山有龍祠晨冒暑途走數十里抵湫上焚香未退雲气郁然五色蜿蜒翔導馬首公喜見須眉未及郛雨驟至禦者進蓋卻之衣帽沾濕觀者如堵舉首加額謂公之有志於民也舊嵗客舟過升之龍灣爲盜所得衣貲盡沒升府購捕甚急擒十四人庾死一人禦史錄囚疑之徙鞫於常公立囚庭下察其色有寃且肢體殘瘠不勝考掠爲之惻然取成款閱實具得誣服狀因破械小愒之潛物色眞盜逾月晉陵捕江賊八人並獲其贓訊之皆龍灣舟中物也盡縱十三囚還家一府大驚公之神政舉斯三者他可知也昔廣漢知閭裏之姦鄭宏致隨車之雨若水辧女奴之寃前史以爲美談今無愧於古人矣公行有日吏民惜其去相與聚謀有欲援漢潁川借冦君故事以請者或曰君命召不俟駕乃止有欲援唐寧州狄使君碑故事以請者眾曰諾乃鐫石爲之辭且系之詩曰九州之外人物瑰奇美玉如公簡明惠慈三年報政弗亟弗遲泥金尺一命汝來歸臣拜稽首天顏不違蘭陵西道五馬騑騑公歸無遽民將疇依維石峨峨下有穹匪公之美維後之規式崇爾瞻以慰我思

同知江陰州事韓承直徳政碑

兩京傳循吏文翁而下幾人蜀郡南陽潁川渤海之地不聞有片石紀牧守之遺愛寄吏民之去思者豈當時有之而千載之下淹沒刓缺不復可考歟抑古者風俗質朴文未工於紀述也漢末魏晉間碑文始出尢盛於唐通衢廣野趺屹立道傍過者指而問焉則曰某刺史某縣令之徳政所致也歸而考之史傳則姓名與其行事有不合者矣惟羊太傅在荊狄梁公在魏名徳最著當年懷之後人思之出其碑下者爲之流涕徘徊而不忍去則其仁心惠政蓋有非言語所能形容者今二碑之文卒不傳而二公之名與天壤俱則𨿽無二碑可也丁巳之冬餘將有逺行鄕人請曰子少止同知州事靑社韓侯秩滿代去州人徳之將刻石以頌需子之文余曰侯之徳政可得聞歟鄕人曰剛柔相克正直無偏侯之徳也剔蠧除姦禁暴禦災侯之政也侯之涖職防嵗大祲務穡勸分卹貧賑寡豪右發廩細民受劵是嵗饑而不害杭民告糴省府令派江淛稅戶船粟往哺文移峻急侯屢申乞截畱綱運止救一州久乃得請百姓呼舞米直頓減是其仁也主帥不職屯軍橫裏中民有訴者侯命擒卒至於庭詰之有小校歷階上挾卒馳去侯大怒條軍中不法事將按舉之同列避去不肯署侯爭愈力迄取卒致於法城西有姦民假警邏爲名橫行境上脇取民貲久之益鴟張罪惡盈貫敗獲收系行賂規脫去吏皆許之矣侯持不可窮劾姦狀得罪十數斃於獄竟除其害是其勇也公退之暇庭寂如水苞苴至門閽者拒不納倉庫羨余例分之侯獨卻不受是其亷也有挾仇指平民爲盜者笞掠誣服侯輒平反之解縛縱去訟不已推覈數四卒得實果非盜是其明也侯性忠懇待僚寀甚睦而不茍同長官縱其下受賄豪奪民妻侯戮於市歸其妻長官怒不卹也尢畱意興學校修官室教育生徒凡於學者不徵於鄕儒服踵門者倒履迎不及俗吏有誚侯私於儒人者侯笑不答侯爲政大略如此鄕人之詞未終余曰止爲官不當如是耶若有他美余不敢請是足以書矣請書之鄕人曰諾請爲銘銘曰洵美韓侯正直且仁惇我薄俗沃爲陽春有攀其轅臥於城闉將侯毋歸畱惠我民南墉之道江水粼粼孰去而思視此刻瑉

題跋

跋李良輔傳

友光道示余李良輔傳大防述其盡忠外舅之家余讀未終篇掩卷問曰李父母在乎曰無之餘曰免矣不然則能無於陵仲子之譏乎昔者韋相擇壻得黃裳晏相擇壻得韓國事業光明照映史牒良輔勉圖之杜富二公亦人耳杜公詆執誼之姦富公斥元獻之黨良輔之所不肯爲也然君子不以是咎二公之不義者以其忠且直也良輔之所不能爲也若正常之事則無愧之矣

跋徐和父折獄比事

治獄之善三曰公曰明曰恕治獄之獘三曰誤曰酷曰賄夫治獄者習文法通經術明徳化而已至如陰功惡報天地間容有此理而亦不盡然余讀史由漢以來治獄吏如張釋之於定國者蓋寡有則史必書之故爲吏者不可不知書徐君和父折獄比事一編條分類析善可爲法惡可爲戒大抵存心明恕者上也執法奉公者次也畏譴而懼罪者又其次也今之爲吏者得是編而師之不必求之殺靑汗漫之中而開卷了然其爲拯救生靈裨助刑政不亦多乎徐君之用心仁矣哉蓋君嘗吏湖之歸安微服察情卒辧眞盜開釋無辜不畏彊禦省府聞而嘉之有子早世其子婦能撫諸孤今其孫皆克繼先志矣聖朝方崇美化節婦孝孫毎加旌表然則州縣盍上其事而觀民風者察焉他日泥金詔下華表巍煌僕老矣尙能大書特書以記之但慮景純奪去吾筆耳君名庭秀父誠甫名以忠號檜巖孫驥麟鳯曾孫泰

跋仁軒訓防二書

漢郭林宗痛賢黨之不淑隠徳不仕然猶周旋京師誨誘後進不怠作史者悲之子昭訓防二書猶是意耶昭困阨不得志歸遁敔峯之陰殆絕世髙蹈者方將著書立言以利後學非果絕世者也古今簡籍充棟凡經子以言理諸史以言事大略具是二書矣或曰言理者非茍知之亦允蹈之言事者善可爲法惡可爲戒豈空言也𨿽然初學豈遽以是責之哉癸未菊節前二日書

跋曹氏家譜

余幼聞鄕老言後涇曹氏自蘇之梅裏徙居曁陽三百餘年詩書之澤延袤不絕由章橋迆西抵北至叢桂坊院如蜂房家有衖道相通時節朔望往來雞初鳴男女咸起盥櫛具冠帶黎明適父母尊長之所省問拜跪祁寒盛暑不輟旣退男入師塾婦具膳羞閨門內外齗齗如也或遇諸途步趨端謹長幼推讓言語惇厚文彩蔚然不問而知爲曹家子弟也捧鄕書列仕版者金紫銀靑兩派而下累百十人盛極而衰近世老宿行輩凋落後生聞見日寡習尙轉移家業頺墜者間亦有之然流風遺俗隠然未艾終非他姓比也余舊與君選徳正古直斯立若晦交皆曹之良也年皆長於餘皆棄余而死矣若晦有三丈夫子長無易從余學初若困鈍驟進莫禦思如湧泉余甚畏之一日袖攜其家先人所輯宗譜索余著語余讀之慨然羨其家世簮紱之綿長而痛吾亡友手澤之如新也俛仰疇昔人壽幾何他日獲從先大夫於九原握手三嘆不知生平論辯之气習猶未忘乎否也噫

跋陸莊簡公家傳

東南人物宋渡江前最盛渡江後則公卿將相胥此焉出未有寥寥如今日者也將天之气數與國俱盡耶抑地脈之盛衰不可測也陸仁重之材蓋浙以西傑出者百年前後名監司如趙季仁楊伯子範西堂胡石壁指不多屈仁重視之無不及焉問之江浙湖廣之人可知也況諸公爲之易而仁重爲之難政事出於一人之手而擊斷得以自專與同寮參署左右掣其肘者又不同也余與公三世通家情好尢密讀振之家乘所載如其人嗚呼九京不可作矣安得如公輩數十人布滿東南使數百萬生靈病得蘇酲得醒哉振之好學自重進退有禮不競於時能世其家云振之鏞字也辛酉淸明日陸文圭跋

跋湯北村四六舊槁

北村先生袖示四六舊槁五十年前相與往復者皆鉅人達官問之王承福則所圬之屋今不知幾易主矣篝燈細讀掩卷淒然若文字典雅精致在所勿論余獨有感於文字之外者矣翁年八十餘寒窻一榻坐閱興衰久無復康世志新學晚生直以詞人視之耳嗚呼翁豈直詞人也哉

跋周子華詩槁

杜子美爲詩家第一非獨以句律之淸新格調之髙古蓋其一飲一食不忘君親厚倫紀憂家國傷時感事慷慨興懷惓惓不自己王半山題畫像詩可謂得此老之心中吳子華周君敭歷江浙以能吏稱余不知其工詩也來澄江幕聚首兩載一日出故槁示余伏而讀之嘆曰此非詩也一以冩其情性之正一以鳴其不平之聲而已憂心慇慇終屢且貧者北門之忠臣也役使不均從事獨賢者北山之大夫也憂防畏譏嘆老嗟衰此人之常態君獨且柰何哉𨿽然君之齒未也惜餘年邁將就木焉不及見君他日展手經綸腰金衣紫載功名於竹帛此時得意之佳句又何如也

跋澷塘先生詩墨

崇禧方丈獲觀澷塘二詩手墨其一易小米詩兩字終不可省其一送當塗令王大夫入朝八句以頌以規二公皆居金壇去非在當塗治辧有聲後立朝出牧風采凜然惜不大用以歿平國屢召不起至批印紙以自絕中身不仕以壽考終俱端平第一流人物距今垂百年矣王之孫釗劉之孫漢餘皆與之友釗爲曁學糾不知所終漢今年八十一貧客村墅二公之後遂微悲夫天道無親常與善人太史公所以傳夷齊也掩卷淒惻敬識下方

跋林彥達詩槁

彥達詩數十篇落筆輒不凡或感慨或瀟灑或雄肆或簡淡千態萬狀不拘一律蓋自成一家云余舊於錫峯識彥栗適燕識彥廣何林氏之多才也他日得窺全集爲作小引

跋袁靜春詩

選詩惟陶阮近古神思淸曠意趣髙逺直寄興耳魏晉宋之間廢興之事可感矣悲遇之詩以冩其懷詩不自知也況寓之酒乎或譏其流連光景殢情花艸似矣而非也千載而下復有如二子之所遭者則知二子之心者矣具區甫裏之間近世有隠君子焉結茅構亭出蒼莽之墟樵村漁捨混爲一區城市之迹疏而麋鹿之性馴嗜欲之機淺而鷗鳥之情親所交皆畸人逸士西鄰北裏詩筒往來淸江白月舉樽相屬優遊不仕者四十餘年今來吳中與其子遊而隠君歿久矣示余手澤一編伏而讀之體制精嚴而不雕音響和平而不激仰攀陶阮俯淩鮑謝而機軸自成一家余恨不獲登靜春之堂相與上下其議論而遺風流韻猶隠隠紙上可掬惜哉隠君袁氏名易字通父子泰字仲長敏學自修克世其業云辛酉淸明前三日書於成徳堂

跋陳元復詩槁

余讀陳君詩槁擿事充實肆筆壯宕如蜀山雪消春江怒漲萬里東注灘瀨不已魚龍蛟蜃蜿蜒萬狀錯出於其中偉則偉矣奇則奇矣然詩有句句中有字詩外也詩有意意中有趣詩內也他日吾見蔑之面而已是外也今吾見其心矣是內也此可爲識者道少陵云親朋無一字老病有孤舟古墻猶竹色虛閣自松聲句與字也勲業頻防鏡行藏獨倚樓水流心不競云在意俱遲意與趣也四體具矣科場廢三十年程文閣不用後生秀才气無所發泄溢而爲詩詩未易學也騷選而下徐庾不必學盛唐而下溫李不必學蘇黃而下江西不必學下是非詩矣非吾之說考亭之說也抑體有古今性有好尙子皮之面豈敢謂如子產之面乎甚欲與君究論此事桂山秋風歸思浩然他日獲窺續槁雜子美集中不辧當避三舍戊申攺元七月旣望墻東老叟書

跋苔石翁詩卷

客況句云鴈沈秋驛雨雞送曉窻燈書壁雲門當車馬道簾隔利名心寄友人云病猶有藥扶持老貧爲無心俯仰人遣興雲門因好客時時掃窻爲防山面面開右澄江詩人苔石翁得意句也詩家與文章家不同詩家最難刪前三百篇經聖人手後人議論不敢到建安稱七子李杜蘇黃集大成渡江初誠齋放翁後村號三大家數其餘江湖詩人一聯半句𨿽是小家數亦有過人者如江西派中人物彭城陵陽南康人皆入社獨未有澄江人入社者故自古澄江無詩人噫今有人矣翁名鑑字君寶繆氏詩號效顰集云

跋蔡檜巖詩後

南史載濟陽考城之蔡年移四代不殞家聲信矣蓋司徒謨生絲絲生綝綝生廓廓生興宗其後有順有約有撙至凝殆八九世髙風素節不乏於時江左名族如王如謝皆莫加焉今君俊豈其苗裔耶君俊爲僕言世居吳中徙秀之華亭家傳儒素大父棄世時祖母徐年方盛終身栢舟之誓吾父事之甚謹晨夕不離左右以故薄宦情而遣其子出入世故故姻黨稱吾祖母之節而稱吾父之孝吾賴祖父之慶而又有子三人焉孫一人焉𨿽無銀鹿之弄而有防衣之戲矣僕聞之嘆曰何蔡氏之有餘慶也非積善之報耶嘗觀李令伯陳情表祖母劉九十有六奉養不離至言零丁孤苦終鮮兄弟外無期功彊近之親內無應門五尺之童防防獨立形影相弔讀者未嘗不悲其志而憫其窮也蔡氏一門之勝李多矣重珪疊組之榮豈足爲君道哉

跋夏瑞卿詩卷

戊戌嵗瑞卿挾甘石之學訪余滄江之上丙午復邂逅於錢唐余尙記君君不余識也蓋相距九年矣君閱人多才非沈謝誰能摸索余久遁世偶出於市其友固不識耶君愧謝出一巨編南北名流咸在就而閱之有文行相副者有名浮一世而實不足者有實有餘而名不足者有死而不朽者有不得其死者有老而未死者有幼而學者晚而學者有學之進者學之退者窮者達者明者愚者富者窶者命耶性耶知天之學必有以辧之嗚呼豈獨以詩文驗之哉以其時考之可矣余晚學而退者故云仲春上澣墻東老叟書於流福橋西之寓捨

跋蔣民瞻詠史詩

昔西山編文章正宗歌詩一門委之劉潛夫以世教民彞爲主凡涉閨情宮怨者皆勿取後潛夫自作十臣十佞等五言百首句簡而括意深而確前無此體視胡曾詠史直可唾去選詩如昭君秋胡羅敷等辭直鋪其事而已未有斷以己意者杜牧桃花夫人赤壁等絕則拗峭爲工而斷以己意矣然僅一二首而止不如潛夫之多延陵蔣民瞻博學雄文妙年登第流落不偶卒老荊溪之下八十餘年手不釋卷作通鑑擬古七言絕句六百餘篇悉取一千三百六十二年間大事參以先儒史評斷以己意從而褒貶之較潛夫多數倍篇篇精詣可讀余掇其尢者數十首如詠田單云仁義寧容詐力欺火牛計豈出神師自緣騎刼來何晚不是田單智較遲範雎云入秦已報魏齊仇功縱無成合退休豈是甘心延蔡澤定應回首鑑穰侯坑儒云六籍咸陽烈焰紅諸生方士一丘同後來猶有髙陽客笑著儒冠揖沛公蕭何云沛公諸將入關初蕭相謀深總不如秦府盡收圖籍去不知博士有遺書陳平云一雙白璧贖君過四萬黃金買主疑自是楚人愚易入誰言漢計盡能奇丁公云鴻門舞劍甘爲虜廣武杯羮脫若翁爲楚不忠如定罪未應項伯後丁公張釋之云盜環犯蹕得輕論廷尉持平信不寃誰爲絳侯書牘背此時何事竟無言王賀云不堪漢法似秦苛狗防紛紛觸网羅繡斧盡從天上出赭衣轉見路傍多田延年云空倚前功羞唾背漫追往事痛捫心僦車自謂罪猶小驂乘誰知禍更深魏相云洞洞天聰達四門淸明重見漢乾坤方懲私室伸公議更倚旁蹊借裏言二疏云都門供帳擁安車多少公卿愧不如他日更憐蕭太傅晚年竟死石中書韓延壽云此心元有吏民知恩信分明不忍欺禦史他時來案事可曽閉閤試深思元帝云丰芑貽謀數世仁柰何漢政雜周秦亂由恭顯誰階禍儒用韋匡豈識眞薛廣徳雲中人怙勢權偏重君子寒心道浸消空濺車輪污頸血安危元不系從橋王鳯云漢火熒熒漸欲灰一天黃霧密難開昔年神爵書何瑞應爲陽平獻兆來王章云奏上囊封分死忠直排昬霧徹天聰牛衣女子區區見欽永諸人政與同孔光云昭陽殿裏方專寵安漢門前競貢諛後世無從窺諫艸當時還有一言無梅福云一尉孤忠郁莫攄忍防漢室墮新都寧甘去作吳門卒猶勝稱爲莽大夫逢萌云冠掛都門海可航誰扶漢室立三綱身名當日憐宣武官爵他年笑紀唐鮑永云漫將深意托朱弦寄與東鄰美少年玉骨終當同穴朽主裳更忍爲人妍桓榮云老更親枉乘輿迎三嘆儒風盛永平漢治不防稽古力諸生徒羨一桓榮管寧云擾擾干戈京洛間海云空濶老龍蟠他時建業徴書至渾作蔬畦瓦石防荀彧云萬騎潛驅走賊營子房可是善籌兵兗州便作關中防九錫他時更死爭呂防云分取荊州一半回舊盟赤壁冷如灰阿防不識同仇義夜半白衣揺櫓來李密雲聞道淩華醉撫牀天邊鴻鵠且回翔夕陽亭下晉日短不及事劉光景長潘嶽雲潘郎信是拙謀身甘作奴顏拜路塵漫賦閒居誇止足白頭終負太夫人王戎云早年曽作竹林遊身到三公未肯休誰道淸談多廢事不妨終日弄牙籌張華云空羨鷦鷯托一枝位髙身與國俱危鬥牛早識丰城劍星拆三臺自不知張彞云銓選無分赦羽林當時有識共寒心洛陽運去將分鼎懷朔人歸盡散金蕭衍云佛說當來割體膚太平寺主老仍愚是身三捨非眞捨捨與河南一跛奴梁元帝云同室相屠危社稷擁兵不下棄君親何言萬卷有今日自是六經中罪人齊後主云翟衣馬上苦匆匆北斾南轅莫適從鄴下不憂無斛律幷州更恨有延宗幷州平云秦王神武非人敵一戰盡收河以東棄地僨軍渾莫問在廷賜帛賞誰功秦王云兩矢臨湖太白秋上皇方泛海池舟房謀早贊周公事魏諌終忘子糾讐放宮人云玉顏空閉掖庭春君寵𨿽疎聖徳新粉黛三千棄如土何須更進一才人武后云漫畱富貴托英公老將何堪制女戎長髮初來感業寺白頭直到上陽宮平髙麗云三十年間幾戰攻坐防諸將取遼東武功幸可誇來世家事應難告乃翁李敬業云風馳一檄挾軍聲可恨思溫策不行孝逸能爲灌嬰計英翁何假子輿名宗雲樓西花萼倚云端玉笛琵琶樂且湛百福殿前晨省闕五王帳裏夜遊酣肅宗雲乘輿西去撫軍東寶冊寧須蜀使通良娣翟褘心更急黃袍肯釋望賢宮徳宗云猜心往往忌人言卻要推誠待吐蕃自是平涼多伏甲空教伐竹大安園髙駢云成都寃婦訴將伸延閣妖徒術豈神要向天邊騎木鶴那知地下縛桐人王師範云小車載仗固忠謀遣質求降竟忍羞衽席一言身族滅當時只合死靑州朱溫云初被梁家新衮冕盡臣唐室舊衣冠乃兄醉眼分明處祗作碭山一盜防郭崇韜云位極功髙防隙開欲謀還鎭更徘徊後宮巧結終身援誰道軍中教防來李知誥云金陵城闕勢龍蟠攬鏡時時發浩嘆受禪老臣應恨晚更求益壽餌金丹其餘佳句可摘甚多玆乃玉中之天球珠中之夜光也余表而出之後之讀者慨然有感於其迹忻然有防於其心其於世教民彞未必無補云

墻東類稿卷九

欽定四庫全書

墻東類稿卷十

元陸文圭撰跋

跋杜東洲詩後

嵗在辛酉始識東洲杜君於蘇臺見其魁岸英宕眞奇男子也不知其爲詩人甲子夏五餘自容山抵捨案上忽見東洲詩集手不及盥快展疾讀盡一卷如入武庫戈甲劍防森森逼人於是囅然笑曰此非東洲之詩乃唐人古句君拾得之耳五言律似王維姚合下及劉長卿七言如許渾崔顥絕句亦不讓岑參杜牧之蓋東洲好遊北窮松漠東望海若有司馬子長足迹不到處宜其詩發揚蹈厲奇中律呂可附極又之後也欲爲痛著數語而余駕方稅君舟已邁遂有餘恨他日寄全帙來鋟梓當以序引見囑庶蠅附驥云

跋陰徳詩後

善惡之報有以理推之者以气推之者理所當然而气適與之符則其應也如響理所不然而气之感也厚則惡亦有時而不報理𨿽正而气之植也偏則善亦有時而不報若是者總歸諸天而天亦不能以自必故凡經傳所言善惡之積而祥慶殃咎之必至者常理也如伯夷餓比干死顏子夭則理之所無而气之變爲之也嗚呼此聖賢之所不言而存世教也其意微矣仲鼎父論鄧伯道之事謂之裁度義理不當棄其子則可謂因如此而獲罪於天遂絕其子則不可伯道以石氏之亂不得已而棄一子天猶絕之則永嘉之末盜賊羣起殺人以千萬計天乃恝然不省而皆俾之橫行得志又何耶余謂報應之理天不可知而不幸者當歸之命人之爲人但可爲善而不可爲惡則不易之性也然爲善者尢不可有責報之心有所利而爲之爲善必不誠則欺天矣仲鼎父以爲如何

跋般若心經

心者佛之別名心外無佛佛外無心是心也神妙卓立不與物俱靈光獨耀迥出塵根不立文字不由見解風幡自動兒啼自止若夫向塔相輪邊走去西川防競渡便被狐精勘破此理如何天英上人示余楷法心經余不通梵書讀之正自解其意據注家以色受想行識爲五陰眼耳鼻舌身意爲六入色聲香味觸法爲六塵而楞嚴悉指爲虛妄然則不妄者獨此心耳注家又以苦集滅道爲四諦諦者審也審其理也又以菩提薩埵爲覺而有情阿耨多羅三藐三菩提爲無上正等正覺波羅密多爲到彼岸以華言梵音又文之以理不知彼蔥嶺以西諸國語果如是耶余獨愛其心無罣礙故無有恐怖之語以爲有合於仲尼觀呂梁伊川渡漢水之意然西方之教以無心爲主魯東家之學以正心爲主此理又何如各請天英下一轉語

跋邵僧坐化偈

林回棄千金之璧負赤子而趨彼以天屬也安上人不念其親有疾弗療趺坐瞑目黙齋翁不念其子方懽喜贊嘆眞以爲往淨土生蓮花也是之謂見解是之謂了空是之謂瞿曇氏之學其心術冷冰冰地其天性離矣安乎惜無以曾子易簀之事告者翁乎惜無以子夏喪明之事告者𨿽然曲士不可以語道者束於教也余之謂矣久欲與迎福老辧析此義當暑未竟

跋黃子髙先誥

金鳯黃氏世爲曁陽望族家譜傳二百年舉字子髙餘同年友篤學力行克紹其家延祐甲寅初行貢士法子髙首中鄕試授常熟州學教授待次未上一日攜其六世祖諱待聘誥二通示余盥手捧讀其一通紹興三年七月可右迪功郎逸其首云止奉公體國宜加奬錄八字是時官制分左右左爲有出身人今曰右不知其奬錄之因攷之宋史元年六月邵靑叛引兵趨江陰二年五月浙部淫雨害稼先數日江湖冦多綱運不繼罷發運司公之受賞意其非糾合民義則納粟賑饑所謂奉公體國者此歟其一通則淳熈十三年四月可贈通直郎因公之子安丰判官諱滸引郊赦恩乞賜其父者也按譜滸字濟卿紹興十五年乙丑劉璋榜登第距乃翁受賞時不過十有餘年後仕至朝奉郎提轄行在防貨務然則翁義方之教積善之慶槪可見矣君子之澤逾五世而猶未斬子髙方昌而大之嗚呼太行王屋之山眞可得而移也又嘗記渡江初陳去非與席大光避地湖湘不過詩詠自娛無濟時康國之志相繼被召三年陳自中捨除小天官席由吏書拜參去年八月孟庾權同都督江淮荊浙諸軍事移屯金陵今誥中所書參知政事出使吏部尙書闕者此也權書洪儗則當時在禮部請兼用詞賦經義取士者也先是呂元直自江上歸過姑蘇守臣席益請去瑣闥黨魁呂大喜於是呂復相益入朝而給事胡康侯奉祠誥中給事中唐傳必代康侯者也不著其姓史無所考捨經明行修之安國用無所知名之唐傳將涉千里卻騏驎而防蹇驢相業如此恢復何望焉阜陵無宰相若王季海之姦邪梁叔子之庸黙在所勿論卷中姓名歷歷可指追思曩昔撫幾三嘆使鄭叔則聞之必大笑曰何預我邪丙辰七月望後閱董弅所著閒燕常談云建炎三年正月黃唐傳爲中書舍人然則此人姓黃數月後必又遷給事矣

再跋

余跋後數日因閱中興奏疏胡明仲言於思陵曰今典章文物一切掃地百司庶府殆爲虛設其必不可闕者惟吏部戶部爲急誠使江淮兩浙湖北並依八路法愼擇監司而付之則吏部銓事亦復減省不過置侍郎一員郎官兩員胥吏三十人則所謂磨勘封敍奏薦常程之事一按而舉矣又曰所謂宰相之任代天理物扶顚持危其責任重非特早朝晚見坐政事堂獘獘然於文具之末而已明仲此疏正建炎三年九月爲起居郎時呂頤浩爲相惡其切直罷之今觀此誥呂書字甚謹推賞一迪功亦親視之他可知也非明仲所謂常程文具之末者乎覽之太息後五十年至淳熈間選人勅黃左右相皆免書不知始於何人建明當攷

跋栁公權帖【原注盛明卿藏】

帖云近過云安種種未及但深反側外日虛奬甚幸臨行不敢詣某呈歐跋云栁君此帖淸奇出塵在諸石刻上深有晉人骨法數百年手削存乎其前景仰髙風也吾友石君孟光祕收修爲跋之後又有臧彥發喬仲山跋史不載誠懸出處不知以何年月何事到有杜鵑處誠懸以忠諌自結主知亦何待人奬借末有呈字必上達官惜不詳姓名耳廬陵公跋謂此帖出塵在諸石刻上此墨迹也以比石刻何耶況大和開成距宋昭陵亦未有數百年也歐跋不僞但恐不在此帖上耳石君孟光臧君彥發至仲山已三易主又爲明卿所得君其愼寶乃今數百年矣

跋麥舟捲

範髙平淸規粹徳精忠偉度爲宋名臣第一忠宣爲之子豈不知父志與父之量麥舟之事乃其淺鮮者故志傳皆不載不足載也或者疑其不稟命想視此數石之麥爲重耳夫聞斯行諸有父兄在子路所聞所行有大於此者矣非麥舟之類也又有一說曼卿年長於希文其視忠宣猶孫行也人徒知範公父子之好施而不知曼卿豪放之气輕視富貴非大賢之賜則亦不屑受也今人慣道一乞字而甘食嗟來之食夫豈知芙蓉城有仙人哉

跋坡翁與承天明老帖

坡集板行甚多何掄所編三蘇大全最爲叢雜該備皆不見此帖何也坡再遊錢唐與南北兩山諸僧最稔所謂靈山髙人自有緣契者然別去五年已有湖上僧捨不復往日之嘆遼鶴重來當何如其感慨耶

跋放翁與文定札子

始意文定公帥越時與山陰往來必稔今睹墨帖所謂拜違崇仞者是此翁曾至吳鄕也又有假鉞視師語而封函之首呼制置資政同知此必嘉定更化後再起帥金陵時也三幅合爲一通札子提頭體當然放翁老矣防犢之愛情類楊彪亦恃公知己也

跋蔣良貴梅堂竹亭二記

梅堂竹亭二記與鶴山書院拱極堂矩堂相表裏皆端嘉一時崇尙理學之文前乎曾蘇無是也又前乎韓桞亦無是也非無是文也無是識也嗚呼美哉文靖之辭精贍文忠之辭明暢忠文之辭簡質一以世教民彞爲主藹然仁人孝子之用心也又豈可以文論哉伏讀三嘆敬識下方

跋陳忠簡公騤與子帖

前輩謂不可觀人私書私則不可傳也弗私何害忠簡與四九郎帖持身以潔訓子以儉藹然有範文正歐文忠家法賢矣哉或謂後溪除命公實沮之疑黨韓者然己巳之罷與諸賢相前後終不與余端禮京鏜同升公豈黨韓者耶疑史評未當

跋丘文定公手帖

戊辰己巳年朝廷多故方隅不靜蜀冦未平西溯歸峽東出利閬兵鋒所交積骸枕山壑流屍散江而下赤白囊警報無虛日謠言煩興民聽惶惑夏秋旱虐赤地千里餓殍滿野余老病臥家祈死不能適丘君立中攜示先太師文定公與其冰翁吳刑侍書得之渭陽家手澤如新余讀之三嘆是時公自樞密院檢詳予祠起知武昌淳熈己亥嵗也書中首言祈雨百方不應村疃缺食繼言彊盜刼殺閬倅歸倅皆傳聞不得其死散牓捕緝而實不然然湖冦因此平靖有將錯就錯之語凡此數條皆與今日事相類殊可怪也上距百五十年矣然淳熈何如也天運回還陰陽長歇人事變更竟何如哉末言辰沅桫板價直厚者不易得之爲僥幸余將就木猶未辦此季孫之檟不可略取掩卷憮然

跋趙學士書

宋廣平梅花賦有虛谷獻之仁近三先生跋公自敍云垂拱三年戰藝再北客館東川觀墻陰梅花托根非所感而作賦皮襲美見而稱之竟失其傳三百年後復出諸老先生考訂精詳援據該博無復加矣於公出處進退之義未之及也余獨怪垂拱何如時十月爲坤黃裳易位天地閉艸木爲之不蕃此賢人括囊而隠之時也廣平方欲出仕又恨其登第之不早何耶東川非其所鳯閣鸞臺乃其所耶公剛腸嫉惡勁气逼人老而彌篤誠爲可敬計作賦時牝雞老嫗尙未得二嬖也羅織之禍諸賢騈首就僇後人哀之而亦惜其才之輕試也公鞫獄太原而出使方力爭之幾不免虎口設有不幸不過如泄冶之徒終未合蘧伯玉君子之道故君子貴時中尙知幾若公晚輔開元正色立朝永保貞固相業居第一則議者無訾焉余頃在吳子余書幾見公梅花賦未識偏旁讀不成句與今本絕異未知孰是所謂作賦補亡則虛谷以爲忠定伯紀山村以爲文淸太初二李不同誠伯紀也足以配廣平然恐太初爲是更考之宋歐陽光祖壽丞相亦賦此

跋子昻冩韓詩一首與鄕貢錢子原求跋

昌黎屢舉不第遇陸敬輿知貢舉乃始得之感知賦上光範三書皆貞元八年以後事遇不遇命也何汲汲若是耶然識眞者少世無敬輿將終身不第矣𨿽終身不第而日光玉潔之文萬古不磨豈明水一賦顏子一論能盡其槪耶趙學士所書古詩筆法雄健似不爲子原設諸君期子原科第者淺之焉知子原者矣

跋王本齋畫像

總管王公幼躋膴仕江浙淮湘敭歷殆徧毎一官畫一像贊者盈軸莫不羨其金章紫綬之貴優加陟任今居嚴陵府幕他郡縣有事輒委君治之以亷能著聲江浙云君三衢士家今寓錢塘

跋三生圖

按三生圖出袁郊所記而坡仙嘗手抄成傳以補天竺故事葛洪稚川之歌可謂夙契守儒端士多不之信夫精气爲物遊魂爲變而非輪回之謂也原始返終則知死生之說伊川謂當於原字上用工夫又曰須是自得使當元祐間館閣爭論時或及此則必當與坡力辧不尢甚於哭則不歌乎簡卿出千里臨本示余書此一笑

跋李良心萬里江山圖

前代畫山水名家如大小李將軍範郭諸人尺楮丈素價重連城千金不易以其所繪似眞山水也然而羇人逸士多居山澤而貪夫籠山澤之利者赭山而采竭澤而漁所謂山深無計避徵徭而魚蠻子告勿語桑大夫者不幸而遭之𨿽欲捐宅舍棄墳墓避地逺去而不可得可爲世道嘆息周子華示余李良心畫本余睨視之峯巒艸木鬱鬱蒼蒼萬里江山一覽而盡余驚問曰此何境也其某州某縣界邪有長江之葦邪有空山之石邪吐舌久之手卷還客

跋十梅圖

靈隠老子跋云自召南說命言梅之實後梁唐宋詩人止詠其花以爲世道不古余乃爲解梅嘲云古今詠梅多矣自水部至茶山一聯半句收拾圖中殆盡然有遺恨半山眞字裝字韻唐律七言老坡魂字韻古風三首精巧絕唱皆不入選是殆不可以筆墨形容其標格香韻超出色空眼界如謂言花不言實爲古今世變之驗莫太殺風景否昔吾鄕余卿一遊梅臺之下俯見橫枝醮水嗟賞久之左右進曰覆侍郎此名消梅味極佳余不覺失笑由今思之當並入叢林公案也壬申建子月書

跋海棠圖有數鷦鷯集其上

沈香亭美人殢酒睡未足豈堪聞枝上啁哳之聲使九華帳裏夢魂驚耶

題索句圖

咸平以後景祐之前結廬孤山有隠君子焉詩案無塵維寂及防搜物外隠幾嗒然影香得句佳處參禪起視湖光霜月在天梅瓶無香茶鼎無煙悵鶴夢之俄空泣茂陵之遺編畫史𨿽工意妙不傳

題空隠和尙行捲並謝艸虫之惠二首

大隠非隠眞空不空空在實裏隠在顯中儒釋兩家同異曰將無同

蠢蠢含靈各有佛性活者卽動死者便靜死活只在紙上要人究意

題畫牛小捲

枯梢淺艸兩牯且行且嚙童子困臥其上殊自得也視其狀貌朴野必不能角上掛漢書讀項羽傳𨿽然日長睡足欠伸時不識字更佳也

銘贊

存存齋銘爲金尙志作

存存之義本乎易繋君子存之庶民反是存之有道養吾夜气晝之梏亡則不存矣成性天與何待於存閒邪則誠多欲則昏勿揺汝精毋滑而魂虛以待之眾妙之門噫此求仙之術非吾儒之言

安處善齋銘

人之爲善皆有四端意所由來尢貴審觀所由𨿽善必察所安聖人知人如是而已董生之論蓋本諸此孔以待人董以處已人已𨿽殊善則均耳以危爲安以出爲處曠宅弗居保於逆旅凝水焦火戒其傷汝

玉泉銘爲琴士劉伯賜作

三閭之潔孤竹之淸萬古空山化爲泉聲洗月涓涓度風泠泠遊魚出水誤作琴聽

石磵長老贊

水流涓涓久滴石穿磨成鏡面底不是磚

古磵長老贊

苔封老樹槎牙藤穿怪石頑獷半夜山空月明倒浸一枝梅影

瑞芝贊

公車入閩仁風載揚協气嘉生煒煒煌煌華粲紫金膚凝截肪繪以爲圖播而成章咸曰休哉維公之祥匪公之祥邦家之光

枯木畫贊

石瀨涓涓細水無聲西風葉脫老木孤撐碧篠叢茁靑苔側生飛離兩兩山中來者見人不驚翔而復下此爲何處莽蒼之野

文

勸農文二首

每嵗仲春勞農於東郊此古之禮而朝廷之令典也州縣長官以勸農事三字系之職銜之下於事爲重詔書毎下率以農桑爲王政先申明禁約惟恐不至句容一小邑土瘠民貧近行移坊鄕凡有閒田隙地廣殖桑棗爾民亦旣忻然趨令二月始和農出在野縣官率其屬以延見父老非爲文具務惇實業爾父老率鄕之子弟惟勤惟謹勿惰勿遊勿好勇鬭狠勿飲博爭訟惟耕蠶是務耕蠶者衣食之本不耕則饑不蠶則寒饑寒迫於身則放僻邪蕩無所不爲伊爾父老之羞爾其訓教之西成之後農時有隙子弟各入鄕學習以孝弟忠信所以崇鄕裏之化也若夫苛徵慢令貪刻以厲爾民縣官所不忍爲益思檢身繩下以無負於爾百姓父老在此吾不食言

農重事也州縣官以勸農二字系銜毎嵗春月延見父老於東郊誡之農事禮也夫水旱之不時此天數也隄防必築以泄水患陂塘必浚以通水利修水旱之備也人事不盡諉之天時爾農所以重困一夫不耕或受之饑一婦不桑或受之寒衣食不足而有饑寒之患則不肖之心生爾農戒之哉古書有之若農服田力穡乃亦有秋服字有用力之意力字有勤勞之意不用力不勤勞卽是惰農惰農安有秋成之望繼自今父訓其子兄詔其弟妨農之事一切不爲毋遊手好閒毋沈酗於酒毋好勇犯上毋不孝不友有一於此官有常刑此又爾農所當勸者其敬聽吾言毋忽

戊辰勸農文

曁陽一小州土狹民貧官府治從簡易一毫不肯科擾近者口鹽徧敷塘夫逺役出不獲已然且多方區畫害不及細民爾父老所親見也去春饑民在野爲之貸糧接濟僅免流散夏秋蝗蝻繼發極力收捕幸無害稼嵗小登一冬雨雪愆期深爲爾農憂之二月初吉田事載興長官親出東郊勸耕𨿽循舊典亦欲延見父老巡省田里爾等一鄕之老當帥一鄕之子弟胥訓告胥教誨浚乃溝洫愼乃隄防利乃耒耜修乃疆畎事事有備有備無患又須孝養父母弟遜兄長毋淫於逸於遊惰農自安不勤不勞越其罔有黍稷爾農戒哉其或好勇鬭狠博奕飲酒聚其淫祀驅誘良民邦有常刑罪及爾身弗可悔

君山東嶽行宮求雨文

禮經有雲天降時雨山川出云君山郡之主山惟靈坐鎭此地血食千載今民以旱告田苗將槁吏奔走不遑靡神不舉卒莫我聽謹再拜稽首請命於爾有神神其相之錫以甘澤使苗勃然以興乃亦有秋豈惟吏塞其責神亦有辭於民敢告

本州城隍求雨文

時雨愆期常暘告虐旱勢太甚王廟食此地與吏共職斯民吏之不職罪也王坐視民困而不爲爲之易耳吏之力不及此敢告

茅山廣濟廟祝文

雷平之池小龍在焉旱禱輒應以膏我稷黍前代賜額相沿至今奉命而來酌水以獻

龍光廟祝文

龍光之廟距縣二十五里神龍所寢雲雨興焉潤澤一方有功得祀敬以香幣用致上命

靑元觀祝文

雨三日以往爲霖黑潦滿道民不適有居祠屋方修將有乘赤鯉而來遊者敬率弟子躬候水濵願施斬蛟之劍永寧下土

張大帝祝文

惟神發源桐汭玆爲行祠石柱硯池尙存飲馬之迹治水有功法宜得祀欽帝之命顯王之靈鑪香未轉降福孔嘉【原注圖經載禱雨鑪轉不已】

張烈帝祝文

惟神平亂有功遺愛於丹陽延陵之境今鄰國爲壑湯湯方割能不動心乎靈與天通有求必應

張帝祝文二首

惟神在昔佐帝有功環江東之境皆神所部今一邑之水未至懷山襄陵神之治之何難之有

近頒詔防以神顯迹於江海之間進崇徽號亦旣奉牲以告矣今秋陽杲杲憂心如燻神忍坐視之乎驅霆駕風起蟄龍而鞭之神之職也奉答休命庶其在此

武烈帝祝文二首

神之烈顯於武徳之初神之靈通乎百世之下廟食於此者宜以救民爲心久旱無雨民咨胥怨敢告

惟神當武徳之初作輔偏方有功濟世司徒之號自梁迄今旋加帝封廟食南土東門有祠邑人所瞻敬致蘋藻具揚休命

沈王祠祝文【原注王諱慶之】

惟王晚登極品罄竭孤忠主昏不明卒殞厥命大節凜凜廟貌如生下蜀之山北枕江水朝命致享敬弔英魂

墻東類稿卷十

欽定四庫全書

墻東類稿卷十一

元陸文圭撰說

文說

西州史敬輿嘗爲餘言漢唐宋以來良相能吏謀臣武將代不絕書獨文章之士鮮得漢董賈兩司馬劉向揚雄班氏父子而止耳王褒崔寔而下不論也唐韓柳宋歐曽王蘇而止耳李翺皇甫晁秦而下不論也宋渡江後詞章愈盛古體逾逺獨朱子詩賦本騷選文視韓蘇而理勝之其餘葉正則以下各自名家六十年來影響殆絕將盛極而衰歟抑待乎其人也敬輿此論上探前修下期來哲余聞而太息焉然嘗論之古之所謂文章非言語之謂也道徳仁義之精華禮樂法度之彰著皆其具也然典謨訓誥誓命之書坦眀溫厚已非秦漢經生講師所能道而三百篇章句皆出於防臣寡婦寺人伶官之口何其粲然而成章也蓋周召而上文章皆實用孔曽而下文章皆空言空言者言而不見用非無用之空言也以無用之空言而後世能言之士如向晨之星稀疏絕少豈不大可怪也哉自唐以來朝廷百司用人無方惟翰苑非文章之士不預所以承恩寵備顧問參謀議職諫諍位親而地禁非止典誥代言以風天下而已唐以陸贄李絳爲之宋以歐陽修蘇軾爲之則人品知也夫文本於理根於識昌於气兼之者賈董而下諸人𨿽不居翰苑名猶著也翰苑創於唐開元間六百餘年學士名不著者何限然則視文章之能否知翰苑之盛衰居是職者學宜益懋行宜益修名宜益著故居之而不怍不然則昌黎氏必傲之矣因與友人論古今之文而並及翰苑之職縱書以贈之

靜庵說贈都瑚布鼎錄事

夫子言仁智動靜以其體壽樂以其效對舉而互言之無先後也子思言喜怒哀樂之未發發而中節則兼體用包動靜而戒愼恐懼與夫愼獨之防則用工於未發之先未發體也體則靜也特不顯別之耳直至濂翁太極圖說方出主靜二字蓋太極分陰陽陽主動而陰主靜易不曰陽陰而曰陰陽靜居動之先也天下之動紛綸交錯而吉凶悔吝之所由生吉一也凶悔吝三焉動之不可不謹也聖人定之以中正仁義而主靜人極立矣常人感物而動動不知止故流於惡而失其性聖人全動靜之徳而本之於靜者誠之復而性之貞也無欲故靜者非言人之欲也言天性之本然欲之未萌者也此固造化之根底聖人所爲主之者也人能寡欲以至於無則靜靜則可以希聖矣古潤錄事長官瑚都布鼎字成之登己巳第防檄至澄川訪余蓬蒿之下相與講眀太極指要因求靜庵說於余余謂主靜之說先儒盡之而庵字獨不經見成之曰紫陽亦嘗以晦名之矣無傷也余曰然於其行書以贈之

心說贈淩湛然

湛然者存心養气之學以靜爲主而動生焉非如室虛生白心齋坐忘又非如枯禪入定常惺惺法如鏡之磨一塵不畱如水之渟一波不起雲影天光上下昭徹豈胸中擾擾終日昏昏者能識之哉宣城翁以此自號而松雪齋爲之書其人可知

琴說贈朱老

唐郭琴師善者能鼔十二弦生雲中流落湘南子厚爲之志墓而悲之錫峯朱老年七十餘以能歌聞諸公皆俎豆之然守古道不變不爲俗耳所便故與箏師同一不遇一日訪余齋中袖出詩數十首自言將道江渉淮以遊余時方與諸生溫舉子業取四十年前蠧冊子據槁梧呻吟不絕聲諸生見之皆大噱余嘆曰是奚噱哉我異彼防何王式老矣諸生彊之出安知不被拘曲之譏乎不惜歌者苦但傷知音希朱之心余知之餘之心朱未必知也悕矣

漁隠說贈顧仲仁

古之隠於漁者雷澤潛龍也物論當以磻溪爲第一人富春次之眞子江湖散人以下不數蓋呂尙非隠素負鷹揚之才坐磐石以待天下之淸後車載去則牧野檀車煌煌之事業立談可辦至封營丘已百餘嵗矣子陵與文叔防同學龍上天而蛇獨處足加帝腹亦狂奴故態安知其應天象邪建武不出則無可出之時矣然雲臺中著不住此人今海陵顧君仲仁韜光於絲緍之下其將有渭叟之志耶抑終無故人之情耶吾聞仲仁富而好禮喜賔客重然諾有古烈士風朝廷方寤寐英豪非熊入夢恐不免耳彼唐張陸之徒不過騷人詞客聊以自娛烏足爲仲仁道哉古之有道者在緇帷之林湘江之潭河汾之亭姓名俱寂寂不傳其寓言乎或眞有避世之士也仰髙山揖淸風吾方尙友千載他日與仲仁傾蓋當細評之與和李瑞卿將如海上訪隠君持吾說以往爲吾致意仲仁愼勿披羊裘物色者至矣

菊隠說贈趙與民

菊有黃華色之正也夕餐落英味之烈也以制頽齡性耐久也周濂翁以配隠逸之士得非以淵眀故耶籬之下山之北悠然其間興直寄焉耳意不在菊也祖爲荊州牧孫爲百里宰官職髙卑不論而卯金代典午矣靖節仕焉是烈女更二夫也歸來詞不作可乎然菊一也生於柴桑之徑則流芳百世生於南陽之潭則遺臭萬年物固系其所遭故耶伯始爲三公顧不如一處士耶然則出處大節君子所宜講也永嘉故趙惠王七世孫由道敏而好學退然自得不與時競來澄川遊其外舅張侯命之曰菊隠美其志也尋謁余求其說余謂君生侯王家妙齡秀發不可當吾世而墜先澤邦有道則見爲三槐王爲桐木韓世濟其美曁功名獲遂然後歸隠在晚節之香不亦可乎今毋太早計傳曰君之齒未也

梅齋說

唐垂拱中宋廣平隨叔父客東川覩墻陰梅花托根非所爲之賦後百餘年皮襲美見之疑其鐵腸石心乃解吐婉媚辭殊不思梅於花中品最淸髙淩厲月霜傲睨冰雪正可與鐵石心腸人對襲美𨿽知廣平恨不知梅耳梅豈愛人嫵媚者哉燕山倪使君佐溧水長興兩州防介淸苦挺身防俗有梅花之風骨父宣慰公在常徳時實生使君庭有古梅一株異甚虯枝老幹圖傳江南兒時憩其下思之不忘故凡所至輒以名齋昔孤山處士以一聨得詩名王沂國以半絕爲狀元宰相陳簡齋以五首受知思陵參大政固系其所遭也哉梅不自知也處士淸流占斷湖山絕景使君今已貴宦固當遜渠一頭孝先之事業去非之文章請在所擇若夫荒厓野水茅屋疏籬此老夫得句處遊者毋渉吾地使君笑曰吾於此興復不淺

姚原魯字說

柯山姚君名洙友人字之曰原魯而求說於余原魯省其外舅以吾先生於澄江學捨嵗一再焉余與之接溫裕而甚文宛然魯國男子也名不虛得矣按洙水出魯城北下流合於泗泗大而洙小故不儕於禹貢兗州濟漯灉沮之列然所以得名者以尼父在焉尼父嘗曰洙泗之間齗齗如也魯道衰矣當日魯國止有儒者一人則吾東家是也凡爲東家之學者必體忠信性仁義冠圜冠而知天時履方屨而知地形然後可以稱縫掖之衣否則齊秦之誇燕趙之雄鄭衛之靡未許其一變至道也吾聞周大夫有原伯魯者不說學閔子馬譏之曰學殖也不殖將落今原魯賢而好學猶當以周大夫爲戒也夫

張仲易字說

永嘉張君耕叟淳慤端厚重然諾逺勢利善人也信人也客吳中與余交二十年君晚得子篤敏可喜旣弱冠而孤遂從余遊學進未止後婿於甘露林氏不見者十有三年今年春謁余於成徳堂上气局老成言動謹飭學益進而未止問其年曰三十有一矣問其字曰名彬字則未也余曰字朋友之職也請以仲易代子字何如夫易之道至矣仲尼七十學易猶未彬彬而待於數年之假吉凶消長之理進退存亡之防豈易言之韋編三絕十翼乃成子年未及仲尼之半後生可畏然自可謂無大過而不學也哉夫文學彬彬士也文質彬彬君子也學易彬彬聖人也吾子愼擇之矣余老且死將見爾先人於地下亦有辭焉

徐宗起字說

余始至句曲之寓捨麻尉挾其鄰之子以見容止可觀問之徐姓自彊其名余笑曰不祥宋開禧宰相之名也聞者唾去請更之歸而告其父父命之曰起宗謁字於余余曰甚善請字以宗起或者怪之餘曰事載北史昔元魏専尙門地薛宗起以不得入郡姓碎防於地孝文帝謂之曰卿非宗起乃起宗也夫尙門地而不防才能魏之敝法也魯之三卿孰若四科故立宗起家士之事也揚名顯親孝之終也容山縣之徐舊爲著姓世有聞人自崇眀寺以西接棟皆徐也而君非其宗君年甚少刻苦力學卓然自防於流俗從師取友孜孜如不及父仲傑亦篤於教子屢謁余致意焉君肯構肯獲於公之門將自此髙矣昔昌黎作城南詩先輩皆謂退之不當以科舉利祿訓誘子侄獨涪翁不以爲然蓋恐此論淪於髙虛而不趣於平實也大抵古今之學不同鄒魯以前是一種議論漢唐以來是一種議論如夏侯勝韋賢桓榮之徒史爲美談退之與魯直識見亦略同未可全以爲非也姑寘勿論讀書自是關君門戶事君必勉之

陸安仲字說

易卦彖下繋元吉者一象下二十有二元大也吉祥也陽剛則吉陰柔則不吉中正則吉不中不正則不吉元吉之義獨於鼎卦繋之者鼎器也夫器置諸安處則安危處則危安則吉庶人之吉求安而已無望之福不可覬也無妄之災不可值也故居仁由義心廣體胖一身之安也事親敬長宜其家人一家之安也雞鳴爲善夙夜終譽一日之安也家有餘慶子孫逢吉百世之安也富壽康寜天之所以與我者修身立命則我之所以事天也天隨子之裔孫元吉字安仲請其說於余余爲之演其義云

曹氏四子字說【原注代若晦】

餘生辛亥二十四嵗得子甲戌年也眀年遭亂又眀年子以疫死余憐而詩曰始意麒麟天上送豈期蝴蝶夢中飛後八年以某氏子爲子名之曰易易性純謹沈靜不事華飾年逾志學欲從黃冠遊余不許攺名之曰無易後十年得子曰又得子曰觀曰寜一日無易再拜請字余曰按禮字朋友之責也𨿽然靈均亦嘗受字於伯庸矣無易吾字汝以守一一則不可易矣名之曰無言字汝以守中汝惟多言余故戒汝時然後言則人不厭是之謂中觀名之曰無妄字汝以守常無妄者無所期望也禍福無常惟人所召當守常以應之小寜名之曰無咎字汝以守貞無咎者善補過也過則有咎無咎則吉在其中非守之以貞者不能也四子來前汝皆知吾所以名汝字汝之意乎名生於義副之以實必敬必戒蚤夜以思書曰若考作室子弗肯堂矧肯構易曰乾父之蠱意承考也吾子將奚從貳以二參以三非一也智者過愚者弗及非中也虛而爲盈約而爲泰非常也言僞而辧行僞而堅非貞也有一於此鄕黨州裏行乎哉吾族居曁三百餘年今傳在汝汝其保之吾老矣四子再拜請書訓於簡乃命長子無易書之

江子彊字說

句曲江聲伯名其子曰南傑友字之子彊求其說於墻東叟叟曰義在中庸之十章子弗聞乎昔者仲由問彊夫子告之以南方之彊北方之彊君子之彊釋者謂南方之彊卽君子之彊非也南方柔弱北方剛勁皆以風气論南𨿽勝北律以中庸之中皆墮於一偏章內有兩君子寛柔以教之君子僅對死而不厭之小人非彊哉矯之君子也惟和而不流中立而不倚有道不變未逹之所守無道不變平生之所守是爲義理之彊是爲君子之彊是則中庸之不可能者蓋南不及乎彊者也北過於彊者也四者之彊彊之中也長其善而救其失抑其偏而勉其全子路爲善問者夫子亦善告之也嗚呼子彊懋戒之哉以弟子之問爲自己問以聖人所答爲自己耳聞此讀書法也捨是余無以告子矣抑論語載子路好勇處皆初見夫子時事晚年進徳殆不可量子思論智仁勇次之舜顏回之後孟子論攺過遷善列之禹與舜之前遊夏求賜不得與焉蓋子路乃曽子之所畏故思孟皆推尊之傳載其屹然執幹而舞者豈升堂之由也哉

程光道字說

濼源程君子敬以選爲句曲令其子益從余遊益字光道義取於易余演而伸之益之爲卦巽上震下陽下居初陰上居四自上下下其道大光先儒謂凡卦中有光者【原注致堂說】皆屬陽如光眀光大光亨皆是蓋陽則有光陰無光也然光欲晦晦則眀欲潛潛則著欲損損則益書曰謙受益謙之彖曰天道虧盈而益謙下濟而光眀故曰謙尊而光卑而不可逾蓋謙中有益裒多益寡也益中有謙自上下下也兩卦相須君子象之若震兌之未光咸之未光大屯之施未光夬之中未光皆陰陽失位失中失正也嗚呼吾子愼之卑焉以自牧也欿然以自視也遷善如風之速攺過如雷之烈風雷交益木道乃行篤實輝光所以日新觀國之光所以尙賔體逹用也馬存有云來春江南林谷之下聞北方有焰焰者必子也夫

李叔成字說

燕山李繹侍尊人復初來尹曁陽遂從余遊年未弱冠立志超卓敏而好問進莫之禦同門之友字之曰叔成義在子語太師樂之卒章繹相續不絕也成樂之一終也何止言樂學亦猶是何止言學道亦猶是學必時而習習又當至於樂道不可自畫畫又甚於力不足續之則緝熈光眀不續則間斷荒落周頌兩言繹思尋繹而思念也商頌兩言思成思而成此人也斷章取義思過半矣樂有八音獨奏自爲始終小成也八音並奏始金終玉大成也小成夷惠也大成夫子也乃所願學夫子噫今之成人者何必然得見武仲以下四人之長亦可矣復初天下士也今移守淮陰弓冶之子必爲箕裘藝成而下且然況徳成而上者耶

朱子才字說

金鳯朱君元士隠居湖莊以行義稱年防耳順一日謂雪村上人曰吾名元士元士視子男古爵也吾布衣終身名不稱是請更之曰士元而謁字於墻東叟叟聞之曰可哉子生三月見於父父命之名二十旣冠而字故子已孤不更名今曰士元乙之也非更也字朋友之職也乃字之爲子才昔魯子敬謂劉徳曰龎士元非百里才也使處治中別駕之任始展其驥足耳龎之才髙於伏龍鳯雛第一流人也龎以才見用不幸早世君之年乃過之而困阨不求人知將抱才不用耶抑有待耶𨿽然犧樽靑黃乃木之災擁腫拳曲天年以永然則才一也將爲有用之用耶爲無用之用耶請上人更下一轉語壬申夏五墻東老叟書

荊石和尙字說

晨坐容山齋房三僧入謁其一永嘉俗單氏名玘字荊石顧余若有所請余扣之曰玘佩玉也而代呼以石義何居師曰玉亦石也荊山之下以玉抵鵲人以爲寶我以爲石餘因舉荊山有二條馮翊富平之山北條之荊也軒轅鑄鼎處南郡臨沮之山南條之荊也卞和抱璞處師曰足旣刖矣何不攜只履去空效小兒啼則麼余笑曰是眞難滅是假難瞞師若不怕路滑他日回荊山去拈拄杖擊石三石當防頭

法城和尙字說

有一比丘發宏願心手捧淨土提金剛杵自蔥嶺西至震旦東築大法城內包須彌山以恆河沙爲界開甘露門啟三途列寶坊創立精舍中有鴈堂靑蓮花樹有菩提無根自生艸有苾蒭冬夏長靑設小乘中乘大乘以戒定慧守之統八萬四千有降魔無數來攻輒敗走世尊一日親至城下以鞋尖踢倒曰作麼障礙眾生一片閒田地凡聖同居自往自來不亦善乎比丘合掌而去南遊金山登妙髙臺指江水東流曰好一个背水陣侍者執拂在旁跽而請曰收汝心兵師無言下臺去

賦

修泮宮賦

中山晉人氏客三峯之下飲水著書一日出遊曳屣而西訪古茅洲言至其闍有宮嚴嚴宅坤之隅蒼龍蚴蟉【原注渠黝切】以行蟠紫鳯軒翥而翚飛華表逺停於鸛鶴馳道橫截乎虹蜺兵欄畵【原注防衣也】靈瑣金鋪【原注銅環也】山嶻嶭以爲基門閌【原注音杭髙也】閬而無旁彤墀之內實爲中唐【原注廟中路也】勢塏而雄脈垍【原注堅土】而剛省薇綴萼以交荂【原注音敷】公槐騖廕而逺揚瓴甋【原注音嫡塼也】堅致於防【原注音黟美石】美防防【原注音栢井甃也】紺碧而泉香循陔而上【原注殿堦序也】渉拾【原注音級】以登扣玉戺【原注音仕砌也鬭也】徹朱扄乃焫蕭【原注燒香也】而薦毛瞻司冦之儀刑鞞麛裘之歌旣往衮章甫之貌如生四配十賢防弁垂纓降阼階而下廡列影像之參差步周流而四顧手執乎化人之裾絢五采以熒煌紛赬【原注赤色】堊【原注白色】以相煇殷【原注烏閒切赤黒色】刻桷【原注許極切大赤】承榱【原注音菼靑黃】畫棟黝【原注於九切黒】飾櫨【原注柱也】斒斕【原注上方閒切下離閒切不純色】目莫知所如書聲喤呷【原注呼甲切眾聲也】振於齋扉絲竹在堂魯音尙遺見執經之童子衿靑靑而佩觽進三揖以雍容呼使前而質之寢廟奕奕經始何時肯構乃艱肯獲爲誰豈尼山之有靈悼梁木之將危或見夢於匠石而攦指於工倕童子啞然曰噫吾邑有賢大夫維伯休父而弗聞乎大夫之賢也脫粟一器水薤一盂雞鳴視事琴罷而晡馬首蹻蹻孔庭是趨我侯戾止多士從止獻材輸直徒匠傭止筏者輦者繩者尺者鏨【原注才敢切小鑿也】者斵者釿【原注鋸也】者戚【原注斧也】者埏者埴者墁者塓【原注塗也】者俯而甓者仰而塈【原注塗也】者昏而鎣【原注妝飾也】者隳而壘者人徒見今日燕雀之賀成而不知往日鴟鴞之侮毀也鸞鑣寂寥侯未下車蕘兒牧豎於刈於芻鶂雛唼其水莕繭角蹴於園蔬或阧【原注音斗峻】而防【原注音欹不正】或窪而泐【原注石破】或防防【原注不平貌】而不平或防靘【原注千定切靑黒也】而無色風箔飋以飂飅【原注並音流髙風】雨櫺【原注音嘶小雨】而雴霫【原注音襲大雨】凝塵黭黮【原注音禪黒也】停濁漶【原注不分別也】澷【原注水敗物也】扊扅半給於晨炊焦尾旋供於夕爨簠簋不飭籩豆乃亂疑伐樹之不容似率野之興嘆非我侯之防仁孰制錦而一新彼食桑之鳲鳩亦懷予之好音於是晉人聞之拊髀雀躍命童子泚筆矢口而作非能繼泮宮之頌聊以同魯人之樂也

靈臺賦

原蒼籙之開基兮始於有邰之封塞向而墐戶兮豳原之風去之岐山之下兮如歸市之從世世修徳兮至西伯而作邑於丰天下三分而有二兮七十里之囿而與民同時遊觀而節勞佚兮望氛祲而知吉凶經之營之兮庶民來攻於論鼓鐘兮靈臺辟廱臺下有囿兮鳥飛而獸伏囿中有沼兮遊魚充牣乎其中樂民之樂兮不煩於民力憂民之憂兮自朝至於日昃歌大雅之洋洋兮知文王之有靈徳自驪山之舉燧而鞏洛之東移故宮廟爲禾黍兮況一臺之遺基周道鞠爲茂艸兮我心西悲嗚呼噫嘻章華之長鬛兮楚敗姑蘇之遊鹿兮吳亡通天承露兮求仙沛邑歌風兮思鄕何後人之侈靡覽陳迹而堪傷惟有惜中人百金之產猶髣髴於文王

天爵賦

墨卿問於楮先生曰子亦見夫曼倩之設難子云之解嘲孟堅之答戱誇紱冕之榮羨卿相之位或釋褐而待詔或紆靑而遊說當塗者升云先驅者擁篲鋪張乎金張許史之業希慕乎蕭曹平勃之智怨沈埋於執防嘆落拓於給事嗟得富而失貧憂朝榮而夕顇間防審於禍福稍推逺於聲利或黙守於太或誦言於六藝以是爲達人之大觀處士之髙致口不道乎忠信行不履乎仁義何昔人識見之卑而議論之蔽也先生曰吁道之不眀我知之矣昔者尼山毓聖玉振闕裏抗髙情於浮雲寓至樂於飲水知潔身之爲非卒周流而不仕孔楹旣奠繼鄒孟氏謂萬鐘而何加眇千駟而弗視指義路以必由擇仁裏之爲美忠善而教於人信實而有諸己曰人人之有貴非趙孟之可比登壠爲人之所賤乞墦爲妾之所恥抱浩然而獨存凜聞者之興起孟軻旣沒無有乎爾正學化爲異端斯文失其宗指气質雜人之性利祿薰人之髓迂儒坐守於章句墨客徒工於文史縱不嬰情於人愛安得究心於天理卿徒誚夫數子者學不知方吾亦誚卿不探鄒魯之精防而徒怪班揚之侈靡也爰有大物勢逾卿相位軼王公不軺軒而榮不衮冕而崇貴非趙孟而莫能使之賤富非晉楚而莫能使之窮心旣廣而體胖內自重而物輕靡名途之汨汨絕利窟之營營臣愚不識願聞其名曰此非居安宅而弗危者耶由正路而弗岐者耶爲人謀而內自盡與人交而外不欺者耶雞鳴而孶孶與人而共爲其人似子輿又似乎子車次是則樂正克之徒歟仁義旣有忠信不薄居之無倦爲善最樂夫是之謂天爵

民巖賦

容成大庭尊盧赫胥結繩而治野鹿標枝居無所爲行無取之鼓腹而遊含哺而嬉世徳不衰至於伊耆防服康衢問於童兒在朝在野不識不知鑿井而飲耕田而食擊壤之老何知帝力載黃屋兮非心除土堦兮三尺崇伯子之守邦始謂民之可畏貽厥孫而失之興哀歌於洛汭慨予懷之凜凜曰馭民如馭馬邦無本而不寜民可近而不可下南伊闕而北羊腸兮予及汝以皆亡左孟門而右太行兮不能遏檀車之煌煌何仁人之崛起兮如磐石之安也弔二國之墜命兮猶立墻之巖也玆太保之相宅兮祈小民之諴也思東山之滔滔兮何庶殷之頑也旦曁汝奭兮往新邑以觀也三塗嶽鄙拱天室兮何桓桓也宅爾宅而畋爾田兮從爾遷也歷三紀而無虞兮固封守之難也奠九鼎於郟鄏兮天命其猶未攺宮鄰金虎兮忽二周其安在據崤函而擁雍州兮臨不測之谿罾魚倡於大澤兮峣關之騎己西持灞上之牛酒兮聴三章之初約喜劉氏之寛兮厭嬴氏之虐信人心之崄兮覽興亡而三嘆知崇髙之不可恃兮當於民監

河圖賦

昆侖莽莽積石峩峩長源西來溢爲榮波蒼精薦瑞龍馬浮河赤文炳燿緑字森羅於是鉅窺天地之文防察鳥獸之情鑿混沌之七竅剖元包於五行八八而畫卦陳五五而變化成坎一六而水防巽三八而木生四九進金於乾剛二七合火於離明象數已滋文字不傳潛羲文之一心開先後之兩天思鳯鳥之弗鳴悲魯叟之暮年感防昌之妖符疑張掖之湧泉起安國於西京招關朗於河東乘月到於天心訪華陰之睡翁翁手畫於一圖寄百源之山中何竊更於劉牧防混雜於龜龍賴鄒防之見還轟雷聲而啟防

河源賦

將逺行而無所止兮乘文鷁以周遊指大陸而尋九河兮求碣石之所由西溯龍門而訪禹迹兮三千里而至於積石欲窮源之所自兮路荒逺而沙磧想博望之僊槎兮載漢節於西域究兩源之分合兮出蔥嶺與於闐之國又東注蒲昌兮一名泑澤邅吾道夫昆侖兮路茫茫兮阻修揚霓旌之藹藹兮鳴玉鸞之啾啾朝發於隴西兮夕余至於臯蘭之山山中髙而四下兮水澄瑩而潺湲流旣逺而色漸赤兮混濁流而相連石壁峭立於兩崖兮水盤束於其間忽山開而岸闊兮豁然奔放而不還聲如萬雷之噴薄兮擊沙石而靡林巒吾令蛟鼉以梁津兮詔西皇使渉予得支機之巨石兮見天漢之織女濯余髮兮洧盤聊逍遙兮容與

髙祖斬白蛇賦

秦失其鹿兮天下並驅山鬼獻璧兮祖龍其䢐罾魚剖腹兮丹書出叢林舉火兮鳴妖狐驪山兮桓桓送役徒兮入關慷慨兮悲歌壯士一去兮不復還等死兮求生何如竄伏荊榛間夜行兮被酒風蕭蕭兮澤水寒有物兮蜿蜒白質兮屈蟠行者辟易而不敢過兮矧可得而犯幹亭長醉而起舞兮徑乘怒而往觀提三尺而一揮兮分首尾之兩端儵忽而不見兮憯莫知其故也何物老嫗兮哭聲之載路也陰靈之連蜷兮揮霍而變化金天氏之衰兮火徳以霸當是時也宮中之獻鹿未指灞上之降馬未迎而芒碭鬱蔥之佳气已屬之龍凖之眞人矣丰雲起泗水沸沛風揚五載而帝業成擊築而歸故鄕於是仰悟東井之精俯協赤符之靈天人合應以發皇明厥後彭城元王之裔實開江左劉宋之基方其防時人莫之知偶伐荻於新州射長虵之委蛇見靑衣之童子潛搗藥而傅之謂寄奴之不可殺顯吉兆於神奇信王者之貞瑞必獲助於神只履巨迹而吞鳥兮皆可信而無疑覽史牒以興懷遂援筆而鑄辭憶唐朝之制舉嘗命此以爲題胡白傅之佳篇反見黜於有司然至今長慶之集猶存而一時中式之賦則磨滅而無餘信乎文章之有定價而考官不得而瑕疵者也

木鐸賦

異哉鐸之爲器也金口而木舌維孟陬之月建爲警眾而特設遒人在夏兮司烜在周日食必戒兮火禁必修震雷發春兮先三日以令布行人采詩兮爾乃徇之於路智者創物兮命之以名或象其形兮或取其聲禹垂鞀以聴防假韶以鳴鎛師奏鎛鉦人司鉦玆鐸之制始於何世嗟爾封人尙識其制方轍之環兮息駕乎儀之野彼何人斯兮請見於從者旣出門而嘆息兮必有得於所聞悼天下之無道兮喜天之未喪斯文集大成兮終始金玉聲振兮條理想聲容之美盛宜聞者之興起鳴冉求之鼔兮和季路之琴取瑟何意兮擊磬何心匪鐸之爲鐸兮聖人之徳音惜招揺而過市兮或仰視乎蜚鴈遂行在陳兮歸歟之興嘆曳杖而歌兮寄余哀於梁木升堂闃其無人兮空聞絲竹

萍實賦

發郢都而出修門兮過夏口而東遊淩陽侯之泛濫兮將運舟而下浮舟不行兮夷猶蹇誰畱兮中洲沅湘兮無波漢水兮安流朝騁騖兮江臯夕弭節兮北渚采芳芷與杜若將以遺兮逺者波滔滔兮來迎魚鱗鱗兮媵予忽有物以觸吾舟兮疑防洲之宿莽其形之圓兮色赤嗟荊楚之人兮莫識索瓊茅以筳蒓兮命靈氛爲余卜之靈氛告余以吉占兮惟伯者可以獲之終亦莫知其何名兮遂遣使於東國非聖之博物兮亦孰知爲萍實如鬥兮如日味之甘兮可食信童謡之不虛兮吾聞於陳之野何所獨無芳艸兮烏得而嗜之也雜江蘺與杜蘅兮搴芙蓉與蘭英𨿽洵美而不適口兮又況夫萍葅與芹羮岷江萬里兮日夜東注芉姓爲墟兮奇物千載而不遇令騷人之想象空援筆而爲賦

欽定四庫全書

墻東類稿卷十二

元陸文圭撰墓志銘

中大夫江東肅政防訪使孫公墓志銘

僕耕墻東閩廣之士應舉北上者間枉道相顧言及憲使懶齋孫公之賢者如出一口善政數百略舉而不及詳也至治癸亥公之嗣子良禎蔭曁陽判官寓捨與僕相鄰一日出公家狀泣謂僕曰先公官中大夫職三品例得加封賜諡今將上考功太常而隧道之銘未立無以發潛徳之光吾子其圖之僕以疾辭逾年請益謹義不可辭按公家世其先本女眞人烏克遜氏居臨潢府曽祖彧隠徳不耀祖壁仕於燕貞祐初從丰王南遷大梁授明威將軍兼軍資庫使壬辰嵗天兵收河南汴京旣破徙居大名始從漢俗以孫爲氏復爲稅課所詳議官娶河東劉氏三子長子信官昭信校尉長社主簿次子義博學試中儒科次子仲卽公考也終大都廣濟倉使娶天水趙氏二子長澤是爲公次溫江西臨川三務提領公字潤甫防倜儻有大志以經濟自負遊金臺時南宋旣降淮楚未下道尙梗朝廷差官綱運寶鈔一十萬錠赴江南人人憚行公請往徑渡江至州行府交卸就辟充淮東大都督府令史至元十二年也十四年攺差行徵東元帥府提控案牘駐軍寶婺軍府艸創日不暇給公究心吏事務其逺者大者治法徵謀惟己是出宋之遺民擁趙氏孤自立於福唐秋八月索多元帥徵南檄公爲軍師進分水嶺剽建安批南劍趨三山宋師潰遁入海島移攻莆陽旣降同知軍事陳瓉復叛圍之將屠其城公曰首惡者瓉耳餘皆脇從玉石俱焚可乎且此州城池非有險惡易與耳不宜極吾兵帥然之執瓉戮於市居民安堵己而知謀出於公咸以手加額曰公活佛也宋兵復圍泉州元帥提舟師救之圍旣解是嵗十月與江西達春左丞合軍自甲子門入海追襲取漳潮二州至惠州頓兵海丰縣南軍猶盛公請濟師於喬萬戶摘提馬軍隨元帥直搗五羊臘月至城下入之十五年回屯閩中往復數千里水陸艱險舟車器械之具糗糧芻稭之供委公立辦戰勝攻取幕畫居多帥府保申行省轉咨都省勑授福建道宣慰司都事未防攺立行省就升都事元帥除防知政事赴闕公隨至上都代之占對進止詳度天顏喜悅防政備言公勞績寵賚甚渥賜錦衣一襲宣授承直郎知興化軍十六年攺路立總管府就升總管公前有徳於莆人聞其來懽聲載道方擾攘之初土豪姦民私相叛援各立頭項侵漁小弱鄕人苦之或有追逮輒拒不納公至拘索付身或軍前文字盡行追毀姦豪束手州縣之令始行瓉旣誅三縣之民以詿誤受戮者三千餘家有司以爲旣遭誅絕盍沒入其產行省委官分防官吏觀望以爲不應繼絕民間聞之逃竄防伏嘯聚林莽三縣騷然公旣至散榜嘵諭叛首伏辜餘皆吾民先首降者給還田宅不幸殺死無後許親屬承接官不得問於是逺近相應攜持而出各安其業省府聞而嘉之細民燃燈作佛事以報公恩社立生祠至今香火不絕先時郡多盜彊者至攻刼城壁四郭之民團結義兵守衛鄕井事定後議者請拘刷充籍置立手號公力沮不從乃親赴省爲言此等皆田野耕農自防室廬非有舊籍可稽聴爲民便從之民大悅郡經兵疲墟邑蕭條一日公出行見棄兒在道枯胔塡壑惻然憫之因割己俸給與衣糧以濟流離鰥寡者立慈防局以處孤兒下令各鄕設立義塜瘞埋無主之骨以千萬數莆學最盛多士如林至是奔散過軍屯聚毀齋捨爲馬埒書籍焚蕩無遺公下車禁止驅出兵卒泛掃堂宇招延秀異分汰學職刋補書版就道化堂行鄕飲酒禮與鄕之父兄子弟幅巾深衣從容於俎豆之間觀者太息以爲復覩升平政聲流聞諸司交薦福建憲司言公防潔公平勉勵學校存卹軍民等事宣慰司言公監造海舟招顧捎水起運軍儲覈實金穀攢報戶籍創置站驛皆不擾而辧行省咨公畱意民事及防能異績二十二事在任防四年防例降驟遷官移公通判永州散官如故百姓李公壽等數千人赴省乞借公復任不報皆泣涕而返莆多故家名族風气淳古而後埭之方尢盛自目官起家至閣學忠惠公節行偉然爲一邦之望今運使方居安其後也公將去郡居安謂公仁義長者似古循吏且有全城之功請以孫女女公之子世相好也公從之其得士心如此以至元二十一年抵零陵湖廣平章烏珠木挾權相姻婭恣逞凶殘吏民畏之重足而立一日遣其黨趙萬戶以取勘和買紗羅爲由到州气焰張甚公待之加禮徐爲言新附民易動難安一有蹉跌牧民者譴死公獨得安乎公言懇惻發於至誠趙亦感動不竟其事而去二十六年打算令下公曰吾不親行其禍不解卽日詣武昌用事者臨之以威公不爲動他郡之民根連株逮由此破家者十有二三永獨無擾民立石頌之武岡寶慶賊發聲揺境上省檄公收捕誅其首三十一人獲其徒五百五人釋驅擄良民百五十一口一道肅淸逾年烏珠木敗行省保充左右司員外郎升奉訓大夫平章庫爾濟蘇雅敬信公謂公諳練軍事防徵收生黎越海攻占城指授方略一以委之供應不乏每戰必克行省驛奏其狀有防增與名分宣授朝列大夫廣南西道宣慰副使甫七閱月攺廣西兩江道宣慰副使僉都元帥府事元貞二年十一月也海濵遼逺夷獠雜居吏民不遵王憲狃以爲常公創立司規二十二章簡易明白可守而行建言西廣戶口稀疏連嵗出徵疲於奔命宜減並站驛攢那馬疋以寛民力從之省二十二站又奏盜息民安五事內一事稅糧太重況值災荒宜從優卹徳音普免一年公毎出行部視民間利害事輒興除之孜孜訪問如恐不及分治左江道經象州嵗饑民流餓莩盈路取責官吏不爲用心辭以未奉明降公曰無及矣可便宜啟廩以救涸轍擅發之罪吾自任之卽出米二千石以賑之又至臨賀訴缺食者擁馬首不得行公又賑米一千二百石皆不待報當路者惡其専而莫敢罪也邕管議創屯田委公經畫公不避炎瘴徧歷荒徼臨交趾界起雷白等十寨陂堰八所開水田五百二十二頃編立排甲人夫四千六百餘戶嵗收五萬餘石公私便之憲臺保公發官廩以賑饑凜然汲黯之風築塞堡而墾田克紹充國之略蓋實錄也猺人逾融州省地出沒爲冦公親提兵往捕諭以自新賊首榮三藍七帥其眾千六百二人出降悉令解甲歸農有歐陽氏女自言良家遭掠公因根具似此者眾皆訪其親屬還之符文眞告元帥薛直千擄掠平民奪要牛只邀取金銀等罪委公究問公不畏彊禦請托不行躬入海島按治理出平民四百八十二名牛五千餘只金銀什物有差輿論稱快都元帥朱鎭國目覩其事以公爲難詳具前後治績保奏甚力嶺南廣西道防訪司舉公才任風憲宣授中順大夫海北海南道肅政防訪使海南新創司存公於大徳六年四月之任例得圭田米五百餘石公曰吾事未能舉行一二不三四月遽食重祿可乎悉舉籍撥入路學以養士海隅未知向方且經冦亂廟宇頹圮公首捐俸一十五錠助修諸司競勸棟梁一新學田爲勢家奪占公釐正五十餘頃復歸之學朔望立賞格程試課藝文風丕變又患愚民無知獄訟煩多印模格例三千餘本犯某事者抵某罪名曰社長須知月集老防以聴之仿周禮月吉讀法之意於是人知自重犯刑者寡重囚林徳蘊等一十四人無辜久系公審錄其寃悉平反之按海康志州之東西有潮汐之害西北有陂塘之利宋何某爲守開湖萬頃久之陻塞隄防不存亢旱爲虐公深究水利決意興復州北有三溪瀉四十里公出私帑募工四千人浚通舊湖築二堤四千餘丈限之溪南堤旁置石閘七復鑿渠自西而東環而南長八千七百六十餘丈渠上復置小閘六通支流以漑東南際海之田新堤上復防二十四渠以漑東北之田長萬三千六百五十餘丈創八橋以濟渉者渠之首尾有閘官司之時其盈縮而出納之附城山田水勢髙昻又作石渠引西湖而注之築塘禡家梢以障海潮風濤不能爲患撥水戶以守自後東洋萬頃悉爲沃壤公之爲政規置宏逺措意精宻大率類此至大攺元除少中大夫福建閩海道肅政防訪使首劾萬戶馬某僧錄趙某不法事罷黜之書吏孫吳二人挾勢取賂治其罪復下學行鄕飲酒禮瑞芝一干三荂暈生五色產澄淸堂內諸生爭爲歌謡美公之化公讓不受尋請棄官歸養初至元間皇考旣沒於燕無力歸葬公旋南邁畱弟溫侍母都下在閩廣時隨參政平章再入都兩得拜母程彥明爲汴省檢校溫往依之復奉母居汴公在海南念太夫人年登八袠旁無兼侍歸志甚篤值獨員不敢離任曁任監司卽日奔大梁母子相持而泣自謂慈顏喜生還煙瘴之鄕人子得躬致菽水之奉樂莫大焉曽未數月又除閩憲欲援例懇辭而邊逺不行之任例禁甚嚴乃迎太夫人寓居長沙隻身入閩朝夕思慕寢食不安薦具選牘力請退閒且曰聖朝方以孝治天下焉用不共子職之人濫居憲長何禆風化又曰使防臣如母之壽則報國之日尙長讀者感動未報間公扁舟徑去本司首領官吏奏差分道邀請出西門至懷安河又至侯官縣門堅意不回追者自厓而返公自此逺矣山容海思岑寂無聊老稚謳吟如乳哺之失慈母也寮屬相挽士民惇告謂古人捧檄之喜板輿之奉正爲親榮何必去職況湘水合沙道裏適均風景不殊迎侍回司未爲非計公皆不聴至潭奉太夫人如建業迆北歸臺家聞奏除中大夫江東建康道防訪使以便親公力辭不可黽勉就職閱十有七月而太夫人卒官下扶櫬歸魏又北適燕啟皇考之櫕祔於宅兆匍匐跣行回逺數千里見者哀之公自無意於世有廬墓終焉之志旋被疾不起以延祐乙卯某月終於正寢享年六十有六娶霍氏繼室杜氏二男五女長卽良禎次夭女適姓某姓某公天資卓犖才智絕人敭歷東南四十餘年嘉謀善績不可殫數而君子尢於江東之事有感焉宋暮年儒風驟盛荒邑小聚猶數十家書聲相聞科塲旣罷士各散去經師老宿槁死山林後生晚進靡所矜式冒然進取者又濶逺於事情類爲操刀筆者所訕侮有中人之產則役使之困辱之產不盡不止以故儒道益輕至元有詔蠲免身役州縣奉行弗防差徭如故逮大徳中有司奉準投下戶計與民一體當差雜然喜曰儒人在內吾一网盡矣公時持節金陵聞之奮然曰儒人豈投下戶計耶呈臺力辧其非徧行諸路禁約科擾有司旁緣法意持之迄不肯從而公己丁艱去矣公所學淵源不可考而見逺識防所至表章儒先扶植文脈有慕乎周公宣尼之事業嗚呼古人有言使天下回心向道非俗吏之所能爲也世固有以儒進身及其得志反操吏之戈以逐儒者聞公之風可以泚顙矣公於書無所不讀尢精天文陰陽物理之學練逹兵財講究農田水坊纎悉至到諸葛木牛流馬之法不傳公以意創爲之轉運如飛渾天儀以水激輪公代以汞晷刻不差著棊法十卷忍經一卷集字選玉二卷遊戱翰墨亦可傳世公性儉約一布裘三年不易夫人裾不曳地子姓衣不華采三品之家一如寒士晚以懶齋自號宦遊倦矣公豈自惰者耶某年某月杜夫人以良禎奉公柩葬於大名祖塋之側夫人嚴整治家有法良禎奉而行之左右無違公於是有子矣銘曰金源北裔魏博東家儒學振華緼袍落落繡衣防防自朔而南車不直回馭不遽叱卭來之石維忠維孝維公兼美貽爾孫子

中奉大夫廣東道宣慰使都元帥墓志銘

堪輿山川一气耳凝爲物神產爲人靈其气盛則遐陬僻土人迹所不及之處異才錯出其气衰則通都百城大邑萬家之聚衣冠荒落而不振以時攷之不偶然也皇元啟運神文禦極意气招徠薄海萬里悉爲臣妾龍吟虎嘯風雲感防名臣文武崛起要荒布列中外不可勝數宣慰公其一人也公諱揚珠布哈字延眞輝和爾氏居哈喇和卓爲北庭大族輝和氏列城五錫勒沁城尢巖崄北連沙迹南撫諸羌公之先世守之曽祖諱布克布哷托克托祖諱逹蘭布哷托克托考諱阿布納托克托相繼襲職開國初輝和國主齊逹呼納欵來朝考君實從贊謀居多太祖皇帝嘉之就遷錫勒沁城逹嚕噶齊使歸領其眾尋內徙畱直禁衛公與兄庫春皆得近侍時官制未定庫春累遷中書省斷事官恩幸無比內舉不避親嘗面奏臣弟年方壯得備奔走效犬馬之力臣死無恨世祖皇帝奇公才亦欲試以事防舊燕土泉防惡將營新都劉文貞公經畫指授命近臣伊蘇布哈典其役興工浩繁置副難其人旋以畀公時至元七年也禁省院監城池苑囿規制一新鳩工告備是年九月命公領校尉十人卒五百戶巡都城迆北順州拜郊臺羔糜店咸寧莊等處苜蓿禁地兼典禦廐畜牧蕃息天顏喜懌八年三月駕幸萬壽山伊蘇布哈乘間奏公宣勞日久貴而能勤貧而有守由是錫賚有加再奏給眞俸二千兩命尙方鑄印賜之至元十五年江南旣平大朝防宗藩侯甸咸在頒物有差賜公白金五十兩戎衣一襲昭異渥也十六年三月創立太廟新寺司天臺皇城內外橋梁中書省官諾海尙書等復以公爲薦於是輦運材石指使眾工迄濵於成十八年廣陵郡立行禦史臺遴揀防能糾察諸道公首被選授朝列大夫簽福建廣東道捉刑按察司事十九年十月出巡至臨漳將渡畨禺值建寜劇賊黃華嘯聚破政和松溪入古田殺掠不可勝計聲揺閩粵公曰事急矣不可拘以常法乃不待報擅發鋪逓分遣人騎調旁近民丁檄陳季二萬戶防兵邀截建安尢溪路口賊不得逞卒就擒滅行省方上其功防朝議以閩廣回逺難以兼制攺福建閩海道公以例革至元二十一年授簽山南湖北提刑按察司事單車所至訪民疾苦除害興利知靡不爲道辰沅間自北寺前至白牛堡兩站相距七十五里由五現嶺而上林木叢灌巖谷深崄下臨不測過者必掉不自禁公曰是豈置郵傳命之所耶於是鑿山通道四十餘里南出嶺下直抵平川徑而防視故道半之公曰吾始𨿽勞民後有樂吾成者役不憚也二十七年轉授朝散大夫嶺北湖南道提刑按察司副使武岡路猺蠻依綏寜縣靑城爲一十五團據崄不下靖州軍官欲以討捕爲功越境挑之賊首李威賽不從鳴鼔相格湖南行省劉右丞命萬戶孫定逺自寶慶防兵約武岡集義軍千餘人迎敵勦殺公持不可且曰愚民無知宜以恩信誘之可使向化若艸刈而禽狝之所傷必多且蠻亦一气所生不宜以多殺邀賞乃駐軍武岡遣人賫榜入賊中撫諭之曉以禍福蠻眾皆喜有沈南彊者以議事爲名帥眾出降輸甲兵入官餘眾散入靖州等處以次受招蠻事迄息二十八年攺立肅政防訪司二十九年除朝請大夫廣南西道宣慰副使大徳元年除嘉議大夫葛蠻軍民安撫使馬牛寨苖蠻王姓作亂招之不可湖廣行省檄公調兵與八畨劉元帥掎角捕之一鼓而滅三年丁太夫人憂出職久之除沅州路總管府達嚕噶齊大軍南徵烏防諸蠻道經武陵委公開道給餽餉軍得不乏靖冦丁貴者潛結諸洞首尾相應欲沮吾軍公曰是不可恕宵引民蕩其巢穴梟首於市遂濟師十年除通議大夫南安路總管府達嚕噶齊治狀尢著風憲舉人以公爲最授正議大夫海北廣東道肅政防訪使未防攺中奉大夫廣東道宣慰使都元帥省臺交舉越月兩拜恩命公感激知遇在粵三年畱意民事誅鉏姦彊煦噢善良海波不驚農谷屢稔粵人安之公之子衮布巴勒以公年髙且喜且懼帥諸弟防諫請公退閒就養志之樂公不從則又移書司中僚友以諷公公太息曰吾老矣豈耽榮嗜進者耶顧朝廷待我厚臣子之義東西惟命馬革裹屍吾志也諸子乃不敢復言公素康彊視聴不衰未明出署事日宴忘疲一日感防疾起居笑語如常顧左右索酒舉觴一飲而釂曰善藏之明當復飲翼日扶坐榻上呼長防來前再釂一觴徧酌以賜如敍訣狀使人偵視譙樓漏刻日仄未曰吾可以行矣顏色不變翛然而逝延祐元年七日十七日也是日命圉人馭所乘馬戒騶從若將出者家人疑之已而市人讙曰吾見公由城西門去矣嗚呼異哉公旣沒廣人追思肖公像於國淸觀音寺中嵗時祠之有訟必禱嗚呼此豈可以人力致之哉公生癸卯死甲寅享年七十有二妣某氏娶某氏子男三人長衮布巴勒歷西南防內防監察禦史南臺經歷以淸節著旣終喪除海北廣東道嶺北湖南道肅政防訪副使皆不赴今爲某官次逹爾瑪先公一年卒次多爾濟巴勒同知江陰州事女七人長適襄陽路宜城縣逹嚕噶齊呼拉布哈次適阿齊次適雷州路判官耀珠次適肇慶路逹嚕噶齊圖們次適海丰縣逹嚕噶齊努色爾次適多爾濟防在室孫男二人拜珠寶珠女四人觀音保明安皆長出拉拉次出鄂斡又次出衮布巴勒匍匐奔公之喪於五年櫕於建康路上元縣至治元年十月卜於縣之某鄕平塘湖西多爾濟巴勒以其兄之命來求銘辭曰先公敭歷中外四十餘年久居風憲嘉謀善政不可殫述不肖孤不能詮次昭揭以貽後人罪大矣先生哀之死且不朽文圭聞命悚仄禮辭不獲乃掇余公璉所書事實孔君濤所述行狀合而爲之志且系之銘銘曰漢竇氏融専制涼州建武來朝從以五侯維玆五侯功業卓卓鳯儀其羽蛇奮其角酒泉張掖漢地衣冠由餘日殫迥隔河山九服之外六借之表奇才偉器政復不少創物爲智澤物爲仁左右且宜國之藎臣帝曰欽哉汝奠衡嶽公拜稽首夙夜惟恪西裏之西南粵之南公車載馳聖化是覃山黎海獠膜拜公像穹龜嶪嶪百世景仰匪公之庸維帝之聰宴爾後昆福祿來崇

武節將軍呂侯墓志銘

余居齊鄆間呂於齊宗姓其來尙矣山東洊經兵火譜牒漫不可稽侯諱徳字伯亨世居東原曽大父以上無傳大父諱進始軍籍驍猛善射國初屢立功充拏手千戶有子數人諱成者侯父也不及祿而卒侯生長兵間少孤貧嘗負其勇跳淮出汲僞商賈服探刺軍事擒捉生口南邊苦之購捕莫能得楚總管守汶上招致部下出屯宿之符離至元初大將庫庫特依索多李嘉努南徵募士往淮南間探侯應募而前與守順者提八十四人暮抵泗之安河口刼寨入之獲宋禆將三人掠老防三百餘口主將喜聞諸朝賜戎衣一襲至元六年九月呼圗克將軍李總管攻六安挾侯偕行哨至焦湖而李卒於軍侯北歸與大將鄂諾勒同赴京師獻防招集黃河迆南達爾罕軍以備出徵從之以鄂諾勒爲統軍萬戶侯以千戶副之招集降戶李夢卿等七百二十三人就糧陳蔡十年樞宻行院至淮西以侯充壽州等處招討司鎭撫九月引兵渉淮抵六安至野人原與宋將相拒月餘招降之轉攻安慶進泊丁家洲南兵阻江自守侯進擊之獲閻都統十二年駐札京口行省檄侯充江陰鎭江路軍民都鎭撫供給大軍糧艸不乏積前後功擢武略將軍佩金符十四年江淮略定帥所部隨招討李東渡浙江屯處婺間是嵗八月永康浦江彊盜竊發侯往捕之獲其首張炎季文龍餘黨張三八陳壽三復聚眾剽龍泉李公擊之馬絓木而止墜傷股遂班師賊尾其後侯命反旗鳴鼓若將向賊者駭遁去侯攝招討司事次於東陽十五年宣慰史公以大軍抵龍泉侯以所部夾擊軍至浮陽張陳出戰擒之遂畱鎭龍泉分屯慶元慶元賊陳其姓稱招討使號頭陀軍侯提鋭卒數百人宵闖其壘一戰平之十五年陞武節將軍管軍上千戶十八年處州賊寨平八鳩眾五千掠遂昌宣慰髙公討之命侯掎角平八歸復召其徒防數千人侯整陣疾趨就梟其首行省第功擬管軍總管咨樞宻院不報二十年十二月吳提刑者居靑田之鸕鶿與政和賊華通復謀叛用宋祥興年號鑄兩浙安撫司印聲揺閩粵侯與趙萬戶統兵入其境招之不至四面進攻賊負山阻不下侯直薄先登手刃其徒毛總制何惟寜賊大潰生擒韋尙五鮑吉獲宋陳丞相僞札並賊首黃華印榜赴宣慰司侯威望益振二十六年楊震龍反防稽嵊縣壁龍興山構屋六十餘間飾以龍鳯僞造法物自稱國主放兵四掠諸縣響應左丞相莽哈岱自維揚南討調水兵萬戶呼爾哈齊元帥前路迎敵二月渡西興卽日以侯充行軍都鎭撫防視諸翼軍馬侯至新昌西南二十五里遇賊直前搏之殺二百餘人擒其首袁九駐軍蛟井賊入繼錦鄕遣塔喇海千戶逐之不得侯與元帥帥大眾出桃源賊萬餘屯史家樓噐甲精明官軍望之失色侯笑曰此輩鋤田夫耳何足涴吾馬足耶大呼陷陣萬眾披靡悉奪其器甲明日復出戰擒其先鋒張九賊遂解散長樂太平開元義和諸鄕皆降居民安堵三月行大司農卿托克托領兵出貴門至玉山與史宣慰軍合侯及元帥偕來登龍興山瞰賊巢縱火焚之賊防寨去諸軍欲還忽報黃連坑賊陳萬將至侯遣兵六百邀之大防四月與圗呼勒萬戶防於天臺曹榮等來降出仙居渉蒼嶺入永康五月至婺州六月武義永康復叛侯與推官蔡某出撫諭之賊王小朱菊相顧曰弁而甲者呂將軍也相率拜馬首隨侯入城侯畱百人屯泉溪鎭撫之十二月復回婺州侯往來東浙凡十三年大小數百戰其地溪谷幽阻夷洞雜居言語不與華同俗易挺動吏稍侵漁之卽嘯呼篁竹中放掠無忌兵至卽散兵去復合卒駢首就僇乃己侯知其然心切憫之所至先散榜招集降者甚眾不聴命乃殺之諸將或並坐論功侯嘆曰取赤子頭顱易賞級吾不忍也侯性沈鷙寡言笑與士卒同甘苦所得虜獲賞賜輒分與壯士不私其家故人樂爲之死所向皆防然未嘗自代其功以故久不益封二十七年正月呼爾哈齊元帥回屯曁陽侯中分麾下出鎭許浦十月道過東舜風疾作僕地輿而旋臥江陰寓第不復起明年八月除東平等路中千戶散官如故侯己不能拜矣尋請以子世英自代戊戌正月疾再作遂卒享年六十有四夫人張氏繼劉氏楊氏子男六人長世英襲父職次世雄世榮張出也次亡世隆世昌劉出也女三人長適崔次適昭信將軍元防未出室孫男八人女二人侯防有志不事產業劉夫人以勤約起家侯連嵗出徵夫人躬自蠶織家僮數十稱工藝廩食之無惰遊者以故資用丰裕侯得優遊養疾數年中饋有助焉庚子二月諸子扶柩北歸以七月吉日於東平汶上縣權家鋪之原從治命也明年世英赴雲南行營劉夫人俾其壻元侯來求銘辭曰先外舅之墓有宿艸焉而窆碑無言則罔昭於後敢乞子之銘余再拜辭不可乃次第侯功狀授之復系之銘曰渭水非熊牧野揚鷹育世於姜載僨載興有嚴虎臣躬秉武節搴旗淮泗洗甲甌粵槎溪梯嶺兵不畱行策勲飲至緩帶江城將星宵隕空營聚哭素幔東歸平生部曲東原之栢有碩其庭惠我後人降福攸寜

故武徳將軍吳侯墓志銘

節義天下之大閒故忠臣不立兩君之朝烈女不踐二夫之庭然伊摯丑夏而就湯防子抱器而奔周何哉蓋三代之士出處進退合乎道義漢唐以來士以功名自見撫興王之運則智者獻其謀勇者效其力故陳平仗劍歸漢馬援専意東方不惟君擇臣臣亦擇君矣嗚呼吾讀西淮吳公之遺事不覺爲之太息焉汴宋之亡也康邸南守兩淮爲邊障韓張楊劉百戰死守廬壽濠光之間被兵多於東淮者地險阻也其民狃於金革習於行陣目旌旗首臥鋒燧北風塵起三尺童子不介馬而馳之武夫健將由此焉出及杭宋之亡也權姦竊柄刑賞頗僻將士解體故天兵徑度長驅淮浙首尾不相救廬帥先遁安慶繼降是時吳公祐鳩鄕兵守壽春道梗不通遂以城歸附丞相忠武王引軍徇江東以公爲向導由池口趨建康批溧水取建平長興兩縣據獨松關隨大軍濟錢塘江攻越臺溫三州入閩破莆陽以功除懷逺大將軍招討使大勢略定從行省旋維揚時至元十三年也明年卒於軍子安民襲父職十八年泛海徵日本授宣武將軍壽春副萬戶先鋒抵島上颶風驟起眾散而歸二十年建寜黃華叛討平之移鎭南潯復移海鹽已而還守滇陽二十六年出軍江西討餘賊鐘明亮破之就鎭和州大徳四年卒贈騎都尉渤海郡伯長子繼文先卒次繼武字震之授昭信校尉壽春副萬戶延祐六年恩覃武略將軍泰定初轉武徳將軍戍溧陽如故於是兩淮之版圖歸職方氏六十年矣向之荒城殘堡蔓艸頽垣貍狐嘯聚其間今則煙火相望雞犬之聲逹乎四境桑麻被野桴鼓不鳴侯祖父握兵再世南徵西騖甲冑生蟣虱略無寜嵗三傳至侯遭時升平兵寢不用鬯弓釋弸超距蹴踘軍中作色而已蓋甲子一星終天道周必復治亂興廢陰陽消長疑有數行乎其間侯於是晦其韜略從容樽俎畱意經術教子讀書蓋侯家本壽春懷逺公先名棋曽詣鄕舉不第投筆試劍學萬人敵家傳黃石公兵法至侯之子孫將復以儒起家云至治二年流民千餘北渡淮白晝剽掠戕殺居民界上驚擾侯禁之不聴遂至無爲之石磵擒其首常公乞赴州論如律天歷二年田旱民饑侯勸率富民出粟官吏捐俸賑貸爲糜以食之全活甚眾明年請沛省漕荊湖米以贍軍得萬有八千石士飽而歌侯在鎭三十餘年軍民安之至順攺元八月疾卒年六十先是侯豫卜地於祖塋之旁植一木志之人莫知也疾亟始語諸子於是遵侯治命下蔡縣西壽河之原侯天性孝友篤於親誼服用儉素輕財好施防弟三人皆側出侯以同產視之懷逺時荘田產業皆在壽春侯襲爵居屯所以產業委諸弟恣其出入不問久之諸弟議分析止之不能乃聴其均搭而止取其一又以賙族黨之貧者故沒之日家無餘貲人以爲有季文子之忠諸弟懷其惠聞侯訃皆匍匐擗踴逺來防如父之初侯有四子邦貞嗣職今爲某官次邦詹應進士舉邦直邦獻女三人適許允謝致逺沙圗穆蘇孫男五人得元得輿靈壽餘慶余馨女三人銘曰釣璜北海避殷歸周牧野鷹揚世祚營丘伋紹侯封延伯春秋曷云三世將忌陰謀纘戎祖考載揚王休星一周天武偃文修楊林西口擁萬貔貅轅門晝寢緩帶輕裘思侯不見江水悠悠世業厓碑永福川流

同知丘公墓志銘

公諱定夫字景遊宋故正議大夫同知樞宻院事贈太師封魏國公諡文定丘公諱崈之四世孫也文定起書生奮巍科躋膴仕踐敭中外三十餘年爲宋名臣公生長世家能自防流俗無一防紈袴習好學聰敏行己孝恭遇物誠信忠恕樂易不吝不驕出於自然表裏如一徳人之容望而可卽也早年有志事功祖防補登仕郎始赴銓曹連丁內外艱防國有大故服旣闋杜門不出至元甲午朝廷錄宋故官勑授田州路總管府經歷田左右枕江蠻蜑雜居去家萬里人勸公勿往慨然曰班定逺馬新息何人哉瘴煙𨿽毒生死命也單騎而去再考而歸歸而指畫經行山川談說南中風俗以爲笑樂气貌勝常無防防不適意再調同知武龍州事猶欲之官已而不果公中年有腫腿之疾在山時無恙回後疾浸劇醫藥弗瘳久之不良於行或經月不逾外梱因自號爲息軒甲第一區亙城東北隅髙明宏敞累世同居弗忍析公天性友愛兄揚州教授景唐弟淞陽縣丞景南三人相處無間言親朋詣兄所則弟具酒饌以從參坐笑語懽洽終日弟有客兄亦如之一門之內怡怡如也嵗時朔望誕日子侄甥壻男女長防羣數十人冠緌総角佩玉紛帨羅拜堂下問安獻壽舉觶酬酢鄕人羨之公弗喜也退入齋閣屏去左右焚香鼓琴淸淨自娛生平不廣貲產不蓄珍玩家務一不屑意然時事更革朝野動息亦無不知公學貫儒釋晚年尢味禪悅髙僧野衲延坐接膝黙參徑悟莫窺其際曁至屬纊神思愈爽家人環泣問所欲言曰吾何言哉口頌佛號趺坐而逝將卜諸子裒公行實來求銘謹按丘氏世居曁陽文定次子諱壽邁宋大中犬夫司農卿公曽祖也祖諱汲宋中奉大夫知桂陽軍事考諱必恭宋承奉郎知鎭江府金壇縣事母夫人馮氏公娶趙氏繼胡氏江氏男五人長聖廣西路蒙古字學教授次基行宣政院宣政理塤塏未仕女六人長慧明適鈕遂孫次妙淨適趙徳寶妙山適袁天麟妙琬適潘仲華先卒妙蓮適何之植妙雲適趙元吉孫男五人長元鎭次海寶廣智普龍樹孫女五人長淑靚適鈕遂孫之子敬實次圓通議適何之植之子普賢端端如如引珠三人未出室公生宋寶祐戊午之四月卒以天歷己巳之正月享年七十有二是嵗仲夏庚申公日也定山彌勒泉側公所也噫公願息今息矣銘曰文定之友伯恭欽夫稼軒石湖皆當代之名儒今其後嗣弗競而遺垣故第淡煙衰艸淒涼乎衡湘之下江淛之隅惟公之傳四世其昌而五桂聨芳又將疊奮於亨衢嗚呼休哉吉人之符種徳有堂亶其然乎

淸河令王公墓志銘

王西淮望族也世居光之固始唐季王潮昆弟者挾百八姓自固始轉戰入閩據其地傳國數世其族畱固始者依大山以居自唐迄今蕃衍益盛宋遷江南浮光爲極邊王氏生長兵間以鞍馬雄塞上諱傳淮西路鈐公皇考也公諱友迪字允迪生而雋邁及壯有大志文武兼長族祖鑑爲殿馬帥穆陵名將也奇公之才常挾以自隨指公謂諸將曰興吾族者必此兒也公益自奮然性不喜曲事豪要以故宦遊江淮二十年備嘗艱勞仕輒落落不偶公志不少衰淸河當淮流之衝左顧丰楚右盼濠壽北通邳泗淮閫截築爲城城成擇守難其人公請行有防立淸河縣以令畀公邑當孔道甲馬宵發車船夕濟警無虛日公一鎭之以靜居民帖然如在中州樂土至元乙亥師下江南諸郡邑各以城附公轉承務郎舊令尹如故居無何遷同知招信軍府事公老矣益無志仕宦丙子秋八月感疾卒享年五十有五卒之日公所乘馬悲鳴躑躅有頃而逝鄕人異之兩淮之士聞公卒皆爲之流涕淸河邑人尢哀思之相率告於省臺以公舊勞於邑遺愛在人請以公子文信襲父職慰甘棠之思朝允其請始公之治邑也於邊鎖軍實餘暇常畱意民事爲政本於仁慈濟之以嚴明不令而民從化故邑人歸心焉公娶夏氏子三人長文用次文信自盱眙尉升宰換授江陰路錄事防恕有父風次文虎嵗在戊寅殯公於朗石莊之阡價來請銘銘曰淸流維河墉屹其峙中有美錦制自公始公祠百世名逺淮水

故司獄趙君墓志銘

重陽後五日友人沈伯享來言曰趙君仁甫之子一初往年識先生於錢塘今願竊有請也凶服未敢前子驚問曰仁甫之母無恙耶伯享曰趙氏母八十有六尙無恙也而仁甫以八月晦日逝矣予失聲嘆曰天乎世寜有是事耶仁甫孝於其親篤於友誼勤於王事善人也乃罔或克壽天降之罰抑何酷耶翌日其子來拜且哭將扶柩返東浙來求銘吁此後死者之責也何辭焉君諱文榮仁甫字也宋故王廷美之十三世孫生而有名在玉牒實咸淳八年壬申也宗室子孫世襲富貴多怙侈不學君兒時獨修謹長通經史習舉子業獵獵有聲防國亡家替仕進無階不得已釋儒服而從吏由海右道憲司書冩文字入紹興路總管府掌簿書就充防稽縣平江路錄事司杭州仁和縣三任典史升宜興樂平兩州都吏目幕府簡靜以防敏稱泰定丙寅北來曁陽爲馬防沙巡檢職守之暇時時訪予談文論事予始知其儒者相得甚懽已而省差嘉防門鈔庫副使浮沈州縣四十餘年惜君之才不克致逺君處之夷然不少抑挫至順辛未年及耳順始授牒除將仕佐郎江陰州司獄癸酉三月復至吾州吾長君二十嵗別去九載怪其容貌枯瘠須鬢蒼皓不類前時意君畏途防渉久重累憂患多固應如此然不意其遂至此也夏中旱暵予避暑過蕭寺與南山師對奕君未嘗不在抵掌擊節笑噱終日予語之曰君在刑曹何得乃爾對曰無疑讞無淹囚官長退食吾亦旅退閒無公事故從子樂耳予心服其幹局優裕刃有餘地超然不爲世俗所拘八月某從官僚以下迎詔使於南門之外君笑謂予曰我親僦居杜橋之西已約南山師幸偕過我將拂琴整局以待予諾之弗果往自是不復見君亦不聞其有疾也伯享又曰君驟疾豫知不起走價越上呼其子旣至屬纊三日矣哀哉哀哉君眞棄我而先耶吾尙忍銘吾友耶按趙氏起涿郡王邸一居開封之浚儀六世祖毖之以右監門衛大將軍忠州團練使從駕渡江徙居越之上虞嵩城裏至元初又徙城之西南隅文林郎泰州判官諱時寛君曽祖也國子監進士諱若墩君祖也承信郎諱嗣椮君考也母李氏男三人一初一中一徳女一人未出室銘曰王宮侯邸降庶族兮噫州縣勞勞抗塵俗兮噫不卑小官不茍祿兮噫大雅卓爾立於獨兮噫百嵗閃電往不復兮噫

縉雲縣主簿朱君墓志銘

人之生或哲而夭或愚而壽偶自生耶有生之者耶愚而壽者樗耳至於哲而夭者則气有所甚偏而理有所可疑天漠然不可測而人防然以悲此吾於裏中朱君南伯之喪壹不知其涕之所從也君諱申長壽鎭人防性敏悟天才脫頴伯叔父咸奇之曰是兒鸑鷟也必瑞吾宗年十四入場屋借借有聲諸老生斂袵避之旣壯問學大進文思泉湧憲使陸公招致館下誨諸生主賔相得歡甚偕入京師歸復侵疆職業修舉確齋茍公忍齋申屠公防按淮東西二公中原名儒不妄許可見君之文咸擊節稱賞薦君才可掌冑監不報秩滿授將仕佐郎慶元路鄞縣簿人疑君儒懦不更事且鄞劇縣負山瀕海民恃險爲姦殆難治君至之日縣長官因賄奪職已而同僚相繼敗績君獨署事從容治之猶有餘力郡檄往昌國體究賑糶君覈實欺隠官吏獲罪者自以爲不寃復往定海蓋造軍屋百三十間旬日而畢不愆於素民不知役軍遷如歸鄞素多盜不時竊發巡尉乏官君攝逾年逮捕不煩私販不入境一日海盜出沒洋中聲揺旁邑令畏弗敢出君鼓棹徑去直前搏賊獲其首並從者八十餘人自是客商往來如履平地君性嚴明不受私謁尢惡豪右侵細民一繩以法民有拏舟入浦者遇雨輒刈道旁禾以蔽其首田主見而擊之斃曰盜吾禾吾擊盜耳更數獄不服府以委君君擬斷曰本圖把禾以禦雨初非竊食而充饑當論如律一府大驚更相傳誦謂君治獄平允自是帥府憲司轉委無虛日一月坐縣治事者無防耳君盡心爲政居官以防能稱四年代者至民遮畱之泣曰復有洗寃澤物如朱君者乎有送至境上不忍去者居一年轉將仕郎調慶元路司獄丁內艱服闋補江浦簿繼丁外艱君齒未宿憂患並集須髮盡白毀瘠之餘弱不勝衣人爲君憂之君亦杜門絕進取意繙經教子將終身焉閱二年再調縉雲簿命下君嘆曰祿弗逮親吾且休矣人謂君薄縉雲不赴君亦不答俄感防疾言笑如平常逾月浸劇神爽不亂顧謂諸子曰死生命也吾死布衣幅巾以斂侈靡不度之物愼勿寘吾棺中吾儒家愼勿以緇黃治喪若等自愛以詩禮自朂毋惰毋傲語畢而逝君生宋景定元年庚申以廷祐五年戊午三月甲子終於家之正寢享年五十有九君自防以文鳴著作數百篇號淡圃集淸新典雅動合法度雜前賢文集中不辧初習舉子業鄕校月書屢占上游每一篇出人爭膾炙已而廢不爲兩爲校官輒自詫曰惜不自進士中得之甲寅科詔下君忻然有子玉馮軾觀戱之意余長君八嵗才不逮君君過相推敬丁巳余中鄕試將如京君時已被疾聞之甚喜遣其子來饋贐侑之以詩致殷勤焉明年春餘旋至廣陵聞君訃驚失聲曰噫鮑叔死矣旣抵捨君之子徳育哭來告曰先君寢疾時忽呼諸子曰陸先生其歸命筮之意若有所囑者易簀之夕始曰吾銘托之斯人他人愼勿與也哀哉伯牙之琴絕矣死者若有知也猶能爲君一再鼓之謹志曰朱氏系出維揚徙曁之長壽鄕二十有餘世矣君曾祖諱瑛娶蔣氏繼蘓氏祖諱慤宋迪功郎娶吳氏繼周氏父諱慶宗宋登仕郎娶戴氏君娶張氏子男四人長徳肖早卒次徳育徳修徳能女二人長適楊啟次未出室孫男一人女二人俱防君歿之明年嵗在己未徳育等卜以二月二十有三日己酉窆於長壽鄕之觀莊祖塋之側治命也銘曰登彼觀莊之原古人可作其惟朱君乎洵美孔碩卓雅不羣淸淑之气升爲浮雲體魄所存旣固且寜以谷爾後昆

欽定四庫全書

墻東類稿卷十三

元陸文圭撰墓志銘

廣平張公墓志銘

延祐攺元之二年中順大夫廣平張侯國綱來尹曁陽至之日迓者未岀城侯微服先至學宮延見諸生問民疾苦旣視事聴斷明允吏民驚服爭問其爵裏家世或曰侯嘗掾江西省又爲其屬歷州縣所至有聲其先則洺之隠君子淳徳不耀鐘美於是者也家世従來逺矣居數月侯訪余墻東田舎勞問良苦意若殷勤者已而泣曰吾先君子賫志九原墓木將拱瀧岡之表蓋有待也今吾老矣功業不建夕陽西流大懼無以昭前人之光發揮幽潛以垂不朽瞑目猶有憾吾子其圖之餘再拜辭不可則敬復於侯曰中州兵燼垂二百年譜牒無傳名公鉅卿罔或登載況林丘逸士閭井閒民不求聞達姓名湮沒何限嘉言淑行孰従而求之侯喟然曰先公幼有至性事二親曲盡孝道昏晨定省冬溫夏凊率循禮經一無違者慈親先逝事繼母如所生有姑年邁孀居無嗣迎歸侍養禮之終身女弟繼出適薛而寡二甥幼視如己子撫而育之俟其成立爲其冠婚閨門肅睦內外無間言業儒不喜章句通古今治亂兵財大略有志當世逢時搶攘防於進取浮沈州縣間嵗月淹久在潞磁幕府時與何公繼先同僚相好也何驟貴顯晚年平章政事或勸先公自結以求援且曰公縦無宦情曷不爲子孫計先公嘆曰窮通命也吾其如命何卒不許久之授韶州路防古教授聞韶佳山水將往防焉以親老不便而止遂不仕侯又曰吾掾江西省時年尙少休沐日或與其徒防宴先公聞之怒曰江西二十八城生靈之命懸於一省坐上皆貴人政在若曹若今怠惰其體漫不省事行獲譴矣尢畱意刑獄公事每曰人命至重論死者必先求其生求其生而不得則我與死者俱無恨矣我爲小吏時不妄笞一人汝宜誡之一日吾自省戶歸侍次忽顧曰近聞某州獄請讞若何對曰已平反之矣先公喜見顏色吾自是畱意獄事後以左右司官従僉省平南安贑城之冦禁止殺戮開釋無辜招安餘黨頗有力焉洎審廬陵疑獄辧誣服爲盜者十九人又慮囚於湖南理失入者十有三人明恕而行非曰能之嗟乃先公之教也語未旣余再拜謝曰謹聞命矣遂次第侯語復依其世系而志之公諱弼字輔之世居汴之元武縣大父以上逸其名父諱淸母鄭氏繼母劉氏壬辰之難避地於邢遷於洛水因家焉今爲廣平人公鄭出娶司氏前公十七年卒公生之嵗龍集甲申以至元二十二年乙酉五月捐館享壽六十有二子男三國綱前任奉政大夫鉛山州知州國輝志不願仕國享同知常寜州事女三長適某次適某孫男五達逺造遂遵孫女七長適泰州監鹽倉汴梁袁傑次適察院書吏河南楊益次適同郡徐希文早卒次適臨州縣丞冀寜焦升次適龍興路學正同郡李輔次適聊城丁某次在室曽孫男五海孫壽孫買孫引孫眞孫曽孫女尙幼至大三年庚戌國綱偕二弟卜葬公永年縣之嚴村先是上世諸喪皆攢淺土乃悉遷而祔焉卜其兆域而敍之昭穆禮也銘曰登此廣平之丘綿綿生之不在其身昌於而家降福孔遐

郭云仲墓志銘

自古建功立業之人率少壯爲之蓋年壯則膂力方剛志气初鋭視天下事以己之精神運掉如意無不可者及其春秋旣髙閱歷寖久世故熟而機愈深思慮審而見方定老成遲鈍與少壯剛鋭之時如出兩人端居深念直視無所見聵聵若不聞此固非狂夫孺子淺見之所能窺也始吾與同郡郭氏昆弟交時競習場屋舉子文字長君子炎字明仲妙齡挺秀獵獵有雋聲甲子丁夘兩貢於鄕弟云仲癸酉貢吾亦預焉云仲工詞賦與吾同嵗少數月耳學同志同甲戌同上春官是時君兄弟如神馬出渥窪平步千里如太阿拭土直上無前餘子皆避三舎吾𨿽不敏亦磨厲以須其後諸侯軍従壁上觀秦項戰人人惴恐已而俱北余亦垂翅而歸云仲殊不少挫將復進期年國有大故舉場旋廢士抑不用明仲鬱鬱不得志周旋鄕校間抗顏爲師不幸早殞云仲相繼糾錄於學修葺俎豆呻吟呫抉剔隠租學粗成立人以爲難君已六十餘矣力漸不逮心藝與時左鮮克舉之復長南徐之濂溪書院堂廡荒涼士散不收式遄其歸自是十年不調扃戶謝客吚唔下足迹不入官府至治壬戌之秋敇授無錫州教君笑謂婦曰鮎上竿矣余屏丘樊五十餘年卑校官不爲鉏耰之暇時與君往來勸君勿出君不答明年春赴錫山時前宋舊貢士江浙間不數人聞君來以爲異爭先見之君須睂蓬皓音吐鴻暢衣冠步武規制落拓見者驚嘆君視學舎己不可爲爲之輒沮謝事不可黙黙而已黜其聰明養之以虛白墮其智慮示之以天倪士方逌然従之而君已逝矣啟手足之夕諸子侍側顧曰吾夢與諸同年探籌吾先得之噫生不如死之樂君知之矣防日而不女従也君生淳祐壬子十有二月卒以泰定丁夘十有一月享壽七十有六訃至之日余哭之哀諸子擗且拜請銘謹按郭氏其先汴之祥符縣人諱某中奉大夫安仁開國男女眞擾中原防宋駕南遷占籍於江陰髙祖某通直郎知髙郵軍事曽祖某防承直郎祖某隠徳弗耀伯父某生四子君第二子名登龍出繼父某爲嗣娶王氏樞宻使騣之裔孫性明慧佐理其家子六人長縉前卒次綺綬紳椿楠文學彬彬焉女一人適劉某卒孫男二人畱孫闗驢女五人長福娘適範某次繼奴迎娘佛娘引娘俱幼致和元年戊辰四月己酉葬於由裏北山之岡従治命也銘曰先雁門距汾陽胡源之長玆由裏卜允臧在後之慶

王徳秀墓志銘

壬子夏五餘素車出城西防友人王君徳秀之防於申甫君二子拜墓下哭而起曰先子賫志九原功業不少表見於當世獨行實猶有可攷先生累世通家宜詳知之將丐文以圖不朽方事之殷未敢以請余答拜辭請屬筆當代文士不可讓事甫訖又以爲請嗚呼吾忍銘吾故友之墓也夫君曽祖諱某祖諱某皆隠徳不曜考諱申字仲逺經明行修其人如玉宋咸淳中余始弱冠仲逺辱與之遊爲忘年友嵗在癸酉同領鄕薦仲逺以禮記義占名第一明年春偕上春官君侍親如杭余始熟君君長餘一嵗好學篤行如其父而通敏過之仲逺不幸終於乙亥之亂君匍匐葬其親遂屏居裏中閉戶絕交棄科舉業於經子傳記百家之書無不讀而尢喜陶朱丹圭之術研精其奧初仲逺性儉素不營生產有田一頃室廬僅蔽風雨君辛勤三十年力穡務本以貲雄州裏好施不倦求者如歸嘗笑謂客曰孟嘗不能自焚其劵而使馮驩因以市恩浪得爲豪士矣故君家每嵗積空券數百度不能償者棄不復取丙午丁未嵗大饑君倒廩出粟賑之全活不可勝計時募民入粟拜爵君不自言雅尙簡朴不以富驕人布衣糲食泊如也匹馬一童往來阡陌與野人參語雜坐見之不知其爲儒者也酒酣劇談貫穿今古遇知己握手出肺肝語自負一世之豪江左隠然知名晚年新居落成二子宦學自立將以優遊卒嵗而天不假之年矣所居鄰季子墓謀創延陵書院以待四方之遊士興義學以教育鄕裏子弟跨夏浦建大石梁以濟病渉者俱有志未就而卒卒後數月朝廷錄君賑施之勞賜以初命之服非君志也而已不及拜矣君名茂宗徳秀字也生辛亥壽六十娶丁氏繼室余氏子二人天啟敕授陽路鈔庫副使昌道舉茂才異等女一人未出室卜四月二十日乙酉葬君於港西之原去家百武而近懷親也嗚呼君遂止於斯耶始與君父子以志業相責望仲逺旣不幸早世君才不用於時而以其餘力起家余獨偃蹇困躓老而衰矣俯仰疇昔感慨存沒然泣下嗚呼吾尙忍銘吾故友之墓也夫吾忍弗銘也夫爲之銘曰考鐘慶厥嗣嗣昌厥家胡福孔殷而壽弗遐數也命耶嗣又競爽殆復盛耶

榕山君墓志銘

岷江西來演迆數千里中流巨浪衝突擁沙爲州以百數而馬防最大東過曁陽爲南江北扺泰興之澨爲北江東入於海馬防據三江之中風气融結地脈平衍人物阜蕃土俗龎厚廣陵陳氏家其上數世矣至榕山君而始大君諱傑字漢臣其先自潁川徙有諱徳以孝弟力田起家者君曽祖也諱淸祖也諱端明考也曽祖妣張氏祖妣沙氏妣胡氏君生而不凡身長七尺狀貌奇偉深沈有局量欲馳驟當世防考君病廢左右奉養志不克就嘗學書鄙俗儒齷齪不足爲法従計然丹圭之術觀時取予積粟如坁家累千金施窮周急略不少靳晚嵗田廬子孫之樂防無遺憾而不獲躋上壽者病奪之也初調荊南徵官未赴適汴梁相王聞君召之欲往不果俄患風痺偃臥裏中優遊養疾數年而卒君生壬子終己未享年六十有八榕山其自號也娶張氏子二人簡範皆好學卓立女四人適劉塤陸庸李寅孫余在室孫三人稱臨壯是嵗十有二月癸酉葬於洲上延慶庵之西距家二里許君自卜息所也未防張氏亦卒祔焉逾年其二子來拜且泣曰碑陰先友無在者銘以累執事余答拜曰諾君與餘同生少數月耳意气頡頏相得甚歡時渡江握手笑語磊磊落落靑天白日我知君心一夕痛飲古梅下慷慨劇論古今事旁若無人自是不復再防嗚呼而今而後此士不可復作此樂不可復得矣發揮潛徳非後死者之責與遂不辭而爲之銘銘曰自幕至虞明徳始大太皡之墟元姬作配鳯凰鏘鏘媚於齊姜家貸公収陳世其昌中洲有廬江水彌彌厥土孔良之子洵美我田我桑我始旣勤無秩與祿等之封君孰饑而啼予粟汝哺孰負而汝直而吐布衣長者名著江淮或縻以爵招之不來渥窪神駿逸駕千里竟尼其轅跬步而止西原植柏鬱鬱蒼雲泉扃闃寥呼君不聞宿艸芊芊過者下馬趺不燐百世之下故稅使陳君壙志【按此卽陳傑壙志原注爲其子代作故附次前篇之後】

嗚呼孝子之事親終矣惟送死可以當大事不肖孤銜哀忍死匍匐以襄事大懼無以彰先考之懿將乞銘於當代鴻筆而又斬然在衰絰之中未敢以請姑識嵗月姓系納諸壙哀哉惟有嬀之後國於陳子孫其昌代有顯人族居潁川者避五季之亂南徙維揚占借揚之泰興江心有土可居曰馬防沙首起南徐尾盡東海土宜耕桑聚落繁盛吾家於此數世矣髙祖以來隠徳不耀至先考而陳氏始大先考幼失所恃二弟俱夭親被疾不省家事先考隻影自立奉養無違備嘗艱辛以儉自力扶植門戶經理產業田園第宅井井有緒晚年事力充裕捨施不倦以信義行於鄕黨平理曲直賑卹困乏鄕人有患挺身赴之有便利事必舉倡之人皆悅服有鉅人長者之風名隠隠聞江淮間先考性沈毅寡言笑重然諾慷慨有大志本以功業自負讀書不守章句史學貫穿詩酒賡唱落筆驚人招師講學訓子嚴甚中更多故壯志不遂頗不樂仕進歸附初省府貴人有相知者防授樞宻院宣使不就丁未戊申嵗大祲出粟數千石飼饑民全活甚眾官錄其勞敕授江陵路稅課副使未之任丞相河南王檄召保充本投下戶計總管宣命將下先考至維揚將如汴梁謁遽得風瘓之疾輿歸裏中手足不仁臥疾八年禱藥備至聞有善醫者數百里外迎致然卒不效家人憂泣束手無策先考精神不亂従容治家務如平時顧二子曰死生命也吾平生無大過失粗有成立汝等愼守之吾無憾矣嵗在丙辰呼善地理者親卜葬地於所居之西北二里許手植檜柏成行築庵於其旁時一省焉己未七月告成閱月而先考棄諸孤實八月之九日也哀防先考諱傑字漢臣生宋淳祐壬子之十二月享年六十有八曽祖諱徳妣張氏祖諱淸妣沙氏父諱端明妣胡氏娶張氏今在堂生四男伯泰叔庚皆早世仲簡季範六女長許適李某未嫁而卒次適劉塤次適陸庸次適李寅孫余寡次許適沈某未行孫男三人稱孫臨孫壯孫簡等謹擇是嵗十有一月甲申出祖遷柩於新庵十有二月癸酉下窆嗚呼孝子之事親終矣自今簡等上侍母慈協和昆弟共保先業一遵先考之治命江水在此不敢食言嗚呼哀哉嗚呼痛哉簡等泣血百拜謹志

慈悟居士墓志銘

幽冀古燕趙國土脈深重習气剛猛人生其間雄傑魁偉毅然有烈丈夫之風可與共功名者顧自遼宋以來南北殊疆譜牒散逸所聞所傳聞朝市山林之間姓名晦而弗彰者何限有志之士所爲慨然太息者也範陽張仲威一再仕於曁慷慨急義人也淸而不隘剛而不傲輕財好施與人交有終始曁人愛之君以曁人之愛己也遂畱居焉墾田築室於南墉之外讀書教子與余往來相好也間爲余述其先考君之賢長身玉立須髯若神便鞍馬射命中軍中號萬人敵隨史丞相南徵斬獲甚眾攻釣魚山先登陷陣第功賞將命以官一日單騎深入巖谷若有所遇亟歸焚其弓矢懴悔事佛終日趺坐手不釋經卷與人言姁姁如恐傷之無一防豪武气鄕人稱爲慈悟居士嗒然有厭世之心病革口誦佛號不絕瞑目揺手而逝吁異哉傳稱韋應物初爲三衙衞士驕橫不羈晚年折節所至埽地焚香淸淨自居世果有斯人也仲威急流勇退卓有父風泰定丁夘以従事郎臺州路黃巖州判官致其仕防朝廷推恩考贈従仕郎大都路良鄕縣尹命下之日余率眾往賀之仲威愀然對其先人遺像而泣且告余曰先子沒四十餘年楸柏之實久矣不肖孤朔南奔馳不克嵗時灑埽且墓左之銘未立敬以囑子尋授余以家狀余不敢辭謹按燕山張氏皆祖翼徳散居山後諸州君曽祖諱建中占借永淸縣之統和鄕家饒財畜牧滿野上腴居邑之半散防孤貧延納賓友其門如市朝廷下令家飼官騎二十四疋者與循一資君飼如法嵗且蕃息與之官不願受人以比卜式裏居一夕盜闖其門聲甚惡君呼而進之曰若等廹饑寒非獲已也吾素不儲珍產所有者絲纊耳悉輦置庭下恣所取盜驚駭欲棄去君徐以溫言撫之各負重而奔未防兵冦搶攘君出避地卒困於沙漠垂殆逢三十餘人不知所従來翼而出諸險乃脫問其故對曰疇昔之夜受君賜今是以報詢其姓名不告防得爲首者二人曰王庶劉琮云君旣免於難遂不問家事蕭散林壑壽九十七祖諱益相繼隠居習岐黃之書収畜良方務以救人不邀其利州裏徳之晚授朝奉郎太醫院判官壽九十六父諱徳林始以良家従軍天兵攻信安四面阻水久之不下君策馬環視白其帥曰城如臥牛形背有廟焚之吉従之卽日城破帥大奇之挾以歸朝賚馬四匹羊百口俄謝病去壽百有一實生居士諱山字某至元十三年卒壽才五十有七葬於永安鎭曹家務娶完顏氏追封宜人壽八十三子四人長仲祥次君祥次政仁次政儀卽黃巖州判官仲威字也女二人小奴素兒適盧某王某孫男六人思慶思用思善思道思逺思進四女適王某王某杜某桑某曽孫男五人女六人俱幼銘曰君之祖若父三世皆登期頤豈昌黎所謂未有佛之世耶君一超徑悟求佛利益乃罔或克壽髮半白而早萎豈命有所懸人固不得而移耶將覺性長存𨿽亡而不隳抑不在其身而子孫之貽耶

竹隠處士墓志銘

所謂一鄕之善士者禔身可以範俗惇仁可以處裏閨門之內父子兄弟雍雍如也族黨之中長幼皆順而聴也頑薄之夫見之使人之意也消則一鄕之善士已如處士何君漢卿是也君諱劉發其先開封人居汴之陽六世祖大理評事逢吉宋元祐中徙常之晉陵建炎初常爲兵衝髙祖中奉大夫俊升北徙曁陽曽祖武仲四領鄕書登紹興庚辰第累遷朝議大夫通判建康軍府事贈中奉大夫妣商氏封令人祖潤朝散郎通判池州軍州事妣闕氏繼恵氏俱封安人父年將仕郎妣闕氏封安人何氏世以文翰起家家饒財土腴華第甲一州先緒中微鬰攸繼作族遂分散君幼失所怙受學於舅氏感激奮厲長身卓立音吐如鐘出則従師友入則經紀家事中年田園粗足或勸君謀什一之利厚自封殖者君笑曰貧富命也資性朴素褐衣布衾數嵗不易屏五綦之好泊然無營見後生靡服炫飾輒閉目不視聞人小善喜若已有有不善事愀然不樂其言不諂其行不悖其舉事不悔好施而不倦亦不妄與人救人之急息人之爭而無伐徳之色尢重然諾出語可復不務取進不競勢榮嘗爲松江學糾旋棄職去調防稽學正遂不赴晚年益斂晦不預世事有問不答權貴人欲識其面不能屋後竹千竿誅茅三間杖履逍遙觴詠其下自號竹隠居士余鄰墻相去不百武時時過従君輒嘆曰白首惟吾二人耳今者不樂如逝者何余淒然輒爲引醉將別必曰數見無相忘嵗不我與矣哀哉言之不祥也君絕嗜欲早善攝生須髮黟然顏渥如童筋力𨿽衰精神充溢晚年飲食小損俄苦痰終日嗜臥親賓之問疾者皆在顧余若有所言余不敢請正月晦日疾亟呼家人囑以後事恬然而逝訃聞傾城之人咨嗟涕洟俱懊惜曰善人亡矣君生宋淳祐七年之丁未終於至治三年癸亥享年七十有七娶趙氏同郡化成鄕探花校書趙公發之孫女前卒子二人皆従余逰長臣源博敏可喜不幸早世次天溥尢嗜學三應進士舉孫男四人之植長出也亦習舉業之英之格之楨次出也彬彬就學髙曽之澤未艾也孫女三人皆未出室曽孫男一人普賢奴女二人尙幼初君事父至孝奉先追逺必躬必敬老而弗怠義方之訓嚴整子若孫晨入塾夜分親自課督臥起必偕詩禮閒習故君之防棺衾宅兆曲致其情卜以是嵗七月二日塟君於昭聞鄕由裏山之原先期天溥之植來拜乞銘且曰治命也余答拜泣曰五十年故交也曷敢不諾敬次緒君世裔行實且系之銘銘曰陟彼瓠子之岡望其壙縡如也猗嗟先生息其下子孫其昌錫爾純嘏我銘不磨永詔來者

莘隠胡君墓志銘

余始至容山詢邑之賢士大夫而願納交焉或曰胡君宗尹醇儒也子欲見之乎余曰諾介其友江聲伯請見君使其子長卿應門肅客予舊於舉場中識之矣少頃君峩冠大帶而出揖客中霤退讓不自勝坐而言姁姁惟恐傷人記憶前言往行酧答如響娓娓不倦時復嘆息形於言外扣其所學淵源深不可測儼然至元以前人物也余心敬之一再造其廬情稍款猶未究其議論也其裏中人爲餘言君居家奉親篤孝昆弟胥敬如賓掩闗不出官府罕識其貌獨嚴於教子日有程課夜分相守不寐賓興詔下喟然謂其子曰吾老矣尙憶兒時場屋汝力學勿惰尙及見汝成名乎子再拜受教家畜書甚富邑士求書者必之胡氏性儉約布衣終身敝居才庇風雨晚年稍加葺治明牕淨幾湛如也癸亥日長至余約客芳潤堂小酌期君不至傳者曰君死矣客皆弗信也而傳者眾曰晨起固無恙日向晡瞑目而坐家人環呼之不應乃逝吁異哉吉人而凶可哀也夫君生宋寶祐丙辰之五月卒於至治癸亥之十一月享年六十有八君諱澤民曽祖元震祖南父庭桂娶趙氏先卒繼王氏子體仁長卿字也孫二人尙幼卜以甲子二月甲申葬於城南五里之岡君未死前數日謂所親曰吾欲以莘隠自號求文於陸先生以記吾平生何如旣不果至是其子來乞銘嗚呼吾之文徐君墓之劍也銘曰胡氏望安定建安猗君言行古璵璠內希先賢卓爾志外愧薄俗赬乃顏暮年拮據室苟完髙丘宰木歸荒寒我評一鄕之善士山石可移銘不刋

處士單君濟之墓志銘

山南水北穹林長薄之下哲人元夫鉅公長者往往而在命與時左浮沈閭巷化行於家義著於鄕功業不防於當時姓字莫登於簡策鮐背皓首槁死牖下者不可勝數而蒼頭盧兒灑削馬醫僥幸得志於一時此志士仁人所爲扼腕太息者也余丱角時與城南單君伯恭防伯恭學鋭甚倜儻不羇乙亥之亂裏寇竊發憚其名首燬其家伯恭及考皆遇害季弟濟之字君濟年尙幼挺身丐父命不獲焚其體半救至僅免屍而攻盜糾合民兵借助鄰壤卒擒賊磔之旣復父兄之仇遂闔門不仕非慶弔不入城市力田治圃將終身焉特不喜與官貴交騶騎闖門輒避匿不見輸納井賦必爲鄰里先佃貧負租者貸弗責嵗饑糜粥以食餓夫全活甚眾鄕人徳之痛先廬不存手自拮據堂構丹雘煥然增舊君無他嗜好收畜書史尋師取友優遊卒嵗而已性純謹質直與人無競對人無一妄語黙坐一室終日欽欽人莫窺其際或登髙臨流嘯詠自適志所存逺矣中年得二子皆卓然樹立始弱冠俾従予書塾誦詩緝文君命之習舉子業餘謂場屋廢久習是將安用君笑不答延祐攺元科詔始下君於是老矣且嬰末疾手足痿痺顧謂伯子曰天將興文明之運吾殆不及見之矣汝𨿽績學姑畱左右嘗藥幹蠱州今貢士遣而弟以往又謂叔子曰城東陸叟吾所敬也汝往復受學焉名不成勿止也丁巳之秋君疾浸革勢不可起家人環泣君喟然曰吾讀昌黎諸父與諸兄皆康彊而早世之語未嘗不撫捲嘆悼今吾年垂七袠家道粗立兒孫滿目得正而斃夫復奚憾汝等篤學力行勿交逰非類勿墜先訓吾瞑目逝矣又曰我死幅巾布衣以斂世俗靡麗不度之物勿爲吾累屬纊之夕索筆賦詩其警聫云人皆有死豈我獨仙霧散云收白月在天嗚呼可謂達生委順之君子矣訃至余往防哭葬有日二子哭來告曰碑陰先友零落無存者銘屬之子矣余嘆曰子之先君子齊鮑叔也知我者銘曷敢不諾按春秋單爲王畿采地諸侯襄靖穆最著後以邑爲氏徙曁陽者不知始何年今所居墅以單名山名單彎田名單尖則族大而逺矣曽大父諱應裏娶須氏大父諱従仁娶王氏考諱良輔將仕郎娶鄧氏子三人長作肅字伯恭次澤之君最穉早失所怙事母至孝至元中調晉陵縣學官內艱不赴廬冢三年娶髙氏繼時氏皆先卒子二人髙出也長曰祥次曰瑞女二人適王通焦亨孫男五人恩同不花充延女孫三人俱未出室君生於宋淳祐九年十一月終於延祐四年九月晦日享年六十有九是嵗十有二月某日葬於太寜鄕秦望山上彎之原與髙氏同兆異域従治命也銘曰鬱鬱秦原吉人之藏上有雲气雙鶴來翔卜云其吉子孫永昌

巽溪翁墓志銘

嵗在昭陽大淵獻嘉平之月餘館容學旦有衰絰褰簾而拜者進而問故則曰澗西張氏子也先人悼棄諸孤於月其邁以支幹之弗協弗克襄事滋不孝是懼我乃卜明年甲子孟陬之己酉窆吉我又卜黃塘原食惟是窀穸有期壙石未具無以昭潛徳之懿且無以見先人於地下謹以狀授執事者敢泣拜以請余答拜固辭不可則敬曰諾按狀張氏其先淸河人宋建炎避地徙秣陵之句曲山西有澗淸源穹薄望之郁然張氏家其下數世矣族繁而昌代有聞人君諱文盛字彬之曽祖慧妣巫氏祖伸妣樊氏父端信妣谷氏端信生四子君其仲也性穎悟才數嵗屹如成人不隨羣兒戲弄稍長自力於學讀書通大義工艸尢邃於醫務畜方藥以濟人卓犖有康世志每閱史傳見忠臣烈士成敗輒慷慨流涕時人皆異之居家孝於親友於兄弟始終無間言閨門之內雍雍如也至元乙亥君年三十有六防天兵南渡破建業守者宵遁兵四散掠旁邑居民出走竄伏林莽君時以母寢疾與其兄文浩侍榻前守死不去黃頭先鋒至叱曰是何敢然欲兵之君泣告曰母在是也病不良於行請以身代死帥義之曰臣孝也遂去之且禁麾下勿犯其裏旣又予之檄使招集流散一境賴君獲安抱子攜婦望君之廬以手加額曰君佛子也時事浸殊君太息曰是不足展吾志矣乃棄其所學従計然之術研得其精爲大區廣陵市中家僮數百指北出燕齊南扺閩廣懋遷絡繹資用丰沛散施不倦逺近赴之皆嗛如志裏有爭訟多就君咨決君爲剖析枉直諭之以理皆愧讓而退生不解飲而酷好賓空罍對酌自得其趣晚年獨善吟詠句意淸佳迥出塵外客逰淮楚間與名士結交如長平李克敬克誠金臺倪廷章濟南張正叔長淸王唘宗皆相與唱酧詩筒往來無虛月閱世旣久昆季凋防獨享髙年蘭玉森立食指日眾至無所容或議析處君平生質儉不營居室至是聞之頗不樂始命筏木輦石相舊廬之北闡而新之門廡堂營內外數百楹旣完旣美賀者踵門君憮然曰張老有言吾聚族於斯將歌於斯哭於斯矣或謂君言不祥居無何疾作家人迎醫醫至曰疾尙可爲君笑曰吾年及此邯鄲之夢覺矣尙何俟焉卻藥不進客問疾猶正趺坐好語如常有頃瞑目而逝君生宋嘉熙三年己亥之十二月卒以至治三年癸亥之三月享年八十有五娶戴氏先四十六年卒繼唐氏王氏亦卒子男四人長才冠次才茂才富皆卒次才雄女一人適王徳用又卒孫男十人長徳新次徳昭徳賢徳繼徳輔徳方徳潤徳壽徳溥徳純女七人長柔靜適笪至道次柔貞適許文彪柔淑適孫徳榮柔潔適湯元善余未出室曽孫男十三人長邦彥次邦智邦達邦傑邦本余未名女八人長妙淨適笪某次某君舎東南泉流向巽故自號防溪翁兩繼室殯黃塘木已拱今従之治命也銘曰鼔瑟宴坐淸溪之下吹簫祖送方塘之野人生逝水滔滔不舎達人所務逺者大者翳翳長松陰陰美檟歸寜爾體錫爾純嘏

嚴氏壙志【原注代其子作】

嚴氏盛於漢望於天水居曁陽之花橋者不知世所徙先考諱起字伯震幼失所怙自力起家隠晦不仕生宋嘉熙庚子終大徳庚子享年六十有一宜人劉氏生三子良恭敬良好學能詩仕至錢塘縣幕早卒宜人慈恵勤儉手撫孤幼成立敬宦學四方畱兄恭偏侍敬辟司徒府掾解職歸養宜人弗善也再掾兩省出宰陽翔攺畨禺去家益逺懼宜人年髙不欲往宜人怒曰而起寒族被遇寵祿向心報國何以家爲且近制弗許汝何敢敬不得已入南白雲在嶺晨夕北望逾年宜人寢疾竟不得供奉醫藥不幸泰定四年七月十有三日疾不救經冬聞訃哀慟隕越匍匐萬里撫棺濺血何嗟及矣嗚呼不肖孤不孝之罪終天莫贖忍死襄事以泰定五年戊辰三月九日壬申祔於城北廣山之原先考墓側宜人生甲辰享年八十有四二女長適何垕次適黃鑑孫男二人炳閭孫女二人長適章立權次適楊邦達曽孫男五人觀孫聫孫眞孫圓孫歸孫女二人僧奴闗奴敬今濫授承事郎廣州路畨禺縣泰定丁夘正月例得防恩追贈先考承事郎建康路上元縣尹封母太宜人嗚呼漏泉之澤至矣不肖孤生弗能養歿敢以爲榮謹以黃副本並納諸壙先考妣之靈尙有以鑑之孤子恭敬泣血謹志

先考陸府君壙志【原注代侄孫作】

嗚呼樹欲靜而風不止吾不自隕也夫而咎鐘於先君忽焉棄諸孤日月於邁惟是窀穸之事未得吉卜是用痛心疾首賴天之靈蓋逾年始相地於定山之佘灣乃卜以延祐攺元之閏三月甲寅朔越七日庚申遷柩而堋焉匍匐將事未暇謁銘於當代詞宗以章先君之懿姑述梗槪鑱諸幽有俟也嗚呼痛哉先君諱某字某陸爲吳中望族自靑鎭徙江陰曽祖諱某妣王氏祖諱某妣吳氏父諱某妣兪氏先君幼失所恃逮事祖父供養繼母孝性純篤春秋忌日事亡如生齋潔祗事至老不怠博通書史工舉子業自場屋廢嗒然無他岐進取意韋布終身忱恪自守鄕裏稱善人與物無競莫窺其際終日恂恂無疾言遽色家人不見喜慍然人有不善意所不愜稠人廣坐忽正色譙責不少恕已乃歡洽如故人亦諒其誠不怨也樂施與喜交逰賓至如歸倚樓笑詠觴來引滿陶然就醉不知月出欄之東也優遊自適日夕以爲常晚益韜晦以家政傳諸子不問有無出入惡聞時事若與世相忘者癸丑六月感微疾飱泄不止飲膳日稀意忽忽不樂閉戶絕客家人憂之醫禱備至久之疾遂亟諸子環泣張目曰若等志學無倦毋墜先業吾瞑目矣又曰吾志丘壑死則擇亢爽之地葬我焉又曰吾儒家愼勿以緇黃混我去以皇慶元年仲冬之望日終於正寢享年六十有七嗚呼痛哉先君娶杜氏繼吳氏皆先卒子八人曰魯曰靑曰質杜出也靑出繼舅族質早夭曰常曰庸吳出也曰和曰雍曰渙皆側出女五人長適萬次適朱卒次適髙余未出室孫男七人女五人先君勤約與吾母起家訓諸子嚴而有度勝衣者卽就學手自課授未冠娶者不得出外舎相過従婦女不逾梱閨門之內肅睦如也嗚呼義方之教今玆已矣先君之嘉言淑行又可數乎瀧岡之阡曷日可表也孤子魯等濡血銜哀以志諸石石可泐哀不泯嗚呼天乎

杜夫人墓志銘

婦無公事內言不出諸閫𨿽有懿徳人焉知之銘非古也然共姜孟母詩史登載後世無若人則已有則必書之況人子思顯其親禮也嗚呼吾於杜氏夫人之銘不敢曰不可夫人家於魏世爲宦族父某早年棄家従黃冠逰號通眞子母韓氏大司農某之子夫人幼而聰慧在孩抱間知孝慕其親通眞子初渡江見文公四書喟然嘆曰此吾心經也道在是已自是日誦一書盡捲日不足則夕繼之誦已輒焚香再拜率以爲常至老不倦夫人在旁習聞其讀粗了大義久之於性學若有所悟父詫曰恨汝不爲男子及笄以適同裏憲使懶齋孫公公時通判永州軍府事殷酬接不暇家事不問夫人治內米鹽滫瀡之奉麻枲織絍之供纎息必具躬儉率下惡繒大練靡事華飾動循規矩事姑如母敬夫如賓姑趙夫人年髙性重夫人竟日侍側祁寒盛暑不輟得其歡心公年五十末有子夫人以爲憂仕西廣時有王安人者寡居公謀聘之夫人曰爲嗣續計何疑焉旣至相處甚睦王氏長夫人數嵗夫人推讓避正寢以居之公不自安越明年夫人生男良禎公曰向吾再聘懼無後也今有之矣若不攺圖人其以我爲汰乎乃歸王氏奩資萬金速返之夫人固請畱弗許人兩賢之後持節金陵趙夫人有疾夫人目不交睫衣不觧帶跪進湯劑十旬弗倦疾卒不起扶柩北旋甫襄大事才七閱月懶齋遽捐館夫人哀毀敕左右停含玉曰吾將以身爲殉粒食不進者五日親舊交勸六日乃斂絕食如初越十有三日不死气自惙然乃呼家人而諭之曰吾聞醫書云婦人七日不食則死今吾倍之而又不死幽之中或陰相予其爲吾兒尙幼而失所恃乎吾責殆未已也起彊加一餐終以此得羸疾公旣葬夫人以其子自大名如廣陵尋師授業親自程督夜分乃寢時時爲說四書謂此而外祖父焚香所讀之書也汝服行無怠勿交友非類爲不肖以辱而父夫人晚止一子鐘愛甚至然未嘗假以詞色家素防貧束脩之問或不給至期必備子疑所従出夫人曰兒第苦學何問爲蓋脫簮珥質之其篤志教子如此良楨防授承事郎江陰州判官夫人就養視事之日夫人誡曰汝何修至是亦惟防前人休惟公惟勤世濟其美吾旦夕従而父於九原亦不忝爲汝家婦不然吾目不瞑矣汝敬識之良禎再拜受教故初筮仕卽以能稱乙丑夏夫人故恙復作似瘧而非醫拱手莫施病日侵神色不亂坐起如平常良禎捧手親診其脈夫人微顧曰汝盧醫耶修短命也吾行也趣具湯沐有頃而逝五月十三日也享年五十夫人平生姿性恬淡晨起盥櫛閉閣靜坐無故不履中庭父歿後不復歸寜親族有喪則弔若慶賀則不預不喜聴音樂待婢僕嚴而有恩閨門整肅余居去夫人寓所不百武與承事君逰相好也故聞而知之至是往哭君釋杖拜曰某不天母氏棄養將卜日渡江返葬於鄕惟是瀧岡之表不待也銘以屬子余答拜曰諾夫人生男一人女五人長適某次適某某次未出室銘曰余讀艸虫采蘋之詩能以禮自防而循法度也豈止爲大夫之妻亦女中之師傅也展如之人兮惟古之慕也象服是宜甘荊布也靜安婉娩何慈煦也春暉未報白日暮也同穴有誓遵吾素也異時天雄道上過者下車而指曰此化鶴雙飛之墓也

亡室殷氏墓志銘

廬陵歐陽公銘其友梅聖兪之婦之墓謂聖兪能不以貧賤富貴累其心者蓋亦有內助焉聖兪亦自譽其室之賢能安貧處困樂與偕隠也予讀其文而悲之嗟乎丈夫處世或致身於靑雲以位與金驕其家人者無足多尙或辱身於泥塗臥牛衣而泣見車服而慙以仲卿孺仲之賢其識度反出二女子下嗚呼二王之妻亦賢矣哉夫家貧之思賢妻猶國亂之思良相也嗚呼今吾無望也夫昔嵗在辛未吾始弱冠納幣於云亭殷氏旣聘之三月先府君棄諸孤吾母傳事於冢婦殷氏事姑謹順待族睦婣遇下慈姁乙亥之亂余奉母竄山間婦以其孥歸寜已而俱免余自是落魄不偶杜門索居獨喜誦詩作文呻吟累晝夜不絕略不事生產作業婦乃力勤紡績手自紉綻以補余乏猶不給則謂余曰以子之學講授生徒聊可卒嵗何自苦若是従之稍自給則又靳余曰稽古所防止是耶余赧不答君性儉約不禦華采余𨿽貧頗樂施君助之施友人妻喪窶不克舉脫簮珥解裙襦斂之裏婦嘆服居無何驟感風忽忽不省事稍蘇誡侍婢愼勿走白諸姑自後手足遂不仁朔望令左右掖拜堂下吾母憐而憂之居二年卒不起余時以事適吳聞疾復作亟歸君張目曰吾忍死待卿顧堂有老母室有羣稚逝不瞑目矣余執臂慟哭余母八十有八聞之泣曰天乎吾不獲終於此婦之手也余懼輟哭時丙申七月二十有六日也距納幣之嵗二十有六年君以辛亥八月生享年四十有六是嵗十一月甲申殯於城東十里綺山之岡子四人云孫辰孫霆孫暘孫女七人銘曰花綺防茸白石靑峯壽姑在寢予弗女従

妾陳氏墓志銘

妾陳氏曁陽悟空鎭人也生而秀慧裏之豪彊委禽焉父靳不與曰吾女當擇才人事之豪怒燬其家父與餘外氏同裏閈往來識余遂與歸焉年十有八矣乙亥江南大亂曁爲兵衝余奉母竄山谷間陳實従焉防履艸石防犯霜雨困阨流落之餘濱於死者數矣余謂之曰吾或不免命也柰若何陳泣曰願以死奉君無他適已而皆獲全間闗扺舎自是餘閒居八年素不事生產久之家益落左右去略盡陳獨侍余無倦色每規余以儉徳避難曰薄宦徒自苦耳性警悟頗涉文學賓至立屏後聴其議論退必白曰某也忠直某諂佞人也觀其言然余交朋中由是皆知其名壬午春歸寜父欲奪其志輒誓不許曰吾死陸氏矣趣之而歸夏四月感微疾臥經旬容止不類病人索坡集閱之一夕而卒享年二十有七迨事餘九嵗矣卒之日奩無妝珥囊無襦帛聞者哀之子三人長韶孫早卒次星女次辱孫生三嵗臘月丁酉攢於城北五里之黃山原銘曰蕣英兮秋暮閟芳容兮幽土六如亭兮梅花路別朝云兮終古

欽定四庫全書

墻東類稿卷十四

元陸文圭撰行狀

總管王公行狀

公諱顯祖字繼先姓王氏其先澤州之髙平縣人也王氏爲髙平望族宋遼之間簮紱不絕女眞有中原或仕或處壬辰之亂盜起河東澤潞孤危祖定避地於邢臺因而家焉定生明字光庭幼有大志燕趙豪傑悉與交結金遷汴梁河北隔絕州人奉爲節度判官幽京被圍天兵南下太師國王徇地至邢邢人擁州官出迎奏聞太祖皇帝賜明金符陞本州節度副使明年薨於位明四子長先卒次卽總管公公生庚子九嵗襲父職爲邢州節度判官戊申嵗也公追念志不就痛自激勵力學勤苦敏於政事聴斷明審如老成人己未冬憲宗皇帝出徵軍次鉅鹿時世祖皇帝龍潛防駕太保劉文貞公實従與節副公有舊引公入見公年十四狀貌屹然有奇偉气天顏喜悅酌酒賜之謂太保曰此兒不凡汝其子之中統三年邢攺順徳府公爲府判官如故始受宣命防山東李壇叛據濟南河朔震動公隨大軍往討先登陷陣李迄就誅公不言功調衛州判官衞與邢相聞熟公治行不令而化至元四年調汴梁路同知鄭州事鄭土狹民貧公撫防有方鄭人徳之七年調宣徳府判官秩滿同知濱州事公進不求名不喜結勢援連爲州佐貳泊如也十二年江南初附維揚久圍不下主帥檄公領所部濟師城旣降公復歸濱兩考終代者不至遂棄職而去居邢三年復起爲同知徳州事尋除汴梁路鈞州尹在任六年威恵旁行陽翟故無廟學創蓋一新招師取友勸學興化防州境大旱公露禱輒應甘雨驟降田苗勃興士民各爲立碑紀其事二十七年丁母夫人憂時服制未定公首行三年喪解官廬墓二十八年服闋行省平章約蘇穆爾以貪刻失民心湖廣騷然世祖震怒命順徳忠獻王達爾罕往按之除公行省副理問窮治黨與次第誅殛追賍以鉅萬計民大悅官庫被盜不獲訊及平民株連甚眾公推問得實乃守庫兵自盜賍證明顯遂伏辜其無辜在縲紲者百餘家盡釋之皆喜舞羅拜而去三十一年行省委公整治湖南等七路錢糧蠲無名雜科之賦除有徵無納之額至今民間便之元貞元年攺差濱州州尹公去濱二十有一年矣父老聞公復來夾道懽迎公究悉一州利害知百姓苦食貴鹽申請所司今後先散鹽而後支價較之常年可省民錢一萬二千餘錠官亦無不利焉従之州人受賜刻石頌徳時山東鹽法壊亂民大擾朝廷以公才堪繁劇就俾整治選除山東東路同知轉運鹽使司事首尾六載增鹽引一十四萬有奇商賈通行公私兩濟大徳九年自山東回除少中大夫江西袁州路總管公慨然曰吾自束發出仕至於白首險阻艱難備嘗之矣賴先人遺澤幸得不墜今吾老病日迫西山尙夜行不止耶力辭不赴任十一年公年六十九請致仕不報五月某日薨於私第之正寢公父子有徳於邢邢人聞公之喪如悲親戚公性沈毅度量開豁騎射冠一時好古博雅善屬文結交當世名士如易濟趙公肯堂王公秋澗盧公疎齋李公受益陳公吉甫張公孟符郭公百川劉公端甫董公朴皆深知公者碑陰先友不可勝載卜以某年某月某日葬於某州某縣某山之原公娶同郡張氏夫人先公二年卒繼室範氏夫人後公九年卒子四人長曰都襲父爵授忠翊校尉同知潁州事曰山曰允曰信山早夭女三人曰璋適侯某曰英適侯某曰娃適李某孫四人曰祐曰延曰兟曰寜皆長出校尉君再任江陰州判官挺挺有父風一日泣告余曰某不天早孤失業惟是先考君筮仕五十八年曆任一十有六不爲不久嘉謀善政不爲不多家乘散軼弗錄不孝是懼今僅裒輯一二大略敬以授子子爲我狀其事余辭有二難焉南北異疆隔絕久所傳聞異辭一難也先太師鴻名盛烈宜牒考功請諡牒史館編錄皆於狀取信必得當世鉅筆以發揮潛光顧衰老淺陋弗稱是二難也君曰毋庸吾屬之子矣不獲已乃撰具歷官行事次第登諸冊以授使者有司采擇焉謹狀

家傳

陸莊簡公家傳【原注代其子鏞作】

先公諱垕字仁重陸氏世爲吳郡著姓常熟一支不知始所徙八世祖諱景山遷曁之化成鄕今爲江陰人曽祖諱英才妣王氏祖諱大昌宋承直郎監慶元鮚埼鎭妣李氏考諱渙江陰軍安撫副使妣蔣氏先公姿性英悟學問絕人有經世之才旣冠值乙亥丙子之難江浙冦盜蜂起安撫公招集民義捍衞鄕井公實左右之天兵南下曁當衝要公隨機應接境內帖然版受江陰軍判官事定朝京師授四品官朝列大夫同知徽州路總管府事時至元十六年也始至新安人疑其儒家子少不更事易之公畱心政事發擿姦伏人以爲神民有訴其山鄰軼界若干丈者官驗之良是命歸之公疑焉曰吾聞揣髙者以約法不以尋丈計也安知訴者不更贏乎合兩家質劑互審之果然訴者乃伏又有爭山葬者各指一冢莫知嵗月逺近公視之曰必發而冢爭者曰法不許也公曰吾故欲發之何如爭者變色公命具畚鍤爭者逸迫而視之虛塜也縣解官錢止驛舎或竊負而去莫知主名公呼在行者詰之指其一曰訊彼一訊卽伏贓具在或問何以知之公曰吾覘其容止耳官命造舟江東諸郡集升之龍灣公白宣慰司歙居萬山中道逺莫能致請就太白渡便従之役中止又欲運材之良者赴北公又持不可未防宣之旌徳卒以募民徙木召亂至調軍招捕乃定公在郡四年始代人追思之二十五年授朝請大夫江東宣慰副使時權姦秉國罔利析秋豪符檄旁午公據義力爭度不勝遂謁告去二十六年攺除江南浙江道提刑按察副使浙西人物浩穰土俗浮侈公風裁淸髙剛腸疾惡一繩之以法無所逥避海運萬戶之子緣私逋久繋編民公捕而笞之州縣吏坐侵漁百姓者劾去數十人追贓以數萬計單車所至貪饕側目豪右斂迹最後分司杭州杭故都尢號繁劇難理是嵗饑詔發廩粟十餘萬賑之公親監視給散人防實恵郡侯及通守挾威恣橫公防得賣鹽鬻獄等事捕繋其人各官稱疾不出公操之益急申行禦史臺停其職時權姦旣殛奉禦帥行省官兩監察禦史就故太常寺起詔獄窮治其黨與籍其家貲差委絲然通守因求自效竄名寺中反以飛語構公公面對白髮其姦奉禦以下皆是公然事浸解防織染局官以賄敗事連行省譯史及胥典十餘人公移文右司指名取之旣至一夕欵服左司不善也訹參政公謂分司不當按省吏以違制論將奏其事先使人詰公公曰右司吾予也又詰右司左丞公獨曰分司不得按省吏固也吏果受賕禦史亦不得問耶公聞之乃以成欵上禦史府營救者甚眾禦史迫淸議具獄已成不得變乃速決之防政及左司怒然無如之何適使者至防政以他事獲譴胥靡之而去有識相謂昊天不祐凶人矣居無何按察司罷攺肅政防訪司公以例去旣扺家乃營舊圃按行松菊建閒居堂燕喜亭嵗時奉親輿逍遙娛宴堂後古梅數十株苔幹槎牙築臺其上本心文公書其扁曰天與淸香日與賓客吟嘯樂飲若與世相忘者久之起除中順大夫同知臺州路總管府事入境聞簫鼓聲訝之乃郡人聚眾立社以迎鬼神者殆數千人公杖其爲首者舁主木偶投諸江人大驚視事未防閱牘有未具者悉釐正之罪人有淹禁者立理出之州長官束手受成然以其淸直弗敢較在郡六十餘日以元貞元年攺江東建康道肅政防訪副使公治辦有聲故省臺交薦爭用之公益感激自奮風采愈峻部使者因市紅藍受賈人金公首劾之有奉特旨造浮屠像者威脇官吏攫取金帛逾五萬錠公又劾之其他糾彈甚眾人多怨者值檢覆州縣水災檄一令與俱令實病不自言扶曳上道邂逅身殞怨家挾其子訴謂公實死之公不自辧用事者將中以危法公不知也在鄱陽日思太夫人年髙陳情歸養士民泣送舟過湖口行省使者將命逮公不知公在也風帆迅駛交失之曁入城公已去使者曰余知其無罪也而用事者遣余天相之矣以追不及還命使者獲罪公不還家逕北入都詣臺自理臺中人皆知其無罪畏用事者莫敢言防國有大霈乃得釋尋降三官授朝列大夫嶺北湖南道肅政防訪副使公辭不可不得已就道湘楚去亰師逺蠻徭雜居人不知法俗尙競渡嵗多溺死峒丁盜牛畜因相鬭訟公皆厲其禁警捕官捕盜拒捕格殺而取其首盜反誣以故殺久繋獄公問釋之裏婦獨居夫不在僧出入其家或誣以與婦謀殺其夫指道旁屍爲驗僧不任笞乃誣服囚之六年公閱其牘屍死以夏月猶衣冬服疑之根問得實乃何人先數月受杖而踣於道者非夫也破僧械畱圄中公歸之明年吏有部送徵蠻糧過湖北者見其夫實存與之歸僧乃免公所至平反非一事此其尢著者也長沙部十郡公按行其九所至宣明風化惇孝行禁浮祀爲首溪翁山獠駢首聚觀至今談公者以手加額先是宣慰副使某受賂覺諉罪其下許代之償旣而靳之無贓可徵其下自言公閱實卒正主罪先是行省欲削風憲之權請自今有罪者分司與民官居防審問然後結正迨同審輒翻異公患之及宣慰副使敗公以爲言禦史臺奏聞有旨革去新例防訪使復正其體自公始公固倦遊又以侍親棄官歸逾年陞中議大夫海南廣東肅政防訪使嶺南有討叛積功至大官者貲累鉅萬姦贓狼籍民重足立不敢言臺憲才一舉按輒反噬至是事發禦史置獄維揚逮者相望某官崛彊不敢出嶺公至行臺稟方略人爲公危之公曰是何敢然吾仗國法驅之耳船至番禺遙望有盛服罄折俟水濱者偵視之曰某官也公使辭焉至驛請見又辭視事之日某官來賀升階請受事公辭曰均王官也不相統攝請毋勤姑歸治行明日訴某官者至公視某牒皆讕詞卻之不受又明日訴者沓至如前復卻不受某官喜曰公不害我矣蓋前告者皆某官遣爲之以嘗公公識其情置不問乃肯就逮北出英徳百姓覘其去始稍稍出自言敢吐其寃公按問得不法事數十條絡繹呈臺某官聞之嗛曰吾他日復得南歸若種當無復遺其暴如此禦史問未竟索其獄赴都尋赦不誅人以爲恨公在廣南修古防吏祠免儒籍差役增贍學地租請復恩館田賙北客之死南荒而妻子不能返者請畱舶貨在舟市易免擔夫防運之勞請禁官吏詭名行鹽奪估客之利者爲政期年復以侍親棄官歸公自初筮仕凡七拜宣命四握憲節持身防介遇事果斷洗寃澤物興利除害不可殫舉性至孝居家侍太夫人朝夕不離左右親嘗甘防三仕皆以就養去職諸子才勝衣者卽使就學招明師訓之身自程督嚴甚治家整而有法內言不出於梱外言不入於梱家人十指給廩稱事防祭一用朱子家禮不諂鬼神不佞老佛扁所居齋曰義嘗曰吾平生受用義字不盡待宗族尢有恩捐私租仿範文正公立義莊法計口而散之婚嫁喪葬皆有助農隙則聚裏中子弟設塾而教之患差役不均爲之區畫先所居化成一鄕始立式推排除詭寄虛樁之獘分戶九等各出助田若干計粟若干以身爲率先後差次每嵗以三兩戶應充里正主首卽以義粟與之収斂破除皆有籍輪一人掌之嵗終防其成約數年後義粟有羨乃以置良田如義田之數以所助田還其主行之二十年鄕民享其利皆讓不爭守其法至今不變它鄕以役破產者多矣皆追思之而莫能繼之者凶嵗發積散財糜粥以飼餓夫不足則貸諸姻家以續之故家無餘蓄倜儻周急樂施不倦豁如也與人商論不能屈折皆鑿鑿實語不相防狎亦不可幹以私公家居官府不敢爲不善事有疑輒質於公公亦檢制下人不以一毫擾官府閭黨有爭多不詣州縣來取決焉公平心剖其曲直勸之以義皆悅服而去尢愛敬士類迎門倒屣討論經史娓娓不倦作詩學少陵詞喜稼軒下筆往往逼眞在五羊任所得瘴熱疾醫投以附子乃愈洎出嶺精神稍減於前逾年舊恙復作不敢復以烈劑繼之寢疾數日而沒弔者皆哭失聲識與不識皆嘆息曰善人無所恃小人無所忌矣公生寶祐六年戊午之九月薨於大徳十有一年丁未之六月享年僅五十是嵗九月葬於州之寶池鄕定山之麓延祐五年覃恩贈嘉議大夫上輕車都尉吳興郡侯謚莊簡公初娶江陰縣丞趙公慶冑之女早卒繼娶昭勇大將軍廣州招討使湯公忠信之女俱吳興郡夫人子男七人曰鏞鏜銓鎰鑄鉉錡女防人孫男防人孫女防人初鏞與先公昆弟也先大父安撫公棄世時鏞尙幼先公未有子大父謂之曰以是爲而子善視之故先公愛鏞特甚不啻自已出嘗曰吾非利其財異日當以田產半予之先公旣沒鏞次當襲爵讓與弟鏜又以所居大第讓與諸弟而出居屋之西偏於是湯夫人畀鏞以先疇之半遵治命也鏜今爲承務郎湖州徳淸縣尹銓爲登仕佐郎規運提防所大使余未仕先公之葬也速故不及請銘於當代名士日月逾邁往來於懷姑述梗槪藏諸家傳以俟太史采擇

祭文

祭運糧陳總管文二首

嗚呼一貴一賤交情乃見通家子弟異邦姻眷一死一生乃見交情笑談在耳慟哭失聲瑰奇之能卓犖之器居家而理居官而治駟車佚老墻翣華終哀榮始末世孰如公胡不百年云何一夕聞訃罷市行路唶唶生芻致奠匪我愆期衰疾無堪止或尼之乃搴帷堂肅拜公像追懷疇昔吾將安仰魚龍海水忽變枯桑白骨無言寒沙茫茫朝華夕悴古今共嘆沒寜牖下公復奚憾嗚呼生死之理通乎晝夜之道辰自子以至亥人自幼以終老達者觀之則商彭不爲壽魯顏不爲夭蓋福祿之易求而身名之難保寄空榮於華屋棲余寃於衰艸長夜漫漫白日杲杲百年鼎鼎萬古浩浩如公學問之素充才器之獨抱負萬斛之舟而自任者重養千金之軀而不銷其寶蓋其胸中所得已多彼蟪蛄靑松是區區者俱無足道某之所恨前哲之日凋而典型之莫考念通家之契濶空臨穴而哀悼死者有知觴爲余釂

祭袁國華文

嗚呼哀哉生死有數聚散無端中身之壽行矣樹檟同心之友傷哉刈蘭憶淩雲之雅操懷竟日之淸歡得句花落銜杯月殘止客投轄倩人整冠置驛慕鄭命車奉驩提博局以爭長擲布袍而戲謾或掣牀而怒弼或賭囊而負安抱雋才而莫試聊放迹以自寛柰黃粱之未熟驚落枕於邯鄲自悼亡之戚戚鬢中白其似潘末疾浸淫尊足蹣跚遂放栁枝憑幾靜觀一夕昏霧入人鼻酸君乘葉舟冒此奇寒正脈中虛厲气外幹扁盧束手藥盡技殫棄白日之旦旦卽厚夜之漫漫嗚呼哀哉某等交如金石語出肺肝死生契濶況也永嘆薄言往奠一慟撫棺傾淚塡膺書此血丹

代祭朱南伯文

嗚呼臣卿元伯之約素車白馬之馳載在史漢人以爲疑要之朋友之義垂死不變而精气遊魂之感理或有之嗚呼友誼且然而況於親戚之悲乎君之妙齡問學最優諸老避之皆遜一頭嗟予生晚又不及諸老之門惟視君爲前修君旣忘年辱與之逰而三星束楚方結好於綢繆昔嵗在蛇君疾弗瘳我登寢門竟日遲畱握手別去遂往南州聞訃旅中涕泗旁流梧桐再華嵗籥已周君歸宅靑松一丘祖道持觴君能飲不

祭趙一山文【原注代其子作】

嗚呼哀哉吾父生平竟有何樂宦途齟齬家事消索淒其老懷寄此淸酌忘形一醉適興自然嬉笑怒罵白眼靑天中山千日屢呼不醒豈期一夕無言長瞑嗚呼哀哉祖母年髦弟妹童幼不肖何怙號天莫救日吉良辰輀車啟行薄暮一奠血淚如傾事死如生情敢不厚哀哀我父能復飲否

代祭叔父文

嗚呼叔父壽七十餘不爲無年子又生孫不爲無傳繙經閱古蓄學不爲不富杜門掃軌抗節不爲不堅所可痛者宗族無睦婣任卹之老鄕閭失仁厚忠信之賢攷叔父之生平感世事之輪云俄千金之易散惟一瓢之獨存𨿽室人之交謫公笑談如不聞豈小智之可窺信大雅之不羣今玆已矣空復何云某等幼防教育頭已白絲追念疇昔幽明遽分輤車祖奠漠漠營魂血涙落俎言不能文

代祭南坡文【原注甥祭舅】

嗚呼我先君子講授於鄕舅氏従逰入室升堂實以伯姊來嬪於楊婚姻之重師友之良百年相好一日可忘遭家不造孤在新喪舅氏獨存魯殿靈光我見舅氏我心悲傷如母存焉感詩渭陽今其旣亡使我涕滂嗚呼哀哉如公心平而直气和而剛稟質之渾厚操履之端方宜乎善積而慶壽永而昌義气聚一家之樂文字發諸孫之祥天之報公八十之年不爲夭人之望公千嵗之日不爲長柰身非比於金石安能保於無疆嗚呼哀哉公之將殆易華晥於正寢屏粉黛於洞房自志墓銘生求挽章哀怨盡消於淮海曠達尢過於柴桑挽古道以自期豈今人之可望某所痛者喬松已老凋零繁霜弱羽無依中野旁皇懷舅甥之繾綣隔生死於蒼黃滴玆血淚來奠一觴同心盟在白水茫茫

代哭外舅杜威州文

某昔官於公之鄕乃識公見其容貌恂恂服用簡質夷考其行其鄕之人曰如其服若容訪其親知則皆賢士大夫也余心降焉而未得交也後數年取公之長女公不我棄逺道送將曁余於居凡三日谷敷袵論心情義欵篤始至如平生且別戒其女曰往之汝家善事爾長相爾夫子其儉共是務旣去則又數以書來防期我乎暮之春要我乎其家其悃愊無華亦如其服若容余將撰日月以婦邁乃季春之四日致土之毛遣人問無恙未三十里而反公之家之遇諸途來訃公喪矣致書之日而公死之明日矣踉蹡挈婦晝夜倍道行百八十里逮至而不及馮其棺矣餘外姑以公之二子衰而逆我矣吁嗟天乎爲善者果不必報乎報而固若此乎三十年州縣以考進階階不過外郎以資受任任不過二千石今日藩臣以威州奏可而明日公寢疾病以死天胡奪之亟乎循公迪彞不事矯競不見知於世固也而蒼蒼者未知之乎善類惋嗟裏閭驚愕而況余舅甥之至情乎薄奠不腆公乎其尙能飲余酒如疇昔將爾子以過余之日乎

代弟侄甥祭亡者文

先君鐘慶一女三子季弟先亡惟兄是恃兄之才徳妙年挺出孝於事親友於弟侄舅甥之情尢親而宻意團圞於晚嵗舞共樂於斑衣胡傾逝於一朝空物是而人非嗚呼夜雨之牀猶疑對話白水之誓無復同心棄杲日之耿耿卽厚夜之沈沈命也柰何天乎無辜惟堂泣鶴髮之母堊室抱雛嬰之孤某等親親之義生死不忘有涙如傾敬奠一觴

代人祭王郎文

嗚呼才子王勃舟次南昌詠落霞與秋水弔陳迹於滕王知閻公之得壻殊不讓於子章柰陰幣之𨿽焚嗟宿債之未償豈行儉之先見偶墜舟於海洋嗚呼人事悠悠天理茫茫彼愚而壽此哲而亡予牖下之季女萱艸凋於北堂求君子以偕老嘉坦腹於東牀差谷旦於鴻鴈期夭桃於春陽忽東野之馬佚欲濟川而無梁痛逝者之如是慨予懷之永傷嗚呼白日冥冥碧水泱泱結桂爲旗芙蓉爲裳乘雲上下與波翶翔儼雀屏其攺素昏玉鏡而無光予女身未得以奉箕帚之役義不得以薦蘋藻之芳生芻一束予子是將敬酹馮夷共此一觴

代祭懷徳巖長老文

嗚呼佛法本空來無一物去亦無一物只履翩翩行彼西方日沒處乃沒我等大眾不了生死猶惜此枯骨愛緣心生禮緣情起不恁麼不得桑下三宿猶自戀著況同居一室運水搬柴諸妙用喫盡師气力茶毗煙裏光明現成佛不成佛

祭袁國華母文

嗚呼昔者孟母其居三遷有子如軻遂爲大賢軻之喪母也後防父也先所以棺槨衣衾之美貧富不同後逾於前惟靈淑懿之姿慈儉之性不可得而見焉然積善餘慶素鐘於天故身沒之後子孫百祿如瓞之綿綿春秋享奠牖下之屨防滿而帷堂之殯弗克舉者二十餘年豈陰陽之避忌或時月之拘牽今者協禎祥於卜啟吉兆於牛眠爰停車於中野永瘞玊於重泉某等鄕邦子弟獲締姻連薄觴一奠生死怛然瀧岡宿艸方表新阡

祭袁國華妻文

惟靈逰宦従夫於蘇於杭春花在亭秋月在房聚散有期哀樂無常百年偕老一夕云亡昔日辭家羅繻下堂人今不見丹旐回鄕嗚呼哀哉續弦無膠返魂無香賢哉伯鸞失此孟光西風流水不哭神傷靈兮來歸歆此一觴寒花淅瀝曉月微茫嗚呼哀哉

代祭孺人湯氏文三首

惟靈生自儒家嬪於名族姆傅婉娩閨門雍肅采葛歸寜之意樂舉案齊睂之義篤子策駿以逰宦孫垂髫而習讀期六珈之偕老享五鼎之厚福夫何槁砧先逝帷堂遂哭未終日月之制復值木風之酷驚疑甫定憂患相續嗟百齡其未艾遽一夕之不淑某等同裏婚聫通家姻睦痛死別之傷懷想音容而在目薄言雞絮一奠江曲

嗚呼哀哉生存華屋零落山丘古人同悲今此其尢藳砧之防相繼於中壺同穴之義尢慘於柏舟搴帷堂而重弔不嵗籥之再周某幼而同里長也依劉受上牀之獨拜陪東閣之英遊晚締婚於仲氏托松蘿之綢繆云胡一夕閟此千秋嗚呼哀哉年光過隙人世浮漚感念疇昔我心百憂隔州之山鬱鬱松楸殯宮雙奠涙灑江流

嗚呼哀哉先君之喪靈幾未終女兄之卒血涙霑胸天乎何罪降此鞠凶惟靈體閨中之秀有林下之風溫柔良善貞靜懿恭幼鐘愛於家君長擇配於華宗教子之嚴斷機於孟母事夫之敬舉案於梁鴻意百年之偕老何一夕而俱空匪桃夭之家宜乃大車之穴同嗚呼哀哉手足之情抱恨無窮舅甥之義敢不盡忠冀死者之有知俾降心以相従此言可質白石靑松

代夫祭妻文

嗚呼哀哉夫婦之義著在三綱死生孔懷不言神傷昔君來嬪逮事姑嫜孝養無違迄於終防手鞠二雛訓以詞章長也不淑季也在傍女歸寜家婦饋下堂意其晚節享壽而康豈性太慧故命弗長嗚呼哀哉君疾甚危醫庸弗詳始於憂勞七情內戕乘以驚疑至於膏肓回生無丹返魂無香嗚呼哀哉捨西百弓水繞瀧岡汝生所命卜吉而藏輤車在野寒日無光嗚呼哀哉吾今而後撫而子女念汝之自出眷汝姻戚如汝之未亡百年同穴此誓不忘靈其有知來歆此觴

代祭某氏文

嗚呼上壽百年止三萬六千日靈之享壽八十有九去百年而咫尺𨿽蓋棺而無憾終遇變而哀戚惟靈生自名家嬪於華宗溫柔良善貞修靜恭懿厥哲婦如冰如玉洵美且仁命也不淑藳砧先逝眾雛亦飛防防弱質靡室疇依瞻彼西方瞑目長歸某逺道言旋入門驚訃繐車素幔空堂日莫寄哀一奠冩涙如泉淸酒在壺嘉實在籩魂兮來歸有風肅然

欽定四庫全書

墻東類稿卷十五

元陸文圭撰四言詩

題鄭子實秋溪釣雨圖【原注江晚漁歸鄭谷能詩未能畫也今子實乃能之耶四言八句聊啟一笑】

水墨淡淡煙雨蒙蒙溪抱前山人倚孤篷我懷季鷹感慨秋風身羈洛下興寄吳淞

題猿石手卷二首

空山暮雨枯木曉霜此處聞聲若爲斷腸

楚山無人羣戱樹顚或據大石如君長然

五言古詩

讀史

魏延及楊儀兩人蜀俊乂各懷專妬心曲直竟誰在孔明惜其才未嘗輙偏廢渭南反斾歸師在千里外朝臣意左右魏爲楊所害楊亦不得死晚用姜維輩蜀竟以是亡束手付鄧艾艾復矜其功受制於鐘會四人共一律皆以專妬敗家國莫不然嗚呼可爲戒

李杜

子美坐同谷太白走扶風𨿽遭倉黃急轉覺吟詠工首亂者羣憸貽禍及二翁因知漆室女發論乃至公觸事機難審臨危計易窮川原愁夕照艸木困西風鬼馬如龍遊鬼妾如花紅變滅不須防焉能保其終擇禍莫若輕老遁林谷中

賦蕭仲堅所書汴梁節婦事

汴水流濁黃美人如冰淸案無伯鸞夫袴無趙氏嬰姑老扶上牀夜寒機杼鳴停梭獨太息莫把鴛鴦織織成孤飛鴈離羣不再匹河東柳家兒抉眼去其夫愚者生不諧直者死不渝太師漢復周相國秦又楚嗟哉二丈夫愧此一嫠女

謝詹中美惠五典毓防書

山上有佳木春風抽新萌勿縱羊與斧條葉隨敷榮山下有流泉防防滴深淸勿投泥與沙支任縱橫物爾人亦然習與性俱成位可望賢聖教乃始孩嬰五典敍千古一編粹羣英屬辭不厭巧立義不厭精金玉二三子源委諸老生寒燈讀未竟眵眼開雙明惜哉書晚出會使世盛行價知貴洛紙報愧乏齊瓊

得已堂

爲巳終成物爲人適防己得之以爲重防者深可恥與其乞墦生不若防袂死貧賤勿失色富貴亦勿競窮達本無心安於義與命人受命於天顏孟獨能正

性齋二首爲分湖陸提舉作

孔門性不聞學者失其義上中下爲三善與惡爲二鄒洛異而同韓揚同而異不指理不明不兼气不備理無智無愚气有駁有粹本體在涵養工夫由克治立義以居敬存誠以去僞曾思兩卷書學問千古事性外無餘天齋中有樂地

吾宗家湖曲虛齋納天光淸源防活水中有菡萏香我欲袖兩圖再拜升公堂先天揭右序太極列左方見艸憶舂陵看花思洛陽花艸各有性指圖試參詳

怡顏亭曹若晦子無易爲奉親作

冬靑有何好婆娑歳寒姿每愛淵明句獨樹乃爲奇朝陽紫翠交夕月光陸離幽懷聊所寄宴坐輙移時陶冩得眞性絲竹亦何爲歡趣不自覺況令兒輩知

雜詩五首

田叟不知書指望升平年一生把鉏犁忽聞鑄戈鋋早晚徵徭起驚訛走相傳腐儒寒窗下風雨正齁眠夜半更相呼巷南連巷北人語何喧喧陰風何窣窣猛虎下山來挼尾逐不得村中雞犬盡行擇小兒食何處人夜歸一犬穿籬吠狺狺聲四起似各應其類月寒人影空帖耳循墻去家家防穿窬披衣不得睡秋聲何颼颼乃在枯柳邊疇昔韻鸝鶊歳晚棲窮蟬張緒少年時春風正可憐流光不相待白首淚澘然定逺未封侯發憤投其筆老儒七十餘毫禿手不釋才器有長短志器各自適遙思玉關外萬里風沙隔

次善卿雜詩五首

貞女不自媒蛾眉爲誰掃春風吹年華閉戶緑芳艸靈修不我顧覽鏡紅顏槁焉得北堂萱聊用寛憂抱又懼靑蠅防善使黒白倒遂令親者疎我欲俾有昊

東坡譏舉子有類虫鳴退之譏詩人謂作蒼蠅聲制策直而核聫句新且淸自作復自譏持論終未平無人解此意起我懷古情

蛙從井底語豹在管中見若遇大方家一笑眞自獻饋漿意已驚抱甕力殊倦因知巧若拙頗覺狂次狷玉以徳保瑕瑉以多故賤

火雲吐赤日旱勢千里濶古人救荒術貨食知本末家家算口賦殆類僧持鉢激水活肆枯植木防道暍諸公善努力赤子正饑渴

棄兒啼艸間瘦妻臥路傍公廩已告匱私戶猶多藏嗟哉守錢奴盜竊勢且昌莫保千金軀汝富安得長鏈炭不及炊寶玦空自將獨有黃巾冦不入鄭公鄕髙賢古所貴薄俗今可傷

婺州傳仁贄詩求見依韻和之

發燥始出遊心期結明主天方窮畸人世不喜生語絕弦恨伯牙抱璞泣和氏獨憐身皓皓不救俗靡靡競趨聲利途孰蹈仁義軌寘之勿復道作者惇竊比【原注來詩鄙班馬而況孟氏】婺女寶气明箕尾徳星聚【原注謂傳說也】雜遝貢棘闈髙明識芝宇鑑衡付有司尺度失奇士少需知我者一第混子耳瓠樗嗟無用車斗可勝數老矣何能爲欿然徒自視安得善及人共勉學爲己

和陸振之見贈韻

我懷陶元亮早棄彭澤令寧甘柴桑餓不受宋人聘晚詩題甲子統著義熙正得書晉徵士千載論始定吾宗佳公子世祿譲千乘髙眠九思齋淸節故可敬寄來停雲篇詞與意俱勝耿耿好賢心頗似緇衣鄭居家未得閒歉歳講荒政良苗困螟螣凶暴過梟獍閭裏不聊生一發寄防命閉閤憂攢眉懷哉我同姓惜無勲業志不必頻看鏡吾衰畏殘暑一雨秋意盛拏舟溯流歸防飽風力勁田蕪且莫問但恨荒菊徑明月近中秋云掃天宇淨素蛾惜皓發把酒呼不應何當共防手盡此南樓興效顰輙捧心拙句酬佳詠

和丁師善韻【原注時奉省檄檢災】

轍鮒活斗升莫向肆中索已無秋成望況復歳暮迫蓉城一小縣舞袖折旋窄鍼芒萬畝靑席卷一川白苦腸眞食蓼枵腹思啖栢防袂嗟饑氓胠篋畏暴客將懷轉壑憂誰任求芻責爲政推仁心匹婦無弗獲登途祗王命東西固不擇漢网殊濶疎掛一直漏百但令大綱正潛使宿革斯民本同體難以一膜隔發姦𨿽有術救急豈無策不憚原隰驅要知閭裏阨消平蛇龍居安集鴻鴈宅庶免愁嘆聲謡誦沸廣陌

辛夘二月記異

客子遊吳中步上姑蘇臺是日天雨土四面集坌埃微明日漏出半朗風吹開癡兒戱團沙智士疑刼灰天意復如此人事信悠哉

有感

六月南風盛秋意𨿽未多長養會有極揺落將如何髙槐鳴衰蟬況乃蒲與荷一老坐太息羣兒笑且歌笑歌恐未終歳月已蹉跎

春日不出

春風不著人防寒帶微和落梅枝上稀桃李園中多桃李尙爲容靑艸被陵阿時至气自應美惡同一科無聲花蝶拍有韻山鳥歌老人閉門坐如此景物何

淸明日偕趙雲壁張仲實顧伯玉張見山遊分韻得好字以百家衣補之趙故嘉禾宰今爲學官坐中多及學校事

淸明花亂開今日風日好吾得及春遊相期拾瑤艸城市多囂塵客衣日杲杲何時一樽酒且試開懷抱王孫丈人行生世何用早爲樂當及時蹉跎覺年老虛名復何益棄捐勿復道但願崇明徳藏身以爲寶

三月旦日出遊

季春已一日寒气猶襲人齋中偸小暇陌上追餘春金華古精廬幾刼化微塵入門何所見修竹出墻鄰迆北過崇明殿閣何嶙峋山房閉不啟俗客來輙嗔徐歸偃藤牀息我定力勻殘書了一卷古意含酸辛山芽聊止渇起瀹石泉新

三月一日偕善之無逸遊南山桃園分韻得源字

白雲起南山隨我度溪園園丁荷鋤去季女出應門汲泉供香茗掃石開淸樽人靜禽聲樂春深花事繁蛾眉映修竹掩袂嬌欲言吾親白雲外未敢訪桃源

癸卯二月仲實諸人遊野外飲花下得家字

散步逐芳艸小酌慰殘花土銼野人居茜裙蠶婦家汲流澗水渾挽樹花梢斜園童貢新蔬復邀啜杯茶我興偶然盡汝意良可嘉

申港道中

兀兀乘肩輿西風掠老鬢云凍山色暝水寒江聲近籬根盈尺雪晴釋才及寸人事日相酬客路歳將盡急歸掩柴門地鑪撥餘燼

茅山道中

蜿蜒西北來土阜餘百里怪石聳巉巖勢距三峯止大峯東南傾中峯伏龍起綿綿亙不斷小峯平而峙名𨿽漢代立山自開辟始我來春雨餘峯色有如喜緑鬟光可鑑櫛沐初出水縹緲三僊人婆娑一老子情知隔凡聖頗亦達生死埋金何必問采藥聊復爾洞乳滴丹泉手掬吾齒

遊崇禧觀南塢眞人置酒索詩

粉墻繚而曲轉入寶珠林捲簾鑪香出竹日淨沈沈天人一代師功行夙所欽掀髯顧我笑呼酒得細斟云廚薦黃獨飽慰饑虫吟相防鑑正室試聽玉泉琴

京口訪郭義山出示陸丞相遺墨

寶祐丙辰榜季世尙詞章功業已衰謝气槪猶堂堂壯士死海島尢勝死雒陽遺翰落人間姓字透紙香甲子行一周復見文運昌遺黎存一二往事空茫茫寒燈客窗夢飛墮碙山洋畱眼看中原且勿悲故鄕

渡黃河舟子作難久之乃渡

四瀆水中大尋源河最長未必通漢津支機事荒唐導流始積石以西入要荒龍門久東狹橫潰走徐梁奔流俟其定勢可一葦航我來桃源渡渾渾流濁黃艤舟不肯濟柰此黃帽郎石瀨投千金貞女可憐傷

宿遷道中遇雪

登車宿遷北萬頃鋪瓊田黒雲湛水光上下玻璃天六花時時飄集我車上氊左右拍手笑翁似白鶴仙失卻翁白髯頓覺翁少年

入杭苦雪二首

雪天無晨昬尢難辧西東髙低賦萬象偶爾一色同會覩日與月終愁雨兼風居人掩關臥況乃逆旅中買薪呼鬥酒黧頰生微紅

年年西湖上梅柳得春多新正十日雪重陰壓微和皓潔混泥途輕盈赴寒波危橋驢失腳不如坐吟哦推窗無傑句柰此玉峯何

至元重光單閼之歳春正月隴西郡太夫人介壽八十子侍郎帥其昆弟子侄內外姻族寮友賓客奉觴上壽如儀州人士相與嘉嘆爭爲歌詩詠其事而繡使紫山胡公爲之序云

斷機碎錦纈短髻剪靑絲殷勤謝師友老婦得佳兒長宦客四方鶴髮在髙堂安得淩風翼髙飛至母傍春暉不可報萱艸日日長今夕知何夕門有車馬迹堂下羅鐘鼓堂上合賓客春風吹緑酒起舞兒獻壽客問年幾何舊歳七十九此去三千年蟠桃始開花花開又結實瑤池度歳華客起再拜言遺核幸分甘小人亦有母八十又加三核中有瓊漿飲之勝啜菽懷歸滿袖香仙霞燭幽谷

壽理伯雍同知

理侯人之父亦復兼母慈束吏如頑奴煦民猶嬰兒闖門無雜賓鈴下生蛛絲內聞讀書聲日晏忘晨炊上馬出署事坐看棠陰移人靜報休衙閉閤方退思廷中相戒言愼勿幹以私但祝公百歳長爲良吏師公言撫字勞良吏安可爲方當上印綬自與赤松期

壽李仲明同知

新息父賈彪南陽母杜詩束吏如官奴護民如嬰兒李侯妙政術千古同襟期髙寒月半弓淸粹玉一規掘菜朝爲虀脫粟暮作糜但聞讀書聲不聞兒啼饑褚衣敝再浣櫪馬瘦莫騎今朝侯生辰父老持酒巵廚傳寂如水不知侯所之介壽古有言此意亦復辭獨立古梅下遙赴天仙期

庚寅臘月二十九日餞孫晉卿宿淸孝裏晨起呈巖隠

驅馬四十里悵然臨別情舉酒坐太息歳月空崢嶸河流日浩浩此地幾送迎老我白板扉卿等致太平窗風吹酒醒起視天未明小星爭餘光殘月西南傾

皆山樓分韻得坐字

無詩山不喜無樓猶自可樓上著詩人靑山皆屬我得句山禽鳴落筆山花墮翠屏招我隠欲往輙不果推窗呼與飲醉吸云一朶須臾成五采吐出驚滿坐

爲劉君符賦樂山詩

山體本至靜仁體亦如之樂者有深味魯論無費辭目玩惟自得心契若有期逝川同一防妙理無容窺劉公本好古雅志非好奇諸君爲著語殆類愛山詩泉石涵淸思松栢媚幽姿古來山中人此道未必知蠟屐毋乃癖拄笏殆成癡獨有首陽髙薇苦甘如飴得仁卽無怨千載眞吾師

壬辰端陽後一日會潛齋以竹深畱客處荷淨納涼時分韻得淨字

日透朱櫻明雨拭白蓮淨布席開淸樽授簡遞新詠謀樂須及時養拙聊適性傳聞度遼師鎧甲冒暑盛

贈劉宗道自金陵來遊茅峯

君家汴水陽弔古遊秣陵秦淮映江月歷代幾廢興古人所樹立今人愧未能嗟我搔白髮空齋對書燈邂逅接餘論談笑得良朋我如蜩與鳩睨鯤化爲鵬歳晏落蓬蒿安得齊飛騰東望積金峯春遊記吾曾鶴仙遲子來丹井寒冰

贈翟良甫洛人南遊

溫洛天地中父老升平年淸遊盤石坐【原注謝綘遊嵩山寄梅聖兪書】醒酒落花眠【原注卲伯溫聞見錄】勝地已陳迹故事空遺編銅駞泣秋雨禍機始杜鵑耆英日凋謝嵩少無人煙懷古笑我迂慕學嗟子賢購書或千金臥榻餘一氊低頭肯揖吏閉口不言錢情已寄丘壑足猶履山川駕言逺尋師胡爲近捨旃煌煌邵程業百世誰能傳

贈柯山夏梅月

五星配五行占法具春秋參以四暗耀不知始所由經緯十二辰一國系一州三河卽豫地系宋復系周晉自居太原衛本都帝丘借問益與並古有二國不三晉俱屬冀韓衛不見收嘗以扣日者不語輙掉頭渠未通古今敢問儒者流气化互生尅躔度有遲畱因之別貴賤庶人與王侯旣云命在天何以身不修經籍古格言較此殊不侔殃慶有所積禍福皆自求理數各一家二家果孰優論數每多驗言理或不售忠信人爵從孟軻老於鄒仁者必有壽牖下死伯牛殺人取印綬嬖主乘軒輶將貂續狗尾以冠加沐猴市朝日洶洶乾坤竟悠悠璇穹列髙眞星月侍宸遊朝裾曳明霞從佩鳴蒼璆居然視世濁不肯分天憂以此司罪福反自招愆尢我願叫閶闔再拜面凝旒貪滛屏月孛凶惡驅羅防仁賢疊生旺憸邪永休囚帝閽不可扣金鎖閉玉樓龍眠正齁睡鳥語徒喧啾路逢柯山翁深碧明雙眸笑我地下臣何豫天上謀今夕有佳月且共登羅浮

贈季淸隠道人

虞山絙西城尙湖繞其趾靑屏照玉鏡屈折十八里傳聞漢眞人丹成飛入水到今水不腥魚鼈長而美往年山中人夜半忽驚起神鋒閃烈電爍爍光不已平明斸山骨石函半鑱毀土花蝕蒼龍歳月不可紀靈啟幽祕結構此經始云香染衣佩嵐翠襲巾履道人方晏坐秋葉打窗紙西風送詩句吹入千巖裏收拾費工夫逺來將舉似見叟卻忘言鑪煙生棐幾徐雲乘興出興盡行當止山中有緣事比欲相料理白鶴數日饑吾今且歸耳

贈筆生楊日新

雪屋夜明寒引紙一長吁貧無食肉相頗悔身業儒晨出生謁入被褐而長須頴脫殊可喜文翰定自娛自言中山徒常與陳俱醉曾揮艸聖閒或冩桃符最愛王逸少勉隨劉寄奴嗟生不自惜貌澤神亦枯世多宏肇輩幸我非二蘇

贈筆生林君實

我愛古人巧創物揜前聞遐哉蒼頡氏賴此蒙將軍將軍絕地脈乃解開人文模冩不得力制作空云云祗今千載下藝圃專策勲貶黜毛錐子褒進中書君工拙無定在好惡有殊分老我翻墨沈落紙無煙雲有生來被褐倩客試書裙雙金慙報贈隻字寄殷勤

題宋學古九天女數自云其師鐘堯臣得之防城柳下老翁所授

天九積陽數女夫何爲廣陵亦健將乃惑一用之彼術信誕謾此遇尢希奇珍重柳下翁仙隠未可知言天以人證言數以理推守正死不避居貞凶可移堯冨與堯壽此理始無私顏貧與顏夭此性終無虧姑愼君子術勿與老人期

別李宰

句曲一山縣東西俱百里三茅地有靈出宰多才美前有趙與謝今有程與李李爲山東望聲價髙莫比淸明一古鏡冷浸玉泉裏敏哉制錦手洗卻鳴琴耳仁心非邀譽直道不容毀慈姁牧細民謙防揖多士學館盛文風講席究經防有客東北來空齋兀書幾彈鋏笑馮驩下榻慚孺子樂𨿽足一瓢飽不望四簋旣爲邑之氓是亦吾所恥饑餓欲賙之餽斯受己將歸重回首決去負知己冉冉楚山云悠悠斷江水

畱別義塾諸公

婆娑七十翁已矣將焉求麋鹿違本性一朝出林丘故園在何許駕言東南遊人才盛吳會講貫多儒流內顧衰朽質污渠映淸溝坐有歌驪駒將貽識者羞溽暑困朱夏偃息時歸休南窗小容膝臥對紅葵橊年華不我待靑鏡照白頭祗今已後死巨海吹浮漚諸君幸少壯朂學追前修

寄申屠禦史【原注時謝禦史被誅按申屠禦史名致逺字大用以至元二十年庚子拜江南行臺監察禦史】

禦史帝耳目監察防隋唐臺閣迥淸風筆簡淩秋霜澄淸一攬轡驅貍走豺狼賢哉故安侯廉介尢剛方閉門杜私謁上殿肅朝綱今侯有祖風學術尢章章出擁簿書塵入薰書傳香胸襟漢石渠人物魯靈光終然百鷙鶚不及一鸞凰奉國信孜孜問塗何皇皇往歳金陵轍前年古浙航鳴犢有餘哀河水空洋洋行役山川苦歸興桑麻長廣陵挹雄勝平山弔淒涼瘦馬乏芻櫪寒妾無帛嚢家瘠道愈肥躬瘁名逾芳昔在東都季憸佞沈忠良知幾獨子龍絕迹棲梁碭瞻烏止誰屋亦復可憐傷

寄錄事王君玉【原注時管押北人歸鄕】

風沙瞇行人日腳黃無光愁鴟蹲古木凍鴈拾餘糧荒城雞犬寂古堠荊蒿長瘦馬兀冰塗龍塞天一方今晨發申浦何日抵漁陽道傍轉徙氓啼哭勢倉黃惰遊散不歸信美非吾鄕錦衣𨿽云樂無褐可憐傷南溯江悠悠北視天茫茫逺煩公防視雨雪上河梁從事豈獨賢簡書詎能忘嗟爾居者逸擁氊坐髙堂且置勿復道擊築飲離觴

送周宣差除陜西亷訪僉事【原注長安人】

昔人比貴宦綉錦以爲衣當晝與夜行故鄕歸不歸每評會稽章不及相州記公今往三秦身是綉衣使玉衡直而平寶瑟和而淸當知九州外生此千人英南人去勿悲西人來勿喜明年當入覲垂紳佐天子

送陸同知北上二首

浙尾帶荒江土與材俱薄吳季獨終隠楚黃亦晚錯餘子不足數眼明見卓落騄駬初歷塊靑萍新淬鍔齒少逾老心事邇存逺略百金重气義千里赴言諾可期功名防兼受生死托宦途入幽薊詩句畱殿閣出佐紫陽城一麾眞小卻炳燭照吏姦良劑痊民瘼一庭秋水淨萬戶春風樂河內泣畱恂並州永思郭歸裝乍林丘趣騎已沙漠梅花古驛寒別酒故人酌徑北道邳徐迂西趨汴洛宮闕覩盛麗山川想寥廓成臯嘆楚戰砥柱窺禹鑿舊邦弔二虢古邑辧三亳望諸墓猶存戱馬臺如昨燕趙誇蛾眉云代珍狐貉壯士多屠沽逸人或巖壑訪古記宜勒登髙賦須作訂訛靑簡在得句錦嚢著明年衣繡歸頗願聞其略鴻鵠看髙翔苕枝伏燕雀贈言愧非顏出處其誌略

淳風日已薄恩義不相維吏無得於民民顧吏有辭政化本不立刀筆事愈卑李侯今之人而行古所爲外有屠嘉直內無五倫私鉏姦如惡艸防民猶嬰兒瀹河蘇彼旱勸粟哺爾饑從容方報政代者俄及期庸吏推不去良吏去復思誰歟觀民風入境采吾詩

送郝仲明代歸

古之州縣吏久任各稱職任久則化行吏與民相得民或不安業咎在吏數易代者如傳捨吏民不相識王嘉朱浮疏每讀三太息曁城有賢佐溫良而端直爲政知大體人方飲其徳猶未及期旌已催行色中州固多士此士去可惜老稚候城隅相邀臥車側

送葉仲實赴鹽官州判

我舟余杭遊君馬薊北驟我衣素染塵君衣錦炫晝江湖著閒散郡國需雋茂才髙眞小試儒腐乃大繆鞭譲祖生先防甘之反後

送王安之無錫州判

龍峯鄰吾州赤子久失乳或加手斵削誰肯頂摩拊有客來嘉禾談我讀書塢口稱王侯賢可配循吏古亷不受私謁公不畏彊禦素秋下嚴霜陽春沃膏雨澤國鱸正肥山泉茗尢苦州縣徒勞人揚歷安足數莫思金帶橫長學彩衣舞

送宋春卿之官湘陰

幹霜落丹楓潮水淸且淺雅志君山髙離思湘江晚利名登津要孤介分【原注去聲】疎逺來暮彼𨿽嗟去思此難挽何當升臺端繡斧煩臨遣

送顧伯玉麻陽簿

放州淸江閘及此新雨涼故人得邂逅好語傾肺腸惜哉廊廟器漂泊落湖湘前途阻勲業末技呈詞章營營百年短浩浩萬古長共惜天下寶得志無相忘

送陳茂卿赴興國教授

彭城陳師道三州一學官髙文曾蘇敬偉節章趙嘆百世有斯人嫡孫承後山君材中梓漆壌錯榛與菅藻芹味苦淡輙當粱肉餐莫終三釜養竟墮一氊寒榮枯數前定出處身兩難腐防或靑冥枳棘棲孔鸞升髙足易蹶恬處寢亦安逆君散花洲西上卷雪灘臯比第一義子佩正聚觀士方從北學音已變南冠俎豆器疑朴詩書味轉酸何人力不變此道獨追還金谿有陸叟昔仕幹淳間【原注陸曾爲興國教】

送焦君實之采石學官

江水日以逺山花日又新先吾不復少後我皆成人之子如良金出礦以精純又如山中木始遇雪發春送子啟長途跋子升華津靑雲題柱客白髮倚閭親有志皆騰逸非才獨隠淪山林雙鬢古井臼一生貧宇宙無窮事行藏各自身因風傳短句望月弔詞臣

送王行可赴宣城學官

閉關坐十年扣門得一士自言貧爲養非謂學優仕執手問何之贈言聊復爾淸溪生芹藻流入泮宮水先令我淸心次令人潔已【原注太白宣城詩淸溪淸我心水色異諸水】鑄金師範巧琢玉士習美六經懸日月顏孟元不死君欲從之遊靑燈茅屋底相逢莫相問擾擾鼓篋子

送嚴陵邵叔忠學錄歸侍二首

薄官如秋菇冷淡不堪食學宮如傳捨敝漏棲不得訪君橋水東一榻可容膝中吳多佳士三載誰與適可憐泮林鴞止醉桑黮黑束書歸去來釣臺秋風夕

黃甲舊書生明廷推一鶚歳莫戢羽翰靜聽華亭鶴盛衰今昔異出處老少各乃翁信奇士之子亦不惡斥鷃伏卑枝寄聲謝寥廓

送華仲實譯史入京

蒼頡何代人後乃有冰斯智者能創物此理不復疑國朝重文字設官如經師君才實楚產北學尢恢奇冥鴻登翰音威鳯呈羽儀靑雲睨子貴皓首笑吾衰尙白空守飛黃勢莫追祖行遲出郭東畎正耘耔

送吳仲寶入京

餘年長汝父汝季復余從季也難爲兄文史日從容兄也實競爽立身期亢宗可念玉雪子五月上盧龍棗楡曝西日塵土吹炎風爾欲副爾志安得寜爾躬有方遊可逺揚名孝乃終歸來拜嘉慶我酌壽汝翁

送趙季舒之燕

有客東南來白馬嘶北風問客將何之舉鞭指盧龍云是漢家子出入明光宮古宮今焉在廢堵生秋蓬

送道成北遊

從遊十載前揔角君尙少相逢十載後我鬢雪爭曜修鱗縱巨壑倦羽落荒嶠盛衰各自異巧拙更相誚義理浩無涯經綸孰知要立身如處女被服善窈窕止令公子慕莫博千金笑

送錢君瑜歸嘉禾

海東有孤鶴玉羽靑冥間衝風揚黃塵吹落蓉城山蓉城何寥廓山木多髙寒石泉翳荒蘚飲啄常苦艱矯首復南飛涼秋生羽翰願隨鴻鵠遊不共雞鶩餐嗟爾不羣志全身良獨難逺避鷹與鸇近防弋與彈仙機縱不誤雲路終澷澷

送輔若晦南遊

天令中和春錦花柳絲織江山回淑气車馬有行色問君今何之白髮在髙堂韔弓箙兩矢出門志四方丈夫信有志遊近不堪逺錫穴綆冷泉館娃弔荒畹靑靑三吳道急雨飄客衣縱無譏小艸恐有遺當歸

送袁仲野赴毘陵

儒吏不相得異器如薰蕕儒視吏不屑吏嫉儒爲仇俗儒不知變譊譊孔與周事叢委不理言大怍不酬嗟乎鉛槧生謝此刀筆流安得經濟手一洗吾儕羞當路有達官鄰境逢仁侯畱情案牘間舉人拔其尢君抱汲古學才識推兼優肯隨雞鶩爭防偕鸞鵠遊髙風動寥廓玆土豈淹畱獨憐老知己靑燈守荒丘不堪明時用空懷當世憂斯文付後死已矣復焉求

送黃雲心遊松江

吾宗兩才子世亂身不免絕憐華亭鶴竟類東門犬客行因弔古寒日下荒阪井邑今豪雄往事海濤逺

送陳公南之松江並柬山齋

我衰惜別離數日輙作惡老懷自當爾嘗恐兒輩覺君器如璠璵似可寘臺閣莫辭簿書苦亦有宦遊樂久厭黃田魚去聽華亭鶴亭下有髙士滴露艸學持詩道甫訊進拜復前卻問我今何如癡頑勝如昨

古意二首送朱鶴臯

鴈蕩英英云孤鳯雲中吟風吹五色羽墮此半水林桐花作秋枯野桑空緑沈苦葚不致醉鴞食予何心鳯兮歸去來岐山有髙岑

蓬首寒機女枉顧生光輝一登君子堂松蘿相因依茂陵喜新聘中路忽有違願垂堂上鏡照妾心中微生死要有托悠悠空是非出門念逺道歳晏將安歸膏沐更誰容爲君疊羅衣

送陳子髙

稜稜玉壺冰瑩潔絕纎罅無人手自將寘之霜臺下海東聞鶴唳淸思方在野遲明有公事匆匆催上馬

送吳寛齋並謝惠詩

衰年八十一艸露骨垂朽有客款荊扉甘言許吾壽假如活百歳祗欠十有九辛勤拋書冊散誕耽棋酒時時課小詩不自覺妍醜袖中出新句見客驚欲走反顧仍疾讀佳處輙肯首呼兒急傳觴晚喜得此友久之來告別秋懷掛衰柳百金無所贈五言聊借手

送天臺陳審中

陳爲臺望族不數謝與錢此以科甲貴彼以婚姻連吾猶及乃祖執鞭慕先賢亂後識嚴君握手吾同年事功竟落落世慮日日煎衣冠一不振抱恨埋重泉君如丹鳯雛五采何翩翩久客滄江上窮秋思浩然文運今再明六甲一周天老我終白屋看子收靑氊浙水東西流北風送南船赤城幾日到鴈影夕陽邊

送楊伯可

齊魯多平原江淛田髙下戢戢如魚鱗土籍誰主者富人擅其利失業憫孤寡方今用周禮天官出經野古法𨿽可行必得奉行者楊君古循良曁陽小民社原隰徧咨詢辭色每寛假經營始不擾期集乃多暇實恵蘇困窮先聲走豪霸隴牛閒臥晝邑犬不驚夜當年經行處愛此憩棠捨鳩功首上計列郡居其下傾城出送君饑童控羸馬坐中有狂生出位獨難吒均爲受防氓關市不親稼鄕胥上下手輕重意取捨仁公力救立法宜少借聖朝天廣大焉用究纎罅議政罪甘誅矧避官長罵

送張仲實

持斧上東山伐木鳥羣呼道義不相惇朋友良可無嗟我聚糠粃從君味膏腴方轡蹈先軌聫綬趨正塗事功期逺致詩翰亦小娛但令交久長不恨別須防歳律陰崢嶸客程路盤紆人事況寡懽月異時復殊疎梅憶孤嶼新柳懷淸湖

送師本竹

魯國幾男子陋巷稱顏淵簞食何從出賴有負郭田養志本無求求人志可憐蜀翁古奇士束書褁寒氊客來擁氊坐客去挾書眠索供廣文飯催送司業錢玉瓶何處酒翠釜誰家煙我乃遭數奇彼胡鐘美偏厄窮不自憫靜退猶爲賢揖士撤講席呼兒買歸船後遊記何日今別已髙年感翁出處迹撫幾心茫然握手出門去梅雨暗江天

送徐允伯

古有淳寂鄕君與陶阮到每評伯倫頌謂勝周公誥山間童負鍤臺下人拾帽短鞭跨遼碣破毯眠雪窖歸來四壁立挾冊坐鄕校悠悠泮宮水羮有芹可芼案上方醉吟室中已饑告長缾臥虛檐破釡架空竈翠眉方與齊赬頰忽自悼愁踏布衾裂羞拆海圖倒先生樂陶然美睡呼不覺達士多迂拙庸兒競嘲噪豈知海上鯤姑隠霧中豹歳晚空齋人杖屨辱相好百錢呼兒沽一榻爲君掃浩興忽長歌衰意亦旁噪銜杯孤月落椎壁四鄰閙明當逺行役寒雨映客棹秋江蒲稗深佇子平安報

徐觀伯逺將徙海陵介吾侄來索詩徐故家兵後流落三十年長子依許監倉客淮南因贅於海陵迎二親就養坡公謂此事今無古或聞者也感嘆之餘爲賦二首

甲與吾同生君子行一周少年各丰裕歳晚懷百憂菜地古城下我今手鋤耰君當往海陵絕江泛漁舟駕言彼就養逝將老莬裘哀哉隨陽鴈止爲稻粱謀君看橫江隼萬里淩髙秋

慈烏昔哺雛日夜望雛長安知風雨橫故巢墮艸莽烏羽日摧頽雛饑竟何往其一止海隅雌飛鳴相向反哺若天性迎烏致其養我衰髮盡白兒長忽先防贈君慈烏篇老淚滴紙上

竹友以其季子將有逺行丐餘一言余與翁遊視其季猶侄也爲之言以勵其志

我生發未燥汝父以詩鳴憂患涉世老襟義猶崢嶸晚乃得二雛美不減徐卿季也才弱冠詩壇將父兵愈湜气如虹門識奇英下馬呼小友相顧各自驚騄駬不受羈歷塊千里行分臺栢森森霜气壓百城汝遊何所挾兩字直而淸鋭進年倍壯靜退事飽更欲令從雅操端肯迂修程逺遊重垂戒顯親須揚名但酬化鵾志足慰防犢情

余先世崇徳人大父以上數世皆葬靑鎭與習上人有香火緣巳巳歳上人訪先子於曁嗣孫信講師實侍杖屨余兒時侍側髣髴記其須眉兵火後絕不相聞丙申歳師來自宻印問訊丘壠無恙而上人塔松長數十尺矣己巳距丙申二十有八年如隔一世余與師白髮相對舉似舊話感慨久之師爲畱數日將行索詩爲別師號古民性淳質不茹葷飲酒博極羣書講說亹亹不倦信而好古方外之逸民也

達士脫名檢髙人落林丘體性未應殊作用終不侔講師得三昧宗學貫九流曾對樹說法解使石防頭刼火焚地水慈云防松楸報恩心種種閱古事悠悠香火三生願因緣再世遊文辭重栁請衣服許韓畱殷勤翻短褐博雅愧前修

題質夫竹居

西園一叢竹歳久枝榦繁會見鸞鳯棲莫厭鳥雀喧玉聲寒雨碎翠色朝煙昏蕭蕭黃素葉風吹擁籬根主人避俗客靑苔坐柴門勁節諒無比幽懷不可言

跋徐知事所藏禊帖【原注徐山陰人】

辧才將九十及見開皇初不知虞褚輩得似老僧書尢物世希有昭陵刼灰餘玉函人不見繭紙乃蠧魚梅花一片石猶自寶璠璵定武久荊棘長安復丘墟茂林有陳迹今誰山陰居

題沈華父送行詩卷【原注乙卯九月】

孟陽索吾錦景純奪吾筆老我嘆才盡秀句吐不出東陽有行捲展玩已盈帙乘鴈豈爲多買菜復求益嗟君乃佳吏家世本經術一從冠惠文不肯事占貞亷嚙苦蘗和勁調玉瑟簿書謝囂塵車馬動行色君如擊水鵾我似退風鷁出處兩忘言黃花秋淅瀝

題月心詩卷並記遇仙事云

東軒記待月縱筆說性命豈惟不知月實亦不知性文𨿽歐蘇工理至關洛定人心如明月塵垢失淸淨霧收海气澄天迥風力勁持我光明珠照此大圓鏡鏡中雙防鸞翔立請驂乘禦宴影娥池神飈忽吹醒鸞飛曉鏡空龍睡淵珠靜依舊碧潭心無復瓊樓興韓郎固有言仙人未賢聖

題百鴈圖

靑天一張紙羣鴈飛來逺秋渚蘆瀟瀟徘徊下淸淺若烹不能鳴一一俱不免

詠風

好風何處來天籟出眾竅披襟懷楚臺擊築思髙廟扶揺九萬里自謂一息到安知大鵬運不滿斥鷃笑終當謝蓬蒿振翼絕海嶠

夏雨

仲夏井泉溢雨聲集虛堂銀竹防髙檐靜聽何浪浪蓮葉不受水盤珠走低昻溽潤逼衣篝縫我新葛裳媿彼作田人蓑笠排靑秧出戶懶著屐掃地燒木香白晝生睡思徐徐到羲皇夢覺聞鼓吹艸蛙怒方塘竹尾起寒煙濕螢度微光鄰翁閉門臥中夕啼蒼黃三日絕薪賣積潦勢頽墻

秋感

遙夜百感集白露下空庭秋風入艸木眾葉會飄零甘液始潤物履霜漸陰凝哀哉石橊樹防語成添丁蘭艾旣同焚孰別臭與馨皇天黙不語今古常靑靑

月

靑天一片玉上有眾星列夜中光漸小讓此玻璃月白兔卯時生桂子秋後結天上有山河兩界隔吳越何當禦嫦娥萬里駕飛轍太白爲前驅防鸞相繼發

徐徳文索雪岡詩云已得而復失余尋舊槁亦無見想滕六遣六丁取之去矣再賦一首

雪飛不擇地因髙勢易積玉龍二百丈橫臥前山脊隨香去尋梅路白無行迹鐵笛吹一聲驚裂蒼崖石

新移瑞香不得雨有嘆

瑞香兒女花艷潔而芳妍得之古精廬移置列檻前易地費人力不出花自然深慮本先撥枝葉隨之顚是時夏久旱不雨坼田林木且憂枯弱植豈自全旣已厄於人況復遭此天天與人讎之命也花自憐井筒灌朝夕小潤培芳年封植豈無心榮枯自有緣何時回春風笑挽司花僊攜手共樽酒醉臥云錦邊

生意堂賦玉簪花得相字【原注時陳無逸將之官攸州】

娟娟秋蘭花緑葉何披猖沙鷺明玉羽冰蠶吐絲腸倩盼宜素絢追琢少金相居然鐵石心愛此風露香何當競春華亦復委朝霜折花三太息援筆臨淸觴明年花好在坐客忘瀟湘

老桂古字韻

人受气之精百歳驚風雨少壯會有衰神散無復聚木受气之偏生旺寄於土枝榦老更奇花葉落仍吐君看山中桂秋露滴金乳種者是何人賞者經幾主天香入酒冽吸月空懷古素娥笑白髮對影獨起舞

詠松

老松如枯骸短松覆兒髮城中薪價髙斤斧不時伐難長虯龍姿免藏虎豹穴樵童出山暮步擔挑新月

泗濵石

荊山石有玉楚國無人知再獻猶弗售抱璞空自悲他日遇良工乃始稱其奇寶傳數百載邯鄲又得之秦人請城易趙氏以爲疑不予寧負曲予之恐見欺相如奉使往持璧指瑕疵衝冠遽如許睨柱欲何爲衣褐已歸趙湯鑊安足辭奇哉古若人掩卷空嗟咨是非定百世成敗止一時天生此尢物前後成禍基有美當韞匵衒鬻誠非宜和氏不待價刖足將尢誰人才國輕重璧豈系安危相如眞暴虎𨿽死悔莫追二子有遺憾仲尼眞吾師泗濵一片石不染自成緇上有華林字疑是故物遺春官雅好古傳載煩文移主人不敢惜持貢白玉墀埋光經幾年不與賞音期無意博連城得失輕毫釐二事擬非倫聊以資吾詩

車

舟止奔牛堰始識丹陽車規制殊艸艸力不任馳驅淮安距宿遷代之牛與驢軒蓋乃差大雙輪夾一輿軧衡輗軏軫名物與古殊梓人不知經多以方言拘輸載亦稍丰日行百里餘禦者非王良隉杌不安車蒲輪召申公養老宜徐徐幹祿以爲榮愧我非純儒小兒問金根其制復焉如輿服漢最詳具載班範書愼勿似韓昶問學當勤渠

挽趙益之

汝父昔吾友汝翁昔我師汝時侍親側楚楚玉雪兒稍長從吾遊學問乃大奇風木不待養垣室空遺基成立汝有望修短吾莫推四世積善心一門無龎眉俯仰三十載三喪路人悲受气各有終勞生嗟奚爲墻東荷鉏叟夙受汝翁知老懷念疇昔不覺哀涕垂欲志殿中墓健筆慚退之

挽鄧友梅

簫鼓何闐闐西風弔客船主人辭華屋輤車落荒阡芙蓉一片石千古懷人賢喚醒梅花魂薦之秋菊泉

欽定四庫全書

墻東類稿卷十六

元陸文圭撰七言古詩

北入穆陵關皆山石崩沙北風塵起行人良苦因作

大風北來沙觸面行人咫尺不相見寒日無光天地晦一似項劉睢水戰四山確犖路摧車磵壑涓流長一綫土檐煙突兩三家鬼貌鵠形何物變葛盧牛語誰能別公冶禽言難復辧古磁濁酒時招飲破甕酸虀聊自薦吾聞臨菑稱鉅麗十二山河據形便姑尢聊攝舊提封夷吾小白初營建三歸反坫侈國中九合衣裳出幽鄄孟姜洵美共翺翔稷下羣遊逞雄辯盛衰气脈不可測往來今古更相禪干戈流徙人物換水火崩騰陵谷轉防使雍門重感慨無復蘓秦昔誇羨山東負海猶如此六合茫茫難覩徧安得長劍倚白雲手抉狂飈淸九縣

出鎭口止見小峯

鎭東小峯獨無侶中峯徐來顧其弟大峯偃蹇背面去似嫌俗客不與語無柰我行節節髙山欲藏身恐無所

訪何庵觀水陸功徳

山收雨腳雲气濕葛藤刺屨穿徑入精廬桃李花漫山磬鐘聲繞落花間野僧淨設伊蒲供譯說西方如說夢我方談笑耳不聞寒窗暮對西山云

卽事

南窗陰陰日色薄北窗烈烈風聲惡破衲防頭睡正濃地鑪煮餅鐺折腳小奴驚叫老婢嗔我愧口腹煩他人豪家香閤暖生春人乳蒸豚蠟代薪

壬辰六月旦日記異

六月朔旦昧爽天我夢蝴蝶飛翻翻一聲驚覺不可執鏗然有物墮我前陰風蕭蕭榻震動褰帷一吒聲寂然向空抹漆無所覩堂上呼燈人自眠一生學道心勿動養气未敢輕先賢元忠昔日鬼移牀防廡之下凡三遷稚圭臥內見匕首金帶忽置城頭邊二公名徳余不及鬼賊揶揄空自憐神姦無復照金鼎偸兒何暇哀靑氊二端是否吁莫辧一夕倉卒嗟何緣吟哦未斷紙窗白山寺風雨鳴鐘懸起來搔首空四壁濕薪竈婢愁炊煙

庚子七月書事

今年低窪水生魚去年髙亢旱坼陰陽似屬天公事廟堂可是無臯防勸分納粟令如火老稚依然鵠形餓嗟汝命薄獨可憐穹官巨室無凶年

臘月二十九日作

夜澷澷塵防防大車道上檻檻聲三十餘里天未明一軒一輊不得寧倚坐兀兀揺心旌天寒歳暮霜雪零嗟哉客子誰汝令

和曹士開侍禦見寄韻【按曹士開名伯起至元中以潘昻霄王偀交薦拜西臺禦史】

南臺禦史忠貫日當晝妖狐屛無迹端方自是廊廟器錯落天球間宏璧記曾緩帯理江城猶憶尊前坐談客春樹相思白日晚月梁入夢靑燈夕乘車戴笠髙與下倚樓看鏡今非昔壯心無復夜聞雞莫比司空須恨赤

壽王君明

去年中秋月色髙吳山痛飲推文豪今年依舊故鄕月紛紛靑紫誇兒曹世間兒曹何足數芙蓉仙人在江浦握荃懷瑾遺世紛黃卷日與聖賢伍曾攀月桂臼邊枝素娥夜半睡不知覺來薄怒赬自持與仙重約三秋期一朝功成九霄去小黠肯顧偸桃兒城東白髮龍鐘叟瓣香來祝仙人壽長生辟穀未要學千載與君期不朽察罕布哈忠翊父歿王事母表門閭本官棄職侍養守制三年一門節孝人所難能作詩美之

王气初不限中華至性未嘗根六籍門閭節行世所欽父子忠孝天應惜連環解玉理堅致老蚌剖珠光的礫伯也執殳萬人敵血染徵衣歸不得空畱明鏡照孤鸞妾顏如花心如石鬒云漸變蠶絲白蓬首何曾禦脂澤北堂手植忘憂艸幸有斑衣可娛老不須遣使寄當歸兒無逺志歸來早事親日短當愛日秪今三年已素鞸宰予衣錦殊未安溫嶠絕裾非小失

雅宜山在城西五十里有徳慶庵在其下穹窿山福順寺長老紹堯翁作詩取以雅宜爲號求詩

雅宜山低一拳石气壓華嵩千丈碧不論城市與林丘愛山例是詩人癖寒泉修竹蒼崖底靑山解與髙人語花落猿吟總是機舉似山僧盡成句山僧來獻詩人號百種不如山色好徳慶禪牀明月夜館娃人海紅塵曉我知山心雅好靜犖確不容車馬造艸堂宜雨又宜晴藜杖芒鞋時一到

贈道人周大方【原注雙鳯人】

道家者流雙鳯仙迂訪墻東老田叟叟讀儒書五十年一事不成今白首道人過門何所求期將汗漫東北遊靑蛇三尺風雷吼鶴一聲天地秋吏商奔走日百里區區嗜利與名耳道眼視之海中漚炎夏長途何必爾吾師之師柱下史紫气曾驚關尹喜當時剩卻五千言焉用老人詩一紙

贈潘道士祈雨

人天相距尺有咫雷電六丁繞吾指藥師馬上寄小瓢夜半一滴灑千里古湫源竭老蛟泣新秧秀濯田畯喜匣收寶劍捲陰符師歸宴坐茅峯裏

贈鄭元明術士自言安晚之孫故詩及之【原注鄭安晚初爲教授謁襄帥趙方一見卽以宰相期之且以二子爲托端平初鄭果大拜範與葵皆擢大閫】

梁灝八十有二歳自從天福逮雍熙中更幹徳五星聚晚賜龍頭拜玉墀吾今之年灝相若布衣落拓何能爲吟詩獨與熊兒和作賦那求狗監知龍鐘久納少年侮耿介尢爲諂子嗤吾聞長沙趙彥仁豫知鄭相秉化鈞從容杯酒托二子端嘉之際俱名臣是時宋徳已衰謝扶顚江左尙有人安晚之孫今爲庶嗟我與子俱邅迍不須諛我有許壽且道何時脫子貧淸和四月天气新共買一醉拋靑春窮通壽夭俱莫問蓋世英雄一窖塵艸間惟有石麒麟

贈張明徳星士

二曜五緯萬古懸甘石之學今不傳術家能以天占人聖人乃以人占天仁義禮智性所具吉凶禍福命使然命天俵賦定不易性我受用修則全經文二百有五字明徳乃在新民先君從何處講此學直遡建洛窺先賢工夫潛深秋日靜本眞瑩靜霜月圓市聲初散簾欲下防未收客下馬一人妄計秩崇庳一人猥算資髙下縱橫二位布逆順錯落五行分制化先生拊掌笑且答二客相看面如赭徐言至善同一初非愚不足智有餘萬物不齊气雜揉是心本明如太虛不須詹尹就決疑客如不信問子輿

壬申冬晦叔譯史歸別小詩奉餞

蒼頡制字傳羲皇鬼神夜哭殊倉黃語言聲律未易下嗟君楚產學北方又能經術飾吏事筆墨豈足盡所長郵亭一夕飲離觴他年冨貴勿相忘天無烈風海波靜白雉九譯貢越裳盛時努力早出仕成誦姬旦坐明堂

從聖國珤二茂才敍別

龍門世家史學祖足涉淮湘到鄒魯兒生墮地弧在左婦閉車中爲誰苦二君鴈蕩遊虎林逆旅一笑論古心地鑪畫灰事未竟推窗看天雪意深山寒約共梅花語江水東流予北去明年春風上石渠道傍爲我弔望諸畱別山村樂閒菊存愛山梅村並寄景初愼與國華

南來飛雪如柳花北歸柳花如飛雪乾坤偪仄困羈旅江山蒼莽驚歳月白雲冉冉千里外滴盡春林子規血故人回首亂峯靑古堠斜陽照離別

送馬伯亨西省郎中

驚吾學問非少年羨君功業當壯年曾聞雞聲共起舞老我輸君獨著鞭臘寒枯栁不堪折欲別未別心茫然關塞黒風虎方嘯江湖白浪龍正眠洪都西統數千里俊乂如林足驅使好將舊榻拂塵埃佳客可能無孺子

送幹壽道同知北上

甲寅詔下興賢才吳中多士轟春雷門外鵠袍那可數一人獨上黃金臺宦途詰曲容不得直向東海窺蓬萊蓬萊水濶雲气浮眼看健翮摩天遊故鄕六載不歸去老盡西風菊徑秋歸來四壁亦不惡人羨錦衣君不覺館娃茂苑正淒涼古汴黃河復漂泊問鄕安在遲一見承恩內直金華殿從容薇閣演絲綸花間應隔同年面自恨山中老樗櫟擁腫不堪逢匠石枯梢無復起春風一生空負吹噓力

送祝君晟之官昌化

九里河梁昔防手酒酣共折城南栁春風六載忽吹過浮雲萬事無不有餘生閉戶忍寒餓薄宦隨方困奔走徑從蓮幙換靑衫猶勝兔園嘲白首我牀昨夜破卻甕君印何時大如斗肯將車服耀故人未覺來往煩佳友從今出處可忘言柳邊重飲城南酒

送經之偕義齋兩舍人入燕並呈善之待制

君馬三渡白溝河溝水東流靑艸多踞鞍顧盻聊試耳伏櫪悲歌柰老何古人千金重然諾把臂況受生死托肯先申白獨辭楚且伴機云雙入洛道逺始知離別苦地僻應思宦遊樂榮名日久當日厭浮生花開又花落平世應無戰國材選賢何日到金臺寄聲玉堂老仙伯桂樹秋風歸去來

送節之衡之兩舍人入燕

龍駒鳯雛兩陸子並駕秋風鞭騄駬老眼一見失驚喜定知乃翁元不死生子眞足慰人心景升諸兒豚犬耳滿朝譽翁不容口世祿固應傳不朽爲官豈計多得錢取印終須大如斗我是韓家十八郎裏中曾拜北平王碧梧停鵠已飛去玉雪娟娟今在傍往事傷懷淚如水矻矻窮年吾老矣欲追霞佩小頡頏手倦束書防不起

送楊起之安丰錄判

芍陂茫茫古邊城雞犬相聞今樂土交兵往事空流水避亂居民尙遺堵似聞此地歳丰穰要得淸官手摩拊君才天馬足神駿老大去年參選部閩中實歷禆風憲淮右先聲動官府爭看祖道車騎眾力疾登途霜月苦墻東故人懶出門濁酒黃花對誰舞

送黃子髙常熟教授

儒科一廢四十年甲寅詔下初興賢雞窗夜半同起舞竟讓祖生先著鞭去乘騄駬首燕路歸騎赤鯉遊琴川川中疑有古文學子遊故里今依然采芹思樂弦且歌官況𨿽淸柰冷何省臺衮衮豈足羨燕雀喧啾入网羅殘春積雨困花栁天气昏昏如中酒怕逢北客問新事更恨東人奪佳友暮年離別意鮮懽追思得失空長嘆詩成冩寄掩關臥夢逐飛絮黏徵鞍【原注時宰輔多被誅】

奉餞子華教授北上時癸酉三月

淸明上巳三月中一春天气少沖融曈曈初日翳復吐黃塵漲起西北風有客束書挾兩童南來兩馬一馬驄舉鞭蕭蕭易水東博徒劍客時相逢怪君體弱心甚雄聲名壯健驚老翁元英磨室渺無蹤黃金誰爲隗築宮茫茫宇宙今古同天時人事安有終江栁自緑山花紅

送吏貟遷調松江

吏貟務選才具良不問他邦與吾鄕珠金出產已足貴蘭桂移根亦自香諸君此行良不惡居家何如宦遊樂季鷹曾憶松江鱸士龍空嘆華亭鶴昔人還鄕苦不早今人離鄕涉逺道漁舟泛澤靑茫茫客衣吹霜白皜皜朱甍結構井邑富畫防淸閒官府好紛紛刀筆心自厭落落功名身未老要看入海運大鵬不恨出山成小艸

送吳子長入京

乙亥江城守宵遁連營錦帳排鋒刃丁男釋耒兒女啼朱門一夕黃金盡我時擁卒防鄕井紵袍白馬君來省石牀試劍人血腥地鑪傳酒牛炙冷手揮談麈看落月平明索飯出門別虎林山頭卻寄書一字不問家何如乾坤風雨旦復旦家家升平喫飽飯君才筦庫久繁劇我老詩書更憂患肯將出處問猿鶴自覺髙低笑鵬鷃浩蕩炎風扇區野斜日徵鞍古楡下功名不復念逺道冨貴自覺顏色好俯仰疇昔予何言梅雨敲濕詩艸

送羅秋崖

宰相昔起冨春山門生四海皆達官牋書爭寶朶云樣題詩便隔紗籠看知君相與有葛絕口不道人所難何不跨鼇上金鑾胡爲采芹坐江幹羣鴞飛來爭野椹三鱣不足供朝餐人生榮悴何足嘆海水會使桑田幹當軒下馬昔日盛閉門羅雀今朝閒羣兒瑟縮手不熱先生落魄氊猶寒範陽城南丹旐歸何人送者車班班羊曇獨灑西州淚孟嘗空感雍門彈老樹春殘蝴蝶去滄江歳晚白鷗還北風吹雪被長巒詩嚢酒榼隨徵鞍請君讀詩飲美酒歸日謝客牢閉關世間萬事不須問西湖栁色差可觀

送吳君逺

曁陽幕職無他奇置薤一本水一盂鐘鳴張燭起署事坐看日落庭西隅鴈行鉗紙走卻立髙懸明鏡分絲銖長官堂上口嘯諾時時隔捨聞歌呼荒村人閒花自落圜扉晝靜艸欲蕪褰帷使者上治狀爲出淸冰置玉壺小兒踉蹡老翁怒細問代者如君無楚苔漬雨古驛寒酒酣冩出陽關圖君行上馬愼勿驅梅水緑漲南興湖

送黃子髙如泰州謁朱南伯

采采江籬步石磵東望海堤靑不斷故人泮上誰飲酒尺素不來魚尾短黃子卓犖文更奇命駕千里赴相思長江鳬鴈不足數曠野虎兕將何之景徳寺前讀書閤彥國九原不可作寄聲故人加餐食昨夜秋風淮水惡

送張子野

江淮落南俯閩嶠山水相背風馬牛間關艸就北徵賦日暮彈鋏君何求袖中澷刺通姓名猶及慶曆思中州子京永叔老交友白首鶯燕陪風流今無花月聽水調但見滿目森戈矛長歌送君萬里遊天荒地老令人愁

送徐舜輯【原注父果齋出入信庵中齋之門】

彥霖父子魏公客持國之兄招不得豪華落盡漳水流主人眠石扃醉白天傾地坼古今愁浣花窮殺老防謀窗寒雪壓燈昏夜門靜虫吟葉落秋平生故人江浦誰往省之遣宗武惜哉赤白兩洪崖敢道交情棄如土回舟蘋浦思依依空憶桃花鱭鱠肥竹西騎鶴不可去西州萬里將安歸南山之陽木已老南山之陰木尢槁不信春風吹不蘓珍重歳寒宜自保

送仲華葛兄

蓉城諸葛何綿綿一門靑紫三百年聞孫流落湘江上手握美瑾懷香荃夜行衣綉豈足榮歸夢皛皛經山川君家元有紫荊樹一枝兩枝枯或妍當暑歸來憩其下俛仰陳迹心茫然墻東野人頭雪白乃翁坐上琴書客鳯毛一見眼雙明豚犬吾兒空自責追思老少各時異坐閱興衰疑世隔江湖來往愼風波他年重會銅駞陌

送北禪釋天泉長老入燕

金身夢覺白馬東西來禪教各一宗講師髙據獅子座緇素羣集驚盲聾天華咫尺飛墜地夜燭神光滿室紅逺師道林嗣宗風專談義學離禪鋒三葉五性總超詣一枝擘與天泉翁不泥筌蹄求解脫不執文字迷本空黃梅四月上盧龍騎驢不下莫相逢徐州麥飯足可飽靑州布衫誰與縫盧溝橋邊石頭滑飛錫徑入明光宮手揮玉麈天顏喜身被紅綃帝渥濃回頭卻笑虎丘石夜半不憶寒山鐘君不見懶殘昔住衡山峯使者召之終不從天寒垂涕石窟中

己卯題吳江長橋二首舊有一橋亭曰垂虹兵亂毀之復創兩橋亭相對

步投鞭濕馬尾吳江猶是衣帶水陽侯不敢駕風濤神劍自斷長虹死木罌夜半飛渡軍縛筏驅丁命如蟻波心兩龍忽跳出一聲金鼓波神泣興廢相望五六載斜陽獨倚欄幹立酒酹波神叫不譍劍鋩冷浸秋蒲碧江頭朱欄四千尺一望初疑幾十里左約江流右截湖橋東出日橋西雨漁歌答響逺相失羣鴈旅泊迷葭葦荒村獨木橫野渡深厲才能濕衣履乘輿足受兩三人猶當杠梁涉溱洧書生眼力小如甕一覩巨麗心驚喜吁嗟人力不可到毋乃神功役山鬼憶昔燕兵下江浙馬逸風騣捲灘尾長驅水陸一時進錢塘破竹從風靡川流衰竭王气盡成敗反復固其理汴師平南將彬美南人死恨樊若水采石浮橋一夕成曉出降幡人姓李【原注事見長編若水名若冰又攺名知古】

寧晉李照磨築室奉親名曰芝室索客賦之

口誦嚴君口授書手提慈姥手縫衣寸艸安能報春暉逺志不敢回當歸嗟兒客宦遊有方舅姑晨興婦在旁手供鮭菜晡下堂幾席代汝親扶將白雲英英趙州山玉琴石榻窗戶閒上池飲罷燕坐閒生香滿室光照顏鐘英毓秀自乃翁艸木臭味將毋同借鋤取箒面發紅偕飲甘露薰祥風

寄題兪氏艸堂

浣花老人溪上住野梅官栁橋西路碧雞坊外少人行曉帶春星自來去荒基蘚合無尋處峽川萬古流詩句紫芝之孫居澄江瓊茅結宇靑竹窗南墻夜深塔鈴語古寺白鶴飛來雙索我新吟冩君趣開卷悠然起幽思我嘗十年卜山居經營未有瀼西地風流縱似老參謀資給應無賢錄事願君分借半間云勝日當防荼具至

題南夫四時佳致園亭

桐川博士老文學出處乃在可否間捨東支徑劣百步墻北危亭俯兩山風花辭枝黏艸碧雨竹缷籜連苔斑林臯紅葉白鴈早江國瓊英翠羽寒一年天與四時景百歳人無半日閒擾擾鳴鐘戒晨起昏昏秉燭愁夜闌蜉蝣生死寄黃壌烏兔飛走凋朱顏主人自得靜中趣物理常於動處觀從容琴書寓眞樂邂逅樽前追淸歡良時佳友不易得惡客未至門先關

題立齋不礙雲山亭

英英山中云蒼蒼云外山雲山偃蹇若髙士不傍貴人門戶間藕堂老人家四壁詩句曾參浣花客一亭半落平疇外拾盡乾坤眼猶窄樵歌斷處起寒靑鳥影明邊際空碧玉鸞不入巫陽夢滿榻凝塵室生白昨宵礎潤卜雨來岸巾欄角小徘徊忽然一片黑糢糊失卻萬丈靑崔嵬有風颯然起林薄如覺天日徐徐開推窗看山色如故斷雲飄零不知處

書範石湖白髭行後

渡江莫盛幹淳間虞範諸賢鬢未斑功名艸艸負遺恨老死不見鞏洛山我近經行石湖路範家水名王家墓風流一代竟澌盡手澤何人爲珍防直當慷慨論興亡奚暇悲歌嘆衰暮

題程子充少監家藏二詩遺墨前一詩程禦史臨終遺其子端甫詩也後一詩元遺山女初適端甫時送別詩也端甫子充之父元氏子充之母翰苑諸公題述徧矣

教子惟欲諂嫁女惟欲官牀屏觸頭乃翁怒文書銜袖媒姥謾癡人一笑可絕倒古訓相傳良獨難大夫有愧程監察上谷敢望元遺山易簀微言尙典刑出門別語重丁寧子無橐裝與寶劍女無綉褥與金屏各贈驪珠五十六藏在肺腑爲深銘梓喬俯仰俱莫及冰玉淸潤尢相形水衡使者直而溫遺山宅相監察孫禔身務學承先志範世傳家示格言正大去今八十年流風遺俗猶有存誰能題詩墓栢下使兩仙翁起九原

甲申春張菊存遊洞霄諸公餞詩盈軸越明年餘過故都補行捲之末

春申下邑荒江濵有眼不識錢塘春朅來南北兩髙峯乍見西施眞美人曉妝濃淡看不足誓結鶉衣老湖曲安知湖曲有髙人如此仙姿尙嫌俗別尋大滌登天柱气壓羣峯三十六歸來書牕風雨夕潛聽三竺山靈哭睠言玉局老飛仙摩娑銅狄今幾年神蛟飛防亦何有金堂玉室空茫然天風吹醒丹泉酒碧桃津逺人回首石上禽余搗藥聲絕憐無訣授長生今年卻被山靈笑依舊湖堤拾芳艸

題金陵海月潮捲

太陰朔望有盈虧海外隨之互消長夜半秦淮湧月來一輪卻掛鐘山上山中那得有潮音尊師鼻息如雷響題尹存庵行捲尹居賈門下鏈金敗後流落海南依陳文二公寓廬陵中齊須溪贈之記銘甚善復回杭州道過索詩

錢塘築塢髙於郿黃金鑄成九鼎移木棉羇魂招不得方士入海從安期廬陵二老當時在翰墨光芒透紙背爾後空聞化鶴歸我今欲見啼防拜長安市上重經過逢人問是伯休那勸君且尋遂初賦人家國事竟如何

題分宜謝艸廬行捲

袁曹官渡爭雌雄荊州僑寄大耳翁涕流髀肉消不盡試與元直遊隆中隆中自有躬耕者布衣抱膝茅檐下從容一曲梁甫吟不覺將軍三枉駕室中屏人才數語跨荊包益成鼎峙南陽陌上龍出云永安宮中魚得水古今成敗眞郵傳英傑千年不一見識防端由品藻公位置無嫌艸茅賤山中謝客江煙昏誰防行捲到柴門手披康樂艸廬賦知是蘭庭佳子孫春塘栁禽成昨夢炎興相業更誰論洞庭三江風浪奔鯨魚出沒相吐吞何爲四方歸來些山堂鶴怨能移文

題張南山慶九十詩卷【原注丙寅六月餘年七十五矣】

翁今百歳少十年我少公年二十五天與翁齡百二十我已化作原頭土延年防得飲食樂損壽多應作詩苦梅開儻獲登公堂一醉猶能戴花舞兒孫拍手向我語公漆防須貝齊齒降原陟巘步如飛飽飯何曾飲人乳夢中猶記前朝事二老相逢必歡喜

題王復初所藏子昻臨禊帖

昭陵玉函出人間開平經今四百年永和逺距貞觀先俛仰陳迹俱可憐古人學書如學仙筆鋒誰入之水晶宮裏佳公子風流翰墨皆天然我評逸少非眞逸史載深謀並絕識獨畱繭紙博千金似是藝成能掩徳名士由來贗逼眞書空咄咄彼何人遺才流落稽山下修竹娟娟萬古春

題登瀛圖

世傳閻公學士圖意象曠雅難形模山僧臨本持索句展捲復掩空長吁秦王功髙塞宇宙搜攬豪雋供馳驅內懷矛甲伺同气外示閒暇耽文儒臨城開館構傑閣坐見瀛海移西都分畨夕宿無厭倦珍膳日給何丰腴天光下照天策府煌煌星象經天衢房喬夜半進危計平明一矢驚臨湖羣賢崛起輔貞觀亦有淹滯如顏蘇惜哉燕翼謀未善祥麟接武容妖狐殿階置笏怒未解田舍收麥言何防策名書府眞有靦空與老姥扶天樞貴人一代骨已朽史筆千載心猶誅閻公絕藝今亦無長安落日明榛蕪

跋明皇貴妃並馬圖

聲殘玉笛梨花月笑指驪泉浴香雪宣來天駟玉花驄醉僛金勒揺東風阿環並轡微相顧一防芳心倩鶯訴五溪老奴侍鞍側招揺先入華淸路行幸東西春復秋那知憂樂兩相酬朝元警蹕猶淸道胡馬長嘶出薊幽猿聲霜冷巴山曉錦襪遺香淸渺南內淒涼稀進禦海云空濶蓬萊小淚濕花容春雨餘縱有丹靑畫不如跋趙太祖與韓王蹴踘太宗石守信楚昭輔黨進環而觀之

紫微垣近一小星作戱敢與太陽敵諸將旁觀信雄武不逃書記收兵策開封府尹眞天人受譛朱崖疑老臣幸自宮中啟金匱忍使涪陵竟隕身

題萬戶府瑞麥圖

河中之野木連理文人作頌何所美鯉湖之水蓮雙葩史臣紀異不足誇木葉饑來豈堪食蓮花逺觀空有色由來上瑞是丰年芙蓉池外麥連天一莖三穗攢秀穎好事軍中萬口傳閱武堂成政多暇刀劍不如牛犢價老農噉飯看升平奇祥異產從天下香餌先收夏隴云雪匙可卜秋田稼絕憐西蜀杜參謀困饑空懷當世憂崆峒麥熟無人獲且問王師休未休

題劉晦卿月樓圖並餞秋闈之行仍不犯月樓字

君不見劉越石晉陽鐵騎圍城急一聲長嘯震山谷拋弓散走羣兒泣又不見庾元規武昌僚佐相追隨坐據胡牀夜笑語不知賓主竟爲誰枕戈待旦成何事終譲著鞭先士稚況復西風塵污人茂宏舉扇思還第嗟嗟二子逢世亂誤長淸談空致患爭如今夕倚闌人一生飽喫升平飯百城桴鼔夜不鳴萬里山川秋愈明黃鶴孤飛白鷗睡捲簾露气下三更初聽笛聲何激烈再聽書聲更淸越素娥宻約無人知今秋丹桂來先折

題金君澤家山飛雲圖

吳姿楚態誰使然白石齒齒山姢娟孤云欲斷不斷處中有萬斛瀟湘煙黃楡日晚長洲路木葉山頭幾風雨一聲寒鴈江南書萱艸靈椿觧相語觧相語君應知山風獵獵遊子衣畢逋有待何當歸

應昌路驛傍有古松一干生十八枝爲斧所傷江西胡生圖以示州長官命余作詩

盧龍迆北道應昌八月飛雪六月霜陰風蕭颯百艸僵牛羊隴阪狐兔岡破郵古廟人鬼靜傍植巨木百尺彊孤根綿綿蟄幽土枝榦直上淩穹蒼何年堂堂十八公防朝侍立冠劍長中有二公能死節張許崛彊存睢陽餘生幸或逃斤斧逺地何由選棟梁西江行客苦好事一見擕之袖裏藏摩挲老眼識奇怪興作萬里神蒼茫寒齋無復丁生夢腹內惟聞葵藿香

唐人洗馬圖

君不見雀鼠谷抵介休壁馬甲不解王不食又不見泰山馬色別爲羣東封望之如錦雲英雄角力多相值嬖幸承恩思自媚不辭汗血千里勞驅死塵沙那得避何如落日淸水灣驊驑獨步春艸閒圉人袒肩沒兩踝控轡欲上未上間靜觀物理坐嘆息玉花慘淡何人筆少陵野老最善評弟子曾入將軍室

跋牧馬圖

平原淺陂水艸甘美枯梢吹風日落塵起物色祁連山前路又似逾關渡隴水一人解鞍枕欲睡一人褶袴手仰指一人持轡卻回頭萬馬攢蹄行復止飲者嚙者各自然馳者忽在立者前駒而幼者隨壯者浴者出沒晴波川風騣雪尾不受鞭並驅逐者如爭先須防兩騎獨殿後戎笠持兵相格鬭老羝挾乳自成羣牧羝人逺傍無救何人丹靑手摸冩防礡胸中有全馬陸子作詩配駉野千古傳流好事者

栽桑

細聽鄰婦低眉說年年育蠶苦無葉山童執筐入市賣一稱百錢猶未愜更兼春雨土寒忍見蠶饑頭戢戢買絲織絹輸官外空借鄰機閒一月阿姑卒歳無繻袴小兒露骭風吹裂今時縣官淸且明課民務本令必行擔桑赬肩荷鋤去靑靑布種環郊城明年家養一百箔巷響繰車楝花落滿籠新絲白雪香聽賽蠶官鼓聲樂

賦燒筍竹字韻

先生朝槃厭苜蓿筍味得全差勝肉蒼頭掃地犀角出赤焰騰煙龍尾禿土膏漸竭外欲枯火防溫酒已熟撥灰可惜衣殘錦解籜猶憐膚躍玉靑靑無日長兒孫艸艸爲人供口腹盧家丞相蒸葫蘆石家無人煮豆粥去毛畱頂有何好搗韭作虀空自速不如野人工食淡自辦行廚入修竹句裏曾防玉版禪胸中會著篔簹谷主人不問不須嗔昨夜西風響林屋

竹鶴窺棊雪字韻

秦馬投鞭江可竭別墅從容謀已決蘭堦小兒呼與棊敵手不覺平時劣靑岡鶴唳走先聲捷書上牀屐齒拆局中勝負俄今古身後功名謾豪傑何如山中靜相對風度幽篁韻淸絕林深有客遇神機柯爛無人傳妙訣白頭老姥獨解事化作仙禽欲饒舌石枰落子忽驚飛五月驪山啄殘雪

欽定四庫全書

墻東類稿卷十七

元陸文圭撰五言律詩

四月八日偕張菊村鄧匪石洪樂閒逰城西諸寺以山髙水長分韻得長字

門外靑山寺西行半里彊童分泉茗潔僧供飯蔬香地僻紅塵靜心閒白日長少年餘气習棋酒愧疎狂

春雨嘆

山城春彊半雨腳亂如麻潤麥還傷麥催花又落花閒來憂嵗事老去惜年華臥聽空檐滴應無夢到家

驟雨

絳帳虛堂設檐牙雨驟傾已過驚蟄日未聽虫聲向晚飛蚊出偏工傍耳鳴山靈戱窮士邀喝夜相迎

立冬

旱久何當雨秋深漸入冬黃花猶帶露紅葉已隨風邊思吹寒角村歌相晚舂籬門日髙臥衰懶愧無功

夏港道中

微暖背曝日輕寒面受風人行官路側鵲起野田中細艸陳根綠疎林病葉紅故人雲水隔來往愧衰翁

髙郵寶應道中

長淮昔戰爭廢地少人耕野壁三家市官亭十里程田夫時識字水鳥不知名薄暮宿何處孤云又一城

客中度嵗

歷徧靑徐路東風送入京車中守殘嵗道上拜新正椒酒今誰獻桃符舊未更故園梅正發不見玉崢嶸

喜雨上理同知

蒼蒼𨿽莫測誠意盡能回履艸穿雲去鑪香帶雨來神龍如有喜旱魃不成災四野車聲歇懽聲卻似雷

贄王容溪

勁竹持髙節餘花表晚香一瓢顏子巷六籍鄭公鄕後學師珪行先天發寶藏空擕經世具獨立暮山蒼

和宋春卿寄詩韻二首

練江詩酒社聚散十年春君作並州客身爲絳縣人一牛甘送老五馬未全貧出處嗟殊異相思意卻眞壯防不知倦老境怕逢春自分無知己何堪從避人飛花空有恨巢燕不嫌貧獨憶延陵客風流似季眞

和誼齋惠詩

鴞室徒勞甚鳩居柰拙何田園空嵗晚梅栁得春多徑合思除蔓墉髙許附蘿呼兒淨掃地恐有故人過

和心囦雷雨地震詩

天公惡作劇翻手變炎涼海運三山動江髙數尺彊震雷驚失七漏雨苦移牀不慮塡溝壑眞成老更狂

奉和子華秋懷四首

九日秋懷惡那禁暑气隆苦吟愁作祟多病藥無功有客來相訪扄門弗爲通怕談當世事遺患及孩童況值艱難日那當老病身後生欺舊輩俗吏笑髙人易掃張超霧難淸庾亮塵鹽梅正相得鼎鼐盍調新痛飲消愁酒愁城未肯降陰風吹北戶斜日上西牕艱食懸禾畝苛徵及葦江何曽入官府深愧鹿門龎得志瘳民瘼何期與願違靑燈疎簡冊黃土污徵衣道路嗟於役山川賦式微秋風動鱸興應不踐危機

和唐人閒字韻詩卷

鼎鼎百年內何由一日閒衝冠無怒髮攬鏡已蒼顏未易桴浮海應難屐上山春逢甲子雨愁聽澑潺潺

贈防士艾介翁

三江懷故國七澤弔孤臣有客詩招隠何心賦問鈞明時無棄士晚節少全人防子歸何日農工已及春丁酉春識慶上人於錢塘鄧君善之索餘同賦孝僧詩餘請以二十字盡記其實旣成善之喜而書之不知何人持去後二年上人訪余江上復書以遺之

𦇤褓已離乳干戈復異居闗河行欲盡母子遂如初卓行先賢傳前緣釋氏書悲歡知己極讚詠欲何如

贈潘道士祈雨

日者旱太甚天乎禱有諸震雷驚破柱驟雨喜隨車精意通無間神功斂不居魯侯眀徳頌好接有年書

送劉靑璧湖北道按察

飄然南去客使者趣揚舲白帝秋云滑黃牛暮雨腥尋詩行楚甸問酒宿巴汀北道人多朴無詞到訟庭

送班同知

専城鎭西土世祿食南方紈袴洗余習簮纓襲舊芳髙風仰喬木遺愛指甘棠他日循良傳應畱姓字香

送楊伯可赴省

秋水芙蓉幙時聞嘯諾歌簿書精力盡臺省故人多別酒禁愁得交情柰久何懷君四徳備防正復謙和

丙申嵗侯仲逹之官洪澤

淮楚俗輕揚蕭蕭古戰塲殘兵空壁壘曠野失農桑魚蟹西風市菇蒲淺水塘君山足詩景何事訪漁郎

送王縣尹之官湘潭

江亭重執手雪壓暮潮平臺閣逾三載弦歌又一城遺鄕因楚俗令尹似湘淸別駕余知己分廷托寄聲

送郭仁卿之官三衢

憲府自淸要胡爲墮冗曹平反猶用恕糾錄肯辭勞才富家何瘠官卑志愈髙靑雲遲得路勝我落蓬蒿

送吳次尹惠州巡檢

萬古羅浮洞江樓著老坡子西相繼出廷秀晚經過欲訪先賢去其如逺道何天寒與君別莫聽扊扅歌察罕布哈教授滿別【原注丁夘鄕試第一三舉不中保充掌書】

小卻官𨿽晚先登藝最優文章九州外科目萬人頭桂折金天月芹空泮水秋澄淸賴君輩憲府正旁搜

送廣平孫教授

廣平河水圵古曁浙江南兩地音郵濶三年官況諳采芹聊共樂食蘗豈能甘別酒黃梅浦情懷老不堪

送句景範教授之官澧浦

南楚離騷國淸風澧有蘭相從泮水樂獨棹一江寒逺地重逢少新知欲別難髙平讀書室好爲掃荒殘

送張愼與歸海陵侍養二首

湖風吹栁絮記別一年餘君出當歸養吾窮久索居乍逢論繾綣欲別又躊躇一葦長江隔時時卜鯉魚英才銷落盡世事一憑欄以我相思切知君欲別難暮雲南國暝早鴈圵江寒獨羨萊衣樂春風鬢未皤

送周子華南歸二首

江城少公事幙府得詩人乍見顏如舊相思意轉親不堪時事攺贏得鬢毛新後夜孤舟別西風漾月輪此日與君別重逢未有期衰年行欲盡近事或難知浩蕩風雲防蕭條艸木悲三吳多俊傑試與問安危

送魏叔華歸越

閱世滄江上柴門防送迎云泥𨿽異路車笠見交情春雨西興渡梅花古粵城寄聲賣樵叟莫羨錦衣榮

送長蘆穆生歸鄕來別

聞君返桑梓老我屛丘樊命駕輕千里臨岐贈一言爲山方進簣有水必觀瀾顏孟千年在遺經得盡繙

送張仁卿二首

四海張公子騰書盛贊賢論心才防日屈指遂經年鶩案翻新牘雞窻理舊編遲君得小暇已索贈逰篇作縣徒勞爾飛黃服短轅棄官眞不惡惜別卻無言再試知何地孤生老是村去逢南國友梅嶺正花繁

送李正齋

龔黃吁已逺循吏捨公誰臥轍畱行色歸裝減到時朝爭馳薦剡郡議立生祠寂寂燕臺客難酬國士知

送唐子華

海內多英俊交情得似君慇懃別後語嗚咽病中聞吟棹秋溪月歸帆晚浦云可憐江樹隔何日更論文

送龎西山

行李不盈車西風兩鬢華歷官多在考歸蜀已無家人去空芹水舟行及藕花飛騰君有日吾計老桑麻

送汪太無道人

面帶靑山色道人何處來一壷懸日月兩袖裹風雷鈆鼎養活火寒鑪撥死灰出尋方外友不語又空回

送麻姑山道人

麻姑一女子處處有仙壇地古畱遺迹君今住此山流泉淸澗底落日亂峯間聞有蔡經者時時得往還

病中寄諸友

五福人間有吾兼疾與貧死寧遭疫鬼生不媚錢神采藥思方士貽書荷故人城東有別墅風雨失殘春

病枕

瀟瀟風雨夜病枕厭長更輾轉終無寐呻吟不絕聲防牙乘壁暗雞翼報窻眀辛苦牀前婢頻呼睡不驚

病枕不寐

大率憂兼病尢非老所宜吟愁枯兩鬢時事鎖雙眉瘦削嫌衾薄醒眠覺漏遲拒霜三五朶應愛圵風吹

病足

筋寒苦蹠盭尊足詎能勝誰謂行多露全如履薄冰城非靴可踼堦豈韈堪登設有蒲輪召安車未易乘

許正卿傷臂

危機在平地險不是丘陵偶爾一投足防乎三折肱鞠躬難盡力攘臂必須繩他日三公貴軺車好穏乘

題張招討墓碑

輕兵戒深入險冦勿窮追失勢因魚服畱名有豹皮空歸先軫面竟褁伏波屍廟食眞無愧嵯峨死節碑

題孔平山墓銘【原注葬金陵臺下】

東魯家猶在尼山道最尊教能行萬世福不庇諸孫薄宦三千里遺銘數百言不埋防墓側空弔雨花魂

挽閒閒眞人父司徒

堂堂遺一老五福壽而康系出安仁譜身居榮祿鄕春山樵獨隠晚圃菊尢香有子知何憾騎龍下大荒【原注樵隠晚香堂名】

挽朱自齋總管

郡紱𨿽重綰齋銘祗自修陰功淮海積遺愛浙江畱世事桑田水人生薤露秋蓋棺奚復憾簫鼓咽原頭

挽貢仲章學士

才優如貢禹經行復精純海內多知己江東尙有人林泉隠君子臺閣古名臣九轉丹成去靑山宰木春【原注貢臨終夢九轉丹成生羽翼之句】

挽吳朝奉

幼時桑梓敬耆舊惜凋殘蕭誡師吾儉龎言遺以安天乎非不壽命也亦何嘆誰筆延陵墓嗚呼永不刋【原注申浦季子墓有嗚呼有吳延陵君子之墓十字相傳夫子之筆】

挽許士元州判

有數應前定浮生難豫期爲親嘗藥去俄自載喪歸循吏堪爲傳遺民議立祠靈輀無路送老淚不勝揮

李君美夫婦挽詩二首

君家全盛日父子佩金魚太母嘗甘防曽孫列起居榮華旣消歇憂患卻乘除執紼門生老何堪數挽車一死人誰免如君獨可哀離鸞不忍訣止鵩並成災従吏聮翩去喪車寂寞回淵明本無疾早嵗賦歸來

挽孔東岡

此老典刑在粹然噡徳容百年守經學一邑號儒宗泗水漧別泰山摧小峯孝哉廬墓子滴淚死靑松

挽沈梅溪【原注其子元從予學】

未防通徳裏曽識謝家兒鄕邑推先輩山林養令姿梅花記開落江水閱興衰耆舊凋零盡西風老淚垂

挽趙石居

地望掄魁重冰銜博士淸棄官爲隠計因謗得詩名水竹方成趣松楸忽愴情鄕中耆舊盡老淚灑銘旌

挽李徳夫

一種金籯業相傳五世余貧同司馬壁富有善和書四子供甘防諸生問起居典刑無復在丹旐泣隨車

挽柴靑山

衣冠百世祀齒徳一時尊白馬朝京客靑山負郭門廢興疑有數生死復何言空有懷賢淚西風滴古原

挽何漢卿

被服安儒素行蔵任性眞終於太平世奪我老成人喬木蒼蒼古孫枝奕奕新西鄰聞夜笛衰淚一霑巾

挽朱南伯

爵齒不逾徳天乎奪此君官才稱主簿郎已轉修文玉質埋黃壤葩辭散彩雲從今書帶艸不獨鄭公墳

挽謝竹所

江左稱羣謝靑山防夕陽田園遺一老詩禮訓諸郎勝日防樽樂淸風隠幾忘靈輀無路送東望涕霑裳

挽杜華父

鄕裏多遺老朝廷少用儒公初升國學官止教生徒衛道心猶壯憂時骨已臞遙知埋玉處風雨暗山隅

挽趙鼎之

太息佳公子樽中了此生吐茵人不怒罵坐客皆驚北闕名垂就南柯夢已成老親並弱子此恨若爲平

挽榕山陳同年

勞勞百年內人物老滄洲大志生難測微官病卽休江花自終古榕樹不禁秋雌甲嗟猶在哀詞淚不收

挽邱景防二首

粹徳如金玉鄕人稱善人百年防喬木五子拱靈椿桂管經行路蒲龕宴坐身今歸兜率去弔客謾霑巾防公門下久公亦眷吾深疾病煩憂卜詩詞辱賞音衰年空滴淚舊事獨傷心秉筆書潛徳空疎力不任

挽兪時齋

襄陽耆舊傳一覽涕無從入社深衣叟齋居糲食翁市朝終不到林澗或相逢有子能傳業棺衾得愼終

立齋挽詩

少日增庭秀暮年山澤臞吟魂繞花竹客淚灑江湖莫唱貞元曲空遺洛社圖絕憐埋片玉幸喜產雙珠

挽陳葵心

遺才今已老生計晚方宜臥病經旬月孤墳寄一隅逢原惟有女伯道竟無兒執紼嗟何及哀詞與淚俱

挽何有開

捧檄垂三考還家甫一旬風雲千里志露電百年身講席辭多士帷堂泣老親三生有遺恨五福少全人

代挽奉政陳公

江淮離舊隠遼碣著新功騄耳非凡馬蒼髯獨老龍韓銘空紀實曽簀遂長終先世盟猶在寒山淚滴松

故夫人陳氏挽章四首

誓節防孤幼塵奩不復妝夜機同婦織曉隴課僮秧甘防期終養哀榮畢後喪前岡指陶墓弔鶴重淒涼白首萱堂上兒孫卓有成膝前分栗果枕上聽書聲鳯誥將金闕鸞驂遽玉京捨西蘿月夜嗚咽隴泉鳴憶昨升堂拜通家指舊盟爲言兒有立多賴友相成喜檄方形色哀銘忽愴情生芻一掬淚端爲玉人傾萱艸北堂深霜風一夕侵防機思往訓捧檄負初心仙府云軿逺佳城月魄陰平生五鼎養空復美衣衾

五言長律

送衛月山歸鄕【原注大魁涇之孫】

臚傳居第一科日艷當年慷慨誅姦佞從容秉政權諸孫今白屋舊物止靑氊防見黃粱熟何當鐡硯穿書聲月廡下燈影雨窻前學者師王式時人老伏防不令官濟濟空負腹便便桑椹鴞偏惡桐花鳯可憐縱無當食祿猶有可耕田卒卒才傾蓋依依願執鞭二翁俱耄矣一別重淒然握手出門去桂花香滿船

挽張宗師

鳯歷歸眀主龍韜識老臣衣冠朝日月劍履步星辰極品躋黃閣齋居入紫宸存心妙經緯贊化極彌綸道教崇簮笏詞林壓搢紳儉慈爲世寶安樂是天民夢卜親如見祈禳立有神谷城黃石老衡嶽白衣人宻勿天心契便蕃帝渥新壽尊來玉醴法樂宴崇眞重錦頒衣襲精糜享膳珍靑溪合瑤艸圃植靈椿化鶴聲逾逺飛鳬迹已陳松靑凋晚嵗林縞失殘春世事柯山局人生桑海塵十齡傳正印一徳鏤堅瑉

挽吳野堂

保防兵衝日焦勞嵗歉時江湖一老重州裏百年思家尙元學人遵義役規陰功宜有後隠徳固應祠擬作榮鄕記誰鐫有道碑碧梧𨿽未識宿艸尙堪悲偶泊梅江堰空吟薤露詩

欽定四庫全書

墻東類稿卷十八

元陸文圭撰七言律詩

洛中鄭慤三伏之際率賓僚避暑於使君林取大蓮葉盛酒以簮刺葉令與柄通屈莖輪囷如象鼻焉傳吸之名碧筒杯故坡詩云碧碗猶作象鼻彎白酒時帶蓮心苦【原注出雞跖集】丙寅五月宜興州賞誠以此爲題爲賦十一首

外直中通異眾芳嗅來葉气勝花香一杯先吸鑑湖月滿口潛消玉井霜尢勝朱櫻煎作蜜何須紫蔗壓爲漿細看象鼻彎彎曲刺手猶嫌綠柄長

昔宴賓僚避暑林傳杯故事到如今屈莖聊當黃金杓刺葉先抽碧玉簮聞得鼻端香馥馥流從舌底味森森坡仙愛釀柑爲酒卻道淸蓮帶苦心

有客相傳避暑方采蓮不用采花房綠盤擎重盛珠露碧管虛中澑玉漿象鼻捲風隨手曲麝臍入水透肌香醒來忽憶涪翁句摘實分甘共母嘗

碧雲影裏倚欄幹鯨吸詩人酒量寛惟有鑑湖堪避暑遙知玉井正生寒篸開翡翠微通竅滴下眞珠滿走盤一葉偶因風颭破帕羅香沁防時幹

荷亭避暑約傳杯醉引淸風入手來象鼻形彎通曲柄鴨頭色重潑新醅中擎玉液休傾滿半捲靑心莫展開春酒一江能吸盡始知李白是仙才

當年避暑使君林暇日諸賢肯過臨荷帶露香須緩折酒無風韻莫輕斟玉簮先透玲瓏玉金注徐傾瀲灔金葉底可能甘勝蜜卻憐小苦是蓮心

不須酒盞吸云紅刺葉潛令與柄通碧色輪囷彎到底黃流瀲灩注當中醉來欲捉波心月醒後因吹水面風卻笑求仙求不得金莖半折露盤空【原注魏眀帝移長安金人露盤盤折聲聞百里】

露盤淨植水中央好借詩人引玉觴象鼻巧能通葉柄馬蹄更與摘蓮房【原注溫公蓮子詩形如大馬蹄】吸川不覺西湖闊漱石尢便玉井涼醉裏興來休折徧也畱數葉覆鴛鴦越溪女子翠紅裳來與羣仙侑一觴葉展圓盤如許大絲連曲柄更能長淸髙勝飲金莖露甘滑疑餐玉薤霜醉手傳杯猶未穩碧痕微損迸瓊漿

樽罍自古宴嘉賓末世風流意轉新筒葉捲來由鄭氏杯荷制出始唐人一時花艸空傳玩他日賓僚但飲醇外直中通此君子輸他光霽滿懷春

刺葉爲筩制頗奇鄭公故事老坡詩擎來入手成欹器注在當心卽漏巵玉露有香黏翡翠碧雲無影浸琉璃假饒吸盡西江水鉢內生蓮是防時【原注佛圖澄取水燒香咒之鉢中生靑蓮花】

孟徳孔眀

孔眀孟徳兩馳驅三國人才信有餘未肯艸廬終此世不知精舍讀何書木牛古不傳遺法銅雀今成一廢墟畢竟忠邪天不識當年成敗復何如

與琴師談琴

至樂無聲識者希有聲終是假人爲一時得趣惟元亮千載知音欠子期欲寫性情初動處當原律呂未生時夜寒月照虛堂壁鶴唳猿吟摠是詩

癸酉三月園亭小飲之眀日又適澹齋所薄暮醉歸廣文寄佳句二首走筆次韻

名花濃淡總相宜對此如何不醉歸絲竹旣無娛朗日園林可是樂淸時蛙聲閣閣那成部蝶陣團團戲作圍酸杏不堪嘗煮酒累垂空自壓靑枝

綠陰未暗漸紅稀逢閏春遲一月歸古有惜花如子美今無好客似當時酒𨿽薄薄聊澆渇棋亦平平旋解圍斜日倚闌人半醒試尋靑子摘梅枝

同善之仲寔無逸逰飲夜歸分韻得星字

嵗華揺落江頭樹客子漂流海上萍盡染緇衣無復素空畱白眼爲誰靑對牀便可供髙臥把酒何妨弔獨醒太息此心徒炯炯柰何餘發已星星

八月初防君山誼齋有詩同賦二首

曉渚風移畫舫輕秋原日射繡衣眀自防玉麈看山色盡屏繁弦聽水聲季子髙風喬木古春申往事暮潮平塔鈴自語無人防飲散江空霽月生

此山猶姓楚春申珠履風流防斛塵樽俎一時俱上客興亡千載屬何人蕭蕭病葉悲霜木采采幽花識澗蘋白鷺不知今古事臨江一笑岸綸巾

句容賦歸

誰教老子誤諸君幸自庵中臥白雲舊令尹非新令尹今將軍是故將軍相知自謂樂莫樂一見不如聞所聞逋客急須回俗駕北山早已有移文

回途入玉晨觀圖經云周時太史郭眞人宅周安得有眞人哉有丹井養龍池白馬老君瑞像在焉壁間刻林靈素塵字韻詩戱次二首

洗淨人間萬斛塵玉虛壇上夜朝眞井深莫探丹泉髓屋小難容老檜身【原注廊下有晉檜一株小屋圍之】符召得龍聊小戱料分與鶴未全貧名山采藥無空返不見仙方見異人太虛自是隔凡塵惟恨神霄事不眞泥馬空遺聖像池魚恐是小龍身久知天上仙官貴不救山中道士貧舊宅固應存太史徽稱早已號眞人

無文上人捨財鳩工建新安橋普濟眾生聞者讚嘆隨喜賦詩一首

髙僧自有神通力杖錫橫空搭兩堤防見丈夫乘駟馬寧無學士助腰犀一溪帆影浪花轉百尺欄桿石筍齊有客天津閒信步杜鵑聲裏夕陽西

七月二十九日夜大醉宿陸宣慰廨旦日以一詩謝之

夜行被酒止公亭耳熱呼烏坐盡驚甕下自慚非畢子吐中不覺臥王生相寛吏捨情何厚誤污車茵罪亦輕戲馬倘容賓落帽更投轄飲天眀

柬人索酒

不到靑州已月餘麯生風味近何如東坡杯小君應怪圵海樽空客漸稀奇士正堪來問字癡人那復肯還書分田種秫嗟何晚獨眄庭柯望白衣

中秋見梅

鴈叫霜寒木葉飛西風亭下立瑤姬從來冷淡能禁雪不意孤髙也競時松友舊盟寒嵗晚桂華佳約赴秋期倚窻索笑空姝媚汝解能寛宋玉悲【原注坡詩奔月偶桂成幽香】

十月下旬驟寒小雪

朔風翻屋浪喧豗潑墨濃陰掃不開天下撒來雲母粉人間喚作豆稭灰細民共喜宜新麥老子先須探早梅爲怕玉容禁不得數枝和淚折將來

雪江獨釣

極浦寒云壓鴈低石磯老叟手如茫茫沙上銀千頃梟裊風前玉一絲鷺失蘆花驚月早魚吹栁絮上冰遲故人物色嫌相認縱有羊裘不敢披

虎丘畱題辛夘三月書於劍池

霸業荒丘春艸長只聽兒女話眞娘虎來墓上猶應怪鹿入宮中盡可傷太息乾坤空浩蕩不畱豪傑管興亡屬鏤抱恨沈江底潭碧猶生古劍光

辛夘入杭呈王察判

中州人物古猶今復見風流正始音當日乘驄持繡斧他年化鶴度靑林誰知救世安民術卽是求仙訪道心鯨浪駕風吹未散溪山何處獨追尋

古人糟粕在遺經聖學非由積累成每向同中參孔釋時於異處別朱程一川水滿源頭活半夜天髙月色眀下學工夫遲十載小儒終是霧中行

入杭懷古呈史藥房

某丘某水記兒時陳迹迷茫問不知觀裏看花空有菜山南種豆落爲萁林疎想弋逋仙鶴壁壊應墁坡老詩只怪西湖頑面目濃妝猶自學西施

浙西道院並題雙檜詩【和子華防】

黃堂曽著宰官身髣髴兒時記不眞圖志𨿽存千載舊棟梁安有百年新繁華開落無三日雙檜輪囷經防春應比首陽髙節士采薇不食爲求仁

苦雨

積雨能令朱夏寒少曽見日上三竿風吹滄海俄然立水瀉銀河透底幹誰辦好心來拯溺姑畱老眼去觀瀾蛙聲只在墻根艸卻怪泥龍不久蟠

居髙眀

每愁仲夏多溽暑更逢今嵗少南風身無臺榭可獨處眼到山川便不同直從月令髙眀處參透中庸問學功虛靜若能超物外炎涼何必介胸中

七夕祈雨

彩雲朶朶西風散銀漢昭昭圵斗傾車上耕夫愁欲泣橋邊織女笑相迎蝗飛近境行將及龍臥深淵自不驚病枕怕聞簫皷閙誰家乞巧到天眀

偶書邸壁

俯仰隨人似桔橰功名落落倦英豪婆娑僅可供賓戱寂寞安能免客嘲空有云心懷鶴髮竟無風力舉鴻毛祖劉起舞成何事嵗晚柴桑是故交

效後村體

十載村居學養恬未忘習气有人嫌課僮薙艸心先快助僕移梅力尙兼不分烏鴉啼錦樹絕憐紫燕傍茅檐路逢野老閒相問新嵗凶穰可豫占

有感三首

塲屋當年負雋聲白頭牢落竟何成一生受用兔園冊千載應無麟閣名被服易招山鳥怪題詩難學野狐精羊裘老棄漁灘上印綬新加少傅榮【原注桓榮也】

子美間闗離亂際堯夫生長太平年可憐橡栗天寒拾不似鶯花日晏眠憂樂在人均是命盛衰有數總由天腐儒老矣無奇計獨立斜陽意惘然

嵗晚田園半已蕪緇塵衮衮落徵途送窮不見昌黎富乞巧翻成子厚愚瓿下早知嘲尙白缶邊何似醉呼烏鳶肩枉作常何客只合新丰伴酒徒

闕題

區區抱甕不辭勞俯仰安能似桔槹兒子從教耀車服丈夫何用樹旌旄但思有酒身無事始信求田防最髙妄想虛防無處著退然斂手是英豪

黃山上先冢舊葬處

一盂麥飯一豚肩寒食風花淚眼邊倘得黃泉相見母勝如白日上升天萬家置去成何用雙鶴飛來亦偶然事死如生莫言孝防曽廬墓過三年

庚午三月初九日寒食有感

祭筵跪拜膝難連嵗何曽上冢來老子七旬看又過幻身多病復相催人間願棄姑云耳地下從逰亦壯哉寒食江村舊行路道旁相弔總悲哀

連日食粥兒輩慍見示之以詩

抄書燈下語吾兒歉嵗艱辛汝未知坡老忍饑常並日少防厭粥亦多時但令後世師吾儉深怪諸人遺以危天意從今吾盡解窮人大抵欲昌詩

耳聵二首

防年本分做家公𨿽是癡頑幸不聾何必張皇驚鬭蟻更須辛苦望攀龍濕窻暗想催花雨開戶遙知戞竹風問夜何其將夜半元來野寺已鳴鐘

血气衰微性不靈非非是是防曽聽胸中不著許多事天下本來無正聲但覺颼颼戰風雨誰知虩虩震雷霆先生耐靜坐終日怪底作勞吾耳鳴

賫科詔使臣索詩

紫泥詔下九重天文治初興正急賢艸木輝光霑雨露鳶魚皷舞樂天淵云衢接武懷新渥雪案潛心理舊編禮樂三千攄素蘊丹墀他日聽臚傳

贄楊子裕中丞

堂堂四世三公後今日乘驄出案臨坐上卽時聞減樂防中𨿽暮不懷金官民乘訪皆公論獄卒平成有恕心古栢臺邊霜气冽肯分春意到寒林

贄尢端木二首

漢家陵闕己蒼煙魯國靈光獨巋然衛玠音聞永嘉未陶潛詩著義熈前可憐閣下投防死不及車中寢獲全【原注範粲事】寄語牙郎莫酬價匵中韞玉可求旃

萬里梯航走貢珍乾坤無地著孤臣湘江空記庚寅渡石壁曽題癸已人國士猶嫌先事範仙家莫問防經秦願提艸履從君後煮茗寒泉代拾薪

代上樂平傅知州初庵

一代風流獨老庵再扶道脈起東南家聲可與諸洪繼易學曽同小阮參晝錦羨君榮世冑寒氊容我坐淸談願爲藥籠中間物才匪芝苓愧不堪

壽常州路達嚕噶齊

蓬山閣上冠羣賢出擁朱旛淛水邊但看兩州歌善政宜膺多福享遐年當生自是長生佛未老應爲不老仙欲就瓣香稱壽去梅林一夕漲江天

壽與可錄判

濯錦峩嵋誇最勝子昻太白記前生一川風雨睡正熟千頃波濤心不驚手試功名棊勝負眼看富貴槿枯榮壽杯肯向人間飲防傍蓮峯玉井傾

壽陸雲閒道判

誕日曽生陸地花【原注關尹喜生時陸地生蓮花】雙鸞扶下五云車安期共約防三島方朔應畱醉九霞盛集儒流勝仙侶多培陰徳種丹砂冷齋書客來稱壽自笑東風兩鬢華

史藥房壽與東坡同日

日月同生豈偶然聲名不減雪堂仙岷峨西去八千里蘇史相望二百年赤壁舊磯如昨否李生新曲至今傳祝公壽比南飛鶴共結梅花嵗嵗緣

壽陸義齋【原注乙巳九月自五羊歸】

歸棹石門江水長肯畱一片廣州香不須人祝千年壽但願公流百世芳長侍潘輿防故里勝持漢節落南荒芙蓉金菊秋風逕好和陶辭引玉觴

綠髮仙童馭彩鸞九秋彌節下人間眀分月影山河動淸入霜華艸木寒已報除書來圵闕不妨拄笏看西山霞杯淺注黃花酒畱取餘香晚節看

壽李侍郎母

雙成遙下五云車獻壽仙杯吸紫霞愛惜孫枝長萱艸摩挲老樹著桃花斑衣就養榮三釜錦誥分封備六珈他日肩輿扶上殿侍郎正踏相堤沙

寄戴帥初先生

詞章科目溯當年璧水名流孰子先杜甫生逢天寶末陶潛空憶義熈前明庭結綬懷新渥暗壁移燈理舊編約對靑山譚出處一冬澗雪長新泉

和陳無逸見贈艸堂詩韻

綈袍誰念故人寒轉徙蕭然老伯鸞幸喜雲山無屋礙始知天地出門寛悠悠嵗月蟻旋磨落落功名魚上竿金穀已無歌舞地輞川猶有畫圖看

郡幕請講書和藥房先生韻

不爲祁寒暫輟冬肯移蓮幕下芹宮深靑豈必從藍出美玉何煩就石礱殘雪五更侵幾白一燈深夜照書紅他年共赴長安召正恐諸儒卻誚通

和蔣公秉思歸韻【原注時寓普眀後寺】

不愁世路大行難自嘆行藏愧孔顏借榻寺中分兩寺【原注白樂天詩兩寺元從一寺分】思鄕山上又重山淒然碧艸天連逺輸與白雲僧對閒我亦天涯流落客何時同賦大刀還

和郭有章見贈韻【原注郭宣城人】

敬亭山屬謝家詩太白重來又一奇天旣生才宜用世士多有志不逢時屠龍合讓髙人手捫虱才堪童子師大廈支顚要梁木獨甘杞菊老天隨

和陸振之見寄韻

日長不廢讀書功我與宗人老頗同病起自羞黃面老興來人笑白頭翁剖未信能祈巧結栁終須學送窮樽酒論文定何日碧雲暮合憶江東

代和翟知事舟中寄登光陽樓詩韻

登臨送目際天涯人物風流勝永嘉已溯淸流乘畫鷁尙畱醉墨看塗鴉長空黯淡吹云葉別浦微茫蹴浪花老守江城閒兀坐秋宵短夢苦思家

和劉濬見贄韻

踽踽涼涼莫我知讀書漸懶任嘲師荷鉏亦欲耕綿上把釣因思入漢陂姑讓著鞭先士雅何須舉扇障元規巴人白雪難同調今古應無兩子期

和鄧善之寄王一初並見柬韻

抱拙投閒計未疎但看嵗晏復何如丹山碧水吟招隠白髮蒼顏賦遂初逸少幽情誰與暢元龍豪气未全除柴門有客迂雙屐何不相逢許史廬

和戴帥初寄詩韻【原注詩云淸江一日走千艘獨有閒仙不喜遨防處白雲思暮合數行紅樹又秋髙云云】

入海逢車陸用艘仁人不遇嘆防遨登龍有意師元禮刻鵠何心效伯髙每笑囚山非國語絕憐投閣反離騷此身幸免官驅使兩手猶能把酒螯

次樊晉山長贄見韻二首

閉戶柴車久不巾但思言行謹書紳可憐麋鹿山中友不是麒麟閣上人作賦也應曽感舊爲師那敢望知新老饕誰獻先生壽自酌蒲桃舞郁輪

我羨君才桂一枝天門步擔束書歸藥方按古藏芝籠花樣翻新織錦機不恥緼袍身自貴能知璞玉世尢稀天寒野曠來時路一笑應疑吾道非

次韻袁艮所投贈

意气沖霄義薄雲白頭傾蓋卽相親耳邊久不聞瑰論眼底初驚見玉人歷代文章空自變致君風俗防時淳世間別有經綸手不屬柴門老病身

次鄭前山絲字韻

人笑學官如兔絲【原注出南北史】誰能千里逺尋師歸田便覺知機早舂市應嫌見事遲縱欲著鞭何所往奚須按劍復相疑世人多享容容福白璧從來不可爲

畱別王伯洪平章髙顯卿左丞

幼從翰墨塲中出晚見車書防內同四十年前沾雨露三千里外犯霜風蛾眉共妬嬋娟女鶴髮誰憐矍鑠翁回首束書歸舊隠江南筍蕨滿山中

別管韶夫

胸中耿耿挾孤徵刺口逢人輒論兵投筆少年眞燕頷著鞭中夜忽雞聲功名險處方成就節義窮時要講眀別有中庸書一卷勸君西謁範髙平

送元帥移屯太倉

十乘元戎又啟行澄川老稚送傾城北風吹轉旌旗影東海懽騰皷吹聲桑麥千村無吠犬波濤萬里息奔鯨新年鳯詔催歸覲殿內金甌覆姓名

送陸誼齋按察

使星出照三吳地原隰馳驅逺有光鷹擊何如學鸞鳯狐多且莫問豺狼懷金昌邑難污震置酒淸河反怒章今日故人無請托他年鴻燕勿相忘

送葉敏卿提領

墻東老檜屋三間几案亭亭背逺山時事浮雲蒼狗變機心滄海白鷗閒歸與乍出紅蓮幙行矣催歸玉筍班老子婆娑今得計底須坐客唱陽闗

送嚴簡卿之燕爲司徒掾

漢儒多辟司徒掾掾屬𨿽卑地望髙聞有袁安在公府可無陳寵作辭曹【原注漢陳寵少爲州郡吏辟司徒鮑昱府是時三府掾屬専尙交防以不肯視事爲髙寵獨勤心物務昱髙其能轉爲辭曹掌天下獄事】修鯨未肯隨鱗介威鳯終須現羽毛少壯功名當拾取金臺落日射徵袍

送劉侯之官吉州

曁州美政不三年江右遺民借二天皂蓋朱轓新牧守靑原白鷺舊山川邦衡奏疏雲中有永叔詩章洛下傳故里諸孫無恙否下車第一表先賢

送侯仲逵安丰之任

江上故人今送別淮頭往事獨淒涼陂成孫叔能彊楚城破劉公不負唐千載與君期事業一區憐我老耕桑升平幙府應多暇書問時時逺寄將

送州官解任

小郡凋零不可爲長官賢厚莫能欺政聲鄰邑皆傳說心事同僚盡得知堪笑靑蠅工防污敢將白璧彊瑕疵淸時公論終難冺遺愛空畱去後思

送張文友州判

太息君侯有祖風棲棲五載簿書叢功臣昔繪雲臺上循吏今標漢傳中緑水江風送行色紫金闗月照孤忠預人家國非吾事但喜詩書气味同

送丘景唐赴安丰教【原注宗卿宣撫樞宻之孫】

元樞出督宣威地名姓江淮艸木知今見聞孫騎欵叚去爲博士擁臯比詩書澤逺眞難繼功業時來亦可爲往事百年無處問慶丰亭下稻連陂

送朱伯海入京

燕黍寒生春未回可堪早別故園梅新丰鬥酒馬周去京兆束書韓愈來賦就不須呈狗監勑除先合拜鸞臺靑雲附驥非吾願自守書燈撥冷灰

送朱鶴臯入京

故人天上調金鼎應念先生苜蓿盤博士不煩重講席拾遺無復嘆儒冠蓬萊海闊還須險太華峯髙不道寒茅屋三間老書客逢人懶問日長安

送王居實逰金陵

破氊吟雪擁淸寒有客虯髯急扣闗嵗月蒼茫千里暮乾坤博大防人閒依乘自許風雲際邂逅相逢艸澤間西上月林春未半白鷗黃鵠看江山

送李義夫出逰二首

與君丱角志相期嵗晏行藏各有違老樹晚花空自媚秋林病葉更先稀時情淡薄元無味世路艱危總是機門外北風吹自冽旅人瑣瑣欲安歸

少年有志東山臥晚嵗方圖圵海逰糊口饑寧甘半菽拄胸气尙食全牛問唐元振今誰在欲趙平原何處求赤白洪崖兩相厄不妨詩句各風流

送魏叔華歸杭州得行字

靑山出郭兩相迎潮去潮回客子程門外送車今防輛筵中祝酒已三行對牀有弟酬佳約擁防何人訴別情桂樹結花當灑掃重來曽指白鷗盟

杜康橋下水如傾九里岡頭路轉城風雨小樓淸夢逺山河古道防人行別懷漸覺傷安石祖席何曽傲正平【原注是日饒之不至】珍重去逢南國友爲言白髮老書檠

餞劉繼眀西歸【原注同知子】

人生有三事如一父子師友皆人倫入向親闈奉甘防出當書案服辛勤老成識見無如子少壯功名肯讓人老我卑枝棲鷃爵仰看黃鵠上靑雲

送劉中齋孫歸三衢

百花頭上和羮手乃祖聲名似孝先太息北朝開府老眞成故里爛柯僊慶流冢嗣承先澤學到孫枝又一傳野叟臨岐無別語勤修世業復靑氊

題桃源手卷【原注武陵今鼎州常徳路桃源山在縣圵二十里古迹無復遺或謂此記淵眀寓言卽義熈題甲子恥事二姓之驗也豈爲束帶見鄕裏小兒然後歸隠哉師摠管出示此圖爲述此意】

種栁栽桃摠是春興亡千古一沾巾只評隠者非仙者莫悟秦人卽晉人年號記曽題甲子兒孫肯使識君臣南陽髙士空遐想不向柴桑去問津

題三洲詩卷

潮擁寒沙疋練長東南人物老江鄕藕花秋晚吳霜落杜若春深楚水香閒對漁樵談治亂貪看鷗鷺失興亡無人防得乘桴意東面區區嘆海洋

題陸義齋雙蓮圖

紅粉香中雙並蒂碧絲藕下暗連株主人一笑偶然爾客子競誇前所無堂上塤箎兄友弟房中琴瑟婦隨夫君家和气濃如酒此卽雙蓮瑞慶圖

彊南坡自作墓銘生求挽詩

年光催客過郵亭八十餘翁尙典刑見說近成遺老傳未當上應少防星履香竊笑空題墓寶玩何須自乞銘今古逹觀惟一士山童負鍤醉劉伶

挽吉州劉總管

畫防淸香彼一時歸舟素幔不勝悲墳成共負犍爲土堂在空畱蜀郡祠亂起赤眉徐自定憂侵白髮已先衰平原嵗晚多賓客泉下難酬國士知

挽李宣慰

公騎箕尾上秋旻忍見趺對石麟盛徳固應祠百世陰功何止活千人壯圖落落心空在華髮蕭蕭事轉新耆老凋零闗世運可能知己獨沾巾

挽晉千戶

燐艸原頭十七霜宛丘攺卜日辰良可憐先軫如生面疑住靈均不死鄕抔土豈能埋宿憤遺民聊與發幽光防喪諸子皆稱孝萬室他年置墓傍【原注啟攢面如生】

挽唐可竹【原注亡宋兩魁鄕薦歸附後溧水丞終於燕】

穿楊折桂黃粱夢庭下哦松白髮秋興廢乃闗千古事榮枯肯爲一身謀江南有客朝金闕天上無人記玉樓丹旐西風範陽路行人回首憶林丘

挽孫石山二首【原注壬辰年卒】

今年星度嵗爲龍掩袂竟嗟吾道窮正始遺音從此絕貞元舊曲爲誰工飾棺不待百年盡隠幾元知萬事空裏有水心銘筆古宜書潛徳賁幽宮

榮華露槿落紛紛蒼狗依然是白雲荊渚止稱前進士灞亭不識故將軍人間無樂徒勞子天上求文卽召君楚些西風將淚去只雞他日酹秋墳

弔李古巖

堂堂山立萬人英一夕霜風玉樹傾公去隠然闗世道客來何止哭交情安知死不如生樂但恨才難與命爭幸喜肯堂丹雘手隴西依舊振家聲

挽闕南夫【原注號實軒乙巳年卒】

惡夢無端嵗在蛇先賢遺落重堪嗟粹然踐履終身實老矣婆娑兩鬢華不見鯉庭人獨立忽驚鵩捨日西斜窆碑好爲書潛徳窮巷誰尋仵作家

挽陸義齋二首

四持憲節徧南方屢表陳情返故鄕殊俗今猶歌徳政老天胡不愛忠良山空虎逝狐貍出春去花殘蛺蝶忙五十人生不稱夭獨憐華髮在髙堂

生平意气每相期嵗晚行藏各自知見事略同因撫掌憂時不語共攢眉闔棺已矣公何憾聞笛淒然我獨悲回首秋山寒雨外靑松滴淚作枯枝

挽東平張彥眀【原注女事曹安卿】

夢覺黃粱僅一炊人生適意不多時杜陵老病親桃竹白傅淸閒憶栁枝有意出山尋樹檟傷心歸櫬賴門楣秋風淚滴長江水遙寄東原薤露詩

挽黃子髙

場屋初興選異才先生濶步上金臺蓬山渺渺仙舟隔泮水悠悠講席開同是甲辰雌正伏胡然庚子鵩爲災天寒病叟那能出一束生芻寄淚來

挽丘景南

紫荊庭下列三株十五年中次第枯餘慶後來英俊有老成先輩典刑無每懷素志甘瓢飲不覺長身要杖扶頭白少公門下客酸風吹淚灑輤塗

蔡梅邊挽詩二首【原注代作】

樽酒吟梅憶舊逰忍聽笳皷咽原頭曽廬栢下三年墓退臥花間百尺樓【原注所居有前後樓】淮海壯心空落落山林晚興寄悠悠寒窻寂寞畱孤月勸孝坊前客淚流

憶昔艱難共避兵轉於貴賤見交情長江一水分南圵異姓兩家眞弟兄回首忽驚人世換傷心敢負嵗寒盟空亭花月如春夢惟有淸溪一帶橫【原注葬在淸溪醉月坐花亭名】

挽張州尹夫人

新頒五色金花誥彩服兒孫正滿堂不見魚軒隨五馬空令鸞鏡照孤凰車中鬢老愁潘嶽案上眉低憶孟光流水無情飄素幔涼宵燕寢獨凝香

欽定四庫全書

墻東類稿卷十九

元陸文圭撰五言絕句詩

絕句三首

車薪勝杯水輿羽重鉤金物理元無定權衡只在心買絲繡平原儗金鑄子期君子病無能不病人不知杜欲誅云師韓將訟風伯水旱不由天那是詩人責雪夜不寐偶成短句十首用渭北春天樹江東日暮云爲韻

丈夫愼出處功成乃身退古人夫何如八十釣淸渭四時循化機萬物隨動息眾星紛熒熒天運齊拱北縞素制野服誤染京華塵舊業在何處梅花江上春男兒不得志壯心惜䢐年長空起雕鶚目送入寥天布衾生淒寒夜夜夢歸去心恐秋風深摧殘紫荊樹吟苦不成寐寒窻凝夜缸千古誰知心遙遙賈長江此身如斷蓬飄蕭隨北風錢塘一望地家住西湖東客慮千萬端長吁愁不出誰能事低首揮杯送白日幾欲膏吾車老眼不識路弟妹今何之蕭蕭白暮昨日家書至慰我久離羣遊子眼欲斷日日望白雲

東風

東風何太急日落黃塵起篝燈吹欲滅驟雨打窻紙

秋塘觀魚

野塘落芙蕖下有潛鱗躍漁多罟日深圉圉方自樂

戲書所見

雲英捧玉液眞是裴郎偶不知幾萬錢買得玉杵臼

送祝君晟湖州提領案牘

幙府今何處靑山水繞城烏程有美酒還肯餉春耕

題李義夫無鎖亭二首

淸風四無邊曠然此君宅可不問主人不可容俗客昨日蒼溪叟曾來斫釣竿山童尋鶴去失卻報平安

題畫二首

雲巢八十翁觀化得三昧無聲涼月下適意芳艸外物物具天機緣何紙上生有時掛素壁自動亦自鳴

題畫春景

靑山多喬木栁枝低婀娜春風在毫端髙遷無不可

題月汀圖二首

太陰水之精浴水光愈潔常怪市中人不識沙頭月露垂蘭葉光風翻藕花影灘前白鷺睡夜半莫揺艇

題畫梨花

淡容露如洗生色春欲動紙帳小屏低同入梅花夢

題碧桃手卷

爛枝空有色飛羽本無情獨立春風裏如聞三兩聲

寫竹

傳神疑有月著色淡無煙此是詩人筆胸中有渭川

題南宮子中畫鶯

金衣何璀璀飛向垂楊樹久立卻無聲東風吹不去

題畫白鴈二首

蘆花秋半黃三兩下寒塘北風正蕭瑟書逺不曽將未曾至鴈門安知食鴈美若讀潛夫論當不保此紙

六言詩

赤壁圖二首

公瑾子瞻二龍文辭可敵武功卻怪紫煙烈熖不如白月淸風

烏臺夜雨傷神赤壁秋風岸巾此老眼空四海舟中二客何人

題蕭照山水

閉門十日風雨神逰湘浦峽川樹影分開艸店鴈聲吹落漁船

王黃華山水小景二首

試問滄洲漁叟長松山崦誰家終日拏舟不語江風吹老蘆花

此紙無脂粉气之子有山水淫當時以意摸寫今我以目登臨

題鷹捕雀圖【原注其一已擒其一驚去鷹復回顧】

一雛已飽毒手反顧又欲其餘大貪得隴望蜀小貪取熊兼魚

死生命判須防一去一不得去兩三竹葉成叢被敺復向何處

題戴嵩牛圖

隴上躬耕力倦歸坐茅齋展捲耳邊如聞笛聲卻看牧童不見

七言絕句詩

讀史六首

逐鹿紛紛盡向秦東門牽犬亦無人月宮穏上靑去桂樹秋風老此身

暮年百事已心降牀下無人拜老龎病眼欲開還又閉偸防日影下西窻

曠懷雅思人人有濟世經邦事事無終日醉眠呼不醒眀朝典午代當塗

廣陵琴與山陽笛哀怨千年尙未平正始諸賢零落盡山王去作晉公卿

曉看嵩少玉嶙峋枉駕應憐處士貧令尹若能爲保障長衾盡覆洛城人

司徒太尉總三公奢儉由來性不同錦帳羊羔酣未省誰能僵臥裏門中

偶作

姦雄往往墮危機成敗安能論是非空笑狂生投益智絕憐老母遺當歸

偶書

憂時耿耿丹心在無事悠悠白日過萬里山河音信少一春風雨悶懷多

舊題

賸得淸眀一半春蜂衙蝶使往來頻東風自動秋千索不見海棠花下人

戱狄懷英

花樣精神月樣妝妖魂不敢近忠良如何鳯閣平章老卻事宮中嫵媚娘

己巳新春

鞭春已罷燒燈近十日西風未轉東料得化工無別意只因不放小桃紅

年年春色先催栁萬紫千紅次第開零落墻陰人不問可憐殘雪一株梅

山村示暮春三絕句和韻

懷哉春晚故山薇冉冉江云日暮低爲問栁橋看燕舞何如松嶺聽猿啼

樵兒拾樵不畏虎隔溪看花如隔霧鷓鴣聲在柘崗西落日腰防下山去

畫簾朱箔燕爲家靑艸門庭只產蛙一樹櫻桃紅半落園丁愁殺雨如麻

王祈伊中秋不見月四首

秋空碾上一輪冰積雨連宵洗更淸縱有浮雲容易散吹開不待管弦聲

家家望月試停杯怪防濃云撥不開身入廣寒人不見卻從袖裏褁將來

中秋萬里共陰晴曾記坡翁最善評誰信九霄風雨外羣仙正賞月華眀

開元以後可堪憂秋雨霪霖稼不収此際霓裳歌一曲君王正在月宮遊

臘月二十六日立春

隴梅未寄江南信鄒黍先回燕谷春忽憶少陵巫峽句菜盤思見玉纎人

丁丑元夕

入夜不聞簫鼓聲千門月色爲誰眀無端邏騎堦前過錯認戎家櫪馬鳴【原注余居與起潛侄相鄰】

石湖畱題三絕

仙子驂鸞不可呼故園花石久應蕪不知緑野何人買試問平泉有子無

髙築詩壇據越城醉呼楊陸主文盟至今月下蒼苔石時有先生杖履聲

當年彬父遣詞臣列防傍觀色怒嗔谷水曾無歸璧日稽山已有摸金人

望三峯

筍輿咿軋下山田遙指三峯返照邊安得肉身生兩翅霎時飛過此山前

大茅峯四絕句

懸厓石磴刷苔靑空谷無仙鬼亦靈聞說遊人多好事誰能扶直半山亭【原注勢傾將壓】

風吹天朗見秋毫足力窮時所歷髙老子何曾煩一步輿夫攀陟不辭勞

羊腸九折路盤嶇不覺騰身上太虛失腳從知髙處險西風斜日早回車

一家兄弟入仙門誰把名山鼎足分我讀儒書知長幼瓣香先禮大茅君

露筋娘子廟

玊眞僊子雪爲膚枉被羣兒識塞酥寂寞扶風三尺土可憐香火至今無

桃源縣

張家橋西車馬塵北風刮地瞇行人籬落枯桃三五樹不應此地可逃秦

文安縣

平生知己富歐韓辛苦修書博一官自是朝廷重科目且教主簿到文安

夜宿何莊唐主事宅

扶風豪士不知名樽酒相逢意便傾爭似何莊今夜宿梅花燭影照三更

夜宿範以善提舉雲林淸逺風大作偶成二絕句

猿啼夾澗聲逾逺鶴啄荒苔迹更淸身在千林頭上立忽從腳防白雲生

雲峯頂上玉仙家誤入修廊一逕斜夜半月寒風力勁滿山松影走龍蛇

臨沂沂水道中塵沙瞇目不可行聞東北有溫泉卽浴沂處不及往

臨沂以北沂水東行人揚塵沙中縦有溫泉能自潔雩壇安得可乘風

除夕二首呈北溪

臘雪窮途一月中眀朝老鬢又春風遙知兒女團圞處飲徧屠蘇憶乃翁

杯盤今日偶相逢客路飄飄過一冬爲問玉堂春帖子不知學士有誰供

淸明日泊舟甲馬營

細栁東風甲馬營秋千花下笑相迎舟中自有傷春客暗數歸家幾日程

淸眀

花開花落總無情贏得詩人百感生今日東防看梨雪坡仙去後幾淸明

宿黃村土人索詩

塵沙終日意昏昏落日炊煙又一村客子倦防求止宿主翁搔首更無言

黃村落日下山低宿鳥歸林亦倦飛夜半驅車投北去誰能慷慨泣牛衣

入京二首

觚稜棲雀五云深此日江湖向闕心朽骨不堪重拂拭涓人莫枉費黃金

手攜布被入闗中頗似菑川六十翁未必漢廷推第一不須側目事轅公

舟中追和遜卿早春卽事十首

柳色鵞黃蘸碧沙隔溪遙指四娘家故園春事如今晚可見東欄芍藥花

淸江漠漠漾晴沙門對靑山買酒家檣外一聲金彈子流鶯驚起落庭花

莫惜春衫污酒痕欲將遺恨寄芳樽淸明客裏匆匆過不記桃花笑倚門

艸色靑靑沒燒痕山川滿目酒盈樽只愁逋客回家日先被春風閉門

乍別親朋似久違西風塵起染緇衣不須杜宇聲聲勸如此江山胡不歸

壯圖落落與時違不信經綸起布衣縱使鵾魚從北化也隨烏鵲向南歸

客至從容奉笑談晚知蔗境味尢甘曲江進士題名徧安用山人起水南

虎溪何必與禪談惟有東籬菊味甘束帶肯爲兒輩屈悠然興在此山南

科斗臨池學篆文燕雛帶雨掠香芹春閨應恨歸來晚南浦當時錯送君

艸堂未可便移文自煮淸香碧澗芹更向白雲深處宿山頭回首謝諸君

賦歸四絕呈句容諸友

興盡歸期漸有涯夢中昨夜已還家兒童笑引池西去菡萏猶餘一朶花

故里靑松百尺彊亭亭三徑儼成行東籬雨後無人葺舊菊多應一半荒

我與茅君宿有緣四年五度過山前元符直下崇禧路回首三峯意愴然

一見諸賢蓋便傾秋風猶動故鄕情餘生無復重來日再世何當結弟兄

題禹廟

來尋禹穴何容易卻上龍門得許勞擬借梅梁浮海去坐登三級浪頭髙

仲冬雪夜偶書三絕句

城樓戍鼓盡三更燈射齋窻一黍明窻下有人勤不寐隔墻猶聽讀書聲

擁衾危坐夜沈沈門外誰知雪寸深掩卷不言空太息靜中忽見古人心

長廊風雨冥冥花落寒燈酒半醒但覺晨光何太早不知飛霰集窻櫺

諸生和韻復吟三絕

荒城戍卒打殘更道上無人天未明一似銜枚蔡州去只無鵝鴨混軍聲

猿啾鬼哭杳冥冥夜半何人弔獨醒謌罷離騷心正苦陰風吹雨響疏櫺

地罏無分爇香沈畫盡殘灰夜正深窻外梅花消息動要知子半是天心

自笑

旣聾不用誇三耳純白安能辧二毛自笑先生書案上又將論語教兒曹

丁卯新正紀懷四首

懶將詩句上桃符栢葉椒花一例無卻笑簡齋元不簡舟中猶自飲屠蘇

土潤耕牛不受鞭風和花鳥各忻然老人猶記兵戈日自後升平五十年

紛紛兒女競新年老去思親獨愴然墓上只堪供灑掃無由防服拜堂前

魯史曾書雨木冰坤爻切切戒陰凝衡門空把憂時志無柰華軒盡鶴乘

窺園

先生日日好窺園學圃工夫細討論賣李不須先去核耘只恐誤傷根

井竭

坎蛙曉渇上苔欄石甃泥渾底欲幹焦稼不爲簞食計一瓢飲水亦良難

啟山掃松

一妻一妾閟泉扄老栢蒼蒼蔓艸靑我肯墦間求饜足魂歸不必訕中庭

病中四絕

南山處士老尢貧頗恨故交無一人若使知心得良友更因多病轉相親

老去無憀病轉多櫻桃楊柳柰情何故人又比佳人薄莫怪門前雀可羅

葉落蕭蕭壅樹根疎林帶郭半疑村臥聞車馬墻邊過無事呼兒早閉門

浪說蘇公久已仙豈知翁自厭餘年雪堂二客能相從姓字當時惜不傳

追和四絕

文士多嬰疾與貧浩然東野卽其人唱酬從此詩筒簡炮炙時於藥褁親

餔餟糟醨醉者多獨醒無柰眾人何寒窻細讀離騷語遺恨千年弔汨羅

三十尋思擬學仙蹉跎已過古稀年一生只作邯鄲夢枕上奇方祕不傳

臥看山雲起石根意行隨犬至前村防居自是無人識何必移家上鹿門

欽定四庫全書

墻東類稿卷二十

元陸文圭撰七言絕句詩

丁亥壽藥房先生四首

賀客門闗刺莫傳日髙廚傳尙蕭然遙知獨鶴蒼苔舞自防丹砂注內篇

蜀苑梅花號兩龍千年矯立受霜風若爲健步能移取逺供寒香壽乃翁

出處窮通若命何月居南斗類東坡底須內翰還公做勘破已輸春夢婆

曲度珠簾懷呂相廡排紅榜媚韓王先生淸隠心如水消得編詩一瓣香

折梅壽宋春卿

南枝春早爲誰容逺供寒香壽乃翁不信廣平心似鐵能禁索笑倚東風

又口號四首【謹案此詩壽陸義齋作時乙巳九月前有七言律詩一首編入十八卷】

洛陽亭下昔埋輪當道豺狼不避人今日黃花故園酒獨攜野鶴伴閒身

仁挾翔風勇駕霆皇華使者出祥刑福星一夕遷吳分卻向龍山現壽星

華堂捧勸紫霞杯紅粉回頭禦史來直道素知嫌嫵媚羞將白鶴放籠開

幼安伯可號文雄詞壽秦韓枉自工賢相肯交窮處士何如魏野祝萊公

贈松窻

故交皆疎栁子厚新貴不識王元之袖中刺字已漫盡一童猶負嚢中詩

贈復初二首

昨夜春風到栁枝客衣偏愛薄寒欺囊錐穎脫無人見欲繡平原未有絲

有客袖中懷短刺何人門下曵長裾每評陸子毀茶論大勝顏公乞米書

寧華張尉衛輝人也因寇失官妻子爲擄行乞歸鄕贈以二絕句

葛藟綿綿長道邊獨行踽踽亦堪憐邯鄲正近君鄕裏好借仙翁一枕眠

南來憔悴一身存歸雁哀鳴久失羣莫怪夜行人不問形容豈似故將軍

桂松巖以子平星禽二術推人多驗戲贈二絕

十二支辰配十干此專主日論財官豈無辭祿安貧者說與先生仔細看

異類於人總不幹止聞列宿應郎官區區女蝠並危燕卻與蛟龍一例看

贈星禽趙顯微詩三絕

顯防元是紫微仙天上星辰手斡旋爲向人間多漏泄謫下茅峯五百年

莫把行蔵問鬥牛年將八十更何求願言奎宿長眀健文治從今徧九州

奎宿如何號木狼尾箕虎豹若爲詳獸心人靣凡皆是瑞物如何無鳯凰

和史藥房三絕

莫倚承恩賦上林記曽薄幸托琴心白頭又欲輕相背令蹙山眉作苦吟

出處何如漢二疏返耕聊以遂吾初虎頭未可輕搖筆牛角何妨且讀書

春被山顚與水涯盡供物料入詩家陸劉近世升沈異一爲梅花一杏花

和張仲寔絕句四首

江梅嵗晚獨淸妍南國相逢亦偶然料得知心有寒月不消重霧與輕煙

平生夢不到黃扉安得京塵染素衣只把一竿江海去相看鷗鳥亦忘機

十年講席坐無氊盡把行蔵付與天防馬已甘之反後著鞭莫競祖生先

兀坐書林閉董惟時尋佳句寫烏絲兒時論語今忘卻且讓安昌作帝師

山村贈禮敬龍澤上人詩有幾年不踏澄江路耆舊惟存陸子方之句和之二首

西抹東塗衒一鄕阿婆羞憶少年妝如今閉戶無人識旋學仙翁卻老方

西山爽气入吾詩拄頰含毫有所思欲把求田語徳莫因學圃笑樊遲

次伯機絕句

梅天風雨一江寒濕卻灘頭舊釣竿自著漁蓑沽酒去路逢賈客問長安

畱別袁伯長待制淩徳庸少監周南翁待制諸公三絕句

待詔明廷百有餘一人釋褐向江都諸生對防無奇語田竇何曾不喜儒

書生骨相太邅迍地位還須有福人老我終身友麋鹿看君他日上麒麟

獰獰虎豹守天闗月殿蟾宮不可攀歸路春風無限好一聲啼鳥破靑山

絕句畱別善之仲實並呈松澗云仲無逸四首

今夜徵帆淺渚邊何時樽酒落花前白雲繞捨歸心切不爲春林聽杜鵑

手拈花艸弄春愁兒女安知稼穡秋山北山南防未徧歸歟且復事西疇

江上春云生暮寒故城回首離長安殘桃剰栁應無分畱與諸君取次看

老檜榮枯不計春好花開落止經旬莫將文翰誇餘子共擬勲名及古人

古意四首寄張可與孫晉卿

長安城頭紅日斜王孫金彈打烏鴉寄聲翠鳯穿雲去霜寒莫戀梧桐花

長松百尺防官街街吏斧鋸充官柴髙寒自是飽風雪嵗晚只合居窮崖

老翁持鏡向市賣銅光的皪秋水淸醜婦鑑容驚墮地想渠嫌殺太分眀

牧兒狹逕礙樵枝樵兒格鬭暮不歸於莵一聲嘯篁谷兩兒驚散走如飛

夜得二絕寄子華

送客徵衫秋八月懷人病枕夜三更牀頭稚子呼不覺牕外瀟瀟風雨聲

雞鳴風雨思君子鴈過瀟湘憶故人別去情懷渾欲醉夢回詩筆已如神

絕句二首寄紹堂求巧石

籬根怪石起層雲淺帶春泥碧蘚紋乞與詩人時醒酒也勝豪奪任監軍

幾年石友臥蒼苔曾受南宮雅拜來老子暮年行腳倦只宜窻裏看崔嵬

送唐孟方教授三首

泮水三年惟飲水不知芹藻味何如羣鴞無故爭桑椹挾彈何人莫問渠

禦兒溪北浣徵衣重拂蒼苔舊釣磯有弟對牀思久別呼兒置酒話遲歸

城東老圃舊書生閉柴門懶送迎獨袖篇詩與君別相看白首不勝情

送李義夫出逰二首

梅花卸玉春寒淺栁色描金雪意消老子偶然詩興動又挑行李過溪橋

三千丈髮從渠脫九十日春須我逰出卻艸堂三五里囊中無得一錢畱

送吳仲魯回烏江二道【原注吳學易】

老人白防子靑衿二水相滋兌澤深易學已隨丁氏去金蘭何日慰同心

黃田西望歷陽城風水蕭蕭數日程紙上陳言刋落盡滄浪時聽棹歌聲

送畱君玉髙云卿自江陰遷松江四絕

二君才斡俱優裕數載相從意未休短棹西風吹過泖相思霜月落南州

江浦買鱸秋正美山亭聞鶴夜尢淸送君此去因懷古海水東來意未平

老我畢枝甘伏鷃羨君喬木又遷鶯淸平官府無公事分我絲蒓一箸羮

曁州風土今非昔安得珠犀賈客船莫笑歸裝無一物江頭魚蟹亦論錢

鑑止堂

流水防防止水停要令漱玉結層冰深溪不泛桃花出誰識仙源在武陵

西苑

雪花剪白忘安蒂【原注古詩雪花無蒂】霜葉雕紅不戀枝爭似隋家宮樹上四時錦防不曽離

丘莊多稼樓二首【原注扁庸田僉事所書】

樓上西風野望時禾黍沒髙低勸農使者來行水還憑朱欄憶舊題

萬畆耕耘卒嵗勤可曽一飽慰農人催租令急如風火輸入官倉化腐塵

喜客泉二首

幽篁夾道少人居山骨淸寒艸木疎泉見客來空自喜春懷正愁余

一飲懷金出嶺南【原注廣東貪泉】蓮花峯下絕淸甘【原注廬山防泉】我來欲與流泉約獨喜亷人莫喜貪

四時佳興題徐景陽園堂五首

溶溶川上花光午冉冉窻前艸色春能識此中眞樂處聖門只有兩三人

門前車馬客方散堂下樽罍酒半醒不信鏡中添白髮君山依舊去年靑

窮秋破屋檐頭雨殘臘徵夫陌上霜公子閒居無一事可能憂樂兩相忘

華陽洞口金泉水流入宮墻作小渠任轉秦淮出江去不應久住化龍魚

半奩玊鏡照須眉長笑東坡與水嬉直下琤然投小石一波先動萬波隨

題園亭

把酒看花貧亦樂攜琴對竹靜相宜客來若問朝家事回首東風謝不知

同善之仲寔無逸共賦雪中香亭

冷云低壓翠禽巢碎玉玲瓏不耐敲蜂蝶遲來探芳信暖風已逼杏花稍

鶴臯詩爲振之作

鸛鳴於垤婦長嘆鴻漸於陸夫逺徵何似山亭聞鶴唳無人靜坐月三更

劉澹齋求米船謾賦二絕

文士淸髙數米顚蔡公門下詎能賢探囊萬一逢江盜錯認眞州發運船

靈寶生平愛虎頭每傍戰艦系輕舟晚無書畫眞無益洗手莫嫌寒具油

臨山谷帖不似

曽艸華淸妙入神涪翁以後更無人捧心終是西施好裏婦何緣輒效顰

危金僊示容齋淸暉堂詩求防洪景盧乃危驪塘之座主也因成二首

卷中人物想幹淳老筆題詩意轉新卻怪洪楊交不合誠齋亦自是詩人

淸暉何處有園堂消得先生句發揚百世空畱遺墨在後生並不識驪塘

題敬威卿參政贈許正卿鍼詩卷末敬公之章許卿之藝諸君發揮盡矣終以二絕貂續尾蛇添足乎

江左知名許叔微公來示之衡气機天下呻吟尙未息公持肘後將安歸

正人一脈系安危溫公身事亦付醫此身彊健無著處不如枕臥看兒嬉

題李兄課捲

集中有句盡堪傳一夢科名十二年音好空聞永嘉末命乖不遇竟陵前

題趙子徳修屋疏二首

公子王孫逞富豪連云甲第競相髙誰是錦裏秋風客不辦三重屋上茅

神有靑囊號救貧如何無術自謀身道南大宅今安在欲向龍舒覓主人

戱題聽琴手卷

流水髙山不用彈巴人下裏眾皆懽只今何處求鐘子多向文闈作考官

題昭君畫卷五絕

當時隨例與黃金不遣君王有悔心近使來傳延壽死回思終是漢恩深

妍醜何須問畫工美人終日侍宮中奉春初計眞堪恨欲望單於敬外翁

靑塜千年恨不埋琵琶馬上幾時回宇文髙氏爭雄日突厥柔然獻女來

已恨丹靑誤妾身何消更與妾傳神那知塞北風塵貌不似昭陽殿里人

嚙雪中郎妾不如脫身無計相於勸君莫射南飛鴈欲寄思鄕萬里書【原注畫中有一人射鴈】

題二喬手卷二絕

國色嬌嬈畫不如風流二壻盡消渠阿承醜女無人聘自挈衣裝過艸廬

小郎斫案怒生嗔亞壻提兵算若神借使橫江風不便可能銅雀鎖佳人

淵明像

宋文心腹寄王宏來刺江州卻有聲不怪孤臣書甲子時時送酒賞淵眀

小銅屏鑄淵眀歸去詩並坡和章以贈子華侑以絕句

五斗區區肯折腰眉山早計不如陶小屏一枕還鄕夢五栁門前月正髙

移居圖二首

潛夫兩跋最窮研通老安身是契偶向晴牕展臨本無人當日扣龍眠

細君散髻抱嬰兒底事移家不皺眉有句曽嘲窮處士四婆元自解吟詩

江陰有桃源圖方圓尺許宮室人物如鍼粟可數相傳有仙宿民家刻桶板爲之一夕而成明日遁去友人以本遺余戱題二絕

不自柴桑記裏來似傳晨肇入天臺世間多少荒唐事何獨神仙有是哉【原注韓詩桃源之說誠荒唐】

人說桃源是隠民神仙幻景卽非眞如何谷口漁舟路不許人間再問津【原注洪駒父諸人論桃源謂陶記中本言避秦者初非仙也東坡荊公詩得之如王摩詰退之夢得皆誤然余考之本記亦有可疑如漁人回舟競不能認前路後有問津者輒死桃源果在世間何不可復見耶】

題子昻學士小景

蕭蕭落木壊無枝冉冉細竹愛風僛疑非松雪齋中畫似是唐人野望詩

馬道士爲詹仲眀作栁城春色圖城門外栁樹連堤桃花夾竹小橋漁艇茅屋下有讀書人不知何處景也爲題二絕

渭城客舎栁煙遮漁叟桃源去路賖松竹林中讀書處一圖風景屬三家

城外春風野水渾橋頭雙槳下孤村栁桃紅綠撩人眼獨坐書齋懶出門

題牡丹梨花手卷

沈香宴罷索人扶重向銀屏覩雪膚一笑不償千古恨玉環當日倚防圖

王隠齋墨梅

曽看月下掛疎影更憐雪後折橫枝逋仙此詩眞是畫王生非畫卻成詩

題補之梅

含章殿裏雪中開曽共君王索笑來著在荒蹊枯竹畔可知準勑號村梅

題扇有所贈

圓如寶月潔如霜素手輕揺玉體涼報道眀朝秋節至媫妤無復望專房

亭下玉蘭花開

初如春筍露纎嬌拆似紅蓮白羽揺亭下吟翁步眀月玉人虛度可憐宵

梨花

粉香初試曉妝勻花貌參差是玉眞茆屋詩人嗟老去東風勿送一枝春

枯松

誰見當年長髮須變成龍虎臥交衢𨿽然擁腫無人問投老猶堪作大夫

鹿蔥絕句

丹葩信不類蘋蒿雨後常抽綠玉條此艸豈宜充鹿食瘦莖卻比沈郎腰【原注沈約作鹿蔥詩云爾非蘋與蒿豈充麚鹿食防者取此詩以白梁武帝大怒約以憂死今按此詩亦未見顯然譏刺何爲得罪但此花丹色略有斑防似鹿紋所以得名非謂可以供鹿之食也】

詩餘

防絳唇

情景四首

玉體纎柔照人滴滴嬌波澑塡詞未就遲卻牕前繡一幅花箋適與何人手還知否孤燈坐守漸入黃昏後笑靨多羞低頭不覺金釵澑憑媒將就鳯枕回雙繡月地云階何日重攜手心堅否齊眉相守願得從今後永夜無憀更堪防滴聽檐澑枕寒難就堆亂牀衾繡人靣桃紅還憶擎漿手君知否倚門獨守又是淸眀後悶倚香腮淚痕一綫紅膏澑將身錯就枉把鴛鴦繡栁帶靑靑攀向行人手天知否白頭雙守破鏡重圓後王仲謙席上歌者魏都惜求子華寫眞爲賦

小立娉婷歌聲低遏行雲住不勝珠翠玉靣慵梳洗除卻姚黃魏紫誰堪比君描取卷中人美得似崔徽未

浣溪沙

次伯機

翠玉峯髙鷺防明縠紋波動鴨雛生湖山宜雨又宜晴越女蕩舟蓮葉碧裴郎駐馬栁陰靑拆花調客訴

情

減字木蘭花

庚申六月三日同耶律君璋趙子淵兄弟避暑飲於妙觀之荷池君璋不飲命歌者歌以勸之

雙鬟聳翠低防金蓮裙窣地銕石心腸無柰梅花一防香歌聲梁繞流水泠泠云杳香白髮劉郎對景須醉一塲

卽席贈歌者夏奴

香肌玉潤花前忽聽流鶯韻移步金蓮斜轉淸眸踏舞筵困嬌無力蜀錦纒頭百尺安處奴鄕且住容山過夏涼

阮郎歸

舟中賦所見

風吹一撚栁腰輕春柔力未勝眉兒喜學逺山靑終朝畫不成嬌滴滴笑盈盈雛鶯葉防聲花梢雨過夕陽眀無情漸有情

臨江仙

坐客有出寵歌者乃主人舊所懽也

聽得雅歌珠一串颯然吹動梁塵樽前重見舊時人主人情未重情重是嘉賔飛絮落花無定在近前遮莫誰嗔文園倦客最傷神野亭何處泊空憶畫堂春

唐多令

梅隠庵席上贈歌者

花下笑聲微鶯喉髙又低怪穿花粉蝶成圍惟有禪心淸似水相對坐兩忘機莫道絮沾泥狂風也解飛恨殘春九十將歸回首陽臺云縹緲愁薄暮雨霏霏

寄逺

明艷注秋波輕松綰髻螺怕逢人先斂雙蛾怯雨羞雲情未穏佳防少逺離多梁繞憶淸歌蘭舟肯再過爲他垂淚染香羅欲倩鱗鴻將錦字知別後意如何

滿江紅

送理伯雍同知攺除轉運判官

雙檜堂深想前日淸風猶在才半載政聲傳播輿人稱快鞠艸圜扉無滯訟憇棠田舎畱遺愛問方今循吏幾何人公爲最明而恕防而介官易進身難退苦簿書叢委米鹽繁碎鴈鶩自憐羣裏聚龍豬不計兒時防望美人又向碧雲西徒增慨

贈歌者

兒女多情頗自恨風雲气少春夢裏鶯啼燕語瞥然驚覺寸寸淩波蓮步穏彎彎拂黛山眉峭似紅雲一朶罩江梅天然好舞腰細歌喉巧茵錦褪梁塵繞更盈盈笑靨櫻唇紅小金盞愛從心裏換玉山偏向懷中倒柰劉郎前度看桃花如今老

己巳二月二十二日遊北門有感

試撿春光都不在槿籬茅屋荒城外牯眠衰艸鴉啼枯木黃染菜花無意緒靑描栁葉渾粗俗憶繁華不似少年逰傷心目棠塢錦梨園玉燕衣舞鶯簧曲艷陽天輸與午橋金穀行處綺羅香不斷歸時弦管聲相逐怕夕陽飲近黃昬燒銀燭

減字木蘭花慢

滕王閣

九臯眀月夜跨一鶴赴仙都聽佩玉鏘鳴驂鸞小駐髙閣憑虛萋萋艸生南浦興未闌歸去東吳笑指尊前二客昨宵良防非歟莊周蝴蝶兩蘧如變化一華胥嘆物換星移壺中日月鏡裏頭顱芳洲獨醒人在采芙蕖嵗晏孰華予欲泛蘭舟容與煙沙漠漠重湖

和心囦春雪詞

怪東風太早未燈夕放瓊花是何處瑤姬來看玊樹光彩交加野人但知三白喜新年天意薦休嘉肯念兵屯北塞誰上表賀南衙西斜日影檐牙又被黒雲遮嘆病骨支離別懷蕭索空負年華鼇山已成春夢歸去來空谷臥煙霞卻笑昌黎才子浪吟逐馬隨車

念奴嬌

贈韓茂林【原注魏公之後】

茂林修竹自山陰防散幾畨陳迹修禊年年春故事懊恨風流非昔當日蘭堂後來菊圃苗裔江南北覩君雅號恍然舊事重憶嵗晚木落天寒黒貂將敝尙作新丰客星斗胸中空燦爛磨蠍虛名何益袁呂相逢知音一笑肉眼無人識訪予梅屋談天聊慰孤寂

酹江月

贈王道人性初歸茅山

芙蓉城郭有羽仙騎鶴來從何處曽拉茅君峯頂防瑤佩隨風吹去玉笈偸開靑嚢拾得笑防人間世蔵身壺裏个中別有天地共約手種蟠桃綴花結實已是三千嵗欲鱠長鯨麟作脯倒海聊共一醉偶憶寒梅更慚小艸拂袖懷歸計蓬萊淸淺雲帆他日相遇

送幕職

殘花剰栁正啼防聲裏郵亭別館三疊陽闗聽未徹手執離杯引滿政坐諸君久煩老子今日才蕭散翩然歸去故園綠樹春晚人世蒼白浮雲自舒自捲不入髙人眼官事如麻何日了輸與閒中不管翠栢臺髙紫微省近別有淸華選功名嵗晏江城回首天逺

洛陽耆英防二首

戴花劉監算耆英防上與吾同嵗伊洛山川今如古人事幾畨興廢夢枕初殘黃粱未熟已換人間世簞瓢鐘鼎看來一等滋味天上赤白雙丸東來西往出沒眞兒戱惟有神仙長年訣長似功名富貴欲搗霜難尋玉杵何日藍橋遇裴郎老矣雲英那肯隨去

延年有術飡古松根下茯苓千嵗縱是延年知何益命也道之將廢思古之人詞章節行杲杲行當世遺風流韻淵然尙有餘味無柰先哲凋零後生坦率多以儒爲戱每笑唐人書不讀直把黃金買貴山澤奇才雲林眞隠沒齒何曾遇人生如夢江流日夜東去

水龍吟

次藥房韻

西州玉局飛僊衮裳曾侍槐龍翠飛花麗曲雅音猶在有人賡未千載峨峯一江川練又鐘淸气嘆瀛洲路近罡風吹斷自有淩霄意艸碧寒窻靜裏折瓊枝小欄同倚新吟婉美西施態度慵【原闕】梳洗按羽調絲雪兒薄相爲君心醉恨髙樓暮隔江城花暗碧雲遙睇

附史藥房作【並序】

淸眀後浹日過子方小飲簾櫳靚深綠陰晝寂欄邊玉茶正花香韻蕭逺主人出侍人彈琵琶侑觴酒未終上馬徑去恍然藍橋湓浦之遇也賦水龍吟以記其事呈子方一笑

等閒過了淸眀艸痕深一庭新翠光風信息牡丹初褪荼醿猶未燕語淸圓梅英松潤困人天气笑文園倦客詩材減盡猶有傷春意別有畱春去裏小房櫳玉英雙倚天香浮動銖衣乍試鉛華盡洗一曲琵琶輕攏挑撥未觴先醉又怱怱上馬藍橋路隔增凝睇

再次韻一首寄藥房

燕芹香老春深微風颭動新篁翠驚敲夢斷忙呼小玉故人來未香縷篩簾遊絲墮幾暖薫花气問春隨鶯到又隨燕去誰解得東君意澗水流紅影裏小樓東有人孤倚殘桃著雨鬢容撩亂未堪妝洗冉冉年光悠悠時事不如沈醉更韋娘一曲司空慣見也應回睇

探春慢

和心淵己巳元夕韻

細艸黏冰疎林補雪衰翁未覺春暖曝背低檐燎衣破竈誰識舞臺歌館樂事如今懶謝鄰伴東招西喚何消看試華燈月光今夕圓滿念昔繁華帝裏侍鳯輦夜逰曉棚人散迓鼓方催韻簫正美忽被西風吹斷防防梅花落忍聽得一聲羌管懷古傷情淚痕濕春衫短

沁園春

送李同知之官鄴都

東西二都史載循良不五六人記南陽有召潁川有霸並州如郭河內如恂直比朱弦淸侔古鏡吏自秋霜民自春如公者守亷平二字近古名臣棠陰手種方新又五馬翩翩鄴水濵想臺髙銅雀尙畱遺迹堂深晝錦空鎖凝塵琴瑟從容雅歌緩帶美政遙知達紫宸期年後看快行宣召班冠廷紳

送楊伯可

雨足江臯月滿中秋使客將歸看扁舟空載貧無長物破囊収貯富有新詩淸白傳家懷金不受潔已從來畏四知民何幸盡相安田裏樂業熈熈誰知經界良規是三代相傳古法遺要講眀有素施行不擾寛嚴相濟表裏無私慙愧偏州久淹老子卻怪朝家選用遲公今去定致身鵷序接武龍墀

金縷曲

代送同僚

乍到蓉城路聽兒童歌謡徳政感恩如父好入西京循吏傳誰道今人非古畱遺愛甘棠佳樹節操冰霜淸凜凜看和風吹作陽春雨程去速遽如許我來不見空懷竚望彼美碧雲莫合艸萋南浦信是有才供世用敢擇東西何處又誰念嬰兒思乳不恨使君吾不識恨使君不與吾相輔聊寄意短長句

