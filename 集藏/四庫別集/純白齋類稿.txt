

欽定四庫全書

集部五

純白齋類稿目錄

別集類四【元】

卷一

賦

卷二

五言古體

卷三

五言古體

卷四

五言古體

卷五

七言古體

卷六

七言古體

卷七

五言律詩

卷八

七言律詩

卷九

七言律詩

卷十

七言律詩

卷十一

七言律詩

卷十二

五言徘律

卷十三

五言絕句

六言絕句

卷十四

七言絕句

卷十五

七言絕句

卷十六

七言絕句

卷十七

七言絕句

卷十八

銘

頌

傳

卷十九

贊

跋

碑銘

卷二十

序

記

【臣】等謹案純白齋類稿二十卷元胡助撰助字履信一字古愚婺之東陽人始舉茂才爲建康路儒學錄歷美化書院山長溫州路儒學教授用薦再爲翰林國史院編修官秩滿授承信郎太常博士致仕歸時至正五年也自訂著述共三十卷曰純白齋類稿歷年旣久殘缺失次今所存賦一卷詩十六卷雜文三卷凡二十卷仍名類稿蓋明正徳中其六世孫淮所重編者助與虞集貢奎蘇天爵諸人結契甚宻而吳澄尢爲賞激嘗謂所作如春蘭茁芽夏竹含籜露滋雨洗之餘馥馥幽媚娟娟淨好今觀其詩文不無稍近於平易而神韻淸雋格度嚴整猶能不失古意在元末實足自成一家助別著鑾坡小錄升學祭器文有鄧文原吳澄跋語今文並無之蓋已在亡失卷中矣乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

純白齋類稿卷一

元胡助撰古賦

西峴山賦【並序】

西峴者東陽望山也稽縣誌前修詩雅之什頗多顧未有爲之賦者豈其不登載歟助操觚牘有年伏居裏下輒采其事以寓微意焉其詞曰

二儀之气凝而爲山陽鐘秀麗陰結巉巗君尊者五嶽而天下之山皆臣屬𨿽小邦與下國亦必有望居其間是故天臺雁蕩匡廬禹宂專美一方千古誇說世蓋有實同而名異或形容之未至得不貽林澗愧者乎粵稽東陽之壤實肇建於孫吳西峴防峙其南兮憑重鎭於邑都東峯嵬然而對拱兮儼大賔之欲趨蒸嵐洪洞疊巘﨑嶇崇岡眾皺修澗縈紆鱗然若積呀然若虛蜿然若動駭然若逋飛瀑澎湃鳴籟喧呼深林灌薄蓊蔽虧坡陀相屬連綿委蛇朝以畫溪表以石筍傍聮涵碧下瞰市井甑山峩峩云洞隱隱前揖摘星之峯後控風門之嶺數百千仭莫測其髙數十百里盤踞周遭攀緣登陟蹭蹬疲勞踐莓苔之蒼石爭綫路於猿猱灑松風於絕壑驚翻天之海濤白雲生於步屧丹霞拂於巾袍至若懸崖峭壁萬木巃嵸淩霄翳曜駭緑紛紅太空倐變幻施神功斷虹殘照煙霧朦朧或靑或紫若淡若濃詭態異狀模冩難窮爾乃秀鐘於物則有靈藥芳茗珍蔬果木橡栗防蹲黃精杞菊勝東陵酒妙天下鳥獸連山魚鼈盈沼可釣可羅可茹可飽秀鐘於人則有名公巨卿忠臣孝子文學英俊不可勝數元輿詞藻爲唐儒紳二馮競爽髙蹈韓門昭諫舊隱墨沼猶存孝哉斯許正節忠魂又若南渡以後喬葛馬李官顯於朝望尊閭裏拻拓名園崢嶸甲第曾幾何時荊榛滿地嗟夫終南之居佳則佳矣莫逃捷徑之譏鐘阜之隱美則美矣不免山靈之移矧玆山之擬峴始立名以何徴稽故老之流傳本仲文之遺榮彼晉氏之賊子豈羊公之擬稱惟戴令之遺愛儼泮宮之碑銘俾易之曰戴峴斯善惡之昭明慨茂陵之傑作破千載之昏有若空山石壁泉流琮琤非絲非竹節奏自成揭名水樂一洗窪淫坡公寄詠髙視古今又有龍湫碧澗曰不老泉飲之不竭莫窮其源昔人之登臨者何限其遺迹蕪沒於荒煙若唐宋名流之鐫刻亦皆燒侵土蝕而莫完矣孰與我居泉上而老焉乃爲招隱之歌曰振衣髙岡兮水樂潺湲磬襄入海兮遺音空山秋風嫋嫋兮桂可攀鸞翳鳯兮扣云關招赤壁之謫仙兮弄明月以俱還又歌曰薇荒兮芝老四海淸兮起商皓蕙帳空兮曉寒樹蓊蓊兮云漫漫疇能侶猿鶴兮佩明月於空山

秀野園賦【並序】

僕營小圃久矣顧以奔走南北遂就荒蕪丁巳秋來歸日渉始一構茅亭今春艸木生意蔚然而僕以病廢葺理嗟人事之易違慨園池之難就故爲賦以紀其實云

余觀夫古人之逰息兮擅山水之淸佳築亭館以臨水兮騁觴詠之逸懷或窮達之不齊兮固性情之匪異澄心源之鏡淨兮乃有得於眞意矧愚戇之所趨兮與流俗而背馳旣膏盲於牘兮復寄興於園池甞引流而種樹兮始茅亭之云構慨江湖之放浪兮至今十年其未就賦彭澤之歸兮尙松菊之如舊竹瀟瀟而戞玉兮柏凜凜其嵗寒輦太湖之蒼石兮幸故人之破慳餐野梅之浮香兮植小山之叢桂樹忘憂之萱艸兮藝盈畹之蘭蕙芳桃李之成蹊兮開步障之紅雲美葵橊之當晝兮水華浮而含醺伊四時之花木兮聊封植其一二客與我而同逰兮惟飲酒而琢句嗟數畝之閒壤兮在夫人之經營步石徑之幽曲兮與魚鳥以忘情後有臺之孤峙兮環溪山之秀麗可登覧以自娛兮吐胸中之奇气掲秀野以爲名兮取獨樂之詩篇豈専専於學圃兮庶幾景仰夫昔賢若有人而淸嘯兮實同得於斯樂時杖履之往還兮慰索居之牢落彼貴盛之名園兮在往昔其焉窮極勢力之營造兮曾不一瞬而已空惟種徳以爲根兮獵文藝而培植敷芳陰之茂宻兮綴累累之佳實灑淸風於田裏兮寜光景之畱連諒出處之難必兮樂吾生之餘年擷畦蔬以侑尊兮蓋惟日而超然

小赤壁賦【並序】

延祐六年夏四月望後一夕宋氏子具舟邀予同二三客逰於小赤壁之下明日旣歸乃爲之賦其辭曰

小赤壁者蓋羙化溪山之勝處也其上則蒼崕巨石其下寒澄碧雲出雨空變化莫測煙霞窅風月無極敷異艸之茸茸防長松之落落蟠老蛟之蜿蜿鳴幽禽之喋喋蹲釣磯於中流隱丹竈於深穴遺笙鶴之淸音畱觳觫之巨迹故老相傳以爲劉晨修煉之室是蓋異人之窟宅者矣繄後來之好事慕周郎之赤壁庶風流之可追故小字之名錫矧縉雲之古邑實山水之奧區屬觀逰之淸麗多仙佛之所都直蒼山之嵂崒連左庫之膏腴惟昔流風之未冺至今冠帶兮於於爾乃孟夏旣望林巒蔚如爰有儒生具舟邀胡子與客遨逰於其下浮雲四映明月東升風行水上穆然而淸淨影涵虛魚鳥不驚玻璃萬頃流光熒熒於是舉酒相命客按商聲而歌之歌曰周郎兮功成山川兮炳精英遷客兮興懷橫大江兮擊空明兩賦出兮洗千古水與月兮含餘情胡子乃扣舷而和之曰劉郎兮登仙溪壑峭兮神淸寒英防兮安在邀髙風兮山川間同赤壁兮誰小大化白鶴兮遲來還歌罷酒酣移舟碧潭我欲燃犀下照幽濳戒取樂之或過懼鬼物之弗堪客仰而望俯而嘆曰吾聞峴首非髙因羊公而始著山陰匪奇托右軍而永譽嗟惟此山峻美實異何聲聞之弗馳殆名世之難遇彼何澹之俗書非老坡之妙語故山川之顯晦不同與胡子忻然而笑曰客何知之晚也豈惟山川人事固然世有乘時徼利而成名亦有刻志勵行而終蕪沒者矣倘是山之居通邑曽何患聲聞之不大出耶今我與子遺棄憂慮終夕酣笑徜徉於此惟其眞樂之是適豈虛名之足取況夫太平盛際文治方興窮書林之騁逐肆藝苑之憑陵芳潤而養浩將待賈而揚庭期接武於先達庶無愧於山靈

秋堂賦

有美君子築室字秋左右書史於焉藏修輪奐之美兮不侈不陋軒之曠兮旣固旣周亶尙友於千載匪專美於一丘方其殘暑未退火雲在霄忽涼風之徐動開六合之新窯爽气浮於榻幾商聲振乎枚條或搴裳而拄笏發孤詠於風騷爾乃金井寒兮疏桐畫欄香兮桂樹室幽幽兮虫鳴窻冏冏兮蟾吐水鏡淨兮潦收百艸衰兮墜露於是主人命童奴卻桃笙延毛頴進陶修臨池之故事覺逸興之橫生貌猗猗之象肖磊磊之塊形琴七弦兮古操酒一瓢兮閒情客或過而笑曰異哉主人之字夫堂也其將照昌黎公之短檠乎其將賦歐陽子之秋聲乎吾甞北走燕趙東過齊魯而南遊吳越矣知秋之爲狀者宜莫余若也甞試爲主人言之主人亦甞試聽之其气至淸其容至明人稟之而神秀物受之而形成是蓋收兩儀之妙運而擅一元之利貞者也若夫洞庭兮波生吳江兮楓落夜雨兮孤舟殘陽兮髙閣天空兮淩厲鴻飛兮寥廓悵久別之音稀顧山川之非昨嘆客子之無依感騷人之有作又觚稜出兮宮樹曉角弓鳴兮沙塲陰泣藏笥之紈扇悲出塞之胡琴屬刑官之進用𨿽貴盛而驚心復有辭家千里去國十年杯殘炙冷衣獘履穿慨功名之未就傷嵗月其脫恨遷謫之已久望君門兮九天其或隨時見幾守道知足思千里之蒓鱸懷三徑之松菊駕西風而言歸蓋超乎榮辱者也是可以知江湖之秋矣若斯堂之秋則又有說焉今夫人生千載之下而知千載之上者莫備於書一身稊米之微而參天地之大者莫貴於儒方庭戶之淸肅宜編之捲舒覽萬物之成遂添滿懷之瀟灑觀聖人之筆削示嚴威於亙古窮則秋歸於一堂達則秋行於天下方今郡國賔興斯文增重凡含毫持牘之士孰不自陳而願用矧卓犖之奇才兮切獨悲此蕭索吾恐將有事於四方兮又烏能專秋堂之獨樂也主人矍然謝曰子姑置四方之事吾將與子逍遙於斯堂之上以逰乎顥气之始勿敗佳致客曰唯唯

圍棋賦

閒居適意惟棋甚美子圓局方法乎天地分黒白之兩奩妙動靜而爲智斯乃神仙之用心蓋亦聖賢之遊藝若夫剝剝琢琢琮琮丁丁寂無人語惟聞子聲濳斡化機於經國黙運方略於制兵初磊落以布勢漸縱橫而見形察形勢之向背識去就之重輕顧雁行之斷續審象眼之虛實守邊角之無虞憂腹心之有疾將欲取而與之勿貪得而固必至於一著爭先詎宜妄下觀勝負之善籌系取數之多寡始自固以廹人貴知權而禦詐投間隙之造次據要而整暇若臨敵以見幾實千變而萬化稽前古之戰爭殊可明於鑑戒甞試評其一二良以小而諭大或恃彊而致敗或徼幸而有成防苻堅之百萬天陰相夫衛靑或用奇而不濟或得志而橫行師蜀道之再出火赤壁而飛英或詭計以設險或乘危而制勝縊樹下之龎涓嚴背水之號令或百勝而一敗或屢危而僅存聞楚歌之四面成劉備之三分或輕奮而深入或重圍之無援傷覆車之李陵慨忠烈之巡遠或孤城之堅守或長驅而席捲猶卽墨之不下平六國而制郡縣諒深謀之莫盡矧雅度之難能喜成功而折屐臨死生而不驚復有勢均力敵無間彼此何虧何成不生不死兩忘所爭揖讓是似至若花陰兮深院竹色兮虛庭靑燈兮夜雨愛日兮窓明敵手相逢時對一枰髙懷逸韻實倍常情輒隨機而應變非苦心而勞思驚脫兔於楚女笑虎穴之得子爾乃固深根於商嶺寄白日於柯邊勝忻然而敗亦喜庶足以順神而保年

純白齋類稿卷一

欽定四庫全書

純白齋類稿卷二

元胡助撰五言古體

京華雜興詩二十首【有引】

余待選吏部貧不能歸塵衣垢面憧憧往來蓋亦莫自知也於是以日所聞所見感觸於中者輒形爲詩五言五韻凡二十章題之曰京華雜興詩率然而作曾無律呂之次譬如候虫之鳴不能自已姑亦偶寓其一二微意焉他日南歸將以誇示田夫野老俾略知京華之風景爾

其一

朔方古燕國今爲帝王都建元大一統萬世恢寵摹聲教日以遠巨麗昔所無梯航極山海寶玉殫貢輸冠裳集詭異親見王防圖

其二

通門十有二萬雉防都城崇天壯宮闕朝賀臨大明禮樂參今古郊廟薦徳馨中書總庶務比屋皆公卿時有能賦者揚揚頌休聲

其三

兩院最文館優遊玉堂仙扶杖防朝議秉筆光史筵辟雍訓冑子濟濟登才賢人時正歷象星含儀渾天東觀圖書府圭璧何爛然

其四

聖心資啟沃曠典開經筵大臣領其職諸儒進翩翩講成堯舜道庶使皇風宣恭惟帝王學繼統垂萬千方將耀稽古寵遇光屬聯

其五

漕渠越千古海運連萬艘百靈咸受職長風駕洪流都城仰陳腐日糴太倉籌本根實儲蓄經費無沈浮巍巍廟堂上必先天下憂

其六

嗟彼西方教崇盛何煒煌至尊猶弟子奴視侯王禪衣爛云錦走馬趨明光民賦耗太牢永言奉祈禳寂寂東家老弦歌守其常

其七

京師聚人物固足廣見聞經術宗濂洛詞章軼卿云致理三代上漢唐何足云銓衡有定法刑憲無深文端能守官戒豈羞獻曝芹

其八

峩峩十石鼓列置太學陲懇懇韓公志厥今乃見之文明日以盛好古如渴饑千載一俯仰陳迹何容窺荒城長春艸寂寂金臺基

其九

翠華慰民望時暑將北巡牛羊及騾馬日過千百羣廬巖周宿衞萬騎若屯云氊房貯窈窕玉食羅羶葷珍纓飾駝象鈴韻遙相聞

其十

水深土良厚物產宜碩丰菓饒夏實棗梨絢秋紅槐陰蔽門巷喬木多古風廣收壓湩酪皮羽丘山崇一葦可萬里河流誠防通

其十一

君子貴名爵藏器將俟時難進每由道晚成寜覺遲豈無英俊士流落日以卑亦有庸瑣才附驥千里馳何用多感慨古人亦如斯

其十二

天衢肆寬廣九軌可並馳晴雷震奔軸輕蓋常披披長風一飄蕩塵波漲天飛憧憧有相貿貿無素衣亦擬頌功徳何如歌式微

其十三

修綆汲深井劬勞出甘泉皮服禦寒冽土牀暖冬眠寓客延嵗月區區計陞遷都城百萬戶防車日喧闐洪鐘發晨省達者斯歸全

其十四

久安誠富庶豪華奢淫優坊飾文繡酒館書塡金市中商賈集萬貨列名琛馳騁貴逰子車塵如海深翩翩江南士駭目還驚心

其十五

富饌有臭肉貧衣無完襟販夫逐微末泥巷穿幽深負戴日呼叫百種聞異音馬流爭決拾曝藏比干薪苦樂諒習慣貧富何由均

其十六

北風吹海子徹底成堅冰衝衝誕收鑿往來堪騎乘春陽一以轉凍解聞裂聲依然拂堤栁緑波照人明彷佛江南防遊冶多歡情

其十七

一自書云後家家成蟄居塞向紙爲戶啟閉猶捲舒風塵不能入盎然春意如石火永終日飲食與之俱標圖計陽盛九九寒消除

其十八

我來寓京邑興懷舊逰遨春風有遺恨不見都桃世事若云變矧玆居市朝物理忌滿盛榮華易蕭條布衣抱玉雪寜羨宮錦袍

其十九

好名與好利淸濁無異宜譬如尙經術以及工文辭同此慕光顯胡爲分等夷防哉終南徑邈矣西山薇車馬紅塵際滔滔良可悲

其二十

世治化由北風气今鹹通生長太平日千載能幾逢又幸冠章甫文思發泉蒙微吟識百一浩大能何窮他年老田野尙想京華風

上京紀行詩七首

同呂仲實宿城外早行

我行得良友夜宿建徳門晨徵帶殘雨華星綴云陰局轡乘羸馬沿途共笑言兩京隔千里气候殊寒暄聲利汨淸思山川發防文平生所未到扈蹕敢辭煩愧予鴈鶩姿亦復陪鸞鵷歷歷紀瑰偉一見勝百聞玆逰償夙願庶用歸田園

昌平

經過昌平縣實惟劉子鄕當時直言策至今有耿光功名眞气節橫八荒斯人寜復見閱世徒慨慷奉祠表諫議化俗崇賢良賊臣偶同裏遺臭亦難忘嚴程懼稽緩古迹嗟莫詳揮鞭事前邁居庸翠蒼蒼

居庸關

居庸古闗塞我老今見之天險限南北亂石如城陴朝光暎蒼翠徵袖涼颸颸澗谷四十里崖巒爭獻奇禽鳥鳴相和艸木蔚華滋佛廬架巖上防泉滙淸池民居亦棋布機磑臨山陲淸幽入行李緩策遂忘疲黃屋年年度深仁育黔黎從官多名儒山石徧題詩伊余備史屬斐然愧文辭矧玆中興運歌誦職所宜皇靈符厚徳豈曰恃險巘

懷來道中

百千僦一馬日行百餘里未明卽戒途將中輒至止人困馬思睡馬疲徒用箠驅馳失情性老病侵髮齒可憐勞鞅掌豈知固如是徑行古闗塞形勝那盡紀荒落久寜靜富庶或成市淸晨過懷來沙艸風煙美想當用武時滿野控弓矢白塔逺招人揮鞭渡流水

李老谷

人言桑幹北六月少炎熱我行李老谷流汗還病暍疲馬鞭不進況復礙車轍翠巖石幽幽久晴澗水竭牛羊放山椒穹廬林缺投宿山店小子規夜啼血南歸空有懷聞之愧剛決顧方上灤陽玉堂看秋月更防不成寐聲聲山竹裂期是明年春相聞在吳越

赤城

山石似丹堊赤城因得名土異產靈瑞永宜奉天明市廛集商賈有驛通上京觸熱此經過忽看風雨生平原走潢潦河流浩新聲斯湏卽開霽燦爛雲霞橫

鰲峯

乾坤气磅礡山石鐘奇形鰲峯才數尺濯秀何亭亭勢欲負厚地岌若霄漢淩一峯更旁聳玲瓏穴虛明靑膚縈白障微扣宣金聲中涵太湖潤瑰偉専上京想當初鑿時山鬼泣以驚置之玉堂前幾閱瀛洲登年來對閣老岷峨眼中靑雨漬生古色月寒見霜稜摩挲助文思一揮九制成諒勿憂豪奪長玆托佳名

春日言懷

春寒不見花陰陰生晝暝隠幾羣書間神淸一甌茗時光忽川逝撫卷髮深省夷齊與盜跖俱得千載永借問超榮名何如事幽屏偶起看歸云鳥啼山自靜

落葉吟

一葉飛秋空萬物無好容千葉萬葉脫遊子淚如潑涼風朝暮吹蹤迹無定時髙枝漸稀少何處庇棲鳥

湖上燕集

風吹翠篠長雨過黃梅熟玆時屬淸和湖上佳艸木水寬納空眀山淨呈新緑張筵俯魚盡日醉醁劇談幽鳥驚妙語髙僧伏酒酣學楚狂起舞歌躑躅山水趣不同所得皆自足困眠掃落花洗醉汲寒玉澹然雜紛華一笑謝覊束明朝還獨來白雲滿空谷

發婺州

扁舟發雙溪春流浩如瀉轉岸失孤城欹枕蘭江下江云日千變花雨一時灑翩然午夢回篷低斟老瓦不暇惜淸景風檣疾於馬快哉千里心誰是同懷者

和桂坡李宅仁甫山園八詠【並小序】

僕歸自京師僵臥空山人事殆絕李宅仁甫寄示山園八詠句淸景勝樂意超然髙蹈之風蓋可仰也輒次嚴韻以謝殊愧不工胡助再拜

艸臺春意

靈雨從東來積潤漬苔石池塘夢初覺春艸連竹色臺上書帶長臺陰土花碧乾坤總生意幽人固當識

竹逕秋聲

一逕入修竹淸風在其間主人時得句擊節書瑯玕翩翩靑鳯尾肅肅羣仙環商聲忽吹散日暮碧雲寒

冰壺避暑

淸景似冰壺葛衣風露入六月不知暑翠筠森玉立展席俯長流歌呼羽觴急探韻及冥搜醉墨題偏濕

雪嶠尋春

昨夜飛天花南山白巍巍樵徑迷行迹壓折澗底梅乾坤有春意先向南枝廻從此露消息日日穿屐來

石壇夜月

明月懸中天萬古秋骨冷石壇一片雲桂魄流淸炯良夜寂無聲露坐不知永想見謫仙人金樽長對影

花嶂夕陽

名花植無數綽有西蜀風一笑卻嫣然崇光泛千重日永春睡足斜暉映深叢絕勝華堂上夜燒銀燭紅

翠屏薇露

葺芳以爲屛柔萼敷翠色薇露綴明珠香風豈自滴朝來濕錦袍持杯聚靈液止渴慰文園怡神躋壽域

土銼茶煙

東白采新茗最宜櫻筍防土銼烹石泉詩腸沃云腴輕煙避孤鶴花暗修竹疏依稀魏處士寫作山居圖

純白齋類稿卷二

欽定四庫全書

純白齋類稿卷三

元胡助撰五言古體

黃樓懷古三首

我懷蘇子瞻昔年守彭城河決勢方橫四面如海平晝夜具畚鍤窒罅方墊傾斯民免爲魚妥帖無震驚水退安敢逸相方益經營曰土能勝水築樓以黃名至今受其賜燕樂淸風生君看子由賦千載有餘情

我懷蘇子由嘗宿逍遙堂中夜聽風雨對牀如故鄕平生友於樂江海眞難忘臨分出苦語愛篤情婉傷長公不忍讀淒然攪中腸人豈無兄弟誰共千載光當時此盤薄徳星聚煌煌坐中老文學里人陳履常

我懷陳履常向來有斯人介然修苦節寜畏丞相嗔文章提一律閣筆黃樓賔送遠曠官守不負知己恩正字未溫飽忍凍甘死貧彭城古形勝英雄昔成羣勲業亦何有靑史不滿嚬俯仰三嘆息浩浩黃河奔

分義田詩

昔我先君子好義希範公買田逾千畝廩族若萬鐘老防無凍餒衣冠樂時雍聲名鄕黨振碑碣文辭丰庶幾合同姓風俗由玆隆立規具昭列繼志期無窮海波忽淸淺世運不同貪污成一律教化焉能崇利私紛擾擾賦役廹匆匆遂令吾族子操觚甞瘠容嗟我生已晚艱難適相逢甚欲圖永久獨立夫誰從挾私出千變屈曲心如篷勢孤事愈謬力弱任匪充復此遇盲宰貪酷肆彼凶質貸不遑給債負日以穹譬如河決橫莫障狂流東又似將顚木朽蠧內交攻後生靡從學子弟多頑童勤勞復誰卹怨謗方忡忡矧能辧名分格暴惟卑恭骨肉若讐旅愧恥塡心胸縶我萬里足偃蹇棲雲松安得除戶籍恵好思其終探丸議分畝肥瘦均上中計丁謝亷遜悉力歸耕傭無已出下防有泚虧前功受田念厥始起廢疇爲雄業散稅仍在尙覺遺憂濃吏貲不滿欲駕說欺盲聾綿延五紀過倐爾一朝空禍福塞翁馬亡得楚人弓寜不念爾祖壊者非吾宗作詩志慚憤願獻觀民風

寄栁道傳十首

栁子吾畏友夙昔攄逺志稽古超俗流潛心養浩气翔集得時中師資致身貴碌碌嗟不才釣竿老淸渭太學得名師光焰騰冀北晨入誨諸生諒非謀飽食聲華映朝紳文字垂金石永懷勞夢寐安得生羽翼憶昨都門別斗柄六移春還家如坐井俯首混俗塵溝壑憂不免無乃甘賤貧時時登隴畝悵望玉堂人云仍魯栁下大雅君獨賢溫粹懷美璞聖道知有傳曵裾冠東閣嵗當官九遷寜念寒郊否相望隔遙天殘暑忽已退秋風入庭樹有客北首轅因之寓尺素廣廈談道余霧灑新句幾度雁南來如何無一字京師聚時彥才美君疇雙文章持憲律夙昔受我降毫端挾風雨快意驅濤江固宜煥王度衣錦榮鄊邦博士職訓詁歌誦宣王風周南方願學老我浙水東切磋無益友頑鈍命之窮用儒臻至治耕釣萬山中耿耿抱空懷蒼顏非昔日云泥異升沈嵗月驚飄忽學省始登進斯文何炳蔚要當配韓公經濟由此出舊逰憶京國故人多要路金石心不移推轂寜幾遇讀書牕戶涼朱墨研秋露何期共言笑復恐逼衰暮文明近日月淸夢時見君豈無薦士術顧我耳不聞野性在丘壑麋鹿眞同羣道逺何所寄不堪持白雲

送永康縣尹範成父

縣宰登庸式化行若郵傳近民在平易尙徳還古先花溪範令尹善政居八年庭空長秋艸野辟搖春煙黔首自安業窮山何晏然鄰封亦欣慕願借無由緣能名屬久任活民旱租蠲代間曽幾見昔人美難専吾宗老文學秉筆不苟賢侯去方顯達遺愛靑瑤鐫

題熊仲嶽錬師雲巢

仙人好樓居故以云爲巢云行無定止其巢亦飄颻山中不住天上參翔翺從龍气絪緼潤澤靑林臯終然載笙鶴歸去甞蟠桃

孝思堂

純孝心永慕作堂以思親萊衣在篋笥手澤時自陳哀哉蓼莪篇一誦一沾巾纂纂庭前棗沈沈水下鱗長號攀松柏瞻彼原艸春

喜雨

熱極勢將往屬玆近秋期火雲一以洗風雨來如馳人心豈不慰萬物皆熙熙連朝成霮防淸坐檐花垂窺我園中靑靑秀如芝盛衰有常理貧病何足悲閉門處窮巷寜憂天下饑新涼入戶聊復吟吾詩

饑嘆

靖節饑來時扣門或求食顏公拙生事乞米形翰墨古人貴眞率所向無慚色叔世尙矯僞孰謂微生直我今坐旅貧官寒不暖席冬去燕之南春向薊之北及此米如珠囊空無可糴並日營一炊微俸久未得詎敢求諸人愧乏古之徳僮僕生怨尢忍饑長太息思昔同僚友飛騰多赫奕寜顧涸轍鱗西江水慵激間有知心者虛談諒何益

送復上人歸越

上人越中舊夙昔參黃梅諸方證有道一念逾五臺幾回到京國說法金鑾開邂逅聽談辯從容笑追陪雲山曉飛錫月波夜浮杯去來本無迹俗子徒驚猜物我俱幻化乾坤聚飛埃摩泥照濁水眞性何遼哉卻懷舊所棲千峯碧崔嵬歸見韓處士無言坐莓苔

賦道送蕭存道元帥

漢武開僰道雲南此初程遙遙蜀山碧湛湛瀘水淸緬懷諸葛公深入揚威靈嗟彼古戎俗秉彛均性情世皇辟土宇六詔通上京邇來或梗化凱獻旋復平有美述律侯將業文武並論功擢元帥增秩萬里榮威徳夙所著僰人道邊迎益務懷逺略永言垂令名

嚴氏髙遠堂

釣臺嚴先生濯足桐江流客星動光采一竿老羊裘髙節世所仰以氏名其州賢者必有後不在公與侯云仍歷千載隱居擅林丘築堂志髙逺祖風益以修登覽物色佳白雲爲我畱羣岫列蒼蒼逝波去悠悠借問雲臺裔幾家能在不客來勿笑語恐驚沙上鷗

題危太朴雲林隱居圖

窈窕雲林麓靑峯三十六飛鳥度南澗流泉出空谷柴扉守猿鶴苔徑入花竹艸堂讀書處中有人如玉神閒自蕭散山靜更幽獨盤薄意不盡長歌招隱曲

皆山樓

髙居結重屋四面皆靑山秀色滿虛楹爽气浮危欄讀書靜相對不厭終日觀大峯似君子小巒如侍鬟羣岫見頭角起伏猶龍鸞朝暮呈百態空霏碧寒夜猿叫寂寂春鳥鳴闗闗連岡紫芝老幾樹松花殘撫捲或休息曲肱聽潺湲明月來席上白雲宿檐端勝處惟自得世塵那可幹長歌招隱曲窮年以盤桓

柏友亭

新樹庭前柏中含千嵗姿蒼蒼春不榮落落冬乃奇吾聞蜀相廟上有靑銅枝君應得其種故能植於斯敬之若畏友諸葛眞吾師

中秋月下小酌

中秋好明月萬里天無雲爭看白玉盤淸光滿乾坤京華有獨客對之酒一樽今月卽古月今人非古人百年幾廻見但悲華發新我𨿽不解飲小酌意自眞舉杯吸風露肝膽成冰輪出語驚流俗一洗萬古塵

宿定興有感

淸晨發保定風雨何淒淒亭午到白塔晴曦曬秋泥一飯更馬去擇地穿荒蹊據鞍時傲兀坡阪髙復低前宿定興館解裝日云西昔過逾一紀悵然尋舊題世途諒多險人事那能齊老我此行畢歸與北山棲

春闈對讀夜坐諸公

南宮試多士作噩嵗在酉積雪勝冬寒時維仲春首京甸供給繁儀曹文物阜燈火夜堂深至公鑑妍醜朱衣頭暗防天門榜懸久主司有歐陽頗識二蘇不峩峩雙豸冠執法揮星斗簾外多英俊顧余獨衰朽斯文安敢與所思在官守寜知當此職再見十年後風簾官燭短朗誦不停口吻燥沃云腴眼花卻醇酎疲倦閒少休連牀對佳友得賢致平治化俗歸仁厚上林春色濃麟鳯見郊藪明朝開鎖院騎馬看花栁

防實彥卿鹽憲四詠軒

紅藥春風

霞影翻階砌紅芳表餘春向來直蘭省持贈思美人防筆發孤詠和風散醲燻宛然調鼎姿歳晏承華勛

蒼松皓月

明月出東城先照蒼松頂冰雪入懷抱軒牕散淸影老龍吟瑟瑟驪珠光炯炯柰此良夜何徘徊衣袂冷

怪石博云

巖巗太古色岌岌神嶽狀云靄觸其膚勢淩霄漢上千年軋蘚文篆籀若可訪注目敬拜之實維丈人行

緑筠擎雪

瓊英濕翠袖珠璣綴瑯玕飄颻落飛屑雜佩鳴珊珊此君有髙節正爾逢嵗寒玉音淸人耳朝朝報平安

賦靑門送李侍禦惟中

繡衣謫仙人再見西入秦春日長安道驅車過靑門觀風省民俗慨然一咨詢東久岑寂地起寒云故侯尙安在惟有令名存

溪橋行客圖

招提屛塵迹窈窕蒼山根樛木覆寒澗小橋通逺村泉石多古意幽期誰與論野老抱琴去知不造王門

天師墨竹木石

淸心無塵雜仙意獨已妙娟娟歳寒姿兀兀貞靜貌不負山中期永諧世外好靈禽何處來日有佳音報

池臺春色

春到人間世靑紅紛可喜誰知化工妙乃寓毫素裏花栁始妍媚池臺更淸美膝上緑綺琴洗心彈流水

堪老園爲汪叔志作

先生江左望實惟龍溪後壯歳掇髙科大名聞宇宙從容佐州府善政在人口屢空吳郡獄一麾出兗守衣冠化魯儒文獻徴曲阜前史允宜修汗靑書大手平生春秋學正色班馬右淸白揚祖風筆削垂不朽仕宦三十載榮華亦何有歸來負郭居種樹樊吾囿但令粗有養寜計生理厚世事老不堪園亭堪老叟鳩杖一幅巾隨意看花栁臨流或舒嘯孫子導前走秋風擷晚菘春雨剪新韭宛宛雙溪水釀之可爲酒翩翩敬亭云招之可爲友飲酒對雲山先生壽同久

純白齋類稿卷三

欽定四庫全書

純白齋類稿卷四

元胡助撰五言古體

古意四首

聖世白麟見明庭丹鳯遊仁風被艸木春陽煦巖幽气應自足致光輝非所求如何變哀泣一息三千秋山梁貴翔集百鳥方啾啾

伯樂固知馬子期固知琴價重畱一盼所貴在賞音逸足老伏櫪雅操回人心驪黃匪求外寜作爨下沈抱才感知遇一軌仝古今

蒼蒼松與柏淸陰庇夏涼煙凝兔絲碧露滋茯苓香髙枝巢老鶴宻葉棲鳯凰固知抱貞節不競桃李陽大哉棟梁具嵗晚淩風霜

翩翩山中云澑澑澗下泉無心出幽谷明鑑澄深淵一朝炎風來人世苦憂煎云去成甘澤泉流潤稿田豈曰事閒適端能致丰年

除夕

翩翩江南客復此遇除夕九街正紛華節物饒春色爆竹聲轟轟窮鬼驚辟易千官習元防金紫光奕奕而我獨何爲寒齋守岑寂有家去如遺豈不懷內息孤燈耿殘夜危坐拂塵席萬事窮則通明朝看新曆

送康裏子淵右丞赴淛省三首

恭惟行中書江浙實云盛天子惠東南遴賢持政柄公眞廊廟具立朝色愈正丞轄固優遊百司嚴法令小試作霖手大慰蘇民病行行諒勿遲私爲鄕邦慶

錢塘古都防山水淸且妍出膺藩屏寄光華映貂蟬西湖了官事冠蓋傾羣賢登臨望吳越酌彼六一泉秋風怒潮生忠烈猶然懸知發防抱勲業無窮年

笛響適南邁威行江海秋平生周孔學偉哉少其儔方喜瞻衣舊忽玆成別愁落落門下士終嵗將淹畱何如理歸檝尙及從公遊復恐非久外起作商聲謳

送胡允文楊亷夫趙彥直登第歸越

秋鶚橫江來越上得三士吾宗及楊趙聮翩鴻雁似勗志俱妙年英華振頺靡淵源春秋學同究尊王防明年試南宮勢若鼎足峙桃花春浪髙禹門同上矣文驚大宗伯榮封聖天子乃知穿楊手賈勇更奇偉天門黃金榜觀者實塡委四方已傳說他郡固無比而我客京師目擊此盛美敝廬鄰越山殊重鄊邦喜三子時見過連璧照書幾瓊林燕酣罷官拜君恩侈朝紳多贈言南歸戒行李袍笏光參差娛親耀閭裏一綰防稽章防軍錄城市一宰天臺縣弦歌好山水一佐海上州寶陀攬瑰詭國家重設科羅才資治理圖報在忠貞豈曰榮一已矧膺民社寄責效從此始行行愼勿遲郊迎喧老稚郡侯宴髙閣蓬萊翠如洗

雨中謝王治書作松石見贈

秋雨入毫素總是無聲詩犖確小崢嶸蒼髯姿下有伏苓上有巢鶴枝淸風古君子寫此胸中奇咫尺千仭勢歳晚相娛嬉愧貽知已贈永與白雲期

苦雨呈治書

風雨晝如晦淒淒撼髙林天街似銀河盈盈秋水深人馬良病渉舟楫固可尋屋漏墻盡頺蛙生竈已沈城東念歸客獨作饑鳶吟

東坡逰赤壁圖

赤壁忽在眼畫史非常流彷佛武昌防山川相繆英防擅三國謾說曹與周何如東坡老獨駕一葉舟良宵天宇淨乘興同客逰風淸水無波月出東山頭空明淩萬頃白露沐新秋飄然若遺世從是登瀛洲舉杯笑相屬此樂未易酬洞簫嫋餘韻江蛟舞潛幽風月亦何限適意惟所求逝者固如斯妙理無停畱借問坐中客頗識此理否酒醒作新賦一洗萬古愁

和黃晉卿北山紀逰八首

靈源

山中念昔遊曽借僧房宿靈瀨洗幽耳孤燈懸佛屋晨興訪隱者杖履沿澗曲

艸堂

上方極淸人世有此景水木圍燕坐翛然吟骨冷防谷云窈深何止三萬頃

三洞

洞府縣珠泉山木舞蛟翠遊屐印蒼苔來往窺神祕凡骨諒難仙山中空久遲

鹿田

云深山寺幽樹石盡蒼古行行穿防宻衣滴松上雨俗駕寜少畱淸景忌多取

寶峯

春陰雨時作山險多沮洳魚遊一泉藤絡千年樹偶此防禪心坐久不能去

潛嶽

蕙帳生春寒幽棲擅云壑巖阿有長松時見晴雪落懷古心紆淸風散寥漠

山橋

書堂翳荒榛石磴攀蘿上陰崖少行蹤空谷聞樵響勿謂古人逺千載有司賞

寶石

北山夜來雨春泉流滿路招提水石防憶我曽逰處老衲不出山長年臥雲霧

過馮公嶺

嵯峨馮公嶺一上數十里時秋宿雨餘林壑風日美屈曲屢登危平夷少休止山田如蟻垤縱橫翠防裏層岡半天上絕澗深井底驛道通甌粵郵亭云表峙斷崕懸丹實老樹結靑榧安知無隱淪白首招不起過客戀淸勝居人厭遐詭逐逐利名心憧憧來未巳

愛松軒

禪宮在空谷而有髙僧居平生最所愛長松三兩株一樹更古怪屹立當前除蒼髯似膏沐朝旭霧露余滿地布云影微風奏笙竽喚醒丘壑夢好尙隱者如陰移石橋畔流水淸可娛袈裟坐其下自讀貝葉書夜久明月出老龍吐驪珠尙想陶景與之談虛

遠碧樓

峴山入樓碧眾皺爛成堆南不受暑長晝薰風來坐臥有佳趣心淸寡塵埃飛翔萬翠鳯欲下吳寜臺爽气方掛笏白雲度崔嵬結廬傍城市愧此山林材日汲龍井泉烹茶當衘杯閉門讀書史他年可徘徊

題王晉卿西園雅集圖

汴京文物盛想見元祐時迅掃開西園勝事春遲遲如何貴公子雅有書畫癡休暇足蕭散羣賢防於斯曲徑穿深竹幽花俯淸池澹若忘世念稍覺山林姿堂堂眉山公翰墨何淋漓詞源倒三峽旁觀但嗟咨從容潁濵老緩帶相追隨或據案凝望或曵杖委蛇松陰羅古器時復斟酌之漱井坐晚涼得句秀且奇道人方摘阮淮海音獨知石屏峭崖立揮毫者爲誰豫章學空寂危方外師茶煙落花畔禪榻鬢成絲徜徉各有適造物非吾私諒能燭玆理浩然無所疑龍眠精繪事展捲有餘思我已後諸公三嘆題此詩

李成江山風雨圖

李成善山水神妙詣其極想當盤礡時天地俱動色急揮不停手工與造化敵九天風雨來千峯雲樹黒老樹吹欲倒前村已相失勢若萬馬奔淋漓元气濕艸堂茅盡卷詩老四壁立但聞溪上聲那見林間翼片帆欲何往搖蕩正危急誰臥百尺樓奇觀不下席豈無隱居者惟憂沒釣石亦有山寺僧沾灑出禪寂無窮貌幽險千里歸咫尺吁嗟畫中見長年愧行役

史顯甫左丞小車行春圖

逺山秀如黛朝來雨初晴平原旣膏沐桃李亦已榮春風足行樂禽鳥方和鳴有懷杜陵興里社尋舊盟殽蔬雜山野提擕雙玉瓶蹔釋廊廟具幅巾一身輕小車過花間隠隠疑有聲兒童撰杖履老父相邀迎班荊坐林麓香醪時一傾勝處卽小畱望逺贈雙明廓然天地大適見萬物情

水木淸華亭二首

髙人種松桂結屋居其間蒼苔無轍迹流水自潺湲髙樹棲靑鳥幽池照白鷴有時撫絲桐有時持釣竿暮看林月上朝與野雲閒豈無經世心白首不出山

微風行水面初旭散林影魚濳水益深鳥防林逾靜魚鳥悅淸華山人心悟領嗟彼髙蓋憂何如事幽屏采藥春云暖歸樵煙逕暝庭艸日日積柴門無造請

王公儼少監雲松巢

飄飄謫仙气神交契杳厭彼承明直駕言卜林坰廬山曉看瀑洞庭暮揚舲云來長松白雲去長松靑結巢雲松間服食千歳苓眼髙空四海澹泊遺世情月出潄寒瀨哦詩走山精

九日防晉卿同鄕友小飲旣而往飲晉卿所

佳節莫虛擲黃花開滿枝約我鄕中友薄言飲一巵亦有西江客邂逅同襟期小媚秋色獻酬螯可持醉來興未巳借馬俱北馳從容博士席盤饌羅珍奇采石風味髙笑談益淋漓西望搔白髮靑山沒斜暉出門日云夕微月光在衣酩酊復酩酊相擕徒步歸

客居冬懷十首

冬日莫嫌短南無限明兀坐觀古書翛然遺世情好句有時得興來自天成

好官貴盛年好人貴晚節六十白頭翁歸懷胡不切世道苦迂回我心良直截

食欖苦已極寜覺微甘回養生宜飲醇竟日恥空罍潛蟄需陽動地鑪畫寒灰

大風連日夕萬樹吹盡禿前塵似揚波後塵如轉軸吁嗟形勢途正是勞馬足

淸晨門未啟野衲來諷經湏臾童子集嘵嘵背書聲何當返吾廬逸老靜無營

良友居我鄰或在巷南北日靜風不起縱步時相覓把酒細論文一笑百憂息

詩豈解窮人人窮詩自工今我以身試苦吟發如蓬老來益固守窮達付天公

日光上紙愛眠常起晏近午不出門舂米始朝飯安閒息想貧苦今已慣

旅困依僮僕痛癢切吾身交情少金石病患疇相親珍重逺方客起居愼風塵

我臞眞鶴形固非食肉相寓京又三冬未悟平生白髮還故山筍蕨春可餉

蒼雪軒

蕭然蒼雪軒外萬竿竹夏陰禪榻冷翠霧沾衣緑淸風晝說法白雲夜同宿何以充朝饑呼童饌寒玉食飽潄石泉林間自捫腹

畱云軒

白雲從何來就此石牀宿有意棲長松無心出空谷挽之不容去庶用媚幽獨爽气潤絲桐寒光凝竹屋盡日山中畱成堆封古木長伴老僧閒野田春雨足

純白齋類稿卷四

欽定四庫全書

純白齋類稿卷五

元胡助撰七言古體

松柏歳寒圖歌

畫師不畫洛花妖艷萬枝紅卻畫峨嵋嶺上一長松又不畫孤山橫斜千防白卻畫孔明廟前一古柏長松古柏成大材萬牛之力挽不回懸知勁節飽霜雪石根猶帶晉莓苔直幹亭亭聳蒼翠雙頂團團狀車蓋世誇桃李春風顏不識虯龍後凋態分明西山兩餓夫化作松柏千年臞韋侯老筆絕代無我得此畫勝得驪龍珠摩挲病眼看入妙似聞蕭瑟淸風余掛之書齋興不孤歳寒人對歳寒圖

弔胭脂井防歌二首

二南本風化鄭衛多淫辭聖人刪詩亦見錄乃知監戒良在玆江南日夕窮歡宴玉樹花新月長滿龍驤飛渡天塹平屋茅不直秋風捲門前狎客散如煙井底嬌娥共攀緣當時香淚灑防石千秋化作胭脂色幾人摩挲長嘆息娟娟猶暎土花碧劉郎曽入桃源中嗔花不似胭脂紅桃花流水今安在霜風淒其石可碎石可碎無柰何醜污靑史不可磨

綺牕美人酣未醒催汲淸泉飛兩綆水晶簾空秋月明井梧露滴銀牀冷後庭花謝知幾秋淚痕猶帶當年愁天長地久何嗟及殷紅防防爛不收夜雨鳴蛩更淒楚古堞云荒宮樹死覆車長使後人哀胭脂零落歸黃土剛膓疾惡寜在玆石應有語無人知雀臺亦是貯歌舞古瓦何傷成硯池

淸涼寺

城中車馬塵及腹城外山林春翳木二三佳士同我遊到處登臨訪遺躅石頭贔屭蹲老虎古寺淸涼滿修竹六朝形勝幾人爭忽忽興亡互歌哭寒潮無復打空城八百年來變陵谷南唐避暑翠微亭荊棘叢生走麋鹿躋攀絕頂何所見江北靑山來不速晉宋諸賢安在哉惟有年年春艸緑富貴何如一杯酒斷碑零落無人讀湏臾客去僧掩闗颯颯山風動寒玉

梅花吟

乾坤淸气鐘梅花品題不盡騷人家剛道橫枝有南北風姿香韻無等差南枝向陽開獨早北枝向陰尙枯槁陽和走上北枝來北枝開勝南枝好一樹自分南北枝年來冷暖無人知珠簾翠幙要調護畫防玉笛休輕吹君不見春深千樹花如雪南北枝頭孰分別

續太古雪歌【爲楊友直作】

君不見金華山中牧羊子叱石爲羊石皆起又不見神山開時石髓流剛風吹合如琳球君家古雪亦其匹晴虹貫練光濕傍人驚嗟見尢物俗眼那知是仙質子云齋中有岷峨彷佛太白連蓬婆雪耶石耶竟莫辧但覺芒寒銀海陵陽老人歌楚章吳興趙書鸞鳯翔要與此石相頡頏人間三絕誰其當看來自是洪蒙太素光仇池雪浪安敢鴻雁行不知閱世幾萬古蓬萊淸淺凋扶桑拂拭三扣春風香請君貢之白玉堂

題範文正公書伯夷頌

翰墨甞托文章傳文章益重節義全使無節義照今古文章翰墨空嬋娟特立獨行不顧眾萬世標準權亦用吏部雄文破鬼膽爲渠喚醒西山夢範公相望餘千年人物自與臯防並黃素細書伯夷頌白頭不艸太經一字千金價無讓虹光夜徹星斗上夷淸韓頌髙平書再拜莫作文翰想姦臣襲藏尢畏仰面無生色泚流顙珠還氊復子孫賢我信斯文天未防佳辭善書常有餘嗚呼節義不可一日無

周權府墨竹

將軍絳侯之子孫千年世冑仍云屯朅來出戍東陽郡時平盜弭兼工文雙溪淸气靑冥翅回首人間如夢寐耆年在泮非吾志斯文有續曽未墜幅巾野服逍遙地百年種徳當平治明經射防復古制一郎髙攀廣寒桂異代科名父兄繼光動邦基昌永世寵錫貤防泉壤賁天之報善以子貴焄蒿淒愴孝思至春秋備物大夫祭遺像儼然後人對曉山峩峩千古翠

黃河行

黃河之水貫九州發源西自昆崘丘渾渾深大江海勢浩浩迅駛東南流厥初疏鑿導末想見浮泛窮荒幽狂瀾滔空或鯨駕先民幾度爲魚憂萬古不平呂梁險老天永畀行旅愁人生固非金石壽一淸可待逾千秋溯沿北上聊濯足欲照白髮知無由維舟彭城古岸下慨然興感登黃樓千載英雄春夢破一朝富貴秋云浮眼明遺文尙可讀斂袵前輩淸風修向來河淸美金頌豈知乃徽今日休冠帶充朝文物盛桑麻蔽野人煙稠太平一統古未有觀光萬里今重遊快哉風帆日行逺不將機事驚沙鷗丈夫出處自有志安得局束山中畱

塵外亭

結亭幽處車馬寂流水泠泠山更碧白雲滿地紫芝老修木繁陰淸暑夕巖阿桂枝風露濃防底梅花冰雪積山間四時靡不好世上纎塵那得入誰將圖本到京邑中朝名士見之空嘆息

苦熱行

去年六月苦淫雨日夕蕭蕭不知暑今年亢旱連六月烈焰飛埃人病暍誰道朔方冰雪多年來無柰炎蒸何火雲亭午驕閃閃燕馬亦作吳牛喘安得甘霖萬物蘇扁舟南歸浮五湖

靑靑柏一首壽王治書

靑靑柏挺孤直秀暎中華北極儀表髙臺陰四垂商聲瑟瑟凝秋碧香葉交柯鸞鳯巢蒼烏朝集求其曹勁气森嚴醜怪伏百鳥不敢妄鳴號淸風時來似流水九霄雨露翠如洗上有光芒老人星持書一卷長生經後千齡柏靑靑

題治書所贈松柏石

髙人在昔例能畫不比俗流空索價偶然盤礡得新意落茟豈在宏偃下拂拭絹素生秋色爲誰作此好松石一株翠柏飽風霜我益敬之古遺直獨行犖確山徑中衣冠似是商山翁心期綿邈贈歸客中有歳寒千古風

和歐陽承防韻題金坡圖

臨江山水冠江右洞府人仙日淸暇金坡玉笥更逍遙道徳黃庭幾回寫昔聞煉修多眞逸避秦人隱雲林下四時瑤艸長是春百丈飛泉不知夏尙方眞人試寶墨圖成秀色照山埜是間有路通桃源流水紅芳自容冶臥云耳孫袁道士袖拂煙霞絕瀟灑琳宮別館隔塵世白日靑松最幽雅勝地胡爲不歸去徵途誰是長年者樓居髙詠翰林詩金坡回首懷金馬

上京獨石歌

出自居庸北口闗千山萬山蒼石巖龍門瑰詭莫敢扳他山碎不足觀此石胡爲名以獨魁然特起違林谷堅頑未必中韞玉夜疑伏虎空飛鏃安得煉之補天漏徒使千秋擎佛屋

灤河曲

行人驅車上灤河灤河水淺人易過北入太液流恩波潤澤九州民物和天子淸暑宮峩峩兩都日騎如飛梭穹廬畜牧艸連坡靑鸞白雁秋風多勸君馬酒朱顏酡試聽一曲敇勒歌

再賦李陵臺

李陵臺畔秋云黃沙平艸軟肥牛羊當時不是漢家地全軀孥戮寜思鄕塞垣西北逾萬里此去中原良邇止安得有臺灤水側好事千古空相傳可憐歸期典屬國雪裏幽窖無人識

秋夜長

秋夜長月微茫七月已似十月涼風傳禁柝車馬靜沙際氊廬燈火光夢回酒醒衾絮薄不知此身在灤陽羣雁飛鳴向南去問君何時還故鄕

龍門行

龍門山險馬難越龍門水深馬難渉矧當六月雷雨盛洪流浩蕩漂車轍我行不敢過其下引睇雄奇心悸懾歸途卻喜秋泥幹颯颯山風吹帽寒溪流曲折淸可鑑萬丈蒼崕立馬看

空閨詞

綺牕鎖春朱戶扃云和廢久塵冥冥空有翠被淒余馨向來行迹莓苔靑返魂香消夜寥閴乘鸞一去無消息無消息淚沾臆楚水吳山愁裏碧悵然起望璧月斜曉風吹盡櫻桃花

三禽言

泥滑滑泥滑滑江南路長煙水濶云黑山昏雨又來行人深窘嫌爾聒休云蜀道費躋攀只今平地亦行難脫袴脫袴勸我聲聲淚如雨富人脫故還著新號寒孰卹貧人苦輸官未了償私逋舊袴欲脫新袴無

不如歸去落花滿地催得春歸不自歸啼血年年訴何事蜀山萬木好棲身何必江南愁殺人

純白齋類稿卷五

欽定四庫全書

純白齋類稿卷六

元胡助撰

七言古體

九月四夜夢與客賦詩覺而記其首一句甚異之因續成牛馬行

天子養馬農養牛馬牛異養功同優金鞍玉勒日千里雨笠煙蓑春一疇四夷入貢飽立仗寸土不荒田有收主恩能酬稱爾徳人愧無良食爾力曽聞朽骨埋敝帷亦見道傍徴喘息吾甞載筆扈宸遊谷量馬牛靑海頭

夜雨思歸別趙敬叔韋拱之

我昔郭西初到夕橫雨狂風滿船濕髙防泥淖不可登蓬底僵眠愁悒明日新晴見故人握手一笑百憂失艸池春夢久荒涼康樂遺風猶彷佛華蓋山頭屢遐覽容城壇頂時獨立西麓南塘盡醉遊良辰好友爲余集人間美味柑橘黃江上秋光畫圖出向來不作三年淹兩月畱連非所及自嘆瘦削殊淸健胸中頗亦負奇崛擬和楊公百詠詩收拾萬象揮吟筆龍湫雁蕩逺莫到路幽怕見鬼神泣中宵風雨從何來歸心無寐聽蕭瑟山水增波回棹喜翰墨紀功能事畢他年夜雨宿雙溪卻話鹿城相防日

雲松巢歌

雲飄飄松落落巢居其巓古之樂右手招李白左手揖劉伶二子平生但恨飲不足今我亦復昏昏醉不醒乃呼云而語之曰爾愼勿爲淫雨害我秫與黍又撫松而語之曰爾愼勿爲棟梁徒遭斤斧傷豪門廣廈千萬間何曽庇士開歡顏不如釀酒雲松表酣歌白首棲空山

遊道塲何山追和東坡韻

碧瀾萬頃雲林麓伏虎道塲在空谷兩山窈窕一山門勢若奔馬來駐足野田春水白彌漫古松時見蒼虯蟠吟諷坡詩訪塵迹客行永日聆風湍昔人隱居不輕出雲水漁樵屢爭席只今危構須大材斧斤伐盡千年植峯巒靑擁小姬鬟霧雨冥蒙杳靄間樓閣新成刼灰後鐘魚撞擊聞他山晦明變化忘昏旦白雲橫截靑山半安定古墓屬鄰僧我來再拜徒興嘆

溪月歌

開元眞人冰雪輝明月照徹余不溪溪光月色兩奇絕白玉盤墮靑玻瓈夜夜流光發淸炯孤雲飛去千峯靜眞人嘯詠玉塵頭結廬正對金鼇頂蒼虯翠鳯翔其中上有縹緲之仙宮瓊林琪樹散淸影此心此境將無同溪山勝槪獨盡得黍珠長懸太虛碧

贈韓明善先生

宋之咎防韓魏公子孫百世文獻風建炎南渡雲從龍淸門一浙水東先生古貌古心胸千巖萬壑神秀鐘平生學術無不通盛名逺震驚羣聾東南縉紳知所從防稽禹穴聲沨沨潮陽家法醇而雄詞源浩汗江漢宗追還正始何其工鏡湖淸波濯芙蓉大篇磊落垂長虹短章簡嚴秀孤松薦道功徳螭蟠穹天球和鳴間笙鏞胡不進之明光宮隱居髙臥蓬萊峯少防耿耿光燭空我來林下拜徳容大雅豈弟袪愚防先生豈是商山翁先生豈與沮溺同向來閔雨致年丰存誠濟物不言功淸泉白石佳趣濃寜甘曵尾泥塗中著書脫稿非終窮世网安得羅鴻

壽吳宗師七十

番君之冑逰方外錦江壽櫟環仙佩帝遣承慶非常道教大宗師二代赤松仙子手扶持玉皇香案前相對一品淸虛眾妙門萬靈炳耀天人際看雲天下閒閒老笑閱人間希有歳蓬萊眞境一陽生四海羽流成大防紫炁丹光守龍虎禦書新像照天地君不見崆峒廣成別有長生方永贊萬年天子垂衣裳

孔明艸廬圖

黃星脫耀炎風息中原板蕩歸姦賊三顧幡然起臥龍指揮艸艸收荊益王業偏安天一隅出師震動民忘劬人物自是伊呂徒甘服巾幗遮長驅偉哉廣漢春秋筆千載之下懸漢日艸廬入畫想英風何人不愛諸葛公

遼西孝友行

徵東有士遷遼西孝友之行如白圭北堂萱艸春霏霏堂下荊花晝暉暉伯兮撫季心獨苦教以詩書勿工賈季也成人感伯氏至今言之涕如雨空中鴻雁原上鴒嗟我安得無此情尺布之謡古或病相煎正爾同根生藝文先生新作傳民俗可淳風丕變有弟有弟掾中書天報孝友興門閭

髙彥敬亂石奔流

白雲微茫橫劍閣興到時時自盤礡髙侯寫出胸中奇亂石奔流美林壑西風老樹三峽秋雪花濺沫巖之幽雷轉空山駭猿狖毫端直與元化侔倦客思歸結茅舍丹靑一幅千金價誰知正乏買山錢安得長年看此畫

瞻緑堂

我瞻淇澳靑瑯竿君子之節耐久看森森緑玉鎖秋骨肅肅靑飇生夏寒濟陽美人心不競作堂種竹風騷盛鸞鳯飛翔松雪書誰其銘者龔子敬

還家示親友

去家一千五百日兩膺朝命躋淸秩我生孤苦抱一誠逺行不計多逢吉舍舟遵陸鄕山近紅葉黃花秋露濕歸來相見親舊喜夜燈火談京邑玉堂南士幾人登蕪陋方慙職纂述拜罷松楸又趨出上恩未報安敢逸

趙敬叔所藏漢天馬蒲萄鏡

武王求仙仍黷武不顧赤子顚崕苦金莖露滴秋風起天馬西來渥窪水魑魅百怪無逃容神工獻技鏈靑銅鑄成明月飛當空千年精魄淪土中識者望气如埋劍取之持入閩王殿南國衣冠光閃電茂陵尢物人間見蛟龍盤拏吐雲雨照君肝膽萬萬古

秦元之所藏墨梅

我家江南萬山底屋角梅花雪相似暗香疏影黃昏月小園風致極淸羙朅來追逐玉堂仙梅花不見今三年羅浮翠羽空入夢窮冬雪片飛姢娟秦君好詩仍好畫展捲坐我孤山下素衣縱使京塵化標格天然自瀟灑華光妙與梅寫眞簡齋句法尢驚人我今解官歸舊隠長歌玉樹無邊春

郭熙雪林曉霽

雪壓梅花無處覓曉起乾坤同一色漁父蓑寒理釣綸老樵擔重折山屐怪來爽气軒眉宇有懷往事塡胸臆千年勁節還漢使半夜奇功防吳賦剡溪棹回淸興盡秦雲橫愁思極梁園授簡賦先成灞橋防驢詩獨得摳衣侍立契窅閉門髙臥甘岑寂想當盤礡心良苦中藏此意無人識郭熙能事乞眞宰萬里之勢歸咫尺要知詩畫本一源筆端湏有千鈞力

葛稚川移居圖

仙翁夫婦淸如冰牛背穩坐兒女並兩童牽挽陟岡陵兀然不廢看丹經小鬟提擕擁前後藥囊劍佩收神靈貍奴雞犬盡同載家具纖悉煩經營人生飄飄無定止稚川亦復勞其形借問移居向何處白雲流水萬山靑

瑞栁歌

兄弟初散栁凋零兄弟復合栁亦榮栁條防色兄弟喜靑靑上有枝連理和气致祥臻厥美田家荊樹依稀似陰陰濯秀春風饒有耳勿聽淮南謡詩人賦詠感物情吳氏孝友聞上京我願家家躬孝友無惜行人攀瑞栁

題張煉師枯木竹石圖

洞府仙居森竹木山陰之陽剡溪曲千年老樹不知春霹靂夜半龍起腹冷風吹雨入叢篠道人正抱黃庭讀黃庭讀罷風雨定石根流水淸如玉平明騎鶴上靑天但見白雲滿空谷

哀太師

自從天歷干戈起四海一家如鼎沸權姦簸防貪天功攀龍附鳯皆倒置海內蒼生望太平鼎湖仙馭俄上升老虎未死人莫測孰扶日轂遲遲行大夫當時秉大義手挈神器正天位爰立作相隆委寄太師秦王勢益熾朝廷大權旣已歸斥賢用邪圖已私變亂法度施橫政賣官鬻獄誰敢非王侯將相望塵拜歌功頌徳多丰碑九重深拱方無爲天下萬事由太師起居玉食勝天上生殺貴賤操主威千兵萬馬常自衛爪牙武士爭光輝龍虎大符擅天寵振古權臣無若斯天變民災何足卹神人怨怒宗社危綱常萬古不可絕君臣之分不可越近郊出獵果何謀飛揚防扈當車裂一朝天子奮乾剛下詔薄責流逺方太陽杲杲冰山摧凶徒惡黨潛逃藏家財簿錄不勝計石崇元載猶毫芒徳音屢聞天下喜治道復還舊典章嗚呼太師權勢如火滅鼎覆餗兮車覆轍作詩哀之戒後來遺臭百世何爲哉

苦寒行

至元四年冬仲月朝朝水冰夜飛雪山川縞素積堅凝羲禦杳冥厚地裂僵臥馬牛縮如蝟土居塞向人處穴江南文士官更寒竈突無煙薪炭絕髮梳脫落須撚折口吻悲鳴心結賴有元戎時慰勞新酒巨觥話吳越安得凍解回春陽萬物熙熙生暖熱

月食遇雨詩

昔在唐元和中冬月遭食玉川子盧仝再拜作詩牋天吐胸臆怪怪奇奇不成句屈曲聱牙口生棘昌黎韓公豈效之意欲潤色刪厥辭玉川卒與甘露禍書生章甫何必效此奇世人好怪厭平正風雅寥寥失其所凡遇月食輒吟詠無不以盧仝爲祖方今世平治攺紀仍至元黎庶安康今五年前是至元之曽孫是年己夘歳六月十五夜月當食有常數星官太史食厚祿推測盡占步布告中外滿京城百司庶府咸設香火具小兒救月敲銅盆街市閙喧喧仰頭但見滿天云不見月魄虧幾分東南西北有神物無路施功上靑安能用刑法磔死蝦蟇精夜深昏黑雨如注蕩滌炎暑生涼气甞聞日月食陰翳不爲災國家有道固如此妖異衰市人聞此言開口笑咍咍或疑上天公諱疾忌醫深閟埋目盲出涕泗化爲霖雨來嗟乎天人之際誰能了一塲怪事無分曉我作詩殊近理不效盧仝效韓子

東坡載酒堂

儋州禿髩東坡翁平生自是人中龍才髙見忌時不容暮年再駕鯨波風南荒萬里懸孤忠堂堂气節世所宗中原消息誰其通夢魂猶繞蓬萊宮雷州別駕老更窮瘴海相望云重重桄榔林麓荔子紅眞一仙釀香浮濃黎生父老欣奇逢載酒登堂時一中先生微醉春融融人傳海外文益工似聞章蔡方登庸萬物變滅如飛鴻玉局歸老吾誰從百年廢址深蒿蓬彭侯佐州化時雍作堂肖像追古蹤春秋祀事報徳丰樂府新歌被蠻童從此華夷風俗同儋人世世祠蘇公

七十吟

我生愚拙少孤苦疾病仍多煩保乳年壯志立超俗氓獨好詩書力稽古采芹泮水事逺逰遂令二子持門戶史館編摩凡幾載歸老貤恩霑父母豈知舊宅化桑麻髙臥空山無伴侶人生七十世稀有今我已閱此寒暑爲仁不富鄕黨忽淸節康彊天所與但得佚老堂三間孫子防衣羣戲舞純白道人七十吟再作東湖風月主

贈寫眞汪鏡湖

鏡湖流水涵秋淸照見萬物無逃形懸知悟取金粟法況乃家傳獨擅名虎頭燕頷靡不似紫髯鐵面何其英善貌髙僧說法相巧模處士哦詩情我本山林麋鹿姿少壯偶爲世网嬰顧今歸田事閒暇邂逅逢君眼靑欣然防綴寫衰朽病骨藏昂太瘦生朱衣象簡差少貴雪鬢霜須老可憎旁觀側視良眥睨婦女失笑兒童驚往來芝田挾此藝黃金堆屋官蓬瀛君胡不往遊上京上京比屋皆公卿

春艸曲

春風如水流春艸生芳洲逰子有逺志孝子無別愁吁嗟孝子芝蘭美不出庭闈奉甘防可憐逰子飛蓬似春愁艸緑千萬里兒衣母綫春風吹春暉滿堂艸菲菲逰子歸來慈母喜階前鬭艸看兒戲

孝養歌示大兒

夫養父婦養母夫婦孝養今稀有園池花竹娛老境甘防杯觴開笑口夫夫婦婦一家範子子孫孫百世守木有根兮水有源水流無盡木陰繁白鹿峯頭飛白雲隱居讀書思古人

遊赤松

赤松樹下流丹泉白石如羊眠萬古山川獨神秀二黃兄弟皆成仙我來又值冬候澗寒水落梅花瘦野人應笑白頭新羽士相逢靑眼舊焚香閉閣飯胡麻畱宿云夜煮茶約我春風二三月小桃源裏看紅霞

上都回

去時兩馬行遲遲回時四騎如飛馳良友勗我虞險阻不知漸老筋力衰赤松風度鑾坡客襄陽浩然愛哦詩回仙笑談時絕倒路人逢我呼太醫秋光晴日殊可喜向所未見今得窺一朝風雨天莫測泥塗爛熳衣淋漓黃昏下馬投土室薰然暖榻舒四肢五更睡熟又催起此身安樂知何時居庸山水新霽色左右淸景軒須眉健徳門前一杯酒﨑嶇已復還京師長歌紀述上都回聚散行止非人爲

孫澹如墨梅

寫梅老手稱花光誰知並者楊與湯孫郎晚出亞三子筆端造化分毫芒澄心古紙生秀色枝柯瘦硬骨老蒼疎花冷蘂隨手出直恐勾引蜂蝶狂眼明見此橫斜影鼻觀已作春風香何妨尙不尙白妙意有在終難忘小棐幾風日靜坐令孤山歸艸堂是眞是畫莫生別爲歌一曲傾一觴

純白齋類稿卷六

欽定四庫全書

純白齋類稿卷七

元胡助撰

五言律詩

春遊三首

門掩靑山靜鶯啼白日長滿壺擕臘蟻在處賞春芳樹暖行新影花多散異香餘心有眞樂豈學少年狂空谷窮幽討深春少定期澗花和露折寺石帶云書山暖獨聞麝水淸時見魚吟成歸較晚長嘯月明初古洞春香逺尋芳步不停崇桃燻眼醉急瀑洗心醒鶴睡石云暖馬嘶沙艸靑誰家修竹好幽戶隔花扃

秋夜旅懷

棲棲何所慕林暝鳥飛還秋意水邊樹鄕心云外山月寒知暑退夜靜覺人閒索索葉成語西風滿竹闗

病中述懷

藥裹經營久吟懷尙悄然園池荒病日艸木厄饑年梅逕落香雪栁隄生暖煙西湖春事好那得理徵船

雨中臥病二首

雨腳何曽斷檐花滴到明水流牀下出云自屋頭生野港渾迷防村船直入城民方病艱食撫字可無情檐滴穿愁耳蕭齋獨臥時貧方奇善賈病始憶良醫市逺囊無藥人臒鬢有絲平生丈夫志猿鶴豈能知

再用韻答季仁伯二首

裹雲山木暗然雨石橊明沙鷺吹魚落舟人看水生烹茶驚困魅呼酒破愁城泥滑無來屐翛然絕世情風雨無虛日黃梅熟盡時塵纓泉可濯俗病竹難醫蝸壁行蚪斗蛛檐設网絲小窓吟苦處惟有故人知

李息齋墨竹

今代湖州筆渾無半防塵霜竿余老瘦雨葉極淸新變化孫吳法風流晉宋人可能醫俗骨莊氏此凝神

送師古侄孫之杭

三酌陽闗酒臨分思黯然寒燈欹客枕瘦馬聳吟肩木落江風外潮生海月邊孤山梅鶴在爲我酹逋仙

和許振古溪上晚晴

春寒花事晚何處暢幽情石雨苔紋積沙風鳥篆平山明云有影溪漫水無聲夕照煙光紫歸牛一笛橫

和古學兄秋日出行

扶竹歷寒墟幽尋靜者居秋深山漸瘦病減友仍疎世网夢中鹿天防濠上魚黃花忽到眼彭澤興何如

對梅

坐牕觀復妙搖落見孤芳數防雪爭白一枝春破荒冰池沈瘦影月屋老淸香與爾同枯槁凝然到坐忘

挽淩吉叟教授

惜甚雲霄志傷哉露電身靑衫沾一命黃壤閟千春俸爲收書盡家緣好客貧茂才充貢者寜復似斯人

挽方存雅先生二首

平生山水屐眉壽益詩昌古意回風雅淸言越晉唐仙華秋月冷江浦夕云荒博士當銘筆門人著耿光黍熟南朝夢劬書但苦吟一編風雨集千載友朋心猿鶴驚長往湖山憶共臨鄕閭遺老盡淸淚滿衣襟

宿元苻宮呈王牧齋宗師

艸木皆仙气丹房閉寂寥山髙星斗近洞閴水雲遙夜醮鳴金磬秋吟和玉簫明朝騎鶴出別館謁王喬

冷泉亭得炎字

靜定燭豪纎山僧看不厭一澄碧冷千古滌朱炎流出仙源逺飛來佛國兼香塵那有污潤物本無嫌

次韻聞鵑

啼到天津上繁華一夢空東西猶異產南北豈同風月冷依秦樹云晴繞漢宮錦城歸去好誰解駐春紅

次韻朱仲山過錢塘

禾黍遺千載東南第一邦望云生海嶠帶雨絕濤江忘世浮鷗聚畱人語燕雙君詩鐘萬石寸莛曷能撞

和道心侄山居

髙榭何能搆空臺漫自基水邊梅白處霜後橘黃時掃葉穿林逺看云坐石遲淸吟興微醉此道旣軒羲

挽王雪溪二首

臥屙才半日遽作玉樓仙野服成親賻松棺制學錢謀生眞露取友獨忘年遺稿如山積兒孫豈解傳擾擾百年內翩翩一夢中有形均是幻無色不歸空老懶添詩債逍遙策酒功斯人今已矣誰復與吾同

長至

云物有佳色梅花何處香乾坤回始泰律呂動初陽歸夢憐宵永淸愁又日長逺遊成底事兩鬢欲蒼蒼

春日言歸

春色明宮栁京華獨緼袍雲霄崇世祿臺閣聚時髦有道貧方樂無官歸亦髙光風滿天地隨處可遊遨

哀李淸臣侍禦

慷慨由中定艱危見處眞全生多失守一死獨成仁正气扶皇極忠風動紫宸易名褒典在千古勸爲臣

寒食

花栁平原盛提擕滿路傍時思當火令野祭哭春陽裂紙標靑塜傾壺醉白楊油然追遠意吾亦憶吾鄕

過靑州呈丁防度禦史一首

南下逢初暑兼行帶曉星雨行垂野黒水樹入船靑愁絕吟難就涼生夢易醒暫回風半席釃酒乞江靈

李海務和禦史韻

魚貫帆檣集郎君气勢雄河源晴易泄水脈暮皆通復此畱終日何煩得便風所思歸越上髙臥白雲中

挽胡石塘先生二首

久矣錢塘客儒林志獨勤力行修古道學琢雄文弦誦三年佐聲名兩浙聞凜然生气在尙想唾靑雲吾宗文學老義气晚彌剛寄迹靑蓮宇無心白玉堂飲瓢甘菽水易簀正冠裳一葦靈輀逺西江恨渺茫

東昌道上

長河春欲暮髙栁緑成陰野迥雞聲逺沙虛馬迹深雨來雲潑墨月出水浮金此景憑誰繪停撓付短吟

過淮安

喜過淮安郡風帆掛落暉席偏坐不穩防轉去如飛宿麥連云秀春花入夏稀渡江知有日浙水竟東歸

姑蘇書所見

闔閭城最古臺榭俯長川水國船如屋人家屋似船扳罾黃鳥外倚棹白鷗前日暮吳歌發滄浪濯足眠

挽劉師魯二首

學古成淸隠峩冠似舊時中興名將裔盛世老儒師騷雅詩千首風流酒一巵平生求益友後世愧相知名滿江湖上身居陋巷中典刑存冠帶冰雪貯心胸髙論驚流俗雄文復古風武林遺老盡淸淚滴秋空

道館夜雨

道院吳山下梅花嵗事防人皆忙裏過我獨靜中看丹竈松云暖靑燈竹雨寒胎禽鳴夜半有客夢長安

挽掲曼碩學士二首

白首陪經幄丹心侍玉除兩楹俄夢奠三史未成書誠一宗君實浮誇厭子虛東南遺老盡吾道竟何如淸苦平生節聲名夙有聞朝廷方用老翰苑久摛文眷遇身難退裁成志獨勤坐隅驚鵬入萬里哭秋云

春風軒爲蔡士安作二首

气象唐虞在微和拂面吹杏壇聞講日沂水詠歸時牕靜花光合簾虛花影移乾坤生物意能有幾人知近午看花栁春風入艸廬坼他方長物吹我讀殘書富貴三生夢中和一月居微吟飲醇酒半醉興何如

遂心堂婺源汪氏

堂搆佳山水優遊日醉吟隠居增別業逸老遂初心亭館鶯花盛園池竹樹深平生樂志論何必羨朝簮

寓樂樓

花木繞重屋云含令姿鳥飛瞻廣宇魚泳俯深池秋月淸吟夜春風微醉時此中千古意寜許俗人知

春日卽事

京華寒食近客思轉淒迷春巷一宵雨天街三尺泥宮花紅影濕野艸緑痕齊寂寞抄書坐扃門到日西

和王治書題道士幽居韻

幽居塵事逺燕坐古松邊劍气沖丹室琴聲落澗泉春云生白石秋露洗靑天獨得山中樂長年此學仙

營中述懷二首

開國先鋒騎屯耕古戰塲老儒甘寂寞此地極淒涼曉露凝沙白秋云覆艸黃更無人問字終日面頺墻野甸寒威極燒茅擁敗繒懶能梳白髮愁只對靑燈雪夜一輪月霜天萬木冰越南歸路杳淸興不堪乘

挽袁伯長學士二首

鯨吸朱提龍吟緑綺琴著書稽古學掌制擅詞林气宇靑天杳淵源碧海深斯人寜復見淒防越山陰孤舟歸鏡水無復夢金鑾古器云雷富髙懷星斗寒東南防文獻朝野哭衣冠十載座中客驚呼涕淚酸

送崔遜齋兵部奉祠還髙麗

恩重君親報惟云孝與忠溫恭寜事外出處貴時中萬國衣冠防三韓禮樂同鴨江春水緑朝日正生東

和王繼學亷使樓上獨坐二首

千嶂煙雲濕雙溪艸樹長平生耽水石是處卜林塘日靜淸冰署春深白玉堂當年門下客復此獲徜徉退食看山坐憑防覓句時晴天鴻去遠春雨燕歸遲山藥和云煮江花帶石移所欣公病減物物詠新詩

送方縣尹

百里子男國松陽近古淳飛鳬花縣曉佩犢野田春家富招名士官淸卹小民京華塵夢逺棠樹緑方新

挽宋獻公誠甫二首

至治龍頭選端爲天下奇東曹持正議西掖擅雄詞吾道誠無間同年匪獨私新阡封馬鬛揮淚讀銘碑苦學修淸節逢時道亦行朝端儀典禮海內仰聲名宗伯方推轂成均遽奠楹易名虞祭畢稽古極哀榮

松巢

太古遺民在巢居適所安白雲封戶牖靑露滴衣冠鶴夢三更寂龍吟六月寒幽棲無外慕肯作大夫官

端午漫題

老罷離騷讀靑銅雪鬢雙久貧交易絕多病酒難降節物薰風館歸心夜雨當時蕭艾盛吾欲駕濤江

挽許益之二首

講道宗濓洛窮居樂孔顏平生黃卷上多病白雲間嗣歸東浙傳衣自北山丘園終不起天爵貴疇班易簀驚鄕黨東南防碩師化人惟篤敬稽古獨精思雲谷生徒散河汾弟子悲遺書應有托千載耿光垂

題淸白泉亭

一酌黃淸白三年政善良鑑明全體靜物潤活流長吳令今無沗梅公古有光作亭貯風烈歌詠比甘棠

除衞教

屯田營細栁易水覓漁竿白髮新文學靑衫舊史官饑方謀飯足老未脫氊寒人道軍中樂弦歌處處安

挽馬伯庸中丞二首

稽古陳三防窮源貫六經文章宗館閣禮樂著朝廷執法頭先白掄才眼更靑堂堂寜復見老淚滴秋魁然成傑出霄漢久翺翔獨秉代言筆頻修薦士章苦心詩艸在雅志石田荒夢冷淮南月令人益慘傷

聚星圖

矯矯陳荀氏龍鸞子弟佳軒居閒有適尊爼靜無嘩天意分三國星輝聚兩家流傳好圖本彷佛古煙霞

中秋寓僧捨

西風吹客袂堪笑此盤桓萬古月長好中秋人共看明生虛室白淸入定僧寒來嵗知何處禪房憶倚防

竹雨山房

古宅千竿竹蕭蕭雨滿林寒聲驚睡鶴亂防滴歸禽人語燈暗泉流墨沼深兒童遊釣處白首重追尋

和治書題九成宮圖韻

九成淸暑殿華靡卽隋家遺典轉春鳥殘碑塗暮鴉天池涵日月宮樹鎖雲霞千古看圖畫浮生豈有涯

和治書題驪山宮圖韻

致理開元後繁華孰與京山頭曽駐輦谷口未聞鶯浴殿泉流暖霓裳國勢傾西歸重幸日揮淚獨淒淸

笑閒亭

結亭山水曲此樂幾人知一笑忘機久長閒覺老遲虎溪相送處栗裏獨吟時防得其中意春風滿酒卮

智者寺二老亭

當年方外友長此共登臨二老遺風在雙淸古意深澹忘經世念靜見在山心一段川云洛宗門有嗣音

藏六處士

太極本無極化生陰與陽一從何處起六向此中藏白日齡永靑天鶴髮長人心原有易領防卽羲皇

潭心齋

純玉寒潭碧心源向此逢千秋涵日月一鏡照蛟龍靜極天同體澄虛物自容邈哉川上老末派永朝宗

送曾止善孔廟司樂

奉檄趨東魯嚴恭事聖人虛堂金石奏新廟豆籩陳雲气泰山曉杏花沂水春優哉遊藝圃從此溯通津

黃晉卿同遊靈隱天竺

靈鷲飛來古淸逰興頗濃泉音穿積石云影翳長松好友常難約髙僧豈易逢更尋天竺去山水翠重重

大駕還內

淸暑還宮闕露源秋气分衮龍飛白日天馬駕紅雲麾仗儀爭觀簫韶奏總聞都人增喜色萬壽祝吾君

木尙書耆壽市居

黃髮尙書老廛居雜笑言市朝忘隠顯鐘鼓自晨昏聽履多賔客縣車盛子孫西山時引睡北海日盈尊

和仲實韻

兩崕夾修澗亂石列千峯形勝可彊國笑談能折衝貴人常此過隱士不曽逢六月忽風雨淒涼如早冬

云州

暑雨不時作山流處處狂牧羊沙艸軟秣馬地椒香夜宿營氊帳晨炊頓土房云州今又過明日到灤陽

李陵臺

西照荒臺逺猶慙太史公君恩如水覆臣罪與天通汗簡家聲墜降旛士气空河梁他日別淒斷牧羊風

過靑州呈丁防度禦史

一筆江湖上誰占執法星柔桑采還緑短髮薙才靑月照歸心折風吹醉面醒淸時盡忠孝不愧北山靈

純白齋類稿卷七

欽定四庫全書

純白齋類稿卷八

元胡助撰七言律詩

元防口號

大明元防肅朝儀萬舞充庭翠袖低干羽龍鸞翔下上衣冠鵷鷺列東西星環黼座韶音振日轉瑤階仗影齊咫尺天顏知有喜九重春色煥文奎

天壽節和韻

曉開閶闔九重霄仙仗繽紛擁斾旄萬嵗齊呼中嶽近眾星環拱北辰髙日臨析木儀丹鳯云繞蓬萊醉碧桃白髮詞臣同率舞彤墀班末是靑袍

上已從康裏子淵拜魯國文貞公墓

宰木森森馬鬛封肅然生敬若從公漢廷儀表羣賢右魯國衣冠百世崇想見英靈環北極永思時序奠東風我來陪拜增瞻仰厚徳淸芳繼不窮

王氏徳符堂

髙堂華扁記防辭善慶功成有所思俛仰先人種樹處徘徊使節過家時綿綿蔓深根蔕槐陰茂本枝更喜校書天祿閣靑箱逺業付佳兒

送余徳防南歸燎黃

聖恩深重勸臣休喜泮春冰解去舟隧碣制登三品貴璽書光燭九原幽外臺舊肅觀風使宗伯追榮列郡侯此日更知公有子燎黃才了上瀛洲

和馬伯庸同知貢舉試院記事

宗工羣彥列如墻半是先朝白髮郎柱史獨還評月旦諌書頻上惹天香鸞儀夜靜奎明室雁塔春深笏聚牀得士無慚龍虎榜盛朝一變古文章

南宮樹棘閟蕭墻周衛仍煩執防郎初聚五星紅燭影才分一夕綉衣香峩冠儼侍趨宸極射防詳看近禦牀盛世流傳文治洽銀臺通進少封章

杜淸碧思學齋

先生髙尙芰荷衣結屋藏書入武夷泉石洗心無別事皇王經世有遺思據梧卽詠秋淸夜隱幾觀晝永時求志獨修天爵貴故應荷蕢接輿知

送王治書分臺上都二首

翠華巡幸度桑幹萬騎如雲衛后先北嶺髙寒天气別南屏蕭爽地形偏薰風帳殿靑冥上微雪氊車白海邊獻可從容惟覓句繡衣元是玉堂仙

臺端咫尺近天威霄漢星懸執法輝夜靜周廬傳禁柝暑淸甲帳進宮衣龍門曉日乘驄過灤水秋風看雁飛想見從官多賦詠時巡無逸諫書稀

開府大宗師張公遊仙詞五首

羽服初歸虎豹闗貞姿秀骨動天顏式昭聖眷風雲防早著神功日月山歷事五朝聞國論載升一品冠仙班詞臣像贊承恩詔教宗風滿世間

寶冠文物偉龍光鵲尾鑪燻眾妙香道贊有元宗教始功扶詞漢正源長至誠齋肅通宸極重賜便蕃出上方濁世粃糠俱掃盡翩然翳鳯白雲鄕

始終異數獨能全玉印親承黼扆前一代宗師百代祖三分宰相七分仙功有赫惟誠爾大道無爲本自然弟子得人光入室顯揚嗣教永流傳

開府榮名久具瞻化爰淸靜慰黎黔持身約素損中損照世焜煌謙外謙芝圃春恬延瑞集桂宮風肅致祠嚴山中龍虎神仙宅虹貫丹房冷玉蟾

毖祀忠勤嵗扈從聖神誕育重遭逢一編輔治傳黃石千載眞遊繼赤松但見仙人身化鶴寜知老子道猶龍江東防衣冠處五鳯樓深艸木濃

和治書寄吳眞人韻

江西方士候鄱君迎笑天香滿袖云石室異書松下讀竹齋淸磬月中聞靑牛駕出飄仙气白鶴歸來語夜分薄海蒼生均賜福鳶魚飛泳總欣欣

送王繼學江東亷使

宣城艸木起淸風謝眺靑山在眼中赤壁仙人來海上繡衣使者過江東盤雕勁气淩蒼柏鳴鳯祥輝映碧桐一道澄江如練靜還朝仍作黑頭公

蘇伯修滋溪艸堂

曽過灤城有所思溪光野色靜朝暉三楹老屋藏緗帙四世儒冠到繡衣君子流風開逺業史官直筆著淸輝試看燕趙多豪貴金璧如山轉眼非

送徐中孚祠武當歸桃源

白日飛光急景催秦人避世古巖隈霓旌絳節穿雲去春水桃華出洞來朝罷玉晨吹鳯管讀殘黃老坐莓苔長松樹下逢眞逸笑說求仙海上回

次韻治書題九成宮圖

冠山臺殿壓云平貞觀初隆四海淸晝靜侍臣窺染翰暑防宮女學吹笙醴泉新爲翠華出禦榻長依紫气橫可是丹靑誇妙絕至今殘本價連城

次韻治書題驪山宮圖

晚妝慵困內人催幾度華淸賜浴來萬室笙歌連谷響千門錦繡倚天開傷心蜀道傳鈴曲回首漁陽送襪埃莫說向來亡國恨水光山色冷如灰

送周本心修撰祠南嶽

紫煙縹緲禦鑪馨萬里光華候使星榕暗修途雙只堠花飛古驛短長亭海灣日湧鯨波赤衡嶽雲開石廩靑奇觀盡收還玉署天顏有喜問生靈

送史正翁嘉興經歷

萬里扁舟幾賦騷蓬山不戀故人袍賔筵但得蒓鱸羙幙府寜知案牘勞澤國春波鴻去逺華亭秋露鶴飛髙都門送別花如雪使我歸心折大刀

送王安道處州知事

馬行馮嶺嵯峨艸舍民淳柰樂何孔廟韓碑天下少黃祠李篆洞中多郡齋晝靜依蒼栝幕府風淸泛碧荷地近雁山堪吏隱謝公屐齒在煙蘿

送鄭彥禮同知

聲華先已播南雍暫撤朝班赴治功掌制昔居詞苑右分符今與使君同馬行石磴秋云上人在榕陰古木中亷政歡謡民俗阜絲綸還侍大明宮

送唐梅宇眞人歸江陵

眞館承恩久服勞翩然歸賦遠遊騷九天星斗蒼龍佩萬里煙霞紫鳯簫苦竹泉傍祠老子梅花宇下列仙曹明年我亦江湖去何處相逢酒一瓢

萬安寺觀習儀

衛士金吾塞梵宮旌麾妍麗映寒空仿陳元防千官肅恭習朝儀萬國同禮樂雍容全盛日衣冠文雅太平風小儒拭目還心醉歸對書燈守嵗窮

聽琴

勇士軒昂馬赴坡絲桐古意妙如何髙山流水知音少飛絮浮雲變態多三疊秋風巫峽雨數聲落木洞庭波請君試鼓陽春曲坐使乾坤萬物和

王氏自得山居用陳眾仲韻

髙人情性愛吟詩卜築山間樂四時明月淸風眞自得白雲流水是深知鳥鳴春意巗中樹魚泳天光石上池空羨隱居無限好素衣化盡負幽期

春闈對讀同趙子期黃子肅夜坐

捲束如山塞坐隅通宵無寐亦良劬雄文往往驚投璧淸誦瑯瑯羙貫珠花眼明親蠟炬聲幹舌本沃云腴朝來喜色逢春雨襆被連牀二妙俱

和虞學士讀廷對防玉堂有賦

直廬讀卷有元臣喜沐防波物候新楊栁防風奎閣曉杏花初日玉堂春檢書慶衍雍公澤發防文明孟氏醇焜燿天門龍虎榜周家百世有深仁

奉祠三朝禦容

三祖皇靈儼若存孝思時薦像臨軒山河隆準天威近日月重瞳玉色溫赫赫聖神開朔甸明明英武拓中原貽謀功徳咸歌頌獨有防臣愧討論

題蘇郎中墓碑

蘇公敬獄慶源長偉績流傳在發揚幕府平反疏枉滯塞垣委積化饑荒蕭曹事業今無及班馬文章古有光教子義方書滿屋鯉庭史筆最稱良

南城書院和王子肅韻二首

閱卷匆匆永夜過風簾官燭淚流波心學術蟠千古快意詞源導九河仙伯金華司桂籍文儒玉潤聚鸞坡春闈卻是龍飛榜依舊燕臺得士多

風檐光景莫虛過變化鯤鵬北海波但覺銜枚如赴敵敢談辯口似懸河防頭捲好逢宗匠執法星明近諌坡簾外官閒深院鎖詩筒來往不嫌多

試院和主文魯子翚僉院韻二首

興賢求治萬方懷千羽敷文舞兩階宗伯率先司主試史官例得預堂差天香縹緲來深院燭影朦朧坐小齋卻憶少年勤夜讀山月上落松釵

京尹興賢蘊素懷盛張騶從入賔階但聞計吏趨科選無復行人說防差霜气稜稜禦史府禮容穆穆太常齋臨池筆法知何用書榜縱橫折股釵

試院和程厚甫韻

白袍吹送上靑雲幸防龍飛萬象新君子揚庭鳴彩鳯聖人在位見祥麟諸公舊夢攀仙桂獨我淸時起釣綸遺逸更求科舉外故應林下不逢人

上京紀行再賦居庸關

澗谷才容兩軌行全燕阨塞自天成折衝險道四十里制勝中原百萬兵過者但知今北口居人不識古長城淸泉白石幽深處暑气絕無寒气生

龍門

龍門兩岸倚霄漢禹鑿神功壯九圍日月東西自吞吐乾坤南北總樞機片雲作雨千峯暝頃刻流泉百道飛老病詞臣逢偉觀吟鞭緩防不湏揮

灤陽七夕分韻靑字

家家綺席設中庭兒女喧嘩擁碧軿天上樓臺當七夕河邊機杼防雙星橋橫鵲背秋凝恨菓結蛛絲夜乞靈曉別西風洗車雨龍沙漠漠逺山靑

灤陽述懷

翰苑何曽紀聖謨灤陽萬里一身孤秋風起處黃楡落夜雨盡時靑艸枯雪壓黑山屯戍帳雲飛白海獵圍圖屬車來往常親見神武開基自古無

再用韻答虞學士

稽古雄文自典謨先生忠義立朝孤秋生灤水情偏逸爽入鼇峯思不枯經世大書光制作奎章諸老盛儀圖岷峨山色靑長好一任浮雲自有無

三用韻答吳宗師見和

宣室從容昔進謨玉煙劍气鶴飛孤千年骨換丹砂熟幾局殘棋白石枯天上仙人承露掌山中老子看云圖碧牕隱幾淸秋日萬籟蕭蕭聽到無

四用韻贊虞公爲宗師書看云記

八分古軼君謨思入風雲態不孤墨潤長驚雙鳯翥筆幹時見一槎枯諸儒灤水淸秋防老子函闗紫气圖自昔通家成故事覈講易世間無

龍虎臺

縹緲神京五彩邊丕基開拓肇全燕地形龍虎臺千尺國勢山河卜萬年畿甸周遭明日月居庸險阨古風煙都人長此迎淸蹕湛露光中白雁前

題鄭義門【並序】

鄭氏義門旌表久矣邇者余僉憲行部經過大書東浙第一家五篆文以褒之此觀風職也助甞造義門獲拜期頥之老於牀下見其長防有序衣冠濟濟一家三代之風也嗚呼盛哉輒賦近律一章以紀云

相國鴻書護碧紗鳯林淵藪閟煙霞南方禮義無多族東浙衣冠第一家天上經筵資檢討裏中文學被光華觀風善俗加褒表厚徳淸芬豈有涯

助告老南歸述懷一首因畱別館閣諸公旣承和章以耀其行而書鄙句於其端云

來往京華三十載自憐孤苦傍人門白頭始遂歸田志朱紱新承致仕恩上苑鶯花春夢老故園松菊晚香存太常博士古官職嬴得虛名遺子孫

純白齋類稿卷八

欽定四庫全書

純白齋類稿卷九

元胡助撰七言律詩

送簡秋碧管句還孔林

孔廟摧頺久不修下僚衘命走神州浮雲疊武斯文晦殘照林亭古木秋天歷聖人祠闕裏太平元士贊皇猷翚飛攺觀光鄒魯金石鐫辭頌徳優

和馬伯庸道宮夜坐

退食儀曹日影西都下榻似仙棲羽衣仙樂傾新曲石鼎詩聮補舊題火軟丹房溫坐毳酒消冰盌凍羮藜道人靜聽尙書履萬丈寒芒聚璧奎

和趙秉彞夜坐見寄

北風朝暮撼松欞詞客相過始啟扃汲井層冰敲碎玉烹茶宿火撥殘星愁吟筆凍書難好僵臥氊寒夢易醒無補明時嗟欲老此身如鶴瘦伶俜

次韻逯彥常逰江心寺

東甌山水勝他邦突兀胸奇向此降不使一塵生絕壑長畱孤塔峙中江月移松影橫鮫室潮漬苔花上石幢安得相逢共遊覽浩歌醉倒玉瓶雙

敬亭春雨樓爲繼學亷使賦

嵐气山光接太空詩樓新制擅江東官居憲府雲霄上人在敬亭春雨中花木護寒陰漠漠琴書生潤晚蒙蒙千年謝李風流逺一代聲名屬我公

坐邀山色軒

髙人拄笏澹忘形賔接千峯主敬亭排闥相看仙眼碧欵門長對佛頭靑雨來送爽鳴瑤瑟云度飛陰臥玉瓶獨攬光華成百詠能令李白醉魂醒

陪亷使遊昭山亭

宛陵春色有餘芳出郭淸陰逸興長雲樹深藏金剎古山花時拂繡衣香唐僧卓錫湧泉水裴相讀書畱艸堂休日從容陪勝賞微吟淺陋不成章

送蘇伯修分院上都

詞臣扈蹕更遭逢共沐恩波喜气濃下直錦袍淋馬酒大酺氊帳割駝白河秋早旌旗合黑谷云深劍佩重想見翰林蘇應奉樂章進擬動天容

送李仲甫應奉祠西蜀

詔選祠臣太白豪西馳代祀豈云勞仙盤映日華峯峻棧道緣云劍閣髙中肅祠庭陳玉幣前驅使節擁旌旄還朝應爲扶衰老卭竹過肩贈我操

送蘇伯修南臺禦史

九重明達選英髦豸角峨峨展素操才學久居文館盛聲名更入憲臺髙風霜總避新騘馬冰雪相看古錦袍建業靑山眞似洛咨詢歷覽徧江臯

送王君賔西臺禦史

經世書成煥壁奎風淸臺閣映金閨佇聞丹鳯鳴岐下又見靑驄到隴西漢苑故基春樹逺秦川平隰暮云低封章稍簡尋詩去好在唐人向上題

冬日書懷

天北云容雪意稠東風何日上歸舟小兒鄕裏當差發老子京華尙滯畱道義寜非一身貴功名總是百年愁平生有志成迂濶堪笑還家已白頭

秋月寒潭

一輪桂魄掛長川百頃寒潭古防邊水影淨涵天上月月光淸澈水中天洗空河漢秋無際冷射蛟龍夜不眠收取釣絲歸去好三更冰雪滿漁船

送周伯溫廣東僉事二首

詞林藝苑擅豪雄異數升遷出帝衷三載侍經環北極一朝僉憲振南風身居柏府冰霜上思入梅坡玉雪中未必羊城能久駐靑春有詔趁歸鴻

過家防服映朝紳忠孝純全益顯親祕殿結知聖天子髙堂喜動太夫人威行風采搖山嶽膽落姦貪泣鬼神從此鵬摶知逺到他年勲業畫麒麟

王氏慶壽堂二首

舊隱蒼苔滿石田使君家世本潼川槐庭陰古多培徳荊樹花榮半學仙錦水天風黃鶴外防衣春晝白雲邊懸知慶壽堂中老細酌流霞不計年

風流江左故侯家逸興超塵豈有涯兩袖天香朝北極一杯秋水誦南華舊藏竹簡防黃石新制萊衣翦碧霞自古丹成由孝行銀潢八月試乘槎

太白樓

齊魯平原緑樹頭登臨遐覽憶風流鑑湖一曲知章宅濟水千年太白樓宮錦酒酣飄逸气金鑾月落照淸愁自從采石騎鯨去此地何人更唱酬

送袁慶逺潮州經歷

海﨑嶇到掲陽民風吏治獨稱良學師趙子遊芹泮廟祀韓公奠桂觴幕府移文鮫鱷靜郡齋下榻荔蕉香懸知畫諾今尢盛千仭岡頭見鳯凰

茶屋

武夷新采緑茸茸滿院春香日正融浮乳自烹幽谷水輕煙時颺落花風醉欹紗帽扃雙戶靜聽松濤起半空喚醒玉川招陸羽共排閶闔訴詩窮

又詠

竹屋山房雅致幽恵泉建茗濯春愁紫門閉後俗客少石鼎烹時道士畱苦入肝膓疑骨鯁香回齒頬盡風流北睡足供三碗不願人間萬戶侯

賀天師禱雪靈應

緑章夜奏曉云同黃閣精誠已上通龍虎千年傳祕授乾坤一雪顯功天花宻散人心悅陽气濳回物象丰爲報新春好消息也知喜色動三宮

賦喜白髮

舉世凝愁君獨喜白紛固與嵗寒期陽春不化垂顚雪淸曉惟梳滿面絲朝士鬂邊多爲國山人頭上半緣詩今年我亦周花甲正好衘杯介壽眉

歸來漫題

矯矯冥鴻避网羅徵途嵗月易消磨故園安在黃花少老友相看白髮多司馬壯心寜止是淵明歸興欲如何兒孫繞膝丰年喜時醉新醪一浩歌

追和宋誠甫題蓬萊閣韻

長吟得句勝封侯況是蓬萊閣上游萬壑飛流春雨足千峯列筆曉云收山藏史冊抽金匱帝召詞臣記玉樓惟有畱題在髙處緇衣無復繼風流

壽吳宗師二首

孔李通家輔世長兩都來往幾星霜龍川曉護迎天仗鳯闕春朝侍玉皇圖寫風雲千載防鋪張道徳九霄光門殊絕無今古壽櫟山中一瓣香

又詠

瑤池碩果蟠桃懸南極光中窺老仙眉壽七旬又一歳至元再紀方五年錬成丹火飛紫雪看盡白雲上靑天縹緲仙家日月永靈椿樹下錦溪邊

宿智者艸堂呈輝公

京國歸來訪舊朋祗園樹下試閒行靑松夾道石云冷紅葉滿山秋雨晴重到上方驚半世淸談良夜欲三更新碑琬琰傳江左師表禪規集大成

送王溫夫宣城教授

束書襆被過江東師範宣城道最隆禮樂弦歌千里化衣冠文物六朝風裴休緑野開禪苑謝眺靑山繞泮宮防見聲華騰憲府相思回首暮雲中

濟州阻水

梧葉初飄暑气煩任城畱滯過中原風雷又送他山雨川瀆方增防水源天井千艘交纜繋斗門三峽怒濤翻常時夏涸今憂漲危坐船牕看浪痕

括蒼道中

層巒霧气午才收蒼壁飛雲古木秋馮嶺危盤九天上劉山勝絕萬峯頭結茅成屋依巖穴疊石爲田繞防流未必居人識幽趣長令行旅似淸遊

送於壽道知婺源州

分符出守向星源竹馬郊迎二月春共仰髙科推國士獨持亷節化州民香凝燕寢黃堂靜仗引熊軒皂蓋新朱子故鄕山水窟豈無遺逸白頭人

範文正公忠烈廟

萬石叢生泉一源太平香火獨長存西邊事業歸靑史先世英靈臥白雲義廩久肥吳下族孝祠遙省洛中墳我來景仰懷忠烈幾度徘徊到夕曛

嘉樹軒

昔人種徳百年期嘉樹深根閱盛時薿薿當軒蟠秀色森森繞捨沐華滋閒階鶴下鳴陰遠空谷鶯來語晝遲疇賦角弓勤頌美無忘封植有遐思

送上官來復祠嶽瀆名山

翩翩霞佩兩瞳靑袖有天香筆有靈上應星辰馳使節逺窮海嶽禮祠庭四方樂歳祈民福萬壽長春錫帝齡閒暇題詩尋勝侶山陰重寫換鵞經

李氏遺經閣

幹淳殘刻護神靈華構崢嶸接鯉庭易代文明三建閣承家業廣一遺經鄴侯舊讀垂籖白宅相新休照汗靑學自五峯傳統緒湖南章甫盛儀刑

寄陳玉林錬師

羽衣道士識重瞳冠劍芒寒星斗胸赤壁月華驚夢鶴蓬萊雲气護飛龍新宮突兀三淸殿故國蒼茫六代松忽憶舊逰今白髮何期再聽蔣山鐘

和王君實員外巡山韻

元臣執政肅畱都小隊巡山近甸初曉日旌旗穿水國秋風劍佩入林居社公酒熟田間醉朝士詩成石上書白髮史官遲外補此生猶負气淩虛

送謝堯章

靑冥無路志多違金穀冰山亦易非萬里天風雙鬂老五湖秋水一帆歸東籬菊花古來好澤國鱸魚今正肥羨子束書尋故隱長松巢上看雲飛

涿州先主廟

先主故鄕今涿郡我行其野慨英雄猶存古廟龍顏異無復髙桑葆羽同西蜀偏安付諸葛東吳遺恨失闗公漢家正統終然在千載神遊卽沛丰

送蘓伯修淮東廉使

觀風使者輟朝紳張祖都門栁色新玉節光寒淮海月瓊花香老繡衣春岷峨文獻傳家學山嶽威名廓吏塵有美皇華臨遣意澄淸一道悅吾民

甕天【爲謝堯章作】

古甕空中納九州誰能從我事遨逰好謀莫作商人喜知命長懷杞國憂百萬醯雞同旦暮大千野馬自春秋何當造次發吾覆莊列驚猜讓一頭

髙氏四景亭

冉冉年光鬂易星太行山色滿虛櫺野花流水春云白嘉木繁陰曉日靑種菊閒官吟竹屋愛梅處士倚松亭人生適興湏行樂萬事無過酒一瓶

雨竹山房

山房舊隱種瑯玕靈雨鏘鳴古佩入戶淸音閒自聽映牕秀色靜相看翠搖濕濕琴弦慢玉立娟娟鶴羽寒三世對牀書滿屋幾回吟罷獨憑欄

東平段千戶挽詩

太尉名家魯國英資兼文武識髙明雲飛紫塞朝橫槊水落黃河夜渡兵四十九年如大夢百千萬刼悟無生郎君惟肖能傳業何止遺芳在栁營

寄題畱槎閣

龍泉爽气幹牛斗處士幽居意自閒髙閣臥云超物表古槎流水寄人間尙疑星石千年在曽泛天河萬里還不用成都重訪卜此生眞遁好溪山

純白齋類稿卷九

欽定四庫全書

純白齋類稿卷十

元胡助撰七言律詩

中秋月

水鏡團團掛碧空山河大地影朦朧中秋明月年年好萬里淸光處處同泰華蓮花凋玉露廣寒桂樹起金風明朝塵世那堪說但見童顏變老翁

上享太廟禮成

太乙鉤陳盛羽儀躬祠淸廟早冬時祼將冊諡崇徽號羮定工歌儼孝思穆穆降升三後假洋洋左右百靈熙明朝法駕還宮後民望恩波四海垂

送祁伯溫禦史

國學師模養浩然臺綱扶植賴忠賢一封直气榻前奏百世髙名天下傳剛介獨鳴能決去姦諛內愧豈安眠要令宗社斯文重砥柱中流障百川

梅所

竹外橫斜野水濵歳寒何處識吾眞蠻煙瘴雨面如玉雪谷冰崖身是春東閣巡檐靑眼舊西湖傾蓋白頭新光風霽月梅花所盡屬當年上國賔

再調編修

山野逢時久治安曽經執筆逺遊觀一生淸苦惟文學十載迂廻復史官白髮方新銀海靑衫依舊玉堂寒老來未遂歸田計換骨猶遲九轉丹

沙河舟中

夜來好雨潤桑麻緑暗園林去路賒天上云衣變蒼狗水中日影動金蛇老吟苦處愁爲客春睡濃時夢到家漸近淮鄕風物美揚州準擬看瓊花

過京口有懷先兄淮海山長

淮海向時曽對榻江流浩浩莫窮源金山骨立成焦土步潮平沒舊痕萬里孤飛鴻雁渚百年有感鶺鴒原禪宮刧火生淒愴憶共登臨更斷魂

挽王繼學中丞

玉堂揮翰防珠璣家學光華世所稀但覺髙才無滯事安知平地有危機妙年臺閣祥麟出晚節江淮退鷁飛惆悵百身曽莫贖生芻一束淚沾衣

又

平生忠耿豈消磨報國當時薦士多烏府風淸中執法鳯池日永載賡歌人間富貴如春夢海外文章似老坡慙愧白頭門下客傷心無復聽鳴珂

壽吳宗師

蓬萊深處老仙卿閒看飛雲眼更明此日廣成千歳壽明朝太極一陽生功無迹非常道造物同遊不世情晚集瑤池靑鳥下天風吹徹紫鸞笙

南郊大禮慶成

齋宮至敬格穹奠璧鳴韶達燎煙萬世配郊尊聖祖一人端冕對皇天旂常婀娜三光防云漢昭回五色連海內歡心成大禮恩波同沐慶堯年

題丁元善陽明樓

陽明福地神仙宅縹緲樓居鎖翠微瑤艸長松凝古雪桃花流水駐春暉黃庭已換羣鵞去華表方看獨鶴歸人世千年一彈指蓬萊淸淺是邪非

送髙承之赴崇政巡檢

初試朝衫剪緑羅蘭亭回首舊弦歌且騎擒賊將軍馬休換書經道士鵞雁蕩雲飛山有澤龍湫日靜海無波太平時世官偏好崇政安居樂意多

中秋宿中山值雨

擇吉相期出國都寜知過雨昩良圖馬行不穩人頻險泥陷方深路轉迂易水蚤寒雲气重中山秋半月光無明朝局轡燕南道更苦淋漓到日晡

和趙子期侍郎延春曉直韻

曉開閶闔日華東入直承恩傍衮龍水淺禦溝生薄凍霜嚴宮樹脫初冬立朝正色階前柏報國丹心石上松業在濟時方向用願言卽取富民封

春闈簾外紀事

南宮防試集羣英簾外官曹職事輕對讀文塲四君子監謄筆吏二先生連朝虛食惟慙色長晝髙談起笑聲鎖院若開星散後他年莫忘此時情

和葉敬常危太朴同遊四明東湖

連璧鰲頭蔚有光東湖勝槪甲吾鄕靑山帶雨秋偏早積水生陰夏自涼太史方防藏祕閣老儂深炷古祠香承宣安得如前輩澤及斯民百世長

除夕偶成

節物紛華除夕至嗟餘幾見客京城身輕謝事無官責年老還家有子迎紫陌糟兵連夜飲朱門爆竹半空鳴歳寒固守淸貧樂窮鬼年年送不行

寄題雪堂重建

東坡遺迹久荒榛遷謫名髙寂寞濵竹院再營新繪雪海棠重發舊時春一襟風月超前古兩賦文章絕後塵安得登臨拜公像江波浩蕩白鷗馴

赤松宮

萬樹煙霞一水迂叱羊福地卽蓬壺林泉松石到今別兄弟神仙自古無山骨莓苔長是潤巖腰芝艸不曽枯桃源小有更奇絕鐵笛數聲秋月孤

智者寺

古木寒流物外心赤松智者獨登臨艸堂訪舊隔存沒禪苑談空無古今石磴巉巖黃葉積林亭窈窕白雲深嗟予老矣無他念洗耳靈源聽法音

虎丘寺

海湧峯藏萬壑冰虎丘奇觀列仙靈劍光湛湛沈寒水塔影層層上小屏蘓子題詩山亦喜生公說法石曽聽小吳軒上一長嘯極目平原禾黍靑

送巙子山平章赴杭省

公卿祖席上東門花栁芳菲气始暄輟侍經筵辭禁署分持鈞軸鎭雄藩湖山日靜居民樂江海春深品物繁丕振儒風資治道芟除蕭艾長蘭孫

又

徳厚才宏簡上知冰淸玉潔映黃扉詞林載筆眞無忝相業傳家更有輝野渡潮平舟楫濟新隄沙軟斾旌飛東南父老勤瞻佇請爲疲氓乾化機

始皇

祖龍才略亦雄哉六合爲家席捲來函谷出師從約散驪山築苑後人哀可憐萬世帝王業只換一坑儒士灰環柱中車幾不免沙丘同載鮑魚回

長城公

三閣飄香樂意濃賦詩酣飲謝春風金陵王气六朝盡玉樹庭花一曲終門外干戈南北混井間妃嬪死生同他年親上東封表卻在開皇宇宙中

明皇

一曲霓裳四海危禍胎爲洗錦防兒豈知勤政開元日翻作荒遊天寶時九廟防塵慚父老六軍駐馬怨蛾眉間闗蜀道歸來後南內淒涼更可悲

子房

一擊豪揮博浪中韓讎未報气如虹運籌垓下烏騅逝畱謝鴻門玉斗空取履早師黃石老定儲晚取紫芝翁功成卻棄人間事長使英雄仰素風

蓮花

隔防新妝笑浣紗香風淸逺屬詩家畱侯雅稱婦人貌茂叔深知君子花碧淨秋波千柄玉紅酣落日一川霞蘭舟桂楫紛紛去憶聽吳歌宿若耶

七夕

靈鵲成橋夜未央佳期萬古益難忘人間漫道經年別天上祗如一日長玉果蛛絲傳巧意銀河鳯駕碾秋光歸時不似來時好淚濕紫綃雲霧裳

寒食西湖上分韻得聲字

湖光防灩雨初晴喜對良辰更合幷栁絮暖風吹釣影棃花寒食起簫聲吟成見竹敲門看酒渴思茶入寺行薄暮歸來忘息火客牕猶理讀書檠

和方韶卿遊涵碧韻

拂袖髙吟夢得詩緩探陳迹扣林扉古亭禪剎自興廢野水閒雲無是非一沼淨沈秋樹影數峯長帶夕陽暉風流縣令今何在惟有蒼苔滿釣磯

和葛介軒對雨

積雨終風八表霾檐牙衝濕燕飛回滿池芳艸夢初覺一徑落花門不開春事重教隨雨盡老容暗覺逐愁來我今只作歸田計門外鸕鷀莫浪猜

禪悅庵

雨後尋僧到上方松風吹鬂道衣涼四檐蒼樹緑陰合一榻閒雲淸晝長竹屋鳴琴連谷響山泉洗藥入池香俄驚猿狖攀藤出隔水紛紛盧橘黃

寒食雪寄葛介軒

惆悵東風禁火天春寒積雨興蕭然安貧羞乞墦間祭追養力耕綿上田滿地飛花猶見雪千門插栁已藏煙龎公上塜歸來後應采新茶試石泉

和師古侄孫逰禪智寺

竹院松門風自開齋殘幽鳥下層臺懸崕瀑近喧淸晝壊壁詩昏長緑苔花栁盛時春易老山林好處客稀來擕觴野飲疎狂甚只恐巖棲隠者猜

同李此竹遊西明巖

翩翩數騎入林幽落照西明轉眼愁同社已非一日約仙巗方作片時遊靑枝露下云巒瞑黃葉風髙石室秋安得春天卻來此臥看飛瀑瀉山頭

贈閒雲屋長老

古衲龎眉棲北山山中來往盡名賢蘇仙解帶施元老韓子畱衣別大顚霞暖蓉峯春覓句云寒竹屋夜安禪何時卻入東林社小結茅茨傍鹿田

送蔣良軒赴闕

逺送故人上帝臺臨岐握手總堪哀長亭細雨沾行斾祖道飛花撲酒杯萬里蒼生待雲雨九重明主憶賢才諒知此去承恩後故國咸瞻衣錦回

禹廟

陵廟丹靑樹篆文梅梁石昔人言千年嶽瀆神功在三代衣冠古塜存日落鏡湖春水逺雨來秦望野雲昏憑髙一覽桑田濶空翠山霏滿寺門

水北山房

水北山房處士廬松筠蕭爽興何如汲泉自試烹茶鼎眠石常擕種樹書碧色暎窓新艸長紅芳被徑落花初幽深不減東西瀼澗底畦手自鋤

寄泰裏蔣良軒

故家喬木喜鶯遷危坐談經思湧泉竹徑垂靑春有主艸庭交翠意無邊夜來風雨思重念塵世參商各一天小子學詩興感慨蓼莪讀罷欲澘然

純白齋類稿卷十

欽定四庫全書

純白齋類稿卷十一

元胡助撰七言律詩

蔣山

鐘阜龍蟠自古今寶公塔畔足幽尋穿雲碧澑寒聲細夾道蒼髯古意深千載有懷窮澗壑幾人無愧老山林齊梁遺迹多蕪沒聊把閒愁入醉吟

寄古學兄

東望南徐卽故鄕寒氊困坐晝初長池塘有夢生春艸風雨何時對夜牀空巷燕歸迎客語廢宮花發惱人香登臨曽有書來約緑淨秦淮正可航

金山寺

浮槎乘興到金山樓閣耽耽極偉觀吞海江光明法界過淮帆影落僧防靑銅摩月秋偏早白雪翻空夏亦寒長嘯天風來萬里登臨無復泣南冠

送張鵬飛僉事福建

冰壺玉節气英英正快扶搖九萬程攬轡慨然新臬事埋輪借甚舊家聲瘴雲暮卷三山碧閩海秋澄一道淸風采從玆殊俗震老榕陰裏徧巡行

次韻楊友直遊茅山

雨過三茅翠滴衣冰壺髙士入山時翻思塵世千年事未了仙家一局棋寶劍飛空丹化久秋云滿地鶴歸遲洞門不鎖天壇靜鳯管時將月下吹

送趙伯升江東照磨

風憲用儒吾道盛蕭然琴鶴是行裝昔聞洛水羅溫石今見鐘山起趙楊十載黃塵烏帽影一朝冰鏡玉壺光公閒笑傲宣城上疊嶂雙溪入錦囊

送鳯山講主歸天竺

道人說法寶花零照夜摩尼濁水澄衲惹天香辭玉陛錫飛空影過金陵譯經三藏見眞性衣錦萬回眞異能我亦從來世緣淺願參巾履躡崚

古學兄自京口至蔣生教授自廬州至不期而防是夕大雪

家山何在久飄蓬兀坐寒齋歳又窮兄弟舅甥千里隔江湖風雪一宵同舉觴痛飲消愁外秉燭相看似夢中明日不堪回首處孤云依舊在江東

春雪

膏雨纖纖長麥苖翻成六出舞春宵糢糊栁眼輕難積防綴花房暖易消云暝長途隨馬去風回虛幌逐人飄臘前賦瑞連牀樂此夕寒齋始寂寥

玉晨觀

三茅山下玉晨觀陶許風古道塲仙檜千年閱晉宋丹泉二井分陰陽煙浮石鼎紗碧雲護靈壇秋葉黃過客徘徊不能去殘碑斷碣滿長廊

虎丘寺

闔閭荒塜鹿麋逰化作蓮宮跨碧湫海气潛通龍躍劍金精祕泄虎蹲丘陰風颯颯雙崕古白日寥寥萬木秋說法道人無復見空餘羣石臥山頭

畫山水

浮空積翠防煙霞能事丹靑屬意賖野水碧澄涵釣艇秋林黃落見人家豈無倦客思蒓菜亦有閒官采菊花眞似坐余巖壑裏不知漂泊在京華

和袁伯長韻送繼學伯庸赴上都四首

紫薇朝雨濕胭脂玉署深深弱栁垂書法謹嚴當載筆家聲奕在論思瀛洲易縱靑防靶人世難酬白雪詞扈蹕年年九天上微涼殿閣載賡時

江海詞源正彌漫南屏老翠幾回看花驄蹴踏雪消盡宮錦淋漓酒吸亁鸞掖承恩揮寶札駝峯沾賜出冰盤英才得展當年治誰說冷官魚上竿

淸暑宮衣疊雪脂上京雨露故多垂人間炎赫無因到天上髙寒有所思內府舊傳延對防教坊新被雅歌詞由來勲業湏靑鬂二妙風流擅一時

居庸闗外陰漫漫異景蕭條拄笏看沙艸低風泉韻咽嶺雲開日露華乾天閒風臆三千匹世路羊腸百八盤想見玉堂多盛集宿酲睡起日三竿

次韻楊友直偶作

萬事紛紛歸去休采山釣水卽良謀靑衫不直田園樂白屋那闗時世憂壯志柰何成濩落殘年如此愧淹畱防當共駕牛車去卻泛春江樹杪舟

和間閒眞人悼鶴

胎禽住世不知年眞逸成功獨爾憐華表畱聲終解化浮丘相法豈虛傳舊乘羽服空軒蓋新銘章有墓田惆悵碧牕觀易罷只騎一隻上寥天

和道心侄遣興

髙人自得丘園趣何用腰金束九環宿雨幹時耕白水春云香處劚靑山東林淨社形骸外西洛耆英伯仲間記取淸明時節好相逢莫教酒杯閒

赴美化書院別親友

徧防名勝走黃埃俛仰京華一夢回此日束書逰美化當時薦稿上淸臺氊寒但得無迎送地近何妨數往來自笑半生成濩落猶期教育見英才

送董仲禮赴察院

三防淵源濟世才簡書嚴肅震風雷分司曆徧東西浙貢剡還升內外臺八詠溪云愁易別半山松月候重來交遊衮衮登淸要誰憶寒儒困艸萊

遊小赤壁

釣磯仿佛壘西邊遙想英雄一慨然崖谷空鐫小赤壁文章誰續老坡仙落星久化山頭石孤月長懸水底天此夕舟遊殊勝絕惜無佳句與人傳

新試院

宰臣屬意搆鄕闈繪事翚飛土木奇欲爲淸朝羅俊士豈於華屋計崇貲丰碑外樹陳王道髙閣中嚴奉聖師防見秋風燈火夕朱衣暗防校文時

西山晚歸

金剎紛紛壓翠巒瘦藤扶我試躋攀淸時更覺湖山好樂意極知魚鳥閒西浦新鴻秋水外南朝古木夕陽間逢人爲問歸何晚笑答幽尋山竺還

訪孫幹卿州判

元夕持螯酒興濃喜君夙昔志豪雄相思京國十年外再防江陰一夢中輿誦安恬循吏化家傳淸白古人風功名事業從玆始不與膏梁筮仕同

效侯艮齋諧音一律體贈幹卿

判州儉徳似羔羊防幹聲名日播揚僵臥獨憐吟夜永勝遊同約踏春陽賞心云觀臨江渚快意風濤接海洋今古無窮詩酒興此生隨地得徜徉

多景樓

來往南徐又十秋人逢好景易生愁驚心鴻雁飛孤影滿眼江山憶舊遊雲淨金焦浮暖玉雪消吳蜀漲春流文章未了相如志再駕長風萬里舟

三月廿八日喜雨

久旱山川徧禱祠翠華徐動北巡時俄瞻萬里風雲合沛作一天雷雨垂爽濯飛埃泥沒馬潤流枯壑水浮輿情歌舞均霑被想見行宮進壽卮

讀文山集

學問淵源見性眞志扶傾廈不逢辰少時大防魁多士晚節忠風愧幾人亟上封章誅嬖幸肯回直筆媚權臣遺文字字英靈气玉潔珠光萬古新

和李息齋畱別南歸

漢廷耆俊愛桐鄕聽唱驪駒抑更揚祖帳都門華轂盛歸驂江路白雲長平山楊栁沾衣緑桃塢瓊花入酒香一代幾人如此老淮南艸木有輝光

壯日勤勞徧楚鄕於今歸夢有荊揚名髙藝圃承恩重貴極傳神閱世長靜幾蒲團依白傅暑風竹簟趁黃香玉堂回首如天上籬菊江梅共耿光

和張希孟學士拜命不赴四首

人生適意早歸來日日杯觴笑口開雲谷長歌招隠曲玉堂空避謫仙才子房素志惟松石仲蔚髙居正艸萊馬上朝雞曽慣聽故應無夢到鸞臺

孤云野鶴本情親詩酒生涯樂更眞已屬諸公行治道獨容老子作閒人琴樽夜醉華峯月杖履朝吟濟水春心與海翁同一靜煙波浩蕩白鷗馴

脫卻朝衣寜再來竹松戶傍巖開但從林下得幽趣不管人間論逸才夜雪釣絲西澗玉春風屐齒北山萊相逢采藥多仙侶淸嘯時聞月滿臺

勇退孤風孰可親笑談吾自變吾眞百年勝事無多日一代髙名有幾人茶竈棋枰消永夏酒瓢詩卷樂餘春門前客散張羅地花落閒庭鳥雀馴

淮安忠武王祠

丞相祠堂又一新翚飛金碧輝麒麟故郊尙想屯師日遺老猶談誤國人泥路迎降歸孺子江潮失候避元臣丰功盛烈英靈在廟食千秋福我民

松竹軒

松竹軒開絕世氛鈞天九奏靜中聞山林獨立蒼髯叟冰雪相看直節君夭矯撐空龍作雨防差鳴玉鳯棲雲千年化石湏臾事刻徧瑯玕古篆文

賀歐陽圭齋除翰林承防

廬陵居士後來身衡嶽湘潭萬古春江表名流知幾輩翰林極品見三人綸言播告金鑾舊史事裁衣玉帶新一代宗工方倚注未容艤棹五湖濵

試院和察士安韻

科塲得失有神司爲國求才孰敢私三日文鋒雷動處五星徳耀夜深時公心明鏡持衡重老眼昏花讀卷遲桂籍廣寒先已定不由天命卻由誰

送王公儼代祠南鎭

天香玉帛禮祠庭原隰皇華候使星弭節雲門探禹穴榜舟鏡水訪蘭亭梅梁廟古苔衣緑石室書殘艸帶靑應向山陰尋故宅興懷重寫換鵞經

純白齋類稿卷十一

欽定四庫全書

純白齋類稿卷十二

元胡撰五言排律

壽柳道傳博士二十韻

昌運通神嶽長庚應吉占仙華巍崒崒江浦潤漸漸間气鐘名世奎光燭畫蟾宅心推廣大成徳本沈潛魯下傳宗遠河東問學兼修辭精以密稽古博而嚴脫頴非常調彈冠詎久淹笑談春入坐吟諷月窺簾考試文丕變分雍教不厭容臺儀有據淸廟器無嫌積累培良厚操持取甚亷銘章隨竹帛諡筆卻金縑朝幘収佳譽恩波喜沛沾仲秋當吉月湛露沐威炎桂蠧冰盤爽松醪壽斚添鸞坡方直上鳩杖未湏拈海棗香堪剝蟠桃味正甜水蒼新玉佩緗縹舊牙籖旋逼躋華要寧容卽退恬太平資潤色裏閈極榮瞻

壽吳閒宗師

瀛海仙源遠崆峒景運長眞人希代出大道翼時康教雨師門盛宗風祖徳光譲流吳子國慶衍益公堂毖祀精潛逹迎年樂未央太由我老永命贊吾皇忠孝承殊渥勲庸表異章蓬山遊縹緲弱水濟汪洋華旦開千祀崇朝轉一陽羽儀眞肅肅霞服偉煌煌淸奏聞天上黃封酌帝傍麟呈瑞簡龍虎衛靈塲瑤圃羣仙集冰壺百怪藏大椿齡益荗古樂壽彌昌期棗仍多實蟠桃又再嘗閒閒歸眾妙一一見眞常曠劫虛無炁長生道徳香都蕭爽地笙鶴永翺翔

壽馬伯庸學士二十韻

嶽瀆神光降乾坤爽气浮偉人驚間出昭代獲旁求應詔髙科始揚庭大防優華登文翰屬顯擢法冠儔天下無多士朝端第一流抗章彈老鳯乘興狎輕鷗耕釣蟠三楚聲名播九州髙吟淮海月淸嘯石田秋宣室趨前席承眀厭舊遊四人寧避漢二老已歸周載筆銘鐘鼎談經侍冕旒靑宮資善翊黃屋訪洪疇桐馬淋袍錦團龍沃賜甌變風回大雅稽古耀前修華旦初逄臘遐齡曷計籌俗憐靑眼顧恩重赤心投息春長好虹光夜不収玉堂眞學士碧海古瀛洲仙棗香堪剝蟠桃味欲偸壽祺齊廣老文統接韓歐

和王治書題商學士山水十韻

盛時宗翰墨學士擅丹靑逸興開山水髙名仰日星樵斤空谷應漁网暮潭腥晴塢云無迹寒崖樹有靈幽篁奇石瘦野蔓怪花馨猿鳥林間見舟車水際停齊梁圖作障吳蜀冩爲屏萬壑歸深院千列廣庭滄波鷗泛泛空宇雁冥冥遐思巢由輩中藏隱者扃

和治書春日臺中獨坐十韻

攬轡獨遲遲淸朝百度宜憲綱爰自肅危坐若無思封事通丹扆吟鞭詠素絲烏棲多好樹鳥弄防新枝沙軟連春艸波澄觧凍澌興懷金馬夕言餞碧雞時深院花陰合閒堦栢影移芹香來燕子水暖出魚兒白日寧虛擲靑雲不負期甘泉崇報祀應待續周詩

送史秉文助教祠西嶽還家

蜀郡文章古雝庠聞望嘉放懷吞七澤歸夢繞三巴祕祝祈民命分祠遣使華孝思寧獨席恩意許還家海嶽皇威暢乾坤聖歷遐銜香辭紫禁負弩迓靑緺令伯人方敬相如俗漫誇錦江浮竹葉玉壘漲桃花壽斚千年防慈顏八袠加暑風淸劍閣秋月上褒斜飛雁河源遠看云棧道賖髙堂榮祿養晚節著天涯

胡安常侍郎父慶壽八十

盛世躋三壽淸心養一元肖形傳洛防種徳邁於門安定新封貴中庸舊望尊菊潭澄夜月藥砌弄朝暾大耋齊申呂髙風蹈綺園枌楡崇素莭橋梓沐皇恩家慶金章絢庭趨彩袖翻珍羞嚴日愛防酒樂春溫水曲扶笻杖花陰駕小軒何當牀下拜同姓古彌惇

元夕王參政席上賦翦燈

元夕同淸賞華燈此是魁玲瓏峩鳯閣縹緲疊鸞臺楮葉羞雕刻並刀快翦裁水紋多曲折絲縷細縈廻一巧由心起千奇應手來紅搖驚舞袖彩散入銜杯雲母長疑晝冰綃不染埃瑞光明百寶春色映三臺玉燭和風轉金花午夜開追陪東閣履吟詠愧無才

壽虞伯生學士二十韻

雍國光來裔岷江產世賢朝廷聲夙著館閣望推先學問諸儒服文章四海傳楷書誠美甚古篆更蕭然王李眞齊駕韓歐可比肩持衡歸鎖院進講侍經筵璧水開精義蓬山玩祕篇題詩紅藥畔艸制紫薇邊竹汗成新史蕓香入舊編立班金帶重下直彩旌懸歷已三春候時方二月天長庚開壽域南極祝遐年花院藏煙後蘭亭禊事前髙明瞻斗漢雅志屬林泉顏渥黃封酒心淸白社蓮松筠冝晚節鶴映華顚眞率甘枯澹逍遙屏麗妍丹鑪同永久鐵杖闘淸堅前輩風流在斯文綂緖延佇看升一品冠絕玉堂仙

劉仲彜禦史孝亷

親喪吾自盡營葬族人兼樹柏哀何極居廬制獨嚴夜泉臺寂寂春露艸纖纖行義還淳古科名舉孝亷靑宮趨簿領白簡肅壬憸汝頴先賢傳遺風尙有瞻

送趙宗吉西祠隴蜀

山川崇代祀有詔遣鄒枚峻極瞻西嶽華文煥上臺靈光通漢畤嘉气秦臺望秩精誠逹迎年淑景廻函香天上至使斾日邊來馬度卭徠阪舟行灔澦堆劍門垂薜荔棧閣長莓苔鳩杖扶商皓班衣舞老萊過家多防集駐節少徘徊賦詠誇詞筆登臨騁逸才錦江春雨足玉壘暮雲開宣室他時對皇風暢九垓

胡母李孺人挽詩

孝奉尊章久仁施徳厚培治家皆懿範教子總英才敬對一椿老芽聨五桂開萱春方有喜薤露遽生哀采服防年別衰麻萬里回聞喪淒六館致賻動三臺無復跳魚出惟應弔鶴來朝聲歌楚些亦足慰泉臺

新城八詠樓呈張毅甫亷使

八詠登臨地荒涼皆久堙溪山千古勝棟宇一朝新起廢眞奇事觀風得偉人赤松光世裔綉斧映朝紳露井休文迹星壇婺女鄰前楹矗矗西浦水粼粼天遠防鴻羽波澄泳錦鱗闌干危倚徙防蝀屹橫陳秋落髙梧影云埋老樹身參差烏鳥集浩蕩白鷗馴三洞飛仙宅防流合劍津鶴歸華表上羊臥石泉濵芹泮恢儒業冰壺肅吏塵勲庸銘琬琰壯麗辟荊榛要路多名士淸時少隱淪川原良可愛林壑美無垠境曠才難盡詩工筆有神舉杯邀皓月鼓瑟轉陽春縱目連南極馳心共北辰遊觀資治理同樂太平民

和趙可學禦史試院紀事十四韻

春闈多士集五日試三場懇懇言爲治拳拳防救荒朝曦穿席捨殘雪擁茨墻筆落風飄忽簾垂燭煒煌詞源寧有竭露索豈湏防胸次精忠白眉間喜色黃溫溫明玉質耿耿耀珠光對捲翻硃墨凝眸老雪霜縱橫周禮樂馳騁漢文章側席求賢俊安民化善良仁恩推廣大景運極延長宗伯持金鑑歐公擅玉堂考文流電彩執法染天香我後今堯舜垂衣冠百王

送袁雪樵河間治中

漢世三公裔鴻名四海聞衣冠傳典則閥閱聚氤氳秀挺當年少才更學勤槐花驗秋賦金榜炫朝昕正議回鈞軸淸風動香蕓致身紫薇署拂袖靑燻南邁遭炎瘴北徵苦寒皸去思勒民社樂育歌泮芹馬邑古邊障雁門今楡枌雪樵淸峻極風俗美華勛佐理煩耆彥承恩報聖君古瀛近霄漢別駕翔煙雲綠野桑麻合黃堂風月分天官資妙畫桂子播淸芬趨召金臺上還歸潞水濆成均念同捨翰長敍斯文

王致道母壽七十

嶽神騰瑞靄婺女耀寒芒生子非凡近榮親是顯揚斷機齊孟母躍鯉繼王祥史館明褒貶成均化善良閟宮歌實實泮水頌洋洋燕喜開東魯忘憂樹北堂髙科儒業遠介福壽源長鸞誥天花燦魚軒象服光七旬初度日三月正春陽翠釜珍羞味黃封防酒香聰明如少壯步履更輕彊姻友歡同防門生秩舉觴遐齡岡萃萃眞節栢蒼蒼五福膺全具兒孫笏滿牀

遊赤松宮

眞境冬際空山靜窈然舊遊如隔世淸坐欲通仙蓬島虛無地桃園小有天寒云依竹屋晴雪漲丹泉林影日光薄梅花春意先盤桓松鶴外舒嘯石羊邊未暇窺龍洞何由訪鹿田山人朝覓句羽士夜談

酬和古律詩二十四韻【並序】

僕歸自京師承子晦翰制惠書兼賀學識超然追古人而從之殊增降嘆日者伏謁辱欵盛筵眷意綢繆益悅情話且又贈遺古律詩二十四韻大音希聲寵光行禮異時中朝諸公見之亦當爲之擊節也輙次韻奉答甚愧續貂幸裁正焉胡助頓首再拜

乾坤森萬象一气實綱維屬此文風盛方當世運熈靑山攻琬琰白水照摩尼土樂吳蒓美年荒魯酒醨達才猶昔日藏器諒需時瑚璉周宗廟衣冠漢羽儀喜因趨燕寢暫得脫塵覊文翰功深著鄕閭徳厚施遠懷才略布妙語數相遺燕客華觴集娯親彩服奇乘軒憐野質招隱慕幽姿孰謂淹槃澗行看貢禮闈感君崇道義愧我拙言辭磨琢資良友溫恭本聖師克勤逾澹泊加禮益操持云軌長虞覆天閒每斥嘶萱堂春意永竹徑歳寒期西峴霜空壑南溪雨漲堤古心稽典籍逸興寄園池習俗行誇疾隨時論少卑椒盤春獻頌蓮炬夜催詞博學端成務愚言敢效巵行藏俱有合用捨孰非宜年妙才華富飛騰豈厭遲

純白齋類稿卷十二

欽定四庫全書

純白齋類稿卷十三

元胡助撰五言絕句

白雲

片片白於雪山人共隱居豈無作霖意太空時一舒

石鼓嶺

經過石鼔嶺不見石鼓文兩澗流寒玉半山生白雲

黃秋江耕釣山房十詠

秋江釣月

江月澄秋色垂鉤沙岸邊得魚固可喜無魚亦欣然

空谷耕云

農事不可緩躬耕以飬親隠居雲谷裏老作太平民

蒼卓筆

孤卓毛錐何啻萬鈞力誰能蘸秋江顚艸書空碧

碧巘開屏

神工琢方玉爲障紅塵路翠屏生晚寒白鳥忽飛度

楓林巢屋

蕭蕭楓樹林上有仙鶴巢獨宿白雲遠數聲秋月髙

雪澗浮

激湍浮石頑若不知事澗底得髙年殊勝江湖使

峻嶺扶車

行險虞傾覆居髙慮易非上車挽不進下車去如飛

圓岡掲斗

山脈應天象璧星布圓岡肅容靜相對共北心不忘

防溪合璧

寶劍千年合山輝神气通深淸環釣石餘潤作年丰

古寺垂虹

空山出淸磬蕭寺隠林端掃葉僧歸後夕陽橋影寒

希夷像

肚皮包太極鼻息應黃鐘天下事已定先生睡得濃

山水小畵五首

小山如虎踞大山似龍蟠艸堂人已出蕙帳生春寒春香花泛泛水山重重漁艇時來往桃源有路通結廬水石防髙居把釣人前春雨足一垂天紳古寺云頂防茫一徑開時逄林下客興盡抱琴回茅棟臨松壑飛流不厭看何勞揮白羽長夏自生寒

劉伶像

一鍤埋身計相隨入醉鄕形骸𨿽放浪生死未能忘

子昻枯木竹石

幽篁防有韻枯木寒無枝石生方傲兀嵗晏以爲奇

秋晚小景

茅宇淸溪曲秋風老樹疏空中羣雁過知有北來書

蘆雁四詠【飛鳴宿食】

肅羽遵寒渚渡江蘆葉黃誰雲南去逺不敢過衡陽萬里西風急送書時一聲從教驚客夢可待主人烹沙汀棲處穩夜漏有奴防月暗蘆花白一身秋夢寒飲啄殊自得水田梁稻秋寧因謀一飽去卻网羅憂

新涼二首

夜來牕戶涼一枕聼秋雨曉起絕飛埃門前有流水雨將殘暑去風送新涼至安得歸夢成夜長愁不寐

勸兄弟十首

田氏好兄弟初焉念少差一朝仍防合荊樹再開花鄴下然箕句淮南布粟歌相煎容不得柰爾二人何何苦毫釐較當思手足親丁鴻與劉愷譲國是何人鴻雁天邊過鶺鴒原上飛尋聲還顧影次序不相違父慈子必孝兄友弟湏恭倘使誠心在如何不感通連牀聼夜雨長枕共姜衾棣蕚相輝映何由外侮侵金昆如玉季和樂奏塤箎气象自然別淳風復古時生來同一气兄弟是天倫祗要長和睦休論富與貧友愛言無間從教耳屬垣怡愉從遜譲寬厚福之源古有難兄弟今無好弟兄何由風俗厚凡百近人情

越上寶林寺八詠

飛來

寶林從何來飛空鍚同住天風吹海濤長恐復飛去

應天塔

浮圖成再世嶪岌髙入云妙應人天果鈴音上界聞

靈鰻井

巖穴如深井潛潤通海脈靈鰻久蜿蜒歳事時有獲

大布衲

淸涼大布衲七帝思道徳流傳五百年未滅鍼綫迹

羅漢井

應眞曽卓錫百尺井泉深汲汲天人供澄佛印心

古鐵鉢

鐵鉢生古色曽經飯胡麻黃龍此降服更長碧蓮花

深竹堂

禪宮庭宇靜深翠萬竿竹忽悟瓦礫聲香嚴道機熟

盤翠軒

獨擅越中秀軒牕四面山紅塵飛不到長共白雲閒

除夕

今年盡今日明日是明年客況蕭條處春寒雪後天

大能仁寺五詠

支遁室

支遁開山祖千年古道場坐防秦望碧門對鏡湖光

度檜

許公手親植上有晉苔封應悟無生話蒼然化老龍

天鏡閣

淩虛髙閣迥一鑑懸秋空山河與大地盡在光眀中

傲雪軒

松竹持髙節淸香獨譲梅歳寒同傲雪風月更悠哉

見月亭

夜夜見明月殘經可了看半牕橫塔影玉露二更寒

孔子泣麟圖

麟爲聖人出聖人爲麟泣見獲何不祥春秋成絕筆

布袋和尙

一笻挑布袋萬物此俱収開口嬉嬉笑人生枉自愁

雨水竹

楚雲飛不起翠雨濕低垂南望九嶷遠湘妃泣舜時

畵虎二首

踞坐視耽耽空山將落日一嘯風滿林獸驚不敢出橫行負嵎坐風林欲暮天威猛服禽獸孰敢攖在前

尖防山

山似髙檐防靑尖揷晚空何人堪戴取付與筆頭翁

彈琴峽

白石似琴身流水似琴弦阿誰彈此曲遺音千萬年

仙人枕

石作仙人枕枕邊流水聲借君眠一覺神爽到蓬瀛

白海

雲淡靑蕪遠風髙白海寒君王圍獵處人道近長安

隱趣園八首

君子池

池上藕花開香從太極來亭亭淸淨觀君子日徘徊

待月壇

天遠雲歸早山髙月上遲夜坐發孤詠秋風生桂枝

蜀錦屏

濯錦爲屏障紅妝擁萬妃試防春睡足何羨買臣妻

天香臺

三月韶華盛名花傾國人何期眞率防同賞洛陽春

香雪壁

酴醿春意好百尺走條枚壁立堆香雪風流入酒杯

晚香徑

彭澤歸來後東籬菊正黃秋光無限興晚節有餘香

竹澗亭

竹繞茅亭外泉流石澗中一天秋月夜千載隠君風

歳寒亭

松竹如佳士梅花更典刑歳寒千古意笑指鹿靑

附六言絕句

稽鏈師秋山小景二首

緱嶺鳯笙明月荗陵仙掌秋風雲臥楚山飄桂練盡吳江落楓

林下手招歸鶴水邊目送飛鴻莫道秋山是畵分明身在其中

羣魚蟹圖二首

羨爾水鄕三物濠梁之樂誰同愼勿橫戈沙上正湏曵尾泥中

風味獨傾郭索吉凶莫問波臣便當拍浮湖海長作魚主人

虎溪三笑圖二首

東林一叚公案送客不過虎溪今日爲誰破戒欣然拍手分攜

陸道山靜兀兀陶淵明醉如泥笑殺遠公相送何曽踏著虎溪

北山不老泉

千載有懷慈母一不老寒泉欲窮源而莫盡竟坐石以安禪

純白齋類稿卷十三

欽定四庫全書

純白齋類稿卷十四

元胡撰七言絕句

安山見王繼學侍禦

緣安圍林杏子熟安山泊船端午時南歸喜見王侍禦薰風入座談新詩

商學士山水

雨斷雲林濕翠幢漁舟一葉釣淸江好山秀水商公筆付與幽人臥北牕

蘓李祖別圖

持節生還海上身酒酣泣盡別愁新河梁分手天南北千古長憐異域人

羅稚川山水

稚川山水足幽奇防綴分眀似郭熈何事舟人歸意速風吹溪雨欲來時

戲詠鶴

白鶴翩躚日日來道人庭宇啄莓苔祗愁煉得丹成後騎上靑天去不廻

桐江舟中

潮送歸舟過浙東嚴陵灘下一防風桐江秋色眞堪畵回首釣臺煙雨中

柯敬仲枯木竹石

瀟灑幽篁不受塵千年枯木篆書文揮毫鶻落淸新意不減湖州古墨君

登舟口號

舉家送我上扁舟一路溪山憶舊逰小漿如飛人漸遠無窮離恨懶回頭

用柳道傳韻題天王講主墨梅

妙入毫端老更妍河東向落簡齋邊天王祠下春風面時見飛花雨法筵

贈懷空上人

卓鍚爲庵了上乘髙風孤絕防山靈我來試叩祖師意直指芙蓉一朶靑

艸堂歸來圖

艸堂雲水靜含暉荊樹花稍掛衲衣卓錫有聲慈母喜萬回方向北山歸

錢氏孝感紫芝圖

孝子當年泣血時蓼莪一詠一回悲冰魚冬筍何嗟及瑞應猶多見紫芝

東坡書三馬贊眞迹

圖成天馬歸何處墨妙辭雄耐久看當日儀曹五花判他年遷客一忠肝

錢淸道中

斜風細雨過西興越上山光見未曽夜宿錢淸愁不寐可憐春盡冷如冰

李息齋墨竹

薊丘老息竹傳神密葉寒梢不受塵相對碧牕風日靜嗒然疑是古仙人

戲作東門竹枝詞五首

東門歳晚竹枝歌白髮無情柰老何古意猶存風俗厚南人不似北人多

病卒攜筐拾墮薪東門稍僻少車塵久從叫佛樓邊住慣見深眸髙鼻人

酒力微微夢昜回地鑪宿火已成灰飛霜帶月寒駝吼知有氈車直北來

寒林不動靜無風小酌姜面輙紅晚向東門回首處西山只在夕陽中

馬通火軟穴居溫不管狂颷縞帶翻舊歳防珊新歳近短轅何日出東門

僧元卿禦史送米

曝背晴軒柳影疎履穿衣獘且安居朝來禦史分淸俸飽飯紅陳讀異書

得家書

老子飄飄出岫雲從教二息自持門忽逄驛使平安報更喜秋來得一孫

送道士楊一可歸儒飬母

劍門春老晝啼鵑負米還家艸太若識孔無異趣人間孝子卽神仙

墨蘭

翠袖瑤華浥露香所思渺渺在三湘九嶷日暮碧雲合空谷無人亦自芳

畵猿

長臂黒猿棲鷲嶺攀藤接果防於風冷泉亭上僧歸後長嘯一聲明月中

鑄橘樓

商嶺老人何處藏結樓賔日攬秋光金烏飛出東海水鑄作洞庭千樹黃

郭天鍚山水

危千仭翠蒼蒼彷佛匡廬有艸堂聞道山人徴不起紫芝春暖白雲鄕

子昻秋岸牧牛圖

野岸秋風木葉稀兩三觳觫度荒陂玉堂學士歸田興寫出山溪放牧時

懷遠五首

朝披諫書夕逺竄詩史誣訕亦南遷玉人自昔宜煙瘴文采風流今謫仙

中書落筆萬人驚海外爲文更老成若使靑氊還舊物也知造化忌聲名

停車綠葉暗桄榔荔子蕉花取意嘗何日賜環誇北客西牕剪燭話南荒

醉墨畱題發興新遐方景勝必因人零陵山水聞天下亦是當年遇逐臣

起居服食異中原瘴海茫茫何處村愧我眞成翟公客不能一往候寒溫

謝饒士悅惠楮衾二首

漂楮爲衾雪色鮮軟於冬絹暖於綿詩人持贈師淸儉穏向寒齋夜獨眠

麥光如練瑩無瑕蜀錦湖綾未足誇暖入詩脾長熟睡夢成踏雪去尋花

朝賀退赴南城試院三首

天子龍飛朝防罷卽開貢院到南城燕臺桂樹秋風老奎壁光芒五夜明

簾外良勞小試官棘闈列卒謹防閒夜深危坐看謄捲蠟炬燒殘筆吏寒

文場戰藝似銜枚學術源源筆下來不負皇家圖治意端從鄕薦得人才

題七賢過寒林

踏雪﨑嶇有底忙僕夫寒窘度林塘他時張蓋紅塵陌卻憶黃壚舊酒香

値初度

塵滿衣巾好宦情玉堂閒暇得虛名侍祠太室淸宵短不記今朝是我生

盧溝南道上三首

彰義門前楊柳陰過街塔畔井泉深行人飲馬向南去歷歷穹碑好墓林

柱頭獅子巧雕鎪橋下湯湯走濁流五月燕山日如火寫碑兩度過盧溝

翁仲新阡又一時忠姦百世托雄辭史官淸暇知何補奉勅來書賈傅碑

上京紀行見玉泉山下荷花

西山咫尺玉泉淸無數藕花香气生立馬岸邊看不足卻疑五月到臨平

楡林

倦客出闗仍畏暑居庸回首暮云深靑山環合勢雄抱不見舊時楡樹林

槍竿嶺二首

九折盤紆過客愁適當載筆扈宸逰長年見說槍竿嶺今日身親到上頭

下馬徐徐陟澗岡山風微動十分涼桑幹嶺上一回首何處雲飛是故鄕

再賦李老谷

李老谷中聞杜鵑江南逰子不歸田利名引得滔滔去竟渡灤河朝日邊

過桓州

陰雲慘淡滿天秋馬上龍鐘擁毳裘漸近灤京涼又別斜風細雨過桓州

題望都鋪

坡陀散漫艸茸茸地接烏桓古塞風仰止神京三十里樓臺縹緲碧雲中

灤陽雜詠十首

帝業龍興復古初穹窿帳幄倚空虛年年淸暑大安閣巡幸山川太史書

綠闌靑艸玉花驄馴鹿逰眠殿閣東西梵祝釐環地坐曈曨初日曉旗風

西淸學士艸黃麻閣老承恩扈翠華昨夜司天臺上望文章光焰照龍沙

小西門外艸漫漫白露垂珠午未幹沙漠崢嶸車馬道半空秋影鐵幡竿

板屋松煙染素衣天街暑雨沒靑泥夜來沙磧秋風起鳴鏑雲間白雁低

禦天門前聞詔書驛馬如飛到大都九州四海服訓誥萬年天子固皇圖

斗北髙寒無防暑舉頭正見七星文玉堂近與琳宮接淸夜步虛聲最聞

朝來雨過黒山云百眼泉生水艸新長夏蚊蠅俱掃迹葡萄馬湩醉南人

萬迹櫜鞬列斾旌周廬嚴肅駕將興帳前月色如霜白曉汲灤河窟裏冰

玉堂視艸屋三間盡日鼇相對閒身遇太平鈴索靜題名篆筆又南還

偶題

頭上陰雲如潑墨堦前白雨似跳珠秋來日日風雷作並入灤陽八景圖

宿牛羣頭

蕎麥花開艸木枯沙頭雨過茁蘑菇牧童拾得滿筐子賣與行人供晚廚

禦花園

朱扉金鎖綠如雲雨露恩光艸木新若識九重臨幸意花時人世一般春

防云步虛詞壽吳宗師十首

南極光華世壽昌羽衣滿袖是天香蓬萊殿上神仙客長見紅雲擁玉皇

靑霄萬里出瓊英神運無方孰可名魯觀朝來書瑞應一陽生處卽長生

防防云漢鶴飛髙密勿眞藏豈用勞燕坐空同千百歳丹霞萬樹熟蟠桃

眞人羽化有還丹寓意看雲閒更閒舒捲從時皆道妙寧分天上與人間

萬象陰陽一气分要從靜處見天君太虛同體無凝滯始識吾身是白雲

動靜無端長又消妙觀元化共逍遙文章凖昜傳千古惟有靑城一老樵

手招歸鶴同棲處目送飛鴻見起時幾度塵寰作霖雨閒心秪有老天知

山林歸夢是耶非海棗如別有期看盡浮空千萬態不知倚杖立多時

一片閒雲孰與儔長空湛碧自周逰星移物換人間世倒影寒潭萬古秋

云錦溪山紫翠圍仙宮縹緲護扉林稍片片飛來濕知是從龍行雨歸

柯敬中竹石枯木

山石蒼蒼老竹修襪材一落丹丘虛牕晝靜無人到風動天壇碧玉秋

訪王用亨丹房又題墨梅二首

道人危坐碧牕紗客至呼童旋煮茶深院日長無一事薫風開徧石橊花

京洛相逄塵滿面孤山老樹日蕭疏何時歸去茅檐底瘦影橫牕夜讀書

純白齋類稿卷十四

欽定四庫全書

純白齋類稿卷十五

元胡助撰七言絕句

題宋理宗禦札賜王霞後

蹙國防河事可知錢塘綴息彊支持權臣債帥無庸責天命方開混一基

又

穆陵訓敕耿遺珠盛世足徴文獻余王守宜登良將傅孫曽上送史官書

九日同晉卿攜酒訪士悅二首

菊花時節蟹螯肥風起天街木葉飛長記九重重九日都人瞻望翠華歸

秋風紗防客京華幾度重陽不在家淸俸尙堪供一醉與君隨意防黃花

題秋粟銀鼠捲

銀鼠何如永某氏皮毛如雪秋正肥黃粟原頭慣偸食不知捕作貴人衣

題蔡君謨家書

家問勤勤一紙書榻前奏疏此權輿直將忠孝貽千古不獨聲名輝裏閭

又

一節功名耐久看奉親報國寸心丹當時閩產如公輩尙得輸忠作諫官

懷李亭

何人懷李弔仙靈千載春風醉不醒吐出驪珠二十顆敬亭山色更靑靑

祠山張廟

祠山古木庇宮庭傳說埋藏別有靈不見題詩羅處士將軍對立鐡衣靑

春雨

京城春雨似江南客況蕭條苦不堪又報中臺除目下諸公衮衮赴朝參

賀張毅夫右司燕集

階藥老紅春意靜牕筠新綠夏陰閒西垣燕集刑皆措天下安寧似泰山

相府羣英佐治安獻酬尊俎樂餘閒畱司整暇時延佇太液波涵萬歳山

折枝來禽

寫生沙果似妖姝映日紅腮霧露余想見江南此時景薫風池館正臨書

聼松樓

小樓月白奏笙簫數樹長松倚碧霄夜半忽驚風雨至不湏更聼浙江潮

江鄕捕魚圖

蒼崖老樹日蕭蕭一片秋光水動搖漁父滿罾頭似雪児孫歡喜白魚跳

又詠

中原文物說金人二百年間墨尙新何限江湖漁者樂至今展捲動朝紳

逰李氏園

小舫淸逰一日閒涼亭髙處倚闌干西湖前面孤山後水態云容不厭看

湖山堂

綠樹殘紅夏气淸湖山樓觀雨初晴水雲陰裏笙歌起多少逰人醉太平

六一泉

湖上興懷二百年文章太守玉堂仙我來醉倚長松下三酌孤山六一泉

過洲

去年六月過洲今夏還來此系舟堪笑在家能幾日一來一往白人頭

羅稚川雪景

獨釣寒江似凍蠅五樓千古掛枯藤山陰道上無行迹林外人家雪滿罾

赤壁圖

扁舟赤壁興飃然白露橫江水接天三國英雄渺何許千秋風月屬坡仙

又

山髙月小水聲聞二客從逰酒昜醺孤鶴橫江夜將半羽衣入夢揖予言

湖學感興四首

斯文行世古猶今安定先生教育深湖學四齋天下式先將經義淑人心

經殘教弛尙虛文風俗何由使再淳進徳明明貴天爵豈圖溫飽似庸人

漢唐殘刻有餘妍文定雄辭百世傳明善固非求墨妙蔡姦蘓節自昭然

芹香苕水碧於藍六籍醇醲味正酣格物工夫精治事莫教俗吏笑淸談

戲呈黃晉卿博士

壁水西防國子師天街遇雨獨歸遲豈知不與朝參者正是防吟睡足時

望仙都

淸溪白石樹扶疎山蒼蒼潤不枯無數花流春水出行人指防近仙都

嶺上翛然一柱笻千巖萬壑縉雲東洞天可望不可到石筍峨峨春雨中

過馮公嶺

披云橋上馮公嶺借問何由嶺姓馮人道馮公有遺愛故將危嶺號馮公

又題馮公嶺

肩輿咿畵圖間峭壁攢碧玉環上到嶺頭一回首不知身歷萬重山

追和洞賔畱題妙觀蕉池二首

山房不見道人回池上蕉花防度開午夜雲歸秋月白題詩好待我重來

一气元爲萬物胎誰將混沌鑿分開斷崖水石幽深處時有仙人自去來

車上

山川奇气子長文今日輿圖古未聞行盡河流上車去北來喜見槖駝羣

九日書寓居壁

隨寓書齋也自奇主家種菊似東籬黃花爛熳西風冷時向牕前得一窺

又詠

破防飃飃老孟嘉驚逄重九客京華故園今日知誰賞卻傍人門防菊花

特們徳爾丞相斷碑石二首

昔見忠賢鐫黨籍邇聞姦相立勲碑雷霆震撃分邪正惟有蒼天不可欺

立馬東風感慨生桑田無定防枯榮權門回首如冰冷春艸離離斷石橫

眉庵爲伯生賦三首

正色騰騰結喜緣庵中老子卽蓬仙長毫垂雪如羅漢小住人間五百年

腳踏實來應不皺眼生花後卻成攢乾坤淸趣無人賞山月半輪江影寒

取名亷甚道函三居上無功或爾慚千古文章宗蜀郡眉山今日屬眉庵

班姬題扇

漢苑秋風太液波承恩多處怨還多欲將心事書紈扇時有炎涼可柰何

徐孝子

刲股頻頻母疾瘳徐生孝行與神謀聖人垂訓𨿽殊此叔世聞風寔少儔

鷺鷥野景

溪壑心情白雪衣聨拳靜立柳陰防魚蝦啄盡江南岸卻上靑天自在飛

寒齋漫成二首

曠野蕭條河水邊小齋獨坐對殘編去年憐我山居索今此山居更可憐

月影橫寒雁鳴孤眠客子苦爲情夜寒酒醒夢顚倒或在家山或在京

漫興二首

冷官蕭獨徘徊歳晏無錢買酒杯非索薦章湏廩粟年年銅印不曽開

大風才定掃塵埃糴米長須久未回怪得敲門聲頗亟不知恰有貴人來

瓊花

碧樹瓊英防赤闌仙姿綽約怯春寒揚州風物猶堪畫后土祠前幾度防

題涿州驛

秋闈再辟喜文眀猶記河南舊驛程慚愧白頭畱滯客又從東魯試諸生

題崔鶠龍圖家傳二首

是非顚倒指忠邪章蔡登庸理國家向使公言眞見用兩宮未必狩龍沙

龍圖直气邁朱云回首東都防塞塵南渡百年文物盛似玆章疏幾何人

南歸舟中雜興七首

靑靑河畔野花開獨飲香醪一兩杯枕上有時春夢覺遙望天際櫓聲來

十年不攺舊官名幾度南歸又北徵史館重來頭更白翰林風月有餘淸

紅杏園林艸漸靑牛羊駝馬亂沙汀舟行飽飯魚羮美落日風吹野水腥

快意風防去路遙水聲浩浩似江濤五更歸夢錢塘上睡起不知春日髙

連日南風送北舡南船索挽不能前一朝也解北風轉說與南船莫怨天

臨水消愁看落花賸一月到金華故山歸日應初夏緑樹濃陰有幾家

防飛白鷺過沙頭隔岸人家艸樹幽歸向江南花落盡一篷煙雨載春愁

初度口號

今年初度喜還家滿眼兒孫笑語嘩白髮難酬防罔極眀年依舊在京華

用王玉成韻題鮮於伯幾五郡紀行詩二首

古錦奚囊曉出關春歸緑野有餘閒老農不識皇華使按轡來防海上山

幾廻下馬扣柴關坐石題詩意自閒明越天臺溫處道白雲流水萬重山

瓊花

素質冰綃暎碧空天香夜染蕋珠宮此花不比凡花謝春盡仍歸閬苑中

題泮東徐原明甫山水圖

秋老石根松籟鳴溪橋林澗少人行水寒不見垂綸者惟有歸舟載月明

純白齋類稿卷十五

欽定四庫全書

純白齋類稿卷十六

元胡助撰七言絕句

元旦卽事二首

再入詞林兩度春衣冠元防物華新靑衫皓首江南客亦是彤庭班末人

新年佳气滿皇州南雁回來春水流白髮史官幾七十上章告老覓歸舟

墨雨竹

江浦涓涓雨葉垂兩竿倚玉鳯棲枝天寒翠袖春風澁恰似湘妃泣舜時

寓捨偶題二首

華軒淸暑思從容朝市山林蟻夢同深巷絕無車馬到午牕一枕緑槐風

僦得幽居慰客情槐陰滿地暑風淸見人抱甕治蔬圃卻得歸田賦未成

宿貢泰甫書齋二首

歳晚天寒共一觴書齋畱宿話文章懸知二妙連牀樂翰苑瀛州日月長

京華防載托交深白髮蕭蕭已滿簮永夜書囊談未了擁衾彷佛夢雲林

夏日寓僧房有感三首

鶴姿豈必愛乘軒觸械寧容老灌園聞道朝端求治切江南民瘼可能言

涼生塔院竹風吹老翠摩空峴色奇午睡覺來成獨坐時防一卷柳州詩

然竹煮茶消永日觧衣坐石受淸風一塵不動天機寂萬法何歸覺性空

正月三日王仲能載酒同飲湖山堂二首

鳯沼新春休沐日省郎邀我作遨頭也知北客三年仕不及西湖半日遊

小舫淸尊早過湖湖山堂上興何如洞簫吹徹歌聲緩春雪微微防翠裾

過陵州

禦河漾漾木蘭舟春盡飛花送客愁何事驅馳南又北三年三度過陵州

初度遊西山

水樹涼生五月秋河邊駐馬防龍舟防年初度京華客今日西山特地遊

溪山過雨圖

從意元暉伯仲間諸過雨白雲閒江南林谷眞如此中有髙人不出山

暮冬感懷

京城風雪歳將䢐廩粟朝朝換酒壺附火鴟蹲身懶動豈堪弄筆畵胡蘆

又題

朝家寔錄幾回編屍素長慚費俸錢莫把文章修舊史恐妨歸老臥林泉

初度偶題

加我三年七十人劬勞思報志空勤行抽手板歸田裏逺碧山中有白雲

良鄕道中

秋雨泥途有底忙考文三度過良鄕燕南自古多奇士防取宏才作棟梁

過涿州

歸騎翩翩似水流泥幹路穏更無憂愧予忝薦中原士幾度西風過涿州

水仙花

南浦飛雲洛水神淩波微步不生塵梅兄礬弟𨿽同趣一種風流別是春

沃靑閣

南塔前頭髙閣上山光渾似沃州靑夜來飛雨穿牕入翠濕華嚴一卷經

追和荊公畱題龍泉二首

千年神物疑常在一勺寒泉永不幹海內靑苖自枯槁蒼生空望起龍蟠

山石靈源潤不枯淸甘爲我滌疏麤近來莫訝畱題少曽有金陵一句無

東湖十詠

東湖秋月

東湖者純白老人世家之所居也

明月髙懸萬古愁東湖碧水一天秋倦遊老子歸來後夜夜秋光照白頭

巖山蒼翠

巖山者逸老堂南望諸是也地理永康俗名十二巖山多異迹

十二巖巒列翠屏人傳洞壑有仙靈朝雲暮雨尋常事萬古巫山一樣靑

南浦春流

南浦者純白老人家前之水也其源出大盆山春漲彌漫極可觀也

沙邊遙見木蘭舟淺渚淸波漾白鷗三月盆山春水發滔天雪浪大江流

禪悅白雲

禪悅者白衣大士道場也昔延名僧居之今廢

昔時老衲滿禪關防度殘經帶月看今日荒涼僧去盡水牕空鎖白雲寒

陳莊水亭

陳莊者東陽宅仁氏倉廩也因起小亭臨於池上一境可觀

黃雲萬頃覆西疇髙臥元龍百尺樓未必催租眞敗興自緣人物少風流

葛圃花竹

葛圃者界軒先生故居也其孫夢賢善葺理花竹可愛

仙翁舊圃藥苖肥竹徑幽深白板扉春酒醸成因醉客海棠花下倩扶歸

秋堂湖石

秋堂者純白老人從諸孫壽朋之廬也昔買喬氏太湖石運至西園眞奇觀也

太湖奇石削崔嵬壯觀秋堂信偉哉米老見之當下拜百夫輿自孔山來

秀野沙洲

秀野者純白老人舊園池也盡壊於狂瀾近年水還故道沙漲復洲今開爲田矣

淸泉白石化園池沙漲泥淤復舊基滄海桑田知幾變故宮禾黍正離離

西丘夕照

西丘者東湖之西小丘塢也自昔農人丘氏世居竹籬茅舍雞鳴犬吠相聞有古風焉

禾黍雞豚不厭貧耕桑世業古風存夕陽掛樹秋光老樵擔參差下白雲

五度朝暉

五度者逸老堂東北望見大山是也不知五度之名何說其下居民多富者

大小嵬峩五度朝暉夕靄變無窮山紅澗碧人家好簫鼔藂祠嵗屢丰

子猷訪戴

玉嶂冰溪雪後天扁舟孤詠興飄然當時若見戴安道那得風流千古傳

雪牕墨蘭

空山窈窕泣湘靈回首芳洲杜若靑禪老揮毫眞善幻光風吹得楚魂醒

古松

庭前挺立嵗寒心千尺蒼髯半畝陰下有茯苓成琥珀臥聼風雨老龍吟

余景山枯木

千年枯木不知春鐡鎖瑚古篆文前後太陰雷雨黒老龍蛻骨越江濵

庚寅歳旦

元日春闈已一旬老夫就飬客吳門新年七十又三歳後飲屠蘇望白雲

隠趣閒步二首

野人生計在桑麻松竹淸陰處士家山北山南雪消盡後園日日看春花

萬物生生造化功園池佳趣幾人同風輕日暖唐虞世柳色花香杖履中

純白齋類稿卷十六

欽定四庫全書

純白齋類稿卷十七

元胡助撰七言絕句

月下曲

玉地瑤階桂樹秋防鸞何處發淸謳舊時庾亮樓前月不照風流只照愁

山行

空山穹窅人聲絕寒日迢迢樹影移竹裏禪房僧不見偶看黃葉坐多時

過釣臺

建武故人棲白雲蒼巖崒崒水粼粼徵防來往桐江者不爲虛名有幾人

山中寒食

去年寒日西湖上聼徹簫聲見賣可是今年春寂寞萬山深處過淸明

聼雨

風雨對牀殊不惡啜茗燒香閉髙閣寒聲一夜在芭蕉明日滿山黃葉落

和靖墓

絕筆曽無封禪艸孤山祗有一壞墳我來參透橫斜句何處梅花不是君

冷泉亭

飛來下一澄倒影虯龍防古藤若使人心無熱惱此泉安得冷如冰

泊桐江

萬頃煙波萬疊山幾人來往換朱顏孤舟夜泊釣臺下月在桐江深處寒

禪悅庵

松下淸齋共老禪一聲幽磬出茶煙山深春色無人見自折巖花弄石泉

玉繡毬二首

刻玉爲花似月圓晴空一樹雪團團飛來蛺蝶無尋處絕稱豪家碧玉欄

碎璧妝成月斧修日光瑩潔最風流縞裙練帨誇穠李不見東皇萬玉毬

尋僧

獨尋僧捨穿蒙密冷翠重重巾履濕水際柴門敲不開鷺鷥飛上靑松立

鳯凰臺

江繞空臺山四圍大書深刻謫仙詩海隅均被文明化祗恐鳯來人不知

畵馬

伯樂王良不再來空畱韓筆貌龍媒圉人飲餵殊知性尙想開元立仗回

渡水羅漢

錫杖浮沈浪拍天神通萬變轉堪憐不如歸去石橋畔閒與白雲相對眠

王陵母伏劍圖

寬仁必起暴終傾多少英雄見不眀一死翻成男子事千年生气尙崢嶸

瓦缶浸梅戲成二首

誰向寒齋伴瘦身淸泉瓦缶一枝春金屏華屋豈不好恐對此花無此人

細開香雪案頭花風味獨宜防井茶明月自教牕外過只將燈影照橫斜

桂花

金華仙子碧霓裳夜半乘鸞上帝鄕消受廣寒風露老人間無地著淸香

枯木

落盡毛皮玉寒無窮古怪出毫間幸逃斤斧千年永乞與幽人作假山

盤菊

風驚短世制頽齡不赴重陽晚自榮三嗅馨香顏色好令人長憶故園情

畵馬

駑馬紛紛一洗空何人貌比玉花驄誰知萬里騰驤意卻在奚官鞚禦中

次韻書懷

黒貂敝盡履防穿幾度逄人彊粲然江上春風吹水緑歸心已墮白鷗前

春雨書懷二首

野興飄然在緑蓑江頭水長白魚多閉門三日聼春雨南浦靑靑恨若何

防筆何心賦落霞牕間暝坐只思家暮春風雨寒扵臈何處園林更有花

贈相士周可山

摩挲病眼近前看愛我神淸不寒莫趁世情輕許可野人無夢到金鑾

送周良臣補廣東書史

重酌貪泉弔隠之瘴煙窟裏要驅馳乾坤一樣梅花月不問南枝與北枝

題良道人房

誦罷南華寶篆微山中涼气逼秋衣風吹小雨妨逰屐濕徧松云鶴不飛

發建康二首

靑天杳杳長江北歳暮眞州又揚州少壯幾何悲老大京華聊欲及春逰

頗怪淸寒似鶴身不棲林澗走風塵明朝又過鐘山去山下梅花冷笑人

寓居夏日二首

風物蕭然引興長不知蟻穴夢侯王屋頭千尺髙槐樹付與詩人一夏涼

戰勝紛華樂孔顏索居深巷獨能閒午牕睡覺無人見惟有淸風到竹間

題黃淸夫秋江釣月圖二首

嫋嫋秋風鱸鱠肥幾廻南望白雲飛釣竿自倚瑚樹月滿江樓人未歸

故人天子徴不起相國新知卽賦歸今古髙風寧有意秋江眀月滿蓑衣

都下春日卽事十首

上林車馬日紛紛千樹紅香露蕚新亦擬看花沽一醉未應虛過帝城春

用不能行舍不藏京華幾度見春光煙消薄凍宮溝綠日暎祥雲禦柳黃

銀甕蒲葡盡日傾流鶯乳燕送春聲醉來箕踞梨花下更聼琵琶到月明

淒迷苑艸無情緑窈窕園花隨意紅但得尊前開口笑不將心事怨春風

煮茗燒香破愁顏隔牕春鳥鳴百般中臺花木正陽艶借與江南客子看

乾坤生物不停機三月正當桃李時借問走塵投漫刺何如對酒賦春詩

五雲宮闕漏遲遲上苑芹香入燕泥想見江南煙水闊河豚欲上荻芽齊

五更殘月杏花枝歸夢驚回百舌啼曲水泛觴寒食近傾城士女踏春泥

無多歡意彊追隨顚倒綸巾塵滿衣一笛春風牛背上兔葵燕麥亦芳菲

心淸絕俗澹無言惟有逄春憶古園滿地梅花人萬里柴門應鎖月黃昏

次韻春日漫成二首

午困拋書自煮茶東風僻巷岸烏紗幽禽也似知春意飛下蒼苔啄落花

淸明時莭曉猶寒輦路無塵小雨殘愁絕春光人不見梨花如雪在東防

和馬伯庸送南歸韻三首

水際丹楓早晚霜秋花無復舊時黃北來一覺南柯夢歸去燈前說帝鄕

應奉鑾坡冰玉淸三長筆削眼增明賢愚公論終難冺畱取千秋萬古名

誰與淵眀敢雁行衣發白理歸航太平時莭桑楡暖一任幽人釣野塘

挽三十八代天師步虛詞十首

宗風重振廣微君叱吒云雷走百神精爽在天功在世前身觀妙卽今身

靜肅淵居答聖仁明成防宇奉元君飄飄仙馭今何許龍虎山髙空白雲

雨風雷電起靑霄妖分殱夷海沴消自有神功侔禹鑿底湏彊弩射胥潮

濯熱誰翻馬上瓶稿苖千里變靑靑淮南黔首何多幸迎送云軺屢乞靈

淸淨無爲黙贊堯京畿亢旱不能驕瑤華瑞意天顏喜金盌瓊漿下九霄

西沙投劵鶴羣翔水際輝輝秋月光塡海曽聞鬼神泣潮流深處復耕桑

三朝異數無人並一品畱封祖有光疇昔山林吹縞帶翩然翳鳯廣寒鄕

華林圃擅髙閒何許人來問大還竹石雲龍俱道妙幾多遺落在人間

纂纂圖書垂萬籖功行滿三千玉棺飛出身先蛻寶籙延生世永傳

道館仙宮山水秋云車颷馭淸逰神靈炳炳兼忠孝合是天人第一流

初度寓普照院

五月正當十五日揆余初度寄僧家廓然無物酬天地一炷淸香誦法華

豳風圖二首

播谷執筐同永日授衣剝棗及涼風使無冡宰陳王業應笑一生田舍翁

農事開基八百齡聖人制作自天成萬方今日如豳俗何幸窮經見太平

花下口號

自從池上海棠發終日危然坐錦窠時舉一杯非好飲當春不飲柰花何

湖上

步蘇堤消永日緑陰古木漸成稀西林橋上遇微雨卻喚扁舟湖裏歸

舊內白塔寺

江山滿眼畵圖開廢苑秋風自艸萊輸與殘僧無一事倚欄日月防潮來

九日感興二首

三徑荒涼落水秋登髙時莭若爲酬自從彭澤歸來後不了黃花一叚愁

佳節追歡老更狂紫庾黃菊滿淸觴莫嫌醉後烏紗落正要人看白髮長

壽星寺

牕飛寒碧靜娟娟野衲何知此勝緣獨立移時淸思極直疑修竹是坡仙

偶題

倦書投筆酒罇開言笑春風落野梅但怪牕前渠水滿不知江上晚潮來

送祝丹陽鏈師祠武當山三首

仙宮通籍奉天香萬壽貞符應武當絳莭旂春婀娜木精山鬼夜潛藏

按行福地兩鳬輕瑤島瓊枝入眼眀欲覓還丹延短景道人指掌授長生

斷崖蒼樹水洄洄鶴迹年年印古苔玉磬風微淸醮罷天池日靜碧桃開

和道心侄湖上三首

一片湖光靜如練白衣大士坐中間玉盤夜向波心墮水冷魚沈萬象閒

春歸落絮浮湖面雨過新泉響竹間滿地苔防靑不掃結庵僧去石牀閒

老仙日日在湖山得句蒼煙古木間雲路不隨黃鵠舉水軒長伴白鷗閒

過常州

方觀魚鳥春咸若不記人民昔盡劉可是太平時世久卽今風物勝它州

子昂畵馬

松雪髙人手自摸百金市骨更収圖祗愁伯樂不常有天下何時良馬無

聞進士唱名

禮樂百年全盛日太平人物在中原顧予衰老多歸興卻喜門生作狀元

送劉僉事閩南決獄二首

西湖十里藕花風江上潮生過浙東路入閩中天气別火雲六月荔枝紅

驛騎南馳亦快哉閩山疊翠瘴煙開旌麾郊迓皇華使人道刑官天上來

四月十九日恩榮晏

宰臣宣押宴瓊林拜賜恩光雨露深何幸盛筵今再與宮花休笑白頭簪

示兒

衰老情懷祗自知爾來迎我正維時到家湏及身彊健今日歸田已覺遲

告老

秩滿詞林嵗又殘備員無補愧朝班掛冠告老成歸計好趁靑春作伴還

純白齋類稿卷十七

欽定四庫全書

純白齋類稿卷十八

元胡助撰銘類

誠銘

古昔聖賢一誠而已與天地同運萬世如是後之學者亦允在玆欺僞爾屏純實何資吁嗟乎誠至徳盛美先儒有訓不妄語始修己治人篤信力行感通造化對越神明內觀宻察不誠無物積累之久表裏如一滴水涓涓可使石穿惟日不已逰乎其天

忍銘

昔張公藝忍之一字九世不分書獻天子制字之義以刃在心譬如疾痛允也持任凡百憤怒最難裁制少忍須臾復固元气惟小不忍至亂大謀一日之忍千日之休語言厲階爭闘興訟力能忍之化鶚爲鳯凡厥不平惟忍是容忍之忍之福祿無窮

防云道院銘【並序】

特進上禦大宗師吳公命其徒作道院於江左山中表之曰防云志將歸也奎章閣侍書學士虞先生爲文以記之明理學之原而發老易之奧可謂至矣金華山人胡助輙因其緒餘而爲之銘銘曰

維云在天萬變孰識絪緼元化敷爲五色或弛或張覃及九域風雨雷電盈虛消息從龍下上神運無迹揮手招之歸於太極維云在山翳林觸石孤飛澹澹千橫碧若有所思時萬時億逍遙自在無適非適捲而懷之退蔵於宻同我浮游閒閒寂寂維大宗師空同老仙山中天上羽衣蹁躚蓬萊雲气輪囷後先至陽之精在易純乾觀之有要黙契眞筌馮空虛躡眾妙左顧右盼容與回旋有無生滅來往推遷淸都絳闕一瞬千年噫眞耶幻耶是耶非耶吾又烏知其所以然耶

義門銘【並序】

余聞浦江鄭氏舊矣間嘗見其子弟純謹篤厚善守家法信乎其能行是義也能由是門也則其八世同居輝光旌表不亦宜乎翰林掲先生旣爲之記余郡人也故述義門銘以美之其詞曰

瞻彼義門表玆鄭氏本源宏逺光我閭裏闔門百口同居八世子子孫孫詩書孝弟積光之華一團和气帛無私衣食無私味室無私財罔間奴婢推其有餘鄕鄰以濟何以臻斯曰誠無僞婦言不聼躬古之義末俗輕浮尊卑惟利秋毫必爭父子情異而況兄弟烏得無二分房析戶紫荊憔悴義門崇崇有國之制旌之復之以勸以愧俗由玆厚世由玆治敬之保之是在不匱出入具瞻安居良貴旌復非難敬保非易更千百載有引勿替我銘義門用諗來裔

尙志齋銘

士之所尙曰維其志其志伊何稽古六藝先立者大毋局以卑心之所之聖賢是歸千里之遙始於跬步精踐力行罔失厥度車服華靡宮室巍巍犬馬聲色一皆不爲逹斯兼善窮乃獨樂陋巷簞瓢褐衣寛博富貴威武視之若無毅然莫奪誠大丈夫

純一齋銘

純兮不雜一兮不分懿矣純一道之本原如彼白璧絕無纎翳有粹其容善養其气如彼泉流滴石以穿勿二勿三內也靜專聖學工夫主於無適霧散雲開靑天白日有美君子掲以顏齋我銘章之肅戒允諧

聼竹軒銘【並序】

著作王晉之居京師銘其軒曰聼竹而未始有竹也或者疑焉翰林應奉黃子肅爲記以釋之晉復徴余銘銘曰

有斐君子軒名聼竹我思古人曕彼淇澳敬愼威儀其聲肅肅心之聼矣匪任耳目是故聼於耳不於心吾知吹萬之非眞聼於心不於耳吾知抱一之在是虛中以淸直外以勁動而爲聲靜而能聼崇爾令徳消爾俗病君子有之性情允正噫光風霽月金玉其音坐進此道萬古一心

太一舟硯銘【並序】

戶部員外郎楊君友直善八分曩爲石氏書先碑得蓮葉硯一枚其制精奇蓋古物也字之曰太一舟俾予銘焉銘曰

斵山骨制蓮葉成硯池貯風月玉井潤華秋千古意太一舟蓬萊近雲气浮助揮灑騰蛟虯畀之誰玉堂仙照靑藜艸太

筆銘【並序】

筆於文房厥功最鉅韓子傳毛頴述其世系封爵勲烈特詳故不復云余謂臨池之學非佳筆不可也紙與墨誠次之何則今有李氏烏丸蠶繭玉板而中書君不中書安能造鐘王之妙追顏栁之奇哉昔人謂筆之壽以日計固然亦孰知有類夫人之道者方其始用也尖圓甚銳未易屈伏一揮千言不挫一毫如人少年志气方盛馳騁英武勇於敢爲此孫伯符下江東時也迨其剛銳少斂鋒蔵不露入手純熟宛轉適意如人壯年更變旣多慮患益深舉無遺策此子房遇圮上老人後佐漢謀楚時也及其旣退鋒偏髮禿畫一成二欲左而右不稱任使如人暮年精力已衰百度呈露此防將軍三遺矢時也嗚呼余好工書故能知筆之利鈍如此且感其進退始終之道與人合乃爲之銘銘曰

內剛外圓其用不息始銳終鈍敗於饕墨運諸掌握惟意所適天祿石渠嘉乃丕績顏筋桞骨心維正直書匪徒書允觀厥徳

芳逺堂銘

伊古君子學以修身馨香令望百世攸聞譬諸艸木惟其所好物由人顯妙契斯道楚植之蘭佩於靈均豈以幽寂而冺厥薫濂溪獨愛亭亭淨植香逺益淸懿哉無極東籬之下采菊悠然令名芳節垂千萬年亦有梅花處士是似冰玉其芬嵗寒擅美觀是四者永懷其人邁往千古其何能臻仁熟善積樹藝不息流芳之逺允符爾徳

省心齋銘

維人之心道貫古今無逺弗到無近弗臨大包宇宙細入防塵虛靈不昧是曰天君賢愚善惡悉由此分放而不収爲厥心病省之有要操持一敬垢去鏡明潦澄水瑩潛思宻察恆守中正其用無方物來能應

敬止齋銘

君子之心止乎一敬純粹無雜淸明有定大學至善中庸至誠始焉致力終也安行君子之學敬其所止居之不遷儼思若是掲以顏齋修息允臧如臨上帝視此銘章

惟善銘

惟善爲寶賢人是好虛靈不昧知止深造忠以事君孝以事親萬物備我一視同仁內主乎善外邪莫入奉之如師服膺弗失嗟惟此寶人孰無之不有其寶溺於己私所寶惟賢明徳至善誠身謹獨罔間隠顯所寶惟善樂莫大焉一動一靜希聖希天

時思銘

仇氏得姓爰始春秋宋大夫裔世居陳畱厥後遷徙自西䢐東維髙維曾顯於金國曰祖曰考仕我皇元衣冠積善慶綿子孫追榮三品祭祀備物焄蒿淒愴孝敬誠一神靈如在昭格時思永久勿替刻此銘詞

虛齋銘

君子齋居心兮孔虛存誠淵黙太極之初由靜而動妙化之樞靈明空洞善應容物八牕玲瓏一掃滯窒光風霽月悠然在室庶幾坐忘匪事外馳硏硃防易觀象玩辭無中含有親見庖羲

頌類

慶雲頌【並序】

皇朝將作匠善織禦容其工妙非繪畵所及前古未之聞也泰定二年冬十一月英宗皇帝禦容旣成有防奉安於萬安寺越辛酉丞相率百僚備儀仗導引防輿之次教坊樂作而慶雲見中書參議臣王士熈作頌以紀盛美而艸野臣胡助竊獲觀焉其頌之序有曰昔至治元年百官迎仁宗禦容至萬安寺慶雲見英宗命翰林學士元明善贊之小臣嘗載筆太史今預中書謀議目擊心悚盛美不可以不志也嗚呼休哉昔助嘗館於元氏而參議故所交遊知其家學淵源實擅太史公瑰偉者也助𨿽種學有年而不獲備太史氏之灑掃將老矣覩盛典技癢於中若夫肆芻蕘之歌詠以待上之采擇亦詩人之義也遂作頌云詞曰

穆穆帝容於赫在人昭回爲章時降時享奉安卜吉爰奏鈞韶普天同慶有云佇霄五色流麗非煙非霧炳煥郁紛輿衛是覆惟昔仁廟徴祥若玆前聖後聖一揆同歸丕纉皇元河淸海晏式武昌運歷年億萬兩朝載見太史屢書野人作頌播之康衢

傳類

大拙先生小傳

大拙先生者湖海士也姓陳氏名信逸其字自號大拙人稱爲大拙先生不詳其鄕裏世系所出或云淛人也常往來蘓湖間窮山水之勝先生貌淸古瘠而長雙瞳炯然若方外士性恬澹無機心溫和樂易不作崖岸見人有善亟稱之恆以孝悌忠信語人獨好儒學能文章喜爲詩且善書有晉人風致人或求其書輙揮灑不倦求詩亦不辭江湖間往往傳其所作微好飲酒量不宏醉後喜誦陶淵明歸去來辭蘓子瞻赤壁賦慨然慕其人間與釋老二氏遊而不崇信其法也年逾六十髮不白齒不衰若四十許人行步如飛屢逰京師若有爲者然未始交權貴人每於稠人中有所注視或疑其善風鑑扣之卽拂然怒嘗自吟大拙詩曰我有大拙知巧滅絕不貴王侯不愛田宅衣冠不飾飲食不擇五湖四海到處爲客一片襟懷風淸月白世莫測其何如人也先生與蘓人錢翼之好錢予友也爲予言先生大略如此蓋有道之士也又曰先生昔在維揚見予殊喜且謂予外秀內純庶幾可學道者惜乎其汨沒塵埃而不知返也予聞悚然異之顧恨不獲執鞭下風而請教焉於是追錄錢語爲作小傳云

胡子曰余觀先生之爲人是亦不夷不惠之間焉爾大拙自吟蓋有見也至於數造京師夫何爲哉得非濟世之志未能忘諸嗚呼若先生者古之隠君子之徒與助旣傳大拙先生之事或者疑焉今特進上卿大宗師防云老人吳公見之甚喜爰命裝潢一卷俾其徒之善書者書焉且賦律詩題於後館閣羣公亦爲著語於是大拙之名傳播京師助也倦遊老矣將歸故山他日或因錢君幸獲一見先生於廣莫之野出此卷誦之寧不爲之捧腹絕倒其亦拙者之遭耶

附傳

有小拙先生者容貌性情學行大抵與先生類喜詩攻書嗜酒又同不交權貴不務貨利不事莊飾滋味亦同稱胡公不知何許人喉中作吳越聲再官京師秩三百石官小史氏舉相似與先生處淡然天遊違去晨夕夢想未嘗不神交也慕魯連爲人頗憂人間事願謹職業年逾五十須髮盡白身長七尺量差小時人稱爲小拙先生云

純白先生自傳

純白先生姓胡氏名助字履信一字古愚婺之東陽人上世來自霅川有諱神者爲仙居令始南湖居焉髙祖諱翺爲寜都尹捨西山宅建寺乃遷東湖曾祖諱居仁任學諭從東萊呂成公學與葛端獻公爲友祖諱中行隠居行義鄕稱善士父諱祐之宋鄕貢進士用薦者授廸功郎辟史館實錄院主管文字今贈承事郎祕書監祕書郎從子請也先生防頴悟性淳朴恬靜無機心弱不好弄稍長惟善讀書自以早失怙恃孤苦刻志樹立所居山野去城府稍逺獨學無友里人咸笑其迂凡經史諸子百家之言悉究其大防而不屑屑爲章句學嘗讀論語至君子食無求飽居無求安敏於事而愼於言就有道而正焉可謂好學也矣及士志於道而恥惡衣惡食者未足與議也喟然有省遂致遊逺求天下之奇文壯觀平居酷好韓文未嘗一日不觀詩好淵明山谷之詩怡然自得於心聞子昂趙公以書名世故亦習晉唐人書得其法年逾三十郡舉茂才爲教官行中書授建康路儒學學錄建康六朝故都之地今行臺治爲監察禦史日至泮宮勉勵諸生先生之爲學官也實兼太學齋訓導凡禦史臺郎子弟悉從授書去後登科入仕者眾其最顯者前中書左丞呂仲實江西監憲劉伯溫遼省參政廉公亮今禮部尙書趙伯器是也治書侍禦史趙公子英監察禦史周公景逺禮部尙書曹公克明皆一時明徳最相知周禦史薦江浙士之博學通經能古文宜居館閣者七人首胡石塘方谷而先生與焉故侍禦史劉公甫之時爲臺郎贈詩有曰作者七人爾君才十倍加士大夫欣艷之會司業吳艸廬先生南歸過金陵見先生所爲詩大加稱賞列在上品由是名振一時實皇慶初元也明年科舉開臺章例格不行復就行省調美化書院山長考滿赴禮部選再遊京師見知於翰林學士元公復初中書參政王公繼學翰林侍講袁公伯長虞公伯生集賢學士貢公仲彰禦史中丞馬公伯庸國子祭酒宋公誠甫皆待以奇士而於繼學公尢深知日相唱和俾二季從遊旣授溫州路儒學教授需次差逺用諸公薦攺翰林國史院編修官至順初元從虞學士分院淸署上京虞公爲表先君之墓而銘焉今刻諸石秩滿久之又以例格保舉調右都威衞儒學教授衞文廟在涿州新城白溝之滸昔者宋金之界其地荒涼蒼莽皆屯田士伍羽林老兵之居無所事教也秩滿再任國史院編修會修遼宋金三史議者謂先生宜秉筆而一時後生奔競圖進挾勢求爲之中書總史事者往往視人情選擇非才貽笑當世同僚有不平者率先生上言辭職先生因曉之曰修舊史固史官職也然用否在朝廷昔之爲史者不有人禍必有天刑甚可懼也且以昌黎公職在史官而不肯爲史況我輩耶是宜退避何庸較同僚服其言識者韙之秩滿授承事郎太常博士年幾七十竟告老於朝致仕以歸實至正二年也先生凡兩任史官適遇大比之嵗三行中書選爲河南山東燕南鄕試官所取多得人於河南得余廷心進士第二烏希說張約中爲時聞人燕南得張仕堅進士第一先生貌淸古气稟𨿽弱而善自調理少疾病絕嗜欲平生誠實無僞見人有善亟稱之與人交淡而久人益敬之素薄世利故於人無怨惡若釋老二氏之學亦知其防而不惑焉嘗著大拙先生小傳寓言以自況又取荘子漢陰抱甕語自號純白道人初在山中所作曰巢云稿至建康曰白下稿往來京師幾三十年有京華雜興上京紀北遊前後續稿命子編集合三十卷名之曰純白齋類稿觀其文可以知其人或譏先生好文辭而懶著書先生聞之曰道六經而文不六經者有之未有文六經而道不六經者也道其體也文其用也體用一原所以明乎道者也斯道也自堯舜禹湯文武周公孔子顏孟旣沒而不得其傳至宋濓洛諸大儒起唱鳴道學以續其傳南渡朱張呂三先生繼起私淑其徒相與講貫斯道復明而朱子晚年又集諸儒之大成然後聖人之道昭揭日星諸子百家之言折中歸一如水赴海學者惟當服行而已若夫近世著書之士徒剽竊古人糠粃或執已見穿鑿其說是書之蠧也何補斯道耶先生旣歸數年兩霑賜幣顧鄕裏舊友無在者若文懿先生許益之翰林栁道傳禮部吳正傳修撰張子長皆繼死不能不爲之興懷傷感獨侍講黃公晉卿巍然靈光又不能時相防聚可勝嘆哉今先生年七十三康健如少壯耳目聰明能寫細字手不釋卷可謂老而好學者也先生凡兩娶皆陳氏贈封宜人俱先卒子二長璋遼陽儒學學正輙棄去隠居治田園次瑜應賀州通判女一適溫州陰陽學正陳樵孫男六長應文習進士業次朋壽衢州路學正學博修齡本縣訓導科傳奕壽女孫五長適許繼祖次適何陶民次夭次許適陳次防二子爭欲迎養奉甘防而先生反不樂獨居故廬冰雪一榻自奉如深山道人玆所以壽未艾也術者或謂可望八十𨿽有命詎可必哉於是輙先命戒二子曰我死斂以時服不得用浮圖氏作佛事蚤營地或附先隴不拘陰陽若違吾言是爲不孝亦不必求人作行狀墓銘故吾自爲之傳以遺後之人云

桂坡李至愚先生期頥傳

洪範敍五福一曰壽夫以壽居五福之首是豈易得哉古人謂壽有上中下三品焉百嵗曰期頥上壽也九十八十曰大耋中壽也七十六十曰老耋下壽也傳曰仁者壽不可誣也大抵古者風气淳厚人多上壽後世風漓俗薄七十者稀韓吏部諫佛骨表歷言自古帝王若黃帝堯舜禹湯文武年皆百餘嵗是時百姓安樂壽考中國未有佛也漢魏宋齊梁陳之君事佛漸謹年代猶促梁武𨿽壽饑死臺城事佛求福乃更得禍可謂篤論韓公又銘李於之墓歷數當時六七貴公好服餌金石之藥希望長生反得速疾死以爲世戒由是觀之異端信無益於人而世俗猶酷事佛老以祈福壽是惑也吁凡人壽夭固系於命然養生愛護亦必有道譬如宻室之燈風檐之燭明滅遲速何可同也孟子曰飬心莫善於寡欲延壽之道無逾此矣今吾裏有百嵗之老而世罕知之者余旣慨其生不獲旌表於門又懼其將泯沒於後作期頥傳先生名寓字至愚一字至隠姓李氏東陽人故宋工部尙書寶謨閣直學士大同之從孫也生於嘉熈元年丁酉十月二十三日性恬澹質直習詞賦舉進士不第入國朝不仕日以文史自娯年已九十餘耳目聰明手不釋卷行不扶杖齒牙不衰髩發不白熈熈然如少年可謂知其所養鄕閭見者皆曰異人也縣令許君思忠獨尊敬加禮求其衣而衣之間請問爲政輙直言其非所勉以廉幹許益敬之翰林待制栁公貫賦詩爲先生壽且欲請易所居坊爲期頥坊防乏賢令不果易數沾賜帛之恩壽一百有一嵗卒時至元丁丑二月二日也有隠居雜稿一卷藏於家娶石溪徐氏子二人長沐七十三先卒次埜年七十餘無嗣孫男二人曰仕道曰安道曾孫男五人直桂元蘭蕙於戲三代盛時養老之禮備於王制曰問百年者就見之惟恐其勞欲其安也今夫麒麟鳯凰醴泉芝艸世稱瑞物黃耉臺背享期頥之壽者亦曰人瑞若先生是也贊曰百嵗之老人中之瑞五福之最天爵之貴昆山畵水間气所鐘曠世一見千里聞風

亷侯遺愛傳

婺之支縣曰浦江自入國朝以來凡所更長官二十餘人求其徳政愛民與古之魯卓並稱無愧者今惟見防侯一人而已侯名額琳巴哈一名浦字景淵北庭人也從祖希憲爲至元名臣有大勲勞於國官至中書平章政事封恆陽王通孟子學人呼爲防孟子祖希恕中書右丞封齊國公父紳圖巴哈度卿世以淸白相傳侯防頴異絕無貴介華靡之習年二十餘卽入宿衞禁中旋以世賞授官來爲浦江縣達嚕噶齊下車視事卽訪民利害而興除之浦江爲邑在山谷間稅糧舊輸之本郡近年撥輸建徳建徳𨿽與縣境連而崇岡峻嶺不可通負荷之費數倍於前民甚患苦之侯力稟憲司獲仍其舊民皆鼓舞相慶賦役不均吏並緣爲姦是故貧益貧而富益富侯察知之日夜思維以救其會憲司行隨產當差之法他州縣皆別遴官獨浦江就諉侯行之蓋素知侯防明正直足以登厥事侯亦感激益行素知集耆老於庭備詢其詳令民自實其業用宋咸淳冊爲之根柢命里長履畆而推正之及命鄰都覆覈侯躬校簿書正其是非斥其隠蔽更造冊籍粲然明白積年之不可去者一旦盡除之然後依糧定役咸服平允小民徳之不啻如病而得瘳如旱而獲雨侯明敏絕人加以仁愛凡民有訟洞知其情委曲戒諭使之自新不得施刑法吏不敢欺民不敢僞縣舊用胥徒追逮叫囂隳突雞犬不寜侯悉革去第令里長呼之事無不集侯初至見學校不治大懼無以長人興教卽覈學田葺齋舎禮致儒士俾弟子員肄業其中退輙詣明倫堂諄諄勉勵又俾各社延師以訓童稚誦之聲逹乎四境侯每嵗親行郊勸其農人播樹藝於今三年皆底厥績譙樓及戍營將壊侯爲修理而一新之鄕先生栁內翰有遺文卄捲藏於家未能刋布縣之圖經久且未續侯命文士撰葺成篇復皆捐俸爲倡刻置學宮其表厲斯文意有非區區俗吏所能及也武川民素嘩爭素嘩起禍在不測部使者賢侯之行俾聼治之侯發其隠伏民皆伏罪無寃一縣稱爲神明及其歸也歌謡載路江東有警鄰縣惡少年欲乘勢剽掠人皆震恐至有挈妻子逃山谷者侯爲保甲之法使得互相拯援復掲髙竿於四門設有亂者暴其屍以狥侯親部士卒持弓巡行鄕落徧告以用法之意民皆帖帖此侯之治迹尢著者侯甚愛民切切在念無斯須忘去須髮爲白故民得安其生輸賦稅外毫髮無他費聞侯之去皆相顧如有所失或塑像而立生祠或植碑以表不朽見者咸慕以爲前此未之聞也侯治縣三年廉介自守始終如一𨿽虀鹽不給而處之晏然善談論援引明切動合古今聼者竦然起敬傳曰君子學道則愛人詩曰豈弟君子民之父母其侯之謂歟裏父老相與謀曰侯今去矣其徳澤在人心遺愛在田裏及吾之身固思之不忘也將如後人何曷屬諸立言之士書之以垂來世皆曰然於是介戴良氏具政迹使來東陽謁文於胡助助竊聞之樂道人之善而可以爲世勸者春秋之義君子事也矧侯之善政彰彰若此哉是何敢辭故爲之述遺愛傳云贊曰今之邑古子男國也禮樂刑政教化之具咸在焉顧施用何如耳亷侯年不先人徳不後人春生秋肅冰淸玉潔綽有古循吏之風焉非浦江之民懷遺而不能忘若鄰封之間亦感其聼斷之公歌謡載道非其家世之懿材識之周決不能致於是也嗚呼廉氏世有其人哉太常博士東陽胡助述

純白齋類稿卷十八

欽定四庫全書

純白齋類稿卷十九

元胡助撰贊類

皇朝元防版位圖贊

侍儀舎人王士防精思爲是圖屬永嘉郡文學東陽胡助爲之贊云

皇朝元防禮樂盛美越古冠今錫福受祉崇天閶闔大明臨禦億兆臣工旗申拱衞虎豹獅彪列置其外儀仗繽紛精宻妍麗旛扇麾幢旌節斧蓋穆穆四門前後對啟日精月華鳯儀麟瑞東西兩樓禮物攸止內外將軍左右防尉云和令丞絲竹鼓吹紏肅班聯起居黼扆文武千官咸有定位宣贊承傳音吐宏偉拜舉周旋山呼萬嵗職司侍儀恭事殿陛導引升降目擊心醉敬列爲圖昭示永世廣文作贊敢效狂斐

眞西山小像贊

幹淳正緒斯文未墜考亭旣沒西山起繼惟西山公國之元气忠君愛民懇懇獨至髙牙大纛仁風滂沛金馬玉堂淋漓艸制將登政府參贊補綴夫何衰運天奪其志讀書之記大學之義伊公生平羽翼六藝形於小像徳容溫粹門人寶之一瞻三喟

張夢臣眞贊

光嶽气全金玉輝潤大魁天下開先文運偉人物之山立羽儀乎天朝卽之溫而徳原使人之意也消若夫爲時宗工士論無異文衡旣執經筵亦侍置之玉堂則代言潤色鼓動風雷旌潛誅回海立山嵬擢之臺憲則威嚴不廹姦邪禠魄冰潔霜飛乾坤淸夷委之廊廟則斷斷乎操宰相之方拳拳乎用人才之良至於垂紳正笏不動聲容安九鼎盤石之勢収千載眞儒之功是安得不使海內之士倚之若中流之砥柱而障百川之東也耶

仇公哲眞贊

陽剛之蘊溫粹之容峩冠佩玉臺閣淸風有爲有守才宏气充如水行地如雲在空無適不可惟其所逄措諸事業式昭顯融

古佛像贊

伊維古佛從何而出相夲心生故作是形偏袒赤腳眞體如如吁豈非西方聖人之徒歟

南極老人贊

維南有極奕奕明星昭回云漢老人之精气化絪緼肧胎萬古允昌斯世實曰壽祖

仇公度山林小像贊

山靡靡兮圍靑雲英英兮飛瓊水蒼蒼兮古色泉泠泠兮懸石若有人兮其中曰工部兮仇公峩冠巾兮野服撰杖履兮林麓澹容與兮逍遙何風度兮孤髙脫紛華兮違俗一琴一鶴兮自足

蕭鶴野眞贊

東州之裔西蜀之壘武功積世偉偉堂堂劍佩珪璋气超龍驤滿月靣相詩書名將漢唐之上雲臺淩煙丹靑是然久載彌傳

純白道人贊

純白道人者胡履信父之別號也其平居好讀老荘書因取荘子漢陰丈人論抱甕灌園語以爲號焉且自贊之曰

若有人兮古之愚純白備兮機事無气冰淸兮湛防矑養其內兮忘外趨吟風月兮薄萬古視天地兮同蘧廬知我者以爲金華山牧羊之徒不知我者以我爲詩人之流章句之儒吁其竟何如世人烏得而識諸

達摩贊

對者不識識者不對若不渡江幾乎狼狽

如愚贊【並序】

余少年讀書山中嘗顏所居之齋曰古愚因自爲之記及來京師與今平陽守仇公公度相知甚厚公是時亦號古愚其後敭歷中外宦業益著渉世益深若以古之愚爲不足於世用而更號如愚前中書左丞許公可用又從爲之贊而敍其故且謂以古之愚號獨歸於其友胡助而許公特善發明其說僕切愧甚於是拾其緒餘亦爲之贊云

伊古之愚直哉惟迂伊今之愚詐則有餘不古不今終日如愚希我先師庶幾世儒有不愚者實兮若虛學貴乎內外名曷拘曰古曰如疇敢齊驅嗚呼如愚其顏氏子之徒歟

別法師眞贊

防笑之容說法之相披金襴衣啟華嚴藏洞徹三觀掃空諸妄噫飛來千仞別峯靑明月淸風鏡湖上

古賢贊【並序】

始余作古賢贊八十一首小子瑜輙就吳興刋板而以書來言曰古賢尙多顯者大人筆力有餘請更作幾首以遺子孫何如余從其言復作廿九首通一百一十首然亦豈能盡哉初非有去取之意於其間也不過乘興自適卽其事實之大略而爲之耳𨿽然知我罪我恐不滿大方一笑也

陸賈

乃公天下馬上得之每奏新語輙爲解頥縱橫余風遊說奇術臣服尉佗交歡平勃

周亞夫

細栁屯營將軍號令介冑不拜乘輿加敬可屬大任由是簡知平吳楚亂用兵出奇

申公

蒲輪安車迎聘老儒大開明堂防議石渠帝方尙文首問爲治不在多言力行何事

魏相

厲精核實漢宣中興同心輔政丙魏齊名丙尙寛大魏尙嚴肅寛嚴相濟致治多福

黃覇

頴川之治首漢循吏教化旣行鳯凰斯至宜舉是心充養加諸胡爲相業治郡不如

卓茂

盛徳寛仁善政化民居攝病免冥羽潛鱗建武中興表賢防俗首拜三公四方恱服

竇融

河西五郡保全歸美帝賜璽書明見萬里入朝受封升拜司空念非勲舊益事謙恭

馮異

大樹將軍屢建勲功赤眉敗走平定闗中蕪蔞豆粥滹沱麥飯倉卒厚意毋忘患難

袁安

大雪天寒髙眠閉戶蟄居俟時憂民疾苦外戚擅權天子防衝漢廷特賴司徒袁公

羊祜

輕裘緩帶晉朝元戎滅吳之志身後成功山因人重湛亦不朽遺愛墮淚碑存峴首

杜如晦

貞觀初政良由房杜善斷嘉謀亦莫予侮勤勞無迹丕顯功名帝念同佐獨見齡

姚崇

鸞臺鳯閣雅志從容應變成務立羣枉中明皇賢輔史稱姚宋允矣救時世方管仲

張巡

飲血登陴裹瘡力戰士卒同心外無救援孤城死守防廟生輝彼全軀者猶議其非

李光弼

臨淮嚴重武略英雄中興唐室郭李同功吐蕃入防遷延有憾擁兵不朝麾下防慢

李晟

將兵擊泚天生西平肅淸宮禁収復京城功在社稷信讒猜忌吐蕃刼盟馬渾羞愧

李泌

白衣山人萬乘賔友宏濟艱難無屈其守陳五不可固請歸山晚回良相薦賢好仙

段秀實

吾戴頭來就死見義奮笏擊泚忠烈名世賣馬市谷代農輸租公論詰責恨死武夫

楊綰

議貢舉法三代遺風典選平允介直不容登庸制下悉從淸儉天遽奪之相業未建

曹彬

飛龍見知不欺其主位髙志下寵厚憂鉅平吳降蜀勲業最隆出將入相善始令終

錢若水

華山隠者擁鑪畫灰熟視良久不語如雷𨿽有道骨功名方逼急流勇退仙做不得

呂蒙正

淸修苦學風雪貧居大魁天下三入中書朝士失言置之度外薦侄爲相儲才夾袋

李沆

謹重雅望識髙厭榮日奏水旱防欲未萌手焚禦書冊妃寢議難居人上夙知丁謂

王旦

三槐徳符天定必取善決大議衮職維補太平賢相委任獨專福祿榮名十有八年

張詠

剛毅鐵石自號乖崖善臨方靣安反側懷庶幾孔明法嚴治蜀二公遺愛千古屍祝

林逋

咸平處士獨愛梅花一童一鶴雲水仙家千古眞風淸言知道孤山有墳封禪無槁

魯宗道

太后臨朝屢有獻替諫立七廟三從尊帝魚頭防政骨鯁可知市飲防過事君不欺

胡翼之

承繼洙泗開先濂洛天子辟雍取法湖學議樂侍講海內尊師先生道徳歐公表之

範鎭

開端建儲濮議不屈力詆金陵勇服君實平生同傳後死者銘論學終異乃見眞情

包拯

龍圖京尹政號神明小夫賤皆知姓名彈劾權貴澄淸輦轂遺風凜然謚爲孝肅

李至愚

百嵗之老人中之瑞五福之最天爵之貴�山畵水間气所鐘曠世一見千里聞風

題防類

題黃淸夫耕云釣月圖

秋谷耕云者相國李韓公也秋江釣月者處士黃淸夫也韓公爲天子之宰有大勲勞忠於君者也淸夫山林之士以耕釣養母爲悅孝於親者也昔者見知於相國長揖而去不以功名富貴介心相國旣贈以詩且欲友之而不可得其志節之髙可見矣然則相國之於處士其貴賤𨿽不同而忠孝之道一也子昂以翰墨之美爲之屢書而在朝之大夫士詩之序之詠贊之者至矣處士果何求哉𨿽然當是時韓公身任天下之重厥後危機岌岌固有不得遂其耕云之志者而今又何如也曷若處士老而不衰脫屣榮名之慮而天固益予之壽考使得優遊釣月明於秋江之上獨擅淸樂於無窮宜其不以此而易彼也故爲題其末

防羅進士墓志銘

余友羅以誠之先大夫進士君得銘於翰林侍講掲先生而浙省平章康裏子山大書焉進士君道學之裔孝友之行貞遁之風掲文實善形容發明而子山公之書擅名一世追迹鐘王龍蛇飛動未嘗輕與人冩是足爲進士君不朽之傳矣然非以誠篤於顯親揚名知孝之自亦何能得二公之文之書若此哉況以誠由教官歷仕佐縣治有年今將告老越在六品而貤恩之典進士君當得贈官又松楸泉壤之光也嗚呼休哉

防王宗甫臥雲集

昔大宋渡江後東陽人物文章特盛英偉卓犖之士輩出若臥云先生王氏亦其一也然國朝混一逾七十年矣故家大族往往雕零殆盡能有不墜先業者幾希一日希白甫擕其先世臥云遺稿一編示余予斂袵讀之慨其學問淵深才華浩汗耿介之懷忠義之气凜然詞語間要覧者尙可想見其風烈𨿽其篇章頗多殘缺然詩之傳世初不貴乎全也矧一時名公鉅卿悉與之交遊唱和裕齋馬公之序引稱賞至矣嗚呼君子傳業尙論其世讀其書詩而不知其人可乎玩味之餘輙識其後而歸之至正七年丁亥夏四月吉旦書於翰林國史院

防陳氏義莊記

右放翁與東陽呂子益書一紙後二紙則翁二子之書也於此知子益交翁父子間爲甚厚而翁父子之待子益亦不薄也前輩典刑尙可想見子益名友徳東陽故家宋嘉定十六年蔣重珍榜進士官未甚顯而歿翁書所謂義莊記乃爲吾裏路西陳氏作也記後一節甚是發明感慨意此公所自得也嗚呼今義莊已廢久矣余甥孫呂子明於子家爲六世孫獨能寶蔵此帖出以示予求識其後故爲書云至正八年戊子十二月八日胡助識

題竹隠老人

右竹隠老人潘公七進辭圖一卷李伯時龍眠筆也辭語簡古畵意精妙誠二絕也老人之七世孫壎出示助斂袵以觀肅然生敬自宋季至今諸名士議論發明略盡殆無餘蘊蓋老人以黙成先生爲之子故也或疑作圖時龍眠已病恐非親筆豈其子弟耶或謂老人隠憂時事寓意於辭庶幾得之或以爲漢末陳太丘荀朗陵兩家似之然陳荀氏子孫貴顯失節不滿先儒之論而黙成先生正色立朝淸修古節一世師表卓乎其不可及此文公朱子之所深敬無間然者非陳荀氏子孫比也若夫防頑立懦之風不徒學士大夫之所景仰而小夫賤亦莫不知淸潘之爲貴矣嗚呼休哉爲子孫者苐謹守家法斯足爲前人光又何暇區區上文辭者之表章哉助不佞輙書所見如此至正庚寅孟夏旣望東陽胡助謹識

防余防訪所篆東浙第一家五大字後

至正已丑夏餘闕公自翰林待制來僉浙東海右道肅政防訪司事明年庚寅夏六月辛醜行縣至浦江察知鄭大和累世義居謂海右七郡未能再見書五篆文以嘉之秋七月甲寅縣逹嚕噶齊亷侯阿尼雅巴哈縣尹奉符郭侯復亨縣主簿大梁劉侯師稷相與樹碑於庭成公意也公唐兀氏字廷心余闕其名也正統甲科進士文學政事皆爲時所稱云至正十一年冬十一月望後三日前史官太常博士致仕東陽胡助古愚記

碑銘類

重修雙林禪寺碑銘

承事郎太常博士致仕胡助撰金華劉文慶書奉政大夫僉浙東海右道肅政防訪司事余闕題額

雙林寺者善慧傅大士開山道塲浙水東大剎也按大士出世修行始結茅云黃山燕坐雙檮樹下說法度人靈異神通不可殫述當梁武帝盛時教法顯揚開龍華大防建立寶剎是名雙林事具徐陵所制碑由梁至今且九百餘載無怪乎塔廟之屢廢而屢興也宋宣和中睦冦孽火寺宇煨燼皆爲丘墟紹興初刪定賈公廷佐始範洪鐘建三藏殿住山摽禪師募緣修造宏傑偉麗紫防潘公良貴記大士殿書其迹可考也由是歷年百有五十而入國朝又已七十餘載世異事殊法席虛曠去來聚防如更傳舎故殿堂門廡諸屋宇以次摧毀傾倒化爲榛莽見者寒心其所存者山門藏殿僧堂大士殿旃檀林云黃閣而已至正二年秋八月行宣政院公選前住西峯友雲龍禪師住持入院愀然不怡於是以說法化緣興修爲已任其年冬作周垣千有五百丈立外山門自是嵗興工役復羅漢堂知客寮修旃檀林復前資防僧堂增大士殿層檐築獻臺爲祝釐之所創東廡治東淨庖湢從僧堂以屬西廡延山門入若干步塑防法二天神坐像開田瀦水爲放生池甃石治道引流種樹金碧翚飛相爲映帶前後七年積工鉅萬起廢爲新實雙林之中興也其徒具事狀請金華胡助文諸碑以告後之來者俾勿壊禪師予方外友也師向在西造雙溪大橋利濟萬民行旅往來贊嘆故玆坐大士道塲熾然作佛事修建偉績於久廢之後尢不可以不書也蓋嘗聞之大士彌勒尊佛下生也立教垂世度一切人庶幾脫離苦海去貪嗔癡背惡向善頓成正覺觀其著心王銘卽堯舜禹相授受之道也防三教之統宗本一心之道妙殊途同歸昭掲日月不可誣也於戲佛法流通與王化相逺邇若使人人向慕發菩提心爲善而不爲惡則天下風俗可厚也國家刑法可措也庸詎非輔治之基耶予旣書其事於石仍系之以銘詞曰善慧大士化度閻浮雲黃之山燕坐雙檮世方障蔽小示靈異法椎一擊千門洞啟人天歸仰建剎寶林總我三教明爾一心靑蓮紺宇龍華大防當來下生天宮受記一彈指頃俄九百齡經殘教弛寂滅雕零去來攘奪如更傳捨東頺西倒屋廬盡壊有爲有漏或廢或興刼數恆理孰經孰營三十年間鞠爲茂艸豈無其人緣法未到猗歟龍公應眞化身持戒定慧說法度人檀那信向輦乘財施指揮匠石興工起廢掃除瓦礫開辟荊榛翚飛金碧內外一新廊廡繩繩山門岌岌佛殿鐘樓像設莊飭百堵皆作塗塈垣墉易治門徑水月涵空功崇再造山林增耀大庇禪流開堂敷教祝延聖壽超度凡民大士道塲萬古長存

逹嚕噶齊額琳沁儒林公去思碑銘

義烏於婺爲上縣昔之論風土者謂其民尙气可以義服不可以力屈故凡來爲縣者苟有循良之政以善撫之則民無不樂從而政未有不易成者也國朝之制郡縣各置逹嚕噶齊爲長官義烏自版圖入職方一十有四年爲長官者已二十人而今額琳沁儒林公繼之求其有循良之政善於撫民者公蓋其人也公敏而練明而察勞而無倦仁恕而有容故見於爲政務在抑豪縱防窮下使貧富大小各得其職要以恩惠及人爲本而於風化所闗尢盡心焉先是民之役於官者莫苦於傭惟夫之費上府吏卒道出縣境輙覓夫乃行或徒索傭錢而去縣設閽司其出納它有徴斂亦假是名求之縻錢日至數百緡公至俾所出減前十九不啻而濫覓者皆痛絕勿與民大稱便田政久廢民苦無田而被役而田連阡陌者乃僅三嵗而一役公奉憲府令盡括其實定著於籍由是民田苗米莫得飛寄詭匿以肆其欺多田之家則隨田之所在驗米之多寡受役不一數而單夫小戶差役俱免皆服其均平屬時艱虞鄰境騷動民心搖惑不遑寜處公蚤夜慰諭令民十家爲甲各相團結且募民教以擊刺之法從行村落間以察姦宄四境阨塞復集民丁守之咸恃以爲安盛夏亢旱原田告病公齋戒徧禱神祠不應則露跣稽首以吁天七晝夜不輟雨乃時降火起市中勢熾甚莫知所措公直火所向啣哀禱之解衣投火中火乃撲滅眾謂其精神所感故至此是嵗大祲官民租皆無所入庸田使者按視將徴其半公力言之遂得免十之八民用深徳之俚俗惑陰陽家說有親喪十餘年怵於拘忌不葬者公下令以百日爲限仍停喪於家者以不孝論不閱月就者數百家暇日坐庠序與博士弟子者考徳問業閭巷之塾亦以時見其師生而奨勸之仲春勸農必躬歷境以告戒其父老嵗以爲常所爲公之爲政務以恩惠及人於風化所闗尢盡心焉者多此類他若縣治頺敝則因舊而新之三皇孔子廟及繡川龍祈二驛又皆大新其舊縣防孔道觀瞻所系爰卽西廊築崇墉建重門而創閣其上以嚴啟閉以謹望東江石橋久壊於水重作其二頓橋以復完繡湖隄廢則重築其東隄而植蓮其中並湖之民賴其利焉凡是興作皆使民有道民咸勸趨之公居官六年旣終更去縣民乃相與謀曰公之爲吾縣不惟爲人所能爲而且爲人所不及爲有徳於吾民甚厚盍采其足以系夫人思者刻之於石以示無忘予爲之言曰今之仕於郡縣而能有以及民者鮮矣此親民所以難也而縣爲最甚何哉蓋民心至難悅也而去民尢近者民怨尢易歸舉而合宜彼其心悅也者幾希不幸而少拂其欲焉則眾怨已隨之矣故爲縣而能有以及民不爲所怨而爲所悅旣去而見思若公之於義烏者當今之世求十一於百千而已嗚呼若公者豈所謂循良之吏者耶於是道其善政備書爲文而興作之績亦牽聯書之公諱烏克紳字仲宏用廕入官由涇縣逹嚕噶齊調同知新諭州事乃以儒林郎來義烏其來以至正九年七月而去以十四年正月云銘曰惟縣義烏百里之封俗本尙气禮義則同相時編民孰牖其衷孰善撫之粵惟我公恂恂我公循良之吏不猛不寛政以無敝惠愛所推罔不防被瞻言百里率囿於治財惟民心公實優之役惟民病公實瘳之民饑吾饑凡民之菑公實庥之問農何如我耕我有問吏何如我法我守小大富貧旣安旣阜民亦有言公我父母敬公神明今公去矣孰保我人我觀百年如一秋春遺愛之存曷其能冺繡湖之役其淸永湜民之公思有永無斁采諸衢謡勒此貞刻匪我譽公示後爲則

純白齋類稿卷十九

欽定四庫全書

純白齋類稿卷二十

元胡助撰

序類

玉海序

玉海天下奇書也經史子集百家傳記稗官小說咸采摭焉其爲書也至顯而至防至精而至宻至髙而至深至博而至約凡天地山川古今事物道徳性命律曆制度文章禮樂刑政兵農食貨靡不畢備實故宋禮部尙書厚齋先生王公専精力積三十年而後成者也先生在宋季以詞學顯庸其天才絕識有大過人者且盡讀祕府所藏天下未見之書故能博洽貫穿网羅包括著爲此書苐篇次浩繁日修月削間以所見防列下方傳冩抄錄不無先後參錯之遺非若他類書比也𨿽然粹焉如玉浩乎似海其最鉅者門人髙弟往往得其緒餘而擅名當世者有之夫不見異人必見異書一物不知君子恥之是書也其殆集文學之大成者與東南之士莫不知此書之奇願見其全不可得顧非一家之力所能刋行浙東帥府都事牟君應復首建議繕冩校讎將鋟諸梓未就而牟君去今宣慰都元帥伊奇哩布哈公實來開閫承宣嘉惠學者於是力行前議召工庀事徴費於浙東郡縣學及書院嵗入之羨有差郡守張公榮祖臨蒞提督命教授王君苰學正薛君元徳董其役凡二年而後成鳴呼繼自今是書之行也世之君子皆得以覧觀考索焉譬如渉滄溟而求至寶無不滿意隨其所入之淺深取之無窮而用之不竭詎庸有限量涯涘哉若其門類卷帙之目則李君敍之詳矣玆不復書至元四年龍集戊寅四月初吉書於翰林國史院

桂坡李公擇先生石門六觀圖序

石門六觀者李君公擇之所作也始公擇將卜隠居於石門愛其山水之勝窈窕幽深泉石淸潔艸木暢茂殊有太行盤谷之風矧遵李氏家法者耶於是因其山水之名而題爲六觀焉曰甑山晴雪曰防溪春水曰石門夕照曰溪亭秋月曰獅巘晴嵐曰龍湫飛瀑公擇首倡各賦律詩一章而白雲許先生首和焉其他和者數人淸辭雅韻金石相宣使諷之者如目覩焉異日公擇治別業新其園亭因謂余曰昔吾嘗詠石門六觀侍講黃光生見而甚喜許爲首序而未至子其爲後序乎詩三百篇有大序焉有小序焉文公朱子傳詩盡列小序於後此後序之義也夫景之美詩之佳序而列之不厭其多故後序之作亦君子所不廢也遂識之里人胡助序

吳氏譜牒序

譜牒之顯晦不同宗族之貧富有異勢使然也後世宗法旣壊猶幸家自爲譜故學士大夫貴於譜牒時修所以收拾宗族疏逺離防之心使不至於相視如塗人則善也昔歐陽公蘓老泉皆嘗作族譜後學之所師法若蘇子之言尢有感於人心可不繹其意乎近世故家大族兵燹之後譜牒悉多散逸而又子孫卑微不學其能存先世之譜者百無一二焉義烏吳氏自宋初由括徙婺之烏程至四世分爲四遷居靑口後卜塋於稠巖而事力甫大翺翔宦路朱紫盈庭中經睦防金兵之變更造室廬派別爲五或以淸儉稱或以气節著詳見譜中其族之望者曰書記君梅尙書志其墓曰承信君事祖母以孝聞作難老堂無垢張公越王史相仲友唐公皆有詩頌焉曰通直君字伯椿周益公薦充金使未行以疾卒孔山喬公志其墓有曰向使一至北廷覘其事宜必能有所論說以息羣議未必稔後來之禍乃不得以此自見而歿吾非獨伯椿憾也曰檢法君與菊坡崔公有交承之好西山眞先生爲道學之友曰市舶君辱集賢崔君交契之厚誕日以詞美之有烱烱靈襟澹無欲之句及卒祖祭曰心淸如水不可汨以利心平如衡不可幹以私嗚呼吳氏自汴宋盛時固以著聞南渡之後稍衰而復振所與遊者皆當世名儒巨公至今凡十餘世三百年於此矣豈非盛哉君子觀人之譜而論世可以知其徳焉𨿽然宋亡而國朝混一又以七十餘年昔之盛者今則衰今之盛者昔無聞盛衰倚伏貧富無常理勢然也又何怪哉余甥吳煃孟明粹然淳古獨能安分守貧授徒爲業慨念宗族之漸衰収拾譜牒於將墜補緝續書整有條理可爲知所本矣間出示余求文以傳世安知其後不復昌乎余故爲稽於譜而書焉易傳曰積善之家必有餘慶孟子曰彊爲善而已矣噫徳之厚薄族之盛衰也凡江南吳氏其初往往皆延陵季子之裔而防漫於世也嗚呼逺矣

浦陽淵頴吳先生文集序

浦陽仙華諸蒼翠萬仞其嶄絕峻防之形瑰詭雄峙之狀金華北山不能過也故其气之淸淑靈秀蜿蟺磅礡而鐘爲名世文儒者固宜有之若存雅先生方公翰林待制柳公則其人也最後深裊先生吳君立夫出焉立夫气稟尢異負絕倫之才其少時讀書日記數千百言下筆爲文如雲興水湧二先生所深畏愛者也故方公以孫女妻之而且盡傳其學焉凡天文地理井田兵術禮樂刑政陰陽律曆下至氏族方技釋老異端之書靡不窮考含其英咀其華於經史之學益研精究其指歸故發爲議論文章滔滔汨汨一瀉千里如長川大山之宗夫海嶽也如千兵萬馬之啣枚疾馳而不聞其聲也嗚呼壯哉他人恆苦其淺陋立夫獨患其宏博者也庸詎非仙華神秀之所鐘而能若是耶惜其早世莫得少見於時僅嘗一用春秋薦不第遂隠居講學從遊甚眾凡經指授悉有可觀於是大肆其力於學問文章而卓乎不可及矣嗟夫彼其僥幸一官乘時射利而無片言隻字可傳於世者其視吾立夫雄文偉論馳騁於司馬子長劉向揚雄之間者是果孰爲得失哉必有能辯之者今門人髙第宋君景濂不忘其師子云之侯芭昌黎之李漢也収拾遺文若干捲徴予引夫文章待序而傳者哉然玉韞石輝珠藏川媚異時仙華山下有光燭天者必遺文之所在也尙何患其不傳哉

上京紀行詩序

至順元年夏五月大駕淸暑灤陽翰林諸僚佐扈從而助亦在行中防微疾差後至六月下澣始與檢閱官呂仲實偕行仲實權從遊於升學者也今又同在史館故樂與之偕沿途馬上覽觀山水之盛也日以吟詩爲事比至上都官署寓於視艸堂之西偏文翰閒暇吟哦亦不廢是時學士虞先生乘傳赴召先生至於堂上畱數十日日侍誨言先生屬以目疾憚書凡有所作往往口占而助輙從傍執筆書焉助或一詩成必正於先生而先生亦爲之忻然其所以啟廸者多矣玆非幸歟南還之日又與翰林經歷張秦山應奉孟道源及仲實同行亦日有所賦若覩夫巨麗𨿽不能形容其萬一而覊旅之思鞍馬之勞山川之勝風土之異亦略見焉至京師輙錄爲一卷凡得詩總五十首以俟夫同志刪云其年八月吉日自序

胡氏族譜序

胡氏之譜逺矣宋紹聖間四世祖六府君始續世家淳祐間從伯父古拙同我先君更修家牒名曰世譜而工部尙書李公爲之序方伯父先君修譜時正東湖南湖全盛之日我先祖固已嵗廩族人欲創義莊未就而歿先君克承其志焉入國朝至大初先兄古學再修是譜萃爲一圖支分派別粲然可見余嘗序之是時先兄實主義莊尙無恙防因縣道理畆造冊別立贍族莊一戶由是嵗當差役之費而租入不能以贍矣未幾先兄卽世予畱京師子姓莫適爲主洎予歸權領之而時異事殊理民者不以教化爲意而惟務貪刻族人之懷私利已者亦乘時爲姦於是質租應役無虛日而莊且壊不支無爲善後計乃集長防而謀之僉曰嵗有役以有戶也無戶斯無役矣窮則變變則通無泥古無執一莫若計口分田以與之均惠族人而去其籍可也斯不亦變通之道乎予是其言而行之遂作分義田詩以志焉𨿽然予觀近代富家巨室往往置義莊以贍族遭世變鮮不廢者莫若吾裏路西陳氏義莊陸放翁所記者內附後輙先壊時使然也獨吾家乎嗚呼夫自宋初始祖以來緜緜延延至於今日幾四百年支派日益繁衍祖宗之澤尙未艾也可不念哉助不肖自幼獨好學見爲迂濶而吾族之讀書者絕少此其所以不振也幸而予以文學登朝備員史官者再今玆告老而歸爲合族之長閒居無事追予往來京師凡三十載而族之後生不能徧識因閱族譜再加修緝而續書之舊譜第一楮具四世次楮則祧其上而續其下殊覺煩贅難見今輙效歐陽公族譜之法斷自可見之世卽爲髙祖至五世孫而別自爲世次逺近親疏爲別而書有詳略焉嗚呼繼自今凡我族人子孫觀其譜者宜敬念祖宗之澤以有此身相與和睦力行孝悌忠信貧者安而無謟富者遜而無驕仰事俯育之餘勤學讀書出而應舉從仕庶幾君子之歸而不至於下流也詩曰無忝爾祖可不懋者哉至正六年龍集丙戍秋九月九日十一世孫承事郎太常博士致仕助序

記類

古愚齋記

世之目無能者曰愚嗟乎愚果若是哉顏子終日不違如愚武子其愚不可及揚子又以晁錯爲愚夫如是愚果易得哉傳曰古之愚也直今之愚也詐嗟乎孰知後世固以不直爲愚而類以詐爲智若漢之汲長孺以直諫不容於時武帝惡其戅非所謂古之愚者耶公孫丞相之曲學阿世務飾詐以釣名非所謂今之愚者耶柳宗元文學爲唐名儒而黨於叔文身落南荒悲鳴山水間自以爲愚抑爲古之愚乎抑爲今之愚乎余性質直漫不趨俗好凡世所謂愚者莫余若也然好讀古聖賢書因揭所居之齋曰古愚而翰林待制周公景逺爲余書焉余欲學顏子之愚則亞聖工夫非造次可到欲學武子之愚則今非可愚之時也若柳子之愚固有所激而不可學者若晁錯之愚又不善用以及於禍則余豈願學哉乃所願庶幾古之愚黯之戅耳觀其正色立朝守正不撓耿然如夏日秋霜不可狎玩千載而下使人興起愚戅者固如是乎餘生三十有三年惟尙友於古人不求合於當世流俗往往笑其愚而侮之者有焉𨿽然余豈以是易其心哉益求問學以充此愚益抱耿介以守此愚務乎內不務乎外取其實不取其名𨿽未敢自謂如古之愚然亦庶乎非今之愚也恐來者不知所以名齋之意遂書其意於壁

隠趣園記

隠趣園何爲而築也吾兒璋所以承外舅之志也始東白蔡隠君曰竹澗翁愛女擇婿而璋也選在東牀於是創館甥之室於別墅使居之翁可杖履往來也甥舎之東偏壤地十數畆坡阜聫緜松竹秀蔚近可眺逺可憇幽可規以爲園中有方池半畆許植蓮其內名之曰君子池池上間植靑李來禽夭桃紅杏芙蓉楊柳粲然成行表曰春色池左右植安石橊爲洞曰夏意中植丹桂作待月壇壇之後列海棠如步障曰蜀錦屏壇之前植山梔子曰薝卜林兩傍夾以荼防棚曰香雪壁又植牡丹數本甃石爲臺曰天香臺結柏屏於後回環砌石子爲逕編竹爲籬種菊百數本曰晚香徑東有松竹梅結亭其間曰嵗寒西有修竹澗泉曰竹澗餘壤之沃者雜樹桑麻棗栗芋區畦亦成行列綽有隠居之趣是皆竹澗翁平日之所規畫而俾璋營之惜翁之不及見其成也防余自西掖請老歸田吾兒迎養日遊其間於是總名之曰隠趣而爲之記曰信乎園日渉以成趣千葩萬艸生意無窮積嵗月而後若此夫豈一朝一夕之工哉矧不出戶庭不勞登渉而望以見羣山之相環雲煙之吞吐朝暉夕陰變態萬狀娯人心目其東南一與嵗寒相向尢峭防者白鹿峯也晉孝子許公墓在焉吾兒雅不欲仕獨慕古人之遺風餘烈於山林間故得園池之勝與隠者之趣固未必同也誠能得夫隠居之趣是與造物者遊逍遙乎塵埃之外彷徨乎山水之濵功名富貴何曾足以動其心哉嗚呼古之君子眞得隠居之趣者亦不多也晉有陶淵明唐有李願而已此其人何如哉噫東風花栁禽鳥和鳴佳木陰濃池蓮香逺水淸石瘦黃菊滿籬雪積冰堅挺秀蒼翠四時之景可愛而千載之心攸存慨然飛雲之想而不忘防山之瞻斯爲無忝乎隠趣云爾時至正九年龍集已丑正月旣望純白老人記

李氏木香亭記

木香亭李公光善之所築也公幼好讀書有文武才嘗勅受都使領鎭兵攘括宼成功勒石麗水至正中歸隠邑治之東築亭自老植木香一本蔓延其上因扁爲木香亭亭之前引水爲池曰濯纓池池之側積石爲臺曰望北臺環列松竹恍若深林防谷日與幽人逸士吟詠逰宴其間而不知戶外之有塵囂也其子鳴逺請予爲之記予竊觀古人如晉陶潛愛菊之隠逸宋王祐植槐於庭二公之潛見𨿽不同其托花木以寓意焉則同也今李公之木香亭其亦思兼二公之意者乎噫陶爲晉處士而公爲國朝隠君子其出處大略相似未有能辧之者況後有徳行文章爲英偉卓犖之士者必然木香亭之所貽也又何愧乎王之槐乎𨿽然嗣公後者不忘種徳之意而常懷桑梓之瞻益惇先澤以培養此木香益章先烈以充榮此木香斯則無忝於作亭之意云爾承事郎太常博士致仕胡助記

宋氏世譜記

宋本子姓至微子始受封子孫遂皆以國爲氏有居京兆者曰大理丞憲唐武徳間自京兆遷吳興歷十四傳至榮周廣順中又遷義烏福釡山榮字體仁【行十二】有經濟才通尙書春秋學者私謚文通先生法華山娶陳生甫【行十八】字師杜善詩宋雍熈末又遷智者山鄕之根谿口【是爲甲村】甫娶謝生訓【行二十】訓娶阮生帳【行八】帳娶何生祥【行卄二】字善致娶龔無子以弟海之子阜爲後海【行卄四】字善宗娶胡葬石續原阜【行五】娶陳宗生偘自偘以上皆儒偘【行十八】字子穆娶楊子同生永敷【一作富行百四】柏【行百五】永敷娶李回嘉定初又同柏遷金華之潛溪【禪定寺側】柏字秉操娶陸烈無子以永敷子溥徳嗣溥徳【行十八】髯垂至腹孝弟如古人遇物一以柔勝娶周武周與陸皆杭人溥徳生守還【行三】字徳明娶沈守有【行萬四】字徳懋娶王康皆有後守富【行萬五】字徳政性忠信與人交無二諾嘗共兄執裏役度其力單獨任之娶金妙圓有賢徳婦道母儀可爲女中師且勤甚禦紡磚每夜至雞號卒振宋氏門守有亡一子絕幼或利其多貲謀殺之妙圓與夫保育成人悉返其田廬一髮不私合葬潛溪西三里西姜東塢山生文昭【一名朝行福四】字文霆溫恭似不能言者子弟來見亦整衣冠深揖之生平不識僞言僞行一錢不妄取不問賢愚一以鄕善士稱之號文囿【行福五】以名爲字文馨【行福七】文隆【行福八】字文華文昭娶陳賢時事父孝𨿽歸文昭家凡得羙食卽遣人遺之未遣不敢先食善於教子鬻簪珥使從明師儒遊死葬潛溪西十里白石山洞坡塢生淵【行俊一】字景淵義烏醫學教諭濂【行俊二】字景濓能古文文囿娶阮張二氏阮生澄【行俊三】字景淸渭【行俊五】字景亨早卒張生沁涫文馨娶姜生溗【行俊四】源汶瀛文隆娶趙一子曉周出也淵娶蔣勸生瑛【行殷一】字伯章濓娶義烏賈專字主敬生瓚【行殷二】字仲珪璲未字國朝至正庚寅三月三日濂又遷浦江感徳鄕之靑蘿山【孝門橋側】宋氏自大理丞以來𨿽不甚顯然多以儒術知名於時後之孫子念先徳之如斯思繼承之不易可不知所以自勉者哉助與濓爲文章交甚宻因爲著此世譜記俾之刻石先祠庶幾觀者有所興起也承事郎太常博士致仕東陽胡助記

純白齋類稿卷二十

