

欽定四庫全書

集部七

文端集

別集類六【國朝】提要

臣等謹案文端集四十六卷

國朝張英撰英有易經衷論已著錄此乃其詩文全集凡存誠堂應

制詩四卷存誠堂詩集二十五卷篤素堂詩集七

捲篤素堂文集十卷英遭際

昌辰仰防

聖祖仁皇帝擢侍

講幄入直

禁廷簪筆雍容極儒臣之榮遇矢音賡唱篇什最多其間鼔吹升平黼黻廊廟無不典雅和平至於言情賦景之作又多淸微淡逺抒寫性靈臺閣山林之二體英乃兼而有之其散體諸文稱心而出不事粉飾𨿽未能直追古人而原本經術詞防溫厚亦無忝於作者焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

文端集原序

余自束髮學爲詩今自順治已亥年以迨於康熙壬申約略凡三十四年存其詩若干首爲二十五卷自幼至老多好言山林農圃耕鑿之事卽與人贈答往來遊歷之所至亦不能離乎此迨年五十以後山林之思益迫引退之思愈急每不憚其言之重復而恆苦出於不自覺殆歐陽子所謂年益加老病益加衰而其心漸迫其言愈多者歟余自弱冠卽抱此志每見才雋之士著作非不多當其言廊廟則志耽軒冕言山林則志耽邱壑一卷之中忽而慕夔龍忽而慕巢許乍濃而乍淡倐近而倐逺情隨境遷心與物移令人讀之而茫然不知其志之所在夫詩以言志𨿽中更出處進退而無中變其志之事洵如此則其詩可知矣則其人可知矣餘詩譾鄙固多重復而自少至老止言其志之所在而無暇計論工拙聊可以免於讀其詩不知其志之所在云爾敢云望古人堂奧哉旣又輯癸酉以後詩以年月爲次序爲篤素堂詩若干捲康熙甲申年三月望日雙溪英自序

欽定四庫全書

文端集卷一

大學士張英撰

存誠堂應

制詩集一

講筵應

制詩五十二首

耕耤禮成恭紀四首

東郊淑景轉和風穜稑朝來獻六宮禹甸三千開穡事姬年八百肇農功云依

鸞輅金根外春滿龍旂黛耜中自古惟陳無逸訓君王親與萬方同

其二

乘時秉耒踐堯封九扈齊飛擁

六龍隴畔授鞭京兆尹壇邊進耜大司農靑旂千畝公卿集縹軛三推父老從

儉徳由來兼孝徳迎神此日撤歌鐘

其三

協風遙迓

翠華新正是農祥應律辰粟薦神倉

親享

帝

恩流禦廩重勤民祀農壇畔三時慶觀耤臺邊萬寶陳華黍登歌書大有徧將勞酒

賜諸臣

其四

十載

恩波徧海隅蒼生比屋戴涵濡淮揚水旱頻

頒粟丰沛巡行數

賜租

帝力久知歌父老

聖躬猶欲試泥塗疊逢盛事書惇史還進豳風七月圖

【頒粟

賜租皆比年實政】

扈

蹕南苑恭紀應

制二首

和風麗日象昭回遊豫歡呼動九垓旌影過時千騎擁鐘聲迎處

六龍來靑郊地接滹沱迥平野天連碣石開

聖主時巡因駐驆侍臣欣得到蓬萊

其二

川融山靄迓

鸞輿樹裏星羅盡直廬萬馬踏雲開

禦道幹官近日防

宸居平原曠衍初遊獵

行殿深嚴尙說書扈從屬車防

授簡抽毫作賦媿相如

南苑

講筵恭紀應

制四首

行宮淸閟曉垂裳棐幾先陳

黼座傍

聖主勤民兼講誦儒生報國借文章乍含雞舌瞻天表近傍龍鱗識

禦香況是王階崇儉徳圖書道已接羲皇

其二

細旃廣廈集簪裾正是甘泉避暑初閣啟邇英朝進講筵開崇政早陳書栁風細拂鑪煙外鶯囀稀聞晝漏余喜見孝經通衛士誦聲常聴滿星廬

其三

聖主崇文軼古今縹囊隨

輦入華林春秋不輟符天健寒暑無分見

帝心千樹周廬靑入座五云垂蓋結成陰虞廷蓂莢初開徧好迓薰風鼓舜琴

其四

藜光三載

禁庭陰此日傳呼入

上林作賦忽承

君命重讀書久荷

聖恩深欣逢

盛代明良防敢負平生啟沃心最是臣愚如艸木歡騰亦自解謳吟

南苑扈從講武恭紀二首

時平講武近岐陽甲冑搜春出建章洛水旌旗周甫艸西京詞賦漢長楊

禦圍雲气成龍虎天廏星精本驌驦畫防雕弓森羽衛射生羣與奉

君王

其二

畿南地曠接滹沱

宸蹕來遊淑景和馬散平原春艸緑幕連芳樹晚煙多雲邊影疾講鷹落栁外風鳴獵騎過日暮天淸西嶺出居庸層嶂逺嵯峨

賜櫻桃恭紀

講筵人退五云端分得含桃出

禁闌薦

廟祗因先百果承

恩舊許賜千官錦林初傍宮云摘翠籠猶沾曉露漙飽食盈筐叨

聖澤火珠光映水晶盤

又次同官史鶴齡韻

朱櫻歷落藹春融總在瓊霄雨露中萬顆襯來新葉碧滿筐擎出

上林紅最宜果熟明光殿未許鶯銜長樂宮

賜食更餘筠籠帶諸雛咸沐

聖恩同

賜白櫻桃恭紀

朱果頻經

賜上方忽看素質滿瑤筐堆從玊盌初難識瀉向銀盤但有香鳥未敢銜疑雪片冰堪相映總珠光水晶簾下初擎出風味宜含曉露嘗

賜魚兔恭紀

紅耳霜毛碧艸眠

禦河春水錦鱗鮮嘉魚盡入瑚网靈獸爭迎白玊鞭山澤搜來遊獵後

恩波分自

禦筵前還同門下沾

膏澤偕詠中林在藻篇【時被

賜者惟內閣翰林】

南苑

大閱恭紀十二韻

【禦試】

翠輦乘時駐翠微六軍講武近南畿禮嫺搜狩遵王制夢葉熊羆合

禦圍七校騰驤誇虎旅三驅指顧視龍旂弓彎明月垂金勒人度春風動鐵衣鎧甲光疑林雪滿驊驑色鬭嶺雲飛普天雷動鉦聲出卷地風鳴獵騎歸翡翠旌麾翻曉日瑚鞭影入斜暉玊盤晚進黃羊熟金彈新開白兔肥盛代丰岐皆宿將淸時頗牧在彤闈選徒自昔聞搜乘治外當今賦采薇常借羽幹昭

聖徳還將戈楯耀

天威儒臣載筆慙謳頌緯武經文歷代稀

瀛臺

賜宴賞荷恭紀應

制二十韻

西苑良辰當盛夏煙波太液曉蒼蒼雲開翠巘連長樂水漲明湖接建章飛閣千尋淩古木畫樓一半出疎楊芳洲掩映黃金幄碧澗瀠洄白玊堂防處軒窗波上下萬重煙樹水中央湖邊曲磴通瑤島天際長虹臥石梁觀稼亭幽藏浦漵迎薰殿敞俯滄浪花濃水榭春光晚栁拂魚磯午夢涼【西苑有觀稼亭藏舟浦迎薰殿水雲榭釣魚磯】鳳舸隔林聲欸乃鸞旂拂樹影悠揚芙蕖發處龍池麗菡萏花時鳳沼香翠蓋翻風擎夜雨紅衣浥露艷朝陽常垂並蒂迎芳輦時有微芬逐彩航太華由來開玉井西園自昔種銀塘爭如此地涵波澤得奉余懽入景光不向越溪迎畫檝豈同楚客泛羅裳靈池廣集魚龍戲酺宴分沾鵷鷺行羣卉獨標君子號千官畱賞

聖人傍太平盛事鏤銀甕遊防詩篇媿錦囊此日隨車過輦路頻年珥筆侍巖廊小臣拜獻甘泉賦願逐鳬鷖捧禦觴

試馬歌應

制【癸丑七月

上駐蹕南苑試馬王公以下八旗三品官以上出良馬萬餘騎

上禦晾鷹臺閱之樹旌旗爲馳道自大紅門齊發奔馳五十餘里先至臺下者四十餘騎

賜銀帛有差臣英及臣在丰奉

命扈從欣觀其盛各賦長歌翼日

講筵進呈】

天閒萬馬嘶新秋碧艸無際黃雲流淸曉

翠華駐南苑下

詔明日觀驊驑晾鷹臺畔平蕪緑房星中夜光可燭金羈玊勒瑚鞭云錦千羣麗朝旭

國家馬政前代稀芻秣蕃息過秦非玉闗蔥嶺久通道渥窪異產今來歸

聖人神武六龍禦黃金幄敞頻回顧王公將相各呈奇赤驑紫燕紛無數平沙夾道旌旗開千騎逺自紅門來經過長楊歷甫艸勢如電激聲如雷誠哉天馬稱汗血紅塵不動影先絕驪駒蹀躞看流云照夜奔騰類飛雪中有龍種何蹁躚神閒先到髙臺邊超羣致逺有餘力五花蹴地眞連錢須防數馬復奔逸飛黃騕褭皆奇質前岡影動方微茫轉盼人前鳥同疾

聖人顧此

天顏怡三千騋牝皆權奇就中四十更雄特吳綾蜀錦優賚之

國家典禮有深意恐有鹽車困騏驥便是金臺市駿心伯樂一顧空幽冀小臣何幸從馳驅欲寫神駿增躊躇試馬由來寄軍政拜手秋原贊

廟謨

南苑紀事詩十首應

制

豈如漢武駐離宮詎與唐宗避暑同

聖主觀書朝啟閣鑪煙不斷雨聲中

其二

月當銀漢漏聲遲東閣深嚴近

禦墀

宸翰九重天上至云牋親寫早朝詩

其三

鸞旂羽箭逐輕風獵罷西山落日紅雲外玊驄歸帳殿九天鐃吹晚霞中

其四

秋郊白兔逐黃塵碧艸叢中逺避人

天子禦圍親射得獵回宣

勅賜諸臣

其五

嘉魚出水錦鱗紅中使擎來正晚風自愧小臣叨侍從得沾兩度

聖恩隆

其六

宸心親切念詞臣憐爾淸曹薄宦人講罷退歸龍尾道重教宣進

賜溫綸

其七

試馬臺髙

禦苑東六軍動地滿旗風書生愧乏長楊筆欵段行隨萬馬中

其八

西山遙接

帝城端屏列芙蓉翠色寒最是新秋微雨後萬峯如在苑中看

其九

今年秋色禁云邊馬散郊原日暮天翠幕髙張平野濶冰輪正對

直廬懸

其十

單衣短袖趂新涼羽箭雕弓最擅長才見烏號明月滿霜翎早已著垂楊

紀

恩恭賦二首【臣英同臣在丰扈從南苑入夜值大風雨上在行宮謂侍臣曰兩翰林恐油幕未具得無有沾濕之苦時已漏盡三鼓

命中使至學士傅達禮帳中傳諭移於五店皇莊安宿學士回奏臣已爲二人料理何敢煩聖慮時英等已就枕次日學士傳

上諭因恭賦詩進呈】

秋郊雲霧暗空蒙靜夜攤書燭影紅

聖主慈仁深念及小臣風雨

直廬中

其二

艸濕煙深夜漏遲特傳

溫諭出

龍墀頓忘帳外秋聲急身在

堯天雨露時

徳壽寺【進講畢

上謂翰林學士傅達禮日南苑中有玊皇閣徳壽寺二人曽遊覽否傅回奏此禁地非奉

命不敢入因

命同臣英及臣在丰往觀各成五七言排律進呈】

寶剎流金碧開

禦苑東梵鐘連

禁栁精舍傍

宸楓貝闕懸金鏡丹楹架彩虹香雲幽徑滿花雨上林紅碧艸生經室靑蓮隠佛宮瑤堦看竦峙寶鼎獨玲瓏翡翠含雲气雕鏤奪化工鐸聲如轉漏殿影欲淩空詎是禪居麗皆因

帝力雄莊嚴金粟地常在五雲中【有寶鼎順治年制】

玊皇閣

髙閣平臨北極開仙居璀璨似蓬萊晴光逺映琉璃瓦紫气遙連白玊臺寶頂浮空芳樹裏紅墻落影碧雲隈殿名元極諸神防座比圜丘五帝陪金翠搖光迎日月簾櫳拂地隠風雷山河圖畫

深宮賜纓絡幡幢

內府裁云滿雕梁疑乍落龍蟠繡柱欲飛來玊缸燈火輝長晝古鼎鑪煙接上臺祕殿萬靈眞肅穆丰碑雙影更崔嵬映堦緑樹齋宮滿夾路秋花道院栽地近上林多气色居鄰三島絕塵埃閒人未敢窺靑鳥幽徑常看長碧苔望气由來知壯麗承

恩今始得徘徊蓬壺勝事欣遊賞媿乏靈光作賦才

賦良馬應

制二首【十月臣英同臣在丰扈蹕南苑

上在行宮方張燈伸紙作大書中夜傳翰林侍讀學士喇沙裏至前問曰兩翰林此時作何事對曰方在直廬讀書

上曰可令兩人各賦良馬詩學士請良馬狀

上日此不必論古人以騏驥比君子所謂驥不稱其力稱其徳也因恭賦二律次日講書畢進呈】

天閒龍種本星精一片桃花萬里行金勒乍銜疑電繞玊鞭初動覺云生逺隨日馭過靑海遙逐霞光度赤城幸傍

鑾輿稱上駟調良獨擅渥窪名

其二

顧影天街燦錦韀驊驑得傍

聖人前華山歸馬修文日冀野登臺市駿年芳艸每銜仙仗裏紅泉常飲

禁云邊從來騏驥如君子伯樂欣逢與共傳

康熙十二年十月十二日

特賜講官紫貂白金文綺時同

賜者學士熊賜履侍讀學士楊正中杜臻陳廷敬侍講孫在丰編修葉方藹史鶴齡【臣】英八人

霜華曉日映龍樓

講幄簾開

玊殿頭

溫語九天傳鳳詔輕寒十月

賜貂裘頒從

禦府香雲繞衣傍鑪煙紫气浮冰雪頓忘皆

聖澤陽春偏荷

主恩優

其二

淸班日侍

禁庭陰溫飽無求本素心珥筆方慙糜重祿承

恩況復賜南金九齡曽上千秋鑑蘊古還陳大寶箴自媿涓埃全未答但鏤銀管效謳吟

其三

紫殿披香帶曉開靑縑

內府出新裁山龍幸際垂裳盛縫掖慙無濯錦才宮繡繽紛云外捲天章璀璨日邊來願將俯念諸臣意衣被蒼生徧九垓

扈從南苑防

賜直廬飲饌恭紀二首【先是

上於

講筵諭學士傅達禮曰翰林官淸苦巡行扈從所以備顧問資講勸也無令艱於資裝嗣後帳幙飲食焉匹器具皆令給於內府永著爲令】

侍從晨趨

禦苑東直廬

特賜傍

行宮頓忘野色風霜急眞覺

皇仁覆載同捲幔正逢明月滿攤書相對夜燈紅儒生何幸分帷幄常在鸞旂豹尾中

其二

丹地年年愧素餐躬承

渥澤海天寛侍

朝每得分仙饌扈

蹕還教領大官

賜粟恩光沾玊粒調蘭香气出金盤每從退食公門後覆餗常憂欲報難

宸翰篇【康熙十六年丁已三月敬覩

禦筆臨蘇軾大字一軸因恭賦斯篇】

聖主宵旦勞萬防未央曉漏觀垂衣燕閒卽入圖書室瑤圅錦軸生光輝

親灑宸翰大如斗擘窠舊迹皆防嶁遙將標格掩鐘王近看矩薙又卑顏栁寶墨淋漓書敬天髙署

經幃黼座前小臣侍從來深殿仰窺素壁生雲煙嘗思聖學何淵防落筆濡毫有深意直將欽若接勲華妙義能涵十六字淸和三月正春融瑤堦永日移銅龍集賢學士承

恩渥手捧

天書出九重偶爾臨摹寫蘇軾結搆縱橫具神力鳳翥鸞翔迥異姿銀鉤鐵畫眞雄特遙想

深宮晝漏分

禦鑪香靄正氤氳翡翠筆牀凝曉露琉璃硯匣起春云東坡寥落黃州句流傳千載還遭遇楚澤孤臣吮筆時豈知今日

龍顏顧由來

禦筆重琳瑯飛白當年寫玊堂唐宗賜札傳三傑漢祖頒書美十行今日侍臣親拜

賜璧天球良不啻小臣幸在

直廬前蕓香盥手頻窺視

天藻繽紛自捲舒瑚色映

禦圖書日星流曜垂丹地奎壁分光照石渠學士頻年典文翰拜手紫庭賡復旦什襲藏之億萬年天際遙遙配云漢

康熙十六年五月三十日蒙賜

禦筆楷書淸愼勤三大字艸書格物二大字石刻及趙

孟頫所書不自棄文石刻恭紀四章

承

恩陪侍

禁垣邊

禦墨封題自

講筵共仰奎章超百代欣看

宸翰灑中天波翻筆底虯龍出云湧毫端日月懸自媿小臣叨

賜渥光華糺縵頌堯年

其二

琳瑯寶翰重南金拜

賜還知意獨深常願普天沾

聖澤特將如水勵臣心守身當似持雙璧愛日偏宜惜寸陰飛白漫誇題玊署恭承三語卽官箴

其三

墨池遙接晉唐風蒼勁雄奇奪化功古法傳來章艸在貞瑉勒就石經同只因道與千秋合不獨書兼八體工更向揮毫窺

聖學精微囊括片言中

其四

龍章拜手賜龍墀更捧新成

禦府碑價比蘭亭初勒石書傳松雪舊臨池縹緗尙有王孫迹翰墨還邀

聖主知敢向

熙朝甘自棄昔賢遺訓是良規

六月五日

特召【臣】英至

懋勤殿

上講中庸及太極西銘之學並命【臣】英敷陳經書大義

復

親灑宸翰書忠孝存誠大字二幅以

賜【臣】不勝榮幸恭賦八首

雨餘晴日映花甎今古圖書

黼座前紫閣晝長簾影靜一編澄對

禦鑪煙

其二

洙泗微言日討論逺從堯舜接心源

虛懷不厭咨詢切好問何殊辟四門

【親講中庸舜其大知一章】

其二

遐考圖疇遡渾蒙近推濓洛振宗風仰窺

聖學無涯際願頌髙深海嶽同

【親講太極西銘之學】

其四

雅頌由來被管弦先王風教在遺編睢麟八百基王化敬誦周南第一篇

【命臣英講毛詩首章】

其五

迎涼殿裏拂華牋滿貯端溪寶墨鮮親見

君王揮玊管承

恩拜賜

禦牀前

其六

擘窠驚見筆如輪落紙雲煙若有神篆籀書能兼八法縱橫勢可勒千鈞

其七

存誠精義貫天人忠孝良規朂子臣敬佩

王言如學海敷天萬類荷

陶甄

其八

寶篆朱濃墨未漧棒持暮出

禁云端數承汪濊

恩施重益愧愚防報答難

文端集卷一

欽定四庫全書

文端集卷二

大學士張英撰

存誠堂應

制詩集二

內庭應

制詩一百首

懋勤殿盆中古梅一株雙花分紅白恭賦應

制

上苑羣葩未放時春風先已到

彤墀交柯碧樹參差影雙蕚琪花冷艷姿野質乍驚仙閣暖歳寒深賴

主恩知

天階雨露寛如許日送微香防硯池

天府寶翰篇

康熙十六年十二月二十一日防

賜觀

內府所藏王羲之懷素顏眞卿蔡襄蘇軾黃庭堅米黻朱熹趙孟頫及董其昌眞迹共十六軸宋初搨淳化閣帖臣不勝欣幸恭賦斯篇

祕閣西頭古錦囊時時寶鴨薰天香雕圅什襲虯龍抱玊匣標題翡翠裝

君王淸燕常畱翫不寶珠璣寶書翰往代名箋色尙瑩千秋遺墨光猶燦學書無過王右軍天門鳳闕迥無羣蕭疎內景神仙字娟秀曹江孝女文【昔人謂右軍書黃庭經飄逸有神仙之槪曹娥碑婉順有孝女之儀今內景經曹娥碑眞迹皆存

內府】懷素上人筆如鐵漏痕釵腳皆奇絕藤影盤時鶴欲棲劍鋩舞處蛟堪截平原雄勁若有神內制猶存寶篆新【顏眞卿書朱巨川誥勅有唐宋璽】晉唐墨迹人間少由來一字堪千緡端明學士黃州客作字還如畫奇石山谷偏余瀟灑姿南宮獨創嵚防格骨气蒼嚴數晦翁偶然藻翰皆能工始信眞儒自淹貫臨池原不比雕虫子昂雅得蘭亭意江左宗風猶未墜近代華亭說劍篇落筆輕圓饒逸致【周文矩畫說劍圖董其昌書說劍篇】閣帖初年搨本奇玊堂手記拜恩時【宋畢士安爲學士淳化初年賜此帖士安自防於後】澄心舊紙廷珪墨海內流傳第一碑古人眞迹良難遇一片精英凝尺素鴻寶常騰奎壁光靈物從來鬼神防

聖主典學開承明旁搜文翰佐升平譬彼珍奇貢川嶽沐日浴月光華生累朝墨妙藏

天府

聖情如歷瓊瑤圃溫室臨摹敲硯冰風亭展對飛檐雨侍從詞臣許縱看驚心駭目誇雄觀泰山俯視皆雲气滄海平臨盡紫瀾先教拂拭靑玊案捧持須用薔薇盥書家今得見山陰如遡河源入星漢再拜稽首

恩無疆晴窗寓目神飛揚天球河圖世世寶上與景慶同輝光

雪中直

南書房恭紀六首

臘盡春前雪正宜天街飄灑晚煙時如霜漸滿黃金瓦似絮濃沾白玊墀

其二

凝輝積素影蹁躚

宸藻新題五色牋今日

聖情偏豫恱普天來歳是丰年

其三

瓊林萬樹鬭芳菲瑤島諸峯隠翠微

上苑光輝開輦路

六龍行處六花飛

其四

水晶簾捲雪漫漫坐擁圖書向晚看新露研朱還校閱親拈玊管不知寒

其五

鑪煙暖散墨池冰滿苑瑤華夜色澄祕閣小臣沾聖澤梅花香裏讀書燈

其六

平明走馬石橋頭銀海光搖碧殿浮雪後曉寒都不覺尙方新

賜翠云裘

除夕

養心殿侍

宴應

制

深殿宵沈寶炬然歳除欣侍五云邊步隨仙仗陪鵷鷺坐近

天香聴管弦柏葉分行傳玊琖椒花送暖入瓊筵漸知溫律陽春早拜手

君恩又一年

元日

養心殿侍

宴應

制

暖日和風漾鳳城履端淸防在承明樓前晴雪消金掌璣上春星轉玊衡三殿班聨同愷樂萬方歌舞祝升平欣沾元日

恩輝早聴奏鈞天第一聲

上元

賜宴恭紀

龍墀春早至鳳歷月初圓紫閣銀花麗天街玊鏡懸笙歌連綺陌宴賞入華年令節叨

恩重調蘭出

禦筵

養心殿看鼇山燈恭賦

琉璃宵映蘂珠宮絳蠟分行皎月同山似蓬萊移海上人疑鸞鶴戲雲中當筵自舞呈天巧弄影無心奪化功漫說魚龍誇往代神奇不數偃師工

其二

防山燈燦若流霞

黼席髙張倚碧紗萬壑煙雲千樹月一樓簫管四時花靑驄解向平橋轉畫舫能隨石防斜此夕看從深殿裏奇觀何異泛仙槎

恭覩

禦制詩十章敬賦四首

睿詞天藻日光輝手捧

鸞書在

禁闈獻賦侍臣慙珥筆賡歌

聖帝正垂衣

其二

萬防暇日偶怡情玊韻金聲震八紘圅蓋古今誰得似海濤千頃日華生

其三

豈羨唐宗吟爽气漫誇漢武賦秋風九霄明月千峯雪盡入

君王藻翰中

其四

五字髙吟豈漫然還同六義與流傳崇髙在徳眞天語不是尋常月露篇

【聖制有崇髙原在徳壯麗豈爲威之句】

南書房盆中白梅盛作花恭賦

一樹梅從

上苑移頻勞中使防重帷花迎暖日香侵席人對春風雪滿枝疎影夜添燒燭後淸芬朝撲捲簾時野橋絕磵尋常見防到

君王白玊墀

月下出自西掖

太液波涵

禁苑西

君恩分與一枝棲長堤路指紅墻近古殿陰連碧樹低曉度石橋看馬迹晚隨金鑰聴烏啼慙無經術酬知遇髙閣空然照夜藜

恭賦

孝昭皇后挽詩四首

華閥鐘祥久椒塗葉瑞宜六宮型

後徳萬國仰

坤儀地坼珠沈日天驚月墜時敬颺彤管盛冀慰紫宸思

其二

徽音騰桂苑

寶冊正瑤宮練服先羣禦宵衣佐

聖躬薦馨

宗廟肅視膳

寢門同一自云軿杳淒淒玊殿風

其三

懿恭標壼則雍肅範人倫家國沾淳化

宮闈洽至仁褘衣新耀防寶鏡忽承塵

聖主頻揮淚哀思感侍臣

其四

素翣移郊甸孤城寢殿開悲看丹旐過泣送寶衣來執紼千官擁隨車萬姓哀小臣垂涕日作誄愧非才閏三月二十一日五臺山新貢天花至

特頒手勑分賜恭賦應

制

靈嶽珍蔬貢尙方欣從

紫禁沐

恩光淸芬逺帶山嵐色鮮潔猶含石髓香

聖藻溫綸深雨露仙廚異味重琳瑯同時寵賚成佳事千禩流輝照玊堂

閏三月二十二日防賜

上所禦涼帽鞾襪及羅紵表裏恭賦

六年講席慙無補自天

錫賚邀便蕃內織新裁稱長短香羅綺紵隨寒暄紫毳丰貂白狐腋嚴風積雪資奇溫身著

賜衣拜

天子一時光彩生庭軒補衮何能贊

文治書紳常恐孤

殊恩服之不衷古所誡寸心感惕恆自捫顧瞻已足耀蓬戶況乃推解勞

至尊華冠曽經服

元首明珠的爍如瑤琨黼黻裁成錦蔽膝赤芾金舄奚足論

頒自尙衣最親切龍香繚繞今常存書生微躬焉敢近空懷慙汗驚心魂錦箱珍重黃封宻畱與貧家示子孫世祖皇帝禦書正大光明大字

今上禦制題跋勒石吿成防

恩賜觀恭紀

聖祖宸章日月昭傳心精義接唐堯典謨四字垂千古藻翰重華見

兩朝如覩揮毫臨墨沼欣看勒石炳丹霄吾

君孝徳兼文徳作述同光萬禩遙

四月十七日

賜觀盆植人葠賦此時同說巖阮亭澹人近公

椵樹陰中荷鍤尋孤莖五葉翠云深由來靈艸生丰沛喜見移根到

上林

四月二十六日防

賜新貢龍井天池珍茗二瓶恭紀四首

春山雷莢緑參差驛使南來貢

禦時千片月團天上味淸芬先許侍臣知

其二

瑞艸榮

頒向直廬捧持驚喜拜

恩初錦圅自啟窺新緑不覺蘭香滿石渠

其三

披云和露出層巒雀舌名芽欲購難家住江南渾未識得分珍味在長安

其四

晚窗自煮石泉淸靜聴松風第一聲喜沐

君恩分玉液不將仙露羨金莖

四月二十八日防

賜髙麗人葠一函恭賦

紫團名重舊

神京【紫參名東坡有紫團參詩】瓊液金枝色最瑩山澤常看雲气防海天朝映日華生俯憐弱質宜仙艸

特賜靈芽荷

聖情時飫甘香同湛露勝含雞舌在西淸

恭和

聖制喜雨詩

靈雨東來滿

帝城和煙霑灑

玉階輕捲簾笑指云生處稼穡深縈

聖主情

五月初八日

賜五臺山新貢香菌恭賦二首

包貢西來入

九重石英遙自白雲封

君恩分得名山味身到淸涼第一峯

其二

香菌離奇細石紋紫芝瑤艸鬭淸芬祗因野性甘藜藿最愛山蔬帶水雲

恭和

禦制郊外偶作

郊圻一道鶯花晚禾黍千村雨露深不獨詩情窮物態由來

睿藻葉天心

恭和

禦制夜靜讀書

禦牀繚繞一簾香午夜觀書燭影長

聖度此時天際滿遙同明月照要荒

恭和

禦制郊外卽事

風過涼生樹雲來雨濯枝三農耕稼苦常借

豫遊知

恭和

禦制復道口占

晚涼遊上苑扶輦見園官爲報橊花艷紅侵碧玊防恩賜紫禁城騎馬恭賦二首

詔許垂鞭入

禁林天街蹀躞紫雲深書生自愧駑駘力難報孫陽感遇心

其二

珥筆承

恩禁掖西曉聴宮漏夜烏啼從玆芳艸長楸道靑瑣沈沈送馬蹄

四月十八日防賜

禦筆臨蘇軾詩一卷艸書唐詩二幅恭賦二首

君王淸燕侍臣知棐幾常臨白玊墀披捲愛當明月夜揮毫多在晚涼時湘簾香繞書千帙春殿云生墨一池地近九霄饒雨露名牋新

賜曲江詩

【禦筆書唐詩有曲江煙栁之句】

其二

坡仙楷法今猶在艸聖新題墨未漧秀色松筠千嶺上奇姿鸞鶴五云端臣叨

寶翰重頒渥人比瑤光一見難自幸此身依日月拂牋常奉萬年歡

侍從登景山恭賦六首

追隨登陟翠微峯馬首云生石上松俯視萬家圖畫裏祗因身得近

飛龍

其二

上苑平蕪校射宜雕弓羽箭晚涼時

聖人神武眞天授命中爭誇百步奇

其三

初從

淸蹕虎城來猛獸珍禽總異材不獨熊羆同渭水還看麀鹿似靈臺

其四

漫誇繡嶺長楊館豈羨甘泉五柞宮身到華林最深處蓬萊指防絳雲中

其五

古槐垂地晚陰疎雨過涼生滿玉除遙隔珠簾窺紫閣君王親玩總圖書

其六

羽衛羣趨進玊鞭書生分跨紫連錢

君恩欲試馳驅力攬轡常教近

禦前

恭覩

禦制夏日登景山詩敬賦二首

載筆隨車陟閬風小臣詞句愧雕虫

皇情歡豫抒天藻气蓋山河百二中

【禦制詩中有翰林隨輦進詞章之句】

其二

碧落云生夕照西千山送雨晚煙低微材欣際賡颺盛名姓驚看入

禦題

五月十五日黑龍潭扈

蹕恭紀

俯瞰龍湫碧瓦亭中涵雲气比滄溟一澄澗浮文藻萬疊蒼山列畫屏喜雨曽經

宸翰賜祈年常見

翠華停今從

淸蹕時巡處禾黍臨風夾道靑

碧雲寺扈

蹕恭紀

眾峯環翠與云平勝地幽奇愜

聖情石路陰陰籠樹色僧房處處聴泉聲

行宮朝對靈巗敞

禦榻宵移竹院淸

睿賞坐來吟詠久隔林山月晚涼生

扈

蹕至法海寺瞻仰

世祖皇帝禦筆敬佛大字石碣奉

勅恭紀

巖壑蒼深佛寺宜

先皇曽駐翠云旗鼎湖弓劍存遺迹山殿松筠覆古碑千載

宸章看勒石

兩朝家學重臨池

聖心瞻眺停輿衛指防香臺下馬時

石景山扈

蹕恭紀

羽衛連朝作勝遊還從石景駐鳴騶懸巖飛閣松陰合古洞藏經蘚壁幽逺樹平臨開冀野羣峯西繞送河流六龍更渡橫橋外萬壑遙看紫气浮

【駕度潭河英病不能從遂畱石景】

和龍湫壁上韻應

制

碧澗穿雲落閒階曲曲流

聖情怡皎潔

仙蹕助淸幽片石涼宜夏空山響帶秋名泉經

睿藻敷澤滿

皇州

題臥佛寺殿前大樹應

制

古樹防云佛閣前

聖心畱賞拂華牋夕陽恰在香林外一片淸陰落禦筵

盤磴應

制【洪光寺有盤磴九折柏陰蔽日】

古柏陰中石磴盤如虹迢逓跨層巒

翠華回歷煙霄外山半紅雲駐馬看

奉

勅題贈聖感寺僧海岫【僧以苦行受知因賜名聖感寺】

碧水蓮花淸淨身香臺施食道心眞荒山布衲安禪處戒律精嚴感

聖人

恭覩

禦制遊覽諸詩敬賦

帳殿瑤函載錦牋登臨處處有詩篇朝吟麗句龍驤擁夜落仙毫寶炬然瑞彩常教籠古寺翰香分賜與流泉小臣忝附淸塵外時聴南風入五弦

扈

蹕西山至南苑紀事詩四十首

野色蒼茫隔栁堤名山多在

帝城西靑郊緩引黃金勒白馬輕翻碧玊蹄【初出西直門茂林曲徑最爲幽勝】

其二

遙望飛塵一綫輕平郊歷歷引雙旌

皇情最愛田疇好萬騎傳呼逐隊行

【上諭衛士勿踐民田令魚貫單行】

其三

擊壤歌衢樂自如不教雞犬避

乘輿山僧出定閒披衲野老來看勌倚鋤【寺僧不擾觀者不令回避】

其四

四民獨苦是耘耔

君相同心軫念時不待豳風歌七月

聖人親制憫農詩

【禦制冋大學士及侍衞等幸黑龍潭途中詩念農民暑中荷鍤之苦】

其五

古潭石碣蘚痕斑常迓

鑾輿到碧山只爲蛟龍畱窟宅能將霖雨徧人間【扈蹕幸黒龍潭】

其六

盤紆峻嶺白雲封今日新看

幸六龍指顧河山襟帶裏鸞旂遙駐最髙峯【自黒龍潭度嶺至五華閣】

其七

蕭蕭野寺入云根徑轉峯回始到門石色溪聲如太古閒花幽艸似仙源【從廣泉寺至臥佛寺溪山最幽】

其八

陰崖盡日掩芳叢退谷亭幽曲徑通單騎不教傳警蹕山泉聲繞玉花驄【退谷曲徑淸流與禦驄相繞】

其九

干云秀色比祗林斑駁莓苔歳月深嘉樹幸邀

天子顧教依玉几詠淸陰

【上親制臥佛寺大樹詩命臣英臣士奇於禦前同詠】

其十

霽顏不覺堂廉逺軫念恆如父子親馬首備聞

天語切本朝家法重臣鄰

【上於馬上顧大學士及臣英等論君臣一體之誼】

其十一

激湍

書就字如椽筆底蕭蕭響澗泉莫訝小臣還气索塗鴉敢向墨池前

【上於龍湫亭書激湍二大字落筆天然

命臣英書聽泉臣士奇書枕流臣等仰瞻

禦筆在前不能措手】

其十二

滿地松陰碧澗流昔年曽宿寺西樓書生仍是看山客得扈

君王萬乘遊【碧雲寺憶遊】

其十三

驊驑豈獨羨騰驤徳冠金臺選駿塲試落雕鞍渾不覺始知天驥重調良

【上所乘駿馬最良左右試之屹然不動

命從臣駐觀亦稱驥以徳之意也】

其十四

聖主尋幽載筆隨常披蒼蘚看殘碑防年

翠輦曽遊處猶記山亭壁上詩【龍湫亭及來靑軒壁上詩有佳者

上曽遊處猶記憶之】

其十五

禦書蒼勁迥無儔懸向千峯最上頭奎曜常同云漢麗日華髙映海天秋【來靑軒瞻禦筆恭紀】

其十六

空蒙雲气生虛壁逺近嵐光入小亭防度憑防看不厭山容野色總靑防【來靑軒髙敞最宜逺眺】

其十七

古洞嶙峋飛閣繞侍臣登躡借垂藤

鳴鑾偶憩靑蓮社敝衲常憐白髮僧

【上幸寶珠泂禦制詩賜僧海岫並

命臣英等作詩贈之】

其十八

攬勝歌風同過沛時巡觀俗陋橫汾千村蔀屋瞻龍气萬幕平郊散馬羣【石景山駐

蹕衛士皆羅布山下】

其十九

憑虛髙閣俯松端千頃平疇入望寛山色自靑雲自白河流蒼莽古桑幹【石景山晚眺】

其二十

靈境無如潭柘杳幽棲眞見古瞿曇慙無濟勝登臨具咫尺名山不易探

【上幸戒壇潭柘念臣英偶病艱於登陟

命暫畱石景山昔許詢善登山人謂其有濟勝之其臣愧不能也】

其二十一

巖壑紆回入渺茫鳥啼花落總天香渾河西畔山逾秀福地珠林紀晉唐【戒壇潭柘山更幽奇佛剎乃晉唐之遺】

其二十二

翠竹煙梢碧玉姿傍崖臨水緑差池

皇心珍重淩霜節題作篔簹第一枝【潭柘有竹最茂禦制詩詠之】

其二十三

深山民俗自羲皇婦子提攜

輦路傍豈是房陵朱仲李也同芹曝獻

君王【時道傍村民有獻鮮李者

上笑而容之】

其二十四

寶翰偏宜洞壑藏山光云影入

天章一經洗筆溪頭水淸澗常流

禦墨香【西山諸勝地上皆有題詠】

其二十五

天閒晚向栁陰開鐵駟花驄盡上材牽向

禦前都記憶何年貢自渥窪來

【上幸南苑閱馬禦廏良馬甚多一一記其所貢之人】

其二十六

涼風習習捲龍旂碧艸叢中獸正肥

親挽雕弓頻射得千聲虎拜頌

天威【南苑合圍

上親射每發必中】

其二十七

豹尾龍驤若布棊放麛傳語六軍知書生新扈長楊獵親見

皇仁解网時【合圍時凡不成禽者命開一面放之】

其二十八

聰慧天潢少有名九齡初入

禦圍行自乘果下隨

龍馭萬騎叢中學射生【時有郡王九齡隨圍騎射】

其二十九

上林回繞是淸渠北渡平橋映碧虛

聖澤常同靈沼樂栁風生處看遊魚

【上臨流看魚】

其三十

落照西山獵騎催長風駕雨自東來玊鞭動處云隨馬十里離宮頃刻回【獵回遇風雨】

其三十一

宮使頻看驛騎催遙從長樂問

安回寶弓

親射林中鹿爲進

慈寧禦饌來

【上親射鹿進太皇太后】

其三十二

昔扈行宮入

講筵陳詩獻賦緑槐邊今看

黼座牙籖處得奉

恩波已六年

【上駐蹕南苑猶日

禦講筵臣英思初承

命進講正在離宮今已六年】

其三十三

殿角鐘鳴佛寺幽重來金地防經秋薫風兩度過蘭若總是

君恩許賜遊【臣於康十二年五月曽過徳壽寺今得再往皆奉

命許遊】

其三十四

靈境招提禦栁邊紫金鑪制本天然細看翡翠龍紋裏猶記

先皇鑄鼎年【徳壽寺有寶鼎乃世祖時所鑄工巧異常】

其三十五

橫空十里陣如雲

禦蓋飄搖指六軍喜見騶虞

王澤盛馬前麋鹿自成羣【南苑禽獸蕃息眞見騶虞之盛】

其三十六

偶臨曲水翫淪漪宛轉溪流碧艸湄隔岸遊鱗隨手得英風漢武射蛟時【看射遊魚皆應手而得】

其三十七

六轡學調

天廏馬一鞭遙傍屬車塵慙無羽獵長楊筆爲寫軍容奉

紫宸【扈從二臣皆命乘內廏馬】

其三十八

敢言托乘比枚臯駑鈍無能逐防旄駐馬松間頻賜問

恩深時荷

聖衷勞【臣等未習馳驅防

上命近侍同行復時時

賜問脊顧異】

其三十九

別殿長廊映緑苔槐鋪深院晚蟬來

君恩常恐疲驅防

詔許行宮待獵回

【上常命臣英於行宮

駕】

其四十

天漿飽飫牙盤美仙饌常分玉箸偏此日獵回還拜賜恩教稚子共烹鮮【回宮日

賜臣英等麞一兔二】

文端集卷二

欽定四庫全書

文端集卷三

大學士張英撰

存誠堂應

制詩集三

賜宣徳宮扇恭紀二首

亭午曦車送祝融冰壺靜對碧紗中九鸞宮扇新承賜滿袖涼生

玊殿風

其二

半面輕紈籠翠竹數行幽鳥防黃金新開寶篋沾恩渥猶帶龍香出

禁林

夏日

上幸景山時【臣】英【臣】士奇扈從

禦制詩一章七月十八日防

恩書賜恭賦五言八韻

翠繞三峯近榮陪八駿遊海云連雉堞山雨入龍樓樹色津門暗煙光碣石浮髙吟

天藻發淸景

禦題畱桂滿金波日蘭開玊殿秋

聖慈揮寶翰麗句寫銀鉤盛事誠希遇

深恩豈易酬同分圭璧彩千古照滄洲

西洋貢師子歌

聖朝威徳彌九垓海天萬里梯航來逺致珍奇羅闕下狻猊詭異非常材昔聞烏弋產神獸制兕搏象稱渠魁照耀林麓目若電哮吼山谷聲如雷往來長風生大壑巨石喬木皆崩摧虎豹懾服類狐兔熊羆翫視同嬰孩修尾闊臆雙耳帖形體圖畫堪弭災中國此獸不恆見惟從載籍標奇侅忽覩入貢自絕域象胥九譯相追陪浮舟西溟歷南粵海波浩蕩山崔嵬金鎖長縻鐵閒閉拳毛偃臥黃雲堆何年卻別條支路一朝奄至華林隈久服

王化气已馴

禦園麋鹿忘驚猜蠻官呼名撫其鬛雅知人意常低徊越雉旅獒追盛事白麟赤雁同昭回在昔漢武好善馬貳師逺度西輪臺窮年求得渥窪種登歌天廟誇龍媒曷若奇獸慕義至剛猛馴服如駑駘願頌騶虞

王業盛載歌麟趾

帝紘恢

聖主𨿽不寶異物以玆昭徳誠皇哉

八月六日於神武門觀西洋進貢師子恭紀

靈囿秋光映碧岑狻猊新貢入華林日南聲教車書逺海外梯航歳月深白澤獸能言

主徳越裳人本識天心承

恩許近瑤墀看昭代仁風珥筆吟

八月十八日防

賜觀

聖制詩集恭紀五言十六韻

聖藻盈緗帙髙吟碧殿淸端居因感物防暇偶怡情字掩三辰麗詞探六義精含毫當

紫闥結念在蒼生瑞雪歌銀甕華星詠玊衡艱難憐荷鍤辛苦憶從徵句每

臨軒得篇多

駐輦成煙霞邀盼賞巖壑記巡行气溢河山壯思翻海嶽平規模淩雅頌律呂協韶韺寶樹千尋直珠光萬斛傾幸容依

黼席竊許聴金聲日映丹霄近奎懸碧漢明

賜觀恩數重捧讀寸心驚仙露臣同渥卿云

帝載賡願偕蕓閣侶常紀柏梁名

九月十日

上侍

太皇太后幸溫泉恭紀五言八韻

慈顏康豫日

鳳蓋駐郊原華發

三朝貴彤闈萬國尊含飴娛

壽母扶輦見

文孫紅樹迎丹幰靑山入翠軒香泉浮露暖碧澗瀉春溫問俗前模重

承懽至性存菊黃當九月露湛滿千村野老羣瞻望謳歌

兩聖恩

十月二十四日防

恩自溫泉頒賜野雞恭紀二首

侍膳溫泉館霜天羽獵催

禦圍云外合宮使雪中回心傍華旗逺

恩分錦翼來古人曽載贄耿介異凡材

其二

白艸韝鷹健寒原野雉肥遙從金彈落近繞玊鞭飛偕鹿登廚傳隨車入

禁闈文禽

頒侍從拜

賜有光輝

長至日

上躬祀

南郊恭紀五言十二韻

至日躔南極初陽紀仲冬繡裳添防綫玊管應黃鐘慶典同函夏明禋掌秩宗齋宮香霧繞泰畤碧雲封視版臨深殿

親郊出九重霜華迎

翠輦爟火照寒松登降聞

天語堂皇展

帝容瑤臺

三後配黼帳百神從繭栗燔柴犢星辰防燭龍祠官調寶瑟舞羽間金鏞

一徳符穹昊羣僚秉肅雝遙瞻蒼璧薦共覩紫煙濃

恢復嶽州奏捷恭紀五言十二韻

露布馳星驛

天戈取嶽陽親賢開壁壘

廟算出巖廊討逆勞專閫稽誅尙陸梁困猶魚在釡饑借鼠爲糧智勇

王師備綏戡武烈揚巢將焚燕雀險已失瀟湘夢澤飛旌影蘭江淬劍鋩受降歸鎧甲列肆進壺漿凱奏春臺曰懽騰

黼座傍從玆淸巨寇勢若履康莊鯨浪平巫峽狼煙息鬼方六軍鐃吹入端拱靖炎荒

十二月二十五日防賜

禦用貂裘一領恭紀二首

紫綺丰貂世所稀新裁歳歳拜

彤闈稱身難荷

恩施重顧影深慙報答微

聖澤頻年忘雨雪天香滿路羨光輝歸來檢防裘裳看疊笥盈箱總

賜衣

其二

珥貂自昔重承明況復珍裘積累成如雪漫誇狐腋貴當風不數雉頭輕日華朝映香雲繞霜穎晴看紫霧生拜

賜何能酬渥澤

垂衣常願祝升平

十二月二十八日防

賜食品酒醴恭紀二首

紫陌晴雲暖年華入歳除

恩銜宮使詔春滿侍臣廬蘭饌烹鮮日椒觴獻臘初頒從霄漢上歡躍更誰如

其二

歳月

恩波裏風光

禁籞中佳辰叨法膳備物愧愚衷榮逮宗祊逺甘分稚子同堯廚天酒緑寒谷總春融

懋勤殿盆中古梅又值花時恭賦四首

祕閣寒香舊賦詩春風又見

上林枝年華愈覺

君恩重常借梅花紀歳時

其二

深紅淺白恰相宜嶺上溪邊見亦稀絕似孤山淸素士承恩新得賜緋衣【一株雙榦花開紅白二色】

其三

交讓連枝盡不如孤根雙蕚自扶疎影畱東壁三更月香覆西淸一卷書

其四

奇葩移自蘂珠宮濃淡同開一樹中晚節自忘冰雪苦獨將消息報春風

懋勤殿芍藥於春初盛開恭賦二首

宮栁南園未放芽數枝含露艷朝霞祗因日沐

天波暖溫室先開四月花

其二

翠幙重簾防曉寒名花常傍

講幃看豈如凝碧池頭宴惟賦沈香芍藥欄

康熙十八年二月防

恩轉侍讀學士恭紀二章

門開宣政日曈曨溫室花繁淑景融載筆趨來宮漏裏除書聞自

禁闈中身依香案

恩常渥名愧冰銜歳不同廣廈細旃時

賜對慙無一得報

宸衷

其二

藝苑詞曹比鳳池雞棲敢傍最髙枝丹梯目懾雲霄近碧艸心銜雨露滋東觀崇階容屢陟西淸祕簡許頻窺承

恩便詔當筵謝不待鵷班曉漏時

恭遇

太皇太后萬壽節敬賦五言十韻

懿徳超前古

純禧裕後昆

文孫天下養

堯母域中尊雍肅千秋範涵濡

兩代恩

聖慈開泰運厚載比坤元仁儉貽謀逺康寧受祉繁春深翔鳳闕瑞繞濯龍門慶節禎祥集佳辰景物暄嵩呼連海嶽華祝指昆侖

宸藻鏤云筆仙芝獻壽罇萬齡同日月常照紫庭萱省耕應

制二十韻

皇心崇穡事

睿慮重田功問俗神堯似勤民大禹同頻年頒漢詔午夜誦風

北闕韶光麗南郊淑景融土膏方澤澤牟麥正芃芃耕稼乘時令艱難啟

聖衷

詔傳靑嶂外

輦駐緑疇中河漢星將曉滄溟日在東樹邊聴好鳥澤畔見飛鴻

淸蹕雙旌逺期門七校雄桑陰閒稚子芹曝獻村翁艸映鸞旂碧花圍黼帳紅篝車紛綺陌畚鍤徧芳叢還許驅黃犢何須避

玊驄謳謡忘

帝力歌頌達

宸聰蔀屋

溫綸溥茆檐

禦路通蒼生陳疾苦赤子賴帡幪補助

恩常渥涵濡

徳至崇敷天安衽席荒服靖兵戎華黍呈嘉瑞千秋祝屢丰

二月二十九日防

恩賜宴西苑恭紀四章

上林風日好遊防

賜芳辰花映長堤曉波涵太液春馬嘶銜碧艸舟泛入靑蘋共慶升平樂

殊恩及侍臣

其二

離宮煙浦外幽賞

禁垣西瑤島孤峯秀華林萬樹齊水生楊栁防春滿杏花蹊不覺移情久仙源到易迷

其三

水亭浮畫棟髙敞若淩虛云影搖珠箔天光動綺疏藥欄棲皓鶴石瀨戲文魚

聖主揮弦處薫風化日舒

其四

蘭饌陳山海

瓊筵接水雲共乘靑雀舫驚起白鷗羣地勝情偏愜恩深酒易醺小臣歌旣醉天保奉吾

君

三月十四日

上省耕回宮防

賜水禽諸物恭紀二章

觀俗旋鑣自水湄小臣沾

賜愧恩私如瞻翠蓋樓船上春滿平湖射雁時

其二

爰爰紫兔出中林羽翮紛紜雜水禽誰得平分天上味歸鞍攜自

禁庭陰

恭遇

皇上萬壽節於

內殿稱賀敬賦二首

紫殿懽呼動八紘當年華渚慶雲生【唐太宗生時有慶雲見】中天日暎丹霄麗南極星懸

黼座明春滿

九重聞笑語風淸四海賀升平寰瀛歳歳瞻

龍徳玊簡金泥紀頌聲

其二

斗柄瑤光正向辰淸和三月歳華新甫從禹甸回鑾馭親見堯衢祝

聖人地接

宸居容虎拜身依香案傍

龍鱗小臣敢獻千秋頌遙指南山萬樹春

已未孟夏

上以天時久旱於宮中致齋三日望日

親詣

南郊防禱讀祝版甫畢雨澤應時而至恭紀二首驕陽入夏軫

皇情肆

郊壇爟火明碧漢夜隨鸞斾捲微云朝傍

翠華生由來

主徳崇無逸益信

天心感至誠九奏未終霑灑到千官扈

蹕盡歡聲

其二

端居減膳啟齋宮肅穆

宸心與

帝通滋植民天惟歳稔栽培國本在時丰隨車恰自郊禋後露冕親霑

輦道中宵旰連朝今色喜

君王憂樂萬方同

五月初一日

賜內府防絲藥物恭紀

節近中天景物和瓊琚沾

賜出鸞坡繽紛色映臨風佩飄渺香侵疊雪羅

聖澤豈需靈藥防

君恩還較防絲多玲瓏宮樣人爭識似曳雲霄紫玊珂

五月初二日防

恩傳諭爾子【廷瓚】選授翰林院庶吉士恭紀二首太液湖光暎直廬燕雛隨傍鳳城居敢期姓字聨珠榜得奉

恩輝到玊除當殿掄才懸藻鏡退朝傳

命駐金輿海天

聖澤眞無際許讀西淸舊賜書

其二

淸切官階數藝林何堪相繼玷華簪一經教子慙無術兩代分榮愧轉深愚似豚魚猶載徳微如葵藿尙傾心況曽夙奉詩書澤感遇酬

恩自古今

五日西苑泛舟侍

宴紀恩四首

蒲香風暖浴蘭辰

禦苑歡遊奉

紫宸時有微云消暑气還因宿雨淨芳塵幽潭碧樹迎仙仗畫舸朱欄列近臣欲識

君王同樂意普天今是太平人

其二

簪裾鵠侍彩雲端釃酒臨流

聖澤寛碧玊橋頭雙斾引緑楊陰裏萬人看西園擊檝過瑤島北岸揚舲到激湍惠靄和風偏此日還知天意與同歡

其三

郭外靈泉入渚宮藏舟別渚洑流通新從太液移黃鵠遙隔平橋望彩虹夾岸林巒浮積翠一樓簫管禦微風咸池樂奏遊魚出靜愛湖天似鏡中

其四

韋杜金張

黼座前小臣竊喜荷

恩偏追陪鳳蓋鸞旂裏蕩漾雲亭水榭邊仙醖自天傾玊液官庖隔岸送瓊筵淸時令節沾殊渥願捧蒲樽祝億年

侍從西苑進講恭紀四章

淸時避暑駐

離宮竹塢花溪

輦路通水殿涼分蘆荻雨山亭香滿芰荷風坐臨空翠鳴弦裏靜聴飛泉

講幄中

聖主一編猶在手干行不息與天同

其二

云影天光自窈防蓬萊宮闕俯滄溟緑槐枝覆鴛鴦瓦碧澗光搖翡翠亭乳燕掠波穿繡戶水禽接翅過芳汀微臣竊侍迎涼殿拜手甘泉敢勒銘

其三

龍旂飄拂照盤渦芳景來遊禦畫舸云度石橋微雨歇波生蓮渚晚涼多嘉魚喜傍蘭舟躍溪鳥歡迎

翠輦過水木淸華幽賞地仙源端可接銀河

其四

陪

輦行宮講誦余隔溪欣得傍

宸居垂楊影裏攤書卷流水聲中掩直廬曉露新荷聞沆瀣夕陽髙樹對扶疎傳呼小艇花間泊觀稼亭西近玊除

賜新貢岕茶二瓶恭紀

紫筍芳芬比蕙蘭吳山越水到長安含香瑞艸封雕篋拜

賜名芽出

禁防自瀹淸泉松籟起細傾仙液露華漙只因身侍紅雲裏歳歳

恩波捧月團

防

恩命供奉【臣】周道寫【臣】小像裝潢成軸

特賜恭紀二首

十載淸曹近玊墀

經幃祕閣許追隨忽聞

恩澤傳宮使爲寫儀容遣畫師香近

禦鑪薫絹素墨和仙露防須眉三毫頰上頻添取多在天顏指顧時

其二

潘嶽中年鬢有星自將疎野嘆儀形披裘只合棲山澤鳴玊何堪著

殿庭麟閣勲名慚竹帛瀛洲文學愧丹靑惟驚蒲栁沾恩渥敢效丰裁問九齡

康熙十九年六月防

擢授翰林學士兼禮部侍郎紀

恩四首

枌楡陋質比鷦鷯阿閣何期托

聖朝三徑蓬蒿連

紫禁八年書帙傍丹霄手攀天上星辰近身被人間雨露饒日日靑花龍尾道常同歷艸侍

神堯

其二

靑瑣沈沈入紫微四時常見著宮衣蓬瀛自古人爭羨史冊如臣遇亦稀香案

宸顏容咫尺

經幃

天語賜光輝唐虞典誥羲文易拜捧瑤函翼萬防

其三

文明天授禦飛龍俯視羣流若岱宗涓滴何能思報答冰淵常恐負遭逢

褒綸驚捧

王言重野質深慙

聖度容自是淸時榮侍從章縫偏覺渥

恩濃

其四

紫泥光映曙霞生重疊冰銜忝姓名仙籍屢看標藝苑崇階還許列淸卿一時

寵命沾鸞掖同日除書出鳳城羣自

講筵防異數拜官千載有殊榮

平蜀奏捷恭紀二首

一軍飛劍閣三捷報蠶叢宿霧巴江捲春流蜀道通壺漿迎猛士組練系狂童天半峨嵋石新看紀戰功

其二

六年屯漢沔

王化阻巖疆扼塞狐憑險膏腴鼠借糧自天開益部計日定炎荒喜見欃槍息同聲賀

廟廊

七月三日奉

恩泛舟西苑觀取魚並防

頒賜恭紀八首

興慶池蓮照水紅

恩分靑雀禦微風防人曽到甘泉館來往波光瀲灩中

其二

太液湖西雨腳垂水雲亭畔蕩舟時芙蕖深處菱花宻出水紅鱗壓釣絲

其三

參差樓殿俯滄浪北渚南湖接渺茫隔岸水花秋更好覆堤官栁午偏涼

其四

好雨連朝長暮潮輕舫宛轉木蘭橈西山指防靑如黛不覺經過玊蝀橋

其五

秋早涼從水殿生魚罾收處栁風輕縱橫荇藻流船滑時聴鮮鱗潑刺聲

其六

新蟬乍喜報秋淸靈沼風和見物情緑樹陰中啼翡翠白蓮花底宿防防

其七

空明雙槳擊澄潭煙水菇蒲性所耽怪底夜來涼雨後魚莊蟹舎夢江南

其八

錦鬛銀腮滿泛船盈筐拜

賜荷

恩偏漫言玊鱠東南美親割華林第一鮮

閏八月二十七日防

恩賜內廐鞍馬恭紀二首

頻年蹤迹傍金門駑馬常隨入掖垣

禦苑遴材誇上駟儒臣拜賜荷

深恩調良自昔如君子驅防曽經奉

至尊宮錦障泥絲絡首連錢光澤照庭軒

其二

中夜房星降紫霄長鳴顧影獨蕭蕭花驄逺自西川貢金埒新從

內廏調嘶入宮云看攬轡光生衢路羨聨鑣朝朝栁下靑驪穏蹀躞春風玊蝀橋

除夕

乾淸宮侍

宴恭紀

餞歳

恩暉奉

紫宸翚飛阿閣物華新崇階喜接金張貴祕殿歡陪衛霍親諫果特分宣口敕【橄欖古稱諫果】衢樽頻賜被

溫綸來朝共慶三微節拜手堯年二十春

康熙二十年元日

乾淸宮侍

宴恭紀

元辰佳气晚氤氳淸防連朝夜漏分人傍層霄依斗極光懸東壁見奎文寶幢色麗螭頭日古鼎香添豹尾云法曲總涵祈谷意九歌新自

九重聞

上元侍

宴恭紀二首

干羽虞階海澨淸傳柑時節宴承明檐低星月千燈繞庭舞魚龍百戲呈天保頌颺因樂愷

皇情歡豫在升平請看此夕同民處九陌笙歌滿鳳城

其二

宵臨別殿敞瓊筵畫鼓聲催火樹然碧落煙消雙月映紫瀾風定萬珠圓千枝忽湧金波桂十文頻開玊井蓮疊

賜奇觀眞異數浮槎星漢憶當年

溫泉歌應

制

蒼山層疊東方來揷天萬朶芙蓉開中有幽巒自盤互溫泉觱沸靈山隈遙見白雲覆巖谷波光日暖寒松緑四時天气總春融雙泉數武分涼燠靜如明鏡石池平瀉入房櫳取次行蘭香瀲灩膏千斛碧色深沈玊一定有丹砂結泉底仙竈綿綿傾石髓陽烏浴彩咸池波燭龍銜照空潭水天生靈異豈偶然近瞻

世廟橋山巓土脈精英恣磅礡鬱蒸佳气通源泉常聴空山傳

警蹕畿東勝地時巡日來遊彌切望

陵思豈爲臨流賞淸泌

慈寧聖人鶴髮垂有時

鳳輦出龍墀樂遊原上溫泉畔風土淸嘉

聖體宜規模簡朴畱陳迹半畝方塘甃文石繚垣翠巘防長松行殿土階沿素壁卻笑華淸侈費多連雲宮闕漫嵯峨何須刻石成鳬雁豈待鏤金作芰荷

聖朝舉事皆有則敬愛爲心儉爲徳寧

親常願葆天和結搆恆思惜民力今年扈從碧山岑賜遊佳地荷

恩深每懷袚濯塵纓志時望天波浥注心

扈從謁

孝陵恭紀

鼎湖龍久去冠劍托幽宮地接東溟日山藏大漠風入云浮寶幄跨澗落銀虹寢殿周廬繞園林

輦路通闗城花自發溫谷水常融松棟思堯徳龍門頌禹功千峯爭侍

蹕萬嶺儼呼嵩典禮遵前制經營殫

聖衷望

陵回玉仗瞻宇卻花驄宗伯陳犧象祠官獻稑穜懿親陪奠斚故老慟遺弓石馬嘶何處寒山夕照中

七月二十一日瀛臺

賜宴諸臣

命臣英同內大臣主席恭紀二首

輦駐甘泉水殿中淸秋時節栁堤風歡承

慈聖重闈喜

恩逮羣工曲防同珍果總含蘭蕙露嘉魚新出藕花叢聨翩簪佩蓬池上影落平橋瀲灩紅

其二

代捧尊罍綺席前頻宣

口勅紫雲邊秋光特錫迎涼宴湛露羣歌旣醉篇拜賜香羅紛防袖攜歸絲籠壓花韀微臣喜接金張后寵渥尢霑異數偏【是日

賜諸臣文綺有差】

恭和

聖制賜內大臣輔國將軍俄啟韻

戡定常懷猛士風新收荒服燕彤弓

天章特賜雕龍句

帝室新褒射虎雄

平滇南詩【有序】

皇帝禦極之二十年滇南旣平俘馘來獻寰宇內外截然寧謐蓋自屢年以來經營四方上厪

宵旰至此底厥成事羣臣颺誦

神武比於無競之烈

皇帝謙沖弗居臨軒申

命以爲

天心眷祐

祖徳靈承以克臻斯耆定又念四方赤子瘡痍初起衽席未安將士荷戈八載勞勩待澤吁恩並在今日於是展吿

郊

廟崇號

兩宮發

徳音下明詔沛維新之大澤布休養之深仁所以鞏固丕基嘉惠元元者至矣蓋武功之後煥以文徳戡亂之餘繼以致治

聖心未嘗以天下旣安而稍自暇逸也臣旣祗獻升平頌以楊廓淸之盛復敬撰律詩八章敍捷聞之懽忭美慶典之矞皇鋪事紀實昭鴻駿焉

君王指顧定滇中絕徼炎荒

聖澤通益部火雲天際掃昆池鯨浪日南空投戈喜愜休兵志因壘眞成不戰功

步輦早趨長樂苑

慈懷先與慰深宮

其二

露布天南萬里餘經旬飛羽到庭除銅壺深夜傳中禁鈴索淸宵響直廬奏捷魚符偏早讀紀功鳳紙不勝書況逢霧掃金戈日正是陽回玊管初

其三

次第讙傳徧九逵侍臣先許賀

彤墀丹屏方見

天顏喜赤子還縈

聖慮慈萬戶芻茭輸驛路八年戈甲頓

王師親聆倍覺愚衷感拜手

仁言百代垂【奏捷之夕臣英面聆

天語深念累年官民軍伍之勞】

其四

帝徳如天本好生惟教貔虎瞰孤城釡魚自見鯨鯢滅簞食仍聞士女迎六詔何曽驚夜柝百川猶不廢春耕烏防烏撒咸歸化洱海波澄看洗兵

其五

升平大典慶如林底定還勞

睿慮深肅借明禋揚

祖徳勤將錫類答

天心恩周九服光圖史孝達

重闈冠古今舞勺歌雝追盛事功成一代紀元音

其六

遙聴

鳳詔萬方同溫律吹從玊殿風獄縱赭衣求訟簡賦蠲赤縣卹民窮花邨鵲報茅檐喜棘寺鸞棲犴戶空兵气盡消佳气滿普天甘雨慶雲中

其七

當殿曽推閫外輪時淸凱入騎駪駪

天潢授鉞皆龍種禁旅橫戈盡虎臣銅柱逺徵憂國久雕弓遙賜拜

恩新明年楊栁依依日正是賡歌杕杜春

其八

彤廷喜起集臣工經緯訏謨仰

聖聰云合羣方歸舊服星羅宿將定元功羽幹載舞期同樂華黍登歌願屢丰手建太平千萬禩無疆大歷慶龐鴻

雪中侍直恭紀應

制四首

自昔占年瑞連朝不厭多休兵知歳稔偃武慶時和積素輝珠箔飛花防玊珂好將書史冊黃竹漫賡歌

其二

滿苑瓊瑤屑輕煙與共浮

天心慈下土

宸念切西疇花散嘉平月禾登大有秋鑾坡時久立沾灑翠云裘

其三

雪中看

上苑別自有山容太液銀爲磧華林玊作峯煙常籠翠竹色最愛靑松園吏開溫室梅花香更濃

其四

同雲棲殿角霰後漸霏霏風細蹁躚舞寒輕宛轉飛玊堦人語靜宮瓦鵲聲稀媿乏陽春調吟詩傍粉闈

康熙二十一年正月

賜假南歸經營丘壠恭賦紀

恩詩八首

臣心寸艸由來久未敢封章達

至尊每見靑郊陳麥飯思乘春水到柴門上書幸恕愚情迫

當寧偏承

詔語溫回憶此身依日月蕓編香案十年恩

其二

典學筵開久侍觀龍綃棐幾碧雲端風亭展捲都忘暑溫室披圖豈避寒日旰坐當樓影直宵分聴徹漏聲殘法天行健誠稀覯蠡見惟愁測海難

其三

睿學淵涵邁古今羣山揖岱比髙深彖爻逺遡羲文防典誥遙同舜禹心歷考簡編羅漢史旁兼風雅紹唐音當軒屢見飛

宸藻鴻寶天球照藝林

其四

自離疏蹻入觚稜碧落丹霄十二層別苑每隨臨水殿禦筵常近讀書燈靜從祕閣聴鈴索晚向天街望玊繩檢防平生

恩遇地涓埃酬答愧無能

其五

李泌猶慙迹太奇況臣愚魯奉

皇慈賜遊設醴花亭日進講停舟栁岸時殿上屢容陪曲防輦前常許獻新詩六軍豹尾云深處數見書生欵段隨

其六

波橫橋影栁參差

禦苑西偏借一枝海燕許巢鳷鵲觀山雞教宿鳯凰池寒芽獨荷陽春暖薄植深逢雨露滋爲感烏啼思罔極仰慙

天語慰恩私

其七

四海波澄正偃兵傳柑時節侍承明詩聨柏殿升平宴樂聴雲門大濩聲

沛澤如天常覆物報

恩無地愧言情迢遙江國三千里一片葵心向日傾

其八

雞舌乍辭文石陛羊腸重踏碧山岑陳情敢有懷鄕意拜

命彌增戀闕心繾綣難違蕓閣侶低徊還惜

禁庭陰年來供奉銜恩句暫向東臯澤畔吟

二月十四日防

賜手勅白金文綺恭賦

江城二月返軺車特降

褒綸鳳紙書鄕國白雲應到眼墓田春艸正堪耡久慙赤芾垂三組敢道黃金比二疏拜舞一辭龍尾道野人欲制芰荷裾

文端集卷三

欽定四庫全書

文端集卷四

大學士張英撰

存誠堂應

制集四

歸田紀

恩詩二十首

其一

【壬戌年三月十八日舟中恭遇聖壽望闕行禮畢賦此時駕在盛京】

帳殿祥開獻壽罇此時拜舞憶金門河山舊是興王地父老新沾

駐蹕恩三月鶯花連逺徼九天鐃吹集諸藩望云獨自呼嵩處身在吳舠水上邨

其二

【癸亥年三月十八日山中恭遇聖壽望闕行禮畢賦此】

韶華曙景滿人寰憶聽仙鐘綴末班虎將總歸丹鳯闕狼烽盡掃碧雞山目驚云漢羅

天藻身寄江湖想

聖顏空谷拜颺還北望一聲啼鴂綠陰間

其三

【甲子年三月十八日恭遇聖壽望闕行禮畢賦此】

甲子新逢太史書衢歌巷舞徧

皇輿金鋪節遇行觴日玉琯年當聽律初五緯華星懸殿陛一枝蓂葉秀庭除周南畱滯今三載常夢垂紳待直廬

其四

【乙丑年三月十八日恭遇聖壽望闕行禮畢賦此】

燕云縹渺隔

宸居自返丘園報答疎煙霽秦淮開寶幄江淸濟照龍輿拜承溫語慙樗櫟歸話

慈顏動裏閭彈指又逢天慶節煙霞猶自戀衣裾

其五

【舟中展對禦書敬賦】

拜捧

綸言出

九重

禦書都借紫泥封繽紛宮錦香猶在掩映江云墨更濃開匣頓教榮艸木迎舟時復起魚龍良宵展對燒官燭煙際疑聞禁漏鐘

其六

【舟中感念聖恩恭賦二首】

鷗語蟬聲助客吟篷窗獨坐數煙岑停雲暫遂南歸志捧日猶懸北望心驛路栁稀傷客久江潭花落憶恩深歸來未覺淸貧甚撿防靑箱有賜金

其七

十載趨承白玉墀

經幃淸切荷恩私春風上苑宮鶯早夜雨長楸禁漏遲授簡常陪鳷鵲觀移家近住鳯凰池汀洲野泊聞雞後彷佛金華進講時

其八

【至家聞五日賜紗恩命恭賦】

里社新秋客子歸始聞當暑

賜宮衣紫霄乍覩冰紈出赤日驚看雪練飛香自禁庭傳畫匣涼分殿角到荊扉

聖情不遣幽遐隔感遇酬知自古稀

其九

【初聞特恩諭祭之命恭賦】

迢遙南北隔江煙

紫闥暌違近一年已遂烏私歸下澤忽驚

鳯綍耀重泉寧親盛典宗祊紀稽古殊榮里巷傳自是君恩優侍從居人爭數義方賢

其十

【諭祭禮成謝恩畢恭賦】

一卷遺經訓子孫先臣耆耋晚承恩簮纓已許膺三命俎豆何期薦九原飄渺

禦香臨蓽戶喧闐鈞樂動衡門身兼悲喜趨迎處手把宮衣滿淚痕

其十一

【田間感念聖恩恭賦】

艸土陳情

黼席前詔從休沐憇林泉春陰學種池邊栁時雨看鋤墓下田常展

賜書孤館讀閒將

聖徳老農傳靑蓑黃犢臣家事恰喜歸耕慶有年

其十二

【丘壠告成感頌聖恩敬賦】

罔極情深久郁陶許歸三徑剪蓬蒿苔痕舊樹龍鱗古艸色新封馬鬛髙得向空山占景物容分暇日報劬勞夕陽原上丰碑矗敬勒

宸章五色豪

其十三

【恩賜升平嘉宴詩石刻恭賦】

早歲傳柑令節前集賢春殿敞華筵紫微花气千門曉碧落珠光萬斛懸

睿藻徧容寮寀和

天言屢顧侍臣傳只今拜賜同金石轉憶升平慶賞年

其十四

【癸亥歲除防

賜羊酒食物恭紀】

九重深念侍臣歸再見江天雨雪霏法醖昔常歌醉飽歲寒更復拜

恩輝冰堅遼海魚初美霜落闗山正肥野性願甘藜藿老仙庖遙領事尢稀

其十五

【聞駕登泰山恭紀】

日觀髙峯駐六龍時平

天子慶登封鸞旗翠蓋臨滄海玉簡金函禮岱宗谷轉風雷千騎擁气蒸河嶽百靈從

盛朝舉事卑秦漢石上遙尋古帝蹤

其十六

【聞駕幸闕裏恭紀】

法駕晨嚴稅魯東兩楹車服昔時同只因百代心源合不獨千秋

聖藻雄古壁冠裳邀

帝澤空堂絲竹動天風路人指防停

鑾處洙水橋西檜影中

其十七

【駕幸金陵恭紀】

駐輦金陵王气濃時當狝狩不妨農山川舊識龍蟠險城郭新看鳯迹重六代煙雲供染翰千秋江漢待朝宗翠華不遣傳淸蹕南國蒼生覩

聖容

其十八

【覲上於秦淮防

恩慰問並

賜禦書恭紀】

戢影田間拜舞疎秦淮江上覲

乘輿時同舊侶趨前席還沐

新恩載後車擊目丘墟陳俎豆闗心水旱問州閭微臣新奉

天顏喜小艇南歸有

賜書

其十九

【防

恩召臣子編修臣廷瓚至內廷詢臣起程並

賜食南書房恭紀】

北風吹鴈過茅茨有子離居荷

聖慈宵旰不忘簮履賤江湖猶系廟廊思細旃

天語承恩日祕閣仙庖賜食時十載未言溫室處蓬萊淸切到方知

其二十

【頒賜易經講義恭紀】

秦燔未烈賴斯傳拜獻金華幾歲年鳯紙喜沾今日賜龍縑重撫舊時編圖書道契陳疇日象數微出洛前幸遇羲文今禦極餘生何敢廢丹鉛

康熈二十七年正月恭賦

大行太皇太后挽辭六章

啟佑成鴻業含宏比厚坤

文孫千古孝

慈聖兩朝恩夕漏趨宮仗宵衣侍寢門只今看玉涕泗總畱痕

其二

軒車陳繡幄文駟列珠韉同軌三千國

重闈五十年慈雲長防日涕雨正敷天縞素龍荒逺星軺驛使傳

其三

深殿愁雲結千官拜寢闈銜悲當歲晚灑淚向春暉接席陳雕爼傾宮送寶衣闗心聞

聖主擗踴慟無依

其四

皇情哀戀篤屣步出東華寒聚城闉雪風回輦路沙扶輿行露艸垂涕雜冰花淒切常中夜林臯起暮鴉

其五

夙昔宣仁訓庭闈一徳中十行

慈詔切三代孝思同愛敬成家學徽柔嗣國風他年記惇史焜燿總無窮

其六

丰沛多耆舊三朝翊戴淸羣扶鳩杖至哭傍翟車行奠酹諸藩長攀號率土氓萬方同遏宻原野共吞聲南巡扈從詩十八首

車駕至畿輔道上民獻嘉禾數岐以示從臣

春風轉韶律時巡歷郊原王道廣周諮冀以康黎元衢路撤警蹕羽衛袪殷繁萬姓趨馬首塡塞窺井垣皆言年谷好比歲丰雞豚麥穗三兩岐敢以陳

至尊

聖心益嘉悅慈顏彌霽溫民天在粒食農事古所惇稼穡久爲寶珠玉安足論再拜紀惇史大哉眞

王言

詔免山東來年田賦

王政先足民實惠惟捐租浩瀚若河海百谷同時濡跂行與喙息萬類皆昭蘇此年屢拜

賜大澤已頻敷蠲除常鉅萬食徳非一區

鑾輅蒞東土民瘼勤咨諏特與免正供閭裏無追呼謳吟起岱畎抃舞彌海嵎

溫詔有徽言民富國乃腴父老扶杖聽蕩蕩歌堯衢展禮泰山神祠給守祀者金歲以爲常

岱宗峙東域穹隆淩紫煙風雨走百靈膏澤彌八埏功徳潤生民柴望紀虞年

翠華昔臨幸日觀登遙巓杯斚視滄海襟帶俯長川大書雲峯字刻石蒼崖邊今玆復蒞止展禮意益防優詔下尺一歲給水衡錢觀瞻肅廟貌母俾祀事愆懷柔及河嶽允恊時邁篇

扈從觀趵突珍珠二泉

濟水性沈勁隠見多伏流趵突歷城嵎噴薄聲颼颼澄波涵曲沼玉峯對層樓雪濤湧銀甕朱檻翔白鷗或類鮫人窟百琲珠光浮參差文藻漾瀺灂纎鱗逰淸寒沁心骨四時常若秋昔已邀

天步今復駐彩斿

宸章炳星日光芒射潛蚪先後兩輝映特爲名泉畱車駕由宿遷親覽河堤後復臨幸髙堰閱視

羽衞臨河幹徘徊瞻禹迹黃河自西來浩蕩無朝夕聖主宵旰憂披圖日謀畫上以利轉輸下不妨耕辟今玆獲安瀾順令驅河伯激箭歸東溟波靜淮流碧溯洄發櫂謳片帆如衽席拯此昏墊民浲水還其宅自昔漢帝來采薪兼負石宣房瓠子歌盛事繼疇昔

詔蠲江南累年逋賦

東南財賦區逋租昔所苦官長若傳捨民亦罹罪罟休哉浩蕩仁明詔傳風雨盡蠲歷年賦絲粟無所取率土供維正累代有恆矩

聖心崇簡質權衡內外府澣衣過孝文菲食師神禹十載侍

禁庭微臣目所覩約已以裕人惠澤斯能溥

鳯紙下層霄慈藹軼千古

詔增取士額錄功宥過寛釋罪辜並卹商賈徒役萬里垂天雲霖雨沛大澤

王言流春膏煌煌儷典冊菁莪培士气弦誦廣縫掖車服旌功庸章程寛過謫湯网恢八紘堯歌溢九陌惠政卹商旅餘波及徒役渙汗若風行星軺馳數驛譬彼陽春景彌綸無轍迹萬物皆沾濡一夫靡不獲上配星漢文千禩永無斁

詔民間無得結彩建碑

上古君民情淳風今再遇欣逢

至尊出馬首讙童孺千里賫糧米所至輒成聚燈火若繁星香風靄煙霧慰問龎眉人

翠輦時爲駐碑鏤萬歲字炳燿照衢路敷天歡忭聲淵云不能賦愛戴出微忱

聖衷彌簡素所期家室盈禮譲起丰裕至哉如天仁擊壌聽

溫諭

扈從登虎丘

虎丘一片石乃在闤闠間王珣舊時宅淸沚相回環逰人無古今石色常自閒劍池如削玉繡澁苔痕斑中涵淸淺流花底猶潺湲層丘莽回互數步勞躋扳長廊臨大壑紫翠何其殷村落愛平逺極目入煙鬟上有萬歲亭卓立當玆山吳人歌樂胥喜惠頻年頒

扈從登金山

滄江浩無際乃自岷山來浮玉一拳石砥柱何崔嵬北迎步口南接潤城隈回波忽湧立激薄聲如雷皎若鷗鷺羣燦疑冰雪堆海气駕奔濤閣影勢欲摧有時風日麗潮落江煙開波光類澄鏡燈火明香臺

仙蹕駐上頭勝地欣追陪峯頂大字石云漢同昭回

扈從登鄧尉山

泛舟入吳防越嶺趨香林村居接花嶼長橋跨碧潯溪憐木瀆好山愛銅坑深一徑入桂巖千樹對梅岑吹香滿髙閣積雪照湖陰長松翳古寺惟聞鐘磬音數防漁洋山便娟當波心帆影時出沒湖光彌緑沈鄧尉隱此山流傳空至今欣從

仙仗來感激生長吟

扈從登靈巖山

振策石城路維舟木瀆傍紅亭倚山畔蘭蕙松風香春艸沒宮井野花迷屧廊裂眥入煙際湖山郁蒼蒼鏡奩俯震澤浮槎看漁洋琴臺岡勢直箭莖河流長復有消夏灣宻樹涵溪光遺蹤半髣髴防詰增荒唐石洞本確犖履迹尢微茫千古好事人附防多忖量

扈從登吳山

吳山俯城闉石徑登嵳峩翹首云物麗極目河山多層巒滴幽翠晴光捲白波一片明湖影掩映隔喬柯春潮如雪岸朝夕滿江沱萬井若鱗次蔥鬱知時和丹梯聳飛閣蒼磴接崇阿

至尊移步輦雨霽此經過雲霄畫圖句古調永不磨微臣艸防吟敢繼大風歌

車駕至防稽恭祀禹陵

防稽古名郡禹穴千山中梅梁空寂寞窆石疑幽宮棟牗雜雲气靈旗來空蒙

聖心久遐契精一淵源通況玆勤玉趾胼胝師神功園陵伊匪遙駕言滄海東質明展祀事松籟吹天風荒庭列俎豆牲牷咸告充衮衣肅再拜簮裾陪上公忝佐秩宗禮感嘆盈私衷

扈從渡錢塘經過雲棲虎趵泉飛來峯

東風動漣漪鼓枻渡錢塘沿緣歷沙渚山徑多微茫林巒轉幽防十里靑篔簹映水綠娟娟戛玉聲瑯瑯紫蘭被山谷日暖吹微香西度虎泉側因過鷲嶺傍奇峯削云根淩空如飛翔澄溪回數折灌木羅千章鐘聲度白雲閣影摩靑蒼

萬乘一回顧巖壑生淸光

車駕幸鐘山酧酒於明太祖陵

春雨灑輕塵江漧艸微緑鸞旂捲惠風駕言鐘山麓前代已丘墟寢園在空谷

聖人一舉事千古超恆局在昔修禋祀展禮必

躬肅今玆再臨幸靑茅酒重漉侍臣咸虎拜仰止天顏穆賜金徧守圉松楸禁樵牧厚徳塞穹壌仁風被艸木書以範百王永永光簡牘

扈從登北極閣

走馬登崇岡東南臨冶城萬瓦連九陌淡沲春云生至尊憑傑閣眺覽紓

皇情蒼蒼夕陽落耿耿銀河淸象緯天闕近奎璧相縱橫

聖心羅七曜指防示諸卿盈縮窮造化髙論雲霞驚弧偃天狼息斗轉泰堦平南極懸日表久爲仁壽禎今夕覲

天子芒角增光明

閱武並賞宴駐防將士

秣陵帶京口控馭稱要地海邦屆吳越星羅聯指臂各列水犀營淸時飭武備特簡丰沛英衛霍領驃六龍禦東南神武麾七萃霜雪耀戈甲荼火望旌幟射侯必飲羽鷹隼遜猛鷙

聖澤靡不周師徒憫勞勩爰歌采薇篇飲食亦古義徧錫上方金共沐投醪賜

文端集卷四

欽定四庫全書

文端集卷五

大學士張英撰

存試堂詩集一

古體詩三十二首

擬古田家詩六首

柴門擁谿水谿響無朝昬農夫荷耡倦獨倚秋樹根顧我田疇好念我桑麻繁脈脈不能語感玆風雨恩風雨歲時熟古俗今猶存遙指煙生處親戚滿前邨稚子驅雞犬夜來忘閉門何以酬淸時努力從田園

谿流何涓涓山色復蒼蒼谿山秋後好農夫秋後忙雞寒不能啼主人立嚴霜驅牛向煙霧稚子牽衣裳阿婦亦蚤起饑兒啼在牀攜筐饁南陌回聽煎中腸豈不惜勞苦遺業未敢荒古人亦有訓力田以爲良

短衣農家兒少小習耘耔鳩鳴杏花白偕舉西疇趾三春風雨中九秋霜露裏婦饁復男耕舉室無停晷夏耨良苦辛亭午日華紫背方炙驕陽足且濡濁水我來隴畝間慨嘆不能止熟知土物艱焉敢厭糠粃聊用作短章庶以誡淫侈

我有湖畔田沙壚非沃壤霏霏微雨中猶聞桔橰響徑僻饒松杉地淤足菇蔣柴門接沙尾春水嘉魚上處處鳴漁榔家家泛蘭漿蚤禾常薄收晚禾亦丰穰更有隔湖山湖光漾秋爽我欲謝浮名腰鎌此長往

昔愛誦風亦常歌小雅桑柘棲雞豚結廬在中野春菑方扶犂秋禾倐盈把野老樂時和髙枕棚下田家老瓦盆新醪月中瀉擊鼓賽先農調瑟娯方社何必桃花源此境足瀟灑風塵久誤人我豈悠悠者愧無風人筆愛此不能寫

力微不能耕鄙性復好農欲自營十畝課僕春山中秧鍼出新水防防吹香風彼驅黃犢往我荷靑笠從𨿽不執勞勩風雨願與同秉穗遺自拾黃粱熟自舂飽食復行歌舉手酬天公庶幾對盤餐坦然無愧容

擬古詩五首

陶淵明田園

謀生固有道委情在耕鑿但勤四體力勿嫌歲收薄策杖看良苗吹香如杜若好風動平疇壠間自舒約豈惟兒女餐濁醪還可酌同生大化中遺粒畀田雀俛仰弄琴書信無逾玆樂

謝康樂逰山

將逰浮渡山言登細石嶺白雲冒崇岡湖天落峯影沿緣巗壑間陰晴變俄頃喬柯散幽籟曲洞邈防靚苔滑屐難置巗深燭須炳天窗過云疾石竇飛泉冷倘許結茅茨塵滓可長屏

左太衝招隠

千巗一徑入修竹隠精廬柴門盡日掩中有幽人居好鳥落翠岑文鱗戲淸渠嘯傲弄朱弦坐起攜琴書天風鼓長松庭際鳴笙竽願言招卭友此境常自如往師沮溺賢春田良可鋤

郭景純逰仙

屏迹塵表置心羲農前振衣躋崇岡濯足臨長川饑食靑精飯渴飲丹砂泉胎息鶴登樹抱珠龍在淵啟戶焚淸香綘霄延偓佺還丹得至訣餐玉有祕詮翹首芙蓉城駕鶴淩紫煙

阮嗣宗詠懷

士生各有志不樂居煩囂敢言隠者貴但覺舉世勞醯雞視羣動螺臝卑二豪楚楚笑蜉蝣切切憎寒號楛菀等一轍欣戚隨所遭蓬首本非涴衣虱頻自搔鸞凰意髙翥斥鷃空啾嘈

聽友人彈琴

有客遺我緑綺琴攜來竹路桐花陰素愛淸商學操縵廣陵人去湘水深故人爲予鼓一曲指上淸風響寒玉小弦切切大弦驚云鴻沙鴈相離續使我滿室生秋聲寒林落葉寒虫鳴坐客不知日將夕花枝竹影相縱橫古稱無弦琴亦好靜對枯桐自飄況復移宮換羽時松籟泉聲滿幽抱餘音縷縷入靑防殘照依依欲下庭主人閉門客復去門前無數逺峯靑

寄題黍邱陳簡庵谿南艸堂

繁華鮮能久珍異罕常存洛陽一片地誰復金穀園琪花與瑤艸化爲秋雨痕悠悠惟世徳可以歷寒暄陳子多古誼澹泊尢所惇大父居諫議先人典名藩廟堂仰謨烈園林隠弟昆結屋臨淸谿聊以逺塵喧藏書滿髙閣種樹羅前軒三代歷膴仕惟此遺子孫廿年熢燧後幾蕩爲寒原陳子啟榛莽結構立柴門殘垣斷壁間手澤猶可捫谿聲繞茅屋枕上聞潺湲古木不攺色入夏淸陰繁誰謂消息理天意不可論昔年歌舞地臺榭委荒邨昔年弦誦地依然琴與樽願言崇世徳贈子以勿諼【陳子名希稷夏邑人能詩工書法】

疊翠樓歌

龍眠日照萬峯紫聳峙一峯號投子古堞參差嶺岫間喬柯掩映煙嵐裏延陵世宅居城中爲愛此山不能已家有一畝靑瑯玕筠粉初落靑且寒中辟髙樓曰疊翠北窗面面堆層巒主人對此數晨夕手持一卷閒岸幘朝來最好山嵐靑夜來最好山月白有時雪後成奇觀玉峯瓊樹髙千尺有時花發滿山椒隠隠疎紅間寒碧招我正是春明時春煙春雨尢離奇山翠倐忽分濃澹峯腰云影時時移應是公麟捉筆在空際伸紙潑墨寫山勢樓頭百幅龍眠圖雨岫晴峯落埤堄【樓在姊夫吳式昭宅右】

松聲閣

吳姊居佛閣自顏曰松聲昔讀松聲集今見玆閣成予以外家弟拜姊登軒楹髙樓起宅畔俛視秋滿城霜柿紅披離當戶一枝迎未見庭堦上謖謖松風生再拜問吾姊胡以松聲名姊笑而未言爾何無逺情佛理本無滯勿以我見橫予日坐此閣慮澹神復淸譬彼蒼龍幹霜雪忘枯榮誦經入深夜棲鳥時時驚繡佛儼垂盼紅燈對秋橙況有案上詩古調存韶韺摩娑吾老眼挑燈一再賡煙縷方入戶微香來茶鐺靜聆石經齋書聲依短檠皆作松聲想自覺吾耳盈何必南山南始聽萬松鳴再拜謝吾姊朗識誰與京姊今逾甲子玆閣始經營願言閣上人歲歲如松貞【木厓母夫人吾姑之女有松聲閣集】

風雪行

黒云壓前途夜半北風起客子雙足拳寒臥僵襆被角角雞初鳴淒淒入吾耳主人來叩門呼客整行李披裘闚茅檐雪片白如紙牽馬且無力霜風吹斷指客子貪徵途僕夫行且止徘徊四野中乞火望墟裏我方嘆苦寒騎驢者誰子須眉結冰花栗栗戰牙齒人苦不自憐吾貌應復似生長江南春不解寒如此小閣常晏眠重氊布文幾紙窗映虛白鑪火埋深紫行行亦胡爲邈愧幽獨士衣濕方苦饑俯仰嘆未已僕夫前致詞甫渡黃河水行行向燕山風雪從玆始

望岱

行行兗州道矯首靑防中朝霞擁日出照灼滄海東蒼翠插天半泰山何嵸嶐上有白雲气暎日如長虹紫嵐忽變幻萬里回天風梁甫與社首連綿亙遙空逺望百里外霄漢若可翀況復登天門盤曲安能窮我欲披日觀俛闞蓬萊宮周秦數防碧黃河襟帶雄長嘯探玉策邈與穹蒼通

黃茅岡

暮登黃茅岡岡勢俛平疇怪石何離奇羣羊滿山頭坡公守此地醉醒時來遊石上有遺字筆勢如銀鉤後人景髙風還爲起朱樓名山不在深此地直荒邱乃知賢達士能令山川幽幻化同艸木林壑擅風流使君復何處片石自千秋

寄任昭玆

歲暮濠梁與君遇霜天攜手黃河渡二千餘里風雪中行行細數燕山路朝來並馬夕連牀淸宵有夢起傍徨顧影相憐兩逰子如君況復稀鴈行有時君吟我亦和酒醒燈殘客未臥僕夫呼客出茅檐雪片如刀馬蹄破獻策金門未見收豈君亦復滯驊驑春城栁色無情緑京洛空成汗漫逰我方停車君稅駕落日忽遇荒城下兄弟闗河聚防難剪燭呼樽共良夜此時不遇君勿悲堂上有人俱龎眉區區承歡各努力京華旅食空爾爲與君別去常惻惻百里相思無羽翼臨風寄爾尺素書願言加餐崇令徳落月盈盈照屋梁懷人猶如見顏色【昭玆名光世舒城人能詩與予鄕試同出卽墨黃公門】

梁家園對酒歌

帝城昨夜栁初碧杏花片片飛綺陌弟兄俱是天涯人攜手相逢出左掖玉勒金韀照路傍紫驑騕嘶何長吁嗟良防不易得畫樓髙處還相將畫樓掩映垂楊裏一曲銀塘瀉春水小閣珠簾臨水開依稀此景江南似歌兒紅雪本吳儂燈前雙頰秋芙蓉黃鶯自囀梁塵落宛轉歌成謝女慵坐客燕趙復吳楚京華挾防成覊旅蘂宮姓字曲江春等閒同作金閨侶對酒當歌歌勿遲再來此地知何期靑蛾皓齒白紵詞勸君滿酌傾玻瓈春風爲我惜良夜珍重梁園對酒時

慈仁松下對酒歌【中秋爲念齋招因賦】

長安八月天气淸千門九陌秋盈盈弟兄相將十五人齊驅馬首過春明春明門外紅塵起共向慈仁寺裏行璀璨離奇百寶集逰人逰女傾都城鈿車來往如流水花驄騕嘶且驚吾儕只坐長松下秋風颯颯聞松聲須臾燕市蜃樓散冰輪蚤向松枝生松枝影落空壇上龍蟠蛟怒何縱橫有客壺觴醉諸子石欄松畔飛兕觥倚徙徧飲諸松下一松一斗如長鯨天涯骨月兩珍重可憐俱是遊子情京國風塵攺顏色終朝逐逐如楸枰諸子孝威年最少【謂苕水】猶恐異時相逢呼老傖今夕良防不易得浩歌莫惜樽頻傾吁嗟乎浩歌莫惜樽頻傾

再飲慈仁松下歌【九日爲禮存招因賦】

秋深古寺風蕭蕭長松鐵幹摩靑霄復有低枝蒼且勁寒聲樹底如秋潮前日攜樽曾醉此宿酲未解旬日耳黃花細雨又重陽咫尺秋光不相似檢防遂成十四人唐子抱病思鱸蒓人生最易是離別爲歡切莫輕良辰相將攜手登髙閣俛瞰西山闚碧落金翠輝煌樹影濃明光宮殿連長樂日晚移樽松下來寒風淅淅吹髙臺羅衣自薄不勝露酒醒歌罷重徘徊徘徊還向幽林去招客禪房最深處蒲團紙帳蠟燈紅茗椀鑪香客無語坐客無語聽淸歌歌入微時喚柰何莫道承明同珥筆謾言玉樹共鳴珂人生富貴等閒事須念爲歡去日多勸君且盡樽中酒聽我再飲慈仁松下歌

家書

家書久不達終夜不成寐道遇故鄕人云自秋後至珍重試一詢或恐有隻字客言離家時與子老親值疾行不扶杖顏色類童穉再拜故鄕人頓釋經秋思逰子復何悲逰子復何冀如獲徑寸珠不復叩其次歸來坐牀上吁嗟發長喟不乏鱗與鴻胡使我心悸願托淩風翼寄言昆與季髙堂有老親尺書且時寄

霄漢樓詩【爲任鸛峯同年作】

江濤淜湃西南來縈回百折海門開北有大龍與天柱蒼巗翠壁眞奇哉任子嗜奇愛山水憑陵傑閣山之隈下視長江如尺素平蕪艸緑江南路湖煙邨樹幾人家沙尾沙頭數鷗鷺有時江風吹白浪千帆片影窗間渡四面窗開皆好峯摩空峭立靑芙蓉不覺斯樓几案間飛來天柱與二龍百幅雲林佳山水煙雲乍澹還乍濃傍城無數參差屋掩映虧蔽出林麓花外珠簾何處亭籬邊小圃誰家竹佛宮金碧湧浮圖盡來窗底供遊目最宜風雪滿江城千山萬樹皆瑤瓊更愛長天秋月白寒江空翠波浪平洞開四壁雙目瞠散髮浩歌魚龍驚山靈河伯相縱橫酒闌客醉不復去欹枕還聽江流聲

渡阿城閘

憶我泛舟時積雪西山白行行重行行栁花飄綺陌東阿山下流微波不盈尺苦吟坐篷窗欲渡無羽翮嗟此一勺水涓涓非大澤湖水南北流啟閉類潮汐借以通漕艘詎宜思歸客最是爭渡時風起日將夕石梁一葦間檣艣森如防操舟上靑天指顧驚人魄電擊復雷轟撾鼓迎河伯對岸人語聲咫尺飛濤隔百夫挽一舟始渡沙間磧出門多辛苦況復此行役故國三千里南望江云碧安得片帆輕春風從所適

贈吳逵田舅氏山居

疇昔鳴琴客近爲飡霞人山臒類野鶴修翮無纎塵秋水澹神慮俛仰皆天眞手藝河陽花爛熳猶如春隠之多淸操飲泉風絕倫避俗謝軒冕家山耽鱸蒓浮渡三十六探索常經旬時還托詩酒調古思彌新門前五栁樹瀟灑陶公巾【舅氏名道觀順治已醜進士爲商水令】

寄懷同館諸子一百韻

疇昔京華春旅食再經歲幸有同心人天涯比昆弟河隄艸放靑城陰栁含翠垂鞭陌上逢與爾交初締千官防仗齊五色宮云麗

天子方愛才鄒枚重陪侍簡此十五人筆札許同賜傳呼出玉堦走馬來丹地名譽起公卿諸王及勲衞長安爭欲識官街擁千騎從此金門路出入並銜轡髙槐散淸陰同摩古碑字聯裾

禦道行對席秋堂試馬銜庭艸嘶鳥語稀人吏有時各垂簾一編探微義有時登堂上瑯瑯聽羣議

禦河流向東往復恣遊戲酬和同心言襲人如蘭蕙一日不相見三秋良不啻【此言初授館職】佳辰多好懷攜手慈仁寺松影如深林松風吹客醉一月數來遊蒼蘚捫殘碣【此言慈仁寺防集】城東有淸池錦鱗躍芳砌南望圜丘宮蒼柯正陰翳相將此地逰五月雨初霽人在水邊樓馬向垂楊系【此言金魚池防集】最憶禁城西此景時無二逶迆白玉橋長虹落天際鴛瓦碧琉璃百尺如飛墜寶幄間珠宮煙林共深邃戚裏夜歌鐘天風落輕吹千畝太液池曲曲皆荷芰數峯不在髙巗壑蒼逾媚古松近十圍羅列森眾卉樓觀水中央蓬萊堪髣髴環之以朱門指防王侯第吾儕讀書暇數日時一至煙水菇蒲間相期滌塵累我至爲君畱君來爲我遲下馬飲荷香涼風入羅袂【此言西苑之遊】追隨分餘歡亦復同勞勩驅馬未平明擊柝門猶閉星光月影中相對發長喟風雪回平沙掩面傷目眥逢君各相問昨夜寒甚厲十月猶單裳無裘可言敝方朔恆苦饑朝來飯也未同是旅食人驚心說珠桂【此言旅食之苦】嗟予尢苦辛蕭然托髙寄玉堂廡下炊岑寂不言瘁吾兄耽淸賞【禮存】中宵持襆被與予共燈火短檠各幽致髙吟步庭除月落猶未寐豈不惜勤劬落落腴道味瀛洲五云堂時時發詩思諸子皆至性膠漆相投契繆子磊落人【念齋】雄才冠時輩披瀝皆素心好我獨眞摰安仁稱益友【起岱】食牛气彌鋭霜蹄蹋秋晨槖槖驚人睡史子眞天人【子修】臒骨有奇慧落筆妙天下蘭亭得其勢夏子雅懷抱【鄰湘】道气日醇粹讀書常比鄰纒綿入微細丁子气如蘭【次蘭】簡澹寡營慮獨贏繡閣歡宮花插寶髻防輿與仲舒【瞻在子重】湛湛見深器人澹竟如菊二子差可擬照鄰富才思【景韓】挹之多靜气能讀等身書沈摰時無比楊子澹蕩人【簡人】淸風余秀惠艸書學右軍軒翔入三昧儲子曠世才【玉依】思敏力復毅晨昏相追隨歡不減棠棣大令神骨淸【子厚】天廟琳瑯貴劉子何亭亭【苕水】孝威名不愧二君年最少才思獨雄肆唐子方抱恙【偕藻】蚤歸食鮮荔徘徊十五人倐忽成十四閔予遭多故老親遂不諱逰子腸寸斷中心自煎沸諸子爲我啼再拜皆出涕各賦薤露歌悲惻復周致哀哀逰子情懇懇故人意路白冰稜髙麻衣兩行淚諸子送客行闗山共迢逓吁嗟遂成別人生無根蒂長路多艱虞風濤日驚悸逰子歸故鄕入室如聞愾悲迷艸土間無復憶人事故國兩經秋夢與諸子值綿綿夢中言耿耿猶能記歷歷思舊逰惘惘不能置嗟予昔有言珍重此把臂今時不爲歡聚首良不易不謂此語防轉與予相類浩然發長歌願言告同志努力報

淸時勲業予翹企

方四松先生題逺峯亭長歌和之

小園種竹已十年覆墻才見生寒煙十竿五竿近窗戶筠粉初落靑可憐更喜奇峯向茅屋朝似煙鬟夕如沐問人知是江南山九防芙蓉杳靄間客子經年逺行役三徑無人苔蘚斑歸來重啟竹間戶咫尺家山同陟岵尙開臨砌舊時花花下心酸涙如雨鑑湖先生詩絕倫【謂四松】靑蓮居士今騷人【謂嗣雅】囂塵不厭城隅道剝啄來問松與筠指防靑峯出林際梧桐葉宻山光細涼風颯颯從南來坐客添衣紙窗閉等閒落筆成浩歌長句短句奇思多書向吳綃與蜀紙頓防素壁煙嵐起亭中一幅蚤秋詩亭外千重暮山紫同將黛色摩靑蒼不獨江云看九子【四松先生名畿字還靑同里人工詩文曾官河間司馬有四松集】

姑射仙人篇寄上房師臨汾蔣公

姑射神山汾水湄中有仙人冰雪姿千年苞秀毓靈異誕甫生申端在玆偉人逰上都槖筆逰天衢丁年裏選方棄繻翩飛珥筆承明廬

世廟當年受知蚤木天丹地競詞藻斂華不屑鬭時名蕓閣悠然見懷抱懷抱復何似水何澹澹山島峙雅望年來中外深玉衡羣仰臺星指髙攬芙蓉鏡還登選駿臺自顧駑駘亦何幸春風翦拂呼龍媒等閒移作上林樹芳杜秋蘭共零露仰止公琰社稷器千頃汪陂欽叔度靑藜甫得分餘光小子歸臥南山陽桃蹊苦憶花三徑蓽戶長扄水一方闗梁無羽翮長安秋正碧諸子正是良防時受經羣列康成席極目燕云杳靄中論思東觀日舂容陶鎔庶類須鉅公天南翹首思無窮

伊蒿篇爲許子志先徳次四松先生韻

故園君子推許公當年隱徳今穹窿自予聞之年方童迄今廿載思何窮秦隴之冦彌八鴻圍城數匝將傾桐凴山帶河城西東營火如燐千防紅公方負母湖艸中孝思平地成蠶叢賊眾蠭聚而蟻同官兵倐至烏羣空公歸安母耡蒿蓬及時播種麥有麷防方去兮禾方芃鄰里復活伊誰功孳孳惟義是所攻潛徳惜未聞宸聰惟公𨿽沒義則隆天佑善人啟其衷許子讀書時念翁孝徳累世蒼旻通揮毫落筆文最工藨蓘歲歲時未丰道气淵湛常沖融文壇藝苑偏能雄艸堂秋日方曈曨艸堂秋樹何菁蔥多君先徳如衡蒿羣公詩史皆淸風【許子伊蒿名來惠予同學友工詩文爲邳州學博】

重九後十日木厓招同四松芥須伊蒿叔兄如三集九松分得地字

秋山不在逺出郭自幽致秋林不在深九松足蒼翠主人曾有約山靈久相遲若使重陽來登臨只故事回首已成昔十日秋光異靑靑原上楓初與曉霜試逶迆艸間路黃葉猶未墜盤桓古松下髙枝落秋吹髣髴數君子澹勁復無二侵旦逺移尊霜螯正肥膩田家古瓦盆斟酌成微醉倚徙松棚間獨憫老農瘁白髮自驅犢天寒拾遺穗可憐兒女餐飽此催租吏防酣忘苦辛吾儕將無愧古人惜良辰且勿發長喟淸流繞田壠曲曲杯堪置果秋樹根銜杯托髙寄隔水山畔路正與歸樵值日落眾峯紫林巒轉深邃嚴城未掩關林鴉雜歸騎落落有吾徒蕭然在天地

寄都諫姚龍懷先生

黃門典封駁紏彈重老成偉歟都諫公嶽嶽誰與京邱壑十年居蔬水南陔情掖垣徴再入方直舊知名皁囊一編書抒發皆至誠眾論如委波賴此宏議撐轉移在微密恥爲殿上爭

至尊降溫顏聽此鸞鳯鳴同時仙掖客衮衮皆上卿於公爲後輩仰之如華衡心苦力亦瘁五十白髮盈願言加餐飰葆此松柏貞

帝前作霖雨長此被蒼生

文端集卷五

欽定四庫全書

文端集卷六

大學士張英撰

存誠堂詩集二

古體詩三十八首

春江積雪行寄懷四松先生

客子晨將行南枝蚤梅發如何寒香時逺與故山別不惜枝上花宛轉赴南陌南陌良苦辛昨夜江天白不見江上漁惟見江幹雪北風號枯楊橫林逺蕭槭寒气入江聲波濤力應竭天地無纎塵羣峯如挺璧瓊樹將萬株瑤臺且千尺一幅水晶簾遙遙掛靑碧小艇明鏡中四顧淸光徹如駕淩雲鶴逺渡銀河磧俛視無復有橫空但明月客子得奇悟邈然忘所適故鄕有詩人秉心素髙潔澹蕩非世情懷抱自淸悅安得同苦吟寫此江天夕

送木厓偕長君務滋入成均

鸑鷟振羽儀薄海知宴淸寧久戢其翼不向榛莽鳴黃鐘太古器恥與凡響爭淸廟朱弦間爲世陳韶韺騏驥當困時久爲駑駘輕一朝入燕市千古金臺名吾黨有潘子才思蚤縱橫十歲能屬文落筆前輩驚悠悠四十年華髮雙鬢生潘子勿復嘆遇晚名亦成文字摹大家韓歐同規程古風久淪棄力爲流俗撐浩浩寫胸次意匠無經營賦詩耽杜白歷落傾珠瓊丹黃海內書月旦操其評脈望食餘字皆得分時榮嗟予樗櫟材相逺奚莛楹如君不得志轉使予心怦淸時方愛才勿憚驅車行辟雍今宏開鐘鼓何鍠鍠漆經多奇字古樂無新聲君且攜長公春明事遐徵河隄垂弱栁宮樹啼新鶯我知入都時名譽馳公卿瑚出海隅明珠來秦城慈仁古松下璀璨都市呈鴻寶發奇光見者雙目瞠鵬翮淩髙風雲路今方平枚臯侍從才位置宜承明煌煌帝京篇請爲

天子賡【潘子木厓名江餘同學友工詩文有木厓集】

陵陽行

陵陽古佳地詩人昔來逰謝朓與李白吟詠空千秋昔人不可見靑山入髙樓上有黃鶴飛下有淸谿流俛仰仙靈宅髙風淩丹邱安知千載後姚子今其儔理國師烹鮮化民如狎鷗夙昔天下士文譽滿滄洲投分無俗賔吟嘯谿山幽爲我語元之救時資良謀豈容山水間謝李遙唱酬【時海南姚六康爲石埭令】

東臯艸堂詩

我聞李先生自辟東臯堂衰年托親戚葺屋農家傍君昔在嶺南槖筆走戰塲歸來臥一邱不復耽舊狂憐君不偶俗君本無俗腸詩味比孟浩文字摹防荘性復嗜孤潔安可居農鄕左廂棲雞豚右廂鳴糟牀念此𨿽紛紛無機迹易忘較之城市中此景翻爲良春窗好風雨拭幾焚淸香自起汲新泉茗椀翻旗槍東郊正膏沃北山還蒼茫驅犢過淺水捕魚來石梁二三老詩人時時索報章有客來叩扉自謂老圃忙荷耡那肯顧種樹須春陽悠悠世俗情誰與之等量【李子嗣雅名雅一字芥須同里人能詩晚年居東臯】

重晤方明農先生賦贈

桃渡詩人宅春水生柴門未到巳七年相憶勞晨昏壁間畫梅竹斑剝今尙存百卷嵞山詩古調無纎塵髙吟石城煙妻子同小園僻巷連野寺蕭然如山邨入室古人在閉門吾道尊吟詩飲醇酒世俗安可論【先生名文同里人工詩隠於秦淮間】

燕子磯

我來宏濟江髣髴悟畫理河陽與雲林工秀各一紙何處似河陽江流飛燕子奇石削瑯玕淸波織紋綺斑剝翡翠痕繡澀珊瑚紫一片如暮霞鋪向空江水雙松覆孤亭曲徑石齒齒防染兩漁舟瀟灑眞無比何處似雲林東畔幽巒是老樹晚煙中曲防層岡裏霏微見城闕虧蔽出桃李古屋自參差重疊山島峙波光接云影無從覓起止愛此不忍去蓬窗勞倚徙作畫不在奇直欲畫其似但得丘壑情居然成絕技天地老畫師捉筆徒爾爾

雙泉歌爲念齋新築艸堂賦

紫雲雙闕繡芙蓉簫韶仙吹落天風殿上傳呼出鳯紙鸞旗細捲朝暾紅繆子承恩禦階上賜衣五色宮雲中金華才子虎邱客鶴髮堂前峙雙璧暫乞承明著作身歸來定省歡晨夕吳門市宅石橋頭家有賜書藏小樓粉壁不屑鬭朱翠一邱一壑偏能幽古稱養親惟小園此風近日誰其儔疊石臨流搆書屋曲沼穿花漾新綠最是艸堂初搆時春風乳燕飛花蹴主人倚樹看荷耡醴泉一道花間出花間初出猶涓涓甫經搜滌還潺湲水邊石畔不盈尺一泉又出如珠聨品題誰復居第二味如北固江頭泉我聞飲此令人壽瓊漿石髓嫓靈秀持此髙堂介大年何必丹砂問勾漏繆子皎潔如泉淸傳家世世捧金莖當思此泉義非偶流膏布澤彌蒼生異時綠野堂中人方許髙臥泉頻傾記我作歌今何時已酉寒食玆落成

霜哺歌【爲袁重其賦】

袁子之母八十五星星白髮銀絲縷哺雛飲血幾何年依稀甲子將重數袁子於今亦髮白六十猶作老萊舞從來上壽不易得節孝之人天所祜節孝何者最爲難袁子蚤孤復貧窶母貧能節織作耕兒貧能孝筆作賈篋中贈言四十卷作歌之人半往古只今壽母壽且康白華新句年年補堂上堂下俱期頤霜哺歲月長如許吁嗟乎節孝之人天所祜【重其吳門人傭書養母見文士則再拜乞霜哺詩今盈數十軸】

吳門晤盛珍示卻贈

斯文苟不廢砥柱伊何人盛子具毅力手爲開荊榛騏驥非凡才蚤歲已逸塵蒼蒼者何意遇晚气益淳樹幟秦淮秋起艸燕臺春六籍探微義兩京推茂醇文體方再變著作皆殊倫天風回紫瀾海波無際垠陸離珊瑚光肅肅天廟陳海內拾餘芳士類資鴻鈞伊人一覯止投契捷若神願言慰疇昔古道情自親明日忽分手悵望吳江濱

贈敬亭鐘予防

伊人有微尙深情在邱壑山水猶陳迹艸木亦榮落不若筆墨間等閒寫寥廓奇峯自奔防嘉樹忽聨絡天地脫腕下五嶽等糟粕展幅卽深山捲之復髙閣斑管作笻杖無離亦無著寄語書泉人此中有眞樂

平陵宜山堂詩

我聞宜山堂結搆平陵陽羣公爭賦詩佳詠皆瑯瑯何處最宜山奇峯出短墻石屋一片雲黛色暎篔簹隔簾見幽壑入戶飛層岡枯藤與古木掩映多奇光峯影落淸泉水面還蒼蒼何時最宜山山靜覺晝長朝霞與夕煙樹色分微茫春明山翠濃夏雨山風涼明月出逺岫秋峯羣相望何人最宜山先生稱古狂芒鞵笻竹杖荷衣薜荔裳看山無朝暮一卷或一觴手招西爽來披襟從徊徉斯景與斯人是名宜山堂

爲袁重其題畫蘭

畫蘭如作字筆墨在幽致微香出紙上蘭露花間墜我愛霜哺人幽澹復無二安得入空谷采此以相遺

渡錢塘遇潮

晚云日將夕客子渡錢塘舟人警暮潮倚棹催行裝篷窗一葉舟蕩漾河中央匹練海外來如雪復如霜殷雷震層雲巨石崩崇岡天地方肅殺羣舟皆徬徨逺在千里外指顧猶微茫轉睫類飛電玉山何瑯瑯東望連山陰北眺接余杭驚濤轉地軸白虹貫天長客子遘奇觀睇視恣徜徉對面髙百尺幾欲吞吾航舟子迎潮立捩柁隨飛翔奔流四五里怒馬收危韁小舟如覆輪逆浪盡濺裳我非弄潮兒胡不戒垂堂

同四松先生木厓叔兄如三遊畫谿得音字

好山名畫谿披榛猶可尋曾經畫船遊流水空至今寒潭影千尺往往聞龍吟石色削蒼玉谿聲鳴素琴懸瀑如濺珠飛雨出空林天風吹不斷積雪亦何深半畝龎公谷路入梅花陰臺榭已非故松竹猶森森昔年荷池隈此日無蹄涔古砌延碧色惟有苔痕侵撫今思舊歡慨嘆誰能禁嶽夢【四松別號】山水癖明時蚤抽簪防山挈好友白雲知此心捷比攀枝猿幽如坐葉禽甫在南磵石忽陟西山岑淸響振林樾落落聞古音諸子互酬答各如探異琛一觴復一詠臨流時自斟深林忽已暮仰見斜陽沈安得常相從滌此塵囂襟

送內侄堯元還雄山

公子騁驊騶朝暮長安路金勒珊瑚鞭風流生指顧客從江南來離情復誰訴不謂骨肉歡轉向天涯聚公子有新詩芙蓉浥秋露尺幅作山水落筆得佳趣惟此翰墨情可以滌紈袴紙閣羅靑樽竟夕懽無度一朝忽言別明日雄山去手挽靑絲韁系馬白楊樹入門拜兩親鬥酒且深注咫尺春明門鶱飛接鵷鷺杏花煙栁時兄妹盻良晤公子扶輪來懽遊復如故

兒瓚就婚於延陵示之

汝生十六年繞膝何時離詎知燕喜日父母天一涯千里望江云佳靄棲門楣金屋寶勝結綺閣流蘇垂鴛鴦織紋漪翡翠依瓊枝好借珊瑚彩飾此蒹葭姿琴瑟偕新聲栁絮聽新詞堂上有大姑授經垂絳帷男兒可取法不獨閫內師延陵好兄弟璀璨復衝夷疊翠百尺樓花竹何參差此中有奇書探索不厭疲惓惓千里心孺子宜鑑之願爾當賓筵蕉葉銜且遲願爾懸鸚鵡不報客來時願爾畫眉筆常防闗雎詩願爾雞鳴警願爾鳯雛隨一字當一縑寄爾深閨知

憶江南曲六首

憶江南憶在故園春梅蕚未舒紅豆小栁芽才展翠鈿勻盤中蚤韭初嘗客葉底新鶯巧喚人臨流入戶皆芳樹深紅茜紫花無數何人掛起珍珠簾雙雙蛺蝶穿花去

憶江南憶在石城邊桃葉渡頭沽酒肆莫愁湖畔賣花田海棠樹樹堪鋪席楊栁家家好系船蹋靑都向城南寺可憐六代煙花地遊人幾个說興亡年年木末亭邊醉

憶江南憶在虎邱山鬢梳蛺蝶云千縷船系桃花水一灣石上亭臺隨處有人家簫管不曾閒南塘曲曲皆花市杜鵑枝壓櫻桃睡就中還有老翁家粉壁華亭兩行字

憶江南最憶是錢塘冷泉亭畔松杉暗石錦塘邊荷芰香峯頂平時添防影山腰缺處補湖光酒人醉臥吳山路潮頭飛過吳山樹城南萬壑更靑蒼畫中遙見西陵渡

憶江南憶在浮渡山奇石縷成金穀寺片雲飛作紫霞闗躋攀曲徑松杉杪指防危峯杳靄間最憐九帶堂前路古藤霜柚交盤互安能散髮此長吟雲中細數江南樹【金穀寺紫霞闗九帶堂皆浮山佳處】

憶江南憶在二龍隈千家竹圃參差綠十里杏花深淺開春風曲徑幽蘭露細雨新香山谷薹遊人春半應無數提壺競蹋深荘路友人相約十年前空使山靈怨遲暮【大龍山產山谷薹淸芬甘脆深荘爲余友劉超宗所居】

墨荘詩【爲王近微先生賦】

世味復何似縛束類牛馬朝暮無息肩駭汗走轅下坐使朱顏人白髮空盈把我聞抽簪客蚤歲白蓮社墨荘一片地蕭然似林野散髮臥東軒披襟鼓南雅菜甲春畦綠墨沈淸池瀉書聲出蘆簾花香入桮斚三萬六千日七十年瀟灑所得良孰多可以決趨捨仰止此淸風願言朂來者

懷賢詩【爲業師齊古愚先生賦】

吾所北面人澹蕩古君子傳是中山裔易姓汝南氏【先世爲中山族人後易姓齊】家世多偉人先生特奇傀蚤年罹苦辛潦倒饑寒裏惟攜一卷書移家渡江水爲文尙气魄汗漫常自喜不合有司度三十猶爾爾斂彼驚異才屈首就恆軌百篇熟昌黎千回讀左史落筆如春蠶轉盼倐盈紙射石堪沒羽气可搏犀兕文塲比幽燕抉目無堅壘甲午秣陵秋已中浮圖矢𨿽不獲祖龍畱侯詎云恥棘闈多崄巇旣收旋復委歸來益磅礡騷經窮四始宏麗發廟謨幽細寫物理有時鳴鐘鏞有時擷蘭芷潘嶽同許詢揮毫各相視曁予弟與兄龍眠五子是迄今海內傳頗防詩人防激昂負奇气丰容色深紫飲酒或一石號呼中坐起雄論堪絕倒颯颯風生耳恥見富貴人避之去如駛終歲一布袍岸幘不納履所居在窮巷數椽屋將圮出門無親戚入門無僕婢雛女髮垂肩長女前歲死但有門人來問字相接趾人生遘百憂磊塊積成痞曾無一日歡五十有三矣形貌忽然頽奇疾良有以詩書爲藥餌倉卒遽披靡破屋堆殘書布衾覆牀笫修文恐浪傳吁嗟入蒿裏皇天生斯人士窮竟如此二三故人來揮淚不能止𨿽無世俗榮昔賢良可擬諡之以敏介敢效門人誄【先生諱邦直同里人積學工文甲午鄕試副榜】

梁家園泛舟

京洛苦蹄輪一水已幽絕況復亂葦中輕舠似吳越朝雨夕方晴最愛新秋節相將理短櫂弄此波間月荒池才數畝亭橋延曲折遂使蕩舟人逶迆入林樾月明淸淺流葦間秋可擷露下水微波舟動人語歇此時客方醉杳渺淸歌發欣陪長者遊壺觴況未竭擊柝任相催幽賞詎能別

枯松行【同沈康臣作】

慈仁古松樹蒼老不記年髙下近十株爲態各自妍中有雙龍鱗蟠曲香臺前松頂近可摩髙枝才覆肩屈彼百尺勢空階恣蜿蜒橫側益奇絕影若蛟螭眠濤聲走平地雙樹撐如拳似此蒼勁質止宜空山巓借以一片石濯以淸淺泉謖謖響絕壑垂手招列仙何將故山態老郤車塵邊橫遭廝養辱彊索冠蓋憐冠蓋那復顧日落生寒煙一夕風雨過萎黃何忽焉眾松失顏色臺殿增寂然惜彼淩霜姿遽隨羣卉遷吾子勿復嘆物各全其天

送羮湖之官開化郡丞

有客將爲萬里行將行未行余心怦欲往送之雄山陰滹沱一水空盈盈

朝廷神武開南服益州新郡滇南屬蠶叢路辟百蠻歸長官盡化雕題俗吾子新爲郡大夫時平政簡稀雈苻蠻旗如火迎且趨行行勿復嗟﨑嶇人生足迹不萬里江漢吳越在庭史遷才思冠古今名山大澤紛眼底子淵曾撰碧雞文相如持節冉防君由來谿洞稱奇絕天半益州常火雲況君落筆煙巒起長歌奔放尢自喜九嶷黛色防蒼山畫裏詩中各奇傀況君雄辯復英多駭心洞目如懸河一部滇南風俗通爲話緬甸與牂牁才堪盤錯今無二拊循尢能起凋敝雄闗廝養雜窮黎兩載畿南稱大治六詔風煙向化新文身金齒舊逋臣韋臯特簡西川使軫此炎荒絕徼人老親七十猶彊飰伯季承歡仲遊宦顯親養親各有人何事牽衣增繾綣君歸再拜還登車王程努力母躊躇明年璽書丅南詔朝廷待爾承明廬

香漏詩【爲葉炳霞母夫人作】

淒淒城上烏明星照東隅忽聞香漏聲旋聞慈母呼慈母無安眠教兒何勞劬刻香如刻燭貫之以靑蛈裊裊餘香盡楡莢鳴銅壺母起燈下績兒亦燈前趨從此書一卷宛轉度朝晡自昔稱賢母未若香漏殊願言作短章廣以朂吾徒

蕉林書屋圖【爲眞定梁公題】

種蕉盈數畝碧色亦何深書屋三兩間結構當空林云影無朝暮澹蕩成秋陰微雨易爲響時向書牀侵塵氛不可到涼風披素襟空翠滿四壁茶煙乍浮沈此境邈難卽畫裏猶堪尋吾師退食時髙齋橫古今數幅蕉林圖常伴朱弦琴布置隨筆墨取意皆蕭森短歌或長句磊落存古今披圖頓寥廓儼若空山岑焉知擁書者獨抱蒼生心

鶴來詩【寶應喬聖任先生年五十畫小像甫成有鶴飛來因畫於側此鶴相依二十餘年令子石林道其事爲作鶴來詩先生諱可聘明崇禎年間禦史】

靑田有靈羽古稱爲皓鶴仙人王子喬跨之入寥廓碧天無際海云寛孤飛肯向人間落有客翛然池上樓蒼顏白髮淩丹邱荷耡自種靑門圃絕口不道東陵侯閒寫荷衣掛秋室縞裳丹頂穿雲出刷羽長鳴喚主人虎頭回顧驚停筆從此香山居士圖傍添一鶴如相呼水邊飲喙月中舞二十餘年時與俱先生服气頗好道愛爾閒眠借芳艸先生垂老猶讀書一聲淸唳秋晨蚤澹味闇修知者稀仙禽瑤艸思依依不然翠壁丹巗多舊侶圎嶠仙人呼爾歸胡爲花下隨人常不飛

柴窯酒椀歌【曹頌嘉齋中同嚴存庵沈康臣趙武昔周緘齋曹升六汪蛟門喬石林作】

長安晴日秋窗暖曹郎酒客秋窗滿持出牀頭舊酒巵篋中碧色柴窯椀大朴不屑爭離奇翡翠斑剝空爾爲制如半截靑蓮子土花色暗蒼玉姿懸知此物巳千載滄桑幾換今猶在人間歲月老糟牀瓦田家同不壞由來珍異豪家爭玻璃七寶徒縱橫苦伴珠玉委塵土那能常對秋山淸吾儕持此發詩思舉手摩娑復頻視問爾千年閱幾人幾人對爾能沈醉

館中讀書言志【館試作】

淸曉入丹地老樹春陰繁和風動簾幕爽气來庭軒禦河東南流天街靜塵喧長廊集簮裾散步迎朝暾淸晏多休暇四壁羅琴樽琳瑯探藝苑六籍欣尙存石碣何離奇古字侵苔痕縱目涉滄海振衣當昆侖浩浩發胸次借以度朝昬淵黙領微義得意時忘言常與古人處因知吾道尊諸家間旁搜百川同一源含英而咀華如襲蘭與蓀誦讀愜素懷皆借涵濡恩聨袂登玉堂方駕趨金門匪賴貞潔操紛華安足論遭逢當

聖代咫尺鄰九閽願言贊

王化元气日以惇澹泊復寧靜撐拄流俗奔昔人崇令徳矢志期勿諼

十二硯歌【爲蛟門舍人作】

汪子臥病不出屍稜稜瘦骨吟新詩牀頭一卷探相示十二硯歌恣離奇自言夢中入廣廈濡毫研墨方淋漓縱橫俱是老坑石龍蟠虯臥蒼玉姿此物那可使無主就中十二欣自持汪子性僻耽筆墨神物來貺夫何疑惟硯以靜而得壽筆以日計墨以時鏤心鉥肺亦太苦將毋此意良可師吁噫嘻湘簾棐幾一片石朝耕夕耨常苦饑呵凍手皴無气力棄擲屢遭妻孥嗤一石磨穿亦已足龍尾十二將胡爲

爲吳五崖題王煙客太常畫卷

奉常老作西田客剩有閒情寫泉石古來筆墨非浪傳髙人片紙如和璧況復煙雲兼眾妙濃澹蒼深非一格門外紅塵沒馬蹄故山雲樹江南隔願常對此滌胸臆閉門坐擁千山碧

益詠堂詩二首【宋荔裳尊人爲頓邱令邑人徳之爲建益詠堂屍祝焉】

畿南頓邱路漳水秋山陰哲人昔爲宰流風還至今父老食舊徳欲語涕霑襟下車翦稂莠不使嘉禾侵理民但靜治手揮單父琴堂上撤桁楊堂下生謳吟每讀循吏傳懷古意何深

巍然益詠堂乃在秋山原棠陰舊時路虧蔽見庭軒歲時父老來再拜羅犧樽筳篿走婦子擊鼓聞千邨昔人亦已去風土懷舊恩朱邑安桐鄕且以囑子孫知公戀玆土窈防來朱旛前有霽云祠相與招忠魂千載頓邱路靈爽常弗諼【邑有南霽云祠與堂相望】

送宋荔裳觀察西川二首

東海宋使君騷壇數前輩百卷詩古文蒼深侔泰岱昔爲越州使覯閔幾顚躓三載客長安

君恩許重賜旌節向西川嘯詠江山麗曾聽祭臯陶淸詞堪出涕洞徹犴狴情髣髴如圖繪以此理桁楊臯陶良不愧劍南號阻絕案牘多沈滯文人往振肅自識無刑意哀矜愼勿喜斯言足永佩【祭臯陶爲荔裳所撰雜劇】

杜陵老詩客自昔居防州瀼西築艸堂吟詠空千秋相如楊子云此地多淹畱君行渡錦江俛視三峽流長歗探遺迹浣花谿正幽好築二鄕亭髙臨谿水頭昔人不可見宋玉今其儔自秉嚴武節不似臨卭遊文翁尙雅化觴詠登髙樓從此錦江春古今遙唱酬【荔裳有二鄕亭記謂睡鄕醉鄕】

文端集卷六

欽定四庫全書

文端集卷七

大學士張英撰

存誠堂詩集三

古體詩四十三首

送唐偕藻侍禦請假歸閩中

與君識面時同作金門客我方遘百憂君亦振六翮江湖各三載重遇長安陌同人如晨星數防秋河隔惟吾與之子相對庭槐碧古槐自亭亭苦心比茹檗我住空爾爲君行詎非策故山瘴海濱荔枝香可擘經年且休沐暫許還山澤君子重致身況復當言責蒼生今何如廊廟資謀畫行行非徒然民瘼貴探索歸來獻

天子宣室方前席勿忘短檠時永言念疇昔

題畫

白沙碧艸江邨路夕陽古寺人爭渡天風不起水微波蕭蕭落盡江南樹此景依稀秋浦湄自呼小艇渡江時十年猶記行人苦風打篷窗雨似絲【余癸丑春闈分校前一日】崇勲徳壽圖詩【崇勲徳壽圖髣香山故事圖中九老爲少司農謝君路然年七十八督餉裴君長山少謝君二歲山左開府張君英寰年七十五八閩開府劉君磐所粵東開府董君捷軒年七十四八閩開府徐君吉吾直開府潘若世衡年七十三鄖陽開府張君仙羽山左憲副劉君詔軒年七十皆丰沛舊臣爲國家任節鉞晚歲致政相與觴詠間適以樂太平因畫斯圖其事良可紀述同館王子嵋谷持索詩遂書此】

國家資神武驅除委長轡麟麟多鉅公鵲起風雲際精靈發川嶽輪囷苞元气不獨兼仁勇期頤且馴至晨披九老圖悠然見髙致當時佐景命宣力亦已瘁齊楚或閩粵節鉞江山麗老來致政歸髙隱金門地雨暘歲有秋淸晏時無事羣公相招隨杖履成嘉防骨相皆天人須髮絲還翠茗棋適所好壺觴成薄醉倚徙近竹林流盼當荷芰猶能落金彈欵叚秋原騎曠然見天眞蕭疏寡塵累洛水與香山斯圗得其意豈惟麟閣標亦且西園記賴玆翰墨寶邦家永爲瑞

送徐健庵編修南歸

昔從吳門逰坐上識徐子盛名三十年文壇如嶽峙分手入金門宿將幽燕起對策承明廬臚唱宮云紫予再入長安躡影蓬萊趾博雅重徐陵便殿常承防詩思若春蠶揮毫金鳯紙冀北收驊驑文章新壁壘只今鸞坡上煩君種桃李進賢受上賞況復皆國士琢成珊瑚枝照耀明光裏翻令采珠人遙遙隔湘水日夕登君樓淸琴伴圖史黃花正秋風一朝去如駛縱道防衣歡莫戀蒓鱸美心知非逺別歌聲皆變徴

送桂林太守之官

古重二千石五馬黃金絡位比大諸侯萬井同憂樂朝廷欲置相先俾視民瘼渤海與潁川功名亦非薄異哉今之人勲業等糟粕惟知公輔安爭說盤根惡揮手春明外意气先搖落所以升平化邃古不相若程子官職方樞密資謀度聲名照華省文章亦雄博一官守桂林正可抒所學瘴雨蠻煙中五嶺帶城郭炎荒逺

聖澤民命君攸托瘠土望膏雨絕徼紓方略鈷鉧潭幽深湘江水寥廓公餘入吟詠新詩滿巗壑

天子徴賢守璽書下黃閣一片郁林石歸伴南來鶴

爲石林題拓谿艸堂圖

石林齋中懸尺素披離滿幅多奇樹湖光千頃浸柴門數椽古屋臨荒圃問君疑是江南邨指防爲言柘谿路柘谿今日之靑門老親五十歸邱樊齒髮只今八十餘渚鷗汀鷺供朝昏我聞此語肅然敬先生抗節如松勁少簮直筆彈要津老讀殘書悟天性君今圖畫多深情心在江南身

帝京歸夢迢迢柘谿去醒來壁上煙雲生今年揮手承明廬射陽秋水上鱸魚歸防靑山侍華髮柘谿深處艸堂居我披此圖看不已身入畫中當何如【柘谿爲聖任先生讀書處】二月二十三日過念齋觀畫扇因成十五韻

長安花事遲二月風瑟瑟巷陌驅塵沙怒號且終日紙窗如鳴蟬無心就書帙借來駑馬騎冒寒偶然出巷北過巷南遂造靜者室小閣凝淸香虎皮印雙膝童子兩三輩獨居寡儔匹人如僧出定言笑皆簡質爲我開錦篋搜羅古人筆石田與包山灑墨果淸逸方探林壑幽忽訝花房密流傳皆百載墨光黝如漆玆事𨿽小技不朽在眞實與君忽三嘆柰此流光疾著作與勲名千秋竟何述

四松先生寄予古詩用昌黎贈張祕書韻從敝簏中撿出益增悲感因次和之

開篋展君詩鶴唳淸秋聞風流自駘宕光儀如見君古鏡寒潭碧背隱蛟螭文娟娟花下露裊裊谿上云三年客子俱懷袖揚餘芬寶此耀貧槖還以慰離羣平生學昌黎今古誰能分持節曾絕塞司馬古參軍飲不盈蕉葉苦吟常自醺對客日數幅落筆皆氤氳千篇畱上谷一官何足云【四松爲上谷司馬棄官歸四松齋】歸來四松下塵緣謝糺紛彌勒同龕食經時不茹葷荷芰制爲裳薜荔裁爲帬古調越流輩俗響如秋蛟髙風溢里巷淺薄資陶薫斯人亦已逝寂寞歸荒墳春花日堪把秋艸又將耘不朽尙言徳何必資功勲長吟淚盈把西閣傾斜曛

三兄五十初度成四十韻寄之

伊彼鶺鴒鳥夙昔同一枝壯者毛羽成穉者嬌且癡引之翔髙林還與戲淸池低徊三十年飲啄常相隨一朝分飛去各在天一涯況我與叔兄年少逢崄巇九齡失慈母保抱多恩私吾兄走文塲予方佩象觿相將石門路老衲同棲遲燈火照空山書聲出茅茨嗟予已十五惟耽遊與嬉修竹路冉冉櫻桃花離離帶之以淸泉至今有餘思城南峙髙樓古壁將傾欹荒池混鵞鴨壞圃紛柴籬叔兄攜書往予亦肩隨之漸知父兄教立志頗不移天風響危檻明月臨階墀烏啼星復落防囓聲何悲咿唔達中夜苦爲比鄰嗤秋風秣陵船江路多艱危季弟偶見收吾兄還數奇數奇不復嘆歸來理東菑橫塘繞荷芰小閣對淪漪眾芳密如箐一歲皆花時弱女已婚嫁彊仕方有兒惆悵上東門送予當路岐離別各老大京洛空塵緇古人重宦達千載以爲期今人不知恥勞勞駒影馳自顧鏡中顏惟添頰上髭觚稜雙闕間曉入晨光曦不能竭涓埃趨走空爾爲紙窗展書讀復爲塵事覊惘惘念鄕國屑屑謀晨炊遙遙羨鴻鵠耿耿難置詞久知宦與逰不及耘與耔此理已深悟欣告不復疑叔兄今五十五載暌光儀生子已就塾蚤慧有異姿瑯瑯聽書聲可以長自怡園林艷橊火櫻筍堆花瓷修林叫白鶴深綠映黃鸝一觴復一詠文采發新詩叩門皆舊友髙談無愧辭況乃逺兵革閭巷猶恬熙防弟頗能文仲兄髮如絲黽勉述祖徳明發思所貽勿念京洛人濁醪常自持

孝儀客予齋中見投古詩奉答

我友亦巳困毛羽丰且姸髙文擷天藻奔滙如長川新詩復澹宕落筆秋露圓珊瑚錯明珠滿泛波斯船京華久不達失意空茫然郁彼喬松姿恥爲蘿薜牽吾道惇所積春華豈常鮮文豹蔚神采霧隱空山眠碩果經霜垂气味翻得全轉因息六翮搖落相周旋小齋橫素琴半榻堆陳編得淹君子駕欣賞多奇詮努力勿復嘆辟此榛蕪田萬里渤海流千仭蓬山巓與子駕鸞鶴相將淩紫煙臨風頌君子秉志期益堅

戲擬吳賓客儼四時詞皆故園所有北地獨少者及之

垂栁暎晴沙淸泉試蚤茶野人帶朝露遺我幽蘭花蘭花香度湘簾影黃鸝喚處人初醒

杜鵑紅滿院蕉陰綠新筍夜來添荷耡入深竹深竹門前系釣船爲送鰣魚第一鮮

橘柚懸霜圃歷落殊堪數風起滿城香桂花作秋雨秋雨秋風試杖藜芙蓉開徧石塘西

榾柮耐宵長鑪頭煨芋香窗白非闗雪梅花映艸堂艸堂天竹當檐樹火齊珠光照縑素

送王藻如宮贊歸省

靑門數耆舊獨有西田翁世澤冠宇內門閥如恆嵩簮紱臥煙霞吐納皆宗風有時灑翰墨能侔元化功聲名與大耋焜燿人寰中喬松防瑤艸碩果垂芳叢子孫多賢達雅不樂西東揮手謝軒冕追隨龎徳公防子官侍從才譽擅靑宮西淸鈴索間遊子各有衷憬彼城上烏豈學雲中鴻車馬上東門轉使予心忡三公輸一日何敢惜怱怱願言承歡暇念舊郵詩筒

挽陜西提督陳忠湣公

觀徳殿西曾侍立蜀中虎將雙趨入【公諱福時同陜督王公進寶皆以遴選總兵自蜀召入命射觀徳殿予直起居注得與觀焉】眉宇英風動闕庭雕弓萬石時無匹

內殿承恩錫宴頻史臣當陛記溫綸

禦筵屢賜金盤食

天語瑯瑯感侍臣陳公作鎭古靈州持旄建節當新秋是時海內方宴然風淸鈴閣閒兜鍪逆氛漲天西南起劍門阻絕連湘水秦隴岷洮借重臣惟公忠勇堪憑委志殱羣盜靖西陲不教花馬作潢池方看小醜投戈日恰待逰魂入釡時志酬馬革悲何蹙星沈虎帳驚棲鵩軍中痛悼舞陰侯舉朝感嘆來君叔可憐百戰垂成功血灑靈武多悲風

天子當寧動顏色易名賜爵恩數隆願得忠魂撫長劍一埽西南欃槍空

送曹峨眉同年還江陰省親

京華作客誰最難京華歸客誰最歡眼中之人見曹子片帆六月離長安曹子有母不得養惘惘對客常心酸今年尺書上承明乞身南去歸江城過我小齋忽狂笑兩腋軒舉涼風生眉宇已是雲中鶴樊籠將別毛羽輕自言十畝江陰宅古樹蒼藤覆墻碧防閣蕭疎竹滿窗芳園爛漫花圍席願言將母余何求嘉果新蔬日堪摘曹子雅嗜韓栁文落筆排宕生春云朱弦疏越振遺響淫哇促節空時氛卻抱殘書涉江水江陰八月蒓羮美華髮千莖板輿上奇文一卷荒園裏不分吾儕日相見養親著書讓吾子

六月十一日座師給諫茌平王公招同年諸子宴集郭外荷亭值雨坐上分得客字

夫子宦京華獨抱煙霞癖雨霽偶招攜相將振短策謝彼車塵喧來就荷亭僻荷亭臨水開深栁沼谿碧翠蓋翻微涼蕭疎動絺綌好雨西山來雲气峯腰白雨勢逼荷香盡來侵幾席須臾轉晴霽林外炎曦炙故將煙景好天意娯閒客時艱良防稀佳辰莫輕擲回首畏紅塵坐待山光夕

秋夜聽絡緯聲

絡緯本秋虫棚飲淸露粉慚蝴蝶翅艷謝蜉遊羽寒憐蛩語階髙怯蟬吟樹恥爲促織爭豪家作金注機杼終夕勞不能成尺素童子愛追尋苦被微聲誤朝辭豆花叢暮入樊籠固葉何靑靑時向樊籠哺艸虫本微姿跳躑轉驚怖吟聲久斷絕意與兒童忤偶然時一鳴都無向來趣昨夜樊籠開雙雙一朝去小庭藤影宻葉深不知處轉向靑蔥中相對連朝語咽露餐新涼繁響達昏曙喓喓類苦吟切切如悲訴滿耳皆秋聲小齋若園圃午夢客初醒聽此滌塵慮物性貪所適妙理得深悟徘徊夕陽下斯物良足賦

送孫屺瞻學士歸省

徳淸學士住菱湖七載聲華滿

帝都金石千言丹陛上珊瑚百尺紫庭隅紫庭丹陛紅雲起魏公名唱紅雲裏曉日葳蕤上苑花春風淸淺蓬萊水

聖人講學經幃開數許儒臣內殿來閣裏陳詩輕沈宋筵前獻賦薄鄒枚講僚曉伴封章入起居注史西頭立鳯紙光騰殿角雲龍縑色映花磚日殿上仙庖出大官侍臣常得奉餘歡分來

禦醴黃金椀賜出宮櫻赤玉盤千古君臣重知遇孫綽承恩誇異數珥筆新成射虎歌【屺瞻承詔作射虎歌】屬車屢上甘泉賦南苑秋風萬騎屯龍旗嫋嫋不聞喧書生射得林中鹿回倚雕鞍謝

至尊追隨予亦來行殿直廬講幄時相見天香衣袖各分攜髙閣珠林賜遊宴【詔同逰玉皇閣徳壽寺】六軍試馬晾鷹臺特詔儒生欵陪鐃吹晚來歸毳幕紅燈相對詠龍媒【承詔同作良馬詩】最是新秋秋雨歇萬防靑山如挺笏吟斷行宮栁外風看殘帳殿雲中月方輿此日正升平鋭意崇儒偃甲兵熢燹乍驚卭僰起妖氛忽自夜郎生三年南北軍書劇細旃廣廈猶前席同君午夜聽雞聲觚稜曉入星霜白知君結念在防龍動色瑯瑯徹

九重自是丹心詞剴摰敢言春殿語從容羨君鶴髮雙親健

聖澤親恩勞繾綣爲聽烏啼感至情豈因鱸膾思肥遁手持丹詔謝彤闈身惹鑪香著賜衣泉石舊諳逰子處江湖新有侍臣歸餘石谿邊花作圃朱蕚堂前玉爲樹九天阿閣鳯凰羣暫臥滄洲狎鷗鷺祕閣文章待防毫著書何必向林臯謾言晝錦鄕園樂還念宵衣

聖主勞

送徐方虎編修歸省

海內徐孺子博雅今儒宗盛名三十年鞺如洪鐘賦詩掩鮑謝幽潔如蘭叢經史貴穿貫防靡弗窮若陟泰華巓嶽瀆羅掌中淸時發異采天廟陳璜琮釋屩躋玉堂髙舉淩閬風鴻筆爲國寶詎止徐陵工

至尊坐淸燕賜問常從容藝林號多才稱徐眾所同酷暑試殿廷腕下奔虯龍動色驚宰相髙置蓬山峯今年謝承明請急歸江東甫爲閣上鸞復爲雲中鴻津門泛吳舠江畔搴芙蓉愛日承餘歡板輿方侍從

東臯篇寄李芥須

吾裏自昔多詩豪澹蕩磊落推東臯平生嗜潔老成癖等閒若凂嫌吾曹天才排宕兼眾妙長歌短句淩風騷淨如好女對明鏡壯如碧海奔洪濤秀如摩天閬州石快如翦水並州刀落筆奇气橫九秋俛視儕輩聲啾嘈壯年足迹東南徧十指天際舒防毫瓊海珠江歸去來功名敝屣輕鴻毛一臥東臯今老矣酒腸詩興空綈袍拍手猶令四座驚蕭疎短髮時頻搔日坐柴門望老友瓦盆爲客開新醪臥我小亭輒信宿七載不見思郁陶欲謝風塵息倦翮明年秋水乘輕舠願君善飯使君健相對劇飲雙持螯

贈東海董生

宇內奇觀海爲最董子收之襟帶間推窗夜半看日出赤霞萬頃濤如山海市人生不恆見君直視如檐下電旌旗城闕搖空蒙海風吹作云千片自言結屋荒山中蘋婆手植千株紅梨花如雪間梅李十里爛漫吹香風枯藤奇樹無不有春菘秋蕨綠盈畝布襪靑鞵老道人十載長齋未除酒吟詩經歲客長安气如滄海翻紫瀾頰上髭須老猶壯意中鷗鳥天何寛東來秋色海云黃詩人歸臥陸渾荘此時天地風塵客各憶南山舊艸堂【董生名樵東海隱者】

題四知圖爲魏環谿先生

關西孔子楊伯起四世淸徳光前史嶽嶽千尋絕壑松泠泠百尺寒潭水糾彈內嬖排羣姦正色昌言肅綱紀一笑黃金謝故人但將淸白遺孫子吾輩讀書何所慕守身愛鼎應如是晚近脂膏最誤人吁嗟此義成糠粃環谿先生邁流俗闗西前後眞同揆生平亮節逺相師凜凜四知一端耳夙抱忠誠感

至尊抗疏常見

天顏喜門巷蕭然時著書脫粟畱賔如素士吾道有守方有爲君子不貪先不侈敬借此圖爲公壽願以淸風受繁祉更愛傳家秉與彪三鱣世卜從公始

題嘉莊農隱圖

久欲結一廬當在南山陽去郭數十里虧蔽登崇岡山翠四圍合一徑穿谿梁其中土膏沃散布諸農荘中央數十畝繚之以短墻一宅置妻子紙閣依茅堂餘地恣種植古木羅千章梅桃各一區果蔬各一塲花開接四序爛漫庭階芳冬煨溫室火夏拂水亭涼溫室藏晚花水亭防髙楊髙楊帶淸池荷芰吹微香倚樹間有屋看花必有廊簾前竹萬个坐隅書一牀開窗落峯影隔樹來谿光邨居皆淳民但知說農桑雞豚亦有政耕鑿亦有常一川稻梁熟八口資爲糧夜來機杼聲終歲裁爲裳新蔬翦樊圃鮮鱗出陂塘饔飱稱時足鄙嗇庸何傷好友二三來促坐傾壺觴安知末俗漓矯首談羲皇畢世無外慕通體無俗腸寵辱不能鑠憂虞不能戕其俗靜而治其人壽而康平泉何足齒藍田何敢望日坐塵网中此願空茫茫梁子嘉荘圖倐忽陳吾傍委曲肖鄙意叫歗幾欲狂回首眺鄕園逺在天一方人生貴所適安得久低昻休哉陶靖節千載誰等量

題趙武昔小像

髙梧防叢菊澹蕩鋪秋陰片石倚幽艸鳴泉激素琴中有冰雪人愛靜復耽吟退食常擁書迢遙觀古今夙有蒼生志金門久陸沈懷抱日綿邈川嶽同髙深賦詩續古調歷落皆雅音一杯聊在手濁醪還自斟日夕坐秋色梧菊知此心

寄木厓

當代有詩人蕭然隱薖軸蚤年馳盛名晚歲恥幹祿天才本髙雋經史盈便腹千秋夙相許名山藏敝簏少陵與香山同工還異曲君吟四十年遙遙踵其躅長篇極瀏漓短章無局促有筆寫胸次何爲苦縛束眞能學杜白豈在娯塵俗聞君理舊詩篇篇總堪讀吟向石經齋天風響寒竹髙堂今大耋眉暎貞松綠母子俱聞人海內所瞻矚人生貴不朽豈在曳鳴玉誰能六十翁霜髭猶啜菽相贈白華篇期君介景福

送徐藝初歸昆山

我聞瓊玉峯正當君家樓連理三珠樹玆事空千秋謦欬被寰宇宏奨皆風流疇昔握手歡契濶滋繁憂同朝日瞻企春風聽鳴騶長公蔚文采眉宇天人儔貽我威鳯篇古調誰能酬鴻寶自希世息翮還滄洲悵惘春明門芳艸送華輈

哭信臣

嗟予束髮初眾中識吾子鸞鶴本異姿珪璋有靜理眉宇在霄漢淸言寡塵滓寒潭何湛湛山島自竦峙願言比君心此語差復似登君宅畔樓贈縞從玆始十年走名塲相將執鞭箠堂上各老親華顚豁衰齒區區人子心憤激深相砥含英復咀華終歲無停晷君才本秀瞻摛文如結綺一日不相見新篇盈數紙丹鉛互校讐斯道無堅壘同負秣陵秋淚落秦淮水老親良苦辛結屋龍眠裏山寒送米蔬宵涼賫襆被雪片對茅檐梅花覆庭布袍如枯僧寂寞侵髓豈謂終不達數奇竟如此薄宦來荒城博士齋空圮苜蓿無朝餐宿疾焉能起寄我尺素書悲歌皆變徴徘徊能幾時消息傳蒿裏稚子眞可哀慈親復何倚天問總無憑理數誰能揆追念平生懽故人今已矣悲來戕五中揮涕不能止逺在天一涯無由哭靈幾墳邊春艸生始作安仁誄故人知我心千載恆如是【周子信臣名孚先予同學友能詩文卒於五河學博】

題石林臨流濯足圖

振衣千仭岡濯足萬里流壯哉左太衝斯語空千秋家山曰龍眠近郭偏能幽靈巗疊蒼翠眾壑煙光浮懸瀑似飛雪落向千峯頭谿中石齒齒太古苔痕畱灌木垂淸陰水鳥銜文鯈我欲濯纓往拍手呼浮丘東華萬斛塵恐爲山靈羞石林作此畫雅與予意謀矯首睇云鴻浩气淩滄洲雪膚暎寒泉本是仙人儔素琴橫艸間彈罷行復謳懷抱極寥廓天地皆浮漚何況我與君身世如蜉蝣棲棲竟何益擾擾將焉求披圖各無語對此銷繁憂

孝儀廷對第一喜而賦此

灼灼明月珠垂光照紫庭彲龍匿其寶潛耀居滄溟悠悠十七載龍睡無時醒今年駕洪濤夭矯驅風霆忽令徑寸珠天衢綴華星我友虞山客鄕舉同一經鳯麟毓文彩河嶽鐘英靈與我頻年交相顧如影形長安風雪中蓬戶曾偕扄短檠入深夜露白鐙逾靑書聲和鳴鶴激楚呼髙防

聖主方好賢賜第冠丹屏雛燕乘閬風同時舒防翎【兒瓚同舉進士】之子素寧澹結念在千齡榮名以爲寶贈子惟徳馨

松聲萬嶺篇爲木厓母夫人賦

長松挺姿冰雪裏蒼枝團蓋煙光紫松濤拂地橫九秋謖謖聲從髙閣起中有仙人鶴髮垂傳家儀法眞吾師詠雪飡霞八十年朱顏爍灼如瑤芝夫人之母吾老姑延陵世徳生賢姝落筆不肯讓班史男兒枉自矜髭須晚年雅志耽禪靜晴窗自寫維摩影宵來常見佛燈紅曉起時聞淸磬冷令子名壇盛羽儀能將色養佐含飴間居共賞安仁賦家學爭傳阿母詩石經堂畔蕭蕭竹聞道新來森似束桂露方濃兔漸圓紅燭錦毺照華屋遊子辭家已十年岡陵遙指望江天霜鬢霞裳閣上人聽我松聲萬嶺篇

八哀詩

康熙六年同榜進士與予交誼惇密者已亡八人因作八哀詩

黃舍人仍緒

東吳有巖邑滄海抱孤城中有簡寂士公車來上京對策冠南宮董賈馳聲名文章挾元气渾顥陳韶韺貌古性復僻恥與時俗爭蟄身書卷中布袍依短檠十日不出戶門徑蛛网生有客或相召羸馬將來迎向客顰兩眉多是欷歔聲斯人閱斯世磊塊焉得平人生有百憂底事羣來攖旅魂倚僮僕朋友書銘旌復聞玉樹折使我心彌驚

沈刑部應笵

沈子工詩翰瀟灑山陰客五字芳如蘭鮑謝踵遙迹初讀采山篇淸思已奔繹中年气益醇杜韓堪避席落筆褚河南纎秀無拘迫拭幾焚名香修潔嬾成癖篆兼眾妙書成自鑴石洞簫或在手雅令佐浮白道气令人靜好友借三益絡秀本明慧京華共晨夕病起俄復顚才華世人惜篋底有遺箋寶愛如珍璧

潘黃門翹生

黃門偉丈夫食牛气恆鋭鄕舉曾冠軍雄文發經濟飲歠亦可觀髙談裂雙眥詞曹入諫垣結念在匡世仰漧黃屋尊頫切蒼生計寥寥朱檻間伉直誰能繼壯年頓銷歇聲華忽幽翳豫章久用兵妻子苦顚蹶聞說戎馬時江幹正畱滯誰當念故人爲理荒山碣

史編修鶴齡

古人善體物濯濯春栁姿我友瀨江客風度恰如斯淸才照藝圃習習香風吹落筆秀天下蚤被

人主知分來金鳯紙眞艸恣所爲學士如堵墻觀君臨墨池須臾百幅盡墨沈看淋漓春殿開講席我與同追隨共拜紫貂賜偕進朱櫻詩一朝返江滸風折瓊樹枝屢邀

當寧嘆寵防偏恩私還使素心人五載淚如絲

張編修玉裁

伯也京江聲華照吾黨指顧多英姿風流任宏奨春泉比才思朝霞儷融朗蚤年頗落拓壯歲冠珠榜百尺紫珊瑚已躍滄波上猶憶玉堂夜廣廈連書幌中宵起讀書互答空庭響予旣理歸舟君亦泛蘭槳同作江南人一水勞心想詎意明月珠埋光忽泉壤頻把別來書臨風增悵惘

夏編修沅

京華對衡宇好友如君稀君如寶在璞山嶽含其輝骨重復神寒溫密無緘機摛辭尙典要書卷堆四圍十載雅投分纒綿意入微下馬登君堂穉子牽我衣一日不相見三秋如調饑東門風雪中送子銜卹歸江臨北固山松筠堪掩扉經時不寄書忽同朝露晞竟符乘槎防使我長歔欷【昔有術士謂君當應乘槎之防果以八月卒】

楊檢討仙枝

簡人磊落士翛然謝覊靮淸風滿四座塵慮爲君滌本是嵇阮儔眉宇气陵轢艸書頗騰騫琴聲出東壁吟詩愛陶潛嗜飲師王績倐爾微醺余更不進涓滴食貧甘如飴懷抱從所適防親與悼亡哭子兼眾慼言返澤州山詎意音容寂中邊皆至性斯人難再覿

劉編修澤溥

我聞李長吉白晳長指爪君貌酷相類祝君惟壽考屈指眼前人惟君致身蚤溫溫良玉姿舂容滿懷抱夙慧本天成抒辭若春藻照耀巗廊間人共欽其寶抱病還中州丰儀乍幽窅人生石火微復如電光繞如君益可悲身世何艸艸墳前穉子稀堂上衰親老招魂魂豈來雪涕問蒼昊

讀元道州賊退示官吏詩慨然有作

我愛元次山詩篇獨簡質短章如長謠仁心自洋溢至欲委符節甘心采菱實昔人志康濟豈云耽暇逸置身君民間無能澹憂卹汗顏拖長紳不如腰帶銍古人恥曠官斯義久蕭瑟誰無湖畔山浩歌撫遺帙

寄王農山先生

海內今耆舊屈指農山翁髙文昔麐炳葩義騷壇空弱齡知向往私淑曾南丰瑯瑯殿陛聲繡斧乘花驄辭榮蚤揮手歸臥巗壑中九峯三間霞翥揚淸風幸慰疇昔願策名隨長公季子復聯翩臚唱宮云紅瑤圃三珠樹光气如長虹史筆須大手講幄資元功先生年杖國鹿駕桓君同相對鸞鶴華髮暎方瞳願言祝期頤曦照扶桑東何時蒲輪來下管聆新宮

興朝仰人瑞士類荷帡幪

送田綸霞督學江南

夙昔有微尙雅慕恬澹人風流推獨步髙潔由天眞龍門百尺桐孤芳誰與鄰𨿽寡握手歡膠漆如有神論文入微密談詩辟荊榛登朝十七年著作今等身振筆搖海岱矩矱皆先民士气嗟濩落大雅久不陳蓽戶單寒子眉蹙何由伸

當寧簡邦直朝議爭推輪兵甲防偃息文治期維新經術借模楷風教資陶甄大江南北流浩浩今還淳菁莪翼王化楩楠儲國珍歸來報

天子事業在人倫

文端集卷七

欽定四庫全書

文端集卷八

大學士張英撰

存誠堂詩集四

古體詩三十首

題羮湖畫田家圖寄孫釴卷子

生兒不願振長纓曳華裾結駟遊天衢但願提壺挈榼常追扶生兒不願腹盈笥思湧泉搖筆淩機云但願悃悃訥訥耕且耘生兒不願朝楚越暮燕齊結交少年行但願出作入息依農荘人生百憂緣富貴悲喜寵辱煎我腸譬如白鶴鎩其羽霜天仰視空蒼蒼羮湖一紙二丈餘雜沓畫出田中廬呼童隔水飲黃犢抱孫著膝巾柴車山畔無雲不窅靄谿邊有樹皆扶疎蓑笠桔橰無不有岸有魚罾梁有笱疎籬垂蔓故侯小亭低拂先生栁靑旗賣酒山橋市銀汲水田家婦我聞仇池有百泉四圍奇石撐靑天只今荒爲豺虎宅何人更種峯頭田我聞桃源古避秦谿流歲歲桃花春只今戎馬蹋作泥妻兒零落悲酸辛吁嗟此圖不易得羲皇之人華胥國天外三山蜃气樓先生空費一挺墨老翁新自戰塲回支離奇骨猶崔嵬看舞寶刀刃如雪聽飛鐵礟聲如雷譬彼夜半出惡夢剔燈自視還驚猜自寫此圖滌胸臆腕底布置眞奇哉家園千里寄雛孫老親一笑慈顏開況我對此不能捨長吟短句增低徊何年共君挈兒子谿山深處歡相陪雞豚社酒無窮事肯讓陶潛歸去來

讀陶詩慨然有作

穰穰今昔人天地爲席幕富貴多憂虞貧賤常落魄投网恐不深誰能解其縛身非金石堅萬端自消鑠志願何窮極如剝新筍籜人生道力淺隨處得沈著夙昔有微尙苦欲謝覊絡常恐眾人是惘惘吾獨錯我愛陶徴君胸次頗寥廓忘情寄麯糵避世憇泉壑嶺上白雲飛松間夕陽落三諷陶家詩微知顏子樂

送運靑出守姑蘇

古重二千石五馬扶朱輪簡自承明廬臥治多儒臣況乃東吳郡延袤滄海濱貢賦雄九州歲入千萬緡土狹苦人滿繡錯紛如鱗曲技恣淫巧優賤工諧顰朝或冶服遊暮衣百結鶉賦急歲恆儉俗侈戶益貧

當寧屢嘆息除吏常逡巡卓哉西蜀士黃綬耀新綸昔年共鐙火隨步丹地塵峻格淩巗松直節嫓霜筠防異視流輩耿介難與倫髙才理盤錯運斤若有神聲名徹廊廟顧問恩數頻一麾領吳郡桑梓來祥麟望風驅墨吏解慍蘇疲民旣令瘡痍起還令風俗醇人生非乘軒康濟何由伸東南民力竭一語爲君陳

題石林桃花釣艇圖

春煙春雨朝霏微蒼翠綽約山四圍谿淸鷺白桃花飛新漲昨夜侵漁磯中有仙人忘塵機扁舟散髮迎朝暉白薴新裁短後衣吟詩最愛陶與韋枕書抱膝思依依繞船流水花芳菲銀鯿縮項甘且肥此樂不遙知者稀主人方直彤雲闈白玉爲堂花紫薇史筆在手不停揮匡時有願且莫違湖邊爲我掩雙扉漁竿嫋嫋他時歸

修堂叢桂篇【修堂爲子弟洵仲華芑輩讀書處】

大參舊第城南隅亭有叢桂兼髙梧蒼顏斑剝花爛漫百年世澤涵且濡上有飲冰囓雪之壽母下有翔鸞翥鳯之羣雛壽母瓊枝本桂林謝公掌上雙明珠佐我叔父蚤成名翩翩藻彩揚天衢二十年來多苦辛大廈只手勞撐扶家法峻肅邁朝典朝昏教子眞勤劬大綱小紀各有政閨門矩矱天下無願奉叔母爲矜式季蘭眾嫮皆師模諸弟才華復惇碩騏驥絡繹登

皇塗有弟三年住京國聯牀與我形影俱溫溫恭人良不愧孝友令譽騰燕都幾回短檠話深夜細聽方知母教殊今年齒髮初甲子華筵防酒羅笙竽江南艸綠杏花時修堂遙望增躊躇敢借階前叢桂影天香寫入南山圖

馬蘭峪古松行

古松鐵榦蒼還赭虯蟠虎臥長城下遙看翠色起寒煙近訝蒼皮侵古瓦碧雲一片低不飛松頂平鋪復堪把糺枝往復如有神奇姿勁挺誰能寫黃冠白髮不記年塞月邊風自瀟灑特標孤節淩窮冬更送淸陰滌煩夏影閉荒城鶴不棲梢入空堂露常瀉落落恥與羣木儔所悲幽人在中野挐云榦折爲懸弓覆地枝殘因系馬等閒夜半起濤聲闗山誰是知音者

徐立齋前輩自學士擢總憲

六卿有分職憲長持鴻鈞庶司與百度臧否得俱陳訏謨翊元化功與丞相倫

聖人望治切特簡丹扉臣舉朝仰正色四裔瞻垂紳倪寛貢禹後經術見斯人西南將偃戈海內無纎塵要在滌舊俗使我王化淳大鏞列東序玉衡懸紫宸發揮虞夏理感應當有神淸風生獨坐天地荷彌綸

讀白樂天詩六首

昔人有深悲百年如轉轂恥以千金軀幻化同艸木天地借勞人甘心謝巗谷勲名寄寰宇精誠畱簡牘捨彼百年歡博此方寸竹鄙哉後世人所耽在微祿身名同時滅塵鞅苦徵逐縕袍苟自適輕華勝綺縠藜藿得所如燕衎倍粱肉豈能拂天性巧媚時人目長歗看靑山花谿置茅屋

鷦鷯本微姿羅畢或致之不解語言好復無羽毛奇主人枉見珍陋質深自知居以玳瑁籠宿以珊瑚枝野田黃雀來驚羨各有辭焉知此物賤野性終不移一飲復一啄顧影鳴且悲故林有徒侶桑柘濃陰時

小雅楚茨篇畫出田家廬後世有作者風流陶與儲淸流飲黃犢晚日驅柴車帶露翦菘韭不食城中蔬𨿽賤夢常安縱貧閒有餘春陰種樹時自荷移花耡左招山畔樵右挾澤中漁斯人洵鄙朴忘機誰能如

三峽日奔注驚濤千古愁若比世人情三峽爲安流劍門古巉巗鬼哭猿啾啾若比世人情劍門如平邱肺腑方寸地何乃荊棘稠唇吻苦不大何乃攢戈矛如彼涉滄海日夕懷百憂逝將謝囂賾伴我南汀鷗

一輪中天日萬斛南陌塵有馬無閒蹄有車無停輪日出照羣動芻狗良苦辛富貴與貧賤譬彼環相循華胥日已逺舉世無先民堯舜立賞罰萬古雕其淳忽而空山谷忽而要路津勢去骨肉疎時來秦越親巧拙各相笑誰能識其眞寄語世間人上有髙髙旻

人生有萬端適意固爲好睠彼枝上花與此砌邊艸倘違風露情靑靑坐枯槁蒼鷹恆苦饑淘河不常飽鵲巢鳩來居誰拙復誰巧鸚鵡憎籠時緘口苦不蚤智者物之災用愚以爲寶置身才不才黠哉漆園老

施愚山贈敬亭綠雪茶奉答

春雨江南山敬亭本幽絕摘來煙鬟中佳荈名綠雪故人勞見遺鶯花晚春節香如蘭露滋色比淸泉冽防向晴窗下恐爲塵滓防細啜詠新詩風味誰能別

題畫

山腰白雲如織素小亭正對云生處一邱一壑自盤互咫尺平橋不知路古寺荒邨逺樹邊疎鐘聲不隔秋煙等閒驚起幽人夢鷺浴南谿夕照天

江眉瞻太守爲予作買花行讀而賦此

客從匡廬來弭節慈仁寺予當花市開肩輿時一至珠璣羅綺前趨走不停視惟向賣花翁低迷苦畱遲太守笑予狂秉心尙童穉爲作買花行縱橫數百字嗟予林壑性卉木有奇嗜十年客京國苦負平生意幽燕气寒冽風日江南異濁苦街頭泉磽確城中地嘉樹與芳艸縱愛何由蒔詰屈盆中梅花稀色顦顇豪家溫室中不惜千錢費一入寒士宅枯槁旋委棄惟有野艸花予力猶能致聊分薄俸錢窗前博菁翠何當歸舊山卜築營花事泉甘復土肥樹石間羅置千株種梅桃十畝裁荷芰栁防任蕭疎竹房自淸閟繁艷付鶯聲餘香分蝶翅髙詠買花行爲君一揚觶

種栁行

前人遺我松湖田倚山瞰壑松湖邊中有湖水繞田腳春生秋漲淸且漣我今築隄帶山欲令瀦水如長川細浪回波二三里平分半種紅白蓮其餘空明若澄鏡菇蒲數防涵朝煙先教夾岸種楊栁柔條嫩綠陰相連上有百囀黃鸝鳴下有雙飛白鷺眠蚤春凝翠山雨重入夏弄影涼風偏丹楓烏桕相間雜秋深照水如花妍更種垂楊三五株舞風拂地枝纎纎問予胡不種松柏松柏成陰三十年圃翁年已四十彊霜生頰下華生顚及時種栁滿千樹眼看計日參靑天富貴不願靈和裏繁華不願章臺前但願栁成拂衣去年年常系釣魚船

江南憶十首

長慶集中有憶江南詞注云此曲亦名謝秋娘章五句樂天秦人也遊宦於南深用相憶況予生長玆土者乎因廣其意遂成十章

江南憶最憶小亭前送暑迎涼桐葉雨怯寒偎暖杏花煙風景勝當年

江南憶最憶近城山曲曲淸泉垂石乳層層翠岫疊煙鬟數武隔塵寰

江南憶最憶小池隈近捨傍城三畝許水花木卉四時開薄薄有亭臺

江南憶最憶是湖邊賽社家家秔稻熟嘗新處處鱖魚鮮十里白花蓮

江南憶最憶是江頭楊栁岸藏沽酒肆桃花港泊釣魚舟春水泛輕鷗

江南憶最憶筍櫻時碧玉萬竿拋錦籜火珠千防壓髙枝烹摘小花瓷

江南憶最憶是梅花幾樹傍谿圍艸閣一枝凝雪近窗紗多少盡堪誇

江南憶最憶是春深花謝海棠紅似雨葉藏梅子綠成陰黃鳥惜春心

江南憶最憶竹林中回環白石陰陰路宛轉淸谿澹澹風穿破碧玲瓏

江南憶最憶桂花叢深苑黃垂千防粟小城香滿一秋風人在月輪中

頫首見白須

頫首見白須不用闚明鏡嗟予形蚤衰流光疾如瞬閒看兩飛丸坐失雙靑鬢涉世方苦深焉復與時競心如古井波湛然自澄靜亦如隨風舟上下任游泳敢言味道腴委心付時命湖邊二頃田丰年谷猶賸城隅二畝宅綠樹當軒暎菇蒲煙水姿麋鹿谿山性惟有

君親恩盈盈滿方寸【倉順葉】

康熙辛酉十二月十六日予四十五生日率爾書懷遂成四百五十字

入春尙旬日積雪照庭戶親戚衝晨寒攜樽扣環堵忽記懸弧辰今年四十五老去髭須白痛後齒牙腐衰慵日有增餘勇豈堪賈深閱人世情潭潭盡城府我本山野人十年掛圭組淸秩隨防龍昌時遘

堯禹鳩拙不營巢一枝借廊廡啾嘈巢中雛黃口飽天庾盡日對金鑾終朝依繡黼近案含雞舌當筵劈麟脯裘珍艷鷫鸘杯綠擎鸚鵡曉候龍樓鐘暮聽花街鼓身荷邱山恩力乏涓埃補五際謝芳華六經闇訓詁野性本疎狂積勞成惰窳荷耡儻從容垂紳覺覼縷況予防伶仃慈母蚤荼苦遊子滯京華髙堂背嚴父豈堪讀蒿莪何從陟屺岵無限松楸原偏艱一抔土妻子仍裋褐北門傷貧窶膝偏繞五男甕不盈三鬴曾無伏臘資敢言慕華膴思以寸艸心得間告

明主布襪蹋靑鞵幽宮卜寧宇畢世頌

君親天年老樊圃下澤車可乘尋幽杖須拄或在山之陽或在河之滸麋鹿爲交遊漁樵作儕伍自耕湖畔田占天種黍稌自搆湖上居隨地營洲浦髙栁掛長罾新荷泥柔艣投竿出鱖鱗飛繳落鴻羽騎驢覓弟兄放犢呼童豎更欲龍眠西小築臨花隖竹路橫蒼煙桃谿亂紅雨樹綠鳥嚶嚶花深蝶栩栩中結三椽茅素書列今古科頭聽祝雞短衣看射虎一任親知疎兼恕兒童侮庶以疎慵身物外多所取升沈防有時邱樊勿輕詡聊因對樽酒賦詩記年譜

南歸畱別澹人侍講近公編修

九重本深閟右掖開雙扉與君若梁燕出入靑瑣闈晚鐘月初上晨鐘露未晞攜手蹋永巷形影相依依笑語形迹捐纒綿意入微豈無同气親投分如君稀偕趨金華席分著香貂衣詩成便相示錯落傾珠璣時時闚翰墨脫手煙雲霏常期偶君子白首願莫違何意春明門陌栁齊分飛達夫扈東巡仙蹕隨龍旂牧之直深殿淸晝居紫薇予抱邱壠心十載如渴饑

聖慈防兪允放艇江南歸擔笈出鳯城投竿尋魚磯丰沛與京洛節序同芳菲朂君報

明主努力奉恩輝

文端集卷八

欽定四庫全書

文端集卷九

大學士張英撰

存誠堂詩集五

古體詩四十九首

春歸日舟中三首

栁花逐東風同向春歸處今年許乞身獨惜春光暮緋桃折一枝靑瓷曉含露沙岸艸花間燕子飛無數牙檣動笙管蘭橈入鷗鷺自爇一罏香絪緼短窗聚自煮一甌茶耳畔松聲度夷曠抒天眞衝恬得吾素間持棗與栗讙嘩餌童孺悵望故山下亂花照樊圃我方尋春來歸途值春去惟期櫻筍時放艇江淮路

我昔遊吳門送春千人石是日傾城出壺觴羅綺陌花市躑躅紅蠶苑桑條碧畫舫捲簾帷春衣換絺綌池邊架月樓士女紛布席喧闐虎邱路歌管竟晨夕一曲春歸詞聲共啼鵑惜冶遊良可嗤簮履憎狼藉惟有惜春心令人重防繹

我欲營山亭眾卉列芳蒨每逢春日歸折簡致羣彥芳辰爲良媒園蔬作淸宴當階艸不除繞戶谿常濺結幄資藤陰鋪茵借花片俛視文鱗遊仰聽黃鸝囀探香投蝶羣翩逰狎梁燕醉以木癭杯飫以靑精飯偕作送春詩續入幽棲傳如此三十年身名復何羨爲我語陽春歲當肅賓餞

擬歐陽永叔歸田四時樂卽用原韻

東風隨意生春艸野棠一徑柴門小節序才過三月三薺菜羮香朝飯飽三篙水綠陂塘寛一犂雨足田疇好野夫自愛袷衣輕倚樹臨流聽時鳥田家此樂幾人知更復幾人乞身蚤願言珍重芰荷裳期向漁樵覓終老

第六男阿同晬盤日舟中

首夏淸和天憶汝懸弧日呱呱鳯城西賜廬邇深宻今值歲序周畫橈漾淸泌江南舊風俗粔籹間棗栗嘻嘻弄斑管次第撫書帙詎敢詡寧馨靑緗聊可必嘉名喚阿同瞳子防雙漆秀慧羣兒愛常坐老夫膝好作農家兒余方腰短銍

放歌

月飯不盡米四斗【南史何語】月飯不盡錢一緡思我於世亦易足胡爲竭蹷仇此身髙牙大纛聚憂患長鑱短鍤良苦辛同爲鼎鼎百年客錙銖較量憂樂均瞿塘如馬不可渡太行九折摧車輪若比世情猶坦途說與應須愁殺人薄薄山田儻收獲靑芻白粲糟新雞豚保社少機事酒酣同作堯天民滿路松花不須買莫負黃鶯紫燕晨

橊花貯瓶中

野岸維扁舟暖風綻橊火童子滌花瓷貯此瑚朶憶我山亭邊繁英正旖旎葉褁靑虫翻枝立黃鶯妥可惜照眼姿空落園丁鎖紅雨沒層階錦茵棲蜾蠃朱夏渺輕擲登舟計殊左防當白露下齲齒餐秋果

五日舟中

世憐介子推禁煙甘冷食心傷屈大夫競渡沈黍稷惜哉賢直人未解當世惑譬彼門中蘭耡之不遺力還令千載下感時心惻惻我今值良辰片颿掛河側蒲葉泛邨醪聊借駐顏色臨流投防絲水深波浪黒矯首讀天問憶此何窮極

郊行

性拙寡所諧蚤歲歸田園籃輿逰近郊指顧農家邨曖曖茅茨接依依桑柘繁今年雨澤時耕獲及髙原良苗懷好風淺碧翻波痕嘆彼耨者勞汗滴秋禾根我獨飽稻粱畢世慚

君恩

陳問齋注杜成贈之

浣花谿上翁落拓著詩史防心復幾人靈光悶千禩我友太邱生讀書冠吾裏注杜平生力獨往摩堅壘遂使少陵翁聲息卷中起注意不注詞眾論芟糟粃短章復長謡深期發微防掀髯時一談髙言燦霞綺今年書旣成舉酒爲君釃遙遙終古間兩峯永同峙【問齋名式同里人能詩著杜意】

題江眉瞻太守秋樹讀書圖

我愛松下人淸才粲如玉賦詩三十年鮑謝踵芳躅行吟鈷鉧潭坐對匡廬瀑今古才人宦迹同江州司馬栁州牧君方蒿目賦舂陵未許松風臥空谷平生雅嗜在林泉畫裏秋山映書綠我辟龍眠煙際峯爲種靑松間梅竹待子功成返舊山共住靑谿飲黃犢

兩軒成詩以落之二十韻

甲子上已日吾廬肇版築閱時彌九旬亭軒已麤足北軒資曠爽數椽倚山繞屋羅千峯橫天琢蒼玉偃松紛萬態嶺岫互連續遙岑補靑靄展對如長幅水榭敞西隅俯看淸池曲梧栁覆淸陰芙蕖艷繁縟中庭治閒壤待以藝蘭菊碧澗當階流泠泠近可掬南軒迥幽窅滿簾映寒竹微風戛球琳四壁湛深綠海棠間緋桃曲檻穠華簇修除學圃齋補葺梅花屋經營亦已瘁聊可避寒燠朝對嵐光餐夜就荷香宿稻畦接前邨十里散遙矚入室延四友陶白與蘇陸白雲靑山下

賜書已先告日夕愛吾廬悠然詠薖軸

短歌行

問我何所慕盡日此中居上爲橫空紫翠之巗岫下爲逼人凊冷之芙蕖茶甌墨沼泛松影根梢具者千株余嫵媚偃蹇各有態龍拏虎攫當吾廬造物奉予亦已過食葵飲水長晏如

答徐健庵見寄卽次來韻

自顧鏡中髮霜華日已半戢影棲空山遁迹托荒甸煙雲窮物態卉木觀時變百尺寒潭碧靜對滌塵念彌望山杜鵑髙下列芳蒨喬木冠遙岑飛泉落層巘蘚石垂釣絲藤陰枕書卷聊息蒲栁姿敢愜林泉願僕本山野人夙昔忝

宸眷賤屙時自傷

主恩夢常戀故人在丹霄國史綜紀傳鴻羽忽遐徵蓬廬枉書翰淸言燦霞綺朱云捲河漢展讀臨松風何殊接良防

式廬詩爲方子合山作

幽蘭翳空谷迹逺情難親自非古良牧誰作搴芳人吾黨合山子蚤歲耽隱淪讀書務經術器業無涯垠十畝稻花齋聊復全其眞親戚罕覿面況乃車轔轔式廬久不舉典禮賢侯新舉事惇古義能令風俗淳賢侯何以來幹旌賁城闉姝子何以告髙論裨吾民采風奏太史玆事俱足陳【合山名中履無可師第三子隱於稻花齋】

積雨

積雨竈濕遲炊煙松梢滴澑如鳴泉谿河水漲隔城市著我聽雨山窗眠黃鸝舌澀蛙鼓閙饑鴉挾雛啼樹顚圃竹欹斜失行次庭萱污濕摧芳妍臥栁根浮起髙岸蚤秧鍼沒衝平田墻傾屋漏那足惜池中墜我新開蓮但恐雨多有時竭旱溢燥濕還相旋好築陂塘謹收防勿教東逝歸長川

放翁於盛暑作夏白紵詞二首今夏酷熱因次其韻

澄潭荇藻如浮空栁絲搖曳生微風湘竹爲簾柏爲榻橫陳碧玉芙蕖中葛衣新試冰綫縷團扇停揮坐忘暑黃鸝終日喚不休何用喃喃教鸚鵡

小亭素壁無纎塵蚤起未見樵蘇人碧荷亭亭立秋水華淸曉浴楊太眞啜茗攤書晨且夕陰晴眾壑分顏色珠簾乍捲斜陽沈嶺月團團飛白璧

子由寄懷子瞻每諷韋蘇州何時風雨夜復此對牀眠之句甲子秋賦古詩五章寄吳門學博三兄以復此對牀眠爲韻

長夏困炎熇今歲暑尢酷平明衝艸露來就山窗竹赤日照松嶺火雲如萬燭靑天鳥不飛桑陰喘黃犢南風十日晴百泉斷飛瀑體羸舊耐暑憑幾汗如沐去年冬苦寒檐冰掛瓊玉低頭語童子天道崇往復

僕本山澤人恩遇昔無比朝暾與夕陽出入觚稜紫憶辭文石階手捧金鳯紙撫膺傷微屙寂寂久淹此昨聞陳瑤編問名及賤子

聖慈濡萬物不忘被簮履海內方恬熙力躋勲華美願以朝宗心傾此澗谿水【刋易經講義英以假歸未列名特命增入總裁官內】我有北山園荷耡理荒穢新搆迎涼軒恰與千峯對煙雲繚繞之峯峯如螺黛復有虯龍枝偃側紛眾態俯看方塘蓮紅白分錦隊細雨出文鱗斑剝誇玳瑁獨逰誰與歡薄俗寡儔輩念我同气人臨風寄長慨

一官寄吳防苜蓿不充腸謀身若無策教士端有方臯比座嶽嶽講鼓聲瑯瑯大兒髮垂肩雙燕新頡頏中男復秀慧趨拜阿叔傍防兒如琢玉繡褓吹微香閒官易乞假寧不懷其鄕蕭蕭竹窗下方今施兩牀

弟蚤垂霜鬢兄復防華顚防當棄塵土耦耕原上田同看秋月白共把春花姸獲稻釀醇醴投竿烹小鮮酌以古瓦盆糟牀瀉鳴泉風雨萬松黒谿響如長川一燈竹間屋相對空山眠賦詩志吾願此事知何年

玉兒璐兒霖孫入山定省作此示之

山棲且炎熱當午羣卉蔫蚊蚋苦囓我長喙單衣穿避此施簾幙蒸溽如火然近聞城中人喘汗皆欲顚嬌癡三歲兒筦簟恣所便叫號詈阿母不使登牀眠今朝喜蚤涼羣兒來翩翩值我胸次惡气逆中沸煎短衣戲我側使我疾頓蠲璐兒先賦詩誇我池中蓮玉兒才患多逡巡出兩篇撫掌發狂笑此樂予所偏憶兒學語時一字亦可憐況今成七字瑯瑯若珠蠙老夫正岑寂三五山月圓畱兒看淸影飯以谿頭鮮

寄心亭詩

北軒避煩溽看月延修廊逺注淸淺流泛我臨軒觴瑤華斂朝旭翠蓋攢銀塘百尺靑蘿峯窕當曲房書卷雜亂陳一榻橫中央追念疇昔恩三載辭玉堂俾我謝朱紱納此山中涼昔人亦有言芰荷以爲裳潔已臥邱壑寄心在

君王當軒揭斯語永佩期不忘【王子安采蓮賦永潔已於邱壑恆寄心於君王故以名亭】

課僕種菜

堂陰有隙地荊榛初翦除當窗課老僕枕書看揮耡蚤秋種蔓菁滋植時有餘雨過簇菜甲省視朝夕殊鄙性癖藜藿鼎食非所須老穉愼采摘手口俱足娛含露良淸芬負霜偏雋腴物各有正味何妨鹽豉無待我蔬滿把此樂封侯如

種菜詩用鈍庵韻

畫地爲畦似枰局手種蕪菁隨雨綠露葉霜根滑且甜一飽人生良易足垂垂豆莢韭花滋謀我冬葅尙及時圃翁朝起眉色喜此樂今請嘗試之

放翁讀張志和漁歌因思故山隱居追擬其意予讀放翁詩作此貽湖上仲兄六首

湖光如練萬峯靑新向湖山搆艸亭花作隖栁爲屛家與雙鷗共一汀

鴨綠眞如瀉碧油鵝兒防綴小池幽明月夜好風秋一家齊坐板橋頭

煙水漁樵細討論龎公隱處長兒孫芙蓉國槿花邨不知何處入柴門

門迎秋水碧茫茫紅白芙蕖覆錦塘蓮子嫩藕絲香帶著荷花喚客嘗

蟹佃漁郎傍水居鳴榔齊過綠楊渠煙漠漠雨疏疏网船歸唱五更初

平湖風定浪花圓兩兩歸舟向逺天紅樹外夕陽邊片帆飛過小窗前

與白雲巗僧

奇峯削蒼玉萬笏攢云端偃松皆十圍石罅恣屈盤雲气時蕩漾碧海翻層瀾晴晝見花雨崖巓瀉飛湍靑烏翔佛頂雝雝如鳴鸞老僧住石龕定鐘徹巗巒天風與相和詎作塵寰看

昔人云人生惟寒食重九不可虛度

古人珍節物佳時數重九況我居山中蕭然若園叟甘菊吐芳華縱橫被畦畝楓桕雜丹黃錦繡冒陵阜雙屐登云岡一榻對松牖邨醪瀉秋露霜螯亦在手肯教東籬花千秋歸五栁

甲子除夕

殘歲逼人事闤闠各有營獨我掩闗坐心與雙鶴淸水仙側銀盤幾席紛瓊英華燈燦屋角蚤梅列缾罌積雪照庭戶寒逼燈窗明一罏愛長夜書卷縱復橫起弄壁間影邈然非世情

方舒來自姑熟相訪山中

蚤春山峭寒林花猶寂寂故人枉軒車十載面驚覿束髮友方子疑義資講析文章有矩矱名塲蚤陵轢抜幟常先登气酣萬人敵至今盻煙霄長鳴驥伏櫪一官寄江幹六經爲啟迪年年邱壠思不畏江帆逖撫摩原上松絮醪必親瀝感慨念先疇髙談常楚激酌酒語故人古義重捧檄努力騁九衢漆髮欣未晳況有三株樹照乘光的爍【舒來名逢月予同學友爲姑熟學博】

乙丑五月寄吳門學博三兄生日十六韻

翹首當夏五菡萏吳門花敬持碧蓮葉酌此天半霞爲兄介大年聽我歌勿嘩瑯瑯廟堂器識量無津涯蚤建騷壇幟摛詞正而葩風雅追黃初亦不愧專家儒官冷鄭防問字趨侯芭晴日麗臯比春風吹絳紗譬彼割小鮮鼎爼試鏌鋣終當吮鴻筆蔚爲邦國華自予返林壑窮谷棲谽谺十畝藝松桂三載友麏麚

君恩沁膈未敢戀幽遐方將理黃犢逺駕燕云車何時對牀眠汲泉同泛茶耄頤互相祝娯老還桑麻

浮山十坐處詩

浮山在大江以北最爲奇特寰宇記載其巗三百有五十峯七十有二今巗之著名可指數者尙三十餘山周五里髙不及三里洞壑盤互煙雲吐納平湖浸其長江帶其前靑蒼秀削淩虛鏡流固足奇也癸亥秋予信宿其間與山足和尙極探尋之勝因拈十坐處欲系以詩久而未就今始各成數韻地勝則情易愜境絕則語難工聊以志疇昔之願於不忘耳

華嚴寺後雙桂下

招提境已窮一徑入深竹百簇靑瑯玕寒翠冒山古桂挺雙柯交枝絕凡木奇石礙飛鳥排空削蒼玉中有藏經巗紫苔翳幽谷我來炎暑中涼颸气長肅桂下趺跏人但見須眉緑【寺後有藏經巗】

金穀巗西種茶處

三十六巖中金穀尢軒翔下建五丈旗佛身相等量峯頂無字碑屹立摩穹蒼靑鳥乘天風佛頂吹笙簧髙樓接飛泉俛看松千章滴珠復幽窅谽谺當其傍丹壁垂紫蘿亙天如石梁山畔荷耡人坐臥茗花香【金穀巖上有石卓立昔人稱爲無字碑旁有滴珠巖綠蘿巖時有靑鳥飛來鳴於巖端】

紫霞闗下

空山一片石鴻荒劈巨靈疏鑿非禹功無乃勞五丁天險旣已辟山翠無時扄從此陟丹梯樵路穿靑防喬柯散佳防憇息如郵亭上有仙人牀偃臥期千齡【仙人牀石在闗上】

首楞巗

振衣紫霞闗首楞在其上如登燕子龕地狹景彌曠九子隔江峯靑蒼郁相向鴈侶落平湖漁汀沒秋漲古木參差中煙光渺難狀側足度危岑苔滑不容杖尙有舊遊人姓字畱孤嶂【石壁題云望九華若筍長江如帶逰浮山不逰首楞不如無逰石險處有鐘伯敬輩題名】

石龍峯松下

奇石亙長谷蜿蜒如石龍延步儼崇岡仰眺成危峯如臥復如攫磊落千歲松下視晚翠巗蒼莽豺虎蹤斜日回紫翠百疊靑芙蓉我欲謝塵滓夕景長扶笻【下看晚翠巗極幽蒨人迹罕至】

陸子巗前竹下

長廊名浩歗石窟尢離奇天然辟戶牖煙景相蔽虧窕如曲房暎以檀欒姿微颷戛修玉蕩日如淪漪曾有探奇人髙詠天風詩逺公亦已去浮圖冠厜防復聞歐陽子來與髙僧碁至今烏啄木響落空山時苔痕蝕棋局黒白誰能知【陸子名宰山陰人雷鯉詩有天風醉花鳥之句歐陽公曾與逺錄禪師圍碁於此有石屋名浩歗廊】

指月石

躡步攀枯藤言登指月石誰辟奇險徑巨斧生履迹垂手摩松顚沆漭山云白陰壑轉幽羣岫互奔繹回睇石蓮峯仙葩粲朱碧天池劃澄云半葭葦積欲畢探奇情扶攜借禪客【石蓮峯上有石紋如蓮數十朶大盈丈紅藍悉備雨後洗石則益見峯頂最髙處有天池四時不涸中生葦荻】

佛母巗石楠樹下

海濤回天風乃從石上生始知造物力搏捖非恆情亦號連云峽靑壁類削成朝暾與夕陽丹霞彌赤城猿鳥絕行迹煙景相縱橫我來佛母巗對此心魂驚欲書貝多葉壯觀難可名【海島巗有石如城長里許上有紋如波濤湧起】

響雪橋

張公昔隱此泉有丹砂香左跨繞云棧石磴懸崇岡右帶響雪橋潺湲落谿梁千巗莽回互天地皆蒼涼或有鬼神守荊榛閟靈光延緣石橋望幽絕誰能量徒聞夕陽樓遺迹空渺茫【張公名同之宋人】

妙髙峯石上

子瞻詠廬山欲識廬山面余登妙髙峯玆山乃全見鳥道亂石叢得松意彌倦眙愕經時定甫敢送遙盻巗壑蕩煙雲丹碧陰晴變邨樹靑數叢江云白千片短松號晚鴉奇觀怯深戀殘陽照歸影南湖淨如練

題周廣庵漁艇圖

春江無際扁舟小風動漁竿何嫋嫋桃花流水鱖魚肥最憐此句詩懷好筆牀茶竈伴幽人白鷺靑山同縹緲閱盡天涯行路難人生只合煙波老

文端集卷九

欽定四庫全書

文端集卷十

大學士張英撰

存誠堂詩集六

古體詩十九首

山靈代梅語

南殿祕閣鑪火溫盆梅新綻香雪繁抱書擁裘坐花下此身忘卻居天閽毺坐防春夢逼遭花勾引山翁園低枝窈窕垂碧沼老樹欹側當閒門度嶺一步香徹骨何況坐臥融心魂山鳥一聲山月白霏微煙濕梅花邨老翁此時復何處擥衣狂歗石上蹲落花千片如舞雪等閒堆沒長松根拊掌得句向花說似詩非詩憑較論兩度花時主人出舊山路蝕蒼苔痕枝頭疎宻復誰數雀翻鴉啄空黃昏山靈移書代梅語心同芳艸思王孫衰傭合向此中老放歸蚤乞

明主恩

除日憶園梅用子瞻韻

短墻碧磵幽人邨古鐵作樹香爲魂凍蕊猶黏曉霜重髙枝初破山月昏先生自愛樹圍屋路人爭指雪堆園防花有時勿孟浪寒消香轉需微溫山防樹宻曦影遲麥飯旣餔回朝暾花須乍舒花瓣簇珠光照屍香塞門我昔居此竟三載相憶那能無一言只今春風已十日一枝未見臨匏樽

題徐公肅先生小像

淸髙金莖露正直朱絲弦敬借少陵語再拜題華箋朝野仰公望太華淩紫煙山島自疎峙浩澹如長川寵辱驚世人詎能汨其天霖雨未滿區惋惜成華顚淸風聞坐歗偃仰梧陰偏雛鳳繞其側的爍皆珠蠙且操汗靑筆防抹生民篇【時方監修明史】

李厚庵歸省送之

皓鶴振修羽來從海云碧遽以蘭陔情中腸自煎迫相別觚稜閒執手吐胸膈獨有

君親恩慚汗動心魄疇昔常語我報恩非一策但存區區誠勿復論形迹耕鑿爲堯民亦以醻帝澤或爲漸於磐或爲介於石惟此忠與孝畱芬在簡籍君行侍華發承歡愛晨夕處則爲曾閔出當儷旦奭計君還家時余亦整云翮

題惲南田花卉冊子二首

紫藤花

山中紫藤花彌蔓滿巗谷樵人不知惜刈以束朴我獨披荊榛移植傍庭屋靑絲長數尺延緣登灌木花時穗離離百琲紫瓔蔟風入致翩翻露重气淸馥采摘芬可茹候共春菘熟防當成虯幹借以媚幽獨

荷花

我昔埀簾坐淸夏當砌冷泉流石罅平川十畝稻花中小作橫塘臨水榭碧水新開一朶蓮半闚半掩騁嬌奼流鶯喚起午睡醒茶香細啜簾影下復有峯頭百尺松撩人影入花瓷瀉餐香飲翠恰三年造物嗔人不相借只今蓮子憑誰拾風涼露重紅衣卸

寒夜

寒夜燻短衾熟睡遂言歸夢我白頭人歡聚忘酸悲辟彼舊雞犬門巷不知非回頭數松竹歷歷無忘遺庭鶴刷鮮羽長鳴相追依思苦易爲夢斯理何庸推萬物良復故所悲年歳衰何當返山澤長爲時所麾

寄木厓

碩人寄薖軸髙風在河墅列笏插諸峯開襟俯平楚衡門倚淸流茅檐接花嶼孤亭延景光防竹祛嚴暑中有嗜古人百城同寢處奇文燦天葩七襄入機杼賦詩登黃初笙鏞間柷敔才髙遇彌嗇彈冠慙臼杵今年七十翁道气日騰舉淸泉白石間聖賢作徒侶欲寄生日詩逡巡拙詞語自昔渭南翁澹蕩若耶渚萬首古無儔篇章號鴻鉅耄耋气益遒目光炳雙炬平生所伏膺願言持壽汝牛腰端可壓鶴背亦堪許

寄霜鶴

襄陽耆舊傳卓犖推左思千載寒知閤淸風常在玆移家居谷口柴門環淸漪古墻防防竹碧玉寒參差緗梅百年樹偃側當階披摩詰久獨處性與丘樊宜左廂貯茶臼南榮啟書帷蓑笠自淳古霜雪燦須眉冥冥霞際鶴軒蓋安能淄我亦有茅宇結構西山陲旦夕過谿上邂逅懽相持鄙志景髙潔云壑貞松姿五年賦契濶舊柯繁新枝何當棄塵累髙翥防有時陰巗富蒼術陽陂多紫芝相期各善飯采藥長追隨

寄題羮湖龍眠山莊

眾峯縈一谿曲折十餘里澹沲煙雲寛窈窕林壑美中有最古園回環抱淸沚細路緣山椒垂藤接步屣云根削靑蒼苔痕澀殷紫酷愛玆徑僻信可界塵滓河聲西南來石梁何齒齒人語近不聞隔岸飛濤裏曩昔偕來遊荒途入荊枳予方卜築初君亦經營始亭因栗防偏樓緣杏花起列果樹美箭灌蔬藝芳芷園林日以佳慙予去如駛比聞防探勝幽巗得奇詭疏鑿老不疲自荷金鴉嘴定當烹肉芝還將吸石髓嚶嚶求友生招招待舟子獨寐同寡懽延佇兩無已埽我巗耕堂從君閱耘耔

北軒後種竹得筍

植物數淸芬篔簹推第一種類復區分中有堅韌質一竿圍尺餘十丈髙無匹煙梢葉葉奇霜節莖莖直莖含澹蕩風葉透玲瓏日陰搖暑月寒翠滴晴雲濕雪壓與風摧亭亭無偃側所嗟樊圃間尢物艱種植竹祖𨿽頻移龍孫非易茁北軒有孤幹逾年忽增十園丁逺相報開書動顏色始緣磵壑疎終繞階除宻坐對一林香端可忘肉食防當置匡牀晚翠映書帙

玉兒書來道小谿兩岸種桃柳百餘株

艸堂帶山麓門對淸淺谿迢逓松嶺北曲折花邨西最宜臨水處桺徑與桃蹊緑蔭漾淸沚紅雨蹋香泥波底戲文鱗枝頭鳴黃鸝浮桮落英滿垂釣濃陰低𨿽無泛舟樂足令遊笻迷十年畜此願此願多乖暌昨日山中信阿玊自封題種桃倚短防植柳眠長隄桃試紅萼小柳翦靑絲齊春風日滋長芳景端可傒他日西谿上幅巾堪杖藜

讀道書二十韻

學禪成大覺服藥登上僊蓮臺掛珠絡鶴駕淩紫煙二者信可樂樂在超人天以余忖量之樂不如歸田收得不貲身謝此區中緣急埽巗畔屋髙步谿南阡云嵐與煙翠攢簇當我前飫以靑精飯濯以丹砂泉胸懷自開拓耳目皆芳鮮一日驚悸去二日憂煩蠲三日視聽泯有若嬰兒然渾渾寒蠖蟄蠕蠕春蠶眠不醒亦不寐眞息長緜緜化如入水雀蛻比經秋蟬頓使凡骨換還覺沈屙痊豁然一長歗躍出羲皇先天地領空濶日月忘推遷手攀河漢流足蹋崆峒顚蜉蝣憫羣動蜾臝視豪賢苟非知道者斯理不易傳

追懽

古人言追懽其義當何居將謂眾人樂而我與追隨將謂懽易去努力追逐之好花開易落好月圓易虧賓親正聚首倐忽生暌離山水甫登躡陰晴未可期翠管歌復歇紅袖舞還垂朱顏照靑鬢瞥眼生白髭何況塵勞事如蠶自吐絲微軀苦縛束纒緜無了時懽情良有幾疾如流電馳捄焚與拯溺未許須臾遲嗣後偶逢懽髙興誓不移園花爛如錦庭月圓如規林壑得佳趣故人懽相持或遇良防防笙管佐遊嬉或遇閒歳月擺脫塵事羈寶此如拱璧百慮一時麾掀髯舒寸心放歌豁雙眉臨風發千笑仰天傾一巵詎可當前失徒勞去後思

人生

人生譬石火倐如流電驚日月無根蔕東躍忽西傾達人解其意流光難與爭借彼豪端字寄我心中情言歡若涉笑寫嘆如有聲萬類羅腕下一字分枯榮麗如春葩發皎如朝霞明翠如新竹笴香如芳蘭莖宛轉說哀怨曲折如流鸎倒翻滄海瀾吞吐如長鯨江山資潤色河嶽憑精英千篇任瑰偉只語堪縱橫一片性靈光抒寫寄太淸太淸無窮極誰能磨其名君防陶靖節萬古如平生

官道

髙柳一行直其下臨官道風起霾塵沙雨過積淋潦半夜露未晞亭午日方杲但聞去來人馬蹄蹋秋艸烏棲恨不遲雞鳴恨不蚤微聞柳陰中嘆息有邨媼今年騎馬客防比去年老人生非金石齒髮誰能保莫自逞丹顏寧得幾時好

上眞定梁公

百川趨溟渤羣山仰昆侖萬類皆有托而況吾道尊鉅公起河北嶽峙聯弟昆勳業冠諸曹四十歷寒暄秉軸際昌期元化日以惇民气入鈞陶薄海躋春溫文章燦天葩脫腕皆瑤琨蕉林美詞翰吹气如蘭蓀歐陽金石錄榮光燭庭軒俛仰極千古退食恆埽門皎皎貞松姿雲際安可捫霜榦數十圍撐拄乾與坤蔦蘿本微弱附麗亦騰鶱翹首望丹壑永荷涵濡恩

送健庵大司防歸昆山

滹沱冰初冸春風吹桺陌故人去京華翩翻振羽翮傾蓋遡廿年吳防雙泉宅玉堂喜追隨聯影槐防席丹黃祕閤書十載數晨夕猥以蒿蔚姿挹領椒蘭益君才儷江海巨手光典冊寰中照碑版落腕流金石置身萬卷中精英日探索唱嘆皆古音結撰卑時格雅樂鏞球陳凡響荊榛辟

至尊奬文教薄海事經籍君用儒術欽激賞尢弗釋只以承恩防轉使陳情劇鴻帙借編摩移局近山澤依然黼藻功謾詡煙霞迹牛腰載祕文玆事罕疇昔擁書林屋防滌硯花谿碧我亦乘秋風相從訪遊屐皖口與吳閶春江共潮汐

新秋

昨夕雷雨過郊原何靑靑新蔬三兩畦濯秀當我庭日澹雲影薄飛虫隔疏枕前茗椀淨手中紈扇停身心兩閒適午夢微涼醒

文端集卷十

欽定四庫全書

文端集卷十一

大學士張英撰

存誠堂詩集七

古體詩三十首

白松十韻

白松挺奇質髙格無纖埃如對修潔士雋整愛丰裁靑銅防朱碧斑剝古尊罍聳榦若凝雪蟠根疑積苔鳳毛聲瑟瑟龍鱗色皚皚玲瓏曉日映瀟灑天風來近樹吹微香肌理神僊胎允宜白鶴觀只合吹笙臺百尺瀟湘竹風度差可陪回頭防楡柳瑣屑皆凡材

勺園牡丹甚盛三兄新作小軒對之花時觴詠其中有懷勝賞因寄以詩

城南方塘淨如練宻卉疎筠列芳蒨主人舊種洛陽花百朶春防壓山縣近添幽館對芳叢曲徑朱欄藏宛轉此花夙昔性所耽六度春風不相見聞道年來色轉奇綃堆繡簇霞千片香風粉膩楊妃脂露華紅濕西施面朶朶葳防赤玉盤枝枝搖曳錦團扇吳門先生浮大白細把微吟足歡防寄語春風作意妍明年一倍增嬌茜不分天涯作客人歸心輸與雙梁燕

芙蓉島詩

繭帷幽夢逼淸曉僊人相喚芙蓉島此地眞堪來作翁谿光十里如霜縞數峯窈窕落平川渺渺雙流入懷抱春巗秋巘四時佳雨岫煙巒終日好蟠松古防影谿斜枝葉交加蕩文藻手種芙蓉萬朶花霞光一片朝陽杲石罅低藏漁父竿松陰側出樵人道中有芊緜十畝田土防泉香發秔稻沙鷗魚翠時時來滿徑落花常不埽荷鍤爲農三十秋自斸黃精餌芝艸玊井花開十丈蓮霜林果剝如棗醉時笑拍洪崖肩與爾風流成二老

贈王鶴汀學士

潤比良玉質芬若幽蘭情夙昔愛君子髙潔心所傾兩度涉江水芳洲采蘼蘅朱疏越間唱嘆皆元聲紈袴祛陋俗寒畯列嘉名千古秦淮月長同水鏡淸

勺藥貯甔缾中小有佳致

虛堂下疏簾槐影漾防綠數朶殿春花鮮麗蔟紅玉濯以溫泉波華淸正新浴無計遊丰臺千畝恣遙矚聊向花瓷中經旬看亦足山亭紅藥欄苦憶銀塘曲

與近公有結屋避暑之志異時苟遂此志當諷斯篇

我有數畝城南坊頺垣斷岸圍方塘三年苦旱泉眼塞防泥坼防蓞傷今年春雨喜沾霈濺濺波動鳴石梁碧筒萬挺羅翠蓋水芝百朶披紅妝曩時種柳隔闤闠寄書已報陰覆墻防當結屋避炎暑穿林跨水延修廊南榮近接雙梧桐西隅髙擁千篔簹芳隄十丈偃防虹芙蓉四面亭中央小舟鷁首靑油幕平橋鴈齒紅欄裝防辟水南一區地窈窕叢桂藏曲房桃笙竹幾隨處有茗椀詩卷長相將垂簾終日坐防翠投竿有時臨夕陽思我此時僦荒圃門臨官道車塵揚炎風畏日射窗罅矮檐尺樹同低昻譬彼冰壺說鑪冶益令肝肺生淸涼人生適意須有時俛仰勿悲頭上霜

澤州先生過郊居贈以詩卽次原韻

西巘紫泉宮直廬鄰鍵筦地僻解朝紳當午幸不綰敢冀竹林遊籍咸同二阮【時攜侄瑩在西郊原韻小阮指瑩】槐柳夾路隅美蔭不須選平疇新雨過鮮翠堪擷攬淸旦髙軒來玉山照蕪館句比江峯靑心共嶺雲遠重以矕龍筆金碧相組纂衝暑�銀鹿好我意殊善气懾雙明珠報章不辭緩

送六侄廷瑩還桐城

平生愛誦東坡句犀角丰盈美遲適七年驥子不相見來值予方在瑣闥入門急喚問平安撫視摩挲燭再跋惠中秀外敏且願世路人情皆朗豁土銼與我對牀眠絮問江鄕夜常聒長夏扈從來郊坰攜爾同行探古栝從來魚稻飽甘鮮彊同阿叔餐粗糲千端萬緒在名場識破天倪緣宦達譬彼蓼虫生芥畦難向巗蜂語辛辣爾翁林壑自俛仰老我東西苦塗抹防當奮翮學防鴻蚤晚朝衫應可脫隔墻花气共霏霏比屋池流同活活弟兄老矣皆霜髥里巷過從任裋褐惟應對客稱好好毋事向空書咄咄送爾先逐秋風還東渡黃河經木末爾翁相望秋月圓桂英滿地香堪掇予且飛章許猿鶴相違莫訴江天闊【東坡與侄遲適有犀角丰盈之句】

七夕夢中得首二句因續成之

秋水鴻鴈多秋江濶如許我欲乘輕舟采采芙蓉渚津梁不可越羽翮奚由舉含情何限寄書托魴鱮譬彼牽牛星隔河相爾汝

良足樂同靜海勵先生

何必思故鄕郊居良足樂曉起推南窗靑翠滿寥廓井畔柳纖纖檐際花灼灼東鄰禾已秀西莊谷可獲短衣步夕陽入眼差不惡起居復何如昻藏兩臞鶴漸喜公事稀髙眠聽牛鐸蔬嫩翦芥菘飯香參餺飥子弟間從遊邨醪時共酌睡蚤嫌月遲夕涼腦衾薄人生攢百憂譬彼筍纒籜長往信不易小憩豈容錯且作歡喜緣暫解憂患縛思鄕令人瘦飛書謝林壑

題漁父罩魚圖

菇蒲葉綠湖水淸唼浪遊魚逐隊行漁翁有篧編竹成煙中小艇波無聲等閒拋落魚不驚香萍文藻仍縱橫魚兮魚兮怡爾情勿用潑剌鱗尾赭三湘七澤秋盈盈蹄涔一勺亦澄聊復喁喁樂其生有時潮長陂岸平秋風鼓浪笭箵輕看爾潎潎還東瀛

對菊四首

吾生寄大塊萬慳惟一閒今年秋色裏退直常掩關霜圃有佳卉移植開我顏不謂搖落候風姿絕人寰縞素冰雪皎紫茜云錦殷芳叢置幾席坐臥寒香間但得悠然意何必見南山

雅尙愛林壑夙昔多遠情一自攖世网展轉亟相縈寶閒逾良玊寸晷非敢輕意感造物厚秋艸發奇英天地有正色斂手對霜莖攤書度朝晚濁醪還自傾

我意營傑閣屍祝有四公陶白與蘇陸澹蕩髙人蹤樂天雅天趣水竹洛城東世路困子瞻皎皎若孤鴻賦詩多逸響萬首堂翁近道貴自然灑然塵滓空頫首柴桑老眞味獨醇濃

客自西山來嘆息秋光好霜林燦霞綺異采朝陽杲駭愕誇雄觀鋪張令人惱顧我七年來山林迹如埽庭陰轉眄移良辰惜艸艸惟對一叢花長吟寫幽抱

園花十二候歌

予旣以十二花爲候編輯小月令因作此歌命小郎廷瑑廷瓘習讀暇時則令其防唱疊和以云幽人鼓吹故有取於詞諧意淺童子可歌老嫗能解遂不以鄙俚爲嫌矣

立春梅蕊正芳姸防閣防堂半下簾自昔寒香比髙士由來萼綠本神僊香雪艸堂三十樹蒼枝古榦破山煙玉雪岡頭春似海閒披鶴氅看花田【一解】二月邨南杏花白粉腮檀口看微坼細雨輕煙放轉遲晴雲曉日光初射文杏廊前錦覆檐春暉閣上花侵席一夕東風春艸生繁英亂點東西陌【二解】三月穠華屬海棠輕盈佳麗防無雙曉向朝陽翻錦帔夕燒髙燭照紅妝枝嫌玉蕊曾無態色妬棃花合斷腸試向小樓防處立不須遙羨碧雞坊【三解】寒食人家竹林裏桃花處處低臨水曾聞玊洞隱僊人還向淸谿賺漁子紅欄橋畔間疎楊綠樹邨邊伴穠李等閒千片點淪漪池面春風吹不起【四解】谷雨名花是牡丹千枝金粉壓朱防春熈堂畔靑油幕曉露光生赤玉盤春到花時晴雨易蝶迷香國去來難姚黃歐碧潛谿紫繞砌容予盡日看【五解】勺藥殿春顏色好櫻紅筍綠荷錢蚤春情盡付洛陽花婪尾餘芳偏窈窕曲徑長廊防古藤荷耡自種將離艸賞花何必金帶圍不須多費天工巧【六解】五月橊花火樹然河源佳種昔流傳烏桕葉經秋露赤佛桑花破嶺雲鮮幾株斜映淸池岸萬點丹砂湧碧泉小院日長紅滿砌綠陰防防紙窗眠【七解】六月荷蕖錦塘曲翠蓋紅裳气芳郁綠水亭亭一朶開太眞曉向華淸浴扁舟防入藕花叢鴛央宿處花房蔟晨昏饜飫水芝香謾向神僊學餐玊【八解】桂花開日香滿城六經堂外交柯生枝垂金粟陰常宻露濕天香夜轉淸云外月輪當夕滿人間秋色此中分微云冉冉鶴欲下定有僊人吹玊笙【九解】菊花時節尋霜圃重陽故作霏微雨移植孤根古瓦盆頓教水閣成花嶼天空木落羣卉摧別有幽姿偏媚嫵世間蜂蝶繞朱門何曾解識陶家墅【十解】十月芙蓉傍水開拒霜原是不凡材茆亭四面綃成幄松館千叢錦作堆北渚南汀隨意種防紅淺白間行栽蓬壺自有僊人島何不長吟歸去來【十一解】蠟梅開近寒時節雪屋紅罏稱孤潔巗蜜攢成點額花水沈香透檀心纈紙窗誰與助淸幽朱果垂枝枝欲折一斛珊瑚照夜珠空庭堆滿鵝毛雪【十二解】爲君數徧四時花金穀平泉底事誇十畝林塘居士宅一簾風月野人家但求暇日身無累不管流年鬢有華願得常爲農圃客幅巾笻杖老煙霞【十三解】

廣園花十二候歌

旣爲園花十二候歌凡羣卉與之同時者咸屬之以此十二種可以多植成林其他則參差掩映乎其間有主客陪貳之義焉小艸蔓生承跗接萼益態增妍良有取也復作廣園花十二候歌以繼之

名花十二管流年藻繢風光又一篇借問梅花誰作伴水僊孤冷恰相憐瑞香紫蔕銜枝小最宜插鬢香雲繞別有金英點翠條憐渠亦解迎春蚤【一解】杏花枝畔綻櫻桃木筆辛夷玉樹髙幽谷蚤蘭初破雪香風一夕滿亭臯【二解】海棠誰與爭芳艷棃花月下依稀見嬌姿尙有水林檎學弄春情殊婉孌【三解】夭桃僊李好同時荊樹繁枝點綴宜蕙艸千莖圍石磴丁香一蔟覆柴籬【四解】牡丹富貴眞無比繡毬八寶攢珠蕊三千粉黛防龍綃水晶宮闕差堪擬鶯粟平鋪作錦茵薔薇結幄罩香塵翦春羅巧酴釄瘦防有虞兮號美人【五解】勺藥春殘夏猶淺杜鵑花照東西巘木槿籬邊蕊乍紅芭蕉窗外陰初展【六解】橊花風溫萬綠稠素馨新上玉搔頭小摘露葵堪作饌頻看萱艸解忘憂【七解】荷正芳時筠粉碧紫薇薝卜交紅白水亭四面列秋蘭晨夕香薰嶺南客艷艷桃開夾竹花合歡葉宻映窗紗雞冠鳳羽渾無賴屋角墻陰一道斜【八解】巗桂香濃風露冷綠橘黃柑共淸景玉簪叢裏斷腸花夜伴疎桐落金井【九解】菊花風味迥無儔凡卉誰能耐九秋錦莧葉燒防院寂水紅花覆小池幽【十解】秋風秋雨芙蓉國錦城萬嶺丹楓色殷紅茜紫間蒼松穿雲跨水奇何極【十一解】花時最是蠟梅寒黯澹枇杷不耐看幸有山茶紅似火淸宵共度雪澷澷【十二解】閒花浪蕊尋常有乞種分栽動盈畝平章秋月與春風萬紫千紅娛一叟【十三解】荷耡帶鍤總逍遙餐艷披香也足豪薄搆小園誇庾信多求異卉笑文饒防知鄙性原成癖難索傍人爲解嘲自笑自吟還自樂他時應譜入風騷【十四解】

芙蓉島十二詠

松隄

雙澗夾平疇長隄堰谿水手自種山松千株防淸沚中橫樵采徑人行翠微裏谿聲有時靜日夕松籟起

芙蓉沜

經歳植芙蓉娉婷泣秋露松際亙花城一抹霞光曙下臨淸淺波盈盈嬌欲語有客問衡門只在花防處

靑槐陌

言度芙蓉城槐徑延防入修條散淸陰玊樹參差立日影不到地幽杳蒼苔濕時有耕稼人閒來掛蓑笠

蓮谿

大谿西北來交流經石堰曲沼貯淸泉綠荷點千片緬想林下風謝女落金鈿何緣防山中臨波見芳蒨

北玊雪岡

北阜何坡陀種梅繞山麓春鳥時一鳴寒香滿幽谷寂寂茅亭晚齒齒石徑曲防攜陶令詩披裘雪中讀

南玉雪岡

崇岡倚石谿側近椒園道古梅間松杉詰屈樹偏老一林晴雪霏十日春風蚤惟有山翁知破寒事幽討

杏圃

文杏怯春寒髙枝烘防日艷艷紅粉妝墻頭美人立輕煙繚繞之態憨若無質桃李步後塵覿面應自失

桂叢

南隅入短垣巗桂盈一畝山空秋露白埽花擁箕帚芬烈侵衣裾餘香發樽瓿防宵對涼月淸景兩無負

蘭臯

薙艸藝蘭叢孤芳欣有托光風泛紫英香气滿林壑班荊對幽人銜露偏綽約古稱同心言應難逾此樂

竹垞

餘地翦榛蕪臨水堪種竹翠莖照白沙髣髴淇園綠髙節飽風霜淸陰蕩炎溽時聽戛玉聲借以療吾俗

薇館

閣前宮樣花移植淸池上愛此鸞鳳姿臨風解輕颺誰能經十旬璀璨紅珠帳髙館日正長攤書永相向

楓亭

略彴渡小谿數楓圍石磴一夕江鴈飛霜葉紅滿徑錦繡倚晴張茜紫經寒凝步屧登山椒秋聲飽淸聽李渭淸侍讀爲予言滇南龍泉觀水泉之奇賦此

昔遊趵突泉奇峯出波面如雪復如玉噴薄珠常濺淸濟水性彊洑流能隱見今復聞滇南澄潭水爲綫日午湧淸池環匝如素練潭廣不逾丈紫鱗千萬片中有小黒龍目睛如掣電造物信耽奇搏捖窮物變翰林奉簡書天南遠乘傳爲予話風土娓娓坐忘倦幽勝許旁搜斯遊足嘉羨

文端集卷十一

欽定四庫全書

文端集卷十二

大學士張英撰

存誠堂詩集八

古體詩四十首

東西龍眠山二十詠

吾邑西北倚山麓爲城出宜民門取道於大士巗行數里渡谿河左則越巢三都館右則靑埠潭左氏昆弟居之兩山低處中橫一徑吾詩所稱谷口是也居民數家酒簾邨市樵子出入所經弛擔結侶咸憩息於此自此而玉龍峽爲東龍眠徑越嶺跨磵至似古山房泉源在焉石馬潭爲西龍眠徑層巒疊岫倐忽開闔至社壇而窅然防矣凡予足迹所歷各爲六韻以志之餘請俟之它日

大士巗

山縣枕崇岡數武卽丘阜懸崖斧劈痕臨谿彌峻陡澄磵浸云根石龕若新剖曲磴緣翠竹方塘涵碧藕時有出郭人來遊挈罇缶是吾入山徑幽意恆探取

河墅

孤亭冒山巓素琴發淸響蒼蒼原上松翠蓋供俛仰潘子晚好靜結廬寄霞想詰曲入花徑窈奧闚書幌南榮與北牖容膝不希廣予駕趣北山筍輿習來往【山巓有皆響亭】

越巢

古墻薜荔衣檀欒倚修竹路入老樹西門對淸谿曲時聞讀書聲中有幽人屋梅花幾席香萱艸階除綠有客皓須眉翛然常野服昔賢遺烈在淸風滿巗谷【堂曰舊學左忠毅公讀書處】

靑埠潭

言過谷口東一水湛防碧對面靑蘿峯松陰落沙磧素鮪遊空明波紋蕩奇石昔聞堰谿水畫舫堪掛廣只今春艸防靑苔迷往迹千載烈侯祠寒林亦蕭槭【英烈侯祠在其側】

三都館

垂髫遊龍眠癖愛三都館野橋入平田松關客常款幽巒亙四圍穿林自夷坦美箭上干云十畝淸陰滿結廬𨿽不多風神自蕭散喜與人境疎長吟縱吾嬾

玉龍峽

我昔在內府得見公麟圖蒼莽玉龍峽雪瀑如濺珠此地水石佳名與圖畫符陰巗攢碧樹幽響中笙竽逶迆林壑間常若匹練鋪何當山雨中來觀此景殊

杏花邨

吾祖松楸地自昔名花邨連蜷好峯聚噴薄淸谿翻傍谿住老叟喬柯防柴門耕鑿數百載世世貽子孫陵谷萬事攺衡宇今常存春風過陌上笑指桃花源

桃花洞

姚公讀書處髙寄煙雲端古屋紫苔澀防林白晝寒修竹徧陽陂百簇靑瑯玕淩磵架危閣牀下飛激湍防尋水源地奇石尢巑岏徑滑不勝步扶攜來探看【姚端恪公讀書處】

似古山房

自昔聞戴顒空山有幽宅閉戶賞名泉奔流在肘腋翠篠靑林中懸瀑髙百尺旁構響雪亭手探練光白添衣坐防夏山風謝絺綌毎當炎曦時懷此不能釋【昔爲隱士戴髠僧所居】

石馬潭

結屋龍眠西沿谿路偏好峯巒莽回互水石相環抱石馬立空潭洄波紛素縞曲磵盡文魚幽徑皆香艸但聞樵歌聲相和白雲蚤曳杖躡靑鞵期向此間老

媚筆泉

山頂有名泉歷落層雲間昔人揮毫素滌硯愛潺湲遊客稀偶過老僧常掩關別有羅漢臺紫翠何其殷巉石棲短樹俛臨流水灣石上垂云字久沒苔蘚斑【石上有垂云沜字苔蝕久矣】

賜金園

言陟夏佳嶺遙見入林路淸池當衡門影落峯頂樹竹防灌木稠畫眉啼不去荷鍤秔稻田抱甕菘芥圃黃犢近鄰邨綠蓑好風雨古屋兩三楹是吾閱耕處

芙蓉島

岡巒勢蜿蜒下有雙谿送春水如白雲漭沆山影動喚我芙蓉翁古僊曾入夢繞隄蒔秋英金粉露華重他年挽鹿車一丘良可共山中頻寄書靑松及時種

椒園

椒園南山下疊巘隱幽壑曲徑緣古谿髙下泉聲落懸流注石稜繽紛掛珠絡老梅立山煙迎門如皓鶴玉樹大十圍枝枝近髙閣晨夕可來遊只須過略彴

斷事墳

嘆息金川門倒戈燕王師君臣有大義微官焉敢辭沈湘竟何處爪髮空在玆荒阡邇幽館策杖不知疲仰睇層嶺峻俛聽寒澗悲松間古碑矗摩讀夕陽時【方斷事公諱法聞建文之難自投於江】

環翠山房

萬峯如挺笏中央見平疇齒齒白石粲浩浩洪谿流兀孤茅亭傑出當髙丘羣山蒼秀色到此憑闌收峯峯嵐气逼樹樹煙光浮毎語吳季子數椽須蚤謀

寫園

短垣防松竹宛然一畝宮門臨樵子路淸谿流向東昔有耽吟客自名嶽夢翁駕鶴去不返門閉雙井桐圖畫祕全庵風景將無同吾廬幸不遠相望蒼靄中【公麟圖中有祕全庵髣髴似之】

長松別業

山園各殊致陂池玆所偏疏鑿廣數畝芙蓉秋便娟魴鯉長尺半花間時割鮮長松四五株磊砢生寒煙緗梅與翠竹掩映皆幽妍玅年髙寄托王謝信多賢

黃柏山房

龍眠最防處云物迥幽窅石徑盤山腰谿聲互縈繞灌木何陰陰垂蘿復嫋嫋中有樂耕堂憑闌接林杪片石琴臺孤飛軒栗窠小莫嫌絕境偏遠出塵表

社壇

幽巗罕人迹此地堪避世一水自縈紆千峯轉迢遰艸防路易迷湍急裳屢揭吾兄性耽奇景麟結遐契遠載吳門花驅驢入煙際選地種松杉聊爲子孫計【三兄於此築景麟堂】

十二月六日卽事

夢登傑閣俛洪流煙波漠漠橫小舟遠疊層巒景彌曠近羅古木居偏幽啟牖憑闌正畱憩叩門聲急驚殘睡東方才曙雪滿階忽報諸卿有封事

題畫

秋山若新沐翠色滴巗巒幽人結茅宇窈窕當巑岏略彴入荒徑髙栁垂碧湍時有隔谿叟策杖叩荊關斯境良不易惟向圖中看

寄韋廣庵

昔聞王摩詰晚歳耽淸修琴牀間茶竈恬曠與天遊鳩玆有偉人今古遙唱醻啟事重山簡脫屣歸林丘秉心自髙潔澹蕩師虛舟揮手謝塵滓道業期千秋眠食常一龕彌勒居上頭我友岑儀部【謂羽長】精義同探捜江流無際髙懷誰與儔天門望牛渚石色上層樓何時躡芳躅偕翫春江鷗

讀汲古閣毛子所鐫放翁集有感

嘆息堂叟磊落無近情室小不舒肘時聽饑腸鳴神藻日鶱翥珠源隨地傾齒髮已大耋力厚思彌淸吟篇累鉅萬騷壇誰與京聊自寫胸次匪冀身後名窅冥寄天壤大海鴻毛輕焉知五百載嗜古有毛生舊帙拭塵土古鏡發精英只語不敢遺寶惜如瑤瓊雕鏤比金石簡編彌八紘山澤蘊良璧光气終必呈賢哉海虞客千禩陪休聲

自題桃花釣艇小像

春風艸色已平鋪春水半篙生南湖自櫂小舟入鷗鷺臨水桃花三兩株微風徐引釣絲輭落花片片飛衣裾此時傲睨天地寛斜倚蘭槳攤素書靑山澹峙水澄湛纖塵不起波濤無我與萬類同俛仰忘機共樂羲皇初寄語葦間垂釣侶莫將香餌誤遊魚

正月六日

春回已再旬詰朝是人日苦憶故山下古梅防幽室苔封老榦遲香蚤南枝宻披離碧磵臨橫斜短墻出輕煙澹靄中風神總淸逸江國气暄和微風轉溫律谿潤栁先舒土防蘭初茁南榮可洞開北牖不須窒何事久羈棲朔風但嚴凓難寄一枝春望斷江南驛淸夢頻往來浩嘆撫書帙

夜讀松臯詩冊有作

谷雨晚休憩皓月臨階戺輕寒下布簾水僊列綈幾程子示新篇淸言味殊防冰雪盈懷抱芳香浸肌理故國梅花邨迢迢隔江水撫捲若欣遇三復不能已

燕九【京師以正月十九日爲燕九節羣之白雲觀候眞人降】

鐙月看方殘節序數燕九白雲鸞鶴聲陳迹荒已久取醉傾都城相將挈罇瓿一時方外客幻妄無不有懸符曲背翁賣藥龎眉叟詭狀驚愚氓狂歗走邨婦哆口說神僊誑惑良可醜我聞蓬萊峯弱水隔塵垢碧玉琢庭階防云塞窗牖桃花炊香秔石髓釀天酒禦風淩紫霄天帝爲賓友豈肎回鶴駕蹋此利名藪吁嗟塵世人延望空翹首

長康爲予畫芙蓉島圖賦此

雪浪雙谿向東注云巗翠巘相盤互短垣修竹隱蕭齋憑君畫出樵家路君言此地舊遊偏風景依稀在眼前惟餘石岸蒼松色須飽風霜二十年

道士贈杏花一枝置膽缾中

大龍山畔石塘隈露裛煙籠十里開聞說如霞復如錦可憐時節不曾來只今盡日風塵裏乍得一枝眉色喜粉腮未破春溶溶自拂銀缾注新水

廣濟寺看海棠卽贈天孚上人

萬斛車塵吹防風擾擾闤闠喧囂中焉知咫尺有佳地香林一鶴塵坱空谷雨才過名卉發紅雲兩簇樓西東我來正值爛熳時錦幢繡幄花重重自昔西川號繁艷海棠香國將無同別有神僊好丰骨苦教桃李若爲容最是斜陽烘屋角粉腮亂點猩猩紅惠休知予惜花意裵回宛轉芳樹叢爲言居士今老矣一年一度難遭逢須乘旭景再來看煙開露濕春溶溶我聞斯語笑未答發人防省如晨鐘便是上乘微玅義不須防與叩南宗長康畫南郭外桃花園小景題此於後

出郭春風散遙矚千株萬株栁新綠人家園圃帶城斜桃花一片紅雲簇沿邨灼灼照淸谿繞徑娟娟倚修竹我昔攜尊雨後來胭脂晚向華淸浴隔岸誰家花最多枳籬苔徑薌茅屋詎意蕭齋傍短檠縮取春陰盈尺幅向前寒食幾多時令人苦憶城南曲

天禧宮古松歌同說巗先生賦

平生幾處見古松都城西畔天禧宮輪囷異姿飽霜雪紛拏逸勢森虯龍響若琮琤戛蒼玉色疑翡翠埋靑銅低枝偃側走平地髙榦窈窕摩紫穹荒祠防鎖三十樹一樹一畫羞雷同雕窗細碎古瓦墜畫壁剝落莓苔封此松類有神物守肌理丰膩彌靑蔥濃陰地濕艸舟碧幽林日薄光玲瓏頓隔喧囂若巗谷濤聲白晝吹香風澤州先生偶稅駕予亦走馬來過從石牀倚徙久延望不覺曦馭騰髙舂君言榼山有此樹霜皮合抱煙靄中予亦曾遊秣陵路六朝舊樹畱江東不意馬迹車輪邊俛仰別有幽奇蹤便當坐臥滿十日一洗耳目塵滓空眼前奇物復誰數北寺萬石華嚴鐘

予學圃齋前有郁李一株因見樂天集中有惜郁李花詩卽次其韻

濃縟愛花繁低小憐枝弱閒階石砌邊移近梅花萼緣條雪皚皚含煙春漠漠剪裁羅綺輕點染胭脂薄山園久岑寂流光任銷鑠正是艷陽時東風又開落

萬壽寺華嚴鐘歌次說巗先生韻

荒寺門迎大谿水古墻剝落荊榛髙兀鉅鐘立庭戺翠色幾矗長松稍直立二丈徑十尺布指難與量周遭銅液如雲火如電天地罏冶斯鑄陶霜晨撞擊鬼神懼鍧閎鞺韃翀紫霄上有華嚴十萬字松江沈度揮霜毫刻畫遠勝云雷迹雕幾不屑魚龍跳一波一撇露鋒穎筆勢軒翥如鴻翺譬彼寶幢繡佛號香薫殿角風鈴搖此鐘初成在紫闥丁年移今蕭條【此鐘造於丁未年移置此寺亦丁未】刼火已吹樓殿去鯨魚委地空蒲牢但見埋光向幽壑那復振響穿雲標朅來對此三嘆息爲憐塵還爬搔神呵佛守亦妄語土花侵蝕偎藜蒿作者何人姚少師手翻雲雨騰螭蛟金川門外鼓震地欲富欲貴皆爾曹鐘解紐意不惜戈甲渡江江怒號身披紫衣近日月不聞搏拊陳虞韶齊黃九族慘白日天陰鬼哭聲啾嘈忠臣義士甘鼎鑊鑄鐘萬石奚足豪噫吁嘻鑄鐘萬石奚足豪【永樂四年制時爲姚少師廣孝監造】

送登州太守任在庵之官

渤海回紫瀾萬古嵎夷宅觀日登蓬萊東望神僊迹瑤島出波面數點如棋奕時平海若鏡拾月堪掛席蜃市成奇觀城闕通街陌好風蕩微云轉盻玻瓈碧皇哉五馬君聲名古牧伯彥升起中土淸才燦昆璧今爲郡大夫昔本東瀛客軺車夙稅駕正獲兩岐麥涵濡須防仁澄淸荷鉅責徳化師蓋公琴書樂簡僻平生康濟心永言念疇昔

庭槐十韻

靑槐何茂宻當軒種雙樹滋植十年來淸陰入門路髙翠掛斜陽低枝沾曉露暑月延好風晨光集珍羽杳靄映防簾頓有林壑趣種此亦偶然靑蔥悅朝暮豈意爾成圍催予髮垂素愛此碧玉枝曾入甘泉賦托根賜廬中諒無斧斤懼寄語後來人風霜謹持防

閒居四時詞

初試春衣白薴裁巗扉從此晝常開輕煙輕雨籠芳樹新柳新鸎發舊醅艸閤日長簾影靜杏花時節燕雙來小亭霑灑近風泉地濕林防避暑偏翠竹萬竿疎雨夜水芝千朶夕陽天人間便有方壺勝欲向三山喚偓佺白露添衣體乍輕山容如沐水痕淸半窗幽夢梧桐雨一枕新涼蟋蟀聲看罷東籬舊時菊芙蓉花下繞池行煙蓑雪笠釣寒江新得鱸魚玉一雙防著地罏煨芋火洞開書閣看梅窗閒來檢點牀頭物螘綠鵝黃正滿缸石谷爲予畫賜金園圖卷子復作大幅仿香山池上篇意爲賦長歌

石谷先生類臞鶴風神蕭散意卓犖髙人寄托無不可偶爾落筆搖五嶽曩時驚見富春圖十丈靑岑隱丹壑神交意許三十年忽向京華走芒屩再拜喜識寒松姿逸致髙懷老磅礡俛仰都無世俗情坐上吹香比蘭藥自昔曾與西田翁古今風雅同揚搉只今前輩若晨星銜杯話舊空蕭索我有家山杳靄間貌以丹靑何綽約梅花防處著疎籬楊柳陰中藏略彴一幅鵝谿池上篇竹隖荷汀景寥廓鄙人自愛愚谷愚先生爲寫樂天樂憐我風塵老未休苦憶谿山自煎斲譬彼井谷有枯鱗暫轉淸波供瀺灂秋窗日對煙雲生懷抱經時差不惡濕翠香嵐足千古濩落園林欣有托

東坡有和淵明怨詩楚調示龎主簿及鄧治中詩讀而愛之遂用其韻

南山眾所見陶詠獨悠然嘆息頭上霜換我鏡中年人生如墜葉憂樂隨所偏丰膴慕朝市枯槁耽園田猗與東臯子醉鄕受一防晨興荷鍤往夕寢抱甕眠歡戚等飛埃寒暑忘推遷落花堆我側幽鳥啼我前掛瓢飲谿水防杖入邨煙還令簡牘上千載稱豪賢

文端集卷十二

欽定四庫全書

文端集卷十三

大學士張英撰

存誠堂詩集九

近體詩一百十四首

送李鬘嶺先輩山居四首

自有巗棲志於今幾十年靑山畱隱逸白首到林泉書卷移家易松云隔嶺偏寒宵風雪後淸興與誰傳公麟堪住處隨地是龍眠山色宜朝暮梅花老歳年抱琴防竹裏伴客小谿邊爲報春煙起呼童學種田莫防嗟塵网勞勞始放閒松根容歗傲笻杖任躋攀徑小都橫石籬疎好看山夕陽花外落手自閉柴關但得佳山水何妨婚嫁身寒衣新布衲野服舊紗巾采藥邀鄰叟尋蘭贈故人門前松色老百尺見龍鱗

信臣牧五讀書山中詩以懷之

不待梅花盡應知不肯還抱書隨防日潑墨寫寒山沽酒煙邨外懸鐙竹隖間好同何次道辛苦閉柴關

過霜鶴昆弟龍眠山莊五首

谷口龍眠路沿谿老樹中稻田新漲合花嶼小橋通結屋依層翠編籬覆落紅往來城市近沽酒屬樵童谿館榛蕪後誅茅結短檐門因新筍閉屋爲老梅添花影移藤架松陰落布簾園林與丘壑幽事此能兼寒知聞舊閣石路上嶙峋兄弟俱才子園林亦比鄰鶯花隨地好筍蕨一時春谿畔過從易扶笻不厭頻少保藏書處惟餘十畝存淸風依艸閣碧血滴松根世代看陵谷耕耘約子孫一經耡且讀辛苦慰忠魂【寒知閣爲左忠毅公讀書處】

雨過谿流急初晴款竹籬龍眠芳艸路驢背夕陽時慰我三春約醻君隔歳詩筍香花落候況復聽黃鸝

雨後過潄石亭二首

淸流帶西郭一徑入柴關過雨客初到叩門僧未還雀喧花自靜谿閙石長閒隔樹秋風起樵歌徧晚山荒園人境外潄石小亭幽竹澹容僧俗花飛任客愁谿聲偏入夜嵐气總如秋雨後泉方好何人雨後遊

在郡城憶牧五庭中雙桂

海門忽覩黃金粟苦憶君家雙樹傍釀作桂漿千日醉防爲秋雨一城香月枝露重階常潤僊萼云深戶自涼定有夜來花下客隔簾淸歗共飛觴

晚春郊外二首

平郊一道蹋晴沙春色畱人春日斜紫燕飛時穿栁絮黃鸝啼處落松花幽谿水飲靑絲騎碧艸香承油壁車日暮苦吟何所羨遠邨如畫兩三家

艸生河畔碧如苔歳歳春光不用媒風雨有期寒食到鶯花無恙隔年來卻添離思縈髙柳惟許新詩送落梅獨客何心閒倚杖子規聲裏最裵回

醻友人見贈

荒亭遙對白雲間地足蓬蒿嬾未刪開戶最宜春夜月到門無限夕陽山秋當靜處蟬聲歇人正吟時竹影閒更愛城東髙士過餘香三日襲柴關

過谿南有懷故人

谿上驅驢過短垣故人曾此閉柴門方塘斷岸經春雨野水平橋復舊痕梅種竹窗花漸發詩題蘚壁墨猶存臨風忽憶前年事水鳥銜魚噪夕昏

冬日

繩牀竹幾小窗前手爇淸香防著緜冬日爲人來艸閣梅花與客共寒煙嵇康達命原宜嬾摩詰能詩自解禪但得身閒兼地僻閉門一壑亦翛然

庚子放後舟中贈信臣二首

與君相對數秋晨幾度髙吟涕淚新攜手正當黃落日入門俱有白頭人豈應我輩長貧賤莫漫相逢說隱淪楓葉亦知遊子意寒聲蕭瑟古江津

一葉輕舟逐水湄西風吹客到家遲依然江岸蘆花路況是秋深暮雨時暫屈敢言同鶴脛長愁只恐負蛾眉惜陰亭畔蘋香老難薦湘累楚客祠【古人云功名時屈時伸如鶴脛然】

次韻答信臣二首

八月寒江秋正淸與君同作秣陵行曉過茅店看霜迹夜泊蘆洲聽雨聲舊路總余遊子恨新詩彌見故人情髙吟正復增惆悵難遣人間百感平

依舊驅車往復還秋花重與閉柴關雲霄待客何年事風雪容人此日閒淚落頓添桃葉水情多數夢雨花山君歸抱病予愁絕相對何曾一解顏

集左橘亭小圃二首

荒園手自翦荊扉侍禦先生此息機幾樹梅花傳晚節滿庭橘柚凜霜威紙窗風雨書聲靜艸閣蕭疎鶴夢歸天壤勲名畱伯仲遺經讀處莫霑衣【左侍禦三山公爲忠毅公弟】幽徑閒來趁晚晴故人歸復自臯城淮南招客皆詞賦靈運能詩本弟兄午夜淸霜增酒數一簾明月駐歌聲茗香客醉狂吟後移得瑯玕影正橫

之郡城道中望龍山三首

二龍山色翠漫漫常向宜城陌上看望入江南秋色裏靑當皖口白雲端遙連野水嵐光濕半背斜陽樹影寒極目千峯倍惆悵何年策杖躡層巒

不因谿水泛殘紅誰信桃源與世通鳥路云深松葉里人家春老杏花中懸崖終古畱僊竈絕壁千尋嘆鬼工山寺一聲淸磬好篔簹西畔石橋東

野老家家獲稻梁一川風景近柴桑晚花著屐尋霜圃秋水扶笻渡石塘隔岸亂鐙螯正美千邨老樹橘才黃何年叢桂招人隱北渚南汀築艸堂

閏七夕

碧霄無際防云流乞巧今年巧倍醻天上香車雙七夕人間團扇又三秋辛勤烏鵲還成渡消瘦靑蛾幾上樓翻羨秋宵容易得盈盈一水不須愁

虞美人花

翦盡春羅賽得無倚風似欲倩人扶烏江尺地全非楚靑冢閒花尙字虞種向九秋宜麗服開當三月徧平蕪一年一度看濃艷絕勝明妃見畫圖【此花初種時宜於中秋麗人綺服】

鐙花

銀燭作花花正然寒宵春色倍堪憐月光暗處垂金粟佛火堆中長白蓮旅客敲殘秋漏裏美人挑落晚風前何如繡閣珠簾下並蒂同心照綺筵

秋海棠花

秋花亦占海棠名玉露金風別有情蘭縱比幽傷冷落杏𨿽如色讓輕盈微香應欲消遺恨紅淚依然泣舊盟節節珊瑚低拂地臨風一笑許傾城

偶飲大匡山亭二首

過君別業卽淹畱曲徑深林恣意遊共指雲峯髙閣敞忽穿石壁小亭幽層巒望處臨官舍古木疎時見戍樓攜得楸枰沽得酒寒風蕭瑟不須愁

城外谿通城內岑泉聲環繞石樓深林從落後偏宜望梅未開時便許尋宅畔煙霞堪穩臥

君恩歲月與髙吟丹鉛坐擁良非易莫爲浮雲感素心

爲友人題裴航遊僊圖便面六首

吟到樊姨舊贈詩忽從邨路見蛾眉神僊縱道多奇迹說著裵航迹更奇

老媼呼來見玉顏明璫纖手綠雲鬟相逢何地無僊子多在蘆花驛路間

簾下才闚半面春千緡玉杵此情眞神僊不死皆情種肎學人間薄幸人

覓徧天涯道路長故將辛苦試僊郎豈應天上元霜易翻爲人間玊杵忙

只手攜來問水湄雲英重見舊茅茨懷中兔影如明月光照名姝十二時

陌上車聲衣上塵一回老卻一回春玉京拋得崎嶇路便是神僊隊里人

絡緯聲四首

絡緯聲中秋夜厭艸根淒切透書簾問渠何事淸宵苦空被人間懶婦嫌

蔓叢深咽露微如何不織禦寒衣淸霜一夜飄零後粉蝶蜂腰一樣歸

一聲斷處秋盈盈天遣人間織婦驚老大女兒不解事停鍼只當聽虫聲

晚涼颯颯雨霏霏葉稀時叫漸微病婦臨風忽長嘆今年八口計寒衣

遠峯亭初成信臣見過贈詩五首卽次韻奉答

一片城隅地耡來瓦礫余經春成小築盡日賦閒居荒徑添藂竹髙窗擁素書閉門無剝啄芳艸上階除結屋依山麓平原望白沙故人同夕照天際正殘霞帶月梧桐影迎風茉莉花寒聲畱客聽絡緯滿秋新詩冰雪字好向竹窗懸小詠風前句微涼日暮天遠邨依樹出樵唱隔林傳自愛閒吟地城隅有一防宵涼人未防新月上髙岑鳥影沒殘照秋聲滿竹陰雲連千堞晚虫繞一鐙深小榻臨窗置微寒蚤欲侵龍眠讀書處水竹小堂名愛子尋泉石慙予隔市城亦曾過白社相與聽黃鶯更諷江峯句偏增夙昔情

詠水僊花八韻

自有神僊骨況依淸淺波前身應孝女小字比湘娥種別玲瓏巧花憐姊妹多衫裁微碧絹結翦澹黃羅影入殘年燭香畱徹夜哦玉盆圍白石銀蒜借靑莎梅婢那堪受蘭妻應若何淸芬推第一花史許誰過

春暮過信臣龍眠艸堂二首

春山獨往聽黃鸝畫得龍眠只自題犢路半隨流水曲田家只在杏花西新移石竹迎門綠手種山蔬逐路低偏有長康難畫處書聲寒夜雨淒淒

髙吟日日送斜暉招客寒山共掩扉陂下麥田沽酒路門前春水釣魚磯人從靜後偏宜嬾家在塵中未肯歸愧我暫來還欲去羞看白鳥向雲飛

江邨

江上靑簾賣酒家停舟才見一谿斜秋風蕎麥邨邨雪夜月蒹葭處處花

深坐

擊柝聲聲過戍樓小亭深坐愛淹畱鳥翻竹葉頻疑雨虫戀藤蚤報秋

采石懷古

懸崖百尺俛江流上有詩人太白樓牛渚欲尋何處是天門遙望不勝秋松聲夜共寒潮落石色晴看畫閣浮僊客騎鯨已千載白雲明月屬漁舟

過鄒縣謁孟廟防賦十四韻

尼山炳長夜鄒邑振宗風陷溺過堯水疏排儷禹功七篇垂道法千禩格愚防俎豆周區夏精靈靄故宮淸晨起嚴肅數里見崇隆風土闚山左弦歌接魯東雕甍淩碧漢丹壁映長虹蔽日林陰宻盤花石柱工垂旒簪白玉披衮繡華虫蝌蚪丰碑壯犧牛祭器充及門諸弟子從祀一堂中還覓蟠松際因知寢殿通徽稱加孟母遺像識邾公肅拜軒楹側瞻依闕裏同

放鶴亭

已過雲龍麓還登放鶴亭髙蹤徒寂寂淸唳亦冥冥一派河光白千畦麥秀靑僊禽何處煙際指南汀

鐘離古迹四首

落葉霜天作雨聲驅車濠水不勝情牛羊日暮通侯宅禾黍秋風帝子城盡伐禁松陵冢見漸偸宮瓦禦樓傾北連芒碭看雲气極目荒丘感嘆生

秋艸寒煙落日斜衰楊風起防寒鴉黃巾一自成封豕赤帝翻教哭斷蛇王气幾年消碧落谿流無處覓紅紗寢園未必皆遺老徧種東陵五色

東南遙望幾孤邨野日荒荒白晝昏九廟笙鏞歸刼火百年湯沐說遺恩艸埋墓道麒麟碣漏冷銅壺翡翠痕聞道奉祠零落甚斷橋衰柳故侯門

凋殘金碧舊禪關僧閉閒庭艸色殷誰向荒原尋馬鬛惟從古寺識龍顏優曇花冷三千界苔蘚碑封第一山自昔興亡等閒事不須惆悵夕陽間

閔子祠

下馬秋原拜閔祠祠傾誰與覆茅茨數家石屋賢人裏一片荒墳孝子碑汶水風淸辭世往蘆花衣冷畏人知可憐陌上俱遊子回首鄕關日暮時

戚裏

戚裏歌鐘舊賜樓濯龍門上幾經秋玉魚長伴衰楊老石馬空迷碧艸愁當日望云隨帝子百年食采列通侯只今零落殘陽裏賸有紅墻繞故丘

除夕河間道中次昭玆韻

椒盤柏酒異鄕同此夕驚心嘆轉蓬鶴髮老親千里外雞聲殘夢五更中星懸屋角光全白鐙近牀頭影乍紅南去歸鴻憑寄語

帝城明日足春風

甲辰元旦次前韻

薊北風煙故國同不須千里怨飄蓬栁深細雨龍池外花滿宜春禦苑中鶯語漸催宮艸綠馬蹄行蹋上林紅建章一夜千門曉從此朝朝待好風

慈仁寺

長安千騎蹋香塵盡是看松古寺人海市乍開樓觀日石家初試綺羅春玉藏錦篋誇前漢珠瀉金盤出大秦看到山門將日落更誰來問老龍鱗

春半

春半江南爛漫時朔風吹雪點須眉白楊幾樹鴉空繞翠麥千畦雉尙饑芳艸不牽池上夢寒梅難寄隴頭枝五侯溫室花爭放未送靑靑到栁絲

寒食河間道中

驅車日暮尙裵回寒食今朝何處桮漸喜栁從歸路碧始知春自故鄕來千邨禁火煙空冷幾樹臨風花漸開丘壠舊山兄弟在漫憂陰雨積莓苔

亞父冢

驅車路入古彭城亞父墳前春艸生歷數天教分楚漢英雄人豈謝良平碑畱姓字千年恨魂斷河流午夜聲往迹恰鄰髙帝廟相看應使壯心驚【冢南有漢髙皇廟】

過九里山二首

遺迹彭城夕照邊中原百戰亦徒然帳中气爲美人盡江左羞因父老憐漢業蕭條成往事楚歌淒斷自千年遊人極目空惆悵數點靑巒起暮煙

劉項應知不並存當時一劍失鴻門悲歌漫下烏騅淚王气全消白帝魂晚日亂山旌影動霜天百代戰云昏看來逐鹿都如此指點休從勝負論

歸渡黃河

春水黃河接遠天人歸依舊夕陽邊馬銜靑艸嘶沙岸客傍棃花喚渡船波影瀠洄成九曲濤聲澎湃自千年祖生空有聞雞志擊檝中流一慨然

放歸二首

衣上空沾京洛塵閉門猶許作閒人舊栽松竹驚心看久別琴書到眼新花事芳菲看漸晚鶯聲圓滑聽才眞翻憐薊北多羈旅輸卻江南一度春

莫嘆尋春歸較遲風光正值夏初時細翻藻荇収魚子牢防櫻桃惱雀兒穿破間階容碧筍叫殘淸夢任黃鸝垂檐梅子離離綠憶殺去年花滿枝

春晚同孝儀從房師卽墨黃公泛舟淮河並觀騎射【黃公時爲鳳陽司理】

千畦麥穗帶城斜供帳行旌駐水涯明月雕弓穿栁葉春風金勒映桃花搴帷許列康成席鼓檝疑同博望槎漫道使君歸路晚還停鐃吹看桑麻

鐘離遇徐莘叟前輩卻贈

談經曾壓漢廷儒今見風流賜鑑湖一自芳洲搴杜若從教宦迹托蒓鱸倦辭丹地含雞舌醉解宮袍擁鳳雛春宴得陪蓮漏永鳥啼花落聽吳歈【楚江典試後卽請告時攜令嗣遊】信宿晳如三兄西山別墅次信臣壁上韻三首

深徑寒林葉漸凋此中人久賦招招夢同春艸因曾到路覺秋山轉不遙一帶蒼巗垂石乳數家茅屋住峯腰支頤笑指云生處髣髴聞歌是晚樵

手自披榛葺故廬閉門聊且遂吾初夕陽山下聞驅犢秋栁陰中看打魚蘭佩香偏宜卉服芒鞵健可謝籃輿隔谿數武鄰丘壠常傍松楸讀父書【伯父方伯公墓在西山】千个篔簹未覺貧茅檐況復一時新搆成藥圃蜂常閙看破蕉陰鹿也馴栗裏果肥喧稚子楓林葉落見比鄰只今預訂桃花約莫負明年此地春

寒食埽先慈殯所以未歸丘墓感賦二首

陟屺悲來五父衢路經荒嶺更崎嶇空山去郭十餘里老樹成陰三兩株地僻艸花眠乳鹿春深風雨喚慈烏松楸未卜陶家宅廿載泉臺夢穩無

兄弟無由種墓田每逢寒食哭荒阡爲貪白日千年事耽卻黃泉幾歳眠淚盡啼鵑空復爾夢憑歸鶴亦茫然北邙寸土艱如此羞向東風吹紙錢

繡毬花

萼綠應知是後身澹如新栁白如銀請看姊妹繁華隊盡是神僊冰雪人翠黛漸舒眉色淺玉顏齊簇粉腮勻黃鸝聲喚東風急吹落梅花在暮春

春郊

昨夜春衫翦絳紗阿誰挈伴向誰家遊絲不解牽紈袖弱艸偏宜駐鈿車團扇故遮憎栁眼小橋遲過爲桃花欲圖蛺蝶無佳樣記取風前一道斜

七夕

涼宵斜月照疏櫺一樹秋聲梧葉庭最喜風光當七夕又教兒女認雙星去年夜雨山邨夢前歳秋香木末亭莫道人間無遠別幾回同爾倚云屏

牡丹

萬疊羅衣倚畫欄沈香亭畔昔同看和風夢暖紅珠帳曉露光凝赤玉盤粉頰微痕脂欲透絳綃斜映錦成團上林三月花千種更有何花壓牡丹

梅花詩三十首

橫斜多在短墻東半放微舒淸露中吟入暗香詩冷艷夢回芳徑月朦朧幾株最愛前邨白一種尢憐照水紅自是東皇憎寂寞故將寒蘂試春風

蒼枝經歳古苔封忽防疎花在暮冬時近艷陽應有待天憐寒谷若爲容牀頭屋角香先透月下谿邊影自重此際與誰同晚節層巗凍雨滴靑松

一天雪意壓明缸臞骨稜稜戰未降老樹數花開隔岸春風昨夜渡寒江遙憐瘦影臨官閣靜對香痕落紙窗可惜黃鶯啼不到任他山雀自雙雙

淸谿茅屋復疎籬臨水臨檐初放時雪裏自支髙士骨簾前欲點美人眉疑傳滄海珠林種誰琢空庭玉樹枝偏以歳寒爲令節旁人錯認曉風吹

朱梅幾樹繞山扉愛爾偏當雪正霏掩映珊瑚銀海浪輕籠紅玉白綃衣也知冰骨姿原冷未覺瓊枝體太肥長信只今推第一濃將香粉抹楊妃

攜樽好是看花初李徑桃蹊盡不如幽谷春陰含雨重野田寒燒破煙疎有情許伴孤山鶴何客閒騎灞水驢最憶一叢窗下影龍眠東畔故人居

幽姿應悔識林逋引得閒人種幾株深苑巧增宮女艷空山偏學老僧臞半灣流水看逾好數點莓苔畫得無此際若教霜月照分明一幅晚香圖

還如仙李植丹梯數防寒雲水一谿山雀啄花淸露裏寒鴉掛影夕陽西參差畫閣春偏蚤掩映江邨路欲迷風起枝頭飛似雪遊人莫道舊隋隄

孤情未易與時諧只合龍鐘傍鹿柴艸閣夢回依紙帳山橋花落襯芒鞵低枝自覆橫琴石老榦全拖隔水厓插向膽缾誰可伴鑪香茗椀在蕭齋

淸谿一帶是誰栽歲歲春光倩作媒笛弄晚風偏歷亂月臨芳樹亦裵回瀟湘神女和煙立姑射仙人蹋雪來盤屈盆中非所願羨君猶傍水仙開

欲晴欲雨是芳晨南北枝頭開漸勻自分有香畱野客不妨多刺謝樵人好同蘭蘂稱同調惟許棃花步後塵谷口山中無歳月千株放盡始知春

繁花枝上已紛紛老樹谿邊臥凍雲開落非關春色異寒暄全自嶺頭分何郎粉汗應難傅荀令衣香不待薰獨以孤標先眾卉豈因風雪惜離羣

蒼巖翠壁長孤根常許移家托小園風暖乍聞香繞樹雪晴尢愛月畱痕枝封石屋燒丹地花覆旗亭賣酒邨一自羅浮春夢後更誰人與伴黃昏

如畫枯枝墨未干賞心端在雨中看支笻滑路尋幽寺放艇淸谿過遠巒凍折有聲翻玉佩冰凝無力倚闌干橋邊若遇襄陽客爲爾殷勤道歳寒

歲晚攜樽探舊山古梅招客入煙鬟偶逢石上兼谿上多傍松間與竹間髙士苦吟扄小閣老僧香定在深關此時一樹偏淸絕雪沒枝頭苔蘚斑

梅花一度一春天偏爲人間管歲年餐雪本無煙火气埽眉不借粉脂妍短檠幽夢縈詩筆斷岸香雲濕釣船昨夜湖邊有微霰冰凝寒玉隔蒼煙

芳心初綻雪初消未許春光在栁條隋苑豈知裁素練秦宮不解捲輕綃惟予閉戶淸吟賞念爾衝寒濁酒澆說與俗人應未識水邊山畔自蕭蕭

嫩蘂疎枝影自交一簾新月映花梢縱橫字體摹張旭冷落詩情托孟郊折得晚香蘭可伴驚聞淸唳鶴還巢嘉名異日傳調鼎記取蟠根在艸茅

五月江城夜笛髙一枝搖落在亭臯曾因托詠傳南雅惜未搴芳入楚騷猶覺磵松逃世苦翻憐江栁送人勞摘來和雪偏堪嚼磊塊何須醉濁醪

無數寒花發舊柯閒庭從此苦吟多十分春信勞靑帝一防芳心托素娥開落總宜人澹蕩醉醒偏稱影婆娑布簾香透寒鐙暗聽我淸狂徹夜歌

愛爾根梢亦自嘉耐寒不數拒霜花每從枝上分香雪旋向鐺中瀹岕茶南國詩筒迷驛使廣陵春夢冷官衙江東久隱羅昭諫爲看參差幾樹斜

一歲煩君領眾芳水邊石畔占春光自將孤潔醻霜雪嬾與繁華鬭艷陽有夢何曾迷蛺蝶問名猶喜字鴛央宮人競學新妝巧盡防眉心幾瓣黃

作賦曾傳宋廣平花期獨與歲寒盟谿山凍雨封千樹殿閣晴光動九英艷質自能忘粉黛素心應不負冰淸攜來書卷花間讀共爾披香入玉京

一梢寒玉偃空庭還與幽人伴醉醒月下晚香依鐵笛鐙前疎影落銀缾舊栽久許鄰松石初放偏知近艸亭若使東皇肯珍重三春常到水晶屏

誰道淸寒苦不勝冷然香色在層冰飛來江岸疑殘雪掛向巖西學古藤月映夜珠朝露重風低碧玉晚煙凝湖山深處開千樹欲櫂輕舠恨未能

花史推君第一流春光占盡在揚州孤根點綴蕭齋寂老樹披離古洞幽雨雪相逢吟易苦寒香持贈句難醻臨風忽起故人思欲折無由寄隴頭

滿庭寒蘂駐春陰幾點新蜂特地尋南國名花原並蒂上林佳卉本同心綠英眉黛爭濃澹紫萼唇脂鬭淺深綺閣畫欄無限樹一枝先上美人簪

名園花信爾先探霜雪年年與性諳十月蚤開傳上國一枝堪寄在江南微舒檀口歌初歇澹抹朱顏酒半酣搖落空庭春事晚好分紅雨到雙柑

繞屋枝枝近短檐晚煙初罩雨廉纖摘將寒蘂詩堪祭悟入微香花可拈乍斂芳心如避客巧回半面欲闚簾幽人久已無塵障爲爾淸宵酒數添

古梅臥處倚松杉花落春風覆石巖結子有心拋錦帶向人無力卸輕衫香谿暖漾魚爭沫晴雪霏微鳥不銜應有新飛雙白燕繞枝惟聽語呢喃

文端集卷十三

欽定四庫全書

文端集卷十四

大學士張英撰

存誠堂詩集十

近體詩八十首

丁未春釋菜

先師廟防賦二十韻

昭代崇文日羣英習禮時橋門環防仗璧水簇春旗逵路紛冠蓋長廊集羽儀賜名皆勒石歷代有丰碑斑駁搜前哲琳瑯讀古辭殿髙低燕雀松偃走蛟螭積翠黃金瓦蟠花白玉墀漆經文典貴石鼓字離奇龍篆存周迹鴻章想漢規層臺容晉接千仞許羣闚繡柱扶丹桷重氊映絳帷髙窗懸綺綴古壁网罘罳樂器紛匏竹銅樽列象犧防行釋菜禮偕詠采芹詩艸綠侵袍色花紅映酒巵平生懷盛事此際愜心期太學人才地司成國子師掄才皆董賈結念在臯夔事業輝麟閣文章爛鳳池願言崇聖訓持以報雍煕

憶家山詩十首

勺園風景重相思有夢先歸春艸池里巷過從兄弟樂園林佳勝夏秋時穿階新筍生何地拂檻名花發幾枝最是石隄臨水處遠心長綰綠楊絲【勺園】

西南別業傍城隈澄對軒中首重回碧栁影從冰簟拂白蓮花抱水亭開微波似織涼初起隔岸如絲雨欲來濁酒一尊詩一卷知君夢不到塵埃【澄對軒】

兄弟躬耕自結廬湖山深處狎樵漁稻香自與荷香接松影還兼竹影疎魚鱠似銀收网後藕絲如雪出泥初棣棠花下羣回首定念天涯有索居【松湖】

遠峯亭畔綠陰遮半畝瑯玕一徑斜風捲江云看九子雨來山郭暗千家兒童笑逐枝頭鳥杖履閒尋葉底花華髮頻年惟繞膝平生不願客天涯【遠峯亭】

花亞軒中樹影稠微涼才動暑全收繩牀午夢湘簾暗茗椀春香紙閣幽翠竹便堪消永日海棠蚤已報新秋北堂況復依萱影絕勝風塵事遠遊【花亞軒】

元度城南辟艸廬門迎荒圃種山蔬蟻浮春甕常畱客蠧落匡牀自著書竹路過從精舍近荷香披拂晚涼初廿年風雨頻遊地花落花開總憶余【伊蒿小圃】

樓接蒼巒俛縣門城中勝地屬偏園家餘閒地皆松竹世看名花到子孫小院微涼侵簟扇西山紫翠自朝昏髙窗吟望增惆悵綠鬢紅綃何處邨【疊翠樓有牡丹爲先世手植羅昭諫有看到子孫能幾家之句】

回軒僻巷有精廬門閉髙梧影更疎翠竹筍成迷巷陌紫薇花發映庭除東墻老圃朝耡菜小閣佳兒夜讀書棠棣天南知爛漫寂寥依舊子云居【半圃】

半畝潘園種竹余安仁聊且賦閒居故鄕別後俱千里京國春來少素書【先是木厓有山左之行】遊屐倦時花事好艸堂開處綠陰疎老親繡佛吟詩暇日日輸君奉板輿【石經齋】龍眠深處結茅茨憶爾空山冰雪時岑寂久從爲客慣淸寒翻覺畏人知荒廚積雨遲煙火艸閣懸鐙下布帷底事吟成轉嗚咽涙痕傾向蓼莪詩【龍眠水竹山房】

慈仁寺海棠

長安初見海棠紅帶露含煙古寺中酒盞時來澆艷質車塵不解避芳叢新妝厭浥朝酣雨錦佩招搖暮倚風苦憶江南千萬樹莫愁湖畔石城東

院中秋晚

禦河流向禁城東古屋參差煙靄中匹馬空庭秋艸綠寒鴉髙樹夕陽紅霜催栁色凋秦塞月傍砧聲出漢宮尺素漸稀衣漸薄可堪惆悵對秋風

秋夜宿院中二首

向夕攤書坐何曾異薜蘿月臨丹地迥秋傍古槐多涼气才侵簟微云欲渡河

聖朝勤問夜將曙聽鳴珂

康樂多佳句慙予非惠連茶香同永夜鐙火各靑氊樹色連雙闕鐘聲落九天髙吟閒不寐涼月度花磚【時同禮存宗兄】

中秋夕賦得何處秋光好四首

何處秋光好家園憶老親花間人似鶴月下髮如銀珍果宜佳防輕衫稱健身膝前三歲弟學語聽才眞何處秋光好園林憶弟兄蟹螯烹正美秫稻釀初成楓葉紅千樹桂花香一城等閒行樂處偏動旅遊情何處秋光好家山憶舊遊龍眠新雨沐浮渡晚煙收數步從看竹諸峯盡入樓湖邊饒勝事菱茨滿汀洲何處秋光好閒窗憶舊歡賦詩常暗記作字倩同看月夕中庭敞花時別圃寛桂香深處坐獨對露華漙

投座師大宗伯眞定梁公二十韻

仰止宗工久

煕朝盛羽儀文昌符象緯海嶽毓靈奇日下金莖露雲中玉樹枝廿年輝紫極雙璧映彤墀尹陟誠無愧機云儼在斯壯猷元老借邦代重臣資經畫安桑土勳名勒鼎碑五兵彰赫濯九域際雍煕漢室修文教虞廷命伯夷

帝心爰簡在羣議洽疇咨肅穆凝天祉寅淸格地只弓旌誠重典衡鑑借無私騏驥登臺日珊瑚出海時掄才皆素士報國有鴻詞自顧鹽車質深慚伯樂知公門容作樹鄙念正傾葵遽返東山駕長銜北海巵圖書諧夙願山水愜幽期立雪思淸論扶風想絳帷

中朝司馬重難久臥東籬

集胡氐園林十首

嬾從綺陌共鳴珂卻向幽林埽薜蘿自是功成閒歲月手栽松竹聽淸歌

小山疊翠起平蕪曲曲朱欄入畫圖久矣江南臺榭少誰云佳麗數姑蘇

一曲淸渠泛紫瀾畫船斜系玉闌干回思此景依稀似曾向秦淮渡口看

曲洞幽房往復回忽從髙處敞亭臺白羊幾防平蕪綠一派西山蒼翠來

蘂珠宮裏夜溶溶紅雪歌兒繡幙重避客嬌羞才喚出兩行銀燭照芙蓉

簫管眞疑落九天遊絲百尺繞芳筵黃鶯新囀銀塘柳難比歌喉澑滴圓

梁上輕塵落吹臺防雲天際亦裵回謾言歌舞教成易十斛明珠換不來

蛾眉如畫翠屏中繡閣珠簾一點紅白鶴亦知新曲好唳聲原不爲秋空

司空腸斷語應眞聽入微時喚絕倫一疊淸歌頻擊節等閒傾盡甕頭春

晚風淸露襲虛堂好客情深秋夜長紅燭淸樽許消受防繩何用系斜陽【壁上龔大司馬詩有安得防繩千百尺畫樓髙處系斜陽之句】四女祠【四女以養親不字祠去徳州四十里南歸宿此益增感嘆因成長句】

四女無家翻有祠明妝猶得伴龎眉誰言夫壻鉛華日堪換雙親菽水時古壁難尋黃絹字荒階空偃綠槐枝獨憐名利天涯子南北年年怨路岐

登聊城光嶽樓

光嶽樓髙復幾重陵風天際繡芙蓉數叢煙樹分齊魯萬疊晴巒俛岱宗畫棟遙連靑漢起塵窗長借白雲封仲連一矢成千載牢落荒城想故蹤

安山道上新栁

一行疎栁受斜風偏向河橋水驛逢路比回腸千寸結家從歸夢片時通倚風有恨憐人瘦帶雨如啼妬眼紅陌上飛花舟上客三春與爾共飄蓬

掛劍臺

延陵遺迹到於今指顧猶堪感客襟風起白蘋吹劍艸雨滋蒼蘚沒碑陰長虹不散千年气秋水長懸一片心翻覆人間等閒事因君髙義起愁吟

淮陰城下

桃花春浪擁孤城合派河淮此際淸九服洪流歸大澤萬方嘉種達神京帆檣云影東南集鐙火波光上下明獨惜未登髙閣望中宵欹枕海濤聲

海印庵憶舊

兄弟扁舟江上人昔年曾此滯河濱秣陵煙樹迷靑嶂采石風濤起白蘋避暑同依僧捨栁攤書還埽佛龕塵重過舊路無相識誰解臨風感嘆頻

與浮山金穀巖僧

巖壑諸名勝香林此最幽嵐光千樹碧石气四時秋靈鳥常呼佛飛泉自入樓曾來分定宿良防訂重遊【巖中有靑鳥常鳴於佛座聲如笙瑟】

四秋詩四首【同四松木厓三兄作】

秋荷

荷衣經雨覆橫塘舊日田田今淺黃無復靑錢低貼水惟餘翠蓋晚迎涼一枝菡萏三秋露隔岸芙蓉昨夜霜莫道紅妝零落盡贈人偏愛采蓮房

秋鸎

曾聽黃鸝各賦詩澹煙新栁在龍池只今紅樹雙飛處誰復春陰百囀時歌調晚風應漸澀羽毛淸露恰相宜金衣若向籬邊過莫認霜天菊一枝

秋艸

芊芊無復徧香隄雨後霜前若翦齊難報春暉猶有恨時含淸露總如啼寒煙陌上連天遠秋色江南逐路低此際閒吟還極目關情何異蹋花蹊

秋燕

主人臺榭尙經過掠羽新秋意若何玳瑁梁空雛漸長水晶簾動影偏多鳴蟬無意休爭語江鴈相逢一和歌莫羨棃花庭院好澹煙疎栁任婆娑

又賦得秋荷秋鸎二章次四松韻卽贈之

芙蕖冉冉立寒塘不向花時鬭艷妝乍褪紅衣沙岸冷頻搖白羽水亭涼獨憐瀲灔垂秋露未覺蕭疎帶曉霜此是靑蓮投老日風流莫漫說徐娘

三春已去聽黃鸝憶爾歌喉絕妙時上苑奇花無數樹建章新栁最髙枝啼殘紅葉聲偏巧聽入霜天韻轉悲公子老來無滑調詩家堪比少陵詩

語菊二首【同四松木厓三兄作】

芰荷老後見寒香邨落蕭蕭夜有霜別圃秋光初爛漫東籬閒客偶相將冷風細翦金爲縷涼月斜闚玉作璫彭澤只今消息遠露華楓葉共蒼蒼

金英歷落向斜曛得傍寒香是此君晚節同予吟白露閒心共爾對秋云淸芬自古惟蘭近甘苦誰人與薏分花史只從顏色辧嘉名應獨數黃筋【黃筋皆菊種甘菊苦薏】

菊答二首

山邊黃葉共蕭森常有詩人著意尋九月花時何太晚重陽秋雨易成陰敢辭節序煙霜日少慰人間搖落心靖節歸來多好句憑誰爲我一髙吟

疎籬掩映一叢花含露含煙影半斜自分寒香堪滿把豈同芳杜卻盈車惟宜澤畔閒人種偏稱孤山處士家不向庭中怨移植知君端不愛春華

贈友人隱居浮山

吳融居處自爲邨浮渡煙嵐近在門避世嶺皆名佛子荷耡人本是王孫春煙種秫閒田外夕照吟詩古樹根三十六峯峯頂路憑君捉筆寫秋痕【浮山有佛子嶺居近之】

送四松先生之金陵

扶笻何處意翛然桃葉谿頭酒肆邊戚裏歌樓空蔓艸南朝古寺半荒煙鳳凰臺影江流合燕子濤聲步連懷古只今誰第一久知元白讓詩篇【將從金陵之步】

秋浦晤任鸛峯卽贈

海門風浪裏偶掛片帆來秋浦冰初結齊山雪未開遊笻偏瓦礫客戶亦莓苔嘆爾羈棲久任華本異才

冬日登齊山

牧之遊處一扶笻幾點苔痕想故蹤石影洞中驚虎豹翠微天際列芙蓉千家近接城南路九子移來江上峯閒客正攜邨市酒落暉何意到靑松【齊山有九峯亦名九子】

大隱園詩四首【園在金陵爲族叔觀察公別業】

楊栁春煙覆白門冶城佳气滿亭軒香山居士今遺老鑑水風流在小園鷗夢池邊稀過客鳳雛花下引諸孫謝公此地多遊迹絲竹東山意尙存

大隱由來臥一丘亭臺絕勝輞川幽小山積翠藏書屋曲水流紋蕩畫樓花艸自成三徑色風煙不攺六朝秋步兵老後無塵累笻杖芒鞵任所遊

濟江流接翠微移來此景是耶非憑欄細數魚兒影疊石還如燕子磯山路逶迆松柏暗水亭搖曳芰荷圍畫樓東畔芳菲處梅杏深藏白板扉

秣陵閒櫂遠相將信宿園林羨辟疆飲共竹林隨杖履夢同春艸近池塘雅聞羣從皆花筆喚出佳兒盡錦襠雪屋西偏書閣近誦聲淸夜徹回廊

采石

晴霞落日映長川采石重來夜泊船斷壁千尋懸古屋蒼松百尺冷春煙江通建業潮聲急山望天門黛色連流水綠楊如畫裏此中堪著李靑蓮

春深蘭陵舟中遇雪二首

蘭陵一櫂雨如絲三月還如臘月時積雪幾曾楊栁慣深寒從未杏花知蒼煙遙望春申浦芳艸難尋泰伯祠天意不從遊子惜可憐消息誤南枝

凍雨河聲咽不流柴門雪後酒簾收夜闌詩共吟殘燭春盡人猶擁敝裘栁色一行垂斷防花時三月在扁舟張融漫道無家住未必當時不解愁

同陳防木同年泛舟虎丘四首

流水桃花處從君蕩畫橈維舟頻近寺閒話忽過橋茗椀鄰船送香煙畫閣消憑欄誰最勝春色菜花遙虎丘山畔路一道栁陰斜酒艇常延客人家半賣花停橈尋小圃放屐愛晴沙莫向橋頭去笙歌轉覺嘩系舟延步好還過劍池遊客意醉奇石春風吹畫樓橋回人影亂花發酒簾稠最愛長廊後煙光眾壑收幽谷推元墓寒香萬樹栽如何今日酒卻話去年梅勝事多延佇伊人每溯洄玆遊偏月夕深愧入城來

三月十四夜過念齋園中

良宵淸話茗香隨曲徑疎籬繞澗池鶴舞自驕明月影人過卻在落花時小龕佛據枯藤坐髙閣門依老樹支欲學東坡書小記中庭荇藻正參差

胥門懷古

伍相名畱雉堞碑艸生吳苑舊臺池只今抉目懸門日可憶吹簫入市時敵國功名歸少伯君王佳麗得西施空餘一片孤臣淚白馬中流欲恨誰

同黃繼武趙明遠吳翼生同年集顧松交吏部園林二首

芳園栁色正春融良夜淸樽此際同花下等閒逢石丈池邊傾倒醉山公摘蔬畱客宜春雨種蕙當門待曉風一自歸田成小築煙霞深處見冥鴻

疎籬曲徑偶相將自古林泉羨辟疆入畫數峯如磵谷爲園十畝半池塘侵階勺藥圍書屋映水桃花覆石梁不信吳閶城市裏一家淸夢屬滄浪

繆子長先生邀同蘚書先生念齋昆弟遊支硎山歷諸勝因畱信宿四首

山寺入門後淸流亂石紋巖飛千尺雪樹隱一谿云消暑宜亭畔聽泉想夜分諸公閒徙倚涼雨自紛紛金碧華山寺香林自古今谿回千嶂遠路入萬松深鳥語移長日鐘聲送夕陰石牀猶可臥共子息塵心曲徑將窮處幽林指法螺路疑流水斷門識古藤多老衲勞相引遊人不易過寫經思處士丘壠近維摩【法螺庵爲趙凡夫寫經處墓在焉】

支硎髙閣上果晚涼時石色靜如佛山容澹若詩筍輿閒謝客笻杖付吳兒登陟人逾健尊前白髮垂晚春同防木翼生孝儀玉靑泛小艇觀賣牡丹人家窮精舍最幽處二首

無意入邨落名花見萬枝移來新雨後賣向晚春時濃艷成香谷繁華入繡幃玉盤尢可愛含露傍柴籬半塘山後寺籬落小橋西丘壑人逾遠柴桑路欲迷方塘迎戶碧宻竹亞花低便是桃源客何心逐馬蹄

與歸孝儀四首

癸卯秋孝儀與予同出卽墨黃公門下同門生八人孝儀最少乙巳丙午歳同客中都對榻聯吟舉觴飛翰歡相得也嗣是孝儀抱劉蕡之恨風塵分袂各在天涯頃予客吳門孝儀適自海虞來遇於吳翼生坐上相見甚慰孝儀畱吳門讀書僧寮晨夕過從讀其感懷十章未免傷於憂憤予之望於孝儀者方大不欲以悲歌損其性靈故作後二章以解之

吳門艸綠舊髙臺東望虞山幾溯洄隔歳馬蹄燕市別三春蠟屐虎丘來故人久抱芳時恨明月何期良夜桮離思等閒無說處勞君錦字手親裁

淮南曾憶舊風煙絳帳羣推最少年蕭寺苦吟人似玉官齋良防酒如泉懽從別館扶紅袖醉蹋春郊墜錦韀一自扶風分散後素心無復照華筵

愁吟莫作斷腸聲年少宜捐磊塊情浴日奇姿眞寶樹淩雲仙掌待金莖橘林無實傳淸白花萼多才屬弟兄不是途窮悲阮籍傷秋何事太縱橫

牛衣縱道恨難持蘭若幽棲意轉悲一點佛鐙春夢後數聲淸磬夜吟時鳳雛未息營巢急鵬翮將飛刷羽宜心緖莫教搖落蚤損人懷抱是淒其

上宋其武先生二首

揮手雲霄別

帝京蚤遺簪紱臥江城訏謨當代推文正史筆時流讓子京館閣才皆居後輩門墻人亦冠諸生欣瞻華髮靑山老三十年來海內名【房師蔣公及念齋輩皆出門下】

園林深處晚涼天賓從多才集綺筵客聚星占來百里堂成日喜對雙泉停車酒向元亭載立雪人依絳帳眠遙指玉峯移畫舫楊梅新熟任畱連【時寓雙泉堂計甫艸諸子咸集】

贈虞山友人

海虞詞客遠相過一櫂吳門叩薜蘿天末故人良防少雨中閒話舊遊多寄詩眞與梅花似對酒其如磊塊何劍气珠光終出匣相逢漫許作悲歌

贈何匡山次梅邨先生韻

蚤年逸興在滄浪水國移家髮半蒼但有一經楊子宅曾無千樹木奴莊淸琴濁酒鶯花日雨笠煙蓑蟹稻鄕棠防漸髙身漸隱已將心事托漁郎

文端集卷十四

欽定四庫全書

文端集卷十五

大學士張英撰

存誠堂詩集十一

近體詩九十首

檇李道中卽事二首

吳門朝放艇暮宿古由拳河濶才容櫂桑低可覆肩城中流水入橋下布帆懸時向篷窗問鱸魚出网鮮最愛桐鄕道人家一水涯河流如曲沼畫舫勝蕭齋絲管鄰船聽谿山客路偕紅樓十二曲垂手盡吳娃

立秋前一日檇李道中

長隄艸色望中殷才過平橋隔市闤衣帶一灣通越水煙鬟數點見吳山捲簾時喚漁舟近聽雨能消畫舫閒明日新秋猶是客不堪鄕思五湖間

秋夜同念齋泛舟登湖心亭二首

扁舟人在錦塘西指防南屏望欲迷秋水只今環嶽墓綠楊無復映蘇隄一湖明月千峯出十里荷花兩岸齊欲共暝鴉投宿處晚鐘煙際覓招提

向夕攜尊初泛湖新秋風月屬吾徒相將髙閣人逾迥憑眺孤山鶴可呼巖壑四圍環翠黛波光千防散鮫珠湖中百幅雲林畫領取煙巒第一圖

七月十五日夜湖上

新秋客路在余杭此夕偏教斷客腸鐘磬數聲河兩岸火珠千防水中央果蔬竟日惟呼佛涕淚多時一望鄕莫向斷橋髙處立鐙光云影總悲涼

越州懷古詩八首

越王城

勾踐平吳后東南霸業豪登山思采蕺飲水問投醪戰士空黃壤歌臺盡碧蒿可能衣錦日還憶抱冰勞【蕺山越王采蕺處蕺蔬屬】

蠡城

臣妾防羞日艱難百戰心霸成封苦竹身隱鑄黃金勾踐安難共陶朱累亦深何如五湖外煙水到於今【苦竹城越封範蠡處】

浣紗溪

聞說浣紗處苔痕歳歲新至今吳苑艸常占越江春邨女顰難效君王寵絕倫斷無亡國後還伴五湖人

嚴陵江

千嶂桐廬道淸風幾溯洄不知天子貴猶是故人來垂釣本無意披裘亦浪猜翻嫌人好事髙築子陵臺

曹娥江

一痛雙蛾斂投淵比汨羅魂應憑逝水步豈學淩波廟貌鬟猶小碑陰字不磨至今思孝女江亦號曹娥

蘭亭

千古山陰道猶傳修禊時激湍遺響在陳迹古人悲觴詠空蘭渚風流見墨池昭陵畱片牘愁殺辧才師

謝康樂墓

風流推謝客詞藻冠江東遊迹空山徧詩懷夢艸同烏衣非舊日鶴墓自秋風五字今猶麗芙蓉照水紅

鏡湖

賀監歸來地菇蒲起夕陰逢人曾解佩垂老竟抽簪盛事誰能繼髙蹤未可尋鏡湖分一曲方見主恩深山陰範祖生以秋蘭沙角菱餉予詩以謝之

蘭猶含曉露菱復采秋汀味解詩腸渴香宜客夢醒雙稜堆玉椀並蒂插銀缾遺自五湖上淸宵伴醁醽越州書肆得伯母方夫人紉蘭閣集感賦二首

粉蠧余來字開緘未忍看廿年耀翟茀三命重花冠繡閣詩偏好危城死最難至今遺艸在香盥讀紉蘭【伯父諱秉丈崇禎中爲山東左方伯城潰伯父死之夫人曁副室皆自投於湖而死】

此卷家藏久流傳到越州丹鉛經陸羽閨閣自千秋靑史應難冺鴻編已見收可憐從死處風雨歷城頭【集爲陸景業鑑定列朝詩選載其事甚詳】

山陰晤楚中宋蓉庵卻贈

詞賦千秋讓楚騷只今侍從說枚臯簾前修史圍紅袖殿上成詩得錦袍古迹偶停蘭渚櫂髙吟堪和浙江濤蕭齋雨後逢秋爽明月秋空對彩毫

中秋同孝儀玉靑看月分韻得中秋二首

果樽前聽鴈鴻空庭客影偶相同人如秋水三更月心似寒花一夜風楊栁丰姿淸露裏芙蓉顏色曉霜中由來此恨無人識搔首淮南小桂叢

潮落錢塘晚更幽人生莫作少年遊異鄕無意逢懸榻靜夜何心各倚樓客子詩情如桂冷美人懷抱比膠投七年幾處同攜手又記山陰一度秋

登越州能仁寺樓

名勝東南數越州客來憑眺寺西樓迎門一水明如練繞郭千峯翠欲流望海亭連官舍近臥龍山擁郡城幽舊家零落斜陽裏古木蕭蕭萬樹秋

鏡湖邊舊家園亭三首

畫檻全傾看月廊菱花開徧舊橫塘梧桐子熟無人拾斷壁垂藤掛白楊

誰種靑松映碧池種來應是小松枝於今蒼老無人見辜負根梢入畫時

數株松桂一池蓮若搆園亭趁少年花落花開頭白後任他孫子付寒煙

題畫芙蓉菊小竹枝同貯缾中

美人顏色宜三醉髙士風流耐九秋得傍此君同處住勝他籬落與江頭【楚中有三醉芙蓉】

重過湖上

芒鞵曾蹋冷泉寺畫舫還登明月樓才見藕花紅似錦枯荷斷梗又深秋

吳門竹枝詞二十首

楊花落後春潮長入网霜鱗玉不如驕語吳儂儌幸殺千錢昨日喫鰣魚【吳人喫鰣魚以價髙者相詡】

無限春風楊栁岸憑欄垂手各纖纖畫船一曲笙歌好十里紅樓盡捲簾

節近淸明看賽防流傳何日到於今閶門內外人如蟻一日姑蘇損萬金

旌旗百隊香塵卷五色披離望若云繡服烏紗車上客金牌髙署武安君

妝成太保佳兒好繡褓金環巧作春何事神前輕設誓銀鐺貫索路傍人

寒食由來傳施食諸神盡向虎丘行招魂四六何人作笑殺頭名張士誠

浴佛佳辰逢立夏櫻桃竹筍虎丘來一聲昨夜春歸曲新綠陰中緩舉桮

送春何處宜弦索駕月軒中葉正靑譜出十番新曲子遊人齊簇小樓聽

五月龍舟水神廟兒郎擊鼓奪標時波心跳擲如飛燕自脫紅衫裹鴨兒

六月葑門河兩岸紅妝隊裏畫船隨荷花生日人爭看借問何人見一枝

古寺曝書當六日縹緗萬卷付娉婷莫教靧面殘妝粉涴卻維摩貝葉經

虎丘待月中秋節玉管冰弦薄暮過山畔若教明月上便愁無地駐笙歌

名園隨意成丘壑曲水疎花映小巒一自南垣工累石假山雪洞更誰看【張南垣工累石不爲假山雪洞而自佳】

唐宋丹靑初搨帖名香舊玉古圖章个中眞贗誰能識斑剝先教看錦囊

虎丘偶見牡丹市淺白深紅萬朶開花史不知花性慣浪言三月不宜栽

吳市花兒半塘住小山盆景索千錢酒船搖向河隄看三月家家賣杜鵑

冶遊盡是誰家子兩兩三三占翠微廣袖方袍無个事茜紅衫襯薄羅衣

撾鼓一通多逸气老年白相坐當中四圍弦索淸歌繞爭和禰衡白髮翁

誰家女伴停蘭櫂簾外雙鬟對扇茶卻向綠楊深處泊小舟窗內一缾花

蛾眉薄命等閒事空把丹靑巧擅名小疊香羅兩行字新詩花月送卿卿

禹廟

禹廟蒼山窟丹楹望若霞百靈紛玉帛萬壑隱龍蛇碑沒周秦字珪藏日月華神功畱海嶽遺迹豈幽遐【禹發宛委山石櫃得赤珪如日碧珪如月】

南鎭

奠麗同南極優崇比華衡垂旒山影合拄笏海云生靈爽尊中土明禋走上卿荊揚達巴蜀萬里荷平成【時遣少司防王海丰致祭】

登子招遊秋水園二首

南華別築掩蒼苔菱葉谿橋好溯洄樹是輞川圖裏見石從海嶽袖中來朱欄路接靑山近雪屋窗臨秋水開便是蓮花方丈客吟同鷗鷺莫相猜【園有小軒題曰蓮花方丈】田舍漁家老樹傍此中風景近柴桑鑑湖一勺分淸沼禹穴千峯出短墻小艇行隨蔆葉暗髙樓夢入稻花香山陰古迹多寥落剩有南谿舊艸堂

遊曹山三首

誰削蒼巗曲曲幽云根千疊覆淸流石從斷處才容櫂峯到奇時盡入樓好鳥自依蘭漿語嘉魚不避畫船遊平生浪說佳山水對此殊慙檻外鷗

靑棘山房小徑東田間葉豆花叢橋連野竹人閒到門閉秋桐路未通片石疎林如北苑遠山低樹似南宮夕陽原上偏吟望曾住詩人陸放翁

知君不負五湖盟曉露提壺喚客行笻杖孤情如鶴健木蘭雙漿學鷗輕山連謝墅峯偏麗江近曹娥水最淸探盡幽奇稱勝事好將懷抱托秋聲【玆遊同範祖生】

龍吟山房詩【越州相傳明隆慶中朱金庭賡諸南明大綬羅康洲萬化張陽和元忭同讀書臥龍山下大風雨夜各祝曰吾輩若皆成狀元則聞龍吟如是龍吟者三朱獨起而祝曰吾作宰相當連吟果連吟者三諸丙辰羅戊辰張辛未俱臚唱第一朱獨秉鈞衡因識其處爲龍吟山房三公皆諡文懿張諡文恭】

幾防臺星映九重明時發采並儒宗特膺芝宇三孤席各占蓬山第一峯韋布靈皆鐘嶽瀆詩書气可動彲龍山昏木落蕭蕭夜風雨聽來非暝鐘

聞木厓以六月自都還兼有悼亡之戚詩以懷之三首

槖筆遊京洛驚心往復回只來摹石鼓猶未到金臺法駕新臨學溫綸正愛才春明門外路兩兩去鄒枚【與令嗣同返】

半年驢背上念子去來勞路涉五千里霜添幾二毛風塵新涕淚寒暑舊綈袍春夏黃河水經過値怒濤悼亡偏客路別語寄天涯操作稱賢婦徽音續大家竟虛童子案不返少君車痛殺諸雛小啼饑喚阿爺

聞信臣不第卻寄

少年輕遇合容易說封侯白璧猶難獻蒼天何以醻心枯桃渡月淚盡秣陵秋風雨寒江夢期君在石頭

重陽雨中次宋蓉庵韻二首

易聽重陽雨難爲秋夜心客懷同磊落詩味任探尋百感入殘夢孤吟擁素琴空階猶滴瀝何不倦宵深一雨過重九東籬何處花寒枝香自抱濕葉影偏嘉爲我開鄕國從君感歲華故園兄弟在摘取帽同斜

將渡錢塘畱別宋蓉庵卽用前韻

新詩字字擅風騷野鶴孤吟在九臯寺冷盡教看古佛人閒日許對方袍君從鏡水聽秋雨客又錢塘涉怒濤分得蘭亭箋一幅時將懸腕憶揮毫

同孝儀登吳山

吳越髙峯最上頭天風吹落海波秋江橫潮影千層白樹帶湖光一片幽選石數經山畔路振衣同陟寺西樓重陽風雨登臨興此日攜來續舊遊

客余杭寒山舊廬

無數林巒在一丘家山日日恣探遊平橋絕磵穿奇石古木髙枝拂畫樓秦望時從靑靄見錢塘秋共白雲流花間猶有仙人鶴淸唳霜天起客愁

客中

黃葉無端繞樹鳴寒鐙獨抱故園情經秋客夢俱鄕夢將曉風聲似雨聲幾處湖山成浪迹十年辛苦誤時名由來骨肉人間重卻比鴻毛一樣輕

十月十五日有懷玉靑客山陰時予寓居錢塘

憐君何事嘆浮家髙誼爲予遠泛槎千里江船同雨雪一年春事負鶯花客中離別情偏苦霜後淒淸路轉賒共子錢塘居兩岸暮潮聲裏卽天涯

與孫紫奇觴詠之暇因贈長句

錢塘如帶繞庭前第一峯髙畫閣連磊落人眞如白鶴蕭涼詩亦似朱弦鐙前細聽秋宵雨石上同吟夕照天我向冷泉亭畔遇許君風味足纒緜

同友人登吳山鐘翠亭

諸峯誰第一爲我問山靈石影立孤鶴江光抱小亭潮過邨樹沒天接海云靑散髮同吾子狂歌入杳冥

湖海

湖海凋靑鬢貧無骨肉歡別離人共老世路客逾難月皎愁牕白秋深怯簟寒錢塘千里隔無計問平安

憶兄弟五首

少小垂髫日棠花相映開那知離別苦都逐壯年來湖海詩空滿風塵鬢易催山亭梅未放曾記一裵回猶是披裘出秋風白葛斜一爲經歲客開徧故園花破艇頻移屋支機遠泛槎江天春浪後風雪別吾家城隅臨水閣一夜芰荷開文鯉銜書至幽禽喚客來露華芳艸徑雪藕晚涼桮澄對軒中事遊人最溯洄【澄對軒在勺園中】

荷耡兄與弟湖上晚偏幽水國魚蝦市山田秫稻秋遲歸慙候鴈浪迹比輕鷗江海無知己何心別故疇廿載謀丘壠山靈識此心淸谿驢背穩黃葉屐痕深秋气生涼雨霜天脫茂林遙知圖五嶽蹋徧故山岑

滯京口

何事棲棲苦京江雨雪行千艘爭帶水萬櫓雜雞聲睡爲鄕心減身從客路輕低徊三十載潦倒悟浮生

夜從京口至燕子磯

好風那忍泊深夜客還驚鐙照空江水心孤遠浪聲煙深千嶂沒云薄數星明京口過宏濟輕帆百里行

巢湖曉行二首

客程貪蚤發水驛傍湖西煙艸分鞭影霜華沒馬蹄寒深天欲曙光減月初低底事勞勞苦含淒泣路迷客心殘夢裏潦倒出柴門人語寒相答星稀光乍昏谿流尋馬迹沙路認潮痕莫更嗟行役明朝是故園

與信臣

一夕故人話何來此客翦鐙憐舊影聽雨在春江淸夢畱僧榻髙吟動佛幢竹邊臨斷岸深夜水淙淙

擬古四時別詞十二首

離愁最是怯春寒南浦冰稜去路難夢到梅花舊書屋篷一夜雪漫漫

門掩春融石徑斜主人何事逐天涯暖風昨夜霏微雨開徧墻頭山杏花

黃鶯啼過海棠紅粉蝶雙穿勺藥叢君似栁絲埀舊樹我如飛絮入東風

雨過園林綠映眉幾枝新筍出陽陂靑梅漸長櫻桃熟稚子牽來初摘時

白葛衣單受好風淸陰山路入雙桐間無意搖團扇吹落橊花滿地紅

荷葉荷花覆幾層苦心蓮子恨難勝漫疑六月全無暑小閣匡牀簟似冰

曾當七夕賦新詩吟向雙星斂拜時此際莫教重記憶恐驚秋色入蛾眉

露下空庭試薄寒桂香深夜倚闌干一般秋月圓如鏡獨向山陰水閣看

暮潮聲裏渡錢塘越水吳山路轉長前日書中曾有約誤教屈指到重陽

人在西泠黃葉飛開箱重疊去時衣經秋客子無消息誰識天涯歸未歸

一夜河流凍未開客心何事苦裵回多情雪片如相約又向蘭陵道上來

聽我淸商苦調歌四時花信付煙波漫將詩寫離人恨詩思爭如別思多

文端集卷十五

欽定四庫全書

文端集卷十六

大學士張英撰

存誠堂詩集十二

近體詩一百十七首

己酉臘月二十五日葬先慈髙嶺山元日展墓作

鶴馭何年返碧城紫泥空換舊銘旌梅花曲路迎車蓋風雪寒山走弟兄繞墓松陰將萬樹傍墳茅屋只三楹自慙南北天涯子淚濕重泉此際情

芳園二首

芳園春半杏花時暖日輕雲澹沲姿何處靑山當戶影誰家紅樹出墻枝栁絲晴漾千重碧鳥語新翻百種奇似此淸光幸同賞那能花下不成詩

客從髙處倚庭柯南陌才靑是淺莎千里故人新燕到一年春色杏花多黃鶯飛過銜紅雨粉蝶雙穿入絳羅寄語東皇好珍重常畱此景伴淸歌

片野堂詩爲司馬孫余庵先生賦次四松原韻四首

數武城西路春山便覺多綠陰黃鳥樹芳艸白羊坡華髮閒閒客籃輿日日過東山謝絲竹髙隱在煙蘿靑門耆舊在圃見東陵問栁思眠起看花感廢興園丁畱客饌公子讀書鐙似此眞幽賞勞人夢未曾園林多野色駘宕是春風竹亞新書閣花明古佛宮平橋穿密箐曲徑入芳叢無數桃花好臨流覺更紅繩牀連石幾息靜似空山藥圃行常徧花田種未閒聽鶯時倚徙將鶴共躋攀應畏遊人迹頻年閉竹關

泊靑谿

江上月初生臨風畫舸行朱欄秋水濶白薴晚涼輕簫鼔中流發鐙光兩岸明舊遊如可憶沙路向孤城

泊荻港

十日扁舟上家山滯望中爲憐鄕國路不恨石尢風鷗泛秋江白霞燒晚樹紅從玆姜被意竟夕與誰同

江上

客子揚帆京洛遊分攜正值芰荷秋千巖石色天門屋萬樹松聲采石樓碧水自環靑雀舫朱欄常近白鷗洲謝家況有臨風句良夜扣舷歌未休

長幹

一夕汀洲鴻鴈飛白門楊栁漸霏微江聲自抱三山碧雲物何知六代非桃葉渡頭歌吹歇雨花臺畔酒簾稀輕帆不解髙吟意流過空江燕子磯

防江

防江秋櫂倚蒹葭卻憶蕪城是帝家碧水至今思錦纜玉簫終古怨瓊花廣陵秋色看潮汐小杜詩篇滿狹斜一自背城勞使相廿年無復舊繁華

黃河

激箭黃流夜半過雷轟電擊欲如何千山驟雨齊飛瀑萬馬嘶風競渡河舊路幾年迷斷岸客心終夕系危波吟成莫向船窗讀恐有魚龍聽浩歌

傷劉苕水

一紙書來萬斛愁西園詞客失應劉瓊花去後原無種玉樹凋時不待秋作賦竟同昌谷恨遺書誰向茂陵求最憐無限人琴慟繐帳惟聞哭白頭

嗜退庵詩【爲嚴存庵尊甫先生作】

獨愛忘機學漢陰問名先識隱淪心髙人居亦稱愚谷閒客詩偏號醉吟雪影鴻飛滄海曲秋空鶴唳碧山岑家風況與桐廬近莫道羊裘變古今

寄座師給諫茌平王公二首

頻年獻納禁庭陰暫爾投閒憩茂林詞藻瑯瑯兼眾妙丰稜嶽嶽本千尋遙知風雨東山夢時抱冰霜左掖心自是敷天思補牘康成翹首望尢深

畫省歸來已隔年家居勝事盡流傳久知逸興寰中少聞道幽居郭外偏坐擁圖書開小徑手栽花竹滿平泉茌山舊有登臨迹盡入先生杖履前

集曹頌嘉同年獨笑亭

車馬長安道何曾識醉鄕琴書畱客看風雪笑人忙痛飲宜殘臘新歡發舊狂弟兄良防防次第入春陽

寒夜示內侄堯元四首【時將之雄山省覲】

醉中無意語偏覺爾能眞潦倒常深夜辛勤說兩親毎當風雪候難作去畱人好自垂鞭影官齋柏酒新相對那堪別其如臘盡催銜將京洛酒話到故山梅寒夜鄕關迥天涯骨肉陪旅居未蕭瑟錦字爾能裁雪晴寒更厲永夜北風髙自笑閒官冷深慚病婦勞愁拌今夕醉詩減舊時豪顧影搔靑髩將無有二毛兄弟頻年別殊慙骨肉恩家貧官更拙田瘠稅猶存邨市湖連屋荒園竹覆門因君離索感發我醉中言

羮湖自雄縣以果蔬雉兔見遺答之

荒齋將臘盡南陌正春初驛使來風雪深情托果蔬烹鮮分雉兔廚饌損豚魚怪殺諸雛喜爭看阿舅書

雙鬟曲十首【爲念齋作】

銀燭生花照綺窗傳來消息自吳江好將合浦珠千顆換得昆山玉一雙

秋風吹到畫船遲千里寒江入夢思日日金錢勞暗卜河幹猶是未冰時

澹著胭脂淺著黃吳儂別自有新妝櫻桃楊栁應如許不耐人誇白侍郎

繡幕香衾宿粉凝名花浥露可能勝怪來學士趨朝晚日過花磚第幾層

花間燕燕復鶯鶯繡閣珠簾結隊行翻笑仙人無伴侶只教名喚董雙成

宮衣覆著麝蘭香蓮燭雙擎夜轉長暗語仙郎添半臂黃金鴛瓦滿新霜

翠袖雙雙拂畫欄教他鸚鵡喚名難憑君次第探花信若个誰分蕙與蘭

視艸歸來日半斜水沈香裏問兒家憑他溫室中庭樹不敵瓊枝姊妹花

君是蓬山第一流退朝行入燕鶯儔海中仙果應連理枝上名花已並頭

京洛寒威透碧紗殷勤好自防蘭芽知君欲覓宜男艸不是偏憐解語花

辛亥元旦蚤

朝恭賦三十韻

午夜和風轉朝來滿

帝畿晴霞籠絳闕曙日動靑旂气始開璇歷春先到禦衣上公環紫極多士集彤闈眾志期呼祝

皇心重報祈風鳴千騎擁云動六龍飛齋肅

宸顏穆馨香

帝鑑微百靈紛共饗五祀順無違【首舉祀事方受朝賀】

法駕中宵度

鑾輿昧爽歸鵷行雲結隊仙仗錦成圍方色車前蓋中黃輦上幃綴衣紛防繡擊鼓引朱緋歌吹天門落旌旗禦路輝未央宮鑰動長樂禁煙霏離極方懸照坤寧正啟扉一心勞寢膳兩代頌音徽獻壽華樽滿當陽湛露晞羣方歸

帝瑞【時舉覲典】絕域覲

天威【髙麗使臣方在朝班】虎拜千聲合龍光萬姓依柏梁新煥采松牖舊崔嵬日暖鑪煙直風輕斾影稀宮云垂靉叇苑栁報芳菲殿上岐同薛城南杜與韋舞看諸部集樂聽五弦揮宴錫丹墀渥香分紫袖馡汝陽堪取醉曼倩莫愁饑玉椀葡萄綠銀盤雉兔肥醪偏傾琥珀吟獨媿珠璣嘉防賡黃竹隆恩拜紫薇臣心如艸樹歌舞向春暉讀蛟門舍人禁庭鐙夕詩有作卽次同年曹升六韻二首

月迎金掌露華明九陌無塵夜轉淸仙蹕到時鐙作仗宮緋環處錦爲城看殘玉蘂三千樹聽徹霓裳第一聲何異泛槎銀海曲好持機石問君平

魚鑰宵沈宮漏明舍人儤直近西淸絳霄花滿宜春苑碧海珠懸不夜城鸞掖自成良防曲鳳池難繼和歌聲侍郎兄弟多才藻五色蠻箋詠太平【侍郎謂澹余少宰】

長安鐙市詩六首

金勒靑絲往復還元都觀裏扣雙鐶春歸玉宇星辰上人在霓裳月露間紅粉千叢西子面輕綃百幅米家山靑油也向繁華隊休沐來乘此日間

萬點紅鐙照上都移來兩浙與三吳暖風不向梅花度春色先從錦幄鋪映日靑霞懸翡翠照人明月結珍珠誰家堪出千緡買空滿城南古寺隅

天街風日起晴沙紫陌追隨白鼻騧梅萼蚤紅宜暖室海棠催放防輕紗名箋錦匣誇前代古帖瑤函出內家獨讓秦淮鐙市好千門開徧水仙花

月色如銀夜最良春風遙度綺羅香鐘聲九陌連長樂鐙火千門徹未央海市亭臺皆蜃气仙人樓閣總珠光愛看琪樹瓊葩裏中有升平字一行

五侯門外滿香塵煙火樓前巧作春忽見六鼇移地軸近看三島接天津臨風菡萏千花麗帶露葡萄萬顆勻但願君心常似此光明燭徧普天人

魚鑰終宵禁闥開侯家行樂比蓬萊蘂珠夜看當筵落瓊樹新移繞砌栽皎月獨臨金掌出紅鐙雙引璧人來還將一曲春光好勸進玻瓈七寶桮

元宵後一日同唐偕藻孔霽庵耿又朴謝方山集董黙庵寓齋

同君三載問蒓鱸【黙庵亦同請假歸】重話長安舊酒壚祕閣儒臣皆魯國【孔耿謝董皆山左】漢庭經術重江都紅鐙漫使春華歇璧月何曾昨夜殊爲惜輭香塵不寐馬蹄蹋徧帝城隅

贈同年馬於蕃

金臺石鼓且重尋莫碎長安市上琴雕鶚已摶秋露起珊瑚猶滯海云深家庭至性傳華萼奕世淸貧少橘林獻策漫因家客薦蒼蒼於爾豈無心

寄王煙客先生二首

五湖三足鱸蒓笻杖吳舠賦隱淪舊典曲臺曾珥筆老投幽壑自垂綸靑門路接烏衣巷白社花迎皁帽人海內只今耆舊少東臯獨許伴松筠

雅聞詞藻壓三吳洛社香山勝此無鄴架千編皆錦字輞川片紙亦驪珠【先生書畫皆工】絲綸世濟傳鸞掖花萼聯輝引鳳雛獨有采芝人自逺圖成五嶽著潛夫

出郭從玉泉山歷碧雲香山晚宿承恩寺得詩六首

山色新從出郭逢

帝京西畔碧千重芙蓉黛色盤髙掌金碧晴光變眾峯遠自鴈門趨朔漠近成天塹控居庸夏云安得奇如此馬首曾經望岱宗

淸時休沐鳳城邊枕簟移來近紫泉云影乍開新雨過荷香初動蚤涼偏坐圍眾壑千峯麗閒對淸池一鏡圓寄語輭紅塵裏客佳山原在馬蹄前

曲曲幽棲探不窮蕭涼六月已秋風松杉自繞香林路唐宋猶存古佛宮盤磴逶迆淸靄外荒臺掩映翠微中泠泠最是龍湫水瀉入華林禦苑東

松云深防藏經樓華表何人最上頭原廟只今無舊迹茂陵終古亦荒丘金貂空使丰碑壯石馬何知碧艸愁永巷當年無限事憑誰一問大長秋【碧雲寺後爲諸宦官墓】馬鬛封題自勒名何關紫闥與蒼生累朝惟有中涓貴勅使徒傷國體輕鉤黨至今畱嘆息內家從此失升平一丘白骨還依佛常聽寒鐘午夜聲

西來山色此偏幽況是深林鳥倦投坐近松根常墜露夢回禪榻蚤驚秋詩堪適意何辭拙佛本無言不待醻茉莉晚香初放處碧天無際白雲流

和李髙陽閣師

經筵

賜宴詩韻四首

儒臣東觀振華裾雉尾雲開講幄初洙泗微言傳大學唐虞心法在尙書【時講大學尙書各一章】禮行鼎盛春秋日時值慈寧寢膳余上相獨陳丹扆訓

溫綸時見

聖顏舒

髙敞金華五色裾昆侖陽馭照臨初邇英閣啟延都講崇政筵開爲說書鉅典由來行二仲萬幾亦自有三餘好將一徳調元化繁露何須擬仲舒

止輦無勞更引裾衢尊正是拜恩初榮沾東壁師臣重光動文昌太史書宮饌自隨天仗列香煙猶繞佩聲余羣公咸飫金莖露太乙波深化日舒

螭陛鸞坡集防裾上公趨進講筵初致身自許伊周績憂國時陳水旱書望比華衡眞不媿才搜海嶽更無餘於今揆席推文靖天際卿云正卷舒

題畫二首

綠覆書牀梧葉新山風欲動水生鱗世間自有羲皇夢讓與茅亭畫里人

百疊靑山樹幾叢小亭橫截亂流中微涼不是搖團扇新漲來時自晚風

題趙閬仙僧服圖二首

白袷蕭然自拂塵冰霜爲骨玉爲神如何秋水長林下忽見鵷鸞隊里人

摩詰晚年居士服樂天先世海山人君今方作巗廊客此是前身與後身

贈東海董樵四首

東海畱奇士吟詩慕古狂沈憂傷老眼埋恨客他鄕一任柴桑酒頻沾薜茘裳知君無限思落月照橫塘轍迹江南徧騷壇舊有聲友朋爲骨肉山水足平生禹穴乘潮看吳門蹋月行廿年投老後渤海學躬耕寶樹驚先折猗蘭復繼萎遂成兒女節不顧老夫悲落盡鮫人淚吟殘防婦詞篋中書一卷冰雪不堪持【樵翁郎君蚤世子婦殉節有節孝傳】

白髮蕭蕭客燕臺老更過春風吹冀野落日照滹沱求駿空遺迹騎驢任放歌知君懷古意石鼓字堪摩

李侍郎園【卽墨黃公寓居】

京洛風塵地園林此最幽板橋穿宻篟曲水抱危樓爲駐扶風席常陪夜月遊西山朝暮見煙靄雨初收

贈螺浮黃門次龔合肥韻二首

十年霜雪老黃門抗疏羣知國體尊嶽鹿摧來非有意山龍補處自無痕謾言盤錯昭臣節偏向風塵識主恩親見閭閻凋敝甚鄭圖還與繪千邨

十年霜雪老黃門湖海歸來道气尊防筆重論當代事靑蒲復認舊時痕長沙原有孤臣迹湘水難邀漢主恩爭似

九重思讜議忽傳丹詔起南邨【螺浮於輔臣當國時曾抗疏請親政遂外遷長沙今復入爲給諫】

姚龍懷先生自黃門擢副憲賦贈二首

南憲新恩屬鉅公廿年頭白諫垣中蒼生潤澤同湖海丹陛勳名仰華嵩獨坐蘭臺羅繡豸特膺石室領花驄殊遷自是興朝事難得懽聲遠近同

黃扉啟沃冠羣倫前後封章欲等身

聖主寛仁來讜論老成忠愛被

溫綸事關國體眞能諫誠動

天顏若有神最喜絳騶淸路日手攜甘雨柏臺春【時方久旱除書下日霖雨】

和四松先生見懷詩四首

四松老後更婆娑不顧蕭蕭白髮多此日詩猶傳上谷當年官亦近滹沱千絲繡作玲瓏字百琲珠成宛轉歌聖主好文多鶚薦嘆君獨未對鑾坡【先生官河間司李漢中司馬有塞北吟】

亭畔全疎長者車南園遊防近何如穠華拂檻春風後新筍畱人曉露余黃鳥陰中堪載酒白鷗隊裏好裁書吾家康樂同吟處水滿橫塘花滿廬【謂勺園】

嶽夢歸來髮半絲十年鸞鶴戲淸池靑靑河畔吟芳艸灼灼山中采紫芝髙防不殊彭澤酒元音堪續少陵詩九秋一日誰能遣落月臨風重所思

吳舠一自別江城枕上黃河午夜聲人影星霜趨絳闕馬蹄朝暮蹋春明長安兒女消閒晝故國鶯花系遠情獨有鏡湖湖上客鴈鴻聲裏寄芳蘅【時四松方有山陰之遊】

贈石林二首

仙郎淸望壓詞曹白袷髙談逸气豪壯志總歸京洛酒新詩猶帶廣陵濤城邊禁柳縈金勒殿閣春云拂防毫環視吾儕君最少十年期爾擁旌旄

大隱何人綺季儔靑門耆舊老滄洲鳳雛自宿雲中樹鶴髮閒梳水上樓春艸易添鄕國夢風塵且共

帝京遊好將珥筆承親志冀北江南莫謾愁【水上樓尊甫讀書處】

七月十五夜二首

去年步路前歳段橋東佛號千聲合河鐙萬防紅帝京風露蚤民俗鬼神同無限松楸感頻年嘆轉蓬微雨夜來過香車出內城荒阡陳麥飯古寺徧鐘聲戰骨秋原冢啼痕少婦情白楊衰艸際易令客愁生新秋由髙梁橋歷西山諸剎宿碧雲寺八首

夙約偏微雨衝泥出郭行蹄痕山路淺野水石橋平幾處邨圍寺千株柳抱城垂鞭禾黍外今日聽秋聲似向江南路菇蒲野市連亂流侵古道小雨愛秋田云白山腰寺風鳴樹杪泉最宜人迹少石徑綠陰偏金穀遺園在居人識故侯雨淋將斷壁水照半頽樓栁色圍黃犢荷香付白鷗可憐搖落處閒卻一年秋諸天華藏裏古佛繡幢中金碧窮民力神靈役鬼工入云看石碣盡日聽松風不信香林外猶傳兜率宮幽敞香山路髙亭占翠微野如秋水淨山似亂雲飛遠色堪憑檻空靑欲上衣卻思奇絕處月滿雪初霏無數前朝寺林臯逐處逢閉門深防蘚髙閣俯看松綺綴喧巢雀旛幢隱繡龍殿臺宮瓦色煙際碧芙蓉蒼松千百樹一樹一徘徊常防香臺老曾迎翠輦來髙枝藏鳥防薄暮走風雷未受秦封後猶能避刼灰佛閣懸鐙處淸吟擁薄衾來從微雨後臥向白雲深石榻山中夢晨鐘世外心京華有閒客兩宿此香林

送房師卽墨黃公之任鹽山四首

叔度膠東蚤著聲不其書帶擁康成人同海澨千尋嶽官領淮南十八城常沛春溫回棘艸又從秋雨采芳蘅欣同諸子陪淸歗庾亮樓前月最明【黃公以鳳陽司李持衡南闈】海濱東畔有幽居門對扶桑日照初聽履家聲傳棨防連鑣名士盛簪裾詎知鉤黨因文字不道窮奇在裏閭貝錦雪消恩愈渥紫宸前日下除書

春明門外迓鳴騶水漲園林又蚤秋深夜月明畱畫閣滿城山色在髙樓云亭數過探奇字河朔頻來續勝遊安道墻東還不遠葦邊閒卻剡谿舟【時同戴還素寓居梁家園】畿東赤縣簡平津又見銅章墨綬新千里家山堪奉母頻年宦迹總親民官貧惟酌廉泉水地瘠勞吹黍谷春三輔蒼生根本計佇看黃霸沐恩綸

雨中同友人坐梁家園

盡日徵塵逐轉蓬此來閒坐幾人同荒園對酒新秋後髙閣添衣暮雨中蘆荻縱橫臨淺水靑萍開合受斜風憑君醉話滄洲興相望勞山渤海東

九日後買菊數種漫成二首

小閣數叢菊花時損俸錢故園籬落下秋色又經年詩思勞相促風塵好共憐幾枝鐙下影多在素琴邊花事久寥濶秋光慰所思參差當夕照髣髴似東籬隱覺金門遠香偏紙閣宜故人如乍見繞榻夜吟詩初冬同沈康臣曹升六夏鄰湘喬石林坐黒龍潭晚過城南小園二首

且向車塵外提壺挈伴行閒人潭上影落葉樹邊聲野水南邨晚髙窗小閣晴淹畱還竟日淸話各平生誰問荒園路城闉歌吹西槐鋪雙樹暗松偃片雲低歳月吾儕惜柴籬野客迷莫教騎馬去茅舍未雞棲王子玠招同年諸子防集園林因懷座師司馬公率賦二首

殿上星辰聽履聲興朝文正重知名農田大計籌三壤帷幄訏謨息五兵裵令功成閒綠野謝公身隱系蒼生江南猶有蒓鱸美消息今傳在冶城

蕭然紙閣掩雙扉幾个篔簹夕照稀坐擁

賜書猶絳帳亭通曲巷本烏衣晚涼著樹靑如洗疎雨宜人暑漸微我媿鯉庭門下士常同花萼共相輝

贈王敬哉先生二首

北平山色擁神京海嶽精英此篤生當代師儒推祭酒舉朝耆徳重春卿世居祕閣分藜火聯步臺司聽履聲自是淸時榮國老不須緱嶺更吹笙

平泉還與輞川同羣向金門識鉅公小搆園林容大隱偶成書畫亦元功靑山歗傲諸卿上白髮蕭疎萬卷中一代勳名兼著作河汾常此振宗風

姚龍懷先生自副憲晉少司寇賦贈二首

淸時重望屬姚元上殿頻傾白獸尊經國疏陳皆宻勿明刑寄重賴平反

朝廷有道昭臣直天下無寃荷

聖恩常伯同時三定國北臺秋憲總春溫【時同在司宼者眞定梁公山東髙念東先生】

恩波無際海天寛兩度除書出禁闌方直眞堪爲憲長慈明端不負刑官桁楊愛見生塵网庭樹欣看集鳳鸞努力太平期不朽似君知遇古今難

同館友人花燭詩四首

杏園春暖立羣仙三十人中最少年香閣乍看紅燭引宮衣新見防絲牽雪中鶴氅尢堪賞道上羊車著意妍坐對玊人無辧處全憑雲鬢與花鈿

非關人賦定情遲防翮聯飛到赤墀濃蘸玉堂花下筆雙描金屋鏡中眉荔枝含露初嘗日茉莉臨風欲采時咫尺銀河天上水禦溝流入鳳凰池

南國名花碧玉闌畫船移向五云端朝衣親繡雙雙鳥妝鏡頻闚對對鸞春信恰當長至近香溫未覺北來寒可曾攜得桐花鳳倒掛簾櫳倚醉看【閩有桐花鳳一名倒掛鳥】深閨未禦七香車先署芳名在五花仙樂譜來調引鳳宮妝說與教盤鴉莫衝曉露晨趨直須避輕寒蚤放衙花燭從來多錦字幾人能向玊堂誇

贈故鄕隱者

蚤年槖筆舊知名野鶴翛然遠世情扶杖謾尋驅犢路種花常聽讀書聲吟當秋露餐黃菊臥看朝霞起赤城遙憶家山隱君子忘機久與白鷗盟

蛟門納姬爲賦香奩詩八首

紙閣秋深翠幔重暖香紅玉琢芙蓉湘云迢逓三千里來自西陵南北峯【姬本山陰人】

曾向曹娥江上行曹山如畫水痕淸西施不盡江山秀香水谿頭春又生

於越明姝照上都等閒佳麗屬兒夫眉痕曲曲描秦望波影盈盈翦鑑湖

客窗新見繡簾遮良夜迎來七寶車百尺梧桐猶憶否風流應不數瓊花【百尺梧桐蛟門閣名】

狂客無端近繡帷京華兄弟最相知錢塘兒女嬌癡慣背著紅鐙小立時

夜闌客醉語尢顚被酒還來玉鏡前簾內雙鬟遮道語帳中人已卸花鈿

定情初賦入承明夫壻連朝直禁城落筆綸扉開禦帙蘭香今日滿西淸

錦字千行酒一巵舍人吾輩最能詩水晶簾下閒時節無數香奩絕玅詞

爲梁承篤題柳邨漁樂圖四首

誰寫湖天栁萬絲攜從京洛倩題詩無端惹起江南思正是魚肥蟹熟時

春水舟輕泛白蘋自傾新釀自投綸可知鱸鱠蒓絲味不到人間肉食人

多是春風醉不醒全家都住白鷗汀妬他畫近漁舟處栁色山光著意靑

有客幽居與世遺愛看波淨放船時知君抱膝篷窗下吟到魚兒細雨詩

文端集卷十六

欽定四庫全書

文端集卷十七

大學士張英撰

存誠堂詩集十三

近體詩八十首

康臣索觀予詩集枉示詩和之二首

眼常愁夜暗硯未解春寒舊帙憑鴉抹蕪吟任蠧餐芳洲勞采杜幽谷忽生蘭手把瓊瑤句低佪欲和難君本山陰客髙吟領眾峯蕩舟曾一往積翠幾千重懷古慙佳句開編想故蹤何時寒雪後同話禹陵松【予曾有山陰懷古詩】

二月看花王子玠齋中

滿城風雪度花朝誰見靑陽著栁條小閣交枝圍密篟海棠接葉暈紅潮頓忘冀北寒威厲未覺江南春色遙賴有東臯多逸興芳時樽酒日相招

寒食遊西山二首

宦遊俱是客紫陌各畱連斷碣斜陽路荒陵寒食天鶯花同故國丘隴隔經年麥飯誰家子春風墓艸前靑林紅壁繞隱見若殘霞底事中涓墓偏依老衲家輕煙棲冶樹春艸媚晴沙翻覺馬蹄疾垂鞭過杏花

送吳五崖視臨淸

絳節新頒領度支含香舊典白雲司地連瓠子淸漳繞人與桃花春水期畫閣臨流堪縱目髙樓望嶽足銜巵隱之夙昔淸名著艫舳南來盡口碑

寄梅淵公

標格眞同梅子眞廿年相憶隔江濱文韋風气開吾黨書畫源流見古人謝李芳蹤知不遠陵陽佳地恰爲鄰鹿車並挽銅官路潭水桃花歳歳春

送梁予培之任錢塘令二首

門巷烏衣世澤長淸時作牧向錢塘才人勝地兼相得吏事詩情兩不妨湖外靑山披案牘花間白舫課農桑栁邨全似西陵路佳處新添宓子堂【予培有栁邨漁樂圖】

還向江淮續舊遊防絲雙引使君舟人來吳越三千里官領東南第一州謝客亭邊楊栁暗蘇公隄畔芰荷秋只今水色山光裏竹馬爭迎郭細侯

答四松先生寄懷詩卽次來韻二首

紙閣秋陰日影遲琳瑯四壁寄予詩不嫌小艸勞相憶幸有芳蘭慰所思靑幕車中春雨路黃金瓦上曉霜時難將煙火人間語醻和柴桑絕妙詞

芒屩靑山雪滿顚髙吟落落度餘年平生酷嗜惟之子百卷新詩定許傳松菊遠尋鷗鷺外瓊瑤常寄鴈鴻先桃花潭水情無限作賦思鄕媿仲宣

三兄勺園新閣成於辛亥秋四松輩皆有詩落之經年未得屬和時近九日感念故園因次原韻四首

髙處定同登闌干北望憑池添新閣影魚戲讀書鐙古堞云千防秋山翠幾層天涯人未識欲夢更何能竹中新搆屋客過喜淹畱荷響涼初動山晴雨欲收雪飛偏繞樹月滿正當樓此際方幹輩狂吟最上頭方塘秋漲濶逸興似滄溟室有仙靈气云依樹杪亭岸蓉臨水白園橘避霜靑當我成詩日黃花正滿庭遠寄登臨句經年索苦吟只添鄕思急難遣客愁侵竹報平安字花知搖落心江南同冀北相憶定誰深

送五兄下第南歸

徵鴻分影兩經年又聽驪歌唱日邊入洛已過彊仕日還家空賦四愁篇黃河馬渡霜初落古驛人歸菊正妍目擊京華顦顇客耕耘莫厭傍湖田

送鄧田功下第歸裏

東籬花發送將歸落拓頻年又拂衣詞賦漫因東閣重松筠未覺北山非【家有北山艸堂】風髙冀野驊驑去霜渡滹沱木葉稀不達如君勿長嘆素心知不羨輕肥

重九卽事寄懷四松先生二首

霜後庭柯葉影疎菊花圍坐閉門居頓敎旅捨成籬落未覺秋光讓敝廬紙閣上鐙枝入畫布簾懸地客攤書頻年風雨重陽慣新月驚看照綺疏

有客投閒寄薜蘿黃花白髮共婆娑陶潛去後無知己司馬歸來任放歌竹掩小亭應悵望荷殘別墅幾經過佳時故國三千里木落空添易水波【四松曾任上谷司馬】

送宋牧仲歸大梁次徐方虎韻四首

昨夜桑幹秋水生將歸宋玉獨含情渭城先唱徐陵句楓葉黃花遠送行

漳河秋色鴈鴻天銅雀臺荒客路偏桑落酒香初下馬貂褕珍重晚風前

班馬蕭蕭嘶北風不須回首暮煙中洛陽且得三春住看過名花一撚紅

聞說箏郎太瘦生鳴箏騎馬蹋歌行霜天古驛秋如許莫譜梁州入破聲

大司農梁公繼夫人挽詩六章卽次司農公悼亡詩原韻

秋水蓮花借作胎鐘家禮法謝家才仙人偶向人間住環佩天風自去來

自是聰明減歳華蛾眉新月影西斜長安昨夜秋風急吹落優曇第一花

玉臺金縷忽承塵翟苐魚軒色尙新興慶蚤朝諸命婦首行今更屬何人

鶴佩隨風返碧雲步虛聲繞郁金帬尙書自寫烏啼曲縱是神仙不忍聞

燻暖朝衣喚著時水沈香縷一絲絲於今一任雞聲急泉路云深知未知

無憑天問欲如何忍令韶華委逝波永日朝回秋簟冷梧桐葉上雨聲多

谷日登萬歳山

層巒曲磴

帝城邊登眺平臨尺五天碧落曉浮三殿影翠微春暖萬家煙湖光漸綠冰初泮輦路才靑栁欲眠昔日洗妝臨水閣年年芳艸自芊緜

許蓀洲庭前雙松次韻二首

蕭然官舍見雙松詰曲空階偃籜龍北闕晴籠金碧影西山雨接翠微峯枝畱玉署經年雪濤雜華淸午夜鐘京洛僦居嘉樹少羨君幽賞已秋冬

卜居應爲飽看松影落晴窗矯若龍閱世最宜貞晚節置身端合在髙峯臨風髣髴疑淸佩入夢蕭涼似曉鐘冰雪與君同閉戶兩株蒼翠足三冬

爲石林題畫幅十二首

亂石谿橋接短籬杏花齊放栁如絲那堪盡日塵中住看到江南二月時

野水微波動石梁蒼山千疊晚風涼可知書閣芭蕉下不少閒人話晝長

柴門花徑水西東相對扁舟雪鬢翁正欲賣魚沽酒去鮮鱗澄刺月明中

嵐光如滴正春初樹色花田錦不如近日桃源無客到不須重畫武陵漁

低垂老樹結煙鬟古屋參差水石間絕與大江風景似落帆初泊二梁山

蕭蕭邨落掩柴籬遠寺鐘聲出樹時一歳秋從黃葉老石梁松畔幾人知

澄江如練放扁舟千里江光盡入樓羨殺秋風樓上客明霞落處數輕鷗

徑轉峯回古木陰懸泉飛雨出空林臨流亭子谿橋上一樣煙巒世外心

谿山宜夏亦宜秋水面茅亭石上樓恰與少陵詩句似扶笻二老各風流

碧岑黃葉影蕭蕭秋色林間似可招客正吟詩髙閣晚白雲何意滿山腰

千峯雪霽練光勻有客紅衫烏角巾故國梅花谿上路吟殘驢背獨斯人

山光如沐曉來新樹色髙低雨後勻潑得墨痕濃似酒羞將輕淺學時人

校士闈中題壁

髙樓鐘鼓夢魂猜覺後知登選駿臺敢負昔年辛苦地杏花曾見淚痕來

送何次徳歸金陵次防音侍禦韻

冀北人歸屢數奇江南猶不負花期劉蕡伉直無酸淚曼倩恢諧有令儀諸弟烏衣皆防筆雙親鳩杖各龎眉人生勝事君兼有況復詩名謝客兒

仲兄自南來畱京師浹旬而歸詩以送之四首

歸夢頻年憶弟兄南來鴈影獨含情鶯聲故國靑山別驢背秋風白髮生京洛輪蹄憐薄宦湖田歳月羨躬耕那堪對酒分攜去栁正濃時唱渭城

別業城南桃李蹊銜桮先與問幽棲爲言樹色新藏屋卻憶荷香舊拂隄疎竹漸添書閣外垂楊恰覆水亭西長安三月猶如許白艸黃沙沒馬蹄

湖山仲子老漁蓑搖落諸昆髮蚤皤十載相看貧賤在一官贏得別離多松楸幾處頻回首薜荔何年遂放歌我有遠心終自慰不敎人爲惜蹉跎

春暮人歸逐鴈鴻頻年湖海已成翁堂修竹千竿裏小艇新荷十里中紫蟹銜霜迎夜火紅鱗出水媚秋風毎從送客增惆悵惜別思鄕此際同

送蔡石公歸徳淸

秋風將夕至人去禁庭陰豈爲浮雲感知君道气深煙霞南國夢蔬水北堂心聞說幽棲地丹峯映碧潯

南苑月下同屺瞻漫成四首

禦苑秋淸日平郊雨霽初暮鴉歸樹滿夜火隔林疎斜月臨馳道輕雲覆直廬匡時經術在詞賦薄相如野濶秋光迥平沙幕影攢鐘鳴千樹裏漏轉五云端匹馬嘶風急單衣對月寒枕書閒不寐捲幔與同看武備淸時重霜風羽獵催射熊千騎擁試馬六軍來柳色行宮暗鑪煙講幄開叨陪香案吏金石賦天臺向夕同淸歗論心入夜闌功名吾道重遭遇古人難黼坐資微密蒼生待治安退朝書一卷休暇勉加餐

送石林歸寶應省覲二首

同是南來燕相依白板扉今年秋色裏日送故人歸湖水迎門濶鱸魚壓釣肥髙堂正華髮此樂似君稀晚涼微雨後多是過君時棐幾書簾暗紅鐙夜漏遲狂歌題素絹小飲出花瓷良防從玆減臨風重所思

送素存宗兄歸京江省覲四首

丹地追隨久霜天鴈影稀京華秋色晚江海侍臣歸北固逢鱸膾東山映防衣

君恩休暇日分得奉春暉

平子家何處煙波海嶽庵頻年畱冀北歸夢滿江南步云邊樹金焦水上嵐淸秋陪杖履一一好重探京洛棲遲客蕭齋恰望衡攤書分夜火入署共雞聲秋水還家路霜風惜別情趨朝期旦晚相憶滿西淸承歡多勝事辛苦弟兄心一自元方去三年感至今養雛成健翮巢鶴有深林【時爲禮存營窀穸】姜被皆名士池塘續舊吟

大司農梁公出畫蝶扇命題二首

寫生偏愛艸虫微螺黛爲裳粉作衣最是閒情看不厭野花藂裏蝶雙飛

輕綃裁作白團扇嘗在尙書篋底存公子攜從階下走撲來新蝶一雙痕

爲蛟門題王筠侶畫扇二首

經霜紅葉一枝斜暝色孤棲縮項鴉髙士自嫌王謝貴平生不愛寫春華

紅袖招人去酒壚艸虫花鳥近時無汪倫好事新求得淡墨輕紅桕葉圖【筠侶名崇節宛平人文貞公之弟】

送周星公歸西安省親

翠靄秦關送客行

君恩暫許去承明掛帆不是蒓鱸興捧檄偏含菽水情花滿枌楡笻杖穩春深鄠杜葛衣輕駐顏欲問安期術仙掌雲中曉露淸

春晚同康臣簡人子厚偕藻諸子出東郊遊憩因得觀安親王園亭四首

三月河橋栁色新含煙帶雨綠初勻塵中車馬疲官長郭外鶯花屬野人客緖愁吟傷短鬢酒旗閒訪趁殘春京華同是天涯子感物思鄕意最眞

晴郊徐引紫絲韁出郭才知春晝長堤栁風輕鶯語滑水芹香暖燕飛忙新丰酒幔飄紅杏杜曲歌聲隔海棠忽憶徵南人去後鼓鼙湘浦戰云黃

帝子園林綠水隈金輿常自鳳城來西山翠巘當樓出南國名花繞砌開碧樹千重圍磵谷淸波四面亭臺淩空閣道偏奇絕一片流云共溯洄

玉砌雕闌本內家移來丘壑有煙霞古藤奇石盤松徑髙栁扁舟系水涯頻許遊人闚祕閣還容閒客泛仙槎近來岐薛稀遊防頭白中官自看花

送錢飲光歸裏門二首

短鬢蕭疎薊北行元龍豪气尙縱橫故人洛社多耆舊流輩騷壇熟姓名坐擁虎皮談易罷歌停象管待詩成尙書最重平津客垂老知音感易生【飲光名澄之同里人工詩文客都門爲龔合肥重客】

湖海人歸已廿年卜居猶待賣文錢欲諧禽向三山約須覓樅江二頃田花雨紅時攜鍤往荷香深處抱書眠翦鐙頻話家園好未遂滄浪意惘然

贈許伊蒿三首

淮南冀北歷風煙執手長安一慨然驅馬恰逢三月暮公車曾謝廿年前深藏劍气干云直久掩珠光出海圓一代元音欣有托煩君鼓吹鳳城邊【伊蒿廿年前已爲明經上第辭不就】幾點春花入戶開小窗明月故人來頻年難得家山話此日同銜客捨桮莫向徵途傷短鬢還看京國有髙臺公孫對策年相似鴻鴈秋光驛路催

重晤當時硯北人勞勞衰鬢久風塵家園兄弟經年老故里鶯花入夢頻竹覆小亭堪放屐荷侵水檻足垂綸仙靈訂我柴桑約何日山中問許詢

送寄亭歸松江四首

平子風流舊有名新詩傳誦滿都城錦箋百幅揮毫就常聽春蠶食葉聲

名士無勞嘆數奇韓翃徐稺重當時君才伯仲何嗟晚百尺珊瑚照鳳池【韓徐謂元少方虎】

鳩杖雙扶雪滿顚眼看雛鳳又蹁躚歸來珍重承歡日新釣鱸魚玊膾鮮

江南蚤促舍人裝燕市臺髙待驌驦期爾同吟春艸句莫敎相憶夢池塘

送宋中郎同年之任修武

燕臺送爾意何深嵩洛雲山自古今王屋峯前看露冕黃河曲裏聽鳴琴可知桑柘行春日不攺梅花作賦心近日循良多上賞期君入侍禁庭陰

文端集卷十七

欽定四庫全書

文端集卷十八

大學士張英撰

存誠堂詩集十四

近體詩六十三首

四月望日同五崖南溟諸子岀郭遊寄暢園遂過丰臺看勺藥四首

年年花事約來遊偶爾招尋願已酬栁疊濃陰迷古道麥迎新雨漾平疇馬蹄但覺紅塵輭鳥語全從碧樹幽白袷蚤涼吟歗久頓教逸興滿滄洲

侯家臺榭掩靑莎系馬今年喜再過新漲平時登畫閣午陰圓處對庭柯水鋪荷芰連朝滿風落藤花昨夜多媿我常隨王謝燕橫塘曲徑任婆娑

韋曲春殘杜宇催聯鑣爲看藥欄來香生籬落晴偏暖錦覆花田午正開好友心情宜出郭閒曹休沐任銜桮綠陰乍愜投林意坐徧農家石上苔

家家紅藥殿春陽極目花畦爛眾芳錦佩亂翻瓊玉圃彩霞遙映赤城梁一川風露鶯聲麗十里繁華蝶翅香不減廣陵髙防防名花應有帶圍黃

題桔橰圖

布谷隴頭鳴平畦春水生淸流黃犢健新漲白鷗輕野老耕耘計田家婦子情何時笻杖往飽聽桔橰聲

題梁予培揖石齋圖二首

方袍長揖意何殷東壁奇峯一片雲堪惜古人猶未免惟知誇向大將軍

曾向吳山樹底逢靑蒼面面削芙蓉問君畫裏新移得鐘翠亭邊第幾峯【鐘翠亭在吳山最勝處予培時爲錢塘令】

立秋後十日同康臣五崖南溟攜尊寄暢園率成二十韻

京洛車塵滿園林野色饒趁晴聊出郭休沐共聯鑣雨霽谿還漲風髙栁暗凋古槐蟬噪急丰艸馬聲驕水亂兼葭影籬荒木槿條平蕪秋冉冉別館路蕭蕭門巷成邨落池塘遠市朝樹欹眠碧澗樓敞入靑霄蓮萼虛堂靜藤陰曲徑遙幽齋雙白板斷岸小紅橋密芰中流采微香隔浦招相將登畫閣何異泛蘭橈波細珠簾捲涼輕翠蓋搖花齊因宿雨葉長趁新潮埜趣頻年減塵心此際消林翻知鳥度萍動識魚跳蘿幄攤書卷荷筒折酒瓢提壺紛士女取醉任漁樵歸騎仍潦倒明蟾剩寂寥何時營小築相約避煩囂

上房師卽墨黃公

岱宗瞻气象蓬島毓靈奇東海回風筆朝霞浴日姿分符三輔近【從鹽山令入官計部】報政隔年期邨鼓傳輿頌棠陰照路碑湛恩濡瘠土古法治今玆斥鹵成佳壤雈苻化健兒璽書褒雉瑞仙舄到龍墀計部咨錢谷農曹領度支靑縑眠獨晚粉署出常遲裕國攄籌畫登朝盛羽儀書帷容日接帶艸許頻闚不獨生成感深叨覆露慈桂香樽滿日霜白鴈來時耿耿秋河碧星光映紫芝

館師孝感熊公母李大夫人節壽詩

天章榮壽母坤徳毓宗工世澤傳仙李髙門儷鬻熊栁顏芳軌接鐘郝令儀同教子經兼史傳家孝與忠七襄成黼黻雙玉琢玲瓏茹檗三旬後鉛華五夜中冰心寒浦月霜節勁松風南望賡天保岡陵指華嵩

蠟梅

幽花合種水雲鄕疑是庭梅發蚤香對客謾誇瓊玉樹辟寒新翦郁金裳洗紅偏覺和條瘦謝艷爭看防額黃蜂蝶不來名卉盡托君髙致殿羣芳

蛟門尊甫觀瀾先生年九十猶善飯讀書

廣陵傳大耋雙鬢久皤然就室嘗珍日登朝賜幾年靈光余魯殿弱水看桑田已覺期頤近猶聞手一編昔共金門客銜桮話老親竟辭雙鳳闕歸作五湖人杖履花時健蒓鱸笠澤春三公輸一日吾黨羨汪倫

題畫二首

邨邊老樹漸成陰有客微吟策杖尋回首枳籬雙掩處桃花春晝艸堂深

蕭蕭門巷似家山薄有林泉屋數間最是江南三月好幾年常在畫中看

送趙鐵源編修校士粵柬二首

祕閣詞臣簡上方玉衡金鑑照南荒靑藜色映珊瑚彩碧海兵銷日月光【時方用兵西南】天藻五雲飛翰墨使車雙璧動星鋩番禺山畔論文暇羌管無勞憶故鄕

倚樓新句似冰淸傳誦因知惜別情六載才名髙虎觀七千江路涉羊城詩從茘子香中得人向梅花嶺上行隔歲遲君歸玉署好搴芳杜報承明

夾竹桃詩同孫屺瞻裵晉度賦四首

莫漫歌桃葉偏宜賦竹枝綴條紅淺澹映樹綠參差堪引漁郎櫂還迷帝女祠此君猶未免芳意向人持穠艷花偏晚篔簹葉正新渭川初避暑玉洞尙畱春直節思君子朱顏惜美人湘簾深掩映羅綺各相親花滿瑤池日偏聽黃竹歌仙源如可問好共子猷過綠映淇泉暗紅飛露井多龍鐘當五月或恐醉顏酡【五月十八爲竹醉日】

武陵湘浦路歸夢滿江湖虛憶千年實何堪一日無只宜臨水岸豈意拂云衢晚節如相似芳心幸不孤

又次屺瞻韻六首

阮籍頻來賞劉郎倩作媒籜沾紅雨潤花壓綠陰開映水非依栁迎寒豈伴梅淸樽盈竹葉常敎玉人頽江南春雨後密篠映芳叢苦憶鄕園裏驚看小苑中枝分千畝緑花借六橋紅幾尺瑯玕上嬋娟立晚風何事倚修竹嫣然點綠苔只應貪結子好待鳳雛來筠粉紅妝膩綃衣碧玉裁從來天上樹常避俗人栽春色移長夏閒花麗復幽靑鸞紅粉隊防鳳碧雲頭髙士鄰桃渡佳人醉竹樓瀟湘千古淚防防落春流霜筠多勁質亦解鬭羣芳數朶漙朝露疎枝泛夕涼影連靑玊案色映紫霞觴最愛蕭疎裏春風滿畫廊傾城悅名士春色是良媒正對蕭蕭影還憐灼灼開叢篁成綺樹節候近黃梅幸托霜根老芳菲豈易頽

送子修同年歸溧陽省覲四首

驅車一自別湖天祕閣詞曹近十年騎馬每隨仙仗裏揮豪常在

禦牀前鶯花處處旗亭酒屏障家家蜀錦箋似子風流京國少何堪惜別禁云邊

數載聯裾在鳳池與君同得奉光儀西園玉醴承恩日南苑宮櫻拜賜時行殿曉煙朝進講直廬春雨夜成詩從玆銅鶴前頭立風度常思玉樹枝

蔬水寧親願不違

君恩特許覲庭闈毛生拜闕持丹誥萊子還家著賜衣匹馬莫辭鄕路遠居人爭看侍臣歸只今長蕩湖邊去蒓菜鱸魚秋正肥

綠槐丹地共橫經好友關情比鶺鴒幾度銜桮思舊雨十年同學漸晨星髙蹤自是雲中鵠佳地還鄰木末亭聖主九重宵旰日煙霞莫戀白鷗汀

同年諸子於寄暢園爲子修餞飲五首

經年遊防少荷綻此初過葉覆平橋密花迎曲檻多入林開枕簟隔水駐笙歌還送南歸客鄕心柰爾何幽林時雨歇騎馬蹋晴沙蟬噪偏臨水荷香不在花朱欄新畫閣古樹舊浮槎丘壑畱余賞風流說米家蘋香含宿雨人影落淸池脫帽狂呼酒髙吟臥聽棋漁樵任雜遝鷗鷺莫驚疑惆悵斜陽外微涼惜別時風生荷蓋上欲去重淹畱浮果遊魚出移尊小閣幽孤邨堪避暑六月蚤迎秋南陌勞勞者徵車似水流頻年遊賞地今日獨歸人冉冉江南客棲棲冀北春傍籬思荷鍤臨渚憶垂綸初服何時遂漁樵乞此身

寄省齋

先世風流綠野存韋家相業有文孫庭前防袖圍雙鶴天上琪花照一門書畫扁舟桃葉水鶯花別築謝公墩東坡自譜南飛曲詩滿牀頭酒滿尊

重九前二日夜同念齋話太湖光福之勝偶成二首

迂嬾連朝出每遲過從捨此更何之髙談不似塵中話妙悟多於病起時黃菊鄕園千里隔紫螯風味兩人知淸樽自是吾儕樂今古迢遙寄所思

閒話家山益惘然洞庭林屋四時天千邨花圃延遊屐萬疊谿光引畫船梅浪風翻銀海雪棃云香暗錦城煙與君豫訂棲遲日取次探幽住一年

同念齋坐善果寺

荒寺蕭蕭木落時何來閒客共棲遲斜陽影裏聞淸磬黃葉聲中讀古碑破衲正逢僧定出空堦坐見墖陰移與君竟日香林話十丈紅塵滿路岐

十月初二日景山侍宴

禦苑秋深葉正飛金鋪碧瓦防晴暉平臺萬樹連靑瑣北極三峯防紫微屬國象胥沾

聖澤羣公虎拜奉恩輝書生豹尾雲中立入侍名王盡錦衣

送姚注若歸裏門二首

朔風遠送故人車聽我淸歌且勿嘩萬石諸郎皆謹厚謝庭羣彥復才華風流觴詠堪千古禮法文章數一家未達如君莫惆悵且歸幽築看梅花

城西手自辟荊關松竹經年待客還遠市林塘供歗傲閉門丘壑任躋攀淸陰低覆亭邊樹積翠遙看郭外山來歳春風相憶處枕書浮白落花間【注若新築玆園始成】

喜姚小山自徳安令以卓異入都二首

蚤年射策重西京出宰江州最有聲力減租庸紓瘠土計增壁壘保孤城書生百里兼談武循吏千家學治兵今日巖廊虛左席好將經術致升平

一卷吾家道韞詩珊瑚篋底總相隨元霜更許迎桃葉紅雪還能賦竹枝錦瑟定知宜玉樹鵷雛應待浴龍池期君香繞鳴珂日正是珠擎繡褓時【吾從妹適小山著有保艾閣集】

題畫

枳籬茅屋迥無塵滿徑苔痕不記春一自陶潛爲吏去北窗間臥復何人

七月十七夜將曉金水橋看月

萬井雞聲繞建章西淸雲樹轉蒼茫石橋倒影看殘月金水微波動蚤涼曙色觚稜先送曉露華松柏暗生香幾年坐聽南宮漏千步廊前數鴈行

又成絕句

臺殿參差入望寛黃金鴛瓦玉闌干十年一片長安月常向東華待曉看

同項眉山前輩素存宗兄緘齋歌起玉依同年飲城南小園

百丈黃塵惹鬢絲偶因逃暑入花籬淸曹閒客荒園路白袷髙談夕照時松勁最憐垂地影槐低偏惜礙人枝爲看暝色蒼煙好莫訝停車去轉遲

宿呂仙祠【門臨泡子河】

攜來枕簟聽鐘聲泡子河邊月正明丹鼎煙霞迷舊性黃粱事業誤浮生嚴城柝急烏啼蚤古屋鐙懸鶴夢淸我欲采芝行藥去從君一問碧山程

姚小山相訂遊城南寄暢園不果往示同遊諸子二首

習家池館正芳菲有客相將款竹扉南陌垂鞭乘曉露小亭鋪簟待斜暉紅蕖颭水侵人影髙樹分涼到客衣惆悵由來平子慣年年幽賞願多違

明河翹首隔煙霞博望虛傳欲泛槎底事三山疑海上等閒十里卽天涯多慚關吏還攜酒【右安門尉是日治具】深愧園丁爲埽花遊客莫將幽勝事輭紅塵裏向人誇

送方邵邨還金陵二首

海天髙翥羨冥鴻建業移家隱桂叢此日桑幹重策馬當年京洛舊乘驄丹顏歗傲諸卿上墨沈淋漓五夜中自是淸才兼眾妙一時傾倒識宗工

閒情藻思滿滄洲常向旗亭物外遊燕市黃花爭迓客津門紫蠏正迎秋髙談盡愛陳驚坐佳句羣推趙倚樓木落霜飛偏惜別石城南望大江流

題畫梧亭小景三首

幽人小築石橋東紙閣湘簾正晚風滿地碧雲波蕩漾始知疎月在梧桐

書窗疎影綠參差好是淸秋落葉時一夜新詩吟不寐朝來題滿碧梧枝

背郭臨谿老樹傍小橋流水入方塘他年若得林泉住多種紅蕖與綠楊

送七弟歸裏四首

七載驚離別今看頰有髭性能惇孝友雅復善文詞醇謹吾眞愛淸寒爾最知勞勞問親故姜被夜闌時鴈影霜天度新沾陌上塵只因余薄宦深愧爾長貧閉戶承家學重泉慰老親要知天意在培植借艱辛故山雲樹外惜別動離愁遠客當殘歳長途倚敝裘風霜看岱色冰雪入河流猶喜家園好熢煙已盡收手植寒花在歸時憶正開莫將京國態話向故山梅歷亂江城雪團圝伏臘桮讀書兼教弟珍重問南來

上李髙陽閣師

寰區鐘間气象緯誕師臣補衮傳家學登庸邁等倫端卿推世範文靖本天人

聖主憑依重

先皇顧問頻蚤年登祕閣壯歳秉洪鈞治道從容論訏謨密勿陳髙深同海嶽翼贊在絲綸挽俗還三古調元序五辰持躬方且直愛士澹彌眞宏奬皆才雋旁搜極隱淪屢崇槐位秩三典杏園春事業符天紀聲華溢地垠詩尢刋月露學獨辟荊榛揆席禎符集臺階景福臻斗杓方建亥崧嶽慶生申厚徳培仙李長齡頌大椿金章傳奕代玉醴賜千巡共仰臺星麗光輝映紫宸

文端集卷十八

欽定四庫全書

文端集卷十九

大學士張英撰

存誠堂詩集十五

近體詩八十首

送彥昭還裏二首大郎士黌予壻也前年來贅京師時挈壻女同行

頻年坎柰才何驚入新霜鬢漸皤骨肉翻從京國聚牢騷常聽醉吟多黃花恰送人歸裏落葉偏催馬渡河爲憶講堂春晝好臯比差許勝煙蘿

嬌女年年繞膝行鵲巢初禦返江城遠遊喜賦將雛曲薄宦深慚賣犬情故國田廬堪燕譽外家兄弟羨冰淸髙堂日奉含飴樂綺閣春風葉鳳鳴

題汪蛟門舍人百尺梧桐閣圖因送其歸省四首

舍人觴詠頗能豪十二澄泥佐吮毫髙閣醉吟江月落新詩堪敵廣陵濤【蛟門有十二研齋】

廿四橋邊有故廬髙梧修竹映階除東華十丈紅塵裏乞得閒身且著書

華髮髙堂比偓佺衝寒歸養獨翻然齒將甲子生汪季目見成名已十年【尊甫觀瀾先生年九十餘】

蕪城栁色錦帆云浮玉江泉手自分杖履可隨書可讀此生雙得不如君

午日講筵

瑤函永日侍宸楓講幄西淸閣道通防綬天中傳令節冰壺殿角動微風香分艾葉牙簽綠色映橊花玉簡紅不用廣陵求百鏈

君王寶鑑六經中

贈王近微先生

蒼松蓋偃九華芝中有仙人冰雪姿幽夢不緣丹詔起賞心惟許白雲知雪間鴻爪看軒冕花外鶯聲倒接防仰止髙風稀得似吮豪曾賦墨莊詩【先生屢膺薦辟固辭不赴】

卽事二首

鐙夕諸王宴禁闌蜜羅柑貯紫金盤盡頒

禦饌偏畱得指防西頭賜講官

紫閣新懸五色絲蒲香橊火映龍墀中官滿注雄精醆尙待

君王罷講時

題贈宗至鎭公四首

淸時帝子奉恩光金殿東頭第一行若木連枝叢玉葉仙源分派接銀潢紫庭霞起陪芝蓋梁苑花飛集羽觴自是九天鸞鳳侶桂宮蘭阪日翺翔

聞禮聞詩道气濃天家兄弟盡璜琮東平樂善傳家學沛獻能文號雅宗對客淸吟常磊落退朝儒服自雍容從來仰止天孫嶽何幸光儀此日逢

虛懷若谷奬羣倫賓從鄒枚授簡頻愛士不矜軒冕貴憐才常問薜蘿人手揮白雪朱弦古自寫黃庭防筆新莫訝冰心恆獨暎蓬瀛髙處本無塵

曲曲朱欄帝子居琴樽瀟灑間圖書閒竹色秋聲滿小閣梧陰夜雨疎綺砌春翻紅勺藥湘簾宵透碧蟾蜍懸知漏轉花深處日日髙吟步玊除

春日西苑石橋南望

杏花開滿石橋西楊栁參差綠覆堤湖上日斜春水濶波痕動處浴鳬鷖

何日

何日靑山下誅茅結數椽暮蟬千樹栁曉露一池蓮摘豆朝餐飽拋書午睡偏便須從此去蓑笠老江煙九日同說巖訒庵兩前輩澹人近公直

南書房限登字

木落鴻飛曉露澄家山兄弟正偕登故園黃葉三千里深殿朱欄十二層數子秋吟同禁漏百城朝擁對觚稜此身惟覺

君恩重欲遂巖耕苦未能

又限髙字

臨渭亭前拂防毫分題不減昔時豪人間秋到龍墀蚤天際云依鳳闕髙九日風光偕勝侶十年京國媿詞曹相期珍重茱萸節明鏡新闚感二毛

讀堯峯集

予每謂人當有性情之樂然未敢輕以語人卽語人亦多不解讀堯峯集髣髴遇之知鈍翁於此中有得也率爾成一絕句

禁漏沈沈出每遲昨宵歸夢到柴籬起來自擁羊裘坐愛讀堯峯一卷詩

寄柯素培銀臺【時母夫人年八十餘】

毎瞻風度慰平生曲巷比鄰聽履聲自著防衣娯壽母頓教白社有淸卿一門耆耋通仙籍諸子才華滿帝京遙憶梅花最深處麻姑滕下坐吹笙

贈施愚山二首

共住江南北才名仰顧廚靑山耽舊業丹詔起醇儒久愛詩篇好兼聞道气殊明時方側席莫擬著潛夫鄒魯弦歌地掄文最有聲襜帷看泰岱函席接蓬瀛大雅傷淪棄宗風賴拄撐豈應將五字獨數謝宣城

寄題仲姊龍眠山房三首

郭外名山近新聞選一丘垂簾花嶼晚洗硯碧潭幽竹杪泉聲落松顚閣影浮諸甥能色養奉母數來遊野性耽林壑孤云寄所如十年京國夢千紙故園書鳥倦思投樹龍眠擬卜居家山幽勝地何處是吾廬欲遂吾廬願殷勤囑魏舒眾峯羅戶牖一水入庭除樹色千章密花田十畝餘幅巾藤杖日相約比鄰居

題石林扁舟釣魚圖四首

栁下扁舟一釣竿畫時容易到時難五湖煙水知無限但許人從紙上看

故人家傍射陽湖聞說園林比畫圖此願有時應得遂只愁添著白髭須

輭紅塵裏是長安滿眼盧生夢未闌敢信湖山曾有分莫將蓑笠等閒看

細艸微風綠波此中贏得醉吟多扣舷若詠滄浪句須念題詩張志和

送吳壻驥偕次女還桐城

大雅推先子襟懷若飲醇鳳毛今楚楚麟趾本振振鞠育淩風翼辛勤履雪人冠纓承世澤師友在天倫薄俗驚吾裏潛光喜至親讀書心貴小求益意須眞莫厭編摹苦長辭剝啄頻樓髙聽曙鼓徑僻閉秋筠羽翮能殊眾扶搖自絕塵寸陰如尺璧珍重少年春

送仲張南還二首

揮毫擊鉢愛詩成平子才華滿

帝京瑣院人爭推藻鑑登壇賦可擲金聲莫因去住尊前話輕感浮沈世上名眼底揚雄曾未薦千秋慚對漢諸卿

頻年京洛共棲遲忽見吳舠送別離世路崎嶇淹壯歳髙才淪落嘆明時鶺鴒枝上花連萼鸚鵡桮中雪映眉暫向滄江修菽水五湖秋蚤足蒓絲

送李天生檢討還秦中四首

當寧旁求切張羅得鳳麟同朝傳盛事空谷起斯人壯志經綸濶髙懷器業醇愛君風味好不攺舊松筠鴻編須巨手何意獨抽簪蕓閣他年事蘭陔此日心上書臣願切優詔

主恩深珍重承歡去非關戀碧岑【時方纂修明史】

仲蔚蓬蒿徑曾聞客款扉頻教淸夢接翻遣素心違翦燭期同話吟詩卻送歸薊門秋色蚤河栁正依依報國儒臣事君歸豈漫然地維連蜀道天險扼秦川塞北多鳴鏑河西有控

聖朝恩澤厚借與遠人傳

贈孫愷士孝廉

孫綽才名久頻年客

帝鄕登車陪仗節觀日近扶桑詩重雞林價金辭陸賈裝歸來報

天子聲譽動巖廊【曾隨侍衞之朝鮮辭其餽金】

偶作

二十年前種竹詩倚窗遙計宻陰時只今辜負窗前竹露壓煙籠碧玉枝【予己亥初築遠峯亭作種竹詩有倚窗遙計密陰時之句李芥須賞之客徐莘叟前輩家作移竹詩用此結句也共臯城徐太史倚窗遙計密陰時今偶憶及續成絕句】

寄仲姊三首

同气俱華髮深推道韞賢禮遵慈母訓詩續大家篇珠樹三枝秀籃輿一徑偏春暉堂上燕防見羽毛鮮壻眞誇玊潤翁獨愧冰淸紙閣連鴛瓦璚簫近鳳城杏花迎客騎橊火促歸程期慰倚閭望徒牽弱女情【甥爲予第二壻時就婚長安送歸】

星光懸屋角多是入門時慧愛羣兒語貧憐巧婦炊家山淸夢繞宦味白髭知骨肉如相念裁書莫厭遲

奉挽座師給諫茌平王公

世仰河汾學人鐘泰岱英訏謨推大諫雅度重淸卿久負寰中望常標物外情獨畱遺艸在朝野共吞聲節物逢休沐林巒數往還曠懷耽好景遊迹徧空山夢憩松窗下詩畱蘚壁間來靑軒裏句指顧動天顏【英扈蹕至來靑軒上見壁上有公詩賜問謹對臣康熙二年舉人臣曰髙典江南鄕試】

寒松淩絕壑淸譽冠時賢蚤歳登華省長貧少俸錢書猶堆鄴架花自發平泉客滿公孫閣風流海內傳千里茌山道經年感嘆頻薦芻空悵望執紼久逡巡共灑扶風淚深慙立雪人些詞同宋玉哀挽送車塵

爲澹人題

賜橊圖

橊房新結水晶圓齲齒迎秋色倍妍深識侍臣將母意常教懷橘

至尊前

送倪甥伯醇南歸

魏舒挾策遠相過惜爾長貧衣薜蘿太史縹嚢書蚤讀成均石鼓字新摩靑山路繞倪寛宅匹馬人歸魯肅河猶喜故廬三徑好梅花春信動南坡【伯醇居魯王河有子敬遺迹】

送王仲昭還錢塘

明珠百琲思如泉脫腕新詩洛下傳

天子好文官特簡相公愛士榻常懸靑山叢桂仍招隱白髮蒼松與記年和靖千秋湖上客梅花鶴夢兩翛然【仲昭名嗣槐杭州人爲益都馮相國重客詔以年老有文學特予中書舍人銜】

對盆中緋桃花卻憶

故國春山路桃花劇可憐淺深叢竹裏紅白小谿邊帶雨迷邨市和煙壓釣船只因溫室樹相憶卻年年

曉起

疲馬嘶中夜聽雞陌上趨寒星當曙白霜月入煙孤波靜魚初躍林鮮鳥乍呼山窗幽夢穩誰與問潛夫

蚤經玉蝀橋

曉日華林道鳬鷖宿淺沙新荷香在葉芳艸露爲華碧瓦迷朝霧紅亭接曙霞幾年騎馬客鞭影起林鴉

送丁鴈水之任贑州

旌節防州使新從粉署來江連章貢水城對郁孤臺共喜休兵日欣逢濟世才政閒吟好句香接嶺南梅

寄冒巢民二首

翛然野鶴迥無塵竹隖花谿洽隱淪閒聽耆頤談往事陶潛窗下葛天民

海上神仙近可呼紫芝瑤艸接方壺鹿門況有雲英伴自寫生綃五嶽圖

瓶花

一年花事膽瓶中拂研猶含曉露紅偏到華淸最深處撩人無限是春風

遊仙詩二首

碧窗仙館接蓬瀛玊蘂云芽繞坐生七寶玻瓈傾石髓水沈香裏聽吹笙

十二層城倚碧空滿樓明月滿簾風洪崖相約驂鸞處千樹桃花曉露中

贈姑蘇周履坦【履坦供奉內廷時上命爲予畫小像】

直廬鈴索地曾識顧長康寫照傳

天語揮毫近禦香

宸顏頻激賞衰質借恩光底事耽湖海輕帆別

帝鄕

送何牧伍之任洪雅

魚鳬天塹下王師何遜新硎出宰時客路秋云過劍閣官齋山色對峨眉遺黎尙有花邨在循吏眞扵黍谷宜好把瀼谿詩一卷看銷兵甲理東菑

野老

野老靑藜杖空山白葛衣菜畦朝露往花徑夕陽歸竹色忘榮落鷗言無是非此間差不惡消息愧知稀

抱膝

抱膝扁舟上天光接水雲芙蕖淸照裏明鏡對湘君逸興看魚樂閒情入鷺羣不知霄壤內何處著塵氛

卻憶

卻憶空潭碧風亭一水隈淸流銜砌轉飛瀑濺珠來梧影當窗落蘭香繞榻開數聲黃鳥歇髙枕夢初回

卻笑

一灣新漲裏千樹綠楊邊濯足還垂釣淸歌自扣舷長腰炊玉粒縮項煮銀鯿卻笑秦樓客吹簫枉學仙

擬王右丞田園詩十首

白祫輕衫防杖栁陰十里新鋪幽徑一聲黃鳥何羨輿前八騶

垂地栁絲千尺翻風裛露輕盈中有柴門隱約日髙惟聽舂聲

深苑重簾小閣枝壓梅花萬重戶外久無人迹讀書煨芋三冬

梅子風光將近櫻桃時節初過碧愛上林玉籜淨憐出水錢荷

三間五間茅屋千山萬山落霞欲覓先生何處小橋流水桃花

漫道平泉金穀山人絕世繁華朝露晴光勺藥晚煙明月棃花

蔓寒侵籬落豆花秋滿堦除畱客山廚晚飯起來自翦新蔬

別業新題學圃園翁自署山臒稺子扶輿捧杖奚僮挈榼提壺

比捨家家竹徑肩輿日日松陰寄語風流賀監惟輸頭白抽簪

倦後淸泉煮茗睡起羅衣禦風竹榻蕙蘭香裏水亭菡萏波中

賜魚晚餐

翠釡烹鮮雪滿匙團圞兒女晚餐時莫因天上魚羮味謾起江東鱸鱠思

湖上

湖上春殘灌木稠田田荷葉送扁舟朱櫻碧筍鰣魚白不羨人間萬戶侯

秋蘭

楚澤來髙士風流迥絕塵夢魂依九畹時序避三春枝弱常含露香輕不媚人湘娥臨洛浦應是此花身

何處

何處年光好春風勺藥欄鳥啼深栁墅魚上落花灘山水奇懷得煙雲放眼看此生差可慰隨分有餘歡

寄於北溟撫軍

厚徳於門夙所欽髙名獨滿禁庭陰揚淸激濁匡時略暎雪懷冰濟世心地近五云新秉鉞公來三日恰爲霖宸衷最念蒼生切報國醻知重古今

柬新安汪快士

蚤年同有煙霞癖輸與黃山老布衣春雨花田頻入夢秋林霜鶴共忘機句中野色含靑靄捲裏泉聲落翠微白嶽何時隨步屧豈令丘壑願常違【快士有山水癖自稱黃山老布衣】

示南歸老僕

汝歸好向龍眠路爲我經營十畝居園果分移成聚落山泉疏引到庭除須教竹圃陰常滿莫遣梅亭影尙疎辛苦荷耡春雨後南鴻珍重寄來書

文端集卷十九

欽定四庫全書

文端集卷二十

大學士張英撰

存誠堂集十六

近體詩四十四首

題羮湖畫奇石修竹圖四首

架竹危樓入渺茫插天奇石削靑蒼披圖忽見家山面金穀巖西浩歗廊【金穀巖浩歗廊皆浮山最佳處】

百尺璆琳列翠屏聴庵皴法瘦偏靈防蒼山色曽經見筆底芙蓉別樣靑【羮湖別號聴庵】

片片稜峯鬭蔚藍枝枝疎影拂煙嵐偶然寫傍篔簹谷莫便將歸海嶽庵

故園遙寄大江濱薄有蒼巖與緑筠苔蘚沒來風折盡納涼醒酒讓何人

送弟怡齋歸裏門省親

數載居鄰太液池惠連觴詠每相隨拜官喜近鶯花日將毋先歸雨雪時布被好同明月夜防衣親捧大年巵重來細聴家山話玉蝀春深栁正垂

嵗除前一日退直

退食輕寒晝掩闗梅花香色卷書間移來暖室三春卉乞得勞生一日閒手倦安弦忘淥水夢來隠幾卽靑山當窻莫謾闚明鏡六七年來鬢已斑

送儲庶子玉依歸陽羨省親

栁陰涼處騎駸駸鶴苑誰聴禁漏沈捧檄正逢將母日含飴還慰報劉心東吳風俗毘陵古南國谿山罨畫深廟後蚤香春岕路可能容我共探尋

寄李淸照先生

儒宗海內仰晨星司馬曽同防大廷柱下博聞推舊史濟南遺老重傳經隱當盛代甘頭白業在名山有汗靑侍従幾年陪謝鳯巋然彌想鶴儀形【叔父大司馬公同年進士】

荒邨

偶向平沙外荒邨信馬蹄谿回楊栁暗雨過杏花低生事圃尢樂春陰菜欲齊何須武陵曲雞犬令人迷

扈従至馬蘭口登長城二首

戍樓臨絕徼何意得躋攀縦目城南堡驚心塞北山云陰迷古堞峯勢逼蕭闗戰壘淸時廢微茫艸樹間帝治稱無外嬴秦始築墉髙低緜眾壑掩映帶羣峯萬古風霜色終朝虎豹蹤興亡不在險謾詡一丸封

宿黃花山

四圍靑嶂繞東菑栗裏柴門防短籬好水好山春艸路輕煙輕雨杏花時池魚忽縦曽遊壑籠鶴驚回舊宿枝歸向紅塵最深處馬蹄何事更嫌遲

望盤龍山

橫云諸嶺峻東接薊門煙石色幽燕冷鐘聲古塞傳佛飄鐙作供僧借果爲田縦目勞延望曽無福地緣

退直小暇插瓶中勺藥

揀得將離四五枝沸湯親注白花瓷夜來紙帳髙懸卻領取繁香夢醒時

送晳如三兄南歸二首

詩懷逸興舊蕭然風雨江南憶惠連別緒才傾桑落酒歸心先寄木蘭船逃名蚤嵗移邨社避俗全家傍墓田自是桃源雞犬樂莫將輕與世人傳

路過西嶺隔云居輞水藍田儻不如花徑到門惟野客山廚入饌有谿魚黃鸝緑樹經春晚紫筍紅蕖入夏初似此風光正堪惜肯教明月小窗虛

寄念齋

林屋谿山震澤煙愛君門系蕩湖船鶯花最是畱人處邱壑多於入仕年小圃養親原近市空堂畱客日聴泉臨風欲寄無他語惟賦斯幹吉夢篇

寄魏柏鄕閤師

淸時元老狎樵漁弼亮功成賦遂初白社漸忘綸閣貴黒頭蚤傍午橋居姬公制作原多藝司馬勲名半著書海內正思公再入未容蘿薜久懸車

送施愚山侍讀校士中州

仕籍頻年苦翳塵元音大雅亦荊榛一經猶是寒防路特簡無如冰雪人弦誦舊傳東海上鑑衡今見大河濱嵩山少室曽遊處重賦雲煙錦字新

送七弟還裏門三首

天髙霜葉落相送雁南徵久客思泉石長貧愧弟兄連枝同宦隠小艸代躬耕世味予諳慣緘書無限情差有儒官好剛無民社憂橫經猶故國司鐸尙淸流暇日還堪惜需時莫漫愁春花開落後應報石田秋【時弟方需次學博】

莫輕鄕國好此意答親知有鶴棲珠樹長鳴憶舊枝相勞營別墅兼爲理東菑蚤種臨窗竹郵筒慰所思

八弟親迎賦此志喜

堂前幼弟懸弧日七十嚴親髮已華梨棗昔猶看繞膝蘋蘩今喜詠宜家名門燕締雙紅縷小閣香添舊碧紗蓮炬花鈿人盡羨偏教兄嫂隔天涯

題戴文進畫漁家樂卷子二首

鷺渚鷗汀倚櫂過賣魚沽酒醉還歌全家盡日隨煙水不識人間風浪多

松湖別墅傍漁磯久掩谿頭白板扉忽見畫圖還記憶秋風昨夜鱖魚肥

送鄧田公之任唐山

北山家學本師承經濟才人眾所稱寄重循良應不媿道兼風雅更誰能云生鉅野揮弦看秋滿堯峯攬轡登夙昔浣花詩最愛期君三復在舂陵

嘲璐兒

老鳯毰毸彊自娛匡牀襆被詠將雛嬌癡索問朝回日攜得金盤細果無【宮中稱珍果爲細果】

玉兒十齡能誦尙書毛詩喜賦二首

駒齒初齠髮覆眉頗憐聰慧異羣兒已通典誥兼風雅逺勝而翁十嵗時

退直疎慵畏簡編每呼稚子向鐙前老夫茶熟香溫後愛聴豳風無逸篇

讀澹人侍講扈従闗外諸詩

枚臯扈蹕騎駸駸東渡揄闗古塞深大斾陰中花葉影屬車聲裏短長吟文多石鼓山經字賦比甘泉羽獵心詟服諸藩威徳逺鐃歌新譜

盛朝音

卽事二首

寒雀無聲雪滿天

賜來挏酒侍臣偏鏡中更覺

君恩重能使丹顏似少年

當筵撤下紫金罍醇酎新従塞北來辰刻殿西方進講承

恩未敢盡深桮

種水僊二首

水僊初茁似蘭芽種向淸泉襯白沙自笑疎慵偏好事薫鑪終夕防寒花

名花栽法未全諳嫩緑淸香性所耽白石盆中千萬朶小樓鐙市憶江南

賜第中舉子及孫孫名金鼇兒二首

小字金鼇豈無意金鼇坊在隔墻東他年記取懸弧地太液西頭賜第中

抱子添孫感嵗華一年兩見茁蘭芽燕巢定見雛成長不是尋常王謝家

禁中對探春花

柔條花滿雪皚皚內使搴簾進禦來費盡南園溫室火探春十月已先開

二十四日聴

恩詔二首

當軒鳯藻太平春學士冰銜紫誥新慚愧江南圭竇客絲綸四代作詞臣【恩詔贈父祖皆翰林學士兼禮部侍郎時廷瓚亦官翰林編修】風木人間重所悲恩輝難定九原知心傷鶴髮劬勞者未見腰金衣【去聲】翟時

除夕內殿侍

宴二首

長安萬戶送殘年爆竹聲喧柏酒傳爭似滿庭燒樺燭紫雲堆裏聴鈞天

手捫碧落數華星坐接金張近紫屏小戶不辭先酩酊玉桮

親賜語叮嚀

人日

重簾溫室靜無嘩細啜宣城緑雪茶閒理舊琴深夜坐鑪傍新放海棠花

送石林校士粵西二首

詞臣簡命重臨軒百粵新沾異數恩【以平定補行鄕試】文教逺能通象郡山川奇益助龍門掄才自昔收寒畯作賦頻年感

至尊正喜蒼梧烽火息春風南國采芳蓀

鋒車驛路指衡陽輸子探奇最擅場千里江雲開嶽麓九嶷峯影落瀟湘蠻煙客至梅花白瘴嶺人歸茘子香足迹天涯誰得似詩篇珍重紀南荒

文端集卷二十

欽定四庫全書

文端集卷二十一

大學士張英撰

存誠堂集十七

近體詩六十五首

阻風二首

連日輕防滯水湄窗臨沙岸接柴籬焚香夜對妻兒話只當蕭齋風雨時

系纜停橈阻石尢紆回信宿此汀洲世間何事容人算不擬將心更學愁

四弟武仕送予至潞河賦此

惠連惜別逺相隨醇謹承家爾最宜爲愛紙窗情話好不嫌沙岸片帆遲攜來邨酒停舟後呼取河魚出网時風定月髙春水濶淸歌聴我扣舷詩

舟中

麥覆平畦緑漸勻好風簾外起靑蘋膽缾自插桃花朶春色今年倍可人

三月十八日

東巡逢

聖節虎拜憶旌門得與呼嵩日眞成扈蹕恩歌風歡故老講武詟諸藩流滯周南客長吟栁外邨

輕舸

輕舸三月賦歸歟人似汀鷗迥自如茭菜白時炊黍米楊花飛處賣河魚香添鑪火朝餐後茶愛鐺聲午夢餘檻外淸波簾外月何須髙枕必吾廬

夜泊

鈴柝無聲夜轉遲荒鐙古岸一舟維世間饒有驚心處不獨孤邨夜泊時

艸花

雨濕靑莎野岸垂艸花紅白一枝枝自開自落無人管只有銜泥燕子知

河幹栁

長堤種栁逺成行臨水枝枝出短墻最愛微風新雨後也如千个看篔簹

倚櫂

倚櫂待新月時聴烏榜歌晚風吹麥穗夕照滿春波祗覺鄕闗逺偏逢水驛多

君恩閒嵗月飄泊意如何

過四女祠

春水重過四女祠曽停孤櫂苦吟詩猶然十五年前客非復丹顏黒髮時

舟中書懷

此身已乞向林邱飛札經營宅畔樓良夜何堪聞擊柝芳時那合住扁舟閒看兒女紓鄕思數撿圖書慰旅愁好與湖田兄弟約取魚嘗稻訂新秋

自遣

河流無力送輕橈苦憶前汀長暮潮濁酒一甌聊自遣麥秋天气雨蕭蕭

偶然作二首

捲地南風逆浪生棲遲空羨渚鷗輕世間何事容人算千里河流一月程

舉网投竿事總虛春流空滿緑楊渠世間何事容人算水畔經旬防賣魚

雨後

細麥輕花帶雨痕捲簾閒立聴潺湲遙天雨過雲開處一片斜陽在逺邨

舟夜泊

古岸煙將暝人衝宿鳥過月光將樹影窈窕落淸波急鼓催蘭槳懸鐙照畫舸素琴尋舊曲幽意覺來多

安得

河水妬人鄕思急咫尺不與前谿通安得深林桃竹簟坐臥一枕槐花風

山東道中

百泉勞灌注千里送舟航石堰河流曲郵籖水驛長寺過楊栁暗邨近棗花香莫憶江南路春風恰艷陽

紅藥

紅藥朱櫻爛漫天歸防偏滯白楊邊人生幾度看花眼一別靑山十六年

舟行雜詩十四首

試香評茗有餘閒廿四年詩手自刪自是耽吟成癖性放言安敢擬香山【香山詩莫怪气粗言語大新排十五卷詩成】

七弦冷冷送斜暉蘋末風生乍入衣鷗鷺繞船飛不去應知此曲是忘機【琴中有鷗鷺忘機曲】

蘭槳風輕疊鼓催撥簾閒看水花開詩成自起添鑪火一縷香消午睡來

菖蒲學泛酒微酡邨市龍舟鼓枻過多少鄰船鴉髻女憑肩齊聴采蓮歌

倦聴兒女語喁喁竹簟繩牀細細風一覺晚涼容易好漸偸身入黒甜中

節過傳柑疏蚤陳江南慙負一年春金華祕殿都辭卻耐作河幹守牐人

縦苦淹畱莫漫嫌此心端合置安恬鳥聲過處閒欹枕樹色來時自捲簾

仲子齠齡甫佩觿羣兒層遞與肩齊嬌癡百態差堪喜不耐門東索果嗁

卻擬煙波人渺渺翻成鄕國思緜緜平生最愛淸光好怕見臨窗月又圓

曲曲河流繞翠汀蔚藍天色逺峯靑今年秋蚤蟬聲好人在扁舟桞下聽

水鳥菇蒲噪夕陽漁舟逆浪聴鳴榔南陽湖畔釣簾久爲愛谿山似故鄕

山靑湖碧栁毿毿向夕微涼夢獨酣莫怪先生眉色喜計程明日是江南

蚤起涼生水一灣芙蕖香在卷書間閒情欲勝谿邊鳥黛色新看雨後山

運河濶水此初經櫂語漁謳入窈冥地近下邳黃石路平湖十里艸煙靑

答鄰舟友人

栁覆平堤漾碧流月髙淸詠在鄰舟故園久負鶯花約長路翻成汗漫遊賴有瓊琚投錦字如搴蘭芷向芳洲吟來畫舫新涼滿更復何心怨石尢

南旺

此日乘流便維舟日已曛河枯雙派接山防百泉分地擁南湖日波涵泰岱云尙書遺像在安濟想前勲【岸有宋尙書祠】

舟中秋蘭盛開漫成二首

畫舫蒲防遡水湄秋蘭繞榻影披離花慵作態姿原澹香久淪肌客未知曉夢將殘欹枕處微涼初動捲簾時故園望裏增惆悵賴爾淸芬慰所思

空谷奇姿迥絕倫移來九畹憶靈均一枝自飲淸秋露何處堪容世俗人風味逺同彭澤宰輕盈如見洛川神幾回索句防香裏相對惟慙筆有塵

營讀易樓成三首

幽居深似野人家小搆山樓一徑斜開戶特教臨水石拂窗時覺有煙霞蕭疎近對過墻竹綽約低臨繞砌花珍重

君恩閒嵗月莫將塵土負年華

修梧翠竹蚤年移今見淩霄蔽日枝軒冕許拋猶喜健園林容到莫嫌遲樓陰片石開三徑檻外名花接四時但願閉門無剝啄茶罏詩卷日相隨

老梅作態試南枝屋角墻頭獨詠時顧影鳥猶憐好樹梳翎鶴自愛淸池況予農圃三生癖久客風塵十載思體健時淸機事少不耽吟歗更何之

前探梅絕句二首

女墻宮堞噪寒鴉油壁湘簾坐小車老我情懷誰得似滿天風雪看梅花

爲惜寒梅防短籬幾株疎影落淸池山人十月探花信喜見南檐第一枝

過仲兄湖上

蚤年揮手謝塵埃自結衡門水一隈逺岫似鬟新雨沐平湖如鏡曉煙開鷺眠沙尾時雙起潮打橋頭日幾回幽事肯容孤賞盡籃輿穿著萬松來

春蚤

春蚤園亭栁未催主人何事重徘徊疎林新得一雙鶴小苑初開幾樹梅經雨不嫌苔徑滑衝寒常破曉煙來蘭芽近日山翁贈自洗香泥取次栽

後探梅絕句三首

玉蘂瓊葩自結鄰交枝接影十分春勞勞十載京華客須得梅花爲洗塵

山窗面面對疎梅掩暎淸谿與緑苔詩客已偸三日醉園官未報五分開【放翁詩蜀中梅花園官報五分開則逰人競往】

溶溶花睡壓欄幹輕雨輕煙欲放難畱得暗香三五日昔人曽與賀春寒

山莊看梅花四首

嶺雲棲不散山雨泥春陰聞道梅花發還將蠟屐尋樹欹沙岸古香防竹籬深竟夕當檐坐淸寒沁此心縦橫紛眾態低亞小谿通花發輕雷後春深細雨中煙霏知露重香靜覺山空倚徙無窮意何人解與同端合臨淸磵偏宜掛碧岑根梢枯衲相香色道人心斑剝莓苔積披離苦竹侵寒宵霜月夜髣髴聴長吟接影交柯處香光滿四圍樹深堂邃古花密晝霏防徑僻蜂知晚天寒雀到稀樵歸煙暝後自起掩荊扉

山中卽事十二首

荷耡喜見艸微靑手種朱櫻繞翠屛秋獲倘教餘數斛誅茅先搆也紅亭

澹澹春陰薄薄寒經行不覺過層巒等閒一幅雲林畫只把吾廬隔水看

燕市盆梅不易栽園官溫室火頻催今年飽著看花眼繞屋沿谿爛漫開

烈侯祠畔酒旗斜谷口深林處士家一雨才過驚蟄節谿山到處是梅花【谷口爲唐英烈侯張公祠墓吳中稱梅花爲驚蟄花】

梅花開落已經旬來往山中不厭頻偶爾低徊小窗下紫蘭香細欲畱人

輕寒幸不負花朝自荷春耡斸藥苗忽見嶺松低亞處一峯晴雪補山腰

羊裘信宿白雲端不識春風料峭寒日暮奚童攜酒至開簾先問鶴平安

門對方塘俯碧流栁風初暖菜花稠波心吹浪圓如鏡忽見文魚逐隊逰

前宵風雨起奔雷惆悵空山笛裏梅枝上漸稀人始到殷勤爲送落花來

短檠紅燭放翁詩窻掩梅花月上遲茗椀鑪香意親切空山一夕最閒時

窗橫逺岫靑千防谿繞寒梅影一池老我閉門耽靜對暖風晴日落花時

倦倚梅根久立時關情惟恐落花知微風忽向枝頭過香雪中間自詠詩

四弟武仕之任武昌別駕爲賦二首

世食參藩澤城南有故廬枝垂松柏防花愛棣棠舒欲鏈層霄翮先題劇郡輿慈親嚴卻鮓莫寄武昌魚連枝昆與季卓犖愛尢偏拄笏逢佳地鳴珂正少年湖湘多舊迹淸白久流傳一櫂春江接含情望汝賢【伯父方伯公曽官楚中】

文端集卷二十一

欽定四庫全書

文端集卷二十二

大學士張英撰

存誠堂集十八

近體詩七十八首

過木厓河墅二首

出郭橫靑嶂當門瀉碧湍石稜盤磴仄野色倚防寛樹及春陰種松兼暮雨看従來多逸興垂老得煙巒籬防方塘碧橋回小徑深已看楊栁拂更待芰荷侵一壑容吾友千峯識此心惟應謝塵累軒豁日長吟

過有懷甥白鹿山莊二首

倚櫂入煙鬟南浮水石間湖田畱世澤松桂老名山古屋丹題在丰碑緑字殷一邱經四代風節滿人寰【南浮山在莊前明善先生廷尉公中丞公世居於此】

樓居良不翅結搆倚層峯一徑盤修竹孤亭俯萬松鳥聲時自媚山翠日爲容避世琴尊裏知君道气濃

遊龍山五首

稻畦松逕接處處愛邨煙繡嶺千屏列明湖一鏡圓土腴禾覆壠人滿杏爲田福地成眞語花源豈浪傳烏棲雙槳急歸宿舊煙蘿谿逐漁罾轉邨沿竹圃多眾山堆晚翠夕照起微波端爲經時雨潮痕沒芰荷亂山藏一壑行覺月谿長竹路過危彴松陰覆古墻廚煙分磵冷山霧焙茶香髣髴匡廬頂棋聲響石牀【月谿內有月珠庵最幽勝】

屢負春深約花時不易逢何年容采藥此地足爲農天際看龍嶺波心落鸛峯橫斜山畔石常似亂雲封密樹連邨暗深莊處士家籬根新筍籜松頂古藤花鑿牖千峯蔟疏池一徑斜愛君詩畫裏盡日伴麏麚【深莊爲友人劉超宗居】

漁父

谿頭漁父影鬅鬙低結薌茅倚緑藤剛掩柴門沽酒去一雙魚翠立空罾

夏日山居五首

松風滿耳雜鳴禽避暑無如此地深安頓竹牀茶臼處小窗恰對古梅陰

邨煙漠漠望中微隔澗遙看竹裏扉松岫稻田千頃碧橫空白鷺一雙飛

園翁爲我摘新蔬炊熟黃粱正午餘一枕涼天初睡覺好風吹亂竹窗書

日長似得幾朝閒浴罷移牀更看山一種晚香曽未識來従蓮葉稻花間

山人蚤起愛新涼繞逕貪尋水艸香竹露涓涓似防雨南山松頂見朝陽

寄說巖宗伯

袖中文字比驪珠乞得經年臥五湖學種櫻桃才半畝也紅亭子至今無【說巖曽爲余作也紅亭記】

夏日齋中卽事二首

爲愛朝涼起偏知夏漏長行隨梧竹影坐襲蕙蘭香石罅魚闚牖墻陰鶴轉廊塵中人鹿鹿誰與說羲皇古瓦垂靑蔓閒階上碧莎夜深微雨後秋色艸花多小病疎巾櫛低窗穩歗歌樂天瀟灑外今昔許誰過

盆蘭先後作花

淸曉涼颸睡足來茗香事畢小徘徊花神解事君知否檢防盆蘭次第開

避暑二首

碧樹覆檐牙重門隔市嘩菖蒲銜石艸薝卜貯瓶花橘數垂枝實蘭培出土芽不須河朔飲幽事總堪誇薄有巖居趣攤書緑防中回廊涵翠竹曲檻倚疎桐茗竈分微火桃笙逐好風海棠秋色蚤銜露一枝紅

雨後行龍眠道中

蚤涼出郭覺情親河濶桑濃景一新石角燐燐偏礙路谿聲曲曲解隨人篔簹色淨霜初落防防風輕緑漸勻正是鶯嗁好時節可堪城市往經旬

急雨

赤日流金艸木摧倐然雲霧起奔雷老夫企腳當風處臥看翻盆雨勢來

烹茶

泉自花陰汲鐺隨樹影移松聲才歇處蟹眼漸生時緑雪従斟淺香雲欲啜遲只須分茗荈不在試槍旗

閒中二首

曉天涼雨入房櫳臥近修廊竹一叢繞逕數聲淸唳苦瓶中知是鶴糧空

殷勤爲我報山翁苦憶陰崖大壑風莫怪經旬住城市秋蘭花滿小軒中

立秋次日食新

風雨時和樂有年蚤禾新刈傍湖田尊開酒庫應無算菜送園官不取錢薦廟白炊香稻熟畱賓紅割錦鱗鮮太平自願爲農老豳雅常吹七月篇

謾道

謾道全無著將閒寄此心裝池新得畫位置借來琴圃事耽微雨花時惜寸陰艸香棲鶴地一日幾探尋

宿仲兄湖上

萬頃湖連屋移家隠此中門低桑葉暗徑曲槿花紅潮戀經秋雨濤喧入夜風一鐙瞻繡佛姜被老年同

小葺思過軒成

秋深營防室僅可置匡牀錦莧翻濃艷拳柑逗淺黃趺跏雙膝影繚繞一簾香愛靜今成癖何心與世忘

松湖山莊收獲十絕句

芃芃禾稼滿髙原人帶腰鐮處處邨恰喜歸田逢大有農夫舉酒慶曽孫

潮落新秋古岸平隔湖雲澹雨初晴晚來企腳松棚下月照鄰家打稻聲

水北山南見一川家家錢鎛在秋前蚤禾刈罷重耕稼再熟湖幹下潠田

沙田待雨等閒情不耐天公五日晴今嵗農夫俱額手水邊未聴桔橰聲

一笻偶過野人家檐掛魚罾返照斜艸逕柴門鵞鴨亂淸池低映紫薇花

漁翁住處傍南湖畱客霜鱗玉不殊茭白藕絲隨意足雜羅菱芡與菇蒲

漁莊蟹捨白鷗洲佳地殊堪十日畱最愛湖光繞山麓短松低堰系扁舟

星羅盡是佃農居擬向中田自結廬初夏來看荷覆水小舟江上送鰣魚

閱盡浮雲意久慵懶將衰質日爲容瓦盆濁酒茅檐下漸喜心情似老農

我欲臨流發浩歌倚山築岸貯淸波種荷栽栁三年事好泛漁舟掛緑蓑

初秋二首

黃葉初離樹人歸舊艸亭吟孤雙鶴侍坐久一峯靑竹爲妨梅翦門因避客扄桂華含蚤露香霧撲疎櫺盡閱寰中趣深耽物外情扶花承夕露翦蔓避秋聲鐙影簾櫳靜橙香枕簟淸擁衾還嘆息彌覺道心生

杜門

杜門無長物秋樹老夫家手把臨窗捲心耽繞砌花昔同烏近日今與鶴飡霞桂雨蘭風裏差堪紀嵗華

社飲

低迷桑葉路放浪竹皮冠穀賤邨醪釅年丰社飲歡前身應圃史老我作農官土鼓吹邠雅吾兼詠考槃

送堯元之任漳州別駕四首

潮落寒江昨夜風惜陰亭畔送徵鴻好將碧水丹山色盡入襜帷畫舫中舊路細看棠防滿防衣重濺茘枝紅遙知甌越龎眉叟扶杖爭來問阿翁

京華九月返軺車新佩銀黃耀故廬天末人歸多難後日南恩拜一官初懽承大母親調膳志養嚴君慰倚閭佐郡莫嫌猶蠖屈古人風烈重題輿

木葉蕭蕭拂去旌蚤梅花傍嶺頭生鯨波息處新投甲蜑戶歸時正偃兵才自冰霜成練達地宜盤錯立功名好従幕府抒籌策千里驊驑第一程

蚤嵗光芒照乘珠十年筋力盡馳驅才人今已分民社新婦従玆事舅姑壯志蚤宜閒玉勒寸心知久貯冰壺春江南望無窮意愛聴賢聲自海隅

山居二首

一月疎過嶺北園蛛絲當路雀迎門秋山易作煙霞態松籟不聞城市喧久坐燭殘書卷剰遲眠香重被池溫五更夢醒蕭蕭葉檢防平生未報恩

筍輿芒屩日相隨山北山南未覺疲幽澗獨尋澄碧處秋林蚤愛嫩黃時曽回九折羊腸馭新得層霄鶴背騎漫道神僊不可卽稚川景是吾師

甲子驚蟄後一日入山二首

凍蘂粘枝重可嗟疎林無復見橫斜臘前乍暖春前雪浪擲園梅一度花

乞得鄰花趁雨移只愁耽卻種花時笑予不學劉伶癖長見閒人荷鍤隨

媚筆泉

蘚石離奇金碧畫澄潭深靚蔚藍天幾回拋卻籃輿去緩步行吟媚筆泉

語客

騎驢客去漫嫌遲借我山窗信宿宜好景莫従城市過最撩人是夕陽時

邨南

日晚邨南駐小車人同飛鳥共明霞吟過樹底微風起影落谿流返照斜逺度嶺雲尋蕙艸閒捜石磴置梅花欲歸只隔樵歌路便是靑山謝朓家

山行雜詩八首

谷口幽居羨左思緑楊疎處見茅茨玉蘭花發山如雪襯著靑松看轉奇

栁含朝露杏含煙嫩緑勻黃菜麥田寒暖陰晴俱有著最宜人是養花天

桃李驚開一夜風逗人無柰隔谿紅春深切莫辜遊賞花事山容日不同

山逕常従雨後回邨煙澹處野花開谿流一夜春潮長雪浪晴翻石壁來

山桃紅覆野人居新緑交加錦不如行向樹陰深處久落花飛絮滿籃輿

才過谷雨惜殘春紅漸稀疎緑漸勻吟就小詩聊自適掉頭不管路傍人

山逕盤紆待曉歸千山紫翠自霏微黃鶯嗁處徘徊聴小雨輕陰未濕衣

小橋流水帶邨斜放眼看春覺轉賒紅茜滿林山躑躅松顚髙引紫藤花

蚤起書觸目所見三首

蚤起扶笻步小池麥田風細緑參差黃鸝隔樹遙相喚恰是春陰欲雨時

前邨忽見雨蒙蒙鳥亂鴉嗁一樹風回看山腰作雲气短松如薺白波中

雨歇園林放腳行一聲黃鳥一心淸雙飛偏愛新桐影嗁向濃陰太著情

一邱二首

一邱一壑慰平生小搆幽居遂逺情欲設閒門向深緑隔花臨水費經營

一樹寒梅碧玉枝當階古乾舊披離偶然推卻東墻去乍覺橫斜勢轉奇

營北軒

手辟層軒自葺籬還疏曲沼翫淪漪松橫逺岫遙臨戶泉繞階除細入池侵檻蚤荷圓似鏡眠堤新栁碧成絲容予歗傲梧陰下領取風恬月皎時

山居雜詩九首

吹笙扶杖有雙童跨磵穿雲見此翁天下閒人誰得似看松采藥水聲中

何事撚須求句好不須乂手限詩成閒吟半格無多語得意黃鸝三兩聲

澗艸溪花駐小車嵐光煙靄媚幽居無窮物外相憐意料得靑山亦愛予

淺深濃澹各成奇如見公麟老畫師欲向山中看樹色晚春天气暮秋時

豈無人似放翁顚笑插花枝意自妍碧水丹山收拾穏憑人相喚作神僊

石步粼粼可渡河水明沙白動微波欲知山路紆回入一道淸谿十度過

南窗山翠北窗松頃刻陰晴景不同造物年來差解事置予百幅畫圖中

新得淸泠繞戶泉還移白石老梅邊主人盡日開顏笑細酌頻看意欲僊

蚤年揮手紫雲邊盡日行吟緑水前欲覓先生何處去萬松深處一池蓮

文端集卷二十二

欽定四庫全書

文端集卷二十三

大學士張英撰

存誠堂集十九

近體詩七十七首

結屋

結屋鄰松近疏池引磵頻芙蓉經嵗種梧栁一時新荷貼靑錢小波生綺縠勻閒來看稚子長日靜垂綸

南榮

結搆南榮只數椽好山屏障恰天然盡收松色層軒裏細挹荷香小檻前梧葉半窗臨曲沼稻花十畝對平川日長坐聴漁樵話惟覺

君恩此際偏

山居雜詩八首

吟詩啜茗小窗前忽見人耕原上田正是晚春煙雨後靑蓑黃犢滿平川

秧鍼漸緑水平渠鷗泛鶯嗁迥自如才過午餐行飯去梅花谿上數文魚

谿河雨過石燐燐中有文鯈碧玉鱗今夜山窗畱客話隔河呼取釣魚人

林深溪急路逶迆籃筍常漸雨漲時最愛多年住山客堪憐十嵗負薪兒

白藕花開碧玉姿倚風含露立多時方塘瀲灩才新緑若个淩波第一枝

滿把園丁摘野蔬一竿童子得谿魚勌來晚食松陰下不信侯鯖得勝渠

梅邨栗裏恰相連最愛東隅一徑偏特搆南軒臨竹圃萬竿煙雨小牕前

聴罷桑陰布谷催蚤秔晚秫已全栽水平秧緑柴門掩齊唱樵歌入市來

幽居二首

小搆幽居隠磵阿栁風荷露任婆娑門前一帶沿谿路不是樵人不肯過

竹梢垂露傍檐低山雨山煙曙色迷幽夢欲醒支枕聴小窗微白喚黃鸝

夏日山居雜詩十四首

雨後黃鸝錦翼新梧桐花下去來頻金梭自擲濃陰裏不獨嗁聲最可人

恐負湘波洛水姿憑防細數一枝枝自従碧玉搔頭日看到紅衣褪腕時

斜日山腰弄晚晴捲簾初見白雲生門前流水經新漲猶作林間風雨聲

一椀茶香一縷煙小亭端不愧幽偏新荷綽約簾櫳外流水潺湲枕簟前

老我初營水上亭稻香松籟醉還醒一池波浸琉璃椀四壁山圍翡翠屏

蔬圃常耽雨後來繞籬花襯屐痕開去年食芋鄰家美乞得蹲鴟傍水栽

知是神僊第一班偶餐煙火到人間祗今一榻棲眞處恰對門前玉几山

晚看松色入靑冥團扇疎簾坐水亭最是稻花蓮葉裏亂飛螢火似繁星

石根泉脈繞階淸屋角墻陰紫蘚生十日不雨眾泉竭猶能小作潺湲聲

日移雲際千峯影手把牀頭一卷書怪底近來詩味好經旬常對玉芙蕖

坐欹竹檻俯鳴泉家在千峯落照前防染谿山如濯錦白蓮蒼栝晚霞天

珠簾三面對澄波小啜云腴午睡過一部野人新鼔吹山南山北插田歌

耽看晨煙與夕霞總將林壑住爲家小窗昨夜新香別斸得山南百合花

嶂合谿回入窈冥畫眉嗁處眾山靑山人久住渾間事掩卷惟予著意聴

搆南軒成

學圃齋南曲曲廊新營土屋燕泥香秋簾滴翠圍湘竹春檻穠華壓海棠幽艸盡教侵仄逕髙槐恰與受斜陽河亭水榭猶嫌熱輸與淸陰此地涼

納涼北軒

茗椀桃笙一室中小畱香篆閉房櫳栁絲細織西窗日松頂遙分北牖風架疊濃陰延宿鳥簾垂疎影障飛虫頻年世路麤諳卻檢防誰堪此味同

讀子瞻詩二首

直廬歸後臥煙霞感舊懷

恩詎有涯我亦曽分煙栁句恰如蘇軾紫薇花

穠華酷嗜已成癡尢愛臨階三兩枝解事東坡老居士卷中多有惜花詩

山居卽事七首

松崖明月栁谿風恰與閒人此際同曲檻小亭何所似扁舟泊在藕花中

插栁經春如我長荷花一嵗蔟方塘常衝蚤露靑鞵濕繞岸來聞蓮葉香

架頭蘇陸有遺書特地攜來共索居日與兩君偕臥起人間何客得同渠

南風六月井泉幹誰遣乖龍轉碧湍抱甕老人今亦勌栽花容易灌花難

日髙花事已防珊曉起須従露未乾天下幾人眞解事栽花容易看花難

一畝塘如桮面寛芙蕖新葉近防幹北山雲起風兼雨顆顆明珠落翠盤

邨落煙生亦渺茫山腰云白轉靑蒼憑他紈扇冰壺裏不敵荷亭一雨涼

艸堂

艸堂一坐動經句飲翠餐香有夙因山气佳時在朝夕難將說與暫來人

初秋坐讀易樓二首

砌生幽艸石生苔人自空山避暑回巢補新泥秋燕乳蘭培舊本晚花開圍鐙兒喜如羣謝對案妻能似老萊豆粥花瓷同一色夕涼髙詠復誰猜

河漢西流夜轉淸嚴城擊柝復三更窗間淸夢梧桐雨簟上新涼蟋蟀聲深防蘭香垂紙帳細聴松籟近茶鐺丹顏漆髮年年換彌感平生學道情

坐四面芙蓉亭

亭延湖水濶萬頃接雙扉翠葉籠朱柰淸池映紫薇河魚秋水上邨酒晚涼歸眞學忘機叟沙鷗狎不飛

喜雨

蒿目驚心原上田螘遷鳩喚已頻愆連朝幾見黒云滿當晝眞看白雨懸枯蘚頓教回紫翠髙檐驟與落淸泉新涼社飲雞豚熟猶得吹邠慶有年

山澤

山澤何堪老一經且將方略付園丁陰晴細驗春秋社昏旦頻看黍谷星耡竹恐傷鞭逸出種蔬先愛甲微靑長鑱短鍤相隨處指防松根斸茯苓

寄許伊蒿時爲邳州學博

荷香松籟日棲遲千里圮橋寄所思空谷毎當飛瀑處黃河卻憶聴潮時風前得句應搔首燭下談經舊解頤皆響亭邊秋雁過憑將說與許詢知

此味

簾外蒼深列萬松紅蕖碧葉膽瓶中窗間疊膝焚香坐此味何人解與同

與羮湖

君營谿館迓慈親我亦扶輿步後塵是佛是仙憑說與四年前是八旬人

過越巢聞讀書聲

波回葉亂度谿風谿上停車夕照紅但是書聲吾愛聴況従秋樹竹林中

歸臥

歸臥花林兩度紅孫能扶杖可稱翁田園自放農堪老飲啄無多鶴與同宦迹十年香案側生涯一徑古梅中姓名喜未沾塵土著意淸寒感化工

中秋雨

姮娥寶扇已重遮無復淸宵見月華山霧白時疎雨過分畦看種米囊花

蚤起

窗白鴉翻曙色來山翁蚤起被花催披衣先到芙蓉岸銜露一枝猶未開

桑下讀放翁集

手中書是劍南編來看新犂原上田坐傍桑陰牛糞讀故應逺勝水沈前

芙蓉二首

秋水澄潭映碧空一枝垂影緑波中花従開落分深淺只有芙蓉晚更紅

風塵老我已成翁窗下檠邊尙未慵喜看玉兒剛十二也能捉筆詠寒蓉

自題新詩後

卷中何處著纎塵句句新詩自寫眞畱向人寰任埋棄千秋定有愛予人

對小池芙蓉因憶湖上

拒霜風節豈凡葩開傍荷汀栁岸斜粉纈總含秋夜露紅潮初暈午時花繡屏遙倚楓千樹明鏡低臨水一涯若問湖乾居士宅牡丹須與讓繁華

八月二十六日得房師卽墨黃公書

蚤侍扶風講席餘七年不見劇愁予空山霧雨蕭蕭夜東海新來一紙書

耡山腳地種花二首

擬搆茅亭緑樹邊看耡山麓作花田翦蔬客到新涼日抱甕人閒細雨天永叔詩中思潁水文饒海外憶平泉幾人穏作林塘主今古風流定孰賢

花畦曲折槿籬通位置經營課小童常要晚春連蚤夏還須淺白間深紅茅亭近著畱佳客石徑平鋪便老翁底事卻閒桑下地移牀來看夕陽中

山雨二首

墅蕎花發白如霜烏桕迎寒弄淺黃牧豎騎牛艸間路山煙山雨隔垂陽

腰鐮處處刈田禾浹日愁霖可柰何最是嫩黃深緑好蚤秋山色雨中過

小園

小園門逕一弓寛卻對松陰俯碧湍愛看梅花臨水處特教添取石防幹

窗間

平逺荒邨墅燒寒窗間手掩一編看栁陰疎處驅黃犢何用丹靑覓範寛

隔谿【孫曰瑍字受采少司馬之孫能讀書屬丈得疾於場屋而歿惜之居椒園與余莊隔谿】

隔谿山館碧嶙峋中有驊驑本絕塵痛惜夜珠輕彈卻玉蘭花下讀書人

甲子重九二首

客散空山獨歗時繞階甘菊放猶遲閒門老樹靑虫集夜雨新寒黃葉知鄰叟相過攜芋栗園丁自課葺柴籬古人節物闗心甚搔手能無九日詩

深山俯仰意蕭騷木落雲飛嶺岫髙菊澹偏能逢此日山靑獨喜對吾曹無心更可隨鴻鵠有手惟堪持蟹蚤夕照籃輿楓葉路猶慚巖畔酒人豪

賜金園十二詠

學圃齋

圃翁性嗜圃嘉蔬日翦漑嘆息潘安仁豈識霜薤味

香雪艸堂

老梅旣多姿臨水復幽絕春風動微波滿庭落香雪

南軒

晝永鶯頻換風微蝶故斜海棠最嬌奼坐看南榮花

北軒

左倚松桂磴右臨荷芰灣梧桐髙百尺葉底見靑山

寄心亭

如錢復如鏡芳華綻南圃含露𨿽娟娟蓮子寸心苦

也紅亭

含桃出禁防金盤久蕭索垂老向深山持竿驅墅雀

淸池

方塘貯流水澄澈映山椒送我扶笻影紅欄過小橋

竹塢

頭番初成竹霜濃錦籜新但求藜藿飽數筍過殘春

桃谿

臨磵堆紅白春風爲洗妝莫隨流水去勾引到漁郎

松逕

半里深松逕蒼煙翠靄多道人行飯處西崦日來過

芙蓉沜

欲制芙蓉裳采采秋雲裏何事涉江頭門對淸谿水

碧潭

長松防古潭湛湛如碧玉一日一回來照我須眉緑文端集卷二十三

欽定四庫全書

文端集卷二十四

大學士張英撰

存誠堂集二十

近體詩七十六首

入山

更將何物伴行藏琴薦茶鐺與筆牀鄰捨祗因沽酒熟輿臺總爲入山忙朝看丹樹千峯錦夕對靑橙一榻香打稻歌聲中夜起懸知明月滿前廊

北軒與內人晚坐

野鶴幽棲珠樹林海天誰復問鴻冥閒詩適意容麤放小戶當桮易醉醒鏡裏不知雙鬢白眼前惟覺眾峯靑山妻解伴於陵子相對芙蓉水一亭

珍裘

狐白珍裘比雪妍同時拜

賜五云邊幾人曽到空山裏披向梅花老樹前

寒夜汲泉摘籬菊泛之

縦橫滿地古梅枝月影朦朧霧重時旋汲山泉泛甘菊一甌香雪沁心脾

夜雨

桐葉輕黃桕葉赬一秋能得幾時晴明朝恰有登山約惆悵檐淋此夜聲

姚天池邀遊山園雨不果往

夙約登山已再愆連宵支枕聴潺湲纒緜意似深秋雨料峭寒生小雪天泉掛髙檐云似海坐圍殘菊日如年人生良防誰能定紅樹靑樽事偶然

卽事

向夕傳呼近閣門仰聴

天語比春溫絲綸豈是逋臣事簮履難忘

聖主恩自分形骸宜藪澤敢因泉石戀邱樊集賢學士如墻立落筆中書眼漸昏

過雞鳴寺【甲申年十一月三日先母太淑人五十初度飯僧於雞鳴寺子時八齡従父兄遊至今不能髣髴其地惟記大銀杏一株在佛堂右甲子年十一月五日重至其下老樹無恙增尺許圍先後相距恰四十年日月適符爲之感愴不能去】

髫稚曽隨入梵筵雞鳴山寺石城邊香臺難覓經行迹蘚石猶刋舊施錢學捨亭軒淒暮艸佛龕鐘磬冷朝煙婆娑老樹空堦立別爾風霜四十年

臘月八日眠樵木厓霜鶴過山莊小飲二左畱宿

肅穆羣峯斂山煙午未開門低風偃竹枝冷雪封梅儉嵗邨醪薄寒宵好客來一鐙華髮叟幽話幸相陪

乙丑元日立春

三載恩波事耦耕年華又喜入升平萬家晴雪裝瓊樹一夕春星轉玉衡火防梅花居士屋風占黍稌老農情勾芒恰喜逢元日南畝懸知慶阜成

深坐

閉門深坐愛吾廬樂事無多致有餘陰壑雪猶供茗椀陽坡薺可作廚蔬樹堪入畫偏增雀鶴本親人豈爲魚欲渡谿河訪精舍屢詢山路滑何如

中年

中年萬事不相闗惟見林巒一破顏出處規模錢若水詩篇枕藉白香山五官用盡都成拙百計輪來未勝閒陌上樵人時放擔聴予髙詠落花間【放翁詩閉門誰共處枕藉樂天詩】

難遣

松肪一椀勝明缸短髮鬅鬙影自雙難遣梅花寒處立夜深猶自掛西窗

人日課童子理園圃

人日春晴體乍舒閒驅稚子理荒蕪梅邊穏置支琴石竹下新移瀹茗罏幽徑滑時扶榔栗小谿平處坐毺若教添取公麟筆處處堪將入畫圖

人日

人日春風蚤新晴鳥乍啼米囊猶帶雪豆甲巳掀泥冰壑埋樵徑陽坡數麥畦山寒門晏啟虎迹滿前谿【鶯粟花一名米囊花】

步屧

步屧看松去鄰庵不待招春晴谿自漲山逺雪初消雙屐宜沙路孤笻怯板橋梅花猶寂寞探取向南條予擬爲樓壓園梅之顚口鶴背樓偶讀放翁詠梅詩亦有洛浦淩波矜絕態緱山騎鶴想前身之句

危樓欲搆壓花叢恰喜拈詩得放翁捲幔攤書孤月冷倚闌吹笛萬山空微風弄影波初泛暖日生香雪乍融何異玉京銀海曲身騎白鶴碧霄中

讀書罷忽起見月

雪霽谿聲響石梁逼人松色夜蒼茫忍寒趁燭終詩卷忘卻梅邊月似霜

梅花二首

松陰漠漠竹蕭蕭別有心情愛寂寥一樹梅花好風月無人知處領淸宵

山煙山雨作春寒處處梅花隔水看矮屋疎籬亦佳致豈如勺藥倩朱欄

東軒梅數十株臨水二株尢奇古作小亭對之

梅花時節苦春陰索笑惟餘繞砌吟枝壓冷云當戶重庭霏香霧閉門深熙荃畫本紛千態郊島詩情滿一林莫道春風開獨蚤許君猶是嵗寒心

春山八詠同羮湖作

嶺上云

觸石排空總異姿輕陰欲渡緑谿遲閒看舒捲爲霖日多在徘徊出岫時峯頂乍攜雙袖滿窗間潛潤七弦知一従糺縵歌成後常與山家防竹籬

原上邨

幾家碪杵隔寒原一幅林巒對小軒緑樹陰中聞水碓夕陽多處見柴門嵐光常借炊煙色山徑新添墅燒痕昨日鄰翁歸較晚犬聲如豹月黃昏

谿上路

山深谿徑自縈回地僻人稀長緑苔春隴艸生黃犢過秋籬花發白衣來偶添略彴前邨近閒倚孤笻野客陪盡日總無車馬到往還麋鹿莫驚猜

石上泉

層巖飛瀑日潺湲紫蘚靑蒲不記年自作雪霜幽壑裏時聞琴築小窗前影穿密樹千珠散潭聚遊魚一鏡圓不獨浮桮兼釀酒濯纓知向此中偏

池上梅

無數瓊英防舊柯寒心相對欲如何髙標自具神僊骨瘦影偏臨淸淺波山鳥蹋枝棲雪冷文魚吹浪唼花多放翁饒有闗情句一度尊前一浩歌

巖上竹

叢棘何堪翳此君翦除疎鑿不辭勤篔簹靜洗千竿翠巖谷新添一片雲細路逺従山麓繞濃陰近傍石泉分還期小搆茅亭看解籜香風靜裏聞

松上鶴

翩翩雪羽九禽只合棲遲托茂林風勁乍聞松籟起夢醒猶憶海云深關情蓬島當年事回首樊籠此日心寄語煙霞舊儔侶乘軒可似碧山岑

陌上花

蹋歌南陌近淸明短後新裁白紵輕舊過谿橋曽識路許多紅紫不知名橫侵屐齒騷人趣斜插釵頭少婦情社飲醉眠隨處好只愁風雨杜鵑聲

夜半看月至池上

閒中消息少人知難得朋儕是此時愛與梅花同皓月不嫌風露立淸池波生蘋末原無定煙失林梢亦乍奇好景恨無摩詰畫千秋畱取一篇詩

山櫻桃

樊圃含桃飄雪後山櫻花發色尢妍紅珠斗帳輸他好白石淸泉覺爾偏

聞廷瓚分校禮闈

南宮承命校専經敢謂新陰在鯉庭屈指嵗華剛一紀掄文重到第三防【予癸丑分校禮闈官次第三居防經堂第三防乙丑廷瓚分校官次亦如之復居此防】

雨中過桃花園七弟治具

南陌尋春已較遲桃花邨落雨如絲不逢玉洞燒丹日卻對巴江濯錦時低樹露凝紅厭浥比鄰煙重影迷離水生屐齒靑泥路挈榼來看亦自奇

谿頭

蹔捲谿頭舊釣絲園林歸臥莫嫌遲放翁甲子當予嵗尙欠雲山萬首詩

倪繪江表弟贈錦雞一雙兼以詩四首卽來韻答之

雉媒麥隴正殘春羅畢招來捷有神遺我更兼新句好鷓鴣従此讓才人

靑田雙鶴本胎僊介性文禽許並傳豈似雪衣徒解語防縧金鎖被人憐

淸泉紅豆新恩重叢竹香茅舊侶多愛爾對啼花徑晚莫將文彩戀巖阿

山雞璀璨錦爲名自昔華虫防繡榮従此翚飛阿閣上回頭丹壑若爲情

初夏

小池初漾嫩荷風曲徑新添苦竹叢布谷鳥啼春雨後分秧人亂夕陽中偶居山澤心常戀豈信田園樂易窮滿院濃陰深碧處殘花猶見數枝紅

竹醉日

小檻臨流避暑宜抱書終日對淪漪經旬防防新藏壠隔嵗芙蕖漸滿池節到梅黃天欲睡逢竹醉雨偏知千峯淨洗參差緑猶是淸和夏淺時

雨中書所見

谿聲活活雨霏霏驅犢邨童戴笠歸百疊松岑幽翠滴黃鸝時拂畫屏飛

爲東來題陳原舒畫花艸十二種

冰綃斜倚碧瑯玕似有如無著意看盛暑攜來簾影下風神怯爾太淸寒【梅竹折枝】

武陵人去水茫茫瓊實雙苞不易嘗卻似天臺新摘取紅顋猶帶露華香【折枝桃實】

魏紫已隨芳樹杳姚黃亦逐防云空自従妃子憑欄後管領春風一撚紅【紅牡丹】

澹煙明月擁湘娥秋水新裁薄薄羅卻向黃陵邀女伴夜深來聴竹枝歌【水僊】

荷蓋田田緑映池芙蕖葉底未開時何人移向輕綃上恰似銀塘第一枝【荷花】

穠華翠葉傍蘭叢亦自嫣然曉露中堪笑老翁癡欲絕看花愛到小桃紅【金鳯花】

一枝纂纂覆丹邱聞道如瓜不可求得向僊亭食僊棗東坡何恨謫黃州【折枝棗】

淺施檀粉獨嫣然澹著鵞黃意倍妍背立墻陰如靜女一庭風露蚤秋天【秋葵花】

紫衣初褪白綃輕赤玉盤堆蜜水晶想見沈香亭畔立一枝風露入華淸【茘枝】

露白霜濃菊一枝蕭然寄傲在東籬祗今風格誰能似如對陶潛古調詩【菊】

帳裏悲歌事已非美人名馬幸同歸至今江岸閒花艸猶見當時舊舞衣【虞美人花】

澹寫甘蕉向雪中披離岑寂似山翁緣何復作繁華夢添取茶花數防紅【雪蕉茶花】

大雨後

終朝檐澑如泉注向晚溪聲昔所無絕似黃河風雨夜至今心怯此危途

避暑

避暑亭軒傍水開釣絲閒捲獨徘徊云根忽抱山腰起雨腳遙穿松頂來箸底新教嘗苦菜枕前時聴落黃梅人間淸福誰能領此際應無客與陪

飲鎭皖樓贈薛梁公撫軍二首

東臯傑閣俯晴川經始重來作鎭年樹色嵐光千嶺月漁歌帆影一江煙庾公興與層樓迥叔子名同勝地傳自是政成多暇日新詩髙和五云邊

浮圖舊迹比嵬峩飛鳥時従戶牖過芳艸地連南浦近畫屏山帶夕陽多檻飄歌管云常在鏡防漁舟水不波登眺一尊陪劍履祗因嵗稔慶時和

看花宜蚤起

種荷經嵗滿芳汀翠蓋紅衣一水亭風偃穠華偎野岸露和香气撲疎櫺朝陽初射前峯紫宿霧猶籠眾壑靑自是看花宜蚤起黃鸝作意喚人醒

靜裏

梧覆髙檐竹覆廊碧芙蕖漸滿方塘半窗深緑花兼葉一榻淸吟茗共香書卷拋來朝睡穏山泉浴罷夕陰涼昔人競說田園趣靜裏探尋味轉長

絕句二首

旋汲山泉徹骨淸當風自起扇茶鐺暑中不耐敲門客誤惱枝頭啄木聲

好將林下羲皇日探取琴中太古音心與七弦同似水一庭斜日轉桐陰

山居卽事二首

窻防鑪煙裊篆絲等閒出定意遲遲稻花緑偃風回處蓮葉香濃雨過時摘豆繞籬尋僻徑洗茶移具向淸池茫茫今古人何限管領風光定屬誰

久向塵囂謝俗緣閒中忙事亦幽偏露垂自翦當門栁雨過來扶蘸水蓮分磵每教烹緑雪履霜時復弄朱弦枕前榻畔知何有陶白遺詩只一編【範文正公琴只學履霜一操】

夏佳嶺二首

媚筆才過水一灣杜鵑花裏小躋攀莫嫌度嶺勞筋力隔防塵寰是此山【媚筆泉在嶺之南】

山境遙従嶺際分嶺南云物是比鄰莫嫌地窄園林小猶與孤松作主人【予山莊以嶺上孤松爲境】

初過寶穡堂【在松湖莊】

寶穡堂従隔嵗謀主人今始得來遊靑松枝亞明湖出古栗陰團小徑幽逺漲初生逢暮雨晚禾重蓺趂新秋閒來檢防人間事社飲漁歌第一流

松湖後收獲詩八首

謝家子弟一尊同嫋嫋魚竿澹澹風最是月明湖水濶輕舠柔艣萬花中

葉罩平湖靜不流藕絲菱角掛扁舟隔花稚子遙相喚摘得蓮房恰並頭

荷栁松筠滿四鄰此中無地著纎塵壠邊鷺立如迎客葉底鳬藏不畏人

侵晨得得看花忙雨送輕陰露送涼小艇系従髙樹岸藕花深處扇茶香

秋潮淸淺是今年葉密花紅著意妍立向棣棠花下望彩霞一片蔚藍天

漁歌聲裏記春秋藤徑茅亭事事幽怪底老翁年七十鐙前作字尙蠅頭【湖上仲兄著書能作細字】

髙原禾黍已芊緜潮晚偏收下潠田自荷

君恩三載住桐鄕兩度見丰年【比來甲子乙丑嵗皆大稔】

西山雲气正嵯峩把酒垂綸任放歌總是平湖蓮葉滿人間不解有風波

題澹人所藏文衡山潑墨山水圖

直廬茗椀校讐閒忽見飛濤杳靄間卻似曉煙春雨後湖幹日對米家山

曽囑

手種芙蓉近碧湍深紅淺白覆闌干別時曾囑龎家婦秋葉黃時一探看

文端集卷二十四

欽定四庫全書

文端集卷二十五

大學士張英撰

存誠堂集二十一

近體詩三十四首

夜出神武門

馬散天街濶長隄偃玉虹空林晴雪後寒月水煙中人聚平橋火鴉翻古栝風梅花香載路淸夜故園同

十二月二十日

內直看趙松雪水邨圖三首

風流無柰趙王孫畫出江南水上邨瞥向澹煙疎栁處依稀重認舊柴門

靑篛吹香雨後風秋山秋水總空蒙誰將寶穡堂前景移入觚稜晚照中【寶穡堂予松湖別業名也】

罛罼閒來掛短籬潮生風急雨如絲鵲華秋色無由見沙渚煙汀澹益奇【董文敏跋雲松雪盡鵲華秋色圖與此圖同爲王敬美家物此圖澹逺更出其上】

二十二日

內直看李公麟龍眠山莊圖粉本

畫裏龍眠首重回笑余新自故山來祗今欲覓垂云沜難洗空靑萬古苔【圖中有垂云沜今尙可髣髴其處】

丙寅正月二日

內直用司農梁公除夕韻

山澤臞姿恰五旬重來宮掖物華新爲沾柏葉尊前酒乍覺桃花頰上春內直鐙殘猶對客故園梅發正懷人東風靑徧王孫艸不減霜毫色似銀

唐六如畫梅花折枝二首

凍蘂寒香似有情當窗忽見一枝橫不緣人與梅花似敢折梅花爲寫生

六如居士本天眞澹寫疎梅筆有神恰似春深花落後披帷初見李夫人

寄題繼谿艸堂四首

別業依靑嶂農家共一林泉流芳砌徧花隠曲廊深才子耽幽事佳時愜賞心春風正駘宕遙憶舊登臨山麓斜分徑花叢隠結廬翠煙凝古檜碧澗亂紅蕖辟地貪分竹疏池學種魚老親多暇日一卷課春耡石門飛瀑近爲置一亭看松影層巖合梅花曲徑盤晴空云自白春盡雪常寒恐被徐凝誚題詩欲寄難共有園林僻多君逸興賒輦移幽磵石船載冶城花勺藥扶朱檻篔簹防碧沙那堪人日過相望在天涯題嚴蓀友爲澹人畫江邨艸堂圖二首

漠漠煙汀接短籬打魚船系緑楊枝有人艸閣靑鐙裏臥聴江湖月上時

自是才人寄托遙等閒畫出便蕭蕭待予小艇來相訪記取谿邊略彴橋

憶仲兄湖上三首

湖山存舊業浩渺接長川宅倚平安竹門迎伏臘田桔橰紅樹外笭箵緑楊邊雞黍南垞近相畱可判年地偏人事簡長日閉花闗潮接當門栁靑回隔岸山家才秔稻足亭共水雲閒常有深秋約芙蓉曲沼間湖幹棲仲子生計托漁莊西塞山前雨靑蓑笠子香花間看織网煙際聴鳴榔他日鳩孫子扁舟老是鄕東臯爲伯父方伯公舊園侄我思新之

跨磵平橋古東臯俯一川稻花吹栁陌山翠接城煙蘊借推前輩風流倚後賢路人談往事池館似當年

秋樹艸堂

路指喬松入幽居近復偏曲廊憑古木傑搆傍名泉春晝檐花密霜晨嶺樹妍娛親見昆弟時導板輿前

似古山房

境外幽人宅庭軒倚翠微斜過深竹徑忽見亂泉飛湍急連朝雨寒添六月衣主人搖落後蘿薜閉山扉

泳園

數武離闤闠涓涓響澗泉鳥闚筠館靜花亞石池圓深翠孤亭出平蕪逺岫懸與予棲鶴地只隔女墻煙

越巢

路傍靑谿轉垂藤見蓽門竹孫新籜滿梅子緑陰繁見客短衣慣尋山舊笠存艸堂書擁坐吟歗閱朝昏

河墅

春光宜北阜冬日愛南榮倚石長廊邃當軒曲沼淸荷藏新浴鶴栁待舊啼鶯舉趾先疇近移家看耦耕

正月十六日扈従南苑看煙火二首

春城歌吹傳柑日南苑

宸逰詔許従星渚霞標紛萬象銀花火樹湧千峯明月初平防蝀橋彼都人士夕相招紫煙破處紅鐙出十二珠簾倚碧霄

春山用阮亭韻三首

霏微殘夜雨山路不成泥舊燕尋巢入幽禽選樹啼秧隨春水緑花向夕陽低谿上堪行樂心情付杖藜鹿砦深藏屋牛涔淺印泥艸花雙蝶繞谿樹亂鶯啼楊栁吹綿嫩櫻桃結子低老夫猶健在閒與荷靑藜荷耡臨磵谷閒洗種花泥隴雉衝人過谿禽照影啼雨催菘甲滿風約麥痕低童子呼朝飯新香出糝藜直廬中同說巖先生讀阮亭南海詩卽用其見贈原韻寄阮亭

風雪山城別天涯復幾時梅花江北路茘子嶺南詩不覺淸吟久重聞禁漏遲直廬相憶處應遣故人知

送友人歸郁洲山【山在海中去海洲岸四十里】

春明歸櫂客棲隠郁洲山澒洞風塵外煙雲杳靄間東溟銀漢接西塞緑蓑閒奇思兼淸興扁舟恣往還

香山集有潯陽三春詩作

帝城春三首

春生

雪晴宮瓦碧參差澹沲春生太液池冰冸有聲微緑處栁垂無力嫩黃時窗橫梅蘂香初覺衾覆貂褕暖漸知幾度江南還冀北莫嫌花信較來遲

春來

鳯城遊騎錦韀香桃李隨風出禦墻陌上淸明沽酒閙擔頭紅紫賣花忙新鶯樹底啼春晚雙燕梁間話晝長開徧杜鵑山徑合可能無憶陸渾莊

春去

梅子離離葉底靑小園春去戶常扄拋來風月知誰管老卻鶯花不暫停上苑朱櫻初入籠丰臺紅藥乍登瓶子規催徧千山緑深掩蕓窗怯與聴

題禹尙基江邨圖

昔愛王孫筆疎楊映水邨浦煙迷釣艇江色動柴門復見髙人致惟存澹墨痕期君深卜築畫裏著庭軒

文端集卷二十五

欽定四庫全書

文端集卷二十六

大學士張英撰

存誠堂集二十二

近體詩三十四首

七夕前一日次說巖先生韻

隔嵗偏如此夕何南飛烏鵲待相過層霄夜覺新寒蚤碧落人贏別恨多茉莉晚風吹小苑梧桐疎雨墜秋河兒童預擬穿鍼節共拜盈盈淸淺波

十二月七日従院長除兵部侍郎

慚無藻思佐文風詎有良謀翊武功猶喜官階隨座主共論邦政絳紗中【時眞定梁公爲大司馬】

讀子瞻詞

老夫終日爲花忙一日三回索酒嘗三十年中盡瀟灑也應三萬六千場

丁夘人日題畫八截句

漸引樵柯入白雲東西路傍石梁分空山舊是經行處碧澗長松防事墳【方防事公墓在山園北有茂松淸流防事死建文難】

逺漲來時嶺岫明山腰樹杪白波生披圖似共春山響石馬潭邊雪浪聲【石馬潭乃山徑最佳處】

翠壁丹巖影倒垂橫斜多有瘦梅枝水邊但著閒亭子便是丹靑絕妙時

媚筆泉光舞雪濤蕭蕭霜葉響林臯潮痕新沒平沙路策杖難辭度嶺勞【媚筆泉有谿經水漲則深四五尺儼然碧潭矣別取徑山麓古栗數十株黃葉霜天酷似此圖也】

解纜朝辭黃鶴樓隨風吹過白鷗洲千頃平湖靑竹筏一聲橫笛葦花秋【此景略似松湖】

碧澗香秔水自春山椒路倚兩三松畫圖瞥見曽相識新買鄰家若个峯【山園新買北峯髣髴似此】

煨芋鑪頭活火生松肪偏照讀書明棲鴉何事忽驚起雪壓枯楊夜有聲【煨山芋防松火雪夜讀書自是空山勝境曽聴雪壓枯枝有聲乃實景也】擁被推窗未覺寒松巖竹隖雪漫漫窗前堆滿千峯白落盡梅花始放看【丁夘人日暫得休沐出安節弟兄畫冊各系以詩其中多有與故山髣髴者詩意亦及之志吾好耳】

送徐電發還吳江

徐孺東歸惜別離吳舠春泛日遲遲驚看笠澤人千里愁折旗亭栁一枝風物蒓鱸誇勝地鄕園梅筍正佳時沈郎謝病應相見爲語年來滿髩絲【沈云步與電發同裏】

放衙

放衙差蚤意飛揚拍馬歸來底事忙紅蓼暗隨秋雨發緑槐初轉午陰涼閒眠舊榻堆書滿近隔疎簾焙藥香何必松風筠露下髙懷方許遂淸狂

六月除禮部右侍郎仍兼學士

文昌卿席已頻登報國酧知總未能慚愧

君恩時記取名銜依舊一條冰

玉簪花二首

淸芬合是水僊儔屋角墻陰作意秋多感西風偏解事爲儂琢出玉搔頭

髙髻濃梳翠鬢勻寶笄初見一枝新誰知澒洞風塵裏別有冰心玉骨人

中庭小作藥欄

一年花事藥欄收短架疎籬引蔓稠雨後有蛩晴有蝶露葵宜夏蓼宜秋髙眠怕聴敲門客飽食甘爲抱甕儔何必園林千萬樹探奇選勝作歡逰

答中州冀渭公

皓鶴翩躚刷羽遙錦江歸後臥煙霄髙談舊接烏衣裏古貌新逢玉蝀橋久駐丹顏詩轉細重添蒼鬢雪潛消蘇門自是神僊窟宏景松風定可招

枕畔

枕畔傳香漏鐙前攬布袍天靑殘月白漸覺曙光髙聒耳雞聲蚤驚心蝶夢勞如何霜鬢滿嵗月等秋毫

秋海棠

豆莢疎籬引蔓長水紅花暎夕葵黃新秋晴雨多無準一片閒情防海棠

畏人

華林西畔逺囂塵深掩庭扉慣畏人蟻戰酣時眠白晝馬蹄忙處乞閒身花開不覺臨窗久棗熟猶思上樹頻楓茜蟹肥黃菊近夢回鄕國最情親

武仕弟従楚移米及盆桂至

香稻流匙滑秋花繞榻開最憐鄕味好逺附客艘來涼月懸當戶霜螯佐舉桮久稀深夜坐玆夕重徘徊題冀渭公所藏楊椒山畫梅花並詩卷子四首【有序】

椒山先生當明世宗時抗言罹禍冀梅軒公時爲刑曹陰左右之椒山畫古梅並系長歌貽梅軒孫渭公世守之當時文人繼和題識甚夥夫椒山之爲臣子致身君父梅軒之爲寮采急難友朋渭公之爲子孫顯揚祖父諸公之爲篇什禆益風教覽斯捲也四善備焉皆可述而頌也

折取寒梅贈披圖見古人祗因霜雪苦彌覺色香眞朋友存膠漆文章防鬼神貞風兼大雅吟罷卻沾巾浩气淩巖谷寒葩恥艷陽獨畱孤幹在長防百泉香舊迹傳丹萼新詩滿縹囊斗芒如可燭嵩麓有輝光斯人皆已沒墨沈未全幹大節臣心苦危途友誼難開花偏曲佶結子總辛酸滿紙寒光透従君作史看蚤年耽道味還自蜀江潯人有宗風在詩皆祖徳吟髙談驚廣坐長歗返幽林看取天心復梅花托意深【渭公従蜀中太守回】

寄丹楓

相憶城陰一艸亭祗今耆舊若晨星謝家羣従推模楷江左宗風賴典型山色逺隨鳩杖徧松聲近傍鶴巢聴何時石馬潭邊路共向云深劚茯苓

重至馬蘭峪一首

古塞重爲扈

蹕行淸時惟見樂春耕山回夕照孤邨出月上疎林萬幕平沙路雙單畱戍堡雲峯髙下隠邊城靑松如舊髭須白臥聴蕭蕭班馬聲

和澤州先生寄湖上翁韻二首

湖幹新與寄詩筒心逐蒲帆向逺空鄕國山靑頻入夢弟兄頭白總成翁瓊瑤乞得皆奇字蘭蕙貽來盡好風四面芙蓉亭上客剡牋深映一谿紅【湖上翁有亭在水中余取右丞句顏之曰四面芙蓉亭】

種菜連畦灌小筒漢陰機息萬緣空多年車馬城中客幾見漁樵澤畔翁千嶺曉光憐逺翠一湖新緑愛微風相思最是桃邨路花落春深滿徑紅

新營陽和坊宅

新結幽居瞰碧塘緑楊深處水芝香煙霞漫擬期僊磴竹石聊同履道坊南郭花邨連綺陌西山翠巘入斜陽扁舟更泊芙蓉岸穏置漁竿與筆牀

讀易樓下紫牡丹以十月作花四朶極爲繁艷

洛水名葩手自栽紫英曾自魏家來那堪故國三年別又報春花十月開國艷漫誇凝露質天香還有拒霜才鄕園兄弟爭吟賞逺慰離情錦字裁

奉挽座師宛平劉公

杏苑曾分一顧榮孝威風度滿西淸北平棨防傳家世京洛文章數弟兄易水幾年蓑笠往西山昨日杖藜行重過宣武門前第繐帳淒涼百感生

文端集卷二十六

欽定四庫全書

文端集卷二十七

大學士張英撰

存誠堂集二十三

近體詩五十六首

已已春日入鄧尉山九絕句

虎山橋外栁谿斜接屋連邨學種花自是山田收獲少梅園桂圃是生涯

萬峯山北野人家筍菊新爲客防茶借我片時髙閣上輕煙細雨看梅花

百疊云生震澤湖春衣端不耐沾濡叩門一笑翁迎客莫訝田家雨具無

墓田丙舍傍湖偏夜扣花闗一餉眠曽寫分云亭上額白雲相待巳年年【予家居時念齊索予書分云亭額取放翁白雲一半肯分吾之句】馬家山畔筍輿來曲徑深松雪萬堆已見香光云壑滿梅花未報五分開

平生野性癖煙霞此地端堪老嵗華巖桂嶺梅連巷陌結廬但看四鄰花

鄧尉山南古殿臺金銀佛寺面湖開千松影裏丹樓出萬頃波心白舫來

西施洞口野花明俛瞰南湖鏡水平石上千年珠履迹春風又見緑苔生

栁色輕柔緑漸勻杏煙初破一枝新鶯花弄盡春情態無計堪畱瞥過人

過雙泉艸堂

太平橋畔故人居小作林塘致有餘曽憶廿年攜手處雙泉猶是種花初

冷泉亭

百尺蒼巖灌木陰一谿流水寺門深香山作郡杭州日幾度斜陽伴醉吟

雲棲

復嶂層巒一徑紓緑筠蒼栝密還疎行人莫漫增畱戀盡有家山得似渠

靈隠寺

靈鷲煙霞古木新飛來峯色最嶙峋誰教琢取成龍象掩卻名山斧劈皴

錫山秦家園二首

墅繞淸池一鏡圓亭橋花竹各便娟爲園近傍名山側石罅分來第二泉

老樹霜皮態轉妍含淸堂畔緑陰偏

至尊相問何年種自入秦家二百年

夜登江岸至瓜步

心驚浩蕩古江濱漁火人家夜問津古寺月沈鐘定後一甌香飯最甘人

泛舟入防稽二首

蘭渚風流久寂寥夜深雙槳一谿遙江峯雪霽懸孤月澤國春寒長暮潮麥隴靑靑迷防岸煙邨漠漠聚平橋従來酷愛堂客欲薦湘蒓未可招

越水吳山舊溯洄廿年白髮盡相催誰知禹廟空山裏又扈鸞旗翠輦來

七弟従靖江來晤於毘陵

海云忽送雁鴻聲來伴春帆一日程身到江南仍是客牀聨夜雨若爲情須眉濩落宜髙臥巖谷荒涼待耦耕相對扁舟思轉劇釣竿煙水足平生

西郊

蒼茫山色紫泉宮風土淸佳鄠杜同橋跨緑疇藏宛轉閣憑芳樹隠玲瓏竹邊花蘸霏微雨栁外舟移澹蕩風最愛南邨谿水碧潺湲聲入上林中

宿邨墅

邨墅門臨驛路傍暫移襆被置匡牀涼生暮艸虫先覺月近秋宵漏漸長蝶夢我貪蕉鹿在馬蹄人逐曉雞忙年來萬事惟推分喧寂無心亦兩忘

坐谿上卻憶

薄有城南數畝池終期歸老結茅茨細吹綺縠風生處滿泛金波月上時蒲葉影中藏翡翠藕花叢裏宿鸕鷀華林西畔香谿水靜對無端寄所思

讀白詩二首

醉吟千首總蕭疎底事閒情苦讓渠世上風光全管領蘇杭太守洛城居

霓裳舊曲三升酒履道新居十畝池不解樂天緣底事猶従宰相乞分司

名園

水流琴築樹生香十二紅闌繞曲房一徑晚花春未去數聲啼鳥日偏長露桃枝覆銀牀濕湘竹簾深綺戶涼獨有金籠鸚鵡意含愁不解愛雕梁

賦得老農詩十四韻

檢防人間事爲農樂不支但知勤四體不解蹙雙眉嵗月催耕管陰晴布谷知灌花朝抱甕防竹夕編籬荷鍤輕蓑穏腰鎌裋褐宜一犂春雨後雙屐晚晴時栁岸收魚笱花邨趂酒旗兒孫居比屋姻婭滿東菑饒有閒懽笑都無逺別離先秋輸井稅及暖蓋茅茨齒長雞豚社家鄰土谷祠放歌忘逺近薄醉任傾欹略識租牛契粗聞秧馬詩羲皇如可接沮溺是吾師

題截句成復爲此亂之

榮枯喧寂由人看饑飽寒溫著自身不防心人端不解千秋定有防心人

一枕

一枕邯鄲鬢已絲僊翁未喚醒遲遲無端富貴兼憂懼總是黃粱未熟時

追涼

追涼陪侍宿郊坰退直披襟栁下亭雨後西山如畫處晴霞襯出逺峯靑

憶昔

杏園猶憶昔年春齊到蓬山十五人松院壺觴時並入槐防鐙火夜相親回頭半是凋殘客屈指稀逢彊健身我較諸君良厚幸豈容更惱鬢華新【康熙六年時同入翰林者繆念齊彤張禮存玉裁董黙庵訥夏鄰湘沅史子修鶴齡盧西寧琦謝瞻在兆昌儲玉依振潘起岱翹生唐偕藻朝彞丁次蘭蕙王子厚曰溫楊簡人仙枝劉苕水澤溥泊予十五人今禮存鄰湘子修起岱子厚簡人苕水皆物故】

郊居多暇因編輯舊詩

華林西畔栁芊綿僦得農家屋數椽散步不離鵞鴨隊閒吟一到芥菘邊繩牀竹簟新涼夜茗椀絺衣夕照天獨住經句差小快笥中詩艸與重編

新月

一灣初月影纎纎淸淺餘光照短檐天上玉鉤閒處著新涼正下水晶簾

試取三首

乍聴寒衣動暮砧雲輕河淡漏沈沈秋宵漸覺遲眠好試取冰弦作泛音

桂蘭時一擲過偶然獨醉彊嵯峩黃雞白日人空老幾聴玲瓏宛轉歌

一枝棲借十年恩階走瓜藤雀報門再到西華無个事金鼇重字第三孫

題蔡方麓趨朝圖二首

雞鳴盥潄古良箴敢怯新霜戀錦衾香暖朝衣畱宿火従來辛苦近臣心

觚稜曉色動棲烏中夜頻傳

內勅呼新出詞頭金鳯紙吮豪惟待蔡君謨

従湯泉望長城

設險謀𨿽逺勞人事不經萬夫成白骨百雉入靑冥迢遞經巖壑憑陵矗日星大哉堯舜業荒服與來庭與湘北素存兩先生訂遊盤山予以扈従溫泉不果往

共有名山約褰裳惜未従子方臨翠沼君已躡雲峯老衲茶瓜話深林虎豹蹤憑將幽絕處說與未來笻

茅山僧二首

路入谽谺瘦石稜寒云片片壓枯藤焉知古塞荒山窟猶有楞伽白髮僧

已公茅屋杳難尋但有鐘聲落翠岑白艸滿山行徑絕石龕松火閉門深

夜坐福泉庵三首

松老泉幽夜轉淸蒲團火暖話無生添香正是傳鐘繞殿時聞贊佛聲放眼雲峯千防外回頭塵界一毛輕誰人肯勸歸休蚤惟有山僧不世情

斗室鑪溫失曉眠一鐙話向老僧偏浮生最是閒難得消得華淸第一泉

南塘故迹已茫然閱武亭荒暮艸煙惟有殘碑數行字遊人哦向石池邊

讀山谷烏帽紅塵之句有作二首

太液冰開社日前春波搖動緑楊煙朝昏贏得頻偸眼玉蝀橋西水貼天

年光漠漠不相關烏帽紅塵日往還無限桃花春浪暖芳汀惟有白鷗閒

四時詩

小閣輕陰近竹西窗間人與玉蘭齊珠簾初捲杏花低避暑層軒俯激湍一庭風露洗紅蘭北窗千挺碧瑯玕十里明湖峯更靑白鷗黃葉滿沙汀四面芙蓉一水亭別有輕寒處士家小窗深院曲欄斜一樹黃梅蠟瓣花

十二月十日除大司空有作

苦思巖畔閱耕農蠖蟄禽棲一畝宮深愧衰慵無報稱濫將名姓列三公

聞友人談吳下園亭之勝輒仿白意二首

千堆松色壓層巒一帶桃花覆碧灘莫漫吾廬嫌窄小煙雲林壑望中寛

岸梅交影落淸渠亭榭無多致有餘三十年來花下坐餐香飲翠更誰如

新従谿外購得南莊

舊來遊憩地隔水得幽巒谷口看逾曲嵐光望轉寛送迎雙澗繞奔繹眾峯攢好種松千挺靑山夢可安

文端集卷二十七

欽定四庫全書

文端集卷二十八

大學士張英撰

存誠堂集二十四

近體詩九十五首

送友人之建寧幕

嚴陵江路接東陲碧澗丹巖憶武夷此日秋山應待客吾家太守最能詩欲知風物看蘭樹難遣鄕心托茘枝舊是紫陽遊學地景行還與薦芳蘺【太守謂潁州兩如】

七月除大宗伯兼掌翰林詹事賦此

淸卿三綰紫金魚深懼衰慵報答疎折阪何堪重叱馭拜

恩雙闕意躊躇【子昔従院長遷少司馬】

石匣鎭

古戍荒山窟煙雲朔漠連沙吹邊地雪峯接塞垣天龍節新恩駐魚符故老傳空城畱石匣形勝憶當年

密雲

逺岫橫雲際蒼茫入望平雙崖分古道千嶺帶孤城此日虛亭障當時駐甲兵霜風吹白艸猶作暮鉦聲曽於呂僊祠夢中得中二聨嵗久憶及因續成之

芝房蓮漏漸稀微髣髴髙吟舊竹扉斑剝莓苔侵客戶空蒙蒼翠濕人衣春風浩蕩蘭盈把古樹披離栗十圍此意分明曽說與豈應長遣素心違

嵗晚寄廷玉廷璐並與霖孫八首

辛苦銜泥葺敝廬畫梁香壁燕雛居來年驚蟄春風晚頻寄南塘種樹書

圃藝新花足寄情池籠疎栁好經行従來剝啄非佳事一任苔痕滿徑生

來往經過谷口居烏衣子弟愛謙虛谿邊長者鬢眉古記取臨流蚤下車

長安莫道隔天涯怕聴喧傳輕薄兒咫尺墻東家督近端嚴直諒舊吾師

圃翁生計癖煙霞借汝頻來探物華屋漏墻傾猶不惜十分珍重古梅花

新購谿南十畝莊經營惟有種松忙春煙春雨移花日須向前山蚤斸將

柏酒初堪樺燭明須知慈母此時情少年努力承歡處里巷人稱好弟兄

少小離家逺禦輪春風不見佩蘭人煙波彭蠡湖邊路一櫂歸來最愴神

嵗晚有懷山莊八首

一林香雪錦平鋪擬結危樓瞰玉壺不道十年空有願竹雞松防占髙梧

門對橫塘映碧虛一園梅影落淸渠每従行飯花陰裏悄地來闚玳瑁魚

西嶺虯枝偃蓋團蒼煙翠雨照人寒寄聲鄰捨賢孫子好防松楸與借看

隔谿新墅比柴桑翠壑丹巖繞石梁別擬傍山成小徑便従竹崦過南莊

小搆亭軒轉曲廊方池紅白水芝香行人爭道垂楊好百尺靑絲拂地長

曽見公麟舊粉箋谿巒髣髴尙依然空潭片石垂云沜相國重題媚筆泉

方壺曽往叩僊靈卜盡筳篿百不聴歸路只鄰春枕上夢魂偏識眾峯靑

寒宵鐙火夢初親呼我芙蓉島上人它日谿南種秋卉明霞千片隔紅塵

除日

內直

老來何處送年華簾額薫鑪本內家請看閣門春帖子一聨鳯防暎宮花【鳯防句乃門聨也】

瘞馬詩

白家駱馬已長辭瘞向郊原解敝帷猶記翻盆深夜雨獨乘電影過橋時

澤州先生見和前詩復次韻二首

防斿淸蹕逺従行蹀躞霜橋夜向明在日幾曽金絡首空令帷蓋有餘情

自是平生足畏途不憐宋鵲與韓盧死生堪托由來重垂老風塵嘆所須

遺山集中有陶淵明晉之白樂天語

采菊風期近自然醉吟猶未免蹄筌瓣香元自歸彭澤謾說淵明似樂天

送弟梓一之粵東二首

桂雨蘭香盡日吹嶺南風物重相思來遊正是春深後細把輕紅劈茘枝

邸捨頻年話遂初勸栽松竹藝芙蕖南來好作歸田計穏向湖山蚤卜居

晚出端門詣齋所

萬防昏鴉集鳯城晚隨金鑰出承明澹煙斜月籠髙樹匹馬空庭齧艸聲

禁中觀趙松雪秋林渡水圖卽用其韻

古栁橫谿積蘚苔飛軒正對雪波開鄰翁不負尋秋約黃葉黃花渡水來

燕文貴寒浦魚罾圖

煙水茫茫澹益奇更添沙尾宿鸕鷀蒹葭防處維孤艇一幅襄陽孟浩詩

李昭道山水殿閣圖

復閣重樓倚翠峯朱橋畫舫碧流中令人猶憶秦川好髣髴甘泉繡嶺宮

黃荃雀梅圖

一幅鵞谿見化工雀梅小景占春風千年枝上畱殘雪曽入宣和畫譜中

蚤過玉蝀橋二首

承光殿影白波翻古栝淸陰覆短垣忽見栁絲靑拂地夜來微雨過西園

寒食人家插栁條水雲亭畔碧波遙

禦園花事春如海來往低迷玉蝀橋

夏淺二首

桑葉陰濃水滿池荷錢暗與落花期山櫻鳥啄紅珠顆林筍人餐碧玉枝香霧氤氳迷粉蝶歌聲宛轉變黃鸝千金難向人間買夏淺春深最好時

身遂霜蹄底事忙吾廬髙寄水雲鄕舊營花隖三間屋新購谿橋十畝莊邨繞緑疇偏衍沃峯圍紫翠總蒼茫何緣卻向風塵老白盡髭須減盡狂

憶秦園山茶

憶昔毘陵細雨中秦家樓閣正春風窗窗堆滿梅花雪襯出山茶一樹紅

辛未夏至有事北郊說巖先生齋宿於冬曹南亭予齋宿於翰林蒙惠以詩卽次來韻

陌上楊花水上萍人生偕爾寄靑冥曉趨蓮漏同雙闕夜展桃笙各一防欲問海山家更逺不逢僊伯夢難醒冬曹槐防詞曹月檢防流光已再經【先生重領冬官予亦再掌院事】

西郊雜詩二十七首

偶隨

淸蹕侍甘泉長得追涼日暮天夕照西山云腳起攜詩吟到菜畦邊

幾簇戎葵繞砌開久無新雨到根荄不逢閒客憐顦顇誰汲淸泉一勺來

夕槐蟬噪晚風淸小徑閒行菜甲生瓜架忽看新水到桃花井畔轆轤聲

栁墅門前官道鋪黃雞白日聴傳呼詩中差見田家樂猶有蘇州範石湖

北牖南榮借一亭豆苗瓜蔓葉靑靑老翁戽水分畦白小作潺湲亦可聴

艸含珠露栁含煙再展匡牀一餉眠何處人間偏睡美曉星東上欲明天

炎風炙日劇愁予擬結他年避暑廬檐接髙梧窗暎竹方塘三畝種芙蕖

西鄰一徑槐成幄南陌千邨栁作堆獨惜眼前雙樹好海棠開日不曽來

栁陰沙路入湖灣方丈蓬壺指顧間聞道

禦舟牽纜處芰荷香裏看西山

不須桃李鬭夭斜底事芙蕖颭晚霞最是野田芳艸畔一枝閒澹女郎花

少小日長思隠幾冬烘頭腦意難堪一従失卻靑靑鬢始覺人間午睡甜

夜雨連朝入曉晴囷倉従此慶丰盈經旬不到南來雁農事頻牽故國情

蒼茫邨樹緑煙霏紫翠千峯日半規獨立菜畦耽晚色平生珍重夕陽時

殘月微涼透碧紗艸根虫語不成嘩階前緑蘸戎葵葉帳底香淸茉莉花

郊坰自昔晚涼偏爍石流金首防天聞說紅塵最深處連宵揮扇不成眠

平疇一望接林臯愁見蕓田炙背勞聴徹檐前深夜雨靑靑禾稼過墻髙

前朝陵墓久滄桑石馬丰碑臥夕陽底事中涓畱一窟至今爭蹋萬泉莊

濃陰髙栁蟬千樹媆緑新蔬蝶一雙極目蒼煙十餘里逺過紅壁隠雕窗

翦拂檐花秋轉盛經行畦菜夕偏涼但容飽食安眠過何必林泉是故鄕

人生自昔退休難小住茅茨便足懽繞砌露葵花灼灼髙眠近隔碧紗看

星火西流節敍更簟痕新覺蚤涼生白楊葉上蕭蕭雨已作秋宵第一聲

秋老煙光最所耽作書頻與報江南龍眠萬嶺丹楓色爲我殷勤十日探

一従騷雅流傳後大抵羈愁與賤貧若論今古吟詩客如我猶爲幸甚人

花名金鳯苦低微萱艸叢中接翅飛恰似邨莊小兒女銀釵緑鬢紫羅衣

靑龍橋畔栁毿毿野色泉聲性所諳莫訝夕陽吟望久水邨漠漠似江南

禦苑西通輦道鋪水田秔稻雜菇蒲千峯黛色頻回首十里秋荷裂帛湖

淙淙野水亂成谿獲稻人家近大隄閒過牛莊小邨落秋風禾黍甕山西

觀內府藏宋理宗不允陳鞾辭官手紮眞迹

秋壑朝堂秉政初士林風節更何如當時猶有辭榮者屢降南朝鳯紙書

題髙子奮僧話圖

庭軒新辟徑三三瀟灑幽偏性所耽別墅種花閒嵗月寒巖息影老瞿曇蚤年車騎羅雙防此日維摩共一龕若問棠陰舊時路至今垂防滿江潭

寄題儀園

幽居近傍女墻斜小構林塘領物華舊圃結廬饒水石山城出郭有煙霞門穿翠竹葳蕤徑亭對寒蓉爛漫花聞道南園佳樹滿許分春事及鄰家【汝書許贈予花樹故及之】

雨夜

暑入連朝酷涼因夜雨頻西疇欣有稼南陌淨無塵峯矗云陰薄煙開艸樹新郊居觀物禾黍最情親

寄二兒廷玉兼示六侄

曲沼春流石岸平迎涼擬構屋三楹欲教颯颯淸風滿安得陰陰灌木成好種碧梧籠小閤最宜修竹帶髙城板橋南北畱閒地看取波光與月明

讀李獻吉集

淸時萬類轉龎鴻宮羽皆含正始風格律尙存元气在時人莫漫誚崆峒

西郊

西郊因扈直分地禁林陰別館晴花滿西山落照深軒車諳世路鮭菜發鄕心節序催殘鬢生涯付苦吟

讀樂天詩

放懷天地總蕭然前數潛明後樂天竹石幽居伊水入霓裳法曲栁枝妍家無塵累身兼鶴詩有煙霞宦亦僊爲問洛陽歸老日東都賓客太和年

樂事

梅花帶雪壓朱防次第探春到牡丹曲沼波光翻碧藕小軒風露洗紅蘭涼生翠竹雲千畝秋老寒蓉水一灘自是人間饒樂事只應收拾到身難

放翁有馬上時看擔上花之句賦其意

斸自花畦破緑苔老翁家本住丰臺擔頭聲喚春風起郭外人衝曉露來未覺色香經宿減乍驚紅紫一籃開道傍有客垂鞭立嘆息鄕園沒艸萊

午睡

蕭蕭禾稼滿西疇細雨輕煙盡日秋撥火添香難遣悶開緘披捲恰生愁陰陰況復槐當午栩栩宜従蝶與遊鬥帳冰紈湘簟碧策勲先覓睡鄕侯

六侄爲予說社壇之勝賦此

路隔層層石子河數椽茅屋寄巖阿只因磵壑離塵逺更覺煙嵐入畫多社日賽神宜共往花時避客合潛過三年未遂尋幽興爲問松杉近若何

初秋

竹牀冰簟晚涼生云淨峯髙露气淸南去鴈鴻秋有信西流河漢夜無聲看過燕乳絺衣謝聴到虫吟羽扇輕今古盈虛觀物理且沽邨酒與同傾

四兒廷送四女於歸南還

黃犢巾車蚤戒塗小年兒女涉江湖方知白傅詩中意苦愛朱陳嫁娶圖

郊居同近公

杜曲曽誇尺五天華林況接禁庭煙峯回紫塞圍千畝地近丹陵湧百泉官栁大隄偏綽約艸花別墅亦幽妍何須苦憶江南北豹尾雲中可判年

步西郊

步屧農家小憩畱便堪俛仰狎滄洲不嫌南陌車塵近苦愛西鄰樹色稠半圃芥菘迎曉露一川禾黍媚淸秋卻思兄弟躬耕處萬頃湖田數白鷗

題惲南田雜卉頁子七首

粉桃花

冰綃爲骨玉爲情宋玉墻東笑靨生一樹碧桃含露綻人間原有許飛瓊

蠶豆

隔嵗霜苗雪覆籬新香蠶月上花瓷従來野饒風味筍緑櫻紅恰共時

朱櫻

朱果垂枝近小樓黃鸝啼過緑陰稠何人爲動金鈴響一任山禽啄未休

牽牛花

數枝縈蔓短籬東賸月殘風曉露中雨過天靑好顏色被誰偸入野花叢

秋海棠

最憐娟秀倚朱防性潔情孤灌漑難城北僊泉易得秋花七載未客看【北城僊姑井水灌之葉不萎】

蠟梅山茶

平生酷愛黃梅萼一入京華系所思溫室従教簾覆地頻年不見嵗寒姿

菊花

舊譜傳來菊種繁秋英端借玉爲魂麤花浪蘂尋常見誰似霜天澹月痕

辛未九月得小憩

淸秋暇日近重陽圃菊繁英照艸堂花入陶家風味好地傳甘谷水泉香金盤翠羽朝銜露雪朶霜枝夜有光此際心情差不惡閒吟終夕繞匡牀

大內觀字畫六軸

王右丞諸葛運糧圖

蜀道蒼山古驛秋雪消巴峽大江流可憐籌畫勞丞相挽粟空悲志未醻

郭忠恕山水

郭外邨南石徑斜一行秋雁落平沙紙窗茅舍家家竹霜樹寒林處處花

易元吉深樹羣獐

日暖秋林柿葉肥水邊麋鹿盡忘機呦呦渾不驚山鳥紅樹枝頭自在飛

馬逵松谿小艇

幽人尋迹水雲間坐臥扁舟看晚山倚櫂不知吟歗久松風吹過小谿灣

趙松雪秋林歸騎圖

結屋雲崖霧壑中茅亭石磴倚深松馬蹄今日歸何晚蹋徧秋山第幾峯

董文敏麥餅宴詩

華亭舊迹五雲箋麥麨新香列禁筵要識

九重珍重意來牟最喜入詩篇

文端集卷二十八

欽定四庫全書

文端集卷二十九

大學士張英撰

存誠堂集二十五

近體詩八十三首

讀渭南集東籬記

放翁卜築號東籬辟地才堪寄一枝偶種數花成小徑防涵勺水卽淸池鑑湖上有千秋迹劍閣爭傳百卷詩多少髙臺起華館寒煙衰艸幾人知

曉起

馬首東隅曙漸髙回看殘月掛林臯城頭霧宿鴉千防橋畔冰銜緑半篙常管欲明憐鶡鴠謾思得過學寒號山翁自擁靑縑被夢入梅花意正豪

送綏仲歸裏省覲二首

冰滿滹沱雪未晴軺車夙駕返江城官居薇省多才譽人賦蘭陔有至情新捧絲綸知色喜漫收書卷覺裝輕天涯骨肉團圞意難聴驪駒第一聲

華髮丹顏本異姿飛觥遙與祝期頤防看抵捨承歡日正是加餐勿藥時西阜竹亭應啟戶北山花隖待銜巵圃翁淸興猶如昨話向林猿野鶴知

退直夜坐

拂拭東華輭土塵鐙前弄影亦天眞武夷茶味如君子蘇陸詩篇似故人更漏漸長眠覺穏地鑪初暖意相親睡鄕饒有封侯樂紙帳梅花一問津

學圃齋前古梅兩榦蠧傷其一賦此

闗心頻問舊庭柯白石墻陰覆緑莎老樹橫斜芳徑好寒花遙映逺山多百年香色惟君在雙榦榮枯柰爾何牢防南枝除蠧罅春風時與拂煙蘿

雪中再過玉蝀橋

鳯城晴雪曉云鮮太液淸光接逺天積素更添宮瓦麗凝枝眞覺古松妍千林霽景王摩詰一幅新詩孟浩然他日空山煨芋火舊遊記取石橋邊

銜杯

雪擁空庭樹淸宵聴客吟魚蝦江縣味伏臘故鄕心水落樵蹊近山寒別館深銜杯難忘處梅蕊照芳岑

食苽蔣米

煙汀沙渚挺霜莖風味偏含曉露淸自是水邊饒雁膳何時采采入甜羮

夕歸

退直人歸叩夕扄西風颯颯動疎櫺每驚鴉宿門前樹慣看參橫屋角星濁酒喚來雙頰暖舊詩哦向一鐙靑短墻近接旗亭路擊柝聲寒掩卷聴

蚤起

禁鐘初歇意頻驚自撥燻罏宿火明馬上還將殘夢去一天風雪曉雞聲

送除生南還

月照空庭雪一堆寒鐙相對且銜杯春風艸色江南路漸向梅花多庭來

嵗晚寄二郎廷玉

城南營舊館幽事爾須知地僻過従少堂深課讀宜栁添垂岸影梅長出檐枝看取梁間燕銜泥繞戶時

夜坐

地接深嚴蚤掩扉煙鐘飄渺漏聲微借來詩卷添良友話到田園抵蹔歸撥火自偎紅獸暖翦鐙還惜玉虫飛闗河風雪三千里稚子音書嵗晚稀

挽左橘亭

才華蚤與太衝儔束髮論交已白頭靑史鴻名畱大諫謝家羣従本英流書來故國椒漿逺艸掩荒庭橘樹秋最是臯比心獨苦蓼莪詩罷泣従遊

掩闗

寒花抱幽質共此卷書間黯澹深鑪火陂陀小研山難將雙璧價換取寸心閒老去無多願焚香晝掩闗

索居二首

節近傳柑只索居不將塵俗翳淸虛當軒倚柱斜陽暖細讀樊川伴老書【余従澤州借劍南集答曰此予伴老書也樊川澤州別墅名】驚蟄到來三兩日谿山遙憶發寒枝劍南百卷従頭看每到梅花定有詩

十四日

滿幾鉛黃手一編山經圃史自評詮狂飇不放鐙花節深閉簾櫳看水僊

十五日二首

一罏沈水一甌茶心怯笙歌陌上嘩七載暌離何足嘆年年春事負梅花

矮紙幽窗短句裁靑樽紅燭水僊開兒童別有讙嘩樂連袂蹋歌歸去來

十六夜

帝裏韶華艷此宵鳯城西畔景偏饒珠幢璧玉旃檀佛寶馬香車玉蝀橋有客閒情常脈脈閉門寒月獨蕭蕭惟餘十里梅花路水國煙邨入夢遙

贈天壇道士二首

久別方壺憶偓佺忽騎鶴背禁城煙丹顏漆髮還如舊回首春風二十年

書卷堆中臥素琴爲予揮手作長吟曽聴幽籟松陰裏重捲濤聲下碧岑

西郊和澤州先生韻

走馬來西郭平明雜夢醒花邨楡莢老槐路麥田靑客貰新丰酒人過舊宿亭相鄰墻樹近風葉晝冥冥

同澤州先生再用前韻

隨意過蘭若相招午睡醒長松深院寂髙栁古墻靑艸沒春歸路花飛夕照亭客心同澹蕩小憩亦鴻冥二月廿二日同長康過西郊法華萬壽摩訶諸寺四首

野色蒼茫灌木稠西山翠靄接平疇従來韋杜鶯花地多半園林屬五侯

連蜷邨樹起春煙南陌才靑見麥田最是客心畱賞處淸谿流向緑楊邊

刼火燒殘古殿空曽移鐘簴上陽宮貝多十萬華嚴字盡在苔痕蘚迹中

石屋松陰老衲家尋幽還傍短墻斜西鄰偏有間田地一頃山園種杏花

龍眠小蘭若八首

釋子阿

一把茅遮老衲家傾欹石洞自谽谺春風最是陽坡蚤開徧櫻桃幾樹花

寶山

磵谷東偏古衲棲石稜盤磴入花蹊輞川曽說辛夷隖難比春山玉樹齊

師子社

谷口才過一徑幽數椽僧捨小林邱入山幾度拋籃轝但有梅花便可遊

淸泰庵

盤紆云境入山阿曽扣禪闗臥薜蘿城郭千家靑靄合湖天萬頃白雲多

尊勝庵

畱客茶瓜話碧虛松岑竹徑愛蕭疎昔來未解無生理曽釣池頭金魚

九峯

小結香茅嶺樹隈東鄰禪客數追陪鐘聲初動山煙白恰自松陰密處來

育報庵

北嶺盤紆路欲迷眾峯深處白雲低閒門常見山僧往庵在長松碧磵西

別峯庵

別有谿山野徑遙精藍掩映隔山椒惟聞鐘磬寒煙裏絕磵深林過板橋

初夏園林十憶詩

新緑

千山嫩緑曉參差躑躅初紅一兩枝最愛春煙初散處還憐山雨欲晴時

新秧

楡莢松花夾路齊山翁蚤起自扶犂一聲布谷霏微雨水滿平池稻滿畦

新篁

艥艥才看稍出土離離乍見影過墻初拋紫籜靑如許筠粉吹香日正長

新荷

栁下輕風捲釣絲荷錢一夕防淪漪南垞欲問花多少只看田田出水時

新茶

雲崖霧岫往攜筐怪底山僧十日忙緑樹陰陰人迹少枳籬茅屋焙茶香

新絲

淸和天气雨初晴辛苦田家婦子情秧馬才看過壠迹繰車又聴隔籬聲

新桐

勺藥花繁燕子飛碧梧鋪葉防巖扉云陰澹蕩波淸淺緑映山翁白葛衣

新蒲

水漲南塘石岸平靑靑蒲葉繞谿生遊魚爭向灘頭淺遺子時聞撥刺聲

新鶯

小閤窗臨碧樹谿聲聲淸囀愛黃鸝兒童莫觸花鈴響畱取枝頭自在啼

新燕

栁外雙飛燕子斜營巢新定野人家淸谿曲曲皆桃李銜得春泥半是花

澹人寄文衡山魚邨卷子兼系以詩卽原韻和答四首

栁巷蒲谿一櫂通筍櫻時節落花風煙波無限新詩好盡在漁歌杳靄中

直廬槐防日遲遲正是懷君舊雨時吟到江邨寄來句漁竿心事兩人知

蟹火漁榔有夢通心如黃葉怯霜風慙予五畝湖乾宅深掩梅花夕照中

衰慵豈合退休遲齒豁頭童異曩時畫裏谿山吟望久臨風說與故人知

牡丹時同澤州先生過法華寺僧說開數朶皆爲人折去惟見佛前膽缾中平頭紫一枝耳越月廷玉書來云讀易樓前開一百七十餘朶因賦

小圃穠華錦蔟籬春風擔卻看花時尋芳惟伴樊川老彌勒龕前見一枝

送長康之姑熟幕二首

喜共才人慰寂寥客中閒話盡漁樵思君恰值秋江晚采石松風夜聴潮

人似丹霄捲碧霞龍眠深處好營家期君結屋淸谿上同把漁竿數落花

太液

太液蓮開倚碧空南枝縞素北枝紅石橋莫訝頻回首恰在輕煙細雨中

在

內直見馬逺畫松風水月圖只淸古數筆而神致完備

爲賦截句

隔岸松欹古澗濱掛猿枝偃最風神由來筆墨宜髙簡百頃空潭月一輪

題畫二首

寂寂茅亭雪照帷寒梅低偃覆檐枝閒吟掉臂花陰下正是詩成意孏時

敝廬北阜有孤亭鶴去人稀戶晝扄遙憶當年鐙火地楳花長對逺峯靑

逺峯亭倚城西北隅隔墻則古靈泉寺太霞宮舊爲予遊目騁懷之地長康爲作此圖因賦二首

吾家亭子帶城偏竹隖梅窗伴鶴眠何處煙鐘催月落鳯山西畔古靈泉

路過西巘蹋晴沙古屋丹題羽士家最愛栁塘行不足邨煙將暮夕陽斜

長康作松湖山邨圖賦此二首

兩兩漁舟防暮煙芰荷秔稻滿平川湖山不獨堪畱賞下有吾家二頃田

松湖兄弟各柴闗北渚南垞愛往還樹接防雲天接水一湖煙雨米家山

小庭秋艸作花

玉簪殊有道人風月季新苞數防紅豆架瓜籬盡瀟灑一年秋色蓼花中

紅蓼花四首

秋水灘頭著岸垂和煙和雨拂淪漪紅絲斗帳條條影深防鴛央熟睡時

江南開徧舊漁磯漁父來時欵乃微葉密乍迷靑篾舫花紅偏照緑蓑衣

紅粟枝繁鴈蚤來竹芭籬畔托根荄喜君不戀江湖濶種向閒門也自開

寂寥門巷夕陽斜愛爾垂檐近碧紗更有樊川老居士攤書秋對過墻花【說巖報書云舊種蓼花今髙出墻矣】

園花十絕句

松過百年方偃蓋筍經旬日已成林閒觀物理皆如此莫爲榮枯感道心

籬槿半年相代謝牡丹十日占春光園花亦有乘除數濃淡中間較短長

重臺蓮藕無嘉味千葉橊房子盡酸華實由來難並美園花消息與參看

長松磊砢意寂寂下有淩霄時自妍縦使開花松頂上憎他天性愛扳緣

花借過枝開轉盛果經移接味方甘陰陽搏捖非常事物性何人靜裏探

桑以飼蠶専號葉牡丹尊重但稱花羅敷陌上東園裏管領風光屬一家【吳人稱葉不稱桑洛人稱花不稱牡丹】

姚黃絕世緗梅艷數百年中覩異姿說與晉唐人未識始知天地日新奇【牡丹中異品及緗梅千葉者皆宋以後物】

桂挺寒巖忘嵗月花經暖室易榮枯甘肥不是長生藥耄耋終歸山澤臞

秋花閒種倚荊籬淺白輕紅三兩枝雨潤日暄人盡識和風淸露最相宜

梅雨經時屋澑懸閒將石甕貯來偏花中原有神僊品不飲街頭苦濁泉

內直見髙房山蒼山古木圖

峯因積墨皴偏古樹爲撐云勢益彊能事由來鄙凡近寒山古木最蒼茫

郭河陽谿山圖

深林蕭槭水潺湲古寺層軒倚碧山睡起茅齋無一事午鐘飄出白雲間

趙松雪春山水閤圖

風流僅見趙王孫水照春山濕翠痕谿上有人開艸閤杏花相對映柴門

劉照寒蓉雙鴈圖

難得秋光一日閒卷書長對瑣窗間羨他旅雁雙棲處蘆荻芙蓉水一灣

秋日退直

庭槐經手種掩映老夫家太液西園曲紅墻緑樹斜好將半閒日對此一秋花月夕明朝是垂簾彩霞

文端集卷二十九

欽定四庫全書

文端集卷三十

大學士張英撰

篤素堂詩集一

癸酉正月十一日同李愚庵勵近公過萬壽寺

古寺人稀蘚迹重畏吾邨畔數過從半篙新綠當門水千疊奇云別院松鐘卸雕梁埋翡翠橋橫錦石墜芙蓉誰知澒洞車塵外猶有閒情話夕舂

題王石谷畫黃硯芝黃山采芝圖

江南山水窟奇峭天都峯萬嶺落雲海雪浪鋪長松怪石翳陰巗攫人如虯龍聞有丹砂泉波防春溶溶雲際掛飛瀑寒潭時自舂吾友性耽奇登躡資一笻猥以鸞鶴姿狎此猿鳥蹤披圖賞不已滌我塵胸嶺岫本吾土窅隔闗河重吾與石穀子魂夣時過從

題梅桐崖洗桐圖

修桐本孤直卓立眞罕儔濯以淸冷泉皎潔當髙秋吾防有君子思致足與侔雅負神僊骨日與羲皇遊閉門閱洗桐視聴淸且幽十載領柏臺浩气淩滄州縱之彌六合卷之娛一邱君家敬亭山謝李遙唱醻吾亦同此意南望大江流

題畵二首

春山新雨後千巗浮暁翠白雲帶林麓奇觀非一致谿光泛漣漪石路杳深防中有幽人居庭軒自淸閟策杖渡橫橋蕭然寡塵累

崇岡千仞石萬古苔痕斑懸崖挺傑閣杳靄煙雲間結搆臨空際蘿薜誰能攀門庭耽靜寂日對谿南山時有騎驢客來叩柴荊闗

題畫截句四首

平湖漠漠起寒煙一防晴巒接逺天此景依稀何所似瀟湘春水嶽陽邊

幽人小艇白雲間長繋南汀水一灣泛出蘆花應有意煙波濶處看靑山

雨霽嵐光澹益奇黃鶯啼處綠參差山翁自愛茅亭好灌木陰陰夏淺時

蒼山疊嶂倚空蒙奇石燐燐曲澗通自是深林人迹少谿聲朝暮翠微中

夏日直

丰澤園四首

槐陰漸滿栁初成白髮頻年侍從情書卷蚤趨西苑路桑田蠶舍接華淸

秋云亭畔樹交加新水新陰石徑斜繞砌靑靑書帶艸沿谿灼灼米囊花

家住湖天栁萬絲曾隨蓑笠餉東菑於今倐見閒鷗鷺憶殺春陰布谷時

平田水滿漾新秧酷愛溫風防防香願得身爲邨社長小車輕蓋課農桑

虛堂

虛堂十笏日棲遲綠樹疎簾掩映宜借問山翁逃暑處一鑪香篆七條絲

七月十五日

召於

暢春園泛舟

賜宴於

淵鑑齋遏云亭復

命至

佩文齋恭賦八首

栁陰曲磵水波平陪侍

君王翠蓋行兩防水花相向處輕舠柔艣入空明淵鑑齋前水四圍鯈魚鷗鳥盡忘機一牀書帙含靑靄防防亭臺落翠微

自驚塵眼入煙霞圓嶠方壺賞物華靜日簾垂淸殿迥秋蘭香徧嶺南花

雪膚冰液紫囊封珍果新移

禦苑中萬里海南曾未識眼中初見荔枝紅

琪樹僊葩植防叢

天家物色更誰同佛桑花綻迎朝日一朶驚看照殿紅曲磴長廊石徑紆許窺祕閣

紫宸居

君王淸宴娛圖史四壁瑯圅插架書

天藻臨池絕世工瑤圅百軸

禦香中摩挲老眼窺云漢鳳彩龍雯矗紫穹

亭畔芳茵借綠莎頻斟玉醴醉顏酡花凝湛露垂垂發難比

君恩此際多

題子大滏陽朴園圖

我聞滏陽天下稀芙渠千頃香四圍浦漵參差菇蔣暗田疇曠衍秔稻肥隄栁陰濃水禽聒渚蘋香暖谿魚飛風景偏宜近城郭官橋古道開荊扉中有園亭朴而野讀書味道忘塵機靜對笭箵水澄澈逺聴桔橰煙霏微夕陽杳靄牧笛返月明欵乃漁舟歸茅檐土壁少丹堊竹椽松桷無雕防世澤相承勿敢墜桮棬幾杖思依依石谷丹靑妙海內能冩平逺皆芳菲喬木深莊夏猶淺藕花別墅露才晞安能移家老此境翦韭烹魚願不違一曲滄浪櫂船去水雲自制芰荷衣

寄澹人復用前韻四首

南北相思有夣通漁莊遙寄一谿風米家畫裏焚香坐常在菇蒲煙雨中

衰疾惟慙退隠遲栁蒲搖落雪霜時昔年同結漁竿願獨有靑山白髮知

聞道園林一水通扁舟來往趂樵風著書千卷琳瑯字髙詠晴嵐罨畫中

佳句逡巡欲報遲江南三月落花時難將煙火人間語碧樹靑谿寄所知

題羮湖畵龍眠山莊圖兼寄省齋先生【上有省齋題句】

云巗翠壑龍眠西大谿十里緣芳堤結屋同居大谿北吾與聴叟相扶擕幽偏最愛栗窩小詰屈不覺松陰低樂耕堂髙俯平楚靑蓑細雨看鋤犁山容谿響入太古鳥啼猿歗皆天倪種樹初成果初結憐翁委蛻歸丹梯筆墨蒼茫寫崖谷撫捲長嘆思低迷吾廬十年委榛莽淸宵有夣勞攀躋煙霏月冷樹空老水流花落鶯亂啼寄語靑谿老居士【省齋自稱靑谿居士】芳艸自昔多乖暌小園深瑣勿復道黃柏山椒增慘淒惟有六朝金粉客花時莫忘聴黃鸝

積雨

不須愁積雨猶可助淸吟門掩靑苔路窗低碧樹陰睡情欹枕熟香气防簾深坐覺琴絲緩挑鐙試泛音

奉和

聖制詠金蓮花詩

托迹靈峯下移根玉殿西色將籬菊掩名共渚蓮齊灼灼金英滿翻翻翠葉低坐看瑤艸近何異躡丹梯禦書篤素堂扁額特賜恭紀十韻

寒山樗櫟材昌時沗遭遇丹地蟠孤根碧霄濯淸露撫躬彌悚惕承

思益驚顧齒髮日就衰迂拙天所賦粗知歷世難惟識守身固生平有微尙靡敢渝尺度集木復臨淵凜凜結情愫錫以艸堂名

天語曰篤素龍鸞字徑尺瑤光懸寶璐願言詒子孫千齡永無斁

小庭

小庭碧樹覆晴檐坐覺淸陰滿一簾北牖山光懸畵捲南窗花影落書籖數聲淥水情偏適萬事浮雲夣久恬白陸詩篇隨意讀素心於汝獨無嫌

故鄕漕艘至有以鸜鵒見遺者

小艸幽花雨後靑擕來鸜鵒掛閒庭身隨雀舫家何逺囀似鶯簧舌本輕喚起暁天窗漸白叫殘停午夢初醒不須更學人言語唇吻雌黃久厭聴

夏日

淺絳憐朝槿輕黃惜露葵艸花深綠院秋雨晚涼時棐幾堆書滿疏簾著地埀吾廬𨿽不廣猶足傲東籬【放翁有東籬記規制極隘】

積雨有作寄廷玉輩

借解饑劬把濁醪好將書紮問兒曹難言花港觀魚樂不勝泥塗防馬勞栁畔小橋新石堰墻陰古木舊亭臯懸知荷芰香風滿放屣垂竿盡足豪

閒適用樂天韻

雨過空庭槐防碧艸花開落似殘春湘簾深靚稀畱客楚簟淸漪穏稱身茗瀹新泉聲漸沸香添沈水意相親誰知澒洞風塵裏別有閒情逸致人

六月二十六日

隔簾蔓綠參差葉底殘紅三兩枝此際心情最間適朗吟白傅洛中詩

恭賦

無逸齋詩應

令

淸嚴鶴禁迥無塵溫凊時聞道法親自昔屏書無逸句髙齋今見

禦題新

東華曙色映蓬萊滿架圖書四壁開

無逸齋中勤誦讀龍樓正是問

安回

夣坐小樓成末二句

鹿門偕隱小丹邱琴薦茶鐺事事幽屋角東偏文杏影春風吹上讀書樓

送錢菽鬯之官蒼谿

才子彤庭蚤防名新擕防綬劍門行逺看雪嶺過秦棧近對春江繞蜀城邊徼殘黎勞撫字循良異績課農耕心知佇作承明客難遣霜天惜別情

二郎廷玉入都定省寒夜共話遂成四章

長安節序喜團手防梅花避峭寒紫筍黃柑皆土物素琴濁酒亦淸歡惟期孝友承家好須解謙和涉世難不覺趨庭良夜永銀河珠斗漸防幹

江鄕逺隔重牽情愛爾惟期寶令名薄有傳家靑史在何妨閉戶綠苔生天倫共覓琴書樂子捨相聮誦讀聲王謝風流休漫賞久知吾意厭肥輕

漢代賢良重力田吾家邁迹自東阡長聆無逸三宗訓幼頌豳風七月篇波轉桔橰鳴下澤云屯秔稻熟平川繪圖擬入春秋社桑柘雞豚樂有年

橋東裛露荷千防屋角吹香竹一灣登眺每從煙樹外坐眠常在落花間閒人地位仙兼佛晚嵗風流水共山淨埽靈臺無一事肯教容易老朱顏

寄三女

穉女闗情久別離吾家道韞解吟詩蕉窗對鏡圖書滿紙閣拈鍼筆札隨香徑自移閒艸木膽瓶常貯好花枝每將雅句貽昆弟話向京華阿母知

次韻答澹人二首

寒蕊供幽賞淸吟想夜分鄕園同入夣花事悵離羣老眼耽泉石新圖愜見聞雪香亭畔景把翫最殷勤苦憶陪猿鶴知君鑑此情共期鋤菜老獨羨買山成白髮家偏逺朱顏嵗屢更寒宵吟麗句邱壑思縱橫

爲澹人題梓樹花圖二首

文梓花緐迥異觀紫瓔朱絡翠云端新來頻寄山中信特地移根占一巒

江邨逸興耽紅雨爲寫生綃一幅春自昔樂天曾有句微之才是惜花人【白詩除郤微之見應愛人間少有惜花人】

題澹人北墅圖

種樹成陰須十年等閒求買苦無防東坡此語老解事喬柯珍重如拱璧一株兩株皆足豪古幹拏云根覆石何況嘉樹羅千章蒼深杳靄幽人宅我愛江邨新艸堂谿流縈抱園林僻梅花十畆雪堆莊桂叢一望天香陌松嶺排空紫翠翻梓澤飛英紅雨積修篁處處煙梢靑孤桐嵗嵗霜皮白天畱此境待詩人云窗澗閣捜陳迹雙屐平橋鴈齒斜一擢輕舠鴨頭窄荷亭花埠日埀綸蒓谿蘭渚時鋪席水禽沙鳥馴不驚啼煙喚雨同朝夕酣春避暑𨿽頻來曲榭髙樓自疇昔天下名園數錫山老樟顚蹶成蕭槭【樟樹最古近聞始作】防見輪囷合抱姿交柯接葉森如防嗟予邱壑足平生性耽種樹老成癖疎梅十挺松一巒對此小巫彌气索披圖如探九曲谿引人著勝殊難釋自是君身有僊骨瀛山緱嶺娛僊客佗日功成息肩去細把庭柯增數尺

春晚天禧宮看松

荒殿松風晝掩闗十圍蒼玉古苔斑徘徊淸籟濃陰裏髣髴深山大壑間幽境乍容成小憇浮生未許覓長閒百泉自是頻來地駐馬何妨數往還

法華寺防牡丹

飛霰才過花信遲餘寒猶滯綠楊枝畏吾邨畔埀鞭客蚤是春殘谷雨時

乙亥三月六日擕六郎登積翠橋北瑤華島時野桃初放岸栁微靑俯視春波得十二韻

春情苦泥人言陟瑤華島欵段緣石磴盼睞出林杪憑髙散塵襟新晴覺春暁靑歸花栁遲紅髮山桃蚤西嶺隠薄霧雪峯迥幽杳夕照入龍樓金碧絢霞表中太液池煙波自空渺縱橫九陌長蕩漾一舟小圓殿影差參蟠龍勢夭矯【謂古栝】石橋儼虹臥鈿車正云繞倚徙復移時聴禽借芳艸穉子有防心笑憶湖天好

乙亥三月中旬出西直門歷近郊防杏花四首

隄栁新陰起宿鴉平明走馬蹋晴沙初經細雨宜芳艸未覺輕寒損杏花霧斂西邨飄酒幔塵消南陌度香車懸知今嵗農桑樂麥隴靑靑一道斜

平蕪芳景日芊緜縱轡郊園意曠然雪淨遙峯橫黛色防歸髙樹起春煙最憐濯濯風前栁更愛涓涓雨後泉已識閒非容易得旋鑣莫厭夕陽天

比捨園林競物華地連韋杜總淸嘉碧谿雨足三篙水紅杏煙籠十畆花栁防深蔵邨市古槐根髙擁石橋斜畱連只在城西路更訪松闗老衲家

栁陌春深逸興催徧尋蘭若看花來泥融頗覺谿難過風曾無客與陪乍聴鶯啼閒覓句不妨馬逸小成災萬端倚伏皆如此苦樂相招豈用猜

瓶中杏花

一枝山杏破輕寒最愛微舒色可餐乍白乍紅爲態好含煙含雨欲開難怯當荒圃風前立折向甔瓶簾下看佗日培栽三十樹還營傑閣倚層巒

題古塘山莊圖

吾邑倚山麓北郭景尢殊岡巒莽回互土壤偏沃腴園林饒美箭谿澗出靈蒲平逺復幽邃邨墟如畫圖斯地稱古塘景物更誰逾我出宜民門掀髯頓胡盧言過龍眠莊佳地日取途山椒搆書屋石子耽咿唔淸池抱一徑古木羅百株麥蚤抗春艸稼宻勝秋荼愛賞無已時夢境猶奔趨吾弟出此畫景乃吳客摹髙低路髣髴逺近谿盤紆長吟起嘆吒山靈遙可呼何當返徵轡籃筍踐此區寄語囑鶯花勿俾芳嵗䢐

題羹湖畫冊巾車歸裏圖四首

幅幅煙綃筆有神斯圖展對獨情親梧桐秋雨江南路容作垂鞭飲馬人

拍天風浪旅防驚翦燭同予住鳳城埀白倚門歸夣切思君著筆此時情

曾擕絡秀挽巾車碧艸芳時返故廬今日披圖思往事道山人又上淸虛

龍眠髙閣挹飛泉洗石移花樂事偏碧落僊居剛十載黃壚客去已三年

乙亥三月二十日過廣濟寺防海棠卽贈天孚五首

紫緜初放暁煙収晴日花光倚佛樓猶喜馬蹄乘小暇海棠開日得頻逰

谷雨輕寒欲放遲陰晴最是看花時要知諭法深微處拈取臨階三兩枝

茗香相對日遲遲裛露含煙半放宜探取人間消息理莫教開到十分時

古藤雪屋已公居竟日掩畱對擁書一室蘭香比幽谷撲人最是捲簾初

雪刺防頭顧影慚人間何事不曾諳君營丈室維摩側許借蒲團學小參

夏日卽事二首

手植庭槐漸放芽西鄰屋角已堪遮虛堂謝客容支枕舊架除藤爲種花小甕膩紅傾潞酒半甌香碧試閩茶人生底事多惆悵地北天南總是家

春歸又負故人期廿載華林借一枝隔苑樹籠棲鶴地舊宮花發浴蠶池夢回鄕國雞愁聴泥滑天街馬倦騎坐對小屏簾影靜此心惟許七弦知

題馬西樵畫冊十首

薄薄山田種黍宜數家山畔結茅茨春秋社飲無多路翠巘疏林土谷祠【予最愛鵞湖山下之詩謂其得田家丰樂太平景象玆𨿽尺幅而山色明秀茅舍淸幽林端結搆宜是叢祠遂作此擬之】

荒山古木亂雲生絕磴危橋少客行思向小庵深入定惟聞泉響續鐘聲【喧不礙寂者泉聲也艶不傷道者花峪也巧不蕩志者鳥語也樂不招尢者隠居也舉世在明瞇之間無人超苦樂之趣】

石壁靑蒼插江渚何人結屋滄波間閉門只有潮聲入回首沙鷗共我閒【東西梁山卽太白所謂天門中斷楚江開也石腳插波懸崖置屋實有此景當夕陽返照片帆飛來幽曠淸佳宜爲詩人所賞】

蹋盡空林落葉聲尋山莫計白雲程髙車駟馬足憂患好句多從驢背成【埀釣竿坐藍轝騎跛驢蹋芒鞵皆隠者之事然聞達官案頭有釣艇圖不聞山人壁上有待漏圖試取參之】

嘆息人生萬事愚誰從眼底覓淸娛一間茅屋三株樹便可相將入畫圖

秋林葉落雨如絲野老何曾解別離應是前邨沽酒去山妻相送過橋時【人生天涯逺別多由聲利場中山翁離數步山妻穉子往送來迎馬知離別之苦此景可畫】

少小離家學閉闗曾擕書卷石門山靑松影裏看飛瀑一幅吳綃紫翠間【吾裏近城瀑布首則披雪次則石門又次則似古山房予自幼齡從叔兄讀書扵石門僧捨今此庵已成茂革可慨】

蟹捨魚莊秋水生茅檐相對好躬耕平蕪野色靑如許動我湖幹種栁情【予擬扵松湖新莊築隄種栁爲觀魚泛舟之樂斯圖先得我心矣】篔簹颯颯作秋聲一把香茅結屋成但得蒲團趺坐穩自然消息悟無生【龍眠山中有修竹一畆欲置亭於其中預作一聮云俗事無如斯地少道心常對此君淸抱此願十餘年迄未償也】

仲子湖幹蚤結廬千山飛霰放船初擁裘醉臥蒲帆急瑤島僊人本雪漁【西樵畫有逺趣武仕特以貽予六郎廷瑑持此求書遂各賦一首於後】

過宛平相國園亭

丞相園亭夣憶中廿年今始蹋芳叢埀藤到地閒門入奇石如林細磵通山杏子低幽徑碧海棠花亞小樓紅欲知物外棲遲意邱壑由來屬謝公

卽事二首

江鄕蕙艸如茅賤此地千錢購一叢培防剪澆勞日夕數枝香滿小庭中

連朝走馬問芳叢數過城西古佛宮遺我魏花雙蒂好一年春色甔瓶中

乙亥四月二日防

召賜宴

暢春園蓋

特旨也成四首

深宵剝啄啟衡門鳳紙來宣荷

異恩明日馬蹄侵暁出琪花叢裏到僊源

苑樹新成防碧條水邊同上木蘭橈紆回山徑過雙栁紅紫花圍白板橋

斯防何異泛僊槎

瑞景軒南聚物華魏紫姚黃都看徧禦防千種洛陽花逺砌斜傾赤玉盤輕陰更帶露華侍臣不管雕防隔爭看中央綠牡丹

西郭邨中有文杏髙柯花時極可愛賞忽一日見操斧盡伐爲薪嗟嘆不已因成此詩

紅杏含煙四十株才逢花謝綠陰鋪無端斤斧摧殘盡嘆息人間有底愚

曲防承

詔步司農說巗韻二首

花間漏盡晝沈沈曲宴頻沾感寸心祕閣同承春殿詔捲阿期續盛唐音靈池魚戲靑萍合輦路鶯啼碧樹深瑞景軒南鋪綺席鞓紅千朶暎華簪

淸波同泛錦檣連指防樓臺散暁煙栁暗花明春似海山縈水帶景無邊竹孫蚤出逢多雨杏子低埀兆有年自是

聖恩榮侍從側身蓬島亦仙緣

歸來

馬迹歸來盥潄宜焦桐便理七弦絲一簾深綠槐舒葉半榻淸芬蕙滿枝苦憶白家池上宅愛吟宮尹洛中詩釣船隻系繩牀腳最是吾廬得意時【白詩有誰家臥牀腳解系釣漁船】四月十五日過玉蝀橋望北湖漁舟輕泛有致遂成口號

荷葉田田昨夜生南垞北岸貼波平明湖風定澄如鏡最愛漁舟兩兩輕

澹人見贈芍藥賦此二首

謝家紅藥正當堦定有瓊琚好句排昨夜春風過鄰圃數叢婪尾發蕭齋

四月淸和芍藥天甔瓶花事一鐙前尋芳猶記曾逰處不到丰臺二十年

秋日

經旬休沐蚤簾影靜虛堂江蓼疑南浦秋花愛北墻黃柑齊佛指金粟聚天香再理淸琹罷庭槐半夕陽

文端集卷三十

欽定四庫全書

文端集卷三十一

大學士張英撰

篤素堂詩集二

秋夕鼓琴有作

含露沭新涼秋花好顏色閒澹足髙致庭階手滋植埽迹深閉門虛堂恣偃息簾影隔塵囂琴徽代語黙古調重希聲沖和滿胸臆幽泉滴寒岑鳴玉響淸閾豈有箏笛喧頗覺琵琶仄始知昌黎詩陵轢非琴徳

乙亥六月二十日奉

召至

暢春園賜食於

淵鑑齋宴畢敬觀

禦書扵

佩文齋賜

禦筆書扇並紅白千葉蓮各一缾恭賦六章同

召者大司農陳廷敬原任總憲王鴻緒學士顧藻少詹事髙士奇太常少卿勵杜訥督捕理事官胡防恩侍讀學士史防庶子孫嶽頒及長男侍讀學士廷瓚

時和鳴鳥聴雝喈避暑亭臯愜

聖懷苑栁涼生宣政殿渠蓮香繞讀書齋林幽地靜煙霞古徑轉谿回水石佳惟有侍臣恩眷渥木蘭舟泛到蓂階

萬防臨禦久精勤暇日

皇情涉典墳窗度竹風彌靜逺簾埀花气更氤氳蕓香披捲侵晨色蓮漏觀書達夜分水變墨池何足訝琳瑯千軸盡奎文

遏云亭畔列芳叢景物人間迥不同玉蕊乍驚天上樹茘枝初見嶺南紅雕欄鳥語曈曨日水殿蘭香澹蕩風總是生成饒雨露擢英競秀碧霄中

侍從頻年沗萟林

髙齋賜宴近花陰大官列饌皆珍果中使擎杯盡異珍事絕千秋榮莫比

恩沾兩代愧尢深矢音欲效林間鳥難訴微臣感遇心水榭西頭繞曲廊漸移花影日偏長許窺玉檢來深殿爭乞龍牋近

禦牀屢賜

宸章恩不厭頻傅

天語意非常諸臣仰恃

優容度腐艸羣分日月光

自昔詩稱玉井蓮錦塘今見露華鮮重臺異種蓬壺客碧藕奇姿太液仙缾貯荷香分渥澤舟移花影度晴川一從拜賜芙蓉闕日日淸芬幾席前

題石谷畫冊二首

平林帶逺山斷防圍方塘髙原隠茅屋似我松湖莊蚤禾亂黃雲新秋�稻香扁舟繋門栁處處鳴漁榔苓箵出沙渚中有鮮鱗蔵湖上白髮翁結屋汀鷗傍耕漁倚先業樂志良有方顏堂曰寶穡荷栁魚稻鄕士農皆本務後嗣期不忘

幽居出林杪斯語良可賦秋山自重疊落葉紛無數空林響樵柯山腰防家住雞聲亂白雲谿光暎紅樹寒泉落層巗疎花隱樊圃邨煙接嵐气杳靄日將暮我昔扶笻時幽景屢回顧披圖苦尋繹髣髴龍眠路

題石谷畫截句六首

崇岡灌木亂昬鴉跨磵穿松一徑斜久別蒼山舊書屋石橋西畔阿誰家

天空木落萬峯稠山色朝來翠欲流底事春深不歸去畫圖惟愛李營邱【龍眠當春深秋暮風景最佳新綠丹楓萬峯如錦奇觀異狀不可思議二者更以秋晚爲勝靑松滴翠古栗鋪黃間以霜晨楓桕茜紫深紅照耀林壑繡嶺雕巖四時之景未有能過之者】

一帶橫林手自栽霜晨晴日果園開欲尋栗裏幽人宅須渡平沙淺水來

谿水淙淙雨後生奔巗絡石愛澄茅亭可有幽人到臥聴鳴泉戞玉聲

蓬子灣頭水接天荻花深處起炊煙何時蓑笠江南雨醉上湖幹放鴨船【人生適意湖居爲最蒲防蘭櫂北渚南垞隨意所之侶逰有鷗鷺之羣兼味有魚蝦之羙栁隄千尺可以縱步荷渠十畆可以快遊晴日則漁笛滿川風雨則綠蓑在野四時之景雪月尢佳六合之中煙霞獨勝謀幽居者當敬以此告之不敢自祕也】

蕭蕭落葉雜歸鴻秋在山人澹墨中我郤置身亭子內便同陶隠聴松風【乙亥八月退食之餘稍有暇晷埀簾虛室埽迹杜門茗椀在傍淸琴可禦友人贈以巖桂數本香气塞牖海棠秋艸逞艶北墻視息其間亦良快矣鳬宗以畫冊見贈筆墨髙妙煙雲舒捲遂置我扵林壑中各系以詩記今秋勝事並志良友之誼於不忘耳】

寄示諸子二首

淸夜聮牀有弟兄梅花寒月讀書聲而翁舊宿荒園角擊柝烏蹄霜滿城

文心須熟九還丹气靜神淸筆路寛此日短檠無夜課何勞辛苦蹋長幹

閱盤山誌寄靑溝上人

我昔賦行役稅駕盤山下髙峯逼塞門蒼巗橫薊野黛色薄靑防睇望彌秀冶今讀羣公詩煙霞供繪寫久知林壑佳益覺塵寡樹杪亂雲棲石虎飛泉灑松檜翳幽徑薜茘纒古瓦霜柿艶淸秋風篁卻炎夏言念紫蓋峯依然白蓮社我本邱樊人落落風塵者夙願在名山寄詩慙大雅倘許營一龕薌茅乞盈把

飲摩訶庵看杏花便過

禦果園歸塗憇元福宮

西郊富蘭若摩訶庵最幽自昔文藻客挈榼頻來遊我往扣荊闗綺杏花事稠嫩蕊烘澹日絕艶誰與侔丰肌裹仙骨坐令桃李羞俯視成奇觀相將陟崇邱長林籠錦幄上有煙光浮更歷

禦果園千樹交平疇晚過元福觀苦爲雙松畱喬柯淩碧落霜幹直且遒孫枝走殿角一一皆龍虯歸臥發佳夣滿耳聲颼颼

三月十六日過妙光閣遂之慈仁寺

尙書舊迹比輕塵細艸幽花巧作春猶有山僧談往事招魂無復畫蘭人【妙光閣爲龔合肥宗伯燕逰之地】

慈仁古寺昔遊頻廿載重來蹋輭塵不作小詩傳後輩殿臺誰識舊龍鱗

初夏二首

手培蕙艸綠芊綿花蔕含珠劇可憐欲令微風領香气移來簾影小窗前

三冬溫室防重帷始得紅蘭四五枝郤憶龍眠山畔路歸樵花壓擔頭時

長日四首

長日陰陰燕羽斜樹頭防防放槐芽蘭枝花謝堆新綠初到江南谷雨茶

小雨輕陰入夏寒擁裘猶怯近欄幹闗心塞北風兼雪衣上冰花渾未殘

觀書摹帖已全刪茗椀琴絲亦放閒知有年光無處覓臥逰石谷畫中山

憂喜人間總浪猜好懷能得防時開莫嫌春色堂堂去紅藥朱櫻次第來

題喬無功孝廉餉烏圖二首

庭烏反哺意勤渠嘆息人生未得如一掬香粳深愛汝結巢常傍孝廉居

蚤嵗中年違怙恃霜天愁聴夜烏聲披圖瞥見銜悲客無限人間風木情

入夏卽事四首

斗室湘簾也絕塵春深夏淺最撩人每逢嵗嵗淸和月芍藥香中住兩旬

能白能紅偏冶艶含脂含露最夭斜人間自有畱春處手種臨階月季花

防日晴雲始破寒擔頭芍藥滿長安輭紅怕蹋丰臺路翦向銀缾盡日看

華林西畔掩雙扉簾幙風輕燕子飛手防朱弦防紅藥數聲淸越過中徽

法華寺老僧贈牡丹四朶有作四首

名花百朶近書樓未省兒童解愛否慙愧山僧知好事年年相贈紫平頭

花中姚魏迥無倫我昔移來洛水春今日白頭方解事防花不是種花人

春殘布谷已頻摧含露西山蚤斸來恰是老妻齋誦日膽缾先向佛前開

洛陽鄜畤逺難尋吾本江南僻縣人何事辛勤求異種家園珍重玉樓春

年華二首

最宜珍重是年華只合芳林傍水涯藥譜茶經誠鄙事桃蹊李徑卽吾家支分耕獲憑啼鳥莞鑰門庭付落花手把劍南詩百卷蓬壺蹤迹豈幽遐

靜中風味試探尋茗椀鑪香伴素琹盆蕙便堪爲茂艸庭槐暫許作長林非無邱壑胸中事時有鳶魚物外心家在海山鄰弱水久稀消息到於今

丰臺芍藥吟四首

竹籬茅舍傍淸湍種菜家家間藥欄獨有宛平丞相圃畱花未折待人防

四月薫風防復晴通衢委巷賣花聲緐英盡在長安陌誤賺逰人蚤出城

紅雪歌兒鬭粉脂南窗北牖列參差晚花珍重蓮香白別貯銀缾三兩枝

移植城中百不成泉甘土沃始敷榮由來不解隨人意小艸偏生物外情

予旣得前四首與弟侄同看復爲予道北軒事遂成末篇

短句吟成一破顏忽聴弟侄話家山北軒饒有花千朶郤在淸潭碧樹間

夏至齋宿蘭省與王昊廬先生談龍眠秋色之勝遂成長句

苦憶龍眠愛秋晚爲君摹寫秋山容霜濃日澹色初染林臯颯颯多悲風桕栗松楓隨地有頳黃紫翠攢一峯峯峯相續各爲態上倚碧落燒晴空此時潭水澈骨淸傍防數防新芙蓉不寒不暑袷衣便有客有酒巾車從紫蟹黃雞味正美靑芻玉粒香偏濃俯臨大谿坐盤石矯首長歗摩蒼穹飛鳥遙衢赤城起天光絢轉朝霞中造物娛人亦已甚奉我綺屏繡幄千重重

先農壇古松

古壇數百載石屋傍長松一松防一畆翠色撐空蒙修柯動鱗甲詰屈森虯龍幽響吹笙竽颯颯回天風班剝何所似淸廟羅鐘鏞古仙侍天闕肅穆修儀容靈液分海瀆精气通華嵩上有鬼神守下無狐兔蹤我昔當壯嵗斂戢欽微躬言陪華亭叟【沈繹堂先生】更伴淄川翁【髙念東先生】風塵久間隔奇觀欣再逢徘徊淸籟起偃仰蒼云封靈物邈嵗時廿年俄傾中細把靑銅柯覺與疇昔同惟予華髮變感嘆將何窮

防賜

禦筆臨米芾長幅恭紀

聖主求寧致淸宴坐擁圖書千萬卷省覽機政日中昃典學稽文意靡倦微臣嵗久侍華淸講席經帷燕常見避暑多在甘泉宮栁風槐露迎涼院幾畔秋蘭襲袂香階下新荷映波茜

聖情怡豫對淸流微颸不用移宮扇日揮鳳紙恆百幅退筆爲山墨爲澱逺自篆籕逮挽近縹囊玉軸羅羣彥漏痕釵腳法益奇虎臥龍跳勢屢變

禦筆腕下集大成俯仰千秋稱獨擅臨摹最愛米與蘇古人重見開生面襄陽野老舊知名異代遭逢數稱善當年承詔入深宮落筆驚奇響春殿米顚豪放本不覊紫袍自裹端溪硯長牋流傳入內府側近龍香荷宸盼字大如椀近數百淋漓瀟灑吳淞絹鐘王顏栁各有態盡入豪端供結撰勁筆軒翥摩丹霄奇情天矯躡飛電珠璣萬斛神采殊珊瑚百尺霞光絢念臣朝夕傍棐幾特與疏恩及愚賤玆幅拜賜出明光寶翰煌煌倚深眷榮光夜燭蓬蒿廬奕世家珍共欽羨

丙子秋日直

暢春園

韻松軒卽事兼呈澤州江邨靜海虞山四首

西郊幽曠水泉淸近接羣峯紫翠橫太液疏池千澗入靈和種栁十年成承

恩數沗丹霄直顧影頻驚白髮生宮漏聲希鈴索靜慵開書帙此時情

水雲佳地敞

宸居日日朋簪此曳裾

龍禦紫庭朝聴政鳳棲阿閣舊攤書【軒乃諸皇子讀書之處】傳餐中使過瑤島滌硯涼波引石渠久傍星辰髙處立捲簾常怯對淸虛

樹接郊坰入翠微不辭騎馬侍

彤闈佳時載筆臣何幸

聖主耽書古所稀地近淸都蘭桂繞閣臨秋水鷺鷗飛頻來漸覺蒹葭老風露新添白袷衣

海云東望接滄溟一片秋光滿

禦屏雨過平蕪沙路白風回髙栁繚墻靑休兵可望登三古埀老惟思守一經宇內羣公欣有托抱蓑吾欲返煙汀

眼昏

行年甲子已全周眼暗經今有十秋云外猶能窮練影鐙前未許辧蠅頭久知識字多爲累但可看山百不求目力漫從寥濶費意中思制小林邱

不寐

一月愁淋底事狂新晴今始見秋光蕭蕭終夜還疑雨深悔移牀近白楊

見進芙蓉者

江南秋色鴈聲催新見寒蓉進

禦來故國祗今湖水上倚風含露滿汀開

宿法華寺

倦投古寺愛庭柯積雨墻陰長薜蘿砌擁艸花秋蝶滿檐埀霜柿暮蟬多偶從禪榻分淸磬卻夢漁竿枕綠蓑最覺園蔬有佳味衝泥不厭屢經過

題梅桐崖橫琴圖二首

宛水先生鬢未星髙懷逸興寄靑冥遙知目送飛鴻處一片間云在敬亭

自昔題詩詠洗桐橫琴又復羨幽蹤祗緣古澹人相似不獨吟成萬壑松

七弟自平山來晤於其別時作此示之

生平宦迹未親民重爾分符赤縣人兩字箴銘惟愷悌千村婦子待慈仁世間境遇安爲樂里社濡感最眞自昔參藩傳治譜百年棠防浙江濱

畿南百里足婆娑地僻民淳穩歗歌山翠逶迆連北嶽河流縈帶近滹沱簾垂官閣春花滿竹暎閒庭夕露多家室團圞稱吏隱好將休養致人和

毘陵分手隔江煙南北鴈飛已八年薄宦擕家深念爾嚴寒覿面倍欣然闗心伯仲顏俱老回首田園意更偏壯嵗勞人須努力容吾髙枕白雲邊

閏三月二日同子侄輩過摩訶庵詣天禧宮看松興勝庵看杏花萬壽寺看鐘沿谿河歸四首

杏煙吹散半成塵蔓初抽菜甲新自惜尋春來較晚穿林猶見看花人【摩訶庵遇史冑司輩擕酒來逰】

蕭索琳宮大道傍雕檐畫壁久微茫長松深瑣無人到盡日空庭發古香

微颸潛起綠陰中差與琴聲古澹同頓使塵心消歇盡由來陶隠愛松風

蘭若幽偏舊迹存松林路接畏吾邨小亭西望春如水紅杏花飛

禦果園【興勝寺有亭俯看杏花】

卽事

木芍藥開春晼晚近依棐幾稱幽淸正當暁月黃昬後忽聴冰弦一兩聲豈是鼠翻簾幔響非闗風激紙窗鳴朝來檢防缾花朶落向琹邊防瓣輕

八月過明相國園還循河至髙梁橋三首

縱轡晴郊野興賖城闉西畔入煙霞防家地接靈和栁一路春殘杜曲花

上林余澤散煙汀丞相園林喜不扄欲向鏡中看樹色扁舟移過晚香亭【屏上畫叢竹號晚香亭】

曲曲波光泛玉泉髙梁橋北愛潺湲誰人解向紅塵外行到淸谿綠樹邊

題石谷寒泉落木圖

蕭蕭眾木響霜葉落秋淸雲中逺鴈度階下寒螿鳴谿流潄石瀨琴築相琮琤我昔山窗夜飽聴同韶韺手把白傅詩甌泛黃菊英盡滌塵世想深愜幽人情十載謝邱樊撫捲思縱橫時方坐齋堂靜慮寂無營空山共今夕憶我寒泉聲

題石谷天香艸閣圖三首

我家亭子傍淸池初種天香月露枝老樹成圍應有日秋風相待廿年時

披離巗桂紫苔斑下防寒泉碧一灣悟到木樨禪定處九秋風露滿空山

城南傑閣帶修廊錦石垂藤倚桂坊一種淸秋髙潔意最宜相近是篔簹【予儗構天香書閣扵小橋曲沼之南新移叢桂枝甫覆檐石谷繪圖亦傍石臨水若爲之防也喜而賦之】

題石穀畫米家山二首

煙螺霧髻望成堆水气空蒙暁未開我愛松湖山數防桃花新漲雨中來

菇蒲風防上嘉魚秔稻吹香六月初一笠一蓑吾已辦賞心端合傍湖居【吾家湖上有先人舊業田非腴壤獨蚤禾先秋而登耕漁並作弟兄接屋而居阡陌相望有可樂者湖畔一峯聳秀絕類斯圖荷栁之隈惟松獨茂煙水蒙縈乃是眞米家山也】

題姚注若畫冊十一首

新購谿南十畆莊年年書爲種松忙猶思坐對龍髯古聞道靑梢若我長【余以辛未種松於芙蓉島得四千本今閱七年已髙七八尺有盈丈者若見其虯枝偃蓋古幹挐云歗詠其間亦一盛事也】

山居無事日遲遲簾靜香消與睡宜有夣不離幽徑外鳥聲飛上野棠枝【余壬戌以後謝客山居蓬徑艸庵饒有幽致棲遲三載此景依然重話舊逰惘焉增慨】

朔雪燕霜栁最遲采蘭修禊已多時祗今玉蝀橋邊過才見輕黃染舊枝

樅水松湖地接連平山逺渚已幽偏依稀如見金環石楊栁煙中過釣船【湖畔有石圓淨名金環石】

邨市人家栁防邊白魚入饌最芳鮮慙予舊是湖幹客風景相違十二年

西郭層巒入翠微石門舊業掩荊扉梅花香裏茅亭外盡日空山雪練飛【吾鄕瀑泉甚多披雪及似古山房皆佳玆圖類繼谿石門從梅花影中望匹練尢勝也時與方子東來同識之】

霜葉迎風鬭茜紅我曾步屧入橋東雕巗繡嶺千重色半在雲中半水中【吳興小司冦筆妙天下冩秋林得荊闗遺法園居養髙興致益豪防染入化以十二幅遺余良不易得也】

媚筆泉香蘚石奇下臨千尺瞰淪漪懸崖舊是垂云沜圖畫依稀李伯時【余在大內曾見龍眠山莊圖粉本有玉龍峽則今之碾玉峽是也其祕全庵結屋山麓前臨大谿樵徑當門則今之冩園似之有垂云沜奇石壁立大谿中今媚筆泉羅漢臺猶可想見也】

傍水穿林石徑紆幽泉香艸世應無相將路入芙蓉島遙見靑松隠碧梧【從冩園而西山腳插大谿中於此營一徑迆逶里許可得水石營回之致由此達椒園芙蓉島極爲幽僻因識於此圖之末云】

荷鍤朝來過野塘籬邊小圃愛蔬香侯鯖百種爭能似豆角新肥帶露嘗

布谷聲中初焙茶低枝小艸發紅芽山禽啄向春煙裏誤認谿邊躑躅花【黃荃趙昌作花鳥多出新意遂冠絕一時玆幅染嫩葉如花輕紅可愛是春色非秋色也因詠以詩】

文端集卷三十一

欽定四庫全書

文端集卷三十二

大學士張英撰

篤素堂詩集三

題宮定庵四迹圖六首

少小聮裾至樂存推棃讓棗度朝昬多君四海飛騰日長記書聲棣蕚園【右兌弟讀書圖】

席防秋風蹋輭塵板橋霜迹騎駪駪柴門雞黍山東路誰識佗年擁節人【右應試北徵圖】

玉皇香案舊才人自有文章動紫宸靜海至今傳軼事澤宮蓮炬似車輪【靜海勵澹園先生每爲予言里人夢紅燈二椀自學宮出其一絕大乃公獲雋之兆】

車騎雍容舊井廬承歡恰稱彩衣裾誰能頭白雙親健笑拆紅綾第一書【南宮第一時雙親俱健】

地接東華水滿谿柯亭劉井舊沙隄至今槐影深蔵屋猶照當年太乙藜【右翰林讀書圖】

左駕蒼龍右翠虯飛馳河伯與陽侯使君本是爲霖客手把銀潢灑綠疇【右禱雨圖】

小集用東來伯顧鳬宗韻

小軒晴雨愛時和乳燕新泥葺舊窩庭滿綠槐供偃仰階翻紅藥盡婆娑壺觴此日分毫素麟鳳諸公未网羅頻問故園松竹好從來鄕思向人多

日長

日長睡足午陰斜猶喜經旬蚤放衙客到常聴江北語簾開初見嶺南花琴古澹平沙操甌送淸芬顧渚茶親故兒童紛滿眼何妨垂老客爲家

韻松軒卽事前十首【有序】

丁丑夏六月同陳大司農髙詹事勵銀臺孫大司成傅侍講學士入直

韻松軒編纂碧谿髙栁縈帶直廬鳥語蟬聲響答淸晝傍有水神祠丹楹翠瓦下臨深澗林陰蔽日赤曦忘暑時抱書卷過此防衍聴隔花之宮漏挹別浦之荷香率成十絕句鄙僿無文防諸公屬和遂爾成軸念夫交防聚散事等浮雲文雅風流語傳他日目前隨意之揮灑異時觸眼之琳瑯倘得歸老邱樊展對於松陰蘚石之間殆歐陽公所謂回顧玉堂如在天上者耶並書以記其事

一道淸谿迥絕塵日光穿樹見纎鱗水邊石上來趺坐便是驂鸞隊里人

山畔蒼然結小亭數峯垂影入滄溟中涓亦解臨流賞指防波心看畫屏【蒼然亭名】

一水一山俱入畫一花一艸別成春人間何處能如此更說方壺恐未眞

路過平橋靑嶂繞門臨谿水綠陰開洞天福地原無暑況復山煙送雨來

漏聲隠隠水淙淙紫玉蟾蜍碧瑣窗池館人間稱第一朋簪天下更無雙

栽桃種栁防多時瞥見喬柯掛綠絲愛看淸陰籠碧澗抱書常過水僊祠

午夢遙驚花外鐘闗情水態與云容隔墻便有蓮華蕚淸逺亭邊石筍峯【淸逺亭名】

丹稜十里路非遙槖筆連朝侍紫霄靄靄微風波上度幽蘭香自

禦筵飄

塵囂不到迥幽淸半日微陰半日晴忽聴進冰傳內使栁邊遙過櫂船聲

弱水何如

帝子家雲中飛閣影橫斜我來蹔作承明客便泛吾家博望槎

韻松軒卽事後十首次孫樹峯大司成韻

千章灌木夏陰陰祕閣疎簾發苦吟底事谿邊來去鳥亦耽丰艸愛長林

方塘曲抱小山岑雨過涼生一探尋便是黃荃江防景菇蒲深處宿沙禽

云館九天鈴索淨谿亭六月袷衣涼微之佗日山陰去僊吏人間說

玉皇

家在樅陽秋水邊平湖萬頃接山煙東坡夢作仇池長福地神魚小有天

荷裳篛笠試新裁乞得閒身駕鹿回上界由來足官府思從勺水望蓬萊【時方上章乞休】

瓊苑花枝玉井蓮

天家景物總淸妍只應書向瑯玕節畱與云孫奕世傳北望祁連似砥平黃皮烏弋盡銷兵正宜白首爲農去臥聴松風夣亦淸

北峯云影已全移惟有仙家漏防遲莫怪頻年驚節物才凋一葉是秋時【立秋後一日】

松陰低覆云千壑蓮葉香深水一灣手種庭柯今防許倦飛鷗鳥合知還

防年偕入苑東門時見雲從墨沼翻

天語親承俱色喜華亭風格至今存【此専謂樹峯天語嘉其書法可繼美華亭】

便面畫雙鷺碧蓮題曰路路淸防圖奉

勅賦之

精白勵臣衷含情藻繪中蓮香披淺瀨鷺羽立芳叢皎潔心常似塵埃意已空

聖懷勤賞詠長此振淸風

送髙江邨侍養歸裏

自吾與江邨同被賜廬居禁庭二十載出入形影俱鴻才愜優眷異采絢天衢對分金鳳紙偕曳紫貂褕君獨有髙堂靈萱日正舒衡宇近相接慈惠資濡一朝奏天子乞養歸平湖縷陳數千言字字傾鮫珠非不戀丹闕風土愛枌楡垂白性所宜東海古名區三公抵一日願將慈母娛

至尊動色聴欲報多躊踷子情重違拂國士珍璠璵宮端晉顯秩天藻承

賜書同輩有榮慶皆言公遇殊神武靖荒服櫜鞬隨屬車黃河靑海間王事許馳驅欃槍旣以掃端拱禦金鋪陳情返林壑勇退誰能如五色宮雲中垂紳扶板輿雅詩頌吾友出處皆師模

寄廷玉屬山中疏治谿塘四首

龍眠攢簇眾峯幽四面嵐光抱綠疇地勝總堪營別墅灘髙無計泛扁舟須知雙澗從云落好引淸谿繞屋流制就木蘭書畫舫芙蓉深處狎輕鷗

平生愛對碧潭空幸有洪波別澗通來自長松修竹外經過石堰小橋東芰荷鋪處香風滿桃杏開時錦浪紅從此幽棲無憾事淸流曲折畫屏中

曲曲何妨暎短籬還畱方沼翫漣漪閒尋奇石支橋路偶著茅亭傍水湄舴艋頓添漁釣樂桔橰還與稻梁宜淸渠近繞繩牀腳好詠香山洛下詩【白詩芙蓉池在臥牀前】歸計無端攪夢魂十年心事北山園松杉𨿽短堪圍屋櫸栁猶存可防門移竹栽花忘嵗月看山防水度朝昬秋晴難覓登臨意只盻南鴻數寄言

枯坐

槐葉凋疏紙屋明繭翁枯坐負秋晴菊憐東壁參差影琴愛中徽撥剌聲舌潤汲泉烹綠雪指香和蜜剖靑橙故山楓桕霜初染腸斷丹霞與赤城

秋日過西郊諸園晚詣法華寺八首

秋日晴郊得勝逰城西韋杜屬通侯水分太液波常防樹接華林地總幽

北渚南垞曲折流鏡中幻出小林邱爲憐舊是江南客借與輕舠竟日遊

傑閣長廊一徑斜赤欄橋畔碧窗紗主人猶在交河北獨付蒼頭爲埽花

疎栁餘花防翠岑芰荷老後始探尋最宜疊石臨流看數防芙蓉黛色深

畫桷驚飛錦石攢重重金碧防雕欄放翁自賞東籬趣僅得盆池十笏寛

誅茅一把也幽偏心賞由來喜自然卻憶蒼崖丹嶂裏瀑泉飛落萬松巓

還鑣得得欵僧扉恰自前邨獲刈歸欲問梅花消息處霜林黃葉已紛飛

畏吾邨畔舊棲遲蘭若重過復防時淸磬一聲人出定滿庭霜柿正離離

丁丑九日

達士由來愛景光最珍寒食與重陽碧潭潦盡文鱗見丹樹晴烘錦幄張十載壺觴髙防香九秋松菊故園荒一龕剩有埀簾地整理缾花學趙昌

秋窗料理瓶花四首

自疊盆山插菊枝分紅間白滿花甆明知老去童心在只似雕虫作小詩

萬紫千紅縱目宜風沙無地玩芳時昔人手著瓶花史卻勝黃荃畫折枝【袁中郎著瓶史】

揀取花枝貯膽瓶要兼畫意與詩情最憐影落紗窗上一幅輕綃爲冩生

搗練遙聞巷北碪薫衣低覆水南沈經旬粗得閒中味黃菊花圍綠綺琴

卽墨黃伯鑑餽柏葉露

蒸露猶存柏葉香一瓶遺自海云鄕朝來攤捲黃花裏百沸淸泉自取嘗

廷瓚承

命致祭衡嶽

手持丹詔歷間闗乘傳眞成晝錦還木落洞庭秋色好計程明日到衡山

題李公凱小像二首

冰雪丰裁映紫髯靑蓮居士本臞僊世間何物供淸聴鶴唳松濤手一編

天祿讐書渾未閒時聞淸佩直蓬山誰知澹蕩髙人意常在花谿蘚石間

窗間二首

窗間枕藉劍南詩琴比陶家有七絲莫怪經旬常埽迹偶閒難得菊花時

園才五畆半池塘防繞紅桃間綠楊底事懸圖向東壁安排樹石攪人腸

吾園四首

水復山重樹色連紆回樵徑大谿邊吾園獨占寛平地翡翠屏圍數頃田

瓔絡巖前雪浪浮玊龍峽底碧潭幽吾園獨占雙谿勝引入花邨繞砌流

布谷聲聲喚插田雨晴新綠正芊綿吾園不用栽花看滿目猩紅是杜鶻

稻獲場空栗裏開霜輕日防鴈初來吾園最是秋光好紅葉千峯錦繡堆

對菊十二韻

春晚復夏初天地气芳燠萬卉弄顏色紅紫紛滿目秋深嘆搖落蕭蕭脫羣木隠顯各有時物理重往復何來絕世姿東籬見叢菊灼灼紫蔕披粲粲金英簇輕霜濕華滋寒月照淸淑晚蝶戀低枝余蜂領微馥色正格愈髙體腴气彌肅造物娛寒士借以幽獨編荊作小圃覆泉爲甘谷選取落英餐快展離騷讀

丁丑十月旣爲皜亭記渉園圖再題小像二首

坐防髙梧倚桂叢讀書味道日舂容知君抱膝微吟處意在玲瓏第防峯

千樹松杉十畆筠海山佳地更無倫但能収拾楸枰後便是蓬壺深處人【圖中畫奕方罷】

憶松湖用東坡先生逰孤山韻

桐之陽有松湖秔稻再熟佗地無松嶺歸樵相伴侶煙波縱櫂聞歌呼弟兄於此居其孥千樹桃花春自娛楊栁覆門沙路逺芙蓉園屋槿籬紆埠有扁舟莊有廬北渚南垞鄰不孤紅紫牽風足蓮芡芳蘚出水繞菇蒲世業遺自先大夫嵗収百斛度朝晡鳴榔舉网魚撥剌不羨笠澤漁家圖吁嗟此地樂有餘十載歸夢空蘧蘧塵网固結誰能逋境幽筆拙難爲摹【東坡先生疊此韻四首思致髙妙一再諷誦觸湖山之思遂次原韻布鼔雷門之誚知不免耳】

冬日二首

埽地焚香一事無人間何地不方壺莫嫌春至無消息繞坐緗梅十二株

靜拂冰弦思轉淸海南香裏月三更無端窗外寒螿歇應爲平沙撥剌聲

防

賜哈蜜條味甘芬乃工部侍郎常綬擕回者

西域新回使者車司空風景話流沙從來蒟醬無人識拜賜初嘗哈蜜

卽事三首

年來性癖武夷茶風味溫香比豆花融雪烹來忙小婢故應淸興似陶家

地鑪溫室障蒲簾雪後曦光照短檐諫果拈來成一笑何時濇盡始回甜

千年古栝承光殿一寒林太液池人在金鰲橋上望滿天風雪散朝時

防室中滿置盆梅用東坡先生韻

疎枝寒蕊憶山村冰磵冷落幽人魂迥隔江云不可見蟠根矮樹同朝昬研山西畔書幌側交柯接影成小園瓦盆擁雪土常潤地鑪宿火氊微溫深夜相將炳明燭淸暁乍喜迎初暾梅花詰曲居防室何殊方朔棲金門但能朗誦陸子詩不須更與醻一言計日春風花爛熳爲爾滿注花前樽

丁丑十月疏辭兼管翰林院詹事得

兪防

起居注史殿西偏占領冰銜廿五年今日拜辭文石陛好將鳳紙付時賢

白首儒臣典縹緗絳紗弟子盡琳瑯種槐幸得依劉井佗日淸陰滿玉堂【予種槐於翰林凡十八株】

秩宗淸重愧吾衰紫綬三重占鳳池解郤只魚何色喜筍香花落是歸時

題翁康飴麻衣負土圖

迎養京華翟茀榮花時常奉板輿行畫圖偏寫麻衣淚知子含淒無限情

寸艸春暉事惘然白華難補淚涓涓憐余蚤嵗悲風木菽水輸君五十年

文端集卷三十二

欽定四庫全書

文端集卷三十三

大學士張英撰

篤素堂詩集四

山居幽事戲擬右丞體三十首

居傍幽巗石屋四面靑蒼削成才見峯腰雨過忽看松頂云生

近對層巒飛瀑匹練髙懸翠微空谷涼風乍起滿林煙雨霏霏

日防波平鷗泛谿淸沙白魚逰一葉隨風上下桃花流水扁舟

近栁依松小閣下臨千頃湖平卵色靑天雪淨魚鱗細浪風輕

四月園林筍茁村翁未覺寒酸十日蒼龍解籜頓添碧玉千竿

別有幽人鼓吹桔橰聲轉淸渠煙外歌隨秧馬栁邊鐸響柴車

秋淺栗房未老花稀蓮子初垂挹取荷盤暁露煮來香沁心脾

赤腳婢能執防蒼頭僕解耘田水碓自舂香稻魚梁偶得谿鮮

香雪深蔵梅隖一林寒蕊開遲客夢不離西巘春風先到南枝【香雪艸堂名】

樊圃濃霑暁露屐痕謹避新蔬采摘頻扶豆架滿擕自執衣裾

靜對松間綠綺瑯然字字淸圓乍覺松風吹去此聲不在徽弦

嶺上寒松天際喬柯夭矯披離一面迎風凝【去聲】雪玉龍千尺尢奇

春暮千山染綠無邊香气吹溫防樹桃花似錦柴門蝶閙蜂喧

最是秋容緐艶楓赬桕紫雲鋪錦幄龍綃十里人間別有淸都

曲徑潛過深綠小亭盡繞修篁不用頻搖團扇陰濃地濕偏涼

此地泉甘土沃人稀市逺無嘩黃鳥啼殘栁絮白鷗睡穏蘋花

疏瀹雙谿繞屋蘭橈桂檝新成曲曲皆堪小駐芙蓉百丈花城

歷過鯨波千頃占取龍眠一峯曾記東坡好句白首新栽萬松

醻答花時酒盞遣驅愁緒詩瓢把卷看松白晝焚香聴雨深宵

身世啟期三樂景物春秋二分花落一簾紅雨稻香十畆黃雲

髙下林間石磴蕙蘭手種千叢香气氤氳巗谷花時趺坐其中

雪斷堦前履迹茅檐低接疏梅榾柮煨香滿屋新得鄰家芋魁

結搆小亭洲渚四圍徧植新柯一櫂綠谿深入棃花低暎春波

磊塊全消胸次憂煩不掛睂端甘脆芥松霜味淸芬杞菊朝餐

小樓髙峙林杪面面窗扉洞開嵐翠雲中湧出雪濤天際飛來

湖畔先疇二頃弟兄老學躬耕笠澤掛帆春雨洞庭橫笛秋聲

竹隖鴉催蚤起蘚堦鶴伴閒行底事花陰佇立兒孫小閣書聲

愛看一犂春雨家家盡力農桑黃犢烏犍俱雅綠蓑靑笠皆香

春半杏花司令輕煙細雨佳時自是神僊丰艶粉腮微透胭脂

石磴遙通水榭小橋近接筠廊垂栁裊娜波面藕花千朶銀塘

嚴寒自遣

嚴寒小閣掩書窗坐擁珍裘舊驌驦借釋冰花烘防硯自澆梅蕊試溫湯茗香澹泊消長夜妻子團圞話故鄕我本疎慵粗解事六街風雪看人忙

夜坐

北風號庭槐聲撼紙窗急小舟蘆荻中萬頃波濤立微屙得小憇譬彼虫蠖蟄梅花溫室火謹避嚴寒入書卷亦髙閣琴且什襲心如澄潭月趺坐數呼吸眼光牛背上紙帳夜熠熠

和內人【時建蘭作花】

故園芳徑入叢蘭惟有歸田事最難近得乞休消息好應知喜色上睂端

香滿疏簾玉鏡臺謝家庭畔紫蘭開淸吟正對名花發此際思君日防回

爲內人書扇

謝傅庭前詠雪情斂華尙朴避才名孫曾滿眼看三輩福慧雙修自隔生紫綍重沾鸞鳳字靑帬不飾佩環聲佗年鶴髮相莊處竹徑荷亭景最淸

送嚴州太守蔣受祉

黃綬新恩出九重富春江繞郡城東一樓畫角丹崖裏十幅蒲帆翠靄中竹馬此時迎愛日羊裘終古振淸風千峯題句今存否爲訪元英與放翁

廷瓚以祭告衡嶽畢還里正值庭梅放時

燕巢營構十年餘自種緗梅繞敝廬湘水人歸霜落後蕭齋花滿雪霏初山中春晚園官報隴上香濃驛使書兄弟巡檐同索題牋莫遣信音疎

下直

下直得小憩重云欲雪時擁被木緜防塞戶蒲簾垂焚香古銅鴨瀹茗小花瓷江梅十二株結蕊抱寒枝溫室火力微使我花信遲蠟瓣有奇馥坐久聞希夷思淺無傑句聊復成吾詩

防室中門人贈雜卉二首

溫室垂簾气蚤融綘紗弟子餽芳叢最憐梅蕚寒香裏郤訝桃花朔雪中素壁夜添孤幹影冰弦暁暎數枝紅黃柑綠橘靑銅鏡位置聊同六一翁

村落移來紙閣蔵不知鴛瓦有冰霜交枝乍喜花圍坐緐艶驚看雪照堂古鼎溫湯勻麵粉地鑪新火返防香從來不似江南樹明月淸宵影過墻

冬日卽事八首

一鑪沈水一甌茶猶覺寒城暮柝嘩老我乍閒情味別抱琴淸夜向梅花

繞榻寒葩影自橫七弦手和若爲情惟慙心腕多塵思難覓幽泉落磵聲

水僊花發防靑莎但覺瓊林姊妹多翦燭攤書良夜坐居然邵子有行窩

狐腋爲衾雪一牀三朝晏起味偏長小窗嫩日烘簾影無限春情泥海棠

深防殘香鎭掩闗手培寒蕊暫開顏長安聲伎足豪侈斗室應無如我閒

時逢休沐宜髙枕書雜眞行續矮牋要看孤煙縈嶺岫鑪香移近研山前

山妻頌佛禮精幢老我晨寒倒玉缸埽地焚香淸福具況兼花事滿晴窗

兒返江鄕雪正霏小軒瓊蕊暎堦墀到來甫過傳柑節猶是梅花半放時

戊寅正月四日書閣卽事二首

隔嵗春還解沍寒名香珍茗足淸歡齒裒自合思歸劇灘急從來索退難琴按七風月好花圍四壁海天寛老妻蹔歇縫裳手相對閒吟話夜防

人間萬事重循還識得應須一解顏薄有詩篇難免恨旣叨圭組豈能閒四時佳卉徴瓶史數防危峯指硯山倚徙歗歌盆樹側也同邱壑任躋攀

一室中置寒花十數種防無坐處二首

礙履牽衣一室中深紅淺白列芳叢盆花位置求安穏不獨兒嬉笑放翁

交柯接蕊錦成攢煗室牀前十笏寛但可一春花事足從來容膝易爲安

再疊堯峯山字韻詩六首

生涯晚嵗卷書間怕聴車聲酷愛閒但得梅花香裏坐閉門何地不空山

茅庵窈窕白雲間藥插漁竿廿載閒嘆息人生何處老水流花落是家山

地鑪煨火小窗間催廹桃花不放閒爭似春煙春雨後含情含態夕陽山

總是塵勞塞兩間何人肯放此身閒惟餘老子癡頑性隠幾時猶夢故山

樵路煙村杳靄間松陰十畆可閒閒芙蓉露落胭脂港躑躅花開錦繡山

六街鐙火五雲間笙管撩人苦未閒老我深宵對香雪兒來聴話舊谿山

紙閣

紙閣蒲簾樂事賒探春梅蕚兩行斜居然香雪園中叟日日牀前埽落花

自題圃翁氊笠采梅圖

紫裁衣古夫須制笠寛近家營小圃別墅占幽巒晚嵗情何寄梅花性所歡甔瓶一枝雪常共爾淸寒

前嵗種蕙艸盆中今忽作幽蘭五箭

雜蒔羣芳娛老眼喜看蕙艸忽成蘭離騷九畹分明別物理遷移欲辧難

曾孫牛郎

閉戶那堪過社日防琴聊與送梅花茗香之外無多事持抱曾孫一笑嘩

春半

太液冰開綠漸勻杏煙輕籠

帝城春燕來絮語如歸客花落愁懷似別人鄕夢有時吟短句逰蹤無地蹋香塵祗今松嶺樵歌路回望鄰家木筆新

所願

稱身輕絮葛傍宅小園池弄水度朝暮看花紀嵗時破閒聊展捲適意偶成詩茗餌餘生足鳴琴理釣絲

淸明二首

閒門插栁栁絲輕忽聴兒童笑語聲澹染麯塵才有色看來未省是淸明

春風先入紫泉宮地濕林暄气蚤融昨日園官報行在山桃逺寄一枝紅【時】

【駕在五臺將歸園折山桃一枝寄行在報禦園春色】

淸明後二日西郊書觸目二首

禦園煙柳綠初勻韋杜城南別作春澤澤土膏移樹日涓涓泉脈灌花人錦韉細馬紛馳道畫轂香車動輭塵差覺故園風物蚤滿枝紅雨正芳晨

逶迆官道井幹邊借得農家屋數椽平楚乍看開曙色逺林微覺動春煙防喧蜂蝶鶯猶澁時過淸明栁尙眠檢防吾生多幸事獨傷容易擲流年

寄廷玉二首

馳書頻與報山阿爲我殷勤防舊柯喬木數株非易得新花百種未嫌多

曲折長廓可隔塵花籬編葺借霜筠不須紅紫堆三徑但滿淸陰便可人

擬放翁閒中富貴

酣眠飽食任從容憂患危疑百不逢曲徑蕭疎穿萬竹小樓蒼翠壓千峯蜂喧桃李衡門防鷺宿芙渠鏡水溶散髮浩歌天壤內端知不愛酒泉封

蚤起之西郊

投枕近來增懶慢趂朝未許遂疏慵檐前斜掛昬黃月煙際遙開斷續鐘囈語婢貪春睡重遲鳴雞怯暁霜濃防幹北斗低垂地無數輪蹄陌上逢

廷瓚新購北園賦此

吾鄕北郭枕幽巒新購園林十畆寛曲沼波光浮檻入層巗石色倚防看長松圍屋將百挺好竹緣谿郤萬竿佗日扁舟載茶具栽花防水足盤桓

讀放翁詩偶成四首

石帆山下禹祠邊醉叟嵯峨二十年健筆髙懷逢勝地盡搜淸景入詩篇

遺編近代始流行照乘珠光萬斛傾人在海山端不死水沈一炷答毛生

挽彊沒羽本天才煆練詩篇老不衰夜夜神光生帳底固應奇句逼人來

戞玉敲金字字妍丹靑畫出閬風僊樂天七十詩懷減輸郤龜堂十五年

四月郊居二首

郊居端不負芳晨滿眼平蕪栁色新近欲移房傍僧捨海棠雙樹苦畱人

葉宻何湏錦成幄月明不借玉爲缸路人指防予棲處一樹棃花暎紙窗

送八弟之官咸陽二首

鴈序初銜一紙書老親暮齒見懸弧間闗南北分棠影家世淸貧少木奴薄祿一官多荏苒徵塵十載總﨑嶇終南黛色華林樹沃野秦封豈盡蕪

晴郊驪唱別靑門逺度圅闗憶弟晜日落西風吹渭水雨餘春艸徧咸原新丰舊店山川古漢代遺民里社存屈首微官師栁下循良冀爾蚤飛騫

題陳廣陵扈從北徵圖八首

書生遙控鐡連錢隊入黃沙萬幕煙卻笑龍門誇縱覽止從域內見山川

絕徼纎塵迅埽除氊裘君長拜穹廬

聖人神武淸沙漠才子髙吟在屬車

鄒枚筆札奉傳宣金鳳時分五色牋撰就鐃歌天上曲夜深待奏幔城邊

六軍萬騎陣云屯豹尾淸班不動塵盧橘江南傳塞外旌門拜

賜及儒臣

夣入烏孫天外磧手捫靑冢路傍碑龍沙栁色楡闗月親見唐人出塞詩

明駝寶馬翠云裘羽箭雕弓賦壯逰謾道詞臣無武略佗時孫子羨兜鍪

春風三月歷秦闗豹袖貂褕往復還京洛黃鶯啼栁絮雪花如掌是天山

鵷鵬健翮气摩空鶵鷃隨飛度朔風【時廷瓚亦同扈從】爲恃深恩忘逺別翠華黃幄紫雲中

題王石谷騎牛還山圖

石谷山翁舊隠淪京華逰迹動楓宸漢書一卷歸吳苑掛角於今見古人

西郊漫興三首

睡殘過午日偏長欵段閒慿一徜徉聞有鄭花開數畆畏吾邨畔小南莊

家家紅藥滿畦栽土屋笆籬一半開偏我看花逢驟雨風恬日澹不曾來

滄波弱水本難求井谷蹄涔亦少休便是唐人小三昧四鄰新綠一園収

題房師總憲蔣公趨朝圖

威鳳在朝陽攬輝聴喈雝巗廊登國珍光气仰璜琮吾師社稷器嶽瀆生鉅公大賢應昌期萬類資帡幪蚤年盛文譽言陟蓬萊峯天衢四十載事業防與龍持憲肅百度精白殫寅恭綱紀佐淸宴元气日龎鴻鳴珂紫霄上垂紳淸露中舉朝多後進惇碩推宗工幸生桃李蹊長養借春風恆陪玉階躅泰岱瞻儀容

六月九日移榻郊外

暑雨气蒸溽城市探湯如

聖詞降溫藹涼爽來郊居樹色洗濃綠葛衣上籃輿艸露未全晞呼吸皆淸虛栁下欵舊扉老圃正揮鋤禾麥過墻靑蔓走堦除埽地焚蒼術餔粥烹新蔬蟬吟晚嘒嘒蝶夣午徐徐飽食復酣眠生事欣有餘但許長髙枕何必非吾廬

歐陽文忠與韓子蒼約五十八致仕逾期七年而後踐言寄以詩人事從來無定處世途多故踐言難誰知潁水閒居士十頃西湖一釣竿和之曰

樂天未老分司去嗣後髙人接踵難踐諾斷然先永叔芙蓉谿畔一漁竿

題梅淵公畫冊三首

物外人宜放眼寛一楓一栗足盤桓小亭望裏無多景秋水平湖鴨嘴灘

攢峯疊岫入煙鬟李杜相逢飯顆山澹墨寫來空翠滴矮箋何意見荊闗

筆端何處著纎塵絕壑幽巗足鬼神貽我黃山松百尺祗今常憶敬亭人

郊外雜詩四首

曾經宿處認柴門流水潺潺繞斷垣防樹胡桃遮矮屋米家畫裏雨中村

遙聞鐘漏隔華淸郤掩殘書對短檠樹暗荒園深夜雨寂寥能使道心生

雨餘涼月傍林明觸我空山靜夜情稍覺未忘塵世處微嫌墻角度車聲

西山雨過亂雲飛槲葉吟風暑气微返照斜臨禾黍外一川蒼翠上人衣

題畫

風恬日防物華新樹色嵐光正暮春栁絮香飛啼鳥路桃花紅暎蕩舟人枳籬芳徑多閒客茅屋靑山逺世塵自是升平饒樂事歌衢擊壤盡堯民

戊寅夏日郊居浹旬四郎廷以養屙城中不能從書此十首與之

承

詔傳溫語追涼郭外風借居靑樾館卻傍紫泉宮楡栁千村暗蓬蒿一徑通經旬宣喚少吟臥綠陰中

西郊今鄠杜谿水獨潺湲石瀨新荷浦泉源古栝邨引流先奉禦分各爲園處處芳蓀繞餘波亦

聖恩

斷垣苔蘚綠樊圃稱幽棲柿葉當窗宻藤暎戶低雷聲殷樹北雨腳過庭西微覺驚殘夢黃昬度馬蹄平生憚拘束瀟灑愛園居但有林爲徑何妨艸結廬心同黃鳥樂意向綠陰舒晚食甘葵藿斜陽看種蔬向夕微涼動宜人理素琴平沙含古意流水識鄕心幽籟生松壑淸風過竹林疎慵近書帙聊此托長吟桃笙臥復起庭樹影交加淸露開簾重明河帶月斜寒螿鐙下語茉莉枕邊花莫漫髙吟歗中林有宿鴉睡起過亭午閒吟白日斜蟬聲千樹栁鳳羽一叢花野客遺紅藕鄰僧饋紫笳身心安穏處幽事亦堪誇叔度來東郡相過避暑時夣同風雨夕話盡海山奇竹榻閒搜帙花陰靜覆棋佗年浮渡約江路有前期【時卽墨黃元美來訪】

雲气橫西嶺峯峯入窅防郊原經雨足禾稼接山靑白水分畦看寒泉汲井聴漸知秋色近花底見流螢華蔵何年寺松陰白日寒平生貪種樹難得一株看皓貭淩霜雪淸音比鳳鸞風塵欣覯此莫訝久盤桓

同元美過法華寺

園居苦炎蒸駕言適招提村過槐栁側路入禾黍西老僧坐井欄童子方灌畦爲我摘新蔬炊菇復糝藜移牀入深松地濕林影低殿前鴨腳樹髙與雲峯齊白松有奇姿膚香如柔荑竟日飲空翠使我野性迷不覺曦陽度但聞蟪姑啼惋惜日中去未及林鴉棲

避暑信宿法華寺四首

酷烈今年暑殊非老所堪幸能辭褦襶暫許伴瞿曇古屋靑蘿徑深林翠葆庵竹風荷露好斯際憶江南當晝困炎暑雲峯矗目長忽聞庭樹響頓覺客衣涼蝶亂風翻艸鴉驚雨過墻天工眞老手搏捖等尋常蘚堦延晚步蓮室愛西偏蟬噪喧逾寂松陰老更妍微涼三伏雨空翠一林煙未遂麏麚性吾生意惘然畏吾邨畔寺中有牡丹枝珠顆橊房坼霜林柿蔕蔬畱客美泉圃寄花宜十載歸田思惟應老衲知【予嘗寓花於僧圃】

文端集卷三十三

欽定四庫全書

文端集卷三十四

大學士張英撰

篤素堂詩集五

白鹿

呦呦山鹿本僊姿瑤島分輝物色奇月皎細尋眠石處雪深難辧入林時芝銜五采身偏淡玉琢雙麛影共隨瑞應由來徴孝徳同逰鶴禁有光儀

園居

圃事吾麤習相看情易親園丁三伏苦菜甲四時新插架藤直分畦水澤勻寒菹稀更好采摘不嫌頻

小憇

艸徑園三畆煙村樹防行窗間閒帙滿花底素琴張暑退睡方好泉新茗益香古今難適意小憩便淸狂

讀東坡耕種詩有作

子瞻謫黃州終窶艱釡鬲力耕求寸壤不敢厭墝塉荷耡來東坡乘春自墾辟荒塗翦荊榛枯井搜瓦石好雨渡江來頓使土膏澤先生善言農夙本農家客綫鋪秧靑棋局分畦白夕上露珠圓晴翻風葉碧畱連移我情置身在疆埸古來賢達人遭逢多困厄老以東坡名永言志疇昔誰知千載後聲稱常嘖嘖

戲擬放翁四首

陶令情懷亦愛廬況兼碧巘繞淸渠細舂香稻珠難比解籜新萌玉不如簾外花枝畱語鳥水中山影襯逰魚長吟髙臥眞成懶亂疊鳴琴與素書

萬疊靑山一水橫宜來此地學躬耕谿花盡向堦前轉云葉多從棟裏生秔稻年年觀獲樂子孫世世讀書聲令威千載人間語竹隖松坪尙有情

碧繞釣磯新漲色綠侵書幌古苔班堦前依柱多生竹枕上推窗卽見山詩思斜陽髙栁下琴聲流水古松間茗香盡日無人到自昔應無如此間

公麟舊迹久微茫新壓河流結艸堂紫翠山煙迷鳥道碧空云影動谿光閒中盡味琴書樂蚤起貪聞艸樹香莫道總無人迹到樵歌歸路意何長

讀放翁詩有作

我讀放翁詩爲翁紀嵗年石帆山下釣魚船水滿江湖詩滿天髙吟禹防窆亭前醉倒秦皇酒甕邊一字一句淸且妍翠屏千丈落紅泉嵗開九帙方翩翩騎驢蹋歌邨市眠蛇年秋風梁木顚作詩四百七十有餘篇樅金戞玉猶鏗然玆事古今誰比肩頫首稱曰詩中僊

暑中自適

溽暑不成寐盥潄拂晨起初陽射東林林間日華紫邸捨辟軒窗移牀綠陰裏園茗發陳香井花汲新水隨意抽書帙信手弄宮徴聴蟬過栁枝看蝶抱花蕊綌衣午還卸豆粥晚偏美我本入世人觸暑分應爾經旬少公事暫許謝塵滓陌上埀鞭客隴畔荷耡子視余俯仰情所獲良獨侈詩成一再詠涼颸滿窗紙

逺望

逺望起墟煙閒行防汲泉雷聲飛鳥外雨足夕陽邊暝色催歸騎涼颸歇暮蟬但將淸興往隨處得幽偏

卻暑

延爽苦無地卻暑在忘機靜坐展紈扇涼風生葛衣防心深竹磵結想古苔磯萬木蕭蕭下淸泉落翠微

聴道上鈴聲

賫送封章一騎塵墻西輦道是通津鈴聲陌上無時歇老盡人間名利人

秋雨

秋雨驅殘暑園居客思迷地洳蒼蘚滑林濕綠陰低聒喜聴蟬歇閒容伴燕棲焚香欹枕處未覺景淒淒

與彈琴道士曹天全

花時蹋破紫苔斑物外幽人數往還腕下冷泠寒磵水月明常聴古松間

不獨閒心付七辭家出世合求仙前生應是王喬輩熟讀黃庭正少年

偶作

東西路自嶺頭分日落歸樵隔水聞差可引流還種樹尙慙抱犢與梯云近移密竹巢鳩婦逺作平沙引鷺羣爲愛明時歸校晚不辭人誦北山文

卽事

閱盡人間角逐塲老懷惟覺便農莊摘來豆莢羮湯美糝借荷花餅餌香

髙人共有名山願七事難兼李習之話到芙蓉溪上路略無餘憾復何疑

憶山溪

一葉輕舟泛木蘭隨風流過落花灘人間何地無谿水難得千峯落影看

暑中讀錢考功山中諸詩

節過新秋暑益奇渾無風動綠楊絲欲抽書帙消長日賴有錢郎淸婉詩

題孫式如

賜扇

素箑湘筠巧制裁花陰半展月輪開涼颸不是尋常爽分得淸風

鶴禁來

扁舟

一水千松照落霞晚風徐引釣絲斜何人得似扁舟客防繞芙蓉萬朶花

暑中

盡日密林蟬叫暑忽聞髙樹亦吟風荒庭雨過琴絲緩萬籟盈虛一气中

暑中過法華寺

頻過蘭若覺幽淸老衲茶世外情風透葛衣消暑气濤翻松籟作秋聲餐分齋鉢神偏爽息數僧牀體倍輕亭午氤氳成小憩夢中猶繞豆花行

又

繞砌幽花鎭日開爲依老衲重徘徊上書若遂歸休志相訂禪闗一宿來

枝榦扶疎色莽蒼挐云老樹發新香佗時暗數曾逰處殿角霜松不可忘

禾稼新秋雨復晴籃輿白葛晚涼行淸谿曲抱城西路髙栁長堤似掌平

戊寅中秋

秋來景物更誰同置我淸陰翠靄中桂露夕溥穿樹月蘭香朝撲捲簾風琴含宮徴閒逾好詩繼陶韋澹益工蔬食何妨坐良夜八闗聊擬樂天翁

髙梁溪上行

髙梁橋北捨車行十里新堤輦道平夾防栁翻溪影動連朝霜落水痕淸聊同濠濮邱中想小憩滄浪物外情安得扁舟南澗曲枕蓑欹槳釣絲輕

寄木厓八十生日

千尺松喬倚赤城江天南望若爲情喜防碩果畱丹嶂賴有靈光矗太淸報答平生應大耄折除官爵是才名漫言人是邱園客百卷文章已盛行

皆響亭邊列嶂懸一觴一詠卽飛僊松風髙躅陶景耆舊新詩孟浩然題徧小橋三徑竹花圍別墅一谿煙楷模後輩誰能似名噪騷壇七十年

少宗伯韓慕廬防

賜禦書篤志經學匾額恭題於後

大雅荊榛誰埽辟常洲韓子獨窮經髙才跌宕傾流輩健筆淸疎寫性靈激賞自應承紫綍寵頒曾見出靑防玉堂飛白同千古室有榮光炳日星

題畫

初春山色蔚藍煙才見涓涓雨後泉欲試單衣相稱否誰家亭子杏花邊

立春前一日

匡牀戢影倦輪蹄枝比鷦鷯得穏棲盧橘雙懸書幌北緗梅叢發硯山西茶烹活火吹魚眼鑪剩餘香煮麝臍明日故園春信蚤詠花軒畔酒堪擕

董華亭書淸福吟因其意而廣之得三百字

試語世間人何者爲淸福我有一頃田乃在北山麓峯攢紫翠殷路繞幽潭曲陽坡景物鮮平疇土膏沃淸流貫其中波紋淨如縠逶迆桃防紅環抱松堤綠髙敞杏煙亭杳靄梅花屋傍砌一池蓮沿籬萬竿竹奇石臥幽花古藤掛喬木門徑接陂橋庭軒稱涼燠風月四時佳鶯花終嵗續中有白髮翁蕭然常野服閒情托魚鳥忘機友麋鹿焚香坐淸晝扶防縱遐矚目不離煙霞手自藝蘭菊魴鯉一竿取秔稻八口足雞豚法王政場圃仿俗誦讀課兒孫耕耘問童僕暁林鴉喚起晚窗鶴同宿祠古四先生陶白與蘇陸松籟雜琴聲花飛亂枰局有時泛扁舟枕籍書一束船尾掛酒壺餖飣羅果防蕩漾隨春風鷗鷺行相逐駐檝芙蓉灣系艇篔簹澳劃然發長嘯幽響振嵓谷手拍洪崖肩髙踵王喬躅耳不聞喧囂心不驚寵辱樂且不自知憂從何處觸倘肯從吾防焉敢矢弗告

小寒日梅放一枝

百計求閒苦太癡爛柯聊且坐觀棋麝臍香防琴三疊鹿角霜濃酒一巵溫室簾開新月夜瓦盆梅髮小寒時冥鴻斥鷃無窮事一任天公更不疑

題友人姬侍圖

猶見當年顧虎頭子安瀟灑水亭幽金鋪特典圖書地玉砌髙吟殿閣秋惟見趨陪霄漢側豈容閒入燕鶯儔何妨寫出嬋娟想宗炳溪山本臥逰

已卯元日夢奇石幽泉之勝五更不寐賦此

夢裏茅庵景最幽荒山僻徑小林邱屯云怪石當軒倚濺雪飛泉繞樹流蒼蘚間堦逢老衲盤渦深澗見文鯈山童捧出桃如甕髣髴西渠與共逰

小室梅花自冬䢐春未謝

小窗臘近火頻催綠蕚仙姿繞坐開看過天街鐙火夜春分猶有未殘梅

題花溪石漾圖爲查子聲山

桃花灼灼開春煙含露綽約淸溪邊石漾風景幽且妍菇蒲曲曲堪延緣翰林舊宅倚長川竹籬掩暎茅數椽松陰丙捨同一灣讀書垂釣盤渦間秋水神骨冰霜顏漁者豈必非神仙握管方在彤雲顚此景安能來眼前我亦雙溪營小園芙蓉島木蘭船種桃蒔竹已十年水際松梢才覆肩楡栁徑入秔稻田深山鷗鷺忘其天欲往從之阻間闗坐對斯圖神惘然

三月十日夜夢

月露輕寒夕吾親入夣遙靑山掩謝屐碧水泛吳艸濕沙間露花明栁外橋陶家循壑意未勝此飄颻

春晚登白塔山

瑤華傳往古石徑入丹梯防柳籠煙密山桃過雨齊橋回新漲迥閣亞偃松低莫訝頻來熟吾家太液西三月十八日升山田子治具從髙梁橋沿溪遊近郊諸寺

西郊晴日暁寒輕卸卻籃輿傍水行翠陌煙波新栁色板橋風雨舊溪聲鶯花偶遂芳時約松檜猶含太古情勝友提樽淹夕照等閒心迹喜雙淸

初夏

千山濃淡綠參差夏淺春深景一奇溪上垂竿飛絮裏林間燒筍落花時靑秧待雨憐鳩婦朱果臨風惱雀兒領略暄和閒嵗月市朝山澤幾人知

鳳棃

鳳棃珍果出南荒昔未標名紀職方班剝錦苞含脆質繽紛翠羽防淸香提封逺在波臣外修貢遙知驛路長總是

皇仁同絕域海邦風味入梯航

逰仙詩

秋月暎寒潭皎皎含淸虛不可謂之有焉可謂之無古仙淩鶴背來往紫雲衢吹笛過洞庭鳴珂謁天都千年不火食蘭露芬可茹綽約桃花顏瑩潔冰雪膚塵世謗仙者蠢蠕何其愚

送徐華隠學士歸裏二首

湛深經術重人師松桂堅貞海鶴姿廿載侍臣

恩遇渥瀕行爲寫落花詩

喜聆天語自丹霄宣召還趨鶴禁遙拜賜手持金鳳紙傳餐人過綠楊橋

己卯中秋後二日積陰始晴明月在窗夜永不成寐因題惲南田畫鴈來紅二首

籬籩竹下鬭緐華烏桕丹楓本一家細雨疎簾千種色始知秋葉勝秋花

芙蓉未放曲江頭桂露蘭煙已漸収一片井梧秋色老獨教錦莧占風流

題王瑁湖下直傳經圖四首

江上秋風桂醑筵鹿萍當日附名賢紫雲天際三珠樹領袖塤箎四十年

畫舸髙齋碧樹幽日斜下直比林邱金華夙望推都講經術西淸第一流

器量深沈屬大儒槐庭世業在伊吾防人得似河汾席阿閣文章五鳳雛

長安冠蓋重貂蟬獨對斯圖意爽然吾友性耽林壑趣丰姿散朗似神仙

吾廬十一首

小築吾廬近水涯望中何處似晴霞芙蓉溪畔東西防裛露含煙數里花

峯峯嵐翠落淸流惟有吾廬景物幽最愛梅花縈野徑還宜垂柳系扁舟

水復山重繞碧疇吾廬獨占大溪頭千峯雨霽看新漲雪浪橫空上小樓

竹隖梅岡往復回吾廬深隱絕塵埃稻香亭傍煙邨起秋水軒臨雪磵開

松堤深瑣綠楊煙水湛沙明見一川布谷聲中春似錦桃花飛落萊花田

筆牀茶竈一舟中北渚南垞曲澗通搖過小橋柔櫓歇蒲帆斜掛芰荷風

楓桕頳紅葉滿枝黃雞啄黍傍柴籬松陰路入秋妍館正是田家獲稻時

長廊下瞰碧蓮沼小閣正對靑蘿峯【放翁夢入仙居得此】佳夢庭軒差比似蓬壺端不讓仙蹤

棃云桃浪影交加煙防紅蘭徧茁芽我憶艤舟亭畔路淸溪圍繞一邨花

懶慢心情耽水石幽奇蹤迹狎禽魚翠微堆裏三間屋罨畫溪中十居

四序芳菲滿曲欄不教容易覺春殘鶯啼碧樹笙歌院花落紅泉錦繡灘【禹鴻臚爲余畫芙蓉島圖將成景物有足賦者亭榭庭廡𨿽皆意中結構邱壑松竹桃杏梅柳之屬則已具其大槪逺想髙望遂得斯篇己卯冬至月中澣】

雙溪詩二十六首

云沜

白沙采樵路石腳插淸渚拄杖響莓苔幽人澹如許

芙蓉溪亭

溪上夫蓉開湘娥明鏡裏不屑鬭春華儂自冝秋水

南莊

牽牛花滿架秧水綠芊綿要識農家苦門前種秫田

觀獲亭

秧馬似騠駃腰鐮如鴈齒但願禾稼成嵗嵗常如此

秋妍館

橙黃楓茜紫山澹水澄鮮寄語看山客珍重此秋妍

桂叢

山空秋月白露滴桂叢幽雲際一聲鶴仙人在上頭

來鶴亭

手自種靑松龍鱗見其老佗年松樹下不生刺人艸

千巗萬壑之樓

舊說龍眠岫桃花滚浪同緣何朝暮景盡入此樓中

傳恭堂

欲識傳恭意無忘結搆情柴門觀獲樂紙閣讀書聲

溪光嵐翠亭

溪水滿芳汀臨溪構小亭銜魚雙翠鳥飛去入靑冥

雙溪艸堂

繞砌雙溪合文鯈聚白沙綠楊千縷樹紅藕四圍花

曲廊

纓桃綻暁風芍藥含朝露步屧向南榮漸入花深處

垂竿石

本爲投竿去臨流一解顏取魚忘著餌常覺釣絲閒

艤舟亭

千尺芙蓉防雙橈舴艋舟繋舟何處好古柳石橋頭

佳夣軒

淺碧襯殷紅如濯巴川錦山徑盡繁華何用邯鄲枕

梅岡

凍雨溪山路寒香一道斜南岡名玉雪髙下盡梅花

蓮渚

溪水東西防藕花雜紅白中有金鯽魚唼花尾盈尺

綠楊橋

垂柳接長堤饁餉東菑路小橋人迹稀春鶯自來去

稻香亭

曙色滿東畦扶笻看耘耔晨光照露顆芳气如蘭芷

桃花流水扁舟

畫舫水雲間白鷗如我閒前山風雨急搖入紫菱灣

秋水軒

幽人愛澄澈開軒對明河臨水不敢防恐涴淸淺波

鶴棧

飲啄伴梅花樵靑相盼睞本是山澤姿笑爾乘軒輩

松隄

十載松隄樹淸陰己漸成不惟樵路隔已解作濤聲

竹圃

瑟瑟靑瑯玕照我須睂綠欲謝大官庖燒筍篔簹谷

放舟亭

髙閣綠楊中時來澹蕩風焉知石渠下卻與前溪通

大溪

放閘入大溪溪流西復東每當山雨足防笛水煙中【芙蓉島雙溪僅有其地而亭池皆未具擬其規模位置應如是爲各命以名賦詩二十六首人意所成溪山不得不俯而從之矣屬廷玉按圖味詩以防綴邱壑應不相逺異時對景吟諷斯篇亦可以知予此時之情事耳己卯冬至月廿六日】

香山集中有萬事平分眾所知何嘗苦樂不相隨惟餘耽酒吟詩客但有樂時無苦時因廣其意得六長句

萬事人間倚伏奇何嘗苦樂不相隨松棚一枕漁樵話社飲三巡土谷祠石上吹笙邀鶴伴牀頭釀酒待花期枳籬茅屋園林小但有樂時無苦時

讀史千秋嘆奕棋何嘗苦樂不相隨一簾紅雨花初落三徑煙蘿柳乍埀洗硯春波臨禊帖焚香夜雨和陶詩浮名不掛閒宵夣但有樂時無苦時

大纛髙牙擁路岐何嘗苦樂不相隨千村樹竹迷幽徑萬壑煙霞防短籬古柳長堤扶杖穏碧蓮小港泛舟宜淸琴伴取閒詩卷但有樂時無苦時

紫綬金魚上赤墀何嘗苦樂不相隨春煙古樹經時雨寒食新花滿故枝手種嘉蔬堪采掇自疏淸澗看漣漪茫鞵布襪朝乘興但有樂時無苦時

繡閣羅帷簇粉脂何嘗苦樂不相隨玉玲瓏【水仙名】本離塵客蕚綠華爲絕世姿一防芳心蘭蕙露十分春色牡丹枝埀藤翠幄花茵防但有樂時無苦時

吹竹彈絲舞袖垂何嘗苦樂不相隨花圍紙閣攤書卷竹覆漁磯引釣絲芍藥濃香迷粉蝶梧桐新綠聴黃鸝一甌茗熟消塵事但有樂時無苦時

小憩

嵗晚小休憩寒花塞滿室緗梅交枝柯朱白影相暱嬝娜紅藥翻艶冶緋桃宻復有冰雪姿水仙最淸逸香光動戶牖盆盂礙書帙側身入芳叢趺坐僅容膝鑪火溫夕薫窗明透冬日老懷無所歡借以慰蕭瑟

送姚君山之江西三首

聖代弓旌日見招可憐姚鵠尙飄颻鋒車一去長安陌酒客詩人兩寂寥

宦遊三世總冰淸無限京華寄廡情燭照西廊人未寢一簾寒月讀書聲

彭蠡波光動小孤匡山雲气接香鑪憑君爲訪西林寺白傅遺蹤尙有無

除夕友人贈新開芍藥四枝

花繁溫室錦成窠除夕香侵玉叵羅忽見藥欄開最早小窗明月已淸和

庚辰正月十日卽事

墐戶還如作繭同地鑪溫防得春融香分驛使江南白色借漁郎洞口紅瓦枕夣逰三島外布簾人蟄百花中黃柑手掬淸芬滿小有心情似放翁

題虛槎小像

作牧淸時有鳳麟丰貂紫綺舊才人冰心鐡骨誰能似千樹梅花是後身

題曼園小像二首

深樹埀藤緩帶居神仙丰骨更誰如一編靜對松風裏端是圮橋石上書

星光熠熠暎三階卻寄閒情碧水厓仰止吾家公輔器汪陂千頃對澄懷

送杜宗伯還裏

煙霞耆舊返滄州出處同時第一籌笠澤魚鮭容晚食菱湖書畫滿扁舟雪𨿽埀領身猶健年未懸車志已醻從此穏棲珠樹鶴神仙長伴季眞逰

秋晚卽事

寥歷天髙鴈度遲滿城碪杵動涼颸淒情庭艸花開後澹蕩秋光病起時桂寄空山尋老衲蘭移溫室屬塲師故鄕書到重陽近疎菊寒蓉問短籬

上巳

上巳韶華滿近坰防風吹面气冥冥花光欲動桃先艶春色將歸栁最靑修禊良辰宜曲水采蘭佳防在芳汀此時寂寂應難話爲憶南溪舊酒亭

寄顏澹園

弟兄名譽擅聲華宣武門邊曲巷斜白袷每招京洛客素琴雅稱魯儒家淸吟數對髙齋酒疎菊新開小苑花一自爲霖向南北廿年消息隔天涯

病起

颯颯秋聲雜暮砧遙憐宋玉此時心盆蘭鷦花開晚庭樹蕭疎落葉深節近重陽猶問菊病來十日未鳴琴且炊白飯圖身健莫與寒螿鬭苦吟

題翁康飴觀獲圖四首

村落黃雲接壤同曾孫觀獲指溪東寛衣博帶丰神古人在豳風藻繪中

蠶女繅車動晚涼農夫錢鏄刈秋霜有田種秫原堪羨況在淸溪古樹傍

絢爛終歸淡泊宜飽看身世己多時人間惟有農桑樂試讀陶家種豆詩

垂紳日日近承明偏系田家婦子情霖雨他時霑渥後幅巾來聴叱牛聲

文端集卷三十四

欽定四庫全書

文端集卷三十五

大學士張英撰

篤素堂詩集六

辛巳新嵗四日

髙枕經旬免坐衙徐看晴日下檐牙猶餘臘甕盈樽酒恰對薫鑪繞坐花撾鼓頗知鄰捨樂賣餳莫厭市兒嘩靑梅翠滴楊梅紫且試江南顧渚茶

紙閣梅花

靜對方知絕世姿橫斜書幌一枝枝根梢磊砢疎偏好風骨淸嚴澹益奇紙閣夣廻春淺日布簾香耐夜寒時冰霜嵗晚誰能識千首龜堂贈爾詩

春深

春深鑪火不須催溫室初開二畨梅京國且看花滿屋鄕園休憶雪成堆膠牙徧試盤中果婪尾徐傾燭下杯碧落空騰辭祿疏

君恩未許重徘徊

小室卽事八首

碧玉疎梅影一行粉紅桃蕚倚東墻分明水照谿堂路忘卻寒宵客

帝鄕

琴絲掛處礙芳叢書幌開時防落紅塞破屋廬無坐地剪澆人似賣花翁

喧寂閒忙各性宜繁華未必勝棲遲放翁九十誰能似掛杖行逰日有詩

簫鼓如雷結隊來毺似火錦堂開幽人坐歗看天壤綠樹黃鸝酒一杯

髙窗防送初晴日古鼎香溫淺碧茶九陌輭紅塵裏客防人靜坐對梅花

丹靑一束寫幽巒中有吾家舊考槃潦倒鄕心無寄處鐙前時展畫圖看

燭龍飛度不容鞭老去流光倍倐然壁上題詩如昨日驚看己是十年前

虯枝矮樹足婆娑若比龜堂不啻過最愛朝來欹枕看筆牀琴薦落花多

雪後過右闕

鳯闕門西水滿渠古壇松柏一千株褰帷路入瓊瑤圃摩詰新成雪霽圖

方壺二首

方壺事隔海云東剰有人間鶴髮翁芒屩任沾蘭蕙露蒲帆徐漾芰荷風穿雲一磵來天上照水千峯落鏡中穩閉桃源溪口路莫將漁子姓名通

曳杖行歌野水濱耕云亭艸綠初勻花開恰似新來客松老眞如古逸民栩栩蝶猶迷宿露翩翩鶴亦動香塵佗時畫取田家樂一幅河陽未足眞

寄答範彪西同年

射防同時對

紫宸髙賢白首臥松筠等身書卷師前哲畢世邱園養老親天爲吾儕畱碩果人知斯道有傳薪鴻編靜讀梅花下畀我仁風四座春

春晚

堂堂春色到將離寂寂情懷付竹枝庭有艸花歸燕識門無俗客落花知常疎冠櫛回翔地閒防琴書臥起時昨日江鄕傳好語又言農事滿東菑

辛巳春日之丰臺二首

今朝無事探芳叢細雨初晴艸露融出郭心情偏覺好籃輿十里綠陰中

一庭風露浩無邊紅紫相偎萬朶姸賴有烏衣王謝宅藥欄偸看已三年

四月淸和二首

四月淸和藥圃開門稀剝啄長莓苔京華作意營幽事廊廟無端置散材匣底頻搜兒札看擔頭多市野花栽故園兄弟俱衰老棠棣陰中首重回

溪畔田坳結小廬此身無計狎樵漁風光苦憶三三徑問訊惟慿六六魚竹綠生香迷別圃桃紅飛片過前渠人間剰有垂云沜猶恐公麟畫不如

寄亭治具防宛平相公怡園

勝日園林愛探尋多君載酒復擕琴憑臨傑閣嵐光滿偃息髙齋樹色深花檻新添芳砌外泉聲舊落古藤陰不辭夕照歸偏晚邱壑由來本素心

三月望後逰天壇各道院二首

古壇雲气外沙路一停車永日閒人酒春風博士家深林多野色荒圃有穠華紫綺畱人久狂歌待日斜慿髙營小閣指顧百花叢老樹迎人入春城滿望中綠槐鋪輦路翠柏隱齋宮頓覺塵襟滌翩然鶴背同

南榮

中庭防髙槐垂簾復深窈蘭開滿坐隅淸芬徹昬暁公事喜多暇退食日方蚤輿馬各休憩門庭迹如埽午睡卻炎曦輕衣禦纎縞紅紫防靑叢未覺庭軒小靜坐撫嗚琴淸音自繚繞有時瀹佳茗宮觀名泉好一啜復再啜悠然散懷抱西鄰新月上晚涼月彌皎妻子坐南榮歸鴉亂林杪兒亦生白須笑語恱翁媼塵慮都棄損天眞可長葆

夜起移蘭入檐下避雨二首

薄暮移蘭出短楹爲承沆瀣露華淸香消寶鴨雞初唱愁聴芭蕉葉上聲

閒庭幽事惜花難著意殷勤爲探看莫訝老夫中夜起恐教風雨損紅蘭

辛巳六月廿一日寄亭聲山招逰祖家園觀荷避暑

樹深溪轉

帝城隈疎豁偏宜避暑來車馬早衝微雨過茶坐待夕陽回綠楊煙重雙塘合紅藕花繁十畆開零落昔年防賞地波光猶繞舊池臺

板橋村落靜無嘩蘚濕泥融一道斜芳艸含情迎舊雨古藤爲客放新花樹邊酒榼遊人迹陌上塍老圃家賓從壺觴多逸興圖成詩就總堪誇

抱膝

廊廡經行迮堂坳抱膝宜枝頭紅防綴簾外綠參差敝簏堆千卷閒花接四時淸吟耽陸子猶足比東籬

菊

綠覆叢叢花萬枝含煙帶露滿東籬曾經暑雨當春夏不負三秋漫爛時

題澤州陳先生午亭山圖

澤州先生午亭住托心逺在煙霞間云耶山耶太行麓岡巒盤互水潺湲展捲置身入巗谷縱觀適意投煙鬟中有長松冒層嶺桃花歷落滿春山先生世宅防何年疊岫奇巒紫翠殷築城翼翼倚山麓有亭有閣同飛攀千樹罩廬林影直一川滿地苔花斑傍對浮屠列輪相門臨古道接間闗婦子耕耘雅可樂桑麻雞犬不須刪此是先生逰釣處一水一石常往還思山容易令人老莫將林壑凋朱顏玆山玆圖豈常有雲樹茫茫非等閒寄語山中舊猿鶴畱君且與澤人寰

引退偶吟五首

三十餘年侍從臣慚無文藻答楓宸忽聞當寧傳溫語慚殺冰銜感激人

三徑初開舊宅邊一庭芳樹簇寒煙老翁莫道歸來晚已種梅花十五年

拜疏新陳引退詞

九重宣詔出丹墀五更不寐聆

天語恰似南宮放榜時

風吹衣領雪翩翩拜

命南歸喜自然萬首鴻編須記取乞歸猶及放翁年【放翁以六十五嵗乞休】

小庭風月喜無邊芳序才過驚蟄天寄語梅花須晚放君恩畱與度寒年

得請

衰年脫屣逺紛埃願就空山養不才少聴鄰雞深夜起閒看曙色紙窗來經營溫室將迎雪檢防寒花欲放梅竚看黃河冰泮日晴沙新栁防煙開

將歸

松葉靑靑艸放芽山童相報客還家才過驚蟄無多日猶有殘梅晚著花

十二月初二日梅放數枝卻憶歸塗所見

地鑪朝夕防如春梅蕚才舒便可人防樹寒香開蚤艶一年花事逗芳辰櫻紅杏白村村有栁眼桃腮處處新從此溪山無限好芒鞵端許蹋香塵

寄溪上小園

聖恩垂老許抽簮便可移家住碧岑久置田園新入眼舊栽松竹漸成林龎公妻子同禪說鄭谷煙霞識素心寄語壺觴風月道常畱淸景助淸吟

老梅作花

寒梅斂未舒老幹色偏腴合浦波初防融融一串珠

置我

萬斛車塵盡日忙拂衣揮袂汗如漿天公作意君知否置我金鰲玉蝀傍

題景峯皆山園圖二首

髙梧雙影落空庭中有幽人醉復醒拄笏翠巗丹壑裏一樓収得萬峯靑

山繞花村水抱廬丰年正是刈禾初先公家世兼農士銍艾聲中聴讀書

壬午正月廿六日行有期矣

三千里外客還家文杏霏煙栁簇芽傳語淸溪南北防好教鶯語喚桃花

二月十七日宿沙河蚤起煙景淸曠

煙開麥浪綠初生露滴茅根雞未鳴惟有橋邊東畔栁麯黃顏色暁寒輕

廿二日渡黃河

戲馬臺前春艸生驅車路入古彭城謾言故國天涯逺人到江南第一程

杏花

翠陌煙濃蹋淺沙主人蕭散正還家莫將春色輕相負斜倚肩輿插杏花

小園詩

小園近居宅經營自屢嵗我來謝煩囂春風適修褉池水旣渟庭樹亦幽翳牡丹燦天葩海棠蔟繁麗時序入丹橊紅英防階砌濃陰垂四幄翠色侵人袂穿林雙白鶴花間發淸淚叩門無雜賓歡言昆與弟翔步或髙吟投枕得小憩四體任舒閒萬累埽塵滯盈盈淸淺波幽曠渺無際優哉復防哉是吾終老計

山中觀農夫雨中力田之苦

黃梅節近苦滂沱正是山中力作多雨濕短蓑泥沒骭農人猶聴插田歌

賦得負杖閱巗耕

空林淹積雨扶杖偶閒逰莎濕看眠犢泥深聴叱牛樹喧歸鳥集山霽晚煙収自適巗居趣何妨信宿畱

陰雨竟日小溪不能渡

翠靄空山雨霧初河泥深濶往來疎小兒夜課無鐙火乞得松肪自照書

北園荷花初開

靑蔥一林竹淪漪半畆蓮人生但得此亦足遂幽偏自予來北墅萬竹森如椽翠幄光照地鳳羽影參天獨惜池水深荷葉空田田白華三五朶照水亦娟娟山泉苦沙礫希見藕如船我幸山澤人玆福不能兼乃知造物意取予惡求全且耽千畆趣看取數枝妍

小園陰雨浹旬

經旬積雨長蒹葮澤國居然水一涯屋角數叢湘浦竹堂圍四座嶺南花近人鴈鶩何嫌閙索果兒童不厭嘩撿防經箱消睡物故人猶有碧山茶

小圃

小圃長廊雨最宜繞花臨水路逶迆祗因地與鄰園近泛取靑萍綠滿池

蘭初開

歸來萟秋蘭盈盈滿盆盎日夕勞顧視寒暄愼所向幸逢積雨後翠色喜無恙朝來蔟百箭英气日騰上時方夏至初淸芬日舒鬯借以媚長晝聊可佐閒曠

蘭開日閒居

積雨連宵未肯晴小池風定水痕生奚童亦解人深意報取蘭開滿一莖

鶴

花間相喚便相從老僕眞成放鶴翁餉爾魚蝦應久識每當平旦起開籠

黃菊有於六月中開花者

橊火初開爛似霞如何籬落見黃花紫英翠蓋三秋色霜菊先開六月華

幽蘭盛開至數百箭

碧梧黃鳥翠庭空中有幽蘭數十叢坐愛淸芬耽靜對爲君一月住城中

小庭蘭蕙滿

小庭蘭蕙滿帶露白紛紛暑退淸風至香從靜裏聞素波寒越女修竹怨湘君自愜谷中賞忘情嶺上云【經旬未入山】

避暑三首

避暑幽人戶自扄日長午睡覺初醒閒中樂事君知否新摘蓮房插滿缾

午陰初過轉庭柯散髮披襟柰暑何識得物情予亦樂閒看鳬鴈浴淸波

經營五愛吾廬不用招呼客伴予野老胸中大有事剪蘭澆菊數芙渠

夏日

濃陰髙樹蚤啼鴉唼喋逰鱗戲淺沙魚鳥頗忘城市客蕭疎稱是野人家種蓮初長新開葉翦蕙猶看二畨花日暮湛華亭上望紫薇暎水似晴霞

入山

路入龍眠石徑西松屏竹隖令人迷臨流細數新荷葉恰聴黃鶯自在啼

五園長夏

園林歸臥莫嫌遲綠暗紅稀避暑時啼樹鳥知無俗響傍人鶴亦有奇姿墻陰路轉幽蘭谷橋畔花圍錦石池老我得分優暇日臨風搔首嘆恩私

溪中謀具小艇

淸波曲折數鮮鱗兩防芙蓉夾去津計日放舟溪水上不妨天際有眞人

長廊落成二首

逶迆路轉小池東荷引淸波栁受風避客莫嫌三徑淺竹深遙入蕙蘭叢

日長風定柳絲斜靜聴蟬吟細啜茶隔防魚翻紅浪出一川風落紫薇花

幽棲

小營別業遂幽棲避暑追涼自杖藜庭艸茜紅新雨後樹陰潤綠小池西噞喁影動看魚躍剝啄聲稀任鳥啼老我獨閒誰可伴不須人渡落花溪

五畆園池種荷至秋始發

秋荷作葉滿方池恰似田田貼水時我構小軒臨水看願開數朶照漣漪

出西郭視田禾

西疇來往任婆娑一徑籃輿野色多社飲相呼知嵗樂篝車滿路識時和灌秧雨足支余澑獲稻田空萟晚禾自是爲農家世勩此身終合老巗阿

盆蘭先後作花恰滿五十日

棐幾湘簾暎綠筠小窗風細淨纎塵瓊枝玉蕊隨時發飽飫蘭香恰五旬

種柳成陰當秋益宻三首

昔年種樹傍堤斜欲借靑陰隔市嘩最愛墻東看不厭綠楊陰壓紫薇花

水畔微涼拂柳絲小池波動雨來時絺衣團扇無人識一片閒情碧水知

嫩色鵝黃染麯塵可憐濯濯防枝新闗情最是吟秋柳一種輕盈更可人

余所居陽和坊可比白傅履道裏

履道南坊搆一防近居池館亦翛然葛衣紈扇容吾嬾栁暗花濃喜地偏鶴正眠時驚鵲起魚無人處蹴波圓防回斷續蟬聲里長日眞堪似小年

桂花始開

秋林一何曠耳目寄寥廓黃葉落樹杪桂香初破蕚幸無剝啄聲隔簾見白鶴林動知鳥歸波喧見魚躍塵慮一以寡鄙性耽寂莫俯觀天壤間信無逾玆樂

溪中小艇成二首

新從碧澗泛舟廻衣履猶沾石上苔睡起悠閒無一事滿庭香露桂花開

山色蒼涼水碧澄芙蓉小艇喜初登奚童亦解移蘭櫂蕩漾中流剝紫菱

桂花十數株中置一石臺

日暮倚修廊徘徊桂花側金英燦奇葩氤氳香霧塞貞幹挺勁姿碧葉淨如拭天地惜秋光畀此好顏色余亦澹蕩人淸懽澹無極

初涼

正是初涼落葉天絺衣新卸薄裝緜三秋桂雨蘭香裏盡日無人手一編

入山泛舟

嶺頭楓葉已微丹才有芙蓉照碧灘我正扁舟溪上住不妨薄酒耐初寒

題小舟

一溪含淺碧棹影入寒山磵石丹靑合云蘿紫翠殷心同秋水淨夢與白鷗閒盡日煙波裏無人覺往還

詣勝山看芙蓉因憶聴翁

昔共仙翁舊隠淪名山嵗月老松筠亭基猶是當年地折取芙蓉憶故人

鐙下閱鴈湖聴雪集有作卽贈鴈湖

我讀唐人詩錢郎愛淸婉風流起後人髙唱領詞苑渭川竹千个湘渚蘭九畹冰雪淨聰明气格卑近挽一卷花間讀悠然令人逺

日暮看溪上芙蓉

夕陽泛溪水晚色上芙蓉倩女臨妝鏡煙鬟倚暮松江湖秋色好娟淨若爲容爲爾闗情久淹畱待晚鐘

勺園招逰社壇

河流曲曲繞深松繡嶺雕崖一萬重八十老翁猶壯健深秋擕我一扶笻

夕歸

路凍無行迹樵歸老衲從陰雲迷石磴積雪耀寒松沙白連平瀬天靑顯眾峯言旋時已暮煙際起昬鐘

文端集卷三十五

欽定四庫全書

文端集卷三十六

大學士張英撰

篤素堂詩集七

鄭又蘧九十壽

鄕國羣推九十翁餌芝道體日沖融康成雅擅通經譽谷口人依尙徳風秋滿萬山楓葉紫酌宜大斗菊花叢期頤健比淩霄鶴碩果嵬峩洛社中

臘梅二十樹自去年十月開至今正月題曰古香十旬紀之以詩

小庭何所有黃梅開近臘嵗月歷冬春香光迷紙閣梅花似美人此種類老衲凡卉有芳烈此香如艾納坐臥香色中淸吟繞一榻幸遇冬日防寒蜂自雜遝

宿盱眙玻瓈泉

山椒聚奇石崖畔出名泉泗水懸孤塔淮流漲百川煙波迷雉堞鐙火數漁船轉徙殊堪憫應

聖主憐

宿金山寺

千古山川麗孤峯景物幽乾坤勞砥柱日夜擁江流樹色雲中塔春風石上樓我來叨扈

蹕鐙火滿汀洲

三月初二日防

恩賜

禦書雙溪秋水軒種花處扁額恭紀

龍眠十莊煙栁聴黃鸝兩水落澗壑沿緣來丹梯逰魚淨可數纎鱗不能迷桃花夾兩岸引之入芳隄至尊勞問訊寶墨書雙溪更有篔簹谷波防浴鳬鷖中有秋水軒芹藻出香泥

宸章若星漢懸向千峯西予昔癖種花頗爲時俗詆焉知種花處親承

禦筆題

田間野花

村邊麥浪影交加陌上驅車日欲斜紅白枝枝偏近水野田蔓艸夕陽花

獨樂吟

秋水何淪漪茂樹臨淸池喜無人迹到鳴鳥集髙枝間闗防好音使我心自怡靜日步長廊獨樂良不疑

建蘭作花

嶺南花葉重培栽手防靑靑防綠苔客嵗苦寒花事減幽窗猶見百枝開

蘭開經旬未得入山

溪上經旬未泛槎溯洄何異隔蒹葭荷花久負山中約爲惜盆蘭正作花

泛舟

薄暮日欲落回舟泛淸流蟬噪村逾靜鳥嗁林自幽心澹一無營喧寂任所投我心如明月浮雲在下頭

入山觀荷花初放

予從京洛返東菑才見田田貼水時新葉漸看翻翠蓋藕花初見出淸池輕綃不染裁冰潔仙質無虧琢玉姿晨露乍晞山雨過此中相賞更相宜

八月十一日山中荷尙開數十朶

碧水淸池一道斜自從橊火簇新芽紅糚翠蓋重陽節常看人間耐久花

正月二十七日宿山中夜大雪暁起作詩

暁起推窗見玉龍梅花盡被白雲封平生謾說瓊瑤島誰見松梢雪萬峯

梅花驚蟄已全開繞樹耽吟日防回不是山中經信宿斷無人蹋石溪來

作詩後廷璐入山

積素連空失磵阿寥寥山路斷樵蓑玉峯千尺瓊爲樹竟有人衝雪棧過

西渠先生侵晨至景麟堂復過雙溪日未亭午約行四十餘里成一律示予喜而賦之

龍馬精神海鶴儔追陪晨夕得歡逰一笻暁露平明出萬壑煙霞頃刻収已見空山成獨往還擕餘興步雙流劍南人物衣冠在大耋髙蹤不可酬

秋日

小圃秋陰暑漸涼紫薇花發照魚梁何人領取閒中趣團扇行吟百步廊

寄廷玉【時奉】

【命充日講起居注官】

承恩早嵗玉京逰汝正懸弧嵗一周三十二年文陛上從前兩世立螭頭【予以癸丑嵗充日講起居注官時廷玉甫一齡廷瓚復繼予後今廷玉新有是命前後凡三次矣】

除夕賦得十韻

臘梅三十株黃雲塞戶牖愛此香色古開當岑寂後不艶桃李姿嵗寒常相守紙閣啟南榮晴光朝暮受郊原梅未發春色在瓦缶短枝何曲盤名卉侵坐右斗室天壤寛淸琴間尊卣嶺南橘柚黃香光圍一叟兒孫喜團圝防酒爲翁壽予飲𨿽不多淸光毋相負

新春入山

野田黃雀啄柴籬節近靑陽艸色知人到小亭耽徙倚梅花昨夜放南枝

葺舊館成

舊業荒蕪長綠苔經營手自剪蒿萊城頭縱覽偏宜月屋角開窗恰見梅深院杏花圍小閣隔溪柳色入平臺西山翠靄看朝暮山雨山煙次第來

三月三日宿花家莊

淮河宿霧轉塵沙上已春風苦憶家盡日荒村茅屋裏西園辜負海棠花

恭和

禦制賜髙旻寺僧紀陰詩原韻應制

江郭只園一水中髙僧石隠市防東忽聞

藻翰垂霄漢彌望天花落半空淸澈機鋒塵界淨光明色象紫雲籠只今佛日昭回處鹿苑千秋景物融

金山寺

咫尺天闗若可捫濤飛霧捲濕云根千尋石色中流見萬里江聲砥柱尊地濶天空气象蛟蟠龍躍共朝昏我來扈

蹕登髙閣遙望煙光接海門

山中積雨

連宵夜雨響溪聲霧滿山腰不放晴雲接逺村千樹合波淸鏡一奩平黃梅果熟泥中落碧藕花欹水面生莫怪奚童遲送酒河深今日斷人行

卽事

禾黍吹香落照斜課奴鋤地卻還家不嫌十日山中住爲看秋蘭二畨花

蘭開二畨移盆入庭中

桂林香動隔鄰家菊蘂攢枝已放芽白露才過殘暑退老翁生計理秋花

夜坐

閒栽花竹滌塵襟久矣鐙前廢苦吟坐擁梅花三十樹月明猶自理淸琴

入山看梅花

山煙初破客重來地濕莎靑長綠苔驚蟄才過三日雪梅花猶剩五分開醉吟髙士酲初解羽化仙人夣乍回好景莫教容易得敎兒且與發新醅

嵗盡閒居

溪山雪擁廢追尋撿防淸歡發苦吟斗室梅花香作繭容予鑪火坐來深

除夕

山寒梅未花且復居斗室盆梅三十樹甕盎雜書帙交錯花枝繁櫛比花房密香光塞戶牖趺坐僅容膝棐幾羅琴尊與翁稱六一翦燭照花紅煨鑪避寒栗自烹綠雪茶於此享淸逸

恭賦

南巡頌徳詩

聖懷周八宇宵旰切維寅化洽寰區俗風行薄海民金湯羅郡國簪紱肅臣鄰奎壁輝文囿弓旌賁隠淪髙岡儀防鳳廣漠集祥麟赤縣謳吟徧華封祝頌誾山川三壤則玉帛萬方賓駿烈光前後鴻規邁等倫

帝容時穆穆

王度復旼旼首出宏功運無爲大化神甘霖霑綠野淑气起靑蘋鴈塞三驅埽龍沙萬乘巡平成彌海澨浩瀚軫河漘耕鑿田爲壑隄防土作堙蒼黎傷轉徙

宸極憫艱辛念此桃花漲還同瓠子津帑金司庫給云鍤庶僚徇星鳥方司曆蒼龍正早春陽回沙防防冰泮艸痕湮

睿慮勤籌度

皇心重拊循和鸞聴肅肅防鷁覩兟兟羽扇開云表霓旌駐水瀕觀瞻紛裏閈驚蹕撒郊畛舉棹花光映揚舲栁色勻源流勞審視通塞互咨詢上防聆

天語成模示近臣佇看新隴陌重理舊耕防比戶驅秧馬臨淵捲釣綸載歌疆翼翼何患水泯泯吏治諮謀切王言誥誡諄閭閻情可念象魏法宜遵廣沛茅檐澤遙飛驛路塵雷塘舟再禦茂苑輦重防江渚經千里風帆未浹旬澄波搖豹尾淸景照龍鱗慶洽扶笻叟恩施解网人方言資采擇民隠許敷陳求駿金臺築衡材玉尺掄沖和

天表近渙汗徳音新拜首瞻靑雀歡聲達

紫宸蘇臺逢慶節虎阜值良辰嶽牧偕黃耉岡陵祝大椿嵩呼騰地起景祐自天申圖牒陳千瑞盤匜獻八珍冠裳趨帳殿氓庶塞城闉佩徳心原摯觀光气益振煙波何渺蠶室盡溱溱

法駕臨吳越休聲動浙閩綏方寧憚逺問俗豈辭頻車不驚桑陌舟常艤水濱城陰湖瀲灔溪畔石砰燐花港初移栁孤山近剪榛逰觀心愈惕經畫額常顰選俊搴芳杜澄懷對綠筠停橈看馴雉駐蹕聴鳴螓紫筍方垂籜朱櫻始破唇淵懷期治洽深念冀民淳扶杖容相接迎

鑾近不嗔彤騶環

帝子雕輦奉

慈親孝養超千古尊榮備一身語檣知鵲喜舞櫂見龍馴畱

駕誠難卻旋旌義不塡衢歌咸濟濟巷舞總恂恂禦藻垂天漢恩波浹地垠省方兼省吏含笑復含嚬建業澄江繞長幹紫气氤千村花作圃萬井稼盈畇黃紙新恩徧烏衣舊俗醇土風陳碧藕野防進芳蒓南國歌防鳳東方喜貢珣荷錢初的的桃實已蓁蓁刈麥靑如毯烹鮮色似銀射侯穿栁徑錫宴坐花茵澤厚江同永功髙嶽比峋賦蠲民有慶刑措獄無呻賜札榮邦彥遺簪憫舊紳井鹽輕課額漕粟發陳因喚雨鳩爲婦催耕鳥曰鶞良材蘅芷擷芳艸蕙蘭紉渥賜旌廉直流膏起瘠貧膠庠伸士气闗減商緡勝地皆畱迹崖碑許刻瑉民心如挾纊

帝盼在懸鶉率土歸元化敷天托至仁永無嗟在澤惟有慶吹豳嘉祉蒸民粒和風萬國甄虞巡羣牧覲禹防百祥臻獻賦紛瑤軸攀轅擁畫輪

一人操斗極品類入鴻鈞農自歌遺穗官無嘆積薪光同珠的礫治比玉斑璘未獲隨鑾禦無由侍佩巾晨昏暌子職依戀本天眞頌徳心逾慕摛詞意每逡敬颺光被盛瞻仰抱誠純

揚州左太守贈鶴二隻以籠置舟中載歸

防水東歸興邈然故人相贈縞衣仙扁舟夜泊空江水自起提燈照鶴眠

夏日居五園

淸池雙鶴自徘徊避客應無剝啄來綠樹陰陰簾影靜幽蘭花擁坐隅開

移蘭

愛此嶺南花羅我棐幾側我來坐朝暮沈酣廢寢食翠葉碧如油辛苦自培植髙枝挺百箭枝枝淨如拭幽意淡天眞無心鬭香色靜好洛川神窈窕闗睢徳空階竹陰靜深苑簾影直風定池水平靜對忘語黙邈然潛心性此意誰能測我自領幽趣長鳴鶴應識

松下搆一亭用東坡語白首歸來種萬松

渉世頭已白歸來學種松時值辛未嵗買山淸澗東傍水有修隄蜿蜒若長虹種松髙二尺短鬛早靑蔥迄今十七年枝葉已數重髙者二丈餘謖謖來淸風特爲置一亭偃息深林中𨿽有虯枝古翠色迥不同微颸過枝梢細響若笙鏞有時風乍起濤聲走碧空俯仰聞天籟置我蓬萊宮我師陶景千載躡髙蹤

溪上看芙蓉

楓赬桕紫間靑松石角斜飛出防重老我慚爲溪上客小舟煙雨看芙蓉

陸犀之松江作此送之【以下補遺】

霜濃菊老正深秋憐爾南歸攬敝裘自昔買山曾有願好慿彈鋏問西疇

題曹天全小像

錬气凝神入窈防手擕芝艸誦黃庭桃九熟鶴千齡爭似松濤萬壑靑

玉蝶梅盛開

枝頭碧玉避寒栽早發春葩送客回京國迢遙二千里江南猶見晚梅開

二月十八日宿髙橋故鄕人來言庭梅冬防大放

小庭春事早相催經月紅英防綠苔不是梅花不相待但聞歸信卽先開

夏日

瑩瑩波色入簾靑曲曲回廊繞一亭我正閒吟池上句鶴如相伴亦來聴

嘗新

早禾初刈立秋前防防香風滿一川白粲河魚新薦廟乞歸欣得遇丰年

文端集卷三十六

欽定四庫全書

文端集卷三十七

大學士張英撰

篤素堂文集一

賦

瀛臺

賜宴賞花賦【有序】

時當淸晏海宇謐寧

皇上以聴政之暇臨幸西苑俯念諸臣勞於職事特行曠典

召集瀛臺賜之宴飲凡公卿侍從臺省之臣咸得與於斯禮

溫綸春藹

聖澤如天誠太平盛事千載一遇也【小臣】隨惇史之末班幸際昌期躬霑湛露不揣固陋謹拜手以志其盛賦曰維深嚴之紫禁當宮闕之西隅啟薇垣之右掖居金兌之云衢爲宴閒之勝地比瑤島之仙都宮槐百尺禦栁千株山名萬嵗鎭北極而環神武水遡玉泉入太液而泛蓬壺淸流瀠洄於玉砌蒼林掩映夫金鋪北則有瓊華之島窈蒼翠而玲瓏南則有迎薰之亭燦金碧而穹窿蠶室峙其西蕉園列其東其臨流也則朱闌繡柱者水雲之榭其冠山也則穿雲竦漢者瀛臺之宮九島紆折於百步三亭宛轉而相通浦號藏舟煙波深杳臺名垂釣淪漪旋繞雕梁落影於波心瑤殿分光於霞表望雙闕之觚稜隔瀟湘而縹緲好鳥集於菇蒲嘉魚唼夫蘋藻其制作之麗密也銅龍噴水而泉落云標金鳳銜珠而光騰樹杪礎甓書蟠螭之象藻井有垂蓮之巧水檻則下瞰潛蛟山樓則平臨飛鳥其爲橋也石鯨飛動玉蝀逶迆遙接乎西城之陰逺通乎北渚之湄堆云積翠龍臥虹垂帶晚霞而璀璨射朝旭而陸離其爲木也槐陰蔥鬱松影參差琪花瑤艸湘芷江蘺圓殿之古柏幹層霄而蔽日園之薜蘿垂倒影而臨池其爲舟也龍樓鳳舸望若丹霞月臺宏敞僊鷁繁華開綺而近栁坐瓊筵而泛花疑鑑湖之鼓檝髣銀漢之乘槎又有百果之園百鳥之室桃杏棗棃有蕃其實孔雀鸚鵡鴛鴦鸂鶒入瑤筐者珍果盈千閉雕籠者文禽非一外則繚垣周布羅列星廬萬家隠見於雲樹西山翠滴於庭除內則珠簾玉檻雕櫳綺疏耀晴雲與碧澗若水晶之映璠璵上則飛甍寶頂纓絡瓊琚似浮空而未落出髙栁而憑虛下則流觴曲沼鳴湍石渠時潺湲於水碓泉聲落而徐徐洵

皇宮之壯麗豈數乎瀛洲方丈之所書若乃時當避暑新荷滿汀紅蕖吐艷翠蓋髙擎千頃一色紫萼朱英朝簾初捲望之若繁星之輝碧落夕幔未收睇之如朱霞之在赤城獨其發潛淵而振采泛淸泉而濯莖實甘防而芳烈藕雪淨而冰晶制芰荷以爲衣豈同乎凡卉之徒榮所以風人采之嫓美於幽人之潔楚騷詠焉比徳於君子之淸爾其帶雨含煙翻風浥露北渚叢生南洲密布時開時落或妍或素曉气空蒙微香暗度此固景色之尢佳而園林之堪賦者也

皇帝躬親庶政勤勞萬幾日旰而食未明求衣值勵精之偶暇暫宴息於宮闈是時也晴雲捲香露晞乘法駕載鸞旂過垂楊之輦道臨沼沚之芳菲喜棠棣之交映快花萼之羣輝乃設玉醴布華筵開水殿對芳蓮金盤玉筯舉网烹鮮

念諸臣之在職皆鞅掌於經年舉泰交之盛事同慶賞於花前開堯室之衢尊列周京之豆籩是時鴛鷺成行簪裾咸集佩綬懸魚聫珠合璧露湛僊醪霞張綺席分左右而成行舒鸞凰之彩翮花夾岸而錦障生香栁覆堤而長廊盡碧羣虎拜而揚休承

天語之渥澤如登春臺羣心悅懌

天子乃禦畫舸泛南河篙師擊檝榜人和歌龍气遙成五采結飛蓋而淩波舟頻移於密藻櫂自轉於新荷起沙鷗與白鷺迎錦纜而偏多乃

命羣臣咸登畫舫大官設席酒正司釀水平若鏡微波細浪擊汰乎臨漪之亭回舲乎平橋之上坐昆明之碧水眺香山之疊嶂極遊觀而未已許溯洄而蕩漾舟隨浦曲人與花深桂橈頻轉蘭槳遙尋旣徧乎芙蓉之沼逺泊乎槐栁之陰飫

君恩之無極感遭遇於臣心猗歟盛哉繼在鎬之休風修曲江之遺事賞花垂釣嗣徽宋宗柏梁賦詩軼美漢禩信可垂於國書亦足風玆有位天池禦苑以泳以遊惠風遐暢嘉气旁流

皇心載悅羣工咸休以示慈惠匪樂優遊期上下之交勵當勉之乎爲楫而爲舟𨿽翺翔於西掖而心實周乎四海與九州

喜雨賦【有序】

康熙十有七年季夏之月經旬不雨暑气煩蒸火雲麗空炎景爍物驕陽可畏恆燠有徵

帝心惕然念雨澤愆則難冀丰穰之慶陰气郁則恐爲災沴之由爰是發

徳音下明詔懸鞀鐸求昌言嚴恭寅畏齋祓於宮肅穆精誠禱祠於

帝致齋之次日乙酉陰雲四合電掣雷轟雨沛於中夜禱祀之次日戊子涼颸至煙霏霧結雨澍於亭午於以滌枯潤槁育物寧人皆

聖心爲之感而

天心爲之應也【臣】近侍內庭備詳

宸慮職居惇史宜志

天休猥以蕪詞忝玆盛美敢拜手稽首而作賦曰蒼蒼無垠者有象之天天心之所屬兮則在乎璇宮之側黼席之前蓋君身所以配帝而主極所以承幹故明作而幽贊兮若璧合而珠聯月維季夏律葉林鐘司晨者赤帝乘權者祝融覩陽景之南至仰大火之昬中維斯時也炎歊蒸鬱熾日蘊隆上無纎云下無微風陽阪飛煙於火井羲輪銜耀於燭龍气欲流金威能爍石濯寒泉而猶溫對冰壺而如炙力已倦於蒲葵衣不勝夫絺綌萬戶千門六街九陌咸流汗之成漿或狂呼而動魄謂今玆之溽暑實罕遘於疇昔𨿽迎涼之殿含露之臺珠簾髙捲綺洞開其如畏景暄赫烈日昭回觸炎威之四至鮮薰風之南來列子何以禦之而冷然楚王何以臨之而快哉是蓋夏無時雨陽愆陰伏積此亢旱蒸爲煩燠胡以慰我三農長我百谷四野望之而驚心萬夫因之而蒿目

天子曰咨在予一人雨暘有忒矜此兆民沛

王言之渙汗垂淸問於絲綸爰咨卿貳民瘼悉陳輟朝撤膳興於朕身將有事於

南郊先致潔於明禋於是端居穆淸蠲慮靜志上達穹蒼捷如符契云油油而被天雷隠隠而出地雨霏霏而入簾風依依而生袂聴靜夜之沾濡愛宮槐之含翠此蓋

睿念之方興已獲上靈之報賜致齋三日時維厥明天子乃禦輕輦聴鸞聲享

圜丘禮太淸薦紫壇之圭璧奏玉琯之韶韺穆穆乎皇皇乎覩千官之肅而咸師

一人之誠法駕載旋爰居爰處惟徳動

天翼日而雨石鷰雙飛商羊對舞云興於西日之方午始而度鳳城過龍樓气靄靄而如暮聲颯颯而兼秋浩乎如風檣陣馬之疾沛乎如江濤波影之流已而滴瀝飄揚滂沱汪濊細珠濺於罘罳飛防侵乎綺綴其泛碧落而下也若九天之瀑布髙轉於銀河其緣鴛瓦而注也如百道之飛泉下垂於玉砌

天子坐廣廈啟彤扉歌有渰之萋萋詠興雨之祁祁任輕霑於綺席從飄灑乎禦衣

天澤無疆

宸顏有喜爰命侍臣憑髙晀視優渥徧乎九垓霑足同於萬里豈止畿甸沐膏澤之施三輔獲田疇之美猗歟盛哉古稱雨金雨粟雨玉雨珠曷若玆雨澄暎涵濡涼逾瓊液甘若醍醐良苗乍起酷暑潛驅登斯民於富壽之域又奚有貧札之虞蓋由我

皇之徳馨香上聞故其動於中也膚寸而雨徧天下絪緼若泰山之云更何借乎土龍之逐逐與巫史之紛紛古人之言諒哉人主應天以實不以文

璿璣玉衡賦【有序】

粵稽古聖凜欽若於昊天伊昔哲王重仰觀於懸象自迎日推算肇起軒皇迨定歷授時首詳堯帝蓋法其廣運所以符幹徳之貞紀其遞遷所以重民事之序然九垓八埏之數旣寥廓而難稽四時五紀之行亦紛繁而莫辧故觀天有器窺象有儀曰周髀曰宣夜曰渾天法已傳於邃古曰三辰曰四遊曰六合制漸備於疇人爰考虞書設璣衡以齊七政歷稽漢制鑄銅渾而象九圍黃道分二極之中日月周於天紀銀漢貫列辰之次經緯燦於云衢布位以象星躔數珠璣之錯落設管而窺辰度琢瓊玉之玲瓏惟此制器之神奇允爲言天之規矱法以久而益密繼之者漢有張衡思以巧而愈精窮之者元推守敬我

皇上稽古正學敬天勤民睿哲性成寶鼎呈祥於炎歷雍熙時協蓂階紀瑞於堯年綏六宇而泰階平撫五位而文昌耀靈臺測景特専儀象之司玉曆調元逺紹重華之日蓋由

皇上心與天一智在器先恭黙足以窮神聰明尢能察物故不獨微危精一逺繼美於虞廷惇典愼徽上嗣休於潙水卽璇衡之制今古同符敢拜手稽首而獻斯賦賦曰維乾象之灝灝渾周徑而無端故擬之者如倚蓋而象之者如彈丸或景長而多暑或晷短而多寒其數之無可紀極也𨿽首而莫殫古人以神靈之絕智創儀器之精微爰法天而奉若實先天而不違定兩極之南北持二儀之樞機星辰隨而耀彩日月轉而周輝齊消息於陰陽窮天地而範圍其爲器也或謂肇自宓羲或謂原於帝嚳馬融嘆其精而王蕃踵其躅經漢唐而代新曆宋元而遙續仰以協乎天經而俯以維乎地軸其爲制也動隨日馭健應干行運宵旦而不息配三百六十五度之常貞乾坤肖其闔辟萬物視爲枯榮陽烏同其出沒魄逐其虧盈若太虛之無爲常不言而化成其經星之麗乎其上也三垣奠中央列宿羅四維紫極昌乎帝運前星耀乎儲闈招搖東指而熙春大火西流而涼颸南箕北斗井鉞參旂壁壘羽林之府東壁文章之司莫不托體圓象逐推移其緯星之周乎其外也聚井會奎編珠聨璧或隠或見爲前爲卻金火遇而或逢其災嵗星在而人防其澤莫不視躔次爲禨祥因天行而順逆其遊環之旋繞乎其側也以二道之交周驗二陸之寒暑天地以斯爲襟帶日月以斯爲戶牖包九有而亙八紘固卽近而可覩其取乎璿璣也川澤之珍輝聫象緯配景慶之光華萃蠙珠而非侈其取乎玉衡也山嶽之寶气燭穹蒼借管窺之遙測何積气之難量所以制列三重經累朝而不攺法沿數代當景祚而彌昌抑臣聞之人君徳及方外化被羣生則五气順序七曜鹹平陽愆陰伏之不作而薄蝕暈珥之不驚然後乾施而坤載天淸而地寧必星紀之不紊斯天與器而偕行然則璣衡之爲物也可以察天心可以觀主徳可以驗政刑之臧否可以覘運會之通塞天市應乎明堂北辰配乎皇極涵蓋法其咸周時敏效其無息司曆者借之以覘天而人君因之以取則今

天子至徳冒於海隅來享通於絕域

聖治所及則如璣衡之無所不覆也勤政則辧色視朝典學則夜分側席

聖心所涵則如璣衡之無時不運也文治揚其光天章煥其彩則如璣衡之經緯咸備也張弛之盡善調燮之適宜則如璣衡之與時進退也猗歟盛哉瞻渾象之輝煌誕玉質而金相昔命官於虞帝今作賦於明光配天宇之鴻蒙同

帝徳之無疆【臣】叨恩於珥筆敢因物而敷颺

南苑賦【有序】

康熙十有二年癸丑孟夏之吉

天子臨幸南苑六軍云會萬乘雷動【小臣】初忝文翰之班特奉

命珥筆以從目覩曠逺之神臯心懾豫遊之禁地平疇緑野時值丰穰大輅靑旂備觀鉅麗復拜

綸音命獻詩賦一介鄙儒遭逢

盛事頓忘譾陋竊效謳吟謹拜手稽首而獻賦曰維神京之南甸有振古之名區廣衍號稱陸海蕩平繼美康衢薰風拂於南極旭日照於東隅以曠則瞻眺云物以稼則地脈膏腴洵邦畿之沃壤亦天開之畫圖其北則鳳城萬雉龍樓千仞紛掩映於丹霞聳云表而髙峻其南則冀野平陸金臺崔嵬以燕齊爲襟帶接韓魏而宏恢其西則太行居庸層巒疊翠逺苞秀而毓靈蟠鬱蔥之佳气其東則碣石天津川源奔滙萃淑景於中央鞏北平之地勢其水則淸渠環繞味比甘泉石橋橫而長鯨飛動畫舸系而彩鷁蹁躚髙栁垂而飛絮密荷簇而如錢嘉魚咸沐於大澤錦鱗戲而便娟其木則宮槐禁栁浥露合煙松柏郁秀桃李爭妍繞別殿而千章色蒼翠而參天其獸則獐鹿麏麚黃羊白野雉朝飛幽禽在樹每應而輒中時儦俟而羣友旣艸淺而獸肥復風髙而鷹驟其外則周遭百六十里跨川原而爲墻長畝繡錯於平壤花邨散布於崇岡田則千畦共秀麥隴則比戶同穰其內則宮闕參差於緑樹亭臺虧蔽於疎楊列東西而爲宮分新舊而殊方茅茨土階之儉約規制髣髴乎陶唐東有穹窿之髙閣金碧照耀乎初陽祀帝則華而非侈

行殿則簡而何傷紅門峙若丹巖

輦路平於翠陌髙臺號曰晾鷹亦因故而不飾農田耕鑿之雜處雉芻蕘之接迹同文王之靈囿偕斯民而待澤漢之五柞唐之溫泉制不師古崇侈極姸金鋪玉砌冠山架淵華林園之宏鉅昆明池之蜿蜒彼皆窮夫民力此獨任夫天然考歷代之園囿烏得與斯苑爲比肩於是月當孟夏炎帝司晨隴彌望而如繡麥垂穟而畇畇條桑蔭於廣野微雨浥乎輕塵

天子重時巡而觀穡慶麥秋而省民乃駕蒼龍建翠旂百靈扈蹕七萃羣飛周廬似列星之布萬騎奪云錦之輝斾悠悠而風動涼颯颯而生衣登髙原而縱遐矚翠輦時駐於翠微曠逺絕夫塵囂帷天地而幕六合地最宜於經武比岐周之鎬洛寓訓練於馳驅騁驊驑於寥廓

天子禦焉行將循搜苗之古禮格飛走於林壑乃武事之旣纘更勵精於典學和風快其南來微涼生於殿角𨿽遊豫之晏閒羅縹緗於

紫閣微【臣】時陪周宴日聴虞琴忝鄒枚之後乘隨衛霍之華簪幸遭逢於

盛世效虞人之獻箴願作頌以比勲華敢擬長楊之與上林

駕幸闕裏賦【並序】

皇帝禦極二十有三載重熙累洽區宇乂安文徳覃敷聲教曁訖乃稽古時邁肇事岱宗謁祠闕裏典禮崇重恩澤優深臣庶懽欣逺邇嘉嘆夫元和盛年咸平昌世僅奏六代之樂修再拜之文猶垂式簡編流輝今古詎有逺禦

六龍親詘

萬乘展隆儀於稽拜施殊敬於儒先

聖徳顯隆如今日者焉洵足以超軼往牒焜耀前紀也【臣】幸際昌時得瞻鉅典𨿽固陋翦劣不足以發揮鴻藻然珥筆承明職玆紀載頌揚

休媺敢曠司存謹拜手稽首而獻賦曰於爍惟

皇繼序纂光本仁祖義昭憲考章奠玉衡於神軸握金鏡於天閶調四气以通正龢八風而協祥於是西逾細栁東跨扶桑交河北徼比景南鄕靡不丹梯走傳碧海浮航輸琛太府名職方耀幽遐以日月襲鱗介而衣裳越萬里以入贄重九譯而來王是以化洽太和道隆邃古納九垠之管鑰總堪輿之扃戶參天地之淸寧儷貞明之作覩文軌合而謡俗同跂喙恬而艸木廡軼埃壒而苞混茫駕羲軒而淩三五焉

天子乃髙拱垂裳中央運斗容與義林優遊書藪河寶丕宣洛符誕受典學文銘楹箴牖探珠淵之祕筌陟玉山之髙阜徳蕩蕩以無名治熙熙而何有旣則衝然永念穆然深思曰儀象肇啟道法昭垂寖明寖熾惟君惟師羣聖一揆六經同歸王澤下竭頌聲式微孕星鈐於上瑞錫麟紱於昌期毓龍蹲之至徳挺鳳跱之殊姿集大成於千古開絕學於來玆溯平鄕之懿躅景闕裏之崇規庶幾哉聞見可接羮墻在斯舉時巡之墜典秩釋奠之隆儀爾乃乘大路控金鍐搴翠羽捎文虹屬車按節繁吹鳴筩七翠鱗附千官景從馳道則五里十里旌門則一重再重集於泗水之上幸於尼山之宮斯時也淸羽司音初陽應律葭管煙霏蕓房露茁气不栗以時寒序將周而朔易撫景物之澄鮮攬風雲之明瑟旌旗捲而廣野回春帳殿開而暮山凝色遂乃肇舉吉祀肅奉精禋春卿贊采祠官眡牲朱火西蘊元酒東陳嘉籩廣豆丰粢潔盛振羽籥之六舞合咸英之九成薦祝號之明信導神紘之降迎穆穆

宸容廱廱天縡殊禮展謁隆文錫賚覿靈爽之長存儼哲人之如在感神契以潛孚體道眞而昭對洋洋乎僾僾乎與珠庭月角授受於千載之間玉節金鏗醻答於一堂之內也禮度有嚴威儀告竣登堂入奧規周矩還瞻聖裏之屼峍憩廣庭之靜便布兩楹以翼聳峙雙闕以星懸借杏壇之修蔭挹璧池之素漣偃息於道徳之府遡泳於圖書之淵於是芝蓋重葩龍斿曲柄貴擬一人尊侔萬乘述素王之嘉贊發五言之

睿詠海嶽遜其髙深星雲並其輝暎斯則

聖天子蘊道之淳風崇儒之殊敬也簪纓陪位衿佩圜橋長裾霧會仙組云彯始橫經以讐問旋拊石而吹匏誦遺言於姬孔沐雅化於唐姚禮讓之容咸近光於黎獻豈弟之澤庶作人於譽髦斯則

聖天子風聲之四訖文治之丕昭也曲阜名區魯原舊聚陪惇土田復除繇賦增講肄之常員沛匪頒之異數推恩則徧及師儒錫爵則旁流支庶五經博士不遺凡蔣之封九命上公奚啻褒成之胙斯則

聖天子崇徳之盛心興賢之宏務也於是采甸侯衛公卿大夫期門式道執防荷殳文學掌故之士垂髫戴白之徒縱觀典禮蹌濟天衢涵濡化澤屬厭道腴旣雀躍而抃舞亦鳬藻而歡愉萬人一口聲滿公車惟我後之東巡修百王之令式答珍貺於三靈聴衢謡於百室卻瓊檢以勿祈屏銀繩而詎飾騶從淸嚴儀文簡質吏不譏呵民無供億協時正律埒虞氏之省方納價陳詩儷姬王之述職旣陟山以裒對還翕河而問俗采晳陽之舊歌晞榮光之新燭朝宗滙江漢之波玉帛奉塗山之籙非漢日之搴茭乃堯年之刻玉若乃慶惠殷流湛恩四周給租賜帛省刑釋囚虛衷淸問博延廣諏如天光之下濟如露濃之上浮始汪濊於五土旋奫淪於九州今又茂明至道導揚正學虎炳龍章金追玉琢浴我以詩書我以禮樂盛徳登閎大猷輝卓幎六合而被英防鼓八紘而排氛濁誠振古之隆規開天之偉略也

天子方且回輿京室倚佩軒墀道岸先陟徳契自持庀政考業基命勅幾辧色以臨黼扆視夜而啟彤帷定仁義中正之極稽因革損益之宜不解冰淵之念彌勤鞀鐸之思所以泰階順軌幹防迎禧上理隆洽茂化雍熙治方侔於砥屬俗已進於循蜚四海壽康恬於鶉居之代萬年鼎祚鞏於鼇極之儀

懋勤殿秋蘭賦【有序】

輕風流火白露迎涼云淨天髙秋空气爽

君王宵旰燕閒愛玆澄景禦圖書之祕閣發淸商之雅音乃有叢蘭獨榮秋殿芳香自發枝葉相扶植以靑瓷圍以朱檻斯亦托根之至榮者也【臣】朝夕

經幃味彼芳潔敬成蕪賦以奉

宸懽其辭曰臣聞蘭之生也隠於空山被於幽谷其守貞也𨿽無人而亦芳其徳馨也不因風而自續是以尼父發猗蘭之歌郢客和幽蘭之曲當其植根九畹毓秀三湘昔作騷人之佩古稱王者之香名楚臺而畱賞啟漢殿而發祥【漢武帝生於猗蘭殿】養親續蘭陔之詠燕賔泛蘭渚之觴莫不惜玆嘉卉欽彼幽光慨自人誇春艷莫采秋英蔭深林而寂處偕眾艸而叢生戲陰崖之翡翠侶芳洲之杜蘅惟敷華於山澤敢結想於蓬瀛一旦躋瓊堦登玉宇拂珠簾迎繡戶泛上苑之光風含長秋之暮雨誠何羨乎蘭臯豈更思乎蕙圃於時秋也螢光熠熠蟬聲嘒嘒梧葉初驚飄颻文砌碧筒漸老將殘玉井之蓮金粟猶遲未髮小山之桂爾獨披紛翠葉葳防紫莖花繁露重體弱香輕娟娟自賞旣嫓美乎幽人之潔亭亭獨立復比徳於君子之淸以玆髙致怡我

皇情內殿深嚴左圖右史久袪凡卉獨畱瓊蕊枝垂宮硯色侵文幾何馪馥之襲人每簾動而香起

天子丙夜陳書漏沈宵永風入戶而虫鳴月臨軒而人靜繞鐙開歷亂之花隔幔送參差之影更憐落卉借以雕盤置綺筵而畱盼惜餘芳於未殘喜

君心之見珍荷遭遇之良難幸處乎朱門與紫闥永違乎長阪與層巒臣將寄言於薖軸竊敢托詠於崇蘭遂作歌曰有香艸兮華且滋鄰玉樹兮與紫芝自楚澤兮來軒墀枝挺生兮花離離感

君恩兮欣自持觀秋蘭之獨茂兮豈微艸之無知賜金園賦【並序】

余作

賜金園記述

君恩之所由紀命名之攸始猶以云磵戶隠約於長林嘉卉芳艸雜逯於幽谷者鋪敍摹畫未罄其狀嘗考昔人云賦者古詩之流也又曰古人稱不歌而頌謂之賦夫馬融長笛王褒洞簫古人愛一物猶比擬贊誦被於簡牘文必極美詞必盡麗況余目營心畫朝遊夕處風雨晦明於此綢繆欣戚悲嘯於此寄托習之也久述之也詳愛之也深言之也長竊以平子歸田未極隠淪之趣安仁閒居未窮林壑之觀爰因勝地勒以雅辭賦曰伊龍眠之西隩歷巒岫之盤互亂溪流而淺涉指層嶺而遙度經樵徑之嵚崎偃松出而當路羅奇峯以四周簇靑林而萬樹中有幽人邃館居士衡門碧梧淸沼縈帶修垣橋貼波而曲折栁覆堤而偏反髙槐郁其菁蔥榜雙扉以賜金之園其西軒也齋名學圃古屋素題艸緣堦而徑仄梅入戶而枝低架茅宇以文杏葺圭竇以香泥所以鞠淵明之眾子偕老萊之逸妻倉囷攸居井臼是宅女獲男臧雞棲豚柵庫藏名酒防積嘉核蔭桂叢而窅窔期以宴而以息其南軒也長廊委蛇暎日迎曦燠館溫室風靜簾垂俯海棠之香國紛嬌奼之奇姿弄脂妍而粉膩酣春日而遲遲乃其朱欄翠幕姚魏所家鞓紅茜紫一撚名葩長安跨等身之樹洛陽矜徑尺之花亦莫不露濕煙霏散綺流霞瞻曲房之南隅壓檀欒之修竹篔簹萬个瑯玕千簇筠粉吹香紙窗分緑月落而影徧空庭雪壓而聲鏘寒玉斗室生白來往天光乃敷棐幾列胡牀擁亂帙凝淸香蒲團掛壁笻杖倚墻攸寧攸芋以詠以觴盼逺松而延佇借柔荑而徜徉其東軒也則歷幽篁之宮入古梅之裏蒼幹莫名糺枝難擬或昂藏而披云或支離而拂水或淩煙而乍垂或拂地而騰起挺新條以敷華積古苔而繡紫倘鄧尉之可方伊羅浮之足齒𨿽瑚碧樹之交柯亦難並乎斯美中則有堂名香雪樓稱鶴背檻浮花气之端戶掩香光之內雪皚皚而千堆鳥鶴鶴而羣隊庶可以躡王喬之髙蹤接洪崖之芳欬時則春回幽谷香動寒岑登樓遙矚地僻花深玉田瓊圃雪苑珠林神恍忽而震蕩芳寒烈而來侵禦文貂之紫綺撫陽春之素琴何方壺之不可復卽懼斯樂之難任沿池而北桃溪橫帶深紅淺白俯臨湍瀨夏至而緑陰繁春深而紅雨霈紆石徑於中央襯疎楊於水外迆北而北軒在焉前場後圃左岡右池嶧桐垂蔭下植將離或倚云而孤特或當堦而紛披水榭西構芳塘漣漪紅蕖碧藕花葉參差鷺起而珠露傾蟬吟而香風吹又有芙蓉的爍栁絲歷亂疎枝密葉被於隄岸入春和而早榮當秋淸而晚燦其地則羣峯回合襟帶田疇嶺緜亙而虛敞溪環折而深幽松屏冠於巖岫蔀屋隠於平丘煙雲生而出沒忽恍惚其不可求其室則南窗北牖延爽招涼碧紗外捲桃笙內張如艇斯泊枕藉滄浪如臺斯屹雲山蒼茫裁芰荷以爲衣摘蓮實以爲糧當炎曦之方馭喘黃犢於翳桑愛斯地之蕭散微風起於曲廊卻絺衣而不禦揮紈扇而不揚實淸景之可娛覺空山之夜良其周乎四軒者則有紫藤碧篠芳槿紅蘭或髙引而垂幄或密比而成闌循石磴而遙躋飛閣聳於北巒臨杏圃而結撰盛春暉之綺觀其亭則也紅倚山曲江臨水芙蓉溪亭在河之涘朱櫻冠乎崇岡喬柯暎乎淸沚循花溪而南徵賴以憩乎遊趾其圃則早韭百本晚菘一畦丹茄紫姜霜薤露葵子母余犀水陸蹲防寒匏並蒂甘菊連枝莫不葳蕤於北囿蔓衍乎東籬朝荷耡而可樂夜翦防而如飴其果則紫栗千房靑梅百斛柿美烏椑棃甘大谷安石珍橊火齊赤玉西域蒲萄磊落盤屈何必移盧橘於江南走荔支於巴蜀其泉則觱沸如珠甘芳若醴潄靈石而常淸沈丹砂而愈防旣瀠洄於堦下復潺湲於花底貯之爲滌硯之池引之爲灌蔬之水𨿽地狹而境偏信泉甘而土美先生之處此也謝軒冕逺塵囂嘆人生之形役憫機事之日勞惟白雲之可怡誓棲息於臨臯曠天地而睥睨何有乎蜾臝之與二豪爰因四序周乎四軒抱書攜笈移琴挈尊逐花時之早晚量風日之涼溫擁萬軸於坐隅手一編而朝昬懷古人之可見接羲軒而道存爾乃葆光味腴崇簡惇素息慮屏思納新吐故惟萬物之齊觀常蔬水而自裕時則佳辰淑景日麗風和或蹋徑艸或倚庭柯或攀危磴或臨素波珍禽啼而未歇錦鱗聚而遂多濯塵纓於磐石借文茵於淺莎翹首天地臨風浩歌落花落葉傷如之何當其春雨一犂其耕澤澤麥覆西隴艸回南陌魚戲春水生鳩鳴杏花白先生乃服春衣振輕防循隴畝而勸農眺春云而自適迨夫秋潦澄淸木落羣岫桕防色於寒初楓染丹於霜後千巖爛若披錦萬壑殷如攢繡殊形異采不可殫究先生乃命巾車挈茶鐺坐丹巖臨赤城朱霞暎乎朝旭絳雲彌於太淸較四時之景物惟秋晚之莫京其遊迹所至也則有寒潭澂碧石馬當路飛泉媚筆皎若紈素帶麓南村沿溪別圃修篁隠衲子之宮茂樹表貞臣之墓縱步屧之所如隨攀涉而成趣噫噓嘻四時之序有代謝九逵之軌無終全躬耕釣以自給甘筍蕨而長年慕彭澤之避世希香山之樂天侶春花與秋月休吾生之自然歌曰壑有澗兮山有岑白雲度兮籠輕陰竹隖花田春似海板橋流水閉門深鳥隔樹而闗嚶魚唼藻而浮沈魚鳥各無意聴我歸來吟遙遙千載後何人知我心

雙谿芙蓉賦

惟雙谿之澄澈二水會於庭除出層巒而迢遞經石堰而舒徐生芙蓉於夾岸涵秋露而分敷後巖桂而發采侶丹楓而錦鋪其爲色也艷而不妖麗而非侈葉鋪翠幄柯臨淸沚質抗金風神含秋水每迎涼而先榮近嚴寒而未靡聫逺浦而搴芳毓千叢而霞起或朝淡而夕緋或初碧而乍紫或以並蒂呈華或以獨秀爲美或露滴而初開或風翻而亂綺或倚松如靜女或臨淵似君子西蜀號爲錦城石卿稱爲仙史更有湘江異種厥名三醉初則蕊含淺黃淡質凝翠暮則一抹微紅朱絲如織越三日而茜紫朱殷不可思議或先或後種非一類於是縱輕棹淩若耶放艇則晴霞一色回楫則彌望萬花舟移而叢密影動而波斜晚蜂躊躇於寒蕊遊鱗噞喁於晴沙其在晨露初晞花光如拭夕波方起景非一色或披衣而晨興或流連於日晷任擬似之徒工非筆墨之所能測

文端集卷三十七

欽定四庫全書

文端集卷三十八

大學士張英撰

篤素堂文集二

頌

聖學時敏頌【有序】

【臣】聞自古哲王旣優於聖性必加以聖學蓋精義微言備於往牒常經大法具有成規是以涵養徳性則典學宜先經緯世務則明理爲要本仁祖義則古稱先所以興大業而躋盛治也恭惟

皇上躬上聖之姿賦天亶之哲虛懷向學本於性生自臨禦以來修釋奠之上儀首崇學校舉經筵之鉅典靡間春秋所謂觀乎人文以化成天下也臣英嘗稽講幃之制兩漢以來已肇其端唐宋諸君詳舉其事漢宣帝詔諸儒講五經同異於石渠閣光武每旦視朝罷數引公卿郎將講論經理唐太宗聚四庫書於文殿置文館於殿側選文學之士令更日宿直與之講論前言往行宋太祖𨿽在軍旅手不釋卷嘗謂李至曰人主當淡然無欲朕無他好但喜讀書多見古今成敗宋眞宗始置侍讀侍講之官以雙日禦經筵以只日詔儒臣講讀宋仁宗置崇政殿說書又作邇英延義二閣以禮儒臣明代講讀之員甚備公卿執政多由之此皆漢唐宋明以來英君誼辟崇儒重學以興起太平焜燿前紀者也然以方我

皇上昧爽聴政卽禦講幄當宵衣旰食之不遑而延見必有常度復盛暑祁寒之不輟而精勤屢逾恆規研究於二典之學而道接唐虞殫精於四子之書而心傳孔孟以古史爲昭鑑而觀考亭洓水之鴻編以性理爲淵源而窮太極西銘之微義不更爲超前古而邁百王哉且

溫綸屢頒欲盡咨詢之益

天顏下霽不辭覆講之勞辧義則理析毫芒敷詞則聲振金石旣橫經虛受當

徳之深嚴更披捲澄懷禦

懋勤之淸晏百家羅列窮奧義於天人八法兼精間遊心於翰墨斯其遜志勤敏眞可謂博而有要精而能該者矣臣英自慚譾劣無似猥防

聖恩拔置講幃俾侍從於細旃廣廈之間數年於玆矣仰

聖學之崇髙覘

睿懷之衝挹言之難罄知之最親願殫愚忱敷揚實徳非敢爲虛詞溢美以自蹈貢諛之嫌也謹拜手稽首敬獻

聖學時敏頌一章頌曰惟

皇天縱睿哲文明撫綏區夏覆冒函生萬物斯覩百度惟貞仁符地載健比干行堯羮舜墻左規右榘銘日師湯惜陰追禹道徳之林仁義之府翺翔優飫錯綜參伍金華列席冠佩濟蹌發謨陳典源遡陶唐探河觀洛道契軒皇春秋二仲修舉有常日禦萬幾心周九服扶桑銜照銅龍始旭六卿畢對旋臨講幄韋編在前

宸衷肅穆孔顏妙緒鄒魯微言治平之矩入徳之門六經啟籥諸子滙源探微月窟抉奧天根尙書肇起危微精一益贊天工箕陳皇極奭獻旅獒旦書無逸宏綱大法

聖人惟則大易精義旣法而奇羲文畫像周孔屬辭裁成萬類囊括二儀開物成務

聖人惟師窮理於經徵事於史兼陳法戒深參道揆義鏡紫陽博綜洓水网羅百代尋源索委

聖學彌廣

聖志彌衝

溫綸屢諭覆講宜崇諸臣敬答恐勞

聖躬

帝曰兪哉斯道何窮辧析精微昭宣義蘊吐詞爲經發言成訓炳炳瑯瑯金聲玉振葑菲不遺芻蕘不擯寒暑靡輟宵旰維勤內庭淸晝緗帙如雲搜羅圖史研究典墳闗閩微義濂洛遺文講貫之餘遊心藻翰虎臥龍翔奔會神腕掩映鑪煙繽紛玉案堂哉皇哉天章糺縵洪惟

聖學冠古爍今滄溟東岱莫並髙深天地爲軌位育爲心助流鴻化昭垂雅音自愧小臣謬隨深殿日侍宸嚴數承淸宴蠡測管窺親聞灼見仰瞻

睿勤歷久靡勌惇史之職有媺則揚巍乎難名煥乎有章歷稽前牒誰與頡頏賡颺作頌垂示無疆

升平頌【並序】

臣竊惟自昔國家席累葉之鴻休撫守成之大業承平旣久類必有非常之功以蕩滌瑕穢而鎭撫生民然後皇威遐鬯社稷尊安有泰山四維磐石苞桑之固焉在詩有之曰薄言震之莫不震疊在書有之曰其克詰爾戎兵以陟禹之迹方行天下至於海表夫以成康之郅隆猶以張皇六師爲大訓載於詩書信有徵矣漢以兵力定七國文景之業彌光尢已事之著明者哉蓋國家之有師旅徵伐猶天地之有霜雪雷霆也非霜雪則萬物煩囂之气不肅非雷霆則四時堙郁之气不宣非師旅徵伐則亂臣賦子無所詟服懲創而不敢肆故霜雪所以開陽春也雷霆所以啟晴霽也師旅徵伐所以靖祲氛致太和也天地仁愛萬物之心與聖人仁愛萬民之心皆不得已而托之乎此者也我

國家自

世祖皇帝戡定大亂

皇上撫馭區夏以來待藩臣之恩良渥矣處之以重鎭視之以心膂睦之以懿親極之以髙爵顯秩豢之以膏腴腆祿乃物太甘則自蠧獸久畜則思觸富貴極而驕悍生驕悍生而反噬起平居則怙勢席寵以荼毒朝廷逺方之赤子乃下尺一之

詔則環視而起一方作俑諸方應之以盜弄

天子之戈於潢池舉平日

朝廷所封之疆土所屬之將士所簡閱之器械所賚予之金錢悉借以抗

天子之命據固阻險伏莽跳梁自非大奮我武以芟刈而薙狝之何以昭臣子萬世之經而彰我

國家四徵不庭之罰乃自始亂以來授鉞

天宗分馳

禁旅虎臣四出鷹揚奮興以漸次削平迄於今八載海內蕩定昭明無纎芥根株之遺可謂盛矣臣竊念身依闕廷趨承

講幄者五年

簡侍近密者又四年其逺方兵威克捷之奇戰勝攻取之略戈甲組練之華折衝陵轢之勢【臣】𨿽不得而聞且見也若我

皇上八年來宵衣旰食之心則臣知之最深念赤子罹於湯火急欲一旦出而登之袵席之上每復一城一邑必

嚴諭以無擾百姓至仁也武臣進止皆恭請

廟算以行萬里之外視如眉睫之間凡一經

聖慮則險者平難者易成功奏績刻日而應至神也簡任將帥以武勇智略爲經以持重寛愛爲緯疇咨而舉推轂而行至愼也減膳撤懸力崇簡約以佐天下兵食之需故軍興嵗久常賦不益至儉也閫外將帥時賜手勅申誡其有能靖寇撫民者則

灑宸翰制詩篇解禦服以褒異之至厚也數年來屢避正殿朝賀一方厎定宮中必焚香親告

天

祖至敬也未明求衣昧爽聴政日昃不遑暇食夜分省覽章奏不輟以籌畫天下至勞也捷書至必敬告兩宮親承色笑懽聲溢於殿陛之間至孝也殱渠魁而捨脇從逆命者誅之歸命者撫之赦過宥罪布大誥於天下至信也天下之人但見八年之內殄滅羣寇綏靖多方震古躒今武功若此之盛而能盡知我

皇上深宮之中神武勝算焦心勞思如此之不易易哉今者十月克復雲南賊渠授首十一月十三日夜露布至

皇上時禦乾淸宮覽奏臣等叩首稱賀

禦榻前

天顏悅甚顧謂臣等曰朕今日爲天下萬姓喜追思逆亂以來官民咸被荼苦更復惻然於懷臣等謹合詞對曰

皇上仁愛之心通於天地斯所以爲萬世開太平也聖衷之一念不忘百姓者舉類此臣又伏念古者雅頌之作以昭徳紀功周宣王平淮北而江漢興歌唐憲宗平蔡州而淮西有頌若以方今日之功烈不足以當百之一當時之臣猶能撰述詩頌鋪揚國美垂布金石焜燿史冊況我

國家數年中東戡閩粵西定隴蜀北平察罕南靖滇黔奇功茂烈炳炳麐麐不可勝紀【臣】職居惇史載筆左右其敢以固陋自覆而不勉綴賡颺之末班乎謹撰頌八章曰平閩平粵平隴平察罕平蜀平滇各指一事言之也曰泰階平歸功

廟謨也曰武功偃樂成功重休養也統名之曰升平爲萬世無疆慶也詩曰吉甫作頌穆如淸風則【臣】滋愧也

平閩

閩嶠峨峨閩海泱泱灘石劍立篁叢弩張狂童逆命爰阻我疆勢連長鯨濁亂海邦

王師奮武載斾皇皇東由姑蔑西經豫章如霆擊枯如發攖鋩系頸以組俘於明光廈門逋寇歸我帆檣一民不殱

神武孔將

平粵

古稱百粵象郡羊城昔建南藩以奠東溟乃生防貐怙勢憑陵不孝不弟爲亂之萌

天戈所指遊魂載驚旣歸而命旣抒而誠狼子反覆黃鉞斯行梟巢盡覆瘴海彌淸毒潭鱷埽合浦珠明五嶺煙巒南拱

神京

平察哈

北嶽爲鎭東海爲垠部落環衛繡錯魚鱗中有察哈舊我有民居我肘腋爲我藩臣蠢玆負徳忽煽烽塵元老秉鉞我馬駪駪師惟一戰

命不重申殱彼彊寇不返隻輪魁渠函首獻於

紫宸

太宗戡伐前烈維新

平隴

隴西涇陽俗剽民勁亂臣反戈河北咸震我師旣出逐北乘勝頓於堅城嵗靡有定

帝曰元老往敷朕訓示之以威懷之以信矢不遺鏃兵不折刃崇墉夜開頫首歸命投戈而謼悔罪思順秦隴千防惟以歌詠

平蜀

古惟西蜀國號魚鳬劍閣嶙峋云棧崎嶇一夫扼險萬夫嘆吁況峙糗糧千里沃腴賊實借之稽我

天誅將軍憑陵蠶叢坦途旣克保寧遂入成都孤雛咸殪腐防莫逋防門巫峽重釐版圖

皇威赫赫時聴巴歈

平滇

誕惟滇寇倡亂之先攘臂昆池竊踞湘川

王師萃止如雲蔽天威武撻伐聲震八埏巨凶旣殄餘燼猶然寄命孤城析骸經年元戎奮武伐鼓淵淵鐵橋失險滇城摧堅剪彼鯨鯢膏我戈鋋亂源禍始藳街特懸

泰階平

六軍振旅九服來同桃林歸馬扶桑掛弓星輝云縵嶽朗川融休哉鴻烈誰其始終輔弼之英貔虎之雄只受成命謨由

聖衷智勇天錫濬哲亶聰握機鏡要神運樞中仁慈恭儉昭格

蒼穹鞏萬世業定此膚功

武功偃

我有弓矢願言櫜之我有戈矛載釁藏之膏澤萬物雲行雨施譬彼稂莠翦伐無遺今此良苗滋漑攸宜仰承帝祜俯卹民疲崇文惇教返於恬熙仁風愷政浹髓淪肌

天子萬年如天無爲垂衣端拱誕受崇禧

至徳仁頌【並序】

稽古稱幅之廣曰東漸於海西被於流沙朔南曁聲教訖於四海可謂盛矣然東南以海爲域西曰流沙則猶在今甘肅之境朔方亦未嘗明言所至之地歷三代以至漢唐宋元明王化之所及車書之所通皆未有如我

國家今日之無逺弗屆者也

皇上視荒逺之人無異於宇下之赤子凡跂行喙息者皆欲令其安全生養而納之於軌物之中盡兩間之所覆載不忍一方一人不獲其所書所謂光天之下至於海隅蒼生共惟帝臣豈非聖人之心前後古今一轍哉曩者喀爾喀𨿽數通職貢未盡臣服今者向慕

徳威傾心內附欲列藩臣

皇上厚加存卹給地安置賚以牲畜芻粟恩至渥矣爰以康熙三十年孟夏之吉

車駕親自拊循羽林之士云附景從至於邊徼之地七旗喀爾喀君長等帥其眾十有餘萬人傾誠效命於龍旂鸞斾之前莫不扶老挈幼稽顙流涕感恩呼吁皇上育以至仁撫以至徳錫宴頒賞咸從優渥發徳音下明詔量其向化之誠予以世守之爵其族眾皆賜秩有差復爲之申法禁布規條俾與北藩四十九族同沾恩澤永遂生養猗歟盛哉我

皇上之徳丕冒比天地照臨並日月會合如風雲濡澤若雨露昭明法律如三光之麗天厎定方隅如四維之奠地恩賚禮成羣心欣悅普天率土莫不歌頌前史紀載罕覯斯盛【臣】忝居惇史之班敢對揚盛美只獻頌曰維彼逺人𨿽處漠北自天覆之豈有方域幹止罔克聖心憫惻好生之仁維帝時則【一章】

靡憚暑雨跋履山川安人是亟懷逺宜先滌其危苦賚以生全稽顙至止歡動八埏【二章】

何以宴之防酒維盈何以錫之庭實百朋龐眉皓首扶杖來聴天膏所沛萬類咸榮【三章】

自古仁人繼絕舉廢存其名號勿殄厥世永爲北藩版圖是帶礪之封爰及苗裔【四章】

聖慈蕩蕩令甲煌煌維仁是育維義是綱教以親遜爾無胥戕食我茅土率我典章【五章】

我徳旣敷我武孔揚如雲如電戈甲騰驤如虎如貔騎官蹶張天威赫耀震肅遐荒【六章】

自玆逺人保聚生息如溺斯拯如槁斯植耕田鑿井惟帝之力錫爵分珪惟

帝之徳【七章】

駕轉六龍云生九陌甘雨載塗澤我疆埸人和致祥敷天悅懌盛舉永光昭於簡冊【八章】

聖徳仁明武頌【並序】

蓋聞宏胞與之量者不以中外殊觀建久逺之模者不以煩勞易慮是故事以除暴爲大憑陵邊境則必誅虐害醜類則必誅背恩棄誓則必誅必不使遐方赤子猶有擾其覆載之天者仁之至義之盡也功以克斷乃成焦心勞思而不辭櫛風沐雨而不辭涉逺逾險而不辭必不使凶頑梗化尙得畱其牙蘗之害者謀之逺慮之周也駿烈冠乎百王英武邁於前古如我

皇上今日之滅噶爾丹者是已臣謬以譾劣微材獲侍從於細旃廣廈之間者最久竊窺

宸衷所注惟以愛養生民敉寧逺邇爲至計凡在覆育之下者皆欲以安全遂其生業有厄魯特噶爾丹者在當日原爲請

安納貢之國乃孽由自作狡詐狂迷與喀爾喀爲仇喀爾喀旣歸附於我爲

國藩臣而噶爾丹陵虐侵殺之不已以至防入烏瀾布通之地爲我師大敗防殱其族彼當困廹則設誓更不敢犯皇仁宥之於前矣自以僻處塞外怙惡不悛憑恃其眾蠶食鄰壌肆行悖逆潛入巴顏烏瀾之地姦謀叵測思以煽惑防古諸部落害將滋蔓夫稂莠不翦則無以安嘉禾蛇豕不除則無以靖疆宇大哉

王言噶爾丹若不卽行勦滅邊鄙何由得寧此我皇上爰整六師不得已而逺徵之至意也分大兵爲三路以成犄角之勢籌糧餉練火器礪兵仗精鎧甲鼓勵將士秣馬賞兵出帑金以百萬計自鉅至細無一事不在天心籌畫之內宵衣旰食謀慮周詳此我

皇上經營於法宮之中決防於樽俎之上者然也親統中路大兵以三月出塞戈防耀日旌旗蔽空軍威之盛谷撼山搖向來水泉乏絕之地經

指示而泉湧向來平蕪未靑之時迎

鑾輿而艸茂百靈協應萬騎飽騰我

皇上減膳省餐以與六師同甘苦飭行陣明紀律謹刁鬥嚴斥堠日日淬礪而申警之拊循而賞賚之熊羆之士無不奮勇百倍此我

皇上勤勞於帳殿之中振肅於塗次之際者然也噶爾丹夙稱詭譎亦恃險逺度瀚海沙磧素無水艸難以飛越忽聞

至尊親臨天威所懾震駭惶懼棄其髦倪輜重鼠竄狼奔冀延殘喘我

皇上萬全勝算料彼必潰遁而西預遣將軍領兵堵截聖躬率兵師奮勇追逐窮冦狼狽已極而勁軍適當其前一鼓而勦滅之殱其眾俘其子女収獲其牛馬牲畜數十萬逆命者誅之來奔者受之一日之間而國燼矣噶爾丹之支吾跳梁總在

睿算指頋預定之中纎毫不能越吾之範圍如摧枯拉朽探囊而取耳此我

皇上靖冦於七旬之內成功於大漠之西者然也頑梗去則邊方靖邊方靖則逺人安從此敷天絕疥癬之疾率土享寧謐之福

皇上乂安中外之心慰矣時雍熙皥之化成矣蓋由我皇上以彼蒼仁愛之心爲心以干元剛健之徳爲徳不憚一身之煩勞而惟求萬方之康乂不懷一時之安逸而必謹百世之防維猗歟休哉【臣】於斯舉也管窺蠡測見我皇上丕冒之至仁審機之至明經世之神武超越從古英君哲後

聖徳神功巍然炳然爲史冊所未有也豈【臣】寡聞渺見所能摹冩其萬一者哉謹作頌九章以附於賡颺之末

一章

維

帝至仁覆幬惟均恩周九服化洽九賔誰其擾之痌瘝在身曽經宥釋誓言載申

二章

維

帝至仁化被無垠狡冦鴟張如蜣抗輪自膏斧鉞以警不臣彼投戈者咸與維新

三章

維

帝至仁徳配髙旻蕩蕩王路彼自罔遵立殱封豕盡滌邊塵凡有血气莫不尊親

四章

維

帝至明建威消萌雷霆之擊必待

親徵中權黃幄西北連營神謀勝略巨憝以平

五章

維

帝至明紀律師貞壁壘宜肅鎧仗維精宣勞慰諭以勵羣英

天戈所指計日功成

六章

維

帝至明洞察彼情

六龍天降獸駭鳥驚自焚其巢宵遁西行一鼓而燼值我勁兵

七章

維

帝神武罙入其阻遐荒愚冦驚瞻葆羽如獸觸樊如魚困釜奔不遑孰敢予侮

八章

維

帝神武赫然斯怒瀚海飛沙罔憚勞苦自秉寶刀躬持玉斧率師迅逐計日而五

九章

維

帝神武萬方作覩計安黎元冒寒觸暑七旬滅賊歸歌枤杜偉烈英風超邁千古

聖武三臨絕塞蕩寇功成頌【有序】

皇帝承天景命臨禦宇內勞

九重之宵旰謀萬姓之乂安所以撫綏而教養之者至矣備矣蠲租之詔嵗必數下史不絕書嘉惠元元動以數百萬計積貯之令行於丰稔徧於州邑所在有數十年之儲凡此無非爲百姓計也曩時三逆盤結爲天下之蠧將來必致荼毒生民於是

大奮威武翦除而廓淸之蓋

聖人之心欲使薄海內外戴發含齒之氓咸遂安養共樂生成同登仁壽之風永底時雍之化

深宮睿慮之所孜孜圖維自朝至於日中昃不遑暇食者惟在乎此也然乂安中土之心甚切則不得不安邊徼欲安邊徼則不得不除寇賊此理勢之必然者斯時荒逺之區脫有梗我

王化伏莽跳梁之人則將來必益爲邊患則必調發轉輸以逺煩禁旅勞頓九州之民此

聖心所以惓惓焉爲國家計久逺爲生民謀休息爲萬世立太平必欲蕩滌此狡寇厄魯特噶爾丹者蓋所以安邊塞也威逺人也實所以乂安中土也維丙子季春聖躬親禦六飛逺度瀚海戈甲耀日旌旗蔽空風馳雲集俯瞰賊壘如自天而下爲狡寇之所不及料披靡奔潰獸駭鳥散勁旅堵截一鼓而艸薙禽狝之賊𨿽遁迹荒逺而部曲盡矣牧畜空矣奄奄之息何能久存據庸眾之識似更不煩

車駕之再臨王師之久駐乃

宸算制敵迥出尋常畱將軍於塞上以困蹙震悚之聖躬以丙子冬復臨邊塞渡河至鄂爾多斯之地經畫布置丁丑春又

親至寧夏駐蹕於狼居胥山遣師搜勦蓋

聖心以車駕逼臨其地則我之將士百倍奮勇而彼之部曲惶駭離畔振如雷如霆之威凶渠自禠其魄沛如雨如露之澤黨與鹹貳其心所以俘其子而來獻者彼之鄰國也遣使而輸誠納欵者彼之腹心也賊𨿽狡悍斯時四顧無親入地無路以膏斧之軀爲飲鴆之計惟有自卽殄戮耳安能出

聖謨成算之外哉總由我

皇上躬親指示奇正兼施恩威並用視絕域於掌上羅獷獸於阱中故成功若斯之盛也蓋非至明無以審機而不惑非至誠無以歷久而不倦非至斷無以成功而不疑而總歸於

聖心之至仁視邊方爲一體而不忍數罹其災也登寰宇於袵席而不忍以一事煩苦吾民也是以

三次逺臨絕域跋涉山川冒觸寒暑

親舉玉趾恆飲濁泉風雪則屏去帳殿減餐則俯同士卒揮黃鉞以先驅擐甲冑而達旦指麾形勢則極在巘在原之勞籌畫機宜則窮九地九天之祕焦勞煩苦不可殫述

聖躬皆親歷之仁天下子萬民之心至矣蔑以加矣今者逋寇悉平荒逺無不臣之國邊烽盡息諸蕃皆樂利之年大功告成盛典斯舉以副我

皇上乂安中外之心成我

國家太和熙皥之化永永萬年至於無極【臣】竊惟聖武三臨絕塞殄寇寧民焜燿史冊上下千古無與比隆謹撰頌九章以述盛烈頌曰

維丙子春

聖武丕揚組練十萬气吞朔荒

帝親率之沙磧騰驤殱此防貐膏我斧戕

右一章

維朐臚河逺帶荒服自

天臨之泉甘艸緑立覆其巢揮戈西逐萬古不磨聖人之躅

右二章

寇方奔突西遇我軍風埽霆擊狐披紛飽我卒伍殄厥醜羣

神謀指授耆定大勲

右三章

維丙子冬雨雪載塗黃河曲岸

鑾輅馳驅除惡務本宜絕根株時哉勿失洋洋

聖謨

右四章

河流浩浩虎旅云屯震之以武綏之以恩風馳靑冢化洽烏孫呼韓接踵稽顙

至尊

右五章

天與不取昔人所嗤張我精鋭燼彼饑疲乘機維哲扼要乃奇

聖人之智匪眾所窺

右六章

維丁丑春經武西偏狼居胥山古史所傳

天子靺鞈威暢八埏逺鄙西漢勒銘燕然

右七章

都邑聚觀孽子成俘鴟張鉅寇一夕殄誅彼脇從者咸輸爾孚

巍功駿烈振古所無

右八章

玉闗萬里靡塵不淸覆載之內咸震

天聲外安中乂億載功成金函玉檢永頌升平

右九章

聖徳勤民頌【有序】

維丙子丁丑嵗以春以冬

聖躬三駕絕漠以憂勞萬民之故爲久安長治計逾越沙磧防犯霜霧濁泉菲食日以供禦擐甲冑以終夕摩幹楯而達旦北遡黃河西踐狼居胥翦除狡寇以安邊圉以靖區夏使永杜餽餉裹甲之萌

聖心之勤民深矣至矣不遑啟處三載於玆邇年以來中外無疥癬之疾服教畏神者逺自日出扶桑極於流沙莫不梯山航海奉琛載贄八宇升平四民樂利皆聖天子之所經營締造櫛風沐雨垂四十年而致斯盛也承平奏矣

聖衷念此時四海之內爲民患而未至厎定者則莫大於河以言民生則淮揚千里未有奠居以言國計則漕挽天庾爲南北咽喉之地以言修築則嵗費水衡錢以鉅萬計以言泛溢則城郭耕桑時時可慮是今日勤民之事洵無有急於此者矣在河道諸臣或識囿一隅而不能周知全勢或苟且一時而不能經畫久逺或拘守已見而不能廣集羣謀或徒糜金錢而不能收集成效我

皇上焦心勞思講求兩河者數十年考究形勢酌量髙下揣度旱溢每廷議時恭聆

天語則羣心豁然蓋諸臣見其偏而

聖心見其全諸臣謀其暫而

聖心圖其久故爝火曦照若斯之懸絕也已夘嵗春車駕臨河上

躬親指示淮黃之勢始洞若觀火諸臣奉

睿謨以集事而安瀾可永慶矣

聖心念治安天下之大計兵革旣息則莫要於察吏寧民布徳施惠以通輿情而聯眾志

巡幸東南頒布徳音以次第舉行之畱漕粟以平糶蠲逋賦以阜民減稅課以裕商廣取額以作士滌除刑獄宥釋過愆奨勵官方存問耆老凡所以勤勞百姓者莫不周詳委曲殊恩渥澤洋溢汪濊可謂至矣

鑾輿所蒞供給之費一絲一粟不以煩百姓嚴飭從官無有侵擾

萬乘所歷市不易肆農不輟耕近光

天顏懽聲雷動焚香而祝

萬壽者所至塡塞馬首如廣野雲屯滄海潮集

皇上皆溫顏慰諭之瞻云就日眞曠古之所希覩蓋我皇上以天下爲家故巡省風俗皆綢繆戶牖之計也皇上以萬民爲子故嬰孺繞膝皆撫摩顧復之恩也且只奉

慈宮朝夕承懽孝徳超於千古率

諸皇子左右提命景福邁於百王【臣】幸際昌時恭聞盛美懽呼忭舞罔知所極不揣譾陋敢撰蕪詞謹獻頌十章章八句

一章

賡颺

聖孝振古所稀金根玉輅日侍

慈闈萬姓稽首防云六飛以天下養六宇春暉

二章

河源星海淮號鴻流稽天浴日爲萬姓憂

親舉玉趾相度咨謀安瀾胥慶禹功式侔

三章

東南嶽牧輯瑞來同裒對

天顏肅肅雍雍仁風翔洽愷澤醇濃四方民隠達於聖聰

四章

爰溥國儲軫此艱食蠲逋已徵數盈萬億阜民之生卹商之力堯衢蕩蕩載歌

帝徳

五章

百郡羣吏整飭聯常簡玆良牧寵以服章

訓辭溫藹錫賚煇煌時邁之典事在激揚

六章

龍旂所指嘉气沖融釋辜宥過恩逮臣工桁楊盡偃犴狴咸空無微不照上厪

宸衷

七章

山海保障熊羆是資訓練嫺習武不可弛爰遵江滸營列水犀申明令甲以肅鼔鼙

八章

菁菁者莪育彼中陵采芹采藻集於泮林念玆微末聖澤溥承誦讀之士霞蔚云蒸

九章

天章寶翰溥及臣鄰人懷拱璧家蘊奇琛龍翔紫渤鳳翥髙旻名山福地光气常新

十章

愛戴羣情如依父母如潮如海如林如藪扶杖而迎亦有黃耉酌彼兕觥

天子萬壽

聖徳仁民天錫萬壽頌【並序】

【臣】嘗竊考董仲舒有言曰人君每事未嘗不求端於天天以愛養生民爲心凡所以子惠而煦育之者一付於建極之一人恭惟我

皇上天亶至聖慈愛爲心仁育義正爲徳【臣】自備員史官以來侍

講筵直

內廷者三十有餘年於

皇上早作夜思之際宵衣旰食之頃無一時不以愛養生民爲心無一事不以講求利濟爲主其養民也則田疇樹藝不厭其詳水旱災祲務求其備其教民也則惇本明倫必先其重人心風俗務底於淳蠲賦之多史冊罕聞每嵗數百萬周流公溥海內無不被之徳省刑則矜卹惻怛法古刑期無刑之義寇攘蟊賊所以害吾民則燮伐埽除之必盡𨿽

命駕三驅櫛風沐雨而不以爲勞水潦隄防所以衛吾民則殫心竭慮方勵精於南而又營念於北務俾厎定以利耕桑察吏則博求循良有一善之可以禆吾民必顯揚之不遺以至省方求瘼疾苦必聞懷綏遐方無逺弗屆蓋

聖心無一念之不注意於斯民而天下之民涵濡沐浴於

聖人之心亦無不鼓舞振作樂利感戴

聖人之化熙熙皥皥如萬物之鼓動於太和而不覺以此而言徳則曰盛徳曰天徳以此而言仁則曰至仁曰純仁夫徳旣合天則天心眷佑萬壽無疆之慶【臣】再賡天保九如之章矣此臣悉之於數十年之久

起居必覩謦欬必聞知之旣眞且熟而天下之感頌聖人者在朝聞之在野亦聞之故不禁其言之詳也獨【臣】年齒旣老且譾陋無文不足以抒揚萬一敢竭其愚陋而質言之謹獻頌曰食爲民天古昔所陳祈谷上帝必謹元辰茫茫禹甸耕獲畇畇一夫不耕上厪紫宸猗歟盛哉此

聖心養民之仁【其一】

聖有謨訓誥諭諄諄務去爾詐務返爾淳民之質矣日用明倫肅肅章縫咸捧

溫綸猗歟盛哉此

聖心教民之仁【其二】

賦有常經宇內式遵孰是盡蠲振古莫倫動以百萬大地皆春鴻慈浩蕩藏富於民猗歟盛哉此

聖心蠲賦之仁【其三】

大化翔洽間有未純欲並生哉入我陶甄赦過宥愆咸與維新好生之徳洽於蒸民猗歟盛哉此

聖心欽卹之仁【其四】

蠢爾弗率擾我邊塵侵軼疆圉荼毒生民

親舉玉趾三駕重申殱厥渠魁化彼未馴猗歟盛哉此聖心除暴之仁【其五】

桑幹泛溢淮黃久堙謀民奠居蒞止河濵經營胼胝不啻

躬親南耕北獲成功如神猗歟盛哉此

聖心厎定之仁【其六】

州邑逺吏撫民最親一善必錄簡畀

彤宸或臧或否民依是甄民所與者錫以

寵綸猗歟盛哉此

聖心察吏之仁【其七】

詩陳時邁禮重躬巡閭閻疾苦

攬轡咨詢蒸蒸黎庶濟濟臣鄰光天之下甘雨陽春猗歟盛哉此

聖心省方之仁【其八】

凡在宇內覆載維均窮荒絕徼痌瘝在身日月所照聲教咸遵

深恩渥澤蟠際無垠猗歟盛哉此

聖心懷逺之仁【其九】

維天蓋髙穆穆化淳

一人體之徧育羣倫徳積於世慶備於身於萬斯年何福不臻猗歟盛哉此

聖心合天之仁【其十】

文端集卷三十八

欽定四庫全書

文端集卷三十九

大學士張英撰

篤素堂文集三

表

恭進易經參解表

伏以

至道開於河洛發羲文周孔之微言

奧防貫乎陰陽備彖象卦爻之精意參稽古訓托藜火而重編側近

光蕐食野芹而思獻俯慙譾劣彌切冰兢玆蓋伏遇皇帝陛下

道法天行不息

學同日進無疆尙書已講於

經幃大易繼陳於

黼座神凝簡冊

聖心探一畫之先博極圗疇

睿照啟千齡之祕臣叨恩於禁籞祗奉

欽明竊有志於韋編欲窺象數自田何京房而後漢初各有師傳逮濓洛康節以來宋儒始爲定論考亭本義之學洵可奉爲宗風伊川易傳之文尢有資於治理竊惟廣且大者易之體豈容驟測其精微奇而法者易之辭未許遽窺其典要必在發明章句譬如探源者先索其流務期剖晰文詞難言得意者遂忘其象爰考先賢諸說輯爲參解一書時逾兩期捲分六帙如渉滄海而尋畔岸祗堪自砭其愚頑竊仰泰岱而竭塵埃詎謂有裨於

髙厚但念閱寒歷暑分細旃廣廈之餘閒浥露研朱居祕閣蕓香之勝地𨿽極知其蕪陋敢不冒爲敷陳聊佐乙夜之覽觀庶備

九重之淸燕伏願

徳符岐聖

治軼羲皇

履帝位而丰豫時登

養萬民而訟師不作觀損益之義化自洽於中孚察消長之幾世自升於大有對時育物端居見天地之心知崇禮卑撫捲盡乾坤之蘊矣爲此具本謹稱

進以

聞

謝

禦賜書籍表

康熙十六年十二月二十日【臣英】蒙

禦賜內府所藏書經大全四書集注文獻通考共十有二函每卷首

錫以宣文之寶【臣】謹奉表稱

謝者伏以

芝檢蕓函琬琰光騰幾席

龍章鳯篆瑚色映圖書

頒石室之藏編榮分四壁作蓬門之世寶寵勝百朋仰浥

恩波俯窺學海恭惟

皇帝陛下

性符惇敏

徳配文思

邁髙宗典學之勤

法武王拜書之敬未央日曉牙籖早侍

經幃長樂鐘疎玉燭猶輝

祕閣龍香繞硯羅金匱之鴻文蟾影臨窗映縹緗之錦字防微言於曩聖

帝度衝容尋渺緒於陳編

皇儀淵穆學古有獲用師說命之言日進無疆獨悟羲經之義【臣】自侍觀於

禁近尢難贊頌乎

髙深悔譾陋之微軀荷

寵榮之殊眷蕐林西畔移家近傍

彤庭溫室南隅入直常依

紫闥日分仙饌飫天上之奇珍時惹禦香曵雲中之淸佩復蒙

恩賚

特錫鉅編一經肇啟唐虞載傳政傳心之要四子嗣興鄒魯備希賢希聖之資洵文字之本根尢道徳之淵藪更念學不厭博當講明乎錢谷兵農事貴有徴務綜觀乎古今上下爰

錫端臨之紀俾觀文獻之全東觀藏書人間罕覩西淸蕐本萟苑爭傳印以蝌蚪之

天章紫泥星燦防以龍鸞之

內錦翠帙云封賜廬之鄴架相輝總拜

君恩之重

寶翰之榮光互映益昭【臣】遇之奇比皇甫之載以一車士林同羨似無忌之詔與千卷奕禩猶榮【臣】識陋面墻學慙窺管防誦典謨之訓難言四代之精防少習洙泗之言莫識六經之閫奧文慙平子授簡敢賦兩京博謝茂先入室驚防四庫手披

鳯紙目

螭文對冊府之輝煌如獲瓊瑤之貺勵樗材之愚鈍敢辭鉛槧之功伏願

銘日常新

法天恆健

心存乎微危精一足包孔壁之全經

道漙於位育中和奚止魯論之半部考禮作樂師古而治法冠乎百王戢矢櫜弓偃武而文徳昭乎四海矣爲此具本謹稱

謝以

聞

防謝

特擢翰林院學士兼禮部侍郎【康熙十九年五月初七日】

伏以西淸要職謬分蕐蓋之光東觀崇班復晉容臺之秩湛露洊加於弱艸仁風獨拂乎樗材聞

命自天措躬無地【臣英】誠惶誠恐稽首頓首竊念【臣】蓽門下士山陬豎儒防讀父書長承師訓猥以魯質幸際昌時忝南國之賢書値

登踐鴻基之始【臣鄕試在康熙二年】聽當軒之臚唱適

躬親大政之年【臣殿試在康熙六年】濫厠淸蕐六載廻翔丹地仰承作育一編課試

彤庭給筆札於尙方雜琬琰於東壁

君恩實重【臣】遇尢奇驟兼柱史之榮早踐講僚之席螭頭曉日持鳯紙而侍鸞坡豹尾春云捧龍編而趨鶴禁追陪

法駕奉屬車之淸塵扈從離宮對直廬之皎月

天心埀照下鑑愚忱

帝諭特頒簡居近宻邱索探石渠之字丹鉛校天祿之書

賜對無時奚啻玉堦三接近光有喜還借華林一枝陸贄之朝夕禁庭方玆矣李泌之左右君側殆爲過之懼方切於春冰

恩逾深於夏屋允懷若惕報稱良難玆蓋伏遇

皇帝陛下

道重右文

功深典學

圖疇考索精心獨邁百王紀載搜羅遜志允符千聖金華棐幾由鄒魯而上遡唐虞

黼座牙籖自勲華而更稽河洛法戒觀考亭之筆削精詳兼洓水之編摹

聖慮彌衝時勤宣室咨詢之益微勞必錄俯念經幃講誦之臣

沛渙汗之溫綸懸日星之優詔褒嘉逾量銓敍增榮如【臣】尢愧譾愚叨膺顯秩文非燕國詎堪侍艸之名度謝曲江豈副秩宗之望仰前賢於策府恐玷儒風防華選於儀曹懷慙卿月顧一時僚采玉堂騰圭璧之輝知千禩韋編藜閣紀簪裾之盛敢不益思芹獻勉竭葵誠許身竊慕防龍致

主惟思堯舜伏願

徳崇幹健

敬法日躋

仁聲溥而義問昭六服無憂梗化

文教修而武功偃萬民偕樂時雍彌搜艸澤之英益廣弓旌之典斯臣等沭

海天之大澤常受祉於無窮托

日月之末光亦埀名於不朽矣爲此具本謹稱

謝以

聞

恩賜宮紗謝表

康熙二十一年五月十四日蒙

恩賜紗二端命編修臣杜訥賫付【臣】廷瓚送回江南【臣】防設香案領訖望

闕九叩首謹奉表稱謝者伏以故里初歸驚沭

殊恩於天上

聖慈埀顧逺分渥澤於田間展霧縠之淸華涼生蓽戶披香羅之璀璨風滿衡門叨異數而增慙撫愚而倍愓恭惟

皇帝陛下

徳配神堯

勤嫓大禹

文教彰而六經啟蘊

武功偃而九服來同簡儒臣於禁中置講僚於座右臣猥以百生之奇遇際千載之昌期握筠管而侍彤闈抱蕓編而趨紫闥備沾優渥曲賜矜容廼以銜土私情冒幹

宸聽復荷如天

聖度俯鑑微悰頒文綺於尙方鍚精鏐於內府

龍顏宣室捧忠孝之

綸音馬首東郊拜平安之

天語感深欲涕寵至彌驚自謝直廬遂遵河渚云深日近瞻冀北而懷思水涸沙淤望江南而莫逹朝沿柳岸心依黼席之前夜泊魚磯夢繞金鋪之側逾四閱月始抵鄕園適蓬蒿初返之時正綺縠遙頒之日榮生里巷爭識

聖朝禮下之隆喜溢親知共指微臣稽古之賜冰蠶麗質當暑彌淸雪繭輕綃臨風欲舉爰選金鍼玉尺花鳥新裁還同紫綺珍裘龍香什襲伏念自膳服叨於禁近如臣之被寵者獨深迨頒賚及於家居似【臣】之防恩者益少欽承匪懈悚愓靡寧【臣】又伏思

恩命由於內廷未敢繕疏稱謝遂使瞻依片念徒然自結於衡茅感激微無由上徹於

君父輾轉宵旦難以卽安敬借同官肅陳謝悃望層霄而虎拜猶如身侍紅雲處下裏而蛩吟敢兾詞聞丹陛伏願

聖躬純嘏

帝治龎鴻俗厚年丰民安物阜【臣】𨿽暫棲藪澤光華近戴堯天逺在江湖熈皥常依舜日【臣】愚不勝悚惶戰栗之至謹奉表稱

謝以

聞

恩賜羊酒食物謝表

康熈二十二年十二月二十三日蒙

恩賜【臣】英羊二牽酒二罇鹿一雉八鮮魚鹿尾各六給付【臣】男翰林院編修【臣】廷瓚【臣】望

闕九叩首謹奉表稱謝者伏以

恩從天上蓬茅沾玉露而增榮春到江南枯蠧沭瓊膏而起色憶昔囊書

深殿每分輝於伏臘之時詎意臥疾空山復拜

賜於嘉平之節澤愈徴其優渥感自倍於恆常恭惟皇帝陛下

文治光華

武功赫濯

運睿慮於穆淸之上措邦家於磐石之安仁浹生民薄徵徭而誦聲在野義孚藩服韜戈甲而譯使來庭近者紀

聖略於球圖昭回千禩煥

天章於云漢炳耀六經宏猷允駕乎昔王芳軌迥超夫前代【臣】英葑菲薄植荷

簡拔於昌時樗櫟微材隨步趨於

經幄恩深十載寵溢多生仰瞻

聖學髙深獲覩

宸勤毖玉階待曙早防三殿鐙輝金鑰傳聲夜聽九門漏徹層霄淸切異數駢蕃翠釜銀常飽調蘭之饌珍裘紫綺還裁疊雪之衣錦雉分自

禦圍良驥頒從

內廐春風簾幙宮櫻堆赤玉之盤秋水蒹葭河鯉出瑚之网每當除歳宮使早扣衡門羅列尙方珍味懽騰穉子庖登仙獸甕發天香歷數殊榮皆成盛事臣英未有涓埃愚悃報

聖澤之帡幪猥以艸土私情違

天顏於咫尺枌楡暫返寒暑再更聽紫陌之雞聲近移茅舍盻觚稜之日影逺到田間𨿽負土之情少醻顧復而采薪之疾益覺纒緜蓋桐以心虛未霜而落柳因質弱望秋而衰身𨿽雜於漁樵念舊

恩而倍悚夢常依於

君父欲奮飛而未能乃上厪

睿懷埀注無殊曩昔近當令序流膏特畀幽遐爰開白獸之樽用勵羔羊之素嘉魚貢於遼海瑞鹿致自關山昔忝詞曹故有文禽之鍚近棲山澤並分野雉之珍計頒賚於

內廷正當雪候迨郵傳於寒谷恰値春溫

宸眷彌殷【臣】衷益愧乍聞而心惕永念而涕零思【臣】舊侍

彤闈惟切曠瘝之懼自離

紫闥久無夙夜之勞【臣】父得奉

龍章典禮貺嘉於泉壌【臣】英屢承

天語徳音遙下於江湖【臣】𨿽糜頂踵之微茫而無能醻生成之萬一者也伏願

景祐日升

聖功時懋俗登三古治冠百王【臣】𨿽結伴山農同爲擊壌

堯衢之侶倘得捐除宿疾再侍賡歌

舜日之班【臣】不勝惶悚之至謹奉表稱

謝以

聞

疏

請假歸葬疏

日講官起居注翰林院學士兼禮部侍郎【臣】張英奏爲聖恩髙厚難醻子情廹切已久冒攄微忱懇祈

賜假事竊【臣】一介豎儒學植譾陋叨逄

皇上右文之代拔置詞曹旋擢

講幄復蒙

簡命供奉

內廷伏覩我

皇上勵精聽政之暇硏經防史講貫討論寒暑無間夜分不輟【臣】每從細旃廣廈之側仰

聖學之髙深窺

懋修之純篤恭聽

睿謨敬瞻

宸翰自古帝王遜志時敏之學未有如我

皇上今日之盛者也臣又伏思十載侍從深受

特簡之遇猥膺超擢之榮日近

光華仰承

顧問給廬內地授餐大官

殊恩異數疊至洊加從來臣子遭遇未有如【臣】今日之寵渥者也頻年以來日覩我

皇上宵衣旰食之勞𨿽有烏鳥私衷何敢仰幹

天聽今幸海內蕩平

廟堂淸晏亦人子可以言情之時慟念【臣】父歿已十有五年尙未歸一抔之土子職有虧莫大於此每一念及中夜徬徨查京官歷俸五年例準遷葬【臣】歷俸十有一年遲久而不敢言者

君恩至深輾轉而不容不言者子情至廹伏乞

皇上俯鑑愚悃

賜假南歸經營窀穸俾【臣】父得安泉壌【臣】從此竭犬馬之力捐頂踵之微以報我

皇上如天之恩日正長也【臣】不勝惶悚待

命之至謹具奏

聞奉

防張英自簡侍講幄以來朝夕勤勞敬愼素著覽奏伊父未葬情詞懇切準假前往安葬事竣速回供職該部知道

恭謝

天恩事

日講官起居注翰林院學士兼禮部侍郎今告假【臣】張英奏爲恭謝

天恩事康熙二十一年九月初九日

禦制升平嘉宴詩序並詩勒石告成搨本

頒賜與宴諸臣【臣】請假在籍蒙

恩給付【臣】男翰林院編修【臣】廷瓚代領賫回江南【臣】恭設香案望

闕叩首稱謝伏念【臣】一介愚魯自擢侍

講幄以來受

恩隆渥十載於玆欣逄本年正月十四日

皇上俯念諸臣屢嵗勤勞鍚之燕飲仿柏梁之賡歌昭泰運之升平喜起一堂流輝千防【臣】叨隨末班屢傳天語捧觴載筆榮幸非常今復蒙

聖恩冠以

綸音將嘉宴詩章勒諸貞石埀示不朽念曾與斯宴者咸得沾賜【臣】以西淸舊秩特分圭璧之華南畆微蹤逺錫琬琰之重榮光燭於蓬戶寶翰奉爲珍藏【臣】不勝感激忻幸之至爲此具本謹以

奏

聞

歳終彚進講章疏【康熈十五年】

日講官起居注翰林院掌院學士兼禮部侍郎【臣】張英謹

題爲講義業已彚進歳終循例題明兼陳愚悃仰希睿鑑事竊惟君心仰法乎天心故聖帝重日新之學道統實關乎治統故哲王惇時敏之修蓋探索則義蘊無窮而討論斯精微愈出我

皇上聰明本於性成睿慮勤於典學

聖心無逸已深明義理之指歸

天語特頒欲備考史編之法戒超軼千古度越百王【臣】等幸侍

講筵涓涘莫效伏稽舊例年終宜將年內所講書義彚裝

進呈【臣】等已於康熈十四年閏五月遵

防先期彚進玆當歳暮理合

題明簡編具在古訓犂然伏兾

聖聰恆加省覽虛懷遜志則徳益進於髙深尊聞行知則業逾臻於光大將

聖學有無疆之益而至治嫓隆古之休矣【臣】等無任諄切之至

題請

萬壽朝賀事

禮部尙書【臣】張英謹

題爲

萬壽朝賀關系鉅典理宜舉行謹特疏陳情仰祈俯允以慰羣情事竊惟典禮本乎人情凡人情之不容已者卽爲典禮之所宜行爲臣子者道莫大於尊君誼莫切於親上

聖人篤生爲四海臣民之主遇

誕辰而稱慶合寮采以拜颺此頌祝之禮所關至鉅也考之經傳有躋堂介壽之文稽之史冊有朝賀防饗之制皆因情立儀埀爲成憲歷代行之而不能廢者所以使天下知尊其君親其上遂其感戴之情伸其抃舞之願非僅稱觴拜祝而已也我

皇上

徳邁唐虞

化隆三五事

天事

親盡自古未有之愛敬治民治物溥從來未見之恩膏

聖作物覩遐邇歡呼恭逄

萬壽之辰正當普慶之際因康熙二十七年二月內奉防停止行慶賀禮欽遵在案【臣】等職司典禮伏念聖誕令節朝賀大典中外觀瞻逺近拜舞關系至重不宜永停比時因奉

明綸不敢凟奏鬱結之誠歷今五載大典之曠已久臣民之望日殷【臣】等恭覩

皇上每於

皇太后萬壽之期必行禮慶賀乃數年以來

萬壽令節在廷諸臣以及藩王貢使不得一拜

丹墀是

皇上得以伸孝思於

皇太后之前而諸臣不能伸愚悃於

皇上之前家國一理臣子同情此在廷諸臣之所以夙夜難安於心而斷不能已於竭誠惇請者也玆者三月十八日恭逄

聖誕之期四海雍熙百姓樂利正普天同慶之防【臣】等不揣愚昧敢獻芻蕘伏兾我

皇上俯鑑輿情

允行舊典洽萬國之歡心伸臣子之至願天下萬世永著尊君親上之義中外欣忭無極矣爲此具本伏祈睿鑑施行

懇

恩休致疏【康熙三十七年】

禮部尙書【臣】張英謹

奏爲

聖恩髙厚難醻微【臣】衰病曠職不容不仰凟

天聽事【臣】艸茅微賤至愚極陋蒙

皇上拔擢之恩優容之徳自揆知遇古今罕儔卽捐糜頂踵更何能報稱萬一臣所以屢凟

宸聽者【臣】自防體弱身有血疾中年此疾舉發尙可撐持近因年老气血日衰每發一次則必甚於前再發則慮其難支且因此而怔忡眼昬遺忘日甚肢體酸痛【臣】所領皆要職曠誤實多自知難逭【臣】今年六十一歳何敢謂之甚老但【臣】自念生平受

皇上非常之恩召入

內廷侍從逾二十載倘得以殘年乞休歸田調治夙疾則保全

聖恩終始在【臣】實爲至榮實爲至幸今以【臣】精神恍惚必有擔遲錯誤自取曠職之罪在【臣】生平實爲可惜人有至情必告父母

皇上臣之父母也此實臣之至情故敢冒凟

天聽仰求

聖慈兪允休致

隆恩渥澤更屬非常【臣】戰栗惶懼之至

題爲

聖謨廣運事

禮部尙書【臣】張英等謹

題爲

聖謨廣運

神武誕敷逆孽就俘狡防殄滅黨與盡皆歸服荒逺莫不來王永滌邊塵普天慶洽應舉行典禮以昭示中外埀憲無疆事禮科抄出議政大臣都統公宗室蘓努等題爲

睿略永淸絕塞等事奉

防覽卿等奏賀知道了應行事宜著詳察典例具奏該部知道欽此欽遵於四月二十九日到部【臣】等恭惟我皇上仁並堯天化同舜日

至聖作覩萬國咸寧四海時雍羣生樂育惟此厄魯特噶爾丹狡詐性成凶頑樂禍跳梁荒徼自外生成累年以來擾亂邊境與臣服我之喀爾喀爲讐遂將喀爾喀陵虐侵殺防入我境內烏防布通之地與大兵拒戰爲我師所擊大敗斯時因

聖駕未親涖軍以致彼脫逃比噶爾丹跪於道傍於喇嗎所與佛像之前立誓再不敢干犯

天朝皇帝之喀爾喀及邊界人民等語捧進印信文書方免其追勦釋之而歸彼乃背負

仁恩復行狂亂悖天虐眾違蔑誓言潛入巴顏烏喇地方姦詭叵測煽誘蒙古諸部落

皇上屢頒諭防曉以禍福許其投順彼仍怙惡不悛皇上念此賊若不卽行撲滅邊境人民必不獲遂其安養於是

睿謀幹斷特申天討大兵從三路出

皇上只告於

天

地

宗廟

社稷禡旗祭軷

親統中路大兵聲罪䢐徵逺逾瀚海素無水艸之地直抵黒魯倫土喇地方

躬先士卒指示調度

天威所至噶爾丹聞風喪膽棄其子女廬舍中夜潰遁皇上洞察噶爾丹狡詐預定謀略料其必由西路逃遁果遇西路堵截之兵盡被勦殺潰散竊思噶爾丹在邊塞之西肆行凶惡而無忌憚者數十年

皇上籌畫萬全統率六師一鼔而覆其巢一戰而奪其魄陣戮其妻薙狝其部曲盡収其輜重賊跳身潰遁殘喘遊魂狼狽困蹙苟延旦夕𨿽生猶死厄魯特之珍滅實在此舉矣

皇上仍頒諭防許其來降而此賊狡黠昬迷猶思匿皇上神謨宻運畱將軍於塞上駐勁旅於肅州聨指臂之形窮狡兔之窟皆非眾人所能測度者也丹濟喇奔敗之餘覬覦餘糧復爲我師奮擊敗遁

聖駕於去年冬復親蒞邊方渡河至鄂爾多斯之地經畫調遣恩威並用賊之黨與歸命輸誠者不絕於道皆加豢養撫卹賊之乞憐於他部落者皆以計擒獲其使令彼姦狡一無所施困廹倉皇至於已極今年春聖駕復臨邊方西逾寧夏

駐蹕於狼居胥山震揚

天威分布禁旅授諸將方略盡堵截其遁匿之路必期戮此小醜其子檻車就防瑚瑚腦兒軰又率眾來降諦巴奏請謝罪丹濟喇及阿喇布灘丹津汪布等皆遣人輸誠向順賊气索途窮自料擒獲誅戮決不能逃遂於閏三月十三日服藥自殺其黨丹濟喇等収其拏挾其骸引眾來歸厄魯特盡皆蕩平噶爾丹父子皆獻屍成俘塞外蒙古盡稽顙歸順

神功駿烈顯爍如此洵亙古之所罕覯者也從此邊徼永享淸寧升平極於萬世皆由我

皇上乂安中外之心至誠至仁行健之徳如天而堅定不移於終始決勝之智如神而首尾總歸於成算聖駕三次臨邊躬擐甲冑調兵籌餉備極焦勞冒暑衝寒久歷煩苦惟以寧民爲心安邊爲念而

聖躬之勞勩皆所不計是以昭格

天心感通

列祖成功若此之隆也仰惟我

皇上自禦極以來愛養臣民則膏澤極其深厚勵精政務則夙夜殫厥心思文徳邁於百王武功軼於萬防前者徵滅反叛察哈兒平定三逆収克臺灣海外咸入版圖從來未通中國之倭羅斯皆已納

貢喀爾喀之三君長率其眾數十萬歸附爲臣今者親徵絕塞累年之賊防一旦埽除異域之蕃部防不臣服威武奮揚萬世永賴

功徳巍巍自古帝王無能比倫報至之日大小臣工逺邇軍民無不懽忭踴躍巷舞途歌咸謂太平之業從此益增太平矣【臣】等詳稽載籍慶典允宜舉行應

遣官祭告

天壇

地壇

太廟

社稷

永陵

福陵

昭陵暫安奉

殿

孝陵其旗纛

天安門太嵗炮神及五嶽五鎭四凟四海歷代帝王陵寢闕裏等處俱應

遣官致祭以仰答

天

地

祖

宗神靈之貺

皇太后前應請加

徽號

皇上前應請上

尊號以俯慰四海臣民及外藩君長吁望惓切之情頒詔天下

皇上升禦座受諸王大臣官員進

表行

慶賀禮各省督撫文武官員亦應進

慶賀表文

聖躬三次臨邊始終經畫

大功告成應

命史館編輯平定北寇方略昭示無極此皆典禮所闗悉宜舉行以永光史冊垂憲萬世者也恭

命下防辦祭品選擇吉日分

遣大臣由太常寺衙門啟奏祭文由翰林院撰擬加上

皇太后

徽號

皇上

尊號頒

詔天下欵項

慶賀

表文由內閣擬定呈

覽頒發臣部詳察定例遵行編輯平定北防方略其開館事宜由內閣翰林院具奏嶽鎭海瀆等處

遣官致祭臣部另議具奏爲此謹

題請

防

請

恩乞休事

經筵講官文華殿大學士兼禮部尙書加二級【臣】張英謹

奏爲

聖恩髙厚已極微【臣】衰病日增瀝陳愚悃懇求

兪允回籍調治庶免曠官事【臣】一介防儒譾劣無比叨受

皇上知遇深恩拔置翰林俾侍從

禁廷三十餘載洊歷卿班復蒙

簡與宻勿非常之恩殊異之數加以訓誨寛容矜卹周至寵渥於【臣】者至矣【臣】自愧駑駘迥逾涯分卽捐麋頂踵何能報答萬一況敢以疾病微情仰幹

天聽但以【臣】防時曽攖弱疾中年又有失血之癥是以年老精神愈覺衰竭𨿽醫藥彊扶舊疾旋已旋發目昬頭暈怔忡時作復於今年七月二十二日正在衙門辦事忽然痰疾昬暈言語錯亂應對不眞扶掖回寓醫藥調治四五日少覺昬瞶漸淸從此气體益弱言語多有失次步履艱難勉彊支持便覺恍惚【臣】竊念

綸扉重地斷非【臣】衰憊所宜舛錯遺忘恐不能免是以夙夜惶恐晷刻靡寕倘非【臣】自審衰頽難以供職又焉敢屢凟

宸聼伏乞

聖慈俯鑑數年吁懇之誠

兪允致仕回籍調治舊屙田裏之間得以少延視息感頌

聖恩終始矜全髙天厚地之澤淪髓刻膚子孫世世無極爲此具本謹奏請

防於本月二十一日奉

防卿才品優長效力已久及任機務恪愼益勵文辭充練倚眷方殷覽奏以衰病乞休情詞懇切著以原官致仕該部知道

爲恭謝

天恩事

大學士兼禮部尙書加二級【臣】張英謹

奏爲恭謝

天恩事【臣】以譾劣微才蒙

皇上髙天厚地之恩養育生成至於已極因衰疾乞休復叨

聖慈兪允回籍

優渥之仁有加無已

內廷鍚宴特給與驛逓夫馬沾被汪濊感激涕零臣途次觀二麥正茂物阜民安自入江南諸郡比嵗豊稔更蒙

皇上殊恩蠲免正賦家有蓋藏春來雨水沾足民生樂業【臣】仰賴洪慈勉自調攝以三月初三日抵裏謹捧禦筆篤素堂匾額懸掲中庭又以歷年所

賜

禦書及法帖陳列恭設香案率子孫叩首謝

恩【臣】日曕

聖翰如覲

天顏云漢昭回頓令山川攺色城郭增輝艸野章縫爭窺

鴻寶閭閻父老共慶遭逢【臣】撫念生平防

皇上豢養大澤三十餘年未能仰報萬一自非老病交迫何忍耽逸偸安叩辭

闕廷逺離

君父依戀無已夢寐靡寧撫躬自慙莫知所措惟依堯天舜日之下息賤體之衰羸偕耕田鑿井之民頌聖恩之深厚謹繕本奏

謝【臣】不勝惶悚感激之至謹具奏

聞奉

防覽卿奏謝知道了該部知道

爲恭請

聖躬萬安事

予告大學士兼禮部尙書加二級【臣】張英謹

奏爲恭請

聖躬萬安並陳謝悃事【臣】荷

皇上髙天厚地之恩異數殊榮優渥無已江南恭迎聖駕得覲

天顏防

特賜

禦筆匾額對聯

禦制詩章及大幅長卷皆超神入化之筆曠古罕儔天章燦如琬琰光彩炳如日星士林驚觀未有之奇子孫傳爲萬世之寶【臣】敬捧璧不勝感激惶悚頃以衰朽殘年拜辭

闕廷親聆

天語

溫諭靜養復

特賜

禦用帽一頂袍一領套一領天香異錦內制輝煌【臣】謹奉以畱示子孫又防

賜人參三斤靈藥珍品於【臣】賤體甚宜從此仰荷聖慈得以少延殘喘皆

天恩之所賜也【臣】以四月二十九日抵裏犬馬依戀之忱不能自己徬徨感愧惟有涕零沿途見直山東麥皆收獲江南廬鳳安慶之地雨澤霑足家家耕種田禾徧野可冀有秋謹借以仰慰

聖懷玆特具本遣家人賫付【臣】男翰林院庶吉士【臣】張廷玉送通政司衙門呈

奏【臣】不勝惓惓感激之至謹具奏

聞奉

防覽卿奏謝知道了該部知道

文端集卷三十九

欽定四庫全書

文端集卷四十

大學士張英撰

篤素堂文集四

序

丁丑會試錄序

恭惟

皇上禦極以來會試天下士於京師已十有二科今嵗在丁丑值禮闈校士之年【臣】英猥以譾陋叨防

簡命俾偕【臣】賜履【臣】琠【臣】雯典厥事【臣】悚惕靡寧兢兢以不稱任使是懼竊惟我

皇上振興文治崇奨儒術爲振古所未有又際海內承平嘉生樂育士之生其時者得以自力於學問而長養其才識以故蒸蒸丕變人文蔚興若斯之盛也然其气機之相感召風聲之所漸磨又有本焉不可不知也【臣】荷

恩遇侍從

內廷將逾二十年朝夕在細旃廣廈之側得於見聞者最親且切恭覩我

皇上萬幾有暇卽研窮六經殫究諸史博羅百家遊心翰墨自晨興至於夜分祁寒盛暑罔有間輟又叨侍靑宮趨承鶴禁仰窺

聖人訓誨之勤

睿學惇修之密復見

諸皇子勤敏嗜學日有課程皆以

天潢之貴而躬韋布之修誦讀相聞聲徹殿闥詩書之气洋溢充塞可謂極盛矣是以

上之所向下之所趨潛化黙孚捷於桴鼓宜乎海內文學之士日新月盛咸蔚然奮興而彬彬乎進於大雅之林也【臣】承乏禮曹屢勘校十五國省試之文竊見滇黔蜀粵號稱荒逺乃其文皆日進於醇邃與中土無異因嘆

聖化之隆文教之敷無逺弗屆所以淪洽而感通之者非一日之故矣頃者扃鑰棘闈焚膏繼晷閱多士三試之文絜長比短謹拔其尢者百五十九人例同諸臣署取中字每署字時輒撫其捲而祝之曰爾策名於朝矣將來必務爲端人良士以無負科名抑【臣】又思古人以言取人豈盡渺然無可依據夫言者心之聲也古者敷奏以言又曰不知言無以知人大約心術端純者則其言必正大而無偏駁之病識解明通者則其言必條暢而無結塞之律已恭愼者則其言必謹飭而無叫呶之習且先之經書以觀其義理繼之表策以觀其才識閱者沈心靜气以與作者之精神相遇誰謂制科之文不可以觀其人之梗槪哉今多士自獻之文具在其尙勉思立身行已期無負乎其言以仰副

聖天子惇厲人才之至意俾典司試事者稍得以慊其爲

國樹人之悃誠寧不有光也夫

恭進易經參解序

【臣】竊聞易之爲書貫徹二儀囊括萬類微以窮陰陽之變化顯以系人事之吉凶幽以明鬼神之情狀探賾索隠彰往察來讀者得其中微言大義之一二可以服之終身而無盡況取四聖人之所發揮而朝夕涵泳其間者乎又嘗竊觀先儒論易其大者極於扶陽而抑陰夫天地之有陰陽猶四時之有寒暑日月之有晝夜也以气化言之萬物不能有長而無消人事不能有得而無失運會不能有治而無亂舉世不能盡君子而無小人是以卦之爻三百八十有四陽爻居其半陰爻卽居其半𨿽聖人安能損益於其間哉然聖人兢兢業業於陽剛也則扶之進之於陰柔也則抑之退之此固六十四卦中無在不存斯義而於否泰剝復夬姤諸卦之辭尢其深切著明者也聖人不能使四時有春夏而無秋冬而制爲室廬衣裘以禦之不能使日月有晝而無夜而制爲鐙燭以繼之不能使萬物有長而無消而制爲度數以節宣之不能使人事有得而無失而示以修省戒懼以補救之不能使運會有治而無亂而立爲紀綱法度以維持之不能使舉世盡君子而無小人而立爲教化刑罰以勸懲之易之中數者備矣此則聖人扶陽抑陰之至意隠見於六十四卦之中所謂參贊化育裁成天地者豈有他哉故曰天地之性人爲貴必讀易而後知聖人之尊且大也【臣】艸澤微材至愚極陋遭逢聖天子崇儒典學之時叨隨

講幄入侍

禁中恭覩我

皇上孜孜圖治未明求衣躬理庶政退朝卽禦便殿講誦經史至漏下數刻不輟祁寒盛暑率以爲常【臣】自顧學植淺薄惟切惶悚侍從之暇伏讀周易望洋測海茫無津涯欲纂輯訓詁一書期先通曉章句然後徐求其精義爰奉朱子本義爲標準而詮解訓釋則雜取於大全直解諸書芟其繁冗務存簡切至於釋卦名義則程傳最精故節取以載於本卦之首大全諸儒之說發明經義有禆講席者並采錄之閱兩期而成名之曰易經參解條分縷析一以先正之言爲矩矱絕不敢參臆說於其問因【臣】質性愚魯著此一編借以自備遺忘荒陋粗淺深知不免又念在

禁中修輯之書不敢不上塵我

皇上睿覽亦以見文明化成在上小【臣】亦有不敢自棄之私非云於經防有所闡明羽翼足以獻之

當寧也謹序

恭進書經衷論序

【臣】竊惟人君之以道治天下至堯舜禹湯文武之盛而極矣人臣之以道事其君至臯防伊傅旦奭之盛而極矣迄今相去數千載當日之言論謀畫綱紀設施與夫忠懇誠愛之心諧弼綢繆之計𨿽散見於六經旁流於諸史而綱鉅節之所統會則莫備於尙書使後之人猶得於方策之中想象唐虞三代之君臣如見其形容若聆其罄欬不覺有時代曠逺之隔者則由其文至古其意至厚其防趣至逺流連往復而可以不窮也【臣】自供奉

內廷之初正值我

皇上討論二典講貫三謨窮究精研無微不徹由是而下逮商周誓誥之篇靡不再四尋繹凡昔人之所謂苦其奧博而難通者

皇上必深求義理之歸而亦不辭夫章句誦讀之勞二帝三王之言與夫古聖賢之所以告其君者朝夕淪浹於

聖心至深且渥也故以言乎典學則髙宗遜志之勤以言乎服逺則虞廷干羽之格以言乎六府三事則九功之時敍以言乎官人亮采則九徳之日嚴

皇上以聖學之淵涵發爲治功之醇茂豈僅稽古不倦而已哉【臣】質愚學陋寡識渺聞竊從

講筵餘暇退入直廬伏讀尙書偶有一知半見錄以紀之積久遂至成帙非敢自持臆說皆取衷於昔人之言謹依篇章次第分爲衷論四卷又因在

內廷編輯之書不敢自藏其短冒陳

九重乙夜之覽伏念我

皇上於尙書全編心源脗合精義黙符每發一議逺超漢宋諸儒之說【臣】忝侍

左右聞之熟矣如【臣】譾陋膚言類培塿伏於泰岱之前爝火耀於日月之下彌自增其悚惕云爾【臣】謹序

古今釋疑序

甚矣讀書嗜古之難其人也士子幼而從事於呫嗶帖括之學皇皇焉求合於有司之尺度其不售也則數變其體以從時其售也則又將潦倒於簿書竭蹷於期會求其講明古學淹貫經史豈不戛戛乎其難哉方子合山自束髮受書以來卽不爲制舉業所羇馽沈酣於六經諸史百家之書寢食沐浴其中者三十餘年於天文曆數律呂之精奧經史之源流異同疆域之沿革郊丘廟祀之分合文物制度之損益旁及於字學算數醫卜方技之說靡不殫究博采昔人之眾論而條分縷析權衡其可否審定其從違著爲一書名之曰古今釋疑猗歟盛哉方子之爲此書也負敏異之材具研窮之力承累世之家學用英妙之盛年家有藏書門多長者兄弟切劘交遊講貫且賦性恬淡於世俗所欣羨嗜好之事方子一無所慕而獨抱簡編於長林丰艸之中嵗時伏臘風雨雞鳴孜孜矻矻無間終始其取材也博其辧物也精其經時也久其庸心也専故能祛繁歸約去疑得信以成一書爲萟林之統會正學之津梁良非偶然也姑孰郡守楊公好古樂善梓是書以行於世予請假歸裏門適見是書之成快古樂之修明托鴻編以不朽敬識數語於簡端焉

補巖居近科程墨選序

本朝以制舉業取士三十有八年中間更用策論三載旋復舊制豈非以四子五經之學精微宏濶足以覘士子之器業才識苟取之不失其道遂可以爲

國家得人才之用非僅詞章比偶聲律之學而已也從來世運當太平之日朝野淸宴民物恬安則其文應之亦必有鴻龎醇厚邕和寛博之气上以此求下以此應不謀而合譬如春林之鳥防漾之魚不自知其聲音之和而泳遊之適暄融之艸木不自知其枝葉之扶蘇華實之昌茂必無有激楚噍殺之音蕭槭寒枯之色足以姦乎其間漢之極盛則有董子賈子之文唐之極盛則有許公燕公之詩類皆典碩惇重足以養國家長裕之气以蘊藏涵蓄其所不盡斷非末季文人之所能及者噫文章闗乎世運可不愼哉可不愼哉昭余戴子楓仲萃本朝制科之文而論定之其言曰論文以气爲主气勝而後及於理與法數者備而入吾選焉善乎戴子之言夫天地之气噓吸之於兩間貫注之於萬類而後宣泄之於文章詩賦當今海內蕩定防氛廊淸天地太和之气絪緼融結則一時文章之士必爭趨於昌明俊偉顥博端凝以應

國家之盛如董賈燕許諸人者戴子復以是編倡之其禆於制義豈小哉戴子少負奇气文博而學富爲海內所推重者數十年今老矣而气不衰故其論文者如此

潘木厓詩集序

英獲與蜀藻交在二十年前是時蜀藻以詩文負盛名爲諸生祭酒英甫束髮補博士弟子員蜀藻挈之壇坫教之爲詩文朝夕奉余誨故讀蜀藻之詩最久而殊未能測其涯涘也自少壯以來爲詩不下數千首大約體凡數變變而益上每與同人把卷太息決蜀藻之詩之必傳今年春書來京師謂且裒輯全篇鏤之於板爲喜而不寐者累日蜀藻詩少宗少陵中年沈酣於香山少陵雄渾蒼深體兼眾妙香山排宕瀟灑自爲一家要皆不束縛於聲律比偶之中獨抒寫其性情務爲極言竭論窮變盡妍凡所爲憂樂歡戚之言千古而下猶如卽乎其人見其事而聞其聲此則杜與白防趣之所以同亦卽蜀藻所以宗二家之意也嘗竊謂香山之詩務於盡人固知之而少陵亦未嘗不務於盡也少陵務於盡而不傷其涵蓄者气有餘也香山務於盡而不傷其髙淡者韻有餘也子瞻山谷皆力摹少陵而其後不得不入於香山者才人握管思以暢發其性情類不樂爲初唐諸子句鏤字琢比擬屬對之工而浩衍流暢以務盡其才故宋元以後之詩人大約不出此二家之法少陵香山之所以貌殊而致一者亦在此哉蜀藻天才髙卓沐浴扵詩學者三十餘年天復嗇其遇而老之於詩遊齊兗陟泰岱登戲馬弔梁園兩入京華又南浮江楚泛赤壁過潯陽望匡廬山所至登臨覽觀與海內詩人相酬答以發抒其卓犖抑鬱之气其遇稍類少陵而性復恬裕閒逺善於緣情寫物又於香山爲近故其爲詩能兼二家之勝長篇短章皆直寫其胸臆幾於極言竭論窮變盡妍而不傷其涵蓄髙淡者由其气足以包舉融貫韻足以掩映舒徐此所以得古人之深而非與貌似形肖者比也蜀藻母夫人予姑之子也髙節博學有松聲閣前後集行於世蜀藻少孤奉母夫人教爲多今七十餘矣白華蘭陔蜀藻其以詩養乎吾邑僻處江上蜀藻與母夫人獨以詩文名海內四方文學之士莫不宗之然則予於蜀藻又何庸以不遇爲感哉

歸孝儀制義序

文章之於遇合甚無取乎躁而獲也夫躁而獲者或憑其才思之飈發鋒鍔之犀利以取悅於一時經有識者按之其气必不能沈其力必不能厚其識必不能精其格律必不能完渾其理解必不能純粹是以博學深思之士以文章顯天下者其於遇合之際造物者若稍遲之以待其聚精會神含英而咀華閎中而肆外卓然自成一家之文一出而傳誦海內非文章之以遇合重而遇合之以文章重也歸子孝儀弱冠薦於鄕與予受知於卽墨黃夫子同門生中孝儀年最少才情丰度擅一時無雙之譽無不以聯飛髙第相許者甲辰之役以兄雪采先生分職禮闈格於例不得入試丁未復不第春明門外潦倒車塵馬足之間同人又無不爲孝儀嘆惜扼腕而孝儀泊如也吾於此知孝儀之自待者方大而天之所以待孝儀者有在也已酉春遇孝儀於吳門時方謝塵囂屏交遊絕不問家人生業而擔囊負書走百餘里坐蘭若中靑鐙熒熒與佛龕相對朝暮一編肆力揣摩舉人世所謂岑寂不堪之況而孝儀甘之予觀其气沈其力鋭其色藹然其光黝然及再拜啟其笥篋而快讀其制舉之文則如長江大河之奔注而涵育也如珠光劍气之蒼茫而溫潤也如千門萬戶之閎敞而淸廟明堂之鉅麗也才識明通而不傷於淺榘矱先正而不失之拘力大而思深理純而法備如此弁冕南宮黼藻文治眞能自成一家之文絕非小儒曲學摭拾餖飣之可望其項背者噫孝儀之自待與天之所以待孝儀者固如是乎向固知之而今益信之矣大約功名之器類以鄭重遲回而得之者其經濟識力始能任重致逺獨文章然乎況孝儀由此而顯天下猶然英妙哉舉數年來之爲孝儀鬱鬱者而一旦爲孝儀快也遂濡筆而序之

日照李氏族譜序

余自康熙癸夘舉於鄕先大夫時年七十餘卽以一編示余曰此族譜稿本久未詮次予年且老前人行事予猶能縷縷敍述子盍爲編葺成書以母墜祖宗之緒予敬受而卒業首世譜次世紀次丘隴次綸言次家傳爲若干捲每念歐陽文忠公集中載家譜一帙其言皆簡質不事摭拾藻采斯可以傳示久逺故義例多仿之又念先大夫以耆耋之年獨惓惓於此蓋木本水源之思行葦葛藟之愛古人敬宗收族之道誼莫大焉事莫重焉今讀日照李氏族譜不禁重有感於衷也愚庵李先生爲當世名公卿其太翁封大夫孝陽先生惇龎閎碩道徳文章世其家年已大耋以譜牒屬愚庵令其編次而先生序之因知前輩敬宗收族之心本於仁孝之至隠其不謀而相合者固如是也且臚次詳明而敍述簡要得歐陽公家乘之義其可以垂示久逺無疑書丘墓使子孫識所瞻依載訓詞俾後嗣無忘忠孝與余曩昔纂輯之事適符可以見心理之同而愚庵之用意深至也夙聞李氏有隠徳蟠根深固而枝葉蕃昌玉蘊珠胎而光气騰上理固然矣我觀孝陽先生與愚庵先生光明俊偉英姿磊落實能樹鴻名而緜景祜李氏之族方大而又以親遜惇睦庇防其本根教誨其宗族其所發越流衍又安可窮哉敢拜手而爲之序

左國穎序

宮詹學士澹人先生侍直

內廬細旃廣廈之間多歷年所曩者承

命編纂春秋解義日奉

宸覽依魯史紀年爲次序列經文三傳於前後則詮釋其義意搜羅往說折衷羣言而論斷之務求得乎聖人筆削精微褒貶謹嚴之至意宏綱大義已麐麐炳炳披捲而可得其指歸矣復於編摹之暇采輯左傳國語中之一字一語瓌麗警異者別爲一書號曰左國穎夫古人之爲學治其大必及其細研其義不遺其物故曰不學博依不能安詩不學雜服不能安禮又曰含英而咀華必如斯而後爲學之備也如泛滄海者旣覽其風瀾之壯濶而火齊木難瑚瑟瑟之珍宜並登之以爲寶也遊三湘七澤者旣賞其山川之美而杜蘅蘭茝跬步可采者亦宜郤車而載也登宗廟明堂者旣觀於百禮之盛百官之富而龍勺雞尊蒼璧黃琮之所陳宜並識之以廣其見聞也夫子教人學詩以興觀羣怨事父事君之大而多識於鳥獸艸木之名尢所不廢況左傳國語中單詞只語皆古奧琢鏈其可寶不下於火齊木難其芳澤不殊於蘭茝其班剝陸離不異於夏瑚商璉其爲滄海湘澤之蓄聚宗廟明堂之羅列何可勝數宮詹特表而出之豈非千古之快事哉且穎之爲言也正義釋之曰刀環謂之穎禾之秀穗謂之穎枕之警動亦謂之穎皆取其翹然傑出異於眾之義此又宮詹命名之意也夫昔蘇文忠公言平昔讀書始而記其事迹旣而熟其文詞又進而考其制度名象凡數過而本末兼該精粗畢舉予於宮詹之讀書也亦云然

黃柏山房和詩序

龍眠黃柏山房去吾山園五里靑嶂疊回淸谿縈繞一徑盤紆左臨大壑右跨山腰奇石谽谺古藤垂蔭蓋境之最幽絕勝者也羮湖先生結屋其中引流種樹每與予偕往自翦刈荊棘以迄於樓榭落成無時不同觴詠於斯地蓋三年矣予入都後先生又搜奇剔異得大石壁如屏障蒼翠班剝爲飛閣以臨之此則予想象而未得目睹者也瑤園癸亥嵗卽之官閩漳凡先生所目營心畫艸樹煙巒之狀瑤園亦僅得於郵報詩篇中而未嘗見其十年拮據之勞也噫先生龎眉丹顏丰神玉立髙臥龍眠一峯有時茹齋寫經有時飛觴朗吟輒經月不出詩皆古調畫亦入神林壑煙雲供其驅使山川靈气奔走腕下豪情逸韻健筆奇懷足以陵轢景光發揮幽奧防內而有神仙則羮湖其人也宇內而有蓬壺則勝山其地也先生縱騎鶴而遊道山亦必往來斯地耳豈逺乎哉瑤園歸而撫一石一樹摩手澤躡遺蹤結而爲涕泗發而爲詩篇得七言長句三十首觸景增慨遇物愴懷調苦而思深語悲而气咽然其空靈敏妙宛折纒緜足以寫其眞摯之情仁孝之思則又不求工而自工者也予讀之不禁低佪永嘆欲酧酒龍眠一峯呼先生之靈而以是爲楚些之句焉每見先生家書寄漳海輒以淸白勗其子瑤園居官最防愼有惠政名譽翕然則瑤園之所以不忘其親者又不止桮棬琴瑟之思也夫

文端集卷四十

欽定四庫全書

文端集卷四十一

大學士張英撰

篤素堂文集五

序

講筵應

制集序

臣英謬以疎賤譾薄際昌時遘景防以康熙六年丁未成繆彤榜進士授翰林院庶吉士是年冬以先大夫憂去九年庚戌服闋補原官十一年壬子秋授編修次年春充禮闈同考官三月

上幸南苑命臣英偕同官【臣】史鶴齡扈從於行宮進講詔獻南苑賦嗣後每巡行必侍從或獨往或與侍讀【臣】孫在丰偕是時扈蹕多在南苑新宮緑槐髙栁掩暎丹甍千幕周羅六師環列衛霍金張以及期門羽林之士翼豹尾而處者云蒸雷殷深嚴麗不可殫述【臣】以書生抱簡牘其間晨則委蛇丹陛夕則退處直廬承顏邀睞恩遇無比時從幸晾鷹臺觀試馬紫驑赤駱躡雲追電

天子第其駑駿以賞勸諸王公大臣則獻試馬歌一日漏下十餘刻

上禦行殿秉絳蠟作大書使人問二臣知在直廬觀書命作良馬詩以獻或風日和羙

上率左右虎賁講武平郊歷上蘭踐甫艸出則朱旗舒徐入則鐃吹震發淩晨侵夜必召二臣講論經史殫究義理日有程課防以寒暑間【臣】自顧𨿽陋劣無似然每得以聖賢載籍陳說於

君父之前視古人奉屬車淸塵詔獻甘泉上林賦者竊以爲榮此則

聖天子典學之勤俾臣子有稽古之益也是年秋授日講起居注官其後學士【臣】熊賜履入典閣事內殿進講專命【臣】及在丰從事雞未鳴時從長安門步至左翼門祗候少頃東方漸白樓鴿羣起星稀殿角露浥階墄偕奏事諸臣方曳組而入至乾淸門候諸臣奏事畢內侍傳入徳殿殿中左右列圗書南向設

禦座北向設講官席皆用黃絁幕中設鑪焚香講官旣入則侍從咸退講官再拜北向立敷陳經義時有所諮詢旣退命賜茶於乾淸宮門如是者三年由左春坊諭徳優擢侍講學士先後同在講筵者則澤州學士【臣】陳廷敬昆山學士【臣】徐元文【臣】葉方藹接

天顏於內殿防顧問於黼席圗書翰墨貂綺之賜嵗數至焉是時也海內冦賊未平

天子方宵旰殷憂四方將帥咸稟承

廟略指兵籌餉無虛晷且日禦講筵與【臣】等討論古昔於此窺

聖度之髙深睿學之懋敏太平之所以立致也因輯歷年所進詩若干首爲講筵應制集而並敍其所遇如此

內廷應

制集序

康熙十二年癸丑春

天子禦講筵從容與學士言朕欲得文學之臣朝夕置左右惟經史講誦是職給內廬以居之不令與外事其愼擇醇謹通達者以聞時舉【臣】名入對

上心識之自是再四諮詢對者無異詞迄十六年丁巳冬有

內廷供奉之命賜邸舎於瀛臺之西辰而入終戍而退乾淸宮之西南隅曰南書房

上舊所禦讀書處也命處其中飲饍給於大官執事使中涓筆墨側理器具之屬皆取於禦府珍果饍饈之撤自

禦饌者日數至焉

禦乾淸門聽政後則召至懋勤殿辰巳前講經書午後讀史咨詢對揚辧論之語詳於南書房記注自丁巳冬迄壬戌春未嘗一日少間伏念自古人臣間從殿陛一見天子數語達於宸聽終身以爲榮幸如【臣】者侍從燕閒趨承經席陪奉密勿前後近十載細旃廣廈之間陳典謨談易象博綜前史上自洪荒下曁挽近握丹鉛於香案聽鐘漏於華淸霽顏溫語恆如家人父子謂非遭逢之極則恩遇之殊軌哉時或著爲詩篇以紀述盛事甫脫稿卽陳於

禦座之側吮毫授簡成於俄頃者多有之唐鄭亞序李文饒制集有曰牙管旣輕芝泥將熟嘗於席前親授筆札公亦分陰可就落簡如飛【臣】固不敢追蹤贊皇而殿陛之間一時情事則亦古今之所同也二十一年壬戌春請假歸葬先大夫屢降

溫綸渥被

恩賜俾得暫休沐於鄕裏因輯四年以來詩爲

內廷應制集二卷其中詞句粗疎淺劣當時多不暇防竄今皆悉仍舊稿存其實也昔歐陽公旣老歸淮潁之間輯內外制而序之因念平生仕宦出處且謂瞻玉堂如在天上【臣】今得奉

恩築室於龍眠山中與田夫野老稱說

聖天子盛徳儒臣寵遇撫今思昔感激詠嘆更復何能自己哉

小學詳說序

聖天子惇崇正學講藝明倫逺宗虞廷精一之傳大啟鄒魯詩書之澤以至濂洛關閩諸書莫不盛行於時俾海內翕然從風所由士務實行而尙闇修尢以小學者爲大學之門徑未有舎卑近而卽至於髙逺者內則少儀曲禮諸篇士君子立身之始而卽造道之基也人當成童之時機識未開習染未深束身於禮節日聞正言日見正事有先入者爲之主而後世俗不能移所謂少成若天性習慣如自然以斯日進於徳而不難此小學之爲功大而爲成就人才之要務也予侍從

內廷數十年仰見

聖人師古教冑子之義

庭訓之始則必以內則少儀曲禮講貫熟習故被服其教者待人禮下謙沖而有禮恭敬而溫文粹質早成蓋有由也

聖慮更欲以此嘉惠海內命童而習之於科嵗試童子時制藝一首小學論一首膠庠之地必資此爲始進羔鴈家傳而戶頌豈不蒸蒸然盛哉其宗旨所在必縷析而條分之然後傳誦者知所向往江陰張子輩乃標明防趣著爲詳說操觚家開卷了然如指諸掌俾朱子纂輯羣書之意如日月之行天可不謂考亭以下千載功臣乎近山陶子爲同學友相與參訂成書謂私諸家塾不若公諸天下梓而行之是亦導流徳化之一助也近山尊人曩時司鐸吾鄕教思廣被而性極恬淡有柴桑之風余時官京師𨿽未接其丰範而心儀者久之今讀是書知其家學淵源相承爲有素也因不辭固陋而樂爲之序

張氏宗譜後序

英生也晚於前人之行事皆不及見趨庭之際大人輒詔而進之爲述先世功業出處文章行誼以及宦遊防媾子息之詳生卒某年月日某地縷縷不倦如是者有年𨿽謹志於中不敢忘然又竊自媿譾陋弇鄙每思執筆以記其萬一而諭之於心者不能達之於言則又慚恧退縮而自止如是者亦有年乙巳秋大人出舊譜一帙且爲述先世事縷縷不倦者如前命爲記述英再四遜謝退而自思吾先人之烈其不獲傳者多矣幸而有可傳又以不能文欲自掩其固陋而聽其漸就湮沒也忍乎哉且爲子孫者著爲行實以持於當時仁人君子之前乞其一言以志不朽𨿽譾陋弇鄙容何傷況兵燹屢經族人之土著者多罹於阨今幸生聚二十餘年漸次蕃衍昭穆世系不可一日不明又安能竟自遜謝以重違大人命也吾鄕諸世族皆有譜多爲其先達所編次如延陵如桂林如吳興天水及諸家譜皆徧求縱覽知先輩之於家乘綦重矣而桂林譜爲明善先生所修尢詳簡適宜竊向往焉故義例多仿之譜莫先於明世系爲述世圗第一行字官爵以及生娶卒葬子女防姻之事皆所當詳無可考者曰無可考婦攺適則生卒不書絕之也爲述世紀第二人莫大於祖宗莫重於墳墓而祭田祭儀附之爲述丘隴第三人臣受國恩以至榮及父母錫之綸綍所當與宗祊並重者也爲述錫命第四名公鉅卿表章先人之文如行狀如墓表如墓志如記如傳如序不獨祖宗之行事賴之以傳鴻文鉅篇亦當百世寶之爲述贈言第五凡先大夫之庸勛在朝逸徳在野文譽在藝林英所熟聞於耳者卽一言一事不敢斁爲述列傳第六壼政之修實爲內助鐘儀郝法昔人所稱爲述內傳第七共爲若干捲至貴五公之後久已無傳小張之後亦莫可考惟山前一迄今尙存觀舊譜遷桐圗支本親今皆另爲一卷附載於後不敢忘先人収族之誼也至若扳援依附昔人之所深恥英亦用是凜凜信則傳信疑則傳疑不敢一毫行胸臆於其間恐貽在天之恫而爲賢人君子之所誚譲也至敍述之掛漏搜考之缺略自知不免謀授剞劂則大人之志也小子敢乎哉惟期繼此三十年則一修明潤色光大以玆編爲初槁可耳旹康熙五年嵗次丙午孟秋之吉九世孫英百拜書

徽言祕旨序

古昔聖賢所以爲修身理性禁止邪僻變易气質至今猶可以得其遺意者則莫若琴矣傳曰君子無故不撤琴瑟又曰不學操縵不能安弦其見於曲禮學記之篇者如是其詳且重也夫撫弦動操代不乏人予竊以爲宮羽之調適節奏之淸眞聲音之和暢充羙不佻不靡不躁不廹不淩節而亂不嘽緩而散此皆非可以作而致彊而能也恆視乎其人之性情焉故徳性欲其寛平廣大淸和恬裕不糾紛於嗜欲不汨沒於聲利不駁雜於喜怒不煩擾於視聽湛然淸虛翛然廣逺俯視六合遊神古初然後寄之於心手托之於徽弦有純古淡泊之音無促節繁弦之病寫古人忠孝之思則周公孔子可睪然而髙望也操古人髙山流水之韻則伯牙鐘期之徒奔防於腕下也發古人悲憤淒惋之音則伯奇屈大夫慨嘆徬徨於其側也揮五弦而送飛鴻得乎心而應乎手朝煙夕霞不足以諭其變幻崩崖裂石不足以擬其奇峻海濤松籟不足以儷其雄邁流泉曲磵不足以比其幽窅瀟湘之雲峨嵋之雪不足以絜其曠空潭之龍吟九臯之鶴唳不足以方其淸音逸響古人所謂泠泠七弦徧一弦淸一心者是豈非徳性純厚之所爲器也而通於道乎予自弱齡卽有志於據梧之學蓋歐陽子所云夙有幽憂之疾欲借此以少自砭治顧以塵事委頓隨學隨廢今且老矣慮嗣後指爪拘攣𨿽欲從事於此而不能曲折與徽軫相赴間理舊學一二引用以調習其心手兾異時倘可吟嘯於淸泉白石之間聊取以自娛又念古人類不能多學白樂天止習秋思範希文惟彈履霜或亦其寄托髙逺有在於朱弦素琴之外者吾友孫君靜紫得琴之精義於芝仙尹君訂其所著書曰徽言祕旨予求而覽之其論指法最嚴且悉洞精達微窮極旨趣芟俗響而存古音矱凡調而尊正始可謂集琴學之大成蓋尹君數十年心力寢食於玆而靜紫防繹而閘發之淵淵乎羙矣備矣且靜紫爲徵君文孫道徳之所涵濡中和之所衣被其爲人也衝夷恬曠離塵逺俗官於金門而讀書味道懷古怡情宜其得於琴者深而有以發其性情自得之樂也噫古人所以爲修已教人之具而後世罕能發明其義專求於聲則末矣故爲舉其重者而序之

左長玉制義序

吾土山川之秀異傑出者無逾於城之東鄕白雲浮渡諸峯極巗泉洞壑之奇盡煙雲林木之態顧以僻逺城郭轍迹其間者或鮮少焉左子長玉讀書於白雲之隈慿臨大江俯瞰湖澤近攬諸巗壑置於几案之側發爲文章思深而致逺旨雋而气醇吐納風流卓然防秀蓋有得於山川磅礡之气而抒寫其胸臆故與時流齪齪牖下者絕殊也忠毅公樹大節於海內尢精於人倫之鑑其賞識多奇中至今朝廊藝林所稱述必曰浮丘先生長玉爲忠毅公從孫承借家學素苦食貧獨抱一編研錬揣摩於煙雲曠邈之際初則落落難合果一出而豋賢書懸其所作於國門洵可以鼓單寒讀書之气而爲後來者勸也長玉旣力學意彌衝然自下夙昔以文章寄京師請業於予早決其必售而竊幸予言之不謬今天益厚長玉俾其爲六月之息從此肆力於古學博其識裕其气拓其才盡發山川之靈振起先賢之緒當不僅爲制義之名世云爾也於其文稿之刻而書數語於簡端焉

百石圗序

天地淸奇之气露泄於両間瑰異磊落而難於名狀者蓋莫如石二華之雄峙崪峍蓮蕚仙掌秀出天半灔澦之巉巗磅礡奔流激湍富春之壁立幽峭匡廬之飛泉萬仞武夷之蜿蜒九曲以至飛來峯之玲瓏虎丘山之平曠凡著盛名於天壌者防非石也故山戴石而防岏水激石而瀠洄林木防石而秀潤髙之則數尋盈丈號稱石林米顚之所拜也小之則一拳半握峯巒畢具出入懷袖東坡之所寶而愛也無論郁林洞庭泗濵昆阜而其含蓄天地淸奇之气則一也可齋賈公以其胸中淸奇之气畫而爲百石標新領異變幻莫窮或正或側或平或鋭或立或臥或以髮濡墨而爲之或染花艸而爲之或舒毫而直寫或經營而後出無不盡態極妍百幅無一相類其筆力腕力直與造化相侔然後天地以之泄其奇於両間者賈公収其奇於尺幅之中寧不足以焜燿古今上掩前哲哉公與予交最久性篤嗜筆墨樂與髙人名士防政事之暇偶寓意寫生筆法不肯襲前人而獨探其奧蓋一事不苟者如此想見公退食之時焚香淸晝縱筆所如不過自寫其貞介直方之防虛明峻潔之操奇懷逸趣奔防腕指掀髯一笑楮墨淋漓而石成矣則是圗也公之性情器識見於此矣敏妙本於性靈而寓之於石又隨筆綴以詩歌箴銘眞行間作吐納風流揚扢騷雅則是圗也公之文章見於此矣古人云爲政心間物自間公長才碩抱治民有經四境肅如品物成遂以卓異報績故能以其暇裕防戲翰墨則是圗也公之政事亦見於此矣卽小可以觀大卽防可以知鉅故樂爲公稱道而贊述之古人以石爲云根故云泰山之云觸石而雨徧天下以此爲霖爲雨霑灑秦楚之民皆於是乎在又不獨幾席之玩而已也昔東坡亦官於黃枯木竹石至今片紙珍如拱璧況公以百幅後先輝映傳之異時予言亦托以不朽矣

封大夫人李年伯母壽序

今上禦極之二十一年嵗在壬戌春王正月海內新奏底定炎荒絕徼防不臣服

朝廷方布渙汗之徳音沛休養之大澤士大夫數年來夙夜勞勩之心得以少自慰釋相樂升平且當溫律融和萬類熙皥凡爲人子者咸思以康體之爵舉福嘏以祝其親以仰副

聖天子養耆老禮髙年之心甚盛事也學士厚庵先生之母太夫人新被

綸封紫泥焜燿設帨佳辰適當嵗首同官於

朝者咸以爲榮舉觴相賀英與厚庵曾同讀中祕書共朝夕起居者三年聞太夫人之賢至稔且詳故敢不辭固陋而質言之夫文學侍從之臣旅進闕廷珥筆鳴玉以文章受知者常也至遭遇之奇鮮有如厚庵者厚庵請告定省絕處閩嶠當祲氛鼎沸之時獨能抱孤忠抒密畫間道上書報

天子出奇制勝殄滅寇賊以一書生緩帶戎馬間犒將士峙芻茭練義勇指形勢俾克成厥功爲

當寧所嘉嘆爲海內所傳頌爲舉朝所具聸爲文章制科之士所借以爲羙談可謂奇矣然是時厚庵奉両大人家居入稟庭訓出而指麾不必如溫嶠之絕裾而能成折衝之功於鄕裏之間者則尢奇也且又聞之閩故多寇

國朝定鼎以來海氛未息伏莽時聞沿及藩變鮮有寧宇

封大夫前後捍禦其疆厚庵克全大節皆太夫人內佐之脫簮指廩衣食其貧窶惠施其族黨何有何無黽勉不怠以聨絡腹心指臂之勢數十年來劬勞艱瘁不可殫述也人第知太夫人此日迎養京華疊膺

命服子孫羅侍賔客歌頌爲人倫之榮而抑知烽燹海嶠之中室家飄搖之日所以佐其夫若子者荼苦有如是哉抑又聞之太夫人事舅姑極誠孝處姻婭妯娌以和敬爲常訓誨諸子旣勤且篤母儀女徳無弗醇備夫坤厚載物而百昌茂遂積之者厚則享之者厚庵昆季光大未艾固其宜也昔張齊賢在中書門下母以八齡封晉國太夫人太宗手勅褒羙懽動都下厚庵之受知

天子不異古人太夫人之徳福後先輝映洊登期頤載諸史冊不獨家之禎抑亦國之瑞矣

侍讀繆念齋同夫人七十防壽序

蓋聞國家當全盛之日徳化旁流風教洋溢重熙累洽賢豪蔚興類必有文學侍從之臣樂恬退而尙闇修托迹丘樊放情林壑以著作爲事功以風義爲坊表以砥行礪節爲報稱之具以講徳論學爲人倫之鑑俾世人之仰慕其風者邈乎其不可卽夐乎其不可攀躋故能使躁者平競者愧頑者廉懦者立其足以助流朝廷惇龎淳羙之化未嘗不與在廷之亮工熙載者同有功於斯世斯民也在漸之上九曰鴻漸於逵其羽可用爲儀夫鴻飛在防防之中而羽可爲儀則其裨益乎文明之治夫豈無其效哉居今日而求斯人於海內則吾同年繆念齋先生其人也先生於

今上禦極之六年

廷對擢爲第一授官翰林卽請歸養前後在館職不逾數年中間皆退居於吳門始則承両尊人歡繼則閉戶治經學澡躬束行味道自腴所著詩古文詞沐浴涵泳於昌黎南丰而自成一家之言屏迹防泉艸堂時往來靈巖震澤間絕不以顏色示當事端靜直方簡易誠慤吳人咸重之曩時有大吏入

覲首以先生讀書立品爲對予聞之而喜慰己巳春聖天子省方至吳防予忝扈從爾時先生朝服率両公子迎於裏門

天語賜問知爲舊時侍從臣爲之霽容予見先生气體充盛齒髮不衰更爲之喜慰今先生年且七十矣身愈退而徳愈進迹益逺而名益髙深山大澤惟恃有拱璧夜光潛藏其間而後光芒騰達以上翼云漢日星之彩先生之在今日殆如是哉丁未嵗

今上首親政先生亦冠弁南宮三十餘年以來

聖天子勵精於上而成一代熙平之化先生亦潛修於家行成名立而享福祐壽考之盛雲龍風虎之奇又豈獨在堂陛間哉元配顧夫人孝淑恭懿閫徳咸備治家謹肅皆有法度逮下慈惠中外無間言先生之髙夫人實有以成之長先生一年閨門之內白首相莊福祉可謂盛矣婿宋子義存官比部郎謀進先生與夫人介壽之觴以予相知最深屬爲文以侑之予不敏因舉數十年來胸臆中語欲以告先生者而述其大略以當祝釐並系之以詩曰植身如喬松蒼翠色不渝龎鴻比山嶽福慶良有孚再登防泉堂庭樹正榮敷攜手看雛鳯的爍防明珠言過分云亭煙霞瞰南湖老梅塞巷陌古桂橫路衢快哉鹿門翁舉案多歡娛待我林屋山相將問蓬壺

大中丞安溪李厚庵先生壽序

粵稽自昔畿甸之難治也左馮翼而右扶風地在三輔之間其中吏道淳良爲風紀之本四方之所則效況且世家大族壌土相錯阡陌駢連屯莊雜仍彊梗慿臨姦究戢處蓋地大者物之所托勢重者力之所聚於以撫綏有方而安戢善良也豈不戞戞乎其難之開府者百職司羣僚之長襟帶數千里外幅而內民社求其澄敍官方肅淸行伍俾武克固圉而文能奉職各安其所以無覆餗隕越之患則最難此吏道之所以罕適於治而爲古今之所希覯者也自吾李公爲政惇尙大體力崇簡要本經學以爲政術法古則以治今玆蓋廉以潔已淸以涖物而於下吏絲粟毫髮之物一無所取於官敝衣蔬食處之晏如而其馭下也一切苟且之事皆不欲就其廉察官聨之道則必以吏治民生爲事以愷悌慈仁爲本以精明亷幹爲務而無取乎粉飾文譽炫煥才名以塗飭一時之耳目是以從風者皆應之如響其於民也務幹止善安養以興農田治水利爲急務以惇孝弟崇儉譲爲盛事良善者存苦窳者去一時之人情咸鼓舞樂生以觀其徳化之成公之識尢能通奨善類推與好賢其於人材也皆務舉所知

聖天子朗徹萬類洞開重門而每以公之言爲正擇善令登赤縣者多公所舉人而公自視則欿然也是以謙沖善物屢被

恩綸如黼衣章服之華

禦書夙志澄淸之褒榮施重疊皆公之裕於中者素而被之者有殊榮也京都地接九河水所至多澤國平原千里忽爲淤沮

聖天子憫民困爲築堤以捍禦之嵗縻費數十萬以施惠於民公督理察視相其髙下而胥度之奔走河堤殆如下吏勤劬況瘁卒使治蕪萊爲墾辟安閭閻富田作者嵗獲有秋以仰副我

聖天子惠元元愛百姓之至意豈不誠爲鋐且鉅哉今者嘉禾溢畆芝艸生於庭闥以彰我公享大年毓景祐之瑞玆秋爲公介壽之辰賢大夫謀所以祝公壽而乞言於予余竊謂詩之言壽者屢矣而其言曰躋公堂而稱兕觥繼之以介壽則繋之於豳風七月篇毋乃詩言農桑之業興則根本之計固公之所經營者皆農桑之事亦可卽公之事以壽公不亦可質言之而無所附屬寄托益以有耀也夫

文端集卷四十一

欽定四庫全書

文端集卷四十二

大學士張英撰

篤素堂文集六

論

韓愈深得春秋之旨論

夫春秋何爲而作也聖人以順天道明王事而立萬世不易之則者也聖人憫夫王道之不明禮樂政刑之失所統而天下後世將不得與聞於先王之教故明天道以治之以王者賞罸予奪進退之權一寄之於春秋而聖人憂天下後世之心益廹矣憂天下後世之心廹遂不得不力爲之防深爲之慮一言之褒一字之貶兢兢焉無敢失者非得已也韓子有曰春秋謹嚴程子以爲深得春秋之旨蓋以其能識聖人不得已之心矣夫春秋繼詩而作也詩之旨主於溫厚和平羙刺之間優柔不廹類多托物以流連之詠歌而長言之卽其間不無憫時病俗之非亦且怨而不怒初未嘗指陳是非激切而褒刺之也而春秋之主於謹嚴也其於溫柔惇厚之意何居不知詩之作也王者之政教明於上仁義涵濡里巷之間皆有以詠歌乎聖人之澤卽而下稱變風矣而先王之教未衰善惡猶未冺於人心故其思深其思深故其言長若春秋之作也王者之政教不作於上紀綱廢墜𨿽桓文復作號稱尊王而先王之澤已湮善惡之幾將冺故其情廹其情廹故其義不得不著此春秋之謹嚴所由繼於溫厚和平之後春秋之教一詩教也今觀其宏綱大義之所在或抑或揚或隠或顯或屈或伸或予或奪無不凖之於天道本之於王事禦之以帝王之大經大法嗚呼何其愼也蓋春秋一書以防天下之肆則立說不得不謹以止天下之僣則持義不得不嚴以一言立百世之經以一事立萬事之則將以挽天命民彜於旣冺使復與聞乎古先哲王之教也則是於聖人之詞益切而聖人之心益苦矣夫先王之治天下莫嚴於禮太史公曰春秋禮義之大宗也蘇子曰春秋之所褒者禮之所與也春秋之所貶者禮之所否也聖人之作春秋一以禮爲斷先儒之論春秋一以禮爲歸蓋將爲持世之大防而不得不出於此也非卽韓子謹嚴之說哉韓子識春秋之義故其於佛老竭力而排之其詞直其義正使異端不得進而與吾道爭也亦可謂能謹且嚴矣蓋未有聖賢生而不爲世道憂者也未有爲世道憂而不凜然於人心之防者也凜然於人心世道之防而出於謹且嚴也豈得已哉知此則可與讀春秋而亦可與讀韓子原道之文矣

王者以教化爲大務論

董子之言曰王者南面而治天下莫不以教化爲大務善乎董子之言上自商周秦漢下迄三國五代唐宋以來國家所以延促之故卒未有能易其言者也人心之日流於僞如水之就下而不可止聖人以教化爲隄防堯舜禹之相禪以治繼治人心淳朴未漓董子所謂繼治世者其道同也湯承夏之敝伊尹稱之曰肇修人紀夫五典之敷久矣至湯而言肇修者救夏之衰也周承殷之敝文武成康數聖人相繼漸摩涵濡以革殷故俗書曰商俗靡靡余風未殄又曰旣歷三紀世變風移化之若斯其難也秦人承戰國之敝無一日之教澤而加剝削焉是以再世而不振西漢之澤緜於文景東漢之治洽於明章唐之緒永於貞觀宋之祚延於眞仁此數君者類皆能興起教化以丕變一世之人心風俗使子孫有所慿借以爲固嘗譬之天下大器也昔之人用之數百年日剝月削久而窳敝矣後之人取其器小而補苴之大而陶鑄之稱其力之厚薄以爲所用歷年之多寡未有仍其窳敝謂可以無慮者或曰人心之日趨於挽近勢則然也𨿽聖人不能返之使淳是蓋未知天道矣夫秋气之蕭瑟隆冬之沍寒斗杓一移萬物煦煦譬如人立乎文景貞觀之間廻思嬴秦五代之世不猶樂陽春之和而幾不知栗烈之苦耶是知天道無剝而不復之理人心無往而不返之機聖人執大權於上以天地爲鴻鈞以萬物爲銅冶以喜怒賞罸爲屈伸呼吸使天下之人訛訛焉而動蒸蒸焉而化斵華而還朴去僞而卽誠風俗淳羙人心惇固恥於犯法悚於爲非禮義之化浹肌淪髓如治器者堅好完固而後可以貽之子孫而爲百世不防之業也且治天下之需人材人主盡知之矣天下卓立特行之士不爲世俗所移百而不得一者也古人有言曰天下之人中材爲多故治世之本教化爲尙教化行引中人而升之於君子之域教化廢推中材而納之於小人之途故教化者推之挽之之具也廉恥之道重而後有恬淡之士義利之辧明而後有气節之行躁競之習除而後有難進易退之節侈靡之風革而後有守約潔已之操風行六宇蒸變萬類鼓之舞之咸去故習所由風俗羙而人材出以惟上所用故曰有教化而後有人才有人才而後國有與立善乎董子之言爲不可易也

中和位育論

讀中庸者勿徒謂是聖賢言理之書也夫天地至廣萬物至繁日星河嶽之奠麗飛潛動植之蕃變神奇而莫可測紛紜而莫可紀極天下之聰明才智而莫能知其所以然中庸謂以一心之中和而位之育之朱子釋之以吾之心正天地之心亦正吾之气順天地之气亦順要皆渾言其理而未嘗實指其事於是髙明者將遊其心於空虛杳之域顓固者習聞其說又視爲迂逺而不可信以爲聖賢特如是言之耳間嘗觀洪範之所謂五事以貌言視聼思而約之以肅乂哲謀聖配之以雨暘寒燠風推之於休徵咎徵極之於庶艸蕃蕪而後知聖賢之言有其理則必有其數理精而數亦非粗有其理則必有其事理實而事亦非虛其所以訓天下後世者該乎至大而非誇通乎至微而非不可據也夫貌言視聼思於一身備之肅乂哲謀聖於一心備之至於雨暘寒燠風皆不失其序則天地位可知矣庶艸蕃蕪則萬物育可知矣聖人在上以一心運乎穆淸之上辧上下以定乾坤大施生以配覆載陰陽之愆伏寒暑之失次水旱之不時皆得以裁成補救泄其太過而助其不及故日月不蝕星辰不孛山陵不崩川澤不竭淸者常淸寧者常寧此天地位之實事也建立法度紀綱教養生民使老耆以壽終幼孤得長遂樽節愛養艸木鳥獸取之有時用之有道使各遂其性各蕃其生此萬物育之實事也故稱堯舜之功者曰地平天成稱成湯之徳者曰鳥獸魚鱉咸若上古聖人徳盛化神者皆然中庸特舉而言之耳嘗謂中庸之所謂至誠至聖必至帝王而後能極其量中庸之所謂參天地贊化育必至有天下而能顯其功蓋君心卽天心也萬物之托於天者有形之天萬物之托於君心者無形之天人主一念之動而萬類以爲慘舒一言之發而四海以爲休戚知此則知中和位育之理至近而非逺至切而非虛也如夫子居春秋之時躬備聖徳而位育之功不得加於上下疑參贊非儒者之事𨿽然聖人繼往訓開來學使天下後世暁然於天經地義之大仁民愛物之理𨿽不能位育一時之天地而其施益逺而其教無窮蓋六經者聖人參贊之事也故曰堯舜之聖功在當時仲尼之聖功在萬世

格物致知論

大學一書統明新以埀訓貫本末而立言而其說始於格物則格物之說亦誠重矣蓋盈天下皆物也內而身心意外而家國天下顯而彞倫物則之際大而天地萬物之原隠而君子小人之情狀以及於一事一物莫不有其當然之理與其所以然之故如此而不能眞知灼見則善惡之數未明是非之幾未決邪正之理未判危微之機未審以之明徳則幾防疑似不能洞達而無遺以之新民則設施措置不能每舉而悉當又何以本末兼貫明新一致而號爲大人之學哉大學之所以托始於格物者其學甚大而非無所統防也其學甚博而不入於馳騖也其學甚精而非流於虛渺也內而身心意若何而誠而正而修外而家國天下若何而齊而治而平人倫物則若何而爲恩義分合之端天地萬物若何而爲位育生成之故君子小人若何而爲誠僞邪正之別以及一事一物若何而爲至當不易之則於此格之使之表裏內外洞達不疑格一物而一物之知以致格眾物而全體之知以致蓋知者理之具於吾心者也而散見於物在吾心則爲知在物則爲理於物物而格之而後吾之知不入於昧不蔽於偏不流於虛而有覺之體全矣𨿽然格之者何格之以吾心之知也非吾心有知而何所恃以爲格致之者何致之以在物之理也非在物能格而何所借以爲知故知與物非有二體格與致非有二事司馬溫公以爲格去外物是以物視物而不知卽吾心之知所寓也王文成主於知行合一是以一格而遂無餘事亦與大學之旨有岐格物致知正吾學與曲學之所以分途而辧之不容不早且愼也彼離物索知而自矜頓悟者虛無異端之學也旣不求於物則外視物矣又安能不舉身心意與家國天下而俱外之也哉大學之道所以統明新貫本末於一原者格物致知之說也

太極圖論

太極之說始於易易曰太極生両儀両儀生四象四象生八卦太極居両儀之先則其爲生天地萬物之本無疑也至周子濂溪始建圗立說於太極之上復益之以無極而太極由此而動靜互爲其根以至生五行布四時成男女化生萬物而太極之義備矣先儒往往謂無極之說易所未發而周子發之或疑其說近於空虛朱子以無形而有理之言釋之蓋謂其有也而初不滯於形迹謂其無也而更非渉於虛渺後世紛紛之議折衷於朱子之圗觧而亦可無疑矣嘗論天地之所以生陰陽之所以立五行之所以變化人物之所以蕃育何以往復而不窮何以流行而不滯何以亙終古而不敝此必有爲之極者是卽於穆不已之原繼善成性之本乎故極中未嘗無健順之理而言仁義禮智信則分配乎五行獨此一理渾然精純而萬變生焉萬化出焉故謂之太極合而言之天地萬物共一太極一气周流之內天地且不能外而況於人物乎此所謂合萬殊爲一本者也分而言之一事一物各有一太極卽纎細之物俄頃之間而此理何弗周徧而不遺此所謂散一本爲萬殊者也易之所謂両儀卽圗之所謂動靜陰陽也易之所謂四象八卦卽圗之所謂五行人物也易言其理圗發其蘊無極一言又所以善言乎太極而使人不敢以气化之相嬗者遂謂之太極然則周子與易有岐旨乎而周子所以建圗之意何居人與萬物同涵此太極而惟人得其秀而最靈觀於天地位則天地陰陽之極自人立之萬物育則萬物之極自人立之故一言以斷之曰聖人定之以中正仁義而主靜以立人極焉吾人性中之一動一靜卽配乎圗之陰陽也吾人性中五常之徳卽配乎圗之五行也吾身之酬萬事應萬變卽配乎圗之萬物也然則動靜之朱分五常之所不能名萬事萬變之未接而凝然中處者非卽配乎圗之太極乎君子欲使吾身之太極足以配乎天地之太極而動靜生生不窮者蓋有道焉不外乎周子通書之所謂誠與圗說之所謂靜而已矣太極𨿽兼動靜而非靜無以立其體太極𨿽渾萬善而非誠無以防其原靜則常正而太極之體立矣誠則不息而太極之用周矣體立用周則天地之極與萬物之極自人立之是則周子建圗之意也豈徒言天理而不切於人事者哉洪範五爲中數而言皇建其有極五行五事莫不從之矣惟中能建極殆亦先圗而啟其義者與

不知命無以爲君子論

夫子罕言命孟子亦曰君子不謂命聖賢之意蓋不欲以气數之有定阻人進修之意啟人趨避之心孔子又嘗曰不知命無以爲君子其義何居夫人之處世榮辱得防毀譽進退之數類皆有天焉不知其爲天而汲汲以求之營心於患得患失之途此小人之僥幸無足論者也知其爲天而委心於因任置身於閒曠舉凡進徳修業奉職循分之事皆置焉不講一切聽之於杳渺不可知之數以自謂知命而可謂之君子哉非也夫子之意蓋謂知此而後君子可爲也天下之欲爲君子而不能爲者榮辱亂其中得失易其慮毀譽其視聽安危吉凶搖惑其素履由是沈靜者轉而爲競躁矣方直者化而爲突梯矣亢激卓立者變爲緘黙謹願矣以福利爲必可趨以災異爲必可避苟且安營而君子於是乎不可爲矣聖人告之以知命所以靜其心澹其慮一其聰明奪其智巧而後其爲之也純誠惇一可以歷萬變而不渝其正入萬物而不易其識其進徳也堅其修業也勤其奉職也専其循分也恪獨居而坦坦處羣而穆穆遇事而侃侃利害乘之而磊磊落落艱大投之而孜孜勉勉中無所疑外無所懾先後左右無所瞻頋卻慮凡君子所當爲之事皆得而爲之則由其知命者素也進以禮退以義孔子之所以爲孔子非徒曰得之不得曰有命云爾也士大夫之持身渉世其亦味乎斯言而已足哉

記

思過軒記

讀易樓之南搆屋三楹分南北戶別而爲六其東北一隅去門徑稍逺尢爲靜僻室修廣不盈丈置木幾竹榻於北牖下當窗則梅桂參差艸花菁翠丈室中防逺有幽人之致予每於遊覽卉木酬錯親故讀書作字之暇輙坐臥其中捐思卻慮収視反聼兾得片晷之憩息而遊心於衝夷恬澹之境也每思人生叢過積咎擾擾紛紛相循而不已如號長風鼓巨浪驚心駭目試靜而體之揆之詩書所紀載昔人之所言行而是非得失自見矣玉瑩潔則瑕類出潭澂澈則沙礫見天淸湛則云翳顯夫人亦猶是當此靜境與爲守寂無寧思過气靜心澄平生所爲萬端在目此孔氏有內省之訓曾子重其嚴之誡也作思過軒記

香雪艸堂記

予生平酷嗜種樹常欲得閒壌一區梅李桃杏之屬各布柯幹不使雜處俾其掩暎交錯盡態極妍爲足縱觀覽之樂顧以地隘力薄不能適所願學圃齋之南爲南軒去軒十餘步爲竹圃竹之外有古梅數十樹盤互偃側爲防方廣十丈許不雜他樹梅之致有臨淸池者有倚短墻者有防石者有與竹相間者有髙翥拂云者有低偃拂地者有礙路者有臨窗者有孤幹亭立而上如蓋者有叢生而條幹自相環抱者有苔蘚繡澁而勁如鐡者有曲榦糺枝而奇如虯龍者有撐拄而如攫者有偃蹇而如臥者可謂極梅之態矣花時自深冬以及春半先後相續大約山寒气晚至啟蟄時而盡發彌望如雪香气襲里許爲屋三楹以臨之題曰香雪艸堂堂前爲廣軒資其爽也花下置小亭便憩息也自冬至後輙攜書卷移器具寢處其中煙靄晴旭景皆佳勝雪時月夜爲尢奇絕予種樹之願𨿽不能盡酬幸而有此不可謂非造物者之厚遺我也使予常得寢處其中春玩其華夏休其防賞其芳妍而景其髙潔優遊徜徉詠蘇陸之詩亦已足矣尙敢多求乎哉

五畆園記

予所居之室在城西南隅曰篤素堂予爲宗伯時皇上禦筆所賜之名也曰忠孝予爲侍講學士時上所書也堂之後有梅十餘株曰詠花軒取庾信今朝梅樹下定有詠花人之意居室之南爲五畆園有二方池相接可二畆許臨小池搆屋三楹曰六經堂予有六男子各習一經令子孫世守其臨大池則有亭翼然淸波漣漪環以髙栁秋水軒三字則

駕幸金陵時特

禦書以賜之其池之南與此亭相對則有樓三楹曰日渉軒有小亭曰蘭叢予園最稱僻野惟有髙栁數十株竹數千个其桃杏蘭桂梧桐紫薇石橊之屬則周乎両池而分植之予山野鄙人三十餘年叨近

聖天子光華故

寶書之賜臣家獨多

皇上天縱至聖經史之學無所不該卽法書一端亦超絕前古而冠弁百王予家鬥室之中琳瑯奎璧榮光四照予幸以暮年歸老於故鄕依日月之光飽堯舜之徳飲食寢處戴髙履厚豈不爲大幸哉故記其事而謹書之

芙蓉谿記

出郭四里許由谷口而西是爲西龍眠両山夾谿路緣谿而入蜿蜒深曲至媚筆泉水石益佳山始開拓四圍如屏幛中有田數頃膏沃平衍南北二谿至此合流谿之南有石壁橫數十丈插谿中是爲埀云沜谿邊搆埀云亭是入吾園之始也吾園得平壤之半不設籓籬任樵者取徑焉徑繞埀云沜西行蒼山古木與淸流相縈帶旣而過石埠上小亭曰芙蓉谿亭亭臨澗水乃南澗入園之始跨磵爲橋過橋循山麓而行碧樹掩暎下視平疇則南臯種秫田也藏山阿中者爲南莊農人所居畜牛一頭置畚鍤錢鎛於其中槿籬茅屋雞犬桑柘蓋村落景也過此爲楓坪爲土糓祠爲南玉雪岡爲觀獲亭向南有屋一區對菊圃傍有楓柏橙橊柿栗之屬磊磊砢砢至秋而紅紫頳黃相間名曰秋姸館館之北修竹數畆穿竹徑而往則爲村之南門村爲三區右則桂叢中則來鶴亭左則居室來鶴亭手自植梅與松主人日從賔客賦詩飲酒於其中有丁令威之思焉居室之堂曰傳恭欲以貽子孫世世耕且讀無忘先公創業之艱故曰傳恭南向者爲千巗萬壑之樓蓋煙霞嶺岫大溪平疇歸樵耕犢皆可覽矚且山居宜樓園花隄樹在俯視間固吟眺一勝景也庖湢臧獲之室則隠於樓側不可得而見出村之北門行古梅中百步大溪之傍有磐石臨溪昔人漚薴浣衣之所構亭冒石上曰溪光山翠亭亭之西爲杉坪爲茗岡稍東爲木香棚爲北玉雪岡爲犧舟亭亭臨深磵乃北磵入園之始從亭下登舟而南沿淸流蕩輕漿春則埀栁桃花夾両岸一里許秋則紫薇芙蓉照耀水際南指松隄隄之內則稲田十餘畆隄之外則髙峯千百疊也舟行水中至濶水則雙溪艸堂在焉堂五楹東向髙朗軒豁洞南北窗以延涼燠繞砌種紅白蓮夾防環碧栁髙梧爲主人避暑之所堂之南則曲廊數十步雜花交防沙岸縈廻由曲廊啟南戶則入佳夢軒爲主人晏息之地廊之南爲藥欄爲鶴棚爲秋水軒結構溪畔正對漣漪紫菱灣茭渦波光澄澈遊鱗可數系其傍者爲桃花流水扁舟舟中置竹幾茶鐺當風日淸佳則攜琴書挾茗果登舟沿綠溪中上下溯洄竟日不知疲一花一石皆爲凝睇久之夕陽晚風則埀釣扣舷而歌溪中接東西防有緑楊橋橋畔有云耕亭溪之東有閘口水涸則閉之水漲則啟之跨閘爲放舟亭啟閘則舟入大溪煙波浩可直達賜金園古稱山居之勝有六曰奇峯怪石淸流眺覽古木新花吾園幸皆具是六者又有耕獲之樂舟檝之適涼臺燠館之娛梅杏櫻桃棃棗之味雜花香艸之繁縟紫鱗白羽之飛躍豈不可以優遊頤老於其中哉康熙己卯嘉平月旣屬鴻臚禹子爲此圗遂並記而書之

禦筆書防溪恭記

西龍眠山有二溪夾一山而東其北溪則自黃柏山房而來其南溪則自蕉園而來皆穿石磵從雲中落奔流激湍曲折逶迆至於山之麓則二水防合略加疏鑿則二水滙而聚於吾堂之下渟澄澈旱不涸而澇不泛白沙燦然防鱗可數因種紅白蓮紫菱畜朱魚數百頭辟其地而搆堂以臨之於水際種芙蓉數百本楓栁桃杏紫薇之屬於隄上種松千株環溪有田卽以溪水爲灌漑癸未春

聖駕閱視河工巡歷江南予時迎

駕之金陵恭求

禦筆書防溪又書秋水軒二匾額防

聖慈問汝在家好種樹又書種花處一匾賜之夫窮荒僻壤之中一丘一壑老臣衰病借以養屙避囂如秋虫之抱寸壤鶴鷯之棲一枝荒陋僻野乃致勞

聖人之賜額

寶翰焜煌炳如星日將使山靈有復旦之光野人被堯舜之澤載之史冊傳爲神臯奧區貽之子孫奉爲金庭福地煙霞云物千古常新豈止老臣身被榮幸而已哉

桃花流水扁舟記

龍眠向來溪流湍急奇石如林溪行石隙中跳珠濺瀑不可以舟余築防溪平水約里許可以舟矣因制小舟可容數人坐蕩漾於芙蓉間紫菱觸手可摘水至淸防鱗可數山畔髙松翠竹緑槐埀栁之陰皆在目前防上植桃花數百本每有味乎張志和之詩云桃花流水鱖魚肥遂取以名吾舟余曩前渉歷江淮熟習於波濤之險驚駭震恐於江路者數矣煙波浩渺風浪貼天四顧無岸江豚諸怪隠現出沒相顧無人色屢瀕於危遂立誓不登江船今此舟無帆檣之設惟柔艪一枝両童子蕩之微風徐行往來不出一里之內琴一張書數卷酒檔茗椀釣竿略具脫有風雨則移置菱芡灣中髙詠靑篛笠緑蓑衣斜風細雨不須歸之句枕書而睡又素喜唐人詩曰釣罷歸來不系船江村月落正堪眠縱然一夜風吹去只在蘆花淺水邊此皆有道之言夫乘長風破巨浪瞬息千里亦云快矣然此豈在蘆花淺水邊哉余生平頗思舟之逸而又甚憚舟之險故於山中制一舟就其逸而避其險視陶峴三舟之樂當不是過也

垂云亭記

芙蓉谿之南有石壁六十餘丈上防翹木下俯淸溪有一徑甚仄石之下野人爲小溝堰水入田是以徑之左右皆水而徑宛轉於流水之中樵童牧竪之所往來而余特加石甃以平治之石之上皆山花野艸而余特去其荊榛培其佳木於石上鐫垂云沜三字於溪上作垂云亭以對之石色靑蒼如削玉如畫家所謂斧劈皴嵚磊落與老樹垂藤相間亭可小憩而入吾園者必取徑焉李習之謂園有難兼者六事髙峯奇石幽潭曲水古樹新花餘但因故物不事疏鑿雕飾而六者咸備過此亭便入芙蓉溪捨陸而登舟客至則舟子犧舟以待豈不可優防怡老哉

浮山華嚴寺齋僧田記

浮山以巗岫洞壑之奇防跨江北僧寮皆依石結構懸崖置屋若巢居然其中建置宏敞樓觀軒翥金碧輝映巍然爲諸巗之總持者則華嚴寺也前代勅賜藏經以及紫綺袈裟花旛繡幢之屬甚夥寺依平麓前帶崇岡奇峯靑壁連蜷蟠郁蒼翠插天雲气出入不可名狀者皆屹立於寺之西北長松修竹古桂丹楓仰視靑蒼俯矚空濶諸巗石之勝防而不藏如海舶珍奇輪囷陸離錯列於碧帷靑幕之下至斯地者神體恬曠心目駭愕窈靄深秀疲於應接洵寰宇之奧區佛剎之鉅觀也予以癸亥秋至浮山始至則白霧防山林壑隠見及寺門則山足和尙方率其徒刈豆中田艸屨腰鐮跣而揖客予信宿方丈中時聴戒僧聚處者數十人朝夕不聞人聲五更鐘鳴梵誦後聚食一堂人粥一盂虀一盤不聞匕箸聲食竟各治職事薪者薪蕓者蕓獲者獲圃者圃汲者汲及晡而入定當午而始飯遇嵗歉則止設粥糜蓋山足和尙之教其徒者嚴肅精進如是予每見釋氏之徒鮮衣美食惰其四肢羣聚而嬉遊竊意其教不應如是今觀和尙之所持而加敬信焉則山足之有功於其教豈不偉哉寺昔爲延陵宮諭司馬淸江公輩所防持有田若干畆力耕以飯四方之僧至山足益廣拓之爲田若干畆春耕秋獲不愛其力以供養十方則無可師所謂隨分自盡各安生理之鐸也山足和尙道气淵沈防於詩學戒律精苦夫澹泊勤苦之中萬善出焉吾安能測山足所至哉重其請故樂爲之記也

文端集卷四十二

欽定四庫全書

文端集卷四十三

大學士張英撰

篤素堂文集七

雜著

禦制文集恭跋

【臣】英竊聞文者載道之器也堯舜禹湯文武之心法道法其最著者莫如欽明濬哲勤儉智勇肅雍敬勝後之人得因其所傳以溯其所存而知其徳之盛者則惟賴乎典謨誓誥風雅之文炳日星而爛云漢也欽惟皇帝陛下宗二帝之心傳躋三王之治理海防光天之下罔不率俾景運隆祚覃固龎鴻

萬防聴覧之暇輙著爲古今諸體文章詩什積時旣久編爲若干捲【臣】伏而讀之有言性道之文焉危防精一經綸參贊皆探其源而抉其祕直以

聖心之所蘊蓄者發而爲文逺而洙泗近而濂洛關閩無不同體而共貫也有言政事之文焉明作惇大百度維熈休戚痌瘝萬物一體直以

聖政之所敷錫者發而爲文其中正宏備則周官立政之遺軌也有

兩宮祝頌家庭牋奏之文焉立敬立愛純誠篤厚合萬國之歡以天下爲養無非

聖孝之所流而不能自已者也有誡勉臣下之文焉勞來匡直扶奬誘掖使咸入於君子之域則放勲之所以教也有流覽景物抒寫性情之文焉則對時育物涵濡萬類昭蘇羣品如造化之亭毒凡飛潛動植之微無不暢遂於其際也惟如是故不事雕鏤纂組而自然麐炳矞皇若斯之盛譬諸天地之景星慶雲滄溟岱華光華屹峙亙古及今極天下之至文豈有能逾之者哉【臣】侍從左右伏覩

聖人之學博而無所不該而必以六經爲根柢故聖制諸篇窮理極髙深得易之奧典重鴻碩得書之大渟蘊借得詩之厚褒貶謹嚴得春秋之法條理暢達得禮之序又從而博綜諸史穿貫百家而指歸不外乎是以經學爲文章固宜乎文之麐炳矞皇而不可尙也猗歟盛哉【臣】英不揣固陋敢拜手稽首而敬識於簡末禦制夏日登景山詩防後

康熙十七年五月十一日

皇上以防務之暇偶幸景山命【臣】英【臣】士奇侍從上攬轡登景山之巓周覽四郊俯視宮闕東望薊門西眺桑幹煙樹蒼深河流浩漭近在指顧之間

天顏怡暢二臣咸得寓目焉時則禾稼被野方待優渥之澤俄而雲起西麓雨過龍樓

聖心顧而悅之

禦制詩一章有時雨將來之句詩中之所謂

君臣同樂者蓋有樂乎此也【臣】自防

恩入侍

禁庭

天章云漢時得而捧讀之大約篇什之中必以四海八荒爲念蒼生赤子爲心上述

祖徳躬展孝思憫農事之難難勞徵人之況瘁揆諸古昔虞帝喜起之歌武王戶牖之銘其曷加焉故𨿽一豫一遊一篇一詠而心不忘乎百姓如此則凡觸乎聖衷而發爲

睿藻者皆於此可類觀矣豈獨光麗日星聲諧金石足以超往牒而軼前軌哉七月十八日

上禦迎涼之殿揮灑

宸翰書此詩以賜二臣楷法精嚴龍翔鳯峙此希世之鴻寶二臣何敢私焉敬勒之貞石以明

聖心之所在獨重民時亦以幸二巨之榮遇千古不多見而愧汗惶悚之不能自已也

寫生十則題詞

古之傳寫照者豈不重難其人哉於眉頰顧盼間並斯人性情器識而皆傳之視繪月有光繪水有聲之爲尢難也顧愷之吳道元閻立本諸人其才皆卓犖不羣識鑑淸逺其所圗者又皆當時之名公鉅卿逸人髙士以兩人之性情相遇於縑素丹靑之外而得之於心目之間則脫之手腕者猶其寓焉爾況筆墨乎古人以詩貌人者如杜少陵之眉宇眞天人李昌谷之骨重神寒天廟器極力摹畫千載如生畫家亦必具此種筆力然後能令人想象於眉頰顧盼之餘也予時在直廬日亭午戶外傳鈴索聲周子履坦承

命來爲予寫照予初識周子於此時凝神聚精經營睇視閱三日而成

天顏顧之賞其極肖噫亦可謂盛事矣周子今日之長康也傳神阿堵豈待頰上三毫獨是予以山澤衰陋之姿遭遇於時獲此榮寵自顧形影有慙於裴楷多矣暇時書其所著十則相示探微索妙備具古法因知履坦之所學有本藝也而近乎道性靈不冺代有作者寧獨古之傳人哉

紅術軒篆冊題辭

古人於佳山水凡逰歷之所經耳目之所寓者輙著爲詩歌記序以紀述其事蓋將使嶺雲煙樹之奇飛瀑鳴泉之勝一展捲而可得𨿽晤言一室之內可以臥逰於千里之外也余嘗謂人家古鼎傳罇法書名畫以及奇葩異卉凡接於目者皆當寫爲短句長吟以曲盡其情狀載於卷帙之中則不必其物皆爲吾有而吾與主人已各得其半矣黃山老布衣汪子快士抱五嶽名山之願而興防遭遇能副之登泰岱歷華衡渡瀟湘渉洞庭躋天臺窮鴈宕逰迹所至必搜輯古人題詠境取其最勝句取其最奇者彚爲一書又以其家於黃山也於黃山獨詳汪子工篆籕每句爲圗章系以小紀其篆法蒼秀防古如以秦碑漢碣置於佳山水之間發揮其神采標舉其眉目凡海內奇迹壯觀洞天福地汪子盡収之一卷之中而挾爲已有又不止於分主人之半矣予夙昔有向子之志頃見是編而悅之欲公諸同志嗜好山水者家挾一編或以爲登臨之指南或以爲臥逰之圗畫無之而不可也

勉學箴

自河洛之肇紀創文字於羲軒三墳啟其祕奧六籍滙其淵源金聲出於孔壁韋編漏於秦燔恢恢乎道徳之藪嶽嶽乎禮義之門百家騰躍而自喜諸史博綜而不煩皆聖哲之菁華幸簡牘之猶存羅古今於一室間圗史於琴罇寶寸陰如尺璧實昔人之所惇請祕書而登閣乞鄰光而鑿垣輕千里之負笈絕三禩之窺園或負薪而吟詠或荷鋤而討論或燃藜而不寐或移月而忘餐士無殊於貴賤惟經明而自尊矧予質之譾陋慕古誼之弗諼歷祁寒與炎暑乘月夕與朝暾求經義之微密思振衣於昆侖旁搜羅乎載籍萃眾美以逢原願含英而咀華期執簡而芟繁探滄海之驪珠拾玉峯之瑤琨積霧隱南山之豹洪波翻北溟之鯤敢當前而自棄擲駒影於晨昏處文明而荒陋抱慚憾於乾坤矢讀書以報國佩永叔之徽言

題仲兄湖上翁所書地輿圗後

余仲兄湖上先生隱居松湖之傍以漁爲業其居爲桃村種桃樹芙蓉皆以千計其他四時之花卉亦略具亭捨塘徑皆簡朴歷落聚妻孥長子孫於其中自不應科舉後二十餘年不入城市飲酒讀書間撮其大要書爲小冊以自觀覽地輿圗其一也年七十有二能就窗作極細字尺幅可數千餘視之如蚊蚋蠛蠓然多不能辧久視之則朗整有法度猶憶予家居時曾書

謝表冊子眼昬多有岐筆吾兄欲爲補之餘不從曰我不分四十餘嵗人作字待七十嵗人補筆也

姚珠樹公傳

明之季年吾桐冠蓋煊奕王謝子弟以才防聞於一時其中文章經濟丰采言論气誼識量皆光明駿偉卓然爲諸君之冠者則姚珠樹公也英爲珠樹公幼婿公捐館捨時英年十有五猶及侍公左右見其儀範巍然嶽峙淵然海涵吐納宗風神采四暎英𨿽幼猶能識之工舉子業防爲華贍博大而一一根據理要伸紙疾書千言立就古文詞無不兼擅其美詩宗少陵而命意選詞機杼仍由已出書法朗潤髙秀入晉人之室此皆邑人之所矜式海內之所流傅而英得於耳目之濡染者最多也公爲廉吏後幼而食貧當時公卿雅重公才望折節締交所以資奉之者甚厚公性豪邁不覊初不治家人生產悉推所有以供賔客觴詠之需然亦未嘗有所匱乏也事項太夫人孝養純篤至老不衰當明末造知天下將亂士大夫習於太平久皆諱言兵公畱心當時事與老弁知兵者遊講求防禦賊寇之防火器火藥省與邑令謀而預備之崇禎甲戌流寇攻桐城以有備而獲免乙亥賊張獻忠聚數萬眾圍桐者三次蕞爾孤城與賊相拒數旬卒以無恙則公與守令同心守禦之有道也公不遇於時無由爲封疆謀畫而克全梓裏其效彰彰如是使設施展布其所就寜不偉哉

國朝定鼎後以明經署浙江龍遊縣學博訓士有方多所成就至今稱之教子至嚴肅旣壯猶督課如少時以故皆爲名士掇巍科少與方宮詹公八人爲友稱八俊以文章道義相切劘膠膝如古人邑人至今爲美談卒年五十有一以公之才而年與位皆不稱其所積而未享者今之子若孫承之俾昌俾熾有以也夫

湖上先生傅

先生淸河仲子名載字子容少倜儻負气節讀書好奇不屑屑章句幼補博士弟子年四十輙棄去隠居於松湖之隈先大夫授濵湖田數十畆宅一區門臨大泊可以畜魚嵗發荷花數萬挺泊之外爲長隄左右接山麓楡栁楓桕之屬掩映隄上隄之外爲大湖煙波浩帆檣出沒繞湖則羣峯矗立黛色橫亙宅之前極平衍軒豁古樹羅列田壌繡錯目前之景皆可指而矚也宅之後修竹喬松爲先大夫手植皆近百年物郁然深靚先生率妻子隱於其間家才足稻梁布衣蔬食宴如也與五兄同居湖上三十餘年足迹不履城市往還惟田夫野老經年不見賔客或防嫁將防姻親前數日輙作惡曰予豈耐衣冠而與人拱揖故但疎節濶目略見大意而已晚年以田產付諸子而自以漁爲業鮮鱗日給於笭箵未嘗乏絕雞豚蔬果菱藕之類無算悉素所藝畜客至亦羅列粲然而未嘗取給於市於宅之左別構一墅去湖岸數十步以便网罟栁徑柴門繞土樓植桃千樹木槿芙蓉雜卉稱是號曰桃村嘗曰吾爲園只數斛桃核足矣鑿池架橋結艸亭於其中從湖网得佳魚則畜於池以供不時之需每嵗十月後湖水稍退則紏集鄰里莊農各具舟楫結罾网以備取魚卽以魚爲雇值先期大設酒饌以勞之吾嫂治具於內僮僕持壺觴先生勸醻於茅檐之下談笑移時各盡歡而去予曾睥睨其間亦甚樂矣嫂笑謂予曰田家生計多在春夏汝兄生計則在秋冬似此風景蓋三十餘年矣噫熙恬樂易之風亷澹髙雅之致寧不於今日見古人哉先生性純孝友愛慈大人早世遺手繡觀音像構一亭事之惟謹有僧詣門募施先生笑曰彼以我爲佞佛耶此吾親也吾故事之性不能多飲而嗜酒晨起飲一甌每飯則先啜數杯故常微曛體貌頎然而長髭微白丰神散朗無求於人無羨於世無時不曠然天眞蓋居然海鷗云鶴之趣矣作字早嵗學鐘繇至老目力不衰嘗著輿圗博采沿革故事彚書於圗中方寸作數百字小於蠅頭予時年五十不能辧也居鄕以徳感人人咸化之松湖數十年無盜有縣令泊舟湖上請與先生見辭以疾不往年七十有八與嫂同時卒予每於公卿間述先生行事莫不低徊欣羨者久之大司農澤州陳公詩平生最愛江南客晚嵗心憐湖上翁叔兄曾官吳門請老歸髙致相頡頏故當時咸知吾家有湖上先生吳門先生云

題閣部史公手札後

吳子爾玉母孝烈姚夫人爲予妻祖湘潭公女年十六歸吳生員諱道震事親至孝夫以讀書攻苦成疾吁天願以身代夫歿遺孤兩嵗躬紡績以養親課子明季流宼擾桐城避亂於潛之龍灣爲賊所執夫人大罵賊賊手刃之詈罵不絕而殞閣部皖撫史公諱可法廉訪至潛聞其事列疏旌表後史公丁艱爾玉通以尺素其復札云云史公書不槪見此則事關節孝言詞𨿽短而蘊畜無窮尺璧寸珠良可爲子孫世寶也史公爲左忠毅公錄學所得士與余鄕主考大興王公諱朂同舉童子史公居首晉見時忠毅公呼史公令前復令登月臺端視之謂諸生曰此子今日一介書生將來事業掀天揭地旣退同人咸稱異之笑謂史公曰看汝後日何以掀天揭地此大興王公親爲予言者忠毅公人倫之鑑至精亦可傳也夫人在予妻家爲姑在延陵則予舅氏行雲

先考

誥贈光祿大夫文華殿大學士加二級前

勅封文林郎內文院庶吉士拙庵府君行述

嗚呼痛哉先君竟捨不孝載等而長逝耶不孝英前此三十年來未嘗一日違膝丁卯之秋幸舉於鄕以應南宮試始爲數千里遊時值先君微屙依依不忍就道先君怡顏勉之曰吾健可無慮也次年不第疾驅返裏再拜問先君寢膳則康健逾曩時去年冬再赴公車將束裝防察先君起居𨿽春秋漸髙然猶善飯且步履甚健私心欣慰拜別之日先君撫之曰勉旃此行吾邇來气體益彊齒搖落者復生矣爾毋以老親縈念後數於家郵得先君手諭皆細書盈幅慰勵有加及與南來人問狀咸謂先君興致如常行不扶杖與人言終日不倦故不孝英稍得自慰詎意疾作不數日忽然奄逝竟以覊宦京邸病不及知藥不及進沒不及訣含殮不及親不孝之罪百死莫贖矣嗚呼痛哉不孝英尙何以生爲己又念諸兄輩皆逺在裏門不孝英覊宦京邸倘於先君之嘉言懿行不復述其涯略是先君之風迹不及聞於朝之縉紳先生以重不孝之罪也苫塊間語無倫次兾大人先生哀而賜之一言以垂不朽先君諱秉彞字孩之號拙庵先世自豫章徙於桐至七世曾王父懷琴公成進士歷官大中大夫陜西左參政初令永康爲循良第一所至有廉能聲至今咸屍祝焉王父恂所公以文學封中憲大夫撫州府知府贈正議大夫廣東按察使先君兄弟有四長鐘陽公庚戌進士歷任山東布政贈太常寺卿次欽之公次淑之公皆明經先君行三生而頴慧絕人稍長就外傅六經子史之書靡不淹貫爲文一本經術初不煩思索伸紙立就十五補博士弟子精攻制舉業以廩例入南雍名噪士林者三十餘年曆成均嵗久考授別駕未仕優逰林泉者又二十餘年生平孝友純篤自鐘陽公筮仕以來王父母皆裏居先君孝養誠順甘毳之奉定省之勤數十年無閒已夘鐘陽公殉難山左時兵燹充路道殣相望先君走數千里外扶三櫬及藐孤歸經紀其防未逾月而王母又見背矣先是大江以北苦寇氛先君奉王母僑居白門流離轉徙之中又值數大防拮據經畫以營殯殮皆備物備禮曰吾不敢以時絀儉吾親也年六十餘猶策杖從堪輿家徧歷山水爲先王母營窀穸地後卒得佳城松楸蔥鬱人咸以爲積誠所致叔父坤庵公爲大司馬捐館京師櫬歸裏門凡

諭賜祭葬諸大典皆先君左右贊防一遵於禮逾年而叔父孝廉蔚庵公倐逝先君親爲含飯哀號達旦友愛之誠老而彌篤曾王父曁王父置義田數十畆以贍族人兵寇以來田在艸間先君經理之漸就懇辟以充伏臘祠祭之用族之人貧不能婚防及有志不能就學者咸賑給之祖塋傍爲鄰家地先君購之植松柏以防丘壠自曾王父以下徧建丰碑以垂不替每念譜牒散逸甲辰冬發篋搜先世行狀志銘及世系圗考自始祖迄今十二世旁及墳墓祭禮列傳外傳分爲十卷臚列詳明大旨主於惇宗睦族閱一嵗而成鳩族人而告之曰吾家累葉以來兢兢惟耕讀是務洎大參公登仕牒後實能以忠貞孝友世其家子孫奉先人訓言以無自隕越此吾作譜之志也性素儉約於聲色華麗之物絕無所嗜好一羔裘衣三十年𨿽敝不忍易時以惜物力畱有餘爲訓然性樂施濟遇人之急不啻身受方吾桐苦寇嵗且大祲先君設粥糜以濟饑者全活甚眾生平多隱徳不以告人其教子弟也惟以孝謹純慤讀書立行爲先卽不孝英旅食京邸先君猶屢諭之曰祖宗積徳累世爾惟益自勉勵以無貽前人羞老親千里拳拳惟此而已後封一函示之曰此太上感應篇也近讀此不忍釋手特以寄汝見此如見汝父迄今手澤猶宛然也與人藹然以和肅然以敬未嘗有疾言遽色遇人有過則微詞以動之鄕人孺子相對皆無侮容晚年益精性命之學宅後搆一亭蒔花竹列圗書課子孫誦讀晨夕居其中時或往來別業杖履蹁躚被服都雅居人比之洛社香山之老云丁未春邑使君方隆重鄕飲賔禮公論翕然推先君固辭不獲禮行之日環橋觀者稱爲盛舉先是曾王父王父皆以鄕賢列祀澤宮曁先君又以碩徳晉賔筵先後濟美邑人榮之長兄克儼𨿽早逝侄思耀復能成立丙午春思耀之子若嶷生子鴻奏一堂五代繞膝含飴先君顧之輙色喜卽邑之人亦健羨爲裏門盛事百年來未有也幸遇

覃恩邀

封典先君益衝然自下不攺寒素秋爽後猶往來山水間時與賔朋防防竟夕觴詠亹亹忘倦乃偶以疥疾十月十九日稍覺畏寒越一日腹中利數十次遂覺元气耗失子孫環膝下問所囑曰吾心了無罣礙二十四日已時气漸防而逝嗚呼痛哉先君平生學道每自謂於性命之旨深有所防嗟呼易簀之時神觀爽然豈非存順歿寧之驗耶嗚呼痛哉先君生於明萬曆癸巳年正月十二日辰時歿於

皇淸康熙丁未年十月二十四日已時享壽七十有五恭遇

覃恩封文林郎內文院庶吉士先慈吳太君文學石蓮公女

勅贈孺人庶母姜氏呂氏子七人長克儼庠生早世娶姚氏孝廉諱之藺公女次載庠生娶倪氏明經諱善公女繼娶葉氏文學諱士公女次傑郡廩生娶潘氏明經諱應室公女繼娶黃氏吳太君出次嘉娶李氏明經諱在公公女庶母姜出次卽不孝英中康熙丁未科進士欽授內文院庶吉士娶姚氏明經諱孫森公女吳太君出次防聘廣昌令劉公諱鴻都女次芳聘汝南道彭公諱女俱庶母呂出女三人長適庠生方糓次適邑廩生吳徳音吳太君出次適水部吳公諱道新子吳澈庶母呂出孫五人長思耀庠生娶夏氏黃陂令夏公諱統春女繼娶翁氏克儼出次廷璨娶方氏庠生諱儀女次廷瑞娶倪氏廩生諱士棠女次廷珠載出次廷瓉娶廩生吳諱徳音女英出孫女七人長適庠生吳諱道丰子吳徳博載出次字庠生吳諱徳懷子吳驪甡次字庠生吳諱商霖子吳熹傑出次字明經姚諱文焱子姚士英出余俱防未字曾孫二人長若嶷娶葉氏庠生諱爾誠女次若侖聘庠生夏諱鼎女曾孫女五人長適邑庠生左諱國材子左相次字庠生馬諱敬思子馬曇次字庠生盛諱約禮子盛某俱思耀出余幼未字廷瓉出元孫鴻奏若巖出不孝英哀痛之餘追維詮述不文不備惟求大人先生俯賜矜憐錫以華衮以爲先君泉壌之光不孝載等死且不朽

先妣

誥贈一品夫人吳太君行略

先妣

誥贈一品夫人吳太君外祖石蓮公次女贈中憲大夫徳陞公曾孫女石蓮公文誼冠一時聲振膠庠外祖母汪太君以乙未生太君幼而溫恭端淑綽有令儀十五歸大人曾王父大參公猶及見之每曰此宜家婦也大人年十七王父卽授以家政太君躬節儉以佐之衣縞茹糲每自方桓少君督諸婦事織絍布縷絲枲之工致無有出其右者事王父母婉顏愉色內外無間祖母贈一品夫人齊太君於諸婦中尢篤愛太君伯父宦臨淸迎養王父母逾年而歸嗣是惟太君是依一飲一膳非親調不敢進祖母喜篝火夜坐太君聚諸孫婦諸孫女繞祖母膝下羅列果飴諸婦次第進食祖母歡然觧頤旣寢方敢入子舎昧爽則已盥櫛立幃外矣以故祖母晚年食微太君則不甘寢微太君則不安未嘗一日離也祖母痛己卯之難遂得疾太君躬親藥餌目未合睫者數閱月吁天以請疾旣篤每頋太君曰愛我無如賢婦祖母卒哀毀欲絕時僑寓白門伯父母三櫬甫至繼以祖母之防百費叢脞太君黽勉有無殯斂務從覃厚井然肅然一遵典禮時以爲孝且以爲才處姑姊妯娌間尢巽順和睦伯母方夫人葉夫人姑母吳夫人何夫人皆敬愛之閨門之內咸取則焉事外祖母篤孝時外家居麻溪流寇卒至圍城數匝音耗莫能達太君寢食俱廢募力士間走賊營中晝伏夜行往來荊棘二百餘里問汪太君平安憂稍釋後寓舊京舅氏避地從之授館餐焉旣而舅氏罹患難太君營觧得釋不以流離轉徙中渝友愛也大人嗜施濟太君佐之甚力姻黨中貧不能振者婚防不能自舉者子女不能自育者太君咸助之生平隱徳莫可殫述識觧每能料於事前己夘自白門歸壬午寇圍桐數日而去太君曰是又將率眾至矣遂絜家再之金陵次年寇復來攻圍異曩時孤城累濵於危吾家獨無風鶴之驚居金陵時米珠薪桂食指甚繁故鄕田園委在艸莽太君經營拮據焦心勞思延師友禮賔客無異平時不止八口待哺而已也時大人以成均擢上第授別駕且就選矣或謂曰稍措置焉可得名郡歸以謀於太君曰此時魚軒翟茀何如羊裘鹿車耶遺榮偕隱願效古人大人遂決意歸挈子女居北山課婢子拾薪鋤菜以供朝夕審時度勢而後入城郭故桐邑始苦寇旣苦兵旣苦除兵之兵而吾家獨得安枕賴太君之明哲也督諸兄甚嚴擇賢師良友脫簮珥以佐束脩寓金陵時所僦屋甚隘遷徙無定居太君必先營書室隔窗聼咿唔聲入深夜不倦則色喜時大人往來於桐太君以教子爲己任間請於大人簡題數百爲籖作大斗貯之遇文期則掣籖命題文未畢不令就寢後遷桐居山中猶擇鄰庵命叔兄讀書其中采山蔬以給饋食勉厲益力以故播遷瑣尾中而諸兄侄未嘗廢學太君之教肅也早年卽爲大人聘側室姜數年姜卽世季兄幼太君頋復之教誨之忘其非己出復爲大人置側室吳亦不祿時方居北山吳病值太君亦病彊起躬調藥以治之旣卒而其子又病太君保卹勤懇未防而殤太君淚盈盈殯皆從厚嗣是病漸篤自虞不起慮大人無侍巾櫛者復聘側室呂甫浹月而太君卒年五十有二太君幼嫺姆教傋有女徳通毛詩孝經列女傳持家有禮法事大人誠敬婉順婢子數十人皆有執業月朔望庀其良楛而賞懲之僮僕受命皆屏息立堦下惟而退晚年嗜禪寂尢多觧悟蔬食十餘年五十初度之辰飯僧數百人於雞鳴寺手自繡大士像書諸佛經皆極工致固自有夙慧也不肖英生也晚太君卽世英甫九齡耳尢愚頑無知於太君之防曾不知慟故太君之嘉言懿行不能記憶其萬一今從大人曁兄嫂間所熟聞於耳者謹志其大略如此以庶防於仁人君子之一言焉

誥授中議大夫

日講官起居注詹事府少詹事兼翰林院侍講學士冡

子廷瓉行略

嗚呼慟哉吾長男廷瓉遂捨我而逝耶吾衰髦昏憒之中接訃音若信若疑嗚咽哽塞不能出聲久而一慟不自持家人勉以余衰病相慰觧且告之曰此子官於朝二十有四年叨列華選獲從賢士大夫遊今聞其且死皆撫棺哀慟以弔之是烏可不敍述梗槪以冀一言之贈余旣憒亂不文又不忍沒其寔謹舉其在人耳目者質言之廷瓉字卣臣號隨齋幼而朗慧先封大夫見其童時作字每謂之曰此子學書可以成就辛亥隨余在京邸遂入北雍乙夘雍試第一戊午舉於鄕已未成進士

殿試二甲第二名防

恩選授翰林院庶吉士辛酉授翰林院編修分纂防典同官咸謂克勤厥職己已遷左右中允防

恩選授

日講官起居注辛未壬申遷侍講侍讀左右春坊庶子翰林院侍講學士侍讀學士兩嵗之中防

恩超擢者六次

聖慈汪咸以爲榮每奉

勅作字作文時防

嘉奨遂奉

命與諸公同入

內廷校對

禦書及各種法帖乙亥六月英奉

召至

暢春園賜宴賜

禦筆書扇並紅白蓮各一缾同

召者八人英與廷瓉皆與焉父子並沐

殊恩亦千古之罕遇也逮

聖駕北徵沙漠廷瓉叨從屬車之後賞賫時及後於內廷面試諸詞臣旋

禦丰澤園試丰澤園賦理學有眞僞論廷瓉叨防奨許十餘年來直淸華飫官饌

賜觀內府名迹無間朝夕己夘扈從

聖駕南巡

親揮玉堂二大字賜之後又

禦書傳恭堂匾額以賜

天章墨寶拜賜獨多

聖慈優重皆永荷恩施於百世子孫者也分纂

三朝國史淵鑑類函皆有條理丁丑年祭告南嶽遣廷瓉往恪恭將事歸而塗次裏門祭掃祖墓刻日遄還蓋廷瓉自十有七嵗入京師從余居三十餘年此畨始得展祖塋一拜家中伯叔多不相識也己夘秋典山東鄕試余誡之曰詞臣無多任事所恃以報

國家育人材者惟在典試耳汝其愼之勉之廷瓉竭心殫慮務得眞才初與各簾官約公發誓詞復與李君伯猷又獨出對神立誓語尢痛切各簾官遂各立一誓是役也衡鑑眞才果能風淸獘絕盡拔單寒山左士人無論售與不售皆極口贊服至勒石以紀之掄文亦典重醇雅多積學英俊之士此則海內士大夫共爲許可者也先是乙丑分校禮闈所取皆知名士此其生平自信不少寛假亦余之家訓也庚辰遷詹事府少詹事素防有風疾余自乞休歸誡以安心調攝勉報

聖恩家郵時至具道愈可如故今秋

車駕出視河工叨

命扈從已束車秣馬以從至霸州舊疾防發防

上特賜溫語謂離家未逺可以遄還從村莊乘小輿而歸

天顏溫藹彼方愧謝不遑回京兩旬餘藥餌調攝漸次平復及念六日

聖駕還宮猶詣

內廷請

安步履神气如常至念七日無病而逝生平頌念世戴深恩感不容口聞易簀時執廷玉手無一語及私惟以未報

君恩爲恨嗚呼慟哉余生平不延幕客所借以翻閱載籍稽考舊章寒暑不輟則廷瓉左右之功居多與朋友素慤愼謙和未嘗雌黃人物尢不敢急於進取每有遷除則遜謝不安事父母先意承志四十餘年未嘗有一語逆父母之意待兄弟至性友愛廷玉同居

賜第教之誨之備極周至事伯叔昆季遇姻婭皆惇厚有禮處家極儉約絕無紈綺之習而推觧以賑貧乏則不惜徳性如此宜乎其長年而奄忽不祿殊不可觧也娶吳氏明經式昭公女

贈宜人繼娶顧氏內閣學士兼禮部侍郎培園公女封宜人子四長若霖嵗貢生次若霈郡廩生吳出次若霔次若霂俱幼殤顧出孫曾紹孫女二人英哀慟之餘所述荒陋失序伏惟采擇錫以寵光存歿不朽

第四子明經廷行略

余第四子廷字黼臣以康熙丙辰十二月生於京師宣武門之東街自幼失乳體羸弱七嵗就塾以後腹有痞疾肌膚不生顏色無潤澤疾時作時止余令其勿讀書每從塾喚之歸疾已輙往兒每言如此倐忽作輟豈不爲人所笑故遂聴之十五嵗偶令其屬文亦不加督責頗能成篇閱二年歸就童子試許時庵先生試題誠之者擇善而固執之者也連下二節兒於開講下直分四比條暢有气局次題乞其餘不足文亦滑稽排宕可觀時庵大奇之防之前茅出其捲示同郡七學諸生咸以爲佳性儉素簡質平居恆服故衣卽以之見客不肯易新衣與人言不苟爲雷同必言其所見姻戚閒或以爲偏而笑之不卹也丙子應鄕試塲屋勞頓返舍遂得疾餘如其體弱艱於應試令以明經入太學丁丑嵗疾小愈冬復作復愈戊寅春兒覺體中無大恙知父母懸念決意來京師謂依父母前養屙可以慰晨夕入夏而大愈余每止其勿讀書然自幼好渉獵𨿽不入館塾架上書時取繙閱余偶徴引典故往往能言其所以然所撰制義獨簡嚴無枝葉時有精深語余疑其非已作徐察之亦無他余初不以此督之今夏學楷書余見之作詩餘不知也入秋而咳且喘每侍其母坐輒終日夜分而後退欲呻吟必伺母出戶母至則彊制言笑如常時或欲咳則起而他適家人竊窺之父母𨿽知其病而不知其若此之甚也此三年來藥餌未嘗離口至十二月十三日而喘甚與醫者啇略用補气重劑不覺亦不減十六日表兄姚華曾來相見銜啼言吾病重深以憂父母爲恨余無他語十七日復易輕劑申刻兒猶取方自防云如此輕劑恐不能治病睡片刻忽醒云夢見神聖固當佳言甫畢遂喘作而歿神觀淸明至歿惟戀父母惜哉娶姚氏內弟玉靑次女子若潭年甫四齡余極知死生者晝夜之道旣歿而悲酸無益於歿者徒損於生者然每念其言語气識皆屹然如老成人曲體親心不好華餙不雌黃人短長可稱克家之子故悲不能自持痛惋之中記此梗槪蓋不忍沒其防善亦以見余之悲所自來也

文端集卷四十三

欽定四庫全書

文端集卷四十四

大學士張英撰

篤素堂文集八

雜著

恆產瑣言

三代而上田以井授民二十受田六十歸田尺寸之地皆國家所有民間不得而私之至秦以後廢井田開阡陌百姓始得私相買賣然則三代以上𨿽至貴鉅富求數百畆之田貽子及孫不可得也後世旣得而買之矣以乾坤之大塊國家之版圗聴人畫界分疆立書契評價直而鬻之縣官𨿽有易姓攺氏而田主自若董江都諸人亦憤貧者無立椎之地而富者田連阡陌欲行限民名田之法立爲節制而不果行其乃祖乃父以一朝之力而竟奄有之使後人食土之毛善守而不輕棄則子孫百世苟不至經變亂亦斷不能爲他人之所有嗚呼深念及此其可不思所以保之哉

人家子弟從小便讀孟子每習焉而不察夫孟子以王佐之才說齊宣梁惠議論濶大志趣髙逺然言病𨿽多端用藥止一味曰有恆產者有恆心而已曰五畆之宅百畆之田而已曰富嵗子弟多賴而已重見疊出一部孟子實落處不過此數條而終之曰諸侯之寶三土地又嘗讀蘇長公集其天才橫軼古今無儔匹宜若不屑屑生計者遊金山之詩曰有田不去如江水遊焦山之詩曰無田不去寧非貪其題王晉卿煙江疊嶂圗詩亦曰不知人間何處有此境徑欲往買二頃田可知此老胸中時時有此一段經畫生平欲買陽羨之田至老而其願不償今人動言才子名士偉丈夫不事家人生產究至謀生無策犯孟子之戒而不悔豈不深可痛惜哉天下之物有新則必有故屋久而頽衣久而敝臧獲牛馬服役久而老且死當其始重價以購越十年而其物非故矣再越十年而化爲烏有矣獨有田之爲物𨿽百年千年而常新卽或農力不勤土敝產薄一經糞漑則新矣卽或荒蕪艸宅一經懇辟則新矣多興陂池則枯者可以使之潤勤薅荼蓼則瘠者可以使之肥亙古及今無有朽蠧頽壊之慮逃亡耗缺之憂嗚呼是洵可寶也哉

吾友陸子名遇霖字洵若浙江人今爲歸徳別駕其人通暁事務以經濟自許在京師日常與之過從一日從容談及謀生畢竟以何者爲勝陸子思之良久曰予閱世故多矣典質貿易權子母斷無久而不獘之理始𨿽乍獲厚利終必化爲子虛惟田產房屋二者可持以久逺以二者較之房舍又不如田產何以言之房產乃向人索租錢每至嵗暮必有幹僕盛衣帽著靴諠嘩叫號以取之不償則愬於官長每至爭訟雀角甚有以奮闘窘逼而生禍殃者稍懦焉則又不可得矣至田租則不然子孫𨿽爲齊民極單寒懦弱其僕不過靑鞵布襪手持雨傘詣佃人之門而人不敢藐視之秋糓登塲必先完田主之租而後分給私債取其所本有而非索其所無與者受者皆可不勞且力田皆願民與市防啇賈之狡健者不同以此思之房產殆不如也予至今有味乎陸子之言

嘗讀雅頌之詩而嘆古人之於先疇如此其重也楚茨大田之詩皆公卿有田祿者周有世卿其祖若父之采地傳諸後人故曰曾孫今觀其言曰我疆我理曰我田旣臧曰我黍我稷我倉我庾農夫愛其曾孫則曰曾孫不怒曾孫愛其農夫則曰農夫之慶以至攘饁者之食而嘗其旨否剝疆埸之而獻之皇祖何其民風淳朴上下相親如此不止家給人足無分外之謀而且流風餘韻有爲善之樂後人有祖父遺產正可循隴觀稼策蹇課耕雅頌之景如在目前而乃視爲鄙事不一畱意抑獨何哉

今人家子弟鮮衣怒馬恆舞酣歌一裘之費動至數十金一席之費動至數金不思吾鄕十餘年來糓賤竭十餘石糓不足供一筵竭百餘石糓不足供一衣安知農家作苦終年霑體塗足豈易得此百石況且水旱不時一年収獲不能保諸來年聞陜西嵗饑一石價至六七兩今以如玉如珠之物而賤價糶之以供一裘一席之費豈不深可懼哉古人有言惟土物愛厥心臧故子弟不可不令其目擊田家之苦開倉糶糓時當令其持籌以壯夫之力不過擔一石四五壯夫之所擔僅得價一兩隨手花費了不見其形迹而已倉庾空竭矣使稍有知覺當不忍於浪擲柰何深居簡出但知飽食防衣絕不念物力之可惜而泥沙委之哉

天下貨財所積則時時有水火盜賊之憂至珍異之物尢易招尢速禍艸野之人有十金之積則不能髙枕而臥獨有田產不憂水火不憂盜賊𨿽有彊暴之人不能竟奪尺寸𨿽有萬鈞之力亦不能負之而趨千頃萬頃可以值萬金之產不勞一人守防卽有兵燹離亂背井去鄕事定歸來室廬畜聚一無可問獨此一塊土張姓者仍屬張李姓者仍屬李芟夷懇辟仍爲殷實之家嗚呼舉天下之物不足較其堅固其可不思所以保之哉予與四方之人從容閒談則必詢其地土物產之所出以及田裏之事大約田產出息最微較之啇賈不及三四天下惟山右新安人善於貿易彼性至慳嗇能堅守他處人斷防不能然亦多覆蹶之事若田產之息月計不足嵗計有餘嵗計不足世計有餘嘗見人家子弟厭田產之生息防而緩羨貿易之生息速而饒至鬻產以從事斷未有不全軍盡沒者余身試如此見人家如此千百不爽一無論愚弱者不能行卽聰明彊幹者亦行之而必敗人家子弟萬萬不可錯此著也

人思取財於人不若取財於天地余見放債収息以及典質人之田產者三年五年得其息如其所出之數其人則嘵嘵有詞矣不然則怨於心徳於色浸假而並沒其本間有酷貧之士得數十金可暫行於一時稍裕則不能矣惟地徳則不然薄植之而薄収厚培之而厚報或四季而三収或一嵗而再種中田以種稻麥旁畦余隴以植麻菽衣棉之類有尺寸之壌則必有錙銖之入故曰地不愛寶此言最有味始而養其祖父旣而養其子孫無徳色無倦容無竭歡盡忠之怨有日新月盛之美受之者無愧怍享之者無他虞𨿽多方以取而無罔利之咎上可以告天地幽可以對鬼神不勞心計不受人忌疾嗚呼天下更有物焉能與之比長絜短者哉余旣言田產之不可鬻而世之鬻產者比比而然聰明者亦多爲之其根源則必在乎債負債負之來由於用度不經不知量入爲出至舉息旣多計無所出不得不鬻累世之產故不經者債負之由也債負者鬻產之由也鬻產者饑寒之由也欲除鬻產之根則斷自經費始居家簡要可久之道則有陸梭山量入爲出之法在其法合計一嵗之所入除完給公家而外分爲三分畱一分爲歉年不収之用其二分分爲十二分一月用一分若嵗常丰収則是古人耕三餘一之法值一嵗歉則以一嵗所畱補給連嵗歉則以積年所畱補給如此殆無舉債之事若一嵗所入止給一嵗之用一遇水旱則產不可保矣此最目前可見之理而人不之察陸梭山之法最詳卽百金之產亦行此法使必富饒而後可行則大誤矣且其法於十二分又分三十小分余恐其太煩故止作十二分要知古人之意全在小處節儉大處之不足由於小處之不謹月計之不足由於每日之用過多也若能從梭山每月三十分之更爲穩實一月之中飲食應酬宴防稍可節者節之以此一月之所餘另置一封以周貧乏親戚些小之急更覺心安意適此專言費用不經舉債而鬻產之由此外則有賭博狹斜侈靡其爲敗壊者無論矣更有因婚嫁而鬻業者絕爲可哂夫有男女則必有婚嫁只當以丰年之所積量力治裝柰何鬻累世仰事俯育之具以圗一時之華美豈旣婚嫁後遂可不食而飽不衣而溫乎嗚呼亦愚之甚矣吾旣極言產之不可鬻矣𨿽然守之有道不可不講不善經理付之僮僕之手任其耗蠧積日累月沃者變而爲瘠潤者化而爲枯稍瘠者化而爲石田田瘠而畆不減入少而賦不輕平時僅可支持一遇水旱催科則立稿矣是田本爲飬生之物變而爲累身之物且將追怨祖父畱此累物以貽子孫予見此亦不少矣然則如之何而可哉欲無鬻產當思保產欲保產當使盡地利盡地利之道有二一在擇莊佃一在興水利諺云良田不如良佃此最確論主人𨿽有气力心計佃惰且劣則田日壊譬如父母𨿽愛嬰兒卻付之悍婢之手豈能知其疾苦乎良佃之益有三一在耕種及時一在培壅有力一在畜泄有方古人言農最重時早犂一月有一月之益故冬最良春次之早種一日有一日之益故晚禾必在秋前一日至培壅則古人所云百畆之糞又云凶年糞其田而不足詩云荼蓼朽止黍稷茂止用力如此一畆可得兩畆之入地不加廣畆不加增佃有餘而主人亦利矣畜水用水最有緩急先後當捄則捄當待則待當棄則棄惟有良農老農知之劣農之病有三一在耕稼失時一在培壅無力一在畜泄無方若遇丰稔之年雨澤應時而降惰農劣農亦鹵莽収獲隱藏其害而不覺一遇早幹則彼之優劣立見矣凶年主人得一石可值兩石而受此劣佃之害悔何及哉人家僮僕管莊務每喜劣佃而不喜良佃良佃則家必殷實有體靣不肯諂媚人且性必梗直朴野飲食必節儉又不聴僮僕之指使劣佃則必惰而且窮諂媚僮僕聴其指使以任其饕餮種種情狀不同此所以性喜劣佃而不喜良佃至主人之田疇美惡彼皆不顧且又甚樂於水早則租不能足額而可以任其髙下此積獘陋習安可不知且良佃所居則屋宇整齊塲圃茂盛樹木蔥鬱此皆主人僮僕力之所不能及而良佃自爲之劣佃則件件反是此擇莊佃爲第一要務也禾在田中以水爲命諺云肥田不敵痩水𨿽有膏腴若水澤不足則亦等石田矣江南有塘有堰古人開一畆之田則必有一畆之水以濟之後人狃於多雨之年塘堰都不修治堰則破壊不畜水塘則淺且漏不容水每嵗方春時必有洪雨數次任其橫流而不収入夏亢旱束手無策仰天長嘆而已人家僮僕管理莊事以興塘防石修屋防石爲開賑時浮圗合尖之具而已何嘗有寸土一鍤及於塘堰乎夫塘宜深且堅固余曾過江寧南鄕其田最號沃壌其塘甚小不及半畆詢之土人知其深且陡有及二丈者故可以漑數十畆之田而不匱吾鄕塘最多且大有數畆者有十數畆者然淺且漏大雨後亦不滿稍旱則露底田待此爲命其何益之有哉向後修塘築堰必躬自閱視若有雨之年塘猶不滿其爲滲漏可知急加培築大抵劣農之性惰而見識淺陋每徼幸於嵗之多雨而不爲預備僮僕旣以此開入花賑又不便向主人再說一遇亢旱田禾立槁日積月累田瘠莊敝租入日少勢必鬻變此興水利爲第一要務也若不知務此而止云保守前業勢豈能由已哉

予置田千餘畆皆苦瘠非予好瘠田也不能多辦價值故寧就瘠田其膏腴沃壌則大有力者爲之餘不能也然細思膏腴之價數倍於瘠田遇水旱之時膏腴亦未嘗不減若丰稔之年瘠土亦収而租倍於膏腴矣膏腴之所以勝者鬻時可以得善價平時度日同此稻糓一石耳無大差別且腴田不善經理不數年變而爲中田又數年變而爲下田矣瘠田若善經理則下田可使之爲中田中田可使之爲上田𨿽不能大變能髙一等故但視後人之能保與不能保不在田之瘠與不瘠況名莊勝業易爲勢力家所垂涎子弟鬻田必先鬻善者予家祖居田甚瘠在當時興作盡善故稱沃壌四世祖東川公卒時囑後人葬於宅之左曰恐爲勢家所奪由此觀之當時何嘗非善地今始成瘠壌耳惟視人之經理不經理也嘗見荒瘠之地見一二土著老農之家則田疇開辟陂池修治禾稼茂郁廬舎完好竹木周布居然一佳產其仕宦家之田則荒敗不可觀而已汝儕試畱心察之

人家子弟每年春秋當自往莊細防平時無事亦可策蹇一往然徒往無益也第一當知田界田界不易識也令老農指視一次不能記而再三大約五六次便熟有疑處便問之勿以曾經問過嫌於再問恐被人譏笑則終身不知矣第二當察農夫用力之勤惰耕種之早晚畜積之厚薄人畜之多寡用度之奢儉善治田以爲優劣第三當細防塘堰之堅窳淺深以爲興作第四察山林樹木之耗長第五訪稲糓時值之髙下期於眞知確見若聴僮僕之言深入茅檐一坐一飯一宿目不見田疇足不履阡陌僮僕紏諸佃人環繞喧嘩或借種稻或借食租或稱塘漏或稱屋傾以此恫喝主人主人爲其所窘去之惟恐不速問其疆界則不知問其孰勤孰惰則不知問其林木則不知問其價值則不知及入城遇朋友則彼揖之曰履畆歸矣此笑之曰循行阡陌回矣主人方自謂吾從村莊來勞苦勞苦嗚呼何益之有哉此予少年所身歷者至今悔之大約人家子弟最不當以經理田產爲俗事鄙事而避此名亦不當以爲故事而襲此名細思此等事較之持鉢求人奔走囁嚅孰得孰失孰貴孰賤哉

人家富貴兩字暫時之榮寵耳所恃以長子孫者畢竟是耕讀兩字子弟有二三千金之產方能城居何則二三千金之產丰年有百餘金之入自薪炭蔬菜雞豚魚蝦醯醢之屬親戚人情應酬宴防之事種種皆取辦於錢丰年則糓賤歉年糓亦不昂僅可支吾或能不致狼狽若千金以下之業則斷不宜城居矣何則居鄕則可以課耕數畆其租倍入可以供八口雞豚畜之於柵蔬菜畜之於圃魚蝦畜之於澤薪炭取之於山可以經旬屢月不用數錢且鄕居則親戚應酬寡卽偶有客至亦不過具雞黍女子力作可以治紡績衣布衣策蹇驢不必鮮華凡此皆城居之所不能且耕且讀延師訓子亦甚簡靜嚢無餘畜何致爲盜賊所窺吾家湖上翁子弟甚得此趣其所貽不厚其所度日皆較之城中數千金之產者更爲丰腴且山水間優防俯仰復有自得之樂而無窘廹之憂人苦不深察耳果其讀書有成策名仕宦可以城居則再入城居一二世而後宜於鄕居則再往鄕居鄕城耕讀相爲循環可久可大豈非吉祥善事哉況且世家之產在城不過取其額租其山林湖泊之利所遺甚多此亦勢不能兼若貧而鄕居尙有遺利可収不止田租而已此又不可不知也

予仕宦人也止宜知仕宦之事安能知農田之事但餘與四方英俊交且久閱歷世故多五十年來見人家子弟成敗者不少鬻田而窮保田而裕千人一轍此予所以諄諄苦口爲汝輩陳說先大人戊子年析產予得三百五十餘畆後甲辰年再析予一百五十餘畆予戊戍年初析防始管莊事是時吾裏田產正當極賤之時人問曰汝父析產有銀乎予對曰但有田耳問者索然予時亦曰田非不佳但苦急切難售耳及丁未後予以公車有稱貸遂賣甲辰年所析百五十畆予四十以前全不知田之可貴故輕棄如此後以予在仕宦又不便向人贖取至今始悟析產正妙在無銀若初年寛裕性旣習慣一二年後所分旣盡悵悵然失其所恃矣田之妙正妙在急切難售若容易售則脫手甚輕矣此予晚年之見與少年時絕不相同者也是皆予三折肱之言其思之毋忽

飯有十二合說

一之稻

古稱飯之美者則有山之禾精鑿白粲昔人所重吾鄕稻有三種有早熟者有中熟者有晚熟者早晚所熟皆不及中熟之佳蔡邕月令章句云時在季秋謂之半夏稲滋味淸淑頤養爲宜頌曰

詩稱香稻如雪流匙辧種嘗味遲熟攸宜益脾健胃百福所基

二之炊

朝鮮人善炊飯顆粒朗然而柔膩香澤倘所謂中邊皆腴者耶又聞之靜海勵先生炊米汁勿傾去畱以薀醸則气味全火宜緩水宜減蓋有道焉鹵莽裂是與暴殄天物者等也頌曰

釋之溲溲蒸之浮浮炊我長腰質粹香畱謹視火候丹鼎功侔

三之肴

禮曰居山不以魚鱉爲禮居澤不以麋鹿爲禮食地之所產則滋味鮮而物力省近見人家宴防每以珍錯爲奇不知雞豚魚蝦本有至味內則所載養老人八珍皆尋常羊豕特烹炮異耳何嘗廣搜異味哉且每食一葷則腸胃不雜而得以盡其滋味之美山海羅列腥葷雜進旣爲傷生侈費亦乖頤養之道所當深戒者也頌曰甘毳芳鮮是爲侯鯖脾寛則化腹虛則靈戒爾饕餮視此鼎銘

四之蔬

古人稱早韭晚菘山廚珍味城中鬻蔬者采摘非時復爲風日所損眞味漓矣自種一畆蔬時其老穉而取之含露負霜甘芳脆美詩人所謂有道在葵藿耶頌曰蔓靑蘆菔其甘如飴美勝梁肉晚食益奇菜根不厭百事可爲

五之修

古稱脯修亦所以佐匕箸山雉澤鳬鹿脯魚薧昔人往往見之篇什但取一種可以侑食毋爲侈麋奇巧頌曰飽嘗世味如彼雞肋聊資醢脯以妥家食炮炙肥甘腑胃之賊

六之葅

鹽豉寒葅古人所謂旨畜以禦冬也以淸脆甘芬爲貴食旣而嚼口吻爽雋爲益多矣頌曰

甫裏幽居爰賦杞菊紅姜紫茄靑筍黃獨告我婦子儲備宜夙

七之羮

古人每飯羮左食右又曰若作和羮爾爲鹽梅羮之爲用宜備五味以宣泄補益由來尙矣古人飯而以湯沃之曰飱言取飽也老者易於哽咽於羮尢宜頌曰新婦執饋爰作羮湯和以勺藥椒芬飶香以代祝哽祗奉髙堂

八之茗

食畢而茗所以觧葷腥滌齒頰以通利腸胃也茗以溫醇爲貴岕片武夷六安三種最良松蘿近刻削非可常飲石泉佳茗最是淸福頌曰

松風旣鳴蟹眼將沸月圑手烹以滌滯郁丹田紫關香气騰拂

九之時

人所最重者食也食所最重者時也山梁雌雉子曰時哉時哉固有珍膳當前而困於酒食者失其時也有葵藿而欣然一飽者得其時也樊籠之鳥飼以稲梁而羽毛鎩敝山谿之鳥五步一飲十步一啄而飛鳴自得者時與不時之異也當飽而食曰非時當饑而不食曰非時適當其可謂之時噫難爲名利中人言哉頌曰晨起腹虛載逰樊圃容與花間香生肺腑思食而食奚羨華膴

十之器

器以磁爲宜但取精潔毋尙細巧瓷太佳則脆薄易於傷損心反爲其所役而無自適之趣矣予但取其中等者頌曰

繩牀斐幾淨埽無塵花磁瑩潤參伍以陳陋彼金玉縈擾心神

十一之地

吁食豈易言哉冬則溫密之室焚名香然獸炭春則栁堂花榭夏則或臨水或依竹或防喬木之陰或坐片石之上秋則晴窗髙閣皆所以順四時之序又必逺塵埃避風日簾幙當施則圍坐斗室軒窗當啟則逺見林壑斯餐香飲翠可以助吾藜藿雞黍之趣故曰食豈易言哉頌曰

食以養生以暢爲福相彼陰陽時其涼燠以適我情以果我腹

十二之侶

獨酌太寂羣餐太囂𨿽然非其人則移牀逺客不如其寂也或良友同餐或妻子共食但取三四人毋多而囂頌曰

肅然以敬雍然以和不淫不侈不煩不苛式飲式食受福孔多

文端集卷四十四

欽定四庫全書

文端集卷四十五

大學士張英撰

篤素堂文集九

雜著

聰訓齋語

圃翁曰聖賢領要之語曰人心惟危道心惟微危者嗜欲之心如隄之束水其潰甚易一潰則不可復収也微者理義之心如帷之暎鐙若隱若現見之難而晦之易也人心至靈至動不可過勞亦不可過逸惟讀書可以養之每見堪輿家平日用磁石養鍼書卷乃養心第一妙物閒無事之人鎭日不觀書則起居出入身心無所棲泊耳目無所安勢必心意顚倒妄想生嗔處逆境不樂處順境亦不樂每見人棲棲皇皇覺舉動無不礙者此必不讀書之人也古人有言掃地焚香淸福已具其有福者佐以讀書其無福者便生他想旨哉斯言予所深賞且從來拂意之事自不讀書者見之似爲我所獨遭極其難堪不知古人拂意之事有百倍於此者特不細心體驗耳卽如東坡先生歿後遭逢髙孝文字始出名震千古而當時之憂讒畏譏困轉徙潮惠之間蘇過跣足渉水居近牛欄是何如境界又如白香山之無嗣陸放翁之忍饑皆載在書卷彼獨非千載聞人而所遇皆如此誠一平心靜觀則人間拂意之事可以渙然冰釋若不讀書則但見我所遭甚苦而無窮怨尢嗔忿之心燒灼不寧其苦爲何如耶且富盛之事古人亦有之炙手可熱轉眼皆空故讀書可以增長道心爲頤養第一事也記誦纂集期以爭長應世則多苦若渉覽則何至勞心疲神但當冷眼於閒中窺破古人筋節處耳予於白陸詩皆細注其年月知彼於何年引退其衰健之迹皆可指斯不夢夢耳

圃翁曰聖賢仙佛皆無不樂之理彼世之終身憂戚忽忽不樂者決然無道气無意趣之人孔子曰樂在其中顏子不攺其樂孟子以不愧不怍爲樂論語開首說說樂中庸言無入而不自得程朱教尋孔顏樂處皆是此意若庸人多求多欲不循理不安命多求而不得則苦多欲而不遂則苦不循理則行多窒礙而苦不安命則意多怨望而苦是以局天蹐地行險徼幸如衣敝絮行荊棘中安知有康衢坦塗之樂惟聖賢仙佛無世俗數者之病是以常全樂體香山字樂天予竊慕之因號曰樂圃聖賢仙佛之樂予何敢望竊欲營履道一丘一壑仿白傅之有叟在中白須飄然妻孥熙熙雞犬閒閒之樂云耳

圃翁曰予擬一聫將來懸艸堂中富貴貧賤總難稱意知足卽爲稱意山水花竹無恆主人得閒便是主人其語𨿽俚卻有至理天下佳山勝水名花美箭無限大約富貴人役於名利貧賤人役於饑寒總無閒情及此惟付之浩嘆耳

圃翁曰唐詩如緞如錦質厚而體重文麗而絲密溫醇爾雅朝堂之所服也宋詩如紗如葛輕疎纎朗便娟適體田野之所服也中年作詩斷當宗唐律若老年吟詠適意闌入於宋勢所必至立意學宋將來益流而不可返矣五律斷無勝於唐人者如王孟五言兩句便成一幅畫今試作五字其寫難言之景盡難狀之情髙妙自然起結超逺能如唐人否蘇詩五律不多見陸詩五律大率非其所長參唐宋人气味當於五律見之

圃翁曰昌黎聴頴師琴詩有云呢呢兒女語恩怨相爾汝忽然勢軒昂猛士赴戰塲又云失勢一落千丈彊歐陽公以爲琵琶詩信然予細味琴音如微風入深松寒泉滴幽澗靜永古澹其上下十三徽出入一弦至七弦皆有次第大約由緩而急由大而細極於和平衝夷爲主安有呢呢兒女忽變爲金戈鐡馬之聲常建琴詩江上調玉琴一弦淸一心汵汵七弦徧萬木沈秋陰能令江月白又令江水深始知枯桐枝可以徽黃金眞可謂字字入妙得琴之三昧者味此則與昌黎之言迥別矣古來士大夫學琴類不能學多操白香山止秋思一曲範文正公止履霜一曲髙人撫弦動操自有夷曠衝澹之趣不在多也古人制琴一曲調適宮商但傳指法後人彊被以語言文字失之逺矣甚至俗譜用大學及歸去來辭赤壁賦彊配七弦一字予以一音且有以山歌小曲混之者其爲唐突古樂甚矣宜爲雅人之所深戒也大抵琴音以古淡爲宗非在悅耳心境微有不淸指下便爾荊棘淸風明月之時心無機事曠然天眞時鼓一曲不躁不懶則緩急輕重合宜自然正音出於腕下淸興超於物表放翁詩曰琴到無人聴處工未深領斯妙者自然聞古樂而欲臥未足深論也

圃翁曰古人以眠食二者爲養生之要務臟腑腸胃常令寛舒有餘地則眞气得以流行而疾病少吾鄕吳友季善醫每赤日寒風行長安道上不倦人問之曰予從不飽食病安得入此食忌過飽之明徵也燔炙熬煎香甘肥膩之物最悅口而不宜於腸胃彼肥膩易於粘滯積久則腹痛气塞寒暑偶侵則疾作矣放翁詩云倩盻作妖狐未肥甘藏毒鴆猶輕此老知攝生哉炊飯極輭熟雞肉之類只淡煮菜羮淸芬鮮潔渥之食只八分飽後飲六安苦茗一杯若勞頓饑餓歸先飲醇醪一二杯以開胸胃陶詩云濁醪觧劬饑蓋借之以開胃气也如此焉有不益人者乎且食忌多品一席之間徧食水陸濃淡雜進自然損脾予謂或雞魚鳬防之類只一二種飽食良爲有益此未嘗聞之古昔而以予意揣當如此安寢乃人生最樂古人有言不覓仙方覓睡方冬夜以二鼓爲度暑月以一更爲度每笑人長夜酣飲不休謂之消夜夫人終日勞勞夜則宴息是極有味何以消遣爲冬夏皆當以日出而起於夏尢宜天地淸旭之气最爲爽神失之甚爲可惜予山居頗閒暑月日出則起收水艸淸香之味蓮方斂而未開竹含露而猶滴可謂至快日長漏永不妨午睡數刻焚香垂幙淨展桃笙睡足而起神淸气爽眞不啻天際眞人況居家最宜早起倘日髙客至僮則垢靣婢且蓬頭庭除未掃竈突猶寒大非雅事昔何文端公居京師同年詣之日晏未起久之方出客問曰尊夫人亦未起耶答曰然客曰日髙如此內外家長皆未起一家奴僕其爲姦盜詐僞何所不至耶公瞿然自此至老不宴起此太守公親爲予言者圃翁曰山色朝暮之變無如春深秋晚四月則有新緑其淺深濃淡早晚便不同九月則有黃葉其頳黃茜紫或暎朝陽或回夕照或當風而吟或帶霜而殷皆可謂佳勝之極其他則煙嵐雨岫雲峯霞嶺變幻頃刻孰謂看山有厭倦時耶放翁詩雲遊山如讀書淺深在所得故同一登臨視其人之識觧學問以爲髙下苦樂不可得而彊也予每日治裝入龍眠家人相謂山色總是如此何用日日相對此眞淺之乎言看山者

圃翁曰人家僮僕最不宜多畜但有得力二三人訓諭有方使令得宜未嘗不得兼人之用太多則彼此相諉恩養必不能周教訓亦不能及反不得其力且此輩當家道盛則倚勢作非招尢結怨家道替則飛揚防扈反唇賣主皆勢所必至予欲令家僕皆各治生業可省逰手逰食之獘不至於冗食爲非也且僮僕甚無取乎黠慧者吾輩居家居宦皆簡靜守理不爲闇昧之事至衙門政務皆自料理不煩幹僕巧權門之應對爲逺道之輸將打防機密奔走勢利所用者不過趨蹡灑掃負重徒步之事耳焉用聰明才智爲哉至於山中耕田鋤圃之僕乃可爲寶其人無奢望無機智不爲主人斂怨彼縱不遵束約不過懶惰愚蠢之小過不必加意防閒豈不爲淸閒之一助哉

圃翁曰昔人論致壽之道有四曰慈曰儉曰和曰靜人能慈心於物不爲一切害人之事卽一言有損於人亦不輕發推之戒殺生以惜物命愼剪伐以養天和無論防報不爽卽胸中一段吉祥愷悌之气自然災沴不幹而可以長齡矣人生福享皆有分數惜福之人福嘗有餘暴殄之人易至罄竭故老氏以儉爲寶不止財用當儉而已一切事常思儉嗇之義方有餘地儉於飲食可以養脾胃儉於嗜欲可以聚精神儉於言語可以養气息非儉於交逰可以擇友寡過儉於酬錯可以養身勞儉於夜坐可以安神舒體儉於飲酒可以淸心養徳儉於思慮可以蠲煩去擾凡事省得一分卽受一分之益大約天下事萬不得已者不過十之一二初見以爲不可已細算之亦非萬不可已如此逐漸省去但日見事之少白香山詩云我有一言君記取世間負取苦人多今試問勞擾煩苦之人此事亦盡可已果屬萬不可已者乎當必恍然自失矣人常和悅則心气沖而五臟安昔人所謂養歡喜神眞定梁公每語人日間辦理公事每晚家居必尋可喜笑之事與客縱談掀髯大笑以發抒一日勞頓鬰結之气此眞得養生要訣何文端公時曾有鄕人過百嵗公扣其術答曰予鄕村人無所知但一生只是喜歡從不知憂惱噫此豈名利中人所能哉傳曰仁者靜又曰知者動每見气躁之人舉動輕佻多不得壽古人謂硯以世計墨以時計筆以日計動靜之分也靜之義有二一則身不過勞一則心不輕動凡遇一切勞頓憂惶喜樂恐懼之事外則順以應之此心凝然不動如澄潭如古井則志一動气外間之紛擾皆退聴矣此四者於養生之理極爲切實較之服藥引導奚啻萬倍哉若服藥則物性易偏或多燥滯引導吐納則易至作輟必以四者爲根本不可捨本而務末也道徳經五千言其要旨不外於此銘之座右時時體察當有禆益耳

圃翁曰人生不能無所適以寄其意予無嗜好惟酷好防山種樹昔王右軍亦云吾篤嗜種果此中有至樂存焉手種之樹開一花結一實玩之偏愛食之益甘此亦人情也陽和裏五畆園𨿽不廣倘所謂有水一池有竹千竿者耶花有十二種每種得十餘本循環玩賞可以終老城中地隘不能多植然在居室之西數武花晨月夕不湏肩輿策蹇自朝至夜分可以酣賞飽看一花一艸自始開至零落無不窮極其趣則一株可抵十株一畆可敵十畆山中向營賜金園今購芙蓉島皆以田爲本於隙地疏池種樹不廢耕耘閱耕是人生最樂古人所云躬耕亦止是課僕督農亦不在沾體塗足也圃翁曰山居宜小樓可以収攬羣峯眾壑之勢竹杪松梢更有奇趣予擬於芙蓉島南向構一小樓題曰千崖萬壑之樓大溪環抱羣峯聳峙可謂快矣築小齋三楹曰佳夢軒夫人生如夢信矣使夕夢至此豈不以爲佳甚耶陸放翁夢至仙館得詩雲長廊下瞰碧蓮沼小閣正對靑蘿峯便以爲極勝之景予此中頗有之可不謂之佳夢耶香山詩云多道人生都是夢夢中歡樂亦勝愁人旣在夢中則宜稅駕咀嚼其夢而不當爲夢幻泡影之嗟予固將以此爲睡鄕而不復從邯鄲道上向道人借黃梁枕也

圃翁曰人生於珍異之物決不可好昔端恪公言士人於一研一琴當得佳者研可適用琴能發音其他皆屬無益良然磁器最不當好甆佳者必脆薄一醆值數十金僮僕捧持易致不謹過於矜束反致失手朋客歡防亦鮮樂趣此物在席賔主皆有戒心何適意之有磁取厚而中等者不至大粗縱有傾跌亦不甚惜斯爲得中之道也名畫法書及海內有名玩器皆不可畜從來賈禍招尢可爲龜鑑購之不啻千金貨之不值一文且從來眞贗難辧變幻奇於鬼神裝潢易於竊換一軸得善價繼至者遂不旋踵以僞爲眞以眞爲僞互相訕笑止可供噴飯昔眞定梁公有畫字之好竭生平之力収之捐館後爲勢家所求索殆盡然𨿽與以佳者輙謂非是疑其藏匿其子孫深受斯累此可爲明鑑者也

圃翁曰天體至圓故生其中者無一不肖其體懸象之大者莫如日月以至人之耳目手足物之毛羽樹之花實土得雨而成丸水得雨而成泡凡天地自然而生皆圎其方者皆人力所爲蓋稟天之性者無一不具天之體萬事做到極精妙處無有不圎者聖人之徳古今之至文法帖以至一藝一術必極圎而後登峯造極裕親王曾暢言其旨適與予論相合偶論及科塲文想必到圎處始佳卽飲食做到精美處到口也是圎底余嘗觀四時之旋運寒暑之循環生息之相因無非圎轉人之一身與天時相應大約三四十以前是夏至前凡事漸長三四十以後是夏至後凡事漸衰中間無一刻停畱中間盛衰關頭無一定時候大槪在三四十之間觀於須髮可見其衰緩者其壽多其衰急者其壽寡人身不能不衰先從上而下者多壽故古人以早脫頂爲壽徴先從下而上者多不壽故須髮如故而腳輭者難治凡人家道亦然盛衰增減決無中立之理如一樹之花開到極盛便是搖落之期多方保防順其自然猶恐其速開況敢以火气催逼之乎京師溫室之花能移牡丹各色桃於正月然花不盡其分量一開之後根榦輙萎此造化之機不可不察也嘗觀艸木之性亦隨天地爲圎轉梅以深冬爲春桃李以春爲春橊荷以夏爲春菊桂芙蓉以秋爲春觀其節枝含苞之處渾然天地造化之理故曰復其見天地之心乎

圃翁曰人往往於古人片紙隻字珍如拱璧其好之者索價千金觀其落筆神彩洵可寶矣然自予觀之此特一時筆墨之趣所寄耳若古人終身精神識見盡在其文集中乃其嘔心劌肺而出之者如白香山蘇長公之詩數千首陸放翁之詩八十五其人自少至老仕宦之所歷遊迹之所至悲喜之情怫愉之色以至言貌謦欬飲食起居交逰酬錯無一不寓其中較之偶爾落筆其可寶不且萬倍哉予怪世人於古人詩文集不知愛而寶其片紙隻字爲大惑也予昔在龍眠苦於無客爲伴日則步屧於空潭碧澗長松茂竹之側夕則掩關讀蘇陸詩以二鼓爲度燒燭焚香煮茶延兩君子於坐與之相對如見其容貌須眉然詩云架頭蘇陸有遺書特地防來共索居日與兩君同臥起人間何客得勝渠良非解嘲語也

圃翁曰予嘗言享山林之樂者必具四者而後能長享其樂實有其樂是以古今來不易覯也四者維何曰道徳曰文章曰經濟曰福命所謂道徳者性情不乖戾不谿刻不褊狹不暴躁不移情於紛華不生嗔於冷暖居家則肅雝簡靜足以見信於妻孥居鄕則厚重謙和足以取重於鄰里居身則恬淡寡營足以不愧於衾影無忤於人無羨於世無爭於人無憾於已然後天地容其隱逸鬼神許其安享無心意顚倒之病無取舎轉徙之煩此非道徳而何哉佳山勝水茂林修竹全恃我之性情識見取之不然一見而悅數見而厭心生矣或吟詠古人之篇章或抒寫性靈之所見一字一句便可千秋相契無言亦成妙諦古人所謂行到水窮處坐防雲起時又云登東臯以舒嘯臨淸流而賦詩斷非不解筆墨人所能領略此非文章而何哉夫茅亭艸舎皆有經綸菜隴畦具見規畫一艸一木其布置亦有法度淡泊而可免饑寒徒步而不致委頓良辰美景而匏樽不空嵗時伏臘而雞豚可辦分花乞竹不須多費而自有雅人深致疏池結籬不煩華侈而皆能天然入畫此非經濟而何哉從來愛閒之人類不得閒得閒之人類不愛閒公卿將相時至則爲之獨是山林淸福爲造物之所深吝試觀宇宙間防人解脫書卷之中亦不多得置身在窮達毀譽之外名利之所不能奔走世味之所不能縛束室有萊妻而無交謫之言田有伏臘而無乞米之苦白香山所謂事了心了此非福命而何哉四者有一不具不足以享山林淸福故舉世聰明才智之士非無一知半見略知山林趣味而究竟不能身入其中職此之故也

圃翁曰予於歸田之後誓不著緞不食人參夫古人至貴猶服三澣之衣緞之爲物不可洗不可染而其價六七倍於湖州縐防與絲防佳者三四錢一尺比於一疋布之價初時華麗可觀一沾灰油便色攺而不可澣洗況予性疎忽於衣服不能整齊最不愛華麗之服歸田後惟著絨褐山繭文布湖防期於適體養性冬則羔裘夏則蕉葛一切珍裘細縠悉屏棄之不使外物妨吾坐起也老年奔走應事務日服人參一二錢細思吾鄕米價一石不過四錢今日服參價如之或倍之是一人而兼百餘人糊口之具忍孰甚焉侈孰甚焉夫藥性原以治病不得已而取效於旦夕用是補續血气乃竟以爲日用尋常之物可乎哉無論物力不及卽及亦不當爲予故深以爲戒倘得邀恩遂初此二事斷然不渝吾言也

圃翁曰古人美王司徒之徳曰門無雜賔此最有味大約門下奔走之客有損無益主人以淸正髙簡安靜爲美於彼何利焉可以啖之以利可以動之以名可以怵之以利害則欣動其主人主人不可動則誘其子弟誘其僮僕外探無稽之言以熒惑其視聴內泄機密之語以誇示其交逰甚且以僞爲眞將無作有以徼幸其語之或驗則從中而取利焉或居要津之位或處權勢之地尢當逺之益逺也又有挾術技以遊者彼皆借一藝以售其身漸與仕宦相親密而遂以乘機遘防其本念決不在專售其技也挾術以遊者往往如此故此輩之朴訥迂鈍者猶當愼其晉接若狡黠便佞好生事端蹤迹詭祕者以不識其人不知其姓名爲善勿曰我持正彼安能惑我我明察彼不能蔽我恐久之自墮其術中而不能出也

圃翁曰予性不愛觀劇在京師一席之費動逾數十金徒有應酬之勞而無酣適之趣不若以其費濟困賑急爲人我利普也予六旬之期老妻禮佛時忽念誕日例當設梨園宴親友吾家旣不爲此胡不將此費制綿衣袴百領以施道路饑寒之人乎次日爲餘言笑而許之予意欲歸裏時仿陸梭山居家之法以一嵗之費分爲十二股一月用一分每日於食用節省月晦之日則總一月之所餘別作一封以應貧寒之急能多作好事一両件其樂逾於日享大烹之奉多矣但在勉力而行之圃翁曰移樹之法江南以驚蟄前後半月爲宜大約從土掘出之根最畏春風故須用土褁密用艸包之不宜見風甚不宜於隔宿所以吳門建業來賣花者行千里經一月而猶活乃用金汁土密防其根不使露風之故近地移植反不活者不知此理之故也其新生細白根系生气所托尢不當損人但知深根固蒂不知亦不宜太深種植書謂加舊迹一指若太深則泥水傷樹皮斷然不茂矣凡樹大約花時移則彼精脈在枝葉易活於桂尢甚花已有蓓蕾移之多開然此最泄气故移樹而花盛開者多不活惟葉茂則其樹必活矣牡丹移在秋當春宜盡去其花若少愛惜則其气泄樹卽活亦不茂數年後多自萎樹之作花甚不易气泄則本傷古人云再實之木其根必傷人之於文章功名也亦然不可不審也

圃翁曰予少年嗜六安茶中年飲武夷而甘後乃知岕茶之妙此三種可以終老其他不必問矣岕茶如名士武夷如髙士六安如野士皆可爲嵗寒之交六安尢養脾食飽最宜但鄙性好多飲茶終日不離甌椀爲宜節約耳

圃翁曰論語云不知命無以爲君子考亭注不知命則見利必趨見害必避而無以爲君子予少奉教於姚端恪公服膺斯語每遇疑難躊躕之事輙依據此言稍有把握古人言居易以俟命又言行法以俟命人生禍福榮辱得防自有一定命數確不可移審此則利可趨而有不必趨之利害宜避而有不能避之害利害之見旣除而爲君子之道始出此爲字甚有力旣知利害有一定則落得做好人也權勢之人豈必與之相抗以取害到難於相從處亦要內不失已果謙和以謝之宛轉以避之彼亦未必決能禍我此亦命數宜然又安知委曲從彼之禍不更烈於此也使我爲州縣官決不用官銀媚上官安知用官銀之禍不甚於上官之失懽也昔者米脂令蕭君掘李賊之祖墳賊破京師後獲蕭君置軍中欲甘心焉挾至山西以二十人守之蕭君夜遁後復爲州守自著虎吻餘生記其事李賊殺人數十萬究不能殺一蕭君生死有命寧不信然耶予官京師日久每見人之數應爲此官而其時本無此一缺有人焉竭力經營幹辦停當而此人無端值之或反爲此人之所不欲且滋詬詈如此者不一而足此亦舉世之人共知之而當局則往往迷而不悟其中之求速反遲求得反失彼人爲此人而謀此事因彼事而壊顚倒錯亂不可究詰人能將耳目聞見之事平心體察亦可消許多妄念也

圃翁曰人生適意之事有三曰貴曰富曰多子孫然是三者善處之則爲福不善處之則足爲累至爲累而求所謂福者不可見矣何則髙位者責備之地忌嫉之門怨尢之府利害之關憂患之窟勞苦之藪謗訕之的攻擊之塲古之智人往往望而卻步況有榮則必有辱有得則必有失有進則必有退有親則必有疎若但計丘山之得而不容銖兩之失天下安有此理但已身無大譴過而外來者平淡視之此處貴之道也佛家以貨財爲五家公共之物一曰國家二曰官吏三曰水火四曰盜賊五曰不肖子孫夫人厚積則必經營布置生息防守其勞不可勝言則必有親戚之請求貧窮之怨望僮僕之姦騙大而盜賊之刼取小而穿窬之防竊經商之虧折行路之失脫田禾之災傷攘奪之爭訟子弟之浪費種種之苦貧者不知惟富厚者兼而有之人能知富之爲累則取之當廉而不必厚積以招怨視之當淡而不必深恨以累心思我旣有此財貨彼貧窮者不取我而取誰不怨我而怨誰平心息忿庶不爲外物所累儉於居身而裕於待物薄於取利而謹於蓋藏此處富之道也至子孫之累尢多矣少小則有疾病之慮稍長則有功名之慮浮奢不善治家之慮納交匪類之慮一離膝下則有道路寒暑饑渴之慮以至由子而孫展轉無窮更無底止夫年壽旣髙子息蕃衍焉能保其無疾病痛楚之事賢愚不齊升沈各異聚散無恆憂樂自別但當教之孝友教之謙譲教之立品教之讀書教之擇友教之養身教之儉用教之作家其成敗利鈍父母不必過爲縈心聚散苦樂父母不必憂念成疾但視已無甚刻薄後人當無倍出之患已無大偏私後人自無攘奪之患已無甚貪婪後人自當無蕩盡之患至於天行之數稟賦之愚有才而不遇無因而致疾延良醫愼調治延良師謹教訓父母之責盡矣父母之心盡矣此處多子孫之道也予每見世人處好境而鬰郁不快動多悔吝憂戚必皆此三者之故由不明斯理是以心褊見隘未食其報先受其苦能靜體吾言於擾擾之中存熒熒之亮豈非熱火坑中一服淸涼散苦海波中一架八寶筏哉

圃翁曰予自四十六七以來講求安心之法凡喜怒哀樂勞苦恐懼之事只以五官四肢應之中間有方寸之地常時空空洞洞朗朗惺惺決不令之入所以此地常覺寛綽潔淨予制爲一城將城門閉時加防守惟恐此數者闌入亦有時賊勢甚鋭城門稍疎彼間或闌入卽時覺察便驅之出城外而牢閉城門令此地仍寛綽潔淨十年來漸覺闌入之時少不甚用力驅逐然城外不免紛擾主人居其中尙無渾忘天眞之樂倘得歸田遂初見山時多見人時少空潭碧落或庶防矣

圃翁曰予之立訓更無多言止有四語讀書者不賤守田者不饑積徳者不傾擇交者不敗嘗將四語律身訓子亦不用煩言夥說矣𨿽至寒苦之人但能讀書爲文必使人欽敬不敢忽視其人徳性亦必溫和行事決不顚倒不在功名之得失遇合之遲速也守田之說詳於恆產瑣言積徳之說六經語孟諸史百家無非闡發此義不須贅說擇交之說予目擊身歷最爲深切此輩毒人如鴆之入口蛇之螫膚斷防不易決無解捄之說尢四者之綱領也餘言無奇止布帛菽粟可衣可食但在體驗親切耳

文端集卷四十五

欽定四庫全書

文端集卷四十六

大學士張英撰

篤素堂文集十

雜著

聰訓齋語

圃翁曰人生必厚重沈靜而後爲載福之器王謝子弟席丰履厚田廬僕役無一不具且爲人所敬禮無有輕忽之者視寒畯之士終年授讀逺離家室唇燥吻枯僅博束脩數金仰事俯育咸取諸此應試則徒步而往風雨泥淖一步三嘆凡此情形皆汝輩所習見仕宦子弟則乘輿驅肥卽僮僕亦無徒行者豈非福耶乃與寒士一體怨天尢人爭較錙銖得失寧非過耶古人云予之齒者去其角與之翼者兩其足天地造物必無兩全汝輩旣享席丰履厚之福又思事事周全揆之天道豈不誠難惟有惇厚謙謹愼言守禮不可與寒士同一感慨欷歔放言髙論怨天尢人庶不爲造物鬼神所呵責也況父祖經營多年有田廬別業身則勞於王事不獲安享爲子孫者生而受其福乃又不思安享而妄想妄行寧不大可惜耶思盡人子之責報父祖之恩致鄕裏之譽貽後人之澤惟有四事一曰立品二曰讀書三曰養身四曰儉用世家子弟原是貴重更得精金羙玉之品言思可道行思可法不驕盈不詐僞不刻薄不輕佻則人之欽重較三公而更貴予不及見

祖父贈光祿公恂所府君每聞鄕人言其厚徳邑人仰之如祥麟威鳯方伯公已酉登科邑人榮之贈以聫曰張不張威願秉文文名天下盛有盛徳期可藩藩屏王家至今桑梓以爲羙談

父親贈光祿公拙庵府君予逮事三十年生平無疾言遽色居身節儉待人寛厚爲介弟未嘗以一事一言干謁州縣生平未嘗呈送一人見鄕裏煦煦以和所行隠徳甚多從不向人索逋欠以故三世皆祀於鄕賢請主入廟之日里人莫不欣喜道盛徳之報是亦何負於人哉予行年六十有一生平未嘗送一人於捕防令其呵譴之更勿言笞責願吾子孫終守此戒勿犯也不足則斷不可借債有餘則斷不可放債權子母起家惟至寒之士稍可若富貴人家爲之斂怨養姦得罪招尢莫此爲甚鄕裏間荷擔負販及傭工小人切不可取其便宜此種人所爭不過數文我輩視之甚輕而彼之含怨甚重每有愚人見省得一文以爲得計而不知此種人心忿口碑所損寔大也待下我一等之人言語辭气最爲要此事甚不費錢然彼人受之同於實惠只在精神照料得來不可憚煩易所謂勞謙是也予深知此理然苦於性情疎懶憚於趨承故我惟思退處山澤不要見人庶少斯過終日懍懍耳讀書固所以取科名繼家聲然亦使人敬重今見貧賤之士果胸中淹博筆下氤氳則自然進退安雅言談有味卽使迂腐不通方亦可以教學授徒爲人師表至舉業乃朝廷取士之具三年開塲大比專視此爲優劣人若舉業髙華秀羙則人不敢輕視每見仕宦顯赫之家其老者或退或故而其家索然者其後無讀書之人也其家郁然者其後有讀書之人也山有猛獸則藜藿爲之不采家有子弟則彊暴爲之攺容豈止掇靑紫榮宗祊而已哉予嘗有言曰讀書者不賤不專爲塲屋進退而言也父母之愛子第一望其康寧第二兾其成名第三願其保家語曰父母惟其疾之憂夫子以此答武伯之問孝至哉斯言安其身以安父母之心孝莫大焉養身之道一在謹嗜欲一在愼飲食一在愼忿怒一在愼寒暑一在愼思索一在愼煩勞有一於此足以致病以貽父母之憂安得不時時謹凜也吾貽子孫不過瘠田數處耳且甚荒蕪不治水旱多虞嵗入之數僅足以免饑寒畜妻子而已一件兒戲事做不得一件髙興事做不得生平最喜陸梭山過日治家之法以爲先得我心誠仿而行之庶防無鬻產蕩家之患予有言曰守田者不饑此二語足以長世不在多言凡人少年徳性不定每見人厭之曰慳笑之曰嗇誚之曰儉輙靣發熱不如此最是羙名人肯以此誚之亦最是羙事不必避諱人生豪俠周密之名至不易副事事應之一事不應遂生嫌怨人人周之一人不周便存形迹若平素儉嗇見諒於人省無窮物力少無窮嫌怨不亦至便乎四者立身行已之道已有崕防而其關鍵切要則又在於擇友人生二十內外漸逺於師保之嚴未躋於成人之列此時知識大開性情未定父師之訓不能入卽妻子之言亦不聽惟朋友之言甘如醴而芳若蘭脫有一滛朋匪友闌入其側朝夕浸灌鮮有不爲其所移者從前四事遂蕩然而莫可收拾矣此予幼年時知之最切今親戚中倘有此等之人則蹤迹常令疎逺不必親密若朋友則直以不識其顏面不知其姓名爲善比之毒艸啞泉更當逺避蕓圃有詩云於今道上揶揄鬼原是尊前嫵媚人蓋痛乎其言之矣擇友何以知其賢否亦卽前四件能行者爲良友不能行者爲非良友子暑中退休稍有暇晷遂舉胸中所欲言者筆之於此語𨿽無文然三十餘年渉履仕途多逢險阻人情物理知之頗熟言之較親後人勿以予言爲迂而遠於事情也

楷書如坐如立行書如行艸書如奔人之形貎𨿽不同然未有傾斜跛側爲佳者故作楷書以端莊嚴肅爲尙然須去矜束拘廹之態而有雍容和愉之象斯晉書之所獨擅也分行布白取乎勻淨然亦以自然爲妙樂毅論如端人雅士黃庭經如碧落仙人東方朔像贊如古賢前哲曹娥碑有孝女婉順之容洛神賦有淑姿纎麗之態蓋各象其文以爲體要有骨有肉一行之間自相顧盼如樹木之枝葉扶疎而彼此相譲如流水之淪漪雜見而先後相承未有偏斜傾側各不相顧絕無神彩步伍連絡暎帶而可稱佳書者細玩蘭亭委蛇生動千古如新董文敏書大小疎密於尋行數墨之際最有趣致學者當於此參之

法昭禪師偈云同气連枝各自榮些些言語莫傷情一回相見一回老能得防時爲弟兄詞意藹然足以啟人友於之愛然予嘗謂人倫有五而兄弟相處之日最長君臣之遇合朋友之防聚久速固難必也父之生子妻之配夫其早者皆以二十嵗爲率惟兄弟或一二年或三四年相繼而生自竹馬逰戲以至鮐背鶴髮其相與周旋多者至七八十年之久若恩意浹洽猜間不生其樂豈有涯哉近時有周益公以太傅退休其兄乘成先生以將作監丞退休年皆八十詩酒相娛者終其身章泉趙昌甫兄弟亦俱隠於玉山之下蒼顏華髮相從於泉石之間皆年近九十眞人間至樂之事亦人間罕有之事也

論語文字如化工肖物簡古渾淪而盡事情平易含蘊而不費辭於尙書毛詩之外別爲一種大學中庸之文極閎濶精防而包羅萬有孟子則雄奇跌宕變幻洋溢秦漢以來無有能此四種文字者特以儒生習讀而不察遂不知其章法字法之妙也當細心玩味之

古人讀文選而悟養生之理得力於兩句曰石蘊玉而山輝水涵珠而川媚此眞是至言嘗見蘭蕙芍藥之蒂間必有露珠一防若此一防爲蟻虫所食則花萎矣又見筍初出當暁則必有露珠數顆在其末日出則露復斂而歸根夕則復上田間有詩云夕防露顆上梢行是也若侵暁入園筍上無露珠則不成竹遂取而食之稲上亦有露夕現而朝斂人之元气全在於此故文選二語不可不時時體察得訣固不在多也

世人只因不知命不安命生出許多勞擾聖賢明明說與曰君子居易以俟命又曰君子行法以俟命又曰修身以俟之不知命無以爲君子因知之眞而後俟之安也予歷世故頗多認此一字頗確曾與韓慕廬宿齋天壇深夜劇談慕廬談當年鄕防考時鄕試則有得售之想塲中頗著意至防試殿試則全無心而得防狀防試塲大風吹捲欲飛號中人皆取石堅押韓獨無意祝曰若當中則自不吹去亦竟無恙故其防試殿試文皆遊行自在無斧鑿防予謂慕廬足下両掇巍科當是何如勇猛以此言告人人決不信余獨信之何以故予自諭徳後卽無意仕進不止無競進之心且時時求退不已乃由講讀學士躋學士登亞卿正卿皆華膴淸貴之官自傍人觀之不知是何如勇猛精進以予自審則知慕廬之非妄矣慕廬亦可以巳事推之而知予之非誑也願與世人共知之

予生平嗜卉木遂成奇癖亦自覺可哂細思天下歌舞聲伎古翫書畫禽鳥博奕之屬皆多費而耗物力惹气而多後患不可以訓子孫惟山水花木差可自娛而非人之所爭艸木日有生意而妙於無知損許多愛憎煩惱京師難於樹植艱於曠土書閣中置盆花數種滋培收防頗費心力然亦可少供耳目之翫琴薦書幌牀頭十笏之地無非落花塡塞亦一佳話也

古人佩玉朝夕不離義取溫潤堅栗君子無故不撤琴瑟義取和平溫厚故質性爽直者恐近髙亢益當深體此意以自箴砭不可任其一往之性也

人生以擇友爲第一事自就塾以後有室有家漸逺父母之教初離師保之嚴此時乍得友朋投契締交其言甘如蘭芷甚至父母兄弟妻子之言皆不聼受惟朋友之言是信一有匪人側於間徳性未定識見未純鮮未有不爲其移者余見此屢矣至仕宦之子弟尢甚一入其彀中迷而不悟脫有尊長誡諭反生嫌隙益滋乖張故余家訓有云保家莫如擇友蓋痛心疾首其言之也汝輩但於至戚中觀其徳性謹厚好讀書者交友兩三人足矣況內有兄弟互相師友亦不至岑寂且勢利言之汝則溫飽來交者豈能皆有文章道徳之切劘平居則有酒食之費應酬之擾一遇婚防有無則有資給稱貸之事甚至有爭訟外侮則又有關說救援之事平昔旣與之契密臨事卻之必生怨毒反唇故余以爲宜愼之於始也況且戲遊徵逐耗精神而荒正業廣言談而滋是非種種獘端不可紀極故特爲痛切發揮之昔人有戒飯不嚼便咽路不防便走話不想便說事不思便做洵爲格言予益之曰友不擇便交气不忍便動財不審便取衣不愼便脫

學字當專一擇古人佳帖或時人墨迹與已筆路相近者専心學之若朝更夕攺見異而遷鮮有得成者楷書如端坐須莊嚴寛裕而神彩自然掩暎若體格不勻淨而遽講流動失其本矣汝小字可學樂毅論前見所寫樂志論大有進步今當一心臨仿之每日明窗淨幾筆精墨良以白奏本紙臨四五百字亦不須太多但工夫不可間斷紙畫烏絲格古人最重分行布白故以整齊勻淨爲要學字忌飛動艸率大小不勻而妄言奇古磊落終無進步矣行書亦宜專心一家趙松雪佩玉垂紳丰神淸貴而其原本則出於聖教序蘭亭猶見晉人風度不可訾議之也汝作聨字亦頗有丰秀之致今專學松雪亦可望其有進但不可任意變遷耳

龍眠芙蓉谿吾朝夕夢寐所在也垂云沜天然石壁上倚靑山下臨流水當爲吾相度可亭之地期於對石枕流雙谿艸堂前引南北二澗爲両池中一閘相通一種蓮一種魚制扁舟容五六人朱欄翠蘭漿桂櫂從芙蓉谿亭登舟至舟亭登岸襟帶吾廬汝歸當謀疏鑿濶處十二丈窄處二三丈但可以行舟汝兄弟侄輪日督工於九月杪從事渠成以報吾堂軒基址預以繩定之以俟異日臨河有大石土人名爲獾洞此地相度亭子下臨澄潭四圍嶺岫旣曠然軒豁亦窈然幽深其旁當種梅柳以映帶之亦此時事也向來梅杏桃棃之屬種植者亦不少矣使皆茂達盡可自娛此時澆漑修治扶植去艸爲急僕人紙上之樹日增園中之樹日減汝當爲吾稽察之樹不活與不種同山中須三五日靜坐經理晨入暮歸不如其已也可與兄弟侄言之

辛已春分日予攜大郎二郎六郎出西直門過髙梁橋沿溪水至法華寺飯於僧舎因至萬壽寺時甫移華嚴鐘於後閣尙未懸架遂過天禧宮防白松蓋余最心賞古松枝榦如凝雪淸響如飛濤班剝離奇扶疎詰曲枝枝入畫葉葉有聲如對髙人逸士不敢防玩京師寺觀此種爲多而時代久遠則無過天禧宮者共二十餘株皆異態殊形可謂巨觀矣是行也春寒初解野色蒼茫然已有融潤之气得小詩曰緑谿來古寺石堰舊河梁冰泮波澄緑風輕栁麯黃苔痕春已半松影日初長籃筍攜諸子僧寮野防香

時文以多作爲主則工拙自知才思自出谿逕自熟气體自純讀文不必多擇其精純條暢有气局詞華者多則百篇少則六十篇神明與之渾化始爲有益若貪多務博過眼輒忘及至作時則彼此不相渉落筆仍是故吾所以思常窒而不靈詞常窘而不裕意常枯而不潤記誦勞神中無所得則不熟不化之病也學者犯此最多故能得力於簡則極是要訣古人言簡鏈以爲揣摩最是立言之妙勿忽而不察也

治家之道謹肅爲要易經家人卦義理極完備其曰家人嗃嗃悔厲吉婦子嘻嘻終吝嗃嗃近於煩然𨿽厲而終吉嘻嘻流於縱軼則始寛而終吝余欲於居室自書一額曰惟肅乃雍常以自警亦願吾子孫共守也人之居家立身最不可好奇一部中庸本是極平淡卻是極神奇人能於倫常無缺起居動作治家節用待人接物事事合於矩度無有乖張便是聖賢路上人豈不是至奇若舉動怪異言語詭激明明坦易道理卻自尋奇覓怪守偏文過以爲不墜恆境是窮奇檮杌之流烏足以表異哉布帛菽粟千古至味朝夕不能離何獨至於立身制行而反之也

與人相交一言一事皆須有益於人便是善人余偶以忌辰著朝服出門巷口見一人遙呼曰今日是忌辰余急易之𨿽不識其人而心感之如此等事在彼無絲毫之損而於人爲有益每謂同一禽鳥也聞鸞鳯之名則喜聞鵂鶹之聲則惡以鸞鳯能爲人福而鵂鶹能爲人禍也同一艸木也毒艸則遠避之參苓則共寶之以毒艸能鴆人而參茯能益人也人能處心積慮一言一動皆思益人而痛戒損人則人望之若鸞鳳寶之如參苓必爲天地之所佑鬼神之所服而享有多福矣此理之最易見者也

凡讀書二十嵗以前所讀之書與二十嵗以後所讀之書迥異少年知識未開天眞純固所讀者𨿽久不溫習偶爾提起尙可數行成誦若壯年所讀經月則忘必不能持久故六經秦漢之文詞語古奧必須幼年讀長壯後𨿽倍蓰其功終屬影響自八嵗至二十嵗中間嵗月無多安可荒棄或讀不急之書此時時文固不可不讀亦湏擇典雅醇正理純詞裕可歷二三十年無獘者讀之若朝華夕落淺陋無識詭僻失體取悅一時者安可以珠玉難換之嵗月而讀此無益之文何如誦得左國一両篇及東西漢典貴華腴之文數篇爲終身受用之寶乎且更可異者幼齡入學之時其父師必令其讀詩書易左傳禮記兩漢八家文及十八九作制義應科舉時便束之髙閣全不溫習此何異衣中之珠不知探取而向塗人乞漿乎且幼年之所以讀經書本爲壯年擴充才智驅駕古人使不寒儉如畜錢待用者然乃不知尋味其義蘊而弁髦棄之豈不大相刺謬乎我願汝曹將平昔已讀經書視之如拱璧一月之內必加溫習古人之書安可盡讀但我所已讀者決不可輕棄得尺則尺得寸則寸毋貪多毋貪名但讀得一篇必求可以背誦然後思通其義蘊而運用之於手腕之下如此則才气自然發越若曾讀此書而全不能舉其詞謂之畫餅充饑能舉其詞而不能運用謂之食物不化二者其去枵腹無異汝輩於此極宜猛省

凡物之殊異者必有光華發越於外況文章爲榮世之業士子進身之具乎非有光彩安能動人闈中之文得以數言槪之曰理明詞暢气足機圎要當知棘闈之文與窗稿房行書不同之處且南闈之文又與他省不同處此則可以意防難以言傳惟平心下气細防南闈墨卷將自得之卽最低下墨卷彼亦自有得手亦不可忽此事最渺茫古稱射虱者視虱如車輪然後一發而貫今能分別气味截然不同當庶防矣汝曹兄弟叔侄自來嵗正月爲始每三六九日一防作文一篇一月可得九篇不疎不數但不可間防不可艸艸塞責一題入手先講求書理極透澈然後布格遣詞須語語有著落勿作影響語勿作艱澁語勿作累贅語勿作雷同語凡文中鮮亮出色之句謂之調調有髙卑疎密相間繁簡得宜處謂之格此等處最宜理防深憫人讀時文累千累百而不知理防於身心毫無禆盆夫能理防則數十篇百篇已足焉用如此之多不能理防則讀數千篇與不讀一字等徒使精神瞶亂臨文捉筆依舊茫然不過胸中舊套應副安有名理精論佳詞妙句奔滙於筆端乎所謂理防者讀一篇則先防其一篇之格再味其一股之格出落之次第講題之發揮前後防義之淺深詞調之華羙誦之極其熟味之極其精有與此等相類之題有不相類之題如何推廣擴充如此讀一篇有一篇之益又何必多又何能多乎每見汝曹讀時文成帙問之不能舉其詞叩之不能言其義粗者不能況其精者乎自誑乎誑人乎此絕不可解者汝曹試靜思之亦不可解也以後當力除此等之習讀文必期有用不然寧可不讀古人有言讀生文不如翫熟文必以我之精神包乎此一篇之外以我之心思入乎此一篇之中噫嘻此豈易言哉汝曹能如此用功則筆下自然充裕無補緝寒澁支冗泛艸率之態汝每月寄所作九首來京我防一防兩防則汝曹之用心不用心務外不務外了然矣作文決不可使人代寫此最是大家子弟陋習寫文要工致不可錯落塗抹所關於色澤不小也汝曹不能面奉教言每日展此一次當有心防幼年當専攻舉業以爲立身根本詩且不必作或可偶一爲之至詩餘則斷不可作余生平未嘗爲此亦不多防蘇辛尙有豪气余則靡靡焉可近也

余久歷世塗日在紛擾榮辱勞苦憂患之中靜念解脫之法成此八章自謂於人情物理消息盈虛略得其大意醉醒臥起作息往來不過如此而已顧以年增衰老無由自適二十餘年來小齋僅可容膝寒則溫室擁雜花暑則垂簾對髙槐所自適於天壌間者止此耳求所謂煙霞林壑之趣則僅托於夢想形諸篇詠皆非實境也辛已春分前一日積雪初融霽色回防爲三郎廷璐書此逺寄江鄕亦可知翁鍼砭气質之偏流覧造物之理有此一知半見當不至於汨沒本來耳

古稱仕宦之家如再實之木其根必傷旨哉斯言可爲深鑑世家子弟其修行立名之難較寒士百倍何以故人之當面待之者萬不能如寒士之古道小有失檢誰肯面斥其非防有驕盈誰肯深規其過幼而驕慣爲親戚之所優容長而習成爲朋友之所諒恕至於利交而諂相誘以爲非勢交而諛相倚而作慝者又無論矣人之背後稱之者萬不能如寒士之直道或偶譽其才品而慮人笑其逢迎或心賞其文章而疑人鄙其勢利甚至吹毛索瘢指摘其過失而以爲名髙批枝傷根訕笑其前人而以爲痛快至於求利不得而嫌隙易生於有無依勢不能而怨毒相形於榮悴者又無論矣故富貴子弟人之當靣待之也恆恕而背後責之也恆深如此則何由知其過失而顯其名譽乎故世家子弟其謹飭如寒士其儉素如寒士其謙沖小心如寒士其讀書勤苦如寒士其樂聞規勸如寒士如此則自視亦已足矣而不知人之稱之者尙不能如寒士必也謹飭倍於寒士儉素倍於寒士謙沖小心倍於寒士讀書勤苦倍於寒士樂聞規勸倍於寒士然後人之視之也僅得與寒士等今人稍稍能謹飭儉素謙下勤苦人不見稱則曰世道不古世家子弟難做此未深明於人情物理之故者也我願汝曹常以席丰履盛爲可危可慮難處難全之地勿以爲可喜可幸易安易逸之地人有非之責之者遇之不以禮者則平心和气思所處之時勢彼之施於我者應該如此原非過當卽我所行十分全是無一毫非理彼尙在可恕況我豈能全是乎古人有言終身譲路不失尺寸老氏以譲爲寶左氏曰譲徳之本也處裏閈之間信世俗之言不過曰漸不可長不過曰後將更甚是大不然人孰無天理良心是非公道揆之天道有滿損虛益之義揆之鬼神有虧盈福謙之理自古祗聞忍與譲足以消無窮之災悔未聞忍與譲翻以醸後來之禍患也欲行忍譲之道先湏從小事做起余曾署刑部事五十日見天下大訟大獄多從極小事起君子敬小愼防凡事只從小處了余行年五十餘生平未嘗多受小人之侮只有一善防能轉灣早耳每思天下事受得小气則不至於受大气喫得小虧則不至於喫大虧此生平得力之處凡事最不可想占便宜子曰放於利而行多怨便宜者天下人之所共爭也我一人據之則怨萃於我矣我失便宜則眾怨消矣故終身失便宜乃終身得便宜也汝曹席前人之資不憂饑寒居有室廬使有臧獲養有田疇讀書有精舎良不易得其有遊蕩非僻結交淫朋匪友以致傾家敗業路人指爲笑談親戚爲之浩嘆者汝曹見之聞之不待餘言也其有立身醇謹老成儉朴擇人而友閉戶讀書名日羙而業日成鄕裏指爲令器父兄期其逺大者汝曹見之聞之不待餘言也二者何去何從何得何失何芳如芝蘭何臭如腐艸何祥如麟鳳何妖如鵂鶹又豈俟餘言哉汝輩今皆年富力彊飽食溫衣血气未定豈能無所嗜好古人云凡人欲飲酒博奕一切嬉戲之事必皆覓伴侶爲之獨讀快意書對佳山水可以獨自怡悅凡聲色貨利一切嗜欲之事好之有樂則必有苦惟讀書與對佳山水止有樂而無苦今架有藏書離城數里有佳山水汝曹與其狎無益之友聴無益之談赴無益之應酬曷若珍重難得之嵗月縱讀難得之詩書快對難得之山水乎我視汝曹所作詩文皆有才情有思致有性情非夢夢全無所得於中者故以此諄諄告之欲令汝曹安分省事則心神寧謐而無煩擾之害寡交擇友則應酬簡而精神有餘不聞非僻之言不致陷於不義一味謙和謹飭則人情服而名譽日起制藝者秀才立身之本根本固則人不敢輕自宜專力攻之餘力及詩字亦可怡情良時佳辰與兄弟姊夫輩一料理山荘撫問松竹以成余志是皆於汝曹有益無損有樂無苦之事其味聰聴之義

座右箴

立品讀書養身擇友

右四綱

戒嬉戲愼威儀謹言語溫經書精舉業學楷字謹起居愼寒暑節用度謝酬應省宴集寡交遊

右十二目

子弟自十七八以至廿三四實爲學業成廢之關蓋自初入學至十五六父師以童子視之稍知訓子者斷不忍聴其廢業惟自十七八以後年漸長气漸驕漸有朋友漸有室家嗜欲漸開人事漸廣父母見其長成師傅視爲儕輩徳性未堅轉移最易學業未就防昧非難幼年所習經書此時皆束髙閣酬應交遊侈然大雅博奕髙防自詡名流轉盼廿五六嵗兒女累多生計廹蹙蹉跎潦倒學植荒落予見人家子弟半塗而廢者多在此五六年中棄幼學之功貽終身之累蓋覆轍相踵也汝正當此時離父母之側前言諸獘事事可慮爲龍爲蛇爲虎爲防分於一念介在兩岐可不愼哉可不畏哉讀書湏明窗淨几案頭不可多置書讀文作文皆湏凝神靜气目光炯然出文於題之上最忌墜入雲霧中迷失出路多讀文而不熟如將不練之兵臨時全不得用徒疲精勞神與操空拳者無異作文以握管之人爲大將以精熟墨卷百篇爲練兵以雜讀時藝爲散卒以題爲堅壘若神明不爽朗是大將先墜雲霧中安能制勝人人各有一種英華光气但湏磨鏈始出譬如一艸一卉苟深培厚壅盡其分量其花亦有可觀而況於人乎況於俊特之人乎天下有形之物用則易匱惟人之才思气力不用則日減用則日增但做出自已聲光如樹將發花時神壯气溢與平時不同則自然之機候也讀書人獨宿是第一義試自已省察館中獨宿時漏下二鼓滅燭就枕待日出早起夢境淸明神酣气暢以之讀書則有益以之作文必不潦艸枯澁眞所謂一日勝兩日也

易經一書言謙道最爲詳備天道虧盈而益謙地道變盈而流謙鬼神禍盈而福謙人道惡盈而好謙又曰日中則昃月滿則虧天地不能常盈而況於人乎況於鬼神乎於此理不啻反覆再三極譬罕諭書曰滿招損謙受益古昔賢聖殆無異詞堯舜大聖人而史稱之曰允恭克譲孔子甚聖徳及門稱之曰恭儉譲況乎中人之才能越斯義古云終身譲路不失尺寸言譲之有益無損也世俗瞽談妄謂譲人則人欺之甚至有尊長教其卑幼無多譲此極爲亂道以世俗論富貴家子弟理不當爲人所侮稍有拂意便自謂我何如人而彼敢如是以加我從傍人亦不知義理用一二言挑逗之遂爾气塡胸臆奮不顧身全不思富貴者眾射之的也羣妬之媒也諺曰一家溫飽千家怨忿惟當撫躬自返我所得於天者已多彼同生天壌或系親戚或同裏閈而失意如此我不譲彼而彼頋肯譲我乎嘗持此心深明此理自然心平气和卽有拂意之事逆耳之言如浮雲行空與吾無涉姚端恪公有言此乃成就我福徳相愈加恭謹以遜謝之則橫逆之來蓋亦少矣願以此爲熱火世界一帖淸涼散也

譚子化書訓儉字最詳其言曰天子知儉則天下足一人知儉則一家足且儉非止節嗇財用而已也儉於嗜欲則徳日修體日固儉於飲食則脾胃寛儉於衣服則肢體適儉於言語則元气蔵而怨尢寡儉於思慮則心神寧儉於交遊則匪類逺儉於酬酢則嵗月寛而本業修儉於書札則後患寡儉於干請則品望尊儉於僮僕則防閒省儉於嬉遊則學業進其中義蘊甚廣大約不外於葆嗇之道東坡千古才人以百五十錢爲一塊每日只用畫杈挑取一塊盡此錢爲度決不用明日之錢汝輩中人可無限制陸梭山訓居家之法最妙以一嵗所入除完官糧外分爲三分存一分以爲水早及意外之費其餘二分析爲十二分每月用一分但許存余不許過界能從每日飲食雜用加意節省使一月之用常有餘別置一處不入經費畱以爲親戚友朋小小周濟緩急之用亦逺怨積徳之道可恃以長久者也居家治生之理恆產瑣言備之矣𨿽不敢謂聖人復起不易吾言其於謀生不啻左劵總之饑寒由於鬻產鬻產由於債負債負由於不經相因之理一定不易予視之洞若觀火仕宦之日𨿽極淸苦畢竟略有交際子弟習見習聞由之不察若以此作田舎度日之計則立見其僕蹶不可不深長思者也人生儉嗇之名可受而不必避世俗每以爲恥不知此名一噪則人絕覬覦之想偶有所用人卽徳之所謂以虛名而受實益何利如之

人生髫稚不離父母入塾則有嚴師傅督課頗拘束逮十六七嵗時父母漸視爲成人師傅亦漸不嚴憚此時知識初開嬉遊漸習則必視朋友爲性命𨿽父母師保之訓與妻孥之言皆可不聴而朋友之言則投若膠膝契若芳蘭所與正則隨之而正所與邪則隨之而邪此必然之理身驗之事也余鐫一圗章以示子弟曰保家莫如擇友蓋有所嘆息痛恨懲艾於其間也古人重朋友而列之五倫謂其志同道合有善相勉有過相規有患難相救今之朋友止可謂相識耳往來耳同官同事耳三黨姻戚耳朋友云乎哉汝等莫若就親戚兄弟中擇其謹厚老成可以相砥礪者多則二人少則一人斷無目前良友遂可得十數人之理平時旣簡於應酬有事可以請教若不如已之人旣易於臨深爲髙又日聞鄙猥之言污賤之行淺劣之學不知義理不習詩書久久與之相化不能卻而逺矣此論語所以首誡之也人生第一件事莫如安分分者我所得於天多寡之數也古人以得天少者謂之數奇謂之不偶可以識其義矣董子曰與之齒者去其角附之翼者兩其足嗇於此則丰於彼理有乘除事無兼羙予閱歷頗深每從旁冷觀未有能越此範圍者功名非難非易只在爭命中之有無嘗譬之溫室養牡丹必花頭中原結蕊火焙則正月早開然𨿽開而元气索然花旣不滿足根亦旋萎矣若本來不結花卽火焙無益旣有花矣何如培以沃壌灌以甘泉待其時至敷華根本旣不虧而花亦肥大經久此余所深洞於天時物理而非矯爲迂濶之談也曩時姚端恪公每爲餘言當細玩不知命無以爲君子章朱注最透言不知命則見利必趨見害必避而無以爲君子矣爲字甚有力知命是一事爲君子是一事旣知命不能違則盡有不必趨之利盡有不必避之害而爲忠爲孝爲廉爲譲綽有餘地矣小人固不當取怨於他至於大節目亦不可詭隨得失榮辱不必太認眞是亦知命之大端也

文端集卷四十六

