

欽定四庫全書

集部五

靜修集總目

別集類四【元】

卷一

辭二章

五言古詩三十四首

卷二

和陶詩七十六首

卷三

七言古詩二十三首

雜言五首

卷四

五言律詩三十七首

七言律詩六十九首

卷五

五言絕句三十七首

七言絕句九十四首

卷六

近體樂府二十二首

卷七

雜著五首

釋菜先聖文一首

與政府書一首

卷八

碑銘五首

卷九

碑銘表志

卷十

記十首

卷十一

序說一十六首

卷十二

序說銘贊雜文二十九首

卷十三

五言古詩三十八首

卷十四

七言古詩三十二首

雜言二首

卷十五

五言律詩三十六首

七言律詩三十二首

卷十六

七言律詩五十九首

卷十七

五言絕句一十五首

七言絕句七十一首

卷十八

七言絕句六十一首

樂府一十一首

卷十九

五言古詩八首

七言古詩八首

五言律詩二十九首

卷二十

七言律詩四十一首

卷二十一

七言絕句五十三首

卷二十二

雜著七首

卷二十三

書八首

卷二十四

記序哀詞贊疏跋題十一首

卷二十五

先世雜事記八首

【臣】等謹案靜修集二十五卷續集三卷元劉因撰因字夢吉容城人至元十九年用薦爲右贊善大夫教宮學近侍子弟未幾辭歸後復以集賢學士徵固辭不就卒年四十有五事迹具元史本傳因早嵗詩文才情馳騁旣乃自訂丁亥詩五卷盡取他文焚之卒後門人故友裒其軼稿得樵庵詞集一卷遺文六卷遺詩六卷拾遺七卷最後楊俊民又得續集三卷其中或有因所自焚者未可知也至正中官爲刋行因其所居齋名之曰靜修集因研究經學沈潛於周程張朱之書而通其突奧歐陽贊其畫像至稱其爲往聖繼絕學來世開太平說者不以爲溢美其於詞章之學似非所屑屑注意然觀平日論詩有云魏晉而降詩學日盛曹劉陶謝其至者也隋唐而降詩學日變變而得正李杜韓其至者也周宋而降詩學日弱弱而後彊歐蘇黃其至者也其評隲精確如此則其流派之正亦槪可見矣乾隆四十二年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

靜修集卷一【丁亥集一】

元劉因撰辭

白雲二章

白雲凝情兮佩月光白露結防兮明幽芳眾星皎皎兮水波不揚渺予思之若遇兮耿在目而不忘音容著兮形無方肅予中立兮四無旁子毋歸去兮山髙水長白雲髙飛兮杳不可尋靈風長往兮聲不在乎幽林皎月東生兮忽西沈鶴何逝兮遺之音予思未及兮實懷我心儵萬里兮捐所歆曠同遊兮啟云襟子毋歸來兮山幽水深

五言古詩【三十四首】

韓魏公祠

定州古北門作鎭多英奇如何郡學傍獨有韓公碑乾坤極厚大運動物不知堂堂宋三朝斡旋公似之惟公黙間泰山已四維天宇公之祠元气非公誰郡人一何愚而於公欲私大者且勿論緒餘猶世師千年閱古堂誰歌鄭國詩【公閱古堂富公有詩】裴回老栢前目送秋鶴飛悠悠五色云悵望今何歸

仙臺

碣石來海際西南奄全燕中有學仙臺燕平欲升天燕平骨已朽遺臺猶相傳𨿽復生靑松嵗久摧爲煙極目望海波不見三山巓三山巨鰲簪山人蟣虱然使無不足論信有亦可憐大塊如洪鑪金石能久堅天地防有盡何物爲神仙空山無笙鶴落日下饑鳶今古非一臺浩嘆秋風前

黃金臺

燕山不攺色易水無新聲誰知數尺臺中有萬古情區區後世人猶愛黃金名黃金亦何物能爲賢重輕徳輝照九仭鳯鳥才一鳴伊誰腐防棄坐見饑鳶爭周道日東漸二老皆西行養民以致賢王業自此成黃金與山平不捄兵縱橫落日下荒臺山水有餘淸

經古城

我行常山尾髙城下吾前按轡覧形勢依依見全燕易水開前襟飛連右肩遙想豪傑塲撫已增慨然薪人過我傍一笑如相憐指城前問余考古今幾年沈思未及答行歌入蒼煙

馮瀛王吟詩臺

林壑少佳色風雷有淸秋爲問北山靈吟臺何久畱時危亦常事人生足良謀不有撥亂功當乘浮海舟飄飄扶搖子脫屣雲臺遊每聞一朝革尙作數日愁朝廷乃自樂山林爲誰憂視彼昻昻駒柰此泛泛鷗四維旣不張三綱遂橫流坐令蚩蚩民謂玆聖與儔蚩蚩尙可恕儒臣豈無尢不有歐馬筆孰能回萬牛太行千里來瀟灑橫中州今朝此登臨懷漲巖幽何當鏟疊嶂一洗它山羞

張燕公讀書堂

陰壁下寒泉陽崕隠深洞想象張幽州當年此誦遐情納方寸灝露驚宵夢旣有眞積功豈無致時用不然起絕學猶當垂後統濟濟唐開元儒臣相伯仲文𨿽數燕許名不並姚宋遂令百世下煙霞抱余痛尋幽縱步貪懷古淸歌送緬思白鹿翁眼中見連棟玆山有道气防遇天縱聊以永今朝白雲不可種

龍潭

盤磴脫交防平壇得髙岑髙岑不可攀哀湍激幽音窮源豈不得爽气來駸駸靈潤發山骨沮洳下崕陰爲問石上苔妙理誰曽尋乾坤有乾溢此水無古今下有靈物棲倒影毛髮森東州旱連嵗呼龍動雲林顧此百丈潭豈無三日霖爲霖此𨿽能鞭防由天心日暮碧雲合空山深復深

召飲山亭

飲人不飲酒千載誰與期賴有此山色我杯時一持西郊逺市井林亭對山暉主人知愛客醸酒無虛時佳客麟鳳然人亦難致之君亭有吾山招飲當不辭

西山

西山澹無姿中有羲皇前翻思太古人事業何不傳三墳亦何罪世逺成灰煙紛紛後來人暮死朝爭妍勲名史一防學術文千篇古人豈不然後有無窮年惟餘方寸心天地相後先

池上

今朝好風日出門何所之西域得山多一水揚淸漪溪翁指水言此貨天下奇不有磑百區猶當稻如坻擬從陶朱公斷取髙陽池累累九州谷隠隠千石陂食魚素無望觀水今有期所期徧區域不見貧者饑

歡飲

同類天地中相親理所宜前後億萬年而我生此時前子旣不及後孰能待之同時四海內徧識將無期所識旣無幾賞心又當誰政有賞心人防遇亦復希當其防遇時豈無事相違今朝好風色不飲君何辭

女蘿生松枝

女蘿生松枝不及松生年松枝摧爲薪豈知山石堅譙云髙山云曽見天地先人生朝露爾豈止蜉蝣然蕩蕩山海圗悠悠皇極元其間何物無何事無推遷事有古今希逹觀如寒暄君今不逺遊自苦良可憐

有大如天地

有大如天地日夜長幹幹有小如螻蟻營營誰使然我亦形迹中豈得獨安閒萬物相爲用錯綜盈兩間如身百骸具少一爲不完有形無虛生豈予獨贅偏森然气分內旣有不可鐫蝮蛇誰宥之生生亦能延安有人道尊湮滅獨不傳幹幹以爲師餘者一聽天

云

云生幾時冉冉何所適豈無昆華髙路逺嗟獨力徘徊天中央明月爲顏色下有幽棲士嵗宴倚靑壁朝飲澗下泉暮拂松間石相對澹忘情倒影寒潭碧

雜著【二首集陶句】

人生豈不勞終古謂之然孰是都不營早起暮歸眠過足非所欽躬耕非所嘆但使願無違甘以辭華軒正爾不可得在已何怨天自古有黔婁被服常不完榮叟老帶索饑寒況當年何以稱我情賴古多此賢

善惡茍不應鬼神眛茫然是非茍相形行止千萬端世路廓悠悠聊且慿化遷居常待其盡任眞無所先詩書塞座外弱子戱我前親戚共一處餘糧宿中田促席延故老鬥酒散襟顏聊以永今朝百世誰當傳

晨起書事【丁丑五月二十八日】

蒼星彗明河三月麗朱方兩月忽散落一月畱中央下有五星連西近東少張仰面東北隅流星墜防芒誰令月有癭飄搖及吾窓須臾日東生有星環四旁一星當日中佇視搖晶光自北忽西旋老陽已楡桑西北云一絲翠暈揚淸芳嫩云生碧蘚得句聲瑯瑯俄見云有魚其大丈許長火繩紛繞之昻然欲飛揚呼友與共觀此境已茫茫靈樞夢爲病周官夢爲祥寤言札諸闥庸俟知者詳

偶書

開眼昭昭天無形有痛癢斯人亦安忍斵防甘自枉裩中虱一齧其死隨翻掌乃知天人間感應如影響

遊天城

逕逺澗隨曲崖深山漸少居然翠一城四壁立如掃天設限仙凢云生失昏曉平生萬事懶登臨卽輕矯山靈知信息風煙久傾倒顧瞻困能仰泛應習稱好端居得蕭寂逺耽礙峭乃知方寸間別有萬物表未須淩絕頂胸次靑已了

遊源泉

叢祠郁蒼翠萬古藏淸幽泠然石上足不逐蒼波流長風索我禦欲舉仍遲畱白雲何山來相對亦悠悠

防飲山中

鳴禽變初節白雲思髙山笑拊蒼然石爲謝區中緣舉杯屬何人四顧心茫然雲煙互吞吐巖壑如相先人間此幻境過眼成千年山家有酒令飲外可無言

玉溪精廬

居然山四頽危檻俯晴春川气生不極翠潤流衣巾林陰起薄暮酒色生微醺歌聲忽落谷驚歸欲飛雲

隱仙谷

山川含太古風气如未開中有幽棲人日暮斸蒼苔吾胸素羲皇人世不可諧此地復何地怳若登春臺山扃掩對峙石徑迷縈回桑麻連水竹屋宇依山崖燕南避世謡千古知我懷橫渠百世師一區竟相乖知音得元老龍門有遺齋【伊川先生上文潞公求龍門庵地書略日勝善上方舊址荒廢爲無用之地欲得葺幽居其上爲避暑著書之所唐王剏書堂於西谷松齋之名傳之至今某𨿽不才亦能爲龍門淎勝迹於後代爲門下之羙事】賤子旅人念此良悠哉於世豈有望居山亦無媒舉杯對山靈欲去仍徘徊他年要勝迹此駕當招來

遊雲水庵

乘春奮幽潛觀化登丘山哀淙聞逺壑息駕思云關墾石宻松桂結屋誅茅菅生煙紛漠漠激流散潺潺山石浮壽色澗水榮歡顏覧物有眞意撫節驚循環悠然千載情儼若盤石間眷焉欲晤語古人何當還

題嵗寒亭

西州有佳士種松秋水垠嵗寒得所師名齋豈徒云要知松柏心亦願濯南薰交枝鬱蔥蒨喜與萬木羣當此搖落中勁節獨排云𨿽得後凋知嵗寒非所欣

泛舟西溪

萬山倒滄浪一葉淩嵳峩嵳峩爲飛舞翠影如婆娑輕陰散雨足淨緑生圎波人間碧海幻老眼靑銅磨風雲幾千古辦此雨一簔溪南有幽人鼓棹前山阿煙渺無處月色浮松蘿

喜雨【以雨我公田分韻得兩字】

壬申秋大水一雨乃孤注九年錙寸積曽未辦朝露陂塘此何日還我滄洲趣夜來云初作期待一如故旣聞漸成陣尙謂行且住甫寸驚已狂及犂嘆無數平眀報三尺感激淚將雨功亦雄哉回旋易指顧呼酒欲鯨吞哦詩有神助區區喜與憂豈爲一飽慮

雪花酒【分韻得如字】

古人重甘澤雨雪名所居何如千里白斂之寄一壺神物與造化醖醸同機樞夢中聞酒熟天花已紛如況復吟風亭興來操百天地無餘春山澤豈全臞何當一灑之丰年徧寰區收藏有奇功六月天爲鑪冰壺連水鑑千載誰與俱林間有淸風此酒不可無

種松

萬牛來丘山大廈髙崔嵬當年誰辛苦遺此千嵗材手持百松子與之俱傾頽殷勤囑造物爲護荒山隈今來見豪末喜溢蒼煙堆十年望根立百年排風雷自此千萬年見眀堂開東家十年計戢戢千頭栽豈不早有望求此良悠哉

詠梅

燕南舊無梅寒花爲譙芳月色隱淸艶幽香竟難藏寸心警殘雪根待朝陽只有橫斜枝萬里同昏黃

白蓮

冰華離風塵素質更深靜灝露凝幽香皎月散淸景誰並絕世姿澹然水中影靑房生苦心秋風逼冷安得同愛人共此良夜永

玉簪

堂陰秋气集幽花獨淸新臨風玉一簪含情待何人含情不自展未展情更眞徘徊眀月光泛泛如相親因之欲有托風鬟渺冰輪

璚花圗

淮海秀璚枝獨立映千古遙知辦此初坤靈心亦苦平生勞夢想江煙隔南浦春風不相待回首以焦土畫圗今見之依稀春帶雨芳心紛已碎仙葩聚如語瑤臺舊髙寒人間此何所翩翩風袂輕幽香暗相許

八月十七日望

前日中秋節今宵月方圎人間歡賞竟此際吾獨觀吾觀意有在髙歌問靑天蒼蒼非正色而況此嬋姢去我當逺近相值果正偏徑圎知幾許附麗或空懸旣疑紈扇如復昧左右旋有食定何物中黒胡爲然何當淩倒景廹視如防丸一祛萬古惑如生天地先吾觀意在此餘光何足憐

靜修集卷一

欽定四庫全書

靜修集卷二【丁亥集二】

元劉因撰五言古詩【和陶七十六首】

和九日閒居

深居忘晦朔好事惟侯生偶因菊酒至喜聞佳節名香醪泛寥廓醉境還空明靑天凜危帽浩蕩空秋聲緬懷長沙孫生气流千齡乾坤一東籬南山久亦傾回防聲利徒僅比秋花榮撫時感遺事可見萬古情興詩此三復淹畱豈無成

和歸田園居【五首】

少小不觧事談笑論居山爲問五栁陶栽培幾何年安得十畆宅背山復臨淵東鄰漢陰圃西家鹿門田前通仇池路後接桃源間熈熈小國樂夢想羲皇前石上無禾生粲爛空白煙營營區中民擾擾風中顚未論無田歸歸田誰獨閒迂哉仲長統論說徒紛然

商顏髙在秦天馬脫覊鞅東陵髙在漢云鴻渺遐想超然秦漢外當年誰長往每讀淵明詩最愛桃源長北望無終山幽棲亦深廣空和歸田吟商聲振林莽

塊坐生理薄出門交友稀田翁偶招飲意愜澹忘歸防秦驚避竈過宋須防衣永謝門外屨從翁不相違魯甸五十畆簞瓢足自娛顏生未全貧貧在首陽墟商顏遇狂秦蕭然眞隱居箕山彼何爲結巢松一株富貴豈不好有時貧不如在捲非不足當舒豈有餘誰持三徑資笑我囊空虛傭書易斗米吾田亦非無

吾宗古淸白耕牧巨河曲𨿽非公卿門紆朱相接足陵谷變浮雲家世如殘局舉目遺安齋【先考嘗題所居齊遺安】先訓炳如燭區區寸艸心依然抱朝旭

和乞食

好廉中無實觸事或發之萬鐘忘義理一簞形色辭吾貧久自信笑聽溝壑來偶聞啼饑子低眉問殘杯兒啼尙云可最愧南陔詩豈無乞貸念慚非動時才人理諒多闕淸防亦徒貽

和連雨獨飲

吾心物無競未醉已頽然乾坤萬萬古坐我春風間弱女亦何知挽衣呼我仙窺人檐鳥喜共舞風雩天舉觴屬羲皇身在太古先忽遇防九翁見責久不還一笑了無間今夕是何緣遙遙望白雲欲辧已忘年

和移居【二首】

十年寓玆邑渾家如泛宅言念息吾廬頽然在斯夕牀頭四子書補閒薪水役寒蔬掛庭柯風葉滿鹿席藩垣防淸貧簞瓢閱今昔珍重顏樂功先賢重剖析

躬耕力不任閉戶傳書詩資生豈師道捨此無所之今年糓翔貴自笑還自思安居逢嵗歉乘除動天時彊顏慰妻孥一飽在來玆雪好炊餠大占年不吾欺

和還舊居

巨河西北來浩浩東溟歸河邊兩楡栁防子無窮悲樹老我何堪物是人已非鄰翁醉相勞自云鬼錄遺早晚見先公問爾今何依豈無磊磊功使我地下推吞聲謝鄰翁讀書志未衰持此報吾親餘事手一揮

和九月九日

九月閉物初陽困無交園木霜紅豈解憂風凋物外風雩春气橫湖海髙舉手謝浮世凝睇思層霄揮觴送秋節哀此造物勞傾河防萬象隨手如沃焦崇髙笑山斗未能出鈞陶況彼艸間虫區區寒露朝

和飲酒【二十首】

尊罍上酒此意誰得之人道何所本乃在羲皇時頗愛陶淵明寓情常在玆子倡我爲和樂矣夫何疑有問所樂何欲贈不可持

醉翁意自樂非酒亦非山頽然气沖適酒功差可言謂此不在酒得飽忘豊年君知太和味方得酒中傳阮生本嗜狂欺世仍不情酒中茍有道當與世同名何爲戒兒子不作大先生良心於此發慨想令人驚士生道防後美才多無成

艸木望子成豈憂霜露飛禽鳥忘身勞但恐饑雛悲生意塞兩間乾坤果何依我旣生其中此理須同歸喜見兒女長不慮嵗月衰𨿽爲曠士羞理在庶無違

山人有靜癖苦厭一瓢喧柰何眾竅號萬木隨風偏我常涉千里險易由闗山今古一長途遇險焉得還哀歌嘆安歸夷皓無此言【我安適歸謂伯夷歌吾將何歸謂四皓歌此司馬遷皇甫謐所作非知夷皓之心者】

茫茫開辟初我祖竟誰是於今萬萬古家居幾成毀往者旣已然未來亦必爾何以冩我心哀泉鳴緑綺生備萬人气乃號人中英以此推眾類可見美惡情陰偶小故多陽奇屹無傾誰將春雷具散作秋虫鳴旣知治長少莫嘆才虛生

凝冰得火力鬱鬱陽春姿寧防不肯寒陽火如松枝詩家有醇醪醸此松中奇一飲盡千山枯株彼何爲所以東坡翁偃蹇不可羈

黃河萬古濁猛勢三峯開客持一寸膠澄淸動髙懷飛駕探昆侖尙恐志易乖囑我乘浮槎徑往天池棲就引明河淸爲洗昆侖泥相防淚如雨千年苦難諧何當禦元化擺落人世迷下覧濁與淸瞬息千百廻

十年小學師一屋荒城隅饑寒吾自可畜飬無一途亦愧縣吏勞催徴費馳驅平生禦窮气沮防恐無餘長歌以自振貧賤固易居【貧賤固易居貴盛難爲工嵇叔夜詩】

士窮失常業治生誰有道身閒心自勞齒壯髮先老客從東方來溫言慰枯槁生事仰小園分我瓜菜好指授種藝方如獲連城寶它年買溪田共住靑林表

此身與世味況若不同時惟餘雲山供有來不徑辭時當持詩往報復禮在玆有客向我言於道未無疑不爲物所役乃受煙霞欺聞此忽自失一笑姑置之

執價韓伯休混迹在人境百錢嚴君平閱世心獨醒我無騰化術淩虛振衣領又無辟糓方終年酌淸潁防須學嚴韓遺風相煥炳

吾宗幾中表訪我時一致自吾居此庵才得同兩醉逆數百年間相防能幾次每防不盡歡親情安足貴所歡在親情杯水亦多味

器飲代窪尊巢居化安宅凡今佚樂恩孰非聖神迹況彼耕戰徒勤力有千百乞我一身閒坐防山云白內省吾何功停觴時自惜

四時有代謝寒暑皆常經二气有交感美惡皆天成天旣使之然人力難變更區區扶陽心伐鼓逹天庭乾坤固未壊杞人已哀鳴𨿽知無所濟安敢遂忘情

諸生聚觀史掩卷慕髙風兀如逺遊仙獨居無事中盛衰閱無常倚伏誰能通天方卵髙鳥地已產良弓人生皆樂事憂患譙當得人皆生盛時衰世將盡惑水性但知下安能擇通塞不見紇幹雀貪生如樂國古今同此天相防無顯黙

人生防亂世無君欲誰仕滄海一橫流飄蕩豈由已弱肉彊之食敢以淩暴恥優防今安居驩然接鄰里曲直有官刑髙下有人紀貧羸誰我欺四廬安所止舉酒賀生民帝力眞可恃

人君天下師垂衣貴淸眞羲皇立民極坐見風俗淳有徳豈無位萬古湯盤新師道嗟獨行此風自周秦獨行尙云可誰以儒自塵有名卽有對況乃一行勤聖人人道爾豈止儒當親儒𨿽百行一致逺非迷津矧伊末世下空有儒冠巾何當正斯名遙酹千載人

和有防而作【並序】

今嵗旱米貴而棗價獨賤貧者少濟以黍食之其費可減粒食之半仁人之與物貴賤亦適相當蓋亦分焉而已偶有所感而和此詩

農家多委積淵明猶苦饑況我營日夕防嵗安得肥衾裯一飽計何暇謀寒衣經過米麥市自顧還自悲彼求與此有相直成一非尙賴棗價廉殆若天所遺惟人有貴賤物各以歸小兒法取小淺語眞吾師

和擬古【九首】

鬱鬱嵗寒松濯濯春風栁與君定交心金石不堅久君衰我不攺重是平生友相期久自醉中情有醇酒義在同一家何地分勝負彼此無百年幾許相愛厚持刀防流水纎瑕固無有

客從闗洛來髙論聽未終連稱古英傑秉國或從戎建立天地極蔚爲蓋世雄功成脫屣飄然薾遺風生世此不惡君何守賤窮急呼酌醇酒延客無何中

同遊非所思所思天一隅有問所思誰意在言不舒古今猶旦暮四海同一廬怳惚精靈通似見與我居攬衣欲從之寒月照平蕪茫然不知處嘆息將焉如

朝遊易水側暮上燕臺荒燕王好神仙不見金銀堂江山古神器海色圍蒼茫哀哉王風頺日化爭奪場捄世豈無人賫志歸北邙撫此重長嘆靑山忽軒昻呼酒樂今朝往事置一方遙知蓋棺後亦起千載傷

依依月光缺熒魄恆獨完淸光如素絲長懷綴君冠形𨿽隔萬里咫尺皆君顏望君君不來十年不開闗豈無黃金贈借以靑錦端愛惜明月珠肯爲一雀彈庭前秋栢實月夜棲鸞君嘗寸心苦中有千嵗寒

河流髙拍天沇水洑在玆自傷困無力乘彼朝宗時顏色變涇渭風味存澠淄願君深識察期君不相疑此情良可憐感慨贈以辭辭云丹山鳥千載多苦思身遊九霄上不受塵世欺忍饑待竹實浩蕩今何之歌以靈鳳謡亂以猛虎詩

西山有佳气艸木含淸和道逢方瞳翁援琴爲我歌音聲一何希一唱三嘆多問翁知此誰指我蟠桃華所望在千年君今將柰何

翩翩誰家子慷慨歌逺遊忽記少年日猛志隘九州何物能勸人有此嵗月流君心海無底亦使成髙邱贈君一卷書其傳自衰周讀此當自悟擾擾將焉求

巖巖牛山木久矣困樵采望望深澗芝無人香不攺一葉振江潭輕波欲逹海幽明理一貫影響不相待願天誘臣所求惟寡悔

和雜詩【十一首】

日食百馬芻足有萬里塵乃知一駿骨可百駑胎身生汝天已艱天復無私親安肯養一物侵奪空四鄰長饑汝自取況值秋霜晨難生復難長愁絕藝蘭人

胸中無全山橫側變峯嶺不及靈椿秋遂謂長春景只見栢參天豈知根獨冷井蛙見自小夏虫年不永天人互償貸千年如響影廓哉神道逺瞬息苦馳騁平生逺遊心觀物有深靜

晝長夜乃短百刻君自量蠃余𨿽可致君防蜜蜂房董生論齒角三防奏未央樂天諭花實妙理通陰陽【白詩荔支非名花牡丹無佳實】稠薄只升米聽爾宜饑腸

好事理難阻人情多畏豫芝蘭種不生鸞鴻動髙翥遂令好賢心艱親恐易去巢燕不待招庭花免憂慮所以末世下凢百古不似皎皎千里駒肯爲場苗住求賢非吾分切已在何處平生取友志持此當警懼

因觀倚伏機亦愛柱下老時危不易度遜黙庶自保不見春花樹隆冬抱枯燥生意斂根柢發泄敢獨早聖徳實天生自信耿中抱猶存悄悄心庸人安足道

幼安返鄕郡知音得程喜有問平生心但說臨流事乾坤魏山陽史筆凜生意物外此天民與魏偶相值【見通鑑綱目】澹然涉世情月閒雲自駛我作安化箴【上安其賢民化其徳見管寧傳注】韋不須置

太豈無知不覺世運廹爲問莽大夫何如成都陌【揚雄嘗師嚴君平】扶搖得眞易長臥山云白【扶搖白雲皆陳圗南號】中有安樂窩气吐宇宙窄消長粲以宻我主彼爲客【觀先天圗可見】問子居何方寰中有眞宅

朝耕隆中田暮采成都桑平生淡泊志醜女同糟糠愛此眞丈夫忘我廚無糧當年靜修銘團茅雞距陽【雞距保府泉名舊嘗取武侯靜以修身語名所寓捨靜修龕】回頭十五載塵迹徒自傷山居久岑寂主靜豈無方安得無極翁酌我上池觴燕南可避世逸興生云端安得百里封一邑不攺遷誦和寒流溝塗映晴巓思此良自苦躬耕望盤飱願從八吟翁【橫渠有八吟詩因自謂八吟翁】同結一井緣買山不用詩探囊謾千篇

西山霍原宅古迹猶可稽【見水經注】重吟豆田謡愁雲落崩崖【豆田謡見霍原本傳】魯酒邯鄲圍撫事傷人懷林宗自髙士此世淹亦彌一聞孺子語西風艸披離知幾在明哲何事紲塵覊君觀括囊戒無盈庶無虧

我防深意寺卽山古淸興妖如米賊乘時起陸梁【見五代史記】不見重華帝所居亦成鄕乾坤師道廢春陽變秋霜撫事三太息欲語意何長

和詠貧士【七首】

陶翁本彊族田園猶可依我惟一畆宅貯此明月輝翁復隱於酒世外鴻飛我性如延年與眾不同歸危正自念誰復慮寒饑努力嵗雲暮勿取賢者悲【獨正者危至方則礙爾實愀然中言而發違眾速尢迕風先蹶此淵明規顏延年語也見延年誄公文】

王風與運頽一輊不再軒消中正有長冬溫見園人才气所鐘亦如熖後煙寥寥洙泗心千載誰共硏龍門有遺歌三嘆誦防言意長日月短持此托後賢

淵明老解事撫世如素琴似人猶可愛況乃懷好音鄕閭誰盡賢招飲亦相尋豈有江州牧旣來不同斟仲尼每諱魯邦君誠可欽史筆自好異誰求賢者心

木石能受唾豈獨相國婁視唾若如雨褊人亦不酬無心乃直道矯情實荘周身外不爲我袒裼吾何憂伯夷視四海願人皆我儔吾謂下惠隘此說君試求

飲酒不爲憂立善非有幹偶讀形神詩大笑陶長官傷生遂委運一如咽止飱參回豈不樂履薄心常寒天運安敢委天威不違顏荘生𨿽曠逹與道不相闗

物外有幽人閱世如飛蓬浮名不可近造物難爲工西亰二百年借借楚兩龔豈知老父觀才與薰膏同爲問老父誰身隱名不通偶逢荷蓧者欣然欲往從

生類各有冝風气異九州易地必衰悴蓋因不同儔水物困平陸淸魚死濁流麟亡回旣夭時也跖無憂天亦無柰何自獻敢望酬寄語陶淵明𨿽貧當進修

和詠二疏

委質義有歸乞骸老當去豈無戀闕心難忘首丘趣在禮此常典末世成髙舉漢庭多公卿圗畫兩疏傅至今秦中吟感嘆東門路目覩霍將軍功髙擅恩顧一朝產危機千載損英譽仲翁幸及年安肯嬰世務聖主賜臣金奉養行所素造物佚我老餘齡今自悟田園付子孫身後復無慮神交冥漠中樂境尙森著

和詠三良

江山錯如繡死與敝屣遺安用親愛人共此丘土防秦人多尙气宜無兒女私乃亦如當途區區【闕】

因傷秦政惡三嘆王綱虧殉人已可誅而況收良歸坐令百夫特含恨與世違秖應墓前栢直幹千年希遙知作俑戒爲感詩人悲重吟黃鳥章淚下霑人衣

和詠荊軻

兩兒戱邯鄲六國朝秦嬴秦王鷙鳥姿得飽肯顧卿燕丹一何淺結客報咸亰當時勢已危奇謀不及行政使無此舉寧免繋頸纓如丹不足論世豈無豪英天方事除掃孰禦狂颷聲我欲論成敗髙歌呼賈生乾坤有大義迅若雷霆驚堂堂九國師誰定討罪名一戰固未晚何爲割邊庭區區六孱王山東但空城孟荀豈無術乘時失經營今𨿽聖者作不捄亂已成酒酣發羽奏亂我懷古情

和讀山海經【十三首】

寰區厭廹隘思見曠以疎四壁畫諸天愛此金仙廬丹靑煥神迹勝讀談天書乃知屈子懷托興靑虯車回防百千世朝露棲園蔬歸來誦陶詩復與山經俱山經何所似俚媼談浮圗汗漫恐不已身心歸晏如

鳳鳥久不至思君慘別顏中心藏竹實炯炯空千年千年寄何所云在丹穴山何當一呼來徵爾無稽言翩翩三危鳥爲我使昆丘聞有西王母靈化略難儔願淸黃河源一洗萬里流吾生豈無志所居非上防瀟湘帝子宅縹緲乘陰陽欲往從之遊風波道阻長秋風動環佩星漢搖晶光月明江水白萬里同昏黃重華去已久身世私自憐皇靈與天極蒼梧渺何山晴空倚翠壁白雲淡無言愁心似湘水猶望有歸年夢登日觀峯髙撫扶桑木手持最上枝傳與甘淵谷一笑天驚白蒼出新浴何方積九陰區區尙龍燭累累玉膏實泠泠琪樹陰鸞鳳自歌舞瑟瑟風動林風林奏何樂賓天有遺音君何坎井念永負瑯園心明星捧玉液太華參天長仙掌一揮謝此樂殊非常矯首望誇父饑渴無餘糧奔競竟何得歸哉此中央水物自一隅亦復具飛走乃知造化工錯綜無欠負茫茫山海間形類靡不有此亦何可窮一覧置肘後遙醉楚江騷淸愁浩如海蹈襲此何人興寄果安在豈期紫陽出誇謾莫追悔【見朱文公椘詞辧證】五藏今九丘【五藏見山海經序】除去尙奚待

流觀山海圖淵明有深防撫心含無疆觀形易生死異世有同神此境若親履何以發吾歡濁酒眞可恃扶疏窮巷陰回車想髙士厭聞世上語相約扶桑止讀君孟夏詩千載如見爾開襟受好風試學陶夫子陶令自髙士葛侯亦奇才中州亂已成翩然復南來三遊領坡意厭世多驚猜不妨成四老雅興更悠哉

靜修集卷二

欽定四庫全書

靜修集卷三【丁亥集三】

元劉因撰七言古詩【二十三首】

桃源行

六王掃地阿房起桃源與秦分一水小國寡民君所憐賦多慙負天子天家正朔不得知手種桃枝辧四時遺風百世尙不泯俗無君長人熙熈漁舟載入人間世卻悔桃花露蹤迹曽聞父老說秦彊不信而今觧亡國畫圖曽識武陵溪飛鴻滅沒天之西但恨於今又千載不聞有漁人迷

明妃曲

初聞丹靑冩明眸明妃私喜六宮羞再聞北使選絕色六宮無慮明妃愁妾身只有愁可必萬里今從漢宮出悔不別君未識時免使君心憐玉質君心有憂在逺方但恨妾身是女郎飛鴻不解琵琶語秖帶離愁歸故鄕故鄕休嗟妾薄命此身𨿽死君恩重來時無數後宮花明日飄零成底用宮花無用妾如何傳去哀幽思多君王要聽新聲譜爲譜髙皇猛士歌

塞翁行

塞翁少小壠上鋤塞翁老來能捕魚宋家昔日塞翁行屯田校尉功不如西山瀛海接千里長城又見開長渠要將一水限南北笑殺當年劉六符天教陂澤飬鴈鶩畱與金人賦子虛我來鄕國覧風土髣髴撾鼔笛嗚嗚胸中云夢忽已失酒酣懷古皆平蕪昔年阻水羣盜居塞翁子孫殺欲無至今遺老向人泣前宋監邊無逺圗

武當野老歌

南陽武當天下稀峯巒巧避山自迷靑天飛鳥不可度但見萬壑空煙霏山不知人從太古白雲飛來天作主旌旗明滅漢陽津幾閱東西互歷風雨老人住此今百年自言三世絕人煙往事不聞宣政後初心欲返羲皇前脯鹿爲糧豹爲席竹樹蒼蒼嵗寒國天分地坼保無憂怪見北風山鬼泣一聲白鴈已成擒回望丹梯淚滿襟傳語桃源休避世武陵不似武當深

感秋【思古人之不可見也】

湘悠悠阻淸音駕車欲往洛水深白楡一葉驚河漢萬里碧霄中夜心玉鸞翩翩紛翠羽髣髴機絲隔煙霧瓊枝難得芳華年惟恐流光兩遲暮河傍有星名牽牛此星旣出令人愁明朝見明河影已隔人間萬古秋

飲後

日光射雨明珠璣怒气郁作垂天蜺天漿海波吸已竭倒景徑入黃金巵金巵一傾天宇閒天公愁吐胸中奇海風掀舉催月出吹落酒面浮明輝瓊芝瑞露千萬斛肝腸瀟瀟淸欲饑金宮銀闕此何處夜半夢落昆侖西眼中之人素所期赤霜爲袍丹霞衣明星煌煌何太速碧霄悵望白雲低

西山

西山龍蟠幾千里力盡西風吹不起夜來赤腳蹈蒼鱗一著神鞭上箕尾天風泠泠淸入肌醉抱明月人間歸嫦娥灑淚不敢語銀河皷浪霑人衣寄謝君平莫饒舌袖中此物無人知

登荊軻山

兩山巉巉補天色中有萬斛江聲哀人言此地荊軻館尙餘廢壘山之隈太子西來函闗開誰信生兒爲禍胎筆頭斷取江山去已覺全燕如死灰馬遷尙俠非史才淵明憤世傷幽懷春秋盜例久不舉紫陽老筆生風雷遺臺古樹空崔嵬平蕪落日寒煙堆紛紛此世亦良苦今古燕秦經幾回憂來徑欲浮蓬萊安得魯連同一杯碣石東頭喚羨門六鰲載我三山來

薛稷雙鶴

胎禽寥廓非人境只許淸江見寒影書家筆頭垂露姿一變淩雲更修整前鶴忘機如易馴後鶴昻藏不可羣二鶴相防如有語松下磐石少此人

幼安濯足圗

漢家無復雲臺功平生不識大耳公眼中天意鏡中語此身只有扁舟東闗東諸公亦英雄百年能辧山陽封歸來老栢號秋風世事悠悠七十翁乾坤故物兩足在霜海浮雲空復空無刀可防華太尉有死不爲丕大中丹靑白防凜冰雪髙山目送冥飛鴻爲問蘓家好兄弟萬古北海誰眞龍【長公愛文舉次公愛幼安蓋气質各以類云】

采菊圗

天門折翼不舉袖手四海橫流前長星飲汝一杯酒畱我萬古羲皇天廟堂衮衮宋元勲爭信東籬有晉臣南山果識悠然處不惜寒香持贈君

歸去來圗

淵明豪气昔未除翺翔八表淩天衢歸來荒徑手自鋤艸中恐生劉寄奴中年欲與夷皓俱晚節樂地歸唐虞平生磊磊一物無停雲懷人早所圗有酒今與龎通沽眼中之人不可呼哀歌撫捲聲嗚嗚

雪翠軒

西山萬古靑未了黛緑鬟云已傾倒豈知太虛忽生白恍如厚夜今復曉紫陽仙翁見本根白波開天余浩渺胸中盤曲此髙寒曽夢肝腸倚天表蒼崕飛來天出巧爲防煙嵐翠如掃萬縷寒煙吹不舉靜秀依依見姢好此時先生一開軒平生壁立今玉削腳底防塵軟更紅黒頭擾擾誰爲雄臨風回首三太息安得置此冰壺中西山秀色千萬重一顧可洗浮雲空遙望飛泉駕逺壑中有一路開雙松人間風日不到處來訪軒中雪翠翁

山中

山中望塔倚天表今得全山如立艸不知天地視全山何如一粒江湖渺平生老眼如層梯昨日所爲今兒嬉神功天巧祗如此人力區區能幾爾世間壯觀徒紛紜堯舜事業猶浮雲

飲山亭雨後

山如翠浪經雨漲開軒宛坐扁舟上西風爲我吹拍天要駕雲防恣吾往太行一千年一靑才遇先生醉眼醒卻笑劉伶糟麯底豈知身亦屬螟蛉

巫山圗

朔風捲地聲如雷西南想見巫山摧江南圗籍二百年一炬盡作江陵灰不知此圗何所得眼中十二猶崔嵬猿聲髣髴余山哀行雲欲行行復回神宮縹緲望不極乘風禦气無九垓區區云夢蹄涔爾豈知更有陽雲臺

李賀醉吟圖

赤虯翩翩渺無聞望之不見矧可親浮世浮名等濁混眼中擾擾投詩人心肝未了人間春龎眉尙作哦詩顰太平瑞物不易得昌黎仙人掌中珍北風瀟瀟吹野燐千年淚雨埋靑雲乾坤淸气老不死丹鳯來須見君

後賦赤壁圗

公無渡河歸去來周郎袖裏藏風雷老千年快一撃金眸玊爪不凢材先生平生兩賦爾江山華發心悠哉只今畫裏風月笛尙有老驥西風哀眼中驚波不西歸鶴夜半從天廻曺劉閒气今何處船頭好在白雲堆

陳氏莊

陳氏園林千戶封晴樓水閣圍春風翠華當年此駐驆太平天子長楊宮浮雲南去繁華歇回首梁園亦灰滅淵明亂後獨歸來欲傳龍山想愁絕今我獨行尋故基前日家僮白髮垂相看不用吞聲哭試賦宗周黍離離【陳氏先父之外家也金章宗毎遊獵必宿其家淵明謂先父龍山指孟嘉事】

采石圗

何年鑿江倚靑壁乞與中原作南北天公老眼如看畫萬里才堪論咫尺蛾眉亭中愁欲滴曽見江南幾亡國百年回首又戈船可憐辛苦磯頭石江頭老父說當年夜捲長風曉無迹古人衮衮去不返江水悠悠來無極只今莫道昔人非未必山川似舊時龍蟠虎踞有時歇月白風淸無盡期古人防畫論兵機我今防畫詩自奇平生曽有金陵夢似記扁舟月下歸

金太子允恭唐人馬

道人神駿心所憐天人龍種畫亦然房星流光忽當眼徑欲攬轡秋風前漢家金粟幾蒼煙江都筆勢猶翩翩東丹獵騎自豪貴風气惜有遼東偏天人秀發長白山畫圗省識開元年金源馬坊全盛日四十萬匹如秦川天敎刼火畱此幅玉花浮動靑連錢英靈無汗石馬復悲鳴眞似泣金仙只今回首望甘泉汾水繁華雁影邊奇探竟隨轍迹盡兀坐宛在驊驑先人間若有穆天子我詩當作祈招篇

宋理宗書宮扇【並序】

杭州宮扇二好事者得之燕市一畫雪夜泛舟一畫二色菊理宗題其背有興盡爲期及晚節寒香之句諸公賦詩予亦同作

天津月明啼杜防梁園春色凝寒煙傷心莫說靖康前吳山又到繁華年繁華幾時春已換千秋萬古合歡扇銅雀香銷見墨痕秋去秋來幾恩怨一聲白雁更西風冠蓋散爲煙霧空百錢韈錦天畱在胎要鑑驪山宮當時夢裏金銀闕百杯樓前無六月瓊枝秀發後庭春珠簾晴捲天門雪棹歌一曲白雲秋不覺金人涙暗流乾坤幾度靑城月扇影無情也觧愁五云回首燕山北燕山雪花大如席雪花漫漫冰峩峩大風起兮柰爾何

續十二辰詩

饑鳶嚇防驚不起牛背髙眠有如此江山虎踞千里來才辦荊州穴爾魚龍人海浩無涯幻境等是杯中蛇馬耳秋風去無迹羊腸蜀道早還家何必髙門沐猴舞豚穽雞棲皆樂土柴門狗吠報鄰翁約買神豬謝春雨

雜言【五首】

觀雷溪

飛天下脊老气盤五回三江防天怒合爲一水東南來此勢不殺令人愁石門喜見西山開未補靑天裂譙鑿混沌胎奇聲猛狀萬萬古山根幾許猶崔嵬兩山倒傾瀾百丈逢顚崖先聲動毛髮余爽開襟懷初疑萬壑轉奔石意像髣髴坤軸摧又疑鼔角鳴地中百未到仍徘徊荒祠下石磴駭目何雄哉春風不到太古雪今日乃得胸中雷穿石誰能窮窟宅流沬勢欲浮蓬萊平生芥蔕今寒灰兩耳到骨無纎埃酈元筆頭天下水石門之奇猶見推乃知玆逰亦奇絕快弄素電噴瓊瑰東崖一片石坐撫千年苔爲招郎山君共捲長鯨杯江妃爲撾靈鼓催赤鯶躍出銀山堆先生酔來泉灑靣狂歌一和湍聲哀

遊郎山

昨日山東州馬耳索禦淩風嘶今日軍市中不覺已落山之西山之靣背一無異不待風煙變化神已迷危闗度雪亂石通荒蹊林間小艸不識風日自太古我行終日仰羨木杪幽禽啼但見雨色來云物颷以淒忽然長嘯得石頂痛快如禦駿馬蹄萬里來長風五色開晴霓長劍倚天立皎潔瑩鸊鵜平地拔起不傾側物外想有神物提詩家舊品嵩少同畫圗省見巫山低誰令九華名獨與八桂齊千態萬狀天不知敢以兩目窮端倪鶱騰誰避若飛隼側瞰何屈如怒猊千年落窮邊煙艸寒萋萋若非酈亭書生此鄕國物色誰省曽分題【酈道元注水經說郎山形勢最眞今涿郡有酈亭其先世所居也】乾坤至寶防有待豈有江山如此不著幽人棲頗聞山中人雲間時聞犬與雞只疑名山別有靈境在不許塵世窮攀躋不是先生南遊有成約徑欲共把白雲犂九疑窺衡湘禹穴探防稽玉井爛賞金芙蕖日觀倒捲靑玻瓈風煙回首莫瀟灑南逰凖擬相招擕

掛書牛角圗

長安江都摶手空臺司光祿誰雌雄大事旣去乃爾耳渠頭不斫將安容喑嗚千年楚重瞳將軍視之猶椘公掛書牛角亦偶爾史臣比擬良未同靑靑澤中蒲秀色自淩空可憐徐包徒學術皆凢庸君不見羣兒驅羊竟何功晉陽桃李亦秋風緱山圗畫有如此何如長作多牛翁

浙江潮圗

山人懶絕夢亦然鼎如萬牛不可遷誰信畫工筆頭有神力扁舟一夜江聲寒覺來千里雪漫漫中有數防靑峩閒人間天門壯觀已如此豈知大塊喘息四海如鼻端海中仙人冰雪顏吸風禦气非人寰試問濤頭何當還爲我寄聲三神山我欲乘興逰其間

淸江曲

淸江芙蕖玉可憐防花汀艸自年年來鴻去燕不相識曉露無聲香暗泣江樓縹緲如花人望之見之不可親無限晴雲錦樹新愁眉只向遙山顰遙山一千里長在愁眉底鏡裏繁華過眼空遙山鑄向靑銅中遙山遙復遙芙蕖霜早凋明日愁眉爲誰掃月白江淸天未曉

靜修集卷三

欽定四庫全書

靜修集卷四【丁亥集四】

元劉因撰五言律詩【三十七首】

除夕

百嵗三分一初心謾慨然空囊難避節靑鏡不畱年靜閱無窮世閒觀已定天履端思後日四鼔未成眠

晚上易臺

遺臺連廢壘落日展遙岑海嶽天東北燕遼世古今每當多感慨直欲罷登臨莫更畱塵迹千年不易禁

登武陽

朝遊樊子館晚上武陽城潮接滄溟近山從碣石生防虹雲淡白返照雨疏明且莫悲吟發樵歌已愴情

鄕郡南樓懷古

南北世更疊江山人重輕澶淵出師詔顯徳受降城遺恨幾時盡寸心千載生區區蓼花詠癡計欲何成

滿城道中

學館三年夢西山此日行人生兩屐足世累一蓑輕別澗水流合斷林煙浦平誰能分半壑相與結巖耕

夏夜

院靜復夜靜幽人世慮輕是非容勿辧憂寵莫多驚萬樹烏飛月千家犬吠聲夢回無一事惟有紙窓明

重遊源泉

人世自人世翛然物外身滄溟來照影白防恐生塵題壁云封石攀花鳥防春今年風景別開卷覺詩陳

張氏別墅

惡木推不去好山招未來豈無平曠地當有妙髙臺芳艸趂陰坐雜花隨意開東南村落近試與問新醅

書堂旅夜【二首】

少小抱苦飄零重此行迂疏從我好憂戚賴天成夙志存無幾覊懷觸又生寸心同弱艸嵗晚怯霜淸淹畱已半載去住意何深月色一千里愁人方寸心秋聲助搖落生理嘆浮沈松桂淸霜滿哀歌動故林

生日

四十舉兒子明珠掌上希圭璋蒙養正未蚤病防防春露有時降云何處飛悲歡共今夕余涕不勝揮

虞帝廟

淫祀徧區宇空山余帝宮皇靈有天在像設與人同身世千年後塵埃百感中淸泉分一酌毛骨潤南風

奇村道中

此日西塘路乘閒作勝遊深栁成巷稻分溝白石長雨黃花不受秋移居新有意試就野人謀

城南

山人懶到骨一出動經秋欲赴城南約如營海外逰岸容收潦盡邨色帶煙畱禾黍嵗將晚農家猶未休

有客

有客談稼穡對人增感傷自言二頃業不博半年糧宿麥得春旱晚田經早霜無功一杯粥俯首汗如漿

早行

曙色警初動物情無久閒薄淩防頽岸落月淡空山殘夢失逆旅少休期守關尋常午窓雨擁被聽珊

白菊

仙艸尙防東籬芳未芳精神渾是露气勢已無霜夜月藏不得晚風吹又香天教陶靖節素髮與交光

水亭夏日

亭耿獨坐一碧淡凝秋氛雜市聲逺空明云影畱傷時仍磊磊對景卽休休幾欲解維去乾坤無釣舟

野興

乘興閒登眺歸來晝掩扉靜中見春意動處識天機大節始終論全才今古稀平生有舊約常恐寸心違

秋望

病骨秋偏早單衣露爾寒防雲生水際暝色起林端地迥月遲下樓髙山易殘輕風吹欲舉醉袖拂層巒

雜詩【五首】

堯山唐故國淳朴帶遺蹤種果収奴力開田享素封來收多上藥景仰近神峯夢寐驅黃犢巖居一老農冀北髙寒境英靈海嶽全斯文若程邵家世亦幽燕祀典令誰舉遺經防有傳吾鄕此盛事瞻仰在他年何事招提好山深馬可驅松巢低暎防竹澑細通廚霜栗千封戶云屏四畫圗冠巾如我用白鹿起防模巖居訪髙道少日在風塵回首話前事低眉厭此身江山資冦盜田畆化荊榛領取天倫重無君愁殺人水繞千山合雲藏數畆荒初尋香有陣漸入翠成行豚穽依危石牛蹊帶小塘團茅奄如畫可惜是逃亡

早發濡上

寒出防優逸詩情非浩然煙濃山失色云重雪連天壞戶仙遊上冰髯老境前別家忘再宿桑海問何年

偶書

擾擾推遷裏誰知不偶然要從人力外推見事機先靑白天公眼低昻造物權俗情謾悲喜倚伏有他年

宿田家

偶到田家宿歡迎如遇仙杯盤陳戶側妻子拜燈前靑白眼誰靜炎情易偏豈知人世外還有野夫憐

半世

半世恆棲托生被險艱寡言非蘊蓄褊性類淸閒生計朝霞上交情暮雨間柴門本無客幽僻況長闗

重渡滹沱

遙臨滹水岸回望土門闗秋色巉巖上川形拱抱間分疆人自隘設險地誰慳欲問前朝渡江鷗故意閒

恆山樓

萬嶺尊恆嶽遺臺枕後潭仰髙慙對坐哭險負奇探影落滄溟北雲開斗柄南山靈憐野客今夕費煙嵐

登鎭州陽和門

百尺市門起重過爲暫停豪分秋物色米聚趙襟形北望雲開嶽東行气犯星慿闌天宇在人事聽浮萍

辛巳中秋旅亭獨坐

分光陰太盛無力掩蒼溟大塊供防黑髙天失舊靑興從愁外發秋向露邊零防數山河影依稀見艸亭

文章

文章費餘力齒髮愧初心璞有連城璧精非百鏈金靜中天地我閒裏去來今鳥散鑪薰盡長歌激暮陰

一身

一身能換骨毛髮散沖融气變精神後人生感化中朝陽方杲杲春意正蒙蒙百載唐虞徳方成比屋功

周邵

百年周與邵積學欲何期徑路寛平處襟懷灑落時風流無盡藏光景有餘師辜負靈臺境圗書重一披

上塜

過家來上顧影念蹤春露歡迎失寒泉感激濃千金一毛髮十夢九音容不惜從黃壌多慚未了胸

七言律詩【六十九首】

春陰

淡淡春云暖更輕一身酒力若云生無人也笑樂所使未醉先休气始平時雨霑枯或有蘗防風著物不聞聲人生日用本無事閒倚西窓候晚晴

秋日有感

自恐規模日慼然毎便坐靜無邊仰觀俯察無多地往古來今共此天或智愚能幾里一鳴一止又千年南山正在悠然處目送歸鴻手絕

多病

多病年來放盡慵一龕堅坐避深冬欲忘言處飲先醉不得意時山故濃只許國人知我陋【見邵子無名公序】無妨髙論笑吾庸【見司馬公庸書序】西巖近有仙芝種爲謝白雲著意封

日午

日午雲輕艸色蘇出門杖屨自徐徐乾坤俯仰窺難見花栁靑紅畫不如靜處規模惟厭小動時文理卻嫌疏眼前光景無窮態注盡濓溪太極圖

偶成

一語未能分付時難言方信到眞知道參天地用何小心有羲皇生豈遲後世直須要揚子百年卽我是鐘期折花笑對滄浪影不覺東風就手吹

湖上

湖上幽居事事幽臥防書卷坐垂鉤晴窓閒是長年國暑簟靜爲無熱丘心逺何妨在人境室虛元自有天遊家人大笑詢生理報我西風咫尺秋

十月朔展省後登古城有感

手綫西風失衣髙城煙樹掛斜暉徘徊飛鳥不忍去蕩漾滄波如欲歸幾爲霜來驚露往每因物是見人非詩書未辧鄕鄰化道徳初心恐易違

道士孫伯英容城故居【並序】

伯英名邦傑世爲縣之貴族遺山元公爲作墓銘其逰太學所與交皆天下名士气甚髙見金世已亂天下事無可爲思得肆志方外以耗壯心而老嵗月遂爲黃冠師以終亳之太淸宮側時年五十一因見先君子錄其家世文行之美以示鄕人今過其居感而賦詩

政教才气敵希夷冠帔翻然亦未宜誰辧胡寅論鴻客【見讀史管見】只除坡老識安期【見安期生詩】可憐喬木空秋色惟有靑山似舊時欲傳先賢問遺事故園猿鶴不勝悲

過鄕縣西方古故居【並序】

古今大定間人嘗舉進士不第遂歸獨居一室置琴書其側不妄與人交縣令佐公服候門亦以遜辭謝遣之有田數十畆食其所獲如菽熟惟食菽鄕人好事者欲以米易之不聽曰天所食者不可易也監察禦史按行郡邑聞其行上之不報其爲人蓋亦近於聖學之所謂狷史家之所謂獨行者歟先父每舉以律鄕人之貪鄙者故鄕人至今能道之古死無後其丘壠已爲樵牧區今過其居亦莽焉荊棘中矣不覺感嘆夫發潛徳而紀先賢實後生之責也顧力未能焉姑題詩以記先父之訓云

名姓初聞自過庭山田力食老窮經鄕閭月旦歸公論耆宿風流尙典型感事重吟鳬繹集懷賢誰築聘君亭還家遊子悲千種念舊思親淚最靑

登雄州城樓

古戍寒云接渺茫故鄕逰子動悲江山自古有佳客煙雨爲誰畱太行野色分將愁外緑物華呈出夜來霜海門何處秋聲急極目滄波空夕陽

夢先壠

望望東阡見松桂云爲我且蜘躕十年一夢等閒過四海此身何慮無千丈春暉空寸艸萬山明月只啼烏舊家三徑今誰主羨殺河汾有廬

宿玉泉村【先父嘗欲卜隱於此】

怪見淸暉逼晚襟大行眉宇未消沈徘徊終日不忍去寂寞髙盟如可尋欲向雲間蹤迹只應老樹記登臨棲遲零落今如此淚盡韋齋刻印心

外家西園李花

無邊晴雪暎柴扉夢裏繁華又一非人與山丘屬零落天教艸樹記芳菲每因寒節來相訪重爲餘香不忍歸里社他年有成約結庵終擬號春暉

入山

艸露珠絲晴日明亂虫秋意有先聲屈盤未轉坡陀盡蒼翠忽從懷抱生一徑回失南北兩山云近異陰晴天公若防登臨意可信傷心畫得成

晚眺

巖姿濃淡似吾詩云防靑山學鬢絲老樹遺臺秋最早夕陽流水鳥偏遲無人能解此時意如我曽來前古誰本爲登臨解陶冩豈知搖落更堪悲

山中月夕

滿懷幽思自蕭蕭況對空山夜正遙四壁晴秋霜著色一天明水月生潮歌傳巖谷聲豪宕酒泛星河影動搖醉裏似聞猿鶴語百年人境有今朝

惡烏

山中夜夜聞惡烏惡烏聲中似訴渠气運變遷皆以類陰陽對待不相無形聲如此誰憐我天地初生已有予能辦春風長白日願將花栁付提壺

五月二十三日登城樓

獨倚危闌鬢毛一簾輕燕晚髙云移山影亂初定雨帶風聲來漸豪物外此天才一幙人間何事不秋毫逺逰未盡平生興幾欲狂歌續楚騷

曉出西塘

塘水隨人緩步行哀湍激石故輕淸太行穠秀洗霜淨全趙防模天鑿成偶爲登臨發悲詠忽從毛髮散秋聲殷勤莫盡尊中酒畱到靑山佳處傾

南樓

登臨秋思動鄕關展盡晴波落照間嘆老自非緣白髮愛閒元不爲靑山幾經分合世良苦不管興亡天自閒初擬慿闌浩歌發壯懷空與白鷗還

良辰

莫遣閒愁負此身鶯花逐月是良辰乾坤屙癢元關我土木衣冠亦象人大徳豈容輕錄怨小疵休廢更求醇此中空洞渾無物萬紫千紅總屬春

午睡

閒中何事不淸妍鳥戀花陰伴晝眠外雨晴山有暈枕邊風息樹無面前多放寛平地方寸嚴臨咫尺天萬古羲皇有餘意不妨分我百來年

新晴

小雨新晴艸色蘇家園生理未全疏埋盆欲學魚千里試地先栽芋一區時與老農談稼穡不因閒客罷琴書乾坤妙處無人防臥防墻陰雀哺雛

野亭防飲【三首】

列坐平分艸色勻四圍天設翠屛新不可一日無此客安得四時長是春野鶴自成難進狀江鷗不作近前嗔鳥聲自向花枝說好个羲皇以上人

曵杖蕭然一幅巾山夫野老解相親橫身物內誰爲我賦象天中彼亦人細數平生無此防不來一醉負今春舉杯自壽復自笑髙壑煙霞吾豈貧

行樂人生當及辰今朝光景爲誰新林陰薄薄防露日花气溶溶暖著人春色十分防欲盡鳥聲千種聽難眞東風就手吹殘酒無限靑山動翠鱗

淺酌

淺酌防吟意自眞新詩攺罷酒防醺流鶯暗逐春光老獨鶴潛驚夜景分共見白駒如晚景豈知蒼狗是浮雲無邊風月誰無分只恐靈臺未屬君

夢鎭州潭園【先父舊隱】

昨夜分明是鎭州溪潭先子舊曽逰魂來千里太行碧夢覺滿庭煙水秋古淡園林無限意登臨今昔幾人愁當年猿鶴應無恙爭信書郎謾白頭

過鎭州

太行迎馬郁蒼蒼兩岸灘聲帶夕陽霜與秋容增古淡樹因煙景恣防茫閱人嵗月眞無謂得意江山差自彊曽記城南舊時路十年回首盡堪傷

井陘淮陰侯廟【二首】

饑童羸馬倦重遊萬將分兵坐此籌滅項豈知秦尙在奪齊便覺漢無憂英彭一體誰遺類絳灌諸孫自列侯愛殺鹿泉泉下水亂山百折只東流

許身良犬笑君癡怏怏難勝已自危智數相催難免死才名如此豈無疑兩年蕃鎭眞猶假十載君臣喜又悲最恨當時蕭相國直教三族到全夷

讀漢髙帝紀

禮樂經秦掃地空遺民洗眼續王風防模自襲挾書律舉措惟推約法功魯國兩生心獨逺新城三老義誰同只知才到蕭曹盡可信髙皇是沛公

易臺

望中鳥入消沈云帶離愁結暮陰萬國山河有燕趙百年風气尙遼金物華暗與秋容老杯酒不隨人意深無限霜松動巖壑天教搖落助淸吟

秋夕大風有感

坤輿聞說若行舟乘此眞堪萬里遊大塊气豪知寡和黃防坐穏覺無求間小艸根自賀云外髙松聲亦愁明日西山想淸瘦天教老眼防晴秋

盆池

自慙眼孔一盆多柰此無邊風月何莫道渾非九云夢不妨能著百東坡斡旋在手天隨轉虛靜如心景自過誰弄扁舟詫吳越爲言吾老怯風波

水燈

南湖新緑破春容一炬才分萬炬同共說金膏能有景豈知陰火解生紅魚龍水樂三更後星漢仙槎一色中喚起東坡防淸曉向來碧海又靑銅

方鏡

當年玉斧落何方陰魄誰教擬太陽翻起坤輿防鰲背借來心境發天藏衣冠嚴肅知無愧肝膽輪囷覺有芒四海紅塵競白日托身分我鏡中

西窓

洛水秦山夢寐前風流陳邵兩臞仙中峯太華五千仭皇極一元十萬年廝役閱來歸舊隱迷藏畫出稱髙眠人間此意今誰防臥防西生暮煙

有懷

飄飄遺世覺身輕尙友千年凜若生瑞日祥雲程伯子冰壺秋月李延平浮沈滄海人事換晴雪太行眉宇淸曵杖歸來北窓下一尊濁酒爲誰傾

記夢【並序】

至元戊寅十一月二十四日夢十餘老翁衣冠甚偉以章疏薦予章中署子爲金文山人而見稱之語甚多旣覺惟記松栢嵗寒桑楡晚景之句而每句之下又各忘其六字遂以詩記之

夢中說夢已成癡更擬從翁問所疑松栢嵗寒應有謂桑楡晚景欲何爲名書丹闕非吾望家在金文不自知果有仙山隔塵土先生亦欲住仇池

捲簾

捲簾雲樹散防明淡似幽人百慮輕眞宰鏤雕亦良苦洪鑪消鑠似無情空巖月出人境失灝露秋嚴山气生欲冩天機誰領防西風吹作棹歌聲

偶作

爲貪風月重登臨感慨幽懷不易禁靜裏形神君與我眼中興廢古猶今區區此世眞何物落落平生只寸心聞道江湖好煙水飛鴻滅沒有遺音

髙亭

髙亭云錦繞淸流便是吾家太一舟山影酒搖千疉翠雨聲納一天秋襟懷灑落景長勝云影空明天共防笑向白鷗問塵世幾人曽信有滄洲

放歌

未須鵬翼賦垂云老眼冰壺亦自新碧落銀河見髙舉紅塵白日屬何人累累坐閱秋風客擾擾空悲地上臣左挽浮丘一杯酒吾言誇矣不須嗔

自適

久矣黃塵絕往還惟餘風月到柴闗淸霜烈日從渠畏野鶴云適自閒天上銀河連碧落人間秋色對南山髙吟大醉堯夫老只有豪誇不易刪

老岸

老防陰陰雲樹淸柴門寂寂緑苔生空明萬象隨月出水墨四山因雨成千古心期破茅屋百年人事短燈檠道人不是悲秋客聽盡疎蛩夜夜聲

世上

世上悠悠盡自爭眼中隱隠放教平飛蠅觸鼻人爭怒落葉臨頭我謾驚旣有陽秋暗消長何須靑白太分明蒺蔾原上淸霜重辛苦十年跣足行

幾葉

幾葉疎桐萬斛秋四山淸露一窓幽人能知足隨處樂心若忘機百慮休事物閱來如有悟囊箱空慣已無羞醉中曽聽家人語老子年來不解愁

萬古

萬古遺編未寂寥一風露晚蕭騷有時陶令羲皇上何物元龍湖海豪鼷防千鈞宜自惜蟾蜍寸鐵亦徒勞年來防檢人間事問人舌求田計最髙

老大

老大情懷隨處樂幽閒气味逐時添平生長物不入室一日百錢輙下簾題品雲山寧有諱収羅風月不妨防客來恐說閒興廢茶罷呼棋信手拈

山石

山石那容玉獨堅人生磨滅殆天憐畫蛇最戒足無用書馬常憂尾不全誰見虎須眞可捋自慚雞肋豈勝拳誤人莫向婁師徳不領春生未唾前

人生

人生底用廢閒思物理通來盡我師凍雀猶能樂生處秋花元不厭開時齊姜必娶終無偶秦越未生寕乏醫若道終安須待足百年何日可伸眉

夏日卽事

迂疏爭笑近淸狂多病筋骸可預防久乏園蔬因種藥不畱窓紙爲抄方閒從鳥雀分晴晝靜與蛩螿共晚莫道幽人好標致北窓自古有羲皇

冬日

砂瓶豆粥土牀煙中有幽人意漫然元晦居山豈懷土仲尼防服卽知天閒中作計飽爲上書外論交睡最賢小子應門當拜客病夫便靜乞相憐

午窓

終嵗柴荊掩寂寥物情多忌恐難逃家居闗白惟求省應物寒溫亦憚勞陳瓘只知炊餅大元龍新厭臥牀髙午葉亂風成陣病擁防衾气尙豪

馬酒

漢家挏馬豈無傳力盡皮囊味始全胸次沃焦常八九眼中騋牝少三千百杯誰有衝駒气一幕何分敕勒天彼酪猶能奴命茗南風到此便淒然

平昔

平昔襟期鏡屢防而今涉世願髙年自憐不唾靑城地共笑仍憂杞國天履影無傷猶不忍吹韲𨿽誤亦當然人間萬事思空徧依西理斷編

冬日

迂疏懶散百無能半似田翁半似僧制藥就圍煨芋火檢方聊趂剝麻燈自知豪爽今無復共道癡頑舊不曽閒倚南貪覓虱敲門人怪不時譍

次人韻

樂天方識淡中甜安土無妨著處粘道在市朝皆可隠機忘鷗鳥亦無嫌牕虛不礙山云度樹老慣經秋气嚴世上閒愁渾幾許而今靑鏡滿霜髯

中秋

天借無雲雨借晴月邊露滴無聲只知老子興不淺誰信太虛白亦生四海惟當共人影寸心直擬配髙明【二句夢中得】乾坤元有冰壺在回首紅塵意未平

人情

人情雲雨九疑山世路風濤八節灘共說長安如日近豈知蜀道比天難浮航莫笑腰舟渡坎井終【闕】木觀防取登髙有良法此身何地不平寛【溫公曰登髙有法徐行則不困腳踏實地則不危】

有客

門前有客通名姓一別十年記憶無須髮俱驚各衰白行藏已涉幾榮枯急呼滿酌辭醅軟聊用親嘗補飯麄深盛故來兼久候送歸𨿽病不須扶

夜雨

夢覺呼童問幾更未譍先作不平鳴山深六月有秋意夜靜滿城惟雨聲四海虛名此身愧百年浮世寸心驚誰教檐澑如愁思欲斷還連直到明

現前

萬事除無取現前此身隨處可周旋居南懷北豈安土已夏願春非樂天誰謂包涵心有外我知彌滿道無偏洞觀今古平平在賸盡區區智與權

上塜

鄕鄰見戱說兒童日日相邀社酒同故國無家仍是客病軀未老錯呼翁裏胥驗帖徵防戶縣長聞名謁下風欲向溪南訪喬木不禁煙雨正空蒙

桃花菊

東籬元不是天臺誰挽春風到酒杯丹藥有靈能換種黃花從此不須開已經晚節霜才識不是寒香蝶亦猜老眼淵眀不今古幾回春去復秋來

夏日幽居【二首】

隱幾南山意獨長回防塵世易炎栽培得力江陵橘薄惡傷心陸氏莊莫就一時論絳灌要從千載到羲皇人間何處莬裘好擬問希夷買睡鄕

閉門終嵗淡無求雲雨人情亦可憂鬥酒難酬滿車望杯直結殺身愁平生幾兩謾多苦一日百錢姑少休山鳥不鳴林影靜臥防蛛网掛蜉蝣

夏日飲山亭

借住郊園舊有緣緑陰淸晝靜中便空鉤意釣魚亦樂髙枕臥遊山自前露引松香來酒盞雨催花气潤吟牋人來每問農桑事攷證牀頭種樹篇

靜修集卷四

欽定四庫全書

靜修集卷五【丁亥集五】

元劉因撰五言絕句【三十七首】

明珠穴

珠從何處來秀與天地生涵蘊幾千古得此風露聲

滴水龕

膚寸徧天下至靜涵氤氳因防石滴水窺見天生云

石潭

淸不見羣魚暗不藏毒怪觀物得吾師終日欲相對

春日

遊絲困無力欲起重悠颺芳艸落花滿相思春晝長

愼獨

一葉下秋水防波去不停望中猶隱隠直欲到滄溟

毀譽

子賤波及魯犂牛不累騂寸心仁厚處萬物自生成

偶書

意當極快處心有不平時少忍容無害欲言當再思

夢中作

溪童望水滿日夜愁不巳𨿽非鷗鷺身亦有相闗意

觀化

風雨何方來呼童出門望歸報是羣蜂聲在庭花上

四皓圗

𨿽戀紫芝美難忘帝力深驅馳恨臣老髙尙豈初心

石鼎聮句圗

玩世如一鼎姓名誰得聞仙翁應自笑知我有鄒忻

白樂天琵琶行圗

冀馬嘶寒風逐臣念鄕國江浦聞哀弦長吟望南北

百蝶圗

芳蝶具百種幽花散紅翠道人觀物心一一見春意

子期聽琴圗

琴瑟自吾事何求人賞音絕弦眞俗論不是古人心

村居雜詩【五首】

鄰翁走相報隔窓呼我起數日不見山今朝翠如洗黃昏雨气濃喜色滿南畆誰知一夜風吹放門前栁獨立偶懷古臨風還自傷一聲樵唱起回首暮山蒼削樹題詩句畫沙知酒籌他年成故事蕭散更風流芳茵皆可借緩步卽吾車乘興三杯酒隨行一策書

夢題村捨壁上【巳夘正月三日】

村居有何樂所樂人眞淳回看城市中居此勝買鄰

屛上艸虫【四首】

螳蜋

逢物卽能產其滋乃爾蕃不知何所積擬欲問乾坤

蝸牛

背上穹廬好問虫誰汝施始知天地內棟宇匪人爲

螻蛄

後利前還陰陽體段分不須觀兔尾卽此見羲文

螽斯

陽施陰専受精醇物始眞虫魚寕解此聊用比振振

飲山亭雜花卉【八首】

牡丹

世變日以文花卉亦應爾懸知太古時其美未如此

芍藥

宜致美人贈服之良有功分形𨿽異種气類暗相通

薔薇

色染女眞黃露凝天水碧花開日月長朝暮閱兩國

萱艸

丹鳳忽飛來喜色滿朝露何以稱此花白頭戱嬰孺

夜合

消忿緣無獨合昏如識時韋弦千古意百繞惜芳枝

酴醿

勿翦架上花不是畏多刺得防難忘枝曽向花陰醉

木槿

巳拆暮欲落未榮朝又花生生如體道堪玩不堪嗟

蜀葵

且勿論傾陽色香尢可喜人情輕所多共愛姚黃美

防雪

雪花不擇地隨風恣飄蕩數片如有情飛落梅梢上

題山水扇【二首】

山近雨難暗樓髙秋易寒慿誰暮云表添我倚闌干二山環合一水中有老木參天不著幽人艸閣誰收無限雲煙

山亭獨坐【二首】

野情靜成癖幽居懶自髙靑山臥牀下初不厭人豪愛玩不能去山靜云捲舒敲門者誰子聊復忍斯須

七言絕句【九十四首】

臘盡

小雪初晴臘盡時無窮梅栁怨開遲人間不覺春來早只有吾家布被知

讀史評

紀錄紛紛巳失眞語言輕重在詞臣若將字字論心術恐有無邊受屈人

試筆

得意好花開易落惱人芳艸燒還生亂多治少君知否陰偶陽奇理自明

山中客夜

鞍馬南州五日程豈知物外有茅亭塵埃暑困人如醉月露夜涼天亦醒

抱陽南軒

下瞰縣崖老木稠輕風毛髮散涼秋蒼苔白石夢初覺霽月疎雲山欲流

喜雨書事

雨晴物物自生春喜气浮空似有紋吾亦乾坤物中一相看艸樹共欣欣

前日南湖枕白雲蛙聲每厭靜中聞今朝便覺笙歌上爲是多年不聽君

九日九飲【九首擬橫渠元日十詠體】

一飲君聽第一歌誰知此際見天和醉鄕開物功夫宻春意空蒙尙未多

二飲重賡第二歌春風毛髮欲姿娑寸心又到欣然處莫怪山人語漸多

三飲山人笑且歌羲皇相去巳無多舉杯爲向諸君道自此光陰柰樂何

四飲須歌第四歌山人未醉覺顏酡屬君輕摘黃花露滴向杯心生小波

五飲初喧四座歌黃花滿意入紅螺人間此樂知無復魚鳥聞聲亦太和

六飲相將醉景過令嚴斟淺欲如何秋香正滿黃花萼宜與南山細拊摩

七飲人驚飲量多兒童休唱接防歌靑山一防千年在只恐西風不柰何

八飲人驚飲量過劇談不記竟云何杯中正有春風在無柰蕭蕭落葉多

九飲蒼崕借翠蓑江山搖落柰吾何干坤閉物肧胎宻中有山人第九歌

山行

西崦人家竹映溪山深雨暗到來遲行窮谷口水才見流盡巖花春不知

銅雀瓦硯

諸侯負漢巳堪憐直筆何爲亦魏編卻愛曺瞞臺上瓦至今猶屬建安年

春曉

要看東風气象新登臨何處不尋春今朝煙雨細如霧生意空蒙畫得眞

以杖畫雪偶成

玉華銀色皓無瑕方寸居然得故家云重風輊晴不快暮寒覺比晚來加

仙人圗【三首】

千古誰傳海上山坐令人主厭塵寰蓬萊果有神仙在應悔虛名落世間

雲海蒼茫去復還人間此日是何年平生慣見秋風客只許汾陽防窅然

悵望皇墳寂寞中何從事迹得空同可憐千古稱黃老誰識當年立極功

春景

病餘身世淡無情但覺春來暖漸生送客出門花巳謝問知昨日是淸明

講學而首章【二首】

有樂如從天上來春風過處百花開政教萬木夜僵立何害根暖獨回

人將知我亦何從天在吾家度量中此語誤人君勿信我心無慍夲沖融

講八佾首章【二首】

以忍傷肌手自危割余痛切不勝悲心同義理元無間從此俱防未忍時

生意條然不遂春根株盤屈欲輪囷向前枝葉頑然了自此乾坤屬不仁

講周而不比章

義理胸中好惡眞初非由巳與由人試防生意流行在惟有枯荄不受春

講人之生也直章

朝綱一紊國風沈人道方乖鬼道侵生理本直宜細玩蓍千古在人心

驕吝

昨日深山興未闌今朝二女共髙寒施施便解驕妻妾乞態當從此際防

講求仁得仁章【二首】

山下食薇老興便荊南采樂此心全乾坤月慘煙愁外畱我羲皇萬古天

荊棘埋香死不禁淸泉芳徑愜幽尋移花旋防新生意方識西山忍餓心

一元

萬古堂堂共一元欲於何處覓天根試從開閉中間防始覺乾元獨自尊【閉物之後有亥開物之前有丑惟子正在開閉之中其象可見】

新居

雪擁閒門盡未除小齋人道似禪居年來日曆無多事只有求方與借書

今月

今月柴闗幾客來擬從屐齒數莓苔求文道士花前至載酒門生雨後回

采栢圗

翠袖重將栢子燻一般心苦爲思君思君不爲山中苦爲說山中有白雲

采藥

黃精著雨宜深斸栢子經霜可爛收莫道遊人渾懶散一年忙處是防秋

堯民圗

分得堯天一握多百年安樂邵家窩情知防月吟風手不扣南山白石歌

風气初開理漸融畫圗猶見帝無功意長世短成何事誰及乾坤日中

平生喜作許東鄰百過摩挲畫本昏聞說詩人多感慨且休持送鄭監門

豳風圗【三首】

畫裏春風在眼前詩中雅意若爲傳慿誰更譜弦歌了細味周家八百年

惟願將身入畫中野人何敢夢周公一區共買橫渠上盡有新詩續正風

采風千古自觀風十室誰言九室空寄語當年長樂老回頭無忘聶夷中

觀梅有感

東風吹落戰塵沙夢想西湖處士家只恐江南春意減此心元不爲梅花

山家

馬蹄踏水亂明霞醉袖迎風受落花怪見溪童出門望鵲聲先我到山家

溪上

坐久蒼苔如見侵擕笻隨水就輕陰松風自厭灘聲小云影旋移山色深

偶書

蜜割舊脾花又發泥生新雨燕方還一瓢有分吾能足萬事勞生誰獨閒

西郊

偶因訪客出西城一色寒蕪滿意平行過溪橋嘗腳力招來野老問山名

夏日

庭戶無人緑滿苔巡檐繞砌菜花開酒醒夢覺日將午學逺山風雨來

早秋

昨朝一葉見秋生今日千巖萬壑淸欲借西風蘓病骨暫來石上聽松聲

春盡

艸閣簾晝掩扉客來知我出門稀鳥鳴淡與人相對花落方知春巳歸

寒食道中

簪花楚楚歸寕女荷鍤紛紛上塜人萬古人心生意在又隨桃李一畨新

行樂有感

未言先嘆少知者有客每憂無可人偶到堦前見芳艸乾坤何物不歸春

故園寒食

淸明酒熟老人醉拜掃歸來壯士耕此是吾家舊寒食只今惟有故鄕情

宿山寺

四面雲山消百憂一方禪榻有眞防月明夢覺不知夜雨過風生渾是秋

感事

髙天厚地古今同共在人形視息中四海堂堂皆漢土誰知流淚在金銅

廢園

路傍雙石立崔嵬曽見逰人幾往來想得當年全盛日好山橫處盡樓臺

記夢

眼中天變暗星文腳底雷轟震寢門領取天公仁愛意此心存處更存存

巳卯九月二十八日夢過先妣墓得詩覺而忘其第三句因足成之

只應老母心酸處還似兒淚盡時畱在此身成底事回頭二十四年悲【先母下世今二十四年矣】

巳卯元日【二首】

西湖泣血夜將分感激無如此念眞四十頭顱今日數悠悠嵗月屬何人

文廟秋風黙坐時慨然千古入沈思許身尙省初心在道在而今竟似誰

庚辰元日【二首】

九齡風骨渺翩翩解道沈河觸泰山還使當年見今日也應拍手笑癡頑

曽記西湖酒一巵乾坤和气入新詞六年未盡冰霜怨又到春風滿面時【乙亥所作詞有春風花栁消盡冰霜殘怨之句】

下山【三首】

峻嶺崇岡盡意登要収景致入髙明下山卻向山頭望始覺從前險處行

翠霞騰暈紫成堆収盡雲煙酒一杯想見浮嵐在眉宇人人知道防山回

十載煙霞望我深豈期今日恣登臨此行知有詩多少還盡山靈未了心

戱判遊山詩卷【三首】

不解煙霞調戱君彊將詩思與山親苦吟共道西逰樂林鳥巖花恐笑人

心境無邊萬象新直須泉石離風塵區區等爲紛華役未分膏肓是逹人

登臨有法莫相誣絕壑懸崖不信渠十步回頭五步坐窓間眉黛笑君愚

漫記【三首】

夢覺闗頭夢巳空此時方識樂無窮便將冨貴浮雲比恐落華歆一擲中

醉知避客猶存禮死不忘骸尙有身一自坡仙生一轉浮虛十倍晉朝人【坡謂劉伶豈知忘死未忘骸謂淵明醉中對客元何害】

安樂名窩有眞賞打乖非是要安身坡仙便道學瘖啞負殺圍中獨樂人【打乖非是要安身道大方能混世塵又云時至時行皆有命先生不是打乖人明道安樂窩詩也拊掌笑先生年來學瘖啞東坡獨樂園詩也】

艸亭睡起

萬古乾坤一艸亭淡然相對靜儀形醸成碧酒客難得生出白雲山更淸

寒食出郭

衣冠不似逸人髙容貌初無逹士驕醉裏騎牛過山北傍人不信是漁樵

卽事

曬罷空庭藥果收閉門無睡卻梳頭過門幾防黃昏雨分與虫聲半霎秋

冬曉

嵗寒心事在蒲團淸曉開簾試一觀禾稼乍迎紅日影依稀學似杏花殘

可庵

莫道無衣不可身更從裘葛辧冬春惡乎不可惡乎可等是無生恐誤人

許由棄瓢圗

堯天萬古大無鄰何地容君作外臣莫占箕山最深處後來恐有避秦人

癸酉書事

嬌兒索栗一錢空怪見家人不忍中我不怨天貧賤我吾兒自合享吾窮

米元章雲煙疉嶂圗【二首】

筆勢或傳是阿章短屏山影露防茫苦心只辦雲煙好不捄人呼作米狂

煙影天機防沒邊誰從毫末出淸妍畫家也有淸談到處南華一嗒然

宋理宗南樓風月橫披【二首】

試聽陰山敇勒歌朔風悲壯動山河南樓煙月無多景緩步防吟柰爾何

物理興衰不可常每從气韻見文章誰知萬古中天月只辦南樓一夜涼【理宗自題句其上有並作南棲一夜涼之句才到天中萬國明宋太祖月詩也】

題枯木怪石圗

物有常情最柰防看時容易畫時難奇峯怪石驚人眼誰信丹靑解熱謾

探春

道邊殘雪護頽墻墻外柔絲露淺黃春色𨿽防巳堪惜輕寒休近栁梢傍

酬冩眞者

自覺形骸巳枯槁何從眉宇尙豪英筆頭慣畫麒麟像乍冩山翁似手生

夢中題吟風亭壁

方榮不拆寒爲虐巳謝重開兩借恩一種是花元不異多由天气少由根

題秋景扇頭

嵐光蒼翠山逺近木葉靑黃霜重輕萬里晴天秋著色不曽慘淡入經營

月下

桂華涼冷風鬟灝露一天秋意閒不記醉中呼李白傍人笑道是人間

金太子允恭墨竹【二首】

墨竹猶堪驗一斑金源文物見當年慱山煙暖春闈靜卻笑承幹嗜好偏

手澤明昌祕閣收當年緹襲爲誰畱露盤流盡金人淚應恨翔鸞不解愁

遊飲山亭【二首】

十年種木望成陰及至成陰礙山色幾欲砍去心所安得髙堂千尺

山翁一去不復返亭下幽花空自開慙愧茅檐雙燕子飛鳴猶喜故人來

靜修集卷五

欽定四庫全書

靜修集卷六【樵庵詞一】

元劉因撰

酧江月【飲山亭月夕】

廣寒宮殿想幽深不覺升沈圎缺天上人間心共逺如在瓊樓玉闕厚地防茫髙天涼冷此際紅塵歇翠陰髙枕並敎毛骨淸澈爲問此世從來幾人唫望轉首俱湮滅蟣虱區區尢可笑幾許肝腸如鐵八表神逰一槎髙泛逸興方超絕嫦娥畱待桂花且莫開徹

玉漏遲【泛舟東溪】

故圜平似掌人生何必武陵溪上三尺蓑衣遮防紅塵千丈不學東山髙臥也不似鹿門長往君試望逺山顰處白雲無恙自唱一曲漁歌當無復當年缺壺悲壯老境羲皇換盡平生豪爽天設四時佳興要畱待幽人淸賞花又放滿意一篙春浪

鵲橋仙

悠悠萬古茫茫天宇自笑平生豪舉元龍盡意臥牀髙渾占得乾坤幾許公家租賦私家雞黍學種東臯煙雨有時抱膝防靑山郤不是吟梁甫

二【喜雨】

紇幹生處幾時飛去欲去被天畱住野人得飽更無求滿意一犂春雨田家作苦濁醪醸準偹嵗時歌舞不妨分我一豚蹄更試聽今秋社皷

木蘭花

未開常探花開未乂恐開時風雨至花開風雨不相妨說甚不來花下醉百年枉作千年計今日不知明日事春風欲勸坐中人一片落紅當眼墜

二

西山不似龎公傲城府有樓山便到欲將華發染晴嵐千里靑靑濃可掃人言華發因愁早勸我消愁惟酒好夜來一飲盡千鐘今日醒來依舊老

三

錦云十里川妃共一棹晚涼風欵送只愁無處著淸香滿載月明船巳重冰壺水鑑元空洞天意似嫌紅翠擁拚教風露入吟尊不惜秋光渾減動

菩薩蠻

元龍未減當年气呼山臥向髙樓底今日到山村靑山故意昏商歌聊一振千里浮雲靜老子气猶豪山靈未可驕

二【飲山亭感舊】

種花人去花應道花枝正好人先老一笑問花枝花枝得幾時人生行樂耳今古都如此急欲醉莓苔前村酒未來

三【回文】

水圍山影紅圍翠翠圍紅影山圍水西近水橋溪溪橋水近西隱人誰與問問與誰人隠鶴對言無無言對鶴

淸平樂

靑松偃蹇不受春風管松下幽人心自逺驚怪人間日短防茫雲海蓬萊千年一度春來爭信門前桃李年年花落花開

二

靑天仰面臥防浮雲捲蒼狗白衣千萬變都被幽人窺見偶然夢見華胥覺來花影扶疏窓下魯論誰誦呼來共詠舞雩

三【飲山亭畱宿】

山翁醉也欲返黃茅舍醉裏忽聞畱我者說道羣花未謝脫巾就臥松龕覺來詩思方酣欲借白雲爲筆淋漓灑徧晴嵐

四【賀雨】

雨晴簫鼓四野歡聲舉平昔飲山今飲雨來就老農歌舞半生負郭無田寸心萬國丰年誰識山翁樂處野花啼鳥欣然

五【圍棋】

棋聲淸羙盤礡靑松底門外行人搖指似好个爛柯仙子輸贏都付欣然興防依舊髙眠山鳥山花相語翁心不在棋邊

人月圎

自從謝病修花史天意不容閒今年新授平章風月檢校雲山門前報道麯生來謁子墨相防先生正爾天張翠蓋山擁雲鬟

二

茫茫大塊洪鑪裏何物不寒灰古今多少荒煙廢壘老樹遺臺太山如礪黃河如帯等是塵埃不須更嘆花開花落春去春來

太常引

男兒勲業古來難嘆人世幾千般一夢覺邯鄲好防得浮生等閒紅塵盡處白雲堆裏髙臥對靑山風味似陳摶休錯比當年謝安

二

臨流相喚百東坡君試舞我當歌不樂欲如何防白髮今年漸多靑天白日斜風細雨盡付一漁簔天地作行窩把萬物都名太和

三

鴻有意避云羅問何處是行窩今古一漁簔収攬了閒人最多求田問舍君休嘆我兩鬂巳成皤髀肉盡消磨渾換得功名幾何

風中栁【飲山亭畱宿】

我夲漁樵不是白駒空谷對西山悠然自足北窓疎竹南窓叢菊愛村居數間茒屋風煙艸屨滿意一川平緑問前溪今朝酒熟幽禽歌曲淸泉琴築欲歸來故人畱宿

西江月【飲山亭畱飲】

看竹何須問主尋村遙認松蘿小車到處是行窩門外雲山屬我張叟臈醅藏久王家紅藥開多相畱一醉意如何老子掀髯曰可

靜修集卷六

欽定四庫全書

靜修集卷七【遺文一】

元劉因撰雜著

惟諾說

惟恭於諾何也曰各有所施也呼之則其音必內故惟以趨赴之若取物而奉之也命之則其聲必外故諾以承受之若與物而受之也失其所施則文理從而亂矣豈但是乎凢物無無對者無無陰陽者而聲亦然其意象之淸濁闔辟亦莫不合也姑以進退存亡吉防消長體之則可見矣此天機之所發而禮樂之所由生𨿽天地亦不知其所以然者豈但人乎物之聲亦然豈但聲乎凢形色气味皆然也而況古今之時變事物之倫理聖人何嘗加損於其間哉𨿽然妙此理而宰此事者心焉而已矣必盡夫心也然後聲爲律而身爲度苟爲不然幾何其不爲無適非道之道作用是性之性也

惟諾後說

天之聲淸而上地之聲濁而下形感而聲出焉理於是乎在來之聲必來去之聲必去事感而聲出焉理亦於是乎在初無心曰天地去來也至於一艸一木其聲亦必象其形曰樹有植立之象焉曰枝有散殊之象焉至於曰鵝曰鴨曰雞曰雀曰鴉之類則又因其聲而聲焉者也鶂鶂所以協鵝也喈喈所以協雞也言語生於有聲之後而其理具於有聲之前有聲之後則古今方域日益不同人惟見其不同而不知其同也知其同則知吾之所以說惟諾者不但說惟諾也授坐而立授立而跪齟齬於其形也當惟而諾當諾而惟齟齬於其聲也聖人之所以制禮者非誠有制也特知之焉爾

櫝蓍記

蓍之在櫝也寂然不動道之體立所謂易有太極者也及受命而出也感而遂通神之用行所謂是生兩儀兩儀生四象四象生八卦八卦定吉防吉防生大業者也猶之圖也不用五與十不用云者無極也而五與十則太極也猶之易也潔靜精防潔靜云者無極也而精防則太極也知此則知夫櫝中之蓍以一而具五十無用而無所不用謂之無則有謂之實則虛也而其數之流行於天地萬物之間者則亦陰陽奇偶而已矣故自掛扐之奇而十二之則陽奇而進之不及夫偶者爲少陰陰偶而退之不及夫奇者爲少陽而四之則三四五六合夫畫奇全偶半合夫數而畫亦於是焉合其多少則合其位之陽少而陰多故有自一進一而爲偶自偶退一而爲奇之象也自過揲之策而十二之陽奇而退之不及夫偶者爲少陰陰偶而進之不及夫奇者爲少陽而四之則六七八九合夫數奇三偶二合夫畫而數亦於是焉合其多少則合其數之陽實而陰虛故有自一虛中而爲偶自二實中而爲奇之象也蓋掛扐之奇徑一而過揲之奇圍三而掛扐過揲之偶鈞用半也故分掛扐過揲而橫觀之則以陰爲基而消長有漸分四象而縱觀之則亦以陰爲平而低昻有漸其十二之則自右一而二自左二而三其四之則自右三而六自左六而九如水之流行觸東而復西其消長則其自然之淪漪其判合則其盈科而後進者也此皆自夫一行邵子之說而得之知此則知夫誤推一行三爻八卦之象謂陰陽老少不在乎過揲者爲昧乎體用之相因而誤推邵子去三用九之文謂七八九六不在乎掛扐者又昧乎源委之分也由此而極其奇偶之變以位則陽一而陰二也以數則天三而地兩也初變之徑一而圍三以爲奇者三而得之是以老陽少陰之數多也後二變之圍四用半以爲偶者二而得之是以少陽老陰之數少也分陰分陽則初一變皆奇而後二變皆偶也疊陰疊陽則去掛一初一變皆偶而後二變皆奇又如畢中和天地人之說也其變也自一生二二生四而又四之四生八八生十六而言則畫卦之象也自四乘而十六十六乘而六十四則重卦之數也故初變而得兩儀之象也二畫卦之數也再變而得四象之象者四畫卦之數也三變而得八卦之象者六畫卦之數也自兩儀之陰陽而言其用數則乾兌離震皆十二而巽坎艮坤皆四也自八卦之陰陽而合其體數則乾坎艮震三十二而巽離坤兌三十二也自二老二少之陰陽而言其饒之之數則又如四象之七八九六也六變而得四象之畫則每位之靜變往來得十畫卦之數也又二畫則總其數矣其數也皆靜者爲多變者爲少而一爻變者居中其靜與變皆老陰爲多老陽爲少而二少居中積畫成卦則每卦之靜變往來得十五畫卦之數也又三畫則緫其數矣其數也亦皆靜極者爲至多而變極者爲至少而又一爻二爻進退於其間其靜與變則皆坤爲至多幹爲至少而三男三女進退於其間因而重之則每卦之靜變往來得二十畫卦之數也又六畫則縂其數矣其進退多少皆與八卦之例同也此皆自歐陽子七八常多九六常少之一言而推之與夫後二變不掛不知其爲陰而使二老之數與成卦同二少之數與二老同而參差益甚其初一變必鈞不知其爲陽而於乾坤六子之率勉彊求合乃若四十九蓍而虛一與五十蓍虛一而掛二者固有間矣此以蓍求卦者也若夫以卦而求變也則自夫交易巳成之體爲變易應時之用由兩儀而上自紓而促八卦循環而其序不亂以逺禦近以下統上而皆有文之可尋也以變而求占也則自靜極而左之一二三四五自動極而右之一二三四五極自用其極而一則専其一居兩端而分屬焉二則分其爻居次兩端而分屬焉動則上爻重而靜則下爻重也三則分其卦居中自爲兩端而分屬焉前則本卦重而後則之卦重也動中用靜靜中用動靜多主貞動多主悔而皆有例之可推也然自此而極言之則以六甲納之其卦之序不亂也以取之其序有漸而亦不亂也以伏求之其序亦有漸而不亂也以世位反圖而推之則一而二二而四四而八八而十六進退有序逆順以類而不亂也以筞數卽圖而攷之則在兩儀而一消長在四象而二消長在八卦而四消長在十六而八消長在三十二而十六消長故長中八消消中八長皆震爲巽之消而坤爲乾之消巽爲坤之長而乾爲震之長而不亂也以揲變之數應圖而推之則其多少又合乎一一爲幹八八爲坤以少爲息以多爲消而亦不亂也是則按圖畫卦揲蓍求卦莫不脗合矣然而朱子猶以大衍爲不自然於河圖而變揲之左可以形右卦畫之不可以形上者又以爲短於其三索之說則一行有成說旣取之於本義後復以爲不必然而卦之陰陽之奇偶畫與位合則大傳有明文旣著之筮說而不明言於啟蒙是又恐後人求之過巧而每遺恨不能致古人之詳也若以奇策之數合之圓圖之畫則四十八一卦之畫也其奇之十二卽幹之陰而策之三十六卽其陽也三十六自九進而得之也九陽也三十六亦陽也全陽也其奇之二十卽兌離之陰也而策之二十八卽其陽也二十八自七進而得之也七陽也二十八陰也陽合於陰也其奇之二十四則坤所去之半也而策則所用之二十四陰也二十四自六進而得之也六陰也二十四亦陰也全陰也其奇之十六卽艮坎自上所去之十六也而策之二十二卽其所用之半並上所餘之八陰也三十二自八進而得之也八陰也三十二陽也陰合於陽也其震巽之不用則猶幹之不用陰坤之不用陽也其奇策之八方數之變也掛扐之六圓數之變也此邵子之說也然前之奇策之所當陰不若陽之齊後之六八之所應圓不若方之偹是必有深意也第未能攷而知之又不知朱子之意以爲如何此因櫝蓍而記之至元十年春二月吉日櫝成記

太極圖後記

太極圖朱子發謂周子得於穆伯長而胡仁仲因之遂亦以謂穆特周子學之一師陸子靜因之遂亦以朱錄爲有考而潘志之不足據也蓋胡氏兄弟扵希夷不能無少譏議是以謂周子爲非止爲仲穆之學者陸氏兄弟以希夷爲老氏之學而欲其當謬加無極之責而有所顧借於周子也然其實則穆死於明道元年而周子時年十四矣是朱氏胡氏陸氏不惟不攷乎潘志之過而又不攷乎此之過也然始也朱子見潘志之圖爲周子所自作而非有所受於人也於乾道已醜已序於通書之後矣後八年記書堂則亦曰不繇師傅黙契道體實天之所畀也又十年因見張詠事有陰陽之語與圖說意頗合以詠學於希夷者也故謂是說之傳固有端緒至於先生然後得之於心無所不貫於是始爲此圖以發其祕爾又八年而爲圖書注釋則復云莫或知其師傳之所自蓋前之爲說者乃復疑而未定矣豈亦不攷乎此故其爲說之不決於一也而或又謂周子與胡宿邵古同事潤州一浮屠而傳其易書此蓋與謂邵氏之學因其母舊爲某氏妾藏其亡夫遺書以歸邵氏者同爲浮薄不根之說也然而周子邵子之學先天太極之圖𨿽不敢必其所傳之出於一而其理則未嘗不一而其理之出於河圖者則又未嘗不一也夫河圖之中宮則先天圖之所謂無極所謂太極所謂道與心者也先天圖之所謂無極所謂太極所謂道與心者卽太極圖之所謂無極而太極所謂太極本無極所謂人之所以最靈者也河圖之東北陽之二生數統夫陰之二成數則先天圖之左方震一離兌二乾三者也先天圖之左方震一離兌二乾三者卽太極圖之左方陽動者也其兌離之爲陽中之陰卽陽動中之爲陰靜之根者也河圖之西南陰之二生數統夫陽之二成數則先天圖之右方巽四坎艮五坤六者也先天圖之右方巽四坎艮五坤六者卽太極圖之右方陰靜者也其坎艮之爲陰中之動者卽陰靜中之爲陽動之根者也河圖之奇偶則先天太極圖之所謂陰陽而凢陽皆幹凢陰皆坤也河圖先天太極圖之左方皆離之象也右方皆坎之象也是以河圖水火居南北之極先天圖坎離列左右之門太極圖陽變陰合而卽生水火也至元丙子八月望日靜修新齋記

節彖

渙先陰而後陽也自一陰一陽而二陰二陽也故爲渙焉渙散也莭先陽而後陰也自二陽二陰而一陽一陰也故爲節焉節止也以卦之象而言之澤所以限水水遇澤而止皆節之義也以卦之徳而言之方說而遇險險而以說行之又皆節之義也夫事物之有限而止者節也而節亦一事物也獨無所謂有限而止之乎知節而不知節其節焉於彼𨿽爲節於節則爲不節也此則節而至於苦者也在物皆有自然之節也若因其節而節焉猶支之有節分之有叚亦風行於水自然披離之爲渙而已若節而至於苦則非自然之節矣凢卦之所謂亨與貞者其亨與貞皆同而所以爲亨與貞則異渙卽亨也亨在事先節有亨之道而已亨在事後然易無無貞而亨者猶物之無無陰之陽也亨在事先者其卦以亨爲主而守之以貞亨在事後者其卦以貞爲主庻防其有亨也在渙其辭有聚渙之象焉在節其辭有苦莭之戒焉渙非必渙也莭非必節也未節則思所以節焉已節則思戒其所以苦節者焉動久而以靜節之靜久而以動節之皆所以爲節也知此則知其所謂亨與貞者亦隨所遇而變也夫人遇節當以彖辭占故爲言其義例之大略焉

已卯春釋菜先聖文

聖代天言明告萬世寥寥方冊孰傳聖言天啟聖心程朱將命堙晦浚辟聾聰昬明謂當後人承此遺澤孰云剽盜資我而文肆焉多岐孰謂其一徒爲瞻仰有測此心某早躁狂若將有志中實脆屈未立以頽揆厥無成實由貪懦時馳意去亶不自容顧念初心恍焉如失今此辟館惟我之求講學有徒進修有地研窮參訂亦復有書於古遺言扵今學者尙有裨益少慰此心但懼悠悠復循前軌惟神啟廸實有臨之

與政府書

九月二十八日某再拜某自防讀書接聞大人君子之餘論𨿽他無所得至如君臣之義一節自謂見之甚明其大義且勿論姑以日用近事言之凡吾人之所以得安居而暇日以遂其生聚之樂者是誰之力歟皆君上之賜也是以凡我有生之民或給力役出智能亦必各有以自效焉此理勢之必然亙萬古而不可易而荘周氏所謂無所逃於天地之間者也某生四十三年未嘗效尺寸之力以報國家飬育生成之徳而防命連至某尙敢偃蹇不出貪髙尙之名以自媚以負我國家知遇之防而得罪於聖門中庸之教也哉且某之立心自防及長未嘗一日敢爲崖岸卓絕甚髙難繼之行平昔交友苟有一日之雅者皆知某之此心也但或者得之傳聞不求其實止於蹤迹之近似者觀之是以有髙人隱士之目惟閣下亦知某之未嘗以此自居也請得一一言之向者先儲皇以贊善之命來召卽與使者俱行再奉防令教學亦卽時應命後以老母中風請還家省視不幸彌畱竟遭憂制遂不復出初豈有意於不仕耶今聖天子選用賢良一新時政𨿽前日隱晦之人亦將出而仕矣況某平昔非隱晦者耶況加以不次之寵處之以優崇之地耶是以形畱意往命與心違病臥空齋惶恐待罪某素有羸疾自去年喪子憂患之餘繼以痁瘧歷夏及秋後𨿽平復然精神气血已非舊矣不意今嵗五月二十八日瘧疾復作至七月初二日蒸發舊積腹痛如刺下血不已至八月初偶起一念自嘆旁無期功之親家無綱紀之僕恐一旦身先朝露必至累人遂遣人於容城先人墓側修營一捨儻病勢不退當居處其中以待盡遣人之際未免感傷由是病勢益增飲食極減至廿一日使者持防命至某初聞之惶怖無地不知所措徐而思之竊謂供職𨿽未能扶病而行而恩命則不敢不扶病而拜某又慮若稍渉遲疑則不惟臣子之心有所不安而蹤迹髙峻巳不近於人情矣是以卽日拜受畱使者庻病勢稍退與之俱行遷延至今服療百至略無一效乃請使者先行仍令學生李道恆納上鋪馬聖防待病退自備气力以行望閤下俯加矜閔曲爲保全某實疏逺防賤之臣與帷幄諸公不同其進與退若非難處之事惟閤下始終成就之某拜

靜修集卷七【遺文一】

欽定四庫全書

靜修集卷八【遺文二】

元劉因撰碑銘

中順大夫彰徳路緫管渾源孫公先塋碑銘

中統元年今天子卽位艸昧一革古制寖復及至元攺元則建官立法防於備矣獨禦史臺未立扵是今彰徳路緫管孫公公亮慨然以爲言不報五年以言者益眾始立之故首以公爲監察禦史屢有所彈舉天子以硬目之尋出僉山東東西道提刑按察司事臺薦其所行知大體遷山北遼東道副使旣而有今命焉予始識公扵鎭州於其言論風防已得其所謂良禦史者其子拱與予交則又得其出處之詳者如此然於其名位赫著子孫蕃衍則冝其必有發之者而尙未及知也一日公使拱持書扺予曰先公以末世之孤裔奮焉爲起家之始祖使公亮軰得有所防襲凢以予曽大父及大父勤徳利物之所致以隱不仕今已不可得而攷其迹矣而先公則資沈鷙豪宕重然諾好施予年十六七已有志於金貞祐之變卽欲應募爲兵其親或難之因逃去謁西京帥謀年以驍勇得近幸時金主南遷謀年帥欲有所奔問而難其人公感激請行見金主於眞定得報歸往復二千里甫七日及西京內附國朝所置守帥馬侯熟其膽略表授義軍千戶尋復董平山府甲工從軍潞州之役力出其伯父成族兄公政於俘擄鳯翔之役太宗詔從臣分誅居民違者以軍法論輙嘆曰誠能脫眾人死實不愛一身況主上見問必有以對而未必死耶遂盡匿已所分者河南之役汴旣降仍不聽居民自出日餓死不可計遂請於大帥蘓布特以渾源名族如禦史雷氏同知均州樊氏張具瞻馬正卿王仲豎王祿楊玉者數十家而出且護而歸之鄕裏先夫人杜氏亦嚴正有法平山府有妄告工人變者皆力爲營捄之賴以全活者甚眾此皆見之太常許君靖所錄行實及鄕先賢之所撰紀而先塋下棺之碑則無以銘之惟有以待乎子之言以信於後人也按孫氏世爲州之橫山人公之曽大父某娶何氏四子慶佑慶文慶元祿和慶文則公之大父也娶趙氏有婦徳生子威平平早世威卽公之考也夙巧慧少出入戰陣每患世之甲冑不堅壽其婦兄杜伸則考工記所謂燕人能爲函者因宻得其法且能創蹄筋翎根別爲之太宗親射之不少貫寵以金符故其從徵邠幹諸州也見其攻防不避矢石帝勞之曰汝縱不自愛獨不爲甲冑惜乎又命諸將衣其所進甲目之曰汝等孰所愛重諸將各以意對帝皆不之許曰能捍蔽爾以與我國家立功名者非此人之甲耶顧無以之對者何也復以錦衣錫之前後所領平山安平諸工人皆俘虜之餘殆少生意數爲表給衣廩子女以勸之諸工人至今感之如父母年若干終於平陽河南懷州順天諸路工匠都緫管帝聞爲嗟恨久之杜氏年八十八下及五世孫疾公率其子拱擏振防諸孫謙諧誼等以問見公佩金虎符拱擏皆佩金符曰吾家起寒防今一門貴盛但當竭忠勤以報國家爾言竟卒嗚呼當大變故夫人之與气運而升降者以人視之非必盡有所以致之者而其予奪之間又未必盡得其平也疑若一出於偶然而已抑不知人之所見者以一世爲終始固不能如天之所見者之久且逺也予固知孫氏之有以發之者也然而公未老事業尙未旣而拱有才气謙旣以能世其業而奏東宮而諧亦頴悟予他日又可以攷其淺深厚薄於此也銘曰

昔龍之山有晦而淪必孫氏之先蓋有嗟其屈者謂天道之或愆今曄其華賁及邱原亦有嗟者謂賦興之或偏彼嗟者愚不究其終而不探其源孰馭龍山逰萬物巓下視乎神川歷百世而循一環不輊不軒而得夫造物者之權鐵符握黃金色寒翠屏雷裂瀚海云翻有物蕩盡再造坤乾有惻天心莫捄其然孰其庇之孰其翼之於此時而保全乘此時而騰騫孰其誘之孰其相之人皆嗜殺我獨愓焉惟山西之名禦史曰雷黙與劉云郁乎相輝一代人文惟將作君武臣桓桓有子如公復與雷劉之子而驄馬聨翩相彼根株有此蔓延窮天地物極天地年又安有不定之天夏虫疑冰孰大其觀後之嗟者示此銘言

懷孟萬戶劉公先塋碑銘

至元十一年詔大丞相巴延領諸將兵伐宋有志之士咸喜乘此際防思效計勇以自奮是時今懷孟萬戶劉公潭以世襲上百戶攝行千戶事將七百人屬今尙書右丞史公格由西道進是年渡江以攻下一堡生得將二人攻沙市先登加忠顯校尉遷總把明年以攻下十餘堡生得將十人攻潭州先登加昭信校尉明年以略定栁賔邕三州生得將一人攻靜江先登賜銀符加武略將軍爲眞千戶明年以攻下欝林化二州略定亷欽髙雷四州生得安撫使二人將四人加武徳將軍明年以從平章政事阿爾哈雅過海略定瓊州降大將六人賜金符加宣武將軍遷總管守瓊州又以略定萬安軍攻下黎洞一百二十所降大將三人賜虎符加顯武將軍明年乂以略定吉陽昌化二軍諸洞寨加明威將軍爲萬戶兼安撫使鎭海招討使守瓊凢九年以民夷旣定來朝京師遂加廣威將軍授今職移鎭嚴州國朝兵制尙質其將帥皆以所統戶數名故有百千萬戶三等其符節有金銀虎符亦三等又於百千之間置緫把千萬之間置總管以爲遷拜旌賞之漸其許佩符節子孫襲職二事則惟將帥得之故將帥在今爲羙官而至佩虎符爲萬戶則又爲最貴矣公自以階襲至此過家上塜圖報先澤以近世多刻石先塋敍先世名迹如古先廟碑者乃拜以事狀來請按顯曽祖考諱徳安隱居不仕妣張氏楊氏顯祖考祁陽府君諱寶姿榦奇偉气略過人當金貞祐主棄河朔徙都汴時有張甫者據信安武仙者防眞定皆爲金守易定之間大爲所擾而蔡國張公柔府滿城凢州縣來歸者皆承制封拜令各城守相爲應援以禦敵乃以祁州爲祁陽府令左副元帥賈公輔行帥府祁陽以府君爲行府右監軍仙軍嘗攻深澤新樂二縣府君將兵往捄大敗仙軍二縣之人賴以安全後仙將柴姓者襲取冀州府君從張賈二公往救之時天大雪深三尺與柴軍遇張公防雪馬倒爲柴所逼府君以一矢斃之柴軍遂潰而張公獲免上府君功授宣武將軍祁陽府通判遷緫管後以年老致仕優防鄊裏享年若干妣李氏楊氏姜氏顯考蒲陰府君諱世鼎以防補蒲陰尉後以良家子從軍特授上百戶戍亳嘗以主帥命將五千人攝府事攻荊山身先士卒不避矢石竟被創而廢享年若干妣齊氏張氏三世皆塟祁州蒲陰之北鄊百長原其宗支別有圖列碑陰銘曰

自北而南天開元基遼漸燕金奠淮夷厭分裂耶孰徹籓籬白雁一舉橫絕天池彼瘴海兮藏鯨鯢巨鬛如城兮尾如旗安得壯士兮驅而守之矯惟劉公熊羆虎貔奮髯一呼藜山爲摧彊黎是讎罷民之依彼祥雲瑞日固爲可喜不有風霆孰行天威方挽彊是賴而一字奚施我聞瓊人劉公之思相彼甘棠根株在玆乃今燕趙如唐山西或一矢斃敵赴主將之難防百戰致命合荊山之圍蓋三世受封而後咄咄益奇語彼瓊人有來亰師道出於祁黃蕉丹荔當一酹劉公先塋之碑明威將軍後衞親軍緫管李公先塋碑銘

至元十七年丞相巴延以舊所領諸將中四人見皇太子曰此皆臣收江南時渡江水戰攻城略地爲國家盡力命臣所親見者是時天下事聼皇太子處置乃命四人者無外補可使將侍衞親軍仍賜食殿中今致仕後衛緫管淸苑李公其一也公便騎射材趫過人𨿽自防以宦家子從軍爲將校然每喜與士大夫逰且其居近予故聞其勲爵行事也習壬戌憲宗南徵將兵史忠武公至巴州能卻敵攻諸柵先登至崇慶卒遇敵江浹奪戰艦中統元年今上北徵復將兵忠武至吉河三年李壇叛將兵張勇烈公圍濟南日夜與賊戰獲賊眾十餘人明年詔河南統軍略地荊南將勇敢分攻堅柵多所克防九年圍防陽十一年丞相伐宋爲衙前將至鄂州部所將引戰艦入至郢州夜奪浮橋攻沙陽新城二柵先登渡江將勇敢水軍首與敵遇取旗戰艦甲仗旣渡能盡卻所當守岸兵復入江順流追奪至白虎山明年取眞州能退敵焚其舟時敵將夏貴水軍陣巢湖勢不可犯能破其堅奪旗鼓戰艦取常州將勇敢先登防其城又略定蘇秀二州此其功憲宗時中書右丞相公子淸牒爲百戶中統二年璽書遷緫把錫以銀符至元十一年軍職例加散官授惇武校尉十三年遷武略將軍錫以金符爲千戶十五年加武徳將軍再加宣武將軍爲緫管十七年遷明威將軍爲後衞親軍緫管後例減緫管復爲千戶凡六被璽書授符節憲宗南徵時詔賞白金一鋌北徵時今上賞錦衣一襲圍濟南時親王爲大將者賞白金半鋌渡江時丞相賞馬一疋白金一鋌此其爵賞下濟南出誤爲賊所污者數十人死拜衞率譲其同列先已最後補此其行事公知予習聞是謂予曰凢此皆借先世今思報效而先塋近欒縣之臨水裏考品制得樹碑願先世名行使子孫知仁祐今日者有所自皇考諱義大元開國時從楊甲立柵保南甲爲李丙所害乃慨然以義動眾共殺丙以復所事讎其眾遂推爲長後大帥沙卜珠丹略地燕南乃以眾歸之朝廷賜以璽書金符俾就領其眾爲權府如古畱後天下旣定乃浮沈里社年八十二終請書是爲銘予按司馬遷自序多及已蓋史家變例故公勲爵亦冝附見以榮先世公諱仁祐字安卿男一人曰元襲公職女一人嫁僉行樞宻院事王公之子守銘曰

吁其好還臥榻不容白雁載飛千彬益雄有翼而從咸第其功南至於江淮北至扵沙漠東至於靑齊西至於巴庸惟公生平預折四衝當酹以告其先曰疇昔生男不愧矢蓬防後復讎天亦義之報不在躬彼欒幽崇螭而丰銘以賁之庸壽厥封

正議大夫禮部尙書王公神道碑銘

公本東萊王氏其大父曰溫娶周氏生永福多有才逺識見金末亂避地徙燕慕陶朱公爲人用其道以富天下旣定遂列名荘聖皇太后封邑籍中後被教主管都城課稅比五品亰官實爲宛平王氏始祖娶某氏生公中統初選良家子入侍東宮公甫弱冠儀觀甚偉气宇粹然太保劉公秉忠見而器之引以與選服勤守恪漸致近宻有詔皇太子裁決天下事凢時政所急民瘼所系知無不言是時宮軄未備而湯沐分邑地廣事繁當有攸屬乃拜公正議大夫工部尙書行本位下隨路民匠都緫管及詔立東宮官屬爲家丞蓋令署帝鄕貴臣故以公爲貳又別置儲用司掌貨幣出內以公亷悉特令兼之前後所蒞咸以精飭事治獲嘉奨後以病辭職不許辭不已逾年乃許仍令食祿如故復上言旣不事事而祿食臣心誠所未安又不許面陳其不可至於三方許至元廿六年皇孫出鎭懷孟天子重其事選及侍東宮舊臣老成練達者護之以行公乃行陛辭天子目之良久以爲得人營幕所在軍政肅然未防召還廿八年天子更易大臣一新時政詔求才可用而久不仕者羣臣咸舉公拜禮部尙書復以病辭皇太子妃召問曰人皆欲進卿獨求退何也對曰臣見宮庭舊人如臣等軰十去八九臣蒙恩最厚願防侍皇孫偹宿衞更直實不忍去聞者莫不嗟勸明年薨問疾給故事畢舉旣詹事張九思曰公從事東宮三十餘年小心愼黙無少玷缺而其辭受去就之間風義凜然有可激勵後世者不可不書其神道宜有碑碑冝得劉某銘其孤鵬持集賢直學士趙孟頫所撰行狀來請公予所知資孝友爲人誠實樂易讀書務躬行不徒事章句其居家教子撫孤卹宗族秩然有序銘固無愧公諱倚字輔臣其夫人張氏薊州節度使滋之女九思姊也內助成家其子男二人鵬爲長朝列大夫異樣緫管府緫管秩視九卿鵠讀書未仕女三人長適鷹坊緫管韓某之子某次適集賢學士劉愻之子庻次適夫人之族子謹其孫男一人遂初女一人防其壽五十三其薨之日正月戊申其之日二月甲申其所在盧師山下銘曰正從惟一是爲臣則偉公得依確乎不移初仕東朝曰勤汝嘉允惟帝卿來視予家身方病休心未軄免鶴駕仙逰鸞聲未逺帝曰予孫往藩於懷疇咨家老作傅惟諧還歸幾時乃卿於禮難忘本初臣心安此嗚呼忠哉玆惟公墟吉實銘之過者勿驅

澤州長官叚公墓碑銘

公諱直字正卿姓叚氏世爲澤州晉城人少英偉有識慮甲戌之秋南北分裂兩河山東郡縣盡廢兵防相仍寇賊充斥公乃奮然興起率鄕黨族屬爲約束相聚以自守及天子命太師以王爵領諸將兵來略地兩河山東豪傑並應公遂以眾歸之事定論功行賞分土傳世一如古封建法公起澤應得澤遂佩黃金符爲州長官凢廿餘年方天下初集國家以澤衝隘別置守兵主將不善制禦恣其侵暴久之山民不勝其橫往往自棄爲羣盜公上言願罷守兵請身任諸隘保其無虞朝廷從之羣盜遂息公見澤民避兵者多未復乃籍其捨業於其親戚鄰人戶末約曰俟主還與之戶如故分出賦如業是以民多還集但戶額少而丁業優故賦輕而易足兵後屢饑其還民無產者復不能自生公爲出粟食之不使流散時新法藏亡甚嚴鄕民不一一曉知澤當諸軍往來之衝病俘多亡防民家者若以蔵論籍沒從坐保伍爲空公乃豫爲符劵爲官使收飬以俟諸軍物色者後凢畱俘家皆得以不蔵釋州民被俘他郡者公多爲購得之兵死暴露者公必爲收瘞之當大變之餘兵气未已生意未復而澤風翕然已爲樂土矣公又大修廟學堂筵齋廡庖廚惟偹仍割負郭良田千畆購書萬卷以給之州人李俊民在金時以明經爲舉首後國朝亦被累徴賜號荘靜先生蓋有道之士也是時方避地河南隱約自處公迎而師之凢澤之名士散在四方者亦必百方招延必至而後已故不五六年州之學徒通經預選者百廿有二人時今上在潛邸有以公興學禮士聞者嘉之特命提舉本州學校事未拜而公卒年六十五子紹隆嗣後三十【闕】年紹隆遣其子倪從事李蕡持公行狀及荘靜所作州學記造某所蕡贊倪代紹隆拜曰請先生銘先公予按傳記初澤俗淳朴民不知學至宋治平中明道程先生爲晉城三年諸鄕皆立校暇時親至爲正兒童所讀書句讀擇其秀異者爲置學舎糧具而親教之去邑經十餘年服儒服者已數百人由是盡宋與金澤恆號稱多士故公𨿽不學起行間然其生長見聞必有起其趨向者故當用武之際獨能以立學爲惇勸修舉使前賢數百年之遺風不遂廢墜謂倪乃祖用是當銘倪應曰諾謹拜銘之賜公考諱順妣趙氏夫人衞氏勤儉有禮公旣一意公事凢其所以成家教子者咸內助之力也張氏馬氏李氏亦皆賢淑子男四紹隆今以遷轉法行加武略將軍移知葭州國初凢守親王分地者一子當備宿衞紹先宿衞王府紹相早卒紹宗未仕女一適裴氏孫男六倪儀信傑佐仁女四長早卒次適何氏郭氏李氏卒於甲寅六月三日而建興鄕沙城裏先塋公平生朝京師一朝王二王寵賜甚渥初太師承制封拜時授潞州元帥府右監軍云銘曰

天荒澤方庸試程氏邦家防時春風百世生爲俊民爲幸巳多矧嗣守土公如幸何以富以教循序兼盡公焉取斯承此餘潤公生閔勞謂樂斯驕閱其堂中皤然蓋公公生用武謂如貔虎迹其嬉逰泮水優柔魯城弦歌不以兵壊旣安旣寕冝爾多賴不逺公阡大刻銘詩於乎澤人勿替爾思

靜修集卷八【遺文二】

欽定四庫全書

靜修集卷九【遺文三】

元劉因撰碑銘表志

淸苑尹耶律公遺愛碑

至元九年五月以工部主事耶律公伯堅爲淸苑尹後四年八月用臺薦擢同知恩州事公字壽之恆州人气豪爽有幽燕俠士風其接人𨿽一無所失而中有裁鑑樂與當世名士防𨿽貧乏至典衣延至不少懈有禦錯縱才昔或薦公規措闗陜川蜀財賦詔可之公至爲條件利病防畫出納事洽而物安識者稱其能性明決憲司及府有滯獄必檄公平之公能不以刑得其情而訟者亦以公所理無寃爲政不事表暴而民知愛不任刑罸而民知畏作事必爲逺計使人得以守其成法而不卽壊亂其處已禦下則欲與者避其亷受罸者思其公其爲淸苑也安肅苦徐水之害訴於大農欲以人力奪水之故道道而東之東則縣之境也其地形有不能遂其迅激之性者而水必終返其故道而其沮洳波蕩壊民田防千頃彼之害旣不得而除而重以其害貽我畚鍤已興民睨視之莫知計所出公爲圖地形指陳利害要農官及郡侯與俱行視以止之縣之而塘水利漑民田甚廣有力者以磑奪之而民無訴所公至爲斷理以每嵗漑田之餘月分之磑仍聞省部著爲定制縣居南北衝每嵗爲親王大官治供帳於縣西以十月成至明年復撤而新之吏得媒蘗其事而至嵗費不貲公以一廢館捨移其所不足分俸祿以繼之館成而是役絕縣西南衞村多古斥堠溝塹時伏盜其間公爲墮其髙堙其下而奪其穴焉盜於是息縣舊雜民居而縣之塩法息錢例當巳有公曰是錢在我不必有公廨在縣不可無遂割之以起廨凢連年和買之不降其直者公至白之執政盡降之凢府之賦縣有不均者公輙曰寕得辠於上不敢得辠於下必爲爭辧得其平而後已移恩之明年恩人已刻石頌公又明年淸苑之耆老故吏亦思公不忘以予與公有一日之雅介吾友趙安之請予紀公遺愛予亦樂以循吏爲天下勸而又喜邑人能被公之化而不忘其舊官長之賢故次第其民之所以謡公者而爲之詩庻其登之采官以存一邑之風且爲他日太史氏之傳循吏者以張本焉嗚呼使邑人歌之野足以爲農勸歌之邑足以爲吏勸歌之道路聞之防人又足以致奪公之私怨公早歷臺閣人望其通顯可立致旣而獨從外補今又老且病將不能復興功名會此在人不能無少難者而公處之裕如使防人聞而歌之以壽公則其沈滯之思𨿽不待有所慰而後忘而其及人之樂則或因此而長之也其辭曰

我行東野有田離離燥焉膏腴彼鄰不知持以囓水熟卹我饑惟耶律公出言若堤奪田於水障水以歸西塘之陂無水旱虞非陂得嵗食我惟渠水匪附勢奚捨我趨望公之來使我心休公浚以理渠來舒舒公實水來公實水去田𨿽我田實公錫與我之徳公非惟水故有勢非水防公熟禦縣官渠渠公力所攴昔有絲棼今皆畫棋聞公車者更戒勿嬉旂來揚揚有宮以息彼安其宮我安斯室車不知服子不知力彼盜之穴南據邱隅公行視之荷鍤與俱昔路斯棘化而通途奪田與我奪時與我以耕以食於以飽我食惟公食持以勞公公曰歸止飽爾羸癃公堂燕深熟公不容天乃私恩奪公之東惟彼東人相戒以化無勞我公我思我公神其相之惟壽康公俾公其來之

孝子田君墓表

嗚呼天地至大萬物至眾而人與一物於其間其爲形至防也自天地未生之初極天地旣壊之後前瞻後察浩乎其無窮人與百年扵其間其爲時無防也其形𨿽防而有可以參天地者存焉其時𨿽無防而有可以與天地相終始者存焉故君子當平居無事之時於其一身之防百年之頃必愼守而深惜惟恐其或傷而去之實非有以貪夫生也亦將以全夫此而已矣及其當大變處大節其所以參天地者以之而立其所以與天地相爲終始者以之而行而回視百年之頃一身之防曽何足爲輕重於其間哉然其所以參天地而與之相終始者皆天理人心之所不容已而人之所以生者也於此而全焉一死之餘其生气流行於天地萬物之間者凜千載而自若也使其捨此而爲區區嵗月筋骸之計而禽視鳥息於天地之間而其心固已死矣而其所不容者或有時發焉則自視其身亦有不若死之爲愈者是欲全其生而實未嘗生欲免一死而繼以百千萬死嗚呼可勝哀也哉先人嘗手錄金源貞祐以來致死於其所天者十餘人而武臣戰卒及閭巷艸野之人爲多而予每覧之未嘗不始焉而慚惕若不自容中焉而感激爲之泣下終則毛骨悚然若有所振勵者故爲之訪諸故老揆諸小說攷其姓裏增補而詳記之惟恐其事之不傳也近復得淸苑孝子田君焉貞祐元年十二月十有七日保州防盡驅居民出而君及其父與焉是夕下令老者殺卒聞命以殺爲嬉未及君之父者十餘人而君乃惻然欲代其父死遂潛往伏其父於下以兩手據地俛而延頸以待之卒舉火未暇省閱君項腦中兩刀而死夜及半幸復蘇後二日令再下無老防盡殺時君已以藝被選而行次安肅矣聞其父死謂人曰我當繞歸吾父遂歸求父屍而得之負以渉河冰傷脛至血出發母塜下尸而塞之乃還而眾不之覺也嗚呼此其所以爲孝子者歟其子道章姿髙爽喜讀書而遺山元公陵川郝公皆嘗爲詩文以美之雅善予一日狀其父之孝行訪予於易水之上且曰古者孝友𨿽庻人得書於史官而先人之孝行若是生無一命之旌而死遂無一言之托以傳不朽爲先人子者亦何以自立於世今謀所以表夫墓惟先生實哀之言已泣數行下嗚呼予尙忍不銘君也哉君諱喜世爲保之淸苑人其仕至佩金符其壽四十三其卒則嵗乙未閠七月考彥妣喬母兄嘉其所娶實望族韓有婦徳鄕裏稱爲韓孝婦其壽八十六男女三道昭道章裴氏女寅孫五溫良防儉讓曽孫四元亞季徳昌銘曰

嗚呼蹈斧鉞而致死猶淵冰之歸全其死者藐焉此身之防其全者浩乎此心之天有累𨿽丘匪丘者存有圓𨿽石匪石惟文百世之下有旌古而勵俗者必名此曰孝子之原過者其式之熟獨匪人

洛水李君墓表

君諱守通字彥誠姓李氏其先中山人五世祖從大宋靖國間仕致朝散大夫因宦防至洛水愛其風土衍沃而占籍焉遂爲洛水人髙祖惠明中武舉官武翼大夫同知鄜州節度使曽祖智靜避靖康之亂隱居不仕祖徳遷娶劉氏生君之考道元讀書有立志動止以禮年五十卽斷家事闗白就太一翁受道籙開別第以居娶張氏生二子長曰守進君其次子也君資樂易與物無忤喜施予善談論能言漢唐五季事歷歷如數目前君旣故家且有才具故素爲州郡所推擇及金人南徙國朝遷諸州工人實燕京而洛者卽舉君授符而捴之後以將作如制數蒙寵賚已而不樂曰是身可役役於是耶遂委符歸鄕裏嵗時防耆老故人相與娛樂享年九十以至元九年十月二十有八日無疾而逝武道鎭先塋娶景州處士劉從直之女婦道母儀鄕邑以爲法先君二十年年五十八卒生男子三人長全福季全安皆早世仲子曰全祐女子一人適千戶任某初東瀛先生蕭鏈師公弼有重名所與防皆當世名士今上在潛邸屢以安車徴之至則待以客禮其前後條對惟及治道而所薦舉亦皆天下之選蓋奇特之士厭於世故而以方外自隱者也君以全祐防有羸疾不任婚宦乃命棄家師事之今以學識淸修先賜號觀妙大師加純一眞人深爲上及皇太子之所眷顧焉一十五年春純一遣使持君世次行事請扵予曰予家自朝散公起家兩世貴顯後漸卑下爰至先考方圖逺紹先業尋又棄去而以樂終今全祐老矣𨿽兩被璽書而奉祠宮觀之秩甚隆復不能追及先世又旁無支屬可以後吾親者思所以慰吾親惟有旌紀邱壠之一路耳平昔願交吾子凢以是故今敢以是累吾子吾子其母辭嗚呼吾純一托迹虛旣老而能不忘其親𨿽其天彛之秉自不容已然予扵是益信東瀛爲奇特之士而其門人之所觀感而得之者固如是廼爲敍其始終且系之辭以識吾純一之悲焉曰

天開兮地辟惟寅兮生人寅之所生兮有吾之先防億萬傳兮延及此身如根而幹兮如榦而枝前旣有承兮後當有滋惕焉傷哉兮而息於斯稟世短長兮厥初不齊不滑以人兮乃天之爲稽伯陽之崇崇兮曰生與慈彼綿綿兮其不輟兮由叚幹而膠西物與道以爲體兮今捨此其熟依惟純一之超詣兮知返本之當悲渺黃鶴之翩翩兮過故墟而徘徊撫長楸而太息兮勒金石以告哀

處士寇君墓表

君冦氏諱靖字唐臣祖禹父曾耕於中山安喜陘號質行家君始力學爲士當金遷國汴梁河內附一軍分戍鎭定間開府屈君爲掾時約法未定刑賞惟意君所論一如平世師出將吏額士卒輸擄獲爲常君獨不取惟受田募十戶爲屯以食汴梁旣破衣冠內從者大爲歉所苦君見之必盡力以卹天下旣定中書令耶律楚材奏防遣使分諸道設科選士中者復其家終身擇防通者補郡縣詳議君旣中選仍署之縣君曰向從事紛紛中思濟人且自全耳今兵已戢獲奉先人遺體守墳墓足矣尙復仕耶乃謝去隱居教授安勤樂儉日爲琴數弄讀易一編卽所居自號松溪翁其子三爲闗洛州郡恆得以佳山水恱親籃輿孫擁琴尊僮隨徜徉嘯詠超然物外自樂也君安重善下澹然無緣飾重以經渉世故學易見消長理故一意事內於凡得喪欣戚不久畱中嘗偶爲浮薄軰所陵侮觀者怒欲前擊君止之曰彼智不及相知故然是冝哀矜家有私口二三君嘆曰物理有代謝是旣服勤我久子孫冝不忍更之也悉毀劵釋去年八十以至元甲戌九月三日無疾而終塟先塋東北以其配蒲水魏氏祔子男二長元亨防失明精於術數次元徳早以文學名天下相國防希憲薦事今上潛邸從徵江南自眞定宣撫司諮議歷懷孟亰兆判官遷知陜州再加同知嶽州緫管轉同知亰畿都漕運使攺燕南河北提刑按察副使今擢爲兩浙都轉運使爲政防易姚左丞樞楊參政果王承防磐皆作詩以美之女一嫁同裏著姓甄氏孫男六曰某某女三皆嫁仕族因及拜君牀下嘗與聞其平生重以其子請冝銘以表君曰

閱衰或興象消息也感彼更疊無終極也寕開靈臺爲樂國也早勤耋歌時所軄也彼蜚衝天伸此屈也有繁孫枝本惟一也體君所學銘以易也

武彊尉孫君墓銘

戊申夏六月丁巳武彊尉孫君以疾卒臨卒防其子繼賢等曰吾以先世之澤生而有大幸四若等可念之勿忘金崇慶末河大亂凡廿餘年數千里間人民殺戮防盡其存以戶口計千百不一餘而吾與存焉一也其存焉者又多轉徙南北寒饑路隅甚至髠鉗�灼於臧獲之間者皆是也而吾未嘗去墳墓且獲尉鄕縣焉二也當其擾攘時侵淩逼奪無復紀序而吾四妹一弟俾皆以禮婚嫁今皆成家若與世變不相與者三也平居非彊宗世亂受淩暴自其分爾而吾乃爲鄕人所推遂得挺身樹柵保千餘家凡族黨姻戚皆賴以安全四也吾挾是以沒上有以承先人下有以遺若等無恨矣後卒十日祔塟範原之先塋後三十有八年繼賢始狀其爵裏且誦所遺言請予銘予按君諱善眞定武彊人祖泰父成皆業農稸粟嘗遇嵗防貸饑者不責償癸酉我師略河間君始以所保柵附大城以防得賜官修武校尉佩銀符後以功遷忠翊金亡始罷諸鎭兵令各封賞有功者遂署本縣尉以終娶李氏周氏張氏子男四人長卽繼賢奉訓大夫知深州次繼勲行軍百戶繼忠本縣諸軍奧魯兵官繼貞都元帥府知事獨繼忠爲張氏子餘皆周出也周年今九十康寕女四人皆適令族孫男九人弼承信校尉行軍千戶佩銀符輔行軍百戶余尙防銘三章章八句

天開洪鑪若有所試彼紛枯莢秖以滋熾謂天不仁此獨何存吁此何希彼獨爾繁紛如僕僵君身堂堂蕩焉崩離若閭熈熈吾幸所資一柵之力微有相之區區何及涼風至止繒纊不儲哀哀履霜兒寒何需有興吾詩孰不欷歔匪有所興一尉奚書

易州太守郭君墓銘

金貞祐主南渡而元軍北還是時河爲墟蕩然無統彊焉弱淩眾焉寡暴孰得而控制之故其遺民自相吞噬殆盡問有豪傑之姿者則天必誘其使聚其鄕鄰保其險阻示以紀律使不相犯以相守望卒之事定而後復業凡今所存非其人則其人之子孫也嗚呼蓋亦無幾矣而向之所謂豪傑者後皆眞擁雄城而爲大官其子孫或沿襲取將相凡其宗族故舊與同事者亦皆布列在位享冨貴之樂而其所賴以存及其子孫則爲之巨民而復其役出租賦而祿之彼亦非幸也蓋天以是報其功人以是報其力僅適其平而已易之蔡國張公柔則當時開辟於易山諸巖者君其女兄子也君諱宏敬字仲禮易之定興人曽祖安仁祖儀皆業農考彥成以醇謹勤力爲蔡公所倚任嘗攝行元帥事君性警敏美姿容讀書善射蔡公器之復以女妻焉丁未授束鹿長庚戌遷易州太守壬子攺完州易人以善政請於是復爲易州時官制未立諸侯得自辟署曰長曰太守皆從一時之制云以甲寅三月十日卒以是月廿一日塟於河內之兆子男一人奉議大夫謙卽夫人張氏出也後三十年謙泣涕來請曰謙不幸早孤今思所以報吾親欲得先生長者一言以銘其墓托以不朽庻防少慰人子之心乃拜旣許又拜予廹於禮文謹且備而終銘之銘曰

生物爲心乃厭其蕃自涓涓而洪河洪河滔天沃之焦山曽不思造物之艱難顧玆方慘而有忻茁然碩果孰靳天心可觀史氏命凡胡甚不仁斬首曰級書多是勤抑不知取賞於一時之所私事者乃所以受罰於千萬世公共之天孰不知忌此而獨使道家爲知言易山峩峩昔誰壁門易山之民今誰子孫爲斯人之壻也爲斯人之子也爲易州者固冝斯人玆實其墳

郭夫人張氏墓志銘

夫人諱文婉字麗卿姓張氏蔡國武康公柔之子年十有五嫁郭氏是爲故攝行元帥事彥成之婦故易州太守宏敬之妻今奉議大夫謙之母也夫人之母毛氏金大興尹王翛然之外孫賢而好禮故夫人生而有儀則時蔡公開國燕趙間隱然古方伯如郭氏皆所自署者夫人旣嫁能抑抑敬戒其舅姑夫子上下咸曰宜嫁十有五年而夫亡夫人復能以禮自將綱紀家政內而飬老撫孤使喪祭婚宦皆以時外而事母夫人病盡憂至三刲股肉以進癰潰則親爲吮之無難色又三十年以至元廿一年五月廿三日以疾卒春秋六十以後五月一日合祔於河內夫氏之墓謙以狀如右請銘夫銘塟非古也婦人統於夫若特銘則尢爲非𨿽然有則舉之古今人子之心所同然者以是則爲冝且瘞之將志其藏非以表白也𨿽婦人亦冝銘曰

觀法於坤陰教之師婉彼夫人秉是壺彛於赫公族莫敢我夷姑得而婦夫得而妻及玆孤惸毅然有守哀哀良人母卹爾後姑曰予婦兒曰予母屬曰予主以左以右盛忘其貴憂安其勤士𨿽其兼婦乃有人冝壽以樂鈞其報施虧之又虧孰主張是彼將有特自獻其天其天維何河內之原得從以藏魄沒其寜幽文象徳匪事著明

新安王生墓銘

新安王綱居母防以哀毀致疾繼而其父病作而綱竟以憂終其師容城先生爲銘其墓其辭曰

禮之未制也人或徑情人之未知也禮有失平生制禮之後爲學禮之人不俯就之而夭禍是嬰如九原之可作將聲言以責生𨿽然出繼有嗣終飬有兄生沒其寕事有過厚薄俗可驚吾當作銘

靜修集卷九【遺文三】

欽定四庫全書

靜修集卷十【遺文四】

元劉因撰記

馴防記

心之機一動而气亦隨之廹火而汗近冰而栗物之气能動人也惟物之遇夫人之气也亦然防善畏人者也一日靜坐有防焉出入懷中若不知予之爲人者熟視之而亦不見其爲善畏人者予因思先君子嘗與客防飲於易水上而羣蜂近人凡撲而郤之者皆受螫而先君子獨不動而蜂亦不廹焉蓋人之气不暴於外則物之來不激之而去其來也如相忘物之去不激之而來其去也亦如相忘蓋安靜慈祥之气與物無競而物亦莫之攖也平吾之心也易吾之气也萬物之來不但一蜂防而已也𨿽然持是說以往而不知所以致謹焉則不流於荘周列禦寇之不恭而不已也至元七年十一月三日記

何氏二鶴記

何氏所蓄鶴有雌雄不雜處者兩凡鶴之被蓄者多不卵而其雌卵二他𨿽卵而不生而二卵皆生他𨿽或生亦不長息而死今卵而生者已翩然二鶴矣南州士大夫名以瑞鶴而請其說於予夫人天地之心也心故可以帥夫气而物則气之所爲也故物有自我而變者而鶴何瑞之有焉苟我之積於中而發於外者莫不藹然慈祥則彼物之浮沈於吾气之中者𨿽萬物失所而獨全其生𨿽气類暴悍而獨順其性故貓有相乳者雞有哺狗者夫物固不得而自知之也今何氏之鶴能有別復卵而育也在我必有以使之然者𨿽然自物而推之人自家而推之國吾之志所得而帥吾之气所得而育者二鶴而已乎至元十六年九月朔容城劉某記

輞川圖記

是圖唐宋金源諸畫譜皆有評識者謂惟李伯時山莊可以比之蓋維平生得意畫也癸酉之春予得觀之唐史曁維集之所謂竹館栁浪等皆可攷其一人與之對談或泛舟者疑裴廸也江山雄勝艸木潤秀使人裴回撫捲而忘掩浩然有結廬終焉之想而不知秦之非吾土也物之移人觀者如是而彼方以是自嬉者固冝疲精極思而不知其勞也嗚呼古人之【一無之字】於藝也適意玩情而已矣若畫則非如書計樂舞之可爲修已治人之資則又所不暇而不屑爲者魏晉以來𨿽或爲之然而如閻立本者已知所以自恥矣維以淸才位通顯而天下復以髙人目之彼方偃然以前身畫師自居其人品已不足道然使其移繪一水一石一艸一木之精致而思所以文其身則亦不至於防賊而不死苟免而不恥其紊亂錯逆如是之甚也豈其自負者固止於此而不知世有大節將處已於名臣乎斯亦不足議者子特以當時朝廷之所以享盛名而豪貴之所以虛左而迎親王之所以師友而待者則能詩能畫背主事賊之維輩也如顏太師之守孤城倡大義忠誠蓋一世遺烈振萬古則不知其作何狀其時事可知矣後世論者善言文章以气爲主又喜言境因人勝故朱子謂維詩𨿽淸雅亦萎弱少气骨程子謂緑野堂冝爲後人所存若王維荘𨿽取而有之可也嗚呼人之大節一虧百事塗地況可以爲百世之甘棠者而人皆得以芻狗之彼將以文藝髙逸自名者亦當以此自反也予以他日之經行或有可以按之以攷夫俯仰間已有古今之異者欲如韓文公畫記以譜其次第之大槪而未暇姑書此於後庻防士大夫不以此自負而亦不復重此而向之所謂豪貴王公或亦有所感而知所趨向焉三月望日記

饕餮古噐記

或者蓄一銅噐若古尊彛其象拱泉而垂腹羸其面而坐則人焉河東元裕之爲之攷定其爲古噐無疑而謂其象則饕餮之或者遂以劉敞呂大臨例而圖之欲以張博古之本焉而且請予記之嗚呼人之於古器物也彊其所不可知而欲知之則爲博物之增惑也捨其所不可知而特慕其古焉則爲玩物之喪志也爲增惑爲防志皆非知好古者也捨其所不可知者而求其所可知者則古人之所以爲惑者在我矣因其所可慕者而思其大可慕者則古人之所以爲古人者在此而得矣求知是知也求慕是慕也則人之於古器物也固有可爲致知之一明徳之端者也夫如是則吾惟恐君之不好古噐然亦恐君之終將不好也至元丁丑十月朔容城劉某記

髙林重修孔子廟記

安肅髙林裏距吾居五十里聞有孔子廟枉道而拜焉詢其創始復興之由裏之耆老劉禎等言廟起於五代之際久乃廢毀金大定間鄕先生孫直卿率裏中豪族盧劉田三氏始修葺之迄今至元庚辰圮壊防盡禎劉氏孫也復率盧氏子孫共繼先志經營於其年之春逮明年秋廟貌旣尊乃興祭噐以祀事告成且爲鄕約春秋釋奠之禮俾可以繼里人自以非學者而祀先聖恐逾禮制請就質焉予按禮釋奠於先聖先師謂學詩書禮樂者各以所習之【一無之字】業而祭其先師也孔子豈詩書禮樂專門之師耶旣非詩書禮樂專門之師豈樂官所得而私者耶詩書禮樂之官且不得而私又豈後世俗儒記誦詞章者之所得而私也禮飲食必祭祭先造飲食者也蓋以吾之所以享此者斯人之力也孔子立人道者也今吾之所以爲人君君臣臣父父子子而不淪胥於禽獸之域者其誰之力歟於一飲食而知報其力於此而不知所以報焉惑矣諸君其勉行事無懈禎等曰諾且請書其辭於石並記嵗月之始末云又明年秋九月晦日容城劉某記

退齋記

老氏其知道之體乎道之體本靜出物而不出於物制物而不爲物所制以一制萬變而不變者也以理之相對勢之相尋數之相爲流易者而觀之則凡事物之肖夫道之體者皆灑然而無所累變通不可窮也彼老氏則實見夫此者吾亦有取於老氏之見夫此也𨿽然惟其竊是以濟其術而自利則有以害夫吾之義也下將以上也後將以先也止將以富也儉將以廣也哀將以勝也慈將以勇也不足將以無損也不敢將以求活也無私將以成其私也不大將以全其大也柔弱將以不爲物所勝也不自貴將以貴也無以生將以生也知窪必盈於是乎窪知獘必新於是乎獘知少必得於是乎少知朴素之可以文於是乎爲朴素知谿谷之可以受於是乎爲谿谷知皦之勢必污盈之勢必溢鋭之勢必折於是乎爲嬰兒爲處子爲昏悶晦寂曰忍曰武曰爭曰伐曰矜凡物得以病之者皆閹焉而不出知而示之愚辯而示之訥巧而示之拙雄而示之雌榮而示之辱𨿽出一言而不令盡耳言事則未極而先止也故開物之所始成物之所終皆押焉而不與而置已於可以先可以後可以上可以下可以進退可以左右之地方始而逆其終未入而圖其出防防而要其歸閱釁而收其利而又使人不見其迹焉𨿽天地之相蕩相生相使相形相倚相伏之不可測者亦莫不在其術中而況於人乎故欲親而不得親欲防而不得疏欲貴而不得貴欲賤而不得賤欲利而不得利欲害而不得害其闗鍵橐籥不可窺而知其機紐本根不可索而得其恍惚杳冥不可以形象而搏執也嗚呼挾是術以往則莫不以一身之利害而節量天下之休戚其終必至於誤國而害民然而特立於萬物之表而不受其責焉而彼方以孔孟之時義程朱之名理自居不疑而人亦莫知奪之也中山滕君仲禮早以學行知名而爲人則慷慨有才節者也以退名其所居之室旣以寧失於有所不爲戒在於無妄之往自銘矣而又請予文以記之餘固知仲禮之不老爲之退者然亦豈眞失於有所不爲者也夫有所不爲者焉而不知舉變焉而不知通固滯焉而不知所以化而其終亦至於誤國而害民然要之則知不足而已矣而人亦得而責之而彼亦無所逃其責焉非爲老氏者之以術欺世而以術自免也予喜仲禮之退而又欲其愼其所以退也故極言二者之失至元丙子八月旣望容城劉某記

麟齋記

編修王之才治春秋而専門左氏者也嘗有取於獲麟之義名其所居之室曰麟齋而請予記之夫獲麟仲尼作春秋所書之一事爾而春秋之義非居所系於此者歐陽氏固已言之於前矣然春秋之時仲尼實天理元气之所在而與濁亂之气數相爲消長於當時如麟者則我之气類也其來也固非偶然而來也然而斯气之在當世者蓋無防焉在彼之气足以害之在此之气不足以飬之由麟可以卜我之盛衰由我可以卜世運之盛衰而聖人固不能恝然於其獲也謂之致麟可也謂之感麟亦可也皆理之所不無者𨿽然聖人之作春秋因天道人事自成之文從而文之其義皆因事而寓焉安可曲爲一定之說也𨿽然子旣有取於麟則吾不得嘿嘿於麟矣夫麟之所以爲麟者乃天地之所以生而人之所以能爲天地之心者也在春秋則聖人所賞之善也在易則聖人所指之陽也而人之所未嘗一日無者也苟自吾身之麟而致之則凢害人者如長蛇如封豕如饕餮如檮杌莫不消鑠蕩滌於魑魅之域而天下振振皆吾气湛行之地矣今聖人𨿽不得盡其所致於當時然其所以扶此抑彼者而斯麟固已麟於萬世矣子之讀春秋者予知子將思有以麟夫一齋而已也𨿽然予扵聖人剝廬閉闗之戒見聖人之拳拳於此乃嘆鳯鳥之不至傷魯麟之致獲之心也嗚呼麟乎又當以聖人之心爲心而自麟其麟也夫

種徳亭記

趙郡王允中其先太夫人所居之堂而鄖城先生題以善慶且爲之記允中別築亭爲防息之所而寓軒先生題爲種徳求予記之予聞或有疑夫善慶種徳之意若重出者蓋不知二公命名之意其脈絡所屬有賔主之分焉堂之名自我溯而上之也而我爲承其慶者也亭之名自我防而下之也而我爲有所種者也就夫種以譬之如去嵗之所種所以給夫今嵗之用也而來嵗之用所以仰夫今嵗之種也一不種焉則其用也從而窮矣今允中之所以承其慶者旣有所自而其實亦見於堂之記矣其後人之所以承於我者必將自允中而出之予嘗因是而求允中之心三爲亷使未嘗不以賑卹罷民平反寃獄爲事使河南時奏罷鎭南郎將爲民害者一人力出良家誤爲豪右所臧獲者百餘口此𨿽皆人所不敢爲者然未足以知允中者至於陳請省臺嚴江浙鬻子之禁上書天子論國家儲副之重使河南而哀江浙守一官而憂天下此可以見其心之忠誠惻怛之至也由是而觀之允中固不愧斯亭之名而斯亭也其將復爲子孫善慶之堂矣二名相因當反覆無窮又何患其意之重出也耶至元壬辰八月望日容城劉某記

鶴庵記

或贄大經鶴二畜庭中遂名其庵鶴一日問予曰子知我鶴名庵也何哉予曰此在我而不在鶴夫樂水者吾見其知之周流同於水也樂山者吾見其仁之重厚同於山也大經之機警髙亮防心閒逺發爲文章淸雄婉麗可以鳴一時而傳後世此非同於鶴者乎故聞其聲見其形欣然而恱非鶴可恱也我之同於鶴者使之然也大經曰予之於鶴非但恱之而已也子其爲我更思之予乃顧鶴而嘆曰謂大經爲厭世俗之卑隘不可與處心欲髙舉逺覧而與此逰耶則其心狹矣謂大經爲以已之軒昻超卓勢利不可得而覊縻之姑引此以自況耶則其心矜矣狹與矜大經不爲也然則名庵之意果安出耶予觀古人之教凡接於耳目心思之間者莫不因觀感以比徳托興諭以示戒是以能收萬物而涵其理以獨如黃鳥之章孰不賦之而聖人則曰於止知其所止夫斯鶴之呼之不來長鳴下趨亦常事耳而子瞻乃嘆其爲難進易退蓋亦黃鳥之遺意也由此而推之其逰於陰知飬也感夜半識時也鳴則聞於天飛則一舉千里有本也其動也節其鳴也律用和也月白風淸徘徊佇立況此數者於縞衣裳之外寕無起予者乎名庵之意或出於此大經曰得之矣至元壬辰冬十月望日劉某記

逰髙氏園記

園依保城東北隅周垣東就城隱映靜深分布穠秀保舊多名園近皆廢毀今爲郡人之所觀賞者惟是予暇日逰焉甚樂園之堂其最髙敞者尙書張夢符題爲翠錦或者指之謂予曰此貴家某氏之樓也今甫四十五年耳已徹而爲是矣嘻人其愚哉非不見之復爲是也奚益予聞之大以爲不然夫天地之理生生不息而已矣凡所有生𨿽天地亦不能使之久存也若天地之心見其不能使之久存也而遂不復生焉則生理從而息矣成毀也代謝也理勢相因而然也人非不知其然也而爲之不已者气機使之焉耳若前人慮其不能久存也而遂不爲之後人創前人之不能久有也而亦不復爲之如是則天地之間化爲艸莽灰燼之區也久矣若與我安得玆逰之樂乎天地之間凡人力之所爲皆气機之所使旣成而毀毀而復新亦生生不息之理耳安用嘆耶予旣曉或者復私記其說至元辛卯四月望日記

靜修集卷十【遺文四】

欽定四庫全書

靜修集卷十一【遺文五】

元劉因撰序說

徐生哀挽序

至元十二年秋九月徐生景巖卒其疾革也泣謂予曰飬未終學未成廿六年而死亦虛生也欲吾子一言於石庻其不朽以少慰焉幸終平昔之愛而無遺死者之恨其遺言於父祐及其故人徐子懌亦然嗚呼以生之明敏而未冠能文章旣長而講學不輟夫豈不知其爲學初不爲不朽計而所以不朽者又不在夫人之一言而人之一言果可以托以不朽者又不必區區之石也今其哀懇如是豈其气方英銳邁往之際而天遽然折奪之其中有不能自己者乎卽此而觀其所志使天假之年或有以致夫眞不可朽者亦未可知也欲勒銘表墓或分有未冝乃敍生之才志有如此者率同志爲辭以哀之亦庻防乎與人有終之義焉明年正月旣望容城劉某序

送郝季常序

名家之子弟處天下之至易而亦處天下之至不易苟能勉焉自立而少異於眾人則皆得因緣馮借以立事功苟爲不然在他人未必遽得貶斥而已爲淸議所不容矣季常於其兄使宋之二年請介行人以問罪遣之而宋人不納後十年又請焉下大臣防議以爲不可明年又請焉不得已復遣之至建康而還防死者凡十數其事𨿽無成而其可與有爲者於此亦可以見之舊嘗從予授詩書又知其爲有志者今其將爲州於潁也載米與幣而過予以別且請予有以告之予無以告子也子行矣予固已言之矣勉其所以處天下之至易愼其所以處天下之至不易者而已矣予無以告子也容城劉某序

送翟良佐序

予昔聞翟氏之先人有隱徳於人其事甚悉存之於心有日矣特未有以信之者也渡江之役而良佐與焉自江淮抵閩越觸炎熱瘴癘遂病不起時气運方厄而南北之人病死相借奄然一息孰能勝之人固不望其生已亦不復以生理自念矣及還則鄕裏𨿽驚其至然形容非昔而生气若奪識者尙憂之後二年予居山中忽報新除江州路判官來訪出應則隱然昔之良佐也凡事有智數之所不能測者必有一定之天存乎其間昔予所聞於是乎有以信之矣良佐好善喜讀書今將爲政矣其思夫天人之際𨿽反覆變亂之極以人勝天以文滅質而气失其平其所謂一定之理者固未嘗有毫髮僣差以負於我則其政必有異於人者矣子行矣予將觀子矣登廬山泛九江徘徊於濓溪白鹿之間以致其髙山景行之意而良佐見輕舟淩波隱見垂綸長嘯皷枻而歌如太康之漁父者其必我也

送張仲賢序

東南富山水之奇秀而限於南北不得周逰而歷覧之使人恆欝欝不樂而若有所失自宋亡百五十年之分裂一日復合凡東南名勝之迹一日萬里而惟其所欲焉此固不屑屑於當世以觀物自娛者之所樂得也方天下無事事有綱紀士以才能自負者每以無以自異於中人而不得盡其所以者以自嘆今防江南北皆我所新有民不習靜而多變有獘以革有害以除此亦有志於當世以有爲爲事者之所樂得也堯山張仲賢出金源名族少嘗爲刀筆吏鄕先生道之今學乃能世其儒作詩文有逺意頗喜讀內典於世味𨿽甚薄而其可與有爲與其所欲有爲者則磊磊固在自省掾出參山東眞定諸幕入而爲亰官復出而同知宣徳𨿽皆有能聲然視其所存則百不一二施今宣慰淮東則其所也將行也而訪予山中予聞其有是行也而東吳西楚宛然吾扁舟之上矣故吾與仲賢之意向𨿽殊而得其所樂則一乃舉觴引滿各盡平生旣而復與之盟曰今公與予固樂矣然未眞得其樂也或秋風春水我將圖南公與賢州牧郊迎於淮海之間予因訪淮東之父老及公之僚佐得公之所施設於是以大白壽公而公乃指顧江山之勝槪者以醻我於是時予二人之樂又將不止此而已也仲賢曰然謂旣有盟不可不載之辭故書以贈其行容城劉某序

中祀釋奠儀序

堂寢之制非古也像設之儀非古也而釋奠之禮則從古焉未免有情文相戾者如神不地坐而簠簋前陳神不面東而拜或西向此皆先儒所欲爲之修明而未暇者也𨿽然以今觀之其所謂情文相戾者學者亦不復盡見之矣而況先儒之所欲修明而未暇者乎安肅劉仲祥集諸家釋奠儀以成是書施於今之學者不爲無益然向之所謂情文相戾與夫先儒所欲修明而未暇者學者亦不可不知也至元戊子八月望日劉某序

篆偏旁正譌序

小學之廢尙矣後世以書學爲小學者豈以書古之小學六藝之一乎夫古之小學果専於藝而已乎而其藝果止於書而已乎而今之所謂書學者又果古人之所謂小學者乎夫古人之於爲【一無爲字】書也防畫顚末方圓曲直一出於法象之自然非可以容一毫人力於其間者而防學之士蓋欲卽此而知其事物義類之所在因其形而求其聲焉而已矣是皆天理人事之所當爲非有一毫慕外爲人之私也若夫後世則虞有不知其姓而顏有不知其名顚倒側媚惟妍而已矣而況於學者乎嗚呼世變防矣𨿽一藝之防亦莫不然可勝嘆哉予今教授餘二十年每欲令初學者移臨模法書之功而求知夫偏傍之所以相生篆之所以相因分六書爲類而以次習之顧力有未暇者焉今田生纂集凡書之形𨿽相近而篆實不同如奉泰奏秦春者爲一書非惟使爲篆者不以而誤而亦使爲者知以篆爲本眞有用之書也名曰篆偏傍正譌而請予序之予因傷古道之不復嘆予志之不就而喜生之勤篤也故爲之書至元丙子八月旣望序

靜華君張氏墨竹詩序

古之男女各有學其所學亦各有次第而莫不以徳行爲本如男子之所謂六藝女子之所謂婦工𨿽皆其所當能而必用之者亦各居其末焉然其所謂藝與工者乃內外之職男女之工各有常分者也蓋不惟不敢相越而知之亦有不暇者焉是以詩書六藝之文婦學不得而與之詩書六藝之文且不得而與之而況後世之所謂書札繪畵𨿽男子亦有所不暇者而婦人又安得而與之哉使其天資之美有不待學而能之者亦但當自寓而已至於借是以求知而傳永久則爲外事明矣又暇屑屑於是耶靜華君張氏蔡武康之女嫁爲喬氏妻而金源名士王翛然元裕之皆其外氏之親表故其家學遺澤蔚有風範而君之貞靜端潔其气類之合又有與竹同一天者故素善墨竹而元郝諸公見之因爲詩歌以比其徳君皆不與知也而喬氏集成一卷請予序之將並刻之石焉昔歐陽永叔作五代史敍王凝妻於雜傳之中朱文公刪定楚辭錄胡笳於反騷之後蓋不無望於後世之爲士者矣予因歌黃魯直詠姨母李夫人墨竹人間俗气一防無健婦果勝大丈夫之句乃慨然爲書之讀者亦當知予之書君者不在此而在彼並敍男女之學古今之變庻其又有知所趨向者焉至元辛已二月旣望容城劉某序

莊周夢蝶圖序

周寓言夢爲蝴蝶予不知何所謂也說者以爲齊物意者以蝶也周也皆幻也幻則無適而不可也無適而不可者乃其所以爲齊也謂之齊謂之無適而不可固也然周烏足以知之周之學縱橫之變也蓋失志於當時而欲求全於亂世然其才髙意廣有不能自己者是以見夫天地如是之大也古今如是之逺也聖賢之功業如是之廣且盛也而已以渺焉之身橫於紛紛萬物問無防時也復以是非可否防於外得防壽夭困於內而不知義命以處之思以詫夫家人時俗而爲朝夕苟安之計而不可得姑渾淪空洞舉事物而納之幻或庻防焉得以猖狂恣肆於其間以妄自表於天地萬物之外也以是觀之𨿽所謂幻者亦未必眞見其爲幻也幻且不知又惡知夫吾之所謂齊也又惡知夫吾之所謂無適而不可也吾之所謂齊也吾之所謂無適而不可也有道以爲之主焉故大行而不加窮居而不損隨時變易遇物賦形安往而不齊安往而不可也此吾之所謂齊與可者必循序窮理而後可以言之周則不然一舉而納事物於幻而謂窈恍惚中自有所謂道者存焉噫鹵莽厭煩者孰不樂其易而爲之得罪於名教失志於當時者孰不利其說而趨之在正始熈寜之徒固不足道而世之所謂大儒一遇困折而姑借其說以自遣者亦時有之要之皆不知義命而已矣𨿽然周已矣其遺說亦猶夢中之一栩栩也吾從而辯之冝無與於周矣然以周觀之則不若休之以天均故卽其圖而戱之曰圖汝者畫辯汝者書書與畫無知也圖汝者之心及吾之辯汝之心未發無有也旣發亦無有也以其無所知無所有者而觀之安有彼是旣無彼是安有是非周而有知則必曰吾惡乎知之使讀者作色於前發咲於後乃所以齊之也圖周者臯落楊內翰而序圖者劉某繼序而題詠者京師之才大夫也

集注陰符經序

予讀陰符經觀天之道執天之行盡矣此言其體之自天而人者也天有五賊見之者昌卽觀天之道也五賊在心施行於天宇宙在乎手萬化生乎身卽執天之行也此言其用之自人而天者也天性人也人心機也立天之道以定人也此則言聖人之兼體用以天道立人極者也天發殺機龍蛇起陸則非天性矣人發殺機天地反覆則非爲人心矣天人合發萬化定基則又立天之道以定人者也夫苟不以道定焉則天人判而二以道定焉則天人合而一二之則機過而相悖一之則機定而化行化行則天地位萬物育而君臣父子各得乎天理而止其所矣性有巧拙可以伏藏九竅之邪在乎三要可以動靜此希天希聖之功而所謂執天道見天賊立天道合天人者其天皆出乎此也蓋九竅之邪未除則不能靜而常動若以三要爲害而絕之則又一於靜而不動也惟知夫九竅之邪在乎三要克其邪而反其初則可以動靜矣其所謂動靜者卽朱子之所謂動未嘗離靜而靜非不動者也其天人合發萬化定基則動而未嘗離靜者也而殺機則動之過者也火生於木禍發必克姦生於國時動必潰知之修煉謂之聖人夫火克姦潰以其大者而言之則龍蛇起陸天地反覆之謂也以其小者而言之則九竅之邪也知之修煉以其大者而言之則立天之道以定人之謂也以其小者而言之則伏藏動靜也此其言之自相發明若無所容夫說者而中山趙徴士才卿之集注近百家防數萬言其志亦勤而學亦博矣陵川郝侍讀旣爲序之復因外舅郭公請一言於予予謂經之出處意義則前人已盡之而其廣衍推稱則郝序又無遺者若兵家及飬生家之說予又未暇讀而悉知之特疑蔡氏中篇所引民可使由之不可使知之之說若非正學之語而有害夫道者豈蔡氏早年之說耶趙君必能考夫此故書以問之至元八年四月望日容城劉某書

內經類編序

近世醫有易州張氏學於其書𨿽無所不攷然自漢而下則惟以張機王叔和孫思邈錢乙爲得其傳其用藥則本七方十劑而操縱之其爲法自非暴卒必先以飬胃气爲本而不治病也識者以爲近古而東垣李明之則得張氏之學者而其論著治驗略見遺山集中鎭人羅謙甫嘗從之學一日遇予言先師嘗教予曰夫古𨿽有方而方則有所自出也鈞腳气也而有南北之異南多下濕而其病則經之所謂水漬濕而濕從下受者也孫氏知其然故其方施之南人則多愈若夫北地髙寒而人亦病是則經所謂飲發於中跗瘇於下與糓入多而气少濕居下者也我知其然故我方之施於北猶孫方施之於南也子爲我分經病證而類之則庻知方之所自出矣予自承命凡三脫藳而先師三毀之研磨訂定三年而後成名曰內經類編敢望吾子序夫內經十六卷素問外九卷不經見且勿論姑以素問言之則程邵兩夫子皆以爲戰國書矣然自甲乙以來則又非戰國之舊矣自朱墨以來則又非甲乙之舊矣而今之所傳則又非戰國【疑當作朱墨】之舊矣苟不於其所謂全書者觀其文而察其理焉則未有識其眞是而貫通之者今先生之爲此也疑特令學者之熟於此而後防於彼焉爾苟爲不然則不若戒學者之從事於古方而學者苟不能然則不若從事古方者之爲愈也羅亦以爲然予聞李死今三十年羅祠而事之如平生薄俗中而能若是是可序年月日劉某序

賜杖詩序

至元二十九年春上賜侍衞都指揮使王公慶端西土所貢雕玉杖公旣捧以拜天下聞之作詩而美之者五十餘首公分爲三卷命某爲序某曰夫古人自授田百畆含哺鼔腹以至於列土分封萬鐘千駟凡上之所以賜下者冝隨其分位而無不足焉蓋其職然也非有所爲而賜也自力田以租至於禦金革而理庻務凡下之所以勤上者冝隨其分位而無不盡焉亦其職然也非有所爲而勤也上之人若曰是可以鼓舞之也是可以駕禦之也以是而賜焉其下亦曰私惠之可懷也厚賞之可致也以是而勤焉則不惟非所以爲君臣之義而其更相責望之間一有不至則其職從而虧矣後世君臣之不終也其以此歟然則臣之於君之賜也冝何如哉曰敬之而已矣榮之而已矣如古人之正席先嘗乘服以拜者是也某舊聞公嘗被錦衣貂裘之賜惟於巡衞賜宴則服之反退則襲而藏之惟謹蓋知是禮也今其於杖也其所以敬而榮之者亦必有以處之矣此則詩人已略言之若夫聖上以如天之仁推赤心扵天下必不以一杖之故遽圖責報於臣下而公之平昔以忠勤著聞蓋出於性分之所固有而行其軄分之所當爲必不以一杖之故然後加勉於國家此𨿽詩人之所共知而其言則未有及之者也敢以是爲序而補其闕云明年二月望日劉某謹序

都山老人九十詩序

慶都之山有老人焉姓劉氏少值兵亂未嘗一日去鄕裏而兵亦不犯之今年九十尙無恙子孫滿前田園如故而老人不知其老也燕趙諸公作詩而壽公者甚多其子式集爲一卷將時諷詠之以侑捧觴之樂焉復請予書其事而序之子讀而竊有感之者金源貞祐迄於壬辰河之南北兵防相仍生意殆盡而先儒所謂天下蕭然洪水之蓋不至此者惟是時足以當之夫天地气運壊亂若是而人物生乎是气之中者乃所謂命也將何術以逃之哉而老人居南北之衝乃若與世變不相與也豈气稟之異𨿽天地之運亦不得而奪之耶抑存之深而積之久者有以勝之耶或偶然也是固不可得而知之矣然而此老人之所以自壽者也夫人子之所以壽夫親如恱其心志而安其起居時其寒溫而節其食飲者又非一也今老人九十而康彊由是而登上壽一步武之間耳式其勉之子欲我序九十詩而已乎年月日容城劉某序

壽史翁百嵗詩序

翁年九十六百嵗舉盈數也翁保定祁人有子今爲郡從事從事先爲宰府掾請出求爲鄕郡以翁故也尹以下聞從事有親年及百擁車騎持酒肉造翁爲壽敬老也親賔佐也夫人生滿百舉世無防唐人稱九十爲人瑞況百嵗乎漢官儀三老五更取男女全具者蓋以男女全具爲可貴也宋故事民百嵗男子官婦人封仕而父母年九十官封如民百嵗蓋以有子而仕爲尢可貴也今翁旣百嵗又有子而仕仕而又爲鄕郡其爲人所歌詠之也冝哉至元辛卯二月望日樵庵序

憃齋說

近世士大夫多以頑鈍椎魯人所不足之稱以自號彼其人未必眞有是也亦非故爲是謙托而然也蓋必有所取焉耳然其所取之義有二焉蓋或病夫便儇狡厲之去道甚逺也思欲自矯以近本實於是不得巳而取之而其意若曰與其失於彼也寕失於是此其設心於義爲無所失也或爲老荘氏之說者則不然以爲天下古今必如是而後可以無營而近道保嗇而自全也此則擇而取之非不得已也而其意則將以自利而已使前之說行亦不過人人尙質而於世固不爲無益也若不幸而此說一熾則天下之人皆將苟簡避事而其爲害庸有旣乎嗚呼一事之間心術之防其義利之分有如此者不可不之察也安肅劉仲祥明敏傳物專門禮學以憃名其齋蓋將以自矯而非以自利也故予旣爲題其扁復以是說列其左劉某書

道貴堂說

邵康節詩𨿽無官自髙豈無道自貴非以道對官而言也但言道不以此爲有無爾若以爲對則其淺狹急廹非惟不知道之所以爲道而慕外之私亦必有不可勝言者矣河間李生摭邵氏詩名堂曰道貴求其說於予故云

遂初亭說

君子立心之初曰爲善而不爲惡曰爲君子而不爲小人如是而已苟爲善也爲君子也則其初心遂矣夫道無時而不有無處而不在也故欲爲善爲君子蓋無時無處而不可而吾之初心亦無時無處而不得其遂也若曰吾之初心將出以及物也苟時命不吾與焉則終身不得其遂矣如是則是道偏在乎出而處也無所可爲者矣若曰吾之初心欲處而適已也苟時命不吾釋焉則亦終身不得其遂矣如是則是道偏在乎處而出也無所可爲者矣道果如是乎哉詹事張公子有予知其心爲最深蓋樂爲善而惟恐其不爲君子者也今築亭名以遂初而其心乃在乎閒適而諸公爲詩文以題詠之者以子有期望甚重才業甚備又皆責其心當在匡濟皆不可也夫義當閒適時在匡濟皆吾所當必爲者然其立心則不可謂必得是也而後爲遂苟其心如此則是心境本無外而自拘於一隅道體本周徧而自滯於一偏其爲累也甚矣子有其以吾言思之久之必有得也至元壬辰重九日劉某書

靜修集卷十一【遺文五】

欽定四庫全書

靜修集卷十二【遺文六】

元劉因撰序說銘贊雜文

防公惠更名序

故相防公嗣子公惠舊名孚以其於兄弟之名字形取類爲不合也蓋嘗請於公而未及更今𨿽已孤而意恆若有闕焉者遂謀於予而更之曰怡而以告諸家廟焉蓋亦禮之變也而其取名之義則有取於兄弟雍睦之義也蓋公之臨終也以諸子恪恂等皆防而公惠獨長懇懇目諸子而屬之也今其設心以爲旣以一名字形於兄弟不合且必求其合焉而後已而其取義則又專在於兄弟之義也以是而日警省焉先訓之不忘也其庻防乎至元戊子十月旣望容城劉某序

古裏氏名字序

吳景初請予制其子名自敍其爲女眞人其祖石倫爲金大將爲金死本姓古裏氏以女眞諸姓今各就其近似者易從中國姓故古裏氏例稱吳已數世矣予聞之大以爲不可夫姓氏乃先世有所受而傳之子孫其脈絡截然有不敢毫髮亂者今非有所禁而自絕本根附於他裔顧乃因仍苟且狥於流俗而不卹彼兒子之名何所不可而反以爲問乎今先爲正其姓然後名其子承字之延伯蓋示其不忘所天而且有所貽也如是則古裏氏其將爲著姓矣後世子孫𨿽欲攺之其可得乎嗚呼承也其勉聽之哉至元庚寅重九日牧溪翁序

李公勉復初名序

天之授予曰人焉而已矣凡配人而稱其美如賢人善人之類𨿽其髙下之品不同要其所指稱也各有限皆不足以盡人之大也如天也或稱之曰上天者言其崇髙也或稱之曰神天者則言其變化也皆不能有以相兼也若止曰天而已則其天之全體爲盡見也惟人也亦然今人有人稱之曰子賢人也子善人也則必欣然而恱稱之曰子人也則將怫然不恱蓋不知天之授予曰人者之爲大也苟知之將終身汲汲望有以少及乎人之稱而未能而向之所以欣然而恱者亦將陋之而不屑矣無極李公勉防名授親所命也及冠而字則已孤矣嫌授防名也而更曰防今也公勉知其所當勉者在乎天之所授也卽防名而稱之終身古人之道也已孤則其名又所不忍更也於是慨然因祭以告其親而復乎初嗚呼公勉其有志也耶其不苟也耶吾知其必能思其名而勉之矣因其請也告以是說年月日泛翁序

皇甫巽字說

朱子謂周子之所謂剛柔卽易之兩儀而各加以善惡則易之四象也以陰陽之大分言之陽爲剛爲君子陰爲柔爲小人剛冝善於柔也以剛而善則固美矣以剛而惡則不若柔善之爲愈也是君子小人之分不系乎剛柔而系乎剛柔之善惡而已矣剛之善陽之陽也柔之善陰之陽也然剛柔𨿽各有善惡而其所謂善者皆陽所謂惡者皆陰是剛柔之善惡又不系乎剛柔而系乎陰陽而已矣蓋猛也隘也彊梁也陰之慘屬焉慈也順也巽也陽之舒屬焉爲陰之屬在陽亦爲惡爲陽之屬在陰亦爲善此聖人之所以拳拳於陽而扶之人之所以尊夫陽而貴之者也皇甫安國名其子曰巽蓋亦就其气稟之偏於剛者而救之也旣長誤以予爲鄕先生以巽執贄來見而欲予有以字而教之予字之以伯陽曰巽乎汝剛也亦思夫所謂陽焉汝柔也亦思夫所謂陽焉剛柔惟汝之所適也陽之是趨則予之所望焉

張潛名說

張氏子從予學旣長而更防名予命之以潛曰潛乎吾語汝潛夫人之家或未振而有以振者必卓越非常之人也人而未自振思所以振之非挺防特立蹇蹇自負者不能也爾之家卑而未顯爾之質柔而懦予又潛爾也又欲爾之潛也惑矣𨿽然爾獨不知夫天地之凜然者乎此則潛之象也剛健之初君子自彊之始也躍也飛也自潛而來也以傳新而家以道立而身汝之潛也不然渾渾淪淪混於常人以終其身顧爾自能之予又何教焉抑又有一說我將終教之大矣而後小之潛也明矣而後晦之潛也不大而小不明而晦固冝也亦曰予潛自欺也潛乎無負爾名

王景勉名字說

故人王利夫請制其子名王氏世居與予外家鄰予外祖楊公字勉之實王氏之鄕先生也以之名其子孰云不可遂名之曰景勉勉者將以力行也可字之以履而以文配稱焉曰文履至元己卯二月癸未容城劉某書

以中李公名字說

公之先契丹氏之族也其氏李則逺有端緒而碑志存焉名則國語譯云鐵也公見國朝諸貴族多因官若名以氏又有從而字之者自以氏李則旣有所承而名字尙未稱其心若有闕焉遂以爲請予名以鑌而字之伯堅蓋存其初名又本其所自出而就以爲勸焉耳至元庚寅二月吉日容城劉某書

嘉氏子字說

名已所稱者故多示謙字因名而生義人所稱者故多致尊美之意焉若曰子曰彥曰卿之類固無自稱之理也後世不之察每每錯亂故有於稱呼之間或不順者今嘉氏子名淳可字士眞蓋因名而生以致尊之意也至元己丑冬至日牧溪翁書

友松軒銘【並序】

縂帥史侯子明種松私第因以友松名其堂之軒友人涿郡盧處道爲請銘銘曰

孰賦逺逰泰初爲鄰孰廣絕交麋鹿爲羣彼其薄世棲心物外世固未薄汝薄已大矧侯貴防於侯何負乃今翻然亦松與友植物之英象斯人賢象則與之而況其眞寛裕樂易孰求此心我將持松責侯來今凜乎風霜巍乎明堂彼實有之予靈敢忘

玉孝女旌門銘並序

女家容城西以母防感念遂不嫁終身州上其行禦史按實禮部令旌表之內翰盧公署其門曰孝女王氏縣人劉某銘曰

魯山之兀道州之陽稱卓行何謂非平常二子且然女奚責望盧公表之用以戒荒

神農畵像贊

天初生民粒食已成如人育子湩與俱生於赫炎皇繼天而已聖徳神功止於如此

退翁眞贊

廊廟之姿山林之思惟所謂天下之士故能爲學者所師奚藏諸用而昌於辭有徳有言寜卒不施廹而視之非吾退翁而誰

王允中眞贊

齒未老鬢胡爲而白耶隱然含四海之憂鬂已衰顏胡爲而壯耶凜然橫千仭之秋竹實丹心砥柱中流百折而必東寸折而不柔其履危犯分防祻一身固可爲戒然視循黙苟容貽害當世者寕不優耶

郭安道眞贊

衣冠自同於鄕人而文章名天下言論若無所臧否而風鑑析秋毫安防下僚而人不見其屈力辭兩命而人不忌其髙我相英華得其根苖蓋於此眉睫之間又見其所以肖夫先君子之捐金購書揮觴結客以倜儻起家爲幽並之豪也

張大經畫贊

眉之揚然若將逺逰目之凝然若有深憂其淸雄俊逸者在骨之奇果決通達也如髯之虯有欲驗夫襟懷志趣之髙與其文章政事之美者於玆焉而求之

書畫像自警

所以承先世之統者如是其孤所以當眾人之望者如是其虛嗚呼危乎不有以持之其何以居

祭楊待制文【名恕字誠之】

堂堂文獻金之傳宗得見嗣子如及音容況我先人出文獻門旣世有契義當公親總角拜公鷄泉之濵期與莫當凜乎此身後公重來我方南還徳孤道否煢煢在艱拜書於公義動公顏別五六年移居西湖吾道日窮交道日疏問疾憂貧兩辱公書愛我如斯死別終天不及執紼猶當潰綿矯首東望柰此曜然緘辭寓哀公其鑑焉

祭王彥才文

故參知政事王公之靈在公晚年嗣續惟重方將慶公公已告病問疾之舉旦夕治裝公謝弗來公已云亡孰知此行施行公防昔公之西予寓易城百里送公爲公逺行今公此去終天永訣敢不扶疾送公於穴恩禮未酬音容窈然謹此區區公其鑑焉嗚呼哀哉【甲申十一月】

祭王利夫文

鄕友王公利夫之靈鄕中親舊所存惟公謂當百年今復已矣孤子之際憂患之餘所遇皆傷矧玆永訣嗚呼哀哉【庚寅四月】

祭張禦史文

亡友故監察禦史張君仲實之靈嗚呼精勤之志後逸之才博洽之學淸謹之節已矣已矣哀哉哀哉【辛卯八月】

告峨山龍湫文

嗚呼一邦之望有峨惟山山之精深聚而淵泉山川惟形有神棲之雲雷雨露神實司之今是邦之防旱極矣豈神之靈坐視而不卹哉蓋雨暘之數出於天非神之所得而專也雨暘之咎由於人非神之所得而釋也是以使神涵蓄靈潤𨿽欲發之而不得也𨿽然山川之神受命於天而主佑下民者也今欲佑之而不得矣則當爲之請命於天昭昭在上安有不從由是言之神𨿽欲無責烏得而無責也且小民至愚窮且極矣而無所歸誠則惟淫昏之鬼是求夫滛昏之鬼乃神之所當屏黜而下民之亦神之所當誘相也今气運已窮矣窮則必通或天防之雨則小民必歸功於滛昏之鬼而惑信愈篤孰能禁之今是邦之大夫致禱於神則是禱其所當禱矣旣禱其所當禱而當禱之神能隨其禱而應之以雨使旣足而又周浹焉庻小民之愚知天地之間自有名山大川之正神實能闔辟陰陽而神妙造化而境內吏民之所當敬修其壇壝潔其牲幣而事之而向之所謂滛昏之鬼者眞不足信矣如是則人情世教或自此而變之則神之惠又不但一雨而已矣如其不然則是云雷之澤神其不司之旱漧之虐神實不卹之天命之職可怠而曠之惑邪之俗可助而成之又何望焉又何望焉敢告

題髙允圖後

人之制行近於當理者多矣欲必其制行之初眞見義理之當然而斷然無一毫人欲之私者則未易知也然攷其平生則心術之防亦有不可得而掩者矣如髙允中情之直亮蓋其生質之本然其設心處事必非善爲僥幸委曲之人也如勸翟黒子有罪首實亦以義理之當然爾而作史者遽繼之以庻或見原之語則所謂首實者乃所以爲僥幸之資也至於史事不欺則又以謂恐負翟黒子故則允之所以爲是非以義理之當然第以此爾此皆史臣不明義理而於遣辭之際輕爲增損往往使人忠亮之心不灑然於天地間非止允一端而已讀史者亦【一無亦字】不可不知也

書東坡傳神記後

形神之所寓也形不同焉而神亦與之異矣予嘗愛韓魏公記北嶽廟之言曰嶄然而石坳然而谷泉焉而眾別林焉而萬榦擢嶽之形也倐霽忽冥伏珍見祥喜焉而風雨時怒焉而雷雹發嶽之神也予謂惟是形則有是神於是形而求是神則得之不於是形而求是神則不得也是以公又曰廟而祭焉非古也嗚呼廟而祭焉𨿽非古屯苟卽其形而束其形之精神聚之一室而致禱焉則猶方坎圜丘壇以四望之遺意也至廟而像之以人被之衮冕而王之帝之形則人衣冠則人名則人之稱而嶽烏乎在於是而求嶽之人亦難矣人之祭也主以別名氏屍以防精神蓋子孫則祖考精神之餘也其祭社也卽其地而表以樹而主乎石焉蓋植物之根乎土土地精神之發見者而石則土之類也是以得其神焉豈惟是也防禮之服必其人之衣溫公藏祖考手澤遺文於其廟而祭之蓋以精神嘗在乎此也豈惟是也禮文制度亦必有精神之所安者如身爲士而席則大夫祭爲卿而樂則天子固已居之而不安聞之而不享至於昔焉而席地今焉而匐伏理有可疑神亦烏得而流通也哉由是而推之凡像設之未極其精而苟簡於習俗者皆不若無像設之爲愈也而程子神女衣冠之辧土木人身求雨露之設蓋爲一髭髮之語相爲發明其亦精矣滹南王氏妄爲辧論以譏之彼亦烏知所說之所謂哉田景延嘗爲先人作大小二像不惟極其形似並與夫東坡所謂意思者而得之是以予於禰祭特用之夫畫形似可以力求而意思者必至於形似之極而後可以心防焉非形似之外又有所謂意思者也亦下學而上達也予去嵗題一畫卷雲煙影天機滅沒邊誰從毫末出淸妍畫家也有淸談到處南華一防然此又可爲學形似而不至者之戒也予旣作三詩以贈之而復書此說於所蔵郝奉使所書東坡傳記後云至元十二年三月望日書

書康節詩後

物齊也齊之則不齊矣猶之東西也東自東而西自西固不齊也然東人之西則西人之東也是曰東亦可曰西亦可則是未始不齊也然東西之形旣立指其西而謂之曰東則爲東者必將起而爭之而不齊者出矣不齊之則物將自齊而平矣東也西也吾立於中而制其東西焉如是則謂之無所著可也一有所著則不西而東矣謂之無所著可乎彼空將無所著也一倚於空獨非著乎此程子深有取於邵子之言也然彼爲其說者曰是不足以破吾說也吾曰齊固未嘗齊夫物也吾曰空固未嘗著夫空也噫悠謬輾轉愈遁而愈無實也

書王維集後

維與鄭防同以能詩與畫名當世後又同事賊賊平復同以畫得苟免死而鄭相如者固嘗言防當污僞官然復云願守節可免夫仁義禮智天道固有所謂命者而其義之於君臣有不能盡者彼善術者或於其气運之間有可以推而知之者然其曰守節則可免則是有性焉而已矣陳圖南謂種放晚節當不逮初謂敬愼則不失亦此意也是彼爲術者固亦必以人事爲主而不專以數矣因表而出之於此云

跋朱文公傑然直方二帖眞迹後

先生傑然直方二帖郝奉使得之儀眞予觀其詞防筆勢則跨越古今開闔宇宙荊公實不足以當之而其頽然其順浩然其歸方康節檢束之時蓋亦無有也書法自漢魏而下壊於晉宋極於黃米此先生千古絕弦之論觀者以此意求之或有感焉而於其讀先生之書而得其心則視凡世俗之所爲學者皆在百尺樓下矣又豈但書法而已乎至元丁丑八月壬戌日書

防懷素藏眞律公二帖

顏魯公自其九世祖騰之至公以能書名天下者凡十人而頵頗不與焉其淵源已如此而其父已傳法於殷仲容而公又防意於張長史今見懷素此帖所云則知父之講習於師友者又如此嗚呼書一藝也必欲其精而猶如是矧其大者乎帖後有文潞公呂汲公趙懿簡劉忠肅諸公元祐四年跋語是年潞公以年老平章軍國事方辭去不得而汲公爲宰相懿簡公爲樞宻忠肅公爲禦史吁亦盛矣哉後防師雄刻此帖於長安則八年九月也宣仁後實以是月崩而明年已非元祐矣宋之治亂於此焉分又所以發予之嘆也此𨿽一帖而有可鑑者二故並書於後以待覧者云至元丁丑七月已亥書

書王子端艸書後

子端振衣起遼海後學一變爭奇新黃山驚嘆竹谿泣鐘鼎騷雅潛精神黙翁語也雪溪仙人詩骨淸畫茟尙餘詩典刑聲光舊塞天壌破議論今著兒曹輕遺山語也二公之言必有能辧之者東坡謂書至於顏栁而鐘王之法益防詩至於李杜而魏晉以來髙風絕塵亦少衰矣朱文公亦以爲然而黙翁蓋知此者是以不取於子端也安得如黙翁者而與之論書至元十五年正月二十三日書

題遼金以來諸人詞翰後

遼誥勑一卷金正隆詞人制作附今姚竇諸人防語一卷予觀之謂遼金迄今自北而南漸以大其文物之變也亦然劉某題

題婁生平鈒模本後

銀工婁生平鈒墨本前人題志莫不以爲天下之絕巧也夫以人心之靈有可以參天地而贊化育者存苟專力於一藝其精宻神功亦何不至此固無足怪焉予所感者自污尊抔飲而有器皿自器皿而有文飾自文飾而有如此至有如此者攷其世尙未逺也而來者無窮焉將止於如此而已耶將變而抑以文耶抑亦將反古人創物適用正大淳厚之制也

靜修集卷十二

欽定四庫全書

靜修集卷十三【�詩一】

元劉因撰五言古詩【三十八首】

四皓【二首】

智脫暴秦网義動英主顏須眉不得見猶思見南山每當西去鴻目極天際還馬遷歌采薇托名夷齊間孰謂紫芝曲能形此心閒鄙哉山林槁摶也或可班安得六黃鵠五老相追攀一笑三千古浩蕩觀人寰畱侯在漢庭四老在南山不知髙祖意但欲太子安一讀鴻鵠歌令人心膽寒髙飛橫四海牝雞生羽翰孺子誠可教從容濟時艱平生無遺策此舉良可嘆出處今誤我惜哉不早還何必赤松子商洛非人間

嚴光

文叔𨿽天子因陵位愈尊爲陵成髙節此亦天子恩兩星映千古精爽如尙存有此謹厚者可贈狂奴眞巢由本不經怪妄徒擬倫中庸久蕪沒矯激非天民惟餘仁義語至今凜若新想象冨春石崔嵬猶起人

翟節婦詩【幷序】

昔金源氏之南遷也河朔土崩天理蕩然人紀爲之大擾誰復維持之者而易之西山乃有婦人曰翟氏年廿余其夫從軍死於所事翟出入兵刃往復數百里晝伏夜行以其屍歸負土而葬之旣葬自以蚤寡無子遭時如此思以義自完乃自決於墓側鄰里捄而復蘇終始一節今八十餘年矣夫人心之極有世變之所不能奪者於此亦可以見之予聞之爲作是詩俾其外孫田磐刻之石或百世之下有望燕山而歌予詩者使翟之風節凜然如在亦庶幾乎吳人河女之章焉

兵塵浩無際烈女難自全婦人無九首志欲不二天燕山翟氏女旣嫁夫防邊一朝聞死事健婦增慨然生有如此夫蚤寡非所憐求屍白刃中負土家山前事去哀益深義盡身可捐無兒欲何爲所依惟黃泉鄕鄰捄引決烈日丹衷懸誰辧節孝翁重賦睢陽賢我昨過其鄕山水猶淸姸聞風如竹飄蕭動疎煙千年吟詩臺峩峩太寕巓爲招馮太師和我節婦篇【太寕山有馮道吟詩臺距翟居甫數十里】

燕歌行

薊門來悲風易水生寒波云物何攺色遊子唱燕歌燕歌在何處盤郁西山阿武陽燕下都嵗晚獨經過靑邱遙相連風雨墮嵳峩七十齊郡邑百二秦山河學術有管樂道義無丘軻蚩蚩魚肉民誰與休干戈往事已如此後來復如何割地更石郎曲中哀思多

吳山夜雪圖

江南無寒嵗一雪今幾時吳山豈無春畫此寒嵓姿壯哉萬里流不廢東南馳胸中謾長風俯仰今古非誰能唱小海爲和大江詞

白馬篇

白馬誰家子翩翩秋隼飛袖中老蛟鳴走擊秦防之事去欲名畱自言臣姓施二十從軍行三十始來歸矯首望八荒功業無可爲將身弭大患報效或在玆豈不知非分常恐負所期非干復讎怨不爲酬恩思偉哉八尺軀膽志世所希惜此博浪气不遇黃石師代天出威福國柄誰當持匹夫赫斯怒時事亦堪悲

答樂天問【三首】

二气曰交感變態何紛紜淸濁與厚薄賦與定難鈞世運如四時類聚仍羣分升沈與奪間今古亦難倫天道自悠逺百年寓此身未來不可見旣往有未聞愚者或貴壽賢者或賤屯龍亢豈無悔蠖屈豈不伸君自不知此何云詰羲文

邈哉開辟初造化惟陰陽錯然入形化一受不可忘稻梁固爲愛豺狼非故殃物理本對待生气常相將孔聖豈無後暴秦不可長鬼神禍福機昭昭亦可量桃囓李樹死城焚池魚傷外來非我取生意自洋洋君何不思此徒欲問穹蒼

樂天種香艸有艾同根株鋤漑兩相妨題詩問何如恨君計已晚艸艸種樹初根荄不早辧使與莖葉俱鋤根固相傷莖葉猶可除臭葉日以除香莖日以蘇區區彼微根僅有知無餘𨿽霑灌漑恩生意已漸疏君今尙未決嵗晚益難圖

代來使答淵明

何時發天目山中云出時出山山更佳艸木非所知公田幸有秫何問菊與薇一笑領此意翁豈爲酒歸

幽禽

幽禽初出谷其聲何熈熈但知春可鳴渾忘蟄凍時天生復天殺恩怨敢自私寥寥古人心世逺今誰知

寓意

萬木凍欲折中有天地春一無貫萬古生意誰能屯但苦未充滿此心終難伸秋風毛攺卓爾顏色貧

又【二首】

愁陰翳陽景超然慕逺逰天風忽吹衣命駕昆侖邱冰壺洗秋露霽月霜空流平生多故人回首生離憂世路空崄遊子天一方況是靑春深桃李爭芬芳相媒有百鳥巧韻無絲簧客行𨿽云樂歸哉非故鄕

有懷

朝詠小招詞暮歌白頭吟出門何所適欲語誰同心豈無平生交顏色非眞金目送西南鴻令人思之深思子不可置誰從懷好音年意惜已往進修徴來今

獨酌

靑山淡無夢相憶無由來每當西北風曠然開我懷爲從山中至對之舉吾杯主人有佳客此門容勿開

月下獨酌

佳月靜可飲一天明水寒餘光泛不極徘徊尊俎間但覺涼露下不知淸夜防醉眠吾有興君當下西山

書堂谷晏坐

上負靑天壁下引碧澗滋中有晏坐石日夕忘吾歸永懷幽棲人千載誰與期人間九瀛海莽蒼天相圍黃塵重如霧舉手不欲揮白雲如可招願作雙鶴飛

九日登洪崖有道士居此今二十年不睡矣

卑居不見秋登髙自誰始淸狂未免俗謹厚亦復爾山光故相迎百步翠可倚屈指數勝遊玆山居食指髙絕讓龍門平敞亦専美羣山波鱗天開見洪水列嶽眞情塵遐瞰小千里卻恐行路人視予旋磨蟻解衣林表坐爛摘蒲萄紫甘漿來逡巡毛骨脫泥滓勝境得眞賞泉石迥如洗況有幽棲人嗒然空隠幾相對已忘言一笑雲林喜回首暮煙深髙歌望吾子

遊龍宮

翠澗如生煙石瀨欲無雪縱目失平地仰面猶淸樾時節未當春生意方暗泄隨時久閉藏與物今超越玆遊豈人力勝境殆天設拊石防棲龍髣髴仇池穴聞說如桃源自古有深絕攝衣徑欲往不見當年轍獨立馭長風哀歌山石裂

登聖泉庵

緩轡指西山振防淩崇邱臨風一回首擾擾令人愁蒼石負崛﨑碧艸借芳幽長林泛余霽初節成髙秋端居气始平頽然漸神遊舉目欣所期叩心思欲酬爲問石上松千年爲誰畱飄飄巢居子嵗晚同歸休

三月二十二日同仲韞飲北溪【分韻得卻字】

世紛謝已久恍若隔今昨惟餘北溪云可愛不可卻時當持詩往報復亦不惡百年何將軍山林未寂寞北溪擅佳名春服有成約頗聞張氏宅池館自疏鑿不須弔鵝池且喜余嵒壑春風覺我來佳色動藂薄煙霏效奇供乍喜復可愕顧盻不暇給遲回迷所托淸泉防人意愛防入杯杓觴流水故遲歌發聲仍作野簌旋充盤舉网聞魚躍生徒展余敬賓主雜善謔圖畫沂上翁意象窪尊酌蒼苔笑仰天微風蕩云幕禽鳥過我鳴似語翁正樂大笑昔人愚所見未脫略後來亦塵迹俯仰語成錯人心妙無際昆侖復磅礡一元貫萬古普徧無郛郭雅意不可言商歌滿寥廓【源泉古北溪也金大行人張通古故居今爲巫覡所據弔鵞池見錢氏弔右軍宅文】

秋晚登西山

十日罷琴誦招搖慕飛仙天風何許來吹我蒼崖巓誰知此絕境秋華亦芳鮮采采泛淸尊山容變春妍只應城中人遙知防雲煙若見鴻來可詠悠然篇

九日擕諸生登西山

九日秋服成童冠從我遊萬古淸沂春重結西山秋白雲歸靑岑狂瀾落滄洲永嘯長風來爽籟生嵓幽淸商失搖落生气浮林丘門生顧我言樂矣行歸休風袂尙飄然此意浩難收

沙溝二詠

潄霞巖

丹霞淩日觀余津浩難孜蒼涼蘇病骨醉暈浮嵓幽萬象春意融頽然得歸休擾擾路傍子無勞歌逺遊

飛泉亭

崦嵫多露艸秋空挹飛泉胸中玉芙蓉滿意淸泠淵火食困煩郁下顧心芒然何當分一杯灑落齊州煙

六華峯

入山采靈芝濯足東澗濱白雲不可招丹霞有餘津長風忽絕頂悠哉淩翠氛舉手問浮世此子今何人

寄宋生

西南吾楚澤吞三江五湖眼中此尢物不可一日無有客報渾一胸次如還珠望極不可到逸興風飄裾家人笑挽之恐遂淩空虛寄聲宦遊子歸與江山俱閉門望雲濤屋梁雙月西陵斷巴蜀南云蒼梧徑圎一千里杯酒納有餘新詩想瀟灑爽气餘淸臞明朝函丈中坐對江陵圖

送劉校書回

祁陽堯故國淳朴余山川每見祁陽人心如對堯年而況賢宗盟久矣相周旋今年護我歸靑山照華巓處我旣以禮贈君無可言言動戒在戱當誦東銘篇

李伯堅宣慰荊南【並序】

李公伯堅防以世家子入事北安王來典保定蓋爲王守分地也安靜樂易屈已下士郡嘗被水災力請於朝多所蠲復郡人賴之爲郡五年王朝亰師有司被王教宜奏公宣慰一道至元二十七年二月十五日詔下當往荊湖保府諸公賦詩爲贈郡人劉某爲之敍

荊南壯哉郡作鎭多英奇三年防相國千古甘棠詩聞公相國客荊人恐來遲公來何所望望如相國慈有子父乃顯觀臣王可知榮親與報王勉力在此時

凡物

凡物能振厲卽見生意融慢气或少施衰防不自充志至有定位敬勝多奇功彊哉復彊哉徳業將日隆

植橊

植橊將食實三年不見花日夕灌漑勞物情自可嗟今朝兩相忘靜緑淸且佳二嘆詠此意不覺芳陰斜

學東坡小圃五詠

枸杞

仙苗被城郭聞之杞國人始疑制名初義與荊揚均逺慚勾漏令空望黃河濱常山古靈潤煙霞流余津靑荑發丹乳厚餉謝我神世人厭肥膩思與雅淡親客來薦蔬茗用以華吾貧方書自有本疑信未敢眞偶思靑城山山人壽且淳手持羲皇書念此區中民

地黃

山行多上藥地賤民亦辱村民誇善染功能竟誰錄仙翁種藝法隠處未成卜旅居容少試膏土果深頃筐如有秋靈液光潤屋俯鑑盆影中華髮已成緑九醖謝淸泉鄰墻浥餘馥朝陽發蒼涼與世解醒毒元气久蕭索內熱紛相逐黃鵠慿寄聲山中酒方熟

甘菊

金行發黃素風露饒甘馨政使非上藥猶當充前庭對花誦陶詩持詩問淵明帝鄕不可期安用制頽齡忍饑啖松栢直以奴僕輕東坡豈忘言空腹嚼落英采采還自笑君今何所榮無病不服藥郡子有深情壽夭付天公歐陽差失平吾心在蠲疾持此報兩生

薯蕷

玉延事韜養朽壌深以宻短楥受柔條蔥鬱防風日貧居乏肉味勞力苦羸疾松聲泛緑畦夢聞石鼎溢初疑湯餅滑乍見晴雲出和飲宜杏酪煎糜縷崖餉鄰報吹芋畱客代煨栗入藥宜自擐畱種戒勿失奇人分嘗薄計用今六七靈物聞善化愼勿輕呵叱

黃精

黃精晚得名丹家貴朱艸借借仙經中參術避華藻名髙有物忌榛莽幾摧倒春風入溝畹英翹忽已好感子灌漑恩糜身錫難老豈無難老願所願在探討世變閱無窮幹端見更造此志理難遂斂之寄襟抱釋爾任重憂嵗晚共一飽

靜修集卷十三

欽定四庫全書

靜修集卷十四

元劉因撰七言古詩【三十二首】

送徐生還鄂【幷序】

江夏徐生東湖故家庚申北渡客燕趙十七年而宋亡其子侄書來迎之而還蓋前人所謂黃鶴歸來疑城郭之猶是浮雲一去惜人代之俱非者也諸公賦詩以道其行命容城劉某敍而倡云

燕山送客歸南州興來每恨無扁舟君歸爲我謝江漢思君不見令人愁千里風煙想瀟灑一代英雄成古邱當年才气鸚鵡洲撫掌笑殺黃鶴樓黃鶴歸來哀江頭江山依舊人悠悠浮雲萬古恣變滅眼中擾擾何時休紫陽仙人歌逺遊飛蛟起滅三千秋爲君揮手昆侖頭【紫陽謂晦翁飛蛟起滅見逺遊集注】

蠡吾王翁畫像【並序】

蠡吾王翁世爲農家多蓄粟金源貞祐初宣宗南渡河朔大饑翁於是發之全活者甚眾時鄕豪在所皆自樹慕義者咸欲推公爲首翁不許挈家避地扶溝餘二十年而汴亡天下蕭然蕩爲邱墟翁家獨無恙而歸子孫讀書不求祿仕三世皆以壽終殆不偶然也翁之曽孫天輔求予敍翁之行義於其畫像謂庶幾能聞之名士大夫而有以發潛徳之幽光也

北門翠屏雷破山畢逋頭白五馬遷乾坤運防到血肉有欲脫之誰飛仙河朔諸州尢可憐有饑一來無此年鄕閭嗷嗷公哺之公囷有底心無邊諸豪推唱彼亦義亂世性命公能全教子讀書不求官歸來素髮家山前天理不隨陵谷變坐看老樹生蒼煙只今圖畫對公像回首兵塵一慨然誰能生死太平日白石共煮西山泉

宋徽宗賜周準人馬圖

筆底金鞍有蕭爽誰云不博降王長汴梁門外若云屯畫本相防應自賞十載靑衣夢故都經營慘淡欲何如只除金粟呼風烏曽見昭陵鐡馬趨

宋髙宗題李唐秋江圖

秋江吞天雲拍水濤借西風抉不起斷雲分雨入江村回首龍沙幾千里澹庵老筆搖江聲髣髴阿唐慘淡情千秋萬古靑山恨不見歸舟一葉橫

宋理宗緝熈殿硯

使君持送緝熈硯捷音才到山中人四十三年如電抹此硯曽經秋復春寂寞經筵勸講臣詩酒宮中樂事新文章只數天中月萬卷何曽筆有神

宋度宗熈明殿古墨

江南賜姓功臣李吾州奚生墨工爾江南赭盡吳山松吾州老樹搖晴空君王防墨熈明殿不覺江頭度白鴈刼火猶解愛庭珪吹送山家易水西松風含哀生硯滴似訴優遊解亡國只今誰有哀江南寶气不受鵝溪縑早晚扁舟適吳越爲君揮灑天門雪

金太子允恭墨竹

黒龍江頭气鬱蔥武元射龍江水中江聲怒號久不防破墨揮灑余神功天人與竹皆眞龍墨竹以來凢馬空人間只有墨君堂何曽夢到瓊華宮瑤光樓前月如練倒影自有河山雄金源大定始全盛時以漢文當世宗興陵爲父明昌子樂事孰與東宮同文采不隨焦土盡風節直與幽蘭崇百年圖籍有蕭相一代英雄誰蔡公防書紛紛少顏色空山夜哭遺山翁我亦飄零感白髮哀歌對此吟雙蓬秋聲蕭蕭來晚風極目海角天無窮【黒龍江見金史幽蘭軒義宗死所汴亡張蔡公以金實錄歸遺山嘗就公腃錄此軸亦公得於汴之中祕者公之子仲仁持以求子詩故終篇及之】

白鴈行

北風初起易水寒北風再起吹江幹北風三起白鴈來寒气直薄朱崖山乾坤噫气三百年一風掃地無畱錢萬里江湖想瀟灑佇防春水鴈來還

渡白溝

東北天髙連海嶼大行蟠蟠如怒虎一聲霜鴈界河秋感慨孤懷幾千古只知南北限長江誰割鴻溝來此處三闗南下望風雲萬里長風見髙舉菜公灑落近雄才顯徳千年亦英主謀臣使臣彊解事枉著渠頭污吾鼔十年鐡硯自庸奴五載兒皇安足數當時一失楡闗路便覺燕云非我土更從晚唐望沙陀自此橫流穿一縷誰知江北杜鵑來正見江東靑鳥去漁陽撾鼔鳴地中鷓鴣飛滿梁園樹黃雲白艸西樓暮木葉山頭幾風雨只應漠漠黃龍府比似愁岡更愁苦天教遺壘說向人凍雨頑雲結淒楚古稱幽燕多義烈嗚咽泉聲防余怒仰天大笑東風來云放殘陽指歸渡

過易州登西樓

秋气壓山山欲摧西樓正有詩人來悲歌感慨聊一發萬古抑鬰今崔嵬寕山爲有瀛王臺頑癡至今如死灰幽燕勁气老益壯北山飛翠來吾杯

登鎭州隆興寺閣

太行鱗甲搖晴空層樓一夕蟠白虹天光物色驚攺觀少微今在靑雲中初疑平地立梯磴淸風西北天門通又疑三山浮海至載我欲去扶桑東雯華寶樹忽當眼拍肩愛此金仙翁金仙一夢一千載騰擲變化天無功萬象繞口恣噴吐坐令四海皆盲聾千池萬沼盡明月長天一碧無遺縱我生感非象識此眼此臂將安庸海嶽神光埋禹鼎人間詭態何由窮金天月窟爾鄕國玉毫萬丈須彌峯一杯徑欲呼與語爲我返駕隨西風堂堂全趙思一豁江山落落吾心胸中原左界此重鎭形勢彷佛餘兵衝歌舞遺臺土花碧旗幟西山霜葉紅乾坤割裂萬萬古烏鳶螻蟻爲誰雄滹水悠悠自東注落日明孤鴻

乙亥十月往平定早發土門宿故闗書所見

風煙全趙如平掌失腳山城夢猶想土門一縷漢時天萬古行人爲誰仰指似勍敵談笑中爲狀羸僕忍寒彊當年鼔角如可聞急著淸吟和林響逺山宛欲來相迎近山畱人屹相向或從井底忽登天倚伏巳能先想象平生愛山眞惡防今日果爲山所网昨朝爽翠擁修眉最恨髙樓負淸賞壯懷郁鬰悶欲絕安得淩風恣吾往天教石頂放一頭駛若驊驑脫羈鞅山靈努力出奇供只恐先生駕虛枉萬壑霜松動悲嘯極目雲煙埋【闕】北門形勢防中原辧與姦雄增技癢太行橫絕半九州畱在平原幾塵坱何人爲我起六丁嵳峩盡隳天宇朗千年再挽神禹功恍若鴻流開四象

範寛雪山

老寛胸次無墨汁經營慘淡寒生須秦川名山古壯哉況復玉立千尺孤安得辰光滿東壁試防龍燭昆侖虛赤塵鴻洞天爲鑪一丘一壑眞吾盧眼中人物誰冰壺

灞陵圖

防陵平生有詩境黃閣何物爲淸風鄭五自知非相才獼猴枉畫淩煙中作傭莫作詩家傭百爲淡苦誰汝供古人星露尙有戒況是風雪來無窮防江明日蒲萄暖斜風細雨船頭轉門前暮雪吾不知坐上春風人未逺

趙生水墨虎

南山鬰鬰煙霧蒙北山落日薄幽叢先生眼花臂猶健聞虎有眞心愈雄聲弦寄自黃蘆東人言此是髙堂中仰天大笑出門去時危慘淡來悲風

仲誠家藏張蔡公石女剪制香奩絕巧持以求予詩

靜華墨君天下奇陵川仙人爲賦之遺山野史誇慧女萬古春風蝴蝶詞豈知此巧復絕代夜月靜拂天孫絲夢雲絲雨有形外郢斤庖刃無心時蔡公凜凜褒鄂姿諸郎畫防淸香詩香奩秀發亦餘事詩人饑眼省見稀敲門靑燈爛紅碧布衾驚走惡睡兒破屋猶疑翠鯨怒短褐誰憐紫鳳移東家健婦把鋤犂西家處女負薪歸哀哀正念誅求苦對此無言空淚垂

張元帥寶刀

土不產金人气雄眞人握鐡開鴻蒙不知此刀何所得風煙餘烈來霜鋒將軍聲名今蔡公酒酣過我歌彤弓持刀對公兩奇絕眼中已覺江南空水波江聲浩無窮朝礱夕淬天有工回鶻健兒戱天巧前身鐡精非凢庸紫煙熖熖天爲紅鑌紋秀發靑芙蓉寶鐶搖落初開封四壁如著淸水中天山積雪聚鋩鍔寒色直欲朱崖通摩挲神物三太息此行善保千年功

山行見馬耳峯

近山豪士少羈檢酒澆不下胸崔嵬逺山靜女亦閒雅尙恨少有傷春懷亂山來聚爭拱楫武卒侍婢皆凢材天知老眼不受塵路轉忽睹雙峯開雙峯何年聳雙耳叱之不動煩風雷今朝向我效神駿翠色欲逐神鞕來浮世浮名酒一杯我欲駕此觀蓬萊只愁日暮三山上黃塵回首令人哀

雪翠軒觀太寕谷

吾家雪翠天下白銀河無聲月無色天闗不閉寒崢嶸箕尾晶英凍將折帝遣六丁下取將勑賜名軒換金碧初如紫霄蟠靑雲飛下人間作堅壁漸如扶桑六龍出萬縷丹霞吹海立何人辧此女媧氏補天重煉蒼蒼石陽能兼陰今可知祝融若並冥國正教蕪穢洗欲空誰爲千年棟梁惜殺機如火出至微熖熖寕知有今夕軒中髙臥劉更生願借餘光照方冊方冊有道出黃虞今古煌煌天與極火耕明日千萬斛酒甕巳聞春雨滴不妨一飲盡羣山醉暈春生半天赤

雪浪石

邵家水陸說影像一物自可無垠滄浪仙人歌感應石中固有此理存老坡胸中如此幾磈磊須得銀河噴嘲嵩唾華天不嗔武夷赫怒張吾軍偶從北海得生气竹石也愛風姿新我來正當秋雨霽一杯冥漠都門小璫好事如先臣坐令平地石生根渠家兒戱解忘國作詩一笑君應聞

煙霞觀雲巢松

盤柯盤屈今幾時龍攣虎跛森英姿道人眼中無可怪一巢見餉吾何疑我所思兮潁與箕秋聲瀟瀟吹送之淸風一枝云一席松中之樂天不知靈臺方寸有君節虛籟萬古弦吾詩嵗晚相期君與我笑拊吾髯盡此巵

瘍醫詩卷

煉心如石補天缺煉心如泥補地裂白蟇正飽丹鳳饑心能竹實亦能鐡乾坤瘡痍今幾年誰家藥籠金石堅千金此方不一試雲山注目秋風前

明河秋夕圖

明河澹澹縱復橫行雲悠悠度疏星鳳媒不來烏夜驚瓊枝玉佩遲所托畫中隱隠聞機聲秋來秋去今猶古此恨不隨天宇靑昆侖西頭風浪平辧我一舟蓮葉輕浩歌中流擊明月九原喚起嚴君平人間此水何時淸

美人

美人姢姢秋水隔煙霧深沈防玉質目逐晴波去不歸遙山只有行雲碧碧雲日暮心悠哉窓前一夜梅花開平生自信心如鐡一寸相思一寸灰

玉簪

春色醉人人未醒獨憐月露秋零丁昭陽日影巧相避寸心未減寒泠泠只應得我一顧足爲君小醉秋風亭蓮兄君子菊弟隠何物處君君意肯玉簪玉簮誰與簪蒼苔疎雨秋欲深

荊南送橘

江淮艸木少生意今日佳果來何奇枯苗一漑自此見入手卽有甘棠詩眼中風露瀟湘姿我幽林千樹思只恐江聲撼吾枕相防對坐寒更遲

食筍

夢廽齒頬風蕭騷幽姿不許霜松髙南來蒼玊不盈束巳覺飲興翻雲濤詩家胸次自宜此尙嫌煙火須烹炰想象南風吹萬竹籜龍正恐稱寃號石盆養魚心自苦仰羨鸜鴝雲間巢眼中嵗旱土不膏長鑱後慮山無毛退食歸來北窓夢山巓朱鳳聲嗷嗷

王君奉命賑濟彰徳過予求詩

十年監官窮到骨一簿武邑如登天巧宦紛紛日九遷白髮靑衫獨可憐昨朝讀君阜民篇善察物情亦巳賢南郡饑民想更苦以君賑濟非偶然驛傳星馳乃爾急何暇載酒揚雄茅容問稼當有語野夫憂國願豊年

送防長卿同知嶽州

聞君得官嶽樓去我夢巳落江湖濱天下先憂付公防江山之樂當年分荊湖一城百戰得存撫安得人人君嶽陽父老宜柏賀君是荊州舊幕賓【防荊州治稱第一】

三月三日許天祥置酒東城

都門气習豪翩翩此君尊爼今宛然春色今年遲半月畱待忽忽過寒節臨流雅唱尋舊盟靑眼靑天對今夕橫橋綺服麗人天蒼苔坐我羲皇前花枝華髮兩如許天意時晴一杯舉安石起舞元龍歌蒼生我竟如渠何

飲仲誠椰瓢

君家瓠落無所容江湖誰辧平生胸海南佳气久郁塞灔澦似喜今相逢前年對酒面發紅今年對酒气如虹江山萬古騷人國跬步便與華胥通河間古儒病我拘聞我一飲喜气濃平生得意南湖張此意頗與河間同太古窪尊老無底一朝傾倒何由供醉鄕千年有此客鳥歌蝶舞春蒙蒙醉翁之意不在酒宛如琴意非絲桐太和風境無酩酊洛陽樓閣髙玲瓏泠然仙馭一杯水眼中渺渺無極翁西家伯倫瞽且聾東家醉死王無功酒中醒境渠未識冰壺秋月昆侖峯舉杯喚月來胸中人間白日浮雲空五嶺山髙云幾重朱崖滅沒南飛鴻鶴翩翩何許操瓢徑訪眉山公【河間謂趙玉南湖謂仲實泠然仙馭一杯水見潘延之和茂叔憶濂溪詩洛陽樓閣堯夫空中樓閻事】

南溪行

老人耕牧南溪南南溪艸淺牛所貪大孫擕書小擕酒靑蓑爲席樹爲庵以書教孫仍自讀隔溪遙聴聲諵諵牛眠樹陰孫勸酒老人未醉意巳酣老人气髙軀幹小面狹於髯森若杉年周甲子辰又浹世故十率八九諳早嵗精勤傳世業口誦太素手防甘以藝發身寧久屈安車徴起詔使監入爲天子侍從臣龍沙萬里嘗陪鼎湖白雲望不極招之歸來山有嵐身出夢闗渉覺境人間萬有皆空函侍從之名不復記老人自署南溪衘呼兒來前雙玉立曰我愛汝擇所堪自我中年學讀書方寸若有神明鑑活人之功豈不美一有不中中或慙靑嚢祕封不展塵迹從此乃一芟讀書力田兩交進囷有所收心有函開此樂國自我始繼而大之在汝男我今巳成齊變魯汝等當爲靑出藍東北一捨容城翁今年臥病家山巖其室𨿽邇人甚逺汝糧自褁簦汝擔雪中欵段來叩門僕夫汗流扶酒甔侑尊有物隨土產厥包雜進鴨與防飲劇談發不自禁四鄰驚走來窺探先生靜黙如土鐘叩之愈大聲愈【闕】今朝音吐防河漢老人者誰開其緘斤之令去不復語興亡萬古手與談空鉤意釣不在棊澹然相對如禪龕老人思家不可畱二兒扶歸杖幾參臘醅開時魚可膾相約載酒遊溪潭

雜詩【二首】

先天漆硯詩【幷序】

予近得漆硯二劉文茂之所恵者象壁水而先天八卦周焉予遂名以別之且賦詩以答茂之云

揚雄久寂寞載酒誰相過今夕是何夕燭花吐熖浮煙蘿天開气機動起舞獨婆娑晨光滿壁佳气集客來怪我衰顏酡袖中隱隱天根雷欲出不出神所訶硯漆未爲貴形古天森羅夜月碧落影秋風寰海波茫茫兩儀根日月東西柯環中方寸地樂境涵天和防丸恣逰戱觀物供硏磨平生犀韋編退筆如山阿成都墨池自尙劉歆醬瓿空作魔今朝得此天所戱令人一嘆三摩挲扶搖子安樂窩老气鬰鬰郤日戈鞭霆烈月未消歇百年光景空蹉跎漠神光恍猶在松風入墨如吟哦東南澤國尾閭防西北仰防靑山多靑山天齊石可磨安得六丁爲我隳嵳峩我欲萬年老筆回江河先生興來不柰何爲君醉艸太古滄浪歌

示孫諧

龍山古壯哉鬰郁盤煙嵐一讀元子詩泠然玉泉甘江山勝境要佳客而我不到懷應慙雷家髯翁虎耽耽劉氏遺愛存河南百年喬木動秋色籃輿誰與供奇探昆山出美玊楚國多楩楠孫郎復貴種良璞須深函勾萌愼培養雲霄防嵓嵓野夫老矣一何拙平生只有歸休堪傳經訪道可無愧爲我早辦龍山庵

靜修集卷十四

欽定四庫全書

靜修集卷十五

元劉因撰五言律詩【三十六首】

書堂旅夜

丈室不自掃寸心徒爾豪世途仍險阻風物故蕭騷皓月霜洗淨明河天放髙空庭一片石獨坐首頻搔

過唐水望堯山

神化大無外名山能幾峯威顏渾咫尺天日尙雍容蒲阪堪饑死重華有舊蹤三謨讀未老於此卜巢松

過奉化先

閏遼承宋統此志亦雄哉置縣名猶在因山勢已摧百年元魏史千古汝南哀華表鶴應有悲風海上來

雜詩【二首】

聞昔飛狐口奇兵入虛人才九州外天道百年餘艸木皆成騎衣冠盡化魚遺民心膽破諱說戰爭初闗嶺通山後風謡采路傍地寒人好壽艸淺畜宜羊用水如奴婢從川貯米糧西風如有約乘興卽吾鄕

野興

莽莽榛蕪路蚩蚩魚肉民乾坤幾逐鹿今古一傷麟眼底人間世胸中物外春江山滿花栁無負百年身

秋日

山人久不出今朝天气淸秋光濃可掬艸色翠相迎捫虱暮山碧敲門新筍生歸來重回首佳處未忘情

山中憶故人

故人南郡去消息久無聞瑤艸正堪種白雲誰共分屋梁驚落月鵬翼賦垂云嵗暮一樽酒髙歌如見君

夢采松脂及甘菊

棲遲負松菊夢寐得甘馨隱逸喜同臭流髙味獨靑人誰借三徑天欲制頽齡毛骨淸猶在枕邊霜露零

種杞

法出千金要畦容一席分灌苗身巳健采實夢先勤白棘慿誰辧靈厖只自聞知音九節杖惟有華山云

戱答人送鹿皮冠

麇鹿山林性文章冠冕材頭顱如有此巖穴更悠哉老筆天機在空梁月色來桃椎應似我人世莫驚猜

觀藥鑪自戱

無病不服藥【康節語也】此懷淸更嘉歐陽或有道韓子豈無瑕羸疾嗟予久名方信彼誇回頭謝雞犬何日是仙家【退之服硫黃一疾訖不痊樂天詩也赤松共遊也不惡誰能忍饑啖仙藥巳將壽天付天公彼徒辛苦吾差樂東坡序歐陽子語也】

地髄服仙艸黃精失采花徴求徧親友炊防罄樵車屢敗從人笑偶成容我誇側聞僮僕語辛苦是仙家

閱竇氏名方

人從大節論士尙絕無求獻可有先見老泉多逺憂方書空物齊耆舊盡山邱矯首候斜日窓中倦鳥投

眼醫詩卷

火景元中暗月光徒外明每當天抹漆未便目無睛暗自何年有明從底處生若知當告我心事在蟾精

楮母節孝詩卷

寂寞吾鄕國才難婦愈賢題評慚我後旌表聴人先艱苦初心盡安榮老境偏幽潛天有待畱防百來年

張監院過

有客敲門久山人與鶴歸論文翻艸本換酒當蓑衣暫防還成別相歡且莫違明朝誦佳句北望謾依依

寄彥通

吾子今應健山人老巳癡迷藏髙著眼興廢大觀棊感遇渾非昔忘懷若有思弦歌吾舊隠寂寞暮春時

送友生

無人慰幽獨之子罷登臨野鶴籠中態翔鴻天外音吾儒闗世運晚節見初心有問山間事白雲今更深

盧學士按察江東

不廢芻蕘賤狂言試一聽品題停月旦言動律東銘飲少得眞樂吟多損性靈淸燈四書外澹泊養遐齡

郭判官按察廣右

謝病三公椽分司五嶺南柱山天下秀憲府百僚參夜泊防風浪晨徵避瘴嵐遙知慈母念先汝過湘潭

張察院分司臨安

余杭古佳麗禦史重分司甘防足爲養江山能助詩梅花春早晚潮候月盈虧糾察先從此陰陽恐失宜

送仲常遊北嶽

大茂都閟它山拱萬靈風霆凜神化河海盡襟形昴畢空畱影幽幷未了靑追風王制變僣祀世塵腥禮樂心𨿽切煙霞骨有銘長懷七十戶爲我謝仙扄

送郝季常赴正陽幕

上黨淸涼界超然慕白雲名家得之子勝境苦平分鼔角生新壯詩書失舊勤江淮古形勢有樂在從軍

送成都術士

邵子不言命相逢盡此觴風煙雙白鬢身世一靑嚢玉壘浮雲變峨眉落日蒼西遊吾有意先爲謝嚴揚

宣慰孫公慶七十詩【幷序】

至元二十七年冬與處士張君察院張君提舉郭君都事張君飲教授趙君所工匠提舉孫謙繼至察院曰是家古世官也將甲氏四世矣今其翁正議公階是爲宣慰使歷事四朝登秩二品有子若孫皆佩金紫開嵗七十尙躍馬不衰維爵與齒實一鄕之望凡所與遊禮宜往慶在吾軰慶宜有詩於是約各爲詩一首言韻古律不拘旣成俾諸孫捧觴歌以獻壽公宜毎篇爲盡一觴不辭十二月二十九日樵庵敍

爲仁存世職得壽見陰功家產千金厚官衘二品隆子孫皆貴顯飲啖尙豪雄五福誰全偹吾鄕有此公

何太夫人壽【二首】

近親宜致敬結友合升堂薄俗隨遷變淳風墮茫吾人今復古此日得稱觴髙詠靈椿句燕山暮色蒼去嵗稱觴後今朝重過庭將軍不好武宅相舊明經拙宦供行樂忠臣見典型北堂多竹石嵗晚亦靑靑

示張源

堂髙餘慶在道重魯齋傳洗眼名家後驚心大學年白頭負風鑑靑佩見時賢明日鹿門隠須君拜我前

哀徐生

去嵗登髙句霜楓秋幾多東籬成惡防西郭動悲歌天道憐渠在吾文柰爾何送君紅樹下風葉尙吟哦【生且死求予銘爲不朽計東蘺事見撃壌集】

烏庫哩顯之母夫人挽章

冠帔金源舊門闌戚裏榮鶴悲人世短銅泣露槃輕往事驚波去新墳宿艸生烏啼原上樹霜月有餘淸

侍其提學哀挽

初逺過庭訓擇鄰得子賢春風渾一月恩制欲三年步武思猶在頭顱愧所憐念親仍感舊欲語淚如泉

名醫張國綱挽捲

良醫不出戶眞隠要逃名宿艸今如此春風宛若生一囊三世藥兩子萬籯金平昔憂多病懷賢倍有情

劉仲文挽章【幷序】

仲文名郁析州蒲陰人少從事毫府軍謝病歸杜門不出以春秋左氏學爲業所居裏名黃臺因以爲號後仕亰師爲將仕郎年六十餘命酌賦詩而終子元今爲太常奉禮郎

楚塞十年役黃臺一室春從軍有何樂學道不知貧生子爲名士居鄕稱善人死生無所恨今古一邱塵

感事

間气來西極逢時稱世賢學隨人望盡家要後生傳魏野赤松句堯夫樂社篇卜鄰【闕】

聞訃重淒然

贈答徐生

三年不窺牖城府有山深於道無少得多君肯見臨一杯上池飲千古水仙音爲子終宵話相期勞寸心

七言律詩【三十二首】

晨坐

共笑龕中坐巳癡環堂燈火誦聲遲人才興替世所系缻水溫涼天可知差健毎因多病後一寒偏怯欲明時三年馬隊成何事采菊南山舊有期

與客防飲野亭

遙岑一碧淡相依野態行雲共意遲多病畱侯寜復偉長身諸葛但如癡相思千里尊酒盡永嘯一聲小鳥愁風袖翩翩似何處靑林西北雨來時

過徐橋

老岸石欄曙色分只疑身是入山云十年往事不回顧百里淸泉如可聞人世誰教有長踟坤靈終亦化塵氛興亡更遣陂塘在幾欲悲謌酒未醺

白溝

寶符藏山自可攻兒孫誰是出羣防幽燕不照中天月豊沛空歌海內風趙普元無四方誌澶淵堪笑百年功白溝移向江淮去止罪宣一和恐未公

過東安趙宋先瑩

五季風煙慘晝霾渠兒有志亦雄哉累朝禪防皆虛噐千古黃袍又厲階文物漢唐今巳盡史編南北更堪哀荒墳一品知何處猶遣石麟艸半埋

過東安

干戈天亦厭紛紛豪聖千年共幾君太祖無心亦徒說吾兒有志更誰云悲歌莫管千秋後王气應無一品墳今古區區等如此五陵哀雁入秋云

登武遂城

神州英气鬰髙寒臂斷爭教不再連千古傷心有開運幾人臨死問幽燕平生臥榻今如此百萬私錢亦可憐咫尺白溝巳南北區區銅馬爲誰堅

登中山城

黃金一夕冷如鑌劉項蕭然恐未眞世事惡盈應有數天心撥亂豈無人陵遷谷變橫流地卵覆巢傾死節臣毛髦諸孫生气在九原精爽凜猶新【予曽伯祖奉議府君貞祐初死節中山而舉族沒焉】

望易京

亂山西下鬰岧嶤還我燕南避世謡天作髙秋何索漠云生故壘自飄蕭誰教神器歸羣盜只見今人泣夲朝莫怪風雷有餘怒田疇英烈未全消

七月九日往雄州

秋聲浩蕩動晴雲感慨悲歌气尙存灑落防模余顯徳承平文物記金源生存華屋今焦土忠孝遺風自一門白髮相逢防人在蒼煙喬木易黃昬

武陽故臺

仁義徒令此舌存轍環初不捄紛紛天公欲爲秦漢計野色更無燕趙分滿眼兵塵余故壘一聲樵唱入秋云擬乘碣石觀滄海易水東流去不聞

鄕先生漢韓太傅嬰墓

章句區區老益堅百年軻死巳無傳四詩今並毛公廢三防聊存董相賢祀典曽聞鄕社在荒墳重爲里人憐弦歌燕趙今誰見髙詠周南獨慨然

定興文廟枯杏復花其尹求詩【吾縣奉議府君故治】

手澤天教檜葉存窮鄕枯朽亦霑恩敢將吾道論榮悴且喜甘棠見子孫但使儒林有根柢防防寒谷變春溫題詩當作諸公唱百里東州又故園

宿華陽臺

石徑盤盤擁亂霞雲間雞犬是誰家空山月出人境失髙樹露涼秋气加蜀道靑天休種杞武陵流水漫尋花太行東北三千里盡借晴嵐染鬢華

又

夙志經綸尙未乖消人閒去只蓬菜龍門正要書堂在天柱誰分戶帖來云外久遲黃鶴至夢中曽采紫芝回秋風何日飛來得重勉移家載酒醅

飲聞雞臺

出門人事厭紛紛春色三分已二分十步離山九回顧一杯到手百無聞蒼茫天地有如此磊落古今何獨君欲向荒臺問遺迹水明沙浦只行雲

宿鄕僧致公房

倦客歸來借夕眠偶因相敬識君賢常思有酒邀陶令每愧無衣謝大顚謂暢墨名聊泛應論周陰助豈誠然平生親切冠巾語欲發還休亦可憐

九月晦日過鎭州宿趙徴士皇極道庵

慘酷姦訛禍世親翕張那復見眞淳蔵來六終畱殻調中狙三巳自塵符藥眞能度襄俗樵漁卻恐有幽人摩挲石刻皆名筆庭下寒花不似春【道庵取象蔵六】

宿趙山人房有懷

書劍南遊气吐蜺歸來華髮首難低江山應識千年鶴豪傑空慚半夜雞物外有天蔵太古人間無地種丹荑相思日暮一杯酒望斷碧雲何處棲

宿龍宮

擬欲題詩贈白雲且傾濁酒洗塵氛閒將談笑論當世郤喜稱呼是隠君天柱舊曽分戶帖神林今又有移文夜深長鋏悲歌罷此曲山靈恐未聞

玉乳峯

亂山如擁欲爭先惟許孤峯入馬鞭舊見劍光曽犯斗誰教箭筈亦通天只應絕頂千年石中有齊州九防煙安得淩風乘此去東遊滄海防桑田

洪元宮【明日擬到天城】

樹邊平野接晴霞腳底淸江走白沙方外道人畱客住門前塵世倩山遮自慚爛賞無多暇更有行窩第二家煙雨兩坡皆古木興來便作上天槎

唐張忠孝山亭故基

斷碑藩鎭記當時杯酒談兵少牧之山色何曽間今昔人才初不限華夷水波風起心猶壯木杪秋生鬢巳知莫更候雲臺上望武陽禾黍亦離離

雙淸空堂遺趾

心逺由來地自偏若分心迹已非賢結廬人境元無害跨鶴揚州更兩全石頂經龕有隨處山中學館竟何年馬頭果要爲初祖擬問西巖借一防

張氏西園

水府生煙晚更蒼翠陰含雨暗生涼人間豈有赤松子天上應無綠野堂一日平原驚客散千年郭隗又臺荒誰教老樹夕陽在畱與慿欄遣興長

賈氏溪堂

澹澹春波逺更宜邱山華屋總成非來今往古年華在厚地髙天人力微世上紅塵無此客杯中明月有淸輝燕南盛事君須記曽爲東湖盡醉歸

憇謁山寺

石田霜落晚蕭騷一徑禪扃亦自髙九萬里風安稅駕三千世界等秋毫山哀自苦天相罩秋老不禁詩太豪西望雙龍有髙隠結庵終擬近林臯

防飲北山

相逢相飲莫相違往事紛紛何足悲別後幾經滄海淺歸來豈止昔人非此山變滅終如我後防登臨知與誰今古區區等如此不須辛苦嘆斜暉

暮春山防

萬山傍繞翠爭新兩澗平分月有鄰木杪柴関如防盡松陰苔徑欲凝塵浮雲栁絮人間世流水桃花物外春杯酒狂歌極浩蕩野煙晴樹望中勻

春日防山

川气迎晴澹作春泉聲招客浩如神隨時俯仰有魚鳥乘興往來無主賓碧水白鷗心共往浮雲蒼狗態誰眞平生經濟程夫子年少防山意己新【不是吾儒本經濟等閒�肯出山朱明道少作也】

西山雅防

山色舊無今日濃雅期新得與君同胸栗霽月千年後尊酒春風一月中靜裏乾坤無彼此眼中花栁各靑紅髙情久巳忘琴了誰管殘陽疊去鴻

水北道館

會從气朗防春朝始信蘭亭水石遙物外壺公能避世山中巢父不知堯波閒明月隨吾取松上白雲如見招曉策重來有成約無妨談易對漁樵

靜修集卷十五

欽定四庫全書

靜修集卷十六

元劉因撰七言律詩【五十九首】

有懷

百年身世付秋毫萬里雲霄有羽毛樓上詩成山欲動眼中人去气誰豪崔嵬自可兄呼石憔悴直須僕命騷尊酒論文復何日西風迢逓暮鴻髙

九日客至

有人車馬訪紫桑怪見寒花滿意黃莫對西山談世事試將華髮照滄浪淵明不與白蓮社程子猶憐緑野堂他日燕南話耆舊此回風味亦難忘

除夕

莫道春風室罄懸試看孤影伴頺然浮雲往事空千變淸鏡明朝又一年頭上無防系白日胸中有石補靑天幾時能了西山約六角黃牛二頃田

秋夜

巳喜山深稱野情每慚無物慰諸生人貪日課不時睡雞爲誦音長早鳴病後端居信張詠靜中未發有延平誰知今日絕弦意卻恐人間知此聲

又

坐困沈思彊起行虛庭涼露下無聲爲爾寂寂人莫笑不肯碌碌君何成萬古興亡天亦老百年身世夜難明情知不爲學仙去也欲蓬瀛寄此生

新曆

山家歷日年年有林鳥園花報四時建戌預求尋藥月逢辰要及種瓜期胸中堯典二三冊夢裏豳風第一詩餘韻千年宛如在晴牕捲捲不勝悲

偶成

自覺筋骸老漸頑曽經堅脊度危闗淸霜烈日畱身後秀气春風滿座間後有頽波知底柱莫教秋色避南山云鵬稅駕今無地羨殺江鷗盡日閒

放謌

莫道人生能幾何金銀宮闕亦無多垂楊流水輕風裏碧落銀河暮雨過天地此身眞逆旅雲山到處是行窩九原喚起堯天老我舉一杯君試歌

野興

得意江山入酒尊乾坤英气未沈淪莫思世事兼身事不薄今人愛古人明月淸風無盡藏野花啼鳥一般春客來惟說煙霞好只恐先生醉後嗔

秋郊

行過靑林徑欲還誰家茅屋在林間云初湧出半含雨風漸吹開微露山世味嘗來知懶貴物華老盡覺秋聞天教勝境爲詩敵未許幽人穏閉闗

西湖

水竇深藏十畆煙賣書眞欲買魚船數椽破屋巳自足四海虛名良可憐醉後不知淸露下興來擬共白鷗眠濂溪謾有當年志老去而今只愛蓮

對菊

迂疎不辦一身謀髩髮空添四海憂畫本流民今復見詩家逃屋爲誰畱黃茅安得千間廈白布空歌萬里裘政有南風曲中意可能獨醉菊花秋

憫旱

農夫防云淚亦幹靈湫誰信欲生煙萬金良藥汗猶出一寸丹心天可旋未便無食思樂土不禁憂國願丰年爲瞻河漢中霄起獨對殘燈理斷編

城樓待雨

雨入江樓勢欲吞雷轟何止語難聞未憂彼岸將爲壑只恐吾山盡化云風伯爲誰能卻敵物華依舊嘆如焚百年人事今如此猛拍闌桿怨夕曛

溪光亭防雨

萬山齊擁白煙來木杪先聲失怒雷海嶽奔崩換毛骨榦坤收斂入胚胎龍公所蘊有如此塵世一淸何壯哉坐防神功空束手夕陽華髮對蒼苔

積雨

萬象何爲入杳懸知物外自髙明前年憂旱有今嵗半月閉門如一生捧日謾勞中夜夢補天誰識寸心誠陰雲政使髙千丈坐愛魚頭恐未平

秋霖

春旱泥倉恐謾傳誰從得雨得豊年麻衣有垢供秋蘚土銼無文換曉煙果爲松薪禁明月眞教斥鹵變桑田胸中幾許晴霓在四海霖霪獨慨然

次韻閔雨

巳酉丰凶不偶然今年千里土生煙夢遊樂國每嫌覺【闕】見仙云猶酷憐畢竟蛟龍思得雨何勞蟣虱謾呼天山人萬慮消磨盡惟有憂農阻靜便

癸酉大雨次人韻

黒風吹海入天瓢誰信銀河直下潮渾沌只疑還太古規模應欲復唐堯衣冠半夜方孤坐塵混千年共一漂且喜開簾見白日不須隴畆問秋苗

海南鳥

越鳥羣飛朔漠濱气機千古見眞純紇幹風景今如此故國園林亦暮春精衛有情啣太華杜防無血到天津聲聲觧墮金銅淚未信吳兒是木人

白海靑【一名玉爪駿】

扶余玉爪舊曽聞靑鳥猶霑海气昏掌上風標有如此眼中神駿更憐君平蕪未灑頭鵞血春水誰開獵騎門過鴈昏鴉莫回首霜拳髙興在空云

爆栗

山家愛客夜畱連奮發驚聞一栗先鑿竅誰言無渾沌防丸今喜得天全香甘合用金甌選冷淡那容玉版禪回首燕秦幾陵谷眼中繁冨竟何年【近世山家避栗稅往往伐去】

醉梨

白雪春香洗未殘霜誰遣凍成團淶封圎顆盤增滑蜜和濃漿齒避寒緑蟻從今忘病渇金花無地著余酸快人風味依然在莫作尋常軟熟防

飲江漢白

髙亭飲興動江山爲捲灘聲入座間糟麯眞能醸滄海魚龍直恐盡神姧防流謾說葡萄曖仙國曽分玉液慳聞道兵塵埋楚甸一杯誰與洗愁顏

薔薇酒

顏色酴醿茉莉香琉璃到手防須嘗一杯滄海泡成幻萬古花庵醉有鄕涼冷倂收天水碧輕浮猶帶女眞黃錦囊盡貯春風在別是仙家不老方【服食家有餌薔嶶法】

黃精地黃合醸甚佳名以地仙酒

仙家名品對嵳峩誰信幽人用物多酒面白雲招我在杯中華髮柰君何西山秀气斸欲盡易水寒聲醸亦和未望天行至千嵗舉觴當和紫陽歌【云臥天行非予敢議守一處和千二百嵗晦翁調息箴也】

玉柱雙淸香

二气元從太極分浮風起滅見來眞白虹貫日豪華散底柱中流意象新方寸有靈大塊頭顱無物隔蒼旻藍田萬頃煙生玉未辦晴窓半穂春【心無外體無間吾黃鑪銘也】

玉簪

花中冰雪避秋陽月底陰陰鎖暗香玉瘦每憂和露滴心淸惟恨有絲長且畱宛轉圍沈水莫遣聮翩入粉囊只許幽人太相似蒼苔疏雨北窓涼

反垂栁短吟

偃蹇髙松雪謾飛最憐憔悴緑楊枝靑絲曽識鶯聲軟黃葉俄驚馬足遲有分只偸春色早無心要結嵗寒知不應得東風力更與行人管別離

次韻劉尙書尊號禮成

萬姓瞻天仰泰階老人星現五雲開混同直擬千年論積累無從百世來含哺豈能逃帝力有根無不待春雷舉頭日近長安逺葵藿傾心卽壽杯

答或者以所注孫子見示【二首】

學術兵農豈盡無規模如此亦區區權書不免增多口覇論誰教混一塗親手申韓如果有許身管樂未全誣千秋萬古中庸在畱與橫渠作後圗【晁公武讀書志有橫渠少年注尉繚子一卷】

誰遣歐陽筆有神微詞端不赦堯臣樵夫見笑寕無媿童子羞稱亦可人但得躬畊全性命猶勝偏覇在風塵篘蕘一語宜深聽樓上元龍且莫嗔

次韻答範陽郭生

黙坐誰窺樂境深無弦初不用知音曲肱睡起亦何事防月歸來徒自吟多媿寄書勤訪道未嫌傾蓋卽論心西山百里平如桉欲認東州煙雨侵

次韻答趙君玉

萬古西山翠不休一庵今在白雲頭開軒招月淡相對倚杖聽泉淸可收巳喜淩空有髙興豈知臥病阻同遊南湖燈火十年夢舊好何時得重修【來詩有千嵓萬壑春風動安得淩空訪靜修之句故及之】

傳彥和壽予詩以韻答

遁世今成壁立山傷時時復井生瀾希夷老不畱張詠康節初曽笑謝安嵗月妬人雙鬢老江山分我一杯歡因君喚起扁舟興擬畫臨流白防閒

次韻答王之才見寄

瀟瀟霜葉打窓疏耿耿寒燈伴獨居鄕議謾評康節僻後賢方識子云書詩成巳破三緘戒臂穏因思九折初明日相望在何處靑山佳處卽吾廬

次韻答張夢符

臒然一榻臥成痕多病人疎自古云執別三年猶念我開緘千里若逢君家聲舊仰遼東鶴才望今稱冀北羣每憶琴尊前日雅幾廽搔首賦停雲

寄張之傑

便擬庭闈捧檄過直須隨俗苦揚波一瓢有樂誰云細三釡無歡亦謾多戰國遺風余管樂南朝淸議尙王何見人時樣知吾拙獨誦滄浪太古歌

寄彥通

靑芻白飯思悠然燈火山亭暮雨前不意相思渾百里直教一別動經年久甘分席樵夫下敢望過門長者先自是煙霞愛招客可無佳句助淸妍

示彩鱗

相思擬話百年情燈火直須幾徹明繼志未論班氏史隆師何用鄭公名人間忠孝寕無責學術淵源先有盟欲寄君詩仍感泣野夫能有幾門生

示有寄

南鄰新膾北鄰醅莫忘蓮湖舊釣臺根底自宜畱故土熖中眞見有寒灰短長無就相形看消息當從旣往推遙想西城共登眺水光山色亦悠哉

付阿山誦

十畆荒田不自耕半空樓觀幾時成人因遇困方言命我爲求奇反防名此去要知燈是火向來空指鴈爲新詩銘在山童口百過髙歌告乃兄

送董巨濟尋親

花繞東鄰竹馬鞭春隨西捨板輿肩白雲尙在棲遲地防服俄驚喜懼年樵防定知生處樂兒孫多向老來憐阿翁別後還家夢比擬思親恐未偏

送人官浙西

江海十年幾戰酣刼灰飛盡到畊蠶亂離文物想猶在凋獘徴科恐未堪眼底興亡卽今古胸中形勝欠東南因君漸有扁舟興佇待淸風洗瘴嵐

送人官吳中

天徹藩籬要混通古來佳麗數吳中送君如對秋風起恨我不隨江水東五瘴何妨鄕土異孤云須念母心同畫圖畱取風煙防莫趂幷刀一剪空

張仲賢宣慰淮東過余山中臨別贈詩庸見定交之意云

昨夜相逢終夕話今朝送別百年情世緣盡付禪心在官況倂隨詩境淸此日捄焚猶有望他年勇退豈無盟知君苦愛希夷老莫厭山深不寄聲

郭太守提舉松江

蔡公聲望動江東應識頭顱肖外翁陵谷初經新化日蒓鱸不似舊秋風防云正要忘憂計避瘴無如寡欲功萬里吳松慿寄語幷刀明日試胸中

贈韓道人

積學輸君气稟眞胸中鵬賦自淩雲靈砂換骨知何物道籙防心亦謾云銅泣露槃經幾見鶴言華表竟誰聞風流大父承平事賴有當年李少君【韓及識余先大父今百三嵗矣】

贈司馬道人

仙界淸涼亦陸沈風流儒素渺難尋白雲自解畱佳客靑帔端能爍壯心知己未論鵬鳥賦移人先聴水仙琴野夫近有南來興乞我庵前十畆陰【司馬氏陵川名家陵川或謂淸涼境界】

贈趙丈八十詩【幷序】

趙文字澤民金義宗初年應科中天律下第一授商州知法尋除左部檢法遷新息令北渡客順天中統初擢爲左三部司正致仕景州判官爲人樂易寡黙嘗與先人同應眞定宣撫司辟召故予以父執事之今年八十餘里人好事者榮其壽諸公爲賦詩而求余倡焉

律學専門自可疑更從報施論心期干戈畱在三章法松菊歸來兩鬢絲世通家惟此老百年涉世亦吾師平生辦作耆英序慚媿胸中壽域碑

都山劉丈九十詩卷

感事還悲負米身此生無復九齡親干戈誰共知年喜天地猶全愛日眞只擬商顏亦秦土豈期唐水尙堯民胸中壽域平生在開卷題詩覺有神

訾相士詩卷

形聲感物卽天成善惡因心有相生人事百年隨反覆天容一日幾陰晴僕夫茗椀何妨共廝役王門未可輕不向訾家洲上醉胸中風鑑恐難平

題贈郤道人詩卷

開卷煙霞著莫人紫芝瑤艸憶芳尊法筵古禮存三代野服遺風見一痕唐水堯山猶樂國葛洪張果有仙村何時輦母東鄰了老婦烹茶自應門

哭申也

悲來思汝不可置揮淚問余何所悲靑欲出藍今遽爾白能受采復誰期粥杯屢進知君篤藥褁親嘗豈我欺從此塵編只獨理不堪燈火夜涼時

哭王之才編修

艸艸離觴記去年誰知此別是終天傳𨿽成癖今安用史未爲榮應自憐四座髙談宛猶在一經白首竟無傳交朋日與來書少不過西州亦然

千戶喬侯挽詩卷

拱木秋聲尙凜然平生鄕國愧幽燕千家聚落卽山砦四海牢籠勑勒天龍虎風雲空一夢闗河形勢記當年重侯累將應須念創立艱難亦可憐

孫沁州哀挽

驚防哀誄爲君傷一面十年不易忘秦府舊稱天下選燕人元有北方彊平生豪气余邱土寤寐神交只月梁聞說條陳有遺艸承家洗眼防髯郎

靜修集卷十六

欽定四庫全書

靜修集卷十七

元劉因撰五言絕句【十五首】

偶成

夢回聞雨聲忽覺是風葉問余何以知仰見梁間月

偶書【二首】

累累山下塜渺渺嶺頭云嵗晚不歸去笙鶴應望君昨日宋人苗今日牛山木寄語芒芒人管取牛羊收

明珠穴

山從何處裂珠去誰當還餘光爛猶在照我方寸間

盆池

有月漸秋影無風生小波澄心一相對今夜興如何

溪橋步月圗

山中有幽人獨步溪橋月莫問興如何披圗亦淸絕

出花

下石緑珠井炙面昭君村坐令宜花地亦復愁移根

史處士挽章

平昔未相識幾回曽寄聲今朝聞謝世便有故人情

春露亭書

老樹含春容寒泉動幽響念彼山中人風露恣淸賞

觀石佛有感

明月云如洗白露春自生石邊有枯木風至亦知鳴

呂洞賓畫像

微茫洞庭曉瀟灑昆侖秋海蟾生碧天相從何處遊

絕句

溪童出門望鷗鷺滿空下江水淡無情盡是忘機者

鴈圗

夢廻煙水寒鴻鴈驚不起道人心又間相忘有如此

商方爵

商爵旣云古那堪形更奇不宜燕市酒雅稱野夫詩

箕盤

不作甕商舞休停餅氏歌執籌仍蔽簾辛苦欲如何

七言絕句【七十一首】

顏曽【二首】

陽光浩蕩斂秋容陰景深沈暖漸融萬古顏曽畱意象洪鑪春滿聖門風

剪冰成雪舊知冰搏雪成冰見未曽到底春風同一貫要從此地識顏曽【顏愚徳曽魯質】

雜詩【五首】

老兔雛雞自有春壺冰澈底照來眞驢鳴畢竟渠皆聽解識天機得幾人

水華庭艸思悠然風月濂溪有正傳二十四年成主簿已知隨栁過前川

天教觀物作閒人不是偸安故隠淪要識邵家風月興一般花鳥華山春

寒气常侵一半春詩家道軆說來眞不教曉入雄鷄口誰喚南窓打睡人

湯鼎石壇老眼親陰陽誰見屈中伸年來倂識顏家樂十月天教薺麥春

癸酉新居雜詩【九首】

一時賔主記從容萬古風流在洛中未敢空中望康節且從實地學溫公

邢恕無端尙可優朱王那肯復蘇讐程門萬古春風在百艸千花得自由

野店襕衫蓋世雄䢐徠幾杖列兒童平生自恨無師友千古空聞圯下風

一語希文鑄大儒太山才了又橫渠紛紛諸子燈前寢未管春風朽木蘇

樂事相闗禽對語生香不斷樹交春程家若要觀生意卻恐鳶魚畫不眞

野色更無山隔斷天光直與水相通不須中夜深思省臥我髙樓霽雨中

牛山昨日恨相忘今日齊苗苦未長防待明年新雨足功夫畱著防牛羊

投詩厠裏紛紛口置筆藩間苦苦心千古髙風一瓢飲不從文字得知音

仲舒不艸漢三防韓愈欲成唐一經三百年來麟未泣不知編簡向誰靑

道境

道境相防滿面春平生心事數來眞南山正在悠然處未肯回頭錯應人

漫題

乾坤未覺化機停世態難逃醉裏醒共見白雲又蒼狗豈知蜾臝卽螟蛉

漫記【四首】

天幙髙懸兩部蛙水光山色照黃家忘情未便眞忘得憶竹栽蘆彊自誇

我自無行便是藏更將何物要韜光東臯幸有牛溪在郤向長安說醉鄕

百錢破釡發長嘆一局贏棋爲解顏擾擾自無安腳處幾人打透利名闗【透得利名闗便是小歇豦見趙顯卿手簡】

應物何嘗累我眞禪家怖死彊忘身昨朝一讀雍行錄卻笑當年墮甑人

感興【七首】

江山心境盡風神弧矢襟期記此身說與求田田舍叟遨遊何必故鄕春

優遊千古禍成胎冷雨疏煙撥不開卻喜夷吾成覇業又思漢武亦英材

天理胸中霽欲流黃浮眉宇酒浮甌生香似見花交樹引得遊蜂舞不休

霜落江湖水太淸巖巖山色欲秋爭爭如一覺南窓睡門外春風艸自榮

功名借口爲蒼生唐漢英風未易輕千載興亡舒捲了區區勲業亦何成

斷簡殘編絕賞音誰從百鏈見眞金龍門千古遺歌後更覺良工獨苦心

按劍無人誅武后斵棺終恨貸朱梁一杯爽气迎秋隼何處雲山是致堂

書事【五首】

當年一綫魏瓠穿直到橫流破國年艸滿金陵誰種下天津橋畔聽啼防

臥榻而今又屬誰江南回首見旌旗路人遙指降王道好似周家七嵗兒

朱張遺學有經綸不是淸談誤世人白首歸來防同館儒冠爭防宋師臣

風節南朝苦不伸溯流直要到昆侖世宗一死千年欠此是黃河防上津

唱徹芙蓉花正開新聲又聽采茶哀秋風葉落踏歌起巳覺江南席捲來

試筆

眼花不見羲之俗口快爭言杜甫村擬欲鑿山藏此筆髙情千古約重論

讀史

中才隨世就功名恰似焦桐爨下鳴到底中郎惟兩耳人間多少不平聲

讀史謾題

眼底權姦漢室空伯喈文舉亦才雄王畿廟號闗何事亦在區區論建中

梁甫吟

功名且就漢庭多畢竟曺暪累我何防上千年英气在有人梁甫正髙謌

寫眞詩卷【三首】

龍祠嶽廟盡冠巾雨露何闗土木身不是二程窮物理誰從一髮辧天眞

彼此相懸一髮邊聖賢廟貌幾千年周郊自有圜丘在莫道金人便是天

共說云雷起畫龍聲容誰道影堂空含糊若信俗儒論已落三家僣禮中

曽防扇頭【二首】

晉楚英雄管晏才當時眞眼尙誰開狂生擕著魯兒子獨向舞雩風下來

獨向舞雩風下來坐忘門外欲生苔歸時過著顏家巷說與城南華正開

燕居圖

伊川門外雪盈尺茂叔窓前艸不除要識唐虞垂拱意春風元在仲尼居

堯民圗

臯夔遺像凜猶存更比淩煙意气眞但使尊前有如此不慚只作許東鄰

許由棄瓢圗

人間洪水正橫波堂上南風入浩歌兩耳區區無著處一瓢孰與萬幾多

夷皓

萬古人心自有堯直教夷皓怨難消慿誰移去安歸嘆換作康衢擊壌謡

蓮圗

約蓮香上翠盤四靈長向畫中防題詩記我千年恨風月無聲洛水寒

畫李渤聮徳髙蹈圗【五首】

方寸無窮皦皦天豈惟毛髮要歸全臨終一聽曽元語愈嘆黔婁有婦賢

天意行藏我自知區區猿鶴亦何爲室無萊婦君休恨免使狂歌誚仲尼

江湖魏闕有心期莫怪先生起太遲寄謝移書韓博士山妻元不解啼饑

諸生課罷防煙霞紡績乘閒爲煮茶白鹿髙風有誰繼艸堂貧女晦庵家

萬里江鷗不易馴百年我愛隠君秦歸來匹婦休相笑老眼眞能混世塵

幽人圖【二首】

無媒路逕艸蕭蕭山鬼修篁夢轉遙手撚幽香意何逺爲誰終日面岧嶤

澗響無心和考槃云容有意近長安野猿窺破中宵夢卻恐山靈不易謾

髙臥圗

萬里靑山臥平地世間何物是元龍無人說與劉徳君在靑山第幾重

華山圖

水墨驚看太華蒼夢中千載果難忘三峯𨿽乞希夷了應許劉郎典睡鄕

孫尙書家山水捲【三首】

扁舟老樹傍蒼崖好似今秋雪嶺廻試問黃塵山下渡幾人曽爲防山來

諸公久矣笑吾貪是處雲山欲結庵只有皇卿解貲助畫山須畫靜修龕【謂皇甫安國】

畫圗題品代移文寄謝神州老使君欲乞龍山恐孤絕南州隆慮且平分

郭氏家山圗

鹿門煙影接隆中翁媼通家社酒紅只有山童最神駿舊曽牀下拜龎公

雲山晚景圗

天機濃淡出巖姿夣境風雲入壯思畫裏靑山照白髮行藏渾似倚樓時

春云出谷橫披

筆底天機幾許深云容直欲見無心苦心只許時人防不爲題詩亦未尋

秋山平逺圗

南山千古一悠然誤落闗仝筆意邊急著新詩欲收領巳從慘憺失天全

郭熈山水捲

嵓姿秋意淡無煙影天機滅沒邊更防山翁掩書坐只應人境兩翛然

李伯時馬

足不能行气自馳天機深處幾人知世間無物能形此除我南窓兀坐時

祖愚庵家藏畫冊二【二首】

敗荷野鴨

畫裏瀟湘自要秋詩家野鴨謾多愁試防翠減紅銷處好稱江淸月冷舟

風栁牧牛

逺意升平畫不勝牛邊煙樹渺層層前頭恐有桃林路百喚溪童不解譍

題理宗詩卷後

巳未天王自出師眼前興廢想當時臨江釃酒男兒事誰向深宮正賦詩

里社圖【二首】

賦薄徭輕復有秋天恩帝力爲誰優老盆醉殺村夫子盡道今年好社頭

亂後疲民气未蘇荒煙破屋半榛蕪平生心事羲皇上回首相防是畫圗

靜修集卷十七

欽定四庫全書

靜修集卷十八

元劉因撰七言絕句【六十一首】

新居

萬事休闗百病身書囊藥裹最相親年來愛與漁樵話恐有無心失位人

偶書

平生積學連城壁萬古虛名眾口金午睡覺來門巷靜雨晴風細鴿笙鳴

晝睡

世事悠悠莫謾驚直消鼻息幾雷鳴髙松似防幽人意也學枕上聲

睡起

晚醉城南不記回虛檐髙枕籍莓苔酒醒意蕭蕭在應是前山送雨來

客來

老懶相逢口倦開山城無酒慰徘家僮使慣知人意豫設棋枰待客來

對棋

直釣風流人素琴也應似我對棋心道人本是忘機者信手拈來意自

題樹上

不脫蓑衣曬网回芒鞋隨意趂蒼苔忽聞人語還私笑林外誰呼學士來

名吾山亭

平生心事與山親不忍稱呼作此君亭自屬君山屬我四時風景要平分

憶飲山亭

但得酒同張野飲猶勝事對阮生論它年乞我園亭住便喚西疇下潠村

書田舍壁

裏胥初過期無事營幙遲來望有年鄰捨借醅畱客宿土牀分席枕瓜眠

絕句

今朝客爲求文至昨日鄰嫌借米移木枕質錢多舊帖防囊不必要新詩

山家

孟氏飬親惟小園董生有吏索租錢畱詩自媿非韓杜聊記林宗識子賢

山行遇雨

無邊暮雨暗山前天意人情豈偶然衡嶽自能哀吏部嵩髙元不識伊川

喜雨書事【四首】

拍手兒童笑不休笑君前日爲誰憂天公自有甘霖在未管渠儂浪白頭

一笑黃河一度淸自緣無物盡歡情今朝久旱雨三尺消得山人酒滿傾

坐占庭蟻戰餘酣一飽無功益自慚但見人人厭粱肉野夫方覺薺苗甘

爲驗陰晴防漏星要知疏宻候檐聲夜來還卻當時睡不脫蓑衣直到明

卽事

云白天靑浩不收雨晴山色欲無秋淡煙衰艸闗何事落日江波空自愁

登樓絕句

倚徧闌干十二樓捲舒風景入兵籌南山自古爲勍敵秋色終當讓一頭

山寺早起

松窓一夜逺潮生防送幽人睡失眀夢覺不知春巳去半簾紅雨落無聲

萬壽宮館捨

來時殘雪防徵衣落盡庭花尙未歸夢裏不知身尙病春衫歸路馬如飛

答問目執其兩端章

不是黃河且勿論只從河水覓通津西至昆侖東至海從頭一一認來眞

次人韻【二首】

花落歸根恐未眞又從碩果彊尋春都觀裏桃千樹誰是前身與後身

桃花結子更生孫千樹都作好春若遇禪家說生死桃根拈與爨頭新

狂生

放曠無端更自神豪誇欺世語誰眞如何老阮無情甚不願兒郎作大人

蠢齋

莫倚蠢愚遂自疏保身須要畏刑書頭邊旣有儒冠在誰爲齋名赦得渠

勉齋

萬逕千蹊各自分北轅適越亦徒勤勉齋究竟將何勉不認途眞恐誤君

疎齋

漫浪隨時取自更要從僻【闕】到無名疎齋未便常爲主月旦明朝有後評

眼前萬事先天圖人力那容巧有餘看盡四傍文理宻環中空濶卻如初

寒食

執綏猶恐墮危傾感帨尨還損靜貞欲防人間家道正重門深閉過淸明

夜坐卽席分賦燈花缾聲

眉間正有喜千丈眼底消燈一華我自無憂安得喜不須開向野人家

萬丈潮頭落晚江一缾收拾入秋牕宮商不在人間世鼻息雷鳴未肯降

紙帳

閒中今古道中身靜裏乾坤夢裏神放下蒲團閒打坐紙簾和月一壺春

謝處士載月圗

扁舟西子五湖過謝客西風兩鬢皤一種淸江明月底慿君試問夜如何

昭君扇頭

武皇重色思傾國趙氏承恩亦亂宮自售懸知非靜女漢家當論畫師功

不忍紛紛醜女顰百年孤憤漢宮春一身去國名千古多少名臣學婦人

僧惠崇栁防遊鵞圗

河堤煙艸栁陰勻舒雁羣遊意自馴此是吾鄕舊風景畫中相見亦情親

題孫氏永慕圗【盡其家山先壠所在】

遊宦恐忘邱壠念披圗如對白雲孤平生畫卷防多少防愛孫家永慕圗

陶母剪髮橫披

剪髮英明子可知披圗三嘆淚雙垂阿娘襟量如陶母爭信癡兒到老癡

跋遺山墨迹

晚生恨不識遺山每誦歌詩必慨然遺墨數篇君惜取汪家參校有他年

王君願縱私屬詩卷

共賦人形覆載間忍教牛馬與同欄人情比比王褒約毀劵如君亦自難

朱孝子割股詩卷

捄本枝亦可憐粉身爭忍欲崩天詩書明日良心在應對瘡痕一然

便律韓文恐太偏狂童十嵗亦堪憐偶從徳色耰鋤防重爲朱郎賦此篇

陳雄州止善堂詩卷

久被邦君撫養慈野人無路識風姿願將明日甘棠詠用續諸公止善詩

王治中請蠲免回

都南連嵗水爲災輪挽區區亦可哀驚見流民行復止傳聞昨日治中來

賀防侯舉次兒子

相國當年病且貧乘除天理暗中存靑靑後樂堂前樹又見防泉第二孫

長卿兒子阿延百晬【二首】

老年生子吾所願所願常推欲及人但願無災保家外一生長作太平民

和子新年亦解狂詩中名姓莫相忘通家防有西山約合喜譍門共父長

答友人見寄

兩首新詩寄艸堂一詩曽許卜鄰墻白雲巳領歸來約只恐山靈不解忘

寄毛得義

白沙翠竹北比鄰夢想南湖老聘君遙憶郡樓風景好幾時同防暮山云

寄楊晉州【二首】

曽是吾鄕舊幕官秋風碧水記紅蓮而今卻憶當時事回首驚防二十年

南州選舉數三楊中統衣冠半在亡明日朝廷訪耆舊不應白首尙爲郎

郝生知林州

到處雲山是我詩不愁無物慰相思只從隆慮煙霞色領取幽人笑傲姿

送琴客還池州【五首】

江左衣冠自昔聞紫陽遺學竟誰眞抱琴爲向山中聽林下寒棲恐有人

謫仙胸次九芙蓉又落人間刼火中浦思山哀天不管爲弦五曲和松風

過手春風不見痕曲中悲壯宛猶聞明朝無限空山夜月白風淸覺少君

人物翩翩美少年不應心事只揮弦書中名理琴中趣更有歸鴻目外天

日暮江東有所思未須千里寄吾詩但防西北浮雲盡是我倚樓閒望時

送新安田尹

扁舟屢訪南溪老驚見田侯拜下風一遇蓋公能北面愛君心與故人同

朱君挽章

送曽求薤露辭一家風樹眾人悲十年不廢當時念篤孝如君亦我師

李臨城哀挽【仲溫】

趙郡經過二十春臨城名姓舊曽聞驚防哀誄傷存沒悵望恆山日暮云

樂府【十一首】

水調歌頭【同諸公防飲王氏飲山亭索賦長短句仿晦翁體】

一諾與金重一笑對河淸風花不遇眞賞終古未全平前日靑春歸去今日尊前笑語春意滿西城華鳥喜相對賔主眼俱明平生事千古意兩忘情我醉眠卿且去扶我有門生窓下煙江白鳥窓外浮雲蒼狗未肯便寒盟從此洛陽社休厭小車行

念奴嬌【憶仲良】

中原形勢東南壯夢裏譙城秋色萬水千山收拾就一片空梁落月煙雨松楸風塵涙眼滴盡靑靑血平生不信人間更有離別舊約把臂燕南乘槎天上曽對河山說前日後期今日近悵望轉添愁絕雙闕紅雲三江白浪應負肝腸鉄舊遊新恨一生都付長鋏

喜遷鶯【乙元日】

春風滿面是胸中春意與春相見不醉陶然無人也笑況是一年淸晏寕兒挽須學語爨婦舉杯重勸道維願貧常圎聚老常康健二十七年世事經千變今是昨非春思花栁消盡冰霜殘怨門外曉寒猶淺門上垂簾休燈花軟酒香濃趂歌聲試輕輕咽

南鄕子【題外甥郭氏畱畊堂壁上】

方寸足畱畊大勝良田萬頃平陰理不隨陵谷變分明霜落西山滿意靑千載董生行雞犬升平畫不成終日相看天與我髙情身外浮雲自古輕

二【張彥通壽】

窓下絡車聲牕外兒童課六經自種墻東新菜羙靑靑隨分杯盤老防情千古董生行雞犬升平畫不成應笑東家劉孝子無能縱飲狂歌不治生

菩薩蠻【王利夫壽】

吾鄕先友今誰健西鄰王老時相見每見憶先公音容在眼中今朝故人子爲壽無多事惟願嵗長丰年年社酒同

朝中措【廉公惠正議舉兒子】

金張家世費貂蟬七葉侍中冠若就詩家攀例生兒合喚添官慿誰寄語防泉父老鬥酒相歡今嵗孫枝新長甘棠消息平安

臨江仙【防侯舉次兒子】

四海荊州吾所愛虎賁誰似中郎子孫今擬喚甘棠添官前有例簮笏防堆牀明日乃公歸舊隠後園喬木蒼蒼靑衫竹馬雁成行當年防孟子應有讀書堂

二【送王從事】

行色匆匆緣底事山陽梅信相催梅花香底有新醅南州今樂土得意且防杯君見太行慿寄語雲間蒼壁崔嵬平生遮眼厭黃埃髙樓吾有興無惜送靑來

西江月【送張大經】

畱在平生落落休嗟世事滔滔靑雲底柱本來髙立向頽波更好一片花飛春減可堪萬防紅飄江華江月可憐宵莫賦招防便了

二【贈趙提學酒】

買得雞泉新醸病中無客同斟遣人持送旅窩深呼取毛翁共飲少个散花天女維摩憔悴難禁安排走馬杏花陰咫尺春風似錦

靜修集卷十八

欽定四庫全書

靜集卷十九【拾遺一】

元劉因撰

郭翁詩【並序】

翁名恩本相人少爲輪扁業亂後流寓保定年今近九十矣早與其兄相失後聞其居河南老無所依翁乃三往迎之及至奉事惟謹與同寢處翁家貧素無僕禦其兄臥病翁親爲浣滌厠牏其兄臨終嘗以遺骸歸祔爲托而翁亦極力以成其志郡中諸老人與翁年相若遊相好者數數爲予道翁行事如此予感嘆不已爲作是詩

佳木交淸陰欣然動人意況聞翁之風能不有生气此翁少有兄干戈鄕縣異哀鳴念覊孤相思勞夣寐自誓畢此生復爾歡聚遂千里三往還竟扶籃輿至夜雨一方牀春風滿天地家無十歲僮百役一身寄效兒浣厠牏代婦理中饋生忘惸獨憂死免道路棄闗河隔故邱走送徇歸志大義今已全初心始無愧翁本不識書所知惟藝事作詩美翁賢亦以警士類

友善堂詩送文子周使江西

我昔客鎭州東鄰友善堂一別今十年主人髮如霜百年翰林銘許與聲瑯瑯愧昔知君淺喜今窺汪洋暫會復逺別江山懷豫章舉目見良朋胸中非故鄕但憂兵亂餘民气恐不揚人生貴樹立事業在此方

李從事北上

在昔爲趙客君方椽鎭州前年從事保我爲鄕人畱今聞當上計適值將南遊區區四五年足迹無少休窮逹𨿽云異飄泊同覊愁

行家園藥畦

極覽力不任近尋情亦親勤人良可愧生物庸非仁氛雜沒畦隔洗去如遊塵激流不知小因風亦生鱗羊乳生气少靈厖無聞牛防頗肥澤老馬或當神薯區才數本臈粥思及鄰庭前席許地可望濟病身茫茫天宇間此意難重陳

種芋

借地劚深區西鄰計已成𨿽無範陽種尙愛君子名糞壤豆萁爛南風緑云平欲知子有孫當驗葉與莖饑腸日有望歲晚分杯未築學圃亭先著種芋經欲持已試驗盡令鄕曲行

蜀葵

蜀葵落秋子已能成小叢如何同枝花隱隱才含紅一气有先後萬物誰窮通伊誰嘆遲暮來此尊酒同

重遊北溪【分韻得暉字】

蒼黃淡野色艸樹含淸暉林居隱蔥蒨晴嵐散霏微歸云有眞意鳴禽發天機勝處必深會輕觴豈虛揮山泉來何從北望空依依

呈保定諸公

燕垂趙際間人物熒珪璋諸侯舊賔客一郡宗賢良士窮叫知已人渇思義漿諸公且勿嗔賤子伸余狂駰防有大志早遊翰墨塲八齡書艸字觀者如堵墻九齡與太元十二能文章遨遊墳素圃期登顏孔堂遠攀鮑謝駕徑入曹劉鄕詩探蘇李髓賦薰班馬香衙官賔屈宋伯仲齒盧王斯文元李徒我當拜其旁呼我劉昌谷許我參翺翔眼髙四海士兒子空奔忙俗物付脫略壯節持堅剛前年脫頴士峨峨勢方颺欲求伸汨沒今反墮渺茫少小嬰憂患痛切摧肝腸零丁嘆孤苦片影弔愴惶溺身朱墨窟人事如冰霜髙才日陵替壯志時悲傷駑駘欺赤驥鴟梟笑鳳凰妾婦妬逸才浪觜讒舌長紛然生謗議鋒起不可當不忍六尺軀縮項俄深藏諸公富髙義刮垢摩我光去畱從所適爽气生西郎

七言古詩【八首】

送王之才赴史館編

太古熈熈存太質誰爲結繩防膠漆三墳五典生厲階一前道千流出商周灝噩數千年刪定塵編才半壁自從盲叟好浮誇天遣阿遷奪其筆歷代煩文愈是非鑿碎名山藏不得偉哉君實集大成爾後不聞麟再泣遼金二史無人修略主英臣少顏色防書未削徒紛紛常恨天孫惜刀尺公耽史癖今史榮姦魂夜哭崔浩直善惡磊磊軒天地筆頭休放波濤息賤子蕪絕寂寞濵畊牧河山拾古迹悲愁忍效虞卿窮蒼黃敢召臺州謫中原人物有權衡玉堂誰擅才學識山東麟鳳半靑雲燕南獨占天荒隙公能一奮天下文袖手傍觀甘自適

同仲實南湖賞蓮醉中走筆

湓江湛寒風露涼安得置我濂溪堂香塵縹緲芙蓉裳百年得此南湖張舉杯人勝境亦勝有蓮以來無此香蓮香隨酒來詩腸得句驚起幽禽翔幽禽隨人作滯態意欲和我風雩狂人間一味淸到骨兩足暫付吾滄浪螟蛉蜾蠃卿且去醉眼太筆雲間蒼

明逺堂賞蓮醉賦

畫堂香逺凝淸秋宛如坐我南湖舟主人愛客情亦重謂我無語花應羞荷香繞筆詩自健滿紙已覺淸江流平生老气回萬牛爲君傾倒元龍樓舉杯喚起謝安石我醉不省蒼生憂

元章論書帖

書家豪猛見世變寥寥鐘鼎今幾塵古人胸次無滯迹意外蕭散餘天眞愛書愛畫卽欲死狂絕俗絕無此人臭穢功名皆一戲渠言誇矣君勿聞

阿寅百晬

南湖風鑑不多可詩中驚見阿寅名朝來抱來聚星亭神涵秋色啼古聲都山張氏世有賢斷崖近得唐碑銘乃翁寂寞老窮經阿敬健筆敵中勍循環元間豈終晦開物有期須一鳴老夫自任河汾教先爲虛席待此生

友人送枳術丸

心胸未識黃昏湯無食何用求防榔書生但苦湯餅睡巴椒慘慘無防腸舊聞易水仙翁術緑荷包飯圓枳術南州故人持送我但欠黃雲數千斛笑撫靑囊時一鼓健啖何由酬此腹

記夣

天風吹云送仙槎蒼麟道前牽紫霞鳳凰呈舞月妃和飄飄來自金母家金母臨行有奇贈玉簫璚管聲淸佳囑我醒時無泄露恐世知子生喧嘩明朝夣覺莫驚怪異香冉冉浮窻紗

又

眼中云物徒紛紜我一掉頭殊不聞天風瀟瀟燈半滅忽爾雲間見雙闕欲吐不吐三萬言雄鷄已落長庚前牀前阿魯讀魯論到植其杖而蕓田

雜言【二首】

早發髙黒口號

蒼月瘦黒風酸枯梢老竅號空山東方未動天發黒迷途客子逥徵鞍冰髯壓唇防檐側耳輪霜醉鼻尖寒中原年少燕南道功名未了黃塵老黃塵老馬上神州依舊好

送國醫許潤甫還燕【來保定奔母喪】

燕趙豪傑窟馬遷曾此求交遊卽今勁气壓河朔人物傑出嶄然雄九州燕南子許子胸盤星斗橫髙秋窮則良醫達良相古人須向今人求萬里黃雲馬上家歸來淚滿銀貂裘民病未蘇國支枵勿以一身戚而忘天下憂古來奇士重意气把臂一語肝膽投君能搜我胸中磊落之奇才我亦爲君冩我之幽懷

五言律詩【二十九首】

旅夜

欹枕寂無寐沈思坐不禁靜中天地我閒裏去來今磊磊平生事休休今夜心何方有邊戍云外急淸碪

虞帝廟

四顧莽何際威靈儼若臨山川尙淳朴天地自髙深鳳鳥千年嘆簫韶三月音元功久無復徒抱致君心

登保府市閣

十載雞泉隠今朝市閣晴民謡混諸國裏號帶軍營瀛海依依見堯山隠隠橫懷今與思古獨立若爲情

憶金坡道院

平昔多遊覽玆遊不易忘溝塗春脈脈松石晚蒼蒼有客愛山谷無家名艸堂金坡從此號聊著永相望

寒夜

肝膽了無寐襟懷誰與同更長頭可白燭暗火逾紅硯滴冰生癭星流气吐虹林鴉先我起鳴噪竟何功

移甘菊

移晚戒前歲植根先此秋親甞杖履徧嚴課僕童憂小蘂終年計新荑一飽謀區區嘆莎棘陸子謾多愁

采野苣

糞壤自肥膩靈苗絕世紛炊餘香更羙甘出苦難分宜酪法新得輕身方久聞野人聊自享未敢獻吾君

食菇白

采食陂塘利分甘野老心杯盤收浩蘋藻避淸深命婢卽能識招鄰亦見臨吾鄕希此味咀嚼有吳音

酒令

觴至欲何語令嚴當謹聞茅容惟問稼李白只論文且喜無多客毋辭過半醺故人知此老舉白解浮君

簜尊【宋祕監索賦】

南國有奇竹天然成酒尊來因交趾使價重祕書門含蓄中誰似堅貞節尙存盤桓古人意觀象可忘言

鸚鵡

風雨房櫳暗猶疑隴樹昏無愁緑得食有夣想髙翻巧語難自脫深憐未是恩人情多好異渠豈不能言

宋道人八十詩卷

往事枕中記新編柱下言知音有銅狄逸史訪金源春露霑濡際秋陽想象存初逢疑夣寐垂淚拜桓溫【宋貌絕肖先子】

鄕人王母九十

九十靑瞳母寒溫白髮孫桑田閱滄海冠帔記金源案上春風橘堦前雪色萱移家就鄰捨種杞易陽村

寄答祖丈

先友從遊地雍容幾杖尊秋風太古觀春日樂郊園妙理欲自得髙情誰與論別離空六載期待負知言

楊子忠總管福州

燕趙多豪傑楊侯志自奇風流猶世冑開爽亦天資尊爼論交地江山送別時閩中有佳政聊用慰相思

送尹宰

百里衡山縣千年陸宰名鄰封今見此鄕校可無評爼豆欲成趣弦歌漸有聲淶陽吾舊隱聞去亦關情

送成判官

釋菜成鄕約從君此例新歡遊渾幾日離索又殘春相愛求詩切臨行枉駕頻幾年人事絕送子爲情親

送成從事

易水河梁夣回頭已十春相逢驚我老送別向君頻求贈攀前例將時認故人故山松菊在歸去未全貧

寄子東太守

一夕西山客十年往事非黃塵驚我老靑眼似君稀別浦秋容靜離亭艸色防殷勤重寄謝後防不應違

送東海相士

靑鏡云千變紅顏酒一巵忘言三日雅觀化百年期烈火誰當救神遊亦自奇海山如見問聊舉送君詩

感範女

房望吳中範衣冠相國孫風流猶李白樵爨巳陳雲感事哀龍種慕名重虎賁乾坤厭更疊誰與救紛紛

哭張之才

義許同生死奪君何遽然無人共淸夜有淚葬黃泉苦疾求予禱遺孤托我憐傷心墓頭字旌孝看他年【予題其墓道爲張孝子墓】

哀郭勸農

才命不相偶如君良可嗟半生在人下一死更天涯三歲同君裏前年過我家相望已塵迹零落舊煙霞

頥齋張先生挽詩【與先奉直府君同住金太學】

耆舊晨星盡公亡益可嗟先人曽共學穉子與通家白日明心素靑山防鬢華封龍余爽气誰與酹煙霞

贈答學者

士論淸修品天然孝友資從遊無少補離別有深思貧說長年在文驚近日奇吾言不足重愛子欲何爲

西市藥隱

之子隱於藥四休今不孤藏名那論價得號尙嫌壺知足隨處樂忘機一事無東鄰開小徑茗碗不須呼

獨立

恆嶽精英大直衝昴畢星初疑元气白橫界太虛靑欲與河漢共不隨霜露零相看一杯酒連夜立中庭

嘉甫從親王鎭懷孟

玆遊眞可樂苑更枌楡孝弟燕南選文章郝氏徒早年多急難晚節足歡娯寄語賢兒侄詩書是逺圖

集杜句贈王運同彥材

霄漢瞻佳士公侯出異人家聲同令聞文雅見天倫元朔巡天步危樓望北辰燕王買駿骨黃閣畫麒麟妙譽期元宰蒼生倚大臣蛟龍得雲雨雕鶚離風塵治國明公在雄圖歷數屯世儒多汨沒賢俊贊經綸開辟乾坤正調和鼎鼐新弼諧方一展風俗盡還淳經濟宜公等泥塗任此身尊榮瞻地絕感激畏天眞交態遭輕薄浮生有屈伸嗟予意轗軻撫迹獨酸辛畱滯才難盡蒼茫興有神形容眞潦倒世業豈沈淪倚著如秦贅逢迎念席珍壯心久零落敗績自逡巡載感賈生慟難甘原憲貧邵平元入漢王粲不歸秦回首驅流俗生涯脫要津稻梁求未足臺衮更誰親碧海眞難渉蒼鷹愁易馴君能微感激何處不依仁

靜集卷十九

欽定四庫全書

靜集卷二十【拾遺二】

元劉因撰

七言律詩【四十一首】

渡白溝

薊門霜落水天愁匹馬衝寒渡白溝燕趙山河分上鎭遼金風物異中州黃雲古戍孤城晚落日西風一鴈秋四海知名半凋落天涯孤劍獨誰投

遂城道中

鐵城秋色接西垣逺客還鄕易斷魂覇業可憐燕太子戰樓誰弔漢公孫冷煙衰艸千家冢流水斜陽一防村慰眼西風猶有物太行依舊壓中原

鎭州望抱犢山

亂山西去獨崢嶸合在仙經第幾名物外髙閒眞有意亂來險固亦堪驚太行穠秀霜洗盡全趙規模天鑿成珍重幽人畱顧盼封龍英爽未全平

避暑玉溪山

風露撩人盡力淸也應知我到襌扃秋聲滿谷有生气山意帯煙成逺形皎月欲升天失色白雲初出樹畱靑他年若訪經行處合有先生避暑亭

溪光亭小憇

尋源隨水到溪亭十里緑陰慙鳥聲自惜形骸恆世故豈知風露己秋淸白雲似與山爭秀落日放教川盡平六月農家獨赤地登臨舒嘯若爲情

畱題山房

靈風縹緲竹花飛怪石參差樹影齊壺裏有天藏日月杯中無海飲虹蜺松生太古鶴應識路入白雲山盡低萬里黃雲一回首微茫煙水意淒迷

水門庵

池煙林影淡無姿物外髙寒兩石磯雲水流行寧有迹乾坤俯仰自相依波涵晴景動猶靜鳥戀幽人去復歸回首塵緣吾未了靈風且莫故吹衣

井陘淮陰侯廟

君臣尙詐日生疑誰與乾坤息戰鼙未論恃功羞伍噲試看觀變要王齊良能用漢气無敵蕭可制韓才自低枉爲虛名誤忠節五陵煙樹亦淒迷

登髙有感

疎煙晴曉散輕寒秋色滿林霜意閒今古消沈幾白日乾坤灑落一靑山半生心苦頭先老兩姊墳荒淚未還瞬息西風解十里登髙聊爲送余澘

樓上

樓觀參差接大荒五云分我白雲鄕臥之地上太行小來自帝傍春夣長灝露明河气蕭瑟黃塵落日煙蒼茫淸風簾外問何客元鶴飛鳴天一方

春遊

巧穏林亭無四鄰背山向水得天眞風光正及二三月童子同來六七人十日得閒須小醉一年最好是深春鳥聲自向花枝說曽見無懷有此民

新秋

俗物何曽擾病懷憐渠孤憤若爲開人生如此亦安用野鶴翩然去不回萬古靑天畱月在幾聲白鴈送秋來西城無限峯巒好擬對一峯傾一杯

秋夕

西風吹掩讀殘書慨想平生時自呼度日悠悠良可惜軒天磊磊未應無才名莫要驚人甚覈論終當與禍俱長嘯一聲秋意滿無邊霜葉下庭蕪

夜坐有懷寄故人

幾葉疎桐萬斛秋四山淸露一窻幽髙情千古謝安石壯志平生馬少遊有錯眞成六州鐡欲還空說大刀頭悠悠且付天公在未必蒼生待爾憂

秋望

天從朝雨霽來寛日到平蕪盡處還嘆老自非緣白髮愛閒元不爲靑山洛陽懷古眞豪聖李白學仙亦彊顏何處蓮花有仙掌不妨招我暮雪間

秋日有感

自覺規模日蹙然初心道徳負中年仰觀俯察無多地往古來今共此天出處不論三代後刪直探六經前南山正在忘言處目送歸鴻手絕弦

癡坐

野人癡坐靜無邊愚弄從渠兒戲然或智或愚能幾里一鳴一止又千年俗流在眼何妨病細故經心信未賢究竟誰能離此世孤山絕頂送華顚

盆池

靑蛙昨夜雨來鳴斗水那容掉尾鯨白髮驚魚應百我扁舟捉月記三生荷風拂面秋先覺苔露生波晚更淸我欲江東鑑湖老天河早爲洗南兵

虎甲

气勢江淮一旦空故教金甲虎生風崢嶸鐵騎千夫勇凜冽寒威百獸雄不信豼貅禦萬竈豈知孤兔動幽叢聖朝千古徵南錄亦有孫君治造功

黑馬酒

仙酪誰誇有太漢家挏馬亦空傳香來乳面人如醉力盡皮囊味始全千尺銀駞開曉宴一杯璚露灑秋天山中喚起陶景轟飲髙歌敕勒川

賦孫仲誠席上四杯【仲誠命題彥通舉韻】

隴鳥回頭意若何刳腸欲我鑑紅螺微茫山意詩痕在灔澦江聲飲興多聖處已分糟與蟹醉來惟見酒成波千年醒殺江魚腹應恨生身在汨羅【一作注瓦傾銀竟若何紅珠元稱捲金螺微茫山意詩痕在灔澦江聲飲興多聖處已分糟共蟹醉來微見酒成波千年醒殺魚蝦腹且莫乘流問汨羅】

右螺

碧筩和露捲晴霞錦浪隨鯨落晚沙風趂歌聲來弄葉酒知人意要浮花胸中壁立三峯玉醉裏神遊太一家明日淸霜看紅翠人生容易鬢成華【一作江鄕云錦爛晴霞海浪鯨魚落晚沙煙影橫橋淡畱月露香芳酒淺浮花風流玉井三峯夣浩蕩蓮舟太一家明日秋霜減紅翠人生休遣鬂成華】

右荷

希夷尊爼永相望混沌鑿開見此觴金橘有天容逸老靑田無地避餘香雲中招隱畱仙掌物外尋眞得醉鄕試看峩嵋問啼鳥人間紅雨幾斜陽【一作希夷尊爼永相望混沌鑿開見此觴霜橘有天容逸老金橙無地避餘香人間王母畱仙種物外秦人有醉鄕試看累累花下塜莫敎紅雨怨斜陽】

右桃【後蜀紀劉先祚進桃核杯云得之筆山陳搏邵康節謝人恵希夷尊詩有仙掌峯蠻峭不收希夷去後遂無儔能斟時事髙手尊酌人情略撥頭之句】

瀟湘千樹暮林平風露詩腸快一傾蜜戀金絲仍可意香分緑蟻最闗情洞庭春色元無恙南國幽姿謾濁淸誰辧酒船千萬斛棹歌和月捲江聲【一作瀟湘千樹暮云平風露詩腸快一傾蜜戀金絲仍可意香尋翠袖亦多情江陵春色元無恙楚澤幽蘭恐未淸惟有酒船三萬斛南飛齊和颽歌聲】

右橙

刪錄以韻卽席課諸生東齋諸物七首

逺山筆架痕字

何物能支筆萬鈞桉頭依約逺山痕燈橫煙影隠猶見秋入霜毫勢欲吞掌上三峯看太華人間一是中原中書未免從髙閣不向林泉怨少恩

折疊簡牌筠字

誰將霜縹漆霜筠幾葉齊分梵夾勻眼底有無眞亦僞掌中舒捲屈猶伸墨云難染秋天濶碧玉還思曉露新他日不須焚諌艸一方何處覓緇燐

梅杖枝字

鐵石心腸冰玉姿掌中潛得歲寒枝天敎一握藏春宻風覓餘香就手吹雪月冷懷隨步履溪山髙興入支頥玉堂若要扶持用說與東君也不知

竹癭知字

爲憐鶴髮久雙垂秀出龍孫第一枝鑿破誰言混沌死彈來未有歲寒知天材擁腫吾當取時樣裝嚴彼亦宜風月不妨時角出靑霜難傍老頭皮

醉梨寒字

玉簮香字【二首並見遺詩第四卷

】

秋蓮空字

瘦影亭亭不自容淡香杳杳欲誰通不堪翠減紅銷際更在江淸月冷中擬欲靑房全晚節豈知白露已秋風盛衰老眼依然在莫放扁舟酒易空

西

一片秋風落漢城人間無復渇塵生鑿開混沌星辰出碾碎璚瑤風露淸胸次冰霜惟我在口邊糖蜜向誰傾爛腸莫道遮藏得黒子紅心到底明

又

一團天露暗藏春多少人間渇死人面上風光盡冰雪胸中文彩爛星辰弄丸我是希夷老鑿竅誰窺混沌眞沃沃君心甘剖腹乾坤一辟要淸新

貧士

貧士出門多掣肘聞君幾次謾徘不思學館三年舊肯爲山翁百里來久倚通家略賔主新知不飲罷尊罍殷勤莫厭通宵話聽說天明卽欲廽

故人見訪山中

客子畏人常簡出病來庭戶益荒蕪多時略闕通書問逺路遙慙送藥須掃地預占燈燼喜敲門遙認艸亭孤故人知我無供給故著看山慰野夫

次韻答河間趙君玉見寄

出門紛擾互相尋常使幽人懶病深前月借書來水北去年采藥到城陰黃精已倩徐生劚蒼術新敎石老尋只有煙霞肯賖借無人曽送買山金

憶郝伯常

一檄期分兩國憂長纓不到越王頭玉虹醉吸金陵月鶴孤遊赤壁秋漠北蘇卿重回首天南王粲幾登樓飛書寄與平南將早放樓船下益州

淶陽李丈九十壽

九十餘年何限事向人惟指鬢毛霜偶因飲酒驚遲醉不信看書托健忘還拜嗔扶緣敬客近遊多步爲居鄕自慚犢子顚狂在世故艱難未備甞

壽田處士

慷慨燕南烈丈夫半城和气溢閻閭仕途盡看防爲虎若軰卻教龍作魚勤苦十年經子史風流千古畫詩書交遊剰有名公在未許丹靑作敝廬

何太夫人生日

夜夜東鄰有香火髙門自得百年心蟠桃結實世誰見隆棟駭人根自深經卷病餘猶早起絲車老去亦親臨久知吾友閒居意惟願慈顏事不侵

書懷

出門已坐十年遲擇地寧容一物棲敝箒萬金空自許靑雲平地欲誰梯長庚只合陪殘月眾楚安能立一齊醉裏商歌動寥廓飛鴻淡淡夕陽低

靜集卷二十

欽定四庫全書

靜集卷二十一【拾遺三】

元劉因撰七言絕句【五十三首】

偶讀謾記【二首】

恍惚天花散亂風向前一蹴是虛空麒麟正要黃金鎖收拾簞瓢博約中

眞樂攻心不柰何南華風景偶經過憐君日暮不歸去直到倚門猶自歌

偶書

車輪有角世無用馬足若方人可尋萬沼千池隨分在只除明月觧同心

天命

天命無私義理公此身承奉有餘恭人心可信難盡合親令何由敢勇従

雜詩

一語喚醒瑞巖老千年不昧艸庵歌閒人爲向忙人說佛法原來本不多

理西齋成

朔風裂地雪漫空辦向西齋作蟄虫有客【闕】

語髙談方對紫陽翁

早起

饑防號多似訴愁破囊空慣已無羞閒來防檢幽居事鶗鴂聲中又一秋

宿山村

石邊流水自縈紆樹杪閒雲恣捲舒長怪西山無爽气只因少我一茒廬

宿洪崖觀

雲山不受壯心降無限西風撼客窻應是夜深知月出卻教風雨入淸江

大覺寺作

西山詩社久知聞鞍馬曽經亦可人須信此邦文教在能招錫杖近冠巾

中山道中

不許花開一日先徵鞍過處及芳妍只應春暖山翁出野店溪桃悵望邊

大暑絕句

靑山只恐還煉石白日何曽赦覆盆未挽銀河下塵世先攜赤縣上昆侖

雪嶺遇雨

天爲西遊餉我晴野花啼鳥效平生今朝雪嶺初逢雨應是郎山帯防迎【土人諺云郎山帯防十日無道】

北窻看雪

背山樓起人呼俗踏雪詩成奴罵狂不俗不狂髙枕上爛銀堆里數峯蒼

賀正

秋禾夏麥總收成徭役稀疎賦稅輕北疃南莊俱有酒倒騎牛背繞村行

人日

紛紛世事倒狂瀾鄕學如何又起端六七頑童舞雩下不知何物是探官

春夜

千紅百紫一般香霧閤云窻日影長一刻千金買春夜幽人應也笑君狂

春夜不寐

眾人昏睡我獨坐細看乾坤靜裏春儻使一時俱閉目知更數皷是何人

故園寒食二絕

家家有酒老人醉拜掃歸來壯士耕縞袂荊簮門巷寂太平風物故鄕情

一壞新土寄余哀故老相邀信步來行到水西村盡處桃花無數未全開

中秋無月

鎭日晴明此夜陰如何天意異人心一聲長笛浮雲盡快意金杯莫淺斟

霜落

霜落淸江一夜秋覺來明月滿江樓酒醒人散夜將半花上鳥啼空自愁

山泉

寒澑泠泠爾許淸米狂誤拜石爲兄防山捲地今誰手夜夜南窻聽此聲

鼓城龍湫

池龍聞說臥南州一禱曽分一郡憂四海蒼生望霖雨千年誰更傳巖求

煮茶

細聲蚯蚓發銀瓶巳覺春雷齒頰生舉似玉川應有語無琴亦是沽名

聞角

人間無物比悠揚誰道一聲隨夜長余哀到曉無尋處吹作南湖十里霜

見梅

朔漠梅花到眼中一枝無限是春風江湖煙雨三千里誰識乾坤造化工

落花

光景花中自一天精神楚楚照芳筵朝開暮落君休笑還似人間幾百年

啼鳥

幾日春陰幾日晴喚來山鳥話平生杜鵑解道淵明語只少鷓鴣相和鳴

次人望雨韻

五月良田種不成蓬蒿無雨亦靑靑袖中準有天瓢在自是今年夣易醒

豆粥

雪甕冰虀滿筯黃砂瓶豆粥透鄰香此中眞味無人識熬煞羊羔乳酪漿

戲題李渤聮徳髙蹈圖後

黑色黃頭渠醜女綸巾羽扇我周郎已辭魯肅三千里莫望成都八百桑

鹿門安敢笑隆中耕耨傳來兩地窮愛殺阿山頗神駿看教他日拜龎公

牙牙女巽似偏剛教女如羊尙恐狼若使此剛能有用文姬卻不辱中郎

莫道棃蒸法太偏孔門三法見家傳燈前一聽阿聲語愈覺黔婁有婦賢

扊扅吹罷補麻衣習取禁寒抗老饑幸自伯鸞無識者對人不必案齊眉

北牕髙臥辭周粟婁氏能貧傳亦誇畫裏不推陶靖節恐因白璧有微瑕

求人諛鬼果何爲翻憶謀親入仕時寄謝韓公莫相挽山妻元不解啼饑

倫理天生有自然莫言家累換淸閒何人防我圖中意說似陽城與魯山

文槁無勞爾謾焚但將勤孝立吾門君看珠翠紅油壁爭信阿良日乞墦

髙詠淸江月近人一家燈火夜相親多齋自任傍人笑已把靈防付鬼神

渠心當與畫圖期莫問圖中我似誰天意與人論出處我家行止不闗伊

秋煙疊嶂圖

不傳者死不亡存滅沒天機尙有痕曽向煙霏見眞態依然猶是畫家魂

畫猿

萬古西山只月明畫中依約曉猿鳴幽人未去深湏聽一出世間無此聲

梅雀扇頭

月影波光淡有春秋風艸艸最愁人憑君欲寄調信恐被枝頭凍雀嗔

題崔氏雪竹海棠二軒

崔氏溪亭竹樹新分題爲我報詩人而今別有春風在玉立諸孫鶴親

邯鄲欹枕圖

不見當年夣虎公無端幻術愚聾區區正有仙凡異未便壺中勝枕中

田孝子詩卷【二首】

比屋春風夣寐前門閭旌孝見今年山林未覺渾無望試手田家第一篇

佛法天倫亦泛然雲溪獨愛此兒賢詩成未盡南陔興不是田家第二篇

雨中問雲溪不在

燈火幽窻擬對談十年不到二龍潭白雲吹作山前雨應報髙僧不在庵

贈狂道士

得意雲山是處過逢人對酒卽髙歌世人休笑狂夫惡卻恐狂夫笑汝多

靜集卷二十一

欽定四庫全書

靜集卷二十二【拾遺四】

元劉因撰雜著

希聖解【少作】

歲丁卯【闕】是月旣望秋容新沐明河皎潔天髙气淸萬動俱息於是易川劉子乃起坐中庭有酒一尊飲之無味有琴一張弦之無聲有書一編周子所傳是謂易通微妙難詮仰而求之髙入靑天卽而探之深入黃泉余乃取而讀之星月之下至士希賢賢希聖聖希天余不覺而嘆曰迂哉言蕩蕩乎浩浩乎天髙明神睿孰可希焉欺我後人迂哉此言於是乎吟淸風弄明月扣大塊飲太和誦太古滄浪之詞仰天而噓喟而歌曰湛爾太虛兮性命之所居兮皓爾太素兮元气之所寓兮羲軒遼兮吾誰歸兮孔昊邈兮吾將疇依兮諷詠不己坐而假寐良久而起忽見中庭勃勃然有佳气如聞足音拾機而視之三老丈也其一人襟懷灑落如光風霽月其一人有風月情懷江湖性气其一人有淳古君子之風三人同行謹迎揖延之上座乃再拜下風進侍於前請其姓字與其所安止一曰吾稟太極之眞二五之精而生位太極而君天下今老矣無所成退居浯溪拙翁者也一曰吾借太極之面假太極之形先天而生太初氏吾母皇極君吾兄欲名之而無名閒居西洛無名公者也一曰天地之帥吾其性天地之塞吾其體乾吾父坤吾母吾其子焉藐然中處寓居西土誠明中子者也余聞而疑之神耶人耶出此言耶且喜且懼且驚且怖乃上手而言曰因也庸俗鄙陋後學晚生未甞接縉紳先生之談論覩大人君子之儀形庭無人迹門無車聲窮窻屏息終日冥冥者蓋有年矣吾三先生之言如是髙大何不遊乎神明之域與天爲友與造物爲徒胡爲乎來哉無名公曰子向者招我以太虛之歌引我以滄浪之詞吾不子拒今予赴之子何忘之毋乃昧乎天理蔽於人欲耶誠明中子曰子吾同胞之弟吾不忍子英才而墮子不肖之地吾欲子育而成之子何棄我而忘之耶拙翁先生沈黙不言久之乃曰士希賢賢希聖聖希天小子疑吾言乎吾應之曰聖可希乎曰可有要乎曰有請聞焉曰一爲要一者何曰無欲孰無欲曰天下之人皆可無欲然則天下之人皆可爲聖人然若是則弟子之惑滋甚而不可不解矣先生曰子坐吾與爾言子其聞之天地之間理一而已爰執厥中散爲萬事終焉而合復爲一理天地人也人天地也聖賢我也我聖賢也人之所鐘乃全而通物之所得乃偏而塞偏而塞者固不可移全而通者苟能通之何所不至矣聖希乎天至則天不至則大聖賢希乎聖過則天不至則大賢士希乎賢過則聖至則賢不至則猶不失乎令名此聖之所以爲聖賢之所以爲賢也子受天地之中稟健順五常之气子之性聖之貭子之學聖之功子猶聖也聖猶子也子其自攻而反以我爲迂子迂乎先生迂乎苟子而靜之勉而安之踐其形盡其性由思入睿自明而誠子希聖乎聖希子乎子其自棄而反以我爲欺子欺先生乎先生欺子乎予於是叩首而謝曰因也昧道懵學倥侗顓蒙坐井觀天戴盆仰日捫舌之罪豈敢避之然而辱令教命剔開茅塞洞見天君因𨿽不敏鑽仰之勞豈敢負先生之知乎無明公誠明中子拊吾背曰吾子勉之他日聞天地間有一淸才者必子也夫余辭而不敢當三先生不久畱余亦驚悟醒然視之不見其處

弔荊軻文

歲丙寅十月步自鎭州歷保定將歸北雄息肩於易水之上艸枯水落寒風颯起登髙四顧慷慨懷古人莫測也風蕭蕭兮易水寒此非髙漸離之歌乎荊軻與太子泣共訣刎血相親就徵車而不顧望行塵之時起非此地乎方其把臂成交豪飲燕市烈气動天白虹貫日亦一時之奇人也至若怒秦王滅國奇謀不成飲恨而死獨非天意乎嗚呼軻乎吾想夫子之憤惋千載不敢遊魂於此矣古稱燕趙多感慨悲歌之士余不忍負此言也故投文以弔焉其辭曰

稷文祚絕兮天驕彊嬴六王猖狂兮系首咸京席捲天下兮勢若縛嬰英雄膽落而求死兮膏鑊鋸之餘腥脫身於商网兮寄命儒坑嗚呼吾子將何爲哉此時何以不匿影而逃形慙一時之豢餋兮遺千古之盜名逞匹夫之暴勇兮激萬乘之雄兵挾尺八之匕首兮排九鼎之威靈死而傷勇兮𨿽死何成嗚呼吾子其愚也相彼白帝之嗣兮豈燕秦之鬼囚其阿房未灰兮驪山未秋走鹿未罷兮素羅未遊子亦何人兮敢與天仇嗚呼太子兮豈無良謀招賢餋士兮信義是求胡爲嗾猲獢搏於莵兮不顧吞噬之憂召公之廟不祀兮將誰之損燕士之奇節兮吾爲子羞感覇業之遂墟兮悼昭王之不畱仰蒼天之茫茫兮冩我心之悠悠

苦寒賦

嚴气積律窮北斗知春廽指於東惟功成而不去孰頊防之可容乃彼孽暴激彼威鋒凝愁雲而蔽日怒寒風而攪空奪陽春之生气使天地閴然寂然如未判之鴻蒙於時燭龍絕光熒惑失次陽烏斷足火鳥縮翅畢方髙飛而逺翔癡牛毛寒而縮蝟炎帝爲之收威祝融爲之屏气羲和倚日以潛身盤古開天而失視天吳死於朝陽之谷倐忽防於海南之地若乃焦溪涸熱海澄沸潭止溫泉水火井凍陽谷凝炎洲地冽裸壤毛繒熒防煙防瘴水生淩而我生於此時奚凜冽之可勝或有從軍永訣去國長違霜鋒寶劍鐡襯單衣積雪沒脛悲風激懷夜渡劍河曉上輪防陰山雪漫瀚海水厚當此苦寒十死者九又若寒門久客貧閭故居不爨不燭無衣無襦鼻酸气失墮指冽膚火如紅金薪如桂枝兒號妻哭痛盡傷悲抱膝而苦竟死何裨噫嘻嗚呼天歟地歟神歟彼頊防之不去我生死其何辜嗚呼噫嘻蓋甞聞之無寒不溫無貞不元時之革化由是而門噓炎吹冷元气所存貞極不元寒極不溫乖序錯命罪半東君於是易川牛馬走地上蟣虱臣再拜東方發狂語唇凍舌澁難具陳告我東君胡甚不仁嗟生類而欲盡君奚爲而不春匪我語汝其孰汝親匪君顧我孰活我人我借汝力汝假我神天地之和气黜頊挽於根汲東海之泥以接地軸鏈泰山之石以補天輪以廣廈萬間庇吾民之凍骨以布裘千丈弔四海之冰魂使颼颼赤子皷舞於春風熈熈然樂其天眞胡爲弛綱維而退避獨廉讓而謙尊我徒問汝汝且不言於是乎乃歸墐其戶而葺其楹襲其被而重其衣不乎神不怨乎天束手容足以順乎時之自然

讀藥書記二條

人秉是气以爲五臟百骸之身者形實相孚而气亦流通其色聲气味之接乎人之口鼻耳目者𨿽若泛然然其在我而同其類者固已脗焉而相合異其類者固已拂然而相戾𨿽其人之身亦不得而相知也如飲藥者以枯木腐骨蕩爲韲粉相錯合以飲之而亦各隨其气類而之焉蓋其源一也故先儒謂木味酸木根立地中似骨故骨以酸飬之金味辛金之纒合異物似筋故筋以辛餋之醎水也似脈苦火也似气甘土也似肉其形固已與類矣而其气安得不與之流通也推而言之其吉凶之於善惡亦類也

天生此一世人而一世事固能辧也蓋亦足乎已而無待於外也嶺南多毒而有金蛇白藥以治毒湖南多气而有姜橘茱茰以治气魚鱉螺蜆治濕气而生於水麝香羚羊治石毒而生於山蓋不能有以勝彼之气則不能生於其气之中而物之與是气俱生者夫固必使有用於是气也猶朱子謂天將降亂必生弭亂之人以持其後以此觀之世固無無用之人世固無不可處之世也

書示痬醫

周禮痬醫凢療痬以五毒攻之以五气飬之以五藥療之以五味節之五毒疑卽醫師所聚毒藥凡五藥之有毒者非謂一方五藥而可以盡攻諸痬也攻與療所以去其疾也餋與節所以扶其本也蓋攻則必養之療則必節之攻視療加養視節加宻理勢然也鄭氏釋五毒以黃堥置石膽丹砂雄黃礜石慈石其中燒之三日三夜其煙上著以雞羽取之以祝創惡肉破骨則盡出宋楊文公見楊嵎驗之果如鄭所云此蓋古方五毒藥之一爾若卽以是爲五毒則不惟聖人之言不如是之狹而執兼與下文五气五藥五味之言亦不類矣予又恐以楊之偶中而致人之不中也賈氏疏又以五藥爲五毒則鄭旣失經之意而賈又失鄭之意也東坡甞論學儒不但費紙而正俚語之非唐庚論陶隠居注本艸與易之說非知言者蓋儒術之大無對非可與醫並言者也然眾技校之則李明之甞言蘇沈良方猶唐宋類詩蓋言不能詩者之集詩猶不知方者之集方也一詩之不善誠不過費紙而已一方之不善則其禍有不可勝言者矣友人爲醫者求余書其醫痬也故云

武遂楊翁遺事

翁與予外家通譜牒一世矣昭穆則舅父也八十歲餘每一過余輙自喜數日而謂有所得也好聞邵氏惡盈語每告之一二必手錄而藏之甞謂余曰予視世俗惟餘與山西一石丈者其所爲頗當吾子意宜吾子之不見合於人也略能道余家數世事每援之以爲其朋友子孫之戒臨終遺其子孫者無他語惟及余戒其諸孫令從余學而已翁舊甞與餘言昔自西山來武遂渉百里途一日意甚速訪防徑於人視所甞往來當早至中途遇人奪騎補驛傳乃逺避之乃反迂於所常往來者爾後思之事莫不然遂不敢求防又云某人者擁髙官以南余謂其人不免後果如予言蓋治行時余見謀利之具以知之又云昔年二十餘遇保州抄騎身已十餘創卽伏而死矣其一人復抽刀由背及腹防至地而去是時豈意復生於天地之間六十年餘也以此知生死非人所能爲也又云保州屠城惟匠者免予冒入匠中如餘者亦甚眾或欲精擇事能否其一人黙語之曰能挾鋸卽匠也防人於生擠人於死惟所擇事遂已而凡冒入匠中者皆賴以生當時恨不知其人之姓名若此等語每語次必一二及之餘亦樂聞而不厭其言之屢也性喜飲醉卽微笑好談佛書亦頗能知其微處嗚呼親舊日益盡予日益孤感念知已不覺涕零遂書此示其子孫使知翁之言行如是其令不忘余家之好雲翁字吉甫忘其名至元十六年正月十六日書於吟風亭

敍節婦賈韓

韓氏中山治中賈公之子增順妻也其先眞定獲鹿人父某金末甞代上黨張公爲潞州帥後歸國移鎭彰徳西道防有告其與金恆山武公通問訊者遂系獄行唐當天下艸昧非彊宗豪族不能自保其室家況當衰謝罪累之餘其彊淩豪奪孰復能禦之者時韓氏年已十五姿色復過人獨能以禮適名族其風節已可想見矣年廿七增順死賈之族黨有欲嫁之者韓氏以死拒之其兄知沁州事某憐其少寡欲迎歸之韓氏恐其將嫁已也凡五往復終不許及年四十則曰吾老矣吾兄必不彊我也方一往焉韓氏出衣纓復移天於大家其生長見聞宜不知勤儉勞苦爲何物也及增順死家無以爲生童稚嗷嗷待哺於前韓氏卽斥去脂澤其服飾𨿽山野農家之所不堪者韓氏處之若素也復慨然以勤力自任每夕以麻二束自課剝而績之盡焉而後寢其事舅姑接夫子禦妾媵待親戚則又鄕閭以爲模範者其婿郭賡屢爲餘言之始爲敍其大略庻有如安定胡翼之者聞將著之賢惠錄云

靜集卷二十二

欽定四庫全書

靜集卷二十三【拾遺五】

元劉因撰書

答田尙書書

某再拜復禮意懇到至於再三𨿽不敢當亦所不敢拒者然勢有不能者三今不免一一焉近有人自鄕中來水幾囓先墓尙賴相去甚近時得展省而謀所以遷避之方必三歲而後可庻幾焉一也家堂垂老有所生女子在趙州亦欲時一相見若逺去則往復極不易矣二也外舅郭判官平生受知最重今在平定臥疾十月間已一往省視臨別垂泣云比死幸得一相見近其子書來云變腫而利醫者云利不利於是證也拙婦聞之殆難爲懷欲遂俱往視之則山路﨑嶇往復千里而勢有不能殆不免某復作一行也三也有此三者而遂捨之將以教人而先失已𨿽公亦所不與也可往則一來卽往誠不敢虛僞以要人之再三公若不亮察𨿽百往復亦止此而已矣某再拜

答何尙書

某再拜復辱疏禮意甚厚實非所敢當也然易之風土素所慕愛而公之才噐則又所願交而未得者也某平生常苦無書讀每思欲館於藏書之家而肆其檢閱而今之藏書復孰有如公之多者是三者蓋十年之所欲求而不得者今一朝不求而並得之且公出貴家而能不忘子孫教養之計求之古人亦不多見而某又何暇辭但事緒卒不能絕六七月之交當再識之某再拜

與王經略

八月廿八日劉某再拜以平生知己有五年之別且還自數千里外欵叚下澤奉候起居角巾私苐從容觴詠爲數日畱以道前日西山連榻南州並轡之好實初心也故自四月初始聞有歸意訪問迄今無虛月及至則腹痛連綿不止而不能徑往南望依依徒增悵悵仲實來仍聞執事腳气作不知近日復何如謹專人奉問續當親往時際秋嚴維順時以道自愛不宣某再拜經略恩公執事

答張推官

某頓首啟自僕與仲實交甞切聞家世昆季之羙而執事恬退之節樂易之風𨿽未之識固已若親承其教五月間彥通來聞秩滿家居而僕方私計以事至府則庻得一見焉及仲實至則紙墨等物遽蒙先施之辱矣且許以北行則取道於此而將枉駕焉感慰不自勝然思其所以得此豈仲實諸人甞以不肖欺執事也比當面敍姑此馳謝八月廿八日某再拜推官先輩執事

答王判官

某頓首復總判執事向居保府切聞才名風節之餘向慕而願交之者有日矣然公宦遊南北而僕復閉門癡坐蹤迹蹉跌是以十年之間僅望見風采一二於稠人之中竟未甞接杯酒殷勤之歡以道其相與之意及來山中交道日狹故人日疎凡鄕曲之賢平昔之願交而未得者日往來於心其相與之意故在忽八月九日領四月間見寄詩其賦敍平實而興寄髙逺辭防精嚴而風格古雅其平日磊磊自負與夫期待之辱又槪見於言意之表讀之不覺驚喜向之願交而相與者自此敢少進於前矣特恨浮沈久而得之晚和答難而報謝遲故謹專人先此馳復比良晤秋嚴惟順時以道自愛不宣八月廿七日某再拜復

答郭勸農

某頓首再拜復書勸農仲淵先生執事辱惠書知勇退之節好士之風不勝嘆服所諭舉可爲縣學師者一人見保府及旁郡諸友人年及四五十以上者皆已經擢用其在城一二生徒稍通經者亦以事奪不能去惟李某字某者見在親安縣三防村居其事行頗可爲小學師其累稍輕或可暫去鄕邑然逼於嚴命不敢不勉思之欲求如許端甫者實不可多得也蓋如斯人每每已在仕路不然者或老病不任教讀也僕平昔一二生徒精通文義者亦各以事纒綿不能逺去爲執事計不若懇畱許君之爲得也恆之習之廽謹此奉報不能旣二月十一日

如深澤李徳常南宮康和之皆可但不知其人肯應之否

答醫者羅謙父

八月二日因頓首再拜復太醫先生侍下人來領書及見賜諸醫書前後受賜稠疊矣僕自六月七日中山防葬妻父七月五日廽目疾暴發至今昏花所謂醫經辧惑才檢校二三簡而已昨日定興奔舅氏喪廽而知専人來且以繕冩脾胃論見命則愈增稽緩之媿也然目疾才愈尙不敢久視且一二日間欲於門側建一艸亭又不免監督之役恐久曠日期而虛來人之傭直也今日早飯竟故遣歸其二書約兩月可畢至期使之來取可也仲實近出來卽送書去比良晤惟以任重自愛不宣克溫無異此駰再拜太醫先生侍下

請趙教授就師席

總管府廉孚等謹致書於教授安之先生足下近聞病體就平學者莫不相慶比講堂落成有府學生尙克溫等修館捨備束脩以請伏望早就師席以副國家崇學育才之意正月初八日孚等再拜

靜集卷二十三

欽定四庫全書

靜集卷二十四【拾遺六】

元劉因撰記序哀詞贊疏題防

宣化堂記

大哉化也源乎天散爲萬物而成乎聖人自天而言之理具乎乾元之始曰造化宣而通之物付之物人付之人成像成形而各正性命化而變也陰陽五行運行乎天地之間綿綿屬屬自然氤氳而不容已所以宣其化而無窮也天化宣矣而人物生焉人物生矣而人化存焉大而父子君臣夫婦長防朋友之道小而灑掃應對進退之節至於鳶飛魚躍莫非天化之存乎人者也天能物與之化而不能使之不違其化所以明人倫察物理作禮樂制刑政以修其道以明其徳人欲化而天理血气化而性情呻吟化而謳歌暴夭化而仁壽洋洋乎而育萬物而放乎四海盤亙天地貫徹古今而莫之違者此聖人宣天地之化以立人之化而使天下後世宣之也於是時君宣聖人之化大臣宣時君之化列侯守令又宣大臣之化至於一家宣一長之化一身宣一心之化一事宣一理之化一物宣一性之化化而宣宣而復化宣而不已至於不宣化而不已至於無所化故人伸天化之上天隠人化之中合人物於我合我於天地融溢通暢交欣鼓舞無所閡隔無所壅蔽人化宣而天化成矣自世教衰主徳不宣恩澤不流而列侯守令又不能承流而宣化所以陰陽錯繆氛气充塞而天化窒羣生寡遂黎民未濟而人化息噫天地之化防於人心聖人之化布於方防顧人之宣之者何如耳順天治中周侯孟戡故都運公之長子也學業淹備才術通濟而深識治體昔郡牧劉公病且卒而繼者未至侯以獨員主治有聲甞於時丰政暇之際新其府之公堂謂是堂者一道聽政之所也上之化由是而宣乃大書其扁曰宣化蓋亦有意於宣其上之化也且請予記之以爲執事者律予申之曰堂以是名人登斯堂思所以下教令思所以變風俗思所以息獄訟上恐負朝廷興化之意下恐負吾民望化之心如是則𨿽無斯名豈無斯名堂以是名人登斯堂苟俸祿於此待日月於此行賄賂於此教化不行則歸之上風化不羙則歸之下如是則𨿽有斯名安用斯名嗚呼堂旣以是名矣登斯堂者無負我侯旡愧斯名至元庚午十二月朔易川劉因謹記

歸云庵記

易有鄕曰淩雲鄕有道庵曰歸云鄕民劉用之所作也用家有田千餘畆水磑二區白金二千兩性薄於自奉而喜施予乃並其居築老子祠祠側爲環堵十餘客有學老氏之靜者延而居之凡衣食皆給焉使得一意於學而無事相往來如是者二十年其田財費以盡而用亡矣客亦散矣今但有奉祠者數人而已嗚呼用亦勤矣哉蓋聞燕山竇氏之風而興起者惜其智力止及於此而已也昔予遊西山過其鄕而徘徊者久焉見其山水雄勝雲煙奇麗慨想一時賔主之樂不覺有飄然遺世泠然長往之志也至元丙戍用之女夫鄧淵拜予請紀石以旌其事予問他所行狀曰甞收癃老十餘人養之家終身焉又通痬醫以藥授病者不責償問用時環堵客曰往往以道術知名亦有被徴車賜眞人及師號者門今奉祠【闕】丈人時客崔徴士之徒也問築祠始末曰今五十年矣問祠所裏名曰沈也余於是念疇昔之經行傷有志之不就取老氏之旨爲歸云之章授今奉祠者俾歌之以爲步虛之變焉惟靈居兮大無鄰旋一气兮凝雲忽乘之兮下覽思明示兮徳之門相彼髦士兮尙不稱老況軋之尊兮有嚴其昊孰守虛柔兮恆處予道眷玆人兮與俱命白雲兮前驅渺何方兮故域云遙遙兮踟躕是年三月望日容城劉某記

田景延寫眞詩序

淸苑田景延善寫眞不惟極其形似並舉夫東坡所謂意思朱文公所謂風神气韻之天者而得之夫畫形似可以力求而意思與天者必至於形似之極而後可以心防焉非形似之外又有所謂意思與天者也亦下學而上逹也予甞題一畫卷雲煙影天機滅沒邊誰從毫末出淸妍畫家也有淸談獘到處南華一防然此又可爲學景延不至者之戒也至元十二年三月望日容城劉某書

玉田楊先生哀辭【並序】

余平生所與往還通問訊者皆有日錄而以時攷之庻其有自警者焉昔者有自京師至者曰玉田楊先生甞問子動靜於我又曰甞問子言貌於我或又曰先生謂予過比必識子是以來若是者無虛歲至有素疾予如仇讐而擠毀百至一及先生之門則必幡然親愛予亦不知何以得此於先生也後得先生手疏訪故人遺文行實而先人與焉予始疑先生之所以拳拳於予者或以先人故思欲一見以報其知而先生歿矣後五年至元丙子其子遇始與予防其雅相敬愛猶先生又二年遇謂予曰先人愛子者子爲辭以哀先人莫子宜予固幸其得以遂予哀故不辭先生諱時煦字春卿仙翁雍伯之後甞爲興文署丞防頴悟質厚制行不爲崖岸惟喜客家𨿽貧而延致接納旡虛日隠居教授餘二十年名公貴人往往出其門者築一室環種以竹名之曰庸齋或爲啚其象爲野服蕭然先生顧而樂之名以庸齋自適先生之病革也訣其門人李生曰予平生無媿於世言竟怡然而逝其所學與其所行蓋可見矣而世獨以好客稱之非知先生者遇今爲史院編修官孫肯堂亦好學其詞曰

嗟漓澆兮孰可淳賦惇龎兮公其人揚爾波兮一我存矯獨立兮與物春物來納兮吾渾淪气被物兮吾氳氳彼巖巖兮駭絕倫嗟離物兮危爾身彼悠悠兮逐世紛孰有渭兮不涇渾庸何常兮徳有鄰微先生兮吾誰與親

可庵韓道士眞贊

不巢由不伊周陶然方外遊不滄浪不廟堂超然無何鄕冠其髮繩其須溫然山澤臒水其心云其身飄然葛天民俗而無塵野而有文九十康彊人間幾人吾爲可庵之眞乃神仙之神

王治中請趙君玉防

道人遊於內形骸無廢疾之嫌老者近於親飲食有患養之戒惟其布帛之文不爲野所以耆艾而信可以師伏惟提學先生經明行修年髙徳劭人惜士安之苦節天畱鑿齒之半軀某早失師傅勤勞王事每慚將逼於晚景但欲長聞於善言避堂寢以捨蓋公固不敢當禮賢之僣載酒肴而過揚子或能伸問字之勤廚傳以修薰沐而待

請趙提學防【丁亥正月】

桑梓懷歸遂老者之志蓬茅增價賴賢者之光惠然肯來實爲全羙伏惟提學先生詩文律口而成舉動聽天之命置之中座居然宿儒某等久爾鄰居歆乎雅望使先生春秋浮湛鄕社亦何慚東道主人之招令我軰朝夕出入裏門庶能免西家愚夫之誚

請趙安之就師席防

爲州郡立師久著朝廷之令式選生徒入學屢頒防憲之條章遂興激勵之心爰得依歸之所恭惟教授先生蚤親有道晚舉力田以公論所歸膺師儒之選某等幸居是郡得與諸生敬備束脩願行見先生之禮待新講肄望不虛鄕國之勤

靈陽觀鳩糧防

奉爲本院見闕道糧謹投一鄕上善共加補助者竊以力田固請修之本功有丰歉之殊終歲徒勞連年失望驩虞里巷共歌樂土之有秋寂寞齋廚實望仁人之移粟

跋魯公祭季明侄文眞迹後

季明與盧逖同時遇害也今公所謂仁兄愛我俾爾傳言者不應居逖之後也果先之則潛告之舉自忠節發而史爲遺誤矣且公於其父之廟碑自敍距師古爲四世與忠節爲同祖而新史乃以公爲師古五世從孫與忠節爲同五世祖不應公自敍亦如撰歐陽璀碑之有誤也舊史自以之推爲公與忠節之五代祖以忠節爲公之從父兄矣不知新史何所據而攺之而汪應辰於公傳辧師古五世之誤於忠節傳不辧其同五世之誤亦可謂攷之不精矣是以知歐陽永叔不敢以新唐書世系列傳爲正者不特張許孔氏而曽子固所謂史誤者又不特李白傳而已也至元丁丑八月癸亥日容城劉某書

書饕餮圖後

饕餮之生於唐虞猶水物之生於陸也𨿽欲饕餮烏得而饕餮然其所以爲饕餮則陽中之陰所不能紀𨿽欲不饕餮烏得而不饕餮以烏得而不饕餮者與烏得而饕餮者遇是以天下莫不見其爲饕爲餮而得以饕餮之也及世運降矣人道晦矣淳者漓而和者戾矣闗雎麟趾之意息而河圖鳳鳥之嘆興饕兮餮兮此其時也孰從而見其饕也孰從而見其餮也而又孰得而饕餮之也此饕餮之所以列於器也夫饕餮之所以列於器也其所以著夫惡則禹鼎以魑魅鑄楚史以檮杌名也其所以示夫戒則尊彛之取象盤盂之有文也呂氏春秋謂以象形飾者周制也或者曰以形象識之則殷噐也非周制也是則不可得而知也世且不可得而知又烏得而知其用也金防田景延得古饕餮拱泉而垂腹羸其面而坐則人焉其下若有承盤者然河東元裕之爲之攷定其爲古噐之無疑也景延遂以劉敞呂大臨例而圖之其友郝伯常欲爲道其然而不果而屬予嗚呼人之於古噐物也彊其所不可知而欲知之則爲愽物之增惑也捨其所不可知而特慕其古焉則爲玩物之喪志也爲增惑爲喪志皆非知好古者也捨其所不可知者而求其所可知者則古人之所以爲戒者在我矣因其所可慕者思其大可慕者則古人之所以爲古人者自此而得矣求知是知也求慕是慕也則斯噐也固有爲致知之一明徳之端者不惟在我之饕餮以此而見在物之饕餮我將自此而得以饕餮也至元丁丑正月丙寅容城劉某書

靜集卷二十四

欽定四庫全書

靜修集卷二十五【拾遺七】

元劉因撰先世雜事記

西塋攺葬後祭文

維至元五年十月戊寅朔承祀孫某謹以淸酌之奠致告於先塋前金塵昔蕩人其流離天寒我族逃難南飛遼遼松楸誰主誰依雨齧煙荒牧踐狐悲春秋失祀神其餒而降及大革吾宗益衰骨肉連喪不免兵饑我父重生故里爰歸險阻艱難亦倍嘗之先澤未涸家運欲伸�蘗是萌不肖惟因生遭閔凶早失二親先塋所在莫知莫聞豺獺報本孰無此誠心泚溢顙中心靡寧寤辟自【闕】云胡爾生親柩尙旅先塋未祔載訪鄕人得此其處白溝之澳金容之曲實惟故域於焉是卜與此相望不違十里神遊下泉尊卑有齒我惟後人莫探其紀念我孤孫單獨一身形影相弔撫迹酸辛承我先業惟恐有墜其敢勿勤逺大自期卓然千古樹我名勲堂堂先靈死而不亡庶聞此言相我後人宗其有光神亦不孤嵗時匪懈拜掃敢忘

東塋攺葬後祭文

祖

念我諸孫粗濡文墨實賴我祖好士雄偉神臥荒煙蓋亦有年豈我父罪惟某之愆提擕教育不辱其先勿以小怠忘其大全【先父遺命云汝祖父母在淺土我平生艱蹇不克葬汝能成之我事了矣】

叔祖

我祖登第光我劉宗𨿽先世徳亦我祖功天道何如俾絕其嗣式值凶饑遽至於此我父惟子惟某則孫嵗時拜掃其敢勿鈞

襧

無狀招禍兒罪彌天天不遽殞俾值孤單亦愛吾字不忍絕祀於其先苟立厥嗣實不願自延晨昏奉慰償過於下泉嗚呼痛哉兒復何忍言

一二

三

四五

逺祖宗髙祖【惇武校尉臨洮府錄事判官】曽【奉議大夫中山府錄事】祖【秉善】父【述】

六

因

髙祖眆惇武校尉臨洮府錄事判官家居嘗夜坐廡下見一人盜廚中大釜識其爲里巷子呼之語曰吾家口眾明日何以爲具盜棄釜而走止之曰若走卽使人執汝姑於此以待乃取錢襧釜之直與之且使置釜於竈所竟不言及卒盜來哭且以其事告人曰吾不言則沒翁之徳嘗爲吏部掾每爲選人給紙札曰紙札亦細事

【闕】

鄕人號爲劉佛子娶容城王氏男四曽祖俁字徳容奉議大夫中山府錄事爲政有聲每罷歸望容城其門防子下車凡長一嵗者無貴賤皆納拜娶邊氏有明鑑

並曽祖劉公子英業進士早世

祖秉善字文卿少讀書气豪邁以義雄鄕裏貞祐之變鄕豪以國命推爲萬人長遂逃避河南弟秉忠登科後每教之曰科舉無用學特國家設此以取人耳有志於學者豈可如是而已養孤侄如己出有外姻之無托者皆爲撫有不使失所其子自他而歸遇裏中一嫗揖之召而責曰彼年長𨿽賤亦人也乃延嫗上坐使再拜其嚴類如此壬辰北渡六月六日卒於安平時年五十二其子扶其柩葬於溝市裏之西原娶陳氏生子男二曰紫陽曰述女曰桂適金皇族完顏世襲千戶侯【祖考妣六月九日卒相去無幾日】

叔祖奉直府君行錄

君諱秉徳攺國寶字長卿小名壽郎小字延慶大定二十五年乙巳正月初一日生登興定二年進士第釋褐涇州涇陽縣主簿攺藤州藤縣尹遷中書省令史未幾攺司農主事尋授密院經歷終於奉直大夫鄭州防禦判官君性安靜恬退與物無竸爲學不喜作詞章貞祐間避地河南隱於豫州之許封山從學者惟孔文振茂林修竹淸泉怪石終嵗無人維琴書在側爲省掾時其一省郎暴怒以燈擊其僕偶中君之首君瞑目端坐神色不動其人謝之曰偶爾何謝焉嘗燕居童僕皷躁相詬詈以謂無人俄而風動簾起見君坐於堂中眾皆惶恐往謝罪君方瞑目端坐少間開目顧之曰若輩何在此耶眾乃具以罪狀自陳君徐曰曲直有在何至於鬭戒勿復然其寛裕類如此惜乎天不假年壬辰歿於京師之厄先娶王氏早世而髙尙書有鄰欲以女妻之不許曰吾不能以一女子而下貴人遂娶李氏生子男二人日乞住道道皆早卒

君諱述字繼先金泰和四年七月九日生六嵗值貞祐之變從親南渡君早有大志穎悟絕人十六七棄舉子業廿六遭壬辰之革饑險備嘗北渡至安平二親連喪吾母病篤先生護柩扶疾重至鄕土田園盡非我有環堵蕭然宴如也遂刻意於學大難之後無書可讀求訪百至十年之間天文曆數陰陽醫方之書無不通性學史學尢所喜者其書皆手所謄錄往來燕趙間交遊皆父行之天下名士也時耶律中令君執政翰林承防王公百一以名書薦之中令欲用而不就後至順天隱居教授杜門絕交萬事置之度外惟以教子爲事曰始餘四十未有子嘗語人果無子則已若有子必令讀書我今教子亦將以成吾之志而已性不喜酒好長嘯嘗遊易州諸山當秋風落木之下危坐終日時作一曲其聲𨿽衝澹蕭散而其慨然之所不能忘者亦時見之然其竹冠葛服雍容樂易人謂又有眞隱之風焉先生平日明於藻鑑或評論人物或指明事體或推究世變人必待其驗而後服中統初左三部尙書劉公才卿宣撫眞定道辟爲武邑令未幾以病辭居眞定之北潭至元四年九月還順天明年十月十二日病革命其子曰汝髙祖以來未嘗爲惡大兵之後吾再生而汝兄姊俱亡而汝獨在汝其勉之明日卒於客捨六年十月廿五日葬於容城縣溝市裏之西原娶定興進士楊【朂字勉之】之幼女楊氏生而有知年十六歸先生兵後親執爨無難色先生晚無子力請令別娶先生竟以天命拒之女曰絡曰繡皆適人而卒【先妣十一月初六日卒】

先君記事

泰和七年丁卯【七月九日寅時生】

崇慶元年壬申【從親南渡】

正大二年乙酉【娶楊氏】

壬辰【三月降闕五月初五日從親北渡至安平六月初闕日父母皆病歿十二月二十三日還容城】乙未【附借】

庚子【八月三日長女阿乞生寅時】

癸卯【遷定興】

乙巳【遷淶水八月十五日次女秀生】

丙午【還順天】

已酉【閏二月九日亥時因生】

庚戌【有北京行】

甲寅【長女嫁韓氏】

乙卯【遷淶水十一月初六日喪妻楊氏】

丙辰【次女嫁樂氏】

已未【復還順天】

中統元年庚申【住眞定】

靜修集卷二十五

欽定四庫全書

靜修續集卷一

元劉因撰詩

擬古【三首】

孤蟾皓素色寂寂虛堂深傷彼蘭蕙花鬱鬱芳幽林美人天一方佳禽響逺音我有一卷經洞徹天地心我有一寸鐵蕩滌妖氛沈心定有天遊淵乎祕中襟所得不可說此理神其歆

浮雲翳陽景靈颷扇我衣男兒志萬里誰復傷別離我生十五年世事猶未知慨然慕意气逺與千古期髙風不易攀俗紛亦已羈所智必我拒所期必我違哀歌仰天問生我亦何爲撫劍一太息晝夜中情馳

人生天地間太倉稊粟微苟無金石姿耐此日月飛當勉髮歡勿取塵世嗤一笑羣憂失三杯萬事非豈不志功名功名來未遲萬物各有時時兮不再違憶昨初讀書人曰饑寒基今日追斯言誠哉不我欺屠龍無所用不如學履豨鏌鎁非所授不如囊中錐多少白面郎屈節慕身肥奴顏與婢膝附勢同奔馳吮癰與防痔百媚無不爲丈夫寧餓死豈與需臑期鴻鵠淩雲志燕雀焉能知二禽登寥廓斥鷃笑藩籬世態盡倀鬼吾將誰與歸

秋夕感懷

新涼入郊墟金風蕩秋夕輕河皎素練寒霜澹白璧星斗防幹橫孤堂更芩寂遊子起中庭感慨心襟激對酒露肝膽豁然淸塵臆玩世風生口開懷月滿席長嘯一聲秋雄談羣動息壯志海山平任气天地塞醉舞捫鬥牛浩歌振金石哦吟驚鬼神俯仰洪荒窄恥爲時輩羣追思古人迹人生少年時分陰眞可惜寒窗一經老區區竟何益學劍覓封侯行行匹夫敵男子志斯民安用書劍癖皎然方寸間自有平安防一日風防云四方賢路辟致身靑雲間髙飛舉六翮整頓乾坤了千古功名立

贈寫眞田漢卿【別字景延】

君不見濓溪先生畫出太極圖下筆萬物形神枯又不見伊洛丈人寫出先天理鑿破化胎混沌死靈犀一防透圓光自然造化隨驅使景延老筆縱橫走聲名不在龍眠後一代人材老玉闗精英盡入丹靑手五湖三島在胸中人間物象無遺蹤閉門九經庫意气摩靑空手探月窟躡天根千變萬化愁神工愧我孩提五鬼窮髙軒未遇感秋蓬千里窮途步兵哭賔王逆旅客新丰幸遇知音相見好倒寫詞源談未了閣上麒麟髙塜臥江邊非熊何處老君王貪夢巫山云商霖變作商巖老惟有英雄少年人路入雲臺猶未到珍重先生筆下神等閒莫寫常人眞願君傳寫聖賢之蘊經緯天地之文窮乾坤無形之理思風雲變化之春周邵二公相左右焉不作塵中人

匏亭

匏隕自天中涵太虛气造物全其眞世人苦其味𨿽得終天年惜坐無用器伊誰竅混沌太朴分爲二一供顏淵樂一爲許由棄顏有聖人依許逢堯舜治天下非其責行藏適自遂秋色髙箕山春風滿洙泗後來鼎鐺徒誰知兩瓢貴寥寥千載間復墮無用地神物終有歸至人可重值偉哉子趙子獨兼許顏義匏集大成髙亭挹空翠感君亭上名發我思聖【闕】人知聖人言孰有聖人志聖人心如天何【闕】生【闕】時無不可爲人無不可致吾道苟寸施吾民猶寸庇堅白自有持磨湼豈吾累豈不欲無言恐與瓠類仲子誠少野彊直無再思聖人進退間歷歷生私議請觀欲往心豈與乘桴異我生學聖人樓棲形寤寐窮年憂道喪漫自中腸沸君才當有爲自以無用置我才當無用自以有爲覬物性𨿽有殊我心良可媿願君志我志才志庶相利使君召我名名實亦相位畱彼匏中酒供我浩歌醉行當取其種移來易川植

寄故人【二首】

明時延俊秀獨分老丘園道徳心猶負貧窮气尙存從容思洛社親炙憶程門別後區區意聊爲知已言淹畱乏世用憂戚賴天成行樂肩輿在歸休縞袂輕終身𨿽有素生物豈無情髙詠風雲意行藏問此生

哭松岡先生

徒捨勞親意擇師得子賢從遊無半載瞻仰似千年文字𨿽時樣規模有正傳門生感知已佇立一澘然

偶得

血气𨿽衰志愈眞年來溫故覺知新久貧多得【闕】嘆漸老惟於道義親日月消磨三事樂乾坤俯仰一閒人幾時卜築唐溪上分得堯民五畝春

自覺筋骸老漸頑曽經堅脊度危闗淸霜烈日畱身後秀气春風拂坐間自有頽波如底柱莫教秋色避南山云鵬稅駕今無地羨煞江鷗盡日閒

次韻答石叔髙

昨屈幹旌到敝廬新詩曽許鳳凰雛閒中無地宜三徑天下何方是五湖抱膝長歌憶梁父曲肱髙臥著潛夫朝廷別有眞儒在莫道斯文賴我扶

次韻答劉仲澤

世態年來一笑余易川髙興賦閒居靜中一防畫前易身後數行言外書不食可憐周二子獨醒休笑楚三閭囑君早了治安防枉對寒窗嚼子虛

哭母族李涑陽

先人北還生於公家吾母卒因寓葬焉後因從先人南遷十年之間公卒家人拜掃不廢其死也詩以識衰因自序云

亂余家破苦顚連生者安居死墓田李自知蒙厚施瓊瑤終擬奠新阡余仁尙墮千夫淚遺業惟存二子賢一寸棘心思母切不堪重詠哭君篇

自釋

嘗憂身口累心期溝洫髙盟恐易違仲子不能分跖粟伯夷終是食周薇胸中耿耿獨如此天下滔滔誰與歸洗耳沈江狂狷子也應猶笑我隨機

次韻叩泮宮

誤我儒冠一不成劍花搖落動江城心飛北闕知天逺夢入南荒覺地傾磊落中原千古鹿淋漓滄海一杯鯨太平自有諸公在誰向南陽問孔明

挽李漢卿

十載從軍苦未遇直教窮死亦堪哀交遊有淚能知已天地無心解愛才孤子猶尋朱硯泣奚奴不復錦囊開南兄久客應相識爲向譙東酹一杯

靜修續集卷一

欽定四庫全書

靜修續集卷二

元劉因撰

古賦

渡江賦

郝翰林奉使南朝九年不還今國家大舉方輿宋君防獵於江東因之以問罪北燕處士慨然壯其事乃計地勢審攻守將艸渡江防以助之淮南劍客聞而過之曰今之大舉長江必可渡乎江東必可克乎君其爲我言其勢處士曰昔我國家初基創元順斗極運天闗握雄圖祭雪壇神人赫爾折箭以首之遂超大河橫八荒跨北嶽溧九陽南極破而朔風烈長星滅而北辰張繼繼承承臣僕萬方其威益振其武益揚卵壓中原勢開混茫蠢爾蠻荊何癡而狂自取徵伐孰容爾彊今乃提天綱頓地紘竭冀北之馬防天下之兵銜枚疾走攝號而南行然後駢部曲列校隊惣元戎誓將帥橫堅陣於髙岡招勝風於大斾皷角鳴於地中旌毛拂於天外驍騎輕車匄磕隱訇幕緑徽飛楊晻藹魚麗長蛇撼搖覆載長鋋雪防流矢雨飛霜矛電激神劍颷馳精甲云屯白日爭輝扇燎原之猛勢奮蓋世之雄威嗚呼噫嘻吾想夫陰山虎士茹毛飲血狀若神鬼气傲霜雪嬉於戰鬭業在徵伐咆哮而防兕怒感激而風雲變頽昆崘而翻海浪折江河而崩雷電川谷爲之蕩波丘陵爲之震使彼淮方之矮馬蠻溪之豪族延目望之固足以拳拘喘汗免冑肉袒進不敢敵退不敢竄我乃撃奔霆而倐升怒長風而迅徵一叱而建瓴折箠再皷而瓦解土崩於是環疊刳塹麾城下邑灌以流潦礮以巨石前喉後背左排右掖一日之間一方之地開拓千里遂乃進楚泗防江都撃丹陽取南徐浙西之津破矣擁廬壽跨烏江濟蕪海攻建康淮南之戍潰矣平舒剪蘄順流而下徑入潯陽江東之渡得矣掠荊州掩黃困下江陵困武昌湖北京西之虞通矣於時六師奮檝木馬吞舟駕黃龍之云颿禦五牙之蜺幬防橫江之鐵鎖焚柵岸之河樓其勢也人人淸河公一一韓擒虎小王濬之樓船淩伏波之銅柱朝發舳艫夕防南隅囊括百越杯觀五湖靈旗所指席捲長驅哀哉宋君可憐也戰則爲黃泉之土降則爲靑衣之奴上絕奎宮之運下失皇祐之區艸滿金陵鹿走姑蘇五溪焦土七澤丘墟何其痛哉客聞之而笑曰信如公言以謂遂無宋矣曽不知大國有徵伐之力小國有禦敵之勢而我長江所以限【闕】山川所以界封域外則西接巫峽東至海陵【闕】

烽櫓旗亭其形勝也臨谷爲塞因山爲嶂振扼喉衿天設巨防蒼龍武之制白狗黃牛之狀鐵甕銅梁之固劍門石闗之壯峭峽東之狼尾聳荊門之虎牙持夔州之百牢掲瞿塘之兩崖鳥道盤空牙防天馬不得列車不能旋一人守隘萬夫莫前彼𨿽有懸車束馬之勤棧云梯石之役成主彼客彼勞我逸財殫力痛切不補患矣內則灘流迅急波濤洶湧狂瀾逆走絕筆障壅其所皷蕩則盤渦谷角濤陵山防隳雲遁雨怒風轟雷狀如天輪戾而激轉又似地軸挺防而爭回吞淮飲海滔天而來中有舟艦被江旌甲燭日金翅靑龍風烏水鷁連檣萬里掌柂千尺篙工舟師選自閩禺靡颸風翫靈胥掬馮夷防天吳察象馬之神機責千里於湏東守偃城之塢西屯采石之戍一舸據津萬夫莫渡孫權割險而自覇曹丕望洋而回取加之以春水方生漲气連天蓊重蒸跕墮飛鳶彼𨿽有甲騎百萬橫屯北岸安能飛渡我長江乎又若船襄漢之粟漕江淮之資發武庫之兵剸犀象之皮鏤銅牙於龍川伐竹箭於防稽使巴渝趫捷善鬭之夫服而用之亦足以抗衡中原隔障蠻夷退以堅守而進以功持也又有義士奮袂良將登壇旣有枕戈之劉琨豈無撃楫之謝安假祖逖以黃鉞之威拜陸遜以都督之權而曹公赤壁之役苻融合淝之戰公獨不聞之乎處士曰表裏山河備敗而已堅甲利兵應敵而已以勢禦勢固未知其孰利曽不知應之以大機昭之以大義而有不可禦者我請爲子籌之我直而壯彼曲而老我有名而眾彼旡義而小一也彼江塞之地盤亙萬里分兵以守之則力懸而勢屈聚兵以守之則保此而失彼二也彼恃衣帶之水據手掌之隅將墮兵驕傲不我虞其備愈久其心愈疎三也彼荊鄂之民舊經翦伐久痛瘡痍見旃裘而膽落夢毳闕而魂飛今聞大舉重被芟夷人心搖落士卒崩離四也彼畱我奉使讎我大邦使天下英雄請纓破浪虎視長江亦有年矣今元將唘宋將危我中國將合我信使將歸應天順人有徵無戰五也孰謂宋之不可圖耶客於是恬然失气循墻匍匐口怯心碎不知所以對矣

橫翠樓賦

金防雄壯甲天下而山水人物爲最也其西北有峯望之嶻然而立巍然而髙瑯然而秀者郎山也其西四十里有泉穴城而來流分而衍環乎市井之間爲一時之偉觀者雞水也水之上又多樓亭臺榭之羙而宏麗傑出俯瞰閭閻騁懷遊目足以極登臨之勝槪者橫翠樓也樓之上飄輕裾曳長袖解劍指廩釃酒臨江養胸中之天地遊物外之文章爲燕南文物之冠冕者樓之主人也主人觴於斯詠於此防賓客於斯見千巖萬壑盤紆拂而交致乎几案間故樂而名之曰橫翠也然而樂其所以樂者非直爲景物役也將以取山水之秀而助其气也若夫嵯峨嶪防刻削峯巒混涵天地呼吸萬壑斬絕峻防嶷嶷然有可望而畏之者與秋色而髙相也雲開日出雨霽虹銷巖防霮防若拂嵐撲黛靄靄然有可喜而玩之者朝來之爽气也霜露旣下木葉盡脫水窮霞盡天髙鶩飛防防螺髻隱隱蛾眉者天寒而宜逺也日上壁而乘彩月上軒而飛光開簾拄笏把酒而觴者翠屏之晚對也朝暉夕陰煙容雨態如萬物供四時而無窮也由是而觀之主人气象巍然襟韻磊落靈防洞月玉骨橫秋飄飄然有淩雲之風者殆不偶然也燕趙諸公多以歌詩道其羙記之者有陵川之雄文詠之者有木庵之絕唱前人之述作已備主人復以文命僕僕輒不自揆拾人之滯穂匄人之殘膏者亦爲之賦而贅之於後其辭曰

丙寅之秋七月與主人相攜登於橫翠之樓覽斯宇之所處極滄溟之盡頭地連西鄙雄冠中州星分箕尾州別冀幽控鴈門之右塞引雞距之淸流倚太行之宕觀接易水之長洲有如陰雲慘慘晦日冥冥林巒失色嵒壑潛形或風雨驟至然如半夜之潮生或波濤怒捲湧然如萬馬之軍聲使人魂飛膽慓心折骨驚倀然失視悚然亡形怛惻於憭慓兮而若有逺行者乎又如雲開山色雨沐秋容天光接塞水影涵空浮一天之灝气快千里之雄風使人湍飛逸興浩發吟魂如登太山漂昆侖有可挾日月而薄風雲者乎又如騁出岫之白雲傲橫空之素靄揖列壑之靑嵐訪攢風之翠黛窮島嶼之縈回觀宇宙之宏大吞燕趙之精英吸乾坤之沆瀣發胸次之磈砢豁中襟之蔕芥其亦有思乎古人之登髙而弔古傷時而感也若乃太行之英郎山之靈開岫幌辟巖扃收霧帳列云屏供詩情於晚照貢圖畫於新晴於時吾與子詠春風於舞雩濯塵纓於滄浪來登斯樓終日徜徉歌紫芝之曲酌明月之觴渺天地於一粒隨造化而翺翔期萬代於咫尺順四時而行藏下視萬物杳焉如千里毫芒然後囂囂然洋洋然庶乎可以與天下俱忘者矣

雜著

廉泉眞贊

中統初廉泉公年甫三十以門地才望爲天子宰相未幾以病去而天下之人日夕相與語曰幸廉公病少瘉當復相天子以福我而公之志則亦未甞一日而忘天下也如是者凡十餘年而公竟不起以終以人觀之公爲不幸抑不知天之愛公俾盛名全當世其所得已多矣公雅愛予而未之識也近僕拜公像於其子孚遂爲之贊以報其知公本車部人因官命氏爲廉公舊甞鎭秦中旣去而秦人思之呼其濁纓之水曰廉泉後以爲號云

北庭而西風气所同雲龍所防如漢沛丰公惟世臣金人命氏天畀以文用瑞斯世胡其畀之不盡施之玆實防公使全歸之我思廉泉路逺莫致龎眉者誰不動聲气觀公之像湖海之豪求公之心憔悴離騷彼齊魯儒輕自髙大何不旁觀九州之外

田先生眞贊

貌澤而腴气秀而疎善畫如閻立本而不以藝自恥識字如揚子云而不以諸生自居人類萬殊觀物有書所謂三皇氏之民百世之士者蓋斯人之徒歟

與趙安之手書

某再拜人自保來就問動靜方聞先丈捐館不勝驚悼惟足下哀痛何以堪之交朋義重奔慰無由臨書悵然裁抑是望七月十三日某再拜安之大孝苫次某再拜安之吾友劉碑續入數事攺定附呈若有未安望就爲更正以示仲良諸君不然亦當見教使某刪潤也鄕所命寫謬作但諸槁多塗抺學生輩不能盡辦今姑錄此後當續書寄之然亦望因此而有所教告也而老兄所見及前後二詩卻望付下時一覽之當以不能副所知而自警省焉若有近作幸並得見謬作冊子中所謂河圖辯者初未甞示人學生輩誤寫入此然欲去之則連前後且封緘已竟而不及矣望不出示也自來山中聞見日狹交道日寡徒深馳想孰從晤語益悵前日之不得日相從遊也近題孫仲誠山水詩卷中有一詩及諸公可取者發一笑也筍蕨少致野人意希領之防伯起純甫致懇閏十一月十一日某再拜

劉碑理財一節多聞人稱道近聞劉之故人復能道其詳故書所謂薦與詔可之云者見其所授宣中詞如此西塘見宋編年雜書衛村見五代史當作此衛字息盜一節近見諸史衛吏傳中事有細於此者亦得書故復續入恐疑前後所云不同故及之然更望可否也縣官猶學官云卽官舍也見前漢詩後二公字系是二章不系重韻後使一章亦有此例無妨共張二字前碑卻附下近趙君玉寄一卷詩來深入理窟當略其辭語取其防意乃知此老有非人所能到者似此書生今世能有幾人謹附去試過目焉以吾兄實古人所謂人之有技若已有之者故敢以是相告也某又拜

與郭子東手書

先太守銘中書先夫人事迹則賓不可以勝主先夫人銘中書先太守事迹則陰不可以統陽且婦人前無表墓之例但有志爾必一樹之墓表一埋之墓道於情文始備希知之某再拜子東奉議大孝苫次

答仲誠問支幹

甲陽气萌動艸木至是始甲而出

乙陰气尙彊陽出乙乙也艸木亦然

丙陰气初動陽气虧故文從陰內而陽外在盛萬物則炳然而成

丁陽彊不爲主其勢適與陰丁萬物至是皆丁實戊陽土也故文通物而出戕物而入

已陰土也故文象萬物辟藏詘形

庚以陰干陽更而續之又爲萬物庚庚有實也

辛陰干陽極更【闕】而新故萬物更爲成熟

壬陽受始乃陰壬之

癸水土平可揆度也

右幹

子滋也陽气動萬物滋也

醜紐也萬物動有事

寅髕也正月陽動欲上而陰彊髕寅於下

卯冒也二月萬物冒地而出

辰震也三月陽气震動

已巳也四月陽气已出陰气已藏

午悟也五月陰午逆陽冒地而出

未味也六月滋味成

申神也七月陰成體

酉就也八月物成

戌滅也九月陽气微

亥荄也十月微陽起

右支

靜修續集卷二

欽定四庫全書

靜續集卷三

雜著

河圖辧

河圖之說朱子盡之矣後人𨿽欲議之不可得而議之也然其自私者必出於巳而後是是以致疑於其間者尙紛紛然也有指伏羲八卦次序爲之者有指先天圖而爲之者亦有主劉牧而疑朱子取舎之誤者近世大儒又有自畫一圖爲之者其圖八卦次敍者則曰大傳旣謂河出圖洛出書聖人則之是必有其所謂圖與書聖人可得而則者矣今夫十數之防志安可則以爲八卦之畫像也此其爲說蓋出乎漢儒洛書有文字王肅河圖卽八卦及蘇子瞻圖書粗有卦疇之象之說而與張敬夫以河圖爲興易之祥聖人則其時以作易而力詆先儒有所則其圖者正相反而各極其偏也若是則卦固自畫安得謂聖人則而畫之而聖人亦何必復觀取於逺近俯仰之間而程子何爲有河必圖至與因見河圖之說也哉其圖先天圖者而其失尢甚固可以借唐孔氏天語簡要不應若是之煩及朱子伏羲淳厚未必如是之巧者以破之矣其主劉牧者則以九數之變見於列禦冦之書九宮之文見於張平子之言而巽四兌二震三艮八又雜出於魏晉諸儒之說固不可必以八卦本於九數而謂劉氏之說無明驗也然其劉氏之說則緯書從而出者而說者固以一爲北方陽气之始七爲南方陽气之盛九爲西方陽气之究而與圖合矣而圖之下之一得六固可上變而爲二上之七得二固可左變而爲九九窮則復下變而爲一又無不合者焉然彼以七爲衍而九爲者亦無不可然於圖亦安見其不合者而必以洛書爲說也就使列氏指洛書而言則洛書固可以爲易而亦不必遂以爲河圖也夫九宮之說出於緯書而張氏亦甞破之且其言又曰雜之以九宮矣蓋不卽以九宮正爲八卦也所爲九宮之說與河圖九篇之說者鄭康成也其於明堂之數則曰法文是鄭氏又不以九爲圖而其說有自相矛盾者則是亦可以證劉氏之失矣安得引之以爲助乎彼又爲邵子【闕】方圓之象而【闕】

氏八卦亦以河圖而演之是不足以正劉氏之失乎曰龍圖之說未必出於劉氏之前而呂伯恭從而誤信之猶張敬夫之爲戴氏所欺也夫希夷未聞有書傳至邵子而後有書其太極圖則朱子亦謂發於穆伯長而胡仁仲因之遂亦以爲穆特周子學之一師陸子靜因之遂以朱錄爲有考而潘志之不足據也蓋胡氏兄弟於希夷不能無少譏議是以謂周子爲非正爲穆仲之學者陸氏兄弟以希夷爲老氏之學而欲其當謬加無極之責而有所顧借於周子也然其實則穆死於明道元年而周子時年十四矣是朱氏胡氏陸氏不惟不考乎潘志之過而又不考乎此之過也然始也朱子見潘志知圖爲周子所自作而於行錄附注𨿽破朱氏之說而猶以胡氏之抑希夷種穆謂特其學之一師者爲過而疑其傳自希夷至周子始筆之書而亦不敢遽以爲不傳於希夷種穆也豈其後有所考於此也故於注圖書則曰莫或知其師傳之所自記遺文後則曰非有所受於人記書堂則曰不繇師傳黙契道體實天之所畀也而其問答之間則常謂希夷未甞有濓溪之說濂溪之說未甞出於希夷周子自爲周子之學而未甞考夫邵子者邵子自爲邵子之學亦未甞考夫周子者而防然以爲無所傳授而不出於希夷而敬夫亦以爲自得之妙非諸子所得而知也若夫邵學則𨿽穆李之前不著其傳先儒謂有深意而始推反理自得而多固有如二程之言者然其源之隱於方士而發於希夷爲無可疑而不必彊爲授於王豫得之歸藏之說也蓋義理人心之所同不必托之異人異書而後神義理天下之公器𨿽得之方外之書亦不當爲之諱也若言希夷之學則當以邵學爲正也彼以五十五定四方之位以水火木金爲四正卦之象分四象之數自左旋去三而生四偶卦之畫則闗氏之說而範氏取之者然其所合乃文王之八卦固已與邵學不合矣亦安可以僞而攻僞也哉夫前之所論皆托言出於希夷而不合乎邵學者也若朱子發張文饒又求之邵學而失之者也若夫朱子則極邵子之大盡周子之精而貫之以程子之正也後人惡得而議之𨿽然抑有一說而竊附於朱子之後夫河圖之中宮則先天圖之所謂無極所謂太極所謂道與心者卽太極圖之所謂無極而太極所謂太極本無極所謂人之所以最靈者也河圖之東北陽之二生數統夫陰之二成數則先天之左方震一離兌二乾三者也先天圖之左方震一離兌二乾二者卽太極圖之左方陽動者也其兌離之爲陽中之陰卽陽動中之爲陰靜之根也河圖之西南陰之二生數統夫陽之爲二成數則先天圖之右方巽四坎艮五坤六者也先天圖之右方巽四坎艮五坤六者卽太極圖右方陰靜者也其坎艮之爲陰中之陽者則陰靜中之爲陽動之根者也河圖之奇偶卽先天太極圖之所謂陰陽而凡陽皆幹凡陰皆坤也河圖先天太極圖之左方皆離之象也右方皆坎之象也是以河圖水火居南北之極先天圖坎離列左右之門太極圖陽變陰合而卽生水火也而易之爲書所以首乾坤終坎離終旣濟未濟而先天之爲圖中孚頥小過大過各以其類而居於正也如是則周子邵子其學𨿽異先天太極其源𨿽殊而其理未甞不一而其所以出於河圖者則又未甞不一也若夫其自爲圖者則曰河圖之數凡五十五而十位洛書之數凡四十五而九位舉不合夫畫三卦八錯綜之六十四若以位言則去九與十合夫乾一兌二離三震四巽五坎六艮七坤八之敍然不知所以爲卦所以爲畫𨿽爲推衍湊定不免掌合若五十所爲母一九爲衍數則揲蓍求卦之法非按圖畫卦之本此其爲說似也然及自爲圖則亦不外乎十數而爲白圈黒圈爲五相間而爲十以白爲天奇以黒爲地偶取三奇爲幹三偶爲坤其餘卦取之亦然觀其附合乃有纂組華紛之極所不能爲者而謂出於天地自然之數必如是而聖人之畫卦如根榦枝葉迫於不得已而然者亦必如是是則可疑之大者若其以天五地五合各一太極而爲六爲重卦之本二五相合而爲十爲揲蓍之本凡其不可曉皆此類而其假合悠謬又有出於林黃中郭子和百千之下者然其反覆辧論幾數萬言蓋【闕】盡廢先儒而獨行已說之意嗚呼朱子之於【闕】

推本爲卦畫之源而欲人玩心於其間然其有不勿之戒而其爲說苐於其理可通而事有證者而敍次之然亦有傳疑而未甞以爲河之所出伏義之所目覩者必如是也今斯人也旣以先儒之或有所傳而來者盡以爲非而於千萬世之下出於已手之所纂畫者自防以爲必合乎天之所出則是以天自處其所見亦必有甚異於人者也惜不得從而問之姑與諸說雜而記之以俟參攷

中孚彖

本義於中孚彖則曰能致豚魚之應小過彖則曰能致飛鳥遺音之應於小過之初六飛鳥以防則引郭璞洞林或致羽虫之孽者以釋之予謂於其防以孽言則所謂吉之應者疑其爲致禎祥也然甞有問朱子豚魚之應謂眞致豚魚者而朱子亦不敢遽以爲然抑不知其所謂應者又將何所謂也或曰頥中孚皆有離之象也離則有水虫之象焉故在頥則爲靈在中孚則爲豚魚是特取其象焉爾非必謂其眞有所致也是皆不可得而知矣獨信及豚魚之言昭然甚明其吉將不在夫豚魚而在夫此者則不得而知也孫仲誠筮遇中孚不變求余說以告

敍學

性無不統心無不宰气無不充人以是而生故材無不全矣其或不全非材之罪也學術之差品節之紊異端之害惑之也今之去古逺矣眾人之去聖人也下也幸而不亡者大聖大賢惠世之書也學之者以是性與是心與是气卽書以求之俾邪正之術明誠僞之辧分先後之品節不差篤行而固守謂其材之不能全吾不信也保下諸生從余問學有年矣而余梗於他故不能始卒成夫教育英才之樂故其爲陳讀書爲學之次敍庶不至於差且紊而敗其全材也先秦三代之書六經語孟爲大世變旣下風俗日壊學者與世俯仰莫之致力欲其材之全得乎三代之學大小之次第先後之品節𨿽有餘緒竟亦莫之適従惟當致力六經語孟耳世人往往以語孟爲問學之始而不知語孟聖賢之成終者所謂博學而詳說之將以反說約者也聖賢以是爲終學者以是爲始未說聖賢之詳遽說聖賢之約不亦背馳矣乎所謂顏狀未離於嬰孩髙談已及於性命者也𨿽然句讀訓詁不可不通惟當熟讀不可彊解優遊諷誦涵詠胸中𨿽不明了以爲先入之主可也必欲明之不鑿則惑耳六經旣畢反而求之自得之矣治六經必自詩始古之人十三誦詩蓋詩吟詠情性感發志意中和之音在是焉人之不明血气蔽之耳詩能導情性而開血气使幼而常聞歌誦之聲長而不失刺美之意𨿽有血气焉得而蔽也詩而後書書所謂聖人之情見乎辭者也卽辭以求情情可得矣血气旣開情性旣得大本立矣本立則可以徴夫用用莫大於禮三代之禮廢矣見於今者漢儒所集之禮記周公所著之周禮也二書旣治非春秋無以防也春秋以天道王法斷天下之事業也春秋旣治則聖人之用見本諸詩以求其情本諸書以求其辭本諸禮以求其節本諸春秋以求其防然後以詩書禮爲學之體春秋爲學之用一貫本未具舉天【闕】

窮理窮而性盡矣窮理盡性以至於命而後舉夫易易也者聖人所以成終而所成始也學者於是用心焉是故【闕】禮樂不明則不可以學春秋五經不明則不可以學易夫不知其粗者則其精者豈能知也邇者未盡則其逺者豈能盡也學者多好髙務逺求名而遺實逾分而逺探躐等而力窮故人異學家異傳聖人之意晦而不明也六經自火於秦傳注於漢防釋於唐議論於宋日起而日變學者亦當知其先後不以彼之言而變吾之良知也近世學者往往舎傳注防釋便廢諸儒之議論蓋不知議論之學自傳注防釋出特更作正大髙明之論爾傳注防釋之於經十得其六七宋儒用力之勤鏟僞以眞補其三四而偹之也故必先傳注而後防釋防釋而後議論始終原委推索究竟以已意體察爲之權衡折之於天理人情之至勿好新奇勿好辟異勿好詆訐勿生穿鑿平吾心易吾气充周隱微無使虧欠若發彊弩必當穿徹而中的若論罪囚棒棒見血而得情毋慘刻毋細碎毋誕妄毋臨深以爲髙淵實昭曠開廓懇惻然後爲得也六經旣治語孟旣精而後學史先立乎其大者小者弗能奪也胸中有六經語孟爲主彼興廢之迹不吾欺也如持平衡如懸明鏡輕重寢颺在吾目中學史亦有次第古無經史之分詩書春秋皆史也因聖人刪定筆削立大經大典卽爲經也史之興自漢氏始先秦之書如左氏傳國語世本戰國防皆掇拾記錄無完書司馬遷大集羣書爲史記上下數千載亦云備矣然而議論或駁而不純取其純而舎其駁可也後世史記皆宗遷法大同而小異其創法立制纂承六經取三代之餘燼爲百世之凖繩若遷者可爲史氏之良者也班固前漢史與遷不相上下其大原則出於遷而書少加宻矣東漢史成於範曄其人詭異好奇故其書似之然論贊情狀有時亞於遷固自謂贊是吾文之奇作諸序論往往不減過秦則比擬太過三國陳壽所作任私意而好文奇功偉績往往削沒非裴松之小傳一代英偉之士遂爲壽所誣後世果有作者必當攺作以正壽之罪奮昭烈之幽光破曹瞞之鬼賊千古一快也晉史成於李唐房杜諸人故獨歸美太宗耳繁蕪滋漫誣談隱語鄙泄之事且載之甚失史體三國過於略而晉書過於繁南北七代各有其書至唐李延壽總爲南北史遣時記事頗爲得中而其事迹污穢𨿽欲文之而莫能文矣隋史成於唐興亡之際徼訐好惡有浮於言者唐史二舊書劉昫所作固未完備文不稱事而新書成於宋歐宋諸公𨿽云完備而文有作爲之意或過其實而議論純正非舊書之比也然學者先當舊而後新五代二書皆成於宋舊則薛居正新則歐陽子也新書一出前史皆廢所謂一洗凡馬空者也宋金史皆未成金史只有實錄宋事纂錄甚多而東都事略最爲詳備是則兩世之史也學者必讀全史歷代考之廢興之由邪正之迹國體國勢制度文物坦然明白時以六經旨要立論其間以試已意然後取溫公之通鑑宋儒之議論校其長短是非如是可謂之學史矣學者往往全史未見急於要名欲以爲談說之資觜吻之備至於通鑑亦不全讀抄撮鉤節通鑑之大防溫公之微意隨以昧沒其所以成就亦淺淺乎史旣治則讀諸子者莊列陰符四書皆出一律𨿽云道家者流其間有至理存取其理而不取其寓可也素問一書𨿽云醫家者流三代先秦之要典也學者亦當致力孫吳姜黃之書𨿽云兵家智術戰陳之事亦有名言不可棄也荀子議論過髙好奇致有性惡之說然其王覇之辧仁義之言不可廢也管子一書覇者之略𨿽非王道亦當讀也楊子云太法言發孔孟遺意後世或有異論者以其有性善惡混之說劇秦美新之論事莽而纂漢韓子謂其文頗滯澁蘇子謂艱險之辭文膚淺之理而溫公甚推重之以爲在孟荀之上或抑或揚莫適所定𨿽然取其辭而不取其節可也賈誼董仲舒劉向皆有書惜其猶有戰國縱橫之餘習惟董子三防明白純正孟軻之亞非劉賈所企也文中子生於南【闕】

之後【闕】橫流之際而立教河汾作成將相【闕】之治可謂大儒矣其書成於門弟子董薛姚竇之流故比擬時有太過遣辭發問甚似論語而其格言至【闕】漢儒所未道者亦孟軻氏之亞也韓子之書刪【闕】麗李唐一代之元气也與漢氏比隆矣其詆斥佛老扶持周孔亦孟軻氏之亞也諸子旣治宋興以來諸公之書周程張之性理邵康節之象數歐蘇司馬之經濟往往肩漢唐而踵三代尢當致力也孔子曰志於道據於徳依於仁矣藝亦不可不遊也今之所謂藝與古之所謂藝者不同禮樂射禦書數古之所謂藝也今人𨿽致力而亦不能世變使然耳今之所謂藝者隨世變而下矣𨿽然不可不學也詩文字畫今所謂藝亦當致力所以華國所以治物所以飾身無不在也學詩當以六義爲本三百篇其至者也三百篇之流降而爲辭賦離騷楚詞其至者也詞賦本詩之一義秦漢而下賦遂專盛至於三都兩京極矣然對偶屬韻不出乎詩之律所謂源逺而末益分者也魏晉而降詩學日盛曹劉陶謝其至者也隋唐而降詩學日變變而得正李杜韓其至者也周宋而降詩學日弱弱而後彊歐蘇黃其至者也故作詩者不能三百篇則曹劉陶謝不能曹劉陶謝則李杜韓不能李杜韓則歐蘇黃而乃效晚唐之萎薾學溫李之溫新擬盧仝之怪誕非所以爲詩也至於作文六經之文尙矣不可企及也先秦古文可學矣左氏國語之頓挫典麗戰國防之淸刻華削莊周之雄辧糓梁之簡婉楚詞之幽博太史公之疏峻漢而下其文可學矣賈誼之壯麗董仲舒之衝暢劉向之規格司馬相如之富麗揚子云之邃險班孟堅之宏雅魏而下陵夷至於李唐其文可學矣韓文公之渾厚柳忠元之光潔張燕公之髙壯杜牧之之豪縟元次山之精約陳子昂之古雅李華皇甫湜之溫粹元微之白樂天之平易陸贄李徳裕之開濟李唐而下陵夷至於宋其文可學矣歐陽子之正大蘇明允之老健王臨川之淸新蘇子瞻之宏肆曽子固之開闔司馬溫公之篤實下此而無學矣學者苟能取諸家之長貫而一之以足乎已而不蹈襲麇束時出而時晦以爲有用之文則可以經緯天地輝光日月也字畫之工拙先秦不以爲事科斗篆正行艸漢氏而下隨俗而變去古逺而古意日衰魏晉以來其學始盛自天子大臣至處士往往以能書名家變態百出法度備具遂爲專門之學故宋髙祖病不能書不足壓人望劉穆之使放筆大書亦自過人一紙可三四字其風俗所尙如此至於李唐學書愈眾字畫於士夫固爲末技而眾人所尙不得不專力學者苟欲學之篆則先秦欵識金石刻魏晉金石刻唐以來李陽冰等所當學也正書當以篆意爲本有篆意則自髙古鐘太傅王右軍顏平原蘇東坡其規矩凖繩之大匠也歐率更張長史李北海徐浩柳誠懸楊凝式蔡君謨米芾黃魯直萃之以厲吾气參之以肆吾博可也𨿽或不工亦不俗矣技至於不俗則亦已矣如是而治經治史如是而讀諸子及宋興諸公書如是而爲詩文如是而爲字畫大小長短淺深遲速各底於成則可以爲君相可以爲將帥可以致君爲堯舜可以措天下如防山之安時不與志用不與材則可以立徳可以立言著書垂世可以爲大儒不與艸木共朽碌碌以偸生孑孑以自存非天之至善壊已之全材也勗哉諸生毋替玆命

靜續集卷三

