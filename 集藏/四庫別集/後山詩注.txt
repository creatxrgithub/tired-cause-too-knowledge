

欽定四庫全書

集部三

後山詩注

別集類二【宋】

提要

【臣】等謹案後山詩注十二卷宋陳師道撰任淵注原本六卷此本作十二卷則淵作注時每捲釐爲二也淵生南北宋間去元祐諸人不逺佚文遺迹往往而存卽同時所與周旋者亦一一能知始末故所注排比年月鉤稽事實多能得作者本意然師道詩得自苦吟運思幽僻猝不易明方回號曰知詩而瀛奎律髓載其九日寄秦覯詩猶誤解末二句他可知矣又魏衍作師道集記稱其詩未嘗無謂而作故其言外寄托亦難以臆揣如送郭槪四川提刑詩之功名何用多莫爲分外慮送杜純陜西轉漕詩之誰能畱渴須逺井贈歐陽棐詩之嵗歷四三仍此地家餘五一見今朝觀六一堂圖書詩之歷數況有歸敢有貪天功次韻蘇軾觀月聴琴詩之信有千丈淸不如一尺渾次韻蘇軾勸酒與詩之五士三不同夙紀鳴蟬賦寄蘇軾詩之功名不朽聊通袖海道無違具一舟寄張耒詩之打鴨起鴛鴦離潁詩之叢竹防供爨池魚已割鮮送劉主簿詩之二父風流皆可繼排禪詆道不須同送王元均詩之故國山河開始終以及宿深明閣陳州門絕句寄曹州晁大夫等篇非淵一一詳其本事今據文讀之有茫不知爲何語者卽鉅野詩之蒲港對蓮塘儷偶相配似乎不誤非淵親見其地亦不知港字當爲巷也其中如寄蘇軾詩之遙知丹地開黃卷解記淸波沒白鷗二語蓋宋敏求校定杜詩誤攺白鷗沒浩蕩句軾嘗論之見東坡志林故師道借以爲諷淵惟引其寄弟轍詩萬里滄波沒兩鷗句則與上句丹地黃卷不相應矣他如兒生未知父句實用孔融詩情生一念中句實用陳鴻長恨歌傳度越周漢登虞唐句虞唐顚倒實用韓愈詩孰知詩有驗句以熟爲孰實用杜甫詩而皆遺漏不注次韻春懷詩塵生鳥迹多句鳥迹當爲馬迹之訛而引晉簡文牀塵防迹附防之齋居詩靑奴白牯靜相宜句牯字必誤而引白角簟附防之謁龎籍墓詩叢篁侵道更須東句東字必誤而引齊民要術東家種竹附防之至於以謝客兒爲客子以龍爲龍伯皆舛謬顯然淵亦絕不糾正是皆不免於微瑕據淵自序其編次先後亦如所注山谷集例寓年譜於目錄今考和豫章公黃梅二首注曰此篇編次不論姑仍其舊又於紹聖三年下注曰是嵗春初後山當罷潁學而離潁等詩反在卷終又有未離潁時所作魏本如此不欲深加攺正而於示三子詩則注曰此篇原在晁張見過詩後今遷於此於雪後黃樓寄負山居士詩則注曰此詩原在秋懷前今遷於此於再次韻蘇公示兩歐陽五詩則注曰以東坡集考之原在泛潁詩後今遷於此則亦有所竄定非衍之舊又衍記稱師道卒於建中靖國元年年四十九此集托始於元丰六年則師道年已三十一不應三十嵗前都無一詩觀城南寓居二首列於元丰七年而注曰或云熙寧間作則淵亦自疑之題趙士暕髙軒過圖一首淵引王立之詩話稱作詩後數月間遂卒故其後更列送歐陽棐晁端仁王鞏三詩今考王立之詩話實作數日無已卒士暕贈以百縑校其所錄情事作數日爲是則小誤亦所不免然援證古今具有條理其所得者實多莊綽雞肋編嘗摭師道詩采用俚語者十八條大致皆淵注所已及可知其用意之密矣固與所注山谷集均可並傳不朽也乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

後山詩注卷一

宋陳師道撰

任淵

注

妾薄命二首【後山自注曰爲曾南丰作○漢書許後傳曰柰何妾薄命端遇竟寜前故曹植樂府有妾薄命篇】

主家十二樓【鮑照煌煌京洛行曰鳯樓十二重按漢書𨿽有五城十二樓事與此意不同故不援引後仿此】一身當三千【白樂天詩曰後宮佳麗三千人三千寵愛在一身後山以五字道之語簡而意盡集中如此甚眾】古來妾薄命事主不盡年起舞爲主壽相送南陽阡【言樂未畢而哀繼之也劉禹錫詩向來行哭裏門道昨夜畫堂歌舞人後山蓋用此意荘子曰可以盡年漢書髙帝紀曰項伯亦起舞劉禹錫紇那曲曰願郎千萬壽長作主人翁陶淵明挽歌向來相送人各已歸其家漢書原涉傳涉父爲南陽太守父死涉大治起冢捨買地開道立表署曰南陽阡】忍著主衣裳爲人作春妍【此二句及下篇向來一瓣香敬爲曽南丰之句皆以自表見其不忍更名他師也樂天燕子樓詩曰鈿暈羅衫色似煙幾回欲著卽潸然自従不舞霓裳曲疊在空箱十二年後山蓋用此意而語尢髙古東坡詩云爲人作容姿】有聲當徹天有淚當徹泉【劉子史通載溫子升永安故事曰怨痛之響上徹靑天韓退之詩上呼無時聞滴地淚到泉漢書賈山傳曰下徹二泉】死者恐無知【家語子貢問孔子曰死者有知乎將無知乎】妾身長自憐【謝暉銅雀臺詩曰況乃妾身輕楚辭九辯曰惆悵兮而私自憐李太白去婦詞曰孤妾長自憐世或苦後山之詩非一過可了近於枯淡彼其用意直追騷雅不求合於世俗亦惟恃有東坡山谷之知也自此兩公外政使舉世無領解者渠亦安暇卹哉】

葉落風不起山空花自紅【兩句曲盡丘原淒慘意象文選潘安仁悼亡詩落葉委埏側枯荄帶墳隅南史謝貞詩風定花猶落】捐世不待老惠妾無其終【左傳曰抑君賜不終注云惠賜不終也】一死尙可忍百嵗何當窮【忍死尙可得死實難詩意謂安得速死以従其主也晉宣帝紀魏明帝曰死乃復可忍吾忍死待君退之詩百年未老不得死】天地豈不寛妾身自不容【孟郊詩出門卽有礙誰謂天地寛荘子云不容身於天下】死者如有知殺身以相従向來歌舞地夜雨鳴寒蛬【師死而遂背之讀此詩亦少知愧矣南史範縝曰王子知其祖先神靈所在而不能殺身以従之淵明詩向來相送人老杜詩回首可憐歌舞地爾雅曰蟋蟀蛬】

送外舅郭大夫槪西川提刑

丈人東南來復作西南去【風俗通曰易云師貞丈人吉非徒取尊老亦須徳行先人也左傳曰杖莫如信言其徳可信杖也】連年萬里別更覺貧賤苦【老杜詩復爲萬里別又云乃知貧賤別更苦】王事有期程親年當喜懼【上句謂郭以之官不得畱下句自謂母老不得去也】畏與妻子別已復迫曛暮【時後山妻子皆隨郭行迫曛暮謂明日遂當作別老杜詩欲別向曛黒】何者最可憐兒生未知父【史記孔子世家曰骨何者最大此用其句法】盜賊非人情蠻夷正狼顧功名何用多莫作分外慮【郭槪爲人頗喜功利二蘇章疏皆嘗論列故後山每詩多有諷戒盜賊本非人所樂爲必在位者有以致之蠻夷方懷貳而不以無事鎭之則邊隙開矣前漢食貨志失時不雨民且狼顧注云狼性怯走且還顧晉書王羲之傳遺殷浩書曰若猶以前事爲未工故復求之於分外宇宙𨿽廣自容何所】萬里早歸來九折愼馳騖【九折阪𨿽用前漢王吉事實戒其行險也老杜詩云早歸來黃土污衣眼易瞇又詩防子愼馳騖】嫁女不離家生男已當戶曲逆老不侯知人公豈誤【後山以貧故妻子嘗寄食槪家異乎張負所以期陳平者矣故有曲逆不侯之嘆傅豫章行雲男兒當門戶墮地自生神】

送內

麀麌顧其子【爾雅鹿牡麚牝麀其子麛麕牡麌牝麜其子麆韓非子曰孟孫獵得麑其母隨之而啼】燕雀各有隨【禮記三年問曰今是大鳥獸則失喪其羣匹越月逾時焉則必反巡過其故鄕翔回焉鳴號焉躑躅焉踟躕焉然後乃能去之小者至於燕雀猶有啁噍之頃焉禮記又曰行則有隨立則有序退之詩禍福各有隨】與子爲夫婦五年三別離兒女豈不懷母老妹已笄父子各従母可喜亦可悲【此語淒然可念後篇又曰吾母亦念我與爾寜相望誦之使人孝愛之心油然而生所謂發乎情止乎禮義者也】關河萬里道子去何當歸【後漢鄧禹傳論曰關河響動此借用其字老杜詩黃塵翳沙漠念子何當歸】三嵗不可道白首以爲期【選詩努力崇明徳皓首以爲期】百畝未爲多數口可無饑吞聲不敢盡欲怨當歸誰【荘子大宗師篇子桑曰吾思夫使我至此極者而弗得也父母豈欲吾貧哉天地豈私貧我哉求其爲之而不得也百畝數口用孟子意文選江淹恨賦曰莫不飲恨而吞聲老杜詩吞聲勿復道眞宰意茫茫退之薛君墓銘曰身不得年又將尢誰】

別三子

夫婦死同穴【大車詩曰谷則異室死則同穴後山𨿽用此語而其意則謂夫婦生常別離至死方獲同穴此所以可悲也世說郗嘉賔婦曰生縦不得與郗郎同室死寜不同穴】父子貧賤離【晉書殷浩傳詠曹顏逺詩曰富貴他人合貧賤親戚離】天下寜有此昔聞今見之【後漢伏后傳曹操逼帝廢後獻帝謂郗慮曰郗公天下寜有是耶此事亦夫婦不相保者故後山取其語用之𨿽使事而無迹餘多仿此】母前三子後熟視不得追【荘子曰熟視狀貌窅然空然】嗟乎胡不仁使我至於斯【與上篇欲怨當歸誰同意漢書溝洫志曰皇謂河公兮胡不仁孟子亦曰夫何使我至於此極也】有女初束髮【韓詩外傳曰夫人爲婦者必全其身體及其束髮屬授明師以成其材】已知生離悲【家語曰孔子晨興顏回侍側聞哭者之聲甚哀曰此聲非但爲死者而已又爲生別離者子曰回善於知音楚辭曰悲莫悲兮生別離】枕我不肯起畏我従此辭【老杜詩嬌兒不離膝畏我卻復去】大兒學語言拜揖未勝衣【老杜詩驥子好男兒前年學語時史記三王世家曰皇子賴天能勝衣趨拜】喚爺我欲去此語那可思【元稹詩小女呼爺血垂淚南史何防哀樂過人嘗行逢葬者嘆曰此哭者之懷豈可思耶悲慟不能禁】小兒𦇤褓間抱負有母慈【漢書衛靑傳臣靑子在𦇤褓中按宣帝紀注云𦇤卽今之小兒繃也褓小兒被也禮記內則曰子生三日始負之注云負之謂抱之而使鄕前老杜詩家貧仰母慈】汝哭猶在耳我懷人得知【左氏曰言猶在耳退之詩嬌女未絕乳念之不能忘忽如在我前耳若聞啼聲人得知猶言人那得知也老杜詩彼蒼回斡人得知】

寄外舅郭大夫

巴蜀通歸使妻孥且舊居【詩曰樂爾妻孥注云孥子也老杜得家書詩曰今日得消息他鄕且舊居】深知報消息不忍問何如【老杜詩反畏消息來寸心亦何有又云道甫問訊今何如字本出禮記文王世子】身健何妨逺【樂天詩且到來嵗期不知身健否】情親未肯疏【表記曰情疏而貌親在小人則穿窬之盜也歟老杜詩情親獨有君】功名欺老病淚盡數行書【魯直詩淚盡才難日韓非子曰卞和泣盡繼之以血】

城南寓居二首

防子暮何歸【文選李少卿詩攜手上河梁防子暮何之】韋杜城南村【韋曲杜曲皆在長安之南三秦記所謂城南韋杜去天尺五也】秋水深可測挽衣踏行雲【老杜詩短衣數挽不掩脛踏行雲謂踏水中云影猶賈島船壓水中天之句】道暗失歸處棲鳥故不喧【因棲鳥之喧庶可物色歸路今特不喧似欲相撩此句殊有味選詩路暗光已夕退之詩従此識歸處老杜詩已添無數鳥爭浴故相喧又云鷗輕故不還】牛羊閉籬落稚子猶在門【黃魯直詩牛羊臥籬落按君子於役詩曰日之夕矣牛羊下來陶淵明歸去來辭云稚子候門】

潭潭光明殿稽首西方僊【華嚴十定品離世間品皆云佛在摩竭提國菩提埸中始成正覺普光明殿入剎那際三昧李長者謂是如來大智自果所居之報宅退之詩潭潭府中居】平生修何行步有黃金蓮【大論云佛足行時去地四指蓮花捧足傳燈錄云佛初生地湧金蓮花自然捧佛足】我豈昔好徑報以履下穿【老子曰大道甚夷而民好徑莊子曰衣敝履穿】洗足坐道埸卒卒此何緣【金剛經曰洗足已敷坐而坐法華經曰大通智勝佛十劫坐道埸漢書司馬遷書曰卒卒無須臾之間】

憶少子

端也早丰下嵗晚未可量【左氏傳曰谷也食子難也收子谷也丰下必有後於魯國注云食子奉祭祀共養者也丰下蓋面方】我老不自食安得如我長【漢書韓信傳漂母曰丈夫不能自食吾哀王孫而進食豈望報乎老杜示宗武詩曰假日従時飲明年共我長玉臺新詠焦仲卿妻詩曰今日被驅遣小姑如我長】呱呱棄不子退省未始忘【上句見書益稷退省其私用後漢第五倫私其子之意退之詩嬌兒未絕乳念之不能忘】吾母亦念我與爾寜相望【唐書肅宗張后傳曰端午日肅宗召見山人李唐帝方擁幼女顧唐曰我念之無怪也唐曰太上皇今日亦當念陛下此詩暗用其意相望言各在天一方也老杜詩人事多錯迕與君永相望】

絕句

翼翼陳州門萬里遷人道昔人死別處一笑欲絕倒【此篇與前篇蓮字韻按舊本乃秋懷十首之二其後刪去而僅存耳此篇全章云翼翼陳州門萬里遷人道雨淚落成血著木木立槁今年蘇禮部馬迹猶未掃昔人死別處一笑欲絕倒元祐初後山來京師寓居陳州門故秋懷詩又有朝暮陳州門悠悠此何爲之句時東坡新自登州召爲禮部郎中復入帝城此後山所喜也老杜詩孰知是死別且復傷其寒晉書衛玠談道平子絕倒】

寄外舅郭大夫

丈人魯諸生明刑如臯陶【漢書叔孫通曰臣願徴魯諸生泮水詩曰淑問如臯陶】幸寛右顧憂【後漢書寇恂傳鄧禹曰昔髙祖任蕭何於關中無復西顧之憂】未惜一身遙【文選歐陽堅石詩不惜一身死老杜詩天涯涕淚一身遙】西南萬里行可以斷繩橋【意欲其不勤逺略也老杜詩蜀嶺防秋急繩橋戰勝遲】愼勿冠惠文神母仁如堯【王子年拾遺記曰有靑虹繞神母卽覺有娠而生庖犧此引用比宣仁髙太后時太后臨朝専務以徳化民女主之堯舜也漢書張敞傳張武曰梁國大都吏民雕敝且尙以柱後惠文彈治之耳秦時獄法吏冠柱後惠文武意欲以刑法治梁故云】

贈二蘇公

岷峨之山中巴江【老杜詩中巴之東巴東山天地開辟流其間】桂椒柟櫨楓柞樟靑金黃玉丹砂良獸皮鳥羽不足當【退之送廖道士歸衡山序曰其水土之所生神气之所感白金水銀丹砂石英鐘乳橘柚之包竹箭之美千尋之名材不能獨當奇也意必有魁奇忠信材徳之民生其間此篇蓋用此意而句法則退之陸渾山火詩也左太衝蜀都賦曰楩楠幽藹於谷底吳都賦曰木則楓柞豫樟】異人間出駭四方【南史蕭子顯傳曰嘗聞異人間出今日始見知是蕭尙書】嚴王陳李司馬【嚴君平王襃陳子昂李太白司馬相如雄皆蜀人王羲之與蜀太守帖云嚴君平司馬相如雄皆有後否】一翁二季對相望【謂三蘇也言與諸人相望子千載】奇寶橫道驥服箱【退之薦樊宗師書曰誠不忍奇寶橫棄道側驥服箱用戰國策驥服鹽車事張平子思賦曰縶騕褭以服箱】誰其識者有歐陽【退之琴操曰巫咸上天兮識者其誰歐公作老蘇墓志曰當至和嘉祐之間與其二子軾轍皆至京師翰林學士歐陽修得其所著書二十二篇獻諸朝旣出而公卿士大夫爭傳之其二子舉進士皆在髙等亦以文學稱於時眉山在西南數千里外一日父子隠然名動京師而蘇氏文章遂擅天下】大科異等固其常【東坡兄弟皆應賢良科東坡策入三等謝啟曰誤中久虛之等老杜詩自適固其常】小卻盛之白玉堂【晉人帖中往往用小卻字其意猶言少退也南史宋武帝紀帝疾甚召太子戒之曰謝晦數従徵伐頗識機變若有同異必此人也小卻可以防稽江州處之楚辭劉向九嘆曰紫貝闕而白玉堂按翰林誌曰時以登翰苑者謂登玉署玉堂焉詩意謂縦未大用尙當以詞禁處之】典謨雅頌用所長度越周漢登虞唐【漢書雄傳論曰則必度越諸子矣注云度過也司馬相如難蜀父老辭曰上咸五下登三注云言漢徳與五帝皆盛而登於三王之上也選詩亦曰仁固開周義髙登漢】千載之下有素王【杜預左傳序曰說者以爲仲尼自衛反魯修春秋立素王又按漢書董仲舒策曰孔子作春秋先正王而系以萬事見素王之文焉】平陳鄭毛視荒荒【言先儒所見之不明也平陳書學鄭毛詩學以終上句典謨雅頌之意前漢書儒林傳曰林尊事歐陽髙爲博士授平當陳翁生由是歐陽尙書有平陳之學又曰毛公治詩爲河間獻王博士後漢鄭傳曰注易尙書毛詩老杜詩野日荒荒白退之祭文云而視荒荒而髮蒼蒼俗本荒荒作茫茫非是】後生不作諸老亡文體變化未可量【謂熙丰間新學之獘沈約宋書謝靈運傳論曰自漢至魏四百餘年詞人才子文體三變老杜詩字體變化如浮雲】萬口一律如喫羌【退之平淮西碑曰萬口和附並爲一談又樊宗師銘曰惟古於詞必己出降而不能乃剽脫後皆指前沿相襲由漢迄今用一律】妖狐幻人大陸梁【說文曰狐妖獸鬼所乘郭氏中記曰千嵗之狐爲淫婦百嵗之狐爲美女張平子西京賦曰怪獸陸梁甘泉賦注云陸梁跳也】虎豹卻走逢牛羊【虎豹牛羊用魯論何以文爲之意韓詩外傳曰卻走而求逮於前人】上帝惠顧祓不祥【雄長楊賦曰上帝眷顧左傳曰君若不忘先君之好惠顧寡人韓詩外傳曰鄭國之俗三月上巳秉蘭艸祓除不祥】天門夜下龍虎章【眞誥有八雲龍篆明光章又有玉淸神虎章又按黃庭內景經曰黃衣紫帶龍虎章意與眞誥異然此詩特取其語爾】前驅吳回後炎皇【詩曰伯也執殳爲王前驅史記楚世家帝嚳以吳回爲重黎後復居火正爲祝融帝王世紀曰炎帝長於薑水以火承木位在南方主夏故謂之炎帝】絳旂丹轂朱冠裳従以甲冑萬鬼行【雄傳曰朱丹其轂】乘風縦燎無畱藏【吳志呂防傳取鬭船實以薪艸灌油其中乘風縦之同時發火悉延燒曹公岸上營】天髙地下日月光【禮記樂記曰天髙地下萬物散殊】授公以柄扶病傷【漢書梅福曰倒持太阿授楚其柄李廣傳救死扶傷不暇】士如稻苗待公秧【老杜補稻畦水詩云插秧適云已】臨流不度公爲航【用傳說作舟楫之意張平子思賦曰譬臨流而無航】如大醫王治膏肓【金光明經曰流水長者能益眾生無量壽命汝今眞是大醫之王善治眾生無量重病維摩經亦云爲大醫王善療眾病左氏傳晉侯夢疾爲二豎子其一曰居膏之上肓之下若我何注云肓鬲也心下爲膏】外證已解中尙彊【外證已解之語張仲景方書中多有之左氏傳云外彊中漧此反而用之】探囊一試黃昏湯【一本云願借上古黃昏湯按圖經本艸曰合歡夜合也一名合昏韋宙獨行方胸中甲錯是爲肺癕黃昏湯治之取夜合皮掌大一枚水煮服之探囊借用荘子語】一洗十年新學腸【新學謂王介甫經學也史記扁鵲傳曰湔浣腸胃】老生塞口不敢嘗【漢書朱博傳曰贛老生不習吏禮侯喜石鼎聨句曰塞口且吞聲魯論曰丘未達不敢嘗】向來狂殺今尙狂請公別試囊中方【難經曰狂癲之病自髙賢也自辯智也故此詩引用黃魯直詩亦云醫得書生自聖顚老杜詩未試囊中餐玉法又云囊中藥未陳】

南丰先生挽詞二首

早棄人間事【漢書張良傳願棄人間事欲従赤松子逰耳】眞従地下逰【漢書朱云傳臣得下従龍逢比干逰於地下足矣故白樂天哭劉夢得詩曰賢豪𨿽歿精靈在應共従之地下逰】丘原無起日【禮記檀弓趙文子與叔譽觀乎九原文子曰死者如可作也吾誰與歸注云作起也老杜詩多病馬卿無日起】江漢有東流【此言九原𨿽不可作而文章之令名常與江漢俱存老杜所謂爾曹身與名俱滅不廢江河萬古流王介甫贈南丰詩曰曾子文章世無有水之江漢星之斗故此引用】身世従違裏【選詩曰身世兩相棄又淵明歸去來辭曰世與我而相違退之詩觀以彞訓或従違南丰仕宦不偶晚得掌誥以憂去遂死蓋従違各半也】功言取次休【左傳穆叔曰太上有立徳其次有立功其次有立言晉書杜預傳預常言徳不可以企及立言立功可庶幾也】不應須禮樂始作後程仇【後山自謂也文中子卷末載魏徴曰大業之際徴也嘗與諸賢侍文中子謂徴及房杜曰先輩𨿽聰明特達然非董薛程仇之比𨿽逢明主必愧禮樂按程元仇璋皆文中子髙弟後山自謂其材本自不及程仇不待議禮樂而判優劣也】

精爽回長夜【左傳曰心之精爽是謂魂魄王仲宣詩長夜何冥冥】衣冠出廣庭【謂喪事陳衣也】勲庸畱琬琰形像付丹靑【周禮王功曰勲民功曰庸明皇孝經序曰寫之琬琰庶有補於將來老杜詩形像丹靑逼王介甫作蘇才翁挽詞曰音容歸繪畫才業付兒孫】道喪余篇翰人亡更典刑【老杜詩磨滅余篇翰詩云人之云亡邦國殄瘁又曰𨿽無老成人尙有典刑】侯芭才一足白首太經【亦後山自謂也雄傳鉅鹿侯芭常従雄居受其太法言呂氏春秋魯哀公問於孔子曰樂正防一足矣李太白詩誰能書閣下白首太經】

暑雨

密雨吹不斷貧居常閉門東溟容有限西極更能存【言積雨之甚西極往往漂蕩不能自存西極謂天柱也老杜詩西極柱亦傾按列子湯問曰共工氏與顓頊爭爲帝怒而觸不周之山折天柱絕地維故天傾西北地不滿東南注云不周山在西北之極老杜建都詩曰其如西極存又詩移栁更能存】束濕炊懸釡【漢書寧成傳操下急如束濕謂濕薪也韓非子曰智伯圍晉陽城襄子決晉水灌之懸釡而炊】翻牀補壊垣【左傳子產壊晉館垣唐人詩穴垣補墻隙】倒身無著處【此老杜牀牀屋漏無干處之意退之簟詩倒身甘寢百疾愈東坡詩冗士無處著】呵手不成溫【言爲積陰所侵也王維詩旋呵凍手暖髭須】

送江楚州

濠梁初得意【言有所悟入也晉書王坦之傳謝安曰常謂君麤得鄙趣者猶未悟之濠上耶荘子與惠子防於濠梁之上荘子曰鯈魚出防従容是魚樂也惠子曰子非魚安知魚之樂荘子云子非我安知我不知魚之樂云云荘子又曰筌者所以在魚得魚而忘筌言者所以在意得意而忘言】闕裏舊論詩【闕裏在今兗州仙源縣漢晉春秋曰闕裏者仲尼之故宅也孔子嘗許商賜可與言詩此借用豈後山與楚州皆出南丰之門耶老杜詩疇昔論詩早】晚嵗何多難【老杜云朔方何多難】經年始一辭【表記云君子三揖而進一辭而退老杜詩靑瑣陪雙入銅梁阻一辭】淮人饑饉後【王介甫送吳仲純詩久爲漢吏知文法當使淮人服教條】良吏拊循時【前漢循吏傳序曰漢世良吏於是爲盛蕭何傳曰拊循勉百姓】欲托山陽簿翁歸不受私【後山自注雲南丰之子綰爲山陽簿○前漢尹翁歸拜東海太守過辭廷尉於定國定國欲屬托邑子兩人終日不敢見曰此賢將汝不任事也又不可幹以私爰盎傳申屠嘉曰使君所言公事吾且奏之則私吾不受私語】

送江端禮【季共○黃魯直跋後山刀籋工詩曰陳畱江季共言行中規矩極似孫莘老少時】

正學元非世【漢書轅固謂公孫曰公孫子務正學以言無曲學以阿世】能詩新有聲【退之石鼎聨句詩序曰侯喜新有能詩聲】諸公交鄭泰【後漢鄭太少有才略交結豪傑名聞山東三國誌太作泰】多士閉何生【退之傳何蕃云蕃閔親之老一日揖諸生歸養於和州諸生不能止乃閉蕃空捨中】泛愛經過數【泛愛字見魯論選詩趙李相經過】移書底裏傾【前漢龔遂傳云移書屬縣後漢竇融傳云自以底裏上露】又爲淮海別病眼向誰明【張籍詩三年病眼今年校】

晁無咎張文潛見過

白社雙林去【此句後山自言其偶出晉書董京傳常宿白社中傳燈錄傅大士致書於梁髙祖曰雙林樹下當來解脫善慧大士後捨宅於松下建寺因雙檮樹名曰雙林後山學佛故以大士自況】髙軒二妙來【此句言晁張見過李賀傳賀七嵗能辭章韓愈皇甫湜過其家使賀賦詩援筆輒就自目曰髙軒過晉衛瓘傳瓘與索靖俱善艸書人號爲二妙老杜詩暫往比鄰去空聞二妙歸】排門衝鳥雀【排門用樊噲排闥字韓偓詩船沖水鳥飛還住袖拂楊花去又來老杜詩柴門鳥雀噪】揮壁帶塵埃【吳融贈光艸書歌曰人家好壁試揮拂瞬目已畱三兩行】不憚除堂費【左傳曰將爲子除館於西河前漢孫寶傳張忠欲令寶授子經更爲除捨注云除謂修飾掃除也】深愁載酒回【漢書雄傳時有好事者載酒肴従防學太白詩稽山無賀老空掉酒船回】功名付公等【老杜詩致君堯舜付公等】歸路在蓬萊【晁張時在館中故也後漢鄧訓傳學者稱東觀爲道家蓬萊山老杜詩指防虛無引歸路】

次韻答邢居實二首【居實字惇夫邢恕和叔子少有俊聲】

漢庭用少公何在【樂天詩曰漢庭重少公何在按漢武故事顏駟曰文帝好文而臣好武景帝好老而臣尙少陛下好少而臣已老是以三世不遇也】不使羣飛接羽翰【退之祭栁子厚文云羣飛刺天歐公詩晚得飛翔接羽翰】今代貴人須白髮掛冠髙處未宜彈【邢詩云微意平生在江海塵冠今日爲君彈王立之詩話云元祐初多用老成故後山有此句掛冠見後漢逢萌傳彈冠見前漢王吉傳】

秋來爲客意何如千里河山信不疎【老杜詩秋來爲客情李商隠詩比來秋興復何如戰國策吳起曰河山之險信不足保也此言信不疎謂心意相許與不以逺而疎也】昔日老人今則少【戲謂若比當代貴人文呂諸公猶爲少年也樂天詩云猶有誇張少年處時呼張文喚殷兄】不妨紅葉閉門書【尙書故實曰鄭防學書而病無紙知慈恩寺有杮葉數屋遂借僧房居止日取紅葉學書李商隠詩守道淸秋還寂寞葉丹苔碧閉門時】

丞相溫公挽詞三首

恭默思良弼【尙書說命恭黙思道夢帝賚予良弼哲廟諒闇中以溫公爲相故用此事】詩書正百工【言以經術師表百僚也堯典曰允釐百工】事多違謝傅【晉書謝安出鎭新城疾篤還都自以本志不遂深自慨失旣薨贈太傅】天遽奪楊公【唐書楊綰傳綰薨肅宗詔羣臣曰天不使朕致太平何奪綰之速耶】一代風流盡【南史張融哭張緒曰阿兄風流頓盡老杜哭李常侍詩一代風流盡用此事也】三師禮數崇【司馬公薨二聖哭之甚哀贈太師溫國公選詩任昉哭範云曰平生禮數絕李善注引左氏名位不同禮亦異數劉禹錫詩魏闕新知禮數崇】若無天下議美惡並成空【歐公詩云後世茍不公至今無賢聖】

百姓歸周老【孟子曰伯夷太公聞文王作興曰盍歸乎來吾聞西伯善養老者二老者天下之大老也而歸之是天下之父歸之也天下之父歸之其子焉往東坡作溫公行狀曰神宗崩公赴闕臨民遮道呼曰公無歸洛畱相天子活百姓所在數千人聚觀之】三年待魯儒【魯論子曰如有用我者期月而已可也三年有成魯儒見荘子】時方隨日化身已要人扶【黃魯直見此句嘆曰陳三眞不可及蓋天不憗遺之悲盡於此矣前漢許後傳曰世俗嵗殊時變日化老杜詩此生已愧須人扶樂天詩登山與臨水猶未要人扶據行狀哲宗初公爲門下侍郎元祐元年正月公始得疾疾甚詔公肩輿至內東門子康扶入對小殿九月薨於西府銘詩亦曰爲政一年疾病半之功則多矣百年之思】玉几𨿽來晚明堂訖授圖【言溫公𨿽不預顧命而竟輔幼主也尙書顧命皇后憑玉几導揚末命禮記曰昔者周公朝諸侯於明堂之位史記外戚世家曰武帝召畫工圖畫周公負成王以賜霍光】心知死諸葛【呂不韋傳子楚心知所謂漢晉春秋云死諸葛走生仲達事見蜀志諸葛亮傳注及晉書宣帝紀】終不羨曹蜍【世說庾道季曰廉頗藺相如𨿽千載尙凜凜恆有生气曹蜍李志𨿽見在厭厭如九泉下人兩句合二事用之如老杜淮王門下客終不愧孫登是也】

少學眞成已【禮記中庸誠者非自成己而已也所以成物也成己仁也成物智也溫公平日之學以誠爲本】中年托著書【英宗命公爲編年一書神宗賜其書名資治通鑑公與王介甫論政不合出知永興軍乞判西京畱司禦史臺以歸居洛十五年皆以書局自隨史記曰虞卿非窮愁亦不能著書】輟耕扶日月【此莘野之事也宋玉九辯曰農夫輟耕而容與王介甫作韓魏公挽詩云親扶日轂上天衢】起廢極吹噓【公旣執政士大夫得罪於熙丰者極力薦引而用之日月吹噓字𨿽不對而事勢气象實相等此詩人之妙也栁子厚文有起廢答按漢書司馬遷傳曰補獘起廢魏志鄭渾曰孔公緒能淸談髙論噓枯吹生老杜詩惟待吹噓送上天】得志寜論晚成功不願余【行狀又曰公自以遭遇聖明言聴計従欲以身徇天下躬親庶務病革不復自覺諄諄然皆朝廷天下大事也以此觀之其汲汲於功業豈肯遺餘力哉文選左太衝詠史詩曰貴足不願余此借用】一爲天下慟不敢愛吾廬【東坡祭歐公文曰蓋上爲天下慟而下以哭其私此反而用之言不復哭吾之私也淵明詩曰吾亦愛吾廬此借用其字廬謂吾所庇托焉耳老杜詩安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破受凍死亦足蓋以天下爲憂而忘其私也後山用此意】次韻答學者四首【後山自注云黃州何郎兄弟○曾慥詩選云何頡字斯舉黃岡人嘗従蘇黃問學】

津津爽气貫眉目十五男兒萬里身【荘子庚桑楚篇老子謂南榮趎曰然而其中津津乎猶有惡也此借用其字】筆下倒傾三峽水【老杜詩曰詞源倒流三峽水】胸中別作一家春【傳燈錄僧問崇信曰翠微迎羅漢意作麼生師曰別是一家春樂天詩云盤下中分兩州界燈前合作一家春】

黃塵投老得何郎【王介甫詩黃塵投老倦悤悤】準擬明年共我長【老杜詩春來準擬開懷久又示宗武詩曰明年共我長】燻沐不爲杯酒污【欲其修潔不作少年態也國語曰三舋三沐注云舋一作燻漢書司馬遷書曰未嘗銜杯酒接殷勤之歡】飛揚未許老夫量【老杜贈李太白雲飛揚跋扈爲誰雄本借用北史帝紀齊髙歡語文選任彥升作王文憲集序載袁粲與詩云老夫亦何寄之子照淸襟】

暗中摸索不難知【國史纂異許敬宗性輕見人多忘之或謂其不聰乃曰卿自難記若遇曹劉沈謝暗中摸索著亦可識】眼裏輪囷卻見稀【前漢鄒陽傳蟠木根柢輪囷離奇而爲萬乘器者以左右先爲之容也注輪囷離奇委曲盤戾也】行地徑須先八駿【易坤卦曰牝馬地類行地無疆八駿見穆天子傳】刺天終不羨羣飛【退之祭栁子厚文曰子之視人自以無前一斥不復羣飛刺天】

太阿無前鋒不缺【越絕書楚王召風胡子令之吳越見歐冶子使爲鐵劍三枚一曰龍泉二曰太阿三曰工市荘子說劍曰此劍直之無前漢書賈誼傳曰釋斤斧之用而欲嬰以芒刃臣以爲不缺則折】鉛刀不堪供一切【後漢班固賓戲曰鉛刀皆能一防十洲記曰昆吾割玉刀切玉如切土】至柔繞指剛則折【文選劉琨詩何意百煉剛化爲繞指柔老子曰太剛則折】善而藏之光奪月【荘子庖丁善刀而藏之酉陽雜俎曰李廣琛有劍或風雨夜迸光出室環照方丈李白上李長史書曰明奪秋月】

次韻秦覯聴雞聞鴈二首

行斷哀多影下畱【老杜歸鴈詩行防不堪聞又孤鴈詩哀多如更聞文選江文通詩寒郊無畱影】有人中夜攬衣裘【選詩憂愁不能寐攬衣起徘徊】筆頭細字眞堪恨眼里長檠不解愁【哀樂無定隨境而變此寒士貴人同聞而異趣也退之短檠歌曰太學儒生東魯客二十辭親來射策夜書細字綴語言兩目眵昏頭雪白此時提攜當案前看書到曉那能眠一朝富貴還自恣長檠髙張照珠翠吁嗟世事無不然墻角君看短檠棄】

立馬堦除待一鳴何如春夢不聞聲【言朝士汲汲不如閒居之適也】固知雞口羞牛後不待鳴羣已可驚【史記蘇秦傳寜爲雞口無爲牛後楚世家曰有鳥在於阜三年不鳴鳴必驚人僧祗律曰天帝釋化爲羔子鳴羣喚母】

嘲秦覯【覯字少章秦觀少防之弟按王立之詩話少章登第後方娶後山作此詩時猶未娶也故多戲句】

長鋏歸來夜帳空【史記孟嘗君傳馮驩彈劍而歌曰長鋏歸來乎無以爲家文選孔稚圭北山移文曰蕙帳空兮夜鶴怨】衡陽回鴈耳偏聰【戲其獨宿無寐也衡山有回鴈峯耳聰用晉書殷仲堪父聞蟻鬭事】若爲借與春風看無限珠璣咳唾中【杜牧之送李羣玉詩曰玉白花紅三百首五陵誰唱與春風後漢趙壹傳咳唾自成珠】

和豫章公黃梅二首【豫章公謂黃魯直魯直蓋豫章人】

寒裏一枝春白間千防黃【荊州記陸凱寄蔚宗梅花詩曰江南無所有聊贈一枝春】道人不好色行處若爲香【梁書蕭詧不好色惡見婦人相去數丈猶聞其臭此句暗用其意豫章戒律甚嚴故有道人之語花香惱人政由愛著愛旣忘矣香復奚爲】

色輕花更艷體弱香自永【樂天詩貴妃婉轉侍君側體弱不勝珠翠繁東坡荼防詩不妝艷已絕無風香自逺】玉質金作裳【棫朴詩金玉其相注相質也文選劉越石表曰玉質幼彰西京雜記上作黃鵠歌曰金爲衣兮菊爲裳】山明風弄影【選詩山明望松雪王介甫詩陂梅弄影爭先舞按文選舞鶴賦疊霜毛而弄影】

答張文潛【後山自注曰來詩云欲餉子桑歸問婦食簞過午尙懸墻】

我貧無一錐【傳燈錄潙山傳香嚴頌曰去年貧未是貧今年貧始是貧去年貧尙有卓錐之地今年錐也無】所向皆四壁【漢書司馬相如傳家徒四壁立】瀛洲足風露胡不減饑色【唐書褚亮傳文館學士十八人天下所慕向謂登瀛洲文潛時在館中故用此事列子曰藐姑射山在海河洲中山上有神人焉吸風飲露不食五穀又曰子列子窮容貌有饑色老杜詩蓬萊足雲气】昔聞杜氏子翦髻事尊客【杜氏子唐王珪母也老杜送王評事詩云我之曾老姑爾之髙祖母爾祖未顯時歸爲尙書婦隋朝大業末房杜俱交友長者來在門荒年自糊口家貧無供給客位但箕箒俄頃羞頗珍寂寥人散後入怪鬢髮空吁嗟爲之久自陳翦髻鬟鬻市充杯酒按唐書王珪傳云珪母李氏與杜詩不同或云李杜同出故子美謂李爲姑尊客出曲禮】君婦定應賢三梳奉巾櫛【左氏傳嬴氏謂晉太子圉曰寡君使婢子侍執巾櫛以固子也】

後山詩注卷一

欽定四庫全書

後山詩注卷二

宋陳師道撰

任淵

注

九日寄秦覯

疾風回雨水明霞【老杜詩殘夜水明樓】沙步叢祠欲暮鴉【栁子厚鐵鑪步志曰江之滸凡舟可縻而上下者曰步漢書陳勝傳注云叢祠謂艸木岑蔚者】九日淸樽欺白髮十年爲客負黃花【老杜詩生逢酒賦欺】登髙懷逺心如在【登髙蓋九日故事文選潘嶽秋興賦曰登山懷逺而悼近李善注引齊景公逰牛山流涕而嘆晏子笑之云雲杜牧之九日詩云古往今來只如此牛山何必淚霑衣】向老逢辰意有加【遇節物而多感老者則然】淮海少年天下士【史記魯仲連傳吾乃今日知爲天下之士也秦覯漣水軍人在揚州之境故云淮海少年】可能無地落烏紗【用晉孟嘉落帽事唐令狐楚重陽日登落帽臺詩雲貴重近臣光綺席笑談従事落烏紗】

巨野

餘力唐虞後沈人海岱西不應容桀黠寜復有靑齊【山東盜賊以巨野爲淵藪平人多被沈溺詩意謂非神禹畱此餘力遺患後人也向使無此澤以受眾流靑齊其爲魚矣此與東坡灎澦堆賦同意禹貢曰海岱及淮惟徐州大野旣豬東原厎平大野一名鉅野史記貨殖傳曰桀黠奴人之所患也又漢書馮奉世傳曰羌虜桀黠賊害吏民】燈火魚成市帆檣藕帶泥【劉夢得詩漁家燈火明老杜詩藥物楚老漁商市樂府黃淡思曰象牙作帆檣老杜詩采藕不洗泥】十年塵霧底瞥眼怪鳧鷖【新自京洛風塵中來故見水鳥而怪嘆老杜詩呀坑瞥眼過】

示三子【時三子已歸自外家】

去逺卽相忘歸近不可忍【脞說載獨孤遐詩曰近家心轉切不敢問來人】兒女已在眼眉目略不省【言別久不復記憶也選詩薜茘若在眼】喜極不得語淚盡方一哂【東坡贈朱壽昌詩喜極無言淚如雨老杜詩畏虎不得語】了知不是夢【華嚴梵行品曰了知境界如幻如夢此反而用之東坡詩如今不是夢眞个在廬山】忽忽心未穩【前漢王襃傳太子苦忽忽善忘不樂雪峯禪師防胸云某甲言裏未穏在】

嗚呼行

去年米賤家賜粟百萬官倉不余掬【元祐初左司諫朱光廷奉使賑濟河北不問民戶之等一槪支貸而河北措置司積年物斛九百萬爲之一空此詩所指豈謂是歟詩云終朝采緑不盈一掬】靑錢隨賜費追呼昔日剜創今補肉【老杜詩恰有三百靑銅錢北夢瑣言載聶夷中詩云二月賣新絲五月糶新谷醫得眼下瘡剜卻心頭肉】今年夏旱秋水生江淮轉粟千里行【前漢鄒陽傳轉粟流輸千里不絕】不應逺水救近渇【此俗間語也韓非子亦有逺水救近火之語】空倉四壁雀不鳴【益州耆舊傳楊宣爲河內太守行縣有羣雀鳴宣曰前有覆車粟此雀相隨欲往食歐公詩寒雀聚空倉】似聞爲政不爲費【善政當惠而不費徒惠而不知爲政其可繼乎】兩不相傷兩相濟【老子曰兩不相傷而徳交歸焉此借用】十年斂積用一朝驚濤破山風動地【言非常之政不可久也老杜詩築埸看斂積荘子曰疾雷破山風振海而不能驚杜詩又云東南飄風動地至】

秋懷示黃預

牕鳴風歷耳【栁子厚夢歸賦云風纚纚以經耳佛書有一歷耳根之語】道壊艸侵衣【老杜詩壊道哀湍瀉】月到千家靜【老杜詩千家山郭靜朝暉】林昏一鳥歸【老杜詩日暮歸幾翼北林空自昏又雲林昏罷幽磬】冥冥塵外趣【揚子曰鴻飛冥冥弋人何簒焉此借用】稍稍眼中稀【疑用杜詩眼前無俗物之意史記平原君傳賓客稍稍引去者過半太白詩古來相接眼中稀】送老須公等秋棊未解圍【一作小合圍○老杜詩送老白雲邊曹攄圍棊賦曰合圍促陣交相侵伐】

送張支使

曠度逢知晚髙才處不難【文選夏侯湛東方朔畫贊曰逺心曠度嵇康書雲長才廣度無所不淹】淸秋一鶚上【後漢孔融薦禰衡云鷙鳥累百不如一鶚老杜雕賦云當九秋之淒淸見一鶚之直上】拭目萬人看【文選楊修書云觀者駭視而拭目】白酒初同醉【周禮酒正注曰昔酒無事而飲也今之酋久白酒所謂舊醳者也樂天詩花時同醉破春愁】黃花已戒寒【禮記月令季秋之月曰鞠有黃華國語曰火見而淸風戒寒】憑將衰老事一一報長安【長安蓋後山舊逰之地前詩有城南寓居篇卽長安所作】

送杜侍禦純陜西轉運

餽糧千里古無策木牛流馬功不極【漢書韓信傳千里餽糧師不宿飽唐書夷狄傳序劉貺謂漢無策蜀諸葛亮以木牛流馬運竟坐糧不繼不能成功漢書刑法志曰兵寢刑措帝王之極功此借用】邊頭數米換黃金【老杜詩邊頭公卿仍獨驕荘子曰簡髮而櫛數米而炊晉書劉曜逼京師米斗金二兩】將軍汗馬未伏櫪【史記晉世家曰矢石之難汗馬之勞魏武帝歌曰老驥伏櫪志在千里】黠羌人面作夷語【後漢馬援傳曰黠羌旅拒此乃太守事耳漢書匈奴贊曰人面獸心老杜詩云千載琵琶作胡語】鳥防貪生爾如許【言鳥防尙知貪生而黠羌輕生如此晉書王濬傳曰雀防貪生茍此一活耳】熊虎可避蟁可驅覆巢燻穴意何如【言不必深入窮討也漢書匈奴傳嚴尢曰視夷狄之侵譬猶蟁之螫驅之而已禮記曰不覆巢韓詩外傳曰社防燻之恐燒木老杜詩主簿意何如】漢虜相當庸可盡【選詩漢虜方未和後漢南匈奴傳窮鳥困獸皆相救死況種類繁熾不可殫盡又傳論曰漢之疲耗略相當矣】聊城正用一封書【史記魯仲連傳燕將保守聊城田單攻之不下仲連乃爲書約之以矢射城中燕將見書自殺此詩言得人則一書可以弭難何必窮兵黷武哉老杜詩自寄一封書今已六月後】巧手莫爲無麪餅誰能畱渇須逺井【兩句皆善用俗語言治邊不可無人材猶作餅不可無麪而人材正自有可用者何必逺取如畱渇以待井耶杜君自徐就攺陜漕故詩云爾】國家有急君得辭【漢書陳湯傳曰國家有急君其毋讓老杜送楊監赴蜀詩云相公鎭梁益軍事無孑遺解榻再見今用材復擇誰況君已髙位爲郡得固辭】徐人不勞敂關請【後漢種暠遷涼州刺史吏民詣闕請畱一年周禮關人注曰敂關猶謁關人也】隴上壯士莫捫舌【晉書載記曰隴上壯士有陳安毛詩莫捫朕舌此借用以言壯士得食不復有仰哺之憂老杜詩曰運糧繩橋壯士喜】河西狂王防系頸【河西狂王謂夏國主也漢書西域傳坐知狂王當誅賈誼請必系單於之頸】向來此地幾送迎艸間翁仲口不瘖十年兩熟飽可待一嵗四守人何心【言徐州數易守臣人必有不安其生者漢書黃霸傳曰數易長吏送故迎新之費及姦吏緣絕簿書盜財物水經注曰鄗南千秋亭壇廟之東枕道有兩石翁仲南北相對又按魏志明帝景初二年鑄銅人二列於司馬門外號曰翁仲東坡罷徐州寄子由詩曰道邊雙石人幾見太守發有知當解笑撫掌冠纓絕則徐州有石人可知後山此詩蓋用東坡意世說和長輿問楊石衛何在客曰向來不坐而去】老稚持車車不畱【前漢韓延壽傳老稚扶持車轂】歸人不行行轉頭【歸人特須臾未行行卽逺矣唐崔塗詩曰自是不歸歸便得卽此句法樂天詩萬事轉頭空】關中正須蕭丞相【漢書蕭何守關中計戶轉漕給軍老杜詩關中正畱蕭丞相】省內早要富民侯【一本此下又有兩句曰可同一夫在所憫嵗晚得無溝壑憂後刪去○漢書車千秋爲丞相封富民侯】

送楊侍禁兼寄顏黃二公二首【長道魯直】

相逢今已晚同府尙經年眾口不成虎【韓非子曰龐其與太子質於邯鄲謂魏王曰夫市無虎明矣然而三人言成市虎今夫邯鄲去魏逺於市議臣者過三人願王察之】諸公更薦賢【更字作平聲讀】兩親須薄祿【說苑子路曰家貧親老者不擇祿而仕昔者由事二親負米百里之外老杜詩上公有薦者累奏資薄祿】一障欲乘邊【漢書張湯傳武帝謂狄山曰吾使生居一郡能無使虜入盜乎山曰不能復曰居一障間山曰能乃遣山乘障】往問顏夫子何妨試著鞭【欲令往見顏君以爲道地顏君名復字長道晉書劉琨傳常恐祖生先吾著鞭】多問黃居士終年欠一書【漢書趙廣漢傳曰爲我多謝問趙君元稹詩只是堂前欠一人】因人候消息【老杜詩因君問消息○君一作人】有使報何如【古樂府曰有信數寄書無信長相憶老杜詩欲問平安無使來】向晚逢楊子眞堪托後車【文選魏文帝與吳質書曰文學托乘於後車】親年方賴祿不惜借吹噓【阮嗣宗詩寵祿豈足賴此反而用之言以親養之故也家語子路曰家貧親老不擇祿而仕魏志鄭渾曰孔公緒能淸談髙論噓枯吹生南史謝朓傳士子聲名未立當共奬成無惜齒牙餘論】

送外舅郭大夫防路提刑

天險連三峽【易坎卦曰天險不可升也】官曹據上防【老杜詩何當官曹淸漢書項羽傳注曰上防水之上流也】百年雙鬢白萬里一身浮【老杜詩百年雙白鬢一別五秋螢荘子曰其生也若浮】可使人無訟寜須意外憂【無訟見魯論下句勸其不生事也前詩亦云莫作分外慮晉書王彬傳荊州守文豈能意外行事】平生晏平仲能費幾狐裘【勸其止足也用晉阮孚一生當著幾兩屐之意禮記檀弓有若曰晏子一狐裘三十年】

雪後黃樓寄負山居士【張仲連】

林廬煙不起【老杜詩幾地別林廬】城郭嵗將窮【退之詩嵗窮寒气驕】云日明松雪【選詩云日相輝映又詩山明望松雪】溪山進晚風【老杜詩山谷進風涼】人行圖畫裏鳥度醉吟中【太白詩人行明鏡中鳥度屏風裏老杜詩飛閣捲簾圖畫裏唐白樂天自號醉吟先生】不盡山陰興天畱憶戴公【晉書王徽之嘗居山陰夜雪初霽忽憶戴逵逵時在剡溪便夜乘小船詣之經宿方至造門不前而反人問其故徽之曰本乘興而來興盡而反何必見安道耶後山謂興盡則未必相憶寜不爲雪夜之行使有餘興也東坡訪張山人詩萬木鏁雲龍天畱與戴公此借用】

謝人寄酒

舊香餘味寄黃封【黃封謂宮酒以黃羅帕封之東坡詩上尊日日瀉黃封】厭見春泥滿眼紅【紅泥謂外酒王介甫詩春泥滿眼路嶇嵚此借用其字】千乘莫従公子後【漢書韓王信傳陳豨慕魏公子招致賓客隨之者千餘乘】百壺能爲故人東【老杜詩不有小舟能蕩槳百壺那送酒如泉儀禮聘禮賓之幣惟馬出其餘皆東】

従蘇公登後樓

倏作三年別才堪一解顏【列子第四篇

曰五年之後心更念是非口更念利害老商始一解顏而笑老商氏蓋列子之師也】樓孤帶淸洛【老杜雲樓孤屬晚晴元丰中導洛水以爲淸汴南都水所過也】林缺見巴山【東坡蜀人當是時必有望逺思歸之意老杜詩何路出巴山】五月池無水【張籍詩六月人家井無水夜聞白鼉人盡起】千年鶴自還【續搜神記曰遼東華表柱有鶴集其上曰去家千嵗今始歸】白鷗沒浩蕩愛惜鬢毛斑【勸公髙退以安晚景也老杜詩白鷗沒浩蕩萬里誰能馴又曰更憶鬢毛斑】

送蘇公知杭州【東坡出知杭州道由南京後山時爲徐州教授告徐守孫覺願往見而覺不之許乃托疾謁告來南京送別同舟東下至宿而歸事見東坡送陳傳道書及劉安世彈章】

平生羊荊州追送不作逺【羊荊州謂羊祜也以比東坡按晉書羊祜傳督荊州諸軍又按晉書郭奕傳奕字大業爲野王令羊祜嘗過之奕嘆曰羊叔子何必減郭大業少選復往又嘆曰羊叔子去人逺矣遂送祜出界數百里坐此免官後山旣送東坡爲劉安世所彈乞正其罪嘗除太學博士又爲言者以此事論列遂罷此句殆亦詩讖也有客詩云薄言追之注云追送也世說範逵旣去陶侃追送不已且百許裏文選孫子荊詩傾城逺追送餞我千里道】豈不畏簡書【言法令不許私出也詩云豈不懷歸畏此簡書劉安世章亦云士於知己不無私恩旣效於官則有法令師道擅去官次陵蔑郡將徇情亂法莫此爲甚】放麑誠不忍【此句與上句若不相屬而意在言外叢林所謂活句也按韓非子孟孫獵得麑使秦西巴載之持歸其母隨之而啼秦西巴弗忍而與之孟孫大怒逐之三月復召以爲子傅曰夫不忍麑且忍吾子乎唐陳子昻感遇詩曰吾聞中山相乃屬放麑翁孤獸猶不忍況以奉君終嗚呼觀過可以知仁後山越法出境以送師友亦放麑之類也】一代不數人百年能幾見【後山謝再授徐州教授啟亦曰昨緣知舊出守東南念一代之數人而百年之幾見間以重江之阻莫期再嵗之逢使一有於先顚爲兩途之後悔又謂中山之相仁於放麑亂世之雄疑於食子惟其信之旣篤所以行之不疑云云其曰中山之相蓋承子昂之誤也】昔爲馬口銜今爲禁門鍵【鮑照詩昔如韝上鷹今作檻中猿老杜詩昔爲水上鷗今如罝中兔後山此句頗用其律馬銜猶可脫去禁鍵不容輒開言官身拘系不可輒出也退之詩歸來得便卽防覽暫似壯馬脫重銜按律宮殿門忘誤不下鍵及毀管鍵而開者皆出罪王逸注楚辭大司命曰大開禁門】一五月涼中宵大江滿風帆目力短江空嵗年晚【風帆愈逺恨目力不能送之人去江空恍然自失吾之年嵗日已遲暮懼其不復再見也其愛賢惜別之意可謂切矣韓詩嵗聿其暮薛君曰言君之年嵗晚也】

送秦覯二首【覯従東坡學於杭州】

士有従師樂諸兒卻未知欲行天下獨信有俗間疑【栁子厚答韋中立論師道書曰獨韓愈奮不顧流俗抗顏而爲師世果羣怪聚罵又曰天下不以非鄭尹而快孫子何哉獨爲所不爲也漢書陳遵傳曰浮湛俗間】秋入川原秀風連鼓角悲【老杜詩中原鼓角悲】目前防犬類未必慰親思【子不肖而在親側𨿽無離憂其志不樂也王修戒子書曰我老矣所恃汝等皆不在目前意皇皇也晉書列女傳周嵩曰惟阿奴碌碌當在母目下耳吳志孫權傳曹操曰生子當如孫仲謀劉景升兒子豚犬耳】

師法時難得親年富有餘【荀子曰有師法者人之大寶也北史盧誕傳曰經師易求人師難得漢書齊襄王傳曰皇帝春秋富注云比之於財方未匱竭】端爲李君禦【後漢李膺傳荀爽嘗謁膺因爲其禦旣還喜曰今日乃得禦李公矣】盡得鄴侯書【退之送諸葛覺往隨州讀書詩云鄴侯家多書插架三萬軸】結友眞莫逆【史記廉頗傳燕王私握臣手曰願結交荘子曰子桑戶孟子反子琴張三人相視而笑莫逆於心遂相與友】論才有不如【終上句意言亦當擇交無友不如己者】折腰終不補【晉書陶淵明傳吾不能爲五斗米折腰拳拳事鄕裏小兒退之復志賦曰豈不登名子一科兮曾不補其遺余此句後山自道也】可但曳長裾【嚴武詩可但步兵偏愛酒漢書鄒陽傳何王之門不可曳長裾詩意謂微官之與布衣其得失相去無幾不必以貧賤依人爲羞也】

和江秀才獻花三首

風東籬冷落看【陶淵明詩采菊東籬下悠然見南山】淸溪水落玉峯寒【老杜九日藍田荘詩雲藍水逺従千澗落玉山髙並兩峯寒】酒家不辦當壚費【當壚事見司馬相如傳觀末篇落句江君當是酒家】乞與先生種杏壇【莊子曰孔子休坐乎杏壇之上後山時爲徐州學官云】

疎花得雨數枝黃白髮緣愁百尺長【老杜丁香詩疎花枝素艷李太白詩白髮三千丈緣愁似个長】要與老生同一醉故畱秋意作重陽江公孤憤不宜秋【韓非子有孤憤篇李商隠詩歸夢不宜秋】吟作秋虫到白頭【東坡詩云吟詩莫作秋虫聲天公怪汝鉤物情使汝未老華髮生】過我可爲千日醉【博物志曰中山有酒飲者一醉千日】従公難作百錢逰【詩意謂官居不可放浪也晉書阮修傳常以百錢掛杖頭至酒店便獨酣暢東坡詩芒鞋靑竹杖自掛百錢逰】

次韻李節推九日登南山

平林廣野騎臺荒【詩曰依彼平林漢書鼂錯傳平林廣野此車騎之地文選謝宣逺靈運皆有九日従宋公戲馬臺集送孔令詩李善注云蕭子顯齊書宋武帝爲宋公在彭城九日出項羽戲馬臺至今相承以爲舊準按騎臺卽戲馬臺樂史寰宇記曰戲馬臺在徐州彭城縣南三里】山寺鳴鐘報夕陽【老杜詩人扶報夕陽】人事自生今日意寒花只作去年香【李后主詩鬢従近日添新白菊是去年依舊黃老杜詩寒花只暫香】巾攲更覺霜侵鬢【用落帽事】語妙何妨石作腸【漢書賈捐之傳君房下筆言語妙天下唐皮日休桃花賦序云宋廣平爲相貞姿勁質剛態毅狀疑其鐵腸與石心不解吐婉媚辭然觀其文而有梅花賦淸便富麗得南朝庾徐體殊不類其爲人】落木無邊江不盡【老杜登髙詩無邊落木蕭蕭下不盡長江滚滚來】此身此日更須忙【言節物可念政應行樂尙須汲汲於世故耶】

別負山居士【張仲連】

田園相與老此別意如何【漢書汲黯傳隠於田園老杜詩此別意茫然又詩主簿意如何】更病可無酒【言臨分不可不飲縦復病惱猶當勉彊也樂天詩欲別能無酒】猶寒已自和【韓偓詩春陰漠漠土脈潤寒气微微風意和】髙名胡未廣【後漢許邵傳曰與兄靖俱有髙名谷梁曰心志旣修而名譽不聞友之過也】詩興尙能多【老杜詩憶在潼闗詩興多退之詩四句意能多】沙艸東山路猶須一再過【一再字見司馬相如傳】

送趙教授

束髮相看到白頭了知公鬢不勝憂【司馬彪續漢書曰卓茂自束髮至白首未嘗與人有過杜牧詩公道世間惟白髮貴人頭上不曾饒】可堪親老須三釡【荘子曰曾子再仕而心再化曰吾及親仕三釡而樂】又著儒冠忍一羞【老杜詩儒冠多誤身左氏曰一慙之不忍而終身慙乎】平世功名須晚節向來旬月取封侯【此句用東方朔答客難意熙丰間士大夫進用甚峻今不然也孟子曰禹稷當平世漢書鄒陽傳云晚節末路車千秋傳云旬月取宰相封侯】北州豪傑知誰健【趙君當是北人後漢光武紀北州弭定竇憲傳曰西州豪傑遂復附従老杜詩明年此防知誰健】乞我黃淤十里秋【乞字作去聲讀歐公詩知君欲別西湖去乞我橋南菡萏香又詩換得西湖十頃秋黃淤謂河水所淤之田也漢書溝洫志曰河水有所防蕩時至而去則塡淤肥美民耕田之或久無害老杜用塡淤字作平聲東坡亦云楚人種麥滿河淤】

次韻春懷

欲作歸田計【文選張平子有歸田賦】無如二頃何【史記蘇秦傳使我有雒陽負郭田二頃豈能佩六國相印乎】折腰方賴祿【折腰見前注老杜詩上公有薦者累奏資薄祿】拭面未傷和【唐書婁師徳傳師徳弟守代州辭教之耐事弟曰人有唾面潔之而已師徳曰未也潔之是違其怒正使自幹耳公羊傳曰孔子反袂拭面老杜梔子詩云與道气傷和】日下烏聲樂【左傳鳥烏之聲樂】塵生鳥迹多【世說晉簡文帝爲撫軍時牀上塵不聴拂見防行迹視以爲佳後山蓋用此意】渡頭畱小楫乘興得相過【乘興見前注文選阮籍詩趙李相經過】

黃梅五首

異色深宜晚【玉臺新詠沈約芳樹詩曰氤氳非一香參差多異色】生香故觸人【石曼卿詩樂意相關禽對語生香不防樹交花樂天橊花詩香塵擬觸坐禪人】不施千防白【宋玉登徒子好色賦曰著粉太白施朱太赤】別作一家春【一家春見前注】

舊鬢千絲白【老杜詩人生不再好鬢髮白成絲】新梅百葉黃【老杜四松詩終然棖撥損得恡千葉黃】畱花如有待【退之詩畱花不發待郎歸】迷國更須香【言其色自足迷國也尙何須香耶宋玉賦曰嫣然一笑惑陽城迷下蔡】

冉冉梢頭緑婷婷花下人【東坡詩冉冉緑霧生人衣杜牧之詩荳蔲梢頭二月初元微之李娃行曰玉顏婷婷街下立】欲傳千里信暗折一枝春【見前注】黃裏含眞意【退之燈花詩黃裏排金粟蓋謂額間花鈿也此借用】春容帶薄寒【趙師民詩委地露花啼曉恨拂堤煙栁弄春容】欲知誰稱面【劉禹錫詩綺季衣冠稱鬢面】徧插一枝看

花裏重重葉釵頭防防黃秖應報春信故作著人香【玉臺新詠徐君舊詩艸短猶通屧梅香漸著人】

田家

雞鳴人當行犬鳴人當歸秋來公事急出處不待時【左傳曰公事有公利孟子曰公事畢然後敢治私事】昨夜三尺雨竈下已生泥人言田家樂爾苦人得知【漢書楊惲曰田家作苦歐陽公歸田樂詩曰田家之樂知者誰我獨知之胡不歸爾苦猶言如許苦也】

巨野二首【當是移潁州教授時所作】

紅落芙蕖晚靑深蒲稗秋【謝靈運詩蒲稗相因依】平湖無過鳥鳴鼓有行舟【老杜詩打鼓發船何處郎】

蒲港侵衣緑蓮塘亂眼紅【退之送王塤序云猶航防港絕潢老杜竹詩色侵書帙亂宋莒公集梁山泊水無岸行舟多穿菇蒲爲道州人謂之蒲巷此港字恐當作巷】將身供世事結纜待回風【老杜詩惟將遲暮供多病又詩結纜排魚网又詩回風吹早秋】

別叔父錄曹

爲吏専刑法【漢書薛宣傳吏道以法令爲師】成家托弟昆【老杜詩實惟親弟昆】三年如昨日一笑更何言【三年一笑用列子事見前注】扶老須微祿【漢書孔光傳賜太師靈壽杖注扶老杖也老杜詩耽酒須微祿】移官實至恩【老杜詩微官近至尊時後山自徐學移潁王吉傳可謂至恩】兩疏元父子何日復東轅【漢書疏廣傳廣謂兄子受曰豈如父子相隨出闗歸老故鄕乎遂上疏乞骸骨公卿大夫故人邑子設祖道供張東都門外東轅猶左氏所謂南轅反斾】

出淸口

家世山東飽耕稼【孟子曰自耕稼陶漁以至爲帝】晚托一舟順流下【爾雅順流而下曰溯防】漁溝寒餅不下筯推柂轉頭更五夜【意謂發漁溝時尙未夕食舟行已遲明矣王介甫詩任村炊米朝食魚日暮滎陽驛中宿與此同意晉何曾傳猶言無下筯處老杜詩捩柂開頭捷有神漢儀中黃門持五夜】平明放澑出淸口霜落潮回霧連野【歐公詩江城月下夜聞歌淮浦山前朝放澑】平淮一夢三十里有日無風神所借【摭遺新說王勃自洪州旋舟謝向時所見老叟曰神旣借以好風躬修牢酒以報神賜】似憐憂患滿人間百孔千瘡容一罅【退之答孟簡書曰羣儒區區修補百孔千瘡隨亂隨失】文章末技將自效【老杜詩文章眞小技班固幽通賦曰操末技猶必然兮文選任彥升作王文憲集序曰昉嘗以筆札見知思以薄技效徳漢書蕭望之傳曰爭願自效】語不驚人神可嚇【後山自謂文章尙不能動人山川之神其可嚇耶老杜詩爲人性僻耽佳句語不驚人死不休荘子曰今子欲以子之梁國而嚇我耶嚇音許嫁反】子女玉帛君所餘【左傳曰子女玉帛則君有之羽毛齒革則君地生焉其波及晉國者君之餘也按搜神記吳郡太守張公直過廬山其子夢爲廬山君所聘怖而遽發中流船不行下女水中此詩所言子女謂此類也】寄聲白鳥煩多謝【漢書趙廣漢傳曰寄聲謝我又曰爲我多謝問趙君】

泛淮

冬暖仍初日潮回更下風鳥飛雲水里人語櫓聲中【退之進學解曰冬暖而兒號寒杜牧之詩鳥去鳥來山色里人歌人哭水聲中】平野容回顧【言望鄕之眼不爲重山所隔老杜詩平野入靑徐】無山防有終【言𨿽未有可隠之山豈終老於行役而不返故里耶此移潁時所嘆也易曰君子有終老杜詩人生亦有初此效其律】倚檣聊自逸吟嘯不須工【晉書王廙倚柂樓長嘯神气甚逸王導謂庾亮曰世將爲傷時識事亮曰正足舒其逸气耳又庾冰吟嘯鼓枻溯流而去東坡詩云作詩不須工】

猴馬【並引】

楚州紫極宮有畫沐猴振索以戲馬頓索以驚圉人不測従後鞭之人言沐猴宜馬而今爲累作詩以導馬意【韓鄂四時纂要曰常系狝猴於馬房內辟惡消百病令馬不著疥】

沐猴自戲馬自驚【漢書項籍傳楚人沐猴而冠】圉人未解猴馬情【周禮圉師掌教圉人養馬】猴其天資馬何罪【史記商君贊其天資刻薄人也】意欲防患猶傷生【宋書王泰曰酒𨿽會性亦以傷生】異類相宜亦相失同類相傷非所及【非所及猶言非思慮所及也物惡傷其類此理之固然而其間亦有相傷者豈可復以常禮待之耶文選李陵書曰但見異類此借用史記孔子世家曰君子諱傷其類】志行萬里困一誤【吳志陸遜傳志行萬里不中道而輟足老杜詩當時歷塊誤一蹶委棄非汝能周防】吐豆齕荄甘伏櫪【唐李林甫傳曰君等不見立仗馬乎終日無聲而飫三品芻豆一鳴則黜之矣荘子馬蹄篇齕艸飲水翹足而陸伏櫪見前注後山自徐學除太學博士以言者罷旣而移潁州故有同類相傷與志行萬里困一誤之語】

徐氏閒軒【徐氏謂徐大正東坡亦有閒軒詩】

倦逰梁楚愛吾廬老寄山林孰與娯【漢書司馬相如傳曰客逰梁又曰長卿故倦防淵明詩吾亦愛吾廬】想見杖藜臨過鳥【言軒檻之髙荘子曰原憲杖藜而應門栁子厚栁州山水記曰乃臨大野飛鳥皆視其背】更能赤手縛於菟【魯直詩守心如縛虎此用其意言處閒之難也東坡詩當年老使君赤手降於菟左傳曰楚人謂虎於菟】君寜平世輕三釡【孟子曰禹稷當平世三釡見前注】我亦東原有一區【漢書揚雄傳有宅一區】擬買嬋娟作歸計可無堆玉斗量珠【元微之李娃行曰平常不是堆珠玉難得門前暫徘徊劉禹錫泰娘歌曰路旁忽見停隼旟斗量明珠鳥傳意按嶺表錄異梁氏女有容貌石季倫以眞珠三斛買之卽緑珠也】

寄豫章公三首【後山自注云許官茶未寄○黃魯直家於洪州之雙井洪卽古豫章】

宻雲不雨臥烏龍【張舜民小說云熙寜末神廟有防下建州制宻雲龍其品又髙於小團周易密雲不雨自我西郊此借用言茶之未破】已足人間第一功【言未戰而勝睡魔也漢書蕭何功第一無汗馬之勞】得諾向來輕季子【漢書季布傳楚人諺曰得黃金百不如得季布諾】打門何日走周公【盧仝謝孟簡惠茶詩曰日髙丈五睡正濃將軍打門驚周公蓋用魯論不復夢見周公意後山爲學官暗用邊韶事】

愧無一縷破雙團【破團茶法多以綫縷解之雙團謂大小團也】慣下姜鹽枉肺肝【薛能烏觜茶詩云鹽損添常戒姜宜煮更鮮東坡和寄茶詩云老妻稚子不知愛一半已入姜鹽煎】誓酒不應忘此老【晉書劉伶傳伶妻勸伶防酒伶曰吾不能自禁惟當祝鬼神自誓耳後山持律酒戒甚嚴故有此語】論詩寜肯乞麄官【薛能謝王彥威寄茶詩曰麄官寄與眞拋卻賴有詩情合得嘗乞音气】

人須百斛買雙鬟【百斛見前注玉臺新詠辛延年詩曰一鬟五百萬兩鬟千萬餘魯直詩欲買娉婷歌煮茗我無一斛明月珠】水截龍章試虎斑【史記蘇秦傳水截鴻鵠晉書嵇康傳龍章鳯姿此借用其字龍章謂茶虎斑謂盞】老覺才疎渾不稱自攜雲月瀉潺湲【樂天詩一別承明三領郡従教人道是麤才老杜詩雲月遞微明此借用其字言建瓷如雲中之月也張平子思賦曰亂弱水之潺湲字林曰潺湲流貌湲音爰亦音侯頑切】

贈秦覯兼簡蘇迨二首

兩秦並立難爲下【史記孟嘗君傳云勢不兩立爲雄世說後漢陳寔二子紀字元方諶字季方寔曰元方難爲兄季方難爲弟此句用其事魏略桓範妻曰君前在東坐欲擅斬徐州人謂君難爲下今羞爲呂昭屈難爲上也此句用其事】萬里長驅在此初【成都記萬里橋後主時費禕聘吳諸葛亮祖於此禕曰萬里之行故始於此矣】別後未忘三日語【唐書陸贄傳張鎰有重名贄往見語三日奇之】人來肯作數行書【老杜詩相看過半百不寄一行書】

文章従古不同時【言知音未必並世也漢武聞司馬相如賦曰朕獨不得與此人同時哉】詩語驚人筆亦奇【詩語驚人見前注範蔚宗傳諸序論筆勢縦放實天下之奇作栁子厚先友記曰韓曾弟愈文愈奇】過與阿平應絕倒【晉書王澄聞魏玠言輒嘆息絕倒時人爲之語曰魏玠談道平子絕倒又世說云阿平若在當復絕倒阿平蓋以屬仲豫】世間能有幾人知【貫休詩云禪客相逢只彈指此心寜有幾人知】

次韻秦少防春江秋野圖【後山自注云宗室所畫】

翰墨功名裏江山富貴人倐看雙鳥下已負百年身【南史梁忠烈世子方等傳云性愛林泉特好散逸嘗著論曰吾不及鳥魚逺矣鳥魚飛浮任其志性吾之進退嘗在掌握若使吾終得與魚鳥同逰則去人間如脫屣耳此宗室事故後山引用蓋舊制宗室在宮有出入之限有不許外交之禁故也老杜詩長爲萬里客有愧百年身】

江淸風偃木霜落雁橫空【老杜詩長林偃風色】若个丹靑裏猶須著此翁【後山自注曰秦詩云請君添小艇畫我作漁翁○言少防方見用於世非江海之士不當畫之漁舟也晉書顧愷之爲謝鯤象在石巖裏曰此子宜置丘壑中後山蓋反此意著字嘗經東坡用之所謂戲著幼輿巖谷裏是也老杜詩秋色雕春艸王孫若个邊黃魯直答王立之書曰小詩若能令每篇不茍作須有所屬乃善頃來詩人惟陳無己得此意每令人嘆伏之蓋渠勤學不倦味古人語精深非有謂不發於筆端耳觀此詩信魯直之善論也】

幼嶺【後山自注云外氏有石象山號幼嶺】

外家英俊埸【漢書枚臯傳與英俊並防栁子厚書曰鼔行俊造之埸】季氏不好弄【季氏猶詩所謂伯氏仲氏左傳曰夷吾弱不好弄】用意丘壑間頗以石自奉【班固序傳班斿曰漁釣於一壑則萬物不姦其志棲遲於一丘則天下不易其樂】誰言拳握間【後漢張湛傳拳握之物足富十世】意作萬牛重【老杜古柏行萬牛回首丘山重】岱宗小天下【孟子登太山而小天下】不辦一席用【東坡六一泉銘載惠勸語曰西湖蓋歐公几案間一物耳】

絕句

斫水水可斷【越王勾踐有八劍二名防水以之指水開卽不合】續可完【東方朔十洲記曰煮鳯喙麟角合煎作膠名之爲續膠兩句言物理之間合者固有時可防而防者寜不可復續耶而客主之交一絕不續亦可嘆矣】如何鄭公客不作百年看【漢書鄭當時傳兩人中廢賓主益落故班固作贊引廷尉翟公一死一生乃見交情之語此詩必有謂而作也】

贈歐陽叔弼【叔弼名棐六一居士之第三子家於潁州】

早知汝潁多能事【晉書周顗傳汝潁多奇士能事字出周易汝潁多奇士本曹操語】晚以詩書托下僚【選詩英俊沈下僚】大府禮容寛嬾慢【漢書云敞傳贊再入大府老杜詩自識將軍禮數寛晉嵇康與山濤書云嬾與慢相成】故家文物尙嫖姚【故家遺俗見孟子左傳臧哀伯曰文物以紀之此借用漢志景星歌曰五音六律依韋響昭雜變並防雅聲逺姚注云姚嫖姚言飛揚也】只將憂患供談笑【憂患字見易系辭王介甫詩已將流景供談笑聊謂知音破郁陶】敢望功言答聖朝【功言見前注老杜詩未有涓埃答聖朝】嵗歷四三仍此地【嵗歷四三謂十二年也下篇亦雲中年見二子已復嵗一終尙書或四三年此借用其字也】家餘五一見今朝【歐陽文忠公自號六一居士作傳曰吾家藏書一萬卷集錄三代以來金石遺文一千卷有琴一張有棊一局常置酒一壺客曰是謂五一耳何如居士曰以吾一翁老於此五物之間是豈不爲六一乎時居士已薨故曰家餘五一】

後山詩注卷二

欽定四庫全書

後山詩注卷三

宋陳師道撰

任淵

注

觀兗國文忠公家六一堂圖書【歐陽文忠封兗國】

生世何用早我已後此翁【柳子厚答元饒州論陸先生春秋書曰若吾生前距此數十年則不得是學矣今適後之不爲不遇也此句頗用其意且爲下句張本曹子建求自試表曰士之生世入則事父出則事君】頗識門下士【南丰東坡皆六一門下士東坡送曾子固詩曰醉翁門下士雜沓難爲賢】略已聞其風【荘子雜篇曰墨翟禽滑釐聞其風而恱之】中年見二子【晉書王羲之傳謝安曰中年以來傷於衰樂二子謂棐與辯棐字叔弼辯字季黙】已復嵗一終【左傳晉侯曰十二年是謂一終一星終也】呼我過其廬所得非所防【漢書貢禹傳誠非艸茅愚臣所宜防也】先朝羣玉殿【範蜀公東齋記嘉祐七年十二月二十三日召近臣天章閣下觀書閱瑞物上親作飛白書令左右搢笏以觀又令王禹玉跋尾人賜一紙旣而置酒羣玉殿云云歐公有謝賜飛白書詩並序其逰其事長編丙申庚子凡兩宴羣玉殿賜書在丙申】冠佩環羣公【云漢詩羣公先正】神文煥王度【仁宗謚號神文聖武明孝皇帝左傳曰思我王度式如玉式如金】喜色見天容【老杜詩天顏有喜近臣知東坡詩天容玉色誰敢畫】禦榻誰復登【法書要錄曰唐太宗宴武門作飛白書眾臣乘酒就太宗手中相競散騎常侍劉洎登禦牀引手然後得之】帝書元自工【此言仁宗之書元自工非因揣而大也下句蓋終此意南史劉穆之傳宋武帝書素拙穆之曰公但縦筆爲大字一字徑尺無嫌大旣是有所包其勢亦美帝従之一紙不過六七字便滿故東坡謝賜禦書表曰筆縦字大笑宋武之未工】黃絹兩大字【老杜詩鬱鬱三大字蛟龍岌相纒】一覽涕無従【世說王東亭曰一覽而盡禮記孔子曰予惡夫涕之無従】似欲托其子天意與人同【謂英廟也孟子曰天與子則與子韓魏公作仁宗哀冊敍羣玉賜書事云因疑前防之非常似與羣玉之敍訣意當時必有顧托之語也七年八月英宗立爲皇子十二月宴羣玉皇子預宴又詔韓琦至禦榻前賜酒一巵明年三月仁宗崩】歷數況有歸【尙書舜命禹曰天之歷數在汝躬】敢有貪天功【左傳晉侯賞従亡者介之推不言祿曰天未絕晉必將有主主晉祀者非君而誰天實置之而二三子以爲己力不亦誣乎竊人之財猶謂之盜況貪天之功以爲己力乎初元丰三年王堯臣之子同老上書言其父定策之功詔贈太師元祐五年殿中侍禦史賈易言堯臣掩韓琦之大勲故此句指其事】集古一千卷明明並羣雄【集古目錄跋見居士集】誰爲第一手未有百世公【百世公謂公論也與上羣公韻不相妨南史齊髙帝嘗與王僧防賭書筆帝曰誰爲第一僧防對曰臣書臣中第一陛下當帝中第一】廟器刻科斗寶樽蟠華虫【尙書序疏曰科斗書古文也所謂蒼頡本體尙書注華虫雉也宗廟彞樽亦以山龍華虫爲飾此言集古鐘鼎書】緬懷弁服士酬獻鳴瑽瑢【弁服士謂陪祭諸臣韻書曰瑽瑢佩聲也文選潘嶽西徵賦曰想佩聲之遺響若鏗鏘之在耳】插架一萬軸【退之詩鄴侯家多書插架三萬軸】遺子以固窮【前漢韋賢傳遺子黃金滿籯不如教子通一經固窮見魯論】素琴久絕弦【晉書陶潛傳蓄素琴一張徽不具韓詩外傳鐘子期死伯牙擗琴絕】棊酒頗闕供【自集古一千卷以下至此已見前卷贈叔弼詩春明退朝錄曰宗衮嘗言律云可従而違堪供而闕亞六經之文明皇幸蜀記韋諤曰先無闕擬又恐闕供此借用】向來一瓣香敬爲曾南丰世𨿽嫡孫行【向來見前注諸方開堂至第三瓣香推本其得法所自則云此一瓣香敬爲某人云云曾鞏子固建昌南丰人於歐公猶宗門中嫡子而後山又師南丰乃其孫也後山以東坡薦得官作此詩時東坡政爲郡守終無少貶阿附之意可謂特立之士矣然亦知東坡之大必能受之也】名在惡子中【此後山自貶損也前漢尹賞傳賞爲長安令舉長安中輕薄少年惡子悉籍記之】斯人日已逺千嵗幸一逢【老杜詩古人日已逺靑史字不泯東坡答舒煥書云歐陽公天人也天之生斯人意其甚難非且使之休息千百年恐未能復生斯人也】吾老不可待艸露濕寒蛬【艸露濕寒蛬自言哀傷之意寄於詩什如秋虫之悲鳴也歐公詩蓋云堪笑區區郊與島螢飛濕露吟秋艸老杜詩艸露亦多濕】

送蘇迨

胸中歷歷著千年【北史崔防傳鄭伯猷難曰胸中貯千卷書使人那得不畏服老杜詩歷歷開元事分明在目前傳燈錄智常禪師謂李渤曰使君摩頂放踵如栁葉大萬卷書在何處著此詩用著字甚佳】筆下源源赴百川【唐蔣煥送魏淄州序云筆海納流於百川詞鋒削成於二華孟子注云原原如流水與源通荀子宥坐篇論水曰其赴千仞之谷不懼似勇謝靈運擬魏太子詩曰百川赴巨海】眞字飄揚今有種【眞字多患窘束惟東坡筆墨超然於楷法之外退之雪詩波濤何飄揚漢書陳勝傳侯王將相寜有種耶】淸談絕倒古無傳【絕倒見前注孟子曰是以後世無傳焉】出塵解悟多爲路【傳燈錄讓禪師曰汝等六人同證吾身各契一路此言多爲路言當開廣不著一邊也】隨世功名小著鞭【言不用汲汲於功名也著鞭見前注樂天詩靑雲上了無多路卻要徐驅穩著鞭】白首相逢恐無日幾時書札到林泉【選詩客従逺方來惠我一書札老杜詩時應問衰病書疏及滄浪】

送黃生兼寄二謝二首

南第諸兄蚤相見【南第猶言南宅也南史元凶劭傳有此字】別時托子以無倦【南史謝微傳叔父混爲韻語以奨勸靈運等並有戒厲之言惟微獨盡襃美曰微子基微尙無倦由慕藺勿輕一簣少進往必千仞後山詩意謂黃生諸兄以其弟托之爲其好學蓋知所慕向也】百年論交見子知【老杜詩論交翻恨晚百嵗言其久要也左傳曰他日吾見子面而已今吾見子之心矣】一朝取別寜吾願【老杜詩取別何艸艸按十二國史云宓子賤爲單父宰行過陽晝取別淵明歸去來辭曰富貴非吾願】妙嵗逺逰眞所難【言其不懷安也】肯爲得官近長安【唐人語曰欲得官近長安】聖作詩書端有意猶須用心科舉外【意譏王氏經術其送邢居實序論之詳矣】

城西兩謝俱能文穰丞精悍吾所聞【謝景初字師厚二子悰愔皆知名穰縣今屬鄧州漢書嚴延年爲人短小精悍】每讀吾詩得人意【南史何遜傳沈約曰吾每讀卿詩一日三復猶不能已後漢禰衡爲黃祖作書記輕重疎宻各得其體祖曰處士正得祖意如祖腹中之所欲言也】使不能文已可人【世說謝安少時請阮光祿道白馬於時謝不能解阮語重相諮盡阮乃嘆曰非但能言人不可得正索解人亦不可得禮記雜記曰管仲遇盜取二人焉上以爲公臣曰所與逰辟也可人也】我昔謝公門下士早年妄作功名意如今老寄潁河東九泉𨿽深愧此公【謝公卽師厚退之送陸暢詩我實門下士力薄蚋與蚊受恩不卽報永負湘中墳暢蓋長源之子也此詩略采其意】

次韻蘇公西湖徙魚三首

窮秋積雨不破塊霜落西湖露沙背【退之詩嗷嗷鳴鴈鳴且飛窮秋南去春北歸又詩時秋積雨霽西京雜記董仲舒曰太平之時雨不破塊】大魚泥蟠小魚樂【揚子曰龍蟠於泥蚖其肆矣莊子曰鯈魚出防従容是魚樂也老杜詩小魚脫漏不可紀半死半生猶戢戢大魚傷損皆垂頭屈彊泥沙有時立】髙丘覆杯水如帶【言水淺而丘露其狀如此爾雅釋丘曰如覆惇者惇丘注云惇盂也何遜詩湓水縈如帶】魚窮不作搖尾憐【退之與韋舍人書若俛首帖耳搖尾而乞憐者非我之志也】公寜忍口不忍膾【樂天詩忍心兩三日莫作破齋人東坡元韻云老守縦饞那忍膾】修鱗失水玉參差【栁子厚鏡歌曰手援天矛截修鱗荘子曰吞舟之魚碭而失水】晚日搖光金破碎【退之詩竹影金瑣碎此借用以言鱗鬛映日而光也】咫尺波濤有生死安知平陸無灘瀨【老杜觀打魚歌云咫尺波濤永相失又詩終然減灘瀨】此身寜供刀幾用著意更須風雨外【禦史言蘇公舊詩有聞諱而喜之語公遂其外補得潁州後山詩意或謂此後篇又云防有任公釣江海亦此意也史記樊噲曰人方爲刀俎我爲魚肉續世說曰周豹有袁許之術見王都曰形若鯉魚難免刀機都竟被殺東坡詩天公自著意】是間相忘不爲小【左傳蹇叔曰必死是間荘子曰魚相忘於江湖】濠上之意誰得防【莊子與惠子逰於濠梁之上荘子曰鯈魚出防従容是魚樂也惠子曰子非魚安知魚之樂荘子曰子非我安知我不知魚之樂】枯魚𨿽泣悔可及【古樂府曰枯魚過河泣何時悔復及作書與魴鯉相教愼出入】莫待西江與東海【以上四句皆終前意言外郡亦足爲樂優防卒嵗可以避禍也荘子曰周顧視車轍中有鮒魚問之對曰我東海之波臣也君豈有斗升之水而活我哉周曰我且南逰吳越之王激西江之水而迎子可乎鮒魚奮然曰君言此曾不如索我於枯魚之肆】赤手取魚如拾塊【孫樵與王霖書曰如赤手捕長蛇又李商隠詩曰洞庭魚可拾不用更垂罾】布网鳴舷攻腹背【後趙王泰諫冉閔曰若我出戰必腹背受敵】豈知激濁與淸流【唐書王珪傳曰激濁揚淸吳志賀劭傳曰遂使淸流變濁北夢瑣言朱全忠賜舊相裴樞等自盡李振曰此輩自謂淸流宜投黃河永爲濁流魯直詩我亦洗湔與淸流】恐懼駢頭牽翠帶【易曰貫魚以宮人寵王弼注云駢頭相次似貫魚也老杜詩水荇牽風翠帶長】居士仁心到魚鳥【此句法用行葦詩仁及艸木之意文選四子講徳論曰恩及飛鳥列子曰天之於民厚矣植五穀生魚鳥以爲之用】會有微生化余膾【左思吳都賦曰雙則比目片則王余注云越王膾魚未盡因以其半棄之爲魚遂無一面】寜容网目漏吞舟【晉書顧和答王導曰明公作輔寜使网漏吞舟何緣采聴風聞以察察爲政世說劉文幹答魏文帝曰亦由陛下网目不疎】誰能烹鮮作苛碎【老子曰治大國若烹小鮮】我亦江湖釣竿手【杜牧之詩惆悵江湖釣竿手卻遮西日向長安】誤逐輕車従下瀨【漢武帝紀公孫賀爲輕車將軍甲爲下瀨將軍鮑明逺詩後逐李輕車】生當得意落鷗邊【後漢梁竦曰生當封侯死當血食後山反而用之故下句云云列子曰海上之人従漚鳥逰漚鳥之至者百數而不止其父曰汝取來借玩之明日之海上漚鳥舞而不下文選子虛賦云雙鶬下李善注引爾雅曰下落也談苑載鄭文寶詩云雙溪時落海邊鷗】何用封侯墮鳶外【後漢馬援傳援擊交趾破之封新息侯従容謂官屬曰吾従弟少防常哀吾慷慨多大志當吾在浪泊西裏間虜未滅之時仰視飛鳶跕跕墮水中臥念少防平生時語何可得也】不如此意今得所【用孟子校人事得其所哉之意】置身暗與神明防【退之贈李觀詩曰北極有羈羽南溟有潛鱗川原浩浩隔影響兩無因風雲一朝防變化成一身誰言道裏逺感激疾如神世說謂晉武帝山濤不學孫吳而暗與之防】徑須作記戒鯨鯢【太白枯魚過河泣曰作書報鯨鯢勿恃風濤勢】防有任公釣東海【荘子曰任公子有大鉤巨緇五十犗以爲餌投竿東海己而大魚牽巨鉤而下任公子得若魚離而臘之】

詩成落筆驥歷塊不用安西題紙背【此兩句指東坡詩語俊快書復雄奇也漢書王襃傳曰駕齧防驂乘旦過都越國蹶如歷塊桞子厚詩云書成欲寄庾安西紙背應勞手自題注雲家有右軍書每紙背庾翼題云王防稽六紙】小家厚斂四壁立拆東補西裳作帶【此兩句自言窘於屬和也後漢陳蕃曰小家畜產百萬之貲寒山子詩與道殊懸逺拆東補西爾左傳曰樂桓子請帶於叔孫豹豹召使者裂裳帛而與之曰帶其褊矣】堂下觳觫牛何罪【見孟子】太山之陽人作膾【荘子曰盜跖膾人肝而餔之】同生異趣有如此缾懸瓽間終一碎【史記李斯傳曰異趣以爲髙退之送惠師詩云去矣各異趣何爲浪沾巾漢書陳遵傳揚雄作酒箴曰觀缾之居居井之眉處髙臨深動常近危一旦叀礙爲瓽所轠身提黃泉骨肉爲泥自用如此不如鴟夷云云此詩言仁與不仁趣向各異而不仁者鮮有不及如缾與鴟夷所居不同要之鴟夷保全而缾終不免也瓽音丁浪反井以甎爲甃者也】流水長者今公是雨花散亂投金瀨【金光明經曰流水長者自在光王之子也見有一池其水枯涸於其池中有十千魚遂將二十大象載皮囊盛河水寫至池中水遂彌滿又爲施食解說十二因緣並稱說寶勝佛名後十千魚同日命終生忉利天是諸天子復至本處空澤池所復雨天花便従此沒還防利宮法華經曰彌勒當知爾時彌勒菩薩豈異人乎我身是也求名菩薩汝身是也吳越春秋曰伍子胥伐楚還栗陽瀨水上欲報自殺婦人以百金不知其家投金瀨水中而去】人言充庖須此輩【老杜雞詩充庖爾輩堪盧仝放魚歌曰此輩肥脆爲絕尢】慈觀更須容度外【法華經偈曰悲觀及慈觀此引用當作去聲讀南史謝朏傳曰殺之則成其名正應容之度外】賜墻及肩人得視【此後山自言其詩淺近也下有答魏衍詩亦云我詩淺短子貢墻眾目俯視無畱藏按魯論賜之墻也及肩窺見室家之好】公才槃槃一都防【晉陽秋云諺曰大才槃槃謝家安漢書地理誌勃碣間一都防】有憐其窮與不朽我亦牽聨書玉海【意謂好事者或以此詩附見東坡集中是與之以不朽之名也不朽字見左傳退之張法曹墓碣曰若爾吾哀必求夫子銘是爾與吾不朽也又答元稹書曰足下與甄濟父子俱宜牽聨得書南史張融自名其集爲玉海今以比東坡集】

次韻蘇公觀月聴琴

淸湖納明月逺覽無畱云【選詩璇題納明月嵇康琴賦曰情舒放而逺覽退之詩何限靑天無片雲】人生亦何須【東坡詩我生亦何須一飽萬想滅按蕭子顯齊書裴昭明曰人生一身之外亦復何須】有酒與桐君【陶隠居本艸序有桐君藥錄此借用意謂琴也】自醉寜問客【用陶淵明意見後注】一杯復一樽【太白詩一杯一杯復一杯】平生今不飲意得同酣醺【後山以戒律止酒髙僧白密傳云神領意得頓盡言前】淸言冰玉質【劉禹錫聨句云淸言如冰玉逸韻貫珠璣】壊衲山水紋【東坡嘗披衲衣蓋金山了元師所贈也】殫精有後悟【自言鈍根領防之不早故殫竭其精思也】畜耳無前聞【言聞所未聞也老杜詩畜眼未見有禮記檀弓曰何居我未之前聞也】潛魚避流光【水至淸則無魚蓋此意也文選袁宏三國名臣序贊曰潛魚擇淵上林賦曰擊流光曹子建詩明月照髙樓流光正徘徊】歸鳥投重昬【老杜詩仰羨黃昬鳥投林羽翮輕文選頭陀寺碑曰曜慧日於康衢則重昬夜曉】信有千丈淸不如一尺渾【四句皆勸蘇公含垢納污之意涉潁詩亦云至潔而納污此水眞吾師蘇公送魯元翰詩云皎皎千丈淸不如尺水渾故後山言信有以印之老杜詩信有人間行路難】

次韻蘇公涉潁

衝風不成寒【楚辭衝風至兮揚波注衝隧也】脫木還自奇【文選謝荘月賦曰洞庭始波木葉微脫】坐看白日晚起行淸潁湄【楚辭九歌曰白日晼晚其將入兮文選虞子陽詩曰飛狐白日晚】三穴未爲得【馮諼曰狡兔三窟僅得免死晉書王衍謂弟澂惇曰卿二人在外而吾畱此足以爲三窟矣司馬相如傳楚亦未爲得也】一舟不作癡【二句似托意以坡避謗請郡爲得策晉傅咸傳楊濟與咸書曰生子癡了官事官事未易了也了事正作癡復爲快耳詩意謂放情物外非俗吏所爲】路暗鳥遺音【周易小過飛鳥遺之音】江淸魚弄姿【後漢李固傳搔頭弄姿老杜詩林熱鳥開口江渾魚掉頭】宇定怪物變【荘子曰宇泰定者發乎天光】意行覺舟遲【列子管夷吾曰恣意之所欲行劉禹錫蠻子歌曰腰斧上髙山意行無舊路此借用其字謂神逰八表非楫櫂所及】公與兩公子妙語含風漪【兩公子謂兩歐陽也漢書賈捐之傳曰君房下筆言語妙天下退之簟詩曰捲送八尺含風漪此借用以言風行水上自然成文也】但怪笑談劇【漢書揚雄口喫不能劇談】莫知賓主誰【後漢書龎徳公傳注曰司馬徳操嘗詣徳公值其渡沔上先人墓徳操竟入其堂呼徳公妻子使速作黍須臾徳公還直入相就不知何者是客也東坡詩明日徳公當上冡不知誰主復誰賓】得句未肯吐鬱鬱見睫眉【魯直詩李侯有句不肯吐又云眉間鬱鬱似陰功劉禹錫詩依依見眉睫按荘子曰向吾見若眉睫之間因以得汝矣】相従能幾何行樂當及玆【漢書楊惲傳人生行樂耳古詩曰爲樂當及時何能待來玆】生忍自作難【自作難猶言徒自苦也太白詩回山轉海不作難】百憂間一嬉【詩云我生百憂荘子盜跖篇曰人上壽百嵗中壽八十下壽六十除病瘦死喪憂患其中開口而笑者一月之中不過四五日而已耳】時尋赤眼老【傳燈錄廬山歸宗寺智常禪師以目有重瞳遂將藥手按摩目眥俱赤世號赤眼歸宗東坡喜従僧逰故有此句】不探黃口兒【晉書王澄脫衣上樹探鵲鷇而弄之劉琨謂澄外𨿽散朗而內實動俠以此處世難得其死家語曰孔子見羅雀者所得皆黃口小雀曰大雀善驚而難得小雀貪食而易得北史崔防傳崔暹啟防竊言文襄帝爲黃頷小兒】解公頭上巾一洗七年緇【昭明太子作陶淵明傳曰取頭上葛巾漉酒李太白詩豈負頭上巾沈休文新安江水詩曰紛吾隔泥滓豈假濯衣巾願以潺湲水沾吾纓上塵選詩京洛多風塵素衣化成緇緇黑色也蘇公謫居黃州凡七年爲庾塵所污多矣】至潔而納污【左傳曰川澤納污】此水眞吾師【老杜詩痛飲眞吾師】須公曉二子【列子曰因往曉之司馬遷書曰以曉左右】人自窮非詩【歐公作梅聖兪詩集序曰非詩之能窮人殆窮者而後工也兩歐陽不肯作詩故欲以此曉之】

再次韻蘇公示兩歐陽

公詩周魯後【謂歐公詩可繼周詩魯頌也】曳曳垂天云【荘子曰鵬怒而飛其翼若垂天之云】府中顧長康【晉書顧愷之字長康桓溫引爲防軍甚見親暱詩意以比趙徳麟徳麟時簽判潁州按東坡泛潁詩亦曰趙陳兩歐陽同參天人師觀妙各有得共賦泛潁詩】風味如麯君【開元傳信記曰葉法善與朝士數人防元眞觀有人請麯秀才突入坐中少年秀美語論不凡葉疑其非人潛飛小劍擊之應手墮地乃一酒榼中有美醖共飲之皆曰麯生風味不可忘也】非公無此客【晉書謝安見桓溫旣出溫問左右頗嘗見我有如此客否】請壽兩山樽【漢書樓防傳王邑居樽下稱賤子上壽周禮司尊彜曰其再獻用兩山尊】叔季大儒後【謂叔弼季黙兩歐陽也荀子曰大儒可爲三公】偏醒亦同醺【言其淸而不隘老杜詩漁父忌偏醒南史羊侃傳不飲酒而好賓防終日獻酬同其醉醒】心與柏石堅【退之詩相生兩石間】章成綺繡文【老杜詩揮翰綺繡埸歐公詩亦云東家太守詩尢美組織文章爛如綺按漢哀帝紀止織綺繡】多難獨不補少戇今無聞【兩句後山自謂也老杜詩多難身何補漢髙帝紀曰王陵少戇魯論曰四十五十而無聞】時無古今異智有功名昬【史記平原君贊曰利令智昬後漢馬援傳論曰援戒人之禍智矣而不能自免於讒隙豈功名之際理固然乎夫利不在身以之謀事則智慮不私己以之防義必厲云云】可使百尺厎不作數斗渾【四句皆勸公潔身髙退之意前漢溝洫志曰涇水一石其泥數鬥詩意謂功名之昬人猶泥之濁水】

次韻蘇公勸酒與詩

五士三不同煩公以詩訴【東坡守潁時趙徳麟作簽判後山爲學官其兄傳道來過而歐陽叔弼季黙家居子潁東坡送傳道詩所謂五君従我逰是也兩歐陽以新免母喪不肯作詩後山以持律不飲酒故云三不同】彊酒古所辭【孔叢子曰平原君彊子髙酒曰堯舜千鐘孔子百觚古之聖賢無不能飲也吾子何辭焉子髙曰聖賢以道徳燕人未聞以飲也後山此句自解其不飲】妙語神其吐【謂詩可以感鬼神也左傳曰神其吐之乎此句勸兩歐陽作詩也】自念每累人舉扇無我污【兩歐陽以後山不飲酒故不作詩因有累人之句晉書王導傳導不平庾亮常遇西風塵起舉扇自蔽曰元規塵污人】復使兩歐陽縮手不分付【退之祭栁子厚文曰巧匠旁觀縮手袖間】平生西方社【此以下後山自述髙僧慧逺傳劉遺民雷次宗等依逺逰止乃於精舍無量壽像前建齋立誓共期西方樂天詩曰南祖心應學西方社可投】努力須自度【古詩努力加餐飯遺教經曰當念無常之火燒諸世間常求自度】不憂九頭【法苑珠林云唐趙文信暴死三日復蘇自說閻羅王令引出庾信乃見一大身一頭九作人語云我爲生時好作文章妄引佛經雜揉俗書又誹謗佛法故受此苦】肯爲語一誤【此句本用百丈野狐話而借用謝安傳中語按僧問前百丈云大修行人還落因果無丈曰不落因果以語謬故墮野狐趣後百丈爲更之曰不昧因果晉書謝安傳安語未嘗誤而忽一誤眾異之尋薨】頓悟而漸修【修一作進】従此辭世故【楞嚴經曰理則頓悟乘悟倂銷事非頓除因次第進傳燈錄主峯禪師傳曰顯頓悟資於漸修陶淵明詩終身與世辭文選嵇康書曰世故系其慮七不堪也】公看萬金產寜能一朝具【言證果位亦因進修之漸也退之詩指渠相告言此是萬金產】兩生文章家【此以後屬兩歐陽栁子厚與楊憑書曰丈人以文律通流當世鼎列天下號爲文章家】夙紀鳴蟬賦【歐公有鳴蟬賦又有跋云予因學書起作賦艸他兒一視而過獨小子棐守之不去此兒必能爲吾此賦也因以予之】請公堅城壘【世說謝胡兒語庾道季曰諸人暮當就卿談可堅城壘】兵來後無數【前漢閩粵王傳曰漢兵眾彊卽幸勝之後來益多禮記聘義曰燕與時賜無數】

次韻蘇公督兩歐陽詩

吟聲正可候虫鳴【栁子厚詩門掩候虫秋東坡詩云欲遣何人賡絕唱滿階桐葉候虫吟】酒面猶須作老兵【言二君自可作詩尙何須待我飲耶晉書謝奕嘗逼桓溫飲溫走避之奕遂引溫一兵帥共飲曰失一老兵得一老兵】豈有文章妨要務【文選楊修答臨淄侯牋曰若乃銘功景鐘書名竹帛斯自雅量所畜也豈與文章相妨害哉晉書謝安傳王羲之曰虛談廢務浮文妨要吳志陸抗傳曰無用兵馬以妨要務】孰知詩律自前生【孰與熟同後山多用孰知字按資治通鑑慕容翰曰且吾孰知步夜千之爲人老杜詩曰詩律羣公問王維詩曰宿世謬辭客前生應畫師】向來懷璧眞成罪【左傳曰匹夫無罪懷璧其罪此句本用懷寶迷邦之意而借用此語以譬二子不肯出詩未免爲累也】未必含光不屢驚【此言𨿽欲自晦而固己駭世矣文選崔子玉座右銘曰曖曖內含光荘子曰列禦寇遇伯昬瞀人伯昬瞀人曰奚方而反曰吾驚焉曰惡乎驚曰吾嘗食於十而五先饋夫內誠不解形諜成光以外鎭人心使人輕乎貴老而其所患】血指汗顏終縮手【退之有祭栁子厚文曰不善爲斲血指汗顏巧匠旁觀縮手袖閒】此懷端復向誰傾【老杜詩曰一生襟抱向誰開太白詩曰君心不肯向人傾】

次韻蘇公題歐陽叔弼息齋

行者悲故里【漢書髙帝紀逰子悲故鄕】居者愛吾廬【陶淵明詩吾亦愛吾廬】生須著錐地【荘子曰堯舜有天下子孫無置錐之地】何賴汗牛書【栁子厚陸文通墓表曰其爲書處則充棟宇出則汗牛馬】丈室八尺牀稱子閉門居【唐顯慶中王策使西域至毗耶離城維摩居士石室以手板縦橫量之得十笏故名方丈維摩經云卽以神力空其室內惟置一牀以疾而臥樂天閒居自題詩曰此是白家翁閉門終老處】百爲防有還【龎徳公所謂趣捨行止亦人之窠穴也且各得其棲宿而已】一足不願余【一足字見前注左太衝詠史詩曰飲河期滿腹貴足不願余】紛紛老幼間失得了懸虛【人生自幼迨老或得或失懸知皆歸於一空也】客在醉則眠聴我莫問渠【南史陶淵明傳淵明嘗曰我醉欲眠卿可去東坡有詩反是曰醉中有客眠何害須信陶潛未若賢】論勝已絕倒【絕倒見前注】句妙方愁予【楚辭目眇眇兮愁予此借用自恨其詩之不如也】竹幾無畱塵【選詩巢幕無畱燕此用其語律】霜畦有餘蔬【老杜詩霜中登故畦荘子曰防壤有餘蔬】相従十五年不爲食有魚【用史記馮驩事退之招楊之罘詩曰前陳百家書食有肉與魚】時須一俛仰君可待籧篨【說文曰籧篨麤竹席也王介甫詩云牕明兩不借榻靜一籧篨】

次韻蘇公竹間亭絕句【後山自注云是夕公畫枯木】

竹裏髙亭燈燭光【老杜詩竹裏行廚洗玉盤又詩今夕復何夕共此燈燭光】今年復得杜襄陽【晉杜預嘗鎭襄陽今以比蘇公】倏看老蓋千年後【謂畫枯木老杜覓松栽詩曰欲存老蓋千年意爲覓霜根數寸栽】更想霜林百尺彊【因以屬蘇公南史王規傳曰王威明千里絕足百尺無枝眞俊人也老杜詩四松初栽時大抵三尺彊算家以有餘爲彊】

寄參寥【吳中詩僧道潛自號參寥子】

平生西方願【西方社見前注】擺落區中緣【淵明詩曰擺落悠悠談謝靈運詩曰緬邈區中緣】惟於世外人相従可忘年【南史江總傳張纉等與爲忘年友】道人贊公徒相識幾生前【老杜詩贊公湯休徒】早作步兵語【晉阮籍爲步兵校尉鐘嶸詩品曰籍詩𨿽無雕琢之巧而詠懷之作以陶冶性靈幽致言在耳目之內性寄八荒之表洋洋乎防於風雅矣】晚參雲門禪【雲門大師文偃見傳燈錄】拾策孤山下一室頗蕭然【孤山在錢塘昭明太子陶潛傳曰環堵蕭然】林昬出幽磬竹杪橫疎煙【老杜詩林昬罷幽磬孫何詩秋磬出疎林】昨日寄書至坐想參寥泉【東坡嘗作參寥泉銘序曰予出守錢塘參寥子在焉卜智果精舍居之鑿石得泉加冽乃名之參寥泉】此泉如此公遇物作淸妍【退之月池詩若不妒淸妍卻成相映燭】一別今幾時緑首成白顚【後漢蔡邕傳曰華顚胡老】子亦憐我老我豈要子憐【老杜詩不聞八尺身常受眾目憐】防逢萬里風一系五湖船【老杜詩安得萬里風又詩永系五湖舟按南史宗慤曰願乘長風破萬里浪國語曰範蠡遂乘輕舟以浮於五湖】酌我巖下水咽子山中篇【東坡詩云吾詩堪咀嚼聊送別酒咽】

北渚

南蕩不可渡北渚風浪生【老杜詩春江不可渡二月已風濤又詩牛女年年渡何曾風浪生】向來狐兔迹已復蛟鼉鳴【文選張夢陽詩云狐兔窟其中宋書五行志曰吳孫亮初公安有白鼉鳴】

東阡

東阡急不成泥【老杜詩急雨捎溪足又詩山雨不作泥】度密穿靑取徑微【歐公詩一徑入防宻已聞流水聲行穿翠篠盡忽見靑山橫老杜詩微徑不復取】邂逅無人成獨往【詩曰邂逅相遇適我願兮荘子徳充符注曰夫心之全也遺身形忘五臟忽然獨往而天下莫能離】慇懃有月與同歸【老杜詩昨夜月同行】

八月十日二首

一夢人間四十年只應炊竈固依然【異聞集云道者呂翁經邯鄲道上邸捨中有少年盧生自嘆其貧困言訖卽思寐時主人方蒸黃粱爲饌翁乃探囊中枕以授之生夢自枕竅入其家見其身富貴五十年老病而卒欠伸而悟呂翁在旁主人炊黃粱尙未熟又退之詩云閭裏故依然】兩官不辦一丘費【言俸薄不辦買山錢也時後山再爲學官班固敍傳班嗣曰棲遲於一丘則天子不易其樂】五字虛隨萬里船【言空有詩名播於異域也北夢瑣言杜荀鶴詩只將五字句用破一生心賈島哭孟東野詩云塜近登山道詩隨過海船老杜詩下臨不測江中有萬里船】人生七十今彊半老去光陰已後身【老杜詩人生七十古來稀】更欲置身須世外世間元自不關人【樂天詩應須繩墨機關外安置疎愚鈍滯身又云置心世事外無喜亦無憂】

迎新將至漕城暮歸遇雨

早投林野違風雨晚傍塵沙飽送迎【言出處勞逸之異也張華鷦鷯賦曰違鐘岱之林野老杜詩塵沙傍蜂蠆又詩徴君晚節傍風塵又詩萬里巴渝曲三年實飽聞前漢韓信傳趨拜送迎】卻愧兩街屠販子臥聴車馬過橋聲【従俗疲苦反不如市人之安逸也東坡詩識君拄杖過橋聲】

卽事

老覺山林可避人【魯論曰與其従避人之士也豈若従避世之士哉】正須麋鹿與同羣【潘嶽關中記曰辛孟年七十與麋鹿同羣逰世謂之鹿仙老杜詩全生麋鹿羣】卻嫌鳥語猶多事彊管陰晴報客聞【此句必有所指北史髙阿那肱曰漢兒多事彊知星宿東坡詩不防人間閒艸木預人何事管興亡魯直詩竹山虫鳥朋友語討論陰晴怕風雨】

齋居

靑奴白牯靜相宜【黃魯直云趙子充示竹夫人詩蓋涼寢竹器憩臂休膝似非夫人之職爲名曰靑奴傳燈錄長沙岑和尙曰貍奴白牯卻知有蓋謂水牯牛也此詩借用似言白角簟】老罷形骸不自持【南史蔡興宗傳沈慶之曰加老罷私門兵力頓闕老杜詩白頭老罷舞猶歌漢書楊王孫傳願進醫藥厚自持】一枕西牕深閉閣【漢書韓延壽傳入臥傳捨閉閣思過】臥聴叢竹來時【賈島詩宿客未眠過半夜獨聞山雨到來時】

中秋夜東剎贈仁公

盈盈秋月不余分【東坡樂府云三五盈盈還二八漢書律曆志曰商十二月甲申朔旦冬至無餘分】葉露懸光可數塵【老杜對月詩此時瞻白兔直欲數秋毫】此地正須煩一笑要令排戶問東鄰【桞子厚曰塡門排戶】

十五夜月

向老逢淸節歸懷托素暉【文選樂府云昭昭素月明輝光燭我牀】飛螢元失照【老杜詩暗飛螢自照傳燈錄鹽官和尙曰日下孤燈果然失照】重露已霑衣【老杜詩重露成涓滴謝莊月賦佳期可以還微霜霑人衣】稍稍孤光動沈沈萬籟微【文選鴈詩單泛逐孤光此借用荘子顏成子遊曰敢問天籟南郭子綦曰夫吹萬不同而使其自已也】不應明白髮似欲勸人歸【老杜月詩能添白發明詩意謂頭顱如許尙復俯仰世間爲明月所照破也】

胡士彥挽詞二首【元茂】

晚進違前輩【後漢孔融論盛孝章書曰今之少年喜謗前輩】平生闕異聞【魯論曰子亦有異聞乎】吾猶識此老天豈喪斯文【魯論曰天之將喪斯文也後死者不得與於斯文也】善學家傳業【退之詩中郎有女能傳業】英詞世不羣【沈約宋書謝靈運傳論曰英詞動金石老杜詩白也詩無敵飄然思不羣】固應譏尙白官序見揚云【漢書揚雄傳雄字子云或嘲雄以尙白而雄解之號曰解嘲注云黑色也言雄作不成其色猶白故無祿位也老杜詩官序潘生拙後山以揚子云爲揚云猶老杜以司馬長卿爲馬卿杜詩嘗云多病馬卿無日起】此地來何晚經年未見頻【老杜詩此地生涯晚又云卷軸來何晚】薦賢仍賭命有道可辭貧【上句言其材𨿽爲當世所知而達不達則系於命太白詩丈夫賭命報天子當斬敵人衣錦還列子曰客有言之鄭子陽者曰列禦寇有道之士也居君之國而窮君無乃爲不好士乎】徒弟三千子【史記孔子世家教弟子蓋三千焉】聲名四十春【老杜詩才名四十年又詩龍飛四十春】襄陽耆舊內無復姓龐人【晉習鑿齒作襄陽耆舊傳老杜詩爲於耆舊內試覓姓龐人謂龐徳公也】

後山詩注卷三

欽定四庫全書

後山詩注卷四

宋陳師道撰

任淵

注

送趙承議【令畤○令畤爲潁州簽判受代而去】

先王隠徳世難名晚見諸孫也自成【趙令畤字徳麟藝祖之後也故以吳泰伯比其先王晉書王湛有隠徳人莫能知】潁水向來須好句【東坡潁州謝上表曰文獻相續有晏殊歐陽修之風】道山今日有宗英【後漢書學者謂東觀爲道家蓬萊山漢書景十三王敍傳曰四國絕祀河間賢明禮樂是修爲漢宗英】林湖更覺追隨盡【曹子建詩淸夜逰西園冠蓋相追隨老杜詩秋覺追隨盡此引用言無復防従之侶】巾帽猶堪語笑傾【老杜詩羞將短髮還吹帽笑倩傍人爲正冠此反而用之自言其尙未老也老杜集中李之芳詩數語攲紗帽】勤苦讀書終不補未須墻角棄長檠【神仙傳有年少與薊子訓鄰居爲太學生諸貴人作計共呼生謂曰子勤苦讀書欲規富貴但召子訓來可不勞而得矣長檠見前注徳麟蓋王孫而有儒素風味云】

寄李學士【格非○格非字文叔】

眼看遊舊半東都五嵗曾無一紙書【晉書劉傳云得劉公一紙賢於十部従事老杜詩厚祿故人書防絕】平日齊名多蚤達暮年同國未情疎【老杜詩時來如宦達嵗晚莫情疎】稍尋東剎論玆事【東剎當在潁州前有東剎贈仁公詩玆事謂一大事因緣】賴有西方托後車【托後車見前注李君當是西方社中人】說與杜郎須著便不應濠上始知魚【勸其早歸依佛祖也傳燈錄雲門大師云觸目承當得猶是不著便東坡觀魚臺詩曰若信萬殊歸一理子今知我我知魚晉書王坦之傳謝安曰常謂君粗得鄙趣者猶未悟之濠上耶】

雪

初雪已覆地【老杜詩只應蹋初雪又詩茅檐花覆地】晚風仍積威【漢書司馬遷書曰積威約之漸也】木鳴端自語鳥起不成飛【王介甫詩臥聴木鳴相挨樂府神歌道君曲曰中庭有樹自語梧桐推枝布葉孫子曰鳥起者伏也文選鴈詩曰亂起未成行】寒巷聞驚犬鄰家有夜歸【王維與裴迪書曰寒山野火明滅林外深巷寒犬吠聲如豹】不無慙敗絮【陶淵明與子儼等疏曰余嘗感仲孺賢妻之言敗絮自擁何慙兒子按後漢列女傳王霸字仲孺與同郡令狐子伯爲友後子伯爲楚相而其子爲郡功曹令奉書於霸車馬服従雍容如也霸子方耕於野聞客至投耒而歸見令狐子沮怍不能仰視霸目之有愧容客去久臥不起霸妻曰君少修淸節柰何忘宿心而慙兒女子乎】未易泣牛衣【言不爲兒女悲也漢書王章傳疾病無被臥牛衣中與妻決涕泣】

晚出

應俗敢辭疾衝風寜小驅【範氏後漢書王充等傳論曰應俗適事難以常條退之詩不衝風雨卽衝埃】聊爲一日役不憚百金軀【鮑照行路難曰非我昔時千金軀】雪路無行迹【汝南先賢傳曰時大雪洛陽令至袁安門無行路又逸史載皇甫湜嘗因積雪門無行迹】冰枝有落烏【樂天烏夜啼曰霜滑有風枝】寒門閉蕭瑟窮裏聴嚱吁【寒門亦用袁安事漢書趙廣漢傳長安少年防窮裏空捨】

寄晁載之兄弟

人言婚宦情欲本【後山自注古語曰人不婚宦情欲失半】我始求脫君已半【按列子云語有之曰人不婚宦情欲失半人不衣食君臣道息】孰知一世如一夢在夢而覺寜待旦【退之祭文曰人之生世如夢一覺】寒檐涷雨作秋聲【涷音東暴雨也楚辭九歌曰使涷雨兮灑塵老杜詩南風作秋聲】冷屋風燈挑不明【老杜詩風燈照夜欲三更】樽前已作十年語後防未期吾屢驚【孟浩然詩平生復能幾一別十餘春】一聞七字心已識鉤章棘句天與力【退之記夢詩云壯非少者哦七言六字常語一字難又孟郊墓志云其爲詩鉤章棘句掐擢胃腎老杜詩溟漲與筆力】念子方壯我已衰不見參天二千尺【老杜古柏行黛色防天二千尺】季也亦有詩百篇叔子擬度驊驑前【曾慥詩選云晁仲之字叔用少受知於陳無己無己贈其兄詩云駸駸擬度驊驑前謂叔用也按善本駸駸作叔子當是叔與季兼指兩人但未知叔用爲叔爲季而曾氏誤以爲一人遂攺作駸駸非是南史王僧防曰弟書如騎騾駸駸常欲度驊驑前鐘嶸詩品亦曰徵虜卓卓殆欲度驊驑前】端能過我三冬學【漢書東方朔曰學三冬文史足用】可復參儂一味禪【勸其廣學也廣語有僧辭歸宗云諸方學五味禪去宗云我這里有一味禪爲甚不學僧云如何是一味禪宗便打】

寄答王直方

人情校往復屢勉終不近【晉嵇康絕交書曰不喜作書而人間多事堆案盈幾不相酬答則犯教傷義欲自勉彊則不能久東坡亦云人情重往返不報生禍根】新詩已經年知子不我怨【退之詩元日新詩已去年】生世餘幾何尺箠日取寸【荘子曰一尺之箠日取其半萬世不竭】懷祿有遐心【漢書楊惲傳曰懷祿貪勢不能自退詩雲母金玉爾音而有遐心】従俗無逺韻【楚辭曰將従俗富貴以偸生乎按曲禮曰禮従宜使従俗晉書庾凱雅有逺韻】時従府中歸數過林下飯【漢書鮑宣傳曰俱過宣一飯去後漢書第五倫傳光武曰聞卿爲吏不過従兄飯老杜詩僧飯屢過門雲溪友議僧靈澈詩曰林下何曾見一人】平生功名意回作香火願【北史陸法和曰但従空王佛所與主上有香火因緣】三年不舉觴吻頻煙火焮【左傳曰鄭火司馬司寇列居火道行火所焮注炙也】豈無兩蒼龍霑我一雨潤【蒼龍謂團茶法華經言𨿽一地所生一雨所潤而諸艸木各有差別】官麄詩未工猛乞無小靳【官麄見前注後漢崔烈入錢爲司徒及拜帝曰悔不小靳】人生如此耳文字已其閏【退之詩人生但如此朱紫安足僭閏謂餘事也下句蓋足此意】是身𨿽臭腐【維摩經曰是身不淨穢惡充滿荘子曰神奇化爲臭腐】寜作靑紫楦【朝野僉載唐楊炯嘗呼朝士爲麒麟楦或問之曰今假弄麒麟者修飾其形覆之驢上宛然異物及去其皮還是驢耳無徳而朱紫何以異是】永懷忘年友死矣余令聞【後山自注云忘年友邢居實也○南史江總傳張纘等呼爲忘年友詩云令聞令望邢居實死於元祐二三年間年二十七】念子頗似之老我何所恨【筆談曰歐公詩老我倦鞌馬誰能事吟哦王介甫詩老我孤主恩結艸以爲期此文章佳語也】

寄侍讀蘇尙書

六月西湖早得秋二年歸思與遲畱【老杜詩陂塘五月秋選詩遲畱法豈輕】一時賓客余枚叟【枚叟謂枚乘後山取以自比也謝惠連雪賦曰梁王不悅逰於園乃置旨酒命賓友召鄒生延枚叟老杜詩空餘枚叟在應念早升堂】在處兒童說細侯【此句屬蘇公後漢郭伋字細侯爲並州牧素結恩徳及後行部有兒童數百各騎竹馬道次迎拜】經國向來須老手【晉書石苞傳景帝曰苞有經國才猷東坡詩老手便劇郡】有懷何必到壺頭【後漢馬援擊交趾軍至浪泊上與賊戰破之従容謂官屬曰吾従弟少防嘗哀吾慷慨多大志曰士生一世但取衣食裁足致求盈餘但自苦耳當吾在浪泊西裏間下潦上霧毒气重蒸仰視飛鳶跕跕墮水中臥念少防平生時語何可得也其後年六十二自請徵五溪進營壺頭暑甚中病卒】遙知丹地開黃卷【謂蘇公在經筵也北史周紀曰椒房丹地有眾如雲老杜詩閣道通丹地按漢書梅福傳注曰以丹掩泥塗殿上地晉書禇陶曰聖賢備在黃卷中】解記淸波沒白鷗【此篇又勸蘇公髙退蘇公在潁和子由詩有明年兼與士龍去萬頃滄波沒兩鷗之句】

寄亳州林待制【希】

湖海相望闕寄聲雲林過雨未全晴【劉禹錫竹枝詞曰東邊日出西邊雨道是無晴卻有晴後山反其意而用之言聲問闕然近於寡情也文選枚乘七發曰防涉乎雲林杜牧之詩自古雲林逺市朝】靑衫作吏非前日【晉書嵇康曰聞道士遺言餌術黃精令人久壽意甚信之防山澤觀魚鳥心甚樂之一行作吏此事便廢】白首論文笑後生【言見笑於後生也老杜詩晚將末契托年少當面論心背面笑又云不覺前賢畏後生】似聴兒童迎五馬【古樂府陌上桑曰使君従南來五馬立踟躕此五馬本事所出也後人臆說妄矣兒童用後漢郭伋事】稍修書札問專城【書札見前注陌上桑又曰四十專城居】一聞苦李防荘句【史記老子楚苦縣人荘子防人按亳州衛眞縣本苦縣城東有賴鄕祠老子所生之地亳州𨿽有防城縣然荘子爲防漆園吏當在今曹之宛朐云】不復人間世後名【晉書張翰傳曰使我有身後名不如卽時一杯酒】

臥疾絕句

老裏何堪病再來愁邊不復酒相開【老杜詩愁邊有江水又云何以開我愁】一生也作千年調【此句未分其遂死也寒山子詩云人是黒頭虫剛作千年調鑄鐵作門限鬼見拍手笑】兩腳猶須萬里回【老杜詩兩腳但如舊開天傳信記萬回師之兄戍安西萬回覲之朝往夕返以其萬里而回故謂之萬回也】

南軒絕句

少日書林頗著勲【揚雄長楊賦曰並苞書林退之復志賦朝馳騖乎書林魯直詩四防有黃令學古著勲多按曹子建書曰豈徒以翰墨爲勲績哉風俗通曰蓋嚴楊惲勲著王室蜀志杜微傳曰著勲於竹帛】暮年貪佛替論文【老杜詩老夫貪佛日又詩故著浮查替入舟王介甫詩乞得膠膠擾擾身江湖波浪替埃塵】銅鑪瓦枕芒鞋裏此外惟須對此君【老杜詩多病所須惟藥物微軀此外更何求晉書王徽之指竹曰何可一日無此君】

獨坐

文章平日事風竹暮年須【老杜詩文章千古事又詩嗜酒愛風竹】衰疾懸知此【老杜詩時應念衰疾懸謂遙度也退之詩後日懸知漸鹵莽】霜毛不更除【退之詩斗覺霜毛一半加玉臺新詠寶月詩曰情人爲君除白髮老杜詩紅顏愁落盡白髮不能除】一丘吾欲往【一丘見前注】百畆有如無【言不足爲養也魯論曰有若無荀子曰有之不如無之】魑魅須逰子【老杜懷李白詩曰魑魅喜人過】乾坤著腐儒【老杜江漢詩乾坤一腐儒】叩門聞啄木【退之詩丁丁叩門疑啄木】喚酒有提壺【歐公詩獨有花上提葫蘆勸公沽酒花前傾蓋鳥名也】門逕無行迹秋來不遣鋤【逸史皇甫湜嘗因積雪門無行迹三輔決錄張仲蔚所居蓬蒿沒人老杜詩艸茅無徑欲教鋤此反而用之】

寄送定州蘇尙書【元祐八年九月蘇公知定州於時宣仁聖烈太后上升時事漸變故此詩意勸公省事髙退】

初聞簡策侍前旒【簡策謂作侍讀時淮南子曰王者冕而前旒所以蔽明】又見衣冠送作州【世說羅友答桓溫曰旦出門逢一鬼大揶揄云我只見汝送人作郡何以不見人送汝作郡】北府時淸惟可飲【晉書郗愔在北府徐州人勁悍桓溫云京口酒可飲兵可用深不欲愔居之此借用以言定武在河北也齊書謝朏爲吳興與弟瀹於徵虜亭別指瀹口曰此中惟宜飲酒老杜詩時淸猶茹芝】西山气爽更宜秋【晉書王徽之爲桓沖騎兵參軍衝曰卿在府日久比當相料理徽之不答直髙視以手版拄頰云西山朝來致有爽气耳此借用以言太行李商隠詩故鄕雲水地歸夢不宜秋】功名不朽聊通袖海道無違具一舟【此兩句皆拈出東坡語以勸之意謂功成名遂自足不朽政可縮手袖間而遂湖海之本志也東坡沁園春詞用捨有時行藏在我袖手何妨閒處看八聲甘州詞有雲約他年東還海道願謝公雅志莫相違按晉書謝安𨿽受朝寄東山之志始末不變及鎭新城造泛海之裝欲須經略麤定自江道還東遂遇疾篤自以本志不遂深自慨失老杜詩平生江海心宿昔具扁舟】枉讀平生三萬卷貂蟬當復自兜牟【退之詩鄴侯家多書插架三萬軸南史周盤龍爲散騎常侍齊武帝戲之曰貂蟬何如兜牟對曰貂蟬出於兜牟】

寄答李方叔【豸】

平生經世策寄食不資身【言其謀策可以經綸當世而反不能資一身也荘子曰其不可經於世亦逺矣漢書韓信傳寄食於漂母無資身之策】孰使文章著【老杜云名豈文章著】能辭轍迹頻【意謂有文如此安能免棲棲旅人哉退之進學解云孟軻好辯孔道以明轍環天下卒老於行左傳曰周行天下將皆必有車轍馬迹焉】帝城分不入【漢書陳咸傳咸滯於郡守時王音輔政信用陳湯咸數賂遺湯予書曰卽防子公力得入帝城死不恨分謂隔絕也老杜詩闕廷分未到舟楫有光輝】書札詗何人【此句蓋終上意漢書淮南王安傳曰爲中詗長安詗偵伺也】子未知吾懶吾寜覺子貧【此反濠上知魚之意而用之文選嵇康書曰人之相知貴識其天性老杜詩近有峨眉客知予懶是眞】

智寶院後樓懷胡元茂【前有胡士彥挽詞卽元茂也】

晚渡呼舟疾【杜牧之杜秋詩云卻喚吳江渡】寒城著霧深【老杜野望詩孤城隠霧深】昬鵶明鳥道【老杜雨詩雲白鳥去邊明南中八志云交趾郡治龍編縣自興古鳥道四百里】風葉亂霜林【李商隠詩風葉共成喧】久客登樓目【文選王粲登樓賦曰情眷眷而懷歸兮孰憂思之可任平原逺而目極兮蔽荊山之髙岑老杜詩天畔登樓眼】中年懷舊心【晉書王羲之傳謝安曰中年以來傷於哀樂與親友別輒作數日惡文選向秀思舊賦序云經嵇康舊廬鄰人有吹笛者發聲寥亮追思曩昔逰宴之好感音而嘆故作賦云】猶須一長笛領覽自霑襟【終上句未盡之意謂本自悲愴尙何須聞笛耶老杜詩不須吹急管衰老易悲傷】

元日

老境難爲節寒梢未得春【曲禮六十曰耆指使疏引賀瑒云耆至也至老之境也又曰六十至老境而未全老老杜詩爲冬不亦難杜牧之詩丁香閒結春梢】一官兼利害百慮孰疎親【老杜詩時危闗百慮按易系辭曰一致而百慮老子曰名與身孰親】積雪無歸路扶行有醉人望鄕仍受嵗回首望松筠【謝暉詩有情知望鄕老杜詩望鄕應未已李嘉祐詩白頭空受嵗丹陛不朝天松筠猶松楸意謂丘墓也老杜詩窮秋正搖落回首望松筠此借用】

放懷

施食烏鳶喜【金光明經云施食之緣獲長壽報長安志云興善寺素和尙齋時烏鵲就掌中取食老杜詩得食階除鳥雀馴】持經鳥防聴【戒殺文載郭氏新說曰柘臯永寜之雀立化於松枝東城郭氏之防坐化於蓮葉豈非乘誦經功徳自有所解悟而然歟】杖藜矜矍鑠【後漢馬援自請擊五溪蠻夷帝湣其老援據鞍顧盼以示可用帝笑曰矍鑠哉是翁也】顧影怪伶俜【魏志何晏行步顧影文選潘嶽寡婦賦曰少伶俜而偏孤注單孑貌】門靜行隨月牕虛臥見星擁衾眠未穩艱阻飽曾經【老杜詩平生耽勝事吁駭始曾經】

絕句

此生精力盡於詩末嵗心存力已疲【淮南子曰宋景公時造弓人九年乃成而進之弓人歸家三日而卒蓋匠者心力盡於此弓矣故溫公通鑑序云臣之精力盡於此書】不共盧王爭出手【盧王謂盧照鄰王勃東坡詩云詩句對君難出手】卻思陶謝與同時【陶謝謂淵明靈運老杜詩焉得思如陶謝手令渠述作與同逰又曰揚馬宜同時】

送伯兄赴吏部攺官

先子初增秩年侵鬢已皤【漢書循吏傳序增秩賜金】念兄今善繼此別喜如何【以其善繼先子之志故以別爲喜也】親老家仍困門衰仕未多【家語子路曰家貧親老不擇祿而仕晉書李宻表雲門衰祚薄】猶須教兒子早要中文科

寄張文潛舍人

今代張平子【後漢書張衡字平子善屬文】雄深次子長【劉禹錫序栁子厚集曰韓退之評其文雄深雅健似司馬子長】名髙三俊上【翰林誌曰李紳李徳裕元稹同在禁署時號三俊此借用以指蘇公客黃秦晁也】官立右螭傍【唐書張次宗傳文宗詔左右史立螭頭下記宰相奏對按實錄文潛元祐八年冬自著作佐郎除起居舍人卽右史也紹聖元年四月以直龍圖閣知潤州此詩蓋春時所作】車笠吾何恨【北戶錄載風土記越人結交盟曰卿乘車我戴笠後日相逢下車揖我步行卿乘馬后日相逢卿當下】飛騰子莫量【老杜贈髙適詩飛騰無那故人何】時平身早達未用夢凝香【後山自注曰來書云補郡之樂發於夢寐○晉書張載曰時平則才伏世亂則奇用退之詩太平時節身難遇此反其意而用之韋應物刺蘇州有詩曰兵衛森畫防燕寢凝淸香】

後湖晚坐

水淨偏明眼【老杜詩水淨樓陰直又云吾與汝曹俱眼明】城荒可當山【樂天詩亭脊太髙君莫拆東家畱取當西山】靑林無限意白鳥有餘閒身致江湖上【王介甫與執政書曰及今愈思自致江湖之上又有詩曰委質山林如許國後山謂身致亦介甫委質之意】名成伯季間【伯季似指二蘇門下諸君後山嘗作佛指記曰予以文義名次四君蓋謂此也魏文帝典論曰傅毅之於班固伯仲之間耳晉書王湛傳王濟對武帝曰臣叔殊不癡山濤以下魏舒以上湛曰欲處我於季孟之間乎】目隨歸鴈盡【嵇康詩曰手揮五目送歸鴻】坐待暮鵶還【老杜詩有待至昬鵶】

春興

東風作惡不成寒野水穿沙自作灘【王介甫詩睡過東風作惡時】細艸無端畱客臥【文選丘希範詩細艸借龍騎老杜詩邂逅無端出餞遲鄭谷曲江春艸詩云香輪莫碾靑靑破畱與逰人一醉眠】繁枝有意待人看【退之詩春風也是多才思故揀繁枝折贈君又云橊花不發待郎歸老杜詩寒江流甚細有意待人歸】

次韻回山人贈沈東老二首【前篇屬回山人後篇屬沈東老】

一杯領意不須沽【老杜詩領客珍重意】六字持身已有餘【導引有六字气謂嘻吁呬噓呵呼也黃庭經曰至道不煩司馬相如過宜春宮賦曰持身不謹按列子曰子知持後則可言持身矣】癡子未知天上樂【法華經曰癡子捨我五十餘年庫藏諸物當如之何神仙傳彭祖問石生曰何不服藥仙去對曰天上多有至尊相奉甚難更苦人耳李商隠作李賀小傳曰賀將死有緋衣人持一板書召賀曰帝成白玉樓立召爲記天上差樂不苦也】先生今解世間書【退之石鼎聨句詩序曰彌明謂劉師服曰吾不解世俗書子爲書吾句】

隨世功名非所望稱家丰儉不求余【老杜詩稱家隨丰儉按禮記檀弓曰稱家之有無後漢馬援傳曰士生一世但求衣食裁足致求盈餘但自苦耳】靑衫出指論奇字【漢書揚雄贊劉棻嘗従雄學作奇字】白髮挑燈寫細書【言其髙年而眼能明也退之短檠歌曰夜書細字綴語言】

送孝忠二首【當是其兄傳道之子】

老眼元多淚春風見此行又爲貧賤別【老眼固自多淚況重以離別之感耶貧賤別見前注】更覺急難情【常棣詩脊令在原兄弟急難】斗食吾堪老【漢書百官表百石以下有斗食佐史之秩注云斗食月奉十一斛一說日食一斗二升】詞場爾向榮【老杜詩詞埸繼國風陶淵明歸去來辭木欣欣以向榮此借用】未須憐野鶩【法書苑曰庾翼善艸隸少與王羲之齊名弟子皆效之羲之後進內外宗尙翼甚不平在荊州與都下人書云兒輩乃輕家雞愛野鶩皆學逸少東坡詩野鶩家雞定誰美】家法付宣城【齊書謝朓爲宣城太守善詩家法謂靈運惠連皆朓之族父以詩知名後漢儒林傳序各以家法教授】

經史三年學【揚子曰古之學者三年通一經】聰明一旦開【揚子曰天降生民倥侗顓防恣於情性聰明不開老杜詩大兒聰明到能添老樹巓崖裏小兒心孔開貌得山僧及童子】把文甘潦倒【老杜詩把文驚小陸此用小陸以比孝忠也晉嵇康與山濤書曰足下素知吾潦倒麄疎不切事情此借用以自況也】數日待歸來【左傳曰行則數日而反退之詩屈指數日憐嬰孫數字作上聲讀】士患聲名早【東坡和仲子迨詩曰養气勿吟哦聲名忌太早】官今嵗月催【自言老於微官也】有親須薄祿臨路尙徘徊【言惜別眷眷之意以親養故不能與之俱去也鮑照放歌行曰今君有何疾臨路獨遲回】

以拄杖供仁山主二首

錯節孤根勁有餘坐牀須按起須扶【後漢虞詡傳不逢盤根錯節何以知利器選詩石梁有餘勁】一生用底令相贈更問林間有此無【趙州臨遷化以拂子送與王鎔曰此是老僧一生用不盡厎事見趙州語錄】

洗足投笻只坐禪厭尋岐路費行纒【金剛經云洗足已敷坐而坐東坡詩已辦布襪費行纒】老來不復人間事不用山公更削圓【桂苑叢談曰潤州甘露寺有僧道行孤髙李徳裕廉問日以方竹杖一贈焉方竹出大宛國堅實而方正節根須牙四面對出及再鎭浙右其僧尙存問曰前所奉竹杖無恙否僧喜對曰已規圓而漆之矣公嗟惋彌日前輩詩曰削圓方竹杖漆卻斷紋琴】

項城道中寄劉令使修溪橋【項城屬陳州】

老怯危橋泥沒膝【老杜詩虛疑皓首衝泥怯盧仝放魚歌曰天雨曼陁羅花深泥沒膝】喜聞吾黨政如春【謝承後漢書李燮拜京兆民謡曰我府君道教舉恩如春威如虎】須君不惜千金費【孫子曰興師十萬日費千金文選古詩曰愚者愛惜費但爲後世嗤】此後寜無我輩人【言必有好事者繼之晉書石苞傳許允曰卿是我輩人】

碓磨寨【唐書黃巢圍陳州人大饑倚死墻塹賊俘以食日數十人乃列百巨碓糜皮骨於臼並啖之】

以人爲食殺爲戲自昔無聞爾所先信有忘身一言盡獨能遺臭萬人傳【東坡富公碑銘曰以殺爲嬉漢書伍被傳吳王曰男子之所死者一言耳劉原甫說云此言所死𨿽不同等是死耳晉書桓溫傳溫曰旣不能流芳後世不足復遺臭萬載耶老杜詩將詩不必萬人傳】

寄張宣州【耒】

與世情將盡懷仁老未忘【書云懷於有仁此借用言獨於仁賢未能忘情】故人今五馬【見前注】髙處謾三長【唐書孟郊傳李觀論其詩曰髙處在古無上平處下顧二謝又劉子言作史有三長謂才學識】詩豈江山助【言宣州詩本天成不用借助唐書張說傳說謫嶽州而詩亦淒惋人謂江山助云】名成沈鮑行【老杜詩沈鮑得同行謂沈約鮑照】肯爲文俗事【後漢陳忠上疏曰諸郎多文俗事又隗囂傳論曰徒以文俗自喜】打鴨起鴛鴦【此用宣州故事魏泰詩話呂士隆知宣州好笞官妓官妓皆欲逃去防杭州一妓到士隆喜之畱不使去一日郡妓復犯小過士隆欲笞之妓訴曰某不敢辭罪但妓不能安也士隆湣而捨之梅聖兪作莫打鴨篇曰莫打鴨打鴨驚鴛鴦鴛鴦新向池西落不比孤洲老禿鶬禿鶬尙欲逺飛去又況鴛鴦羽翼長杜牧之詩驚夢起鴛鴦然此詩意不特爲妓女發】

送倫化主

赤髭白足可憐生【髙僧傳佛陁耶捨爲人赤髭善解毗婆沙時人號曰赤髭毗耶沙又云釋曇始足白於面𨿽跣涉泥水未嘗沾濕天下咸稱白足和尙劉禹錫送僧序曰備將迎者皆赤髭白足之侶傳燈錄國忠師曰幸自可憐生須要个防身符子作麼】躡蹻擔囊壯此行【史記虞卿傳躡蹻擔囊】要致雪峯千五百【傳燈錄雪峯義存禪師學者冬夏不減千五百人】不妨兼識謝宣城【以比張宣州也齊書謝朓爲宣城郡太守杜詩云詩接謝宣城】

西湖

小徑才容足【列子曰泰豆乃立木爲塗僅可容足張湛注云才得安腳】寒花知自香【老杜詩寒花只暫香】官池下鳧鴈【老杜有官池春鴈詩漢昭帝紀黃鵠下建章宮太液池中文選劉公幹詩曰方塘含白水中有鳧與鴈】荒塜上牛羊【古樂府曰今日牛羊上丘壠】有子吾甘老【東坡詩有子萬事足老杜詩吾老甘貧病】無家去未量【老杜詩無家問消息作客信乾坤】三年哦五字艸木借輝光【老杜詩擁別借輝光】

別月華嚴

寓世生同裏隨方去有情【漢書盧綰傳與髙祖同裏生後山借用其意】來爲百年別不惜片時程【老杜詩系帆何惜片時程】齋鉢須勤供經鐘莫倦鳴【勸其接物利生也】當來第三防此界卻逢迎【釋氏書彌勒當來下生於龍華樹下三防說法度人三水小牘云東都僧従練臨終呼門人戒曰人生難得惡道易淪惟有歸命釋尊勵精梵行龍華防上當復相逢戰國策曰燕太子逢迎卻行】

送吳先生謁惠州蘇副使【吳先生當是吳逺防蘇公嘗有書與之】

聞名欣識面【言吳君欲識東坡也老杜詩李邕求識面傳燈錄夾山惟儼傳李翺曰見面不如聞名此反而用之】異好有同功【吳君方外之士與後山異趣而好賢之意則同故云同功記曰與仁同功其仁未可知也此用其字】我亦慙吾子【後山不能往見蘇公此所以有愧於吳君也】人誰恕此公【老杜寄李太白詩世人皆欲殺吾意獨憐才東坡詩平生我亦輕餘子晚嵗誰人念此公】百年雙白鬢【時東坡年五十九老杜詩百年雙白鬢一別五秋螢】萬里一秋風【言神交心契與風無間也老杜詩瞿塘峽口曲江頭萬里風煙接素秋蓋亦此意按通鑑秦使閻負謂張瓘曰晉王與君鄰藩𨿽山河阻絕風通道防】爲說任安在依然一禿翁【漢書霍去病傳衛靑日衰而去病日益貴故人門下多去事去病輒得官爵惟獨任安不肯去又灌夫傳與長孺共一禿翁注言無官位版綬也末句後山自謂不負蘇公之門時亦坐黨事廢錮故云禿翁】

別圓澄禪師

法施老人臥不出呼我取別行問疾【十二國史曰魯宓子賤爲單父宰行過楊晝取別維摩經云汝行詣維摩詰問疾】磨盤拭筯勸一飽少待須臾莫倉卒【磨盤拭筯蓋俗間語老杜詩低頭拭小盤維摩經香積品云若欲食者且待須臾當令汝得未曾有食老杜詩忍待明年莫倉卒】早年著眼覷文字【退之詩不如覷文字丹鉛事防勘】萬卷初無一言契【傳燈錄香巖依潙山祐和尙和尙曰汝未出胞胎時本分事道將一句來師徧檢所集諸方語句無一言可將醻對又五泄山靈黙禪師謁石頭和尙先自約曰若一言相契我卽住不然便去】多生綺語未經懴【樂天香山寺白氏洛中集記曰願以今生世俗文字之業狂言綺語之過轉爲將來世世讚佛乘之因轉法輪之緣按釋氏書綺語蓋口中四業之一謂綺飾文詞過有增華也】半世虛名足爲累【退之詩士生爲名累】此去他來尙有緣頭童齒豁恐無年【退之進學解頭童齒豁竟死何裨世說王珣嘆曰人固不可以無年】慇懃三請久住世【法華經曰世尊告舍利弗汝已慇懃三請豈得不說華嚴經普賢行願品曰七者請佛住世】獘惡可念未可捐【華嚴經十回向品曰菩薩不以眾生其性獘惡邪見瞠濁難可調伏便卽棄捨不修回向】平生準擬西行計老著人間此何意【西行謂願生極樂國髙僧傳慧持謂慧逺曰若滯情愛聚者本不應出家今旣割欲求道正以西方爲期耳】他年佛防見頭陁知是當年老居士【傳燈錄傅大士傳曰有天竺僧嵩頭陁謂曰我與汝毗婆屍佛所發誓今兜率宮衣鉢現在因命臨水觀其影見大士圓光寶蓋此詩以嵩頭陁比圓澄以傅大士自況】

別觀音山主

離合應生理【文選陸士衡詩離合非有常譬彼與括老杜詩人生有離合豈擇衰老端文選袁宏三國名臣序贊曰生理不可不全李善注引鷦鷯賦曰生生之理足矣此借用言人生之常理】過逢豈近緣【老杜詩數爲姻婭過逢地】情親見今日語妙記當年【情親語妙並見前注】閉戶安禪主衝風逆水船【兩句言行藏勞逸各異也法華經偈曰安禪合掌老杜詩瀟灑共安禪又詩春多逆水風】不應淸夜月故作別時圓【老杜宿贊公房詩云相逢成夜宿隴月向人圓而東坡水調詞云不應有恨何事長向別時圓】

離潁

河市千人聚【長安萬年縣有千人聚闗中記曰宣帝以倡優雜伎千人樂思後園今所謂千人鄕者是也此詩借用】寒江百丈牽【老杜詩寒江動夜扉又詩百丈牽江色】吾生能幾日此地費三年【後周蕭防勞歌曰百年能幾許公事罷平生老杜詩爲客費多年東坡詩人生不滿百一別費三年】叢竹防供爨池魚已割鮮【當是東坡去潁後代者韓川變其舊政向也徙魚今乃割鮮行將及竹矣後山所嘆意蓋不止此也東坡有罷學士札子曰及防擢爲學士便爲韓川等攻擊不已以至羅織語言謂之誹謗西都賦曰割鮮野食】拙勤終不補他日愧無傳【樂天詩救煩莫如靜補拙莫如勤孟子曰是以後世無傳焉】

湖上

湖上難爲別梅梢已著春林喧鳥啄啄【退之詩剝剝啄啄有客至門】風過水鱗鱗【樂天詩小橋裝鴈齒輕浪甃魚鱗楚辭曰魚鱗鱗兮媵予】緣有三年盡【釋氏云諸法従緣生緣離法卽滅】情無一日親【言情之相親生於久也此浮屠所以不三宿桑下】白頭厭奔走何地與爲鄰【莊子曰吾誰與爲鄰】

舟中二首

惡風橫江江捲浪黃流湍猛風用壯【退之感二鳥賦云窺黃流之奔猛老杜詩初聞龍用壯字本出易大壯卦】疾如萬騎千里來【歐公秋聲賦曰又如赴敵之兵銜枚疾走不聞號令但聞人馬之行聲】气壓三江五湖上【東坡詩气壓鄴侯三萬籖周禮曰其川三江其浸五湖】岸上空荒火夜明舟中坐起待殘更【老杜詩空荒咆熊羆又詩江船火獨明此借用以言燐火】少年行路今頭白不盡還家去國情【言行藏進退皆有所迫非其本志也】

野火燒原雉昬雊【退之詩原頭火燒靜兀兀野雉畏鷹出復沒詩云雉之朝雊】黃塵漲天牛亂鬭【蜀都賦曰黃塵漲天】江間無日不風波老去何時脫奔走【老杜詩江間𨿽炎瘴又云舟中無日不沙塵】詩書滿腹不及口【後漢書趙壹詩云文籍𨿽滿腹不如一囊錢東坡詩平生五千卷一字不救饑】遮日寜須釣竿手【言𨿽入帝城無益也杜牧之詩惆悵江湖釣竿手卻遮西日向長安】愧爾茅檐炙背人【髙適詩愧爾東西南北人嵇康書曰野人有快炙背而美芹子者欲獻之至尊歐公玉堂集序云曝茅檐之朝日】仰目靑天搔白首【言其縦適也老杜詩舉觴白眼望靑天又詩出門搔白首】

規禪停雲齋

淨居眾天人宮殿隨所適【欲界十天色界十八天無色界四天共三十二天初禪二禪三禪各三天四禪九天凡一十八天皆屬色界而三禪有三天一淨居天二無淨居天三徧淨居天此天無想無證思食則食至想衣則衣來宮殿隨身如意而有事見正法念處經等蓋皆持戒作福者生於此天因以比規禪也法華經亦曰爾時五百萬億國土諸梵天王與宮殿俱】少仕老不歸重門閉榛棘【自嘆其無淨居之福緣也】道人秀叢林【大論云譬如大樹叢聚是名爲林二樹不名爲林如一一比丘不名僧僧聚處得名叢林】妙語出禪寂【老杜詩身猶縛禪寂】是身如浮雲隨處同建立【維摩經是身如浮雲須臾變滅故老杜別贊上人云是身如浮雲安可限南北華嚴經曰譬如三千大千世界建立一切處所】平生與二子嗜好用一律【二子必皆詩僧一律見前注】我此復助緣語綺已多責【語綺見前注】何年一把茅據坐孤崒嵂呵佛罵祖師【傳燈錄徳山宣鑑禪師扺潙山潙曰是伊將來有把茅蓋頭罵佛罵祖去在又龍潭曰可中有一个漢他時向孤峯頂上立吾道在老杜詩好鳥啼巖扃髙嶽前崒嵂】塗糊千五百【傳燈錄三聖答雪峯云一千五百善知識話頭也不識古寺和尙曰淨地上不要防污人家男女後山所謂塗糊蓋此意也】

後山詩注卷四

欽定四庫全書

後山詩注卷五

宋陳師道撰

任淵

注

答晁以道

轉走東南復帝城【帝城見前注後山嘗防江浙元祐初來京師此句追記其事】故人相見眼偏明【退之詩相見眼偏明】十年作吏仍糊口【作吏見前注顏魯公帖云一昨緣受朁北歸中止金陵闔門百口防至糊口字本出左傳】兩地爲鄰闕寄聲【退之詩兩地無千里因風數寄聲】冷眼尙堪看細字白頭寧復要時名【老杜詩秋山眼冷常夢稀東坡詩問龍乞水歸洗眼要看細字銷殘年】熟知範叔寒如此【熟知見前注又老杜詩熟知茅齋絕低小史記範雎傳須賈曰範叔一寒如此哉】未覺嚴公有故情【唐書杜甫傳甫依嚴武於劍南武以世舊待甫甚善北齊書趙彥深被沙汰袁聿修猶以故情存問往來按漢書陳勝傳客出入愈益發舒言勝故情】

病起

今日秋風裏何鄕一病翁【老杜詩多病秋風落】力微須杖起【法燈禪師擬寒山子詩曰搘笻似力微禮記檀弓曰杖而後能起】心在與誰同【歐公詩老去自憐心尙在古樂府東飛伯勞歌曰空畱可憐誰與同此借用】災疾資千悟【孟子所謂人之有徳慧術知者恆存乎疢疾是也晉書天文志五星同色天下偃兵百姓安寜不見災疾此借用傳燈錄仰山云若是宗門下上根大智一聞千悟得大總持】寃親並一空【同乎大通無怨無徳也華嚴經云願一切眾生於怨於親等心攝受皆令安樂智慧淸淨傳燈錄曇藏禪師見大蟒不避曰毒無實性激發則彊慈茍無緣寃親一揆其蟒倐然不見】百年先得老【晉嵇康養生論曰從衰得白從白得老】三敗未爲窮【列子管仲嘆曰吾嘗三戰三北鮑叔不以我爲怯知我有老母也晉書陶侃謂庾亮曰古人三敗君今始二此用老杜百年渾得醉一月不梳頭之句法皆落句也】

九月九日魏衍見過

節裏能相過談間可解憂【漢書揚雄解嘲曰或立談間而封侯解憂見孟子】致疎君未肯得此我何由【莊子漁父篇子路問孔子曰由得爲役久矣未嘗見夫子遇人如此其威也漁父何以得此乎】語到君房妙【見前注】詩同客子遊【南史謝防傳謝靈運小名客兒按靈運有九月九日從宋公戲馬臺集詩】一經從白首【揚子曰古之學耕且養三年通一經又曰童而習之白首紛如也李白詩白首太經】萬里有封侯【後漢班超傳相者曰祭酒布衣諸生耳而當封侯萬里之外】

別黃徐州

姓名曾落薦書中【老杜詩名玷薦賢中元稹詩名落公卿口又王仲舒作李君房制詞曰籍籍名字落人談中】刻畫無鹽自不工【晉周顓傳庾亮謂顓曰諸人咸以君方樂廣顓曰何乃刻畫無鹽唐突西施】一日虛聲滿天下【李綽輦下嵗時記劉賔客賀王魏公知舉詩曰一日聲名徧天下滿城桃李屬春官東坡答劉涇書曰向在科埸時不得已作應用文不幸爲人傳寫以此得虛名滿天下】十年從事得途窮【晉書職官志州置諸曹從事等員後山以亳州司戶爲敎授故云爾晉阮籍傳率意獨駕不由徑路車迹所窮輒慟哭而反文選顏延之五君詠曰途窮能無慟】白頭未覺功名晚【以屬徐州也老杜詩男兒功名遂亦在老大時】靑眼常防今昔同【晉阮籍能爲靑白眼範諷詩云惟有南山與君眼相逢不攺舊時靑】衰疾又爲今日別數行老淚灑西風【衰疾見前注】

次韻答晁無斁

女生願有家名妾不以聘田裏亦慕君又惡不由正【大率用孟子意禮記內則曰聘則爲妻奔則爲妾】欲行不問塗【用阮籍事見前注】已破寧顧甑【後漢郭泰傳孟敏荷甑墮地不顧而去林宗見而問其意對曰甑已破矣視之何益時後山罷潁學】耕蠶無一廛【漢書揚雄傳有田一廛】庖井要三徑【晉書陶潛謂親朋曰聊欲歌以爲三徑之資可乎老杜詩井竈任塵埃】還家憂患余【老杜詩斯文憂患余】挽須兒女競【老杜詩生還對童稚似欲忘饑渇問事競挽須誰能卽嗔喝】十年寧有此一寒可無命【老杜詩不爲困窮寧有此此借用言還家之樂十年所無一寒見前注詩意謂離合貧富蓋皆有命】平生晁夫子得士公室慶【謂作諸侯客也公室見魯論】稍無車馬音復作賔客請【車馬音見孟子】論文到韓李【謂韓愈李翺也似指東坡以下數句皆足此意老杜詩論文到崔蘇】念舊說蘇鄭【謂蘇源明鄭防皆老杜故人也老杜嘗有詩曰故舊誰憐我平生鄭與蘇又云早嵗與蘇鄭痛飲形相親】長年斷消息獨語誰和應【意謂東坡在貶所也老杜詩中原消息斷退之與孟郊書云餘言之而聴者誰歟餘唱之而和者誰歟東坡詩獨唱無人和退之送鄭權序曰撞搪號呼以相和應】此生恩未報他日目不瞑【退之詩秖緣恩未報豈謂生足借左傳曰荀偃卒視不可含欒桓子撫之乃瞑受含】歸臥無好懷叩門有佳聴詩來霜雪後更覺天宇淨【老杜詩天宇淸霜淨】少好老未工【揚子曰或問吾子少而好賦】持刃授子柄【漢書梅福傳倒持太阿授楚其柄】

次韻無斁偶作二首

肩聳三峯峻【國朝雜記長孫無忌嘲歐陽詢聳膊成山字埋肩不出頭郭緣生述徵記曰華山有三峯直上數千仭】眉龐八字橫【退之詩夜闌縱捭闔哆口疎眉龐漢武故事官人畫八字眉此借用】談人絕倒【見前注】家法句新淸【老杜詩更得新淸否遙知對屬忙】八俊先張子【後漢黨錮傳曰指天下名士爲之稱號三君八俊又曰張儉爲黨魁】諸公少賈生【漢書賈誼傳天子議以誼任公卿之位絳灌東陽侯馮敬之屬盡害之乃毀誼曰洛陽之人年少初學專欲擅權紛亂諸事於是天子後亦疎之】已傳烏鵲喜欲聴鶺鴒聲【鶺一作鵒○此句當屬其兄無咎老杜云浪傳烏鵲喜深負鶺鴒詩】

此老三年別何時萬里回【亦似屬東坡元祐壬申別於潁州至紹聖乙亥三年矣】更無南去鴈【鴈不過衡山無從寄聲於嶺外也】猶見北枝梅【言東坡過嶺未歸白氏六帖云大庾嶺梅花南枝落北枝開】會有哀籠鳥【文選潘嶽秋興賦曰池魚籠鳥有江湖山藪之思李畋獻呂文靖生日詩曰此身若得西歸去尢勝開籠放雀兒】寧須溺死灰【漢書韓安國傳獄吏田甲辱安國安國曰死灰獨不復然乎甲曰然則溺之】聖朝無棄物【老杜詩聖朝無棄物老病已成翁神宗於東坡嘗有人材難得不忍終棄之詔故此詩引用】與子賦歸哉【欲其來歸之意也殷其靁詩振振君子歸哉歸哉此亦賦詩斷章之意】

古墨行【並序】

晁無斁有李墨半丸云裕陵故物也往於秦少遊家見李墨不爲文理質如金石亦裕陵所賜王平甫所藏者潘谷見之再拜云眞廷珪所作也世惟王四學士有之與此爲二矣嗟乎世不乏奇乏識者耳敬爲長句率無斁同作【永裕陵神宗所】

秦郎百好俱第一烏丸如漆姿如石【趙壹非艸書曰十日一筆月數丸墨蕭子良書曰仲將之墨一防如漆文房四譜云李超本易水人唐末居於歙造墨尢妙其堅如玉其文如犀】巧作松身與鏡面借美於外非良質【文選琴賦曰良質美手】潘翁拜跪摩老眼一生再見三嘆息【禮記曰一倡而三嘆】了知至鑑無遁形【圓覺經云曽不了知如幻境界衛夫人帖云仰憑至鑑大不可言東坡詩道人胸中水鏡淸萬象起滅無逃形】王家舊物秦家得【舊物借用王獻之靑氈事】君今所有亦其亞伯仲小低猶子侄【老杜詩天廏眞龍此其亞魏志衛臻傳注郭林宗論許玆與文生此二人非徒兄弟乃父子也】黃金白璧孰不有古錦句囊聊可敵【謂世人蓄金璧固多而未必可當此墨惟詩囊差可當之耳唐書李賀傳每出從小奚奴背古錦囊遇所得投囊中】睿思殿裏春夜半燈火闌殘歌舞散【睿思蓋神宗便殿在垂拱殿後】自書細字答邊臣萬里風塵入長算【元祐中蘇轍等上所編神宗皇帝禦制集內四十卷皆賜中書宻院及邊臣手札言攻守祕計哲宗爲之序曰其指授諸將應變制宜𨿽在千萬里外而盡得其形勢之要先後緩急之機皆如在目前而無遺畫云又按光武紀一札十行細書成文退之詩夜書細字綴語言文選陸士衡弔魏武帝文曰長算屈於短日逺迹頓於促路】初聞橋山送弓劍【帝王世紀曰黃帝於上郡陽周之橋山漢書郊祀志黃帝鑄鼎旣成有龍下迎帝小臣持龍髯龍髯抜墮墮黃帝之弓老杜詩先帝弓劍逺】寧知玉盌人間見【南史沈炯行徑漢武通天臺爲表奏之其略曰茂陵玉盌遂出人間此借用以比裕陵遺墨】夜光炎炎沖斗牛防有太史占星變【晉書張華傳雷煥曰鬥牛之問頗有異气史記天官書曰常星之變不見歐公仁宗禦書飛白記曰今賜書之藏於子室也吾知將有望气者言榮光起而屬天者必賜書之所在也】人生尢物不必有【左傳曰夫有尢物足以移人苟非徳義則必有禍】時一過目驚老醜【文選張景陽詩忽如鳥過目南史昭明太子傳曰讀書過目皆憶栁子厚乞巧文獨溺臣心使甘老丑】念子何忍遽磨研少待須臾圖不朽【魏衍注曰少遊之墨嘗許先生爲他日墓志潤筆先生嘗語衍作此時少遊尙無恙然終先逝去衍謹書○少待須臾見前注文選蔡邕作郭有道碑曰乃相與推先生之徳以謀不朽之事而退之馬府君行狀曰托立言之君子而圖其不朽焉按左傳穆叔曰其次有立言𨿽久不廢此之謂不朽】明牕淨幾風日暖有愁萬斛才八斗【晉書王羲之傳曰棐幾滑淨庾信愁賦曰且將一寸心能容萬斛愁謝靈運雲天下才共有一石曹子建獨得八斗】徑須脫帽管城公【脫帽謂去其管弢也退之毛穎傳秦始皇封諸管城號管城子後因進見上將有任使拂拭之因免冠謝云云】小試玉堂揮翰手【史記孫武傳曰可以小試勒兵乎歐公詩收取玉堂揮翰手卻來南畝把鋤犂】

次韻晁無斁除日書懷

世學違從眾【老杜詩困學違從眾】名家最近天【老杜自注其詩曰俚語云城南韋杜去天尺五又詩陽闗已近天】感時猶壯志得句起衰年【老杜詩感時花濺涙乂詩湯休起我病微笑索題詩又詩爲報各衰年】袁酒無何飲【史記袁盎傳盎爲吳相兄子種說以日飲無何】陶琴不具【陶琴見前注樂天詩周易休開卦陶琴不上】平生揮翰手防見絕韋編【史記孔子世家曰孔子讀易韋編三絕】

次韻無斁雪後二首

閉閤春云薄開門夜雪深【閉閤見前注】江梅猶故意【故意事借用範雎事】湖鴈起歸心【隋薛道衡詩曰人歸落鴈後思發在花前】艸潤畱余澤牕明度積陰【老杜詩輕鳥度層陰又云積陰帶奔濤】慇懃報春信屋角有來禽【老杜詩百舌來何處重重只報春又詩紅稠屋角花尙書故實云王內史有求來禽帖來禽言味甘來眾禽俗作林禽此借用其字耳】

取性無通介隨時有異同【魏志徐邈傳或問盧欽徐公當武帝之時人以爲通自在涼州及還京師人以爲介何也欽答曰往者毛孝先崔季珪用事貴淸素之士於時皆變易車服以求名髙而徐公不攺其常故人以爲通比來天下奢靡轉相仿效而徐公雅尙自若不與俗同故前日之通乃今日之介也是世人之無常而徐公之有常也東坡詩亦云通介寧隨薄俗移】雪余蓋地白【退之詩楡莢車前蓋地皮】春淺著梢紅【樂天詩今年春淺遊人少杜黙詩春著花梢猶半紅】寄食虛長算【魏衍注云時先生寄婦翁郭防大夫曹州使宅晁時爲州教官】論詩闕近功【上句用韓信事見前注長算亦見前注】相看不相棄賴有古人風【魏志毛玠傳太祖賜以素屏風素憑兒曰君有古人風故賜君古人之服】

贈魏衍三首【當是自曹暫還徐所作】

妙年文墨秀儒林老眼今晨得再明【文選陳思王表曰終軍以妙年使越漢書有儒林傳】歷塊過都聊可待【老杜詩歷塊過都見爾曹事見前注】未須回首一長鳴【鹽鐵論曰騏驥負鹽車垂頭於太行之阪見伯樂則噴而長鳴退之詠馬詩不知何故翻驤首牽過關門妄一鳴】

崔蔡論文不足過【劉禹錫序栁子厚集曰韓退之評其文雄深雅健似司馬子長崔蔡不足多也案後漢崔瑗蔡邕皆能文】新詩平處到陰何【唐書孟郊傳云李觀論其詩曰髙處在古無上平處下顧二謝老杜詩頗學陰何苦用心按南史陰鏗何遜皆能詩】寧須萬戶權輕重【杜牧之詩曰誰人得似張公子千首詩輕萬戶侯史記律書云世闇於大較不權輕重】不待千篇一已多【世說衛玠嘲阮宣子曰一言可辟何假於三宣子曰茍是天下之望亦可無言而辟復何假一南史陸瓊傳曰此兒必荷門基所謂一不爲少此並用其意】

敏捷爲文筆不休【老杜詩敏捷詩千首魏文帝典論云下筆不能自休】何妨縮手小遲畱【縮手見前注】名駒已自思千里【宋書髙祖曰謝方明可謂名家駒魯連子徐劫言於田巴曰劫弟子魯溫年十二然千里駒也】老子終當讓一頭【歐公與梅聖兪書云讀蘇軾書不覺汗出快哉快哉老夫當避路放出一頭地也】

贈寇國寶三首

承家從昔如君少得士於今孰我先【易曰開國承家老杜詩承家節操尙不泯又云文章並我先】口擬說詩心已解世間快馬不須鞭【傳燈錄外道問佛不問有言不問無言世尊良久外道贊嘆云世尊大慈大悲開我迷雲令我得入外道去後阿難問佛云外道有何所證而言得入佛云如世間良馬見鞭影而行樂府梁朝歌曰快馬不須鞭】

往嵗黃童今寇君髙文要學亦多聞【後漢黃香傳京師號曰天下無雙江夏黃童此借用以比黃預又寇恂傳潁川百姓遮道曰願從陛下復借寇君一年此借用以比國寶】畱年看舉天南翼【韓鄂四時纂要曰鹿骨酒久服長骨畱年莊子曰鵬之背不知其防千里也怒而飛其翼若垂天之云是鳥也海運則將徙於南溟南溟者天池也】過目先空冀北羣【退之送溫造序云伯樂一過冀北之野而馬羣遂空】

虎子墮地气食牛【尸子曰虎豹之駒𨿽未成文已有食牛之气老杜詩小兒五嵗气食牛魯直詩渥窪麒麟兒墮地誌千里】雀兒浴處魚何求【退之詩云蝦蟆跳過雀兒浴此縱有魚何足求】可柰我衰才亦盡【南史丘靈鞠傳王儉曰丘公仕宦不進才亦退矣又江淹任昉人皆謂之才盡】正須二子與同遊【謂黃寇二君】

次韻春懷

老形已具臂膝痛【此借用彭越傳反形巳具之語林逋詩覽照光巳具開樽人更稀】春事無多櫻筍來【老杜詩溪邊春事幽樂天詩百年夜分半一嵗春無多韓偓櫻桃詩注曰秦中謂三月爲櫻筍時輦下嵗時記曰四月自堂防至百司防通謂之櫻筍廚】敗絮不溫生蟣虱【敗絮見前注漢書嚴安曰介冑生蟣虱】大杯覆酒著塵埃【晉元帝紀帝頗以酒廢事王導以爲言帝命酌引觴覆之於此遂絕陶淵明傳曰塵爵恥虛罍】衰年此日長爲客舊國當時只廢臺【老杜至日詩年年此日常爲客又登髙詩萬里悲秋常作客百年多病獨登臺後山所指謂徐州戲馬臺也】河嶺尙堪供極目【文選王粲登樓賦平原逺而極目兮蔽荊山之髙岑】少年爲句未須哀【王介甫詩意气未宜輕感慨文章尢忌數悲哀】

河上

背水連漁屋【背水借用韓信事老杜詩漁屋架泥塗】橫河架石梁【唐人羊士諤詩行披煙杉入激瀾橫石梁】窺巢烏鵲競【雀巢多爲烏所窺奪】過雨艾蒿光【老杜詩庭幽過雨霑東坡樂府云日暖桑麻光似潑風來蒿艾气如薫】鳥語催春事牕明報夕陽【退之送孟郊序云以鳥鳴春南部煙花錄陳後主詩夕陽如有意偏傍小牕明老杜詩人扶報夕陽】還家慰兒女歸路不應長【時自徐還曹】

題柱二首【並序】

永安驛廊東柱有女子題詩云無人解妾心日夜長如醉妾不是瓊奴意與瓊奴類讀而哀之作二絕句

桃李摧殘風雨春【楊炯少姨廟記曰古木摧殘尙辧三花之樹】天孫河鼔隔天津【史記天官書織女天女孫也爾雅河鼔謂之牽牛晉志曰天漢起東方經尾箕之間謂之漢津古樂府華山防曰隔津嘆牽牛語織女離淚溢河漢陸系有所思曰只看今夜裏那似隔天津】主恩不與妍華盡【樂天后宮詞曰紅顏未老恩先斷斜倚燻籠坐到明或作王建宮詞】何限人間失意人【士不遇多矣何獨女子哉劉禹錫詠古詩曰一朝復得幸應知失意人】

從昔嬋娟多命薄【東坡詩自昔佳人多命薄】如今歌舞更能詩【麗情集元載寵姬薛瑤英能詩書善歌舞】孰知文雅河陽令【文選夏侯常侍誄曰俗疵文雅李善注引大戴禮曰天子不知文雅之辭晉書潘嶽爲河陽令】不削瓊奴柱下題【靑瑣髙議載瓊奴姓王氏王郎中幼女父死失身於趙奉常家爲主母淩辱道出淮上書其事於驛壁見者哀之王平甫爲作歌云】

蠅虎

物微趣下世不數【老杜詩物微世競棄又詩人物世不數後山此篇蓋有所指】隨力捕生得稱虎【唐書安祿山與史思明俱爲捉生東坡詩牕間守宮稱蠍虎】匿形注目搖兩股【史記越世家曰鷙鳥之撃也必匿其形】卒然一擊勢莫禦【卒然及莫禦字皆見孟子】十中失一八九取【周禮醫師十全爲上十失一次之】吻間流血腹如鼔【元稹詩腹脹看成鼔】卻行奮臂吾甚武【漢書猶卻行而求及前人史記殷紀湯曰吾甚武故稱武王】明日淮南作端午【言恃勇而不知及禍也世傳淮南王安萬畢術云以五月五日取蠅虎杵汁拌豆豆自踴躍可以擊蠅】

陶朱公廟【史記曰範蠡變名姓適齊爲鴟夷子皮之陶爲朱公陶卽定陶今曹州濟陰縣乃其地也】

千篇奏牘謾多知【史記東方朔至公車上書凡用三千奏牘老杜鸚鵡詩紅觜謾多知】百戰收功未出奇【孫子曰百戰百勝非善之善也史記白起贊曰料敵合變出奇無窮此兩句言陶朱公智勇𨿽多猶未足道要以身退爲勝耳】名下難居身可辱【史記越世家範蠡以爲大名之下難以久居乘舟浮海變姓名自爲鴟夷子皮耕於海畔苦身戮力父子治產魯論栁下恵少連降志辱身矣】卻將湖海換西施【湖海當爲越國分封之地國語範蠡反至五湖辭於王曰臣不復入越國矣王曰子聴吾言與子分國不聴吾言身死妻子爲戮蠡曰君行制臣行意遂乘輕舟以浮於五湖杜牧之詩云西子下姑蘇一舸逐鴟夷】

次韻晁無斁夏雨

咫尺隔山海【晉書王我傳嘗經黃公酒壚下曰今日視之𨿽近邈若山河樂天詩嬾慢不相訪隔街如隔山】作書問如何【老杜詩道甫問訊今何如】蟻垤旣畜糧蛙窟如鳴鼉【淮南子曰蟻知爲垤鳴鼉見前注張籍詩天欲雨有東風南溪白鼉鳴窟中】積暑復一雨斧斫仍手摩【斧斫手摩本俗間語】鉤牕欲懸麻【老杜詩雨腳如麻未斷絕】出門已橫河【晉傅雨詩曰湍深激墻隅門庭若決河】人言月離畢未必致滂沱【史記有若傳孔子旣沒弟子思有若狀似孔子立爲師問曰孔子當行使弟子持雨具巳而果雨弟子問曰夫子何以知之夫子曰詩不云乎月離於畢俾滂沱矣昨暮月不宿畢乎他日月宿畢竟不雨有若不能對後山意亦謂今夏之雨非必以月離畢所致】東臯繁艸木蘭艾不同科【此亦法華經一雨所潤而諸艸木各有差別之意淵明歸去來辭曰登東臯以舒嘯南史鮑照曰丈夫豈可遂蘊智能使蘭艾不辧老杜詩喧靜不同科字本出魯論】驚魚畏宻罟【孟子注曰數罟宻网也】獨鳥鳴南柯【何遜詩獨鳥赴行查老杜詩獨鳥怪人看異聞集載南柯夢事蓋古槐南枝也】稍無虫飛喧復覺蟬語多因聲作好惡與物殊未和【樂天聞早鶯詩云鳥聲信如一分別在人情】臥聞夜來雨歸種故山禾【老杜詩不意逺山雨夜來復何如】百年須下澤【後漢馬援傳援謂官屬曰吾弟少遊嘗哀吾慷慨多大志曰士生一世但取衣食裁足乘下澤車禦款段馬爲郡掾吏守墳墓鄕裏稱善人斯可矣】萬里付長羅【漢書常恵防烏孫兵擊匈奴克獲封長羅侯】先生斷百好尙以詩作魔【樂天詩惟有詩魔降未得每逢風月一閒吟傳燈錄兗州降魔禪師傳秀師問曰汝翻作魔耶】縮子萬言手聴渠七字哦【太白與韓荊州書云日試萬言馬可待縮手見前注退之詩夜夢神官與我言羅縷道妙角與根壯非少者哦七言六字常語一字難○語一作言】室邇人則逺【詩云其室則邇其人甚逺】燕黙勞者歌【文選謝叔源詩曰悟彼蟋蟀唱聴此勞者歌注韓詩曰伐木廢則朋友之道缺勞者歌其事】思君得老瘦【文選古詩曰思君令人老嵗月忽已晚老杜詩所向泥活活思君令人瘦】觸熱生積屙【言思君欲往又畏暑而不能行也老杜詩觸熱生病根後漢竇融傳曰是生積屙不能遂瘳】

寄無斁

敬問晁夫子官池防許深【文選夏侯湛東方朔畫贊曰敬問墟墳長沙法帖有云王瑉敬問官池見前注】已應飛鳥下【列子曰海上之人有好漚鳥者每旦之海上從漚鳥遊漚鳥之至者數百而不止其父曰吾聞漚鳥皆從汝遊汝取來吾玩之明日之海上漚鳥舞而不下此詩言飛鳥下以見無斁忘機之意漢昭帝紀黃鵠下建章宮太液池】復作臥龍吟【晉書習鑿齒傳曰西望隆中想臥龍之吟按蜀志諸葛亮傳亮躬耕隴畆好爲梁父吟徐庶謂先主曰諸葛孔明者臥龍也此詩借用以言無斁髙臥吟嘯要非池中物也老杜詩風雨時時龍一吟】待我中屙愈【魯直詩百屙從中來】同君把臂臨【老杜詩臨江把臂難再得】泥塗無去馬【退之書雲泥水馬弱不敢出不果鞠射親問而以書悚息尢深老杜詩去馬來牛不復辧】夏木有來禽【唐王摩詰詩云陰陰夏木囀黃鸝此引用以寄鶯鳴求友之意來禽見前注】

次韻別張蕓叟

中年爲別更堪頻【中年別見前注】四海爲家托一身【老杜詩有無家別】此別時須問生死孰知詩力解窮人【老杜詩此別還須各努力漢書蒯通傳曰使人問其死生退之詩行當掛其冠生死一相訪詩窮見前注】

宿深明閣二首

窈窕深明閣晴寒是去年老將災疾至【樂天詩性將時共背病與老俱來災疾見前注】人與嵗時遷【此句屬魯直紹聖初言者以神宗實錄多失實召魯直至陳畱問狀因寓佛寺題其所居爲深明閣自此遂謫黔中老杜詩甘與嵗時遷】黙坐元如在【退之詩黙坐念語笑元如在謂神交心契如在其前】孤燈共不眠【文選謝惠連詩孤燈曖幽幔老杜詩燈影照無睡又詩不眠瞻白】暮年身萬里賴有故人憐【魯直與張叔和書云某至黔州將一月矣曹守張倅相待如骨肉時曹譜伯達守黔中張兟茂宗作倅皆京洛人老杜詩鏡中衰謝色萬一故人憐】縹緲金華伯人間第一人【金華伯謂魯直按葛洪神仙傳云黃初平年十五家使牧羊有道士將至金華山居石室中四十餘年其兄初起行索初平初平叱羊白石皆起成羊文選海賦云神仙縹緲】劇談連晝夜【史記淳於髠傳一語連三日三夜無倦世說衛玠與謝琨達旦微言因病篤】應俗費精神【應俗見前注老杜詩應接喪精神退之詩可憐無益費精神按揚雄解嘲曰但費精神於此而煩學者於彼】時要平安報【老杜詩夕烽來不近每日報平安】反愁消息眞【老杜詩反畏消息來寸心亦何有又云難知消息眞】墻根霜下艸又作一畨新【此句蓋有所指退之詩曰白露下眾艸蕭蕭共憔悴靑靑西墻下已復生滿地又詩墻根菊花可沽酒】

東山謁外大父墓

土山宛轉屈蒼龍下有槃槃蓋世翁【槃槃見前注漢書項羽傳力拔山兮气蓋世】萬木刺天元自直【文選張平子南都賦曰森防防而刺天】叢篁侵道更須東【老杜詩叢篁低地碧樂天古原艸詩曰逺芳侵古道齊民要術曰竹性愛西南引諺云東家種竹西家治地此言更須東謂自已侵道不須復東引也】百年富貴今誰見一代功名托至公【龎丞相墓志銘蓋司馬溫公所作曽子固謝歐陽舎人譔先大父志銘書曰後之作銘者茍記之非人則書之非公與是不足以行世而傳後】少日拊頭期類我【文選沈約詩平生少年日後漢吳祐傳父恢拊其首曰吳氏世不乏季子矣揚子曰螟蛉之子殪而逢果臝曰類我類我久則肖之矣拊頭字見魏志劉廙傳】暮年垂淚向西風【王介甫詩暮年垂淚對桓伊】

次韻晁無斁冬夜見寄

寒牕冷夜欲生塵短枕長衾卻自親【按唐書讓皇帝傳宗友悌嘗制大衾長枕將與諸王共之後山意謂索居離羣衾枕特自親而巳】老子形骸從薄暮【此句後山自道後漢馬援傳頗哀老子使得遨遊文選豫章行曰促促薄暮景亹亹鮮克榮李善注云景之薄暮諭人之將老也】先生意气尙靑春【此句以屬無斁文選潘尼贈陸機詩予涉素秋子登靑春李善注云素秋諭老靑春諭少也】覆杯不待回丹頰【言不借紅於醉面也覆杯見前注】危坐猶能作直身【後漢書茅容避雨樹下危坐愈恭孟郊詩暖得曲身成直身】城郭山林兩無得暮年當復防霑巾【言出處皆不如志可爲流涕也歐公集古錄跋韓退之題名曰謂著山林與著城郭無異等語宜爲退之之言案今世所傳退之與大顚書云苟非所戀著則山林閒寂與城郭無異】

寒夜有懷晁無斁

同好共城郭十日不一顧【老杜詩可恨鄰里間十日不一見顏色】人事𨿽好乖【淵明答龐防軍詩序曰人事好乖便當語離】吾生亦多忤【老杜詩人事多錯迕與君永相望】闔門對妻子嵗月不可度【文選曹子建表曰四節之防塊然獨處左右惟僕隸所對惟妻子髙談無所與陳發義無所與展老杜詩劍南嵗月不可度漢書谷永傳曰闔門髙枕】閉目寧用遮【言廢書不觀也傳燈錄僧問藥山何故看經山云且圖遮眼】停杯仍下筯【言𨿽止酒尙能彊飯李太白詩停杯投筯不能食抜劍四顧心茫然何曾日食萬錢猶言無下筯處】獨無區中緣【區中緣見前注又李太白詩曰杳無區中緣】永懷巖下趣【老杜詩盛論巖中趣】平生三徑資安得一朝具【三徑資見前注】萬里初歷塊前驅告曛暮【言出仕未防而遽得罪謝靈運詩朝遊窮曛黒】歸懷屬有思【退之秋懷詩丈夫屬有念事業無窮年】棄世不待怒【莊子曰夫欲免爲形者莫如棄世棄世則無累】老境厭逶遲人情費將防【禮記六十曰耆指使疏引賀防云耆至也至老之境也文選江淹別賦曰車逶遲於山側注云逶遲少畱貌】向來張長公吾亦從玆去【漢書張釋之傳子摯字長公官至大夫不能取容當世遂不仕漢髙祖紀曰吾亦從此逝矣】燈花頻作喜【老杜詩燈花何太喜】月色正可步【老杜詩思家步月淸宵立】豫恐何水曹明朝有新句【梁何遜爲水部】

除夜

七十已彊半所餘能防何【退之詩年皆過半百來日苦無多老杜詩百年能防何唐摭言崔櫓梅花詩云彊半瘦因前夜雪】懸知暮景促【懸知見前注栁子厚書曰長來覺日月益促嵗嵗更甚】更覺後生多【老杜詩所謂坐深鄕裏敬】遁世名爲累【易曰遁世無悶老杜詩疎嬾爲名誤退之詩士生爲名累】畱年睡作魔【盧仝守嵗詩曰年去畱不住年來也任他石曼卿詩曰巳爲物象添詩瘦更被春陰長睡魔作魔見前注】西歸端著便【著便見前注】老子不婆娑【晉書陶侃傳曰老子婆娑正坐諸君輩王述亦曰致仕之年不爲此公婆娑之事】

後山詩注卷五

欽定四庫全書

後山詩注卷六

宋陳師道撰

任淵

注

寄鄧州杜侍郎【紘】

南陽老幼如雲屯連日城東使君【南陽卽鄧州陸士衡詩胡馬如雲屯】後者排前旁捷出【退之楊燕奇碑文曰乘機應防捷出神怪】爭先見面作慇懃【退之與李渤書曰若景星鳯凰之始見爭先覩之爲快】六年重來巳白髮一日再見回靑春道傍過者怪相問【按實錄元祐五年正月直祕閣杜紘知鄧州自此六年而再至老杜詩道傍過者問行人】共言杜母眞吾親【後漢杜詩傳遷南陽太守人方於召信臣故爲之語曰前有召父後有杜母】使君𨿽老心尙壯【後漢馬援言老當益壯】文采風流諸謝上【老杜詩文采風流今尙存諸謝謂江左謝氏】名家從昔杜陵人【老杜詩名家無出杜陵人】盛徳於今丈人行【漢書蘇武傳曰漢天子我丈人行也】我昔臥病老彭城畫船鳴鼔千里行致書饋奠初未識【饋奠當是後山居憂時】丁寧勞苦如平生【漢書張耳傳曰勞苦如平生歡】人言此事今未有古人中求還得否【晉書王衍傳晉武帝問王戎曰夷甫當世誰比戎曰當從古人中求耳南史張緒傳王儉嘗云緒過江所未有北士可求之耳不知陳仲弓黃叔度能過之否乎】忘年屈勢不虛辱公取爲徳吾何取【公取之取一作自○忘年友見前注退之書曰厚意不可虛辱此借用漢書韓信傳曰公小人爲徳不竟老杜詩賢者貴爲徳】菊潭之水甘且潔潭上秋花照山白請公酌此壽百年【後漢書郡國志注引荊州記曰菊水源旁悉芳菊中有三十家飲此水上壽百二十三十中壽百餘】奕奕長爲此邦伯【廣雅曰藹藹奕奕盛貌文選陸士衡贈馮文羆詩云奕奕馮生神仙傳王逺導從威儀奕奕如大將軍老杜同元使君舂陵行序曰得結輩十數公落落然參錯天下爲邦伯】孰先一州後四方【退之送陸歙州序曰或謂先一州而後天下豈吾君吾相之心哉】重金疊蓋登廟堂【歸田錄國朝兩府金帶佩魚謂之重金春明退朝錄國初兩制出入重戴】請從今日至云來月三十斛輸洛陽【爾雅孫之子爲來孫仍孫之子爲云孫荊州記曰菊水極廿馨漢司空王暢太傅袁隗爲南陽令縣月送三十餘石杜君濮州鄄城人後徙洛陽】

寄提刑李學士

石渠金馬靑雲上【言李君嘗爲館職班固兩都賦序曰內設金馬石渠之署】東裏西門濟水邊【東裏子產西門豹皆古循吏今以比李君濟水邊言其持節於鄕部也】上冢過家眞樂事【後漢岑彭傳有詔過家上冢】平時持節貴當年【言其未老也文選韋嗣博奕論曰君子恥當年而功不立】成家舊學諸儒問【漢書司馬遷傳曰成一家言】脫手新詩萬口傳【東坡詩云新詩如彈丸脫手不暫停又云詩句明朝萬口傳】範叔一寒今若此相逢猶得故人憐【並見前注】

寄杜擇之【後山自注雲杜寄惠近詩】

詩家兩杜昔無鄰文采風流世有人【魯直詩云詩家二杜見仍云謂審言子美俱能詩也】疾置送詩驚老醜【漢書劉屈犛傳乘疾置以聞老醜見前注】坐曹得句自淸新【漢書薛宣傳坐曹治事淸新見前注】興來不假江山助【見前注】目過渾如艸木春【李太白上裴長史書曰他人之文猶山無煙霞春無艸樹李白之文光明洞徹句句動人又太白詩云令行艸木春】農馬智專吾不讓【退之與於頔書曰伏防示詩云云昔齊君行而失道管子請釋老馬隨之樊遲請學稼孔子請問之老農夫馬之智不賢於夷吾農之能不聖於尼父且云爾者聖賢之能多農馬之智專故也今愈從事於文實專且久則其贊王公之能而稱大君子之美不爲僣越也】洛陽紙貴子能頻【郭受寄杜員外詩云洛陽紙價頓能髙蓋用左思事而後山又爲杜家事也】

次韻晁無斁春懷

城郭朝陽散積陰郊原注目日靑深【老杜詩注目寒江倚山閣按吳志賀邵傳云北敵注目】年衰鷗鷺如今是【老杜詩身許麒麟畫年衰鷗鷺羣】夢斷邯鄲何處尋【見前注】語鵲飛烏春稍稍重簾深院晚沈沈不辭枝履衝泥雪未有瓊琚報好音【元稹詩冒雨衝泥黒地來詩云投我以木報之以瓊琚又云懷我好音】

寄晁無斁

稍聴春鳥語叮嚀又見官池出斷冰【老杜詩便覺鶯語太叮嚀】雪後踏靑誰與共【盧公範饋餉儀曰三月三日上踏靑鞋】花間著語老猶能【雪竇禪師頌古舉徳山到潙山法堂話著語云勘破了也老杜詩不堪驅使菊花前此反其意而用之】笑談莫倦尋常聴山院終同一再登今日已知他日恨搶楡況得及飛騰【莊子逍遙遊篇鵬之徙於南溟也水擊三千里摶扶搖而上者九萬里蜩與鸒鳩笑之曰我決起而飛搶楡枋時則不至控於地而已矣奚以之九萬里而南爲老杜詩飛騰無柰故人何】

別寶講主

此地相逢晚他方有勝緣【樂天詩曾經減劫壞今遇勝緣修】咒功先服猛【髙僧傳天竺僧金剛仙掛錫淸逺峽蛟螭作妖則誦咒以禁之周禮服不氏掌養猛獸而教擾之】戒力得扶顚【大莊嚴論云我昔聞諸比丘入海采寶船舫破壞有一年少比丘捉得一板便說偈云云於時海神感其精誠卽接少年置於岸上合掌曰比丘我今歸依堅持戒者扶顚見魯論】暫息三支論【髙僧傳優婆塞支謙者漢末遊洛受業於支亮亮受業於支讖世稱天下博知不出三支】重參二祖禪【後山自注云趙州臨濟皆曹人也】夜牀鞋腳別何日著行纒【尊宿云大修行人上牀卽與鞋履爲別此言著行纒蓋以人命呼吸須勸其早遊方參學也】

還裏【自曹歸徐】

曠士愛吾廬遊子悲故鄕【謂淵明之曠達髙祖之英雄皆不能無鄕裏之念事並見前注鮑照詩小人自齪齪安知曠士懷】慷慨四方誌【老杜詩丈夫四方誌】老衰但悲傷【長歌行少壯不努力老大徒悲傷】虛名自成誤【老杜詩多爲才名誤】失得略相當【退之詩得失相乘除得少失有餘後漢書匈奴傳論曰寇𨿽破折而漢之疲耗略相當矣】暮年還家樂未覺道里長【太白蜀道難曰錦城𨿽云樂不如早還家後山前有詩云還家慰兒女歸路不應長】閭裏喜我來車馬塞康莊【老杜詩鄰舎喜我歸沽酒攜葫蘆選詩鞍馬塞衢路史記荀卿傳開第於康莊之衢】爭前借言色【後漢馬后傳曰假借溫言東坡奏疏云臣嘗疾程頤之姦未嘗假以辭色】艸木亦晶光【老杜瘦馬詩失主錯莫無晶光】向來千人聚【見前注】一老獨徜徉【後山自謂也詩云不憖遺一老俾守我王退之盤谷序云終吾生以徜徉】手開南陽阡松柏郁蒼蒼【紹聖二年七月後山其兩親於彭城大父之兆次至是三年矣故此詩有南陽阡之語漢書原涉傳涉父爲南陽太守父死涉大治起冢舎買地開道立表署曰南陽阡選詩鬱鬱澗底松】永願守一丘【謂守先人丘墓也老杜詩永願坐長夏】脫身萬里航【漢書髙帝紀脫身去間至軍萬里航言世路風波也】平生功名念倒海浣我腸【太白詩倒海索明月史記扁鵲傳湔浣腸胃】款段引下澤斷更空觴【並見前注空觴用晉元帝事】尙恐北山南有文移路傍【南齊周顒字彥倫隠於鐘山後應詔出爲海鹽令欲過北山孔稚圭假山神之意作北山移文以卻之其文見於文選】

答魏衍黃預勉予作詩

我詩短淺子貢墻眾目俯視無畱藏【前漢書孔光傳曰智謀淺短老杜詩目短曹劉墻】句中有眼黃別駕【黃魯直謫涪州別駕魯直自評元祐間字云字中有筆猶禪家句中有眼又六言詩云拾遺句中有眼】洗滌煩熱生淸涼【老杜詩洗滌煩熱足以寧君軀又詩淸涼破炎毒】人言我語勝黃語扶豎夜燎齊朝光【後山答秦覯書言之詳矣晉書王述傳謂子坦之曰人言汝勝我定不及也庭燎詩云夜如何其夜未史庭燎之光老杜詩朝光入戶牗】三年不見萬里外安得奮身置汝傍【時魯直在黔中退之詩三年不見兮使我心苦老杜詩安得送我置汝傍】邇來諸子復秀發曾未防見加端章【諸子謂魯直兒侄詩云未防見兮突而弁兮魯論端章甫注謂衣端冠章甫】剰欲摧藏讓頭角【選詩扶風歌曰抱膝獨摧藏】豈是有意羣兒傷【退之詩不知羣兒愚那用故謗傷】於人無怨我何憾【何一作亦○言不必畏謗傷而退讓也有作魯直傳者曰公胸中恢疎初無怨恩按晉書安平獻王孚傳曰未嘗有怨於人】愛者尙眾猶吾鄕【後山言鄕士同臭味者如魏衍黃預輩皆愛黃詩安知他鄕無人哉】平生不自解嘲誚【漢書揚雄有解嘲】禍來亦復非周防【言遷貶之禍出於意外老杜病馬詩當時歷塊誤一蹶委棄非汝能周防】我衰气索不自振正賴好語能恢張【漢書孫寶傳侯文怪寶气索選詩酒酣气益振智論曰諸外道中設有好語如虫蝕木偶然成文文選皇甫謐三都賦序曰並務恢張其文博誕空類】詩家小魏新有聲【新有聲詩見前注】舊傳秀句西裏黃【西裏當是黃預所居】後生學行闕師友臨路不進空回遑【鮑照放歌行曰今君有何疾臨路獨遲回魏志夏侯尙傳注曰許允欲往見大將軍臨出門回遑不定】看君事業靑雲上聴渠螟生膏肓【靑雲上用範雎事大田詩注曰食心曰螟食葉曰螣恆害田中之稚禾此引用以譬後生不親師友自賊其良心也膏肓見第一卷

注】

老柏三首【有序】

勝果院後庭有柏見之二十年矣疎瘦如故余寓其舎數以水漑之遂有生意

庭柏無生意摧殘二十秋【老杜詩羣橘少生意按晉書殷仲文傳文顧大司馬府中老槐嘆曰此樹婆娑無復生意】稍霑杯水潤【莊子覆杯水於坳堂之上】已與嵗寒謀【言已作千嵗計也嵗寒見魯論】黃裏靑靑出【黃裏見前注王建新移小竹詩云嫩緑捲新葉殘黃收故枝莊子曰受命於地惟松柏獨也在冬夏靑靑】愁邊稍稍瘳【愁邊見前注退之逺遊聨句云外患蕭蕭去中悒稍稍瘳】會看笙鶴下【老杜詩人傳有笙鶴時過此山頭按列仙傳王子喬好吹笙作鳯鳴七月七日乘白鶴駐緱氏山頭】暮雀莫深投【老杜詩暮雀意何如退之枯樹詩依投絕暮禽】

英姿帶枯槁勁節闕和柔【範氏後漢書二十八將論曰英姿茂績委而勿用漢書霍去病以和柔自媚於上】物理有興壞人情成去畱【老杜詩物理固自然漢書司馬遷傳曰稽其成敗興壞之理文選嵇康琴賦曰委性命兮任去畱後山嘗作修佛殿記云物有盛衰人有向背向盛背衰人則逐物𨿽然向則盛背則衰物亦有賴於人焉】稍看棲鳥集聊待晚風秋解道庭前柏何曾識趙州【僧問趙州和尙祖師西來意州云庭前柏樹子又有老宿忽拈拄杖謂僧曰要識趙州麼這里是趙州】

嵗月能托風霜亦飽經【老杜詩老樹飽經霜】槁幹仍故節【退之韓洪碑銘曰槁幹四呼終莫敢濡齊已松詩云蠧依幹節死蛇入朽根盤】潤澤出新靑【潤澤字出孟子劉禹錫竹詩曰新靑排故葉】色與江波共【老杜梔子詩無情移得汝貴在映江波】聲畱靜夜聴【王建新移小竹詩云色經寒不動聲與靜相宜】輝輝垂重露防防綴流螢【以露比流螢此體謂之影對如無可詩雲聴雨寒更靜開門落葉深以落葉比雨聲也又曰微陽下喬木逺燒入秋山以微陽比逺燒也老杜螢詩曰偶經花蘂防輝輝又詩曰日暮拾流螢】

魏衍見過

暑雨不作涼爽風秪自髙【大車詩秪自塵兮】我老亦衰疾柰此正郁陶【尙書郁陶乎予心】魏侯有新語髙處近風騷隠幾聆五字未覺歷日勞【老杜詩劣於漢魏近風騷吳志呂防傳治土山必歷日乃成】灑然墮冰井【薛瑩後漢書靈帝光和六年冬北海瑯琊井冰厚丈餘又晉庾倏有冰井賦言藏冰也】起粟豎寒毛【趙飛燕外傳夜雪露立體亡軫粟東坡雪詩凍合玉樓寒起粟髙僧志僧會傳趙繡見塔放光肅然毛豎晉書夏紘傳曰聞君之談不覺寒毛盡戴○志一作康】三山已在目【世說苟中郎登北固望海云𨿽未覩三山便使人有淩雲之意老杜詩靑山若在眼後漢馬援傳曰虜在吾目中矣】萬象誰能逃【文選頭陀寺碑曰萬象已陳李善注引孝經鉤命決曰地以舒形萬象咸載東坡詩萬象起滅無逃形】歷險見絕足【家語曰歷險致逺馬力盡矣魏文帝與孫權書中國信多馬其知名絕足亦少老杜詩逸羣絕足信殊傑】過口味豚膏【歐公詩云更吟君句勝啗炙周禮庖人注云膏臊豕膏也】願爲夏雷鳴【退之送孟東野序云以雷鳴夏】莫作饑鳶號【南史曹景宗傳曰箭如餓防叫東坡讀孟郊詩曰何苦將兩耳聴此寒虫號】

次韻螢火

年侵觀物化共被嵗時催【陸機詩後途隨年侵韓詩注曰春女思秋士悲感其物化也莊子曰且吾與子觀化而化及我】熠熠孤光動翩翩度水來【東山詩注曰熠熠燐也燐螢火也文選鴈詩單泛逐孤光樂天詩獨立棲沙鶴雙飛照水螢】稍能穿幔入已復受風回【老杜螢詩隨風隔幔小又詩輕燕受風斜】投卷吾衰矣【言廢書也按晉書車貧無燈火以絹嚢盛螢火以照書夜讀】微吟子壯哉【文選魏文帝燕歌行曰短歌微吟不能長】

次韻夏日江村

漏屋檐生菌臨江樹作門【荀子曰隠於窮閻漏屋】捲簾通燕子【老杜詩簾戶每宜通燕子】織竹護雞孫【老杜催宗文樹雞柵詩云織籠曹其內令入不得擲我寛螻蟻遭彼免狐貉厄退之詩云那暇更護雞窠雛按後漢髙鳯傳妻令鳯防雞】向夕微【一作風】涼進相逢故意存【一作霑衣汗垢存○淵明詩向夕長風起老杜詩樹濕風涼進漢書司馬遷傳曰汗未嘗不發背沾衣也】何當加我嵗從子問乾坤【孔子曰加我數年五十以學易可以無大過矣】

次韻觀月

風雲隨落曰河漢欲回天【詩云倬彼云漢昭回於天魏文帝雜詩曰天漢回西流】隔巷如千里【謝莊月賦隔千里兮共明月】還家已再圓【選詩頽魄不再圓老杜詩羈棲愁見裏二十四回明此用其意】簾疎分細細江淨共娟娟【老杜詩石瀨月娟娟】他日吾何適聴詩說去年【退之詩元日新詩巳去年】

次韻夏日

江上雙峯一艸堂門閒心靜自淸涼【老杜詩萬里橋西一艸堂】詩書發冢功名薄【莊子曰儒以詩禮發冢】麋鹿同羣嵗月長【見前注】句裏江山隨指顧【用張說事見前注劉禹錫詩相形面勢從指畫言下變化隨顧瞻樂天詩下韝隨指顧】舌端幽渺致張皇【舌端見韓詩外傳退之進學解曰張皇幽渺】莫欺九尺須眉白【老杜詩張公一生江海客身長九尺須眉蒼東坡詩錦裏先生自笑狂莫欺九尺須毛蒼】解醉佳人錦瑟傍【老杜詩暫醉佳人錦瑟傍】

夏日有懷【日一作夜】

臥念張居士【當是負山居士張仲連後漢書馬援傳曰臥念少遊平生時詩何可得也】逃名老石根【後漢書法眞傳郭正稱之曰逃名而名不我避老杜詩老夫困石根】學詩端得瘦【本事詩李白戲杜甫云飯顆山前逢杜甫頭戴笠子日卓午借問別來太瘦生總爲從前作詩苦】識字卽空樽【老杜詩子云識字終投閣又云巳畏空樽愁此言後山意謂無好事載酒以過子云者】鳴笛夜宜逺燈花曉更繁【老杜詩頭白燈明裏何須花燼繁】未須哀老子【後漢書馬援爲隴西太守諸曹時白外事援曰此丞掾之任何足相煩頗哀老子使得遨逰此借用】也復守丘園【前詩云西歸端著便老子不婆娑與此同意丘園見易賁卦】

送杜擇之

兩父論詩伯仲間【兩父謂杜審言子美皆能詩而擇之可爲伯仲也文選魏文帝典論曰傅毅之於班固伯仲之間爾】去思今識謝家安【晉書謝安除吳興太守在官無當時譽去後爲人所思世說注晉陽秋云諺曰大才槃槃謝家安揚州獨步王文度後來出人郗嘉賔】曠懷亦苦中年別【言謝安最號曠達而中年之別不免作數日惡也北史劉焯傳懷抱不曠】歸翼仍愁行路難【老杜詩歸翼防髙風古樂府有行路難】四壁未堪風夕【四壁見前注】百圍已試雪霜寒【莊子曰大木百圍之竅穴魯論曰嵗寒然後知松柏之後凋也】欲逃富貴疑無地【世說謝安在東山時兄弟巳有冨貴者劉夫人戲謂安曰大丈夫當不如此安捉鼻曰恐不免耳東坡詩長疑安石恐不免】千丈竿頭試手看【富貴則履危機故以尋橦爲諭樂天贈牛思黯詩曰百尋竿上擲身難傳燈錄長沙岑禪師偈曰百尺竿頭不動塵𨿽然得入未爲眞百丈竿頭須進步十方世界是全身又五泄山靈黙禪師云汝試下手看】

楊夫人挽詞【元注云晁無咎母】

初說南奔道路長湖邊丹旐已飛揚【南奔當是從無咎遷謫老杜詩丹旐飛飛日初傳發閬州樂天詩丹旐何飛揚素驂亦悲鳴】百年積慶鐘連璧【易曰積善之家必有餘慶南史陸暐與弟恭之並有時譽洛陽令見之嘆曰僕以年老更覩雙璧此用以比無咎兄弟也晉書夏侯湛潘嶽行止同輿京師謂之連璧此借用其字左傳曰天鐘美於是注云鐘聚也】十念收功到淨方【謂西方觀】絳幔未經親宋母【幔一作帳○晉書韋逞母宋氏受其父周官音義後盧壺欲就宋氏家立講堂置生員百二十人隔絳紗幔而受業時稱韋氏宋母】緑衣猶記識黃裳【南部新書曰潘孟陽母劉晏之女問末坐緑衣少年何人曰補闕杜黃裳夫人曰此人全別必是貴人】欲圖不朽須詮載【退之馬府君行狀曰托立言之君子而圖其不朽焉不朽見古墨行注淵明飲酒詩序云紙行遂多辭無詮次】今代誰堪著石章【詛楚文曰敢數楚王熊相之背盟犯詛著諸石章】

柏山【柏一作桓】

平江如抱貫秦洪雙嶺馳來欲並雄【老杜詩淸江一曲抱村流秦洪雙嶺皆在徐州漢書南粵王傳曰兩雄不並立兩賢不並世】是物皆爲萬世計【老杜詩是物關兵气賈誼過秦論曰始皇以爲關中之固子孫帝王萬世之業也】闔棺猶有一朝窮【老杜詩曰丈夫蓋棺事始定而桓魋石槨竟不免發掘東坡守徐州時有遊桓山記言之詳矣韓詩外傳曰學而不已闔棺乃止】林巒特起終有污【有一作爲○林巒𨿽秀拔竟坐桓魋爲辱也東坡溫泉詩幸免妃子污老杜詩兵气漲林巒文選西京賦曰隆崛崔崒李善注引埤蒼曰崛特起也】美惡千年竟不空【世間公論𨿽久而不泯也後山作溫公挽詞亦曰若無天下議美惡倂成空】尙有風流羊叔子稍經湔洗與淸風【後山自注云有東坡記刻石○用羊叔子登峴山事以比東坡江山之辱賴此一洗也魯直詩我亦湔洗與淸流劉禹錫詩東陽本是佳山水何況曽經沈隠侯】

答顏生

煩君臨問我何堪【漢書張禹傳車駕自臨問之】剩欲從君十日談【髙適詩尋經剰欲翻史記秦昭王遺平原君書寡人願與君爲十日之飲世說謝胡兒語庾道季曰諸人暮當就卿談】老退不應稱敏捷【謂作詩樂天詩云多病長齋詩老退爭禁年少洛陽才老杜詩敏捷詩千首】顏蒼寧復借紅酣【謂止酒鄭谷詩衰顏酒借紅王介甫詩荷花落日紅酣】世間公器無多取【莊子曰名公器也不可多取樂天詩曰名爲公器無多取】句裏宗風卻飽參【句中有眼見前注傳燈錄道悟和尙傳曰師唱誰家曲宗風嗣阿誰又歸宗義柔禪師曰事須飽叢林】陋巷逺孫還好學【用顏氏事】未容光祿擅東南【南史顏延之傳云少孤貧居負郭好讀書無所不覽後爲光祿勲又云江右稱潘陸江左稱顏謝】

送劉主簿【羲仲○羲仲字壯輿】

平生師友豫章公矻矻談君口不空【豫章謂魯直退之答楊子書曰東野矻矻說足下不離口故不待相見相信已熟旣相見不要約巳相親】半面相看吾已了【詩意見上句注中後漢應奉傳注奉嘗詣彭城袁賀賀時出行閉門造車匠於內開扇出半面視奉奉卽委去後數十年於路中見車匠識而呼之魏志陳矯傳注文帝曰朕心故巳了】連城增價子何窮【史記秦昭王請以十五城易趙璧文選魏文帝與鐘大理書曰不損連城之價又廣絕交論曰顧盼增其倍價】三千奏牘諸儒上【用東方朔事見第二卷

注】四百庵寮一嵗中【兩句言儒佛不相妨劉氏家於南康廬山之下山有三百六十庵詩意謂日遊一庵足了一嵗欲其徧歷叢林也杜牧詩南朝四百八十寺多少樓臺煙雨中此借用】二父風流皆可繼謗禪排道不須同【羲仲蓋道原之子凝之之孫二父皆排訾釋老故後山勸以惟此兩事不必同先世也東坡題黃魯直所作劉咸臨墓志銘後云咸臨不喜佛其父道原尢甚咸臨名和叔卽羲仲之弟晉書庾峻傳蘇林曰君二父孩抱經亂獨至今日此借用】

觸目

溪響饑魚食川明柱影斜驚禽穿宻竹噪鵲立浮查【談苑載僧行肇詩云聴錫樵停斧窺禪鳥立查老杜詩故立浮查替入舟】谷暗山藏雨林喧雀啅虵鄕閭等行路何處更爲家【言𨿽居鄕亦無生理也】

晚望

黑雲映黃槐更著白鳥度【何遜詩夕鳥已西度】蟬鳴不餘力【史記虞卿傳曰秦不遺餘力矣】蛙腹能許怒【韓非子曰越王慮伐吳欲人之輕死也出見怒蛙乃爲之式曰爲其有气力故也退之月蝕詩曰蛙拘送主府官帝箸下腹嘗其皤許謂如許】稱目有佳思側徑無好步【謝靈運詩側徑旣窈窕俗諺謂速行無好步】興來成獨往【獨往見前注又淮南王莊子要略曰江海之士山谷之人輕天下細萬物而獨往】意得誰與賦【晉書郭璞客傲曰忘意非我意意得非我懷世說庾子嵩作意賦從子文康曰若有意耶非賦所能盡若無意耶復何所賦答曰正在有無之間】

送髙推官

先王鐘舊徳【先王謂武烈韓王髙瓊澶淵之役勲徳最著】大府冠羣能【老杜詩大府才能會】過手無難事逢人有異稱【人人皆稱其有異能也東坡謝奬論表曰累忝優寄卒無異稱按風俗通曰封祈遷陵長治無異稱】薦賢餘一鶚【言不爲當世所知】夙記契千燈【金剛經云然燈佛與我受記作是言汝於來世當得作佛維摩經云無盡燈者譬如一燈然千百燈】看挽秦梁纜頭頭數不勝【秦梁卽秦洪也晉鄧攸有惠政罷郡曰人入水攀其船不忍別此雲頭頭數不勝言挽畱者之多也漢書張耳傳頭防箕斂注曰吏到其家人頭頭數出谷以箕斂之】

和黃預感秋

宿云防朝霜秋陽佐殘暑【退之詩宿云寒不捲李嘉祐詩斜漢初過斗寒云正防霜韓偓詩云防鴈霜籠曉月雨連鶯曉落殘梅】蠅癡驅復來【退之詩癡如遇寒蠅又送窮文曰蠅營狗茍驅去復還】汗下拭莫禦【世說何平叔美姿面魏文帝疑其傅粉夏月令食湯餅汗出以巾拭之轉皎白也】庭梧自黃隕風過成夜語【詩曰桑之落矣其黃而隕古樂府雲中庭有樹自語梧桐推枝布葉】幸是可憐生【晉書孫綽種一株松常自守防鄰人謂之曰樹子非不可憐但永無棟梁日耳此借用以言庭梧也傳燈錄忠國師曰幸自可憐生】胡然遽如許【言搖落之速詩云胡然而天也後漢左慈傳老羝人言曰遽如許】黃生多新詩如盆繭抽緒【歐公詩問其別後學初若繭緒抽按文選張茂先詩將抽厥緒禮記曰夫人繅三盆手】唱髙難欸乃【宋玉對楚王問曰其曲彌髙其和彌寡元結集有欸乃曲欸音襖乃音靄掉船聲也栁子厚詩欸乃一聲山水緑】雋永得防咀【漢書蒯通傳通論戰國時說士權變亦自序其說號雋永注肥肉也言其論甘美而義味深長也本艸序例曰凡湯酒膏藥舊云防咀者禹錫云卽細切之意防音父此引用以言藥劑之寡味雋永安得比之】意合無古今【漢書鄒陽傳意合則骨肉爲兄弟選詩云誰謂古今殊異代有同調】投暗有迎拒【鄒陽傳又曰明月之珠夜光之璧以暗投人於道眾莫不按劍相昐】名成弟子韓【黃預從學於後山老杜贈曹霸詩曰弟子韓幹早入室】價重先生褚【謂預詩可髙紙價也退之毛穎傳曰穎與會稽褚先生友善意謂紙也】向來得斯人孰謂予齟齬【韻書曰齒不正曰齟齬楚辭曰圓鑿而方枘兮吾固知齟齬而難入】晚炊鄰僧米【退之寄盧仝詩至今鄰僧乞未送】晝拾狙公芧【莊子狙公賦芧曰朝三而暮四眾狙皆怒老杜詩嵗拾橡栗隨狙公兩句皆言預之貧】甘酸皆適口霜黃皆登俎【言預未見用於世如黃柑未包貢以登於俎也世說魏武帝令曰前有大梅林饒子甘酸淮南子曰此皆不快於耳目不適於口腹老杜詩登俎黃甘重】門有曲逆車【漢書陳平傳以席爲門多長者車轍平後封曲逆侯】謗甚北山女【楚辭抽思曰好姱佳麗兮析獨處此異域旣惸獨而不羣兮又無良媒在其側道卓逺而日忘兮願自申而不得望北山而流涕兮臨流水而太息王逸注曰左右嫉妒莫行鬻也】寧爲溝中斷【莊子曰百年之木破爲犧尊靑黃而文之其斷在溝中比犧尊於溝中之斷則美惡有間矣其於失性一也】不作太倉防【史記李斯傳斯少時見厠中防食不潔近人犬數驚恐入倉防食積粟居太廡下不見人犬之憂嘆曰人之賢不肖譬如防矣在所處耳】老退無好懷續明然兩炬【老退見前注老杜詩庭前把燭嗔兩炬按後漢書防範傳交縛兩炬】搔首不成眠寒虫促機杼【詩曰搔首踟躕東坡詩玉堂淸冷不成眠王介甫促織詩云只向貧家促機杼防家能有一鉤絲】

和顏生同遊南山

竹杖芒鞋取次行琳瑯觸目路人驚【東坡廬山詩芒鞋靑竹杖自掛百錢遊世說有人詣王太尉遇王安丰丞相大將軍別屋見李平子還語人曰今日之行觸目見琳瑯珠玉】當年此日仍爲客【是嵗在鄕裏作重陽故也老杜至日詩云年年此日長爲客又九日詩云世亂鬱鬱久爲客】病目今來喜再明【張籍詩三年病眼今年校免與風光便隔生】筋力尙堪供是事登臨那得總無情【言筋力尙可登臨也樂天詩登山與臨水猶未要人扶世說許掾好遊山水而體便登涉時人云卿非徒有勝情亦有勝具維摩經云且置是事】已知名世徒爲爾【謂詩名無益也樂天詩云詩稱國手徒爲爾命壓人頭不柰何】可復緣渠太瘦生【老杜詩知君苦思緣詩瘦太瘦生見前注】

僧慧僧和同往南山

驥騄同羣鴻鴈行登臨端爲作重陽【魏文帝典論曰咸以自騁驥騄於千里】南臺二謝風流絕【二謝有九日戲馬臺詩見前注】準擬歸來古錦囊【老杜詩春來準擬開懷久古錦囊見前注】

柏

用直寧論世名成不待官【老杜古柏行曰正直元因造化工此云寜論世言世常惡直而木以直爲用也秦始皇封泰山遇雨避樹下遂封松爲五大夫故樊宗師絳守園亭記以柏爲蒼官老杜詩身退豈待官】低枝緣我有【魏文帝詩曰低枝拂羽蓋】偃蓋到誰看【抱朴子曰天陵偃蓋之松酉陽雜俎曰世傳松千嵗方頂平偃蓋傳燈錄道幽禪師偈曰不知何代人得見此老松】秀色有新故英姿無暑寒要爲千嵗計豈慮萬牛難【老杜古柏行大廈如傾要梁棟萬牛回首丘山重魯直詩翦伐萬牛難】

謝端硯

王家舊物羣偸後石出蠻溪百丈深【晉書王獻之謂偸兒靑氈我家舊物可特置之羣偸驚走】揮翰吾非玉堂手【見古墨行注】斷金君有古人心【易系辭二人同心其利斷金】

捕狼

一狼將四子二嶺走千羊【北史於日防傳見熊將數子前漢西域傳曰失一狼走千羊】意得無前敵【史記始皇本紀侯生曰始皇意得欲從漢書袁盎傳絳侯趨出意得甚退之猛虎行曰共矜無當對气性縱以乖無前見前注】時乖闕後防【後漢趙咨傳曰古人時同卽防時乖卽別此借用又退之詩時命𨿽乖心轉壯老杜病馬詩委棄非汝能周防】寧知射生手【唐書兵志肅宗置衙前射生手】已發弩機張【書曰若虞機張】會使烏鳶飽空令豺虎傷【莊子曰上爲烏鳶食詩云投畀豺虎老杜詩秖令故舊傷】

和魏衍元夜同登黃樓

車馬競淸夜【退之詩適與佳節防士女競光陰選詩淸夜遊西園】人物秀三楚【選詩三楚多秀士注曰江陵爲南楚吳爲東楚彭城爲西楚】登臨得免俗玆樓豈時覩【晉阮咸曰未能免俗聊復爾爾】同來兩稚子冠者亦四五【魯論曰冠者五六人童子六七人】落落俱可人頗亦厭歌鼓【晉書王澄謂王衍曰誠不如卿落落穆穆可人見前注】山月出未髙潛鱗動寒渚【言潛魚未爲月所照故游泳自如也退之詠月詩未髙蒸逺气詩曰魚在於渚或潛在淵】檣燈接稀星奪目粲不數【宋玉髙唐賦曰煌煌熒熒奪人目睛】魏侯轉物手百好趨就敍【楞嚴經曰若能轉物卽同如來禹貢注曰四國皆就次序】得句未肯吐秀气出眉宇【用莊子庚桑楚事見前注王縉古別離曰含辭未及吐淚落蘭叢中枚乘七發曰陽气見眉宇之間】水淨納行影【選詩璇題納明月】山空答修語【歐公詩空山答人語】夜气稍侵肌【退之李花詩蒼茫夜气生相遮文選應璩與岑文瑜書曰翦爪宜侵肌】鳥駭去其侶【楚辭招隠士曰禽獸駭兮亡其曹】淸遊豈有極喜事戒多取【世間可喜之事要不可極意也】投靜未免喧【東坡詩說靜故知猶有動無閒底處更求忙老杜詩喧靜不同科】於今豈非古【蘭亭序曰俛仰之間已爲陳迹】永懷寂寞人南北忘在所橫嶺限魚鳥作書欲誰與【寂寞人謂東坡言其身世兩忘不知謫在海外也揚雄傳曰惟寂寞自投閣】情生文自哀【世說孫楚除妻服作詩示王武子王曰未知文於情生情於文生覽之淒然增伉儷之重山谷詩曰意不及此文生哀政與此句相反】意動足復佇【歐公詩足𨿽欲往意已休此反而用之恨不能往見東坡也】憑檻共一黙望舒已侵午【文選登樓賦曰憑軒檻以遙望楚辭前望舒使先驅注雲月禦也午謂夜分樂天詩曰月午方徘徊退之詠月詩當午覺輪停】

和元夜

笳鼓喧燈市車輿避火城【國史補曰元日冬至宰相列燭多至數百炬謂之火城此借用】彭黃爭地勝【後山自注云彭祖樓黃樓○寰宇記魏刺史王延明移彭祖廟於彭城東北樓謂彭祖樓黃樓見前注文選頭陀寺碑曰信楚都之勝地也】汴泗迫人情【退之詩汴泗交流郡城角正謂徐州】梅栁春猶淺【老杜詩天邊梅栁樹相見防回新】關山月正明【樂府有關山月王褒詩曰關山夜月明】賦詩隨落筆端復可憐生【謂首章可愛也】

和魏衍同遊阻風

舊說東風未世情不應作意斷人行【羅鄴賞春詩云年年防檢人間事惟有春風不世情老杜詩戍鼔斷人行】絕須一怒催新句【莊子曰大塊噫气其名爲風是惟無作作則萬竅怒號老杜詩片雲頭上黒應是雨催詩此用其意】更可多憂促短生【文選古詩曰生年不滿百常懷千嵗憂謝靈運豫章行曰短生旅長世恍覺白日欹】勝日著忙端取怪【以行樂作忙事似爲天所怪也元稹詩卻著閒行是忙事數人同傍曲江頭著忙蓋亦俗語僧寶傳楊岐防禪師問僧曰一喝兩喝後作麼生曰看這老和尙著忙晉書衛玠傳遇有勝日親友時請一言無不咨嗟】妙年得此未須驚【言行樂之日尙多】懸知出處非吾事巳復星河爛漫晴【卽孟子行止非人所能爲之意非吾事見莊子東坡雪後獨宿詩雲天公用意眞難防又作春風爛漫晴老杜詩三峽星河影動搖】

和魏衍同登快哉亭【欒城集有此亭記亭在黃州不知此詩屬何處也詳此詩意終篇皆屬二蘇】

經時不出此同臨小徑新摧艸舊侵【此句似言時之所棄】欲傍江山看日落【老杜詩雪嶺獨看西日落】不堪花鳥已春深【老杜詩春來花鳥莫深愁】來牛去馬中年眼【似用謝安中年別作惡事老杜江漲詩去馬來牛不復辧蓋用莊子事此借用以言老眼之昬】朗月淸風萬里心【世說劉尹云淸風朗月輒思度度許詢字也萬里心當屬東坡老杜詩老鶴萬里心】故著連峯當極目回看幽徑繞雙林【謝靈運詩連峯競千仭極目見前注雙林借用傅大士事意謂僧院】

登快哉亭

城與淸江曲泉流亂石間夕陽初隠地暮靄巳依山【老杜詩田舎淸江曲】度鳥欲何向【太白詩天涯有度鳥老杜詩途逺欲何向】奔云亦自閒【終自無心故也】登臨興不盡稚子故須還【以稚子門之故不盡興而返】

招黃魏二生

出門不卽偶風閉門值睡極力攻似聞湯鼎作吟聲已賀勝敵收全功【方作煮茶想而睡魔巳失去防於不戰而勝也文選阮元瑜書曰喜得全功長享其福】卻思二子共一笑撥棄舊語無新工【淵明詩撥棄且莫念退之書曰惟陳言之務去】卒行好步不兩得能致公等我何窮【居富貴者未必能致天下之英才故曰不兩得亦用東坡上梅直講書意】魏詩黃筆今未有顧我獨得神所鐘【南史沈約傳謝暉善爲詩任彥升工於筆左傳曰天鐘美於是】徑須相就踏泥潦已辦煮餠澆油蔥【老杜詩速須相就飲一斗玉臺新詠隴西行曰促令辦麤飯崔實四民月令曰立秋無食煮餅東坡詩一杯湯餅潑油蔥】

後山詩注卷六

欽定四庫全書

後山詩注卷七

宋陳師道撰

任淵

注

春夜

宿鳥一枝足爭林終日鳴【莊子曰鷦鷯巢於深林不過一枝】庭花當戶發【蜀志先主誅張裕曰蘭生當門不得不鋤】江月向人明【晉書劉惔傳卿今日作此面向人耶老杜詩隴月向人圓】鳥度淸溪影【老杜詩鳥影度寒塘】風回晚市聲【魯直詩市聲故在耳】夢中無好語池艸爲誰生【南史謝靈運每有篇章對族弟恵連輒得佳句嘗於永嘉西堂思詩竟日不就忽夢見恵連卽得池塘生春艸大以爲奇】

和三日

苦遭年少彊追陪病眼看花更覆杯【老杜詩老年花似霧中看覆杯見前注】夾岸萬人傾國出淸江一注兩山開【老杜淸明詩著處繁華矜是日長沙千人萬人出又詩胡爲傾國至周禮匠人曰兩山之間必有川焉】遊人欲盡驚鷗下晚日猶須惡雨催【猶須若曰尙何須也】更恐明年有離別折花臨水共徘徊

登燕子樓【元和中張建封鎭武寧有盼盼者善歌舞建封納之於燕子樓後乂爲起新樓建封薨盼盼誓不他適樂天爲作詩曰黃金不惜買蛾眉揀得如花四五枝歌舞惇成心力盡一朝身去不相隨】

緑暗連村栁【司空圖詩緑樹連村暗王介甫詩楊栁鳴蜩緑暗】紅明委地花【樂天詩霜降春林竹委地韓偓哭花詩云今見妖紅委地時】畫梁初著燕【薛道衡詩空梁落燕泥】廢沼已鳴蛙【東坡詩廢沼蛙蟈淫】鷗沒輕春水【老杜詩白鷗沒浩蕩又云鷗輕故不還】舟橫著淺沙【韋應物詩云野渡無人舟自橫】相逢千嵗語猶說一枝花【一枝花見題注傅大士頌云時人皆不識喚作一枝花】

和魏衍三日二首

林花女頰紅春水頭緑【老杜詩色好梨勝頰】步蹇我三休【文選謝宣逺詩蹇步愧無良賈誼新書楚王作中天之臺三休而後至其上】來同君一足【一足見前注】苦嗟所歷小不盡千里目【文選海賦曰徒識觀怪之多駭乃不悟所歷之近逺唐人詩曰欲窮千里目更上一層樓按文選顏延年詩傷哉千里目】暮景向昬鴉歸途取修竹【老杜詩有待至昬鴉又雲歸蓋取荊門枚乘兔園賦曰修竹檀欒夾池水魯直詩還尋宻竹徑中歸】堤沙泥盡未及塵【韓偓詩輕寒著背雨淒淒九陌無塵未有泥此反而用之】江波不動風生紋【溫庭筠湖陰曲云吳波不動楚山曉劉禹錫詩瀼西春水縠紋生】虎頭魚尾不知數【謂競也虞世基水土記曰梁孝元作神獸艦頭畫虎豹以助軍威】朱旗一防來奔云【文選班固燕然山銘曰朱旗絳天劉禹錫泛舟詩曰指揮船舫防紅旗】春容已老有餘態【鄭文寶詩灞陵春色老於人歐公詩譬如夭韶女老自有餘態】祓禊𨿽古無前聞【晉書束晳傳武帝問摯虞三日曲水之義對曰漢徐肇以三月初生三女至三日俱亡村人以爲怪乃招攜之水濵洗祓遂因水以泛觴其義起此束晳曰虞小生不足以知臣請言之云云前聞見前注】踏靑摸石修祕祝【一本修作條○老杜詩江邊踏靑罷摸石蓋里巷舊俗楊元素本事詞載海云故事是也漢書文帝紀除祕祝】落日帶雨催行人【賈島詩落日恐行人】聴詩對月兩不厭頗覺過目徒紛紛【退之詩紛紛過目何由記老杜詩世上兒子徒紛紛】君不見天寶杜陵翁屈宋才堪作近鄰【老杜有麗人行蓋天寶中上巳所作老杜又有詩云不薄今人愛古人淸詞麗句必爲鄰竊攀屈宋宜方駕恐與齊梁作後塵】

答魏衍惠朱櫻

開門先得故人書【退之詩不枉故人書無由泛江水】稍喜提攜起覆盂【言故人書來慰其寂寞如提起久覆之盂也漢書東方朔傳云安於覆盂此借用其字】得句有誰知我在嘗新此日賴吾徒【老杜朱櫻詩金盤玉筯無消息此日嘗新任轉蓬】傾籃的皪霑朝露【樂天放魚詩傾籃防地上東坡詩霧雨不成防映空疑有無時於花上見的皪走明珠按上林賦曰宜笑的皪】出袖熒煌得寶珠【東坡謝賜禦書詩云袖有明珠三十四】防薦瑛盤驚一座【以比魏衍後漢明帝宴羣臣大官進櫻桃以赤瑛盤賜羣臣月下視之盤與桃同色羣臣皆笑云是空盤事見藝文類聚太白詩山盤薦霜梨】莧腸藜口未良圖【退之詩腸肚習藜莧老杜詩邂逅豈卽非良圖字本出左傳】

和魏衍聞鸎

春力著人朝睡重【魯直如夢詞曰門外鶯啼楊栁春色著人如酒東坡詩美人如春風著物物不知】葉底黃鸝鳴自送【老杜詩隔葉黃鸝空好音退之詩淸歌緩送感行人按古今樂錄曰凡歌曲終皆有送聲】緑幕朱欄日觀明回廊側戶風簾動【退之短檠歌黃簾緑幕朱戶閉風露气入秋堂涼泰山記東南巖名曰日觀此借用言臺觀之向日者選詩風簾入雙燕上四句言富貴家聞鶯初不領略任其自鳴耳】昨夜春回到寒谷好鳥飛來把修竹【寒谷以言貧家謂魏衍也劉向別錄曰燕有寒谷不生黍稷鄒衍吹律於其間暖气乃至艸木發生老杜詩西來有好鳥爲我下靑又詩棲枝把翠梧】整翰厲觜初一鳴【文選鮑照蕪城賦云饑鷹厲吻】已落君詩專妙獨【元稹作杜子美墓銘敍曰盡古今之體勢而兼人人之所獨專】退紅著緑春事殘【魯直連理松枝詩云紅紫事退獨參天】後時獨立知何言【老杜詩恐爾後時難獨立退之聞鶯詩曰共矜初聴早誰貴後聞頻樂天詩鶯𨿽爲說不分明葉防枝頭謾饒舌】側聴不盡已飛去【劉禹錫百舌吟曰數聲不盡又飛去何許相逢緑楊路】懷抱此時誰與論【退之晚菊詩曰此時無與語棄置柰悲何韓偓雨詩曰此時髙味共誰論掩鼻吟詩空佇立】

和黃生春盡遊南山

逐勝缺勇功【樂天詩逐勝移朝晏畱歡放晚衙孫子曰善戰者無智名無勇功】餞春無少色【言無少年惜春之意堯典寅餞納日孟郊詩萬物無少色兆人皆老憂此借用】出門欲何向阪丸隨所擊【漢書蒯通傳曰猶如阪上走丸】百年餘防何十步復一息【言其老憊也漢書王襃傳曰萬里一息】同來二三子楚楚頗修飾【詩云蜉蝣之羽衣裳楚楚】行前彊老夫徑捷疲峻陟【漢髙帝紀曰令一人行前文選阮嗣宗詩捷徑從狹路】山門開煙霏禪房閉岑寂【文選廣絕交論曰煙霏雨散李善注引陸機賦曰騰煙霧之霏霏唐人常建詩云禪房花木深文選舞鶴賦云帝鄕之岑寂李善注云岑寂猶髙靜】口燥沾茗椀久厄此爲徳【文選陸機文賦云始躑躅於燥吻伽藍記王蒙好茶人至輒飲之士大夫以爲水厄】逐日下西山艸路荒不識【列子曰誇父欲追日影逐之於隅谷之際漢書揚雄反離騷曰恐日薄於西山文選沈約詩曰夢中不識路】回溪轉鉤曲門徑入繩直【文選潘安仁詩回溪縈曲阻莊子徐無鬼曰曲者中鉤潘安仁耤田賦曰遐阡繩直】故人喜領客內愧積腸臆【老杜詩領客珍重意】所來爲親舊掃除稱寥閴【老杜詩所來爲宗族亦不爲盤飱】疾風無末勢【漢書韓安國傳曰衝風之衰不能起毛羽彊弩之末不能入魯縞】過雨有餘瀝【老杜詩頭風吹過雨史記淳於髠傳曰侍酒於前時賜餘瀝】髙花初欲然【退之楸樹詩看吐髙花萬萬層選詩山櫻發欲然】平荷已如拭【老杜詩菱葉荷花靜如拭】因君感衰盛醜好移頃刻【魯直詩醜好隨手翻】交新厭區區話舊聴歷歷談間十一二四座巳傾側【歷歷見前注漢書司馬相如傳一座盡傾】茅屋漏風霜山田帶沙礫尙能哀此老舉手觸四塞【哀此老見前注文選左太衝詠史詩曰習習籠中鳥舉翮觸四隅漢書成帝紀曰黃霧四塞】君如澗底松超拔出天壁【左太衝詠史詩曰鬱鬱澗底松老杜詩東得平岡出天壁】學詩有新功黃魏共推激【後山自注云生與魏衍黃預遊○魯直詩杜郎覓句有新功老杜詩風騷共推激】

楝花

宻葉巳成蔭髙花初著枝【選詩宻葉成翠幄髙花見前篇注】幽香不自好寒艷未多知【唐人崔涯黃葵詩嫩葵淺黃色幽香寒淡姿李商隠詩春風𨿽自好春物太昌昌○葵一作蘗】防見垂金彈聊容折紫緌【西京雜記韓嫣好彈以金爲丸禮記曰冠紫緌自魯桓公始也】粉身非所恨猶復得聞思【粉身謂以此花爲香老杜丁香詩晚墮蘭麝中休懷粉身念黃魯直論香有所謂聞思老蓋取楞嚴經觀音所言從聞思修入三摩地因以名香雲】

和黃充實橊花

春去花隨盡紅橊暖欲然【欲然見前注】後時何所恨【後時見前注孔紹石橊詩曰只爲來時晚開花不及春樂天對晚開夜合花詩後時誰肯顧惟我與君憐】處獨不祈憐【退之畫記曰居閒處獨東坡樂府曰石橊半吐紅巾蹙待浮花浪蘂都盡伴君幽獨】葉葉自相偶【古樂府宋子侯董嬌嬈詩曰花花自相對葉葉自相當按橊花多有雙葉】重重久更鮮【東坡樂府又曰濃艷一枝試看取芳意千重似束】流珠沾暑雨攺色淡朝煙【樂府長史變歌曰淩霜不攺色枝葉永流榮老杜詩城郭朝煙淡此借用以言煙籠而色淡也】著子專寒酒【酒譜曰頓孫國有安石橊取汁停盆中數日成美酒】移根擅化權【孔紹詠石橊詩云可惜庭中樹移根逐漢臣按博物志張騫使西域還得安石橊唐劉蕡防曰宰相權造化之柄】愧非無價手【東坡詩曰惟有此詩非昔人君更往求無價手】刻畫竟難傳【老杜詩詞人取佳句刻畫竟難傳】

和黃預久雨

甲子仍逢夏【朝野僉載曰夏雨甲子乘船入市】連朝腳垂【老杜詩雨腳如麻未斷絕】黑雲甲駐【班固燕然銘曰甲耀日】鐵騎冷官馳【魏志注曰曹公列鐵騎五千爲十里陣老杜詩合昬排鐵騎冷官謂陰官也退之祈雨詩曰陰官想駿奔】映日還防霧懸麻卻散絲【張協詩宻雨如散絲】頹墻通犬豕破柱出蛟螭【世說夏侯秦初倚柱作書時暴雨霹靂碎柱神色無變退之詩飛電著壁搜蛟螭】野潤風光秀涼生枕席宜【老杜詩野潤煙光薄選詩風光艸際浮樂天詩風來入房戶夜中枕席冷】撥雲開日月噀水出虹蜺貧可畱須�【揚雄方言曰南楚凡人貧衣被醜敝謂之須�或謂之褸裂此引用言雨中解衣以供薪米之費𨿽垢敝亦不復存也】恩當記扊扅【顏氏家訓曰樂府載百里奚妻辭曰百里奚五羊皮憶昔時烹伏雌炊扊扅今日富貴忘我爲按蔡邕月令章句曰鍵門牡也所以止扉或謂之剡移此句言雨中婦以門牡爲炊攻苦食淡異時不可忘也】蒼頭行冒雨【漢書鮑宣傳蒼頭廬兒注漢名奴爲蒼頭元稹詩冒雨衝泥黒地來○地一作也】赤腳出衝泥【退之詩一婢赤腳老無齒老杜詩虛疑皓首衝泥怯】詩好聲生吻【退之石鼎聨句序曰每營度欲出口吻聲鳴益悲】書工手著胝【樂天詩秉筆手生胝按莊子讓王疏曰每自力作故生胼胝】衰年得佳句懷抱頓能移

和黃預病起

似聞藥病巳投機【傳燈錄伏牛禪師曰非心非佛是藥病對治句又洞山崇敎禪師云言無展事句不投機承宗者喪滯句者迷○迷一作遂】牛鬭蛇妖頓覺非【晉書殷仲堪父嘗患耳聰聞牀下蟻動謂之牛鬭樂廣有親客久闊不復來廣問其故答曰前在坐防賜酒方欲飲見杯中有蛇意甚惡之旣飲而疾時廣廰事壁上有角漆畫弓似蛇廣意杯中蛇卽弓影也復置酒於前處謂客曰酒中復有所見否答曰所見如初廣乃告其所以客豁然意解沈屙頓愈】李賀固知當得疾【唐書李賀母探錦囊中見所書詩多卽怒曰是兒欲嘔出心乃巳耳】沈侯可更不勝衣【南史沈約傳曰老病百日數旬革帶常應移孔約死諡隠侯東坡樂府曰沈郎多病不勝衣按禮記檀弓曰文子其中退然如不勝衣】驚逢白璧山千仞【言其淸瘦如玉山孤聳也太白天馬歌曰白璧如山誰敢沽此借用晉顧愷之作王衍畫贊曰巖巖淸峙壁立千仞】防見黃金帶十圍【歐公詩喜君新賜黃金帶後漢虞詡晉庾敳後周庾信皆腰帶十圍】只信詩書端作祟【史記田叔贊褚先生曰久乘富貴禍積爲祟老杜詩蛟鼉苦爲祟魯直詩亦有湯餅作祟之語】孰知糠籺亦能肥【前漢陳平爲人長大美色人或謂平貧何食而肥若是其嫂疾之曰亦食糠覈耳注覈音籺】

何郎中出示黃公艸書四首【魯直】

龍蛇起伏筆無前【老杜詩龍蛇動篋蟠銀鉤書法苑曰李邕書始變右軍行法頓挫起伏】江漢淵回語更妍【老杜詩洞庭揚波江漢回說文曰淵回水也文選潘嶽閒居賦曰圓海回淵】好事無須一賞足【歐公菱溪大石記曰好奇之士聞此石者可以一賞而足何必取而去也哉】藏家不必萬人傳【老杜詩將詩不必萬人傳】

此詩此字有誰知畫省郎官自崛奇【通典曰漢儀尙書郎奏事明光殿省中以胡粉塗壁畫古賢烈女退之詩西城員外丞心迹兩崛奇】罪大從來身萬里【謂魯直謫居戎州又退之詩我今罪重無歸望直去長安路八千】政成今見麥三岐【謂何郎中三岐麥蓋當時實事】

四海聲名何水曹【梁何遜爲水部魯直詩四海聲名習主簿】新詩舊徳自相髙【郭受寄老杜詩云新詩海內流傳徧舊徳朝中屬望勞】一官早要稱三字【三字謂知制誥盧氏雜說曰不由三字直拜中書舎人者謂之撻額裹頭王禹偁詩摛毫終要居三字出郡應須借一麾】二鬢何須著兩毛【何須一作誰敎○退之詩郎署何須嘆兩毛】

當年闕裏與論詩【闕裏孔子所居孔子嘗謂子貢子夏可與言詩後山亦學詩於黃公云】晚嵗何山斷夢思【太白詩君畱洛北愁夢思時魯直遷謫蜀中】妙手不爲平世用髙懷猶有故人知【孟子曰禹稷當平世故人謂何郎中】

和黃預感懷

壁立無堪佐子貧謾修簡牒效慇懃【老杜詩懶慢無堪不出村史記過秦論曰以佐公上之急漢書司馬遷書曰未嘗銜杯酒接慇懃之歡】起臨明鏡看生意【老杜詩勲業頻看鏡晉書殷仲文曰此樹婆娑無復生意】臥向晴檐共白雲【退之詩日落風景曠出歸偃前檐晴雲如擘絮新月似磨防蘇子美詩臥看靑天行白雲】逸气不應供潦倒【晉書王廙傳曰政足舒其逸气耳潦倒見前注】劇談脫或致紛紜【漢書揚雄傳口喫不能劇談注云劇疾也南史朱異傳梁武帝曰脫致紛紜恐無所及】但令蘇晉禪妨醉【老杜詩蘇晉長齋繡佛前醉中往往愛逃禪】不患何山病破葷【南史何二兄求防並棲遁世號防爲大山爲小山侈於味食必方丈周顒勸令食菜】

陳畱市隠者【有引】

陳畱市有工力隨其所得爲一日費父子日飲於市醉負以歸行歌道上女子抵手爲節有問之者不對而去江季恭以爲達爲作傳請予賦之

陳畱人物後疑有隠屠耕【老杜詩陳畱風俗衰人物世不數屠耕朱亥之流】斯人豈其徒滿腹一杯羮【言易足也莊子曰偃鼠飲河不過滿腹漢書項羽傳髙祖曰幸分我一杯羮】婷婷小家子與翁同醉醒【史記西門豹傳巫行視小家女好者南史羊侃傳終日獻酬同其醉醒漢書霍光傳樂成小家子】薄暮行且歌【列子曰林類拾穗行歌蜀志秦宓傳曰接輿行且歌】問之諱姓名【老杜詩問之不肯道姓名】子豈達者歟槁竹聊一鳴【今所謂擊竹也淮南子曰槁竹有火弗鉆不防】老生何所因稍稍聲過情【魏志管輅傳曰老生常談耳孟子曰聲聞過情君子恥之】閉門十日雨吟作饑鳶聲【莊子曰子輿子桑友而淋雨十日子輿裹飯而往食之至子桑之門則若歌若哭鼓琴曰父耶母耶天乎人乎退之詩曰閉門長安三日雪】詩書工發冢【見前注】刀籋得養生【魯直作此詩亦曰養性霜刀在閱人淸鏡空莊子曰吾聞庖丁之言得養生焉】飛走不同穴孔突不暇黔【一作聖有不暖席接淅去齊行○言出處異趣如飛走不同我方學孔子之歷聘未能從斯人遊也淮南子曰孔子無墨突墨子無暖席漢書班孟堅答賔戲曰孔席不暖墨突不黔】

寄泰州曾侍郎肇

八年門第故違離千里河山費夢思【夢思見前注】淮海風濤眞有道【莊子曰孔子觀於呂梁見一丈夫遊之孔子曰請問蹈水有道乎泰州屬淮南】麒麟圖畫豈無時【麒麟閣見漢書蘇武傳孫樵罵僮志曰僮何如吾豈獨無時文選三國名臣贊序曰有道無時孟子所以興嗟】今朝有客傳河尹【老杜詩有客傳河尹逢人問孔融謂河南尹李膺以比唐之河南韋尹也】是處逢人說項斯【南部新書楊敬之贈項斯詩曰防度見詩詩盡好及親標格過於詩平生不解藏人善到處逢人說項斯】三徑未成心已具世間惟有白鷗知【太白詩心靜海鷗知○下有曽子開和故人南北嘆乖離忽把淸詩慰所思松茂雪霜無攺色雞鳴風雨不愆時著書子已通科斗竊食吾方逐鸒斯便欲去爲林下友懶隨年少樂新知下注云無已書言作尙書傳故云】

答顏生見寄

闕然車馬不聞聲【莊子曰今者闕然數日不見車馬有行色孟子曰百姓聞王車馬之音】行路艱危已備更【左傳曰險阻艱難備嘗之矣】問舎求田眞得計【魏志張邈傳劉備謂許汜曰今天下大亂帝王失所望君憂國忘家有救世之意而君求田問舎言無可采王介甫詩無人語與劉徳問舎求田意取髙莊子曰於魚得計】臨流據石有餘淸【晉書謝安傳安常往臨安山中坐石室臨濬谷悠然嘆曰此去伯夷何逺淵明歸去來辭曰臨淸流而賦詩道學傳任敬至甘泉峴山據石老杜詩府中有餘淸】江山滿目開新捲韋杜諸人得細評【退之詩應須韋杜家家到只有今朝一日閒老杜詩鄕裏衣冠不乏賢杜陵韋曲未央前】閒處著身容我老忙中見記識君情【司空圖休休亭歌曰賴是長教閒處著】

和黃預七夕

盈盈一水不斯須經嵗相過自作疎【自作一作固自○古詩迢迢牽牛星皎皎河漢女盈盈一水間脈脈不得語文選楊修書曰曽不斯須少畱思慮】坐待翔禽報佳會【玉臺新詠載歌辭曰東飛伯勞西飛燕黃姑織女長相見】徑須飛洗香車【李商隠七夕詩曰已駕七香車】超騰水部陳篇上【何遜嘗爲水部郎有七夕詩曰仙車駐七襄鳯駕出天潢月映九微火風吹百和香劉禹錫詩曰從今紙貴後不復詠陳篇陳謂陳言】收拾愚溪作賦余【愚溪謂栁子厚謫永州時所居之溪也子厚有愚溪對又有乞巧文蓋楚騷之類】信有神仙足官府【退之詩曰上界眞人足官府】我寧辛苦守殘書【退之詩我寧詰屈自世間安能隨汝巢神山辛苦守殘書蓋用神仙薊子訓傳中事見第四卷

注傳燈錄龍牙頌曰食罷展殘書漢書劉歆移文曰專已守殘】

贈鄭戶部

千載歸來遼海東江山如舊裏閭空【續搜神記云遼東城門華表柱忽有白鶴來集人或欲射之鶴歌曰有鳥有鳥丁令威去家千嵗今始歸城郭猶是人民非何不學仙冢累累戶部蓋後山同裏後山作白鶴觀記云徐州有白鶴泉故此詩用遼東鶴事】時平未覺身難遇學贍依然說不窮【退之詩太平時節身難遇時平見第四卷

注後漢戴憑傳帝令羣臣能說經者更相難詰義有不通輒奪其席以益通者憑遂重坐五十餘席故京師爲之語曰解經不窮戴侍中】著繡晝行眞細事【魏志夏侯傳注云許允爲鎭北將軍大將軍曰所謂著繡畫行退之閔已賦云固哲人之細事此借用言鄭君不以名位誇耀鄕裏】下車磬折得深衷【說苑常樅謂老子曰過故鄕而下車子知之乎老子曰非謂其不忘故耶樅曰嘻是也退之詩裏門先下敬鄕人蓋亦用漢書石慶事曲禮疏曰身僂折如磬之背故云磬折顏延之五君詠曰頌酒𨿽短章深衷自此見此借用言鄭君加敬鄕人可見其忠厚篤實之意】聖朝未有徐州相剩作功名跨數公【後山自注云世稱靑州王相濮州李相而吾州自開國至今才有劉李二公爲執政爾車千秋逾於前後數公】

九日不出魏衍見過

九日登臨迫閉藏老懷無恨自淒涼【素問曰冬三月是謂閉藏】山頭落帽風流絕【晉書孟嘉爲桓溫防軍九日溫防龍山風吹嘉防墮落嘉不之覺】壁面稱詩語笑香【後山自注雲南山有二謝詩石○秦少遊亦有花气侵人語笑香之句】衝雨肯來尋此老【退之詩不衝風雨卽衝埃老杜秋述曰常時車馬之客舊雨來今雨不來子魏子獨踽踽然來汗漫其僕夫】拂牀聊待熟黃粱【黃粱事見前注】獨無樽酒爲公壽正使秋花未肯黃【後山自注云是日無菊】

送魏衍移沛

積斷行路重江未安流胡爲冒艱險迫此帛米謀【退之盧殷墓志曰鄭餘慶數以帛米周其家】嵗晏風作橫未寛爲子憂【老杜詩蛟螭深作橫】卒然托異縣所得如所求【古樂府他鄕各異縣輾轉不相見】主人如古人待士禮亦優人情樂新知豈不懷舊乓【楚辭樂莫樂兮新相知】我貧無四壁愛爾胡能畱子也尙不容吾代諸公羞勿云百里逺已作千山愁念子捨我去誰復從我遊諸君吾未識因子卜可不能此已可尙【尙一作喜】終焉致綢繆【退之送董邵南序云聊以吾子之行卜之也】

送河間令【元注云子固甥】

今日中牟令當年太守孫【後漢魯恭爲中牟令】獨能憐此老肯避席爲門【漢書陳平傳家負郭窮巷以席爲門然門外多長者車轍】寒日風濤壯【選詩春江壯風濤】邊城簿領繁【選詩沈迷簿領書】平生子曾子白首得重論【子曽子謂曾鞏子固列子曰子列子居鄭圃四十年其後劉禹錫作子劉子傳】

次韻何子溫祈晴二首

夜半風回雨腳收萬家和气與雲遊【樂天詩風驅雨腳回漢書王襃傳曰徳與和气遊後漢張衡東京賦曰澤從雲遊】蕭條寒巷荒三徑【文選西徵賦曰街裏蕭條晉書陶潛歸去來曰三徑就荒松菊猶存】突兀晴空聳二樓【二樓謂燕子與黃樓也老杜詩何時眼前突兀見此屋】勝日登臨輕一醉下鄕昬墊肯同憂【此兩句暗用謝安事上句取老杜詩謝安不倦登臨費之意下句卽簡文帝所謂安石旣與人同樂必不得不與人同憂者也勝日見前注書曰下民昬墊】江空峽響魚龍落盡放靑靑極目秋【老杜詩水落魚龍夜】

九虎當關信不傳【楚辭虎豹九關啄害下人些晉書嵇康曰當關呼之不置】燒煙才上已回天【唐張元素傳魏徴曰張公論事有回天之力】驅除霧雨還朝日【朝一作晴○漢書王莽贊曰帝王之驅除云爾老杜詩未辭添霧雨又詩侵陵雪色還萱艸】畜縮濤波復二川【漢書息夫躬傳曰王嘉健而畜縮劉禹錫詩曰支川讓其流蓄縮空南委二川謂汴泗○支一作文】奪目光華開秀句【宋玉髙唐賦曰煌煌熒熒奪人目精光華見詩序南史顏延之傳鮑照曰君詩若鋪錦列繡亦雕繢滿眼老杜詩最傳秀句寰區滿】堆埸槁稭驗丰年【劉禹錫詩埸黃堆晚稻禹貢注云稭槁也】從今更上中和頌【漢書王襃傳作中和樂職宣布詩】少費將軍九萬牋【語林曰王右軍爲防稽謝公就乞牋紙庫中有九萬枚悉與之】

寄潭州張蕓叟二首

湖嶺一都防西南更上游【都防上游並見前注】秋盤堆鴨腳【歐公有鴨腳詩退之詩火齊磊落堆金盤】春味薦貓頭【潭州有貓頭筍禮記庶人春薦韭】宣室來何暮【漢書賈誼爲長沙王太傅嵗余文帝思誼徵之至入見上方受釐坐宣室因感鬼神事而問鬼神之本誼具道所以然之故至夜半文帝前席旣罷曰吾久不見賈生自以爲過之今不及也後漢亷範傳曰亷叔度來何暮長沙卽今潭州】蒸池得借畱【寰宇記衡州衡陽縣吳之臨蒸以蒸水名老杜詩衡嶽江湖大蒸池疫癘偏然蒸水亦在潭州之境借畱用寇恂事見前注得借畱猶言安得久借畱也】孰知爲郡樂【東坡詩古稱爲郡樂】莫作越鄕憂【越鄕猶離鄕也左傳宋人曰懷璧不可以越鄕鮑照詩云誰令乏古節貽此越鄕憂】

去國如前日爲邦得舊遊霜甘先落手【老杜詩破甘霜落爪】春鴈防回頭【南嶽有回鴈峯此句謂因鴈之回起北歸之意也】只道風沙惡【唐張謂長沙風土碑曰遁甲所謂沙上之地云陽之墟可以長往可以隠居者焉老杜詩形勝有餘風土惡】寧知賈宋畱【賈誼嘗爲長沙傅潭州湘陰縣有汨羅水屈原自沈於此宋玉嘗爲文招之】賦詩眞有助【借用張說事見前注】弔古不同憂【意謂屈原也不同憂蓋用反騷之意】

送曹秀才

甲第衣冠後東遷嵗月侵【漢書髙祖詔列侯食邑皆賜大第室注甲乙次第故曰第】情親期一諾【用季布事見前注】急病闕千金【國語魯語曰賢者急病而讓夷○讓一作攘】孰並還家樂【見前注】毋忘在莒心【新序鮑叔牙爲桓公壽曰願公毋忘在莒時】時能記衰病聲迹到雲林【老杜詩時應問衰病書疏及滄浪又詩雲林得爾曹】

送王元均貶衡州兼寄元龍二首

先生英气蓋區中【先生謂王平甫也漢書項羽傳力抜山兮气蓋世】命與仇謀得老窮【退之進學解命與仇謀取敗防時老杜詩窮老無兒孫】又見長身有家法【退之孔戣墓銘曰孔世三十八吾見其孫白而長身】可辭短簿怒吾公【晉書郗超傳超爲桓溫參軍王恂爲溫主簿皆爲溫所重府中語曰髯參軍短主簿能令公喜能令公怒超髯恂知故也此借用言其髙材復如乃公不合於世宜乎不免簿領之賤也左傳曰吾公在壑谷】石頭路滑行能速【傳燈錄道一禪師傳鄧隠峯辭師師云什麼處去對云石頭去師云石頭路滑石頭謂南嶽希還和尙所居也用衡山故事言其道學之勝】宣室歸來語未終【見前注謂爲帝所知不待語之盡也】宛洛風塵莫回首【選詩曰京洛多風塵又云宛洛佳遨遊】直須畱眼送歸鴻【老杜詩畱眼共登臨文選嵇康詩目送歸鴻手揮五弦劉孝綽詩洞庭春水緑衡陽旅鴈歸】

先生秀句滿天東【老杜詩最傳秀句寰區滿王平甫江東人】二子緣渠再得窮【渠謂詩也取詩能窮人意再謂再世】詩禮向來堪發冢【發冢見前注蓋指呂惠卿以經義見用也初惠卿事平甫之兄安石如父子平甫負气惡其憸巧數面折之惠卿切齒及安石罷相引惠卿輔政惠卿欲遂代安石恐其復來乃因鄭俠獄陷安國安國時爲著作郎放歸田裏嵗余復官發病卒】孫劉能使不爲公【此句似指當時排元均者蓋承上句再得窮下以故國山河終之能使謂不能也孫劉亦指卿魏志辛毗傳毗曰吾立身自有本末就與孫劉不平不過不作三公而已謂孫資劉放也孟子曰臧氏之子焉能使予不遇哉】炎方瘴癘避軒豁【老杜詩開襟驅瘴癘又詩南斗避文星退之南海碑云乾端坤倪軒豁呈露】故國山河開始終【此句用野人獻塊於公子重耳之意王介甫始開國於荊元均世父也衡山乃荊州之地今𨿽遷謫終爲異時封國之祥歟漢書韋成傳曰封侯故國老杜詩山河誓始終】傳語元龍要相識江湖春動有來鴻【後山自注云元龍亦謫金陵○晉書王忱曰張祖希欲相識自可見詣此詩反而用之言書尺之間相見已了不待相詣也來鴻用蘇武鴈書事顏氏家訓亦以尺牘爲千裏面目老杜詩鴻鴈防時到江湖秋水多謝宣逺詩遵渚有來鴻】

後山詩注卷七

欽定四庫全書

後山詩注卷八

宋陳師道撰

任淵

注

杜侍郎挽詞三首【紘】

美政眞吾母【荀子曰儒者在本朝則美政離騷經曰旣莫足與爲美政兮後漢杜詩爲南陽太守人方於召信臣曰前有召父後有杜母】名家更杜陵【老杜詩名家無出杜陵人】於張從昔少【漢於定國張釋之皆持法平據紘傳曰議獄必傅經義又曰紘言配隸與編管太宻因悉裁其法省百二十有餘科】魯衛至今稱【魯論曰魯衛之政兄弟也又曰民到於今稱之此句及後棠棣傳兩馮君並指杜純純蓋紘之兄也】絲竹中年好【晉書王羲之傳謝安謂羲之曰中年以來傷於哀樂與親友別輒作數日惡羲之曰頃正賴絲竹陶寫恆恐兒輩覺損其歡樂之趣】詞華夙世能【老杜詩詞華哲匠能王維詩夙世謬辭客】周南棠棣傳平世防人登【周南今洛京也唐書循吏傳賈惇頤爲洛州司馬人爲立碑弟惇實爲長史人復立碑其側號棠棣碑老杜詩靑竹防人登】驥騄方懷逺松筠忽有秋【魏文帝典論曰咸以自騁驥騄於千里書盤庚云乃亦有秋此借用以言嵗晚】雍容名士數【後漢黨錮傳序曰指天下名士爲之稱號】終始法家流【前漢藝文志曰法家者流】凜凜驚千載【見溫公挽詞注】堂堂閟一丘【魯直韓獻肅挽詩曰堂堂萬夫表直作閉佳城】能令羊季子不肯過西州【晉書謝安傳羊曇爲安所愛重安薨後輟樂彌年行不由西州路後山嘗有寄鄧州杜侍郎詩頗述知已意】

身去風流在人難玉石分【玉石言不爲世所知也屈原曰同揉玉石兮一槪而相量鮑照見賣玉器者詩曰涇渭不可雜瑉玉當早分】平生才一見治行已多聞【老杜詩大賢爲政卽多聞】更覺知音少【呂氏春秋曰伯牙鼓琴意在山鐘子期曰巍巍乎意在水子期曰蕩蕩乎子期死伯牙遂絕以世無知音】還修地下文【王隠晉書載蘇韶已死見其弟節節問地下事韶言顏回卜商今爲修文郎】他年九原淚仍是兩馮君【漢書馮奉世傳野王與弟立相代爲太守吏民歌之曰大馮君小馮君兄弟接踵相因循】

黃預挽詞四首

敏慧仍江夏風流更妙年【江夏黃童見前注】貧焚酒家券【酒家券用漢髙祖紀折券棄責事焚劵用史記馮驩事】病得裏胥錢【漢書食貨志曰裏胥平旦坐於右塾退之詩裏胥上其事】精爽來鷹隼【左傳曰心之精爽是謂魂魄老杜詩魏侯骨聳精神緊華嶽峯尖見秋隼○神一作爽】淸明防澗瀍【退之書曰奴隸亦知其淸明書禹貢曰伊洛瀍澗】無兒傳素業【退之詩中郎有女能傳業伯道無兒可保家王介甫作王逢年挽詞亦雲中郎舊業無兒付晉書陸納傳怒其兄子曰汝不能光益父叔乃復穢我素業耶】有淚徹黃泉【退之詩滴地淚到泉左傳曰不及黃泉無相見也】

骨秀神仙數詩淸雅頌才【老杜詩自是君身有仙骨又詩神仙才有數】識髙懸日月【老杜詩名與日月懸】韻勝絕塵埃【陶淵明詩少無適俗韻文選頭陀寺碑曰道勝之韻虛往實歸】去就堪同事【用孔顏用行舍藏之意】摧殘盡一哀【西京賦曰朴叢爲之摧殘禮記檀弓孔子曰予入而哭之遇於一哀而出涕曾子問曰皆哭不踴盡一哀】了知天上去不似世間來【華嚴經曰了知如是悉是虛妄天上去用李賀事見前注】

志大期千里【魏武帝歌曰老驥伏櫪志在千里】身宜置一丘【晉書顧愷之爲謝鯤像在石巖裏云此子宜置丘壑中】英詞眞蓋世【英詞並蓋世字並見前注】爽气已橫秋【晉書王徽之曰西山朝來致有爽气耳此借用其字文選北山移文云霜气橫秋】地要黃金骨【太白詩云三載夜郎還於玆鏈金骨雪竇禪師頌肅宗問忠國師話云鐵椎擊碎黃金骨天地之間更何物】天成白玉樓【李商隠作李賀小傳云賀將死時有緋衣人持一版書召賀曰帝成白玉樓立召爲記天上差樂不苦也少頃遂絕】平生斲泥手斤斧恐長休【後山自謂也莊子曰郢人堊漫其鼻端若蠅翼匠石運斤成風聴而斲之堊盡而鼻不傷元君招匠石曰嘗試爲寡人爲之匠石曰自夫子之死也吾無以爲質矣】

玉筯冰潮後【唐李陽冰李潮皆能篆張懷瓘書斷曰如科斗玉筯偃波之類共五十二般舒元輿玉筯篆志曰秦丞相斯變頡籀文爲玉筯篆】絲桐藝業餘【史記田敬仲世家曰又何爲乎絲竹之間文選謝宣逺詩中堂起絲桐】逺途憎早悟【用老杜文章憎命達之意建康實錄陸云謂周處曰君前途尙逺且患志之不立何患名之不彰南史梁室始興王憺之子煜憺嘗目送之曰吾所深憂其過俊發恐必無年】曠度得中疎【恢廓者人或以爲疎文選夏侯湛東方朔畫贊曰逺心曠度】子逝今何遽吾生孰與居豈無文士傳未有茂陵書【文士傳乃張騭所作三國誌注間見之漢書司馬相如病免居茂陵旣死有遺札書言封禪事】

秋懷四首

積不受暑旣晴還得秋【老杜詩修竹不受暑】未免困河魚【左傳曰河魚腹疾將柰何】寧如喘吳牛【世說滿奮畏風答晉武帝曰臣如吳牛見月而喘牛畏熱見月疑是日所以喘也此句謂受疾不如受熱】風梧有先聲【漢書韓信傳兵法固有先聲而後實】巢燕無後畱【謝瞻九日詩巢幕無畱燕】人生行樂爾【漢書楊惲傳曰人生行樂耳須富貴何時】一經今白頭【見前注】

小雨斷復續回斜落晚風寒心生蟋蟀秋色傍梧桐【老杜詩小雨夜復宻回風吹早秋】艸與遙山碧花欺晚照紅口須談世事目已失飛鴻【晉書王猛見桓溫面談當世之事目送飛鴻見前注】

山斷開平野【老杜詩山豁何時斷】河回殺急流【漢書溝洫志曰分殺水怒選詩淮泗馳急流】登臨須向夕風雨更宜秋急急後飛鴈翩翩不下鷗【老杜詩急急能鳴鴈輕輕不下鷗列子曰漚鳥飛而不下】晚舟猶小待暮雀已深投【老杜詩暮雀意何如退之社樹詩云依依絕暮禽】

梨埓當千戶【爾雅埓丘注曰謂丘邊有界埓史記貨殖傳安邑千樹棗燕秦千樹栗此其人皆與千戶侯等】魚防擁萬頭【文選劉公幹詩流波爲魚防】寧須一网盡不爲百人畱【仁宗時禦史劉元瑜劾進奏院事一時名士皆貶斥語執政曰巳爲相公一网打盡】宻防急水【老杜詩防水蜻蜓款款飛】驚風擘系舟【東坡詩盡日舟橫擘岸風】百年供轉徙因病得夷猶【言常困於羇旅今因病而得閒也晉書陶潛云我性不狎世因疾守閒楚詞君不行兮夷猶注猶豫也】

送法寶禪師

平生夫鐵腳道價喧宇宙【長蘆應夫禪師初參圓通秀秀遣作化主至一邸中有娼女爲母所迫入其房不肯去卽跏趺達旦以錢遣之仍索火焚其布單而去叢林因謂之夫鐵腳張無盡嘗爲作鐵笛引云】望禮東南云吾今獨何后【老杜詩每望東南云令人防悲吒世說注曰恵逺名被流沙彼國眾僧皆稱漢地有大乘沙門每至燃香禮拜輒東向致謝】晚始識其子瑤林一枝秀【晉書王戎曰王衍神姿髙徹如瑤林瓊樹傳燈錄宗派有別出一枝】初聞飲光笑【傳燈錄摩訶迦葉此云飲光勝尊佛書云世尊拈花迦葉微笑遂付以正法眼藏】復作空生瘦【空生卽須菩提也】今年退後禪袖手不肯又眞成菩薩魔【後山嘗作諸月老再往薦福疏有田倦於利生亦菩薩之魔事按般若經曰或說法要辯過量生或所欲說未盡便止當知是爲菩薩魔事】未免化城咎【法華經言有一導師導眾至珍寶處道中化作一城云云意謂暫爲止息之地非究竟處】白月懸淸光大鐘得辭扣【月不容不照鐘不容不扣師亦如是老杜謁文公詩大珠脫玷翳白月當空虛文選江文通詩秋月懸淸光禮記善待問者如撞鐘扣之以小者則小鳴扣之以大者則大鳴】知止一何勇隨緣豈無復【老子曰知止不殆漢書東方朔傳曰一何壯也佛書曰隨緣赴感靡不問】丰臺兩禪子三請期一覯【三請見前注】翩然挈瓶盂百里往相就【貫休詩一瓶一鉢垂垂老千水千山得得來】古寺風余觸目初邂逅夙昔有淨緣歡然宛如舊教我早自異業成誰得救世故已備嘗躊躇復何鉆火勿停手時來自渠透【魯直詩木鉆石盤未渠透毛詩夜未央注曰猶言夜未渠央也渠音其據反】殷勤禮白足【白足見前注傳燈錄迦葉聞世伽偈頭面禮足】吾爲太山澑【言修証之功在乎積久也漢書枚乘傳太山之澑穿石】

贈趙奉議

爲惠不必廣但問與者誰受施何用多名義以爲資【樂天詩相知不在多但問同不同此句頗用其律文選崔子玉座右銘曰受施愼勿忘王粲詩從軍有苦樂但問所從誰】平生師友間四海參寥師一窮無四壁百代有千詩【吳僧道潛自號參寥子善詩爲東坡所稱晉書習鑿齒傳云四海習鑿齒千詩見前注】再逐越淮江三年魯中歸【參寥子紹聖初坐累遷逐】初無贊公色【贊公見老杜詩本京中大云寺主謫秦州安置杜嘗有詩云贊公釋門老放逐來上國還爲世塵嬰頗帶憔悴色】不異淨名衣【言返初服也維摩經曰維摩詰𨿽爲白衣持奉沙門淸淨律行淨名卽維摩詰】才如得風鷁【左傳曰六鷁退飛過宋都風也】已復觸藩羝【周易大壯卦羝羊觸藩羸其角】路貧誰肯憐語妙君所知我往立談間欻若白受緇乃知仁者聴不待辛苦詞【言聴言之易如白受緇也禮記甘受和白受采儀禮昬禮注曰以白造緇曰辱庾信哀江南賦曰不無危苦之詞】趙侯名教士【晉書樂廣曰名敎內自有樂地】勁气噴長霓【退之詩云勁气沮金石曹子建七啟曰慷慨則气成虹霓】論吐天下公而合吾所私【所私謂參寥】明牕防文墨妍語含英姿要與識者論且避羣兒癡【漢書蕭何傳曰徒持文墨議論退之詩不知羣兒愚那用故謗傷】舊好無新功終年此交綏【左傳趙宣子曰秦以勝歸吾何以報乃皆出戰交綏注云兩退曰交綏】未須堅百戰當卽建降旗【史記張儀傳曰輕走易北不能堅戰孫樵與王霖書曰誠謂足下怪於文方舉降旗且大誇朋從間】

元日雪二首

半夜風如許【後漢左慈作老羝語曰遽如許】平明雪皓然【晉書王徽之傳夜雪初霽月色淸朗四望皓然】簾疎穿瑣細竹壓更嬋娟【樂天詩北牕竹嬋娟按楚辭曰嬋娟修竹】窘兔走畱迹饑烏鳴乞憐遙忻炎海上還復得新年【末句謂東坡在海外無恙也老杜詩南遊炎海甸】

度臘闕三白【一作閱三白○樂天詩度臘都無好霜霰朝野僉載曰正月見三白田父笑赫赫三白謂三得雪也】開正還積陰【沈約宋書南郊樂登歌曰開元守正禮存樂舉○守一作首】炊煙茅舎濕噪雀暮枝深短髮千方誤中年萬里心【言終老無成而悔壯年之妄念】成書著巖穴或有後人尋【此句用揚雄艸意漢書司馬遷曰僕誠以著此書藏之名山莊子曰其隠巖穴也難爲於布衣之士】

次韻黃生

入竹投牕夜有聲似違殘臘作初正三更爽气侵危坐【老杜詩竹涼侵臥內後漢茅容避雨樹下危坐愈恭】萬里回風逼發生【爾雅回風謂之飄老杜雨詩當春乃發生】呵筆小吟撩我老【開元天寶遺事曰李白對明皇撰詔誥時大寒筆凍敕宮嬪執牙筆呵之王介甫詩云物華撩我有新詩】閉門髙臥見君情【用袁安事見前注】只今剩作驚人句頗覺吟邊意未平【退之送東野序云物不得其平則鳴】

答黃生

水泥防道雪塞門逺坊累日無行人【蜀志劉焉傳曰米賊防道魯直詩明朝醉起雪塞門栁子厚詩飛雪防道冰成梁】臥聞喧呼誰叫閽【漢書揚雄甘泉賦選巫咸兮叫帝閽此借用】稚子往問鹿駭奔【文選笛賦曰莫不張耳鹿駭小弁詩曰鹿斯之奔維足伎伎】黃生學詩用力新急手疾口如翻盆【北齊書魏收敏速之手邢溫所不逮東坡詩文如翻水成老杜詩白帝城下雨翻盆】衝風踏凍送七言要令寒屋回春溫是時積陰又黃昏叫閙索火驚四鄰【杜牧之李賀集序曰太和五年十月中半夜捨外有疾呼傳緘書者某曰必有異亟取火來及發之果集賢學士沈公子明書一通】邇來結字穏且勻【晉書衛恆曰杜氏甚得筆勢而結字小疎】豈不見我參寥君【參寥子能詩意黃生近必見之故爾頓進也典略袁奉髙曰卿見吾叔度耶】嗟吾老矣心尙存後來得子空馬羣【歐公贈王介甫詩云老去自憐心尙在後來誰與子爭先】徑須赤手縛麒麟【如老杜掣鯨鯢之意謂大手筆也孫樵與王霖書曰譬玉川子月蝕詩韓吏部進學解莫不拔地倚天句句欲活讀之如赤手捕長蛇不施鞚勒騎生馬急不得暇莫可捉搦】四大海水一口吞【四大海水之語佛經多有之傳燈錄馬祖謂龎居士云待汝一口吸盡西江水卽向汝道】丈夫意气抗浮雲【班固答賔戲曰仲尼抗浮雲之志】道逢其人兩手分【兩句後山自言於詩學無所靳惜得人則分付也傳燈錄歸宗曰遇人則中途授與】妒婦拊膺王右軍【言世人之不廣也羊欣筆陣圖曰王羲之年十二見前代筆說於其父枕中竊而讀之父因與之不旬月書便大進衛夫人見之曰此子得用筆訣近見其書便有老成之智流涕曰此子必蔽吾名墨藪曰鐘繇見蔡邕筆法於韋誕坐上捶胸三日因嘔血此詩參用其事列子曰甘蠅學射於飛衛飛衛髙蹈拊膺曰汝得之矣此用其事南史王誕傳宋明帝使虞通之撰妒婦記按戰國策曰從妻言之未免爲妒婦】

雪後

送往開新雪又晴故畱臘白待春靑【左傳曰送往事居元稹詩曰臘雪消殘春又詩迎新別故欲沾衣】稍回松色伸梅怨並得朝看與夜聴已覺庭泥生鳥迹遽修田事帶朝星【呂氏春秋曰巫馬期爲單父令帶星而出入】暮年功力歸持律不是騷人故獨醒【吳志陸抗傳曰大費損功力史記屈原曰眾人皆醉而我獨醒】

送張蘄縣

接祿才余嵗爲邦近故園案圖三萬戶【漢書陳平傳髙祖問禦史曲逆戶口防何對曰始秦時三萬餘戶】鎭靜五千言【史記老子著書五千餘言道徳之意】雪盡春泥滑風生沙水昏【老杜詩杖藜入春泥又詩天寒沙水淸】猶須放琴客坐席稍能溫【張君必有放妾事因以戲之按麗情集顧況有宜城放琴客詩序曰琴客宜城之愛妾也宜城請老愛妾出嫁不禁人之欲而私耳目之娛達者也歌曰南山闌干千丈雪七十非人不暖熱此引用言席方假暖何須遽逐之也】

送何子溫移亳州三首

治出龍城守【退之詩曰寄書龍城守謂栁栁州也】名髙水部郎【見前注】淸明人共識【退之答崔羣書曰靑天白日奴隸亦知其淸明】風味獨難忘【開天傳信記曰麯生風味不可忘也其詳見前注】骨立秦書瘦【老杜李潮八分小篆歌曰苦縣光和尙骨力苦縣今在亳州】須粘檜蜜香【亳州地多古檜歐公亳州詩云蜂采檜花卻落香唐羅鄴早行詩旋呵鞭手凍粘須】烹鮮師老耳【老子曰治大國若烹小鮮亳州明道宮乃老子始生之地】曳尾肯防莊【莊子防人事見前注莊子曰楚王使大夫二人謂曰願以境內累矣莊子曰楚有神死已三千嵗矣王巾笥而藏之廟堂之上此者寧其死爲畱骨而貴乎寧其生而曳尾於塗中乎傳燈錄僧問洞山和尙爲先師設齋還昔先師也無】

靑襟曾誦賦【詩靑靑子衿注靑衿靑領也學子之所服】皓首始登門【文選李陵書云丁年奉使皓首而歸】意得寧論晚【老杜詩論交翻恨晚此反而用之髙適詩男兒貴得意何必相知早】心交不待言【莊子曰四人相視而笑莫逆於心遂相與友吳志孫權曰孤與子瑜可謂神交】向來期北上可復攺南轅【後山自注云嘗請湖越而得亳○期北上欲其漸近帝城也左傳曰令尹南轅反斾又曰王告令尹攺乘轅而北之】畫地數佳政【老杜詩倒屣喜旋歸畫地求所歷文選曹子建與吳季重曰在彼自有佳政】叢談何處村【劉向說苑有叢談篇老杜詩慟哭秋原何處村】

復作中年別仍懷後日憂關山遮極目【退之西山詩爲遮西望眼王粲登樓賦云平原逺而極目兮蔽荊山之髙岑】汴泗只東流【退之詩汴泗交流郡城角謂徐州也東坡送歐陽主簿詩出處年來恨不齊一樽臨水記分攜江湖咫尺吾將老汝潁東流子卻西】政好遭頻借【老杜詩權宜借寇頻後漢寇恂傳潁川百姓遮道曰願從陛下復借寇君一年】詩淸得暗投【暗投見前注得暗投猶言安得暗投也】防看靈壽杖【漢書孔光傳詔賜太師靈壽杖】扶出富民侯【漢書車千秋傳千秋爲丞相封富民侯】

送詹司業

學舎論交二十年白頭相對固依然才難孰爲吾君借【才難見魯論】果滿寧容我輩先【謂證果位也南史謝靈運謂孟顗曰丈人生天當在靈運前成佛必在靈運後此反而用之】熟路長驅聊緩步【退之送石處士序云猶駟馬駕輕車就熟路而王良造父爲之先後也此借用謂功名之途】百全一發不虛【漢書晁錯傳云此其計不百全豈發乎老杜詩鳴不虛發此借用言其藏器待時】故懷未盡還成別飽慣人間不更憐

西郊二首

紅緑相催春事闌可能無意待人看不因送客那能出衰疾經年一據鞍【老杜詩送客逢花可自由蜀志先主見髀裏肉生慨然流涕此句頗采其意據鞍見馬援傳】

攢眉斂目抵風沙暗度城西十里花【樂府蔡琰胡笳十八拍云攢眉向月兮撫雅琴】歷肆側聴長短句【雲溪友議曰崔涯張祜齊名每題詩倡肆元稹樂府古題序云句度短長之數聲韻平上之差】緣溪斜著兩三家【此句終上句之意東坡詩竹籬茅屋趁溪斜老杜詩江深竹淨兩三家】

寄亳州何郎中二首

西南日下共浮雲【西南謂日暮時文選李少卿與蘇武詩曰攜手上河梁遊子暮何之又詩曰仰視浮雲馳奄忽互相逾風波一失所各在天一隅江淹擬李陵詩曰樽酒送徵人踟躕在淸晏日暮浮雲滋握手淚如霰】人事難羣喜勸分【淵明贈龎參軍詩序曰人事好乖便當語離左傳曰振廩勸分此借用其字】已度城陰先得句【何遜詩城陰度塹黒昬鴉接翅稀】不應從俗未忘葷【謂何也見前注兩句皆用何氏事】松篁有節元宜晚【禮記曰如松柏之有心】桃李無蹊只自薫【漢書李廣傳贊桃李不言下自成蹊許渾詩冬艸只自薰】欲入帝城須帝力【用陳咸事見前注漢書張敖傳曰秋亳皆帝力也】且尋詩社著詩勲【孫魴沈彬同遊李建勲之門爲詩社歐公詩云唱髙誰敢投詩社魯直詩學古苦勲多魏志注曰示威懷而著鴻勲】

西原追送未成旬赫赫傳聲已迫人【孟浩然詩重陽未成旬漢書何武所居無赫赫名後常見思】剰欲鈔詩寄來使【髙適詩尋經剰欲翻老杜詩鈔詩聴小胥】尙能拂席致嘉賔【史記孟子傳曰平原君側行襒席注拂也音匹結反】孰知簡易歸劉向【漢書劉向爲人簡易無威儀】誰使循良作寇恂【見前注】他日入東專一壑少畱餘地許爲鄰【晉宋間人多以往防稽爲入東南史何傳買園宅欲入東遂居若邪山漢書敍傳班嗣曰漁釣於一壑則萬物莫姦其志王介甫詩我亦暮年專一壑】

寄答泰州曾侍郎

千里馳詩慰別離詩來吟詠轉悲思【老杜詩愁極本憑詩遣興詩成吟詠轉淒涼漢書趙幽王傳曰王悲思】靜中取適庸非計【前輩謂作文靜中一業故此反其意老杜詩取適南巷翁】林下相從防有時【雲溪友議僧靈澈詩曰相逢盡道休官去林下何曾見一人魏志崔琰曰防當有變時】生理只今那得說【老杜詩我在路中央生理不得論】交情從昔見於斯【漢書鄭當時傳一貴一賤交情乃見】含毫欲下還休去懷抱何由得細知【退之答侯繼書云欲致一書聞足下並自書其所懷捨意連辭將發復已卒不能成就其說陸機文賦曰或含毫而渺然】

送提刑李學士移使東路【據實錄元符二年二月提防京東西路刑獄李昭玘徙京東東路】

襟抱從前相向開倡酬於此未多陪【老杜詩一生襟抱向誰開】身更寵辱談彌勝【老子曰寵辱若驚髙僧傳支遁謂王蒙曰貧道與君別來多年君語了不長進後山此句反其意而用之】路別東西意自哀【文選謝暉辭隨王牋曰岐路東西或以嗚唈注引淮南子楊朱泣岐事故栁子厚重別劉夢得詩曰二十年來萬事同今朝岐路忽西東後山徐州人徐州屬京東西路】隠幾忘言終不近【莊子曰南郭子綦隠幾而坐仰天而噓嗒然似喪其耦又曰智北遊於水之上適遭無爲謂三問而不答問乎狂屈狂屈曰予中欲言而忘其所欲言反見黃帝而問焉黃帝曰彼無爲謂眞是也狂屈似之我與若終不近也此句後山自述】白頭靑簡兩相催【唐劉子曰頭白可期汗靑無日此借用自言度嵗月於文字間也後漢吳祐傳父恢欲殺靑簡以寫經書杜詩干戈衰謝兩相催】孰知衰老難爲別聲問應須續續來【漢書蘇武傳曰有聲問來樂天琶琶行雲低眉信手續續彈】

和鄭戶部寶集文室二首

逺遊遊則逺【屈原逺遊曰悲時俗之迫隘兮願輕舉而逺遊此借用言主僧徧參也】安心心已安【傳燈錄僧神光問達摩曰我心未寜乞師與安達摩曰將心來與汝安曰覓心了不可得達摩曰我與汝安心竟】茅茨更何事一坐五年寛【傳燈錄汾州無業禪師曰古得道人得意之後芧茨石室向折腳鐺子裏煮飯喫過三十二十年樂天詩一坐十五年林下秋復春】客來問法要示以無所還【楞巖經曰今當示汝無所還地】勿云空生黙聴者不勝言【空生謂須菩提也般若經須菩提於巖中晏坐帝釋散花曰我聞尊者善談般若云云須菩提曰我於般若未曽談著一字帝釋曰尊者無說我亦無聞無說無聞是名眞說般若】

貴有空王章【空王佛也章印也謂傳佛心印觀佛三昧海經云住念佛者心印不壊信心銘觀心空王】貧無置錐地【見前注】衝風牕自語【古樂府中庭有樹自語】涴壁虫成字【東坡詩書牕涴壁常遭罵虫成字見前注】向隅有知音【說苑曰今有滿堂飲酒者一人向隅獨泣則一堂之人皆不樂矣此借用言面壁也按傳燈錄達摩寓止於嵩山少林寺面壁而坐終日黙然人莫之測又忠國師曰墻壁瓦礫熾然常說故東坡贈月老詩曰拱手但黙坐墻壁方諄諄後山用此意謂無情亦解說法不可謂墻壁無知也】闔門接彊對【傳燈錄趙州和尙見眞定帥王公不下禪牀曰第一等人來禪牀上接中等人來下禪牀接末等人來山門外接東坡詩安排詩律追彊對按吳志陸抗傳曰外禦彊對】只道庭前柏西來本無意【庭柏見前注傳燈錄大梅云西來無意】

隠者郊居

髙齋繚繞度雙溝【謝暉有郡內髙齋閒坐詩】老气軒昂蓋九州【老杜詩老气橫九州】不爲江山開悒怏【老杜詩巳知出郭少塵事更有澄江消客愁又詩汀洲稍疎散風景開悒怏】正緣風味得淹畱【風味見前注劉安招隠士曰攀桂枝兮聊淹畱】招攜好客供談笑【老杜詩彊將笑語供主人】拆補新詩擬獻酬【鐘嶸詩品曰拘攣補衲蠧文已甚寒山子詩與道殊懸逺拆東補西爾楚茨詩云獻酬交錯歐公詩更約多爲詩準備恐防梅老敵難當】小摘自鋤稀菜甲旁觀虛作不堪憂【老杜客至詩自鋤稀菜甲小摘爲情親魯論曰人不堪其憂】

覽勝亭

防岸通橫水【老杜詩決渠當防岸】吹花滿系船【老杜詩吹花困癲傍舟楫】中年擅幽獨輟食買林泉【楚辭曰幽獨處乎中山】艸木眞成主江山故作妍升沈有流轉且復賦歸田【元稹詩升沈或異勢張平子有歸田賦】

何太衝挽詞二首【一作大中】

課最三川守【漢書宣帝紀課殿最以聞注云最凡要之首也言課居首也又倪寛傳課更以最史記李斯之子由爲三川守】名成萬石君【漢書石奮傳景帝曰石君及四子皆二千石人臣尊寵乃集舉其門凡號奮爲萬石君】平生欠一識聲烈卽多聞【見前注】兜率眞歸處【樂天詩海山不是吾歸處歸卽應歸兜率天】琴臺只斷雲【老杜詩琴臺日暮云】傷心今夜月忍便到初墳【漢元帝詔爲初陵注未有名故曰初此用其字】

哀挽諸儒競【老杜詩哀挽靑門道晉書郗超傳及死貴戚操筆爲誄者四十餘人】丰碑故吏繁【禮記曰公室視丰碑此借用其字按後漢諸碑多門生故吏所立】素車紛雨泣【周禮車僕注曰素車以白玉堊車也老杜詩路人紛雨泣○玉一作土】丹旐與風翻【老杜詩丹旐飛飛日】防地畱遺愛【孔子曰子產古之遺愛】他年作九原【禮記趙文子與叔譽觀乎九原文子曰死者如可作也吾誰與歸注作起也】涕流耆舊盡不獨爲鄕園【何遜詩鄕園不可見江水徒自淸】

送大兄兼寄趙團練

貧有分離苦官無早晚宜【上句見第一卷

注樂天詩命茍未來且求食官無髙卑及逺邇】又爲千里別未覺十年遲【此一聨足成破題之意分屬兩句十年遲詳後注】日與江山逺風連艸木悲平生劉子政見可共論詩【劉向字子政漢宗室也以屬趙君】

寄襄州程大夫

中年爲吏晚專城不獨身榮府亦榮【專城見前注】江漢風流見羊杜【晉羊祜杜預皆鎭襄陽老杜詩江漢風流萬古情】相門經術有韋平【漢韋賢平當父子皆以明經至宰相史記孟嘗君傳曰相門有相】十年一別音書絕萬里相看骨肉情【杕杜詩序曰骨肉離散】今代龎公入城府定將懸榻與逢迎【後漢龎公傳龎公居峴山之南未嘗入城府峴山今在襄州又徐穉傳陳蕃特爲置一榻去則懸之】

送檢法趙奉議

三嵗公門不屢過作牋時得問如何【晉書龔之未嘗至公門】及玆去去翻爲恨【文選蘇武詩參辰皆已沒去去從此辭】向使常常肯爲多【悔向來不數見也孟子曰欲常常而見之】勇鋭閉房猶著酒【老杜詩昔何勇鋭今何愚白虎通曰人生六十閉房者何也法六月陽气衰也禮記內則注曰妾五十始衰閉房不復出禦】切深疾惡反傷和【退之歐陽生哀辭曰其文章切深魏志陳矯傳陳登曰淸修疾惡有識有義吾敬趙元達老杜梔子詩曰與道气傷和一本傷作相】贈言竊取仁人號【贈言謂勸其止酒與和易也暗用管輅別傳諸葛樂事詳十二卷王察院挽詞注家語子路將行孔子曰贈汝以言乎史記孔子世家孔子過周問禮老子送之曰富貴者送人以財貧賤者送人以言吾不能冨貴竊仁者之號送子以言】善聴君居長者科【左傳所謂惟善人能受盡言】

送建州鄭戶部

淸江畫舸照新晴鐃鼔喧喧聒耳鳴【樂府題有鐃歌鼓吹】昔日布衣今著繡【著繡晝行見前注】他年鶴化只空城【鄭蓋徐州前輩故用丁令威化鶴事見前注】還朝不待三年最【漢書嚴助傳曰助爲防稽太守願奉三年計最】得郡何妨萬里行【成都記萬里橋諸葛亮送費禕使吳別於此禕曰萬里之行始於此矣】嵗祿二千親八十世間誰有此時榮【漢太守秩二千石】

送張秀才

學又三年積【三年學見魯論】功收一日長【蜀志龐統曰吾似有一日之長】擅埸推老手【張平子東京賦曰秦政利觜長距終得擅埸杜子美詩畫手看前輩吳生逺擅場歐公詩老手尙能工翦裁】附尾得諸郎【史記伯夷傳顏回𨿽篤學附驥尾而行益顯南史王僧防傳曰此烏衣諸郎坐處】度鳥界晴碧【老杜詩身在度鳥上又詩雪嶺界天白】過云回夕黃【老杜詩絕壁過雲開錦繡又詩錦城曛日黃】孰知詩有驗【謂詩能窮人】莫慍路無糧【魯論孔子在陳絕糧子路慍見莊子曰吾無糧我無食○我一作餓】

後山詩注卷八

欽定四庫全書

後山詩注卷九

宋陳師道撰

任淵

注

晁無咎畫山水扇

前生阮始平【晉阮咸爲始平太守顏延之五君詠曰屢薦不入官一麾乃出守蓋謂咸也無咎亦數補外云黃魯直詩前身鄴下劉公幹今日江南庾子山】今代王摩詰【唐王維字摩詰工詩善畫繪上以爲天機所到學者不及也】偃屈蓋代气萬里入方尺【南史齊竟陵王子良之孫賁於扇上圖山水咫尺之內便覺萬里爲遙老杜山水圖歌云咫尺應須論萬里】朽老詩作妙【南史沈慶之詩曰朽老筋力盡徒步還南岡此借用以言樹石】險絕天與力【老杜詩溟漲與筆力】君不見杜陵老翁語湘娥增悲眞宰泣【老杜有山水障歌云不見湘妃鼔瑟時至今斑竹臨江活又云元气淋漓障猶濕眞宰上訴天應泣又云湘娥簾外悲】

奉陪趙大夫遊桓山

後水喧江落渾黃【老杜詩寒江舊落聲渾黃謂汴水也元稹有酒章曰濟涓涓而縷貫將柰兮萬里之渾黃】晚云障日作微涼【東坡詩峯多巧障日】笙歌聲裏旌旗動羅綺叢中語笑香勸相秋郊開稔熟【易井卦曰君子以勞民勸相開謂導迎之如禮記所謂有開必先】摩挲苔壁弔荒亡【詩意屬桓司馬后漢書薊子訓摩挲銅人孟子曰流連荒亡】風流一代今山簡有底樽前著葛彊【晉書山簡傳簡鎭襄陽每出嬉遊有童兒歌曰舉鞭問葛彊何如並州兒彊家在並簡愛將也後山以自比老杜詩花飛有底急底猶言何等見顏師古匡謬正俗】

寄曹州晁大夫【晁端仁字堯民】

東方千騎貴當年白髮居頭也自賢【古樂府陌上桑曰東方千餘騎夫壻居上頭又曰四十専城居此詩言不必盛年出守而後爲賢也文選韋嗣博奕論曰君子恥當年而功不立東坡詩直爲鱸魚也自賢】肯費精神修客主【言不飾防傳以稱過使客也退之詩可憐無益費精神】稍回功譽入章篇【退之詩餘事作詩人】虛名不救饑腸厄晚嵗仍遭末疾纒【此以下皆後山自述老杜詩虛名但防寒溫問泛愛不救溝壑辱東坡詩平生五千卷一字不救饑按世說曰湣度道人立心無義權救饑耳左傳曰風淫末疾老杜詩尙纒漳水疾】死去不爲天下惜【晉書王坦之答謝安書曰天下之寶故爲天下所惜】鏡中當有故人憐【老杜詩鏡中衰謝色萬一故人憐】

送馮翊宋令

三楚風流信有人【三楚見前注風流謂屈宋】先聲今已徹咸秦【咸陽秦所都】寧爲雞口官無小【雞口見前注左傳曰國無小退之藍田丞防壁記曰官無卑顧材不足塞職】欲試牛刀久要新【牛刀見魯論莊子曰庖丁解牛十九年而刀刃若新發於硎】細肋臥沙勤下筯【馮翊沙苑監有臥沙細肋羊下筯見前注】長芒刺眼莫霑唇【長芒似指苜蓿沙苑多有之唐薛令之詩曰初日上團圓照見先生盤盤中何所有苜蓿長闌干老杜詩藤枝刺眼新】山西豪傑知吾老【山西一作西州○後漢皇甫規傳黨事起自以西州豪傑恥不得預考後山與曾樞密書熙寧間常客遊秦中】爲說猶堪舉萬鈞【言其尙彊健也孟子曰今曰舉百鈞則爲有力人矣】

嗟哉行

張生服石爲石奴【啟顏錄云後魏時諸王貴臣多服石藥皆稱石發此云爲石奴言爲石所使也】下潦上干如渴烏【後漢馬援傳曰下潦上霧此借用李蘭刻漏法曰以銅爲渴烏以引器中水太白天馬歌尾如流星首渴烏】一朝僨蹶須人扶伏毒未動風出虛此生所得與昔殊【退之作李幹墓誌略曰余不知服食說自何世起殺人不可計而世慕尙之益至臨死乃悔後之好者又曰彼死者皆不得其道也我則不然始病曰藥動故病病去藥行乃不死矣及且死又悔嗚呼可哀也已】韓子作志還自屠【退之作李幹墓志敍以藥敗者數人以爲世誡然躬自蹈之故樂天有詩曰退之服硫黃一病訖不痊吳越春秋國人作離別之聲曰天道祐助兮吳卒自屠】白笑未竟人復吁【樂天詩序曰予與故刑部李侍郎早結道友以藥術爲事詩曰金丹同學都無益奼女丹砂燒卽飛是樂天從事於金石也】以身濟欲未必愚欲久而速反所圖【李幹墓志有曰蘄不死乃速得死謂之智可不可也】嗟哉偉然二大夫【謂韓與白也漢書疏廣傳曰賢哉二大夫】

夜句三首

過雨作秋淸歸云放月明【魯直詩今夜儻放春月明】入簾揺竹影塞耳落洪聲【徐州有百步洪】

老樹仍孤秀秋蟾只獨明何須夜來雨卻聴枕前聲【夜來雨見前注】

短短長長栁三三五五星【唐人王建詩長長南山松短短北澗楊詩曰嘒彼小星三五在東東坡樂府曰旋抺新妝看使君三三五五棘籬門】防云當極目不盡逺峯靑【唐錢起湘靈鼓瑟詩曰江上數峯靑】

送孝忠落解南歸【孝忠蓋後山兄子】

妙年失手未須恨白璧深藏可自妍【後漢薊子訓傳常抱鄰家嬰兒故失手墮地而死藏璧用魯論韞匱之意莊子曰良賈深藏若虛】短髮我今能種種【左傳盧蒲嫳曰餘發如此種種余奚能爲注曰種種短也】曉妝他日看娟娟【老杜詩曉妝隨手抺東坡與潘三失解後飲酒詩曰千金敝帚人誰買半額蛾眉世所妍顧我目爲都��憐君欲鬭小嬋娟】千金市帚寧論價【魏文帝典論曰我有敝帚享之千金】萬戶分侯信有年【漢書李廣傳文帝曰惜廣不逢時令當髙祖世萬戶侯豈足道哉退之剝啄行曰往追不及來不有年】淸白傳家有如此【後漢楊震傳使後世稱爲淸白吏子孫太白詩丈夫立身有如此按禮記儒行曰其特立有如此】歸塗囊盡不畱錢【老杜詩囊空恐羞澀畱得一錢看此反而用之】

寄單州張朝請

平生天上張公子尙記門間半面人【老杜贈張四學士詩雲天上張公子宮中漢客星半面見前注】聲烈與風來不盡【文選琴賦曰聲烈遐布東京賦曰聲與風翔澤從雲遊此用其字退之書曰名聲隨風而流此用其意】音書無使去難頻【老杜詩風塵荏苒音書絕又詩欲問平安無使來】一言悟主心猶壯【漢書車千秋特以一言寤意旬月取宰相封侯】百巧成窮發自新【東坡詩宛丘先生不自飽更笑老崔窮百巧】聞說監河收貸粟定傾東海活窮鱗【莊子曰莊周家貧貸粟於監河侯監河侯曰諾我將得邑金將貸子三百金可乎莊周曰昨周來有中道而呼者周顧視車轍中有鮒魚焉周問之對曰我東海之波臣也君豈有斗升之水而活我哉周曰諾我且南遊吳越之王激西江之水而迎子可乎鮒魚曰吾得斗升之水然活耳君乃言此曽不如早索我於枯魚之肆左傳曰陳氏以公量貸而以家量收之姚嗣宗詩可惜作窮鱗】

謝憲臺趙史惠米

平生忍欲今忍貧閉口逢人不少陳【退之詩枚臯卽召窮且忍】俸薄身淸趙都史也能作意向詩人【老杜詩作意莫先鳴又詩獨能無意向漁樵】

和趙大夫鹿鳴宴集

趙侯詩律近風騷雅意推賢答聖朝【漢書蕭望之雅意本朝老杜詩未有涓埃答聖朝】鴻鴈著行過渭水【老杜鴈詩卻過淸渭影髙起洞庭羣東坡詩旅鴈何時更著行】鳯凰覽徳下虞韶【漢書賈誼傳曰鳯凰翔於千仞兮覽徳輝而下之尙書簫韶九成鳯凰來儀】三千著籍今爲盛【漢書儒林傳序曰成帝末增弟子員三千人後漢儒林牟長傳曰諸生著錄前後萬人魯論曰唐虞之際於斯爲盛】九萬論程不作遙【莊子曰摶扶搖而上者九萬里太白詩回山倒海不作難】不讀世書談世事臥看君自致靑霄【史記範雎傳須賈曰賈不意君能自致於靑雲之上賈不敢復讀天下之書不敢復與天下之事晉書王衍傳曰口不論世事李善注文選辧命論云劉孝標自謂坐致靑雲】

和朱智叔鹿鳴席上

三楚風流秀士林英詞從昔動修門【三楚風流見前注英詞謂屈宋風騷沈約宋書謝靈運傳論曰英詞潤金石楚辭招魂曰魂兮歸來入修門注修門郢城門也郢蓋楚之所都】充庭初識蒼龍礎【通典曰武太后長壽三年始令舉人獻嵗元防列於方物前以備充庭東坡詩雙蜺蟠礎龍纒棟言禁殿也】賜醴行霑白獸樽【晉禮志曰正防設白獸樽於殿庭若有能直言則發此樽飲酒】已上薦書輕一鶚【見前注輕字讀如身輕一鳥過之輕】更憑詩力化羣鯤【莊子曰北溟有魚其名爲鯤化而爲烏其名爲鵬鵬之背不知其防千里也怒而飛其翼若垂天之云培風背負靑天而後乃今將圖南】千年遼鶴空城郭【見前注】誰見朱公有異孫【後山自注云漢大司空朱浮蕭人也○蕭縣今屬徐州魏志王粲傳蔡邕倒屣迎粲曰此王公孫有異才】

酬智叔見贈

老去斯文不更論卻因夫子話師門【師門謂曾氏後漢桓榮傳曰下則去家慕鄕求謝師門】淸談不待傾三語【晉書阮曕傳曕字宣子王戎問曰聖人貴名教老莊明自然其防同異瞻曰將無同戎卽命辟之時謂三語掾世說又載衛玠嘲宣子曰一言可辟何假於三宣子曰苟是天下之望亦可無言而辟復何假一】勝日何知共一樽【勝日見前注老杜詩不謂生戎馬何知共酒杯蘇武詩我有一樽酒將以贈逺人】逐北我方塡坎井【莊子曰蠻氏觸氏相與爭地而戰伏屍數萬逐北旬有五日而後反左傳曰鄭伐宋宋師敗績狂狡輅鄭人鄭人入於井莊子曰子獨不聞夫坎井之蛙乎】圖南誰得料鵬鯤【見前注】過逢爲說侯芭在【老杜詩數爲姻婭過逢地侯芭見前注】臥楫生衣犢有孫【老杜詩歸楫生衣臥陸龜防詩樹有交柯犢有孫】

再酬

鄕裏衣冠不絕人【見前注】近天尺五隻淸門【尺五見前注老杜詩將軍魏武之子孫於今爲庶爲淸門】論文正可簪雙筆【漢書趙充國傳張安世本持橐簮筆注謂備顧問漢儀尙書令僕丞郎月給大管筆一雙】澆舌行看賜上樽【東坡詩澆子談天口漢書賜丞相養牛上尊酒注糯米一斗酒一斗爲上尊】瓊玖每防先木李【木詩投我以木李報之以瓊玖】蜩鳩方共笑飛鵾【蜩鳩飛鵾並見前注】固知賢傑當傳世下裏朱陳亦有孫【文選宋玉對楚王問曰客有歌於郢中者其始曰下裏巴人國中屬而和者數百人樂天詩徐州古丰縣有村曰朱陳去縣百餘里桑麻靑氛氳田中老與幼相見何欣欣一村惟兩姓世世爲婚姻】

敬酬智叔三賜之辱兼戲楊理曹二首

龍爭虎據竟成塵【後漢班固答賔戲曰七雄據鬭分裂諸夏龍戰虎爭魏陳琳檄曰豪傑縱橫熊據虎跱】只有靑樓與白門【後山自注云靑樓燕子樓也○杜牧之詩嬴得靑樓薄幸名魏志張邈傳呂布自稱徐州刺史太祖徵布布與其麾下登白門樓兵圍急乃下降】令宰才髙先得句【令宰謂智叔爲咸平令也老杜詩鳧看令宰仙】使君情重數開樽【退之詩使君數開筵又云主人情更重空使劍鋒摧東坡樂府亦有主人情重之句】江山故國難畱鶴科斗荒池可著鯤【謂智叔將出使也退之峽石西泉詩曰聞說旱時求得雨只疑科斗是蛟龍可著鯤猶言安可著鯤也】直使頷須渾作白未應投鑷愧諸孫【後山自注云智叔有嘆白頭詩○樂天詩滿頷白髭須南史郁林王紀齊髙帝笑曰豈有爲人作曾祖而拔白須者乎卽擲鏡鑷】

險韻廋詞費討論【晉語曰有秦客廋詞於朝注云廋隠也謂以隠伏詭譎之言問於朝也魯論曰世叔討論之】眞持布鼔過雷門【漢書王尊傳曰毋持布鼔過雷門注雷門謂防稽也有大鼔越擊此鼔聲聞洛陽】更看九日臺頭句【謂二謝詩見前注以比智叔元稹詩更看吹帽落臺頭】未用三人月下樽【太白詩舉杯邀明月對影成三人後山不飲故云】鏡裏黃花明白髮海邊赤腳踏長鯤【言其已老欲爲世外之遊也老杜詩能添白發明又詩赤腳踏層冰東坡詩腳踏赤鯶公云】從來相戒莫打鴨可打鴛鴦最後孫【此句屬楊理曹打鴨事見前注後篇寄晁大夫詩亦曰只今容有名駒子則此所謂鴛鴦孫蓋名家之後也公長短句中南鄕子引載盼之子瑩詩意似指此】

酬智叔見戲二首

百念皆空習尙存稍修香火踏空門槌腰摩腹非春事【樂天詩小奴槌我足小婢槌我背信老態也老杜詩自知白髮非春事】割愛投閒覆玉樽【老杜詩割愛酒如澠退之進學解投閒置散覆杯見前注】白髮情多猶可染【後山自注云來詩有白髮之嘆○南史謝靈運傳何長瑜以韻語序臨川王義慶僚佐云陸展染白髮欲以媚側室靑靑不解久星星行復出】驂鸞興盡卻乘鯤【退之所謂我寧屈曲自世間安能從汝巢神山也江淹別賦曰驂鸞騰天乘鯤蓋用李白騎鯨魚之意】上界紛紛足官府【退之詩上界眞人足官府豈如散仙鞭笞鸞鳯終日相追陪】也容河鼔過天孫【爾雅曰河鼔謂之牽牛史記天官書曰織女天女孫周處風土記曰七月初七日河鼓織女二星辰相防】

花風葉未宜春私栁官渠白下門【晉書陶侃識武昌官栁此云私栁反而用之白下本在金陵此句所指當是徐州白門也】每度淸溪嘲短髮【老杜詩莫話淸溪發蕭蕭白映梳後山後有詩云只欲泥行過白下萬一簾疎見一斑前有詩云歷肆側聴長短句緣溪斜著兩三家當是白門傍溪狹斜所在也】時容使席近芳樽【晉書阮籍等贊曰劉畢芳樽之友】雄蜂雌蝶元非偶【李商隠栁枝詩曰花房與蜜脾蜂雄蛺蝶雌同時不同類那復更相思左傳曰齊大非吾偶】野馬遊塵不佐鯤【言無復少年之气助其狂心也莊子曰野馬塵埃也生物之以息相吹也注曰此皆鵬之所憑以飛者耳野馬者遊气也漢書食貨志曰或累萬金而不佐公家之急】若許成功當封賞【後山自注云事具李待制席上篇後山詩話韓魏公安撫陜西李待制師中過之李有詩名席上使爲官妓賈愛卿賦詩曰願得貔貅十萬兵秦闗烽火一時平歸來不用封侯印只問君王乞愛卿】請看子子與孫孫【意謂老矣此事當付之後生前漢元後傳王翁儒曰吾聞活千人有封子孫子子孫孫見尙書及詩】

送智叔令咸平

二謝將能事重陽只故臺【老杜詩孰知二謝將能事頗學陰何苦用心】固須衝節去便恐帶秋回【言重九已近不肯少畱爽秀之气若與秋俱回誰復繼二謝者】敏捷才無盡【老杜詩敏捷詩千首見前注】鋪張意有開【退之云鋪張對天之閎休此借用言詩意開廣也】猶須記衰疾書與鴈同來【並見前注】

九月九日夜雨畱智叔

騎臺九日登臨處只有歸人醉扶路【晉書謝安傳羊曇爲安所愛重安薨後行不由西州路嘗因石頭大醉扶路唱樂不覺至州門以馬防扣扉誦曹子建詩曰生存華屋處零落歸山丘慟哭而去】千年二謝孰可代我每苦畱君只去【後山罷潁學除彭澤令未赴丁母憂寓僧舎旣除喪猶不言仕者四年】花粗只爲前人惜【前篇有曰可打鴛鴦最後孫粗與麄同】曲誤不解丞卿怒【此兩句亦戲揚理曹也吳志周瑜傳曰曲有誤周郎顧後漢五行志童謡曰梁下有懸鼓我欲擊之丞卿怒此借用】只消著帽受西風不待風流到新句【反用孟嘉落帽事言免貽白髮之嘲也此句以屬智叔老杜詩吹面受和風】

九月九日與智叔雕堂宴集夜歸

雕堂從昔有惡客酒盡不去仍復索【玉堂閒話曰徐州使宅有雕堂蓋多妖狐故畫雕於中東坡在徐州王鞏遇之自謂惡客故此詩引用老杜詩指防銀瓶索酒嘗】欲畱歌舞盡客意風雨和更作三厄【漢書翟方進傳曰危亂漢朝以成三厄此借用其字】佳辰難得客更難我窮無酒爲君歡只欲泥行過白下萬一簾疎見一斑【史記夏本紀曰泥行乘橇孫光憲詞曰半踏長裙宛約行晚簾疎處見分明東坡樂府曰十里春風誰指似斜日掩映透簾斑晉書王獻之傳曰此郎管中窺豹時見一斑】

城南夜歸寄趙大夫

書生作意一斑足杜陵據鞍兩眼寒【東坡詩杜陵饑客眼長寒蹇驢破帽隨金鞍隔花臨水時一見只許腰肢背後看】風雨喚人歸去好【老杜詩江艸日日喚愁生】免敎街吏報平安【芝田錄牛奇章公帥維揚杜牧之在幕中夜微服逸遊後牧以拾遺召公以縱逸爲戒牧始隠諱公取一篋皆街子早報帖雲杜書記平善老杜詩每日報平安】

席上勸客酒

稍開襟抱使心寛大放酒腸須盞幹【世說輕詆門曰中郎襟抱未虛韓孟同宿聨句云爲君開酒腸顚倒舞相飲唐人詩又曰酒腸俱逐洞庭寛】珠簾十里城南道肯作當年小杜看【小杜卽牧之也牧之詩云春風十里揚州路卷上珠簾總不如】

戲寇君二首

老杜秋來眼更寒蹇驢無復逐金鞍【見前注一本作杜老】南鄰卻有新歌舞借與詩人一面看【文選左太衝詩南鄰擊鐘磬北裏吹笙竽本事詩云喬知之有婢名窈娘武延嗣畱之知之爲詩曰君家閨閣不曾難常將歌舞借人看文選三國名臣贊序曰定交一面李善注引崔寔本論曰徒以一面之交定臧否之決】

南鄰歌舞隔墻聴想對朝牕暈倒靑【東坡詩倒暈連眉秀嶺浮退之詩白咽紅頰長眉靑】莫望喚人看嫋娜【老杜詩喚人看騕褭不嫁惜娉婷】只憑幽夢寄叮嚀【退之詩幽夢感湘靈又詩浪憑靑鳥通叮嚀】

絕句四首

秋牀歸臥不緣愁病與衰謀作老仇【並見前注】數樹直靑能爾瘦【退之詩杏花兩株能白紅東坡雜錄載張子野戲語琴妓曰此箏不見許時乃爾黒瘦耶】一軒殘照爲誰畱【老杜詩前軒頽晚照又云不知明月爲誰好】

芒鞋竹杖最關身散發披衣不待人三兩作鄰堪共活【老杜詩此地兩三家周禮五家爲鄰】五千插架未爲貧【北史崔儦傳曰不讀五千卷書者無入此室退之詩插架三萬軸】

昬昬嗜睡元非病續續題詩不柰閒【東坡詩喚取昬昬嗜睡翁本事詩韋莊云誰知閒臥意非病亦非眠樂天琵琶行低眉信手續續彈】作意買山還得笑【世說支遁就深公買印山深公曰未聞巢由買山而隠】多方拔白卻成斑【應璩老詩曰拔白自洗蘇樂天詩啼衿與愁鬢此日兩成斑】

書當快意讀易盡【抱朴子曰陸子十篇誠爲快書又曰生云每讀二陸之文未嘗不廢書而嘆恐其捲之竟也史記李斯傳曰快意當前適觀而已矣】客有可人期不來【退之詩曰所期終莫至日暮與誰回可人見前注又見蜀費禕晉桓溫傳】世事相違每如此【晉書羊祜曰天下事不如意十居八九】好懷百嵗防回開【老杜詩懷抱何時得好開東坡詩笑口防回開】

騎驢二首

復作騎驢不跨驢此生防酒未須扶【叢林謂參禪人有二病一是騎驢覓驢二是騎卻驢不肯下識得驢了卻騎不肯下此一病更是難醫若解放下方喚作無事道人後山此句豈謂是耶未須扶見下句注】獨無錦裏驚人句【老杜詩錦裏先生烏角巾又云爲人性僻耽佳句語不驚人死不休魯直有杜子美浣花醉圖詩云宗文守家宗武扶落日蹇驢防醉起蓋世傳老杜畫像如此】也得梁園畫作圖【王立之詩話云雙井黃叔達字知命自江南來京師與彭城陳履常俱謁法云禪師於城南夜歸過龍眠李伯時時知命著白衫騎驢道中揺頭而歌履常負杖挾囊於後一市皆驚以爲異人伯時素善畫因寫以爲圖邢惇夫作夜歸圖詩此詩末句追記此事也履常卽後山舊字梁園謂汴京梁孝王兔園所在也】

衝籬突市不逡巡掠面驚風撲眼塵【東坡詩四山轉風掠耳】出手推敲寧避尹【唐宋遺史賈島一日於驢上得句云鳥宿池邊樹僧敲月下門始欲著推字又欲著敲字鏈之未定引手作推敲之勢京兆尹韓愈方出島不覺衝至第三節

】題門吟詠不逢人【本事詩云崔防淸明日遊城外叩一莊門求飲有一女子以杯水遺防意屬甚厚明年思其人復往叩戶久無人應因書一絕於門云去年今日此門中人面桃花相映紅人面只今何處去桃花依舊笑春風退之詩百里不逢人】

壽安縣君挽詞

兩大推平日【左傳鄭忽曰齊大非吾偶又懿氏妻曰物莫能兩大】三從播厥聲【儀禮喪服傳曰婦人有三從之義無專用之道故未嫁從父旣嫁從夫夫死從子】憂勤登上壽【言𨿽憂勤而不損壽也事見後注國語不憂年之不登莊子曰上壽百嵗】簫鼓閉佳城【西京雜記云滕公得石槨銘曰佳城鬱鬱三千年見白日吁嗟滕公居此室】緦布千人從松楸十里行【文選蔡伯喈作陳太丘碑曰緦麻設位哀以送之逺近防塟千人以上任彥升求立太宰碑表曰松檟成行】哀榮動鄕裏防筆競諸生【魯論曰其生也榮其死也哀】

寄曹州晁大夫

墮絮隨風花作塵黃樓桃李不成春【樂天詩春盡絮飛畱不得隨風好去落誰家太白詩曰平生種桃李寂滅不成春】只今容有名駒子困倚防幹一欠伸【此篇蓋言徐州風物後山嘗有詞並序云晁大夫增飾披云初欲壓黃樓而張馬二子皆當年尊下世所謂英英盼盼者盼卒英嫁而盼之子瑩頗有家風而曹妓未有顯者黃樓不可勝也作南鄕子以歌之曰風絮落東鄰防綴繁枝旋化塵闗鏁玉樓巢燕子桃李摧殘不見春流轉到如今翡翠生兒翠作衿花樣腰身宮樣立婷婷困倚防幹一欠伸又自注曰周昉畫美人有背立欠伸者最爲妍絕東坡爲賦續麗人行也按此詩風絮以屬英塵花以屬盼名駒子以屬瑩瑩之母蓋馬氏名駒子見前注李太白詩解釋春風無限恨沈香亭北倚防幹樂天詩回頭一欠伸】

寄題披雲樓【披云在曹州後山婦翁郭防爲郡時所作後山爲記】

使君髙會答淸秋【漢書項羽傳飲酒髙防老杜詩報答風光知有處】增飾披云作勝遊【退之和劉虢州詩序云亭臺島渚劉兄頗復增飾從子弟而遊其間按西都賦曰世增飾以崇麗】九日再逢堪一笑【後山淸平樂詞云一嵗相逢兩節自注云是嵗閏九月兩作重陽以歷攷之蓋元符二年也】終朝百過更深憂【憂短髮不堪落帽也老杜詩不眠瞻白百過落烏紗此借用】落霞孤鶩知才盡【王勃九日遊滕王閣序云落霞與孤鶩齊飛秋水共長天一色事具唐書才盡見前注】疎雨微雲怯語遒【孟浩然集序浩然遊祕省諸英華賦詩作會浩然云微雲淡河漢疎雨滴梧桐舉坐閣筆文選魏文帝與吳質書曰公幹有逸气但未遒爾注遒盡也言未盡美】賔主縱賢終少在只今未可壓黃樓【注具前篇傳燈錄米倉和尙曰猶欠少在】

絕句

木搖電繞雷取龍【王充論衡曰雷電折樹取龍按龍苦於天所使遁逃不逺則非神物天不取也北夢瑣言曰世言乖龍苦於行雨而多竄匿爲雷神捕之或在古木及檐楹之間】伏蛙號蚓溝瀆空【魯直玉照泉詩勿令水泉濁魚蝦來寄中生子嵗月多往往隠蛟龍玉照不見影盤桓蝸螺官一朝揭源去枯瀆艸防茸】黒云黃槐度白鳥映日急雨回斜風【秦中嵗時記槐花黃舉子忙】

寄黃充

俗子推不去可人費招呼世事每如此我生亦何娛【嵇康書曰不喜俗人而嘗與之共事晉書鄧攸傳吳人歌曰鄧侯挽不畱謝令推不去】黃生後來秀純茂靜者徒不見動經月來亦不須臾【東坡詩懶者常似靜靜豈懶者徒文選古詩曰旣來不須防】人事已好乖可復自作疎【見前注】子𨿽向人懶勝處不可孤【王介甫詩寄詩讀書人呶呶非勝處老杜詩更長燭明不可孤】迨此田事休仍當秋雨餘深知阻泥濘步屐意何如【老杜詩相邀愧泥濘騎馬到堦除又云步屐過東籬】

寄張大夫

只應靑眼老尙記白頭翁一別今何向三年信不通不應書字倦未有北來鴻【禮記月令孟春仲秋皆曰鴻鴈來而孟春注曰鴈自南方來將北反其居】肯作彭城守何時馬首東【左傳曰余馬首欲東】

懷逺【此首屬東坡】

海外三年謫天南萬里行【東坡以紹聖四年丁丑謫昌化軍安置至元符二年己卯蓋三年矣樂天詩雲雨三年別風波萬里行】生前只爲累身後更須名【言生前尙以名爲累死後亦復何須晉書張翰傳曰使我有身後名不如卽時一杯酒】未有平安報空懷故舊情斯人有如此無復涕縱橫【太白詩丈夫立身有如此一呼三軍皆披靡】

答田生

酒亦有何好人盡未肯忘【此篇大抵戒田生好酒而勉以學也晉書孟嘉傳桓溫曰酒有何好而卿嗜之】苟無愁可解何必醉爲鄕【劉幾作解愁曲陳慥作無愁可解以反之其末句曰若須待醉了方開解時問無酒怎生解唐王勣有醉鄕記樂天詩無過學王勣惟以醉爲鄕】賸欲論奇字【奇字見前注】終無諱祕方【言欲以文章眞訣授之無所隠也孫樵與王霖書曰嘗得爲文眞訣於來無擇無擇得於皇甫持正持正得於韓吏部退之然樵未嘗與人言及文章且懼得罪於時今足下有意於此而自疑尙多其可無言乎後山上二蘇公詩亦云請公別試囊中方退之李虛中墓志曰於蜀得祕方】直饒肌骨秀正要畫眉長【謂美質亦須刻畫之也盧仝秋夢行長眉入鬢何連娟肌膚白玉秀且鮮玉臺新詠秦韜詩曰城中皆半額非妾畫眉長】

早起

鄰雞接響作三鳴殘防連聲殺五更【退之詩雞三號更五防文選沈休文作安陸昭王碑曰男女老幼大臨街衢接響傳聲不逾時而達乎四海劉夢得詩郡樓殘防聲】寒气挾霜侵敗絮【退之詩威風挾惠气西京雜記曰淮南王安著鴻烈解云字中皆挾風霜敗絮見前注】賔鴻將子度微明【禮記月令鴻鴈來賔老杜詩輕鳥度層陰又詩雲月遞微明】有家無食違髙枕【老杜詩無食問樂土又詩畫省香鑪違伏枕又詩散地逾髙枕按史記張儀傳曰大王髙枕而臥】百巧千窮只短檠【百巧短檠皆見前注】翰墨日疎身日逺世間安得尙虛名【老杜詩才微嵗晚尙虛名又云不堪秖老病何得尙浮名】

和黃充小雪

度臘侵春亦未遲紛紛款款意猶微【樂天詩度臘都無苦霜霰迎春卻有好風光老杜詩防水蜻蜓款款飛】霑衣帶潤元無見著物還消不待晞【秦韜玉春雪詩片才著地輕輕陷力不禁風旋旋消湛露詩曰湛湛露斯匪陽不晞注云晞幹也】賸欲打牕連夜聴未須迷鴈防行飛【樂天詩蕭蕭暗雨打牕聲】老來才盡無新語只欲煩君急手揮【漢書陸賈造新語】

後山詩注卷九

欽定四庫全書

後山詩注卷十

宋陳師道撰

任淵

注

寄張學士【舜民】

湖海三年別譙徐一日間【譙郡亳州也】經時猶未見凡事信多難【退之詩曰闗山逺別固其理寸步難見始知命】理極那須說【世說何晏聞王弼名因條勝理語弼曰此理僕以爲理極可得復難否】情生不自還【終上句之意謂相與忘言如晉阮修所謂就令相見亦何所說然念舊之情不能自巳也晉書郭文曰情由憶生不憶故無情漢書原涉曰知其非禮然不能自還此借用】從來闕聲問相見若爲顏【老杜詩從來不寄一行書聲問見前注後漢馬援傳曰將難爲顏乎】

謝趙使君送烏薪

欲落未落雪迫人將盡不盡冬壓春【老杜詩松浮欲盡不盡云江動將崩未崩石】風枝冰瓦有去鳥逺坊窮巷無來人忽聞叩門聲遽速驚雞透籬犬升屋【張籍樂府曰家家雞犬驚上屋】使君傳敎賜薪炭【世說劉惔遣傳敎覓張孝亷船】妓圍那解思寒谷【開元天寶遺事曰申王每冬月苦寒令宮女宻圍而坐謂之妓圍寒谷見前注】老身曲直不足言冷窻凍壁作春溫【孟郊謝人送炭詩暖得曲身成直身史記田敬仲世家曰大濁以春溫者君也】定知和气家家到不獨先生雪塞門【雪塞門用袁安事見前注】

雪中寄魏衍

薄薄初經眼輝輝已映空【老杜螢大詩偶經花蘂防輝輝又詩鳴雨旣過漸細微映空搖颺如絲飛】融泥還結凍落木復沾叢【老杜詩泥融燕子飛】意在千山表情生一念中【用王徽之雪夜忽憶戴逵意以比魏衍後山送衍移沛詩有曰勿云百里逺巳作千山愁東坡詩故人應在千山外不寄梅花逺信來情生見前注樂天與元微之書曰平生故人去我萬里瞥然塵念此際暫生】遙知吟榻上不道絮因風【晉書謝道韞傳叔父安內集雪驟下問何所似兄子朗曰撒鹽空中差可擬道韞曰未若栁絮因風起東坡雪詩栁絮才髙不道鹽此反而用之】

送澶州錄曹宋參軍

宦遊男子事訪別故人情能吏於今少春風及此行英雄余戰伐【澶州蓋萊公卻敵處】犴獄寄亷平【韓詩外傳曰鄕亭之獄曰犴朝廷之獄曰獄漢書刑法志緹縈上書曰妾父爲吏齊中皆稱其亷平】未肯輕衰疾人來闕寄聲

和範敎授同遊桓山

送客尋山已自仙行談坐笑復忘年平郊走馬斜陽裏【漢書張敞傳過走馬章臺街唐人詩窄衫短帽斜陽裏】破屋傳杯積水邊【退之詩破屋數間而已矣老杜詩傳杯不放杯】洗壁畱名題嵗月登髙著句記山川風流幕下諸公子縮手吟邊更覺賢【一本作題名畱嵗月縮手見前注】

早春

度臘不成雪迎年遽得春冰開還舊緑魚喜躍修鱗【禮記月令孟春東風解凍魚上冰】栁及年年發愁隨日日新老懷吾自異不是故違人【南史沈懷文素不飲酒又不好戲宋孝武謂故欲異已謝莊嘗戒曰卿每與人異亦何可久懷文曰非欲異物性之所不能耳此詩末句頗采其意】

徐僊書三首【徐淸字靜之蓬萊女官也下西裏王氏詩作謝體書效黃魯直妍妙可喜事詳後注】

蓬壺仙子補天手筆妙詩淸萬世功【列子曰歸墟有五山一曰岱輿二曰員嶠三曰方壺四曰瀛洲五曰蓬萊又曰天地一物也物有不足故昔者女媧氏煉五色石以補其闕李賀詩筆補造化天無功】肯學黃家元祐腳信知人厄匪天窮【栁子厚集載劉禹錫詩曰日日臨池防小雛還思寫論付官奴栁家新樣元和腳且盡姜芽斂手徒東坡海市詩曰信我人厄非天窮魯直見廢於世而仙眞喜學其書此特厄於人耳】

詩成已作客兒語筆下還爲魯直書【客兒謝靈運小名見南史謝微傳】豈是神仙未賢聖不隨時事向人疎【退之詩乃知仙人未賢聖此反而用之不隨時事謂於元祐黨禁中肯學黃書也唐髙瞻詩云君恩秋後葉日日向人疎】

金華牧羊小家子【金華見前注太向詩金華牧羊兒乃是紫煙客小家見前注】西眞攘桃何代兒【漢武故事西王母指東方朔曰仙桃三千年一熟此兒巳三偸之矣東坡樂府曰曼倩風流緣厎事當時愛被西眞喚作兒】詩著海山書落爪向來何免世人疑【詩可以置之海山書落筆而俊快必非癡鬼也後山作潁師字序載徐淸事曰吾裏中少年每嵗首簮飾箕帚召紫姑以戲一嵗有神下馬曰吾蓬萊仙伯徐君也喜句畫有求必答下筆不休云云世人或疑徐君乃紫姑之類未必以仙官待之故後山引牧羊攘桃爲諭以爲神仙有時而混迹不必疑也退之祭湘君文曰且虞海山之波霧瘴毒爲災老杜詩破柑霜落爪此借用謂筆畫從手爪而落亦暗用神僊傳中麻姑鳥爪事】

寄酬咸平朱宣徳【智叔】

超世网蔚蔚秀儒林【揚子曰鴻飛弋人何簒焉選詩曰世网嬰我身】他日熟看面今時初得心【左傳曰他日吾見子面而已今吾見子之心矣】白頭無故意異代有同音【趣異則至老不相知意合則異世可同謂漢書鄒陽傳語曰有白頭如新傾蓋如故何則知與不知也史記範睢傳曰戀戀有故人之意選詩曰誰謂古今殊異代可同調詩曰笙磬同音】短綆徒施巧終然莫汲深【莊子曰綆短不可以汲深此引用以終上意言平日知朱公之未盡也】

咸平讀書堂【爲朱智叔作】

昔人三百篇善世已有餘【魯論誦詩三百授之以政不逹使於四方不能專對𨿽多亦奚以爲】後生守章句不足供囁嚅【退之送李願序曰口將言而囁嚅】一登吏部選筆硯隨掃除【東坡宻州謝上表曰塵埃筆研漸忘舊學之淵源】閉閣畫眉嫵【漢書張敞傳爲婦畫眉長安中傳張京兆眉憮注云憮音嫵】隔屋聞歌呼【老杜詩隔屋喚西家借問有酒不漢書曹參傳相捨後園近吏舎參遊後園聞吏醉歌呼】奉公用漢律寧復要詩書【後漢任延曰履正奉公臣之節也漢書朱博曰如太守漢吏奉三尺律令以從事耳亡柰生所言聖人道何也】俛首出跨下枉此七尺軀【言屈身於貴要也漢書韓信傳俛出跨下荀子曰何足美七尺之軀哉】今代陶朱公不作大梁屠【史記範蠡傳蠡去止於陶自謂陶朱公又魏公子無忌傳侯嬴爲大梁夷門監者謂公子曰朱亥賢者世莫能知故隠屠間耳朱智叔時治咸平故引以諭之咸平京師卽古大梁】計然特未用意得輕全吳【史記貨殖傳範蠡旣雪防稽之恥乃喟然而嘆曰計然之防七越用其五而得意注曰計然者範蠡之師也名研】爲邦得畿縣政宻自計疎寧書下下考【唐書陽城傳爲道州刺史觀察使數誚責州當上考功第城自署曰撫字心勞追科政拙考下下】不奉急急符【元次山舂陵行雲督郵傳急符來往迹相追退之曲江祭龍文曰急急如律令】用意簿領外築室課典謨【選詩沈迷簿領書】平生五千卷還舎不問塗【言記問精博如行熟路也】近事更漢唐稍以詩自娯【更謂更閱】復作無事飲醉臥擁靑奴【退之詩幕中無事惟可飲蓋用史記犀首事靑奴見前注】桃李春事繁軒牕晝景舒鳴屋鳩渴雨窺簾燕哺雛休吏散篇帙【漢書薛宣傳曰日至休吏謝靈運詩散帙問所知】風篁獻笙竽【文選月賦云風篁成韻退之聨句云折篁嘯遺笙太白詩三千雙蛾獻歌笑文選左太衝詩北裏吹笙竽】聽然一啟齒斯民免爲魚【能一笑對古人者必不陷溺其民矣漢書司馬相如傳亡是公聽然而笑莊子曰吾君未嘗啟齒左傳曰微禹吾其魚乎】

絕句二首

裏中餽杏得嘗新馬上逢花始見春【漢書陳平傳曰裏中社平爲宰食貨志曰社閭嘗新馬上逢花蓋用前輩賣花擔上看桃李之意】勤苦著書如此吏世間枉是最閒人【南史梁宗室傳南平王偉之子恭好賔友酣宴終辰時元帝居藩勤心著述恭每謂曰時人不好懽興乃仰眠牀上看屋梁而著書豈如臨淸風對朗月登山泛水肆意酣歌也】

宻宻丹房疊疊花一枝臨路爲人斜丁寧語鳥傳春意白下門東第防家【退之詩浪憑靑鳥通叮嚀樂天詩栁巷當頭第一家】

春懷示鄰里

防墻著雨蝸成字老屋無僧燕作家【老杜詩林花著雨胭脂濕酉陽雜俎睿宗爲冀王寢室壁間蝸迹成天字襄陽記楊顒曰請爲明公以作家譬之】剩欲出門追語笑卻嫌歸鬢逐塵沙【頗用元規塵污人之意】風翻蛛网開三面【呂氏春秋曰湯見置四面网者湯拔其三面置其一面祝曰昔蛛蝥作网令人學之欲髙者髙欲下者下吾取其犯命者】雷動蜂窠趁兩衙【子虛賦雷動焱至稗雅云蜂有兩衙應潮錢昭度詩云黃蜂衙退海潮上白蟻戰酣山雨來】屢失南鄰春事約只今容有未開花【後山前有戲寇君詩曰南鄰歌舞隔墻聴此云未開花蓋亦以戲寇容有猶言豈容復有也】

歸鴈二首

弧矢千夫志瀟湘萬里秋【弧矢謂射鴈也成公綏鴈賦曰過云夢而瞻遊兮投江湘而中憩】寧爲寶箏柱【李義山詩曰十三柱鴈行斜】肯作置書郵【用蘇武事晉殷羨爲豫章太守都下人士因其致書者百餘函皆投之水中曰殷洪喬不作置書郵老杜詩肯作置書郵】逺道勤相喚【莊子曰吾固不辭逺道而來願見老杜鴈詩雲裏相呼疾】羇懷誤作愁【劉禹錫竹枝歌曰巫峽蒼蒼煙雨時淸猿啼在最髙枝个裹愁人腸自防由來不是此聲悲】聊寛稻粱意寧復网羅憂【劉孝標絕交論曰分鴈鶩之稻粱】

作計胸懷早【淮南子曰鴈從風而飛以愛气力銜蘆而飛以避矰繳玉臺新詠焦仲卿詩曰作計何不量文選幹寶晉論曰邪僻銷於胸懷又南史蕭惠開常曰人生不能行胸懷𨿽壽百嵗猶爲夭也】爲生去住頻【管子桓公曰鴻鴈春北而秋南】固違陰嶺雪不盡洞庭春【陰嶺謂匈奴陰山老杜詩苦涉陰嶺沍】巧作斜行字催歸去國人【樂天詩鴈防靑天字一行魯直詩風外竹斜行隋薛道衡人日思歸詩曰入春才七日離家巳二年人歸落鴈後思發在花前此言去國人謂南遷諸公將北還也是嵗二月癸亥詔永州安置範純仁等皆內徙】知時如有信【儀禮曰下大夫相見以鴈注云鴈取知時】決起亦相親【此用鴈奴事莊子曰蜩與鷽鳩笑之曰我決起而飛搶楡枋老杜詩相親相近水中鷗】

和寇十一晚登白門

重門傑觀屹相望【退之詩隆樓傑閣磊嵬髙】表裏山河自一方【左傳曰表裏山河必無害也】小市張燈歸意動【宋書張暢傳彭城有小市門魯直詩晚市張燈明逺近】輕衫當戶晚風長【選詩曰被服羅裳衣當戶理淸曲】孤臣白首逢新政遊子靑春見故鄕【東坡詩喜聞新國政是嵗徽考登極遊子見前注】富貴本非吾輩事江湖安得便相忘【言富貴固不可期而江湖之志亦未遂也莊子曰魚相忘於江湖】

謝寇十一端硯

百工營材先利器【書防載三輔決錄曰韋誕字仲將諸書並善鄴都宮觀始就詔令仲將題署禦筆墨皆不任用因奏工欲善其事必先利其器若用張芝筆左伯紙及臣墨兼此三具又得臣手然後可以逞徑丈之勢方寸千言】市道居貨如作贅【史記亷頗傳曰天下以市道交作贅當是作質按史記呂不韋傳秦子楚爲質子於趙不韋見而憐之曰此奇貨可居或云漢書食貨志始皇發閭左之戍應劭注曰秦時謫戍先發吏有過及贅壻賈人故後山引用秦云賈人與贅壻一等也書生之於筆硯亦猶工之利器賈之居貨云】書生活計亦酸寒斷塼半瓦寧求備【退之詩活計似鋤剗東坡詩習气一洗儒生酸書曰與人不求備】端溪四山下龍淵郁積中州淸淑气【退之送廖道士序曰郴之爲州當中州淸淑之气蜿蟺扶輿磅礡而郁積】金聲玉骨石爲容【東坡硯銘曰玉徳金聲而寓於斯】河江屈流云作使【言此石中含江河之潤蒸而爲云以導答其秀潤之气老杜詩屈注蒼江流陸龜防蟬詩曰只憑風作使全仰栁爲都】滑如女膚色馬肝【西京雜記曰文君肌膚柔滑如脂硯譜蘇易簡云端溪硯水中石色靑山半石色紫山絕頂石尢潤如豬肝色者佳漢書郊祀志曰文成食馬肝死耳】夜半神光際天地【漢書宣帝紀曰神光並見或興於谷郊祀志曰有美光上屬天】諸天散花百神喜知有聖人當出世【聖人謂徽考徽考初封端王元符三年十月遂升端州爲興慶軍周昭王二十四年四月八日夜天地震動恆星不見太史奏西天聖人出世】沒人投深索千丈【莊子曰沒人謂能鶩投於水底索讀如求索之索】探頷適遭龍伯睡【莊子曰千金之珠必在九重之淵而驪龍頷下子能得珠者必遭其睡也列子有龍伯之國】轆轤挽出萬人負千嵗之藏一朝致琢爲時樣供翰墨十襲包藏百金貴【一本負作貨○闞子曰宋之愚人得燕石於梧臺之側藏之以爲大寶革匱十重巾十襲退之藤杖歌曰防重包裹自題署】北行萬里更眾目寇卿好事不計費【寇嘗爲太常少卿見後注】南鄰居士卿之孫丰悴相從不爲異【退之王承福傳云抑丰悴有時一去一來而不可常者耶】似憐陶瓦磨竈煤輟贈不減前人志【東坡種松詩曰萬竈飛靑煤】人言寒士莫作事鬼奪客偸天破碎【南史劉祥傳褚彥回曰寒士不遜老杜桃竹杖引雲路幽必爲鬼神奪退之有瘞破硯文】龜玉韞匵與無同【龜玉及韞匵並見魯論東坡詩背之不見與無同】錦衾還客棄佳惠【老杜詩錦衾捲還客始覺心和平】眾所欲得當有緣天獨於予可無意敢書細字注魚虫【退之詩爾雅注虫魚定非磊落人】要傳華嚴八千偈【隋經籍志雲沙門支法領從於闐國得華嚴三萬六千偈此云八千未詳】

再和寇十一二首

南山樓觀插穹蒼林杪靑燈出上方【文選顏延年詩樓觀眺丰穎爾雅曰穹蒼上天也謝靈運詩俛視喬木杪老杜詩上方樓閣晚字本出維摩經】形勝自如諸老逝【漢書髙祖紀田肯曰秦形勝之國也後山寇參軍集序曰大父鹽鐵府君外大父穎公與文忠蔡公好太常少卿寇君蔡之出也遊二大父之間而輩先君】功名隨盡二流長【劉夢得詩曰人世防回悲往事山形依舊枕寒流二流謂汴泗】馬遊從昔哀吾老【馬少遊事見前注】王粲當年賦異鄕【王粲在荊州作登樓賦曰𨿽信美而非吾土兮曽何足以少畱文選東門行曰一息不自知何況異鄕別】少日幻心今淨盡【圓覺經云眾生幻心還依幻滅本事詩劉禹錫再遊都觀詩曰桃花淨盡菜花開】多生綺語未全忘【東坡詩多生綺語磨不盡】

與世相違孰自量【淵明歸去來辭世與我而相違孰自量言自知甚審】資身無策謾多方【漢書韓信傳寄食於漂母無資身之策莊子曰惠施多方其書五車】逢埸作戲眞呈拙【傳燈錄馬祖道一傳鄧隠峯辭師云石頭去師云石頭路滑對曰竿木隨身逢埸作戲便去石頭云云隠峯無語歸來師云向汝道石頭路滑】誤筆成蠅豈所長【曹不興畫屏風誤落筆防素因就以爲蠅孫權以爲生蠅舉手彈之】名字不歸靑史筆【老杜詩古人日巳逺靑史字不冺曹子建表云名掛史筆】形容終老白雲鄕【趙飛燕外傳曰成帝呼合徳爲溫柔鄕曰吾老是鄕矣不能效武帝求白雲鄕也】何須五斗輕千里賴有斯人未肯忘【晉書陶潛傳曰吾不能爲五斗米折腰拳拳事鄕裏小兒王介甫詩賴有斯人慰寂寥】

與寇趙約丁塘看花寇以疾不赴有詩用其韻

早年學苦防過從晚嵗逢春意未窮欲共元劉爭著語【元稹劉禹錫也著語見前注】不堪姚魏巳隨風【歐公牡丹釋名曰姚黃者千葉黃花出於民姚氏家又曰千葉肉紅花出於魏相仁浦家錢思公嘗曰人謂牡丹花王今姚黃眞爲王而魏紅乃後也】坐無上客席虛左【曲禮曰上客起史記魏無忌傳從車騎虛左自迎侯生】贈有英詞囊不空【英詞見前注老杜詩囊空恐羞澀】障日長須釣竿手歸來無計駐靑驄【釣竿手見前注開元天寶遺事曰長安俠少每至春事飾矮馬以錦韉金絡並轡於花下往來遇好花則駐馬而飲梁武帝歌曰靑驄白馬紫絲韁詩意謂𨿽閒居猶負春色】

和寇十一同遊城南阻雨還登寺山

雨阻遊南步泥畱遂北情【逐北見前注此借用】稍看飛霧防復作逺山橫野潤膏新澤【老杜詩野潤煙光薄】樓明納晚晴【選詩璇題納行月】歸宜有佳思紗帽壓香英

三月二十二日橊花盛開戲作絕句

五月橊花忽見春白頭喜遇一畨新【退之詩五月橊花照眼明】可能略不解春意【後山嘗有詠橊花長短句葉葉枝枝緑暗重重密宻紅滋芳心應恨得春遲不防春工著意】只有尋枝摘葉人【謂尋雙葉也傳燈錄僧問風穴云尋枝摘葉卽不問如何是直捷根源】

和寇十一後登樓

秀嶺歸雲裏華譙夕照中【莊子盛鶴於麗譙之間漢書項籍傳譙門注云謂門上爲髙樓以望敵也】登臨初不數吟笑近多同麥秀知春力人和驗嵗丰豫爲逃暑約一快楚臺風【魏文帝典論曰袁紹子弟三伏之際有避暑飲宋玉風賦楚王遊於蘭臺之宮宋玉景差侍有風颯然而至王乃披襟而當之曰快哉此風】

答寇十一惠朱櫻

故人憐一老輟食寄三山【韓偓櫻桃詩曰合充鳯食畱三島誰許鶯偸過五湖】厚味非貧具【左傳曰厚味實臘毒】先嘗貴客間【老杜朱櫻詩曰金盤玉筯無消息此日嘗新任轉蓬後山自以安於田裏有愧子美之飄零也老杜詩又曰客間頭最白】甘酸俱可口衰白不宜顏【甘酸見前注莊子曰柤梨橘柚皆可於口衰白見前注】妙句那能繼情深未覺慳【法帖紀瞻書云粉二斗所謂物微意全者也】

雙櫻絕句

並蔕隨宜好【老杜詩並蔕芙蓉本自雙後漢和帝詔曰隨宜疏導】連心稱意紅【太平廣記趙旭幽居廣陵有一女呼靑夫人扣柱歌曰仙郎獨邀靑童防結情羅帳連心花王介甫詩荷花稱意紅】只堪驚老眼持此與誰同【古樂府曰空畱可憐與誰同】

謝趙生惠芍藥三絕句

鬱鬱芬芬十里焄紅紅白白數枝春【魯直詩白白紅紅相間開】將要結習惱鶖子送與毗耶彼上人【維摩經云維摩詰室有一天女以天花散諸菩薩大弟子上至大弟子便著不墜天女謂舎利弗曰結習未盡花著身耳鶖子卽舎利弗以其母眼明靜如鶖鷺眼故也維摩經又云毗耶離城中有長者名維摩詰又云佛告文殊師利汝行詣維摩詰問疾文殊言彼卜人者難爲酬對】

從微至老走風塵喜見鄕園第四春【書堯典疏曰舜居虞地以虞爲氏故從微至老常稱虞氏鄕園見前注】獨舞東風醉西子政緣無語卻宜人【芍藥有號醉西施者退之牡丹詩云對客偏含不語情羅隠牡丹詩若敎解語應傾國任是無情也動人東坡詩不如此花不解語世間言語元非眞老杜詩宜人獨桂林】

九十風光次第分天憐獨得殿殘春【吳融白牡丹詩膩若裁云薄綴霜春殘獨自殿羣芳東坡詩惟餘木芍藥獨自殿殘春】一枝賸欲簮雙髻未有人間第一人【老杜詩昭陽殿裏第一人】

寄鄰絕句

借子翩翩果下駒春園隨處小踟躕【後漢濊國出果下馬注曰髙三尺乘之可於果樹下行元稹詩長安三月花垂艸果下翩翩紫驑好】可能炙背春風裏臥把靑銅摘頷須【炙背並鏡鑷事並見前注退之詩若摘頷厎髭】

寄寇十一

鄰里相望信不通時因得句寄怱怱畫樓著燕春風裏【畫樓謂燕子樓】楊栁藏鴉白下東【古樂府步出白門前楊栁可藏烏按徐州有白門】度日守牕令節換【老杜詩痛飲狂歌空度日又詩別離經節換退之詩云安居守愁郁】經旬無使覺門空【老杜詩經旬出飲獨空牀又詩欲問平安無使來又詩客子念故宅三年門巷空】錦囊佳麗鄰徐庾賸欲同君賦惱公【錦囊用李賀事見前注賀集有惱公篇詩曰宋玉愁空防嬌嬈粉自紅蓋艷詩也按北史庾信傳父肩吾與徐陵文辭奇麗世號徐庾體】

和酬魏衍

闕然聲問略相同百里之間一水通春興多多髙紙價【漢書韓信傳口多多益善紙價見前注】離懷一一逐歸鴻【老杜鴈詩雙雙瞻客上一一背人飛】不憂寒餓成吾老稍喜朝廷記此公【此公當謂東坡】夢每見君心亦了不因新句覺情東【魏志陳矯傳注文帝曰朕心故巳了】

觸目絕句

果下翩翩跨紫驑【見前注】踏花濺水見風流【唐人樂府云插花走馬月明中踏殘紅摭言載裴慶餘詩雲從敎水濺羅衣濕知道巫山行雨歸】可無雙璧千金聚付與狂兒取次遊【琴操曰王昭君旣至單於大悅遣使報送白璧一雙鮑照白紵曲曰千金顧笑買芳年】

元符三年七月防恩復除棣學喜而成詩

老作諸侯客貧爲一飽謀【老杜詩早作諸侯客蓋用範雎事淵明詩傾家營一飽少許便有餘】折腰眞耐辱【折腰見前注唐司空圖稱耐辱居士】捧檄敢輕投【後漢毛義家貧以孝行稱府檄義守安陽令義以手捧檄而入喜動顏色張奉薄之後義母亡遂不仕奉嘆曰往日之喜乃爲親也退之詩君今從署天涯吏投檄北去何難哉】早作千年調【見前注早謂壯嵗】中懷萬斛愁【見前注】暮年隨手盡心事許溟鷗【樂天詩百年隨手盡謝暉詩心事俱已矣江上徒離憂】

送姚先生歸宜山三絕

鄭公龍變不容親猶有先生不絕塵【後山自注云鄭乃姚之師姚亦不復見○莊子載孔子曰吾見老子其猶龍耶司馬遷史記論魏豹彭越曰云蒸龍變莊子又有奔軼絕塵之語】定力不爲生死動始知天地有閒人【大智度論曰以業力故入生死以定力故出生死】

老逢熙運乞前官【乞字作去聲讀前官謂復除學官也】病遇先生得內丹【修眞祕訣曰老君含和鏈藏吐故納新上入泥丸下注丹田此內丹也】一飽有期吾事了千年不死後人看【終上句之意分屬兩句東坡詩一飽未敢期】

宇定心淸面發丹下牀投杖覺輕安【宇定見前注圓覺經曰遇善境界得心輕安】此身已許壺丘子【壺丘子以比姚列子見神巫而心醉以告壺丘子然後自以爲未始學而歸三年不出】他日爭尋靖長官【靖長官以自況東坡送範景仁詩末句云試與劉夫子重尋靖長官自注曰劉幾云曽見人嵩山幽絕處眼光如貓意其爲靖長官也按張師正括異志靜長官眞定人登明經第一旦棄妻遊名山數年不歸洛下靳襲者於其家常帷一榻枕褥甚潔人詢其故曰以待靜長官靜隠嵩少間嵗或一至或再至靳氏以神仙事之近世曾慥作集仙傳曰應靜不知何許人唐僖宗時爲登封令旣而棄官學道遂升仙去隠其姓而以名顯故世謂之靜長官元祐中劉幾嘗遇於嵩髙山中二說未知孰是然師正以靖爲靜豈又自有一靜長官耶】

上趙使君

老气崢嶸益九州【老杜詩老气橫九州】治聲騰湧逐雙流【蜀都賦帶二江之雙流此借用以言汴泗】向來置醴防殊遇【漢書楚元王傳穆生不嗜酒元王嘗爲設醴後山亦戒酒故云蜀志諸葛亮表曰蓋追先帝之殊遇此借用】此日彈冠愧少畱【漢書王吉傳吉與貢禹爲友世稱王陽在位貢公彈冠時後山將赴棣學老杜所謂尙憐終南山回首淸渭濵亦遲遲未忍別去也】千里山連環故國【東坡放鶴亭記曰彭城之山岡嶺四合隠然如大環獨缺其西一面劉禹錫詩山圍故國周遭在】中天月好傍黃樓【老杜詩中天月色好誰看】不應爲米輕鄕裏定復還從馬少遊【並見前注】

送鄭祠部

持節還家未白頭有親八十更何求【老杜詩微軀此外更何求】又隨急詔朝天去【李宗閔作王播墓碑曰今上踐阼急詔徴公歐公詩云驛騎頻來急詔隨】不爲寒鄕盡嵗畱【鮑照東武吟曰僕本寒鄕士】四著儒冠甘送老【後山再除徐學一除潁學今又除棣學東坡詩送老虀鹽甘似蜜】數經奇運得銷憂【漢書李廣傳大將軍陰受上指以爲李廣數奇毋令獨當單於得銷憂猶言安得銷憂老杜詩感動幾銷憂】擬登碣石臨朝日浩蕩滄溟沒白鷗【亦後山自述如老杜今欲東入海之意魏武帝碣石篇云東臨碣石以觀滄海又云日月之行若出其中】

後山詩注卷十

欽定四庫全書

後山詩注卷十一

宋陳師道撰

任淵

注

和寇十一同登寺山

度暑無好懷憑危略幽致衣冠蔚如林從我才一二玆山昔深登嵗月誰得記尙有名勝流不與金石悴孰知千載後我與子復至【老杜詩南陌旣畱歡此山亦深登晉書王導傳曰帝親觀禊導及諸名勝皆騎從羊祜傳每風景必造峴山嘗謂鄒湛等曰自有宇宙便有此山由來賢達勝士登此逺望如我與卿者多矣皆湮滅無聞使人悲傷】煙昬倐見燈洪發疑無地【魯直詩龍移山發洪楚辭曰下崢嶸而無地】領略章句手【江文通擬古詩云領略歸一致老杜詩云回帆覬延賞佳處領其要章句手謂二謝之流】割據英雄志【老杜丹靑引英雄割據𨿽巳矣又劍門詩至今英雄人髙視見霸王並吞與割據極目不相讓彭城自楚漢以來多有割據者後山於徐州修學記言之詳矣】興壞容一瞬今昔當防喟【漢書司馬遷傳曰稽其成敗興壞之理文選撫四海於一瞬退之詩於焉傲今昔喟音丘愧反太息也魯論夫子喟然嘆曰】圍山缺西北放目不可制歸懷納淸境夜榻成良寐【山缺見前注黃魯直有放目亭賦】零落壁間詩豈特彼所愧【東坡遊戲馬臺有書西軒壁詩豈特二謝所愧作者皆在其下風也文選魏文帝書曰數年之間零落殆盡】會逢南過適不問西來意【按前卷有詩和寇十一同遊城南阻雨還登寺山則此山未極南遊之勝歟老杜哭韋之晉詩曰南過駭倉卒過字作平聲讀此借用後山又有詩云東渡南登稱意遊傳燈錄南嶽讓禪師與坦然禪師問嵩山安如何是祖師西來意曰何不問自巳意】

謝孫奉職惠胡徳墨

奚李風流盡法傳外諸孫【李廷珪本奚姓風流盡見前注】常山陳贍子懷抱自髙攑孰云勝潘翁惟眉山公言【眉山翁謂東坡嘗題贍墨云陳贍墨潘谷不逮老杜詩云惟梁孝王都此用其句律攑音丘言反舉也】四海未盡識一變歸九原胡郎少年子外家典刑存一防落髹漆重價壓璵璠【蕭子良書曰仲將之墨一防如漆左傳定公五年注曰璵璠美玉君所佩】孫侯磊落人情義久益惇【退之詩定非磊落人曹子建詩親交義在惇】解囊贈圭熟知師白猿【圭借用禹錫事吳越春秋越王問劍於處女處女將見王道逢袁公公曰聞子善劍術女子曰願試也公卽挽竹以刺女女舉杖擊之公卽上樹化爲白猿孫奉職武人故用此事】我資不解書下筆輒自喛【嵇康書曰性不便書方言曰喛恚也不欲應而彊答一云愁也】良寶不受辱隠黙面稱寃【南史庾肩吾傳梁簡文帝與湘東王書論文體麗靡曰徒以煙墨不言受其驅染紙札無情任其揺襞歐公作蔡君山墓志曰媼色有寃吾不可不爲理】

登寺山

晴山堪著眼別意不成秋小作三年別聊爲五斗謀要須乘下澤不待到壺頭豫恐登臨處長思馬少遊【並見前注】

答寄魏衍

往昔惇朋友猶能作報書【西京賦視往昔之遺館】老衰渾得嬾【老杜詩百年渾得醉】疎宻略相如【謂不問交友之親疎皆一等不報書也】名墮网中蝶【劉禹錫詩哀我墮名网有如翾飛輩陸龜防蠧化曰橘之蠧化爲蝴蝶甚可愛也須臾犯蝥网而膠之人𨿽甚憐不可解而縱矣天下大橘也名位大羽化也茍滅徳忘公崇浮飾傲得不爲大蝥网而膠之乎】身隨冰底魚【東坡詩拙於林間鳩嬾於冰底魚】塡門車馬客左席爲君虛【魏志王粲傳蔡邕貴重朝廷常車騎塡巷聞粲在門倒屣迎之漢書鄭當時傳贊云賔客塡門選詩門有車馬客左席見前注】

拱翠堂【後山自注云蕭邑富人竇孰禮卽泉山作此堂規制宏麗無咎作記】

千年茅竹蔽幽奇一日堂成四海知【退之燕喜亭記曰斬茅而嘉樹列發石而淸泉激又曰蔽於古而顯於今栁子厚法華西亭記曰廡之外有大竹數萬又具外山形下絕然而薪蒸篠簜防雜擁蔽吾意伐而除之必有見焉】便有文公來作記尙須我輩與題詩【文公謂無咎也李賀髙軒過曰西京才子文章巨公下句言已有佳配尙何須詩耶】至人但有經行處寶蓋仍存朽老枝【似是東坡經途曽畫枯木於此蓮經曰經行林中華嚴經曰阿僧秖寶經行處劉禹錫謝寺雙檜詩曰龍象界中成寶蓋鴛鴦瓦上出髙枝朽老見前注】能事向來非促迫經年安得便嫌遲【自言作詩久方如約也老杜詩十曰畫一水五日畫一石能事不受相促迫王宰始肯畱眞迹此借用其意世說簡文爲相事動經年得過桓公患遲常加勸勉太宗曰一日萬防那得爲遲此頗用其語】

贈田從先【詩意當是田君失解後作】

衣冠魯國動成羣憂患相從只有君【莊子曰舉魯國而儒服何謂少乎王介甫哭王令詩布衣阡陌勭成羣卓犖髙才獨見君】落筆如流寧蹈襲【晉書陶侃傳筆翰如流未嘗壅滯退之樊紹述志云不蹈襲前人一言一句】行前應敵卻紛紜【後漢耿秉擊車師奮而起曰請行前上馬引兵北入漢書夏侯勝傳曰讀書疎略難以應敵又王莽傳遣儒生能顓對者王咸使匈奴咸應對縱橫單於不能屈魏志髙貴鄕公命羣臣賦詩和逌陳騫等作詩稽畱有司奏免官詔曰吾廣延詩賦以知得失而乃爾紛紜良用反仄其原逌等】愧非伏老成和伯【漢書儒林伏生傳孝文聞伏生治尙書欲召之時年九十餘老不能行又歐陽生傳生字和伯事伏生由是尙書世有歐陽氏學】喜有侯芭守子云【見前注】意气有餘功用少相望千里定能勤【勉田生以學也南史王僧防論書云宋文帝書天然勝羊欣功夫少於欣法書苑曰孫過庭艸書功用𨿽少而天材有餘此用其意韓非子問辯篇曰言行者以功用爲之的彀者也末句欲其不憚千里之勤而來問學】

別鄕舊

數有中年別寛爲滿嵗期【中年別見前注老杜詩縱死時猶寛漢書韓延壽傳滿嵗稱職爲眞】得無魚口厄【古樂府烏生八九子云鯉魚乃在洛水深淵中釣魚尙得鯉魚口東坡和放魚詩云哀哉若魚竟坐口逺愧知防穆生醴】聊復鴈門踦【漢書段防宗傳曰終更亟還亦足以復鴈門之踦注云踦只不耦也音居宜反】齒脫心猶壯【韓平子問叔卿曰剛與輭孰堅對曰臣年八十矣齒再脫而舌尙在魏武帝歌曰烈士暮年壯心不已】秋淸意自悲【宋玉九辯曰悲哉秋之爲气也又曰泬寥兮天髙而气淸王介甫詩靑天白日春常好白髮朱顏意自悲】平生郡文學鄧禹得三爲【後漢馬武傳鄧禹曰臣少嘗學問可郡文學博士史記荀卿三爲祭酒後山敎授徐潁棣三州故云】

和李使君九日登戲馬臺

登髙能賦屬吾儕【漢書藝文志曰登髙能賦可以爲大夫】不用傳杯擊鉢催【南史王僧孺傳蕭文琰與丘令楷江洪等共打銅鉢立韻響滅則詩成】九日風光堪落帽中年懷抱更登臺【並見前注】江山信美因人勝【王粲登樓賦曰𨿽信美而非吾土】黃菊逢辰滿意開【魯直詩爲公滿意說江湖】二謝風流今復見千年畱句待君來【東坡詩此中有句無人見畱與襄陽孟浩然】

與魏衍寇國寶田從先二侄分韻得坐字

將老防誤恩受弔不受賀【陸禨嘆逝賦曰予將老而爲客後漢劉表傳曰牧受弔不受賀唐書岑文本亦云】欲起尙遲回積閒習成墮向來二三子相與守寒餓一日不可無三嵗安得過【晉書王徽之曰何可一日無此君髙僧支遁傳謝安曰終日戚戚觸事惆悵惟遲君來以晤言消之一日當千載耳】是時秋益髙夜永月初破【退之詩新月懸半破】漏鼓已再更坐者余防个酒薄多可彊談勝堅莫挫【世說謝胡兒語庾道季曰諸人暮當就卿談可堅城壘漢書匈奴傳曰破堅拔敵如彼之難也】檐昬讀字細林缺占星大【老杜詩仰看明星當空大】吳吟未至慢【慢謂南朝慢體如徐庾之作魯直嘗效其體】楚語不假些【楚辭宋玉招魂曰魂兮歸來去君之恆幹何爲四方些說文云語辭也】懷逺已屢嘆【逺謂遷謫諸人如蘇黃等】論昔先急唾【昔謂紹聖元符之間孫眞人千金方載黃帝雜忌法曰淸旦聞惡事卽向所來方三唾之吉】身世喜相違【見前注】眞成螘旋磨【晉書天文志日月東行而天牽之以西沒譬之於蟻行磨石之上磨左旋而蟻右去】平生陳孟公嵗晚不驚坐【自言其無復平日豪气也漢書陳遵傳時有與遵同姓字者每至人門曰陳孟公坐中莫不震動旣至而非因號其人曰陳驚坐】

和黃生出遊三絕句

右坊左裏逺相求東度南登稱意遊【皆是日實錄】已著連峯妨目極不應疾雨使心休【目極用王粲賦意見前注】

諸郎連璧萬人看新有詩聲伯仲間【並見前注】作意登臨還得句此生寧復要長閒【謝靈運有登臨海嶠詩孟郊詩夜學曉未休苦吟神鬼愁如何不自閒心與身爲讎】

賸欲登臨彊作歡衣冠未動意先防從今泉石非吾事只借君詩細細看【東坡詩作隄捍水非吾事】

盤馬山【後山自注雲山頂數丈無艸木相傳漢祖盤馬於此】

耕桑戰伐飽曽經廟毀村荒不乞靈【老杜詩老樹飽經霜左傳曰願乞靈於臧氏】尙有君王盤馬迹至今艸木不能靑【退之詩杏花兩株能白紅】

爛石村

亂石何年爛千林昨夜黃曉耕來鳥雀麥壠縱牛羊投老須微祿【晉書王羲之傳曰懷祖投老可得僕射老杜詩耽酒須微祿】持身闕寸長【司馬相如過宜春宮賦曰持身不謹楚辭卜居曰尺有所短寸有所長】洗心聞吉語時事信難量【後山巳洗滌當世之念忽有起廢之除故云爾洗心借用易系辭語退之詩哀情逢吉語按漢書陳湯傳曰不出五日當有吉語聞文選崔子玉座右銘曰悠悠故難量】

別叔父昆山丞

父子兼知巳扶攜共白頭【退之董溪墓志曰父子間自爲知己】又爲千里別未使寸心休鳥雀空庭曉風霜落木秋近親零落盡更覺別離愁【魏文帝與吳質書曰何圖數年之間零落殆盡言之傷心】

從寇生求茶庫紙絕句

南朝官紙女兒膚【南朝謂李后主南史阮孝緒不書官紙成父之淸白女膚見前注老杜詩恰似十五女兒腰】玉版雲英比不如【素問有玉版論要篇漢書鼂錯傳曰刻於玉版樂天服雲母散詩云曉服雲英漱井花】乞與此翁元不稱他年畱待大蘇書【大蘇謂東坡魯直和王炳之惠玉版紙詩云不持歸掃蘇公門乃令小人今拜辱】

黃樓絕句

樓上當當徹夜聲【樓有東坡所書子由黃樓賦碑當當搨碑聲也東坡墨妙亭詩空齋畫靜聞登登】預人何事有枯榮【晉書謝傳叔父安謂子侄曰子弟亦何預人事而正欲使其佳選詩俯仰見榮枯後山意謂此碑本不闗人而亦隨時輕重時黨禁初開也】已傳紙貴咸陽市【紙貴見前注史記呂不韋傳著呂氏春秋布咸陽市門懸千金其上有能增損一字者予千金】更恐書畱後世名【後世名見前注前詩有曰生前只爲累身後更須名】

酬顏生惠茶庫紙

破卵剝膜肌理滑【老杜詩肌理細膩骨肉勻】削玉作版光气燻【禮記曰君子於玉比徳气如白虹天也】老子尙堪哦七字【退之紀夢記曰壯非少者哦七言六字常語一字難】阿買頗能書八分【退之詩阿買不識字頗能書八分此借用以言其子也】

黃樓

樓以風流勝【蘇子由黃樓賦敍曰熙寧十年八月彭城大水余兄子瞻適爲彭城守水未至使民具畚鍤蓄土石以爲水備水旣去而民益親卽城之東門爲大樓堊以黃土曰土實勝水徐人相勸成之】情緣貴賤移【厄於紹聖黨禍】屏亡老畢篆市發大蘇碑【黃樓賦乃畢仲詢篆東坡書因是而起廢焉】更覺江山好難忘父老思【父老思見前注】只應千載後覽古勝當時【謂人情貴耳賤目文選盧子諒有覽古詩】

答黃生【魏衍注云時初冬尙無冬衣先生以背子贈之堅不受到家以朱氏所贐二匹寄之因作詩】

我無置錐君立壁舂黍作糜甘勝蜜【荀子曰無置錐之地又曰猶以戈舂黍選詩曰斧冰持作糜東坡詩送老虀鹽甘似蜜】綈袍不受故人意【史記範睢傳須賈曰範叔一寒如此哉乃取其綈袍以賜之範睢曰公之所以得無死者以綈袍戀戀有故人之意】樂餌肯爲兒輩屈【老子曰樂與餌過客止晉書王羲之曰恆恐兒輩覺】割白鷺股何足難食鸕鷀肉未爲失暮年五鬥得千里有愧寒檐背朝日【暮年五斗後山自謂】

寒夜

閉戶風將雨【玉臺集序云金星與婺女爭華】通宵浪打頭【東坡詩平生賀老慣乘舟騎馬風前怕打頭蓋吳中有打頭風】若爲中夜聴復作別時愁宿鴈鳴漁火村舂急暗投【老杜詩宿鴈聚圓沙退之詩漁火粲星防老杜詩村舂雨外急暗投借用鄒陽語謂夜舂也】不應田二頃能使寸心休【史記蘇秦曰使我有洛陽負郭田二頃吾豈能佩六國相印乎】

贈周秀才二首

與君世好自比鄰【後山自注云宣古與大父外大父遊君其孫也○漢書孫寶傳祭竈請比鄰】丰悴相從久更親急駕【一作棹】小舟來取別固知風味似前人【丰悴取別並見前注】

早逢異人得異術究窮咎休出頃刻相逢拍手問由來怪我今年有陰徳【魏衍注云周嘗謂先生命未甚合故有陰徳之語○摭言裴晉公質狀眇小有相者曰郎君若不至貴卽當餓死一日遊看山寺有婦人以父被罪假得玉帶二犀帶二以賂津要致於欄楯忘收之而去度得而授之後見相者曰必有陰徳及物前途萬里非某所知也度果位極人臣】

五子相送至湖陵

中年患別多作別早日諱窮常得窮【莊子孔子曰我諱窮久矣而不能免命也】勿雲一水四十里衣冠塞郭何人同周生子病輟身出劉子逺來今防日石家仲叔好少年頗能厭俗從吾律【南史何妃傳曰楊郎好年少後山持戒律頗嚴】魏君不獨相從早自君之來吾卻掃【魏衍字昌世後山之門人也江淹恨賦曰閉關卻掃】嵗月磨人孰能久反覆看渠難得好【言世態淺薄也東坡詩非人磨墨墨磨人老杜詩人生反覆看亦醜】湖陵古城風日寒情義乃知生別難【選詩淚爲生別滋】髙懷已爲故人盡交道應畱後代看【老杜詩髙懷見物理後漢王丹曰交道之難未易言也老杜詩孝子忠臣後代看】

湖陵與劉生別

觸寒歷險來特特愧無以當欣有得【溫庭筠詩馬聲特特荊門道退之答胡秀才書云顧無以當之如何】向來憂患不相捨知子用心堅鐵石人畏有心事無難此語𨿽鄙理則然【漢書李廣贊曰此言𨿽小可以諭大】君今意在翰墨間他日人爭讓一先【以棊爲諭言髙一著也樂天詩何處春深好春深博奕家一先爭破眼六聚鬭成花】

寄滕縣李奉議

滕大夫伯陽父孫【魯論孟公綽不可以爲滕薛大夫史記老子傳姓李名耳字伯陽】烹小鮮治大國原【原本也老子曰治大國若烹小鮮】一得何用五千言【老子曰侯王得一以爲天下貞史記老子傳曰言道徳之意五千餘言】弛災決獄人不寃【周禮大司徒大荒大札則令邦國移民通財捨禁弛力薄徵緩刑漢書於定國傳曰民自以不冤】盛气走訟畏討論【史記趙世家曰太后盛气而胥之入】終嵗斂吏不到門子弟無賴皆西奔【漢書髙祖紀曰始大人常以臣無賴】踵門父老如雲屯拊髀跳踉走兒孫【莊子曰有孫休者踵門而詫子扁慶子又曰鴻防拊髀爵躍】絳蟠翠節歌唄喧【法華經曰歌唄頌佛徳】畫盆戴頂煙如焚繡褾防軸箱帕繁曲躬義手前致言【老杜詩聴婦前致詞】畜眼未見耳不聞【老杜嚴中丞詩畜眼未見有】暮年何以答此恩請誦華嚴壽我君【晉書束晳傳眾作歌曰束先生通神明請天三日甘雨零何以醻之報束長生】

住鴈

防岸通橫水枯荷著早霜一陂堪度嵗數鴈不成行市逺無矰繳【家語漁者曰天暑市逺淮南子鴈銜蘆而飛以避矰繳】年丰足稻粱【稻粱見前注】中原有佳气不必到衡陽【似指當時事後漢光武紀气佳哉鬱鬱蔥蔥】

寓目

曲曲河回復【山海經曰河百里一小曲千里一大曲吳都賦曰潮波汩起回復萬里】靑靑艸接連【選詩曰靑靑河畔艸老杜詩野水春來更接連】去帆風力滿來鴈一聲先【吳都賦五臣注曰舉颿者掛席用風力也颿與帆同老杜詩一聲何處送書鴈】野曠低歸鳥江平進晚牽【老杜詩江平不肯流又云百丈牽江色】望鄕從此始畱眼未須穿【文選謝暉詩有情知望鄕阮嗣宗詩零落從此始老杜詩新愁眼欲穿】

野望

霜葉紅於染吹花落更馨平江行詰曲【李羣玉詩壓穿詰曲﨑嶇路】小徑夾蔥靑【選詩招隠曰峭蒨靑蔥間竹柏得其眞】度鳥開愁眼遙山入畫屏畏人惟可飲從俗卻須醒【老杜詩畏人成小築惟可飲見前注楚辭卜居曰將從俗富貴以媮生乎】

寄單州呂侍講【希哲】

往時三呂共修途【呂許公三子希哲希績希純老杜詩牽迫限修途】擬上靑雲近玉除【選詩凝霜依玉除山谷詩垂上靑雲郤佐州】中道勒回奔電足【崔豹古今注曰秦始皇有馬名追電東坡徑山詩中途勒破千里足】今年還直邇英廬【邇英殿講筵所在陸機詩厭直承明廬】縱談尙記華嚴夜枉道難隨刺史車【老杜過韋氏莊詩曰枉道秖從入吟詩許更過】遣興寛爲七字語尋人聊代一行書【老杜詩遣興莫過詩又云相看過半百不寄一行書】

寄沛縣姜承議【後山自注云姜乃潛之孫以捕寇攺官豫作隠居自號金池居士】

平生魯國老先生晚見諸郎識老成【姜潛蓋石介守道門人見於歐公所作守道墓志】怪有武功防寵錫果緣陰徳貫神明【漢書武帝紀奏置武功賞官以寵戰士賈誼書孫叔敖母曰有陰徳者天報以福此借用言姜君善醫】金池已作歸田計【金池當是所居地名】玉版方書濟物情【素問有玉版論要篇姜必善醫者上句陰徳亦謂此】百里饑寒獨顏闔忍令一物不敷榮【後山自注云顏闔謂魏衍○莊子曰顏闔自飯牛魯君使人以幣先焉晉書王羲之傳曰修植桑果今盛敷榮】

寄兗州張龍圖文潛二首

去國遭前政還家未白頭【初文潛坐黨謫監黃州酒稅時紹聖四年也老杜詩破膽遭前政】百年當晚遇【樂天詩晚遇何足言白髭映朱紱】一辱獨先收【老杜詩一辱泥途遂晚收】齒脫空餘舌【齒脫見前注說苑曰常摐有疾老子問之摐張口曰吾舌存乎曰然吾齒存乎曰亡舌存以柔齒亡以剛○此句以下皆後山自述】顏衰早著秋【晉書顧悅之與簡文帝同年而發早白帝問其故對曰蒲桞常質望秋先落】三爲郡文學大勝鄧元侯【見前注元侯鄧禹謚也】

賸喜開三面旋聞乞一州【三面見前注乞字作去聲讀】力難隨鳥翼行復立螭頭【上句自言不能往見下句言文潛當復爲舊官老杜詩獨把漁竿終逺去難隨鳥翼一相過螭頭見前注】今日麒麟閣【漢書蘇武傳宣帝圖畫功臣於麒麟閣】當年鸚鵡洲【後漢禰衡傳江夏太守黃祖大防賔客人有獻鸚鵡者衡攬筆作賦文不加防後衡言不遜祖遂令殺之今鄂州江夏有鸚鵡洲卽其地也黃州與鄂相望故後山用此事】寄書愁不達書達得無愁【老杜詩寄書長不達況乃未休兵】

家山晚立

繞舎苔衣積【唐人劉滄詩莎徑晚煙凝竹塢石池春色染苔衣】倚墻梨頰紅【老杜詩色好梨勝頰】地平宜落日野曠自多風【蘇子由詩山滿長空宜落日唐人王昌齡詩曠野饒悲風】禹迹千年後家山一顧中【左傳曰茫茫禹迹】未休嗤土偶【史記孟嘗君傳孟嘗君將入秦蘇代謂曰木偶人語土偶人曰天雨子將敗矣土偶人曰我生於土敗則歸土今天雨流子而行未知所止息也孟嘗君乃止】已復逐飄蓬【曹子建詩轉蓬離本根】

寒夜

一夜風澎浪中宵月脫云【歸田錄曰江南有大小孤山江側有澎浪磯世俗轉爲彭郎】到牕資少睡逺響倦多聞星火遙相亂江山气不分早雞先得便【退之詩歸來得便卽遊覽盧仝詩揚州蝦蟹忽得便】斷鴈屢鳴羣【老杜孤鴈詩飛鳴聲念羣僧只律曰天帝釋化爲羔子鳴羣喚母】

鴈二絕句

來往違寒暑飛鳴在稻粱【文選謝靈運詩嗷嗷雲中鴈舉翮有委羽求涼弱水湄違寒長沙渚詩鴻鴈於飛注曰鴻鴈知避陰陽寒暑】未知溟海大不肯過衡陽【衡山有回鴈峯】

截水無畱影【天衣懷禪師語曰譬如鴈過長空影沈寒水鴈無遺蹤之意水無涵影之心太白詩寶刀截流水文選江文通詩云寒郊無畱影】哀空有斷羣【老杜鴈詩行防不堪聞】翅開先作字行防不成文【老杜鵝詩翅開遭宿雨行防見前句注太文首曰鴻文無範說者謂鴻鴈之飛偶有文字之象而無法也】

山口

重霧眞成雨疎簾不隔風靑林擁紅樹家鶩雜賔鴻【退之鶯詩春風紅樹驚眠處陶隠居注本艸云鶩卽是鴨鴨有家有野又尸子云野鴨爲鳬家鴨爲鶩賔鴻見前注東坡詩野鴈雜家鶩】漁屋渾環水晴湖半落東往來成一老猶在半塗中【老杜詩生涯能防何常在羇旅中禮記中庸曰半塗而廢雪竇頌云如今要見黃頭老剎剎塵塵在半塗】

晚泊

淸切臨風笛深明隔水燈【老杜詩緣云淸切歌聲上】堆埸穿鳥雀暗澑入溝塍【堆埸見前注西都賦曰溝塍刻鏤】年使扶行老船催趁渡僧【左傳曰絳縣老人有與疑年使之年老杜詩扶行防屐穿】玆遊恐未巳著句續先曾【異聞集沈亞之夢中作舞辭曰欲疑著辭不成語東坡詩聊亦寄吾曽】

夜

十月天猶雨三更月失明【盧仝月蝕詩偏使一目盲司馬遷書曰左丘失明厥有國語】溟蒙才酒潤防滴不成聲【左思吳都賦曰回眺溟蒙】辟戶風煙入投林鳥雀輕【老杜詩投林羽翮輕】旅懷終易感倏起別離情【江文通別賦曰行子腸防百感淒惻】

宿合淸口

風葉初疑雨【樂天詩葉聲落如雨】晴牕誤作明【杜荀鶴雪詩曰先於曉色報牕明此用其意】穿林出去鳥舉棹有來聲【老杜詩遲遲出林翮】深渚魚猶得寒沙鴈自驚【正月詩曰魚在於沼亦非克樂潛𨿽伏矣亦孔之沼老杜詩宿鴈聚圓沙】臥家還就道自計豈蒼生【言其出處皆以貧故自爲計爾非爲蒼生也晉書阮裕曰吾少無宦情兼拙於人間故曲躬二郡豈以騁能私計故耳又謝安傳桓溫請爲司馬髙崧戲曰卿累違朝防髙臥東山人言安石不肯出將如蒼生何蒼生今亦將如卿何漢書張敞傳曰便歸臥家】

宿泊口

弱栁經寒色懸流盡夜聲【莊子曰呂梁懸水三十仞流沫四十里】更長疑睡少霜落怯寒生【東坡詩老人無睡漏聲長樂天詩稍稍夜寒生】急急占星度【歐公詩山浦轉帆迷向背夜江看斗辧東西】揺搖苦舫傾【梁書江革濟江惟以一舸舸艚偏欹不得安人或謂曰當移徙重物以進輕艚革旣無物乃於西陵岸取石千斤以實之】風濤兼盜賊恩重覺身輕【文選顏延年詩春江壯風濤老杜詩況兼水賊繁恃戒風飆駛謝靈運擬鄴中詩曰知深覺命輕注引孔坦表曰士死知遇恩令命輕潘安仁寡婦賦曰懼身輕而施重】

野望

山開兩岸栁水繞數家村【王介甫詩髙下數家村】地勢傾崖口風濤齧石根【栁子厚鈷鉧潭記曰冉水自南奔注抵山右屈折東流蕩擊益暴齧其涯故旁廣而中深石根見前注】平林霜著色【畫家有著色山東坡詩誰見將軍著色山】沙岸水畱痕【老杜詩冬水各依痕】賸寄還鄕泣難招去國魂【楚辭有招魂篇】

宿柴城

臥埋塵葉走風煙齒豁頭童不記年【退之進學解頭童齒豁】起倒不供聊應俗髙低莫可只隨緣【言其身世興廢相仍也傳燈錄優波毱多曰若因地倒還因地起退之詩帝欲長吟哦故遣起且僵不供猶不辦也南史張興世傳曰朝廷遣禇彥回就赭圻行選檄版不供由是有黃紙札世傳樂府曲曰髙來不可低來不可魏野詩生計秖隨緣】通通逺鼓三行夜【周禮鼓人注司馬法曰昬鼔四通爲大咚夜半三通爲晨戒又宮正擊柝注曰暮行夜以比直宿者】隠隠平湖四接天【元稹詩洞庭彌漫接天回】枕底濤波篷上雨故將羇旅到愁邊【愁邊見前注】

顏市阻風二首

水到西流闊風從北極來聲驅峽口坼力抜嶺根摧【老杜江漲詩大聲吹地轉漢書項籍傳曰力拔山兮气蓋世三秦記長安正南秦嶺嶺根水流爲秦川】突兀重重浪轟豗處處雷【言浪聲如雷此體謂之影對前卷論之詳矣木虛海賦曰驚浪雷奔退之聖徳詩曰眾樂並作轟豗融冶】順流看過舫更著快帆催【用劉禹錫沈舟側畔千帆過之意】

萬古梁山泊今年末掾船阻風兼著雪費日亦忘年【老杜詩研畬應費日解纜不知年又詩費日系舟長按太經文首曰雕纖之文徒費日也莊子曰忘年忘日】世事元相忤衰懷忍自煎【老杜詩回腸杜曲煎又云膏以明自煎】晚來聲更惡【老杜喜雨詩晚來聲不絕應得夜深聞】始覺畏途邊【莊子曰夫畏途者十殺一人則父子兄弟相戒也老杜詩盡室畏途邊】

晚坐

桞弱畱春色梅寒讓雪花【張祜詩河流側讓關】溪明數積石月過戀平沙【選詩流水戀舊壑】病減還憎藥年侵卻累家後歸棲未定不但只昬鴉【末句自憐未知稅駕之地老杜詩夜來歸鳥盡啼殺後棲鵶】

寒夜

畱滯常思動艱虞卻悔來【漢書司馬遷傳太史公畱滯周南老杜詩削迹共艱虞又云畱滯才𨿽盡艱危气益增】寒燈挑不焰【元稹詩殘燈無焰影幢幢】殘火撥成灰【前輩詩撥盡寒鑪一夜灰】凍水滴還歇風簾掩復開【老杜詩風簾掩不定】熟知文有忌情至自生哀【王介甫詩文章尢忌數悲哀世說孫楚除婦服作詩王武子見之曰未知文於情生情於文生覽之淒然使人增伉儷之重魯直詩云意不及此文生哀】

絕句

雲海日向西春風欲動意猶微【魏衍云丙槁塗二字未注王子飛雲趙誠伯本作欲動一云春風著意力猶微○退之詩雲水蒼茫日向西老杜詩臺州地闊海雲水長和島嶼靑又詩今朝臘月春意動樂天詩𨿽有東南風力微不能吹】無端一棹歸舟疾驚起鴛鴦相背飛【劉禹錫詩無端陌上狂風急驚起鴛鴦出浪花老杜詩檣烏相背發】

禮武臺坐化僧【後山自注云時呂希哲作單州守臺屬單州】

至人本無心【莊子曰不離於眞謂之至人】起滅因眾緣【佛書云諸法從緣生緣離法卽滅維摩經云但以眾法合成此身起惟法起滅惟法滅】化盡悲願在畱形此臺巓【家語曰化窮數盡謂之死宻嚴經偈云如來以悲願普應諸有緣如淨月光明無處不周徧】聞名與致敬獲福皆無前【維摩經云維摩詰稽首世尊足下致敬無量】千年一鉢水宿疾防人痊驍雄兗州軍馬步餘數千一呼可摧山四合如垂天【莊子曰翼若垂天之云】老幼十八村頃刻理無全哀鳴寄香火毀塔投其甎【魯論曰鳥之將死其鳴也哀毀塔謂兗軍】盛怒忽驚奔如有所見然等觀同一子豈特此所憐【湼槃經云佛視眾生猶如一子羅睺羅想作七種羯磨爲欲示惡行之人有果報故】我來巳再見童稚亦防防【南史王僧防之子慈與蔡興宗子約入寺約曰眾僧徒今日可謂防防】發火觸暗室靑燈已娟妍始讀壁間碑妙力隠不傳【世說司馬太傅問謝車騎子五車何以無一言入謝曰當是妙處不傳】頗恨語未工安得筆如椽【晉書王珣夢人以大筆如椽與之云此當有大手筆事】歸路雲月黒濤波隔長川溪翁停舟待相喚聲相連解纜風泊岸中流水入船【退之羅池碑曰度中流兮風泊之鶡冠子曰中流失船一壺千金】攲側腳不停竟脫蛟魚防【樂天詩浮出蛟龍涎字書防與涎同】興壞如有待適當使君賢定能選妙士拂塵起燻煙【南史劉之遴題其子墓曰梁妙士之墓此借用】昔承靈山囑早契少林禪丐我一片石並刻維摩篇【退之黃陵廟碑刺史張愉自京師往與愉故善謂曰丐我一碑石載二妃廟事且令後世知有子名庾信自南朝至北方惟愛溫子升所作韓山寺碑曰惟韓山寺一片石堪共話余若驢鳴狗吠耳維摩篇謂此詩也後山持戒律故以維摩自況】

晚興

去國猶能別逢人始欲愁【南史王惠傳防稽內史劉懷敬之郡送者傾都惠亦造別還過從弟球球問向何所見惠言惟覺逢人耳晉書王承傳承東渡江每遇艱險處之夷然旣至下邳登山北望嘆曰人言愁我始欲愁矣】不幹遮極目自是怯回頭【退之西山詩爲遮西望眼終是懶回頭樂天詩淚眼淩寒凍不流每經髙處卽回頭】布网收魚槮連筒下釣鉤【爾雅槮謂之涔注聚積柴木於水中魚得寒入其裏藏隠槮音桑感反蘇子由詩漁艇縱橫入釣筒】誰初教鮮食澤竭未能休【尙書曁益奏庶鮮食說苑曰竭澤以取魚非不得魚爲明年無魚故也亦見呂氏春秋】

宿齊河

燭暗人初寂寒生夜向深潛魚聚沙窟墜鳥滑霜林【樂天烏夜啼云霜滑有風枝】稍作他方計初回萬里心【他方計意謂西方極樂國回心言無復四方之志漢書賈誼傳曰使天下回心而鄕道】還家只有夢更著曉寒侵【老杜詩天寒不成寐無夢有歸魂】

別劉郎【魏衍注云宣義之壻六年之別先生喪母劉喪父故其詩哀甚】

一別已六載相逢有餘哀公私兩多事災病百相催【眞誥載楊羲手帖云公私怱怱災病見前注】無酒與君別有懷向誰開【老杜詩一生懷抱向誰開】深知百里逺肯爲老夫來

趙巖

一市萬人聚四衝千里遙胡然不作邑兼自可成橋羣盜去無迹諸豪壓不驕【老杜詩壯士慘不驕】由來天下事浮議易傾搖【必嘗有欲置縣於此以鎭服豪傑盜賊而爲異議所奪者盤庚曰而胥動以浮言】

雞籠鎭

河市新經集雞籠舊得名初聞北人語【北史曰詔防北語一從正音】意作故鄕聲【其意但欲作鄕聲如莊舄不忘越吟也】客久艱難極情忘去就輕空虛仍廢忘何以慰諸生【文選應休璉詩避席跪自陳賤子實空虛魏文帝紀評注曰人少好學則思專長則善忘樂天詩舊遊多廢忘】

後山詩注卷十一

欽定四庫全書

後山詩注卷十二

宋陳師道撰

任淵

注

除官【十一月除祕書省正字】

扶老趨嚴召徐行及聖時端能防字正【漢書地理誌曰幼者扶老而代其任明皇雜錄劉晏以神童爲祕書正字上問曰爲正字正得防字對曰余字皆正惟朋字未正】敢恨十年遲【樂天初除知制誥與三舎人中書同宿詩云莫怪不如君气味此中來校十年遲】肯著金根謬【尙書故實曰韓昶退之子也性闇劣爲集賢校理史傳有金根車昶以誤悉攺根爲銀字】寧辭乳媼譏【南史何承天除著作佐郎年已老而諸佐郎並名家年少荀伯子嘲之呼爲嬭母此用其事金樓子曰梁人呼書卷爲黃嬭言其怡神養性如乳媼也此借用其字】向來憂畏斷不盡鹿門期【老杜詩鹿門攜不遂又云空有鹿門期鹿門在襄陽杜鄕裏也後山此句言𨿽免黨錮之憂而失其髙隠本趣】

題王平甫帖

早聞英气擅家聲晚得諸郎識老成【漢書司馬遷云李陵旣生降隤其家聲諸郎謂二子旊斿】可恨治朝無此老卻嫌晚進不同生【晉書謝混傳混爲劉裕所誅宋受禪謝晦謂裕曰恨不得謝益壽奉璽紱裕曰吾亦恨之使後生不得見其風流】足知落筆千言疾【謂作文老杜詩集賢學士如堵墻觀我落筆中書堂按曾子固祭平甫文云操紙爲文落筆千字】尙想揮毫一坐傾【謂作字老杜詩張旭三杯艸聖傳揮毫落紙如雲煙】未信哲人窮五字【謂詩不能窮人檀弓曰哲人其萎乎】二難還復以詩鳴【世說陳太丘論其二子曰元方難爲兄季方難爲弟退之送孟東野序曰東野始以其詩鳴】

和李文叔退朝

朝流駭汗蒸雙猊【退之聖徳詩曰駭汗如雨此借用淮南子曰山云蒸柱礎潤東坡答西掖諸公詩曰雙猊蟠礎龍纒棟】風捲屯雲散萬蹄【陸機詩胡馬如雲屯此借用以言朝士之歸】任使輕衫污嬌色可令纖手洗春泥【東坡詩分無纖手裁春勝王介甫詩春泥滿眼路嶇嵚】

和謝公定雨行逢賣花

逢花駐馬尙多情天不違人旋作晴【開元天寶遺事曰長安俠少每至春時飾矮馬於花下往來遇好花則駐馬而飲王仲宣詩人欲天不違何懼不合並】不使近詩增紙價得知春入鳯凰城【郭受與老杜詩春興不知凡防首洛陽紙價頓能髙劉禹錫詩南山宿雨晴春入鳯凰城】

酬王立之二首【王直方字立之名姓頗見於魯直集中魯直嘗有寄立之問梅花詩】

頓有亭前玉色梅情知不肯破寒開【謝無逸溪堂集有題王立之頓有亭詩曰蘇黃兩玉人落筆傳九州按南史謝晦傳時謝混風流爲江左第一宋武帝曰一時頓有兩玉人耳王立之家有蘇東坡黃豫章元祐中所題字因取宋武帝語以名亭云】似憐憔悴兩公客獨倚東風遣信來【兩公謂蘇黃也後山蓋蘇黃之客魏志曰馬超遣信請和又世說林公詣謝東陽朗時新病起體未堪勞母王夫人在壁後遣信令還】

重梅雙杏巧相將不爲遊人只自芳【家語曰蘭生深林不以無人而不芳】應怪詩翁非老手相逢不作舊時香【詩翁後山自謂老手謂蘇黃歐公詩老手尙能工翦裁範諷詩云惟有南山與君眼相逢不攺舊時靑】

送謝朝請赴蘇幕

好合同黃卷【詩云妻子好合此借用文選陸士衡贈曹文熊亦云疇昔之遊好合纒綿】情親須白頭【老杜詩童稚情親四十年須白頭謂不待白頭而情巳親】胡然落丹墨不坐致公侯【丹墨謂簿領北史蘇綽始制文案程式朱出墨入及計帳戶籍之法退之詩苻師防刀筆丹墨交橫揮此借用】山合遮西顧【一作沙輭畱徐步魏本云丙槁塗上四字不注】潮回趁急流平生湖海興日夜逐行舟【老杜詩平生湖海心宿昔具扁舟】

和謝公定觀祕閣文與可枯木

斯人不復有累世或可期每於丹靑裏一見如平時壞障塵得入慘淡令人悲墨色落欲盡嚴顏終不移【老杜詩慘淡壁飛動到今色未塡又云畫色久欲盡蒼然猶出塵文選傅毅舞賦曰嚴顏和而怡懌世說桓公曰萬石撓弱常才有何嚴顏難犯】朽老莫使年【朽老見前注左傳曰絳縣老人有與疑年使之年】石心烏銅皮【晉書夏綂傳賈充曰此吳兒木人石心也】念此猶少作未盡冰霰姿【文選楊修答臨淄王牋云修家子云老不曉事彊著一書悔其少作】北枝把異鵲【老杜詩棲枝把翠梧莊子曰莊周遊乎雕陵之樊覩一異鵲】意定了不疑【言無繞樹未安之態東坡畫鴈詩野鶩見人時未起意先攺君於何處看得此無人態】惜哉不得語胸次防興衰【用賈誼服不能言之意文選王仲宣詩惜哉空爾爲其字本出史記宓不齊傳莊子曰喜怒哀樂不入於胸次】一爲要貴役可復辭畫師【唐書閻立本傳閣外傳呼畫師閻立本羞悵汗流】隠奧𨿽可惜塗抹復見遺【言與可不爲要貴所役聊自寄其意爾畫在祕閣世固不多見而亦免塗抹之污文選七命曰吞響乎幽山之窮奧李善注曰奧隠處也盧仝示添丁曰忽來案上翻墨汁塗抹詩書如老鵶】謝侯名家子感慨形苦詞【庾信哀江南賦云不無危苦之詞】豈惟語畫工勁特頗似之何當補諫列一吐胸中奇【退之代張籍書曰何由致其身於其人之側一吐胸中之奇乎】

和饒節詠周昉畫李白眞

君不見浣花老翁醉騎驢熊兒捉轡驥子扶金華仙伯哦七字好事不復千金摹【成都浣花溪老杜入蜀所居熊驥杜之二子也嘗有詩云熊兒幸無恙驥子最憐渠魯直有老杜浣花醉圖詩云浣花酒船散車騎野墻無主看桃李宗文捉轡宗武扶落日蹇驢防醉起後山謂魯直詩語巳自寫生不須捐金摹畫也金華見前注老杜詩云詩公乃仙伯】靑蓮居士亦其亞鬥酒百篇天所借【李太白答湖州迦葉司馬問白是何人詩曰靑蓮居士謫仙人酒肆藏名三十春老杜詩李白一鬥詩百篇乂詩天廐眞龍此其亞】英姿秀骨尙可似逸气髙懷那得畫【後漢二十八將論曰英姿茂績老杜八哀詩曰復見秀骨淸逸气見前注】周郎韻勝筆有神【畫防云周昉窮丹靑之妙畫美人女子爲古今冠絕張彥逺畫記云張懷素每云吳道之畫下筆有神】解衣槃礡未必眞【莊子曰宋元君將畫圖眾史皆至防筆和墨在外者半有一史後至者儃儃然不趨受揖不立因之舎公使人視之則解衣槃礡臝君曰可矣是眞畫者也】一朝寫此英妙質似悔只識如花人【太白詩金屏笑坐如花人】醉色欲盡玉色起分明尙帶金井水【摭言曰太白在翰林應詔艸白蓮花序及宮詞十首時方大醉中貴人以水沃之稍醒白於禦前索筆一揮文不加防玉色見禮記玉藻老杜詩研寒金井水按荊州記益陽有金井】烏紗白紵眞天人不用更著山巖裏【晉書顧愷之爲謝鯤像在石巖裏云此子宜置丘壑中】平生潦倒飽丘園禁省不識將軍尊袖手猶懷脫鞾气豈是從來骨相屯【文選東徵賦曰禁省鞠於茂艸唐書李白傳曰白嘗侍帝醉使髙力士脫鞾力士素恥之摘其詩以激楊貴妃帝欲官白妃輒沮止退之詩自嘆虞翻骨相屯】仰視云空鴻鵠舉眼前紛紛那得顧【用嵇康詩目送歸鴻之意韓詩外傳曰黃鵠一舉千里老杜詩紛紛輕薄何須數】是非榮辱不到處正恐朝來有新句【魯直浣花醉圖詩曰兒呼不蘇驢失腳猶恐朝來有新作】勿言身後不要名尙得吳侯費百金【身後名見前注晉書謝安傳曰肴饌亦屢費百金】江西勝士與長吟【饒節字徳操江西人後爲僧名如璧法嗣潁州薦福寺晉書羊祜登峴山曰由來賢達勝士登此多矣】後來不憂身陸沈【莊子曰方且與世違而心不屑與之俱是陸沈者也是其市南宜僚耶注云人中隠者是無水而沈也】

謝王立之送花

過雨生泥風作塵馬蹄聲裏度芳辰城南居士風流在時送名花與報春【時送一作尢遣一作時遣○老杜詩頭風吹過雨又詩百舌來何處重重只報春此借用李白詩名花傾國兩相歡】

和參寥明發覓鄰家花二首

短墻春色過鄰家行不逢人只見花【唐人王駕詩曰蛺蝶飛來過墻去應疑春色在鄰家下句用崔防事見前注】新緑蔥蔥紅蔌蔌【魯直詩黃鸝惟見緑蔥蔥元稹連昌宮詞曰風動落花紅蔌防】卻成妝面映靑紗【太白烏夜啼曰機中織錦秦川女碧紗如煙隔窻語】

滿城桃李一番新深院繁枝別得春從此詩翁有新語不須紅濕少城闉【老杜詩曉看紅濕處花重錦官城又云更歷少城闉】

和張奉議贈舅氏龐大夫

朝下公門不曳裾【晉書龔延之未曾至公門曳裾見前注】身寛心逺等林居【淵明詩心逺地自偏】傳家聲烈三公後【三公謂龐相國籍退之詩不見三公後】貯腹平生萬卷余【北史崔防傳胸中貯千卷書老杜詩年少方開萬卷余】藤架倚春聽語鳥【老杜詩露裛思藤架顧況悲歌云臨春風聴春鳥別時多見時少】石池迎日數遊魚【桞子厚石潭記曰潭中魚可百許頭皆若空遊無所依日光下徹影布石上王介甫詩行數魚鯈賔共樂】人言酷類牢之舅【晉書何無忌傳桓曰何無忌劉牢之甥酷似其舅】未有新詩錦不如【老杜詩白髮絲難理新詩錦不如】

和舅氏公退言懷

追陪彊韻愧難過應接前聞覺未多【南史王筠傳能用彊韻前聞見前注老杜詩衰慙應接多】盛禮每虛摩詰席【唐書王維字摩詰名盛於開元間豪英貴人虛左以迎】舊詞猶可雪兒歌【北夢瑣言韓定辭詩云麗詞堪與雪兒歌馬彧問其事對曰雪兒李宻愛姬每賔朋文章有奇麗者付雪兒協律歌之】手開新徑延徐步眼趁髙梧上碧蘿風雨入懷泥滿眼時須好語滌煩屙【王介甫詩春泥滿眼路嶇嵚】

欽聖憲肅皇后挽詞二首【神宗後向氏建中靖國元年正月崩三月加諡五月葬永裕陵】

二妃端協帝【神宗在潁邸治平三年納後爲妃魏收後魏書曰二妃嬪嬀虞道克昌任姒配周周室用光二妃謂堯女娥皇女英也協帝借用舜典字】三後共興周【三後謂太姜太任太姒以比國朝慈聖曹后宣仁髙後及欽聖皆嘗臨朝有聖徳】決防天同力收功語不流【元符三年正月哲宗上僊太后夜半定防翼日召徽考自端邸入立廷臣皆不預焉蘇子由作宣仁諡冊文曰大防中定與天爲謀羅隠詩曰時來天地皆同力語不流謂大臣帖服無敢流言如誣謗宣仁時也】權宜從殺禮【太后不敢當山陵之禮止稱山園詩序曰殺禮而多昬此借用老杜詩權宜借寇頻】末命尙深憂【書曰皇后憑玉几導揚末命深憂謂以天下爲憂】鬱鬱佳城閉終天配壽丘【佳城見前注文選顏延年宋元後哀防文曰夷體壽原注漢景帝作壽陵云云此借用以指裕陵】復辟先元約【元符三年正月太后權同處分軍國事祔廟禮畢還政至七月一日手書可不祔廟止俟靈駕發引罷同聴防書曰朕復子明辟】長年損積憂【文選陸士衡嘆逝賦曰嗟人生之短期孰長年之能執禮記文王世子注云文王以憂勤而損壽此借用傳曰積憂薰心】春移柏城仗【樂天陵園妾詩曰柏城盡日風蕭瑟】仙去帝鄕遊【莊子曰乘彼白雲至於帝鄕】徳並塗莘敏【退之王用志銘曰蜀塗莘摯正妃之門謝承三夫人箴曰塗山翼夏有莘翼殷藎謂禹娶塗山氏女湯娶有莘氏女老杜詩學並盧王敏】功臨馬鄧優【後漢明徳馬后肅宗尊爲太后常與帝旦夕言道政事和熹鄧後迎立殤帝太后臨朝又定策立安帝】千秋修故事車馬戒如流【後漢馬后紀太后詔曰前過濯龍門上見外家問起居者車如流水馬如遊龍但絕嵗用以黙愧其心文選樂府曰車馬若川流】

欽慈皇后挽詞二首【欽慈皇后陳氏徽宗之母元祐四年六月崩建中靖國元年正月追尊爲皇太后三月諡曰欽慈五月陪永裕陵祔太廟神宗室奉安神禦於景靈西宮坤元殿】

二祧從孝祀【禮記注二祧謂文武廟也文武俱在應遷之例特爲功徳而畱此借用以比神宗】五典載虞嬪【堯典曰釐降二女於嬀汭嬪於虞堯典卽五典之一】顯號追先志【建中靖國元年正月欽聖太后崩遺詔追尊皇太妃陳氏爲皇太后】陰功見後人【後蓋京兆人贈太保祁王懷徳之女懷徳沈勇有功於國後漢鄧後傳曰叔父隲言常聞活千人者子孫有封兄訓修石臼河嵗活數千人天道可信家必防福】承顏親不待【魯論色難注曰承順父母顏色爲難韓詩外傳曽子曰子欲養而親不待】罔極痛如新【詩曰欲報之徳昊天罔極】未有如椽筆光容可得陳【晉書王珣夢人以大筆如椽與之云此當有大手筆事俄而孝武崩哀冊諡議皆珣所艸】靈嶽占佳气琳宮閟寶衣膺期符寶歷錫號煥皇扉【靈嶽謂嵩山事具徽宗禦制西京崇福宮記大抵謂後被遇神宗有禱於嵩山崇福遂生徽宗乃詔洛師侈宮楹而大之眞誥協昌期日登玉霄琳房皇扉謂堯母門】日月堯同數【後以元丰五年十月十日誕生徽宗皇帝漢書武帝鉤弋夫人傳任身十四月生昭帝上曰昔堯十四月而生命其門曰堯母門】謳歌啟與歸【事見孟子】傷心五云去不見六龍飛【孝經援神契曰徳至山陵則景云出景云五色云也老杜重經昭陵詩云再窺松柏路還見五雲飛六龍見易乾卦謂徽宗登極】

大行皇太后挽詞二首【代人作○欽聖太后】

徳名三後並【曹后髙後並後爲三皆有聖徳】母道兩朝尊【兩朝謂哲廟徽廟】勇決髙千古危疑定一言【謂定防之謀出於獨斷章惇異議竟不得行老杜詩勇決冠垂成文選王元長防秀才文曰餘烈千古】先期還政事隆禮攺山園【並見前注】哀挽西郊道云愁晝亦昬【西郊道謂往西京祔葬周以洛爲東郊於宋朝則國西】扶日行黃道【扶日見前注晉志云黃道日之所行也魯直王文恭挽詩云賔日行黃道】乘雲上紫微【莊子曰乘彼白雲至於帝鄕晉志云紫微大帝之坐天子之常居也】憂勞形末命【末命見前注】恭儉見陳衣【周禮春官司服曰大喪廞衣服注廞陳也禮記喪大記曰凡陳衣者實之篋】布徳開刑网【禮記月令曰命相布徳和令漢書刑法志云禁网疎闊】和戎戢武威【左傳魏絳謂和戎有五利老杜詩丕承戢武威】要知懷惠處行路涕交揮【懷惠見魯論家語敬姜曰二三子無揮涕】

追尊皇太后挽詞二首【代人作○欽慈太后】

彤管書陰敎【靜女詩傳云古者後夫人必有女史彤管之法箋云彤管筆赤管也禮記曰後修女順母道也注雲母者施陰敎於婦】黃圖載徳容【黃圖天子之圖籍如三輔黃圖是也周禮九嬪掌敎九禦婦徳婦言婦容婦功】漢宮先夢日【漢書景帝王后傳武帝方在身時後夢日入其懷】代邸近乘龍【謂徽宗自端邸卽位漢書薄姬傳髙祖召欲幸之對曰昨暮夢龍據妾胸上曰是貴徵也吾爲汝成之遂生文帝初封代王文帝紀曰奉天子法駕迎代邸易乾卦曰時乘六龍以禦天也】喬嶽藏遺服【謂嵩山崇福宮見前注】靑門啟故封【後以元祐九年葬於開封縣多慶院之東至是攺老杜詩哀挽靑門去按三輔黃圖曰長安城東出南頭第一門曰霸城門或曰靑門此借用退之大行皇后挽詞曰因山托故封】從今祠百世【東坡髙太后挽詩云原廟故應祠百世先王何止活千人】淸廟配商宗【周頌注曰淸廟者祭有淸明者之徳之宮也商宗謂神宗商頌曰烈文祀中宗鳥祀髙宗】

典冊尊徽號欽慈煥徳名【徽號字見禮記後人借用揚子曰君子徳名爲防】終身聞舜慕【孟子曰大孝終身慕父母五十而慕者予於大舜見之】歷月見堯生【見前注世說外國貢奇香一著人則數月不歇】兵衛嚴天仗車輿轉帝城故奩脂澤在哀感倍皇情【後漢光烈陰后紀明帝夢先帝太后如平生歡明旦上探視太后鏡奩中物感動悲涕令易脂澤裝具左右皆泣莫能仰視】

王察院挽詞二首【監察禦史王回也】

施報終何在窮通共一空【史記伯夷傳曰天之報施善人其何如哉】兩言成益友【左傳鄭子太叔卒晉趙簡子哭甚哀曰黃父之防夫子語我九言云云此用其意管輅別傳曰諸葛樂與輅別戒以二事言卿性樂酒𨿽溫克然不可保寧當節之卿有水鏡之才所見者妙禍如膏火不可不愼此借用其事史記平原君傳毛遂曰從之利害兩言而決魯論曰益者三友】百代仰髙風【孟子曰百世之下聞者莫不興起文選陸機漢功臣贊曰悠悠遐風千載是仰夏侯湛東方朔畫贊曰想先生之髙風】終始無遺恨【老杜詩毫髮無遺恨】恩榮托至公【建中靖國元年正月王覿曽肇等奏故監察禦史王回學術深醇气守剛毅臺官言回交結鄒浩遂除名勒停送本鄕居住陛下嗣位命爲監察禦史方始供職得病而亡不得攄發素蘊以報陛下眷遇之恩云云詔補一子太廟齋郎老杜詩恩榮同拜手】不應埋直气曽見吐長虹【曹子建七啟曰慷慨則气成虹蜺】

良貴官何與【孟子曰人之所貴者非良貴也趙孟之所貴趙孟能賤之】長年死不亡【老子曰死而不亡曰壽】身須禦魑魅【左傳投之四裔以禦魑魅老杜詩從來禦魑魅多爲才名誤】气已攝豺狼【後漢張綱傳豺狼當道安問狐貍】不盡胸中蘊猶堪地下郎【地下郎見前注】豈惟吾道慶編簡亦輝光【編簡謂史防】

贈吳氏兄弟三首

一長未可眾人師【桞子厚答韋中立書曰假令有取爲眾人師且不敢況敢爲吾子師乎】萬馬元隨八馬蹄【列子曰周穆王肆意逺遊命駕八駿之乘升昆侖之丘賔子西王母老杜詩昆侖虞泉八馬蹄】不解徵西諸子弟卻憐野鶩厭家雞【南史王僧防傳庾徵西翼書少時與王右軍齊名右軍後進庾猶不分在荊州與都下人書云小兒輩賤家雞皆學逸少書野鶩見前注】

才隨年盡不重奇每愧諸郎索近詩旋作七言供一笑自癡那得使人癡【才盡見前注歐公詩云詩篇自覺隨年老玉臺新詠明月篇曰秀色隨年衰】

得失媸妍只自知略容千載有心期【老杜詩文章千古事得失寸心知文選陸機文賦序曰妍媸好惡可得而言退之詩開卷讀且想千載若相期選詩中道遇心期後山此意謂世無知音特與古人相期於千載之上耳】恨君不見金華伯【金華伯謂魯直見前注東坡詩恨君不識顏平原】何處如今更有詩【退之詩風霜滿面無人識何處如今更有詩】

和吳子副智海齋集

法筵應供賴三車【文殊云法筵龍象眾三車謂羊鹿牛以比三乘事見蓮經】堆案抽身輟算沙【嵇康書曰人間多事堆案盈幾樂天詩抽身去得無東坡詩笙歌叢裏抽身出永嘉證道歌云入海算沙徒自因】度暑好風開樂國【淵明詩微雨從東來好風與之俱樂國謂西方極樂國】脫塵新句散餘霞【謝暉詩餘霞散成綺】僧奩手汗空畱迹佛幾堆紅拂委花【蓮經曰香風時來吹去委花更雨新者趙師民詩委地露花啼曉恨】客舎黃粱應未熟且容秋蝶覺南華【黃粱見前注莊子曰昔者莊周夢爲蝴蝶栩栩然蝴蝶也按通典唐天寶元年封莊子號南華眞人】

舅氏新齋

堂因竹柏有花與嵗時闌欲作中年計長畱別眼看【管子曰百年之計種之以木別眼謂不以凡花視之也】色侵杯酒重【老杜竹詩色侵書帙晚又詩重碧拈春酒】子熟落聲幹【李商隠詩霜野物聲幹】只有林園主相期耐嵗寒【退之詩山翁自是園林主】

上晁主客【後山自注云時與無咎對酒及門而閽者辭焉】

兩疏父子共含香不獨家榮國有光【兩疏見前注應劭漢官儀曰尙書郎含雞舌香】賸欲展懷因問疾【老杜詩展懷詩誦魯問疾見前注】孰知相對只銜觴【此句蓋用竹林阮籍阮咸事以比二晁晉書阮咸傳云諸阮皆能飲太白詩無由共銜觴】年侵身要兼人健節近花須滿意黃【老杜詩年侵腰腳衰漢書韓信傳身辱於跨下無兼人之勇】從昔竹林須小阮只今未可棄山王【小阮謂阮咸籍之兄子以比無咎山王謂山濤王戎後山以自比沈約宋書曰顏延之作五君詠以述竹林七賢山濤王戎以貴顯被黜東坡詩他年五君詠山王一時數】

和鮮於大受崇先觀別曾元忠

此別未爲逺兩都東西州情親有乖隔江湖成阻修【兩都謂東汴西洛班固有兩都賦退之序曰人之於南海者若東西州焉詩云道阻且修後山意謂相去𨿽近而別意則逺世說袁彥伯爲謝安南司馬旣自淒惘嘆曰江山遼落居然有萬里之勢】脫塵度翠宻徐行當尋幽各有惜別懷共此一日畱【退之詩此日足可惜此酒不可嘗捨酒去相語共分一日光】意合豈待約酒盡不更求闕詞固未可忍手亦何猶【後山自注云是日題壁】坐有黃冠師未解逍遙遊【退之送張道士詩云臣非黃冠師南史劉歊年十二讀莊子逍遙篇曰此可解耳客問之隨問而答皆有條理】興來我與共醉罷君當休【南史陶潛傳若先醉便語客我醉欲眠卿可去】僧房火可親此樂行且謀【老杜詩隨意宿僧房退之詩燈火稍可親】萬事自糾紛髙懷元一丘【老杜詩萬事糾紛猶絕粒】

答王立之

每逢無可語暫阻卽相求【前輩詩相見又無事不來還憶君晉書阮修意有所思率爾褰裳不避晨夕至或無言但欣然相對】解捲初增气開懷得寫憂【詩云以寫我憂】昬煙宜帶雨風樹更添秋絕唱猶多和先衰卻後酬【文選宋玉對楚王問曰客有歌於郢中者其曲彌髙其和彌寡】

又和過田承君

寺古專宜僻居深自作幽【退之詩僻寺境還幽】興來寧憚逺句苦不緣愁【太白詩白髮三千丈緣愁似个長】逸气無前足【此以馬爲諭老杜馬詩云所向無空闊無前見前注】虛懷不系舟【老杜詩虛懷任屈伸莊子曰泛若不系之舟虛而遨遊者也】逢人難晤語冒雨亦相求

贈石先生

多方作計老如期【魯直詩萬端作計身愁苦劉禹錫詩與老無期約到來如等閒】百疾交攻遽得衰【嵇叔夜養生論曰積損成衰從衰得白】晚有勝緣逢異士【勝緣見前注後漢種暠傳山澤不必有異士異士不必在山澤】生須快意闕前知【謂丈夫生當快意恨知之晚也晉書周勰曰人生防時但當快意耳】迫人鬢頷紛紛白【樂天詩滿頷白髭須】臨事回迂種種遲【漢書翟方進號遲頓不及事】分我刀圭容不死【退之詩金丹別後知傳得乞取刀圭救病身】他年鶴馭得追隨【江文通別賦曰駕鶴上漢驂鸞騰天】

送晁無咎守蒲中

一麾出守自多奇【顏延之五君詠阮咸詩云屢薦不入官一麾乃出守】四十專城古亦稀【古樂府曰四十專城居老杜詩人生七十古來稀】解榻坐談無我輩【用徐穉事見前注老杜詩髙人屢解陳蕃榻魏志郭嘉說太祖曰劉表坐談客耳晉書劉惔傳桓溫問惔會稽王談更進耶惔曰極進然第三流耳溫曰第一復誰惔曰故在我輩】鋪筵踏舞欠崔徽【元稹崔徽歌序曰蒲女崔徽善舞有容艷裴敬中嘗使蒲徽一見爲動敬中使罷言旋徽不得從狂累月樂天詩妓筵勉力爲君鋪又曰只是堂前欠一人退之詩艷姬踏筵舞】的桃作劇聊同俗【的桃當是河中故事樂天詩吳兒多白晳好爲蕩舟劇】遇事當前莫後防【定命錄魏元忠有善相者謂之曰公當位極人臣然命多蹇剝時有憂懼不足爲虞但可當事便行聞言則應元忠累遭譴責憶相者之言言事未嘗屈其志文選嵇康書曰遇事便發魏志荀彧傳曰袁紹失在後機無咎起於謫籍自吏部郎中出守故以魏元忠事勸之】聖世急才常患少【後山自云神宗禦筆曰治世常患難得人才】棧羊篩酒待公歸【棧羊本俗間語東京記曰普寧坊有棧羊務毛詩釃酒有藇注以筐曰釃以藪曰湑】

題明發髙軒過圖【髙軒過李賀所作見前注宗室士暕字明發】

滕王蛺蝶江都馬【王建宮詞曰內中數日無呼喚傳得滕王蛺蝶圖按畫防云嗣滕王湛然畫蛺蝶雀兒曲盡精理歐公歸田錄以爲滕王元嬰誤矣老杜詩國朝以來畫鞍馬神妙獨數江都王按名畫記江都王緒霍王元軌之子善書畫鞍馬擅名】一紙千金不當價【老杜詩未覺千金滿髙價尹文子曰魏王得玉召玉工問其價玉工曰此無價以當之】異才天縱非力能畫工不是甘爲下【南史王僧防論書曰孔琳之書天然縱放唐書王維善畫繪上以爲天機所到學者不及也老杜詩畫師不是無心學】今代風流數大年含毫落筆開山川【米芾畫史曰宗室令穰字大年作小軸甚淸麗文選陸士衡文賦曰或含毫而邈然】忽忘朽老壓塵底卻怪鳧鴻墮目前【朽老謂木石見前注老杜畫障歌堂上不合生楓樹怪底江山起煙霧此用其意】爾來八二復秀出【八二當是明發行第李渉詩云唐氏一門今五龍聲華殷殷皆如鐘就中十一最年少別有後气橫心胸後山云八二亦十一之比也】萬里河山才咫尺【見前注】眼前安得有突兀復似天地初開辟【老杜畫鶻行初驚無拘攣何得立突兀尙書考靈耀曰天地開辟耀滿舒光】明牕寫出髙軒過便逐愈湜聞吟哦晚知書畫眞有益卻悔嵗月來無多【世說戴安道好畫範宣以爲無用戴爲範畫南都賦圖範看畢咨嗟甚以爲有益始重畫退之詩來日苦無多】官禁修嚴斷過訪時於僻寺逢稅鞅【周禮士師之職二曰官禁李商隠詩嚴城淸夜防經過僻寺見前注老杜詩野稅林下鞅】秀潤如行琮璧間【世說曰裴叔則如玉山上行光映照人周禮大宗伯以蒼璧禮天以黃琮禮地】淸明似引星辰上【禮記曰淸明在躬曽南丰作老蘇哀辭曰其輝光明白若引星辰而上也按法言曰明星皓皓者已也引而髙之者天也】憂悲愉怢百不平【退之送髙閒序曰往時張旭善艸書不治他技喜怒窘窮憂悲愉怢怨恨思慕酣醉無聊不平有動於心必於艸書發之】河擘太華東南傾【此句言攄寫之俊快也郭緣生述徵記曰華山與首陽本同一山河神巨靈擘開太華以通河流】平生秀句寰區滿掇拾余棄成丹靑【王立之詩話載張嘉甫晁無咎髙軒過圖題跋頗言明發兼詩畫之工老杜作王維詩云最傳秀句寰區滿】平湖逺嶺開精神斗覺文字生淸新【退之詩斗覺霜毛一半加機云別傳曰云善屬文淸新不及機】未許二豪今角立【二豪謂滕王江都劉伶酒徳頌曰二豪在側焉如蜾臝之與螟蛉後漢徐穉傳曰角立傑出】要知旁有衛夫人【衛夫人蓋尙書郎李充母以夫姓自稱李衛王羲之嘗從學書或云明發之妻亦能畫故以衛夫人比之二豪謂大年明發】

送歐陽叔弼知蔡州

潁陰爲別悔怱怱十載相望信不通【老杜詩所思礙行潦九里信不通】晚遇聖朝收放逸旋遭官禁限西東【法華經曰汝是放逸之人此借用其字官禁見前注老杜詩岸髙瀼滑限西東】又爲太守專淮右賸喜郎君類若翁【若翁猶言乃翁謂六一居士亦嘗知蔡州蔡州在淮西】梅栁作新詩興動【老杜詩天邊梅栁樹相見防回新又云東閣官梅動詩興】可令千里不同風【語林曰陳元方云周公孔子異代而出周旋動靜萬里同風傳燈錄沙傳雪峯曰君子千里同風】

送晁堯民守徐

中年爲別不堪憂束髮登門到白頭南省望郎仍國士【漢建尙書百官府名曰南宮蓋取天上南宮太微之象退之孔戣墓志曰臣與孔戣同在南省李商隠詩望郎臨古郡孫樵髙郎中志銘曰鴛行望郎錦川星使史記豫讓傳曰智伯以國士待我】東方千騎更吾州【古樂府日出東南隅行曰東方千餘騎夫壻居上頭東坡守徐和範祖禹詩云吾州下邑生劉季誰數區區張與李后山徐人故云吾州】彭翁老壽終遺骨【徐州彭城縣故大彭國彭祖所封也彭門記曰殷之賢臣彭祖顓頊之孫至殷末壽及七百嵗今墓猶存】燕子飛來只故樓【燕子樓見前注】知已難逢身易老頌公置醴我歸休【置醴見前注莊子許由曰歸休乎君予無所用天下爲】

送王定國通判河南

孤身十載客都城【退之詩孤身無所賫此句後山自述言十年前未得官時】白社雙林諱姓名【白社雙林見前注諱姓名用漢書韓伯休意】授館不爲他日計【國語曰司裏授館此借用退之鄭羣墓志曰俸祿入門與其所過逢飲酒舞歌連日夜不厭或分挈以去一無所愛惜不爲後日毫髮計畱也】解衣眞出故人情【用須賈綈袍事見前注韓信曰漢王解衣衣我】翹材必定延枚叟【言爲相君所知西京雜記公孫開東閣分三館一曰欽賢次曰翹材次曰接士文選謝惠連雪賦曰召鄒生延枚叟】宣室終須記賈生【言爲人主所知事見前注】萬里歸來發如漆【定國編置全州元符三年得歸老杜詩汝伯何由發如漆】了知句畫更新淸【年顏不衰詩句字畫當亦稱是老杜詩更得新淸否還知對屬忙】

後山詩注卷十二

