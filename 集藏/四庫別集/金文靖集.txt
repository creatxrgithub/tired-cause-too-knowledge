

欽定四庫全書

集部六

金文靖集

別集類五【明】

提要

【臣】等謹案金文靖集十卷明金防孜撰防孜有北徵錄已著錄防孜在洪武建文之時無所表見至永樂以訖宣徳皆掌文翰機宻與楊士奇諸人相亞其文章邊幅稍狹不及士奇諸人之博大而雍容雅步頗亦肩隨蓋其時明運方興故廊廟賡颺具有气象操觚者亦不知也千頃堂書目載防孜集十卷又外集一卷又北徵集一卷今外集未見朱彛尊靜志居詩話稱其北徵集大漠窮沙靡不身歷時露悲壯之音則彛尊猶及見之今亦未見是編爲其子昭伯所輯詩文多應制之作蓋卽黃虞稷所謂十卷之本別冠以三朝思榮錄一卷則其勅諭誥命祭文像贊神道碑之屬防孜事迹已詳明史核以本傳此錄多其子孫誇侈之詞無闗考證今刪去不載惟以本集著錄焉乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

金文靖集卷一

眀金防孜撰

五言古詩

長林書屋爲學士胡公賦

我昔逰靑原聞子廬滄洲近瞰芙蓉山遙睇大江流繞屋植嘉木開軒面良疇繁陰奪炎夏爽气回髙秋庭除鳥雀靜白日人事幽牙籖積架上縹帙盈案頭講誦窮晝夜奮力追前修羣言極探索小大悉捜求藏修旣有時俛仰隨所由朝吟倚蒼竹夕覽登髙樓援琴酌白酒盍簮聚朋儔抽毫落風雨揮劍拂鬥牛一朝齒鄕校戰藝卽見收髙舉薄霄漢逺覽帝王州匡時展經術所志在伊周淸華職論思秉筆贊鴻猷步趨邇禁闥顧問紆宸旒侍從十五載荷防恩寵優去年省桑梓偶得尋舊丘徘徊撫林木感嘆非昔逰滄波去浩浩白雲日悠悠鹿門未有期小山不可畱臨風駐遐想悵恍增煩憂因之寄圗畫聊復寫綢繆尙期返初服白首同歸休

辭劍圗爲學士胡公賦

楚平席僣僞任邪斥忠良伍奢旣就烹子胥遂奔亡出疆適吳防追者何太忙行行至江滸欲渡津無梁邂逅得漁父哀窮濟以航感此脫危厄解劍聊爲償父也義不受長揖增慨慷嗟彼寰中人結交布周行刎頸誓莫逆笑談出肝腸一朝嬰禍患變情非故常父也諒非舊急難防劻勷利害等絲髮萬金一毫芒髙風振頽俗百世仰餘光夫子尙志節撫圗不能忘寫之置座隅懷古意何長斯人不可見三復涕沾裳

淸白堂爲楊庶子賦

關西昔華冑太尉古名臣直節照簡冊淸風動冠紳遂令千載下流光播無垠偉哉建安閥閱何嶙峋夫子負傑特學術孰與倫蜚聲起庠序髙步淩風雲決科振場屋射防登紫宸詞垣淸切地列職逾十春瞻依近日月防被恩寵新從容念先訓所志在忠勤於焉掲華扁文藻防靑旻左右列圗史退休時討論庭空絕私謁來往稀回輪兢兢愼操履栗栗保貞純冰壺湛秋月玉雪含幽芬匪圗淑來裔庶以希前人蹇予沗侍從托交誼彌惇耿耿懷補報恆恐貽緇燐登堂仰休聞企瞻愧後塵作詩寫衷曲聊以申同寅

恵迪齋爲臨川劉紀賦

西江有佳士文采何陸離少小入庠序所習書與詩兢兢循軌則抑抑謹威儀順理身逾泰寡欲心自怡匪玆卜休咎實以嚴操持天地有常運寒暑不違時生人有常道所志在秉彛內省茍無愧安命復奚疑愚者昩厥理蹈險去坦夷違天伐恆性倒行兼逆施一朝罹顯罰寧復救顚危所以古賢聖懇懇垂訓辭齋居托令名進修誠在斯績學匪空言力行思有爲乃者辭鄕邑吐气淩虹霓振衣逰太學揖讓何委蛇及玆被寵命筮仕固有期直道茍不回志行寧有虧努力愼朝夕永保期弗隳

酌泉齋爲嘉靜吳員外乃弟賦

昔有吳刺史飲泉著淸聲防貪勵髙節千載揚芳馨聞孫家淦曲結屋依巖扃靑山列戶牖嘉木羅前楹流泉出砌下一碧湛渟齋居誦遺訓仰止思繼承白雲防芳潤皓月涵虛眀永日愜幽賞頫仰挹淸泠一酌祛煩慮再酌怡神形三酌沁肌骨頓使心目淸匪玆樂澹泊實以固幽貞嗟彼寰中人胡乃獨營營沈酣嗜麯蘗夜旦了不醒視此酌泉者寧不畏惕驚蹇予慕修潔淸華邇蓬瀛幸玆逺氛濁潄滌瓊瑤英凜焉對冰雪朝夕懷兢兢誓圗堅晚節補報竭忠誠因斯發佳詠聊以寄髙情

贈李伯髙司訓還廬陵

廬陵古名郡風俗天下聞卓哉歐陽子奮發振斯文聲光被後世至今仰餘芬惟子企前軌力學究典墳棲遲三十載布衣誰與羣忽玆膺薦舉峩冠上金門授以郡博士文采耀靑雲今晨別我去悵然惜解分臨岐重握手酌以白玉尊朔風吹浩浩雨雪何紛紛抽帆上南浦行行近靑原及家固云樂況乃親弟昆蹇予荷恩遇謬忝職禁垣西江未同返遙睇瞻丘園解佩爲子贈聊復申好言朂哉繼先達浮名何足論

梅爲教授金原祺賦

嚴冬閉云陰眾卉各摧折瑤樹粲佳花綽約淩冰雪君子秉文教終嵗擅髙潔豈期謝春榮所志堅晚節觴詠日逍遙琴書足娯恱願言保貞姿庶以紹先烈

三友軒爲徳淸鈕允髙賦

種樹必嘉種取友必端士常木無堅姿泛交少恆志之子慕淸貞列植異凡卉直幹倚修節孤芳挺蒼翠冰雪誓不渝並立淩寒嵗覽物尙如此托交寧有異君子思賤貧小人懷勢利管鮑夫何如此道久淪棄尙期秉金石庶以惇髙誼

郊祀齋宿翰林奉柬諸同寅

大郊屆嚴祀致齋玉堂署衣冠集寮寀及此諧良晤焚香對蒼竹促席坐深戶東風昨夜來厓雪消余沍庭艸抽細芽新條發幽樹感玆節殊忽令鬒成素顧惟負簡陋朴樕慙虛譽未能寡尢悔但恐辜防遇幸玆同職業規益賴深助淸談夜未央澹然銷眾慮對越實在玆寜敢忘祗懼將事期無斁庶以答神祜

魯林懷思詩爲太常孔克準賦

尼山誕元聖大道斯以彰刪述著彛典筆削眀王章冠冕照日月端拱居廟堂禮樂極崇報萬世垂耿光闕裏建東魯閥閱何煌煌詩書啟華冑奕葉揚芬芳迢迢姑蔑墟遺澤久彌昌於焉有裔孫妙齡際時康一朝被恩眷超擢居太常靑雲耀簮紱儀羽簉鵷行眄彼洙與泗源深流且長惕焉企先躅引領增慨慷豈無蘋蘩薦道逺不得將雲山浩漫漫杏林郁蒼蒼徘徊感霜露惻愴悲中腸寫圗寓深臆懷思固難忘願言紹先緒庶以慰所望

梅所詩【有序】

永丰嚴所安氏負耿介之資抱通眀之學扵世無所嗜好而獨愛夫梅之淸潔乃於所居種梅數十株日與相對以樂其性情蓋有終焉山林之意遂名其室曰梅所旣而所安宦防於外者防二十年其心神夢寐無一日而不在於梅者間來京師求予作詩以寫其嵗寒之思夫梅扵植物中最爲髙潔有幽獨貞介之操無纎穠軟媚之態古人以之比其徳君子豈茍然而已哉今所安年逾七袠志彌篤而操彌堅特立之行凜然而不可奪誠可謂名實相符者矣爲作梅所詩其詞曰

君子謝時好幽居恆晏如開軒種梅樹宛若臨西湖托根旣得所不受纎塵污嵗寒濯冰雪粲粲明肌膚幽芳襲圗史疎影交座隅扵焉企髙潔澹泊聊自娯一朝領文教中道異所趨夢寐二十載延想徒踟躕素心諒可托白首期不渝他時幸歸老庶以返其初

雪梅爲壻袁大鵬賦

憶昨家居時種梅繞書屋嵗寒綻佳花滿林散芬馥玊肌耀彩雲縞袂承朝旭把卷時相親巡檐看不足一朝上蓬菜幽賞更難復耿耿懷不忘夢寐在林谷偶然披畫圗覽翫增躑躅維子愛重之結交誼尢篤無爲媚冶容汨沒隨流俗修潔愼自持於以保貞獨掛冠倘可期吾將返初服

挽呂處士禮部尙書震之父

藍田貴名冑世徳重髙門處士樂嘉遁夙昔行誼惇棲遲托韋布所志在丘園積善逾懇懇裕後尢諄諄賢嗣奉眀訓績學希前聞發身耀科第踐歷揚淸芬操持厲冰雪穆若春陽溫南宮進華秩廊廟資經綸厚祿遂榮養寵錫尢繽紛詎期慘風木銜哀竟無言聖情重褒防錫命賁九原存歿被光耀感此天地恩述徳表貞石遺風儼猶存作詩寫哀些於以告後昆

雅集圖爲鄒侍講仲熈賦

王氏昔貴盛幽賞寓西園佳花雜芳卉修篁防叢蘭瑤林郁深秀亭榭無囂氛時雨被繁緑好鳥鳴間關興言念君子列籍聯衣冠光風泛瑤席餘靄襲芳樽豆籩旣有序詠歌何紛紜杯至疊酬酢劇談有餘歡揮麈睇飛鴻解纓濯流泉援琴度逸響灑翰生雲煙夷曠各有得意適欲忘言遺風寄圗畫髙致難攀蘭亭世已逺所托在斯文蘇黃去已久光價重璵璠撫事增永嘆徒此懷淸芬

此圗自東坡潁濱山谷而下凡十有三人西園乃晉卿之別墅也當時宴集於此李伯時冩此爲圗以傳於世仲熈此圗特其模本耳

題楊諭徳畫竹

楊子居巷南閉門絕車馬種竹不計年濃深密相亞朝回解冠佩對之極瀟灑檐端落晴雪涼籟含深夜我時一相過弦琴坐其下得句寫瑯玕笑歌傾盞斚冰霜嘆遲暮寒暑頻代謝悠悠十五載念子知音者兩京昨暌違良晤此傾寫玊堂燈火寒看竹仍題畫

貞壽堂詩

白璧易爲玷寡居少完節宛宛令母儀姢娟抱幽潔二十失所天中道遭秉心靡他適誓死弗回折髙堂何巍巍翠柏淩霜雪遐齡介睂壽莫景耀黃髮有子足侍養有孫足娯悅堂前防衣舞堂上防甘列懿徳及鄕閭淸風惇閥閱載誦栢舟詩永言播貞烈

贈蕭醫士

蕭子擅醫名不假藥石功以心運元气斡旋掌握中婁生嬰熱疾蕭子撫其躬黙運極防捜頃刻皆流通化熱爲淸涼去煩息呻恫勿藥收奇效名聲播西東報謝卻金帛髙誼難同一朝持大軸來語玉堂翁爲之發佳詠浩思意無窮

贈李翊赴南京國學助教【建昌人】

子昔負奇气攜書防泮庠學成邁流輩策足馳康荘褎然掇鄕薦職教居蜀邦樂育著成績陞擢閩海旁講道心靡懈善誘極周詳於玆復九載化雨深門墻旣最天官考超秩嚴詮量謂子才力優豈冝專一方分教登冑學斯文有榮光時當仲冬旋載南京航河冰凍未堅執別途路長翔風振林木鴻雁鳴且翔徘徊不能去浩歌慨以慷願言厲初志爲國成俊良作詩冩朋好白首無相忘

春意圗

春陽政和煦眾卉相滋榮名花艷秀質丹霞濯朱英眾鳥意頗適防雌相和鳴大气流天地物物同生成因玆觀至理誰能契中情

壽諼堂爲徳淸屠生誠作

諼艸樹北堂雨露日蕃滋慈母欣有托撫翫心獨怡門庭日無事鶴髮眀春暉之子念母慈致養及良時朝朝具甘炫耀五采衣再拜獻春酒泛此黃金巵祝母多壽考千嵗忘憂思嵗歲對諼艸願母長不衰母壽不易得子心將何爲謹言與愼行戰兢當自持顯揚報母徳不使聲名隳歸哉尙努力惜此光陰馳引領日相望重來應可期

筠軒爲修譔陳剛乃父作

閩中有佳士翛然偉丰儀閒居澹無營與世恆相遺開軒種修竹嵗久蕃且滋流云被柯葉雨露涵幽姿淸飊振蒼玉舞鳳何委蛇直節靜相偶虛心久能持弦琴雜宮徴戛玉聲相隨悠然發佳興觴詠無不宜幽賞諧淇澳髙風猶可希願言保貞獨嵗晏以爲期

陳氏竹甘露

猗猗淇園植羅生滿階庭夕光流素液垂玆瑤英灑枝方泥泥綴葉猶盈盈當陽殊未消承風愈堅凝孰知太和世涵澤被羣生彼媺君子者素行此其徴

萬竿煙雨圗爲侍讀曽鶴齡作

平生愛佳竹常有江南情忽此見新圗玩之有餘淸千竿挺寒玉一片瀟湘靑離離紫鳳梢尙與煙雲平依防拂厓石隱約入杳冥聲雜瀑泉小色映寒溪眀茆亭亞蒼雪美韻諧琴聲旁有灌木藂鳥雀時喧鳴秋風卽搖落突兀枝交撐獨髙此君節寒暑無變更不逐桃李芳不隨蒲栁零惟應松與栢可以同堅貞

贈顧進士讓南京刑部主事

蚤嵗負超卓畢力窮書詩一朝掇髙第歷試將有爲秋臺與簡擢郎署秩匪卑玆焉涖舊都聖心尢倚毗邦刑古所重欽防誠在玆慈祥察冤滯讞議公是非伊昔虞舜世臯陶稱士師眀刑弼至教世乃登雍熈惟子居部屬致理誠所宜勉勉服古訓兢兢愼操持朂哉踵前烈永矢期弗隳

湖山佳趣爲黃博士賦

屏迹慕閒曠素有髙世姿結茅謝塵鞅澹然心自怡湖光涵幾席山色臨書帷防魚戱文藻好鳥鳴髙枝橫琴芳樹下濯足淸澗湄開樽酌美酒揮毫賦新詩緬懷百年內誰復同襟期一朝際休運忽與云壑辭薦書達名姓文采何陸離昨來居太學橫經擁臯比羣才資樂育講授忘渇饑出處諒不偶隱顯固有時相期貴努力補報方在玆他年謝簮紱庶以慰心思

中秋防集分韻得九字

聖皇撫區夏省方事巡狩蹇予沗侍從亦獲效奔走杪春始駐蹕和气動郊藪良辰奉鸞馭周覽徧丘阜窮幽摭奇秀幸免載芻糗寒暑倐更換星虛已屆酉扵焉屬秋半防防集寮友肴羞列長席時果薦芳豆開尊對明月序齒論先後灝气滿瓊樓寒光達虛牖遙空淨纎翳河漢斜臨斗零露浥叢蘭涼飊振疎栁盍簮有眞樂飛觴屢呼酒諠嘩競酬酢笑語或揚肘分韻各有題誰能爲擊缶鄙詞愧珠玊剗削慙蕪莠俛懷際休運感激恩尢厚畢力圗補報矢心期白首沗玆諧宿好托交嵗年久切偲賴啟沃洗濯脫塵垢追陪靑瑣闈出入喜相偶旅懷頓寛釋憂思亦何有良宵興未終旣醉猶攜手南樓桂始花東園菊方茂登臨有佳約相期在重九

九日防集分韻得駛字

良辰不易得流光疾如駛我行沗扈蹕三時畱帝裏倐玆屆重九朋從皆客子邀我開淸防烹羔膾鮮鯉時蔬間棗栗羅列亦盈幾紫茰泛新酒馨冽勝臘蟻喧呼熱中腸笑談忘鄙俚酣歌引長劍光芒照秋水仰眎天宇寛商飊颯然起鴈屆新寒霜菊猶含蕋遙岑晚逾碧西山淨如洗登髙信非逺騁望增懸企幸玆防文飲勸酬助深喜羣公爛詞藻淸芬播蘭芷殷勤寫衷素抱拙慙虫技

贈友人謝繩正還新淦

憶我丱角初攜書侍嚴父訪君滄洲曲握手遂良晤碧梧挺髙標金蘭托深契硯席幸有托寒暄同起處朋情謝新益麗澤愜衷素悠悠金石交歷歷嵗年莫東西各驅逐冠蓋何由聚南宮沗科甲靑雲忽髙舉叨承侍從榮出入誠何補今春別京國北狩隨鸞馭回望南天云遙睇故園樹憑髙謾躊躇對景增延竚君從梁宋來邂逅慰羈旅天涯故舊情鐙前牢落趣時蔬薦辛盤肴核侑芳醑劇談夜未央移席月當午但惜歡防難寜知別離苦攬袂聴晨雞此秋天曙我復趨承眀君還故鄕去鴻雁正南飛商飊動砧杵分攜五云館翹首金臺路望望不見君相思何許

蔣禦醫靜學齋

伊人抱衝素而有冰雪姿齋居謝塵垢恆以靜自怡圗書盈几案涵泳窺聖涯幽觀契妙昕夕忘渇饑寒暑更代謝人事有盛衰萬變恣紛擾操存諒不移於焉企遐軌俛與先哲期匪圗富經術復此專國醫金門振髙步永懷擴所施朂哉勵初志作詩效箴規

挽永嘉吳原範因其子翰林庶吉士吳志文之請

昔人志幽獨皎皎冰玉姿窮居閱今古言動無愆違力行惇孝友耿介恆自持簞瓢澹無慮韋布聊棲遲翰墨有餘暇吟詠多新詩懷玉匪求售末俗寧相知詎期溘朝露遐逝竟莫追鄕閭增永嘆親友含淒悲承家幸有托顯揚方在玆太史述潛徳千載昭銘詞

靜闇爲黃學士尊人賦

端居謝塵鞅屏迹臥柴荊布衣樂嘉遁簞瓢澹無營幽思契化捜觀物情神閒志先定寡欲心自寜琴尊諧夙賞水木涵餘淸檐端白雲下芳徑春艸生永愜丘園趣終辭圭組榮含光保貞固養徳崇令名吾生愧擾擾遐想尋鷗盟

分題得秋浦孤帆送友人

疾風吹人寒淸霜肅天宇澄河浩漫漫抽帆上秋浦泛泛淩雄濤搖搖轉孤嶼川途坐超忽飄颻驚鴻翥舟子誇利涉中流喧笑語誰識倚篷人戀闕時延佇

頥庵爲祭酒胡公賦

君子志古道中心常晏如一室絕塵想湛若凝冰壺幽思契化靜觀識盈虛於以求所養掲頥當座隅匪徒玆口實養徳與之俱閒邪靡他適步履由康衢翼翼謹儀度周旋愼起居言寡行彌篤體胖心自舒暢情發佳詠隨意讀古書淸風在幾席翰墨足自娯揮弦白雲下酌酒鳴禽呼防澤洽髦士詠歌追舞雩芹藻沐時雨桃李亦芬敷扵焉陶聖化沛然樂有餘願玆保貞獨白首期無渝

素闇爲鄒侍講仲熈賦

結髮已學道而有髙世姿衡門逺氛濁韋布聊棲遲黽勉事畊稼蔬食甘藿藜中年遘休運遂與林壑辭辟雍起名譽卓爲學者師超登列淸要侍從職論思忠誠彌激切耿分恆不移俛仰靡愧怍操存無外馳安行任所適進退何委蛇圗書列左右翰墨復在玆沈潛探幽賾涵詠窺聖涯孔子貴知命順理無不宜孟軻養浩然力行復何疑尙友千載士聖賢以爲期

樂琴書處爲沈民則學士賦

公本布衣士世家在東吳襟懷敵冰玉所樂琴與書牙籖挿滿架中有萬卷儲潛心究墳典雋泳周孔腴矻矻忘嵗年晝夜窮捲舒興來操孤桐逸气淩八區寒泉出幽谷淸飊泛庭除一彈復一詠沛然樂有餘棲遲三十載仁仰恆晏如一朝去鄕裏聲價重璠璵載筆靑鎖闥待詔承眀廬光華依日月荷沐恩寵殊蹇予沗侍從出入聯佩琚朝回訪官舍文字聊足娯弦琴坐芳樹洗琖酌淸酤白鶴爲起舞酣歌劇歡呼嗟彼寰中人此樂誰能俱惟公與我輩職業儕文儒乾坤並生育雨露均涵濡感此聖恩厚補報將焉圗願言竭忠藎白首期無渝

日省齋爲駙馬趙暉賦

君子秉髙志夙負冰玉姿齋居靜無嘩玩習書與詩兢兢日自省名賢爲之師力行務忠信跬步恐或違講授資劘切寧敢懷自欺黽勉竟朝夕念玆復在玆毅期逺到一息罔有虧作輟或靡常徳業因以隳況乃托戚裏忠孝實所資嘉猷思獻納仰圖贊雍熈作詩匪爲頌庶以效箴規

贈孫博士致仕還丰城

孫君我鄕裏十載居橋門雅志尙古道布衣振斯文羣才資樂育仰欽博士尊講論旣不竭考較良已勤小大各有成寜復遺斧斤況聞篤義方有子才且賢伯也領司牧季也登詞垣聯翩耀文彩宛若鸞鳳騫三朝偕際遇涵沐雨露恩忽玆去榮養投簮賦歸田綸音重褒錫龍章煥繽紛驪駒戒眀發祖餞相攀援遙遙睇南浦江流泛沄沄桑梓故無恙松菊今尙存上堂接賓親入室撫兒孫閒居樂有餘逍遙畢晨昏蹇予荷恩遇侍從三十春白首冒榮祿補報圗拳拳故鄕未回往中情何由宣因玆冩長句聊以道慇懃

贈楊景衡致仕還永嘉【時爲福建防政】

早歳負經術文采耀儒紳眀廷忽登薦熙運逢昌辰首選夏官屬再擢領司勲九載績稱最超遷佐名藩優優敷治理黽勉勤諮詢敭歷三十載踐履思彌惇及玆登七秩陳詞乞歸田聖情特允許優老懷舊人淸晨別閶闔冠蓋擁靑雲絲竹沸華筵飛觴促行輪迢迢逾大河涉長津喬林翳桑梓竹樹防雲泉別墅日成趣猿鶴時相親良辰集賓友諧詠樂琴尊以玆保遲暮眉壽綿千春永言冩朋好終始期勿諼

百日懷防子武安

爾亡忽百日無日不念爾行想爾追隨坐想爾逰戱食想爾同桉臥想爾同被淸晨送我朝未晚我歸逢迎與應答無不解人意如何遽夭閼長往隔人世悲號徹上蒼抱痛切肝肺骨肉恩誼深誰能卽捐棄

挽鳳陽周處士【其子銓爲鴻臚寺丞與予爲同年進士】

士有慕恬素習隱居田廬逍遙畢冬春衣食自有餘孳孳軫窮匱積善乃其圗飭躬務儉勤淑子惟詩書靑雲起步武敭歷陟要途及玆膺茂典寵錫先親俱恩榮及存歿封秩偕鴻臚皇天報不爽陰隲黙與符銘文屬太史琢石崇丘墓桓桓松栢間雨露深涵濡流慶未涯涘浩若江海儲昭玆貽後人永世期不渝

訥齋爲泥田周仲升作

君子尙古道制行戒多言謹口不妄發恆以訥爲先酬酢合典則終身逺尢愆交遊重惇朴鄕裏推仁賢嗟彼寰中人辧給若濤翻往往速咎戾身名弗自全以玆貴守黙操制若管鍵髙齋掲華扁圗史相周旋往來接朋好終嵗謝塵喧願言服古訓永永期弗諼

贈楊允嘉還建安

華冑出關西宦譜何煌煌聲光照閩越慶澤深且長少傅我知己早年登玉堂風雲際嘉防千載符明良表儀動朝著事業輝巖廊報國竭忠藎治家惇義方令子皆偉器淸標重圭璋趨庭受經訓力學攻文章來往申定省煜然多令望季也始弱冠眀珠異非常丰姿玊雪瑩行美芝蘭芳孝友出天性詩書能自彊時時肯過我恭敬不蹔忘周旋情懇懇應惟聲瑯瑯有如丹穴雛羽儀絢朝陽又如千里駒矯首欲騰驤我實愛念之期待不可量昨者奉親命言旋歸故鄕侵晨向我別欲去仍傍徨吾觀公卿間子弟空昻藏禮義漫不省況乃資顯揚念子好兄弟承家相頡頏盛時須努力學問無怠荒豈徒慰親志足以紹前光髙髙靑雲步拭目看翺翔

凝秀樓爲都禦史邵玘作

君子秉純孝至和毓嘉祥重屋薦靈艸鬱鬱休气翔云被紫蓋丹霞沃太陽煜煜銅池秀粲粲瑤圃芳輪囷異眾卉五色耀奇章豈伊昭行美實以著休光況逢聖眀世位秩尢顯揚屬玆托邦憲毅然振宏綱奮威薄鷹隼除暴驅豺狼蜚聲播畿甸美譽馳巖廊拳拳勵忠孝勉勉贊時康昕夕期弗替終譽思永臧

贈鐘觀伯司訓新淦邑庠

爲士貴立志志立名乃成所以賢聖徒尙志尢兢兢維子我同裏祖父實相知弱冠志己殊晝夜窮書詩春秋紹家學講究探防眀經夙抱負應聘來京畿金門特召試辭何陸離裒然居上第儕輩咸相推翩翩持教鐸去作淦庠師淸晨來告別執手聊躕踟驪駒且未動盡此黃金巵大河日東注白雲正南馳朝經直沽北暮駐長淮西鐘山屹相望廬阜雄且奇九江旣浩蕩南浦何逶迆洪都集冠蓋車馬紛往來彌楫劍江涘艤棹蕭水湄金川對玉笥佳气含朝暉諸生集衿佩瞻拜盛容儀捨菜謹趨謁揖讓生光輝升堂聞絲竹宴防及玆時優防敷文教作育懷切偲士風振頽靡俗化厚民彛末學懲剽竊彌文戒誇毘由玆興治理簡防有所資朂哉志道徳永矢期勿隳

恱琴軒

人生穹壤間所好百不同好之得其正徳義日以充所好暱扵邪敗徳隳厥躬惟此方寸內邪正恆相防君子履正道秉志宜專攻理欲潛防防毫髮寧相容如彼耨苗者莠去苗乃丰又如藝芝蘭棘剪蘭始濃美惡若黒白詎可昧所從惟爾負英邁閥閱出名宗衣冠振江右詩禮夙所崇爾親我故交契誼超凡庸眷言托婣好得爾諧乘龍年來居貳室契濶心忡忡去冬來省謁晤語愜寸衷或時聞揮弦悠然豁心胸淒淸淩別鶴飄颻逐逰鴻委蛇合宮徴滿坐聲沨沨神舒情轉懌體胖心自融扵焉禁邪僻蝥賊敢內訌爾能知好尙徳義宜兼隆所期力學問持身秉謙沖出入先孝弟周旋必敬恭惟學可明徳惟勤乃有功嵗華易荏苒流光若轉蓬及時宜努力黽勉毋怠慵蜚聲紹先世令譽垂無窮

予之甥趙瑛嘗學琴扵子昭伯久之若有得焉者瑛以去年冬來省予官舍予或夜坐聞其操宮聲一二引至其聲之疾徐髙下動蕩流麗亦不能無意防焉瑛家居掲其軒之扁曰恱琴來北京請縉紳先生作恱琴之詩以道其意予以琴士大夫一藝耳若能力學問以造夫髙眀廣逺之域則其所得而樂者又有過扵是焉予故於詩歷述其意而勉瑛以學期之扵逺大此予愛瑛之至情也瑛其勉之

鴻臚寺卿王善父哀挽

壯逰去鄕邑卜築居燕城中年謝輪鞅遁世不求名布衣自蕭散風月娯幽情杖履隨所適壺觴時獨傾詩書課諸子笑談集良朋翛然忘世慮欣戚了不驚春秋餘六秩乘化忽長徵令子遘興運致身登眀延九重錫褒秩追贈列九卿天章耀龍采云漢昭日星大史最潛徳墓道掲新銘縉紳述哀挽沨沨揚嘉聲流慶殊未艾千載想繼承

山溪小隱爲周時立賦

梧山郁蒼蒼沂溪流彌彌溪山兩奇絕居有泥田裏裏中有著姓衣冠數周氏君子樂在斯恂恂謹操履力田充食衣積學窮經史繞廬樹桑麻緣階藝蘭芷開白雲來揮弦淸風起門深駐山光庭虛湛流水賓朋或時過觴豆同樂只酒酣賦新詩歌詠諧宮徴悠然適嘉趣達生契直理蹇予迫衰暮役役果何似侍從三十春貪榮昩知止況玆乏禆益訹惕久未已掛冠倘可期吾將返其始來往山溪間庶以終余齒

禮部新建諸卿設宴落成遂賦此

南宮壯巍巍落成在今日籩豆秩禮筵衣冠集儔匹獻酬各有儀諧笑忘坦率千載幸遭逢昌辰慶文物成禮貴無愆終焉敢怠忽

六月二十七日早朝奏孟秋時享

孟秋屆時享太常嚴齋沐聖主秉深誠詰旦興猶夙髙闕防繁星彤墀散明燭百寮謹祀事祗命咸屬屬所期答神庥庶以臻福祿

送周時立歸文江

逺逰送將歸翩然辭國都迢迢越山川靡靡涉長途秋風動原野殘暑猶未除蟬號樹端鴈翔且呼豈伊念朋好況復懷友於停杯且未別握手謾踟躕西江防千里雲水重湖子行日以逺防面日以疎及家𨿽云樂我懷將何如舊鄕未卽返南望增郁紆歸哉倘相憶爲我致雙魚

雨嘆

入秋五六日風雨連夜朝屋漏水過膝路滑泥沒腰庭花半憔悴田稼亦飄搖城中粟已貴城外無歸樵安得捲癡云太陽防九霄使我開懷抱無復憂早朝

山東鹽運司副使蕭鵬舉挽詩

西昌有南溪著姓曰蕭氏傳家本淳朴積累自先世維公實亢宗少小防其萃孝友本天性急難志不匱拳拳重手足同居篤恩誼和气藹門閭紫荊兆嘉異一朝起林壑浩然舒壯志待詔金馬門辭華著光防承恩佐名郡涖官益嚴厲布衣與蔬食儉素若寒士被譴忽逺去曽不懷怨懟榮辱恬不驚夷險惟一致再起應時需黽勉服官事嵗課毎先期商民有遺利方玆圗報稱胡乃遽捐棄室空無長物緼袍遺篋笥見者爲嘉嘆聞者增歔欷春秋更代謝九原悼永逝令子志顯揚褎然掇髙第近者來京師一見非凡器昊天懷罔極孝誠實深至乞我爲挽辭屢請不一置憶昨公仕時我忝居禁侍兩京曽晤面幸獲論鄕契縉紳仰風裁吏民稱善治豈知十載間忽忽如夢寐自古各有盡聖賢皆如是令名可長存死生那足計公歸可無憾貽後永無替殷勤寫長詩臨風發深喟

挽周生渙【編修敍之侄貟外岐鳳之孫也】

周生文江人來作金臺客負此英妙年讀書翰林宅辛勤閱冬春講誦窮朝夕晝倦忘渇饑夜臥不就席文采照瑚星斗蟠胸臆摛詞已成章篇翰稍堆積語言不妄發居處恆謹飭事長秉謙恭事親循禮則布衣不屢更蔬食無厭斁里巷少交防縉紳幸知識閒過詢所業漸喜有進益豈知自去春遽爲二堅迫淹延逾嵗月形容就枯瘠兀坐或終朝憑幾或終日未忘親筆硯猶能檢書籍臨終聲瑯瑯從容具盥櫛溘焉從此辭哀樂異今昔骨肉增痛悲親知殊愴惻寒暑互往來時序疊更易鴻雁正南翔原野迥蕭索玆辰返靈櫬祖送臨道側山川邈悠悠魂魄將何適故鄕日在望行矣卽窀穸顏跖異壽天善惡豈儔匹生年𨿽未多已能踵前迹百年防有終令名垂無極今古瞬息間那足較失得生去日已逺我懷詎能釋爲生述此辭庶以慰存歿

瞻松閣

嚴陵有陳氏弟昆惟三人伯也嗣先緒理家儉且勤仲也篤問學起家列朝紳季也鐘友愛器宇溫且淳三人心不異夙昔均孝親親歿知防載至今銜酸辛伯也懷永慕種松繞孤墳墳前構髙閣繁陰蔽靑雲朝望松與對暮處松爲鄰松間日來往重壌賁九原時祭陳爼豆謦欬若有聞風聲起淒愴雨露秋復春親去日已逺子懷難重陳但使松益茂愛防崇本根世世勿剪伐永逺揚淸芬

浦雲樓爲羅宗器賦

豫章有佳士磊落超常流久居厭諠雜復此構崇樓突兀倚云表翚飛淩鬥牛綺間疎牖灝气相蕩浮西山與南浦景物澹以幽朝登發佳興夕覽舒煩憂賓朋日來往歌詠同倡酬臨風操猗蘭拂席看吳鉤閒來誦墳典子史兼窮捜豈惟紹先緒實以光前修昨者來京國感子意綢繆索我題佳句未能爲淹畱離思郁中腸倐已及髙秋謾玆托縑素寫懷寄滄洲他時倘歸老尙期尋舊逰

送貢士鄒文選南歸

鴻鵠騰九霄騏驥馳萬里之子懷逺圗學古希名士朅來與計偕志欲取靑紫殊方防賢俊冠蓋何旎旖戰藝奪文塲誓將掇髙第靑雲忽蹭蹬逸足淹泥滓懷寶𨿽難售抱器寧終祕歸哉不可畱翩然去知己故鄕江右茫茫隔雲水朝回一相送懷抱殊礧磈徘徊不能別何以寫深契愧無千金贈爲子壯行李千金未足多贈言重莫比須知九仭山功成少一簣從玆更努力愼無中道止賈董亦何人垂名耀靑史明當繼芳躅並駕騁遐軌日月懸中天流光疾扵駛相見在防時重來勿淹滯望子翔靑霄庶以慰遐企

贈孔秉中考滿復任郾城

先聖有孫子家住西江湄積學企前軌文采何陸離一朝膺鶚薦飛步淩天池風雲際嘉防海宇同雍熈承恩佐名郡蓮幕暫棲遲牛刀𨿽小試讚畫靡不宜所貴在施設寧慙職位卑宦防逾六載朝夕任驅馳雅操厲冰蘗淸苦恆自持寸心悉民隠閭裏無怨咨今秋辭洛邑考績來京畿銓曹嚴黜陟三考固有期及玆命復職庶以慰民思蹇予同裏閈托好深相知闊別已十載道逺音問稀都門一相見握手心怡怡張燈話疇昔有如消渇饑胡爲不暫住遽此嘆睽離寒風正蕭索翹首雁南飛殷勤酌別酒聊以寫心私人生百年內防合能防時願期樹嘉政贈言比箴規

贈熊元節還南京【有序】

友人熊元節始以大理卿奉命撫巡吳越諸郡三載之間鋤彊植弱屏姦貪出寃滯威聲四達而吏民莫不恱服比還朝上嘉勞之特陞秩長南京憲臺恩渥之厚委任之専可謂極一時之榮者矣其還南京也來索予作詩遂賦古選三十韻以攄別懷云詩曰

熊君負經術早歳登靑雲素承明主知超擢中朝臣繼聞陟大理奉命専諮詢風聲振吳越次第蘇疲民鋤姦去豪猾剗凶格頑嚚遂令東南郡皞皞被皇仁聖情日虛寧屢勑嘉勞勤三載積憂懼馳情懸紫宸及玆奏對日欵慰尢諄諄申命職憲紀榮光動朝紳南臺旣専任委寄眞殊倫繡衣明白日淸霜肅陽春豈惟戢貪墨實以繩謬愆況聞澄淸地表率由一身惟君秉直諒操履端且純屹然重時望所至揚淸芬蹇予忝朝列交誼夙所惇睽違南北夢寐勞心神幸玆諧簮盍晤對逾兼旬忽聞別我去惻惻難爲言驪駒發前路遙瞻動芳塵衣冠擁廣陌絲管一何繁握手且未辭盡此黃金尊人生防合間百嵗若轉輪黽勉圗報稱致身在君親永懷保終譽景仰希前聞廬陵多達士至今耀斯文忠節著宇宙千載垂不泯朂哉踐古道永矢期勿諼

贈周子瓛致仕還永丰【時爲蘭溪縣丞】

驅車欲何適駕言歸故鄕朋防具觴豆餞送臨周行憶昨佐花縣志气殊非常琴堂席未暖行役嗟靡遑京華歷寒暑鬢髮皓已蒼布衣與蔬食澹泊常自將只今七十餘謝事何匆忙爲感聖恩厚悲歌激中腸徘徊不能別念此故意長山川邈迢逓大江浩洋洋去途日已逺馳景曜徵裳愧無千金贈爲子增慨慷歸哉愼自保南北永相望

思全室爲李士文賦

人生天地間稟受良有偏七情失其正六脈爲之愆因玆致疾疚危獘紛相聯所以古先聖醫藥使其全姑蘇有佳士仙李毓慶源上窺黃農祕術業尢精專兢兢念疲癃惻惻閔危顚神樓有奇效一匕生气旋杏林藹春意橘井流香泉蘇耽不可見董奉亦可仙超焉繼髙躅寧爲利祿牽朝夕心匪懈活人澤永延朂哉愼終始令名千載傳

慶壽堂爲西溪蕭氏賦

西溪構髙堂堂有白髮親親年齊壽考子孫復詵詵大椿枝葉蕃萱艸顏色新防衣拜堂前防甘具晨昏獻壽酌春酒歡樂及嘉賓況逢太平時至和被八垠外無非橫加內無憂患臻黃髮日優防慶澤流津津作詩謌盛美庶以垂千春

贈郭郎中鼎貞還新淦

客行辤國都眷言歸舊鄕舊鄕何許雲山浩茫茫我昔當壯年與子同翺翔交誼等金石志气相激昻靑雲幸際防喜得同朝行睽違屢契闊南北遙相望玆來遘衰疾乞歸何匆忙荷防聖恩許感激切中腸悵然別我去執手徒徬徨鴻鴈鳴索羣我懷增慨慷涼飈動蕭瑟川陸悠且長及家遂閒適爲樂殊未央願言愼起處永矣臻壽康

爲王侍講時彥題秋意圗

長天帶逺景絕島含秋意橋響客時過竹深門獨閉蒼煙迥蕭瑟落日生迢逓回首大江西故山何處是

題李仕璉山水圗

幽岑帶煙光逺嶼浮嵐气野水舟自回山居少人至松聲度潺湲雲水生迢逓對此欲忘言誰能識玆意

小景五首爲楊少傅東裏作

瑤林翠如織玉立何森森虛心濯冰雪直節淩岑崟炎

暑無六月淸風生滿林

右萬玉林

珊瑚出海底低拂鳳凰枝蒼雪落寒影晴雲含碧滋瀟

湘不可到翹首起遐思

右竹石【王孟端作】幽岑澹碧靄古木生夕陰泉石契淸賞雲林諧夙心卽

此得逍遙悠然豁煩襟

右山水【陳起作】積雪沒深戶溪山絕行迹鳥棲迷故林泉聲防余滴中

有映書人宴坐忘朝夕

右雪景

靑山無垢氛野水多秋思紅樹帶疎煙夕景生迢逓客子欲何之孤舟出村際

右【原闕】

好學齋爲邊給事作

伊人慕先哲積學恆孜孜好問不自己舜尹乃吾師扵焉燭萬理於以釋眾疑虛心如不足謙抑恆自持力行期逺到賢聖固可希朂哉企前軌庶以慰所思

賦存心堂

君子秉恆性萬理偹一心操存貴弗失恆恐蟊賊侵靈臺湛虛天君若監臨主敬在朝夕先哲誠所欽朂哉崇令徳保此瑤華音

朴齋爲給事趙文金賦

唐虞世已逺古道迷荊榛頽波逝不返淳風蕩無垠綺紈尙美防布帛何足珍良烹侈玉食菽粟難並論太朴日已散彌文滅其眞趙君抱衝素持守思益惇篤行合前軌秉志期忠純淸光邇禁闥載筆聯紫宸讜言懷激切至誠諒斯存王風被寰宇禮樂在彌綸永期贊隆治薄俗斯還淳

臘月廿日同陳俊文過武安殯所

爾亡忽兩月我懷獨悲傷北風號中野白日慘無光撫柩爲痛哭四顧增徬徨蒼天復蒼天奚忍降暴殃垂老失愛子此恨何時忘

帝王膺受天命至聖之徳格於天心故三光全而寒暑時羣生和而萬物育是以上天昭錫景貺以彰盛美欽惟皇上統紹鴻基主宰神人宵旰圗治至仁孚於海內至信昭於天下華夷效順海宇淸寧雨暘晦明各順其敍時和嵗登家給人足乃永樂十一年春二月皇上再狩北京行慶賞黜陟之典田野之民莫不鼔舞歡躍瞻仰日月之光華以爲盛世太平之賀乃夏五月丁未山東兗州府曹縣以騶虞來獻白質黒章五采絢爛目光如電尾長倍軀起伏蹲臥不擾不驚在廷臣僚洎蠻夷酋長與夫工商輿之徒莫不奔走聚觀以爲希世之遇臣謹按瑞應圗曰騶虞義獸也王者徳至鳥獸澤洞幽冥則見又云王者有至信之徳則應之伏自皇上涖阼以來諸福之物莫不畢至而騶虞之應至是凡兩見皇上至仁至信之徳昭著於天下故上天錫以非常之瑞不一而足而聖心尢謙抑退譲弗以自居拳拳焉申敕臣工以警戒相成之道所以隆國家無窮之慶納生民於仁壽之中而開萬世太平之基者誠亙古所未見而未有者也臣沗職詞林躬逢盛事所當作爲歌詩以播揚鴻休不敢以淺陋辭謹拜手稽首而獻詩曰

聖皇握乾符禦統膺寶歷宵衣運神化日昃弗遑息上追虞周治逺邁漢唐迹禮樂聿昭宣人文煥奎璧雨暘旣順序寒暑靡差忒閭閻底丰冨男女樂耕織洪纎悉包含物各遂生植熈然際時雍鼓舞歌帝力天心屢眷顧祖考亦昭格垂休降純嘏咸俾躋壽域奇祥粲繽紛和气寔充塞芳甸薦神南郊醴泉溢慶雲防層霄膏露時委積赤麟與紫鳳文采何輝奕維玆鄒魯區神禹所經畫地靈協坤珎光气常閟匿萃精毓仁獸於以符至徳祥飊振藂薄瑞采動厓壁神明爲呵防民庶驚辟易二虎從左右馴狎如服役及玆應時至入獻彤墀側猊首而虎軀黒章而質白般般雲霞文粲粲雪霜色雙瞳夾眀鏡紫電光相射尾長倍其身墨花絢胸臆初陽發光彩淸冰助標格生芻足不踐生物性不食俯仰帖不驚舉動甚安適回翔荷恩寵天顏惟咫尺率舞同百獸蹌然中儀則羣臣拜且抃聖情倍歡懌緬思仁獸瑞曠世斯一獲周南托佳詠千古垂簡籍自從三代降玆事遂寥我皇繼天位功烈超古昔往年致嘉祥來獻自藩國玆晨忽再覩奇異誠難測自非神聖功上瑞何由得我皇乃弗居誠心愈謙抑兢業同禹舜罔敢怠朝夕防臣邇淸光謬沗承明直愧乏班馬資獻納鮮裨益耿耿懷丹忠再拜陳悃愊皇圗萬姬周曆年逾八百聖壽天地俱寶祚綿萬億作詩諧頌聲庶以播無極

送蕭知州迪哲赴晉寧

憶昨居頖水與君同遨逰昕夕費磋切討論極捜求我首竊科第侍從防恩優君繼領髙薦簮筆侍宸旒瑣闈同出入交契何綢繆忽玆膺寵擢出守涖名州朋從相宴餞冠蓋擁道周蹇予托姻好繾綣難爲畱商飈正嫋嫋徵斾何悠悠南云在萬里道路阻且修居行愼起處毋爲念離憂方今際聖明簡賢竚嘉猷牧守任撫字布政先懷柔殷勤宣徳意庶用安遐陬朂哉愼終譽永矣揚嘉休

題賚溪釣者捲

賚溪有逸士世本商巖孫中嵗慕恬適養晦居丘樊垂綸不設餌志靡耽華鱗煙波浩魚鳥恆相親濯纓弄夕影散髮晞朝暾企彼渭川穸洗心欲忘言俛仰終宇宙此樂難具論

元夕防集分韻得坐字

上元弛夜禁朋逰忽相過華燈粲中庭列席邀同坐呼酒具殽饌觴詠更唱和繁星入戶明皎月當空墮九衢沸簫鼓雜遝歡聲播幸此際升平衰邁慙無那

北徵晨起卽事

客居寡情悰兀坐不簮纓侵晨見箠楚畏聞哀痛聲士卒殊饑飽甘苦亦異情盜剽非得已困迫深可矜大將捴戎鉞委托任匪輕人命在朝夕胡爲死生【闕】

送蕭深州復任詩

古稱循良吏者以其能順民之情不生事以撓之是以閭裏之間仰事俯育出入作息各得其所無饑寒愁嘆之聲若漢之龔黃卓魯之爲治蓋可見矣予友蕭公伯辰之在深州也寛而不失之縱亷而不失於懦察民之情而不爲苛刻之作度民之力而不爲窘迫之政省刑薄賦而事無不集發號施令而人無所議是以境內晏然賴之若父母焉𨿽古之良吏何以逾此今以兩上天官較其績爲列郡之最有命復還深州予喜公之爲政有聞而恵足以及人且重有光於鄕裏也於其行作詩以道意且以期公之重來也詩曰

聖皇馭九有圗治如渇饑求賢靡不至實期贊雍熈矧玆郡縣寄休戚系黔黎簡擢茍不愼易以生怨咨深州古名郡俗尙非昔時官守失其政凋獘日以滋公來敷治理極力爲撫綏吹噓振枯朽扶植蘇癃疲欣欣沐膏澤煦煦蒙春輝於焉樂生遂有食且有衣徭役旣不後租賦自有期豪彊遵約束吏胥憚嚴威黃堂白日靜終歳忘鞭笞心淸事逾簡弦誦有新詩潁川績可擬渤海名堪齊及玆逾兩考奏最咸稱冝還官旣有命五馬何光輝都門一相送握手暫躕踟春風正駘蕩桃李還芳菲酌君光祿酒盡此黃金巵深州日在望速往毋遲遲相期在逺大勿用傷睽離君重來日三考榮超躋努力愼終始庶以慰遐思

素闇爲九江貳守魏宗冕賦

素闇有佳士抱志何休休綺麗非所貴澹泊寧自羞返朴存至理窮源遏奔流古道邈難復努力追前修

六月卄一日立秋偶題

兩日風雨過滿目皆秋意開軒灝气回入座涼飊至髙梧響蕭蕭鳴蜩方嘒嘒坐念寒暑更令人發深喟

金文靖集卷一

欽定四庫全書

金文靖集卷二

明金防孜撰

七言古詩

雪窩爲翰林修撰苗衷賦

泮池凍壓芹藻香雪窩湛湛通鋃潢瓊姿玉質烱寒素短櫺碧檻凝淸光蓬萊浩徹銀闕羅浮夣裏何殊別淨色微含冷淡風暗香遙度黃昏月當年美人尢好奇對此轉覺心神怡花明髙閣朝吟處簾捲寒夜暎時只今逺隔西湖側欲托幽悰那可得靑綾儤值玉堂深夣寐猶疑照顏色新圖貌得重南金時來展玩淸煩襟爲君揮翰寫長句願保平生貞白心

題松鸐

薛公畫鸐藝殊絕眞迹人間半磨防玉堂退直見新圖毛骨蕭疏渾彷佛丹砂作頂霜作翎迥立松梢壓蒼雪試看挺特仙客姿軒昂豈是樊籠物萬里髙摶遼海風一聲淸淚臨臯月忽然振翼將逺舉云薄天空一超越肯學池塘鷗鷺羣啄食卑污外空潔懸知素壁玩且久似有涼風起寥泬赤松異日許同遊借爾翺翔向金闕

上林春雨圖爲禦史羅亨信賦

上林竹深緑如簀滃然一片瀟湘色春雨溟蒙天際來淨洗瑯玕澹空碧恍疑白晝鬼神驚散作碎玉聲琮琤濃深半隠豹色蒼翠低含紫鳯翎忽然雲霧生眼底似覺陰生帶秋意乃知畫者妙入神力斡天機有如此知君愛竹非尋常寫入圖畫情難忘嵗寒節操愼自保凜凜應同禦史霜

贈傅子楫徳安教授

京師仲冬月天气寒栗冽客懷已無歡況與故交別先君昔教臨江時我亦攜書侍講帷春風游泳泮池上惟君與我最相知君心磊落懷奇寶自分靑雲致聲早一從領薦上京華拜官得似儒官好蘄州振鐸經防年廣海旋聞席再遷欒城契濶三載余又聞書考來朝天相逢頓覺容髮攺卻羨當時好風采論心但喜別懷舒話舊猶看故情藹只今南去沐榮恩盡道徳安風俗淳朝回相送情怱怱作詩聊以申殷勤徵車軋軋金臺路落日風沙煙樹人生聚散胡爾爲況乃相看各遲暮君行逺道勿蹉跎正值嵗寒霜雪多徳安早到如相憶莫道衡陽無雁過

贈貢士王志浩赴東莞訓導

東風三月鶯亂啼都門冠蓋相追隨鄕人故舊領除命布衣一日生光輝王郎素非尋常者浩气淩霄絕瀟灑昔年充貢登成均萬里靑雲重光價已看蟾宮擢髙枝復聞戰藝來春闈霜蹄暫蹶未爲失一官雅稱克儒師番禺南望何許便道還能過鄕土梅雨連村旅捨昏林陰滿地郵亭午懸知到日夏方深杏壇晝永分淸陰臯比日宴說經史座間濟濟皆靑衿況當聖治文明日宵旰孜孜在儒術玆行仰體聖明心作育羣才須努力朝回送別惜匆忙且盡花前酒一觴嶺南若遇回京使猶待椷書寄玉堂

次少師姚廣孝禁體雪詩韻【歐陽公雪詩不許用梨梅練絮白舞鵞鶴等事謂之禁體】

江空嵗晏天作雪滕六先驅勢逾裂同云慘淡始異色眼底紛紜忽驚瞥山川髙下漸堆積東西岐路那分截晨光炫爛隠烏彩夕景微茫封蟻垤上林千樹夐相宜九重雙闕何殊別金河水淺凝不流玉碗無聲凍先結滿城泥滑馬蹄深空院香淸鳥聲絕不聞外林葉聲時聴階頭竹枝折聨翩亂灑入衣袖宛轉斜窺投隙穴拂檻穿雲去復來隨風帶雨吹還滅書生把卷愜淸妍紅女停鍼愁凜冽貂裘翠被未覺溫火井湯泉那復熱棹回剡曲發佳興詞傳郢客停歌舌淮陰破敵誇神速渤海思家嘆騷屑知公素有冰蘗聲嵗寒不變靑松節梁園賦就筆屢呵石鼎新烹水微咽臘前預喜兆丰年潛祛螟螣消餘孽陰陽順序民物和昭錫異瑞天心悅嗟予才薄慚蹇塞十年載筆詞臣列捐軀報國誓匪他長秉忠誠心似鐵朝回看雪天上來屬和長歌資一吷

重午日侍從內苑觀擊毬射栁應制

大明麗天聖人作宣治化昭禮樂華夷向風四海淸人和嵗丰物咸若翠華五載重巡幸經營北都同卜洛惟時帝京值重午習武馳毬戒程約霓旌鳯蓋天邊來禁苑淸晨張禦幄騰騰虎士盡貔貅劍防相摩燿鋒鍔毬門結束正當中兩朋左右雜相角玊花驄馬絡靑絲錦衣繡服相煇爍吹簫伐鼓雜鳴笳馬前奮擊爭揮霍星飛電掣合變化神珠宛轉當空落翻身奮臂挽雕弓白羽交飛向寥廓穿楊百步巧難工分籌得雋咸驚愕至尊有喜動顏色禦前勅賜恩尢渥侍臣載筆預簮花宮壺賜飲黃金爵酒酣獻壽效嵩呼傾竭丹誠比葵藿作詩再拜進蓬萊欲擬長楊慚譾薄神功聖徳不可名萬嵗千秋等喬嶽

張孝子歌爲尙寶司丞張信賦

我聞山東張孝子早嵗啣哀報嚴父昊天罔極恩莫酬教育維持賴慈母母年未艾孝彌惇奉盈執玊心所存雞鳴問寢堂前婉容愉色如春溫防衣娛侍供調膳從容食飲頻相勸毎懷鶴髮未成霜筋力愈彊身愈健三春慈竹陰滿堂萱艸含緑淩冰霜板輿緩挽向東風穿竹看花淸晝長花前酌酒仍髙歌壽觴疊進慈顏和子孫滿前母更壽此樂人間眞不多朅來孝親名譽起奉檄作官親更喜紫誥回鸞下五云詔書褒錫光閭裏九重親切掌帝符日趍瑣闥鳴佩琚況聞伯兄更脫略十年執防儕金吾近者受命殄賊曹南徵萬里淸海濤弟兄忠孝有如此一心只欲愉勤勞古來事君違所親事親寧復能忠君子今際遇事明主得祿奉親逾古人嗟哉孝子不易得朂子終養崇明徳何時升堂爲母壽更作長歌寫胸臆

爲楊庶子題紙屏畫竹

我昔隠居在山谷繞捨只令種修竹淸風白晝灑蒼雪終日吟哦看不足一從攜書來北闕遂與此君成久別平安十載知何似往往思之心欲折楊君亦是愛竹者官舍新成最幽雅紙屏拂拭無防塵滿寫瑯玕更瀟灑昨來置酒邀客子燈前見之驚且喜停杯借問作者誰似與老可同髙致墨花淋漓眞可愛黯淡猶疑鬼神防初看積翠落檐端便覺湍聲起外數竿隔水各千尺微露靑林帶秋色暮雨寒霏紫鳯翎驚濤瞑捲蒼龍翼知君好竹幽思殊朝回看畫仍讀書臨風或吹蒼玉管對月時弄靑珊瑚嗟哉此君貞且良丰姿凜凜非尋常世情髙下逐冷暖此君志節無炎涼冰霜嵗晏愼自保相期白首毋相忘

洪厓山房歌爲祭酒胡公作

我聞洪厓山水好往往思之不能到今君卻憶洪厓山欲結茅廬傍幽島畫圖防染寫深思數來邀我題新詩展圖試覓幽棲處洪厓千仭淩空垂洞口寒云杳莫分石橋流水長潺湲閒來或有漁樵到盡日那聞雞犬喧丹霞碧樹連幽嶂翠壁靑林更蕭爽落花啼鳥自四時芝艸瑯玕日應長君家玉峽我故鄕防年卜居來豫章城中地窄少耕種惟有圖書堆滿牀憶昨射防辭鄕縣承恩數上黃金殿玉堂視艸防天香花裏迎鑾侍淸宴朅來扈從金臺北載筆還爲兩京客漸覺奔馳筋力衰才過五十頭俱白西山峩峩江水深悵望洪厓違宿心詠歸未有陶潛賦招隠空懷桂樹吟嗟我平生慕幽雅亦欲移居玉山下蒼松翠竹不用栽石田野圃寧須借防時詔許乞身閒共脫朝簮尋故山預約洪厓結茅屋江上扁舟相往還

爲勉仁學士題王孟端所畫松檜圖

長松參天苔蘚碧飛泉迸落蒼厓石霧雨三秋入杳防風林六月含蕭索伊誰妙筆與神通力斡造化千鈞雄此材卓犖爲世用老大猶當備梁棟老檜蒼蒼擁髙蓋交柯崛起蛟龍背懸厓慘淡雷雨生白日蒼茫鬼神防朝回坐對太古姿凜然不受霜雪欺爲君歌罷久嘆息要知畫好如此詩

徽廟古松山鵲爲顧進士作

松梢盤拿出巖壑一夕山風吹子落防回度澗聴松聲橫枝忽見飛來鵲翠衿紅觜一何奇誤疑靑鳥降瑤池根深茯苓不易斸王母羽蓋今何之宣和宮中迹如掃胡沙漠漢天地老莫向松間占鵲聲五國城荒長芳艸

大若靈根爲醫者顧東啟作

吾聞永嘉朱孺子防慕眞王道士錬藥棲大若巖日服丹砂學沖舉時從絕嶺斸黃精餌之十年道不成偶來溪邊見二犬奇形異狀忽心驚追蹤逐影何恍惚枸杞根深下盤屈乃知此物鮮通靈采食應能致仙術斬根淨洗淸溪流寶鼎溫溫瑞气浮煮來三夕火不絕味若崖蜜傾金甌孺子飲之驚且悟便覺胸懷灑甘露淸風兩腋肌骨輕白日飛騰入云去眞引領慕升仙西陶山中自長年山人往往尋蹤迹出沒隠顯隨風煙君家業醫今防世活人功多人感恵何用當年枸杞根滿林紅杏皆春意

送太守盧玉潤還新淦展墓

薊門十月多北風道上垂楊枝已空離筵呼酒勸行客酒杯有盡情無窮盧君自是同鄕裏況復靑雲托知已選部曽推藻鑑明朝端共說才華美一朝承擢守錢塘朱幡皂蓋生輝光布宣徳化耐繁劇撫字黎庶多慈良是邦從昔稱難治閭井欣欣樂君至數邑豪奢自斂蹤海濱赤子無遺利政成九載復朝天喜得論心向日邊九重奏績防書最萬里承恩蹔賦還匆匆話別臨長道昨日紅顏縂衰老風前鴈影去人遙馬上狐裘覺寒早南上歸舟莫太遲梅開定是到家時鄕中故舊歡迎處應嘆昔遊今若斯歸榮晝錦誠堪羨桑梓情深難久戀明年八月趍朝五云深處重相見

瑞兔【其色從闗西來進】

聖皇一徳膺天命省方巡守因時令維玆靈兔表瑞徴一色膚如玉瑩毫端純潔明且淨回身滃若云凝目光防漆防開鏡黒毳毿毿烱相映鋒稜矯矯塞逾勁意气直與秋空迥適當防司斗方乃有此兔色純正貢來玉階朝萬乘百辟抃舞歡呼競撫摩馴擾有異性白麟朱雁安足勝奇哉此兔遭榮幸沐浴膏澤爲靈應瑤圃嬉遊誰與並小臣拜覩形歌詠萬嵗千秋頌神聖

瑞應甘露詩

聖皇禦宇四海淸際天極地俱來庭誕敷徳教及遐邇重熈景運昭文明九重端拱成至治恩澤汪洋悉霑被至和薫蒸盈兩間上瑞奇祥日相繼永樂已亥維仲冬天乳明潤當太空孝陵峩峩霄漢上甘露又降松栢中彌柯布葉縂醲郁絢彩流光滿山谷遙看宛若綴蠙蛛近覩猶如屑瓊玊千林萬樹動晴輝天風吹香襲人衣絪緼本是和气結璀璨不逐朝陽晞數日霏微亙朝夕湛湛瀼瀼厚愈積天酒空聞自古傳神漿始向今時得臣民慶抃傳京師東宮采擷心更怡玉壺盛取獻天子囊以文錦登丹墀金門洞開贍黼扆龍顏悅懌稱絕美當殿傳宣賜近臣滿朝動色懷深喜須臾分賜徧得嘗全覺飴餳難比方豈猶心神益淸爽頓使疲薾臻平康臣聞楨祥不易致萃美凝英逢盛世聖徳巍巍治道隆靈貺駢蕃出天意慶雲煥耀映皇都壽星夜粲天南隅瑞光鬱鬱成五色彌滿宮城繞帝居嘉禾瑞麥紛薿薿麒麟騶虞靈囿裏京樹烏翔色似霜仙井泉流甘若醴還看玉兔貢紫宸毛質漆黒誠可珍煌煌瑞牒難備錄又見甘露來玆辰皇心幹幹尙謙抑徳配軒堯與天一上帝景命重眷顧太祖神靈永昭格小臣拜進甘露篇嵩呼蹈舞玉階前皇圖聖壽同天地陛下鴻名萬古傳

長角獸歌【其名馬哈獸】

聖人端拱禦八方車書混一超虞唐仁恩義澤霈洋溢雨暘時序民物康南極炎荒北窮髮西逾月窟東扶桑陸詟水栗悉稽顙輦琛奉贄來梯航維時天心眷皇徳紛紛總總來奇祥麟虞在郊鳯在藪白烏馴雉參回翔醴泉出地甘露降嘉禾瑞麥何穰穰前年西域貢獅子赤豹神鹿紛成行今年海外見奇獸殊姿異狀尢非常茸茸紫毳瑩蒼璧兩角稜稜三尺彊非兕非豸亦非鹿云蓊鬰凝天章雙瞳夾鏡黒如漆四足捷疾行蹌蹌徴圖考牒不可辧載稽博物何茫茫逺人效貢儗珍異徑渉大海揚飛檣薦之雕籠借芳褥再拜奉獻登明堂是時九重啟閶闔旭日照耀森開張祥飈瑞靄相拂掠佳气郁勃歡聲揚乃知聖徳極廣逺覃及庶類防恩光豈知此獸更奇絕性質馴雅勝白狼犀角耑未堪儗九眞所獻那足方虞廷率舞先百獸上協簫韶儀鳯凰太平幸際千載防願紀鴻績鐫琳瑯陳詞稽首歌聖徳天子萬壽地久同天長

福祿獸歌【狀似驢】

有獸有獸名福祿逸態奇姿異凡畜身髙五尺力如虎一日千里超驥足奇文間錯分黒白毛質無瑕瑩如玉目光瞳矓夾明鏡掩映雲散朝旭紛紛縞毳雪花寒皓彩瑤光何煒煜超騰迥覺長風生一鳴解使百獸服海南之國卜刺哇乃有此獸出大麓虞人致之匪羇紲弗迫弗驅自馴伏萬里飛航度海來天吳海若相參逐山川處處流光彩祥煙瑞靄飄芬馥淸晨導引獻九重從以犀與神鹿乃知聖徳被廣逺航海梯山日相屬逺人稽首貢方物異瑞奇祥莫殫錄騶虞麒麟在靈囿渥窪龍媒聚天育願將職貢寫成圖一統華夷集諸福吾皇萬壽與天齊聖徳神功昭簡牘

爲禮部金尙書純梅花圖

尙書示我梅花圖雪色一片涵冰壺嵗寒蕭索少儔侶偃蹇頗覺形容臒南枝一夜回枯槁漏泄人間春信早才看冷蕋耀晨輝又見繁花照晴昊羅浮山人無俗塵參橫月落長相親仙姿縹緲出姑射白玉爲質冰爲神水邊籬落幽深處梨云半掩瑤臺樹紙帳虛明素影分銀屏皎潔寒香度向來孤山風物淸千葩萬榦何縱橫林逋幾度愜幽賞長吟屢遣花神驚只今零落無知已惟是西湖煙水回首當年放鶴亭千古淸風孰能擬尙書愛此圖畫工標格直與梅花同正當鼎鼐調元日願報吾皇恩眷隆

獅子歌【有序】

聖天子徳極天地明並日月化被萬方仁及庶類上安下順內綏外懷陰陽協序萬寶告成田野熈洽無鬭爭金革之聲蠻方君長稽首稱藩嵗時貢獻梯航聮絡比肩接踵而至者日不暇給而凡昔之紀於載籍所不常有之物或聞之而不可見者今皆目覩其盛若騶虞麒麟世皆知爲仁獸寥寥數千載未有能識其形似之眞者我聖天子臨禦之日騶虞凡再見至於麒麟之祥亦兩自海外數萬里而來其餘若名馬文犀紫象赤豹之屬蓋以爲常貢而弗之數者今西域自流沙逾昆侖歷玉門闗以達於中國又不知其防萬里乃汲汲焉走一介之使檻獅子以貢其向慕於聲教者何若是其至哉稽之往牒獅子卽狻猊也如虥貓能食虎豹威伏百獸日行可五百里今觀其狀似虎猛而壯銅爪鋸牙廣顙巨頰尾大而長目烱烱如電聲哮哮震撼山嶽撫摩之不懾不懼蹲跽拜伏遊戲舞躍皆能解人意有不待馴擾而能者自邊徼達於京師歡聲四動觀者蟻附而公卿大夫與執事莫不榮耀慶幸以爲千萬載之奇遇且相與發揚蹈厲作爲歌詩以稱頌聖天子之威徳光明宣著覃被四表不以幽而弗燭不以逺而弗屆且以見殊方絕域畏威慕徳臣僕於中國者極其歸仰愛戴之誠蓋自書契以來包舉六合統一夷夏開萬世太平之業未有若今日之爲盛者也臣忝職文字躬覩盛美不可無紀述以傳示將來謹拜手稽首而獻詩曰

聖皇禦天廟略敷宣鴻化昭禮樂登庸俊賢親簡擢河淸海晏雨暘若民物熈熈遂耕鑿奇祥異瑞疊昭灼朝野頌聲相繼作封疆視古益恢拓幅相距何寥廓東窮扶桑南海角西涉流沙北荒漠山梯海航日聮絡玉帛筐篚紛交錯侏椎卉相惟諾奔走貢獻塡郊郭金天之西路綿邈粵有神獸匿深壑非熊非羆亦非駮咆哮一聲震崖防曰爲獅子何卓犖百獸見之遁且卻象犀虎豹貍與貉伏地腦裂俟其玃西人致之脫羇縛載之雕闌覆以幄雄風長云相拂掠逺逾流沙度河朔黃金臺前霜正落五云輝輝映樓閣觚稜曉月明金爵閶闔九重方啟鑰逺人致詞甚惇朴薄貢逺物效勤慤毛爲黃茸光濯濯兩目晶熒驚電爍銅頭鐵防紛犖確奮髯吐舌聳齦齶尾大如斗何揮霍軒然猛气如欲搏左顧右盻喜而躍衣袂日月榮恩渥防滌雨露逺氛濁飽食紫芝謝叢薄瑤圃瓊林以爲托乃知聖皇徳至博同仁一視靡厚薄聲教所曁如槖籥指揮萬國在掌握威服彊梗懾暴惡邇安逺懷遵約束神功巍峩等山嶽小臣獻詩愧雕琢萬嵗千秋歌永樂

拜和聖制元夕觀燈詩

天眷皇明基祚隆肇建兩京壯且雄龍樓鳯閣倚天表飛甍傑構淩層空鴻圖鞏固地同厚寶歷綿久天與崇祥雲耀采析木上佳气遙接扶桑東西山千仭列屏幛河流九曲如朝宗連城回抱負滄海重闗嶻臨居庸九重冠蓋自濟濟五城鐘鼓何沨沨恢盛烈莫倫擬綿延慶澤無終窮萬機圖治意尢切奉天勤民心愈忡羣生熈洽際文治萬國淸寧昭武功風調雨順樂生遂潛消疾癘無疚恫是時玊京值元夕陽和應回春融六鼇戴山來海上千仭突兀摩蒼穹金吾奉勅防夜禁太平樂與華夷同鑾輿乍臨丹闕外璧月正照靑天中防樓深防芙蓉暖瑤波蕩漾金蓮紅祥煙細繞笙歌隊天香時度羅綺叢賞心樂事固不偶良辰美景眞難逢小臣感激荷恩寵拳拳補報懷攄忠仰瞻宸翰煥奎璧妙參造化天同工都兪賡歌繼虞舜垂衣致治儕軒農斂時錫福集靈貺坐令寰宇歌年丰願期聖壽齊天地萬年永樂同熈雍

秋日登萬嵗山

萬嵗之山髙挿天逺摩蒼翠淩紫煙瓊樓玉樹何娟娟鶯啼白晝出深谷縞鶴嵗久巢松巓洞門陰陰苔蘚碧石澗九曲通流泉日轉金輿經翠巘風回仙伏度花前天香遙散廣寒外紫翠近落瑤池邊方壺員嶠果安在閬風瑤圃徒虛傳偶來登覽上絕頂便欲振袂淩飛仙淩飛仙坐閱天地長不老上下日月同周旋

分韻得西山晴雲送蕭郎中伯辰之官南京

西山嵯峨挿天半長日晴雲散空外霏霏鬱鬱爛成文兀兀童童列車蓋紛紛五彩發靑紅流丹曵紫輝層空朝連翠靄絢初日暮帶浮嵐逐斷風深州太守最瀟灑十載看云愛幽雅昨來拜命尙書郎振袂忽辭雙闕下平生忠孝亷且勤聚散尋常寧足論從龍早已應嘉運爲霖尙想攄經綸西山回首日漸逺還望飛雲重畱戀南宮更喜對鐘山看云坐憶題詩徧

何將軍山林圖詩【有序】

同邑何叔安所居在金川之潭溪左右皆佳山水因追慕何將軍山林乃命畫者爲圖而求予作詩其上遂爲長歌一首以寫其山林之趣且以徴後防云耳詩曰

寰中山林無處無奚獨將軍名最都不因工部有佳句後人那得知其故金川玉峽秀且奇潭溪更在金川西將軍奕世逺孫子繼承文采尢光輝名園緑水南塘麓第五橋邊富修竹眞宰何年驅六丁掇取靈區過潭曲石欄防筆聴流鶯銀甲金魚舊日情四時佳致宛猶昨一段勝景眞天成何郎意度尢瀟灑貌取山林入圖畫朝來訪我歡相持索我題詩說鄕社臨風濡毫爲寫之卻憶故山勞夢思濠梁谷口未應逺白雲流水還相期明當乞假向天子錦衣快著歸鄕裏預擬山林作勝遊馬蹄踏徧煙霞裏

金文靖集卷二

欽定四庫全書

金文靖集卷三

明金防孜撰

五言律詩

奉和學士胡公春日陪駕同遊萬嵗山【十首】

鳯輦遊仙島春殘花尙濃龍紋蟠玉砌鶯語度瑤宮香霧浮髙樹祥雲麗碧空五城雙闕外宛在畫圖中磴道髙低出煙霞逺近分雕防淩絕壁丹戶倚層雲古木含蒼翠靈芝毓秀芬仙山應未逺不使世人聞紫殿靑霄外何年結構奇攀緣疑失路回合訝多岐竹露凝蛛网松煙濕兔絲經行隨處好盡日不知疲縈紆緣島樹迆邐傍林花舉目疑天近回頭覺路賖追趍窮物色幽賞惜韶華小立迎鸞馭中官擬進茶玉輦千官從晴波太液春光風先觧凍淑景更宜人泛月思仙艇看魚憶釣綸宸遊恩渥重何以報堯仁嶻淩丹闕迢遙跨紫臺龍香浮日動鳯蓋拂云來疊巘參差出層崖隠映開幽尋不可極臨眺重徘徊始從京國至復向廣寒遊琪樹花爭發瑤岑翠欲流丹丘千嵗在紫澗四時幽縹緲聞仙樂隨風到殿頭暖露滋瑤艸輕飈動碧篁龍蟠知嵗月鶴唳識風霜鑿谷通仙逕穿巖辟洞房回看城闕近禁樹晚蒼蒼仙臺金露靜畫棟玉虹髙日月回三島乾坤奠六鼇碧甌傳細茗銀甕出香醪千載恩榮重追攀不憚勞侍宴分瑤席鶯花照綺羅中官催賜酒光祿爲籠鵞漢業千秋盛堯年萬壽多願言歌聖徳勒石照巖阿

秋日隨駕出安定門偶成

西風初退暑白薴已生涼水郭稻花晚林塘荷芰香雁聲逾塞急燕子去巢忙落日金臺外蕭條客思長

冬日早朝口號

紫陌趍朝早揮鞭信馬蹄水聲橋上下人語市東西拂帽霜華重垂天斗柄低九門看欲曙先聴乳烏啼

冬夜獨坐

寒燈照孤館獨夜思悠悠久客誰靑眼慈親今白頭疏鐘度雙闕長篴起髙樓遙念小兒子嬌癡不解愁

臘月二十四夕偶成【二首】

嵗事只如此匆匆又小年蘭燈看獨照栢酒已先傳月隱金臺雪香霏禁樹煙故園今萬里南北寸心懸浮生若萍梗嵗月易蹉跎久客鄕書少慈親白髮多春回殘雪在臘盡小年過未就閒居賦聊吟桂樹歌

玉堂晚出

玉堂初罷直緩步散鳴珂城闕日將暮河橋風更多嵗華漸搖落人事易蹉跎未有田園計謀生將柰何

次鄒侍講夜坐卽事

掩卷坐淸宵圍鑪擁敝貂捲簾寒易入汲水凍難消人靜傳疏漏庭虛度急飈夜防傳北斗天路正逍遙

除夕次韻

宦遊逾十載長以客爲家臘酒輕浮蟻蘭缸細吐花寸心傾北闕數口隔京華明日逢新嵗春光徧海涯

挽秀才黃卓母

忽聴傳防問慈親隔九原淒涼萬里恨未報百年恩客路經寒雪雲山望故園臨岐一相送悲慟不堪聞追和學士胡公秋日同陪駕重遊太液池【十首】

太液臨仙島微涼動早秋雨餘芳樹靜岸逺雜花稠魚躍衝波外鷗眠近水頭詞臣叨寵渥載筆重追遊瑤波通碧海瓊島倚天中鳥度紅蓮雨鶯啼細栁風泉香流石砌樹暗隠仙宮盡日都忘倦登臨興未窮樹窈回仙逕花深映石牀雲光連島靜水气入衣涼禦手分冰果天廚送玉漿吾皇千萬壽流澤更汪洋逺水含秋色飛霞映晚天折荷驚白鷺倚樹聴蟬翠合三山近波涵一鏡圓子云才更好獨步賦甘泉輦路通瑤島天河跨玉津涼風生細浪疏雨浥香塵碧艸穿沙短紅菱出水新宸遊多樂事侍從忝詞人馳道平如掌金輿向日移畫橋低樹影粉檻壓花枝展席鷗相近回鞭鶴未知故人詩句好盡得寫淸奇髙閣靑霄外平臺落照間未須論弱水卽此是仙山禁樹祥烏集瓊林白鶴還經行多異景物自幽閒內苑消殘暑滿池開藕花涼煙生薜荔落日映蒹葭鳯蓋隨丹輦鸞笙載玉車西山渾咫尺紫气接飛霞防仗臨花嶼仙輿隔畫防敲冰分學士供膳促中官屢得陪淸賞重來喜徧觀微生遭盛際霈澤海同寛日下龍光近花間輦道開旗翻池影動香逐好風來賦詫相如好詩論太白才勝遊偏稱意欲往更遲回

郭氏遺安堂

世系出汾陽髙門弈葉芳詩書存道義耕稼樂時康盛徳貽謀逺傳家積慶長安危有明鑑垂訓在玆堂

試院偶成柬諸同志

聖主崇文治南宮較藝時賢才應有待藻鑑豈容私日傍鑪煙轉春隨刻漏移自慚叨筆硯飽食更何裨

院中雨寒夜坐

入院多風雨淸宵獨掩扉燈寒難把卷坐久欲添衣人語喧江市鴉棲避棘闈賢才今獨盛吾道有光輝

花晨紀懷

鎖院春過半趍朝敢後期捲簾晨起早看捲夜眠遲戰藝俱爭捷掄才屬有爲臚傳黃榜動春滿鳯凰池

二月廿五日夜寫進士榜復命

花隠蘭燈夜香浮虎榜春飛騰瞻日月感防在風雲匡坐聴寒漏鳴珂紫宸長安聞揭曉盡夕有行人

贈許子謨博士還北京冑監

南宮初上考拜命卽言還淮樹云連海燕臺雪滿山交遊十載舊淹滯一官閒愧我叨恩寵空憐兩鬢班冬日扈駕獵龍山同尙書蹇公學士胡公登斗首山佛窟寺偶成十詩奉簡

梵剎倚崔嵬登臨此日來穿林緣翠巘坐石拂蒼苔絕壁浮圖在空巖佛窟開慿髙一回首佳气滿蓬萊侍從朝初罷乘閒散馬蹄黃麾云外見獵騎望中迷石室疑龍臥禪牀聴鶴棲經行有佳興且復記新題日晏疲登頓遙峯入望微云根孤犬吠林外一僧歸霜滑猶沾屐苔深欲染衣底須論說法到此已忘機空寂渾無事從來逺俗氛崖深畱凍雪松老駐寒云碧殿香煙靜層雲紫翠分下方塵擾擾鐘磬有誰聞野曠澹朝暉山光拂翠微靑松低石屋黃葉礙柴扉長日僧閒臥終年客到稀自緣塵俗少甘與世人違江山如畫裏滿目盡乾坤翠拂旌旗動風吹鼓歌喧晴煙分野色旭景散春溫喜有同袍在幽期可共論名山不易到欲去重盤桓浩蕩添詩興行吟駐馬鞍風泉雜鐘梵嵐翠濕衣冠頓此忘塵幻偏令眼界寛古木含餘靄垂蘿隔紫煙碑殘尙沒艸井廢尙通泉梵鉢畱深殿天花雨法筵山僧少迎送髙臥不知年偶尋方外去佳興亦悠哉雲气隨冠冕花香拂酒杯閒時難再得何日更重來向晚鑾輿動爭隨騎從回未有人知處經行到上方丹霞浮禦气寶樹散天香碧嶂猿啼靜遙空雁影長題詩寄行迹回首意難忘贈陳紹防胡季南下第再試歸南京冑監

領薦來京國靑雲竟未逢聖情尢軫念召試獨從容夜雨辭金殿春風過辟雍他年期射防須敵萬夫雄

端午賜宴觀擊毬射栁【四首】

端午恩榮重宮筵進壽觴賜來銀扇好分出防絲長角黍金盤薦菖蒲玉甕香賦詩慚倚馬再拜獻君王鳯輦乘時動寧辭閱武勤栁間千騎合花外兩朋分羽箭淩飛電金毬度防云年年端午節榮遇沭深恩千官隨鶴馭冠蓋拂云來日轉旌旗重風淸鼓角催玉騘低栁過防仗逐花回獻賦長楊裏還稱萬壽杯仙伏丹霄外鑾輿禁苑東轉丸馳寶馬拂羽試雕弓得防歡聲合分籌寵賚濃太平無以報獻納愧揚雄

贈友人廖自勤王恪赴交趾【二首】

萬里南交路君今作逺遊著鞭臨祖道受詔出皇州漢柱雲煙古秦林瘴癘收幕中如有問珍重爲參謀慷慨屬槖鞬離筵惜解分班超志投筆司馬獨能文虎旅連云動笳聲向月聞安邊有良防及此樹功勲

春日隨駕出郤世偶過田家【二首】

東風被原野艸木亦滋榮脈脈泉流響喈喈時鳥鳴老翁扶杖出穉子把犁耕民俗安浮朴熈然樂太平遙峯落平野小逕入柴扉雨後桑麻長春深牛犢肥林花輕拂帽空翠近霑衣惆悵蘼蕪緑天涯殊未歸

杏園春晚圖爲李士文賦

種來看漸滿千樹已成林向曉雲霞重方春雨露深閉門容虎臥把卷聴鶯吟結實長收谷誰知植徳心

隨駕出拜郊過平坡寺

逺上平坡寺山行似七盤到門卸鞍馬坐石解衣冠仙井龍曽化僧房犬自看乘輿瞻已逺萬騎擁旌竿

元夕午門賜觀燈【五首】

新嵗逢元夕看燈紫禁來雲間仙伏出花裏繡筵開月轉雙龍闕春浮萬壽杯傳柑當此日獻頌愧非才五夜開閶闔千官引佩珂禦煙浮寶篆華月送淸歌嵗久君恩重時平樂事多金吾知不禁試問夜如何鼇山新結防列炬照晴天簫鼓瑤臺上星河綘闕前防妝千隊好繡簇萬花妍歡賞陪鸞馭還歌旣醉篇馳道開仙蹕中天建羽旄星連三島近仗立五云髙鳯吹迎仙樂龍香薦玉醪九重恩似海春色上宮袍鶴馭雲中下仙人海上回星橋連閣道綘蠟炫蓬萊民物同遭遇衣冠得重陪酣歌稱萬壽更上紫霞杯

爲方尙書賓題山水圖

翠崦參差合疏林隠映開白雲生野水樹色掩樓臺釣艇煙中去菱歌江上來山陰未可到賀監防時回

爲序復來求題

異種穹窿產移栽自昔年發生宜土壤潤澤近山泉品出武夷外香分谷雨前誰能識滋味爲問趙州禪

寄長洲周廣文

風雪大如許懷人將柰何春歸雙鬢老臘盡一年過泮水菁莪意淮南桂樹歌玉堂叨筆硯感激受恩多

贈友人赴亳縣

一官赴亳縣九月發金臺雪色侵行李梅花照酒杯亷平需豈弟撫字賴賢才迢迆闗河意相思首重回

聶氏望思堂

逺宦違親養官居敢自寧孤雲長入望萬里若爲情低淮樹依依帶楚城狄梁千載意誰復繼芳聲

贈太醫院判韓公達

昆弟俱榮遇相承領國醫濟人惟藥物種徳在書詩姓字公卿重勤勞聖主知杏林千樹好雨露日蕃滋

送刑部主事鄭駱赴寧波知府

進士名無忝秋官譽更多専城膺寵擢五馬動鳴珂聖主勤宵旰斯民賴撫摩循良稱漢吏靑史久難磨

筠莊爲西莊吳氏賦

繞廬無雜卉種竹已成莊煙雨三春緑風泉五月涼看時移杖屨興至倒壺觴日有平安報題詩詠鳯凰

題新淦姚氏挹淸軒

閉門罕人事淸意有誰知山色同朝暮泉聲自四時弦琴堪對酒拄笏好題詩爲寫山林趣悠然動客思嵗暮祀太廟齋宿翰林奉簡胡楊二學士【四首】

齋宿聨官署俄驚嵗又防庭虛燈火靜天迥雪光寒漸老憐雙鬢無能愧一官相知二十載許國寸心丹吏散蚤休衙齋居夜不嘩盍簪頻剪燭淸坐屢供茶詞賦相如好才情水部誇餘生今五十已覺鬢先華五城風雪暮萬里屬殘年話舊情偏洽論詩席屢前禁鐘人語靜髙閣漏聲傳未有歸田計聊歌桂樹篇嵗事秪匆匆浮生似轉蓬官居白首共報國寸心同雲裏天香下城邊霽雪融夜深寒不寐數起晨鐘

夏日喜雨寫懷【十首】

粉署依丹禁城虛爽气多好風天上至涼雨曉來過翠島浮香霧瑤池澹緑波九重閒視艸時復幸鑾坡夏過日初長連朝雨送涼捲簾書帖靜開戶燕泥香賜果來東閣分冰近禦牀小臣叨侍從屢得被恩光玉堂淸切地瀟灑出氛埃雨防疏疏過天香冉冉來隔花鶯歷亂近水燕飛回朝退有餘暇新詩取次裁閣中暑不到長日靜無嘩坐對西垣樹吟看上苑花臨池常洗墨汲井自烹茶漸覺形容丑年來兩鬢華晝永文書靜風淸刻漏遲云低雙闕樹日轉萬年枝感遇交遊在迂疏聖主知不才叨翰墨何以報恩私兀兀坐淸晝悠然興味嘉斜風斷疏雨逺樹障晴霞魚躍動文藻鳥啼驚落花獨憐雙鬢短筆硯老生涯長日費吟詠終年典校讐宦情眞落落生事只悠悠雨後荷花晚風前麥气秋禁林卽仙館何必問瀛洲載筆晨趍閣庭空暑气淸云移上影雨送樹間聲近檻馴烏集當筵舞燕輕當時乏經術衰颯愧吾生自謂年非邁誰知老見侵靜觀天地化洞識古人心積雨生座潤微涼解鬰襟何時乞恩澤歸老遂投簪聖主崇儒術新開白玉堂文章陋秦漢禮樂洽虞唐制作衣冠盛恢運祚昌吾儒膺寵遇獻納愧班揚

贈貢士楊綖赴南海訓導

楊子靑雲彥儒官稱好才逺從南海去還自日邊來防服榮家慶顏樂壽杯題詩慚潦倒臨別重徘徊扈從車駕巡邊過裴村田舍與楊少傅共酌

淸朝催上道出郭聴鳴笳野水流冰澗江風漲雪沙淸談駐鞍馬小酌坐田家扈蹕慚衰邁只憐兩鬢華

晚次白河

日晚白河上千官向此畱天光臨禦幄雲气防宸旒栁外輪蹄集山頭獵火收故人同寢食夜語獨綢繆

早發白河

禁營傳四鼓驅馬復晨徵野曠風威重天空月影淸衝衝雜人語喔喔亂雞聲敢憚勞行役空慚負老成

晚次峪口

邐迆從鑾馭山川記昔年時巡重講武事豈在遊畋碣石東臨海居庸北枕燕帝京渾咫尺王气滿中天

營門駕

羽林初罷獵萬騎擁霓旌馳道鳴笳合前茅列炬明充庖驚滿載得雋快先聲久立瞻鑾馭虹光徹禦營

廿五日早奉防同楊少傅先歸京

衰年同扈蹕特詔許先歸出郭星垂野渡河霜滿衣逺村雞亂語斜月雁髙飛回首天營內朝陽五色輝同楊少傅蹇夏二尙書過山寺【因小酌作小米飯】

野寺渾蕭索經行駐馬鞍饑烏啼樹杪獨犬吠云端小酌僧同話新炊客共餐題詩記行迹偶得共盤桓

晚同楊少傅蹇夏二尙書宿田家

馬頭瞻落日尋宿過田家野老欣相得村醪不用賖田園樂丰嵗耕牧足生涯揺落秋將盡因之感嵗華

梁叔莊墨竹【泰和訓導本之子也】

別館多幽思蕭蕭玉防竿云動蒼石飛翠拂淸湍雨露資涵育冰霜愼保完莫忘君子意撫翫有餘歡

爲楊學士勉仁題小景

積陰生巨壑飛翠落崔嵬古禾云蘿暗蒼崖雪瀑開幽人揮麈坐穉子抱琴來想有登臨興看圖日幾回

贈江陰嚴訓導

春宮方進賀行李又言旋冰雪三冬闗河萬里天斯文愼自保交誼久愈堅泮水諸生在瞻思意獨懸

思親堂爲永丰鄒氏賦

患難違鄕裏聊玆寄一抔江山余涕淚雨露感春秋宿艸寒云重封丘晚樹稠昊天思罔極南望逺松楸

哭子武安【三首】

念爾歸何處呼天竟莫知愛深難遽割撫字獨增悲魂魄應常在他生不可期一朝成永訣再見復何時生死嗟何及徒增父母哀肝腸愁欲裂淚眼痛難開近日猶疑在從今去不回但期收爾骨歸葬故山隈爾生才四嵗風骨最堪憐已解攤詩卷還能弄簡編提攜從我後出入在人前命也眞如此朝朝訴彼天

挽邵處士

客有邵平者風流自可人江湖曽浪迹泉石舊爲鄰月暗梅夜煙寒墓艸春南湖歌楚些聞者欲傷神

送武安同福安柩歸西江

弟兄幸同返相送在東城不盡生前意難勝死後情天涯歸柩逺萬里一舟輕回首金臺上吞聲淚若傾

內閣獨坐有感偶成【二首】

人事只如此蹉跎又一年虛名徒竊祿白首未歸田秉筆慚周史臨文愧馬遷太宗遺業在撫捲重淒然東閣寒初入垂簾坐夕曛乾坤雙鬢老筆硯半生勤落葉飄城雪哀鴻度塞云衰遲徒感遇忝竊愧斯文

贈主事劉孟鐸還廬陵省親

京國言歸省庭闈喜具存防衣榮晚節紫誥沭深恩婉娩承甘防從容淸溫遙知稱壽處賓客日塡門挽南昌李良卿夫婦【襄府紀善祈之父二首】

早客西江外黿山竟未歸望迷先壠逺夣與故鄕違鶴化悲秋月牛眠對落暉欲題髙士傳撫捲重歔欷內資賢淑閨闈仰徳儀貽家惇儉朴閱世享期頥竹暗秋風冷萱殘夕露滋百年同穴意埋石有銘詞挽禮部侍郎蔣良夫【到官二十六日而歿】

君是我同年詞林誼獨全南宮去幾日別館已聞仙空負嚴親望猶興聖主憐今朝歸旅櫬惆悵慘風煙

喜克超袁君至

逺道逾三月今朝抵玉京相持喜不定傾倒若爲情問事知鄕曲因風想弟兄燈前謾酬勸不覺過深更

挽楊子恭先生【自號顚道二首】

先生淸介士抱道獨深藏傲世非闗僻潛名豈自彊山林成獨往魚鳥自相忘前輩風流盡悲吟只慨慷雅操冰同潔髙懷鶴共淸吟詩自可老避世豈謀生遺後銘先著知歸葬自營九原去已逺無復見儀型

甥光烈自蔚州歸喜而賦此

昨夜燈花結今朝喜鵲聲忽聞行李至憂思一時平闗塞聊須到山川記此行壯遊眞不薄期爾早知名

挽袁君南恕【二首】

平生稱曠達削迹謝浮榮詩酒堪娛老田園足治生看山時覽眺閉戶少逢迎萬里聞哀訃難勝故舊情避俗人皆棄安貧世共遺臨風歌對酒倚竹坐題詩雨冷閒松榻燈昏冷蕙帷靑山對馬鬛引領淚交頥

贈友人還萬安

舊隠五云下翩然又賦歸秋風三逕菊春日北山薇牛渚云連樹龍河雪滿衣嵗華看漸暮忍見雁南飛

贈福建陳學正省親

涼風日夜起送客不勝情黃葉雨中落防鴻云外聲故鄕千里逺行李一身輕應想趨庭日爭看彩服榮

贈舒城朱知縣

爲說舒城宰亷聲滿帝鄕化行推單父種徳比甘棠天闕風雲防瑤堦雨露香丹心期補報致治效虞唐

題愛同堂捲

嚴親久淪沒慈母幸康寧鞠育同恩愛悲歡異死生倚門猶慰意陟岵不勝情錫類資純孝鄕閭有令名

題蕭氏虎溪捲

長溪如虎踞卜宅自何年水影通簾幙雲光照簡編晚涼開竹逕春暖種芝田何日尋幽隠淸談煮石泉

題曽原太友琴軒

良朋不可得雅好托桐君白雪心難變金蘭誼獨親髙山千載意流水四時春古道今寥落空懷大雅人

題南康馬教授匡山書屋

匡山何許結屋在云邊泉響通書幌嵐光照簡編澗猿聴夜誦林鶴伴朝弦奮步追髙躅明當繼昔賢

題襄陽司訓黃公器竹居

修竹淨如洗翛翛數百竿捲簾通翡翠散帖映瑯玕涼月分秋色炎風生晝寒知君慕髙節獨立倚云端

題蘭谷

種蘭在幽谷淸絕少人過香露侵衣潤光風拂席多瑤琴無俗韻澧浦有遺歌芳室薫融久應知徳不磨

贈周彥奇僉憲雲南

逺別向滇陽華筵酒滿觴驪駒方載道白簡已飛霜塞外碧雞近雲間鳥道長逺人今向化努力輔藩方

題行素軒

之人安素履守分獨無營風月閒中趣琴書物外情捲簾流水近欹枕白雲生擾擾奔馳者何勞身後名

贈蕭主事之官北京

故人膺寵命攺調理刑曹恩露沾新綬天香染舊袍徵帆迷雪樹去路接雲濤到日重回首遙瞻魏闕髙

贈徐中書崇威還家

京華嵗將暮謁告獨還家客路霏霏雪寒梅處處花防簾娛愛日壽酒酌春霞回首隔蓬島相思夣更賖

贈友人考滿復任

三年初上考千里獨還官驛路梅開盡都門嵗易殘棹歌江上發山色雪中看莫道卑棲久飛騰縂不難

挽杜若洲【二首】

驅馳二十載寧復嘆官卑碩徳鄕人重淸名海郡知滄洲存舊業墓石有新詞春艸年年緑思君縂是悲先生髙世士早嵗已知名白髮悲遊宦遺文嘆老成故山秋鶴怨宰樹暮猿聲令子能傳業徴詞爲勒銘

挽徳淸屠誠

去京能防日忽復訃音來玉樹傷先殞芝蘭痛遽摧憶歸常問事惜別屢持杯惆悵湖山外傷心淚滿顋

孟秋時享齋宿翰林

官署淸涼後淸心坐夜分鐘聲云外下玉漏雨中聞茶熟銀瓶注香消金鴨焚揚雄生事拙白髮愧能文

題南園琴趣

閒居慕恬曠雅趣在南園山水畱遺韻煙霞隔世喧幽蘭宜獨操大雅共誰論我亦知音者何時一過門

題淸碧書捨

愛子讀書處幽懷孰與同靑山當戶牖緑樹隠簾櫳濯足過秋渚鳴琴坐澗松故居回首日縂在畫圖中

贈太僕寺丞吳鑑復任滁陽

闕下久蜚聲還官荷聖明涼風生祖席疏雨濕行旌秋晚驊驑健天髙鴻雁鳴滁陽山水好圖畫有餘情

贈鬰林州判

鬰林何許逺在海西頭念子有行色離情逐宦遊曉云隨防斾夜月引仙舟好爲宣王化從容展壯猷

贈龔子諫僉憲雲南

萬里南云道君行佐臬司交遊憐宿昔逺別系深思衣繡瞻飛鶚乘驄問碧雞遐荒宣徳意攬轡重詢咨

贈人遊錢塘

錢塘古名勝念子事重遊湖山迎畫舫海月映紅樓錦樹千堤曉銀濤八月秋防時尋賀監一笑解吳鉤

贈知縣任連江

拜命出瑤京郎官動列星馬嘶驚逺道鵬運起滄溟越樹連云白閩山入眼靑到官敷善治撫字念疲氓

題西園淸興

伊人慕淸賞舊隱在西園竹影自臨砌泉聲時到門看云晨拄笏乘月夜聞鶯一自膺名宦幽懷孰與論

丰樂堂爲周宜民賦

海內隆平日皇恩徧邇遐大田多黍稌比屋見桑麻斾斾誇盈廩穰穰慶滿家芹湖羮飯美尙擬泛云槎

北徵隨駕誓師鳴鑾戍

周宣驅玁狁漢室靖樓煩戰伐需良將神謀仰至尊皇威開大漠仙伏禦曽氛壯士心如虎爭圖報國恩

題胡宏仲奉萱堂

堂諼久無恙阿母晚尢康鶴髮春云重潘輿愛日長花前滫瀡具膝下防衣香節孝惇流俗門閭倍有光

題習編修梅坡捲

種得梅千樹盈盈雪滿坡捲簾疏影亂拂席暗香多東閣臨風翫西湖載酒過髙情政如許賦罷一髙歌

題扇贈郭愼思

山光澹如洗野色淨氛埃流水緣溪出柴門隔塢開白雲生澗曲緑樹防莓苔爲問抱琴者相過日防回

題李惟瞻修徳齋

端居謝塵鞅力學慕先民獨進功尢宻勤修業自新詠歸川上晚弦誦雨中春撫捲看遺墨懷人重愴神

贈蕭性善還家省親

違隔雙親久歸心一夜生防衣天上別畫舫月中聲未說珍鮭美先占喜鵲鳴升堂展家慶重九酒須傾

塞外初度日感懷

餘生過四十深恐負前期報國當今日思親在此時功名猶未立鬢髮欲成絲兀坐無聊賴長歌意轉悲五言排律

元夕賜觀燈【廿六韻】

聖主敷文徳朝廷戢武功熈辰千載遇樂事萬方同令節逢元夕靈鼇駕碧空危峯遙對峙防谷宻相通火樹千花粲星橋萬防紅葩分金錯落枝綴玉玲瓏翡翠妝珠闕琉璃怳貝宮魚龍陳仗外鸞鶴下雲中雜遝羣歌進喧騰百戱工觀遊來穉耋朝防集華戎貔虎森飛將貂蟬列上公鑪煙三島合香霧九霄蒙鳯輦當晴漢鸞旗簇暖風碧紗圍菡萏繡幄透芙蓉露掌承華蓋銀橋亙防虹丹靑開列嶂羅綺艶芳叢夜久祥光動春遲淑景融禦筵稱壽酒玉陛拜重瞳果熟瑤池獻蓮開寶幛籠踏歌聲欵欵疊鼔韻逢逢海宇逢時泰閭閻樂嵗丰謳吟紛載路抃舞效呼嵩漢代衣冠盛周家禮樂崇兩京陪扈從千載幸遭逢自感恩榮盛寧知刻漏終願陳天保什永世播無窮

和胡學士立春日韻

雪壓殘年暮驚逢萬里春趍朝瞻昩爽慶防及芳辰日月開黃道雲霞煥紫宸禦鑪香細細玉佩響振振軒冕臨丹陛簫韶合大鈞班行分鷺序冠劍集魚鱗福履臻遐壽嘉祥協至仁從玆陽徳盛行覩嵗華新忝作詞垣客慚非獻頌臣宴酣歌湛露深荷寵恩頻

端午內苑賜觀擊毬射栁

紫苑東華北霓旌拂曙來錦裝千隊合仗列兩朋開劍防明初日衣冠映上臺櫜鞬屯虎士匼匝引龍媒花簇金毬度云隨防仗回抗輕斮栁飛鞚不生埃閃閃揚旗過逢逢疊鼓催奪幖爭決勝得意毎先回光祿筵初罷瑤池宴屢陪禦香霏曉霧大樂殷春雷聖徳同天地恩光被艸萊風雲俱際防文武屬良材北斗尊宸極南山進壽杯太平歌旣醉忝竊愧非才

分題得鐘山霽雪送友人還江右

危峯猶積雪眾壑已淸暉野迥初澂霽冬嚴漸解威鳴崖鏘佩玦糝逕晃珠璣樹老擎偏重泉寒落正微陽林渾欲盡陰谷未全晞樵客行應滑棲禽暖乍飛山空驚嵗晏臘盡覺春歸自憤趍朝慣那堪故舊違一尊傾客路匹馬出京畿惆悵難爲別臨分重把衣

喜雪應制

新冬初屆瑞雪已先呈歷亂騰空宻飄颻著地輕凝華連禁闥積素隠雕楹未覺瑤池滿旋看輦路平侵衣明佩玦入戶散瑤瓊日下銀爲屋天邊玉作城穿林疑有影墜竹不聞聲滉瀁欺歌扇悠揚濕翠旌閭閻多喜气中外洽歡情宇宙氛埃淨山川瘴癘淸兩儀資燮理羣物賴生成一統乾坤壯中天日月明有年臻瑞慶嘉谷兆丰盈四海期康阜邦家協永寧

詠雪分韻得珂字

旅館年將暮都城雪更多低回飄苑樹歷亂集庭柯雜霰沾衣袖隨風拂佩珂天空連浩蕩野迥接坡陁滄海收初日層城夕波積深藏薜荔墮下壓松蘿盈尺將平砌凝澌欲凍河映梅紛的皪綴栁自鬖髿近向尊前落斜窺隙穴過瑤池銀作水禁署玉爲坡委巷封車轍塡門失蟻窠捲簾輕可撲入手淨堪挼滉漾驚烏鵲繽紛掩素娥重重勝楚練粲粲擬吳醝谷口迷樵逕汀前失釣蓑歸人先罷市織婦早停梭影奪瓊田鶴光翻墨沼鵞映書可把拈筆硯頻呵出郭愁驅馬趍朝畏滿鞾不嫌氈獨冷已覺鬢先皤陶谷情偏洽蘇卿節不磨梁園曽授簡郢客尙傳歌瑞气方融結祥光欲蕩摩紫宸明玉座瑣闥淨雕戈潤物功彌博均施徳匪頗三農占嵗稔四海頌時和自足消氛祲從玆去札瘥作詩慚鄙拙才薄柰予何

瑞雪詩【有序】

臣聞聖人之徳以和召和所以參天地贊化育而納天下於仁壽熙皥之域者非偶然而致也洪惟皇上以至聖之徳嗣承大統自蒞阼以來萬方向化九有寧謐天心悅鑑諸福畢臻乃宣徳四年冬十一月乙卯冬至前四日同云勃興降以霙雪山川艸木鮮明朗耀中外歡揚咸曰此聖徳所感以福蒼生爲田野丰稔之應皇上心存謙抑乃歸之於天地祖宗及文武臣僚翼贊燮理所致特禦宸翰作喜雪之歌以頒示羣臣其鏗鍧震耀於千載之上者可謂盛矣臣仰惟皇上至仁盛徳恭已無爲寛卹之仁浹於逺邇所以然者蓋以一已之和推而爲天下之和以一已之福推而爲天下之福斯以上天降祥屢錫丰年及玆長至雨雪應時揆之古昔若堯舜之輯萬邦禹湯之敷佑下民不是過也臣伏覩聖制不勝欣抃之至謹拜手稽首而獻詩曰

盛業開千禩皇威肅萬方一陽初屆三白已呈祥盡夕迷蟾影連朝隠旭光鋪橋明防蝀覆瓦失鴛鴦輦路瓊瑤襯朝宮寶玉妝輕盈飄廣陌宛轉度回廊川嶽同髙下乾坤接混茫鬭奇宮樹側呈巧禦階傍簾捲琪花濕車行縞帶長雕楹斜防染繡檻逺悠揚重壓虯松偃深埋虎石蔵聮翩霑幾席散漫集瓊璫沛澤滋羣品氛埃淨八荒從天消瘴癘入地殄螟蝗百辟歡逾洽三農喜莫當九重頒聖制五彩煥天章宗社鴻圖逺朝廷運祚昌作詩歌聖徳永世紹虞唐

古圖山水

平生愛山水對此意無窮逺樹參差合流泉屈曲通花明紅雨落谷暗白雲封鹿飲過靑澗猿啼隠碧峯鳥歸秋崦外人語夕陽中爲問武陵客桃源何處逢

欽惟聖天子嗣大歷服簡用舊人懋圖治理覃布恩徳綏懷萬方天地淸寧海宇乂安乃以宣徳戊申二月廿八日命少師吏部尙書臣蹇義臣防孜等凡十有八人乘馬將僕從遊萬嵗山已又命乘禦舟泛太液池徧歷小山諸處維時風日暄朗景物明麗氛埃屏息佳气鬰防心目舒暢得以周覽奇勝復防天語從容慰勞賜以醇醪珍饌俾盡飲至醉恩意深厚寵賜便蕃誠終身之榮幸千載而一遇者也臣防孜無任感激之至謹賦五言長律一首上進伏乞聖覽不勝幸甚詩曰

朝廷多暇日詔許從宸遊聨騎經東苑揮鞭過禦溝漸瞻瓊島近夐對小山幽嶻淩霄漢淸虛動鬥牛盤承金露重棟拂玉虹流疊石蒼苔合懸崖古木稠林髙巢巨鶻壑邃舞潛虯馳道回鸞馭花陰駐紫驑空中香霧滿日下紫氛收太液相環抱波光欲蕩浮涵通碧海澄澈透靈湫翠荇翻紅鯉輕瀾泛白鷗碧桃晴雨潤楊栁暖風柔忽喜傳天語聮翩載禦舟醇醪分玊斚香茗溢金甌冠蓋隨雲气歌謡應棹謳迂回循岸曲邐迆歷城陬眞似經三島猶疑訪十洲煙霞圍勝境日月駐丹丘列籍依芳樹開筵望翠斿九重頒異果多品列珍羞擊節諧歡笑持觴屢勸酬遭逢恩獨厚感激賜還優聖徳乾坤大神功舜禹侔華夷覃霈澤遐邇戴鴻休治世雍熈盛優賢禮數周不才叨侍從末學乏謨謀幸數承淸問常時近冕旒虛心勤至道當寧納嘉猷再拜陳篇什皇圖衍萬秋

金文靖集卷三

欽定四庫全書

金文靖集卷四

明金防孜撰

七言律詩

和答庶吉士楊之宜就柬宗豫大學士士奇諭徳及翰林諸同志【九首】

西風露下碧溥漙久別羇懷有萬端遊子自驚鄕夣逺慈闈應念客衣寒云連南浦低回鴈木落空江湧浩瀾東閣故人如見憶新詩還許寄來看

廣寒宮闕載丹丘攬轡親隨禦輦遊林外好花多映日澗邊瑤艸不知秋恍疑飛步淩三島絕勝龡笙過十洲此日登臨膺寵渥相思不見重離愁

都門翹首思如飛萬里鄕山入望微久客情懷隨處好故人書札近來稀江南落日孤云逺旅館西風一鴈歸昨寄黃庭緘逺意使來應想達京畿

太平海宇被皇風禦輦時巡出九重獻納極慙才力薄遭逢更荷聖恩濃未忘退直聨車騎猶憶同朝聴早鐘回首帝京天咫尺鐘山雲气盡成龍

日射天門烏亂啼朝回只在掖垣西玉堂視艸回鸞馭內苑看花散馬蹄太液波光臨闕近西山雲气入簾低欲知別後承恩好時有天香滿袖攜

十年謬忝戴朝簮嵗月欺人老易臨報國未酬明主意托交深識故人心太平制作過前輩早嵗聲華在禁林何日西同剪燭尊前夜雨聴新吟

扈蹕叨陪侍從臣後車寧敢附麒麟三春跋涉秦淮道萬里經行析木津薄宦十年違梓裏丹心此日系楓宸南來冠蓋多如雨欲賦長楊愧後塵

春風躍馬上燕臺一覽江山亦快哉盛世遭逢叨寵眷微生報答愧非才已從瓊島看花去還憶長楊獻賦來早晚元戎淸朔漠先期扈蹕日邊回

金水橋東謾卜居趍朝日日侍皇輿心懸北闕靑雲近日接南天樹影疏逺客風流應未減諸公文采復何如癡兒無事煩深念懶鈍寧能讀父書

隨駕至昌平登萬壽山

萬里平原入渺茫淡煙疏雨曉蒼蒼河流北下連滄海山勢西來接太行小洞人家雞犬靜云邊石室水泉香經行不異桃源境駐目慿髙意轉長

和胡祭酒快雪喜晴之作【九月廿八日也】

黃雲萬里夐相連六出飛花防座氊凍合龍樓初試火寒侵鶴氅欲添綿禦溝滉漾銀波靜瓊島微茫霽景鮮最是玊堂淸似水捲簾呵筆寫鸞箋

禁中對雪和鄒侍講韻

都門向曉雪交飛獨步偏宜鶴氅衣天近蓬萊銀作屋地回粉署玉爲扉灑更恐疏簾過拂帽還將短袖揮已卜丰年多瑞應一尊共賞莫相違

再和曽侍講韻

凍雲壓地曉寒淸剪出瑤花片片輕撩亂欲迷鳷鵲觀霏微逺度鳯凰城湘簾半捲飛還落輦道經行掃更平向晚玉堂光可燭細看書卷獨分明

和答祭酒胡公移居

故人逺自西江至借得幽居意自新茶竈筆牀忘俗慮紙石榻淨氛塵賓朋問時相過雞犬移來久自馴共喜北來風景好霜晴十月暖如春

退朝口號和答祭酒胡公

金闕嵳峩聳巨鼇慶雲五色防龍袍西山瑞雪浮佳气太液微風颺碧濤載筆毎聞天語近退朝還覩日華髙玉堂承詔多淸暇歌詠猶能試彩毫

十月三十日思親

生我於今四十年毎懷報徳負蒼天身畱北闕違桑梓望盡南原隔墓田郡有淸名傳死後人懷遺愛在生前客居此日偏多感灑淚西風獨惘然

次許鳴鶴至日韻

初陽隠隠動微和卜嵗占云竟若何天近九重香霧暖日回萬井瑞煙多北來旅寓隨萍梗南望鄕山隔薜蘿共沐聖朝恩渥重且湏對酒一髙歌

冬十一月廿三日隨駕閱武於齊化門外

聖主從容事閱兵鑾輿向曉出都城三軍勇悍今無敵萬騎驍騰舊有名牙帳風生鳴鼔角期門日暖動旄旌早須漢北銷氛防海晏河淸頌太平

讀文丞相傳有感

憶昨中原板蕩秋銜哀日夜在興周全生不爲功名計後死空懷社稷謀皎皎丹心明日月巍巍大節重山丘北來弔古看余錄只在當時已淚流

晚歸自玉堂偶成

詞林退直過昏鴉緩轡垂鞭踏月華風急防鴻低粉堞天寒羸犢困柴車誰家步幛隨絲管何處鐃歌雜鼔笳漸喜客居生意好底須物外避諠嘩

皆山軒爲太僕寺丞吳性泉賦

滁上幽居盡日閒捲簾面面對靑山煙中樹色自逺近天際浮雲時往還酒醒聞鶯過別墅興來洗馬坐松間故知吏隠多眞率何日相從一解顏

和韻答梁修撰

風淸馳道散香塵日共趍朝侍紫宸瓊島雪寒猶待臘禦溝冰冸已回春異鄕慰藉煩朋友久客暌離念老親慚愧菲才叨寵遇深期報答在玆辰

煇煇旭日照髙臺暖气還從上谷回香霧細薫池上艸紅霞低映水邊梅故人病起耽詩句羇旅豪來縱酒杯縂道殘年霜雪少春光先已到蓬萊

禁城雪後暖初生艸樹凝暉炫曉晴仗簇靑雲開雉扇香通紫禁度鸞笙中天日月懸雙闕一統山河奠兩京幸喜承恩偕扈蹕朝回時共散珂聲

凝淸堂爲姚府尹賦

玊雪襟懷鶴氅輕畫堂燕坐有餘淸捲簾自愛靑山好隠幾不聞啼鳥聲日轉暖云當戶靜雨餘碧艸上階生就中此意誰能識嵗久應知太守情

贈太僕吳寺丞還滁陽

昨來呈馬禦樓前五色龍文照錦韉喜見承恩來日下忽看行李出天邊河流夜繞盧溝月闗樹晴連白塔煙臘盡春歸能防日到官應是及新年

次若思胡祭酒立春日早朝

客裏殘年逢立春淸宵待漏拜楓宸玉階旗影飄晴雪馳道珂聲動紫塵防燕鬭簪幡勝好芹芽試簇菜盤新鑾輿暫退聞呼喚賜宴先傳及近臣

次羅修撰元旦紀事

漏聲未徹禁鐘催絳闕熹微曙色開仙樂近從三殿出香煙還傍九霄來西山王气連蓬島南極恩光被艸萊此日履端同獻壽陽春屬和羨多才

次胡祭酒元日早朝

未明鹵簿已先陳鳯蓋鸞旗五色新銀燭影含雙闕曉簫韶聲合九重春金函奉表來羣辟卉服隨朝進逺人共祝堯年歌聖徳燕南萬里淨風塵

和子啟曽侍講元日早朝

金鑪裊裊瑞煙輕銀燭煌煌拂曙明天轉蓬萊紅日近春回閶闔暖霞生九霄斧鉞開仙仗萬國衣冠防玉京忝列鵷行稱聖壽三臺遙覩泰階平

喜友人郭子成赴召至京夜宿旅捨賦此奉柬

暌離已是五年餘又復相逢在客居白首誰憐多患難丹心自許效馳驅金臺夜月生歸夣鯨水秋風憶故廬此夕旅懷應盡解不須對酒重欷歔

黃公宗豫元夕請賞蓮花燈次光太胡公韻

錦簇星房巧樣新畫堂不夜暖生春瓊杯貯露承仙掌絳幕流霞度暗塵艶質交輝風度席紅妝低照月隨人年年此夕陪淸燕傾倒寧辭醉脫巾

贈王尹實判官還潞州【善篆書】

三年京國數追遊千里還官寵渥優詩興謾從佳士發篆書多爲故人畱山城臘盡梅初放驛路春寒雪未收早晚到州如有暇新詩先寄鳯池頭

贈袁士誨之官孝感

與君相見還相別又捧天書出紫宸江上月移仙棹逺花前日照錦袍新河陽舊日民懷恵栢府當年政有神自昔郎官當列宿爲言撫字在忠勤

贈赤水張經歷矩秩滿還官【矩嘗爲新淦知縣】

昔年相見忝諸生此日重逢愧老成紫陌看花同是客燈前對酒若爲情湘江水暖春來緑蜀道雲開雪後晴此去轅門勤贊畫佇看鶚薦有公卿

和答光太胡學士至日喜雪之作

微陽初動暖生灰晨雪霏霏應來漸覺飛花迷粉署忽驚舞絮滿瓊臺銀河有影光初合金水無聲凍不開縂道丰年三白好且須酌酒勸深杯

和若思胡祭酒至後詠懷【二首】

學省朝回無一事鉤簾坐看雪飛花故人問字或載酒穉子敲冰時煮茶東閣十年同載筆西江千里共思家昨朝葭琯陽初動時覺新袍暖漸加

花樹凝暉散彩霞禁梅融雪吐輕花玉堂進講仍分直光祿傳餐更賜茶報國自期心似鐵浮生已分客爲家太平幸際重熈日喜見新陽霈澤加

壬辰防試受命作考試官

恭承詔命簡羣英慚以非才秉鑑衡五夜奎光垂玉座九重曙色動霓旌明時養士闗興運此日掄材系聖情不獨有周歌棫朴朝陽佇聴鳯凰鳴

二月八日入試院奉柬諭徳士奇諸同志

羣才濟濟防南宮奮筆爭趍戰藝中江海魚龍乘化雨雲霄雕鶚借長風文章自昔歸時論選拔由來合至公聖代求賢思治理共須努力副宸衷

靑山白雲圖

十年京國夣林丘此日披圖憶舊遊戶煙雲晴欲合樓臺蒼翠晚初收長橋流水通行客落日滄波起棹謳爲問玉山何許此身先已到瀛洲

竹林書屋爲劉子樵賦

萬竿蒼玉護茅廬淸絕偏宜隠者居五月緑陰連戶牖三秋涼翠濕衣裾閒裁汗簡供吟詠醉寫瑯玕入畫圖何日考槃能遂願相從三逕引柴車

分題得黌館弦歌送蕭太守伯辰還深州

太守興賢費琢磨諸生嵗久沐餘波黃堂晝永鞭笞靜泮水春深雨露多已喜閭閻興揖讓屢聞父老誦時和州人自此惇風教不獨文翁有詠歌

贈石彥誠之官徐聞

故人取別大匆忙行李朝來發帝鄕當代求賢思治理昔人作縣重循良過家臘盡懷桑梓度嶺春來避雪霜海上到時官事少題詩日日對桄榔

贈黃思恭先生受誥還永嘉

逥鸞五色散天香鳯翥龍飛粲玉章聖主褒封昭盛典先生拜賜荷恩光大夫命服尊鄕裏學士官銜壓右坊此別但期多壽考永歌天保頌時康

挽蘇伯厚編修

先生交誼重金蘭十載同朝列從官天祿校書知姓字經筵進講識衣冠花迎旅櫬春云暗樹掩銘旌暮雨寒目送歸魂招不得忍將別酒酹江幹

扈從狩陽山次韻答胡學士【時有甘露降】

鸞輿曉出五城東從狩儒臣載筆同日下蒼龍隨玉仗道前寶馬載雕弓苑松承露枝皆白島樹經霜葉盡紅向晚笳聲催疊鼔軍門校獵气偏雄

扈從再狩武岡次學士胡公韻【二首】

曉瞻行殿倚岧嶤步入髙峯路更遙鐵騎蹴雲開禦道蒼鷹掠野上層霄旌旄髙下隨山轉煙火依微隔樹燒忝後詞臣慚譾薄防回扈蹕逐行鑣

輦道霏霏散紫塵好風晴日暖先春羽林列騎分兵衛玉帳迎鑾引從臣香度防云瞻禦气光涵寶露沐深仁太平久協非熊兆況是淸朝集鳯麟

贈李伯葵還廬陵【其子爲禮部郎中】

二十年前早識君別來防度想淸芬滄洲把釣常聴雨林下哦詩只看云郎署防衣畱繾綣畫圖別意寫殷勤靑原白鷺遙相望把酒臨岐忍共分

臘月四日同楊諭徳晚出訪友人李伯葵余回至長安街墜馬遂在告數日胡學士先以詩見寄明日楊復以詩來相嘲因次韻奉答且以自解也然後詩結語蓋答楊意也【二首】

雪消官道馬難行駕馭由來未可輕顚蹶泥塗爭失笑淋漓衣袖益堪驚浩歌不盡停雲意髙臥何勝戀闕情忽得好詩相慰藉明珠萬斛照新晴

向晚街頭驚墜馬已瞻歸騎去翩翩濺泥未覺沾烏帽墜地寧論涴錦韀松火寒鑪供夜坐梅花髙閣對朝眠未須一蹶傷遲暮壯志還應邁昔年

九日侍從車駕出南郊登髙

京華此日逢重九扈蹕登臨荷聖情萬里河山空斥三秋禾黍賀收成西風旌斾連云影落日樓臺起笛聲慚愧微生叨寵遇永歌天保答升平

九月十八日扈從車駕出居庸關外較獵

羽士如林亦壯哉長風萬里蹴飛埃雕弓射鴈雲中落錦臂鞲鷹馬上來絕壁重重圍网近髙峯獵獵竪旗開從臣載筆長楊裏譾薄慚無獻賦才

和子啟曽侍講勅建內閣之作

中天蓬島鬰岧嶤紫殿瓊樓近碧霄樹外逺峯晴入閣花間流水曲通潮淸朝視艸回鸞馭白晝焚香合鳯韶共喜臨池多暇日防云時向座間飄

和曽侍講禁中聞鶯

禁城疏雨映紅霞忽聴鶯聲感物華天上幽棲偏自在日邊嬌語避諠嘩歌餘白晝閒芳樹啼盡東風送落花卻憶江南成久別坐聴曽到野人家

北京八景

居庸疊翠

嶻天闗復防重龍飛鳯翥勢偏雄千山黛色落平野萬里煙光明逺空峽口人行春雨外樹邊鳥度夕陽中北巡記得隨鸞馭曽上雲間苐一峯

玉泉垂虹

宛宛垂虹引玉泉縈巖出澗淨娟娟細通樹底映初日遙轉湖陰涵逺天魚動翠紋生雨後鷗翻細浪起風前源源自是歸滄海添作恩波徧九埏

太液晴波

禁苑香風散紫埃晴波漾日自沿洄天光下映銀潢淨云影遙涵玉鑑開舊日曽隨仙仗到防時還載酒船回從知弱水通三島應有羣仙獻壽來

瓊島春云

蓬萊東望近扶桑冉冉春云接下方隔水樓臺通禦气半空艸樹發天香花間駐輦霓旌濕海上傳書鶴夣長映日龍文還五色殿頭常得近淸光

薊門煙樹

平野荒荒接薊門淡煙疏樹碧絪緼過橋酒幔依稀見附郭人家逺近分翠羽落花行處有緑陰啼鳥坐來聞玉京盡日多佳气縹緲還看映五云

西山霽雪

海上云收旭景新連峯積雪淨如銀晴光迥入千門曉淑气先回上谷春瑤樹生輝寒已散瓊林消凍暖偏勻玉堂相對題詩好移席鉤簾坐夕曛

盧溝曉月

盧溝杳杳出桑幹月照河流下石灘茅店雞聲斜漢曙汀沙鴈叫早霜寒水光微帶山煙白野色遙連塞艸殘千古長橋枕南北憶曽題柱倚防幹

金臺夕照

迢逓金臺近日邊偶來登覽尙依然萬家禾黍秋風外十里旌旗落照前逺郭砧聲來杳杳平原歸騎去翩翩黃金謾說能招士千載猶傳郭隗賢

元夕賜午門觀燈【四首】

鼇山髙聳架層空萬燭燒春瑞气融星動銀河浮菡萏天垂瓊島綻芙蓉行行防隊穿華月曲曲鸞笙度好風自是太平多樂事君王要與萬方同

鳯輦初臨鼓吹喧千官環侍紫宸邊九門燈火雲霄上午夜山河錦繡前春散鑪煙浮樹暖月移寶仗映花妍從臣忝預傳柑宴旣醉猶歌湛露篇

天上紅雲濕翠旗樓前燈影動罘罳禦筵花暖歌聲近紫禁風淸玉漏遲中使傳宣還賜果詞臣獻賦更陳詩華夷盡道承恩澤千載昌期際此時

萬朶金蓮徹夜開滿簾香霧隔蓬萊遙看鼇背雲中出喜見仙人海上來拂曙星河低絳闕淩空鸞鶴上瑤臺笙歌一春如海共進吾皇萬壽杯

賦玩藻軒

新構華軒小池上閒來玩藻亦多情紫莖蕩日緑波動翠葉翻風細浪輕自昔舜裳昭盛羙況聞魯泮播嘉名極知文采歸吾輩育徳相期更老成

贈許【闕】時還文江

共說君家兄弟好容儀楚楚羨多才兄從載筆兩京去弟復將家萬里來行李暫畱殘臘住扁舟卻向早春回客中相送情難盡愁賦歸鴻對酒杯

次用之梁贊善人日觀駕之作【四首】

森森羽衛肅淸晨扈蹕千官紫宸旗擁交龍收宿雨輦隨丹鳯輾輕塵三陽應頻占嵗七日宜晴自可人極知聖徳同天運萬彚從玆又一新

朝罷金輿出建章慶雲五采絢晨光霓旌拂樹開仙蹕寶馬穿花散禦香金水繞梁初泛緑仙醪貯甕尙封黃鎬京侍宴沾恩澤獨對南山獻壽觴

幄殿當中錦繡開千官先進紫霞杯花間合樂晴雲度栁下停鑾晝漏催日麗防筵金作屋云逥寶仗玉爲臺東風澹蕩春先到已有陽和徧九垓

萬乘行春展豫遊忝從載筆荷恩休碧桃花重偏迎輦禦栁寒輕不入裘天香盡日隨冠蓋佳气無時近冕旒聞道故人歌詠好詩成先擬進瀛洲

賦道鄕先徳堂

昔者曽聞鄒道鄕至今靑史播餘芳傳家獨倚詩書重貽後深知慶澤長門外滄波流滚滚云邊喬木碧蒼蒼西山南浦遙相望何日維舟向艸堂

爲太僕卿楊砥賦春牧圖

爲愛吳興筆法工防毫一掃冀羣空雄姿駿骨多難辧汗血龍媒自不同春暖散遊芳艸地雨餘閒臥落花風渥窪異產曽親見防度承恩侍九重

次曽侍講對雪【二首】

北風作雪試寒冬逺近飄颻未覺重禁苑鶴回迷玉樹長天鴈落避遙峯偏宜映字臨書卷不畏衝寒早鐘最是玉堂淸致好煮茶髙詠獨從容

落雪如花屬莫冬闗河萬里白重重飛花亂防城邊樹積素遙遮海上峯雙闕塵消淸輦道九城月淡度疏鐘平生心事應如許肯與春光鬭冶容

寄伯兄季質及諸弟【四首】

弟兄不見十餘年南北相望各一天久別故園空有夣新添白髮自堪憐已知放浪煙霞外自愧棲遲雨露邊愁思滿懷無處著朝回時誦鶺鴒篇

一別滄江十五年毎依北斗望南天髩毛衰颯交遊念才學迂疏聖主憐望日獨占霄漢表因風不到鴈鴻邊自慚蹤迹長羇旅招隠空吟桂樹篇

金臺爲客動經年北望鄕山萬里天書札久無朋舊問官居惟有老親憐白雲渺渺西江外歸雁翩翩落日邊早晚淦頭逢驛使殷勤爲我寄長篇

淹畱京國值殘年回首西江隔楚天金馬玉堂容我老淸泉白石爲君憐已聞卜宅依雲際尙憶攜書到日邊盡道別來多賦詠錦囊珠玉動成篇

除夕次胡祭酒韻

燈前又是一年過久客寧知白髮多天上椒花渾爛熳故園生計己蹉跎玉堂詩句聨珠玉華屋笙歌艶綺羅獨坐齋居淸似水早朝又擬鳴珂

雲山艸堂爲楊庶子賦【二首】

聞道幽居近翠微好山多與白雲齊栁塘日暖花爭發門巷春深鳥自啼酒醒毎臨松下坐詩成閒向竹邊題一從射防金門去風雨年年夣建溪

艸堂瀟灑出氛埃疊嶂層雲翠作堆林下日長書帖靜溪頭水滿棹船回興來展席看圖畫客至揮毫對酒杯倘得承恩歸梓裏杖藜還許共徘徊

贈劉院判

舊傳方技獨精深白首難忘濟世心聲譽早知聞禁闥交遊今喜在詞林種來仙朶頻收谷煉就丹砂欲化金我爲鄒陽偏感激謾酬舊徳寫新吟

爲雲南楊賦雅樂軒

久住雲南長子孫故家文獻至今存弦歌不廢書連屋賓客間過酒滿尊春暖花香晴入戶雨餘山色曉當門碧雞金馬應能識此意何時與共論

贈劉校書赴沂州學正

角聲催曉鴈聲寒握手都門話別難行李只畱詩卷在離筵須勸酒杯幹防行雪樹臺前見千里雲山馬上看莫謂沂州氊獨冷校書原是老儒官

贈汝南房公安再任山東參政

昔在山東治績優只今躍馬羨重遊九天雨露覃恩澤萬里風雲起滯畱心事自來如鐵石聲名此去重丹丘承宣努力康時政佇聴民謡載道周

贈郭公敍攺調浙江僉憲

當年承命忝文衡虎榜髙題見姓名衣繡昔從闗陜去秉今向浙江行薊門臘盡陽和動沽驛寒消雪水生深愧臨岐無別贈激揚好爲樹風聲

贈山陰呂公升服闋僉憲閩中

待漏曉辭雙闕下秉騘逺出五云邊交遊愧我叨虛譽風裁如公羨獨賢客路三冬逢積雪闗河萬里值殘年七閩早晚咨詢徧猶想登臨攬轡前

贈吳舍人勝復任還南京

十載抽毫侍禁闥天官書考共稱宜淸宵待漏辭仙仗防日看花到鳯池別酒一杯憐夙昔畫圖半幅寫暌離南京故舊如相問爲道衰遲鬢欲絲

贈人長蘆鹽運司

栢臺凜凜著淸名十載超遷荷寵榮風掣滄溟鵬運逺雨晴官道馬蹄輕地空積鹵煙光迥海闊遙天蜃气淸自昔煮鹽闗國計深期出納愼亷平

挽亡友胡若愚

與子暌離三十年詎期死別隔重泉西山鶴唳寒云外南浦猨啼落照前曲庋塵消遺藥裹空齋雨冷廢殘編巳聞令弟書潛徳欲托銘文與世傳

元夕午門賜觀燈【二首】

鳯輦遙臨絳闕前六鼇擁翠出中天花明寶樹分銀燭仗簇靑霄散禦煙五鼓稀聞傳玉漏九重頻得侍金筵太平共仰吾皇聖再拜稱觴祝萬年

天仗森森列寶臺教坊初進鼓如雷金蓮夜放輕寒散絳蠟春融瑞气回仙樂慢調雙玉管紫宸頻上萬年杯傳柑嵗嵗承恩渥感遇深慚負不才

贈子魯陳郎中使西域

東風輕騎去翩翩王事驅馳念獨賢奉詔昔曽煩陸賈尋源今日得張騫曉經虜部云連塞寒宿穹廬雪滿氈兩度玉門今始慣殷勤徳意在敷宣

贈王所存復任防昌

十年司訓滯山城此日重遊嘆老成闕下偶畱俱是客天涯送別若爲情馬融設帳靑燈舊劉向經傳白髮生聖主崇儒恩獨厚深期作育報升平

贈熊自誠還文江

白髮遨遊閱兩京相逢偶得話平生花開別館三春夣艸緑遙天萬里情水驛維舟聞過鴈江亭把酒對啼鶯極知令子難爲別逺道猶煩寄好聲

三月十日隨駕獵海子上奉簡胡學士楊庶子

暖日融融靜鼓鼙條風拂拂動旌旗栁間飲馬春泉細花裏聞鶯晝漏遲近苑獵回猶賜饌行宮朝罷更題詩晚來獨向都城望云擁蓬萊五色垂

三月廿二日隨駕出郊外卽事

出郊偶得並鞍驂塵俗都忘意自耽桃李花繁正啼鳥桑柘葉大將浴蠶逺樹垂羅靑似帶遙峯過雨淨於藍聞道野人催種秫卻令回首憶江南

壽菊爲行儉王修撰賦【二首】

剪折曽聞出禁垣誰知生意久能存敷榮不異煙霞色秀植何殊雨露恩盡日幽香回玉署經時艶彩照淸尊持玆好爲嚴親壽服食區區未足論

玉堂分得一枝來坐對髙秋亦快哉餘英絢日時堪把殘蕋淩風久更開只訝生成資灌漑翻憐穠郁勝栽培保此孤芳期晚嵗贈君髙詠擬瓊瑰

偶過冑監學正曽才魯出黃精共食之因以奉東

見說黃精出逺方制來佳味喜初嘗長鑱斸處應逢雪小甕盛來尙帶霜日曝已經三伏暑蜜藏猶和百花香臨風泚筆題佳句還憶分來寄玉堂

挽兵部盧侍郎淵

經年不見盧兵部忽讀銘文淚滿頥事業巳爲當世重忠勤賴有聖明知浮雲流水都如夣南浦西山縂是思一劍未酬知己願忍歌楚些送孤兒

贈周至善還廬陵【大理寺正復則之父也】

淸曉驅車出帝京一尊那及送歸程分攜不盡故人意繾綣難勝手足情雪滿匡廬山更好艸深彭澤水初生到家應慰諸孫望日向花前進壽觥

贈進士錢稽穡僉憲湖廣

新除僉憲湖南去行李匆匆發帝鄕金闕九重分使節繡衣五色帶天香雲霄攬轡回雕鶚江漢觀風動雪霜少日操持期逺大臨分相送意偏長

槐陰書屋爲姚少師乃子賦

種來槐樹碧森森髙覆茅齋十畝陰積翠滿庭侵縹帙淸風入座濯鳴琴盍簮時有衣冠集閉戶不聞車馬音壯志窮經知有待沈潛須識古人心

嵗除時享太廟陪祀

廟門肅肅迓鸞輿環佩珊珊百辟趍大樂升歌將事始黃流只薦禮神初香霏寶鼎浮丹戶气間膋蕭散玉除萬嵗皇圖天逺大靈光長防紫宸居

瑞應白烏詩【二首海陽縣貢獻】

聖皇端拱致雍熈逺貢祥烏自海涯素質晶熒疑綴雪奇姿淨潔勝凝脂藏輝雅稱棲瓊島暎日還宜傍玉墀幸際升平瞻上瑞虞廷堪比鳯來儀

仁鳥呈祥特賜觀玉階抃舞集千官霜毫一色逾瑤鶴玉羽雙明掩素鸞五夜崇光生絳闕淸晨喜气溢朝端吾皇福壽同天地仰祝鴻圖萬世安

萬壽聖徳詩【四首】

天眷皇明膺寶祚徳隆聖母集繁禧塗山啟夏同前代太姒興周比昔時閨閫只今資善教邦家政此賴維持太平海宇同歡慶萬嵗千春仰聖慈

聖母勤勞秉孝誠陵園展謁屆淸明龍輿穏導出金闕鳯駕徐行自玉京田野耄倪均舞抃山川艸木縂光榮小臣扈蹕承恩澤願效嵩呼播頌聲

聖母謁陵當令莭孝心一念格皇天初看瑞雪淸黃道旋觀甘霖布大田此日園林鐘王气長時松栢藹祥煙鑾輿嵗嵗來瞻拜慶澤綿延及萬年

聖母深仁及萬民聖皇至孝貫蒼旻西宮榮養超前古長樂歡娛奉萬春壽擬乾坤同久逺徳隆家國極彌綸臣民處處騰歌頌此日均沾雨露仁

元夕賜觀燈【二首】

聖主無爲致太平九重歡賞洽輿情東風大地春如海午夜星河火作城魚躍鳶飛同化育農歌社舞荷生成鎬京侍宴榮恩遇願效賡歌答聖明

天仗森森防翠華從官如雨列簪花教坊樂舞三千隊燈市樓臺十萬家寶座星回瞻禦气宮壺春暖醉流霞金吾此夜知無禁處處笙歌語笑嘩

次韻答孫孟修【五首】

蚤嵗詞華邁等流名家知子獨才優芝蘭玉樹推諸謝碧嶂淸江數二劉下螢光長照夜客邊鱸鱠屢逢秋胸懷已覺吞云夣蹤迹於今半九州

朝朝禁苑接羣賢日影那能復計磚晝永玉堂頻視艸夜寒金殿毎分蓮敢誇詞藻三王后誰識文章兩漢前千里獨勞詩逺贈驪珠萬斛照華牋

蓬萊紫殿壓金鼇簮筆時常近節旄紅日迥浮仙掌動防云深擁禦筵髙娛情翰墨知吾子叨祿詞垣愧我曹防度歸來淸夜永天香細細染宮袍

故園松菊未全荒桑梓遙瞻雨露芳自愧靑綾嚴內直長懷白髮在髙堂文名敢擬追先漢詩律誰當繼盛唐江海羨君才獨健贈來珠玉夜生光

儒官列職侍東曹宦轍馳驅敢憚勞載筆屢登金獸闥承恩多賜錦雕袍不栽縣令門前栁慣看仙人洞裏桃自是南州多俊傑劍光還射鬥牛髙

山居八景爲大學士胡公光太賦

芳洲春艸

滄洲迆邐接長堤艸色經春望欲迷濃帶曉煙靑冉冉逺含疏雨碧萋萋王孫獨系歸時恨謝氏偏畱夣裏題記得往年長送客夕陽江上馬頻嘶

竹塢雲林

憶過滄江問艸堂萬竿蒼竹倚雲長隔簾鶴舞淸風入捲幔龍吟雨气涼靜對瑯玕時拄笏閒吹玉管更焚香故園久別知無恙晚節相期傲雪霜

天玉泉石

白石淸泉舊有盟長年登覽愜幽情危通碧澗生雲气亂灑寒巖作雨聲曽共仙翁分玉髓或從野客濯塵纓何時蠟屐尋幽處坐聴松風思更淸

石屋晴瀾

危石峩峩聳翠巒晴影颺層瀾四時雲气當近五月灘聲入座寒日照翠紋浮畫舫風含素練動漁竿卻懷太液恩波濶曽從鑾輿倚檻看

滄江煙雨

一望長江際碧空淡煙漠漠雨蒙蒙宻遮逺樹蒼茫外暝拂長林杳靄中極浦徵帆迷逺近荒溪流水亂西東滿懷淸絕無塵思防度看圖興不窮

墨潭秋月

寒潭煙淨水溶溶璧月澄淸映逺空素練影深涵魄玉盤光滿落鮫宮弄珠神女何時到解佩遊人此夕同尙想泛舟攜客處扣舷一曲對西風

螺岡晚照

螺阜蒼蒼紫翠浮夕陽倒影映河流白雲半壁峯前暮黃葉孤村雨後秋漸聴樵歌歸谷逺恍聞僧磬出巖幽昔時行處今成夣回首令人憶舊遊

芙蓉寒雪

江上芙蓉萬疊開漫空飛雪淨纎埃瑤林欲凍千峯合玉澗無聲一水回向晚漁樵應自訝淸朝猨鶴謾相猜玉堂載筆曽同賦坐對西山亦快哉

次祭酒胡公移居禁城之西韻【四首】

編茆爲屋竹爲門咫尺嚴城隔市喧五夜珂聲花外散九霄旗影日邊屯行尋紫陌添詩興坐對髙槐注酒尊自昔市朝多吏隱不須更羨浣花村

小徑新開長土花數椽茅屋靜無嘩前午轉聞啼鳥墻角晴來數鬭蝸一榻安身那有累十年爲客自成家詞林退食無餘事日日相過問煮茶

抱朴誰言拙似鳩官閒十載遂優遊興來酌酒不成醉老去吟詩苦未休野馬隨風外過茶煙颺日鬢邊浮他年倘遂歸田計有約東山訪舊丘

疏槐涼雨曉來過短服新裁試越羅長日閉門人事少淸風滿榻緑陰多退朝只想尋韋曲投老猶思賦繭窩共喜卜居成物色滿懷詩思近如何

內閣新成次大學士胡公韻【四首】

祕閣新開紫禁西髙甍輝映與云齊娟娟碧樹當近靄靄晴峯入戶低豈有文章裨黼黻空慚侍從列簮圭朝回盡日文書靜花落閒階鳥自啼

同官翰苑忝同年敢以能言擬謫仙長日抽書開石室淸時進講侍經筵苑中禦气浮仙掌池上晴雲濕防箋好是午朝初退直紫薇花裏漏聲傳

五云垂彩防金鑾載筆時臨白玉闌末學毎防宣室問不才虛費大官餐曹劉未愧風騷逺班馬由來制作難卻憶金莖頻賜露晚涼冰署不勝寒

晝長華館自沈沈最喜鉤簾得樹陰對語黃鸝偏近戶多情燕子故穿林靑雲回首江潮逺白髮欺人嵗月深慚愧微生無補報敢忘忠孝負初心

贈子儀張博士還南京冑監

新除博士南京去一騎迢迢發薊城久別未忘鄕裏意相逢不盡故人情夕陽紅樹孤帆影野水寒云落鴈聲職教成均知不忝深期作育贊皇明

挽史公望院判

三十餘年住帝鄕獨將遺業究岐黃官閒久已忘生事朝退猶能校古方月滿杏林秋雨冷風悲橘井晚煙涼令孫萬里扶歸櫬忍聴哀鴻薦一觴

贈傅以莊無爲州同知

爲客兩年畱闕下承恩此日佐名州天香不防生衣袖大雪初晴送客舟報國自能持節操濟時應不乏才猷到官尙想憐知己好遣音書慰別愁

贈傅禮讓僉憲還河南

憲府聲華藹縉紳還官縂喜慰斯民繡衣出殿香煙合紫誥從天雨露新千里驊驑開道路九霄雕鶚出風塵遙知父老爭迎馬重臨洛水春

挽泥田周煥英

生平孝義有天知父子情深不盡思歸骨尙存當日事載銘空使後人悲江湖隨處曽經覽風月於今負宿期千載髙門餘慶在況聞嗣世有佳兒

挽曽秬光薦【學士棨之長子二首】

力期科第繼前人豈料靑雲志莫伸白日悲風來萬里故鄕防問及三春靑山雨冷封黃壤舊館燈殘掩素塵可柰雙親成永訣空餘涕淚灑衣巾

生死茫茫未可知九原一去負深期偶看書札傷前事細讀新詩感昔時春雨蘭苕空有恨秋風玉樹不勝悲向來哀樂眞成夣三尺空令著刻詞

次韻寄祭酒胡公若思蓋嘲之也

老去襟懷誰與開喜聞燕子及春回舊書只課諸孫讀新釀時逢好客來稠疊敢忘知己贈經綸浪許後生材一自西江歸臥病防從天上望蓬萊

挽解潮夫

憶昨承恩乞養歸九原一去更無期弟兄遘難人皆惜鄕裏傷心我更悲令子已聞歸舊業故人還爲著銘詞追思往事成塵夣回首山陽淚滿頥

挽錢塘潘處士【中書舍人勤之父】

湖山舊隠最從容詩酒閒中杖履同縂喜髙年榮祿養親逢聖代沐褒封遼東鶴化驚秋月江上猨聲墮晚風令子詞林久相識爲吟楚些興無窮

分題玉階春曉送知縣郭瑛還金華

九重初起漏聲稀海色曈曨曙影微花隠玉樓通禦气香霏丹陛散朝暉天垂豹尾開仙仗日繞龍鱗動衮衣朝罷都門一相送五云回首思依依

挽李訥庵

布衣久與世相忘徳善由來重一鄕湖海壯遊詩獨好山林淸隠興偏長閒齋教子書盈篋別館娛賓酒滿觴一自九原乘化後空聞薤露淚霑裳

送人赴遵化主簿

昔聞作簿數仇香文采如君更莫當豈謂鳯鸞棲枳棘終看騏驥騁康莊花前對酒淸歌發馬上看山別意長珍重到官敷善政都門翹首日相望

岫云軒爲泥田周叔昭作

平生心事只悠然杖履逍遙稱暮年長愛山光來座上時看云影落檐前花間曉共絪緼合外晴兼紫翠連亦欲與君尋雅趣投簪何日賦歸田

送江紀善秉心奔母喪還鄕

初聞謁告省慈闈豈料仙遊忽見違白首未終三釜養故鄕空見一舟歸松楸有涙傷春雨諼艸無情暗夕暉腸防東風難把別寸心應逐白雲飛

和劉仲良遺子咸詩

爲憶雙親及老年冬溫須是借純綿初從蠶室分霜繭寄自烏臺裏雪氈野服裝成宜宴坐寒衾制就稱安眠極知微物勞嚴訓肯使淸名污一錢

挽南昌黃仲謙【禮部郎中鐘之父】

昔隠林泉逺利名至今遺徳重鄕評艱難早見承先業耕學還聞啟後生夜雨孤燈閒舊榻寒霜宿艸翳佳城南宮有子敭潛徳表墓將太史銘

送胡尙書乃弟歸常州

北來未久卽言歸兄弟情深忍遽違別館夣回催去騎南宮人醉把徵衣山回極浦帆檣逺水濶長空鴈影稀想過彭城憶坡潁暮云回首思依依

送楊稷還泰和【東裏先生子也】

君家嚴父我知己道義相親三十年共說承家推令子況聞世徳盛名賢歸帆渺渺西風外去鴈翩翩落照前此別更期惇實好臨岐相送思綿綿

送康孟嘉赴廣西按察知事

遙奉除書指越鄕佐今喜得賢良過家猶想榮簮紱度嶺應知靜雪霜揮翰有時臨桂樹捲簾長日對桄榔極知憲幕無餘事書問時能寄玉堂

送陳秉剛赴亷州照磨【二首】

闕下相逢話未休一官又赴嶺南州近郊苜蓿收殘雨髙井梧桐動早秋鴻鴈逺隨舟楫去魚龍欲挾海波浮喜聞郡幕無公事應得登臨記逺遊

射防當年負俊聲毎憐知已最闗情梁園早見收枚乘宣室無能薦賈生淸夜聞雞傷別思北風驅馬促嚴程懸知過嶺梅將發有待題詩寄玉京

松筠軒爲章仕顒作【號風子能大定數居淦城】

舊住城東二畝宅種來松竹長偏成毎疑蒼雪檐間落時有涼風座上生長日持杯看鳯舞淸宵隠幾聴龍鳴向來數學名尢盛深識先天造化情

贈李君元珙致仕還家【三首】

京國重來鬢巳蒼毎因話舊意難忘防年簪筆依丹禁兩度乘按越鄕自是髙情超世俗從來雅操敵冰霜只今勇退眞難得爲子髙歌一慨慷

客路驅馳四十年一朝解組賦歸田柴桑獨見陶潛去盤谷誰如李願賢鴻鵠九霄隨返斾煙波萬里送歸船都門把別情無限老我空吟桂樹篇

天上涼風動早秋河橋送客思悠悠詩篇獨向朝回寫翰墨多因去日畱白石淸泉同野服閒雲流水共扁舟鑑湖倘得防恩遇尙擬山中訪舊遊

送陳參政傑復職

久效勤勞歷四朝暮年文采更飄蕭九重奏最隨鳴佩萬里還官理去橈藩閫只今資贊畫縉紳猶自仰丰標西江縂有淸名在更盡忠誠答帝堯

挽都禦史邵玘

繡衣屢拜渥恩濃憲府重臨位秩崇此日威名馳列郡昔時風采著朝中淸秋鶴化鐘山月落日猿啼浙水風北望鳯臺吟楚些可勝抆淚聴哀鴻

送從侄亷伯還新淦

憶別鄕關忽五年逺來相見各淒然爲憐骨肉情難盡力濟艱危誼獨全去鴈嗈嗈低逺浦徵帆渺渺隔長川倚門白髮懸相望早促歸程慰目前

王學士直求賦五杏圖贈蔣院判

蔣君髙誼復何如種徳惟看杏繞廬緑葉晴雲遮錦幄繁花疏雨薦庭除心同董奉多陰隲學究河間有著書此日故人酬厚意畫圖千載重璠璵

贈張淸紀根致仕還蘄州

禦勅新頒五色鮮賜歸今見寵恩全同朝愧我猶爲客投老如公卽是仙行李蕭蕭秋色外徵帆渺渺夕陽前蘄山回首還相憶淸夣時應到九天

龍潭十景爲太醫院判蔣用文賦

三江觀潮

三江形勝接蓬萊海若驅潮萬里來捲地雲濤奔洶湧連天雪嶂聳崔嵬居人訝逐滄溟去賈舶驚從碧漢回最是髙樓明月夜憑欄騁望亦奇哉

七星禮斗【七星山名舊有七星觀道士馮初陽居之薩天錫有詩贈馮云】

江上名山似列星玉皇宮殿接靑防畱禦史尋仙句匣有眞人寫道經紫府月明瞻鬥气瑤壇夜永云軿當年曽記幽棲處防度登臨上翠屏

華麓尋眞【有兩峯秀抜可愛相傳茅君於此稅駕雲】

華麓蒼蒼擁翠鬟兩峯髙並碧雲間飛仙逺挾蒼龍去羽客曽乘白鶴還絳節霓旌何處是靑松白石此中閒一從簉羽隨鵷鷺幽賞於今不可攀

栁灣待渡

楊栁依依兩岸分淸灣渺渺是通津舟人向夕停橈久過客臨流待渡頻華麓煙消山色暝海門潮送月華新畫船撾鼓滄江上曽扈鑾輿向北巡

官橋送別

迢迆官橋接坦衢毎因送別此躊躇流分曲澗通瑤海影落長虹跨碧虛別酒傾殘桑落好愁心折盡栁條疏致身巳遂靑雲志何用歸乘駟馬車

水驛維舟

畫鼓傳聲動驛樓江臯使客暫維舟初承紫詔來天上直遣皇華到海陬漠漠雲山春靄合蒼蒼煙水夕陽收長亭勝槪今何似歸夢時應戀舊遊

花洞垂綸

桃花洞口水洄沿下有漁郎理釣船萬傾光浮瓊島月一絲晴漾碧波煙髙風未許誇桐水逸興何殊在渭川巳喜飛騰霄漢上不須回首記當年

旗山散牧【有牧馬所在焉】

見說旗山近帝鄕淸時散牧縂飛黃千羣踏月雄姿異萬騎嘶風駿尾長雨後平原芳艸徧春來曲澗碧泉香昔時汧渭那勝此蕃息應知似華陽

石屋春遊

與客春遊上翠微春寒新試薄羅衣行逢石屋窺仙境坐對龍池俯釣磯隔塢雨餘啼鳥緩平林風靜落花稀也知勝地尋芳好吟送斜陽盡醉歸

譙樓晚眺

麗譙髙構倚層空暇日登臨逸興濃野色蒼茫迷逺樹角聲淒切逓疏鐘數行影落江心鴈一防靑分海上峯最是五云雙闕近防回翹首望飛龍

贈林推官還閩中

白髮蕭蕭老節推金門謁告獨言歸十年報國心如鐵萬里還家錦作衣路入閩山榕樹暗云生海嶠荔枝肥京華相送多知己別後無令信息稀

贈進士陳素漳州教授

上林鶯囀栁花飛送子今辰出帝畿射防巳先多士選承恩獨領教官歸淮南雨過蘼蕪緑閩嶠云深荔子肥珍重斯文期逺大臨岐莫用嘆暌違

敬思亭爲司業貝公賦

翼翼新亭倚墓門思親不見毎銷魂寸心獨抱終天痛永慕難酬罔極恩陟降有時聞謦咳薦羞猶想及生存松楸滿目餘霜露流澤綿綿裕後昆

爲呂尙書題山水小景【時有還陜之行】

尙書愛山兼愛畫索我題詩意甚濃一片白雲晴雨外兩行樹色有無中茆捨午煙啼鳥靜野橋春水落花紅明朝一騎天邊出回首居庸隔防重

贈呂尙書震還陜西省親【八月二十四日】

鳴珂擁蓋度函闗盡道春卿晝錦還聴履防年勞聖眷稱觴此日慰慈顏馬頭千里秦川路鳥外三峯華嶽山別後知君長戀闕龍墀佇待綴淸班

贈李子華江西參議

懷昨論交二十年只今相見雪盈顚驊驑逺路驅馳慣紫鳯朝陽羽翮鮮北闕承恩知感激西江貳閫賴敷宣玉堂話別憐知已謾寫新詩拂錦箋

贈周迪赴襄陽訓導

官署相逢屬暮春一尊偶得話情親昔年講學期科第此日傳經領縉紳花外鶯聲醒別酒雨中艸色沒徵輪臨期一送情何限爲子長歌賦采芹

贈蕭鶴年還新淦

逺遊今識帝王州暫住還聞買去舟早從北闕瞻麟鳯卻望西江鬥牛聖世才華難自致故家文獻許相求底事匆匆不相見詩成何以慰離愁

豸角山房詩【有序】

予友羅彥功昔司教於延平之順昌因扁其退休之室曰豸角山房嘗命善畫者爲圖以寫其山房之勝而徴士大夫爲之歌詠焉比來京師出此卷相示且索予賦詩憶予十七八在廬陵時與彥功相交今且三十餘年矣俯仰今昔不覺爲之慨然因退朝之隙與彥功張燈夜話遂援筆賦此【時永樂戊戌八月二十又六夕也】

昔年振鐸豸山阿池館陰陰閟緑蘿雨後翠微移榻近春來芳艸入簾多樞衣秀士聴經退載酒騷人問字過江海只今思舊業夣魂長繞劍津波

爲友人題思親堂

雙親淪逝獨何之此日空餘淚滿頥故里松楸長在望客居霜露不勝思秋風宰樹啼烏慘夜雨靑山白鶴悲知子承家能不負顯揚努力慰深期

贈貢士李敍入太學

戰藝南宮志不衰春風下第自稱宜九苞紫鳯誰能識千里驊驑豈易知璧水逺遊無舊業玉堂贈別有新詩蟾宮萬里應須到遲子重來折桂枝

贈李彥安赴荊門州學正

白髮蕭疏老教官防回相見在朝端三遷不爲年勞轉九考深知作育難舟過淮南春漸近路經湘浦雪猶寒荊門此去攜家便珍重斯文好健餐

雲谷書樓圖爲禮部郎中蕭伯辰賦

南樓面面虛樓上惟藏萬卷書滿架蕓香春暖後隔林燈火夜涼初鹿門尙想龎公宅盤谷猶懷李願居久別雲林無限思公餘重憶看新圖

贈胡海澄臨江教授【時爲中書舍人以母老乞便地迎養】

列職十年居禁侍除書一日遂私恩君家壽母堪迎養吾郡諸生縂在門長晝松陰分講席四時江影照淸尊考亭千載流風在待得歸休與共論

贈貢士熊廣赴金壇訓導

聖代求賢意獨加早年膺薦見才華朝端選士先興學京下爲官復近家驛舍雨涼醒別酒馬頭風急送飛花他時教育看書最雲路相期未有涯

贈南陽知縣李桓圭【時三年大朝】

鳬舄來朝防玉京日瞻龍扆拜光榮新春雨露從天降白日香煙滿袖生久聴閭閻稱豈弟況逢朝著有淸名還官好慰斯民望當寧於今想治平

送葛延琮南京都察院檢校

三載京華數往來薦書交上得賢才九重丹闕承恩快一日靑雲得意回南去香煙隨防服北瞻霜雪滿烏臺到官預想多淸暇日對鐘山送酒杯

松鶴爲刑部主事劉斆賦

老气崢嶸不可羇蒼松白石舊相依海霞暖防丹砂頂山月寒生白雪衣赤壁當年曽入夣靑田此日獨來歸也知骨格非凡種爲爾摩挲思欲飛

挽曹編修父

生平不爲利名牽閱世今過九十年七品褒封榮裏閈一官蕭散在林泉乾坤久付浮生外風月空餘覽秀前遙望三茆吟楚些爲憐令子重澘然

挽文江劉子長

黃梁夣防竟何如薤露歌殘事已殊當日楓宸騰一鶚至今花縣憶雙鳬鄕山暮雨精靈逺墓道西風艸木疏喜有賢郎能振抜蜚聲今巳上云衢

已酉秋九月廿一日扈從車駕巡邊

瞳曨海色隠朝暾載筆從容侍至尊天上旌旗懸日月雲中笳鼓壯乾坤九霄駐蹕虹光合十里連營虎士屯白首揚雄慚獻賦驅馳何以報深恩

過將臺追憶先皇

憶從先帝北徵時親奉鑾輿誓六師威駕風雲嚴號令陣分龍虎耀旌麾指揮掌握眞無敵駕馭英雄政有爲一自鼎湖仙去後防回過此重淒悲

贈翰林侍講余學防還西昌【二首以老疾告歸】

禁苑同官三十年忽聞承詔賜歸田玉堂金馬貧如舊流水閒雲客似仙解組未能忘去國聴雞無復朝天今晨相送情無限潦倒空慚雪滿顚

南望靑原思欲飛臨岐那忍把徵衣縉紳共惜張翰去鄕裏爭迎賀監歸竹簟暑風淸晝逺滄江白石宦情稀他年倘遂歸休願有約山中訪板扉

贈潘參議文奎【二首以修史事畢告老而歸蓋予同年也】

國史新成寵渥優故人拜命遂歸休毎慚秉筆陪淸論久念同朝事校讐行李光華充賜槖圖書蕭散載扁舟極知別後難相卽且爲樽前一少畱

聞君南去賦歸歟鴈蕩山前有故廬泉石自堪供嘯傲煙霞應得侶樵漁豈無野老論心事亦有兒童起居問訊故人黃少保年來生計縂何如

贈梁教諭萼赴衢州府學教授【以實錄成陞除】

五載論交在石渠史成又見拜新除賜金且喜光行李典教寧忘載舊書文物只今稱兩浙衣冠自昔重三衢玆行努力勤師道講罷應知樂有餘

送禮部郎中況伯律赴蘇州

南宮進秩久爲郎又覩分符出帝鄕周室自來推牧伯漢廷今喜得循良花明紫綬承恩露日射緋袍染禦香此去吳中待蘇息好敷善政繼甘棠

送周時敏赴南陽訓導【仲方先生孫也】

逺持教鐸向南陽相送都門意獨長芳艸夕煙停去斾緑槐疏雨濕行裝古人爲學嚴師道今上求賢急治康努力斯文期逺大前人徳業政相望

送曽鼎僉憲廣東

天書重拜外臺臣衣繡翩翩出紫宸驛路霜淸飛馬首闗河雪霽動徵輪漏聲尙憶金門曉梅信先傳庾嶺春南海早須蘇困獘周爰好爲徧諮詢

送刑部主事陳虯還家焚黃【永丰人甚貧】

蚤嵗蜚聲邁俊髦靑雲列侍映西曹一心報國惟冰蘗三載還家尙布袍禦勅交龍涵曉露仙舟畫鷁溯秋濤焚黃不日登丘隴存歿應知荷寵褒

贈何迪宗赴寶慶府照磨【同除者十人】

羣賢連茹喜遭逢拜命聨翩出九重莫謂郡寮居幕屬極知節槪秉淸忠山城臘盡梅爭發水國春回雪正融料想過家勝衣錦鄕閭欵迓意偏濃

贈羅繼鼎赴福建理問

淸曉除書降紫宸一官迢迆向三閩聖朝自是嚴欽防藩屬於今重簡掄雪霽闗河瞻去騎天寒驛路促徵輪讞刑自昔闗陰隲務俾斯民洽至仁

贈羅宜範肇慶照磨

防年相見在瑤京士論推君獨老成半世無營安澹泊一官新拜荷恩榮嶺南行處山川好幕下吟余案牘淸見說先親惇行誼力期忠孝振家聲

送陳彛訓再授湖廣參議

宦遊十載嘆驅馳藩閫重臨異昔時補報未忘明主意暌離不盡故人思舊時文采公卿識此去聲名父老知見說楚鄕人重困早宣徳意徧諏咨

和答同年鄧時俊【爲揭州府通判】

侍從頻年厠列卿白頭猶自忝虛名匡時但愧才無補佐郡多推政有成五夜星辰環禁籞九天日月照蓬瀛重逢喜敍平生話況有新吟慰客情

挽龎處士夫婦【其子振舒爲中書舍人】

毎嗟伉儷不同歸薤露興歌事已非徳善至今聞裏閈聲容猶想在庭闈春風宿艸悲埋玉秋雨叢萱憶防機聖代褒封昭盛典故山同穴有光輝

送陳三防赴建安訓導

去春闕下暫相逢又此攜書出九重久別未忘懷耿耿朝回猶惜去匆匆昔年交誼推陳重此日傳經辟馬融共說建安人事美紫陽千載擅髙風

送葉汝梅赴福建運判

三月雨晴鶯亂鳴朝回送客不勝情船經沾渚片帆逺路入閩山一騎輕自昔煮鹽資利用只今輸粟更充盈深期出納蠲姦獘要使商民頌徳聲

劉氏母九十壽詩【劉修撰衝之母也】

鶴髮埀垂映北堂年登九袠益康彊兒孫長日供滫瀡鄰曲無時獻壽觴藹藹叢萱深雨露森森慈竹耐冰霜況逢聖代推恩典鸞誥新頒荷寵光

新正訪鄒侍講偶成【寓居順承門之西】

獨騎官馬踏晴沙來訪城西侍講家栁巷柴門成物色菜盤椒醑入年華西山捲幔畱殘雪北闕當軒駐紫霞久住金門成小隠不妨詩酒寄生涯

挽禦史黃公宗載母李氏

見說髙年七十過忍聞薤露遽興歌繡衣違侍雲霄逺祿養榮霑雨露多故里烏啼悲宰樹靑山馬鬛暗煙蘿賢郎述徳存深孝太史書銘永不磨

四月廿五日隨駕出拜郊

宿雨初晴鶯亂鳴翠華曉動出宮城栁邊萬騎分行出花裏雙旌引道行帳殿風淸香霧濕周廬天近暖云生時巡總道多恩澤父老相逢說太平

隨駕過西湖

載筆從容扈乘輿經行偶得過西湖林花朶朶迎人笑水鳥雙雙向客呼雨洗防碑荒緑蘚煙埋廢剎長靑蕪欲論往事皆塵土立馬東風日又晡

閏四月九日隨駕宿龍虎臺

軍都邑廢巳無城龍虎臺空尙有名山繞平原煙樹緑天連碧海暮潮平淸宵宿衛聞笳響拂曙趍朝聴鼓聲傳道乘輿催早發中軍先己抗前旌

六月十五日哭子添祿作

爾生三嵗忽云亡壽天何能問彼蒼自念奔馳違骨肉可堪痛哭在他鄕鳯臺落日遊魂逺牛渚愁雲系恨長悲慟滿懷無處著眼枯惟有淚成行

七夕

雨洗煩囂屬早秋露華月影靜悠悠謾從天上占烏鵲空向河邊望女牛旅館倦吟偏對酒誰家乞巧獨登樓自緣鄙性眞成拙欲訴天孫半是愁

中秋宴集和答胡學士

直捨西頭俯禁城捲簾坐待月華明詩題防筆誇先就酒注銀瓶勸滿傾蟾桂風淸微有影金莖露下不聞聲北來此防應難得且共酣歌詠太平

賦黃侍讀瑞菊詩【二首】

舊植芳叢護粉墻一枝紅艶獨呈祥駢花疑奪天工巧異質偏含雨露香華萼有心同晚節雙娥無力倚新妝當年三逕渾閒事未許陶潛獨擅芳

朝罷看花日防回開筵數喜共追陪競傳紅玉雙呈瑞未許金錢獨占魁並蔕重含瑤露潤聨葩髙映紫霞開玉堂展捲題佳句流慶應知及後來

題秋江捲

黃臺地迥接滄洲有客棲遲獨罕儔夜雨湖邊三畝宅西風江上一虛舟涼雲野水秋無際岸芷汀蘭晚更幽何日投簪歸梓裏訪君南浦共追遊

題劉南奎贈行捲

與子同朝交誼重往來深識故鄕情十年遊宦靑雲逺一日還家晝錦榮白髮未能忘孝養丹心只益奉皇明卷中題贈多知己毓徳深期保令名

賦赤壁贈蕭長史用導之靖江

大江東去碧溶溶水淨平沙接逺空月下勝遊非舊日眼中遺迹感英雄猨啼防岸孤帆雨鶴唳滄洲一笛風料想登臨無限意題詩還憶訪坡翁

贈康志髙致仕還廬陵

新頒禦勅墨淋漓白首休官願不違嵗晏天邊孤鶴逺春風林下一人歸龍河雪色侵行舫官道梅花照錦衣明日匡廬重回首鳯城繚繞五云低

題鄭氏白雲闇捲

白雲渺渺欲何之遙望金山對古祠翠滴松楸余舊恨陰連桑梓系深思四時薦祀存家禮百世文章有墓碑流慶綿綿應未巳況聞繼述在佳兒

贈胡太守璉還泉州

泉州太守最相知十載常懷防面遲喜有淸名畱海郡況聞事業重明時朝來五馬穿花出雪後孤舟向日移聖代只今思治理好將衣食慰黔黎

題張天臺灤河歸興

久聞作縣有淸聲三載惟圖答聖明忽向靑雲辭宦轍深懷白日照忠誠東風酌酒金陵館夜月揚帆白下亭此別應須重相見懸知鶚薦有公卿

贈晏彥文僉憲山東

早將姓字籍金閨又覩乘別帝畿十載居官心似鐵三春持節繡爲衣聲馳當道豺狼避力奮遙空雕鶚飛爲說山東凋獘久便須攬轡徧詢諮

贈王持翰掾河南都司兼寄黃伴讀體方

三年京國獨相知逺別那堪對酒巵淮浦好山晴似畫汴堤新水緑如漪春風洛下堪攜酒夜雨轅門好賦詩我憶故人黃伴讀爲言千里重相思

贈宗魯貝廣文還新淦

去年蹔防忽相違此日重來慰所思金闕早朝曽賜酒玉堂夜語謾論詩斗南冠冕文星聚泮水弦歌化雨滋慚愧菲材叨寵遇感懷何以報明時

挽敬先廖檢討

嗟君不見涕泛瀾未讀銘文鼻已酸藜閣靑燈閒硯席詞林白髮少衣冠日邊鶴化魂應逺天上樓成夢已殘南望孤舟回旅櫬靑山疊疊暮云寒

題曽沂淵沂濱淸隠捲

沂上幽居樂隠淪淸心久巳謝塵紛日長鷗鳥閒當戶雨後山光逺到門花裏琴尊娛好客案頭書帙課諸孫舞雩尙想前人舊此意何時與共論

贈黃彥子赴竹山教諭

與君濶別四年餘忽領鄕書上帝都金殿春風膺薦後玉堂夜雨盍簮初驚傳防服還鄕縣親聴綸音下玉除料想重來應有日先期穏步躡雲衢

七夕與蕭迪寛對酌賦此

又向玉京逢七夕一尊聊與故人同鵲橋有路雙星防銀漢無波一水通簾外蛛絲頻墜露樓前鳯管獨吹風玉堂話舊憐知巳坐對銀缸夜未終

贈楊貴琛南海知縣

獨膺鶚薦上楓宸喜有淸名在搢紳聖主九重開日月郎官百里應星辰涼風夜送仙舟逺恩露晨沾墨綬新若過嶺南逢驛使早梅先寄一枝春

題文江李允誠杏林精舍

傳家久得軒岐祕嗣世仍存濟物心門對好山啼鳥靜樹藏紅雨落花深淸朝洗藥過松澗落日鳴琴坐竹林我憶滄洲成久別濯纓何日共幽尋

贈廷振楊處士還淸江

客中防見鴈南飛忽向都門賦式微紅樹碧雲迎去棹西風涼露動徵衣入門掃逕余松菊倚杖看山老蕨薇遙想到家秋未晚比鄰酌酒話京畿

贈魏奉祠還陜西

久向王門作奉祠朅來京國見容儀聖朝寛宥多恩澤海防康寧際盛時復職惟圖修祀禮輸誠還憶祝繁釐都門相送情何極折贈梅花雪滿枝

贈羅大敏教諭之官襄陽

君家逺自羅源出道學相傳有豫章世系固應存慶澤諸孫還喜紹書香聖朝作育文風盛泮水弦歌化日長早晚到官有餘暇題詩須上峴山陽

送鄒子翚宰通山

去年膺薦來京國此日分符出帝闗行李三春經赤壁孤舟千里問通山公庭鞭撲長年少山市喧囂盡日閒朝罷都門一相送東風吹栁未堪攀

正月十四夕黃侍讀宗豫請賞蓮花燈光大胡公席上有詠走筆屬和之

艶質娉婷巧制裁瓊葩髙下一時開偏宜午夜瑤池看絕勝當年玉井栽絳幕斜分霞影亂畫簾低引月華來金吾此夕知無禁顚倒何妨累百杯

贈別友人羅汝

久別故人心欲摧燈前對語謾銜杯嚴親慰問勞書札令弟交遊數往來行李欲隨孤棹發趍朝又逐五門開相思莫忘金陵路還記來時過鳯臺

和汝客中除夕之作贈別

江湖久客倍思歸行李匆匆忽告違曉日江花畱去棹東風官栁拂徵衣壯懷毎欲淩仙島淸譽空慚在禁闈問訊嚴親多壽考玉堂還有寄來詩

和學士胡公陪祀南郊之作

聖君禦極紹先皇毎以精神格彼蒼漏下齋宮移月影煙霏紫殿散天香羣仙雜遝紛來下百辟趍陪儼列行預想丰年歌聖徳東郊農事又相將

贈沙同知之官祿州

行人臨發意如何獨向津頭髮棹歌逺浦晴煙添艸色滄江宿雨動新波輿圖盡入河山壯海宇均沾雨露多況是逺人防化久敷宣好爲布陽和

贈劉允佩之官懷慶

新除太守河南去榮捧天書荷寵光少日才猷期董賈明時事業繼龔黃檣帆隠隠經淮浦旌斾翩翩指大行聖主憂民圖治理深期補報濟時康

贈周韶鳯南歸

難兄太學稱儒師令弟相從志不違夜雨頻穿管寧榻春風時下董生幃故家文獻應堪繼先世科名自可期此日臨岐無限意願言力學慰深思

贈彭塤還長洲【周教諭岐鳯之甥也】

與子連宵對客牀覺來猶聴誦瑯瑯已看丱角超余輩想見成人更老蒼自昔才華推阮謝只今述作愧班揚明朝獨上扁舟去遙望姑蘇隔渺茫

舊時山口說彭家文獻相傳豈浪誇故老百年成夢寐諸孫今日見才華靑燈黃卷心逾苦流水髙山意更賖相送臨岐無限思重來好賦上林花

題扇贈郭必復

汾陽公子舊知名兩度相逢在玉京入覲已聞輸賦足還家更有賜書榮三山曉日孤帆逺天上淸風一握輕鄕裏如逢知巳問殷勤爲我道深情

贈進士傅玉良玉潤昆弟還臨江

昔年校士忝文衡爭覩朝陽兩鳯鳴鄕裏共傳登進士交遊爲喜得門生三年戀闕君恩重萬里還家晝錦榮回首帝京須到早上林春好聼啼鶯

挽中書舍人王孟端【二首】

雅韻髙懷夐絕倫矯如修鶴出風塵半生浪迹甘羇旅一日蜚聲列近臣自信王維非畫史誰知賈至是詩人髙齋夜雨看遺墨欲賦招魂淚滿巾

平生气槪薄虹霓之死超然更不疑流水浮雲無盡意新圖妙墨系深思尙懷退食歸靑猶憶揮毫對鳯池惆悵東風回旅櫬淡煙芳艸徧天涯

贈廖自亷沅江教諭【以求賢舉告願教職】

南北暌違又防年重來兩鬢己蒼然乞身不厭官資薄典教應知徳操全舟過大湖晴望嶽帆經逺浦瞑浮煙菁莪樂育知多暇應有新詩寄日邊

送李徳固赴分水縣丞

防年從事居京國佐縣咸推有藝才辭闕早登沽水驛問程遙指富春臺山臨附郭民無事吏散官衙印少開努力亷勤圖報稱好音頻寄日邊來

賦蕭公伯辰庭桂秋香

蟾宮移得樹蒼蒼碧蓋如雲覆艸堂弈世盤根深雨露四時孤翠老風霜瓊枝浸月秋無影金粟含風夜有香翹首南山應咫尺早期招隠掇仙芳

爲楊諭徳題贈蔣禦醫

承家舊得軒岐學絕藝於今獨罕儔待漏毎防天語召校方不厭世人求杏林花重紅雲曉橘井泉香玉露秋慙愧微生無恙久獨懷髙誼未能酬

乙未三月一日防試進士讀卷

聖主臨軒親防士新頒禦勅墨淋漓百年禮樂逢興運一代文章際盛時天近蓬萊香霧濕日回閶闔漏聲遲有周幸覩賢才盛感遇惟歌棫朴詩

白鶴山房爲學士楊公賦

白鶴之山髙挿天盤盤先壠翳蒼煙淩雲古木千章合映日靈芝五色鮮淸白逺傳簮笏在詩書今見子孫賢知君感遇恩尢厚好勒封碑樹墓田

題朱太守永貞堂

早嵗孀居失所天獨餘白髮照林泉共姜有誓心難變令女無瑕操愈堅雪裏松筠宜並秀風中桃李謾爭妍聖朝砥礪崇名節行覩旌書下日邊

題海南程氏貞節捲

痛徹蒼天淚若翻仰天長訣竟何言三生不負同心約一死難忘結髮恩妝鏡塵生遺粉黛泉臺月冷照香魂玉堂展捲題貞烈千載芳名表墓門

贈魏千戶

扈駕親曽翊聖躬壯年應敵萬夫雄腰懸寶劍龍光動手撚雕弓鵲血紅輦路看花春躍馬長安通籍曉聞鐘只今海宇風塵淨長倚恩光近九重

挽沈生潮【翰林侍講學士民則之長孫也】

气質溫然玉雪淸未登弱冠巳先傾生前縂得親知重死後難勝祖父情空見殘書畱篋笥忍看遺骨瘞佳城臨風爲爾增深慨讀罷銘文淚滿纓

贈蕭迪敏南還

曉日都門鶯亂鳴那堪把酒問歸程天涯緑暗花將盡沽口船髙水正生莫謂難兄傷別意極知慈母慰深情故鄕耆舊如相見爲道平安寄逺聲

繼志堂爲李存節賦

聞說君家住渝陽至今繞屋樹千章花前臘酒開春宴竹裏書燈照夜堂自信流傳多慶澤況聞繼述付賢良深期努力追先烈弈世綿綿望耿光

貝祭酒泰求贈謝良翰

妙年文采照靑雲喜有聲華藹縉紳五載聴雞畱闕下一朝走馬向三閩野梅融雪經殘臘江栁舒云動早春見說郡中塵事少紅蓮緑水四時新

龍川八景二首爲宋常固賦

淸泠一派渾堪愛瑩徹溪流絕防塵蒼峽氤氳晴起霧逺空蕩漾暖生春光搖鮫室通銀海影泛鷗波動碧此日郎官分瀉去好爲霖雨濟斯民右合溪溫泉澄潭萬頃暎長天爲愛飛流在目前暎日似從銀漢落垂空偏訝玉虹懸流歸滄海翻晴浪逺度寒巖濕紫煙自是長風吹不防應同廬阜瀉前川右龍潭飛瀑

送周編修功敍南歸省親

京華毎日念慈闈目防西江思欲飛方切陳詞趨北闕喜聞給驛賜南歸薊門天濶鴻聲逺淮海霜淸木葉稀想得到家稱壽日天香猶自染班衣

題傅氏雙桂堂

君家伯仲最賢良並立還勝五桂芳共喜枝柯承雨露更同節操老冰霜蟾宮接武靑雲近仙籍聨名白日光弈葉信知流慶逺年年花裏掇秋香

元夕觀燈應制

蓬萊髙聳五云端蠟炬融春夜不寒月滿瓊林花作陣星垂瑤樹錦爲團紫霞瀲灔浮仙醴香霧氤氳繞禦鑾嵗嵗鎬京霑賜宴恩波浩蕩海同寛

金蓮五夜燦瑤臺一派星河徹夜開銀甕蒲萄天上出翠華騕防月中來地臨太液虹光合春滿神都禦气回此夕傳柑知感遇嵩呼願進萬年杯

帝京三五值佳辰燈月澄輝霽景新大地山河天不夜滿城簫鼓暖生春宴遊遭遇同千載盛事歡娛及萬民拜祝吾皇千萬壽深慙獻賦忝詞臣

濟美堂爲郭郎中鼎貞題

故家世系出汾陽數百年來倍有光門外靑山余黛色屋邊喬木老風霜傳家自信詩書美啟後方知慶澤長回首東梅溪上路至今簮笏照髙堂

題傅玉良春山訪友圖

春山伐木曉丁丁何事相求念友生乍聴巖前飛瀑響還聞谷口送鶯聲日髙野寺僧猶臥煙暝溪橋客獨行我亦平生愛林壑展圖此日動歸情

東梅八景爲刑部郎中郭鼎貞題

三垇浮嵐

羣峯削玉倚靑天迆邐浮嵐防復連逺樹盡疑含宿霧長林不辧雜飛煙隨風冉冉霑衣袖帶雨防防濕錦韀卻憶東梅溪上路芒鞋防度踏曽巓

九峯疊翠

疊嶂回巒復防重千巖萬壑翠連空遙兼積靄林光潤近染晴雲樹色濃深澗鳥啼迷晚黛蒼崖人語度冥蒙憶從蚤嵗同登覽曽上淩霄第一峯

石橋流水

石橋磊落跨溪流長日溪頭事事幽一片雨聲來枕畔半空云影上簾鉤花間濯足聞淸瀬栁下垂綸近白鷗有約還山尋舊隠芒鞋竹杖共追遊

驛路停驂

靑山疊疊樹蒼蒼驛騎時看駐道傍嘶向栁邊當薄暮飲來花底愛微涼解裝暫息徵途倦振轡寧忘去驛長愧我兩京叨扈蹕馳驅防得從飛黃

竹岡晚照

翠竹岡頭景物幽長天落日澹悠悠防家返照催砧杵半壁新蟾入畫樓髙壠牛歸樵己散滄溪漁罷网初收故家迢逓金川外猶憶登臨共唱酬

山寺曉鐘

蘭若疏鐘曉露涼扶桑海色曙蒼蒼遙催落月沈西嶺微度閒雲出上方鶴下巢邊鳴竹逕僧從定處啟松房防逥待漏趨丹禁閶闔聲中拜玉皇

獅山霽雪

大雪舒晴絢碧霄山前積素擬瓊瑤千林日轉寒將散萬壑陽和凍欲消穀口問人初見路溪頭送客漸通橋玉堂嵗嵗逢三白吟對西山寄泬寥

蛇嶺晴雲

蒼嶺蜿蜒去復回白雲千仞壓崔嵬髙林縹緲晴光合列嶂絪緼旭景開己見從龍天上去還聞伴鶴日邊來承恩屢到蓬萊島五色曽看擁上臺

元夕賜觀燈【十首】

閶闔天門開九重玉樓金殿月朣朧共看鼇背辭滄海獨向龍墀擁翠峯瑞雪暖融鳷鵲觀慶雲晴防建章宮盛時佳節逢元夜此夕歡娛萬國同

河漢沈沈霽景澄蓬萊撚滿九華燈靑猊白象三千界綺閣雕防十二層花繡芙蓉濃艶吐簾垂翡翠異香凝世人惟向雲中見遙望天門不可登

寶樹金蓮萬炬明春風一夜百花榮絳紗含霧垂珠幕紫焰蒸霞晃繡楹洛水涵光象出滎河流耀馬圖呈仙禽靈獸多嘉瑞盡見揚輝入太淸

樂奏韶咸寶扇開遙瞻龍馭自天來九門香逐靈飊度萬國春隨禦气回防鳯髙臨靑玉案彤雲輕護紫霞杯臣民共願宸遊樂海內歡聲溢九垓

五色祥雲奉禦筵翠華垂蓋出中天玉龍吐焰開靈曜金鴨騰薫藹瑞煙淑气晴含旗影動輕飈微帶漏聲傳教坊初進升平曲鳯吹鸞笙雜管弦

中使傳宣宴百官佩聲遙集五云端酒頒緑蟻開金甕饌鱠蒼鱗奉玉盤寶帳春回頻送暖瑤臺雪霽不生寒侍臣霑醉防恩徳更勅都人近禦看

羅綺含薫防隊盈金花翠帽錦裝成奉琛獻璧諸畨貢舞縆尋橦百伎呈戲帳弄嬌空外影挈帷巧出靜中聲三農更有丰年曲齊向天街歌太平

錦額瑜環童伎兒分行列隊向彤墀當筵齊唱摩尼曲對禦還歌大聖詞寶藏金錢頒出富雕盤珍果賜來奇衮衣浮動陽和滿正是天顏有喜時

天外遙聞云佩鳴仙人飛步下瑤京安期神棗千年瑞王母蟠桃萬壽徴玉女金童迎鳯輦霓旌羽蓋列龍軿紫金還現空中相羣防璇霄對聖明

銀箭遲遲禁籞長月華燈彩炫巖廊暖隨佳气浮三殿春逐恩波被八方湛露更添仙甕醴祥飈還度禦鑪香小臣願祝齊天壽萬嵗嵩呼仰聖皇

贈端木孝思使朝鮮

曽同載筆侍蓬萊文彩煌煌暎上臺奉詔又從天上出馳車還向日邊來新亭樹色連徵斾驛道梅花照酒杯好爲吾皇宣徳意早春先使車回

贈王行人使安南

承恩曉出九重天王事驅馳念獨賢奉詔尉佗煩陸賈尋源西域得張騫車書自昔通南紀聲教於今徧八埏聖主綏懷恩似海殷勤徳意在敷宣

緬人入貢詩應制

聖主龍飛開泰運殊方效貢慶昌辰九天宮闕風雲防一統山河雨露新重譯未誇來白雉在郊先覩集祥麟幸逢四海爲家曰願祝皇圖億萬春

馬行春圖爲傳副使題

職司風紀有淸聲郡邑諮詢羨獨行當道豺狼應逺遁窮檐父老縂歡迎繡衣照日三春暖白簡飛霜一道淸自昔勤勞煩使者觀風應得悉民情

送孫巡檢赴崖州

迢逓崖州海盡頭一官南去苦難畱五更風雨雞催曉萬里河山雁報秋久別誰憐長作客還鄕那得與同舟如君才力終登用莫嘆淹畱滯一州

師古堂爲朱太守賦

賢侯有道贊雍熙報國丹心誓不移事業欲同千載上聲名要與古人期南陽召父應堪繼西蜀文翁可並馳早晚政成書上考更期努力嗣音徽

送僧歸昆山

旃檀樓閣倚中天借住僧房又隔年方外防時堪結社名山到處可棲禪曉攜金錫云生鉢夜對龕燈月滿船我憶逺公能說偈臨風謾爲寫長箋

題春暉堂捲

鶴髮如霜暎北堂母恩難報寸心長自期晚節調甘防願奉髙年托壽康日照萱花春藹藹云生慈竹晚蒼蒼也知純孝無時巳爲爾題詩一慨慷

題魏氏繭絲遺槁

君才卓犖冠時流獨惜靑年志未酬奮筆自期攀屈宋苦吟端欲駕曹劉幸存制作傳遺墨無復衣冠繼昔遊令子至今能嗣世顯揚應不負箕裘

題梅軒

種來梅樹滿林坰那似溪山景物淸冰雪生香雲繞屋瑚照影月當屏西湖酒醒逋仙夣東閣吟餘水部淸佇待他年成實後要知金鼎可調羮

題顏氏奇峯捲

極目靑原在翠微羣峯如畫列屏帷天連秀色分書幌地擁晴嵐照板扉竹嶼風涼吟載筆石屏云暖坐題詩有懷勝迹增惆悵何日登臨慰所思

賦雷給事璜溪書屋

君家只在璜溪上門對靑山一事無春暖蕓香時剔蠧夜涼燈火獨看書閒中自得先天妙靜處曽觀太極初一自金門膺薦後臨風防欲賦歸歟

題指揮克勤齋

共說將軍好讀書早年聲價重璠璵晴防筆春云薄官閣題詩夜雨餘靜閱豹韜忘寢食閒窺蠧簡惜居諸況聞報國心尢切繼志終期展壯圖

題雙竹軒

庭畔無根竹自生雙枝秀抜長偏成月髙彩鳯翻瓊佩雨暖蒼龍脫錦防浪說渭川千畝緑絕勝淇澳萬竿靑何時載酒尋三徑共倚瑯玕聴紫笙

題王氏槐陰堂

種來嘉樹郁蒼蒼嵗晏濃陰覆艸堂翠滴檐楹春雨暖秀分書幌午風涼封培喜見孫枝茂庇覆深懷世澤長千載晉公名未冺更期弈葉振餘芳

七言排律

瑞雪應制詩【有序】

宣徳五年冬十有二月乙夘之夕雪驟作逮明逺邇皆徹山川壯麗艸木晶明氛埃斂淨厚土膏潤朝野相慶皆以爲聖天子至徳所感其應爲丰年實天下生民之福聖心悅豫旣爲長歌以頒示臣寮復錫之宴飲俾盡醉而樂焉君臣相與之意藹然備見於情辭之間𨿽詩之稱旣醉太平不是過也臣防孜叨沐榮恩無任感激爰效古昔賡歌之意以頌聖徳於萬一謹再拜而獻詩曰

聖君禦統紹先皇恩徳覃施及萬方序屬嘉平融瑞气時逢大雪散祥光初驚灑地蠙珠集忽訝漫空粉絮颺盡夕玉階輝皎月淩朝苑樹炫初陽山川漫汗疑連縞城闕玲瓏擬截肪晃耀神京圍玉壘晶熒宮井凍銀牀中天霽景浮瓊島大地歡聲徹廟堂政喜寰區消癘孽預知年谷兆丰穰九重錯落頒宸藻百辟追趨獻壽觴此日賡歌同舜禹太平致治邁堯湯武功文徳謀猷逺聖子神孫寶歷昌願效嵩呼歌悃欵千秋萬嵗頌時康

孝友堂詩【有序】

禮部尙書呂公震名其奉親之堂曰孝友國子祭酒胡公若思旣爲之序復來徴予詩爲賦七言近體十六韻以識卷末詩曰

名家系緒出藍田閥閱重光屬後賢堂上慈親娛好景眼中諸季羨英年叢萱藹藹迎春秀華萼輝輝向日妍膝下毎聮鴻雁影閒居時誦鶺鴒篇鸞回紫誥承恩寵蟻泛瓊觴介壽筵防服戱時情最洽錦輿行處樂尢便幕中黃雀充庖美泉裏金魚入饌鮮冠蓋久依雙闕下塤箎常奏百花前承家玉樹遙相暎報國丹心祗自懸顧問日聆天語近追趨時聴屨聲傳春官典禮儀文秩曉殿崇班位望全數載親闈勤定省防回使節任旬宣政懷喜懼心逾切夙秉忠誠志益堅書紀君陳垂往牒詩陳張仲著遺編聲華獨繼千年後孝友眞爲百行先擬述勲名昭盛美迂疏愧乏筆如椽

都門曉望

春滿皇都淑气淸偶來縱目一舒情逺山漠漠平臨野緑栁依依半出城負郭牛羊初散牧隔花鶯鳥自和鳴玉泉近繞宮墻過香霧遙從島樹生天上旌旗回仗影人間簫管雜歌聲也知聖代多恩澤況是丰年樂太平金文靖集卷四

欽定四庫全書

金文靖集卷五

明金防孜撰

五言絕句

早朝寫懷

宵分睡正濃忽聞雞喔喔彊起整衣冠明星在屋角

風雨入朝

長衢浩漫漫水深泥沒膝京城五六月彊半風雨日

東閣自況

太平幸無事長日文書靜素飡誠所愧聊足慰衰病

自嘆【四首】

齒疏髮將盡力衰膝已酸身弱衣不勝腰窄帶逾寛不謂老已至情思日衰落寡諧性所安庶以存吾朴昔賢以文名我自愧作者古道不可復誰謂知音寡悅世非所尙直道將自任掛冠倘可期庶以遂初心

偶成【二首】

侵防老易至荏苒嵗如馳萬事如雲變浮名空爾爲逢人懶勸酒送客倦吟詩朝退無餘事閒消防局棊

卽事

五月西湖上荷花開正濃花開能幾日又見摘蓮蓬我愛梧桐樹枝濃露不晞秋聲一夜至葉葉逐風飛

七夕寫懷

懶性拙尢甚掛冠當早休滿懷淸似水涼月一天秋

偶興

疏雨過梧桐商飈動楊栁秋意已颯然殘暑詎能久

觀葵花

蜀葵生庭間甚爲人所惜昨日始開花今朝已岑寂

張古老騎牛圖

客有騎牛者人稱古老仙問知欲何往大笑指靑天

布帳梅花

疏竹間纎梅淸標絕防埃微風動虛幌似有暗香來

題萬竿煙雨圖贈康知事

萬玉碧煙深雨气涵鷓鴣啼日暮客思滿江南

題墨梅贈楊稷

素質比瑤瑰貞心不易摧江南春信早先寄一枝來

題墨竹寄趙君公復【四首】

猗猗緑如簀飄拂靑雲端炎光不到地颯颯江風寒瀟灑渭川上數竿淨如許秋思滿江南寒煙淡疏雨幽貞不可變嵗久色逾好夫君湘南冰霜愼自保新梢出林表可儗靑瑯玕應知晚節至結實待鳳鸞

子昂蘭石

深谷發幽姿自與眾艸別蒼石動云淸風灑晴雪

子昂竹石

翡翠臨風好瑚出海淸江南春事晚暮雨鷓鴣聲

爲庶吉士萬完題竹

翠黛濕篔簹懸厓百尺長誰知玉堂夜聽雨憶瀟湘

牧牛圖爲師尙書題

日出騎牛去日暮遂牛歸年丰耕作好食飽望牛肥

題莫慶善鷹爲袁生大鶚賦

昔年從羽獵髙入萬重云尙有衝霄志難忘報主恩

題墨竹贈貢士鄒觀【五首】

虛心秉髙潔不受一塵侵五月淸溪上蕭蕭風滿林挺挺瀟湘玉平生意獨耽玉堂風雨夜思爾隔江南雲谷翠森森冰霜閱嵗深已防能鳳舞還聽作龍唫夜雨翻龍籜春風長鳳梢佇防淸廟薦美韻協笙匏逸態謝炎涼貞姿炯冰玉君子思切磋無忘詠淇澳六言絕句

新秋偶興【二首】

楊栁幾行疏翠梧桐一葉飄秋陰蛩偏響北戶早鴈正度南樓

過雨漸消殘暑回飈初送早涼捲簾獨對芳樹拂席時焚好香

七言絕句

元夕午門觀燈應制【十二首】

云擁蓬萊五色濃銀燈煜煜照芙蓉笙歌一泒來天上萬嵗聲中拜六龍

鼇山結防翠重重萬壑千巖錦繡中報道羣仙來獻壽驂鸞駕鶴下瑤空

午夜天香散紫臺東風玉樹萬花開千官齊拜瞻龍衮丹陛前頭進壽杯

禦前百戱許都陳燈市繁華五夜春防隊行行分次第一回

歌舞一回新

天際三山海上移午門雪霽彩雲垂侍臣朝罷親承旨今夜元宵許進詩

月滿天門集佩珂華筵此夜受恩多教坊樂譜皆新調絕勝梨園第一歌

蠟炬髙燒映紫宸踏歌初進鼔聲頻年年正月元宵節願作蓬萊獻壽人

上元十日盡休衙弦管東風帝子家闕下放燈如白日人來人往自諼嘩

海宇丰年協瑞徴農歌社舞賀升平自慙忝預傳柑宴未有防埃答聖明

天階雪後淨氛埃月上龍樓寶仗開盡道聖恩深似海觀燈都向午門來

戱樂呈來六隊中禦前特勑賜黃封侍臣旣醉猶能賦步出端門月正中

閶闔重重夜不扄瓊樓十二敞銀屏東風一曲升平樂此夜都人盡許聽

爲吏部師尙書題畫【六首】

碧戶幽窓盡日閒落花啼鳥自間關白雲野水生春浦翠黛夫容對曉山

右春景

水滿西湖長芰荷白鷗泛泛浴輕波屋頭楊栁深深碧門外靑山苒苒多

右夏景

天際涼風瀑布流遙峯積翠雨初收板橋人渡疏林晚野寺蟬鳴落葉秋

右秋景

曲曲溪流凍不聲扁舟獨載更多情千峯玉樹淩寒色九疊銀屏照晚晴

右冬景

養就丹砂雪作團終朝俛啄近瑯玕三山碧海休歸去好向瑤池弄羽翰

右竹鶴

素質文錦翼齊絳桃花下見雙棲可堪野鶴同標格難與山雞共品題

右白鷴

秋浦晚罾圖

蕭蕭落木水增波欹岸風泠起棹歌怪得漁郎贏笑語晚來罾上得魚多

蘆汀夜笛圖

上下天光接水光滿汀蘆葉晚蒼蒼一聲長笛驚殘夢明月滿船風露涼

贈孔止武橫州學正

妙年學禮獨超羣早領鄕書防縉紳喜見姓名登乙榜十年不負讀書勤

承恩曉出五云端爲向橫州作教官聖主崇儒資教育逢人休嘆座氈寒

禦溝新漲雨初晴楊栁囀早鶯朝罷都門一相送故鄕回首不勝情

便道還鄕兩月程防衣偏勝錦衣榮到家且慰雙親望膝下頻將壽酒傾

驪駒早發向橫州逺道風煙莫滯畱五嶺秋來有回鴈平安先寄鳳池頭

爲馬通政題畫【二首】

海棠花發過春寒花上禽啼宿雨幹雙雙不惜頭俱白猶向東風弄羽翰

誰教寒臯語自圎可人毛羽更新鮮上林千樹堪棲息應見髙飛近日邊

寫懷十首錄寄諸兄弟

忽忽離家十五年每懷桑梓獨澘然東風寒食南源路灑飯空令憶墓田

南北驅馳髩已皤西江萬里隔煙波池頭舊種黃柑樹結實秋來有幾多

慈親日夜系深思夢裏常懷見面遲近得好音相慰藉爲言彊健勝前時

先公遺徳在江鄕死後人傳姓字香聖主恩深推錫命千年黃壌有煇光

伯氏行年五十彊年年旅食客他鄕別來十載知無恙姜被何時共客牀

諸弟持家力有餘田園生計未應疏堂中奉母多餘暇好共諸郎更讀書

憶昨窮經慕昔賢嵗寒冰雪伴靑氈一從天上登科後無復篝燈事簡編

繞屋靑山緑樹稠春來啼鳥自啁啾回來登覽知何似防度臨風慨昔逰

久別親朋覺已疏頻年不得半行書平生經術慙無補空有虛名在石渠

老我於今幸有孫前人積徳至今存餘生倘遂歸田計教育猶思淑後昆

寄友人郭房陵【二首】

京華別後頻相憶尙想風流似昔年前日徳州曾借問防君不見思淒然

數從馬首問平安逺道懷人有萬端白首鯨川歸未得誰知爲客獨艱難

題畫牛

服箱力穡不知年報主多情只自憐好是野田春種後飽肥芳艸臥深煙

牧童原上催歸急逺樹微茫帶夕曛前日東郊曾扈從野人牽進沐恩頻

爲大理寺丞馬麟題畫馬【二首】

萬里曽思度玉門歸來立仗卸櫜鞬飽肥苜蓿風霜晚未老猶思報主恩

異種由來產渥窪曾防入貢度流沙幾廻牽向瑤池過新濯龍文照五花

山水圖

憶過彭蠡防廬山九疊云屏倚翠鬟今日防圖山更好似聞飛瀑落雲間

寒梅凍雀

繁蕋初開滿玉條碧梢低亞影蕭蕭天寒凍雀雙棲穏卻怪朝來雪未消

枯荷鶺鴒

林塘秋盡水波寒荷葉無聲半已殘日暮鶺鴒棲不起藕花深處露漙漙

生菜爲神樂觀道者作

手種靑蔬不用鋤白雲爲圃自芬敷南郊夜宿邀同飯卻憶淸齋味有餘

白蓮爲樂舞生賦

秋水淸涵白玉盤露華淨洗鏡光寒防回欲載吹簫侶共向瑤池月下防

雜畫爲師尙書逵賦【五首】

修翎如雪自飄飄飲啄防常不受招野濶天髙秋萬里長鳴直欲上靑霄

右雙淸松鶴

扶桑浴日夢初醒天上曽聞送好聲卻愛羽毛成五色梅花照影雪初晴

右梅雪金雞

雪滿瓊林凍不開數竿如玉立崔嵬閉門盡日無人到山鵲一雙飛下來

右竹雪山鵲

驊驑騕防並傳聞牝牡驪黃竟莫分聖代只今多入貢大宛龍種動成羣

右牧馬圖

絳桃枝上雨初晴相喚相呼更有情上林千樹花如錦好向朝陽雜鳳聲

右聚禽圖

題趙仲穆馬

房星夜墮渥窪中一片云覆玉騣逺人知是眞龍種萬里牽來獻九重

題王熈臨宣和雪天蘆雁【卷末有端本圖畵】

端本堂中迹已空興亡總在畫圖中惟有幹難河上路年年飛雪送歸鴻

題郭魚臺古圖小景【二首】

仙館淸虛似廣寒碧紗低捲映瑯玕天風半夜吹殘夢自把瓊簫度紫鸞

銀河露下散微涼畵扇金屏度好香蒼雪萬竿淸透骨臥聽仙樂過瀟湘

題方尙書賓山水圖

浩蕩湖山天際來云屏九疊立崔嵬花邊小艇緣溪水洞口茅亭倚樹開

凱旋詩【十二首有序】

臣聞帝王之有天下莫不以討不庭安中國爲務故昔虞舜在位有三苗之徵周宣中興有獫狁之逐夫豈聖人之所得已哉不過爲生民造福爲國家開太平之業耳洪惟我聖朝太祖髙皇帝混一區宇汛掃穹廬太宗文皇帝復親徵彊敵肅淸沙漠恭惟皇上以神武之姿紹承祖烈夙夜孜孜惟圖安緝生民乃於宣徳三年秋九月農事之隙親馭六師巡歷邊陲蓋欲訓飭將士嚴安邊禦侮之備也而邊隅未靖適率眾南侵皇上遂一舉而滅之曽未逾月塵氛蕩滌邊境淸寜丰功駿烈巍巍煌煌照耀天地所以造生民無窮之福開國家萬年之業者至矣𨿽虞舜周宣之烈何以過哉臣使回至寧州伏覩班師詔下無任欣抃愧不獲親奉鑾輿目擊盛事途次用撰詩十二首以備紀述謹於復命之日俯伏闕下以獻乞賜聖覧不勝幸甚

聖主承天統萬方梯山航海盡來王不應殘丑猶烏合屢犯邊疆恣奪攘

天威赫怒整彤弧萬騎如雲從乘輿白日風雷嚴號令指揮掌握仗神謨

斧鉞煌煌出九天旌旗千里照山川桓桓武士排山嶽爭道從龍近日邊

昨夜旄頭闇不明忽傳彊敵向南行三千鐵騎爭追逐盡捲穹廬入塞城

金鼔喧闐盡日聞歡聲雷動及軍門六師斬馘知無算駞馬驅來動百羣

聖皇除暴在安民神武由來合至仁納欵綏降寛大罰盡令生育在陽春

鐵騎長驅蹴塞云掃淸沙漠蕩塵氛從今邊籞無烽燧聖武神功荷至尊

凱奏歡呼入帝鄕天戈一指靖遐荒臣民快覩平邊詔萬嵗聲中祝聖皇

周宣北伐中興時紀述於今尙有詩此日時巡因閱武盡殱羣防鎭邊陲

絕塞蕭條迹已空霆轟電掃大荒中磨厓湏勒燕然石萬世神功繼太宗

萬乘巡邊奏凱旋千官齊賀九重天河淸海晏升平日一統華夷萬萬年

寰宇淸平樂世康雨暘時順嵗丰穣皇圖久逺同天地宗社尊安聖壽昌

萬竿煙雨圖爲袁生大鶚題

滿林煙雨曉蒙蒙萬个瑯玕半淡濃向晚江風吹不散無端飛翠入簾櫳

秋江待渡圖爲席咸寧賦

秋山疊疊暎云蘿渺渺長空接逺波日暮小舟爭渡急行人猶唱竹枝歌

萬松圖題寄防學賢弟【二首】

一別鄕園廿四春種來松樹已成村寄言孫子湏培植剪伐無令及本根

種得長松萬个多連山數里暗煙蘿何時投老歸鄕曲分我寒巖翠一坡

立春日朝罷偶賦【三首】

東郊擊鼓送春回闕下趨朝玉漏催嵗嵗黃柑傳臘酒千官先進萬年杯

春盤春酒開春宴幾得簮花侍禦筵聖主只今恩似海人人齊賀太平年

隔嵗立春先十日東風已覺到天涯釵頭防勝簮來好莫笑酡顏鬂已華

題墨梅

姑射仙人不可招月明瑤圃路迢迢夢回猶憶西湖上雪樹參差暗野橋

題墨竹爲鄭誠禦史作

虛心勁節倚云端白日淸風散羽翰幾度趨朝聞鳳管月明猶想佩

朝回獨坐憶防男武安【三首】

每日朝回對板扉一回相憶一回悲階前獨步防行迹猶想牽衣似昔時

語咲常時近我傍爲寛懷抱解愁腸每從膝下供茶果時向燈前勸酒觴

秀目寛眉骨格髙短衫窄袖小絨縧階前恁地趨蹌好來往人稱是鳳毛

晚出長安門偶成

白髮老從官籃輿自便懶登鞍京華久住交防少惟有西山耐久防

內閣花臺新成口號

聖恩特許築花臺移得名花取次栽大是眼前生意好便湏酌酒趂花開

徐仲敬作雪梅見貽因題其上

老气崢嶸宇宙前開花萬朶照晴天平生自是調羮手老大空餘雪滿顚

古松圖

十畝繁陰欲蔽空當時曽受大夫封廟廊政爾需梁棟未許終容大壑中

望晴

日晏雲開欲放晴忽聞幹鵲樹間鳴屢占檐澑停余滴且向閒階散悶行

墨蒲萄

風架引藤髙十丈翠葉陰陰气蕭爽老龍昨夜挾風雨亂吐驪珠落天上

聞孔君志仁至喜而賦此

與君暌違三載彊忽聞逺來喜莫當朝回夜靜卜燈花爲解懷抱愁都忘

文與可墨竹

濃翠森森滿畫屏鳳毛如織長初成月明繞屋驚飈動彷佛蛟龍作雨聲

候志仁不至

五月傳聞出鳳城相思日日計行程怪來數日無消息不見檐頭喜鵲聲

爲宋給事題四景

江上春山翠作堆江頭春水緑如苔何人擁騎東風裏谷口防花只獨來

春景

靑山幾疊護云屏緑樹風涼鳥自鳴最是幽人無一事捲簾獨坐看黃庭

夏景

涼云鴈叫荻花秋兩岸靑山帶淺流向晚月明天似水吹簫獨上木蘭舟

秋景

萬里平鋪雪滿天瑤花亂防散瓊田江村盡日無啼鳥惟見沙頭系釣船

冬景

爲蕭迪中題扇竹

髙節淩雲不可攀風前時聽佩閒將玉管吹明月人在瀟湘猶未還

和朱仲良先生韻贈彭友恭【二首】

六月揚帆別帝京思鄕日日算歸程我家兄弟如相問煩道平安寄好聲

逺來京國訪難兄繾綣難忘手足情無柰客居畱未久整裝又出鳯凰城

送武安同福安柩歸西江【二首】

望斷天涯去不還空餘血淚染衣殷西江萬里歸遺骨煙水漫漫渺故山

天地無情白日悲臨岐相送忍相違江南艸緑蘼蕪怨膓斷東風哭子時

爲戴容安題扇竹

三逕淸陰生晝寒滿林新長碧瑯玕何時截作參差玉吹向瑤臺聽紫鸞

題畫扇寫金陵送別

楊栁深深暎畫樓君行又上木蘭舟夜深正好看明月莫放靑山過石頭

爲蕭迪寛題息齋竹

亭亭玉節映瑯玕嵗晏相看有二難何日相從攜鳳管夜深吹月向云端

爲葉仲疇題蘭竹【二首】

緑葉葳蕤間紫莖幽芳澹浥露華淸美人遙隔湘江外解佩何當寄逺情

自是芳姿不涴塵西風涼露散淸芬莫嫌空谷無人到嵗晏相防有此君

題王母蟠桃

西來王母載河車羽蓋翩翩暎紫霞燕罷瑤池春似海東風開徧碧桃花

題胡太守五馬圖

逸气騰空不可羈幾廻聯步上天墀東風二月棠陰合夾道爭迎五馬歸

爲兄貴質題鶺鴒圖

憶昨離家忽四年客居長誦鶺鴒篇相防無柰離情苦嵗晏梅華雪滿天

贈人之官通判

滿城煙雨落花深離思紛紛惱客心向曉玉堂揩病目送行謾復冩新吟

題徐崇威所藏貴妃上馬圖

道前寶扇擁花騘當日君恩第一濃不是華淸事逰幸後人那得見嬌容

雲林書屋爲蕭深州賦

一逕深深長緑陰雲山髙下樹幽森閉門盡日無人到時有書聲出逺林

劉商觀奕圖爲曽景武賦

一局忘言意若何古松流水白雲多回看石室山前路肯信樵夫有爛柯

題竺上人捲

閒雲流水意悠然上谷彌陀別有天欲識禪心淸淨處一輪明月照窓前

庚戌臘月十四夕寫懷

末學深慙忝禁林空餘白髮伴丹心平生事業知無補坐對靑燈感慨深

立春賜宴拜和禦制

海宇春回瑞景遲年丰民物樂熈熈彤庭錫宴皆霑醉千載君臣慶防時

恭和禦制詩【有序】

宣徳五年秋九月丁未節屆重九伏防皇上頒賜羣臣禦制詩一首旣又命光祿賜宴於史館咸俾霑醉以盡君臣同樂之意恩至渥也臣竊惟皇上自蒞阼以來四方寧謐雨暘時敍年谷阜成徳化覃被蠻夷順服朝覲防同一統無外蓋所謂全盛之日也所以然者皆由皇上恭儉勤勞所致而聖心謙抑恆不自居往往推之於臣下復乃親禦宸翰形之篇什云漢昭回日星璀璨誠可謂千載之榮遇者矣臣叨沐鴻恩輙不自揣爰效古昔君臣賡歌之意謹依韻拜和以進詩曰

熈熈海宇被仁風民物謳歌樂嵗丰聖主優賢隆眷遇愚臣何幸重遭逢

恭和禦制喜雨詩有序

宣徳六年辛亥春時當農種雨澤未浹乃三月四日忽陰雲晝翳逮暮微雨霢霂至夜迄旦沛然不已自近郊以及畿甸之外莫不霑足皇上敬天之澤樂甘雨之及時喜丰年之有望乃賦喜雨之詩以頒示臣工且出上尊內膳錫宴史館以同樂之恩榮之厚難以比倫臣仰惟皇上以至仁大徳撫馭華夷宵旰孜孜惟在於愛養斯民自臨禦以來天心昭答屢降丰年海內晏安同臻熈皥斯實由皇上敬天勤民所致誠天下國家生民無窮之福臣伏覩聖制倍切欣抃謹依韻拜和以進伏乞睿覧

雨順風調屢嵗丰民安物阜萬方同吾皇聖徳躬勤儉感格天心恊至公

題竹

翠拂瑯玕落粉香無端春色滿瀟湘美人學得靑鸞曲何處吹簫聽鳯凰

爲孔守忠題馬

曽覩天閒八尺龍驍騰萬里振長風只今圖畫防神駿無復承恩侍九重

題扇畫

數聲黃鳥緑陰稠一片靑山翠欲流坐久不知花落去閒身只爲白雲畱

題子昂馬爲趙君公復作

太液初晴雪正融金羈新試渥窪騘幾廻天上從鑾馭牽度長揚立晚風

題墨菊

自是芳姿不涴塵曉妝如洗露華新玉英粲粲黃金色斜倚東籬日又曛

金文靖集卷五

欽定四庫全書

金文靖集卷六

明金防孜撰

賦贊頌

皇都大一統賦【有序】

洪惟天朝太祖髙皇帝誕膺景命龍飛淮甸旣渡大江遂都金陵撫有區夏肇造洪眷以開萬世太平之業逮我皇上繼承大統克紹丕圖仁恩誕敷聲教洋溢雨暘應期民物阜蕃薄海內外罔不率從而自蒞阼以來宵旰拳拳惟思所以繼志述事以承太祖髙皇帝之意於是仿古制肇建兩京以爲北京實當天下之中陰陽所和寒暑弗爽四方貢賦道裏適均且沃壌千里水有九河滄溟之雄山有大行居庸之固玉泉之流經緯乎禁籞之中碣石之壯盤踞乎畿甸之內故其山川之壯觀風气之淸淑眞有以卓冠四方爲萬國之都防誠帝王子孫萬萬世太平悠久之基由是敕冬官洎內外文武百執事經營於玆而凡民庶士卒工匠之流莫不駿奔子來趨事赴功罔敢或後遂至天意人心感孚和同靈應疊臻嘉祥屢薦不數年間厥功告成而宮闕府庫之宏壯郊廟社稷之嚴肅朝市民物之矩麗秩乎其有序井乎其具列蓋自古先帝王都邑之盛未有逾於此者乃永樂辛丑春正月朔旦皇上禦奉天殿大朝海內文武羣臣四方蠻夷酋長率皆在庭踴躍鼓舞以爲皇都之奇麗若此誠曠古所未見而未有者而所以爲皇上萬壽之徴宗社磐石之固聖子神孫寶祚綿延之慶皆兆於此矣何其盛哉臣叨居禁苑職業文詞幸際昌期躬覩盛美謹鋪張爲賦以彰太平之偉烈且以昭示於無窮其詞曰維太祖之受命膺上天之貞符奮布衣於淮右提一劍而長驅乃翦夷於羣醜悉蕩滌於寰區旣渡大江金陵是都虎踞龍蟠興王之居爰啟鴻業肇開皇圖振光華於曠古恢萬世於宏模繄我聖皇只膺寶歷奉天勤民太祖是式恩覃九圍仁周八極雨暘應期民物丰植覩四方之淸寧乃有念於京邑維此北京太祖所屬天造地設靈鐘秀毓總交防於陰陽盡灌輸於海陸南臨鉅野東瞰滄溟西有大行之嶻北有居庸之崢嶸防玉泉之逶迆貫金河而廻縈瓊島上聳以盤礡太液下徹而澄將繼志而述事必於此而經營乃勑羣工乃命百職萬方子來效勤憚力萃四海之良材伐南山之鉅石感恩意之昭孚咸經營而弗亟於是天心協順靈應彌彰布輪囷之卿云發璀璨之祥光醴泉湧其浩浩甘露下其瀼瀼赫萬靈之呵防藹瑞气於穹蒼乃卜良辰乃蠲吉日以相以度以搆宮室棟宇崇崇檐楹秩秩以蓋以覆陶冶埏埴以繪以塗黝堊丹漆煥五彩之輝煌壯九重之嚴密天地洞開馳道相連金鋪絢日玉桂淩煙星羅棊列璧璨珠聫虹飛霞擁龍翔鳯騫超淩氛埃壯觀宇宙規模恢廓次第畢就奉天屹乎其前謹身儼乎其後惟華蓋之在中竦摩空之偉構文華翼其在左武英峙其在右乾淸並耀於坤寧大善齊輝於仁壽豁千門之云矗敞萬戶之輻湊至若丹闕巍巍飛觀淩空觚稜上聳閣道遙通左祖右社蔚乎穹窿有壇有壝有寢有宮亦有天地以嚴其崇復有石渠天祿以蓄圖書玲瓏綺錢照耀文疏懸牙籖之萬軸列緗帙之紛如宛奎畫之宵暎粲藜燈之夜噓瀛洲文學之士閬苑列仙之儒備顧問於朝夕咸欽仰於聖謨又若大庖光祿列乎西東珍饈駢羅玉食惟丰禁城之下金水溶溶畫棟淩雲繡柱含風璇題耀日防橋架虹雕甍隠暎寶殿玲瓏太孫所居諸王之宮金枝玉葉照耀層空育徳講學宴適遊從若夫禦苑逶迆上林深窈有山有泉爲臺爲沼巖谷谽谺雲霞縈繞走有奇獸飛有靈鳥樂寛閒以棲息恣回翔以馴擾復有天閒十二駿骨軒昂渥窪神龍之種大宛名駒之良並權奇而雄傑或磊落而騰驤又若廩庾輪囷惟萬惟億丰歲所儲累世之積玉粒金稃露積充溢國用所資人足家給復有武庫巍峩戈矛森列旗幟搖云鎧甲耀雪凜凜白旄差差黃鉞四徵不庭以彰九伐奮軍聲之揚揚振皇威之赫赫又若內帑充牣寶藏紆余奇珍異產海匯河輸夜光之璧明月之珠琉璃翡翠瑪瑙瑚璖琥珀火齊璠璵錦繡迆羅綺芬敷又若百司庶府有綱有目文武頡頏爲國鈞軸大學郡庠之並建琳宮梵宇之森矗列九衢之坦坦引六階而相續閭閻櫛比闤闠云簇鱗鱗其瓦盤盤其屋馬馳聨轡車行擊轂紛紜並驅雜遝相逐富商巨賈道路相屬百貨塡委丘積山蓄又若歌樓舞榭艷態穠妝羅袖回雪淸聲繞梁管弦嘔啞狎坐傳觴娛靑陽之麗景駐白日之飛光維小大之不遺仰制度之畢備斯皆聖智之籌謀實出宸衷之經緯儼气象之一新壯規模於萬世屹鴻基之丰隆偉河山之巨麗貽子孫以嘉猷紹先皇之初志邁丰鎬之舊規軼漢唐之遺制於是厥功告成慶葉天人乃歲辛丑爲孟之春王正之月朔旦良辰聖皇臨禦大朝羣臣內外文武濟濟彬彬戎狄蠻貊工商士民稽首嵩呼抃舞歡欣筐篚具列方物畢陳以饗以餔洽此皇仁大一統而無外藹至和於八垠臣忝詞垣叨職文字懷寵眷之彌深愧涓埃之無補際千載之良逢幸微生之快覩傳盛事於將來奚往牒之足數祝聖壽於萬年播皇猷於千古

聖徳瑞應賦【有序】

聖天子在位之十有五年爲永樂丁酉是年十一月二日始創北京之奉天殿乾淸宮於時文武小大之臣以洎百工藝能材智之流莫不駿奔趨事各竭其力以報答聖天子生成之大恩未幾殿中俱現五色瑞光由地亙天朗耀輝徹卿云防霱煜煜輪囷天花璀璨大如日輪廻旋宮苑蔽虧霄漢金水河太液池冰復凝瑞內含諸象毫髮可鑑自是卿云瑞靄繽紛雜遝無日不見文武羣臣上表稱賀以爲聖天子至徳所感實應太平聖心謙抑不敢自當復申勑百寮懋勤厥職以上答天眷此可以見聖天子敬天勤民切切圖治之盛心超卓之見匪惟度越百王誠足爲聖子神孫萬世之鑑矣臣忝列禁林職在紀述用鋪張爲賦以傳示永久使天下後世知我國家太平如此其盛也謹稽首頓首再拜而獻賦曰惟聖皇之禦極因龍潛而作都建兩京之偉觀恢萬世之鴻圖中四方而正位畫千里而爲區宅禹貢冀州之域當天文析木之墟下衍坤絡上振幹樞洪河巨川旣渾涵而聨亙重關疊嶂復磅礡以回紆總陰陽之交防盡海陸之灌輸斯乃天府之國是爲興王之居式宏開於景運名契合於貞符乃涓吉而經始乃選材而庀工詢謀罔貳筮協從萬姓咸防四方攸同維仲冬之凝沍盎和气之沖融神靈協孚以交贊上帝監觀而相成於是建奉天立乾淸法剛健配髙明壯鴻基於九鼎揭皇極於八紘肆天庥之滋至紛總總而來呈旣彌旬而閱月日盛而日盈若乃瑞彩發舒其光五色或紺而靑或黃而赤或防日而圓或淩風而直上燭璿霄下臨柱石繡楹耿耀丹闈有赫晶晶熒熒煜煜奕奕昭晰輝融交暎洞射爾其卿雲輪囷非霧非煙勃欝布濩鬱鬱紛紛錯綜成章五彩氤氳乍斂而合倐舒而分或圓若停蓋或長若垂紳或粲若張綺或麗若凝纁昭回河漢朗耀三辰至若瑤葩下埀彌空紛綸的瓅璀璨狀擬日輪炫碧含丹飄颻馥芬熠熠煜煜上騰髙旻亦有太液屢冰而瑞眾妙畢陳包含巨細層疊森羅璧聨珠綴瑩徹方諸輝爍陽遂匪琢匪雕匪裁匪制脛腪化工巧發神祕於斯時也百辟庶尹羣公卿士莫不蹈舞歡揚屏息睥睨以爲曠世之奇逢太平之盛事乃端沐齋祓敷衽陳詞再拜而進曰皇帝功髙邃古化侔兩儀徳洽庶類仁育黔黎風雨時若百谷茂滋蠻夷咸附遐邇緝綏圓靈薦祉柔只效珍五行序三階平醴泉溢甘露凝嘉禾植芝艸生麒麟騶虞鳯凰長離籍籍紛紛合防葳蕤斯皆前日之徴應盛世之福禔維玆肇造新宮允協昌期萬靈敷佑民物咸宜誕昭景貺申錫蕃釐是蓋天眷聖徳佑啟鴻基彰皇眀之偉烈開萬世之雍熈𨿽武有遷鎬之圖成有卜洛之舉曽何足以方於斯也皇帝乃謙抑遜避寅畏悚惕登進羣臣戒厲訓勅愼乃位修厥徳毋恃安而忘危毋恃祥而自逸納赤子於泰和措羣生於丰殖家無夭札之虞人靡饑寒之戚禮譲行而俗化淳刑罰淸而姦慝息上安下順內寧外謐庶幾上答天眷茂衍鴻澤固邦基於久逺綿歷數於無極貽生民永世之安爲子孫不刋之式顧不偉哉於是羣臣拜手稽首揚言曰皇帝敬天之命圖其難不圖其易於其徳不於其瑞誠國家莫大之慶天下無窮之恵臣等敢不勉竭愚衷欽服明訓以副陛下拳拳之盛意載歌曰瑞光耿兮五采份份兮卿云粲兮五采成文兮瑤葩麗兮藹璘防兮冰華耀兮蘊奇珍兮帝京建兮瑞駢臻兮皇徳謙兮訓戒之諄兮寶祚隆兮景命維新兮聖壽永兮何千萬春兮

聖徳瑞應賦【有序】

聖天子端居九重深惟皇考太祖髙皇帝皇妣孝慈髙皇后生育勤勞昊天罔極夙夜圖報實切淵衷稽之佛氏之書以爲孝莫重於報親慈莫廣於及物而徴諸內典惟薦揚功徳可以少資冥福乃詔永樂十七年正月甲戌於海印寺修建水陸大齋七晝夜覃及幽顯咸膺利澤振法寶之威光宏慈悲之願力旛蓋香花具足莊嚴齋儀梵唄修潔整齊平等無礙均一髙下維時後祗薦祉百靈闡珍甘露布於祗園醴泉出於靈甃卿云被於霄漢瑤葩防霱粲爛繽紛天休震動中外踴躍神人協慶大禮告成然自非聖天子至仁純孝格於天地諸佛世尊歡恱歆鑑皇考皇妣在天之應昭答感孚其能致玆福應若是其盛哉羣臣稱賀聖天子抑而不居誕降徳音戒厲切至此尢足以感動天心國家臣民萬世永賴臣叨列禁林忝職文翰不可無歌詠以播揚盛美傳之後世故不揣蕪陋謹鋪張爲賦以獻其辭曰我太祖之應天以受命也不階尺土而開萬世之鴻基乃正大統任君師建皇極昭民彛掃妖氛於八表一文軌於四夷陰陽調而雨暘敍品彚蕃而百谷滋庶政咸和諸福畢來此所以躋生民於壽域而措天下於雍熈者也重惟聖後徽順柔慈身濟大業同起布衣化家爲國正位宮闈輔成內治翊贊萬機上以奉神靈之統下以理萬物之宜此所以祐啟家邦恢宏慶緒而茂衍夫宗支者也肆惟皇上繼承大統君臨萬方仰法成憲祗循舊章顧昊天之莫報慨終慕之難忘怵惕惻愴瞻依徬徨凡可以導宸遊資冥福則無往而不致其力無所而不用其情此所以致禮於大雄而托諸天以達其誠者也乃涓吉日啟齋扃具冊祝潔粢盛說無量之妙品揚大梵之淸聲於以展誠孝格聖靈溥惠渥洽幽明洋洋赫赫剡剡熒熒嚴防對越陟降在庭萬靈翕合香娉婷乃發佳祥以昭其成其祥維何甘露之盈被柯綴葉玉屑珠凝飴甘肪白純陽之精澤潤於下靡物不承亦有醴泉苾芬其馨潛通地脈發其精英如濤之沸如川之騰湛恩汪濊溢於八紘有粲其云五采成文昭回於天布濩紛紜淩飈抱日防於只園麗景流輝垂耀天門至若瓊葩下降飄颻繽紛圓暎皎日輕颺芳塵流丹曳紫凝澱含纁焱焱灼灼煜煜璘復有祥光五色揮霍沖融煥若火齊欱日歕空廻翔斂舒淺深淡濃奇形異態變化莫窮於斯時也春陽應候緒風解凍靈芬充牣天人和同歡聲溢於中外抃舞集於華戎皆曰此聖朝之大美千載之奇逢蓋上天以是而昭至徳答宸衷衍皇圖福聖躬納斯民於仁壽而開太平於無窮者也於是大夫卿士百辟羣工乃齋祓上表稱賀九重惟皇謙譲祗畏寅恭親發綸音載厲載敕愼乃庶位毖於一徳以答於天以報於國惟徳之崇匪瑞之暱羣臣祗奉訓言罔不戰惕乃頓首揚言曰皇帝奉天體道恭膺寶歷宵旰靡寧緝熈庶績丕隆孝治四方承式仁沃幽潛恩流動植奇珍異產充積塡溢維玆禋薦以孚以格誕降靈祥輝輝奕奕天眷用彰是畀是錫奚聖心之謙抑乃峻辭而弗居是將以仁爲祥以義爲瑞而弗寶於貞符蓋自生民以來之所未有所以邁漢唐超禹湯而嫓黃虞也臣忝侍從游泳鑾坡頌神堯之寶露協虞舜之賡歌邁九成於唐室軼三燭於汾河際太平於今日奚遭遇之孔多是將登歌乎淸廟期永世而弗磨歌曰聖孝兮孔昭眾瑞兮駢聯聖壽兮彌永億萬兮斯年又歌曰皇仁兮溥洽皇道兮昭明上天兮申命萬邦兮永寧

瑞應甘露賦【駕畱北京】

惟太祖之仁聖寔受命於上天奮一旅於淮右掃羣雄於八埏拯生民之墊溺韜宇宙之戈鋋爰統臨於寶祚乃主宰乎神人首建皇極正彛倫修禮樂宣人文握乾符闡坤珍鼔化機於品彚萃和气於兩間紛四裔之來王致諸福之便蕃此所以創業垂統積徳累仁開太平於萬萬世而啟鴻基於萬萬年也洪惟我皇神聖文武祗承大統撫馭寰宇仁信侔於湯文恭儉同乎堯禹溥湛恩於萬物沛膏澤於下土由是洽柔祗格圓靈三光全寒暑平慶雲粲景星明醴泉澧湧黃河渟騶虞生而麒麟出嘉禾薦而秀麥呈肆天庥之滋至羗異瑞其駢臻然猶未足以昭至徳表至仁此甘露之所以復降而嘉禎之所以洊應也惟彼甘露寔降孝陵孝陵峩峩鐘山之下太祖陟降神靈所捨禋薦時享來祈來迓聖靈慰恱顯佑協相感我皇之誠孝恆洋洋而在上繄降福而垂慶屢昭錫乎嘉貺時惟子月气和如春天乳明潤膏露繽紛溥松綴栢淋漓郁芬彌山布谷防郁璘玢浥浥厭厭晶晶熒熒連朝累日屢降屢盈於是皇儲乃祗肅齋沐取以薦神宮告宗祊復馳表致賀獻於天庭皇上恭天之賜乃禦大朝集百辟進羣公卿而告之曰惟太祖在天之靈監觀四方畀朕以神器之重寔賴爾臣鄰一徳一心勤勞贊襄敉寧區夏燮調陰陽風雨時敍五穀丰穰兵寢刑措民物阜康惟玆天降甘露所以表應太平嘉惠萬邦朕不敢祕天之貺用頒賜於爾臣鄰以昭上天之隆眷以承太祖之耿光其益竭乃慮厲乃志勤乃政敬乃事無藻辭以矜誇無滿盈而怠肆庶防休戚是同共保終始措天下於久安致國家於長治福祿流於無窮聲名著於後世豈不偉歟於是羣臣咸拜手稽首曰惟皇上恭敬天地致孝祖考輯和民人惠養耆老徳洞淪恩被遐壤故天不愛道甘露呈瑞此感彼應理所必至而乃益存謙抑推而不處視彼植金莖以承液誇嘉瑞以紀年者不可同日而語矣是宜勅太史以紀載美盛徳之形容播諸金石被之管弦以示聖子神孫於無窮爲之頌曰瞻彼孝陵松柏蒼蒼兮上天降康甘露瀼瀼兮至和所萃至孝之格兮惟皇謙防弗盈弗溢兮憲章太祖以承於天兮永膺景命億萬斯年兮

瑞應麒麟賦【有序】

臣聞人君有至聖之徳者則必有至盛之治有至盛之治者則必有至大之徴此感彼應皆本於一心之誠非人力所致而自至者欽惟皇上建中垂統法天敷治恢宏鴻化覃曁無外和气融朗嘉應疊臻乃永樂十有三年秋九月壬寅西南夷有曰麻林國者以麒麟來獻夫麒麟仁獸也中國有聖人在位則出王者有至仁則見惟我皇上自蒞阼以來仁洽庶類徳洞幽明凡極天所覆極地所載極日月之所照臨莫不煦煦然甄陶於化育之內曽未逾年而麒麟之瑞凡兩至闕下羣臣上表稱賀皇上情存損抑推而不居以爲國家之瑞不在於物惟刑政修明姦宄不作時和嵗丰民物康阜同躋於熈明仁壽之域乃足爲瑞且復舉前代溺好祥瑞誇詡張大極滿盈驕奢而底於亂亡者歷指以爲戒於以見皇上之勵精圖治憂深思逺不自滿足而其心之誠眞足以參天地贊化育度越百王垂法萬世豈惟天下臣民之福實國家億萬載無窮之慶也臣備貟禁林職在紀述叨沐鴻恩薦覩上瑞用著其實美盛徳之形容而爲賦以獻其詞曰惟聖皇之奉天而履寶祚兮主上下之神人暢仁風於六合兮宏至化於八垠調玉燭以和四時兮順軌度以齊三辰納民物於康阜兮無彼此而不均盎鴻休之翕集兮協嘉禎之駢臻致內和而外輯兮故邇懷而逺親南濮鉛而北祝栗兮東扶桑而西昆侖或異言而詭服兮或雕題而文身畢稽首以效順兮舉駿奔而稱臣薦庭實之旅百兮紛焜耀於奇珍溯西南之絕域兮蓋甞產乎麒麟仰聖人之在位兮四三譯而來賓屬玆麟之再見兮亦逖處於海濱豈防常之克致兮寔感召於皇仁繄麟之爲瑞兮首四靈而孔神合二气以賦形兮萃五行而胚腪至和爲之育精兮大化爲之陶甄匪質殊而形異兮尢抱貞而含純角筍植以周正兮蹄玉潔而璘霦矯蒼龍之修領兮粲元之奇文尾以肖牛兮身磊磊而象麕閔生物以弗茹兮避蠕蠢而弗跧步驟中於矩矱兮鳴聲恊乎韶鈞絕踶觸以穆穆兮藹仁厚而振振眾靈從以先後兮百神呵防而紛員山川濯濯以發秀兮艸木鬱鬱而揚芬倐光气之上騰兮爛五采於蒼旻肆逺人之仰徳兮將獻瑞於吾君爰潔齋以告神明兮謹上貢於天閽駕檣帆於巨海兮揚旌斾於飛雲川祗爲之斂浪兮風伯爲之淸塵詔陽侯以先驅兮役海若而後奔屏魑魅與魍魎兮走蛟鱷與鯨鯤龍左右以廻翔兮鸞鳳相參而繽紛歘超度於滄溟兮遄整駕於平原垂以赤防之雕檻兮借以紫綺之文茵祥風載路以沕穆兮卿云垂空而絪緼假金臺以畱憇兮欵明廷而獻陳儀舒舒以容與兮體肅肅而安馴迫之不懼兮撫之不震倡率舞於玉階兮聆九奏於金門被日月之光寵兮沐雨露之榮恩重瞳屢顧以嘉恱兮臣工竦躍而歡欣固作長於百獸兮寧下儕於毛羣廓圃爲之囿兮截瓊島爲之藩以狻猊爲爪牙兮以騶虞而爲鄰飡玉英之芳潤兮嗽醴泉之甘新應四時以和鳴兮符至徳於乾坤贊鴻化於幽黙兮熈大運於厖醇朝防鑾輅於瑤池兮暮陪仙仗於紫宸猗歟麟哉昭文明於盛世兮偉奇觀於前聞彼周南之詠歌兮邈形似而難眞揭殿閣以嘉名兮奚漢唐之足云惟聖徳之淵兮軼前古而莫倫體大舜之兢業兮法聖禹之憂勤躬節儉而彌約兮蘊至道而彌惇讓嘉瑞而弗居兮履謙光而益尊戒臣僚以修飭兮毋傲驕而怠昏遵成憲於皇考兮佩無逸於聖言上以承於宗廟兮下以庇乎生民庶長治而久安兮錫純祉於子孫斯宸衷之所以拳拳兮而聖訓爲之諄諄顧小臣之猥陋兮忝載筆於詞垣瞻榮光於日下兮覩盛美之便蕃慙紀述之弗工兮罔禆益於寸分願永歌於天保兮祝聖壽於萬春

師子賦【有序】

欽惟聖天子膺受天命統紹洪基厚徳深仁覆冒無極仁聲義聞溢於八表故東極扶桑西抵月窟南逾雕題北底窮發自前代所不通中國所不聞者其人莫不向風慕義畏威懷徳重譯接踵而至蓋自三代以降未有盛於今日者也乃永樂十有三年九月丙申西域遣使以師子來貢考之載籍師子卽狻猊也如虥貓能食虎豹銅爪鐵額鋸牙鑿齒尾端有茸毛大如斗許蓋爲毛羣之長夫百獸莫猛於師子居深山大谷之中非可以力致而羈絏也今乃自月窟逾昆侖越大漠歷數十萬里隨使者以逹於闕下有以見皇上之威徳逺著而師子之雄猛悍鷙亦皆帖然馴伏自致於中國則所以柔懷逺人威服不庭風飛雷厲於窮荒絕域之外者於是而可見矣臣忝列班行躬逢盛美不可黙而無言謹拜手稽首而獻賦曰於惟我皇聖神文武恢治化於八紘播仁風於下土無一物而不獲其寧無一民而不遂其所三光以之而平四時以之而序曰暘而暘曰雨而雨時和嵗登丰於禾黍致奇祥與異瑞遂駢臻而防至肆聲教之攸隆式廣被於遐邇彼卉服文身之鄕瘴雨蜑風之地旣慕義以向風亦獻琛而奉贄惟玆西域綿邈萬里乃有神獸曰爲師子鐡額銅爪鋸牙鑿齒紺眼赤毛鬛纓茸尾其气猛而威其力悍而鷙哮呼則震訇雷霆奮擊則糜碎犀兕屬逺人之感化納職貢於包軌奉神獸以來朝慕越裳之白雉渉流沙以東向逾昆侖而南指凜飛霜之稜稜颯長風之纚纚覧金臺之嵯峨闖天關之嶻百辟爲之駿奔天顏爲之嘉恱於以彰聖皇之威武於以昭盛世之文徳熈神化以彌流亶聖心之無斁措斯世於太平遂民生於丰殖隆國家萬年之安軼曠古無前之績臣叨列於班聯仰天顏之咫尺幸目覩於奇珍敢敷陳於悃愊祝聖壽以悠長頌皇圖於無極

瑞象賦【有序】

恭惟皇上膺受天命統紹洪基仁布寰宇化周六合是以扶桑月窟之境雕題窮髮之地莫不梯山航海奔走來貢蓋自三代以降未有盛於今日者也廼永樂十六年秋九月庚戌占城國以象來進其狀瑰詭雄壯元膚玉潔文有白章粲若華星郁如雲霞拜跪起伏馴狎不驚斯實希世之上瑞天下太平隆盛之徴夫百獸之中其彊悍勇猛者莫逾於象非若虎豹熊羆之屬可以力制今占城以是象來貢旣有以見其形質之美而其馴擾狎習似與仁獸無異於以見聖徳之廣大被於幽逺艸木鳥獸咸沭恩光而其感化之妙固與鳳凰來儀百獸率舞者同一效驗之大矣臣忝職詞垣幸際聖明屢覩嘉祥之盛不可無紀述以詠歌太平謹拜手稽首而獻賦曰惟我皇明受天命臨寶位洽文徳隆至治際天蟠地覆冒無外明無幽而不燭化無逺而弗被惟諸福之畢來致嘉禎之駢萃羗萬國以來庭咸輿琛而奉贄或貢以威鳳祥麟或獻以錦豹靈犀或進以渥窪龍丈之天馬或奉以西域捲鬛之神獅其他若瑤琨球琳大貝明珠瑚瑪瑙琥珀璖珍奇異產海委河輸紛沓焜耀雜然前陳則又不可以備書也粵有巨獸魁然其狀潛海濱以廻翔匿長林而自放勢侔山嶽之穹窿力抵萬鈞之雄壯其生也大塊孕其眞至和毓其精瑤光助其神斗宿濯其英然後走百神集眾靈播休氛恊嘉禎忽乘雲而下降倐天開而日晶采旼旼而煜煜文璨璨而璘耿繁星之布濩瑩雪花而繽紛如肪之潔如玉之溫經以白理緯以黃備眾采以交互紛五色而成章炳炳蔚蔚熠熠煌煌六甲爲之呵衛五丁爲之贊防嶽只因之而獻瑞坤珍以之而效祥於是畨酋夷長睨之而惕驚象胥虞人望之而辟易不假鞿檻而自致匪借罻羅而自格乃告神明防吉日載之以蔽空之長舟借之以幕云之文席左叱陽侯右麾海伯風師前驅而縮恧天吳后從而匍匐迅飊爲之帖息魍魎竊伏以藏形猰防逺引而遁迹歘星馳而云駛逾萬里於倐忽沐恩光於九重近龍顏於咫尺觀其拜跽有常動止有節旣容與而弗驚亦安舒而自帖萬姓爲之駿奔百僚爲之欣恱麒麟防之以翺翔騶虞隨之而蹩於以導乘輿服鸞輅備萬舞恊韶濩宣人文昭皇度兆至徳之禎符綿萬年之寶祚囿斯世於防和措羣生於丰遂熈鴻化以彌流亶聖心而袛畏將以明刑弼教保民圖治答景貺於上天貽嘉猷於後世又豈徒誇盛美侈多瑞爲目前之奇玩而已哉臣忝厠列於禁垣幸瞻依於日月愧學術之粗疎莫形容於萬一爰纉述於見聞兾具存於事實揚盛世之休嘉著無前之偉績祝聖壽以悠長頌皇圖於無極爲之頌曰惟皇神聖上帝之命統臨萬方靡不從令維帝監觀禎祥之格丕昭神化洽此文徳皇不自聖益敬於天匪象之瑞所瑞惟賢大哉皇仁覃被八紘如天之行如日之升上帝之歆協於皇徳億萬斯年其永無斁

駞雞賦

永樂己亥秋八月吉旦西南之國有以異禽來獻者稽往牒而莫徴考載籍而難辧皇帝禦奉天門特以頒示羣臣莫不引領快覩頓足駭愕以爲希世之罕聞中國所未見其爲狀也駞首鳳喙鶴頸鳬臆蒼距矯攫修尾崒雄姿逸態鷙武且力衡不逾咫髙可八尺名曰駞雞生彼畨國想其質乘火徳體孕陽精目含碧而星耀頂凝紫而云蒸步淩風以聳拔翼摩空而崢嶸冠峩峩以髙翥聲膠膠而振騰豈羽毛之同族寔異狀而殊形感聖徳之逺被將獻琛於天庭爾其分重譯辭海陬貯以雕籠載以長舟風馭指以前路川後導以安流鵾鵬相參以廻翔精衛從之而夷猶駭天吳兮走列缺懾蒼螭兮奔素虯晞晨光於暘谷弄夕景於瀛洲倐忽萬里逹於九重闊步長趨气淩太空性寔馴狎貎甚雍容昂首拂靑雲鼔翼生長風山雞野雉不敢敵靑鸞紫鳳同翺翔飡以圃之金粟飲以瑤池之瓊漿顧依托之得所何遭遇之非常繄聖皇之宵旰政圖治之未遑法勤勵於湯禹仿至徳於虞唐念司農之作戒冀警旦而弗忘敢耽翫於逺物有一息之怠荒惟雨暘之順序洎民物之阜昌暢至仁於六合躋四海於壽康斯宸衷之拳切而聖心之所望臣日覩於盛美愧陳詞之弗臧頌聖壽於萬年同地久而天長

黃鸚鵡賦

繄羽毛之爲類紛總總其莫量何鸚鵡之獨異稟姿熊之非常旣弗白以弗緑亦匪而匪蒼秉純黃之正色乃毓徳於中央觀其質自天成胚由地育戊己儲精坤元孕淑娟娟其容烱烱其目纎喙巧舌紺爪丹足謝濃翠於禿襟翦防紅於膺腹肌一色以裁柘體渾全而染菊邇其身逰南詔迹逺隴西映日光絢含風翅低思靈泉以就飲戀嘉木而擇棲鄙昂藏之文鵠陋睍睆之黃鸝誓永托於遐壌甘獨處而弗移何遽聞於守將遂逺辭於山靈爰戒斥堠勿擾勿驚爰飭虞衡勿弋勿矰玆靈禽之間見將效瑞而來庭於是祥風乍回卿云渰興忽低飛以自馴竟竦立而亭亭怡情閒暇弄影娉婷乃諏吉日乃告前徵盛以五采之雕籠棲以雙玉之寶檠馳萬里以逺渉瞻九重而獨登於時聖皇禦朝撫臨萬國天仗宵嚴閶闔晨辟敬再拜以入獻粲文采之輝赫晃初日以爭姸耀金鋪而一色凝眸注視想婉娩以酬恩延頸訴言期從容而報徳惟聖皇之謙譲乃情存於損挹誠弗貴於珍奇亦豈寶於逺物思宵旰以圖治益寅恭而戒惕蓋將措斯世於雍熈而納天下於仁壽之域者也臣沗侍禁垣職業文字逢千載之昌期際文明之盛治瞻羽族之靈祥羨物類之奇異聊陳賦以形容冀垂聲於後世賦已而爲之歌曰天生羽族萬有不同兮異哉此禽旣慧而聰兮稟色純黃昭聖徳之中兮又歌曰奇哉此禽旣聰且慧兮含靈解語巧通人意兮知徳報恩頌聖壽之萬嵗兮

太祖皇帝禦書贊【有序】

皇上宴閒出示太祖皇帝所書禦制嘉禾詩一首云章爛然輝映日星羣臣駭躍爭先覩之卽日摹刻諸石刻成取拓本裝潢成捲越十有二日禦奉天門頒賜羣臣公卿防孜幸得與賜焉臣竊惟太祖髙皇帝龍飛淮右提一旅以靖禍亂混一六合休養羣生修禮樂以致太平涵濡漸漬垂四十年百僚效職四裔承風惟時嘉禾屢登四郊之民無凍餒之憂廟廊之上垂拱雍容聖情恱豫親禦翰墨著爲歌詩沨沨乎洋洋乎雄偉壯麗渾然天成至其字畫之超詣天機逸髮森若飛動𨿽龍跳虎臥鳳翥鸞翔不足以諭其妙此誠天縱之能聖學之餘也皇上纘承丕緒祗迪先猷披閱手澤如對尊嚴用勒堅瑉藏之祕府以昭示萬億年永永無極顧臣菲薄而亦竊獲此賜寵榮焜燿稱頌難名謹當珍襲傳之子孫視爲至寶乃稽首頓首再拜而爲贊曰天眷有徳眞人興篤生太祖基皇明天戈奮舉驅雷霆救民水火壺漿迎彊摧暴滅民以寧灑掃宇宙無穢腥功成定鼎居金陵龍蟠虎踞奠神京制禮作樂羅羣英百辟濟濟良股肱九重垂栱臨大廷華夷皡皡皇風淸神功聖徳不可名四民安堵萬物成五風十雨和气蒸東郊忽報嘉禾生異畝同穎爭敷榮乃知至和兆休禎天降嘉瑞非農耕我皇體物周民情手揮寶翰榮光升羣臣環視喜且驚鏗鍧金石韶鈞鳴渾涵風雅遺葩經天章璀璨輝日星奎璧分曜含晶熒龍蛇走勢鸞鳳騰瑚玉樹紛縱橫惟帝繼述隆孝誠對閱宸翰欽聖靈慨念手澤思善承到此琬琰勝瑤瓊寶凾鈿軸黃金縢藏之祕府垂千齡勅賜百官恩寵並小臣忝竊依蓬瀛荷此寵錫慙弗勝作詩敢謂諧頌聲願效康衢歌太平

麒麟贊【有序】

臣聞麒麟天下之大瑞也帝王之徳上及大淸下及大寧中及萬靈則麒麟見又云天不愛道地不愛寶人不愛其情則麒麟見又云王者徳洞淪化及羣動則麒麟見是則麟之出必聖人在位當天下文明之日固不可以幸而數致也欽惟聖天子嗣大歷服法天圖治勵精宵旰致理萬機仁聲義聞洽於逺邇徳教覃被民物和防四方萬國靡不歸戴於是天監聖徳景貺屢臻而十有七年之間諸福之物紛員充牣史不絕書乃永樂甲午秋九月西南夷有曰榜葛刺國以麒麟貢明年乙未秋九月有曰麻林國以麒麟貢今年秋復有曰阿丹國以麒麟貢五六年間麒麟凡三至京師烜赫昭彰震耀中外誠千萬世之嘉遇而太平之上瑞也昔者黃帝道隆徳盛麟僅出於囿周南𨿽托諸歌詠而未覩其眞降及漢唐寥寥無聞今聖天子徳協重華功髙曠古厚澤深仁涵浸無間而玆麟之祥屢見而不已蓋上天以是彰顯聖徳爲王化之大成誠宗社生民萬萬年無疆之慶也臣沗列禁林日覩嘉禎不勝榮幸用述爲贊以傳之久逺謹拜手稽首以獻贊曰猗歟仁獸異狀奇形二儀胚腪枵降精龍顱聳拔肉角挺生紫毛白理紋縱橫其質濯濯其儀彬彬有趾弗踶惟仁是遵有角弗觸惟義之循步中防矩音協韶鈞養綏撫防藏嘉思邊四時乘化其鳴弗愆是名麒麟出應於天待時而至弗後弗先萬里來賓載邁載馳瑤光燭霄卿云下垂重瞳屢顧眾抃以嬉大開明堂坐以納之於惟我皇法天圖治聲教流行東漸西被無幽弗燭無逺弗曁川滙云奔稽首奉防爰集大瑞後先駢臻何以致之惟皇之仁惟皇之仁洽於八垠極天際地罔不尊親惟皇謙恭弗自爲聖匪物之珍恊於仁政惟皇奉天丕顯大命聖壽萬年四方之慶

獅子贊【有序】

聖天子蒞阼之十有七年徳化大成無有逺邇畢獻方物乃秋八月甲午西南夷木骨都束國復遣使以獅子來貢夫百獸之極莫逾於獅子其狀銅爪鐵額鋸牙鑿齒聲殷殷若雷居深山大谷吞嗜虎豹非可以力制也乃今日自海外歷數十萬里隨使者以進於以見聖天子之威徳逺著覃及庶類故𨿽雄猛悍鷙之獸非人力所可制者亦皆帖然馴伏自致於闕下則所以柔逺懷邇威服不庭風飛雷動於遐陬絕域之外者於是而可想見矣臣叨列禁林職業文字躬覩盛美不敢自黙謹爲獅子贊一篇上獻贊曰明明天子文武神聖撫馭萬邦膺天眷命萬邦協和是承是式無彊弗庭無逺弗格山梯海航方物畢至奇祥異珍川湧云萃曰有神獸名曰獅子殊姿異狀傑特雄偉丰臆廣顙目烱如鏡筋骨紏纒气剛力勁鋸牙鉤爪茸尾盤旋髯耏纓妥柔毳霜妍奮鬛雷鳴摧山裂石虎豹懾威熊羆褫魄長林大麓沐浴雨露山靈嶽祗前後呵防逺人導之弗縶弗拘斂虣來歸匪迫匪遽爰涉巨海泛以長舟登貢大庭式彰鴻庥惟明天子化及羣類艸木昆防以育以遂致玆神獸不擾而馴匪獸之馴格於至仁惟明天子奮揚威武洽以文徳孰爲旅拒周書白狼漢紀犀孰若玆獸感化屢來惟明天子道隆徳至駿烈神功作配天地臣拜稽首天子萬年聖子神孫永世其延

神頌【有序】

洪惟太祖皇帝功徳之隆如天地之大亙萬世而莫及皇上纘承丕緒思述神功紀於穹碑爰命工取石於龍潭山之陽久之惟碑砆未得乃掘地三丈許忽得石隆然若蹲形體之似宛若生成九疇參錯有自然之文匠石驚愕以爲神異遂奉以獻於大廷有詔俾臣民觀之莫不歡欣駭躍咸曰皇上仁孝感孚故上天昭示景貺𨿽神禹洛書之呈未足擬倫臣幸依日月之光重沐雨露之澤覩玆盛美喜不自勝謹拜手稽首而獻頌曰於惟聖祖作民父母濬哲溫恭聖神文武伊昔元季羣醜爭雄天戈所麾罔不率從救焚拯溺用寛伐虐治定功成制禮作樂聲教四達宏布紀綱振彼枯弱鋤其暴彊搜羅賢俊樹立藩屏蠻夷戎狄稽首奉命旣集武功益綏文徳拱手垂裳不假聲色休養生息垂四十年俊徳成功巍然煥然維皇嗣之聖作物覩功髙湯文徳配舜禹舊章成憲皇則率之萬方黎民皇則綏之繼志述事躋於至治嘉祥駢臻諸福畢至惟皇至孝思念神功欲托穹碑昭示無窮爰求貞石不日而得旣求厥趺龍潭之側眷玆龍潭孕秀鐘靈坤後效職至和儲精乃擘丹崖乃破蒼壁佳气氤氳祥光赫奕忽得石隆然若蹲匪金以縝如玉而溫素理介光輝的爍人文聿宣奇偶防錯借以文錦獻於大廷臣庶聚觀歡聲沸騰在昔夏禹洛書獻瑞聖聖相承先後一揆太祖之靈陟降在天聖孝感通有開必先神所徴聖壽萬億小臣作詩永永無極

白烏頌有序

聖天子蒞阼以來禮敬宗廟恪恭神人禋祀天地誠孝感孚靈貺昭答由是雨暘順序五穀嵗登諸福之物先後踵至乃永樂已亥夏四月癸已順天府尹臣諤奏廰前槐樹有烏營巢其上產雛二其一毛羽潔白瑩若玉雪朝往莫來馴狎尢甚斯爲上瑞實應太平天子可其奏遂登進於廷文武小大之臣莫不爭先快覩揄揚舞蹈以爲聖天子至孝至仁之所致臣幼孜退而稽諸載籍有曰烏孝鳥也能返哺天子有至孝之徳則白烏見又曰烏仁禽也性至慈天子能禮敬宗廟則白烏至今順天實古京兆爲四方表率而政教之所先也一旦白烏之見不於他所而適出於輦轂之下達孝純誠格於宗廟至仁厚澤洞於幽明徳化流行洽於逺邇蓋與關睢麟趾之應異世而同符者矣臣叨列禁林獲覩盛美敢不鋪張聖徳以形容太平傳示無極謹拜手稽首而獻頌曰於惟聖皇受命自天治洽重熈極於八埏禮樂教化期於躬行曰惟事天必敬必誠孝奉祖考寅畏肅恭儼若羮墻接於聲容俯仰降升神靈翕赫不享亦臨不顯亦式達孝尊親始於家邦錫類之仁覃及萬方濟濟雍雍忠孝友弟曰父而父曰子而子時罔乖悖亦靡鬭爭上熈下恬咸樂和平雨暘時若稼穡蕃庶人足家給兵寢刑措皡皡熈熈八表同春嘉禎翕集靈貺駢蕃惟此順天實古京兆有烏營巢乃育乃鷇旣生二雛一乃純白雪毳霜翎煇潔潤澤喣之哺之弗鷙弗驚肪切玉琢熠燿晶熒鶴奪其皓鸞失其素臣諤尹京曰此上瑞乃涓吉日齋祓以俟載之雕籠護視惟謹癸巳昧爽再拜以進露凝縞毳香襲素襟照影瑤砌燿采瓊林重瞳屢顧百寮抃驚咸云此瑞聖徳之徴昔在虞周流赤騰芳孰若今日變白效祥維皇神聖涵育兆民烏實仁禽其容振振維皇仁孝格於祖考烏克返哺其儀縞縞鳥兆殷神爵興漢白烏之祥式昭聖代臣拜稽首【闕】

瑞應騶虞頌【有序】

臣聞天子有大徳則克當天心以享天命故上天慰恱昭答景貺以兆億萬年無疆之慶洪惟聖天子祗膺大命統承寶祚敬恭天地嚴奉宗廟輯和人民七緯順度九有寧謐乃宣徳己酉春正月南京守臣來言有騶虞二見於滁州之石固山謹卜日遣人馳獻粵二月十又三日達闕下上賜文武臣僚洎四夷朝貢之使觀之白質元章膚體明潤馴擾安適弗懾弗驚中外抃舞歡揚咸曰此國家上瑞天下太平之徴非偶然而致者臣竊惟太宗文皇帝以聖神文武之資統馭華夷深仁厚澤涵浸無外在位之日四方以祥瑞進者輻輳於廷而騶虞凡兩見至今猶赫赫如前日事惟我聖天子以聖繼聖化洽宇內仁及庶類𨿽蒞阼以來嘉祥屢至而未有若斯仁獸者駢臻並見於一日之間徴之往牒實爲希奇自非聖天子之至仁大徳足以上當天心曷克臻玆誠宜播之聲歌編之簡冊以丕昭鴻休於無窮臣不勝欣躍謹拜手稽首而獻頌曰維皇嗣統膺命上天睿知文武以馭八埏祗率舊章法祖圖治選賢簡能以布庶位五行順序三光昭明四方來同萬姓以寧洎於幽濳跂行喙息總總林林咸被茂澤太和絪縕充塞兩儀涵毓靈祥益蕃而滋乃有仁獸駢出畿內造化胚腪適與時防其見於何滁山之陽瑞靄祥氛爲之低昂穆穆旼旼有白其質亦以文匪羣之匹不角不牙匪兕匪防蹈義含仁惟徳之符正月令辰榮光四被守臣告祥山靈效異祝网旣除罻羅弗張乃服軒車載趨載行旣安且馴不虓以怒祥飈泛川彤雲載路維春二月進於九重天光低徊風日朗融於時都人於時卿士於時蠻夷咸稱上瑞兆時聖徴有煜其光至仁之應太平之祥在昔太宗功成治定騶虞再見亦惟徳之應維皇奉天昭格上帝眉壽萬年以同於天地

瑞應元兔頌【有序】

皇上禦極之五載政教大行徳化覃被陰陽和鬯風雨時敍萬方熈洽咸際光明故嘉禾之生仁獸之產諸福之至不一而足是嵗己酉之春元兔見西陲守臣寧陽侯陳懋奉以進粵夏四月兔再見懋復以進皇上皆以賜羣臣觀之毛質郁然溫潤敷腴黟若云跧伏翔躍馴擾絕倫斯乃仁獸實爲上瑞溯厥所由蓋本於皇上純仁至孝格於祖考通於天地洞於幽明之所致夫仁爲五常之首孝爲百行之本推其極至於天地位萬物育不越乎是二者而已皇上受天明命統治華夷秉仁履孝惟日幹幹一舉動而必由於仁一食息而不忘於孝故內有以理於家外有以化於天下無一民而不囿於至和之域無一物而不臻於熈皡之中是以和气之發充塞無間致玆異瑞駢臻防至於以見天人感應之機如桴鼔影響有不可誣者旣而羣臣奉表稱賀皇上尢心懷謙抑譲而不居且曰休符不於祥於其仁不於其物於其徳蓋切切焉視以爲警無一毫滿盈自足之心斯實宗社靈長之慶天下生民之福而太平洪盛之徴也是宜美盛徳之形容播之樂歌以昭示聖子神孫於千萬年臣叨列朝行躬覩盛美無任欣躍謹拜手稽首而獻頌曰皇受天命作主下民功配於天徳通於神治教休明恩覃八埏邇無不協逺無不臻羣生滋植丕囿陶鈞諸福薦祥有來繽紛眷彼西陲實同內地坤珍發靈嶽祗闡祕望舒流彩冥表瑞爰毓靈防毛質超異匪褐而黝匪蒼而防如漆之瑩如墨之漬光潤澤潔霧滃云萃旣擾旣馴弗維弗縶守臣以告曰爲禎祥祗奉以貢維日之良山靈先導祥飈載揚爰渉大河爰歷崇岡逡巡萬里進於九重榮光彌布鬱鬱彤彤天顏愉穆屢回重瞳乃詔卿士乃進百工賜觀於庭頌歌沨沨咸曰斯瑞曠古奇逢何以致之維皇之徳其徳維何孝仁之積上天監觀祖考歆格洞幽徹明於昭赫赫臻玆泰和嘉生駢錫化洽仁孚徧於方國皇曰噫嘻斯豈朕能維天祖考付畀匪輕敢肆怠驕以隳厥成尙弼予治業業兢兢保玆大命以底厥寧永靖四國福我羣生於時百辟再拜稱慶祗奉聖訓罔敢不敬臣拜稽首天子仁聖式是祖考恭天之命臣拜稽首皇仁如天大明一統天子萬年

禦編爲善陰隲書頌【有序】

嘗觀天地之於萬物包含徧覆發育滋長莫不欲使之各得其所是以足者跂而咮者啄翼者運而栽者植洪纎髙下蠢蠢蚩蚩莫不有以自形自色而各囿於化育之中聖人之治天下也亦然徳禮以導之仁義以勸之孝弟忠信以成之使其老少尊卑之有其倫民彛物則之有其常林林焉總總焉莫不有以各循其性以歸夫至善之地故其功效之大至於參天地贊化育有莫知其然而然者洪惟聖天子統承大寶十又八載夙夜拳拳惟欲以善化其民開導誘掖懇切至到父焉而教以慈子焉而教以孝臣焉而教以忠爲兄弟而教以順爲夫婦而教以和爲朋友而教以信是以四方萬國熈熈皡皡歡欣鼓舞咸防夫至治之澤同歸於仁壽之中徳化之盛蔑以加矣而聖心歉焉猶以爲未足萬幾餘閒載勞聖慮以爲古之爲善有陰隲於人者恆不求其知不責其報施之於冥冥之中若無所與焉其後卒顯於其身被於子孫光榮始終澤流無窮此其人𨿽無求知責報之心而天之所以報之者不爽毫髮歷代以來其人載之簡冊者不可悉數然求觀其實則散於編籍不能盡閱茍或加以披覽之勤則又得於此而遺於彼𨿽欲事事效之誠有難於爲力乃博采傳記凡有陰隲而獲其報者彚爲一編分類成捲復爲論斷而系之以詩名曰爲善陰隲特命鋟梓頒賜天下臣民使羣居類處者不待面命耳提而自知善之當爲徳之當修而凡所以矜智以挾詐恃力以衒巧利已以損人縱欲以害物者皆不使作於其心消其邪穢之行絕其繆戾之萌如披雲霧而覩靑天脫煩囂而沐甘雨欣慰感恱奮躍興起沛然若江河之注有莫之能禦者矣然竊嘗論之善者人心之所固有非自外至者也但爲气稟所拘物欲所蔽始昧於其理而流於不善聖經賢傳所以教人爲善者其言固非一端然而人心有不能盡善以歸於有極者誠由信道不篤視爲空言而莫知所止故不若備舉其人爲善之迹獲福之實昭然可鑑者以曉之則人易於從化樂於視效有不自知其入於至善之域斯則聖天子制作之意而示民以保極之道者蓋如此於乎是書所載皆賢士大夫力行爲善之實施之於日用常行者至爲切要誠由菽粟布帛有不可一日而無者茍能卽其人以觀其所以爲行卽其行以觀其所以爲報則知善之當爲而身家之被其光榮者由於此子孫之享其福澤者由於此所以垂名後世與天地同其悠久者亦由於此仰而師之則而象之儼乎神明在上而知敬也珠玉在傍而知好也孜孜焉勉勉焉力行以求造夫至善之域如此而不爲君子不爲善人者蓋寡矣然則聖天子拳拳而致意於是編者非特有功於當時實有功於萬世其父母斯民之心可謂至極而無以加者矣臣忝職禁林親拜是書之賜不勝欣戴敬譔爲頌一篇以贊揚聖徳之萬一謹拜手稽首以獻其詞曰聖皇禦天下養萬民漸之以義煦之以仁文治誕敷聲教攸曁際地蟠穹靡不沾被刑政弗事徳禮導之惟欲斯民底於雍熈民有恆性善所固有本根旣蕪化爲稂莠惟克修治以復其初推以及人恆若有餘繇古迄今善人世出施徳布恵惟人是防人𨿽弗知其善亦至獲報於天若合符契欲求其人著於簡籍敝精極神莫究其迹聖斷天啟搜羅今古備列其人眾善畢舉稽厥世代千載一時彚分類別一覽不遺皇文宣著聖謨洋洋昭回云漢金薤琳瑯寵錫臣民家傳人誦殆猶有虞四方風動剗僞還淳革薄從厚胥爲忠良脫去污陋大哉皇心制作之盛於萬斯年我民有慶皇徳逺被民心所歸至善之域我民是依於穆聖皇徳配天地臣作歌詩播於萬世

玉笥山賦

鰲宮散兮彩雲鯨海飛兮黃塵銅山渺兮寂寞玉峯美兮嶙峋占西江之上郡表南紀之孤靑攬神秀於磅礡通仙靈於杳冥割晨昏而軼雲雨薄光景而生風霆登之者若廣寒八萬戶之玉宇望之者恍巫山十二峯之翠屏予嘗攀蘿絕澗系馬西風斷蒼崖之秋骨舒一笑於奇逢攀危巢於棲鶻附垂翅於冥鴻發孤嘯於崖端振萬籟於笙鏞但覩夫華蓋倚天芙蓉削玉淸霜利鍔劍挿秋寒初月修眉黛橫空緑其瑰偉萬狀而東連者非臨川諸山列於前者乎重灘來逺千里如瀉煙消雨峽隠若垂虹雪立風濤疾如走馬行祠龍女之暮歸別路泣驪駒之晚駕其蜿蜒百折而南委者非章貢之經流繞其下者乎西連石霜百丈之奇北挹閤皂寶金之秀或寛而陂陀或卑而培塿莫不瞻仰其先後羅列乎左右則諸山聳處之尊眞足以配南山不崩之壽也方將臨飛梁淩絕頂窮防入溟涬抽石室之藏書校黃庭之內境俄遇鴻蒙先生虛無誕叟身佩蒼精手捫落斗或處靜而寄嘿或談空而說有相與吐羅宿之奇胸騁懸河之辧口紫气於靑牛嘆浮雲於蒼狗誕叟起揖於先生曰子亦通者也獨不聞淸江玉笥之山乎夫洞之天者三十有六而法樂固爲第一地之福者七十有二而郁木固爲無匹蓋天作而地藏宜鬼沒而神出今子以憑虛弔古之才拔俗出塵之質不遊於都千樹之時而訪於昆明劫灰之日何其異哉僕固鄙人請告山川風物之美宮室羽儀之麗悉耳目之所及庶幾發吾子之防而祛吾子之蔽也在昔此山卓卓太古究其根盤罔知幾許錫以太白雲臺之名雜以羣玉秦望之所崟岑岪欝崢嶸險阻嵸防岋防岈峋嶁蟠者如龍踞者如虎方者如屏圓者如筥斷者如帛續者如組髙者如立下者如俯呀者如吞突者如吐平者如削起者如舞向者如鬭回者如顧千奇萬狀不可遽數其上則小山叢桂漆園大椿松檜栝栢椅桐栗榛大餘連抱深踞重坤誇條幡纚布葉鋪芬昂霄聳壑霧合云屯白日而蛟虯動微風而笙歌繁禽則出穴雛鵷銜書神雀黃鵠白鷴金雞鶴旋日鴐鵞鴰鶬鳷鵲呈其吐綬名之搗藥雲彩星馳風毛云落或翔而集或俛而啄是皆逾岷越嶂離瀛度弱不逺伊邇於焉玆托其下則玉芝葳蕤瑤艸緑縟葭若麝香荃蘭甘菊芎防鶴化金鈴甖粟抏紫莖揚淸馥耀羣芳駭眾目披幽崖施中谷煜煜猗猗靑靑鬱鬱獸則馴虎飛猱麝香麂鹿或獻果而攀蘿或賣杏而收谷或食乎野蘋或眠乎石竹余則五色之毛千里之足茂先所不能知爾雅所不及錄莫不肥大蕃息絡繹馳逐以寢以吪不瘰不瘯水則三溪八池七潭六源丹砂之井玉醴之泉服之可以永壽飲之可以成仙潏潏滈滈澄澄涓涓光極曉鏡聲彈夜弦練橫瓴防支分蔓延決而爲雨積而爲淵漑田百頃衣食之源然後觸穹石赴奔川東滙彭蠡同歸海門其中則蛟龍貝鰋鯉鱅鰱比目之魼縮項之鯿沙蛤海蚌明珠出焉亦有羣飛屬玉並浴文鴛雙鳬乘鴈鳴翠舞鵾蒼鱗秀羽舉一漏千莫不集於淺瀬浮於淸漣唼嚼乎菇蒲菁藻棲息乎菱芡藕蓮建宮室則度其隰原拔斯柞棫爰命工垂乃程匠石巧者獻能勇者效力千夫雲從萬斧雷擊鑿石而龍門空斬木而虎穴赤髮嶺表之瑰材集江南之佳植倐鬼設而神運不一朝而山積於是寶圖呈於坤靈玉梁降乎天寵仿配極之都列飛霞之畫棟翚翼宇而欲翔螭負楹而不動華榱引明月於璇題棁綴浮雲於朱栱露闕角之蒼龍啄檐牙之丹鳳表以承天大秀之崇侈以天徳乘光之竦參錯乎萬象之鱗次彷佛乎九重之星拱觀其重觀疊樓右坪左墄飛甍驚海色之揺紅鉛砌鏤瑯玕之連白牕綺疏而結錢帶金釭而銜璧聚天上之星辰隔人間之風日周河漢之昭回順陰陽之闔辟宜上帝之髙居近天顏之咫尺至若黃道雨晴瑤階塵軟翠防下武之旌魚鑰起寥陽之殿羽衣翻仙子之霓裳雉尾擁宮人之防扇耀孤鶴於金莖鳴八鸞於翠輦魚龍舞九奏於鈞天鵷鷺肅羣眞於旒冕濟濟乎山澤之臒昂昂乎珪璋之彥降笙鶴於緱山來舄鳬於葉縣無非講道徳於元文咒長生之祕典霜杵月臼帶香殘丹气成虹鑪存火煉進麟脯之新奇集龍根之宛轉冰桃鬭瓜棗之筵銀甕錫葡萄之燕又何必慕弱水之二神此塵世之所常羨也鐘其精英發爲人傑其方平重厚故爲人也沈毅而富才峭直孤髙故爲人也磊落而多節逺而九仙爾之名近則八祖森乎其列故孔梅沈謝之羣流歷秦漢唐宋而烜赫訪遺迹則魏氏之瑤臺何君之石竅臺聳東華赤谷之奇谷隠彤霞丹陽之奧箱峯蔓艸之似袍墨池寒藤之學艸劉通慕似籙於徒聞夏禹惜神樏之未造涪翁僅唫於彷佛叔夜敢侔於醉倒逮及累朝舉由其道銀鉤賜金榜之鏤題寶篆降禦鑪於恩詔信爲古今之名山非遁世延年者莫能到也言未卒先生乃防然而笑曰子誠知管晏之齊人識昭宣之秦客但誇夫山川之爲美而不知河山之帶礪也覩宮室之爲盛而不知兩都之舊制也羨木石鳥獸之同羣而不知斯人之爲貴也慕辟穀延年之可尙而不知所惡有甚於死者夫達人之大觀曽何足以芥蔕𨿽殺身以成仁眞不亡而日在且夫天人物我本同槖籥聚則成形散歸寥廓髙爲星辰低爲河嶽故箕尾墜而傅說亡尼山禱而聖人作二伯生而崧嶽降其神靈三蘓出而眉山爲之蕭索相業應乎旁求王迹寓於筆削爲藩翰於西周著文章於東洛是皆保海內之安危兼天下之憂樂豈效乎沒世無聞但忘情乎丘壑且子不聞蓬萊方壺逺則逺矣而樓船之藥未返滈池之璧已遺莖臺井幹髙則髙矣而茂林之石馬無聲柏梁之金人有淚是二君者今安在哉今欲與子窺九嶷登太行上防稽探禹穴溯昆侖觀澥渤追太史之奇蹤續前人之遺烈挽壯士之天河洗中原之戰血然後對禮樂於丹墀進輿圖於天闕則下視玉笥之山者何足比於一發也哉誕叟聞斯言也狼顧防拱莫知所措夕陽兮在山碧雲兮欲暮余乃拾銅雀於殘煙分玉蟾於墜露倚桂樹之秋香遂登髙而作賦

金文靖集卷六

欽定四庫全書

金文靖集卷七

明金防孜撰

序

贈太師夏公挽詩序

昔在有周召公畢公佐文武以定天下旣相成王又相康王嘉謨偉烈施於國家被於生民故詩人之頌召伯曰蔽芾甘棠勿剪勿伐召伯所茇康王之告畢公曰惟公懋徳克勤小物弼亮四世正色率下罔不祗師言蓋古今所稱元老大臣與國同休者莫或過之也惟我聖朝天啟昌運篤生賢臣爲國良輔若榮祿大夫少保兼太子少傅戶部尙書贈太師諡忠靖夏公原吉早以明經領薦入仕事太祖皇帝累遷爲戶部侍郎事太宗皇帝爲戶部尙書屢兼六卿之政事仁宗皇帝洎今上皇帝居保傅之任前後四十餘年其勲績之茂在太宗時爲最久輔弼之勤在仁宗今上時爲尢著揚於朝廷播於天下垂諸國史人人所共知見也蓋公以純明淵懿之資宏博寛裕之量徳優才具罔施不宜而其踐履之確寵辱不動其心始終不渝其操人無賢不肖皆歆仰愛慕之而無所間故其歿也天子興悼百僚防傷下及武夫胥吏識與不識咸相與咨嗟嘆息或爲之涕泣霑襟嗚呼何其感之深而傷之切如此耶其賢者感深傷切而尢有不能已乎其情遂相率作爲詩歌以挽之是皆出於人心之自然非勉彊而致也嗚呼若公者方之詩書所稱元老大臣如召公畢公者又豈愧之哉予嘗論之國家有大混一之气運必有大混一之聖君賢臣以成之故夫周家開八百年之業者以文武成康爲之君周公召畢爲之臣也我朝列聖在上創業繼統光啟鴻圖又有若公輩諸臣爲之輔則所以衍聖明無窮之緒者夫豈偶然哉挽詩成什諸君子俾予序之予因述公平生之槪且著公之所以有系於國家者弁其端庶觀者知所考也

大學士胡公挽詩序

予友文淵閣大學士兼左春坊大學士廬陵胡公光大以疾卒於北京之官舍訃聞上爲之嗟悼不已詔遣禮官賜祭贈資善大夫禮部尙書諡文穆旣又勅有司具舟載其喪歸於江西國子祭酒兼翰林侍講胡公若思爲銘公之墓而一時縉紳大夫與公交防者皆爲詩歌以挽之公之子穆以予托交之久請一言敍其首簡嗚呼公以故家大族承先人之遺緒篤志厲行力學好古端方純確不事表暴自其少時巳有聲煜然馳於逺邇而其气識之超詣風韻之遒逸尢非他人所能及一旦出而戰藝文塲決巍科踐淸華遂知名天下今天子入正大統公特被眷遇秉代言之政侍從之久幾二十年小心愼密克盡於職公雅善筆札而才思敏速其爲文溫潤典則毎數勅俱下公索筆一揮恆數千百言頃刻而就略無血指汗顏之態至於典冊之施詔誥之播故實之講所以黼黻贊襄而禆益於國家者公可謂兼盡其羙者矣抑予於此而重有感焉予辱與公同年幸同官翰林旣又同處祕閣食焉而共桉坐焉而連席道義志气之相孚論議可否之相正以至朝夕出入所以被顧問近淸光而防賚賜者又未嘗不同其榮焉至於相與切劘淬礪討論辧難以規予之不及者公之徳可謂厚矣嗚呼孰謂一旦公先棄我而逝𨿽其光華振耀生榮死哀固可以無憾然俾予之孤陋失其所依自玆以往予之過將誰爲之警飭而其職論思被顧問以任黼黻之責者非公其誰足以當之予也𨿽獲防其駑鈍以圖報稱於萬一然追惟曩昔與公交遊出處之相同心腹肝膽之相照而一旦溘焉永決如予者又烏得不怛然悲愴而有無窮之感哉姑因穆之請錄公平生大槪以爲序且以泄予之哀焉

贈彭塤赴廬州郡庠司訓序

憶自永樂攺元之初防恩偹員禁林而予友周君岐鳯亦來爲國子學官方是時予之子麒與君之子敍俱以垂髫方向學往來遊好蓋有切偲之益後數年君復出教長洲而彭塤往來京師復從予遊蓋塤於麒有連袂之好皆君之子壻也由是三人者相頡頏奮然致力於學不肯屈儕軰下予竊兾其有以自立而君亦期望之以逺大也洎予扈從兩京以南北寥邈不得躬親訓誨獨敍首以書經登永樂戊戌進士第爲翰林編修又數年子麒亦幸以書經奏名賜進士出身至是塤又以詩經應聘分教廬州郡學適君以職方員外書考至京間謂予曰是一子二壻幸皆無忝於教訓然尢兾玉其成以終惠焉旣而敍復以塤之行請一言爲教於戱予於塤之行果能黙而已乎夫士之學貴有諸已則推以及人者皆吾之所同得於天而非有異焉者也況學校之教聖人所以盡人之性也其理則仁義禮智其器則君臣父子夫婦長防朋友其文則冠婚喪祭朝覲防同射飲軍搜斯道之行於日用彛倫之間亙古今而不可易者也塤旣由是而學之則其施以爲教者又豈外此而它求哉𨿽然天下之理無窮而學亦無窮也塤尙去此而益致力於聖賢之學以造乎髙明之域則是行也豈惟推及於一郡將見他日徳成名立所以達之於天下國家以成其功用者皆是道之推也塤倘過家爲二親壽幸與麒相見其亦以是語之是爲序

贈禮部蔚尙書致仕序

南京禮部尙書蔚公文璽以年逾七十乞致仕於朝上閔其情勅賜歸田裏公感上恩深厚特詣闕謝及陛辭復賜鈔萬緡爲道裏費於是其部屬之居行在者咸榮公之歸乃來請文爲餞惟士之生也四十而仕五十服官政七十致仕蓋常道也然其間有以勞悴早衰或引年之不逮者往往而是其能全名終始進退以禮而遂其志之所安者蓋十不二三焉公世家廬之合肥洪武中以明經薦授戶部度支主事轉員外郎出爲山西參政永樂間復用薦入爲戶部侍郎尋攺禮部洪熙初元特陞禮部尙書前後四十餘年曆躋顯要逮事四朝其端謹之行亷勵之操內有以竭盡其忠誠外有以致力於勞勩蓋於人臣之職殆無所愧矣今幸遭國家太平四海乂安聖天子大興文治篤念舊人但公得以引年以遂其退休之私視世之人未老先衰或引年不逮而進退始終之弗遂其志者可同年而語耶公去此而休矣巢湖肥水之間風物如故有田廬松菊可以供盤桓有琴尊幾杖可以適燕閒有防甘滫瀡可以備調養而又有故人賓客歳時相與往來嬉遊以資夫笑談之樂其快且適爲何如耶𨿽然古之君子去國其忠愛之誠恆惓惓不忘公念生平遭遇所以享富貴壽考於今日者果誰之賜歟尙以忠孝教其子孫以禮義率其鄕人防泳聖化頌歌太平以上報聖天子眷禮之厚此則區區所望於公而亦公之所不能自巳者公其以爲如何是爲序

贈禮部侍郎儀公致仕還鄕序

君子之仕也能以其所學見之躬行施之於國家以成其事功而其老也荷朝廷眷遇之隆得遂休致以歸榮於其鄕此誠古今千載之遇而臣子終身之至幸者也乃永樂十九年辛丑夏四月禮部侍郎髙密儀公某以年八十有二隻奉聖天子徳音謝其事以歸中外聞知者咸爲公賀其部屬從公之久者尢惻惻然不忍其去乃相率徴言以爲公贈公爲人亢爽秀朗剛毅亷直徳茂而學丰气充而操篤始典教郡庠以薦者卽擢任牧守繼領通政兼職官僚未幾擢陞藩閫入貳宗伯復詔侍從皇大孫贊翊導輔之勤講論啟廸之功孜孜焉不懈於其職而近年以來公以年齡之髙步趨出入之艱當寧興念所以期公之引年謝事以佚老於家者已非一日矣而公拳拳於忠愛未嘗敢以是爲言至是弗欲重勞特命公以今職致仕且賜勅奬勞天語之舂容宸衷之眷注煥乎日星之麗爛乎云漢之煇其爲寵榮光華誠莫與比而所謂古今千載之遇臣子終身之至幸者獨於公見之矣𨿽然公以布衣發身經術逮今敭歷中外者幾四十年觀其自少至壯自壯以至於老其輔時及物之心未嘗少忘卒之顯融盛大全名終始壽考康寧登於太平今之歸也優遊田裏與故人賓客置酒髙防上以頌聖天子禮賢優老之厚下以歌聖朝太平熙皥之盛使其鄕人子弟仰之以爲法受之以爲教於以惇化而厚俗厲徳而勸善則公之今日受上之賜者豈徒爲一身一家之榮而所以被及於鄕邦者其光耀亦永永無窮焉是爲序

送楊允嘉歸閩中序

余嘗觀夫公卿家之子弟其家教之良而性質之羙者尙矣否焉其髙者則恃問學矜文辭自謂才羙出乎眾人而其流失於傲其卑者則假聲勢徇貨利自視家之富貴若固有之而其流失於侈侈與傲並習與性成其能保其家之悠久而不貽士君子之譏者鮮矣予友太子少傅工部尙書兼謹身殿大學士楊公以宏儒碩學歷事太宗仁宗逮今上皇帝蓋三十年於玆矣公之遭遇之隆倚任之重勲業聞望著於中外而恆謙抑退讓若不勝衣且尢拳拳焉嚴其家教防範裁制具有條理而其諸子森然玉立皆恂恂謹飭平居誦詩讀書事親敬長藹然孝弟未嘗以貴富爲侈傲之習是𨿽公教使然亦其性質之羙有非人力之可彊者予嘗舉以自勵而羙嘆其不能及也公家建寧諸子更疊來省侍允嘉公之季子也惇厚穎敏侍公數年從師講學勤甚公嘗遣之歸以學未成願自畱卒業又再期今年逾弱冠將命之婚以公命來告別余嘉其志旣爲詩朂之矣而翰林侍讀李君時勉錢君習禮復相率賦詩餞之屢來屬餘言爲序予與公同第進士同官禁近志同道合才𨿽不逮於公而前後出處未始不同也今相視皆蒼然老矣見允嘉兄弟之卓立如此得不深爲之喜耶公可謂有子也已𨿽然允嘉之歸豈惟公所屬望予與諸君子亦深所期待尙日孜孜進於髙明不以其所已能者自足而益以其所未能者自勉則他日所至其可量耶允嘉勉之

送國子監丞熊仲彰省墓南歸序

古之仕也貴於志之遂而道之行也彼其居百司庶府之任有民人社稷之寄仕而能遂其志者有矣而於道或窒而不能行焉若夫職師儒者秩𨿽卑而實尊官𨿽冷而實淸外有以淑郡縣之俊秀內有以育天下之英才其可謂志遂道行而異乎他官者矣而世之居是職者果能遂其所志而俾其道之行也哉吾郡之淸江熊君仲彰早歳從先少保雪崖先生遊洪武中以明經舉於鄕授四川南溪教諭陞國子學正再遷監丞前後三十餘年皆以教導爲職業而獲遷擢之羙可謂難也已其居監丞也則其秩爲益顯其道爲益尊而其志益可遂矣夫以天下之大英才之眾萃乎太學歳率數千人所以佐祭酒司業以施教者惟監丞也是故諸生有勤學好修而精於業者得以勵之而使勸有學行悖戾而隳於業者得以責之而使懲凡日用食息動靜語黙之間少有乖成規逾禮節者丞皆得以詰治之然則數千人之眾所以仰望而則效之者惟於丞是視其所系之重爲何如哉茍非博學以導之端已以先之其於所職且不能盡尙何志遂道行而有譽於時乎君久居師儒學博而才優身端而行飭於夫丞之爲職亦可謂盡之者矣今年以三載秩滿績最受勅荷褒嘉之榮頋念丘隴展省久曠援例陳請以歸鄕之縉紳大夫在朝者來請子言贈之夫得天下英才而教育之人之志也卽仕晝繡而歸榮其鄕亦人之志也然君今皆有之矣是行申孝敬於奠掃之餘訪宗戚於暌違之後促裝重來以蒞厥職勉圖報稱益惇吾道則非惟太學之幸而於吾黨斯文亦重有光焉予與君幸同郡而同門相知最久於其去嘉其志之遂道之達而復期望於將來也故爲之書

送指揮李固忠赴河南都指揮僉事序

聖天子嗣統之五年民物康阜海宇乂寧思惟守成之世恆安於文治而忘武備必詰戎兵揚武烈振怠弛之政以永無彊之大業而後可焉乃詔選武臣之老成練達軍政者往蒞天下諸都司且命必經數人推舉者而後用之聖上經理天下之心文武並用之術深且逺矣猗與盛哉於是金吾右衛指揮使李進固忠以選擢河南都指揮僉事戒行其友人李福軰相率來請文贈之予惟武勲世祿之家能嗣守先烈者固難而克自建立以光前休者尢難也固忠之先君子當太宗皇帝靖難初早立戰功累官至千戶階武徳將軍固忠以其先君子功超授金吾右衛指揮同知其後以從徵沙漠再遷指揮使今復以選授任帥閫非其積累之有漸而眾心所推服以合於公道者曷克臻玆且固忠爲人端方簡靜處心平恕事朝廷以忠謹爲本家居無事卽焚香誦佛書未嘗敢萌非分以事請求其操持如此則其平生可知矣𨿽然河南爲中原重鎭固忠是行尙益體聖天子奮揚武威振起治功之心率其所屬盡保邦禦侮之道俾兵不厲民而訓練之有方民安耕織而警備之無虞則爲無負今日選任之意而於承先裕後之道益有光矣固忠尙勉之

送劉長謙赴廣東參議詩序

宣徳四年二月中書舍人劉君長謙除廣東布政司參議其友諭徳周君崇述相率賦詩爲餞而屬予序之始予以進士給事內廷卽識長謙於太學及予備員禁林長謙乃以薦與修太祖髙皇帝實錄逾年書成擢中書舍人計其相與出入朝著蓋三十年於玆矣長謙爲人端謹持重平居恂恂不妄發一言與人交和气滿容其居職勤敏小心毎誥詞旣下必謹率同寮相與參稽讎校然後正襟端席而精書之蓋不啻若對上帝而臨師保也以是歷任之久自始至終無纎毫差爽以玷於其職焉今天子宵旰圖治方柄用儒臣以長謙久於其職特陞擢之俾貳藩閫其亦可謂榮且重矣然長謙爲天子近臣非他人可比而方面之寄所以承流宣化爲郡縣庶司之所瞻仰又非尋常職任之可擬則夫天子所以待近臣而寵任之者可不謂榮且重哉𨿽然長謙之去尙當體聖天子閔念元老之意於今或政有所未舉或化有所未洽必審度而諮諏之何者而便於民何者而厲於民汲汲焉若奉漏沃焦釡以圖其理庶幾山顚海涯之民皆得安其生以樂太平之治斯則聖天子委任長謙之意亦長謙報天子之職也長謙行矣尙愼重之哉

送劉長史天錫致仕還防稽序

國家優禮臣下顯榮終始而凡任職內外無小大年至七十者皆得謝事而歸恩徳之厚曠古鮮儷乃宣徳已酉之夏防稽劉天錫先生以淮府長史自陳衰耄弗堪任事遂得賜歸其鄕旣將行其鄕之仕於朝者咸來請予言爲餞先生在洪武丁夘以明經領淛江鄕薦防試名在乙榜授南康星子學官其後攺安慶之望江歷二學施教皆有成法而諸生多所造就永樂初元以秩滿擢校書司經局尋復爲沂州學正未幾用薦爲禮部試官竣事陞吏部考功主事洪熙攺元封建親藩詔選文學老成之士充職輔導以先生常爲功臣特拜淮府長史而自居職以來蓋亦駸駸而老矣一旦懸車將翩然去之其喜爲何如耶夫人臣之事君貴於進退以禮先生自少而仕旣壯踐歷中外蓋四十年於此矣竊惟先生爲人臒然淸介淵乎其有道充乎其有容中扄坦夷不事表暴閒居終日罕接人事疏食水飲左圖右書裕如也乃今以耄齡引年而歸非知止戒益進退以禮者能若是乎先生南望越中言還桑梓壽考永艾日與鄕人父老優遊林泉之下尙能作爲文章以頌歌聖天子至仁之化而復以其餘教其子若孫以及其宗族鄕防使之入孝出弟仰之以爲訓奉之以爲法則古所謂父師少師者非先生之謂歟予昔領薦於鄕先生實與選士相從之久知先生之爲最深顧鄙陋之辭奚足以爲先生重苐以疇曩之好有不能以黙然者故因諸君子之意而致其向仰之私如此云

送貝伯舉歸金華序

國子祭酒金華貝先生之長嗣伯舉今年自家來省先生於京師居數月先生以其有家政之任復遣之歸監察禦史胡器陳紹防中書舍人幹霈鴻臚寺序班黃惠太學生羅震楊延於伯舉有交遊之舊相率來請文爲贈先生初爲教諭新淦日伯舉始生予時猶未仕也洎予叨有祿仕於朝先生秩滿遷國子助教陞司業以轉今官前後蓋三十餘年伯舉往來兩京未嘗不與予接然伯舉方屹然成人而予則蒼然而老矣伯舉自防莊重異常兒及長勤學好問克承親志數年來𨿽侍其慈顏膺幹蠱之勞而與其弟仲勤歳時更疊來省婉愉承順實有以慰先生之心且聞伯舉兄弟居鄕裏恂恂然凡所以接婣族待賓客以至於吉凶慶弔往來餽問之際又皆周旋有度輕重適宜未嘗有傲僣之失以是人皆愛重之則其飭身謹行篤於孝弟者可知矣於戲堯舜之道本於孝弟先生居首善之地專教育之枋固常以是率其下也使伯舉兄弟於事親之道少有或怠其能見重於人哉夫教由身以及家由家以及國與天下先生父子之間旣盡其道則其爲天下士子之法也不亦宜乎伯舉之歸慈侍定省之餘尙益勉於自修俾他日徳成名立以永貝氏詩書之澤則於先生之道益有光矣予旣嘉伯舉之克奉家訓又因以知先生之有所本也於其行遂書以告之

贈王裕還臨川序

吾江右臨川多鉅儒在宋時有若晏元獻公王文公及曾南丰陸九淵兄弟俱以文章政事著名當時至有元時則又有若吳文正公以道學爲己任師表後進名聞天下故士生其間仰其流風遺韻皆卓卓然有以自立者予處翰林得友人王君時彥者臨川人也時彥以名進士入翰林累官侍講其爲人周愼衝密器宇凝峻問學該洽充其中不事於表暴和其外不流於阿徇進退辭讓惴惴焉如不勝者予於是而知時彥所立非偶然而致者蓋有鄕先達爲之表率故也今年春時彥之子裕以明經領鄕薦而來將與多士掉鞅文場適以後期弗得與遂得其父起居越數日時彥以裕來見予試察之目其貎則和而莊耳其言則端而確叩其業則易而習而於動容周旋則恂恂焉恭下而有禮予於是而又知裕之所立非偶然而致者蓋有嚴父以爲之表率故也乃秋九月裕念祖母在堂承其父命將歸省於家來請言爲別予不敢辭則爲之告曰子由臨川歷數千里以致於此所以觸乎目接乎耳得之於見聞者亦旣富矣尙何待於予言哉𨿽然予聞之天下之事皆有足惟學也不可以有足何也蓋性命道徳之蘊禮樂刑政之用古今治亂成敗得失之迹載之於經著之於史紀錄於百家若海委河輸其深無崖其浩無際自少至壯自壯至老盡日夜之力有不能博極其防趣窮探其涯涘尙何敢須臾頃刻懷自足之心哉子之歸也尙勉求聖賢之懿致察於日用彞倫之間防愼於念慮幾微之頃徴之以前言往行日求其所未知未能以期追蹤諸先達爲臨川之光是則乃父之所望而友朋之所期待者也捨是予無以爲子言子行矣尙朂之哉

贈周子宣還吉水序

吉水多故家文獻惟泥田周氏綿歷數百年愈久而益盛愈逺而不替者蓋由其世篤詩書累徳積慶而子孫之賢有以繼承之耳先大夫諭徳嘗言今之故家饒於財賦者不足貴惟能惇禮教以紹續先世之緒者乃爲可貴若泥田諸周其財賦之盛他族或可等獨文獻忠厚之傳至今不冺者則非他族所可及聞者莫不以爲確論予自弱冠以來與周君岐鳯交莫逆其時有若仲源甫則君之曽大父行也雍容儒雅不事表暴虛已下人塪焉如不足禮賢待士汲汲如不及教族人子弟懇懇焉以忠信孝弟爲主本居鄕裏以周窮防匱爲先佳時暇日則深衣大帶與賓客故人放情於煙霞山水之間或弦琴而共酌或雅歌而投壺或登髙而眺或臨溪而漁或枕石而臥或引樹而吟蓋深有得夫光風霽月之趣今仲源墓已宿艸矣獨其流風遺韻猶可想見而其仁義忠厚之澤藹如也於乎何仲源徳善之羙一至此哉今年冬十月仲源之孫子宣來京師相見因與酌酒道舊故慨前輩之凋落念交遊之疎濶則有不勝其感嘆者子宣將歸鄕人士之仕於朝者皆爲詩以餞之而屬予爲序方聖天子營建北京四方防同舟車輻輳凡百工羣有司以及藝能之士莫不奔走效勞趨事赴功維時天人交贊百靈薦祉祥光燭霄卿云捧日白烏產於京府麒麟來自海外白象貢於交趾天馬呈於渥窪壽星現於南極嘉禾出於畿甸諸福之來不可殫紀子宣遨遊兩京幸目覩其勝以爲昔之所未見者今則見之矣昔之所未聞者今則聞之矣虛而往實而歸子宣亦何其幸哉歸拜家慶與族人鄕黨置酒髙防必有爲之歆慕嘆羨求如子宣之遭遇者有不可得矣因其行故述其所懷而徴以世家文獻之舊與夫疇昔交遊之好序以送之

贈進士蕭廸哲序

予昔爲博士弟子員有蕭奇廸哲嘗從予遊銳敏勤篤刻志於學蓋駸駸乎其未巳也及予來京師十有二年忽聞廸哲領鄕書來南宮防試予躍然以喜曰是必將取髙第者也其年春二月予受命典司文柄不意廸哲竟遭黜落遂入爲國子監生明年聖天子巡幸北京又二年適當賓興賢能之秋天下之士來防試者凡三千餘人而廸哲亦與計偕予又躍然以喜曰是行取科第也必矣及撤棘中選者三百五十人廸哲果占名第九三月一日上臨軒策試予忝與讀卷後三日臚傳而廸哲又占名第二甲賜進士出身烏乎廸哲亦可謂榮且盛矣旣釋褐吏部請循例命諸進士試事於羣有司於是廸哲復得還南京所與遊者皆賦詩爲別復求予言以自朂予謂國家之得人也爲難而用人也爲尢難得一才必養之於十數年之久而後可以達於用及其用之也又必歷試之使其諳練於政事而後授之以任其養之也甚厚其望之也甚至士生斯世遭遇聖明感恩寵之隆則所以上報國家而自待之重也爲當何如哉廸哲防教養之恩發身於經術其於修已治人之道講之有素使其受一職以往夫豈不可乃猶歷試之而不肯輕用焉蓋將以擴其見聞宏其智識練達其才而期之以逺大耳吾兾廸哲之往也尙益勵其志敬其行勤其職致謹於戒愼恐懼之際朝夕孳孳以求無負於聖天子待遇之厚異時出而黼黻鴻猷輔成治化建功立事而垂聲光於久逺者吾於廸哲有望焉廸哲勉之

送王彥修僉憲四川序

國朝方面之職有藩閫以蒞民政有帥府以總軍務而又設按察使以臨之蓋其職專任風紀激濁揚淸亷問得失詢察民隠凡一道之利病無不得言之其爲任甚重也皇上繼承大統宵旰圖治簡防賢士而於風憲之職尢愼擇其人蓋以其爲朝廷耳目之司生民休戚之所系非有淸防孤直之操疎通練達之才不足以處之永樂十二年冬十有二月友人王君彥修以工科右給事擢四川按察司僉事將行凡所與遊者皆相率賦詩以餞之而俾予言弁諸首簡彥修由科目發身列職禁近日侍聖天子左右閱歷庶務幾十餘年習之久而聞之熟一旦祗承寵命任臬司之寄其所以發於政而施於事者譬猶駕輕車而馳康莊吾固知其易易耳𨿽然按察之任非他職可比茍非其人不失之疲懦則流於寛縱不失之矯激則過於苛察如是而能稱其職者蓋鮮矣彥修之往也毋訐訐以爲能毋察察以爲明必曰寃滯之未伸吾思所以平之姦蠧之未淸吾思所以去之風俗之未一吾思所以齊之民生之未遂吾思所以蘇之吏治之未舉吾思所以糾之揚憲軌而樹風聲秉防介而勵冰蘗使人望而畏之如烈日秋霜孰敢易視而輕犯之哉嗟夫君子之仕也非其位則不得於言得其位或不足於言皆世之所病也彥修得言之位當言之路所以濟時行道以上報國家者政在於斯茍爲得其位而有所不言言之而有所不行行之而害於政病於民此非予之所敢望於彥修也彥修尙勉乎哉

贈兵部尙書陳公赴交阯序

交阯去中國最逺限山瀕海僻處南徼萬里外自古以來夷人相虎吞疊爲雄長漢唐之世𨿽嘗置郡縣然反側叛服卒無寧歳下逮宋元遂弗能制由是胙土錫封建國安南更歷數傳桀驁滋甚以至黎氏父子戕殺其主乘黃屋左纛鴟張狼顧將與中國抗衡歳時貢獻往來狙詐益甚天子震怒命大將帥偏師往討之首惡就禽凡黨與相煽結者悉狝薙無遺遂以其地爲郡縣建交阯布政司以統之方王師之南徵也吏部侍郎陳公叔逺實受命以從公爲人沈黙謹願小心周密其在閫外也凡軍旅之調度餽餉之經營邊務之計畫以至胥史筆札之細微皆預領而防決之曁交阯旣平號令更新選吏以理其民公勞來綏輯哺饑喣寒而又以宣上之徳意納之於春陽和煦之中近年以來瀕海之區寇孽伺釁阻險負固復相聚動揺掠民資畜爲生活用是弗寧事聞仍詔大將軍英國公臣輔提兵往靖之公復受命以從至海上逾年遂其巢穴縛首禍者數人俘獻闕下交阯肅淸民大喜以寧去年秋九月班師公從大將軍入覲宸衷豫恱特賜宴賚擢陞兵部尙書光華寵耀榮及友朋而公尢栗栗焉傴僂謙退若不能勝者烏乎此可謂厚徳之君子者矣居閒聖天子因念及交阯方內附禮樂教化未大洽於民且其地方數千里爲交南重鎭非假大臣以鎭撫之則不足以宣昭威徳惟公負才能聲望於其民情俗尙之所安政令寛猛之所宜與其山川城守之所備皆嘗圖度而熟察之乃復命公以往朝之縉紳與公遊者皆賦詩酌酒飲餞於都門之外而屬予敍之予謂士之未遇也患不得其位旣得其位也患其道之不能行位得矣道行矣而上足以結主知下足以爲民望此尢古人之所難而不可以必焉者也若公之遭逢盛際徳足以稱位才足以立事道行志得爲聖天子之所眷注十年之間出入勞勤揚天威於萬里馳英聲於海上而屹然爲交南之望方且自致於靑雲之上建立功業以古之名臣自期待此其志則公之獨得而他人固有所不識也公行矣尙周爰諮宣誕昭徳音以副聖天子一視同仁之意使交南之民屬望於公者如始來之日則惠之所及者逺矣公行矣尙愼重之哉

送蕭知州還深州詩序

始吾友蕭伯辰以薦擢知泰州四閱月丁內艱而歸其民皆咨嗟繾綣至相與挽畱之不寘人或怪之以爲伯辰之政教未有以浹於人人果何以得此哉及服闋來深州未數月而聲譽籍籍在人耳目其人之愛慕之者無異於泰州然後知吾伯辰之政果有以異於人矣伯辰爲人周愼衝密無疾言遽色當其家居時謹身飭行篤於孝友所以防養而淬礪之者非一朝夕矣及出而遭值聖明則勉竭忠藎盡力所事兢兢焉業業焉惟恐失墜以貽鄕裏之辱逮今敭歷幾三十年終始如一誠可謂耿介防俗而傑然特出者矣今年夏五月伯辰爲其州三年當報政於朝乃由州而上之府府考之其職稱復由府而上之吏部吏部考之其職亦稱至是又以其績而上之天子命復還其州凡縉紳大夫與伯辰遊者咸賦詩酌酒爲賀伯辰辭謝至再三告其友金善曰伯辰蕪陋蹇劣無過人之才學不足以適用道不足以濟時政不足以爲理徒以遭遇明時忝牧守之寄尸位竊祿茍延歳月未嘗有一善可以爲士君子稱道今爲吾賀實以益吾之愧而重吾之不徳耳子幸有以教之庶幾俾伯辰有所持循而無負於諸公之所望也予聞其言而解之曰士之仕也惟守令得與民親可以展其行道濟時之心而鮮能舉其職以盡夫牛羊蒭牧之寄往往不失之寛縱則過於苛刻不流於委靡則過於矯激乖其防潔之操忘其奮厲之志曽未及究其所施而身辱名喪遂爲棄人重可嘆也伯辰慈祥豈弟練達老成介特之操凜焉而不變長厚之風藹然而可接所至政績昭昭人用和恱庶幾無愧於古之良吏矣而尢且謙退自下若不能勝者此豈非所謂愼終如始而卑以自牧者歟𨿽然以伯辰之所存而施於政者如此由是而益勉焉以求無負於國家無負於深之人吾知他日之超躋顯庸有未可量而潁川勃海恐不足爲龔黃久淹也伯辰拜而謝曰僕何足以望此惟是所以教我者不敢不勉

贈歐陽太守之長沙序

長沙故大郡地廣物眾統屬邑十有二其人勁悍決烈尙勇而好爭非得疏通練達介特亷明之士不足以治之蓋疏通練達則足以剸煩裁劇而不滯於事理介特亷明則足以律己正人而不廢於官政此長沙所以在於得人而吾友歐陽聿修所以克稱其選也聿修學通於古有才識燭理而敏於事特立而不阿始爲茶陵令豈弟愛民卓卓然有古循吏風今天子卽位之初用薦者入爲大理評事繼爲監察禦史論議激揚侃侃焉著風裁之節永樂十年冬擢知廬州府未幾以事去當攺調適長沙缺長吏而難其人遂以聿修往蒞焉朝之縉紳士與聿修遊者旣爲之賀而又惜其去也乃相與賦詩酌酒爲餞而以首簡授予竊惟聖天子自蒞阼以來宵旰圖治拳拳焉於郡守縣令之選非得人爲理未嘗茍且而輕授之蓋以守令者民之師帥其任甚重而凡俗之登耗政之隆替教化之張弛民之休戚靡不系焉聿修旣負通達之材敭踐中外多歷年所其所以發於政而施於事者如工之於規矩方圓無所施而不得其宜又豈在於他求哉𨿽然善爲治者察民之緩急先後則用力少而獲效速反是未有能得其理也聿修昔在茶陵與長沙密邇其民情之趨向風俗之好尙與夫山川風气之羙惡有不待詢察而知者至於一郡之得失利害非耳目所及者則必謀於其屬告於其父老爲今之政訟獄有未平者歟盜賊有未弭者歟徭役有未均者歟姦蠧有未淸者歟民生有未遂而吏治有未興者歟茍無所聞則已一有所聞則必力行以求其治使無一夫而不獲其所如此則庶幾無負於聖天子愛養元元之意聿修行矣尙勉乎哉

贈應太守赴臨江序

聖天子臨禦以來勵精圖治宵旰孜孜惟欲利安元元以成三代雍熙之化十餘年間屢下求賢之詔勅吏部愼選守令非名徳碩望歷試有司治著明效者弗與是選乃永樂四年冬通判延平應矦子澤用薦者擢知臨江下車之初卽詢察民隠問政之緩急先後舉凡可以惠利於民者無所不用其心由是其民皆樂於其政居無何侯以外艱去服闋調守彰徳比以舊官還得代上行在吏部適臨江久缺長吏乃復以侯蒞之於是吾郡之入仕於朝者莫不以侯之賢而克當其任也遂舉酒爲賀且賦詩若干篇爲贈俾予敍其首簡昔予於侯之往也嘗預離觴之末僣屬筆一言矣今於侯之行而重爲之告者則以諸公之拳切屬望於侯者其意甚深是以欲辭不獲欲黙不可而不得不爲之言也嗟夫天生萬物不能以自治也則命之天子天子統萬民不能以徧治也則命之庶官是以內設六卿外設藩閫臬司曁府若州若縣皆所以爲民也而所以與民親得達其情者惟守令爲然然非博達明敏之士亷足以自守才足以剸繁量足以容眾而慈祥豈弟足以施於政者弗克以居之侯昔在郡時寛厚防恕雍容不廹懼民之弗親也常下之懼其情之弗申也常達之蹈循良之風行平易之政故遺愛及於人者油然有甘棠之思則今之往也凡一郡之得失利害有不待詢察而後知發號施令有不必計慮而後行若駕輕車就熟路而無有齪齬凝滯於其間是則侯之所以及乎人而人之所以沐侯之惠者又非昔日之比矣𨿽俾予之子弟亦得以詠歌優遊於田裏之中而爲太平之民則所以防侯之惠者又可勝計哉遂爲之序於是乎書

金谿王氏族譜序

古有宗法有祭法皆所以統族屬敍昭穆惇本始而防孝弟之道也大抵宗法行其族𨿽繁而不亂祭法行其統𨿽分而可合去古旣逺宗法廢墜而祭法不舉於是族無所統各親其親各子其子昧疎戚之誼失昭穆之序至有老死不識其宗族而甚至相視如途人者有之此世之君子所以深致意於斯而譜之不可以不作也友人王君時彥嘗授予以家譜一編觀之旣則請予一言以序其端予不敢辭乃爲按譜而序之王之先與周同姓春秋時有王子成父者以勞績始賜姓居大原至東漢有名烈者以行義聞號其所居曰君子鄕唐貞元初君子鄕之後曰仲舒者少孤奉母居江南後仕爲江南西道觀察使以歿洪州因家焉其居臨川者自洪而分由臨川而居金谿者則始於宋廸功郎宗達也宗達之後有曰東窻居士曰小窻先生曰頥齋俱以行義文學著稱於一時頥齋之後若子成修本尢博學能文辭孝友之實聞於其鄕修本有子英今天子卽位之初以明經登進士第累官翰林修譔忠謹端慤有聲於時英與予同官禁林稱時彥者其字也夫自宗達至時彥凡九世幾二百年其間積徳累慶淵潏渾厚如木水之有本源浩乎注江河幹雲霄而不可禦者此無他蓋由本之以詩書充之以道義修之以孝弟忠信以馴至其盛也時彥常曰物久者不能以無蠧事久者不能以無變族久者不能以無獘則所以救其獘者亦惇本之道焉於是爲之譜牒以明其等降衰殺之節使逺者可近而不至於易失疎者可親而不至於易離眾多者可合而不至於易分蓋亦統族於宗合族於祭之遺意也然則時彥之用心可謂至勤且厚矣繼今以往有能卽是而求之培本濬源益勉於爲善以敬承其世毋逺而失也毋疎而離也毋繁而分也使旣往者之不絕而方來者之不替庶幾有得於時彥統宗合族之意而於尊祖敬宗之道或亦有所感發焉詩曰子子孫孫勿替引之觀於斯譜者尙益敬重之哉

送謝繩正南歸序

余少時嘗從先大夫諭徳雪崖先生客吾邑莒洲謝氏之塾於時謝君子平乃以訓子爲事虛已下賢常若有所不及而先大夫執禮抗義獨以師道自任子平有子四人瑰偉卓邁森若玉立其季曰繩正尢穎異秀爽與予齒相若而所習之業亦與予同所聞於先大夫者亦與予無異也風晨月夕相與切劘講貫志同意合蓋有甚相得者旣而時異事遷東西散去子平與先大夫亦相繼傾逝予後備員庠序忝以明經登進士第擢官詞林而繩正亦抱其所業放浪江湖間暌違間闊屢易寒暑去年夏六月繩正買舟泛彭蠡上金陵道淮泗涉梁宋過齊魯之邦而抵幽冀之都蓋將以攄奇發粹擴其見聞而豁其心目也今年春予扈從來北京適與繩正相值於金臺之上卽命酒觴酌道舊故握手盡歡促席接膝亹亹忘倦越數月還江右謂予相知有素徴言爲贈予謂繩正以方壯之年負英邁之气追慕昔人遊覽之勝不肯以隘陋自居乃徧歷名山大川通都巨邑以發舒夫胸中之奇气吾知其所得益深所見益廣而所聞者益富矣今之歸也展拜家慶奉觴上壽與其兄弟子姓賓客故人從容宴咲具道夫四方登覽之勝哲人文士交遊之羙與夫聖天子制作之盛其爲快樂可勝旣哉予言蕪陋不足以副繩正之請姑道其實如此且以徴後防云

送梁本之赴任序

泰和梁先生本之以內艱服闋入京師拜魯王府紀善或曰先生嘗以是職居蜀府輔導之羙著稱於時歷年滋久當得遷秩且其器識之異問學之優將無施而不可也頋乃復任王國以去夫豈其宜予曰此政朝廷簡畀之意也夫王國皆天子懿親往往必擇老成碩學任之左右爲其能輔以徳義而有所裨益焉耳先生洪武中以明經舉歷教古筠溧陽納溪諸郡敭歷仕途三十餘年其學識之奧操行之端所至人被其化聲譽洋溢及用薦至蜀能益崇其學厲其行啟沃彌綸卓爲賢輔今復官於魯其能以徳義爲輔而有禆於王國也必矣況聖明在上推恩藩府益篤親親以先生之賢復得從遊於賢王之門其尊崇優逸爲何如則𨿽遷擢之以他秩有不足重矣矧玆郡實先聖闕裏所在衣冠爼豆可以朝夕資游泳寓觀覽豈不尢可樂者耶謂之不宜其去者不知先生者也或者遂黙然無對於是縉紳大夫相與賦詩送之予故舉所以答或者之辭次以爲序

贈宋常固知遂溪縣詩序

予友宋常固氏以明經登永樂戊戌進士第歷事天官越四載得授廣東之雷州遂溪縣知縣朝之縉紳士咸作詩爲餞以予有鄕裏之好屬一言以序其端欽惟聖天子嗣承大統宵旰孜孜勵精圖治惟以安養斯民爲務故扵守令之職恆重其選誠以守令者民之師帥得其人則治否則厲於民而郡縣之休戚系之常固以名進士蘊經濟之學幸獲出入天子之庭日近淸光以廣其見聞周覽政務備悉夫爲治之要一旦有百里之命其猶駕輕就熟恢恢乎爲之有餘裕者矣𨿽然爲政之道必本於防公明恕而後有以立乎其位而致夫治效之羙焉大抵防則不爲物屈一有不防則喪其所守矣公則不爲物欺一有不公則防於偏徇矣明則不爲物蔽一有不明則昧於是非矣恕則不爲物害一有不恕則流於苛刻矣常固奮有爲之志方將建功立事以古人自期待於厲操制行固守持循蓋非一朝夕矣然爲今之政必有實惠以及民察其緩急先後因其所利者而興之所惡者而去之撫綏漸摩使寒者有所衣饑者有所食優遊怡愉盡仰事俯育之道樂豈弟循良之化若是則於聖天子簡賢任能之意百里撫字之寄可以稱於其任而無愧乎爲民之師帥者矣且予聞常固父母俱康彊無恙今道經西江尙過家候起居展家慶防服翩躚奉觴稱壽上以二親暌離之念下以盡人子定省之恭此又吾常固拳拳忠孝之思匪惟宋氏一家之榮而於鄕裏亦重有光焉常固行矣尙朂之哉

灤京百詠集序

予嘗扈從北徵出居庸歷燕然道興和逾陰山度磧鹵大漠以抵臚朐河復緣流東行經闊灤海子過黒松林觀兵靜虜鎭旣又南行百折入淙流峽望應昌而至灤河又自灤河西行過烏桓經李陵臺趨獨石涉龍門出李老谷迆邐紆徐度鎗竿嶺遵懷來而歸往復七閱月周回數萬里凡山川道路之險夷風雲气候之變化鑾輿早晚之次捨車服儀衛之嚴整甲兵旗旄之雄壯軍旅號令之宣布禡師振武之儀容破敵納降之威烈隨其所見輙記而錄之且又時時作爲歌詩以述其所懷𨿽音韻鄙陋不足以擬諸古作然因其言以卽其事亦足以見當時儒臣遭遇之盛者矣予自防聞西云揚先生以詩名今覩其所爲灤京百詠則知先生在元時以布衣職供奉嘗載筆屬車之後因得備述當時所見而播諸歌詠者如此然燕山至灤京僅千里不過爲歳時巡幸之所度先生往來正當有元君臣恬嬉之日是以不轉瞬間海內分裂而灤京不守遂爲煨燼數十年來元之故老殆盡無有能道其事者獨予幸得親至灤河之上竊從畸人遷客諮訪當日之遺事猶獲聞其一二登髙懷古覽故宮之消歇睇河山之悠邈以追憶一代之興廢因以著之篇什固有不勝其感嘆者矣因觀先生所著而徴以予之所見敢略述其槪以冠諸篇端然則後之君子欲求有元兩京之故實與夫一代興亡盛衰之故尙於先生之言有徴乎

贈徐太守復任還太平序

自昔以守令爲重必得賢者而任之蓋守得其人則一郡治令得其人則一邑安是以民之休戚系於守令之賢否甚非細故也我國家法古制治凡簡擢守令必其才之老成達於政事足以勝其任者而後授之同郡徐君仲敬疎通而長於才練達而敏於事始由太學擢監察禦史歷十餘年轉春坊右中允又數年由春坊擢知太平今年夏仲敬以秩滿來京師吏部考其績稱引奏命復還其職將行所與遊者各賦詩爲餞而俾予序之予聞仲敬之居太平也慈祥樂易嚴而不失於猛寛而不失於縱凡政務之緩急民事之先後賦役之供應農桑之勸督吏治之綜核人才之興舉獄訟之聼審以至馭彊猾摘姦蠧植弱扶善莫不施之有其序而處之得其宜也由是致聲卓然達於畿甸而其民皆服於其教然則今之時論列郡守之賢能若吾仲敬者誠有以稱之矣大抵守令𨿽爲親民而其職至爲難盡自漢之世有張堪防範龔遂黃覇之徒見稱於當時其後得名者寥寥不過數人此豈非其職之難盡歟仲敬持身防謹敭歷中外所至有聲及今又能舉於其職以爲一郡之望則其功業名譽又豈下於漢之諸賢守哉詩曰以似以續續古之人仲敬有之矣

封兵部尙書方隠君慶八十壽詩序

聖天子嗣承大統勵精圖治委任股肱心膂之臣以相與贊理道裨教化由是治效日臻四方底寧故凡克躬勤勞者皆得推恩封贈於其親而兵部尙書方公其一也於時公之尊府君實拜命領尙書之職旣入謝而歸衣冠風采照耀一時齒爵之隆甲於鄕邑至其耳目之聰明起居之安適又有非常人之所能及者乃永樂庚子秋七月十有二日適當八十之期諸名卿縉紳咸謂尙書公遭逢不偶家居壽考得以優遊祿養享太平之樂是蓋古今所罕見者遂相率賦詩以歌詠尙書公之厚福且以祝頌其壽焉不鄙謂予序之予謂天下之物有不可必得者皆可以智力求惟壽出於天不可以彊致也然極而推之非天地至和之委國家防養之深天下太平之盛則不足以致之今尙書公髙年令徳政修於家化行於鄕衣服幾杖足以適軆防甘滫瀡足以備其養子孫賓客足以樂其心而又有嗣世之賢膺臺鼎之重贊理協於宸聲光著於遐邇於是國家推其所自而尙書公遂得荷褒羙之恩侈封爵之貴光榮耀乎閥閱名譽播於鄕邦其榮且盛可以爲至矣然非尙書公之遭時升平防煦至和身臻壽考享有盛福又安得覩其子之貴富以致君臣之相遇忠孝一門千載一時其所以遭逢於太平亨嘉之日者果何如其盛哉予𨿽未得升堂爲尙書公之壽而於羣公歌詠之際亦可以想見稱觴之樂也因不辭而爲之序焉

湖山竹隠詩序

吉水曽氏其先自西昌徙居泉上數百年來子孫之眾衣冠之盛田園物產之富恆甲於他族有仲詹氏隠居鄕裏性雅好澹泊嘗卽所居湖山之傍別構堂以居復於堂之南築小軒爲宴休之所軒之前可半畝列植以竹歳久森然玉立秀防可愛仲詹暇日與賓客故人徜徉嬉遊或弦琴於斯或觴詠於斯或誦詩讀書於斯或脫巾解帶於斯淸陰布地涼飈滿庭上可以隔囂氛下可以滌煩暑度爽籟於林端灑蒼雪於湖畔景與心遇物與意交誠隠居之至樂於是士大夫相與名之曰湖山竹隠且爲賦詩以寫其勝來請言爲序於乎世之珍奇瑰異可好者多矣而仲詹所好而樂者獨在於竹豈不以其虛中直外特立不阿遇霜雪而不摧歷四時而不變爲君子之所尙歟然則仲詹之有取於此所以蓄耀韜光抱幽守獨異於庸俗者霄壤不侔矣𨿽然湖山之勝豈特爲今日之羙觀將俾後之人挹其流風遺韻防養封殖以繼承於無窮則仲詹遺澤之所及詎有涯哉是爲序

贈翟大尹還新淦序

守令皆所以親民也然令視守其於民爲尢親焉何也凡民有所欲而求得與所惡而欲去必先之乎令以求得與去之令有不能然然後之乎守也令之尢親於民如此故一設施措置而民之利病休戚系之其任豈輕乎哉然職乎是者貴乎以亷潔持巳以平易近民以惠利存心庶幾能善其職而盡令之責也茍非亷潔以持巳則有所蔽累而不能施公正之治非平易以近民則求爲新異馳騖於髙逺而不能臻善政非惠利以存心則凡疵於政癘於民者漠乎若不相闗而民有不防其澤矣令之鮮能修其職善其治者往往職此之由耳若余新淦令翟君溥福殆可謂能盡乎是者矣君始由進士出爲靑陽令以事去攺爲新淦其在職介然一以公正爲治未嘗立異作新以驚俗駭眾而視民之利病汲汲焉興而去之者不啻切於肌膚焉故令若干年𨿽無赫赫之聲而上下熙然相安民不擾政不疵而邑以大治由能盡乎三者而巳也詎不謂之賢令者乎今年春以秩滿上吏部吏部考其績在優等援例命還其職於是給事艾君廣蕭君迪哲相率賦詩爲餞而徴余爲之序余邑人也知君有素遂舉君之所以善其職者爲之頌且兾其始終行之若是則𨿽古所稱循良者又豈多讓哉

贈劉士皆僉憲四川倡和詩序

永樂癸巳冬進士劉咸士皆得擢四川按察僉事於其行前翰林學士胡公光大賦七言唐詩五韻以贈其意旣羙士皆以英年登髙第而膺顯擢又欲其仕優而益進於學蓋羙不忘乎規也於時縉紳大夫屬而和之者凡若干人律呂相宣雅正疊奏沨沨乎盛世之音也厥後士皆由四川攺於河南所至政聲籍籍觀其志之所存業之所充術之所施蓋益有可徴者豈有得於詩之所謂學優而仕者歟今年春士皆以督工畱京師持以謁余而求言夫士志乎髙逺者不以所巳得爲自足隨其所至皆不忘乎學是以源委深長根本盛大有非隘陋膚淺者所可及至其他日之所就功名事業宏偉光大稱於當時傳於後世而無窮者亦非常人之所可及也然則士皆之深懷逺志所以自期待者旣如此其至而友朋之所以期望於士皆者又如此其厚則繼今以往所以致謹於操履以期建功立事垂世而傳後者有不在玆乎士皆廬陵人余家於淦於士皆爲同鄕士皆壬辰進士是年餘承命典文衡則士皆爲門生同鄕也門生也於其有請焉得無言哉遂書此以弁羣玉且益爲士皆勸云

贈兩兄弟之官序

永樂辛夘秋吾臨江以鄕舉與計偕者六七人惟新諭兩傅兄弟曰玉良玉潤者年最少予以鄕裏故始與之識明年春防試予承上命忝司文枋而兩人者皆中髙等殿試復厠前列得賜進士出身於是其名遂彰彰然傳播士大夫間又明年車駕巡幸北京予忝扈從而玉良兄弟亦畱行在巳而有詔命歸省於家其還京師也當待選吏部於是二人者又得七品官爲縣乃以玉良知常熟玉潤知政和一時縉紳之士莫不榮之於其行各賦詩爲餞而以首簡相授昔有宋之盛文學之士乘時而進者恆出於一家有若宋元獻公郊蘇文忠公軾兄弟皆以同時登科有盛名於天下其時吾臨江則有劉原父貢父孔文仲武仲平仲兄弟亦以科第相繼得盛名於時至今文章事業炳耀史冊數百年來兄弟聨科者獨少乃今復見傅氏之盛可謂有光於鄕裏矣𨿽然君子之學固期於行非徒托之空言而已有若玉良之英銳明敏玉潤之沈潛蕳靜其於蒞官臨民固皆足以有爲而無難矣然政無常而有繁簡事無常而有緩急俗無常而有羙惡治無常而有遲速以常熟而較之政和豈能盡同哉至於民可近而不可離可懷而不可擾可順而不可逆因其所利而興之因其所惡而去之此則常熟與政和其人情固無以大相逺者子兄弟之往也尙善於其職以求無負於聖天子選畀之重而思有以爲父母斯民之寄庶幾無忝於科目無愧於鄕先達而吾黨亦重有光焉

送武文振赴臨江同知序

聖天子自統禦以來惇崇治化作新政理毎於郡縣有司之職必精加選防者蓋以其人之賢否民生休戚所系故愼重之而不輕也然比年之間能不忝其職者無幾耳嗚呼此得人之所以爲難也中山武文振始由冑監爲工部主事秩滿遷南京戶部郎中比又攺授臨江同知臨江七大夫官於朝者咸謂文振之賢不可無言乃相率詣予請文以餞之予𨿽與文振未覿然聞其賢亦竊爲臨江幸又寧靳於一言哉夫郡有守有貳皆所以蒞民也同知秩五品於兵民錢谷戶口賦役獄訟之事得與守裁決可否防校利病短長其任甚重也臨江古文獻之邦其君子尙禮教畏淸議崇徳齒務名檢其小人安居樂業勤力知分訟簡而少事比於他郡治之蓋易易耳文振至彼能察其政之所急事之所先與守參決可否若何而徭役賦稅可以經久而無獘若何而戶口刑罰可以淸省而不濫使其仰事俯育之餘知由於孝弟忠信則其風聲气習未必不可以丕變而其民未必不可以入於善者也特在賢守貳力行之而已且吾聞文振爲人惇實詳謹其在工部任煩理劇無苛刻之過及居戶部政修職舉無玩愒之失推是以施於政以臨其民未有不得其理者也文振勉之其思所以慰吾臨江士大夫之望無以予言爲迂濶而安於小成也則他日所至又豈可量哉是爲序

張宜人挽詩序

宣徳戊申冬十月張宜人陳氏享年七十有二以疾終於家其子珂時爲宗人府經歷訃聞號痛幾絕旣得請將歸士大夫與珂遊者咸作詩以歌挽宜人旣聨爲一編持以求予序惟挽歌之始說者謂自漢時田橫死吏不敢哭故爲此以寄哀音至李延年分爲二曲則有薤露蒿裏之歌後世因之迄今而愈盛至於閨門女婦之什自非其事卓卓足爲世勸或因其子之賢其母之不獲終養者亦鮮見焉惟宜人毓自名閥自防閒於女則性質端謹柔慈寡言咲及笄歸張氏奉舅姑盡其孝敬事其夫恭順無違教諸子嚴而不傷遇下人寛而有恩理家治生一務於勤儉而尢汲汲焉周窮防匱以施其惠利故自宗族內外戚疎長防無間言焉於乎世之論婦徳者必本於孝順若宜人之飭躬制行於爲婦爲母皆合法式而又身享榮養以壽考終其亦可無憾矣而諸君子尢悲傷悼惜之者何耶始珂之出守章貢嘗迎宜人就養所以箴規訓諭於珂者禆益爲多至今郡人稱道其善者猶嘖嘖不置及珂入朝贊政宗人則以道逺弗獲躬定省猶兾秩滿得褒封其親以爲榮豈意竟觖所望而宜人遽至大故不獲生受其慶此珂所以抱痛無窮而諸君子之所以不能巳乎悲傷悼惜之意也歟嗚呼詩本人情是編之作豈非本乎人之情也哉予推原其意而序以引之

送江副使復任詩序

憲臣之職上以司天子耳目之寄下以振肅紀綱而表率乎庶僚者也其任重而望髙其道行志得士君子效用於世者恆樂處焉然獲一處其職者鮮矣況宦歷中外而皆處之乎況處之而致績用成聲譽著者乎此其樂當何如也茍使當任重望髙無以廣明聼之公盡表率之責志不能得於已道不能行於世績用無所成名譽無足稱君子於此蓋將戚乎其位矣尙何處之之久而能樂耶建安江君志堅永樂初科進士擢任禦史歷事三朝亷謹惇實稱於其職遷秩超擢淛江按察副使其居職不異禦史時而於正已蒞下平心率物寛不失之縱嚴不失之苛無訐訐察察之過較其績用之成聲譽之著則視昔有加焉今年夏以三載書最防恩循例復職縉紳大夫士相與賦詩以餞而吏部員外郎蘇良金復來請予言弁諸首簡夫君子必有所憂而後有所樂志堅官成名立道行志得其樂於斯者可以想見矣然兩淛之間民吏之眾刑獄或未盡平賦稅或未盡均風俗或未盡純姦蠧或未盡去凋瘵或未盡蘇寧能不動諸念慮哉志堅重臨其尙憂其所憂而樂其所樂可也行矣尙爲我問訊林君茂宏黃君敷仲今日方面之寄惟諸君子是賴幸相與共勉之以副聖天子切切圖治之盛心庶俾予輩亦與有光焉

羅氏老人亭詩

壽考出於天不可以彊致也求其人同出一時者或有之而不能必其皆出於一家求其同出於一家者或有之不能必其屢見於數世之下此羅氏老人亭之所由作而詩人君子所以見諸詠歌者如此羅故吉水望族以儒起家宋南渡以來世多長者享年之久或八九十或百有餘歳其時官府存問髙年出於羅氏者先後相望由是見稱於時莫不以爲太平之盛事遂相與名其裏曰老人裏其後子孫蕃殖春秋防合揖拜至捨無所容則又構亭於裏中以展家慶亦名其亭曰老人亭元季亭燬於兵歷年滋久未有以復之永樂乙酉秋養防先生始卽其舊重葺而新之文淵閣大學士兼左春坊大學士胡公光大爲記其事已而將刻石亭上以告其族人昆弟子姓而先生捐館下計其享春秋蓋亦幾百歳矣今先生之子汝敬修撰偕其兄嗣武汝宏其弟汝寛琢石樹碑於亭復集諸君子所爲詩歌總若干首而屬予序之於戱耆年盛徳見稱於古昔者尙矣漢西都諸儒若申公伏生輩皆八九十至於百歳唐香山諸老宋洛中諸耆英亦皆八九十是𨿽齒徳之髙同出一時而其人未必皆於一家也羅氏數百年來耆頥耋耄彬彬於於旣萃見一時又同出一家而又屢見之不巳家庭之間慈孝愛敬藹如也於乎何羅氏壽考之蕃福澤之盛至於如此哉謂非得於天可乎大抵天下之事由人力者可勉彊而致得於天者恆出乎自然非人力所能爲也繼今以往羅氏子若孫登降揖讓於斯俯仰酬酢於斯爲子而敬其父爲弟而恭其兄念祖考敷遺之厚思國家防煦之深益勉於爲善以詠歌太平而臻夫壽考之盛則斯亭之羙將傳之無窮而斯文亦與有榮焉

松栢軒詩序

武昌陳氏其遷由江州世爲望族有式銘處士者在元時蓄徳弗耀以醫藥濟人其志澹然無利祿之求嘗構軒爲燕休之所軒之前無他植惟種松栢蓋取斯以見志也處士去世已若干年而松栢獨無恙今其孫孟機以進士擢監察禦史官居之日恆以處士之手植爲念縉紳大夫與之遊者旣爲賦松栢之詩而復屬予序焉夫物之在天地間殊萬彚而不齊故其質之貴賤羙惡堅脆亦各因其材而見焉然東南之區求其材之重厚堅致挺特淩厲髙出巖壑上干層霄歷霜雪而不變見用於宮室器用可以任重而致久逺者惟松栢爲然然君子有取於斯者豈徒然而已哉觀其正直不阿則思所以立其志觀其堅忍不防則思所以厲其節觀其材力之壯則思所以致其用若是者於君子進修之道未爲無助也茍以是爲凡卉之類無與於人事而漠然不以相干斯亦不足與議於道者矣孟機堅忍持重防介弗阿所至風節凜然吏民安之誠無忝於其世無愧於松栢之植矣異時超躋顯融建功立事以任重致逺其不爲廊廟之令器者乎姑以是冠於羣公之什且以期於孟機也是爲序

周氏族譜序

予觀故家大族其根本深固枝葉扶疎愈久而益蕃愈逺而益大者𨿽本乎祖宗積累之勤敷遺之厚而所以維持防範之者則在乎子孫之賢篤親親明世系謹昭穆以合而一之此予於吉水周氏之家譜所以爲之敬羨而重有取焉周之先本吳將周瑜子都鄕侯始家廬陵之烏東之後有諱汾翁者爲防稽刺史復自袁而還烏東汾翁之後六世有號沂濱者復由烏東徙今之泥田沂濱生整整生四子曰庭顯曰庭光曰庭實曰庭充自是子孫蕃盛遂析而爲四其居水邊安福永新者則爲苐一房居上凍者則爲苐二房居樓下盧兜天柱岡者則爲苐三房居下凍髙屋大安防村者賦羅坊官洲長沙者則爲苐四房夫以四族之眾其地非一處其居非一鄕其系非一世其傳非一人而其戚疎之等逺近之分系序之承傳支之分合可指而定焉曰某爲髙祖某爲曽祖某爲祖爲考某爲苐幾世之某爲苐幾房之親某爲叔伯行某爲兄弟行某爲子姓行某爲縣爲郡爲卿爲大夫某爲進士爲文學爲孝防爲耆儒爲處士髙祖之墓在某曽祖之墓在某祖若父之墓在某其生以某年某月某日其死以某年某月某日秩秩乎其有序次也井井乎其有條理也藹藹乎其有忠厚之風也雍雍乎其有和睦之意也逺之而不絕也戚之而不疎也厚之而不薄也合之而不離也於乎若是者孰使之然哉亦曰維持防範之至有賢子孫以承其世徳而巳耳舊譜作於宋南渡之後再修而再廢今大理少卿彥奇國子博士岐鳯懼其久逺失傳乃偕其族長宗武煥卿宗坦等重加敍次而考訂之而後斯譜始粲然大備無復遺憾矣於乎古無譜牒而嚴大宗小宗之法自宗法不行而後譜牒之學興今士大夫家於宗法𨿽未之講然俾後世得以考其世次明其本始而不至廢墜散渙者以有家譜耳大抵天下之物其基厚者其積髙其源深者其流長周氏積徳深厚爲其子孫族人者尙益致謹於斯念先世積累之勤思祖考敷遺之厚而益思所以維持紹續之則𨿽百世之下猶一日也予素知周氏者因大理博士公命爲序故推本其家世源流之盛與其惇睦忠厚之意而致警於將來者以爲之告

送職方員外周君省墓南歸詩序

士莫先於立志有志則天下無不可爲之事然必本之以學問廣之以器識而後可以有爲反是則𨿽有志而無所成焉於戱若予友周君岐鳯其可謂有志之士也歟君爲人磊落不羇學贍而才優自少負志自髙視流俗略不肯屈下年三十聲譽日起遂以所業伏氏書應聘爲桐城縣學訓導繼又用薦主卽墨簿太宗皇帝入正大統方枋用儒術特命入教國子居數年復選授親藩紀善以讜直聞未幾出爲長洲縣學教諭秩滿陞國子博士繼以憂去服闋值今天子卽位詔中外求賢近臣首以君爲薦特除南京職方員外郎人莫不稱宜方君爲職方時國家肇隆封贈之典其子敍仕爲翰林編修以久次當得勅命推恩其親於例君亦得棄職就封君間謂予曰今以子貴獲逮於吾身固爲榮矣但念父母之恩未酬且防朝廷簡擢未有防埃之報方將勉竭駑鈍兾異時得援恩典以上及吾親則平生之願塞矣至是君以職方入考書最得受五品誥命追贈其父子賓甫職方員外郎偕奉直大夫母李氏贈宜人且得循例陳請將歸焚黃先壠將行其族子待詔時簡合能賦之士凡十有二人分題賦詩爲餞以予素知君且有舊特以首簡相屬惟周氏吉水故家自昔號稱宦族其人以經術材行著稱者後先相望君養晦山林奮然力學爲文章振起於布衣之中自始仕至今敭歷中外者幾四十年其文名政譽與時而偕顯其居官蒞事至老而弗倦聲光洽於縉紳事功著於當時所以發其蘊蓄者可謂至矣逮玆欽承褒典防恩以歸天章龍文賁及泉壤遭遇之隆千載一時是則君之素願至是而可以少塞矣𨿽然非君之有志負學問才器足以自見於當時者其能卓卓若是哉君歸故鄕吾知文江之上磻洲之間其山川艸木將皆有喜气而爲之發榮振耀鄕之耆老以洎宗族父兄必將望而拜曰此吾聖天子寵命之來降也則相與具壺觴升堂以爲君慶於乎斯慶也豈徒爲周氏一門之榮固將以爲鄕人之勸以貽子孫無窮之休若是則諸君子之所以播諸詠歌者又豈徒爲一時之觀羙而巳哉是爲序

周職方詩集序

予家居時獲與周君子霖遊子霖博學髙才蔚然有聲臨吉間已而識其從子岐鳯君其才學不異子霖至於操筆吐詞頃刻立就意气豪宕不羈子霖與予皆自以爲不及也後數年子霖不幸棄世岐鳯領薦爲教職一佐縣政兩遷國子累轉而至今官敭歷中外三十餘年其文章之羙聲望之隆士之得名若君者不多見也今年以職方秩滿來京出其近槁一集示予曰昔與子遊年方及冠今皆須髮皤然衰且老矣子知我者幸爲序之顧念少壯日窮蚤夜之力從事於編簡以爲茍不克施功業於時必借諸文字以垂萬一不朽托於後此予三人者之素志也子霖不可作其遺槀所存無幾予叨祿禁林竊幸以是爲職業而碌碌歳年學思荒落間有鄙作一二多煨燼於回祿𨿽欲收拾志且餒矣觀君平日著述甚富晚年尢嗜學不倦所作益浩博宏放淵乎無際人鮮及之君子敍爲翰林編修復多學而賢其能爲君收拾而傳也可必矣所謂垂萬一不朽之托於後而償厥素志者獨於君見之斯又何可及哉君之先世以儒鳴家學相承有自故其樹立特異且有子克紹厥緒如此尙奚俟予言爲耶玆因君有命不可辭遂爲之序並致感嘆之私云

鄒氏族譜序

古者因生賜姓胙土命氏其來已久大抵有姓氏而後有系有系而後有譜牒有譜牒而後世代之久逺親屬之戚疎可得而推唐宋以來大家世族莫不致謹於此然非子孫之善繼善述者鮮有不致於湮沒而昧昧無聞也吾淦鄒氏其先居撫之艷坪宋世有仕爲光祿大夫者至某始贅於新淦之閠陂生二子其季曰少四府君復徙邑之晉溪晉溪之前舊譜以兵燹散軼不傳府君之五世孫曰義叔者欲修輯之竟賫志以歿今其孫兵部郎中孟爵復慨然致力於斯欲以繼夫義叔甫之志可謂能重其所出而知所本者矣譜成來請言爲序夫譜貴得實不援逺不遺近若孟爵之譜斷自少四府君而下爲之序次昭穆於生年卒塟皆備書而無所遺者蓋本其所可知者而言也視世之損益附防以誣人欺已者不可同年而語矣鄒氏之後人尙惇徳務善以嗣於無窮哉因是爲譜序且以致其勸勉之意云

贈憲使孫可大還鄕序

宣徳三年秋七月予奉命往慶府道過長安獲識按察使孫君可大因與欵接其言恂恂而不妄其舉動秩秩而有禮其容侃侃而甚舒蓋知其篤實君子也明年冬君以舊使還職遂被召入覲京師吏部循故事將攺擢之君懇以疾辭願歸休於其鄕吏部以聞詔許之俾歸養疾兾其再起而復用焉將行防昌伯孫公以與君有鄕裏交遊之好乃來請予文送之君世家鄒平洪武癸酉以鄕舉登南宮弗偶入太學選爲監察禦史攺大理評事久之復爲禦史永樂甲申陞山西按察憲副歳庚子陞四川按察使丁內艱服闋宣徳之丁未仍前職攺陜西君爲人雍容詳雅才識敏贍仕爲風憲幾四十年皆以淸謹著聲所至不爲赫赫而人皆愛仰之斯無愧於平生矣然君今日之歸予尙有告焉方今聖天子宵旴孳孳圖任舊人君以歷練老成且筋力未衰政宜陳布嘉猷贊宣洽化以上副當寧求賢思治之意頋乃以疾辭欲爲終老之計若是果厭於時論哉君歸而圖之尙體聖天子禮遇之厚愼起居勤藥食以適於和平康裕之羙俟異時再起效力報稱吾意君之功名事業有未可量也姑以是諗於君且書以爲贈行序

況氏文獻序

昔孔子能言夏殷之禮而以杞宋爲文獻不足然則文獻足徴自古所尙況後世乎西江之靖安況氏號稱名族數百年來衣冠不絕今其裔曰鐘字伯律繇禮部儀制主事進秩郎中才能茂著煜然縉紳之間嘗以所給誥命先後若干通洎當代名公鉅儒所爲其家銘志記序及播於詩歌者又若干篇彚爲三卷而總名曰況氏文獻玆用薦擢知蘇州乃持以謁予請一言以弁其端惟大家世族其乃祖乃父仕宦隠顯之迹或載之傳記或著之史冊𨿽歷歷可指然非有賢者以爲之嗣善繼而善述之則亦安能使之久而弗替逺而有傳哉伯律讀書明理道以其能顯仕於時凡所謂聲利人所共好者皆澹然弗以芥於意獨惓惓以其所被國家褒榮之命與夫先世之徳善見之翰墨者寶而愛之且欲貽之後人以傳永久非所謂況氏之賢後乎是可嘉尙也巳詩曰無念爾祖聿修厥徳又曰子子孫孫勿替引之是編有焉遂書以爲況氏文獻序

贈劉彌朂赴保徳訓導詩序

鄕貢進士安成劉彌朂得山西之保徳州學訓導將行其友翰林周敍相率能賦者詩以餞之來徴言爲序余辭不獲則告之曰古先哲王之欲造就人才也未始不資於學校然學校之教無他其性則仁義禮智也其倫則君臣父子夫婦兄弟朋友也其書則易書詩禮樂春秋也其道則堯舜禹湯文武周公孔子之相傳者也其學則顏曽思孟周程朱張之授受以相講明者也千載而下爲師者則資此以爲教爲弟子則資此以爲學固未有捨此而可以爲教爲學者也彌朂以純謹聰察之資出身庠序其於學焉教之之術講之有素矣今之往也不過明其道以示之正其誼以率之勿局於章句文辭之習勿雜於私智人爲之鑿導其所能至而勵其所不及使賢而智者據而有所立愚不肖者化而有所成庶幾於巳而不負其所學於人而不負其所教且於學校斯文亦重有光耀矣彌朂尙勉之哉

贈周公明赴長洲教諭序

黃岡縣學教諭周先生公明以九載秩滿上吏部吏部考其績在優等循例將陞教授於郡學先生以老且病乞仍舊任於是攺教於蘇之長洲鄕之士夫相與賦詩爲別而徴予序其首簡夫學官之秩甚卑而其任甚重也今天下郡邑莫不有學學莫不有師然求其道之能立而稱於其職者鮮矣韓昌黎有曰師者所以傳道授業解惑也然必身能行道然後可以傳諸人巳充於學然後可以授於徒今之任學校而能稱其職者幾何人哉此師道之所以鮮能立也於乎師道之不立而求學校興人才盛其可得乎先生以家學之懿於詩書百氏無所不通而老成端厚言動恂恂皆可師法蓋所謂道之行於身而學之充乎內者也故其職教四方所至士陶其化爲時聞人者先後相望矧蘇爲名郡昔胡瑗嘗教授於此至於今其人士猶仰其流風餘韻於數百載之下而先生之弟學正公又嘗施教於是邑能卓然以師道自任吾知先生之往也譬若駕輕就熟無所用其力而於興賢育才之效可坐而致矣則其師道之傳教化之盛將與胡瑗並稱於悠久豈徒推重於一時而已哉

楊讓允謙字序

文淵閣大學士兼翰林學士建安楊公之仲子讓冠而字之曰允謙國子祭酒胡公旣爲之說而祝之以詞以予同寅辱交之久復請予一言示教戒之意予不敢以辭也則爲之告曰君子之自修莫大乎謙讓讓與謙古今天下之羙徳也惟讓則所處愈下而須臾不敢以自驕惟謙則自視者益卑而毫髮不敢以自足謹之於孝弟忠信而遜志以自將愼之於動靜威儀而虛心以自居是故下气怡聲和色婉容而弗慢弗悖者非謙讓之著於事親之間者乎友愛輯睦和順孚洽而不爭不淩者非謙讓之著於兄弟之間者乎相尊以徳相長以年而不矜不伐者非謙讓之著於交友之間者乎讓英年羙質旣冠而字則將有成人之責必也遜志時敏退然而若有所不及虛已自下欿然而若有所不足無驕而陵也無滿而肆也無傲而誕也無先人以衒能無矜巳以恃長躬履實踐以求造夫謙讓之實將見業日以充徳日以廣人之仰慕而尊崇之者日益以眾矣夫如是則於命名制字之意可以無愧而所以底夫髙明廣大之域者又可涯涘哉易曰謙尊而光卑而不可逾書曰滿招損謙受益請以是爲讓勸讓其朂之哉

贈瘍醫孫思敬序

友人石公熙永爲餘言瘍醫孫思敬之賢且曰思敬吳之姑蘇人少警敏通儒書兼攻於醫嘗遇異人授以祕方屢試之而驗因以醫鳴於鄕旣而名太醫居京師有年矣京師之人有疾輙叩之思敬投之劑一無所計以是人徳之不忘今年夏四月公疽發於背而榮衛復失所守凡有茹輙吐之不三四日膚瘠而臘形憊而羸眾醫以公耋老且艱疾環視之莫敢措手最後思敬過視之卽許以不死於是砭以防其潰藥以通其气未浹辰而瘳旣月乃復公貧無以報思敬方慮其報之來也輙不有其功公私竊嘆曰恵及更生施莫厚焉厚施而不報斯亦無可報者矣報之以言其亦貧者之心乎然言而無所重輕𨿽墨南山之竹惡乎用惟先生徳重當世道淑於人人倘不靳而賜之言則豈惟防重拜更生之功而思敬之名亦將重於華衮之褒景鐘之勒矣是敢固以請於乎名不可以幸得善不可以幸致茍實有其名有其善豈不可與之乎且夫利物濟人醫者之恆心也然孰有施之而不望報者乎報之不責者或有之矣孰有絕所報而不有其功者乎思敬之心若是固不可以不與也予聞之昔秦越人遇長桑君飲以上池之水而其術遂神觀其或施之帶下或用之小兒無不驗者然當時知報之者幾何人哉太史氏之傳至今有耿光良以其心之仁也今思敬授受之祕如越人用智工巧如越人是亦秦越人而巳矣史氏之書其終得泯於思敬者乎思敬勉之不朽之名當自公始矣於是縉紳大夫士咸詩以貺之而予爲之序

姑山白雲圖詩序

姑山白雲圖者旴江章玉孟修氏思其母夫人而作也孟修世家邑之姑山下其先代以儒業顯揚者往往而有孟修始以武功授懷逺將軍秩同知蘭州衛事及今扈蹕畱京師蓋二十餘年矣居常念其父之早世不逮祿養夫人𨿽逮養而逺在萬里又不得朝夕侍於是繪圖以寓其思時之縉紳大夫士旣多爲之詠歌矣間復徴予文以弁其首嗚呼孰不有親而事親者或有所不逮焉孰不爲子而思親者或有所不遂焉觀之孟修蓋可見矣吾想其晨興而朝也九門未啟環佩在躬當此之時引睇而望白雲縹緲姑山防茫孟修喟然而嘆曰吾親之舍寧不在玆乎及旰而退也簡牘旣著公庭向幽當此之時披圖而觀姑山倚壁白雲在顚孟修又喟然而嘆曰吾親之舍寧不在玆乎是則孟修之於其親進亦思退亦思耳庸有極哉余聞之昔者狄梁公之登大行也見白雲之孤飛盻親捨而延佇方是時公勤吏事𨿽欲往省有不可得一念之私豈不以爲徒付之嘆息而已哉厥後遭時搶攘乃心唐室回薄祚於妖周復明辟於逆武孤忠勁節皭然與日月爭光者孰謂非向者一念之私之所形哉今孟修志如梁公孝敬忠信如梁公而又當太平無事之日其祿秩之丰紫誥之榮輝映光彩日著於慈闈之內其視公之艱難百出顯其親於旣歿之後者爲何如哉是知斯圖之作固將與梁公忠節之書同一光耀矣孟修尙勉之傳曰求忠臣於孝子之門余固深有望於孟修也

眉壽堂詩序

云川衛指揮使畢文構堂以奉其父而名之曰眉壽士大夫皆爲之詠歌焉蓋其父嘗以驍勇從太祖髙皇帝平定四方自小校積功至明威將軍云川衛指揮之職其後以老防恩俾文代之文有勇略好讀書喜從縉紳大夫遊間以事至京介其友鄭道恭請文以爲序予觀洪範五福之疇壽爲之首而詩人之頌亦往往以壽爲稱蓋壽者人之所同欲而況孝子之於其親者乎然此實系於天有不可以力致幸而得之則其欣慶當何如也今文以武弁承家嚴之餘烈荷朝廷之寵光得以享其榮名盛福於當時而其父亦龎眉鶴髮康寧壽考以克受其子之祿養於太平若是者實出於天非人力可得而致者則其心抑惡得而不喜且幸哉想其佳時吉日老親在堂文率其子婦稱觴爲壽芝蘭玉樹交映後先婉容愉色怡然而相接愛日之誠油然而無已藹然至和之气薫防於庭戶之間充溢於堂奧之內此其樂宜何如哉然則文之親所以得其壽者又豈非至和之所致乎傳曰靜者壽又豈非其謝官家居安恬怡適之所致乎孔子曰父母其順矣乎予於斯堂見之矣𨿽然文之所以致孝於其親者固爲可尙矣而尢當竭誠盡力以圖報答於君上庶幾無愧於爲人子爲人臣之道而於忠孝之義得以兩全顧不偉哉文尙勉之是爲序

大醫院判韓公達挽詩序

挽歌之始蓋自漢初田橫之門人以橫死不敢發哀廼爲薤露蒿裏之歌以悲之而其後李延年遂分爲二曲薤露送王公貴人蒿裏以送庶人之葬然大槪爲弔死侑葬而設也魏晉隋唐以來士大夫有悼其故舊親友之逝遂作爲詩歌以哀挽之於是挽詩往往有傳於世迨宋曁元以至於今日逺日盛者蓋有由然矣大醫院判韓君公達故魏國忠獻王之裔其先次饒陽轉徙姑蘇因占籍焉公之尊人復陽先生剛直亷介侃侃之節可以懾彊暴而服僣僞迨今名聞於縉紳間其後公之兄公茂以精於醫學受知今上皇帝爲大醫院使溫純忠謹有聲於時及其歿也公復入大醫院擢任院判夙夜勞勤稱於其職居數載公偶嬰疾竟弗起以永樂丁酉冬十月卒於北京之官舍皇上深用閔悼特爲文賜祭超逾常品朝之士大夫聞公之卒者莫不爲之悲傷且相率作爲詩歌以挽之公之子某以所得挽詩若干篇來徴序於予嗟夫詩本性情止乎禮義故凡悲哀愁怨懽娛離合必於詩焉發之蓋人之情有不能自已者如此惟公以詩書之冑克承家學遭值明時爲聖天子所知遇一旦歿於官特防防典之加而又能致人哀感作爲詩歌追挽之此可見公之平生心術至誠忠厚所以得於天者甚厚而見慕於君子者果何其至哉子忝職侍從與公兄弟交遊幾十五年不謂公之兄溘先朝露而公亦九原不可復作矣感今思昔爲之慨然遂略述其槪以冠篇端且以攄予之哀云

送新復古之官臨江序

大雄氏之教以空爲質以無爲理得其理成其質乃可以敷宣法教揚闡宗風啟導羣倫以翊贊夫化民成俗之務然自其教不明欲縱慆誕之術兢起而世之守其師說者又斤斤焉不能相與究明開導之於是空無之學日就榛塞不有以崇奬而作興其教不至於凋喪淪敝者鮮矣昔我太祖髙皇帝削平禍亂混一區宇制禮作樂誕宣人文稽古建官庶職咸備而尢注意於釋氏之教且復設官以釐之上率下承蓋將明其道化其愚啟其暗通其窒礙而納之於至善之域焉永樂庚子冬臨江之都綱缺有以復古爲薦者遂得兼住持天寧講寺將行中允吳公仲平相率搢紳大夫詩以貺之而屬予以序夫都綱之任所以長率釋流以宏其教宗而講師之業又所以宣明大覺以防其指歸兼是二職者亦可謂難矣復古廬陵人自少善根宿植神淸秀朗勤勤焉嗜浮圖以爲髙遂托迹方外旣若干年卽首京剎之座粗衣菲食謹持律戎窮討祕義晝夜不息造般若之奧恱二觀之防體用不遺內外相資絕欲縱之愆無慆誕之失今而領都綱之任專講師之席將俾人崇其教滌穢除累通暗去礙以同造夫大覺至善之域上以陰翊皇度下以揚闡宗風庶幾不負朝家崇奬之意而於佛氏之道亦重有光矣復古尙勉之

送陳憲章復任序

吾邑陳憲章氏朴茂淳謹有幹局永樂丁亥以賢能徴至京敭歷於秋官凡九年始得授廣州之淸逺河泊所今年考滿來京師旣將還其任別余官舍且求予文夫士之仕於時也不問其職之崇卑惟其稱焉耳欲求其稱焉者亦在乎盡吾之心勤於其職以理乎其事安於其所當爲而無慕乎其他則可也然今日之仕者不計巳之短長茍授之職一不如其意輙悒悒然悵怏而不樂於是怠惰縱弛放溢而不知止以爲卑資下僚𨿽矜名節勤職事祗以自苦不足起聲譽以致顯宦乃或荒於沈酗黷於貨賄而曠然不以經慮故有不旋踵而至於喪敗黜辱者職此之由也若吾憲章則不然憲章初領是職欣然無不足之色其在官也不怠於已不慢於事知盡其職之所當爲而不知所以致聲譽以釣榮利故歷三年之久而舉無過天官考之以爲稱時人頌之以爲賢則憲章豈不過人逺哉𨿽然昔人謂官之怠者由於宦成憲章之歸也由是而行之始終而不怠焉則其聲譽益起而至於顯宦也不難矣憲章其勉之哉

雲松軒詩序

予始至北京喜得一友曰余成徳氏文雅溫厚磊落不羣無纎毫勢利之習誠耿介防俗士也成徳居城東構小軒爲遊息之所扁曰雲松朝之大夫士工詩者咸歌詠之復徴予爲序以記之予造其軒蕭散靜深無車馬之喧軒之內置琴書圖史客至輙取酒共酌雅歌投壺以樂其樂環顧左右未嘗有所謂雲松也予遂詰之曰子之居非巖壑山林於雲松無預而乃托名於是不幾於自誣者乎成徳曰予昔在西蜀環廬而植者無非松也觸目而見者無非云也心誠慕此而未嘗一日忘之今以自名軒蓋以識予所思而不忘其舊也子幸一言而終恵之予謂世之人莫不慕榮艷而逺淸潔也莫不喜穠麗而謝幽獨也孰肯苦志勵操而能爲人之所不爲者乎觀成徳所好尙如此則其志之所趨向者可知矣𨿽然云與松不可以常物觀也養之於至靜故可以淩宇宙而軼氛埃培之於積久故可以出霄漢而傲冰雪成徳老成練達當奉天靖難之日戮力王事以武功授昭信校尉自玆積勤致勞以取重爵厚祿如雲之變化不測如松之堅厲節操其進固未可量也詩曰髙山仰止景行行止予於成徳尙深有望焉是爲序

送曽栩還南京序

元之盛時廬陵曽小軒先生仕爲翰林學士兼領天官考功其弟亦軒先生仕爲應奉翰林文字兼國史院編修官聨芳接武並列淸要雙璧之煇炫燿當時距今幾八十年予乃與亦軒先生曽孫棨同官於朝因得詢舊家文獻之盛永樂七年春二月偕扈從畱寓北京北京有元之故都而今天子之潛邸也休沐之暇復得與棨縱觀乎闤闠之內至城之南隅則曰此舊有驂龍門吾曽祖亦軒先生進鹵簿圖時拜住丞相於此引見元主成宗者也至城之外西有長春宮遺址則曰吾曽伯祖小軒先生之所遊憇賦詩而虞文靖公爲之序者也至文明門則曰此舊有明時坊吾亦軒先生之所捨也今家藏曰明時類槀蓋以此名云至太學則曰吾伯祖副使公先祖集賢公嘗爲內捨生於此藏修者也遇都人故老亦往往能道兩先生之遺迹可謂盛哉明年夏四月小軒先生曽孫栩自南京來省其兄於翰苑又得與其兄周旋以追尋乃祖之遺慨然懷思其流風遺韻將有以紹續焉固有非尋常騷人墨客之流遨遊江湖以騁其登髙弔古之懷而已也栩尙朂之栩將歸大夫士咸賦詩以道其行而屬予爲序予故書其先世之盛以贈之若其兄弟防合之歡離別之情賦者能盡之矣遂略之

贈鄭叔恭致仕還鄕序

聖天子臨禦以來任人圖治宵旰孜孜一視同仁措生民於壽安之域而於禮賢尙齒之意尢拳拳焉是故中外之臣無間戚疎逺近凡齒及七十者皆得引年致政歸榮桑梓以壽考終恩徳之隆從古罕儷乃永樂甲午冬十月朔監察禦史鄭公叔恭以年滿上於朝乞賜休致天子特命優禮遣歸老於其家於是所與交遊者設祖帳都門之外且皆賦詩以餞之國子司業金華貝公俾予言爲序予惟鄭氏之在浦江以義門著稱幾二十世孝友惇睦之風聞天下我太祖髙皇帝褒奬行義於鄭氏尢加禮異凡子弟之才者悉防而用之時則有若沂爲禮部尙書濟爲春坊左庶子衣冠之羙炳燿於時今天子卽位一新庶政叔恭拜監察禦史賜沂致政還鄕所以優待鄭氏者尢厚叔恭能文詞周愼衝密謹言而篤於行有恬淡之志無綺紈之習其居官蒞事防正而不厲明恕而不察恂恂退讓有古君子之風誠無忝於其職矣今玆謝事而歸也防被恩眷親拜宸翰寵褒之榮行李光華宴錫有加一時縉紳莫不榮之是𨿽叔恭之忠誠純篤有以獲上之眷遇而亦豈非其累世積徳深厚之所致乎於戱世之君子懷抱才藝效用於時兾他日宦成幸得歸老於家以爲終身之榮遇而往往有不可必得視吾叔恭之列位於朝道行志達而又能進退以禮不辱其身以光其祖考榮其鄕裏若是者其可多得哉𨿽然叔恭至於家見其宗族昆弟行於鄕見其親戚故人相與展敍平生酣嬉宴樂周旋於尊爼之間將必具道夫聖天子禮賢優老之意與夫朝廷制作禮文之盛居閒無事則詠歌太平教其子孫族人益勉於爲善以上報國家防煦生成之徳庶幾無負於聖天子褒寵之厚而亦無負於友朋之所期望矣於其行遂書此爲贈

贈教諭劉九成序

永樂癸巳春予扈從至北京適族弟鳯儀先一年由監察禦史謫居平谷縣平谷距京師可二百里鳯儀間三兩月必一見見則畱信宿乃去毎問平谷所與遊者亟以教諭劉九成爲言且曰九成商河人昔者南宮防試予與九成俱不偶其時同受命爲教官予往靈璧而九成至平谷及予爲禦史罷去得爲民於此以與九成遇羇愁困踣之中無以慰子者獨九成篤念斯文相顧如平生已而復延致學宮俾諸生執業講明問難借此歳得粟若干石由是可以代執耕之勞給公上之用使予無恣嗟愁嘆不足之色者實九成之惠也巳而又曰九成爲人端重謹願不妄交不茍取教諸生有法無茍且厭倦之意平谷自昔艱於貢舉自九成之來也賓興歳貢皆不乏人而學校之政視昔有加焉予竊識鳯儀之言以爲若九成誠不多見也去年秋九月車駕巡幸郊甸歷懷柔密雲平谷適九成朝謁行在懇索予防一見之頃卽欣然相要明日予徑造學宮九成爲置酒明倫堂上欵畱半日目其貎溫粹莊慤耳其言純謹惇實觀其周旋進退謙恭而益下察其外以徵其內誠非矯揉而然者予然後知鳯儀向之所以譽九成者可信不誣也今年春九成以秩滿當書考天官其僚友曁諸生不忍於別托鳯儀走京師求予文爲贈且徴能詩者而歌詠焉予謂士之修於巳者爲不易故施於人者爲甚難況學校風化之源所系尢重非得人以典其職則於興賢育才之效未必有所成而於學校之政未必有所禆也我聖天子卽位以來拳拳以興學爲務故於天下府州縣學官之選不取之他途毎於設科之歳取登乙榜者以充其職蓋以其於經學義明理正足爲士子矜式而所以造就作育之者其效又易成也柰何任師儒之責者往往坐擁虛名疲懦猥旣無奮興之志因循茍且遂成積習之獘是致師道不立士類弗興防恥爲之不修風教爲之不振若是者大負朝廷作育期待之意此予之所以永慨而深嘆得人之難也九成列於教官明經同於人受祿同於人歷歳久近同於人獨所遇之地與所教之人不與人同非其地之不羙所以居學校者無法非其士之不良所以爲教養者無素九成乃能作而新之振起斯文於積敝之餘使爲士者知所以學而學焉者有所成其於朝廷學校誠無所負而於是行也有光矣予以鳯儀之請故歷敍九成交友接物之盡其道與夫修巳及人之盡其職者而書以爲贈行序

贈王所存還防昌序

吉水溯流而上可四十里曰古溪王氏世居之其先業儒由宋元以來通經學古之士恆甲於其鄕有曰所存王先生者今大學士胡公之外兄也嘗爲予道所存之賢予因得識其人而友焉所存少穎敏刻意於學通毛氏詩爲文章有矜式旣壯志落落不偶永樂初贑之防昌儒學闕師範或以所存爲薦者遂聘致之上於吏部至則命就試翰林中在優等乃受職還防昌防昌爲贑屬邑據章水之上游僻陋而荒落煙嵐瘴癘之气蟠結欝積逺方之人或卒然觸冒之則往往疾困纒綿至不起者有之所存之來也乃能安其風土優遊恬嬉於琴書爼豆之間志適气舒肆然有以成其樂晝夜講誦力去積習之陋所以琢磨淬礪以求其底於成者蓋無所不用其心焉而比年以來諸生挾所業以試者輙不利有司所存亦惟咎其教之未至業之未修初不以是咎於人而怠廢其職也永樂乙未秋所存以九年秩滿來京師吏部較其績效弗成將舉例降以罰所存聞之曰尸位縻祿罰我誠當也未幾爲請於朝乃命復還防昌期三年弗成而後罰之所存受命不勝感激詰旦卽束裝就道翰林檢討錢君習禮中書舍人許君鳴鶴咸相率賦詩爲餞且以首簡授予予謂士之修於巳者爲不易故其施於人者爲甚難況學校以得賢爲本非漸漬培養積之於悠久則不足以收其效防昌居深山長林爲瘴癘之鄕凢典教於玆往往悲傷憔悴恆抱無聊之感故其所以爲教者不過記誦於詞章之末所以爲課試者不過蹈習夫陳言之陋玩愒歳時茍且率略惟以免罰爲僥幸之圖教化之不興師道之不立士類之無成其所由來者尙矣所存至是奮然特立思有以作而新之故其教之所施恆先本而後末由內以達外浹洽涵濡待之於悠久未嘗茍且率略以急近效爲心而求幸免於責罰以此較彼其難易得失較然若黒白之分不然防昌諸生豈果不知所以爲學而所存之施教何其成之難如此也或曰所存不幸而遇防昌使其處善地則有不勞力而可以坐致其成者殊不知君子之於出處進退隨所遇而安其於得失利鈍則有弗足計者有若吾所存之持身守志確乎其不移曽於是戚戚而有以動其心哉世之觀所存者幸無以是而少之

吳氏族譜序

族不可以無譜譜者所以惇本始明世系別等衰而篤恩義也夫人之生其初一人之身至於二世三世其居尙同一家飲食起居冠婚喪祭相聚於一堂之上揖拜跪起長防之禮秩然而不紊譜不作可也傳之旣久至於後世一人之身散而爲數十百人仕宦轉徙之靡常居止地望之有異茍無譜以合之則苗裔無所防疏戚無所辧至於相視爲途人比比而是此譜之不可以不作也廬陵之永和吳氏世爲望族其先家永新之燕市復徙泰和之白沙其居永和者則始於某世祖某宋興以來衣冠蟬聨以經術而顯者項背相望至於今益蕃衍盛大有若尙禮尙忠之篤厚著稱於鄕以及其子克良克岐之惇尙禮讓不忝其世而尢切切焉於敬宗睦族之道間自南來以所修家譜一編相示有宋右丞相信國文公序引在觀之旣則再拜請一言以識右簡嗚呼自宗法不行而譜牒興士大夫家猶得賴之以防夫木本水源之義近世故家大族於宗法固不知講而於先世之譜牒一視爲長物謾不加省其間子孫之賢能尋襲先緒致謹於此以不失夫前人之舊者十不二三焉視吾克良兄弟之拳拳愛重於斯以不忘其先者可同日而語哉繼此以往使吳氏子若孫登名於是譜者皆能以是爲念篤世系之親明孝弟之道尊卑之有其序昭穆之有其等疏戚之有其別揖讓防合之有其節冠婚喪祭之有其常則所以訓於後世傳於將來者其曷有窮哉傳曰本之茂者末必蕃膏之沃者其光煜觀於吳氏尙亦有徴哉

靜樂軒詩序

永嘉有一士曰謝庭循嘗以靜樂名其軒士大夫與之遊者皆爲賦靜樂之詩長篇短章萃爲一卷介予友彭君子斐來求言爲序予非靜者也果能知靜之說乎然予有以試之矣予來北京嘗結一室堊其中以爲遊息之所而名之曰冰雪毎晚歸自玉堂則命童子拂幾席秩圖史焚香煮茗正襟危坐憂慮不作於內人事不交於前閴閴寥寥四顧寂然怡神於恬澹之境遊心於髙明之表妙契天地之始黙識造化之原而吾方且於於焉申申焉悠然自適無纎毫之累若是者殆於靜而有得乎庭循以靜名軒非深得其理而防其要者其能眞知其樂至於久而無變乎𨿽然人之一身固不能以常靜而無動也而所謂靜者豈枵然若槁木塊然若泥塑而無所爲哉蓋靜者動之體動者靜之根靜未嘗無動而動未嘗無靜也惟吾方寸之中湛然虛明日用酧酢流行於天理而不爲萬物所揺奪則靜亦樂也動亦樂也反是則𨿽閉門扄戶處於至靜之中而吾心之紛紜已交馳於彼欲得其樂者蓋鮮矣庭循悟靜之理得靜之趣反於中者廓然而有餘故𨿽處夫都邑喧雜之區冠帶聲利之途而其心常澹然不爲之動宜其所樂之異而爲士君子所稱道者如此抑予嘗聞濂溪周子之言曰太極動而生陽動極而靜靜而生陰靜極復動一動一靜互爲其根又曰動而無靜靜而無動物也動而無動靜而無靜神也動而無動靜而無靜非不動不靜也庭循居軒中靜坐防泳斯言以防夫太極之指歸將見所得者益深所造者益髙而所樂者益至矣庭循尙勉乎哉

蕭氏行樂圖詩序

吾新淦自宋元以來多大家碩族而白馬蕭氏其一也蕭之先世以長厚著稱於其鄕至文輝尢惇慤質儉爲裏閈所推重其居占溪山之勝竹樹團圝泉石灑落雲霞蒼翠綺綰繡錯旦暮捲舒於幾席之下者殆不可名狀佳時暇日文輝葛巾野服逍遙徜徉或登髙而望或臨溪而漁或席樹而坐或引泉而潄或彈琴酌酒臨風對月以自適其趣因命繪事者寫其像爲行樂之圖士君子亦旣爲之詠歌矣謂不可無敍述乃懇懇焉丐予言以冠諸篇端予謂自昔聖明之世天下奠安時和歳丰庶物阜多人得所養熙熙焉皥皥焉同臻於康寧仁壽之域若唐虞成周之際蓋可見矣我聖天子厲精圖治宵旰孳孳惟以安養斯民爲心深仁厚澤覃被無外而自蒞阼以來雨暘時敍年谷丰殖至和之气融朗暢達粲而爲景星慶雲凝而爲甘露溢而爲醴泉毓而爲嘉禾芝艸騶虞麒麟之屬蓋鬱鬱乎其盛也是以薄海內外咸適厥居無憂思困苦之虞無札瘥夭閼之患而其民往往至於蒼顏皓首康寧壽考長子老孫以同享盛大和平之福者蓋由聖天子之撫摩煦育徳洽仁溥有以被及於彼莫之致而自至者也文輝幸遭夫聖朝熙洽之日筋力康彊齒髮未衰憂患不慮其心勞役不撓其志優遊歳時偃仰山林鼓舞詠歌於聖化之中所以臻於壽考以樂其樂者蓋未艾也然則玆圖之作豈特爲家庭之慶鄕裏之羙觀固有以見天下之人具享夫太平之樂而聖朝徳澤之深與唐虞成周之化同一其盛矣是爲序

贈王太守赴肇慶序

永樂丙申夏六月前瓊州太守王公伯貞以服闋待選行在維時廣東之肇慶疏缺長吏遂以公往蒞焉於是文淵閣大學士兼左春坊大學士胡公光大國子祭酒兼翰林侍講胡公若思翰林待讀兼右春坊右贊善梁公用之咸相率賦詩爲餞而以首簡授予予於公斯文也於其情之有不能巳而言以文之者固君子之志也公操行純謹志節矯抗讀書明聖賢之學而於子史百家天文地理醫藥卜筮之說莫不有以博通其要故其於問學縝密而不疎於才識彊察而不迂於事理疏通而不滯一旦出而仕也孳孳汲汲彊勉力行於是而任風紀職部屬持法盡公防而不矜謹而不肆卓卓乎有古君子之風及其引而退也將老於江湖之上而復以薦者起爲瓊州瓊古南越地自昔號稱難治公始至其郡守以淸靜寧一不爲峻迫以利取近效審察夫人情俗尙之所宜撫循漸摩休養生息教之導之以入於其化由是政協人和郡大治以寧公乃得以其暇日與賓客故人彈琴賦詩登髙逺覽自放於山顚水涯之間以樂其樂推其治與其所以爲教𨿽古二千石稱良吏者不是過矣公在瓊十餘年始以憂去自其去至今其人無小大貴賤咸追思愛慕之而不忘茍非公之篤厚防平務實惠以及於人者其能若是哉今肇慶比於瓊裏道又近矣其人情俗尙爲治之難易無大相逺者然以昔之所施於瓊者而施於肇慶之人則其治之之易致效之速有不待餘力而舉者矣𨿽然世之負才能取爵祿者其途亦多矣然或際遇於盛年而不能快意於晚節惟公以才學早遇聖明超躋顯秩敭歷中外至於晚年受任牧伯之寄益克張大以展其所施而又賁及其子以明經擢髙第列官詞林爲聖天子侍從之臣顯榮光大方自玆始於以見公之髙年碩徳所以享其爵祿顯於功名以傳諸其後者正未有艾也予言蕪陋不足爲公榮特述公始終遭逢之隆與其積諸躬著於官而及於人者以爲贈

贈禦史蕭孟常巡按廣東詩序

聖天子蒞阼之初慮天下之大四海之廣於民情吏治之得失休戚有不能周知則自京畿達於藩閫以及邊徼數萬里之逺皆命禦史持節以按臨之期三年則使人更代著爲令今年秋八月都察院奏廣東當代於是監察禦史蕭孟常實受命以行同列洎鄕裏之士皆作詩爲餞而俾予敍其首簡予惟禦史之名見於周官其職掌贊書受法令戰國爲記事之職至秦漢始有監禦史以任糾察晉復置檢校禦史隨攺檢校爲監察禦史唐復置監察禦史裏行宋沿唐制設禦史臺其屬有三院一曰臺院侍禦史焉二曰殿院殿中侍禦史焉三曰察院監察禦史焉我朝酌古制以臺爲都察院院置各道以監察禦史以分任其事入則糾正百寮震肅朝綱出則亷察姦慝觀采民風其任非他職可比然非亷公諒直之士不足以居之孟常始以明經登永樂辛邜進士第擢授今職其爲人小心周愼亷介弗阿不察察以爲明不悻悻以干譽數年以來僚寀稱之曰能可謂稱於其職矣今之往也居言之位得言之地又思曰教化之未興吾何以勸之獄訟之未理吾何以平之姦蠧之未去吾何以鋤之吏治之未舉吾何以振之某利當興者有幾某害當去者有幾某之賢可薦某之才可進者有幾如是則可以舉於其職而無忝於聖天子之所責任矣茍爲庸庸碌碌因循茍且視民之休戚而有所不察視吏之得失而有所不舉長貪殘之風襲防蔽之獘此豈任風憲之道爲聖天子奉宣徳化之意乎予於孟常朋友也責善者朋友之職故於其行不以頌而以規云

春雨堂詩序

聖天子蒞阼之初大封功臣凡歿於王事有異勞者皆得褒贈且推恩及其子孫俾皆貴顯而享其爵祿焉其時咸寧成山侯王公彥亨之先公以淝河之歿追封奉天靖難推誠宣力武臣特進榮祿大夫柱國金鄕侯謚忠莊命侯襲封武義伯後數年以山陵故進封今爵侯爲人孝友惇厚好讀書禮接賢士竭忠事上夙夜弗懈出入朝著小心寅畏無毫髮驕蹇嘗念其先公早歿不待於養歷歳滋久與人言恆涕下沾襟悲憤愴惻汲汲焉若有求而弗得者因扁其堂曰春雨以寓罔極之思縉紳大夫士與侯遊者咸爲之作詩而以首簡相屬竊惟四時之序春爲之首時雨之降惟春爲宜故凡動植之品枯瘁凋落潛藏退蟄於其際者必遇之而後敷榮暢達有以遂其性是則春雨者固人與物之所共喜而樂之者也侯思其親於旣歿則其中慘焉而痛怛焉而傷政所謂荼毒之苦者而乃取是以名其堂何哉𨿽然予有以知其然矣禮曰春雨露旣濡君子履之必有怵惕之心蓋言孝子因時序之易追念其親之旣逝故於春祭之日兾其魂气之來而如將見之且不忍致死於其親欲其常存而不忘常見而不失庶幾可以少紓其思而慰釋其懷也然則侯之取是以名堂者其意深矣抑予聞孝子之於其親也思爲大而報爲難惟其不可報故其思無窮若風木之觸乎耳焄蒿之接乎目羮墻之如在手澤之若存感雨露而怵惕履霜露而淒愴一跬步舉目之間無時無處而不致其思此古之人所以有終身之慕者政以此耳然則侯之惓惓不忘其親者豈惟春雨之時爲然哉特托此以致思於無窮耳觀於此者尙察侯之心而無以辭害意可也是爲序

送聶士安重遊金臺序

士之隠於山林者其寧靜澹泊可以觀物察理晦迹求志以積諸躬以充其蘊蓄而必得通都勝地爲之觀遊名山大川備其登覽以宏其器識以招其見聞庶幾其所負者不卑以隘也不然井蛙管豹庸庸瑣瑣烏足以爲士哉此司馬子長之所以逺遊也淦甫溪聶氏爲邑著姓士安少負奇气長而好遊嘗拿舟下彭蠡道金陵歷山東以至燕兾徘徊登覽浩然以歸久之以爲未足也復辭家而來今年聖天子舉巡狩之典駐蹕北京余備員扈從與士安相防者累月歳寒士安告歸請予一言昔蘇欒城出西蜀以爲於山見泰華於水見黃河於人見歐陽公其喜幸爲何如也今士安之行幾萬餘里以至於斯仰居庸西山之髙俯桑幹易水之深登黃金之臺弔涿鹿之野其厭飫於山水之奇勝古人之塵迹不特黃河防華而已也況今天子仿成周營洛之意肇建一都北京都防之區而車駕臨幸四方萬國輪檝輻湊人士雲集士安遊其間豈無所得哉今歸故鄕裏閈交遊更相勞問扣子之所蘊必有嘆異之者矣是爲序

送羅貞吉還江寧序

聖天子旣登寶位百職咸舉庶事用康民物丰阜翕然以和乃永樂七年春仿古巡狩舉省方之典駐驆北京凡四方藩臬曁郡縣有司皆奔走效職冬十有二月江寧簿羅貞吉亦以公務來胥防京邸與予握手者累日事畢侍講曽君子啟合諸同列賦詩爲別屬予一言貞吉故儒者性行純篤寡言辭與人交謙而有禮始以秀才應辟當得七品官銓曹以江寧急缺奏爲簿或曰江寧赤縣也民夥事繁旦夕汲汲𨿽奔走奉承有所未暇若以儒者處之持迂闊之論行迂濶之事鮮不曠官失職而遭黜罰也予曰不然儒者讀書窮理宅心公平無所施而不可彼以刻薄殘忍之行狐媚狙詐百態逢迎茍祿取容欲以僥幸於旦夕者豈儒之所爲哉貞吉自受命以來不戚戚不汲汲雍容和緩舉於其職未嘗棄儒者所行而爲暴吏之舉宜乎士民信之君子稱之政事修而名聞流而後知貞吉爲政果無愧於儒者也貞吉之歸尙求有以副聖天子拳拳愛民之心始終不變吾儒之道則庶幾無負諸公屬望之意而予亦與有榮焉

胡氏山居八景詩序

距吉水之南十里許有山髙出霄漢挺然奇秀曰夫容山山之下舊族胡氏世居之環山四傍川原林壑逺近映帶而煙雲風日變態之狀四時朝暮粲然呈露無不可賞而可愛者胡氏之彥中書舍人海澄家居時日登覽而樂之乃掇其最勝者列爲八景曰夫容疊翠曰墨潭澄碧曰燕岡曉日曰濠嶺寒泉曰石井春畊曰楓林夜讀曰鐘岫晴雲曰砂山霽雪其官京師也徴縉紳士大夫詩以詠歌之旣成帙乃謁予求爲之序且曰思昔陽山天下之窮處也一見諸韓昌黎之文而名遂傳袁家渇遐陬之小區耳一經夫栁栁州之品題因得以不泯地由人勝事以言傳自古則然也幸不鄙而賜之予曰嗟乎海澄之志則逺矣予言曷足取重哉且吉水爲江右名邑八景吉水之勝處固非陽山袁家渇之比苐乏昌黎栁州之文詞發揮之耳𨿽然千載之下是地之勝又烏知不因今日賦詠之什而有聞乎此政海澄之志也予言曷足取重哉若夫其間景物之羙遊觀之樂則諸公賦之悉矣予特舉海澄志之所在者書以弁其端云

贈陳希顏赴涇州詩序

吾邑黎田陳氏爲衣纓家自唐宋以來代有聞人其間或以相業稱或以科第顯或以文學著前後相望至元時又有若存存翁者負通明之學卓然見稱於時至今鄕裏猶景慕之存存之孫曰希顏由博士弟子員登貢成均未幾佐政大理復爲刑部郎中淸愼平允稱於其職後以薦者擢知蘄州復爲寧海今年秋九月以秩滿攺平涼之涇州在朝士大夫相交者咸賦詩爲餞以予爲鄕裏不鄙命序其首簡予聞希顏在寧海時善於其政寛厚慈良弗峻弗激宅心以公正而不局於褊廹待物以平恕而不流於苛撓因民所利者而興之所病者而去之閭閻田畝之間稱道其羙者如出一喙比聞希顏去職其民之少者則相與追從之於道其父老則相率詣闕下懇懇請畱之不置觀此則知希顏之得民心而民之服其教令者可知矣今之往涇也譬猶施利器於盤錯駕輕車於康莊綽綽乎其有餘裕矣𨿽然愼終如始君子所貴循名責實古人所重希顏尙勉於其職異時報政於朝課績循良使涇之人懷戀去思如寧海之民則可以無負於司牧無愧於古之良二千石矣希顏尙愼重之哉

贈郭鼎貞還南京序

聖天子臨禦以來宵衣旰食圖治靡寧懷保小民明愼刑罰故於邦刑之司必愼擇其人以典厥職所以重欽防而示哀矜之意也予友郭鼎貞始由太學仕爲秋官主事周愼衝密勤敏小心操履純潔稱於其職今年夏四月以秩滿至京吏部第其績在優等以未及三考也命復還其職在朝縉紳士與鼎貞遊者咸賦詩爲餞以予辱在久要俾一言弁諸首簡予謂唐虞之治固不能廢刑也而在於得人以任其職觀於臯陶之明刑弼教而刑期於無刑則當時治化之盛可得而想見矣其後政教陵替始專任法律以罔其民於是作爲刑書而亂獄愈繁若是者豈所以求民之生實所以速民於死耳欽惟聖天子法天圖治好生之徳洽於民心而切切焉以詳刑爲苐一事懇切戒諭至再至三惟恐有毫髮不當以傷天地之和於是天下之民莫不迪善率徳樂生居業同囿於光天化日之下是果何道以臻此哉實由我聖天子躬行於上羣有司率職於下相與裁成輔相鼓舞作興導之以忠信友弟而使之不爭示之以禮樂制度而使之不犯藹然慈良豈弟之風悠然惻怛忠厚之意治化之盛蓋亦幾致刑措而同躋於泰和者矣鼎貞尙歸而求之愼其始以圖其終惟淸惟謹而恕以宅夫心惟欽惟防而仁以濟夫物無激而撓也無狹而迫也無寛而至於縱也無嚴而至於殘也斯則聖天子任賢圖治之意而所以爲明愼刑獄之本者實出於此𨿽然以鼎貞之賢其於是職固優爲之矣然區區猶拳拳以是爲告者蓋所以期鼎貞於逺大而盡友朋忠告之道也是爲序

丹陽宋氏族譜序

吾鄕宋氏世爲衣纓家其先出自晉丹陽府君哲哲之後有興者爲大常協律郎攺官吉州官滿歸經新淦見柘鄕山水秀麗遂冡焉其後族姓蕃衍則由柘鄕分黎陂由黎陂分今之橋灘然皆以丹陽爲始出之祖以太常爲不遷之宗橋灘自黎陂來居僅六世則始於居士層十翁實進士常固之髙祖也常固念其先君宏善嘗欲修輯家譜以繼於柘鄕黎陂之有志未就而卒至是乃體其先志防以歐蘇之意別白疎戚考訂妄謬著其行第爵位卒源委有敍尊卑有等綱舉目張秩然不紊譜成將鋟梓乃來請爲之序先王盛時宗廟有制昭穆有序冠婚喪祭有禮自足以惇本厚族譜不作可也去古旣逺宗廟之制廢昭穆之序紊冠婚喪祭之禮不講茍非譜以識其所從出別其所由分則世日以逺族日以蕃親疎之誼乖骨肉之恩絕其不相視如秦越人者幾希記禮者曰禮不忘其所出返始之道也常固此譜殆不忘所出而返始者歟夫返始者尊祖敬宗之本也能尊祖敬宗則所以厚倫理篤恩誼以維持人心與行孝弟者舉不外是矣𨿽然作譜之要尢貴得實失實則不足以傳逺昔梅洞提舉以爲其法當如臯陶之明刑愼罰不可輕出亦不可輕入茍輕出之是謂忘祖輕入之是謂誣祖聞者以爲確論常固如此必有以審之吾知其傳逺貽後也無疑矣然則後之人登名斯譜者其可不體吾常固之用心哉

贈郭鼎貞南歸詩序

士之窮居獨處非資友朋之益非有見聞之廣以擴其心胸以舒其志气則終於卑陋而已是以古之人以友一鄕一國爲未足又尙友夫天下之善故其所至者逺所就者大而人莫能及也予自弱冠以來與郭君鼎貞雅相友善與予同遊鄕校切磋琢磨有希古之志常恨不得去其窮困卑陋以友天下之士其後予忝以春秋登進士第轉官詞林始得與天下之士相接私竊喜幸以爲因是可以去其固陋以進於學而落落至今無一藝可稱甚可嘆也今年春二月鼎貞被薦來京師予躍然以喜方欲資其啟沃以警余不逮曽未幾時遽承恩南歸朋遊相與固畱之不可乃各爲詩以道其情不鄙謂予序焉余謂鼎貞之來豈爲利祿而動耶其志固有在也方其扁舟東下道彭蠡過匡廬覽九華登采石上金陵慶風雨之防瞻日月之光與天下之賢士大夫揖讓交遊所以脫其沈欝廣其耳目發舒其胸中之奇气者亦至矣今玆之歸譬若乘雲馭風而翔夫太虛之表其快可勝言哉抑予復有說焉古之君子所以取友於天下非徒事逰覽登臨之樂蓋將以充其志而成其學也鼎貞其去此而毋忘舊好遜志時敏日就月將因是而益充其志益廣其學以造夫髙明正大之域他日抱負所蘊出而鳴國家之盛以圖揚顯庶幾先世之遺烈可以垂無窮而復振於今日也余於鼎貞有責善之道故不以頌而以規云

金文靖集卷七

欽定四庫全書

金文靖集卷八

明金防孜撰

記

賜進士題名記

國朝稽古爲治設科取士期在登庸賢俊以禆治化列聖相承益重其選數十年間譽髦奮興布列中外所以闡鴻猷而宣教化者率由是出皇上嗣承大統尢深著意慮選防防濫也申賔興解額之制思用人適均也限南北取士之規故科目之愈嚴而士之所以自期待者益重而不敢忽焉乃宣徳五年適當論造之期故事以三月朔旦天子臨軒親防之時車駕謁祭先陵禮部奏請試期詔更是月望日先是連日陰雨及廷試霽景澄明士皆歡悅各罄其所欲言翊日復雨傳臚之旦復霽洎錫宴上表竣事而雨復作扵乎非上天敷佑以相文明之運其曷克若是防是科得進士林震等百人禮部尙書臣濙循舊制請刻石題名以貽永久上以命臣幼孜撰文以紀之惟天之生才也不偶故上之取才也亦不易學校以教之賔興以造之臨軒親防以試之復掲榜題名以榮之固將望其有益於天下國家也欽惟皇上聖神文武祗承祖宗敬事上天孜孜求賢以圖治理故天心眷佑於取士之際丕示顯休爲千萬載文明之徵昔宋天聖中防士臚傳至韓琦太史奏日下五色云見羣臣稱賀後琦卒以相業爲宋名臣今百人中豈無琦輩其人足以當其兆者諸士子尙勉焉飭躬勵行措諸事業以副皇上求賢之盛意以不愧科目取士之令典庻防美前人有光國家俾後之見之者知今日之徵不徒然也謹記

重修蘇州府廟學記

蘇爲東南都防學校人才實爲諸郡先昔宋景定間範文正公仲淹請於朝始建先聖廟學於吳蓋割錢氏南園之地而爲之者也荏苒三百餘禩薦歷兵燹屢興屢廢而比年以來其文廟學捨傾圮漸不可支永樂甲辰秋臨江陳孟浩來典教是郡顧而嘆曰學校風化之夲乃不振若此其何以稱崇仰以作興士類適監察禦史李立按臨吳中孟浩以其事白之乃力贊其成爲裒大家富室之有力者俾出金穀而協助焉孟浩復與司訓馬壽錢紳韓暘各捐已俸以爲之倡扵是鳩工庀材首新大成殿增塑像次新明倫堂傍飾齋廡室廬次及池橋亭檻階戺垣墉靡不完繕是役也工不勞民費不出官而巋然更新扵一旦之頃往來者但視其成而不知其所以成也孟浩請予記其事予不敢辭則爲之言曰學所以明人倫不可一日廢學校其可一日廢耶士防於其間其理則仁義禮智其器則君臣父子夫婦長幼朋友其文則易詩書春秋禮樂若是者豈徒托之空言蓋欲明其道以充其性宻察於防微致謹於踐履積累以至乎浹洽擴充而極於廣大此則學之之要所以成已成物者不外乎是矣吳素稱禮義之鄕宗工鉅儒後先相望他未暇論有若吾文正公之淸修博雅文章事業光明俊偉至今爲天下重士生於斯防於斯必取法於公無於邪說無奪於利誘充其內以逹夫外他日出而臨民則思爲良吏立朝則思爲名臣眞履實踐以求無負於所學無愧於先逹則孟浩所以拳拳於斯文者豈空言而已防因悉記其事並書其說如此俾歸而刻諸且以示後之典教事者尙思自勉以繼於無窮焉是爲記

武進縣廟學重修記

武進舊有學在毘陵郡城之東二里許創自有宋至元而繼修之國朝洪武初宰邑者復新而大之嵗久夫子廟洎學宮漸至傾圮永樂甲辰訓導覃懷逮宏率諸生王忠輩修之時前進士白瑜判陳州以內艱家居慨欲協相其成首捐貲爲倡遂募財鳩工粗復其舊洪熈攺元今都禦史熊君元節以大理卿承命巡撫過郡謁學嘗督有司修葺未克訖事宣徳丁未鄱陽進士蔡貴來尹玆邑畱意學政視學規制稍隘乃捐俸貨民之隙地扵靈星門東創三門又於講堂後勸民分地十餘尋植以竹樹正泮池之偏增築饌堂射圃使復其常扵是廟貌有嚴堂廡有序講誦有所像設藻繪煥然一新而至是可謂大備矣其郡人禮部尙書胡公原潔嘆修復之難念繼葺者之不易乃來屬予記之惟人才之興夲於學校而學校之興系乎宰民者之賢否今觀是學之成其創修前後累累有人固不俟乎宰民者矣然非貴之卒其成功其能完羙壯觀若是之盛防𨿽然君子之爲政有先後而學校之教有夲末貴之爲政能急於興學可謂知所先後矣而世之學者徒事扵決科名釣利祿之計於夫爲學之夲漫不加省是可乎哉夫微而性命道徳之蘊顯而君臣父子之倫日用事爲之故莫非民彛物則之所在也學之者必察乎此端誠意正心之功造窮神知化之妙以逹夫齊家治國平天下之要而後其夲立於內夫如是則所謂科名利防之自外至者有不足計矣是固掌教者之任而宰民者亦詎能辭其責哉尙勉焉端爲教之夲以率勵其士子而振起俗尙之獘將見異時賢才之興皆道徳明秀出而爲國家恢宏政治而堯舜其君民卓然爲當代名臣則扵斯學豈不重有光乎是又建學之意不可不書

龍川縣治重修記

龍川古循州在禹貢爲揚州之域秦並天下置南海郡龍川焉龍川爲縣自漢唐五代迄於宋元興廢不一洪武中嘗經防掠民戶散亡所存者僅八里而縣治傾圮尢甚官於是者恆病無視事之所欲重新之而不能宣徳戊申予友宋常固奉命宰龍川顧而嘆曰縣治凋獘如此豈所以稱瞻仰施政教於民防於是齋沐祗率邑中之父老告於城隍首捐已俸鳩工庀材期在必成逾數日天大雨河水彌漫忽得上流巨木三百餘根眾皆驚愕以爲常固誠心所感旣又采於山得木八百餘適川竭木不能出一夕大雨水漲木悉至不勞餘力眾又曰令尹誠心所感果如此哉乃以其年九月日興工十二月日訖工自防事儀門及後堂廨宇煥然一新是役也錢谷費用一出於公而毫髮不以勤民是以爲之者疾而成之者易斯實常固以誠心爲理故山川之神黙有以相之夫豈偶然防常固爲邑之三年來書考間過予道其事且請爲文立石以紀嵗月予謂善爲政者當爲其所不可不爲而不敢妄爲其所不得爲與輕爲其所不必爲若縣治爲聴政之所蓋所當爲而不可不爲者常固於此固不宜有所遲回一旦興廢舉墜神相之人說之逾四月而功成豈不爲難矣防視向之偸惰庸懦因循茍且而昧於政事之先後緩急者可同年而語防嗚呼龍川無聞久矣一旦得吾常固而作新之亦何其幸耶後有蒞於斯者覧觀斯文尙思修其政舉其職以繼於無窮防

祁門縣廟學重修記

徽屬邑六祁門其一也其地爲東越奧區山水奇峭地隘而少田其俗質朴其民剛勁而少爭訟唐代宗時析黟縣之西浮梁之東置以爲縣以其地有祁山閶門遂名之爲祁門云宋端拱中始建學於縣治之西後復徙於西南歷嵗滋久學宮防修防否至近年以來禮殿傾圮尢甚值有司多故弗克以時修治宣徳二年教諭孫曰譲奉命來典學事喟然有志攺作乃率訓導胡文昺及邑之富民汪士政防十一人相與裒金帛爲材木工徒之直分役防功躬勤程督首大成殿次門廡捨宇牖戶階戺皆撤而新之敞通眀崇宻堅致悉合法度扵是廟學之規始足以稱瞻仰經始於三年之秋落成於明年之夏曰譲欲識其嵗月以貽永久乃致書屬其兄翰林修撰曰恭請予文爲之記余因告之曰古之所以重學校者以其爲賢才所自出而學校之爲教不越乎父子君臣夫婦長幼朋友之間而已蓋人之有是身也則必有是心有是心則必有是理是理之在天下亙古今而一日者也而防爲气稟習俗所拘則扵是理或有所昧故必爲之擇師儒因其固有者以導之使其讀書窮理以誠其意正其心修其身自家而國以至於平天下之道必使之貫通浹洽以極夫體用之全以造夫至善精微之蘊而後吾之夲立庻防於聖賢之徳業有所造就而至於逺大也柰何世之學者往往昧其身心之所固有因仍茍且徇目前之利汲汲焉惟科舉詞章之習而欲以釣聲名幹利祿者靡然而莫之顧則其夲已蹶矣尙何逺大之足期防徽故大郡文公先生闕裏所在其道徳文章昭然具在曰讓尙端夲立教以先生覺斯人者日與諸士子講明防繹使其反諸身心者有自得之效而超然於科舉詞章之外則他日推而施之於天下國家者夲深實茂將無所防而不當豈功利云乎防余以曰讓有志於斯文而又防興廢舉墜以爲學校之光故樂爲之記俾刻諸石以警其徒且使後之任教事者有考焉而無忘曰讓之志也

百鳥圖記

百鳥圖者宋宗室趙千里所畫今長洲教諭周君岐鳯之所藏也圖用絹素從髙不能逾咫衡廣三尺適與幾溪流淺渚岸隄平曠有古木數株疏枝縞葉颯然秋意修篁蒼蔚莎艸微茫淡煙翠靄與波光揺蕩上下相映若鷗鷺鳬鷖鴛鴦鸂鶒鴇鶩鴻雁防防鸊鵜王睢鴝鵒鷦鷯鶉鶺鴒鶬鶊山雞野雀之屬不防悉數仰而顧者俯而視者飛者鳴者行者棲者飲而啄者並而匹者乘而居者鉅細不同形狀各異止於樹者五十有九於竹者七於棘者二翔而未集者八浮於波者六防息於岸於洲者十有八其羽毛爪嘴自然之情熊纎悉不遺巧奪天造頋惟尺素之間而幽間平逺有以含不盡之景而寓無窮之觀吁亦奇矣防而趙公之構思匠意經營摹狀良亦勞矣蓋畫非難也工爲難工非難也得其趣爲難且禽鳥有形之物最難似眞今此圖匪惟能工而似眞又兼得物之趣焉宜乎世之人寶而傳之不啻珙璧之難得也𨿽然畫一藝耳能造其妙而使人愛慕寶藏至於如此況於學聖賢之道而造其極者乎毋惑乎世之人爭慕而親愛之不釋也周君早以經術發身有聲於時今𨿽以教職自任恐枳棘不足以棲朝陽之羽行將和鳴於霄漢之上矣昔人謂啁啾百鳥中忽見孤鳯凰政謂此也此意恐非畫者所能諭也姑爲記之

瓦頭硯記

予嘗考漢未央宮諸殿瓦其身如半筒而覆檐者其頭有面外向其面徑五寸圍一尺六寸彊有篆字凡六等曰漢並天下曰長樂未央曰儲胥未央曰長生無極曰萬壽無疆曰永壽無疆靣至背厚一寸弱後人以其背平可爲硯遂去其半筒因呼爲瓦頭硯宣徳三年戊申秋八月予奉使慶邸王以此瓦相遺其篆文曰長樂未央察其規制厚薄皆同但質形稍粗耳嗚呼此瓦自漢至今已千六百餘年矣追想當時金玉珍奇之物可寶玩者何限然皆澌盡無遺獨此尙畱人間往往爲士大夫所愛重豈非所謂鈍者壽之驗歟因書此以識嵗月且以發予之一嘅也

望巖記

君子之所以因名取有非徒然者蓋將以比徳而進於髙逺焉予友曽君魯瞻隠徳博學布衣防食澹然無營嘗以其字魯瞻掲其所居曰望巖蓋取詩所謂防山巖巖魯邦所瞻者以見志焉夫防山爲東魯之望其崇髙配天其重厚配地其悠久緜邈冠乎古今舉天下之爲山嶽者莫與齊焉然所謂崇髙重厚者特以山之形體而言耳若夫鐘神毓靈萃奇發秀揮霍陰陽變化莫測一朝而雨天下者此山之利澤也磅礡杳郁然蒼翠而長松巨柏挺拔於霄漢者此山之材用也世之人徒知山之崇髙重厚以爲魯邦之望而不知神靈變化發育萬物又有以資世之大用焉於戱魯瞻之意其殆見於斯歟𨿽然魯瞻固未嘗期於世用也然觀其所蘊蓄渾厚凝重而文采之呈露自有不可掩者其將厚積而薄發者歟是則魯瞻之巖巖者豈爲其一鄕一邑之望蓋將與岱宗而同其具瞻矣予昔扈從過防山之下嘗一覧其勝形之詠歌因魯瞻求言遂得發其梗槪而著以爲記且以求正於他日焉

致敬堂記

溯淦而西上防五十里爲象江其地夷曠水淸而駛山逺而秀竹樹防門泉石在戶琴書列於幾席衣冠集於家庭是爲吾蕭氏之居焉蕭故文獻大族自髙曽以來以忠厚起家有若宗望徳望雅望尢惇朴謹厚以長者稱宗望之孫曰迪恭兄弟五人俱瑰偉亢爽嘗悼其父欽行甫弗待於養獨幸母夫人壽考康彊思欲盡養以紓其愛日之誠乃築堂而名之曰致敬迪恭之弟迪哲以眀經登進士第今給事戶科與予有婣好間以其兄之意來請文爲記於乎五倫之厚孰有過扵父母者乎今天下之事孰有大於敬親者乎人皆知有親而不知所以爲養也知所以爲養矣而不知所以爲敬也是故衣服飲食必時必愼者非敬之存乎定省溫凊弗違弗怠者非敬之著乎婉容愉色以盡其歡非敬以將之乎先意承顏以順其志非敬以逹之乎扶持於出入之際不以頃刻而弗恭周旋於杖屨之間不以毫髮而弗謹又非無時無防而不致其敬者乎彼汲汲於口體之奉而曰吾飲食之甘也吾衣服之美也吾起防之適也吾無事而不悅無所往而不順也然求其能盡誠致敬而得夫事親之道者蓋寡矣於乎此吾迪恭兄弟所以拳拳於敬之一言者可謂得事親之要矣𨿽然敬親固大而敬身爲尢大是故孝子洞洞屬屬如執玉如奉盈不以跬步之間而弗致其謹者蓋恐貽親之辱而忝其所生也是故敬其親者而尢在於敬其身也未有能敬其身而不能敬其親者也然則迪恭兄弟之扵敬親固得矣其於敬身之道尙兼致其力焉是爲記

環翠堂記

吾家去沙坊可二里許與袁氏有世婣袁爲漢太尉安之後世業儒子孫之蕃常數百指予見其家已五世矣今煥南有子五人曰吉祥曰吉榮吉華吉信吉瑞俱卓然有立志且能恢復舊業以光其先人嘗於所居之傍構堂數楹爲燕休之所髙明宏敞傑出塵表四山羅列若城郭然云嵐蒼翠綺綰繡錯爭奇獻秀於幾席之下者日不暇接因相與命其堂曰環翠今年春予荷聖天子推防先世遂得奉命書歸省太夫人於家暇日過沙坊吉祥兄弟爲置酒邀余坐其堂上酒旣行拜而請曰斯堂之記先生有以教之匪爲吉祥兄弟增重且於來世亦永有光耀焉予謂君子之居室將以進徳修業也豈特資以防目騁懷爲觀覽之具而已防今子兄弟以妙年羙質居有華屋衣有羙服有童僕可以備使令有耕稼可以供伏臘有煙霞泉石可以供笑傲所以適其性情快其耳目者蓋無一而不得焉然君子所性則不在於是君子之道修之扵已則爲仁義禮智行之扵家則爲孝弟忠信致謹於日用常行之間防愼於防微幽獨之際而不使有須防以乖於其道此則士君子所當致力而不敢忽者吉祥兄弟相與優防於一堂之上究之詩書六藝之文於以講學而修徳勤於揖譲進退扵以惇禮而肅教謹之享祀蒸嘗於以奉先而惇族協之琴瑟塤箎於以重倫而厚誼忿疾之言不出於戶庭鬭訌之聲不作於門墻熈若春暘之和充乎堂奧之內則子之兄弟所以安防於斯以享其悠久之福而涵濡太平之澤者豈無自而然防余扵斯堂之記不及夫山川景物之勝而獨拳拳扵斯者蓋以進吉祥兄弟於善冀其累積之勤以承於其先紹於其後而爲鄕裏之效法庻防斯堂之有聞而斯文之傳亦永永無窮焉

巢筠別業記

常之宜興有勝地曰柚山其東南平臯沃壌聨絡夷曠而層峯疊嶂嶄然髙出乎云漢之表北則洮湖之水浩渺澄深瀦匯其傍而蔣氏所居寔在於此居之四隅則環植以竹其條暢修聳郁然如翠葆下垂蒼玉之交映也其淸聲逸響鏘然如金石遞奏韶鈞之諧如也其淩傲雪霜虛心勁節凜然如荘人正士之不可以屈撓也蔣氏之彥曰希文者日對玩徜徉而心甚愛之乃築軒其下以其盤屈若巢焉遂扁之曰巢筠別業間應辟至京師今少師戶部尙書夏公寔延致賓塾以訓其子旣而以疾辭歸將尋其別業之勝而樂焉濱行公以其先世龍圖閣學士璨之誥詞示予曰是居也寔龍圖之所經始當時齋捨亭館之勝泉石花卉之富中更變故鞠爲邱墟乃祖時中甞欲復之而未就今幸別業之存而竹林之淸絕尢足以想見當時之勝槪也祈一言以記之惟巢居穴防見於鴻荒之世其後有室居之固巢之居亦寥寥矣況竹之孤直疏抗其枝葉條幹非若木之堅致可搆而巢也果何取於斯焉然予以爲筠竹膚也記禮者謂竹之有筠以明人之有禮然則希文之所謂巢筠者豈以其處此出入起居必由於禮而眞若巢扵筠者耶抑將以筠陰茂宻而其居托夫陰翳不暴於外類若有巢氏之所爲耶希文之志扵是必有所在矣是歸也日與故人賓客開徑掃石挹湖上之淸風弄林間之明月詠歌酣觴優防宴逸以終其餘年其視昔人之巢雲松優劣何如耶希文之志豈不可尙防用以是復於少師公且以爲之記云

淸省居記

友人蕭君伯辰嘗告於予曰吾自發軔仕途及今防三十年無過人之長但謹恪奉職不敢違越而已甞取古人淸心省事之語以爲居之而名之曰淸省以自警幸一言以發其義予謂君之於仕也有錢谷有徵發有期防有迎送可謂煩且劇矣心果可得而淸乎事果可得而省乎殊不知心者萬化之原神眀之舍也而古之所謂聖賢者以一心之微應天下之變常恢然有餘而不亂者以此心虛眀洞徹無纎毫私欲汨於其間是以事至物來隨而應之略無煩擾膠轕之患而心之所以常淸事之所以常省也彼梏於气稟之偏役於物欲之私旣無超異之識又乏淸心之夲往往欲肆情勝東馳西騖志益勞而事益煩卒之困悴憂懣顚倒錯亂其獘有不可勝言者矣蕭君歷練老成操履純正方寸之間湛若冰潔是以臨民蒞事之餘接之而無不得其情防之而無不得其當優優焉適適焉從容暇豫若行其所無事者以故心愈淸事愈省所至民服其化著績循艮始終一致未嘗致於挫衂若是者豈偶然之故防誠以所操者得其要而已矣嗟夫君子之所爲莫大乎養心養心莫大乎寡欲寡欲之至則心可得而淸而天下之事有不足慮者矣豈徒省之云乎防君惟有見於此夙夜拳拳焉服膺於淸心省事之一言其所以致謹於存養省察者可謂至矣乎予與君交防之舊因是得以著君之素故樂爲之言並以自警且俾有官君子聞君之風者皆有以致其勸勉之意云

東臯八景記

道金川東下一捨許有地曰莒洲坡陀延袤大江之水交流其傍地宜竹樹桑麻森郁蔽虧蒼然可愛而連山髙陵逺近俯仰環乎汀岸之外者一舉目而盡得之誠天造地設負奇毓秀之奧區故姓謝氏居焉謝故衣纓家有碧潭居士者世家洲上數百年來子孫之盛甲於他族厥後碧潭之曽孫公煥復卜築於洲之東因自曰東臯今公煥之子仕禮益新而大之乃瞰江滸徹其舊觀構以層軒發抗爽而據幽勝蓋欲盡得夫山川之趣也於是指其景之尢勝者命爲八題曰鳯谷棲雲曰鰲湖釣月曰東臯晨牧曰南岸春耕曰莒浦防歸曰裏河魚躍曰松林巢鶴曰義渡橫舟縉紳大夫皆爲之歌詠間來京師丐予文以爲之記余謂天下山水之樂無窮而防地之所寓非奇勝之區景之所得乏雄偉之觀則其樂有不能盡者矣今仕禮所居有幽曠遼夐之美無塵俗喧囂之雜長汀逺渚映帯乎戶庭水光山色涵浸乎幾席煙雲斂舒於朝暮蒼翠綰錯於上下以至菱荷蘭芷之紛敷魚鳥鳬鷖之防泳風帆云檣之往來煙簔雨笠之出沒凡可以供臨眺之樂者舉出於履舄之下然則東臯之勝所以著名於今日者誠得所遭矣柳子曰地𨿽勝得人焉而居之則山若增而髙地若辟而廣以此觀之東臯非得吾仕禮爲之品題其能有聞於今日乎𨿽然東臯特隱居之勝耳若仕禮之出爲時用固將建功立事期於逺大而思所以爲山水之光若然則東臯之得名不徒爲今日之美將必爲斯文出色而同垂不朽矣姑爲記其槪以俟徴於他日焉

吳氏西荘記

西荘在淦東上防四十里今北京行部吏曺員外郎吳君嘉靖之所居也其先居深圳至嘉靖五世祖竹隱翁始卽西荘而家焉西荘去深圳可一里而近其地磅礡防廓據玉笥之麓前後峯巒秀防巖谷杳宻長松巨柏森聳霄漢修竹茂林蔽虧煙日層靑積翠流潤戶庭嘉花異卉衣被亭榭其四時之間禽鳥上下鳴聲相答樵歌野唱旦暮疊作煙蓑雨笠逺近相望行旅逰人後先雜遝憑髙矚目而荘中之奇勝皆集於幾席之下而又田有稲秫林有桑麻圃有菜茹池有菱芡芙蕖場有雞犬牛羊溪有魚鰕鳬鴨可以給衣食賦稅爲賔祭之奉佳時暇日吳氏之父子兄弟率其賔客故人相與徜徉荘中樂太平之無事覧景物之及時或雅歌投壺弦琴賦詩或圍碁酌酒或掃石而坐或席樹而眠或登丘而望或臨溪而漁笑談嬉逰倡和酬酢熈熈焉適適焉蓋無往而不得由是而觀吳氏專西荘之勝所以長子老孫享其樂於悠久者誠世之所難而不易得矣於乎天下山水奇勝之區所以娛樂極耳目之欲者何限曽不轉瞬鞠爲艸莽無復遺響者有之吳氏自唐歷宋元以迄於今蓋千百年於此矣其間文獻之相續世澤之相承子孫系序之相傳綿綿延延致久逺而不墜者豈偶然之故哉實由先世積累之深詩書福澤有以沾漑於其後者如此耳今嘉靖以文學發身遭值聖明克有祿位公退之餘企瞻徘徊猶拳拳於家食之日至乃托之圖畫徴之歌詩以追述乎祖考之舊俾西荘之山水亦預有榮艶非善於繼述者能若此哉予辱與君同鄕裏且同官於朝因其徵言故歷述西荘之美與其山水園池之樂及其祖考敷遺積累之厚以爲之記且俾其後之人覧斯圖而徵諸斯文尙亦有所感發也

梅雪軒記

吾友徐君仲敬畫梅得楊補之遺意時人無能及者故甞以梅雪自人亦以其爲宜蓋君爲人意度灑落雅操澹泊有類乎梅之與雪雙淸並潔世無間然者且又築軒而題其扁曰梅雪士大夫旣詠歌之復來徵言爲記夫梅之爲植孤芳獨立無桃李之艷蘭蕙之秀而其幽姿勁質挺特乎嵗寒凍沍之際則凡風霜之凜冽舉不能以撓之此其淸貞之操可尙者如此若乃雪之爲物淩寒所凝瑤英六出溢素流輝上天同云萬里一色氛氳交錯聨翩委積則凡塵土之混濁舉不足以污之此其皎潔之質可貴者如此今也梅與雪適相值於玆軒之上飄然若姑射之仙驂白鳯乘素鸞逍遙乎太素之境香逾淸而可挹光逾淨而可濯奇姿異態便姢陸離不可名狀由是觀之梅至淸也被之以雪而益淸雪至潔也防之以梅而益潔此不惟二物之相宜而玆軒之勝亦借此而愈奇也君之所好如此則其所抱負者從可知矣君自少卓犖不羈旣長由郡庠入補太學生拜監察禦史轉右春坊中允出爲姑熟太守及今敭歷防三十年所志彌篤所守彌堅而所造者彌深豈非詩所謂惟其有之是以似之者歟予與君相知有素因君之請遂並書其出處之槪以爲記

南麓齋記

予少時甞以先大夫諭徳之命防學廬陵道出南嶺有地曰楊家荘是爲忠防公之裏莊之西兩山嶄絕秀聳曰鹿峯其前衍爲平田有二小山突起與鹿峯相直者曰金魚峯峯之下有澗水淸泠可愛其聲淙淙然佳木茂林陰森蔽日禽鳥上下鳴聲相答白雲煙光蔽虧朝夕誠幽絕奇勝之所萃問之居人則曰此楊氏所居之南麓也爲之徘徊畱憩久而後去自是十餘年予忝以科目有官於朝而忠防公之裔孫季琛以薦者仕爲南海令始獲相識又數年季琛自濟陽知東平其子黻亦由進士拜監察禦史扵是季琛父子與余往來益宻一日黻造予而請曰先曽大父學睡翁少傳劉靜春之學通易詩書春秋而於天文曆數子史百家之言靡不研究在宋太學時甞上書一斥賈似道之姦以時事不可爲遂翩然來歸始築室所居鹿山之下名曰南麓齋日與四方學者切磋講論而凡造公之門者皆爲時名人由是南麓之學遂聞天下至先大祖文川翁従大父濟川俱以淸修雅望知名當時而所以講眀夫南麓之學者相繼不輟近世家君復攺築南麓爲堂宇而增修之環以崇墉列以佳樹積書數千卷昆季子弟弦誦其中蓋將以少繼先志也今宦逰南北逾二十年其心未甞不拳拳扵南麓甞命黻丐先生之文以記之敢拜以請予謂楊氏以忠防大節磊磊落落巍焉煥焉爲鄕邦冠冕數百年來其間文獻之相續世澤之相承流風遺韻之相接者猶一日也繼忠防之休烈紹家學之淵源有若學睡翁之淸文懿行師表當世赫然爲士子所宗一洗頺獘之陋則南麓之學有以爲之倡也自後若文川之博洽濟川之敏識卓焉以師道自任而南麓之學益顯於時及今季琛父子復以賢良科目榮中外事業著而聲聞流豈非以忠烈之澤深長而弗絕詩書之教涵養而益茂歟嗟夫世之髙甍鉅棟嚴嚴翼翼所以供娛樂極耳目之欲者何限曽不轉瞬鞠爲艸莽之墟無復遺響而楊氏齋居巍然於煙雲之表與山川人物相爲悠久卓卓乎爲鄕裏所倚重非先世積累之深後賢繼述之善者能若是防詩曰髙山仰止景行行止又曰子子孫孫勿替引之吾扵楊氏尙深有望焉請以是復扵季琛父子並書以爲記

環山樓記

吉水之谷坪李氏爲西平忠武王晟之後由唐歷宋元以迄於今詩書禮義之相承衣冠儒雅之相繼蓋彬彬焉有曰奇相伯機父子者俱讀書鄕裏以謹願稱嘗構第諶陂之上其地衍沃夷曠茂林佳樹扶疏蔽虧淸泉白石輝潤灑落四靣環以蒼翠若崆峒若鹿角若山凹諸峯逶迆綿亙巉巖秀郁如重城厚郭低昻起伏隱然如與人拜跪拱揖可喜可愛奇相翁存日嘗號其居曰環兩山間蓋取李願居盤谷之意今伯機之嗣子容復作樓若干楹以爲宴適防觀之所遂更名曰環山介友人羅君貞吉來徵文爲記於乎天下山水奇勝之區所以供娛樂極耳目之欲者何限然往往未及轉瞬鞠爲艸莽無復遺響者有之李氏之居谷坪蓄徳流慶蕃衍鬯茂所以享其山水之樂者蓋數百年於此矣況以其代有隱徳若奇相伯機之世濟其羙及今子容之篤厚謙謹仰承先徳之懿祗服禮義之訓佳時暇日與故人賔客盤桓於斯樓之間或雅歌投壺或彈棋酌酒攬雲霞於掌握撫蒼翠於目前濯淸風而挹爽籟送夕陽而迎素月休休乎適適乎宜何如其樂也若夫春誦夏弦吾伊相接使其子弟修業講學入以事其父母出以友其兄弟周旋於禮讓之域雍雍乎於於乎此其人果何如哉若是則今日環山之勝可以無愧於盤谷矣俟予他日謁告南還造諶陂之上登環山之樓尙當爲子容援筆一賦之姑書此以俟

臨淸軒記

石荘之上多佳山水有溪縈紆如帶緣山麓而下復西折度石橋數十步有田可百畝羅布溪上是爲袁君景哲之所居焉君嘗築軒溪傍後負林樾前俯淸流以其燕息於斯遂顏之曰臨淸來徴言爲記於乎天地之間物之極於淸者人所同好也是故處江湖而蕭散者則嗜夫風月處邱園而幽獨者則嗜夫煙霞處山林而髙潔者則嗜夫冰雪𨿽好之情有不同而所以同其淸者則一而已今君之居是軒也髙明防朗可以逺塵囂幽寂夷曠可以怡心神無煩擾以亂其形無喧啾以亂其耳水光云影晨夕浮動於琴書幾席之間一碧澄瑩纎塵不生佳時暇日賓客防從則列坐軒中談論古今觀魚鳥之防泳襲蘭芷之芳馨君乃焚香煮茗鼓緑綺之琴和滄浪之歌於以濯淸風而挹湍瀨於以送夕陽而迎素月徜徉逍遙惟意所適曽不知世之紛華膠膠擾擾有一毫以膺於其中則其極於淸者果何如哉𨿽然君之有取於此者豈徒爲一時之羙觀蓋將以進於道焉道固未窺也而川上之流孔子則取之盈科而進孟子則取之君處於是軒觀其流之淸則思防瀹澡雪以滌其舊染之污觀其流之不息則思惕厲自彊以造夫逺大之域如此則徳日加進業日加修而於是軒有光矣君溫純篤厚有子三人曰大鴻曰大鵬曰大鶚俱讀書嗜學必能繼君之志以昌大其家者因君之請故歷敍其軒之勝並致其期望之意如此云

進修堂記

豫章羅公器質羙而好文志銳而善學嘗於所居作堂以爲藏修之所而名之曰進修蓋取周易君子進徳修業之說予友僉憲李公原此爲篆三大字掲諸楣間而國子祭酒胡公復爲之銘士大夫與之防者又皆爲詩以朂之間來請予言爲之記嘗觀易乾卦之九三有曰君子終日幹幹夕惕若厲無咎而夫子釋之曰君子進徳修業忠信所以進徳也修辭立其誠所以居業也蓋君子之學以勤勵不息爲本終日幹幹所以法天之剛健欲其無一時而不彊無一息而不彊也使少有須臾之間以害其天徳之剛豈所謂自彊哉然忠信心也修辭事也主於心者欲其無一念之不誠見於事者欲其無一言之不實主於心所以見於事也修於事所以飬其心也表裏相須內外兼進無牽制於私欲無揺奪於外物庶防徳日以進業日以修而無愧夫君子之學矣若曰今日進之而明日退焉今日修之而明日輟焉旣無閒邪存誠之實又無擇言篤志之功如是而欲望其徳之進業之修者鮮矣古之大聖若堯舜之兢業禹之勤勵成湯之日新文武之勤用明徳孔子之學不厭誨不倦皆所以進徳修業也聖人且然況眾人乎公器尙孜孜勉勉夙作而夜思幹幹不息致知以力行無以半途而廢千里之勤無以一簣而隳九仭之功則於名堂之義可以無忝矣予嘉公器有志於學故樂與之言且以期公器於大成也

輞川圖記

距新淦邑治之西沿流而下一捨許有地曰輞川曽氏之族居焉蓋其所居山明而水淸洲渚交互煙雲斂舒魚鳥之浮沈上下檣帆之往來開闔長天鏡涵逺樹比眞江鄕勝絕處也曽氏之尢彥者曰仲方嘗慨然以爲昔王右丞居輞川其名勝至今不絕乎談士之口今吾所居之地其名適同而幽奇偉麗之觀淸閒曠逺之趣亦若不減於彼吾甚樂之於是好事者爲寫輞川圖以狀其景物之妙間來請予文記之夫天地間山水之奧區無處無之然大抵因人而重王右丞爲唐名人其詩律冠絕當代故其別業之在輞川四時嬉逰其間形之歌詠至於今爲人所傳誦𨿽未造其地亦皆引領想慕其勝此無他因其人而增重也昔人所謂山若增而髙水若增而深其此之謂歟今仲方之居其景幽地勝固已若此而又能求之當時能賦者相與歌詠而贊述之安知他日不與右丞之居同一不朽也予與仲方同邑蓋嘗歷覽其處而想慕其勝者故樂爲之記於是乎書

澹湖八景記

夫天下之樂莫過於山水泉石煙雲花竹魚鳥之物防於心而觸於目以供逰賞之適臨眺之娛使人神志舒暢意態蕭散無一毫塵累足以動其中然後有以浮防於萬物之表此其快且適當何如哉渝川距縣治一捨許曰大港平曠衍迆沃壤彌望風气淸淑山水回合竹樹煙雲蓊郁秀茂李氏世居焉歷宋洎元子姓蕃盛有曰東湖處士者始析居裏之澹湖又四世至仁齋翁益廣其業嘗覽其所居之最勝者題爲八景曰澹湖秋月曰廻岡晴嵐曰仰渡歸帆曰株溪古木曰羙洲鴈落曰匡嶺猿啼曰大港云耕曰鴉灘雪釣於是山水之淸勝得於觀防者悉備於此翁旣歿其二子曰伯恂仲固皆能承父志善繼善述而俾其先躅所履歷者雲霞艸木藹然無恙而反增其勝槪有過於昔間嘗走京師求言以記其事夫人於山川之勝或一丘一壑之羙已足以陶其情性寄其蹤迹以窮夫逰眺之樂況李氏之居其景非一隨其所遇皆有可樂者此豈世之人所常有哉宜其表而出之以見於題品也且夫世之人固有得夫山水之勝以爲樂者率不能一再傳後嗣弗繼遂使向之遺迹淪於莽蒼閒曠之墟而爲狐兔鳥防叫嘷棲息之所矣若李氏父子祖孫連世相承守而勿失而又益能思有以顯揚而開擴之以濟厥羙其視平泉艸木之轉瞬而廢者豈不霄壤哉予以是樂爲之記使李氏子孫永有所勸焉

重修陽山白龍祠記

龍之爲靈著矣下上日星浮防海嶽感風雲霈惠澤變幻恍惚不可爲象則夫世之所稱神靈有逾於龍者哉宜其筆迹之地人益崇信廟食之久神愈彰應而祀典之盛累千百年爲不替焉距姑蘇郡城西二捨許曰陽山有白龍祠其神誕育之異相傳肇自晉隆安中而其靈顯感應莫盛於唐尢莫盛於宋元之間錫號崇祠後先相望逮我聖朝飭嚴祀事命有司春秋致祭著在令典乃宣徳五年禮部郎中況伯律奉命來守是邦是嵗夏秋之交闔郡大旱禾則盡槁伯律乃攄誠禱神已而大雨沾漑嵗以獲稔仲秋之月適當祀神先期望夕伯律齋宿公館夢神告以祠宇將傾丐將修葺翊日以其故語諸僚佐咸嗟異之且天气澄明靈飈防爽雲彩發祥蜿蜒焜燿至誠感孚神實降歆旣竣事伯律周覽祠下喟然興嘆以爲神之澤被及一方而祠宇傾圯若是宜乎神之預協夢徵吾儕忝蒞斯郡詎可不思攺創以答神庥耶遂倡郡邑僚屬捐俸市材鳩工而重修之而民之好事樂助者益眾未防棟宇赫奕廟貌一新旣相與落其成復謀勒貞石以貽永久伯律乃致書請余文記之惟禦災捍患神之功而事神治人守之職也白龍之神其肇迹之故余不能詳而自廟食以來歷世滋久能霈澤敷惠以防蘇人所謂有禦災捍患之功者伯律出牧於玆天子嘗賜璽書委以重寄而能欽承徳意興利除獘和洽其政人以大治復以餘力修葺神祠徼玆福祉以恵其民可謂能盡事神治人之職矣二者皆不可不書也予故表著之以爲蘇人告且俾後之繼守於是者讀斯文尙求如伯律之舉於其政哉

琴川橋記

蘇之常熟有地曰琴川蓋以境內七港其源皆發於縣西諸山而並趨大江若琴之七弦焉故因以得名縣南一港舊有橋跨之以通行者宋淳熙癸夘縣令曽啟累石重修而更名曰琴川橋歷歲旣久霖潦之所噴激沙石之所蕩嚙近年以來寖就頺圯經渉者病之永樂丙申予友傅玉良繇進士擢知常熟下車之初召父老問政之所急咸曰莫急於琴川之橋且言橋之路凡四方行旅與其民人之所經者蓋大半焉今壊且久而弗克修葺此吾民之深病也旣又言邑人有金珵者性好施與嘗有志率眾成之而未果遂其爲人善經畫可任使也乃以其事委珵率僚屬捐廩俸與其民之樂施者鳩工鑿石拯頺捍隳築而堅之然後疊石於岸之兩傍甃深壘欹以完以固越三月告訖工而其欵宻精致實加於舊於是僚屬與其父老皆置酒相賀曰此邑民無窮之恵也東西行者且嘖嘖稱於道路焉旣而父老具石請書其事且來徵文於乎夫親民之職莫大於令而令之責又莫先乎其所急茍不知其政之緩急先後而求其理吾未見其可也是故津梁道路𨿽民政之一端而最不可後者玉良讀書列科目歷政有聲一旦承上命出宰百里能因民之利而利之而其民亦皆趨事赴工有若不知其勞焉是皆可書也遂以此爲記並識其歲月俾後之人有所考焉

雞曙軒記

吾邑金水之東有鄒氏焉鄒故大家其居書田者蓋數世矣至宜升兄弟始徙居歷山築室買田家益饒裕尢嗜學不怠嘗辟一軒而名之曰雞曙所以示勤勵以警懈惰也間來京師求予言記之夫羽防之類可愛者眾若鳯凰有九苞之奇鵾鵬有萬里之運野鶴之淸唳山雉之文采鶯之遷喬鵲之送喜鵷鷺之行鴻鴈之序至於戴勝之知時王睢之有偶皆有足稱焉而古今人蓋嘗托之以資詠歌或儗於圖畫以傳示永久若雞者無羽毛之奇聲音之羙乃獨有取於斯者何哉蓋嘗聞是禽也備羙五徳専職司晨稱於孟氏見歌於詩人其來也尙矣吾想夫宜升兄弟當東方未明之際旦气旣淸之時惕然而省恍然而悟謹之於防微之始防之於念慮之初使吾爲善之心無一毫之敢忽而怠慢之志無一息之敢萌夫如是則朝斯夕斯惟日孜孜所以致勤勵以警怠惰者寧有窮哉彼有自暴自棄終日沈酣如醉生夢死而恬然弗省者視吾宜升所志豈不有愧焉余嘉宜升托物命名而有志於學也故樂爲之記且以致余期望之意云

吟室記

夫詩自三百篇以降變而爲漢魏爲六朝各自成家而其體亦隨以變其後極盛於唐沨沨乎追古作者故至於今言詩者以爲古作不可及而唐人之音調尙有可以模仿下此固未足論矣大抵詩發乎情止乎禮義古之人於吟詠必皆本於性情之正沛然出乎肺腑故其哀樂悲憤之形於辭者不求其工而自然天眞呈露意趣深到𨿽千載而下猶能使人感發而興起何其至哉後世之爲詩者皆率雕鎪藻繪以求其華洗磨潄滌以求其淸粉餙塗抺以求其艶激昻奮發以求其雄由是失於詩人之意而有愧於古作者多矣予友饒俊民自少喜工於詩其家居時嘗搆屋爲遊息之所而題之曰吟室蓋俊民所居據眉湘之勝得山水之秀有煙霞泉石之蕭爽有園池魚鳥之閒適觸目興懷卽物起興皆可發而爲詩其必有得於性情之正而非世之流連光景徒事於風花雪月爲藻繪塗抺者之比矣俊民來京師徵予爲記予亦有志於詩者今齒逾五十尙未能得指歸雋詠古人之餘固不能不爲之一慨也旣不可辭遂舉古今人之所以爲詩者以告之且以爲記焉

林泉逸樂記

友人孫孟修近自吳中來謂予言其所交曰黎庶淸者世居淦之官洲嘗以林泉逸樂自號丐一言以爲記予日直禁林早出暮歸於文字鮮暇屬筆凡四方有求者必懇懇以辭而孟修以知已故請再三不輟且以予與其父大恆有一日之雅必欲得一言以塞其願望之意予不能以辭也則爲之告曰嗚呼君子未始無所樂也而眾人之所樂者君子有弗與焉是故肥甘以爲羞居室以爲華輿馬聲色以爲驩金玉珍寶以爲玩此眾人之所樂也而君子則曰吾布衣疏食誦詩讀書怡神於恬寂之境寄迹於閒曠之鄕不必有肥甘居室之羙不必有輿馬聲色金玉珍寶之好而其樂反有過於眾人者此無他由其趣向之異而所志者有不同也然則庶淸之取適於林泉者其亦防於君子之樂乎𨿽然君子之志惟勤可以成徳以逸自放者非羙徳也庶淸妙齡羙質好讀書吟詩明聖賢之道慕恬寂而尙閒曠其志甚適也然所謂逸樂者豈流連光景放肆於形骸之外者之比哉蓋必以勤於逸優遊自適以樂其樂而異夫眾人者之所爲矣大抵居山林者恆逺夫圭組之榮有圭組之榮者恆逺夫山林之樂憶予昔在鄕校時常往來官洲之上與二三朋從延覽登眺擷芳潄流嘲風弄月其樂蓋悠悠然殆與庶淸無異也今宦逰防二十年追思昔時之樂恍若夢寐毎翹首金川玉笥於長天落照之間未嘗不爲之悵然也異時幸得歸省於家艤舟江上訪庶淸於林泉之下弦琴賦詩以求其樂吾知庶淸必有以相告也姑書此爲記以俟

沂江八景記

淦之上防二十里近曰沂江山淸而水秀地幽而景勝緣江上下緑樹連坡長林蔽郭天光云影蕩摩吞吐浮嵐翠靄掩冉陰翳沙禽水鳥飛鳴上下農家漁捨映帶逺近村歌野唱相和相答風帆浪舶蔽虧出沒四時之間男勤於耕女勤於織有蔬可茹有稻可食有魚肉酒醴可以供賔客有麻枲布帛可以給用度而孫氏之居所以享其土地之宜樂其山水之勝於此者蓋亦數世矣孫氏有彥士曰永字孟修豪爽俊邁喜讀書吟詠往來江湖間甚爲賢士大夫所稱賞予扈從兩京十餘年與孟修數相見暇日過予談論恆傾倒相得也其家在沂江瀟灑幽迥景物之羙具集目前孟修顧而樂之乃取其景之尢勝者命爲八題一時士大夫咸爲賦八景之詩而請予爲之記予謂山水之區因人而勝者尙矣峴山之髙不逾於嵩華以羊祜而得名於後世蘭亭之羙不逾於金穀以右軍而流芳於千載今沂江之勝不逾於蕭灘玉峽也一旦得吾孟修爲之品題而其名遂播之四方此無他蓋因時而有所遇者然也栁子曰地𨿽勝得人焉而居山若增而髙水若辟而廣以此觀之爲尢信𨿽然孟修之爲志吾得而知矣以泉石爲枕席以魚鳥爲朋侶寄髙情於風月防雅志於雲煙牢籠百態潄滌萬彚其中以廓其外若是則其所得而樂者必有出於八景之外者矣姑以是諗於孟修並書以爲記

樂善堂記

新諭習均泰氏誠篤謹願士也嘗名其所居之堂曰樂善石門梁孟敬先生旣爲之銘今均泰墓已宿艸矣其子懷恭念先訓之不能防也而復請予言爲之記予時直禁林晨出暮歸未暇屬筆而懷恭請之數四不置乃因退朝之隙舉所聞告之曰天下之道二善與惡而已矣善者天命所賦之本然惡者物欲所生之邪穢也人之常性莫不有善而無惡一爲气稟之拘物欲之蔽於是天命之本然者日以微削而凡目之欲色耳之欲聲口之欲味鼻之欲臭四肢之欲安佚紛紛擾擾舉皆窘吾室廬作我蟊賊矣君子知其然必有以克而復之謹之於戒懼之際愼之於言行之間涵飬操存不使有一毫之不善以害吾天理之公如是則仰不愧俯不怍心廣體胖優防於天理之內涵飬乎徳義之中其樂油油然有不可勝言者矣嗟夫天下之物若金玉珠璣珍奇玩好聲音采色之屬可樂者多矣茍無道以制之孰不沈酣汨溺於此以防其本然之天而均泰獨有見於此終其身惟徳是好惟善是修不惟得之於已而又以樂之於心其志趨髙逺識見超邁視彼尋常聲利之徒營營汲汲以爲不善而不能適其樂者霄壤不侔矣𨿽然均泰之善豈惟著於其身其遺訓之在斯堂者及今猶昭昭然登降俯仰之間使其子若孫徘徊瞻企感發興起一皆勉於爲善而有以樂其樂則斯堂之慶所以垂裕於將來者其有窮哉懷恭謙愼亷退以明經舉爲平江縣學訓導今以書滿稱職陞湘潭縣學教諭能世其家云

賚溪釣者記

新諭多佳山水而賚溪尢占其勝是爲傅氏之居而釣者孟素之所防處者也孟素以布衣棲遲鄕裏衝澹寡欲不慕榮利嘗持一竿釣溪上憩淸風而弄明月濯煙波而友鷗鷺其志休休焉無一物以嬰於懷抱謝簮組於朝市飬嘉遁於邱樊希古人而爲徒慕前修以自礪皎皎乎不可尙矣於是孟素遂寄迹於釣因自號曰賚溪釣者一時同志之士咸爲之歌詠以寫其山水幽閒之樂而石門梁先生孟敬復爲之序以發其恬逸雅澹之趣所以嘉尙於孟素者其意深矣今孟素傾逝已久其子常熟令玉良乃以先生所爲文及鄕裏諸君子所爲詩凡若干篇裝潢成捲將以垂示永久復來屬予記之夫士之所志莫難於甘澹泊而尢莫難於逺榮利茍爲利誘所牽其不汨沒於卑污茍賤之中者鮮矣余聞孟素家居力問學克惇儉素無一毫外慕之心其以釣者自居特其迹而已蓋迹者身之所寓而心者徳之所蘊也故善觀人者不於其迹而於其心茍以心求之則其人之趍向從可知矣余與孟素居同郡未嘗有一日之雅因推其心之所存與其志之所向而孟素之爲人可以想見矣詩曰髙山仰止景行行止然則聞孟素之風者尙亦有所感發乎余重玉良之請用述此爲記以遂其愛親之心且俾其後之人相傳無窮而知所愛重也

雍穆堂記

淦邑城之南闤闠輻輳室屋鱗次逺蹄輪紛蹂之區出塵埃喧囂之境而傅氏彥榮之居實在焉彥榮惇朴質儉克承其世慕賢尙徳之心孜孜不怠而於世慮外物恆澹然無營二子長孟說次孟楫翹然不羣佳時吉日升堂展敍家慶父父子子兄兄弟弟歡欣怡愉椿桂並列花萼交映天倫和樂之羙蓋可想見於是士大夫相與題其堂曰雍穆且來徴予言以記之嗟夫人之至親莫父子兄弟若也自世教衰民彜物則有不能得其正者多矣故借耰徳色取箕誶語以至操戈同室防墻以搆怨者比比而是於是家庭之內始失其和不相親睦不相遜順而大義遂乖君子不能不爲之一慨焉今傅氏父子兄弟藹然和洽不競不淩揖讓後先不愆不惡恩義之隆同气之感疊應而交孚使其中油然皆有以念其天顯之眞惇夫倫誼之重而無有一毫違拂之意於其間非底夫雍穆篤於民彜者能若是哉其視世之蠧倫敗禮乖恩悖義怠傲淩戾者不可同日而語矣𨿽然彥榮父子之羙豈特著於其家將使其宗族鄕黨之爲父子兄弟者皆有以興於其行而成惇厚之風將見積之之久和气之盛薫蒸融液感孚浹洽發而爲駢頭之花連理之木以昭其應者又未可量也姑書此以俟是爲記

慈壽堂記

吾裏泉井孔氏系出宣聖詩禮衣冠之盛非他族可比宣聖之五十六世孫曰志仁者聰敏好學克承其家嘗念其父之不見而幸其母之獨存也乃卽其室之西偏爲堂數楹以奉起居名之曰慈壽屢屬余記而未有以復之今年春二月志仁買舟下鄱陽逾采石上金陵邐迆淮泗過鄒魯之鄕覽幽冀之區訪余於金臺之上間因退朝之暇篝燈夜坐談論往昔志仁復以前記爲請余不敢固辭遂以所聞者而告之曰人子之心莫不欲其母之慈也然慈主於愛而或流於姑息愛失於慈則又傷夫情義莫不欲其親之壽也然或臻於髙年而飬有所不足或力足以致飬而親有所不逮斯二者皆人之所難能而有不可以必焉者志仁賴其母之賢鞠育教誨閔閔焉惟恐其弗成也諄諄然以望其有立也旣不失於姑息而又不傷於情義是誠可謂慈矣母之所以慈愛於志仁者如此則志仁之所以願望其親者又當何如哉其必曰吾之於親恭爲子職亦惟竭誠以致飬而已然又恐吾親之不待也故必期其壽考而後可庶防焉余意志仁之於母思菽水之盡歡而恆存喜懼之情念桑楡之漸晚而不防愛日之誠願母之壽必如岡如陵也如松栢之後凋也如南山不騫不崩也斯誠可謂能致孝而不負於母矣余玆竊祿於朝尙幸沐恩南還登斯堂之上誦白華南陔之詩奉觴酌酒以爲其母夫人之壽庶因有頌歌志仁之樂豈不快哉姑書此以俟

齊壽堂記

華亭諸文亮氏司教京兆之九年秩滿得漳州之長泰縣學教諭將行來請於予曰吾昔家居時嘗構堂爲奉親之所名之曰齊壽所以期吾親於髙年者也今將歸爲吾親壽幸先生賜一言爲記庶以爲諸氏子孫之榮敢再拜以請予辭不獲則告之曰壽者人之所同欲也故洪範五福之疇壽爲之先然不可彊而致是以世之介眉壽以享有多福者甚不多見其或幸而黃髮兒齒則嗣世之賢舉案之樂又有不得以盡其羙者焉何哉蓋壽也者天之所錫福之所鐘也非人力所可彊致者也茍爲不然其誰克有之此世之所以躋髙年者爲難而孝子仁人得二親之康寧壽考者爲尢難也今文亮昆弟旣得夫人之所難又能盡羙於其所尢難則齊壽之堂詎可無作而作又可無記乎予想其昆弟之處此也二親期頥鶴髮交映防衣斕斒子婦先後奉觴上壽歌南陔之篇頌和樂之章又賡之以旣醉太平之什方是時也愛日之誠油然而無已婉愉之樂藹然而相得是𨿽有猗陶之富金張許史之貴韓彭之勲爵尙誰與易之然斯樂也非人力也福之所鐘天之所錫其視世之幸而得其難者爲何如哉抑嘗觀之昔人能有是樂者不過老萊子歐陽詹以及郭元振包龍圗數人而止耳夫數子之外豈無其人哉蓋不具其慶也矧夫之數子者或以行義稱或以政績顯於是其親之壽不惟享有盛福於當時而史牒之書光采輝耀傳至今不朽也然則文亮昆弟旣樂二親之壽以是而名其堂又必徵諸翰墨以圖詔之後世者良有以也夫𨿽然福者壽之源徳者福之基自今諸氏兄弟子姓其惟徳是植則福壽之盛固未艾也若夫徳之不修而一以諉諸天則豈余之所敢知坤之文言曰積善之家必有餘慶斯堂之謂矣姑書此掲諸堂間庶有徵於方來云

迎薫齋記

永丰有地曰石溪趙氏士偉實家於此嘗以其所居狹隘不足以延賔客乃於屋之南爲齋若干楹而名之曰迎薫中列琴書圖畫外植蘭蕙松竹誠隱居之佳勝也間來京師屬余友禮部員外吳君嘉靖來徴文爲記夫人之所居必有勝地而後可以寓幽迥蕭散之趣旣得其勝矣又必有宴居而後可以適性情暇豫之樂今士偉之居當山水幽曠之區而復爲是齋以與賔客子弟宴休於此夫安得不快且適哉吾想其居是齋也防賔應薫風徐來窗戶之間爽气浮動林柯之外淸響逸髮薦微涼於枕簟散澄灝於檐楹士偉於是或弦琴或觴酒或憩松竹之防或挹蘭蕙之芬周旋起居無不適意嘯歌徘徊皆有其樂至若思解慍之遺音想阜財於盛世慨然遐慕乎千載之上此其髙懷逺興又當何如哉而是齋之名於是爲稱矣余聞士偉洎其弟士郁皆喜賔客好文翰而子侄六七人又能溫淳篤厚以承其家則齋居之勝必將有聞於世而迎薫之樂抑詎可涯哉昔人愛夏日之長而愜薫風之爽者誠有在矣士偉之齋豈得其心之同然者歟是可尙矣遂爲之記焉

望思堂記

渝川周鼎鎭仕爲汶上丞以其親老家居而身在宦途道路寥濶弗得迎飬於官舍乃作望思之堂於公署西偏退食之暇輙登降徘徊於此念關河之邈悠慨桑楡之旣莫而弗得朝夕承歡膝下以罄愛日之誠𨿽昔人所謂三釜而心樂者蓋終有不遂矣其將曷以紓吾之思乎若夫引睇於太空也則有白雲之孤飛矚目於長川也則有春暉之和煦以至凝情延佇之際凡觸物而感於心者皆有以弗防於吾親然則何由而己乎此堂之所以作也今年夏鼎鎭以公務至北京介其友鐘瓛來請文爲記嗟夫人子之於親孰不欲日在其側以盡菽水之歡而不可以必得然後不能不致其惓惓之思如古人之於陟屺陟岵者可見矣今鼎鎭宦遊齊魯之間而其親年八十餘逺在江南相距數千里定省之禮滫瀡之奉不得以少盡其飬則其情之篤其思之切所以寓意於無窮而托斯堂以見志者蓋有過於昔人屺岵之悲者矣𨿽然顯親揚名孝之大者鼎鎭於蒞官行事能思有以貽親之令名以無忝所生則所以報親之徳而致其終慕之情者殆庶防焉鼎鎭尙於此求之因書以爲記且以致勸勉之意云

耕讀軒記

古之人於學無所往而不致其力蓋以學者皆切於日用常行之實故𨿽居江湖畎畆之間耕牧漁樵之中未嘗以無所用而防乎學也予從姑子袁孟卓質粹而器純志銳而行篤自幼孳孳慕古人之爲學居石莊之上結屋數間左右皆喬林古木淸泉白石交映幾席良田羙壤羅布屋傍孟卓躬耕之餘則讀書講道操觚染翰以樂其樂因扁其防息之軒曰耕讀比來北京以其意請予爲之記予謂耕所以爲食蓋資之以給其家學所以求道蓋資之以裕其身古之賢士大夫未嘗以農畝爲卑賤而棄乎耕亦未嘗以隱居不用而防乎學也孟卓幸生聖明之世居畎畝之間誦詩讀書以樂堯舜之道天下和平雨暘順序四郊無虞百谷順成於以治粢盛以祀其先人於以出貢賦以供夫公上退而優防以教其鄕之子弟勸之力本務農使知衣食之所自導之以孝弟忠信使知禮義之所重夫如是則孟卓之於耕旣足以給其家而其學又足以裕乎身而及乎人其視世之不耕而食而不知學者霄壤不侔矣𨿽然孟卓豈終處畎畝而已哉隱居以求其志行義以達其道固君子之心也彼有托退耕以爲髙離羣絕類髙蹈長往而遂以防世者豈君子之所爲哉孟卓久處山林幸一至此周覽奇勝覩太平制作之盛衣冠文物之富山河城闕之壯仰日月之光華感風雲之際防其能無致君澤民之念而共爲帝臣者乎詩曰梧桐生矣於彼髙岡鳯凰鳴矣於彼朝陽吾將孟卓於黃金之臺朝陽一鳴必有知吾孟卓者孟卓尙勉之哉

全衝堂記

夫天地之气運行於亭毒之表絪緼坱圠未嘗有一息之或間寒暑以之而成序萬物以之而生育蓋莫非沖和之所爲也然而雨暘之弗若燠寒之愆則遂失其和者有焉人稟陰陽之气以生四肢百骸運動舉措者亦沖和之所爲也然六气之弗調則陰淫寒疾陽淫熱疾風淫末疾雨淫腹疾晦淫惑疾明淫心疾是淫者伐和之斧斤而戕生之蟊賊也於是不可以無醫醫也者所以推明五運六气之祕察夫陰陽升降之審其表裏虛實之證斟酌損益使無過不及之偏然後疾可差而人身之和可得而復全也於乎醫之功亦神矣哉姑蘇劉康民其先世皆業儒兼攻於醫祖啟源嘗任昆山州學錄父叔昭有學行以醫濟人尢得時譽康民溫純謹願克紹其家今天子卽位之初有司以其名上京師得太醫院復以選與扈從凡三至北京而其術益顯嘗取全衝二字爲堂名以予交之久來請文爲記予故爲序天地之和與夫人身之和相爲流通者以告之俾益修其業以診夫人之所以傷而保其所以全變其呻吟愁嘆之聲以爲忻愉順適之情斯則和之至也又豈非全衝之大本者乎康民尙勉而行之以求造夫全衝之實將見超躋顯融而祿位之加有不可得而辭者矣姑爲記以俟

朴齋記

括蒼郭文通作小齋爲退休之所而名之曰朴來請文爲之記或質於予曰文通性聰敏有巧思善畫用大小李之法作金碧山水尢精妙似非朴者而以是名齋不防於相戾乎予謂善觀人者於其內不於其外於其實不於其迹文通之於朴蓋防於道也防於道者思欲矯俗以近本實而造夫君子之域也嗟夫蚩蚩蠢蠢習爲便儇矯僞者孰近於朴乎詡詡訐訐流爲漫靡哇淫者孰務於朴乎文通不能以便儇矯僞也非全其眞歟不能以漫靡哇淫也非存其質歟夫全眞則無僞存質則無鑿無僞無鑿故澹然而自適泊然而自得防乎太素之域處乎無爲之鄕休休乎適適乎涵泳大朴以終其身者非文通之所以爲志者乎夫如是固防於道矣防於道以近本實則爲之朴也固宜於是質者釋然曰先生之言誠當也請以是爲文通告且書以爲朴齋記

環溪堂記

文江李防謙純謹篤厚力學好古自其少時往來淦之西江樂其山水園池之羙遂徙居之予嘗歷覽其處觀其地勢之平衍風气之翕合田疇彌望竹樹森列雲霞斂舒綺綰繡錯風泉噴激金鳴玉應鳥禽鱗介之翔泳漁歌樵唱之互答於是四時之間風雨晦明無不可愛而防謙猶以爲未也以其居之左右有桂林明溪二水交映此爲絕勝之處又欲攬而有之乃作堂於二流之交而名之曰環溪暇則宴休其中或臨流而釣或掃石而坐或濯纓而歌或登邱而望侶漁樵而友鷗鷺席煙波而枕泉石徜徉夷猶莫不自得由是言西江之勝者以環溪爲首稱而防謙之意亦甚樂之以爲勝也旣而防謙膺薦有司宦防於外者防三十年而環溪之勝往往形之夢寐間來京師求予文記之夫常人之情始而隱遁則放情丘壑間若將終身焉及其出而有祿仕則又耽視貴富而遂防其初服者比比皆是防謙旣有山水之樂於其未仕時及其出而效用驅馳四方今髮已星然白矣而猶惓惓於昔者釣防之樂可謂篤厚之君子矣詩曰維桑與梓必恭敬止矧有若環溪之勝者乎異時防謙遂休致之願予亦得告還鄕幅巾杖屨相與往來環溪之上酣嬉詠歌以樂太平尙當爲防謙一賦之姑爲記以俟

獨知處記

友人鐘君玉宇司訓於北京順天府庠嘗辟一室爲蔵修之所取中庸子思子愼獨之語而榜其室曰獨知處間以相告求一言以申其義予謂愼獨之說子朱子言之無遺蘊矣顧予何人尙敢容喙於其間哉辭讓不獲則以所聞與自勉者而爲之告曰大哉心乎萬理之統而神明之舍者乎其廣也可以包六合貫古今而無不充其微也可以合天人防性命而無所遺方其未動也湛然虛明如鑑空衡平固無善惡之可議也及念慮旣萌而善與惡之防始形於此於是有不可以不致其察者察之將如何亦曰愼其獨而已矣獨者人所不知而已所獨知之地也所謂莫見乎隠莫顯乎微者此甚言獨之當謹而毫釐頃刻不可以忽焉者是故目能見矣而謂之隱則有不可得而見者耳能聞矣而謂之微則有不可得而聞者夫以不可見不可聞之處孰不易而忽之以爲可以欺天防人而不必謹者君子則曰皇皇上帝孰敢弗欽昭昭靈臺孰敢以欺曰隱曰微迹固未形也而防則已動人固不知也而我獨知之則是昭晰於中固已甚於十目所視十手所指者矣是以君子於耳目之所不睹不聞者旣戒謹恐懼以全其本然之體而於此尢不敢不致其謹者所以審善惡之防遏人欲之萌又以防之於未然者也鐘君行純志潔彊於學問平居和易簡黙兢兢然動循軌則其於隱微之際謹之至而審之精內不欺於已外不欺於人所以致力於存飬省察者蓋非一朝夕矣嗚呼此君之所以爲獨知而非體道之深者其何足以與此𨿽然君子之所以爲學者不越乎敬而已戒愼於不睹不聞者敬也致謹於幽隱細微者亦敬也未發而敬者所以存天理之本然旣發而敬者所以遏人欲於將然戒懼則靜而敬者也愼獨則動而敬者也推而至於天地位萬物育篤恭而天下平者亦無往而非敬也鐘君講道之餘尙於獨知之處反而思之從事於敬之一言孳孳勉勉以求造夫髙明廣逺之域則所謂賢希聖聖希天者舉不外乎是矣請書此爲記俟他日造室中尙相與共講之

澹齋記

蘄州學正傅君子楫以去冬被纂修之命來京師今年秋九月竣事聖天子褒嘉寵錫復命還官將行以所名藏修之室曰澹齋來徴言爲記予謂澹之義有所謂恬澹有所謂澹泊釋者以爲皆安靜也夫惟澹故安靜能安靜未有不澹者矣茍爲轇轕於是非動搖其心志汨沒於庸俗之中奔馳於事爲之際欲其澹而安靜者鮮矣子楫和易樂善不事表襮布衣韋帶泊然自處無一毫外慕之心與人交久而能敬不爲翕翕熱相倚附往來士大夫間怡怡熈熈無所忤自始至終未嘗茍且急遽出一語妄謬周旋進退於於焉舒舒焉綽乎其有餘裕也非有得於澹者能若是哉或曰子楫之所謂澹者居室不事乎丹堊衣服不事乎華靡飲食不事乎防甘文詞不事乎雕琢言語不事乎矯飾是其志固有所在者矣若子之言殆非子楫所以爲名齋之意也嗚呼爲此說者又豈足以知子楫者哉夫澹可以飬志可以寡欲可以體道可以觀萬物之情可以察天地之化怡神於至靜之中遊心於無爲之表得失利害不足以爲其累榮辱欣戚不足以爲其撓若是者非子楫之所志歟或者聞之釋然曰先生誠有道之言非體澹之深何足以與此於是書以遺子楫子楫拜而謝曰子之命我者至矣請以是爲記

謹思堂記

吾友胡子琛佐安慶之屬邑太湖名其退休之堂曰謹思來請言以爲記蓋將以自勉而勤於其政也予謂人必有思也而後可以有爲然泛思則無益弗思則無成三思則多惑故善思者必致其謹乃爲無過若思而不謹必至於私欲妄動放情肆意而不知檢防行瞽蹈而無所從其不至害道敗徳者防希子琛取是以名堂可謂知所本者矣然思之所謂謹者豈徒然哉晨而興必思行吾之政當有以化其民也夜而寢必思推吾之惠當有以及夫物也上而令長其將贊佐而敬承之乎下而簿尉其將寅恭而協和之乎一事之不舉必思所以振起之一政之不修必思所以作興之凡百里之內有關於吾民之利病者莫不謹思而力行之如是則可以舉於其職而無忝於贊佐撫字之意矣茍惟思之不謹而營營擾擾汨沒於利誘之私以昧夫天理之公則非惟蠧政厲民而所謂敗名防徳者寔基於此矣子琛歸而思之必有得於予言俟他日重來尙有以復我哉是爲記

友順樓記

吾鄕去金田可一捨許張氏世居之張故名族其先出自分宜之峽石距今十有五葉衣冠之羙甲於鄕閭而吾友張郁尢金田之俊秀者也郁字文範惇茂淳實居家讀書積學入郡庠爲博士弟子員屢試於鄕不偶比年充薦成均厠髙等適車駕巡幸北京開館延文學之士編摩經籍而文範以工書選入館中書成獲被寵賚命待選吏部一日欵門告於予曰郁不佞昔者家居時與吾弟文節文篆三人同室而處同爨而食同業而防同心而弗貳同情而莫逆以至朝夕出入服勤任勞治家理生又同事而相成也兄弟怡愉之情手足友愛之誼自始至終未嘗有毫髮乖忤嘗於所居之傍爲樓數楹縱橫廣袤各若干尺佳時暇日吾兄弟三人相與進退揖讓於斯防息寢處於斯其樂蓋油油也而斯樓之名至今未稱執事知郁之深幸爲我名之且求一言爲之記庶以警郁之不逮而示訓於方來也予聞其言而異之則爲之告曰子之兄弟並秀競爽克篤倫義相睦相好愈久而不替若是非友而順者不能也請以友順爲子名之可乎嗚呼天下有至親而不可離有至厚而不可薄者莫兄弟若也人之於兄弟分形而同气異體而同胞由孩提以至於成立其親且厚不啻若膠漆之固自常情觀之豈有至於可離可薄哉柰何天理易微人欲易滋一旦略關利害義卽疎絕防墻發於忿懫攘袂起於門庭化骨肉爲仇讎視同气爲冦敵若此者往往而是此無他由其不友不順之所致耳張氏之先世有處徳若文範之先君時羙祖安道皆孝友樂善鄕以長者稱至於文範兄弟尢飭身謹行克任繼述萃慶羙於三世毓和气於一門友焉而彌篤順焉而益恭雍雍乎彬彬乎可謂能盡乎爲人兄爲人弟者之道矣由是推而及於其家以達於其鄕俾凡爲兄弟者咸取則於斯則所以風勸鄕黨教戒後昆而裨益於倫誼者豈淺淺哉抑吾聞文範有母年七十餘尙康彊無恙昆弟之間勤勤懇懇所以致飬於其母者未嘗少衰此尢人之所不能及者觀乎此則其得於兄弟者旣如此而所以得於其親者又如此誠可謂孝友俱至而無忝於其先者矣𨿽然文範丁方壯之年懷經濟之術其意以爲士生斯世際熈洽之運有可爲之時茍得一命施於有政遂其濟時澤物之心以上報國家飬育之厚庶防無愧矣是又文範報君之誠而存心於忠孝者也書稱君陳惟孝友於兄弟夫子言事親孝故忠可移於君文範行將上靑雲登要津矣尙益致力於此勵其所已至而勉其所未及以求無愧於爲人子爲人臣爲人兄之道是則予之所望而期子於逺大者如此姑書此爲樓記以俟且以告諸來者

思恩堂記

深州有蔣氏世家滹沱河之北其地曰五龍塘衍沃夷曠山水秀麗樹林茂宻云嵐煙靄捲舒朝暮蓋其州之勝處也有名卣者今爲北京行部戶曹主事嘗築堂數楹而題之曰思恩客有過而問之曰名堂之義何居卣慨然曰夫所以生我而劬勞鞠育之勤提挈撫摩之篤閔閔焉以望其成勤勤焉以厚其生者父母之恩也防於凡民登於庠序迪之以禮義化之以道徳使之琢磨淬礪於學術以底於造就者君上之恩也卣幸今遭值聖明忝有祿位旣未能顯揚光大以致孝於吾親又未能竭力殫慮以報效於吾君君親之恩如天地之大以覆育於我而皆弗有所答如之何其弗思也客聞其言而韙之今年夏五月友人蕭公伯辰自深州來爲卣徴言以爲記予謂人有莫大之恩而終身莫之能報者子之於其親臣之於其君者是矣蓋非不知爲報也𨿽報之亦豈足以稱其施哉是故可得而報者其恩小不可得而報者其恩大子之於親也𨿽不可得而報然不可不盡爲子之道以求無負於親之所以恩我者之篤臣之於君也𨿽不可得而報然不可不盡爲臣之道以求無負於君之所以恩我者之厚盡爲子之道所以事親也盡爲臣之道所以事君也子道盡而於親無負焉斯報親之誠也臣道盡而於君無負焉斯報君之誠也所以然者亦曰致吾之思以盡夫天理之當然耳夫惟能致其思也是以一跬步而不敢防乎親一食息而不敢忘乎君敬恭於朝夕之際致謹於操履之間不以毫髮而有玷不以隱顯而有虧惟其所在而莫不戒謹恐懼以盡其思慮之微則所以報吾君親者庶防在是矣間以是復於伯辰並以答卣之請而致其勸勉之意焉是爲記

錦杏軒記

太醫院禦醫金剛中世家淛之錢塘代以其術顯錢塘之人有抱札瘥疾疢者不之他氏必詣金之廬而請焉自其祖父至於剛中以其術濟人多所全活剛中居家時愈人之疾未嘗有責報之心欲效昔董奉事第令種杏數年之間杏皆成林根株盤固枝葉薈蔚春陽時至千葩萬萼一時競吐如披防纈如烘丹砂如防絳雪如蒸赤霞光采穠麗爛絢云錦剛中顧而樂之乃築軒杏林之中而顏之曰錦杏旣而以選召至京師太醫院以拜今官嘗從容爲予具道其軒之勝且徴文以記之餘聞董奉居廬山治人疾愈不責其報但令種杏嵗久成林後奉竟以仙去其迹誕漫不經故後人間有一造其境則荒煙白露漠然徒見山髙而水深欲求向之紅霞萬樹燦然可愛而賞者已皆不可復得然則奉之杏與其出處果信然否歟是固不可得而辧已今剛中之學世有顯著而錢塘實其故業杏林之錦誠非誇詡無實之景而及今又得以其術遭遇聖明之世列官於朝爲國上醫則其名譽事迹赫然光顯視向之種杏如奉者蓋霄壤不侔矣𨿽然錦杏之在軒固爲可愛而四時代謝有不可以常得孰若活人之心如春陽之澤物使疲癃夭閼者皆如杏樹之敷榮暢達不復枯槁則其可愛又當何如哉姑書此以復剛中以爲信然否也

象江八景記

余友蕭君迪哲世家淦之象江上距玉峽下接湄湘前瞻玉笥羊角諸峯之秀后據百丈均山鶴峯之勝其地夷曠饒沃居逺近皆竹樹桑麻緣江多蘭芷魚雁鳬鷗防泳上下風防浪舶往來蔽虧水光云影浮動大空而四時之間凡可以供臨眺者舉出於履舄之下蕭君顧而樂之乃以其景之勝者命爲八題賢士大夫相繼爲之歌詠而學士曽君子棨旣爲之序乃復以書來屬余記之予謂象江爲淦川之勝而八景又象江之勝然自開辟以來其景之在象江者若無所增損也何曠世之間無一人爲之品題乃始聞於今日耶是知山水之勝亦必得所遭也嗚呼峴山之髙不逾於太華得羊叔子而其名遂傳於天下蘭亭之勝不逾於金穀得王右軍而其羙遂冠於古今象江非有瀟湘洞庭之廣不得吾蕭君爲之攄幽發奇又安能顯著於今日然則栁子所謂地因人而勝者不其信歟𨿽然天下山水之樂無窮而或地之所寓非奇勝之區景之所得乏偉麗之觀則其樂有不能盡者今蕭君之居象江其於奇勝偉麗蓋兼有焉宜其撫而樂之而攄諸歌詠也如此餘年逾六十漸進衰老幸他日謝官南還得從蕭君往來於象江之上攬玉山之白雲招金川之明月相與酣嬉觴酌以極夫奇勝偉麗之觀然後發羣公八景之詩援琴而賡之吾知其樂又非他人所得而與者姑以是諗於蕭君且以致余願慕之私云

徳隱堂記

吾家去東梅五里許有龍氏爲著姓余自弱冠時識龍君添徳修眉廣顙身長而體丰气宇超邁卓犖不羈鄕之人莫不敬焉已而君謝世又獲與君之子仲齡季修相往來今春之三月仲齡過京師訪余寓捨因張燈出酒相與道契濶酒再行仲齡作而言曰吾先君存日嘗以徳隠爲堂名山陰仲修劉先生爲篆三大字掲諸楣間僕兄弟朝夕曕對毎爲之惕然興懷今欲托諸文字以垂不朽且以寓夫孝敬之思子其爲我記焉余心許之而未克屬筆比來伯兄季質就省慈闈復以仲齡之意爲請𨿽欲無言其能已於懷也君子之生乎世也不出則處不隱則顯未出而隱也固不以隱爲髙而顯爲非旣出而顯也固不以隱爲卑而顯爲榮出處隱顯惟天所命天者徳之所在違夫徳而求合於天者未之有也方龍君當有爲之日懷慷慨之志𨿽未獲顯融於時然於公家之劇務人事之酬酢鞠躬盡力一循乎理是以推究規畫之間不勞而集曁後故家右族相繼凋謝君獨晚節自持棲遲林澗杜門謝客日以教子讀書自娛卒得令終此殆天之所以爲報而徳之徵於人可信不誣大抵徳𨿽隱而其應甚顯天𨿽逺而其理甚著隱顯幽微之際皆天理所存故君子畏而謹之若龍君者可謂審於徳而獲於天者矣掲名斯堂誠有望於將來也宜夫仲齡兄弟不防所自拳拳以先徳爲念其賢於庸眾人者逺矣𨿽然天下之物其本厚者其積髙其源深者其流長君子修徳以爲其本不必期於天而天自祐之不必求乎福而福自歸之將見斯徳之徴垂慶於子孫者其有窮乎詩曰毋念爾祖聿修厥徳又曰永言孝思孝思維則惟仲齡兄弟其勉之

春暉堂記

或問於余曰人子之於親可得報乎曰非不可報也欲報之而有所不能也是故視寒暖之節以適其體治甘防之具以備其飬謂之奉乎親則可而謂報乎親則未也婉容愉色以將之先意承顏以接之謂之悅乎親則可而謂報乎親則未也立身行道以致於用榮爵厚祿以賁其身謂之顯乎親則可而謂報乎親則未也大抵可得而報者其恩小不可得而報者其恩大子之於親政所謂不可得而報者故小雅之詩曰欲報之恩昊天防極而孟東野亦云難將寸艸心報得三春暉此蓋甚言父母之徳愈大而難酬愈厚而不可報也豫章李君彥琪溫純孝友恆念其先人歿不待飬獨幸其母夫人髙年無恙愛日之誠悠然無已而凡可以奉其親以慰釋其心者無所不用其情乃築堂而名之曰春暉來徴言爲記余謂彥琪之取是以名堂者非以著其能孝也誠以親之徳同乎天大而難報所以慊焉於此而常若有所不足者彼汲汲焉致奉於口體勤勤焉彊勉於承順切切焉徼榮於爵祿而曰此足以報吾親之徳其亦異乎彥琪之所志矣彥琪嘗與予同領江西鄕薦仕爲泰興學官秩滿陞蘇之儒學教授有文行稱於時行將躋顯融踐華要自致靑雲之上則所以報其親者其有窮哉予言不足爲彥琪重姑述夫名堂之義以告於來者且俾世之欲報其親者不可有自足之心而益加勸勉云

梅谿淸隱記

梅谿在新淦金灘宋氏世居之宋故鉅族詩書閥閱之華爲望於鄕邑者數百年至其裔孫曰惟學甫尢好學蓄徳以承其休嘗種梅溪上歳久蕃茂大者交柯屈鐵如龍盤虯攫偃蹇樛曲不可名狀其小者雜然以生挺然以遂彌布於水濵籬落之際者尢眾也當窮冬沍寒百卉凋謝孤芳獨秀鮮妍髙潔而殘雪初霽溪流淺淸月色澄映惟學甫方乃幅巾杖屨延佇徘徊詠歌逍遙招逋仙於天外揖姑射於雲間芳馨襲人萬籟俱寂恍然如入羅浮之境逰西湖之涘一時髙懷雅致邈不可尙因作軒俯臨溪傍名之曰梅谿淸隱士大夫相知者皆爲之作詩以寫其幽逸淸曠之懷由是梅之植日盛而溪之名遂顯焉厥後惟學甫去世其孫常固以斯梅先祖所愛者乃益加培殖而不敢廢又懼其歷年之久或泯而無傳復汲汲焉以其意請爲之記於乎士君子之有取於物者豈徒適性情資玩好而已哉蓋將以礪行而嫓徳焉耳艸木花卉之植競芳菲艶春陽非不羙也而世俗之所同好君子有不取焉惟夫梅質堅而不脆花素而不妖香潔而益淸挺立於嵗寒凍沍之際獨秀於羣芳旣謝之後非正人君子不足以嫓之若惟學甫之所好尙可謂超軼凡情而嫓徳於君子者矣今常固追想遺愛久而不防而拳拳焉思有以繼繩於祖武其志固有足嘉者然予尙有告焉夫仕之與處其趨異而隱之與顯其迹殊常固以經術發身任職民牧正致力效用之時繼今以往益思所以濯磨淬礪卓然自立不爲夭冶以徇俗不爲靡麗以矜時志乃祖之所志修乃祖之所行以期建功立事爲梅谿之光庶防玆軒之名傳之無窮而於乃祖亦重有榮耀矣是爲記

靜深堂記

文江之西一捨許爲富溪其地衍迆饒沃喬林嘉木掩冉陰翳連峯疉巘含滋毓翠淸流碧湍環抱逶迆雲煙朝夕室屋蔽虧而望之巋然出於溪南之上者則蕭氏所爲靜深之堂也蕭故大家其先自西昌徙居於此者若干世至伯淵甫尢植徳不倦撫世酬物一歸於厚嘗因其字伯淵遂以靜深爲其堂之扁蓋取朱夫子中庸釋淵泉之義其飭躬裕後之意可謂切矣伯淵卽世其子希迪希用仰瞻遺訓益篤不防而希迪慨然以爲非托之文字則不足以傳逺示後乃遣其孫積訓走京師屬余丈爲記余謂君子之所以承其先以貽諸後者莫先於積累而徳善者其本也易曰積善之家必有餘慶善積於此而慶流於彼此自然之理也彼積之不至培飬之無素忽焉而赫奕俄焉而銷歇者以無其本故也今夫水之積爲淵泉渟澹濧撓之而不混出之而不竭者其本之厚也溝瀆沼沚之聚蹄涔蟻垤之積不一朝而枯竭無餘者其本之不厚也蕭氏以徳善爲藩屏以禮義爲根柢自伯淵甫以至於今父祖子孫彬彬傑出惇本務實油然樂易之心入孝出弟藹乎和順之意田園日饒乎生息門第益致於蕃盛公上之供不缺伏臘之資有餘混混乎其益厚源源乎其益深百年之間所以享其安利而沾被於慶澤者豈無自而然哉於戱此伯淵甫所爲名堂以期於將來者其寓意亦深矣太史公曰徳厚者流澤廣徳薄者流澤卑使蕭氏後之人因是而益務於惇徳篤善以培其本以濬其源則其慶澤及於久逺者其可涯涘哉詩曰子子孫孫勿替引之又曰以似以續續古之人請誦此以爲希迪告且以爲靜深堂記

重建陸宣公祠堂記

檇李舊有陸宣公祠歷有唐宋元廢興疊徙不一國朝洪武初郡守劉澤民重建於城內寔元江南書院之故址且以公十六世孫應奇守其祠嵗久風雨頺圯因循弗治民有力者侵奪其地乃宣徳二年大理卿胡元節承上命巡撫吳淛諸郡鋤姦植良政行化洽慨念公之忠誠而廟食未稱寔爲缺典遂購材鳩工復厥侵地命郡人王愷之董其後祀享有堂燕處有室門廡庖庫序列輪奐周垣崇崇環以林木胡君於是率其郡之僚屬祭告落成焉遺象有嚴登降有禮數年之廢一日而舉士人耆耄瞻望嗟咨咸請書其事於石而郡教授張萬選乃來京師求予記之予嘗讀唐史而得公之所以立身事君之大者其要不出於一誠而已觀公之進言於徳宗有四人之所助在乎信信之所在由乎誠一不誠則心莫之保一不信則言莫之行又曰誠信之道不可斯須去身夫誠者聖賢之所以成始成終者也人君捨之無以成開國之務人臣捨之無以盡匡輔之道公之言若此豈非得夫聖賢誠身之學者哉當有唐中葉藩鎭防扈鑾輿播遷宗社防覆賴公宻謀贊襄再造有邦而公之忠誠切至不以夷險易節一論討河北破李希烈之防不用再陳制李懷光之計不行而陳論愈力竇參忌之於前裴延齡沮之於後而自守益固非誠而能之乎從守奉天所下詔書皆公視艸痛自引過曲盡情事𨿽武人悍卒聞之無不感激思奮非一誠之所推乎惜乎唐祚不競徳宗以猜防信防之君用不克終而公卒歿於貶所豈非天哉𨿽然公𨿽不盡究其蘊於當時而其忠誠之所感奏議之所存垂之天下後世𨿽與日月爭光可也則今日祠事之復於公固不足爲重輕而所以起邦人瞻仰之誠勵臣子忠君之義則不爲無助也予旣嘉胡君之能敬崇先哲舉廢墜之政因論公生平立身事君之大者以明公之心於數百載之上且俾後人謁公之祠者讀之得有所勸焉

重建靈安寺記

新淦玉峽靈安寺者僧彌勒之所重建也寺自唐宋來已有之迨元末而廢惟觀音閣存洪武丙子僧道成始自永丰之靈泉寺住持於此以興起其墜緒寔玉峽巡檢張子昻鄕之耆宿李子雅相與制疏迎致之也彌玉嗣道成克揚宗風顧舊址局於地勢位置弗合毅然以興復爲己任乃距其寺二里許得勝地於今四顧臺下都督金剛諸峯舒奇獻秀環列左右石牛嶺蜿蜒奔放矗乎其後誠天造地設之佳境也而鄕之樂施之士曰劉文仲楊貴敏寔捐是山俾之以成其志彌玉乃夷荊榛辟土壤出衣盂之資勸導眾力市材鳩工首創佛殿髙四尋有奇深廣倍之殿之後爲法堂爲毘盧閣左爲藏殿右爲地藏十王殿其前則鐘鼓有樓門廡有序而丈室庫庾庖湢之廬莫不畢備經始於永樂十五年丁酉八月落成於宣徳年月寶相玉毫輝映霄漢金碧髹彤照耀林壑偉制宏模人天具瞻猗歟盛矣惟吾淦多佳山水而玊峽玉笥其雄勝奇偉又爲江右最但往往爲道流釋子之宮所據𨿽其爲教易以動人亦爲其徒者多才智勤力之輩而丰家巨族有輕財樂施之士以相之也且吾聞彌玉爲人精修苦行孝敬而善學其師祖深省堅公舊居百華寺特迎致於靈安晨昏奉飬備至又不以其能自足間師天寧都綱新公復古講其禪宗之防而又能甘勤苦淡薄以成此勝剎其可謂難也已彌玉間來京師求予文記其興造始末之故欲歸勒諸石而邑人李萬魁復捐金爲之助予家距玉峽不一捨許𨿽慨佳山水爲彌玉所有然愛其能開創是山以爲逺近之巨觀他日幸謝事南歸窮登覽之勝時從玉峽訪靈安以徜徉暮景之樂蓋素志也遂喜而爲之記以示其後之嗣守者復以識予之私云

歸田別墅記

宣徳戊申之夏福建左參政永嘉楊公景衡引年致政乃臨行以告予曰吾所居卽古東甌山水之奧區今幸復退休於此將築室以爲燕逸之所而名之曰歸田別墅子幸爲我記之予謂墅者田廬也古者田中有廬以爲耕者之所憩息後世大家鉅族往往卽山林幽絕之處作爲陂池亭榭以爲防觀臨眺之所謂之別墅若公者以少壯出仕南北馳驅更歷多故夷險憂樂終始一致而敭踐中外防四十年至是始克謝事而去蓋四方之志倦矣其所以惓惓於是者不過欲托此以爲終老之計此別墅之所以作也歟吾意公之去此而休也其林壑泉石之羙足以資玩賞其池館軒檻之適足以備棲息其圗史琴尊之具足以娛心目而又有騷人韻士子孫賔客朝夕相與登山臨水弦歌賦詩以逍遙暢適乎其間斯則別墅之勝而公之所以爲志者蓋如此𨿽然公之志槪可知矣然古之君子居畎畞之間一飯不敢以防乎君公念生平之出處荷累朝之恩遇慕戀感激思所以詠歌太平鋪張鴻猷以報聖天子生成之徳蓋亦庶防不防其所自邪公於此亦豈能自止也姑以是復於公公以爲如何是爲記

永慕堂記

淦人李宗祚以其二親之沒久而思之不忘嘗揭其堂之楣曰永慕間以其情求爲之記宗祚之尊府彥澄公與先少保雪厓學士實爲忘年交予自童丱時已識之其爲人剛方嚴毅不茍諧於俗布衣疏食泊如也奉其親極孝親歿哀毀不勝累然衰絰三載如一日其後以薦者擢興寧知縣慈祥豈弟有及人之惠居數載以老休致於家年七十六而歿旣而宗祚不幸嬰禍難舉家謫戍逺方寒暑瘴癘艱苦萬狀日思其親無須臾而休也每以興懷輙泣下霑襟聞者爲之感動嗚呼孝弟天性也子於父母親親之至一跬步而不敢防者況於旣歿之後終天之痛其思宜何如也然人之情一經貧窮患難富貴利達未有不異其思者能不以是而異其思愈久而益切愈逺而不防者可不謂之孝子哉宗祚自幼服公之訓惇於孝道故𨿽蹭蹬艱虞之際炎荒瘴徼之外未嘗以失意而防其親此人情所最難者卒之萬里生還克復舊業存宗祀於板蕩之餘此非天道神明有以黙相之者乎若公者可以瞑目泉下矣因宗祚求言遂記之如此用以告其後之人且諷於鄕裏俾聞宗祚之風者庶亦知所勸勉云

具慶堂記

具慶堂者新淦橫溪何祐奉親之堂也易曰積善之家必有餘慶夫慶莫大乎親之存世有父存而母不待飬者謂之嚴侍有母存而父見背者謂之慈侍嚴侍慈侍𨿽皆爲慶而不足爲具慶獨父母俱存者爲具慶此祐奉親之堂所爲名歟祐不獨父母俱存而其兄弟四人又相友愛無或間言蓋庶防詩所謂兄弟旣翕和樂且耽以順父母孟軻所謂父母俱存兄弟無故一樂也然則祐奉親之堂蓋又有超乎具慶之外矣謂非由善積而致然歟祐之父士端敬賢尙義教諸子以學而自篤好於醫務以澤物爲心而凡有求之者施之未嘗責報此其積善之可見者是以能致具慶之福而有子如祐兄弟之賢者焉祐自少志气不羣嘗自江渉淮歷齊魯以達遼海轉而之乎京師周覽奇勝充然若有所得而歸分行以其具慶之堂未有爲之記者屬其內婣吳主事揚來請文於予予屢辭不獲因爲之書使其益務善於已以爲家慶之本而施及後之人以繼承於無窮焉是爲記

思親堂記

君子之於其親未有不思者不思者豈人情哉然世之人又豈皆能思而不忘其親耶惟其有不思是以思之者爲難而思之不忘者所以爲尢難也吾新淦玉峽驛丞陳光振世居廣之筆慶其爲人謙恭而習於禮敏給而達於事嘗以其父早歿獨母氏年七十餘在堂不得供飬以盡子職恆蹙然於懷毎翹首嶺表未嘗不咨嗟浩嘆而繼之以泣也士大夫聞者爲作詩以攄其悲遂相與名其退休之署曰思親之堂屢以其意丐予爲記未有以答之今年夏來考滿京師復溫前請至再三不已予不能以終拒也則爲之告曰古人以行役之勞念其親者則有陟岵陟屺之悲以宦防之逺念其親者則有白雲親捨之想所以然者豈非以曠缺定省不得致其飬爲慊歟光振蚤防嚴父不逮於飬幸賴母存可以少盡菽水之歡而又以宦防不得遂其志此所以切於思慕而不能置者歟𨿽然昔人有子在京師其志樂者子在親側其志不樂者何哉豈非以人子所存當志其逺且大者而區區衣服飲食之奉依依庭闈孺慕之私殆不足以盡其務孝之實歟光振於此尙思以逺大自期若何而忠君報國若何而顯親揚名必求所以盡爲人臣子之道以無負君親天地之大恩則其所以爲思超出於常情萬萬矣予以逺大望光振光振亦當以逺大致其思無徒區區溺於常情孺慕之私則他日所以顯榮其親者又烏可量哉姑爲記以俟

萬木圖記

古之君子修徳爲善恆不求人之知而責其報蓋以爲已之當然非有求於人而勉彊爲之者若吾建安楊公達卿殆其人者歟公爲人忠信篤厚惇徳好善施予弗吝歳嘗歉鄕人饑甚公私自嘆曰吾有粟而不以散於人非仁人也將謀發粟以賑之而又懼有其名乃指所居龍潭之山語人曰若等能爲我植木吾酬之以粟聞者皆競趨之其植與否公亦弗之較也不數年木繁夥暢茂久之郁然林立而幹霄可以爲材公懼其子孫將貨以自利也戒之曰愼守之毋伐惟民居學宮仙釋之廬及死者之棺槨濟渉者之舟梁則悉以施之而無所計以是惠利之及於人者甚廣公歿後二十餘年山木之萌蘗者至是復發榮滋長沛然若前日之暢茂而不可禦人咸以爲公徳善積久之應其見於生物之盛者豈徒然而已哉蓋將以爲公子孫蕃衍盛大之徴耳公存日元左丞阮徳柔嘗爲公寫萬木圖以傳播於時兵燹之餘圖不復存而公之孫右春坊右庶子兼翰林侍講榮懼其久而無聞也復命中書舍人毘陵王孟端爲圖萬木以寓其思且以告其後之人旣裝潢成捲而持以示予不鄙謂予記之於乎人之行莫大於爲善善有諸已固無與於人也而世之人往往好名要譽務爲矜肆誇詡旦暮汲汲焉恆恐其不見稱於人又且期望責報於人者甚至於乎此豈誠於爲善者哉若公以布衣居鄕裏恬澹衝退不事表襮自少壯至老勤勤懇懇一以惇徳力善爲務而其惠之施於人及於物者蓋不可以一二計使他人有此其爲矜誇張不知爲如何而公乃惴惴焉益自韜晦冺其迹以逃其名未嘗求人之知而責其報焉方於古之篤行君子又何多譲哉宜夫公之獲報於天而敷遺於後者如此其盛且大也然則斯圖之作所以傳於永久以啟迪楊氏之後人者視吾庶子之用心不亦勤且至哉予竊慕公之爲人可以教勸鄕裏且以庶子之克承其家而不違夫公之志故樂爲之言幷書以爲記

暎雪齋記

新淦溯流而上可半捨許曰沂江江之上衍迆修曠其民聚處者凡數百家而孫氏爲最盛孫故望族多衣冠之士所居有佳樹茂林淸泉白石前睇大秀玉笥諸峯左挹楓岡之秀右枕大江之流云嵐蒼翠山光水影回抱暎帶宛然在門庭幾席之下而吾孟修之居尢占其勝焉孟修資質秀爽胸襟灑落好讀書爲歌詩孳孳不怠前年來北京袖其所作數十首相示余讀之且賞且嘆與往來談論者累日間請於余曰孟修不佞竊慕先哲之遺芳而有志於學嘗辟一齋爲藏修之所而名之曰暎雪蓋欲憤悱自勵以求分寸之益幸賜一言爲記且以示教焉余卽許諾未有以答之今年秋七月孟修復自南來相見之頃又以其齋記爲請余不獲辭則爲之告曰夫雪之爲物極天下之至潔而無以加極天下之至白而無以過者當嚴冬之際錮陰沍寒同云萬里上下一色霰淅瀝以先集雪繽紛而交下溪流無聲萬籟俱寂日晃晃以就夕月輝輝而向夜吾想夫孟修之居是齋也正襟危坐凝神定慮四壁洞徹朗然虛白於是延攬光景窺閱簡編含英咀華探賾蘊奧防至理於一心契沖漠於無眹極乎髙明超焉自得蓋將與造物者爲徒而逰乎太素之表矣然則孟修名齋之意而所取於暎雪者殆以此歟𨿽然孟修之爲學豈徒然而已哉去其昏則必湛然如雪之潔而不污濯其垢則必皦然如雪之白而不變砥其操以厲其行持其志以飬其气如是則所學者益篤所得者益宻所造詣者益深而於景行先哲者庶亦可企而及矣若徒騖其外而不察其內徇其名而不究其實致其逺而不由其近此則非孟修之志而亦非予之所以望於孟修者也孟修尙歸而求之俟予他日謁告南還造暎雪之齋相與援琴賦詩發猗蘭白雪之操吾知孟修之所以起予者又非今日之比矣姑書此以俟

永思堂記

先大夫諭徳司訓臨江郡庠時有杜士賔者嘗從防而學焉其爲人英邁頴敏善記誦爲經義有法則每屬筆伸紙輙先就未嘗有窘束艱澁之狀時郡守王敬仲方以興學爲己任每見士賔必加奨勸先大夫於諸生中少許可獨異目視士賔蓋將進之於成徳達材之地而期之以逺大也居無何士賔遘疾竟賫志以歿聞者莫不嗟悼之方士賔歿時未有子顧其兄士昻曰吾婦已娠幸而有子善撫育之俾克成人以繼吾之志𨿽死且無憾矣士賔卒後果生子觀自孩提爲成童敏慧過人其鄕裏族姻莫不慶士賔有後而謂觀必能繼士賔之志也比弱冠觀以士昻之命復入郡庠爲博士弟子員業春秋奮然以科第自期今天子卽位之明年攺元永樂其秋觀以第四人魁薦鄕闈明年上春官登乙榜授山東濟陽縣教諭觀恆以不得識其父爲終身之憾賴其母辛勤鞠育底於成立以爲見其母猶見其父之存也故凢可以報其母者無所不盡其情𨿽以山東去鄕裏之逺而念母之心拳拳不寘乃極力迎致以飬焉已而母沒觀悲不自勝茍可以致力於襄事者又靡不盡其誠敬毎與人言輙嗚咽流涕旣傷其父之早世又念其母之不見悵悵焉貿貿焉若欲求之而不可得者此永思之不忘所以托於名堂以自見也嗚呼人莫不有親也獨觀不幸而未識其父當其時𨿽賴母以生而其成與否有未可必觀乃能刻苦自奮卒由庠序發身登名薦書無負於乃父之所望且又得祿爲母飬以壽考終自他人觀之若可以無憾矣而觀猶日夜悲念其親愈久而情愈切愈逺而思愈深非純孝篤至者能若是哉𨿽然觀以方壯之年彊於問學由是而益致其力益廣其思立身揚名以顯其親則所以爲孝者不旣大矣乎觀間以其情相告復丐予一言遂書此爲記且以致期望之意云

墨林淸玩記

天下之物可玩者非一若金玉綺繡之珍聲音采色之羙凡有以悅心志娛耳目者皆是也然而好之以爲玩小者致怨大者賈禍甚者至於滅身此無他淸濁之玩異焉若夫天下至淸之物可賞可玩決不致於招怨賈禍使人終身玩之不厭而得其樂者其惟翰墨之事乎友人蕭公伯辰宦防四方防三十年澹然無所嗜好平生篤志於翰墨圖書公退之暇輙操觚染翰賦詩酌酒以樂其樂未嘗汲汲汨汨而有所不足焉今年夏公以報政來京師間求當時士大夫名公能書者輯爲一卷題之曰墨林淸玩屬予言以識之嗟乎天下之物可玩者多矣所謂金玉綺繡聲音采色之屬皆眾人所酷好以爲玩之至羙而至貴者也公不同眾人之所欲而獨嗜好於翰墨非惟嗜而好之又能因是以怡情飬性而得其所以爲樂者誠可謂極天下之淸而無害極天下之玩而無厭者矣𨿽然人之所好要不可沒溺以防夫一偏之癖凡世之可玩而經於目者付之一賞而足矣古之士所以不免於撫心嘔血復壁走舸之譏者蓋以此耳若公有民社之寄出而臨民施政以盡其職入而周旋於文墨以樂其志視彼之汨沒終身而不悟者霄壤不侔矣卷中所書若翰林侍講曽棨子啟翰林修譔沈度民則中書舍人許翰鳴鶴朱寅孔暘沈粲民望朱暉庭暉前浮梁丞陳登思孝皆擅名於一時有不俟予言者故特書公之志有足尙者以識夫嵗月俟公他日歸休林下與賔客故人酣歌賦詠時展而玩之以想夫當時人物之盛與夫平生交逰之羙豈不重停雲之思而有無窮之感者乎

村樂記

新淦之官洲黃氏爲山谷先生之後自雙並來居於淦者蓋若干世矣予防鄕校時嘗識伯原父又嘗識其子公器父子一門衣冠於於雅有風致甫旣歿公器克振其家表表鄕閭間以隠爲髙因所居號曰村樂屬姻家趙君公復來徵文爲記予嘗一至官洲見公器之居四面皆平村迥野衍沃夷曠山逺而秀川涵而淸園池巷徑杳宻靜幽竹樹陰翳泉石疏滌菱荷蘭芷鬱鬱紛紛魚鳥鳬鷖防泳翔集農耕婦織宻邇而相聞樵歌野唱朝呼而暮應風防出於林端棹謳發於戶外與夫雲霞霧靄之相滋寒暑晦明之變化四時景物之奇可喜可愛可賞可玩可歌可詠者無一不出乎履舄之下宜乎公器撫之而得其樂樂之而久且不厭也𨿽然人知公器居村之樂而不知公器之居於家者有父子兄弟之和以樂於其身有詩書琴瑟之羙以樂於其心有觴詠倡酬之適以樂其性情熈熈然陶陶然蓋無不得者然猶未也至若時和嵗登年谷丰阜公器與其村之人幅巾褐衣婆娑嬉逰含哺鼓腹和康衢之謠誦日出日入之歌黃雞白酒相勸相酬抃舞於靑天白日之下此其樂果何從而得哉是蓋天之所錫聖上之所賜而太平千載之盛福也惜予不得與公器樂之幸他日來歸結屋滄洲之上共尋村中之樂與公器爲鄰吾知村中之樂又將推以與予夫豈黃氏所得而專哉姑書此爲記置於壁間以俟

一樂堂記

余氏故江右令族其先自饒陽徙成都至成徳以武功授六品官因家北京城東門之左嘗辟地構堂一楹不雕繪不丹漆惟置圖書尊爼其中以爲燕休之樂永樂己丑春餘扈蹕來北京賜第禁城東宻邇余氏其仲子信一日奉父命來徴堂名予告之曰子之親年方彊壯而未耆耋子之昆弟聨芳競爽而相友悌非孟軻氏所謂一樂者乎請以是名之信謝曰先生旣不鄙夷而賜之名敢祈一言以爲斯堂之記庶以昭示將來而傳之永久則余氏世世受惠庸有旣哉予乃告之曰天下之物可樂者非一而皆可以力致之是故珠璣金玉之貴可樂也山海出焉錦繡寶貨之產可樂也商賈通焉輿馬居室服食子女之羙可樂也富人有焉至若天下太平四方無鬭爭金革之聲一門之內二親康彊壽考未艾朱顏鶴髮煇映於一堂之上昆弟輯睦鴈行後先佳時吉日服萊氏之衣誦華蕚之章防甘定省之不違乖爭淩暴之不作和气滿堂熈然如春怡怡焉愉愉焉有不知人世之樂可以代此者是豈偶然之故防蓋有得於天而非人力勉彊可以幸而致也樂出於天而得於已又能昭其所以樂者以傳諸後則余氏父子之賢不徒能樂其樂於今日又將使後之人慕其賢而知其所以樂夫天者然也於乎人孰無父母無兄弟也而百嵗之內其盛衰欣戚死生存亾可感者何限豈能皆如所願必其俱存而無故者哉余氏世篤慶烈父作子述克濟其羙獲於天者旣厚則所以垂裕於後昆者詎有涯哉姑以是復於成徳遂書以爲記

梅雪齋記

淦之下防三十里有謝氏劉氏何氏皆名族文雅俊爽之士彬彬輩出而辱交於予者先後相望予至北京之明年有何氏名淮潤者自齊魯而來旣相見揖而請曰吾家世居莒洲洲之上幽閒夷曠多佳山水嘗構一齋置圗書琴冊其中左右環植以梅四時之間惟雪最宜而心又酷好之因以梅雪顏其齋之楣敢丐一言爲之記且以自朂焉予惟物之植於天地間莫非春陽以喣之雨露以濡之風霜以収斂之故其萌而爲旉枿發而爲英華結而爲果實皆足以悅人心目而致人之好尙也獨梅之於羣卉中又若有異者焉是故不榮於春不實於秋不凋瘁於冬而淸姿勁質適有類乎雅操之士則其可好又宜不在於眾人而在於士君子也淮潤以梅雪名齋可謂好之得其宜者矣予想夫隆冬沍寒萬木摧折黃雲在空宻雪交下天宇無塵上下一色齋居晃然益淸而潔梅粲粲而始花香霏霏而在樹回孤根於厚地與六出而爭奇淮潤焚香靜坐歌白雪之章操猗蘭之曲神淸气和萬慮俱息抑不知梅之爲雪雪之爲梅而我之爲梅爲雪也𨿽然君子之有取於物者豈徒然而已哉若淵明之於菊周子之於蓮六逸之於竹廣平之於梅皆以其有堅貞孤直之操可以比徳以進於道非徒嗜好之而已也淮潤勵志修行不撓於物欲不污於塵濁景慕先哲以成其徳以進於道庶防無愧於梅雪而無忝於是齋之名矣淮潤勉之尙有以復我哉

防泉書捨記

廖氏爲章貢望族其居之邑曰興國鄕曰衣錦在宋時有諱某者爲大學生後登顯仕洎歸老於家捐私財剏防泉書捨聚宗族鄕黨之子弟而訓之雨雪之朝燈火之夕弦誦之聲洋洋乎盈耳厥後嗣續益蕃以盛衣冠爼豆之習詩書仁義之澤藹如也而其中葉尢攻於郭景純蔡季通之學累世相承顯於江右陰陽家皆師宗之至均卿復以其術見知於朝得膺靈臺之任永樂八年予以扈從畱寓北京而辱與均卿以鄕故相往還間請於予曰均卿上世所建書捨未有記丐一言以記之餘謂自三皇五帝以降載之方冊若經史諸子天文地理醫藥卜筮稗官小說之類名𨿽不同而總謂之書然而經以載道史以記事至於百家之書人亦莫不資之以爲用焉予嘗觀夫古人藏書之多至於汗牛充棟則凡於此又豈有一之不備哉然或有束而不觀以來新若手未觸之譏者亦比比有焉是可嘆也今廖氏書捨所積之富固未可量而其涵泳聖涯嚅嚌道味以昭前聞而淑後者亦必有所在若其能博渉地理陰陽之書超取名位以克大其家聲斯可謂盛矣視世之儒者尋常摘句占畢竟日至於終其身不得一命者誠有間哉此書捨所以久存而不壊也均卿尙朂之是爲記

深州八景記

深故兾州之域七國爲趙地秦置郡二爲上谷鉅鹿漢爲饒陽縣復攺置博陵郡隋始置深州取州西故深池爲名唐天寶初攺深爲饒陽郡已復爲州後又以其州徙居陸澤五代因之宋熈寧間復徙靜安卽今之州治是也永樂八年友人蕭公伯辰來理其州州之地卑下四面皆繚以深池毎雨潦驟至輙汗漫泛溢至入州壊公宇蕩毀民捨彌旬月弗解民甚患之而前守皆因循未有能計慮爲久安之謀者公始至乃徧歷其州相地之宜以圖之於是去州可三十里曰吳莊廣袤爽塏周逥翕聚宜爲州以居民且道裏甚近便於遷徙而不勞也遂進諸父老而謀之眾皆大悅公卽日疏聞於朝以永樂十年七月十又六日告其州之人而遷焉凡州之防事廨宇以及夫子之學宮與夫山川社稷之壇壝皆公所經畫纎毫之費不以干於民由是政協人和咸適厥居官無煩劇之慮民無勞苦之思公乃得以其暇日與其僚友賔客登臨寄眺於山水之間因取其景之勝者有八而名之曰吳莊新市博陵舊治束鹿晴嵐淩消暮靄滹沱春漲蕪蔞夕照房淵飛燕衡水歸鴻遂相與倡和而詠歌焉間爲予道其事且命爲之記予謂山水泉石之勝燕賞防觀之羙非幽人逸士不足以專之茍一爲爵祿所縻非其志有所不暇則其迹之有所不能及而又勢之有不得爲者也獨予居北京數年以來幸從屬車之後巡歷郊甸徘徊登覽仰居庸西山之髙俯桑幹易水之深訪黃金之臺弔涿鹿之野其厭飫於山水之奇勝古人之陳迹亦可謂榮且幸矣若公之蒞於是州其職業異於予官守異於予而乃能遐觀物外攬奇摭秀攄幽發粹結藻思於煙霞吐奇葩於云漢浩乎無窮超焉自得顧其所遇又有過於予者豈非栁子所謂理達事成而得夫髙明防息之道者歟𨿽然後有聞公之風欲繼其迹以追夫勝逰之羙則非有公之志歟公之所以及夫民者固未易遽至也因公請記其八景並述公爲治之槪與其遷州之大略俾來者有所考徴而斯文之幸或因是亦得以貽諸久逺也

貞節堂記

吾鄕之金灘山水淸麗林木秀茂良田沃壤逺近櫛比環金灘而居者無慮數十姓其族有劉氏溫氏相與皆世婣溫自宋元以來衣冠相承子孫之盛蓋彬彬焉近時有允恭甫尢豪邁磊落著聲鄕閭允恭有子一人曰同海今鄕貢進士彥登之先人也同海之配龍孺人年十七來歸事舅姑極於孝敬允恭甫旣沒而同海亦相繼以逝維時彥登防十嵗其弟彥博才五嵗孺人守節自誓間關劬瘁躬紡績以給其家勤勤焉教其子底於成立於是孺人益臻於康彊而年且六十矣彥登作堂以奉毋名之曰貞節所以昭母之志而崇孝飬也縉紳大夫旣爲詩以歌詠之以予鄕人復來徵言爲記於乎節義之在人天爵之至貴者也然保而勿失士君子尢或難之況欲責之於婦人女子哉今觀孺人所守自嫠居以至於今三十有餘年矣始終之際未嘗有毫髮虧玷非志於貞節者能之乎易曰恆其徳貞吉傳曰臨大節而不可奪夫貞則處變而不失乎正節則守志而不二其操斯皆女婦所難能者而孺人赫赫乎如秋霜烈日之不可犯皎皎乎如冰壺玉鑑之無玷誠無愧於爲人婦爲人母者之道矣𨿽然孺人之貞節豈惟著之於家推而達之於鄕黨州閭使凡爲女婦者咸取則於斯風俗其有不厚者哉予深嘉孺人志操之羙而又喜孺人有賢子爲之顯揚故不辭而記之俾昭示將來且以俟他日觀民風者有所采取焉

省庵記

永樂辛丑夏四月予始識廬陵彭敷哲於京師其爲人髙邁絕俗有气節不肯翕翕然相附倚與世浮沈通經學古充充乎其有得而沛乎其應之無窮也予甚敬畏焉以爲若敷哲者誠無愧於儒者之道矣一日來請曰僕不佞無過人之長竊嘗景慕先哲思日反躬自省以期於寡過乃取省字掲諸室間而名之曰省庵蓋將以自朂而進於道焉先生幸賜一言以相其志予聞而嘆曰至矣哉子之所以名其庵也是可無一言以爲告哉惜予不足以知之不足以言之也𨿽然予嘗聞之在易之震曰君子以恐懼修省在書之無逸曰嚴恭寅畏在詩之抑曰尙不愧於屋漏古之君子未有捨此而爲學而所以致省於其身者亦未有出於此數者之外也今夫人之生也自屋漏以至於戶庭之外自一身以及乎萬事之眾何一而非天命之所在茍一念之不省則人僞將雜之一息之不省則私欲將間之若是則天之所以命我者其能保而勿失哉是故君子之於其心也靜而未發則省以存之動而將萌則省以察之檢之於平居幽獨之際而謹之於日用常行之間所以正心修身而盡人道者在此所以克己復禮而存天理者在此所以裁成輔相防天地而贊化育者亦在於此然則君子自修之要其有大於省者乎今敷哲以文學發身師表郡學篤志厲行務勤修省然猶以爲未足而兢兢焉栗栗焉不敢少自暇逸思欲致其力以造乎髙明廣逺之域其賢於人也逺矣予忝職禁林日俛焉弗逮方且切切焉以求內省之弗疚視敷哲之力於自治寧不重有所警乎因以是告於敷哲且書以爲省庵記

寛所記

廬陵宋仲寛以才薦仕爲淮安滿浦壩官嘗築一室於公署之偏而題之曰寛所間來京師屬侍讀李君時勉來請文爲記夫寛者猛之對也爲政之道貴於寛猛得宜然太寛則必至於縱太猛則必至於殘苛二者固常相濟而後設施舉措皆不失其當焉今仲寛專以寛爲務無乃失於一偏乎仲寛之意予有以知之矣蓋其職實司官府漕運以曁商賈舟船之役而國家建都北京淮安爲水道之衝凡四方舟楫往來綿亙聨絡逺近相望而其役者皆淮甸之民夙夜勤勞以供所事茍非寛以撫之則未免渉於驅廹束縛而不得其情矣又安能使其人樂於趨事而不至於怨咨哉仲寛之居此優防暇裕不煩不亟承上馭下無稽緩之責有疏通之利民不知勞而事易以集者非得之於寛乎昔人有閉戶自責蒲鞭示辱者皆爲政之寛者以取效也豈必在於猛乎惜夫仲寛位秩卑下獨未得大用於時以展其政事之才耳𨿽然仲寛報政天官行將登於顯融以有民社之托其於爲治之道他日尙有足徵焉

臥雪圖記

予外弟袁孟卓嘗命善畫者寫袁安臥雪圖裝潢成捲持以求予記按史安字劭公少甚貧其居洛陽嘗值天大雪洛陽令訪之安閉門僵臥不出令爲除雪入戶見之安曰今大雪人多凍餒豈宜千人耶令賢之舉孝亷歷官至河南尹遷司空復攺司徒其後四世皆居三公夫安以防潔介特之操受知於令卒防薦辟爲漢名臣顯榮盛大延於數世天下後世莫不景仰而企慕之況其後裔之賢寧不有所感發而興起者乎孟卓讀書勵學安貧樂道希古人之髙節慕先世之流風乃以其意著之於圖復求予言以自朂則其志趣之超異操守之嚴潔所以期致於髙逺而不肯以凡近自居者於此可見矣𨿽然善學人不以其迹以其心則今之圖者乃其迹耳若以心而言則𨿽炎風酷日常若六花之飄積而干謁之私未嘗少萌於方寸此其志豈不與安爲一哉孟軻氏有云人惟有不爲也而後可以有爲觀孟卓之所志如此則其他日所造詣者又烏可量乎詩曰無念爾祖聿修厥徳又曰髙山仰止景行行止孟卓其尙朂之將見徵書賁門躡靑雲而登要津者有日矣姑書此以俟

樂善堂記

人之所樂眾矣都富貴者樂輿馬服禦之羙處閒曠者樂煙霞泉石之秀居賈販者樂珍寶奇玩貨財之盛是皆常人之同情其所寓𨿽異爲樂一也若夫脫然於物欲之私而知善之可樂者豈不爲君子之所嘉羙歟蓋彼之所樂惟娛心志悅耳目欲以取適於一時此之所樂必從容於禮法周旋乎道義欲以貽謀於永久然取適於一時者毎易貽謀於永久者恆難宜乎善之樂者鮮焉鄕友蕭子良世居邑之花坑其地幽曠而廻合環左右泉石淸麗樹林秀宻云嵐蒼翠捲舒朝夕耕有良田可以収稻秫種有嘉圃可以取蔬茹畜有牛羊雞犬可以給賔親故自其祖父以來恆以農爲業而惇實務善尢爲鄕閭所稱道洪武中子良始以材諝出仕於時初授陜之蘭縣大使繼授廣東之象江鎭巡檢所至稱其職今年夏秩滿上京師屢過予道故舊間復請記其所謂樂善堂者予辭不獲因告之曰天下之道二善與惡而已矣善者天命所賦之本然惡者物欲所生之邪穢也是以人之常性莫不有善而無惡其情莫不好善而惡惡但爲气稟所拘物欲所蔽而所謂天命之本然者有不得而著矣君子知其然必加以克治之功兢兢焉勤勤焉日求造夫至善之域而後天理可復私欲可勝心廣體胖無毫髮之累表裏澄徹無纎芥之系周旋俯仰之間出入起居之際優防暇裕無往而不得此其樂果何如哉世之人汨沒於卑污茍賤之中旣不知善之當修又焉能知善之可好而樂之於乎此子良之志爲可嘉也𨿽然子良以是名堂將惡夫世之人所樂而故異之耶抑將因其名而履其實耶子良曰予非惡彼之樂而逺之是有命焉不可幸而致也予之志懼夫日用事爲之際或一言之戾乎道一事之乖其宜則人欲日滋天理日消而所謂善者或防乎息矣且昔人有云爲善最樂故掲之楣間以示規蓋將徇名以求實非惡乎世人之所樂而異之也予聞君子與人爲善子良之意善矣遂書以爲記

金川八景記

吾家去金溪僅半捨許溪之上室居鱗次良疇沃壤星羅棊布水光映帶瑩若澄練岡巒回抱風景淸淑余自幼時慕金溪之勝與張君子儀爲防年友子儀齒少長於余而聰明博達抱負奇气洪武庚午以明經舉進士於鄕得典教莆田後復教授成都旣而以外艱去官家居優防因得以窮幽閱勝乃目其所居爲八景屬善畫者繪爲圖士夫皆詠歌之今年服除上吏部因過余徵言以弁首簡觀其二石壁立秀隠雲霄俯瞰下流如削蒼玉則雙簡朝天也三石連峙錯落斷續絕頂倚空圎若華星則三臺貫日也長出特立枝榦屈鐵緑陰下覆六月無暑則孤松擎蓋也修竹猗猗森若玉立天風時至音響鏘然則千篁戛玉也四山逶迆澗壑盤紆長林深池景物幽麗則螺峯舊隱也老樹千章淩厲霜雪繁陰四布仰不見天則喬木淸陰也逺近諸山空翠晻靄旌旗飛翻萬馬並馳則羣峯聳翠也二水橫前勢若玉玦波光乍澄膏停黛滀則雙溪環碧也八者旣備金溪之勝盡之於戱天壤之內山水林壑之羙可好者何限然必遭遇其人而後可以傳述無窮不然亦徒爲風雨閒曠之鄕而已有若金川八景之勝自有天地以來固自若也茍不遇子儀而品題之亦將韜奇祕異於數千載之下尙得以見稱於世而爲騷人墨客之所取哉然則金溪亦得所遇而可傳於後矣俟子儀他日宦成致政余亦卸事南還尙得同防溪上周覽八景之勝與賔客故人酣歌嘆詠以樂夫太平之盛斯時也當與子儀一賦之是爲記

金文靖集卷八

欽定四庫全書

金文靖集卷九

明金防孜撰

碑銘

明故榮祿大夫後軍都督府同知陳公贈奉天靖難推誠宣力武臣特進榮祿大夫右柱國追封涇國公謚襄敏神道碑銘

公諱亨字某姓陳氏鳯陽壽州人生而奇偉有大志元季爲揚州萬戶時太祖髙皇帝龍興濠梁嵗丁酉遂仗筞叩軍門上謁髙皇帝奇之選爲鐵甲長從大將常公徵泰州破張士誠軍獲乘馬而還戊戌冬從車駕攻婺州防其月城防陣先登有銀器金幣之賜由是以驍勇聞遂從定淛東諸郡洎徵安慶大平髙郵皆效勞績壬寅春天兵攻陳友諒於鄱陽公以功擢鐵甲百戶癸卯再舉師次湖口公言於主帥曰陳氏兵多土人熟於水道今方秋湖水尙盛中多灘磧或爲所誘則我舟膠淺難可以逞莫若募其土人潛遣小舟察其淺深險易量勢而進斯可濟也主帥用其言以聞如其計遂大敗陳友諒兵甲辰實授天筞衛管軍百戶隨大將定江北諸郡縣吳元年以平淛西取蘇州功陞昆山衛千戶階武徳將軍繼從丞相徐公北定中原取東昌公副指揮常某守之值元兵數萬猝至城下眾倉皇失措公曰敵眾甚銳利在速戰難與爭鋒當以計破之於是堅壁不與戰越二日公先以兵數百誘之敵見人寡悉力來攻公與常率大軍奮擊且出奇兵邀之敵遂敗追奔至棠邑僵屍載路獲人馬輜重無算公亦身被十數創已而徐公復選公攻元都克之追元兵出塞而還遂從定幽燕諸城未下者洪武己酉調守大同攻王保保魏伯章俱有功已又徵和林應州天城白登甲寅破詹童軍生禽僞官劉平章乙卯擢燕山左衛指揮僉事是後屢徵迆北遼陽破滅營帳綏輯降附威聲逺著戊辰冬以公守禦邊陲久效勞績特陞驃騎將軍北平行都司都指揮使追封其二代公感上知遇益以邊務爲任功烈之茂一時邊將罕與爲儷嵗戊寅陞後軍都督僉事仍掌行都司事己卯太宗文皇帝舉兵淸內難至大寧得公召見軍門賜坐親酌巵酒勞之問以安社稷計公奏對稱防乃曰天以卿授吾其遂成吾志於是命公爲五軍總兵官南進至鄭村埧首與敵遇卽摧敗之從攻廣昌蔚州大同諸郡無不克防庚辰夏四月戰白溝河下濟南茂建奇筞敵聞公名不戰自退勑書褒諭陞都督同知未防公嬰疾在營文皇憂念不置晝遣中使絡繹往問夜則就營察視安否醫藥飲食皆出上賜疾篤命還北京文皇尋亦旋師親幸其第臨問者二公獨以用賢厚賞爲勸文皇嘉納之遂以其年十月七日卒於正寢訃聞悼慟不勝遣官諭祭者七喪葬之費悉出內帑以年月日北京宛平縣某鄕之原文皇旣登大寶錄序前勞定議贈公奉天靖難推誠宣力武臣特進榮祿大夫右柱國追封涇國公謚襄敏公之曽大父諱萬大父諱福父諱參皆贈涇國公曽祖妣【闕】氏祖妣張氏母秦氏妻韓氏皆贈涇國夫人公享年六十有九子男三人忠府軍衛指揮使先卒次恭今後軍都督府都督鎭守鳯陽次懋今太保寧陽侯佩徵西將軍印總兵鎭守寧夏孫男【闕】人紀羽林衛指揮使昭【闕】勲衛餘皆幼孫女【闕】人長應城伯孫某次太宗妃次幼在室曽孫男【闕】人狀稱公爲將四十年未嘗殺一無辜妄取一財色他將或多以殺戮爲功橫取子女玉帛公輙語之曰好生惡死人人所同奚忍彼之命爲己功耶父子夫婦人倫至重又奚忍獨人之父鰥人之夫而掩有其妻子耶於是聞公言而化者甚眾嗚呼若公者其仿古良將肯多讓哉宜其歷事二聖生都髙爵沒受大封澤流後益顯而盛則天之報施於公者可謂厚矣太保公以公之神道未有刻詞乃以公事行命其子勲衛昭來請銘遂爲之銘曰烈烈陳公虎臣之傑昔事太祖佐興皇業從徵四方如霆如雷無敵不破無堅不摧洎任邊閫勞勤益至綏輯降附宣昭徳意威馳沙漠風塵肅淸勲在盟府忠著朝廷繼事太宗內難是靖宣力效謀屢戰屢勝大功垂成公疾弗支公進讜言忠誠不衰宸衷興悼遽失名將九原追錫實天所相煌煌寵命侈昭崇封翼翼涇國列爵上公名顯於躬慶流後嗣錫圭儋爵惟公有子惟國有臣爲國楨幹本公之仁公仁何以不妄殺戮不事俘虜不寶金玉斯實公仁格彼穹旻昭玆錫類以大厥聞峩峩丰碑用揚勲徳與國始終永世無極

追封夏國武毅公祠堂之碑

永樂十二年夏五月丁酉奉天翊運推誠宣力武臣特進榮祿大夫柱國後軍都督府右都督鎭逺侯顧公薨於貴州時年八十有五秋八月訃聞京師天子輟視朝遣行人李鑑往祭之詔定謚議追封夏國公謚武毅明年春二月公之子勇孫興祖自貴州入謝興祖祗承恩命襲封鎭逺侯爵旣而泣告於予曰先祖久鎭西陲義行信孚邊人嘗願立生祠天子可之今不幸傾逝將樹碑於祠以著先烈請爲文刻之以昭示後世余弗獲辭遂敍次其平生功業如左公諱成字景昭其先湘潭人祖父皆善武藝嘗往來江淮間因寓江都遂家焉曾祖百四祖千二父萬一三世皆追封鎭逺侯其配皆追封夫人公以至順庚午十二月十六日生於江都之笟籬灣自幼機警異常兒旣長渉獵書史姿貎魁偉有膂力善習水騎射嘗泛舟北遊元都夜有盜十數持刄抵其舟眾皆駭愕失措公獨率六人擊走之元季羣雄並起張士誠僣號泰州公知其無足爲聞太祖髙皇帝自和州渡江克太平諸郡行陣整肅所至市不易肆公自揚州歸附從元帥至鎭江公與勇士十二人奮戰直抵城下無敢當其鋒者防日暮守將集眾執縛至江上已戮十一人公奮起蹴執刃者僕之以身轉至水次適遇橜舟者投以斧公得斧絕其縛乃溯江而上遇舟師桑院判因語眾曰鎭江無戰士可破也眾從之攻其城克之靑軍據揚州公以母故請往說之使降旣至主帥置酒議不協將公公覺之獨托更衣去微服出城載母馳歸其從者皆被臠矣已而從中山武寧王徐公攻常州寧國江陰克之敗陳友諒兵於龍灣每戰皆有俘獲甲辰從徵武昌擒僞漢主理授鳯翔衛百戶乙已從開平忠武王取襄陽克泰州畱守興化丙午攻浙西破舊館取湖州進圍僞吳張士誠於姑蘓吳元年秋九月下之公最有功陞金吾衛副千戶嘗扈車駕自汴梁還禦舟膠淺篙師集力不得發公卽解衣入水以背負舟大呼舟隨脫以行卽日授堅城衛指揮僉事其攻信陽唐州所俘婦女以百計悉訪其親還之自平蜀之後調貴州衛嵗丙辰蠻人作亂公率兵連嵗攻破甕揑洛邦紅邊乖西等寨斬獲無算降土酋王萬全賊首龍小思走死蠻人自是聞公名皆心膽震掉目公爲顧老虎辛酉從頴侯傳友徳徵雲南眀年克普定諸蠻之地皆平太祖皇帝遣中使馳賜衣金帶陞普定衛指揮使自甲子至辛未凡八年數受命討阿黒螺螄尾灑龍山諸蠻賊悉破斬之壬申夏五月入朝宴賞甚厚陞鎭國將軍貴州都指揮同知未防復徵諸蠻有功丙子陞驃騎將軍右軍都督府都督僉事冬十一月承制充總兵官佩徵南將軍印五開諸洞蠻獠之弗順者連戰勦捕之殺獲殆盡其輸誠歸欵者輙撫綏之蠻人帖服丁丑還京師己卯皇上提兵肅淸內難所至皆望風欵附公知天命所在自眞定挺身來歸遂承命守北京竭誠盡力晝夜不怠凢備禦攻戰莫不有法庚辰陞後軍都督府同知辛巳陞右都督壬午夏六月內難旣平秋九月論功行賞公列侯封食祿千五百石加賜白金防幣頒錫誥命鐵劵仍以其孫興祖襲普定衛指揮使冬十月公出鎭貴州初公還京師蠻人謂公弗復至時相聚出沒剽掠邊衛弗能禁比公再至有被拘者公縱遣之俾諭諸酋以復來之意未防皆相率來見公撫輯之且宣布朝廷威徳邊人遂安戊子夏六月上念公久處於外特驛召還京賞勞有加秋八月復回貴州時蠻冦背叛公遣其子貴州衛指揮同知勇領兵勦絕之其後累徵諸酋爲冦者擒殺賊首苖普亮王忠楊再智等送京師甲午夏四月還軍貴州公在軍中得疾有命遣醫士陳汝正往治之五月疾加劇遂終於鎭夫人彭氏子男八人長統任普定衛指揮使先卒次銑次銓次銳並卒於難次勇今爲貴州衛指揮同知次亮次三勝保先卒次源女七人徳瑛徳瑜徳善徳柔徳琬徳貞俱適顯官孫男七人曰再興曰興祖襲爵鎭逺矦曰旺興曰長壽曰福壽曰普忠曰普得曽孫二人重興永興猶子瞻爲蜀府儀賔公性雄勇有膽略能料勝制敵出師攻戰必獲萬全𨿽驍勇彊冦莫敢攖其鋒者蠻夷懾服邊人用康此其功徳彰彰較著有不可掩禮曰有功徳於民則祀之則在公宜有祠廟以享祀於無窮古者廟必有麗牲之石以載烈志勲昭示萬世是宜敍公之盛烈且爲詩刻之俾嵗時薦獻於祠下者歌祀公其詞曰天眷皇明肇造區夏羣雄虎吞蹀血四野於穆大祖顯命在躬壯士如雲歘其承風公時銳然奮其膂力仗劍來歸橫行八極東徵西討剗銳摧堅捐軀賈勇莫之或先羣雄旣殄萬方底平錫公爵祿光被恩榮爰托腹心委以重鎭用緝蠻人俾安俾順大祖賔天內難旣作皇上提兵將除巨惡公知天命率先效義乃畀城守托爲心膂晝夜備禦運籌決謀聖皇南徵後顧無憂姦凶旣剪宗祖載安論功錫賞防命攸頒貂蟬玉帶侯國是封榮及先世光耀顯融公遄受命往鎭西鄙摧彊撫順疆埸攸理西人畏公公善用兵不威而懾不令而行靖逺綏邊有功赫赫匪惟有功而又有徳西人懷公何以報之蘭馨在登享祀無期

贈驃騎將軍中軍都督府僉事李公墓碑銘

仁宗皇帝蒞阼之初誕布恩典凡在廷文武羣臣久勞於國者皆進以祿秩賜之誥命且封贈其祖父母父母並妻如制所以勵臣子以忠而勸天下以孝者也維時湖廣都指揮使李英獲陞驃騎將軍中軍都督府都督僉事其大父秉臣父通亦俱贈驃騎將軍中軍都督府都督僉事祖妣劉氏妣張氏及其配髙氏皆封贈夫人英念其父嘗以勞力立功先朝所以致今日之顯貴者其來有自乃具狀其功實來請銘立碑墓隧以爲後來不朽之托予旣諾之遂按狀而序之曰公諱通姓李氏其先濟南武定州人世業農以長厚聞於鄕公自幼驍勇不羣知書通大義稍長奮然有立志出入裏閈未嘗爲儕輩屈耆老見者皆壯之年二十來歸太祖髙皇帝籍行伍屢從大將軍收山東諸郡遂得長十夫旣又從徵應昌徵西蜀徵和林徵大石崖捕納克楚鼐爾布哈等陞長五十夫未防連出塞捕敵至諾延鄂諾河黒松林之地而還及太宗皇帝舉兵靖難首從諸將扈駕克薊州遵化宻云諸處陞百戶經從援永平克大寧勝敵於鄭村埧陞副千戶已又從徵廣昌蔚州至大同疾作乃以英領其職英時年二十餘公解所佩刀授之曰此正建立功名之秋汝能奮力以繼吾志吾卽死無憾矣逾數月遂終於大興縣之蓬萊坊實公寓所也生元至正丁亥月日享年五十有四其配卽夫人張氏子男三人長卽英公歿後由正千戶陞指揮同知轉指揮使以從徵北敵由都指揮僉事陞都指揮使特恩進都督僉事次【闕】次【闕】孫男六人女五人以年月日葬望京鄕徳勝闗之東原公爲人卓犖奇偉不事生業居家孝事二親友愛其兄弟結交重然諾輕財尙義好濟人之急及居戎行益以忠義自勵遇戰陣奮軀賈勇未嘗有怯志始終勤勞逾三十年未嘗齟齬不得意使天假之年以待聖天子論功報賞之日則公爵位所至其可量耶𨿽然公𨿽未獲盡展其能而有子如英者克紹前烈奮忠竭勞以佐成靖難之勲累加顯秩歷躋督府而公卒膺寵贈光賁泉壤是則天之所以報施於公者豈偶然哉是宜銘以貽於其後銘曰於惟李氏徳善繇先譬彼木水厥有夲源惟公世家實夲東土奮起卽戎來歸太祖北伐南徵作長百夫屢斮殘敵荷戈長驅逮我太宗舉義靖難公奮厥勇千夫之冠烈若熊羆駕馭雲風胡止中道以遏其逢卓哉令子踵繼前武時維鷹揚受知帝所至於仁宗篤念舊勞督府追榮用錫顯褒峩峩東原惟公所藏松栢桓桓雨露所降惟公不朽載此銘文尙貽後人其慶永存

故都禦史兼詹事府詹事致仕向公神道碑銘

故都禦史兼詹事府詹事致仕向公旣歿之逾年其子可觀自家匍匐走六千里至京師旣入謝卽衰絰踵門泣告予曰先人旣葬而墓隧之碑未立大懼無以爲不朽圗惟閣下之哀之而賜一言則不肖孤兄弟沒齒不敢防予辱與君逰幸同鄕又同官於朝誼不容辭則許而諾之乃取其鄕人包彥孝所爲狀序而銘之曰公諱寶字克忠姓向氏別號疏庵其先河南之開封人宋僕射文簡公之十五世孫也文簡四世孫蔚嘗扈蹕從宋髙宗南渡子水性仕孝宗累官大中大夫封魏國公贈少師魏國生任煜官朝奉大夫朝奉生公道爲臨川縣丞娶進賢許氏遂以朝奉其邑潤安因家焉自是爲進賢人祖云翔父允恭公貴皆贈資善大夫都察院右都禦史兼詹事府詹事祖妣張氏母熊氏皆贈夫人公資性頴異五嵗能誦孝經七嵗通四書章句過目不防稍長肄業邑庠教諭丁之翰授以書經甚見器重嘗從友人假通鑑綱目七日卽遣還之間舉以問答之如響洪武甲子科舉復行遂以書經薦於鄕明年登進士第觀政於都督府丙寅授庫部試員外郎丁卯實授職方員外郎階奉議大夫壬申丁外艱明年詔起復仍前職丁丑秋滿陞通政使以不善奏對力辭攺應天府尹階嘉議大夫戊寅坐事謫廣西蒼梧甲申太宗文皇帝入正大統復公前職己丑以譴逮獄憲防庚寅冬左遷兩淮都轉運塩判官未防復頌系南京乙未春宥復前職命督運糧餉並總督淮安諸郡漕運材木甲辰秋八月仁宗皇帝卽位驛召還朝上方欲擢用公適交趾缺按察使吏部首以公爲奏上未許之遂以爲都察院左僉都禦史翊日入謝陞右都禦史階資善大夫未防復命兼詹事府詹事特賜楮幣羊酒公𨿽屢見挫折而志於有爲到官不數日卽條陳八事以進其一曰錄用勲舊二曰設置諌官三曰選舉賢材四曰簡練將帥五曰貴重有司六曰考覈吏員七曰監生資格八曰流通鈔法其言皆懇切有裨於時政者上命次第行之今上皇帝卽位之初以南京都察院缺人特命公往蒞焉宣徳戊申夏秩滿入覲公時以嬰疾艱於拜跽上念其老特賜勑令致仕歸其鄕然自是疾益加劇遂以八月四日卒於南京之官舍訃聞上悼嘆之特遣使賜祭命官給舟還其喪復命有司治祠墳以其年十二月丁酉潤安九世祖朝奉公之塋公生元至正丙午六月九日至是享年六十有三娶羅氏封夫人子男五長劉孫早卒次可觀可防可靚可寛女四長適陳子寧次適吳叔榮余在室孫男一以復女二嗚呼公爲人淸介公方歷事四朝逾四十年初居庫部職方時公牘日累千百次第剖析無所停滯眾皆推其勤愼及爲京尹豈弟防明興學育才恆加督勵撫善摧惡彊暴悚懾公庭肅淸終日不聞鞭箠民皆感服及居憲臺振舉紀綱以徳濟威嚴而不苛士論多之屢遭黜斥辭气浩然未嘗少屈所至輙開館延士觴詠賦詩未嘗以夷險易志故其防厲端確之行終始如一日性至孝嘗以祿不逮親爲歉時祭忌日悲泣如初防奉繼母不違其志撫諸弟友愛切至處鄕裏恂恂自下交友朋恭謹謙抑久而益防平居言不及貨財不茍取與防食水飲自處泊如其學博究經史百氏爲文章有理致詩雅健可愛有疏庵日槀若干捲學者稱之爲疏庵先生云銘曰猗歟向氏文簡之裔魏國繼之益顯其世逮於朝奉實南昌公紹厥緒閥閱煌煌公年弱冠名薦南宮祗事列聖太祖太宗洎於仁考歷躋顯融敭踐中外有聲沨沨公在官守執勤秉恭寛恵愛人防於痯恫公有言責勵其淸忠不撓不激雅度雍容公志之防操履之堅夷險一致隨遇而安公老致仕始終克全公歿有榮無憾九原士論所歸如公有防匪公之能惟徳之比匪惟有徳而又有子圗其不朽屬銘太史最行琢詞揭石墓道後千百年其永有耀贈奉直大夫兵部職方貟外郎周府君墓碑銘

聖朝重褒嘉之典在廷羣臣治職優最者秩滿獲承恩命貴顯其親士生斯世可謂幸矣然其間父子同居朝著膺褒典者殆不多見惟兵部職方貟外郎周君岐鳯曁其子翰林編修敍一時先後均受誥勑玉璽龍章寵賁三世存沒增輝士論榮之是𨿽其父子才賢之致必其先人厚徳之積也不然何遭遇之盛若此哉已而岐鳯君以其先君子贈奉直大夫兵部職方貟外郎彬彬府君墓碑爲請且曰國家定制五品以上得立碑先君子幸蒙恩追贈秩列大夫於立碑爲稱將求文二通一置諸祠堂以屬今少傅東裏楊公一植諸墓道以屬予幸不靳而賜之言君防念其親思彰顯之者至矣予曷敢辭謹按狀而敍次之彬彬諱觀字子賔鄕人尊稱之曰彬彬其先唐長慶中自廬陵烏東遷今吉水泥田髙祖應龍在宋以文學顯名曽伯祖京孫仕直寶謨閣曽祖嶽咸淳進士祖厚父元瑞領元統鄕舉彬彬幼以父命後其伯父鰲溪書院山長聞孫少侍鰲溪防學宦所業成值元末兵起未及試用嘗避亂山谷季父有立喪殯殮無具眾將棄之獨仰天慟哭穴地以負土成墳然後去從父中立避地防村父子相繼死於疫無所歸眾畏疫不敢往卽日馳赴葬之卒無恙事鰲溪極謹其嬰疾憂形顏色夙夜侍湯藥無少怠及卒哀毀逾禮鄕黨以孝稱之中遇時平家產蕩析未復一不以有無介意惟延師教子孜孜弗倦客至焚香防茗談論古今泊如也間約同志遨逰湖海以適其趣嘗在廣以數千緡貸廣州之貧民防水寨兵作亂焚掠無遺他日不能償同侶假聲勢榜笞其民逋索負甚急彬彬止之曰玆行命也諸君幸思之毋爾爲也同侶不聽彬彬曰吾寧忍此耶悉取其劵焚之未防同侶果有暴死逆旅中者廣南有驛舍相傳有怪物居之至者輙死彬彬不信止宿其間獨無恙已而詢昔有商人殞於非命瘞垣下者乃収其遺骸攺葬之怪遂息行旅安寢焉洪武中岐鳯司訓桐城奉迎就飬逾年以疾終配李氏同裏谷平名族事姑相攸孝敬無違禮先彬彬廿有四年卒今贈宜人初李宜人其鄕小西湖洪武丁丑九月十三日合葬於今周嶺沙山之原丙向子男四長卽岐鳯仕歷中外幾四十年次梧鳯翔鳯李宜人出也其季儀鳯劉氏出少命育於其從弟子霖孫男五長勉次卽敍今陞侍讀次崇顯宣女四予子麒廬州府學訓導彭塤李能恂郭迪鑑其婿也曽孫男十女八嗚呼予觀彬彬之徳憫人之難寧甘貧棄劵不忍責償仁也喪亂奔竄之中不避艱險克襄季父事義也盡心所後生事死哀孝也不畏疫而殮瘞骨肉之親不信邪而息積年之怪勇也秉此四徳加之以寛裕恬退之心則其所積可知矣夫有徳者必有後彬彬生𨿽嗇其所蘊不見諸設施旣有子有孫顯融光大如此卒之其身沒被褒寵垂光後裔天之報施有徳豈不可徵哉是宜樹碑墓道昭示無窮焉銘曰天有明徴食報惟徳皇有嘉錫褒顯在績匪績之崇繄徳之隆逮其子孫被乎厥躬猗歟彬彬蓄徳未用其徳伊何仁義孝勇他人不足已則有餘時方競進我獨閒居其心休休其徳碩碩不忮不求泊焉安適維躬不有維天寔親綿綿慶澤施厥後人顯允令子名剔朝著忠勤旣殫茂績亦庶皇降寵命紫誥褒揚龍章玉璽煜乎輝煌職方之榮大夫之貴恩覃防漠光照來裔峩峩周嶺沙山之原鬱鬱松楸翳彼丘墳紀徳有碑穹崇赫奕髙風千載過者必式

周氏祖塋碑

周氏居吉之吉水以族望於江鄕曰泥田裏其先蓋自廬陵烏東徙也始徙之祖四承事諱某號沂濵其配爲葉氏夫人俱泥田裏二塋相去不三百步子孫之眾不啻千億以世計之凡廿有四矣皆是祖之所自出也何其盛哉豈非其積徳之厚不在其身在其後人耶則爲其後人者於厥祖之徳當何如而致念於二塋之封壤又當何如而盡培防之誠興敬恭之心哉予聞其先歷五代宋元供祀有田圑拜有禮元季兵燹遂廢不講後人昧厥所自者乃有作室於沂濱墓前有竊於葉夫人墓中其賢者𨿽知其非痛憤之而力不能止也因循旣久毀削日甚宣徳紀元來其裔孫宗坦叔昭仲升士逵輩家居者倡族人白其故於郡邑旣不可攺時簡功敍寔聮官禁掖又相與言之朝始克復其舊宗坦謂斯舉之不易能懼來者之或難諭事白之日與予道契闊外卽以祖塋碑文見屬予嘉其意諾之不敢辭焉惟人之有祖猶水木之有源本也水無源則流竭木無本則枝瘁人防祖則世衰一理勢之自然耳是故江河之大其發源深焉松柏之茂其培根固焉名門世族之家顯盛相承其祖徳厚焉無間知愚賢不肖所共悉也而乃有不能然者則失其本心膠於物誘可知矣烏足道哉周族居泥田逾六百年衣冠詩禮代不乏人國朝數十年間赫然著稱中外予耳目之所逮者難以枚舉𨿽其祖宗徳澤悠逺亦其後之人克紹述以綿延之也則祖塋之復固其分內事安得而不畱意哉予旣嘉之而尢有感焉昔召伯治政有遺愛於民以嘗息於甘棠之下人不忍伐詩人歌之曰蔽芾甘棠勿剪勿伐召伯所茇又曰勿剪勿敗召伯所憩甚言思慕之切而不忍傷也夫以賢臣過化之地人思其徳艸木微物尙不忍加害況祖宗體魄所藏吾身所自出徳澤所垂裕者而忍毀滅之乎此賢子孫思木本水源之義而欲培濬其世業慶澤者所宜防然有動於中而正其失也然則今日宗坦曁諸族人之致念厥祖至矣自玆以往一抔之壤一拱把之材環於二塋者凜焉敬恭培防惟恐傷之俾封域益髙宰木益茂吾見周宗之盛繼繼繩繩𨿽百世可也後之人尙其戒之念之宗坦旣沒之明年時簡功敍復以斯文爲請遂累書之俾歸刻諸石並系之詩曰有周之居泥田名宗簮紱輝蟬聨祖塋二封峙穹然

唐宋迄今六百年誰其毀者昧本源匡復賴爾後多賢積仁累行開必先繼志述事期無愆山川形勝麗且偏重封艸樹郁防芊斯文照耀瓊瑤鐫來者敬恭毋忽旃孫子綿綿百世傳

贈奉議大夫刑部郎中郭公尙禮墓碑銘

洪熈攺元之初朝廷推恩羣臣封贈其祖父母父母如制於是刑部郎中郭君鼎貞蒙恩贈其父尙禮爲奉議大夫刑部福建淸吏司郎中母朱氏爲宜人鼎貞將樹碑於公墓來謁文刻石憶予嘗表公之阡蓋已二十年今鼎貞圗昭寵命於無窮也故不得以復出辭乃序而爲銘公諱如字尙禮姓郭氏唐汾陽忠武王二十五世孫六世祖朝散大夫諱彌約始由吉水徙淦之東梅五世祖諱份中進士第官終嶽州四世祖諱防通直郎平海節度推官曽祖諱聖輿賀州司戶祖諱龍元初中童科免舉父諱季端博雅有文以隠徳終母楊氏忠襄公五世孫公資質秀整修眉廣顙臞然玉潔方弱齡父母俱亾依於外氏稍長就室劉氏元季兵興挈家避地洪都皇明混一區宇將歸尋桑梓而故廬悉燬於兵復往依所親曽公得之已而嘆曰人皆有祖宗吾豈可僕僕鼾睡他人榻而遂防所本哉刻日歸東梅葺祠宇修墳墓収聚宗族拯防鄰里急困乏撫孤惸興廢舉墜惟日汲汲久之先廬故壤咸復於舊始得宴休山林延師教子以斥去塵慮因辟一齋環植以梅置圗史其中扁之曰梅雪朋遊來過輙與觴詠從容其樂裕如也晚年以二子恆貞益貞相繼卒恆悒悒懷抱間一日過子壻廬陵周宗文家得疾舁歸不移時遂卒時洪武乙亥十一月十有九日也享春秋七十有八以某年某月某日葬裏稠陂先塋之次初娶劉氏女一人壻卽宗文繼室朱氏生一男卽象字鼎貞由冑監中永樂辛夘京闈貢士授刑部主事秩滿陞郎中女一人適士人李惟瞻又繼廖氏子男二人卽恆貞益貞孫男八人曰羙曰持曰迪曰得曰儀曰道曰【闕】曰【闕】孫女三人曽孫男【闕】人於乎公爲人性行質直不喜諛侫家居終日肅然無嘩處鄕裏中扃坦夷是非無所偏徇人有不直不詣有司恆取決於公徐出一言咸帖帖感服公薦歷艱虞念先世以詩書起家至老尢不防學於方歿時無一語及他事惟懇懇囑其子務學無忝前人卒之鼎貞以經術致身顯融而公亦獲膺寵贈光賁泉壌是則天之所以報施於公者可徴不誣矣爲之銘曰於惟郭氏徳善由先肇彼汾陽其來源源徧於江右冑孔蕃逮至朝散厥聲有聞由吉徙淦實開慶門惟公其後卓爾不羣遭時澒洞蒙犯風塵東西流寓備嘗苦辛事定來歸爰撫桑梓汛掃煨燼乃構堂戺治修墳墓潔嚴享祀収聚族姻拯防困匱田廬園池咸復於始乃訓於子率厲鄕裏乃築齋居列置圗史朋從盍簮觴詠燕嬉臻玆眉壽克享多祉超焉乘化曽何系累翼翼令子是述是繼學古入官滋歷年嵗祗蒙恩典追榮先世公被褒錫登以秩位五品之崇大夫之貴琢石刻詞式表幽隧雲山蒼蒼江水彌彌瞻思無窮永告來裔

綏徳衛指揮閻子能墓碑銘

綏徳衛指揮僉事閻公子能旣卒之三十年其子陜西都指揮俊懼公平生所累勞伐或久而弗彰則無以昭示後世乃以寧夏儒學教授張所爲事行遣一介走京師求予銘將刻石墓道以圗不朽惟閻氏世家宿州之靈壁代有隠徳至公父貴始以文學顯於元累官知許州事母夫人李氏公生有奇質材力絕人許州嘗奇之曰是子必將以武功大吾門太祖髙皇帝龍飛淮甸公在義兵行陣間從渡江取采石太平攻溧水破陳也先營克升潤公皆與有勞勩遣從防政趙某防宣歙時僞漢陳友諒以舟師襲龍灣公進言於趙曰敵今猝至其鋒不可當宜乘其登岸未半擊之可潰也趙如其言敵果敗從下淮北諸郡追奔李左車奪其乘馬積功授豹韜衛百戶洪武元年大將軍北伐詔選將士之勇銳者其麾下公與焉元都平從定大原迆北畱守金州坐累謫戍河州公砥節礪操不以夷險介意未幾以逐防平西畨功復職岷州衛繼攺慶陽徵慶州徵伊瑪河捕敵帥納克楚鼐爾布哈等公皆與調選所向身先士卒無不克防時朝廷防念舊勞將士遂超擢公明威將軍綏徳衛指揮僉事尋請老以俊代職初公謫戍時俊生未期嵗乃以寄育於其友胡靑不相聞者二十餘年靑後爲錦衣衛百戶俊亦不知閻出也至是靑聞其請老來京卽以俊畀公公感激悲喜且具其情聞於上召見占對稱防遂嗣僉事之職時論榮之公生元至正辛巳月日以建文庚辰二月己夘卒享春秋六十權厝於綏徳郡北之西山永樂癸夘攺葬米脂縣明黃寨之原公凡五娶張氏李氏王氏遊氏陳氏子男三人長卽俊李出次儀王出次佐防出女一人壻某孫男七人理瓉琳瑾璪瑛玘於戱公以世家之冑爲開國舊人間闗行伍感防風雲勲業著於當代威恵洽於藩鄙功成身退考終於家可謂不負其平生矣而後嗣之賢益大而顯俊今累官至都指揮歷事三朝出鎭邊城屢徵漠北擒捕彊敵焯著偉績薦膺賚錫其功業所就尢未易涯涘豈非公餘慶之積乎予與俊最故文字之托不可以辭並系之詩曰閻氏之先肇家靈壁華聞垂延代有隠徳施於許州實開前休以文學顯厥聲彌流繼文者武與公克奮從龍云興際玆昌運南徵北伐率先戎行屹若貔虎時維鷹揚屢守邊郡遏亂禦侮箙矢櫜弓優防遲暮功成身退嗣子是承宣力積勞益顯其名公慶悠久公靈如在委祉垂休其來未艾明黃之阡有穹者碑百爾孫子視此銘詩

重修寶臺觀碑【系銘】

距贑東七里許山秀而峻水淸而迅居民列闤闠而處者如躔次如棊布如喬林森立如霧滃而云矗信古防福地也五季之亂邑民病於癘禱祠無所驗有天臺氏以邑之汶山至徳觀丘眞人之徒曰曹僑年鐘居厚者能以其術役鬼物濟人人遂迎而致之以祛所病眾旣康食不忍去二師朝夕則相與卽贑江之濆鎭市之中背陰而面陽建道院以居之宋治平三年始克迄工名之曰寶臺觀於時講道有堂藏經有閣祝禧有殿幽禜有壇於凢門廡寢室庖湢井竈靡不備具元末燬於兵於是向之勝迹鞠爲茂艸已天朝洪武初道士謝蘭石與其徒謝瀛洲慨前規之零落乃相與披荊棘剪蕪萊畚瓦礫除椔經工庀財圗復其舊嵗己未正殿及前經樓成辛酉山門成辛未東經堂成癸酉法輪寶藏成己亥前殿左右廡眞官祠偕成積二十餘年而規模大起幾復其舊矣旣而蘭石瀛洲相繼淪逝完羙之任乃諉之丹霞氏焉丹霞瀛洲髙弟子也蓋能委心力捐貲財裒施金以建功徳勤勤焉防三十年而前後崇眞之殿通明之閣丹霞之洞天淸虛之壇法靖朝陽之軒云饌之廚鼓鐘之懸延賔集眞之所始克就緒其時同志之士若劉道常陳元綱張理劉仲江皆能經營贊理殫力竭慮以相其成於是寶臺之偉觀巋然一新非復昔時可比矣旣落成郡守建陽張珂將爲琢石立碑以圗不朽乃命丹霞具興繼顚末來請文於予予嘗考之圗志江右山水名天下古防居江右上防際閩廣之交扶輿磅礡之气或凝而爲層岡融而爲洪流散而爲人物其奇絕怪古郁積而不得盡泄者又往往爲靈異窟宅若寶臺者其天作地藏又所以名江右而最勝以爲有道者泄耶觀之蘭石瀛洲之精勤至道丹霞之葆嗇沖虛所以增重門而爲山水之光者蓋可見矣傳曰地因人而勝其斯之謂歟丹霞邑之梅林人字淸虛姓桂氏貎淸而行潔神閒而志完自少知讀儒書及寓迹道流又盡得其師之學曩嵗嘗被徴纂修永樂大典及今再領祠事登玉錄之壇式能光闡宗風敷贊妙以不墜其教吁信可謂賢也已余旣次第其事而序之俾觀者有所考徴復爲之銘以遺其後之人銘曰牛斗之墟參井東控甌際越地鎭雄虎頭峭防金芙蓉錦屏十二連崆峒章貢之水貫當中勢狹江漢俱朝宗寶臺福地淸淑鐘天設地藏神所宮越從五季司禍凶毒流痛結民命窮汶山異人參化工祛逐鬼物麾蒼龍拯墊汛熇揚淸風師席攸止民景從琳宮瑤宇禋祀崇誰其燬之元祚終皇明典祀嚴寅恭規模壯觀夙昔同披椔畚礫芟蒿蓬蘭石髙士瀛洲翁丹霞紹述志愈攻堂構弗負勤垣墉載丹載艧金碧重樓觀突兀摩靑空仙軺星槎南北衝掲防秉慮來憧憧農工臺背髫齡童晨鐘暮鼓粢盛豊它山翠琰新琢礱螭首蟠結趺窿丕示功載昭和衷萬年香火皇化隆刻文有光齊景鐘凡厥來裔希宗

徑山南石和尙塔銘

蘓之徑山寺和尙有曰伯瑩號南石者示寂之三年其徒孫妙門述其行爲狀求銘塔石和尙昆山人李姓生七嵗不茹葷白其父母求出家遂因僧顯無外入邑之雙江紹隆寺從僧志興逰年十八乃受具戒肆力於其學凡諸師無常也故遇名僧輒師之若松江南襌海防蘭江濋公通宗熙怡皆從之授業故能深於律義而領乎道要籍籍有聲於叢林間初海防見而甚愛之盡以所學相授熙怡得之喜曰吾徒有若人吾道不寂寞矣卽以爲侍司尋升記室未防諸山舉以居郡之普門時瑞巖僧恕中由京師還至吳和尙卽親炙之相與講求居數嵗升於靈巖已而慨念其師旣歿且無繼之者乃還紹隆興廢舉墜凡佛殿僧捨廊廡廬庫悉大而新之又思紹隆創基永懷僧鐵牛也而永懷久廢懼後世莫知所自來遂白於有司請更紹隆爲永懷其惇本崇原類如此靈谷僧隨庵名重一時非其人弗接聞和尙名卽招之與之分門說法蘇之萬壽寺主席難其人以禮致之旣至其徒從之者常百數十人皆一時之名流也而謝歸雙冮居於北山之後永樂初元朝廷纂修永樂大典和尙亦被召與其事旣歸杭之徑山舉掌僧錄司事徑山𨿽杭之名剎然嵗久室宇多至摧圯和尙咸修而葺之乃慨然嘆曰吾病且老其可以復任事乎卽日謝事退居於寂照祖塔之左已而又還北山松院一日語其徒曰速促裝吾將逺行矣其徒疑有他適詰旦乃無疾而逝蓋永樂十六年九月二十一日也年七十四爲僧六十七其平生博通禪學然於楞嚴圎覺二經尢爲研精毎授徒輙曰學道當以二經爲指南求之壇那之施及輟已資以圎覺略防楞嚴要解鋟梓以傳四方又集宋元以來諸名僧行實法語作續集傳燈錄行於世尢通於儒書故當時名公若國子司業孫公大雅太子少師姚公廣孝皆嘗與之逰和尙爲人性資慈厚持已儉約衣麻食蔬凡有所得悉以營建槖無餘貲所處泊如也於乎其學則勤而心無求其道旣行而志弗滿其行旣峻而修弗怠非有得於襌學者能之乎遂爲之銘曰夙悟祕義由質之羙道存則師無間彼此旣博且勤厥進弗已黙契微宻有譽日起乃覺其徒羣昏斯啟來從如歸水趨曷止載闡法言用廣於世形則旣寂有垂儀軌爰作銘詩貽厥終始

防寧伯李公墓志銘

推誠宣力武臣特進榮祿大夫柱國防寧伯李英以所述先考防寧伯之官封事迹一通泣拜請余爲銘以志其墓余辭再三不獲則爲按狀而序之曰公諱南哥姓李氏其先世居西夏后有居西寧者遂占籍爲西寧人祖諱梅的古考諱管吉祿皆追封防寧伯母公氏贈夫人公姿貎丰偉性質直自幼志气超卓爲鄕人所推比長頗習武事畨族部落皆信愛之我太祖髙皇帝旣定中原薄海內外皆稱臣奉貢公逺處西徼獨能識察天命率所部來歸特授西寧衛管軍土官所鎭撫其後西寧建衛置官府公屢效勞力招徠西納諸族先後來朝者不可勝計旣又奉命建罕東安定曲先三衛令嵗入馬三千餘匹至今號金牌馬云已而千戶析者孫構逆謀禍延於眾公獨被防無擾復陞衛鎭撫階武徳將軍且給公符驗但有以無理相加者許馳驛來奏及西納族指揮板麻領直答兒千戶領眞奔協比爲惡不守禮度太祖髙皇帝命公禽二人以獻特陞指揮僉事階懷逺將軍重加賚賜其後公老退休於家遂以子英代其職英克承公教盡心朝廷屢從太宗皇帝出徵北敵累勞陞陜西行都司都指揮僉事今上皇帝蒞阼之初復右軍左都督公兩膺封秩皆如其子又以英封由都督進封防寧伯然公𨿽耆齡其心拳拳不防朝廷時英奉朝詣京師公匍匐萬里備良馬方物來貢上嘉其誠優賜銀幣卽遣其西還比至家數月而卒時宣徳五年正月十四日也享春秋九十有三上爲感悼特遣中使諭祭且命官司營葬事以某年某月某日西寧之巴州山公娶王氏贈夫人子男二人長英次雄錦衣衛千戶女三人長適指揮班貴次適汪福次贅壻薛某孫男三人長文陜西行都指揮使次武次防孫女三人爲之銘曰侃侃李公夙秉忠義來歸太祖累效勞勩至於太宗益勤弗替旣昌厥家以畀其子子有祿位寔公所致公享其福恩寵薦至冠纓峩峩照耀鄕裏壽考令終無憾生死公去日逺九原難起最事以銘屬於太史巴州之原公藏於此奕世有聞尙告來裔

故通政使司古通政黃公墓志銘

士之生也嘗負四方之志而其仕也或局於才器滯於職守有能乘一傳蒞一方者鮮矣其能屢出使萬里之外宣上威徳震動遐裔俾爵位顯於朝名聲昭於時而事業垂於其後者蓋又鮮焉於今則吾於通政黃公見之當太宗皇帝時天下寧一徳化覃敷薄海內外悉臣悉妾特詔簡廷臣才職之優者奉使外畨公時以給事在選寔往西域諸國計程防數萬里積十餘嵗凡三往返所以宣徳意振國威致夷貊欵服朝貢相望當時稱出使之賢者必曰黃公已而以效勞故優逸於家者久之宣徳紀元初交阯蠻夷叛逆遣大將致討兵連不休天子惻然閔生靈重困乃擇人特往撫諭大臣以爲言於是擢公通政副禮部侍郎李琦等持節往宥之旣至而兵解矣公遂諭以皇上所以閔念元元之意蠻夷知感遂因公等奉表詣闕謝罪朝廷方事經略曲加寛貸且欲大用公而公竟以疾弗起嗚呼惜哉公洪武丙子領鄕薦卒業冑監授閩之沙縣教諭秩滿陞禮科給事中遷通政其爲人徳器渾厚直諒有爲好學之心惟日孜孜爲教官篤於程課論討不倦生徒多所造就爲給事小心愼宻敷奏惟允僚宷咸推敬之出使所歷其政有闗於軍民者嘗數千餘言以聞士論服其忠直其與人交不爲厓異一任以誠輕財急義交逰有匱之傾槖周之不計家之有無人益以是賢之公諱驥字致逺世家廣西之全州曾祖諱耕云祖諱餘慶皆晦迹不仕父文煥任全州訓導公生洪武甲子月日歿以宣徳戊申八月二十八日享春秋五十有五娶髙氏元福建平章某之孫子男二人輗軏輗自家奔訃走京師將扶櫬歸葬於其鄕某山之原以公之友戶部尙書兼謹身殿太學士陳君伯髙所爲狀來請銘於戱公之才器學行旣卓卓如此而其出使之績所以宣布威徳播聞於時者又如此士之遭逢若公者蓋鮮矣方之史傳所稱奉使之賢復何多讓哉是宜銘無忝銘曰士之生世有志四方或限於守志鮮克償惟公奮起學優而仕名揚在廷惟天子使惟天子使寵以皇華宦轍所歷鯨海龍沙聲光之昭耀今垂後其身𨿽死其存不朽公志之卓公行之純刻銘志幽庶永厥聞

禮部郎中蕭公伯辰墓志銘

宣徳紀元春正月十日禮部祠祭郎中蕭公以疾卒於位朝之賢士大夫聞而往弔者累月不絕且相與致贈賻爲之殮殯又作爲詩歌以哀挽之靈輀南還其賢士大夫又引紼執奠送之於都門之外粵三月乙巳公防抵家初公之歿也其同寅主事陳鏞爲狀公官世行治將求立言君子爲之銘以垂不朽至是其孤守成守安泣以授予曰先君旣得日月願有述志諸幽敢請予謂公之行於銘無忝乃爲志其墓而銘之曰公姓蕭氏諱正字伯辰臨江之新淦人曽祖云可祖漢卿父希亮贈奉政大夫禮部祠祭司郎中母龍氏贈宜人公自少力學攻辭章慷慨有大志比長著聲州裏間洪武辛未鄕宿劉伯達等交薦公京師遂以賢良應辟旣至卽授以八品官賜之冠帶命辦工部事逾年選署虞部主事未防除貴州安莊衛知事又陞經歷其後以四川僉憲張麒舉赴吏部試公水利賦役轉輸數事陞知直泰州授奉訓大夫居數月以內艱去服闋攺知深州秩滿陞南京禮部祠祭司郎中授奉政大夫洪熙攺元之夏四月適一考賜誥命復職復職八閱月而卒享年六十有四始公在工部時朝議以大江多風濤舟楫往來或至傾覆命崇山侯李新總直淛西之民開銀墅東垻以通大江則可免風濤之艱公時領夫千人畫地計日令甚嚴然慮役者有勤怠無所勸懲遂計工約夫數期日爲地三尺工畢無問蚤莫卽令休息於是人爭先效力事旣易集役又不勞且更逭於罰責以是人知公長於政事及蒞安荘首贊衛帥飭邊防輯士卒時訓練使習於軍容號令又時時巡歷營中勸其生業教之種藝紡織以是人無不給者初白水山有堡多毒癘毎嵗守者染疾疫十七八醫莫能療而議者拘於舊制莫敢有所攺公建議曰白水卒千人皆有父母妻子今存者無防若不圗急遷無遺類矣況奉天子命蒞守玆土忍坐視其苦而不知防哉眾聞知偔然議遂定卽日防聞於朝命攺築其堡人甚徳之深爲州四面卑下毎嵗淋潦泛溢衝擊城垣壊公宇蕩毀民舍人甚病之公相地吳家荘髙廣可居且去州近便於遷徙乃以其狀達督府轉聞於朝議允之公大悅遂鳩工集遺材首治防事廨宇建學宮次第營山川社稷壇壝以及市井街巷莫不井然有條工成率其民遷之由是得免於患州傍近有狼傷人弗便出入公齋沐白於城隍詰旦狼斃民捨中又景明村蝗生日漸滋蔓公黙禱於神已乃見羣鳥聚啄之不逾時而盡稼無所傷眾皆謂公至誠所感去州若干裏有地束圏頭至李村毎嵗暴水爲患公常於農隙率耆老吏民等修土堤以捍禦之民賴以安及秩滿還京州人爭挽畱之擁馬首不得進乘夜取便道乃得去及去州人父老無慮數百輩詣闕乞畱公不允公旣居禮部以祠署職典神祀恆齋戒獨處未嘗敢自放有暇輙究考故實若郊社宗廟風雨山川及百神之祭其牲酒器幣之數升降俯仰之節皆有以識之至於諸司之政欲講而行者亦常預與公計之公未嘗恃此以傲人遇事之來從容酬應未嘗以急遽失措人莫不服公之量公器宇凝峻終日斂容端坐如對大賔至與人交際藹然和气𨿽久與處不變素性寛和家庭之間未嘗出惡聲居官務崇儉約淸心省事不喜言財利因以淸省自號所至喜濟人利物有嬰疾病患難死亾危急者輙周之無所吝閒居喜吟詠詩五七言簡澹可愛今遺槁無所次第皆公手筆也妻宋氏封宜人有淑徳子男四人守成守安守敍守亨予子壻方向學極爲公所愛女一人適張敬修孫男二人演淇孫女六人其葬揚名鄕峽源樓背山之原於乎予於公居同鄕自爲進士官京師始與公相識及予扈從北巡公以服闋聽選吏部眾推公老成俾偕扈從居數月以急缺守令遂選爲深州去京五百里而近嵗時朝覲賀謁幸時與公見見必畱數日乃去及後調南京防始疎去年冬予奔太夫人防過金陵幸一防防未久卽別別未兩月而公卒矣於乎其忍執筆而銘諸然予知公實深非予銘其何以盡交友之誼銘曰公昔負才蚤出而仕有聲冬官能以集事繼遷衛幕克贊於理士卒用康以革於獘深有善政屢興於利斃狼與蝗其迹尢異爰陟春官用典祀祭防淸儉約以翊於治方領命書追榮考妣謂可還歸賁於桑梓胡遽奄然乘化而逝惟初洎終無愧於位生順死安實天所畀匪天私公惟徳是視矧又多子以肖以類惟公未亾曷以名世銘以昭之尙永無替

故拙存先生曽公叔用墓志銘

公諱源字叔用晚號拙存姓曽氏其先夏後少康季子曲烈封於鄫春秋時曰巫仕魯去邑爲曽巫後若干世曰參孔門髙弟弟子卒後封郕國公漢末郕國之十四世孫據恥仕新莾徙家廬陵之吉陽唐中葉諱某徙吉水之上查唐末曰輝仕至銀靑光祿大夫國子祭酒上柱國又徙邑之睦陂又若干世曰載陽復徙邑之新陂宋至和中析邑之恩江鎭置永丰縣遂世爲永丰人載陽後若干世曰晞顏登景定進士第爲軍器少監歷監察禦史遷兵部侍郎江西安撫制置使攺湖南後以仲子徳裕仕元爲翰林學士推恩贈朝列大夫騎都尉武城郡伯寔公之曽祖也始自新陂徙今龍潭祖諱巽申初應茂材異等授樂安教諭歷撫贑二路教授進郊祀禮書及鹵簿圗拜大樂署丞陞應奉翰林文字同知制誥兼國史院編修號亦軒先生父如珤元末太學生授集賢院司直母周氏宜人有賢行以至正丙戌十一月十四日生公自幼頴悟甫數嵗讀書過目輙成誦年十餘遭時弗靖侍二親避兵惟挾書自隨鄰人有厭其夜讀者諷誦不輟自若也宜人歿寓所悲不自勝遂廬墓側國家平定海宇奉集賢君還故里家故鉅族兵燹之餘貲賄蕩盡公與兄洵弟潛力復舊業洪武初以多賦長萬石租公善於催科公私便之集賢君遂得徜徉山水間以樂其樂嵗甲寅以事闔室謫徙鐘離集賢君興兄洵弟潛皆歿公痛甚於防宜人時後以恩例獲歸其鄕卽日収三防歸葬之公旣歸以亂離日久恐子弟廢其世業延名師儒訓切之日復親督其課業夜分乃止如是者以爲常公性寛和與物無忤毎遇士農工賈卽隨其所業反復教導之不倦人咸敬服之又彊記問凡少時所讀諸書至老誦之益習尢深易數間言人禍福悉有奇驗嘗念兄弟早世無嗣以男棨主兄洵後撫弟潛二孤女若已出集賢君歿時庶弟潼尙在幼公教育婚娶如集賢君存日晚節深居罕所接見惟幅巾藜杖逍遙林壑間從賔客一二自娛永樂甲申棨狀元及第爲翰林修譔遷侍講陞侍讀學士累遣人迎養公不果來嵗庚子八月十九日竟以無疾卒先卒之十五日病暍服藥而差後復得微恙醫再以藥進公曰死生命也何以藥爲郤之明日晨起湯沐畢具衣冠坐中庭召諸子姓咸在從容語之曰吾年及中壽矣吾行不辱先人矣死不憾日中竟翛然坐逝享年七十有五配張氏新淦人臨江府學訓導東溟先生淑恭之女克相有道先公卒子男四人昌順早夭興卽棨也隆名棐亦先卒孫男四人稚秬【闕】曽孫男一人曰續孫女二人曽孫女四人皆適士族子其一尙在室公卒時棨以扈從畱北京聞訃痛絕復蘇將歸以某年某月某日葬公於某山之原以墓石未有刻乃狀其行泣請銘於予嗚呼公行應銘不可辭遂按狀序而銘之曰曽氏之興建邦於鄫去邑氏曽徙封有郕新莾搶攘乃遷廬陵歷唐銀靑及宋武城爲國之楨爲時之英以蟄以繩底於元貞亦軒曁兄翰林繼榮集賢載馨赫赫厥聲維公式承文獻攸徴克全於兵乃歸聖明弗替弗淩否極而亨惟義惟寧惟徳之行孝友天成家邦寔刑積善慶並令器攸生乃魁大廷乃揚鴻名寵渥薦膺祿飬其迎眷玆巖扄安此暮齡外榮弗矜聊以寓形行修道凝大化是乘佳城嶸嶸以綏厥靈昭玆云仍惟徳之程有如弗憑徴此刻銘

亡弟幼孝徴士墓志銘

幼孝諱長吾姓金氏予之季弟也其先由厚聚徙裏之洪坑復由洪坑徙今之培山曽祖徳明祖仲卿皆篤厚長者好施與鄕稱善人考守正以文學行誼師表鄕閭洪武中司訓臨江郡庠永樂壬辰春聖天子推恩贈奉直大夫右春坊右諭徳母陳氏贈宜人羅氏封太宜人幼孝以洪武十四年辛酉五月日生卒以永樂十七年己亥二月十七日享年三十有九配劉氏子男四人長輔伯次諒伯觀伯紹伯女二人俱適士族以卒之嵗月日葬石荘鄭坑從先大夫之兆幼孝旣歿輔伯等屢以墓文爲請毎一執筆輒爲之興思梗塞而不能言然嵗月逾邁恐終無以盡吾情者則於墓石之文又烏可以已耶乃敍而銘之曰幼孝爲人有气岸聰明俊偉卓犖不羈年九嵗先大夫棄背嘗從予講授早夜切切焉思務於學年十四五於論語大學諸書皆能究其指歸弱冠授徒鄕裏有餘暇卽手不釋卷由是博考性理之要益有所得家居篤於孝友事太宜人小心欵曲恆得其歡心事諸兄怡怡然極於友愛處族裏親婣俯仰酬酢有方有節交友朋重然諾賓客過從壺觴笑詠必盡歡乃已平生善筆札操觚染翰綽有思致詩五七言淸麗可愛性剛直不爲阿徇人有過輙面斥之不少貸遇事剖決是非必揆諸理道人皆服其公嘗以所居湫隘乃別構於裏之楓林洲自堂寢門廡以及土田畦圃耕種栽藝之務皆井井不紊方落成之逾年而幼孝遽得疾以卒嗚呼何天之不可知而命之不可必也如此夫昔洪武壬申予以邑大夫命備員學宮居數嵗忝以明經登進士第列官於朝其時悉以家事付幼孝理之永樂丙戌幼孝來省予京師聚處逾月卽別去己丑春予扈從北巡明年春二月復從車駕問罪遐方適幼孝自南來省予比其至而予已出塞數日矣是秋還自漠北始獲與幼孝相見再拜勞問悲喜交集幼孝念老母在堂卽欲告歸予彊畱之浹旬而後別是後七年之間予往返兩京凡數四屢約幼孝來防竟不可得嗚呼豈期一旦而遽至永訣耶方幼孝之遘疾也顏色揚揚如平時其兄幼學幼孚連命醫以藥進逾數日疾加劇幼孝呼家人具紙筆將告以後事眾皆驚曰是何言之繆也幼孝曰死生大事人所不免恐疾革不能言矣且言之而不死庸何傷遂力疾條十餘事付諸子其言切切焉以教子讀書力學爲先務且命長子麒曰汝至京見汝父爲我道意九原永訣不可復見矣吾諸子幼稚悉以相付他日倘至成立𨿽九泉之下亦不敢防言訖再拜與母別又再拜與親戚友朋別遂正襟端坐而逝聞者莫不爲之哀痛觀此則吾幼孝平生之所存者可得而識矣嗚呼予兄弟四人惟幼孝獨少幸托先世余防與先大夫教育不隕其世然自念宦防京師二十餘年違逺慈侍與骨肉疏隔夙夜悲惋以不得躬定省盡友於之歡遂平生所願然其間或四五年或七八年猶得與諸弟晤語序契闊若今幼孝之亾則亙古今窮天地不可以復見矣嗚呼極天下之痛有如兄弟者乎極天下之哀又有如兄弟者乎故吾於幼孝之亾言有盡而痛無窮淚有盡而哀無窮刻銘堅石庶以攄予之痛泄予之哀而慰幼孝於地下也銘曰嗚呼幼孝質羙而聰明壯負奇气奮發而精英是蓋將有爲以盡其平生胡天之酷使一旦而夭傾嗚呼幼孝生寄死歸自古而然命之短長又何足評觀子臨終其聲瑯瑯不懼不驚誠可謂達天之命而超邁乎常情嗚呼幼孝死不可以復生千嵗之後其存不朽尙有徴於斯銘

周君子霖墓志銘

子霖旣卒之廿一年其從子岐鳯懼君之湮沒而無傳遣其子敍持狀走京師來徴銘將以圗於不朽嗚呼予於子霖分𨿽朋友而誼猶骨肉慨念今昔尙忍執筆而銘諸𨿽然以予知子霖之深則銘之爲宜廼按狀而敍之曰子霖諱霖姓周氏爲吉水望族髙祖應龍曽祖嶽俱登宋進士第祖厚父維章居鄕以長者稱維章生九嵗不省所怙從學季兄有立復事伯兄鰲溪翁於宦元季兵亂避地新淦石洞之髙氏因家焉子霖生於髙氏自爲童子時嶄然不羣見者莫不以逺大器之及冠從印山伯网羅先生授詩經先生沒復從彥通曺先生任丘應祥宋先生學易春秋以家世業書遂從莘耘歐陽先生授尙書年廿余悉通五經之防有司聞其名召補邑庠博士弟子員大肆力於學同輩質疑問難者皆斂袵師事之略無傲睨矜之色嵗時月朔課試索筆一揮滔滔汨汨如江河之注未嘗有所窘束以故上官皆刮目待之而聲譽日起究其學之所至蓋駸駸乎入於閫奧矣子霖無他兄弟其父母慮其仕進重離憂之念也子霖亦思欲以安其親乃引身退居於家已而慨然慕子長之逰買舟抵章貢南逾五嶺浮廣海訪古名賢遺迹所至名山大川皆有品題其磊落倜儻之志英邁雄壯之气殆欲淩宇宙駕風雲飄飄乎而不可止也柰何命不可知壯逰未遂使吾子霖竟賫志以沒嗚呼痛哉子霖生庚子七月廿一日沒洪武壬申十一月日得年三十有三娶龍氏子霖初未有子以侄儀鳯爲嗣後有子一人曰韶鳯孫男一人曰宣孫女一人先是子霖之卒同旅具棺之於胥江官窰之獨樹下將圗返葬而山川遼邈嵗月遷邁卒莫能歸骨於鄕後乃從俗具衣冠招魂之今其墓在所居石洞西山之下從髙氏塋也子霖性和易事父母至孝與朋友交久而不衰爲人謀盡心竭力不求其報自幼至壯嗜學不倦尢好抄錄文字日積月累動盈篋笥而與人論辯亹亹不之嘗與予夜臥舉河圗洛書及洪範諸說以問余𨿽槪答之而子霖反覆論議出人意表余深嘆服焉嗚呼痛哉今已矣無與共論斯事矣尙忍執筆而爲之銘耶銘曰嗚呼子霖有學有文也之死不衰其气永存也畀於來世尙亦有聞也

宋惟學墓志銘

吾淦多大族而柘鄕宋氏其一也其先出自丹陽府君哲人之子詢仕爲袁州刺史因秩滿道經新淦至柘鄕見其山水秀麗遂家焉詢之後凡廿有一世是爲處士諱貴祥字惟學而徳昭之孫瑞可之子今進士常之祖考也處士幼孤賴母王氏鞠育教訓以底於成性謙謹和易力勤儉不事矯飭篤學好義惟恐弗逮閔窮濟匱施與不倦視婚姻死防有弗給者賙防之無少靳家庭之間藹然禮譲之風嘗買舟溯大江逾淮渉泗以至齊魯之鄕南渉衡湘抵隴蜀周曆名山大川攬奇摭秀超焉物表飄飄乎莫知所止也洪武中縣嘗以耆年舉遂一至京師面受太祖髙皇帝聖諭錫以宴勞遣歸人莫不榮之處士性至孝當元季考瑞可嘗逰荊楚間值兵興道梗竟客死於外處士夙夜哀感屢往求遺骨歸葬不可得由是抱終天之痛毎與人言輙嗚咽流涕不能禁聞者莫不爲之感激其生元元統丙子十月五日卒則洪武壬午七月八日享年六十有七配劉氏克相內治子男一曰廣聰敏彊學卓然爲後進矜式可謂不忝其家者女一適徳化令劉謐孫男三長卽常以易經登永樂戊戌進士第次道次儒俱秀茂有立孫女二曽孫男四曽孫女三以某年某月某日卜揚名鄕黃鐘之原於乎處士以布衣處鄕裏恂恂焉務於惇徳行善𨿽未克顯於其躬而流委祉及於子孫況又有若常者以科第發身行將向用於時所至蓋未可量也常以父命將爲處士立石墓上乃以太守蕭公伯辰所爲狀而求予爲銘予於處士鄕人也重以常之請故不可以辭遂爲之銘曰由家達鄕惟義與仁內蘊弗耀彌篤而淳惟篤惟淳以遺子孫尙其紹之其永有聞

袁處士墓志銘

袁處士旣之十有六年其子吉祥始具其事行來請銘掲諸墓上余與處士同裏閈且世有姻好銘豈容辭按狀處士諱辛字煥南姓袁氏爲漢司徒安之裔世居河洛間至南宋時有顗者仕爲雍州都督實安之十四世孫也顗之後九世曰滋爲唐吉州刺史終於官子孫遂依吉州而家焉又若干世曰致安者始徙居淦之沙坊世久族大以蕃衣冠相承曽祖邦用祖道俱有鄕行考以仁惇朴儉約號半村老人處士羙資容幼頴敏不凡讀書力學蚤有立志家居父子兄弟自爲師友其時以仁夫婦俱以髙年爲鄕裏所推處士朝夕侍膝下婉愉承顏得其歡心昆季之間友於彬彬庭無間言尢篤意教諸子處族裏以和待朋友以誠周窮防匱孜孜不怠初季父克己翁以才薦仕爲河間府司稅使處士不憚道途之逺輙從之攺臨安又從之及翁爲靖州宰而歿而公始來歸十餘年間翁之居仕途南北遷調而所以扶持之者處士之效勞爲多也居無何朝廷將營建北京詔取材木天下邑大夫檄賢豪以往處士首倡率千夫防渉山川冒犯風濤未嘗以勞苦介意柰何命不可知舟行至新淦之白馬灘而處士疾作逾數日加劇惟子吉祥侍左右處士命之曰吾疾殆弗起爾兄弟宜自卓立務盡孝友使家道惇睦以不忝於前人則吾目瞑矣言未旣而卒時永樂十四年丙申八月廿八日也享年五十有二以某年某月某日於裏之黃金江井山之原娶谷坪李氏子男五人長吉祥次吉榮吉華吉信吉瑞孫男十人孫女一人爲吾第三子堅伯之配銘曰爲鄕裏之善士作太平之良民𨿽未獲一命以行其志而究其平生所存亦足以垂裕於後人雲山蒼蒼江水湯湯我銘不朽永安斯藏

亡弟幼孚徴士墓志銘

永樂壬寅秋九月予以扈從北徵歸京師始聞幼孚以今年二月八日歿於家爲之號痛防絕念欲爲之銘以志諸墓毎一執筆輙潸然淚下而不能比幼學來復拳拳以爲言乃抆泣而敍之曰幼孚諱尊生後更名信而字幼孚其先居寶慶逺祖彥始來居新淦之厚聚宋建隆間始祖淸復徙居裏之洪坑歷若干世再徙今之培山曽祖諱徳明丕承世澤植篤厚之慶祖諱仲卿啟廸後垂寛裕之仁考贈奉直大夫右春坊諭徳諱守正師表鄕郡萃文行之羙母贈宜人陳氏封太宜人羅氏後先相佑勤勞內助鐘和順之徳幼孚在兄弟中尢爲父母所愛重方髫齓時頴異日發先君教以孝經論語不數過輙能背誦年十二三從先君讀書郡庠奮然有志於學先君教諸生甚嚴終日端坐講授不輟常命幼孚厠席諸生間諸生所講授有未通者或以質幼孚卽與之論辧講析未嘗違背經防先君教幼孚所習有程限暇卽教以作詩寫字至夜則命以一日所講授者通溫之詰旦悉令背誦泠泠焉如源泉之注未嘗有一字遺落先君甚爲之喜洪武己巳不幸先君捐館捨幼孚以不能卒業夙夜悲傷乃閉門自力於學探索諸經之窔奧究性命之理推道徳之懿充然若有所得者年二十餘授徒鄕裏循循有軌則其講論授受一遵先君之訓以導廸之人莫不恱服幼孚器宇溫粹寡言笑事親先意承順未嘗有怠傲之容處昆弟情誼篤至未嘗有不遜之色居家庭言溫气和未嘗有暴厲之聲接鄕黨恂恂然未嘗有矜肆之態其賦性公直防介不喜諛佞以取悅於人然言論之間無防微及人過失長短終嵗防息山林未嘗造城府以非理幹人寒暑晝夜恆手不釋卷尢善筆札喜吟詠毎出語淸麗可愛晚同幼學徙居紫山環左右植以松篁蒼翠蓊郁蔽虧天日風晨月夕防泳其間其樂蓋陶陶然嗚呼豈期一旦而幼孚竟死矣前年冬幼孚嘗省予北京以太夫人在堂卽取別南還值冰凍阻畱徳州相望千里爲之悵然旣而幼孚手封所作詩一編來寄展翫之餘益增慨想嗚呼豈知此爲永訣耶幼孚之寢疾也防半載飲食服藥如平時其將歿也屬幼學以後事且曰太夫人年髙今不幸至此不得終飬以盡吾爲子之職此平生深痛保衛扶持惟兄是賴耳復召諸子語之曰吾家世業儒素餘慶所及致有今日汝曹宜務學立身爲君子善人以無忝先世敬事大夫人如吾存日愛厚兄弟篤手足之親無虧損恩誼以爲父母鄕裏羞辱言訖瞑目而逝其生洪武丙辰九月廿九日至是享年四十有七娶郭氏子男五人長防伯次純伯瑉伯憲伯方伯女三人俱適士族孫男二人曰庭光庭霽以是年冬十二月葬裏之黎洞從先兆也嗚呼予兄弟四人次幼學次幼孚幼孝以永樂庚子春二月得暴疾而歿諸昆弟莫不爲之傷悼悲痛豈期一旦而幼孚亦奄致大故三載之間防吾二弟蒼天蒼天何痛如之嗚呼此吾於幼孚之銘所以重有所不忍也然不銘則又不足以盡予之情且又豈可使吾幼孚終無聞於後耶爲之銘曰質溫純性明敏內孝弟外謙謹篤問學力辭章言合則動允臧防有立不妄取分知足介自處樂嘉遁視考槃撫松竹保嵗寒天不仁奪之亟去莫追返幽穸孰昭之視我銘告爾後垂千齡

羅處士道暉墓志銘

處士諱昶字道暉姓羅氏其先由錢塘遷豫章唐末有諱崱者再遷廬陵之印岡四世孫議復遷吉水之桃林議之後六世有曰彥眞者生燠文始遷居裏之竹溪由是子姓蕃殖以科第文學而顯者後先相望燠文又七世而至伯通家益饒裕好讀書攻文詞學者稱爲通溪先生是爲處士之祖考通溪生與立瑰偉卓犖以鄕舉受順元路學正爵未顯而終是爲處士之先考也處士幼孤資質秀頴動止異常兒比長益肆力於學若安成劉先生云章淸江劉徴士仲修鄕先達周公仲源李公伯謙皆與之爲防年交暇日於廣坐中談論禮樂詩書以及古今政理治忽之迹歷歷如指諸掌人莫不傾服常念二親早防弗獲躬奉防甘毎遇嵗時祭掃奠薦則悲泣嗚咽不能止處家以和接族屬以恩無少長鹹得其歡心有再從子幼孤不能給賦役處士極力償其逋租者十餘年又有外氏子孤弱無所托處士育之如已子爲畢婚娶乃遣歸諸子始知學輙延名師儒爲之楷範退則諄諄然諭以義方之訓遂皆底於成立鄕先生歐陽伯周晚失所托盡力給之無少怠比歿復爲之經理防其有厄窮無告者必捐貲以濟之無所悋性切直不容人過有弗迪於善者輙靣責之不少置鄕人以田有肥磽租輕重無所別嘗訴之於郡郡以下處士理之徐爲區別無毫髮偏徇人莫不服其公嘗督役往它郡取財眾皆畏難相避匿處士慨然曰此王事也獨以身先之眾卽欣然趨事無一人敢差池者其後爲羣小所誣訐當謫戍遼陽處士躍然就之無難色居無何竟以疾弗起聞者莫不爲之悲悼時洪武丁夘六月十又八日也其生元至正壬午四月初七日享年四十有六以永樂乙未十二月廿九日與其配邊氏孺人合裏之幹塘坑子男四人長彛字同倫次曰載曰實曰直俱能世其家女二人曽希濓胡世熊其壻也孫男九人曽孫男二人處士之卒於遼陽以道逺弗卽就窀穸歷三十餘年彜與諸弟始克歸骨於其鄕以彜復懼處士之徳善或致久逺遂湮沒不傳乃以其宗人修撰汝敬所爲狀來請銘將歸而刻諸墓上予不能以辭也爲敍次其槪而銘之銘曰徳足以及人而志不售才足以濟時而命不偶始𨿽不能以智力而勝夫人終則獨能以福澤而遺其後於乎是爲處士道暉甫之墓尙永世而有燿

曽宗沂墓志銘

宗沂諱暉姓曽氏世居永丰之新陂曽祖維荃始徙居新淦之九原頭祖魯望父伯雍俱業儒母陳氏宗沂自少頴敏不羣好讀書於經史百家能通大義值兵燹後家業稍不振宗沂時方丱角卽奮然有立志由是家益饒裕或有嘆羨之者則曰居家致千金豈難事哉惟能如古人之建功立名流譽於無窮乃爲可貴耳曁長豪邁不羈慕司馬子長之爲人遂周逰四方徧歷名山大川值古人遺迹輙徘徊終日不忍去平生喜讀李白詩嘗夜泊舟采石風月淒淸江流無聲獨乘興翩然上蛾眉亭拂石危坐朗誦秋浦歌數過慨然曰安得如斯人者復與之遊乎聞者異之性至孝父歿盡禮殮事母尢小心敬謹供具防甘未嘗不得其歡心嵗時祭掃先塋非有故未嘗不親往嘗僑寓玊峽雅尙髙致暇日無事輙行吟水濵或擷芳擥秀或潄泉枕石或投竿取魚超超焉有自得之趣玉峽古鎭市凡四方賢士大夫往來於此者宗溯必館谷之遇困窮無所給者卽捐資濟之不少靳永樂己丑十二月二十日值遘疾危亟呼其子桓謂之曰我有母未及終飬汝宜盡心侍奉以終吾志不幸而有故尢當致力襄事使無遺憾吾瞑目矣言訖遂絕其生元至元己亥十二月廿日享春秋五十有一娶李氏子男一人卽桓也字景武女一人適呂景瞻以歿後十二月廿四日邑之黃牛岡首幹亥趾乙辰之後十有二年桓奉其叔父翰林侍讀學士子啟君之狀來請銘予弗敢辭乃爲敍次其略而銘之銘曰少能奮立慕古爲學壯逰四方寄興寥廓裕家以丰致飬以樂內蘊弗施如玉在璞旣厚以才胡壽之索臨終有言奚愧奚怍子克其家繼志有作徴銘刻石千載之托

從兄季質處士墓志銘

處士諱相子字季質姓金氏其先由寶慶來居新淦之厚聚宋建炎間復由厚聚徙裏之洪坑後以族蕃地隘再遷今之培山世業儒曽祖徳明忠恕仁厚鄕以長者稱祖仲卿謹願誠篤好周給貧之以隱徳終於鄕洪熙初元蒙朝廷推恩贈資善大夫太子少保兼武英殿大學士考用勤儉惇朴以孝友聞母袁氏處士爲人剛毅亷直有气岸爲童子時已屹然不凡先少保雪崖先生親撫育之教之讀書績學旣冠爲婚娶馴至成立家素貧授徒鄕裏給饘粥以飬父母其後名聞郡邑人爭延致之惟恐後邑大夫屢以應辟辭不就平生寡嗜好不事華餙布衣蔬食澹如也於人不妄交不喜諛佞人有過輙面斥之不少避見惡人嫉若冦讎終身逺之不與對交友以信於財利介然不妄取予終嵗足迹未嘗至城府性素嗜醴醪風晨月夕時引杯獨酌酒酣則劃焉長嘯擊節髙歌气淩宇宙無一物以嬰其懷者尢善筆札喜吟詠長篇短章疊宕豪放視余輩不多譲而人亦不與抗也永樂庚子館寓淸江之上一日忽晨起語諸弟子曰吾平生未嘗有疾今遽憒憒其殆將死乎乃命取湯沐浴具衣冠卽席翛然而逝時冬十一月初二日也生元癸卯三月初七日至是享年五十有七娶袁氏有婦徳先卒再娶李氏子男二人曰防伯誠伯女一人適劉長通孫男三人孫女二人以卒之嵗十二月十八日揚名鄕黎家洞先塋之次嗚呼處士行修於家操履之嚴足以風厲鄕閭使其得一命以施於世必大有可觀者而卒以布衣晦迹山林此不能無遺憾焉昔仁宗皇帝蒞阼之初幼孜嘗奉命歸省大夫人獲一哭處士之墓蓋有不勝其痛者而自歸朝以來屢欲爲文以志諸墓每一執筆輙嗚咽不勝今年已六十四日臻衰邁恐無言則終無以盡吾情者乃序而銘之曰超邁之志介特之行身修於家素安於命完徳全名無愧無怍一朝乘化返於溟漠江月山風無異昔時我哀弗除魂魄何之用揚潛徳表於墓門百世有傳而貽子孫

李孺人周氏墓志銘

永樂九年春友人李鎭以服闋來京師待缺吏部今年夏六月始被命得調將赴官狀其母孺人之行來請曰鎭負不孝先妣歿十有一年不得稱述以銘於墓夙夜弗寧恐遂湮沒無以昭示後來惟執事哀而賜之銘匪惟鎭之幸而吾母亦得以托於不朽也余辭不獲乃按狀而述之孺人諱妙貞姓周氏世家吉水之洪同父東周母宋氏孺人生有淑質明敏恭愼自幼受教讀女孝經論語諸書輙記誦不防且了其大義及笄學女事晝夜不怠父甚憐之擇配谷平李氏納於貳館屬元季兵亂鄕裏繹騷故家鉅室貲產悉板蕩孺人念周氏已所出極力爲之扶植卒賴以不墜父歿事其母以禮未嘗有纎毫怠忽洎四方平定始營產治居第家事無鉅細必親歷之平生不事浮靡惇行儉約以道義相其夫延師教子孜孜不怠訓飭二女俾勤於麻枲絲繭之事春秋祭祀及旦暮飲食必躬其勞而不以委於他人賔客相過者具醴醪殽羞丰儉必適其宜治家理生弗懈於勤待下以慈睦族黨以恩賙貧乏以義自內屬及於外姻稱道其賢者如出一口而閨門之內皆視以爲模則孺人性至孝常語其子曰吾爲爾家婦不幸舅姑早亾弗獲盡一日之飬至今思之慊焉於懷爾曹防先世餘慶當力於爲善毋驕傲以敗徳毋損人以益已毋非爲以貽父母羞辱茍能守而行之𨿽終身無失此皆孺人卓卓之行可以稱述而垂諸後者生元元綂乙亥四月十九日卒於洪武壬午六月十又九日享年六十有八當壬午夏鄕裏難作所在聚冦盜攻奪焚刼富家巨室俱罹其禍時孺人殯在堂未克防事而恬以無虞一門之內皆賴以寧謐人皆謂孺人積善所致故天報之若此子男二人長卽鎭今調鎭江府儒學教授次曰銓先授工部主事今任福建汀州府通判女二人長適王仲璟次適宋敏惠皆名族孫男六求已求益求用求正求審求問孫女六永樂二年十二月某日於新淦揚名鄕之斬山銘曰爲婦爲母淑善有稱躬履勤儉以厚其生夫受其助子賴以成晚享多福際乎太平壽考而終旣臧且寧刻詞墓門耀於千齡

濟陽教諭王公子職墓志銘

公諱省字子職姓王氏其先出晉右軍羲之之裔孫鴻以官逰於虔遂家寧都木園後徙永丰之上裏六世祖諱芳號槐堂再遷吉水仁壽之前村曽祖諱仁字徳可復徙居富溪去前村可一捨許祖諱理字道中樂善好施與鄕以長者稱考諱進字君賢以儒術起家壬辰兵興嘗以筞幹防禦使梁公監司丁公二公以便宜檄補安福州判官辭不就公天性剛果純仁孝友自爲童子頴異秀發讀書不數過輙能記憶鄕先生長者皆異目視之洎長從前進士歐陽衡習舉子業晝夜劬勞難疑答問日積月累如水湧云蒸浩然而不可遏居常正冠肅容如對神明𨿽祁寒盛暑手不釋卷未嘗以仕進爲心視家人生產略不介意仁接族姻義惇鄕裏平心率物不爲町畦終日欵對不妄言笑事親極於誠敬起居定省動循禮則君賢翁嘗遘疾危革旦夕呼天乞以身代不數日而差人以爲至孝所感大明龍興方以科目取天下士公首應詔以書經舉洪武壬子鄕貢進士明年赴春官例免防試命吏部次第銓擢公以親老乞歸養詔許之十五年壬戌禮聘天下賢士邑大夫首以公應辟懇辭不獲遂與計偕逮至太祖髙皇帝召見奉天門命題親試以稱防居前列廷議欲置公大用公以才薄力辭遂授浮梁縣學教諭時學校久廢師道不振公極力與諸生切磋講明有所問難必爲分章析句旁推曲引以盡其奧故士之造就者逾於他邑居四載以外艱去職服闋攺授睢寧縣學時在學司訓久缺貟公於訓誨課試一任其責而諸生亦帖然敬服其教居八載再調山東之濟陽縣學其於教飬之方無異於浮梁睢寧一時弦歌之盛以濟陽稱首未防遇王師平定內難濟陽失守公爲邏騎所獲欲以非禮辱公從容引譬辭義慷慨神色不變眾遂捨公發其私帑以行公仰天嘆曰子職發身科第叨竊祿防三十年今老矣幸得保全首領以歸見先人於地下吾目瞑矣遂閉門不食逾數日而死時洪武庚辰七月廿又四日也公生元至元戊寅九月一日至是享春秋六十有三以洪武壬午十二月廿又三日先塋之次從公治命也子男三人長喆誠思次善孝思俱讀書有立次玆永思選爲博士弟子員以公歿之嵗卒妻彭氏霍州學正明復之季女先公八年卒女二人長適南京兵部職方員外郎周岐鳯次適同邑歐陽緝安孫男三人長麟次章又次禎孫女三人嗚呼公之行不愧於古學不下於人惜其位不稱徳遭時弗偶竟賫志以沒然觀其燭理之明信道之篤而於死生禍福之際漠然不以動於其中視彼靦顏齷齪蔑然無聞與艸木同腐者霄壌不侔矣公沒三十餘年喆以予交久之深求爲之銘遂爲敍次之如此銘曰學至進士位列教官志行潔淸操履方端識察防微生順死安淸風凜然百世不刋

孔處士立夫墓志銘

公諱克寛字立夫姓孔氏宣聖五十五世孫也其先有曰績者仕吉州爲推官遇黃巢之亂遂家新淦之西江子孫漸以蕃殖績之後逾七世有若文仲武仲平仲俱以科第發身爲時名人所謂臨江三孔是也三孔之後有諱源者與其子誠子昌慕丰溪山水之勝遂卜泉井而屋之則公四十九世祖也曽祖碧澗祖毅父惟顯俱隠處弗仕公資性篤厚器識達修髯廣顙神采煜然讀書通大義不拘拘於訓詁句讀之末年二十五值壬辰兵亂逺近盜賊蜂起奉二親避地東西𨿽流離顚沛之際未嘗一遭於橫逆曁天朝平定禍亂海宇寧一辛勤來歸剪荊棘葺廬舍辟田園以復其故業洪武初命下造城磚有司以公董其役晝夜盡瘁以身先之而人皆樂於趨事上無稽違之責下無疾怨之聲及後核實田畆有司復委公經理纎毫皆得其實未嘗以已意而妄爲增損以是皆推公之忠厚而服公之平恕也公處家治生以勤儉爲夲教育諸子篤於義方待宗族有恩交友朋以信處鄕黨以義人有不平者或詣公質之公從容引譬皆釋然而退佳時吉日賔客故舊相過者輙命觴對酌相與坐茂樹俯淸流酣歌笑談盡歡而後已晚節優防田裏享滫瀡之奉防衣怡愉孫曽滿前壽孝康彊無與爲比一日公臥疾度弗能起召諸子謂曰詩書世業也吾不能光於前人若等能繼吾之志吾無憾矣言畢翛焉而逝時洪武壬午十一月十又一日也生元季丙寅八月廿一日至是享年七十有八以其年十二月裏之羊山嶺戊子冬十二月廿三日復攺裏之西坑配周氏有婦徳先公之歿四十有九日子男四人曰恆曰愼曰恂曰悔孫男二十孫女十人曽孫男十人曽孫女五人嗚呼先大夫諭徳雪厓府君與公生同裏閈交好之篤終始如一日餘生也晚幸辱知於公而又與公之子恂爲防年交先大夫旣歿追維先執之存者惟公尙康彊無恙孰謂於今而公亦九原不可復作耶余防恩待罪禁林忝職太史以恂之請不敢固譲是用敍次公之平生以銘諸墓俾傳諸永久而昭示於後之人銘曰公之勤儉行於家而服於身也公之信義著於鄕而達於人也徜徉乎畎畝之間詠歌乎林泉之下而樂爲太平之民也生獲其寧歿獲其壽而福慶及於子孫也我知公心作公之銘尙千載而永存也故戶科都給事中贈承直郎兵部職方淸吏司主事龔君淑安墓碣銘

龔君淑安旣卒之三十年其子永吉懼公之徳善或久而弗彰乃奉其父友前長沙府同知朱肇所爲事狀一通泣拜請予追銘其墓顧予辱交於君嘗同朝同給事內廷知已莫逆誼不容辭乃序而銘之曰君諱泰字淑安姓龔氏義烏人其先漢渤海太守遂之後傳至宋有曰應之者累官右史中大夫直寶謨閣則君之七世從祖也曽祖諱興祖仲寶俱蓄徳弗耀考諱印可以君貴贈戶科都給事中母傅氏封太孺人君生九嵗防父太孺人躬勤教育遣從鄕先生學比成童能記誦經史無慮數萬言及長復精於吏事吏有公牘不能辧者必資君以助然尢爲縣大夫所器重遂以選充邑庠弟子員受業於景濓宋先生之門人宗思睿討論問難晝夜不輟故其學益進業益充洪武丙子以書經舉鄕貢進士明年防試春官未第復肄業大學已而承命往靑州閱齊王府護衛君奉法惟謹按視有方人無敢幹以私者又嘗監視安東防衛君儲廉公不欺人用畏服自是聲籍籍聞於朝著未防吏部以六科缺人欲得勤敏亷愼者以充其任君被選擢戶科給事中授迪功郎攺從仕郎嵗辛巳陞都給事中授承直郎給以勑命壬午太宗皇帝以肅淸內難師至金川門君從文武羣臣謁見遽得疾墜城下以死實六月十又三日也享年三十有六以其年十一月五日縣南崇徳鄕靑巖裏先塋之次娶傅氏封孺人子男一卽永吉業春秋舉永樂庚子貢士以工書入祕監擢兵部職方淸吏司主事授承直郎適朝廷推恩君所贈封秩皆如其子孺人傅氏亦加封太安人女二皆適士族孫男二君爲人剛勁有气節遇事一據於理不爲他岐所惑始居鄕校時人有病狂者擠君防溺於池弗救人皆謂宜寘之法君曰彼狂至此若論以法是予不仁也一無所較有趙文慶者失盜眾言巫有靈叩之其應如響君曰此防人者寧有是理哉眾莫之信及視之巫瞠目不能啟一喙眾始服君之明君居家孝恂恂然恪守禮度嘗構堂所居綉湖之上婉愉承顏日以奉母爲事當時賢士大夫皆賦詩以爲母壽至今鄕防稱之君有弟叔寧待之極其友愛凡田廬資產悉委之不較未嘗有一毫自私然叔寧尢恭謹和順朝夕事君肅如嚴父家事無巨細必資稟而行未嘗敢自専一門雍睦爲鄕裏所推君平生寡嗜好不妄言笑不喜諛佞與人交常厚於自責居官敬其事兢兢焉以理法自衛未嘗敢湏臾怠忽歿之日人莫不悲之嗚呼士之所志莫先於操存以君之制行卓卓如此誠無愧於古之君子者𨿽享年不永然於死生之際志安而理得九泉之下無復遺憾矣是宜琢銘貞石以掲諸墓隧使後之人於此有所考徴焉銘曰惟士之仕將行其學志有弗偶以求無怍偉歟龔君操履之確之死不惑增重山嶽九原日逺知君者稀君歿無憾後人之思君有賢子躋於顯融追榮泉壌報施攸崇惟善不替惟名永存刻銘墓道百世有聞

贈翰林編修習君墓碣銘

習君旣卒且其孤翰林編修嘉言具君善狀一篇泣丐余爲銘將歸而刻石以揭諸墓上余與君同郡爲知已而嘉言於予誼惇鄕執又爲寮采則於銘何敢辭按狀君諱諲字懷恭姓習氏東晉滎陽太守鑿齒之後鑿齒襄陽人以避符堅來居袁之萬載已又卜居新諭之白梅田旣歿其裏近棗木山子孫占籍遂爲新諭人髙祖季達宋鄕貢進士號梅窓曽祖允亨祖漢舟考均泰號梅隠居鄕能急難解紛人稱爲長者妣黃氏有婦行值元季繹騷相梅隠起家多內助君爲人气宇溫厚性尢頴敏方髫齔已嗜學嘗從伯父前星子縣學教諭均謙甫講授旣冠偕從兄今國子學錄懷淸遊學石門梁孟敬先生之門久之學始成名譽日著同輩皆推敬之年二十餘郡縣屢彊起爲教官以親老辭杜門不出供飬之餘惟讀書誦詩徜徉林泉以爲樂洪武丁丑有以明經爭薦君者力辭不獲遂起爲南雄郡學訓導其後丁外艱調瀏陽復丁內艱調平江秩滿陞湘潭教諭永樂甲辰秋太宗文皇帝賔天君入臨闕下適洪熙更化特降恩典凡廷臣有年勞者皆得授誥勅贈其父母先世於時君已老例得棄官就子封乃以其情訴諸朝遂命以翰林編修階文林郎致仕而歸逾年而歿宣徳元年十二月十又五日也距其生之年至正庚子享春秋六十有七以卒之月廿五日甲申塟裏下陂石嶺原先壠之次配吳氏封孺人子男三人長經卽嘉言登永樂戊戌進士第爲翰林庶吉士轉今官次約次緘女一人適彭邦憲孫男若干人孫女若干人君爲教官三十年所至皆有條教其在南雄平江奮然以興學爲已任終日端坐與諸生問疑辧難誘掖奨勸隨其才而造就之二郡以科舉占者實自君始其教湘潭而居南雄平江而科貢得人又倍焉以是名籍籍皆推君爲善教君在官雅好周人之急茍力有可爲𨿽傾貲無所計然尢虛已下人人有善輙揚之久益稱道之不置持已小心篤愼𨿽遇細事亦惴栗不敢忽故終其身未嘗致重譴平居儉約不喜華麗布衣泊然未嘗以得失介意君未仕時嘗種梅山間以自況恆語人曰此吾祖吾父所好尙者吾不敢防因以梅坡爲其號其中堂之扁曰樂善曰此先君遺訓吾不敢不勉及來京師復以記屬予其意蓋切切焉欲以示後傳逺云君於文平實詩亦簡潔昔嘗以湘南所作見示予未暇有所評竊幸他日或歸休林下尙得與君論其事不謂一旦而君遽死焉執筆臨文有不勝其感者爲之銘曰聞昔習氏居渝陽世以儒行稱其鄕惟君承之善自將讀書奉親甘晦藏中年被寵名始彰屢教郡邑職載陽晚蒙休致荷寵光加封淸秩榮天章方期壽考未渠央胡遽乘化返混茫摭徳裒行靡不臧昭玆刻銘表崇岡永貽來世垂不防

蕭宜人江氏墓碣銘

宜人諱柔字順貞姓江氏元處士學敬翁之女今奉訓大夫知晉寧州蕭君廸哲之配母楊氏世居淦西防金鄕之黃芝山爲邑著姓自宜人之曽祖潤玉祖宗海以至其考學敬翁皆篤厚有隠徳宜人自幼聰慧柔淑習姆教勤女事處閨門動止有節極爲父母所鐘愛及歸蕭氏謹修婦道事舅姑如事其二親處妯娌如接其同气遇宗族禮賔親奉烝嘗小心敬愼又咸適其宜其後知州君以進士歷政憲府迎宜人於京師猶日夜勤女紅不輟𨿽薪米塩醤細務皆親理之一不以煩知州君永樂十六年知州君由南來北京擢官近侍遂遣宜人歸家二子一女年已長皆次第爲之婚嫁方將優閒享防甘之飬以樂太平而宜人遽死矣其生洪武甲子十月十有六日沒則永樂甲辰三月十五日享年四十有一子男二人長瓊次璞俱讀書能世其家女四人長適袁用莊余在室以卒之後某年某月某日某鄕某山之原瓊璞奉知州君之命以進士李敍之狀來屬余爲銘予於知州君托交有素璞又予之子壻誼不容辭乃爲之銘曰淑其質毓其徳內助克勤靡乖慝宜壽而夭天難必我銘其墓示無極

興寧丞袁景陽墓碣銘

廸功郎興寧丞袁公景陽旣歿之三十五年其子鵬始以友人李潛所爲狀來請銘予與公同裏閈而鵬又予子壻有不可辭乃按狀而序之曰公諱復字景陽姓袁氏世居新淦之石荘曽大父諱叔信大父諱壽卿考諱友敬俱純雅篤厚鄕以長者稱母胡氏公性資頴敏羙丰儀善揖讓進退稍長就學知事師敬長之節洎弱冠卽教授鄕裏時時學爲古文以韓愈歐陽修爲矩矱儒先長者咸器重之公居家孝友純篤父歿哀毀不自勝事母左右承順無違禮撫育二弟成人皆爲之婚娶待宗族恩義兼盡接朋友終始如一平居終日無疾遽色以是鄕裏皆推敬之洪武辛酉夏四月以聰明正直薦於朝太祖髙皇帝命賦槐陰淸晝遂援筆成三詩以進卽日授恵州興寧縣丞興寧地居荒僻民俗反側公始至詢察民隠因其所利者而興之所病者而去之居數月民皆服公之教帖然以寧未防鄰邑博羅盜起上官委公往捕之未至盜所公遣人諭之曰爾等皆良民有父母妻子何苦陷於惡今與爾約能攺爾之行悔爾之過則身無恙否則請於朝必孥戮爾身家可全乎羣盜聞之皆爭趨來歸曰生我者阿公也自今不可復爲盜矣甲子冬十月秩滿入覲民老弱追送於道曰阿公我父母也向非父母我何以生願父母重來以綏我民旣而公復歸民大喜過望逾數月以疾卒於官時洪武乙丑九月十三日也公生元至正戊子五月初七日至是享年三十有八妻髙氏早亾繼室毛氏俱無子以弟景哲次子爲嗣次鵬也女三人適龍淑章楊秉權羅孟俊以丁夘年十二月初一日塟揚名鄕七丘山之原銘曰純粹之資孝友之行經術之才豈弟之政化暴緝彊

以綏以靖弗究厥施竟嗇於命惟名永存惟後之慶太史作銘其徳斯稱

贈承直郎襄府審理張公墓碣銘

張故爲宦族連世有聞其先有昺者仕宋自天臺徙今之仙居徳善垂延肇興厥家昺之後有登紹興進士第曰賢者累官左司諫贈中奉大夫則公之六世祖也公曽大父可貴仕元慶元路儒學教授贈上騎都尉淸河郡伯大父漢章贈輕騎都尉淸河郡侯考惟賢海道巡防義兵萬戶以功得追封先世故可貴漢章皆以惟賢貴贈也公諱宅相字景舒今贈襄王府審理正公母淸河郡夫人郭氏生公有偉質其舅某見而奇之曰吾家宅相也故因以名公夙承家訓讀書樂善日惟不及天性純孝事親婉愉承顏雍容和悅篤厚宗族恩意周浹內外無間言者萬戶公歿公獨膺家政嘗長鄕之租稅防介不阿公家徴需百務皆已出一不以煩人所居鄕官寺田多重租小民不堪逃徙者眾公遂以已田均其租由是流移者復歸公私便之洪武甲子嵗大饑人餓死相屬公發廩賑給賴以全活者數十家其處心仁恕率皆類此卒於癸酉嵗十二月二日享年四十有七娶郭氏事姑以孝稱後公廿有六年卒今贈安人其葬在鄕西奧先隴之次安人合祔焉子男四人伯昭伯溫伯升伯厚以材徴初授北京行部主事攺襄府審理正稱於其職女一人孫男十人伯厚間以其友北京行部主事李茂所狀事行來請銘掲諸其阡乃序次之如此而爲之銘曰冑之華兮多顯揚善之積兮慶斯長身不達兮嗣之良崇褒寵兮煥天章刻琬琰兮配前光

盧處士紹先墓碣銘

盧處士旣卒之三十六年其子滋懼無以稱述先徳且懼其久或冺沒無聞乃以今越府長史周恂如所爲狀泣請予追銘其墓予於處士爲鄕裏於滋爲友朋有不可辭乃序而銘之曰處士諱勝字紹先姓盧氏世居新淦之殷山祖諱某考諱仁俱隠處弗仕母蕭氏處士資稟惇實讀書通大義不事章句甫冠值元季俶擾間闗兵革奉二親兢兢致飬無違時逺近方事焚劫盜感其孝皆相戒勿犯故先廬幸完葺無恙庇及鄰里亦賴以粗安及海宇旣一遂棲息山林於聲利漠然無聞昆弟三人怡然友愛伯兄以事歿於外奉寡嫂盡禮且爲擇後以承其祭享開塾延師篤於義方率僮僕耕稼皆有方法人有過未嘗出口必曲爲遮護人有爭不能平者則溫言慰解之人或以非禮相加輙俛而不答或視之一笑久皆敬服人有急難卽周之不吝或有假貸不能償者悉無所較賔親過從𨿽蔬茗飲必盡歡乃已鄕裏無貴賤皆以長厚目之生元至順庚午二月四日歿以洪武甲戌正月十五日享年六十有五以卒之明年其鄕栢林之原其配黎氏婦行有稱後處士八年卒長卽滋字玉潤防通練達從事中外皆有聲以薦擢吏部主事歷貟外郎中陞杭州府知府居官以防勤著績次曰益曰貞女三人孫男十人孫女七人銘曰孝友恂恂坦以舒恵周族裏徳善俱教子能官志操殊防勤著績榮終初惟此髙厚公所居益蕃厥慶厚遺敷尙貽不朽垂所圗令子徴銘太史書

封太常博士丁尙文墓志銘

南京吏部稽勲員外郎丁鉉以其父尙文甫之歿將扶柩歸塟於其鄕乃奉其友翰林編修孫曰恭所爲狀匍匐泣請予爲之銘且曰將以圗先人於不朽幸哀而賜之予辭不獲則按狀而銘之曰公諱文字尙文世居豫章之丰城曽祖某祖某父某俱隠處不仕母李氏公性介直姿貌頎偉事親待昆弟皆有禮節閒居衣冠整肅與人交和順滿容性好施與急難濟匱若有所不及年弱冠客逰江湖久之自嘆曰人生貴知止與其勤生於外曷若安身於內哉遂歸杜門不出惟日潔淸庭宇種蒔花木與賔客故人徜徉以爲樂𨿽所居城市足未嘗及公門物論多之公少時遭歷艱虞恆以失學爲終慊旣有子遂篤志延師教之且躬自程督已又遣鉉入學爲弟子員遂登永樂乙未進士第授大常博士洪熙攺元朝廷舉褒贈之典封公如鉉之秩公配亦封孺人時皆榮之鉉後以薦陞工部虞衡員外郎尋攺今職其時公夫婦皆就飬京師嵗時聚處心甚安之蓋以公能訓勵其子而其子能遵承公訓所以有婉愉之歡無憂戚之慮聞者莫不稱道其賢公生元至正壬寅九月廿三日以宣徳己酉十一月廿日卒於其子之官舍得年六十有八配楊氏公弟二人尙質尙彬先卒女一人適士人曽黙孫男八人孫女五人墓在某鄕某山之原塟以今年某月某日爲之銘曰孝友惇和式裕其躬教子進士逢時顯融太常淸秩命服攸崇刻銘告後其永弗窮

蕭母胡孺人墓志銘

新淦白馬有胡孺人端靖淑善未嫁爲賢女旣嫁爲賢婦自其宗族鄕防稱之無間言其稱之者曰孺人資性粹羙自幼寡言笑處閨門動止有節習女紅勤勞弗懈及笄歸蕭氏孝奉舅姑無違禮舅姑卒塟祭皆不失常度接族屬防戚有恩教諸子有法待僕婢下人嚴而不傷裕家厚生率以勤儉而於吉凶慶弔饋遺咸適其宜賔親往來治具必丰防家庭肅然不聞有疾言厲聲其相夫子皆盡道未嘗爲其憂孺人行羙見稱於人者蓋如此而予友謝繩正與孺人皆懿戚且以書來言孺人之歿並致其孤莊之言爲狀一通求爲銘以志其墓予乃按狀而序之曰孺人諱仁靖世爲瑞之髙安人八世祖宗義宋進士累官尙書令兼淛東提刑按察司事曽祖毅叔有文學始來贅新淦莒洲之謝氏因家焉後終溫州路教授祖思誠習舉子業未成名而歿父仲寛以篤厚稱子男五女二孫男六曽孫男一生元至元壬寅三月廿五日歿以今戊申十一月廿五日享年六十有七以己酉嵗塟某鄕某山之原銘曰維婦之徳孝與順孺人由之義兼盡內助和平力儉勤子孫兟兟慶彌蕃琢石刻銘納幽竁永貽後昆示來世

張孺人墓志銘

中書舍人衛靖之母張孺人旣卒之二月將扶襯歸塟於其鄕馬鞍山之陰匍匐泣拜予請志其墓按狀孺人諱淑淸世爲蘓之昆山人曽大父諱君實大父諱子恕閎偉有局量通經學古恬於世利因自號云槎人亦稱之曰云槎先生父諱厚字淑載克世其家母龔氏孺人性柔敏慧自幼處豊富謹持女則父母甚愛重之及笄爲擇所宜配遂以適衛士安入其門動有禮節未嘗至狎防以儉勤佐其家未嘗至侈肆謹事其夫未嘗至傲弛自其內外屬防戚咸宜之其後士安坐事累謫戍逺方卽屛膏沐躬紡績終嵗勞勤迹未嘗及戶外歲時非薦祖給酒食及餽遺親戚無毫髮妄費靖長親交戒筞勵使之親師取友未嘗以寒暑廢學永樂中有以能書薦爲中書舍人久之給筆札內閣遂迎孺人就飬京師仁宗皇帝蒞阼之初詔羣臣之久勞於位者咸得給誥勅以封贈其親於是孺人以靖貴特被褒封鄕裏榮之孺人生元丙午四月廿八日歿今宣徳丁未四月十九日享春秋六十有二子男一卽靖也女三孫男一銘曰婦徳之貞兮母教之成兮錫命之榮兮丘麓所寧兮

後嗣之慶兮

胡孺人墓志銘

蕭生定律以其母胡孺人之歿丐翰林編修周敍爲狀泣請銘於予將歸刻石而納諸其幽按狀孺人諱淑貞姓胡氏祖某父尙禮母汪氏自幼聰慧勤女工不妄言笑旣笄來歸蕭氏蕭居玉峽下莊有益謙尙謙兄弟友於惇睦同居三世如一日人無間言孺人爲冡婦相其夫克初事父母盡禮及克初出遊逺方孺人總內政以事舅姑凡飲食衣服澣櫛之事皆身任其勞至於歲時奉師待賔吉凶慶弔餽問之禮綜理裁度咸適其宜處婦姒長幼內外戚疎悉中禮度年二十九不幸夫歿於外終其身守志不貳及舅姑歿防塟皆營治如禮比終防哀猶不輟鄕裏目爲孝婦云生元至正壬寅六月卒以宣徳己酉十二月得年六十有八子男二人長定律次定禮孫男四人女七人以卒之明年某月某日塟某鄕某山之原方孺人之歿定律以久客江湖未獲侍疾居及歿又未獲親殯殮至是訃聞汲汲焉欲托之銘文以彰其母徳𨿽或可以少慰其私情而不能無遺憾焉銘曰有婦之貞兮有母之則兮我銘之畀兮其永無斁兮

鄒處士時用墓志銘

君諱庸字時用姓鄒氏世爲臨江新淦人曽祖明翁祖壽海父云瑞俱隱徳於鄕母熊氏君資稟溫純甫二嵗而孤賴其母教至於成比長好讀書謙遜自下被服若儒生略不爲肆傲居家務儉約勤於治生待人接物和气滿容未嘗露圭角所居城南僻靜少喧雜悠然有山林之趣嘗構樓數楹髙明敞延覽俯眺羣峯環立因號曰凝翠樓之前辟小齋爲防息之所時萃諸子弦誦其中扁之曰時習居之中堂前列滫瀡後列幾杖所以奉母樂髙年祈壽康扁之曰適安至於賔客時至則攜以登樓觀圗畫揮灑翰墨已則具壺觴肴核從容酬勸酒酣則髙歌抵掌以爲樂不至於傾倒不已也君性雅澹不嗜榮進獨喜治耕稼嘗買田百頃積谷數千石遇嵗歉則以濟貧乏未嘗有所吝晚屏居究心黃老終日端坐怡然自得無毫髮爲身後計慮君之所以爲達者又如此宣徳攺元春二月廿五日以疾卒於正寢享春秋六十有二配黃氏有婦徳子男三人曰敬曰讓曰誠俱克世其家女一人適黃惟勤孫男十一人曰京安魁寛顯康文寧英隆罕孫女四人曰壽孝福恵以本年十二月初一日庚申葬於居後柘園巷內作丑艮山未坤向其兆君所自定者君之子敬以予相知泣請予爲志其墓予不能以卻也爲之銘曰性之純气之溫蘊業弗耀善彌惇維慶未艾貽子孫來世有聞銘斯存墓表

贈資善大夫戶部尙書兼謹身殿大學士陳公墓表

戶部尙書兼謹身殿大學士陳君山以其所述先大父之狀來請曰惟先大父有賢行而祿壽不逮山幸賴遺澤得至顯官蒙恩以山之官秩贈大父資善大夫戶部尙書兼謹身殿大學士𨿽少足慰罔極之思而墓表之文久未克立自念侵尋暮景或遂冺沒無聞則後之人將不復知傳家啟後之意豈不重不孝之罪惟閣下哀而圗之敢泣血再拜以請予於君交久知深誼不容辭乃受狀序而表之曰公諱祥字添麟系出漢大丘長寔之後唐開元中有諱野者自長葛徙今之沙縣遂爲沙縣人野生通傳六世至昻授汀州文學昻之後有諱文殿者始析居縣之廊口白泥裏則公所自出也公之七世祖諱二麟擢大觀三年進士第紹興初知韶州因禦冦有戰守功遷湖南轉運判官祖諱某父諱智俱有鄕行母某氏公自少負奇气羙姿容警敏不凡方垂髫卽知向學比成童己著聲性至孝事親恆得其歡心親終殯塟祭無違禮待昆弟友愛如一日遇宗婣內外恩義兼盡居鄕裏恂恂不事矯餙與人交恭謹不伐周窮防匱不厭不倦尢善治生產纎悉曲折皆有條理公初雅有當世之志以爲異時得一命或可究其所施柰時與命違竟賫志以沒聞者莫不惜之生元大徳壬寅六月某日歿以泰定甲子某月某日得年二十有三塟某鄕某山之原配範氏贈夫人子男一曰得祿生甫周而公己捐世賴其母躬勤教戒至於成立其平生徳善及追贈恩命備載少傅楊君士奇所述墓碑中孫男三長石次山以明經爲教官擢吏科給事中轉左春坊左庶子陞戶部左侍郎尋拜今官次虎曽孫男四人女四人嗚呼以公之賢其持制行皆可以率厲鄕人而享年遽止於斯且歿時子猶𦇤褓先緒不絕如綫天於此時似有難諶者而公之明靈陰隲卒使其後嗣顯融光大公於是亦隆享其報一旦荷防恩寵昭錫崇封秩躋二品龍章汗渙賁於九原此誠千載希遇人之所願幸而不可得者而公獨得之斯豈非公之積善承徳以遺其躬以裕其子孫之所致耶然則天之所報施於公者又未嘗不可諶也是不可無述用刻詞於墓以昭示其後之人且使其鄕之人知爲善之報而有所勸勉焉嗚呼是爲表資善大夫都察院右都禦史熊君夫人劉氏墓表

余友都禦史熊君元節之配劉夫人以宣徳庚戌五月廿二日卒於南京之官舍享年四十有七其年閏十一月壬寅邑之折桂鄕丁江今年夏元節聞其母夫人之防將奔訃南還乃具夫人之事行來請言以表諸其墓余不獲辭則爲之述曰夫人姓劉氏世居吉之夏璜曽祖則恆祖伯新父汝模皆有鄕行母周氏夫人自幼荘重警敏勤女紅精於紉縫剪綴父母特愛重之年十九來歸元節謹宻小心於杵臼廚傳之事皆身任其勞事舅姑恪謹不違處妯娌遇內外親屬和而有節居常以禮自閒不見惰容不爲疾言遽色寡嗜好喜周給窮乏視親屬貧不能衣者不待己足輙分與之於書𨿽不甚解而日用酬酢處之自合理道永樂壬辰元節以進士擢任禦史夫人挈家來京師方僦屋以居屋且敝僅庇風日處之晏然未嘗有不足之色時元節之先君子西澗公由鄕校登貢成均嵗時往來於家夫人婉愉承順凡賔親故人來過者必爲之治酒食使相欵洽𨿽極勞未嘗有厭倦意公喜曰婦善事我庶幾可以少安矣其後元節爲憲使廣西夫人間闗萬里侍太夫人以從比至官所居捨宇頺敝不勝而地又卑下沮洳夫人日躬灑掃補葺敝漏居調膳飲和容恱色未嘗不得太夫人之歡或時具酒殽率長幼同元節舉觴爲壽太夫人怡然久益相安又若未嘗去家也己而元節調官東廣未逾月仁宗驛召還京攺官大理夫人又自廣奉太夫人南來同處處未久元節有命巡撫吳越夫人朝夕溫凊居備防甘爲飬而太夫人怡愉順適其樂有餘元節𨿽多外處不獲親侍左右然得以盡心所事無內顧之憂者大抵皆夫人之助也去年春元節被召還朝蒙恩擢陞今官循例封贈祖考祖考妣妻室夫人遂以貴得封爲二品夫人方命下而奄至大故禮部以聞特遣官賜祭命有司治地營人莫不榮之子男四曰煜曰焯曰道安曰端生女三孫男一承孫女一嗚呼女婦之行稱於書史者曰孝曰順孝順人道所先非是不足以傳於後世若夫人之孝事舅姑始終一志處內外逺近無所往而不得其心而又能順事其夫相其善使得専志職務內有以慰其親之心外有以副國家委任而榮其身以逮於夫人夫人之於婦道妻道可謂兼盡之矣是宜刻詞表諸墓道使後人有所仰承而垂諸無窮焉

臺州府知府王仲智墓表

君諱慧字仲智姓王氏吉之廬陵人所居在宣溪華山之間因自號宣華道人王氏由仲舒觀察江南西道子孫散住在章貢者爲七里鎭之族在廬陵者爲宣溪棟頭之族宣溪自觀察以下世系不可考其後有哲者仕宋爲評事評事子四人曰東升察判曰南鵬縣丞曰西城解元曰北平主簿目以元亨利貞而析爲四自是簮紱相繼登仕版者不可以累數主簿而下凡十傳至維嶽諱嵩號嶽峯則君之大父曰子善諱應號畹蘭則君先考也畹蘭公爲人瑰偉卓犖讀書喜文辭詩五七言有唐人風致好周窮防匱以公道服鄕裏君自幼警敏嘗從其世父子讓子谷諸老成防得家學之緒沈靜寡黙自視欿然常若有不足者事父母盡孝服勞奉飬必得其歡心畹蘭公甚器重之居間屢勉君學問以紹承其世洪武戊寅秋九月君被薦至京擢淛江藩省照磨授廸功佐郎淛爲大藩照磨秩卑而任重君勤於其政介持弗阿以賢能著聲上官莫不推許之永樂乙酉秋以九載通考選畱歷事於禮科明年春二月擢陞山東雷州府同知授奉議大夫又明年丁亥以求賢應舉擢知北京永平府未及赴丁畹蘭公憂而歸將起復而繼母黃氏歿仍居憂於家壬辰冬服闋至京攺調知淛江臺州府授中順大夫臺爲劇郡素稱難治君撫之以寛度政之緩急而施之各有其序於是徭賦以平訟獄以淸興學育材奬善罰惡而一郡之內翕然以治今天子營建北京君以藩閫之命來董其役夙夜勞勤恆以身先之勸工督事咸有條理於是君之賢能益著於上下己亥夏四月某日忽以疾告逾數日劇甚遂不起其生辛丑十月廿四日至是享年五十有九以某年某月某日於某山之原配傅氏有婦徳子一人曰紹克世其家君爲人端方持重有文學其居家孝以和處宗族愛以仁接友朋敬以義馭下人寛以慈及其致用於時也克篤忠勤所至民受其惠自始至終舉無玷失於乎若君者於死生之際可以無憾矣君子紹以狀來請言乃爲著其大槪以表於其墓俾後人之有所徴焉是爲表

武徳將軍千戶匡福墓表

公諱福姓匡氏匡故魯匡邑宰匡句須後世居淮安東海州之贑楡縣曽祖某祖某父某俱以農起家公資性抗朗志气超卓平居寡言笑不事表暴當元季兵興羣雄割據吳楚之間悉爲兵爭我太祖皇帝膺受天命提一旅以淸禍亂摧彊撫順逺邇翕從時僞吳張士誠竊據姑蘇授公元帥公知天命在我太祖髙皇帝卽率眾來歸以公勇冠於人防爲騎士嵗丙午受命守東海洪武初調沂州陞百戶授昭信校尉復命守東萊陞副千戶授武略將軍公之守東萊也竭忠效力夙夜勞勤馭士卒有法偹禦練習咸有其方東萊居海濵倭冦伺間竊發公屢擊之有奇功加授武毅將軍而東萊之人嵗獲安靖不知有冦攘之撓者皆公之庇也後公以老疾請於朝休致於家冡嗣徳代領其職移鎭山東之膠州陞正千戶授武徳將軍公亦以子秩加一級已而徳卒於官其子濟仍襲厥職眾推濟總督屯田勞來奬勸得士卒心嵗較其所入之餘常增數倍居間卽讀書究韜略或馳馬彎弓以講習武事人咸慶公之有後而嘉濟之能世其羙也洪武三十三年九月廿一日公以疾卒於膠蓋享年六十有六矣配葛氏有淑徳封宜人後公三年卒子男四人長卽徳次曰貴曰政曰榮政先卒女一女適萊州衛百戶張顯孫男八人長卽濟次曰淸曰滿曰源曰海曰深孫女六人長適靈山衛千戶宗壽餘在室孫男四人孫女三人公之卒也與葛宜人同於膠州西郭門外貴以膠非鄕與濟謀曰贑楡吾祖宗丘墓所在今以二親於此恐一旦他適則嵗時祭享將安所托乎且歷世旣逺子孫隔絕其墳墓必爲丘墟又安能保其無虞哉遂以永樂某年四月奉公與宜人歸於其鄕某山之原從先塋也嗚呼公剛勇過人發身於行伍之間當僣僞崛興人惟狐媚以取富貴爲朝夕之圗而公獨審去就明逆順知天命之有在挺身來歸眞可謂傑然者矣由是竭忠致力榮膺爵祿出鎭名州捍禦冦攘屢著勞績晚獲休致優防太平以壽考終而又有賢子孫克承其世以立功立事誠可謂光前振後者矣濟懼公久逺無以傳示將來介友人餘子亮持狀來乞言以表諸墓予辭至再三而子亮之請拳拳不置遂按狀而敍次之銘曰匡姓孰始肇自句須世家於淮有田有廬爰及於公奮迹戎行去逆效順爲士之良命守東海再遷於萊捍攘敵冦其聲恢恢屢加陞擢報酬厥功晚賜休致遂獲考終惟公有爵傳於子孫惟公有慶逺庇來昆淮山蒼蒼淮水澄澄我銘公墓永世其寧

處士陳信中墓表

處士陳氏諱誠信中其字也世爲金華人其先居蔡之平輿唐末有諱某者避亂於淛之烏傷而其居金華則自曽始也處士幼孤從學於伯父堯之頴悟善記問於書史過目成誦伯父甚奇之裏有王與權者望族也素知處士孝且賢遂妻以女處士尙恬退不慕聲利其後隱居夫容山下有園池泉石之勝喜植花木閉門讀書布衣蔬食澹如也平心率物於鄕裏無怨惡與人交久而情益厚未嘗有忤平居欣欣焉無不自足之心祖墳塟金華北山凡百餘塜祭田若干畝宗人奄爲已物處士以義切責之遂歸其田祖宗得以綿其嵗祀者處士之力也處士樂交賢士大夫若鄕先生汪可名輩與相往還甚善翰林學士括蒼王公景彰嘗爲之作傳極見稱許長子茂以工書入翰林永樂甲午用書經中京闈貢士繼擢中書舍人屢嘗貽書戒之惓惓焉皆忠孝切實之言無一語及他事戊戌正月十三日以疾終於家得年七十有三配王氏子男五人長卽茂次安仕本郡陰陽正術次可次蓂女一人適王淵孫男四人孫女二人茂將奉柩卜以某月某日其裏某山之原於乎處士以布衣積善行義泊然終其身弗及少施於世此若可爲深惜然有子居近侍顯榮光耀其進尙未可量則善人之報庸或在此乎姑爲述其槪俾劖之墓石以俟後之求處士者有考焉

朱主事士文墓表

前兵部職方主事朱士文旣卒之三十六年其孫理以所狀事行泣拜請予文表諸其墓予懇辭不獲則爲之序曰士文諱文民姓朱氏世爲蘇之長洲人祖明之父彥容俱傳學隱徳以儒術大其家祖母胡氏母髙氏士文生而秀異才識過人稍長彥容遣爲邑庠弟子員洪武中以春秋經中京闈鄕舉入大學卒業於儀曹主事曽士朂學益進文益肆器識益充再就試登進士第授行人出使有能聲遷兵部職方主事防朝廷詔下在京文臣親族有獲罪責者皆聽免去適士文之族詿罹刑憲遂陳請罷歸棲迹林泉詩書觴詠之適泊如也士文聰敏多藝能家居久之有以其才藝薦者徴授織染局副使辭再四始就職遂徙家上元因占籍焉士文律己防持法謹其再起也不以秩之崇卑有間以故職舉而聲聞益著洪武甲戌以疾卒於官年才三十有八配黃氏子男二人曰訥曰讓女一人孫男二人曰理曰瑄孫女二人曽孫男三人訥讓年未四十俱相繼卒理卜吉於宣徳己酉六月廿七日以昭穆次第列塟於牛首山之原嗚呼士文以英銳之年力學取科第剔歷於時其聲籍甚旣伏而興將躋崇秩不幸早世其二子方克紹述亦復淪逝何天道之難諶若是耶𨿽然嗇於前者必丰於後觀其孫曽林林旣賢且才而家復享裕則天道之報蓋未始有難諶也予忝職大史每於孝子慈孫恆垂奬勵若理之能孝以光揚其祖考又烏得不有所稱述以遺其後之人哉是爲表

處士伯泰墓表

吾鄕桂竹邊氏世爲衣冠之族其先陳畱人唐末有隆者由進士累官遷吉州推官因卜地桂竹遂家焉公諱通字伯泰祖瑞玉潛徳弗耀考巽與工詩賦明三百篇之防嘗以所學就試有司弗卽售公方十嵗值元季兵亂舉家奔竄父厄於兵母曽氏攜公兄弟三人避難東西顚沛流離恆不防於學所在必擇師教之獨公有志與眾兒異久之母覺其學有進屢朂之以期於成比長果有立凡室廬田園蕩析於兵燹者悉更張而新之先是季父防中歿無子命公爲其後逮事叔母髙氏如其所生鄕裏稱之曰難嘗辟一室爲藏修之所左圗右書自處晏如朝夕講誦不厭不倦𨿽隆寒盛暑手不釋卷尢喜作詩不爲淺近塵腐之語與兄弟聚處輙講論大學修己治人之道至於諸子百家尢用力考索居鄕裏平心率物人有爭而不決者咸質之於公公一以理折之無毫髮偏徇公至誠格於防微嘗逰京師夢脫一齒旣覺惻然曰吾同气殆有難乎遂速歸而兄伯宏果卒於所夢之夕居無何公亦遘疾伏枕四五月母親爲煮藥公嘆曰飬兒所以事母今母反爲兒累蒼天蒼天吾何忍哉自是竟弗起聞者莫不爲之悲痛公生元至正癸未四月八日歿則洪武丙辰五月十又六日享年三十有四以庚申某月某日塟西江張家山之原配胡氏有婦行子男三人長士寧卒永樂壬辰次士忠承事郎雲南江川縣知縣亷愼有聲次昌順女二人孫男八人曽孫男四人公歿後四十一年士忠旣壯有祿仕追念公早世且懼久逺將湮沒無聞乃奉其從兄維所爲狀請予文以表諸墓上余不敢辭故序述之如此以釋士忠念親之懷而慰公於地下也是爲表銘曰嗚呼伯泰惟士之良篤志勵行稱於其鄕胡天嗇其年不大以光惟徳不爽而嗣之昌嗚呼伯泰尙永存而不防

汪處士向宗墓表

處士汪氏諱紹興字向宗其先婺源人爲江右著姓後若干世復由婺源徙饒州至架閣公乃遷貴溪之田西至十八居士某復由田西徙東洋之丁家山卽今處士之所居也曽祖徳三祖禮四考富卿俱韜晦弗仕當元季繹騷處士偕凡向甫竄伏山林間顚沛流寓防廿年洎海宇寧謐始挈挈焉來歸乃剪荊榛理蕪穢建室廬治田園以爲生不數年而先業之蕩析者悉復其舊處士孝友惇儉治身理家咸有軌則兄素性躁急處士左右敬承未嘗有毫髮拂其意與人交防於信義未嘗有一語誕妄待下人藹然和洽未嘗爲傲慢所居戶庭終日潔淸衣服飲食之奉泊如也至於急患難周匱乏汲汲然有惟恐不及意嵗時吉凶慶弔務合於禮未嘗茍簡疏略以是比閭族黨之間莫不敬服之季子璧明爲邑庠弟子員嵗時歸省必考其所業或時講論至夜分不輟嘗語諸子曰凡人立身處家莫不由辛勤而興以驕惰而失吾所以克復舊物者率由於勤儉爾曹宜服膺斯言庶防吾志也處士生元至正丁丑七月廿一日歿於洪武乙亥某月某日享年五十有九妻葉氏先處士七年卒子男五人璧昭璧輝璧華璧澤璧明登永樂丙戌進士第授承事郎廣東陽江縣知縣再調成都雙流縣孫男九人孫女四人以卒之年七月塟裏之湯山璧明以代還至京師來乞言表諸墓上故爲次第其平生之大略俾歸而刻諸石後有過者必曰此爲汪處士之墓

金文靖集卷九

欽定四庫全書

金文靖集卷十

明金防孜撰

書

書王修本先生遺墨後

右秦相李斯上秦皇逐客書一通總七百餘言臨川王先生手筆也先生在鄕裏以淸才防學早有時譽尢切切篤好古文章故於先秦兩漢之文多手鈔之若斯書其一也今先生去世已四十餘年獨此書藏篋笥中手澤如新然觀其引筆行墨嚴密淸潤自有一種風韻卽此可知其爲博雅君子矣先生名務字修本卒年三十二嘗以子英貴贈右春坊大學士兼翰林侍講學士云

書楊少傅陳情題本副錄後

予嘗觀先正範文正公生二嵗而孤母謝夫人貧無依再適長山朱氏洎文正貴以朱氏長育之徳每思厚報凡朝廷所加恩輒丐以逮之甚至朱氏兄弟卒皆爲殯葬嵗時致祭享嗚呼文正存心若是之厚者其忠孝之大節豈不因是而可見哉今觀少傅兵部尙書兼華蓋殿大學士西昌楊公士奇其事殆與文正公同而存心之厚又千載而相符者也公生歲餘其先君子少傅公棄世賴繼父前進士羅君子理撫育敎戒之勤後子理官徳安坐累謫戍永昌卒二子長憲補戍役次京家居養母母卒亦坐累當種田北京時太宗皇帝親徵北邊仁宗皇帝居東宮監國畱公輔導公念憲兄弟不幸皆以事逺役母夫人墳墓無所托具其情以聞意欲丐宥京以歸奉嵗時奠掃卒之感動淵衷親灑寶翰命永昌軍役並免之觀公之追念其親逮於羅氏洎仁廟之所以體臣下之情埀保全之徳皆本乎人心天理之至而曠古所無之典也何其盛哉距今二十年京來省公於北京請錄當時題本以埀示羅氏子孫公旣識之復出以示予惟公以宏才碩學歷事三聖勳業在朝廷聲名滿天下其位遇之隆倚任之重蓋有過於文正而其平生出處之槪存心之厚則未始有異也且世之人一戎籍子孫往往貽累於無窮今羅氏子孫獲享安逸之利若此者固荷朝廷恩徳之大而實本於公忠孝之所推也拜觀之餘敬書此於末簡爲羅氏之後人尙世世念之哉

書椿陰書屋捲後

太子少師壽椿公之子宗善質美而好學嘗於居第之旁爲藏修之所而名之曰椿陰書屋來求子言蓋將以致警而進於道也余謂壽椿公以耆年碩徳遭值聖徳致位顯融泊然以布衣自處慕道之心老而彌篤宗善日侍左右講明問辧不出乎戶庭之間切磋琢磨近在乎函丈之內本之以孝弟忠信徵之以前言往行致謹於日用常行之間孜孜勉勉日求其所未知未聞者以造乎髙明廣逺之域以達乎賢人君子之地是則壽椿公之所以爲敎而宗善之所以爲學者也予辱與公遊且嘗識宗善喜能承公訓而進於學也故爲之言宗善尙勉之

恭題仁廟禦書後

仁宗皇帝居東宮時尢重文學侍從之臣凡賜賚洎有所陳請必親爲題識當時被其眷禮者不數人今有春坊庶子兼翰林侍讀學士王直其一也直永樂初科進士由庶吉士擢翰林修譔器識文學蚤己受知前後膺賜者三陳請者一皆仁廟親禦宸翰題識批答者首則端午賜扇次則以直目疾賜藥次則直遭喪將歸賜白金爲道裏費又其一則直以父在職年老乞致仕特勅吏部準所請其上皆著直姓名可謂極一時之顯者矣直謹裝潢爲捲用彰寵貺以貽不朽俾幼孜識之伏惟永樂中太宗皇帝屢巡幸北京仁廟實監國事親賢納善惟日不足仁聲義聞播於四海凡直之得拜賜予者皆優禮賢士之盛典非私之也其允答陳請者亦事理之當然非過也夫賜隆於上而報勤於下者此古昔盛時君臣相與至意所以治化彰明休聞彌流而功業宏逺也今觀仁廟之眷禮於臣下者旣隆且厚而直之圖報於上者益勤以忠則上下之情交孚葉契可謂至矣然則是捲之藏固將以貽永久又豈圖一時之榮而已哉幼孜拜觀於斯不勝感激謹書此於後以識嵗月云書方兵部賓所藏文公先生遺墨卷後

紫陽文公朱先生以文章道徳師表後世而平生尢用力於書所至皆有石刻其爲字端嚴謹重未嘗肯爲茍簡今觀兵部尙書方公得先生所書夙興夜寐四大字墨迹尢溫厚沈著展捲之間使人悚然加敬蓋先生爲人辭气雍容徳性剛毅故其見於書者亦如此豈可以字畫求哉先生爲此四字非以遺學者則以示其子弟其意欲以持敬爲本蓋夙興夜寐必常加兢惕無一息宴安之意方能不失此言簡約而爲訓切至擴而充之所以修身治家事上臨民以至於立功立事而成天下之務者何莫不本於斯公明敏而勤於政其於事上之道尢恭謹弗怠而又能視此以爲規戒朝夕展翫其有不惕然而懷敬畏者乎公其寶愛之俾後之人因是以感發興起則又當以公爲法也

書獻陵宸翰後

嘗觀傅說之言有曰惟學遜志務時敏孔子之言有曰敏於行又曰好古敏以求之又曰敏則有功蓋敏者汲汲有惟恐不及之意君子之學所以成徳所以建功立事未有不敏而能成者欽惟仁宗皇帝以天縱之資緝熙聖學偉光明超軼往古而其嘉言善行之著於天下者皆足以訓後世嘗視禮部奏牘其後有主事馮智安名謂其義淺近無足致警遂更名爲敏且題其外俾永守之無易敏感上恩之後謹以禦書十五字裝潢成捲間以示臣幼孜請一言以識下方嗚呼天下之事敏則成不敏則廢自古及今賢人君子之立身行道何莫不本於敏敏之於人其功蓋大矣敏以薦方進秩爲員外郎欽承聖訓身體而力行之夙夜兢兢礪其行修其職敏之又敏不以始終而有所間庶幾無負於仁考之深眷而於鄕裏亦重有光焉臣幼孜伏覩宸翰揆今六易寒暑追思疇曩有不勝其感者謹書其後以歸之

九老圖跋

古九老圖乃東廣參政金華商君原迪之所藏也當有宋元丰間諸老皆以大儒爲天子左右股肱其勲業聞望稱於天下及功成而退慕樂天故事相與置酒髙會以樂其樂遂圖形妙覺僧舎時人謂之洛陽耆英防今去諸老己三百餘年而觀其衣冠儀刑雍容閒雅猶儼然如生嗚呼其盛矣哉𨿽然賢人君子可傳於後者豈惟其形似蓋亦有文章徳業之著焉予生也後想望諸君子風裁不能無髙山仰止之思因商公求題有不勝其感者三復之餘遂書以歸之

書梅花人物捲後

李伯時以白描冠絕當時後人莫之能及此卷以梅花爲主取六朝唐宋諸賢詠梅之詩摘二句並寫其人與梅爲一叚其筆力精妙天機入神非惟得其衣冠形態之似而其神气意趣吟嘯自適之狀莫不畢備吁何其至哉然亦不知其爲何人之筆要知伯時之流亞與此蓋刑部侍郎楊宗朂所藏以屬予題宗朂淸雅修潔其所好尙者意必有在𨿽然畫之工拙不足論也有若何水部宋廣平蘇文忠黃魯直諸賢之休聲偉烈照耀簡冊千載之下猶能使人歆羨而企慕之不忘則吾宗朂之所好尙者其在於此乎詩曰髙山仰止景行行止宗朂尙益努力以先達自期待則他日所至固未可量也展卷三嘆遂書以歸之

書禦制祭韓公茂文手卷後

太醫院使韓公茂故魏國忠獻王之裔幼承家學精通醫理爲時所推重受知今天子遂爲院使爲人溫純謹願不事表暴居職尢小心寅畏夙夜勤勞罔有怠忽公茂旣歿聖天子深用閔悼特爲文賜祭超逾常品其子太醫院醫傳感佩聖制復命善書者以泥金書之裝潢成捲持以示臣幼孜俾一言題識其後於乎世之負才藝者常患不得其時得其時又患其道之不能行若公茂之遭值明時爲聖天子所知遇道行志遂已極顯榮一旦歿於官特申防典聖心拳切復賜文以祭之光華寵耀豈特爲一時之榮誠足以昭示無窮增重於先世矣傳尙珍襲之以爲家寶拜觀之餘敬書此以歸之

書聖賢象捲後

昔嘗見蜀中文翁講堂及錢唐學舎皆有聖賢刻像往往爲人所摹揭千載之下仰而瞻之者莫不爲之起敬起慕則在當時得覩其儀容之盛所以感發而興起者可以想見矣此象乃元錢選舜舉所圖今國子司業貝公宗魯之所藏也公在成均以師道自任所講而習者聖賢之經籍所則而行者聖賢之道徳朝夕與諸生揖讓進退雍容於進退之間其得於觀感者深矣豈象之云乎哉因公求識其下方敬書此以歸焉

書聖賢象刻本

廬陵周添彰以聖賢象刻本裝潢成捲來求予題識其後余謂君子之觀於聖賢也蓋將以求其道徳之實察其動作威儀之則𨿽千萬世如將見之者添彰居大學所讀者有聖賢之書所學者有聖賢之事所由者有聖賢之大道所依者有聖賢之廣居陟降於詩禮之庭揖讓於俎豆之區其得於觀感者必深矣夫豈象之云乎哉添彰尙於此求之

書周克己所藏先賢畫像捲後

聖賢之道徳文章具在方冊千載之下使人起敬起慕者以此而已茍得覩其徳容以挹其流風餘韻則𨿽未獲親炙其門而所以得於觀感之間者將必有出於方冊講誦之外者矣友人周君克已間以濓洛諸君子遺象見示且屬予識之方展捲間衣冠儼然貌恭气和端拱雍容直若與諸君子相接而親覿夫儀容之美使人鄙吝粗慢之气頓然消釋亦何其快哉克己與予皆聖賢之徒也尙取法於斯以求無愧於諸先哲則於平生之所學殆亦庶幾焉詩曰髙山仰止景行行止吾與克已當共勉之

題顏眞卿遺墨後

顏尙書翰墨在人間甚不多見偶觀此卷不覺毛髮竪立嗚呼忠義之足以動人也果如此夫臨書三嘆爲之敬仰

書釣臺圖詩序後

嚴故著姓漢髙士子陵嚴先生後也由桐廬徙居石荘凡二十餘世而至尙達豪爽有气節能亢其宗今年春訪余玉堂因與出酒夜酌談論契闊道舊故尙達慨然念其先世與其祖父交防之盛屬予求名公鉅卿爲詩文以歌詠釣臺圖不朽其用心可謂勤矣余謂自三代而下能不以富貴功名易其所守者惟子陵一人而已其髙風偉節猶可想見宜夫後世子孫之多賢而有以自立也尙達圖畫釣臺追想富春以求無忝於前人而思所以自立不以富貴窮達利害榮辱而變其志則無負諸君子之所屬望而所謂圖不朽者不在於彼而在於此矣尙達欲求予題識其下故書此以歸之

書樵雲捲

古之人有托於隱者但求其心之所寓不可泥其迹茍以迹求之則徒得其外而其中之所存者未必能得也是故心者其理也迹者其形也形之在宇宙間若日月星辰之照臨雷霆電雹之震霍風雨霜露之變化河海山嶽之髙深昆虫艸木之蕃殖與夫典章文物名器制度之宏博𨿽仰觀俯察萬有不齊然吾皆得撫而有之然亦豈屑屑焉泥其迹哉蓋必有得其理者矣得其理則心之所寓者可得而識矣予友曾君學中脫略不羈嘗以樵雲自號以常情觀之樵雲特其迹而已而不知學中之處於此觀夫云之斂舒上下沈浮聚散悠悠揚揚或行或止或往或來皆有至理者存而於是心有黙契者焉若曰學中之樂夫樵與云爲徒優防嵗月以自放於山林間者豈眞知學中者哉學中持是捲求予題予故表而出之使觀學中者當觀其心不可徒求其迹也

題周氏世直集

右文三通其一周君伯寛哀辭宋進士湜溪郭先生譔其二元鄕貢進士周君墓表前翰林學士解公大紳譔其三寶賢堂箴今兵部職方員外郎周君岐鳯前爲漢府紀善時譔伯寛爲岐鳯之髙伯祖以立其祖也周氏世以詩書顯以直道稱當宋季權臣擅命伯寛仕直寶謨閣忠憤激發屢上封事不報乃移書左史徐麒仲兾欲相與匡救其失卒不見信棄官家居而宋亦亡哀辭所謂危言切直直道三黜者也元至正初詔修遼金宋三史以立時以鄕貢士會試京師不利久之被知者薦入史館上書力陳當以宋爲正統不合時論遂拂衣歸卒之仕不偶時僅低徊學校一小官墓表所謂𨿽一時廢不用萬世之下與日月爭光可也國朝永樂間太宗皇帝選文學士爲漢王輔導臣岐鳯以國子學正擢紀善王所爲多不法數諫不從王所居殿扁曰寶賢堂蓋欲招致匪人爲奪嫡計乃著箴諷諫王怒假他事請於朝左遷爲長洲敎諭夫士君子明聖賢之學立身致用固當直道事人不宜曲學阿世也而或有不能然者詎非其理有未窮心有不正而承傳於家者之無本耶予觀周氏若伯寛若以立若岐鳯祖孫五世同守一道其賢於人逺矣伯寛以立𨿽未得大用於世而數百載之下忠讜公誼皎然表白諸宇宙其視當時依阿取容獲致美官者不啻霄壤之不侔岐鳯𨿽取怒所事然不二十年王果覆敗削爲庶人君方敭歷中外綽著時譽年逾六袠登用未涯然則直道之行果何負於人哉信乎其得窮理正心之學而承傳於家者之有本也嗚呼偉矣君子敍爲翰林修撰間托善書者以三文繕錄裝潢成捲出示於予求識一言予感其事有闗世敎爲題之如此且以告夫周氏後人之繼承家學者

書彭修譔墓志銘後

士之積學於窮困以有盛名享爵祿不幸至於夭死而不得以盡其才者吾不得而知也或者以爲出於命非乎不出於命而謂之天吾亦不得而知也嗚呼賢如顏子猶且不幸短命於今獨不然哉此予於友人彭君汝器所以重爲之悲也汝器爲人沈毅喜气節重然諾與人交欿然若不能勝者方其爲兒時已能讀書有大志稍長汲汲焉求師友以講求夫聖賢之學間爲文出語輒驚人鄕先生長者至折行輩與之爲禮以爲其成必大得名也其後汝器第進士入翰林爲侍從近臣其名日顯天子嘗召試文章汝器操筆伸紙略不經意颯乎若風雨浩乎若波濤而莫知其所止也由是益被嘉奨其名又顯未幾扈從北京汝器偕予同行凡道路山川馳驅登覽所以著之於詠述者其气益壯然自是用力之篤而其文益宻矣曾未逾年汝器忽以病告呻吟羸憊之餘支頤獨坐猶不廢筆札臨終與故人索別其聲瑯瑯潸然淚下獨以不得見其父爲憾嗚呼汝器一至於是哉夫以汝器之彊學廣記修之於困窮其業亦勤矣以文章取科第見知於時有盛名矣入官翰林職侍從爵祿加於身知遇於聖天子其榮幸爲何如乃不得大展其志而卒以夭死是非命乎𨿽然以汝器所立者如此視彼老死山林無一藝可稱泯然與艸木同朽腐者其得失又何如予固知汝器爲不死矣壽夭何足道哉

書張孝子傳後

溫之平陽有張氏名正字思中者事其母以孝聞鄕人異之稱爲張孝子前太史蘇公伯衡次其事爲傳而其名益顯思中之子眞今爲進士歷政於朝間以公所著傳相示丐一言識其後予謂五倫有常道生人有恆性子之事親以孝者亦分所當爲豈異事哉然以唐虞之世百姓不親五品不遜猶不免以命契以是知至孝者之難得而能竭力於是者所以爲尢難也思中爲人惇朴謹願自幼篤於事母平居之際事無小大不稟命不敢專行之母嘗遘惡疾不可爲思中憂思勞瘁爲禱於神汲汲焉若有求而弗得至刲股和粥以愈疾而人皆莫測其所爲異時母滯下臥起出血糞思中不避穢惡輙手除之無纎毫厭倦意其婦或懈於事母久復有間言思中切責之不少貸遂攺悔成賢婦之行母歿盡力襄事晨夕攀號擗踴幾致隕絕聞者莫不爲之感傷焉夫天下之事同於人者不足以爲異惟能爲人之所不能爲者乃足以爲異思中之孝殆異於人者此其所以見稱於世也與嗟夫忠孝者天下之大閒也思中以孝著於其家而又篤於訓子俾其發身科第自致靑雲之上方將移孝爲忠以事其君以顯其親榮三釡之養拜旌徳之封則天之所以報施於思中者固未有艾也詩曰孝子不匱永錫爾類又曰永言孝思孝思維則吾於思中蓋深有取焉展卷三嘆遂書以歸之

書江漢臣沈籍減稅事捲後

予嘗觀本深者其植必茂源深者其流必長積徳之深者其報必厚此天理人事之可徵者也三衢江氏四五百年來衣冠科第人物相望何蕃衍悠久如此哉是必有本源矣江之先曰漢臣者嘗事吳越爲鎭海軍節度判官宋初吳越國除漢臣上其十三州圖籍於有司當時賦斂無藝兩淛罹其害者已非一日漢臣以爲一仍故籍是厲於民者無已也遂沈籍於河坐是以罪免擯棄終身後𨿽命王方贄更定其賦畝稅一斗而非漢臣沈籍之功不及此嗚呼向使漢臣無所顧惜以其籍昧昧而進其重科厚斂貽害於兩淛者寧有紀極哉然則其惠利流於無窮者當與兩淛之人相爲終始而其陰隲之報俾其子孫顯榮光大迄於今不絕者非天道耶因漢臣之裔孫襄府紀善秉心出示此卷三復有不勝其感者遂摭其大都書以歸之

書古朴子傳後

右古朴子傳今少傅工部尙書兼謹身殿大學士楊公勉仁所譔而雲南防政陳必防之所號也必防世居建之浦城爲人質實不事表暴宅心坦夷不爲町畦崖岸遇事任情無所矯揉人或以古朴目之因亦以之自號云必防來京師旣請公作傳復來求予言以識其後嗚呼大朴旣散澆僞日滋世惟機巧詭誕之是務媮薄矯飾之相師孰有能全其所賦而不鑿於私智哉必防以名進士爲禦史中臺出寃洗滯所至民受其惠及蒞政藩閫協贊旬宣而聲譽益著推其所存蓋爲惇厚而不爲險刻爲忠信而不爲詐諼爲儉約而不爲浮華持之以謙而不伐守之以誠而不貳恂恂悃悃表裏一致蓋幾古朴者之爲矣予知必防有素竊喜其尙古道可以風厲世俗故舉其平昔之近朴者書以歸之

題朱晦庵先生遺墨卷後

紫陽先生以天挺不世出之資紹承孔孟周程之學闡明斯道敎萬世弗厭弗倦至於晚年徳尊道立猶以義理無窮筆削難竟慊然有不足之意其著通鑑綱目褒貶大義嚴於華衮斧鉞而繁簡相發足爲史學之規範矣至觀其手書自謂十年義例方定且欲求友就正其得失則其不自滿足之心爲何如哉𨿽然豈特其心不自滿足如此觀其他記張魏公事嘆其不同追悔於三十年前至懇辭趙忠簡公銘志而不肯執筆則於此尢足以見大賢君子年彌髙而徳彌邵道益尊而心愈下宜天下後世尊仰之於無窮也此卷手書凡三二書如前所云一書則折簡道安問者京口何彥澄寶藏之以示予於戱先生片紙隻字流傳於世不啻拱璧之難得況此晚年之筆其所言尢後學所當矜式者耶拜觀之餘謹識嵗月於後云

書衛生寶鑑後

世傳東垣李明之從易上老人張元素得醫術之妙其用藥至詳實而以固根本爲重其後明之之門人惟羅謙甫得其傳謙甫嘗著衛生寶鑑以傳於世學醫之士莫不宗之誠若布帛菽粟之適於用可有而不可無者吳郡韓公復陽力學好古尢精於醫家之說間取明之與謙甫所著脾胃論衛生寶鑑諸書參互考訂以正其訛嘗欲鋟梓嘉惠四方竟賫志而歿今公子太醫院判公達能繼公之志旣盡取明之所著者刻而傳之復繕寫衛生寶鑑總二十四卷次第而刻之書成來求予言以識其後於乎公達之用心亦可謂勤矣夫積善而行陰隲莫大於醫有若公達之存心濟物不擇所施而惠及於人者固博矣乃又能表章二公之書刻梓流傳與眾人共之則其惠利及於天下後世者其可涯涘哉𨿽然醫非難得其傳爲難觀於此者尙求謙甫之所以爲醫與公達之所以用心而思以盡其術則於是書庶其有得焉

書愼獨齋捲

旴江張氏以儒起家自宋元迄今以文學著聲者代有其人至彥英氏尢博雅溫純自少力學爲儒先長者所器重嘗名其藏修之齋曰愼獨其志兢兢然蓋欲致謹於幾微未嘗以目之所不及見耳之所不及聞而湏臾忘乎戒懼誠有志於道者矣今彥英墓已宿艸其揭名於齋者尢了然在人耳目使仰而瞻之者莫不爲之起敬而凜然以自懼是則彥英所存不惟能成諸已而又有以淑諸人其見稱於士君子者豈偶然哉彥英子文昭以進士第入翰林爲庶吉士擢中書舎人持是捲來求予題予嘉彥英之克有賢嗣而喜文昭能繼承先志以不墜其世故不辭而爲之書時永樂辛丑秋七月十又六日也

書積善堂捲後

予觀天下之物皆由積而後成水之積由涓流而可以江河土之積由寸累而可以爲岡巒人之於善也今日積之明日積之又明日而積之進進不已而其餘慶可以及子孫觀之渤海孫氏可見矣孫之先以忠厚起家有曰得才者樂善好施予賙窮防匱汲汲焉力行之不怠鄕人目之爲長者得才之子成甫尢篤志於善輕利重義居鄕裏恂恂焉不爲表暴敎其子克讓克防底於成立克恭由鄕校登成均爲兵部司務擢陞員外郎嘗念其祖考積累之勤而不敢以忘也乃名其堂曰積善國子祭酒胡公旣序而詩之復來徵子言予聞之於易曰積善之家必有餘慶書曰作善降之百祥天人感應之理可徵不誣今孫氏之祖若父旣勤勤焉啟迪之於其先而克防兄弟復勉勉焉繼承之於其後所謂水益增而深山益增而髙者吾知孫氏餘慶沾漑於後人以傳之無窮蓋未可量也展卷三嘆遂書以歸之

書陳智仲墓志銘後

中書舎人陳宗淵以文淵閣大學士兼左春坊大學士胡公光大所爲其先公智仲甫墓銘一通相示且請予一言於戱君子之所以可傳於世者以其有行義而已當元末公以才諝見稱於時授長樂巡檢有異績陞爲防禦義兵副萬戶命且下而天下多事矣乃力引而退蓋將托耕稼而終身焉公爲人剛毅亷介事親以孝聞處昆弟篤於友愛待宗族恩義兼盡交友朋質直而謙下周貧防匱孜孜不倦嘗有負債而死者卽焚其劵終身不問或有死不能斂者則賻以棺衾而葬焉宴居之間動必以禮言必合典則敎子弟切切焉以勤儉謹飭爲訓晚節優防築室別塢日以種花藝圃爲事賓客過從者觴酌賦詠必盡其樂公之行誼表表在人耳目者蓋如此於戲世之士負才藝居顯位享髙爵者固爲不少而其隱約山林髙蹈逺引以終其身者往往如是求其能如公之隱顯進退卓然無愧於行誼者蓋鮮矣然則公之可傳於後者獨不在此乎余嘉宗淵能承公之志而喜公之慶澤綿綿乎尙未有艾也故書以彰之且以爲陳氏子孫他日之徵也

書南雅集後

予觀天下文章莫難於詩詩發乎情止乎禮義其辭气雍容而意趣深長者必太平治世之音然求之古作而徵之於今何其寥寥也此予所以讀南雅之作而重有感焉南雅乃三山陳仲進甫因其所作以爲號也仲進力學好古而尢工於詩所爲古今體五七言各臻其妙辭气之間雍容不廹而悠然有深逺之趣其太平治世之音與且詩於政治之得失所闗甚大仲進常爲宜陽韓城二縣丞復知江山皆有善政以及於人察其音之平和則其施於政者可得而知矣仲進之子中書舎人登間以此編相示且請予一言予閱之數日而喜其言之合乎古而有徵於今也故書以歸之

書姚伯起考滿捲後

古之所謂賢守令者以其能順民之情不生事以撓之故政平事理著績循良至今猶班班可數而稱也予友姚伯起氏慈祥樂易爲束鹿者六七年而民甚安之安之之道蓋亦順焉不撓之而已夫民易治也而令又與民相親也後世無善治之吏不與民親則又反其所好而厲之往往績用弗成以至於壞名災已者職此之由耳予來北京幾十年守令以賢明著稱者甚不多見獨深州得故人蕭伯辰於束鹿得吾伯起焉深與束鹿相距宻邇其人稱道二公之善者如出一口然迹其所以爲治亦無大相逺者於戲使天下之爲守令者皆如二公之賢民其有不治者哉伯起來報政將復還其邑學士楊公率能賦者作詩爲餞而屬予一言予素知伯起故樂道其善而並及於深州且以爲守令者之風勸也

書墨妙捲後

西昌劉士皆氏以四川按察僉事得代還京師乃求一時朝士之名能書者各書古人詩詞萃爲一卷而題之曰墨妙今攺調河南將行復來徵予言以識末簡夫天下之物有可以愛玩嗜好不至於沈溺賈禍者惟翰墨爲然而昔東坡猶以爲戒謂不可以畱意若畱意於此則亦足以爲病士皆脫灑超邁其篤好於此必能得其樂而無所病焉政事之隙時一展而玩之想故人於天上豈不重停雲之感而有無窮之思者乎卷中所書予未暇有所評品然皆各臻其妙使在後日觀之此亦爲難得矣士皆尙愛重之

跋

防定武蘭亭

蘭亭模寫多失眞以致眞贗難辧余平生所閱石刻者無慮數十惟定武本尙存古意然見於世者甚少此本以爲元大徳間臨安唐師善所藏而趙文敏公題識其下文敏以爲紙墨佳拓本工世所不易得者誠爲確論矣因丘敬常持此求題故書其後如此

防周氏所藏先世遺墨卷

右手書一通元吉州路總管周公耐軒之筆也公在宋之季以神童科顯名當時仕至吉州刺史元有天下復兩拜總管吉之人在其時得不荼毒者公之力也故公之大節𨿽不著而郡之父老至於今徳之於乎公其可謂仁人矣公博學洽聞勤於著述文章翰墨兼致其美此書公五世孫秉昻所藏秉昻之子忱今復以進士爲秋官屬故家文獻蓋有足徵者矣秉昻來京師間以求予言念前輩之旣逺想流風於異代不覺爲之慨然於是書以歸之以俟知公者尙有徵焉

友蘭軒防

古之人取於友也尙矣夫子曰以文會友以友輔仁孟子曰友也者友其徳也又曰一鄕之善士斯友一鄕之善士一國之善士斯友一國之善士天下之善士斯友天下之善士以友天下之善士爲未足又尙論古之人然則君子學以明道以成其徳者其可無友乎淦之玉笥有士人羅孟載篤志於學其取友也不出於鄕於國於天下而乃在於家庭之間其友非父子兄弟而獨有慕於蘭者何哉豈非以蘭比徳君子固尙之與抑以蘭居深谷處幽獨而不競可以養徳與抑以其淸操雅韻髙潔不污而可以礪操與孟載於是數者必深得之矣夫豈友之云乎蓋不日而與之俱化矣俟余他日謁告南歸艤舟玉峽之濱尙當造孟載軒中相與賦詩酌酒鼓猗蘭之曲和灃浦之歌爲三友之會不知可乎否也姑書此以俟

防黃氏敎儀後

予友東萊黃公福始以經術發身事我太祖髙皇帝爲衛幕陞貳工部煜然有聲逮太宗皇帝入正大統遂擢公北京行部尙書未幾命往鎭南交公鞠躬盡瘁勤勞夙夜撫輯綏徠無一毫弗盡者由是交人徳公如父母而勳烈聞望遂著於天下當仁皇嗣統以公久勞於外特遣人驛召還京攺工部尙書且命兼長官寮比年朝廷以交人反側復命公往鎭撫之將行命其子琮讀書於南京郡庠因疏爲敎儀以訓之琮服膺弗敢防復以公手筆裝潢爲捲持以請予識其下方公之爲敎總七百餘言其目有七首之爲學修已治家之道次之以待人接物之方又次之以服用食飲之節其言切實而簡當鑿鑿乎若布帛粟菽不可一日而無者於乎公可謂善敎其子矣𨿽古義方之訓復何以加焉琮尙勉之惟日孜孜因其言以究其理因其事以力於行宻察於幽微致謹於操持內外交修終始一致庶幾賢人君子之域可企而及矣琮尙勉之予日望子尙有以復我哉

世美堂防

余嘗觀古豪傑士乘時奮興以其智力佐主定天下靖禍亂小者身致爵祿之富大者勲名彛鼎之重莫不欲傳之子孫俾世守之不替然或身歿之餘或易世之後已陵夷不振至於門祚傾覆者有之此余於合肥王氏不能不爲之嘉嘆焉王氏之先有曰玉與其弟瑛俱以忠勇事我太祖髙皇帝戮力效謀東徵西討屢建奇勲丰爵厚祿榮於其躬天章寵錫光耀閥閱英武奮揚卓冠當時眞可謂傑特不常者矣而瑛之後則有若迪以承之迪之後則有若謙以繼之六七十年之間王氏之祖孫父子兄弟襲圭累組繩繩相繼如源泉之注愈逺而不竭亦何其盛哉今謙移鎭於溫練達武事能舉於其職則所謂世濟其美者於斯堂有光矣嗚呼爲王氏後之人尙益體先世之勤勞兢兢業業恆以失墜爲戒而思保守之不易則其流慶所及尙可涯涘哉因謙徵言遂書以歸之

防吳氏家乘後

右吳氏家乘一編元處士伯純甫之所集其裔湖廣參政某之所重錄也吳氏以族望於南昌曰北山自其鼻祖太師儀國公居厚以相業顯於宋歷元迄今詩書徳業之傳衣冠文物之懿數百年來愈逺而愈盛江右故家大族若吳氏者蓋不多見也今觀是集所載首於褒賢閣記則儀國爲武康節度時之所作也其次繼之以序銘志等作則皆有宋諸名公或爲述其奕世名堂之義或載其先代徳業之實舊家文獻粲然可徵於戲盛矣伯純甫集錄時鄕先達胡霆桂先生嘗序以鋟諸梓以永其傳不幸中遭兵燹漫滅散軼某懼其久而不足徵遂托其鄕友中書舎人王仲敍重錄之以藏於家其用心之勤可知矣夫莫爲於前𨿽美弗彰莫繼於後𨿽盛莫傳吳氏之先儀國尙矣其承借於後者固未始乏人今某以經術致身屢參藩閫綽著聲稱所以紹儀國之烈以爲吳氏之尢者安知不在今日乎吾見是集益將續書而不替矣某之後人尙其世世寶藏而篤念之哉

防蕭氏族譜後

君子之所以重其譜者蓋所以敬其先而重其所出也族之有譜𨿽衰世之事而亦少寓宗法之意故後世賴之廬陵之曲山蕭氏其先爲湖南人五代時有文昌者避馬氏之亂始來居廬陵今翰林修撰時中距文昌十有三世蓋已五百年於此矣譜有乾有坤者蓋本於文昌之五世孫廷珣廷珦兄弟各以其子孫系於二大之後今時中出於幹則爲廷珣之裔也廷珣之子麟爲仁化令者嘗修緝家譜其後亡軼十不存八九至時中之考樂存先生乃掇其遺亡補其缺略於是世次之先後族屬之疏戚子孫之傳敍始粲然備見於其間而所謂舊譜者至是復完而無恙矣時中間以示予而復求一言以識之予故推本其先與其祖考致重斯譜之意以告其後之人俾於是有以敬其先而重其所出而不至於輕忽廢墜則其詩書福澤之美子孫科目之盛將由是而益光顯矣詩曰毋念爾祖聿修厥徳吾於蕭氏尙深有望焉

防勤禮堂捲後

爲政不可以無禮禮以定民志而一風俗也孔子曰齊之以禮又曰上好禮則民易使禮散在於事物之間而行之則在於人君子行禮以導民非本於勤未見其效之有成也余友蕭君云髙爲安吉令在職三載孜孜不怠示民以禮而秩然有其序上下之間無鬭爭淩暴之風非勤於禮者其能若是哉蕭君尙朂之他日以良吏書於史冊必以安吉爲首稱余當執筆以俟

表

百官賀冊立皇太子表

伏以天命維新隆萬年之寶運皇儲肇建光列聖之宏謨中外交歡臣民均戴恭惟皇帝陛下天地之大日月之明文武聖神同符於堯舜剛健中正敬承於祖宗廣徳敎於華夷霈鴻恩於逺邇明彰至理茂啟鴻圖隆太平於邦家建元良於儲副盛禮渙頒於寶命前星炳耀於靑宮上允協於天心下永符於人望所以承宗社神靈之統所以系海宇臣民之心福慶於國家衍太平於萬世臣某等欣逢盛事喜切中心外順內安仰皇明之如日河淸海晏祝聖壽以齊天

百官賀皇太子箋

伏以寶運隆興衍皇圖於萬世重明麗正表儲位於東朝逺邇騰歡神人交慶敬惟皇太子殿下天日之表龍鳯之姿躬膺冊命之榮昭受元良之寄宗社所重永屬於繼承華夷之心咸深於歡戴臣某等幸玆遭遇實切抃欣日月光華仰前星之炳耀乾坤淸泰祝睿算以隆長

命婦賀皇后箋

伏以天佑大明茂隆寶祚皇儲正位永固邦家敬惟【闕】端一誠荘慈仁寛裕柔順協坤儀之美肅雍著

內政之成斯以闗睢之和茂彰麟趾之瑞儲宮肇建得四海之歡心宗社隆安重萬年之邦本妾某氏等均切欣愉謹伸慶賀祝皇圖於永世祈睿算以千秋

賀嘉禾表

伏以帝徳承天盛世肇開於景運至仁育物萬方表瑞於丰年喜溢神人歡騰中外恭惟皇帝陛下道隆堯舜聖協禹湯廣大如天包六合而無外博厚配地普萬國以皆春感和气之沖融致休禎之屢應維玆東甸地接神京慶令節於三秋來嘉禾於九日金莖濯露耀光采於彤庭玉穗揺風布馥芬於紫殿匪以備粢盛之薦實乃見仁卉之蕃共瞻同頴之奇快覩盈車之秀斯聖神之感格致寰宇之丰穰生民咸樂於生成天下同臻於熙皥臣某等躬逢上瑞誠切抃歡日月照臨贊皇圖於一統乾坤悠久祝聖壽於萬年

賀平防表

伏以帝徳廣運萬方咸囿於仁恩聖武駿揚羣醜莫逃於天憲斯以成功之速皆原睿算之神中外均歡神人交慶恭惟皇帝陛下聖神文武睿知聰明道合唐虞徳業經緯乎天地治隆湯武事功卓冠於古今凡居覆載之間悉在照臨之下惟玆不靖屢擾邊氓肆動天威肅馳虎旅將士用命奮發於雷霆宵小潛形莫逃於斧鉞戮凶渠而不釋執醜類以咸來訊馘獲俘男女耄倪之載路連雲擁霧馬牛輜重之入闗灤河萬里以長淸沙漠一塵之不作玆皆本於宸算用永靖於邊隅隆宗社之尊安衍治平之福慶臣某等恭逢盛事喜切中心海晏河淸仰神功於永世天長地久頌聖壽於萬年

謝追封三代表爲安逺栁升作

伏以皇明啟運溥惠澤於羣生帝命誕敷錫褒封於三世蒙恩深厚感戴奚勝恭惟皇帝陛下睿智聰明聖神文武功髙列代化被萬方一徳格天體無爲而致治重華協帝建有極以錫民是以致天下於泰山之安而措宗社於磐石之固也伏念臣升才質猥陋智識凡庸昔備戎行薄殫勤力幸際風雲之會忝膺封爵之榮防典載加尙不防於先世恩光下逮復顯被於幽明若斯異數之頒實出非常之賜春生泉壤喜溢門庭深天地之仁永逺子孫之寶臣升敢不懋勤夙夜罄竭鄙愚俯攄葵藿之誠少效涓埃之報望天顏於咫尺莫展寸忱頌聖壽於萬年敬伸三祝

追封謝表爲應城伯孫享作

伏以聖徳深防典特隆於今日寶章焜燿推恩復逮於先臣喜溢幽明豈勝感戴恭惟皇帝陛下道髙堯舜功冠禹湯斂福錫民被八表而無外法天圖治協萬國以咸寧同臻熙皥之仁均被生成之賜伏念臣父巖昔侍藩邸幸備使令繼靖姦凶獲殫微力論功行賞金書特荷於褒封竭慮攄誠白首尙懷於報稱詎意溘先於朝露載蒙申錫於榮恩顧玆異數之頒實出非常之命永逺子孫之至寶恢閥閱之輝光臣敢不勉效勞勤繼承先志益圖補報上答君親日月九重瞻天顏於咫尺乾坤一統祝聖壽於萬年

銘

聚奎堂銘【有序】

少傅工部尙書兼謹身殿大學士建安楊公嘗得隙地於長安東門之南構屋爲朝退宴休之所方落成適當取士之期故事第一甲三人例授官翰林旣就職同官必相與設宴以致慶時翰林公署未成學士江陵楊公請於公之居成禮焉於是羣公畢聚冠衣儼飭進退有容宴飲甚歡少傅廬陵楊公遂名其堂曰聚奎蓋謂奎主文章以貺今目文儒之盛其兆若前代五緯之聚奎然惟昔太丘長陳仲弓嘗謁髙陽荀季和二家子孫皆賢徳時太史奏徳星見以爲五百里內有賢人聚當今文明盛時諸君子皆才徳之賢相與會聚又咫尺宮垣之近安知今之職星象者不有所見哉名之曰聚奎宜矣一時士大夫咸歌詠之間示余屬識一言因序而銘之曰維昔五緯聚奎符禎其禎伊何天下文明粵有顯象名曰徳星賢人所聚其瑞斯呈在昔旣然今豈無徵翼翼髙堂近接帝城君子有位持國之衡君子宴休思政所營國家閒暇海宇乂寧賢才奮庸接武登瀛乃啟宴樂乃集時英尊俎在列朋酒斯馨冠衣有偉秩秩儀刑醉不失度樂而合貞匪樂之慕惟禮之成維此君子濟濟在廷匡時致治際此嘉亨象由天顯肇自人興惟我皇明聖聖相承春涵人煦和气薫蒸人賢維茂象緯斯澄觀占有式仰察惟精定應象昭此升平豈俾前古獨擅厥名斯堂之光羣公之榮我作銘詩永揚嘉聲

時敏齋銘【有序】

六經之言學肇自武丁之命說而惟學之道曰遜曰時敏而已遜則虛以受人而如有所不能敏則勤以勵已而如有所不及大抵天下之善無窮君子之學無已春秋代序老冉冉其將至不遜志時敏學其有成哉友人郭君鼎貞自少有志於學虛已下人有惟恐不及意嘗以時敏名齋蓋以自警也今歷仕秋官而夙夜拳拳猶不防乎學誠可謂無時而不敏者矣君來徵銘有不可辭乃爲之銘曰惟皇降衷均厥賦予曰義曰仁徳莫不具惟徳如何有積乃大君子於學思罔或懈詩書六藝藝在方冊窮覽貫通時敏之力念玆在玆勿玩勿愒無或半途斯道可至譬乃鑿井深則及泉亦猶播種勤則有年嗟嗟學子矜世衒名鹵莽滅裂詎底其成一暴十寒旣作復輟茫如望洋瞠若先哲卓我郭君鋭志莫遏慕古爲學期於上達學優旣仕篤志力行恪勤於職業業兢兢早作夜思赫其若臨涵養操存祗栗一心齋居有嚴日新又新我其銘之尙朂後人

樂善堂銘【有序】

平江伯陳公瑄嘗以樂善顏其堂間屬予繹其義而爲之銘予惟善者徳之純美無雜原於天而具於人人皆有之也然人之於善能慕之者鮮能好之者尢鮮也至於樂之而不倦者非其言與行一心與理融而爲誠身有道之君子者不能然也公今爲國柱石勲庸著於旂常聲望重於海內而其平居樂善孶孶焉有惟日不足之心是眞所謂古之君子而誠身有道者矣予故樂道之而爲之銘曰惟人之生萬善咸備至純不雜至精而粹其善伊何曰義與仁曰禮與智本乎天眞大而綱常微而動息當理不偏皆善之徳眾人慕之亦鮮克好君子樂之深造夫道猗與平江爲國重臣勲業之茂徳行之醇含英咀華由中達外以善爲樂心廣體胖其樂何以日用從容言與行一心洎理融非仁不爲非義不履左之右之折旋規矩斯實可樂厥身乃誠徳崇業廣益鴻厥聲吾聞積善必承天祐匪惟身榮實昌厥後猗與平江享有崇封孫子多賢壽考彌隆髙堂奕奕君子之宅咨爾後人永世無斁

黙齋銘

凡人有言恆吐於口樞機之發榮辱所召維言如泉維口如隄涓流弗謹爲河爲溪是以君子不易於言守口如瓶懼致尢愆匪惡於言而尙以黙發必當理以寡爲徳我觀佞夫利口諜諜招怨賈禍曾不自慴君子存誠克念克敬謹言愼行表裏交正有翼其齋聖賢是則監此銘詩其永無斁

陳思孝硯銘

其質澤而溫其體重以確逾端溪之子石超鄴下之銅爵涵淸泉於靈竇起云於齗齶集毫端之芳潤散妙迹於制作斯所以常侍乎君子而爲至寶之太璞也

明其明銘

人之有心具夫眾理虛靈洞徹如鑑止水是曰明徳乃得於天四端旣具萬善備焉人惟有欲耳目口鼻外物誘之爲欲所蔽本體旣昧明徳斯昏涵養克治其明乃存惟目亦然明以能察髙視八寰微見一髮亦旣病矣若或翳之匪伊視逺爲眊爲眵百病所攻甚者在目弗有善醫明曷能復猗與陳氏術業專門二世攻目慶澤攸存爰築居室揭顏明明金鈚電掃以啟羣盲嗟彼世人心盲目瞽內外交蔽防行弗顧陳君明明盍治其內內寧外安良醫之最我作銘詩以懋厥徳朂爾來裔鑑玆靡忒

贊

職方周先生畫像贊

君以弱齡挺特自異讀書學古奮然有志棲遲林泉泊乎布素弗競弗趣履坦居易中遘休運始出而仕首敎桐城作興士類繼佐卽墨政是用理入敎國子揚於道義擢輔親藩正言不諱益堅其守益昌其气知遇聖明弗爲擯棄旣出復入遂爲博士遄以廷薦躋於顯位用副職方以贊於治白首不渝志操彌礪冠衣有容屹若山峙匪容之充惟徳之似尙期老成臻於百嵗後千萬年詒於孫子

張宇淸眞人畫像贊

葆衝毓和如春之融與道爲徒敎之宗下上太淸浮防昆侖憑虛馭气惟以永存

胡敬方先生畫像贊

問學該洽有本有源也操履純正弗頗弗偏也浩然有爲以古人爲徒也儼乎可敬斯君子之儒也

陳防政子魯畫像贊

績學鄕郡而發身乎科第列官詞林而親承於帝制懷謹畏以自持躬儉約而不肆適遭遇於聖明遂超躋於秩位爰周曆於遐陬重敷宣於徳意恆夙夜以兢兢戒淵冰於顚墜浩乎而气益充毅焉而操愈厲於乎此所以永保終譽而克享富貴者也

蔣侍郎小像贊

貌溫而气和行篤而志確以文學而防侍從以編摩而居館閣周防兩京之間歷事三朝之際方躋學士之榮遄陟秩宗之貳謂宜享壽祿之遐胡遽有死生之隔覩遺像之儼然發永慨於今昔

陳中書登畫像贊

儼乎其容臒然其狀以文藝而馳聲以翰墨而自放識彌廣而辧愈雄志彌堅而气益壯知之者以爲博古之老成而仰之者咸稱爲中祕之哲匠於乎此其所以優防夫石渠天祿之間而翺翔乎鑾坡鳯池之上也

劉僉憲咸畫像贊

气和而充識周而通發身科第歷躋顯融豸冠在首華佩在躬凜乎風采君子之容

蕭深州畫像贊

發身本乎儒雅歷官至於老成覩其容儀則粹然圭璧之溫潤觀其持守則毅然松栢之堅貞規畫有條而政自理撫字有方而民以寧追穎川之遐躅揚渤海之芳聲於乎此其所以爲豈弟之君子而遭遇乎太平者也

陳太守希顏畫像贊

猗與涇州本乎世徳溫溫其儀侃侃其色蜚聲橋門發身經術首佐邦刑亷公正直敭歷數郡稱於其職不猛而威匪緩而亟惟寛惟平以著厥績惟忠惟勤以報於國豈弟君子壽考之錫猗與涇州其永無斁

林推官同畫像贊

才可以適時學可以淑身亷可以養徳惠可以及民斯所以克任夫官政而無忝於搢紳予𨿽未窺其際而知其有守有爲爲君子之人也

傅玉良畫像贊

气充而粹性介而方弟兄師友才學之良爰發身於科目遂受任以長民處煩劇而弗激弗撓盡撫字而益厲益勤偉矣衣冠之美儼乎豈弟之風尙曰彌堅於志操庶玆茂陟於顯融

羅以徳畫像贊

其外之坦坦其中之舒舒究羲畫之微旨誦老氏之遺書適起辭於云壑遂歷覽於金門是將優遊於太平作江湖之散人而爲市朝之隱淪也

彭敷哲畫像贊

粹焉資質之美浩乎辭气之充篤信聖賢之要力求經術之通涵養獨嚴於省察操持克秉於謙沖藹藹菁莪之化優優麗澤之功豈曰範模於一郡寔將致位於顯融斯所以行成於已道行於人而令名於無窮者也

袁貳尹景陽畫像贊

冰涵其潔玉粹其容學優而仕才敏而通豈弟之政循良之風壽𨿽弗厚而獲令終位𨿽弗滿而徳則丰允矣君子裕無窮

壽星贊

居狼之北舒陽之榮秋中方旦於丙揚明旣應壽昌亦昭治平孰測天象而圖厥形噫此所謂南極老人而符盛世之徵也與

余弟幼學以永樂壬寅秋九月自西江來省予北京永嘉謝庭循爲作行樂圖小像其歸也余爲之贊其詞曰

浩浩乎气淩於宇宙飄飄乎志在於江湖閱歷飽諳於世故辛勤幸守於儒書惟事親敬兄益惇於孝友而待人接物何有於亷隅政此優防於畝故將終老於衡廬撫雲松而嘯傲諧觴詠以自娯坦坦焉舒舒焉其所以無榮無辱無毀無譽介眉壽於未艾與六逸而爲徒者也

袁處士景哲畫像贊

蘭玉之操冰雪之姿孝友之行君子之儀優防太平讀書誦詩後千百嵗子孫之思

袁士建畫像贊

蒼然不變者松柏之貞湛然不污者冰玉之淸作士林之翹楚紹文獻之家聲晚際風雲之會幸霑一命之榮惟歉焉而不足乃自任而弗輕匪曰力行於豈弟寔以圖報於聖明於乎此所以行期於古用適於今而爲練達之老成者也

楊徳誠小像贊【刑部侍郎勉之父】

神完气充以養其貞幅巾逍遙以遺其名曰壽而康以篤其慶子孫之蕃以樂太平

丘處士時用畫像贊

其容之溫溫其言之恂恂居鄕而忠信是與居家而禮義是惇招風月以爲友約詩書以爲鄰邈乎畝之志悠然湖海之情此其人所以養之厚居之安而能樂乎考槃者也

陳俊文畫像贊【爲欽天監挈壺正】

寛和而不廹謙愼而不矜探賾象占得義文之奧究察地理識陰陽之情早受知於明聖寔見重於公卿名列五官之秩恩沾一命之榮斯所以朝衣朝冠日近天顏而出入乎大廷者也

黃子範畫像贊

抱惇實之學負耿介之資不翕翕以附眾不汲汲以趨時其行已則素髙於道義其居官則無間於終初求其人似有黃叔度之風視其貌蓋亦崔斯立之徒於乎淸江碧嶂之間蒼松白雲之外尙俟予懸車而來相與詠歌太平以爲香山之會者也

太醫院判蔣用文畫像贊

盎然而溫者春陽之舒介然而淸者冰雪之敷養之深而气益充行之篤而守有爲匪曰究通乎經術之懿實亦兼盡乎醫師之良斯所以遭遇於明時而瞻乎日月之光顧老而彌篤者服勤報國之心至久而弗衰者濟時澤物之志於乎此其爲忠厚之士而無愧於君子也

蕭欽讓畫像贊

褐衣角巾瀟灑出塵蘊謙和之美履孝友之純磊落田園之趣逍遙風月之情惟是閒散之可樂曾何榮辱之足驚宜其壽考康寧無憂無慮而享福於太平者也

贛之寶臺觀道士丹霞子畫像贊

盎乎其气粹乎其容練眞保龢探賾宗玉佩云裾振揚天風上朝紫宸遐觀鴻蒙與道爲徒何始何終

僧錄司右覺義雲山畫像贊

至哉佛氏稱大雄甚深微妙具圓通法身變化不思議十方充滿妙難窮雲山學佛出南詔當年被召謁九重襌林修習得淸淨精持戒行勤初終菩提妙義時演說慈云下布蓮臺中伊誰著此丹靑筆爲貌滿月開眞容輝光一時徧寶剎人人讚嘆生敬恭我聞佛身出萬刼不生不滅了無蹤恆以太虛爲體相視此妙法皆虛空雲山究竟無系著須離諸幻超夢夢慈悲利濟悉平等成就願力揚宗風永贊皇圖隆佛道四方八表登時雍

董長史畫像贊

學足以明理亷足以守身謙乎其不伐介焉而不羣出則長民於百里入則領敎於成均揚休嘉於藩邸挺風裁於搢紳繄豈弟之君子庶無愧於古人

趙長史畫像贊

肅容正冠儼乎有思也篤學力行浩然有爲也廟堂之器松栢之資也永保終譽壽考爲期也

彭子斐畫像贊

世承文獻之懿家傳專門之學得褒貶於師承究微言於先覺浩然而气愈充欿焉而志彌約接論議於搢紳與讐校於館閣是將鳴太平之盛爲道徳之光而作髦士之矩矱也

於中書子楫畫像贊

翛然林壑之淸烱乎冰玉之潔托闤闠以自髙處布衣而弗折際熙運於昕朝沐榮恩於晚節偉命服之雍容兼防侍以娯悅適幾杖於燕休寄嘯歌於風月綏福履之未央享眉壽於大老至

郭郎中鼎貞畫像贊

衣冠之族汾陽之冑振家聲於兩郡之間承世澤於千年之後爰發身於科目遂擢任於郎官平恕每存於心曲聲華素滿於朝端顯融幸際於淸時補報敢忘於白首庶幾眉壽以爲期尙播休光於永久

贈翰林編修曹處士畫像贊【編修義之父也】

養以澹泊居以坦夷春風秋月衎樂以熙優防太平壽考遄躋爰用子貴畀以淸秩命服之華儀容有飭子孫其承永世無斁

張和卿畫像贊【陜人今冬官正明之父也】

在昔壽州牧守維良酡顏鶴髮煜其有光皇用追錫寵以天章善旣弗替慶則未央猗與壽州其永弗亡

郭處士檜林畫像贊

汾陽之系忠武之冑詩禮之傳衣冠之舊惟善是承惟徳是懋尙永無替以貽厥後

龔仲塤畫像贊

養乎內澹然而自足接於外溫然而可掬𨿽托迹於公卿亦忘情乎榮辱緑髩朱顏角巾時服步天上之春風散杏林之朝旭匪余識其平生伊誰知其幽獨於戲此所以爲吾仲塤而有此康寧之福

字說

郭用檜林字說

鄕先輩孔公貫道嘗名其郭氏之甥曰用而字之曰檜林且曰檜非常木吾夫子嘗植之闕裏至於今子孫族人護視之益謹而不敢怠四方過者必拜而後敢仰觀焉檜之見重於聖人見重於後世若此則字豈可輕哉於戲先生之期待於甥者何其切至若是也先生歿已久其甥旣長恆爲余道其舅氏所以命名與字之意且屢請爲之說余不獲辭則進而告之曰檜貞木也其質勁其性確其內栗而文其根盤而深其榦端而直其枝葉蓊宻陰翳滋潤上可以蔽天日嵗寒霜雪淩厲挺立霄漢气色芒寒而略不爲之變及取其材而試之則足以任重負厚柱明堂棟大廈屹立宇宙以爲四方之仰瞻則檜之用豈不大矣哉人之爲人鐘和萃秀直方雅厚以端其性惇柔溫裕以養其心輔之以仁義忠信載之以詩書禮樂剛正毅內之而無所歉外之而無所怵一旦推而達之於天下國家則足以尊主而庇民濟人而澤物建功立事顯融當時以埀聲光於久逺者其用亦矣檜林尙顧名思義兢兢焉閔閔焉生息涵養以充於其內培封扶植以立於其外將見繁殖滋榮摩霄戞云郁然成林材不可勝用矣昔檜林之先人徳存甫溫雅篤厚好施予以醫藥濟人與先少保尙書雪厓先生交莫逆其時貫道公尙無恙先少保與公往來尢極雅善四十年之間前輩風流若逝波不可復見矣獨檜林猶能稱道其一二以益余之所不及此爲可嘉者檜林勉勉尙求之無負於舅氏之命以爲斯文之光則他日所至又未可量也

傳

蔣侍郎傳

公諱驥字良夫姓蔣氏錢塘人也祖秀實以隱徳終父均美以公貴封左春坊司直郎母姚氏封安人公少好學攻文辭弱冠以春秋經試淛江鄕闈居前列遂第進士擢行人能其官永樂初太宗皇帝詔文學之臣纂修髙廟實錄公與焉書成陞翰林檢討賜白金文綺襲衣已又與修永樂大典爲副總裁賜楮幣綺帛前翰林學士解公出爲交阯防議以事逮獄公坐累拘幽者十餘年中扃坦然日以書史自娯未始有幾微怨懟仁宗皇帝卽位宥復前官逾月陞左春坊司直司郎今上皇帝嗣統之初以宮僚恩遷翰林侍講宣徳紀元奉命祀東鎭洎大禹南宋諸帝陵竣事遂得便道省謁其親公家錢塘二親髙年在堂且膺封秩公復使命歸本郡方嶽重臣以及郡邑官僚咸瞻望下風公歉然不敢當日戲防承顏以壽其親椎牛釃酒以宴集其姻防鄕人榮之歸朝與修兩朝實錄書成賚賜循永樂故事復進秩侍講學士無何上命左春坊大臣簡廷臣之才且良者佐六卿公膺選授禮部右侍郎眾慶得人蒞職逾二旬得夙疾不移時遂卒上聞爲之悼嘆遣使賜祭且給舟歸其喪命有司爲治祠墳恩典之加可謂厚矣於乎公天性孝友嘗迎司直公就養京師朝夕起居侍奉備至獨母安人道逺弗克就居嘗悒悒以前此奉祀匆遽不盡膝下歡屢欲歸省值編摩事劇不果言及輙欷歔慨嘆兄弟二人公居長與其弟友愛無間言公素善筆札嘗奉命書列女傳特被褒賞禮部會試兩爲同考官時推其公爲人美丰儀善談論尢喜賓客所居軒楹淸曠幾席整潔佳花異卉雜植前後客至詠歌觴酌歡如也其雅懷灑落蓋如此予毎私竊自念同年數人在朝多顯仕公獨居散秩洎遷學士深以爲慶拜侍郎益爲之慶蓋兾其有爲以遂其平生所志也柰何天不憖遺遽焉殞逝聞者莫不痛之公享年五十有三所爲詩文總六卷前後所錄公多手筆云贊曰士之負才器問學固將有爲於世也其或仕與時違不能奮揚其蘊蓄蓋有命焉耳一旦遭逢可以有爲矣而天不假年志與願乖豈非命耶若蔣公久居散秩中值坎坷仕將終身逮逾中歲躋於顯融足以自見而奄焉捐世信夫命之不可以彊也𨿽然公平生所致磊磊若此亦可謂傑特之士矣夫復何憾哉

袁義士傳

袁大珍字仲仁其先鄞人也自其曾祖以禮來官金華遂爲金華人仲仁生元之季遭亂而廢學其父嘗告之曰汝無以弗學爲歉古人往往有不知書而所行自不悖於道者汝苐能篤於信義使鄕閭稱爲善人斯可矣仲仁謹識之不防遂刻意樹立營植生產孝事二親朝夕惟謹父歿哀毀幾弗勝母董氏患末疾日扶持在側未嘗頃刻違去至躬親矢溲前後凡五載如一日從兄大通客死東甌仲仁匍匐往收其遺骸以歸嫂張氏吳氏孀居無子仲仁養之終身二姊適寗氏與皇甫氏皆寡爲迎歸於家畢其男女婚嫁割田園贍之度能自給乃已撫其孤甥姜某爲之擇配養其外姑楊氏幾四十年而終友人張彥希仕爲雲南幕官致政於家一夕夫婦爲仇家所殺惟一女甫生仲仁往哭彥希甚哀爲持其女歸養之如已子且爲迹其盜禽之皆置於法鄞人蘇某至金華遇疾同行者委之而去仲仁遣人舁至家求醫藥甚切疾愈其人弗忍去者久之郡人死無葬地多焚燒棄其骨江流中仲仁乃捐其負郭田若干畝俾葬之人呼爲義塜又嘗用己貲爲石梁造二舟以濟行者人感徳之鄕黨皆稱爲義士云贊曰古之人𨿽一才之美一行之懿莫不著之史傳以至百世之下猶使人仰而望之得以感發而興起矧仲仁平生善行之昭著於時非一而足其傳於後世復何疑哉故爲之傳以俟時之觀民風者有所采焉

王母洪孺人傳

王母姓洪氏字宗南臺之寧海人唐開元間有爲諫議大夫諱某者其始祖也代有衣纓爲鄕鉅族祖某父某洪旣笄適奉化王宗禮王故著姓與洪閥閱相望宗禮父元帥府萬戶伯英伯英父連山鄕官希伯希伯父兩淛運乾子震而距唐銀靑光祿大夫檢校太子太傅敬玘寔宗禮十三世祖云洪歸王氏生四男子文琳文葩文琖文防時王氏之族人被鄕人誣告逮赴京宗禮爲白之皆得免及還道感疾劇甚臨終謂洪曰死生命也吾無所顧惜所念者二親埀老諸孤稚弱未有所托耳君能成吾志乎洪泣曰夫在且猶敬事撫育不敢怠矧夫亡乎有不一心王氏者有如日遂斷髮爲誓宗禮卒洪年甫三十居喪哀戚甚終身不事膏沐躬親饋食養其舅姑舅姑歿盡禮喪葬且日夕攻絲枲資遣諸子就外傅受業時今戶部尙書兼謹身殿大學士延平陳公伯髙典敎奉化洪謂其仲子文葩曰吾聞陳先生賢而善敎汝家世以宦業著聞汝父嘗以早卒不獲繼先緒爲憾汝盍往就學以成父志文葩遂負篋入縣庠從陳公遊學成今爲國子生方向用於時洪性嚴正而好施與王氏族聚蕃大洪於諸母行最尊羣子弟有不循先世遺訓者入見輒諄諄訓諭有不悛者嵗節會拜必公言於眾愧之否則令諸子侄白於族長黜辱之必攺而後已鄕鄰宗姻死喪患難不能濟者卽捐貲助之且語諸子曰此爲汝輩植徳計勿吝也年登七十有七尙康彊無恙鄕閭閨閫之稱女範者悉歸之見孫曾四世云太史氏曰女婦之徳見於載記尙矣守貞節者孝慈或鮮聞況能以敎淑其子及其宗族乎若王母洪氏者其兼而有之若此豈非女婦而士行者耶則享有壽考宜矣其子方將佩服懿敎力學以顯名於時吾見其與古之稱於載記者不幾矣哉

哀辭

贈奉直大夫左春坊左諭徳楊公哀辭【有序】

泰和楊公子將其先蓋出漢太尉震之裔轉徙錢唐歷廬陵吉水始家於此祖景行元進士官至翰林待制有盛名公自少頴敏過人讀書力學總角已有聲借借其爲文操筆立就迥出時輩儒先長者皆器重之平居孝於親友於昆弟忠信篤厚出自天性閱歷險夷終始一致拯顚濟危汲汲然惟恐不及而不幸享年不永卒之嵗才三十有四一時賢士大夫莫不哀悼之予生晚弗及瞻望公之風采幸與公子士奇同官禁林出入侍從幾二十年公以子貴荷蒙恩眷贈職宮僚寵光下臨賁及幽壤公之所以得於天而敷遺於其後者可謂盛矣公潛徳懿行以具載墓碑予不能無言獨哀之以辭且以慰吾士奇罔極之思而昭示於無窮也辭曰繄闗西之苗裔兮瞻閥閱之孔華抑太尉之盛徳兮矢淸白以傳家羌華陰之遙遙兮卜錢唐而轉徙再遷於廬陵兮耀官牒之有煒繇文江與西昌兮潏慶澤之彌深騁逸軌於文塲兮待制處乎詞林睠夫子之克承兮偉妙齡之英秀方髫齔而知學兮披奧義而研究惟天性之孝友兮惇行誼於彛親探聖賢之遺言兮廼克踐於其身年甫冠而馳聲兮抱韋編以就試掇餘思於倉卒兮尙足防乎髙第播鳯雛之美譽兮忽振舉而逺揚蟠錦繡於胸臆兮摛五采而成章倐元季之驛騷兮聚羣盜而蜂午旣焚刼於州閭兮肆蒼黃而莫措痛叔父之罹害兮竟殞命於異區還撫棺以號痛兮寧暇防於吾軀因脫生於虎口兮遂竄伏乎山間擷澗芳以爲養兮怡菽水之歡顏奄二親之傾逝兮勉致力於襄事妥窀穸以安厝兮惟斂葬之兼備際寰宇之廓淸兮揭日月於中天言將返乎故業兮復先世之淸氊何天道之難諶兮遽嬰疾而弗起慨山木其頺壞兮慘悲風之滿耳謂壽夭之不齊兮諒資稟之旣丰胡天俾其才兮而竟嗇其逢念厥躬之韜晦兮實流慶於嗣藹令望於士林兮職淸華而嚴防膺紫誥以寵贈兮煥云漢之天章豈曰耀榮於今日兮𨿽百世而有光嗟予生之獨晚兮仰夫子之遐躅慕髙風之寥廓兮空徬徨以於郁盤古之崔嵬兮閟音容於夜臺聊寓情於一些兮志予心之永哀

黃孟鉉哀辭

吉水黃公孟鉉以頴鋭之資淵懿之學識趣超詣才思逸髮其立心期至於古聖賢之道爲文章若泉湧川匯浩乎其不窮沛然而莫禦每有所著人爭傳誦之以爲楷式洪武中用薦爲鎭江幕屬治效尢著尋以事免官家居益致力於聖賢之學四方從防者森若束筍公循循善誘多所造就得其學者往往皆當時名士公爲人孝友純篤志趣卓越虛已下人不事表襮襟度灑落夐出物表言動之間恂恂謹飭樂易和平見者心醉予嘗辱交於公獲承公之緒論以爲可久相處者曾未幾時而公遽捐館舎矣感今思昔爲之慨然爰申之以辭少據予哀且以慰公於地下也其辭曰維公之特兮資性天成仁山之秀兮文水之英藻思俊發兮始於幼齡聰頴絕人也遹馳厥聲涵泳百家兮沈潛六經逺企聖域兮玩心髙明虛以受人也弗矜弗盈淬磨砥礪兮研思覃精蓄之旣博兮蘊之益發而爲文兮五采縱橫咸韶並奏兮金石鏘鳴江海下流兮波瀾渟武庫洞開兮眾寶晶榮瑤穹澄朗兮萬象森呈時旣弗遺兮期道之行位不滿徳兮孰究其能遽焉退休兮詠歌太平從者如雲兮視公儀型胡天之嗇兮奄然長徵獨乘元气兮遨逰太淸庶幾精英兮隨物流形凝爲卿云兮粲爲列星令名弗泯兮千載猶生於乎懷公兮永以爲徵祭文

祭太保陽武侯薛祿文【追封鄞國公諡忠武】

惟公之生夙負才略乘時奮興鳴劍橫槊公負剛勇義膽忠肝爲國靖難惟公桓桓感會之機雲龍風虎公所自任惟忠與武天戈所向如霆如雷公冒矢石無堅弗摧旣淸內難旣奠邦國爵位超加有聲赫赫疆場有警六師親徵公爲前驅沙漠肅淸積勲累勞薦受褒典進位師臣極於崇顯公結主知終始一心屹爲柱石以身自任爰城朔方爰度爰築亦旣克完而公病篤還京入朝力疾自陳賜藥命醫恩意益勤公宜少畱溘爾遐棄訃聞興嗟錫爵賜諡存歿哀榮如公幾人公死無憾失玆老臣予輩交防同在朝列自公云亡孰不嗚咽爰潔一觴載陳以辭公靈如在尙其鑑之

祭宋駙馬琥文

惟公出自名閥器宇端厚昔在太宗選配貴主嘗命鎭撫西陲式副倚注繼命居守南京小心周宻彌效勞勩旣而閒居數載恪謹自守皇上用篤親親任以心膂而一疾弗支遽焉長往宸衷軫念所以眷禮於公者甚厚公可無憾矣某等辱在交防切深感悼馳詞致奠涕淚交零靈爽如存尙祈歆鑑

祭僉都禦史嚴升文

惟君有學有行早擢科第首爲牧宰稱於其職繼僉外憲攺佐郡符入典郎署遂貳大理滋歷嵗年益嚴操履朝廷重耳目之寄陟僉憲臺自蒞職以來夙夜惟寅振起紀綱剗決宿獘政令一新人用畏服夫何一疾遂以不起凡在同朝皆爲傷悼某等相望非邇弗獲躬赴緘詞逺寄寓此一觴君尙有聞鑑此誠悃

祭兵部尙書張本文

惟公器宇淸粹性行剛介負通敏之識蘊經濟之材始服官政宰邑有聞用登郡守遂參大藩入佐冬官復贊邦刑敭歷中外聲譽咸彰操履之嚴始終一致仁考繼統之初急於用賢首擢公司馬皇上委任舊人益隆寵眷加授宮僚復命兼職地官公夙夜孜孜講求治理嘉言讜論日進於延整飭兵政懲濫冒之失淸理錢谷革欺漏之獘黽勉不懈一心爲國上納其忠人服其公惠利及於軍民事功著於朝廷方兾績效之成以副倚托之重詎意一朝遂成永訣當寧興悼防典有加凡在聞知罔不傷感某等久同朝列契誼尢深忽此相失涕殞心摧繼今欲承顏接辭以罄平生而音容日逺不可復得矣一觴薦誠想公如在公其有知來格來歆

祭戶部尙書郭惇文

嗚呼公之器宇靜厚而凝峻公之徳性孝友而謙和公之存心處正而不阿公之持身厲操而不變方入仕之秋遭聖明之日首登郎署繼任郡守用佐藩閫贊貳六卿爰陞陟於地官遂總理於邦賦身任勤勞而不替心懷忠鯁而不忘歷事四朝揆始終而一致踐敭中外亶淸白而一心屬玆委任之隆宜享壽祿之富何一疾之弗支竟逾月而不起九重爲之興悼百僚爲之惻傷某等辱在交防久同朝列忽一朝而永訣與萬古而長辭爰陳菲奠寓此哀忱惟公不亡庶其鑑之

祭胡學士光大文【贈資善大夫禮部尙書諡文穆】

惟公之生器宇夙成粵自髫齔煜然有聲壯逰江湖襟度灑落傲睨物表寄興寥廓繼登庠序學問益充如玉斯琢如金在鎔射策決科蜚聲塲屋一魁天下人望所屬爰歷淸要列官詞垣步武玉堂出人金門備承恩遇眷顧益隆論思獻納夙夜在公掌帝之制溫純典雅云漢之光被於華夏黼黻鋪張皇猷日宣地位淸切委任尢專帝命時及賚錫繽紛繡衣象簡照耀靑雲公旣蒙恩益勤厥職愼宻小心靡間朝夕方期眉壽以享榮名豈謂二竪倐焉相嬰薤露興歌九原不作聖情嗟悼百僚駭愕防典攸加褒贈愈厚公死無憾後世有耀顧惟交防中心孔悲昔也同列今焉永辭旅櫬言還道路悠邈睠玆故鄕窀穸是托臨岐祖送涕泗其滂哀哉長訣萬古一觴

祭兵部尙書陳洽文【鎭交阯歿於戰陣贈少師諡湣節】

惟公之生性行貞純忠謹謙和翼翼恂恂初以才薦首列近侍繼典銓衡載職大理夙夜弗懈惟明惟公寔稱委任仰副宸衷交人梗化肆造叛逆公贊元戎屢效勞績閱歷二紀撫鎭炎陬累徵不靖惟公懷憂寧橋之役公謀旣善彼拒弗納失在輕戰師徒爲衂宼勢披猖惟公秉義奮气彌剛公蹈白刃如履平地一心爲國有死無貳孤忠偉節日月爭光凜凜英風振於遐荒公死如歸國有懿典生著榮名歿尢光顯稽行錫諡恩防有加命子以官鸞誥寔華予忝交防夙惇情好公旣永逝益增悲悼有殽載俎有酒盈尊一觴致奠靈爽如存

祭駙馬都尉廣早侯袁容文

惟公出自勲閥選居戚裏文皇靖難首效勞勤翼贊城守設施有方用濟艱虞茂膺褒錫榮賁三世肆加恩數遂董督府以贊軍政從容愼宻亷公寛和親賢樂善文雅恂恂不矜於已不驕於人方玆委任期輔邦家胡玆一疾奄然而逝逺邇嗟悼中外盡傷某等叨同朝列咸切哀痛九原日逺瞻望無由有潔其觴有楚其豆庶鑑於誠歆此一奠

祭胡學士文

惟公負剛介之資抱明敏之識學究乎天人才髙乎時俗早發身於科第遂敭歷於淸華出入乎金馬玉堂之間翺翔乎紫禁靑雲之上論制作則黼黻乎皇猷備顧問則屢承於寵眷歷覽兩京載筆累陪於扈從馳驅沙漠服勤兩事於北徵旣屢躡於華階亦薦蒙於褒賜斯文爲之倚望朝廷爲之屬心顧年齒未登於五十而筋力正及於康彊胡大限之俄窮遂九原之不復聖上軫不憖之悲百僚興雲亡之嘆𨿽防典之加迥超於古昔而死生之感不盡於心私嗚呼哀哉公其往矣自今不可以復見矣瞻靈柩之南還悵雲山之遼邈爰敬奠於一觴痛永訣乎千古

祭周處士宗坦文【以逮對憲臺得直將南歸病卒於官舍】

嗚呼周君其所蘊者仁義忠厚之徳其所見者沖和雅粹之容其所負者英偉豪邁之气其所尙者髙蹈肥遁之風播芳聲於鄕郡埀典則於名宗仗先塋之大義秉尊祖之至公上京華以遊覽歷川嶽之奇雄何髙情偉志之弗遂奄焉一疾以令終嗟善人之不淑慨天道之夢夢視浮生於一瞬寔今古之所同其所貴者身後令名之不冺況壽年福履之兼隆諒仙逰九地以奚憾悵親交一見而無從邈音容之杳杳積予心之忡忡瞻旅櫬之南旋雲山之萬重持薄奠以攄哀靈彷佛兮來降嗚呼周君尙享

祭夫人劉氏文

憶自洪武庚辰之春予以薦赴南宮忝官近侍其冬卽迎致夫人京師以就祿食未幾遭值國艱深切憂怖賴祖宗之佑幸以無虞旣而荷先帝選用儒雅授職翰林逮永樂已丑之春承命扈從北巡明年從徵於北以其冬還京嵗癸已復扈從北巡明年再徵於北夫人以十三年挈家歸鄕裏十四年冬予還自北京夫人復攜二女來會十五年春車駕再幸北京予又從行而夫人復以是秋歸數年之間南北往來與夫人聚處者無幾去年春得大鵬書言夫人將買舟來北京聞之喜不自勝適其夏值予復有北徵之行至秋八月始還京而夫人乃以五月十四日得暴疾而卒嗚呼痛哉夫人之病也吾不得視藥歿也吾不得臨訣殯也吾不得臨棺祭又不得以時嗚呼痛哉思惟夫人慈仁之徳勤儉之行而不能相與偕老於百年使吾一旦失賢妻吾母失賢婦而諸子失賢母嗚呼痛哉比者聖天子蒞阼之初嘉念舊人蒙恩擢居保傅官列二品夫人亦荷二品鸞誥之封帝命下臨獨不得目視其榮早日子孫滿前防衣後先跪拜笑嘻奉觴稱壽和气滿堂何樂如之今吾之歸諸子諸女諸孫皆在獨不見夫人嗚呼痛哉柰何哀哉柰何嵗月逾邁夫人去世又已周期而一壞未卜停棺在堂此實予責今將赴京已令諸子卜宅兆俟今冬安厝夫人夫人其尙鑑予誠一觴致奠涕淚交零中心梗塞痛何可言

祭弟幼孝十郎文

嗚呼吾弟命止此耶吾弟聰明磊落襟度秀爽脫略不羈傲睨物表誦詩讀書操觚染翰鋭敏精勤超然獨得孝親敬兄交友接物周宻詳審曲盡人情理家治生創基治產相時經營咸適其宜公直亷介忠恕明信先義後利服於鄕閭英英之气挺挺之識浩然之志獨步前驅方期有爲如古之人繼志述事以裕厥後夫何一旦困於二竪奄忽長逝竟不可知於乎吾弟命果如斯賢若顏子尙嗇於壽𨿽在後世壽夭窮通此理一致抑又何疑況以吾弟明決自信臨終之言炳炳瑯瑯洞視古今中心坦然知命不懼視死如歸力疾據幾援筆大書告以後事略無忌諱且命吾子再三寄聲死生訣別萬古無期惟此孤幼托之於兄提擕敎育兾其成立庶幾九泉瞑目無憾於乎吾弟言及於此終古之痛何以克堪兄於吾弟情深義篤幽明之間敢負斯言憶自曩嵗弟來省問兄從北徵未及相見弟乃畱此待兄之歸惟秋七月還自塞北詞林一見悲喜交集握手勤拳如解饑渴曾未逾月弟復告歸臨岐一別愴咽無言日月逾邁南北暌離十載之間如隔夢寐謂宜再見敍我情親豈期一朝遂成永訣於乎哀哉兄於吾弟病弗克視藥斂不及撫棺葬不及執紼祭不及以時號哭天涯永恨何追於乎哀哉人世百年寄此一瞬萬生擾擾終歸於盡吾弟𨿽歿幸有賢子長者奮立克振門戶幼亦頴發不在人後殆天所畀以報吾弟惟弟不亡視此後人彼或壽考嗣續無傳歿同埃燼寂焉無聞兄視吾弟生旣有立歿復有傳𨿽云蚤世無復遺憾於乎哀哉兄仕於朝二十餘年骨肉疎濶會少別多終兾歸老共樂丘園天胡不弔奪我賢弟命不可知遽至於此於乎哀哉我言有盡我思無時我淚有盡我恨無窮緘詞萬里以寫我悲弟其有知鑑此深情

祭亡兄季質弟季緘防孚防孝文

幼孜竊祿於朝埀三十載骨肉手足之情無日不惓惓於懷然尙兾會合有時庶少敍天倫之樂以慰久別契闊之私豈意諸兄弟數年之間皆相繼亡歿南北迢逓竟成永訣嗚呼哀哉吾於諸兄弟病弗能視湯藥歿弗能與殯殮葬弗能執紼以臨窀穸祭弗得以時終古之憾其何能釋玆者荷蒙聖恩封贈先世幸得歸省予家拜吾母見吾子孫族人見吾鄕裏親識朋友獨不得見吾兄吾弟呼天叫地五內摧裂嗚呼予言有盡予恨無窮予淚有盡予悲無窮用致薄奠以寫予誠惟靈不昧來享於斯

金文靖集卷十

