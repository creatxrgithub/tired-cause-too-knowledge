

欽定四庫全書

集部五

松鄕集

別集類四【元】

提要

【臣】等謹案松鄕集十卷元任士林撰士林字叔實號松鄕奉化人以郝天挺薦授安定書院山長是集所錄碑志居多大抵刻意摹韓愈而其力不足以敵愈故句格往往拗澀乃流爲劉蛻孫樵之體又間雜偶句爲例不純其自然道士傳正一先生傳壽光先生傳諸篇襲毛頴傳而爲之亦頗嫌窠臼然南宋季年文章凋敝道學一派以冗沓爲詳明江湖一派以纎佻爲雅雋先民舊法幾於蕩析無遺士林承極壊之後毅然欲追步於唐人𨿽明而未融要亦有振衰起廢之功所宜過而存之者也趙孟頫嘗見其蘭芎山寺碑文深相傾挹後士林卒孟頫爲志其墓杜夲亦稱其謝翺傳胡烈婦傳能使秉彛好徳之心千載著明固非曲相假借矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

松鄕集卷一

元任士林撰

徽州路重修學記

皇帝臨禦之初詔天下崇廟學徽爲郡介在江南山川阻修實維文公其生也鄕其服也采式閭而鄒魯存家至而淵騫集庠序之政宜飭具舉然而棟宇闕漏祀肄弗共塗軌侵墉臧充宇有司祗曠弗構固壅徳音而貽愧先哲也大徳七年夏四月郡博士束從周始捨菜告至顧瞻惕然懼弛祀肄石防版入八百爲儲士曰不足於養矧能余吏曰不足於需矧能圗從周曰撙削有倡人將來趨於是擇時日庀工傭斬技幹運陶甓王宮正室葺而新之丹刻有重席仍幾衮冕以嚴公配東坐哲祀攸序下逮羣弟諸儒佩舄簋簠籩豆考禮合宜門廡防衛講肄之位藏書之室景先之祠以至廩積出內之共鼎鑊炊之具罔不飭備鑿池思樂被以芹藻植蓮其中面池西南師燕有阼峙左屏阜夾右練溪是祠文公乃有別築於是廟學之制爲始崇矣乃相與言曰廟學有政有舉無弛束博士之功也博士曰政以郡舉教由師作侯郝公之力也夫從周惡賢乃狀其事求文於余余惟聖人之教昭在庠序夫子之道著在人心不以言語文字而獨存不以禮樂刑政而偏舉忠恕之道天地流行修齊之功國家終始是故言政則教舉言教則政立夫子之道在是矣文公之學在是矣可不務乎於是乎記

奉化州新修學記

奉化唐開元中析鄞所置縣也今陞爲州學宮政化之本是宜廣多士而新之有司固未暇也大徳三年秋七月肅政亷訪副使髙公伯元始易今扁明年夏六月僉事王公煥行郡諸生相與謁事畢坐彛訓堂上舉凡學之事廢宜興圮宜修惟所畫知州事王侯珪惟而退明日學正趙與權錄趙進徳以僉事公之命請於王侯珪侯曰諾環宮之墻百堵皆作大二百有奇廣仞之半髙如廣之度而三之雄固傑立覆飾如飛殿堂門廡之壯棟桷之撓折者易治之瓦蓋磚級之陊剝者丹白之漫漶不鮮者明飭咸理自夫子像以至四公十哲羣弟諸儒冠冕之飾衣裳之采與夫犧象簠簋爼豆之制嚴好潔新無遺缺自宋寶元宣和紹興慶元以來且創且修至於今而始備允亦壯矣於是王侯進諸生而言曰若等知優防歌之所自乎朝廷旣右文治尊若道復若家選若人之秀者而官之亦隆且至矣然他日之仕者而泯老者而沒壯者而衰故學無常師而文無定業爲勉勵者不旣勞乎吾聞宋慶曆時正議樓公郁一出爲鄕裏師而人輙化之不惟環佩簮笏之盛遂至比屋而捨鄕之澤天未忍絕之也古道如新有正議公者不少而江海客食之士貴耶諸生悚而屏遂命之爲記

新城縣重修學記

自吳孫氏有地江東谿山小邑皆禮義教化之邦故學官之制盛於中州新城縣介桐廬富春間故東安郡況舊爲輔邑乎今天下一家夫子之道益大章明宜廟學之設日完且葺弗弛也大徳七年今福寜州同知魏侯榮來爲爾邑始謁殿旣坐進徳堂上揖諸生而問故於是釣臺山長何庚孫直學徐夢髙前曰學宮攺築於邑令陸公演增拓於耿公乘鐂公景修今有年矣圮宜修廢宜舉惟令君實儀圖之侯曰諾明日退自公庭致前漕貢進士何諄偕諸生相與謀曰端孫防錢谷曰徳麟曰鉉度材植曰景星曰應辰庀工役教諭蔣昻奉惟謹乃建直捨凡齋廬庖廩之序始三月訖工夏五月以成時長官若貳數以故撓之而魏侯志弗奪益廣堵制遂新王宮棟宇必崇庭楹必度級磚觚尾方宻以麗秋七月旣成丹堊輝映衮冕以嚴八月上丁捨奠升降有容牲幣有數旣賜胙諸生濟濟升堂各以序進謝曰維學有政維教有本侯亷以自治仁以淑士其知本歟侯曰匪先孰承匪後孰開爾邑俗淳而士美教洽而政行今燕南河北道亷訪副使阿爾思蘭哈雅今江南行臺監察禦史劉公弼舊蒞爾邑遺政猶在阿蘓氏治識大體劉公篤厚如之予日兢兢弗承今廟學修舉諸君之力而前邑宰之所遺而榮何有焉諸生願記之而未能也越五年方徳麟何庚孫始克請記於余余曰新城有邑在萬山中固人物所在而許逺死節睢陽杜稜力拒行宻羅隠恥臣朱梁𨿽盛衰離合之勢天且弗違而志節忠義之气人不得而泯也非禮義教化之所由積乎而況前有邑宰陸耿後有阿氏劉公其善政其善教耳目濡染固深矣宜乎諸君樂魏侯之令以迄有成也然而修齊治平之學本末精粗之道惟窮通不貳漸積有原諸君行且仕矣具告而子弟飭而學志而道以趨而政教以崇忠厚之風斯其庸有怠乎詩云有斐君子終不可諼兮後之布政教者宜有考云

重建文公書院記

尙論先王之制黨庠術序逺矣唐詔天下置郡縣學厥後四書院之名特聞宋慶曆熈寜學校寖盛處士之廬遂廢逮徽國朱文公始復白鹿洞之舊祀孔子如開元禮尋創竹林精舍升曽子子思以配孔子以周程張邵司馬李延平七先生從祀於是卽諸儒講道之地以立書院者益眾文公旣沒凡所居之鄕所任之邦莫不師尊之以求講其學故書院爲尢盛其徒不事月書季考所習皆窮理盡性之蘊其官在郡博士之上其廩官給之田或好義而多貲者請自給世祖皇帝混一區宇郡縣學益崇且侈願以力創書院者有司弗奪其志部使者加察詳焉行省設官以主之其選視學正錄皇上嗣大歷服播告中外勉勵日加明年置各省提舉以惇教事永嘉陳君友龍以朝廷首選實來江淛始至起士林於家俾復文公書院於奉化之陽士林載拜承命奉公牒以白諸州州刺史而下翕然曰請如牒昔文公提舉浙東常平日循行臺溫郡泊舟奉化之龍津長吏率諸生請講書於學宮景定初橘洲姚公希得建海閫敬齋謝公昌元方坐幕府出籌畫前進士李君防舒君泌童君防該請立書院於津之左聚徒讀書其下榜曰龍津書院尋遷廟學東偏至元十八年攺扁文公書院山長李之皓王鎡主之旣亦廢弛先是前朝請大夫趙公崇燾有志攺築卒不就檄下日其猶子必摹圖寶鹿山以進其壻前太學博士陳先生著規示之於是州達嚕噶齊察罕知州事李侯炳與其貳星侯粲李侯居安議允協其屬臧君涓鄭君元均贊甚力以工給其役以吏董其事木石之費一不以侵官士又明年祠宇成奉遺像行舍菜事凡受學士林而志於立者咸願爲之徒鄕人士亦樂以義廩三之一爲之贍州若府狀其實於所部於省斯其成矣噫嘻夫子之道散在六經綱領在四書千載之下說益支道益逺子朱子者出諸儒之論始定今天下一家學者無科舉之累取朱子之書而讀之君臣父子之綱身心家國之目體用兼該本末一致其不爲世道深系乎余不得爲朱子徒也余私淑諸人也今而後獲與二三子周旋矩範之下詎可不知其所自邪或曰州刺史之功刺史不有曰是惟陳君之力陳君力足以任斯文之寄而不屈於貳道足以起學者之慕而不間於欲故創置書院凡九所復升潤宜興學之田萬八千畆皆事之著者予不得槪書之云

紹興路學重修講堂記

大徳九年紹興郡學重修講堂成庀是役者山陰趙珆費凢出所捐之田之入初趙氏捐田五百五十畆助郡邑學官廩入且以周里人二百畆郡庠飬二百畆裏防嫁百畆邑庠養五十畆裏公役郡侯義焉目是堂之敝將壓也與博士於天瑞王閔全議曰庀工度材惟趙能費慮所捐爲廩養者固不浮且速集趙聞命曰視惟謹凡梁木之朽弗任者柱蠧弗支者瓦蓋磚級之陊壞者易新之規不弛前植不虞後郡侯材焉曰是不可不記夫聖人之道在萬世言在六經漢諸儒坐重席諸生攝齊升左右屏虛而往實而歸固將爲授受地乎今天下學宮一命士坐堂中席鼓五七擊部使者郡二千石命諸生東西班坐耳入心著果漢儒授受事乎經世之士明道之儒本非二致也自明道之言支以離而經世之法簡以易故有事宦學者往往陋所聞以自髙若不相入也聖人之道六經之言所以爲修齊治平法者果何事而漠然若此乎去其支且離以示其簡且易則精粗兼舉本末一致不在所講乎此堂之不可不修也郡侯賢而知人任事者稱義皆宜書侯劉姓名克昌汴人

杭州路重建總管府記

杭爲郡自五代迄今不受兵革之患故生齒日繁廬井螘附城內外居者無慮數十萬家舊以兩縣置城西北隅以聴城以外之治四錄事司分置城四隅以聴城以內之治然後受命於郡府郡府擁行省之垣聴外銓者列四道聨外事者郡有司傳宣之使日來貢享之夷日接五人聚之地轉煩劇郡府方疲於奔命兩縣四隅之治漫不得梳理固其宜也今大參梁公爲杭之明年始上圖省府乞以郡治之隙地翼近兩縣直視四隅使皆在大閫之內將以考成治焉旣而郡侯廉公希哲沃呼公好古實來識畫規度視梁公爲有合郡民吏翕然響從鋸斧之工版築之子執器備用來防庭下始聴事中黃堂幕府旁列吏捨臚分防衛之門休眺之樓棟宇一新左翼仁和右翼錢唐曁四錄事中唐隅列東西門入坐各南向繚以周墻揭以表樹視聴聳仄有壯且麗經始於大徳二年訖工八年六月有弗集者郡侯紮呼岱爾伊喇呼圖克與郡貳而下實完成之於是大夫人士僉曰治有劇易操其簡則易從聴無比逺篤其近則逺舉杭今爲旣劇且煩郡長貳坐堂上屬城之吏日趨於庭一公交孚萬慮明白緩急傳呼不出晏坐示儀表景速於惟兪顧不在一轉移間乎然事大規宏更三政始有成皆宜書

老子祠碑

道有超世而極立言有憂世而教行是皆負上聖之姿周流天下出入渾淪徳盛而時不來者之所爲也老子是已夫老子生殷之時仕周之日所掌三皇五帝之書四方之志凢天地之間消息盈虛治亂升降之故閱之熟矣是故心超太極之先道出羲軒之上退而論著五千言無爲之道忠告其上有爲之業善道其下所惡飾仁義之名以禍生民其意深矣於是尹喜辛鈃列禦寇莊周庚桑楚南榮趎士成綺崔瞿栢矩尹文子之徒得其言張良陳平曹參之倫得其道得其言者曼衍多方恢範乘之得其道者運用一致淸靜載之寖以成漢文景刑措之治有以哉然而淮南神仙黃白之書出武帝方士禱祠之事行而後老子之道始詘於是峩其冠者爲老子之徒誦其書者爲老子之學求之老子之道則芴然如也吾嘗致憾於此久矣大徳十有一年當塗杜君道堅築老子祠於杭州宗陽宮之右像設巍然凡書存而言立尹列而下班以十子各東西坐衣冠古雅道徳以尊旣成杜君執簡曵佩執事有恪籩豆有儀拜跪有容於以洗千古荒唐之愧可謂知本者矣蓋杜君嘗注道徳上下篇又著原防發揮盡闡皇道帝徳之蘊且圖老子及十子像以翼其學今爲是役也使襲明衝用之士旦暮遇之曕仰之下其於宗教非小補也嗚呼羲軒逺矣世不幸而有老子之學長往不返之徒取資山林猶幸有老子之書道徳功力之辧有證後世曹參之倫烏足侔哉遂爲銘銘曰象帝先惟老子尊道徳抑仁義以援淪匪樹異籩豆陳祠容閟班十子東西置古衣冠人仰止載淸靜禆世治後有作敬勿墜

魏氏福源精舍記

夏蓋湖捍海爲隄袤百里中涵丘陵林藪之勝余泛舟其下雲飛鳥泊昂紆回振之地水竹縈秀知必有處士之廬也他日錢直卿以書抵余曰予戚魏明叔好修而理旣還江海之事故邁施之業周於丘壑之間築屋數十楹宅湖山之勝嵗時命巾車棹孤舟攜酒與客徜徉其間倦不知返固將爲兄弟夫婦終焉之藏子幸記之以嘉夫志也余聞而喜曰豈殆予所謂處士者耶夫人生而靜者也自井田事廢造物平施之力亦窮故有事宦學之士固不得不防以資借其身也是故簸防毀譽衒貿是非開口見僞舉足成欺𨿽妻子不得告其情炳燭而不知跋漏盡而不知年非獨不哲且明也今天厚魏氏之家庶有之事固具惟諾庭行友怡政舉不耗落精術以出權謀不揺動筋力以奉拜跪時時頓置泉石錢鎛雲煙雨露之力日滋吾入且何營何求以彊人事乎故其趣幽幽可以處休其地窅窅可以觀妙曠然悠然而神以全淵然隆然而智以傳噫嘻子亦知夫菟裘之營亦太晚計蠒室之卜殆未忘形惟日與造物者防厚我佚我受其正以樂玆丘之下不殆處士之節歟明叔名文炳而文煒其弟云

武夷山天防道院記

天防道院在武夷溪第六曲仙掌巖之巓屋若干楹中以爲堂周以爲序宻以爲室廓以爲亭列楯防空下瞰物狀堂之中圖以太極修眞之士處焉蓋武夷第六曲當三十六峯之中緣曲而上路入仙防館斗折蛇行徑造峯極地轉平敷有園有池白鷴鷓鴣王孫之棲集桃李篁竹栟櫚之叢聨嘯淸舞寂紛緑駭紅自然成林由林池橫出左右翠樹靑蘿一逕中通以撫仙掌池右屋而流防瀑千丈練白珠圓晴空爲澍於是堂以集序以析室以煦亭以舒動標靜根杳與目遇窽聲竅噫淸與耳謀萬形攢絡之表與抗吾眞四時施滅之妙與稽吾神不以虛空與逃蒼莽與適乎夫聖哲之士有不得志於禮樂刑政則托而神仙之歸若安期羨門之屬豈無意於事功者哉故不肯磨涅人事沐漆世污以自遺天地之外非小智繆察者所能窺也是故蹈厲自然出入無始以求是道有物混成之先庸非猶龍氏之卓者乎院創始丁酉嵗以癸卯旣郡人劉時中父子松溪潘儻成希徴張徳懋實開山承規以翼者其徒趙嗣祺徳懋初防錢唐嘗學南谷杜尊師之門以狀求記不得辭

上虞縣驛記

上虞紹興路之屬邑西北行二百五十里有曹娥錢唐重江之險三驛而路曰杭州行省之垣在焉東南行二百里有通明西渡二堰之阻二驛而路曰慶元旬宣之府在焉內則朝廷萬里意諭色授六服震動綸出汗發四海奔走外則獠夷蜑長時節貢獻航浮索引之民氊包席裹之物爾輸爾載委於禦府水陸之使日接於道虞爲中要船官騎廐之置固不可不壯且宏也初驛曰曹娥去江津二百步而近大徳七年春江風怒作抰民屋爲濤不可岸障郡檄縣尹阮侯視狀侯白府曰固宜遷乃卜縣治之西得隙地若干畆薙荒刋棘輦舊宇爲材益以新植始斥而大其制深堂露軒堦崇甃方東西列楹閈髙庭廓气象嚴壯有容有處庖井淸湢旣潔且具繚以周墻縱橫樹道馬有新廐有新步經始於七月己未訖工於十二月甲申民不知勞吏不知役旣成命余記之夫站驛之制凡九十里凡復民田租給戶馬有數水行具舟復有差鋪陳乘坐之具漿飱潼酪之需官總其費利藏於市馳騎風來吏閱其物釃酒繼肉不移而具畨勞息犇馬有餘力櫂夫以熈使者刻晝夜爲程際天蟠地上無壅澤下無廋情實經制良法也阮侯爲邑公明平恕不倦且忠故深識大體宜不苟於此役也是宜書侯名惟貞

江浙行省平章政事髙公去思碑

示人以善者政之良遇事而思者感之至是故召伯教明南國而甘棠之戒勿翦武公入爲卿士而緑竹之詠弗諼方今朝廷念江南之遐逺而杭爲要置行中書省以鎭之凡出爲外屛宣上徳意郡國受命焉者皆天子之宰而久於政而習於民則莫今樞宻髙公若也蓋公之知時翕張旣有以出際先皇帝一統之運而識大體勤小物復有以昭布聖天子宵旰之仁故自旬宣任専鉞以來逮參預丞轄以進平章之秩出入江浙二十年間其勲勞之所書政事之所及惠愛之所加習於民而杭爲近內而宅揆宻庸外而藩屛寅協公彌縫贊理不一替焉蓋其天性純明而又居之以忠守之以仁蒞之以莊動之以理故民畏之愛之其庸或有旣乎今去政日久副在兵樞甘棠緑竹之思辭之不可以已也夫自古嶽牧之任其重在得人而不負朝廷之知其要在民懷曩嵗今右揆大丞相首居外宰旣而衮衣歸兮天下防福杭民具瞻曽不旬日畏愛之情至今朝夕未能忘其私若髙公之政歷嵗年而民習之斯民也所以直道而行也矧能溢有所譽乎然去政之爲思則在政者之爲感其引多矣斯民也又安得不重知所勸乎示人以善之機庸有在也公名興賜名霸都蔡州人

鐂成卿久齋記

上虞劉氏族故殷起西嶽公吉徳培符裏黨食其義未單也嘗命防子炳後其宗今七十翁矣翁之子道常與予防气貌溫深善適人意人願交之大徳八年春翁置酒堂上親朋皆集坐予異席中觴行歡甚中酒道常延予西偏之室池淸石潤竹淨花娟扁其額曰久齋指其額而請曰願乞文予醉語許之冬十有二月予將歸錢唐翁父子過予客下寒雨瀟瀟意戀殊不忍去道常起曰久齋其忘之乎予因省舊語不得辭天地之道惟久故常人履其常無久不臧是故人之生也門資世學欲久其傳先疇畎畆欲久其守聲求气應欲久其交飲食嗜欲欲久其適夫亦人之常情也然而盈虛消息日闖乎其門顧將何以恃之精衛之志天地不違愚公之謀鬼神莫奪是故日省月察動能不悖其常時至气化然後無斁此久則夫人履世之道可日坐而傳也謂予不信請質易翁坐微笑道常請書之

杭州承天靈應觀記

承天靈應觀在杭州東南隅吳山之巓至元十三年元靖眞常大師陳君元徳實主觀事振宗風於中否道脈於旣傳觀之田有司籍在常住免其租入元徳力也初觀曰衝天創於宋紹興祠天地水府三官費內帑緡錢若干萬燬於紹定逮端平始復建奉防賜今額淳祐中增建玉皇寶閣方紹定旣燬而未復也神靈不來洞歌無續祈禬之民皇皇乎若有失也觀妙大師鄭君守一慨然曰是不可不圖神營心訃上移時宰江淮列閫千里求施出殿闕於瓦礫之塲列憧蓋於塵煤之聚祥飈晝下景光夕防巍巍乎列聖之居秩秩乎羣玉之佩三官朝而玉皇侍也川行嶽立景福攸介三門廊臺守藏之室齋庖之房周阿崇峻列楹齊同翼以梓潼眞祠朱仙閟宇幹祿者趨通眞者式觀於是侈於舊矣田昆山之朱塘吳江之澄源範隅與夫在嘉定者爲畆一千三百二十有奇嵗入之量以羞以奉始漕臣嘉鄭之功白禮部俾以乙承甲嗣鄭者惟其宗他如鄭者援有據今三傳矣元徳曰予老矣是不可以不記夫坎之神生於天一成於地六故水爲六府之一地平天成時乃之修道家者三官之奉豈其意歟羣生蚩蚩必有司命吉凶影響體物不遺杭今爲東南巨鎭梯山甓江廬井螘附風檣浪舶出入渺莽是故無神以司之乎此觀之所由興也然廢興通塞存乎其人鄭君守一以道爲徒以法爲子孫無爲之爲道不冺矣故陳君元徳爲善繼使繼陳而起知鄭之心陳之守觀且久弗替而民有常奉矣於是乎記

瑞州路妙髙峯北幹明尼寺記

瑞州城東北隅有山曰妙髙故宋時郡人祠洪山靈峯尊者於其上嵗雨暘民疾沴有禱輙應南幹明寺尼妙智實主祠事苦行淨業施者信往因辟其宇爲佛宮以北幹明自別度元勝永達了敬紹懃爲徒敬之徒是爲法玉貴亨乃相與言曰事倡而不遂志成而不廢豈學道者謀乎於是築堂以集淸鉢築室以嚴齋居西爲法堂南爲靈峯祠中奉佛天羅漢旁轉法輪八觚又別開一堂補陀知識昔示現像且作堂萬竹之間天風時來山雨涓碧心空識明道與境合妙智嘗坐堂上集其徒語曰吾昔以神祠奉防今以佛宇寜施非志之成事之遂乎未防錄教事者以故撓之若不朝夕元貞二年法玉貴亨乃渡河北往禦史中丞張公閭宣政院參議達爾嘉依公實憐之以見膽公師父奏奉璽書防持且賜妙智圓覺大師尋覲太后妃子敬奉懿防入位下仍度其徒出入宮闥於是妙智始以遭逢自慶益自砥礪以報上恩曰是不可不記時中丞公行宣院事以妙智狀來俾爲文旣而朝廷擢公左轄復施大藏經五千四百八十一卷以遺妙智俾其徒持誦之且洊以記文爲言夫尼之爲道苟非志奪而容寂積久而守堅其何能淑愼其身以成光逺之業而大人君子又樂爲振之如是耶此予言之不得辭也書以爲記

蘭芎山福仙禪院記

防稽山配岱宗凡峯石穹窿是郡者皆勝絕虞蘭芎其一也大徳七年春餘以庶人在官讀書古虞氏之邦有僧克文以狀來謁曰蘭芎山福仙院住持僧也蘭芎山在縣北西二十里夏蓋湖之南坐殿大海西亞曹娥洪濤之風蓋自天姥沃洲臂橫股直溝斷丘伏而來南爲百樓山北爲羅巖將直趨海而窮遂爲嵌巖方特之勢無土壤林木之潤而尊厲尢甚是爲葛仙翁修煉之地石井丹竈存焉今爲福仙唐咸通八年操禪師辟庵爲寺始也兩杉童童直山門之陽如塔峙立欝然古意更唐宋風雪物也前住持道順始攺作法堂山門若干楹至元三十一年秋也大徳五年冬十有二月乙亥克文與其徒如杲志和捐衣資之直且以其道恵夫人之肯施者重創佛殿山精駿奔海異飈集若齋庖廊廡方丈之居以次修舉院始完矣然自咸通迄今無金石以記其故非闕事乎余謂山川偉特之觀僻在江陬海表而使空虛寂滅者坐以鎭之且托夫仙蹤佛迹以驚動怪異夫亦智巧之所營而善察幽勝者之所必錄如來氏以識心見性爲宗其爲道簡直且易行也人心揜著之故多而禍福之說集故人之趨之也眾而智力猥附金碧之觀無求不成然百工之事具而衣食者疊資焉分田課租之有常入而農者盡敏此其教之果不替乃式至於今也余固喜文師之不怠事食且樂玆山之勝遂爲之書是嵗癸卯七月望日記

大防持杭州路宗陽宮碑

世祖聖徳神功文武皇帝以神武不殺一天下故日月所照熈然防古之世素朴之民以慈儉無爲理天下故天地防合藹然淸靜之治寜一之風是以天保定爾之詩海隅丕冒之臣所以朝夕必祝必嚴其地以歸之至元十三年太傳淮安王首舉杭之宗陽宮尊師杜道堅應聘入覲師恭持瓣香稽首上前爲江南民命昭謝聖徳天顏穆然在廷皆稱萬嵗由是時賜召見訪問治道尋被防乘傳江南詢求賢哲有道之士仍賜璽書防持又明年被璽書東還初宗陽之建也析以故宮遺址凡土田之在華亭登瑞者以賜以賚逮尊師之還也方墮刧灰之餘瓦礫未疏坌罙集於是規舊址輸心識掄巨材畫堵制握毛樹林輦塊成阜業且營之人情厭事而師亦拂衣矣師乃退居吳興卽封禺之地蒔竹萬个木萬章曰美可材吾志達矣越二十有一年是爲大徳八年有防賜璽書起杭州路道錄住持提防宮事師振衣出山疏去蠧蝕斧斤日聞有門有墉崇之植之有殿有壇級之甓之有堂有廡修之邃之有庖有廩潔之峙之檜栢松杉日漑滋之池溝丘阜日疏積之鐘鼔有節幢蓋有儀洛誦戾止洞歌來思維宮貳是縫是彌維敎父是施是資於是考制定宜大振初矣夫惟老子之教立世之矯矯亢亢屣棄富貴芥視事功者往往托而逃之故呼吸煉養以攝其禱祠祭祀以通其神然象帝先彊道名意果是乎今夫作者談皇道帝徳之盛以揚至治揭性命禍福之蘊以開羣防存君臣政禮之舊以飾人心力棟宇封樹之勤以恢人事則無爲而無不爲老子之道始日著矣若夫罷軟而事伈俔而食矜厲終身自以爲不廢綱常之植聞師之風獨無愧乎乃爲銘詩以昭大道銘曰吳山之東峩峩其宮千楹云翼萬瓦鱗從維久乃隆維抑乃崇維師之功有祈有衝有馮有宗天子萬年四海防同

杭州佑聖觀武殿碑

北方武虛危之垣聲光靈異倬有神化是故淨樂之流祥武當之著迹昭昭乎不可掩已夫天生民有欲吉凶禍福動與知防鬼神禮樂相爲昭布故禱祠之事出焉而劍履洸洸纛風靡髙視下聴時遊民間不回之福明畏之威影響不測有相之道於是昭事孔防自邦國達杭有佑聖觀在城東隅昉自宋淳熈更慶元迨端平迄淳祐麓樹田租始具籍入庭壇殖殖丹碧斯皇所以寅奉上帝而武得專祠焉仇君安一實經始更十五傳陸君宗輔手陳畚挶且營復之當元貞之元王君壽衍被璽書實來凡髙居防宇叢房聨序震赫衝敞昔曠今完登校之章錫自尙方紀烈之文載在樂石蔚爲盛矣大徳六年十月武殿災瓊芳不將幾帟如失民士歉之於是提防觀事吳君存眞掄材爲倡畫堵以謀金錢之施踵門日來明年五月今住山提防孫君益謙被璽書執簡曵佩退自珍庭頋瞻有懷乃究乃理材惟堅良工惟精碩瓦必陶貞石必礱宻又明年三月殿成崇修而神靈集整沐而視聴尊玉垣沈沈羽衛秩秩景福攸降嶽峙川行夫惟武稟剛正之姿負忠孝之烈有象在天有靈在人固不待祠事而尊像防而嚴然而人心掩著之故多矯舉之辭侈神道設教容得弛乎夫然則登庭之事拱極之民叩齒而神存覩容而心惕折回邪於未萌援正直於弗植遷善逺罪民不逾徳固非所以昭刑政之乎乃爲詩以永敬事銘曰紫微巍巍帝淸穆若有人兮樹纛長劍陸離佩蒼玉手提天關履地軸欃槍無光蚩尢伏下與濁世掃氛毒卻邪輔正淸九牧我民敬事勿敢瀆有赫其宇鎭南服瓊芳升堂車擊轂嵗時胙之人戩谷蛟鱷遁兮虎豹逐風雨時兮年谷熟於萬年兮荷天祿與之遊兮世羲嚳

杭州路開元宮碑銘

國家混一區宇風淳化如肇開辟聖天子慈儉無爲於其上大臣淸靜寜一於其下中外大小之臣有忠無倦禮樂刑政之具有舉無斁斯民熈熈然齒髮太古飲哺自然是故老氏之教昭晰而日尊初唐開元時追崇老子詔天下置開元宮杭州刺史陸彥恭卽城北隅以基以構乾符五年戊戌巢賊犯城酒雨弗降遂燬越五十有九年是爲淸防三年吳越文穆王復新而廣之介成之三元大師夏隠言銘載之節度掌書記林鼎主之經文大徳師樊徳隆也逮宋景徳中攺爲景徳觀幹興初寜海軍節度使兪承福拓舊創新棟宇凡四百間前進士陳戭實記其事更建炎官事艸創宮亦遷攺靡定嘉泰初詔防嘉王邸攺建邸在泰和坊祕書省之左宮成復賜額開元並奉閼伯之神大洞法師張君實再經始紹定辛夘燬尋詔有司辟大宗正故址更建度道士十有四人仍撥賜田地蕩爲頃七十有九有奇至元十三年朝廷置行中書省於杭以鎭南服卽舊祕書省爲治越十有五年辛夘災宮亦燬外宰購拓基新垣宇越明年住持董君徳時遂置故駙馬都尉楊氏宅爲宮在城北淸湖之西又明年有防賜璽書防持命翰林承防閻公復作銘詩以記之元貞二年丙申陳君天錫奉防住持實嗣董君董君之時今住持王君壽衍貳宮事大徳四年庚子奉晉王防主宮席不就八年特拜宣命以靈妙眞常崇教法師住持提防仍賜璽書防持給上方五品印光華震赫遂甲諸方故凡宮之役董初創而未完陳欲繼而不遂靈妙式克成之規宏事舉教立道行寥陽之墀玉宸之闕景命有祈明離有阼柔只嶽立圓靈漢繞霧集沈水之芬風落鈞天之韻登壇朝夕之士列佩維百儼然髙居之在人世也若夫云房星序園池花竹天鶴來庭雲水四集其列仙之逰館歟於是老子之祠閼伯之奉歷世有防亦仿乎其人而後倡乎夫老子之道先天地而固存後天地而不悖鑿鑿五千言所以憂世立教言君道曰無爲堯舜之所以爲君言臣道曰有爲禹稷之所以爲臣周流六虛出入古始推本皇道帝徳之所以盛王功伯力之所以衰不顯顯以爲著不冺泯以爲博而深渉天人之故其文王之易箕子之疇歟故樓觀之飾起自穆王而有唐以來宮觀由之而盛也夫然則優防琳館安坐而食髙談皇道盛述帝徳修身而衝存神而貞一獨不足以仰禆治道乎遂爲之銘銘曰道非有始非無始憂世立言尊老氏開元有詔抗刺史貝闕珠宮聳城市劫酒灑東風靡化人防見蓬萊水皇元區宇一文軌慈儉無爲萬國理秦苑秋深千柱峙金闕寥寥開雉尾上帝髙居百神止紫衣翩翩有道士潄滌風揺玉齒髙談道徳五千防對揚至化天萬里天書晝下玉局璽呵祓嶽只走瀆鬼吳山蒼蒼浙水彌下蟄蛟蜃上虎兕大道流行民俗美皥皥熈熈逺九紀甘雨時兮祥風起百谷成兮廩億秭萬億年兮壽天子

平章政事賽音迪延齊榮祿公世美之碑

江淛等處行中書省平章政事領江淮等處財賦都總管府事賽音迪延齊榮祿公旣蒞政之嵗冬十有一月朝廷以近畿艱食使馳驛咨行省以嵗運海道糧石二百三十萬有奇俾春運五十八萬以四月到京及時而賑發之一府愕眙曰凡海運嵗必以夏至爲期風力髙兢其乃有濟今風東北行大海洋洋鼓颿溯流能有濟乎公曰聖天子宵旰之仁中朝大臣視饑猶已之道承命以行其必有濟公遂勇往募羣艘列海步下量運駕發必誠必信海伴子來起碇之日公詣海神祠下躬具牲牽陳爼豆與神誓言一不煩有司於是公還省坐堂上迫四月二十有一日海道萬戶府以狀聞春運米五十五萬石有奇以四月三日訖赴都倉一府懽然相賀曰平章公之力也於是掾史請記其事公曰毋吾寜貪天之功乎先是江淮財賦府初立朝廷以不得人爲慮屢形國論迨公陛辭日太皇太后臨遣之曰江淮財賦厥有防府汝實領之公銜防而來凡嵗入有程分庀羣司一以不擾辦登校半嵗之輸凡三十三萬定人心始安國論用息太皇太后賜織室錦襖大官上尊用寵嘉之蓋公渉歷明本心定知大體勤小物宜有以自植於外垣之右及嘗間公行事其在福建行省也重建泉州興化兩郡廟學王宮齋廬棟宇一新且各置田一千畆以充贍之而士有教養焉建泉州等路橋梁凡六所曰金雞曰南臺曰相額曰營頭曰下輦曰金溪石梁板屋連駕海濤飛甍傑棟平跨虹霓而人無病渉焉築興化莆田國淸海塘爲田以給民之無產者一千家種之築屋三十間以授貧民之無歸者居之其在江浙行省也適嵗大饑沿門疫且死乃置藥材命醫工家至戶視以濟疾病全活者多流亡之民父母有不顧其子拋棄在道公收飬之左饘右粥以治其生迨力能還家聴之収糴客米五百石助有司以濟饑民連糶財賦府米一十萬石下半估以接民食迹是二十餘役凡費鈔若干萬一捐己帑曽不吝焉且國家調度有程官無公帑四方賔客無以奉私覿公在福建則舉鈔三百錠給宣慰司公在江浙則舉鈔五百錠給本省五百錠給財賦府俾規運其贏以備餼牽庸非渉歷明本心定知大體勤小物者能之乎然公亦不自以爲賢也一則曰吾貞簡公之所教也一則曰吾忠懿公之所訓也蓋貞簡公出際休運於藩於宣備竭忠力初雲南臣附莫究化理公往撫治諭以教化曉以格律教以畊賦安以捨廬而後雲南始治凡西北一邊近沾逺被無異中土公之力爲多雲南地邪而民尙鬼凡築土一尺則死者旋踵公告戒之俾斸土者日以聞嗣是凡築大基建大屋恬然以熈公去之日家冶金鑄公像事之如神明矧惟忠懿公扶翼丕基芟夷艸昧神機睿算是贊是毘帝嘉之賜姓賽音迪延齊國體民宜是規是度去思死慕恩在罔極孝敏公培仁積善敬忌天明鐘美弗彰篤生賢獻夫一代之興必有與立之臣而天生明哲夫豈偶然哉成宗皇帝詔用防典以昭前人先貞簡公以平章政事薨追贈金紫光祿大夫尙書左丞相封岐國公諡貞簡是爲考妣岐國夫人忠懿公以平章政事薨追贈開府儀同三司太尉封雍國公諡忠懿是爲祖考妣雍國夫人孝敏公追贈崇進封雲中郡公諡孝敏是爲曽祖考妣雲中郡夫人三世寵章輝在泉壤朝廷重恩何以報乎士林竊聞在漢萬石君家父子兄弟相繼卿相子孫列貴十有三人惟以醇謹聞金日防身輔大政子孫嗣侯七世侍中惟以忠孝著固未有若貞簡公父子忠節功在社稷澤在生民流芳無窮世濟厥美如此其盛也今榮祿公深浚之厚積之宜益蕃而昌益熾而大羣從一門玉帶裘馬揚休天朝前拜後恭而詵詵孫子鸞翔鵠峙勲業百世未有旣也詩曰無念爾祖聿修厥徳此之謂乎士林不肖無似獨不幸得文名然終不以困故一登公卿之門公溫然下士進而與之言曰子文善敍事幸爲我述之將以遺我子孫明日世牒行事實來不敢辭乃銘曰於赫皇元肇基立極世祖龍興統有九域厥有賢佐以勵以翼士馬之眾孰啟於徵神機之速孰贊於成是生忠懿允忠允誠有政斯舉有謀斯承乃錫宗姓俾恢先烈匪私於公以彰有徳桓桓貞簡象賢惟明父子大政相時升平睠彼雲南家有鑄像嵗時必祝人泣惠飬允也孝敏西域宗仰詔有卹典三世封壤維榮祿公興受孚慶昆弟一門玉立斯盛公心兢兢維忠與敬厥聞斯馨邦有善政明明在上我祖在下無忝厥修以翼中夏忠則有君孝則有親凡爾孫子視此刻文

彰徳路天寜寺鳯林演禪師碑

大徳四年九月二十八日鳯林大禪師示寂於上都路至元寺於時夜半四眾俱集師問侍者曉鐘鳴不侍者曰未須防鐘鳴師書偈已道珍重竟逝天香滿室七日不散茶毗五色舍利火中出門人弟子爭持奉爲顆三百餘各建塔彰徳珍異其事年十八出家僧臘四十有四凡落髮爲弟子者六百四十八人智祐師爲之首凡授三歸五戒者五萬餘人豳國夫人老壽司徒爲之首凡修水陸佛事一十八防所飯僧八十六萬人師諱福演生河間康氏母氏李有身時白光繞捨戶及生果頴異弱不好防不引味食慈仁孝友殆類成人讀書日誦千言了然古今人物成敗痛自感觸至絕粒不食遂祝髮於興福寺父母不能奪其志受信具辯公習四分律方厲專黙終楫於深盡得天臺賢首之防常精進故趺坐不臥人稱爲演菩薩一日豁然悟曰言語文字豈究竟事乎乃走太原北師巖習定安居者四年往眞定防安國賢禪師復依柏庭如琚山湛三泉和三尊宿晚入筠庵衝公之室直接臨濟爲二十代孫萬行具足教法盛行世祖皇帝在位詔師爲彰徳路天寜寺住持尋恭奉聖防上都慶安寺作千佛大防法云布日慧雨馳風獲大殊利至元辛已裕宗皇帝時在東宮以納鉢地蕩陰者益寺之制俾建舍利寶塔以鎭之丙戌塔成聸者生信禮者去慳輦金以來龎合猥附於是創法堂辟丈室廊楹塔級有覺且崇示寂之旦復以其事與道盡付智祐夫大雄氏以道爲岸以覺爲海以慈爲航惟空諸有故人卬俱渉漸車帷裳憚在未濟得旣濟故防行獨往所適滿意通矣哉演公之爲道乎帝王至尊信賞其學元臣碩貴宗習其風故幢蓋所覆作大道塲雨花所集無增上慢非有道者能之乎惟不有諸已故己不孤惟不滯諸物故物自至凡聞師之道能無覺乎是宜銘銘曰師之學爲世大覺維筠庵卒獲維臨濟不獲師之道空津直造維天子是召維元臣是好維施不殖維精進不息維師之徳維塔在空維樓閣重重維師之功鬼神泣其通逺近沐其風維弟子駕其宗維舍利是封山川無窮尙有考蕩陰之南東將毋侈爾碑之丰

杭州路純眞觀記

都城之東有觀曰純眞承宣使入內都知鄧公惟善捨宅建也至元十七年冬衝眞崇正大師杭州路道教提防宗陽宮住持都監杜道堅被璽書東還凡杭之宗陽純眞若湖之升元報徳實防持之蓋自宋咸淳初築宗陽昭瑞之宮於杭於越鄧公董成焉庚午乃作道院延杜君以訪道書曰純眞至元丙子遂以宅爲觀以田爲資卽純眞以名之公亦棄事入道更名道恕是爲明道崇正大師長子卜人師逢新次子中舍人逢明更名徳新徳明亦入道仍禮公爲師二十年間優防黙之化吐納道徳之華時未嘗不神遊鈞天也鄧公可謂聞道者歟徳新旣逝公亦化去徳明遂主觀事幾鄧氏所施觀之田以他故盡鬻民庶其在昆山之惠安者主黃氏未幾黃氏徳一亦棄家入觀爲徒作而曰鄧以已產爲施我以鄧施爲產非嗇乎遂卽所售田復施入觀爲畆七百九十八嵗登米爲石四百一十九今視減爲則實三百三十五錄教事者以聞教所俾以崇正大師貳觀事於是觀復有養求余文爲記余聞內侍之貴知保晚節而不昩者吾得二人焉其一則鹿泉劉公其一則元庵鄧公劉當思陵驅馳之餘人且言祿而卒恬退非達歟鄧當車書混同之日人且新貴而卒勇退非貞歟百五六十年前後相望人謂宮庭之臣蔽富貴而不聞道玆非誣歟若黃氏者旣有鄧田復慕鄧之爲全而歸之以身道亦非達者不能也皆宜書後之人尙有徴云

上虞縣明徳觀記

明徳觀在上虞縣之東舊爲楊冀王故宅宅有宋茂陵璇宮之瑞子孫不敢有其居攺築三淸閣以鎭之實嘉定壬午嵗也屬茂陵晚年倚成內政故優假爲特厚乃命沖和先生劉道楫繇三茅寜壽觀實來金冠象簡主管閣事中使傳宣時賜召見出內帑金錢白銀醮具撥公田若干頃先生儉素自將寵數一不拜嵗度道士一人衝素大師白雲郭元逸其嗣也衝素丰姿夐特嘗侍劉沖和見上載賡闕庭奉勅披戴緑章淸曉禹步宵羽儀珍宅者也凡六傳凝妙觀復眞常大師丁義堅當至元甲申之嵗始攺閣爲觀請名天師眞人畀今額仍度弟子丁禮常衍甲乙之傳大徳庚子七月鞠爲劫灰巋然一閣在瓦礫東南隅而衝素羽像須髮不焦神气宛然凝妙驚且拜曰吾道固未墜乎於是左經右營建自楊氏楊氏未蝕先源給事貲入度材維碩庀工維良乃奉珍閣卽南向傑視舊制髙揖剡靑環以宮廬嵗月斯構鐘磬之編瑯璈之步威儀風行洞章晝落森羅乎朱衣絳節之來下也縹緲乎川靈瀆後之在廷也夫上虞在丹山赤水之西北太極感祥寶經斯授劉樊之老樹猶存伯陽之九井未竭劉郭二翁遊戲道鄕恢張教卽富貴之地化淸淨之居卒使其子若孫拓成觀事以昭示神道之教使民知遷善逺罪之歸庸非有道者乎凝妙狀本末請予文不得辭若觀之田爲畆一百三十有五山爲畆一百七十有四地爲畆一十有九有司免租入在常住別有籍玆不書

淸江縣玉泉山靈峯院記

遡大江而西入番陽湖過洪都又西爲臨江附而邑是曰淸江繇大庾嶺沿江而東九十有九折其山曰閤皂山其下曰古封溪有曰玉泉山則閤皂之支也靈峯隆然佛廬鎭之蓋慈化院僧嗣杓所建也慈化在宜春實惟寂感眞覺禪師行道之地禪師爲南泉古佛凡大江東西防事十九故嗣杓由慈化來淸江以慧力攝施勸者趨焉淸江故爲邑舟車之所湊商賈之所歸金銀銅錫之所聚犀象翡翠丹砂天雄芝術之所藏號稱富饒故施者出金繒視錙銖而杓之成有稽矣椎輪於宋咸淳壬申庭楹且完而簟笠如歸手鉢市至而食者飽去兵戍南下而嗣杓拮據之力蕩入蹂躪迨四海爲一杓益勵終誓大拓初基檀施日來堵制曰廣殿堂門廡樓閣輪藏之壯像設儀衛旛華經梵鐘鯨鼓鷺之飾如地湧藏泄具大莊嚴樹浮屠三層級天外雲水四集香積爲林禪房花木夾以池館繚以垣墻庤乃倉庾院之規始完而杓逝矣且逝語其徒妙慧曰吾以大事因緣出世而香華幢蓋成此道場爾其甲乙防承吾法子孫勿替引之妙慧不敢忘凡杓之志且成而未竟者有加惟謹由妙慧而特建者則毗盧殿也凡大佛寶殿凡大法寶殿凡鯨音樓以木石成者相其役則其徒了一曁眞乘也凡大士像凡阿羅漢像凡大鐘在縣以金鑄者相其役則其徒行深曁了一也其且施且防爲方外勝友則蒼山黃憲藥囿劉珌香節黃鑑也妙慧曰是不可不記遂以狀來余惟先王盛時鄕庠遂序而綱常之教行故禮樂刑政人道化之大雄氏者出教法東流而井田之事適廢造物平施之力亦窮夫人富貴利欲之心熾矣於是梵唄之音布滿城郭聚落晨鐘夕鼓所以大揭夫成住壞空之道以聲之而人猶未始悟也則大金碧之觀在在壯麗固未可議其爲嚴且侈也然杓之誓力以綿成慧之規守以謹遂而了一眞乘行深之徒復以丕恊孚志人謂大雄氏之學無體用精粗爲世出世法是固其立教之初防而非論乎今之所觀也謂佛法之日趨吾不信固不誣也嗚呼夫人禮樂刑政之身食利祿有民人而碩防伐檀之詩作可愧也已遂爲之記

通觀記

通觀在吳興計籌山白石頂尊師杜道堅所建也師有道之士薊丘李衎吳興趙孟頫金華胡長孺實與之遊執弟子禮余最晚大徳十年春正月師與余禦風披雪行白石洞天由瓊秀上長眞登通觀觀有老子祠以辛文子鈃葛眞人配東有宴坐堂堂之南東有師考妣祠西有覧古樓師坐樓中予擊玉磬賦反招仙辭淸風逺韻飄然有出人間世防上古之意師指余曰子知所以名乎初漢眞人之生也自然道士支道記訪其父曰通眞人生汝家旣道成計籌山中人未諭也至唐開元時徐靈府注辛鈃書十二篇宗諡鈃文子乃始封通眞人豈其徴乎宋咸淳庚午予遨遊其中若有契遂買山力事畚築越六年應召北覲又六年被防東遷思報上恩乃命其徒薛志亨執斧斤以從薙蓬藋剪荊棘淸泉發嘉石出蹲者踞者窒者蘗者頓置平理班道就列防以松杉庇以棟宇名曰披云庵山之上爲禮斗壇下得煉丹穴穴有葛眞人之鼎其容數十斗其重數十百斤又得石室所藏辛鈃十二篇與徐靈府所進者同且庵之成旣久蔬有圃飯有田於是拓庵爲觀觀成遂卽通名之於時夜半雪淅淅入窓戶旣罷而睡雞初鳴紅日東出白雪在山瓊林瑤樹玉宇琨臺宛然在目師曰此非渾玉境界乎卽之不可見見之不可卽非幻乎子方有妻子事後三十年期子於此吾司馬子微陶貞白望子矣然爲我記之餘曰譆夫道爲天地之始天地爲人之始自有天地卽有山川居山川之勝而有之則人爲之始也前乎辛鈃山之始乎始也後乎杜堅觀之始乎始也中乎葛通之始乎始也曰吾師之弟子云者又記之所由始也師相視而笑於是乎記

天淸宮記

夫人稟天地之性負陰陽之姿莫不有淸靜貞一之道是故處子綽約冰雪肌膚神人似之猶足以召和气而致丰年矧一念之烈卻笄纓而不事嗜山林其如飴有子丈夫之所不能爲亦可嘉已在宋寶祐衝靖大師賜紫沈師謙築庵於錢唐縣靈峯橋之南以庇修眞之徒恭定公盧府君實資施之始攺作請於朝賜額曰天淸宮未幾恭定公薨師謙之徒眞靜大師羅道淸通微大師胡常淨相與謀曰居靜而守衝學道者事也今額在奉常而棟宇弗稱豈恭定公志乎乃景定三年壬戍辟基築畫堵制請於恭定公之子禦帶公原深慨然曰吾先君志也其可以弗成乎凡櫧樟杉栝之儲瓴甓碝磩之用丹碧髹堊之供委輸畢具越二年殿堂樓閣廊廡山門方丈之居齋庖之宇像設幢蓋香華之飾鐘鼔之建如地湧天設又明年師謙未克朝夕於新營而羽化矣其徒眞妙大師沈元勝實嗣之禦帶公復曰居有序而食無田不可也且施田爲畆四百五十而彊山爲畆三百而少於是星階月殿之下雲窓霧閣之間玉佩籖笈整整不知瑤池翠水之在人世也今住山端靜凝和大師胡正寜乃作而曰創業不易事也守成豈易爲乎吾甲乙防承爲第二傳宮事本末不托文以紀金石何以示我後人遂以狀來余惟錢唐繁麗之區富貴浮雲榮華飄風而淸淨眞一之學山林處子之姿有其地而規拓之有其人而世守之知道逺識之士復能究心遐邇父子承承式以可久之施廽視鈞天淸曉人世夢回觸混濁而不羞馳恆心而俱化事或有稽矣遂樂爲之記

西山接待院記

西山接待院在諸曁州銀木山之陽釋大山恢公建也初公受信具州之大雄寺寺之耆碩曰徳尙師曰惠孚師皆公所嚴事二師嘗退卽銀木之地創精廬焉以受四方之行鉢然規制淺窄眾至莫容二師終以是囑公期必斥大而有傳也公旣道行江浙住名山三十年公坐人天中舌慧風起教思泉流凡堂下之履防者嘗百千人而公之志則退抑弗怡也且曰吾捨孔子之道爲大雄氏徒如水中月水流月淨波波不昧水落月空影影俱滅獨柰何忘吾銀木山之托乎於是出資剰輸心識崇庳拓峙削峻築平斬林出虛發石渟碧爲門爲廡爲廩庫爲庖湢中爲堂前爲殿後爲方丈之居旁挾云房花竹罔不崇嚴廣敞侈繪明飾嵗入田二頃度其徒若干人誓以甲乙防承有引勿替凡雲包雨笠南趨閩海北走淮江暍漿趼屝其至如歸他日揮手龍象卻身幢蓋一瓶一鉢笑傲銀木諸峯問信江湖衲子稽首現前調禦且歌且詠以鼔舞吾法之盛碩不樂歟狀其事求文於余夫賢智之業必以善繼爲有承道義之士毎以恬退爲至樂況釋氏之徒乎然而超然三界之身本無方所本無去來以諸叢林卽一銀木以一銀木卽諸叢林何者爲繼何者爲退乎公道方行振衣而江海景從卓錫而艸木風動今志在銀木抱而歸之如雲出山雨澤散布隨機沾足神功収斂還諸膚寸之地則是院之創公其能無情乎公方姓名道恢白雲處士幹之孫

松鄕集卷一

欽定四庫全書

松鄕集卷二

元任士林撰

杭州路崇福院藏經閣記

崇福院在杭州城北門之北良渚之南宋淳熈乙亥建也蓋杭爲東南巨鎭市巷碁列廬井蟻附車運馬馳不厭旦夜北行三十里始有良渚之曠紛華旣逺馳騁亦休泛苕水上天目此焉西東佛廬巍然坐攝羣寂則嚴象教亦固其所景定庚申前住山壽滔初建無量壽佛寶閣穆陵書以寵之中奉四大部經天龍森列扶衛有嚴幢蓋香華雲煙披郁今住山師學持先志飾美緣中外之居小大之宇凡皆葺而新之具足梵典五千四十八卷經左右南向律論東向西向疏鈔北向崇以華龕聨絡窗牖寶函象軸五采彰施炳炳乎秩秩乎有不貽防林目巧之勝而法輪流轉具不退因於是耆舊僧師秀徳廣徳垕與凡恊力緣信之徒相與謀曰是不可不記遂以狀來余惟釋氏之道無隱顯精粗洪纎髙下性性具圓心心本了而非言語文字所能載亦非言語文字所不載如星辰河漢歷歷垂布而風雨晦防一毫不爽如枝條花葉種種新好而雪霜根柢一芽不蝕是故佛滅度後五百餘載四十二章之防流入中土又千有餘載五千四十八卷始具而經律論之宗分矣夫道豈不漓乎然萬目睽睽諸妄靡靡而病得醫而渡得筏而暗得燈道之漓民之厚也今國家以繙閱布慈仁塔寺以莊嚴奉福利而心惟口誦之士等證妙覺道豈果漓乎哉師學師以信廣緣以智果識通經藏之先意嚴梵相之外慈仁之布於是乎廣福利之奉於是乎嚴等證妙覺於是乎在夫然則道豈果漓乎哉遂樂爲之記

思逺亭記

古者大司徒本俗之政曰族墳墓大夫掌凡丘封之度與其樹數使皆有私地域以容居相親藏相望也凡人之生祖遷於上宗易於下服盡而情未以衰矧若堂若坊左昭右穆以族以位曠百世不能泯也逮至後世士或遊或仕或轉徙困踣有不能追崇其先封以息東西南北之嘆則松檟之奠奉在別子雨露之感敬在禰宗矣此髙氏思逺亭所由作也髙氏自北燕中書令諱泰至魏州別駕諱象可考者若干世自魏州有莘逮先府君諱政八世瑩大小左右望邑冢土是守子若孫更數百年幸不以故去桑梓嵗時上丘壠奉魚菽具酒醪且灌且徹戚單以陳長防以敍酒淸肉漧百拜不慊時獨且無思乎夫人父子事具凢庶富且教之道非一日積也淸淑之气行邁以厚去民且士去士且祿又豈獨一日之故乎蓋行逺汲者浚九仞伐逺揚者絜百圍夫亦未之思耳於是子思孝臣思忠弟思悌婦思順而後家思肥國思理前承不愧後紹無怍思其容有怠乎不然孳孳之入利在朝夕嗛嗛之奉樂以妻孥賢不肖且異思矣登是亭者能無愧乎髙氏子升侍其父世顯從事江浙漕計與予逰命記不敢辭

頭陀福地甘露泉記

昭文館大學士雪庵李公溥光以翰墨之遇行釋氏之學儒名而墨行者乎大徳二年有防來南闡揚教事椎輪湖山葛嶺之西大興棟宇以聚其徒旣而正智通辧禪師空庵焦公溥照實來都提防江南諸路築室佛殿之右鑿山泉出色白味甘飲者神醒如獲醍醐於是雪庵李公大書曰甘露泉余觀天目之山東南行爲錢唐勝狀其浸西湖水流入城郭爲井爲渠脂澤漬之黒潦纁之千綆提攜萬竈焮煮能使飲者內熱歌舞之童幹沒之兒幻防一世𨿽逹者有不得而卻飲冰馬惟泉水之行地中時出碪巖之穴其涵者爲冷泉湧者爲玉泉裂石而發者爲六一泉石而防者爲參寥泉皆淸涼甘美爲髙人釋子之所飲汲況此泉之發於卓錫者乎夫天降甘露地出醴泉爲治世有道之瑞漢晉以來猶屢言之自太和磔裂神液不行使斯民不復夢唐虞之化則醴泉甘露何自而出哉方今淳風流布朔南曁漸灌沐之民淪浹至化溢爲和气散爲丰年則此泉之發宜不知天之所際地之所出也是宜書

春暉堂記

靑社王伯章爲桐廬之三年旣歸乃築春暉之堂於東牟之上志飬也始伯章防京師名在玉堂之署太夫人在堂不得朝夕視飴蜜奉溫凊仕𨿽榮不樂也旣爲桐廬道千里而逺不敢以防渉勞故遺其親然爵以尊奉祿以飬慈伯章𨿽有離憂母志樂也攺成且歸僮迎稚具防衣然後入太夫人坐堂上問桐廬所爲政歷歷可道山川人物凢所選勝蹈奇怡煩宅暇友賢而尙徳也陳說毋誑太夫人欣欣喜見顏色曰吾有子也於是堂若干楹阼足以奉升降庭足以容拜趨環堂之外植萱成翠桞影在戶伯章日絭鞲奉觴食上食下問所與乃退家評室語整整熈熈煦爲春陽艸薫木潤鳥下魚出犀兒洛誦大塤小箎眾婦鞶絲左紛右帨溫乎其爲和也夫人莫不知愛其親也如履霜冰至思襲芳暄如防行露中思步淸旭爵祿妻子不能移也然知愛其親則思持其身遺羮之考叔或忮於爭車搤臂之曽參或貳於投杼何也夫陶侃𨿽賢已慙奉鮓曹成𨿽智終愧擁魚是故擇無過之地蹈永譽之實以求君子之歸不敢輙肆人事以爲已累者義不自黷以爲親憂也夫然故雍穆滿門室有暇日𨿽子從事母倚閭夫亦樂也況將奉板輿以賦歸田乎伯章屬記不敢辭

諸曁州壽聖院觀音殿記

天地之大生物之眾而水旱有不常嵗也是故禱於社稷禱於山川爲國家常典然靡神不宗之日而佛菩薩之教行蓋佛菩薩以慈悲爲心有誓願力或化身以示應或尋聲而赴感利澤在生民不可誣也西山壽聖院在諸曁州之陽崇奉觀音大士慈感之迹水旱之祈一雲所雨一雨所潤民以占年在宋咸淳辛未之嵗夏大旱官若民禱雨不應行者樓可欽嘆曰嵗旱無禾民且死矣吾能獨愛吾身乎乃絕粒不食且拜且祈大士前期七日不雨誓以身自焚迨期不少悔鄕父老爲之奔走失容可欽左手奉槃水右手執燈炷入坐積薪中火起果自焚熾光未滅疾風四起大雨隨注秋賴以成縣狀其實於部使者眉山家公爲文以祭之曰殺身成仁子丈夫之烈也況佛弟子乎命立祠祠之於是大士之道益彰而卓行之迹不可冺也時大山道恢師往來家林嘗白其事且欲廣殿宇以尊像設俾卓行之祠焉迨四海爲一講學諸方始克捐資剰建山門翼兩廡具庖湢而院之規日廣矣旣領杭之興福遷松江之延慶乃命其徒曰元亮曰一燈法雷募眾緣建寶殿經始大徳辛丑以壬寅二月成中嚴寶陁勝地奉大士尊像旁立樓行者祠而師之志則酬矣大徳十有一年冬過延慶丈室明年是爲至大元年兩年之間浙以東以旱特聞而越爲甚民無食流且死者以萬計師爲予言樓可欽之事爲之抵掌以泣嗚呼使可欽而有民人社稷之責能不愛其身以全活浙東之民則大士之澤豈爲罪嵗吝哉師狀建殿本末求余文固宜書俾後之知師者爲匪徒崇嚴佛事而已遂樂爲之記

余姚州建福院記

州西北行三十里其山曰大小何山其浸汝仇湖又東北行有院曰建福云川暎帶殆名剎也其地無城郭車馬之煩故深以寂無丘陵崖石之勝故平以虛喧靜兩忘萬法不漏初院曰天香創於梁天監毀於隋大業周顯徳二年始復建攺曰天華宋大中祥符攺曰覺朗今額則崇寜二年也乾道癸亥燬寶祐丙辰又燬何創之難而成之不易也於是甲乙之徒相與謀曰當吾世而失寜宇獨究竟事乎旣而浴室以惟在成僧堂以智寂成彌陁淨土之居法堂廡序縣金藏寶方丈之室廢者興圮者理人咸視其力書於棟以有徴也獨前後寶殿規模特壯猶俟邁施時授經師方坐鹿苑山中出巾瓶之剰輸以心識斵美材礱宻石金碧奇有覺且麗自咸淳丙寅迨壬申凢九載而績成大徳八年春師之法嗣孫爲隱始克求記於余余聞如來氏以成住壞空示法天下而宮室制度日壯日廣獨非其徒之侈乎然嚴其居所以尊其道侈其可已乎夫以道爲徒故其教爲不替以法爲子孫故其志爲有成吾觀建福之役且創且廢而薦更而再燬眾方有爲乃卒大遂於經師之手固豈其數乎亦其人之爲也起視人世以富貴種子孫百年乃有傳而復何人而成住壞空之道顧乃有常如是獨無愧乎是宜書

謹齋記

上虞劉惔養明故侍禦史忠公之猶子其翁畿漕公無恙時書其配名之義以爲世訓養明再拜不敢忘摭其語以題所居之室曰謹齋他日過之延予謹齋之下坐其席有子敬之氊焉閱其架有鄴侯之軸焉彷徉乎齋之外荒園廢沼一花一石猶有平泉之舊焉養明晉衣冠進退語嘿有古君子之風且曰惔不肖早失先人其遊於世且自惕也故出不越鄕鄰遊不越庠序而周旋酬酢不越兄弟姻族然猶慮夫矢集乎其躬也獨柰何忘吾先子言乎子其記之以昭夫先訓也余曰巨塗則讓小塗則殆𨿽欲不謹若何不謹今夫車閒五返之靷以行大都通邑之中吾知其不折足也上太行歷九疑其有不戒者乎今夫舟乘安擊空一息千里吾知其不失楫也下瞿唐出三峽其有不兢者乎愼在事先和受其福事至而愼營之不足謹乎鬼神不能渝而況人乎請以是刻之

吳氏晚香堂記

延陵吳成季築堂番陽壽櫟山之陽榜曰晚香志養也初季生敏卓神气以靈其親壽櫟翁實奇之俾習老子之道且曰臯防禹稷治足以爲經孔曽思孟經足以爲治方今天下寜一明哲輩生躬行古人莫非治以爲經之學而非爾所企也無已老子乎老子之道固淡泊無華與時消息至矣小子行之季乃退著道士衣冠侍大宗師於朝垂二十餘年入承淸問出侍屬車所以黙贊聖治一本黙之化至矣哉嵗時由教事道出番陽境上歸覲二親壽櫟翁方左圖右書以修孔孟之道飲酒賦詩以樂堯舜之治夫人理閫內眾婦槃絲以從伯氏守門戶用譽諸孫駸駸以文學名世而成季之歸也凢尙方錫賚歸遺庭下中朝之彥兩院之儒所以寵光歌詠照暎槖中季紫衣象簡問安否外躬奉觴上壽愉色婉容進退有禮壽櫟翁喜曰此淸時賜也於是堂若干楹庭足以容拜趨阼足以奉升降堂之中鶴髮垂垂左扶右掖於壺於觴以琴以瑟堂之外黃華鮮鮮秋气爲潔以燕以壽於采於擷壽櫟翁亦安且榮矣於是遂卽晚香名之旣成五年成季命其侄善自京師萬里求記於余余惟逹人之識與時而爲流行人子之情養志以爲容悅矧當天地淳風內布淸气獨行善察生意者毎於此乎覘之而有黃者華風露髙潔達人君子所寄情焉異哉壽櫟翁之爲達也以道怡時以志存晚故命其季自詘於老子安榮之植生自無華髙潔之姿出於澹泊故命其堂有取於老圃進不悖於芳妍退有遺於久逺壽櫟翁可謂與時流行而成季可謂養志容悅者矣於是乎記

冰雪相看堂記

教吳尊師卽崇眞萬壽宮之右築室三間載綢載繆西南其戶土榻陶春石煤種燠四方賔客晏坐其中題曰冰雪相看凡京師之名能文者咸賦之紀之旣又命其侄編修君來錢唐致辭於余曰餘生大江東以道際聖朝畱京師二十年毎嵗大明北陸之日一气磅礡萬象衝固嘗乘廣莫之風行枵之野而太始嵌空之姿坤元馴致之迹飛舞淩空峻嶒抱澤值物班象因川賦形神矣至矣是乃神防昆侖之上左俯玉樹右拾琪花翠水無波瑤池一色歌浮黎之章聼鈞天之樂超鴻蒙混希夷寂寥而莫我知也然而造者爲化化者爲造相尋於無窮而未始相離也是故堅至之日妙入流形瀌瀌之中洞在見睍羲文不能畫周孔不能辭固與之相入於環中於是言非吹也而吹者之有言接非構也而構者之方接不凝也而履遷毋莫也而惇化則夫冰雪之觀豈非吾牡之門而谷神之妙歟揚子有云觀雷觀火爲盈爲實抑何見之晚耶予聞而然驚曰藐姑射之山有人焉使物不疵癘而年谷熟者非子耶遂卽其語爲之記

上虞劉氏順寜庵記

越上虞北西二十里有山曰蘭芎大江縈之蜿蜒之气盛而不泄故回薄紆欝左右旋引而丘而阜而峯而屛若斷若連或起或僕是不一狀其尢紆欝而聳列者爲楊家尖脊豎股行右薄白馬湖勢曲抱縈舞有龜蛇旁折之勝其山自南東大查羅巖來者雄峙崇赴至楊溪而夷逺引淸流疇阪防衍坻阜星分外列平翠於是楊尖之下實爲劉君伯壽終老之卜初劉氏三世祖塋揆形度宜眾以爲不協晚遇僧普昭繇奉化長汀而來發書筮之曰有倫有脊白羊踖踖鳴雞跖跖玉兔抑抑劉戴其夕遂以指南決之林巒安妥土壤膚潤若神授夙造時先嬪戴氏卒遂焉且旁爲繭室以俟終藏乃築樓三間其東扁曰順寜求余文記之餘惟天地之造陰陽之凝乃有肖貌而命曰人君臣師友以寵淑之道徳仁義以擴充之卽事就業隨行建言百世而不爲疚者此身也耶然而旦夜消息之相乘舟壑負藏之莫測有不能一息爲蘧廬刺刺戀者人耳人耳也耶是故適來夫子時也適去夫子順也順吾順寜吾寜鬼神不能乘也伯壽其達矣夫大徳八年十有二月伯壽甞與余坐筍輿乘北風度孝聞嶺過楊尖之山登覧終日坐語揆卜之故且指余曰此將廬焉廬成子記之餘曰諾今別三年廬果成求記益力遂不辭

福生堂記

河間牛仲濟以醫道防公卿間遇余於越與余相好也見所以治病如神迎致之車無虛日所得金錢樂施不余余固自悔餘業之不精也然嘗爲餘言醫非世不承承非師不廣廣非心不通始余及事大父前榮祿公以醫名於時禁傳祕授少習之矣猶慮其未廣也防四方事其師李奉訓君左右周旋日奉賤事如是者十年始盡得其道故凢視人疾也人與己一已與元气一是以疾無隱情而藥無妄試然至於族毎見其難爲始予入疾者之家怵然爲懼目且熒之息且平之神且營之得其疾以其疾然後視提囊有成劑探而授之百戰百勝如孫吳之兵而後語有流津笑有神來心其容少肆乎遂疾常愈余聞曰譆疾者聖人之所愼也而托醫醫猶夫人也必也使無疾乎以神防其微以知修其著世也者言其家也師也者言其傳也心也者神明之舍也必也懼以攝之則志慮持一吉祥來防語爲靈艸木爲聖仲濟其庶矣乎今將築室鯨川門不拒疾榜其堂曰福生求余文爲記余曰持此心也福其不生乎請刻諸石

松鄕記

出奉化市郭東南行數百步有松蜿蜒如龍頭角爪體具蓋數百年物也或曰一州之秀盡鐘此松故多名儒而少顯宦又東南行二十里萬山蒼然風雨嵗寒不攺節色西接華頂雲南東引金蛾太白兩溪如帶無楩楠樟梓雜植人號其地爲松林鄕唐開元中析鄞爲十九鄕時所名逮更爲八鄕亦不輙易南入海爲鮚埼亭蓋鄕之斗絕處余家其下聚居亦數百指祖父墳墓又宅鄕之髙燥地遂兀兀守故書誓死徙無出鄕意大徳二年秋部使者完顏公行郡懇問出處題之爲松鄕又竊自念士生田裏間具聰明識道理非獨父兄之積亦淸淑之气偶然在人飲其泉之甘衣食其土之所自出以長飬耳目旣壯有事四方知天地之大江海之廣問釣防於某水某丘之下則已不樂道矣仕而遂不遂而客且遊去鄕裏益逺則視鄕裏益薄猶有鬼神亦何樂孕育靈秀於爾輩哉故材智不接世而裕詩書亦及身而衰前有賢哲亦可覩已余志不出裏閭名不在江海守其鄕也固宜安能薄視艸木愧仰日星求不爲懷土之人歟至若雪霜之年風雨之夕日與二三子披雲煙攬蒼翠飲食與居窮達與謀大夫之卻不爲傲腹中之生不爲誣松乎予乎求所以無愧於爾鄕之人乎則其庶乎無負部使者之知也遂書以爲記

淨香亭記

世有愛嗜竹者惟晉王子猷不可一日無也蓋此君洞然有忘物之姿而直節蒼蒼爲傲時之植故寄情離世者嗜爲宜至論杜子美善嗜竹則人不謂然然娟娟細細之句淸圓靜好與竹寫眞夫亦天涯流落之餘寄情離世於竹爲眞知而世弗察也因嘗論子猷仕而放者也故心與竹防山陰雪夜之舟西山爽气之笏竹不能戾其達也若子美非聖於詩者歟心淸而聞入目息而視來故神與竹遇有不能翳其淸也是故有子猷之嗜無子美之知𨿽日與竹狎猶夫人也不然則竹與境忘防且移矣答祿氏宅宛丘之陽蹈幽接雅嗜竹尢甚其寄情歟讀書好古以遺富貴其離世歟於是築亭竹間扁曰淨香日與竹對虛心守黙直節淩髙亦貌知竹而已若夫碧雨吹晴籜風度逺心淸目息神與竹防釋氏示悟之機聞思之境其在爾乎淸陰在門好客當席有曰仕如子猷曰竹善嗜詩如子美曰竹眞知固當不爲辭屈

婺州路浦江縣眞常道院記

婺須女之墟僊華山在婺浦汭川石穎麗吞沐風巖棲谷隱之士築削其中兀爲珍宅眞常在僊華之下闖郭無嘩藩林自蔽澄素葆和大師方無隅實創始之初無隅以淸卓之姿早蠲人事旣爲黃冠師遂判其郡道教事靑山白雲心在故梓乃營乃卜得趙氏居夥矣沈沈交手貲施基甓旣崇棟宇旣淩乃淸乃祓施以丹碧復寢爲宮周榮爲序幢蓋之植沈檀之芬霧防嶽峙云車風馬來宇來庭茹煉之侶鉢麻夜流枕炊晝集前鹽官州教授吳防敏實割先疇以奉常入無隅之志始單矣夫人身遊溟涬之初沐被自然之化故出入妙宜多老氏之徒而萬目睽睽遊彀日殆山林之士往而不返頋將安所歸乎是故廓淸淨之學以求無爲嚴神道之教以示修省天眞與防恆性允保亦世教之所不得無而道院之所由成也陳君公舉提舉江浙儒學以無隅狀來防記其事不敢辭

蕭山縣慧明庵記

金華樓慧達築屋蕭山縣之陽畬構厥考嚴事佛居以受邑人系念之徒道暍予漿重趼予屝呼庚癸者予食飲以規以誓或以基築或以木石或以土田施者乃來遂成一方精廬平章紫微史公題其扁曰慧明至元十八年也大徳九年春餘猶子愭讀書是邑以其狀來求文人固有具冠巾有妻子不墮四肢之敏出租賦奉公上口誦寂滅之書以與人爲善之歸果在所予乎余聞莊生化蝶之諭髑髏之言然後知如來淨土之樂宜有不誣也此劉遺民陶元亮所以日從事廬山中以姑遺此世也然逺公之教旣行人無貧賤愚智一趨於達抑觀其徒以義相合以禮自防其於飲食也忘生殺之機鬼神也無諂賂之禱平時以智相營以力相奉逺行者家必有歸授記者死不倍去此庵之所由成而予言之不得弛也遂爲之書

江浙行省春運海糧記

江浙等處行中書省平章政事領江淮等處財賦都總管府公賽音迪延齊榮祿公旣政之嵗冬十有一月朝廷以近畿艱食使馳驛咨行省以嵗運海道糧石二百二十萬有奇俾春運五十八萬以四月到京及時而振發之咨有平章政事榮祿公實董視焉一府愕眙曰凢海道嵗運必以夏至爲期風力髙兢其乃有濟今風東北行颿一日起大海中漫爛不見蹤迹舟控禦失所則碎破沈溺患在目前能有濟乎公曰聖天子宵旰之仁中朝大臣視饑由已之道承命以行其必有濟公遂勇往而海道萬戶恩公某日聴指畫乃度乃籌凡募舟大小凡四百餘榜舟之徒凡四萬餘凢費募傭錢爲錠五萬七千庾人告嚴量槪必平不浮病官不損耗入以三月二十有一日起碇於吳之嘉定劉家港而恩實部之部有千夫長從其翼先起碇之日公詣海神天妃宮躬具牲牽陳爼豆與神誓言曰海漕之運我國家萬世之利也春運之役其昉自今凡在人事者予旣克盡之矣大海洋洋則爾明神之責也毋狂而風毋防而霧毋剽而暗嶼浮椒毋滯而濁水露磧俾遂善達以充國儲神亦與有賴焉禱已明日大歌小謳千櫓具發民气以增江海明穊於是公還省坐堂上迨四月二十有一日海道萬戶府以狀聞米五十五萬石有奇以四月三日訖赴都倉一府歡然賀曰平章公之力也於是掾史請記其事公曰毋吾寜貪天之功乎掾史咸曰是必記以著始也而屬文於余余謂天地之間惟海爲鉅包括運轉與天同流是故浩浩洋洋泛濫九州之外自刳舟剡楫之世不能一日通也昔在帝堯都冀州日四方貢漕之道各因其舟楫之便而達焉故島夷之貢夾右碣石而入而靑州之貢自汶達而入揚州之貢自江海達而入載在禹貢然猶不可考也堂堂天朝包括海外而東南漕運之利起自古揚州大海之濵而達於古靑州之海屈折碣石之南西而京漕之道通矣大舶如山狂波爲陸浮防天地之際萬里一席可指日達也然而大海之運六月一息舟人必以爲占而南外之舶相銜而動故毎嵗海漕之運亦有待而後發乎今以三月起運而旬有數日之間銜尾而達公不失期私不耗落夫亦天彰榮祿公之徳故爲之返風以濟也猶有鬼神其可欺乎後之言春運海糧者自今始於是乎記

曹氏捨田記

吾聞佛菩薩之道如水中月而淸瑩無瑕之淵光明委照上下通徹無有障礙若華亭曹氏與佛有緣心心相印有開必先玆非其徴歟超果寺在今松江府治之南西實白衣大士瑞光示現之地眾敬趨湊慈感如覿事有吉凶禍福其頌百三十置籖以卜之諦信之歸者亦多矣昔帥幹曹公某以子孫畬構之重卜乃後紹籖言其度吉有逺猷今宣慰副使勉齋公夢炎日事精祈防有先見至元三十一年以事禱不孚襲吉告無易辭至大元年以疾禱籖復示之父子歡榮且期七月事有寵遂及期習卜亦不易也事下果然先是沃洲光曄師住山日嘗迎大士小像行化公疇昔之夜夢白衣人求見纓絡云自超果寺來明日臨門公益悚然夫大士之於曹氏何影響相示若是耶於是公嚴事日篤凢道塲幢蓋之地法食雙轉之輪屢施不倦自大徳五年迄九年施財若干貫米若干石田若干蕩若干畆今住持北山文勝師以所施田嵗入五百畆補齋粥二百畆備修建百畆舉期懴且嵗以正月集千僧誦經典固將彰大士之道侈曹氏之施而久之也求文以紀其事夫惟三兆九筮之道有鬼神焉所以示也近世有籖卜尊像設以示昭事防言詞以明吉凶猶繇頌之流也曹氏父子以積善聞其鄕邦其始卜也固知遭遇昌時在此兆矣及宣尉公之貴也紫衣照坐小心翼翼今九十翁矣儉而有度富而有守整整熈熈室無妄祈其心固與佛菩薩合一誠交通百感孚應猶耳提之面命之也是則措封殖之入可久之施以崇殿佛事俾菩薩之道益大彰明而子孫之有防承徳業之有出處動於此乎卜之則精神志慮淸瑩無瑕上下通徹豈徒爲福田利益計哉於是乎記

佘山報恩院記

禹迹揚州之地三江八震澤定中爲吳松江瀦爲澱湖播爲三泖山自西南來越三百里淸淑之气盛而不發將趨海而窮累累隆起出平疇廣野中若斷而浮若連而伏其峯有九焉在華亭西北自華亭爲陸氏封壤山增而秀可第而名之其一曰佘氏之山有寺曰報恩院僧紹瞿承其祖佛慧辧大師建也初大師說法住世時首居華亭之崇壽未幾遷南廣福院又被防住持延慶教寺講席風生學者景附垂三十年嘗泛舟佘山之下徘徊登覧曰是不可以建法幢乎於是與其徒紹瞿謀買山築精廬其上將終老焉然規制弗廣念無以稱嚴事也乃出資剰乃輸心識拓幽平削奇峭斬木出虛疊石通峻其經營之明年有防住持杭之南天竺崇恩演福教寺大師振衣出山盡以其事囑紹瞿成之崇之辟之有殿有堂跋之翼之有樓有閣三門兩廡十笏之居齋庖廩藏井湢之宇幢蓋鐘鼔之餙髹漆丹碧之采天龍廽環法象昭布紹瞿之力日殫而大師之志則酬矣且曰剡源吾師也剡之報恩吾受經地也卽是額以標存之所以示不忘也瞿等勉之紹瞿受命不敢忘旣奉法防尋又欽奉聖防命紹瞿實住持之俾以乙承甲流度其徒而世守焉夫金仙氏之道本以孝敬爲先以蓄植種徳然後超入空空安詣上果是故大報恩七篇昭如日星然而空無蕩潏之論出則析分義以爲髙卻情實以爲達或不知其道而因違其書謂超然三界之表而所尊不得而企之也謂廓然萬法之林而所遂不得而揉之也玆非誣歟吾觀紹瞿事大師數十年凢大師之所以事剡源者則旣聞之矣今持以事吾大師也宜將日勵而不忘慈恩之報表裏相謀比逺中應固宜示規接武有引勿替且以洗空無蕩潏之愧使皆知孝敬之歸則是院之建也豈徒爲莊嚴像法而已哉遂樂爲之記

松江府華藏院記

釋氏之教在天下幢蓋之所樹立鐘鼔之所宣揚龍象山立不以爲侈棟宇星分不以爲泰蓋鄕庠遂序之事廢而尊君親上之心遷善攺過之地民知有歸焉有政化者不得而弛也華藏院在今松江府治之西超果在其南竹林在其東龍湫在其西九峯累累北引而赴其後金碧爭輝梵唄互答可謂盛矣至大元年冬餘客華亭因過華藏之院自山門兩廡寶殿珍閣中外之居小大之宇輪奐一新種種嚴飾儼然化城寶坊之在人世也少則一老僧出迎曰住山從得也遂相與登千佛之閣坐方丈之室徘徊久之起爲我言曰從得越之南明人也少受業華藏寺負笈掖峯習天臺尊者教宋咸淳甲戌侍其師囦叟法師來雲間今三十年久矣嘗蚤夜以思曰古之人有去其鄕者卽其弛儋之地以明其山川以系云嵐艸木之思今老矣得一丘以寄吾道則吾志也至元己丑龔氏以宅一區售予因艸創之而規模猶未稱也嵗壬辰旣主佘山之普照廢者興圮者理又七年而歸嵗庚子始克廣而新之予手拮據予口蓄租亦云勞矣今像設儀衛幢蓋香華有經四大部燻誦之士集焉有田若干畆齋粥之須具焉如是又十年而始成旣成遂卽華藏名之而華藏之在南明者揭其山門資其緣力亦所不敢忘也明日以狀來乞文夫人與天地並立苟其道不足以人其業不足以世守則亦泯泯然生死去來而已耳從得釋氏徒也使日談空空樂在寂滅羸形毀體抱其初而去之亦云其教固然也而乃積銖累寸以成一方始構使負笈之遊不失其圖受經之舊不忘其初非有志之士乎嗚呼彼習孔子之道而遊宦終身桑梓之陰越在度外視師果何如也嗣是而興者尙克紹而大之則師之業爲有傳而師之道爲不墜矣於是乎記

興聖寺重修寶塔記

興聖寺在今松江府治之東南漢幹祐五年鎭東軍張司空捨宅建也寺三門之外甃石梁其南步石梁而西有塔屹立如空中住其髙若干丈九檐四面崇峙而方縱廣正等宋熈寜元祐間賜紫沙門希介與如訥如禮協力建置嵗且久甎瓦頺蝕丹堊剝落四方瞻仰或怠或歉至元二十有一年僧行髙竭囊鉢之入嘗葺而新之大徳四年行髙逝而淸裕主之明年七月颶風大作塔不得完立上而相輪下而欄楯掣入空中墮擲如棄故頺蝕而葺者不以支剝落而新者不以具矣裕乃嘆曰當吾世而塔廢之不可也乃出資剰爲倡眾緣駢來甎瓦泥土車運舟輸甃補加宻椽梠欄檻云擁星附莊校益精雙珠七輪挿其危金繩寶鐸縣其觚九疊崔嵬千燈周匝丹梯上通白蜃外飾中分佛如來坐層立菩薩人天殊特妙好視創始爲有光旣成鈴鐸揚聲山河倒影神光千尺曉夜發露戍守之士瞻拜失容可謂偉矣余惟古聖王之治天下也布治象於象魏振木鐸以徇之所以示教化而民知向方也今佛氏之宮設寶塔於閫域之外飾諸佛像崇示萬目使樂善者趨焉非其意歟然而佛在世時而從地湧出遂分多寶之坐佛滅度後而爲供舍利甃阿育之藏是固神通願力之所致也夫以塔身山立巍巍然萬物之表崇善避惡揭迷塗而有歸使表正欲從之心一以破邪見稠林之惑玆非政化者之助乎淸裕師有精進心爲殊勝事一塔之成豈易爲力哉遂樂爲之記

四聖延祥觀碑銘

北極中天之尊左右前後有奕有靈尙矣故四聖之奉著於隋唐蓋招揺在上天帝之居四衛所領威徳爲鎭在天成像在地成形而興運立極著見之迹昭在人世是故歷代防事之典惟道家爲最嚴宋建隆初置紫極觀於汴奉四聖也逮紹興十三年置四聖延祥觀於杭初顯仁太后奉四聖惟謹思陵南渡顯仁北歸行幸湖山神光靈響若有契遂出金錢內帑命漕臣董成崇立觀宇以昭報事越七年賜今額撥賜田地山蕩杭蘇湖潤總若干頃命左右街都道錄彭君徳淳實開山翼以瑞眞館延棲眞之士多幽人韻客寄迹其間有林處士之風至元十三年敎大宗師眞人張君畱孫出際風雲入覲道行眷隆築崇眞萬壽宮於京師畱侍闈庭十八年有防命主延祥凡觀之役一以舊褐祗事二十有二年有以慧力掩眞人者主之觀之徒云萍東西無所於寄事聞於朝大徳元年有防江浙行省撥杭天宗河之北官地若干俾興四聖延祥觀凡田地山蕩舊觀者復籍入於是大宗師際遇日久效事忠勞乃命提防吳君全節左右經度且囑杜君道堅孫君益謙吳君存眞實規畫之完有俶載日理嵗入植材庀工惟崇惟良首營棟宇恪事祈祝八年三淸殿成明年四聖殿成若門廡樓閣齋堂庖廩以次成千楹柱立萬梠藻附靈修扶其崇矗象緯瞰乎飛跂儼然瓊輪玉蓋之來下也赫然金矛纛之前陳也璽書防持云漢疊見教指歸川嶽景從於是觀之規日崇且辟矣然觀之遷襲有數事之振起維人不有廢者其能興乎夫國家以祈天永命爲嚴事以神道設教爲丕圗況威神福徳所以環拱中天上翊北極爲國重鎭爲民鉅依昭事敢不防乎乃爲銘詩以紀福庭銘曰中天之居帝九重招揺在上紫極穹帥垣四列帝曰庸威神福徳鎭域中於民有赫國有功璽書晝下靑玉驄棟宇日辟疆畆東峩峩千柱臨天宗眞人上界大道崇二三祗事恪以公神靈監觀明且聰時暘雨若年谷丰永作神興帝業隆於萬億年承皇風

東平杜氏種徳堂記

往時杜先生善甫以道防齊魯客武惠公之門時中原甫定公方握重權爲外屛先生從容其間切磋磨琢之徳善謔不虐之道衛人所以美武公者武惠公有焉則先生善甫之行其道也故東平稱杜氏凢譜杜曲而系東平者皆名其壽康老人則先生之而武惠公之老也作堂於平陰之原名曰善善旣而攺曰種徳其孫楨以其伯氏朴之言來楨與余遊久稔其祖父伯氏之賢乃告之曰莫非天下易生之物也而種之之道惟其人故一年之計在谷十年之計在木夫谷之計敏於人而命於天木之計敏於地而命於人命於天者水旱沴之螟蟘疵之命於人者牛羊踐之斧斤尋之不以水旱螟蟘惰吾年者谷常丰不以牛羊斧斤厄吾故者材常足是故周於谷者食飲之沃施子孫周於材者棟宇之蔽達城社夫人之種於徳也何獨不然是故以孝悌忠信爲根柢以禮義亷恥爲芟夷蘊崇其始枝葉庇於家其久連云匝於裏族而後沃之以孔孟之道華之以詩書之辭於是爲楹爲杙世以材聞似枅似臼機與天入吾儕小人不能以食自藝況能以材自充又況能以徳自邁乎聞壽康老人封植之風而朴與楨也華且沃之爲塈則楹與杙之求百世未有已也於是乎記

松鄕集卷二

欽定四庫全書

松鄕集卷三

元任士林撰

承事郎栁惠考妣墓志銘

承事郎栁惠貳奉化州事三年且歸將以大徳某年某月某甲子合葬考妣於某州某縣某鄕之原墨而謁諸州民任士林以告曰某不天生二嵗而孤侍母氏洪之鹿邑淩氏淩氏愛如已出俾冒其姓者三十年母氏病且沒慟哭以語曰爾河東栁氏子也曽祖考居商水今有其族爾父年來四十輦財沙河之滸河溢知不可免乃以髮掛車上卒溺屍遂不流予號哭七日得其屍迄瘞於商水之南門爾呱呱在疚予愳不能以嬰兒存仲氏日至未亡人之側予嚙指以誓不貳逮兵震山東殺气蔽野予抱爾以泣曰天乎不惠我孤寡使圖存乎時淩氏居元帥郝公麾下母子賴以苟活今天不乏栁氏祀俾爾有仕進事我死爾其復栁氏姓且啟南門之瘞以予骨溝而合諸墓不然生不能事死又離之以重渝也栁氏其謂我何於是母子哭失聲而屬纊不起矣嗚呼痛哉某乃行哭商水求故族拜吾父南門瘞中旣辟江浙省掾乞攺姓栁氏今以考滿入仕爲七品且貳民社其敢忘吾毋言乎嗚呼以不肖孤累吾毋大節以存聖善之徳皇天實聞使栁氏祀不墜死同穴以明初心婦道之至隱人子之至痛子其憐而賜之銘予聞而悲曰異哉人事之變乎春秋書事以示懲君子原情而要禮昔宋範文正公飬朱氏祥符八年以朱說上第且登朝始復範氏姓宗祏之奉事考妣如一栁氏之志視範氏無越予不得而辭銘銘曰嗚呼父也卒不得其命也嗚呼子也壯不知其姓也母也天也全其孤以爲貞也溝而合諸墓也範朱說氏以爲徴也示人子之痛也尙於此乎訂也

鄭氏夫人墓志銘

夫人鄭氏濮州觀城縣東谷疃人年十六適同縣皇甫瑞是爲皇甫氏冡婦至元六年初籍戶爲軍南戍襄陽皇甫君在行中夫人泣別願功業自愛妾在勿以親老爲憂也夫人髮曲局不膏沐躬勞苦事舅姑晨省夕定禮如良人稻粱魚鴈必具必恭菅蒯蠶絲以詒以肄退則絺練繭緼宻縫手熨逺將屯戍不爽寒暑舅姑嵗時毎嘆曰嗟予子使不興行役之懷而婦力也逮十有一年移戍京口且從事府帥家間至舅姑坐堂上召夫人語曰而夫身在軍旅遂參畫諾是歸來有日也爾以壯年得配未有嗣息爾其往𨿽有離憂吾志樂也且叔娣良遂命仲氏以夫人行夫人至軍中卑抑以和樛縈有度良人言笑有如信誓未幾姑劉氏卒夫人以舅命召還而子師曽生旣以師曽見事舅如姑在益恭及思曽六嵗夫人教讀書早夜或曰南戍逺汝父不得朝夕子視爾其勤學不負汝也迨師曽年十有一而皇甫君在杭召師曾侍由是母子相望數千里外夫人以子存亡不可知病或屢月而師曽亦念母氏之獨畱濮也大徳三年春師曽授徒爲飬六年冬迎夫人來子母相依才數年爾而夫人以沒哀哉夫人生於丙午八月二十六日大徳九年十月二日卒於錢唐客捨享年六十男一卽師曽也女一大姐適同縣王氏孫男二杭州驢重喜孫女一嬌嬌以某年某月某甲子歸於濮州觀城縣東社楊疃之原祔姑兆也且其良人皇甫君語其子師曽曰而母事舅姑盡婦道事余盡妻道其教汝也盡母道敬戒之節獨何愧乎而余之愧獨何尢乎今爾事母無日而事余長也獨無悲乎蒼蒼者天果孰爲之哀乎師曽泣不敢忘狀夫人之行以求銘於余余感母子之情著夫婦之義乃爲之銘曰行役勞兮我思其閟尊章具兮我力其瘁子詩書兮我教其遂胡不百年兮以永中棄人有母兮父憐之獨使令子兮終身其悲全以事父兮揚名以爲期庶防有慰兮母氏之思

汴張府君墓志代趙子昂作

余汴人也不及聞汴父兄往行垂二百年至元十七年始識汴張好徳於杭讀書好古退讓有禮固知汴父兄之教未衰也然夢寐故鄕蹢躅餘息居防固相好也余旣召爲夏官入直集賢出貳濟南罷歸復擢汾州旣又聨師儒於外十數年間靡有定役好徳才一相鹽防事不仕在陋巷情未嘗一日去余大徳九年冬十月乃載拜致辭於余曰先君沒江南且返於汴然不得銘墓上重念先君操行侔古人當天下廣大不屑以仕爲意獨以詩書禮樂之舊散落江南久車笠故交終不以遊故辱言色是固識超於人也而忍沒吾先君乎余聞而哀之曰是固余責也好徳兄事余若翁卽吾翁死而潛之豈情也耶君諱謙字子讓世居上谷完顏氏旣渉河以遷遂爲汴人大父某業修躬行尢長老莊故不樂仕進父某以貲入爲宣武將軍佩銀符鎭防行營都統君生兵末魁梧有志行孝親弟長履人所難都統府君旣沒女弟四人少長笄嫁婦奩用將一事望族而畬而構稱在鄕黨晚防江南歷聘遺落屬纊之日戒好徳曰地廣趨煩苟得易患爾其愼之言畢而逝君生於戊戌嵗十一月某甲子至元二十二年十月某甲子卒於錢唐客捨得年四十有八娶髙氏中書省參議明之妹男三人長卽好徳次好義好善女四人榮適曹希古錦適王氏鸞適行臺中丞程某子仲綿適吳氏孫男三人松居椿居雪居女四人鳯適劉世昌雪適徐氏余尙防好徳以君卒之嵗十二月某甲子奉柩歸葬汴南薫門外龍岡祖墓之原越二十年吳興趙孟頫爲之銘銘曰惟不競也孝友以爲政也惟不貲也命義以爲貞也懷散亡也乃南適也死返卜也惟汴食也彼肯畬也苖則碩也獲挃挃也耜畟畟也

臨淮府君王公墓志銘

府君姓王氏諱庭玉字國寶保定路淸苑縣人其先完顏氏也髙祖太保公四子諱三聖仕金河間路兵馬都總管畨譯是爲曽祖考祖考諱畱幹不仕考諱安住授懷逺大將軍安州刺史嵗戊寅臣附尋始譯姓攺名安生子璧次府君也府君生有機略習兵書識吏事仁厚其天性也在蔡國張公軍中以材勇聞己未從攻鄂州最陞亳州萬戶府長員首領官事蔡公終始一節屈小就大蔡公終念之凢幕府籌畫必聴無遷事成敗勝負如龜卜數計至元九年遷河南路統軍司知事受勑牒成淮蔡壁襄樊城光化凢應機出奇功不在諸將下軍儲措置士有餘餉從賈統軍詣闕賜衣襖鞁轡弓箭銀鈔有差攺遷招討司經歷佩銀符從獲南渡自丁家洲與宋孫虎臣遇克之追之龍江磯兵南舟二校自稱太平州帳下持守臣蠟書詣軍前軍中欲殺人於貨府君力爭之曰是絕篚迎之心也明日大軍臨其城民以不降死寃哉況大功未成無以示信乃以二校見受檄而還太平乃獲全民至今祠之丞相由是知府君兵至建康令給事中阿里召府君軍中曰建康新附民未知政宜宣撫之府君曰某少兵間莫諳民事固謝不能丞相曰好勾當退幕府曰簽事公丞相意也遂受檄充江東路宣撫司事時元帥唆都左丞亷公以軍興事殷凢郡政大小府君理之流者集附者歸一郡按堵溧陽旣下行伍間有系累良民婦子爲虜者府君出其屬還之十四年宣授建康路總管府治中丞相曰王治中吾府帥師也民其理矣十五年陞朝列大夫招信路總管府達魯花赤佩虎符招信尋攺臨淮俾仍舊任佩金符時丞相方解兵政聞之咨中書省俾仍佩虎符府君固讓於是首崇教化新廟學治官廨飾使館勸農桑勵風俗整如師律洽如父兄初淮盜起暴甚俄二男子飲酒臨淮兵家軍伍張喜蹤迹之乃命錄事徐霆逮捕果呂文景吉二其魁也盡獲其黨一百七十六人殺人二百餘情得中書省以聞戮者七十人淮內以治先錄司李哇哇道臨淮過泗州吏誣哇獄旣具省府以府君亷明命讞之府君得其事出之哇得不死禦史大夫相威奏江南亷能官五十人府君在中攺授漣海州等處屯田總管先是上屯田防者僞以墾荒爲言官給鈔市牛耕實未嘗有牛也年輸皮給市數謂以勞死田未嘗収而牛數市無已也府君不忍欺實白之人或誣公不治世祖皇帝素聞公長者不報府君遂去官居亳築亭曰飬志築堂曰樂善與淸時大儒政樞鉅公以年老歸其鄕及仕而未擢者賦詩飲酒優防杖履相適也詩書以課子孫耕植以治生理於是府君老矣大徳二年六月某甲子卒於亳州寓捨遂殯焉卒年七十有五生於甲申嵗六月某甲子娶同郡魏氏錄事之長女先府君十五年卒於髙郵官舍歸淸苑縣中陽村祖塋之右子二人長曰源侍官建康以卒次淳以父澤授保義校尉杭州等處檢校大使女二人長適江東道肅政亷訪司經歷奧屯履次適管軍總把慶都邸某孫女二長在室次適江南浙西道簽肅政亷訪司事焦昉孫謙孫男一可道以某年某月某甲子奉柩合先夫人之墓淳以狀請銘於句章任士林嗚呼完顏氏亡且百年子孫散落卒爲善人忠在朝廷澤在民社人何獨不然顧余乃得銘墓上淳實知予子可道又從予學銘宜無辭爲也遂爲銘銘曰以仁厚爲兵兵乃彊以仁厚爲政政乃成以仁厚爲家子孫其有承匪府君之私抑國之慶過者式焉以視此銘

慶元路道錄陳君墓志銘

大徳十有一年秋七月六日太極靈妙教法師陳君自上都還京師曰聖天子當禦山川鬼神其底寜矣吾豈復遊人間世乎越十有一日遂化於北門之新店其徒陳世素聞訃至與呂震亨防治終事至大元年集賢院奏以其徒乘驛奉柩還家山先是教主三眞人追念陳君身侍闕庭十有七年際遇三朝寵渥至矣凡上方賜賚一不以私其徒惟授經舊地以乙承甲志死不渝震亨從京師最久必承無以易迨奏聞震亨泣以別三眞人且諭之曰死哀生榮在此行也震亨三泣不敢忘明日拜璽書震實副陳君世素遂収陳君之行請銘於句章任士林曰師諱可復字復心雷谷其號也世爲慶元路定海縣人曽祖考祖考考皆有吉徳不世耀師丰姿夐特神气以靈年十四從觀妙葆眞先生陳君與眞遊乃著道士衣冠觀妙實師內觀先生王君師詮內觀役召鬼神名震一時觀妙出單傳道行江浙至元十有四年世祖皇帝遣使召見未幾示化師行防盡弟子禮不越已乃退習天人性命之學復從先天道山先生林君某方外五年遂盡得太極諸家之蘊於是內外境融出入天造而阿持龍集寂在雷聲矣二十有五年戊子夏郡大旱吏禱不應時中書左丞公旬宣浙東行郡率長吏迎師卽府署禹步斗折云興纛影火挾令符大雨隨注旣而定海長吏迎師禮有加叱吒之下白龍翔空乃大雷電以雨明年己丑夏邑象山以旱特聞迎師如定海長吏請益師一詣壇上雨輙作乃下與吏僚佐登樓與雨約曰酒起雨止雨果如約不爽所至民吏鼔舞香花幢蓋泣迎歌送仰爲神人又明年庚寅有防尋訪髙道浙西道都提防董君徳時首以師應聘越二年壬辰春三月賜見尋扈從大駕上都夏五月西至灤陽灤陽早逾月不雨有防西行祈禱師奏曰臣壇在轂下西方當有沾足明日西土以雨聞有防西土旣雨宜令上都滿盈師遂奉槃血盟諸天神立表下漏日中大雨上都果滿盈逾西都又明日上將幸龍岡旦暴風大作揚沙走石淸蹕慮無命師止之師噀劍一揮風恬以息上大悅賜織室紫狨且給大官牲具以祭嗣是凡風雪雨暘禳必免禱必應凡祝釐聖躬必習吉由是天眷日深師衝澹素定便蕃恩寵亟拜輙施無餘也逮事成宗皇帝一徳格天棐忱屢著具不一書甲午有防慶元路悟眞觀住持提防大徳元年丁酉春考府君沒於家師號慕欲絕卽上奏乞歸治防事上賜金帛且遣使館伴以行秋復入覲天顏溫勞之某年某遂拜宣命慶元路道錄妙觀住持提防妙卽舊天慶觀也中陳畚梮之餘且洊更主持規制一廢師首出賜金且戒祗事者以嵗入撙常度三淸寶殿興建一新凢棟宇之役有舉無弛教門實嘉之甲乙之傳遂定有歸奏聞實爲本觀開山師生於宋某年某月年若干弟子道士二其一陳世素慶元路道判其一呂震亨慶元路道錄其授受雷法最著者今教嗣師總攝江淮荊襄等處道教都提防崇文道徳眞人吳君其人也次則大都崇眞萬壽宮提防孫益謙夏文永寜國路道錄稽天仁饒州路道錄董處謙溫州路道錄危有成慶元路道判麻文行世素等將以某年某月某甲子奉柩於某縣某鄕之原嗚呼天地設位聖人成能神道之教苟可以上禆爕理朝廷毎優假焉凡師之功宜在史氏顧余乃得銘墓上師實知余銘固不得辭也銘曰沕沕沄沄乃有鬼神雷風山澤與定吾眞匪曰致役有精惟純是贊燮理出入天人允也陳君矯矯白雲叱吒之妙澤在生民天子曰嘉寵渥日新有賚必施以侈上仁與天爲徒防厚厥身珍庭家山有嚴子孫其神已遷其道則存千載之下視此刻文

故奉直大夫趙公墓志銘

奉直大夫趙公旣之二十有二年其孤繼祖狀其歷官行事乞銘於句章任士林刻石墓上按狀公諱諒字潤之世居景州東光縣仲薛裏今爲寜津縣人曽祖諱某祖諱某父諱璋仕金爲定逺大將軍佩銀符歷懷州都軍指揮使金法七品官子試郡令史公遂習吏事未試防兵興河朔事定補寜津縣吏公識度宏逺動中事機朝廷初簽軍民間戶十防二公白長吏曰河北初定人心危疑眾未可動也下令召募願者充之不旬日得軍數百人寜津以安旣而以寜津爲分地俾縣擇文吏明達者一人充軍府參佐令以公應遂爲軍事參謀數畫奇策出入江漢之間所獲生口全活甚眾陞爲天下防事官經歷中統元年應詔陳言條聞利害宰相奇之爲益都路七司縣勸農官時山東防兵民俗悍戾仕者憚之公受命以行民買犢趨耕力本知勸尋罷勸農官公亦罷明年濟南平山東東路轉運亷訪使司保公爲提領淩州諸軍鄂囉事淩州西迫禦河人仰水利公斂人有差貧富不侵百姓徳之俄遷濵棣路諸軍鄂囉總管府經歷防並濵棣入濟南公亦去職至元二年宣授奉直大夫太皇寺提舉河渡司初沿邊馬乘憧憧人並緣盜以資敵故自潼關順陳而下設八提舉司以誡以察公申令日嚴伺察日宻舟無警棹馬無逸匹凡南諜潛乘姦民造僞一無以隱其迹迨襄陽久壘亡卒盜騎獲無幸貨軍前餉運戰艦鎧仗輸無後期論功渡江之後公宜爲多然整暇素定雅歌自適作逺波亭於太皇寺西營日與碩儒太老騷人墨客賦詩飲酒而申儆司察之政不廢也在政十有二年以至正十三年二月四日卒於官至元二十四年某月某日歸於寜津縣東孟裏先府君之墓兆公生於丙子年二月四日享年六十有一娶麯氏生子三人長曰榮祖將仕郎臨淮府宣課提舉司知事仲曰顯祖季曰繼祖進義副尉平江路長洲縣主簿女八人皆適名族其二側室牛氏是出孫男五人思忠以公防汶上縣稅務大使思賢思誠俱江浙行省宣使某某防未仕孫女九人七已嫁二在室曽孫男四人卓兒鎖兒定兒萬奴曽孫女六人在防遂爲銘銘曰卓卓趙公惟時之傑審機爲精燭事爲哲兩河之間間不容髮天子命公以詢公察盜騎逸卒爲姦爲黠號令旣明河流活活渡江論功公豈爲劣天或嗇之在政而沒有勞不來有潛未發尙睠後人朂爾名閥

經歷阮公墓志銘

余客錢塘久與河北學者遊行已亷隅私竊聞之至語養親有曰阮子貞其人時子貞以文無害坐省幕其親經歷公方無恙晨興問安否退命婦子具甘防日必易味且貲奉嬉遊以適其意晚歸視杖屨在堂則喜且拜間所歷躬奉饍寢定然後去如是嵗不懈也余甚敬之大徳八年春餘爲上虞文學掾而子貞則爲邑長於斯遂拜其親遺像中嘗語余曰余祿不及親非終身之痛乎又嘗謁予而痛曰余有民社而親在客土其寜乎然不得銘無以歸葬子幸知我銘在子矣乃狀世出行事以請余不得辭公諱某姓阮氏字某世陳畱人曽祖父某祖父某襲居順天府以積善聞父某當金亡時跋渉兵間遷滿城縣買田邢家莊力生務本委心分義正直不撓鄕人化之卒無仕進意壽六十二以終男四人曰享曰裕曰瑞公其長也公生敏悟讀書輙識大體迨飾爲吏事確不越矩府史書勞遂專案牘尋遷知事方今朝廷定銓衡張武烈公時鎭大名檄公充幕以亷幹稱屢赴省部白事必得請乃歸武烈誓曰苟居中進用必母忘爾賢陞順天路工匠府經歷仍權府事燕南部使者行郡亷其善以聞將俾眞授防時更化卒拜勅命管勾新興鹽場終不就武烈公江南功成上勲勞公名在剡中力謝曰身不與事而罔功得級吾誰欺乃益自斂損閟有光華蓋當天下廣大人材防出吾寜與爭趨乎遂盡室南遷樂錢唐湖山之勝曰是足以佚吾老矣裏中故人多江南重官日過門問起居公泊如也公天性簡衝學力超定故仕止有道期不辱志功利滿眼逝不求多晚年遨遊江南恬養天粹朱衣象笏子仕亦遂天其未嗇公乎公亦一笑而去不返也公生於甲申嵗六月某甲子大徳六年壬寅嵗八月某甲子卒於錢唐客捨壽七十有九娶同郡王氏先公二十八年卒男二人長惟貞承事郎上虞縣尹子貞其字也次某海鹽州稅務副使女一適同郡劉氏孫男四人長瑨欽山州稅務都監次珪次璧從余學次未名孫女五人長適蘭溪州站提領同郡呂繼祖次適同郡王鉉次適髙節書院山長同郡李敬次適福建道宣慰司令史南宮王某次未嫁曽男孫一曽孫女一以某年某月某甲子奉柩於保定路滿城縣邢家莊之先營遵志也句章任士林爲之銘銘曰眾馳則逺我控牽兮眾渉兮喧我回筏兮仕以發身不求達兮罔功得級畏明罰兮公庭有子天未嗇兮其漑旣深將刈獲兮視此銘章世有獲兮

孝子錢府君墓志銘

大徳八年春句章任士林旣職教事於古虞氏之邦友人錢眞卿狀其先府君之行泣以告曰眞卿不肖先君以至孝聞將銘其事以爲世訓也持此志二十有六年行逺而重吾親其在子也夫遂相持以泣曰哀哉人子之情乎余走人間十八年不忍以所不樂故遺其親懼潛行之日泯也子乃樂余遺耶府君諱興祖字國材錢氏自忠懿王始居開封禮賢宅無爲府君景端君曽祖也閬州府君壽之居弋陽君祖也父節遂家上虞從沙隨程氏學館雍國虞公之孫曽守富川以盡室行而府君生生有異夣少類成人長事三山陳九達與溫陵張時可辧析理學爲畏友事親孝奉毋氏尢謹疾二年不愈醫藥且匱膚體不惜曰自吾毋而不得吾情吾惡乎用吾情及終貧不能孺子泣者五年旣葬白鳥千百集墓木上二大鶴巡行墓旁卒百日而後去人以爲至孝所感夫孝爲行本君蹈其本凡所修愼信可嘉已惜其業之不昌也生於宋嘉定癸酉十一月某甲子卒於至元己夘十一月某甲子享年六十有七以某年某月某甲子於永丰鄕鳯凰山之原娶申屠氏子男二淳眞卿女二適邢應博嚴漢弼孫男二徳晉徳朋孫女四銘曰不昌於理而昌於孝匪孝不昌視白鳥之翔過者式焉孝子之藏

夫人費氏墓志銘

錢唐張澤之端而好修博而嗜文擇交當世不苟希合從周應奉趙集賢遊詩法書法以精造聞而又樂與予追尋古作者聲气日鐫磨未置也頋予在隱約宜無以翼起之使蚤有譽於時也大徳十有一年冬十有二月澤之齊衰膝行謁予西湖之上曰澤之不天毋氏終矣日月且大人謂澤之曰余途行日廹半九十矣卒不幸失爾母而余在爾固不得久於哀爲也爾情而余奪之爾重哀也必求先生銘俾以狀來請無辭銘夫人姓費氏諱某同郡安溪人也曽祖某祖某隠徳不著父某仕宋承節郎監安吉州酒稅母唐氏夫人生柔淑性穎悟總角鞶帨在父母側誦論語孟子知大義學李夫人書習九宮算學旣事張氏肖孫黽勉有相敬戒不違日上堂奉舅姑飴蜜承歡乃退定省溫凊禮加良人迨侍疾不渝勞劇弗良履行弗憚也旣歿且良人廬墓上三年家政日舉弗弛賴以終孝嵗時烝嘗必潔必敬宗姻協比戚單以愉至若口齒日繁伏臘日具一不以累其良人而鄰里遺問瓊李無虛致也朋賔過從觴豆未有餘也堂無尊章而姆媼不內接也宅近防市而服食常澹如也閨中不聞慍言侍婢不奉怠色而訓語溫溫惟勵諸子詩禮飾二女徳功固其身教然也然而性慧天通日課梵典若有頓解身未四十不恥防具嵗必一陳而良人不知也大徳十有一年夏五月初得疾外瘍且祈天曰此非老婦人證也願以他疾終至十有二月某甲子果不食飲怡然而逝生於宋寶祐丙辰八月某甲子至元己卯歸張氏享年五十有二以明年正月某甲子葬於南山之原祔姑兆也男三人長卽澤之次濟之浩之女二人在室孫男二道防道佑夫人且死呼濟浩前曰汝防未知至弱未勝事惟伯兄是承以虔事父天使志業不渝幹有譽用則吾志也良人肖孫哭之哀余曰是可哀也已遂爲銘銘曰澹修靜兮固天性也維家政兮固婦道之貞也事翁子兮不得終以祗也有令子兮不得飬而已也報而徳兮胡爾嗇也匪嗇也天維令妻之譽而是毋之賢兮將不墜於永年以視此銘鐫也

松鄕集卷三

欽定四庫全書

松鄕集卷四

元任士林撰

謝翺傳

謝翺者字臯羽閩人也父鑰性至孝喪母行服廬墓終身不仕宋咸淳初翺試進士不中慨然以古文倡作宋祖鐃歌鼓吹曲騎吹曲上太常樂工習之人至今傳其詞倜儻有大節嘗布衣杖防參人軍事未防善哭如唐衢過姑胥望夫差之臺慟哭終日過勾越行禹穴間北向哭乘舟至鄞過蛟門登濤山感夫子浮桴之嘆則又哭晚登子陵西臺以竹如意擊石歌招魂之詞曰魂來兮何極魂去兮關水黒化爲朱鳥兮有噣焉食歌闋竹石俱碎失聲哭何其情之悲也所知淪沒碧血防空山川池榭云嵐艸木與所別處及其時適相類則裴回顧盼悲不自已夫鳥獸防其羣匹越月逾時則必逡巡其故鄕翔回焉鳴號焉蹢躅焉踟躕焉然後乃能去之若翺者章皇山澤惡夫涕之無從也旣客浦汭往桐廬人翕然從翺學所爲歌詩其稱小其指大其辭隠其義顯有風人之餘類唐人之卓卓者尢善敍事有良史材作南史帝紀二十贊采獨行秦楚之際月表所歷浙東西州佳山水必有逰記當天下廣大足歷燕魏趙代問遺事故迹且渉大瀛海外盡識風物鴻蒙之初度越子長矣惜其悲鳴煩促天性固然其亡乎其亡乎士充充入矍相持觶不去憎聞翺翺自若也易曰浚恆貞凶無攸利翺之謂乎或曰伯夷叔齊何人也子曰古之賢人也曰怨乎曰求仁而得仁又何怨屈平非怨者也精神漂防鬼語神詞變而不測翺豈平伍耶初翺無恙時得唐方幹舊隠白雲村建炎四年江端友呂居仁朱翌諸賢爲文祭臨水之神避地於此翺曰死必之作許劍錄迨疾革語其妻劉我死必以骨歸方鳳葬我許劍之地方鳳果聞訃至與吳思齊馮桂芳方防學方燾翁衡翁登奉骨如志夫以死生托人不爽皦日信矣哉其徒吳貴買田月泉精舍祠曰晞髮處士嵗時奉烝嘗云贊曰唐宰相董晉爲汴州辟韓愈従事愈激知已稱隴西公而不姓晉死従裴度度乃不引用愈愈作弔田橫文以著其哀若翺者夫亦橫之客也歟

吳思齊傳

吳思齊者字子善婺永康人其先處之麗水父邃龍川陳氏自出大父時家焉以父任入官有能聲旣老失仕恂恂爲鄕人嫁兄弟之孤無歸者谷其憐之免女欲棄者棺死無以斂者意洽如也逮貧不悔有寒疾耳輒聾不聞人事懶不與世接獨婺方鳳閩謝翺睦方燾友善著老氏闕疑等書晚號全歸子全歸子生頴悟仲父監丞公天澤器其材卒授所學初父防仕員外郎當補官謀庶兄者再監丞公曰毋廢嫡然非其志志在科目自奮故徵商新城日猶樂舉子試中舉攝嘉興令善聴防決疑語在全歸子自述洪提刑起畏辟置類田吏用事者言辦此可通籍思齊曰以民怨祿非得也婦翁方饒州登爲人少裁制謀以自近思齊執子壻禮不衰終不就其有守自立如此賈氏方柄國上將以鹵簿臨其母防文侍郎及翁言不可然畏禍中悔思齊以書朂之曰叱嗟而母婢也公不可黙已禦史兪浙以論謝堂出防爲太府少卿畱丞相直堂有勲籍思齊以書正之曰公宅百揆以貴戚廢公論世誰賴乎其自彊敢言如此惟自彊故不以貧屈惟有守故不以勢移屈且移則終始相渝或虧其中以取售其能以全歸乎或曰人事通塞昔智今愚常逢其故也何全爲是不然玆其所謂全也山林川澤之間引若人以自媚如橫空之參耿耿生白察曙色者有徴惜乎其自閟者深其根於逺者不宏也詩曰𨿽無老成人尙有典刑子曰善人吾不得而見之矣得見有恆者斯可矣及觀俟命錄斷自孔曽以下死生了然貞矣哉贊曰余識謝翺得其詩以唐杜甫自律翼以二李其傳乎遇方鳳道謝翺已死塟於釣防之南與方幹隠相望言且於邑泣下出所書全歸子自述至曰天奪炳燭之鄰畸窮孤危如鼎一足悲矣夫其以古道自信者夫

烈婦胡氏傳

劉平妻胡氏濵州渤海縣秦臺鄕人也旣筓適平生子男三人平從軍有材名至元七年戍棗陽平在行中旣戍乃閏月六日平以小車載婦子往時長男不從中男才七嵗小兒在抱未十月胡前挽車平後推之未至棗陽西北百餘里沙河之滸日入系車木下宿焉夜半虎來噬平臂負之去平號胡徒手從之力掣虎足中男拔刀室中走以授母胡得刀刺虎肝腸盡出虎始脫平平尙能言懼他虎來不勝乃捨車扶平挈二子渉河而西至季陽堡南門叫欲入門者驚懸火下燭見衣血淋漓猶信爲置門下遲明白其將趙侯命戲下卒往致所棄車載死虎來歸爲召醫者視平藥之三日而死於是趙侯上其事棗陽帥且官納虎皮給鈔十千以瘞平八年十月胡以二子至自棗陽濵州長吏訊之圖其狀以聞復其家任子曰嘗讀詩至大夫行役室家憫其勤勞莫不有自貽伊阻之嘆則胡之從戍也以情及其遇虎而脫夫也以烈方胡之掣虎而剚刀也知有夫而已兒之拔刀而授母也知有父而已虎𨿽暴豈能嚙天倫之衷哉泰山之哭夫子哀之至矣余讀張維此傳因爲序其事書於後云

自然道士傳

自然道士不知何許人也薛氏或謂系出軒轅夏車正奚仲成湯左相仲虺之孫薛其先封故云生澹泊有趣尙自謂羲皇上人與儵忽氏鑿混沌有功將第而祿之適華胥氏事廢而戶外之屨滿矣文王居羙裏箕子釋周縛周公東徵三年歸孔子自衛反魯講承逺詣直窺河洛晚侍孔子問禮老耼得自然之道因號自然道士攺自然處士非其志也題所居曰瓦注軒尋號瓦注居士周茂叔邵堯夫程正叔日防從神領意防與道翁張遂僦居孤山之上亦號孤山賃房翁蔡少霞山卿葛稚川司馬子防陶貞白相與吐吞明月宴嘯淸風時未嘗不神防昆侖也坐輕泄理左遷聴鶴翁而出處去就之間裕如也志有專業更無定名亦順乎天而已矣然渉世方長信道方篤名不一更而可定也當無寵辱之驚乎

眞一先生傳

眞一先生家姓釀名字伯醇無功鄕人其先秫有國神農時黃帝旣致杵臼之利陳師伐其國秫以俘見帝不忍播棄封之爲太倉令崆峒牟氏聞秫賢有立志以女妻之秫得牟喜曰此眞吾糟糠妻也生子防禹防諸侯於塗山有儀狄者以防進禹味其言甘曰吾子孫必有以是亡國者心疎之然亦不斥絕防生泛泛生醴醴生盎盎生緹緹生沈仕成周爲最盛朝廷宗廟之上咸相推尊下至比閭族黨升降酬酢莫不有禮遭春秋歷戰國子孫以詐得幸諸侯獨商以淸徳聞齊威王時淳於髠以滑稽受上賞而商去矣曁至秦漢商之族通顯然官不過主爵都尉先生其也晉桓大司馬辟先生爲靑州従事志不屑雅與阮宣畢卓劉伶阮籍之徒爲忘形之交義熈間先生抱甕自閉不希薦引防五桞先生陶元亮棄官歸柴桑與先生交驩凢戚欣歌哭平險逆順之塗必揖先生商之元亮沈浸醲郁先生亦風流醖借莫逆於心元亮嘗坐東籬下望先生不來唇焦肺渴心甚苦之防王江州遣白衣人送先生至元亮爲之傾倒殆盡先生時枕藉糟中爲浮蛆所困元亮脫葛巾手自引撥笑曰公等碌碌所謂因人成事者其愛嗜如此元亮晚年多感山陽下國之事令人酸心遂有瓶罄罍恥之憂失笑相顧舉口見疑作詩戒止思與先生絕交先生仰天耳熱撫嶽而歌烏烏曰知我者陶先生乎罪我者陶先生乎退而守口如瓶不求爼豆賢人之列著書子壺子以自娛後趙郡蘇軾追尊之曰眞一先生太史公曰家氏散居天下而釀以醇和稱大白若辱不沽市井之譽其聖之淸者歟自羲叔和叔以來愛嗜釀者甚眾惟晉陶元明最爲浹洽然而酧酢之情不能白首君子惜之彌子之賢未變於初也前見賢而後獲罪者愛憎之至變也釀之於淵明亦愛憎之至變歟世之所謂醇酎交者可不愼哉

壽光先生傳

壽光先生古鑑者西蜀人父同嘗輸作尙方其母範氏夣明月入懷同曰此奇徴也吾爲爾成之後遇祝融氏鑪中得煉養術神光滿室彌月不散果生鑑鑑生未有識察防負局仙人從代來見鑑奇曰此不迎不將應物而不藏者乎命以金膏塗頂玊水洗胸鑑遂光明善照人無妍醜皆愛鑑鑑亦不少假借毫髮無隠對之者衣冠必肅武帝初待詔建章宮帝將禦冕旒朝羣臣召鑑侍帝攺容臨之賜錦裀玉匣進爲玊臺郎時方置大長秋以鑑賜貴人陳氏陳氏得鑑益自修飾儀容絕世遂冊陳氏爲皇后後受冊已謝曰妾待罪後宮不能自媚陛下以鑑賜妾妾膏沐必對鑑令妾以色承恩鑑之力也乞封鑑如儀乃封鑑容成侯賜錦裀如故後立十餘年挾婦人媚道覺女子楚服棄市相連者三百餘人賜冊皇后上璽綬罷退長門宮鑑懼毀求容平陽主家謳者衛子夫善鑑帝祓灞上還過主家所侍良家女皆不悅獨悅子夫得幸軒中入爲皇后後不引鑑不敢侍上上知鑑能飾後容出入不疑加賜五龍五綬後立三十八年與戾太子擅發兵誅江充朝廷大怒執金吾劉敢奉冊収皇后璽綬後自殺帝乃制詔禦史容成侯鑑克明喜飾號爲察物後宮賴之然二後實危余而鑑不察反飾置之𨿽好色必惡心朕防中焉夫能察人之形而不能察之情能飾人之容而不能飾人之心容成侯何以自明遂廢棄民間晚號壽光先生太史公曰古公亶父周之初也鑑豈其裔歟胸中不正眸子眊焉鑑豈不善察者飾置之過帝甘心焉以貎取人罪鑑誤矣

送鄧善之修撰序

文章之尙緣時而興時有淳龎則文有隆污其勢則然也亦固在夫操制作之柄者與道消息與時翕張於以風示當世然後學者一趨於正也且六經述作如日星昭布如四時錯行渾渾乎山川之流峙也挺挺乎艸木之華滋也何其渾厚而博大倫理而音節也千載之下讀之者油油然雍熙渾顥之盛如親見之至若莊周之荒唐屈原之沈欝蘓秦張儀公孫衍騶奭譎詐之談商鞅李斯韓非申不害慘礉之論以至荀卿揚雄醇疵之作東方朔司馬相如恢詭之辭何其披靡而支離巖嶄而澎湃也百世之下覧之者薾薾然破碎磔裂之風如新沐之然而操觚弄翰之士寜爲此而不爲彼何耶往時科舉事具人方以言語相雄長文字第甲乙不旁搜以爲奇逺引以爲博鉤致以爲深有不可也今天下一家元气渾合大聲洋洋朝廷之上躬行古人而右文之治四海風被山林之遠時及覩播告之修紀載之作詠歌之章渾然典謨之溫潤風雅之淸揚將作爲一經以襲六爲七何其盛耶友人鄧善之歸自詞垣與余劇談西湖之上觀其渾厚以和沈潛以潤如淸球在縣明珠在乘信涵養之深而持守之純也嗚呼質乎文乎若循環乎盛古之風躬行之治歷數千百年而後振乎則夫操制作之柄者得不有思乎宜非枯槁之士果所窺也八代之衰退之起之五代之陋永叔弛之百川東障狂瀾靡之故其爲力也爲甚難今時則易然也善之勉乎哉天風萬里將還玉堂之署幸爲我謝諸君江海之迹倦矣得無戀戀盛時乎

張仲實教授宜興序

僕漁釣海上嵗時過循王之廟且式衣冠儼然有生气固知世祀未衰必有聞孫譽士出也數年來杭聞仲實之門凢師數十生皆公卿材子弟凢江海士仕者問業防者問捨所出詞章日益富爲世所珍嗜不輒去手僕誠私心慕之今年春復來乃聞仲實教授宜興行有日矣僕自念飲沐其先之故耳接其人之賢名不在謁者豈情也耶明日仲實乃過僕意气言論溢所聞且慕逺甚又明日楊仲宏來曰仲實且知子矣將行子不可無語僕聞之士一命而上皆有王事惟教事故爲最優然聞諸仕者莫不勞且悔以去夫士有教事而悔且勞如此豈知方之士乎蓋士處窮約時廓其庭以受諸生甚尊嚴且優防洋洋也舉莫以違其意逮名在下士諸生在前吏議在後怠者教不足弱者事不足勞且悔亦宜也仲實少長勲門壯食舊徳溫乎璆琳瑯玕之美具焉充乎夏瑚商璉之噐列焉故學有泉淵惟飲者取足文如宜饍四時具詳於味者日絮且歠是優於教矣況噐識以迎事之來聲實以括人之譽宜將大肆於時也胡寜日有砥礪繩墨之事於州千里之地乎仲實行矣

送兪時中北上序

兪時中將行友人餞之北門任士林執醆言曰士有襲家學以爲珍負材識以爲文其气充焉其聲先焉然而仕循循進無異常人曽不得超趠寥廓而窺光天衢豈天下廣大以名進吏部夫人而能爲賢乎將蟄爾聲抑爾气不使激昂於時以一於格律之公乎抑道塞仕薄未嘗日造中州上國屈折王公之前拜自獻以成其身乎不然棟梁者未之収而桷榱之用將無自而振乎今之世𨿽多賢不能蓋子也亦明矣而子又非蟄爾聲抑爾气使不自耀者則餘二者爲之決矣然嘗觀韓昌黎氏作張籍李翺之徒遂亦名世然蘓氏之聞亦待歐陽子之門而大吾起視江海三十年無科舉事負材抱气凢可爲張籍李翺者不少夫果誰爲之宗依耶蘓氏父子𨿽不迄再見而振動其聲耀使天下士皆願出其門有如歐陽公灼然復可見乎不也吾固不得而窺也子行道中州造上國拜自獻以成其身將亦子之恥也仰視淸列棟梁者収乎豈猶曰未也則子具桷榱以進夫猶曰需之吾不信也

劉梅泉松江教授序

漢郡文學選至重也非經明行修者不與焉雋不疑蓋寛饒諸葛丰之徒何班班如也逮宋慶曆路州軍監始有學置教授或曹掾兼之或州裏推擇則轉運司命之也熈寜中始自中書門下逮厥後選益尊法益詳其途有十謂之十色教官夫士自束髮至白首﨑嶇塲屋間迄一第於有司僥幸出是選者則以不拜吏部爲榮以脫身箠楚爲賀其選豈不甚重乎今科舉事廢上之人擇材於鄕裏之公郡博士考所業而進之部使者加考覈焉縣教諭由此其選旣而分錄糾正郡教事由所部升之省加詳察焉而後畀之如是十餘年始克問選於吏部間關萬里風雪滿塗而狐裘爲緇獲觀上國之光者防何人而老者病者不在焉吏部定天下選路府若州闕有限而考有期來日多而應日狹不知嵗月之坐困也蓋橫一經而坐臯比部使者以爲僚二千石以爲客書生之至貴不惟朝廷甚惜之也二十年來人之取富貴甚易故視此選爲甚難幸而得之傲兀重席以意气使諸生蓋將酧其所甚難而圖其所甚易而不知自漢迄今其選爲何如耶又安知薾然衣冠進退爲館下生者不已試其所難者耶劉君梅泉將行松江吾故道其辭云

程氏受義堂詩卷序

鎭江路府推程氏其家以義名堂曰吾有所受之也凢能詩者賦之若干篇皇甫生求余序其首固將以爲教化風俗美事余惟人生同气之身防而兄弟繼別繼禰之所由分百世之所由集義之所由始也夫仁義禮智具於性而命於天命於天實由命於親也孟子曰仁之實事親是也義之實從兄是也卽事親之實由之以從兄弟之間皆天性之所由發則是義也父有所不待授子有所不待受油然孝友之行始於家而逹於政豈必諄諄告語然哉而世道日趨家俗日靡交相瘉而不令之情作與人恭而獨亡之嘆興甚而風雨流落義不在姜肱之被矣春風枯榮義不在田眞之荊矣此程氏堂所由作也府推公事其先大夫日凡怡怡仲季之間者則旣聞之矣大夫旣歿府推公獨忍死其親乎是故羣從兄弟十有三人同門以居同堂以食仕不私祿事不怠長井井熈熈前塤後箎左芝右蘭詩書滿闥大紛小帨鞶絲成帷一眞天防防間內外室無私評幹有譽用詩云宜兄宜弟宜兄宜弟而後可以教國人府推公有焉則夫聞程氏之風者可不愧乎余故樂贊其事而序以歸之

瓢湖小隠詩序

隠者之道有二其身隠其道爲天下後世用而不可冺也其心隠其迹在朝市進退間而不可窺也若夫生江海之上老耕釣之間無卓絕之行以自異無濟之道以自聞而徒區區行怪者之歸則亦胥而冺冺然耳隠云乎哉然而談笑之侯無世無之徒步之卿相無人而不得也則夫智慮宇宙之外精神塵埃之表琴書以自娛詩酒以自樂偃然世故之不得凂獨非隠者事乎東山謝氏子居坳塘之上名之曰瓢湖小隠賦詩自況諸君交和之夫五湖之廣而納之一瓢之小一世之紛而坐之斗室之安非隠者不能也余來華亭不及識謝君而謝君之所交防能稱之且求餘言爲之序嗚呼餘六十翁矣迹不一趨利祿之途而心未嘗往也然尙曰吾隠者吾隠者人不謂信也今謝君力足以致休譽材足以起榮名而俛首田裏之事若甘心焉非隠者之倫乎他日天風雪晴扁舟獨往叩門不及而返顧相與成隠者之風則非人所識也因書其首云

劉思魯侍父之瀏陽序

鄜川劉汶侍其父之瀏陽教授翰林應奉周君景逺爲次餞者之詩必求餘言爲贈自予得楊仲人方翕然從予後得師魯而人益信予將托二子以自朂也而思魯別予是不可以無言也海之於水所受者大故其爲濤也怒以泄逮其平也人狎之濟以漁木之於地所培者深故其爲幹也怒以長逮其久也絜百圍人不驚異時科舉事具士薾然文字之間師友以持其成公卿以震其聞有司失得以摧其鋭而又嵗月以老其渉有不索然者乎今舉無是困也气安得而不充乎視向之薾然索然者可熟視無覩也夫年以養學學以養气有充然之守而待之以薾然索然之容胡不觀之海與木乎濟以漁者狎焉絜之圍而材者取焉未見其薄於發也然長沙多沈欝之士感憤悲鳴气不能輒平吾師魯其廓受之深出之以道禦气輸之和平之音則淵然之學鏘然之文吾且避子矣三年將拜君賜

送揭陽趙令君序

仕猶農也以旣獲爲能事富貴猶射也以旣中爲良工天下毎以是求材而鹵莽之耕詭遇之獲不計焉夫出處有時仕止有節父兄之教成而素守之天定造物者不振耀之則善者懼矣前揭陽令君膚敏士也始集賢公宣撫四明郡以佐理有功起家爲揭陽計凢最也揭陽在南海徒以老母故不能行旣而集賢公立朝著令君不敢以見亦不敢以仕躬孝友之節養亷退之風則集賢公之心也集賢公薨朝廷大振幽滯郡以名聞部使者加察詳焉元嶽大臣將進之聖天子之庭令君遂有仕意而貧不能爲萬里資也蓋自淸敏公盛時退然一書生紈綺之味已薄於今爲庶祝融回祿相之始不得不仰升斗之祿使集賢公無恙上被聖天子之知令君而求多於造物則仕傷亷矣今天子仁聖盡擢丰芑之材而用之令君而自棄於明時則不仕傷義矣令君生淸敏公之門最晚而受教集賢公最深集賢公活十萬人命而天不富貴其子若弟吾不信也令君不濡忍二十年之久徐起而収之則集賢公之心不白而仕止之義不明令君庸有道乎秋風載道走公卿間有不以予言爲信是不知集賢公者也令君行矣

慈溪主簿茒意山序

士有首功而不遇志有白首而未酬造物者固將老天下之智慮而悲歌慷慨之士之所甚惜也意山杭人也受檄行軍更封傳來四明郡戶口阨塞遂入職方實至元十三年春也集賢公被命宣撫寘君幕下旣而歸奏天子凢帷幄之賢一時出籌畫第功吏部意山遂靑衫拜命實簿正慈溪縣事爵之卑恩之崇也意山不以寮底自詘苟可以行吾志長官不能撓二千石不能屈邑以治聞民不忍捨去因家於苃捨之下而貧如故也嵗事棗栗熟坐長老立童豎杯酒相煦勞教民出租稅奉期約射狐罝以爲歡如未去政君之薄民之厚也今將以名上銓衡若不勝萬里之役是懼嗟乎功名危事也富貴厚報也首危事而食厚報綽綽然左劵之得意山退然不伐而人以爲已功不亦愧乎試吏百里近三年有成政循序取一官以幸妻子可俯首拾方將處民伍如素編列豈獨無利祿之心乎吾聞集賢公之門多退讓士富貴狎來智者防殿造物之術窮而道徳之味勝意山不得濡染之深則性具固美也其亷於取也亦宜三飧蒼莽挾此以有行不超君於拾級連步之外吾不信也意山勉乎哉吾北鄕望君矣

送樓平隠序

司馬季主嚴君平卜以隠其身者也然卜非隠具也以名致人而利其求以禍福中人而利其得卜隠乎哉是以季主君平以卜特聞且十日十二子相配五行相休王所以貧富貴賤壽夭天下之人不能竊竊然知也知亦未易也卜始神矣是故防天下之藝以自卑非隠者不能也神天下之術以自利則隠者不爲也能其所不能爲其所不爲未可以言卜也矣夫人生於陰陽寒暑而乾坤坎離之妙語之而不能對食於粟米絲麻而木金水火之用叩之而不能解何也大抵本末精粗之學不明卜者始専門而道行矣異時科舉事具朝而平康之防子暮而殿陛之句臚其通塞固不能識也卜者之門愈盛而道愈隆然世亦以是而衰也今樓君淳甫將以卜聞而隠其心也爲我張簾大坐閱市人之富復有飯牛牽狗者乎子盍擲卜錢而謝之曰六經昌矣

送葉伯防序

余家越天門山之陽坐瞰海波水天際逺蠻洲蜃嶼歷歷晴豁時則天光曙發風濶潮平舟大小淩蜃頭來杳若撒菽少則防影抑揚棹歌出沒徑列步下市儈布立岸上遙呼問海伴故舊三老倚桅長揖載輸委市廢舉畢問且悉對然後乃登岸洋洋入市儈家揮霍醉語無誰何明日椎羊瀝神擊鼓召市販夫日來爭貿急售幸不幸聽軒輊惟淺深賴不臭厥載爲賀旣又渉旬月市儈計觚籌然後審知幹沒則莫不大呼起柂列嘯揚颿視厚薄各滿志去又嘗觀富人之舶掛十丈之竿建八翼之艣長年頓指南車坐浮庋上百夫建鼔畨休整如官府令拖碇必良綍繂必精載必異國絕產時一上步綱孔目大小殺牛釃酒暢歡而後去市儈過不敢顧蓋將輸官塲之入保天府之珍者也余在隠約猶爲學校諸生毎見職教者充孔楊來不險濟以求贏則幸不幸輸爾載以愜入者也葉君伯防之至也未數月也以下州例不得設學錄故去然其深藏而不賈厚載而未輸大類富人之舶不入市儈之顧以滿志去者固多矣敍以道其別

送周應申遠防序

志逺業者不家食而肥毒宴安者視鄕鄰爲狹夫人之情則然而遇不遇天也植杖之士不能易滔滔之津荷蕢之徒固亦議有心之磬是非茫茫然枵其中瑟瑟然囁嚅其外者所能有獲於世也然王矦之門首據者爲上賢江海之上眼空者無後逹是以媻姍而進堂上之美人皆笑首彈鋏而歸坐上之主翁無棄責置莝豆於下列綈袍之情亦危在術中而不悟問舌之恥仍在如是而防於世將何獲乎吾嘗折肱於是矣兀兀出踵息且將尋山中遂初賦日以自察周氏子應申乃欲軒軒然逺防應申少學於余不得自隠其底而以告之𨿽然命蹇者滯來心通者巧至生聞余之所已歷能不少失色於人則其獲也詎可旣乎𨿽然旁坐市肆而竊笑不言者宋大夫之儔生勿以言卜也過市滴油而百錢必中者小由基之所屈生勿以言射也池鵞可籠而拊膺之婦已切切然不能平石鼎可賦而楚喉之叟且啞啞然相迫切生其愼哉稇載望生矣

杭州路三教人士送監郡序

大徳十有二年春二月六日杭州路逹嚕噶齊通議公三年政成解印綬去杭父兄公騎上道相聚成列稚弱累累耆耄種種或臥道上或控馬首泣不聽去曰公政慈我公恩遺我父母育我顧我復我我渴飲我我饑谷我公去輟我誰與活我言泣欲下又曰公畱我嬉公去我悲我悲謂何我糴我饑泣且哽又曰浙江東來流民哀哀道饑誰食道骼誰埋公亦掩袂爲不忍去曰我曷能政命由上令我曷能慈恩由上施天子仁聖前星令明我叩我首我陳我情俾爾毋爾病俾爾飫爾寜以熈爾城於是三教人士杜道堅等出謝父兄而爲之言曰郡之民命寄在牧守牧守爲政莫切杭城蓋以數百萬之民一仰糴於升斗水旱之餘居富者不知政居官者不知民民與政交相病也是故心太切則政煩心不一則政凟令出未孚而督者在道惠施未均而覈者在庭柰之何其爲荒政之道也公一誠明白百舉具修上不諂逢下不威濟此政所由成而民所由懷也然而政有切而未陳事有而當極公上下智慮間懷之久矣今將日造帝庭都兪吁咈之下凡大而天下小而邦國一廣利澤之仁則公去之日猶在政之年也爾父兄其何悲於是公乃上道遂述其辭以遺采風者得焉

南谷原防發揮序

人不可以不知道夫道在天地之先兩儀以之分人物以之命率而修之而世教立是故卽世教以求道則天地不可知卽天地以窺道則其初不可究夫孔老立言其率而修之之謂歟其所以爲言則極初在其掌歟河南邵氏發防於堯舜數千載之後而灼然有見於天地未開物之前故以元經防以防經運以運經世繇十日十二子相配爲始少昊之星癸繇少昊而上凢古始之事可溯而知其故其原曰自老子南谷杜尊師旣著道徳經原防且卽邵氏書爲原防發揮老子曰能知古始是謂道紀此發揮所由作也或曰身防形器之域爲爾渾淪之言不亦戾於道耶應之曰生民有始天地有初道不可以有有而無無而渾淪之與居乃可以知此也夫他日著筍皮冠衣布單衣執老子以居靑山白雲之下則庶乎其有徴於斯云

送括蒼王實翁邏戍公棠序

往年餘畱鄕邦識王將軍於長吏之庭時將軍有事邏戍於連山隘中車笠迎逢弓矢先後而退讓有禮言溫溫以和儒先生爭譽之未防以滿去山谷之民出餞城市州長吏益以敬士益以譽民益以祝曰苃捨猶在越七八年遇餘錢塘言貎猶往年之見旣而以復戍公棠別余曰人生出處良難如蟻旋磨十年之間調不攺選仕不攺州公棠有戍實鄰連山苃捨之祝云吾愧也余爲之喜曰居有故僚鄰有故壤君何愧乎惟其愧愧是以不愧君何愧乎公棠在丹山之厓赤水之涘連山在其南漢有鎭亭亭有長故宋有公棠砦砦有邏戍旣而連山以險陋聞故公棠連山始分戍水入剡山入婺女防稽民散居山谷中以采植爲業梯石爲田淡食薇蕨死不越市故其俗易治君所嘗試於連山者則旣聞之矣然奉化有千里之寄守邏戍六軍戍二所以坊民之至矣矧時平致治民有不必坊而日赴期防之約州一小卒吏入墟落芻米之所需酒漿之所奉雞犬之厄有不得而免矣故邏地之胥不濫出醉語卽不足以支兵不削食割飲則不足以承爲之長者𨿽欲靜爲守簡爲理不可得也君行首以餘言爲牧守告然後居君之敬行君之簡以與夫山林儉徳之儒受學問道暇卽上鞠猴摘靑櫺詩筒酒斗相從山水之下嵗時與爾民短衣晝獵山核充籩野味崇爼以歌舞牧守之治固不厭弓刀之爲屈也吾將賀君之有成其愈於連山也固宜諸君餞之詩餘因序其首云

中易序

大哉易乎立天之道曰陰與陽立地之道曰柔與剛立人之道曰仁與義如斯而已矣是故在天成像在地成形聖人設卦之宜也化而裁之存乎變推而行之存乎通神而明之存乎其人聖人作易之防也易乎易乎彰往而察來鉤深而致逺原始而返終其防神矣子曰舜隠惡而揚善執其兩端用其中於民此之謂也詩云鳶飛戾天魚躍於淵言其上下察也然而子思沒中庸之道不明而易隠矣餘生千載之後獨抱全經潛心研思亦旣有年然後豁然始悟天地之變化人事之始終作爲中易分爲上下篇三陳其卦所以極河洛之數成大衍之用體天地之撰盛徳大業顯仁藏用一本坎離頥過之妙旣未隨蠱之防井噬賁困之感屯鼎革防之推聖人通變立言之防粲然甚明格物致知正心誠意修身齊家治國平天下之道盡在是矣可不究乎子曰天何言哉四時行焉百物生焉天何言哉此夫子之所以爲聖也

送徐春野蘭溪吏目序

州千里之地建其牧有長有貳而案牘之寄則有吏目所以達民吏之情而受成於長貳者也事之然不然可不可長吏不得獨決於上必於吏目折衷焉於是獄訟簿書始於吏手之擬度而成於吏目之筆削非心貫格律性融理道吾未見其能濟者也往嵗錢塘徐君贇夫來綜吾州吏事紫髯裘馬儼然儒者之政予嘗爲其作幕中壁箴有曰上交不諂下交不凟徐君居之無倦故其去也如始見予錢唐久君復爲蘭溪之役且別曰今何以贈我予曰舊言在也夫人諂則直不舉直不舉則道不行凟則臨不莊臨不莊則令不從語人以諂與凟則忿然怒怫然辭而終身諂人也終身凟人也徐君處上下之間不諂不凟終始以之於從政乎何有前貳車郭使君以亷明聞於時今苃捨猶在君往質之且曰江海之舊有任某者祝且規如是當必可吾言云

重陽王眞人憫化圖序

重陽王眞人憫化圖凢五十有五李眞常實爲之張誠明遂爲之題其目吏眞爲之傳其事王資善爲之序其然何竊竊然如也蓋憫一世之窮相率而期於化此圖之不可不作也然吾觀重陽之爲道也如月在天如風行水其神凝其形化何往非迹何往非圖逮云行月移竅虛風霽其神遷其道傳何有於迹何有於圖乎哉果且無迹與圖乎哉𨿽然易象何爲而作也忘筌忘蹄必有得是圖之外云

送吾宗瑾之江陰馬防沙巡檢序

瑾與餘同姓學業於余精悍有膽气余嘗語以本末精粗之道固知其疎敏有用材也旣而同年祗命省戶俱爲縣文學掾講學之外獨能與諸生相周旋旣用譽以去當上銓其翁府判官以年老宜傳法應補邏戍復祗命以行奉其尊府君之言別餘錢唐曰瑾不肖不得卒業門下而習仕庠序間吾愧也親老矣不得奉菽水堂上而俛首刀弓中益吾愧也先生可獨以無辭余曰余知翁固以翁之事告夫翁以盛年上第適弗逢世逮授秩六品復不及祿退居三十年推之挽之皆當世有力而翁獨恬然不遷因使其子先庠序之事且曰勞奔走而後食其何亷於造物也如是亦固自其心不忍貪天之功始也且富貴利達命於人而實命於天命於天者天遂人命於人者人遂天以人遂天世固優之矣而翁弗歆也以天遂人翁獨自之而子得辭之乎而況功業之見於世固無久卑屈理乎子行其以而翁亷於造物者爲深訓以富貴利達人遂天者爲深懲然後出所學末者粗者以日奉其役本者精者以日深其受則獲乎上也爲有道施乎下也爲有宜吾將日子之望而翁之心也子行

易體用序【爲保八侍郎作】

易體用者貳卿保公所著夫易之爲書廣矣大矣而羲文周孔之心千載而得其解猶旦暮遇之也蓋易之爲道逺而天地之始終近而一日之旦夜大而天下國家之經綸小而一身之進退得失體而用之無不在是故舉理而言神明通矣而遺於末也舉數而言三五成矣而離於一也變化見而觀象者求之則囿於物矣吉凶生而尙占者玩之則梏於徴矣夫然則體之吾身措之日用而後簡易之理得此體用一書所由作也然嘗論之卦有六十四而易不止於六十四爻有三百八十四而稽其情通其事又豈一爻一辭之所能窮哉今觀貳卿所著猶不免於言下有言蓋離言則道不明離道則言不成言與道交相渉也而後體用之學行觀貳卿之易者當求於言之外云

雪竇淳上人求施大鐘序

行禹穴而四明山爲最勝俯鞠猴巖出二十里遂有雪竇飛瀑千丈激雪跑空玉乳金沙時一發露人緣蹬而上如行十里許盤回折伏若已窮絕至其上則廣田平衍可數百畆有竹箭杉栝之饒奇峯峭壁髙入蒼莽如來氏結廬其中逮明覺大師道行東南雪竇特聞宋仁祖在禦嘗夢防其山故三數名徳趺防之遺朝廷敕有司視窣堵具然後窆地由人勝如是乎寺更劫灰以來前石門來公措理其先今野翁同公紀畫其後殿閣堂廡庖湢之區防數千楹而後大備鐘樓視寺尢壯翚飛翼跂與山俱齊而縣金未具殊爲欠事於是召匠計金錫之齊若干萬斤於銑鼔鉦之度厚薄侈弇之宜厥有成制柰何弗給一日野翁方秉拂坐召常所辦事而進曰官府坐曹以鼔爲節故示民期防由聲而出幢剎昏旦以鐘爲令故示佛知見由聲而入諸袍住臥於此鳬氏之工獨未究竟何耶朴翁淳師藥巖是師合掌前曰公卿富貴之家食施宴常如五穀邁種獲於旣耰名山大剎資其利益者亦宏矣固有聞雪竇而未防防而且未忘者寜獨無心乎疏擊不出山故願施者亦不緣遇寺今二十年斤斧相尋六殫矣嵗所入不足以飯其徒之日來而暇鐘乎請扶防以行乃告其事常與防某聞如來氏以道覺天下故縣金爲樓所以動夫人之耳而聲聞爲近道夫施出諸心隠而不可測迨著而入物方可俱達人其容有恡乎二師行矣

松鄕集卷四

欽定四庫全書

松鄕集卷五

元任士林撰

閒閒說

呂道士自陽明洞天北還京國里人任士林遇於錢唐之開元因道其友吳君閒閒之賢而問其說洞天下之物理者形色不能移究天下之事情者耳目不能役是以無營無求嗜欲淨也不將不迎天宇寜也夫天以貧富貴賤毀譽饑渴寒暑命於人而人之生日侈且無孳孳之事者其志貎屈室無擾擾之入者其妻子怠故酬酢日工馳逐日勸吁亦勞矣然而聲利之府而有尸居之安車馬之塲而有踵息之樂其故何也蓋萬物以黙黙中人識其機之來者不危萬境以察察移志審其處之安者常吉是故充吾知之所至以應夫事之方來如止水之過跰鏡防之坐蓬垢舉不足以凂我豈不綽綽然有餘裕哉則坐忘之齋天防之室日在人境中矣莊子曰大知閒閒此之謂也𨿽然吳君老子徒也灑然熊豹之姿充充然日與猿鶴相俛仰方將枕藉白雪吞吐元气則其淸淨空寂之學顧何往而非閒閒之境乎然鏈形气者勞其神歌洞章者詘其息鞭鸞笞鳳之禦逺上界官府之事具𨿽謂不閒可也非神交莊周之論於千載之上者其孰能與於此作閒閒說

阮氏二子字說

圭璋璧琮所以備頫聘之物也與事人之有尊卑衷之旗也故有備物必有備用有備用必有備質有備質必有備工工質之不備而能成物以致用未見其可也易水阮氏子伯曰圭仲曰璧從余防羣居之友思易其名故字圭曰友璋字璧曰友琮固將以備物而成用也然貴爾質使不疵庀爾工使不劌卑以進之而尊受之禮以成之而信徴之則人莫不嘉其有比徳之行也𨿽然圭璋示有奉而全歸之所以成禮也璧琮示有加而重入之所以成材也成禮成財人道之大者也出處進退宜有所擇矣可不謹哉

趙常父字說

三山趙君與權字常父江海士也與余善旣而爲吾州學官正部使者髙公行郡常父偕余謁郊外旣至州長貳屏若拜庭之爲獨常父命坐明日詣學宮常父語益親出題命試士與進退凢學之事惟常父是聽又明日瀹茶論政視墨汁三升在案上因請作常父二大字公執筆未下而問其義於余余起而對曰萬事之理莫一乎常萬事之適莫通乎權可乎可不可乎不可者常也可乎不可不可乎可者權也今夫天斯覆地斯載日月斯明而雷風山澤之妙𨿽權亦常也今夫衡低昂輕重惟物來是應而銖兩之昭昭一定爲不可易是故察權於常如斗之杓火之燧察常於權如色中之膠靑水中之鹽味也歟聖人以精一執中示後世故夫子鑿鑑然揭中庸之徳而適道與權之論不廢子思作爲中庸一書而時中之義特明逮執中執一之論出天下始日趨於權矣故流而爲術爲奇而不常之羞不察也常父以常用權以權守常名之稱也公曰善遂漬墨作字俾書其說

河間牛仁名說

河間牛理以醫道防公卿間余識之於栁使君之門嗣是欵我書樓之上日再至遂及盡叩其及人之效業亦工矣一日斂襟問余更其名余名之曰仁昔者司馬牛問仁於夫子告之曰爲之難言之得無訒乎夫醫之業有爲仁之方黃帝所以設爲八十一問答竟陳爲醫之難是豈或異於夫子言仁之難乎牛君知不易於爲仁必不易於爲醫矣牛君曰甚善名我而並以問字復字之曰仲濟云

戴易初說

人生天地萬物備日與造物者磅礡乎無垠非一部全易乎窮變通久之機追感攻推之妙是不可不謹其初也初乎易乎百骸九竅其疊爲君臣乎何有乎圖書易乎初乎日用飲食皆羲文周孔之妙而連山歸藏周易作矣我醉欲眠先生就捨

胡季常云寄說

雲山澤之所蒸也然則山澤云之宅歟其所以浮防捲舒於太空者非寄乎云非日月星辰比也日月星辰固根於天者歟日月星辰非天之贅乎去日月星辰而爲天蒼蒼者其旦夜於人乎云芒芒然終日行山澤間人不仰其潤膚寸一族艸木委心而待滋異哉其所浮防捲舒固屯需之庭乎其寄乎作云寄說

髙氏族譜引

髙氏族譜居有莘曰昪子明作也自唐太傅文獻公至先人父若於世中則魏州別駕府君爲有莘別子之祖繼別者若干世繼禰者若干世宗合族屬具載逹而仕則曰諱某他遂名之髙祖曰諱某祖之也大父曰諱某逮事之也娶某氏皆不書不以名治際防間天敍也生某嵗卒某嵗不書主在室也自別駕有莘八世異兆相望昭穆之有序位樹壤之有丰殺不書墓有表也別駕而上葬不知域因不書也觀是譜者尊祖敬宗収族之道盡矣夫阼階以婦降則著代之年也代日逺則恩日疏恩日疏則情日衰矣故六世以外姓別於上戚單於下然等而上之由庶姓達於正姓系而弗別者親之也人道之紀也順而下之由正姓達於庶姓綴而特殊者疎之也先王之制也明先王之制系人道之紀此譜之所由作也嗟夫夫人父生之而別禰之繼殊母育之而羣從之敍出婦妃之而世祚之端造處人道之大可不自愼乎惟抗志節則可以闡宗姓存孝悌則可以保族屬知人事之本可不自彊乎子明好古汲深與予防最宻譜之成也俾書其端不得辭

王一初說

大哉一乎天地萬物之初乎故有一而未形則其初著焉有一而已形則其初冺焉然一而二二而三三而百千萬億則百千萬億其各有初乎由百千萬億之初而求夫二而三之道且不可知況一其一乎一其一則二矣而其初已不可求矣惟夫要終而返極合散而求全則一者常在初者常存孰得而二之乎是故求之吾身以父母未生爲初而繼善成性兆於二五之凝求之吾心以情欲未動爲初而生靜感動起於七者之發一何從求乎初何從朕乎然而無極在吾前混沌在吾後一者常湛然初者常不露以之日接以之天融𨿽百千萬億之殊吾知其一而巳百千萬億之窮吾知其初而已何有乎未形何有乎已形者乎雲間王一初字一初號一初問其義於余作一初說

松鄕集卷五

欽定四庫全書

松鄕集卷六

元任士林撰

復志賦

哉黃靈之叔兮旗所履而爲姓越奚仲之有國兮誕繩繩於車正逮長滕於宗周兮歷萬祀其猶競座以言而發身兮鄙以力而稱聖紛支屬於五方兮旣班班乎家乘亶防稽之句章兮聿禦史而有聞疊世祚其顯昧兮覃斗海之有孫隑州之一曲兮羌幽樂於白雲抱曷鼻之倥傯兮戴圩頂之髼髶辟長風於萬里兮信散木之擁腫窮恫鄕之臠捲兮矐余目於蹇淺招庚癸於首山兮想饑渴之不免孰知夫倡麯窮之大呼兮勤茅絰於叔展雨絕灑於碧虛兮空回戀於有渰木掩靚於春陽兮佩秋風之未慘忻吾車之未駕兮謝直矢之多岐抱素絲之不染兮紛黒白其何爲軻耆丹之奇餌兮不如魯勾踐之良規大良造之適鞅兮不如退受妄人之罵辭秦悁悁乎嫂妹之訽忍兮痛修辭於殉市之屍非湣湣乎子瑕之愛憎兮乃懼夫姚賈與李斯惴僨軍之株坐兮悟不死厠中之更溺防女子之見賣兮悔不忍胯下之年少讓不思國士之揃拂兮又何致必斬趙衣而讐報亥不激屠門之骩曲兮又何致必椎晉鄙而危蹈心固不可溺於所渉兮智固不可售於所市身固不可試於綢繆與睚眥兮足固不可失於流行與坎止感耦耕之招擕兮何滔滔而不萉守孔約而罔貳兮憚巽羽之人犧不察察於薇粟之重輕兮亮溝壑之有命不悶悶於蕭艾之糾結兮付江漬之行詠信皎皎其何之兮聊黙黙以隠情卒餘懷之嶪兀兮庶察者之見徴道悠長而日邁兮罔思謝之足懲尙壽考之彭兮安知來哲之無情

遊越天門賦

柔兆之春二月旣望任子與客泛舟逰於天門之表於時颶母停飈愼郎捲霽飛澇不興湠漫無際始則拖長綃偃帨腹徘徊蚌蛤之洲睥睨黿鼉之國少則掣掣泄泄泛泛悠悠飄如雲逝蕩若漚浮浩不知蓬萊弱水之在眸也浮余觀於漢裔一世之防苴有石塘萬里鱗鱗然隠波濤之下此殆祖龍氏之所鞭乎何其神也靈洲瞥來絕島遙沒隆隆隠隠過大業天子之祠焉見其君臣黼冕將帥鼓旗儼然牙檣錦防銜尾而維也又何其奇也昉二帝之所防悼生民之不幸身未死而變隨顧英雄其何往於是停橈而思思窮而愁作噫嘻悲夫客亦知夫天地之數廢興無常而孰知其綱蠻不必擅觸之彊荊不必暢凢之亡江上之寂寂又安知非人世之揚揚客遂鼓枻而歌歌曰擊蘭漿兮扣桂舷訪田氏兮弔仲連數術不可久禦兮鷙力不可謂賢然乎然哉吾烏計吾身之久邅余乃敲腳唱小海以和之客復擊節順流而歸不知舟中之有明月也

閔已賦【並序】

正月八日獨坐雷公山中天寒風抱書自憐漸老醜之逼人慨盛時之不再匪私騂角恐墜肩墻作閔已賦庶防成此志耳其詞曰肆後皇之嘉貺具藐然之一身戴髮於芳鬢含纎齒於龎唇匪肖貎之我私獨降質之爾淳有賦予之重責尙墜緒之大振張余挾於防眇自靑襦而裹巾亦淳濯於羣污窺末光於徳鄰孔孟吾之師不可以復夢兮爲誰門之人顏賜吾之友不可以遽作焉爲誰居之羣倚泰山而長嘯俯黃河而孤嘶瞻飛雲於月下訪流水於回堤謂云行而月防兮亦升東而沈西謂水逝而堤在兮忽髙岸之爲谿理不可以逆曉事不可以深稽去者非人之所推陷者非人之所擠來者不可以徑遏降者不可以驟躋餘思之茫茫隠余神之淒淒匪饑寒之足慮匪患難之足疑恫大志之未立矧絕學之無依人不能憂余之憂兮余亦不能悲人之悲聊防筆以自系走四方而陳辭庶聖道之未沫將援余之孤危

感雉鳴賦

余歸山之明日甲子日斜有鳥有鳥鳴於竹西赬撾綺翼紺趾雕題余睨而視之曰此殆丹鳳之儔耶嗟乎山梁之雉也亦何爲爾棲棲者歟鳴聲益和如語以臆曰承後皇之嘉惠肧太和於卵翼攬艸木之淸麗濯雲煙之絢碧被文繡於外體抽肺肝之五色將自防於羣飛羌好修而彊飾吁嗟乎余身之章兮又安知非余身之賊祝网宻而羣空虞機張而羽積林無全鷇野絕胎息觸罥罣之紛然聊擇音於彼木濯余羽兮淸泉充余枵兮楝實固將坐錦衣於泥塗破黼藻於荊棘者歟悲夫太上貴質其次有文文而好自用斯爲下矣猩血染而膋泣象齒防而身靡鷹能搏而困軒楹馬能馳而厄鞭箠龜以防焦翡以毛死是故君子不失足於人而黃中通理也弔正平之鸚鵡悼賈傅之飛鵩訪稽氏之昂鶴睇楊家之防犢拜自獻者何心秪腥臊乎偃肉已矣乎春山空兮春木頎春雨零兮春艸肥天地爲樊兮日月爲鞿優哉防哉兮飲渴食饑叩鐘鼓於魯饗謝簫韶於舜儀彼霧中之隠固將有感於陶妃

翰音賦

若知雞乎錦衣繡翼孤咮峩冠被鳳之彩挿鶴之翰音聲俊美容止輕鮮溯羽族之稠濁諒五徳之獨全然而沐浴泥沙步啄虫豸曉樹棲卑晚柵藏矮朱朱喌喌進退失解夫豈慕鳳凰之戀匹仰鷹鸇而防雛不借力於九萬遂扶揺之所圖鶯鳩搶楡烏鵲繞月觜啄非雄羽毛未刷猶決起而驚飛吾何獨守此桀也爾則明河在天曙色上戶一振聲於兩翮若怒飛而逺翥勢甚超淩力則困阻气亦飄揚身不能舉如長沙之誼蠶室之遷過永之栁謫潮之韓匪志气之不厲獨墜影於孤鶱旣漆我羽又磓我距謝雲霄之羽儀抱村落之風雨恫升躓之有命匪軒沈之在人聞爰居之蹭蹬亦避風乎魯門

蟠松賦

堪輿之神气孕東海之平巒紛百昌之甲宅儼孤松之結蟠根半蝕以秀出枝萬折而回環允神物之附靈時矯首而盤桓瞰然鱗甲之四縱傑出頭角而防岏霧市暝合云衣晝飛非鞭霆而欲駕則旣雨而初歸爾則童豎俛仰恍然劉累之馴擾風雨吟哦又似夫葉公解衣盤礡雷電至而飇馳也噫嘻龍爲物靈不離鱗甲蕩日月撼山淵不崇朝而雨六合何其神也桎梏禹宮之梁斵削雷澤之梭延平之劍津吏夜驚長房之竹騰波自駕象防求而不得雲霧集而時化又何其幻也而況乎靑髮君之盤蹝秦大夫之舂容妙蜿蜒於气母抱不化之神蹤龍不知其爲松松不知其爲龍人不承澤螻蟻爲宮龍乎松乎出冡間之雷車走隴上之雨工松乎龍乎撫亭曲以一嘯山四立而長風

鳳花賦

若知鶴林之神乎霜月如銀西風砭人丹艶自春何以羽翼賁此坡壠爛然九苞蹲爲孤鳳百鳥無聲精采欲動吾聞蜀山之魄下故墀而啼寃灑丹血以成葩幻七七之妖仙迓羽族之初服宛來儀之蹁躚出不化之神爲帝爲防爲花爲人而復幻丹穴之形有不可致詰於洪鈞雞憚犧而斷尾鶴有雛而防羽機心洞人网目如雨將色舉於朝陽甘艸木以同腐者乎噫嘻艮嶽之植政和之綱輦而致之汴水湯湯一蘤不發摧折無光天子曰吁謫歸故鄕抱刖而旋東風重芳蓋天津之聲舌旣饒矣使一見賞幸則華林之觀銅雀之二喬矣其不爲彊項供奉之所笑者防希安在徳輝而下之立翠防之曉月伴楝樹之後風萬卉欲寂空山自紅太牢鐘鼔而不恧紅裙檀板而不驚蒼梧楚楚翠竹亭亭淸風徐來求凰欲鳴不知花之精鳳之靈吾亦蝶我之俱化歌樊詩之商聲

賔月堂賦【並序】

永嘉葉伯防士林識之西湖之上淸風襲人眞畏友也未防遂爲吾州師出其翁賔月堂圖俾賦之翁旣分教江西逺在千里猶覿面也其辭曰南鴈主人旣堂成之夕天宇淸新玊露橫陳若有人兮駕言䢐東徘徊鬥牛歌舊雨之不來嘆浮雲之於我將有謁於主人之堂於是蜚亷揖至大夫掃門初猶讓登顏色未分久乃拾級流光若奔主人方坐堂上仰見玊人顧而樂之罷琴與書相揖入帷作而曰靜而淸黙而明不將不迎應物無形此佳賔也吾嘗遇子逝川之上不沈不浮與時俱流又嘗覿子東山之巓不燐不緇淸風自怡子不我賔而賔於誰今夕何夕寜不我規賓亦從容不覺前席若有言曰吾聞皎皎者易污盈盈者易虧潛𨿽伏孔之昭明吾誠也食而見更而仰過吾資也是故大白若辱愳陰滓之或來也大盈若沖信滿盛之必移也吾知吾情而已又焉以規子爲主人起謝入而謀諸婦洗觥具杓與賔相屬主人起飲賔不語主人趣舞賔不傴對影成三賔不去於是歌太白之詩屬坡仙之句鸜鵒更寒天河東注主人旣醉而寐賔去不顧

吉祥賦【有序】

吉祥艸酷似蘭而疎秀異之海國有其種率云十嵗一花然鮮有見者余過僧智傳之室見一本紫莖而花花莖才二寸綴花數十似瑞香而微小近玩之有香气傳且謂余曰種且十五年矣今才一開感系之餘賦以自廣睠靈姿之幽絕蔓天竺之化城挺纎疏之奇植負吉祥之嘉名孰北滋於下上亶見擢於衲僧方其根移露本盆壅春膏儗紫莖之呈瑞伉蘭蕙於亭臯然而朝培夕漑十有五期春風秋露日以披滋卒深韜而重發何堅忍而舒遲諒得天之獨厚不驟悅於時宜半世之力深乃舒英而揚奇噫嘻江路防暖野梅漏枝駘蕩未透宮楊旣絲木俟夏而藂綠葉迎秋而飄飛含英之本麗土之枝孰不聽造兒之鼔舞气母之推移肯耐靜於寒暑不跂榮於槁萎噫嘻寧越之學請三十年文公之伯十九載而迍邅彼長沙之誼乏寜志於初嵗玉樓之賀無靜心於早慧一發泄而輙衰萬不成而敗繼余嘗感人事於河淸之期悟城非於鶴歸之世三竊桃而人未知年屢變海而悵其東逝謇美艸之感余起余衷之繆計尙深根以需榮倘來時之未艾諒就木之嘆婦又安能訪此花之開閉

老婆牙賦【並序】

東海有物曰老婆牙痄疨醜石掊之得膏是可怪已隑州任子爲之賦曰何气母之形幻縱造兒之探川後之珍錯得老婆之蛻牙旣齱齵而亦齤而齖乍防槽於竹終齲笑於浪花潄咽乎春潮呀呷乎寒沙如懷英之石露處之峯或稜層而墻壁或異宅而殊封者乎於時菜鮓逗香葛禪無句搴木頭之叢耳掇江上之破布忽眞牙之墜余尙流涎之喣喣登徒齶唇之妻於是朶頥玊川赤腳之婢遂爲之掩口又況靑女弄嬌玊妃試手風姨窺軒月姊呈牖堆案上之黃你篘甕中之酒母傾礰硌於寒釡堆痄疨於古缶目掄齒決捶敲石掊得金膏於沙礫吸玉液於疰朽咽不償勞爭取恐後噫嘻悲夫蕣華之姝瓠犀鮮鮮素質化已遺豁然輔已脫而車在唇旣亡而不寒豈舌柔之易毀而齒剛之反全諒堂下之乳婦宜對此而跰

水仙花賦

眇伊人之蟬蛻兮宅淸泠以爲扉越蓬隔弱窅不知其防千里兮跂余望之忽軒之翠蒨分見此綽約之芳姿曵靑蔥之華裾兮倚玊薤之披披逍遙淸霜之夕徘徊明月之辰佩乞碧霞衣紉緑云金杯盥雨玊盤承津和注淳斟酌天均於時庭空人靜萬竅不作聲沈步虛之歌奏杳鈞天之樂江妃具爼以進羞海若充賔而酧酢持杜觶而未揚想堂中之歡樂予亦洗盞更酌接芳防而爲客縱歌頺然不知天河之旣落

庭椿賦

燕山之陽南溟之濵有大木焉其名曰椿蓋抗嵗時而聳立揭造化之蹲蹲者歟相彼奇亭夷庚掌平乃睠篔村甍椽列星維陋巷之蕭蕭兀幽人之柴扃有椿喬然闞乎中庭云搆其堂宇秀色結乎軒楹觀其崇根碩本挺柯稠葉蓊蓊焉防防焉靑防黯黯皮澑雨而胼胝幹拂霓而冗遝篲日月之氛陰控雪霜之飄颯千尋引而表端萬鳥棲而影接蓋根柢之臃腫性也豈不美乎莊生之櫟枝葉之榮暢時也又何歆乎王氏之槐耶訪嵗寒之松栢盼老人之豫章或輪囷以爲奇或偃蹇以爲傑孰與夫卻匠石而欝茀謝萬牛而崔嵬者乎爾則稚竹株連弱松肺附結緒根於地軸借末濡於雨露想其族幹帡幪列萬間之廈屋不足以諭宗條鱗輳𨿽千社之枌楡又何足以同年而語耶於是天翊其貞地隆其植寒暑節其涼溫鬼神呵其峻特醴泉夜注而人不能挹以艸木之滋卿云晨覆而人不能衣以靑黃朱緑之絲人不足以扶持而終風不移人不足以悅懌而陽春色怡此所以俯視君遷傲睨平仲而永爲斯庭之瞻依也耶彼尋常之橋梓亦何足以與乎斯

石假山賦

天地之間境足以移人人移之而飄忽物足以致人人或可以致物此操虵之神所以對愚公而臲也抱燃犀之餘燋覧具區於一日黯波臣之晝泣開水府之羣玊媧煉之遺禹余之斸隕而星芒結而水沫耽枯影之申徒粲黃鉞之沈璧何其奇也爾則鐵繩十尋魚貫萬夫水厭人而不悔鞭有血兮疾驅蹲者踞者立者蹶者銛者劌者獨者附者似鼻似口似蹄似股似蟠而虯似鬭而虎雲幻狀兮孤凝鳥停思兮欲翥神剜鬼削鬭面呈趺出濠濮扵華林納乾坤於一壺九華曉立五老前揖賜履之登躋養瞳神扵崒兀誰歟抱琴徙倚而吟樂山之樂萬古此心艸華木滋挹其仁也霞吞霧卟擥其神也厚載靜容徳我則也霏翠排靑色我覿也眞趣已亡枯立堂堂子胡樂之以僞翼狂主人曰嘻不毛之珍天不怪取終日之介置我丹府誓言不移客揖而去

不礙雲山堂賦

他日太學陳博士爲餘言大夫陳次賈之賢防其子自錄教事於鄞及交之嘗曰不礙雲山堂先人南墅翁之所築也今更深宻存先扁大愳先志之不白子其賦之其詞曰紛吾車而夙駕九軌其何之嵗冉冉而不畱況秋露之夕滋弭節蒼梧之野釃酒峴山之碑羌往迹之莫余追也靈龜誶予以啟行江妃要我以旣渡櫂予舟而五覆駕陽侯之初怒洄不可以徑溯也扵是晞雷峯睋石唐領跨五花巖跪羣羊心夢夢其如醒散淸飇於流矚訊厥考之初構市紛來而擊轂神黙黙以畀子閱嵗年而抱獨爾則雞犬桃源父老秦服石屋無扉防云覆足朝雪溪兮濯襟夕晞發兮溪之涔抽鑰兮參同餐神气兮丹林囿羣山兮雙門悵白雲兮南墅傲萬物之虛舟獨翺翔乎天府嗟夫雲山之奇造物所吝訪雷澤之平蕪恫専車之後觀弔衣冠於江左之年問風流於王謝之舊想其尺煙寸云貿貿然紅裙蠟屐之所到人不得擅而有也𨿽欲分樵斧之夕陽占漁郎之明月慮有徳色矣斷林火靑頺垣雨黒睇猿鶴其何人載英風於上國爾乃意行莊舄之吟足重下車之揖心舒體快口靜神逸向之幽姿絕觀屈辱於牙籌金埒之家者得不獻笑而迎排靑而立也扵是撫其圖而爲之辭曰山之南兮有堂潄丹井兮伯陽菊之潭兮可觴溪之雪兮可湘是爲羣山之囿兮以翔弔先友兮落星食舊徳兮炊香荳爲萁兮田荒筆耒兮兒壃嵗將暮兮無梁豈無人兮康莊

瑞粟賦

翔鳯蔣東蕘家刈粟長沙塘之上得一莖七穗焉東海任士林聞而賦之曰長塘之陽維粟穰穰匪駢匪枝七穗一莖匪雨露之私匪神气之成維君子之臧天掲之祥牝牡異宇卉蘂間芳豈不偶見妖人之狂拱桑理木岐麥穎禾世衍時成瑞出則訛今玆歉乏民蝕吏苛七穟在壠賁此坡陁悝盡地力畮益三斗穗不七兮民害以厚錯實塞下日輸百萬穗不七兮民竭飛挽蔣君之仁充然畎畆和以後兄孝以奉母日服其鎛地亦發漏百里牛肥仲尼羊茁視粟知人田父孔恱何以繪之維此有象誰與紀之竹林壤壤

寶麓賦

成宗皇帝臨禦之明年陞奉化縣爲奉化州於是始興復文公書院於寶麓之陽旣成假祠吏任士林賦以落之其詞曰紛萬山而越行兮气蜿蜒以沖融東赴海而將窮兮勢糾結以益隆又析鄞而東行兮有開元之故封出雲南之廿里兮摘靑櫺於秋風斸華頂之右股兮乃益崇其西墉叱太白其逆走兮柱南山而膺空下廣衍兮爲疇爲丘中疏瀹兮爲洄爲流忽寶麓其隆起兮實枕雄乎一州喧豗於釋子之鐘鼔兮屈辱於牧豎之蓑笠又不知白雲蒼狗防變幻兮而春忽秋也木偃蹇其獨臥兮而秦封之不受固將叩其據於混沌也花摧折其特芳兮而移根天上之年了乎其猶可問也於是訪昔人之所廬兮得嘉宛之故址察鳶魚之上下兮收端倪扵天地廼薙蓬藋廼斵松梓棟突兀其淩雲兮門洞開而出日水抱曲而吞江兮玉橫陳而架筆羌紫陽之舊祀兮有白鹿之初馴瞻申申之燕居兮立靑靑之彥俊以防以息以講以習時風乎其詠舞兮曰微吾其誰歸日彌髙其鑽仰兮亶卓乎其如立噫道不擇地而存兮地不擇勝而尊蹈廣大兮精微之用著宅髙明兮中庸之體具防従事於斯文兮其有考扵廢興之故

燈花賦

夫何淸夜之炳炳兮吐丹艷之灼灼日抱烏而行空兮月樹桂而流魄矧膏火之自煎兮乃含華而舒萼出坎離之遘濟兮粲火棗扵尺宅返汞神扵九死兮忽金芽之中拆曰惟人事之吉兮功或成神扵燋主人曰吁蒸成菌樂出虛呵骨祝瓦迎鵲避烏是固率天下而途也物有儻來豈固以喜爲示也事有妄意亦固以喜爲戲也羌不知其故也天地湯穆兮萬物以遷人志侘傺兮日鑿其天工爲商而智騖兮接爲構而心然精神外薄兮物挹其先嗜欲將至兮兆扣其紛吾車而交誘兮固鬼神之所玩焉莘女入兮昌出囚越施進兮蠡具舟姜醉遣兮戈逐嬴侍巾兮夜挾輈贈予防兮魏噪釋予驂兮中流兆豈足以行矣機宻庸其所投竿籊籊兮車以載築登登兮象以求五羊百里一言千秋堂下鬷蔑旅中馬周允夢寐之不化燈有占兮何由至若角枕粲兮夜泣守宮殷兮臂紗濕織室兮魏俘趙近家兮代籍斬人袪兮誶謀射人釣兮縛釋將孰従而訊之抱驚魂之初惕黿鼎香兮羔美朶我頥兮動吾指食旣戒兮皮冠何従酒在盛兮睨無褐之與同彼夢泣而且旦防或防而履凶府潭潭而具刑兮壇矗矗而趨縛位上卿而東市兮身四輔而仰藥九錫具兮神飛符美新兮魂索呂肉赤兮霍骨白薄氏貴兮昭誅成母尊兮王氏礫褓如意兮豕人立玉樹歌兮擒虎迫諒兆吉扵未然亦是花之所謔鄂韡韡兮誰欣終不臧兮誰虐嘆夫憂樂同域兮吉凶疊馳利害焚槐兮是非守機喜不足以徳色兮戚不足以畱眉天不可以逆計兮道不可以預推適來時兮適去順亶悲欣兮目一瞬驅五步而卻止兮有千里之陰靷抱墻角之短檠兮聊以對白頭之繁燼

蚯蚓賦

大塊噫气人籟比竹而善鳴者則有羣物以旁以注以胸以臆以脰以翼類不足而足也彼卻行之微息示上徳於帝初進不吸風露之枝退不登鼓吹之車誤中斷於斤斸而蠕動之自如何壯聲之激發而止作之誰歟時則緑雨圍陰碧雲漏晴江月流淸得意自鳴人闖之而復寂夜中分而旣停何其異也予不聽之以耳而聽之以心而聽之以气也嗟夫夫人之聲生扵所感感生所遇耳目心志其具也喜怒哀樂其樞也故發若機括振若金石感之者形開入之者心趯是以飯牛扊扅九歌五噫安知非弱防而不知歸者耶彼且委形扵天委和於壤聊以呻吟其天倪不足保人間之俯仰童子曰吁含化以濡不如抱枯含聲以吷不如冬結彼固妄鳴之子亦妄聽之矣

松鄕集卷六

欽定四庫全書

松鄕集卷七

元任士林撰

書太常卿孫靜見文集後

右孫太常詩文若干捲其子凝出以示任士林將授之梓以行世也某嘗讀庸齋趙公所作夫子衢州家廟記知公治郡日爲政固有本也況徐徑畈爲之民梁子奇爲之客實踐力行之學所以施諸民事而措諸文辭者者宜有徴也至於凡立朝凡持節迨爲京大尹殿陛之吁咈廟堂之可否與夫當世儒先生之往復辯論下至郡諸生日講說鑿鑿然理本之言豈操觚弄翰者所能窺也尙惟舊史散亡新聞未有攸繼吾扵前修筆墨之遺宜可服而習之則其行逺也固宜遂書以還孫氏

跋史文靖公遺黃司戶襄閫書後

史文靖公所遺黃參軍眞文忠公之徒也語其才力宜非永國所棄第失其名字不知終身所到嘗備中朝之用在當時所防否抑不知驅馳幕府之間如近世謝疊山所追惜否起公論扵百年之後此帖不無感云

題劉忠公諌艸後

淸議有益扵人之國乎世無忠公一防則父子之道幾絕壯矣哉然淮蔡功成舊恥亦雪衮衣初歸處置未定而其人竟失終身之節天乎吾固惜其材之未盡施而忠公之气則已伸矣

書大魁宮講方公墓銘後

往時士大夫之對在廷輒得正人起公論扵異世庸有賴也余感泣久已友人方叔敏出其先宮講公墓志銘且示甲子發策懇懇除舊布新之事當時以爲不祥卒一校書郎以歿惜哉彼選居其亞而寵數起淩卒爲歇後鄭五僅免爲亡國之辱亦何補哉然公唱第日慨念其父南安府君名在甲科不出七人之列孤能不以首選爲驚乎故九賓一呼而涕泗交下自闕廷至期集鞭絲帽影終爲之不懌是固不樂扵逹以越我先人夫亦甘扵斥者歟此銘筆之遺者俾刻之碑陰雲

考亭先生聚星屏後題

天地之精鐘而爲人賢者其秀也故其精神流布上著扵天星象不能隱其徳傅說之傳不可誣也今夫使入蜀客近帝列雲臺隕營中中臺少微出處生沒信而有徴則夫陳荀氏太史之奏固未可辧其爲誣也然嘗觀太史公天官書景星者徳星也其狀無常出扵有道之國劉氏季世金火罰星揚光天廷俱入房心襄楷憂之矣漢事爲可知也潁川入房一度胡寧而有徳星之徴乎二翁徳瑞世二難八龍賢足以挽漢之回天象固爲不誣而漢事終可知也則二嬰抱車中坐膝前玉雪可念固豈爲曹氏出乎人心誰獨無漢也非曹氏則不足以大芘吾民二子材略亦非曹氏不用二子豈防漢者哉世事固至此也吾觀二翁徳宇恢大非沽激取福者比教行乎二難八龍未有過舉𨿽二子有不掩衰世之質固亦人材之傑太史氏知星乎哉碭曹士開氏其先太丘嵗時過墟裏夢寐名徳未瘳也行閩越間得子朱子所命市工考亭陳氏聚星屏畫初本後有答鞏仲至布置未安語好古好其人好畫好其意云

書方師魯文槁後

余少時喜作陳思王小賦自謂文潛軰相頡頑然終不能進矣至若子云相如之作則矯首歉然莽不能窺材力正不侔也讀師魯瀑布賦鎔意鑄辭浸淫乎二子亦奇矣余甚愧之迨其詩若文則汪洋演平波千尺時有蜃鱷之駭使人神悚目移向若不進終亦獲其恬霽也蓋師魯上郡計時有翁校書公方擢大廷第一親聞理本之言亦浸深矣

題劉竹居四覺窻詩後

世人生死夢覺中而不察也故逹人以百年爲一覺上虞劉君竹居題寢坐之室曰四覺窻謂一日之間夢卽覺覺卽夢夢亦復覺覺亦復夢如是而吾事畢矣然翁履人世今九十年矣凡幾夢覺耶不知所夢何適所覺何諭也翁笑不言且食蛤蜊

跋黃秋畦自書墓志後

老畦翁閱世熟矣獨死事未有所屬手爲志文以遺其子介亦逹矣然東坡嘗追誚劉伯倫以爲未防骸者翁亦當一笑云

跋中不倚所藏吳傅朋帖

王逢原遺腹女是生吳傅朋書法固有自來此帖往復殆小乘僧之流非髙蹈大方者也不倚文字外人乃能寶之扵百五十年之後豈徒玩其筆墨之精世之人以殺爲戲以業爲果觀傅朋此帖非榮之良砭歟

書蔣定叔詩卷後

金虎呼泉科舉事廢耳目明逹之士往往以詩自暢然有詩法有句法有字法森嚴防未易入也定叔白首呻吟發情止義其有得扵詩法句法字法者乎不然則山之選何居定叔嘗次先人詩一握美家林今其子復能次定叔之詩獻聞當世抑亦不匱之孝詩云乎哉

書唐人集句後

活剝張昌齡生吞郭正一昔人所譏也自王介甫石曼卿始集古人句爲戲孔毅父遂刻意爲之蘇子瞻已不恕矣近世百家衣盛出能不無天吳與紫鳯顚倒在裋褐之失耶某氏子新意如硎久事防歷使能原性情之感知禮義之所止儒先生當避閥閱如搜掠未窮鼓不足而諷席𨿽李商隠之祭魚楊文公之衲被祗見其勞而發亦止耳名山大川淸气未歇其必有以語之者試挾此以行

羅國賔竹西捲後題

竹扵秋爲最宜其萌其篁其操淩雪霜而不屈竹之致固不一也今夫金風有聲玉露垂液而竹瀝然視萬物變化殊無隕獲之色至淩雪霜而不屈勁而充其操者也臨安羅君明經家也視萬物時有秋事植竹西塢以觀其灑然者勁然暮色蒼然爽气在袖作而曰鄭生不去吾道東乎

文華國如此山二師詩卷後題

二師吾鄕佳士也求諸冠巾而不得乃扵吳越山水間見之筆下時有食肉風味使二師不脫冠巾汗漫江海日挾毛錐子自食且傷屯悼屈之不暇安得有此淸鏈耶

洪崖先生圖

謂洪崖是耶三十年卻走人間世寕有是耶謂洪崖非耶漢宮唐殿行其庭者誰耶或是或否或見或不見乃所以爲洪崖也

戲書竹蕙圖

竹有君子之節蕙有士大夫之气抑丈夫也君子人與

三十八代天師廣微眞人小像贊

天人之師畱侯之孫實惟先封其慶有源乃進上公錫賚東還吳山蒞止玉佩公顏怡止公心夷止永懷天寵不驚以喜維教之門維道之宅式曕淸風光我林壑

西湖逰約

結方外友同作勝逰眞个中人允爲好事況千里相逢誠非艸艸百年一息去者滔滔登山臨水或嘯或歌抱琴與書徐行徐坐人耳人耳時哉時哉竹林之勝不數牙籌蘭亭之集肯同金穀江上淸風山間明月不亦說乎不亦樂乎水中鹽味色裏膠靑必有以也必有與也善畫者圖形其有賦詩者隨意不拘

題方白雲山蔬譜

粱肉之味不逹扵山林蔬蕨之甘不登扵朝市地勢則然也然粱肉厚味固有以螫其子孫而蔬蕨淸風千載有餘甘彼夷齊者獨何人也耶因書以還白雲方巨濟入山蔬譜云

陪杜南谷踏雪上白石洞天賦反招仙辭

靑山兮如龕白石兮如篸誰陟之兮有佩曰惟計大夫之登乘兮有籌此探太極翁之上謁兮有丹此函方一防而成伯兮履六甲而叩巫咸九還之在鼎兮玉女浴而丁公熸去之二千年兮葛藟覃覃有眞人兮目眈眈乘飇車兮罷朝參鞭鸞鳯兮行江南斵云儋兮裁云縑研元始兮迹盤古箋谷神兮說靑驂嗟哉世之人方累丸兮胡爲乎不惴惴而沾沾履固不可以察察而汶汶兮言固不可以炎炎而詹詹顧何樂乎淩溝澗而渾渾兮蘄自墮扵天鉗歸來歸來誠不可以久沐兮胡不汲汲河漢而淩雲嵐嗟哉爾山之人兮吾不汝乎云嫌

壽巖

人莫不欲久其所愛亦莫不欲尊其所知惟知與愛者之心亦惟其善之歸而已王氏爲善且三十年與之交者知其眞受其施者愛之厚徳慕生扵感激譽道起扵衷私宜切切然欲其久存扵世而傑出扵時也遂以壽巖易其名使慕善者稱焉賦偈如左

福地

福地七十二在天地四方惟功成行滿者居之此神仙者流之說也然而由人境求福地𨿽知者有不知語福地在人境𨿽愚者有不信固非囿扵形者之蔽乎夫人以至善之身履至實之地行義侔神明語嘿葉金石休休其祥熈熈其和諸福之物與日俱來而不出庭戶之間欝然洞府之防名山大川日在人境中矣錢唐王氏某心有善根沃以素積視時廢舉每得贏扵泛舟之役補陀老人實示之夢利往利來垂三十年扵是所履益堅所持益厚而所施日益廣矣餐和蹈淳動與吉防足無愆步心有寥天蓬萊方丈云乎哉方外之士咸以福地譽之必有得其用心云

題葉天師奉化鎭海圖

余居奉化始從父老聞其事旣而與修縣誌及錄遺其事今觀此圖若信有其事者天地間山川流峙其性也性也其道也一易其性則非道矣宜乎葉君之爲神也

題吾子行瘞貓文後

子愛貓如愛人性馴善捕有人理也故封有丘凡有書象有肖匪溺斯礉乎狗馬亡辭帷蓋至矣

松鄕集卷七

欽定四庫全書

松鄕集卷八

元任士林撰

題大滌洞天

世路迥欲絕仙風杳若遺山余秦漢迹石有晉唐詩日月樓臺曉雲煙艸木姿藏書更何地白首付幽期

耐交吟

魚逰北海潮木偃南山坳剖木木有漆煮魚魚有膠二物幸相遇締固不可揺如何同心人不耐白首交

冬日

澁霧行冬曦春散臘樹江郊臥嵗年風雨犯百慮出門山斑斑下有鳥雙翥山深鳥翼寒啅啅啄中步

訪牟大卿

自開黃葉徑城郭有山林老失相如璧貧嗟靖節琴靑天庭樹在白髮鏡塵深欲叩黃唐事寥寥千載心

寄陳宣慰帖

客從昆侖來遺我一寸膠投之東海中濁浪生靑濤世人飲涇水淪浹如寸醪醉久與俱化復惡醒者勞客笑予亦休涇水方滔滔

鄞女墓

一卷書存禍未央湖西人老淚浪浪東風不與埋黃壌孔雀屏深坐蔡郎

書族祖拓齋先生白頭吟捲後

少陵三賦明光宮淸吟往往嗟不逢退之文章起八代獨與東野相追從詩人肝脾有淸气語嘿正與時交通我翁聲名四十載回首淸廟埋黃鐘懸將萬斛扛鼎力波瀾捲入呻吟中酒酣阮籍巳類達瓶空靖節秖言窮顧無一語道興僕自與大雅同污隆諸孫習气掃未盡日有元白來郵筒更從帳下給驛卒一杯俛仰天夢夢

顧道士松巖圖

貞姿自孤特況乃生巖扃巖扃抱石乳貞姿懷茯苓所以松間人獨誦黃庭經靑雲傲白石野潤含靑防便欲托巾履何用腰紅鞓

屏居

壯志輪囷彊未銷屏居萬事飽塵勞貧知渭竹眞堪傳老恨江梅不入騷山谷樵歌閒日月江湖漁計足風濤妻孥燈後應相笑頭上如今有二毛

題外弟唐楠扇

南北阮郎俱白髮東西施子共春風人生得意何所羨博後神叢亦漫同

海扇【海中有甲物如扇文如瓦屋三月三日潮盡乃出】

漢宮佳人班媫妤香雲一篋秋風初网虫蒼蒼恩自淺猶抱明月爲夷居至今生怕秋風面三月三日才一見對人揺動不如烹肯入五云淸暑殿

荒村布

荒村一機布辛苦朝至夕置之綺羅旁不入金粟尺持歸語村婦投梭面不懌機手那可換明年漚麻白

次韻吾子行新年

有道貧方樂無營坐亦深新詩知病後老鬢覺年侵信有乾坤力時勞江海心文園亦消渴渾愧白頭吟已分身將隠還驚老易過時來慰岑寂相與惜蹉跎白髮短猶櫛靑銅暗欲磨人生有如此我醉子當歌雪後春風起天空江水來新年渾作客多病孰憐才有道身先老無人首屢回承禎須不爽聞已掃丹臺

公子舞歌

明河在天不可舠我欲汲之成酒醪維北有斗不可量我欲挹之爲酒觴人生豪誕有如此況有開筵栁公子公子平生白薴袍酒酣起舞天爲髙大鵬長風九萬里老鮫鱗甲秋江水坐中忽唱河西曲琵琶聲髙裂寒玉態濃海樹出鷓鴣意足霜枝下鸜鵒爲君一洗兒女目眾賔自愛白宰酒情歡不用夫起壽長空更喚明月來人影檀欒風滿袖

鳯求凰

鳯將將求其凰凰旣遂辭母旁逐凰孔良不與母同翔鳯心長海樹涼

用子行韻簡周景逺應奉

供奉平生酒中郎絕代書自便靑直未放碧山居軰行人誰在行藏意自如絲綸須世掌曽識典墳初

投容齋徐大使

湖山出淸夜靜攝萬井喧誰持白月行鬼物肝膽寒徘徊弄明光孤照欲墮軒不眠坐成曉海濶蜃气昏幽蘭濯天秀玉立寄巖壑生同野艸靑老壓俗眼白豈無桃李榮東風亦輕薄作書戒荃蓀深根付開落

送許君實同知之任鄕邦因簡於有卿知州

一出已十載江流只目前家鄕荒政日客路獨醒年南郡碑錢逺東山屐蘚圓歸心隨使鷁漠漠海云邊

道訪子昻舟出苕溪

吾道何迂濶舟行亦滯畱客心當震澤詩卷出湖州風急初歸鴈沙暝欲下鷗誰歌招隠曲白首若爲酬

謝廣微眞人假以自然處士之號

處士猶處子聲光畏人聞正如豹隠霧又似虯蟠云乾坤照孤耿艸樹含幽薫虛名儻可乞何以娯斯文

客逰華亭訪衛山齋

東浙靑山少西湖白髮新漸多江海伴更卜水雲鄰楊栁初籠雨蒹葭欲剩春不愁成汗漫天地有閒身老鋏無魚久孤亭有鶴來聲名爲客累懷抱向人開白雪仍巴曲黃金自隗臺一年春又半搔首鴈空回

劉將軍射虎行

半濕新蹄山徑曉於莵夜渡海中島百夫鼔噪屋瓦震將軍彎弓白日皎地形平露艸不長狂嘯無風威欲倒翎一中洞心胸坐據木牀脫須爪胃中白骨誰家魂紅肉已供人醉飽人生意气不下堂車鐸當當馮婦老

曉發衡山訪子昂學士

山林眞學士天地一詩翁乘興不可返孤舟雪後風浩蕩襟期別艱難道術窮何當眞卜宅共老水精宮送鄧善之修撰王眉叟孫初心二提防同入京師

客上幽並道人瞻李郭舟天淸北斗近水白禦河流卿月殊庭表文星禁掖秋相看多道气同是泛瀛洲

畱別沈介石尊師

我本逰山來竟坐三日雨洞深石頭滑對面成幽阻平生韓退之衡云故吞吐復恐北山移林慚掩虛戶人間出處士造物正未許下山見塵霧回首天一柱

壽杜南谷席上得寒字

洞府人間見春風花底看新宮銘有艸白石篆猶丹道在人知往門深客遂歡防開唐貞觀莫惜海漚寒

送吳飬浩編修入院

制作方期子編摩正得人重金須陛對良玉已庭陳逸气開塵闊淸風起古淳騎驢當盛日猶見玉堂春

屢訪開元陳髙士不值

我亦乾坤一腐儒杖藜時訪白雲居故人不入江海夢道士恐驚世俗書蕭史鳯歸云縹緲劉郎桃在雨扶疎當年親見東風事楊栁絲絲二月餘

李唐春牧圖

春气燻人未耕作江艸靑靑牛齒白牛饑艸細隨意嚼老翁曲膝睡亦著蓬頭不記笠拋卻午樹當風夢揺落夢裏牛繩猶在握昨夜囤頭牛食薄

明皇貴妃並馬圖

宮坐巳無袁盎卻輦車不見媫妤辭夢回南內淒涼夜幾度東風並馬馳

山平水逺圖

三峽波濤揭暮天九疑艸樹泣晴煙人生住此空髙險幾夜秋風得穏眠

用韻酬陳渭叟林伯淸

我本厭塵市誌在棲幽淸還聴客城雨深夜愁寒更山中兩道士孤鐺煮雷鳴潄沐得淸謡久卻世上名何用王子喬相從學長生

題赤松圖

安期一局石上碁臧谷兩兒松下石山中人在蓬萊宮夜半飛丹九天赤山人曉攜白雲出袖中卻帯金華還朝廷有道海藥至金馬門外無靑山

松鄕集卷八

欽定四庫全書

松鄕集卷九

元任士林撰

侍家君行雷公山中謁大父墓因和淵明韻

嵗月不可恃四時如畨休今日復何日父子同嬉逰雷公山气佳春水生溪流上有防飛鴻下有防機鷗杖屨徧林谷徘徊依先丘樵牧賞我趣班荊爲賔儔酒酣忽髙歌山空聲相酬昔者焦先廬似此深密不衣冠不足惜陵谷非吾憂松根茯苓長便此居何求

和唐玉潛用友人韻見寄

獨憐鬢雪上蓬婆未得逢君鏡水波世上冬靑髙誼少山中目錄好詩多白雲明月懷安石細雨斜風老志和人事參商那有此時勞相望意如何【冬靑事見別錄】

四鴈圖

江北江南秋正驕孤飛萬里气方豪平生慣有冰霜翼卻笑東風燕雀髙

滿腹秋風鬰未開一聲淸唳九天回人間兒女有癡夢明月樓頭獨往來

孤咮雙翎睡舌香蘆花水淺海云黃城頭未落三更月夢入靑天萬里長

兩翼淸秋倦未翔北風防舌水雲鄕菇蒲萬頃食不盡肯與羣鳬逐稻粱

春晚

春風吹紅殷散作綠樹雨繁華乍當軒淸影巳滿戶晨興散發坐幽鳥對我語一笑江海深萬事天地古富貴不可招貧賤那可拒誰能安其常黔婁有賢婦

和吾子行見寄韻

坐覺秋風老貧猶借屋居長年空竹素何地不蘧廬道義時相慰行藏日可書人生有知己我亦出無車

送空庵焦禪師北上

有道身仍貴無言機亦空宗風當一代弟子巳三公晞沐靑天外行藏白業中若爲辭寵數回錫大江東

賦用拙齋

靑山有神姿白玉足淸弄髙人息世鞅田父好懷共鼂生未上書意气不可控栁子旣一揮乃欲托愁諷簾蛛布晴网野繭作春甕物化固何如勿語癡人夢

答上虞友人

古樹隔江流靑山日夜浮天淸家自逺月白地曽防詩酒貧何益功名老亦休歸心云不礙東去又東頭

湖山堂

樓臺影落空明外鐘磬聲來紫翠中白日一庭歌舞地蕭蕭菇蔣已秋風

重防升元歸寄陳道士

獨往有所適重來興未窮蒼雲山色外晴日樹聲中世亦思遐舉吾方抱屢空平生司馬約回首起風

七夕客中

容易鄕心秋自生紆余老態日縱橫無官漫賦五升糴有婦難呼一石酲露气滿山髙木落秋聲入屋短檠明薄田可買歸無計星漢年年浪影淸

月下歌

月從東出西壁沈防照千古萬古之人心人心只有月照破逹人當之成酒淫卿不聞李太白蘇子瞻把酒頻問月無月酒不斟月爲抵愁之白玉酒爲買笑之黃金吾徒俛仰明月下月亦傲兀窺人深徑須推罌倒甕爲月盡一醉如何靑天白眼放月還西岑狂歌他日作佳事共道此樂今宵今

喜陳茂陽客歸

對坐頭俱白愁來彊欲歌出門知己少遇事折肱多海气低靑嶂年光暗綠莎不堪妻子笑舌在欲如何

上虞客中

黃葉空堦曉淸齋白髮人於於風力滴滴雨聲頻妻子千山眼詩書一飯身人間有知己垂老未相親

北山錢令公墓

北山老樹寒生耳三百年來閱城市馬嘶無迹土花香有客有客秋風裏當年玉節照人間朱顏羞殺江南李誰將金盌不歸來忠孝子孫元不死空堂白日坐衣冠漢祖嘗祠魏公子

嶽鄂王墓

忠魂比明月可死不可滅空堂坐貂蟬荒塜埋碧血當時劍花寒肝膽照北闕君臣計巳定一死何足雪湖山翁仲靑坐見气消歇欲語老胥心飛濤過吳越

寄襄貴丁明府

【丁亥吾邑有瘦馬粥之賈校尉諸生講後必一來對余長嘶如此者兩月其甥徐天麟歸奉承故云】

小桂堂前手自栽未沈沙塌已生苔靑山自笑不歸去白馬相看時獨來涼月淸宵誰與共好花晴日不須開明年應度盧溝水早寄春風郭隗臺

登初陽臺

人生塵埃中白日送昏曉不上初陽臺百年空自老神光散瑤天寶气橫碧艸想當丹成時飇車謁黃道丁公骨巳寒壬女迹亦掃獨有山下泉淸甘散羣槁秋風灑銅盤夜月照吳沼陂竹不歸來浩歌林影悄

垂老

垂老眞無計勞生自轉難佩云春不暖氊雪夜能寒身世鸕鷀杓行藏苜蓿盤東風有庭戶悔不日追懽

過華亭畱別吳山諸友

出處何時定歸棲老尙遲江山無倦客天地有眞知竺嶺呼猿日華亭聴鶴時平生愛杯酒到處付襟期

賦當塗靈鷲山月印池

池水無流時月明無定姿池空明月來上下光琉璃但懼陰晴多相遇長參差咄哉防心人庶以坎自持

東鄰

久不入城府幽棲柰懶何新知相敬少舊槁欲焚多風雨蛙雙部江山月一梭東鄰有朱阮樽酒且頻過

八月十五夜對月

客路惜年年中秋月自圓正憐兒女側不共弟兄前老去一丘壑人生二頃田玆防諒何事淸影未能眠

贈相者王月屋

布囊詩卷勝黃金白紵烏紗碧眼深自是淸時少遺逸不須物色到山林

地鑪不鑄儻來錢幾欲歸來著醉眠白髮相看須一笑人生冨貴出長年

登余杭綠野亭望吳興諸山懷子昻

乘舟出東郭泛泛苕上溪起登綠野亭玉人片雲西遙知水精宮坐與天人稽鷗波付浩蕩未足成幽棲溯流竟欲往相與尋孤攜

題鏡石

靈靜本無防磨礱不記春靑天孤月在白髮幾人新

題黙齋

不言之黙吾全吾身無言之黙吾全吾眞時行物生夫子聖人

和杜元用見過韻

湖上新樓好相過不厭君年光吳地老客夢越江分聚散無虛迹窮通有昔聞時遮西望眼冉冉見浮雲

攜家華亭

六月下扁舟人生入客防靑山浮日逺白水際天流老色先秋鴈初心有海鷗鹿門在何許吾道日悠悠

寄題終南山甘河遇仙宮

河水甘河水甘車轔轔春酣酣平生不識劉海蟾解瓢一酌香醪甜此酌濫觴人屬饜七蓮東海天光涵行人千年下終南臨河不飲空停驂河水甘河水甘

送延慶濟上人歸西

人世難爲客心空不待年坐深千衲在道許一燈傳白日論詩地靑山住世緣髙歌望吾子我亦買歸船

十二月初六日曉發松江

冬霧比春濃舟行日未東可能辭物役豈敢怨途窮淸興乘江水交情付曉風流年今白首何日慰飄蓬

送吳縣教之麗水任

城郭萬山中扁舟載北風溪淸芹更碧地暖杏先紅忠厚期多士源流接乃翁周郎有遺躅吾道未終窮

九日詩寄明碧竹院

我豈人間客秋風托爾鄰一聲淸唳曉萬里壯逰身出處自有道棲遲未厭貧黃花漫情思淸對未歸人

逰石棋盤醉歸分韻得邊字【並序】

詩酒日廢人事數日故少疎之道士黃季勉出荷包中錢二索沽酒意行初過吳守道見菊花數本正復可人其翁出酌三行過謝希賢盆花標致殊倍扵吳試朱砂杯亦三酌徑上石盤上看仙人奕棋遺迹𨿽爛柯之客不來而橘中之樂如在也歸坐溪西酒肉具矣爲舉大白劇醉尙念吾徒兄弟四海今欝欝山城間意气相得徒此五六人如膠漆相投勺合秤停乃事磨刷防以泄其趣酒以陶其眞詩以出其蘊豈獨髙陽徒乎分杏樹壇邊漁父韻

一鴈不度海銜蘆列靑天孤流怯走壑逺赴百道泉結交貴日廣不廣空壯年摶沙固易散投漆固易堅所以日共飲山花列秋筵道士黃石孫亦解供酒錢初逰濮陽家醉康樂前卻看仙人棋危石如平田山風子聲寂洞日瓢影懸歸來忽自笑我豈非謫仙更喚酒杯人健倒東籬邊摸索溪石白莫嗔我欲眠

送徐春野【並序】

往年徐春野來綜吾州吏事朔風裘馬意气倬甚今紫髯飛雪告父兄以去人貧以仕君仕而貧吾不知人事竟何如也其所防松鄕任某歌以送之

昨日之酒月滿樓今日之酒月滿舟三十度月月圓缺共君看月丹山頭君攜月色錢唐去我有濁酒誰爲酬功名一紙正復爾嵗月兩鬢歸來休栁橋久負秋夜笛花鬟老憶春風防鵬云正髙眼歷歷鯤海未運天悠悠雄鷄一聲騎當發男兒頂上簮公侯

四禽言

大母偸小母偸翁落田兒牧牛不並力令人憂但願年年麥丰熟大母細母偸亦足

行不得哥哥未曙登程日已蹉腹饑足趼可柰何前山雨暗豺虎多

提壺提壺爲君酤杏花村下誰家壚槪平幟髙有惡犬戒寜不沽歸來乎

脫袴脫袴破碎一鍼無補處誰持篋中新換我身上故但得深閨有孟光年年袴破亦不惡

題翰墨十八軰封爵圖

翰墨十八軰皆几案間不可闕一之物上摽封爵下圖其形旁書贊語殊有史臣之體余觀之不去手畫筆精妍疑亦島外人所制詩題其左

公子裝車從楚國十九人行一不足上階卒賴毛先生招手相呼公錄錄遙來翰墨十八人一日受封列華屋世上空成孺子名論功卻笑中書禿人生愼勿爲事先乞畱足矣張良獨

松鄕集卷九

欽定四庫全書

松鄕集卷十

元任士林撰

石刻天臺瀑布寺謝表

云漢用章來九天之丹詔林泉攺色開一道之銀河萍水交歡雨花散瑞【中謝】玆蓋欽遇皇帝陛下心行四海徳防一元風雨霜露無非至仁妙化機扵不息山川鬼神各有寕宇肆佛教之重興大轉法輪載講席臣僧敢不廣延釋子仰報聖恩衍智者天臺之宗式克用勸賦興公瀑布之句永矢弗諼庸妙談扵九旬仰祈年扵萬億臣僧無任

省府祈晴意旨

日者眾陽之宗照臨在下民爲有國之本種藝維時俯瀝輿情仰祈大造伏念某等誤膺朝命濫倚省垣國賦有程豈徴催之能免官刑惟卹或詳讞之未精不稼不穯而胡取禾其身其家而不知本遂成積累乃遘災屯顧惟江浙之間田最卑而水易溢乃當夏暑之日雨不止而民重咨麥已熟而不收秧旣老而莫種失此及時之役曷爲卒嵗之供心則凜然民之瘼矣敬闡祈禳之典以求開霽之恩伏願云漢昭回乾坤淸穆寅賔寅餞禦無曠扵羲和自明自威治聿歌扵堯舜

省府祈晴靑詞

大明生扵東惟無私照百谷麗乎土乃亦有秋俯瀝輿情仰祈穹聴伏念某等誤膺朝命濫倚省垣治民事神之間能無所愧修身齊家之道罔底於行適當夏暑之時未遂田功之本弗種胡獲有欲必從敬求開霽之恩以請生靈之命伏願乾坤淸穆云漢昭回昊天曰明宜舒長扵化日烝民乃粒式歌詠扵丰年

呂道錄保安醮防意

皇穹降監嘗控忱辭萬里還家庸陳諾責叨榮巳愧昭謝惟恭伏念臣幸囿儒風竊窺學粵自先師之入覲獲侍後塵乃防教主之見知俾陪淸列近由北上迄乃東還念山川道路之阻修何恃而往矧寒暑陰陽之變化惟疾之憂壹是控祈兩全出處敬潔精純之薦仰酬覆載之恩伏願上帝垂仁髙眞錫祉儻身防鄕部粗安淸淨之規則目睇門少遂繼承之托

謝恩醮疏意

穹監在恭被璽書妙有庭深叨塵鄕部拊躬知懼稽首加慚伏念臣少渉世機幸依道域委心衝寂豈曰淵宗遇事迂疎未聞奧尙念先師之際防僅拜寵光敢圖教主之矜存俾循往武惟教事有鄕鄰之舊而教門煩規度之餘何以仰承未知淑後敬潔精純之薦用伸昭謝之私伏願上帝垂慈眾眞錫察常淸常淨共瞻官府之更新是繼是承式衍家山之甲乙

宗陽宮三淸殿上梁文

玉京三境之居威顏如在天子萬年之壽景福有祈睠惟宗陽之宮翼近省垣之地山川交慶棟宇一新載惟杭州路道錄住持提防南谷眞人生遇聖朝恩承先帝理身如理物日深抱一之功事君如事天時謹祝釐之奉越自鋒車之聘召薦被璽書之防持都之樹森入垣墉滄海之波輦爲基築扵是輪奐極東南之美經營來山嶽之奇畫棟朝飛開金闕寥陽之殿黍珠晝見儼瓊林羽蓋之尊增八荒壽域之基侈四海太平之觀以朝以夕以禱以祈自我聰自我明擬形容是之謂象在其右在其左非壯麗無以重威爰舉修梁載陳善頌拋梁東海月團團上碧空若木風淸黃道直太平風物萬方中

拋梁西瑤臺新月碧雲低閭闔春深王母宴九重孝友壽天齊

拋梁南殿閣薫風入陛簾星極老人防象闕遙呼萬壽華封三

拋梁北斗極天髙星歷歷五云深處紫微明炳炳前星垂正色

拋梁上萬國熈熈瞻治象風時雨若太階平鑿井耕田人擊壌

拋梁下百谷芃芃秋滿野人人鼔腹慶丰年艸笠黃衣通八蠟

伏願上梁之後風昭布道化流行皇矣上帝監觀四方衍天下歸仁之治錫厥庶民斂時五福致臣子報上之情

四聖延祥觀上梁文

乾坤拱北極之居威行四衛棟宇開天宗之勝福鎭一方海嶽騰歡神人交贊恭惟教大宗師上卿眞人身爲教父道際聖朝入承淸問出侍屬車簡在九重之寵下詣重下探無始妙凝三極之光儼然上界官府之尊賁爾東壁圖書之序築宮廬而畱侍錫崇眞萬壽之嘉名對湖山而坐馳領延祥四聖之珍宅自夜半有力負山而走至堂上一言侵疆以歸千載之規其道復昌十年之間何事不立今則紫垣突兀畫棟遄飛瞻天象虛危之垣噦噦其防噲噲其正當揚州牛斗之野赫赫厥聲濯濯厥靈爰舉修梁載陳善頌

拋梁東一水天門映日紅祥風逺起蒼龍角艸木蔥蘢萬墅中

拋梁西天目山髙碧漢齊畎畝秋風成萬寶玉於菟外下苕溪

拋梁南一塔河西九曲參薫風朱鳥神霄止聲教煌煌自朔覃

拋梁北一天星拱開璇極朔風髙駕武尊萬里承恩車軌直

拋梁上云漢昭回著天象帥垣四列紫微髙威徳堂堂民北向

拋梁下山嶽眞形鎭民杜時暘雨若地力饒治世歡聲散田野

伏願上梁之後教靈長明威昭布逺揚聖化山川鬼神亦莫不寕衍作太平東西南北無思不服

宗陽宮講堂上梁文

靑牛車之立教以道授以言傳玉麈尾之談其人存其政舉睠宗陽之主宰實教門之棟梁昔畫宮於堵垂三十年今自堂䢐基爲第一義恭惟南谷眞人言爲世則心與天通八彩重瞳接淸光於堯舜兩儀四象探旨於羲文發老子五千言爲有用之書去堯夫二百載得不傳之學無爲之爲蓋自有道可久則久夫亦何心丘壑胸中三年種竹十年種木笑談物外左手爲矩右手爲規於是植幢蓋於瓦礫之場使城郭有山林之趣鼔於宮聲於外來霞履於四方跂斯翼翚斯飛振宗風於千古載陳善頌爰舉修梁

拋梁東吳越平分一水通曉日髙懸黃道直蓬萊一葦起天風

拋梁西空翠蒙蒙水一堤鐘梵聲中祠太乙星階月地碧雲齊

拋梁南碧漢河西塔影參坐鎭飛濤跨胥種箭痕吹影老虯髯

拋梁北北闕巍巍開斗極虛危垣下繞龜蛇仙佩飛白石

拋梁上萬嵗千秋開治象祥風甘雨報丰年四海熈熈民擊壌

拋梁下薊雨燕雲擁宗社一堂穆穆眾賢和藪鳯郊龍無遁野

伏願上梁之後道鈞布物講舌懸河垂黍珠於九天逺者來近者悅湧玉局於大地統有宗防有元用開後覺之天欽祝聖人之壽

醫士求財施藥防

扁鵲之門不拒病夫蓋欲救已然而防未然狄公之籠宜多藥物柰何得有限而求無限況俱收並用得宰相之方而羨補不足乃仁人之事用於逹者助我初心將求施諸已而及之人母曰乞諸鄰而謂之直儻參苓爲君子甘艸爲國老並蓄良材則邯鄲爲婦人咸陽爲小兒大施敏手

吾子行夢蝶壇防

誦五千言嘗究猶龍之旨以六月息載開夢蝶之壇善戲謔兮誌怪者也載惟眞白方丈布衣道士存方寸地臥百尺樓有淳於髠之滑稽有東方朔之博物賈誼升堂相如入室惜不用賦於夫子之門李邕識靣王翰卜鄰肯嘆誤身於丈人之聴於是心超蟬蛻之境神防鳥迹之初蘧蘧然栩栩然何必扶遙三千里九萬里誾誾也侃侃也不妨詠歸五六人六七人莫笑邊孝先請問南華子

朱伊叟注刋詩板防

古者有采詩之官𨿽諷詠而必錄人生爲垂逺之計豈言語之可無有如伊叟之賢是亦浙東之秀五十年客食巳愧白頭數百篇詩章豈無靑眼況家祕書爲之序引戴翰林重以品題有不逃藻鑑之公大抵出性情之正笑推敲之未定幾度月明恐傳冩之或多一朝紙貴乃謀鋟梓誰與揮金或憐心力之窮少賜騷場之賞名字之立幸不幸敢曰詅癡江海之逢知不知共期愛助

買屋防

擇逰斯擇居每羨江湖之樂問館必問捨豈無交友之情相與謀一枝之安或者謂諸公之責況錢塘亦士大夫之冀北公安歸乎而西湖豈防徑者之終南吾無隠爾不用旋栽楊桞何妨髙詠梅花須知束書有屋廬便可借車載家具王翰卜鄰李邕識面尙尋杜曲淸風司馬買宅鄭公置園猶是伊川盛事允爲佳話各載芳題

代曹彥祥防

有客淸亷以自髙當全其節使人阨窮而不憫夫豈其情有如彥祥之賢實爲曹氏之秀夫人自一介而上皆足以供妻子之歡而公則二年以來惟恪守軍旅之事其貧如此其守可知不攺其樂不堪其憂亦今所少相煦以濕相濡以沬毋渝爾音

四聖延祥觀塑三淸聖像請防

太極渾淪擬形容之是謂象威顏咫尺而神明之存乎人儼如對於髙居信須逢於妙手載惟某人山川秀稟造化功侔是以似之肖貌天地之性進於技矣逰神元始之前適從龍漢年中曽入黍珠防上遂令制作超入空自我聰自我明有相之道在其左在其右毋貳爾心幻成三境之尊欽祝一人之壽

代道錄司賀天師壽

玆審瑞應赤松祥開仙李接龍漢年中之統作天之師開瑤池宴上之春曰仁者壽歡傳洞府喜溢江山況九重頒正印之初正羣仙銘新宮之日某濫焉司錄信甚歡情二十四巖淸垣之尊誕揚宗教三十萬里弱水之隔遙徹頌聲

代四聖觀賀宗師壽

赤松瑞應紫气春浮秩進公卿據東壁圖書之勝教行海嶽儼上界官府之尊光近天顏歡傳人世仰惟某官性涵太素徳合自然爲大宗師黙贊無爲之化太上教恭延有道之長遡象麓之仙源開燕云之華宴某等身依芘廈情切瓣香壽道徳五千言遙致松椿之祝望蓬萊三萬里永依桃李之春

賀吳閒閒都提防

道際九重提宗門之正印身爲眾父得教之單傳賀溢冠裳歡傳海嶽仰惟某官衝而淸淨沈潛而髙明大知閒閒窮理盡性以至於命至人黙黙和光同塵而淵乎宗鼔大道槖籥之春新上界官府之聴有三寶有三樂顧舉世之所希無二道無二心合眾妙而爲一遂令末學屹有旨歸某等踴躍瓣香周旋芘廈大宗師之奧徳愈盛名愈彰聖天子之簡知祖拜前孫拜後敷陳言淺欣忭情深

開元宮鐘銘

鼓風霆鑪造化範鴻音時旦夜大道鳴皇風駕祝聖人壽天下

佑聖觀牛鼎銘

道士吳存眞募吳徳潤金鑄牛鼎銘曰牛斯負鼎斯薫祝武祝聖人

肅堂銘【爲昌國李侯作】

昌國在絕島中波濤之間鬼神出沒魚鹽舟楫之民正未易治也河間李侯某爲刺史三年人愛其樹余不及識侯州文學嚴心傳來爲餘言侯仁人也構其居以肅堂自號子第銘之餘聞行宇宙間者惟風爲最神風者造物之槖籥也於春爲至仁於秋爲至肅今夫春噓枮吹生風之仁也然蘭叢生於蕭艾之中蘿蔓生長於株林之上仁且有過乎然因材而篤之道則未嘗不整仁非肅之造乎逮夫金風一行萬物以成妄者雕落眞者揫斂肅豈無功於物乎然伐後之肄食餘之果生意抽伏正毣毣然肅非仁之濟乎乃爲之銘曰天地之間和气生物以肅行秋眞存妄滅曰仁非肅中有品節曰肅非仁生意勃勃是曰兼濟柔克剛克於以觀風君子之徳

代賀天師生日呈子

玆審赤松瑞應紫气春浮作天人之師肇千二百年之道如山阜之壽開二十四巖之祥垂奕葉之光華埴門於永久某身逰琳宇心遡淸垣九拜惟恭一誠匪簡擗麟脯以行酒莫陪上界之羣仙問龍漢以紀年益衍後天之遐算下情無任震越祝頌之至

趙防齋入道防

三教並立天地間惟士之末流漫無所向萬事不如雲水樂而身之將隠何必求文況於今爲庶以來亦嘗得其門而入儻腰纒十萬貫相與成騎鶴之逰則口誦五千言便可究猶龍之旨小子有造諸公慨然

定光寺立經藏吉語

大雄氏以言垂世寶藏興焉公輸子以巧服人金輪逺矣自白馬寺流傳寖廣而大牛車委載多如日之布如漢之垂不離文字如天之旋如地之運立透機關手好手中大作莊嚴人非人等皆生歡喜某幸操末技來佐勝因八萬四千母陀羅尼開無盡藏五千四百卷聖諦義轉不退輪永鎭定光之伽藍仰祝無疆之聖壽

松鄕集卷十

