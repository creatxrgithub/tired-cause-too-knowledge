

欽定四庫全書

集部三

宛陵集目錄

別集類二【宋】

卷一

西京詩五十六首

卷二

西京詩五十首

卷三

西京詩六十一首

卷四

池州後詩五十八首

卷五

池州後詩上二十八首

池州後詩下三十三首

卷六

池州後詩三十七首

汝州後詩十一首

卷七

汝州後詩五十一首

卷八

汝州後詩四十三首

湖州後詩六首

卷九

湖州後詩四十六首

卷十

湖州後詩六十五首

卷十一

湖州後詩五十九首

卷十二

詩六十三首

卷十三

詩二十九首

卷十四

詩十六首

卷十五

詩四十六首

卷十六

詩四十四首

卷十七

詩六十四首

卷十八

詩四十六首

卷十九

詩三十五首

卷二十

詩五十二首

卷二十一

詩四十四首

卷二十二

詩四十三首

卷二十三

詩四十二首

卷二十四

詩五十九首

卷二十五

詩四十四首

卷二十六

詩四十七首

卷二十七

詩四十四首

卷二十八

詩五十八首

卷二十九

詩五十首

卷三十

詩五十六首

卷三十一

詩五十七首【附記一首賦一首】

卷三十二

詩六十一首

卷三十三

詩五十四首

卷三十四

詩六十四首

卷三十五

詩三十七首

卷三十六

詩五十二首

卷三十七

詩六十首

卷三十八

詩四十七首

卷三十九

詩二十七首

卷四十

詩四十五首

卷四十一

詩四十首

卷四十二

詩三十八首

卷四十三

詩六十三首

卷四十四

詩三十八首

卷四十五

詩三十七首

卷四十六

詩三十二首

卷四十七

詩五十二首

卷四十八

詩四十二首

卷四十九

詩二十八首

卷五十

詩二十九首

卷五十一

詩五十首

卷五十二

詩三十七首

卷五十三

詩三十二首

卷五十四

詩三十三首

卷五十五

詩三十四首

卷五十六

詩二十九首

卷五十七

詩三十首

卷五十八

詩三十四首

卷五十九

詩三十四首

卷六十

記一首

序一首

賦十九首

【臣】等謹案宛陵集六十卷附錄一卷宋梅堯臣撰堯臣字聖兪宣城人官屯田都官員外郎其詩初爲謝景初所輯僅十卷歐陽修得其遺槁增並之亦止十五卷其增至五十九卷又他文賦一卷未詳何人所編陳振孫謂卽景初舊本修爲作序者殆未詳考修序文耳通考載正集六十卷外有外集十卷此爲明姜奇芳所刋卷數與通考合惟無外集祗有補遺三篇及贈答詩文墓志一卷亦不知何人所附陳振孫謂外集多與正集復出或後人刪汰重復故所錄者止此耶宋初詩文尙沿唐末五代之習栁開穆修欲變文體王禹偁欲變詩體皆力有未逮歐陽修崛起爲雄力復古格其時曽鞏蘇軾蘇轍陳師道黃庭堅等皆尙未顯其佐修以變文體者尹洙佐修以變詩體者則堯臣也其詩防趣古淡惟修深賞之邵博聞見後錄載傳聞之說謂修忌堯臣出已上每商防其詩多故刪其最佳者其誕妄甚矣乾隆四十一年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

予聞世謂詩人少逹而多窮夫豈然哉蓋世所傳詩者多出扵古窮人之辭也凡士之蘊其所有而不得施扵世者多喜自放於山巓水涯之外見虫魚艸木風雲鳥獸之狀類往往探其奇怪內有憂思感憤之郁積其興扵怨刺以道羇臣寡婦之所嘆而寫人情之難言蓋愈窮則愈工然則非詩之能窮人殆窮者而後工也予友梅聖兪少以廕補爲吏累舉進士抑扵有司困扵州縣凡十餘年年今五十猶從辟書爲人之佐郁其所畜不得奮見扵事業其家宛陵幼習扵詩自爲童子出語巳驚其長老旣長學乎六經仁義之說其爲文章簡古純粹不求苟合扵世世之人徒知其詩而巳然時無賢愚語詩者必求之聖兪聖兪亦自以其不得志者樂扵詩而發之故其平生所作扵詩尢多世旣知之矣而未有薦扵上者昔王文康公嘗見而嘆曰二百年無此作矣𨿽知之深亦不果薦也若使其幸得用扵朝廷作爲雅頌以詠歌大宋之功徳薦之淸廟而追商周魯頌之作者豈不偉歟柰何使其老不得志而爲窮者之詩廼徒發扵虫魚物類羇愁感嘆之言世徒喜其工不知其窮之久而將老也可不惜哉聖兪詩旣多不自収拾其妻之兄子謝景初懼其多而易失也取其自洛陽至扵吳興以來所作次爲六十卷予嘗嗜聖兪詩而患不能盡得之遽喜謝氏之能次也輒序而藏之慶曆六年三月右正言知制誥知滁州事歐陽修序

欽定四庫全書

宛陵集卷一

宋梅堯臣撰

和謝希深會聖宮

三後威靈逺層巒棟宇興衣冠漢原廟歌舞魏西陵日月融光盛山河王气增叢楹琢文石連网絡朱繩碧瓦寒鋪玉重欄瑩鏤冰粹儀神霧擁法衮繡龍升星斗羅容衛軒墀侍股肱宸蹤耀璇牓瑞羽集觚稜閟殿深珠箔雕垣界綺縢笙從緱嶺咽云傍帝鄕凝組恭來詣貂璫肅奉承欲知歸厚意孝徳自烝烝

右丞李相公自洛移鎭河陽

侯服齊三輔天臺聳百僚新章刻銅虎舊徳冠金貂巳作歌襦化方期執玉朝雙鞬辭洛宅千騎向河橋鼓角春城暮鶯花故苑遙亭猶接畛棠茇自敷條夾道都人擁迎風駟牡驕莫隨文學乘空望斾旌飄

上巳日午橋石瀬中得雙鱖魚

修禊洛之濵湍流得素鱗多慙折腰吏來作食魚人水發黏膏緑溪毛映渚春風沙暫時逺紫綫憶江蒓

寒食前一日陪希深逺逰大字院

一百五將近千門煙火防閒過少傅宅喜見老萊衣晚雨竹間霽春禽花上飛襌庭淸澑滿幽興自防歸

遊龍門自潛溪過寶應精舍

遙愛夏景佳行行淸興屬安知轉廻溪始覺來平谷古殿藏竹間香庵徧巖曲雲霞防霽暉艸樹含新緑時鳥自緜蠻山花競紛縟莫言歸路賖明月還相續

依韻和希深遊大字院【白傅舊宅】

夫君康樂裔顧我子眞派湛然懷淸機超爾尋虛界暫來香園中共憩寒松大先生醉復吟長老言不壞信與賞心符寜同俗士愛杖屨恣逰遨池塘仍感慨焚香露蓮泣聞磬霜鷗邁靑板今巳空濁醪誰許載軟艸當熊絪低篁掛纓帯不覺月明歸門僮僕怪

傷白雞

我庭有素雞翎羽白如脂日所慮狂犬未嘗憂孽貍暝棲向檐隙朝啄循階基每先烏鳥鳴不失風雨時𨿽吾囷廩薄尙汝稻粱遺昨宵天气黒陰物恣所窺潛來銜搏去但覺聲音悲開門俾馳救已過墻東陲呵叱不敢食奪然畱在玆湧血被其頸嗋呷气甚危皓臆變丹赤霜翅兩離披憫心欲之活碎腦安能治委瘞從爾命孰忍姜桂爲猶防零落毛蕩漾隨風吹念始托玆地防幸信可知充庖豈云患度日無苦饑如何遇凶獸毒汝曾不疑斯事義𨿽小得以深理推鄧生賜山鑄未免終餒而人道尙乃爾愴焉聊俛睂

尹師魯治第伐樗

伊人利營構思欲新其居匠築經舊址檐楹礙髙樗且云忍不伐何以成吾廬人言此樹古百怪所憑依獨秉一定議自將羣俗違乃俾執柯者丁丁霜刃揮殱殞條百尺橫僕株數圍從玆朝夕間不聞鳥雀喧旣能考子室而復髙其門周也昔騁辯得以不材論工今誠匪度苟害安可存舟檝且非借薪防聊用燔莫比溝中斷區區望犧樽

尹陽尉耿傳惠新栗

金行气巳勁霜實緐林梢尺素走下隸一奩來逺郊中黃比玉質外刺同芡苞野人寒齋會山鑪夜火炮棃慚小兒嗜茗憶麤官拋此焉眞可貺遽爾及衡茅

和楊子聰會董尉家

董生方好雅玆日爲埽扉森爾延嘉賔歡然去塵機有客振雙袂敢言陽春暉聊停玉麈尾爲歌金縷衣古辭何稠疊無乃惜芳菲三閭不餔糟二子自采薇𨿽畱千載淸未免當時饑吾愛曹公詩古來不敢非人生若朝露捨醉當何歸四座驚此語未猒翠觴飛胡能後天地何可恃輕肥沈酣且長詠白首空歔欷

嶺雲

片過靑天山雲歸絕嶺林際隱防虹溪中落行影還防隴首飛復愛山間靜

垂澗藤

寒松偃澗濵弱蔓垂纓緑波縈翠帯長水濺低花馥終日采蘋人攀條映巖曲

林翠

鬱鬱長條抽林間翠堪翦背嶺山气濃幽人趣不淺

舟中遇雪

曉風鳴大澤春雪下長河沙艸緣堤沒楊花拂水多驚鷗不知逺鴈幾聞過欲問邪溪轉今朝柰興何

田家【四時】

昨夜春雷作荷鉏理南陂杏花將及農事不可遲蠶女亦自念牧童仍我隨田中逢老父荷杖獨熙熙艸木繞籬盛田園向郭斜去鉏南山豆歸灌東園瓜白水照茅屋淸風生稻花前陂日巳晚聒聒競鳴蛙荒邨人自樂頗足平生心朝飯露葵熟夜舂雲谷深采山持野斧射鳥入煙林誰見秋成事哀蟬復怨碪今朝田事畢野老立門前拊頸望飛鳥負暄話餘年自從備丁壯及此常苦煎卒歳豈堪念鶉衣著更穿

塗中遇雪寄希深

方爲郡邑吏日與故人違極目千山碧馳心一鳥飛岸傍邨杳杳波上雪霏霏欲寄洛陽信溯流行客稀

妾薄命

昔是波底沙今爲陌上塵曾聞淸泠混金屑誰謂飄揚逐路人悠悠萬物難自保朝防穠華暮衰老湏知鉛黛不足論何必芳心競春艸艸有再三榮顏無一定好曩恩寧重持徒能亂懷抱

秋日同希深昆仲遊龍門香山晚泛伊川觴詠久之席上各賦古詩以極一時之娯

落日川上好徘徊弄孤舟鳴桹進山口淸唱發渡頭淺瀬不可溯停橈信中流山樽對蒼翠溪鳥自沈浮濯足破嵐影采蔆臨芳洲千龕晚煙寂雙壁紅樹秋細細石間泉搖搖波際樓澄潭若防鑑萬象巳盈眸康樂足淸尙惠連仍此遊摘景固無遺揮筆曽未休醉來同淵明興盡殊子猷歸傍漁梁靜行防夜火幽露華初滴滴夜吹何颼颼不犯嚴城漏誰言憐近邱

依韻和希深雨後見過小池

碧池新雨後淸興一何賖有客過顏巷無貧似阮家白醪聊泛蟻黃菊未開花旣至休辭醉君其柰歳華

依韻和子聰夜雨

窗頭光更迥宿霧晦層檐寒气防生席輕風欲度簾濕螢依艸沒暗澑想池添況值相如渴無嫌魯酒甜

和趙員外良佐趙韓王故宅

開國勲庸大重城邸第寛枯楊映樓角蔓艸被墻端不見分香妾空餘鬭鴨防誰來悲孔雀金翠羽毛殘

春日遊龍門山寺

還邀二三子共到鑿龍遊陰壑泉初動春巖气欲浮竹藏深崦寺人渡晚川舟始覺山風急歸鞍不自畱

依韻和希深遊府學

東府尊儒日中州進學初牲牢奠商後典籍講秦餘大法存無外羣英樂自如時慙遊聖末來駕折轅車

傷桑

柔條初變緑春野忽飛霜田婦搔蓬首冰蠶絕繭腸名翚依麥雊戴勝繞枝翔不見羅敷騎金鉤自掛墻

觀理稼

稂莠日巳長悤悤芟薙初來時露霑屩歸去月侵鉏一腹餒猶甚百骸勤有餘吾無力畊苦謬讀古人書

新繭

露柘林初靜煙梯不復収春蠶吐絲足工女忌寒休翠薄時方獻淸泉緖未抽閨中能自巧繡作玉釵頭

依韻和希深遊樂園懷主人登封令

竹映紅蕖水榭開門閒乳雀下靑苔伊人何戀五斗粟不作淵明歸去來

錦竹【此艸也似竹而斑】

𨿽作湘竹紋還非楚筠質化龍徒有期待鳳曽無實本與凡艸俱偶親君子室

廢井

湮廢不知年石欄蒼蘚澀渴心空自煩長綆曽誰汲無復語滄波坎蛙奚所及

茶竈

山寺碧溪頭幽人緑巖畔夜火竹聲幹春甌茗花亂玆無雅趣兼薪桂煩然防

緱山子晉祠【以下陪太尉錢相公遊嵩山七章】

王子居玉京故山空寂寞猶聞遡月笙尙想賔天鶴翠柏深古壇丹霞畱迥壑芝庭誰欵扉旌旗穿林薄

少林寺

紅旌過翠岑林際瞻蓮宇門對幾千巖花開第一祖禪庭松色寒石室苔痕古寂寂不逢人空檐燕方乳

少姨廟

靈祠古殿深少室羣碧行欲隨車望巖非化石常聞蘭气蒸誰奠椒香液寄謝洛川妃淩波定何益

天封觀

車馬云外來衣霑半山雨弭節叩眞居捫蘿笑塵矩廻溪響石叢靈茹抽巖塢玉檻刻年華應無媿前古【殿檻石柱上有唐樊宗師石鴻韓退之盧仝題名在焉今亦刻名扵此】

會善寺

杳藹隨龍節縈紆歷寶山琉璃開淨界薜荔啟禪關煮茗石泉上淸吟云壑間端生片雨稍促畫輪還

啟母石

曠哉嵩室陽神怪所棲宅蒼石不知年靈熊去無迹煙巖想桂宮苔壁疑椒掖不學舜娥悲瀟湘竹枝碧

轘轅道

險絕稱漢關晨躋瞻一室盤紆石路廻迆邐云出古壁掛靑蒼天風起蕭瑟洛城西首時望望平煙密中伏日陪二通判妙覺寺避暑【時有僧鼔琴扵座上】

紺宇迎涼日方牀禦綌衣淸談停玉麈雅曲弄金徽髙樹秋聲早長廊暑气防不湏河朔飲煮茗自忘歸

元政上人遊終南

雉節居杜陵南山常在目今玆羨行遊因以謝巖谷環錫恣探勝椶棊方踐陸五門嵐翠橫人水秋陰覆云多隱見林嶺乍回復若見采芝人余非戀防祿

寄河陽僉判富彥國

籍籍名方逺人知第一流翻同貴公子來事外諸侯地險長河急天髙畫角秋仲宣應自樂寜復賦登樓

河南受代前一日希深示詩

我昔在桐鄕伊人頗欣戴今來佐洛南事事爲時背自媿居下流無能謝前輩固乏橫艸功當防及代且遺牒訴還何用吏民愛洗眼看舊書怡然忘宇內

秋雨

雨後秋气早涼歸室廬淸旣摧蚊蠅勢任壯蛩蟬聲石橊墜枝熟蒼蘚緣階生閉門且髙臥畏向泥塗行

白雲和子聰

長憶江海間龍鳴向寒水藹藹蒼渚空悠悠白雲起是時在漁舟放澑防未巳今來居洛陽埃壒生蹄軌羨君玆日心怊悵聊徙倚

同尹子漸王幾道訪郭三別墅不遇

秋野已澄曠偶來幽興多茨居隔寒水紫戶防喬柯防竹曽畱鳳攜朋不爲鵞人歸碧苔徑應識履痕過

水葒

灼灼有芳本生江漢濵臨風輕笑久隔浦澹妝新白鷺煙中客紅蕖水上鄰無香結珠穂秋露浥羅巾

黃河

積石導淵源沄沄防昆閬龍門自吞險鯨海終涵量怒洑生萬渦驚流非一狀淺深殊可測激射無時壯常苦事隄防何曾息波浪川气迷逺山沙痕落秋漲槎沫夜浮光舟人朝發唱洪梁畫鷁連古戍蒼崖向浴鳥不知淸夕陽空在望誰當大雪天走馬堅冰上

王氏昆仲歸寧

昨夜雪霏霏梁山吟未歸關河誰道逺鴻鴈自相依落日人煙少寒云驛路微共將彭澤酒稱壽向庭闈子聰惠書備言行路及遊王屋物趣因以答

自我河橋來淸話殊未巳亟言閱通疇晨駕遂遵彼尺書忽見遺經由皆可紀艸艸始辭家悤悤渡河水前邨客心速入暮陰風起修路隘且長疲驂未能止茅居聒夜舂寒犬吠墟裏明發西北行岡巒逾迆邐叢蓁但防宻未見山中美谷開逢邑閭豈謂連都鄙冠帶一二同麕麋左右比問子奚所之俛睂聊啟齒瞥往登天壇煙雲隨步趾傍臨日觀低卻望嵩邱邇屑屑視塵埃紛紛若螻蟻便有林壑心期將榮宦委我昔愛靑蒼無時常徙倚今朝羨君遊勝事空聳企徒嗟黃綬身莫接靑霞軌安得憑羽翰幽懷寄如此

環州通判張殿丞【亢】

欲向蕭關外窮陰雪暗沙磧寒鴻鴈少冰合水泉賖自有從軍樂應無去國嗟春風曽不到吹角寄梅花

張太素之邠幕

應幕向豳郊晨裝辭郟鄏長亭欲少畱飛鵠初成曲魯酒上離筵行塵生驥足悠悠關戍遙黤黤煙雲屬塞邑多苦寒國風遺舊俗寄音文防余莫待霜條緑

孫屯田召爲禦史

薦牘交車府恩書下建章輕軒辭瑞翟危弁學神羊祖酌方滋桂行威欲犯霜鳳毛仍襲慶雞舌更含香气郁翔龍闕風淸振鷺行今朝洛民思東陌盛壺漿

與諸友普明院亭納涼分題

岸幘淸涼地翛然樂未窮竹陰過晚雨林表見殘虹花影平波上經聲小隖東還思醉吟者寧與此時同

梅花

似畏羣芳妒先春發故林曽無鶯蝶戀空被雪霜侵不道東風逺應悲上苑深南枝已零落羗笛寄餘音依韻和希深立春後祀風伯雨師畢過午橋莊

靑郊誰駐馬謝客思池塘野水微波緑江梅嫩蕊黃初從奠風雨遂此樂壺觴巳愛幽禽語園林卽日芳尹子漸歸華產茯苓若人形者賦以贈行

因歸話茯苓久著桐君籍成形得人物具體存標格神嶽畜粹和寒松化膏液外凝石稜紫內蘊瓊腴白千戴忽旦暮一朝成琥珀旣瑩毫芒分不與蚊蚋隔拾芥曾未難爲器期增飾至珍行處稀美價定多益

初見杏花

不待春風徧煙林獨早開淺紅欺醉粉肯信有江梅

宛陵集卷一

欽定四庫全書

宛陵集卷二

宋梅堯臣撰

依韻和載陽登廣福寺閣

過聞聨騎出登覽思逾淸曉漲林煙重春歸野水平始防仙杏發巳愛裌衣輕誰見吟余處殘陽上古城

依韻和歐陽永叔同逰近郊

洛水橋邊春巳廻桞條蔥蒨眼初開無人拾翠過幽渚有客尋芳上古臺林防珍禽時一囀酒酣紅日未西頽知君最是憐風物更約偸閒取次來

依韻和永叔同遊上林院後亭見櫻桃花悉巳披謝

去年君到見春遲今日尋芳是夙期秪道朱櫻才防蕊及來幽圃巳殘枝飄英尙有遊蜂戀著子惟應谷鳥知把酒聊能慰余景乘歡不厭夕陽時

依韻和王幾道塗次杏花有感

馬上逢丹杏芳條拂眼過可憐荒徑少不道故園多萼黏紅蠟仙葩縐薄羅客心知易感路逺柰愁何

遊園晚歸馬上希深命賦

興盡夕陽天言歸躍杏韉新陰六街樹逺目萬家煙歌咽樓千尺吟餘月一花間有遊妓醉去墮金鈿

畱題希深美檜亭

幽深有佳趣曾不減林泉眾緑經新雨殘紅墮夕煙栽萱北堂近夢艸故池連乘月時來往淸歌思浩然

畱守相公新剏雙桂樓

藻棟起霄間芳條俯可攀晚云談次攺髙鳥坐中還日映城邊樹虹明雨外山惟應謝池月來照衮衣閒

和希深避暑香山寺

有客乘新霽雲林共扣扃輕舟過下渡逺水漲前汀原隰含幽藹岑嵐入杳冥誰知得深趣履齒石苔靑

和希深晚泛伊川

放澑下平波舟移不知逺稍回溪口風恣愛雲中巘水鳥靜相依蘆洲藹將晚歸路莫言賖何妨乘月返

路中月夕登霽景臺與唐英話別

風枝不動月光午況是髙臺過新雨吳客方思千里歸不負洛陽塵與土到時水落鱖鱸肥香稻初炊鱠紅縷休言羊酪敵蒓羮我亦長行念東楚平明馬嘶誰可畱去去相望富春渚

張侍郎中隱堂

疇昔人歸老扵玆望白雲門髙知後慶賔至誦先芬艸樹中園秀衣冠舊裏聞寧同江令宅寂寞向淮濆

太尉相公中伏日池亭宴會【得山字】

何言避䢐暑淸宴水軒閒竹气陰池鳳云照衮山玳簮方映座防服亦承顏樂奏寒波上杯香緑芰間浮五色爛簾捲半鉤彎今日賔裾盛袁劉豈足攀

送臧尉

藹藹神仙尉西風躍馬歸離羣賦黃鵠拜慶著斑衣雨气連關黒槐花上路飛同爲洛陽客今日故人稀

新秋普明院竹林小飲詩序

余將北歸河陽友人歐陽永叔與二三君具觴豆選勝絕欲極一日之歡以爲別扵是得普明精廬釃酒竹林間少長環席去獻酬之禮而上不失容下不及亂和然嘯歌趣逸天外酒旣酣永叔曰今日之樂無媿扵古昔乘美景逺塵俗開口道心胸間逹則逹矣扵文則未也命取紙冩普賢佳句置坐上各探一句字字爲韻以志玆會之美咸曰永叔言是不爾後人將以吾輩爲酒肉狂人乎頃刻眾詩皆就乃索大白盡醉而去明日第其篇請余爲敍云

得髙樹早涼歸

翻然思何苦昨夜秋風髙良友念將別幅巾邀此遨淸梵隔寒流亂蟬鳴古樹誰知林下游復得杯中趣池上暑風収竹間秋气早回塘莫苦畱已變王孫艸未墜髙梧葉初生玉井涼愁心異潘嶽獨自向河陽不減阮家會所嗟當北歸厭厭敢辭醉明發此歡非

新秋雨夜西齋文會

夜色際陰霾燈靑謝客齋梧桐生靜思絡緯動秋懷小酌寜辭醉淸言不厭諧誰憐何水部吟苦怨空階

秋陰

已過蕭蕭雨猶成黯黯陰登臨潘嶽思憀栗楚臣心逺吹鳴髙樹低云冒晚岑久爲闗外客不忍聽疎砧

雨中移竹

荷鍤冒秋霖悤悤移翠竹欲分溪上陰聊助池邊緑中散林未開子猷心已足靑靑謝栽培豈媿凡艸木希深所居官舎新得府相蔬圃以廣西園

楚相拔葵後蕭條三畞餘煙畦偶連畛蕙圃得增墟便欲開春沼何妨薙野蔬始添臺榭美況近子云居

和永叔柘枝歌【畱守相公南莊按舞】

漁陽三疊音隆隆紅蕖亂坼當秋風披香擁霧出妖嫮嫵眉壯髮翩驚鴻鏘鏘雜佩離芳渚珠防紅鞾振金縷相迎垂手勢如傾障被倚歌詞欲吐最憐應節乍低昂便轉疾徐皆可覩飄揚初認雪廻風躑躅還防繭縈緖小小寧聞怨曲長盈盈自解依儔侶藝奇體妙按者誰金貂大尹宴淸池綺茵繡幄粲輝映玳簮珠履何委蛇是時郊原新退暑天淸气爽過林墅淮王載酒昔嘗聞謝公擕妓那能數始知事簡樂民和不厭來觀柘枝舞

依韻和載陽郊外

近隰蔥蘢曙驚烏睥睨啼日光林杪動吹騎管中嘶路繞寒原古煙橫逺戍迷今來異賔孟誰復嘆雄鷄奉和永叔得辛判官伊陽所寄山桂數本封殖之後遂成雅韻以見貺

團團緑桂叢本自幽巖得惠好知不忘靑蔥寧攺色香生蓮幕間花白萱堂側月露夜偏滋瓊枝相翕赫河陽秋夕夢與永叔遊嵩避雨扵峻極院賦詩及覺猶能憶記俄而僕夫自洛來云永叔諸君陪希深祠嶽因足成短韻

夕寢北窗下靑山夢與尋相歡不異昔勝事卻疑今風雨幽林靜雲煙古寺深【此二句夢中得】攬衣方有感還喜問來音

希深書言與師魯永叔子聰幾道遊嵩因誦而韻之

聞君奉宸詔瑞祝疑靈岫山水聊得遊志願庶可就豈無朋從俱況此一二秀方蘄建春陌十刻殘晝漏初經緱氏嶺古柏尙郁茂卻過轘轅闗巨石相撐鬭夕齋禮神祠法衮被藻繡畢事登山椒常服更短後從者十數人輕賫不爲陋是時天淸陰力气勇奔驟雲巖杳虧蔽花艸藏澗竇傍林有珍禽驚聒若避彀盤石暫憩休泉助吞潄上窺玉女窗嶄絕非可搆下玩衣碪焜燿金紋透尹子體雄恢攀緣逾習狃歐陽稱壯齡疲軟屢顚踣競歡相扶持芒屩資踐蹂八仙存故壇三醉孰云謬鄙哉封祝碑數子昔鐫鏤偶記一時事曷虞來者詬絕頂瞰諸隘然輕宇宙遙思謝塵煩欲知羣鳥獸韓公傳石室聞之固巳舊當時興稍衰不暇苦尋究東崖暗壑中釋子持經咒於今二十年飲食同猿狖君子聆法音充爾溢膚腠嘗期躡屐過吾儕色先愀【葉】遂乖眞諦言玆亦甘自咎中頂會幾望涼蟾皓如晝紛紛坐談謔艸艸具觴豆淸露濕巾裳誰人苦羸瘦便卽忘形骸胡爲戀纓綬或疑桂宮近斯語豈狂瞀歸來遊少室崷崪殊引脰石室迢遞過探訪仍邂逅捫蘿上岑邃仙屋何廣袤乳水出其間防防自成澑凡骨此燻蒸靈眞安可覯霞壁幾千尋四字侔篆籀咸意苔蘚文誠爲造化授標之神淸洞民俗未嘗遘忽覺風雨無能久瞻扣悤悤遂宵徵勝事皆可復俚歌縱喧諽怪說多駮糅淩晨關塞陽追賞顏非厚窮極四百里寧憚疲左右昨朝書報予聞甚醉醇酎所嗟遊逺方心焉倍如疚

送河淸賈主簿歸任

不逺水雲間悠悠溯鷁還分亭接雞犬舉酒對河山殘雪依荒磧寒煙入暝灣昔人鸞枳嘆一並在離顏依韻和永叔雪後見寄兼云自尹家兄弟及幾道散後子聰下縣久不得歸頗有離索之嘆

常欲登芒嶺無由見洛橋雪飛關戍迥人憶剡溪遙廣隰嘶徵鴈長河起怒飈遽言歡友散能使去魂銷晚日窮幽藹愁雲暝泬寥縱令佳約在載酒定何邀

依韻和歐陽永叔黃河八韻

少本江南客今爲河曲遊歳時憂漾溢日夕見奔流齧岸侵民壤飄槎閣鴈洲峻門波作箭古郡鐡爲牛目極髙飛鳥身輕不及舟寒冰狐自聽源水使嘗求宻樹隨灣轉長罾刮浪収如何貴沈玉川興是諸侯

季父知幷州

捧詔出明光飛軒陟太行玉墀分近侍虎綬給新章笳吹喧行陌旌旗捲夜霜鴈歸汾水緑城壓代云黃土屋春風峭氊裘牧騎狂關山寧久駐剩宴栁溪傍

河陰中寨寒食

擊柝聲初絕爲魚夢已殘幽禽哢淸曉宿雨度餘寒防火明千竈風旗展一竿歸心慙社燕自嘆此微官

再至洛中寒食

西洛逢寒食依依似昔年千門方禁火九野自生煙飄泊棃花雨追隨杏葉韉遊人莫惜醉風景滿伊川

同永叔子聰遊嵩山賦十二題

公路澗

我來袁公溪斷岸猶殘壘僵栁逺臨灣新蒲初出水行行古臺近兩兩驚禽起雞犬何處聞人家深塢裏

拜馬澗

王子昔淩霓國人玆拜馬依稀日夜笙聲入寒泉防空傳七日期飛鶴何時下

二室道

度嶺失羣山千出天際方欣左右防屢攺縈廻勢勝事誰與同芬然有蘭蕙

自峻極中院步登太室中

稅駕緑巖前攀蘿不知倦人從樹杪來路向云端轉忽覺在煙霓回看嶺變

玉女窗

玉洞倚霞壁天窗露防明驂鸞去不返啼鳥空相驚萬木自虧蔽捫蘿復誰情

玉女衣石

幽石稱衣衣人不見云纓白飄颻巖樹長蔥蒨猶應寒夜中山月來鋪練

天門

古壁何蒼蒼穿雲玊梯出歘然起靑冥卻立觀少室前巖復後陰晴狀非一

天門泉

泠泠云外泉的的巖光入靜若仙鑑開寒疑玉龍蟄時應下鹿羣迹印靑苔濕

天池

安知最髙頂淸淺水池開有時片雲出倐忽生風雷誰羨雙黃鵠刷羽來徘徊

三醉石

相期物外遊共醉仙壇石舉手薄髙穹淸風生兩腋都忘塵世煩笑傲聊爲適

登太室中

日夕望蒼崖嶄嶄在天外及來步其巓下見河如帶半壁雲霧昏山根已霶霈

峻極寺

山髙路已窮倐爾逢蘭若落日老僧閒支頤古松下緩步入禪庭苔蒼但蕭灑

擬玊臺體七首

欲眠

鴛鴦羅薦開翡翠香幃寂解帶竟羞明移燈向東壁

手曲

攜手出中閨殷勤尅宻期宻期𨿽不逺回顧步遲遲

雨中歸

來時云冉冉去值雨霏霏莫怪羅衣濕荊王夢罷歸

別後

昨日日暮別今日日暮愁猶認縱裠色依依在石橊

夜夜曲

情來不自理明月生南樓坐感昔時樂翻成此夜愁

落日窗中坐

含情獨不語落日窗中時妾意與君意相思只自知

領邊繡

出門重新制纎手行自整願作花工兒長年承素頸

無題

斗覺瓊枝瘦慵開寶鑑妝臨風恐仙去倚扇怯歌長緑桂薰輕服靈符佩縹囊西鄰空自賦不解到君傍

宛陵集卷二

欽定四庫全書

宛陵集卷三

宋梅堯臣撰

依韻和希深新秋會東堂

何必水周堂翛然萬木涼朋簪玆共樂節物自迎商巧笑承歡劇新詞度曲長驂鸞悲霧扇泛蟻釂云漿並蔕橊房熟連叢桂蕊香人初投轄醉客甚摻檛狂鬢約寒鴉碧衣輕舞蝶黃流波閒任注錯席豈依行亹亹談寧倦厭厭夜未央良時誠可惜淸燕此無荒

客鄭遇曇穎自洛中東歸

襌衣本壞色不化洛陽塵獨有煙霞染況將山水親西風入關戍宿雨過城闉誰羨飄然迹吾車亦已巾

馬判官歸闕

與君歸洛陽仕宦頗相偶荏苒遷歳時徘徊樂文酒今歸已及爲贈聊折栁亦將隨計書慘別寧嗟久

餞彭城公赴隨州龍門道上作

零雨送車輪初淸逺陌塵歸藩漢東國遮道洛陽人伊水照虹斾楚山懷玉麟徵軒不可戀梗淚返城闉

早行道中相逢

黤黤雨雲晦駸駸車馬緐惟憂不及見及見反無言

古意

故人畱雅曲今與新人彈新人聽不足復使後人歡

送弟良臣歸宣城

喬木句溪邊秋光幾曲連將歸三畞宅逺寄下江船伴爾惟徵鴈悲予有暮蟬親朋如見問貧外似當年

河南張應之東齋

昔我居此時鑿池通竹圃池淸少遊魚林淺無棲羽至今寒窗風靜送枯荷雨雨歇吏人稀知君獨吟苦

河南王尉西齋

官舎古城隅西齋何寂寂種竹幽趣深開屛翠光滴靑山露南墻落日明東壁危臺起其傍平隰坐可覿歳暮野田空天髙霜隼擊更憐風月時幾弄林間笛

劉秀才歸河內

君家太行下應復近蘇門河气知寒早嵐煙覺暮昬犬鳴林外火笛響月中邨久作山陽客逢人爲寄言

憶洛中舊居寄永叔兼簡師魯彥國

東堂石橊下夜飲曉未還絺衣濕皓露桂酒生朱顏君同尹與富髙論曾莫攀開吐仁義奧傲睨天地間以此爲朋樂衡門未嘗關自從北闕來擾擾時少閒登危欲引望尙不見雲山何由覿夫子客袂淚瀾斑

武陵行

生事在漁樵所居亦煙水野艇一竿絲朝朝狎淸泚忽自傍藤陰乘流轉山觜始覺景气佳潛通小溪裏常時不見春入谷驚紅蕊幽興窮緑波翫芳心莫已花外一峯明林間碧洞啟遙聞雞犬音漸悟人煙邇捨舟遂潛行石徑劣容屣豁然有田園竹果相叢倚尨睂髽髻人倐遇心顏喜尙作秦衣裳那知漢名氏自言逢世亂避地因居此來時手種桃今日開如綺更看水上花幾度逐風委競引飯雕胡邀歡酌瓊醴復呼童稺前緑鬢仍皓齒翻遣念還茅思歸釣鱣鮪將辭亦贈言勿道邱壑美鼔枻出仙源繁英猶邐迆薄暮返蒼洲微風吹白芷他日欲重過茫茫何處是

西宮怨

漢宮中選時天下誰爲校寵至莫言非恩移難恃貌一朝居別館悔妒何由效買賦豈無金其如君不樂

夏夜小亭有懷

西南雨气濃林上昬月色寒影不隨人寥寥空露白

外兄施伯侃下第赴幷門叔父招

共是幹時者同爲失意人言趨太原召如慰宛陵親笳鼓聽臨塞琴書未離身別君無鬥酒當識士安貧

鄭戭及第東歸後赴洋州幕

卻生方得桂王粲始從戎一舸辭吳會單車入漢中亂山云木古側徑野泉通欲識風煙美心知故國同

施判官赴饒州

昔日裏中舊今爲幕下英煙波歸楚國風月滿都城食有江魚美時無羽檄驚他年儻行縣肯使折腰迎

楊畋赴官幷州

嘗聞地近湖寒气盛中都車馬行臨塞關山見落楡吳鉤皆尙壯章甫幾爲儒寄謝西曹掾能吟秀句無

歐陽寺丞桐城宰

葉落淮南樹靑山徧馬頭人煙將近郭松竹不知秋夜虎林間嘯溪泉舍下流門前仲卿廟遺迹待君求【朱邑冢祠在焉】

祝熈載赴任東陽【李都尉客】

東陽美山水之子本風流稍去何平叔還追沈隱侯淸江飛晚雨斜日半滄洲縣道行無媿煙蘿有勝逰

彥國通判絳州

結友時未久情親心已照氛埃外自遣風月還同調復與任浮沈未嘗趨近要以此𨿽處貧寧防俗者誚今將辭我去盡日來談笑窮巷敞茅茨髙言出廊廟且作朱韍行聊能發光耀當亦就銅墨逺之江海徼山郭寂無喧云川不妨釣所嗟胡越人千里煩登眺

余姚陳寺丞

試邑來勾越風煙復上防江湖自迎客山月亦隨舟海貨通閭市漁歌入縣樓琴無外事坐見浦帆収

眀州推官鄭先輩

應幕海邊郡秋風千里歸隨潮吳榜駛轉浦楚山防野橘霜前熟江螯露下肥還家靈鵲人想罷鳴機

聚蚊

日落月復昬飛蚊稍離隙聚空雷殷殷舞庭煙冪冪蛛网徒爾施螗斧詎能磔猛蠍亦助惡腹毒將肆螫不能有兩翅索索緣暗壁防人居大第蛟綃圍枕席嗟爾扵其中寧誇觜如防忍哉傍窮困曽未哀臒瘠利吻競相侵飲血自求益蝙蝠空翺翔何嘗爲屛獲鳴蟬飽風露亦不慙喙息薨薨勿久恃會有東方白

賦秋鴻送劉衡州【沆】

秋鴻整羽翮去就自因時往春南方來遂止天泉池天泉水淸泚鴛鷺日追隨蒲藻豈不樂江湖信所宜今朝風色便暫向衡陽歸洞庭逢葉下瀟湘先客飛渚有蘭杜美心無稻粱卑罾繳勿爾念鷹隼寧爾窺煙波千萬里足以資盤嬉峯前想回日靑冥生路岐

淸池

泠泠淸水池藻荇何參差美人畱采掇玉鮪自揚鬐波瀾日巳淺鼈日復滋蝦蟇縱跳梁得以緣其涯競此長科斗淩亂滿澄漪空有文字質非無簡策施仙李勿苦羨寧將蠯蛤卑徒剖腹中書悠悠誰爾知聊保性命理逺潛江海湄泚泚曷足道任彼鼃黽爲

弟得臣歸覲幷州

知君歸去心已逐秋風起明發登太行遙將望汾水藹藹白雲下吾親正居此拜慶曷爲榮新除【缺】官美

張修赴威勝軍判官

靑驪渡河水俠气動刀環入幕沙塵暗臨風鼔角閒地形通柏谷秋色滿楡關誰復輕儒者難淹筆硯間

弔唐兪

通閨年最少才俊罕能雙鵩去塵棲室魂歸霧起窗慈親畱漢水愛妾返荊江一稺才能語防然寄逺邦

任適尉烏程

俛作程鄕尉折腰還自甘卞峯晴照黛霅水曉澄藍葑上春田辟蘆中走吏參到時蘋葉長栁惲蓋江南

馬殿丞通判密州

晨裝辭北闕懷紱貳東矦地本全齊勝風仍變魯優危帆淮上去古木海邊秋相送江潭客曾同十載遊

夏矦彥濟武陟主簿

懷縣曾余往風謡爲爾知寒先太行近潤接大河卑賔酒材公秫晨羮翦露葵簿書行正委何以布衣時

余居禦橋南夜聞祅鳥鳴效昌黎體

都城夜半陰雲黒忽聞轉轂聲咿呦嘗憶楚鄕有祅鳥一身九首如贅疣或時月暗過閭裏緩音低語若有求小兒藏頭婦滅火閉門雞犬不爾畱我問楚俗何苦爾云是鬼車載鬼遊鬼車載鬼奚所及抽人之筋系車輈昔聽此言未能信欲訪上天終無由今來中土百物正安得遂與南方儔上帝因風如可逹願令驅逐出九州

月夜與兄公度納涼閒行至禦橋

夕月吐澄明陰雲淨如埽空庭引天翠爽气生懷抱家近禦橋頭因爲橋畔遊倚欄波上影不共水東流思歸此淸夜何處是江樓四望逺寂歷防風動颼飅觀闕垂萬象山河趨九州壯哉帝王宅顧我一蜉蝣富貴非可取田園今向秋明當拂衣去試與問扁舟

隨州錢相公挽歌三首

築巖無往夢逰岱有飛魂墮淚隋侯國遺金漢帝恩文章畱日域忠孝在王門天道何由問秋風徧九原昔日傷歸國今朝嘆舉輀憂愁傳楚些殄悴感周詩文艸明時訪忠言故吏知居常嗚咽涕翻作眾人悲去年伊水上傾府望云岑路轉猶回首人誰不殞心可憐飛語後擠恨九幽深從此埋英骨空令淚滿襟

僧可眞東歸因謁範蘇州【仲淹】

姑蘇臺畔去云壑付淸機野策過寒水山童防衲衣松門正投宿竹笠帶餘暉誰愛杼山句使君應姓韋

廖秀才歸衡山縣

千里倦爲客秋歸烏榜輕過林湘橘暗収潦楚江淸晚泊親鷗鷺殘芳襲杜蘅長沙幾日到天際見髙城

魏屯田知楚州

淮南木葉驚淮上使君行天外髙帆出沙頭吏迎夜潮通廢埭秋月滿孤城正遲文翁化從來楚俗輕

張子野赴官鄭州

盡室寄東裏一官辭上都只應乘小駟寧肯躡雙鳧秋雨生陂水髙風落廟梧梅山爲余訪還有舊家無

擬王維偶然作

嵇康任天性傲散喜端居自云安卑者竊比老莊歟一月十五日頭面忘洗梳危坐恣搔虱扵時嬾作書一曲情自寄一杯歡有餘尙子志所慕阮生甘不如黃精可養壽廣澤宜覩魚不堪行作吏章服裹猨狙

蘇祠部通判洪州

飛鷁去江西秋飇滿桂旗蘆州花白處楓岸葉丹時沙鳥防來沒雲山愛後移髙才屬滕閣家擅子卿詩

中秋與希深別後月下寄

薄霧生寒水寥寥檥畫船人傷千里別桂吐十分圓把酒非前夕追懽憶去年南樓足佳興好在謝林川

望芒碭山

出舟跳古岸林外見修岡回頭問榜子前巘是芒碭其顚有髙廟松柏郁蒼蒼迆邐堆阜屬蕭條茆葉黃千古収王气一川平夕陽人家才四五雞犬自相望尙爾想新丰誰復思沛鄕臨流一舉酒可以諭悲傷

初見淮山

遊宦久去國扁舟今始還朝來汴口望喜見淮上山斷嶺碧峯出平沙白鳥閒南歸不厭逺況在水雲間

旌義港阻風

淸晨下長淮忽值秋風惡渺彌雲霧昬掀合魚龍作方驚白浪髙又以寒潮落逺渚時出沒輕舟自前卻將投古戍迷偶得孤港泊下纜寄蘆林尋邨步芒屩儻有白醪酤聊爲野田酌茆屋何颼颼瓦罌空索索卻持杖頭歸相顧還寂寞一夕不能眠孤吟當狂藥

依韻和劉六淮潮

汐潮如有信時向舊痕生始覺回波定還看曲渚平舞鷗隨下上寒日共浮傾後夜人無寐遙聽入浦聲

舟中聞蛩

秋月滿行舟秋虫響孤岸豈獨居者愁當令客心亂展轉重興嗟所嗟時節換時節不苦畱川塗行已半霜落艸根枯淸音從此斷誰復過江南哀鴻爲我伴

雙野鳧

野水雙紋翼云羅謾自媒驚飛帶波起行啑拂萍開暖日浮還沒寒汀去復來王喬如可挹仙舄此徘徊

和才叔岸傍古廟

樹老垂纓亂祠荒向水開偶人經雨踣古屋爲風摧野鳥棲塵坐漁郎奠竹杯欲傳山鬼曲無柰楚辭哀

山光寺【煬帝故宮】

古橋經廢寺蒼蘚舊離宮柏殿秋陰冷蓮堂暮色空鳥啼山靄裏僧語竹林中寂寞蕪城近蕭蕭牧笛風

自急流口至長蘆江入金陵

始發碧江口曠然諧逺心風淸舟在鑑日落水浮金瓜步逢潮信臺城過鴈音故鄕何處是云外卽喬林

早渡長蘆江

帶月出寒浦殘星浸水濆帆開風色正舟急浪花分霧气橫江白雞聲隔岸聞天晴建業近鐘岫起孤云

采石懷古

靑峯來合沓勢壓大江雄舟渡神兵後城荒王气空山根魚浪白巖壁石蘿紅弄月人何在孤墳細艸中

望夫山

亭亭千古質曾是念徵夫一作山頭石畏防天際塗猶如托蘿蔓不似采蘼蕪時有江云近仙衣掛六銖

泊牛渚磯【所謂鼓吹山也有竹可作笙竽】

落帆牛渚前便爲牛渚宿波搖殘照中采翠浮巖谷巗谷足幽篁石上羅寒玊裁作媧氏笙堪吹鳳凰曲楚客夕無眠獨將淸籟續更看江月來還想燃犀燭

遊響山

久憶門前勝聊乘逸興逰寒篙進溪曲古木暗城頭鳥過空潭響船隨碧瀬流梅花三疊罷煙火起滄洲

蕪湖口畱別弟信臣

少也逺辭親俱爲異鄕客昨日偶同歸今朝復南適南適畏簡書叨玆六百石重念我當去送我江之側溪山逺更淸溪水深轉碧因知惜別情愈賖應愈劇

金霞閣

登臨無盡興淸燕日徘徊霞影緣觚落嵐光入牖來離宮分碧瓦太液俯靑槐好待邀明月瑤琴爲一開

送蟾上人遊南嶽

葉下瀟湘闊杯浮豈道遲賔鴻不到處危彴獨行時翠嶺祝融宅喬松虞舜祠雲霞遊徧日振錫更何之

王公慥東歸

行色上東陌秋槐葉亂飛囊無一錢用篋有古書歸羸駟嘶寒艸荒城背落暉莫嫌牛馬隔走別八行稀

幾道隰州判官

淸曉赴國門西風生早涼天地大道出苑樹短亭傍相防車馬色共照池水光舉酒酒非淺明朝誰重觴話別語難盡去後空回腸計彼行路逺幾日至洛陽洛陽多舊友一一道相望失意非憔悴懷昔無悲傷無由戀中國不久之南方音書儻能問鴻鴈亦能翔此外念出處便爲參與商到官秋節晚塞近百艸黃定隨劉武威校獵赤土岡余方楓林下野艇泛滄浪防月江波闊罥衣蔆荇香𨿽知各所適未免涕霑裳操袂卻引顧煙蕪平夕陽獨回惟鳥影相與過林塘朋防頓玆減客心仍未央

宛陵集卷三

欽定四庫全書

宛陵集卷四

宋梅堯臣撰池州進士陳生惠然見過不日且行因以詩贈別

呼童具雞黍頗識故人期竹館忽枉駕山樽聊解頤醉歌返北郭春雨生東陂便與千峯隔登髙空復思

春陰

濃澹雲無定淒微气宇寒鳩鳴桑葉吐邨暗杏花殘客子行裘薄春塘野水寛輕雷欣巳發謬作采茶官

春晴對月

云埽魚鱗靜天開桂魄淸棃花鑑中色杜宇晝時聲寥落將寒食羈離念故京都無惜春意樽酒爲誰傾

植梔子樹二窠十一本於松側

舉世多植蘗而我學種梔顏色固不別良苦誠異宜團團緑階側豈畏秋風吹同心誰可贈爲詠昔人詩

百舌

天窗明未明防防過微雨巳聞髙樹頭百舌間關語幽人枕上聽不聽變盡春聲始飛去

提壷鳥

山路暗松篠幽禽語前後上言勸提壷下言勸酤酒但取醒復醉莫問升與鬥人生朝菌榮緑發可無負

靑梅

梅葉未藏禽梅子靑可摘江南小家女手防門前劇齒軟莫勝酸棄之曽不惜寧顧馬上郎春風滿行陌

挾彈篇

長安細矦年尙小獨出春郊不須曉手持柘彈霸陵邊豈惜金丸射飛鳥金丸射盡飛鳥空解衣市酒向新丰醉倒銀缾方肯去去臥紅樓歌吹中不管花開與花老明朝還去杜城東

五日登北山望競渡

南山傳競渡多在屈平祠簫鼔滿流水風煙生畫旗千橈速飛烏兩舸刻靈螭盡日來江畔誰知輕薄兒

寄新安通判錢學士

昔人言訪舟江水賦淸泚冬春常一色深淺皆見底崖日半寒潭登明動朱鯉君懷素巳髙塵慮都應洗得歐陽永叔回書云見來客問予動靜備詳

昨日使人回聞君與之坐君問我何爲但云思寡過寡過眞未能得便北窗臥此趣今巳深世間誰與和

建徳新墻詩

山廨不營堵筠篁爲密籬初年固可蔽晏歳不能支巳被巢蜂蠹復爲荒葛虆夏雨久枯脆秋風遂傾欹雞鶩恣穿逸牛羊來踐窺我議欲板築羣走皆不怡首吏先進白土疎不可爲潦雨忽暴集澗流如突馳我心賾其極斯語其見欺用竹乃戶率破得緣而私冬斂葺西角春調完北陲循環日有壞煩擾無虛時介決勿爾惑遂飭辟其基榛莾一芟去畚鍤能悅隨膏潤非朽壤峭削隱金錘荏苒未逾月屹如長云垂疏壍備水害旣圬復蓬茨豈惟禦貛豹亦以防狐貍且有內外隔絕聞閭巷卑安然玆燕息來者勿吾隳

九月五日得姑蘇謝學士寄木蘭堂官醖

公田五十畞種秫秋未成杯中無濁酒案上惟丹經忽有洞庭客美傳烏與程言盛木蘭露釀作甕間淸木蘭香未歇玉盎貯華英正值菊初坼便來花下傾一飲爲君醉誰能解吾酲吾酲巳不解百日毛骨輕

九月見梅花

江南風土暖九月見梅花逺客思邊艸孤根暗磧沙何曾逢寄驛空自聽吹笳今日樽前勝其如秋鬢華新安錢學士以近詩一軸見貺輒成短言用敍單悃

早事太尉府謬以才見論身作邑中吏日陪丞相尊嵩山云外寺伊水渡頭邨泉味入香茗松色開淸樽題詩人半醉馬上景巳昬歸來屬後乘冠蓋迎國門悠悠失貧賤苒苒歷涼溫而今處窮僻落莫思舊恩終日自鮮適終年長不言已覺人事寡惟聞雞犬喧東風有來信滿幅蘭與蓀深知故人意遺我滌煩一章言罨畫谿好如目存何須到云壑便若遊花源一一先造化可以輕瑤琨成誦今在口願將醒病魂

答陳五進士遺山水枕屛

妙畫能成趣谿山迥得君漁舟長映浦巖樹半藏雲徵鳥無時沒橫橋有處分數來枕席曾不媿移文

謝賔客挽歌三首

位不登三事才冝列四科淸名時自得華冕世空多望气悲埋劍臨風嘆逝波吳阡蒿作裏楚挽薤成歌會千人至來觀數郡過無由親執紼東首淚滂沱

自昔居門下游觀必許偕豈將千里別遂作九泉乖巳恨霜松折行嗟玊樹埋蒼生空有望丹旐不勝懷曩日言歸裏飛章願乞骸今朝赤松畔煙壠對蒼崖

當年罷會稽還郡錦爲衣老作龍樓貴終將鳳沼違英魂遊岱去石槨渡江歸揚子春風惡南徐過客稀眾帆防屢溺素舸獨如飛始見中郎孝松門自有輝

往東流江口寄內

艇子逐溪流來自碧江頭隨山知幾曲一曲一增愁巢蘆有翠鳥雄雌自相求擘波投逺空丹喙橫輕鯈呼鳴乃不巳共啄向蒼洲而我無羽翼安得與子遊

代內答

結髮事君子衣袂未嘗分今朝別君思歷亂如絲棼徵僕尙顧侶嘶馬猶索羣相送不出壼倚楹羨飛雲日暮秋風急雀聲檐上集幷作千里愁愁極翻成泣

訪礦坑老僧

山深無外事日夕愛潺湲趺坐樹間石力耕溪上田解言南國事能詠碧雲篇莫貰逺公酒餘非陶令賢

除夕與家人飲

莫言寒漏盡春色來應早風開玉砌梅薰歇金鑪艸稺齒喜成人白頭嗟更老年華个裏催淸鏡寧長好

立春在元日

新春與新歳時不相先未肯欺殘臘何曾占舊年綴條花翦防插戶栁生煙獨坐空山裏惟驚節物遷

游水簾巖

春山時獨往榛穢旋芟斸飛泉蔽幽巖杳藹疏朝旭光垂白龍防鳴潄寒潭玉半壁生晝寒陰艸潤秋緑穿藤出溪口流沫縈山足莫遣吏人來方歌白雲曲

詠官妓從人

少爲輕薄誤失行落優倡去作小家婦願同貧裏裝無心歌子夜有意學流黃他日東郊上誰人見采桑

夏雨

林梅初防熟宻雨閉重關潤裛衣巾上涼生竹樹間水聲通逺澗云色暝前山野鳥寂無語公庭盡晝閒

五日與陳眞卿飲

五日逢南國三年別舊都招魂傳楚客撫節見靈巫蒿艾因時采蛟龍爲俗驅淸樽與鵞炙忻此故人俱

彼防吟

斷木喙𨿽長不啄柏與松松柏本堅直中心無蠹虫廣庭木云美不與松柏比臃腫質性虛杇蠍招猛觜主人赫然怒我愛爾何毀彈射出窮山羣鳥亦相喜啁啾防好音自謂得天理哀哉彼防禽吻血徒爲爾鷹鸇不搏擊狐兔縱橫起況玆樹腹怠力去宜濵死

感遇

眾黙瘖莫辧眾寐盲不知問而使之對覺而使之窺瘖盲自窮矣所感在一時苟昧哲人理寐黙定妍媸

雪詠

雪色混靑冥搴幃宿酒醒龍蛇緣古木鳳鵠舞幽庭宻勢因風力輕姿任物形公堂何寂寞橫案對經

臘日出獵因遊梅山蘭若

我與二三騎爭馳孤戍旁逐麋逢野寺息馬據胡牀鷹想支公好人思防上狂歸來何薄暮煙火照溪光

依韻和楊敏叔吳門秋晚見寄

方在洞庭上秋懷那得禁西風楚波急度鴈海云陰洛客吟初苦騷人思巳深顚毛隨日減冉冉不勝簪

田家

南山嘗種豆碎莢落風雨空収一束萁無物充煎釡

陶者

陶盡門前土屋上無片瓦十指不霑泥鱗鱗居大廈

縣署叢竹

裊裊幽亭竹團團自結叢寒生緑樽上影入翠屏中陶栁應慙弱潘花只競紅方持雪霜操不敢倚春風

巧婦

巧婦口流血辛勤非一朝莠荼時補紩風雨畏漂搖所托樹枝弱而嗟巢室翹周公誠自感聊復賦鴟鴞

聞歐陽永叔謪夷陵

共在西都日居常慷慨言今嬰明主怒直雪諫臣寃謫向蠻荊去行當霧雨緐黃牛三峽近切莫聽愁猿

聞尹師魯謫冨水

朝見諫臣逐暮章從謫官附炎人所易抱義爾惟難寧作沈泥玉無爲媚渚蘭心知歸有日時向鬥牛防

寄饒州範待制

山水番君國文章漢侍臣古來中酒地今見獨醒人坐嘯安浮俗談詩接上賔何由趨盛府徒爾望淸塵

詠王右丞所畫阮步兵醉圖【胡公疎新勒石】

右丞筆通妙阮籍思虛獨畫來東平倒冠醉乘驢力頑不肯進俛首耳前趨一人牽且顧一士旁挾持捉鞍舉雙足閉目忘窮塗想象得風度纎悉古衣裾玉骨化爲土丹靑終不渝而今幾百嵗乃有胡公疎買石遂畱刻漬墨許傳模白黒就髣髴毫芒辧精麤千古畜深意終朝懸座隅誰謂盈尺紙不慙雲霧圖

猛虎行

山木暮蒼蒼風淒茆葉黃有虎始離穴熊羆安敢當掉尾爲旗纛磨牙爲劍鋩猛气吞赤豹雄威躡封狼不貪犬與豕不窺藩與墻當塗食人肉所獲乃堂堂食人旣我分安得爲不祥麋鹿豈非命其類寧不傷滿野設罝网競以充圓方而欲我無殺柰何饑餒腸

白鷴

喬木暗靑山晴川下白鷴春云生嶺上積雪在囂間緑艸張新翳柔冠總翠鬟時哉養文素不是雜斑斑

後園桃李花

後園桃李花灼灼復皎皎南枝開巳緐北枝縈尙少蘤萼相輝映根本自鉤繞無爲驚風吹紛紛逐飛鳥

道傍虎迹行

朝履猛虎迹暮宿猛虎林猛虎終夜嘯陰風生逺岑我懷何所畏所畏在官箴傷哉此遺體冒險輕百金修眞觀李道士年老貧餓無所依忽縊死因爲詩以悼之

唐室王子後黃冠事隱淪飡霞不滿腹披云不蔽身八十不能死縊以頭上巾始慕老莊術終厭道徳貧營營求長生反困甑中塵

野田行

輕雷長陂水農事乃及辰茅旌送山鬼瓦鼔迎田神靑臯暗藏雉萬木欣巳春桑間耦耕者誰復來問津

水輪詠

孤輪運寒水無乃農者營隨流轉自速居髙還復傾利才畎澮間功欲霖雨並不學假混沌忘機抱甕罌

山邨行

徵馬去不息幽禽隨處聞深源樹蓊郁曲塢花氛蒀澹澹平田水蒙蒙半嶺雲長鬟弄春女溪上自湔裙

鳴雉詞

雄雉鳴桑林雌雉雊麥隴結愛誠有宜別啄義亦竦哺雛深莽中摧頽錦翅擁辛勤何爾爲應自念遺種

寄公異弟

池塘去後春一夕生緑艸無由夢阿連詩句何能好

去春城

前日去春城今朝還故陌馬有甚煩意人多逺行色暫爾厭風埃那堪爲久客

讀範桐廬述嚴先生祠堂碑

二蛇志不同相得榛莽裏一蛇化爲龍一蛇化爲雉龍飛上髙衢雉飛入深水爲蜃自得宜潛防滄海涘變化𨿽各殊有道固終始光武與嚴陵其義亦云爾所遇在艸昧旣貴不爲起翻然歸富春曾不相助治至今存淸芬烜赫耀圖史人傳七里灘昔日來釣此灘上水濺濺灘下石齒齒其人不可見其事淸且美有客乘朱輪徘徊想前軌著辭刻之碑復使存厥祀欲以亷貪夫又以立懦士千載名不忘休哉古君子

禽言四首

子規

不如歸去春山雲暮萬木兮參云蜀天兮何處人言有翼可髙飛安用空啼向髙樹

提壺

提壺蘆酤美酒風爲賔樹爲友山花繚亂目前開勸爾今朝千萬壽

山鳥

婆餠焦兒不食爾父向何之爾母山頭化爲石山頭化石可柰何遂作防禽啼不息

竹雞

泥滑滑苦竹岡雨蕭蕭馬上郎馬蹄淩兢雨又急此鳥爲君應斷腸

讀漢書梅子眞傳

子眞實吾祖耿介仕炎漢權臣始擅朝忠良被塗炭輦下莫敢言上書陳治亂是時卿大夫曽不負媿汗其文信雄深爛然今可玩危亡識禍機滅迹思汗漫一朝棄妻子龍性寜羈絆九江傳神仙會稽隱防閈舊市越溪陰家山鏡湖畔惟餘千載名撫卷一長嘆

宛陵集卷四

欽定四庫全書

宛陵集卷五

宋梅堯臣撰

贈黃庭筠舉進士

橘柚生南國幽林日蔥蒨上有嘉禽鳴五色被余絢彼美發華英厥包待秋薦根本當自持無爲風土變

和滕公遊穿山洞

洞口水石淺潺潺防緑蒲緣源進巖竇陰黒人境殊中言有物怪蟠蟄春未蘇霖雨𨿽有意風雷莫肯扶風雷自鼔蕩不久當何如幸欣禪林近鐘梵來有無回防履幽逕衣香艸露濡老僧長松下麋鹿與之俱溪云時見起山鳥自相呼羨爾得玆樂何用勞形軀

陳眞卿將有秋試倐見訪不日告行送扵北門歌鵠庭爲五言以贈

送君北岡上舉酒歌黃鵠黃鵠去何髙天池待棲宿寧復戀江湖聊玆混雞鶩暉暉振羽裳不羨淵明菊

秋日詠蟬

羣虫喜炎熱此獨愛髙陰薄蛻聊依葉淸深巳出林人閒感衰節風急雜遙砧虛腹曽何竟常憂螗斧侵

範饒州夫人挽詞二首

聽飲大夫日止言京兆辰嘗憂伯宗直曽識仲卿貧蒿裏歸魂逺芝山旅殯新江邊有孤鶴嘹唳獨傷神君子喪良偶拊棺哀有餘莊生慙擊缶潘嶽感防魚夕苑凋朱槿秋江落晚蕖猶應思所歷入室淚漣如

弔礦坑惠燈上人

生棲雲際巘沒寺傍邨破案殘經卷新墳出樹根松悲隔溪路月照舊山門自昔多詩句而今幾許存

寄題石埭權縣樂尉碧瀾亭

遙知溪上亭秋水瀁泠泠云影無時翠嵐光到底淸危樓喧晚鼔驚鷺起寒汀聊作淵明飲臨流酒易醒

斑竹管筆

翠管江潭竹斑斑紅淚滋束毫何勁直在槖許操持欲寫湘靈怨堪傳虞舜辭蔚然君子器安用俗人知

古意

月缺不攺光劍折不攺剛月缺魄易滿劍折鑄復良勢利壓山嶽難屈志士腸男兒自有守可殺不可苟

觀博陽山火

十月原野枯連山起狂燒髙焰過危峯飛火入遐嶠玉石被焚灼誰能見輝耀猿猱失輕捷亦不暇相弔長風又助惡怒號生萬竅炎炎赤龍奔劃劃陰電笑願傾寒江潮勢逆難沃澆願傾天河水𨿽順云衢遙靑松心巳爛蔓艸根未焦小農春鉏寒客失冬樵誰知兼幷子平陸閒肥饒不易天地意長養非一朝

聞鴈寄歐陽夷陵

閒坐獨無寐鴈來更未防聲長河漢迥影落戶庭寒荊楚橘包熟瀟湘楓葉丹南飛過三峽試問故人防

送謝舎人奉使北朝

漢使下西淸邊人擁道迎寒笳隨宿堡衛甲出孤城犯雪貂裘重衝風錦綬輕山川辭國逺車騎踏沙行授館氊爲幄供庖酪和羮戎王拜天賜敵帥伏名卿紫塞千烽靜黃雲萬里平甘泉歸奏日重見鳳池榮

觀放鷂子

白晳少年子秋郊臂蒼隼日暖饑目開風防雙翅緊艸際鳴鶉驚蒿間黃雀窘下鞲誠必獲得俊還復哂碎腦此非辜食肉爾何忍取樂在須臾我心良惻憫

食橙寄謝舍人

洞庭朱橘未弄色襄水錦橙巳變黃玉臼齏憐鱠美金盤案酒助杯香𨿽生南土名猶重未信中州客厭嘗欲寄白苞憑驛去只應佳味怯風霜

夜聞居人喊虎

猛虎豈云猛潛藏伺天昬行行出叢薄稍稍入孤邨孤邨何所利所利犬與防誰知仁者勇去惡義自惇

采白術

吳山霧露淸羣艸多秀發白術結靈根持鉏采秋月歸來濯寒澗香气流不歇夜火煮石泉朝煙徧巖窟千歳扶玉顏終年固髮曾非首陽人敢慕食薇蕨

寓言

寒燈不照逺光止一室明小人不慮逺義止目前榮燈旣無久焰人亦無久情誰言結明月明月豈長盈

送李尉子京之邵武光澤

母老不擇祿一官勤夙興長河未結凍去客巳懷冰露蟬不飽腹志士甘曲肱逺方人所畏所畏非所兢

銅坑

碧鑛不出土靑山鑿不休靑山鑿不休坐令鬼神愁

朝日

日色才出海曉月無光彩曉月在靑空不與日色同誠知大君徳照耀無不通

失鷓鴣

愛翫日巳久開籠爲馴故防臆雪花圓連袪浪紋素鉤輈格磔鳴防翻翁去誰知煙渚深緑水修篁處

過小石潭

樹老石連潭潭深煙翠入羣魚石下游獨鳥潭上立泉暖艸長緑山髙風自急徘徊興不窮苔屐云霑濕

縣齋對雪

宻雪夜來積起見萬物春山川忽攺色艸木一以新古邑失荒穢王路覆平均從玆慶丰年蹈詠慙小臣

對花有感

新花朝竟姸故花色顦顇明日花更開新花何以異

山中夜行

孤客心多恐寒風夜度溪山長羸馬困月黒怪禽啼逺火生樵捨荒榛亂野蹊喜言林館近聞犬入猶迷

啄木

中園啄盡蠹未肯出林飛不識黃金彈雙翎墜落暉

夢與公度同賦蕅華追錄之

吳王舊宮闕水殿芙蓉披濁泥畱玉骨疑是葬西施西施魂不滅嬌照淸池

和綺翁逰齊山寺次其韻

蒼山南望截雲煙中有紺宇通諸天長橋直度淸溪水寒湖収潦曠平田古木陰森大堤上千峯濃澹髙樓前龍筍未逬角出縮虎石亂踞筋拳攣陰崖乳泉濕苔蘚陽谷暖气畱蘭荃澗戶曉辟煙的的松軒夜啟月娟娟聞有謫仙乘興入飄然欲拍洪厓肩玩防逐勝不覺逺露奇發怪工無全捫蘿但識康樂徑飲酒安問逺公禪淸猨不到俗士耳香艸巳入騷人篇水鳥念佛次淨界野鹿銜花來象筵在昔探賞猶可數深景秀句今得傳辭韻險絕玆所駭何特杜牧專當年重以平澹若古樂聽之疏越如朱祕藏褚中爲不朽咨諏坐上皆曰然誰意麤官獲此貺洗去鄙吝空池邊聊欲報言罕驛使春郊惟見鴈連連

範待制約防廬山以故不往因寄

平昔愛山水玆聞廬嶽逰逺期無逸興獨往畏湍流舉手謝云壑棲心慙鳥鷗香鑪碧峯下應爲一遟畱

範饒州坐中客語食河豚魚

春洲生荻芽春岸飛楊花河豚當是時貴不數魚鰕其狀已可怪其毒亦莫加忿腹若封豕怒目猶吳蛙庖煎苟失所入喉爲鏌鋣若此喪軀體何須資齒牙持問南方人黨護復矜誇皆言美無度誰謂死如麻我語不能屈自思空咄嗟退之來潮陽始憚餐籠蛇子厚居柳州而甘食蝦蟇二物𨿽可憎性命無舛差斯味曽不比中藏禍無涯甚美惡亦稱此言誠可嘉

徐元輿見邀與諸君同遊至峯山溪上作

春霽重行行行行在墟裏攄懷厭樓觀寓興欣山水斷壁翠連云寒流淸見底主人開緑樽下馬臨芳芷澄澑防灣漘跳波生石齒園林始弄萼臯壠時鳴雉談謔忘機心笑言驚俗耳曠哉玆日遊何羨稽山美

和元輿遊春次用其韻

乘閒多逺興信馬與君行碧樹斜通市淸流曲抱城山花髙下色春鳥短長聲日暮吾廬近還歌空復情

畱別李君君頗有歸意而未遂

酌我樽中酒知君羨北歸如何沙上鳥逺逐片帆飛

離蕪湖至觀頭橋

江口泊來久菇蒲長舊苖爭雛洲鵲鬭遺子浦魚跳宿岸欣逢戍歸船競趂潮時時望鄕樹巳恨白雲遙

馬祕書始約同行久而未至因以寄

渡江落我前入汴居我後日日是南風時時爲回首逢船一借問逺櫂見來否明朝儻相及閒步河堤柳

寄建徳徐元輿

才子方爲邑千峯對縣門靜寒琴意古閒厭鳥聲喧山茗烹仍緑池蓮摘更繁訟稀應物詠庭下長蘭蓀

詠苜蓿

苜蓿來西域蒲萄亦旣隨胡人初未惜漢使始能持宛馬當求日離宮舊種時黃花今自發撩亂牧牛陂

汴河雨後呈同行馬祕書

雨霽晚虹収河堤淨如埽淸陰拂人樹翠色垂流艸漢漕走王都華言雜夷獠時方同馬生野泊聊論道

夏日汴中作

倚櫂望平野低云宻未収黃鸝度髙柳歸燕拂行舟濁水不堪照淸江空憶遊晚晴蒸潤劇喘月見吳牛

夢故府錢公

故相方來夢分明接座隅只知冠劍是不道死生殊西府防如舊東山詠久䢐遽然興寤嘆不覺淚霑防

謝紫微以畫鷺二軸爲寄

白鷺畫雙素粉毫幽趣多翹沙依折葦刷羽對衰荷浦思懸秋壁江情憶釣蓑因君逺相寄詩詠對滄波

宿州河亭書事

逺泛千里舟暫向郊亭泊觀物趣無窮適情吟有托林中鵶舅獰席上蠅虎攫雨久艸苖盛田蕪蔓弱香秔稺子慣脫粟家人薄少年都下來聊問時所作新衣尙穿束舊服變褎博我今貧且賤短褐隨冝著

晚泊觀鬭雞

舟子抱雞來雄雄跱髙岸側行初取勢俯啄示無憚先鳴气益振奮擊心非愞勇頸毛逆張怒目眥裂盰血流何所爭死鬭欲充玩應當激猛毅豈獨專晨旦勝酒人自私粒食誰爾喚緬懷彼興魏傍睨當衰漢徒然驅國眾曽靡救時難羣雄自苦戰九錫邀平亂寶玉歸大姦干戈托奇算從來小資大聊用一長嘆

聞表兄施先輩上第

昔人事功名五十未爲老而今君已及得桂誠非早所慰白頭親且將黃綬好吾始日夜心望盡京關道拜慶早歸來莫變秋庭艸

雍邱逢錢寺丞載陽

殷勤魏公子落莫吳王孫下客獨垂淚傷心思舊恩

廟子灣辭

廟子灣風俗云有白黿憑險日爲波潮以驚異上下余過而作辭云

我之東萊兮過彼雍邱舟師奏功兮濁水湍流歷長灣兮勢曲鉤傾髙斗折兮若奔虯潛伏怪物兮深幽幽發作暴漲兮爲潮頭土人立祠兮在彼沙洲老木蒼蒼兮蟬噪啾啾輸卒引繂兮蓬首躶體劇縲囚赤日上煎兮膠津蹙气塞咽防胸蕩肩挨同軛牛足進復退不得休竟持紙幣掛廟陬微風飄揚如喜収我今語神神聽不何不歸海事陽侯穹魚大龜非爾儔奚必區區此汴溝驚愚駭俗得肴羞去就當決何遲畱

送蔡侍禁赴長沙

寒葉下瀟湘之官逐鴈行水經蔆浦晚船過橘洲香二女竹林外三閭楓葉傍平時息戎律物景助才章

送馬廷評之餘姚

越鄕知勝楚君去莫辭遙曉日魚鰕市新霜橘柚橋河流通海道山井應江潮近邑逢鷗鳥先應避畫橈

送秀州海鹽知縣李寺丞

吳帆千里去邑屋富魚鹽霜鶴亭臯唳風烏海客占滄涼朝日近紫翠晚山尖若過陸機宅寒蕪應不嫌

送馬廷評知康州

南去晉康郡風帆幾千里辭家上洞庭落葉過湘水瀧吏迎使君壺漿出蠻壘問俗言未通觀風想先喜曽非異方趣頗與華人擬期子寄梅花無由問行李

過鳴鴈城

九月過鳴鴈斜陽上廢臺兵車千載會桑柘萬疇開代謝隨秋艸英靈化死灰我來空詠古寒鳥有餘哀

送余駕部江州

內史九江行潦収波已淸何時鷁舟上逺見鑪峯迎野色連葭菼秋香薦橘橙寒潮如特送不肯過湓城

依韻和陳祕校見寄

鬱鬱東堂桂常期接袂攀羽翰殊不及蓬蓽卻空還江水幾經歳鑑中無壯顏音塵能見問誰道隔雲山

送張子野祕丞知鹿邑

忽作五年別相逢雙鬢疎不知從此去當見復何如公秫時爲酒晨庖日有魚沛譙風物美聊以樂琴書

送王紫微北使

天子命儒臣遐方重専對持書下西閣擁節來窮塞貂服紫防茸虎旗光防綷將迎走氊騎衛從羅金鎧當宣漢恩徳更使敵欣戴幾日過陰山南飛鴈相背

九月都下對雪寄永叔師魯

陰風中夜鳴宻雪逗曉積誰言有蓬巷但見鋪瑤席忽憶在山中開戶羣峯白當時吟不厭盡日坐巖石傍徨懷故人憔悴爲遷客欲泛剡溪船路長安可適

劉弟示詩一軸走筆答之

昔與伯氏吟靑銅照人髮今又讀君詩寒冰徹人骨時時探古趣往往到月窟淸濟流不休終期至溟渤

劉十秀才見過尋以爲寄次韻和酬

放言破崖岸塵事盡磨刮況此气澄明幽襟亦軒豁竟日坐衡茅同心異胡越吾道今不孤長吟爲君發

依韻和劉敞秀才

安得采虛名師道欲吾廣𨿽然存術業曽不計少長孔孟久已忘冨貴得亦儻後生不聞義前輩懼爲黨退之昔獨傳力振功不賞舌吻張洪鐘小大扣必響近世復泯滅務覺多忽怳今子誠有志方駕已屢枉自慙懷道淺所得可下上正如種靑松而欲托朽壤典冊皆可尋聖言皆可仰幸無增我過此語固不爽

依韻和劉十秋霖

秋艸更緑秋霖衰長安逰客未成衣淒淒斗欲變寒色一夜獨語防燈輝

送劉十往荊渚

臨水一太息解舟當落暉上樓人巳逺極目鳥空飛荊楚時方晏江湖客未歸定知吟憶處林外月光防

宛陵集卷五

欽定四庫全書

宛陵集卷六

宋梅堯臣撰

祫禮頌聖徳詩【以下池州後詩】

溥哉孝享將事於寧文武卿士冠劍在庭爰俟帝齋風霰其零風霰不巳鉤陳豹尾龍旂太常立列比比帝居路寢百辟就次至扵谷旦漫漫翳翳帝入靈宮左撞黃鐘陞階置玉日气曈鴻鴻鴻杲杲氛駮陰埽宿於太宮月星皓皓侍祠之臣鵠舉鷺振或捧其匜或進其巾輔相夾導俯僂鱗鱗圭瓚以陳登歌以均東向虛位發爵親親平明帝還紫宸序班望帝之顏穆穆閒閒檐步廊廊雪浮陽光大楹爛爛朱陛煌煌稱祝萬壽萬壽無疆卻登寶輿以禦端門揭雞肆赦雷動乾坤於時都人於時婦女於時蠻夷異口同語天子萬年仁聖之主臣時執冊與物咸覩敢播於詩庶聞九土

奬諭

敕梅堯臣省所進祫享詩事具悉爾學優而粹行懿而淳以詩自名爲眾所服矧乃詠歌祖宗之功徳述禮樂之聲容宜被朱弦以薦淸廟載披來獻深用嘆嘉故玆奬諭想宜知悉

祫享觀禮二十韻

卜惟陽月吉孝享禮方修齋幄嚴宮殿羣臣奉冕旒北風先集霰夜雪競侵幬羽仗天街立龍笳象魏流翌朝升寶輅夾道列華輈琳宇躬將款珠塵宻未収撞鐘鈞奏合奠玉日光浮捧冊叨扵左觀儀得以周帝來淸廟下月欲大刀頭旣祼還初次更衣戴逺逰黃麾轉槐路朱輦駕雲虯武士羅金甲中人著錦韝千官入稱慶萬國與同休卻出紫宸閣俄登宣徳樓雞星傳巽令鶴馭作天郵肆赦通皇澤深仁被九州巍巍百世業坦坦四夷柔惠及髙年叟恩差五等侯力田仍給復有道俾旁求何以歌堯美玆同擊壤謳

寶元聖徳詩

齋誠羽衛陳庚戌推蓂莢靈宮容物備淸廟威儀攝遟明導玉輿出宿戒淸堞冥蒙雲霧低泱乾坤接時雪凝九霄金笳競三疊來賔萬國會受職百神恊中夜卽壇壝濃陰駮鱗鬛及爾圭幣升煥然星斗曄華鐘帝樂張法從天衢躡端門淸旭上肆宥歡聲浹寶圖增大號元歷開皇劫吉甫獨何人詠歌揚聖業

送胡臣秀才

汴水日夜淺歸船不可畱天髙云就嶺地冷鴈廻洲江館魚堪食家林橘巳収平生素業在莫見里人羞

送張秀才之淮南

聊爲楚客唱一送淮南行出汴逺心喜移舟孤岫橫危帆將進浦寒霧不分城枚乘舊居處向來秋艸生

還文雅師書帙

編絕不加新於今十二春緑窗重展目靜幾勿生塵豈愛吾廬日終將道者親莫嫌同刺字漫滅看難眞

依韻和徐元輿讀寄內詩戲成

鴛鴦同白首相得在中河水客莫驚笑雲間比翼多

送賢良田太丞通判江寧

世爲燕趙客慷慨有奇才對策漢庭後拜官江國來舟從步去潮自蔣山回心寄城頭月相隨上古臺

送邵夢得永康軍判官【且歸洛中明年春赴任】

言離洛陽日正值春風前伊水矯白鷺蜀山鳴杜鵑輕袍防宦去匹馬度關年若過君平肆窮通可問焉

送蕭監丞濬宰臨邑

羨君先拜邑殘臘見登車逺驛寒云重長郊積雪余行當勸民稼始信帶經鉏還到濟南日應傳古尙書

南鄰蕭寺丞夜訪別

憶昨偶相親相親如舊友𨿽言我巷殊正住君家後壁裏射燈光籬根分井口來邀食有魚屢過貧無酒明日定䢐徵聊玆酌升斗宵長莫惜醉路逺空廽首

讀司馬季主傳贈何山人

長安新雨後九陌少行人同輿有宋賈防市懷隱淪日聞古賢哲必與醫卜鄰來過季主室再拜語逡巡矍然悟辭貌何爲居埃塵捧腹乃大笑吾道非爾臻驥慙罷驢駟鳳豈燕雀親筮占聊助上功利儻及民大夫與博士登車若喪神今我見何遁始驗太史眞順性誨善惡不離義與仁言孝諭爲子言忠諭爲臣又得蜀嚴比寧將日者均京都盛防坐肆如魚鱗噤口不正言惟能辧冬春鴻冥復所慕安得雞鶩馴

臘日雪

風毛隨校臘浩浩古原沙寒入弓聲健陰藏兔徑賖馬頭迷玉勒鷹背落梅花少壯心空在悠然感歳華

依韻和雍邱尉王祕校【兆】見寄

東瞻杞國城半日鳥飛程度鴈不曾下新文誰寄評舊年因使至秀句欲人驚聊效題齋壁先賢亦以旌

送新安張尉乞侍養歸淮甸

天兵出塞日西尉去官初卻衣老萊服曾無梅福書春郊欲回鴈寒水正沈魚任意歸舟駛風煙亦自如

依韻和子聰見寄

嘗念餞行舟風蟬動去愁獨登孤岸立不見逺帆収及送故人盡亦嗟歸迹畱洛陽君更憶寧復醉危樓

送何遁山人歸蜀

春風入樹緑童稺望紫扉逺壑杜鵑響前山蜀客歸到家逢社燕下馬澣徵衣終日自臨水應知已息機

寄衡山福嚴長老

衡山幾千里聞在湘川側雲霞不可到峯壑無由識方丈開其間靑松隱寒色飛鴻尙莫過況寄雙鳬翼

曲渚橋送張祕校赴慶州幕

野客伐山桂橫爲曲渚橋勢危寧過馬徑狹欲通樵小艇何妨系離魂正此銷想君回首處虹影在林椒

南陽謝公祈雨

雲龍本職雨不其失職萬艸欲焚如千疇幾赭色刺史爲民憂侵晨車競飭朅來款宮祠豈不念黍稷靄隨輪軒霶徧畛域孰謂雲龍愚能成仁惠徳濯濯羣物新蔥蔥眾苖殖莫比邵父渠初慙用人力

西禪院竹

古寺帶翛岡靑蔥萬竿玉春梢長舊林夏雨濕新緑幽禽嘯呼雜晚照陰晴續解帶欲忘歸壺觴歡自足

新霽望岐笠山【謝紫防坐中賦】

北望直百里峩峩千仞靑斷虹迎日盡飛雨帶龍腥陰壑煙雲畜陽厓艸木靈登臨終不厭時許到玆亭

師厚生日因以詩贈

龍驥產龍駒良金出良冶良冶無頑礦駒龍豈凡馬致逺在禦徒作礪由工者君子生慶門詩書未嘗舎進道期日隆無媿金馬下

晝寢

嘗聞晉髙士時偃北窗風及爾寂無慮始知機盡空便便嘲巳解栩栩夢何窮一寤復一寐百年消此中

過白水

下馬獨懷古翛然臨渡風眞人去來久流水自無窮雨闊沙痕漲灣平野色通曾興漢家業今與百川同

泛舟城隅呈永叔

藤竹繞城陰煙梢拂濠水山禽時一鳴楚客孤舟裏孤舟穿緑荷獵獵雨新過誰思暮江上只尺采蓮歌

送永叔歸幹徳

淵明節本髙曾不爲吏屈鬥酒從故人籃輿傲華紱悠然目逺空曠爾遺羣物飲罷卽言歸胸中寧鬱鬱

代書寄歐陽永叔四十韻

始謫夷陵日當居建徳年一書寃逐客四詠繼稱賢自謂臨江徼相逢莫我先白醪封畫榼素鯉養泉戒吏収山栗呼童惜沼蓮只期東浦過共醉小谿邊日日占風勢時時到水堧安知貪掛席不肯暫回船自爾皆無定歸歟亦未然指程幾一月溯險歷三千魚鳥都難問音塵杳莫傳因之走羸僕試與訪南遷比及過牛峽還聞迎璧田報言𨿽不獲吉語喜多全我解歸堯闕君移近漢淵問塗曾未逺命駕亦何緣衰野今行矣隆中有待焉鄕亭接畛風化蟻同羶卽欲朋簪盍翻爲俗事牽愛嬰嬌啞啞嗜寢復便便雞黍煩爲具輪轅豈得前寄聲勤以謝幸子恕而憐來貺誠爲望論情恐未捐嘗親馬南郡果謁謝臨川遂得窺顏色重忻論簡編聊咨別後著大出篋中篇問傳輕何學言詩詆鄭箋飄流信窮厄探討愈精専道舊終忘倦評文欲廢眠寧知主人貴但見左魚懸所至同風月相歡憶澗瀍淸歌嗟在耳素髮怪侵顚翠堞時登眺芳洲屢溯沿難醒撥醅醁殊厭落頭鮮坐竹聽啼鳥臨流聒嘒蟬孤亭起歸夢南陌去揚鞭出餞陪雙斾方蘄歷廣始生山吏敬頗釋利塗邅會面辭何吐離膺事巳塡空餘郡樓望野色際平煙

漸嘉樓望雨陪謝守

冒雨上城頭淒淒欲報秋云低宻藏樹風急暗侵樓漸積荷珠重新添沼鑑幽憑防未能去公自念民疇

和謝舎人洊震

盛夏萬物當長養驕陽不雨誰爲憂天無纎云野赬色艸木焦捲如經秋南陽太守自引咎不以天時爲怨尢齋精潔慮祠望內僚屬奔從無停輈謾取詩言占離畢徒依風俗驗鳴鳩忽聞郡北直百里岑岑岐笠藏靈湫持牲遣吏詣其下俎豆未徹升陰虯電光劃劃繞嵓壁雷聲隱隱生山陬擁雲馳雨自東上西風斗猛云還収神龍蓄志未發泄明日更與頑陽讎黤靄陰黒若捲海聯緜霹靂能破仇沃然原隰洗妖气浩爾溝瀆揚平流九谷有登百姓喜蜿蜒歆祀神何羞

和謝舎人新秋

西風一夕狂古屋吹可恐微變蜻蛚吟斗摧蚊蚋勇朝驚露墜梧逺愛雲飛隴還憶舊溪逰水淸漁箔壅中秋新霽壕水初滿自城東偶泛舟回謝公命賦【時余將赴襄城】

齋舫談經後官池載酒行斜陽鳥外落新月樹端生演漾思江浦夷猶繞郡城東轅有遺恨日日物華淸

陪謝紫微晚泛

積雨漲秋壕輕舟此共遨菇蒲斂鋩鍔蓮芡熟櫜韜岸靜魚跳月林喧鳥避篙歸時興不淺風物正蕭騷

奉陪覽秀亭拋堶

聊爲飛礫戲愈切愈紛如自是取勢闊非關用意疏誤驚花鳥起亂破錦苔初童指拾將禿多慙賈勇余

傷馬【此馬季父爲樞直日恩賜以遺余】

吾貧只一馬昨日忽云喪庭樹齧無膚秋郊誰復放空傷駿骨埋固乏獘帷況本出天閒因之重怊悵

一日曲【此以下離南陽作】

妾家鄧矦國肯媿邯鄲姝世本富繒綺嬌愛比明珠十五學組紃未聞開戶樞十六失所適姓名傾裏閭十七善歌舞使君邀宴娯自玆著樂府不得同羅敷涼溫忽荏苒屢接朝大夫相歡不及情何異逢路衢昨日一見郎目色曽不渝結愛從此篤暫隔猶恐疎如何遂從宦去渉千里塗郎跨靑驄馬妾乘白雲駒送郎郎未速別妾妾仍孤不如水中鱗雙雙依緑蒲不如雲間鵠兩兩下平湖魚鳥尙有托妾今誰與俱去去約春華終朝怨日賖一心思杏子便擬見梅花梅花幾時吐頻搯欄竿數東風若見郎重爲歌金縷

依韻和謝副閤寄新酒【以下汝州後詩】

聞道芳洲景气新卻輸鷗鷺日相親小槽酒熟玻瓈色誰憶髙臺共賦人

送劉子思殿丞宰巫山

千里向巴東靑山不可窮峽猿初入聽蠻語未全通暮雪思梁國朝云識楚宮吏人迎拜處嘶馬入丹楓

朔風寄永叔

朔風嗥枯枝逺鴈不能起日色寒無光原野澹千里所思在南國遐路闊音旨潛鱗亦安托冰結長河水峩峩旣未泮獵獵終不巳悠然傷我心歷亂非可擬

襄城對雪二首

風急夜窗鳴暗知庭下積曉幔忻以捲虛堂睡成癖飄颻初縈林淩亂欲侵席擁扉人莫埽何似袁家宅登城望宻雪浩浩川野昬誰思五原下甲色千里屯凍禽立枯枝饑獸齧陳根念彼無衣褐媿此貂裘溫

雪夜畱梁推官飲

晝雪落旋消夜雪寒易積燈淸古屋深鑪凍殘雪碧爲沽一斗酒暫對千里客酒薄意不淺輕今須重昔重昔是年華飄飄猶過隙一醉冒風歸平明馬無迹

南陽謝紫微挽詞三首

忽驚南郊信半夜雪中來遂哭寢門外始嗟梁木摧文章千古盛風韻故人哀憶昨臨湍水寧知隔夜臺平昔聞嚴助承明厭直廬請章來未久捐館遽何如無復淮南諭曾成太史書蒼蒼不可問揮涕望輀車自古豈無死賢哉獨可悲家貧畱旅櫬門慶有諸兒里社當存祀邦人定立碑還同羊叔子罷市見遺思永叔自南陽至余郊迓馬首訪謝公奄然相與流涕作是詩以寫懷

郭門臨汝水鏡色入髙衢鞍馬過其上塵襟蕩已無及郊逢故友出涕各霑襦神物喪頭角空存尾與軀溝木失匠斲誰施藍與朱並轡不能語斯文其已夫歸來授予館自爲炊雕胡且勿厭玆會日月易以䢐

贈琴僧知白

上人南方來手抱伏羲器頽然造我門不顧門下吏上堂弄金徽深得太古意淸風蕭蕭生修竹搖晚翠聲妙非可傳彈罷不復記明日告以行徒興江海思

教授宋著作還

何以擬君子云鴻肅羽儀將過上林苑先集孝王池唼藻有餘樂漸磐方得時野塘歸莫晚白水逺連陂

宛陵集卷六

欽定四庫全書

宛陵集卷七

宋梅堯臣撰夏日晚霽與崔子登周襄故城【以下汝州後詩】

腳収不盡斜陽半古城獨攜幽客步閒閱老農耕寶气無人發陰虫入夜鳴余非避喧者坐愛逺風淸

永叔寄澄心堂紙二幅

昨朝人自東郡來古紙兩軸緘縢開滑如春冰宻如繭把玩驚喜心徘徊蜀牋脆蠧不禁久剡楮薄慢還可咍書言寄去當寶惜愼勿亂與人翦裁江南李氏有國日百金不許市一枚澄心堂中惟此物靜幾鋪寫無塵埃當時國破何所有帑藏空竭生苺苔但存圖書及此紙輦大都府非珍瓌於今巳逾六十載棄置大屋墻角堆幅狹不堪作詔命聊備麤使供鸞臺鸞臺天官或好事持歸祕惜何嫌猜君今轉移重增媿無君筆紮無君才心煩収拾乏匱櫝日畏撦裂防嬰孩不忍揮毫徒有思依依還起子山哀

聞尹師魯赴涇州幕

單於犯邊來漢兵皆死戰昨聞衛將軍賢俊多所薦知君慮不淺永對未央殿天子喜有言軺車因召見籌畫當冕旒袍魚賜銀茜曰臣豈身謀而邀陛下睠靑衫出二崤白馬如飛電關山冒風露兒女泣霜霰軍客壯士多劍藝匹夫賈誼非俗儒愼無輕寡變

夏日陪提刑彭學士登周襄王故城

聊隨漢使者一上周王城片雨北郊晦殘陽西嶺明野禽呼自別香艸問無名誰復黍離詠但興箕潁情王殿丞赴莫州日就余求釣竿數莖以往今因其使回戲贈

去日覓釣竿定能垂釣否若不暇釣魚釣竿當去取

詠蜘蛛

日結一尺网知吐幾尺絲百虫爲爾食九腹常苦饑

宋著作寄鳳茶

春雷未出地南土物尙凍呼噪助發生萌穎彊抽團爲蒼玉璧隱起雙飛鳳獨應近臣頒豈得常寮共顧玆實賤貧何以叨贈貢石碾破微綠山泉貯寒洞味余防舌甘色薄牛馬湩陸氏經不經周公夢不夢云腳俗所珍鳥觜誇仍眾常常濫杯甌艸艸盈罌甕寜知有奇品圭角百金中祕惜誰可邀虛齋對禽哢

觀水【並序】

庚辰秋七月汝水暴至溢岸親率縣徒以土塞郭門居者知其勢危皆結庵於木末傍徨愁嘆故作是詩秋水漫長堤郊原上下迷孤城閉板築髙樹見巢棲耳厭蛙聲極漚生雨防齊渚間牛不辧誰爲埽陰霓

大水後城中壊廬舍千餘作詩自咎

不如無道國而水冒城郭豈敢問天災但慙爲政惡湍廻萬瓦裂槎向千林閣獨此懷百憂思歸臥云壑

依韻和李君讀余注孫子

我世本儒術所談聖人篇聖篇辟乎道信謂天地根眾賢發蘊奧授業稱專門傳箋與注解璨璨今猶存始欲沿其學陳迹不可言惟餘兵家說自昔罕所論因暇聊發篋故牘尙可溫將爲文者備豈必握武賁終資仁義師焉媿道徳藩揮毫試析理已厭前輩緐信有一日長可壓千載魂未涉勿言淺尋流方見源廟謀盛防卨正議滅烏孫吾徒誠合進尙念有親尊

新霽登周王城

行行古城頭歷覽古城下水鳥傍人煙河流隔桑柘秋山豁晴翠野老親時稼民訟今已稀閒登厭官舍

依韻答李晉卿結交篇

上交執正道下交守奇節當爲蘭死香勿作竹枯裂試防溫玊堅何似春冰坼貴賤事乃見古今情不別平生相與親晏歳誰可決君能持此意足以表風烈

秋日屬疾

體羸易生疾況乃淩秋陰防寒薄膚腠飲藥增衣衾一日失所治百骸將不任當從華氏學聊欲爲戲禽

田家

髙樹防柴扉靑苔照落暉荷鉏山月上尋徑野煙防老叟扶童望羸牛帯犢歸燈前飯何有白薤露中肥

苦雨

秋空幾旬雨四海低鵬翮晝不見日精夜不見月魄灑盡天漢流蒸爛女媧石塗潦將埋輪牛馬困負軛羣虫無土蟄百果就枝坼安能誅陰虯坐使天地辟

聞永叔復館因以寄賀

東方有鎩禽巳喜羽翰插重來金馬門莫忘黃牛峽黃牛無冬春逺水生鱗甲今非昔日憂賀酒特新壓

九月一日【去歳南陽與謝公別今謝巳歿】

授衣念䢐節闔棺傷故人故人昔送我把酒湍水濵只道後期易豈知無防因死生意不及欲語鼻先辛旣乏羨門術安得如松筠寒暑更數十應亦同埃塵

弔李膺祠

陰霓橫天長劍欲抉匣穎未露兮精鋼已折層冰塞川猛炬方烈凝气未銷兮髙焰已滅𨿽忠毅之有志兮當衰運之閉結嗟身禍之不免兮甘就死扵縲絏何賢者之景慕兮或自表而謝絕惟荀公之獲禦兮見顏間之气恱奚服媚之若玆兮蓋操秉乎峻節風裁獨髙而罕接兮號龍門而無凡轍允簡亢不容扵時兮玉𨿽碎而猶潔痛漢綱之頽圯兮又何毀乎賢哲歷千古而可悲兮故余不得而面結叨此邦而長民兮過舊隴而增咽嗟異代之有遇兮若登履乎閫闑對風樹之蕭蕭兮想魂气之未竭聊感槪扵斯兮冩憂心之惙惙

送李康伯赴武當都監

城下漢江流滄波照鬢秋山川包楚塞風物似荊州試聽淸砧發何如畫角愁遙知絕戎事水味有槎頭

重送

得朋如得寶何恨相知晚舊友貴來疎嗟君行復逺秋城隔寒水驛路入蒼巘古情深不深所祝加餐飯

田家語【幷序】

庚辰詔書凡民三丁籍一立校與長號弓箭手用備不虞主司欲以多媚上急責郡吏郡吏畏不敢辧遂以屬縣令互搜民口𨿽老幼不得免上下愁怨天雨淫淫豈助聖上撫育之意邪因錄田家之言次爲文以俟采詩者云

誰道田家樂春秋稅未足裏胥扣我門日夕苦煎促盛夏流潦多白水髙扵屋水旣害我菽蝗又食我粟前月詔書來生齒復板錄三丁籍一壯惡使操弓韣州符今又嚴老吏持鞭撲搜索稺與艾惟存跛無目田廬敢怨嗟父子各悲哭南畒焉可事買箭賣牛犢愁气變久雨鐺缶空無粥盲跛不能耕死亡在遟速我聞誠所慙徒爾叨君祿卻詠歸去來刈薪向深谷

檢覆葉縣魯山田李晉卿餞扵首山寺畱別

我本山水鄕看山常不足自從到官來塵事便拘束嘗聞此山寺法宇深云木無由一來過夢想向巖谷案田趨鄰疆跨馬涉平陸良久送我行偶與賞心屬禪庭鳴白雞祖席歌黃鵠野气逼人寒嵐光添酒緑言離非逺離但愛交情篤重遊應有期君亦行車促

臥羊山

亂石若羣羊緣岡臥斜日曽非左慈化更想初平叱無羶穴蟻去有乳寒泉出誰憶防陵原累累冢傍質汝墳貧女【時再防弓手老幼俱集大雨甚寒道死者百餘人自壤河至昆陽老牛陂僵屍相繼】

汝墳貧家女行哭音淒愴自言有老父孤獨無丁壯郡吏來何暴縣官不敢抗督遣勿稽畱龍鐘去杖勤勤囑四鄰幸願相依傍適聞閭裏歸問訊疑猶彊果然寒雨中僵死壤河上弱質無以托橫屍無以葬生女不如男𨿽存何所當拊膺呼蒼天生死將柰向

昆陽城

試看昆陽下白骨猶銜鏃莫願隍水頭更添新鬼哭

老牛陂

吳牛行欲老漢馬焉得肥筋力不可恃遊子當念歸

雙鳬觀

山下溪流照城郭幽庭柏子風自落古壇蒼蘚少人行不見雙鳬見黃雀

葉公廟

兵物還見驚從來人所悼今看古壁畫應合當時好巳卯歳紫微謝公赴南陽過葉縣陪遊興慶精舍題名壁間而去庚辰歳余來案田因訪舊迹防然扵懷故作此謡以志其悲

昔與南陽太守行車騎休時訪庭柏今來重看壁間題太守已爲泉下客獨流淸血是門人怊悵便令生死隔

觀扱兔

莽莽蒿萊下紛紛狡兔迷枯株坐守者若个是忘歸

燈花

灼灼生寒燼終朝照席明從教占有驗然滅本無情

魯山山行

適與野情愜千山髙復低好峯隨處攺幽徑獨行迷霜落熊升樹林空鹿飲溪人家在何許云外一聲雞

防元紫芝琴堂

訪古歷荒城城孤落日鳴人琴兩不見破月髙臺傾

至香山寺報秀叔

家近心還速川長馬易疲望山孤寺出渡水夕陽遟來向林間宿歸須月上時只應庭際鵲已報汝先知

寒艸

寒艸才變枯陳根已含緑始知天地仁誰道風霜酷

送崔秀才二首

晨風無定巢逺寄鷦鷯枝天寒鼓翼健粒食寜所窺大澤多羣羽翺翔各有時今子振衣去焉能久迍羈少年防太學著盡篋中衣獨劍自爲伴無家何處歸秋蓬隨野轉寒鵲繞林飛霄漢有知巳行行寧久微

思逺寄師厚

馬蹄踐霜雪不畏道路寒防子重衣裘慈母懸心肝懸心幾千里冉冉嵗已殘大河今漸涸逺目常不幹度鴈朝夕聞尺書寄亦難願同車輪復勿比上丸

送師厚歸南陽會天大風遂宿髙陽山寺明日同至姜店

往日送子春風前春風酣酣杏正妍今來送歸秋風後秋風摵摵沙滿川馬鬛斜傾毛瑟縮馭吏噤唫足後先裘吹裂寒入骨枯株磨戛火欲然忽逢古寺出嵒腹與君下馬相畱連殿堂髙下就山勢松柏森聳侵云巓長廊落葉捲若埽丈室垂幔翻如褰像塑神母乳九子抱攜撫玩皆可憐卻令逺客自生念欲見防稺心煩煎擁鑪對坐日昬黒龕燈共借僧榻眠𨿽然覆衣冷如鐡不及在家貧無氊曲肱難寐要天曉兩股凍痺仍筋攣桹桹殘夜木魚響起防昴畢傾西躔怒號斗息東方白童僕肅整吾將還老僧埽壁持筆硯請予彊此題嵗年出門並轡至山店茅屋揭盡余尺椽又據胡牀一談笑君不解飲聊開筵程次都無五百里篋中可乏一囊錢拂衣頻起畏日昃應恐慈母心懸懸顧我便當江海去卻思此地何由緣

疲馬

疲馬不畏鞭暮塗知幾千當須量馬力始得君馬全依韻和永叔子履冬夕小齋聮句見寄

遙知夜相過對語冷無火險辭鬭尖奇凍地抽筍笴吟成欲寄誰談極惟思我學術窮後先文字少許可敢將蠡測海有似脂出輠必餓嘗見憂此病各又果駕當還都重門不須鎖到時春怡怡萬栁枝娜娜定應人折贈只恐絮已墮行橐且不貧明珠藏百顆【永叔嘗見嘲謂自古詩人率多寒餓顚困屈原行吟扵澤畔蘇武啗雪扵海上杜甫凍餒扵耒陽李白窮溺扵宣城孟郊盧仝棲棲道路以子之才必類數子今二君又自爲此態而反有飯顆之誚何邪】

古冢【南陽道中作此以下汝州罷官再至鄧州葬希深】

南陽古原上荒冢若魚鱗劍佩不爲土衣冠應化塵枯骸托魑魅細艸歿麒麟何必問名氏漢家多近親

仲春同師直至壠山雪中宿穰亭

與子乘羸馬夜投山家宿風雪滿綈裘燈火深竹屋烹雞賴主人吠犬憎倦僕明發到巖前春荑凍雲木

依韻和師直仲春雪中馬上

自倚春風暖輕袍犯雪來過塘迷綠水拂樹雜芳梅山蔽峯難辧樵通徑易開野行方有味緩轡不須催

和師直早春雪後五壠道中作

來尋谷口春正值陰雲結日暮冰霰緐宿亭孤飯設侵晨登壠去始見羣峯列艸凍未抽心松枯猶抱節川傍認飛鷺林上墜殘雪何意待芳菲遟畱未堪折

依韻和師直晚步徧覽五壠川

窮覽川原勝經行未厭頻樵深但聞斧谷暖自畱春臨水何妨坐看云忽滯人誰家煙塢裏竹樹逺相鄰

暮春過洪氏汝曲小園

三月花巳休閒來羨叢薄河回地勢偏雨入灘聲惡綠艸旋抽心靑梅猶帶萼主人歸未歸誰省曾遊樂

雷祕校入闕擬官時將登舟過輦下

與君先後發同走向京華羨躍靑驪去將乘烏榜賖著鞭辭宿雨渡水踏春沙聞道求爲縣應當學種花

登許昌城望西湖

城望許西偏湖光浸曉煙岸痕添宿雨艸色際平田夏木陰猶薄朱荷出未圓人閒綠波靜幽鷺插頭眠孫主簿惠上黨寺壁胡霈然書墨迹一匣

上黨佛祠何可觀開元瑞物圖髙閣又有長廊古壁上復是名輩題丹雘當時泥用絲作筋意欲千載無剝落書奇畫妙了不識訛傳墨土能治【平】瘧寺僧不惜人掐取筆墨遂缺如鳥啄後來好事恐磨滅寶刀裁剗泥如剝取之龕置緑板匣便寶箱楮同美璞拂拭還防體勢生盤屈蒼虯舞鸞鷟在昔不畏屋壁壊今也常恐兒童撲夫君知我心所重南歸贈以致誠慤此時𨿽喜落吾手老大腕硬無由學但當拜貺不敢忘若爲報言首未數

寄永興招討夏太尉【代人】

寶元元年西夏叛天子命將臨戎行二年孟春果來冦髙奴城下皆氐羌五原偏師急赴敵晝夜不息趨戰場馬煩人怠當勁虜𨿽持利器安得彊二師覆敗乃自取豈是廊廟謀不臧朝廷又選益經略三幕賢俊務所長或取李悝備邊策或欲五道出朔方仲夏科民挾弓矢季冬括驢賫道糧官軍未進復犯塞搴旗殺將何猖狂遂令士卒愈沮气欲使乘障膽不張我願助畫迹且逺側身西望空淒涼庶幾一言可禆益臨風欲寄鳥翼翔所宜畜鋭保城壁轉饋先在通行商守而勿追彼自困境上未免小敓攘譬如蚊防噆膚體實扵肌血無大傷此言𨿽小可諭逺幸公采用不我忘誠如公慮若裴度聖上聽用同憲皇當時豈不歷歳月猶且眾鎭未陸梁況今鷹犬乏雄勇便擬馳騁徒蒼惶且緩須時勵犀卒終期拉朽功莫當

桓妒妻

昔聞桓司馬娶妾貌甚都其妻南郡主悍妒誰與俱持刀擁羣婢逕往將必屠妾時在窗前解鬟臨鏡梳鬒髮云垂地瑩姿冰照壺妾初見主來綰髻下庭隅斂手語出處國破家巳殂無心來至此豈願奉君娯今日苟見殺𨿽死生不殊主乃擲刃前抱持一長吁曰我見猶憐何況是老奴盛怒反爲喜哀矜非始圖嫉忌尙服美傷哉今亦無

宛陵集卷七

欽定四庫全書

宛陵集卷八

宋梅堯臣撰夏日晚晴登許昌西湖【以下許州後詩】

新晴萬栁齊鶯度水東西城上明殘照雲間掛斷霓煙蒲勻若翦沙岸淨無泥果壓緐枝重人乘小駟低嵐光開翡翠湖色浸玻瓈只欠朱藤宻如過罨畫谿

許昌晚晴陪從過西湖因詠謝希深蘋風詩愴然有懷

疎云漏斜照殘雨葉間明飛蓋城頭去澄湖水正平荷盛鮫客淚蔓濯野人纓公獨思康樂臨流誦句淸

故原戰

落日探兵至黃塵鈔騎多邀勲輕赴敵轉戰背長河大將中流矢殘兵空負戈散亡歸不得掩抑泣山阿

故原有戰卒死而復蘇來說當時事

縱橫屍暴積萬殞少全生飲雨活胡地脫身歸漢城野貛穿廢竈妖鵩嘯空營侵骨劍瘡在無人爲不驚

西湖閒望

夏景已多趣湖邊日更佳園葵雜紅紫岸栁自敧斜雨气収林表城陰接水涯愛閒輸白鳥盡日立汀沙

寄謝師直

憶同仲春月冒雨過穰亭聊酌山酒別獨吟夜燈靑明朝上嶺路羣岫張云屛忽入川谷秀固非平生經緑竹間紅萼紫藤垂千扃春塘水決決野老髮星星田父相與至裏言尙可聽始聞丹砂岑遂識五壠形傍瞻禹湯迹競信廟貌靈邀我陟巉巉宿霧方冥冥暗霑衣裘濕時襲艸木馨棟宇敞絕頂牲酒列幽亭竹杯占禍福巫錦醉一嚀日晏別云外月出至近坰僕夫疲不進鞭策無暫停我馬忽顚墜君心同鶺鴒再駕體無傷扣闗燭巳熒自玆期莫逆未契心所銘悤悤操行袂泛泛如水萍今來各一方安得同醉醒

感二鳥

雄雌雙好鳥托棲空樹中有蛇出旁穴噴毒气如虹半夜此驚飛瞥去隨西東有喙不能逹啼云復嘯風廻翔隔歳月老木髙童童眼生眾禽噪𨿽近未由通昨朝煙雨晦並翼向幽叢鷹鸇尙橫集颺颺意無窮

古相思

劈竹兩分張情知無合理織作雙紋簟依然淚花紫淚花𨿽復合疑岫幾千里欲識舜娥悲無窮似湘水

舟次朱家曲寄許下故人

藹藹桑柘岸喧喧雞犬邨曉雲連雨黒秋水帶沙渾稍聽鄰船語初分異土言𨿽嗟逺朋友日喜近田園

送曇穎上人往廬山

潯陽幾千里無不見鑪峯蒼翠入眾目巖壑少行蹤髙僧忽獨往杳杳懷逺公嘗聞虎溪上醉令或來同而今競邀致幾里聞松風塵心古難洗瀑布垂秋虹

弔石曼卿

前時京師來對馬嘗相揖埃塵正滿衢笑語曽未及𨿽然恨莫親往往聞風什星斗交垂光昭昭不可挹獨哦秋露中豈顧衣裘濕酒杯輕宇宙天馬難羈縶今朝我還都但見交朋泣借問泣者誰曼卿魂已蟄堂堂豪傑姿遂爾一棺戢君生寒月明君沒寒月入月入還復升精魄寧未集孤墳細艸徧翠碣嗟新立

醉中畱別永叔子履

新霜未落汴水淺輕舸惟恐東下遟繞城假得老病馬一步一跛令人疲到君官舎欲取別君惜我去頻增嘻便步奴呼子履又令開席羅酒巵逡巡陳子果亦至共坐小室聊伸睂烹雞庖兔下箸美盤實飣餖栗與棃蕭蕭細雨作寒色厭厭盡醉安可辭門前有客莫許報我方劇飲冠幘敧文章或論到淵奧輕重曾不遺毫釐間以辧謔每絕倒豈顧明日無晨炊六街禁夜猶未去童僕竊訝吾儕癡談兵究又何益萬口不謂儒者知酒酣耳熱試發泄二子尙乃驚我爲露才揚已古來惡捲舌噤口南方馳江湖秋老鱖鱸熟歸奉甘防誠其宜但願音塵寄鳥翼愼勿卻效兒女悲

汴水斗減舟不能進因寄彥國舎人

朝落幾寸水暮長幾寸沙深灘鼇背出淺浪龍鱗斜秋風忽又惡越舫嗟初閣坐想掖垣人猶如在寥廓陪淮南轉運魏兵部遊潁州女郎臺寺

舊傳嬀氏女將適楚人時築館自臨水故臺空此基因爲楚宮媵來與使車期樓上望湖上煙林晚蔽虧

望仙亭【幷序】

壽春望仙亭廣平宋公所作也宛陵梅堯臣之官吳興道出其下公命賦之

公來有餘樂所樂爲郡間訟稀聊自適靜勝以紓顏淸軒開曉幔歷歷見淮山山色洗新雨佳气如可攀代異雞犬去時平艸木閒試望天衢近飛駕應此還

陪淮南轉運魏兵部遊濠上莊生臺

周當戰國時何爲守靜正干戈旣日尋仁義固不競天下皆跖徒寧知聖爲聖是將萬物齊不顧千金聘所以忘形骸所以保性命安能小仲尼豈不識世病我從魏公來訪古停烏榜聊識賢者心吁嗟一長詠

淮上雜詩六首

宿云未全斂微雨入船疎問伴失前後暝行隨疾徐相親沙上鴈自樂水中魚亭午日光透逺分林際居暗開淮水平逺見孤城出出舟問舟子遽對那能悉始聞莊生臺還想觀魚日果得眞隱心魚鳥情非宻輕舟晚投處聒聒渚禽嘶橡子隨薪束蔬科帶土岸幽云滿石潮落蚌生泥客思無憀極惟將魯酒迷野鴈不知數翳然川上鳴曽無設羅意空自見船驚渺渺拍波去紛紛孤嶼盈苦寒非塞外霜落夜淮淸漠漠晝煙披縱橫見魚艇輕橈上急水或與飛鴻並魚大釣絲防牽隨碧潭迥向晚得志歸浩歌山月靜舟閣下灘遟蒼黃暮灘上偏愁逆水風更駕崩沙浪落日看巳昬漁燈逺相向夜防天轉寒坐待潮流漲赴霅任君有詩相送仍懷舊賞因次其韻

湖山饒防處曽省牧之遊鴈落葑田濶船過蔆渚秋野煙昬古寺波影動危樓到日尋題墨猶應舊壁畱

過揚州參政宋諫議遺白鵝

曾逰鳳池上曽食鳳池萍乞與江湖去將期養素翎不同王逸少辛苦冩黃庭

金山寺【並序】

昔嘗聞謝紫防言金山之勝峯壑攢水上秀防殊眾山環以臺殿髙下隨勢向使善工摹畫不能盡其美初恨未遊赴官吳興船次洲值海汐冬落孤港未通獨行江際始見故所聞金山者與謝公之說無異也因借小舟以往乃陟回閣上上方歷絕頂以問山阿危亭曲軒窮極山水之趣一艸一木𨿽未萼發而或靑或凋皆森植可愛東小峯謂之鶻山有海鶻雄雌棲其上每歳生雛羽翮旣成與之縱飛迷而後返有年矣惡禽猛鷙不敢來玆以搏魚鳥其亦不取近山之物以爲食可義也夫薄暮返舟寺僧乞詩彊爲之句以應其請偶然而來不得髣髴敢與前賢名迹邪

吳客獨來後楚橈歸夕曛山形無地接寺界與波分巢鶻寧窺物馴鷗自作羣老僧忘歳月石上防江云洲對雪欲再遊金山寺家人以風波相止

臘月海風急雪吹巖下窗輕舟不畏浪昨日過寒江渡口復夕興區中無與雙忽牽兒女戀空聽逺鐘撞

金山芷芝二僧攜茗見訪

一遊江山上日日吟不足雙錫忽來過衣霜帶初旭況能持茗具向此烹新緑中水若飴北焙花如粟還將塵慮滌自媿冠纓束何以報勤勤馳奴扣雲谷

淮南遇梵才吉上人因悼謝南陽疇昔之遊

久已厭宦旅故玆歸江南始時遽辭邑不及事春蠶殘臘猶在道險阻固所諳扁舟次淮海喜遇釋子談契闊十五年尙謂臥巖庵偶見如夙期淹畱良亦甘嘆逝獨然懷悲情豈堪班班雲中鳥共防投夕嵐曷不念舊隱山水惟素耽我從湖上去防爵輕子男

送櫟陽宰朱表臣

塞上備胡羌關中調兵食秦民尙苦輸漢吏勤求職君今喜懷詔馳騎寧暇息其邑嘗雨金扵時豈能得行當經防上故事猶可憶前代多戰爭鬼火防陰黑蒼蒼路傍艸憔悴希春色縣塗誠有政威惠爲令徳

依韻和長吉上人淮甸相遇

淮上一相遇憶在京都時𨿽驚嵗月換未攺松桂姿童侍兩三人缾錫相與隨自言東越來篋中多好詩文字皆妥帖業術無傾敧前輩嘗有言淸气散人脾語妙見情性說之聊解頤始推抒山學得非素所師此固有深趣吾心久已知橫琴乃悟豈必弄鳴絲古樂眾少聽誰知彼吹篪師曠沒世後伯牙眾身悲願同黃鵠舉逺歸滄海涯老驥𨿽不病長阪安可馳天臺況奇勝日夕勞夢思尙忝齒纓綬終年趨路岐俯媿淵中魚游泳水之湄仰羨雲間鷙淩厲辭縶維居嘗起斯念未去情不怡今朝更道舊感愴各顰睂同遊謝公門逺想袂霑洟惜哉胡不仁碎彼東方琪又出數紙書手澤尙可披眷眷疇昔意扵今當語誰復遺三百言玩味自挽髭序事盡成故慨吟良有資其詞何亹亹宛若對風規冷然聳心目不覺整冠緌重以超俗韻顧予賤職司是猶猨鳥情並此駑櫪卑報投仍勉彊實謬匠者爲應哂不量力短兵玆巳疲

歲日旅泊家人相與爲壽

舟中逢獻嵗風雨送餘寒推年增漸老永懷殊鮮歡江邊無車馬鑑裏對衣冠孺人相慶拜共坐列杯盤盤中多橘柚未咀齒已酸飲酒復先醉頗覺量不寛岸梅欲破萼野水防生瀾來者卽爲新過者故爲殘何言昨日趣乃作去年觀時節未變易人世良可嘆

寄題梵才大士臺州安隱堂

巢禽托靜林潛魚戀深壑豈不能自安翔泳得所樂達士逺紛華扵玆守沖漠堂前鳴松風堂後馥花萼好鳥時一呼澄明望寥廓詩興猶不忘禪心詎云著所以得自然寧必萬緣縛未能與之防懷慕徒有作

農難

稂莠非所殖嘉禾共一田老農實惡之豈共時稼捐管蔡與盜跖同气詎能遷周公不妨聖柳惠不妨賢賢哉彼薅矣取舎得其然

舟中值雨裴刁二君相與見過

江上渰淒淒天形接野低岸痕生舊水馬迹踏春泥風急侵衣重山昬捲幔迷誰驚二客論不媿巨源妻

題刁經臣山居時已應辟西幕

向不樂郡府遂雲歸田園結廬復種藝艸樹日巳緐散帙理舊學了然無俗喧春雨一回過覽耕登古原靑山每自愛霽色當衡門故人苟來往名宦未嘗言趣適巳不淺道心良亦存忽聞辟書至便令驅犢轅豈期同瓠長系蒿萊根始知古君子出處惟義惇

前者裴君雨中見過因以詩謝復承來章輒依韻奉和

主人門下客寂寞在江涘我昨謝銅章解組猶脫屣前日至朱方正值春雨起君時冒雨來曽不避泥滓林枝滴衣襟沙岸平履齒相歡了無間偶論通逺防去逢親交問爲報心如水

甘露寺

曽非逺城郭寂爾隔嚻氛尙有南朝樹能畱北固云川濤觀海若霜磬入江濆衛國丹靑在孤堂緑桂薰依韻和刁經臣讀李衛公平泉山居詩碑有感

當時植珍木豈是昧前規廢宅長春艸故山存舊碑巳嗟良璧毀安識古松姿叔子每懷慕此心空自知

春日舟中對雪寄刁經臣

誰道江南暖新春見雪飛鷗來親客艇花亂上人衣古郡地偏寂野窗寒入防戴家仍不逺欲去未能歸

依韻和逹觀禪師春日雪中見寄

宻霰來新歳春陽气漸防侵庭艸芽凍紛雜鴈行飛江寺誰開逕湖山我欲歸雨花無六出休怪著人衣

和刁太博新墅十題

靜捨

野木扶疎重復重塘蒲涵水緑茸茸琴書尢古得爲樂休問前山有戴顒

西齋

靜節歸來自結廬稚川閒去亦多書請君架上添蕓艸莫遣中間有蠧魚

北軒

冬日迎暄此未宜苦吟那對朔風時秖誇砌下畱殘雪不看檐間斗柄垂

叢杉

植幹森然美在庭更憐相倚自靑靑翠姿且有干云勢豈是孤生向逺坰

松阜

勾引風聲已可聽髙陰仍更接岡形知君久欲平心气早晚根傍長茯苓

小舫

【闕】閒撐莫厭遲比扵刳艇劣相宜漕河有處通陂水深入荷花人不知

移竹

逺愛檀欒碧逕開荷鉏乘雨破秋苔直須探作阮家趣更向煙林缺處栽

花隖

雜芳春發淺深叢曲隖逶迆紫間紅色賤格防應不數少添蘭菊待秋風

綿檜

翠色淩寒豈易衰柔條堪結更葳防松身柏葉能相似勁拔緣何不自持

新井

淺淺淸泉自鑑開鱗鱗寒甃未生苔山中亭午野禽渴不畏人驚欲下來

登陶莊卻寄刁經臣裴如晦

方防梅柳春共別川河上移舟人已歸回首竹林望水渾不照影山逺猶相向聞道欲西遊漢家今尙壯

發丹陽後寄徐元輿

別君忽五年相望非一日會合如夢寐欣喜對形質是時春已仲臨水柳未宻載酒相與逰輕舠劣容膝禪扃竹下過乳井松間出烹茶覺暫醒岸幘情彌逸興防乘月歸及且解行繂離懷更宿酲逺想都如失

胡武平遺牡丹一盤【以下湖州後詩】

疇昔居洛陽防盡名園花臨水復防竹色照彤霞良友相與至競飲歡無涯而今猶老翁鬢髮但未華昨日到湖上碧水涵蒲芽此情頗已愜薄宦非初嗟況乃防見憐帶雨摘春葩𨿽無向時樂惠好仍有加

題滕學士九華山書堂

處山方畏淺曾慕結深廬要與雲峯近寧將野客疎澗苖來入俎林鳥或窺書何事輕玆樂而從出塞車【公今爲涇州】

送劉成伯還都

今昔困川塗今非羨行者離心寄南風相送過平野旣吹蓮葉舟更逐桂條馬中州多故人懷抱幸君冩

送捨弟正臣赴都

吳兒能刺舟其駛劇飛鳥行行固莫畱望進前山小家貧吾不憂身計爾自了何當還裏門拜慶期秋杪

訪報本簡長老

比泛苕溪來初逢卞山雨雨収精舍出喜與髙僧語門臨水若鑑萬象皆可覩淸淨欲誰鄰野蓮無處所

依韻和淮南祝祕校初春見寄

客有袖中書初憑春燕寄春燕不時來秋鴻今始至水落蒲藻寒悠悠江浦意

宛陵集卷八

欽定四庫全書

宛陵集卷九

宋梅堯臣撰依韻和胡武平懷京下游好【以下湖州後詩】

南國易悲愁西風起髙樹枯荷復送雨度鴈寧知數欲問北來音系書復若故冥飛杳無迹弋者徒有慕況在白蘋洲而懷石渠署石渠多故人鵷鵠方鶱翥鏘鳴尙可希綷翼何由附主人賴知巳未變疇昔顧乘桴豈仲尼好勇非季路幸依南郡帳不學邯鄲步自守終日愚都忘向時慮睠戀此江湖親年當喜懼旣獲庭闈近又多山水趣邇來對明月千里猶會晤長橋人絕聲舉酒逢秋露迥聞孤舟笛煙水在何處俯檻意無涯跳波魚夜乳頗得眞隱情奚須慕巢許思寄梅枝香逺隔蘭溪渡緘之付好風精爽亦隨去

依韻和武平九月十五日夜北樓望太湖

東吳臨海若看月上靑冥河漢防分練星辰澹布螢細煙沈逺水重露裛空庭孤坐饒淸興惟將影對形

依韻武平憶玉晨觀

世路多氛垢人間浪逐名是非還自諭寵辱固堪驚薄宦眞何戀丹砂儻可成終尋谷口隱鄭子豈其卿

凝碧堂

始至荷芰生田田湖上宻復當花競時艷色淩朝日今來蓮已枯碧水墮秋實更待雪中過羣峯應互出樽有緑蟻醅俎有赬壺橘可以持蟹螯逍遙此居室

送劉成伯著作赴弋陽宰

我昨之官來值君爲郡掾當年巳知名是日才識面未久嗟還都始應羣公薦遂除蕓省郎出治江上縣縣劇素所聞其俗到可見水精制盤盂【去】冰瑩產郊甸鳴箏斲桐梓雕飾雜寶絢有藥化銅鉛方士多伏鏈君今齒尙壯好學常不倦二者定非惑吾言亦狂狷歌將有餘幸可窮經傳歸來期著書篋楮盈百卷莫學此疎慵無能守貧賤明朝君當行勉勉自出餞豈無一壺酒豈無一鼎饌

冬雷

上帝設號令隱其南山下震發固有時曷常事憑怒春以動含生夏以奮風雨冬其息不用藏在黃厚土我今來江南歳歷惟建午如何小雪前向曉疑鳴釡蛟蛇龜虫厄鱗裂口塊吐蝦蟇不食月深窟僵兩股天公豈物欺若此汨時序或言非天公實乃陰怪主嘗觀古祠畫牛首椎連鼔黒云雜狂飇相與爲肺腑是不由昊穹安能順寒暑吾因考厥事復以驗莽鹵市井欺量衡定知不活汝元惡逆大倫弗加霹靂斧此豈曰無私故予未所取必恐竊天威似將文法侮焉顧五行錯詎畏萬物覩欲扣九門陳恨身無鳥羽

劉成伯遺建州小片的乳茶十枚因以爲答

玉斧裁云片形如阿井膠春溪鬭新色寒籜見重包價劣黃金敵名將紫筍拋桓公不知味空問楚人茅

冬日送暹上人

霜風刮地如刀鎌鳥不逺飛魚已潛何況削髮冷入骨艸屨不畏冰雪霑緣山涉水去幾里晝盋野飯誰來添毗陵舊寺苦欲到索我贈行無久淹

和壽州宋待制九題

熙熙閣

初日照城樓流暉及菌閣上収花霧紅下見春煙薄信美是殊邦而淹佐時略自慙江外人敢慕淮南作

春暉亭

卉木日已發中圃日巳嘉歡言樂和景及此鬢未華春風實無幾淩亂枝上花山陰況暮月俯仰誠可嗟

白蓮堂

蟋蟀在秋堂芙蓉出深水浩露同一色澄澈寒鑑裏佳人恥施朱欲與天眞比沙鳥閒且都誰將擬公子

式宴亭

從事誰獨賢而來均宴喜幽禽雜嘯呼珍木竟叢倚興將物色俱閒厭簫鼔美寧同不聞問訟息時遊此

秋香亭

髙軒盛叢菊可以泛緑樽餘甘自同薺忘憂寜用萱有木皆剝實何艸不陳根獨此冒霜豓芬郁滿中園

狎鷗亭

羣生自知機不可欺以異此𨿽鷗與馴鷗亦魚所避坐熊臨碧水安得同一致然此海客心還應無有媿

齊云亭

城隅結危棟髣髴淩煙霓平觀飛雨來俯窺巢禽棲浩蕩孤思發羃防蔓艸齊長安去不逺何言西北迷

美防亭

野材仍翦茅當此茂林下晴暉葉上明翠影杯中防鮮風時颼飅輕裾自蕭灑固殊嵇生鍛曷慕巖棲者

望仙亭

嘗聞淮南王雞犬從此去至今山頭石馬迹尙有處使君辭從官終日絕塵慮望望云漢間想見賔天馭

依韻和僧說上人見訪

客從東國來山云猶在屨是時正窮臘鴈落溪陰暮投宿古城隅雪迷松下路衣楮足蘭荃相過寧厭屢立春前一日雪中訪烏程宰李君兪尋有詩見貺依韻和答

粉絮先春拂面翔臨風躍馬到君堂縣民將喜土膏起令尹未驚農事忙疾呼小吏具山酌便欲盡醉爲詩狂我牽塵俗不得久何意更煩投夜光

送劉比部

靑山夜來雨溪水巳潺湲侵曉桂旗動傷離蘋渚前百壺臨祖道兩槳破春煙舊業西河上歸心向日邊

贈月上人彈琴

人閒溪上橫刳木素琴寒倚一枝玊吳王城畔鎖深房月下空彈孤鴈曲

冬日陪胡武平遊西余精舍

侵晨霜气嚴溪口冰已合烏榜將進遲寒篙旋摧拉遙看松竹深雪屋藏山衲登臨興都盡薄暮沿淸霅

依韻和武平苕霅二水

昔愛伊與洛今逢苕與霅南郭復西城曉色明扵甲塵纓庶可濯白鳥誰來狎落日潭上歸魚歌自相答

依韻和武平升卞二山

北峯壓城蒼南岫緣溪緑誰知昔人遊尙想叢桂馥鳥獸安可羣呼鳴自爲族儻聞羨門術一躡塵外躅

送崔主簿赴睦州淸溪

舟輕不畏險逆上子陵灘七里峽天翠千重云木寒古祠鳴野鳥亂石激春湍正與髙懷愜寧歌行路難

依韻和劉比部畱別

春云已泊簾濃澹半晴天沙艸防抽緑林枝逺帶煙況玆逢晚景那更送歸船苦酒聊爲酌無勞辧聖賢

送潘供奉承勛

與君迹熟情已親欲將行邁聊感人舉酒不能效時俗半辭苦語資立身長大實好帶刀劍曷不往助淸邊塵門防𨿽髙豈自有當思乃祖爲功臣所宜踴躍發奇防嘉名定體庶得眞儻以斯言作狂說乘肥食脆任靑春

答新長老詩編

江東釋子多能詩窗前樹下如蟬嘶朝風暮月只自老建安舊體誰攀躋惟師獨慕陶彭澤奇迹仍収王會稽【嘗示余右軍書一軸】此焉趣尙已不淺更在措意摩云霓

題劉道士奉眞亭

防眞沈水生鑪煙扣齒曉潄華池泉心存昆閬未可到夜瞻北斗何聯聯顧玆虛室如有遟一艸一石幽且妍芝蓋云輧杳無至不知誰更似羊權

依韻和烏程李著作四首

縣署西園

春入西園何苦誇我曽狂醉洛城花如今老大都無興獨坐晴軒看落霞

霅上二首

共愛霅溪風物美春來淸可鑑防眉蘋生楚客將歸日花暖吳蠶始浴時臨水竹樓通市陌跨橋云屋接川湄畫船載酒期君醉巳是無謀助翦夷

靚妝艷服遊川上簫鼓聲中俗自歡寄語春風休用惡恐教潭水起波瀾

早春遊南園

東國春歸早南園百卉宜萱芽開翠穎杏萼破煙姿靑壠將鳴雉喬林未囀鸝石尢風莫起芳物畏君吹

送僉判張祕丞赴秀州

江燕歸時君亦歸燕巢未暖君還去去去溪邊楊柳多正值淸明欲飛絮競折贈行何所益時當長養傷嘉樹不如舉酒對靑山酒罷移舟須薄暮嘉禾主人余久知迹冗不擬彊攀附儻或無忘問姓名爲言嬾拙皆如故

送弟赴和州幕

夾河爲郡不如古江北江南作冗官須記長傳一經訓𨿽貧莫攺飲瓢歡歷陽況與吾廬近春谷休言問膳難此日停舟聊舉酌明當水驛自加餐

寄題徐都官新居假山

太湖萬穴古山骨共結峯嵐勢不孤苔徑三層平木末河流一道接墻隅已知谷口多花藥秖欠林間落狖鼯誰侍巾防此遊樂裏中遺老肯相呼

送梵才吉上人歸天臺

頃余遊鞏洛值子入天臺當時羣卿士共羨出氛埃荏苒逾一紀卻向人間來問子何爲爾言興般若臺𨿽將發愚闇般若安在哉此教久巳熾增海非一杯我言亦爝火豈使萬木灰蓋欲守中道焉能力損裁子勿疑我言遂以爲嫌猜忽聞攜錫杖思向石橋回城霞與琪樹璨璨助詩才嘉辭徧人口幸足息巖隈

公度以余嘗語洛中花品而此邦之人多不敢言花扵余今又風雨經時花期遂過作詩以見貽故次其韻

去年三月來吳中欲擬看花無與從今年二月花偏早發作無節雨與風前時晴明要尋賞謂誇洛陽多不容我心豈是限南北美好未必須深紅姚黃魏品若盡有春色定應天下空因君見贈又及此莫怪還思澗水東

畱題可及明心堂

秭雉已先號卉木萼漸歇俯檻弄條枚因心悟生滅上人本髙冑季父踐淸列而能厭紛華樂彼方外說

陪武平防雅上人房卞峯亭

晚愛池上淸羣峯對檐隙常恐雲气生坐令蒼翠隔復繞曲塘陰映實孤花拆誰知禪者居來伴使君適

送張舎人自安吉移宰同安

逺辭湖上山徙治海邊邑機杼吳俗饒魚鰕越人給操琴在更張殊土宜順襲何以贈勤勤薄言玆所及

劉彞秀才歸江南

鳳鳥不在笯麒麟寧受靽君思此二物中夜忽興嘆況值南風來襲蘭歸楚岸

送胡武平

來見江南昬使君詠汀蘋再防蘋葉老汀畔送歸人人歸多慕戀遺惠在玆民始時繞郊郭水不通蹄輪公來作新塘直抵吳松垠新塘建輿梁濟越脫輈仁言度新塘去隨迹如魚鱗從今新塘樹便與蔽芾均我𨿽備僚屬筆舌敢妄陳因行錄所美願與國風振

回陳郎中詩集

嘗觀陳伯玉感遇三十篇矯矯追古道粲爾日星懸今公豈其後佳詠久已傳憶爲童子日早誦錦繡妍玆來預官屬而許玩奇編明珠三百琲一一徑寸圓他人握中有未獲毫髮焉家貧敢懷寶況近驪龍淵又畏風雨作神物不得全再拜捧明月長跪還席前

依韻和武平別後見寄

溪逺檣危一望遙此焉淒絕府中僚已同鴈鶩依淸淺共看鸞皇上泬寥別岸無端縈細柳回舟不忍過新橋醉來事事能生感誰道愁腸酒易銷

蘄州廣濟劉主簿

相識𨿽非久相親似舊年論文君豈後尙齒我慙先慣狎吳兒水將浮楚客船安知不離恨髙柳正鳴蟬

依韻和僧說夏日閒居見寄

城郭非淸涼山僧抱微疾又況三伏時當玆一禪室炎飇正爍爍溪水徒瑟瑟惟詠冰雪辭可以銷夏日

依韻和李宰秋思

一葉與風舞已知天地情將令百果實競振羣虫聲陶令欲収秫豳人思誓觥更吟君麗句誰爲寫鐘評

送儲令赴韶州樂昌

嘗聞韶石下虞舜古祠深至樂久已寂況持陶令琴炎方不道逺一去值秋霖

隱眞亭【烏程史尉署】

作尉慕吾祖吾祖非得時誰似芙蓉國日見芙蓉披涼雨隨風來淸香入酒卮自得眞隱趣不慙吳市爲

說上人遊廬山

夙懷髙世趣固足林壑情欲遊名山徧遂爲廬嶽行又訪逺公迹東林气象淸瀑布秋影落香鑪曉煙生洗蕩萬古慮薰蒸千載名我今滯孤宦空羨缾錫輕

和元之述夢見寄

髙秋枕席涼晝寢還淸曠不嘲君腹便獨夢予爾訪豈忘相規言仍記羣小謗始知端正心寐語尙不誑惝怳何讒人告子亦孟浪吾聞有屍虫伺惡多相尙耽睡受其惑子心恐成恙勉子守庾曹勿使玆物王魂交昧聰明寤後成淸唱誦玩自省循徒爾增怊悵不能檢細微遂使言屢貺𨿽然甚頑鄙內顧無過當仲尼稱天厭季路猶行行何當謝勤誠爲子傾嘉釀

秋日臥疾恭上人來過不及見因以詩答

溪上秋霧多溪居曉寒入呼吸遂生屙嘔泄不下粒素知江南地大率皆卑濕久從吳土居气候非所襲伏枕欲經旬冠帶拈巳澀女奚特扣關問疾提山笠我非金粟身寄謝何暇揖屈性玆不能他時冀來及

依韻和守賢上人晚秋書事

秋霧郁不開曚曨夾溪樹深枝尙宿禽寒葉時驚露我居溪之陰早景誠所慕開谿吐初陽獨吟神與晤豈意方袍人而懷此焉趣忽枉瓊玖章無慙惠休句

宛陵集卷九

欽定四庫全書

宛陵集卷十

宋梅堯臣撰

臧子文剡縣主簿【以下湖州後詩】

剡縣無淺深歷歷能見底潛鱗莫見窺塵紱聊堪洗古木澤上陰遺祠巖下啟應識道傍碑因風奠醪醴

余令之會稽新昌

越舸將渡西陵時臘雪欲作陰雲垂古岸潮回夜冰閣冰上鯉魚紅尾鬐知君奉親聊自得窮冬渉險仍熙熙縣民但可觀此意休羨江邊孝女碑

傳神恱躬上人

握中一寸毫寶匣百鏈金鑑貌不鑑道寫形寧寫心古人固不識今人或所欽依然見其質儼爾恨無音子誠丹靑妙巧奪造化深妍媸必盡得幻妄恐交侵

文曜師之南徐

班班上川羽薄暮未安巢擾擾方外士歳晏遊逺郊正值風霜急晚冰隨深敲何時居巖下都把塵事拋

送芝上人歸姑蘇

身衣竺漧服手援犧氏琴緐聲不願奏古意一何深晏景托孤艇倦飛還舊林闔閭城下寺幾里認鐘音

唐寺丞知南雄州

前林尙含凍南國史君行逆水春風峭孤舟掛席輕踏歌聞舊俗信鬼有頽氓當識朱衣貴壺漿擁道迎

依韻和孫秀才朱長官見寄【二首同韻】

古來冨貴蹈危機樂性安貧莫謂非未及功名蒼鬢攺欲從疎嬾五湖歸昔年司志逢時盡今日相親似子稀犀僕忽辭雲海上逺持雙璧扣吾扉

謝尉西歸

曽爲洛陽客喜見洛陽人每憶舊遊處相逢借問頻當時伊水上醉防巖花春而今絕玆樂欲語已酸辛明朝君當去又復與誰親惟應有素月相照寒溪濵

陳浩赴福州幕

梅殘杏將坼楊栁都未堪欲贈無所贈春風吹酒酣逺山猶帶雪野水已如藍羽檄不應有詩書自可耽

示沈生

稺子每多疾始與藥物親由玆沈生迹遂歷吾門頻我居無鳥鼠乃知屋室貧舉世競趨利爾非閭井人

和潘叔治早春遊何山

泛泛寒溪流縈紆向山去淺石長蒲茸朝煙暖巖樹捨舟當禪扉踏蘚污野屨誰愛鮑參軍登臨多秀句

張法曹歸闕

海底日未上屋頭羣雀喧晨興溪館迥坐聽櫓聲煩出戶望行舸羨心如野猨暮春餘亦去爲見故人言

送張叔展北歸

江南春早水暖野芹生北客欲歸日故人持贈行莫嫌爲物薄言采幽蘭幷休惜臨流醉髙帆去櫂輕

依韻和叔治晚春梅花

楚人住處將爲援越使傳時合有詩常是臘前混雪色卻驚春半見瓊姿笛吹逺曲還多怨風送淸香似可期我欲細防持在手誰能爲折向南枝

僧元復院枕流軒

寺外寒流駛開軒靜者棲淺深看藻荇出沒愛鳬鷖一悟此中趣萬緣皆可齊誰來驚節物岸木長春荑

惱儂

期我以踏靑花間儻相遇果然南陌頭翩若驚鴻度不語彊躊躇羞人映芳樹兩心常自憐兩目空相注依依不得親薄暮還愁去記取似丹葩知開在何處

相逢

晚日南城歸橋邊見郎去逺逺逐郎回羅衣污防污不惜污羅衣要與郎相顧畱連芳苑中肯謝花夭嫭傍欄思晤言羞畏情誰諭艸艸各還家幽懷是飛絮

檣烏

檣頭飛去烏夜夜啼聲碎猶不如水禽雙棲向煙外煙外少分張渚間多蘙薈休同八九子反哺人誰愛

過華亭

晴雲號鶴幾千隻隔水野梅三四株欲問陸機當日宅而今何處不荒蕪

月暈

月暈已知風燈花先作喜明日掛帆歸春湖能幾里

逢謝師直

昔嵗南陽道中別今向華亭水上逢把酒語君悲且喜流光冉冉去無蹤

回自靑龍呈謝師直

共君相別三四年巖巖瘦骨還依然惟髭比舊多且黑學術久已不可肩嗟余老大無所用白髮冉冉將侵顚文章自是與時背妻餓兒啼無一錢幸得詩書銷白日豈顧富貴摩靑天而今飲酒亦復少未及再酌腸如煎前夕與君歡且飲飲才數琖我已眠雞鳴犬吠似聒耳舉頭屋室皆左旋起來整巾不稱意掛帆直走滄海邊便欲騎鯨去萬里列缺不借霹靂鞭气沮心衰計欲睡夢想先到蘋渚前與君無復更畱醉醉死誰能如謫仙

靑龍海上觀潮

百川倒蹙水欲立不久卻回如鼻吸老魚無守隨上下閣向滄洲空怨泣推鱗伐肉走千艘骨節専車無大及幾年養此膏血軀一旦翻爲漁者給無情之水誰可憑將作尋常自輕入何時更防防潮兒頭戴火盆來就濕

社前

欲社先知雨將歸未見花那能長作客夜夜夢還家

水次髑髏

不知誰氏子枯首在沙洲肉化烏鳶腹肢殘波浪頭曽聞南面樂寧有九原愁厚不爲貴漢官其登邱

葉大卿挽辭三首

位列名卿重年躋賜幾尊臧孫宜有後定國巳髙門舊族聲華逺名藩治行存秋風簫吹咽隴隧起雲根自古賢才少滔滔豈足云善人安得見淸譽久來聞器隕龍文鼎魂歸馬鬛墳丰碑幾當立籍甚著遺芬終始爲全徳生榮歿亦榮里人悲畫翣郡吏拜銘旌石馬天麟肖松枝國棟成更防追孝意捧土作新塋

湖州寒食陪太守南園宴

寒食二月三月交紅桃破纇栁染梢陰晴不定野雲密黕黕鼓聲湖岸坳使君千騎出南圃歌吹前導後鳴鐃是時輙預車馬末傾市競觀民業拋竹亭臨水美可愛嗑艸木皆吐苞遊人春服靚妝出笑踏俚歌相與嘲使君白髮體尢健自晨及暮奏酒肴爾輩少年翻易倦倚席欠伸誰得教公𨿽不責以正禮我意未容誠斗筲逡巡秉燭各分散小人爭路何呶呶

牡丹

洛陽牡丹名品多自謂天下無能過及來江南花亦好絳紫淺紅如舞娥竹陰水照增顏色春服貼妥裁輕羅時結遊朋去尋玩香吹酒面生紅波粉英不忿付狂蝶白髮彊插成悲歌明年更開余已去風雨摧殘可柰何

惜春三首

九十日春無幾日不堪風雨競吹花舞英逐水向何處泛泛斜溪伴晚霞

前日防花心未足狂風暴雨忽無憑此身不及深溪水隨得殘紅出武陵

春色斗空花亦休緑園深鎖更誰遊殘枝遺萼不中防暮雨霏霏起暗愁

花娘歌

花娘十二能歌舞籍甚聲名居樂府荏苒其間十四年朝作行雲暮行雨格夫气俊能動人人能動之無幾許前歳適從江國來時因防席相微語𨿽有幽情未得傳暗結殷勤度寒暑去春送客出東城舟中接膝已心傾自玆稍稍有期約五月連航並釣行曲隄別浦無人處始笑鴛鴦浪得名爾後頻逢殊嬿婉各恨從來相見晚月下花前不暫離暫離巳抵銀河逺靑鳥傳音日幾回雞鳴歸去暮還來經秋度臘無纎失愛極情專易得猜前時南圃尋芳卉小忿不勝投袂起官私乘興作威稜督促倉皇去閭裏蕭蕭風雨滿長溪一舸翩然逐流水忽逢小史向城來泣淚寄言心欲死願郎日日致靑雲妾已長甘在泥滓更悲恩意不得終世事誰憑何若此郎聞玆語痛莫深天地無窮恨無巳我今爲爾偶成章便欲緘之托雙鯉

程山人歸歙州

新安固與吾鄕鄰山水淸絕殊可擬我今暫來子亦歸空聽杜鵑雲樹裏

重過南園

誰作此園爲宴喜而今樂事已難幷佳人去後門長鎖蔓艸離離上古城

送滕監簿歸寧嶽陽

乃翁守西鄙胡騎敢馮陵撫士無餘貨吏以文結繩向聞來三堂今復走巴陵溯流幾千里云夢苦炎蒸風檣易陣馬猶使勇气增子今逺寄省寄謝余豈能江山可畱詠燕許昔嘗曾

寄題千步院兼示諲上人

郊郭山林有美處皆爲釋子所棲托髙閒不與時俗侵寂靜豈惟魚鳥樂朝望平田插稻苖暮看西邨収雨腳

早夏陪知府學士登疊嶂樓

髙陵自可眺況復更層樓峩峩眾山翠活活寒溪流新篁未埽籜緣險已修修曲道出林杪飛宇跨城頭春餘眾芳歇子結累蔓抽庭空野鼠竄日暝啼禽畱誰知郡府趣適有林壑幽主人易吾土惟襲是瀛洲伊我去閭井爾來三十秋昔望白雲下今從輕軒防

得孫仲方畫美人一軸

駿駒少馴良美女少賢徳嘗聞敗君駕亦以傾人國因觀壁間畫筆妙仍奇色持歸非奪好來者恐爲惑

塗次寄羅道濟

去年五月君到官紅蕖正開湖水寛共酌汀洲不知暮扣舷月露霑衣寒今年我罷欲歸去朋酒久來無此歡移舟不忍便爲別競挈杯肴情未闌城闉欲閉各分散溪云暗澹生悲端明日抱酲風雨急野蓮空看寄君難和潘叔治題劉道士房畫薛稷六鶴圖

啄食

窮年見俛啄但有饑乏意𨿽存玉山禾不入丹靑喙因思方朔嘲此豈優諧類

顧步

舉足徒有勢行沙遂無蹤回頸誠已久未知竟何從安能見儔侶顧望自顒顒

唳天

引吭向層霄聲聞期在耳鼓吻意豈疎知音何巳矣安得九臯同流響入萬里

舞風

如逢仙圃風飄颻奮雙翅拊節餘欲助和歌誰爾類但防矯然姿固與回雪異

警露

孤標近仙壇依約聞墜露儼如舉止揚稍見神爽悟曉月坐淸軒寒添壁間素

理毛

六鶴皆不同初生薛公筆況玆刷羽者奮迅如天質墨客懷賞心題詩仍我率

畱題毗陵潘氏宅假山

人心本好靜世事方擾擾邱壑未去時庭中結山小長欲見蒼翠何湏聽猨鳥有志同尙平當期昬嫁了

觀居寧畫艸虫

古人畫虎鵠尙類狗與鶩今看畫羽虫形意兩俱足行者勢若去飛者翻若逐拒者如舉臂鳴者如動腹躍者趯其股顧者注其目乃知造物靈未抵毫端速毗陵多畫工圖冩空盈幅寧公實神授坐使羣輩伏艸根有纎意醉墨得已熟權豪不可致節行今仍獨

和穎上人南徐十詠

鐵甕城

壍江以爲池增山以爲壁鐵甕諭其堅金城非所敵前朝經喪亂曽是輕鋒鏑覽古一徜徉空聽漁浦笛

北固山

山勢自北來髙城倚爲固當時偶登臨邇者遂淪誤防云思作雨古樹嘗霑露今非恃險艱艸木藏狐兔

京口水

江頭潮正平日照土山口坐見逺來舟髙帆忽前後將隨入浦風稍度遙圻栁客無南北虞信是承平久

金山寺

山與眾山殊寺非諸寺擬無面不當江有林皆照水南泠隔吳會北渡通揚子還看上下帆日日何常巳

望海樓

嘗聞觀蹄涔詎識海水大浩浩與天同滔滔眾流會平吞江作練逺瀉河如帯終日郡樓間欲取長鯨鱠

季子廟

信如季子賢自昔知能幾依約有荒祠寂寥無奠篚壞梁生濕菌古木憑山鬼英靈豈顧玆靑史辭亹亹

鶴林寺

松竹暗山門颼飅給靑吹傳聞宋髙祖舊宅爲玆寺地以黒龍升經因白馬至何必問興亡山川應可記

夫子篆

季札墓傍碑古稱尼父篆始沿春秋義十字固莫淺磨敲任牧童侵剝因野蘚嗟爾後之人萬言書不顯

甘露寺

山頭百畞宮庭下千年樹在昔甘露霏嘗疑神物護陰連殿閣寒聲撼雷霆怒瞻影衛公堂英魂想來去

範公橋

謂公天下才非專一方惠及此作輿梁力行無鉅細旣異國喬爲將同傅嵓濟礱石亙長川寧須伐山桂邵伯堰下王君玉餞王仲儀赴渭州經略席上命賦

未破河西冦朝廷尙有憂淮南命儒帥塞上足封侯莫擐黃金甲須存百勝謀昔嘗經黠虜今去正防秋

悼亡三首

結髮爲夫婦扵今十七年相防猶不足何況是長捐我鬢已多白此身寧久全終當與同穴未死淚漣漣每出身如夢逢人彊意多歸來仍寂寞欲語向誰何窗冷孤螢入宵長一鴈過世間無最苦精爽此銷磨從來有修短豈敢問蒼天見盡人間婦無如美且賢譬令愚者壽何不假其年忍此連城寶沈埋向九泉

淚

平生眼中血日夜自涓涓瀉出愁腸苦深扵浸沸泉紅顏將洗盡白髮亦根連此恨古皆有不須愚與賢

秋日舟中有感

天乎餘困甚失偶淚滂沱世事隨時逺秋風順水多鰥魚空戀穴獨鳥未離柯嵗月都無幾存亡可柰何兒嬌從自哭婢騃不能呵已覺愁容攺休將舊鑑磨獘衣畱暗垢殘藥恨沈屙斗厭驅驅役終期老薜蘿

書哀

天旣喪我妻又復喪我子兩眼𨿽未枯片心將欲死雨落入地中珠沈入海底赴海可見珠掘地可見水惟人歸泉下萬古知巳矣拊膺當問誰憔悴鑑中鬼

宛陵集卷十

欽定四庫全書

宛陵集卷十一

宋梅堯臣撰

謁雙廟【以下湖州後詩】

八月過宋都泊舟雙廟側永懷此忠良遺烈傳碑刻五位儼朝裾千年同血食當時多苟生貴爵曽誰識縱今有邱墳都巳荒荊棘古人非輕死扵義實罕得英骨化埃塵令名同鳥翼飛翔出後世景慕無終極豈若目前榮未沒聲已息西登孝王城王气由邦國

送弟禹臣赴官江南

昔與子同歸夜向洲泊持杯月正淸遄水平如削爾來蘆岸深須防虎潛搏行行無朋友遇事自斟酌

和永叔晉祠詩

幷州古來稱近胡山雄气壯民足儲山根晉水發源處平如皎鑑潛決疏漸流漸急不可測以至防防鳴淸渠豈惟俯可見毛髮況乃了了看龜魚下漑平田幾百頃稻苖防防曽不枯興亡莫問隨水逺廟深艸樹空扶疎伊君持節過其下愛此佳趣聊停車北望故城無舊物泱漭野色連邱墟已向風前聽好鳥只畏落日聞蒼狐晉人須識漢使美冉冉靑防似緑蒲

得李殿丞端州硯

鮫龍所窟處其石美且堅蠻匠斲爲硯漢官求費錢持歸向都邑爭乞如瓦塼豈識萬里險謬竊好事傳

書謝師厚至

爾來哭爾姑淸淚滴塵幾一聞在目言不謂今則死而猶意逺行所念當至止秋風忽助號萬木欲摧毀

詠蘇子美庭中千葉菊樹子

生與眾艸生不與眾艸榮彼皆春爭葩玆獨秋吐英千葉共一萼百蔕共一莖幽亭聳扶疎獨本非防撐吾友蘇子美有酒對自傾香隨靑陵蝶色映黃金鶯昨日偶來過頗興陶令情豈敢復言詩君家有子卿

新冬傷逝呈李殿丞

惡老今逼衰孤寂仍足悲寒風一夜起曩事無不思手澤在故物黙歷非故時夢寐猶平常反悟恨莫追人生苦情累安得木石爲賴有同舎郎相語彊解頤

送趙升卿之韶幕

舟車歷盡險風物乃還君俎肉應多味虞韶不復聞林鳴異音鳥山冒欲晴雲若弔張丞相空祠舊近墳

蘇子美竹軒和王勝之

庭無十步廣有竹才百个子時哦其間賔交或來和琴壺置於旁圖籍亦在左誰憐修修影只畏寒日過誰憐靑靑枝下有暗葉墮我期霰雪時來聽幽聲臥應當爲設榻勿使賞心剉持以報主人此【闕】不可破

偶書寄蘇子美

君詩壯且奇君筆工復妙二者世共寶一得亦難料我今或盈軸體逸思益峭有如秋空鷹气壓城雀鷂又如飲巨鐘一舉不能釂旣釂心已醉顚倒視兩曜吾交有永叔勁正語多要嘗評吾二人放撿不同調其扵文字間苦硬與惡少𨿽然趣尙殊握手幸相笑

寄題洪州李氏涵虛閣

耳熟滕閣美未爲豫章遊近聞東湖上可見西山頭朝愛雲气生暮數島行幽主人趣向逺登覽日不休父兄已三人掛冠此遲畱他年儻一往風物詠可周

送蕭祕校

比從江南來又從江南去孤舟隨鴈羣晚泊定何處霜橙可爲齏冰鱠思下箸此興吾不知薄言聊所慕

送李殿丞通判處州

拜官將近親不畏千里險溯流上贑水石亂波驚颭舟人素已諳曲折就回閃豈虞失便利倚慣憂亦掩昔余從平流悸夢尙成魘今逢子方去靑防絲新染沙頭有候吏惴立板方斂鴻鴈正來翔競看朱服儼

古劍篇送蔡君謨自諫省出守福唐

生銅夜夜鳴剉鐵未嘗缺主人久提何事贈離別借問豈酬恩請看鐔上血休慙補履功出處異施設

雜興

主人有十客共食一鼎珍一客不得食覆鼎傷眾賔𨿽云九客沮未足一客嗔古有弒君者羊羮爲不均莫以天下士而比首陽人

送逐客王勝之不及遂至屠兒原

犯霜出國門送客客已去猶意行未逺策馬過寒戍川長不見人沙沒前岡路始聞云木深忽逢朱亥墓金錘一報恩義烈垂行素何須文學爲寄語長沙傅

送周仲章太傅之鉅野

仲月霜气嚴朝來厚如雪鴻鴈各南飛羽毛將恐折徵塗履以足侵骨寒扵鐵得罪此爲輕君恩大懽恱

鄴中行

武帝初起銅雀臺丕又建閣延七子日日臺上羣烏饑峩峩七子宴且喜是時閣嚴人不通𨿽有層梯誰可履公幹才俊或欺事平視美人曽不起五官褊急猶且容意使忿怒如有鬼自玆不得爲故人輸作左校濵扵死其餘數子安可存紛然射去如流矢鳥鳥聲樂臺轉髙各自畢逋誇疐尾而今撫捲迹已陳惟有漳河舊流水親郊前三日大慶殿雪中皇帝率羣臣發章聖五後冊

將郊先奉冊拜立未央廷天表君心孝人驚曉雪零冕旈紛防綴劍佩濕晶熒曲蓋曽無用羣臣敢自寧鑪煙靜齋幄井气凍宮缾明日來壇下中宵已見星

忠上人攜王生古硯誇余云是定州漢祖廟上瓦爲之因作詩以答

硯取漢廟瓦誰卹漢廟隳重古一如此吾今對之悲旣寶若圭璧未知爲用時

讀後漢書列傳

漢家誅黨人誰與李杜死死者有範滂其母爲之喜喜死名愈彰生榮同犬豕

異同

吾聞聖賢心不限親與疎義殊目前乖道同異代俱堯舜及周孔千載趨一塗盜跖誚孔氏弟子將黨歟蹠自驅其眾日念殺不辜河濵捧土人海畔逐臭夫塞川豈量力同趣卽爾徒爾旣不自過反以此爲紆

蔡仲謀遺鯽魚十六尾余憶在襄城時獲此魚畱以遟歐陽永叔

昔嘗得圓鯽畱待故人食今君逺贈之故人大河北欲膾無庖人欲寄無鳥翼放之巳不活烹煮費薪棘

雜擬

忽聞敵騎渡河水月魄夜脇陰貂寒獨侍金輿立城角龍蛇不展繞旗竿

答中上人捲

吹笛皆學龍吹笙皆學鳳又扵笙笛間髙下不相中得其精者稀得其麤者眾況扵眞出音千載不復夢爲爾學笙歟頗已臻妙弄

送蘇子美

勇爲江海行風波曽不懼但欲尋名山扁舟無定處南有鵬若鴞臉有石若鋸毒艸見人搖短狐逢影怒不遐尙苦乖更逺饒瘴霧東土乃濵海蜃鼉仍可怖殻物怪屑蠃蜆固無數咸腥損齒牙日月復易飫二方旣若此往矣無久駐竟當西北來醉酎炙肥羜夏不厭漿酪冬不厭雉兔勿言專口腹口腹人所務天臺信奇偉石橋非坦步廬嶽趣最幽饑腸看瀑布此致𨿽爲髙實亦難久慕君行聽我言不聽到應悟

晚歸聞李殿丞訪別言巳屢來不遇

蕭條一陋巷頻日見馬蹄歸來稺子告有客云將暌始知君其南復嘆我向西豈不懷念慕吾親書新賫曰吾五男子愛惜無不齊所要立門戶安用同犬雞齪齪守此客馴馴戀此棲二季畱左右足以共挈攜身許逺就祿幸又奉阿防今年還都下路喪子與妻囊罄厭外役進退類籓羝終當攺江邑儻得致音題

刁景純將之海陵與二三子送扵都門外遂宿舟中明日畱饌膾

人言汴水駛柰何巳冬幹蔡𨿽平且慢臘月行亦難惟聽夜冰合爲君愁苦寒暫維靑絲防邀膾白玉盤行人反飫我扵理殊未安所忻能自養不復道加餐

寄洪州致仕李國博

湖上悠然度幾春勇拋榮祿遂天眞靑蒲翠竹圍華屋白酒黃雞命里人果下有時乘小駟兒曹方見擁朱輪田園嵗入千鐘美肯似疎家苦畏貧

同謝師厚宿胥氏書齋聞防甚患之

燈靑人已眠饑鼠稍出穴掀翻盤盂響驚聒夢寐輟惟愁幾硯撲又恐架書齧癡兒效貓鳴此計誠已拙

聞子美次道師厚登天淸寺塔

二三君少壯走上浮圖巓何爲苦思我平步猶不前苟得從而登兩股應已攣復想下時險喘汗頭目旋不如且安坐休用窺雲煙

謝師厚歸南陽效阮步兵

一日復一朝一暮復一旦與子相經過少會不言散我心終未極歳月忽云晏嘶馬思長道孤鳥逐前伴駕言慕儔侶懷抱若冰炭南臨白水湄風雪振髙岸意恐慈母念疾馳節已換解劍登北堂幼婦笑粲粲獘裘一以縫徵塵一以澣而我客大梁衣垢自悲嘆

師厚明日歸南陽夜坐有懷

明朝子當去我若云失龍龍歸云未歸索莫將安從半夜出戶望參畢已正中倏然變陰黒烈烈鳴窗風窗鳴不得寐擁被一悲翁

永叔贈酒

大門多奇醖一斗市錢千貧食尙不足欲飲將何緣豈能以口腹屈節事豪權閉戶飽扵齏作詩湧如泉一日復一夕醒目常不眠窮臘忽可怪雙壺故人傳呼兒欲自酌瓦盞無完全其能饔甘脆而況侑夭妍卻令情懷惡分與冨貴偏収拾不復嘗排置屋角邊儻宜嘉客至傾倒相與顚何暇問濃薄但覺窗扉旋誰識我爲我賔主各頽然始得語且橫旣醉論益堅曽不究世務閒气爭古先畢竟兩未決辧吻空流涎嗟我儒者飲聒耳無管𨿽云暫歡適終久還愁煎自甘不偶死寧慕金印懸願頻致此物勿卹瘡檐肩

得山雨

急雨射蒼壁濺林跳萬珠山根水壅壑漫竅若注壺

範殿丞通判秦州

天水出名馬多稱黃金羈正值羌已和邊艸復離離乘肥固未失所蘊不得施主人本燕客寧獨事書詩志尙功名間管樂猶一時去去勿復道磊落爲男兒

陳繹越州從事

母夫人老母兄黜夫人從爾之會稽恐傷爾心不敢泣春岡細雨聞竹雞時亦藏淚未出臉柰何相與頭傾低誠知就祿非獲已應欲退耕無舊畦

辛著作知西京永寧

躍馬西畿令家塋在洛陽衣霑寒食雨花發故宮墻冷澹鳩鳴屋寛閒水滿塘送君悲漸老空憶釣伊魴

依韻和師厚別後寄

吾與爾別未及旬吾家依舊甑生塵閉門不出將誰親自持介獨輕貨珍盤餐豈有鹹酸辛苦吟輟寢昬繼晨夜光忽怪來何頻采拾若在滄浪垠和者彌寡惟陽春

普淨院佛閣上孤鶻

我新稅居見寺閣金碧照我破屋前日防閣上聚鳩鴿巢棲飲哺忘窮年雕檐畫壁屎污徧以及像塑頭與肩寺僧不敢施彈射忽有蒼鶻張毒拳鴉鳴鵲噪鸜鵒叫怒鶻來此窺鮏羴鶻心決烈不足畏瞥碎一腦驚後先死鳥墮空未及地返翅下取如風旋獨當屋脊恣撦磔啄肉披肝腸棄捐老鴟無藝又很怯盤飛欲近饑目穿逡巡鶻飽自飛去爭殘不辧烏與鳶羣兒指防路人笑我方吟憶秋江邊

蜂

春風無主撩亂時分羣養子各守脾爭掇花腴爲臘蜜年年共割不我稽俄逢主人若過慮畏爾有蠆成噬臍宻將惡物毒爾族爾曽不得同醯雞王𨿽爾名爾何補造甘爲利乃自取

並遊

並出慙羸駕康衢嬾著鞭蹇驢能勝馬擘道去如煙何用嗟遲疾從來有後先所期皆一至我到爾應還

寄宣州可眞上人

昭亭山色無纎塵昭亭潭水見遊鱗長松碧篠入古寺石上髙僧度幾春

元夕同次道中道平叔如晦賦詩得閒字

金輿在閶闔簫吹滿人寰九陌行如晝千門夜不關星通河漢上珠亂裏閭間誰與聮輕騎宵長月正閒

正月十五夜出逰

不出只愁感出遊將自寛貴賤依儔匹心復殊不歡漸老情易厭欲之意先防卻還見兒女不語鼻辛酸去年與母出學母施朱丹今母歸下泉垢面衣少完念爾各尙幼藏淚不忍看推燈向壁臥肺腑百憂攢

同次道遊相國寺買得翠玉罌一枚

古寺老柏下叟貨翠玉罌獸足面以立腹肩而平虛能一勺容色與藍水幷我獨何爲者忽見目以驚家無半鐘畜不吝百金輕都人莫識寶白日雙眼盲

送惠懃上人

遽告我行何所之東南爾土爾自知山水佛事不暇說去何速兮來何爲公卿貴人見爾喜爲爾買屋匃爾資王城幸可樂歳月野鶴終是思陂池去去雲霞不容侶卻應來此如前時

聞賣韭黃蓼甲

百物凍未活初逢賣菜人乃知糞土暖能發萌芽春柔美已先薦陽和非不均芹根守天性憔悴澗之濵

董著作嘗爲參謀歸話西事

子說頗驍勇築城収漢疆提兵無百騎偸路執生羌大將罪專輒舉軍皆感傷歸來出萬死羸馬亦摧藏

戲寄師厚生女

生男眾所喜生女眾所丑生男走四鄰生女各張口男大守詩書女大逐雞狗何時某氏郎堂上拜媼叟

薛中舎宰聞喜

秦人宦於秦百事順耳目山川我已疎風物子所熟維美行邁時親賔祖車轂空將離別心欲出無童僕

聮句【附】

古木含淸吹池上增晚涼餘懷本逹曠【謝少卿】聮此傲羲皇孤鷗可與狎【絳】幽岸足以觴幸有彭澤酒【堯臣】便同永嘉堂潘生起爲壽【維】王子齊陳章林端見新月【衍】艸際聞寒螿照水螢影亂【良臣】拂筵蓼花香徘徊戀嘉境坐使歸興忘【少卿】

希深洛中冬夕道話有懷善慧大士因探得江字韻聮句

彼有上人者妙談心所降【希深】逹空知不二觀行本無雙【堯臣】久阻飄花席因思響雪窗【希深】社中𨿽得逺方外自非龎【堯臣】夢幻慙他劫風塵厭此邦【希深】終期親道樹何必憶重江【堯臣】

希深本約遊西溪信馬不覺行過據鞍聮句

有意訪西溪順塗吟思迷及玆詢野老已恨過芳蹊【希深】醉客但多興幽禽空自啼無由駐金勒林表日光低【堯臣】

同希深馬上口占送九舅入京城親聮句

之子洛中來芳樽喜暫開人誇阿連少吾媿士衡才【希深】丹闕鳳皇去淸川鴻鴈回都門春色美相送思悠哉【堯臣】

玉麈尾寄傅尉越石聮句

齋中獨何物持之想見君惟玆玊麈尾信美而有文夫子善談道亹亹詞如雲在握昔同色傾坐今離羣【絳】況托懷袖好曽親蕙蘭薰常許助閒放扵焉探典墳旣乃阻淸燕復屈驅防蚊自殊白團扇未畏秋葉紛【堯臣】

風瑟聮句

竅竹漏天風張擬嶧桐佳名從此得妙響未曽窮【希深】夜靜危臺上人閒皎月中依依聽不足秋露滿蘭叢【堯臣】

冬夕會飲聮句

與君數夜飲惟恐酒盞空今我苦欲淺【堯臣】語志難此同陳編侑歡適【謝景初】間謔何魁雄婢子寒且倦【堯臣】主人哦不窮燈靑屢結花【景初】煎響時鳴虫穴鼠暗出沒【堯臣】風鴈髙雍容冰霜覆瓦屋【景初】貂狐輸貴翁孤牀乏暖質【堯臣】苦語有澹工咀嚼患防小【景初】煨炮驚殻紅落蟾斜入竅【堯臣】逺漏防遞風醉心欺睡魄【景初】細書刺昬瞳吽呀聞爭犬哮吼厭啼撥火亂赬豆附灸雙彎弓幹果硬迸齒【堯臣】寒齏酸滿胸枯蛤擘無肉澹脯燒可饔語必造聖賢樂已過鼔鐘紙窗幸未曙【景初】絮被令旋縫凍痺兩股鐵跑抓雙鬢蓬脬尿旣嬾溺裩虱惟欲烘器皿足缺齾捧執無妖穠兒女寒不寢【堯臣】僮僕困欲瞢豈無富貴徒笑此饑寒蹤丈夫固有負道義久已充墨子不黔突齒輩且得封勉哉梅夫子塞者終自通【景初】

問答【送九舅席上作】

金鑿落【希深問】畱贈行人須滿酌銀缾況有宜城醪及取春風花照灼

小屛風【問希深】座隔流塵素影融方牀六尺偃淸晝慙無玉枕名通中

玉蟾蜍【希深問】廁君筆硯誠有諸可愛亭亭寒月照瑩然四座凝冰壺

金錯刀【問希深】連環交刃吹風毛美人贈我萬錢貴何必翦犀誇孟勞

靑雲梯【問希深】尺木爲階行勿迷勸修道業生羽翼天門九襲須攀隮

鳳於飛【希深問】差差粹羽今逢時桐花正美矞雪亂家庭玉樹須來儀

宛陵集卷十一

欽定四庫全書

宛陵集卷十二

宋梅堯臣撰

擬李益竹窗聞風寄苖發司空曙

窗前風動竹聲碎影仍緐衝扉忽自啟出誤初迎門驚雀枝未定乳蜂窠暫翻飄飄一舉袂聊更遟來轅

擬宋之問春日翦防花應制

上林花未有中禁防先成葉逐翦刀出蕊從妝粉生紅緐內人手香染侍臣纓不是將春競天心重發榮

郡閤閱書投壺和呈相國晏公

較量人世無窮樂羅列平生未見書聊奉投壺祭徵虜休言擊劍馬相如畫樓晚去聞寒角縹帙看來落蠧魚日獲誨言皆舊學不慙貧賤帶經鉏

梅花

江南臘月前溪上照水野梅多少株豓薄自將同鵠羽粉寒曽不逐蜂須桃根有妹猶含凍杏樹爲鄰尙帶枯楚客且休吹玉笛淸風飄盡更應無

擬張九齡詠燕

眇眇雙來燕長年與社違任從新曆攺只向舊巢歸永日當人語輕寒逆雨飛自親梁棟慣不識海鷗機

遟雪

風號大澤晚云覆女墻低驚霰夜將集廣庭朝復迷鶯鳴寒蔽日鴈泊凍生谿會待飄花密開軒意外題

欲雪復晴

陰雲不成雪碧瓦有緐霜日气生簾額冰條結井牀飛烏鳴自樂古木晝仍僵誰意斗晴後苦寒勝北方

送防寺丞赴郢州

郢國當時唱猶傳白雪眞問今非昔日和者幾何人客自射飛鴈漁能供躍鱗芳洲墮馬處吾祖漢名臣

聞角

一聲催客夢星斗轉西檐風捲梅花去愁從栁塞添馬鳴霜滿鬛龍泣凍生防髙樹朝光動城頭落海蟾

和人雪意

凍雲低垂野逺樹昬未分朝來庭竹上摵摵霰已聞扣門有兵吏嘉命傳相君趨閣展熊席捲幔飄鑪薰桂漿貯榼美馬乳薦實蕡賔屬兩三人從容奉評文逺稽先儒言風賦可以羣密置筆與硯惟待雪雰雰雪旣不可待日暮人半醺明朝獲方楮健思欲淩雲

詠楊髙品馬廏猢猻

嘗聞養騏驥辟惡系獼猴供奉新教藝將軍舊病偸聊看緣柱杪尙想傍崖頭更祝南州使如拳試爲求

和欲雪二首

貂裘著不暖牙帳曉初開朔气還先及流風亦屢催擬聞人詠絮將見使傳梅公復憂民畆龍沙幾日來雪欲漫天落云初著地垂臂鷹過野健走馬上冰遲公子多論酒騷人自詠詩都無少年意只臥竹窗宜

梅花

巳先羣木得春色不與杏花爲比紅薄薄逺香來澗谷疎疎寒影近房櫳全枝惡折憎鄰女短笛橫吹怨楚童墜萼誰將呵在鬢蕊殘金粟上【闕】虫

和十一月八日圃人獻小桃花二絕

當時開向杏花後今日綻當梅萼前不畏雪霜何太甚緐英如火滿枝然

前占寒食一百六算到其時未合開丹豓已先灰管動不由人力與栽培

和梅花

時時不甘春著力年年能占臘前芳水邊攀折此中女馬上齅尋何處郎山捨更淸栽作援鳳樓偏巧學成妝團枝密葉都如雪野雀飛來翅合香

再送防寺丞赴郢州

彎弓落飛鳥少也向幽州來作漢官屬恥爲戎國畱身輕拋馬轡地暖厭狐裘慣見顏如玉江邊問莫愁

擬王維觀獵【晏相公坐中探賦】

白艸南山獵調弓發指鳴原邊黃犬去云外皁雕迎近出長陵道還看小苑城聊從向來騎回望夕陽平

擬陶潛止酒

多病願止酒不止病不巳止之懼無歡𨿽病未宜止且欲止人事事止不經耳次誦止足言行當止田裏田裏止誰親止樂山水美旣止何所助惟酒與止喜以言止不止未必止爲是止酒儻不瘳枉止徒可恥止亦隨化遷不止等亦死愼勿道止酒止酒乃君子

擬杜甫玉華宮

松聲溪色古中有鼯防鳴廢殿不知年但與蒼崖平鬼火出空屋未繼華燭明暗泉發虛竇似作哀鳴黃金不變土玉質空令名當時從輿輦石馬埋棘荊獨來感舊物煎懷如沸羮區區人世間誰免此虧盈

擬韋應物殘燈

照此寒夜中欲殘紅燼尾空堂滅復明獨宿擬山鬼和十一月十二日與諸君登西園亭榭懷舊書事二首

冬日蕭條公府淸獨將諸吏上髙城而今何處異疇昔鐵墓下聞狐夜鳴

莎徑依然見莎葉蓮塘無復有蓮花更看白水滿城下說著當時龍骨車

和小雨

蛟龍潠白霧天外細蒙蒙霑土曽無迹昬林似有風捲旗妨酒捨濕翅下洲鴻稍見斜陽透西云一半紅

擬韓吏部射訓狐

黃昬月暗妖鳥鳴尨然鈍質麤豪聲憑凶自異立屋角潛事觜吻欲我驚豈知慣聞此丑狡呼集鬼物誇陰獰夕盜雞雛無畏避曾遭彈射沈泥坑汝今病翼未甚愈還作舊態侵平明陽烏曈曈出東海照汝宜喪膽與精何爲世人苦憎汝汝常盜物資已榮儻有弓矢勿污辱殺此非得去惡名養雛四三已相似眼腦實異鸞皇生一朝車輪翅墮地狐鼠入穴梟黨烹

得韓持國書報新作茅廬

聞君作茅廬正在西軒西定移舊蔬圃稍攺新藥畦其髙如伯鸞況亦有隱妻今方漢徳盛不必之會稽

和新晴

雲開日照防衣寒淨埽平沙路已幹吏散庭除少公事畦挑芽甲足春盤要聽林上鳴禽變試步塘陰綠水寛誰詠陳根有微綠烏蟾易失似跳丸

淸躬詩

所稟介且拙嘗恥朋比爲皎皎三十年半語曽未欺身微徳不著尙使人見疑省已當自責實負聖相知聖相𨿽明察不假束蘊辭扣言巳可罪引去豈非宜

嘗惠山泉

吳楚千萬山山泉莫知數其以甘味傳幾何若飴露大禹書不載陸生品嘗著昔惟廬谷亞久與茶經附相襲好事人砂缾和月注持參萬錢鼎豈足調羮助彼哉一勺防唐突爲霖澍疏濃旣不同物用誠有處空林臒面僧安比侯王趣

糟淮白

寒潭縮淺瀨空潭多鮊魚网登肥且美糟漬奉庖廚昔聞漁父賢嘗勉楚人餔楚人懷沙死腹千嵗余今玆有遺意敢共杯盤疎

和臘前

漢家戍日看看近云景蒼茫已歳昬欲驗方書治百藥預調飛走獵平原土人燻肉經春美宮女藏鉤舊戲存獨把凍醪驚節物艸芽微動見庭萱

題臘藥【尙書晏相公臘日投壺輸詩七首便以臘日所用物賦先成四首上呈】

頽顏早覺衰乃借藥扶持及此季冬日預修來歳宜鼎成無犬見蜜煉有蜂知借問月中長年何所爲

臘酒【韋氏月錄云臘日造四月成】

汲井轆轤鳴寒泉碧甕盛欲爲三伏美方俟十旬淸夢憶黃公捨徒聞韋氏名熟時梅杏小獨飲效淵明

臘脯

畋獵得封獸割鮮爲腵修易甘非愛日不敗任經秋可用資賔豆何妨鄙薦防考之新月錄美脆勝庖牛

臘筍

南山深竹養【去】下有鷓鴣鳴破臘初挑箘【呂氏春秋曰和之美竹越之簵箘】誇新欲比瓊薦盤香更美案酒味偏淸馬援當時見曽將禹貢評【伏波至荔浦見冬筍上言禹貢厥包橘柚疑是謂也】

和挑菜【十二月十二日】

中圃本膏壤始覺气偏出土蓼甲紅近水芹芽鮮挑以寶環刀登之饌玉筵僻逺尙含凍安占春陽前造物非有意地勢使之然

和臘日

獵鼔逄逄奏寒冰齾齾消正憐風日暖不似雪霜朝敢問祠黃石休從擊皁雕楚郊梅萼未壠麥已多苖

啄木二首【十二月十二日陪步後園所聞見】

城頭啄枯楊城下啄枯桑朝啄不停咮暮啄不充腸寒風正洌洌蠧穴虫且僵況玆園林迥剝剝響何長食蠹非嫌蠧聲來古木髙誰將琵琶防冩入相思槽

語鴆【此以上三首補前投壺所輸七首】

客語南方鴆啄蛇掀巨石遂令山中人多竊禹步迹誰云不可轉鳥啄猶能擲

和淮陽燕秀才

我官忝博士曽昧通經術前因辟書來亦不習文律循舊臨學宮虎革被羊質倚席未能講占牘聊置日朴鈍旣若玆媿彼啖棗栗今者登俊賢充詔冠庭實邦伯乃宗公惟帝舊良弼置醴餞以行行行季冬月騏驥入羈駕千里終不蹶慙予延防人安得結子韤心𨿽羨名場才命甘汨沒祿仕二十年屢遘龍榜揭在昔見麻衣於今盡超越是以對杯觴謹嚴微敢忽寧惟畏後生自恨疎節骨肴羞羅食案包核備時物裏婦或窺觀戶下紅裙出歸應願生男生男付紙筆乃信讀書榮況卽服緼韠長歌食蘋詩聲澹異鳴瑟

和石昌言求牡丹栽

昔年藥欄下已多香艸名更移花本去聊助日邊榮莫問西都品存吾舊友評會應包萼吐可與魏姚幷帶土歸金穀封根近玉京謫仙方醉詠不倚錦官城【歐陽永叔有花品】

和十二月十七日雪

窮冬勁臘已過半曉雪先春何處來豈是全資南畞麥多應不分北枝梅庭中未許野童埽林上惟愁狂吹催莫問園同賦客相如居右最爲才

建溪新茗

南國溪陰暖先春發茗芽采從靑竹籠蒸自白雲家粟粒烹甌起龍文禦餠加過玆安得比顧渚不須誇

送詹彥迪祕校之粵

風懷山水心夢寐向東越聞爲會稽行獨此羨明發渡江信春潮泊館食野蕨平時異梁鴻但泛鏡湖月

謝人惠茶

山上已驚溪上雷火前那及兩旗開采芽幾日始能就碾月一罌初寄來以酪爲奴名價重將云比腳味甘回更勞誰致中水況復顏生不解杯

和立春

玆日何所喜所喜物向榮防縷作翠栁意先新陽生塗金鏤爲勝義不首時輕增年已嘆老鬥酒聊自傾

和謝仲弓廷評新理北園

園吏乘冬和荷鉏去宿莽主人因其勤築土截荒壤移枯復窊缺剗徑就平廣東北倚髙城巇險不可上愛彼林木深便爲邱壑想更待春風歸日探花卉長但願多置酒應得時一往

和謝仲弓廷評栽竹

移得溪邊翠來爲庭下陰惜根存舊土帶筍助新林暗換蕭蕭葉知虛寸寸心東風莫搖撼培壅未應深

和歳除日

一年三萬六千刻玉漏惟餘十二時去日苦多誰會惜殘陰全少頗能知已驚顏貎徐徐攺不柰烏蟾冉冉馳萬國明朝賀新歳東風依舊入春旗

明井【在城東南】

顯晦有難必孰云幽不明深井發寒泉光若月色盈陰陽信奇變曷用究厥情譬彼出炎火投薪丹焰成吾人勿驚異但自汲缾罌

楊公懿得潁人惠糟鮊分餉幷遺楊叔恬

頭尾接淸淮淮魚日登网吳蒓芼羮美楚糟增味爽云誰得嘉貺曽靡獨爲享乃知不忘義分遺及吾黨

和張祕校得糟鮊

食魚何必食河魴自有詩人比興長淮浦霜鱗更腴美誰憐按酒敵庖羊

春雪

臘前望盈尺姦縮不忍乞萬物及向榮而反事凝凓與雨暗爭能不念傷彼茁𨿽然便消釋終是乖气律新陽豈憚沮暴栁未爲屈隨風勢更巧著樹媚且密誰將背時棄乃欲逞果必摧花自作花旋積旋已失上天施命令冬春不相匹生物與死物其道安可壹嗚呼此飛雪何爲在今日

和謝公儀學士正月十七日雨後復雪

本祈春雨成春雪應誤小桃先次開西漢枚生誰復召南朝何遜自多才潑除燈火上元去挫卻勾萌六出來前此解衣爭貰酒不知爲瑞與爲災【先是七日祈雨九日霈然至扵今】

伐桑

二月起蠶事伐桑人阻饑已傷持斧缺不作負薪非聊給終朝食寧虞卒歳衣月光無隔礙直照破荊扉

夢登天壇

夜夢登天壇壇上兩仙人來時乘白鳳去時乘白麟我問不我語颯颯山中雨

寒食日過荊山

山郵𨿽禁火嶺樹自生煙嗚咽同歸櫓悲哀欲問天泣親非泣玉流淚劇流泉春鮆橫刀膾何心更食鮮

濄口得雙鱖魚懷永叔

春風午橋上始迎歐陽公我僕跪雙鱖言得石瀨中持歸奉慈媼欣詠殊未工是時四三友推尙以爲雄於玆十九載存沒復西東我今淮上去沙嶼逢釣翁因之獲二尾其色與昔同錢將靑絲繩羮芼春畦菘公乎廣陵來值我號蒼穹失怙哀無窮烹煎不暇餉泣血語孤生平四海內有始鮮能終惟公一榮悴不媿古人風

嵗寒亭

種花邀靑春種柏要晏歳乃知風露前巳辧雪霜勢時俗愛芳菲不妨鳴鶗防他年都門歸寧昧始終計

澄虛閣

箘圃隔嚻氛閒來衣練裙檻邊生靜意水底見防云斜照回晴景幽芳襲薄薰主人多賦詠不減沈休文

舟次泗上逢黃令因以詩送

向曉入汴尾隔河聞人聲得聲不得貌問識舊時名泊舟忽來及袖詩多賢英言除丹徒宰暫作七閩行東南幾千里日夕掛帆輕渡江蒓巳老未足助杯羮最知便道出先見縣人迎

依韻和許發運遊泗州艸堂寺之什

入寺豈緣齋阮公方詠懷心將超紫府手欲拍洪厓雲霧波初淨塵埃鑑已揩但能傾玉醑不假列金釵逺客歸空速千檣密自挨醒論時事正醉載野巾防風俗通吳楚淸渾見汴淮遙知香剎外獨與賞心諧

依韻和許發運眞州東園新成

疏鑿近東城蕭森萬物榮美花移舊本黃鳥發新聲曲閣池傍起長橋栁外橫河渾逺波漲雨急斷虹明云與危臺接風當廣廈淸朱鬐防自躍翠柏種初生香艸猶能識山苖未得名南峯及西嶺常共酒杯平

宛陵集卷十二

欽定四庫全書

宛陵集卷十三

宋梅堯臣撰

禁中瑞竹同本異莖

孤竹二君子聖人知獨淸但將奇節並何用首陽名

依韻和集英殿秋宴

殿幄陳金石宮梧集鳳皇侍臣嚴虎帳法衮被龍章九谷初登稔羣黎共樂康宴盤犀作鎭舞綴錦成行玉盌盛冰滑紗籠奏饌涼廡深容小語槐密漏微陽庭立衛兼霍坐尊蕭與張淸塵汲瑤井泛宇藹天香獸躍緣橦地旗開踏鞠場樓傳紅幘唱簾隱內家妝鴟攫曽無彈蜂來誤有芳門傍銅鑄馬帝所翠爲觴萬國趨王會諸公佩水蒼螭頭左史筆陛楯半更郎雅著明時樂需言盛得光添花慕平一賜菊異元嘗身已陪多士心寧媿下鄕薄才何足補歌詠播殊疆

啼禽

盆繭未成絲破袴勸可脫安知增羞顏赤脛衣短褐

汴堤鶯

古堤多長楡落莢鵝眼小其下迅黃流其上鳴黃鳥安知舟中人黑鬢日巳少千里歸大梁玉笛聞防窕終朝不成曲幽響在林表莫羨沙路行金鞭馳裊裊

四月二十七日與王正仲飲

我來自楚君自吳相遇泛波銜舳艫時時舉酒共笑樂莫問罌盎有與無醉憶曩同吾永叔倒冠落佩來西都是時豪快不顧俗畱守贈榼少尹俱髙吟持去擁鼻學雅闋付唱纎腰姝山東腐儒漫側目洛下才子爭歸趨自玆離散二十載不復更有一日娯如今舊友巳無幾歳晚得子欣爲徒

四月二十八日記與王正仲及舎弟飲

孟夏景苦長與子舟中飲酒行三四巡病嘔聊就寢仲氏又發霍洞下忽焉甚湯劑不能勝悶絕口巳噤我嘔𨿽未平驚走豈遑枕叫號使呼醫子怪亦莫諗遽白何至斯葛巾推小品且尢食物間羶腥失調餁所餉惟豬雞況此乏箘蕈以子獨無恙未必因滑沈稍覺陽脈回栗膚猶防防儻其遂不起孰肯謂素稟吾鄕千里遙幸免成貝錦

紹巖上人寧親

爾教禁足不出戶盛夏畏蹈螻蟻蹤赤日去省巳忘律曷若冠帶共甘濃

送許州知錄王殿丞

霜花如鵠毛萬里防枯槀曉入蓬池道寒侵蘇合袍重來社櫟長舊寄裏門髙去事黃丞相無辭執板勞

慈氏院假山

風濤春斷越山骨聚集奇險成千峯碧甕爲潭立涎石直疑嵓底藏蛟龍

夜與鄰幾持國歸

紅塵夜不息橫衢若煙霧朝見車馬來暮見車馬去軍中目炯炯馬上情遽遽交相知是誰飛先無覓處十月晦夢遊嵩山明日訪宋中道見次道寄宿嶽寺

忽夢嵩峯下同遊失姓名山腰荒輦道嵓竇落泉聲黒石文難辧蒼苔迹易成他時傳洛詠知是陸云兄十一月七日雪中聞宋中道與其內祥源觀燒香

三日不相見逢人問始知同車侵朔雪臨水拜靈絮撲鴛鴦帶花圑蛺蝶枝如何東郭叟足迹自穿綦

和江鄰幾詠雪二十韻

十一月將雪寒誰計有無雲橫凍鵩翼霰集泣蛟珠萬里風爲使千門玉作樞縞衣來自鄭濤鷺捲從吳積甲聞熊耳觀鵝入越都庭槐髙臃腫屋蓋素糢糊騁巧能藏醜論功解飾枯巢禽皆白鳳來獸必騶虞遼俗休誇豕燕丹久望烏袒裘無壯臂附火念焦髗歌竹休王滿餐毛活使蘇亡羊何可問別鶴不應孤靡密同脂网縈回似舞姝漸深由片片取重本銖銖日月方収照乾坤不辧隅𨿽輕自相壓更潔亦終渝饑虎僵幽谷防龍脫勁防佳人調蜜蔗公子擁貂狐共是空囊客曽非暖席儒黃昬特過我興與灞陵俱

送張遂州

華省名郎意若西相如橋柱舊曽題已將符節爲邦守不畏關山入馬蹄千里過秦看素滻三年還蜀度靑泥裏門錦綬何爲樂外奏嚴君內阿防

送周寺丞宰新鄭

仲冬吉䢐徵曉月在環玦京水生層冰梅山見殘雪縣庭槐已古堂壁碑未缺惟吾故交意贈子以爲別【尹師魯有志古堂記】

送余郎中知鄭州

西接都門才百里壓城殘雪照牙旗風煙古是諸侯國鴈鶩新來僕射陂餽食且依當日具鑄刑無攺昔人爲濃薰舊捨靑綾被不越常衙睡足時

送胡都官知潮州

自昔揭陽郡刺史惟韓侯韓侯初來時問吏瀧水頭到官諭鱷魚夜失風雨湫乃知抱正直異類尙聽謀潮𨿽處南粵禮義無遐陬勿言古殊今惟在政教修適聞豫章士勇往登犀舟不畏惡溪惡疊鼔齊歌謳逺持天子命水物當自囚更尋賢侯迹書上揭陽樓

送晏太祝之宣城監稅

每愛昭亭傍淸灘石可數兩岸修竹林孤城嚴晚鼔自辧越人言難廋楚鄕語郭門春聚船江賈無多取

送張正臣赴泰州幕

敲冰冰未泮塞河流玉段輕舸莫言遟古城滄海畔春臯蘭蕙茁晚井魚鰕亂時平無羽書此樂異王粲

月下懷裴如晦宋中道

九陌無人行寒月淨如水洗然天宇空玉井東南起我馬臥我庭帖帖垂頸耳霜花滿黒鬛安欲致千里我僕寢我廏相背肖兩巳夜深忽驚魘呼若中流矢是時興我懷顧影行月底惟影與月光舉止無猜毀吾交有裴宋心意月影比尋常同語黙肯問世俗子

願嚔【上辛祈谷爲獻官】

猛虎不獨宿鴛鴦不雙棲虞舜遊蒼梧帝子夜向瀟湘啼時旣禪禹妃亦老老淚灑竹無髙低流根及筍駮紅蘚此情乃與天地齊我今齋寢泰壇下侘傺願嚔朱顏妻

和司馬學士上辛祀事出郊寄馮學士

侵曉度南薰禁鐘猶可聞春郊防有霰上苑稍藏雲齋館人相望官橋路巳分寧同鳥烏樂翔集自成羣

同蔡君謨江鄰幾觀宋中道書畫

君謨善書能別書宣獻家藏天下無宣獻旣歿二子立漆匣甲乙収盈防鐘王眞迹尙可覩歐褚遺墨非因模開元大歷名流夥一一手澤存有餘行艸楷正大小異防畫勁宛精神殊坐中鄰幾素近視最辧纎悉時驚吁逡巡蔡侯得所得索硯鋪紙才須臾一埽一幅太快健檀溪躍過瘦的顱觀書巳畢復觀畫數軸江吳種稻圖稻苖秧秧水拍拍羣鷺矯翼人荷鉏陂塍髙下石籠密竹樹參倚荊籬疎大車立輪轉流急小犢欺顧穉子驅令人頻有故鄕念春事況及蠶桑初虎頭將軍畫列女二十餘子拖裙裾許穆夫人尢窈窕因誦載馳誠起予予無書性無田區美人𨿽見身老臒舉頭事事不稱意不如倒盡君酒壺

上元夜雪有感

去年昭亭陽今夜苦風雪及雪在京城宵燈亦將滅石花廣袖輕梅蕊新妝潔悤悤競還家陌上亂車轍

上元雪

春雪如蝴蝶春燈如百花漫漫飛不巳愁殺千萬家我今無復夢擁被讀南華

送李才元學士知廣安軍

楊栁未堪折柔條時倚風朱輪過灞上杜宇響襃中危棧憎春雨晴林發曉紅不須言蜀政當自學文翁

送王推官宰上洛先歸關中

跨馬獨歸日春風隨度關客裘將欲綻社燕亦同還洛水源邊邑秦人隱處山君家有鳬舄切莫向雲間

送信安張從事吉甫兼寄白使君

西洛故人少世家今亦稀憐君能及祿過我苦言歸防宦長城下生涯舊國防使君應借問出處竟多違

送懷州張從事仲賔

行色在車馬西亭新雨過移家從上黨佐幕向三河皁莢林初暗黃粱酒未和七賢無復有舊迹尙應多

宛陵集卷十三

欽定四庫全書

宛陵集卷十四

宋梅堯臣撰

和李廷老家防飲

四序豈長停寒革春寖和始愛衣裘輕相與車馬過車馬不畏逺風埃不畏多到門門有槐槐上時鳥歌時鳥歌猶澀主人當謂何南開石橊軒中置飲酒蠃食桉施黃金饌炙厭白鵝漢糟槎頭美吳羮成咄呵旣醉或放言抉莊引駘它縱論或好辯排墨同孟軻日將薄虞淵執防相交摩欲去舉大白酌我苦大苛

正月二十七日江鄰防杜挺之劉原甫貢甫韓持國邀飲於定力院

昨日防飲我後至誰欲比我爲王戎笑知卿輩意易敗起誚便與俗物同似過黃公酒壚下嵇阮不見修竹中杳爾山河隔千里此心正有古人風

送宋中道朝陵仍於西都省親

西出虎牢關南瞻園廟防漢殿拜衣冠魏臺嚴帳帟春風石闕冷曉气田塗白早晚下諸陵先過洛陽陌

寄西京通判宋次道學士

當時交友都無防欲問懽娛亦異今花接上林新木變水分淸洛舊池深嵯峩嵩色云常在窈窕宮墻艸又侵修竹千竿白家寺昔年題處可能尋

送晁殿丞鄭州僉判

朝離泌水上夕去野亭賒走馬日銜樹度河風捲沙關雲來雨腳陂岸長蒲芽共被方爲樂軍中莫摻撾

重送宋中道

隴艸陳根發山櫻宿霧蒸將過周故宅先下漢諸陵穎道春經雨官溝暗澑冰蒓羮休定價羊酪易爲勝

送涇州良原何鬲主簿

春風入邊磧二月沙艸生胡馬自偸牧漢農寧廢耕薄田刈晚谷又餉防秋兵縣版固當重調輕無與程

依韻和永叔見寄

春風約柳一片西欲托鳥翼傳音稽昨朝偶向東城去艸艸乂逢驄馬蹄長防禦史威正峭沙堤來坐气吐霓我乘小駟𨿽甚瘦喜見驂馭猶解嘶適聞南都接大尹笑我出處今何迷恥趨防徑身已老欲至何用頻吹齏蛟龍失水等蚯蚓鱗角𨿽有辱在泥困居廢井誰引手豈得更望靑雲梯筆鋒勁發若彊弩餘力曾徹七重犀倦禽雄雌不飽腹日暮徒念還巢棲大椿朝菌各有盡此物何怪莊叟齊誠知豪俠自快樂東郊南陌競鬭雞胸中有道無廣狹包括宇宙在一稊何時與公去穎尾湖水漫漫如玻瓈世間防合固不易況乃仕宦多相睽正似郵亭戀行者未到止息空歌驪我貧尙不給朝夕焉得負郭置稻畦筋骸幸且稍輕健山水縱好無路躋儻公他時買田宅願以藜杖從招攜吾兒詩書不足教亦以助力於耕犂

東城送運判馬察院

春風騁巧如剪刀先裁楊柳後杏桃圓尖作瓣得疎密顏色又染燕脂牢黃鸝未鳴鳩欲雨深園靜墅聲嗷嗷役徒開汴前日放亦將沒水歸河槽都人傾望若焦渴寒食已近溝已淘何當黃流與雨至雨深一尺水一篙都水禦史亦卽喜日夜順疾回輕舠頻年吳楚歲苦旱一稔未足生脂膏吾願取之勿求羨窮鳥困獸易遁逃我今出城勤送子酤酒不惜典袍數塗必向睢陽去太傅大尹皆英豪試乞二公評我說萬分豈不益一毛國給民蘇自有暇東園乃可資遊遨

送知和州杜駕部

桐花欲開時羣噣爭哺兒但求黃口飫焉問丹穴饑常山有四鳥將飛昔已悲中間勿殞逝豈得安其枝一飲必屢顧每啄必遲遲今朝競矯翼去向江之湄銜芹不自食欲遺孤與雌此義實已重莫爲梟所嗤世俗多嫌忌我胡爲此詩此詩美孝悌持贈杜挺之

送劉郎中知廣徳軍

昔在少年時辛勤事諸父諸父爲桃州物宜皆可數事君勤職貢采茗先谷雨劭農井田桑科薅重鉏斧城西大靈祠措意初似禹將通吳境河身自同豕伍期婦來餉時壇上必鳴鼔一爲烏所誤愧恨去不覩至今存遺堤五丈立堅土正如開轘轅黃熊慙啟姥功利欲及民血食宜簋簠祠後有髙山山頭攢棟宇此實諸父爲禾麻可就俯歲登有樂事或亦作歌舞賦詩當淸明解褉思洛浦其言在黑石往往被樂府於今三十年追想漸成古公將乘朱輪去問民疾苦治術自有具薄言無所補缺將陳迹書又且劇莽鹵

送洛南周寺丞【畋家在華山】

將去洛南宰日聞庭下松亂山歸四隱舊墅隔三峯狹谷車能入春林雨易逢地多椒與漆貨必厚於農

賦石昌言括蒼石屛

括蒼黃石屛樹如濃墨寫根深稱條葉生意絕蕭灑或聞造物手立意先眞假指是溲摹能同自然者天下莫復言物亦逢知寡

寄致仕張郎中【代人】

門榮世美髙天下身退心閒住洛陽畫鶴能同薛少保愛書還比蔡中郎花陰小酌呼鄰父月下淸吟埽石牀不問從來生計薄題籖盈閣是家藏

送錢駕部知邛州

細雨梅初熟輕寒麥已秋路危趨劍道夢穩過刀州秦栗非吳食巴稉類越疇當壚無復舊試似長卿求

文惠師贈新筍

劉累死龍不馴世間士不識眞有眞物實去人或在山亦隱鱗或多孫山水濵奮雷轟轟萬里春厚土坼裂窮蟄振牙甲戢戢不可數削掘誰怕天公嗔煮之按酒美如玉甘脆入齒饞流津荊吳易得梁宋少二年不食思無因豈意今朝忽有遺不忍獨饗呼吾鄰

宛陵集卷十四

欽定四庫全書

宛陵集卷十五

宋梅堯臣撰

觀何君寶畫

燕馬易畫吳牛難圖馬骨隱細牛骨麄馬毛要密牛毛疎麄疎必辧別細密多糢糊乃知戴嵩筆能出韓幹徒幹馬精神在韁勒嵩牛怒鬭無牽拘昨日何家觀小軸絹𨿽破爛色不渝二頭相觸角競椅前腳如跪後腳舒尾株榻直脊膂蹙筋力寫盡蹄腕殊一勝一敗又苦似勝者狠逐敗者趨捲窮赤印置小字置字乃是陶尙書尙書國初人愛畫收防防買時不惜金與帛帛載羊車錢載驢後世兒孫不能保賣人窮市無須防凡目矜新不重故千錢酬直皆笑愚四牛遂爲何氏有裝背入眼天下無坐中吾儕趣已異又喜女傳兵符此本實稱閻令畫下筆簡細容顏姝三人鬼狀一牛首八女二十美丈夫黃帝中間蔭葩蓋霞扇錯玳旌擁朱冠服難知歲月逺但見儀衛森淸都復觀鹿臺獨夫受妲已不笑何由娛酒池肉林騎行防剖心斮脛堪悲吁數幅吳王宴西子防舟張樂當姑蘇宮娥數百簇髙下鬒髻一一紅芙蕖危峯細浪得平逺前對洞庭傍太湖商紂夫差可垂誡歷世傳玩參盤盂雕鷹艸木不足記特詠此事心何如

送任太博歸省西都

人言少保持家謹載見西京萬石君子捨今歸浣裙切裏門重戒下車勤田園一一能爲計僮僕防防亦有聞我負洛陽山水久試因行色寄嵩云

送少卿張學士知洪州

朱旗畫舸一百尺五月長江水拍天穩去先應望廬嶽暫來誰復見龍泉閣經吏部重爲記山識吳王舊鑄錢往迹可尋軍士少賸書遺逸附靑編

觀楊之美畫

天官乘車建朱旗赤旛前亞風捲披二龍緩駕蒼髥垂印箱傍挈文籍隨雙驂推軛如畏遟行從冠服多威儀水官自有眞龍騎兩佐並跨鯨尾螭步趨羣吏怪眼睂云生海面無端涯雷部處上相與期人身獸爪負鼔馳後有同類挾且捶次執電鏡風囊吹靑蛇有角魚足鬐上下引導神所施地官旣失不可知此畫傳是閻令爲設色鮮潤筆法奇絹理膩滑雞子皮吳生龍王多裂隳八軸展玩忘晨炊李成山水曉景移黃荃花竹雀擁枝韓幹馬本摸搭時神駿多失存毫釐日髙腹枵眼眥眵邂逅獲見何言疲厚謝主翁意不衰他日飽目看無遺

李審言遺酒

大梁美酒斗千錢欲飲常被饑窘煎經時一滴不入口潄齒費盡華池泉昨日靈昌兵吏至跪壷曽不候報箋赤泥坼封傾瓦盎母妻共嘗婢流涎鄰家葡萄未結子引蔓垂過髙墻巓當街賣杏巳黃熟獨堆百顆充盤筵老年牙疏不喜肉況乃下箸無鮏羴空腸易醉忽酩酊倒頭夢到上帝前賜臣蒼龍跨入月不意正值姮娥眠無人來顧傍玉兔便取作臘下九天拔毛爲筆筆如椽狂吟一埽一百篇其間長句寄東郡東郡太守終始賢切莫汲竭滑公井畱釀此醑時我傳

送邵郎中知潭州

張鐃疊吹洞庭外緣虎帶刀蠻帥迎且諭漢家綏撫厚莫言湘守事權輕木奴洲近霜包熟班竹林昏野鳥鳴賈誼宅邊寒井在暫畱千騎潄餘淸

送楊叔恬應北京辟

昔時見子宛邱下丞相待子知子賢子於文字實廣博海客謾估珠盈船欲賣明月一寸魄𨿽豪不肯售以錢通都大邑忽辧寶直取不犯驪龍涎遂作照乘物矜誇魏人前從玆十二車光彩生從先

送洪州通判何太博若谷先歸新淦

拜官江上客乘馬不乘船獨畏江龍浪將歸風雨天葛花侵野徑源水入腴田君住巴邱下西山道路連

五月七日見賣瓠者

老圃奪天時馬通爲煦嫗四月彼種五月此賣瓠陽陂與糞壤功力且異趣遟瓠何早豈不同雨露速利乃在人爭先無晚暮

和江鄰防景徳寺避暑

蛭蟻不應雨鳴鳶不生風鬱气若甑炊初陽如火紅躶膚汗交流腯體膏將鎔龍頭費挹酌犢鼻彊遮蒙常畏俗物來去避靑蓮宮廣堂鋪琉璃髙檐蔭梧桐廊壁畫地獄獄具鑊鋸舂鐵城何焰焰鐵牀亦彤彤誰知炮烙死活間傳自西域黃面翁正類人世苦此熱聲利役使亾西東京師防賃防椽捨竆煎相似聒欲聾屋頭朝防作飲食枕底夕艾驅蚊虫宜爾近巷江夫子賦詩特壓塵土中

送趙諫議知徐州【及】

鹿車防兩馬防匹軫建朱幡騎彀弓雨過短亭云斷續鶯啼髙柳路西東呂梁水注千尋險大澤龍歸萬古空莫問前朝張僕射毬場細艸緑蒙蒙

送邵戶曹隨侍之長沙

靑袍防稽椽采服湘江行水館魚方美犀舟枕自淸鷓鴣啼欲雨防蝀見還晴風土𨿽卑濕醇醪可養生晨起裴吳二直講過門云鳳閣韓舍人物故作五章以哭之

平生交友淚又哭寢門前魯叟不言命楚人空問天月沈滄海底星隕太微邊莫恨終埋沒文章自可傳使虜嘗專對江湖謫防年始看還近侍遽此隔重泉沃酒酒空滿托詞詞謾傳視予猶手足莫怪獨潸然算數曽無據仁人亦莫聞狠愚多至老蘭桂苦先焚不竟千秋恨還如萬里分臨風一號慟易散日邊云昔時賔宴地今見繐幃遮棲室那因鵩從杯不爲蛇曽無越人術竟起漢臣嗟明日東城陌悲涼後部笳曉陌行車過交相嘆且驚荀龍聞一蛻穆駿失全鳴不復中書直空餘左史成緒言猶在耳尙想見平生聞髙平公殂謝述哀感舊以助挽歌三首

文章與功業有志不能成嘗以隮髙位終然屈大名遺風猶可見逝水更無情歸卜靑烏壠韓城苦霧中京洛同逃酒單袍跨馬歸明朝各相笑此分不爲稀公旣參鑪冶予將事蕨薇悲哀無以報有涕向風揮一出屢更郡人皆望酒壺俗情難可學奏記向來無貧賤常甘分崇髙不解防𨿽然門館隔泣與眾人俱

歐陽郡太君挽歌二首

夫人有賢子往歲謫夷陵欲使無愁郁怡然見寢興外詞陽磊磊內畏實兢兢隮壽復終防共爲時所稱當時丈人歿𨿽少守孤兒以及成名譽何嘗厭蒺藜暮年終饗福陰騭不應欺莫使碧江上獨傳陶母碑依韻和石昌言學士求鼠防筆之什鼠防鼠尾者前遺君謨今以松管代贈

江南飛鼠拔長尾勁健頗勝中山毫其間又有蒼鼠防入用不數南雞毛二物緩急豈常獲捕刺徒爾操蠻刀舊藏已贈蔡夫子報君松管何蕭騷

防隱堂

大梁車馬地塵土飛百尺賢愚走其間朝暮不見迹北望天波門垣垣宗室宅宗室令王孫愛書輕玉帛華宇何深沈但聞列圖籍曲房有窈窕空自事睂額體胖生粹和安石處嵓石古來爲善樂豈以歌鐘適

讀永叔所撰薛云衛碣

文章如塗金光彩發美器所宜玉石間摹寫傳千祀堅堅孝子心森森柏庭閟豈與石麒麟原傍鬭蒼翠

和石昌言以蜀牋南牋答松竹之什

蠻牋抽轉龍鱗細秋兔束毫雞距尖揚子校經聊以贈蜀麻江楮報何嫌

赤蟻辭送楊叔武廣南招安

南方赤蟻大若象潛荒穴洞人莫逢天公合雨不雨從橫亂出將自封侵疆淩壤壞城市戰鬭億倍南柯雄甞聞穿山食此物此物旣大非常凶張舌流涎莫可餌枉啄不怕長戈舂今令智者以智取卽見蚳醢傳太宮因而使知禍福理天子下令雲從龍

走筆戲邵興宗

子魚一尾不曽有又諾毘陵蒼鼠毫細粒吳秔誰下咽尖頭越管厎能操

送李中捨襲之宰南鄭

莫問襃中道路難襄陽直上防重灘蒼煙古柏漢髙廟落日荒茅韓信壇出水槎頭一絲掛穿虹雨腳兩橋殘土風大抵如南國期防先時俗自安

送王察推縝之鄧州

昔向南陽憶洛陽秋橙初熟半林黃車過白水沙痕闊鴈落鉗盧稻穟長廢壘漢碑金刻字古原秦冢石爲羊太平羽檄何曽有賔主相歡菊薦觴

戲酬髙員外鯽魚

天池鯽魚長一尺鱗光鬛動楊枝磔西城隱吏江東客晝日馳來奪炎赫冷气射屋汗收額便教斫膾傾大白我所共樂仲與伯羨君赴約笑啞啞持扇已見飛鸞翮欲往從之雲霧隔

送何濟川學士知漢州

丞相初得君有志重儒術乃言天下士徒此占淸秩遂懲鬻人忝冒十八七進君天祿閣此眾爲第一又薦王張韓恬可與君匹吾儕宜慙羞空自預朝韠欲歸無田園彊住枉歲日值君乘髙軒西望圅谷出當時迎長卿書史傳未悉車馳及𦇤負千萬今可詰老農喜君來田租不忘率織婦喜君來縑機當俟畢府胥喜君來督責去暴抶疾苦無不求前人惟法律晝錦榮旣浮康民美方溢眞爲丈夫志豈是名過實

依韻和達觀師聞蟬

飲余晨露吸余風噪徧髙枝爲俗聾欲比伯夷淸已甚不餐周粟腹常空

依韻和杜相公謝蔡君謨寄茶

天子歲嘗龍焙茶茶官催摘雨前牙團香已入中都府鬭品爭傳太傅家小石冷泉畱早味紫泥新品泛春華吳中內史才多少從此蒓羮不足誇

依韻和接花

惟是圃人巧非關元化偏折條違物理遷豓得花權美女嫁寒壻丑株生極妍世間多妄合吾不謂之然

送石昌言學士

混混拍堤蔓水軒軒銜尾掛墻船使君東下只朝夕父老走迎無後先古堞秋耕拾銅鏃長淮瀑雨入壕蓮鳴猨舞鶴仍持去不憶承明夜直眠

書南事

大梁國南門驛騎方騰趨波波一何急蠻寇圍番禺番禺本無備前賴魏大夫大夫築子城今得守以須兵𨿽不滿萬閉壁堪指呼老幼轉木石壯健操矛弧廩庫得以完日月不易圖城中舊無井魏鑿安轆轤魏由飛語去不使立外郛古稱時有待淺薄皆謂紆曲突與爛額看取報功殊

送吳照鄰都官還江南

霜前江水磨碧銅岸背菱葉翹赤虫吳郎鬢絲蒼防縷不羞月上扶桑東羞見淸波照人影去時黑髮吹春風五年歸來婦應喜從此不問西飛鴻

馮子都詩【幷序】

漢霍光愛幸監奴馮子都與梁冀嬖奴秦宮事相對唐李賀作秦宮長辭亦云子都當時已有詩予因補之黃金畫車屋韋絮緣車輪牽以五采絲借以刺繡茵出入長信宮晝夜將誰親所親美且少玉頰丹砂唇殷羅縫輕襦明珠攢緇巾半醉臥車中侍婢躡行塵憶昔廣明亭將軍愛憐頻便房不使殉易寵在玆辰嗣侯喜驅逐平樂多從賔靑絲穿五銖累室貯百珍歡與子都異矯與子都均用財糞土擲吐气日月踆天地可齊久禍患豈有因秋風茂陵下蒼蘚上騏驎

七月十六日赴庾直有懷

白日落我前明月隨我後流光如有情徘徊上髙柳髙柳對寢亭風影亂疎牖我馬臥其傍我僕倦【闕】肘寂寂重門扃獨念家中婦乳下兩小兒夜夜啼向母問耶若个邊天性已見厚不嗟羇枕孤不愧棲禽偶內有子相憶外有月相守何似長徵人沙塵聽刁鬥

采芡

蝟毛蒼蒼磔不死銅盤矗矗釘頭生吳雞鬭敗絳幘碎海蚌口出眞珠明磨沙漉水莩殻滑斫桂煮釡風波聲齒如編貝嚼明月曼倩不復饑腸鳴莫論一斛防與賤堂上狼籍無由行

史氏南軒

庭中碧石盎上結三重山飛光入酒杯舞翠生髻鬟竹林眠黃麞莎徑欠白鷴主人無倦情窗戶不須關

送河北轉運使陳修撰學士

河隍多宿兵兵食固所須幸時不戰鬭畜養安可無古興十萬師七十萬家輟耕鉏今來歲調餉且與往昔殊不使民轉挽但使民歸租急緩實塞下商賈以利趨關西河東亦如此軍實𨿽足民賣虛公乎抱長才當有所畫謨應不貸內府重錦象牙明月珠邊城預自足寧待臨帑輸莫令稱庭臣爲言桑大夫

奉和寄宣州廣教文鑑師

秋池對門蓮子枮野壁剝月蝸涎塗庭中兩株古楠樹上有山鳥長相呼當時聮巢接飛者一落梁宋一海隅扶桑日枝幾千尺光彩不獨生陽烏

送陸介夫學士通判秦州

從來戎馬地饗士日椎牛介冑奉儒服詩書參將謀隴云連塞起渭水入關流豈似瀛洲下竆年事校讎

送徐君章祕丞知梁山軍

蒼壁束江流孤軍水上頭蛟龍驚鼓角雲霧裛衣裘午市巴姑集危灘楚客愁使君才筆健當似白忠州

依韻和秋夜對月

陳王苑裏望空虛吳客風前憶具區橫閣漸看河影轉繞枝還見鵲驚無虫催織婦機成素露逼鮫人淚作珠才比陶潛無用處紗巾時任酒霑濡

宛陵集卷十五

欽定四庫全書

宛陵集卷十六

宋梅堯臣撰

和曹光道風拔三檜

飄風西北至樹苦萬繂牽君家三古檜緐根龍地纒其固謂不拔朱欄擁靑塼今同秀林木摧倒誰復憐安得百力士扶持尙可全愼勿伐作薪豈無庭燎然

飲劉原甫家原甫懷二古錢勸酒其一齊之大刀長五寸半其一王莽時金錯刀長二寸半

主人勸客飲勸客無夭妍欲出古時物先請射以年我料孔子履久化武庫煙固知陶氏梭飛去風雨天世無軒轅鏡百怪爭後先復聞丰城劍已入平津淵聊讎二百載儻有書畫傳嗢呼才十一便可傾觥船探懷發二寶太公新室錢獨行齊大刀鎌形末環連文存半辧齊背有模法圓次觀金錯刀一刀平五千【其文如此】精銅不蠹蝕肉好鉤婉全爲君舉酒盡跨馬月娟娟

送嘉州監押曹供奉【測】

舊友尹師魯甞作送子文文存人已歿行復我何云平時爲郡尉遐方宜撫軍定過揚雄宅野鶴自成羣

答仲原太傅八日遺酒

陶潛九月九無酒望白衣何言先一日雙榼忽我歸借問遺酒誰天宗分日暉明當酌大斗黃菊羔醅肥李賀諸王孫作詩字欲飛聞多錦囊句將報慙才微

送張生還和州

山頭孤石望來久天外行人今獨歸藥囊自有畱生術不管淮南木葉飛

李康靖少傅夫人挽詞二首

九月秋風急三川苦霧迷卜邙新隧啟度鞏短簫齊寶劍知終合靈蟾已隕西松門來防葬車馬防千蹄板輿曽至鄭靈輤此歸周行哭人增慕凝笳月正秋九原開祔穴故土覆新邱歲晏寒松下茅苫孝子畱

送韓文饒寺丞宰蕭山

吳防未探穴廣陵先看潮橫江百馬怒捲海萬鼙嚻舟楫淩湍發魚龍接浪跳薄言增勇气少當舉山瓢

蔡君謨示古大弩牙

黃銅弩牙金錯花銀防綫齒如排沙上立準度可省括箭溝三道前直窊其度四寸寸五刻鋈光歷歷無纖差蔡侯出此問誰得往年客遺來瑯邪瑯邪築城穿厚壤旣獲磨洗爭傳誇莫知歲月孰制作精妙近世應難加發機髙下在分刻今人妄射功仍賖願侯擬之起新法勿使邊兵死似麻

和劉原甫省中新菊

華省切星斗沈沈嚴燕房秋風茂陵孫種菊爛生光天晴蝴蝶飛上下舞雙黃劉郎才筆豪移榻吟在傍日晚吏已防殘景上粉墻有酒無飲伴掇英襟裾香還思陶淵明棄官歸柴桑東籬獨此物盈把恨無觴賴有白衣來好事遺壺漿適意各一時豈乏同捨郎

依韻和仲源獨夜吟

秋鴻聲澀秋苦塗金博山煙夜吐寂歷虛堂燈暈生誰人共聽西窗雨

寄題周惇美琨瑤洞

仙人采玉驅雄龍列山剖璞靑腔空因防爲堂曲爲室石乳澑壁光玲瓏仙歸龍去艸樹長蔽翳不復人蹤通指疆買墅下峯下洗斸務欲險怪竆地鱗鹿迹尙莫到安問樵老諸牛童古人未得今已得萬景付與由天公何當歸來斂頭角任從寶我生白虹陰溪淺水菖蒲緑下有蝦蟇雙眼紅及時佐酒斫兩股勿使更入明月中

許生南歸

大盤小盤堆明珠海估目迷精麄斗量入貢由掇拾未必一一疵纇無不貢亦自有光價此等固知魚目殊許生懷文頗所似暫抑安用頻增吁倚門老母應日望霜前稻熟舂紅稃歸來爛炊多釀酒洗蕩幽憤傾盆盂九卿有命不愁晚朱邑當年是嗇夫

得沙宛榲桲戲酬

蒺藜已枯天馬歸嫰蠟籠黃霜冒榦不比江南查柚酸橐駝載與吳人看

寄題杭州廣公法喜堂

淘靑研朱畫屋梁黃漆柏障連曲房日暉月色不須照了了自可窺毫芒夕陰花斂似欲病飛鳥不驚烏帽郎深山竆谷謾幽僻喜得吳儂是藥囊

題滿公僧錄西明軒

赤萍才落鄧林外靑銅半磨傍露明飛光斜入了不隔坐臥一榻琉璃平西方古胡黃金質貝葉傳寫烏行橫謂曉此教居此軒滿壁圖畫遙峯生

寄題撫州戴秀才息心亭

蒼蒼開幽林峯嶺日相對雲歸垂衣纓泉落響環佩仕宦𨿽有負耳目得以貸俯仰宇宙中晏然維進退

送臨江軍監酒李太博

三江卑濕地北客宦遊稀霧气多成雨雲蒸易損衣白醪燒甕美黃雀下田肥未辧殊方語山歌半是非道損司門前日過訪別且云計程二月到郡正看暗惡海棠頗見太守風味因爲詩以送行

蜀州海棠勝兩川使君欲賞意已猛春露洗開千萬株燕脂防素攢細梗朝看不足暮秉燭何暇更尋桃與杏靑泥劍棧將度時跨馬莫辭霜气冷

送雪竇長老曇穎

朝從雪竇請暮捲云衲輕莫問居士病自從他方行吳霜防髭根海烏隨眾迎安隱彼道場萬事都防情

送襄邑知縣杜君懿太博

霜落水未落令君將度河農耕休叱耒女織罷鳴梭赤幘驅亭長丹砂挈印窠無慙浚儀政才比陸云多

送晉原喬主簿

太守登車時我病不能出遙期玩海棠度險馬屢叱惟畏行邁遟惡欲及春日何爲愛此花曽非桃杏匹生紅濃復淺瘦蔕修且密湖傍防十樹雕盤擁新漆酒傾琉璃盆月上歡未畢縣官同逺宦簿領無督詰刻意詠芳菲追補李杜失

十一月十三日病後始入倉

曽非雀與鼠何彼大倉爲狐裘破不溫黃狗補其皮霜花逐落月綴在枯槀枝予年過五十瘦寢冰生肌

閔尙衣盜袴

昔聞廉叔度能使民多袴多袴非或貪持新不忘故嗟嗟亦王官奚自門閥污中府中紋綾袖之呼馬去左右卽其私邀索乃就捕三公出死狗訓導能有素今同竊鈇者見爾皆此趣

胡夫人挽歌【子哲】

已哉胡夫人其壽七十餘其子哀母死一夕髭皓如髭白髮亦白長號守茅廬扶棺埋吳云來防傾市墟誰復向寒月臥冰求鯉魚

裴直講得潤州通判周仲章咸豉遺一小缾

金山寺僧作咸豉南徐別乘馬不肥大梁防人與年少紅泥罌盎鳥歸飛我今老病寡肉食廣文先生分遺微贈裴直講水棃二顆言太尠答吳甘三顆以爲多走筆呈之

緑橘似甘來太學大棃如水出咸陽莫將多少爲輕重試擘霜包防瓣香

送樂職方知泗州

長堤凍柳不堪折竆臘使君單騎行蘇合輕裘霜莫犯銅牙大弩吏先迎山防楚賈連檣泊水上禹書寒磬淸試向郡樓東北望煙波千里月臨城

和劉原甫十二月十日試墨

海神不朝雪不作大梁塵土蔽天髙道傍牛喘復誰問佛寺吹螺空唱號相公跪香恬且佚陛下減膳心焦勞因君試墨偶有激勇辭壯筆揮長刀予無柰何亦思飲飲竭甖甕從餔糟

十二月十三日喜雪

三日朔風吹暗沙蛟龍捲起噴成花花飛萬里奪曉月白石爛堆愁女媧大明廣庭踏朝駕雉尾不埽黏宮鞾宮中才人承聖顏捧觴稱壽呼南山三公免責百姓喜斗酒十千誰復慳

送劉職方知汾州【齊】

西河風俗厚尙翅古所聞子夏有遺廟幹木有遺墳太守下車日當先此二君不必汾水上秋風看鴈羣

十三日雷後晚過天漢橋堤上行

堤上殘風雪橋邊盛酒樓據鞍衰意盡倚檻豓歌畱海月開金鑑河冰臥玉虯當年洛陽醉偏憶董糟邱

送崔黃臣殿丞之任廬山

驊駒西行四千里直度經橋百尋水石上菖蒲未見花蒙頂茶牙初似觜采時應憶故園春故園開焙亦思人其間杜鵑不中聽掩耳聊看錦雉馴靑崖鞭垂瘦蛇尾仙人搯節隨鱗起斫取他年跨馬歸劍棧秦山多折箠

十九日出曹門見水牛拽車

只見吳牛事水田只見黃犂負車軛今牽大車同一羣又與騾驢走長陌卬頭闊步塵蒙防不似綏耕泥洦洦一一夜眠頭向南越鳥心腸誰辧白

吳太博遺柑子

太學先生欺緑橘【裴如晦近有贈】吳興才士與黃柑黃柑似日勝崖蜜帶葉初擎翠竹籃還料楚王曽未識徒將萍實詫江南

和普公賦東園十題

擷芳亭

結宇東園中種花待春風口歌金縷衣手折枝上紅今日映緑發他年羞靑銅

淸心堂

寂莫外物亂境淸心亦淸彼皆居深谷此獨處重城夷齊食薇蕨千古首陽名

石筍

削出靑山根峭立碧玉垂不作湘竹老不染帝子啼不爲盤中蔬豈與煙茁齊

待月亭

明月過三五飛出滄海遟佳人望淸夜隔樹光離離不須磔蝦蟇寒魄自有虧

虛白堂

空堂絕纖塵虛靜自生白長風吹月東窗戶如不隔漆園玆趣深赤水珠難索

假山

太山不可歷石齒齧人足聊集怪與奇蒼蒼都在目何須引寒流平地作溪谷

書齋

聖賢有事業皆在經籍中已愛牙作籖可輕山賜銅還來讀詩禮不用辧魚虫

小池

小池依小山山晴翠光入無容羣蛙鳴間有孤鶴立曽不起波瀾石郵風自急

紫竹

西南產修竹色異東筠緑裁簫映檀唇引枝宜鳳宿移從防千里不攺生幽谷

山茶

紅蘤勝朱槿越丹看更大臘月冒寒開楚梅猶不柰曽非中土有流落思江外

宛陵集卷十六

欽定四庫全書

宛陵集卷十七

宋梅堯臣撰

除夜雪

擊鼔人驅鬼漫天雪送寒臘從今日盡花作舊年看著樹多還墮隨風積更幹明朝預王防畏濕兩梁冠

和吳衝卿元防

千官車馬閶闔來晝漏始上閶闔開峩峩左右升龍進昨夜雪飛雲作堆殿前冠劍魚鱗立東風入仗旗腳廻黃鐘一奏寶扇掩玳簾捲起香霧排鳴梢未盡霹靂響翠輦已退黃金階聖人端冕禦法座大樂旅作聲和諧羣公抃蹈丹墀下尙書奏瑞四夷懷乘輿卻入更衣閤通天絳袍陞玉榻百拜稱觴萬歳聞兩廊賜食簪裾帀曲傳大定舞綴疎波旋煙斂飭宮車衞官解嚴多士退日光停午气象舒吳君才華天下傑歸來作詩傳石渠石渠祕防無凡愚石渠酬唱皆嚴徐我慙短學復在後收餘掇棄聊以書

元日

頻年無入閤今日預朝元丹陛發金奏侍臣稱玉樽旗旌搖細仗雲霧啟千門卻出蒼龍闕衣冠萬馬屯

依韻和仲源暮冬見寄

曽未學黃庭衰顏已可驚詩能如阮籍評不媿鐘嶸玉軫調初美冰壺想更淸兔園風雪甚還聽鴈來聲

送韓子文寺丞通判瀛洲

嘗聞河間守介直天下無選才才且殊鐵网收瑚瑚得亦難鐵网取亦劬況玆戎馬郊爲貳維多謨新春度滹沲冰上少馳驅

十七日和原甫風花偶書【用其韻】

風花不戀枝脫萼亂翻飛自學空中雪寧同垣上衣繞庭回旋久無著眾鳥爭銜何處歸

貽妄怒

飲食無逺近所美防甘軟南方食蝦蟇密捕向淸畎齒咀口且諱聞語輒忿喘此物何醜惡猶勝螺螄蜆西蜀亦取之水田名谷犬彼士不爲慙吳人休獨愐豈須若中州牛羊大臠

十六日防靈火

章聖皇帝興三宮三宮鼎峙何崇崇天聖七年六月尾玉淸始災壇宇空於今二十有五載上元後夜星軫中乃聞防靈五殿火丹焰赤天明月紅千楹萬棟一夕盡赤煙奔突西南風先時二日車駕幸爲民祈福輸淸衷大臣驕蹇不從祀嶽靈不歆爲不恭若此示變猶影響宜鑑陛下無惰容神非怒乙遂及甲天意警聖不警凶不獨洪水累堯徳堯仁未忍流驩共

送潘司封知解州【其父嘗守此州】

鹽池暗湧蚩尢血紅波爛爛陽烏熱岸防遺老記南風五月滿畦吹作雪白徑嶺上橐駝鳴太行山中騏驥苶古人射利今人同行商不困何由設朱轓太守自東來先世大夫畱故轍是非取與應不移秦人休張儀舌

飲酒呈鄰防原甫

天地不爭行日月不爭明晝夜自顯晦冬春自枯榮誇父逐日死共工觸天傾二子不量力空有千古名寄語賢與愚何嘗見長生我願防良友醉顏日常赬東海爲酒樽五湖爲杯羹海罄湖且竭盡倒爲解酲苟死不復知苟生徒牽情項籍乘牛車馳上廣武城彊梁取秦鹿慷慨猶爲輕歸來臥酒家豈得慙公卿樂亦但如此舉世任營營

寄渭州經略王龍圖

西城橐駝來賀蘭入貢美玉天可汗蕭關夜開月團團彈筆古峽鳴哀湍前將軍不擐甲取大官今將軍能撫士尙盤桓河西五郡兵气完駿馬躍棧無箭瘢我嗟乘劣不受鞍焉得乞與都人看

二十一日雪中赴宿懷鄰防原甫

正月東都雪多於舊臘時酒賔臨迥閣野雀集枯枝馬向西城度花從上苑遟劉郎與江叟相對定爭棊

送永興通判薛虞部

灰宮盜玉秦樓空南山不老天無竆蘚碑剝爛少文字雨耕拾寶牛蹏中其防築城聚貔虎黃土岌嶪如削銅西州吏人气吐虹摧鱗斂角聽相公少年別乘勤爾躳幕府甚盛瓊瑤叢

送宣州簽判馬屯田兼寄知州邵司勲

寒溪翠拖碧玉帶蒼山晴臥蛻骨龍水邊苦竹抽肥筍石上老蕨拳紫茸泊船系纜宿明鏡昭亭廟古攢瘦松陰風雨電潭心起雲遮北嶺如墨濃田秧浸緑白鷺立內史出喜嘉賔從昔時謝公來賽神蘭肴作椒金作鐘聮詩姓何名已失板蠧粉落虫鳥蹤我鄕復傳召南化磨鏤黑石君亦逢

觀拽龍舟懷裴宋韓李

截春流築沙坻拽龍舟過天池尾矯矯角岐岐千夫推萬鱗隨驚鴻鵠沈魚龜春三月輕服時薄水殿習水嬉馬特特來者誰魏公子人不窺車轔轔集其涯邯鄲倡士交馳銀缾索酒傾玻瓈用錢如水贈舞兒卻入上苑看鬭雞擊毬彈金無不爲適聞天子降玉輦當門虎腳看大旗春風吹花入行紅錦百尺爭蛟螭云蓋廻防防維明年結客觀未遟

二月四日雪

前日春風初擺條昨夜雪飛深一尺北帝及臘不行令東皇發煦遭爾厄侵時奪气四時錯歡問上天何不責天髙地厚語難通俛首下土徒叩額或言莫信難可聞鶴鳴至微猶不隔休問天問顏蹠休看花看壠麥

答劉原甫

生早多交友常恨防遇稀每念相笑語昨是今或非重惜向時遊出處苦乖違從今儻有酒莫問棃栗微前夕呼我飲遣奴來叩扉暗犯風雪往醉脫冠服歸夜來新霽月淸吐萬里輝劉郎戴幅巾江叟披褐衣相過無百步誰虞竊訶譏三家若循環但知具甘肥

聞語十方璉長老

舊居廬嶽寺新化給孤園還享國人供應無塵事喧有來聽諭筏一悟見吹幡不憶鑪峯下臨溪看飲猨

十一日垂拱殿起居聞南捷

二月雪飛雞狗狂錦衣走馬回大梁入奏邕州破蠻賊絳袍玉座開明堂腰佩金魚服金帶榻前拜跪稱聖皇一朝嚴气變和气初令漏泄飛四方將軍曰靑才且武先斬逗撓兵後彊從來儒帥空賣舌未到已愁茅葉黃徘徊嶺下自稱疾詔書切責仍勉當因人成功喜受賞親戚便擬封侯王昔日苦病今不病銅鼔棄擲無鏢鎗

十五日雪三首

寒令奪春令六花侵百花塘冰膠燕觜野水澀芹牙擁柱輕於絮吹墀淨若沙乳禽饑啄木誰誤撥琵琶新雷奮蛇甲密雪鬭鵝毛正欲裁輕縠重令著獘袍沙泉流復凍煙萼坼還韜只待鄰醅熟微聲聽酒槽春風九十日一半已消磨準擬看花少依稀詠雪多官車猶載炭菢鵲不離窠向此興都盡戴家誰復過

聞密賜

朝聞政府賀捷回夕賜明月五千枚巍巍聖皇徳所該廟略付與何有哉況未覆穴翦渠魁宜先戰士老與孩傾肝瀝膽謝不敏豈可便恃張良才

送衛眞宰晏寺丞罷長安

捨琴辭苦縣解劍入圅關鵲報逺人至馬衝春雨還荒榛郊北囿蔥翠國南山歸見蕭何政條令舊鎬間

江鄰防饌防

泥防魚之下曽不享嘉賔又嫌太健滑治洗煩庖人煎炙亦苦腥未嘗輒向唇江侯昔南官家膳無此珍昨日邀我餐下箸勝紫鱗乃知至賤品惟在調甘辛

淘渠

開春溝畎春泥五步掘一塹當塗如壞堤車無行轍馬無蹊遮截門戶雞犬迷屈曲措足髙復低芒鞵苔滑雨淒淒老翁夜行無子攜眼昏失腳非有擠明日尋者爾瘦妻手提幼女哭嘶嘶金吾司街務欲齊不管人死獸顚啼

蓬生麻中

麻畦無曲本蓬質有樛莖所托修仍直安能縱復橫擇鄰聞舊母益友記諸生蕭艾從玆逺蒿萊不可幷何嗟蔣詡徑孰念衞人行儻匪緣其地秋風廣漠驚

賣鹿角魚

水中龍角而足海小魚角矗矗不擬龍乃擬鹿譬彼蝸抗繭犢漬以咸鹵久且醭持賣都市參鼎餗此人何苦厭豬羊甘爾臭味不飽腹

夜與原甫江家步歸【二十三日】

丹砂漆盤盛井水冷浸半坼山櫻花始見春色不柰喜黃昬招飲夜還家劉郎居南我居北陌上泥開天正黑風吹蠟燭燒未明素絲作履惜不得

髙陽關射亭

星弧射狼夜夜張角弓備寇不可忘將軍屯師古關下不尙武力何由彊日與兵官來防此弓須射硬箭射長更如羿中九烏斃獨見杲杲明扶桑

京師逢賣梅花五首

此土只知看杏蕊大梁亦復賣梅花此心還似庾開府不惜金錢買取誇

驛使前時走馬廻北人初識越人梅淸香莫把荼比只欠溪頭月下杯

憶在鄱君舊國傍馬穿修竹忽聞香偶將眼趂蝴蝶去隔水深深防樹芳

曾見竹籬和樹夾髙低斜引過紫扉對門獨木危橋上少婦髻鬟猶戴歸

此去吾鄕二千里不看素萼兩三年移根種子誰辛苦上苑偸來直防錢

三月五日欲訪宋中道遇雪而止

蝴蝶飛時雪鬭輕滿街撩【闕】得人驚欲尋宋子東城去馬畏春泥不敢行

觀文丁右丞挽辭二首

預政公槐亞談經帝席陳儉恭齊國相淸淨漢廷人去夢嘗爲蝶遺文不解麟一聞車馬幸丰賜及孤臣春風百花發露挽九原歸白馬悲鳴駐黃鸝下上飛壠邊新柏盛門外弔人稀獨見東牀客攀車淚濕衣

廷老傳沛語戲作

夷門市裏侯嬴老公子時能釋禮過莫問孟嘗招致客薛中遺俗尙應多

送胥平叔寺丞赴洛

單車細馬出虎牢春云黕黕百舌號谷雨已近花欲盡秉燭夜飲朝坐曹因君重思昔日歡醉筆狂埽嵩邱髙於今零落二十載縱在各各嘆二毛試采上陽何首烏刮切仍致苦竹刀俗情相望亦異此競欲折筍籠含桃

送婺州通判徐殿丞【赴上當在後年夏】

疾湍怒蛟龍不畏東風逆沄沄奔長淮千里在咫尺辭梁始及晨過宋尙未夕南州豈難到何處淹行迹

三月十日韓子華招飲歸成

淸明曉赴韓侯家自買白杏丁香花雀眼塗金銀蔑籠貯在當筵呼舞娃舞娃取捧笑向客不顧插壞新烏紗朝來我捨報生子賀勸大白浮紅霞酒狂有持梧桐板暴謔一似鄱陽槎袒裼擊鼔禰處士當時偶脫猛虎牙褊衷不容又何益鸚鵡舟上空蒹葭

送下第親舊

花開風雨惡坐見紛紛落明日結子時又復有脫萼莫嗟樹漸老樹老子亦著共愛西枝繁不數東枝弱他年防有春卻看西枝薄

燕

一避吳宮火千年楚屋春翅迎風雨健聲入戶庭頻掠水過長渚銜虫落覆塵休將漢皇后故故比輕身

雨

春云易成雨一日防廻陰燕濕飛猶快花寒色更深邀車愁客逺盤馬畏泥侵向晚晴光吐西窗緑影臨

晴

風埽天如鑑雲開日似萍苑花猶帶濕蔬甲巳微靑蝶翅粉應薄塘漘波更渟尋春不惜醉莫笑發星星

送胡公疎之金陵

緑蒲作帆一百尺波浪疾飛輕鳥翮步山傍夜泊人石頭城邊舊遊客月如冰輪出海來江波千里無物隔自古有恨洗不盡於今萬事何由白依稀可記鮑家詩寂莫休尋江令宅楊花正飛魮魚多食膾舉酒謝河伯但令甘肥日飽腹誰用麒麟刻靑石去舸已快風亦便寧同步兵哭車軛

送裴虞部知信州

攢靑歷歷正面山刺史日坐云屛間楚人竟握水精璞漢女買作月佩環時惟產寶不重谷願當化俗無棄菅往辭丞相相有言物景淸絕何由攀

送李推官之嶽州

昆侖燕子五兩竿霧露薄水平湖寒風帆美滿八百里夕從嶽陽樓上看魚跳鷺立月鉤下星斗爛爛垂防干羽書不到樽俎裏蠻兵況去荊楚安試尋燕公舊賦筆磨圭刻碧獨可完

和和之南齋畫壁歌

終南下臨長安城峻欄髙檻黃金嬴嵩山亦近洛陽陌鮮車怒馬一日程大梁平廣帀千里不見雲峯來眼厎其間自有髙趣人埽室呼工巖壑啟初疑巨靈勇擘華不比將軍能聚米暗雨輕煙滿室中塵事如脂一朝洗又將餘力作修竹石上數莖風撼玉葉斜枝亞寒聲盡節老根獰生意足何須踐苔眠緑陰然後始爲嵇阮公三賢歌詠已見意舞女不看頻整簪

嫣婦

黃金一丸入云端羣貧望逐滿長安眾人爲防嫣不惜棄擲如泥資彈射藏身葉厎有能嗚辜負春風拖雨翮不飛上天訴至珍防人辛勤揀砂石

送端式歸漳州

來居天王都常夢苦竹溪乃識髙僧趣不爲利物迷海燕乘華屋區區竟銜泥安知矯翼鷗豈類斷尾雞性同而質殊何必莊指齊

送黃殿丞通判潤州

前年江州飛火龍樓殿化盡山將鎔今聞榱棟復華壯大閣渠渠出波上南徐別乘簡且閒下馬岸防呼畫舫永日江風不畏人檝師猱獰欺白浪衣上京塵莫厭多斗擻中流云在望

揀花

紫絲暈粉綴蘚花緑羅布葉攢飛霞鶯舌未調香萼醉柔風細吹銅梗斜金鞍結束果下馬低枝不礙無防遮長陵小市見阿姊濃薰馥鬱升鈿車莫輕貧賤出閭巷迎入漢宮人自誇

次韻和端式見贈

不爲阮步兵發詠怨朝陽不學屈大夫行吟思搴芳其雨豈無時細佩空自香吾道不苟合我懷固有常江南一畞宅近在句溪防仕官且如此夢寐安敢忘以子論言多重歌木桃章

楊公蘊之華亭宰

月徑千里大中有神娥宮宮防種玉桂柯葉垂瓏瓏蝦蟇穴其根出輒气墨蒙光魄縱復吐血赤如頑銅不知從何時更使人蹤通年年折桂枝寛少尙易充今年拗都盡禿株立童童株禿莫爾攀墮云雙手空歸來走海上買鶴問吳翁

端午前保之太傅遺水墨扇及酒

畫扇雙酒壺置前兵吏立言將國匠奇重以風義執樹石冰上看山河月中入便持菖蒲飲不畏靑蠅及

送汝陰宰孫寺丞

艑郎唱防燕尾下穎水落日蛇鱗生緑蒲被岸漁网舉黃鳥啄葚繰車鳴吏無詬租官正來不借魴鱮與吏饋吏人情見裏黨官非喜慢知官淸

和曇穎師四明十題

雪竇山

重云不藏春深竇常有雪曉月號松猨晴壁掛海霓終怳無心人區區佩環玦

龍隱潭

老龍戀潭窟不雨亦不云吐涎出溪滑吹腥隔林聞疾雷驅未去魚鼈競紛紛

含珠林

山爲驪龍蟠谷作驪龍顋珠樹存其間誰采明月來何須循海隅笑蚌未成胎

偃蓋亭

旣將茅覆檐復有松爲蓋五里入山時憩此得寒籟曽無康樂遊但見云衲防

云外庵

山僧好寂靜入云恨不深峯間一雨昏林表孤燈沈往來有猨狖呼嘯自成音

石筍峯

巨石如龍孫聳聳煙霧裏明明落溪口納納喧灘齒何當助齋盂菌蕃徒爲美

宴坐巖【智覺禪師於此不睡】

心危身亦危衽席尙顚墜如何巖石上來坐自安意能諭死生間無論寤與寐

三層瀑

山頭出飛瀑落落鳴寒玉再落至山腰三落至山足欲引煮春山僧房架刳竹

丹山洞

山無鳳皇飛洞有仙人迹蝙蝠大如鴉莓苔偏上屐自慙無道骨安問緣云客

獅子巖

巖形若狻猊不能千里走豈無鳥獸羣當假風雷吼寄謝棲息人想象眞妄有

宛陵集卷十七

欽定四庫全書

宛陵集卷十八

宋梅堯臣撰依韻和原甫省中松石畫壁【冨彥國爲省判日令許道寧畫】

山林與城闕事物不相對惟聞秉道義所處無內外趨煩而毀靜此理乃俗輩昔有天下賢喜得名筆防買粉塗南墻松石生屋內石怪如舂濤松偃如起籟畫來二十年數偶未輒愛罕親慿案顏但覩抱犢背𨿽當省闥嚴晦昧欲何賴今逢茂陵人獨唱亦豪邁

依韻和原甫防壁許道寧山水雲是冨彥國作判官時畫

山情水思半軒間試問來居有厎閒惟有才髙方暇佚無論歲月自能攀

依韻和劉原甫見寄

憶昔遊臨汝於時太守賢山尋順風處城得豢龍遷民頸累累大池荷一一圓周碑嗟缺矣少室望嶄然羸馬居人後歸禽落我先事還如響答老去若波旋賦分都應定元功豈得偏不須天以問自可鑑於前王粲今方樂邊韶舊好眠漢宮聊擲彩梵學競通禪語道滔滔是論情往往牽平生二三友南睇不勝悁

醉和範景仁賦子華東軒樹次其韻【五月十日】

樹影落東墻影微人已醉休看枝上緑但對睂間翠

五月十四日與子華自內中歸

君注起居同左史我爲委吏退延和共經南陌東風急側防偸看意已多

送傅越石都官歸越州代闕

越客舟從眞定至夜夜鏡湖生夢寐曉度吳江百尺船洗眼重看防稽翠買臣負薪樵徑荒伯鸞賃舂苔臼棄緑橘黃柑帶葉收白秔紫蟹侵霜飤食蟹易美秔易飽緑橘佐酒柑佐醉莫論仕官逺與近布被練袍何所利君恬不忍乞匃爲且返故廬聊以遟

吳衝卿出古飲鼎

精銅作鼎土不蝕地下千年蘚花冪腹空鳳卵畱藻文足立三刀刃微直左耳可執口可斟其上兩柱何對植從誰發掘歸吳侯來助雅飲歡莫極又荷君家主母賢翠羽胡琴令奏側絲聲不斷玉箏緐繞樹黃鸝鳴不得我𨿽衰苶爲之醉玩古樂今人未識

二十四日江鄰防邀觀三館書畫錄其所見

五月祕府始暴書一日江君來約予世間難有古畫筆可往共觀臨石渠我時跨馬冒熱去開防發匣鳴鑰魚羲獻墨迹十一卷水玉作軸光疏疏最奇小楷樂毅論永和題尾付官奴又看四本絕品畫戴嵩吳牛望靑蕪李成寒林樹半枯黃荃工妙白免圖不知名姓貌人物二公對奕旁觀俱黃金錯鏤爲投壺粉障復畫一病夫後有女子執巾裾牀前紅毯平圍鑪牀上二姝展氍毹繞牀屛風山有無畫中見畫三重鋪此幅巧甚意思殊孰眞孰假丹靑模世事若此還可吁

依韻和吳衝卿祕閣觀逸少墨迹

奇哉王右軍下筆若神聖長戈與伏弩無不從號令賢豪𨿽林立帖斂孰敢競師徒气揚揚龍虎旗正正勝聲塞宇宙自昔無此盛赫赫猶至今瑰瓉曷云並崇崇中祕書濟濟士游泳墨寶收盈防來觀遇已橫始知前人迹鐫多自失勁紙素儻未壞萬古傳莫竟一從歸人間夢寐不能更但媿將短才輒爾接髙詠何羞趙壹窮自有鐘嶸評嘗聞曹將軍尙請賦競病我生羣俊末貧賤亦足慶文成終媿君鉛刀值枯梗

同江鄰幾龔輔之陳和叔登吹臺有感

在昔梁惠王築臺聚歌吹笙簫無復聞黃土化珠翠當時秦兵彊今亦歸厚地我與諸賢良舉酒莫言醉曽誰問孟軻空自有仁義

逢羊

予晨過北郭見羣羊有羝處前其卭然而偉腯其角拱然而聳其毛茸然而長自膊至腕與纓胡相若其羣很逐而擁趨如奉焉及其宰也羝存而羣死之予歸作詩示諸友云

牧人垂長防驅羊從北道老羝壓大羣毛比長防好暮歸同一欄朝出不擇艸旣肥當用從羝羝獨保狡誘以全軀角尾徒爲老

依韻和張中樂寺丞見贈

朝車走轔轔暮車走黃埃蔽車輪赤日爍車屋靡論逺與近安問疎與熟賢愚各有求往返相磨轂我馬不出門我迹亦以局心慕中樂賢道義聞且宿其言淸而新其貌古不俗書可到二王辯可折五鹿往見未爲勞定交然後篤惠詩何勁敏對敵射銅鏃穿楊有舊手驚雀無全目彊酬非所當冝將弓矢速

依韻和原甫對月見邀不至

每愛孔北海樽中常不空今無酒與客惟有月兼風逺色曽何隔防涼亦已同更期三五夕靜坐接談叢

依韻和原甫月夜獨酌

月下馬蹄休擾擾夜涼虫響競囂囂一杯獨飲愁何有孤榻無人膝自搖北斗柄髙天漸轉小冠簪冷發微凋誰知靜對頽然影竟夕幽懷豈易聊

依韻和原甫早赴紫宸朝待旦假寐

月落西樓露气寒大明將謁望淸班燭房猶照衣冠上漏捨欲爲魚鳥間入仗采旗開日月在庭公衮儼雲山我慙一似朝宗水亦得隨流到海還

依韻和原甫新置盆池種蓮花菖蒲養小魚數十頭之什

瓦盆貯斗斛何必問尺尋菖蒲未見花蓮子未見心小鮮不足安用芎餌沈戶庭𨿽云窄江海趣已深襲香【闕】玩芳嘉賔防如林寧思千里遊鳴櫓上淸涔

送施屯田提防銅場兼相度嶺外鹽入防吉

江西采銅山未竭南越熬波海將結主人貪利不畏刑白日持兵逾盜竊銅私鑄器鹽奪商死共吏爭蛇鬭穴姦豪乘勢倚蠻陬劫掠聚徒成蟻垤今𨿽驅翦嶺下平尙恐根存更生孽因擇健才通便民付職與權將有設秋香亭上共爲賔卻作主人殊少恱䢐東走北十五年只有山川看不別

依韻和江鄰幾癸巳六月十日同刁吳韓楊飲範景仁家晚赴館宿覩吳興太守章伯鎭題壁記辛卯仲秋初吉九月十一日十月二十二日十二月十一日壬辰二月一日館直慨然有感

江翁多感槪飲防來直廬題蹤有舊友連蹇常與渠昨歸天祿下念昔悲有餘未久復外補安能戀淸虛得請向苕霅幽懷寄禽魚髙城浸湖光面面當紅蕖晚乘畫舫遊四坐羅輕裾數杯已酩酊萬事應破除不愛趨時近不卹與世疎百歲且過半冉冉將焉如誰慕八十叟猶在磻溪漁嗟哉再宿夕乃自仲秋初淸談固隔絕可見壁上書

送林大年寺丞宰防城先歸余杭逋之侄孫

東方有奇士隱徳珠在淵川壑爲之媚艸樹爲之姸歿來十五載獨見諸孫賢煌煌出仕塗皎皎如淮蠙今爲防城宰歸問浙江船何時渡揚子夜入明月邊有舄不化鳬有琴何用眞趣還自得治民惟力田

依韻和原甫六月八日曉雨

侵曉忽飛雨颯然戶庭涼滴階初聞聲濯樹暗有香吹燭焰閃閃鳴雞濕昂昂稍已便衣冠喜气睂宇翔安然如涸魚呴沬久已望塵纓自可潔何必念滄浪

送余中捨知漢州徳陽

匹馬易爲秣單車長是輕秋風來棧道宿雨度關城石上樹林暗山根江水明桐花鳳何似歸日爲將行

勉裴如晦

裴侯失嬰兒心腸如焚煎愛玩白玉玦墜地不復全收拾見顏色瑩澈猶自姸鳳皇生九雛一卵破易捐況多令男子拭淚慰目前

送謝寺丞知余姚【其侄師厚嘗宰此邑】

姚江千里海汐應山井亦與江潮通秋來魚蟹不知數日日舉案將無窮髙堂有親甘可養下捨有弟樂可同縣民舊喜諸郎政芻力莫媿今爲翁

與蔣祕別二十六年田棐二十年羅拯十年始見之

我今五十二常苦離別煎屈指數離別正去一半年三君異出處相見有後先蔣最防遇早羅倍晚於田仕宦比我遲官資居我前此亦漫輕量無限歸荒埏所喜笑語同各驚顏貌遷髮有霜華侵目有蜘蛛懸有酒易以醉有奚徒用姸醒來念功名病螾希蜿蜒安得有園廬寛閒近林泉養魚數千頭種薤三四防余蔬皆稱此嘉果植亦然旣無俗造請窮冬事髙眠囷貯白秔稻酒沽靑銅錢飯過飲數杯令兒誦嘉篇仰首看赤日區區隨天旋朝見出滄海暮見入虞淵畢竟將何窮磨滅愚與賢億億萬萬載筋骨非玉堅桐棺三寸厚在昔誰免焉去去欲及時嗟嗟無由緣

別三十弟彥臣【二十八日】

朝辭都城裏暮止汴堤頭滿日非相親寂黙對河流

依韻和竇山曇穎長老見寄

處山無猒山林鳥正關關月入潭心白花明谷口閒采薪能自至流水不知還聞欲觀滄海髙峯峻亦攀

送余中捨監韶州錢監

孤靑水中石片白蒼梧云虞舜不可見簫韶不可聞君爲漢錢官鑿山取銅鑛韶石不生銅畱爲千古景

七夕詠懷

織女無恥羞年年嫁牽牛牽牛苦娶婦娶婦不解畱來往一夕光奕奕河漢秋輕傳人世巧未知何時休喜鵲頭無毛截云駕車輈老鴉少斟酌死欲同造舟明月不到曉是夜曲如鉤天意與物理注錯將何求嘗聞阮家兒犢鼻竹竿頭人生自有分豈媿曝衣樓

送弟禹臣

王都寓居樹陰少惟有墻隅兩株棗去年相見棗花開今年相別棗實好棗實未剝風莫吹我鬢愁多似蓬葆淮南到時何所逢秋葉蕭蕭蟹應老憶昔共歸江上初對飲蘆洲月如縞半夜魚跳鏡破光萬事然何足道自此重經二十秋不攺靑靑岸旁艸

送叔昭上人附施屯田歸宣城

缾巾過江去逺托故人船借問風濤勢何如杯度年

山茶花樹子贈李廷老

南國有嘉樹花若赤玉杯曽無冬春攺常冒霰雪開客從天目來移比瓊與瑰贈我居大梁蓬門方塵埃舉武尙有礙何地可以栽每遊平棘侯大第夾靑槐朱欄植奇卉磨碧爲壅臺於此豈不宜亟致勿徘徊將看榮茂時莫嗤寒園梅

送吳照鄰都官通判成都

君家婦何賢捨舟具車轂五年夢在梁三年行向蜀迢遞今日同辛勤昔時獨看花久莫畱買錦慰不足歸來兒女大婚嫁應相續

依韻和原甫昭君辭

武帝常勒兵北登單於臺始欲以威伏竟亦慙懷來徒令出塞師萬里求龍媒未弭後世患玉顏困黃埃丹靑不足恨謀慮少徘徊月如漢宮見心向胡地摧在昔李少卿聽笳動悲哀壯士尙如此蛾睂安得開情語旣不通豈止腸九回初冬誠難保死不如艸萊

再依韻

一嫁異域去不復臨鏡臺念昔辭家時豈爲單於來適遐固亦命配醜非由媒始欲並日月今嗟隨風埃僕侍共慘戚山川空徘徊鴻鴈爲之悲肝腸爲之摧寧聞琵琶樂但聞琵琶哀休言羊酪甘誰喜氊廬開故國萬餘里此生那得回乃知女子薄莫比原上萊

飲劉原甫舍人家同江鄰防陳和叔學士觀白鷴孔雀鳬鼎周亞夫印鈿玉寶赫連勃勃龍雀刀

主人鳳皇池二客天祿閣共來東軒飲髙論雜談謔南籠養白鷴北籠養孔雀素質水紋纖翠毛金縷薄大誇鳬柄鼎不比龍頭杓玉印傳條侯字辯亞與惡鈿劍刻辟邪符寶殊制作末觀赫連刀龍雀鑄鐶鍔每出一物玩必勸眾賔酌又令三云髻行酒何婥約固非世俗懽自得閱古樂聖賢泯泯去安有不死藥竟知不免此烏用彊檢縛開目卽是今轉目已成昨歸時見月上酒醒見月落怳然如夢寐前語誠不錯

次韻和永叔退朝馬上見寄兼呈子華原甫

公歸初退內朝班馳道南頭躍錦鞍欲雨浮雲猶復暗背陰殘雪愈生寒穿槐已覺春禽語載酒重思結客懽吟寄侍臣知有意翠鬟爭唱口應干

劉涇州以所得李士衡觀察家號蟾蜍硯其下刻雲天寶八年冬端州刺史李元徳靈卯石造示劉原甫原甫方與予飲辧雲天寶稱載此稱年僞也遂作詩予與江鄰防諸君和之

硯如刳蟇腹如月又若剖瓢萌彊發鐫題天寶年造之刺史李元傳自越刳蟇剖瓢我莫分稱載作年初辧君君𨿽能辧猶曰寶【原甫詩云李侯寶硯劉侯得】寶玆僞物吾何云仰天大笑飲君酒硯眞硯僞休開口願封漆匣還與侯請共江翁獨持守【江詩云劉侯寶此處勿忘愼勿將心逐名轉】

送劉防祕校赴婺源

云木蔥蘢處雞鳴古縣城山髙地多險源近水偏淸斫漆資商貨栽茶雜賦徵案頭龍尾硯切莫苦求精

送閻中孚郎中知磁州

簫管梁王臺風雪邯鄲道君行守趙城我向夷門老持麾邦寄重歌袴民欣早重岡古獵場驚兔離衰艸

次韻和王景彞十四日冒雪晚歸

子猷多興憐飛雪向晚歸時又見飄拂馬隨人如著莫舞風吹面亦勝消閉門我作袁安睡呵筆君爲謝客謡記取明朝朝謁去毳裘重戴冷寥寥

和王景彞晚逢赴江鄰防飲

殘雪晚生寒良朋邀我飲逢君三省歸交轡一相審乘興興未盡旣杯杯太甚夜防踏月廻火冷人已寢

次韻和吳衝卿傷何濟川

生愛虛名苦辯亡淪精竭智可哀傷誰將事附三公傳自有文誇古戰場墳土未幹還卜穴挽聲才絕又新章是非從此方應定弟子猶爭左氏長

次韻景彞赴省宿馬上

烏紗帽厎靑眸轉朱雀街頭玉轡搖燈火髙樓吹短笛簾籠斜巷隘初宵身歸蘭省惟看月心在天津欲倚橋枕上夜深應不寐羨他年少酒微消

送李獻甫

覽君南來詩如對江上景今忽告我歸東風生馬頸馬行日防裏到家梅萼逞重登石頭城爲我一引領

送周諫議知襄陽

藹藹荊州幾萬家竟持壺酒望髙牙裏兒尙唱銅鞮曲耆舊爭隨畫鹿車雄鴨緑頭看漢水肥鯿縮項出漁查鄕人應笑張平子只有歸田賦可誇

依韻和原甫防壁錢諫議畫蟹

諫議吳王孫特畫水物具至今圖冩名不減南朝顧濃澹一以墨殻自有度意將輕蔡謨殆被蟛蜝誤

宛陵集卷十八

欽定四庫全書

宛陵集卷十九

宋梅堯臣撰

次韻和酬裴寺丞喜子修書

唐宋典冊竟騈羅漢詔重令與削磨古聖規模猶可法眾賢馳騁必無蹉旣除太史來爲尹遂用非才往補訛代匠只憂傷手甚君宜憐我不遑他

送趙虞部士宏知蜀州

春風跨臘至雪作蝴蝶飛偏知蜀太守撩亂撲行衣何當海棠下歌管紅袖圍一飲一斗酒決訟如發機洛陽花自好聽從杜鵑歸

月蝕

有婢上堂來白我事可驚天如靑玻瓈月若黑水精時當十分圓只見一寸明主婦煎餅去小兒敲鏡聲此𨿽淺近意乃重補救情夜深桂兔出眾星隨西傾

次韻和酬刁景純春雪戲意

雪與春歸落歲前曉開庭樹有餘妍楊花撲撲白漫地蛺蝶紛紛飛滿天胡馬嘶風思塞艸吳牛喘月困沙田我貧始覺今朝冨大片如錢不解穿

次韻和楊樂道待制詠雪

梁苑孝王迹灞陵遊客心牧羊來海上泛櫂向山陰興賞曽何淺羈棲亦以深穆歌猶在竹郢曲自傳琴旗凍霑天仗槍寒拂羽林且爲丰歲慶休作苦寒吟掩帙都忘慮焚香靜擁衾晴明一登閣暮色徧髙岑

次韻和景彞閏臘二十五日省宿

君嘗編史似吳兢又直甘泉馬踏冰重臘雪花方漫漫宿防書架自層層案頭羙酒初溫火簾厎微風欲動燈永夜未眠鐘已發此心閒寂是髙僧

侄宰與外生蔡駰下第東歸

事莫必有勝必勝難可持邇來罕相見世上多誇馳黃金鑄佩印白玉刻佩龜朝見恃赫赫夕見同蚩蚩方得靡不羨旣處焉所施此理非一日更後當應知志士無終窮斯言非爾欺

次韻和永叔

省樹髙槐雪壓條沈沈古屋蔽疏寮每嗟守印如枯木欲棄明珠學緯蕭漸老但知貧賤樂向來徒用歲時銷新年不管魚龍躍安得乘風入剡樵

次韻和範景仁舍人對雪

三尺沒腰雪京華頻歲無髙低相掩覆竅隙似封糊帖缺都迷醜增妍不問枯因時混貧冨遇物得圓觚目曽何數流風不可圖冥冥山霧合浩浩海云鋪未覺花飛葉先看霰集珠落機裁扇素獵野割膚腴粲爾娥奔月皤然叟赴酺薄才今揣稱小巧媿非夫

嘉祐已亥歲旦呈永叔內翰

階前去年雪鏡裏舊時人不覺應銷盡相看只似新屠酥先尙防防勝又宜春獨愛開封尹鐘陵請去頻

次韻和吳衝卿歲暮有懷

舊曆捲將盡慨然增永懷惟希步兵醉莫作太常齋孟浪從人笑疎愚共世乖定知當汩沒名不與功偕

次韻和衝卿元日

天心欲銷變元防罷來朝新歲起今日舊年猶昨宵凍雲低覆闕殘雪稍封條又聽驅儺鼓羣邪不可饒

次韻和景仁對雪

北風吹雪至浩蕩地疑無奕奕將如舞漫漫欲似糊沙場行不盡銀漢落應枯興發詩千首豪吞酒百觚山川容可攺圭璧巧能圖花竟因酥防砧爭似練鋪未燖調鼎鵠全混蔽旒珠懷昔餐衣絮誰今食豢腴善歌知寡和醵飲遂成酺眾筆排堅陣多多困老夫

次韻三和景仁對雪

北度龍沙逺南來狗犬無玉階三尺峻粉壁萬重糊獸餒行迷穴禽寒立並枯長川平界限大屋竦稜觚稍見蓬萊闕初張雲霧圖受降鍪甲積罷獵羽毛鋪被褐思懷寶遊都學賣珠車皆陳鋈轡人盡得瓊腴縞已贈吳札席將開漢酺鳳池批詔手特地逞工夫

次韻和永叔新歲書事見寄

尖風細細欲穿簾殘雪微銷凍結檐琖裏醇醪無限滿鏡中白髮不知添妍童喜舞開羅幕小吏愁澌入硯蟾幸得從公持直筆定應無復嘆齏鹽

送辛都官【有終】知鄂州

衣上大梁雪門前武昌車使君行有期將逢鳥隼旟車動自轣轆旟輕自舒舒去都越千里城在江上居黃鶴有髙樓樓頭掛蟾蜍下見鸚鵡洲葭茁可以菹爲弔禰處士沈蹤異三閭憶昔我仲父五馬來歭防願君訪舊迹因報八行書

次韻王景彞正月十六夜省宿過景靈街

宮街不閉東城月圓影才虧夜色春自躍金羈來宿省從他錦帳欲誇人燈光逺近疑爭晝歌韻髙低競起塵我老都無遊樂意似君淸枕睡侵晨

送韓玉汝太傅知洋州三首

圅關見殘雪褎谷聞春禽禽響通朱輪馬嘶入靑林花明亂石路云抱寒泉岑天外漢江來城下漁网沈庖供縮項鯿坐使宮娥斟農桑不須教古俗自通今

渭入秦宮古褎分蜀道難泉聲春雨後月色曉程寒蠶浴桑牙短禽啼杏萼丹從來稱邵杜民俗在君安春風東來防萬里相送入關如有情灞陵原邊柳條暗咸陽橋畔桃花明自古恨別此兩處十千美酒璢璃傾日落未落車馬動子規滴血壯士驚行哉使君負膽气蜀道𨿽險心常輕是時門前大桐樹爛漫紫萼啼流鶯弟兄同懷不可見應亦夢覺嗟逺程太白山前一尺雨桑下問蠶田問耕郡城夜開百姓喜喜從迢遞壺漿迎

李廷老祠部寄荊柑子

踏雪衝風馳小吏帶霜連葉寄黃柑擗包欲咀牙全動舉琖逢衰酒易酣書尾自題知逺意筆頭親答猒多談故人莫覓新詩卷都似嵇康七不堪

韻語答永叔內翰

世人作肥字正如論饅頭厚皮𨿽然佳俗物已可羞字法嘆中絕今將五十秋近日稍稍貴追蹤慕前流曽未三數人得與古昔儔古人皆能書獨其賢者畱後世不推此但務於書求不知前日工隨紙泯已休顏書苟不佳世豈不寶收設如楊凝式言且直節修又若李廷中淸愼實罕侔乃知愛其書兼取爲人優豈書能存久賢哲人焉廋非賢必能此惟賢乃爲尢其餘皆泯泯死去同馬牛大尹歐陽公昨日喜疾瘳信筆寫此語謂可忘病憂黃昬走小校寄我東郭陬綴之輒成篇聊以助吟謳

次韻和韓子華內翰於李右丞家移紅薇子種學士院

紅薇花樹小扶疎春種秋芳賞愛余丞相舊園移帶土侍臣淸署看臨除薄膚癢不勝輕嫩幹生宜近禁廬此地結根千萬歲聮華榮莫比茅茹

次韻和吳長文舍人卽事見寄

莫問春風有後先但逢佳處去揚鞭桃花洞逺迷應久杏樹壇荒迹自傳放與曉寒能幾許卽看芳意不多偏古來閒气爭彊弱謾費黃金拋楚權

次韻和長文社日禖祀出城

曉出春風已擺條應逢社伯馬蹄驕壇邊宿雨微霑麥水上殘冰壅過橋燕子飛來依約近鴈行歸去試教調北扉西掖多才思相與飄飄在泬寥

次韻和長文禖祀郊外見寄並呈韓子華

鵓鴣知雨在桑中雄逐雌飛自不同胡粉未生輕蝶白燕脂先綻野櫻紅髙髙樹裏秋千月獵獵墻頭蓓蕾風曉下祠壇多寄詠衣冠方侍大明宮

送馬行之都官

昭亭山下送君時不畏西行劍棧危笮馬跨來身更健吳船乘去計非遲錢塘湖上尋云屋巾子峯前種槿籬此趣已髙天下士不須功業似鴟夷

和王景彞詠薜茘

植物有薜茘足物有蜥蜴固知不同類亦各善緣壁根隨枝蔓生葉侵苔蘚碧後凋𨿽可嘉勁挺異松柏

和江鄰幾省中賞小桃

年年二月賣花天惟有小桃偏占先初見嫩紅無不喜終知俗艷幾多妍鄰翁已折郊園裏貴客爭誇粉署邊可惜工夫吟向此防須畱醉牡丹前

長歌行

世人何惡死死必勝於生勞勞塵土中役役歳月更大寒求以大暑求以淸維餒求以饁維渴求以觥其少欲所惑其老病所嬰冨貴拘法律貧賤畏笞榜生旣若此苦死當一切平釋子外形骸道士完髓精二皆趨死徒足以見其情遺形得極樂升仙上玉京是乃等爲死安有蛻骨輕日中不見影陽魂與鬼並莊周謂之息漏泄理甚明仲尼曰焉知不使人道傾此論吾得之曷要世間行

依韻和長文紫微春雨二首

年年潑火雨苦作淸明寒棃花猶半綻塘水已迷漫愁看日更永冷漏夜未防酒沫起玉琖燭淚生銅盤春衣向來脫帶眼斗覺寛試問彼侯少何處跨金鞍

春雨固多喜𨿽多安得愁旣能勒花苞又解滋耕疇他添痕痕漲渠有細細流不同離婦怨一落不可收定知矜有年豈似斗粟賙西掖吳夫子吟觀意遲畱正聲隮雅頌髙論等陽秋我慙才甚薄難繼東山謳

送滕寺丞歸蘇州

驅車入蜀時有弟母不往畱婦侍母傍以子囑婦養昨得閭門書婦子死泉壤此心那得安棄官提轡鞅東馳三千里鬻馬求吳槳吳槳速如飛歸來拜堂上堂前去時樹已覺枝條長豈無懷抱感爲壽酌春醠

次韻和酬永叔

春候倏已和林上鳴鳥嘩前日是淸明驟雨霑棃花初聞結客遊愛此物景嘉歌舞未終宴夕暮各興嗟所嗟歸路暗嘶馬自知家公家八九姝鬒發如盤鴉朱唇白玉膚參年始破幾日苦霖霪當道跳魚鰕閉門飲濁醪秋千系樹丫羣姝莫要劇爲公歌啞啞公當是日醉歡適不可涯孔氏有髙第內自戰紛華我公豈其然秉直異蓬麻果效歸田去願從招轅車

次韻和江鄰幾送客回同過金明池二首

送別西亭車馬塵天池回傍欲迷津畫船龍尾何時發丹杏梢頭漏泄春

風光猶未老於人獸口泉聲瀉碧津一洗塵襟無俗慮柳條開眼共看春

宛陵集卷十九

欽定四庫全書

宛陵集卷二十

宋梅堯臣撰

次韻和劉原甫紫微過予飲酒

所居汴水近未有鼓吹蛙昨日春雨晴車騎臨我家我家苦僻逺庭下無泥沙爲撇甕面醅爲煎鷹爪茶乳羮芼紫蒓密果飣幹與我相對飲但恨諸友遐笑語𨿽同昔放浪不少加忽觀壁間字坐嘆目昬花公壯尙若此我老死豈賒門前賣桃李呼買婀娜華東檐大槐樹上有鳥雀嘩恃舊無猜嫌醉弁已傾斜將去還見規禮數何檢差後從江韓來褫帶歡莫涯

送湯延賞秀才下第歸

參差緑柳上撩亂黃鸎飛失意暫時屈獨嗟千里歸淮船行欲駛江去應肥謝朓吾鄕守欣欣見防衣

送門人歐陽秀才遊江西

客心如萌芽忽與春風動又隨落花飛去作西江夢我家無梧桐安可久畱鳳鳳巢在桂林烏哺不得共無忘桂枝榮舉酒一以送

答來上人春日卽事

南國三衣客王城一見春花明馳道逺雨漲禦溝新茗憶山中物云懷嶺上鄰如何異鄕感卻出解空人

送楊申職方通判信州

從來饒信吏愛寶襲侈越莫買冰玉盤蒼山斲明月明【闕】有時生窮巖有時喝君常抱淸節歷職老無闕與我年齒同獨未變華發又爲江外行畫舸羨明發

送勾諶太丞通判潁州

潁川倒灣流欄船曲轉鉤吏迎如太守民望亞諸侯芳圃深通野寒湖半抱州前賢多舊迹佳詠聽君畱

和永叔六篇【幷序】

嘉祐四年春禦試進士翰林學士歐陽永叔韓子華集賢校理江鄰防同爲詳定官有詩六篇出而使予和焉

詳定幕次呈同捨

苑樹天邊雨露勻羣公偸看錦叢新眼穿欲折無由折賞到人間不是春

代鳩婦言

不如作繭依蠶蔟以絲自裹還自足與爾爲婦過一生怒卽分飛同轉目辛勤哺雛寄鵲巢子母生離因爾逐羽毛曽未顏色衰飲啄不計丰儉時天陰輒遣呼輒歸恩情紙薄誰信之朝爲夫婦夕行路世間反覆那能知伋妻白母非美事後代仿此誠堪悲

看花呈子華內翰

時不選數老獨嗟鬢毛未變目未花愛公深殿見桃李長才髙詠無能加紅英灼灼弄日色穠艷皎皎生鉛華長廊垂幕風不動映柳黃鶯吟未涯燕銜新泥補巢缺蝸壓峻陛臨角斜是時惟聞鳥雀閙盡日不聽車輪嘩𨿽傳此景無分到但訝習慣猶豪誇他年造物倘有意不使齪齪居貧家

禁中鞓紅牡丹【洛中花之奇者】

與公同是洛陽客今日論年皆作翁一見此花知有感衰顏不似舊時紅

和鄰幾學士桃花

深殿有春人到稀武陵𨿽說昧當時躊躇莫憶人間世恐至塵中悔卻遲

啼鳥

提胡蘆提胡蘆爾莫勸翁沽美酒公多金錢賜醇酎名聲壓時爲不朽百舌子百舌子春泥方滑滑泥𨿽滑滑輦道平莫學竹雞言易發深宮許爾來報春便是好鳥同其羣淸聲囀入君王耳安用穿叢苦避人桃李無言何所益畢竟有謝須紛紛莫以榮華長不歇人間已見翟公門安不忘危誰可貴貴時能憶困時聞

縉叔以詩遺酒次其韻【雜言】

君嘗謂我性嗜酒又復謂我耽於詩一日不飲情頗惡一日不吟無所爲酒能銷憂忘富貴詩欲主盟張鼓旗百觚孔聖不可擬白眼步兵吾久師君多賜壺能以遺向口滿盌傾玻瓈醇釀甘滑泛緑蟻從此便醉醒無期旣以樂吾眞亦以泰吾身莫問今人與古人

和範景仁王景彞殿中雜題三十八首並次韻殿幕閒興

宮殿深沈處鶯花爛熳時關關哢淸吭蒨蒨發朱蕤天上春應早人間日轉遲得賢如漢盛五字變周詩

遊延羲閣後藥欄

授經聞漢帝嘗此講秦餘一日承丹詔同時見子虛來遊瓊閣外閒傍藥欄初柳絮輕黏履薇條澀惹裾解歸巢上燕思寄袖中書此鳥如矜愼飛飛與客疎

龍柏

花非龍香葉非柏獨竊二美誇芳防苦練不分顏色近紫荊未甘開謝遲羣公莫以得地貴竟費佳句何足思

延羲閣牡丹

花中第一品天上見應難近署多紅藥層城有射幹生𨿽由地勢開不許人看天子何時賞宮娥捧玉盤

奉呈諸君

參天朱閤峻拂地柳條垂太液緑波漲建章春漏遲長人執兵立小豎插花嬉但只逢人說無由預此時

細竹

森森漢宮竹托本異孤生玉砌緣根迸朱欄與筍平朝煙生密翠晚影漏斜明應待女媧采參差鳳琯淸

夜賦

月從東殿生叢竹照修竦葉間淸露滴枝上寒禽動閒覺萬慮空靜聞嚴鼔重官燭翦更明相看應似夢

三月九日迎駕

前殿臨朝百辟回後宮庭閤九重開鳴梢已自金階出黃屋初迎玉輦來不問偸桃方朔飽誰知載防子云才羣官望幸無名姓只有窮吟許外陪

浹日

光陰天上早气候日邊溫懸蟢時過眼飛虫稍入軒看花成子大聞燕養雛喧每覺瑤池宴風飄管吹繁

宮槐

漢家宮殿蔭長槐嫩色蔥蔥不染埃天仗龍旂穿影去鉤陳豹尾拂枝來靑虫掛後蜂銜子素月生時桂並栽我意方同杜工部冷淘惟喜葉新開

有折景福殿後酴醾花至者

有鳥銜花出淸香不畏風初從上林發來過未央中蔟蔟霜苞密層層玉葉同誰將作美酒醉看月生東

詩癖

人間詩癖勝錢癖搜索肝脾過幾春嚢槖無嫌貧似舊風騷有喜句多新但將苦意摩層宙莫計終窮涉暮津試看一生銅臭者羨他登第亦何頻

石詠

君王愛石醜百孔皆相通怪狀一如此補天有何功匪言不可轉安得來宮中女豈比柱礎瑩然受磨礱

逾旬

重說已經旬應懷獨寢人通宵彈玉枕白晝拂牀塵幾想迎雕輦何當快倦身門前車馬立疑是角生輪

晨起

月向西樓下天光候日開殘星明寶鑑百舌響宮槐玉井傳新汲金鑪換宿灰黃門馳有詔唱第許卿來

金沙花

金有披沙得花應不可多栽培由地力艷色與天和玉座君王賞朱欄將相羅稱觴千萬壽繁葉柰香何

賜食

誰言出相是山東今日求賢欲致功玉饌滿盤來禁裏鵠羮分鼎下天中但知愷悌酬君賜舊訝權輿向國風曽笑侏儒飽欲死宜思薇蕨不忘忠

賜酒

時頒光祿酒花出漢宮墻湛露承天渥流霞落羽觴近親龍尾道逺襲雀頭香溺殿人誰見終知曼倩狂

賜書【善經二字】

選來金殿盡英豪帝筆親承始是遭就裏少年惟賈誼其間蜀客乃王褎善經有意尊儒甚推擇方知待士髙歸付子孫傳百世深堂閒掛亦蕭騷

賜燭

天子賜燭昬夜時嫦娥閉月栽桂枝稱量髙下惟妍辭相與盡心無附離求安去病如上池照耀不容毫髮私品藻一定何可移光焰奪晝資爾爲宣王徒美庭燎詩魏帝自徹月殿披我朝好士萬古垂搜索賢俊登蒿藜孰不力吐肝膽脾枉用宴飲生脛脂雲龍將見升騤騤燃此必欲無所遺收殘喜气如蒸炊蜜蜂慙媿空多知

賜果

前日宮醪賜玉樽今朝持果小黃門漧桃燻李非時物置案盈盤不次恩投以赤心思武帝握同璧詠劉琨嘗聞食奠陳玊業知是豳公幾世孫

檜詠

文章老重欲追古便作帝宮蒼檜詩靑蔥玉樹傳楊子盤屈洪桃見左思龍鱗已愛松身直珠實還看柏葉垂秀木艷叢那可擬但將霜雪定堅姿

柳絮

陶令生涯漉酒巾門前種柳萬條新花今吹作蓬萊雪曲舊得於關塞人應與殘英閒是伴不隨舞蝶去爭春可憐輕質都無定一落銀河莫問津

殿後書事

天子尋常幸直廬裹頭宮女捧雕輿紅泥已賜春醅酒黃帕曽經禦覽書林果鳥應銜去後燕窠虫有落來余禁中事事能傳詠播在人間不是虛

雨夜

電光初照樹峩峩葉上微風與雨和玉腕愁聞無處柰庭花暗落不應多長楊靜響千重瓦太液寒生幾寸波洗濯靑春如有意平明濕羽未離柯

景福殿水

宮井蛟龍夭矯垂曉缾初汲喝禽窺淸泠已向金盆貯甘滑還從玉椀知九醖酒醇由此得小團茶味爲畱遲閤門地脈應相似翰苑曽邀詠昔詩【歐陽永叔曽邀予賦閤門水】

雨後

新晴殿閤曉初日霧煙中柳重宮腰弱花肥粉頰丰渥恩君自厚藜藿我才充艸木欣欣發誰知造化功

象戲

象戲本從棊局爭後宮龜背等人情今聞儒者飽無事亦學婦人閒鬭明堂上有奇誰可勝樽中賭酒令方行直驅猛獸如尋邑何似升平不用兵

再觀牡丹

聞說偸觀近玉欄腸如車轂轉千盤無人憶著洛陽日走馬魏王隄上看

白牡丹

白雲堆裏紫霞心不與姚黃色鬭深閒伴春風有時歇豈能長在玉階陰

紫牡丹

葉厎風吹紫錦囊宮鑪應近更添香試看沈色濃如潑不媿逢君翰墨場

七寶茶

七物甘香雜蕊茶浮花泛緑亂於霞啜之始覺君恩重休作尋常一等誇

庖煙

羃防庖煙出防油欲通雲霧未能周濕薪燒盡日亭午試問霏霏何處浮

省中

漢相家人尙苦疑不言溫室樹何枝君今坦坦無猜忌誇說皇居盡入詩

天上

紫微垣裏月光飛玉佩腰間正陸離天上去來知幾日蟠桃結子是歸時

明月

明月已生城上頭小星光滅大星流來朝放牓出宮去何處殘花轉入溝

再賦

誰人重詠大刀頭只願長明不願流縱使西傾必東出寧同寒水防宮溝

殿中柳絮

玉几當中寶作牀無端絮惹禦袍香羣公唱第魚龍化列侍金階若堵墻

宛陵集卷二十

欽定四庫全書

宛陵集卷二十一

宋梅堯臣撰

次韻景彞春宴

法座初瞻戶牖間衮衣垂處見雲山滿斟玉酒傳宣盡齊插宮花拜賜閒紅綫織成庭下毯明珠結出耳中環鬭雞旗底逢逢鼓逐勝爭名利害關

次韻景彞三月十六日範景仁家同飲還省宿

種桃依竹似仙家邀對春風共泛霞席上未觀雙舞鳳城頭已覺聚啼鴉悤悤跨馬人歸省冪冪生煙樹斂花稺子候門知我醉東方明月照扉斜

次韻永叔試諸葛髙筆戲書

公負天下才用心如用筆端勁隨意行曽無一畫失因看落紙字大小得疎密筆工諸葛髙海內稱第一頻年值我來我媿不堪七安能事墨研欲效前人述嬾性眞嵇康閒坐喜捫虱是以持獻公不使物受屈果然公愛之奇蹤寫名實豈惟播今時當亦傳異日嗟哉試筆詩藏不容人乞

唐書局後叢莽中得蕓香一本

有蕓如苜蓿生在蓬藋中艸盛蕓不長馥烈隨微風我來偶見之乃稺彼蘙防上當百雉城南接文昌宮借問此何地刪修多鉅公天喜書將成不欲有蠹虫是產玆弱本蒨爾發荒叢黃花三四穗結實植無窮豈料鳳閣人偏憐葵葉紅【嘲景彞獨愛葵花美】

嘲江翁還接防【江簡云嘗憶張籍詩有恐傍人偸剪樣尋常嬾戴出書堂】

何言恐偸樣自是君婦嬾五日縫一巾猶道苦未晚

次韻景彞閣後紫薇花盛開

禁中五月紫薇樹閣後近聞都著花薄薄嫩膚搔鳥爪離離碎葉翦晨霞鳳皇浴去池波響鳷鵲陰來日影斜六十無名空執筆顚毛應笑映簪華

送李太伯歸建昌

推天以知命自古豈不然桓魋及臧倉嘗毀聖與賢後人何蹈之其事實好還君居麻源谷學禮如鄭聲名久已大籍籍四海傳昨因丞相舉便謂升雲煙朅來太學館食貧向三年忽懷枌楡下歸思獨緜緜得告許暫往落莫求楚船捋髯滄江上仰看饑飛鳶誰識鵷雛志閒誦莊叟篇喜問裏中兒重到舊林泉洗蕩俗塵垢焚裂跨馬韉不向世路去徒取愁腸煎雞豚粗可養禾黍亦足田不慙莎衣虫以葉自包纒及其飽滿時曷異冠貂蟬君意我彊冩𨿽慕何由緣

送林大年殿丞登第倅和州

和靖先生負美才族孫今似漢庭枚敗亡項籍江邊廟應媿文場戰勝來

王知章尉河內

古縣太行下老槐三四株以言新作吏不似舊爲儒黃綬心猶壯靑雲志豈無漢朝吾逺祖不道此官麤

送祖擇之赴陜府

古來分陜重猶有召公棠此樹且能久後人宜不忘君從金馬去郡在鐵牛旁山色臨關險河聲出地長樽無空美酒魚必薦嘉魴天子憂民切行當務勸桑

中伏日永叔遺冰

日色若炎火正當三伏時盤冰賜近臣絡繹中使馳瑩澈肖水玉凜气侵人肌近日多故友分貺能者誰信都顧貧賤物物義不遺念我老且病赤疿生枯皮巨塊置我前凝結造化移畏冷不敢食有類夏虫疑𨿽然已快意何必咀嚼爲天子厚於公不使熾毒欺公亦厚於我將恐煎熬隨我有防犢愛自憐小子龜

次韻和永叔贈別擇之赴陜郊

古人相送贈以言今人相送舉以酒酒行殷勤意豈疎酒罷躊躇悲更有行當何之來者誰陜府兵吏爭迎走壺漿往往過圅關翰林惜別方攜手自言老大遇知難願得公詩爲不朽公因索筆作長謡落落寓言誠十九我慙竹管厠宮懸縱合律度應非偶太守西行已不貧忽獲明珠盈大斗歸立螭頭未是遲暫向棠陰問遺叟

送施縡秀才下第

君嘗老於敵輕彼羣兒嬉堅銳不可恃屢北還自疲胸中多奇祕旣衂何所爲東走滄海上夏果采茘枝奉親樂無涯豈媿祿仕遲

送張山甫武功簿

洛陽舊交有七人五人已爲泉下塵各家生兒爲門戶惟子弟兄先立身我與信都侯獨在喜見及祿知天仁昨日聞補武功吏气調欲與南山親少年勉力向職事莫學老貪文字新

送微上人歸省天臺

釋子懷慈母吾儒未易輕不尋琪樹去肯向石橋行海近云多潤山髙日少晴天恩新賜服書字欲傳名

寄天臺梵才上人

常觀月從東方出想照石橋旁畔人試問當年與今日淸光不攺只如新

送李信臣尉節縣先歸湖州

梁王吹臺側五月多荷花荷開對翹鷺吳客還思家家在水中城四面如鋪霞焉能長相守千里獨起嗟補官東海上物景莫言賖

送王巡檢之定海

休淬鸊鵜劍休調鵲血弓平時自壯大何所立戰功得兵不滿百防寇滄海東駕船如飛鶻出入巨浪中苟能勇於此遇敵無廢忠

同梅二十五飲永叔家觀所鈔集近事劉敞

陶令一畞宅尢愛北窗風心逺地誠僻客來樽不空觀書太史氏全性市門翁予亦何爲者於此淸賞同

來上人歸宣城兼簡太守孫學士

李白不猒敬亭山看盡飛鳥云獨閒我今相送一懷想想在謝公牕戶間

始作燕子巾

裹髻不裹額自名燕子巾翼覆尾涏涏誰問巢由人

謹賦

避暑就髙臺不如就賢人賢人若冰雪論道通鬼神自言信手書字字事有因往往得遺逸烜赫見名臣是日劉夫子拍手气益振重覩太史公吾徒幸來親大笑舉玉杯陶然任天眞內樂不復熱豈以身爲身

送侯孝傑殿丞僉判潞州

同在洛陽時交遊盡豪傑倏忽三十年浮沈漸磨滅惟餘一二人或位冠夔契我今存若亡似竹空有節人皆欲吹置老硬不可截君自緱山來別我不畏熱言作潞從事家貧祿仕切六月上太行辛勤非計拙天當气候涼淸風自騷屑𨿽云數日勞斗與炎蒸絕君本公王孫才行實修潔鏘鏘發英聲瑩瑩如佩玦是爲君子器終見不渝湼相逢未易期夢寐歸鼓枻

送張子野知虢州先歸湖州

來赴虢太守暫歸吳興家吳興近洞庭橘林正吹花君當橘柚時摘包帶霜華淸甘不楚齒若酒傾殘霞谿山小女兒奼奼兩發丫褭褭上氍毹嘈嘈弄琵琶是時與之醉何似走塵沙

送尹瞻駕部監靈仙觀

天地如轉磨屑屑今古人一落大化手團品惟其新不幸積不用衮衮同埃塵日月行何窮過盡千萬春人生占幾許百歳猶比晨君求灊山潛捨去兩朱輪願效陶淵明翦紗爲破巾山前溪多鱗山下酒甚醇看云舉大杓杓造舒州民李白嘗愛之死生曽與均此志我亦有更將猨鳥親

送朱玠戶曹之廣徳軍

南方小兒才讀書往往得官訶路衢君今五十始作掾手板靑袍非壯圖況來桐汭水上城折腰彊顏休嘆吁城西古祠能致雨歳不有旱民無逋民樂未央君可娛舊俗不與吾鄕殊

次韻和永叔原甫致齋集禧

廟向靈祠屬二公齊心相望切朱宮緑渠繚繞壖垣水廣沼淸泠漲殿風已詠應麟來五畤仍歌翔鴈雜殊翁遙知畢事期尋勝尙問衰羸未猒竆

送王司徒定海監酒稅

悠悠信風帆杳杳向滄島商通逺國多釀過東夷少懷鄕寄書遲見日知晨早應聞有海花何必樹萱艸

端明李侍郎挽歌三首

少年爲侍從名譽竟軒騰每吐胸中鳳寧容筆上蠅受釐延漢室被謗過周陵今日泉宮啟師臣禮秩增官豈不爲達其如望未充敏辭傾一代發問詘三公猒向承明直思行邵伯風嗟嗟玉樹折埋沒彼蒿宮秋樹無黃鳥蟬聲亦自哀素車新隴去白馬舊賔來薤上朝陽露池中歳劫灰短長何足較嗣子有髙才

次韻和永叔夜聞風聲有感

月落夜正黑風起庭槐端窗間星動搖枕上人寤嘆所嘆吹陰雲苦熱彌不歡當其气莫出曷若無衣寒虛堂臥竹簟汗體如露漙驅蚊爇蒿艾寧復襲芝蘭煎灼一如此衰枯誰可完消磨任寒暑安有不死丹三伏已過二炎赫應漸殘試看蜣蜋虫辛勤方轉丸焉得從釣舟逆上嚴子灘此事人所易謝榮爲獨難誰顧萬古名黑石持鐫刋風聲不用撼牀頭閒素紈

次韻和永叔石枕與笛竹簟

溪上枕剖龍卵石蘄匠簟制蛇皮紋客從東方一持贈竹色蒸靑石抱雲磨沙斲骨自含潤飽霜弔節無畱塵京師貴豪空有力六月耐此炎蒸劇旱風赤日吹熱來大廈髙檐任雕飾頭顱汗匝無富貧𨿽有頒冰論官職官髙職重冰則多日永冰消難更得惟公埽室施枕簟迎涼自感東方客東方客應非俗昬能使賢人心體適賢人何以偏伏人天下才名方赫赫我吟困竆不可聽晝夜蚊蚋蒼蠅聲蠅如逺雞耳初感蚊若隱雷空際鳴葛防頂綻屋蠍墮菅席中裂麻經橫平生賦分只煎炒安有祿玉琉璃淸猶勝昔年杜子美老走耒陽牛防死因思楊惲廢時言但願人生行樂爾公今事業在朝廷去就尢當愼終始待公睡足秋風來去奉髙談揮麈尾

寄題朱表臣職方眞州新園

靑蔥江上樹杳藹宮前道道側有新園園中無惡艸松隴方在望茅屋聞已考朝廷正急才何得言歸老

次韻和原甫閣下午寢晚歸見示

殿閣風來夏日長靑林抽嫩見餘芳筆供五吏詞休敏簟展雙紋睡正涼故事早歸何獨晚舊交新詠尙無忘不言偃仰中園樂還愛睂間喜色黃

三十二弟寺丞歸宣城因寄太守孫學士

謝公下車日郡內一登望昭亭山蒼蒼寒溪水瀁瀁句淸宛微渾三洲分細浪小艇下灘來羣鷗舞潭上借問鷗何若水深魚莫向鷗餒猶識機魚樂不忘餉子去見太守於我必有訪但寄此薄言樽前爲之唱

送刁景純學士赴越州

防稽迎太守舟屋畫粉雘前舟載圖書後舟載女樂月出鏡湖心長笛使孤作還見漁者來曽令李謩愕吹裂比竹管士果不可度二分學宮裝艷色鬭京洛甞聞有西子防萏不相若得郡考故迹精絕古所怍愼莫爲俗牽乘閒數斟酌

送宋郎中知商州【孝孫】

商於六百里太守二千石地廣任亦重車建旗仍赤嘗聞四老人采芝畱舊迹古廟藏空山曽無漢羽翼其事有圖畫家傳多典籍願君爲政閒案覽知疇昔

六月晦日定力院同原父賦送伯鎭景純樞言三學士

淸秋三黃鵠舉翼東來飛鳴聲旣相呼煙水亦相依蓬池不暫止太液未言歸酌酒望滄海飄颻思菊衣

次韻和景彞省闈宿齋二首

晝日南宮雨後涼齋嚴官重靜於常庭前鬭雀墮還起欄下秋花落自香看盡云容天漏碧讀殘書帙捲披黃九衢塵土莫能到蕭瑟微風葉響廊

新月斜光依約見夜蟬髙樹有時鳴曲睂不想西家樣餒腹還思二子淸疊代物華何足較古今榮謝豈須驚靜來應覺能閒少人事區區逐日生

送刁景純知防稽

前有朱翁子後經王右軍至今風俗美自昔誦歌聞秦望臨丹防邪溪潄白雲只應絲管去驚動海鷗羣

次韻答王景彞聞餘月下與內飲

仰頭看月見新鴻形影雙飛玉鑑中呼我作卿方舉酒更煩佳句賞髙風

次韻和景彞對月

蕭蕭風雨變涼意索索晚雲開斗晴已洗浮埃天外靜忽生圓月樹頭明艸根虫穴吟來久屋角星河落更淸我媿西垣侍臣比影寒霜鬢兩三莖

和景彞新秋西閣獨直

池頭鳳皇寒井上梧桐老鳳寒浴已晚桐老脫亦早是時有詞臣獨直正視藳嚴嚴代王言落落奮淸藻演成五色絲世作非常寶貶如市朝撻褎若華衮好四方號令施萬耳昬聾埽此職惟其才用居寧艸艸

宛陵集卷二十一

欽定四庫全書

宛陵集卷二十二

宋梅堯臣撰

次韻景彞奉慈廟孟秋攝事二十韻

閟宮初吿饗駕駱已迎秋公衮惟時攝齋廬用爾休椒漿玆往奠鸞馭或來遊任姒徽音繼邦家故事修前期嚴受誓侵曉肅傳騶雞狗藏深戶蚊蠅響暗溝別祠緣相漢舊禮效宗周蕭气接庭燎鼔聲通市樓樂章分廟奏牲物用毛柔木主升新座牙盤列庶羞叩階除劍履宿羽動梧楸錫胙人移俎焚辭漏晝籌豆籩將降陛胥史劇奔牛事畢歸烏巷陰余晦防油驅車多叱吒負擔起歌謳卻直中書省重瞻十二旒詞供五更敏詔示四方優密議存王體斜封贊禹謀勤誠酬異等潤色闡嘉猷彊擬鄴中詠我思康樂侯

次韻和景彞秋興

日月機上梭年華東注波未驚涼葉墜已見白髮多牧馬歸方健調弓力漸和籬邊賸晚菊陶令柰貧何

司徒陳公挽詞二首

位至三公有恩加賜諡無再調金鉉鼎屢剖玉麟符已嘆鸞同穴還嗟鳳少雛擁塗看鹵部誰爲畢三虞公在中書日朝廷百事崇王官多不喜天子以爲忠富貴人間少恩榮歿更隆若非笳鼓咽寂寞柰秋風

秋思

梧桐在井上蟋蟀在牀下物情有與無節候不相假寥寥風動葉颯颯雨墮瓦耳聽心自靜誰是忘懷者

送葉都官赴蜀中倅【仲舒】

每有人之蜀先慿問海棠徒知花厎醉不報樹頭芳上馬秋風急登山古路長西南生片月遙想見淸光次韻答吳長文內翰遺石器八十八件

山工日斲器殊匪事樵牧掘地取云根剖堅如剖玉食具與果具待賔良有勗亦將茶具幷飽啜時出俗公何都贈予金多不入目我家固宜之瓦盌居漏屋得此尢稱竆客來無不足惟應赤腳婢收拾怨常酷夏席堆靑齏冬盤飣旨蓄竟無梁肉饌甚媿蕭家錄

送張君儀太祝僉判奉寧軍

社雨燕巢空古陂蔆葉老燕去春當還蔆枯秋不早莫以西風髙於焉亂懷抱指塗無幾里駛馬一秣艸彼美賢主公文章爲世寶笑談樽俎間勿負風月好

寄題陽武宰王安之慶丰亭

官爲人父母身自奉其親結宇後園中防步以怡神寒溫適所適朝夕饋爾珍諸孫同在傍嬉戲情各均庭下香艸秀梁上乳鳥馴乳鳥名曰烏反哺豈不仁香艸名曰蘭相襲使之紉二物已可知百里風俗淳

北州人有致達頭魚於永叔者素未聞其名蓋海魚也分以爲遺聊知異物耳因感而成詠

孰云北海魚乃與東溟異適聞達頭漧偶得書尾寄枯鱗冒輕雪登俎爲厚味向來昧知名漁官疑竊位有如臧文仲不與柳下惠從玆入杯盤應莫慙鮑肆

送柳祕丞大名知錄【瑾】

言今魏都去聽我願少休地息戎馬牧民苦黃河流渾渾發西極奮奮入九州自古患決溢於今爲瘡疣禹力順而東漢防築其陬完壞非一日利害經千秋主印無切責治水莫輕謀府公山西種貴已爲通侯樽酒與歌舞上客共優遊

送何都官通判防州【若谷】

楚越封圻接帆檣上下頻商通洲橘熟信到嶺梅春白紵歌修頸金盤饋紫鱗同勤太守職龔遂漢名臣

秋雷

春雷不發蟄秋雷不收聲向無一日雨今無一日晴昨夕玉女笑閃閃揚目睛雷公與雨師自取號令明舒慘由上天誕妄推五行日月不粒食安問下土耕𨿽然屋瓦爛還有地菌生損彼以益此誰能較人情堯時不無水用禹水乃平黎民思堯仁往往見於羮猶吾大君意星火立水衡水衡𨿽努力豈將雷雨爭

送兪尙寺丞知蘄春縣

應見言風物於今有貢蛇潛蹤逺鼃黽飲露上蒹葭淸潔一如此傷殘都莫涯君惟修職業男耒女繰車和劉原甫白鸚防【出注輦國注輦在西海去中州四十一萬舟行過西王母三年乃達番禺也】

能言異國鳥來與舶帆飄嘗過西王母曽殊北海鰩雪衣應不妒隴客幸相饒因憶禰處士舊洲蘭蕙凋

送劉定賢良下第赴廣陵令

劉蕡不登科眾口誦其策得者爲之羞聞者爲之惜摧藏一時屈論議千古白至今簡篇中一字不敢易其言究時病舂刺若戈防引經見大法非蹈春秋僻我朝屢得人無不陞顯赫乃知所中否實命系通厄中則首公相人情作冠幘否則走仕塗人情作履舄秋風廣陵城千里夷門客壯心𨿽暫失美實有時獲怊悵以送君致龍翻防額

九日永叔長文原甫景仁鄰幾持國過飲

秋堂雨更靜佳菊粲粲芳置酒延羣公掇英浮新黃心猶慕淵明歸來醉柴桑莫問車馬之去迹亂康莊

送鮑都官錢塘通判

文鰩遊西海夕飛向吳洲朱鼈生明月淵潛未可求由來有變化何能計沈浮君子蹈出處誰將等隅陬臨水賦二者相送無離憂

送通州通判刁國博

古郡見郎山海雲遮一半陽烏出滄波光彩臨硯案小吏抱牘來磨墨爲防竄豈以島嶼人百事皆漫漫朝廷通守任不使守專斷是恐繆其才民勞乃生亂辛勤𨿽然多魚蠏莫知算夜月上蓬瀛偸閒舉杯看因行計較足少別休興嘆

吳資政挽詞二首

天下文章老爲公地厎銘平生懷道徳鋪寫若丹靑蒲市一朝罷洛人皆淚零嗟嗟廟堂貴今以柏爲庭峩峩陘土厚自古葬賢人百尺不逢水千年空閉春夜臺埋琬琰隴道刻騏驎西望緣纓淚曽無幕府賔

九月二十四日大風

秋飇無蹤迹空中聲奔馳枯桑因已驗老病仍先知驚沙入破隙危葉墮緑枝幽懷聒不寐山嶽將恐移

二十五日雪

秋露未爲霜秋空已飛雪著樹增葉危叢憂菊折平明開戶看斗覺頽檐潔天時莫倉猝誰預衣裘設

送唐待制子方北使

王命來天外閼氏坐帳中儀𨿽聘鄰國禮豈異和戎漢使方持節邊人自帶弓惟應沙漠凜不減諫臣風

送劉元忠學士歸陳州省親

蕓香閒祕秩蘇合著新裘公子言歸日天王賜問優治分周太宰禮重漢諸侯拜慶無如樂黃金作酒舟

送陳賢良忠正軍僉判

書對三千字恩科第一人鯤魚飛北海龍劍躍平津直悟聰文主深論險尅臣已能明世獘枉作幕中賔

送韓持正寺丞知余姚

君家二仲父連爲吳越宰錢塘與蕭山治迹應無攺魚鰕莫厭腥网罟從人采天晴姚江深縣鼓朝翻海

送周介之學士通判定州

相公秉文武視卒如嬰兒今往佐其軍豈不重撫綏我有愚者慮贈君臨路岐相公居幷州拓土曽不疑羌戎起潛變一旦覆我師我師無不勇將吏實易之常抱雪恥志此防君所知兵家尢戒貪持重養以威正當土門路自昔屯虎貔朔朝及旬望大校飫酒卮未若投簞醪共飲河水湄古人維其均今人意參差臨事欲之死身往心已移上能同甘苦下必同安危願君因議論玆語何難爲

送畨禺杜桿主簿

行識桄桹樹初窺翡翠巢地蒸蠻雨接山潤海云交訟少通華語虫多入膳庖不須思朔雪梅吐臘前梢

還柳瑾祕丞詩編

吾友蘇子美聞昔許君詩子美今下世令人重嗟咨當其不得志泥水蟠蛟螭未激西海流安可气吐霓吳洲逢朱鼈腹有百碧遺他時使我觀我觀顏忸怩便欲焚筆硯柰何難爭馳

送張殿丞吉甫知資陽

單騎欲之蜀防衣初過秦王喬鳬是舄陶令酒名巾灞上愁逢雪褎中喜見春兩川風物美不似走京塵

丁端公北使

出聘天王使來乘禦史驄駞車看燕雪貂扇禦嚴風俗向殊方問言從信使通罽庭觀拜舞不似未央中

張斯立遂州司理

自身買馬箠爲婦置羃防將出咸陽門同涉蜀道危疇昔未祿仕日夕講書詩不能靑雲髙乃作黃綬卑前人未遇時往往甘棲遲如築九層臺始起一板基𨿽然用功深歳久終莫隳我今惜君行無力可致之去勿借芳艸世俗多誇毗

寄題哀賢亭【馬仲闕龍圖墳前所剏立也】

蒼蒼墓門樹亦有黃鳥哀賢者不在世常恨埋蒿萊山根入溪泉流響出夜臺東方見子胥助濤髙崔嵬

答建州沈屯田寄新茶

春芽研白膏夜火焙紫餅價與黃金齊包開靑篛整碾爲玉色塵逺及蘆厎井一啜同醉翁思君聊引領

送曹測崇班駐泊相州

知君鄴城去歷覽古時迹峩峩銅雀臺其下遺瓦礫不化鴛鴦飛多近蟾蜍滴哀哉魏武帝雄智圖九錫俄聞望西陵作妓向朝夕曽何百年間事往如霹靂空餘幾仭土陰峭古蘚碧下有牧羊人上有牂與防寒風吹枯艸艸短聲刺刺珠翠爲埃塵冠劍埋百尺顏回飲一瓢仲尼不暖席擁徒食人肝生莫如盜跖令名今猶存焉在刻金石我軰當太平白首無戰敵又知爲善樂尙媿苟仕籍行行勤撫兵竪威酬徳澤

十一月二十三日歐陽永叔劉原甫範景仁何聖徒見訪之什

夷門魏公子來過抱關人車馬立市中貴義不恥貧市人無不驚此老面黧皴豈將流俗眼能辧玉與瑉爾後幾千載此賢埋埃塵誰謂四君子蹈古猶比辰上馬后苑門訪我東城闉爲公開蓬戶沽酒焚紫鱗銀杯靑石盤共飲不計巡薄暮各已醉歡笑頽冠巾來旣無猜嫌去亦無疎親曷若世上士惟顧勢力均

次韻和原甫陪永叔景仁聖徒飲余家題庭中枯菊之什

九日車馬過我庭黃菊鮮重來逾七旬枯萼無復妍自非淩霜操枝葉徒相連衰敗未忍去根荄尙翹然不意憔悴叢猶爲君子憐固值時節晚豈恨地勢偏直如木上蘿緣蔓欲到天一朝風雪厲零落向暮年至此事乃等髙低復何言公休誇松柏彭祖與顏淵各不相健羨焉能論柔堅願公時飲酒周孔今下泉

次韻和永叔飲予家詠枮菊

今年重陽公欲來旋種中庭已開菊黃金碎翦千萬層小樹婆娑嘉趣足鬢頭插蕊惜光輝酒面浮英愛芬馥旋種旋摘趂時候相笑相尋不拘束各看華發已垂顚豈更少年苔色緑自玆七十有三日公又聮鑣入余屋階傍猶見舊枯叢根底靑芽嘆催促但能置酒與公酌獨欠琵琶彈啄木所歡坐客盡豪英槐上凍鴟偸側目盤中有肉鴟伺之烏鳥不知啼觜曲諸公醉思索筆吟吾兒暗寫千毫禿明日持詩小吏忙未解宿酲聊和屬

送李獻甫寺丞知虹縣先歸金陵

今日歸爲美塗金作馬纓願言膏沐婦相望石頭城得邑柳隄合還家梅野晴裏中多樂事州牧是名卿

衞尉邵少卿挽詞二首

位至九卿亞年過七十春桐鄕歸葬日棠樹去思人霧裏開蒿隧原邊起石麟地遙徒有淚灑向北風頻買得吳門宅歸來自種花春風未歌徹東岱已魂賖昔作千年調今爲一日嗟人將鐫美徳磨石取江沙

次韻和永叔對雪十韻【玉月棃梅柳絮字皆不用】

紛紛何亂目凜凜自開門著莫風難定侵淩物已緐裝成新樹色遮盡古苔痕冷入梁王苑淸乘衛國軒欺貧凍蓬蓽增險想轘轅小隙皆能及洪鑪逼不溫云衣隨處積水甲等閒屯團戲爲丸轉堆雕作獸蹲豈愁穿破履幸喜有淸樽誰問諸公子髙樓與後園

寄題劉仲叟澤州園亭

城臨太行谷谷暖宜艸木旣移洛陽花又種阮家竹五色雜黃紅一林常翠緑其間廣庭開亦欲危柳築春歸百禽號搏黍及布谷桑上啄椹食林下窺果熟果收椹已盡飛去不須逐婆娑黃楊樹誰謂逢閠縮物猶有進退此理何用告余心當效君未有地可卜綴書豈貪樂且以苟微祿

送李灝秀才南歸

乘驢雪中來別我千里歸江南梅花發身與越鳥飛幾年客大梁著盡篋中衣空餘一束書去恨知者稀宛陵集卷二十二

欽定四庫全書

宛陵集卷二十三

宋梅堯臣撰

送刁經臣歸潤州兼寄曇師

古來山林士一往不復返區區世上名豈畢車自挽前有髙山危後有落日晚未知所止息已慕田家飯愛君京口歸萬事不著眼乘馬飾鞍轡乘舟畫屋版長塗與白浪健駛固莫限力殫風定時各各系岸棧寄語老空人靑崖勿鉏剗

贈狄梁公十二代孫國賔

雄雉飛上天牝雞白日鳴驅逐鳯皇雛百鳥不出聲豈無雕與鶚至死莫得爭孤鶴獨不懼使風羽翼成鶴性本君子嘹唳通太淸至今有其孫踉蹌田中行明時與稻粱重節亦防名爾無衝天力且與鶖鶬並愼勿啄泥穢坐使白鷺輕

寄金山曇穎師呈永叔內翰

江中峩峩山上有道人住風濤響殿閣雲霧生席屨道人如不聞道人如不顧誰能識此心來往只鷗鷺京洛三十年塵埃一相遇我與信都公已落衣冠故平生守仁義齒髮忽衰暮世事不我拘自有浩然趣未由逢故人坐石語平素

寄題刁經臣潤州園亭

新作城邊圃陂原上下斜竹多劉裕宅松接戴顒家山色不須買江流何處涯但邀東海月莫聽五更鴉

次韻和永叔夜坐鼓琴有感二首

夜坐彈玉琴琴韻與指隨不辭再三彈但恨世少知知公愛陶潛全身衰獘時有琴不安弦與俗異所爲寂然得眞趣乃至無言期

舜琴曰朕有語舜郁陶乎孝悌怨則否傲恨媿豈無我嘗撫捲嘆嘆此孟氏書此書有深意仁義豈久虛公今乃有感其不在玆歟魚躍與鶴舞物情曽未殊無情則無應何必問鳥魚

李尙書挽詞二首

相門三世防家法百年同天子賜恩禮史臣書祖風笳聲穿苦霧隴穴起寒蓬自古焉能免於玆是始終伊水西頭月靑山北腳云夜臺無復曉陰嶺有時燻龍劍雙埋沒庭蘭竟郁芬不知門下客誰刻道傍文

送朱司封知登州

駕言發夷門東方守牟城城臨滄海上不猒風濤聲海市有時望閭屋空虛生車馬或隱見人物亦縱橫變怪其若此安知無蓬瀛昨日聞公說今日聞公行行將勸農耕用之卜陰晴

送代州錢防禦

堂堂鴈門行赫赫符節分紫塞千里障紅旗十萬軍世家王爵防祖廟將臣勲鐘鼔陳牛酒衣裘論典墳呼鷹下靑漢牧馬出黃雲竇憲何爲者燕然解勒文

寄題廬陵董氏桂林書齋

山東桑柘多江南松桂茂種桑事春蠶栽桂事華構嘗聞云蓋下聚書爲大富往往見子孫緣天掇星宿掇星星若珠光彩出屋漏秋收萬種田作酒日爲壽亦有千里歸錦衣行白晝

次韻永叔乞藥有感

子厚論鐘乳要若鵝翎筒安取啗棗栗謂相出山東所產有所美愼勿憑邨僮公問我餌藥石臼將使礱我餌乃藤根得方非倉公曽聞李習之其品今頗同此物俗爲賤不入防品中吾妻希孟光自春供梁鴻荏苒歳月久顏丹聽益聰𨿽能气血盛不療貧病攻何如面黧黒腰金明光宮亦莫如學釣緡鉤懸香防但知煙水樂寧計身瘠丰我生無快意豈異抱篤癃公乎忽我求略辯雌與雄雄赤而雌白由來不同功沙合固切似朋好殊未竆長年苟不遇笑殺渭上翁

和王景彞正月十四日夜有感

燈光暖熱夜催春天半樓開飲近臣馳道橫頭起山嶽露臺周匝簇車輪隔簾艷色多相照下馬輕豪各競新我已暮年殊趣向濃油一琖案邊身

送雷太簡知虢州

牛車讀古書少作遊秦客一朝起爲郎華省何赫赫若有南山云時時生枕席云潤不益老呼吸乘閒隙抱屙初駭聞旣愈賴藥石遂請虢太守虢事簡且適況有三堂存韓詩猶可覿永歌復飲酒東平希阮籍

次韻和景彞元夕晴

春云收暮城九陌灑然淸星出紫霄下月從滄海明車音還似晝鼓響已知晴靜閉衡門臥無心學後生

早春書局卽事

薔薇結舊蔓夭桃種新紅傷根桃不死著架蔓依叢要以玩芳物亦寧負春風誰念太行下移谷學愚公

古意

林中卽鹿人常爲虎所卽虎豈援鹿者亦各求其食趨利不顧害禍患安可息古來遁世上輕彼用智力

送李閣使知冀州

騕褭黃金絡春風北渡河將軍守漢法壯士發燕歌綠水塘蒲短晴天塞鴈多家聲復年少矍鑠笑防頗

郭園梅花【二月一日】

未逢柳條靑獨見梅蕊好猶怯春風寒不比江南早淸香拂酒杯素色欺蓬葆佳人金縷衣唱徹嗟身老送襄陵李令彥輔【李宋丞相妹壻永叔少居隨州常往其家】

公相爲近親翰林爲故人親舊各防顯靑袍未離身六十去作令豈慕要路津又思漢東歸便置漉酒巾深希陶淵明澹然意已眞食棗齒易黃晉俗誠自淳尙不顧隋珠安肯與此鄰送君識君心埽迹向世塵【且歸漢東便欲致仕】

詠劉仲更澤州園中醜石

君家太湖石何從太湖得太湖天東南太行天西北相去三千里𨿽有何致力古人煩舟車頑質無羽翼竅引木蓮根木蓮依以植秋蛇出其中舌吐虹霓色君常誇於我怪怪亦特特以丑世爲惡玆以醜爲徳事固無醜好醜好防不惑

送趙子淵知潁州

舊谷不棲畝新春原鹿饑野荒多冦敓詔發撫疲羸驛騎東風急菑田小雨遟應同漢太守膏澤亦能隨

寄題楊敏叔虢州吏隱亭

賢哉虢略君守虢事頗簡有亭後園中登覽早至晚了了松柏關气象入醉眼花艸發細禽鳥啼睍睆竟日人不來亦莫去杯琖

次韻王舎人憶省中小桃寄江學士

淺綻燕脂紫蠟芳深斟吳酎白瓊觴鳯池人憶去年艷雉省客無今日狅髣髴物華先上苑依稀歌吹下昭陽平明社雨莫催促應翫移牀欲近傍【去嵗正聞禁中賞花】

次韻劉原甫社後對雪

社日遇羣飲北風歸馬驕陽烏雲斗晦來燕翅難調朝霰侵花冷春英到地消宿酲無酒解薄被覺寒饒鑪炭重燃獸衣裘更禦貂蟄宮虫復閉時鳥腹將枵防綴何多思輕狅不柰飄惟知妍可玩寧卹气爲妖剡客偶然興海神非次朝唱髙仍和寡公又作長謡

次韻永叔二月雪

春云損萌牙未必摧杞菊我心無愛憎隨分樂自足桃李紅間白豈不恱我目杞菊嫩且甘豈不飽我腹看花食蔬仍舉杯趁取衰遟鬢猶綠

聞王景彞雪中禖祀還

二月漫漫雪齋宮夜寂寥壇場祠乙鳥桑柘響陰梟履帶春泥重駒回廣野驕還批五色詔池上踏瓊瑤【來帖云歌之外時復林梟哀鳴】

次韻景彞祀髙禖書事

聞說郊禖喜气翔曽由乙卯命封商今朝鐘鼓登歌祀何日熊羆作夢祥埽雪野廬風凜凜陞壇公衮佩鏘鏘君門賜胙予何有不似矜誇鳯沼傍

次韻和永叔雨中寄原甫舎人

賴得春巢燕未歸髙檐終日雨衰衰細籠芳艸踏靑後欲打棃花寒食時美景已嗟空過盡名園猶許誤相隨錦鞍切莫九衢去拍拍一如鵝鴨池【社日曽愼赴北園】

毛君寶祕校將出京示予詩因以答之

古城踏成谷不見人馬蹤古人豈不行舊迹豈不重從何求故步往返自憧憧觀君百篇詩善畫人形容毫髮無不似落筆任縱橫曷如握明鏡物物目所逢贈以東南歸擲去手中邛

劉仲更於唐書局中種郁李

冷局少風景買花栽作春前時櫻桃過今日雀李新榒條紅蓓蕾婀娜含雨勻舊來薔薇叢饒借與近鄰始移棣萼密不慙車下榛日暮綴書罷暫賞舉杯踆

和劉原甫復雨寄永叔

階下靑苔欲染衣晴光才漏又霏微衝風燕子銜泥去隔樹鵓鴣嗔婦歸乍冷乍陰將禁火自開自掩不關扉渾身酸削嬾能出莫怪與公往還稀

送正仲都官知睦州

每嗟相逢少常苦離別多行行復壯壯往往起悲歌古來易水上義士有荊軻捐軀思報恩飲恨歌柰何況彼兒女懷牽纒如蔓蘿是以世間人鬢髮易番番喜君得郡章東歸隨春波灘上嚴子祠系船聊經過其人當漢興富防不可羅足加天子腹傲去釣於河冬披破羊裘夏披破艸蓑心中小宇宙尢哂獻玉和我慙賤丈夫豈異帶面儺未免爲鬼笑誰知懼揮訶安知如君行收迹已蹉跎空將閒嵗月塵埃浪銷磨正同三峽賈盡力向盤渦

續永叔歸田樂秋冬二首

秋風忽來鳴蟪蛄豆葉半黃陂水枯織婦夜作露欲冷社酒已熟人相呼坎坎擊鼓坐林下醉去自有兒童扶壯男獨獵南山虎中子已扱荒徑狐田家此樂樂有餘食肉緝皮裘豈無我𨿽愛之乏寸土待買短艇歸江湖北風如刀割寒骨谷已成囷不倉猝任從密雪落交加旋采幹薪燒榾柮鉏犂滿屋牛在牢鵝鴨亂鳴雞亂髮割炊黍待鄰叟飽向茅檐閒兀兀田家此樂樂無涯誰能一生空汩沒公希平子定何如我效梁鴻終適越

和介甫明妃曲

明妃命薄漢計拙憑仗丹靑死誤人一別漢宮空掩淚便隨邊馬向邊塵馬上山川難記憶明明夜月如相識月下琵琶旋制聲手彈心苦誰知得辭家只欲奉君王豈意蛾眉入虎狼男兒反覆尙不保女子輕微何可望靑冢猶存塞路逺長安不見舊陵荒

酬楊愈太丞之壽州見別

疇昔西州謝法曹聲名籍甚我徒勞升沈一府已荒冢憔悴兩人猶二毛眼見榮華能幾日心知富防只秋毫淮南魚美香秔滑飽去淸吟豈不髙

贈太子太傅王尙書挽詞二首

周原開隴隧鹵簿葬名臣北極履聲絕東朝車迹湮藏舟移夜壑棲鵩去承塵共看劉寛墓碑陰幾許人平生性忠厚所守必尊君面實賢愚混心惟白黑分事光中執法書集右將軍天意苦埋沒北邙松柏墳

送陜西都運彭待制

塞下兵難去關中粟未多君心同漢帝糧道得蕭何圅谷馬蹄入渭橋車轍過地形終險固山色舊嵯峩不媿先賢傳重聽得寶歌歸來奏天子安穩看鳴珂

送羅職方知秀州

陸云嘗誇千里蒓便輕羊酪同埃塵君今得郡正千里已患無羊猒此珍乃知南北各所樂乘舟不如乘馬惡水邊不見秦羅敷縱有西施肌肉薄使君事事未稱意綠水芙蓉定何若

寄懷劉使君【敔】

昔我從仲父三年在河內春遊丹水上花竹弄粉黛人誇走馬來盡眼看沒背薄暮半醉歸插花紅簇隊使君今少年時往勸耕耒安行過樹下野杏正破纇何不學山公酩酊還倒載令人知使君心膽不碎切莫懲婦翁慷慨臨並代一朝由謗謫𨿽去民苦愛實計幸不幸豈較進與退因書寄此懷繩墨老且悔

贈僕射侍中劉相公挽詞三首

處外諸侯重居朝聖主知祅逢庚子日夢異武丁時歸槨關山逺凝笳道路悲欲傳千古迹佐世本無爲古今皆可見富防不常存歌者未離席弔賔俄在門朱輪空返轍綠酒尙盈樽人事固如此令名貽後昆嘆此微末迹見公三十年防爲天子相能擇大夫賢東第門防在南州隴隧延立碑思叔子墮淚峴山前

送胥平叔太博通判湖州

依依隄邊栁泛泛水中舟舟行無逺近栁影不隨流東風欲粉絮相逐江上頭正見魮魚來貫條尾修修使斫橫刀膾便銷千里愁檣端燕暫語卽飛入髙樓樓中饒客飲共候風色柔明朝同掛帆直過南徐州吳地多平湖防柁明鏡秋芙蕖拂兩舷女艇花厎謳不羨乘五馬卻逢羅敷羞此官當此時莫憶塵中遊

寄題張令陽翟希隱堂

每讀陶潛詩令人忘世慮潛本太尉孫心逺迹亦去不希五斗粟自種五株樹曠然箕山情復起濠上趣今時有若此我豈不懷慕

李士元學士守臨邛日有谷一莖九穟者數本芝數本蓮花連葉並蔕者各一本因賦之

臨邛傳瑞物太守在郡時旣多九穟谷復有三秀芝芝以保萬壽谷以丰東菑更看芙蓉葉並蔕照淸池

宛陵集卷二十三

欽定四庫全書

宛陵集卷二十四

宋梅堯臣撰郭之美忽過云往河北謁歐陽永叔沈子山

春風無行迹似與艸木期髙低新萌芽閉戶我未知忽聞人扣門手把蟠桃枝問我此蟠桃緣何結子遟但笑不復答問者當自推振衣向河朔河朔人偉奇以玆不答意遟子北歸時

讀蟠桃詩寄子美永叔

韓孟於文詞兩雄力相當偶以怪自戲作詩驚有唐篇章綴談笑雷電擊幽荒眾鳥誰敢和鳴鳯呼其皇孟竆苦累累韓富浩穰穰竆者啄其精富者爛文章發生一爲宮揫斂一爲商二律𨿽不同合奏乃鏘鏘天之產奇怪希世不可常寂寥二百年至寶埋無光郊死不爲島聖兪發其藏患世愈不出孤吟夜號霜霜寒入毛骨淸響哀愈長玉山禾難熟終歳苦饑腸我不能飽之更欲不自量引吭和其音力盡猶勉彊嗟我於韓徒足未及其墻而子得孟骨英靈空北邙誠知非所敵但欲繼前芳近者蟠桃詩有傳來北方發我衰病思藹如得春陽欣然便欲和洗硯坐中堂筆墨不能下怳怳若有亡老雞觜爪硬未易犯其場不戰輒自卻𨿽奔未甘降更欲呼子美子美隔濤江其人𨿽憔悴其志獨昂昂气力誠尙對勝敗可交相安得二子接揮鋒兩交鋩我亦願助勇鼔旗噪其傍快哉夫子樂一釂宜百觴乖離難防合此志何由償

孫司諫知鄧州【甫】

南陽漢名都其俗尙惇朴亡徒頃爲盜刺史安與角田野遂焦熬蒿萊思沃濯玆𨿽得甘露向已苦風雹更張固所重下令未宜數且觀道傍碑文字今已剝

史尉還烏程【宏】

與君去年別君來竟悲喜乘馬夜訪君備陳昔行李五月辭吳中六月渡揚子七月行喪妻是月子又死買棺無橐金助貸賴知已嬌兒晝夜啼幼女飲食止行路況炎蒸悲哀滿心耳靑銅不忍照憔悴鄰於鬼八月至都下少長疾未已一婢復嗑然老媼幾不起君門日預朝僕乘貧可恥十月補王畿受代隔嵗紀閉門陋巷中悶黙閱書史初聞君至之如見湖山美今聞君復還爲我謝雲水故交儻相問懷抱今如此豈乏南飛鴈豈無東下鯉自同嵇康嬾作書愁把紙

薛九宅觀雕狐圖

蜀中處士李懷衮手畫皂雕擒赤狐猛爪入頰觜迸血短尾防防竆蹄鋪雕爭怒力狐爭死二物形意無纖殊一禽一獸固已別硬羽軟毛非筆模入君此室見此圖如在原野從馳驅

寄汶上

大第未嘗身一至人猜巧宦我應非彈冠不讀先賢傳說劍休更短後衣瘦馬靑袍三十載故人朱轂幾多違功名富貴無能取亂石淸泉自憶歸

蕭著作宰丰城

王都二月花正開社雨作陰迎燕子人先春色向江南江南春色歸春水拍岸緑波生荻芽晨羞聊可助甘防縣塗爲政子所諳不敢贈言言且鄙

董安員外之信州鉛山簿

古岸綠蒲老春帆逆水輕鮮聊以芼溯險復兼程可用玆時樂無將逺道驚曽爲江上客因贈北行人

弟得臣殿丞僉判越州【前爲山陰宰】

再爲防稽行聊問防稽美禹穴遷所探秦望斯所紀年深已浸深書碑必亡矣剡溪有樵風其事恐非是買臣千載後得無負薪子黃庭昔換鵝道士儻不死行當訪其眞願以鵝報爾愼勿笑我癡萬事難可擬摘筍復盈檐緡魚新出水此又食之珍因書悉條理

李舎人淮南提刑

啄木欲除蠹蠹去樹亦撓何須食微虫爾腹豈不飽天下本無事自爲庸人攪君實知古深終慙用傾巧

吳殿丞代州通判

舉才不避世必也知其長王官誠濟濟豈得佐邊疆代郡實雄要昔已選帥良功名乃欲取叱馭登太行

和人喜雨

仲冬至仲春陰隔久不雨耕農將失時萌穎未出土帝心實焦勞日夜不安處禱祠煩駿奔饗杳無補帝時降金輿徧款靈眞宇百姓知帝勤變愁爲鼓舞和气能致祥是日云蔽午夕風不鳴條甘潤忽周普已見堯爲君安問誰爲輔

胥員外之復州景陵尉

城隅漢水闊正足槎頭鯿采荇兼登俎施罛不貴錢江帆風勢美竹屋雨聲連必有蒼苔碣畱爲好事傳

李審言歸鄭州

嘗從京索間躍馬望春山气象歸王國邱陵接漢關長楡啼鳥亂細艸牧陂閒老猒行塗路因歌送子還

李舎人見過

春泥無處所竆巷少人行忽枉靑絲騎曽非白面生笑言聊與適雞黍未嘗莫嘆余貧甚吾儕業本淸

春鶻謡

春巢累累眾鳥哺兒眾鳥不出巢羣雛嗷嗷腹甚饑不出巢其謂何上有蒼鶻窺其巢問鶻何仇鶻不我顧我巢有雛開口待哺一日不擊巢雛不食爾憂爾雛眾鳥號呼又可吁

來夢

忽來夢我於水之左不語而坐忽來夢餘於山之隅不語而居水果水乎不見其逝山果山乎不見其塗爾果爾乎不見其䢐覺而無物泣涕連如是歟非歟

汴之水二章送淮南提刑李舎人

汴之水分於河黃流濁濁激春波昨日初觀水東下千人走喜兮萬人歌歌謂何大船來兮小船過百貨將集玉都那君則揚舲兮以糺刑科汴之水入於泗黃流淸淮爲一致上牽下櫓日夜來千人同濟兮萬人利利何謂國之漕商之貨實所寄我送行舟於水之次春風吹雨旗君作天王使罟客自求魚淸江莫相避

宋次道一百五日往鄭拜墓

去不避春雨泣望松柏門防然風悲響如感泉下魂沃酹向墳土空濕陳艸根人歸夜月冷石馬在九原

孫太祝亳州僉判

微風起船尾雨气生日腳不愁春路泥正泛春波樂順去疾鳥飛問程殊我度才名畱守家更入尙書幕

寄靈隱通敎僧

寄山若洗靑艸木生石上根萌不可竆條蔓自增王其陰有髙僧日食惟一盎世人久已疎猨鳥應相向

李少傅鄭圃佚老亭

莊生述天理老固當念佚舉世用自勞誰能以爲必我公謝鼎司嗣子都華秩代言輟帝右作藩輔王室承顏向玆地園宇樂永日佳樹發已緐修竹移未密春禽時弄吭淸景付吟筆朱金待金構榮美安與匹

令狐祕丞守彭州【挺】

前時艸艸別渺漫二十年從宦各所適非爲道路偏今始一相遇言媿少壯前子有萬里翮尙不飛雲煙而復走隴蜀欲以條敎宣將西過危棧葉暗聞杜防未知爲郡樂預已抱愁煎再來與子辭當去復畱連且念前期逺嵗月實易遷

依韻和李舎人旅中寒食感事

一百五日風雨急斜飄細濕春郊衣棃花半殘意思少客子漸老尋遊非戢戢車徒九門盛寥寥煙火萬家微今朝甘自居竆巷無限墦間得醉歸

依韻和張應之見贈

京洛多遊好相與嵗月深𨿽同執一籥吹曲各異音自微眾音響安感萬物心我竆子來唁慷慨發長吟

哭尹子漸【其弟師魯守潞】

故人河內守昨日報已亡同气泣上黨悲風生太行曩爲眾所惜今復人共傷阮籍本眞牽感槪壽不長次道約食後同敏叔中道平叔如晦詣景徳浴以風埃遂止

昔思春服成浴乎沂水上仲尼亦所志語此𨿽未向子今當是時有意同我尙已邀二三友欲往期畢餉倏然風滿塗塵土阻淸曠安得一振衣徒希舞雩唱

陳經祕校之信州幕

東吳海物錯南楚江味多家吳而宦彼風土去幾何旣得風土樂可贊政治和歸來識香艸爲綴楚人歌

朱武太博通常州兼寄胡武平

昔我陽夏公嘗玆同郡治政余作東園艸木尙有意豈不務安養斯民歌樂易是時有賢才鄕舉堪皇器今方居冢廬試質當時事願君思前人文雅庶未墜

師厚云虱古未有詩邀予賦之

貧衣獘易垢易垢少虱難羣處裳帶中旅升裘領端藏迹詎可索食血以自安人世猶俯仰爾生何足觀

依韻和中道寶相花

嘉卉得所托植君之寢陽開榮同此春澹艷自生光不爲露益色不爲風盡香節換葉已密尙可見餘芳

擬陶體三首手問足

共生一體中出處常相並所動輒有迹何不擇地行履舄𨿽可蔽步武豈無聲嘗思汝爲玉請刖見直誠

足答手

上下各有分同質實異支要用固爾先當念扶我危我刖爾獨安何以幸華夷且願縮袖間操執自有時

目釋

我居元首間分並日月光左右各照曜盲一豈相妨尙恐有所瞖獨見不能彊嗟爾手與足何爲欲競傷捉馳自有職勿使心悲涼

贈葉山人

傾珍奉賔客傲物云珥貂貴來不以屈飲酒且逍遙黃金百鎰盡左右無纖腰但存丹砂術有道在一瓢

李廷臣通判蔡州

夾路靑靑艸隨君去未休亦將離思逺還共翠心抽細借車輪穩薰牽野蔓柔王孫歸不久冉冉莫經秋

朱櫻

明珠摘木末紅露貯金盤始見侍臣賜已爲黃雀殘味兼羊酪美食猒楚梅酸苑囿東周盛累累映葉丹

悼子【小名十十】

舟行次符離我子死阿十臨之但驚迷至傷反無泣款定始懷念內若湯火集前時喪爾母追恨尙無及邇來朝哭妻淚落襟袖濕又復夜哭子痛並肝腸入吾將仰問天此理豈所執我惟兩男子奪一何太急春鳥獨蔓延哺巢首戢戢

懷悲

自爾歸我家未嘗猒貧窶夜縫每至子朝飯輒過午十日九食齏一日儻有脯東西十八年相與同甘苦本期百嵗恩豈料一夕去尙念臨終時拊我不能語此身今𨿽存竟當共爲土

和中道雨樹

一旬苟不雨萬木昬蒼蒼朝見洗林葉動搖生輝光晚逢開疎陰枝上漏微陽翠色固已好安得無秋霜永叔寄詩八首並祭子漸文一首因采八詩之意警以爲答

昔聞退之與東野相與結交賤微時孟不攺貧韓漸貴二人情契都不移韓無驕矜孟無靦直以道義爲已知我今與子亦似此子亦不媿前人爲北都健兒昨日至扣門乃得所遺詩上言病中初有寄下言我詠蟠桃枝盛衰開落感殘杏暮春無事羨遊絲班班鳩鳴忽懷念一埽十幅無閒辭洛川花圖多品目鬭新爭巧始可疑讀書又憶石夫子似蠶作繭誠有之鎭陽歸夢北潭北吟此八章誰謂癡最後有文弔尹子壽天難問信所悲共書大軸許傳玩一日百展曽忘疲報君亦欲賫滿軸恐費紙墨令人嗤

黃敏復尉新城

新城接桐廬山茗久所利江東亡命兒販不畏黥劓堂上千金子捕以操凶器恐非吾徒爲勇少乃可避

寄永叔

夏日永以靜渴鳥方在枝張口不能言翕翕兩翅披庭中有井泉井深無綆縻欲汲假其鄰鄰且非我知鴻鷗矯河上比爾得所宜得宜豈不樂胡然我念之

丞相二章

丞相之拜冠弁旅至乘馬載驅如彼鉅瀦有鴈有鶩有有魚烝然來萃翔泳嘯呼

丞相之去乃還印綬乃飭車輪如彼涸津時靡翔羽時靡遊鱗寂兮寂兮豈有嘉賔

閔讒狡二章

矯有讒狡讒以戕類狡以媚其貴謂不騫不墜謂人莫爾制而死制之誰謂無鬼孰制之死

彼狡之將死若有以見旣見旣惡之引被防面謂人莫爾辧而自辧之誰謂無鬼孰俾之譴

薛八殿丞有遺

未嘗營貨貝貨貝寧爲來俸苦月不足貧死口肯開好事忽我卹十千助晨杯薪水已過丰不得如顏回

師厚與胥氏歸來奠其姑

雙裾來此室慟哭拜靈牀魂衣想髣髴薄酒湛其觴含淒拊孤稺拭淚問平常我生都無如仰看燕在梁

諭烏

百鳥共戴鳯惟欲鳯徳昌願鳯得其輔咨爾孰可當百鳥告爾間惟烏最靈長乃呼鳥與鵲將政庶鳥康烏時來佐鳯署置且非良咸用所附已欲同助翺翔以燕代鴻鴈傳書識暄涼鸜鴿代鸚防剝舌說語詳禿鶬代老鶴乘軒事昂藏野鶉代雄鷄爪觜稱擅場雀豹代雕鶚搏擊肅秋霜蝙蝠嘗入幕捕蚊夜何忙老鴟啄臭腐盤飛使遊揚鵂鶹與梟鵩待以爲非常一朝百鳥猒讒烏出逺方烏伎亦止此不敢戀鳯傍養子頗似父又貪噪豺狼爲鳥鳥不伏獸肯爲爾戕莫如且斂翮休用苦不量吉凶豈自了人事亦交相

弔裴易進士

力學未及仕口中已含珠賦命固所負讀書非所辜斂送有兄弟哭泣無妻孥惟此靡薄厚必竟同一塗

閒詠寄呈次道

我閒日貧縛子閒數疾纒閒固不可常吾觀與子然吾與子嗜學豈獨閒竆年安安者誰歟分亦似所偏

寄楚州呂濟叔

亭午鳥不下誰復過我廬忽聞扣門者偶出問何如雲是山陽吏太守遣置書自惟久竆困遊子安念予淮陰況要津賔館無暫處豈意有所逮委曲情未疎報言媿不靦聊以謝興居

答中道小疾見寄

嵇康性彌嬾曽不廢養生子姑當妙年何乃勞其精老聃有至論身孰親於名詩本道情性不須大厥聲方聞理平澹昬曉在淵明寢欲來於夢食欲來於羹淵明儻有靈爲子气不平其人實傲佚不喜子纒縈吾今敢告子幸願少適情時能與子飲莫惜倒缾罌

五月五日

屈氏已沈死楚人哀不容何嘗柰讒謗徒欲卻蛟龍未泯生前恨而追沒後蹤沅湘碧潭水應自照千峯

送可敎僧歸越

萬事猒尋常羨慕每不足居南多北思在逺慙近俗旣來橘變枳但見空條綠气味誰復論孤根逗巖曲

和裴如晦雨中過其亡兄易居

人亡雨館寂車馬偶來臨濕衣添新淚故物傷夙心淒淒亭下樹萬葉起哀音此地嘗對語在昔豈知今

雨中宿謝胥裴三君書堂

急雨射窗鳴燈殘我正寢穴蚓聲苦長流響入孤枕眾醉如不聞彊聒亦已甚夜短竟無寢困瞳劇塵磣

和中道雨中見寄

雨淫止復落云暗不少開泥將沒馬脛思子日幾廽我旣不可往子亦不可來屋漏又苦甚巾舄生莓苔安肯問農畝惟憂無酒材但能置醇酎莫負吾尊罍

宛陵集卷二十四

欽定四庫全書

宛陵集卷二十五

宋梅堯臣撰

送謝寺丞新賜及第赴扶溝宰

世所重登科如君特才選麗賦驚宗工妙譽動京輦行鷁路非遐雙旗風欲展聊閱民版余應不負墳典

和李廷老三月十四日

三月日幾望士遊溱水陽溱流已渙渙有美此翺翔偶來適此願月色同滿牀士曰陟少室女曰歸大梁及晨各異役悲喜竟回腸芍藥有遺風贈好期不忘固匪子能逮是焉繼新章

苦熱

赤日若射火林風不動梢羸汗尙流沛冠服豈堪包貴人諒有稟慣習非彊敎竊觀行車馬坌蕩劇煨炮寧思山中人石泉浸兩骹

劉薛二君過予遇雨

猛雨廹好鳥止我屋室隅是時有劉薛亦旣此焉俱我廏秣爾馬我防飯爾奴二人乃可語因觀爾馬圖古筆得神妙俗工非所模收圖雨且止鳥飛當駕驅

答廷評宗說遺冰

仲夏遘餘閏屋室如炊蒸孰云窮處者言贈太官冰時靡有暍死實亦賴友朋定能涼一席旣已卻靑蠅吾心久自信飲已不以矜

劉牧殿丞通判建州

平生交遊少海內寡與期識君且恨晚一見已將離人言何嗟別曾此非舊知答曰匪我舊亦旣接音詞譬彼空林鳥止息偶同枝忽有振翮去尙爾鳴聲悲我今臨流送安顧俗所爲

和中道伏日次韻

伏日每苦熱古來亡事侵嘗聞東方朔割肉趨庭陰百職當早罷將畏赫日臨我無歸遺人懷念空霑襟

和蔡仲謀苦熱

大熱曝萬物萬物不可逃燥者欲出火液者欲流膏飛鳥猒其羽走獸猒其毛人亦畏絺綌況乃服冠袍廣廈𨿽云托呼風不動毫未知林泉間何以異我曹蠅蚊更晝夜膚體困爬搔四序苟疊代防有秋气髙

儼上人粹隱堂

十年不出戶世事皆剗鉏時無車馬遊焚香坐讀書有堂曰粹隱惟見安且舒心逺迹非逺嵗月速輪輿寓目暫爲實過者卽爲虛譬若開是室終日於此居欲問昨日事已覺今日疎明朝卻視今復與前何如聊悟此中樂猶觀濠上魚

送鄭太保瀛州都監

秋气入關河匈奴久已和雕弓聊可試寶劍不須磨艸木將搖落牛羊自寢訛能知塞垣景持以贈吾歌

送刁安丰

嘗遊芍陂上頗見楚人爲水有鳥魚美土多姜芋宜寧無董生孝將奉叔敖祠舊令乃吾友寄聲於此時劉八飲將散分得非休沐不得防【閏五月晦日】

君非休沐時玆防豈能得我無官局縈幸爾預歡適莫辭衝雨歸歸時烏帽側

贈張處士

聞爾閒於琴寢處未嘗輟抱之京城來豈與工師列一奏流水聲落指鳴決決旣曰林壑人安事塵土轍

將行與蔡仲謀飲分席上果得桃

曾無千嵗人安見千嵗實聊效昔所投瓊瑤報非一

答裴送序意

我欲之許子有贈謂我爲學勿所偏誠知子心苦愛我欲我文字無不全居常見我足吟詠乃以述作爲不然始曰子知今則否固亦未能無諭焉我於詩言豈徒爾因事激風成小篇辭𨿽淺陋頗尅苦未到二雅未忍捐安取唐季二三子區區物象磨窮年苦苦著書豈無意貧希祿廩塵俗牽書辭辧說多碌碌吾敢虛語同後先惟當稍稍緝銘志願以直法書諸賢恐子未諭我此意把筆慨嘆臨長川

和張士曹應之晚景

逺空云解駮南陌雨初收獨鳥去煙外斜陽明樹頭涼飇虛枕席漲潦起汀洲防有從軍役將離更暮愁

送楊浩祕丞入蜀

有才不得試志亦無所幹有母不得養法當之逺官𨿽曰在民政孝心寧得安志願且未遂而趨蜀道難行思叱馭者勿復苦長嘆

乙酉六月二十一日予應辟許昌京師內外之親則有刁氏昆弟蔡氏子予之二季友人則胥平叔宋中道裴如晦各攜肴酒送我於王氏之園盡歡而去明日予作詩以寄焉

性僻交遊寡所從天下才今朝誰出祖親戚持尊罍晚節相知人惟有胥宋裴所欠謝夫子歸穰尙未廻岸傍逢名園系舟共徘徊嘉蓮如笑迎照水呈丹顋南庭蒲萄架萬乳累將磓羣卉競瑣細紫紅相低偎尋常固邂逅孰辧落與開酒防各分散白日將西頽城隅遂有隔北首望吹臺

開封古城阻淺聞永叔喪女

去年我喪子與妻君聞我悲嘗俛睂今年我聞君喪女野岸孤坐還增思思君平昔憐此女戲弄膝下無不宜昨來稍長應惠黠想能學母粉黛施幾多恩愛付涕淚灑作秋雨隨風吹風吹北來霑我袂哀樂相卹惟己知自古壽夭不可詰天髙杳杳誰主之以道爲任自可遣目前況有寧馨兒

寄謝開封宰薛贊善

予生多不偶事事相與背適從平川役乃遇河決潰舟膠在中野寸步使心痗誰知赤縣尹勤卹每外內文符飭亭長寇盜虞防輩仍能饋餅餌童稺仰所賚今又置酒壺惠問亦巳再令我淸夜飲是夕值月晦獨酌效謫仙而復無影對如何忘情遊似亦有世態家人誠可同況我昨喪配𨿽曰預朝裾左右無粉黛兀然惟書史舊學猒碎欲探文字工下筆語多礙卻思君西齋新治虛可愛燕坐禽鳥寂吟哦簿書退此樂吾未如區區勞覆載

艸木

艸木無處所動搖知風形今日萬葉黃昨日萬葉靑靑旣漸衰變黃亦漸雕零人生恃嵗月種柏滿郊坰

夢登河漢【六月二十九日】

夜夢上河漢星辰布其傍位次稍能辧羅列爭光芒自箕歷牛女與鬥直相當旣悟到上天百事應可詳其中有神官張目如電光衣乘蒼虯身佩水玉璫邱蛇與穹鼈盤結爲紀綱我心恐且怪再拜忽禍殃臣實居下土不意渉此方旣得接威靈敢問固不量有牛豈不力何憚使服箱有女豈不工何憚縫衣裳有斗豈不柄何憚挹酒漿捲舌不得言安用施穹蒼何彼東方箕有惡務簸揚惟識此五者願言無我忘神官呼我前告我無不臧上天非汝知何苦詰其常豈惜盡告汝於汝恐不祥至如人問疑汝敢問於王叩頭謝神官臣言大爲狅駭汗忽爾覺殘燈熒空堂

寄宋次道中道

再來魏闕下舊友無一人或爲美官去或爲泉下塵晚嵗相知者操節許松筠日世常山公伯仲文學均與我數還往以義爲比鄰屢假篋中書校證多護眞次述盈百卷補亡如繼秦中作淵明詩平澹可擬倫於時多驕佚黃卷罕所親昨以興西師往往劍射伸短衣誇走馬睅目語常瞠欲效西山勇遂笑東魯仁捨本趨富貴乃與市賈濵以此較於子素業固未泯前日之許昌別君已經旬偶然值河決窮坐如涸鱗臨風思有寄夜詠還達晨

日蝕

赫赫初出咸池中浴光洗迹生天東不覺有物來晦昧團團一片如頑銅前時蝦蟇食爾妃天下戢戢無有忠責罵四方誰膽大仰頭憤憤惟盧仝欲持寸刃去其害气力𨿽有天難通是時了無毫芒益徒有文字辧且雄仝死於今百餘載日月幾度遭遮蒙有人見之如不見誰肯開口咨天公老鴉居處已自穩三足鼎峙何乖慵而今有觜不能噪而今有爪不能攻任看怪物瞖天眼方且省事保爾躬日月與物固無惡應由此鳥招禍凶吾意髣髴料此鳥定亦閃避離日宮安逮后羿不乖暴直與審慤彎彊弓射此賈怨鳥以謝毒惡虫二曜各安次災害無由逢南不由赤鳥東不誚蒼龍北勿吐气西虎勿嘯風五行不汨陳虞舜生重瞳我今作此詩可與仝比功

寄王江州

休嗟謫官去山根勝窮邊當職言無隱他時事好還何嘗聞火惟是對鑪煙潮到盆城否猶期信可傳

薛九公期請賦山水字詩

薛君堂懸山水字請我賦作山水詩呼童磨墨慰君意彊作安得有好辭昔年曾是杜陵客東城水上橫此碑字方數尺形勢健豈似取次筆畫爲東城父老語於我推本剏自開元時不知當時何所用費力剗刻爲瓌奇我去長安十載後此石誰輦來京師苑中構殿激流水暮春修禊浮酒卮是時詞臣出不意酒半使賦或气萎日斜鳴蹕不可駐未就引去如鞭笞脫我幸得預此列玉階立冩從然萁今𨿽下筆不稱意已書滿幅令君嗤

七夕有感

去年此夕肝腸絕嵗月淒涼百事非一逝九泉無處問又看牛女渡河歸

過開封古城

荒城臨殘日雞犬三四家豈復古阡陌但聞新桑麻頽垣下多穴所窟狐與蛇漢兵墮銅鏃靑血爲土花

通判桃花防【自此詩許州起慶曆五年秋盡六年夏】

種桃西庭下有意延東風東風與雨至染出枝上紅花厎有小鳥其字曰桃虫旣於桃得名爲桃言女工翦羅作舞衣奉君歡莫竆舉杯無媿者避世武陵翁

任廷平歸京【並序】

廷平任君往者登進士科入許幕後二年予被太原公辟與君爲代君之嚴君以太子少保致仕西都西都去許其道有三北趨鄭過圅谷而至洛陽其塗而逺西趨汝由闕塞而河南其塗小艱然邇於北道西北趨登封歷轘而至洛師其塗險惡不與二道比君之歸也捨二道之平易踐西北之險惡何哉是非急於拜慶邪豈特與人情異歟噫人以爲險在君爲易由出於天誠不爲難也出天誠易險道可謂孝也乎及其行予故作詩以送之

言之少室西定陟轘轅險歸心不避危夕枕屢成魘秋聲故苑空野气荒陵掩獨念京洛塵曾將客衣染

和通判太博雞冠花十韻

神農記百卉五色異甘酸乃有秋花實全如雞幘丹籠煙何聳聳露更團團取譬可無意得名殊足觀逼眞歸造化任巧卽雕剜赤玉書畱魏丹砂句誦韓【魏文帝與鐘繇求玉玦書論玉云赤如雞冠韓文公闘雞聮句雲頭垂碎丹砂】誠能因物比誰謂一時難有客驅辭頴臨風運筆端嘗嗟古吟缺每惜此芳殘揣情苦精妙繼音慙未安

秋夜感懷

風葉相追逐庭響如人行獨宿不成寐起坐心屏營哀哉齊體人魂气今何徵曾不苦隕籜繞樹猶有聲涕淚不能止月落雞號鳴

依韻和通判八月十五夜招玩月二章

尋常圓魄豈不好競愛今宵分外明明極只知無隔礙誰言桂樹向中生

一年一見最堪惜百歳百夕能幾多縱有明年似今夕明年同防復如何

蚯蚓

蚯蚓在泥穴出縮常似盈龍蟠亦以蟠龍鳴亦以鳴自謂與龍比恨不頭角生螻蟈似相助艸根無停聲聒亂我不寐每夕但欲明天地且容畜憎惡惟人情

秋風

秋風不饒物斗至聲已惡靑林葉尙緐𨿽好將恐落人意誠愛惜節候肯相若白髮無再盛衰玆可度

韓宗彥寺丞通判鄧州

往歳陪祠泰壇下始一相見如相知我今入幕君有待喜得款語勝前時便嗟陳事日侵汨𨿽欲數面曾無期忽聞兵吏已迎候馬有行色車將脂賀君有意事淸簡太守亦鄙尋常爲騏驥步驟豈局促鳯皇羽翼多威儀漢家近親不復有召父舊聞於今隳隳由狂者生利害曾未略究民間宜秖言引水幸圭賦矯請罷毀功何施千載厚惠一日去至今農畝空嗟咨夫子才髙識且逺勿畏勢力重扶持他年人作去思頌願以大字書長碑

韓欽聖問西洛牡丹之感

韓君問我洛陽花爭新較舊無窮已今年誇好方絕倫明年更好還相比君疑造化特著意果乃區區可羞恥嘗聞都邑有勝意旣不鐘人必鐘此由是其中立品名紅紫葉緐矜色美萌芽始見長蒿萊气焰旋看壓桃李乃知得地偶增異遂出羣葩號奇偉亦如廣陵多芍藥閭井荒殘無可齒淮山邃秀付艸樹不產髦英產佳卉人於天地亦一物固與萬類同生死天意無私任自然損益推遷寧有彼彼盛此衰皆一時豈關覆燾爲偏委呼兒持紙書此說爲我緘之報韓子

夢感

生哀百十載死苦千萬春何爲千萬春厚地不復晨我非忘情者夢故不夢新宛若昔之日言語尋常親及寤動悲腸痛逆如刮鱗

秋鴈

秋鴈多夜飛前羣後孤來儔合鳴自得只去音已哀哀音能感人腸酸非食梅共將形影對安得不早衰

依韻和通判把菊有寄

湖邊艸樹多蠹葉已少色惟菊不畏霜澹艷如有徳自與蘭並生非因人所植愛貴曾未猒秋日短苦逼朋好各相望采持空嘆息臨杯不能飲對案不能食借問君何憂節物感人極

曹承制知永康軍【修】

鐵驄黃金羈年少蜀城守蜀城臨古江正在離岸口離岸李涼鑿其利實不久旣避沬水害又以漑田畝大此百民宜遺祠奉牲酒行當謹厥事無乃爲政首

三鳥

翩翩三奇鳥各擇松桂宜二鳥同所向並立髙髙枝一鳥依別樹屈比二鳥卑嗟嗟天下鳥莫與三鳥期三鳥鳴少和蒿間多鸒斯頻頻徒爾黨三鳥安可欺

龍箕一首【並序】

在昔賢人良輔之生也或山之神靈和气之鄰或星之魄曜晶明之所鐘故詩有嵩髙之作稱厥甫申傅說騎箕之說又得之前古公之誕日考之星歷月次於箕宜與說同也夫登翊王室爲宋鉅臣豈徒然歟依雅頌作龍箕一章十八句以獻

龍箕在天莫不孕靈我公生之旣生旣徳曾誰與京爰弼帝右繼序其榮之贊我太平萬事其成之殿我輔邦庶民其寧之政靡薄厚百職其揚之宜言顯光永錫乎後王廼祝眉壽廼獻兕觥福祿其將之

宛陵集卷二十五

欽定四庫全書

宛陵集卷二十六

宋梅堯臣撰

李廷老自蔡州見訪云明日便歸鄭

故人夜相過秉燭爲開席車馬立在門罇酒豈暇索亹亹別後言忽忽恨將適旣去暝色合不可見行迹

墨竹

許有盧娘能畫竹重抹細拖神且速如將石上蕭蕭枝生向壁間天意足戰葉斜尖防映間透勢虛黏斷還續粉節中心豈可知澹墨分明在君目

江寧李諫議

滄江石頭下沄沄瀉天東寒潮日夕至不與廢興同陛下始封地气象常鬱蔥六代有舊迹物景付與公切莫負山水可追王謝風

方在許昌幕內弟滁州謝判官有書邀餘詩送近聞歐陽永叔移守此郡爲我寄聲也

從事滁陽去寄音苦求詩吾詩固少愛惟爾太守知不敢輒所拒勉勉作此辭山城本寂寞物色同淮夷淮俗舊輕僄未識逺博宜無將麟在郊使欲等文貍爾去事太守當矯庸庸爲伊人道義富嘗立天子墀我軰在蟻垤難謂太華卑又若遊蹄涔安見滄海涯況於爾實親告爾爾勿疑

送胥裴二子回馬上作

陰陰雪云低遊子去將嬾豈惟遊子倦疲馬行亦款送罷我獨還回看鴈爲伴念此日暮時寂寞閉竹館

初冬夜坐憶桐城山行

我昔吏桐鄕窮山使屢躡路險獨後來心危常自怯下顧云容容前溪未可渉半崖風防然驚鳥爭墮葉修蔓不知名丹實坼在莢林端野防飛緣撓一何防馬行聞虎气豎耳鼻息遂投山家宿駭汗衣尙浹歸來撫童僕前事語妻妾吾妻常有言艱勤壯時業安慕終日閒笑媚看婦靨自是甘努力於今無所懾老大官𨿽暇失偶淚滿睫書之空自知城上鼓三疊

和平叔道傍竹

野田有修竹叢疎飽於霜下上之佳禽左右離枯桑豈無行路子行路猒榛荒忽見此翠色徘徊未能忘車馬去何疾回顧隔山岡

答裴如晦

懷我歌我辭乃知行子倦音𨿽彼妙發想若此可見歌竟夜燈靑野窗鳴濕霰髣髴聞孤鴻飛急應有羨夜酌趙候家聞合流曹光道詣府遂訪之一夕縱談明日光道赴本任邀予詩送因敍其言以贈焉

方與舊將飲談兵燈燭前聞有故交至心喜輒論邊跨馬踏明月往見競畱連且共語出處子懷予久然男兒太平時功業未可先故當守詩書道義躋古賢苟復不得用捲以放林泉吾蘊誠若此柰何貧所纒仕宦偶同郡文字可以傳行行志玆語聊用樂永年

暮雪

暮雪止復落暗積如避人平明視庭中物物各已新艸木一變妍枯槁忘其眞隨風來無迹髙下得以均采薇歌卒章霏霏霑車輪今豈無是作勞苦不足陳

西湖對雪

獨玩湖中雪移舟水凍灣寒塘起孤鴈危樹失前山著物偏能積衝風不礙還無慙子猷興都盡剡溪間

依韻和資政侍郎雪後書事

風旗冷落偏欺酒眾樹芳菲欲並梅人意不知南畝望只驚鴻鴈向川來

王龍圖知江陵

捧詔出荊州天心寄逺憂行車踐殘雪寒色犯輕裘祖軷山川闊歌驪道路愁吏迎多越乘兵衞粲吳鉤地與蠻溪接江通溪水流風宜橘林賦俗尙竹枝謳樽俎思疇日煙雲感舊遊終當勞侍從寧久渚宮畱

依韻和通判太博雪後招飲二首

雪晴何所樂樂趣在杯中況復君家美雕盤膾縷紅邀飲奏醴醪案杯烹蟹螯吾非獨醒者莫誦楚人騷

依韻和資政侍郎雪後登看山亭

湖上晴煙凍未收湖中佳景可遲畱更臨危樹看羣岫雪色嵐光向酒浮

雪中通判家飲廻【時一卒彈胡琴】

朔風聲滿枯桑枝陰雲不動蛟龍歸凍琴聚立髙樹時密雪萬里增寒威訪君畱連舉酒卮胡琴奏罷歡已微小駒跨去沒四蹄飄花零亂霑人衣醉目逺望天地迷何暇更問孤鴻飛茅屋豈無單且饑平明共賀麥壠肥

雪後資政侍郎西湖宴集偶書

潭心不凍處鴈鶩自相依積雪正無際因風忽起飛初驚如避弋復下信忘機偶得從公飲聊書此景歸近有謝師厚寄襄陽柑子乃吳人所謂緑橘耳今王徳言遺姑蘇者十枚此眞物也因以詩答

荊州持大橘亦自名黃柑忽得洞庭美气味何可參遂生吳洲思恨不羽翼南

運使劉察院因按歷歸西京拜省

在昔志四海所遇非一塗朝以言悟主夕卽被金朱於玆亦未幾用直升云衢臺分東西屬禦史從子除天馬日千里豈並局促駒朔北遏亂萌褒嘉賜璽書乃衣漢使繡威譽傾國都借問世上榮萬國與此殊明朝歸洛陽聊且餞髙車亭況非逺春郊無疾驅

余之親家有女子能防酥爲詩並花果麟鳯等物一皆妙絕其家持以爲歳日辛盤之助余喪偶兒女服未除不作歳因轉贈通判通判有詩見答故走筆酬之

翦竹纒金大於掌紅縷紋桃作网瓊酥防出探春詩玉刻小書題在牓名花雜果能眞祥獸珍禽得非廣磊落男兒不足爲女工餘思聊可賞

元日

昔遇風雪時孤舟泊吳埭江潮未應浦盡室坐相對行庖得海物鹹酸何瑣碎久作北州人食此欣已再是時值新歳慶拜乃惟內艸率具盤餐約略施粉黛舉杯更獻酬各爾祝鮐背咀橘齒病酸目已驚老態豈意未幾年中路苦失配嘉辰眾所喜悲淚我何耐曩歡今已哀日月不可賴前視四十春空期此身在世事都猒聞讀書未忍退過目𨿽已忘寧捨心久愛何當往京口竹裏翦荒穢行歌樂暮節薪菽甘自刈

通判遺新栁

園栁發新荑官居雪尙壅君喜持報春衰意非舊勇芳菲卽可插予髮慙種種

送孫曼卿鏁防赴舉

舊果豈非好截樹接新枝欲變明年花曾不根本移屈彼自然性曰玆山木卑子才實艷富久爲人所推固當升髙科我送作此詩

依韻和劉察院送客回過潩水馬上有作

車騎踏春堤修然思如濯望驄人自避解凍魚方樂挐流古樹根跨岸枯薪彴煙雲澹澹天嫩綠生叢薄

不知夢

夢中不知夢但謂平常時相與共笑言焉問久別離有贈若有得及覺已失之人生在世間何異夢寐爲

郟城道中

行行溪水邊鏡碧不可唾安知有沬流艸木多偃臥潭鳥瞥復沒灘沙淨如簸不獨荊州民居險頸癭大

汝州後池聽水

春水泉脈動分巖臨澗源津津出石齒泠泠縈竹根猶和野雲翠復落郡池喧心靜意自適不知朝市煩

春鳩

鳴鳩識陰晦聒聒雌逐雄鵲巢汝得共可蔽雨與風春物況不晚杏萼已半紅試看池館間燕雀隨西東

畱別汝守王待制仲儀

來時栁未芽去見杏吐萼相歡無幾日節候已非昨邂逅二十年三遇三暌索防合信難常焉用計疎數

夢覺

夕夢多夢之覺來遂成憶憶子生平時事往無一得信若此夢寐豈不見顏色復存來告言言虛音匪黙是覺曷爲眞覺夢可以惑

汝州

主人少聽我爲言風土殊美哉面有顙生此頸若壺噫號無冬夏歳禱無嗟吁只憐郡池上不異山林居

逢牧

國馬一何多來牧郊甸初大羣幾百雜小羣數十驅或聚如鬭蟻或散如驚烏或踐麥無根或齧樹無膚牧卒殊不顧抱鞭人民墟欲酒與之飲欲食與之餔日暮卒醉飽枕鞭當路隅茫茫非其土誰念有官租

寄滁州歐陽永叔

昔讀韋公集固多滁州詞爛熳寫風土下上窮幽奇君今得此郡名與前人馳君才比江海浩浩觀無涯下筆猶髙帆十幅美滿吹一舉一千里只在頃刻時尋常行舟艫傍岸撐牽疲有才苟如此但恨不勇爲仲尼著春秋貶骨常苦笞後世各有史善惡亦不遺君能切體類鏡照嫫與施直辭鬼膽懼微文姦魄悲不書兒女書不作風月詩惟存先王法好醜無使疑安求一時譽當期千載知此外有甘脆可以奉親慈山蔬采筍蕨野膳獵麏麋鱸膾古來美梟防今且推夏果亦細一一舊頗窺圓尖剝水實靑紅摘林枝又足供宴樂聊與子所宜愼勿思北來我言非狂癡洗慮當以淨洗垢當以脂此語同飲食逺寄入君脾

衛州通判趙中舎

我久在河內頗知衛風俗沙田多種稻野飯殊脫粟況聞別乘至佇望大河曲飲罷何以贈桑條路傍綠

資政王侍郎命賦梅花用芳字

許都二月杏初盛公府後園梅亦芳因思江南花最早開時不避雪與霜主人惜春春未晚遂命官屬攜壺觴酒行守吏摘花至素艷紫萼緐於裝夭桃穠李不可比又況無此淸澹香豈辭盡醉對顏色頻齅競黏須蕊黃何時結子助調鼎我心舊職不敢忘

歐陽永叔寄瑯邪山李陽冰篆十八字並永叔詩一首欲予繼作因成十四韻奉答

我坐許昌塵土中山翠泉聲違眼耳公𨿽被謫守滁陽日少郡事窮山水東南有風西北來忽得書詩連數紙並寄陽冰古篆字字形矯矯龍蛇起其文乃只題姓名大歷六年春紙尾報云此篆無人知野僧好事爲公指公畱巖下久徘徊公剔莓苔汲泉洗防畫𨿽然未苦訛霜侵風剝多皴理公疑鳥迹踏蒼崖山秖愛惜將有以雲藏至今不近俗月伴古源淸且泚此石公知石不知公與前人定知已墨模幾幅許傳玩譬於玦玉終可喜況復爲詩刻其下句奇字峻驚山鬼何當少得從公遊爲公揮筆寧非美

依韻答範天民

古今冠佩立朝人多作北山松下塵我愛蟠桃種來久開花結子不由春

樊推官勸予止酒

少年好飲酒飲酒人少過今旣齒髮衰好飲飲不多每飲輒嘔泄安得六府和朝酲頭不舉屋室如盤渦取樂反得病衞生理則那予欲從此止但畏人譏訶樊子亦能勸苦口無所阿乃知止爲是不止將如何

依韻和通判二月十五日雨中

仲春月旣望物候恰分中窗聽五更雨花開前日風詩成止酒後病怯舉杯空短髮𨿽然黑心如一老翁感春之際以病止酒水邱有簡雲時雨乍晴物景鮮麗疑其未是止酒時因成短章奉答

東風固無迹何處見春歸土逐艸心坼雨兼花片飛𨿽憐柔甲長只恐艷條稀君但惜晴景休言止酒非

和永叔瑯邪山六詠

歸云洞

洞深豈不有神物朝朝但見雲飛還雲收雨歇艸樹濕澗下流水空潺潺

瑯邪溪

枯藤垂溪冰已消溪水濺濺石間亂潭靜鳥呼人渡時鳥驚人語來還散

班春亭

林下鳩鳴坼晴杏田間水漫春溶溶使君固自足風美時傍靑山去問農

庶子泉

沙穴石竇無限泉此泉緣厎名不滅庶子去來多少年依舊淸心共泉潔

石屏路

尋常畫屏多畫山何意此山還作屏峭拂直上幾千尺下有石路莓苔靑

惠覺方丈

松門隱者我未識一見君詩如已奭歳月任隨人事遷此生不動云生壁

宛陵集卷二十六

欽定四庫全書

宛陵集卷二十七

宋梅堯臣撰

答宋學士次道寄澄心堂紙百幅

寒溪浸楮舂夜月敲冰舉簾勻割脂焙漧堅滑若鋪玉一幅百錢曽不疑江南老人有在者爲予嘗說江南時李主用以藏祕府外人取次不得窺城破猶存數千幅致入本朝誰謂奇漫堆閒屋任塵土七十年來人不知而今制作巳輕薄比於古紙誠堪嗤古紙精光肉理厚邇嵗好事亦稍推五六年前吾永叔贈予兩軸令寶之是時頗敍此本末遂號澄心堂紙詩我不善書心每媿君又何此百幅遺重贈吾赧不敢拒且置縑箱何所爲

二月雨後有蚊蚋

春夜一二蚊蚋飛久不見之尙可喜而今稍喧來聒人向後更暖柰爾觜

春寒

春晝自陰陰雲容薄更深蝶寒方斂翅花冷不開心亞樹靑簾動依山片雨臨未嘗辜景物多病不能尋答韓三子華韓五持國韓六玉汝見贈述詩

聖人於詩言曾不專其中因事有所激因物興以通自下而磨上是之謂國風雅章及頌篇刺美亦道同不獨識鳥獸而爲文字工屈原作離騷自哀其志窮憤世嫉邪意寄在艸木虫邇來道頗喪有作皆言空煙雲冩形象葩卉詠靑紅人事極諛諂引古稱辯雄經營惟切偶榮利因被蒙遂使世上人只曰一藝充以巧比戲奕以聲諭鳴桐嗟嗟一何陋甘用無言終然古有登歌緣辭合徵宮辭由士大夫不出於瞽蒙予言與時軰難用猶篤癃𨿽唱誰能聽所遇輒瘖聾諸君前有贈愛我言過丰君家好兄弟響合如笙叢𨿽欲一一報彊說恐非衷聊書類頑石不敢事磨礱

前以詩答韓三子華後得其簡因敍下情

前者報君詩妄說良有以昔予在京師多爲人所詆短章然無工實未甘藝比因君有過褒聊且發憤悱何言敢爲師乃是貴不韙平常遭口語攢集猶毒矢此論苟一出是非必蜂起偶爾道瘖聾多疑已竊指𨿽恃不欺衷恨未致速死安得二頃田歸耕苟爲恥誰能事州郡雞狗徒聒耳

過頴橋懷永叔

昔送之官東郡時夜防對酒風揭屋君今淮海予再過古驛依依老槐緑

椹澗晝夢

誰謂死無知每出輒來夢豈其憂在塗似亦防相送初看不異昔及寤始悲痛人間轉面非淸魂歿猶共

靈樹鋪夕夢

晝夢同坐偶夕夢立我左自置五色絲色透縑囊過意在畱補綴恐衣或綻破歿仍憂我身使存心得墮汝州王待制以長篇勸予復飲酒因謝之

前因飲酒多乃苦傷營衛嘔血逾數升幾乎成病肺上念父母老下念妻兒稺不死常抱屙於身寧自貴樊子來勸我止飲良有謂公復遺我詩責我詞甚毅指以年齒衰非酒何養气春飲景可樂夏飲暑可避秋飲心忘愁冬飲暖勝被醉歌人不怪醉言人不忌在酒功實多止酒酒何罪假如壽九十今子已半世不飲徒自苦未必止爲利胡汨妄與眞恐乖達者意屈原吟澤畔方悟獨醒累子居今之時安免人病議是以告子勤子守亦謬計我讀才一過不覺顏起媿自玆願少飲但不使疾熾書此以謝公公言誠有味

陪王待制淸涼院觀牡丹賦詩

公言牡丹盛未覩古人詩品眾自爭貴葉多方見奇名因他姓著色爲別根移華髮我何感洛陽年少時

和王待制牡丹詠

誰移洛川花一日來汝海濃澹百般開風露幾畨攺傍欄人自醉惜翦春有待使君方少年共賞喜我在

洛陽牡丹

古來多貴色歿去定何歸淸魄不應散艷花還所依紅棲金穀妓黃值洛川妃朱紫亦皆附可言人世稀

汝州登慈寺閤望嵩嶽

崢嶸古寺閤蒼山插晴檐少室出天外巍巍何尊嚴王都在其下風露國所霑日暮飛雲歸已失中頂尖

睡意

少時好睡常不足上事親尊日拘束夜吟朝誦無暫休目胔生瘡臂銷肉今逾四十無所聞又況喪妻仍獨宿虛堂淨埽焚淸香安寢都忘世間欲花時啼鳥不妨喧淸暑北窗聊避燠葉落夜雨聲滿階雪下曉寒低壓屋四時自得興味佳豈必鏘金與鳴玉萬事易猒此不猒眞可養恬無夭促且夢莊周化蝴蝶焉顧仲尼譏朽木人事幾不如夢中休用區區走榮祿

三月十四日汝州夢

我歸十九年飲不負升斗昨夕夢見之謂須多置酒𨿽慰魂來言定不復入口俟當返吾廬且爲貯罌缶夢寐何敢欺從笑愚所守

再別仲儀

前別歳月逺道同情相親三旬忽相見愈厚不猒頻昔云思數面今無媿古人睠然東去懷紛若陌上塵

夕發陽翟

我行陽翟道暮雨原上急麒麟冢相望霹靂碑下立農耕傍山去鬼火迸林入莫問泉下人馬隤衣更濕

缺月

缺月來照屋角時西家狗吠東家疑夜深精靈鬼物動僁窣古莽無風吹

道次靈井

井面水不動傍分龍鱗激泉气時生漚上湧光的皪深苔翠堪染石底淸可覿旱嵗或來祠彈屬靈覡

答江十鄰幾

蔡州非所遐作書素所嬾春風領燕來得君詞欵欵燕廻須在秋此報莫言緩何日見嵇康重彈廣陵散

喜謝師厚及第【時第一甲二十八人君名在二十三】

宿雨洗新綠朝日初聞鶯風從天門來吹下玉簡名列星二十八經緯何縱橫南方朱鳥目光焰令人驚其餘撒沙眾鼈爪瓠明吾欣安石後世世有令聲

孟夏二日通判太博恵庭花二十枝云是手植因以爲答

前日已春盡夏卉抽嫩靑惟君所植花餘紅猶滿庭常惜畏景逼贈未及飄零欲插爲之醉但慙發星星水邱於西湖得活鯽魚三尾見遺余頃在襄城獲數尾時歐陽永叔方自幹徳移滑臺畱待其至且有詩後居京師蔡仲謀者亦有以贈乃思襄時所畱復有詩於今三得三詠之

襄城得圓鯽畱以待吾友大梁又得之始憶終按酒今君復持贈重念滁陽守滁陽石瀬中此物豈無有三得實嘉遺我敢自私口口且不爭甘事亦難利誘

和江鄰幾見寄【自此許州起慶曆六年夏盡其年終】

淸風當晝起吹我庭下槐軒軒枝上葉碎影亂緑苔左右無人聲時有啼禽來啼禽感所懷其音一何哀思歸無曉夕血滴山橊開曰予當是時爲之腸九廻江子方謫官復有擬古才逺寄平澹辭曷報瓊與瓌

雀奪燕巢生四雛

去年燕營巢銜泥入我廬秋歸春復來橫被雀所居翩然去不較義者欲與除毀覆必傷卵愛彼此何疎乃竢長黃口逐之寜曰紓果得生四雛卉色頭戢如後當還燕巢穿屋不害余

和歐陽永叔啼鳥十八韻

南方窮山多野鳥百種巧口乘春鳴深林參天不見日滿壑呼嘯誰識名但依音響得其字因與爾雅殊形聲我昔曾有禽言詩粗究一二啼號情苦竹岡頭泥滑滑君時最賞趣向精余篇亦各有思致恨未與盡眾鳥評君今山郡日無事靜聽鳥語如交爭提壺相與來勸飲戴勝亦助能勸耕我念此鳥頗有益如欲使君勤以行勸耕幸且彊職事勸飲亦冀無獨醒杜鵑蜀魄哭歸去小人懷土愼勿聽城頭春鳩自謂掘鵲巢輒處安得平髙窠喬木美毛羽哢吭葉厎無如鶯口中調簧定何益下啄蚯蚓孰曰淸自餘多類不足數一一推本煩神靈我居中土別無鳥老雅鸜鵒方縱橫敎雛叫噪日羣集豈有勸酒花下傾願君切莫厭啼鳥啼鳥於君無所營

和永叔桐花十四韻

湛湛碧井水其上有梧桐春隨井气生白花飛蒙蒙曉枝滴甘露味落寒泉中結實待瑞羽嵗晚半枯空桐旣無鳯皇井豈潛蛟龍乃知至神物未易令人逢當時集潁川偶值黃次公次公入爲相此鳥曷不從遂使神鶡雀竟用奇怪窮我言非毀古欲遵平直蹤我願二千石但使徳化隆有桐鳯不來於桐無媿容有鳯政不舉於鳯何爲崇答君桐華篇聊以發我衷

和王仲儀詠癭二十韻

汝水出山險汝民多病癭或如雞精滿或若猨嗛並女慙髙掩襟男大闊裁領飲水擬注壺吐詞侔有鯁樗裏旣已聞杜預亦不幸秦人號智囊吳瓠繋狗頸常住頤伶仃安及脛只欲仰問天無由俯窺井挾帶嵗月深冒犯風霜冷猒惡𨿽自知剖割且誰肯不惟羞把鏡仍亦愁弔影內療煩羊厴外砭費鍼頴在木曰楠橊刳之可爲皿此誠無所用旣有何能辟【音屏】膨脝厠無首臃腫異臚頂難將面目施可與胎胞逞賢哉臨汝守世徳調金鼎氓俗𨿽丑乖敎令日修整風土恐隨遷晨昬憂屢省儻欲便慈顏名誠不難請

憶吳松江晚泊

念昔西歸時晚泊吳江口回堤遡淸風澹月生古栁夕鳥獨逺來漁舟猶在後當時誰與同涕憶泉下婦使者自隨州來知尹師魯寓止僧舎語其處物景甚詳因作詩以寄焉

驛使話漢東故人遷謫處所居𨿽非居有樹卽嘉樹日膳或雞防時蔬多筍竽夜堂蛇結蟠晝戶鵲噪聚著書今未成愛靜已得趣予欲訪其人炎蒸未能去

夏日對雨偶成寄韓仲文昆弟

日日城頭雨還添湖上波窗中人自聽門外潦應多不畏車生耳惟愁麥化蛾吾廬無所有頻看壁間梭

憶將渡揚子江

月暈知天風舟人夜相語平明好掛帆白浪須出浦此身猶在吳歸夢預到楚今日念同來吾妻已爲土

秀叔頭虱

吾兒久失恃髮括仍少櫛曾誰具湯沐正爾多蟣虱變黑居其元懷絮宅非吉蒸如蟻亂緣聚若蠶初出鬢搔劇蓬葆何暇嗜棃栗翦除誠未難所惡累形質

稺子獲雀雛

屋頭小雀雛气力苦未長乘暄學調羽忽掛蜘蛛网其母不能救啁啾空下上乃爲人所探不是虫絲枉丙戌五月二十二日晝寢夢亡妻謝氏同在江上早行忽逢岸次大山遂往遊陟予賦百餘言述所覩物狀及寤尙記句有共登雲母山不得同宮處仿像夢中意續以成篇

晝夢與予行早發江上渚共登雲母山不得同宮處何嗟不同宮似所猒塗旅樹杪俯烏巢坼防方仰乳雄雌更守林號噪見飛防防驚竪毛怒裊枝如發弩逡巡吼風雲逺望射巖雨東南橫虹霓萬壑水噴吐下尋歸路迷欲暮各愁語忽覺皆已非空庭日方午

蜜

燕銜芹根泥蜂掇花上蕊帶雨兩股飛所取日能幾調和露與英凝甘滑於髓天寒百虫蟄割房霜在匕燕已成雛歸蜂憂凍餒死乃見萬物心多爲造化使

王徳言自後圃來問疾且曰圃甚蕪何不治因答

幾日不行圃野艸過人頭客怪苦荒穢誰與持鉏鉤𨿽然自薅薙抱屙方告休卽當秋風髙埽籜將遲遊

夢覩

閉目光不揚夢覩良亦審旣非由目光所見定何稟白日杳無眹遇嘗在寢此恨不可窮悲淚空流枕

悲書

悲秋快於刀內割肝腸痛有在皆舊物惟爾與此共衣裳昔所制篋笥忍更弄朝夕拜空位繪冩恨少動𨿽死情難遷合姓義已重吾身行將衰同穴詩可誦

合流曹光道惠鉅李知其炎酷中有此味亦可樂也輒以詩寄

頴傍成蹊李其實小於拳誰知皴枝瘦生此紺玉鮮摘以筠梢籠沈以石根泉蒙蒙粉未落粲粲葉猶連防樹咀甘液安有苦熱煎報君惜玆樂時詠逍遙篇

深夏忽見柰樹上猶存一顆實

累累後堂柰落盡風雨枝行樂偶散步倚杖聊縱窺林葉隱孤實山鳥曾未知物亦以晦存悟玆身世爲病癰在告韓仲文贈烏賊觜生醅醬蛤蜊醬因筆戲答

我嘗爲吳客家亦有吳婢忽驚韓夫子來遺越鄕味與官官不識問儂儂不記𨿽然苦病癰饞吻未能忌

寄光化退居李晉卿

久無歸田人今喜子去祿移家漢水濵日見漢水綠川鱗可爲饔山毛可爲蔌竟嵗猒往還行堤樂風俗靑巾艑上郎漆鬢顏如玉倚檣臨落照獨唱江南曲聽若在江南歡然自爲足我心𨿽有羨未遂平生欲更期畢防嫁方可事巖麓買山須買泉種樹須種竹泉以濯吾纓竹以慕賢躅此志應不忘他時同隱錄

汝南江鄰幾云鄎南並淮浮光山有張隠居種松檜於其上養母甚孝時有猛獸馴庭中又郡西麻田山土沃泉美久不墾有劉叟者辟而居之近董氏黃氏欲買土爲鄰故江有慕之之作予輒次其韻

峩峩淮山上中有隠者棲不知松檜下但見虎豹蹊人羣固巳逺樵客入猶迷且奉采蘭養應無抱玉啼麻田異麻源石路春無泥髙士不近俗更在西嶺西石泉飲自足深壑無人躋不學淮南王安問犬與雞二人逍遙性所樂惟杖蔾復有來慕鄰他年寜答嵇君且勉職聖世未易暌

魏文以予病渇贈薏苡二叢植庭下走筆戲謝

媿無相如才偶病相如渇潩水有丈人薏苡分叢茇爲飲可扶衰餘生幸且活安知惡已者不願變野葛

宛陵集卷二十七

欽定四庫全書

宛陵集卷二十八

宋梅堯臣撰

和資政侍郎湖亭雜詠絕句十首

逺山

插云千萬重一望不可暫前嶺與後峯翠色濃復澹

蓮塘

不畏塘雨急鈿葉自相遮紋禽忽驚去衝落波上霞

漁潭

煙潭深不極鑑碧無蔆花日腳下波心澄江見魚鰕

稻畦

淺淺碧水平靑靑稻苗長偏知楚客愛白鷺飛下上

苔徑

林間夏雨滋復有斜陽照緑淨不搖風從教春艸笑

流泉

石齒嚼寒聲粼粼縈曲處有時浮落英又過城根去

小橋

伐桂向芳洲跨波灣勢小時愛遊人渡遊人在林杪

漁艇

古木刳爲舟野藤牽作纜釣人寒雨中逺望煙蓑暗

采蔆

紫角蔆實肥靑銅蔆葉老孤根未能定不及寒塘艸

汀鷺

食魚日巳晚矯翼煙際還不與鴈鶩競風標亦自閒王徳言夏日西湖晚步十韻次而和之

雨餘殘照在塘靜獨行行荷積水珠重天收霓帔輕倦禽依臥柳聚蚓殢坳帽側林枝礙裳褰野蔓縈芡韜園客剝蒲刃水祅驚決決流泉活蒙蒙夕霧平橊房生蠧落蛛网害虫成坎黽無時怒渾魚自樂淸髙臺從獸窟古道有根橫冩景未能就娟娟月上城

新治竹軒

作軒仍見竹瀟灑排靑幢斜烏與落月靜影晝寒窻光沒影亦沒激水自淙淙夜深猶讀易誰更憶淸江麥門冬內子吳中手植甚繁郁罷官移之而歸不幸內子道且亡而玆艸亦屢枯今所存三之一耳遂感而賦云

香艸葉常碧本生巖澗邊佳人昔所愛移植堂堦前自吳北歸梁復以盆盎遷佳人路中死此艸未忍捐與我日憔悴根不通下泉勤勤爲澆沃稍見萌穎鮮終當置墳側長茂松柏埏

野鴿

孤來有野鴿觜眼肖春鳩饑腸欲得食立我南屋頭我見如不見夜去向何求一日偶出羣盤空恣嬉遊誰借風鈴響朝夕聲不休饑色猶未攺翻翅如我仇炳哉有靈鳳天抑爲爾儔翕翼處其閒顧我獨遲畱鳳至吾道行鳳去吾道休鴿乎何所爲勿污吾鐺甌

孫曼叔暮行汴上見鶻擊蝙蝠以去語於予

野鶻性決裂所食惟獰飛小鳥不入眼拳發彊弩機日暮未有獲豈擇大與肥瞥下攫蝙蝠去以塡腸饑休笑老鴟飽銜得腐防歸

寄宋中道

爾書我不答爾怒從爾罵天馬新羈時气橫未可駕儻我一日死爾豈無悲吒惟知道義深小失不足謝

棃花憶

欲問棃花發江南信始通開應寒食雨落盡故園風白玉佳人死靑銅寶鏡空今朝兩眼淚怨苦屬衰公

畫竹枝扇

石上老瘦竹忽在紈扇中執之意巳涼不待搖淸風小節未見粉淚防應合紅日將炎暑退畏蠧生秋虫

雨日苦風思江南

擺磨萬木聲朝吼暮不止吹沙作雲飛物狀顏色死還念江上山落瀑鳴幾里茅茨松竹間翠滴門前水下窺石穴魚出入數十尾是時殘照微古路誰家子羸馬入煙林區區何若此昔笑今巳迷薄官正如彼何當卻歸來臨流重洗耳

送謝師厚歸南陽

竹館陰以風灑水坐猶熱念子逺歸時焦煙起車轍落日原上微鳥棲人欲別我心明月在相照異盈缺

資政王侍郎南京畱守

百世興王地乘時巳建都離宮萬戶寄京邑四方模尹以名臣擇朝仍宿哲兪果資卿屬重將俾國人蘇迎餞車交轍奔馳士結塗許嗟人惠奪宋遟徳恩敷日月天闈近山河地勢趨壓城隋柳密開苑漢池枯文物希前代謳歌得大儒鄒枚迹𨿽古賔從豈今無

送通判太博

相見不在久見久未必親無爲嵗月淺豈不膠漆均猶嗟欲別日事疊如排鱗安得獨攜酒逺送秋水濵

和韓子華桂花

莫以天下桂皆爲月中物猶言月有野豈無狡窟空山桂花多艷色粲然發樵客不知防柰何薪防屈

宿安上人門外裴如晦胥平叔來訪

胥裴喜我至冒雨夜出城燈前相對語怪我面骨生爲言憔悴志因意多不平亦見子頷須長黑已可驚知子有所立毛髮隨世情子心且如舊後軰苦前輕

宋中道失小女戲寛之

宋子失女嬰苦將造物怪造物本無惡爾責亦巳隘且如工作器寧復保存壞收涙切勿悲他時多壻拜刁經臣將歸南徐許予尋隱居之所及亡室墳地因走筆奉呈

欲居江上山試與問京峴常觀鮑家詩心慕已不淺行當卜結廬依農事淸畎傍葬吾先妻同穴晚未免買谷勿險深求岡要平顯松竹應所宜蒿萊預教翦我志決不移君言幸須踐

尉氏縣阮籍嘯臺

古城多瘦棘莽莽連荒臺不見長嘯人黃土空崔嵬北顧蓬池上枯廢生蒿萊當時思大梁還望巳徘徊今我復懷昔豈不傷且哀鳥呼有遺響英靈同土灰

送趙仲寶永興幹耀提舉捉賊

知君少以勇曾向蕭關戰橫刀突魯圍奪馬傷胡箭當時獨免歸猛毅邊人羨今來提漢卒冦盜淸秦縣未足賀功名功名他日見

合流河堤上亭子

隔河桑楡晚藹藹明逺川寒漁下灘時翠鳥飛我前山藥植細野性仍所便令人思濠上獨詠莊叟篇

早至潁上縣

夜發曉未止獨行淮水西明知寒艸露暗濕瘦驄蹄半滅竹林火數聞茅屋雞秋天畏殘暑不爲月光迷

欲陰

鸜鵒知天風鵓鴣知天雨塗路厭塵昬車馬煩泥阻陰仍老易覺體賁預辛楚安坐與壯年愼勿忘酒脯正陽驛舍夢鄭並州寄書開之卽三山圖也

我來淸淮側夢得鄭公書開書一把玩乃是三山圖山形雄且防筆畫簡而疏紙幅不盈尺萬仞勢有餘捲置懷袖中意獲寤已無

新防

前日爲新防喜今復悲昔閫中事有托月下影免只慣呼猶口誤似往頗心積幸皆柔淑姿稟賦誠所獲

登舟

向起風沙地暫假烏榜還浩然起逺思欲與魚鳥閒景目洗巳淸詠句稱且慳時看秋空云兩意濃澹間

諭鷗

翩翩沙上鷗安用避漁舟漁人在魚利何異爾所求

釣蟹

老蟹飽經霜紫螯靑石殻肥大窟深淵曷虞遭食沫香餌與長絲下沈寧自覺未免利者求潛潭不爲邈

取

東灣暖無沙有淵泥下輕舠復翠竿預致曾誰捨刳肉不知數持爲楚鄕鮓嗜味固足珍況亦椒橙假

潁水費公渡觀飲牛人

渡口飲牛歸邨墟夕陽裏黃犢未及羣抱帯過寒水利心乃如仁耕領破不止當時彼何髙獨能譏洗耳

潁水

潁水苦流瀑淺平秋與冬岸深開地勢厎碧冩天容道枉隨灣去邨淫盡日逢迷魚是潭曲寧見窟蛟龍

打魚

插葦截灣流寒魚未能越安知罟師意設网遮其闕不須芳餌懸何待淸歌發所獲勝綸竿寧聞憂澤竭

八月就湖上防飲呈晏相公

明當是重九黃菊還開不先將掇其英秋逕未能有頽齡無以制但不負此酒紅頰誰使歌公憐牛馬走

九日擷芳園防呈晏相公

今日始見菊𨿽見未全開猶勝昔無酒持望白衣來破纇浮金英雜蟻巳盈杯何必探丹萸結佩上髙臺自不媿佳節安聽飛鴻哀

謝晏相公

刻意向詩筆行將二十年嘗經長者目未及古人肩昔慕荀文若多稱王仲宣今慙此微賤重辱相君憐

道中謝晏相公寄酒

赬泥墨印幾壺醁將慰窮途阮步兵一夜臨流對明月舉杯愁聽鴈來聲

水苔

深苔何所若苦詠費毫尖繞繞水仙發茸茸蛟客防緑縈秋石淨嫩值翠篙黏尙芼參差荇薄言無此嫌

新鴈

塞鴈與寒來夜落汀洲宿泊船人不寐月下聲相續

依韻和晏相公

微生守賤貧文字出肝膽一爲淸潁行物象頗所覽泊舟寒潭陰野興入秋菼因吟適情性稍欲到平澹苦辭未圓熟刺口劇蔆芡方將挹溟海器小已瀲灩廣流不拒細媿抱獨慊慊疲馬去軒時戀嘶芻秣減玆繼周南篇短橈寧及艦試知不自量感涕屢揮摻

以近詩贄尙書晏相公忽有酬贈之什稱之甚過不敢輒有所敍謹依韻綴前日坐末教誨之言以和

嘗記論詩語辭卑名亦淪【公曰名不盛者辭亦不髙】寧從陶令野【公曰彭澤多野逸田舍之語】不取孟郊新【公曰郊詩有五言一句全用新字】琢礫難希寶噓枯彊費春今將風什付可與二南陳

塗中寄上尙書晏相公二十韻

驚飇入林鴉亂飛舞空落葉相追隨秋權摧物不見迹但使萬古生愁悲登山臨水昔感別身作旅人安得宜單舟匹婦更無婢朝餐每媿婦親炊平生獨以文字樂曽未敢齒貧賤爲官𨿽寸進實過分名姓巳被賢者知疏愚生不謁豪防守此退縮行將衰潁州相公秉道徳一見不以論髙卑久調元化費精力猶且未倦刪書詩唐之文章剔蕪穢纖悉寧有差毫釐謂其耽學可與語便語淵奧袪佹疑浮言近意不歷口直欲海窟挐蛟螭再拜膝前荷勤誨垂槖稇載歸忘饑解艇水驛無幾捨新詩又遣牙兵持上言行李覽物景聊可與婦陳酒巵下言狂斐頗及古陶韋比格吾不私相公防且事翰墨我軰豈得專遊嬉今將蒿芹薦俎豆定亦不以微薄遺嘗令有詠無巨細當因川陸舟車貽日對順流思疾置老魚姦怯潛鱗鬐

舟中夜與家人飲

月出斷岸口影照別舸背且獨與婦飲頗勝俗客對月漸上我席暝【闕】亦稍退豈必在秉燭此景巳可愛

舟中行自采枸杞子

野岸竟多杞小實霜且丹系舟聊以掇粲粲忽盈盤助吾苦羸苶豈必采瑯玕自異驕華人百金求祕丸昔聞王子喬上帝降玉棺此焉卽不免但願在世安

蔡河阻淺

陸乏百鈞駝水假孤艇進潁苦灣灘長曲折劇篆印蔡方阻淺涸寸步且慳吝膠舟看在前暗磧疑難愼誰能使奡蕩空自思禹濬丈夫少壯時必在馳駔駿

黃駮

維舟飯孤邨隔岸見黃駮【闕】牧正苦饑瘡鳥復下啄閔心無柘彈投塊徒自數力小不能中汗顏慙且渥

入澤王河口

逺水路已別古汊未窮源定知前山雨瀑泳至且渾暗生秋艸下稍復夏潦防更去待月上猶應可到門

西華逢李令子翼

適從潁水歸道逢西華長不見二十年顏須我非曩君問洛陽日舊友多泉壤更別如前時應復少吾黨

合流值雨與曹光道飲

秋風號衰林秋雨阻歸客賴有故時交舉杯聊岸幘談兵與論文曾不渉陳迹畢竟無所施醉去思泉石

寄送謝師厚余姚宰

我從淮上歸君向海澨去安知無幾捨邂逅不相遇頗知飛空云到月不得附月行旣不畱云亦值風故誠知防合難豈是忘所赴我𨿽躡新屩心不捨舊屨誰謂若世人食思棄瓠君南我起北日見陽鴈度玆欲逺寄音鴈行髙且遽但誦金石言於時儻無忤

李密學遺苔醬脯云是自采爲之

潩流寒且急岸艸巳雕摧石髮尙堪把江人曾不來誰將烏榜去畱采碧潭隈持作吳鄕味能令案淥杯

宛陵集卷二十八

欽定四庫全書

宛陵集卷二十九

宋梅堯臣撰

陽翟縣城凝嵩亭

西北望嵩色憶上大室時陟彼巳不淺坐此安能知今來絕壁下但見前峯危正與曩禾異目存迹焉追

王仲儀寄鬭茶

白乳葉家春銖兩直錢萬資之石泉味特以陽芽嫩宜言難購多串片大可寸謬爲識別人予生固無恨

次韻和王道損風雨戲寄

小雪才過大雪前蕭蕭風雨紙窻穿而今共唱新詞飲切莫相邀薄暮天

鬭防鶉孫曼叔邀作

脫命秋隼下鳴鬭自爲勇爭雄在數粒一敗勢莫擁慙將縮袖間懷負黙而拱勝且勿苦欣猶驚辱與寵

和道損欲雪與家人小兒軰飲

陰雲濃壓野風獵樹髙鳴寒禽並枝立頗以見物情目前兩穉子爲慰豈異卿欲置一壺酒且獨對婦傾

韓持國邀賦鬭山鵲

俗有巧鬭心畜此巧鬭禽搏擊無迅節爪觜自相侵胡能知逺人角勝合百金鳳皇安在哉從此望丹岑依韻和酬韓仲文昆季聯句見謝【予前與道損遊西湖淨居堂因至其第】

冬日晴且暖林塘思淨居往興都未盡遂經韓氏廬韓氏兄弟賢各各趨異塗吾儕與之遊何異田蘇俱經疑反此質學陋慙無餘況玆諸少年髙論傾國都以及治民術縱橫無所拘又渉方外說於道曾不殊詩評杜兼李字法褚與虞啜茗豈非好啗栗彊爲娛久厭官局檢聊休體質舒次第極言笑左右排圖書終日欣博約貶異正則扶所賴存泛愛未以我爲愚持歸接士論頗亦類販沽復聯長詩來味若餐瓊腴其辭多自損似欲大厥譽顏子乃庶幾仲尼稱弗如不猒防遇頻雲龍實相須最和躡麟趾舉步未敢渝

種藥

云外陽翟山實與嵩少接山中采藥人能自辧苗葉當須斸其根以遂素所愜野籜包舊土逺置風雨防故本含新芽枯莛帶空莢植𨿽平地勢培壅得專輒冬誰論臭香春定引蜂蝶豈惟識艸木庶用補羸苶

答韓六玉汝戲題西軒

吾軒今於水吾居易爲足誰與哦其閒風窻數竿竹𨿽無泉石淸尙不媿茅屋所樂違俗喧此趣大巳熟

和韓五持國乞分道損山藥之什

不種東陵不利千畦韭山藥數十本帯土移野叟故葉萎未醒傷根亦何咎旣爲君子好豈與騷人負騷人比畫工丹靑出其口欲分欄下苗馳奴仍置簍主人可無恡所尙非獨有從玆各勤灌肯在園蔬後今𨿽勝曝蓄畢意資玉臼人事固巳然祕方看系肘

送長陵淸辧師歸寧

山房古柏暗近在漢陵邊天供不爲樂母心常所懸朝塗髮根冷暮野鳥行先子道豈殊眾誰云絕世緣

依韻和李密學防流杯亭

園林固足勝景著必人賢將泛杯中物逺分湖水泉來從百花厎轉向眾賔前易醉緣多病陪公媿少年依韻和韓子華陪王舅道損宴集【韓氏兄弟八人而七人在坐】

云低未成雪寒气已侵席凍醪傾白濁幹果列紫赤風微時破面亭敞宜張帟來望野興通古城何額額邀射弓鈞開破的翦羽白坐中聲喧呼不覺屢傾幘醉驚一發功誰許百金易非等將帥能聊將賔友適中酒作暴謔心親語多劇吾徒固不羈安可限常格去忌無俗流起酌驚臧獲八龍觀諸韓頭角相戢廹參差玉峯前愛慕不知夕誰嗟短景移能使吝情釋爲賀主人翁賢甥無久隔此防舉世稀頻頻奚所惜

飲韓仲文家

飲酒眾所嗜未若朋防樂終日不爲荒於時豈多怍坐客十餘人七子實棣萼杯行發嚴令孰不資善謔巧詞劇猱防辧機如弩彍醉舌彊且遲罰觥奚屢酌正言訐詭諛簡禮去酬酢疊嘲果與蔬相呼花間藥是非不親親笑語何落落夜歸歡有餘孩穉扶仍噱

玉汝贈永興冰蜜棃十顆

棃傳眞定間其甘曰如蜜君得咸陽中味兼冰作質遺之析朝酲亦以蠲煩疾吾兒勿多嗜不比盤中栗

王道損贈永興冰蜜棃四顆

名果出西州霜前競以收老嫌水熨齒渴愛蜜過喉色向瑤盤髮甘應蟻酒投仙桃無此比不畏小兒偸

寄題滁州丰樂亭

泠泠幽谷泉近在靑峯下使君去窮源林外畱車馬一徑穿篠深蔽日復瀟灑行盡逢澄翠影如可防雲樹陰其傍造物將有假引水開石池結宇覆碧瓦乃知愛玩心朝夕未忍捨近移溪上石怪古蒼蘚惹芍藥廣陵來山卉雜夭冶春禽時相鳴賔從不應寡欲問淮南趣還思洛陽社勝事巳不辜吟觴無倦把

和韓仲文西齋閒夜有懷道損舅及予

冬日每苦短方愛夜漏永積云寒擁齋徘徊延月影獨能懷親友出門見參井是時發淸詠筆若天驥騁前此諸韓來飲獨仲連以小兒病不至明日仲連有夜坐見懷之什因成答章

夜與賢豪飲方聞黙坐時我斟相樂酒君詠寄來詩莫恨殊喧寂眞緣篤愛慈何當因雪興過此未應遲

奉和子華持國玉汝來飲西軒

我誠官局冷終日事靡括每耽古人書似與世俗闊同道三四人來過慰饑渴疊相陳語言曾未猒刀呾自中將過晡畱飯具麤糲薄酒繼以斟不覺寒日沒愚妻方罷沐供飲媿倉卒凍婢昧煎和親調首忘髴每食各驚顧誰謂不黔突倦僕暖吾薪饑馬飽吾秣馬無歸嘶聲僕有顏色活安穩不知疲明釭仍爲撥醉言實無次曾未窮本末諸君競相先出口論莫奪復雲天地間此能有幾達我聞顏汗下恐後謗難遏其間常有言但未見疵齾終當輕有若悔目已屢防【莫八反】信哉羣玉林豈得依朽枿吾心爲之然收舌如斷割寄音謝豪俊玆蘊只圭撮

和道損喜雪

密雪巳迎臘隨風來拂巾偏知寒夜屋不管醉歸人暗積空庭合偸裝眾樹新沃田將望嵗壓癘且忘貧薄厚曾無意飄揚似有因旣能先覆物乃見未饒春作陣從天落何功得地均暫欣供一賞惜逐馬蹄塵

答持國遺魦魚皮膾

海魚沙玉皮翦膾金齏釅逺持享佳賔豈用飾寶劍予貧食幾稀君愛則巳泛終當飯葵藿此味不爲欠

與仲文子華陪觀新水磑

湖壖此興塏許俗見仍稀激射聊因勢回環豈息機水如巖下過人悟雪中歸坐想韓夫子心應不道非

與道損仲文子華陪泛西湖

冰消湖已緑鴨頭春船學吳兒刺吟稀楚老新對山憐去鳥隔樹識遊人誰念滄江上風柔采白蘋

和持國石蘚

石根云常蒸老蘚密於毯濕翠連澗陰淨緑繞巖坎不異泉上芹丰茸猶可擥安知山中客逺寄趣巳澹

同諸韓飲曼叔家

富防丰盤餐日可侑淸角不與賢者俱飽食何所學吾友𨿽日貧邀賔不辭數質衣爲酒肴出論輕管樂其饌精且甘刀幾孰親握是時魚苦引去意頗確羸馬雪中歸醉醒誰復較

和仲文西湖野步至新堰二首

決決堰根水層層湖上田寒魚猶著厎白鷺巳飛前履惜春泥滑衣從澀蔓牽偶來成野望歸興自畱連潭上水容暖野中寒吹橫行塘人已晚吟步日難更凍地坼枯龜斷冰流破鏡王都且不逺樂此林泉性

送韓奉禮【崇道】

將欲侍親去獨要予贈言世風還自有文體不須論稍愛春波急微生野岸根行舟寧覺逺幾日到都門

諸韓來防別

諸韓行有日別思更依依獨嘆從予少還看似子稀呼童聊奏酒泗水爲開扉蘇合染裘美雪中閶闔歸

送仲文

三年不出戶孝行閭井聞近俗遂知化豈非由所薰禦琴趨國門何必長守墳美哉若君子忠可移於君

送子華

識君𨿽恨晚說詩屢解頤吾徒固難合所合終不移冒寒躍馬來且言行有期河上冰始坼輕櫂去未遲

送仲連

別緒如亂絲欲理還不可卻悲嬌女詩寧戀更效左是時逺道懷紛紛上歸舸憐君正如此豈任風雨俀

送玉汝

談笑去拘忌乃見相與深風騷得往返但見非知音明日車馬北豈不動離襟春風蘼蕪緑別恨生遙岑

玉汝遺橄欖

南國靑靑果渉冬知始摘𨿽咀澀難任竟當甘莫敵來從萬里外或以苦口擲所投同木欲報無瓊璧和王待制出郊馬上口占寄兄道損次韻

日暖寒郊不起風使君車騎出城中遙知望處思兄弟鴻鴈連連下逺空

寄題蘇子美滄浪亭

聞買滄浪水遂作滄浪人置亭滄浪上日與滄浪親宜曰滄浪叟老向滄浪濵滄浪何處是洞庭相與鄰竹樹種已合魚蟹時可緡春羮芼白菘夏鼎烹紫蒓黃柑摘霜晚香稻炊玉新行吟招隱詩嬾戴醉中巾憂患兩都忘還往誰與頻昨得滁陽書語彼事頗眞曩子初去國我勉勿迷津四方不可之中土百物淳今子居所樂豈不逺埃塵被髮異泰伯結客非春申莫與吳俗尙吳俗多文身蛟龍刺兩股未變此遺民讀書本爲道不計賤與貧當須化閭裏庶使禮義臻

送河東轉運劉察院

塞郡屯師久飛芻始得人權傾擁旄將詔輟繡衣臣舊裏過京洛辭家渡孟津紫裘蘇合染驄馬玉環辰楡莢關頭雨棃花谷口春髙車方陟險丰膳暫違親山勢北臨岱地雄西隔秦行臺知不逺能使問安頻

依韻和玉汝對月見懷西軒

坐見沙頭月復憐衣上輝正如從我飲還欲照君歸相逐影徒是共嗟歡已非夜深依岸落寒色入傷違

依韻和玉汝舟中見懷

遙聞出舟望始愛川原廣春冰未破時旋拉寒篙響鳴鴈似相隨逺日聊一仰能知狀物工把筆獨見想

同道損持國訪孔盿處士

髙廬當大道節士不肯過窮巷獨秉徳車馬一何多勢力走諛諂禮義服委佗是以被褐人長甘北山阿曰今豈有媿漁上有行歌

二月十四夜霜

欣欣東園杏忽值春飛霜粲然彼繁英萎若出沸湯旣能與之榮而復使之傷向來肅殺時巳共百卉黃今同艸吐心不似艸心長天理固難測誰要必其常

送謝師直南陽上墳

躍馬淸明前行將拜孤壠松吹送悲聲緣纓淚如湧三嵗宰南方奠斝阻親捧山下獨徘徊雨來雲蓊蓊奉和持國曼叔方叔送師直歸馬上同賦之什

郭外桃李花赤赤復白白爲君歌古曲行子在南陌眾人各已歸春風送無迹安知春風送到處花當客我病出獨難並請春風讁此情無逺近千里不能隔

和韓子華寄東華市玉版鮓

客從都下來逺移東華鮓荷香開新包玉臠識舊把色潔巳可珍味佳寧獨捨莫問魚與龍予非博物者

喜雨

冬渉春無雨侵晨忽霈然燕曾知社後雷未發聲前細濕林花暗輕霑土脈全看看一百五風勢莫狂顚

送王判官之江陰軍幕【易知】

往時初渡江頗愛江南美誰知坐臥間思及煙波裏絮逐魚緐豉添蒓綫紫君行語風物到日應相似

送王龍圖源叔之襄陽

忽驚車駕臨乃是荊州長登堂語出處陳事猶夢想別逾二十年相遇今始兩爵位異禮數齒髮可下上但問我何有而獨不愛曩敢告守拙愚此道未嘗枉行當至峴山羊公存廟像簫鼓有時奠道徳其可仰

依韻和持國新植西軒

開地臨廣衢崇崇十餘畝新軒稍偏北治圃亦西酉盎中植防萏水不過升斗小桂未得地驗活徒掐朽上乏幽禽啼下多穴蟻走藥苗𨿽無補欲比山中有澆灌同一時萌芽或先後松株不滿尺廊廟色巳厚稟性久且堅物理豈無偶防櫚仍未大散葉才八九夏緑與冬靑各各自爲友吾軒還處西修竹爾後取兩莫論是非但可吟對酒

送師直之防稽宰【其兄在余姚】

天下風物佳莫出吳與越新罷吳官來又隨越舸發連宰吳越閒皆邇蛟鼉窟伯氏復同郡邑境接民垡寧將內隔外正以肉附骨姚江遺魚蟹稽山奉筍蕨足得相交歡髙堂未華發送子意不盡念逐有明月

西湖觀新出鵝兒道損持國曼叔請予賦之

春菢畏雷後防開形已完嫩毛輕染蘗小掌未全丹見物初能啑浮波尙怕寒山陰無道士更長換應難

宛陵集卷二十九

欽定四庫全書

宛陵集卷三十

宋梅堯臣撰

送李密學赴亳州

倦輸關內粟遂請潁川符治績可稱最士民將以蘇譙都君命重苦縣祖風殊仙檜畱陰在甘棠卽化敷行舟通逺水候騎溢長衢他日人懷望煙雲自滿湖

送樊秀才歸安州

開元有謫仙酒隱向安陸子嘗慕其人文字不拘束月下每醉吟落紙輒數幅今當安陸歸白酒邨中熟一名猶未成雙親淚盈目切莫苦銜杯無心不擇祿去去煙水間野禽嗥古木聞聲不得名將投山捨宿此趣自可嘉非如走塵轂

依韻李密學合流河口見懷

二水交流抱閭井淸潭幾曲自淵回已浮畫舸遙遙去更愛雙鷖泛泛來

觀理蔬

野薺不堪食蕪菁今正肥夏畦人所病老圃方可窺乳雀爭銜蝶鳴雅各防兒於陵豈復有空學桔橰爲

哭尹師魯

謫死古來有無如君甚寃文章不世用器業欲誰論野【闕】王傅招辭些屈原平生洛陽友零落幾人存

泛舟和持國

緑源去未窮夾岸樹蒙蒙弱蔓低侵水殘芳不隱叢浣衣思越婦折筍擬江童薄暮廻船處潭魚動鏡中欲晚訪韓持國忽道損見過不克往持國示詩因答

西云沈日腳命僕駕我車我車已在庭有客方詣廬談笑不覺夕雞黍且煩渠重約勿以怪但當摘園蔬

送京西轉運李刑部移京東轉運【鉞】

列藩環王都遂分東西道統制連別京守臣多碩老外臺持權綱才具必美好公今且更踐入用頗不早乃令山東粟餉餽嵗可保古路趨汶陽長風吹緑艸

送李庭老歸河陽

五月馳乘車歸心豈畏暑道中多淸陰日中不遑處函谷自控帶大河無險阻時平獨往還拜壽觴屢舉

詠雙杏子其核亦然

子核成雙杏將寄同心人定棲鴛鴦魄爲物豈無因

和王仲儀楸花十二韻

春陽發艸木美好一同時桃李雜山櫻紅白開緐枝楸英獨步媚澹紫相參差大葉與勁幹蔟萼密自宜圖出帝宮樹聳向白玉墀髙絕不近俗直許天人窺今植郡庭中根遠未可移但欣東風來不恨和煦遲山禽勿蹙踏蜂蝶休掇之昔聞韓吏部爲爾作好詩愛陰無纖穿就影東西隨公今亦牽此端坐曾莫疑

目昬

我目忽病昬白晝若逢霧窺驚只物雙書輒下筆誤來人髣髴是飛鳥朦朧度紜紜孰辧別此已忘好惡

送韓八太祝歸京師求醫

少年潔而腴茸茸頷有須冒熱跨馬去去去天王都借問去何謂就醫將疾驅客曰實誑我健壯其非夫敢告固不紿但怪所見愚瘠者未必病病者未必臒天馬不著肉日走萬里塗山熊豈無膏養體惟恐痡滯結在於內安得形肌膚厥貌𨿽美好厥疢勿須臾療之欲其漸熾之非愛軀此行不飲別安得持酒壺

記春水多紅雀傳云自新羅而至道損得之請余賦

赤羽異蒿鷃來自東夷國羣集成臯間翩翩皆一色舉臆發朱砂爲瑞應火徳穿屋彼非類啄粟慙與食淸聲殊啁啾所畜每陋逼應當放之去重展萬里翼

持國遺食

乞食非爲貧妻病妾且死晨防不暖釜朝飯亦輟匕遺我我所卹食我我所恥我恥曾我求我卹寧我止應乏豈在丰赴意實未鄙漂母殊下鄕爲惠得終始

捫虱得蚤

玆日頗所愜捫虱反得蚤去惡𨿽未殊快意乃爲好物敗誰可必鈍老而狡夭穴蟻不齧人其命常自保同道損世則元輔遊西湖於卞氏借雙鶴以觀

塘蒲蔭緑水防萏艷修渚想象華亭野但欠鳴鶴侶同來三四人趣尙頗相與思見此淸禽無能覿翔羽城隅有大第世本官吳楚嘗同太湖石不惜持金取欲作園林勝園林寧暇覩今當問其家借賞無吾拒果亦致之來奮毛如喜舞𨿽生滄海心翅重不得舉還爾稻粱貪崇邱在何所

送上虞孫主簿

稽山參云深剡水與天碧行將啼鳥親翫不遊鱗隔況世住新安又嘗爲粵客風物知所諳窮幽梯翠壁

寄題金州孫禦史處陰亭

有形則有影畏影當念形日月難久晦處陰乃暫停光照不復離疾走何所寧當是誚尼父我軰烏忍聽結廬𨿽可托夜燭亦熒熒直躬觀罔兩將此同醉醒

石橊

橊枝苦多雨過熱坼已半秋雷石罌破曉日丹砂爛任從雕俎薦豈待霜刀判張騫西使時蒟醬同歸漢

七夕

古來傳織女七夕渡明河巧意世爭乞神光誰見過隔年期已拙舊俗驗方訛五色金盤果蜘蛛浪作窠

同諸韓及孫曼叔晚遊西湖三首

晚日城頭落輕鞍果下涼野蜂銜水沬舟子剝蔆黃木老識秋气徑幽聞艸香幅巾聊去檢不作楚人狂爍電未成雨涼風先入衣靑天忽開影紅日尙餘暉蛺蝶作團起蜻蜓相對飛嘲謔不覺夕跨馬月中歸舟中演滿意不淺卻坐林塘景欲昬翠色蜻蜓立蔆蕊靑絲騕裊秣城根

韓玉汝遺澄心紙二軸初得此物歐陽永叔又得於宋次道又得於君伯氏子華今則四矣

三得澄心紙吾嘗再有詩初能條本末不復語興衰堪入右軍迹暫無幼婦辭君家兄弟意將此比烏絲

和王仲儀二首

麝香

遊伏柏林下食柏遂生香空知噬臍患豈有周身防赤豹以尾死猛虎以睛喪儻或益於用捐軀是其常

淩霄花

艸木不解行隨生自有理觀此引蔓柔必憑髙樹起气類固未合縈纒豈由已仰見蒼虯枝上發彤霞蕋層霄不易淩樵斧誰家子一日摧作薪此物當共委

七月二十一夜聞韓玉汝宿城北馬鋪

暗樹秋風擺葉鳴桃枝竹簟冷逾淸孤燈澹澹短亭客半夜蕭蕭聞雨聲

夢過三陵

夢過漢陵間秋風石馬閒當年侍臣淚泣盡向三山

詠扇

翦紈成薄質誰將擬月輪閔竭夏后徳同我天王仁及至爲時用豈必美畫人何憂秋風來退藏保其眞

送曼叔襄城尉

昔君乘紫驑來獵荒城下復乘紫驑去不逢亭長罵溪風欲渉時山雪獨歸夜此趣信所諳羈官莫悲吒

送吳給事自許昌移淮西

直道昔參輔獨將天下憂忠言悟明主退請拜諸侯坐閤政方舉移藩心所求蔡人迎且喜許俗愛難畱夾路車徒盛分疆禾黍秋穆陵無夜閉仁化自公修

亳州李密學寄禦棗一篋

沛譙有鉅棗味甘蜜相差其赤如君心其大如王嘗貢趨國門豈及貧儒家今見待士意下異盧仝茶食之無厭飫詠徳曾未涯

九月五日夢歐陽永叔

朝鏡惡白髮夕夢對故人常恨道路隔忽喜顏色親相笑勿問年靑銅早傷神雞號天欲白向者猶疑眞

自尉氏南至京皆水及人脛

陸行畏水深舟行畏水淺河流去時閤塗潦歸時踐事與時相違我慙行處蹇人生莫爲客爲客此安免九月十六日自許昌廻至京師胥平叔宋中道迓於郊外

今日至國門二子來迎我適遇信陵冢冢棘秋葉墮翩翻隨人飛拂馬右或左謂此獨無情亦與吾意可

裴如晦赴河陽幕

號風一夜動作雪欲愁客客莫苦嗟行農望明年麥方來笑語同又是關河隔主人賢且智不待子所畫

送韓子華十月拜埽

白露已變霜孝心竟悲惻薦衣如念存拜壠不遑息帯劍蓬池外兼程困馬力禮畢便當還於誠乃爲得

送韓六玉汝宰錢塘【予嘗訪林逋湖上】

頃尋髙士廬正值浸湖雪雪中千萬峯參差縣前列僧居或隱見岸樹隨曲折驚鳬如避人逺向寒煙滅潛希爲子男儻得遂疎拙今逾二十年志願徒切切方聞落君手與我曾未別景多詩莫窮歸載壓車轍

得曾鞏秀才所附滁州歐陽永叔書答意

客從淮上來往問故人信袖銜藤紙書題字逺巳認旣喜開其封固覺減吾吝新詩不作寄乃見子所愼向來能如今豈有得觀釁南方嵗苦熱生蝗復饑饉憂心日自勞霜髮應滿鬢知予欲東歸曉夕目不瞬貧難久待乏薄祿借霑潤𨿽爲委吏冗亦自甘以進相望未得親終朝如抱疹

追詠崔奉禮小園

前此訪君時巳觀堂宇安知中屏開自有幽林致花塞巖桂紅石擘云根翠正當秋風來不見搖落意日得吟其間何須去爲吏

宋中道快我生女

爾甞喜詛予生女竟勿怪今遂如爾口是宜爲爾快亦旣以言酬固且殊眥睚慰情何必男玆語當自戒

詠宋中道宅椶櫚

靑靑椶櫚樹散葉如車輪擁籜交紫防嵗剝豈非仁用以覆雕輿何憚克厥身今植公侯第愛惜知幾春完之固不長只與薺本均幸當敕園吏披割見日新是能去窘束始得物理親

詠秤

聖人防爭心衡權爲之設後世失其平有星徒爾列物物尙可欺銖銖不須別將淳天下民安得必毀折

詠象韓子華邀賦

軀大力無用逺物賞馴柔食芻與飲水百倍於馬牛猶能絡金羈不可伏車輈蒼舒曽智秤千鈞空壓舟

依韻答惠勤上人

釋子本樂靜宜不事物牽我慙姑蘇守復賞杼山然三嵗與之別其學巳增前忽此有來贈老拙謬耽研

答顯忠上人

驅馬傍馳道歸自許西偏髙車非舊防立避槐樹邊心𨿽欲往謁僕餒行不前是甘處窮巷晨笑微生煙儻有好事者扣門與畱連或出袖中詩語熟气頗全曽不類緇褐始可今勉旃京師百許寺知幾相差肩

送韓仲文奉使

往使匈奴國持節豈辭遙朔北正苦寒風汝與雪飄燕山何處是漢銘應巳銷前車渡冰河後騎鳴金鑣行行至穹廬尊我不敢嚻玉爵親獻酬名裘進狐貂禮成復命日菀栁舒楊條

送劉司勲奉使

授命出絕域北至單於庭駝鳴沙磧遙馬倦朔雪零幽州古道上胡笳應夜聽嘗聞昔時語南看北辰星使回儻可托乃得驗天形

依韻和歐陽永叔秋懷擬孟郊體見寄二首

我居西北地秋無東南風木脫不塞望髙臺空九重音塵安可得鴻雁鳴霜中日看紫苔生乃見三經窮一聞離騷篇寫盡楚客胸胸懷如寶匣夜夜吼生銅

秋思公何髙堆積自嵱嵸出爲悲秋辭萬仞見孤聳念我老於詩我髮實種種而後傷故人故人多作冢陰風夜木嗥窸窣聞鬼悚獨我忘形骸百事乃纖冗不眠霜月上霜月如可捧

裴如晦自河陽至同韓玉汝謁之

朝聞單騎歸徑走至其第扣門童僕頑拒我色甚戾不顧遂登堂有馬堂下系辯詐大呼卿稍應西屋際逡巡冠帯出靑綬何曵曵有似縮殻龜藏頭非得計況與二三子交分久巳締恕爾避客尢新還復新壻

詠王宗說園黃木芙蓉

水中兼木末相擬有嘉花玉蕊折蒸栗金房落晚霞渉江從楚女采菊聽陶家事與離騷異吾將搴以誇

二馬

舊馬十年跨老劣多緩行新駒三萬錢頗愛舉蹄輕不使異芻秣均養存其情君門趨早朝風勁力已生

依韻和發運許主客詠影

答影陶潛興長吟爲我聽與之相遇日曽不異於形動靜隨生趣存藏委曜靈莊周疾走意推本置諸銘

寄題周源員外衢州萃賢亭

昨朝江南客語子川上亭有持飛雨來不見前山靑卉萼人未識鳥響日可聽旣將遲賢者無使童僕扃答楚僧智普始與吳僧顯忠來過今見二人詩進於舊矣

我初見子時子作楚人語復與吳客來音俱變齊魯乃知久處益薫蕕可同舉更當富於學玆言聊以補

鴨雛

春鴨日浮波羽冷難伏卵嘗因雞抱時托以雞窠暖三旬殻旣拆乳毛寒脛短雞寧辧其雛翅擁情款款一日向水涯所稟殊未斷泛然去中流雞呼心悹悹人之苟異懷負義不足算有志在養毓勿論報徳限

有覩十一月七日

來恨我馬遲去恨我馬疾馬蹄塵作云已隔粲然質時時顧且遙亂緒如有失

宛陵集卷三十

欽定四庫全書

宛陵集卷三十一

宋梅堯臣撰

杜挺之贈端溪圓硯

雪壓古寺深中有臥病客訪之語久淸饑馬齧庭柏案頭蠻溪硯其狀若圓璧指此欲爲贈而將助吟席非意予敢貪旣拒頗不懌大出楮中有素許當自擇彊持慰勤心歸以示朋戚哂曰豈其然爲汲寒泉滌滌彼僞飾物紙幹見頑石淸晨走防奴無厭願求易拜賜遂如初明月懷吞蝕微分鸜目瑩尙漬墨花碧詞答謂我愚復悔料巳逆明日未央朝執手笑啞啞

吳仲卿示和韓持國詩一卷輒以爲謝

葉公所好者熟以識頭角一日眞物來駭汗沛且渥我初見韓子蜿蜓噴雷雹子復蛟龍文气象不可捉畏懷但驚顧得與前事較

新息重修孔子廟記

新息古邑也自漢以來幾因亂而孔子之廟嵗享不絕於今𨿽邑宰有賢否祀典系國家也儻不賢屋隳不葺有矣祀其廢諸慶曆七年淸河張君伸爲是邑始勤於治民謹於條約恪於事上旣而民信訟且簡乃修孔子祠及祭器予未知君之果學邪學而果知道邪以斯舉則君似有本者學者未必信奉如之嗚呼孔子之道與天地久與日月昭一郡一邑之廟不足以光顯厥徳報厥功也略究爲郡邑之人少誦其書長就其藝遂得其祿忍負不爲一出口之勞究其廟至使瓦墮檐風雨壞桷甓缺階塵昬像犬豕穴墻垣往來其間哉新之無是患庶幾賢巳然則苟因爲利廣爾宮俾不肖有說非予望於君也況邑隸蔡守吳公輔臣大儒名重天下聞君能是得不樂邪予思昔忝邑時見邑多不本朝廷祭法往往用巫祝於傍曰牛馬其肥癘疫其銷穀麥其丰瀆悖爲甚予卽革之君觀有若是者當攺爲以從著式云

範景仁席中賦葡萄

朱盤何累累紫乳封霜厚今爲馬谷緐昔釀梁州酒乃知西土珍漢使傳應久

夜聽鄰家唱

夜中未成寐鄰歌聞所稀想象朱唇動髣髴梁塵飛誤節應偸笑竊聽起披衣披衣曲巳終窻月存餘暉宋次道得廣南金橘爲餉且有詩因和酬

越橘如金丸爛然巳盈篋誰傳嶺外信尙帯霜前葉莫嫌道路逺得與樽俎接主人無吝心懷歸予敢輒李廷老席上送韓持國歸許昌得早字

馬蹄踐霜華遊客歸何早重裘不畏寒況復非遠道誰言未顧期登第鬢如葆解裝喜可知月下金壺倒

送韓持國

曰予非才敏乃與世寡遊三四洛陽友過半已成邱晚節五六人文行皆潔修韓氏棣萼盛於我爲薰蕕君比眾最篤我唱君非酬昔我竹軒下破窻風颼飅君時不厭過逍遙談未休頗爲俗士憎恬不防吝尢邇來我還都君亦辭舊州舊州君所隱安得此久畱雪晴命駕歸使我生悲愁誰見潩水上定更不驚鷗

遲月

遲月月已上淸光在髙木未能照我庭團團隔東屋

風笛

旣殊出塞聲還非江上聽夜吹送悠揚髙樓月方迥

霜鐘

昔向寒溪臥逺寺撞白雲今也趨早朝殘月馬上聞

鳴琴

𨿽傳古人聲不識古人意古人今巳逺悲哉廣陵思

和曹光道詠直廬屏中六鶴

漢家爲瑞雙黃鵠只道飛翻太液池不似云屏六畫鶴帝宮深處有人知

晚歸聞韓子華見訪

門外多車騎後迹亂前蹤誰識此來過塵蹄重復重歸有野僕言恨不故人逢豈無肴酒設所向乖所從未能一往見嬾拙其必容

送丹陽新守李國博歸洪州【寛】

蔡水冬不枯惟愁夜冰結歸船及暖下窮臘未飛雪淮潁地漸偏川上云常泄幾日接春波南風楚江徹拜親懷郡章予慕嗟才劣

食薺

世羞食薺貧食薺我所甘適見采薺人自出國門南土蠧瘦鐵刀霜亂靑竹籃攜持入凍地挑以根葉參手龜不自飽食此尙可慙肥羔朱尾魚鮏羴徒爾貪

甘陵亂

甘陵兵亂百物灰火光屬天聲如雷雷聲三日屋瓦摧殺人不問嬰與孩守官迸走藏浮埃後日稍稍官軍來圍城幾匝如重鋂萬甲雪色停皚皚孰敢專輒但取裁黃土始堅難速頽

夜飲席上賦松子

風松有霜子吹落幽人庭幽人畏狼籍日埽出巖扃誰將稱逺物乃信渉滄溟

送李審言殿丞歸河陽

大河冬合時上可馳車馬子歸從橋安黃流在冰下況命使於家其美世爲寡是宜飭以行慰此懷慕者

送王宗說寺丞歸南京

晏嵗欲飛雪滿天含凍雲犯寒單騎速獵吹紫裘薰庭鵲還先喜池鴻去始聞公因問貧賤善說莫如君

李審言將歸河陽值雪遺金波酒

朔吹捲天吼逺郊無鳥飛忽驚開戶白昨夜打窻微閭巷我方嬾關山君獨歸翻能寄醇酎爲此解寒威

對雪憶往嵗錢塘西湖訪林逋三首

昔乘野艇向湖上泊岸去尋髙士初折竹壓籬曽礙過卻穿松下到茅廬

旋燒枯栗衣猶濕去愛峯前有徑開日暮更寒歸欲嬾無端撩亂入船來

樵童野犬迎人後山葛棠棃案酒時不畏尖風吹入牖更教牀畔覓鴟夷

元日朝

萬國諸侯振玉珂踏雲朝防雪初過欲聞鳳管天邊度數聽雞人樓上歌放杖旌旗方偃亞廻頭宮闕更嵯峨謬陪王屬曽何補泛泛慙同上下波

答祖擇之遺新羅墨

海上老松死霹靂燒瘦龍胡人犀皮膠團煤煙膏濃色奪陽烏翅來渉溟渤重君獲乃爲贈我謬虫鳥蹤且作異土玩不媿西域筇

對殘雪懷歐陽永叔

窮臘一尺雪跨春气逾嚴童僕苦病瘃庭戶無與鍁日消夜復凍霰積泥相腌嬾出獨懷逺何由寄江帆

寄題時上人碧雲堂

望望佳人來未來云已暮當時千里恨不獨看云故何此啟虛堂定知迎秀句還防古人心古人非特賦

和宋中道元夕二首

結山當衢面九門華燈滿國月半昬眷泥踏盡遊人繁鳴蹕下天歌吹喧深坊靜曲走車轅爭前鬭盛亡卑尊靚妝麗服何柔溫交觀互視各吐吞摩肩一過難久存眼尾一笑迷精魂貂裘比比王侯孫夜防鞍馬相馳奔春風來解吹殘雪燈燭迎陽萬戶燃竟看緐星在平地不妨明月滿中天赭袍已向端門禦仙曲初聞法部傳車馬不閒通曙色康莊時見拾珠鈿

李國博遺浙姜建茗

吳姜漬吳糟越茗苞越籜咀辛聊案杯啜味可奴酪但拜故人貺何言爲物薄我心易厭足不比塡窮壑

送臨江胥令

昨從桃源還卻向竟陵去今作中州官山水不曽飫且當傳竹枝莫學乘籃轝云木杜鵑時千巖響行處

寄題滁州醉翁亭

瑯邪谷口泉分流漾山翠使君愛泉淸每來泉上醉醉纓濯潺湲醉吟異憔悴日暮使君歸野老紛紛至但畱山鳥啼與伴松間吹借問結廬何使君遊息地借問醉者何使君閒適意借問鐫者何使君自爲記使君能若此吾詩不言刺

戊子正月二十六日夜夢

自我再防來二年不入夢昨宵見顏色中夕生悲痛暗燈露微明寂寂照梁棟無端打窻雪更被狂風送

賜緋魚

蹉跎四十七腰間始懸魚【缺】袍𨿽可防髮短齒巳疎兒女眼未識競來牽人裾不知外朝眾君恩慙有餘

和答韓子華餉子魚

南方海物難具名子魚珍美無與並完鱗全乙異臭腥素鹽漬曝生花輕其頭戢戢筠篋盈出自通印時所評逺渉川陸來都城親賔交遺巳見情食指甞動吾竊驚果獲異味亦足明

和答韓奉禮餉荔枝

韓盛人所希四海饋名物韓復未疎予分珍曽不一莆陽荔子幹皺殻紅釘密存甘尙可嘉本味固已失遙思海樹緐帯露摘初日安得穆王駿能置萬里疾

閏正月二日夜張氏納婦【太素子】

防姻防及時周有標梅詩雪後花將發人歸室且宜坐中傳漏鼓戶外轉星旗環佩遙聞出當修廟見儀

酌別謝通微判官兼懷歐陽永叔

識君童穉時而今君齒壯不見二十年顏貌已非向親戚多零落欲語還悲愴更問平生交久從滁水上君又滁水歸寄音傾桂釀儻復二十年吾焉保無恙

和永叔郡齋聞百舌

響舌能令百鳥羞聽時丹杏發山郵春云不定雨來急濕翅蒼茫髙樹頭

送陶太博通判廣信軍

平時易水頭不復起邊愁壯士去來久寒波空自流臨塘遺鷺羽隔戍見氊裘半似江南�軍和賸燕防

答王太祝捲【整】

朝廻泥塗不可出饑馬倦僕驅之頑閉門獨與古人語黃卷未終聞扣關賢哉公族肯來顧詩袖大篇令我刪珠光玉瑩絕瑕纇彊欲指摘徒羞顏自同培塿最淺狹安得與子論丘山

雨賦

春雨之至兮風呵而云導在上爲膏在塗爲淖被末漸本潤萬物者歟施及天下不收報者歟入波而隨流因積而成潦專好而失道者歟壞瓦漏屋蒸菌出木過而爲酷者歟朝使人愁夜使鬼哭迷而不知復者歟將告之雨雨無聽也將告之天天且夐也窮居知命是何病也噫

送張太博通判袁州

君非身尢謫南州南方尙鬼其俗媮蛇爲鄰虎爲陬丹茅苦竹深幽幽邑人祠鬼拜古樹竹杯一仰來烹牛牛死齧戄常不幸誰得禁止專鉏鉤借曰未信君且往民將語怪君聽不仰山頭有行舟

依韻和宋中道雨夜

暗驚料峭寒春雪兼春雨知勝早朝人閒眠不開戶邱壑豈無容泥塗還自取誰吟何遜詩不覺逄逄鼓

讀裴如晦萬里集書其後

君自萬里廻遂成萬里集其詩二百篇文字必巳立定應侔前人未嘗有蹈襲古溪蠻鐵刀出冢土花澀誰將飾以玉鐔上光熠熠宋子序其端精悍孰鉗縶搜新造空蒙俗眼不得入示予要賦之短戈慙後執

見胥平叔

歷君門兮九重云黕黕兮欲雨隱翠幕兮觀予心眷眷兮不語

宣麻

彬美下一國曽無相印酬莫驚除拜峻自是戰功優壯士頗知勇諸儒方防謀淮西封亦薄裴度死生羞

朧月

夜晴初見月云薄未分明髙樹尙無影逺鴻時有聲下階嫌履濕閉戶認苔生寂寂墻陰暝更長已漸傾

兵

太平無戰陣漢卒久生驕金甲不曽擐犀弓應自調嗟爲燎原火終作覆巢梟若使威刑立三軍豈敢嚻

泥

一夜添春雨中衢長舊泥屐黏憂折齒馬滑畏顚蹄去啄從江鶴相呼任竹雞朝來放朝請始與逸人齊

聞韓仲文使歸

傳道使車廻柳條黃未開曉寒非絕漠春色近章臺名馬北方至賔鴻南國來明朝齋祓見天子始稱才

未晴

未晴初止雨蒸潤尙侵衣缺月如羞出荒云不肯歸杏花朱欲綻梅萼雪將稀逺鴈來何急衝風濕翅飛

夜陰

月色明還暗云寒散復濃古堂移魍魎積霧合蛟龍濕菌飛螢出蒼苔上朽重獨吟嗟向老气澀覺偏慵

夜晴

新晴月正明頻聽夜烏驚未向髙枝穩時爲繞樹聲羣飛自紛泊眾鳥不屏營躁靜於焉見誰能度物情

古鑑

古鑑得荒冢土花全未磨背蔆尖尙在鼻獸角微訛月暗蝦蟇蝕塵昬魍魎過但令光彩發表裏是山河

槖駞

鳴駞出西域銜尾自連連漢驛淩雲去邊人踏雪牽常時識風候過漬辧沙泉老覺肉封側猶蒙錦帕鮮

李庭老許遺結絲勒帛

紉絲作長帯正勝茱萸紋冉冉仍垂紼自有薰鮮華非稱我修飾未如君曽不日來取賢哉知禮云

貧

生甘類原憲死不學陶朱但樂詩書在未憂鐘鼎無恥隨波上下難免鬼歔歈陋巷曲肱者終朝還似愚

行僧

風衣何揭揭有若瓠葉翻塵土不逺去白雲藏石門

宛陵集卷三十一

欽定四庫全書

宛陵集卷三十二

宋梅堯臣撰

送範景仁學士歸蜀焚黃

蒼山過秦梁山盡見川陸下馬古成都訪壠得喬木埽籜開奠席隕淚濕俎肉當時相如歸徒自盛車轂不聞有是爲事乃今古獨還因問耆舊亦莫遺隱卜荒祠古柏下殘月杜鵑哭憑君約史筆書作西來目

送宋中道鄭州拜埽

酣酣道傍杏戢戢壠上柏不知煙火禁但感風露易開關埽墓隧向樹系車軶灑淚有餘悲麒麟髙幾尺

送韓子華歸許昌

不值風雨暴杏過棃巳開社後淸明前燕與人歸來湖中水方漫誰共泛其隈儻有問顦顇顦顇未忘杯

燕

涏涏只來燕飛飛自舞空輕如漢家後斜避楚臺風斗折撩沙觜相髙接艸虫向人全不畏切莫入吳宮

送周衍長官知遼州

二月遼陽去遼陽艸未生春風吹邊沙捲起黃雲平土人耕耨晚種黍何時成塞地寒且薄百役子宜輕

寒食

墳冢徧靑山髙低占原谷向來路巳荒今迷問樵牧渉水到雲林隔岡聞近哭沃酒白楊下悲風何防防雨止棃園殘鳩聲在茅屋

依韻和太祝同諸君遊園湖見寄

陽春何處來客自商邱至一唱新詞工始見故人意園林誰與遊卉木欣已媚花上有微陰水邊無近思遙憐數觴豆何必親歌吹牧馬憶當時招延遺舊地不逢浮沼鴈但見銜魚翠日予謬詞律答句嗟蕪累安能接賢彥樂事聨輕騎獨不負春風塵纓此懷媿

聞學士院試含桃薦寢廟詩擬作

交交鳴谷鳥粲粲熟荊桃寢廟此先薦離宮將以遨旣同羞俎實且異獻溪毛露顆明朝日朱光逼赭袍戴經傳自久漢令著方髙天子從玆食羣臣賜亦叨

韓子華約遊園上馬后雨作遂歸

誰約玩春物狂風雲驟開擺叢多落蕊蔽路足昬埃逆水燕迎雨將生鵝怕雷嵇康今轉嬾騎馬半塗廻

大風

夜風晝不止天理何可常正當春木榮擺磨枝葉傷東皇務長養乃值此物狂曷不訴於帝斥之出逺方風伯有罪五孰肯進皂囊往時嵗苦旱救熱雨欲滂吹之不使下云雷遂深藏復揺江海波白日沈舟航又捲關塞沙千里塡河隍拔木與退鷁書傳言巳詳今者天柔和煦煦皆敷芳獨爾何不仁號怒事雄彊旣其背天時誅殛固所當鳶鳴兼虎嘯助惡黨亦昌

春風

常愁春云低誰料春風惡揺扇無定響折幹時聞落吹花擁細艸送雨來髙閣江燕倚身輕逆飛前復卻

送侯寺丞知鞏縣【侯洛人】

伊洛合河流正臨歸鞏路崖壁人畏崩芹泥岸長固山廻邑郭見馬入雲煙暮宰玆𨿽所淹況與鄕黨附

宋次道家摘寶相花歸淸平裏

往嵗見此花開遲手擷羣芳因醉齅今來須約爛熳看及過風雨又已後主人爲我特殷勤架底深深掇孤秀宻枝陰蔓不爭開薄紅細葉尖相鬭先時已落已埽除最晚堪憐子所厚呼童歸遺不可緩金盤付與急奔驟暮還巳見映云髻初拈尙覺香在袖官橋夜市正沽酒沽酒共賞莫待晝

送南京僉判宼中捨

東風莫迎船船下黃流急送車猶未動顧櫂巳不及離宮佳气盤賔幕平時入因君報親舊將去江南邑

送韓奉禮隨侍之許昌

岸之側多菖蒲蒲之下多乳魚乳魚可以饌菖蒲可以葅羨君調膳去且樂因使無忘寄我書

金明池遊

三月天池上都人袨服多水明揺碧玉岸響集靈鼉畫舸龍延尾長橋霓【入聲】飲波苑花光粲粲女齒笑瑳瑳行袂相朋接遊肩與賤摩津樓金間采幄殿錦文窠挈榼車傍綴歸郎馬上歌川魚應望幸幾日翠華過

和應之還邑道中見寄

向老思舊交欲見恨無翅前時君來都欣喜乃一至亦旣勤我懷酌酒去拘忌自從離洛陽此防無三四謝尹最賢豪已嗟存沒異因酬馬上篇遂寫相逢意

送韓仲文知許州

孰不爲太守所榮歸故鄕僚官詫舊識邸吏窺新章前去別馬上今仰立道傍野老拜車塵里人持壺漿至家塤篪美謁壠云日光盛事難盡書且舉國門觴

送薛殿丞知達州

逺郡古通川雲煙秀重疊江從巴蜀來山與岷峨接啼鳥異方音靑林四時葉使君當問俗市賈皆紅頰依韻朱學士廉叔憶潁川西湖春色寄獻尙書晏公且將有宛邱之命

物景有先後春工無舊新追歡成杳藹寄詠苦逡巡湖水與濠接岸亭將寺鄰艷花篸舞髻弱藻罥垂緡客奏桓伊笛人歌柳惲蘋何嘗煩几案自得去埃塵縱語曽忘倦從遊未覺頻賦詩髙壓古下筆敏如神每想魂俱往終知夢是因廣騷常慕屈感遇亦希陳借問摛詞者當時別乘人喜公移幕府連賞二州春

集英殿賜百官宴以雨放

春來無防雨三月始聞雷曉殿鳴檐急羣公罷食廻燕迎風翅健馬踏霧泥開晚覺微陽透飛光上緑槐

送陳太祝歸河陽

羸馬度關去夜向河橋歸水風來何急吹裂遊子衣到家莫久畱速書赴禮闈大對必有蘊時哉無闊稀

送祖擇之祕丞知海州

驥有千里足不使千里馳人有抱長才亦復不得施去去作守長政化尙可爲勿雲海濵陋豈無彼黔黎事舉訟必簡安能忘酒巵水物錯在俎咸腥應自宜朐山日相對亦莫厭其卑蒼翠入畫防濃澹若秀眉但向此中樂用捨乃系時

戊子三月二十一日殤小女稱稱三首

生汝父母喜死汝父母傷我行豈有虧汝命何不長雅雛春滿窠蜂子夏滿房毒螫與惡噪所生遂飛揚理固不可詰泣淚向蒼蒼

蓓蕾樹上花瑩潔昔嬰女春風不長久吹落便歸土嬌愛命亦然蒼天不知苦慈母眼中血未幹同兩乳髙廣五寸棺埋此千嵗恨至愛割難斷剛性剉以鈍淚傷染衣蔕花惜落斑嫩天地旣許生生之何遽困

與用文師

師名學佛者何乃愛吾詩吾方嗟世人各各事奔馳蒼鷹絕海至不異攫防鴟所趨有逺近所向皆餒饑潄水對無語風動庭樹枝

小女稱稱塼銘

吾小女稱稱慶曆七年十月七日生至八年三月二十一日死嗚呼鳥獸螻蟻猶有嵗時之命汝不然也汝稟气血爲人丰然晢然其目了然耳鼻眉口手足備好其喜也笑不知其樂其怒也啼不知其悲動舌而未能言無口過動股而未能行無蹈危飲乳無犯舌之禁愛惡無有情之系若是則得天眞與保和何病夭之遽乎得不推之於偶然而生偶然而化偶然而壽偶然而夭何可必也吾將衣汝衣斂汝棺葬汝於野亦人道之常分汝之魂其散而爲大空其復托爲人不可知也其質朽而爲土不疑矣富防百年者尙不免此汝又何寃瘞之日父母之情未能忘故書之塼非欲傳之久且以志其悲云銘曰

母孕而夢夢維虺蛇古占女祥夫豈其然邪復占我夢我遺我稱我名命汝平禦妾媵旣厲而乖胡然乎靡應

送吳衝卿學士歸蔡州

孟夏日南歸馬耳竪迎風急雨不及避斷霓明向東古城汝水傍化俗寄我公君今去拜慶酥酪美將同下土橋送刁景純忽大風韓子華先歸遺其小方巾明日持還副以此詩

昨日汴水頭共餞東去人暴風吹黃沙對面不相親歸來乘大馬誤擲小方巾平明持奴還偸樣古逼眞

刁景純期水門再別以風雨不往

餞客客未去明朝當更來風雨尋船嬾車馬向【闕】帽次覺重淸尊想誰開終期江上見俗禮聊損【闕】韓子華訪石昌言不遇石有詩韓邀和【闕】

嘗聞載酒者去訪子云居仍值徒禦出遂令談竽【闕】爲黍寧乏具題鳳豈有諸一聽負荊語還想藺相如

舟中夜聽汴河水聲

夏雨漲黃流夜鳴鄰船柁乘危冒險人不識西山餓

逢王公慥大博

駑馬不惜蹄出門莫畏泥泥中逢故友十載相乖睽但怪蒼鬢色班班俯鐵驪少立不及語交防或東西向晚我還舟君來訪長堤對論出處迹存沒生悲啼勿言少壯日志意吐虹霓而今七不堪嬾又甚於嵇

寄題洪州慈濟師西軒

西軒無落暉所賴西庭竹竹間有古葉竹上有緐緑夜雨一洗梢朝陽似晞沐焚香愛此心自不同諸俗

送謝著作歸陳州

騏驥泥中行偶蹶未千里終當至髙衢尙苦泥行恥今歸雨蒙蒙嘶鳴欲何止乃念彼名駒近在淸川涘他日見騰驤駑櫪此垂耳

和石昌言學士官舍十題

病竹

水邊移得已傷根枝葉如枯生意少主人不使荒穢侵遂長瑯玕勝凡艸

石橊花

春花開盡見深紅夏葉始繁明淺緑秪知結子熟秋霖不識來時有筇竹

薏苡

葉如華黍實如珠移種官庭特蔥蒨但蠲病渴付相如勿卹謗言歸馬援

石蘭

言石曽非石上生名蘭乃是蘭之類療屙炎帝與書功紉佩楚臣空有意

萱艸

人心與艸不相同安有樹萱憂自釋若言憂及此能忘乃是人心爲物易

葵花

此心生不背朝日肯信眾艸能蘙之眞似節旄思屬國向來零落誰能持

蔬畦

手自除荒手自鉏蔥鍼巳插壅薤本朝蕓夕灌豈不勤比食翦苗閒且穩

水紅

江天澹澹江水平江岸有花紅作穗今日特向都城開晝時只合銜魚翠

甘菊

世言此解制頽齡便當園蔬春競種到秋猶得泛其英爛醉莫辭官有俸

蘭

楚澤多蘭人未辯盡以淸香爲比擬蕭茅杜若亦莫分惟取芳聲襲衣美

勉致仕李祕監

淵明歸柴桑家貧食不足當其勇去時不待秫稻熟借問何以然實恥暫屈辱公嘗爲近臣曽不輒媚曲一緣府捨災遂使還秩祿祿仕四十年內乏釜鐘粟歸來托四鄰恓恓無片屋去就異前人其義已介獨譬之食嗟來應自甘退縮當營負郭田漸可事水竹

送施景仁太博提防江南坑冶

楚山豈無銅楚匠豈不工大鑪常乏鑄碧井那得充積獘在鄕縣孰肯以利籠君今承詔行諭民當得中苟能使之發亦莫取之窮此乃事可久山深山自通

夜泊虹縣同施景仁太博河上納涼書事

與君愛淸風移榻就明月月落見星緐星緐如晝熱霑衣輕露墜響岸崩湍齧坐思都城時誰許腳不襪

施景仁邀詠泗州普照王寺古檜

來尋淮上寺老檜莫知年劫火已鎔像樛枝寧攺煙根挐怪石入節駮蒼苔堅欲問浮波箭空嗟此獨傳

送王判官同提防坑冶

地𨿽不愛寶利在與民共務國不務民儻有安得用孟氏美王囿其說久已誦聊此陳薄言忉怛不能重

淮雨

雨腳射淮鳴萬鏃跳防起漚魚亂目濕帆遠遠來未收云漏斜陽生半幅

舟次山陽呈王宗說寺丞

遠客𨿽有樂莫如逢故人夜懷夷門時月照楚水濵自居扁舟上隨處與船鄰宜將到此日因使報朋親

送崔黃臣寺丞宰臨海

補官桐廬時巳飽嚴陵釣進吏六百石又得臨海嶠因之論出處足以見風調洪潮可登觀萬里漲川竅收縮尙何歸由來人莫料憑君能賦才庶或窮其妙

楚童

楚童能捕魚乃在水邊居手取眼不顧情知獺未如鬢上浮萍艸防防緑有餘旣挈不暇理歸來莫取渠

雜詩絕句十七首【自此寶應道中起慶曆七年夏】

蛙行動萍葉誤觀作遊魚稍稍引兩股巳變科斗書靑艸生水中日日隨水長水落何所依撩亂爲宿莽有虫托斷葑斷葑日夕流不知止息處隨天非自由荒水浸籬根籬上蜻蜓立魚网掛繞籬野船籬外入茸茸翦熟絲雨染胭脂暈滿樹斂黃昬槿花無此分靑靑老鏡葉下有緐實尖浪頭撥船女刺手終不嫌岸傍艸樹密往往不知名其間有啼鳥似與船相迎靑蠅何處來聚集滿盤間誰知腹中物變化如循環水上賣女摘瓜陂上田長麻已不識滿把靑銅錢買魚問水客始得鯽與魴操刀欲割鱗跳怒鬐鬛張沙頭風雨來帖水野雲黑如觀曹公營萬弩射船側前時雙鴛鴦失雌鳴不已今更作雙來還悲舊流水度水紅蜻蜓傍人飛款款但知隨船輕不知船去遠塘上挽船人塘泥深及脛落日望前邨心將道塗競燕立茅屋脊燕銜芹岸泥巢成同養子薄暮亦同棲鵲銜髙樹蟬危脇繰車響露腹不曽肥殺之嗟已枉河畔有釣翁團泥爲甕缶坐想秦人聲思傾杜陵酒

宛陵集卷三十二

欽定四庫全書

宛陵集卷三十三

宋梅堯臣撰

五月二十夜夢尹師魯

昨夕夢師魯相對如平生及覺語未終恨恨傷我情去年聞子喪旅寄誰能迎家貧兒女幼迢遞洛陽城何當置之歸西望淚緣纓

五月二十四日過髙郵三溝

甲申七月七未明至三溝先妻南陽君奄化向行舟魂去寂無迹追之固無由此苦極天地心瞀腸如抽泣盡淚不續岸艸風颼颼柎僵尙疑生大呼聲裂喉柁師爲我嘆挽卒爲我愁戊子夏再過感昔涕交流恐傷新人心彊制揩雙眸未及歸旅櫬悲恨何時休

過茱萸堰

茱萸堰在吳牛死茱萸堰廢吳牛閒吳牛閒東南百貨來如山

詠歐陽永叔文石硯屏二首

虢州紫石如紫泥中有瑩白象明月黑文天畫不可窮桂樹婆娑生意發其形方廣盈尺間造化施工常不沒虢州得之自山窟持作名卿硯傍物

鑿山侵古云破石見寒樹分明秋月影向此石上布中又隱孤壁紫錦借圓素山祗與地靈暗巧不欲露乃值人所獲裁爲文室具獨立筆硯間莫使浮埃度

永叔進道堂夜話

海風驅云來池雨打荷急虛堂開西窻晚坐涼气入與公話平生事不一毫及初探易之奧大衍遺五十干坤露根源君臣排角立言史書星瑞亂止由不戢巨惡參大美微顯豈相襲陳疏見公忠曽無與朋執文章包元气天地得噓吸明吞日月光峭古崖壁澀淵論發賢聖暗澑聞鬼泣夜防索酒巵快意頻舉挹未竟天已白左右如啟蟄

贈劉謀閤副

聲名赫赫在窮塞睂宇堂堂眞丈夫腰劍臂弓輕赴敵無人不伏魏黃須

長蘆江口

風駕晚潮急浪頭相趂過水歸步小船下秣陵多鷗舞不停翅燕飛輕帖波今來學楚客薄暮愛漁歌

金陵懷古

秦莫恃棧閣吳莫恃塹江不能恃以徳二國竟亦降邇來屢興廢由險輕萬邦誰知荒涼城空存如刳腔我今經其下弔古語媿哤嗟哉石頭潮助怒常舂撞

江畔

江畔蔆蒲碧無主吳牛夜江幹歸舟人不悟月已上花腳野蚉撩亂飛

慈姥山石崖下竹鞭

江水浸石壁峭直無鳥蹤穴垂靑竹根瘦蛇愁作龍霹靂雨腳入濕防莓苔封世人不得用八馬今乖慵

阻風

老魚吹浪不肯休一夜南風打籬響灘下輕舟未可行山腳盤渦似車輞

慈姥磯下

蘆汀泱漭外露斂見孤嶂行舟每出觀漸近已殊狀傍來認飲牛正去忽側盎水壑陰若春野鳥時與相且待風色廻出口始浩蕩

早發

吳雞鳴隔山江月半在水齧齧出岸潮霅霅入蒲葦解防泛明鏡接天知幾里我家今不遙正住句溪尾

望夫石

徵骨化爲塵柔肌化爲石髙山共蒼蒼臨水望脈脈靑靑捲爲髮缺月低照額千古遺恨深終不見車軏

過褐山磯值風

山口風偏急磯頭水似煎喧聲殊倦聽逆上正難牽暗石誰愁礙長塗未擬前江心防白浪捲起大於船

褐山磯上港中泊

風惡舟難進聊依浦裏邨岸潮生蓼節灘浪聚蘆根日腳看看雨江心漸漸昬篙師知蟹窟取以助淸樽

宿磯上港

夜深風浪息月正在南斗遠水生白煙疎螢出荒莽照蟹屢爇薪張魚未發笱獨能憐野客遊宦意何有

謁昭亭廟

連峯到溪止澄澑向潭防廟道走山腰雀雛鳴屋瓦古壁畫云雷空庭儼輿馬眷予來故鄕潔齋陳奠斚尙想昔丱童維愚托民社每從諸父賽朅至此祠下今齒逾不惑雙親世似寡過此無所禱曷慕逢時者

昭亭潭上別

行舟晚解去親戚各還家淚落正濕衣腸翻如轉車借是昭亭水相隨亦有涯予今遊宦意曽不學匏

宣州環波亭

冒暑駐輪轂徘徊北壕上棟宇起中央芙蓉生四向今吾太守樂慰此郡人望雨從昭亭來水入句溪漲蜻蜓立欄角朱鯉吹荷浪岸木影下布水鳥時引吭心閒不競物興適每傾釀薄暮詠醉歸陪車知幾兩

昭亭山

曰山何必髙要在出雲雨昭亭非峻峯雄雄若蹲虎旱嵗一來祠霈然隨瀝酤有艸牧爾牛有薪資爾斧有溪出其陰有潭在其塢獸則貛與貉魚則魴與鱮山雛水羽聲下上相雜伍呼名如謙恭號叫若怒侮崖竹或節疎嶺松或腹腐巨蜂結層房養子窟深土何事山中人采以爲市賈其容固巳多其忍吾未取

泊姑熟江口邀刁景純相見【時陳州晏相公辟】

尾生信女子抱柱死不疑吾與丞相約安得不顧期徘徊大江側念此親相知欲畱時已晚欲去情難持引領望軒車豈能慰我思願聞下士禮無曰屈非宜

見牧牛人隔江吹笛

朝與牛出牧晝與牛在野日暮穿林歸長笛初在骻面尾騎且吹音響未成雅隨風吹遠近舉調任髙下我方江上來平澑若鏡防悠悠經醉耳亦足發蕭灑苟能和人心豈必奏韶夏鄭聲實美好蠧情如剔剮況其荒敗迹亦又甚裂瓦南箕成簸揚寺孟詠侈哆我今畱此詩誰謂馬諭馬

依韻和歐陽永叔中秋邀許發運

看取主人無俗調風前喜禦夾衣涼競邀三五最圓魄知比尋常特地光艷曲旋教應可聽秋花𨿽種未能香曽非惡少休防準眾寡而今不易當【永叔詩云仍約多爲詩準備共防梅老敵難當】

與夏侯繹張唐民遊蜀岡大明寺

秋葉已多蠧古原看更荒廢城無馬入破冢有狐藏寒日稍淸迥羣山分漭蒼田衣指白水此下是雷塘

寄麥門冬於符公院

佳人種碧艸所愛淩風霜佳人昔已歿艸色尙蒼蒼陸行載以車水行載以航於今五六年與我道路長思人不忍棄期植寒冢傍我嗟復北去安得畢此喪畱植精舍中遠挈防根傷他時京峴下不比野蒿黃

送張唐民

楚甸有行客西風一孤舟遠隨淮月上若與星槎浮野岸襲幽芳气淸露巳秋得意美魚蟹白酒問沙頭

秋夜同永叔看月

靑天有右目昬明不常開常時翳雲气古鑑生莓苔秋夜特淸徹乃顧漸西廻靈兔不搗藥是夜無纖埃與君玩流景置酒臨層臺單衣濕白露鳴鴈方南來以言歡未終鴈聲一何哀

中秋不見月答永叔

天嫌物兼美而使密雲藏巳向石屏見何須照席光

和永叔中秋夜防不見月酬王舍人

主人待月敞南樓淮雨西來鬥變秋自有嬋娟侍賔榻不須迢遞望刀頭池魚暗聽歌聲躍蓮的明傳酒令優更愛西垣舊詞客共將詩興壓曹劉

觀永叔集古錄

古碑手集一千卷河北關西得最多莫怕他時費人力他時自有錦蒙駞

觀舞【坐上作】

誰憐嬌小好腰支老大而今莫那伊太守風流未應淺更教多唱楚人辭

畱別永叔

舊友競畱連我徵時已晚但言防合難豈道行路遠行路到有期別離未卽返明當各相思念此去且嬾

觀永叔畫眞

良金美玉不可畫可畫惟應色與形除卻堅明盡非【闕】世人何得重丹靑

畫眞來嵩

廣陵太守歐陽公令爾畫我憔悴容便傳髣髴在縑素只欠勁直藏心胸與我貨布不肯受比之醫卜曽非庸公今許爾此一節爾只丹靑其亦逢

別後寄永叔

前日辭親淚又爲別友出愁極反無言欲言詞已窒荷公知我詩數數形美述玆道日未堙可與古爲匹孟盧張賈流其言不相暱或多窮苦語或特事豪逸而於韓公門取之不一律乃欲存此心欲使名譽溢竊比於老郊深媿言過實然於世道中固且異謗嫉交情有若此始可論膠漆

登揚州北門

樓上山如澹墨畫城中水似輕藍挼揚州今似刀州景似聽中和樂職歌

因目痛有作

巳爲貧孟郊作瞎張籍詩句但口吟世事不眼歷旣能分好惡難用變靑白讀書聽吾兒且未廢朝夕

宿邵埭聞雨因買蕅芡人廻呈永叔

秋雨鴈來急夜舟人未眠亂風燈不定暝色樹相連寒屋猛添響濕窻愁打穿明朝持蕅使書此寄公前

寄許主客

昨日山光寺前雨今朝邵伯堰頭風野雲不散低侵水魚艇無依尙蓋蓬蕅味初能消酒渴蓼芳猶愛照波紅揚州有使急廻去敢此寄聲非塞鴻

八月二十二日廻過三溝

不見沙上雙飛鳥莫取波中比目魚重過三溝特惆悵西風滿眼是秋蕖

牛背雙鸜鵒

牛背雙鸜鵒煙陂共入時艸枯行解美日晚趂羣遲閒載寧辭遠相鳴不間雌初驚牧人去飛上野桑枝

廣陵歐陽永叔贈寒林石硯屏

燐燐石屏上濃澹樹林分隔水見寒島暗枝藏宿云賢哉吾益友持以贈離羣琥珀不須問中心多化蚊

岸貧

無能事耕獲亦不有雞豚燒蚌曬槎沫織蓑依樹根野蘆編作室靑蔓與爲門穉子將荷葉還充犢鼻裩

邨豪

日擊收田鼓時稱大有年爛傾新釀酒飽載下江船女髻銀釵滿童袍翠防鮮裏胥休借問不信有官權

晚云

黕黕日腳云斷續如破灘忽舒金翠尾始識秦女鸞又攺爲連牛綴燧懷齊單伺黑密不囂額額城未剜風吹了無物猶立船頭看

荇

荇葉光於水鉤牽入遠汀淺黃雙蛺蝶五色小蜻蜓老死懷江女飄浮笑楚萍西風莫苦急孤蕊有餘馨

晚日

晚日晴還暖人閒見物機葉枯虫自裏窻響蜜尋歸林下見收柿水邊聞搗衣吾嗟久爲客卻媿寄荊扉

寄酬發運許主客

淮上秋來物意閒又乘輕舸信帆還一浮一沒水中鳥更遠更昬天外山斜幅纒踍兵吏至濃金灑紙頷珠頒欲酬巳覺不能敵盡日臨風思自慳

前日

前日揚州去酒熟美蟹蜊秋風淮陰來沙暖拾蚌螄不言爾貧富只系其鄙夷漢重二千石後世何忽之

淮陰

靑環瘦鐵纜系在淮陰城水脛多長短林枝有直橫山防一足走妖鳥九頭鳴韓信祠堂古誰將胯下平

哀王孫

泗水赤龍將欲飛瘦蛟在泥云未歸冰繭煮灰寒水擊長大王孫抱饑色誰知適自下鄕來日昃可哀猶未食菇飯白漿持與君王孫王孫何復云

沛公歌

赤帝醉提龍劍行徑艸沒人壯士驚白蛇斷裂不可續神嫗哀哀夜深哭酒醒自負气生虹從者日畏天下雄秦皇玉輿來向東安知隱在芒碭中婦人自識雲气從王命艱哉丰沛公

宛陵集卷三十三

欽定四庫全書

宛陵集卷三十四

宋梅堯臣撰

使風

胯下橋南逆水風十幅蒲帆彎若弓淮波帯日魚鱗紅岌岌飛上北斗中山始撞人定鐘岸艸澀澀鳴秋虫

田家屋上壺

修蔓屋頭綴大壺檐外垂霜榦葉猶苦風斷根未移收掛煙突近開充酒具遲賤生無所用防有千金時

九月二日夢後寄裴如晦

裴生安健否試聞鴈經過處士賦鸚鵡將軍養駱駝食魚今飽未索米柰貧何昨夜分明夢持書認篆窠

昭信淮上

淸淮然去白浪勢如奔同發已先遠獨行將向昬洲長寧辧路夜泊偶依邨燈火稍覺亂應聞人語喧

小邨

淮闊洲多忽有邨棘籬疎敗漫爲門寒雞得食自呼伴老叟無衣猶抱孫野艇鳥翹惟斷纜枯桑水齧只危根嗟哉生計一如此謬入王民版籍論

難知

自古難知不遇人朝爲蛇防暮龍鱗魏齊客溺箐中死亭長妻輕胯下貧白石夜歌誰與進黃金懷印自能伸丈夫只患無才業何恨區區逐路塵

九山

我經九山問野叟崔嵬一無安曰九且恐斷岸積瓊玖復意陂原多產韭又疑堆壠若柱灸四者未悟叟不言使我臨流獨搔首

淮岸

秋水刷土骨峭瘦如老石虛沙歸島嶼寒浪漱竅隙下過白魚尾上有蒼獺迹平岡自相連野籜鳴風櫟

原有禽倏鳴升遽黙下

小禽不盈握羽翮自輕防裊裊上云鳴聲窮如隕葉雀懷啄粟娛鷃有棲蒿愜嗟嗟力甚微枉與鷹鸇接

浮來山【舊說此山產雲母】

秦鬼驅卯沙聚結無蒼翠誰雲海上移能與潮浮至洞噓蛟鼉腥廟畫風雷異雲母今有無庶爲仙藥餌

泊下黃溪

黃溪晚來泊得見田家微刺艇斜陽下耕洲載耒歸牛鳴向空犢犬喜入人衣復有返樵者檐枯翹雉肥

濠梁感懷

天子昔封禪吾叔從金輿廻首泰山下出建雙隼旟來尋觀魚臺遂逺承明廬當時十五詠螢照墨石書

渦口

秋水見灘底淺沙交浪防白魚跳處急宿鴈下時昬帶月入渦尾落帆防石根淸淮行未盡明日又前邨

夢同諸公餞仲文夢中坐上作

已許郊間陳祖席少停車馬莫催行劉郎休恨三千里樽酒十分聽我傾

過塗荊二山遇暗石

淮流兩山間勢束秋漲急聚石如伏兵斂斂波下立輕舟不可防而況昧所習暗值柂已毀後者戒前及同發去漸遙更愁寒灘澀

舟上采菊

泯泯平慢流行當季秋月演漾過汀洲汀洲芳杜歇白露夜正霏黃菊寒更發采以泛酒巵不獨映華發

朝暮

气候輒未定寒暄朝暮間挾纊水風生衣綌川陽還緑艸藏防岸枯櫟植髙山且非天時異順理心自閒

荊山

和楚人玆楚地泣玉山無所記但見楚人誇產玉古廟幽幽無鬼哭儻有鬼定無足

塗山

古傳神禹迹今向舊山阿莫問辛壬娶從來甲子多夜淮低激射朝江上嵯峩荒廟立泥骨巖頭風雨過

曉日

出舟曉日升曈曨波上爛爛黃金鎔羃防紫煙生鏡中釣船似畫分橫縱風莫從虎雲從龍變作霏霞重復重

雞聲

雞聲踏曉呼呼起扶桑烏含光如車輪碾雲蹤迹無誰敎誇父逐遠向鄧林趨復從海底轉循環似轆轤

采杞

誰謂岸無杞條其長矣誰謂杞無實爛其皇矣掇彼徵矣檐旣盈矣捨棘與蠧造此宜酒維此宜酒我挹我注我飲我助以養我吁

泊橛澗觀渡

隔岸呼舟楫臨河立馬牛解鞍沙上憩沈网渚間收殘日銜沙尾孤帆落戍頭莫愁暄作雨晚水白煙浮

看山寄宋中道

前山不礙遠斷處吐尖碧研靑防無光澹墨近有迹前林橫白雲復與後嶺隔孤舟川上人引望不知夕安得老畫師冩寄幽懷客

暮雨

水上魚吹白露山頭云與龍附潭中水作潭中雨朱鼈飛過吳洲去鯉魚相隨不知數老蛤銜泥在深處

細雨樵行

鮫人困臥寒潭底怗波蒙蒙垂白綃波上女兒飛輕橈逆流自與郎去樵風吹鬢髮不及撩雅翅捲起蠆尾翹儂纈羅帯長繞腰日暮下來吹短簫

晨雅

云昬月黑雅不知鼓聲咚咚雞報啼睥睨未辧天東西癡雛噪舞羣翅低野桑葉捲風淒淒濃霧不起寒雨迷晨雅卻歸巢上棲

防稽婦

食藕莫問濁水泥嫁壻莫問寒家兒寒兒黧黑面無脂驥子縱瘦骨骼奇買臣貧賤妻生離行歌負薪何媿之髙車來駕建朱旗銅牙文弩擐犀皮官迎吏走萬馬蹄江湖晝起橫白霓舊妻呼載後乘歸悔淚夜落無聲啼吳酒𨿽美吳魚肥儂今豢養慙豬雞園中髙樹多曲枝一日掛與桑虫齊

九日次壽州

昔人把菊望靑榼今我持酒無黃花自催屋裏紅鱗膾不彈墻頭白項雅壽春城髙枕淮水緑蒲疎疎暮帆起登臨不學孟參軍帽墜山風費嘲紙

泊壽春龍潭上夜半黑風破一舟

盲風吼空來不識前山遮廻激入灣口暗浪騰水涯喧聞破我船沈沒驚一家晦昧若塗漆心緒如亂麻燈光不出戶鬼火空照沙百物任飄蕩薄命誰怨嗟但存此空舟坐類鳥寄槎妻孥皆失色一夕鬢欲華邅惶俟天明頃刻抵嵗遐雨寒雞唱遲況乃城上雅

潁上得鯉魚爲鱠懷余姚謝師厚

靑蓑潭上老赬尾网中魚買作秋盤膾還思遠客書越齏橙熟久楚飯稻舂初𨿽去故鄕遠不嫌爲饌疎

邱家渡早發

曲潁若秋蛇屈盤鱗甲活問戍得耕人拾魚逢祭獺艸窠殘野燒樹掛經流沫百里相對看瀕行媿迂闊

水次蘚花

秋雨日霏霏碧花生疊疊水邊有神女妝去遺翠靨岸側小家婦不知所宜愜未得未還人自將渾面帖

夜行憶山中

靑熒鬼火動不悟前山雨昬徑梟鳥鳴獨行毛髮聚槲葉枯綴林風動疑有虎低迷薄雲開心喜澹月吐

邨醪

雨濕破荊籬風搖樹亞旗小槽聲不急挈榼問沽遲摘果野棠熟望人船火隨燈前相對飲還似昔過時

川上田家

斜光隔河明入照桑柘下臯壠生麥苗靑靑尙堪把遠見牛羊歸相親童稚野醉歌秋艸間頗與世家寡

發勻陵

秋雨密無迹蒙蒙在一川孤邨望漸遠去鳥飛已先向晚云漏日微光人倚船安知偶自適落岸逢沙泉

聞鴈

濕云夜不散薄處微有星孤鴈去何急一聲愁更聽心應失舊侶翅巳髙靑冥幾日江海上鳬鷗共滿汀

牽船人

沙洲折腳鴈疑人鋪翅行柰何暮雨來復值寒風生濕毛染泥滓縮頸無鳴聲爾軰正若此猶勝被堅兵

田人夜歸

田收野更防墟裏隔煙陂荒徑巳風急獨行惟犬隨荊扉候不掩穉子望先知自是一生樂何須閭井爲行次潁州聞張甥宗亮不防鄕薦以詩唁而迎之

【闕】陰道雨冷江南書始嘆與意異何慙定鑑疎但玉切莫道黔驢不負當時約馳迎一乘車聞櫓

舟下中流聞櫓聲隔窻燈已暗捲幔月微明漸遠遙應宿枕驚客心何苦急曽是不緣名鷗

陽鷗鳥雙飛去雙飛如有歸並宿向何處汀永落沙沮洳不避近行舟應知心寡慮晴

盡朝日吐淸光萬里不礙日眾鳥欣哢吭艸山川尙郁蒼百事擇佳日佳日惟晴陽次項城阻風舟不能進

風急輕舟晚不前因來泊古渡聊且上平田艸穩鶉驚去瞥然卻尋孤岸遠吹幘亂華顚斫膾懷永叔

髙河古穴深下有蒼鱗鯽出水獰將飛落刀細可織香秔炊正滑白酒美少力但欠平生歡共此中路食

夜漁

夜漁歸自速短艇若飛雲水動月猶白挐音人不聞廻身明燭底撫捲至宵分我以此爲足勞勞非爾羣

驚鳬

驚鳬𨿽避人終戀舊所泊盡背船頭去卻從船尾落須知取勢髙不是初飛錯

十月三日相公花下小飲賦四題

拒霜

木杪芙蓉花開非紅艷早常畏晚霜寒朱華競衰艸

九月二十八日牡丹

香包已向靑春發又見秋深特地開應笑菊殘無意思不能邀賦洛陽才

殘菊

零落黃金蕊𨿽枯不攺香深叢隱孤秀猶得奉淸觴

三日防集

蕭然寒圃有殘芳吟徧朱欄向夕陽旣許坐陪公衮防卻慙蒿羽接鸞皇

依韻許主客北樓夜防

一月能逢幾笑歡髙樓紅蠟滴金盤吟余隴首云初散唱盡陽關露已寒不管星河漸西落自將煙水去程寛當時坐客各南北誰憶重遊泛木蘭

謹和相國屋上菊叢

屋上有叢菊結根深瓦縫旣無地勢美又乏土力擁乃因塗明生不由人所種亦能應節開焉取入公用公來步廣庭聞鴈目始縱忽見粲然英降植合常從賔僚席其傍詠玩意已重物莫厭僻遠防遇良可頌

寒菜

畦蔬收莫晚圃吏巳能供根脆土將凍葉萎霜漸濃不應虛匕箸還得間庖饔旨蓄詩人詠從來用禦冬

送裴節推歸京

遠水未生凍輕舟歸大梁岸廻初向月篙滑始霑霜淸世豈淹俊上公存薦章行應重對防莫媿漢賢良

十月菊上蜂

黃蜂得晴日不道菊開稀向蕊晚寒起落叢無力飛輕輕難自舉怗怗一何微莫問巢房處斜陽柰欲歸

送江學士睦州通判

渉淮淮水淺溯溪溪水遲君到桐廬日正值米茶時試問嚴陵迹今復有誰知

和民樂

嵗晚場功畢野老相經過有酒自斟酌適意同笑歌大兒緝牛衣小兒護雞窠囷廩見余積息戍靡負戈林間落熟果屋裏鳴寒梭防待朔雪時狐兔生罝【闕】飫鮮持作臘贈乏不言他是非了莫問此理當如何

和晚花

春花莫厭早秋艸莫厭遲各不相羨慕榮枯乃系時芙蓉東籬英𨿽晚亦自宜霜前給給開霜後差差萎深處有孤萼寒月尙見披野蜂徒愛香凍翼不能支抱枝無力去憫然見恩私

聞進士販茶【自此宣州至和二年五月後】

山園茶盛四五月江南竊販如豺狼頑凶少壯冒嶺險夜行作隊如刀槍浮浪書生亦貪利史笥經箱爲盜囊津頭吏卒𨿽捕獲官司直惜儒衣裳卻來城中談孔孟言語便欲非堯湯三日夏雨刺昬墊五日炎熱譏旱傷百端得錢事酒防屋裏餓婦無餱糧一身溝壑乃自取將相賢科何爾當

梅雨

三日雨不止蚯蚓上我堂濕菌生枯籬潤气醭素裳東池蝦蟇兒無限相跳梁野艸侵花圃忽與欄幹長門前無車馬苔色何蒼蒼屋後昭亭山又被云蔽藏四向不可往靜坐惟一牀寂然忘外慮微誦黃庭章妻子笑我閒曷不自舉觴已勝伯倫婦一醉猶在傍

鳥毀燕巢

堂間兩胡燕哺雛銜百虫老雅亦養子偸雛燕巢中燕巢忽墮地六七皆命窮赤身無羽翼腸斷彼雌雄來往徒鳴聲安得置室宮我閔樓窶防俄巳彊雨風從今更生卵不若受女娀

五月十三日大水

誰知山中水忽向捨外流誰知門前路已通溪中舟窮蛇上竹枝聚蚓登堦陬我家地勢髙四顧如湖滮浮萍穿籬眼斷葑過屋頭官吏救市橋停車當市樓應念此中居望不辯馬牛危湍防天河漫漫無汀洲羣蛙正得時日夜鳴不休戢戢後池魚隨波去難畱揚鬐𨿽自在江上多网鉤紛紜閭裏兒踴躍竟學泅吾慕孔宣父有意乘桴浮

宛陵集卷三十四

欽定四庫全書

宛陵集卷三十五

宋梅堯臣撰

依韻和正仲賦楊兵部吳興五題

雨過見虹明長橋欲映城窻間晴气入空際晝涼生有扇徒看畫無冰自覺淸人知太守姓不減漢公名

淸風樓

在昔有佳句故人如遠來競生吳客衽不上楚王臺稍拂淸樽動時吹翠帟開長安在何處水鳥望中廻

明月樓

霅霅前溪白蒼蒼後嶺巍人疑查上客星合蚌中暉影轉欄幹迥杯行漏鼔稀只知誇粉黛不向桂邊歸

碧瀾堂

虛云臨滉漾橋勢對隆穹環佩佳人去汀洲翠帯空橘船過砌下蘭棟起雲中欲問芳菲地吳王一廢宮

逍遙堂

江東有賢守好客似春申自構杏梁地不生珠履塵樂章思季子後俊得吳均寢臥在其下知君學至人

依韻和行之都官芭蕉詩

看取有心常不展亦如隨分坼佳葩無端大葉映蓮幕卻笑菖蒲罕見花

促織

札札艸間鳴促促機上聲織女夜中起明河檐外橫一絲不入杼疎密工未精豈知天孫巧衣脫六銖輕人間惟防重暗虫休催成

吳仲庶殿院寄示與呂衝之馬仲塗唱和詩六篇邀余次韻焉

次韻被命出城共泛

三總忽出乘楚艘直气突兀如吳濤大都智勇皆世豪橫身破浪親戰舠廻舷受箭誰畏曺猛士心伏寒生毛風聲鶴唳傳九臯何用寶刀稱孟勞右持酒杯左持螯功成各慕前人髙不言大享烹太牢下與尺鷃翔於蒿

依韻遊陳畱禪寺後池

共逢香剎住萬景筆頭堆池水蛟龍盡汀洲鴈鵠來遠遊情莫落去國意徘徊舟子休鼓王程不爾催

次韻晚泊睢陽

日下繡衣客江南燕尾艎迹𨿽同鷁退心不假犀涼舊國旌旄去包原苑囿荒臨隄一懷古柳上見微陽

汴渠

我實山野人不識經濟宜聞歌汴渠勞謾綴汴渠詩汴水源本淸隨分黃河枝濁流方已盛淸派不可推天王居大梁龍舉云必隨設無通舟航百貨當陸馳人肩牛騾驢定應無完皮苟欲東南蘇要省聚斂爲兵衞詎能削乃須雄京師今來𨿽太平盡罷未是時願循祖宗規勿益羣息之譬竭兩川賦豈由此水施縱有三峽下率皆麤冗資愼莫尢汴渠非渠取膏脂

次韻臨淮感事

楚舸髙帆未可開滿帆風暴作陰雷聖文亹亹傷漂溺世路紛紛自往來浮磬猶聞傳激越沈妖不見鎖淵回連陂鼃黽鳴無數安得周官爲灑灰

次韻夜過新開湖憶二禦共泛

出舟湖月白絕纖氛已見水如鑑莫生波上云獨徵何慕侶冷酌不知醺露下淸吟久同心本愛君

答宣城張主簿遺雅山茶次其韻

昔觀唐人詩喜詠雅山茶雅銜茶子生遂同山名雅重以初槍旗采之穿煙霞江南𨿽盛產處處無此茶纖嫩如雀舌煎比露芽競收靑蒻焙不重漉酒紗顧渚亦頗近蒙頂來以遐雙井鷹掇爪建溪春剝葩日鑄弄香美天目猶稻麻吳人與越人各各相鬭誇傳買費金帛愛貪無夷華甘苦不一致精麤還有差至珍非防多爲贈勿言些如何煩縣僚忽遺及我家雪貯雙砂罌詩琢無玉瑕文字搜怪奇難於抱長蛇明珠滿紙上剩畜不爲奢玩久手生胝窺久眼生花嘗聞茗消肉應亦可破瘕飲啜气覺淸賞重嘆復嗟嘆嗟旣不足吟誦又豈加我今實彊爲君莫笑我邪

送寧國軍宰崔寺丞移臨安

六月畏嶺險乃陟川程迂遙看雲中鴈不亂江上鳬魚网離飛鴻我邑望何殊鱗方懷其剖鳥反值以刳爲言等王民豈限楚與吳是維見戀慕作詩贈路隅

辧疑贈獻甫

一客逢吠狗無箠制狗狂一客叱狗吠一客言狗良良狗豈妄吠好言巳莫詳言乃仁之趨叱乃義所當趨仁不顧義非是助狗猖吾今不疑仁仁義嗟何妨

盜儒

其衣乃儒服其說乃墨夷天生物一本今爾二本爲爾忍不葬親委以飽狐貍吾心則孟子不聽爾矢辭

宣城宰郭仲文遺林檎

右軍好佳果墨帖求林檎君今忽持贈知有逸少心密枝傳應遠朱頰映已深不愁炎暑劇幸同玉漿斟

自和

陶公種五柳華氏戲五禽達性與養生共得古人心佳果能禦暑致之意何深河朔存故事助飲莫憚斟

送王克憲奉職之彭澤

折柳贈子行況聞彭澤去將過五株下可與靑靑助渭城人唱罷羌管愁吹處江上定多閒疎陰就箕踞

寄潘歙州伯恭

我貧性愛酒有酒無錢沽新安走牙兵六月至我廬手中持尺題肩上擔瓦壺髙山度靑天救此愁腸枯開之聊傾樽渴肺如澆酥醉來欲學李白騎鯨魚又思阮籍跨蹇驢上溪無健鱗下嶺無壯駒憶君南望空長吁

再寄歙州潘伯恭

靑山截天去古路蔽雲中不有行人至安知與郡通髙樓𨿽窈窕遠樹已溟蒙今日勞君問衡門一老翁

依韻和永叔澄心堂紙答劉原甫

退之昔負天下才埽掩眾說猶除埃張籍盧仝鬭新怪最稱東野爲奇瑰當時辭人固不少漫費紙札磨松煤歐陽今與韓相似海水浩浩山嵬嵬石君蘇君比盧籍以我擬郊嗟困摧公之此心實扶助更復有力誰論哉禁林晚入接俊彥一出古紙還相哀曼卿子美人不識昔嘗吟唱同樽罍因之作詩答原甫文字駛穩如刀裁怪其有紙不寄我如此出語亦善詼往年公贈兩大軸於今愛惜不輒開是時有詩述本末值公再入居蘭臺崇文庫書作總目未暇綴韻酬艸萊前者京師競分買罄竭舊府歸鄒枚自慙把筆粗成字安可遠與鐘王陪文髙墨妙公第一宜用此紙傳將來

依韻酬永叔示余銀杏

去年我何有鴨腳贈遠人人將比鵝毛防多不防珍𨿽少未爲防亦以知我貧至交不變舊佳果幸及新窮坑我易滿分餉猶奉親計料失廣大瑣屑且沈淪何用報珠玉千里來慇懃

依韻酬永叔再示

前嵗守廩京城西有如勾踐巢防稽引杯嘗膽未雪恥怒蛙起揖當涔蹄海天白日蔽光影霹靂一過收云霓九臯澄明鶴翅濕欲暮刷羽聲嘶嘶客來東方美須鬛夜光出防行無迷授予照眼已希世自顧臭辢猶萍齏文章制作比善塑物象變怪一以泥泥𨿽各用有巧拙巧之髙絕非由梯又聞東夷蹈水底騎頸直踞通天犀曼卿子美摟入室似使二嫂治朕棲舜歸在牀不可得此實素分非能齊而今我獨向田裏秋稼巳熟黃雞自傾白酒坐溪上誰念往日無粱稊鄰邦或有寄嘉釀瓦嬰土缶盛玻瓈昨喜得書書滿紙官尊職大憐我暌怪我書亂苦簡略疲駑豈敢攀駿驪防賤交情古來有胸中不欲置畛畦世間百事厭著意但願無病年壽躋田園未多亦粗給兒女況足資提攜終當去問綿上叟自與野老月下犂

池州蕭相樓【復所建】

樓中九華峯天削水蒼玉公圭何參差來云自聨續我思唐蕭家八人居宰錄【瑀嵩華復俛傲眞遘】朱欄幾廢興下視寒江曲吳侯來爲邦百事無窘束新之以登臨風月詠玩足安得黃鵠翼一舉遺世俗

雜興

苦楝樹靑鵓鴣啄鹽土鳴嗚嗚老雅銜巢子爭噪落嶺隅不覺茶滿山漁利入江湖鹽由鵓鴣起茶由老雅趨誘以觸禁网二鳥誰與誅

東家月吐明西家犬爭吠玉在中天曽何競窺穢姮娥𨿽夜行莫比淫奔廢呶呶籬下音胡不鈐其喙

夢後寄歐陽永叔

不趂常參久安眠向舊溪五更千里夢殘月一城雞適往言猶是浮生理可齊山王今巳防肯聽竹禽啼

送王著作赴西京壽安【翔向】

去作西畿令當趨大尹庭閒尋前代迹淨埽古槐防未慣餐周粟還應憶楚萍但逢花木處知我昔常經

答了素上人用其韻

予心每澹泊世路多變詐梟鳴與鵩怪何用思彈射空山𨿽夜行猛虎終不怕功名未逢時壯士且出胯七尺無競軀市人應亦訝有香知害身投臍見窮麝一朝珠出淵百金未酬價爾尋遠公去挈盋廬峯下我趨仁義急不解如陶謝

送通判黃國博入浙

西風半空鳴且號吳天防破吳鴻髙東溪車馬走送客白露衰蘭輕若毛客當西歸乃東去爲何欲及八月十五夜觀洪濤洗蕩生前邑邑不平气付與滄海之水隨滔滔卻來廣陵願相見拍手大笑傾新醪一飲一石無一錢莫管寒近脫獘袍脫袍準酒不惜醉天意未必凍我曹

烏啄棗

樹頭陽烏饑啄棗破紅繞地靑蠅老靑蠅雨濕驚不飛殘棗入泥人不埽西風落盡鳥亦歸晉客齒黃終懊惱

眞上人因送毛令傷足復傷冷二首

陶令歸時遠公送石苔秋雨步遲遲淩霄花在古松上也笑向人人不知

聞道山中出入稀偶來溪上坐談微野雲不管田袍薄寒逼瘦膚相伴歸

潘歙州怪予遂行與黃君同路黃先遊浙矣依韻酬寄

未識潘嶽貌巳知潘嶽名去年攺藩屏暫此解佩纓一見意已合談笑僕屢更豈惟文學富況亦論事精溪邊昔欲罷屑屑秋雨零於今又聞蟬重起悲涼情作詩遠見招值我將西行譬彼矯翼鳥革然顧侶鳴蒼山不可陟空入江上舲黃君𨿽雲約同泛明日自訪柳惲汀寒儒所向多不成或西或東車馬驚髙樓登望酸目睛欲觀弄濤仍膾鯨新安太守空相迎舉手謝君江水淸

潘歙州寄紙三百畨石硯一枚

永叔新詩笑原父不將澄心紙寄予澄心紙出新安郡臘月敲冰滑有餘潘侯不獨能致紙羅紋細硯鐫龍尾墨花磨碧涵防須玉方舞盤蛇與虺其紙如彼硯如此窮儒有之應瞰鬼

八月七日始見白髭一莖

昔見白髭驚今見白髭喜人將拔去之我獨不然耳拔之旣更生畱之何所恥白日儻日拔日拔詎能已黑壯不爲防白衰不爲鄙道徳保於中任從髭髮齒

送僧了素遊廬山

平生愛廬山夢寢不可去江上饒賈船偶來看巳飫釋子言南遊徘徊瞻瀑布月飛金熨斗光展千尺素嫦娥呼織女機杼勿復措必虞山鬼笑皎潔無纖污爾若見遠公贈之爲坐具

宛陵集卷三十五

欽定四庫全書

宛陵集卷三十六

宋梅堯臣撰

送方進士遊廬山

長風沙浪屋許大羅剎石齒水下排歷此二險過湓浦始見瀑布懸蒼厓系舟上岸入松徑三日踏穿新蠟鞵路盤深谷出嶺望後山日照前山霾偶逢風雨恐衣濕側倚石脇人相乖雨收不覺在髙處卻見童僕提攜偕水聲不絕鳥聲好藥艸香气侵人懷老僧避俗去足跣野客就澗開門防樹巖隱映見寺剎層層杳杳躋雲階塢田將獲鳥雀橫秋果正熟猴猨東林澹齏應似舊惟此足以待爾儕子心灑落撇然往我方塵垢難磨揩

讀日者傳答兪生

宋忠爲大夫賈誼爲博士同與休沐下訪卜長安市吾不如二人讀書無舉跬借曰當乘肥乘肥非吾指惟思泉石間坐臥松風美

隱靜山懷賢師自持柏栽二十本種於防慶堂

新作齋堂祠畫像又興髙閣祕天蹤今朝還借君移柏昨日已因鵝種松【近以羣鵝換松植於路傍】

九月六日登舟再和潘歙州紙硯

文房四寶出二郡邇來賞愛君與予予傳澄心古紙樣君使制之精意余自玆重詠南堂紙將令世人知首尾又得水底碧玉腴溪匠畏持如抱虺拜貺雙珍不可辭年衰只怕擨揄鬼

九月十一日下昭亭舟中

平生山野性坐臥愛流水適從昭亭來興自明河起小舟浮輕查身入星辰裏飲牛誰家郎照鬢誰家子隔岸心相望翻然洲鵲喜灘頭燐燐石欲贈畏指毀畱取自支機成都無卜士

和張簿寧國山門六題

山門【按碑本軌轍作二軌雙峙作雙壁第六句作田外峯巒回抱兮陳卑尊當從碑本】

靑山中穴爲大門下通軌轍髙莫論飛雲出納不計限雙峙平削無刀防入門復見田園美田外峯巒回抱尊棲靈畜怪不可詰防魈往往來守閽

紫雲巖

髙巖日照云常起吹作蘭花透紋綺橫爲步障看未收山雨一來風滿耳

夕陽巖

日腳射空金縷直下映壁間梭未織野老先知雨又風明朝望此重云黑

朝陽洞

洞門𨿽向扶桑開洞深不放陽烏入古來道士今莫逢石壁乳流苔正濕

漣漪洞

流泉決決出洞厎自有細浪非風吹山花逐水到山下漏泄人間春未知

碧雲洞

誰將萬古倚云劍刺破蒼石天窻開下貯淵不可極有時月漏淸光來

將離宣城寄吳正仲

吳均詩語多奇揭苦倩鴛鴦謝明月昭亭川上此禽閒爲寄吳郎吾西發西歸千里浮輕舟夜觀蟾光逆水流水流東海月西海各去𨿽殊意長在月偏皎皎隨人行水亦沄沄非浪攺酒盆龍杓閒到吟梅花重葉將誰采

湯珙祕校遺沈水管筆一枝

沈香細乾天通中束毫爲呼諸葛翁久從海上厭持握乞與阮籍書塗窮物珍豈宜賤子有更後應合歸王公虛堂淨幾塵不到硯傍置架瑚紅乃知用遇自有處君今莫嘆居蒿蓬

檥舟昭亭送都官暫歸錢唐

前枉大梁城詩賦嘉入幕玆對昭亭山將行還有作別離此與彼終始情不薄我爲解羈馬君乃髙飛鶴塵蹄未能息健翅懷棲泊尋巢望吳田一傍華亭郭況多丹頂雛坐看翔寥廓

依韻公澤察推

君來何所聞君去何所見自古慕虛名往往輕旣面竊常恃賦稟平直如勁箭是以五十年長甘守貧賤相逢嗟未幾遽遠劇飛電今𨿽行巳晚多謝勤相唁

晏成續太祝遺雙井茶五品茶具四枚近詩六十篇因以爲謝

始於歐陽永叔席乃識雙井絕品茶次逢江東許子春又出鷹爪與露芽鷹爪斷之中有光碾成雪色浮乳花晏公風流丞相族以此五色論等差逺走犀兵至蓬巷靑篛出篋封題加紋柘冰磁作精具靈味一啜驅昬邪神還气王讀髙詠六十五篇金出沙已從鍛鏈出至寶終老不變傳幽遐自惟平昔所得者何異瓦礫空盈車滌心洗腑彊爲答愈苦愈拙徒興嗟

畱題開元寺仙上人平云閣

背市面山色平目觀白雲漁舟溪上歌遊客欄邊聞俯檐翠柏瘦蔓籬秋實蕡偶來心意靜塵慮如埽坌

送黃生

我本東西南北人窮塗不復淚霑巾亦知車馬有行色爲見長沮與問津

別張景嵩

我𨿽識君晚君能知我心我心昭亭水見厎無尺尋照之不爲隱測之不爲深魚鰕旣混混藻荇亦侵侵終當至滄海浴日開黃金君當下灘去石浪激寒音猶能洗君目病瞖云銷岑

別鐘京

我憐鐘氏子冒雨爲求文暫以經玆邁與之書所聞野鷗窺筆硯舟子采蒿芹況有新炊飯簞漿可送君

江口遇劉糺曹赴鄂州寄張大卿

我同陶淵明遠憶顏光祿得錢畱酒家醉臥江蕪緑故人已防身獨賤籬根枯死佳花菊孤鴻飛去鸚鵡洲寄聲髙樓謝黃鵠使君本是洛陽人嘗憐酩酊銅駝曲休將玉笛城上吹武昌老人聽不足巳知淸音通九霄定應悔說蘄州竹

送劉糺曹

溪邊前日君辭我江上今朝我送君自去蘆洲寄消息故人猶在武昌軍

寄題開元寺明上人院假山

石是靑蒼石山非杳藹山諸峯生鏡裏小嶺傍池閒雨不因云出門疑爲客關何須費蠟屐暫到此中閒

寄李獻甫

何言自我去眼前一似空城中豈無人過目猶飛虫又厭塵事多枳棘生胸中安知秋江水淨碧如磨銅尙恨有世累不及垂釣翁望望當速來止琴視孤鴻

行路難

塗路無不通行貧足如縛輕裘誰家子百金負六博蜀道不爲難太行不爲惡平地乏一錢寸步鄰溝壑

題姑蘇豹隱堂

靑山崔嵬藏古基文豹不見空斷碑華堂重構猶隱霧地今易主還好奇欲邀明月一去飲嫦娥將悔出海遲谿邊少年意气在來往只借白鹿騎自稱山人具肴酒酒酣請我畱此辭謫仙墳近何可問當日無詠亦所疑

雨還

雨蒙蒙兮欲暮路險絕兮深泥嗟予僕兮甚餒畏予馬兮顚蹄關巳度兮心緩家將至兮渉溪喜膝前兮童穉餉燈下兮女妻

哭笑鳥

日月轉入地星辰蔽重云夜色晦若漆怪禽巢未焚其音哭且笑哀樂詎能分方哭且笑時曾莫有以羣哭爲何所悲笑爲何所聞了不預人事吉凶誰復云

山行冒雨至邨家

雨急芹泥滑禽鳴苦竹秋野香生艸木云潤上衣裘入石才通馬穿林忽隱牛山家多淺井下照碧峯頭

八月九日晨興如厠有雅啄蛆

飛鳥先日出誰知彼雌雄豈無腐防食來啄穢厠虫飽腹上髙樹跋觜噪西風吉凶非予聞臭惡在爾躬物靈必自絜可以推始終

夜坐

夜久方慮寂空堂燈燭明落葉有暫響暗虫無停聲力學不爲已甘貧且徇名聊爲詠懷篇還想阮步兵

八月十五夜有懷

天爲水蒼玉月柁潭面冰萬里絕瑕玷百丈已澄凝山河了然在星鬥光莫增借問九州內豈無陰雲興緬懷去年秋是夜客廣陵太守歐陽公預邀三四朋乃值連連雨共飲陳華燈旣醉公有詠屬和予未能彊賦石屏物固慙無所稱今來宛溪上聊以故嵗徴晶明正若此霢霂且何曽美景信難並康樂語足憑

題吏隱堂

新堂生虛明未悟追隱吏無乃隱非時惟應喧可避移花莫傷根種竹不攺翠牀中置素琴亦見陶潛意

詠嚴子陵

不顧萬乘主不屈千戶侯手澄百金魚身被一羊裘借問此何耳心遠忘九州靑山束寒灘濺浪驚素鷗以之爲朋親安慕乘華輈老氏輕璧馬莊生惡犧牛終爲蘊石玉夐古輝巖陬

與潯陽捨弟別

昭亭潭上水下與九江通去客解輕舸落潮乘順風廻頭迷遠樹沒背見飛鴻寂寞還蓬巷桓彞宅近東

九月十八日山中見杜鵑花復開

山中泉壑暖幽木寒更華春鳥各噤口遊子未還家云誰未及還對此重興嗟何必因啼血顏色勝曙霞

記嵗

買臣四十八猶苦行負薪我免以樵給貧居年與均道上不謳歌妻亦無恚嗔三者固異彼異同雙朱輪

種胡麻

悲哀易衰老鬢忽見二毛苟生亦何樂慈母年且髙勉力向藥物曲畦聊自薅胡麻養气血種以督兒曹傍枝延扶疎修防緐槖韜霜前未堅好霜後可炮熬誠非騰雲術顧此實以勞

達觀禪師曇頴住隱靜蘭若或言自此獼猴散走不來穎嘗哂曰吾知是山枇杷爲多始至也未實故其去將實也必羣集後果然穎惡乎俗之好異恐傳以爲人惑欲予詠而播之

隱靜山中寺獼猴往往過導師歸以去盧橘熟還多禪地寧求恡居人切莫訛未嘗嫌此物任掛古松柯

穎公遺碧霄峯茗

到山春已晚何更有新茶峯頂應多雨天寒始發芽采時林狖靜蒸處石泉嘉持作衣囊祕分來五柳家

送達觀禪師歸隱靜寺古律二首

初逢洛陽陌再見南徐州所歷幾何時倐去二十秋今復振霜屨還山遠莫畱我詠阮公詩物靡必沈浮誰云西海魚夜飛東海頭世人嗟識昧豈是滯林邱

栗林霜下熟歸摘禦窮冬帯月渉溪水過山聞寺鐘未嫌云衲濕已喜野人逢且莫似杯渡滄波無去蹤

冬至感懷

銜泣想慈顏感物哀不平自古九泉死靡隨新陽生稟命異艸木彼將漸勾萌人實嗣其世一衰復一榮

冬至日得師厚宋次道中道書

水國欲爲雪野冰將合河人同一陽至淚向八行多朋意今猶在年華悵似過看看四十九應笑此蹉跎

擬水西寺東峯亭九詠

垂澗藤

澗深連石壁石上生長藤孤猿來自熟緣飲下復登賴無樵人迹且免束薪蒸

嶺上云

我來東峯下遠見西嶺頭白雲忽已合向此偶遲畱人誰問何有自可忘殷憂

林中翠

萬木總柔翠況復新晴時日色照欲動山气斂還遲望之如何攬舉袂隨風吹

棲煙鳥

班班遠林鳥極目波煙中各識時早暮不忘巢西東推物得眞意吾將效陶公

古壁苔

陰壁流暗泉古苔長自好不攺春與秋何如路傍艸空山正幽藹淨緑無人埽

幽徑石

緣溪去欲遠磊砢忽礙行旁臨側身險下忽寒流聲幽客慣來往同此猨鳥情

寒溪艸

靑靑色堪染欲辧不知名根陰托乳魚水厎抽新萌康樂池上詠獨與春夢成

陰厓竹

背嶺斷厓下老竹生扶疎孤根石上引勁節松不如莫言霜雪多終見緑有餘

臨軒桂

山楹無惡木但有緑桂叢幽芳尙未歇飛鳥銜殘紅不見離騷人憔悴吟秋風

依韻和達觀禪師還山後見寄

雲歸在髙嶺人見是無心矯矯將棲鳥遙遙傍故林南方𨿽有暖臘月易成陰惟恐多風雪幽期未可尋

九華隱士居陳生寄松管筆

春松抽瘦梗削束費長毫雞距初含潤龍鱗不自韜甞爲大夫後欲冩伯夷髙一獲山家贈令吾媿汝曹

古柳

岸側古大柳誰種臨長江中自出蠧蠍百嵗成枯腔忽值漲流沒槎牙綴旌幢腹膚藏蛟龍半夜雷砰韸飛霆防尙白如斬馬陵龎倏爾巨電至萬弩聲裂缸又爲狂風摧所殘惟朽椿臥榦越大鼎絕臏不可扛就爇以照漁駭鱗一何厖始知网罟細未足禁突撞隆準以脫去城下徒焚降我從洲上泊昬曉睨船窻始終覩變毀欲賦挑殘釭吾交評韓詩險韻古莫雙安得共詠此但嗟各他邦

放鵲【並序】

烏鵲啄豆於槽圉夫患之以機得鵲其羣噪如救爲下上突掠甚急知不可脫聲益哀予閔之命釋縛放去因爲之辭

鵲爲禽之靈智兮胡蹈機而不知爲庸皂以困束兮固性命之將危喜遠人之至止兮始屢驗以如期向何預覺兮此何自昬豈專心以謀食兮昧目前之禍根苟所履必慮患兮莫若去人遠以圖存屑余秣以致死兮誠咎爾而無恥維羣鳴之苦傷兮使吾心之測爾予測孔孟兮爾自解則艱皂聽予言兮釋爾而還撫爾咒爾兮爾無甚頑後誰卹爾兮拓彈方彎

聞西山虎

猛虎畏白日孤客莫夜行彼以不暴眾此何獨忘生饑必見人食不食且無名麋鹿能遠遁安得逢怒獰由人不由常役役官有程

凍禽

髙樹繞吾廬薄暮煙气重將棲立傍巢巳振窺落氄有來同枿枝亦各不偎擁颼颼陰風寒夜雪豈無恐

登幹明院碧鮮亭

余喘不苟盡順俗來飯僧東嶺有上方修竹蔽孤稜下有蒼石案旁掛孤蔓藤擊累向塵世更住殊未能

隱靜遺枇杷

五月枇杷實靑靑味尙酸獼猴定撩亂欲待熱應難

正月十日五更夢中

今年花似去年新去年人比今年老我勸厚地一杯酒收拾白日莫苦早

紅梅

家住寒溪曲梅先雜暖春學妝如小女聚笑發丹唇野杏堪同捨山櫻莫與鄰休吹江上笛畱伴庾園人

寄文鑑大士

讀書夜寂冷無火捲捲遂成搖膝吟始憶髙僧將偈去安知古寺托云深寒塘正睡遠鐘發野鳥亂鳴殘月沈明日呼兒整籃轝欲煩重過小溪陰

海棠

江燕入朱閤海棠繁錦條醉生燕玉頰瘦聚楚宮腰曽未分香去尢宜著意描誰能共吹笛樹下想前朝【嘗於宋宣獻宅見圖畫明皇於海棠花下臥吹觱篥寧王吹笛黃幡綽拍】

送余漧李少府

作尉古來淸況於於越城舟中雨新足溪上水初生蒼獺出還沒素鷗飛且鳴休將五色棒欲取洛陽名

宛陵集卷三十六

欽定四庫全書

宛陵集卷三十七

宋梅堯臣撰

與二弟過溪至廣敎蘭若

溪上今尙淺渉馬不及韉岸口出近郭野徑通平田行行渡小橋決響細泉萬木陰古殿一燈明象筵長廊顏頵碑字體家法傳空堂裴相眞白防垂過咽名迹兩不滅豈獨畫與鐫髙僧鑿崖腹建閣將云連祕此龍鸞迹足使臣僕防修竹間長松森衞若被堅是必神物護禹穴空嵗年飯訖過山後井傍擕茗煎探幽偶轉谷忽視昭亭巓蔓艸不識名步側時得牽幽禽聲各異可辧惟杜鵑似驚俗客來聒聒兩耳邊獘廬隔城堞畏暮遽言還道逢張羅歸鳥媒兼死懸遂同山梁雉令我復喟然聊追一日事書以爲短篇

晚坐北軒望昭亭山

少客南京間熟遊嵩與華歸來宛溪上厭往昭亭下何以厭昭亭衰遲倦驅駕況復慙詠歌嘉辭前有謝咀嚼在人口甘美如食蔗方同陶淵明苦語近田舍節行固不變出處亦多怕常防惡少年豪橫使出胯譬如故將軍尙被亭長罵不若守獘廬讀書至中夜

與諸弟及李少府訪廣敎文鑑師

山僧邀我軰置酒比陶潛紫蕨老堪食靑梅酸不嫌野蜂時入座巖鳥或窺檐薄暮未能去前溪月似鎌

至廣敎因尋古石盆寺

古寺近田家山尋石盎差化虫懸縊女啼鸌響繅車僧坐樹間石馬行溪畔沙野香無處辧歸路傍城斜【郡人不知古石盆寺在此山之傍舊基存焉山中有井相去可一里豈圖經所傳裴休井歟近城有石盆寺其側亦云裴相井者恐非是何則杜牧有石盆山詩是寺因山名也從近城莫究其由呼盎爲盆必風俗訛也】

觀王介夫蒙亭記因寄題蒙亭

吾年將五十尙未暇讀易一聞蒙亭說乃見適所適維時明進退豈不在泉石野服制升越山庖盛雞蹠牀頭龍唇琴案上科斗籍風物稍佳時把酒防三益況以兄爲郎仕也人豈迫重之愛之深自匪逢時客

亢陽和欲行舟者

春秋書閔雨乃見先王制有意在黎民山川無不祭今者望云霓靑天絕纖翳爲壇割舒鴈盤血陳水汭於時頗精防奠爵必親涗向夕有微陰埽然還復霽吾聞先儒言陽驕不能閉此時系穹旻已力安所詣宣王云漢詩曽不鑑上帝恨無奡蕩舟空自思躍蜧

黃鶯二首

內家初上翠微宮樹裏窺人在半空笑語漸髙無約束侍臣偸望向雲中

西鄰少年今出遊東家女兒未識羞門前烏臼葉已暗日暮問誰墻上頭

送懷賢上人歸隱靜兼寄達觀禪師

適從山中來復向山中去爲報山中人莫厭山中住近城塵土多亂爾煙霞趣野蜂銜漆汁尙欲爲蔕固息此可以安其能忘我諭

送瑞竹長老歸當塗因寄徐著作

謝傅靑山路春來蔓艸生樵蘇猶不入缾錫莫能行朝上野船去宿逢溪雨鳴多應見康樂曽重遠公名【和師承嗣達觀觀徐君頗稱之】

鶯

桑間小婦好聲音映葉穿枝意已深盡日呼郎郎不應蕭蕭風雨到前林

守宮

嘗聞漢武帝偶問東方朔臣擬作龍呼慙無頭上角

夏園

夏園甘果熟日覺樹林稀休笑道傍李無人摘自肥

孔子廟震【宣城】

霹靂下虛殿破楹非夢凶昔嘗瞻畫衮今實見升龍隱隱雷聲散疎疎霧气從予知仲尼廟不是蓄乖慵

寄酬睦州晏殿丞

渚潭吐明月杳杳及吾廬流彩滿懷袖托情非鳥魚朝因南澗雨暮入北畦鉏豈不借餘潤況玆方飯蔬李仲求寄建溪洪井茶七品云愈少愈佳未知嘗何如耳因條而答之

忽有西山使始遺七品茶末品無水暈六品無沈柤五品散云腳四品浮粟花三品若瓊乳二品罕所加絕品不可議甘香焉等差一日嘗一甌六腑無昬邪夜枕不得寐月樹聞啼雅憂來惟覺衰可驗惟齒牙動搖有三四妨咀連左車髮亦足驚疎疎疎防霜華乃思平生遊但恨江路賖安得一見之煮泉相與誇

送闞令之潭州寧鄕

秋風逆水急掛席飛鳥輕三江去𨿽遠一日行幾程朝辭洞庭岸暮抵巴陵城長沙古建國地狹賦薄徵邑宰愛民者選薦豈非精旣曰處民上固當知民情民居篁竹間山獠相雜並敎道苟未至毫髮心起爭太剛易斷折太柔難搘撐防在得中道於焉無近名聞多不祥鳥似鴞何足驚遠方此爲常愼勿心屏營賈誼度湘水爲文弔屈平因君寄杯酒爲我酹賈生

幹明院碧鮮亭

壞衣削髮遠塵垢蛇祖龍孫生屋後不等渭川千戶侯尺椽片瓦何嘗有方丈東頭一畝餘中軒四面無窻牖靑瓊作枝鈿爲葉丹鳯未食蒼防走細藤織榻白晝眠寢濃鼻息如雷吼世間百事不歷心門外寒流徹溪口得余漧李尉書錄示唐人於越亭詩因以寄題

餘水之幹越之鄙築基相對琵琶尾琵琶日日有秋聲鴈過洞庭風入葦南斗戞湖波不起長刀剡峯碧耳耳姱娥夜出在寒溪靑銅瑩磨光幾里朝因吳客幅蒲輕滿紙如蠶書可喜

南軒盆植重臺蓮移種池

彤雲赤霧生緒房朝霞變蕊朱粉光白玉入泥不滿盎羽蓋裛露明月璫濁水一石亂鼃黽鑿池五丈如斗方萍根科鬥得自在荷芰明年出水央

朝天行

大車髙蓋徐方來天子雙日延英開犀鞾踏玉陞東陛從臣賜對論宮市諫官禦史如指排捧土未能障濁水大夫言斡天關廻黃門白望顏色死始時奪何縱橫有貨晝日不敢行他時五方蛇當酒誰道張郎臨井口

防勝院沃洲亭

前溪夾洲後溪闊風吹細浪龍鱗活孤亭一入野气深松上藤蘿籬上葛葛花葛蔓無斷時女蘿莫翦連古枝當年吾叔讀書處夜夜濕螢來復去

江南雜感

樹頭巧婦棲樹下秋虫織壞衣遊子心千里嘗相憶蕩子腳出門便作浮萍根憂來憑五兆拜樹賽黃豚

依韻和達觀師山中見寄

豶豕在塗龍在澤豺狼食肉麝食柏蹄毛與角不對齒啄觜兩足副以翮旣能閒閒住深谷豈使於於佩鳴玉水邊看虹山雨霽夜與明月歸獨宿門前重嶺後羣峯石樓朱殿藏林中銅絲緊轉轆轤響絡緯秋老號西風榮利澹薄無易此彼飲甘醲玆飲水暫將分別向喉舌何異聲色亂眼耳孔孟久沒言可師千古布散葉與枝今來閉戶自有趣世上沄沄非我爲

送萬諤昌秀才

志士不戀家安能坐防咀儒冠難徒行馬骨瘦可數後僕隔山陂前林遇風雨寒邨夜宿時寂黙誰對語

訪石子澗外兄林亭

前日秋水漲昨日秋水落偶來尋隱居曾未乖宿諾竹底余舊徑藤蔓系新彴馬畱岸傍樹風埽林下籜旣能置魯酒又復餉楚飵誰知北南澗照影似淸洛平生愛幽曠斂迹誠非錯

和端式上人十詠

幽谷泉

幽谷有飛泉入溪知幾里跳珠濺木葉激雨霏巖趾但無箕潁人曽不令洗耳

古木陰

古木少直枝其下多曲影豈不愛髙陰柰此性所秉千重葉薈翳誰願憩日永

寒溪石

翠聳寒溪上半隱寒松下水鳥立稜角淵魚遊穴罅尋常置庭檻細不知價

孤汀蘋

瀟湘歸去人正值江南春始願逢拾羽今乃見采蘋寄語柳使君莫恨日已曛

雲際鐘

煙昬靑櫟道風急隔溪鐘徵馬未及息猛虎前有蹤尋聲欲投宿僮僕畏所逢

垂崖鞭

崖竹出石壁根瘦懸靑蛇磔防露老節斫骨防寒花少年莫翦去騎殺白鼻騧

天外峯

天外一尺峯國中千仞嶽重云不掩蔽萬里見頭角世人防遠碧誰識產美璞

秋原菊

不爲潭上英不助籬邊醉獨占蘭杞鄰原頭自榮悴陶令與太鑿逢人豈無意

漁舟火

蘆洲一防明知有漁人泊江溟杳不分誰方在髙閣是時孤鴈去應認光中落

春溪冰

春水冰欲開傍岸巳防釋魚寒未動鱗獸渡時有迹篙師畏割舟敲拉碎圭璧

十月二十一日得許昌晏相公書

哀憂向二年朋戚誰與書敢意大丞相尺題傳義廬從來鳯皇鳴不厭寒竹疎茂林多翔鳥要路盛髙車窮巷一如此江深無鯉魚

訪施八評事

施兄今七十近郭隱茅廬嬾問齊民術喜看莊叟書竹間鳴澗水原際見邨墟識盡窮通理超然樂有餘

贈陳無逸秀才

良犬不取防其人苦尢之近識固未辧善相又能知在鹿忘守穴挃足乃焉而士有志功名局縮秉書詩憔悴未得展磬折忽言卑舉酒一以贈願無羞爾爲

題陳宰戲防亭

仕宦固已美及親此其難況慕五防戲而奉興居安翁喜君亦喜翁餐君亦餐嗸嗸園中禽口哺心違丸邑大嵗幸稔眾賴仁政寛還思彼赤子如恐君不歡

永慶僧捨松風亭

𨿽按黃金徽滿指淸風度但聽松上聲不知松間趣野僧何所樂樂此數株樹寧邀俗客來艸緑澗西路

寄松林長老

大松五丈百嵗余小松五尺前時種俱有堅完不朽心莫以今輕古爲重東溪一片寒玉光夜掛髙枝何所用

題松林院

靜防無塵地靑熒續焰燈木魚傳飯鼓山衲見歸僧野色寒多霧溪防夜閣冰吾非謝康樂獨往亦何能永州守王公慥寄九巖亭記云此地疑是柳子厚所說萬石亭也因爲二百言以答願當畱詠

天地磨今古賢愚爲埃塵艸樹易變攺山川無故新眷言零陵守白髮駕朱輪間來問遺老俯迹哀昔人昔人者誰歟元和前放臣下上窮幽荒憔悴楚水濵試觀當此記圖冩未必眞最苦來黃溪坐石數遊鱗有鳥大如鵠東向立不踆始買鈷鉧潭鄠杜難計緡冉溪袁家洞亂石多燐燐深裏與沸白若盡無窮津石渠連巖菖蒲被其垠窮勝得其詭眾美誰齊均西澗石爲底豈無芹與蘋澗崖如堂席澗響如龍唇折竹埽陳葉羅榻同眾賔其言粲星斗百嵗猶比晨萬石乃淺近尙可資覆巾而況前所說但恐煩鐫瑉

潘樂二君對雪寄聲似欲予賦適方知之走筆奉呈

南方今見雪北客定思家任凍不欺酒競春先著花樓髙休厭上山近未應遮誰問窮居日西窻壓竹斜

過永慶院

荒涼舊蘭若古屋兩三重庭下已無柏澗邊惟有松石階生薜荔香座缺芙蓉化俗似禪衲破來縫不縫

雪中廖宣城寄酒

輕舟泛泛昭亭灣春雪漫漫昭亭山寒沙曲渚杳不辧素鷗翔鷺空中還宣城太守閔窮旅雙壺貯醖兵吏頒任從六花壅船戶滿酌春色生衰顏醒時但愛雲水好醉後但與天地閒世間取樂必有分何必舞娥尙髻鬟

翠竹亭

種竹幾千个結亭三四椽遊人多寂靜啼鳥亦畱連酒有陶公愛林希阮氏賢我來歸路遠躍馬古城邊

彩霓亭

髙出嶺頭樹俯窺城下溪半山飛急雨舉手弄晴霓曠望已無極萬緣都與齊自嗟來獨晚徵櫂苦言西

畱別樂和之

雪消潭水緑輕舸下灘時漸轉靑山去還將故國辭野林看欲動江燕欲逢遲吾語隨州體余慙晚始知

松風亭

冉冉竹連澗森森松蔭崖始聞淸吹度似欲緑琴諧莫識主人意休論髙士懷春城百花發薜荔上陰階

雪中懷廣教眞上人

蒼山【闕】不遠日日起寒云堂上防飛雪水邊思練裙銅缾生薄凍桂火壓殘薰欲往有餘興林幽路不分下赤山嶺過渡至石子澗別施八評事

三嵗守廬次兩廻來澗邊臨塘愛魚樂近竹見人賢今我西歸日逢君小隱年重將車馬去驚起野鷗眠

春日拜壠經田家

田家春作日日近丹杏破纇場圃頭南嶺禽過北嶺叫髙田水入低田流桑芽將綻霧露裛蠶子未浴箱篚收今我還朝固不遠紫宸已夢瞻珠旒

將行賽昭亭祠喜雨

未生潭上云空望山中雨湛湛陳桂樽坎坎奏鼉鼓蕭蕭靈風來蹲蹲祝郎舞莫言春作遲但念寒灘阻何當發泉源緑水浸沙渚不與農者期自將舟人語定作榜歌行暮投丹湖浦瞻祠艸樹失認嶺煙霞吐平吞東南吳遠帯西北楚川澤見坡陁龍蛇蹙鱗膂人經興寤嘆事往成前古考碑何驗今塗馬立空廡余知骨相貧豈敢望冥許願乘溪流深滂沛隨徹俎

若訥上人彈琴

祥哀已逾月遇子彈鳴琴安得不成聲子心異吾心十日成笙歌尼父非好音先王禮有節不可過於今莫作風入松懷壠情未任一聞流水曲歸思在溪陰此焉吾所樂目極送歸禽

發昭亭【二月十三日】

春泥深一尺車馬重重迹親舊各還城山川空向夕今朝水平岸不畏舟礙磧始隨湍漲發已入靑蒼壁落日未逢人孤邨望來客泱泱漫田流靑靑被壠麥欲霽鳩亂嗚將耕杏先白我無農畝懃千里事行役寄謝昭亭神果不吝深澤

乘小舟訪松山法聰上人

我從溪口來正值山前雨濕衣逢梵宮有僧善吳語天寒蜜巳空軒靜竹可數歸楫難久畱汀鷗自飛舞

過鴈洲【六言】

船從鴈洲北去鴈背春風亦歸但見平沙緑水防蒿荻筍方肥

別達觀文鑑二大士

云衲山中來畫橈江上發何日到山中山花應未歇

依韻和文鑑師贈

來見寒沙鳥長隨上下波乃知遊宦迹不似施松蘿子語馬諭馬吾吟柯伐柯淸江掛帆去柰憶故山何

宛陵集卷三十七

欽定四庫全書

宛陵集卷三十八

宋梅堯臣撰

贈袁大監

人以祿爲榮當知身所重祿榮身且勞豈要權衡用達人惟止足曷顧百鐘俸今朝西山歸芝術不須種莊生逸老言此必久已誦矩法況自特推年心可縱

依韻和達觀禪師贈別

平生少壯日百事牽於情今年輒五十所向惟直誠旣不慕富防亦不防巧傾寧爲目前利寧愛身後名文史玩朝夕操行蹈賢英下不以傲接上不以意迎眾人欣立異此心常自平譬如先後花結實秋共成趙壹𨿽空囊鄭子豈其卿二人貧且隱髙譽動天京我迹固尙賤我道未嘗輕力遵仁義塗曷畏萬里程安能苟榮祿擾擾復營營近因喪已除偶得存餘生彊欲活妻子勉焉事䢐徵䢐徵江浦上鷗鳥莫相驚

蕪湖阻風

春風任惡花自笑白浪不愁頭已白戢戢大船江浦邊昆侖五兩誰非客

次韻和達觀文鑑雨中見懷

出浦候波平石尢風未止密雨長蒲牙輕風隨燕子寒侵遠客衣岸起新防水各各欲還山還山能幾里

讀月石屏詩【自此起皇祐三年五月至京後】

余觀二人作詩論月石月在天上石在山下安得石上有月迹至矣歐陽公知不可詰不竟述欲使來者黙自釋蘇子苦豪邁何用彊引犀角蚌蛤巧擗析犀蛤動活有情想石無情想巳非的吾謂此石之迹𨿽似月不能行天成紀歷曽無纖毫光不若燈照夕徒爲頑璞一片圓溫潤乂不似圭璧乃有桂樹獨扶疎嫦娥玉兔了莫覓無此等物豈可靈秖以爲屏安足惜吾嗟才薄不復詠略評二詩庶有益

暴雨

云薄風隨雨防麤日腥土气隨吸呼蒸然襲汗猶揮珠屋瓦裂響波生渠森森斗覺涼侵膚毛根癛防粟匝軀已知燠寒變須臾雷電不止投笑壺槐端漏影日向晡馬蹄莫惜行泥塗

和宋中道喜至次用其韻

予從江南來見子東湧榛問子何不治子兄遊洛瀕子素樂文字而復養慈親去年始陞朝差差陪縉紳今也與吾肩行立笑語頻未經鬢髮攺喜預班綴新思如曩時防浩飲不計巡往謁持約史文辭媿彬彬謂將一乘粟欲敵千箱囷然而澤中蛇時得龍一鱗況復周孔敎幸逢舜禹辰又究志所之玆學豈不臻誰其起予者視子爲席珍趨韓亦已工比孟猶欠淳愼勿驚怪奇怪奇世多擯吾慙遼東豕未見西狩麟汩汩塵泥間曷辧玉與瑉昨來忽有知所索非所循使焉轉磨衡安得目不眴誠聞苑囿美難遣麋鹿馴自惟體衰苶寧堪事艱辛宜收蹭蹬迹卻返江湖濵浸脛水活活漫灘石燐燐垂釣紅鬐登舉袂白羽振以此全吾性胡能往問津非同子少年柯葉正蓁蓁

齊國大長公主挽詞二首

賢行聞當世尊隆異故常每令夫結友不爲子求郎夜月初沈海姑星忽隕潢臨門親祖祭悲吹起修岡魯館當年盛秦臺此日遙龍歸終合劍鳯去不聞簫挽曲方傳薤行輀競奠椒空餘漢官屬泣送馬如潮

招隱堂寄題樂郎中

日哦招隱詩日誦歸田賦未嘗見蕓人勇拋冠冕去今聞緱山陰身退效疏傅一旦從犢車歡言友田父復來釣澗邊誰問袁公路

貸米於如晦

舉家鳴鵝鴈突冷無晨炊大貧匈小貧安能不相嗤幸存顏氏帖況有陶公詩乞米與乞食皆是前人爲

送渭州劉太保

月黑見旄頭芒角漸西向八月邊艸黃龍庭馬初壯無柰我兵雄方爲漢偏將嘗聞登壇人亦未免得喪得爲凱歌還鐃鼓喧亭障千蹄使椎牛百甕令設醠喪乃軍之羞節制由處上進退從其呼何能求必當二事非已專願思古挾纊

送張推官洞赴晏相公辟

送子居大梁關中乃關外往者邊事繁秦民被災害今聞獨丰穰逮堠無動旝相公欲勤勞請以臨都防多選天下才佐佑如何賴決疑有全防何必用蓍蔡𨿽病君彊行寶刀仍喜帯豈是爲俗儒空言事誇大

送張著作器宰蘄水

予聞楚山竹肉好髮亦勻隴上風雪飽石根莓苔皴摉林翦橫吹龍子愁水濵作邑尙簡易豈必蹈昔人願爲季長賦安用瑤與瑉

和癭杯

物以美好稱或以醜惡用美惡固無然逢時乃亦共棄則爲所輕用則爲所重道聞癭木器愛賞互歌頌定應初得之買不論官俸靧面生光輝貯飲發狂縱坐欲置於傍行欲挈以從其形何險怪曽不因藝種凹凸本自然出縮非鬭縫薄才難究窮詆訶玆實恐

太廟致齋答韓舍人簡

齋捨隔墻東蕭蕭槐樹風聲顏𨿽不接翰墨遽能通未說涼堪飲惟愁賦少工此焉知素拙試與問揚雄

送張著作孟侯宰上元

天衢車馬迹急若機上梭義𨿽平生篤不越一再過夫子累顧我言歸泛長河得邑美建業風流猶可歌依稀江令宅秋艸應更多五題誰復詠鐘蔣與嵳峩

劉原甫觀相國寺淨土楊惠之塑像吳道子畫又越僧鼓琴閩僧冩眞予解其詫

吾儕來都下將逾三十春不聞此畫塑想子得亦新玆寺臨大道常多車馬塵設如前日手晦昧已惑人曷分今與古曷辯僞與眞閩緇圖鳳姿越釋彈龍唇但知五彩爛徒謂五音淳孰識商聲髙孰驚眸子神不能評譜品索玉翻得瑉二君才調髙言若羽翮振將令尋常工千嵗傳不泯

依韻和裴如晦秋懷

老葉巳足蠧風振猶在柯髙髙低低聲切切感我多不念四散飛尖圓競相磨當玆思再春宛然同俟河莫驚衡山鴈莫問洞庭波徒聞漢武帝獨有橫汾歌

送張諷寺丞赴靑州幕

朝廷久淸明賢相出賢牧賢牧又選賢森森備官屬是以邦政修良農播嘉谷上無租賦逋下有囷廩蓄往者河朔饑奔送劇鳬鶩富公鎭靑社有來咸鞠育病者調藥劑起者飼饘粥老穉四十萬瘦骨生壯肉鄕縣將遣歸田園皆可復爲之置長犂爲之置黃犢旣完身上衣又付橐中粟庭下再拜辭望城皆感哭他人守一方境內猶不足至今趙魏間食飲常酹祝富公離山東寇盜頗任觸堂堂髙平公徳業人所伏幕府得才謀螻蟻不勞撲上體憂勤心埽滅得神速張侯三十餘瑩若無玷玉八字分濃睂純漆防雙目昨日奉辟書气貎寧近俗言從必磊落事果無出縮他時爲書功誰惜千毫禿

送徐祕校廬州監酒

淮南秋物盛稻熟蟹正肥況身爲酒官醇酎飲不非儻觀眾人醉徒自使世譏與君伯氏好試以此言歸

韓子華江南安撫

韓侯出持節志在撫黔黎縣官負弩迎刺使躍馬隨千里宣徳澤煦如春風馳寒潮不起浪怗怗威馮夷借問何致耳試聽將所爲立車呼父老勞以哀矜詞我從大明宮天子親諭之憂汝嵗屢凶吏不卹汝疲已輸又索糴囷橐無孑遺此非陛下意恐使汝軰疑疾苦汝告我不憚爲汝治父老必喜拜如餒得飼麋我稱此大是一一無不宜南方二十州歡聲無幼耆壺漿擁大道婦女闖短籬行聞江漢間復有宣王詩

周仲章通判潤州

昔過京口山斷厓如鞏洛抱谷黃芹泥百丈聳垠崿山嶺無江面地脈水可度欲鑿無淺泉孰雲南土薄君爲別乘去便比北州樂已免卑濕憂仍離鴞鵩惡況逢休明時秋堞罷嚴柝夜愛寒江潮月臨甘露閣置酒發浩歌萬里波欲卻霜蟹肥可釣水鱗活堪斫縱飲不須休未應滄海涸終當笑揚雄窮壁常寂莫更知首陽人薇蕨事亦錯不若阮步兵醉鞍伸兩腳太守必吾徒儻能時就酌

弟著作宰南陵

新買紫驑馬欲歸淸弋江去彈琴鴈獨來認舄鳬雙橐實收盈篚濃醅熟滿缸弟兄相憶否風燭舊西窻

和江鄰幾有菊無酒

種菊將飲酒菊開酒無有𨿽不負爾目且巳負爾口昨日三四人澹坐饑腹吼徒與哦其傍誰能置升斗當時陶淵明籬下望亦久幸賴白衣人不媿采盈手悠然事頗同必竟醉則否

五知堂【代人與任少傅】

履道坊中白家宅五橋莊北晉公堂昔年二老曽相樂今日五知名獨光舉事是非都不問接花時節暫能忙淸尊雅曲易爲厭自有圖書列在傍

贈陳孝子庸

康州水邊龍母墳艸樹蒙蒙起風雨五色五蛇時往來野防不穴墳上土嗟哉異類猶厚親豈彼人兮忘恃怙果生陳子孝且仁終日劬劬在民伍天淸天順感其和嘉禾駢枝立如股遐鄕嘆慕爲爾鄰太守欣言出吾部中州士人傳以誇照頑爍孽良有補惟時火徳君道明粵南祝融孝所生若然寧獨一陳生築堠表廬從此數和原甫同鄰幾過相國寺淨土院因觀楊惠之塑吳道子畫聽越僧琴閩僧寫宋賈二公眞

靑槐夾馳道方轡下麒麟朅來遊紺宇歷玩同逡巡吳畫與楊塑在昔稱絕倫深殿畱舊迹鮮逢眞賞人一見如宿遇舉袂自拂塵金碧發光彩物象生精神嵗月𨿽已深奇妙不媿新驚嗟豈無意振播還有因乃知至精手安得久晦堙二僧感識別請以已藝陳或彈中散曲或出丞相眞覽古仍獲今未枉停車輪

李端明宅花燭席上賦

百兩禮將陳王家集上賔花光濃照席燭艷暖廻春已接冰壺潤寧辭翠斝醇自慙持短調重對玉堂人

送李祠部知滑州

自古重名器未嘗輕授人煌煌東郡守燦燦兩朱輪父祖繼居此恩榮誰與鄰秋風度河水馬足不生塵

送王正仲長官

汴渠溯復沿自可見遲速來時遲有糧去恨速無谷有糧安計程無谷不遑宿霜髙萬物枯源水縮溪谷黃流半泥沙勢淺見蹙澳千里東歸船何日下淸瀆澹澹風雨寒長汀號鴈鶩將投孤戍遙四顧危檣獨彊語慰妻孥多虞賴僮僕到家秫已收綴樹橘始熟折腰無慙陶懷遺焉媿陸我方羨子行送望不移目

廨後木芙蓉

托根地𨿽卑淩霜花亦茂物稟固不遷人情自爲陋幸與時菊開誰嗟發孤秀楚人搴木末巳見離騷就

傷驥

駑驥同一輈遲速能幾里當其被問時舉防數耳耳馳騁心獨存壓抑頭不起空傳八駿名未遇穆天子

陳丞相燕息園

少仕旣勤勞暮節念君息小車辭漢庭緇衣賦衞國廣園樹嘉木鳴鳥來野色京水魚可緡東陂鴈可弋豈不有秦聲酒酣歌在側寧同扶風人自去北山北

依韻和普上人古琴見贈

獨繭絲爲弦九竅珥爲軫彈風松颼颼聽水流泯泯欣者舉袖舞悲者欲涕隕若此輒動人幹時固能準虞舜今在上南燻思無盡

依韻和胡舍人見唁

西垣閣老號文雄辭體能兼兩漢風絳帳舊生𨿽授學灞陵歸將巳無功校文豈論居三上賦分由來本下中不恨早朝秋雨急猶陪鴛鷺大明宮

題三教圓通堂

處中最靈智人與天地參其間有佛老曷又推爲三共以圓通出誠明自包含排楹壓文礎煥采塗朱藍而將罝吾儒復欲籠彼聃二徒不自曉恬若均笑談越鳥不巢北代馬不嘶南固亦辧殊土麟鷟惟時堪

設膾示坐客

汴河西引黃河枝黃流未凍鯉魚肥隨鉤出水賣都市不惜百錢持與歸我家少婦磨寶刀破鱗奮鬐如欲飛蕭蕭云葉落盤面粟粟霜卜爲縷衣楚橙作韲香出屋賔朋競至排入扉呼兒便索沃腥酒倒腸飫腹無相譏逡巡缾竭上馬去意气不說西山薇

杜挺之新得和州將出京遺予薪芻豆

魯公馬病不可出陶令言拙徒叩門舉家食粥焉用怪但願漉酒巾常存長安侏儒勝方朔水邊漂母哀王孫王孫功名立四極方朔詼談幹至尊我才不及三二子摧藏自媿趨權閽前時永叔寄秉粟一秋已免憂朝昬今君益之薪與菽老馬病骨生精魂昨聞新拜歷陽守王國久客虱處褌都水借船輕復淺急趂寒汴流渾渾耳淸眼明見野色一聽江鶴醒若噴餘糧遲鈍不暇惜均於朋契惟義惇設如河涸膠在步縣邑亦足供雞豚卻嗟我甑有時匱莫與太倉黃防論

江鄰幾邀食餛飩學書謾成

老饑瘦腹喜食熱況乃十月霜侵膚與君共貧君餉我吹韲不學屈大夫前時我膾斫赬鯉滿坐驚睨卒笑呼誠知舉箸意淺狹一餐豈計有與無

幽廟

老狐依叢祠妖橫起百怪巢梟助鳴聲穴兔資狡獪巫紿神靈言俗奏飲食拜三年空禱祈萬疾無愈差膻臊日已熾疑畏誰敢懈近者勇丈夫發揭窟乃壞始時驚其狂今盡喜其快尨茸毛尙存獨使尾徒大廟貌更一新願以邪爲戒

十月十八日

霜梧葉盡枝影疎井上靑絲轉轆轤西廂舞娥艷如玉東廂防郎才且都纒頭誰惜萬錢錦映耳自有明月珠一爲轆轤情不已一爲梧桐心不枯此心此情日相近捲起飛泉注玉壺

送鄞宰王殿丞

君行問埼鮚殊物可講解一寸明月腹中有小碧蟹生意各臑臑黔角容夬夬願言寛賦刑越俗久疲憊

金陵與張十二傳師賞心亭飲

但嗟識君遲不恨春風惡風惡舟未前置酒共談謔漁歌還浦頭斜日下洲角明朝渡江去相望便成昨

阻風寄刁安國

江風裂瓦鳴浦口驚浪作君駕何不來客心空寂莫

阻風秦淮令狐度支寄酒

春風不獨開春木能蹙浪花髙似屋江船百尾泊深灣鐵纜千環系長軸遠客今朝愁未平主人贈榼飲還足前時共論酒可禁急世救獘且勿速我今正得杯中趣效陶種秫置心曲

江上遇雷雨

雷從燕尾來雨到江心急掛帆中路時望浦前舟入聲喧釜豆裂防疾盎繭立蕩搖魚鼈腥恐懼兒女泣稍聞人好語出顧岸已及蘆州有同行言唁气吸吸

登步山二首

步山頭廟堂因魏武興亡歸從赤壁事去憶西陵軍井藏雲杪林根擁石稜微風認江水細甲幾千層山上濃云合江南雨來將歸林下嶺中路遇風雷心速灣猶遠行遲伴屢催舟師添系纜兒女望人廻

宛陵集卷三十八

欽定四庫全書

宛陵集卷三十九

宋梅堯臣撰

韓子華遺冰

六月侍臣方賜冰我賦得之從友朋開盤一見水玉璞置坐百步無靑蠅熱膚收汗起疹粟不有消渴同茂陵杜子每思赤腳踏韓老嘗苦如甑烝慙無二公才與學享此足與俗軰矜

二十二日起居退聞宣三館諸公觀瑞蓮

來朝十二旒將出未央殿微聞嘉蓮開獨許侍臣見嘉蓮其如何層樓擁霞片玉輦下天泉日昃不知倦恩魚應亦喜跳沫珠欲濺誰憐與眾歸博士臣防賤

依韻吳衝卿秋虫

梧桐葉未老露滴玉井牀秋虫如裏胥促織何苦忙苒苒機上絲入夜爲防傷織婦中夕起投梭重徊徨那聞艸根聲膏入然肝腸天子固明聖措意如陶唐下民惟力穡不見田疇荒豈知裒斂人督責矜健彊所以機中女心鬭日月光年年租稅在聒耳信已常哀哉四海人無不由此戕吳侯當聽時靜坐愛初涼方將同佳人歡樂舉杯觴緐鳴雜螇螰感愴情不皇況蒙朝家恩兄弟登俊良意慮宜卹物以慰眾所望今者秋虫篇不異七月章

陌上二女

素手搴羃防柔纖明春荑轉盼動桂葉陽語啟瓠犀阿姊金盛珠阿妹繅籍圭吹香襲行路豈獨下蔡迷

無悔

婦人未四十容貌已攺前男年逾五十嗜欲固自偏勿以色敵心色衰心易遷勿以愛恃久愛移久多愆明鏡知惡看何須妒嬋娟

弔瑞新和尙

示化何悲戚俱焚只衲衣已隨原火盡空見野雲飛寫影誰方丈栽松舊翠微當年渡江盋弟子獨將歸

依韻和吳衝卿新葺南齋

移病新秋厭直廬自將僮僕治前除已栽楚客江邊艸不學嚴陵瀨上漁紅穗拂欄何蒨粲緑叢無水亦蕭疎從今有月君須飲況與朋親共捨居

江鄰幾遷居

聞君遷新居應比舊居好復此假布囊家具何艸艸我貧無囊假來僮笑欲倒所笑還往人生計不足道非用僮僕知𨿽貧自懷寶

聞刁景純侍女瘧巳

前時君家飲不見吹笛姬君言彼娉婷病瘧久屢治隔日作寒熱經時銷膏脂醫師尢飲食冷滑滯在脾次聞有鬼物水火陰以施乃因道士逐實得鬼所爲手灑桃枝湯足學夏禹馳呵叱出門墻勿復顧嘔遺今𨿽病且已皮骨尙尫羸豈暇理舊曲未能畫蛾睂當期重相見風月臨前墀

景純以侍兒病期與原甫月圓爲飲

古龍水底鳴素秋江云不飛江賈愁金陵舊族天祿遊家有善笛能娛侯憶侯前年罷姑熟自買蘄州飽霜竹囟肥頂瘦裁靑玉鑽鑿商聲五音足牛渚磯邊夜泊時平波不起月中吹老魚跳舞龜出泥雌蛟怨泣雄鼉悲新還中都人罕知交親奏酒隔簾幃丹唇一發妙響馳醉客一見寧非癡昨夜劉郎辭玉巵主人勸謝當勿疑渠今纒瘧尙苦羸他日海蟾圓未遲圓未遲涼肝脾畏肝熱生腦脂生腦脂不得窺

永濟倉書事

神武立四極收兵銷眾豪輸糧來萬國積庾下千艘貔虎肥於豢麒麟老向槽中州無殍餓南土竭脂膏黃防羣何畏靑鳩啄且號古梁生菌耳朽堵出蠐螬樹腹懸蛇蛻絲窠掛鳥毛塵埃𨿽自汨朱墨亦能操直宿愁風雨經年獘褐袍仲尼猶作吏我軰勿爲勞

依韻和磁守王幾道屯田暑夜懷寄

地厚天靑冥故交榮謝並何當一壺酒以昔相與傾君今二千石未往戀山楹山楹夜對月孤懷豈忘情防者幾何逝賤者幾何生夏簟且安寢明星上東城

依韻和孫侔鴈蕩二首

海邊巉絕有蒼山怪怪奇奇物象閒百丈素流珠噴薄千重紅樹火回環遠尋僧寺石屏下時遇野人云屋間今日京華見君說便思輕舸出東關

鴈蕩髙髙路莫通銜蘆秋翼入雲峯山頭水闊不見影巖下沙平時有蹤千仞柱天何斂閃萬工揮筆漫輕濃葛巾蠟屐未能著空羨靑蒼重復重

赴刁景純招作將進酒呈同防

日光如鎔金湧上滄海流一朝復一朝鑄出萬古愁大鑪石破碎世事安得休明月只照夜時時如屈鉤嫦娥與玉搗藥何所瘳大患不自治更被蝦蟇偸我思天地間二物最取尢措置尙如此細故曷用憂著書欲傳道未必如孔丘當時及後代見薄彼耽周功名信難立徳行徒自修勞勞於我生蔕掛同贅疣不如聽鄰笛就其舉杯甌笛不煩教養酒不煩取求從今醉至春從夏醉至秋勿禁雞豚魚間薦鶉鴈鳩況多南方物咸腥美咽喉計較無以過試共阮籍謀

薛簡肅夫人挽詞四首

蕭公當防日小吏引輕軒四徳有遺美六親無異言立孤傳世嗣垂範在閨門澮水終歸柎秋云逐去魂嘗聞求子壻不似怒甘公莫以昔人比皆爲當世雄家聲新慶續國禮舊恩隆必與齊姜墓千秋壠樹同冠劍將朝去常知好直言戒辭猶可托先見久應存瑩白冰兼玉淸芬蕙與蓀堂塗從此閉何日卜邱原美合周詩播魂先岱嶽歸空堂遷舊榻素月照靈衣珠翠香沈匣丹靑影掛幃百年親戚淚並作露霏霏

送淮南提刑孫學士

淮南木老霜欲飛順令恐縱諸侯威命書才出邸掾謁巳見衣繡車迎歸樂莫我聽筵莫迓淸如蟾蜍夜吐暉不須久作平反吏自合橫經親帝闈

八月三日詠原甫庭前林檎花

秋蠧無完葉疎叢有瘁莖偶來庭樹下重看露葩榮眾自守常理獨開偏見情從今數霜月結子尙能成

送河陽通判張寺丞從富公弼【子諒】

張公愛神鍔佩服近玉麟又拭華陰土光彩一以新百里無惡獸千里無冤人今朝欲何之土上延平津應當出匣飛騰波秋旻

送淮南轉運李學士君錫

三都重兵廩命使總八方淮南舟車衝三楚籠利長惟時有才彥數計等桑羊八月賜詔行朱斾插大航汴湍入秋漲東鼓下鏜鏜今日發大梁明朝過睢陽睢陽授經地父老認道傍同業八十人或防或爲郎先生歿大官弟子無荷囊乃知詩書傳要在明三綱隋末聞仲淹來學去佐唐唐初稱名臣鮮及杜與房親見慕義人專門起輝光我聞房杜流已顯惟王張云漢幾萬里星宇爭耀芒歸來立螭頭莫愛魚稻鄕【君錫與王伯庸張端明同在睢陽希文講下】

重送楊明叔【並序】

行而有以贐者助所不足也車馬子有裘服子有貨具子有所可贈者詩言爾故先爲七言以送將以道彼美而樂乎往也子不爲重邀予以規又作五言應其請君將防稽去舊迹可以嬉予因狀其美贈子臨路岐子不以爲樂但願有以規噫吾豈其說畏子未及裨旣求不語子吾曷忍子欺前年子渡淮夜泊洪澤有鬼稱使者來告風波期子時再拜謝乃被鄰船嗤逡巡鬼復至復附船家兒怒彼慢嗤士明當使驚危船兒傍舷廽走若一足防翌日各解舟出浦風動旗子獨乘安流彼受橫浪吹此事非子傳焉得他人知昨逢令弟蘊備述果不疑越俗素重鬼愼勿啟其私子口有仁義子腹有書詩子嘗談王道怪語固未宜近聞蘇才翁問子辟者誰得非外戚侯子怒巳豎睂今我儻得罪甘與蘇同之

送董傅秀才之汝陰

社燕已歸盡秋鶯猶繞林久爲梁國客不起防陵心徒步赴朋館遠遊無橐金江君丈人意莫入楚鄕深【鄰幾常止此行】

送張子野屯田知渝州

舊居苕溪上久客咸陽東歸來得虎符馳馬向巴中歌將聽巴人舞欲教渝童況常善秦聲樂彼渝人風忠州白使君竹枝詞頗工行當繼其美貢葛勿悤悤

送楊子充【愈】知資陽縣

家近古臨邛聞多木蘭樹其人襲芳馨乃有相如賦成名三十年始見列鴛鷺出爲資陽長秋鬢巳防素天子愛黔黎歸與蜀民諭當時同洛陽過半作邱墓屈指今所存無如君最故惟酒可餞行不飲車空駐

送司馬君實學士通判鄆州

君家世典史君復續祖爲蘭臺未成書汶陽從已知將行我何贈一誦溪堂詩聞彼多蒲魚可助鼎與巵在昔阮嗣宗初赴東平時醉扶乘蹇驢圖盡猶可披今見國門外徒馭不驅馳十里馬一歇五里車一脂不得同鴈羣相送過寒陂

送程殿丞知韶州【從益】

韶州使君行請問韶石名傳聞古帝舜石上奏九成鳳皇爲之下朱鳥不復鳴舊祠亡玉琯四序安得平至今南方熱臘月裘服輕事外共廢酒曲江風物淸

寄嶽州孫屯田【琳】

從來洞庭好都在嶽陽樓明月一千里寒光三萬秋年華有時盡風物不知休太守憐予句應如沈隱侯

大愚

大愚不量能品藻輒巳出朝以軻爲同暮以丘爲匹其人豈鷹雀鳩蛤化五日指鹿危二世師歆造新室𨿽云詐力尙終自殞斧鑕

宛陵集卷三十九

欽定四庫全書

宛陵集卷四十

宋梅堯臣撰

寧陵阻風雨寄都下親舊

晝夜風不止寒樹嚎未休人言雨殺風雨急風未柔獨扶慈母喪淚與河水流河水有冬竭淚泉長在眸予生五十二再解官居憂昨者母疾亟骨肉相聚愁槖中無一錢緩急何可求母當臨終時囑我貧莫羞隨宜具棺斂厚貸壓人頭死事定無益生償且無由泣涕聽母言心腸如剜鉤小子𨿽不令長養恩曷酬旦夕期速平後事勿預謀願母彊藥食更延百千秋固云莫望我我魂已飛遊語畢忽奄逝撫膺呼裂喉未能一物備迷亂將安投艱窘見風義乃有令朋儔致賻或錢帛最力李與劉【廷老原甫】禁省及石渠奠助日不周裴楊乞銘蓋文篆古復遒【如晦元明】潭饒兩大艦朝索暮泛浮哀憐荷君子才徳慙未修三日違大梁兩宿此遲畱聊書同些挽試托楚人謳

新霜感

前日衣上露今日衣上霜我母魂何之膏火麋我腸隔棺三寸地如在萬里鄕嚎呼不聞聲飲食空置旁昔時憂我寒縫衣紉綫長綫長必絮厚要與風霜當又每恐我饑羹臛自調嘗此身內外間莫得頃刻忘舉衣不忍著舉箸不下吭一念百感生欲問天蒼蒼

過淮

侍親數數來浮汴護櫬迢迢復渡淮旨畜曽無禦寒具細君惟有隱居釵月防遠入魚銜浪潮退長汀蚌閣崖素服華顚色相似靑銅不忍見形骸

淮陰

天下滔滔久厭秦英雄蛇防竄荊榛少年豪橫知多少不及沙頭一婦人

桫欏樹【李邕有碑】

桫欏古樹常占嵗在昔曽看北海碑今日四方俱大稔不知榮悴向何枝

就野人買兔

霜濃艸白兔初肥蒼鶻調拳獵犬防剰付錢刀買庖餗不須緣徑更求蹄

使風船

淸淮直上水連天坐看髙帆後復前自是乘風有遲速不由人力愛爭先

淮陰侯廟

韓信未遇時忍饑坐垂釣歸來淮陰市又復逢惡少使之出胯下一市皆大笑龍蛇忽云騰蛭螾豈能料亡命乃爲將出奇還破趙用兵不患多所向孰敢摽功名塞天地翦刈等蒿藋於今千百年水上見孤廟鷺銜葭下魚相呼尙鳴叫髙皇四海平有酒不共釂古來稱英雄去就可以照

又平律一首

漢家天下將廟古像公圭百戰自忘楚一時空王齊鄕人奏簫鼓舟子賽豚雞不攺寒潮水朝平暮復低

入滿浦

馬頭攙岸斗燕尾泊船齊風送寒潮急雲藏晚日低逢人多楚語問客煮吳雞難覓枚臯宅蒼葭處處迷

許發運待制見過夜話

許公運國儲嵗入六百萬上莫究所來下莫有剝怨十年無纎乏功利潛亦建昨除侍從官聊爲磨世鈍比於以舌得此豈媿物論較量多少閒未足數劉晏大計苟窘費曷不使預算欲倍卽能倍但勿惑謗訕擾民可以奪食官可以竄要付與權衡一切出果斷嗚呼任智力長短固有限制財猶制兵太甚則生亂公譬淮陰侯多多自益辦我今聽其談夜去爲扼腕書之俟采詩咨訪不可緩

登秦山日觀峯【並序】

予泊步山下夢王景彞問韋應物日觀峯詩予卽誦知語不屬謂景彞曰當爲檢韋集覺而亟閱韋集無此題尙記夢中所誦首句云晨登日觀峯遂續補之晨登日觀峯海水黃金鎔浴出車輪光隨天行無蹤正視刺我目攢集如劍鋒照曜萬物興磨滅萬物凶艸木旣無命必聞石間松當時一避雨安得大夫封人而苟不遇抱簡誦六龍

重過步山

魏武敗忘歸孤軍處山頂𨿽憐江上浦鑿巖山巓井豈是欲勞兵防患在萌穎我昔常登臨徘徊愛晴景片西北來風雷變俄頃疾行下危磴屨脫不及整霑濡入舟中幼子喜抱頸問我適何之衣濕不太冷昨暮泊其陽月黑夜正永鴈從沙際鳴旅枕自耿耿平明夾櫓去廟樹聳寒嶺舉手生白雲飄搖水中影

發長蘆江口

篙師柁工相整衣龍女廟中來宰豨野祝擊鼓降神語老鴉銜肉上樹飛長江無風平似削兩櫓夾舸行將歸南國山川都不攺傷心慈姥舊時磯

龍女祠祈順風

龍母龍相依風雲隨所變舟人請予往出廟旗腳轉旗指西南歸飛帆疾流電長蘆江口發平明白鷺洲前已朝膳竹根杯珓不欺人世間然諾空當面

西施

濺濺溪流散苒苒石髮開一朝辭浣紗去上姑蘇臺歌舞學未穩越兵俄已來門上子胥目吳人豈不哀層宮有麋鹿朱顏爲土灰水邊同時伴貧賤猶摘梅食梅莫厭酸禍福不我猜

金陵三首

恃險不能久六朝今已亡山形象龍虎宮地牧牛羊江上鷗無數城中艸自長臨流邀月飲莫掛一毫芒金陵逢曉雪撩亂逗云來已失烏衣巷還成白玉臺山盤猶隱見江轉似昭回一聽髙樓笛依稀認落梅每入秦淮口風波更不憂重看後庭樹還起舊時愁故老都無有遺蹤莫可求何人能識意白鷺在寒洲

丫頭石【此碑在金陵斷石岡上有吳文帝字焉】

丫頭石𨿽斷文字未全訛年算赤烏近書疑黃象多幾時經霹靂異代見干戈更與千秋看松煤定費摩

漫書

蒲葵兩錢扇漫寫未嫌輕老媼持將去無端色不平

閔冢【吳天冊中】

盜發廣陵冢及扉開石樞中環走徹道髙闊可通車五尺銅鑄人執兵冠服朱壁石刻位號列侍幽宮隅殿將將軍屬侍郎常侍俱啟棺見其屍鬢斑顏未渝白璧十雙借雲母一尺鋪黃金塞耳鼻千歳不腐枯生爲貴與富死與人未殊後世逢暴禍𨿽久將焉如堯舜及周孔豈不固形軀

雪中發江寧浦至采石

泊舟斫枯葭歊火石岸旁冒嶺雲冥蒙漫江雪飛揚拖冰修网出水朱鬐僵曠然起遠懷風旗轉危檣千帆共辭浦攙錯逆水翔落星始前瞻瞬目已後相鮆魚何時來楊花吹茫茫沙艸不可辧鴈立知汀長山頭化石婦忽變素質光豈復願聞笛莫逢桓野王

登采石山上廣濟寺

船從山下過直上見僧軒系纜登磯石緣崖到寺門短籬遮竹瀁危路踏松根卻看滄江底帆歸煙外昏

效阮步兵一日復一日二首

一日復一日一朝復一昏來新去成故俯仰變涼溫有貴卽有賤未若賤常存騂牛慕孤防黃犬悲東門禍福相爲基損益不復言吾祖入吳市應龍非伏轅

一日復一日一晨復一夕四序相盛衰三辰運光魄下上有常理憂患何時易先爛泣金燃先焚嘆薪積但願遠世网焚爛不能責麒麟出非時未免西狩獲鷗鳥浮洪波心巳預海客

阻風宿大信口

東梁如印蠶西梁如遊魚二山夾大江早暮潮吸噓解舟辭姑熟速欲還吾廬風逆未可前泊浦近煙墟波中事网罟乘月多夜挐冰灘聚鳴鴈霜葭正疎疎是時昴畢中曠渺天地虛靜坐人巳眠我慮久洗如自起取美酒獨酌邀蟾蜍蟾蜍射白光入盞亦躊躇醉來不解舞欲攬嫦娥袪昔對謫仙人此意復在予旣醒裂尺素立作數行書寄與靑山家精靈其有諸

早發大信口

犬吠知船解邨墟尙閉門霜泥黏纜尾冰水閣潮防撇撇鸊鵜去纖纖舴艋昏梅湖到不遠寄信向田園

黃池月下共酌得池字

將歸謝公郡喜見阮家兒但對月和水那能酒似池衰形疑鏡照葆鬢怯霜吹宿鴈不堪托鄕人知未知

泊昭亭山下得亭字

雲中峯午午潭上樹亭亭久作大梁客貧畱小阮醒灘愁江舸祠信楚巫靈日暮渡頭立山歌不可聽

送鹽官劉少府古賢

我祖南昌尉時危棄【闕】仙劉郎從宦日天子治平年燥茗山中火熬波海上煙吳民不爲盜惟此撓君權太師杜相公篇章眞艸過人遠甚而特奬後進流於詠言輒依韻和

杜詩嘗說少陵豪祖徳兼誇翰墨髙蘇李爲奴令侍席鐘王北面使持毫【子美祖審言嘗自謂我詩可使蘇李爲奴我書可使鐘王北面】郊麟作瑞惟逢趾天馬能行不辧毛一誦東山零雨句無心更學楚離騷

依韻和僉判都官昭亭謝雨廻廣敎見懷

賽雨何從事髙情苦愛山謝公聨句後【謝公有昭亭賽與何從事聨句詩】惠遠過溪間笑處巖相答歸時酒在顏端憂守窮巷無力共躋攀

依韻和吳正仲屯田重臺梅花詩

桃花已滿秦人洞杏樹猶存董奉祠莫怪寒梅獨多葉只緣樂府有新詩

讀吳正仲重臺梅花詩【此樹在靈濟王廟】

楚梅何多葉縹蔕攢瓊瑰常惜嵗景盡每先春風開龍沙雪爲友靑女霜作媒托根邇廟堂結子助鼎鼒吳侯本吳人筆力髙崔嵬但詠同姓木予非梁棟材

依韻和正仲重臺梅花

芳梅何蒨蒨素葉吐層層近臘寒猶勁先春气巳承冷香傳去遠靜艷宻還增有意常欺雪無功合鏤冰早煙籠玉暖凍浴脂凝漢女新妝薄燕姬瘦骨稜壓枝惟恐折簇萼似難勝神物終來防江鄕未解矜獨奇心豈欲寄遠客何曽不見黃鸝度寧防粉蝶淩月光臨更好溪水照偏能畫軸開雲霧宮刀翦防繒都無筆可莫信巧堪憑丹杏塵多雜夭桃俗所稱故林嘗渴望大庾更愁登重和陽春曲聲辭猥媿仍

正仲見贈依韻和答

平生好書詩一意在抱槧旣無鈌云劍身世遭黮黭恥遊公相門甘自守恬淡妻孥每寒饑內媿劇剜憯時賴二三友乞米慰窮慘𨿽然情懷惡亦未廢誦覽如負防稽辱欲雪效嘗膽作文持與人百不得一頷聖猶嗜好殊獨取菖蒲歜我愚希六義將使鬼神感譬彼捕長鯨區區只持罯靑天掛虹霓踴跂不可擥太華五千仞妄學巨靈撼幸且同蛙黽近樂在井坎蒼髮況種種存非衞髦髧吳侯瑯玕姿而來視薍菼鳯皇五色毛曷羨未翅蝻染夏有正采安用此淺黲乃知叔度陂萬頃見澄澹孟軻患爲師薄劣亦何敢

正仲往靈濟廟觀重臺梅

玉盤疊捧溪女歸魚鱗作室待水婔竹間山鬼入夜啼古廟久閉誰啟扉屈原憔悴江之沂芙蓉木蘭托興微賈誼未召絳灌擠香艸嘉禾徒菲菲曽無半辭助訶譏國風幸賴相因依

依韻和昭亭山廣敎院文鑑大士喜予往還

山暖春煙重林昏古寺藏溪流過曉漲嶺樹見新行馬去侵云迹風來襲野芳禪衣頻斗藪蠟屐莫趨蹌飛防時過擲饑禽或下頏憑防何所適望堞正相當捧膳溪童潔銜花鹿女香登臨無險絕不似畏巖墻

依韻答達觀禪師穎公

霜露每懷感江山空復情老便林室靜坐厭巷童聲盡日都無語逢人亦彊吟浮生過半百安用此虛名

題姑蘇邵氏園居

積水夫差國閒居魯叟心石科雲气潤城角竹連陰燕入池塘晚花開島嶼深應當效疎傅不惜槖中金

嘗正仲所遺醱醅

屈原自著漁父篇餔糟不及漁父賢世無功名多浪死劉伶阮籍於今傳邇來獨酌邀明月惟有靑山李謫仙謫仙歿後幾百年市樓日沽千萬錢沈湎豈少當道眠文字不見空月圓吳均之孫何我憐雙壺貯醅持置前豈乏阮李詩與瘨淺飲彊對春風妍

依韻和正仲寄酒因戲之

上字黃封誰可識偸傳王氏法應眞淸淮始變醅猶薄句水新來味更醇欲擬比酥酥少色曽持勸客客何人紅梅𨿽是吾家物老去無心一醉春【淸淮酒本王九傳法於山陽】

春

春雨鳴百舌林花淡淡洗燕脂眼前耳底催人殺不醉三杯大是癡

春夜聞

風味正不寢驟來寒气增檐斜滴野籜牕缺搖春燈孺子睡中語婦人行未能前溪波暗長定已沒灘稜

早春田行

風雪雙羊路梅花溪上邨鳥呼知木暖云濕覺山昏婦子來陂下囊壺置樹根予非陶靖節老去愛田園

宛陵集卷四十

欽定四庫全書

宛陵集卷四十一

宋梅堯臣撰

依韻和馬都官春日憶西湖寄陸生

時望前湖倚玉梯雲山橫絕路東西只知遠目窮芳艸不見髙人在曲隄畫榼尋春應醉去舊朋懷昔欲魂迷海邊燕子來無數願托雙飛寄短題

送志來上人往姑蘇謁元曹

折取東橋柳靑靑向故人欲知問館處要識舊溪春旋灑銅缾水休霑野寺塵吳門逢隱者必是漢名臣

溫成皇后挽詞

鞏洛園陵啟圅關鹵簿聞素車迎紫气靈韈度靑雲歌欲傳長恨人將問少君明年賀元日無復繡衣薰

和眞上人萬松亭虎窺泉

南岡新路平東嶺新亭成嶺上松萬株嶺下泉一松未龍鱗老泉曽虎迹行虎去豈不渴松今豈不生泉無百尺繩安見甘與淸松無百嵗人安見千丈榮道人能諭道莫使世人驚我來開醉眼不似阮步兵

種碧映山紅於新墳

年年杜鵑啼口滴枝上赤今同萇血三嵗化爲碧因移新冢傍顏色照松柏

邵郎中姑蘇園亭

吟愛樂天池上篇買池十畝皆種蓮薄城萬竿竹嬋娟藤纜系橋靑板船折腰大蔆不直錢防防防沙際眠水從太湖根底穿月出洞庭山上圓公歸與客相畱連秋風鶴唳春杜鵑班鱸斫膾紅縷鮮紫防煮蒓香味全我思白傅在三川吳船𨿽有吳饌偏當時九老各華顚裴令來過吟復聮至今怪石存舊鐫七葉樹蔭黃金田羨公有子勝昔賢髙門通車千萬年

與正仲屯田遊廣教寺

春灘尙可渉不惜濺衣裾古寺入深樹野泉鳴暗渠酒杯參茗具山蕨閒盤蔬落日還城郭人方帶月鉏

哭謝公儀學士

道路傳聞日驚嗟尙復疑疾因勤學得命不與人期賈誼年傷少相如恨見遲向來公輔器看取李家知依韻和王介甫兄弟舟次蕪江懷寄吳正仲

楚客連檣泊晚風吳人江畔醉無窮少陵失意詩偏老子厚因遷筆更雄貫口信潮千里至平沙落日一時紅知君兄弟才名大我媿白頭遼水東

依韻和吳季野馬上口占

溪頭三月艸菲菲城畔春遊惜醉稀莫信杜鵑花上鳥人歸猶道不如歸

邵考功遺魚及醬

已見楊花撲撲飛魚江上正鮮肥早知甘美勝羊酪錯把蒓羹定是非

昨於發運馬禦史求海味馬已歸闕吳正仲忽分餉黃魚鱟醬子因成短韻

前欲淮南求海味緘書未發報還臺陸機黃耳何時至罌品分傳事桉杯

正仲答云鱟醬乃是毛魚耳走筆戲之【未開誤認其器】

折卻毛魚一品資吳郎聲屈向吾詩若論子無從著冤气沖喉未可知【正仲詩云鱘黃子出蘇臺蘇臺非出也】

春日東齋

剝剝禽敲竹薰薰日照花耳中無俗聽眼底有閒誇逃筍過幽艸吹香到別家吾懷方自得切莫問生涯

吳正仲遺新茶

十片建溪春干云碾作塵天王初受貢楚客已新漏泄關山吏悲哀艸土臣捧之何敢啜聊跪北堂親

閒居

讀易忘饑倦東窻盡日開庭花昬自斂野蝶晝還來謾數過籬筍遙窺隔葉梅惟愁車馬入門外起塵埃

依韻和季野見招

悲憂如路去無程靜節終朝酒自傾苦苦來朝爲醉伴西山不使伯夷淸

依韻馬都官宿縣齋

常愛陶潛遠世緣阮家仍有竹防娟夜深風撼蕭蕭響誰憶北窻人正眠

吳正仲見訪回日暮必未晚膳因以解嘲

永日無車馬閒坊有竹鄰雨中烏帽至門外緑苔新不殺雞爲具堪題鳯向人山公識墨在知我舊來貧

昭亭潭上別弟

從來潭上別先賽故人祠卻入舟中飲無令琖盡遲須一日醉便作數年期落日馬嘶急岸傍人散時

夢後得宋中道書【四月十九日】

宵夢宋子語書得宋子書書意與夢語曽不異往初昔我遭家難逢子亦在廬我南君大梁千里非隔疏念處天地中天地猶一車日月爲兩轂星辰隨徐徐晝夜轉不已載之將焉如冉冉趨死鄕萬古曽無餘其間乃有夢覺實夢何虛何虛亦何實及盡皆同墟身世旣若此合離休嘆諸

送吳季野太博移蜀靈泉先至輦

葦箔蠶齊老桑林葉更生楚禽多異響蜀棧未堪行客散岸傍席馬還溪上城過都當有問爲語欲巖耕至和元年四月二十日夜夢蔡紫微君謨同在閣下食櫻桃蔡云與君及此再食矣夢中感而有賦覺而錄之

朱櫻再食雙盤日紫禁重頒四月時滉朗天開雲霧閣依稀身在鳳皇池味兼羊酪何由敵防下蒓羹不足宜原廟薦來應巳久黃鶯猶在最深枝

依韻和吳正仲赤目見寄

尋常不病眼靑白看人多暫見朱成碧難逢扁與和金箆舊說在訶子古方磨我自苦風痺思君那得過【葛洪治赤目翳膜方訶子一枚以蜜闕口磨注目中】

雨燕【五月五日】

雨燕去還來銜虫爲雛食雄雌濕已倦梁棟冷並息緣礎蚍蜉羣拾餕蜻蜓翼谷粟滿京園任從黃雀得

夏虫

物久必自化化之猶騫騰當看厠中蛆去作盤上蠅飛聲旣混雞斂迹何疑冰寄言漆園吏已知鵾與鵬

秋雨篇

秋雨一向不解休連昬接晨終窮秋梅生不量仰天問神宮夜夣言語周日月是天之兩目忽然生翳無藥瘳只知淚滴爲赤子赤子豈誤天公憂天公哭灑涕落九州地祗不敢安泥潦已沒頭乃因從容詰神官后稷今在帝所不從前後稷知稼穡曽以筋力親田疇曷不告帝且輟泣九谷正熟容其収蚤時不泣此時泣憂民欲活反扼喉神官發怒髭奮虯下士小臣安預謀恐然驚覺汗交流樹上已聽呼雌鳩

中秋月下懷永叔

有朋無明月秉燭光彊致有月無樂朋獨酌顏易醉往年過廣陵公欣來我值期玩秋蟾圓靜埽庭下地復邀髙陽公賸作詩準備特特乃多連後池風雨至一夜看石屏怛吟無逸气今宵皓如晝千里嗟離異固知理難並把酒遙相寄【當時出月石屏同詠】

聞永叔出守同州寄之

冕旒髙拱元元上左右無非唯唯臣獨以至公持國法豈將孤直犯龍鱗茱萸欲把人畱楚苜蓿方枯馬入秦訪古尋碑可銷日秋風原上足麒麟

九日陪京東馬殿院防疊嶂樓

誰言天去遠山上有樓臺峯色引溪色共入茱萸杯行當登泰山云埽日月開柏烏與城烏兩處休鳴哀

酒病自責呈馬施二公

李白死宣城杜甫死耒陽二子以酒敗千古畱文章我無文章畱何可事杯觴況承先子戒宜不著口嘗昔聞有田竇以此相滅亡禮飲不在多歡飲不在荒二公方逢時安得入醉鄕

宣城馬禦史酒防一夕而西因以寄之禦史嘗畱老馬與予僕

三更醉下陵陽峯平明溪上去無蹤又牙鐵鏁謾橫絕濕櫓不驚潭底龍斷腸吳姬指如筍欲剝玉【闕】將何從短翎水鴨飛不遠那經細雨山重重卻顧舊埓老病馬塵沙歷盡空龍鐘

詠懷

西方有鳥防生死同穴居物理固不測孰言飛走殊雄雌豈相匹飲啄豈相須一爲枝上鳴一爲莽下趨苟合而異向世道當何如

答仲雅上人遺艸書並詩

經月不出戶堂上多緑苔忽有方外客衣披稻畦來來從靑山下手把紈素裁筆艸數行字瘦蛇起春雷渇墨未散霧屈角麟欲開裝爲兩大軸置我並瓊瑰嬾瞠長防奴掛壁不埽埃智永與懷素其名久崔嵬師今繼此學入神在徘徊未料輒以我便比和羹梅我心常苦酸得姓何可能

讀吳季野芝艸篇

阮生存詠懷美彼曜朱堂一榮不復枯五色異眾芳眾芳發朝露俄以斂夕陽丹莖起瓦礫又匪媚棟梁此稟由至和君子要有常

送吳季野

贈言必有規無規固無言彊言苟無補何異秋虫喧君行蜀道難不厭治輊軒母歿未歸土女長未出門誰能力爲此勞苦遊墻籓

吳季野話撫州潛心閣

髙閣潛心所圖書暴蠧收靑山隨宅轉遠水向門流迆邐看無厭潺湲聽不休一聞秦洞說便欲泛漁舟

詠懷四首

一身頭面閒所用蓋有長兩耳主於聰兩目主於光維鼻主於齅維舌主於嘗以耳辧黑白以目分宮商以鼻識酸鹹以舌聞齅香各各反爾用安得無悲傷此能而兼彼自勞由不量寄言世上人欣欣蹈其常

東方有野父穰田一豚蹄復操一盂酒祝谷滿吾棲百金請救兵所欲奢所賫彼何滑稽生仰天獨笑齊自余居田裏未免病與貧常把神農書每以藥物親處方猶持法義比君使臣但恨無餘資豈及療我鄰筆頭不中書聊可備急人昨日除吏來吾邦爲長民欲溺復燃灰敗筆前已陳

風驅暴雨來雷聲出云背若千仞溪追奔下天鎧堂堂亞夫軍吳楚不足碎旱气沃原田煩蒸洗闤闠深料生注射聚沫猶壅礙靑蔥艸樹鮮斷沒虹霓在向晚畱霽暉夫容染新黛

送毛祕校宣城主簿被薦入補令

良驥不必大騰羈已超邁良弓不待寒調日勁快宣城古大邑聽訟易聾瞶君能抉其塞宰與民共賴自當割雞用刃必無鈍敗嘗聞開元時令長多賜戒戒石今尙存世異事不背以此贈行行無酒勿我怪

鴨腳子

魏帝昧遠圖於吳求鬭鴨乃爲吳人料重玩志已愜江南有嘉樹修聳入天插葉如欄邊迹子剝杏中甲持之奉漢宮百果不相壓非甘亦非酸澹苦眾所狎千里競賫貢何異防爭啑

宛陵集卷四十一

欽定四庫全書

宛陵集卷四十二

宋梅堯臣撰

八月十五日夜東軒

隔竹已見月淸光度谿來移影上素壁與我相徘徊是夜正中秋天地霧露開人疑玉出藥杵不生埃嫦娥倚冰輪艷色若自媒他夕豈不好物意爲之摧

送楊辯靑州司理

儒者服褎衣气志輕王公一落該网中折節長俯躬山東多豪士片言不可窮靑土饒嘉棗無以人鈍蒙彼知南楚輕彊始必弱終矯志合其情乃是吾徒通行當問友生爲我舉杯空

隱靜山訪懷賢上人不遇

松上垂靑蔓蒲根瀉碧泉髙僧來不見卻返五峯前

遊隱靜山

心在名山久積嵗未及遊將過值風雨路不通馬牛丁壯四五人籃輿時更休轉谷逢煙火下隰多田疇偃穟黃壓畝刈麻東盈邱始覺山門深長松如騰虯直上百餘尺蒼髯葉修修五峯迎人來冷逼臺殿秋石泉出雲中引入舍下流緣源至巖口巖底魚可鉤天昬碧溪去果熟靑猿偸艸樹不盡識自起詩人羞濺濺澗水淺苒苒菖蒲稠菖蒲花已晚菖蒲茸尙柔靈根采九節試共野僧求逡巡能致之衰疾無甚憂昔聞有釋子渡江用杯浮棲心向玆地埋骨在林陬駮陰漏斜光徒欲窮巓幽夜還南陵郭幾落猛虎喉

路詠

五里十里消磨盡千蹄萬蹄來往蹤古今不是不經歷踏破靑山重復重

書席語送馬禦史

天意漫漫物自供聞香能至是喧蜂野人割蜜不須盡畱與寒脾作禦冬

送李南玉

小人貧於資君子貧於時小人富於貨君子富於辭貧𨿽同寒饑富不同路岐彼富歿則巳此富名不移丈夫事百變未死安可期明明趨財利莫防前人嗤舉家如春蠶仰食不可遲況念宿債窘何媿賤士爲買臣嘗負薪相如猶滌巵君思此二人信吾所不欺邇者有趙壹窮憤自興詩乘驥抱美玉樂與和未知古來鮮逢遇後世無苦悲

代書寄鴨腳子於都下親友

予指老無力不能苦多書書苟過百字便覺筋攣拘京都多豪英往往處石渠作書未可周寄聲亦已疏後園有佳果遠贈當鯉魚中𨿽聞尺素加餐意何如

秋日家居

移榻愛晴暉翛然世慮微懸虫低復上鬭雀墮還飛相趂入寒竹自收當晚闈無人知靜景苔色照人衣

昭亭別施度支

昭亭送客地來往四十年常視松端日每稽潭上煙風移虎旗腳寒入牛童肩待訪名山去相期廬阜前

潘歙州話廬山

潘侯話廬山落落尢可伏初云江上來遠見雲中瀑捨舟到云外觀瀑已巖麓往往逢平田攢攢愛深木竹門懸徑微源水陰藤覆坐石浸兩骹炎膚起芒粟夕陽穿萬峯髙下相出縮尋常杳不分但被煙嵐畜絕頂水底花開謝向淵腹風力豈能加日气豈能攬之不可得滴瀝空在掬夜昬投僧居孤燈望溪曲忽聞淸磬音漸近幽林屋止侯休多談巳滿我心目懷逰二十年夢今固熟何當借輕舠一往如飛鶩

秋日邨行

谿霧晝又收山邨夜初晦饑禽來往飛遠樹靑紅碎原上楚牛童屋頭吳婦碓雞肥酒已熟野老邀同軰

吳正仲遺蛤蜊

紫緣常爲海錯珍吳鄕傳入楚鄕新樽前已奪蟹螯味當日蒓羹枉對人

送潘歙州【潘過宣城而送之】

一見新安守便若新安江洞徹物不隔演漾心所降逺指治所山已入鄰齋窻捧輿登南嶺防馬懷舊邦養親將爲壽傾甘抱玉缸觀軍將勞士臠肥堆羊腔下車談詩書上世擁旄幢勿窺淵遊鱗無吠夜驚尨他日聞課第天下誰能雙

馬都官行之惠柑荔枝醋壺

梁霜胡柑熟烘日荔枝美橘柚未爲精葡萄安可擬郭生始能贊魏文何謬比二果皆世珍乃遺及賤士而復副醇醯或乞自諸已豈惟享遠味終得爲直矣【郭璞贊云厥包橘�奇者維甘魏文帝記雲南方龍眼荔枝寜比西國葡萄石蜜】

前以柑子詩酬行之旣食乃緑橘也頃年襄陽人遺柑予辧是緑橘今反自笑之

昔辧荊州誤今爲越叟迷黃柑與緑橘正似珷玞圭新安潘侯將行約遊山門寺予以濘淖遂止因爲詩以見懷

蒼山自爲門呀豁異鐫鑱路通石壁盡潦起田穟陷傍嶺有結廬潛潭淨於鑑聞之固欲往久雨濕泥濫莫陪太守車然諾豈誑賺遙遙橋上去望望馬猶站畏滑不肯行非關惜韉防

依韻自和送詩寄潘歙州

潘侯擅詩筆五色神授江世家有大勲佐舜同厖降子孫逢太平少小事書窻源流本慷慨吐論皆經邦量猶圅牛鼎吾徒媿罌缸開口必典實省腹惟空腔作者過我門應笑無防幢窮老在獘廬何異守戶尨有心希買交白璧無一雙

避爲師依韻答李獻甫

蛟龍養鬐鬛當在浩浩潯虎豹養文采當在巍巍岑我無太山髙我無滄海深斗水與堆阜恐未慰此心

送李逢原

禰衡負其才沈沒鸚防洲李白負其才飄落滄江頭後亦多效此才薄空羈囚文章本濟時反不能自周吾嘗戒吾曹愼勿異爾流臧倉毀孟軻桓魋廹聖丘𨿽云推之天未免皇皇求吾今重子學無力薦公【闕】行當思吾言非教子佞柔

重送李逢原歸蘇州

吳客歸從楚霜華著馬蹄倦童持獘橐呼艇過寒谿寂寞區中飯依稀日午雞張儀猶舌在不必媿於妻

黃國博遺銀魚漧二百枚

幹若防稽筍色比荊州銀熟宜煨栗火飲助擁鑪人低陰欲飛雪酒微生頰熱海上使方來多饟不爲餮

三和寄潘歙州

昔固聞陸海今復有潘江文章吞時英光芒瞻星降【爾雅曰降婁奎婁也】如遊太室陽仰見玉女窻髙才生大國試政來遠邦道傍一相顧冰壺臨瓦缸逸驥美丰肉老防慙瘦腔藻詠答下俚玉鈐鏘寶幢尋言不悟言自笑趂塊尨終知將門豪射雕常貫雙

送天臺李令庭芝

吾聞天臺久未見天臺狀去海知幾里去天知幾丈峯嶺隱與出巖壑背與向云雷反在下泉瀑反在上幽深無窮窺杳無窮望至險可悸栗至怪可駭喪石橋彎長弓跨絕未放當時白道猷平步入靑嶂去爲六百石亦見志所尙子欲廣異聞可以一尋訪

十一月十二日賽昭亭神

冷雨凝雪未成雪潭空魚寒歸石穴長篙扣宂倩鯉魚寄信山頭來奠設魚傳水鳥飛上山山大槎槎幹吹咽旋灰起角巫鼓鳴漆俎銅盤顫牲血琵琶嘈嘈神降言福汝佑汝無災蘗西向啐飲東向廻谿心卻望山崔嵬

依韻和吳正仲冬至

流光冉冉卽衰遲物趣廻還似轉規長景巳知今日至孤懷不比少年時阻陪上閤鴛鸞後且與南州父老期況有舂禾新酒熟百分休放手中巵

施君挽歌

哀鐸淒淒裏銘旌杳杳中澗云銷繐帳山雨入蒿宮世路行來久泉塗去莫窮素吟應共葬飲韻在松風杜和州寄新醅吳正仲雲家有海鮮約予攜往就酌逡巡又云幕中有防且罷此飲

淮南寄我玉醅酒白蚶海月君家有欲持就味明日期窮羹易覆巳反手從事開筵不可辭燕脂秀臉羅前後長頸善謳須賸謳只恐老來歡意休

依韻答吳正仲罷飲

君辭予家傾蟻醅自有嘉味須持來靑篾絡缾方出戶紅妝侑席已邀杯窮愁一飲猶關分側望羣賢不可陪靜坐紙窻無所得只將文字眼前堆

送王景憲奉職

淸羸將家子苦節自寒儒四壁我何有一錢君亦無下灘船亦急聞鴈日將晡行愛靑山口人煙事网罛

讀毛祕校新詩

毛公明於詩其系宜善續前示五長篇大須傾幾曲豈特元和間欬唾成珠玉

送允從上人還廬山

山髙云在下諸壑藏半空千重萬重翠正望落日中不知野僧歸石徑寒易通松間無人埽隕葉如斷獨行逢莫寒衣裂溪上風

依韻諸公尋靈濟重臺梅

梅要山傍水次栽非同弱柳近章臺重重葉葉花依舊嵗嵗年年客又來𨿽愛千枝競緐密還嗟短髮巳衰頽郎官博士畱車騎擁蔽修篁爲斫開

和正仲再和罷飲

吳味欺君彊飲開楚醅因我破愁來何言合美將虛館卻憶爭妍就捧杯夜霰已先庭雪集單衣難與毳裘陪踐盟幾欲驅車去塵事無端日日堆

和韻三和戲示

笭箐畫蛤瓦缸醅海若淮壖各寄來將學時人鬭牛飲還從上客舞娥杯蓬蒿自有蔣生樂珠翠寧容鄭氏陪莫計寒暄與風雪古來黃土北邙堆【鄭康成與盧子幹同事馬融融後堂有珠翠之防康成不得預焉】

嘉雪應祈呈權郡通判

臘近冬殘云未合江南靑壠麥休肥誰將太守隨車雨一夜從風作雪飛

依韻四和正仲

四和還如九酘醅更醇更美未嫌來相逢莫作兩般眼一飲不辭三百杯嵇阮當時無俗慮山王𨿽防亦能陪如今世態尢堪薄只把官資滿眼堆【袁招飲鄭云自旦至暮三百餘杯】

雪

朔云生晚雨臘霰集狂風不數花多出安知天更工漫階夜巳積萬物曉初蒙誰憶新丰酒乘驢灞水東

宛陵集卷四十二

欽定四庫全書

宛陵集卷四十三

宋梅堯臣撰依韻和郭祥正祕校遇雨宿昭亭見懷

君乘瘦馬來骨竦毛何長下馬與我語滿屋聲瑯瑯一誦廬山髙萬景不得藏出沒望林寺逺近數鳥行鬼神露怪變天地無炎涼設令古畫師極意未能詳誦說冒雨去夜宿昭亭傍明朝有使至寄多驚俗章【郭來誦歐陽永叔廬山髙送劉復】

采石月贈郭功甫

采石月下聞謫仙夜披錦袍坐釣船醉中愛月江厎懸以手弄月身翻然不應暴落饑蛟涎便當騎魚上靑天靑山有冢人謾傳卻來人間知幾年在昔熟識汾陽王納官貰死義難忘今觀郭裔奇俊郎睂目眞似攻文章死生往復猶康莊樹穴探環知姓羊

依韻和郭祕校苦寒

噫風鳴悲鳶鳴哀雨霰枯木爲之摧昭亭山頭野火滅海水夜凍迷蓬萊燭籠以自掩耳酒琖生冰拈不起陶潛棄官屋無米兒號妻啼付鄰里

依韻和郭祕校昭亭山偶作

知君棄官後江上尋名山心旣慣世內迹欲還人間昭亭忽來過覽古興長嘆野寺拂塵壁丹陽已斕斒殿角虛寶鐸微風聲遺像與筆迹始得觀裴顏淺井何泠泠前溪何潺潺幽幽隨猨鳥渾渾忘區寰裂裳不爲媿餌芝不爲難坐對寒雨中松上孤鶴還

送郭功甫還靑山

來何遟遟去何勇羸馬寒僮肩竦竦昨日棄爲梅福官扁舟早勝大夫種負經不厭關山遙訪我猶將歳月恐得言防意若秋鷹反翅歸飛輕飽氄明朝到家年始開椒花壽酒期親捧何當交臂須彊行莫作區區事邱壠

送鄧生

哀哀彼鄧子扶柩歸長沙朝暮哭失聲驚聒墻上雅飛去復飛還相與棲水涯卜葬不當緩早晚能到家

送才上人還【闕】竇寄達觀禪師

春雪滿蓑笠海邊先燕歸千林新攺葉百衲舊來衣谿水從何至山云自解飛報言巖下客齋盋筍應肥

樂椽自淮南回示新詩

淮南歷覽還宣城囊多佳句何冰淸入門先叫十年兄袖中大捲持來評我𨿽暗愚眼不盲要識合如劉長卿舉頭不言笑且驚此兄議論頗稱情我亦感君知我名阮籍從呼作老兵

蘇州曹琰虞部浩然堂

姑蘇臺上麋鹿號夫差城中樓觀髙荒榛盡巳付明月萬古憤怒空秋濤吳亡越霸能幾日後世擾擾猶鴻毛孟軻善養浩然气充塞天地無饑嗸慕而爲堂亦有意不學屈子成離騷

紅梅篇

昨夜輕雷起風雨芍藥紅牙竹欄土南庭梅花如杏花東家殘朱塗頰萼爲裳衣蕊爲組枝爲髙居幹爲戶蛺蝶未生蜂未來赤身掩斂無金縷終然有子當助傳說羹落亦不學飛燕皇后廻風舞此意又笑麻姑與王母勾引何人擗麟脯是非方朔謾漢武只知此桃不知語樹不著口數而今言之已莫補放我渾丹鳯皇羽

依韻和吳正仲聞重梅已開見招

難開密葉不因寒誰翦鵝兒短羽攢猶是去年驚目艷不知從此幾人觀重重好蕊重重惜日日攀枝日日殘我爲病衰方止酒願攜茶具作淸歡

寄送吳公明屯田通判秦州

一聞春禽婆餠焦竹林山木生蕭條憶君將向洛門去胡馬無塵塞路遙將軍本是漢丞相玉帳坐辧牙旗梟白面書生有肝膽少年曽過咸陽橋今𨿽老病由廬巷爲報緩制秦兵驕

吳正仲求紅梅接頭

君家梅溪上但見梅花白我家家樹紅求枝寄歸客翦接如交情本末不相隔明年舉酒時醉頰生微赤

初聞蛙

朝開南籬梅暮聞北池蛙何時科斗生艸根巳吐牙只畏艸葉長其下可隠蛇遊子且勿行科斗成蝦蟇

百舌

一冬常噤黙乘春何多舌蒼毛無文章尖啄苦騰說曉升髙髙樹百鳥言漏泄只未聞鳯皇有亦學不徹傷哉古辯士往往遭車裂

萬表臣報山房有重梅花葉又繁諸君往觀之

前時見多葉曽何數尋常今見葉又多移賞南澗陽寄言莫苦恃更多殊未央

去臘隠靜山僧寄榧樹子十二本柏樹子十四本種於新墳

棐柏移皆活風霜不變靑冢垣𨿽闃寂田客每丁寧不待爲書幾常流作鬼庭東邊夾路少更致儻能令

補題東都善惠師禪齋

香象紅蕖坐花盆白石臺上公金印去王子玉駒來心是寒缾水明無寶鏡埃世人何擾擾時爲一言開

送萬殿丞防州安逺軍

新雷動江雨百鳥響溪巖逆水送行客順風催掛帆過山惟廟敬團飯與烏銜太守𨿽憐舊須防有嫉讒

野望

新晴宜野望最愛是山前逺近花兼竹髙低水拍田呼名鳥無數問姓客多年此地春耕晚吳牛樹厎眠

泛溪

中流淸且平捨楫任船行漸近鷺猶立已遙邨覺橫何妨緑樽滿不畏晚風生屈賈江潭上愁多未適情

春陰

云壓花房冷風開柳絮遟幽人宿酲在靜館晝眠時欲雨天無雨將絲鬢未絲孔融過五十歳月巳堪悲

新燕

前時春社畢今日燕來飛將補舊巢缺不嫌貧屋歸衘泥和艸梗側翅過柴扉豈比驚丸雀迎人欲拂衣

梨花

處處棃花發看看燕子歸園思前法部淚濕舊宮妃月白秋千地風吹蛺蝶衣彊傾寒食酒漸老覺歡微

新筍

挑筍春雷後晴坡過雨時何言江外早已比洛陽遟園客自偸賣主人那得知徒令養新竹待與作籓籬

海棠

要識吳同蜀須看綫海棠燕脂色欲滴紫蠟蔕何長夜雨偏宜著春風一任狂當時杜子美吟徧獨相忘

二月七日吳正仲遺活蟹

年年収稻賣江蟹二月得從何處來滿腹紅膏肥似髓貯盤淸殻大於杯定知有口能噓沫休信無心便畏雷幸與陸機還往熟每分吳味不嫌猜

老馬【馬禦史所畱】

吳人惜燕駿燕馬臥吳家毛骨從前防關山欲去賖艸深閒楚澤力盡憶胡沙禦史乘來久時逢避路騧

自詠

閉戶無還往端居廢禮容花爲貧冨焰燕是舊過從持屐對人蠟綻衣看婦縫非同叔夜傲切莫怪疎慵

鸚鵡

一入秦宮去千山隴樹秋能言依婦女學語類俳優玉鏁閒拘束金籠不自由哀哀是黃鳥死爲穆公羞

曉

烏蟾不出海天地無明時萬國睡未覺一聲雞巳知樹頭星漸沒枝上露應垂人世紛紛事勞勞只自爲

朝二首

鵝鴨出欄去兒童臨水驅欲開花露聚噪鳥窺防秣馬刈靑荳買薪嫌五銖錢刀豈今古邨叟一何愚木鏁初開水上城竹籬深閉日光生靑苔井畔雀兒鬭烏臼樹頭雅舅鳴世事但知開口笑俗情休要著心行是非不道任挑撻惟憶當時阮步兵

宣州雜詩二十首

昭亭萬仞山古廟半山間賽雨使君去釣潭漁父閒蕨肥巖向日竹暗壠連關北望髙樓上南飛鳥自還三洲灘口急兩水渡頭來下過桓彞宅上通嚴子臺潺湲瀉寒月滉漾照春梅白鷺驚起處魚多見厎廻一過響山畔常思路中丞開亭宴貔虎制賊象冰蠅舊刻多磨滅今人少有稱茸茸春艸長時有牧牛登伍貟奔吳日蒼皇及水濵彎弓射楚使解劍與漁人抉目觀亡國鞭屍失舊臣猶爲夜濤怒來往百川頻每見昭亭壁髙璩筆墨存丹靑虛格裏雲霧碧紗防鳥屎常愁污虫絲幾爲捫防來曽攺觀世故有誰論信防多見逐伐國豈無仁屈子行江畔昭王問水濵包茅曽責貢香艸自持紉莽蒼山川在漁歌屬野人項籍路猶此力豪聞拔山八千提楚卒百二破秦關陔下圍歌合江頭匹馬還卻思諸父老相見亦何顏細雨春岡滑無因駐馬蹄裘單懷後侶風急過前溪近寺聞魚鼔穿林聽竹雞田家春正急炊飯待鉏犂古有琴髙者騎魚上碧天小鱗隨水至三月滿江邊少婦自撈摝逺人無棄捐憑書不道薄賣取靑蚨錢諸葛久精妙已能聞國都紫毫搜老兔蒼鼠拔長須露筦何明淨煙丸事染濡班超投此去死作玉關夫大實木熟壓枝常畏風帖花先漏日噴露漸成紅靑篛包山捨馳心奉漢宮誰將橐駞載辛苦向驕戎竿頭注腐鼠水次野蜂知每視銜飛翅因燻斸取脾絳囊千里道幹蛹百鈞馳盡入公侯第雕盤助酒卮髙林似吳鴨滿樹蹼鋪鋪結子繁黃李炮仁瑩翠珠神農本艸闕夏禹貢書無遂壓葡萄防秋來徧上都鳥命若楊葉夜棲雞翼間情知羽毛薄自禦雪霜難相托爲溫燠終非學附攀猶勝居鶻握憂懼得生還【栁子厚鶻說云】

髙齋謝公歿此地卽危樓不攺窗中岫無停川上舟壁陰緣薜荔城冥笑鵂鶹萬井曉煙合素霓橫樹頭北客多懷北庖羊舉玉卮吾鄕𨿽處逺佳味頗相宜沙水馬蹄鼈雪天牛尾貍寄言京國下能有防人知五月黃梅肥終朝密雨微緑苔侵竹閣潤气裛人衣背隴霑牛去銜虫濕燕歸髙山發瀑水夜漲入吾扉斫漆髙崖畔千筒不一盈野糧収橡子山屋防松明只見樹堪種曽無田可耕兒孫何所樂向此是平生傳道零陵守玆亭暫解裝分羣同鴈鶩防日到瀟湘班竹思虞舜赬萍憶楚王殷勤吏部句今亦誦無忘宛水過城下滔滔北去斜逺船來橘蔗深步上魚鰕鵝美冒椒葉蜜香聞稻花歲時風俗美笑殺異鄕槎

打鴨

莫打鴨打鴨驚鴛鴦鴛鴦新自南池落不比孤洲老禿鶬禿鶬尙欲逺飛去何況鴛鴦羽翼長

暝

杳杳鐘初發昬昬戶閉時巢禽投樹盡疲馬入城遟醉唱眠茅屋燒光透槿籬荷鉏休帶月亭長豎毛眉

夜

日從東溟轉夜向西海沈羣物各已息眾星燦然森蝦蟇將食月魑魅爭出陰阮籍獨不寐徘徊起彈琴

東溪

行到東溪看水時坐臨孤嶼發船遟野鳬眠岸有閒意老樹著花無醜枝短短蒲茸齊似翦平平沙石淨於篩情𨿽不厭住不得薄暮歸來車馬疲

呂大監餉鮆魚十尾

日暖楊花四散開江邊鮆魚無數來伊魴洛鯉不堪憶丙穴漾陂何可咍賀監休思鏡湖去應知李白跨鯨廻

香鑪【李獻甫惠】

鐵鑄小香鑪壁環平口鋪麝焚葵葉大獸齧竹根趺淨幾羣書外閒堂一物無中間任灰燼終與蕙蘭俱

茶磨二首

楚匠琢山骨折檀爲轉臍乾坤人力內日月蟻行迷吐雪誇春茗堆云憶舊溪北歸惟此急藥臼不須擠盆是荷花磨是蓮誰礱磨石洞中天欲將雀舌成云末三尺蠻童一臂旋【得自三天洞吳氏】

送白珙秀才

谿上桃花發山前桂舸移水流過峽急風逆出江遟南國魚鰕厭東都夢寐思逢人若有問不似在朝時

送閭邱殿丞

每有西歸客誰無滿袖詩都忘將別意競媚向官資憑在屋頭月照君墻上旗不同山一定更逺更相隨

獻甫過

防樹桃花夾竹開阮家閭巷長春苔啟扉索馬送客出忽覺靑紅入眼來

宛陵集卷四十三

欽定四庫全書

宛陵集卷四十四

宋梅堯臣撰

寄維揚許待制

當時永叔在揚州中秋待月後池頭約公準擬與我敵是夜二雄張利矛我時小卻避其銳風愁雨阻嫦娥羞主人持出紫石屏上有朏魄桂樹婆娑而枝虯作詩誇詫疑天公愛惜光彩向此収四坐稽顙嘆辯敏文字響亮如淸球更後數日我北去相與送別城門樓誰知康成能飲酒一飲三百杯不休雞鳴各自便分散山光寺側停畫舟我來謁公公未起臥索大白須扶頭而今倏忽巳八載公領府事予居憂歐陽始是玉堂客批章艸詔傳星流問公可憶羊叔子𨿽在軍中常緩帶而輕裘寄聲千里能信不

紫微亭【在池州】

江云如旗腳墨防飛鴈行平圃采芳菊上水酌桂漿爲言此何時杜子逢重陽醉思莊生達哂彼齊景傷至今孤亭間獨有九日章昔我來齊山山僧迎道傍騎馬到寺門亂石屹若墻值雨不徧歷但取山泉嘗牧之舊遊處苔滑屐莫將卻返弄水涯隔溪望靑蒼絕頂見茅屋洪波日湯湯雲霞與鴈鶩還動秋客腸去逾十五年遊宦韓陳梁哀哀遘禍殃乃再居南方欲往尙未可追吟寄支郎

聞臨淄公薨

至和癸巳十二月兮友人語我火犯房芒射鉤鈐而拂上相兮禍非弼臣誰可當昨日聞太宰悟天道而畏忌兮歸臥其第三拜章太宰旣不得請而賜黃金百兩以爲壽兮諫官禦史猶擊彊明年孟陬臨淄公薨兮果然邦國撓棟梁豈無神醫善藥以起疾兮固知稟命有短長公自十三歲而先帝兮謂肖九齡冝相唐後由石渠鳳閣禁林以登樞兮俄佩相印居廟堂出入藩輔畱守兩都兮其民詠歌盈康莊官爲防舌勲爵一品兮經筵講義尊蕭匡年逾順耳不爲夭兮文字百卷存縑箱子孫侁侁同鴈行二女防壻冨與楊未知歸葬何土鄕臨川松柏安可忘我爲故吏摧肝腸灑淚作雨春悲涼精魄其歸於天乎必爲星宿還髙張骨肌其歸於土乎必爲蕙芷不滅香墓碑墓銘誰能盡其美我爲欲傳萬古須歐陽

吳正仲遺二物詠之

金琖子【鐘傳令公謂之醒酒花】

鐘令昔醒酒豫章畱此花黃金琖何小白玉盌無瑕始入吳郎宅還歸楚客家従玆不能醉只恐賣流霞

疊石

十片寒湖滑千秋白浪根蒼蒼古崖色疊疊老苔痕欲象巨鼇頂俯當科斗盆惟愁作險說平地起昆侖

依韻和宣城張主簿見贈

韓子於文章所防不相效譬彼古今人同心不同貌吉従志久慕亦以重名教鳴鐘與亨鼎易厭非苦樂祿仕不及親揚名可爲孝君方佐大邑美錦同翦鉸遂令吾鄕民綢直無曲橈旣暇乃作詩欲與前人較朝來忽有贈捧若管窺豹又如捕鯨魚空自持网罩心降醉且睡昬昬不知覺

送吳正仲婺倅歸梅谿待闕

山水東陽去未去朋親苕霅朝復朝更無越相逃名舸猶看吳王送女潮海燕歸齊聲滿屋谿梅開過子生條明年十月吏迎處七里灘前櫂奏簫

再送正仲

擬君杜鵑花發當杜鵑時朱袍照白日光彩生路岐自比靑鼠爪中心如亂絲絲亂復不理況復逺別離傾觴恨不深立馬恨不遟千山従此隔三歲或前期爾後各寄書空識滿紙辭非如笑言樂但有牽懷悲念昔蘇與李徘徊問何之

鐵獺【新買小馬也】

朝乘鐵獺上靑山最滑春苔亂石間出入白雲勝蠟屐玉驄𨿽防未應閒

送回上人【因往湖州謁吳正仲】

云出任西東飄然意莫窮山川生眼界巾舄徧區中去去曽無著勞勞本是空梅谿人可見重爾似公

送徐綘祕校罷涇尉而歸

去年茶熟君得補今來茶熟君已去心曽不計茶有無隼在髙風自騰翥昨日我送吳侯歸未忍重臨離別處不若羣公憐禰衡相逐縱橫惟栁絮

志來上人寄示酴醿花並壓塼茶有感

京都三月酴醿開髙架交垂自爲洞素葉層層紫蕊香釀歸光祿春生甕東陌西池走鈿車芳林廣囿飛朱鞚二年不到大梁城江邊淚滴肝腸痛況玆齒髮漸衰老已是憂愁不如眾宣城北寺來上人獨有一叢盤嫩蕻去歲遊吳求不得今朝還喜自持送眼厎𨿽同往日看樽前所憶皆成夢又置新茶采雨前鳥觜壓塼云色弄對花卻酒煮香泉彊詠才慙非白鳳

聞鶯

最好聲音最好聽似調歌舌更丁寧髙枝拋過低枝立金羽修眉墨染翎

杜鵑

蜀帝何年魄千春化杜鵑不如歸去語亦自古來傳月樹啼方急山房客未眠還將口中血滴向野花鮮

依韻和李察推畱別

我學猶肥腱一食輙易厭君何以名虛每來車馬淹經術素所淺道義安得漸獨有寒苦吟可與前古兼今者抱悲哀憔悴居窮閻愁鳴無好音亟別空顧瞻詩言畱彼美欲和慙無鹽短兵當長戈焉得不盡殲又如握枯蒿逆風乘烈炎膏盲靡自療誰復望鍼砭

送李節推挈內歸寧池陽幷李察推往南康軍嫁妹二君同行

江上雙畫舸風帆或先後晚共泊蘆洲欣同幕中友一過長風沙一住防池口當時驄馬客今是憑熊守每憐諸女賢與壻來爲壽上去至南康嫁妹事箕帚不畏楊瀾險不爲廬峯秀二君情義著我送何須酒

新開墳路

古徑約城斜鉏荒可過車直穿深篠去不比繞邨賖伐樹侵籬腳禆塍掘澗沙欲爲蘭若處松柏屬吾家

送鄒秀才遊浙

鞍傍帶劍魚皮鞘馬后攜童越葛衫度水緣山君厎急區區爲答古千巖

四月三日張十遺牡丹二朶

已過谷雨十六日猶見牡丹開淺紅曽不爭先及春早能陪芍藥到薫風

依韻和唐彥猷華亭十詠

顧亭林【顧亭林湖在東南三十五里湖南又有顧亭林傳是顧野王居】

鄕林空林木不見古人居猶尋古人迹更與古人疎昔爲賢豪裏今作魑魅墟湖邊夜夜月光彩波上余

寒穴【金山有寒穴出泉甘淸】

山頭寒泉穴淨若鏡面平熨齒敲冰冷貯缾微玉聲傍有野鹿迹上啼林鳥靑何由一往挹況復方病醒

吳王獵場【在華亭谷東今其地爲桑陸】

孫氏有吳國四海未息戈獵以耀威武平野萬騎羅英雄魏與蜀貔虎一何多世事異莫究但見桑麻坡柘湖【在南七十里吳越春秋海鹽淪沒爲柘湖吳地記秦時有女子入湖爲神今存其祠】

柘土久陷沒千歳嗟水濵不復吳鹽邑空有秦女神浩蕩吞海日曠闊迷天津扁舟誰能往旦暮逢漁人

秦始皇馳道【在昆山南四里有大闕通吳成】

秦帝觀滄海勞人何得修石橋虹霓防馳道鹿麋遊車轍久已沒馬迹亦無畱驪山寶衣盡萬古空冢邱

陸瑁養魚池【在縣西今名瑁湖云陸瑁所居也】

來觀瑁湖水乃是陸生居春塘艸防變誰膾此中魚莫容科斗應亦有魯王余不隨蛟龍飛神鼈未可除

華亭谷【在縣縈紆三百里入松江】

斷岸三百里縈帶松江流深非桃花源自有漁者舟閒意見水鳥日共泛觥籌何當騎鯨魚一去防千秋陸機宅【華亭谷水東有昆山卽其宅機詩云髣髴谷水陽婉孌昆山陰】

我思陸平原廢宅荒艸深才髙乃速禍事往不可箴饑烏噪樹顚野鼠窟庭陰黃耳亦已死家書無復尋昆山【華亭谷東二里有昆山陸機祖葬而生機云人以昆山出玉以擬其美焉】

陸氏防世祖葬此生令名猶如產美璞遂爾傳嘉聲寒巖畜奇秀源水日東傾何言千載間二子不更生

三女岡【在東南八十里云是吳王葬女爲三岡】

吳王葬三女因畱此岡名已化被粲質合有蘭蕙生嬋娟夜月照晻藹朝霧平古魂如未泯不逺闔閭城

李獻甫於南海魏侍郎得防子見遺

魏公番禺歸逢子蕪江口贈以越王頭還同月支首割鮮爲飲器津漿若美酒我獨媿先生饌致崇師友應知愈饑渴況是懷思久【齊民要術云其俗爲之越王頭】

時魚

四月時魚逴浪花漁舟出沒浪爲家甘肥不入罟師口一把銅錢趂槳牙

烏賊魚【黃馬二君餉】

海若有醜魚烏圖有烏賊腹膏爲飯囊鬲冒貯飲墨出沒上下波厭飫吳越食爛腸夾雕蚶隨貢入中國中國捨肥羊啗此亦不惑

依韻和行之枇杷【予送紅梅與之】

五月枇杷黃似橘誰思荔枝同此時嘉名巳著上林賦卻恨紅梅未有詩

送紅梅行之有詩依其韻和

綴綴紅梅肥似蠟蒙蒙飛雨灑如脂吳郎齒軟食不得翻憶張公大谷棃

送王宗望罷宣城尉歸京

南土梅已黃北人舟競發去意方若渴望林殊未歇言歸向梁宋獨嘆滯楚越行聞拜卿屬恩下蒼龍闕

寄題南陵息亭蕖閣

竹裏有淸館池中多蕅花日光穿岸腳水影射檐牙柱穴蜂歸響鑪檀火過窊已知民訟息漉酒費巾紗

讀問月

我讀太白問月詩乃知白也心太癡明月在上爾在下月行豈獨君相隨白兔藥亦何療嫦娥孤棲欲嫁誰古人今人被磨滅休問有來都幾時惟有長照金樽裏此言萬世不可移但能自醉月自落夜夜如此誰復疑一月二十二三日半是風雨相乖離常願晴明對以飲耳邊流水勝鳴絲

五月十日雨中飲

梅天下梅雨綏綏如亂絲梅生獨抱愁四顧無與期妻孥解我意艸艸陳酒卮檻外百竿竹新筍髙過之竹色入我酒變作靑璢璃一飲眼目光再飲言語遲三飲頽然兀左右嘆我衰有鳥従東來引頭闖深枝發聲醒我醉提壷美無疑典衣不直錢惟是布與絺安得如古人車傍掛鴟夷

次韻和吳季野遊山寺登望文脊山【山屬宣城】

楚客好山水五月上髙峯峯頂望文脊艸樹皆有容身旣近猨鳥必欲追喬松石壁出云背苔磴千萬重下視霹靂飛忽起枯株龍卻還僧居宿暮踐樵子蹤作詩畱粉墻削藳爲我封美璞世未識獨令和氏逢

宛陵集卷四十四

欽定四庫全書

宛陵集卷四十五

宋梅堯臣撰五月十七日四鼓夢與孺人在宮庭謝恩至尊令小黃門宣諭曰今日社與卿喜此佳辰便可作詩進來枕上口占

同謁未央殿共霑明主恩冕旒親日月蹈舞荷乾坤龍尾三重峻螭頭防級尊徳音欣社日撫語走黃門陰防皆如實陽開不復存空餘破窗月流影到牀垠

次韻和吳季野題嶽上人澄心亭

空山舊逕緑苔滿古寺齋盂白薤蒸暑雨坐中飛漠漠野泉林外落層層従來勝絕皆離俗未有幽深不屬僧惟愛溪頭一尋水莫聞流浪莫聞澄

次韻和馬都官宛溪浮橋

在昔當陽建橋臨大川洪波不爲阻馳道南北連何此小溪上擬像坦且平馬頭分朱欄水底裁碧天白雨緊大笮防虹生橫舷遊魚不可見車騎久臨淵

寄隠靜山懷賢長老

山有枇杷樹樹多獼防羣髙僧心不著一似五峯云隨飇來溪口石上起氤氳果熟獼防去自向瀑澗分

次韻和馬都官苦熱

日光亭午時赫若鎔黃金鳴鳶不生風流云不成陰赤地有焦土烈野無沃霖涸潭深幽幽枯嶽髙岑岑火龍將焚鬣陽烏多渴心肌膚非木石絺綌煩衣襟冰盤不可見空對瓊玖吟

歷陽過杜挺之遂約同入汴

滄海瀉玉自外天牛斗傍邊客正廻人說維摩居士病我同王子雪舟來汀沙沮洳湖新落山日曈曚霧始開去約河隄春栁動與君吹紫步徘徊

和胡公疎送嶼師移居寶光寺

宋日天王寺梁時太子園地猶隨世變物豈與人存欲問移居意還應避俗喧相期惟有月夜夜在髙原胡公疎示祖擇之盧氏石詩和之【盧肇家】

袁州太守蓬山客來過盧家尋怪石盧家百物今已空惟石難移畱舊迹埋沒尙存三四分雨淋日炙如皴皵太守惻然呼健兒荷鉏秉鍤爭來役健兒掘土不爲堅旋旋剜沙見圭隙漸奇漸異人忘勞更索更深知幾尺瘦峯削出嵩華骨虛竅鑿破蛟螭額千指曳繩車四輪擊鼓助力歸東陌東陌東頭湖水傍黃泥洗盡何蒼碧故宅愈冷東湖喧防賤競觀無礙隔太守自憐堅直心愛少憎多屢遭謫南至蒼梧及桂林名山徧訪無窮僻所冝猒慣不入眼向此歌吟尢愛惜我思永叔滁陽時大誇古翠蔆溪獲作詩逺寄予與蘇髙唱相隨無節拍今知賢人趨向同玩好托情忘俗格建康従事胡公疎一見詫君如李白雄才落筆瀉天河綴韻孤淸仍險窄入探虎穴誰爲難辭通造化方能敵殿後吾𨿽膽力彊獨鞭疲馬終無益

逢曽子固

前出秦淮來船尾偶攙燕遽傳曽子固願欲一相見順風吹長帆舉手但慕羨楊子東園頭下馬情眷眷昔始知子文今始識子面吐辭亦何嚴白晝忽飛霰我病不飲酒茶又非善冷坐對寒流蕭然未知倦

眞州東園

國賦有常計計者豈不賢日夜疲精神自鑑膏火前新春力有餘鉏荒東乳偏壘土以起榭掘沼以秋蓮竹柏爲冬榮桃李爲春妍役役吳楚艘來泊常畱連下江忘其險入漕忘其邅許公作此意吾亦見其權不獨利於已願書棠樹篇

行吟二首

持轡趨代北妄意希名馬代北馬如雲由來重取捨王官待才能髙下不苟且行都未修飾黃金誰變瓦吾當保吾眞甘歸事田野

寘蟻橘林下正在結實時附緣與出入安可責於斯養大不問細使逺不問遲逺遟必有報細大必有期休哉豢龍氏終自辧蛟螭

僧子思以捲來見

明珠與翡翠中國反好之詩書出鄒魯誦學無蠻服彼而習此養騂安問犂古者耕釣士處心殊處卑譬彼乃可語吾病彊扶持

依韻和揚州許待制竹拄杖

楚竹翦霜叢何慙漢使邛鳩形殊用刻馬箠不同功挺特生難變支離分巳窮輕肥思比鶴短髮任如蓬倚以爲髙趣持之見素風步郊聊實下行樂偶従東屢刺莓苔破深穿苑圃通辯繁時畫地黙意或書空古血有湘迹舊林無阮蹤將渠誰覺老要此豈闗慵莫駭傾巢鳥須虞蠹穴虫誰能求道術跨作上天龍

遇畫工來嵩

朝來又入揚州郭千萬中人識者誰惟有來嵩曽畫我依稀見似昔年時

省符上人

春秋一萬八千字不間吳人楚人事佛衣儒談世已罕節行又與其徒異往來揚州三十年曽見華堂荊棘地獨聞依舊坐焚香尙把殘編討遺意

沈學士景休知眞州

太守旛旗近國門州民迎望若云屯家風自有東陽詠主道新移北海樽紅錦臂韝觀粉質塗金珂勒駕朱軒他時儻取春秋對莫以周襄出鄭論

送杜君懿屯田通判宣州

京兆外郎稱善書當時相與集江都日書藤紙爭持去長鉤細畫如瑚自玆乖隔三十載始駕吾鄕別乘車吾鄕素誇紫毫筆因我又加蒼鼠須最先賞愛杜丞相中間喜用蔡君謨爾後仿傳無限數州符縣板仍抺塗鼠𨿽可殺不易得貓口奪之煩叱驅若君字大筆亦大穿墉質無長覘君到官治事余呼諸葛試問渠張聖民學士出禦書幷法帖共閱之【又一軸蘇子美書杜懿病焉】

冰膠楚舸歳將窮廣陵別乘憐老翁殷勤來邀彊一往虛堂肴酒羅甘丰我病胃寒不下咽匕箸謾舉叨席中主人欲客心意歡出以飛帛騰龍鸞刑政二字布楷法古今書帖未足觀坐間杜子好弄筆詆譏前輩無全完一見寶蹤天下妙稽首贊仰舌吻幹如此別識已太險我不頌詠還應難

讀黃莘祕校捲

嵇康昔彈廣陵散商聲髙與宮聲緩托名山鬼未傳人古桐紉絲絲不斷一聞僵臥竊其音世間𨿽得能亦罕賢明以之知盛衰愚昧以之爲妄誕頃年過我在蕪城忽聽長拍去欲嬾鳳皇養雛飛未髙雞鶩成羣翅終短龍章秀骨苦輕時繼作五言須款款

贈許待制歳旦生旦

天歷重更端哲人玆命世嘗聞月旦評況是髙陽裔椒花作壽杯爆火通鑪桂穹及蒼鶴尙以千年系曰惟五行秀復與明時契他日求老成不須從渭汭

答宣闐司理

六經義趣深傳訓或得失後人語𨿽淺辧識猶百一歐陽最知我初時且尙窒比以爲橄欖廻甘始稱逆老於文學人尙不卽究悉冝乎與世士橫爾遭詬喞誓將黙無言負暄方抱膝非非孰是是都莫答問詰歳暮宣參軍辭如鮑昭逸粲然傾明珠襃我頗過實便言楚江萍光彩侔旭日自慙流浪蹤不得蒿芹匹復爲苦硬句酬報彊把筆

答鵝湖長老紹元示太圖

鵝湖有鵝吾不問鵞湖無鵝吾不疑道士須換黃庭經釋子自明太辭噫嘻兮此意迥與山陰別我亦曽非逸少爲

新韻曽子進早春

新雷歳旦發聲嚴冰管寒銷細滴檐花甲將看枝上拆蛇鱗不復地中潛黃河分派來應早白首歸朝意自恬彊欲擬君爲秀句便無才思似江淹

依韻和馬都官齊少卿酬和

同時沈宋稱二豪曽說龍門奪錦袍我對前流接淸唱泰山輕重於鴻毛

贈江寧王髙士

自古江南風俗美喜君髙趣慕先賢藥無逺近寧論報家有圖書不計錢已住秦淮借風月徧尋吳國舊山川塵纓我系未能解每一來過駐畫船

答蕭淵少府捲

君先大夫臨終時夢中嘗賦曉寒歌騎龍跨魚不是誕直對上帝傳吟哦才如李賀天亦少冝其在世尢難多文章父子不相似君今平易祖襲那錮鐵錦褧各有用髙下安得與等科大都精意與俗近筆力驅駕能逶迆野雉五色且非鳳知時善鳴雞若何

答孫直言都官捲

具深相割啗不如無勇人以詩而酬詩徒用多少均我言𨿽至簡意切誰見親汲井欲到深磨鑑欲盡塵寒泉與靑銅光潔靡故新臨觴報嘉貺醉語是天眞

依韻王司封寶臣答卷

王家再見仲宣詩魚目盈車換斗璣自媿不従靈蚌吐誰敎相並夜蟾飛暫增光價千金重終覺枯陳一芥微已屈至珍來彈雀恩蛇衘報此能希

髙士王君歸建業

風雨起春寒乘湖曉帆送目看步云心近茅家洞忽覺柳已靑來時枝尙凍羨爾向江南正開新釀甕

呂寺丞家膳

春雨薄無泥野苗靑入俎深堂開畫圖飛鳥驚寒渚名筆今寂寥嘉賔競推許主人何太勤不異具雞黍

趙祕校見訪

文學儒家子儒本通天人蠨蛸尙先喜吾黨何迷津津亭一相過不笑復不嚬應此識恬泊曽匪慢爾賔

答張令捲

嘗聞甥似舅似舅詩尢少古意得河源新聲變春鳥讀之不敢倦十未能一曉顚倒文字間使吾心擾擾

依韻答泰州王道粹學士見寄

君同黃鵠遊海嶠我學白雲歸帝鄕已愛健翅自鼔舞誰憐孤影猶飄揚安得相從在霄漢於今畱滯嗟縶韁欲隨輕風挹君袂滿野春雨生迷茫

依韻和孫浦二都官展墓由大明精舍而歸

新松煙翠入衣巾雨後岡原不起塵霜露悲懷今正切曽非結客去尋春

拜壠忽生寒食心應緣春入感啼禽淚霑宿艸根仍凍馬立荒沙迹已深野老輟耕風料峭山房開晝日陰森歸鞍卻望原頭路羃防輕煙物景沈

張聖民席上聽張令彈琴

一聽履霜霜滿足再聽緑水聲緣谷我行日月【闕】春波嫩苔沙雨侵魚目漁歌晚唱泛水來天浸滄浪光可掬坐中此意自弦生中郎五弄人難熟人知難熟獨善彈彈拍未終脂駕速鄭衞古來多喜聞卒章爲我歌淇澳【時聖民赴齊少卿家防】

走筆送王琪

江南二月艸靑靑送子歸時已滿汀誰信而今有忠義秖知七日哭秦廷

宣司理餉蒸鵝

昔年相國籠之贈今日參軍饟以蒸一咀肥甘酬短句定應無復謗言興

宛陵集卷四十五

欽定四庫全書

宛陵集卷四十六

宋梅堯臣撰

依韻和許待制春雪

密雪犯陽和寒階覆短莎條牙摧不展鳥舌噤應多變令已爲失易消如未苛桃花禹門水早晚見通波

送廣西提刑潘比部【伯防】

白麻新拜大丞相黃紙首除南省郎欲使平刑安逺俗莫辭乘傳歷炎荒桂林地險通椎髻陽朔峯奇削劍鋩自有王門舊勲業且須稀作上書囊

大明寺平山堂

陸羽茶處爲堂備宴娛岡形來自蜀山色去連吳毫髮開明鏡陰晴攺畫圖翰林能憶否此景大梁無

次韻和王平甫見寄

尊王興霸國古莫重齊桓仲尼書大法亦莫重更端文章革浮澆近世無如韓健筆走霹靂龍蛇奮潛蟠颺風何端倪鼓蕩巨浸瀾明珠及百怪容畜知曠寛其後漸衰微余襲猶未彈我朝三四公合力興憤嘆幸時構明堂願爲櫨與欒期琢宗廟器願備次玉玕謝公唱西都予預歐尹觀乃復元和盛一變誰爲難行將三十載衣被劇織紈後生喜成功往往舞朱幹君家兄弟賢挺拔尢堅完譬彼登泰山孰辧云徑盤忽在髙髙巓兩腋猶插翰我久知子名曽未接子歡前者和君詩薄言慙兒肝淮南喜子來袖刺字未漫明日聞渡江畱書特相安今又獲嘉辭至味非鹹酸

依韻和丁元珍見寄

我從江南來掛席江上正輕舟自行速不與風力競乃省少時學彊勉無佳興初如弄機杼未解布絲經利器昧其持或反授人柄及親賢豪遊所尙志已定不猒朝市喧不須山林靜不爲煦煦妍不爲嚴嚴冰遇物理自暢區處劇操令仍類楚野筠忽從孤根逬便成翠瑯玕久與風霜硬𨿽然達吾眞誰復究畢竟世間忘坦塗盡欲求密徑哂我是【闕】疎冝乎今蹭蹬蹭蹬誠可嗟所偶亦已並晚逢二三友喜飲恨多病道路何邅廻季秋越春孟平生景慕者邂逅出天幸接迹猶謂榮況此聲顏並實慙寡時用又頋無奇行愛之不忍去自旦還至暝在昔濁世賢徒知淸酒聖但用醉爲娛一老少不更稍思桃源人翩爾乘魚艇尋花逐水往豈念衰與盛歌謳非俗情山響自答應以此謝君勤微言期略聽衮衮不足爲試共幽人評

泰州王學士寄車螯蛤蜊

車螯與月蛤寄自海陵郡謂我抱余醒江都多美醖老來飲不滿一醉已闗分甘鮮𨿽所嗜易飫亦莫問嬌女巧収殻燕脂合眉暈貧奩無金玉狼籍生恚忿妻孥喜食之婢妾困埽行當至京華耳目飽塵坌此味爽口難書爲猒者訓

張聖民席上賦紅梅

吾家有嘉樹紅蘃開朝霧笑杏少淸香鄙梅多俗趣江都別乘居似見句溪圃坐中勿苦疑結子看春暮

平山堂雜言

蕪城之北大明寺辟堂開爽趣廣而意厖歐陽公經始曰平山山之迆蒼翠隔大江天淸日明了了見峯嶺已勝謝脁齪齪逺視於一窗亦笑煬帝造樓摘星放螢火錦帆落檣旗建杠我今乃來偶同二三友得句欲霜鐘撞卻思公之文字世莫雙舉酒一使長咽慢肌髙揭鼔腔萬古有作心胸降

自感二首

左目忽昬花愁心亂劇麻文書都莫見藥物近憑他眸子終何似形軀且願嘉惟期一開泰再望日中雅我不嫌髭白白髭何自落𨿽然失丑衰將恐日疎薄有生無不老歲事看秋籜一身憂已大毫髮誰能度【二月二十八日】

依韻和孫都官河上寫望

河上風煙愛此邦吳艘越舸不相降魚鮏矗矗橋邊市花暗深深竹裏窗蹴踘漸知寒食近秋千將立小鬟雙年光取次須偸賞何用功名節與幢

依韻和試筆偶書

洗硯開書幾拈毫喜子巢不爲微物撓自向小欄敲已逐遊絲末還緣翠葉梢因知生理大不必在重爻和張民朝謁建隆寺二次用寫望試筆韻

荒臺殘壘舊名邦曽說王師此受降西漢衣冠拜原廟五天龍象護經窗蜀岡井味人猶品隋帝宮基闕尙雙自古興亡不須問風鈴閒聽響幡幢

躍馬侵星去啼雅未出巢春裘風易裂従騎鐙相敲紅日雙行柳黃金一抺梢乾坤功力大黙誦易中爻

依韻和許待制後園宴賔

春來無處不幽芳誰復樽前嘆異鄕繞榻綺羅觀舊傍池桃杏照新妝柳條拂拂牽絲嫩蕊粉輕輕落酒香聞道主公偏愛客翻思當日醉莎場【宛邱城頭有莎場臨淄公每飲於其間】

依韻和許待制偶書

曉雨射船珠瀉盤平明水上舞英殘鬭雞蹠惡輕泥濕調馬蹄翻軟土幹深屋燕巢將欲補密房蠶蟻尙憂寒爲言楚客甘蔬蔌白芷香牙長嫰

閨思

望日赤如橘遊梁音信稀愁心常似醉春絮等閒飛江鱖看將爛芹牙吐尙微何時憑燕子寄取錦書歸

代書寄王道粹學士

已具扁舟訪使君忽逢春雨起淮濆花寒蛺蝶猶相守水冷鴛鴦不暫分況約他時來寄迹何須今日去論文解裝無復山陰興且對荊釵與布裙

依韻和許待制病起偶書

桐柳陰陰翠色參幔房深邃靜於巖疾疑不是因蛇影方祕曽傳白玉圅煉蜜有時蜂競至墜羶無數蟻來銜女奚困觸屛風響林鳥饑尋蠹木鵮趨吏喜聞開便閤舞姬排北翦春衫嘉賔入幕金樽抺賀客衝風席帽攙談出古人非騁辯詩成王化不言讒提綱勿用銖銖較列局緣從物物監龍腦篆香盤屈曲虎頭雕枕剔空嵌年逾五十惟耽易能格神明莫若諴

依韻和孫待制新栽竹

斸破煙叢帶筍移映軒臨檻特爲冝龍孫巳見多奇節鳳實新生入翠枝不向阮家林下集還思渭北水邊窺一花一艸公休詠慣作蘭臺侍從詩

依韻和戲題

揚州太守重交情我欲西歸未得行寒食尙賖花水近妻孥煎去到天明

依韻和孫待制春日偶書

甕面春醅壓嫩藍盤中鵝炙亦肥甘正宜醉夢輕爲蝶苦怕酬詩密似蠶病起羊公方隠幾歸來陶令只乘籃河隄古木欣欣暗野水新秧拍拍渰巳向官資隨分足莫將忠憤等閒談況於世上諸般厭不作人間一例貪陋巷自知當退縮擁門誰解更趨參髙低趨向難爲合冷暖情懷固飽諳勉意妻兒猶苟祿彊顏冠冕未抽簪惟公恩遇畱連久頻對樽罍也負慙

依韻和禁煙近事之什

狂風暴雨已頻過近水棠棃著未多窈窕踏歌相把袂輕浮賭勝各飛堶閒牽白日遊絲颺細驀黃金舞帶拖小苑芳菲花鬭蕊華堂嘲哳燕爭窠西州駿馬頭如剝南國佳人頸似瑳結客追隨傾畫榼分朋遊樂借靑莎秋千競打遺鈿翠芍藥將開翦纈羅我病乞求新火灸無心更聽竹枝歌

依韻和春日見示

春雨嬾從年少狂一生憔悴爲詩忙不能屑屑隨時輩亦恥區區憶故鄕白玉笛聲親府席六麼花拍動衣香龍咽嘹喨畱行月鳳翼趨蹌巧定場粉色酒容歡四座花光燭影照西墻虛榮浪防知多少安得如君展胏腸

依韻和偶書相畱

在昔有言無不讐故於嘉詠豈冝休出奇吳國將能戰探隠漢宮人戲吹笛夢來猶記曲愛歌老去未忘謳車中變服爲秦客頭上南冠學楚囚日永歡呼遺搏齒夜深談論廢更籌海陵已有從遊約今欲西歸且榜舟讀邵不疑學士詩卷杜挺之忽來因出示之且伏髙致輒書一時之語以奉呈

作詩無古今惟造平澹難譬身有兩目了然瞻視端邵南有遺風源流應未殫所得六十章小大珠落槃光彩若明月射我枕席寒含香視艸郎下馬一借觀旣觀坐長嘆復想李杜韓願執戈與防生死事將壇

送寧鄕令張沆

長沙過洞庭水泊風搖矴靑山接蠻白晝鳴鴞鸋竹存帝女啼防學林雍鑋不嫌卑濕往教令民須聽

依許待制送行詩韻詠燕以寄

江燕銜泥日深堂拂玉琴不教闗閤戶乃見主人心掠水飛殊捷迎風去巳禁短書猶可記聊影托微吟

依韻和酬邵不疑見答

君才若巨賈旣冨仍深藏遂兼碌碌貧共處安可量滔滔大澤陂渺漫入幽荒徒欲窮端倪憑髙何相望一日以文繡被此糞土墻門徒三千人起予惟卜商薄言昧纖悉懷憂思萱忘美璞委雕琢以未知我祥但念故時朋所樂來逺方愼勿以名使取敗非相當

贈張伯益

張伯益風義自足常遊遨醉彈琵琶聲嘈嘈雷車急輥蛟龍號曲終放撥解紫絳勇气索筆作小篆李斯復出秦碑髙不數宣王石鼓文快健欲敵橫磨刀奕棋絲桐且置之眾善多取精神勞

依韻和邵不疑以雨止茶觀畫聽琴之防

彈琴閱古畫煮茗仍有期一夕風雨來目喜農畝滋中河不阻澀舟楫亦所宜況聞新疾愈當與嗜好睽何須顧小約豈不有他時澹泊全精神老氏吾將師幸因答來章敢不以此咨此咨有深理願君勤且思

依韻和不疑寄杜挺之以病雨止冷淘防

邵杜二良守相逢欲霑醉促膝一開顏衮衮言有味或嘆季路冝或語伯夷是各懷忠義心要終豈同異我實疎賤軀政治未使試預玆髙古談懦志生勇气明當饌湯餠疾雨晦天地一日不見君何止如三歲口腹尙乖期榮華可推類嗟嗟勿復問安恬固無媿

獨酌偶作

東路歸梁嬾黃流下汴深眼穿南去翼耳冷北來音風雨昬斜日乾坤入醉吟不憂貧且老自有伯鸞心

答杜挺之遺魚漧

百年蠹柳根半浮揭屋顚風吹欲倒寸步泥深登岸難鰍幹助飲鄰船老

宛陵集卷四十六

欽定四庫全書

宛陵集卷四十七

宋梅堯臣撰

觀邵不疑學士所藏名書古畫

野性好書畫無力能自致每遇髙趣人常許出以視邵侯多奇玩畱我特開笥首觀阮與杜驢上瞑目醉【阮籍杜甫】韓幹貌四馬臨流解鞍轡花驄照夜白正側各畜意系衣穿袴鞾坐立皆廏吏精神宛如生於顋復穿鼻梅雞徐熙花竹間寒雀睡逸少自冩眞對鏡絕相類數本失姓名古胡幷老驥山水樹石硬荊闗藝能至【荊浩闗穜】巨然李成者落筆愈奇異人物張僧繇𨿽傳恐非是其餘又莫究模搭似未備周秦已來書行艸楷篆隸聲名舊烜赫一一果可喜邵侯愛我曹咸使紙尾記況侯有古學小字刻瑉翠各贈墨本歸懷寶誰肯忌

先至山陽懷杜挺之

與君同川塗舟發偶後先順風吹我帆巳過飛鳥前寄聲托飛鳥微意或可傳定逢檣上烏暫向彼畱連薄暮楚城下踟躕問來船

絕句五首

風過已午未肯止酒病嬰我心無憀船頭拍翅野鴨浴水上擺子獰魚跳

岸邊稺子戲把釣蚯蚓作餌靑條長上去下來船不定自飛自語燕爭忙

夜欲三更饑鼠鬭燈殘一防小星紅邨邊坎坎賽神鼓船厎抨抨駕浪風

葑田靑灰博奕局島樹墨榲煙雨圗巳去揚州百餘里回頭還隔防重湖

蝦蟇號沫爲科斗蜾臝銜虫化細腰蠹穴荒陂有多少幹風濕雨各飛跳

淮南轉運李學士君錫示捲

李氏世能詩落落爲時豪漢陵唐太白始競二雅髙益端正封賀才各傾吳濤於今幾代孫手持切玉刀功利旣及民又將薄風騷示我照乘珠光彩生褐袍曽非貧家有懷歸徒增勞神物必難祕恐隨風雨逃

觀王氏書

先觀雍姬舞六麼妍葩發春風搖舞罷英英書大字玉指握管濃雲飄風馳雨驟起變怪文鰩晝飛明珠跳席客聚立驚且嘆筆何勁健人柔夭昔時裴旻能劍舞丹靑助气精神超藝𨿽不同意有防世事相假非一朝

書二客論呈李君錫學士

我慕杜挺之磊落髙世談又愛王平甫才雄天馬驂二人相議平最重李淮南踒跎文館彥委曲部政諳能蘇煮海民變使供租甘𨿽持使者權不作自裹蠶諄諄無威慠雍雍激防貪書戒易滿人縦愚須起慙【始時邊海鹽亭民常官逋其錢往往給腐米爲直棄之而去浸久亭民無本多逃者今俾中戶就邑納租給亭民民乃大利逃者復還】

畱別李君錫學士

淮南尙喜風流在客有殷勤載酒過不醉不歸情可見相看相笑意如何了眸自解持髙論長頸稀逢缺善歌舊愛陽闗亦休唱西還從此故人多

過山陽水陸院智洪上人房【有蘇子美墨迹】

十載七來此每嗟多異今池灰休辧劫川月解明心遺墨悲蘇倩髙情想遁林能閒常似舊翹立水邊禽

淮陰侯

功旣髙天下身何不自防已能成漢業無復假齊王復恥噲爲伍安知呂所忘空名流未竭淮水共湯湯閏三月八日淮上遇風杜挺之先至洪澤遣人來迎

曉出淮口時夜來風已止半路逢怒號客心愁欲死忠信𨿽可仗魚鼈將異此但慕前行舟漸入孤汊裏猶能有餘力遣助良可喜

宿洪澤

舟子起添纜夜潮同雨來寒聲相亂急逺夢自然廻水鳥鳴還睡風燈暗復開宦遊嘗作客未息爲貧催

泗州郡圃四照堂

官艫客艑滿淮汴車馳馬驟無閒時豈有餘力事棟宇後園荒艸長離離朱侯下車百職舉亦治宴豆頻遊嬉梁冠爵弁各得禮道路溢譽亡髙卑因隙作堂名四照虛光轉納娥與羲面面懸窗夾花藥春英秋蕊冬竹枝射堋寛闊習武事鏡沼淸淺吹文漪侯之此意寧自樂夷情勞士俱忘疲後來出口勤灑埽莫作廏埓生蒿蔾

泗守朱表臣都官剏北園

樹藝北壕上直對髙城陰使君朱輪來歌管樽酒深風雷生淮雨雲物冒楚岑戰舠習追逐飛淩捷水禽不獨耳目觀乃見預禦心事閒賔從樂景美臺榭臨今人忘羇旅灑慮起微吟

依韻和誠之淮上相遇

一別逋翁久不逢亦知諸葛臥龍中幾年三致千金冨今日重追二謝風形槁已能同散木鬢霜從聽著寒篷飛光入酒舊時月來照狂歌猶未窮

泗州觀唐氏書

唐氏能書十載聞誰教精絕向紅裙百金買書蒲葵扇不必更求王右軍

同朱表臣及諸君遊樊氏園

五年前上去乃從許公過舊物此君在後生新筍多朱櫻繁且熟黃鳥啄仍歌一一如當日乘髙柰興何七里灣得朱表臣寄千葉樓子髻子芍藥

誰稱爲近侍冝與牡丹尊霞綷千千葉香撩黯黯魂紅樓思俠少寶髻奉王孫賸插不堪照顏衰汴水渾

倂日得朱表臣酪及櫻桃

昨日酪將熟今朝櫻可餐紫蒓休定價黃鳥未新殘甘滑已相美齒牙仍尙完應知消客熱逺贈盎盈盤

阻淺挺之平甫來飲

泛淮忌水大我行浩以漫溯汴忌水淺我行幾以干偶與困滯並將獨爲此難窮隄有來客芬芳可與言共休緑楡陰置酒聊慰安主人𨿽倉卒猶得具甘酸酸漬楚梅靑甘摘夏櫻丹引觴吞日光耳熱不復嘆俛仰已陳迹未可忘玆歡誰思費生術幻惑寧盤桓

依韻和表臣奎野亭

淮光抱城去山翠落樽前魯叟欲浮海楚人休問天野雲將拂幔水鳥不驚船歷覽誰能賦今聞太守賢

依韻和表臣先春亭

雜花紅間白逺樹短參長天近春歸疾城髙地易涼千尋浮逺水五兩動連檣置酒未終樂山煙生暝隍

和表臣河南庾署西軒

飛烏欲下蟾生時斜光冷魄常相隨右山左水淸洗目虛檐曲檻生揚眉白魚甘肥网可得公酒美滑杯可持臨淮使君有閒佚長橋直度來莫遟

依韻和表臣見贈

中間防與別不啻二十年向來君之官我必贈以篇今過臨淮郡惠好情聮聮訪我車騎都宴我鶯花然此當舟航衝旅泊逾百千迓髙而撫下酒壺櫃食連使予一日爲立可見華顚遽行恐勞君數里不得前三月汴水淺蹇滯無我先君乃遺我詩盛稱我爲賢比之少陵豪望我何太全又令入時用目堪事髙眠安能事孔聖終學美周宣勤答以明懷矢辭敢欺天

依韻和表臣聞與挺之宣叔平甫飲

舟淺不能進反羨車馬馳同行各在野有酒相與期隄上聞禽處桑間落日時使君羊筍贈更飲更追隨【表臣是日送蒸羊筍束】

表臣惠蜀牋偕玉硯池

蜀牋瑉硯池爲贈知雅故慙無右軍書亦乏左思賦環水象辟雍紋花如織素願傳君徳政況已聞行路

表臣以阻水見勉次其韻

野叟津難問賢人酒不空行吟同去國退翼欲乘風憂巳先天下窮方坐井中予生一如此安得免衰翁

聞宣叔挺之圍棊

人以棊銷日我觀棊輒寐未必盡死生何玆較愚智只將多勝少復取生爲利不若酒之賢悠然共醒醉

五倩篇【奏方響琵琶】

倩然五蛾眉妙曲動金弦犀椎玉鈴鈴龍撥雷響急能愈靜意閒情常專主人昔結客一醉百金捐觀濤來吳都遇我泗水邊夜飲向明月非同聞鄰船

釋悶【呈挺之平甫】

燕丹未歸馬未角卞子抱玉無兩腳孤城食盡兵未卻度笮中懷掛一索我輩於此酒冝酌百歳千秋柰何樂

釋滯

帝在蒼梧妃泣竹蘇武餐毛海西曲窮山逺道車折軸深井渴汲綆不續我輩於此酒正緑防無柰何歡且足

依韻和表臣憶遊竹園山寺

山攜謝公妓竹似阮家林花發日初暖鳥啼春欲深朱櫻連葉摘緑酒帶醅斟猶想聞歌吹僧房未暇吟

依韻和挺之晨起見寄【時阻汴淺】

淺水不堪泛暗灘時激聲晨都望迢遞窮旅思屏營芳艸同誰借投壺自喚名得君晨起詠逺逺見交情

李宣叔祕丞遺川牋及粉紙二軸

蜀人玉屑楚客調金粉制牋君有贈艸疏我無蘊冝書揚雄辭莫冩屈原憤誰識此意微曽非事搖吻

錢志道推官遺紗帽

逺贈烏紗帽能無白也詩山花不更插野客莫驚窺次韻和表臣惠符離去歳重醖酒時與杜挺之李宣叔王平甫飲於阻水仍有筍醬之遺

贈以橊花酒沈淸防隔年不憂航滯磧爲泛琖如船加品盈盤內無花到眼前還招李杜醉野釀莫稱賢

表臣齋中閱畫而飲

嘗觀韓幹馬人物亦如生君收四病骨無肉只崢嶸二匹癢磨樹二匹縦其情意思若不任千里未可行古絹蠧已盡彩色無精明嘆惜傳至此幾人金帛輕隋時有名筆獨冩嚴君平猶持杖頭錢罷肆心莫營魁然中防人坐榻不知名畫中有畫屏山石侔天成今時長沙叟獼猴檞林橫疏毛與設色前代何角爭余存品𨿽髙我未易敢評主人愈好事緘笥酒壺傾

寄送許待制知越州

喜公新拜防稽章五月平湖鏡水光防萏花迎金板舫葡萄酒防玉壺漿雲歸秦望山頭靜雨洗若邪溪上涼天子不能煩侍従可將吟詠報時康

依韻和王司封離白沙塗中感懷

淮雨夜飛氛祲銷星纒歷歷轉隨杓黃童謾對日如月賈誼休悲鵩似鴞市骨已知求駿馬輶車何用載田驕不惟忠憤心如此王佐才髙賦小鷯

將赴表臣防呈杜挺之

莫怪去遟遟予心君亦知膝前嬌小女眼厎寧馨兒學語渠渠問牽裳步步隨出門𨿽不逺情愛未能移

醉中和王平甫【用其韻】

王未赤方牽蔓李子才靑巳近樽我最年髙雜年少風流還有杜陵孫

將解舟走筆呈表臣

昨夜謳吟瀉春酒今朝波浪下黃河主人不暇悤悤別爲倩流鶯寄語過

答再和

舟行才及二三里巳復淺流如凍河君有短書誰逺寄時因燕子拂墻過

非意篇呈表臣

人言防傳繁乃是郡久例一日苟不修未免眾吠睨飽尙謗所興饑必慍不細損之禮漸隳存之禮未替心莫忽賤微義莫徇防勢我將取是然敢以爲君計

依韻和錢深推官見寄

無才不敢學陽秋嗜酒時能問大酋前日偶従河上飲文章何可並英遊

依韻答宣叔行舟相隔見寄

汴漲濺濺費挽牽輕舟難若上靑天只知乘駛及先去不意遟畱落那邊

力漕篇呈發運王司封寶臣

兵外肢彊兵內體壯斂之盡歸歳以多餉東南軸艫銜尾而上浮江浮淮溯汴之湍汴湍不常水衡不官惟虞溢毀靡虞舟槃舟槃糧覆糧孰爲足大計之數萬百惟六帛幣錯貨三倍其谷曰主厥漕王之藎臣日憂河涸運智煩神以舫實土約流束津百步之間若牙與齦朝漲夕降滯舸次鱗亟乞於朝朝不卽報下上經營風並日曝其躬其勤秉心有操士豈無祿視此則冒彼以榮佚此以劬耗願答其劬錫命錫誥

四月十三日唐店寄錢推官

昨夜月如水君能攜酒來破除愁悶去洗蕩肺腸開露气林間落河聲地厎廻相知不須早語合自無猜

徒步訪李宣叔宣叔有詩依韻答

渡河誰道去我重子云才鴻鴈汀洲去牛羊井落徠乍行初覺倦暫語不能該日色看看暮將歸意復徊

答髙判官知唐君夜飲

露宿勤王客相從月下來黃流何日漲緑酒暫時開風定燈花爛天髙斗柄廻醉言多脫略吾黨不須猜

宛陵集卷四十七

欽定四庫全書

宛陵集卷四十八

宋梅堯臣撰依韻和劉原甫舍人赴揚州塗次贈予翩翩河中船

我船緩而西君船迅而東緩迅各所尙不意中路逢驥馬方騰雲野鶴還就籠亦言出處異同是天地中我豈不知命人空嗟其窮何當遂逸性川上作釣翁

聞禽

禽鳴脫破袴定無新易故此語莫相譏善貧知有素

表臣都官至十三里店

風雨催車騎駸駸來自南道傍有茅屋寧容使君驂不謂忽下馬濕衣逢我談田家已刈楚田婦正好蠶旣將國漕急復與民事諳他年此茅屋便比棠樹甘

泊徐城寄杜挺之王平甫

十里五里一值淺千愁萬愁過徐城王君論與河流阻杜老談思月色淸岸若屹墻空自面樹如張蓋欲誰傾二人儻及親朝夕更晚更遲何計程

至第四鋪二首

第四鋪前風雨急搭河過盡不憂灘卻愁蓬溺空徵槖始信人間行路難

輕舟已過第四鋪憶著陽闗末尾聲怊悵杜公行厎急白醪何處得同傾

倡嫗嘆

萬錢買爾身千錢買爾笑老笑空媚人笑死人不要

過靑陽驛使風

天應憐逆旅乞與順風初不假卒添力任從帆自疎燕攙舟尾健鷁漱水花餘會與王都近何須問疾徐

蠅

乘炎出何許人意以微看怒劍休追逐疑屏漫指彈與蚊更晝夜共蜜上杯盤自有堅冰在能令畏不難

蟬

柳上一聲蟬沙頭千里船行經朝雨後思亂暑風前物趣時時攺人情忽忽遷感新猶感舊更復幾多年

鶯

緑柳陰猶薄黃鸝囀已淸年年舟上客處處樹頭聲髣髴佳人語依稀太子笙夕陽聴不足飛入舊荒城

雞

昂然大雄鷄髙冠紫沈羽星占太史局樹棲丞相府知時不失晦得食曽呼伍幸無終夜鳴須防人起舞

鶴

何時別遼海俛啄雜庭鵾去作仙人駕來乘衞國軒雲中晴引唳松上舊能言俱說長千歳予非學羨門

挑燈杖

油燈方照夜此物用能行焦首終無悔橫身爲發明盡心常欲曉委地始知輕若比飄飄梗何邀世上名

蛙

陂蛙怒目生科斗亦縱橫自得君王揖能爲鼓吹聲越人嘗入饌秦客不須驚誰解緣明月徒誇兩股輕

鳩

一世爲巢拙長年與鵲爭欲知雲腳雨先向屋頭鳴頸上玉花碎臆前檀粉輕何時將刻杖扶助老夫行

蚊

向晚化污積羣飛來戶庭蟭螟許巢睫琥珀爲畱形夜色徧容蔽雷音亦感聴猶矜負山力血食也霑醒

鹿

羣處空山中迹在深松下周穆得同狼秦人指爲馬驚頋逺世网脫質去田野誰思充腵修自是全無者

犬

常隨輕騎獵不獨朱門守鷹前任指蹤雪下還狂走人思上蔡遲書寄華亭後莫將呼作龍粱肉才經口

豕

司原豢俗豨日見容陰暱喜比爲白麟惟憂不丰溢烈飇澤雨作眞聲向人出司原悔何由肝膽空駭栗

蛟

橋邊三尺劍江上六鈞弧漢武帝何處周將軍已無織綃深有室泣淚自爲珠誰爲九淵害人猶能爾圗

兔

迷蹤在塵土衣褐戀蓬蒿有狡誰窮穴中書惜拔毫獵從原上脫靈向月邊逃死作功勲戒良弓合自弢

魚

洛水美赬鯉入河西去時三春登玉浪一日到天池垂釣豈容羨小麟應莫隨腹中無匕首巳不助吳兒



玉府有寶名存骨未朽初爲淸江使因落豫且手白玉刻佩章黃金鑄印紐辭聘彼莊生曳塗誠自有

鰕

自生江海涯小大形拳曲宮簾織以須水母憑爲目防將蔽其私賤用資不足於物豈無助況能參鼎肉至靈璧鎭於許供奉處得杜挺之書及詩

去冬過尋歷陽守江沙半遮當利口口頭沙蹙浪如山浦漵排舟魚貫柳卻畏浪髙難苦畱聞解符來時不久平明掛席入揚州主人釀成百斛酒酒上玉蛆如笑花一日倒空罌與缶主人亦欲君舊友請我遲君同此首淸明君果渡江至與君繼舳曽無負過淮風緊到洪澤使人助我如臂肘暮春溯汴汴流澀自假輕航去如走千憂萬阻經靈璧畱書津吏情何厚副之佳句二十言文昌光芒夜侵斗平時相卹以此稀緩急求之更難有風牽月挽望符離水館野亭能駐不葛巾輕服約登步蔥冷淘誇甚滫書中不說王平甫應又先行君在後我今趂君君趂王趂入大梁須執手

永城杜寺丞大年暮春白杏花

孤素髮殘枝非闗比眾遲殷勤勝菖葉重疊爲農時

午日三首

有酒不病飲況無菖蒲根空懷楚風俗角黍弔沈魂佳人五色縷道士絳囊符瘦臂不中系百邪何用驅百艸堪爲藥舟行不及收岸傍蕭與艾從聴到寒休

晚得菖蒲

薄暮得菖蒲猶勝竟日無我焉能免俗三揖向樽壺

祭貓

自有五白貓鼠不侵我書今朝五白死祭與飯與魚送之於中河咒爾非爾疎昔爾齧一鼠銜鳴繞庭除欲使眾鼠驚意將淸我廬一從登舟來舟中同屋居糗糧𨿽甚薄免食漏竊余此實爾有勤有勤勝雞豬世人重驅駕謂不如馬驢已矣莫復論爲爾聊欷歔

依韻和酬太師杜相公【衍】

相國推心本至平欲揚蕭艾作蘭馨孤根易變終微賤美澤難霑漫晦冥楚客嘗聞紉若若王孫誰復顧靑靑東風已與生成足不敢希蓂在帝庭

依韻答僧圎覺早梅

江南自寒苦花不與時同淸向三冬足香傳一國中云湖藏舊市雪樹認新丰未有虧冰素隨妝入漢宮

雍邱遇雨

日暮風雨急逆水舟難牽波波入杞國悄悄誰憂天闐闐陂中雷羃羃隄外煙驟然沃大熱蒸飫如炊煎飲水徒脹滿渴喉殊未蠲搖蓬已煩倦汗額常不幹如何一席地長少皆在前衣巾不敢去又以禮數纒安得化嚴石兩脛沒流泉每暑起此念念之凡幾年終當逐逸志奚必事華顚

廟子灣下作

廟子灣下百尺船杞人楚人相雜牽水厎老唇倚以怪樹頭掛紙吹作錢江蛟海鵾千萬里軒風簸日蠻島邊長安舊去天尺五此在大梁眉啑前髙冠長劍乃不畏沙雨夜起噴腥涎

畱侯廟下作

貌如女子心如鐵五世相韓韓已滅家童三百不足使倉海君初去相結秦皇東從博浪過力士袖椎同決烈曉入沙中風正昬誤擊副車搜迹絕亡命下邳圮上游老父墮履意未別顧謂孺子下取之心始不平終折節舒足旣受笑且去行及裏所還可說可教後當五日來三返其期付書閱他日則爲王者師果輔髙皇號奇傑畱國存祠汴水傍逄逄簫鼓賽肥羊赤松不見天地長黃石共葬邱冢荒

髙車再過謝永叔內翰

世人重防不重舊重舊今見歐陽公昨朝喜我都門入髙車臨岸進船篷俯躬拜我禮愈下騶徒竊語音微通我公聲名壓朝右何厚於此瘦老翁笑言啞啞似平昔妻子信說如梁鴻自玆連雨泥沒脛未得謁帝明光宮冒陰履濕就稅地親賔未過知巷窮復聞傳呼公又至黃金絡馬聲瓏瓏紫袍寶帶照屋室飲水啜茗當淸風邀以新詩出古律霜防屢頷搖寒松因嗟近代防莫比官爲司空仍侍中今成冢邱巳寂寞文字豈能畱無窮以此易彼可勿媿浮榮有若送雨虹須防斷滅不復見惟有明月常當空況我學不爲買祿直欲到死攀軻雄一飯足以飽我腹一衣足以飾我躬老𨿽得職不足顯願與公去歡樂同歡樂同治園田潁水東

李審言相招與刁景純周仲章裴如晦馮當世沈文通謝師厚師直防開寶塔院

自君命我飲朝暮雨傾瓦城東與城北大道泥沒馬敢忘主人勤顚撲困馭者眾客亦如期陳肴借蘭若馮裴與沈謝辯論過終賈刁周事老成危坐言語寡酒半時謔劇揣狀類摹冩或譏項發禿或指舌端傻或將冠帶身勸作梁武捨謂我大耳兒此實已見假又效井市態屈彊體非雅順風手沙沙逆風口哆哆竟席屢絕倒去忌肝膽防規規豈無儕達識髙天下

送周仲章都官通判湖州

溪水日霅霅弁峯日峩峩中有水精宮此名其謂何湖水傳玉娘揚光遡嫦娥昔人美淸夜髙樓發微歌風流百年餘所歷才彥多我嘗居其下醉舞或傞傞君行貳郡事結騎黃金珂容儀苦白晳度橋鳴槖駝士女夾道看秋風吹縠羅言是公侯家大體儂弗過問儂厎未辧撐船入芰荷應莫勸蠶織生計非杼梭

依韻答吳安勗太祝

我於文字無一精少學五言希李陵當時巨公特推許便將格律追西京卞和無足定抱寶乘驥走行天下老玉已累人馬不逢皇皇何之饑欲倒還思二十居洛陽公侯接迹論文章文章自此日怪奇每出一篇爭誦之其鋒𨿽銳我敢犯新語能如夏侯湛於今窮困人已衰不見懸金規呂覽乃遭吾子求琢磋珠璣獲斗柰我何吳衝卿學士以王平甫言淮甸防予予久未至衝卿與平甫作詩見寄答之

老馬力盡道路長豈若壯驥思騰驤項窮臨流嘆不逝燕骨埋沒庸可傷我今六十趨南北饑腸不足面黧黑少年心志一防無千里區區安所得往居閭門乏經過閉戶讀書多廢食便從冠帶向仕塗彊顏希祿非貪職昨逢王倩昧平生一見如舊心相傾談經樹下任日炙酒狂便欲騎長鯨誰意同行有遲疾先入大梁凡幾日大梁故人憐鈍衰疊爲寄唱辭嚴密卒章言買羊與酒𨿽齒動搖能飫溢亦知紅頰教新成更願舊朋邀六七

宛陵集卷四十八

欽定四庫全書

宛陵集卷四十九

宋梅堯臣撰

寄題絳守園池

老柏麝不食古色侵靑冥淺沼龍不入秋水生浮萍屋屢圬堊幾太守壁上彪蔚遺丹靑黑石鐫辭澀如棘今昔往來人不識酸睛欲抉無聲形旣不可問不可聽懸泉瀉竇晝未停飛玉貯藍光入屏苞潭梁島甲癸丁蔓刺交綴垂組綎蒼官屭槐朋在庭風虫日鳥聲嚶嚀卉葩木果黏枝條集臺脫熱昬屙醒【闕】文韓詩怪若是徑取一二傳優伶仍寄河東薛太守更與斟酌無閒扃

陸子履見過

劉郎謫去十年歸長樂鐘聲下太微屈指故人無曩日平明騎馬扣吾扉論情論舊彈冠少多病多愁飲酒稀猶喜醉翁時一見攀炎附熱莫相譏

重送周都官

水上朱樓畫角鳴蒙蒙雨裏傍舟輕未逢甫裏先生謁多見吳興太守迎荷葉半黃蓮子老霜苞微緑橘林明十年不到風煙攺君去將詩與畫評

送李載之殿丞赴海州務

蔓水生風雨多吳船發櫂唱吳歌槎從秋漢下應快人憶故園歸柰何世事靜思同轉轂物華催老劇飛梭茶官到有淸閒味海月團團入酒蠃

和吳衝卿學士石屏

吳夫子佩銀乘天馬素怪奇忽得虢略一片石其中白色圎如規又有樹與烏畫手𨿽妙何能爲吳乃持問歐陽公比公曩獲尢可疑疑不爲辧賦以詩詩辭粲粲明星垂復遣賫來使我和坐上鉅公防睨之範侯實有揚雄學咸云此理難究推我歸滌慮反覆思義𨿽不經聊解頤月與太陽合朔時陽烏飛上桂樹枝枝上作窠生羣兒人不知天公天公欲俾世間見影著石面如黏黐烏旣不得去月亦不可移畱爲千古作好玩愼勿傾朴同玉碑【時在唐書局與歐陽永叔王原叔範景仁防食得所示詩】

永叔贈絹二十匹

鳳皇拔羽覆鶉鷃鶉鷃幸脫僵蒿蓬昔公處貧我同困我無金玉可助公今公旣防我尙窘公有縑帛周我窮古來朋儕義亦少子貢不顧顏淵空復聞韓孟最相善身僕道路哀妻僮生前曽未獲一飽徒說吟響如秋虫自驚此贈已過足外可畢嫁內禦冬況無杜甫海圗坼天吳且免在褐躬瘦兒兩脛不赤凍病婦十指休補縫防中餒婢喜有望服鮮棄垢必所防梁上君子切莫下吾非陳實何爾容

依韻奉和永叔感興五首

泉上有君子齋祠達主誠向來霖雨暴觸處蛟鼉鳴旣祈致日出杲杲紓民情天子遣以報固匪媚取名因成感興章庶用語平生蹈道久巳熟情田不須耕

旣負天下望必憂天下責每聞諫諍辭苦意多矯激心存義勇赤气與虹霓白所論言必從豈若水投石陰邪日已銷事理頗已得莫將經濟術抑鬱向胸臆

勿驚年齒遲勿嘆時節晚寒松翳林麓射幹生隴阪野蓬隨飄飄秋實綴纂纂萬物更盛衰有益必有損損益皆自然曷增鳬脛短人爲智慮役白髮安得免利澤欲及時惟恐不行逺後世豈皆愚計校徒勉勉

日出各馳趨皆爲利所迫秋虫至微物役役网自織古來髙世人林下遺憂責扛鼎絕臏者乃自恃以力積金苟如山何異魚貪食

喞喞復喞喞長沙何太息秋風入破衣瘦婦思補刺手中把長綫無帛縫不得夜夜憂向寒斗柄漸垂北嫁夫欲夫富歡樂要終極歡樂旣未能鬢髮霜花易

依韻奉和永叔社日

玉卵不吞龍嗜肉燕子成兒去華屋老櫪半黃田鼔鳴樹下宰平誰似玉茂陵常說泣秋風王母惜傳雙鬢緑東方伏日思早歸長饑不及侏儒腹豶豕新白醪熟奮衣地坐無拘束驪山夜寒坑底哭漫把漆書畱冢竹

社日飲永叔家

雨未雨蒙蒙野田擊鼔賽社翁折條跨馬社翁去醉叟臥倒棃葉紅遨頭主人邀客飲玉酒新賜蓬萊宮彭宣不預後堂防康成一舉三百鐘更邀明月出海厎爛醉等是歸蒿蓬

八月十三日觀長星

長星彗云出天狗欲墮鳴狗埽不見迹昭昭河漢橫河漢秋轉淨箕斗垂光晶勸爾長星酒收祲看太平

送李才元學士知邛州

太守車煌煌莫如還故鄕昔登蜀郡籍今得臨邛章過家禮耆舊接境跪壺漿寒經道路逺春入山川長俗將樂其化詔亦美其良相如有遺迹誰復酒壚傍

弔仲源

世家吳季子皇籍漢諸孫嘒管行車失虛堂隠兒存枝摧從玉樹星隕自天垣寧復下貧賤停驂來裏門

送梁學士知襄州

騎吹荊州去喬林漢水前鄕亭逢故老牛酒問髙年翠巘臨闗路黃柑逐賈船習家池館在賔從與畱連

送薛氏婦歸絳州

在家勗爾勤女功無不喜旣嫁訓爾恭恭已乃逺恥我家本素風百事無有侈隨宜具奩箱不陋復不鄙當須記母言夜寐仍夙起愼勿窺窗戶愼勿輒笑毀妄非勿較競醜語勿辧理每順舅姑心況逆舅姑耳爲婦若此能乃是儒家子看爾十九年門閫未嘗履一朝陟太行悲傷黃河水車徒望何處哭泣動鄰里生女不如男天親反由彼

送劉繼鄴秀才歸當塗

鵷雛始出巢欲矜五色羽乃見郡鴟盤壤中將有取梧桐與竹實安得在平土所趣固巳殊而何不逺舉幸失网羅目冝還蘭蕙圃故鄕有嘉林其下可以處防侍朝陽鳴賀虁成律呂

送裴如晦宰吳江

吳江田有秔秔香舂作雪吳江下有鱸鱸肥膾堪切炊秔調橙韲飽食不爲餮月從洞庭來光映寒湖凸長橋坐虹背衣濕霜未結四顧無纖雲魚跳明鏡裂誰能與子同去若秋鷹掣

送撫州通判袁世弼寺丞

帆疏疏纖緑蒲二十四幅輕江湖髙秋逆水上天去朝過步暮濡須長風沙頭問鯉魚大孤山側鳴寒烏魚腹無書報家信憑烏爲到西山區西山松柏應更好及取之官來拜埽

送石昌言舍人使匈奴

燕然山北大單於漢家皇帝與璽書持書大夫腰金魚飛龍借馬出國都胡沙九月艸已枯艸上霜花如五銖白裘貂帽著不暖莽莽黃塵車款款野廬邊月出隴來風靜天遙鴈聲短聞到庭尢苦寒譯言揉耳不譏彈公於是時巳觀禮踏雪再拜辭可汗

依韻和宋中道觀八月二十八日車駕朝謁景靈宮

都人夾望禁槐傍閶闔初來旭日光雕玉翠鞍牽騕褭盤龍朱輦爛文章焚香閟殿開嚴帳汲水寒溝灑廣莊一見天顏萬人喜卻廻宮禁樂聲長

度支蘇才翁挽詞三首【子美同葬】

二十識君貌交遊非一朝魄光沈碧海志業隕靑霄洛客舊爲社楚人今作招素車京峴路應不似嶣嶤盛世𨿽多士惟公與眾殊髙才飛健鶻逸句吐明珠未入周官采爭持楚璞模莫悲泉骨朽靑史見賢愚自昔愛春物樽深眼厎紅日斜花在落身醉客西東歿嘆千年隔生悲百事空君嘗知此理不悞學陶公

重送袁世弼

臨川內史謝康樂貝葉翻經有故臺春艸生塘猶夢句秋蕖出水似君才驐雞肥脆聊供膳篘酒甘濃可薦杯亦說右軍遺迹在墨池科斗喜風雷

畱題景徳寺吉祥講僧

我講異爾講我書非爾書彼將希白馬此亦猶大車皆行國都內轍不入委閭世人日擾擾來慕淸涼居閤門水【朝堂嘉祐元年九月九日宿齋歐陽永叔張叔之孫之翰命賦】

宮井固非一獨傳甘與淸釀成光祿酒調作太官羹上捨鋹缾貯齋廬玉茗相如方病渴空聽轆轤聲

朝堂宿齋

玉屬陪祠日宮廬寓宿時鐘來建章逺月過羽林遲寒入靑綾被風牽翠鳳旗賈生誰復召安問鬼神爲

送杜挺之郎中知防州

大庾嶺邊無臘雪惟有梅花與明月月光如水來向人太守得閒杯耳熱吹香入酒望梁宋正是苦寒緜可折亦當念君君行南南方無冰地不裂此身不到五侯門肥羔釀酒槐槽咽玉色少年生頰春解笑吟腸冷如鐵衝風冒霰入廣文老與諸生開反切重嗟君逺隔江湖𨿽得丰甘牙已缺官娥執樂一千指修頸慢肌衣錯纈定逢賔客彊排娖舞徹六麼紅袖掣人競羨君君愈疲夜歸坐閤思予說

送吳辯叔知鞏縣

言爲西邑宰本是洛陽人送驛往歸魏迎車來入秦山川成鞏固陵廟壯威神好學河陽政栽花作縣春

當世家觀畫

冰蠶吐絲織纖紈妙娥貌【入聲】玉輕邯鄲曲睂淺臉鵶發盤白角瑩薄垂肩冠銅靑羅衫日月團紅裙撮暈朝霞幹手中把筆書小字字以通情形以觀形隨畫去能長好歳歳年年應不老相逢熟識眼生春重伴忘憂作萱艸

送韓僉判玉汝還南京【持賀太禮表】

天子甘泉祀歡聲浹九圍緑章馳騎入朱服佩魚歸賦雪上賔席買鬟更舞衣淸池無限鴈莫道信音稀

宛陵集卷四十九

欽定四庫全書

宛陵集卷五十

宋梅堯臣撰

桃花源詩【並序】

嘉祐元年予在京師邂逅與都官員外郎張侯顒遇於書肆中張語往時相識於唐兪家今二十三年矣因各言出處張曰實居武陵武陵舊迹可具道始時陶潛爲記與詩其後往往賦詠不絕君之仲父昔嘗有作聞君能詩多爲公卿大夫諷誦願得一章誇吒逺土亦當買石刋置巖下旣重其意許其錄幼時所爲五言歸閱故稾則頗不愜心遂別爲一章以塞張侯之請

鹿爲馬龍爲蛇鳳皇避羅麟避罝天下逃難不知數入海居巖皆是家武陵源中深隠人共將雞犬栽桃花花開記春不記歳金椎自劫博浪沙亦殊商顏采芝艸惟與少長親胡麻豈意異時漁者入各各因問人間賖秦已非秦孰爲漢奚論魏晉如割英雄滅盡有石闕智惠屏去無年華俗骨思歸一相送愼勿與世言雲霞出洞沿溪夢寐覺物景都失同廻槎心寄艸樹欲復往山幽水亂尋無涯

永叔席上分韻送裴如晦【得黯字】

霜華夜夜濃汴水日日減行邁惟恐遲離懷不須黯逺輕吳江潮乃見丈夫膽君意應洗然吾方困塵慘

永叔白兔

可笑嫦娥不了事走卻玉兔來人間分寸不落獵犬口滁州野叟獲以還霜毛防茸目睛殷紅縧金練相系擐馳獻舊守作異玩況乃已在蓬萊山月中辛勤莫藥桂傍杵臼今應閒我欲拔毛爲白筆研朱寫詩破公顏

直宿廣文舍下

前夜宿廣文葉響竹打雪昨夜宿廣文窗影竹照月賴此數竿竹與我爲暖熱上有寒鵲棲拳足如瘦蕨平明欲飛去唶唶若告說我無喜可報煩爾弄觜舌亦嘗苦老鵶鳴噪每切切爲學本爲道窮蹙令素髮但能得酒飲終日自兀兀

送宋中道太博倅廣平

行役無冬春車馬無南北急若機上梭離別腸自織其間走聲利晝夜不能息晚得二友生胸蜺吐五色各思彊祿仕安肯坐仰食一之毛遂鄕一之太伯國豈無穎脫才可邁古風力明當隔大河去路指斗極誰念平原君能於眾中識【裴如晦時亦宰吳江】

送宋端明知成都【其兄相國新鎭河陽】

伯仲俱邦棟朝廷倚以隆出爲周九牧入是漢三公歳易星辰轉天均雨露同威聲滿河北事業出山東賦壓臨邛馬文髙益部雄英靈當自伏教化已先通彀騎花川隘壺漿錦裏空道塗來笮馬都邑防郫筒刀夢殊祥後鋒車急占中春江須愛賞花鳳在梧桐

戲作嫦娥責

我昨旣賦白兔詩笑他嫦娥誠自癡正值十月十五夜月開冰團上東籬畢星在傍如張羅固謂走失應無疑不意嫦娥早覺怒使令烏鵲繞樹枝啅噪言語誰可辧徘徊赴寢褰寒帷又將淸光射我腹但覺軫粟生枯皮乃夢女子下天來五色云擁端容儀雕瓊刻肪肌骨秀聲音柔響揚雙眉以理責我我爲聴何擬玉兔爲凡卑百獸皆有偶然白神靈觸冒由所推裴生亦有如此作專意見責心未夷遂云裴生少年爾謔弄溫軟在酒卮爾身屈彊一片鐵安得妄許成怪奇翰林主人亦不愛爾說爾猶自惜知不知叩頭再謝沋已去起看月向西南垂

送李涇州審言二首

古章乘一障不過提千兵今握數萬眾獨自制名城諸將俯聴命莫敢輒吐聲堂下選騕褭帳中圗崢嶸山川在目中虜宼來必平誰人識謝艾只是一書生

漢家舊日回中路天子新除太守行牙將握刀趨逺驛羌人下馬拜髙旌雲間白艸開邊隴山上朱樓壓郡城勇脫區區簿書內壯心應欲請長纓

送刁景純學士使北

嘗聞朔北寒尢甚已見黃河可過車驛騎駸駸持漢節邊風慘慘聴胡笳朝供酪粥冰生椀夜臥氊廬月照沙侍女新傳教坊曲歸來偸賞上林花

送馬仲塗司諫使北

每逆龍麟司諫諍又持旄節使陰山貂裘不見風霜勁鴈磧遙知道路艱冰膾芥韲非楚味玉苕蘭茁說燕顏單於不敢輕中國名馬新調爲送還

重賦白兔【永叔云諸君所作皆以嫦娥月宮爲說頗願吾兄以他意別作一篇庶幾髙出羣類然非老筆不可】

兔氏穎出中山中衣白兔褐求文公文公嘗爲穎作傳使穎名字存無窮徧走五嶽都不逢乃至瑯邪聞醉翁醉翁傳是昌黎之後身文章節行一以同滁人喜其就籠紲遂與提攜來自東見公於鉅鼇之峯正艸命令辭如虹筆禿願脫冠以從赤身謝徳歸蒿蓬

王祁公北園

園林多髙樛園卉多芳柔紅紫經幾春靑枯經幾秋我至每懷浮觴之卿翁但見浮觴之水汩汩流水流日夜曽未休髙門世世生賢侯不比平泉碑缺花木記又非家鴟嘯鳳皇樓洛陽城中亦有園與宅常同歐陽翰林攜酒遊竹間池館遺翠羽戶外楊柳系紫驑今嗟齒似舊屐作博士嘉趣只與心相仇彊騎瘦馬往城北二十三年如轉頭歸來作此辭且應主人求

觀楊之美盤車圖

谷口長松葉老瘦澗畔古樹身枯髙土山慘憺逺復逺坡路曲折盤車勞二車廻正轅接軫繼下三車來嶾嶙過橋已有一乘歇解牛離軛童可哂黃衫烏巾驅舉鞭經險就易將及前轂輪傍側輻可數蹄角攙錯捲箱聨古絲昬晦三尺絹畫此當是展子防坐中識別有公子意思往往疑魏賢子防與賢皆妙筆觀玩磨滅窮歳年塗丹抺靑尙欺俗旱龍雨日猶賣錢是亦可以祕疑亦不可捐爲君題卷尾願君世世傳

寄許越州

開元冠蓋裏無若賀知章乞得鏡湖水洗出明月光行坐鏡與月身衣羽人裳心存黃庭經目視白鳥行歳時忽已古髙韻抗彭莊今聞許子春來守稽山傍稽山風月在鏡水菇蒲長臘市開梅萼霰雪淩早芳臥龍生茗舌鼓角催新陽焙邊可以啜樹間可以觴賀老於當日必定無此嘗惟有李白詩酒船芙蓉香安得效白也賸載借艅艎與君同醉翁智慮收肝腸

永叔請賦車螯

素唇紫錦背漿味壓蚶菜海客穿海沙拾貯寒潮退王都有美醖此物實當對相去三千里防力致以配翰林文章宗炙鮮尢所愛旋坼旋沽飲酒船如落埭殊非北人宜肥羊啗臠塊

寄題郢州白雪樓

楚之襄王問於宋玉玉時對以郢中歌歌爲白雪陽春曲始唱千人和再唱百人逐至此和者才數人乃知髙調難隨俗後來感慨起危樓足接浮雲聲出屋中古客應無怊悵鯤魚孟諸宿樓傾復構春又春酒瀉琉璃錦鱗靑山繞欄看不盡眼穿蕩槳石城人去知何在寒花雨斂自生嚬今聞太守新梁棟試選淸防可動塵

和永叔答劉原甫遊平山堂寄

黃土坡陁岡頂寺靑煙羃歷浙西山半荒樵牧舊城下一月陰晴連嶼間人指廢興都莫問眼看今古緫輸閒劉郎寄詠公酬處夜對金鑾步輦還

平山堂畱題

蜀岡莽蒼臨大邦雄雄太守駐旌幢相基樹楹气勢厖千山飛影橫過江峯嶠俯仰如奔降雷塘波小鶒雙陸羽井苔黏瓦缸煎鐺瀉頂聲淙淙雨牙鳥爪不易得碾雪恨無居士龎已見宣城謝公陋吟看逺岫通髙窗

送張子卿秀才【公武】

茫茫九土中天网該時秀有鳳不收羅有麟不獲狩賢豪爲咨嗟都邑誦瓊琇而我當是時欲見恨未遘忽過廣平居遇子乃邂逅懷中二新篇幸出洗昬瞀一美韓公才【稚圭也】一語南方寇鏗然靑瑯玕交戛風雨驟輒用告眾多亦未甚便售固知至珍物不入市井貿昨朝驚扉鳴始悟子來扣鉅編髙貯襟細捲仍圅袖麻衣踏犀鞾再拜謹以授因之重感愴世徳實有舊文體古爲徒家聲喜能又其間贊愚辭愧累將恐詬磨拂李杜光誠與日月鬭退之心伏降安得此孤陋豈能造春榮豈解易星宿一身猶寒饑生未飽蔾豆髙髙河漢流肯下饋湔漱虫魚儻無施捉撮不乖繆聊此慰窮愁文章終莫就庭前枯石橊寒雀並淸晝逍遙獨詠歌寄翼與報詶

江鄰幾學士寄酥棃

興平瓊乳咸陽摘冰枝秦女防山日張公開谷時刻破玉漿壺泛融金酒卮適従闗中寄不見博士卑

答劉原甫寄糟姜

名國萬家城千畦等封侯斸當燕去前腌牙費糟邱無筋偃王笑有味三閭羞寄入翰林席聖以不撤優又寄蓬門下作賦誰肯休惟我廣文捨免爲韲鹽仇劉公漢家裔才學歆向儔胸懷飽經史辧論出九州曽不奉權防但與故人投贈辛非贈甘此意當自求

銅雀硯

歌舞人已死臺殿棟已傾舊基生黑棘古瓦埋深耕玉質先骨朽松棟爲埃輕築緊風雨剝埏和鉛膏精不作鴛鴦飛乃有科斗情磨失沙礫粗扣知金石聲初求畎畝下遂厠幾席淸入用固爲防論古莫與並端溪割紫雲空負世上名韓著毛穎傳何獨稱陶儻以較歳年當視如兄

歐陽永叔王原叔二翰林韓子華吳長文二舍人同過廬值出不及見【十二月七日】

枯竹爲門扉不可容車騎況如鄭廣文無氊借賔位窮冬月破七防客聮玉轡傳騶肅裏閭下榻呼童稚問我何所往共畱墻上字兒愚不知誰金章言照地旣屈卿大夫恨莫親帚彗星躔回已髙麟趾寧復至戢戢鄰巷居相見竊自喟豈料瘦老翁能令賢達至昔時蓬蒿徑安有此盛事

元忠示胡人下程圗

單於獵罷臥錦紅解鞍休騎荒磧中蒼駒騧駱六十匹隠谷映坡分尾鬉九駞五牛羊頗倍沙艸晚牧生寒風防賤小大指五百執作意態皆不同二鷹在臂二鷹架駿大當對寧爭功氊廬鼎列帳幕擁鼔角未吹驚寒鴻土山髙髙置烽燧毛囊貯獲閒刀弓水泉在側挹其上長河杳杳流無窮素紈六幅筆何巧胡瓌盡妙誰能通今日都城有別識別識共許劉元忠

送李太保知儀州

出塞開牙帳論兵啟玉鈐漢泉思白馬秦冢弔防恬族本西山大聲従渭北兼相如嘗學劍文士亦何嫌

劉元忠遺金橘

南方生美果具體橘包微韓彈有輕薄楚萍知是非甘香奉華俎咀嚼破明璣欲換韲鹽腹盈匳忽我歸

王原叔內翰宅觀山水圗

石蒼蒼連峭峯大山嵯峨雲霧中老松瘦樹無筆蹤巧奪造化何能窮古絹脆裂再黏續气象一似髙髙嵩上有荊浩字特歸翰林公願換廷圭一丸墨誰言賣錢須靑銅範寛到老學未足李成但得平逺工黃金白璧未爲寶文人師臣無不通

送瘳倚歸衡山【倚來爲其兄求集序於歐陽永叔】

雌猨夜啼別湘東曉尋故人背孤桐孤桐有聲彈不響弦絕曲在埋蒿蓬知音萬古期必逢今日已聞天下雄陟山渉水不辭逺文章大名居禁中扣門一見顏色喜抱琴三嘆含徵宮九疇不汨微禹力堯舜豈無明與聰推根致本賢意合敍述況值太史公貿金得玉莫忘寶卻過洞庭乘朔風猨休啼月月色好還來舊山伴狙翁

宛陵集卷五十

欽定四庫全書

宛陵集卷五十一

宋梅堯臣撰

還吳長文舍人詩卷

松液花茯苓又因爲琥珀遇物必得形毛髮曽不隔君子亦豹變其文蔚可覿今者逢吳侯滿腹貯經籍噴吐五色霓自堪垂典冊詩教始二南皆著賢聖迹後世竟翦裁破碎隨刀尺我輩彊追仿畫龍成蜴有唐文最盛韓伏甫與白甫白無不包甄陶咸所索侯初守二郡山水多助益升髙觴嘉賔賦筆速鷹翮葺書成大軸許我觀琮璧眞物固易辧恨無百金易借従懷袖歸誦玩廢朝夕譬如遊國都惝怳失阡陌苦吟三十年所獲惟巾幗豈比誇受降甲齊熊耳積重見元和風珠玉敵海舶自慙寒餓爲何張空避席

和正月六日沈文通學士遺溫柑

禹書貢厥包未知黃柑美競傳洞庭熟又莫永嘉比適觀隠矦詩獲此殊可喜誦句擘露囊香甘冷熨齒明朝鏁禮闈何暇醉鄰里

史供奉羣鶴

出珥銀貂侍太淸廻看雙鶴舞中庭翩翩曽是仙人驥兩兩尙儀君子形靜夜欲還緱嶺月終朝思啑太湖萍莫將樹上雞相並防待歸飛向杳冥

雪竇達觀禪師見寄依韻答

巖竇常畱雪山雪不有心襌衣百衲重香剎四明深馴鹿來銜果栽松去作林自緣冠紱累未解逺公尋

和孫端叟寺丞農具十三首

田廬

結廬野田中其髙足以覘坐臥劣自容巢棲未甞斂但能風雨蔽何惜茅蓬苫終當收獲畢寂寞懸山店

颺扇

田扇非團扇每來場圃見因風吹穅編竹破筠箭任從髙下手不爲暄寒變去麤而得精持之莫肯倦

樓種

農人力已勤要在布嘉種手持髙斗柄觜防三犂壠月下叱黃犢原邊過廢冢安知俠少年玉食金羈擁

樵斧

適從伐枯桑莫悟刀已缺蠶工向欲迫田事不可徹丁丁背谷聲役役持柯熱積薪髙於山焉用先後別

耒耜

古聖通物宜揉斲資粒食稼穡盡民勤耕窮地力推化本神農維時思后稷我老欲歸田玆器已先識

錢鎛

詩稱庤錢鎛南興農作寧惟務芟雉豈不在刈獲收功尙嘉谷托用隨芒屩太平玆所重坐見銷鋒鍔

耰鉏

蕪穢或不治良苗安得長薅來露未晞荷去月初上侵煙濕鵝頸近茇翻蟻壤生具自有餘何醉汗霑顙

襏襫

上襏與下襫靑蓑苦能織曉披春雨來晚曬陽披側蔽身常自足衝濕曽爲得任從野風吹已敵寒蓬色

臺笠

力田冒風雨緝籜爲臺笠寒簑相與用陰野低迷入足屨固易濡鬢葆何嘗濕斯須未可去赫日實乃急

水車

旣如車輪轉又若川虹飲能移霖雨功自致禾苗稔上傾成下流損少以益甚漢陰抱甕人此理未可諗

田漏

瓦罌貯谿流滴作耘田漏不爲陰晴惑用識早暮候辛勤無侵星簡易在白晝同功以爲準一決不可又

耘鼔

掛鼔大樹枝將以一耘耔逄逄速逺近汩汩來田裏功旣由此興餉亦從此始固殊調猨防欲取兒童喜

牧笛

牧人樂下牧背騎吹短笛聲穿吳云低韻入楚梅的誰嗟苦調急自與幽意寂應同堯時民歌將土壤擊

和孫端叟蠶具十五首

繭館

漢儀後親蠶采桑來繭館雲母飾車上鉤籠載車畔援條露已榦受葉日將晏爲言天下婦玆事不可慢

織室

常聞漢皇后織室數來觀宮女豈不勤帝衮得以完亦將成纁黃非用競龍鸞意在奉宗廟後人其可安

桑原

原上種良桑桑下種茂麥雉雊麥秀時蠶眠葉休摘空條漏日多餘椹更誰惜防待黃落來酒壚燒斗石

髙幾

桑柔不倚梯摘桑賴髙幾每於得葉易曽靡憂校披躋陞類拾級下上異緣蟻閒置艸屋傍鳴雞或棲止

科斧

科桑持野斧乳濕新磨刄繁枿一去除肥條更丰潤魯葉大如掌吳蠶食若駿始時人謂戕利倍今乃信

桑鉤

長鉤扳桑枝枝間掛桑籠南陌露气寒東方日光動少婦首且笄幼女角已競以采葉歸曽非事梳櫳

桑筥

采采向桑郊盈盈自持筥掛鉤帶月往稺葉和煙貯一心恐蠶饑搔首促儔侶到家傾嫩緑刀幾爲防咀

蠶女

自従蠶蟻生日日憂蠶冷艸室常自溫云髻未暇整但采原上桑不顧門前杏辛苦得絲多輸官官莫省

蠶簇

冰蠶三眠休作繭當具簇漢北取蓬蒿江南借茅竹蒿疎無郁浥竹淨亦森束競畏風雨寒露置未如屋

蠶槌

三月將埽蠶蠶妾具其器邱植先防【音摘】括辟室亦塗塈眾材疎以成多薄所得寄終老歸簇時應無慙棄置

蠶薄

河上緯蕭人女歸又織葦相與爲蠶曲還殊作筠篚入用此何多往售獲能幾願丰天下衣不嘆貧服卉

繰盎

朝漬一盎繭繰就幾絢絲絲成繭已盡盎亦誰復持道上有墮甑車傍有鴟夷二物且莫笑顧借各因時

紡車

蠶月必紡績絲車方挑擲燈下絡緯鳴林端河漢白纖縷自有緒虛輪運無迹腕手已爲勞誰經用刀尺

龍梭

給給機上梭往返如度日一經復一絲成寸遂成匹虛腹銳兩端素手投未出陶家掛壁間雷雨龍飛出

織婦

織婦手不停心與日月速常憂裏胥來不待雞黍熟但言督縣官立要斷機軸誰知公侯家賜帛堆滿屋

上元從主人登尙書省東樓

閶闔前臨萬歳山燭龍銜火夜珠還髙樓迥出星辰裏曲蓋遙瞻紫翠間轣轆車聲碾明月參差蓮焰競紅顏誰教言語如鸚鵡便著金籠密鏁闗

自和

沈水香焚金博山杜陵誰復與車還馬尋綺陌知何曲人在珠簾第幾間法部樂聲長滿耳上樽醇味易酡顏更貧更賤皆能樂十二重門不上闗

又和

康莊咫尺有千山欲問紫姑應已還人似嫦娥來陌上燈如明月在雲間車頭小女雙垂髻簾裏新妝一破顏卻下玉梯雞已唱謾言齊客解偸闗

和公儀龍圗戲勉

五公雄筆厠其間媿似邱陵擬泰山豈意來嘲飯顆句忙中惟此是偸閒

再和公儀龍圖

千重海浪漁人醉百戰沙場野叟閒豈向鬧中還得靜乃知朝市卽靑山

放鶉

獸烹羊豬鳥烹鴨雞惟鶉不殺置奴而攜公坐堂上見而悲淒急令開笯還故棲其間無力飛不齊公只知魚之洋洋鵝之鶂鶂噫兮噫兮

莫登樓

莫登樓腳力𨿽健勞雙眸下見紛紛馬與牛馬矜鞍轡牛服輈露臺歌吹聲不休腰鼔百面紅臂韝先打六麼後梁州棚簾夾道多夭柔鮮衣壯僕獰髭虯寶撾呵叱倚王侯誇妍鬭艷目已偸天寒酒醺誰爾侜倚檻心往形獨畱有此光景無能遊粉署深沈空翠幬靑綾被冷風颼颼懷抱旣如此何須望樓頭

莫飲酒

莫飲酒酒豈讎顏回不飲不白頭千鐘稱帝堯百觚號聖丘定國數石無滯畱康成三百杯未休阮籍作詩語更遒聖賢在前誰與謀防幹舌彊須潤柔照見文字勝膏油

依韻和永叔勸飲酒莫吟詩雜言

我生無所嗜惟嗜酒與詩一日捨此心腸悲名存防大不輒思甑空釡冷不俛睂妻孥凍饑數恚之但自吟醉與世違此外萬事皆莫知王公謁請眾去早旣衰愈嬾身到遲日髙倦僕顏色沮況騎瘦馬兩耳垂猒此勞苦不喜出惟有文字時能爲諸公尙恐竭智慮勤勤勸飲莫我卑再拜受公言竊意公矯時只愛詩謂余癡

和永叔內翰

來時擘繭正探官走馬傳宣夾路看便鏁靑春辭上閤徒知白日近長安思歸有夢同誰說彊意題詩只自寛猶喜共量天下士亦勝東野亦勝韓

和公儀龍圖憶小鶴

聞憶華亭雙鶴雛蒼毛未變頂微朱閒情且與稻粱飽寄語休將雞騖驅丁令再歸移歳月王襃端爲約僮奴主人必欲看雙舞太液池寛肯放無

和永叔內翰思白兔答憶鶴雜言

醉翁在東堂爲他栽桂樹待將枝條與人折憶著家中玉色兔夜看明月海上來光彩離離入庭戶且問嫦娥一借觀翁家𨿽有來無路嫦娥對面幾萬里不聲漸漸西南去是時翁生懷抱惡卻恨陸機先憶鶴致令亦念眼迷離不似傍池能飲啄始憂兔饑僮失哺又恐白毛塵土污仍不如鶴有淺泉自在引吭時刷羽花前舉翅鼓春風只待翁歸向朝暮我聞二公趣向殊一養月中物一養華亭雛一畏奔海窟一畏巢松株我𨿽老矣無物惑欲去東家看舞姝

和永叔內翰戲答

從他舞姝笑我老笑終是喜不是惡固勝兔子固勝鶴四蹄撲握長啄啄任看色與月光濕只欲走飛情意薄拘之以籠縻以索必不似纖腰誇婥約主人旣賢豪能使賔客樂便歸膏面染髭須從今晏防應頻數

二月五日雪

二月狂風雪寒威曉更加省闈輕妒粉苑樹暗添花有夢皆蝴蝶逢袍只紵麻凍吟誰料我相與賭流霞【聞永叔謂子華曰明日聖兪若無詩修輸一杯酒】

和公儀龍圗小桃花

三分春色一分休始見桃花著樹頭霰雪斗來如約勒爲公畱作上林遊

感李花【二月九日】

重門𨿽鏁春風入先折桃花後李花赤白鬭妍思舊曲舊聲傳在五王家五王不見畱華萼華萼壞來碑缺落當時李白欲騎鯨醉向江南曽不錯

琴髙魚和公儀

大魚人騎上天去畱得小鱗來按觴吾物吾鄕不須念大官常膳有肥羊

甞茶和公儀

都藍攜具向都堂碾破雲團北焙香湯嫩水輕花不散口甘神爽味偏長莫誇李白仙人掌且作盧仝走筆章亦欲淸風生兩腋從教吹去月輪傍

宛陵集卷五十一

欽定四庫全書

宛陵集卷五十二

宋梅堯臣撰

刑部防看竹效孟郊體和永叔【用其韻】

蒼蒼庭中竹事莫嘆遲速不同欄下艸一歳一廻緑朝開花照曜暮落風相逐何如飽霜雪冬夏森寒玉誰將種官舍本合近巖屋不可一日無瀟灑看未足阮生豈其愚林中醉醽醁我當明月時移牀來此宿

較藝和王禹玉內翰

分庭答拜士傾心卻下朱簾絕語音白蟻戰來春日暖五星明處夜堂深力捶頑石方逢玉盡撥寒沙始見金澹墨牓名何日出淸明池苑可能尋

再和

防纎小雨破花寒野雀爭巢鬭作團手卷白雲光引素舌飛明月響傾盤羣公錦繡爲腸胃獨我塵埃滿肺肝彊應小詩無气味猶慙白髮厠郎官

謝永叔答述舊之作和禹玉

天下才名罕有雙今逢陸海與潘江筆生造化多多辦聲滿華夷一一降金帶系袍廻禁署翠娥持燭侍吟窗人間榮防無如此誰愛區區擁節幢

較藝贈永叔和禹玉

今看座主與門生事事相同舉世榮並直禁林司詔令又來西省選豪英飛龍借馬天邊下光祿供醪月厎傾食葉蠶聲句偏美當時曽記賦將成

戲答持燭之句依韻和永叔

盧仝只有赤腳婢吏部曽吟似笑仝紅燭射眸從結客淸歌帖耳苦憐翁歸時𨿽已過寒食芳物猶能逐暖風但防紗籠續淸夜西園遊興古何窮

重答和永叔

我家惟有一團月掛在颼颼艸屋東玉兔巳爲公取玩更休窺望桂叢中

又依韻

多病相如不復云更何曽有卓文君他時我向防稽去只是荊釵與布裙

刑部防海棠見贈依韻答永叔二首

搖搖墻頭花蒨蒨有好色髙枝笑粲粲低枝明皪皪但與風相撩不與風相得風吹莫苦急遊子嘆日彭祖與顏回相去猶瞬息每觀形影篇曷在神所釋不可廢我吟畢竟焉免白

搖搖墻頭花一一如舞娥春風買豓逸艷逸此何多不爲遊蜂撓卽爲狂蝶過日光苦給給魯叟白波波人生若朝菌不飲柰老何揚雄寂寞居豈若阮生歌

春雨呈主文

蛟龍上漢魚潛動梁棟生云燕未知風防稍聞寒瓦急玉條初向畫檐垂何郎夜聴應逢句謝朓朝觀必有詩老大莫將文字困爲公牽彊不勝疲

謝鷴和公儀

聞有白鷴夢遂作白鷴詩詩記白鷴語意公於鶴私公意無薄厚爾將聴我辭朝給一瓢水晝給一盎糜曽不令爾渴曽不令爾饑事事不異鶴安得於鶴疑鶴鳴爾不和鶴舞爾不隨無以一供恱飽食畨頑癡公所念爾久李白當畜之白固有篇詠公偶未暇爲遣爾心不平謂此鈍見遺我持爾此意請公吟莫遲公便納我言濡筆灑淋漓書爾在南方野羽霜雪披弄啄紅豆實飛上桄榔枝翡翠不敢頋孔雀不敢窺將擬是白鳳修尾晝漣漪虺頸而雞首峩峩如有儀而今與鶴爭此識固已卑公初待爾厚鷴兮知不知

較藝將畢和禹玉

窗前髙樹有棲鵲記取明朝飛向東家在望春門外住身居華省信難通夜聞相府催張牓曉聴都堂議奏中龍閣鳳池人漸隔猶因朝謁望鼇宮

送白鷴與永叔依韻和公儀

致鷴猶恐鷴饑渴細織筠籠小瓦缸玉兔精神憐已久金鑾人物世無雙休爭白鶴臨淸沼且伴鳴雞向緑窗美羽奇毛有多少爾身髙穏勝他邦

書事和韓子華舍人

見憑蝴蝶過墻飛卻夢翩然入綺闈欲撲翅輕縈不住覺時疑有粉霑衣

明經試大義多不通有感依韻和範景仁舍人

明經與進士皆欲取公卿自是俗儒陋非於吾道輕昔由羔鴈聘今乃艸萊並不措一辭去緣何祿代耕

出省有日書事和永叔

辭家防勝人爲日歸路棃花雨合晴庭下秋千應未拆籠中鸚鵡卽聞聲千門走馬將看牓廣市吹簫尙賣已是瓊林芳卉晚不須遊處避門生

定號依韻和禹玉

言出君門日遙聞紫禁鐘詔書中使降駿馬上閒供天下持平手毫偏不置胸文從有司較捲是近臣封勝陣無容敵精兵已善攻明朝當奏號鴛鷺看歸雝

寄桂州張諫議和永叔

桂林太守幾時行泛汴桃花浪巳騰目極云陰低逺樹夜寒風急亂春燈巢鳴翡翠愁無恨水宿鴛鴦冷不勝陽朔山前好峯嶺爲公憐愛萬千層

觀張中樂書大字

芝旭馳名世有孫大書如曉過秋原長松怪柏皆成炭豫氏觀傍不解吞

張淳叟獻詩永叔同永叔和之

張君獻詩詩詞巧美女插花嬌醉春公答七言誇筍笴我無千里學騏驎夜吟謝朓澄江練露濕陶潛漉酒巾歸去應將錦囊貯已勝珠玉莫愁貧

上馬和公儀

煙火千門曉欲開五花驕馬肯徘徊井閭已是經時隔親舊全如逺別來帝闕重看多气象天街新霽少塵埃振冠浣服無容久便見池門放牓催

太師杜公挽詞五首

國佐三公進師臣一品歸接賔忘素防還綬逺危機憶奉追尊冊當觀副輅旂生榮人莫及無恨掩泉扉【慶曆中攺謚章聖五後公奉冊乘副玉輅出宣徳門】

旣老仍開國因歸得賜金念懷知主意堅介見臣心筆札尙存紙性情猶托吟向來門下客東首淚盈襟【前歳因侍講王內翰歸省其兄於睢陽上賜公金】

莫怪霑襟血無由作弔賔故池歸去鴈春信見何人已冩虛堂影猶鐫守冢麟門生與舊吏將立道傍瑉言爲當代法行不古人慙天子防元老史官傳美談名髙漢亞相學嗣晉徵南有子卽家寶未嘗金玉貪見錄尋常詠親裝復手題言從永嘉後重與建安齊自古難知已孤生每擇棲春風寄黃鳥爲向墓間啼【去歳同在植郎中謁公公出手裝僕詩一軸】

送方云秀才下第

從來釣者意豈不在得魚餌寡魚口多曽非投竿疎向登百金防首尾必吹噓竭澤古所戒但保腹中書風雷變有時且復歸孟豬

送張待制知越州

滄海東邊防稽郡朱輪逺下相臣家已同云漢星庭轉不與鑑湖風月賖越箭抽萌供美茹秦山堆翠照髙牙買臣嚴助前時防破盜論功未足誇

送甥蔡駰下第還廣平

爾持金錯刀不入鵝眼貫已遭俗棄擲妄意堪憤惋他時有識別終必爲寶玩懷之歸河朔愼勿輒鎔鍛攺作毛遂錐穎脫奚足算

送唐紫微知蘇臺

洞庭五月水生寒盧橘楊梅已滿盤泰伯廟前看走馬闔閭城下見驂鸞吳娃結束迎新守府吏趨鏘拜上官曽過揚州能慣否劉郎盞厎勸須寛

韓持國遺洛筍

龍孫春吐一尺芽紫錦包玉離泥沙金刀璀錯截嫩節銅駞不與大梁賖持寄韓郎緑蒲束莫令衞女苦思家韓郎才調偏能賦分餉惟思楚景差因之善謔誦淇澳欲學報投無木

萊宣遺酒

白日對芳樹靜夜愛明月我飲𨿽不多杯杓安可闕破屋有空缸冷竈無黔突投餐開韓辱乞食使陶訥鑑此不求人終身其鏤骨儻有佳客過未免貰袍笏風從東南來語向西北發西北多鳳雛枝間報淸越玉壺盛曉露贈置醉莫歇卻少可飲人爲告月休沒

送王正卿寺丞赴睢陽幕

廢囿孝王國離宮天子都古今𨿽且異文物未嘗無族有栽槐美名從得桂殊應聞漢丞相待士倒樽壺

韓玉汝遺油

朝讀百紙書夜成幾篇書明明白晝有陽烏黕黕暗室無蟾蜍目睛須借外物光日月不到卑蔀居君能置以滑油壺暝照文字燈焰舒婦將膏發雲鬢梳缾厎濁濃畱脂車所益旣如此所感當何如

王幾道罷磁州遺澄泥古瓦二硯

澄泥叢臺泥瓦斲鄴宮瓦共爲几案用相與筆墨假賦無左思作書媿右軍冩初從故人來來自邯鄲下物因人以重謬當好事者

送咸陽主簿王祕校

昔見蘭叢芽今見連蔓持入咸陽市本出故侯家五色相鉤蔕秦人應自誇行當七月薦乞巧雜盤花和楚屯田同曽子固陸子履觀予堂前石橊花

堂下一匹鄭防馬欄邊兩株安石橊但能有酒邀佳客亦任狂花落素甌俗女紅裙無好色主人白髮自侵頭欲歌翠樹芳條曲已去洛陽三十秋

送史供奉汴口都大

河爲中國患亦爲中國利其患齧隄防其利通糧饋分流入浚汴萬貨郡城萃積淫或暴漲旱暵或滯疐疏導欲其宜經度有所異曩者多邀功用之殊未至十私而五公歳久害愈熾潰溢必歸尢廟堂難決議明明聖天子自選中常侍銀璫插在貂身小勇且智上從廣武城下及淮與泗廻險帖鑿緐所畫由所寄甞以勤厥身又能和眾吏前日有盡心於今病憔悴此職方借人加餐當自爲

呂晉叔著作遺新茶

四葉及王遊共家原阪嶺歳摘建溪春爭先取晴景大窠有壯液所發必奇穎一朝團焙成價與黃金逞呂矦得鄕人分贈我已幸其贈幾何多六色十五餅每餅包靑篛紅籖纒素檾屑之云雪輕啜巳神魄惺防待嘉客來侑談當晝永

送畢甥之臨卭主簿

自我歷官三十年有腳未曽行蜀川李白嘗言道之艱險長嗟難劇上靑天鳥悲猨號馬蹄脫苔梯雨棧愁傾顚蒼崖下窺不見厎但聴雷聲輥石懸湍濺曉盤靑泥上髙煙暮盤靑泥到下泉劍閣如劍巉然割腸刺眼今古連爾去三千九百里巴山小馬烏皮韉一婦一奚行李單家具日貨能幾錢人皆畏避不敢往此獨敢往何所便況是初宦無逺適心意自許非由銓異乎哉我今送爾徒哀憐

依韻和公儀龍圗招諸公觀舞及畫三首

落花淨埽靑陰長野蝶閒飛緑艸間侍從退來看鶴舞便將樽酒欲招閒

陰森園圃墻東地攜挈兒童樹下吟便約天邊鳳皇侶閱書觀畫味尢深

初約看花花已盡重新邀客客應歡眞花旣不能長艷畫在霜防更好看

宛陵集卷五十二

欽定四庫全書

宛陵集卷五十三

宋梅堯臣撰

送王介甫知毗陵

吳牛常畏熱吳田常畏枯有樹不蔭犢有水不滋防孰知事春農但知急秋租太守追縣官堂上怒奮須縣官促里長堂下鞭撲俱不體天子仁不卹黔首逋借問彼爲政一一何所殊今君請郡去預喜民將蘇每觀二千石結束辭國都絲韉加錦緣銀勒以金塗兵吏擁後隊劍撾盛前驅君又不若此革轡障泥烏款行問風俗低意騎更駑下情靡不達略細舉其麤曽肯爲眾異亦罔爲世趨學詩聞已熟愛棠理豈無

送曽子固蘇軾

屈宋出於楚王馬出於蜀荀揚亦二國自接大儒躅各去百數年髙下非近局鉤陳豹尾科登俊何炳縟楚蜀得曽蘇超然皆絕足父子兄弟間光輝自聮屬古何相遼闊今何相邇續朝廷有巨公講索無遺錄正如唐虞時元凱同啟沃何言五百載此論不可告二君從玆歸名價同驚俗

送建州通判沈太博

昔聞醉翁吟是沈夫子所作今聴醉翁吟是沈夫子所彈聲如冰澌下石灘嚼齧碎玉繞齒寒四坐整衣容色端醉翁𨿽醉無慢官其音正以樂其俗便且安何害酩酊顏渥丹沈夫子邂逅相遇必已歡玉琴能寫人肺肝人所爲難君不難平明解船建谿去輕賫快意不長湍谿東白茗象月團來奉至尊龍屈盤余爲帶銙與臠片散在六合云漫漫況君五臟淸如水宜飲沆瀣采木欄更畱瓦硯贈我看鄴宮鴛鴦誰刻刓

送王平甫擬離騷

識君兮不早君尙少兮我老蘭與蕙兮多薫搴雜佩兮芳芬蘭倏往兮蕙隨心俯仰兮徘徊與識吳兮吳樂嘗適楚兮楚恱君何爲兮我闊麒麟縶兮不馳鳳皇蔽兮挑達均莫悲兮別離悵公子兮何之絕大江兮無波奉赤鯉兮借荷芼蒓荇兮陳羹親意得兮忘榮世反是兮從防聊送君兮傷情

送僧遊廬山

欲遊廬山去將托楚舸梢暮行長河曲月上黃公坳悠悠防千里身世非系匏恣觀瀑布虹不畏潯陽蛟誦經東林下小宇結香茅

韓持國再遺洛中斑竹筍

牡丹開盡桃花紅斑筍迸林犀角丰兩株逺寄川上鴻韓郎輟口贈楚翁便令剝錦煮荊玉甘脆不道簞瓢空小謝舊城昭亭下侵天筀竹谿西東螳蜋生後出牙茁羅列滿地爭彊雄是時楚翁所食寡朝飯暮飯惟其充今來得此謂過分一防一賤物苟同

送僧惠思

大車髙馬塵塞軌弄石洗泉人不喜慨然擺落還吳都歸心勁於上矢彊弩發復開矢往不可廻常應笑燕子時能海邊來

送魯玉太博挽詞三首

射防志何逺闔棺人共疑奠觴朋友去泣血母兄悲霧气窗間盡車聲戶外知玉樓成作記此語可能欺自昔稱王謝於今亦盛門尙看珠樹秀應見玉麟存書史辛勤學文章苦死論都然莫施設恨向九原吞試問於天下誰從百歳心短長從所盡禍福乃相尋只以名賔實那論古至今未能忘物境空復嘆人琴

蘇明允木山

空山枯楠大蔽牛霹靂夜落魚鳬洲魚鳬水射幾千秋蠧肌爛隨沙蕩流惟存堅骨蛟龍鏉形如三山中雄酋左右兩峯相挾翊尊奉君長無慢尢蘇夫子見之驚且異買於溪叟憑貂裘因嗟大不爲梁棟又嘆殘不爲薪槱雨侵蘚澀得石瘦宜與夫子歸隠邱

哀國子黃助教

儒者務欲博誦說窮冬秋衣裙未及解含珠以見求閩稱黃夫子常恐學不流有徒如浮萍匝匝圍刳舟聚書將萬卷載行無馬牛去年來京師滿篋分寄投半在吳楚間半入趙衞陬昨日大官薦靑袍變綈裘今朝爲異物寸祿與命讎獨聞邯鄲公哀之使斂收曷其稟賦薄安得被王矦旅殯欲焉托定將葬何州生爲四方遊死當不擇邱豈必歸故鄕萬里過山頭

沅江李氏書堂

船從洞庭來非賈卽遊宦宦賈事風檣誰能樂淸晏不如蓄書史萬古無與間上觀堯舜仁下覽魏晉簒善惡彼旣殊智巧徒以辯君心於此得用捨不自慢堂中羅髙廚戶外望鳴鴈菇蔆可采掇魚鼈可釣汕卒歳身多餘世俗莫習慣

張堯夫寺丞攺葬挽詞三首

洛陽交舊裏過半巳凋殘在昔義投漆最先悲闔棺誰知二紀水重卜九原安聞說塞門路白楊風更寒當時嗟遽歿二子未能言頻歲折丹桂買塋遷陸渾重銘太史筆不替故人恩爲善有終慶此焉天意存舊墳爲潤齧新冢得山深斬木來荒路移松出近岑黃鸝啼棘上玉女問泉音彊作挽人唱儻知哀感心

讀黃節推捲

磊落黃從事淸吟古气多少年知任俠欲老解登科辧起公卿坐時爲慷慨歌又持珠玉贈將柰老貧何

得陳天常屯田斑邛竹二枚

客初西蜀來遺我雙邛竹上有紅淚斑斷非湘娥哭嘗聞帝魂哀號血滴艸木春露灑更鮮殷痕侵粉緑截爲扶衰杖萬里出洛谷今來入我手君勤意有囑區區四十年重趼生兩足冠丱三男子且與詩書讀翁𨿽文章窮尙以字遮目忍棄不以教攜歸事樵牧故玆九節贈用助老追逐楊朱非爲岐賈誼非爲鵩及其悲慟時豈不霑盈掬揮之儻著物無迹染林麓因持此竹紋勿嘆前人獨

送余少卿知睦州

靑山峽裏桐廬郡七里灘頭太守船雲霧未開藏宿鳥坡原將近見燒田養茶摘蕊新春後種橘収包小雪前民事蕭條官政簡家書時問霅溪邊

夜直廣文有感寄曽子固

日暮蛛絲動月暗螢火明方玆步庭戶浩然懷友生友生將東歸泛若赴海鯨已従龍門出不慕朱鼈輕朱鼈過吳洲飛飛就東瀛沈浮未可問名有萬里程須憂小水魴勞勞將尾赬

重送曽子固

楚澤多年一臥龍新春雷雨起鱗蹤誰知天上爭騰躍偶落池中雜噞喁且自摧藏隨浪去何當駕馭使雲從劉累只說古來有暫屈泥蟠莫便慵

寄題沈比部江州齊雲樓

逺目不髙不可極朱樓要與浮雲齊江流萬古平泱莽山雨一過寒淒迷賈客檣下望吹笛漁郎浦前看斷霓佽飛射蛟水花伏髙士種柳煙條低羣鴈有時至自北洪潮到此不更西君家隠侯有八詠風雅未盡畱人題

雲間月

明明雲間月皎皎莫可指雄烏與牡兔萬歲不生子三旬後乃合徒用成甲癸焉見下土物長養各私已蛇蠍滿窟隙嗣毒自未已天地豈有意盛徳名不死

依韻和梅龍圗觀小錄

四百鸞皇羽翼成髙低輕重出權衡他時俱作公卿去誇是王家門下生

送鮮於祕丞【侁】通判黔州

壺公山下俗巴婦曲中聴汲井熬鹽白燒田種谷靑巖風來虎嘯江雨過龍腥事簡能談者揚雄所艸經

依韻閻中孚職方暴雨幸涼

天津赫日欲焦拆西北風來鬥減威太帝宮庭無暑入大明冠佩退朝歸泠泠冷襲璢璃簟奕奕涼翻翡翠幃交扇不須煩素手淋漓誰復汗頻揮

愛月

終夜每愛月見月常苦稀不雨卽雲晦何能借光輝儻有一夕明豈畏露濕衣素娥領玉兔孤寡命亦防堂堂罕開耀多是半掩扉曽負萬家望空似隨人歸一歳復一歲白髮思釣磯

呂縉叔云永嘉僧希用隠居能談史漢書講說邀余寄之

柰苑談經者蘭臺著作稱吾儒不兼習爾學若多能每愛前峯好閒穿獘屐登定將修史筆添傳入髙僧

依韻和王景彞馬上忽見槐花

六月禦溝馳道間靑槐花上夏雲山退朝側帽驚時晚近樹聞香暗詠閒新雨賈生車喜出舊年潘嶽鬢添班老慙太學無經術空飽齏鹽彊往還

送家靜寺丞知洛南

秦愛商於地信美洛水南銀鉛與丹砂鑿山民爭貪蜀客善制錦當先務桑蠶衣老以及少使煦如春酣摘蔬有筍蕨釣庖有巖潭頗同故鄕味將喜獲所諳

和王景彞省中詠孤竹

愛此孤生竹碧葉瑯玕柯結根甘泉裏豈必泰山阿曽莫學兔絲徒以附女蘿風爲埽庭戶夜月誰與過

永叔內翰遺李太博家新生鴨腳

北人見鴨腳南人見胡桃識內不識外疑若橡栗韜鴨腳類緑李其名因葉髙吾鄕宣城郡每以此爲勞種樹三十年結子防山猱剝核手無膚持置宮省曹今喜生都下薦酒葡萄初聞帝苑誇又復主第褒累累誰采掇玉椀上金鼇金鼇文章宗分贈我已叨豈無異鄕感感此微物遭一世走塵土鬢顚得霜毛

陸子履示秦篆寶【其文曰二十六年皇帝盡並兼天下諸侯黔首大安號爲皇帝乃詔丞相斯館法度量則不一嫌疑者皆明一之】

秦旣並諸侯斯乃一度量鑄寶以永傳萬世俾勿喪精銅不生花小篆著丞相一歿咸陽宮千秋事更王陸君居洛城客有來渭上曰因農人耕發壤破古藏遂獲此物還文完字何壯始號爲皇帝立語已超曠意將愚黔首釁起危博浪其後同玉璽不隨驪山葬今蓄於君家徒爾資奇尙物以用爲珍異時皆似妄

王屋髙送王屋知縣孫祕丞

王屋山髙無猨猱下有黃河水滔滔天壇半夜見海白光動古邑雞先號雞先號絕吠獒巖居林棲吏莫搔山膚有時得虞獵不比肉連毛聞君今去將效陶縣前種柳芟蓬蒿不問公田問民俗民安事簡教兒曹河南太守喜愷悌如此可以無猒勞

聴文都知吹簫【晏虞部遣求一見之】

虞舜已去蒼梧野秦女驂鸞無復下簫管人間不解傳帝樂部中能亦寡欲買小鬟試教之教坊供奉誰知者晏識文公始致來勸接賤生宜彊且乃呼側坐吹一曲驚顧頓嘶堂下馬吾妻閨中聞不聞穉女扳簾笑嬌奼未敢多聴便遣還贈飲單杯向身防

雜言送王無咎及第後授江都尉先歸建昌

白袍來黃綬廻來跨蹇驢廻跨馬麻源三谷桂花開江都作尉入風埃主人劉向西京才心如明月無不照恐君已到還鸞臺

宛陵集卷五十三

欽定四庫全書

宛陵集卷五十四

宋梅堯臣撰

依韻和王景彞憶秋

隴首欲看飛去云槎頭安得捲輕輪流烏不轉西邊日乘馬猶知果下人空渴魏臺冰在井從悲楚客淚緣巾炎炎赫日偏憎老眼耳昬聾半塞塵

七夕永叔內翰遺鄭州新酒言值內直不暇相邀

詰朝持鄭醖向夕望星津俗意願添巧古心思變淳予窮少陵老公似謫仙人獨對金鸞月宮詞付小臣依韻和永叔久在病告近方赴直道懷見寄二章

浴堂深殿近皇居秋夕詞臣直宿初宮女穿鍼爭落月官奴持燭看殘書萬家乞巧心無盡斜漢飛光望有餘枕上江山夢猶熟五更寒雨過簾疎

玉轡瓏瓏出絳宮靑槐馳道曉煙中塵頭尙裛洗車雨馬耳前趨吹鬣風聞說自將身許國不須仍以醉爲公我今才薄都無用六十棲棲未嘆窮

文豹篇贈黃介夫

壯哉南山豹不畏白額虎澤霧毛𨿽雜鼮鼠朝將具須暮爲乳文章子云久已許還笑大夫費五羖天子仗中儀勿舉尾與旂常願看取

送韓欽聖學士京西提刑

王朝愼常刑恐民陷非辟分命遣使車謬枉得舉摘兼之勸農桑欲野無曠隙韓侯夙所志功利豈止百茫茫唐鄧間荒土無牛迹邵閼廢未久柘楊仍舊白二地儻復營萬世不可易昔在漢家時近親多占籍苟或非膏腴當應徙畿赤每念輒嘆嗟未能俾盡畫天將冨斯民事與願不隔其易謂何如拾芥由琥珀我今送韓侯書以贈無責

送陸子履學士通判宿州

雷雨初過艸木新汴堤楊柳緑陰勻已看畫舸逐流水不惜長條折與人淮境秋傳蟹螯美郡齋涼愛蟻醅醇睢南莫久畱才子宣室歸來問鬼神

得福州蔡君謨密學書幷茶

薛老大字畱山峯百尺倒插非人蹤其下長樂太守書矯然變怪神淵龍薛老誰何果有意千古乃與奇筆逢太守姓出東漢邕名齊晉魏王與鐘尺題寄我憐衰翁刮靑茗籠藤纒封紙中七十有一字丹砂鐵顆攢芙蓉光照陋室恐飛去鏁以漆篋緘重重茶開片銙碾葉白亭午一啜驅昬慵顏生枕肱飲瓢水韓子飯韲居辟雍𨿽窮且老不媿昔逺荷好事紓情悰

韓子華吳長文石昌言三舍人見訪

當時載酒客共過艸人今日一寒士能來三侍臣竹門容大馬金絡照諸鄰雞瘦莫爲具阮家依舊貧

送吉老學士兩淛提刑

重本卹刑天子聖舟車持詔使臣賢部中漢吏無冤獄葑上吳人益美田重過故鄕逢故老一聞鳴鶴記山川不須歌管惟詩酒況有餘杭白樂天

永叔內翰見訪【七月二十六日】

內相能來顧爲郎樂有餘兒童爭拂榻門巷劣容車掩扇知秋意窺墻省舊書經年三枉駕未與故人疎

送石昌言舍人還蜀拜埽

紫微星宿何煌煌掖垣華閣上相當舍人亦與泰階近兩兩聮裾如鴈行其間飛星入王壘天子賜告歸故鄕錦韉金轡照棧去文園渴令難可望揚雄位卑才執防豈有爵祿多文章石公官顯職且防還家展墓酹椒漿太守趨塵里人避岷山松柏風淒涼椎牛行酒與耆舊耆舊醉歸呼此郎公置名分共其樂惇厚世俗時陶唐郎呼只作曩日視安知鏘玉侍明光歸來卻向鳳池直詔言一出稱廟堂廟堂蕭曹不艸艸潤色鼓動辭瑯瑯鼇頭蓬萊便可到蜀人更賀豬羊

送劉元忠學士還南京

昔見相公登瀛洲今見公子爲校讎鯤鵬變化三千載我生安得不白頭君前拜恩父前慶暫向南都乘順流南都畱守頗爲喜將吏入賀鞾聲遒酒與銀甕羊臠炙上下和煦移涼秋歸來卻上柳堤路西風健馬控花虯

送潤州通判李屯田

過江始與風沙隔京口山連北固牢刺史丰儀於體重邦人全伏此名髙宴盤紫蟹方多味古寺靑林不厭遨定挈傳家舊圗籍漕河應莫費吳艘

寄題知儀州太保蒲中書齋

中條插逺近黃河瀉直斜蒲阪之城在其涯渠渠碧瓦十萬家官商工農共擾擾矦獨理齋窗照紗侯方守邊聴胡笳滿屋蓄書凡幾車他年不按靑商樂亦莫學種東陵老系戰馬向庭下防架整娖齊籖牙朝聞鳴雞夕聞鵶眼昬秋匣生銅花兒孫誦習且盈耳客來休論常山蛇

哭孫明復殿丞三首

魯國先生歿夷門吉士哀因防君席逺時賻帝恩該寂寞蒿宮啟悠揚茜旐廻昔賢皆不免松下作寒灰舊業居東岱中年謁紫庭要塗無往迹至死守殘經詔許求遺稾朋鄰與葬銘世人無怪我涕淚爲之零自古春秋學皆知不可過生前恩禮少歿後薦章多妻子將焉托田園有幾何汶陽秋樹裏黃鳥謾聴歌

程文簡公挽詞三首

嘗預巖廊政終爲社稷臣作籓安舊俗飲酒得賢人葬禮鐃簫咽明儀幣馬陳泉堂一經掩原上只麒麟將相榮難及唐虞世已遭名將官愈大節固位同髙哀悼王朝輟鐫埋史筆操空山伊水外松柏冷蕭騷闗塞秋云冷伊川苦霧陰薤歌金鐸碎蒿裏石宮深燃漆爲長夜栽松作茂林空畱舊冠劍家廟四時心

送李殿丞通判蜀州

嘗聞蜀國海棠盛因送李侯宜有詩日愛西湖照空錦醉看春雨洗燕脂郡無公事中園樂民喜羣邀匝樹窺望帝鳥啼空有血相如人恨不同時晨鮮深淺非由染解賦才華未得知聞說趙髙今已老試教圗畫兩三枝

八月十夜廣文直聞永叔內當

聞向蓬萊宿鼇峯第幾層秋聲暗葉雨殘夢空堂燈推枕感孤鴈抽琴彈壞陵誰知廣文直桃簟冷於冰

和公儀龍圗新居栽竹二首

八月竹根移要雨逢陰便向阮家求請公靜聴蕭蕭葉斗變江南一夜秋

都城有地誰栽竹只見寒樗與老槐聞種瑯玕向新第翠光秋影上屏來

贈京西陳郎中

忽枉乘軺車鏘然響金轡駐軫與我言瑯瑯有深意乃知故相家事業已不墜信哉渥窪種千里可立致顯祖實令君名聲取髙位伯叔與懿考聮榮重當世於今多昆孫朱紫紛曳地勉勉崇令徳蘇李何難至

送董著作知北海縣

君嘗佑王屬議平天下刑出宰得古邑農鉏多帶經素琴伴飲酒緑蘚生訟庭舉手望海鴈髙懷在靑冥

送王微之學士知池州

秋江渺然生寒潮北風吹帆上靑霄旗腳舒舒戰紅鬣旗心閃閃交皁雕檣下健兒發金鐃屋上鸞童鳴紫簫岸傍舟人望且拜溪口直入當髙譙正聞鼔角波動搖齊山舞翠挹岧嶤郭西猛虎夜莫入太守號令如怒飇長戈樁爾防長刀斷爾腰牙兵將吏無敢嚻新威烈烈野火燒

讀永叔集古錄目

古史書不足磨璞鐫美辭周宣石鼔文已缺秦政嶧山字苦隳西漢都無半畫在黃初而上猶得窺下及隋唐莫可數奇言偉迹恐所遺信都力黏大小軸集十爲秩仍第之隨目證訛甲癸推靑編是非皆究知有益於古今不疑碑𨿽滅絕事弗移後人覽錄尙若披信都用意無窮期天灰地燼乃終畢信都信都名愈出

依韻和永叔秋日東城郊行

郊原物老莽然中寓興驅車向國東夾道名園迷屈曲壓枝秋實亂靑紅寒畦覆緑將収菜野蝶雙飛尙繞叢田父欣來問行幸依稀還似鬭雞翁

送王景彞學士使北

持節共知過碣石銜蘆相背有飛鴻地寒狐腋著不暖沙闊馬蹄行未窮隴上牛羊衝密霰帳前徒禦立酸風歸時莫問程多少卻到河湟杏萼紅

哭王畿道職方三首

前罷邯鄲守孤髙與世違靑雲舊知在白首故園歸旣歿無兒女元貧只帳幃平生洛陽友從此更應稀我今過五十萬事日消磨孰識世間寡故交泉下多葉秋知易隕松耐竟如何嘗亦悲前哲荒墳野鼠窠得君音信近安穏在山不是國醫悞寧辭蜀道艱終然有修短猶免歷間闗便作千秋別霑襟涕淚斑【君當入西川官𨿽抱病無由免待闕於氏因衂血國醫以藥下之乘虛而卒】

依韻和楊直講九日有感

也持黃菊蕊時望白衣人苜蓿従來厭茱茰卻乍親護霜云不散吹帽客何貧莫要悲搖落秋花更勝春

王侍講原叔挽詞三首

衣冠今盛族蘭玉舊嘉聲博古無遺悞遭時有重名魂輿臨水發靈馬向郊鳴歸葬商邱外森森柏已成稽古逢堯舜鏘金侍冕旒生貟尊鄭學子捨預防謀翰苑事猶著岱宗魂已遊無情是天地玉樹掩蒿邱丹旐秋風急淸笳曉月寒明衣裛艸露素士挽桐棺行哭賔徒盛觀儀里巷殫空餘舊編在千載莫能刋

送公儀龍圗知杭州

在昔漢中微我祖入吳門公今領名都千騎擁髙軒與古異出處素節古本原江觀白馬潮水花長鯨奔山飄月桂子天香一國緐壯奇已若此纎侈尙亦存舊聞其風俗色易而柔溫太守朝駕車閭巷焚蘭蓀太守暮還府燈燭照旗旛淸歌延冠蓋廣湖浮酒樽成都與余杭天下莫比論彼爲公故鄕此爲公偃藩吏民宜寡事愷悌有謠言

和楊直講夾竹花圗

桃花夭紅竹淨緑春風相間連溪谷花畱蜂蝶竹有禽三月江南看不足徐熙下筆能逼眞蠻素書成才六幅萼繁葉密有向背枝瘦節疎有直曲年深粉剝見墨縦描寫工夫始驚俗從初李氏國破亡圗書散入公侯族公侯三世多衰微竊貿擔頭由婢僕太學楊君固甚貧直緣識別爭來鬻朝質綈袍暮質琴不憂明日鐺無粥裝成如得驪頷珠誰能更問龍牙軸竹眞似竹桃似桃不待生春長在目

送李端明知河中府

才業人終服聰明帝所聞來希段幹木去識大馮君金絡鳴津口朱旗防鴈羣山河虞舊國簫鼓漢橫汾古堞臨秋月髙樓等白雲應同羊叔子緩帶隔嚻氛

依韻和永叔內翰西齋手植菊花過節始開偶書見寄

晝惜日易沈夜惜月易曉重陽種菊花此意爾大好所嗟時節晚又失澆培早開榮獨是遲造化徒費巧霜前擁繁萼籬下同隕槁微根發再緑復笑王孫艸莊生語鵬鷃樂不計大小能齊乃有餘但恐知者少常愛阮嗣宗遇酒醉則倒杯中得賢趣世上逐金裊

依韻和丁學士陪諸公城東飲

黃花秋艸滿荒臺聮馬鳴珂未欲廻上苑自將馳道隔髙林空望白雲開薦肴已去紗籠羃賜醖新從蟻甕來天气正淸風景好重門𨿽禁不辭杯

宛陵集卷五十四

欽定四庫全書

宛陵集卷五十五

宋梅堯臣撰

次韻和池守王微之訪別

君榮初出守我老未東歸病眼生花早蒼毛似葉稀往還従更少談笑暫相依不及秋鴻翼能隨向楚飛

寄題資州錢固秀才道勝堂

醮壇舊山下髙臥一儒生有室羅經籍無心取組纓芋肥収歲計柑熟摘霜晴暫向京都見添書入蜀城

送黃國博知撫州

逆水乘風上蒲帆滿掛檣日行知幾里江渺不分疆宿浦隨潮入逢人問路長臨川十萬戶勸勞執壺漿

觀韓玉汝胡人貢奉圗

時世重古不重新破圗誰畫舊胡人臂鷹捧盤犀利水鐵鎖獅子同麒麟翹翹雉尾插頭上深目鉅鼻靑搭巾塗朱防綠筆畫大筋骨怒露蠻祠神茜袍白馬韓公子從何得此來祕珍定應海客逺爲贈中國未覩難擬倫公子自言吳生筆吳筆精勁瘦且勻我恐非是不敢贊退歸書此任從嗔

送韓文饒贊善宰河南

退之曽作河南宰韓氏於今又見君縣政從來人有望家聲不墜世多文後池分洛貯藍水髙檻看嵩迷嶺雲主簿堂前七葉樹手栽應莫已刳焚

送刁祕校授漣水主簿歸四明省親

桂得嫦娥枝婦得黃姑女直歸東海頭翁嫗笑相語何當卻之官古縣入平楚莫嫌簿書緐百事由區處

依韻和永叔戲作

琵琶轉撥聲繁促學作饑禽啄寒木木蠧生虫細穴深長啄歊鏗未充腹擺疊響入眾耳發自深林答空谷上急逼下淸正如螗螂捕蟬聲坐中賔歡呼酒飲門外客疑將欲行主人語客客莫去彈到古樹裂丁丁內賔外客曽未聴乍聞此曲無不驚還憶昭君出塞日烏孫帳下邊馬鳴安知如今有樂事能使女奚飛玉觥女奚年小殊流俗十月單衣體生粟言事闗西楊廣文廣文空腹貪教曲曲奇譜新偸法部妙在取音時轉軸翰林先生多所知又笑畫圗收滿屋不肯那錢買珠翠任從堆插階前菊功曹時借乃許出他日求觀殻縮我嗟老鈍不如渠幸得交朋時借娛但樂休計有與無

送吳仲庶殿院使北

漢朝重結單於好歲遣名臣禮數增紫鼠皮裘從去著飛龍廏馬借來乘天寒將遇磧中雪鼻息暗添髭上冰定見南鴻起歸思家書欲寄不堪憑

送呂衝之司諫使北

邊人多識朝廷禮譯者交傳應對辭千里闗山隨地逺百年信誓有天知曚曚白日穿雲出漭漭黃沙作霧吹知去燕京幾千里秋笳亂動月明時

送孫隠之都官通判秀州

柳條枯落盡不折意徘徊泛汴趨殘水到吳看早梅無端聴鶴唳有信寄鴻來聞說閭亭攺靈光化劫灰

依韻和王平甫見寄

兄爲太守兩輪朱仲泛吳人燕尾艫且看洞庭多橘柚莫懷江國有枌楡少遊山水殊非俗老愛詩書又似愚百事輸君休問我風沙不比在云湖

得王介甫常州書

斜封一幅竹膜紙上有文字十七行字如瘦棘攢黑刺文如溫玉爛虹光別時春風吹楡莢及此已變蒹葭霜道途與弟奉親樂後各失子懷悲傷到郡紛然因事物舊守數易承蔽藏搜姦證謬若治絮蚤虱盡去煩防湯事成條舉作書尺不肯勞人魚腹將魚沈魚浮任所適偶爾及我爲非常勤勤問我詩小傳國風才畢葛屨章昔時許我到聖處且避俗子多形相未卽寄去愼勿怪他時不惜傾箱囊知君亦欲此從事君智自可施廟堂何故區區守黃卷蠧魚尙恥親蕓香我今正值鴈南翔報書與君倒肺腸直須趂此筋力彊炊粳烹鱸加桂姜洞庭緑橘包甘漿舊楚黃橙綿作瓤東山故遊攜舞娘不飲學舉黃金觴谿如罨畫水泱泱刺船靜入白鷺傍菱葉已枯鏡面涼月色飛上白石牀坐看魚躍散星芒左右寂寂夜何長烏棲古曲傳吳王千年萬年歌未央莫作腐儒鍼膏肓莫作健吏繩餓狼儻如龔遂勸農桑儻如黃霸致鳳皇來不來亦莫愛嘉祥

司馬君實遺甘艸杖

美艸將爲杖孤生馬嶺危難從荷篠叟寧入化龍岐去與秦人采來扶楚客衰藥中稱國老我嬾豈能醫

逢雷太簡殿丞

長安初見君君頷微有須後於河內逢秀俊美防胡又防在桐鄕談詩多孟盧學書得天然鐘王不能奴荏防三十載邂逅遇京都朝接北扉飯暮應西垣呼坐中如夢寐相語故人無昔由處士召胸懷開廟謨今看髭已白議論恥非夫拜章陳時事皆與相意符其識固不淺其用當亦殊人多惜老大我復嘆羇孤終朝重相笑爲君傾酒壺

雷太簡遺蜀鞭

蜀道山之峭壁兮如快刀一削平無痕其間春雷驚龍走竹根迸石垂虺尾骨節瘦密風霜吞野夫采之縋懸蔓分寸脫死持還奔他人不可得此物乃重太守公侯孫獻來一錢不肯要只乞鬥酒抱歸村太守立性豈諂防將贈故人惟義存我騎瘦馬固莫稱破韉爛轡沙塵昏明日試執趨君門孰不怪視竊笑言

得雷太簡自制防頂茶

陸羽舊茶經一意重防頂比來惟建溪團片敵湯餅頋渚及陽羨又復下越茗近來江國人鷹爪誇雙井凡今天下品非此不覽省蜀荈久無味聲名謾馳騁因雷與攺造帶露摘牙穎自煮至揉焙入碾只俄頃湯嫩乳花浮香新舌甘永初分翰林公豈數博士冷醉來不知惜悔許已向醒重思朋友義果決在勇猛倏然乃以贈蠟囊収細梗吁嗟茗與鞭二物誠不幸我貧事事無得之似贅癭

送呂寺丞希彥邠州僉判

自有仲宣樂從軍仍近親闗河歷周鄭風雪過咸秦原上方驅馬鞍傍忽起鶉世家傳釣玉重問渭川濵

送施司封福建提刑

命使得才臣欽刑聖主仁銅苗休問發田種去教親白茗出溪上紅蕉連海濵輕車莫道逺詔意重生民

江鄰幾暫來相見去後戲寄

低頭拜我蒼防翁來如飛鳥去如風一夕共飲斗柄北平明已向函闗東眾中舊騎跛鼈馬塞下新買連錢驄疾驅似逐鄧林日不肯暫住行何窮

送徐無黨歸婺州

吳蠶吐柔絲越女織美紈機杼固已勤刀尺誠獨難裁縫失分寸長短爲損殘嘗聞仲山甫能補帝衮完衮完民衣足天下無苦寒徐從信都學染翦宜棄冠彼實山甫徒爾亦非綷剜東歸道自勝人誰故時看

依韻和永叔內翰酬寄揚州劉原甫舍人

東望淮海間恨無鴻鵠羽鴻鵠日已飛風雪歳將暮憶聴談老莊達生無恐懼我今齒髮疎何異樹有蠧辭別不必道俛仰已成故書問𨿽惟爲夢寐則往屢乘桴思仲尼好勇慙季路願希隆中臥不是邀三頋二公廊廟才酬寄封尺素臯夔久相稱舜禹時已遇舉杯向明月此意聊可寓

和韓欽聖學士襄陽聞喜亭

亭欄下望漢江水淨緑無風寫鏡明日腳穿雲射洲影槎頭擺子出潭聲檣帆落處逺鄕思砧杵動時歸客情使者徘徊有佳興髙吟不減謝宣城

許仲塗屯田以新詩見訪

許氏世工詩渾棠格力微獨能兼古律無不是珠璣捧捲光蓬室停車照竹扉陽春復髙調自昔和人稀

答祖擇之惠黃雀鮓

李白勸爾莫逐炎洲翠亦莫近吳宮燕爾不聴我言禍患今乃見吳火時𨿽無越羅日生變空知稻粱肥豈悟杯盤薦我不聞爾聲謬成先生饌咀嚼勿言非雉鴈猶充饍

覽顯忠上人詩

昔讀逺公傳頗聞髙行僧廬山將欲雪瀑布結成冰尋迹數百載歷危千萬層師來笑賈島只解詠嘉陵依韻和吳長文舍人對雪懷永叔內翰

紫禁低云拂綺櫳西垣人憶玉堂翁撚髭覓句方傳詠著樹成花尙舞空不管因風吹塞外任教飛片落杯中曉來城郭遮無路阮籍驅車莫嘆窮

送王巖夫祕校通判滑州

昔聞信都侯嘗作畫舫齋空戶兩向辟尊席長對排左顧樹若岸右盼堵成崖旣無風波虞但與物景諧一從信都去來者趣意乖屋室攺庫廏花木爲薪柴君當訪其迹更葺安舊碑記石儻尙在塵土加洗楷然後釀井泉吟醉前人偕寄言靈河守髙此別乘懷

和宋次道答弟中道寄懷

陸家兄弟苦西東黃耳傳書近已通共嘆流年同轉轂各驚華發似飛蓬河冰夜合知霜勁塞霧朝開見日紅臘盡春來又相逺江南江北望歸鴻

元日閤門拜表遇雪呈永叔

六花隨表拜東廂庭下遙呼萬歳長王防圗中陳璧馬漢官儀裏濕旂常因風亂絮霑螭首似鵠輕毛落井牀素髮垂冠少顏色眾人休笑老爲郎

王樂道太丞立春早朝

近臣頭上黃金勝殿前拜賜東風應蓼芽疏甲簇春盤肉抺長絲何亙亙寛衣武卒轝至庭人歸下箸殊難稱我家無火甑生塵防柳防花空著興空著興將厎爲但願得米資晨炊不管飛霙與麥宜千官隊中身最卑五日一謁前旒垂

上元夕有懷韓子華閣老

一歳老一歲新年思舊年東樓嘗共望九陌聴爭先白髮更中笑舞姝應轉妍追隨都已倦彊對月明前

錢君倚學士日本刀

日本大刀色靑熒魚皮帖欛沙防星東胡腰鞘過滄海舶帆落越棲灣汀賣珠入市盡明月解絳換酒琉璃缾當壚重貨不重寶滿貫穿銅去求好防稽上吏新得名始將傳玩恨不早歸來天祿示朋遊光芒曽射扶桑島坐中燭明魑魅遁呂防不見王祥老古者文事必武備今人裦衣何足道幹將太阿世上無拂拭共觀休懊惱

依韻和杭州梅龍圗入懷見寄

東都車馬苦飛霾南國桅帆喜過淮船背插旗風自展沙頭迎浪雪相排白魚已薦糟增味紅稻新炊粟猒懷定似謝公迎逺岫錢塘應合有髙齋

送周直孺祕校和州都曹

箭頭破賊棄不爲筆端射防取桂枝殿前脫袍攺舊色庭下折腰甘去時歷陽郡小太守好督郵官閒眾吏嬉江邊竹園啼竹雞竹裏種花春過遲東望望夫云腳垂煙雨隔岸風檣攲濕鴈不起沙上嘶君思歷亂如盎絲

宛陵集卷五十五

欽定四庫全書

宛陵集卷五十六

宋梅堯臣撰

送謝師厚太博通判汾州

頻官吳越飽秔稻況住南陽多水田北登太行入汾曲正獲防防秋風前晉人朴厚自寡訟軟炊玉粒何鱗鮮君方少壯齒頰健甘美不負經腹便有意南飛寄我信滿川鳴鴈下連連

依韻和永叔都亭館伴戲寄

去年鏁宿得聮華二月墻頭始見花今日都亭公感物明朝太學我辭家

送李君錫學士使丹弔慰

昨日匈奴來告哀殿門不識桃花開今聞君去作弔使正值鴈嘷從北廻風捲黃雲無逺近山畱白雪猶枯荄歸看車馬汗流沬逃暑爲傳河朔杯

送邵裔長洲主簿

姑蘇城頭烏哺時長洲艸緑春袍歸魯桑葉小蠶出遲吳田水暖牛耕肥裏胥爭迎縣寮喜入門先自易防衣拜親然後及王事簿書豈得長相鞿

送薛公期比部歸綘州展墓

風雨棃花殘松柏墓門晚嗣子千里駒羊腸九折阪春裘不畏寒行路不爲逺舊來河內守父老將衣挽

送次道學士知太平州因寄曽子固

春浦楊花撩亂飛春江魮魚來正肥采石新林兒女去茭白蒲牙艇子歸歸令煮魚不得熟已望使君船上磯上磯亦不待潮應爭牽篾纜泥污衣姑熟溪頭槌大鼔紅抺鞾刀趨俯僂牙兵可擬岸傍蘆森森甲立雄南土更得西州謝法曹新詠定多傳樂府

依韻和劉原甫舍人揚州五題

時防堂二首【歳貢蜀岡茶似防頂茶能除疾延年】

今年太守采茶來驟雨千門禁火開一意愛君思去疾不緣時防此中杯

雨發雷塘不起塵蜀昆岡上暖先春煙牙才吐朱輪出向此親封禦餅新

竹西亭

結雨竹西若若川揚州歌吹思當年劉郎若向風前唱夢入靑樓事惘然

春貢亭

夢谷浮船穏且平泊登岡頂看茶生始從官屬二三輩時聴春禽一兩聲

蒙谷

茗園蔥倩與山籠一夜驚雷發舊叢五馬畱連未能去土囊深處路微通

昆邱【寺卽煬帝離宮】

隋家宮殿昔初成不道荒涼獸迹行今日知來髙處望山川興廢使人驚

送江陰僉判晁太祝

去無珠履爲上賔進船申浦憶春申江田插秧鵓姑雨絲网得魚雲母鱗靑夭折桂香未滅紫豉煮蒓甘更新平時況可樂風月吳物信美聊前陳

送晁質夫太守知深州

蕪蔞問古亭春入饒陽城豆粥君王逺壺漿刺史迎地涼宜牧馬塞近慣調兵爲寄井泉石老來思目明

送少卿知宣州【先歸霅上】

汴水淸明下宣城太守行鴨頭吳蕩緑燕尾楚船輕族本三陽重詩從小謝淸州民還最喜門下舊通名

送朱表臣職方提舉運鹽

蜃竈煮溟防航咸播楚越官榷利言盈盜販獘相汨連艘以轉致攪灰或沈沒𨿽使日鞭黥未易窮姦窟朝廷用朱侯提職欲無闕矦因許專畫拜跪陳其說曰臣有更張敢以肝膽竭荊湘嶺下城恃逺不畏罰堂堂事私賈遮吏遭驅突願使商自通輸金無防猝淮江且循常約束備本末國用必余貲亭民無滯物事下丞相府論議不可拔從之東南蘇拒之財賦遏聴侯侯往施所便黔黎活五味旣和調萬里銷狂悖汴水桃花時犀舟順流發過淮逢絮泊岸采蘆蕨掛帆趨浪頭應不勞歲月

依韻和李君錫學士北使見寄

行色見車馬爲之具壺觴暫辭甘泉宮逺奉左賢王蒙茸春裘薄匼匝金絡光惟知君命重不數沙路長魯酒𨿽入唇邊笳易廻腸歸來立螭頭言動書不忘

送張山甫祕校歸氏

去年來折桂今年來娶婦得意春風前還家寒食後蓬巷鬧雞犬藤花蔭井臼山白醪醇重酌髙堂壽

送江東轉運楊少卿

世言楚使者乃是漢名卿曽欲察黃綬但能勤列城江山無攺故艸樹幾更榮有意息民甚不同【闕】羨盈

冝春宴射篇李駙馬請賦雜言

風雨未過桐華時冝春苑中棃萼披天子賜宴羣臣嬉少年都尉方追隨暮歸遲喜聮畱後兄弟雙弓射熊皮矦宗戚族坐上少伯仲相頋驚恩私鳳皇樓髙玉簫吹金絡駮馬不肯騎自戒危溢作後規何郎莫媿書與詩

送王樂道太丞

相如旣擊劍仲宣亦從軍二人當其時皆以能賦聞韓公守武垣犀兵若屯云幄中欲寄畫才智莫有君請之天子所朝奏夕離羣爲沽鬥酒飲爲買赤鯉焚魚盡酒亦盡醉起衣袂分

送楚屯田知扶溝

客亭多少路花信幾番風折柳贈新翠種桃思舊紅淵明節已異潘嶽趣還同政治有餘力歸來辭賦工

呂山人同荊供奉見過

街上春泥踏始開山人忽同供奉來老怒行遲報我晚怒气欲拔庭中槐聞說道心調伏久等閒休要起嫌猜

觀劉元忠小鬟舞

桃小未開春意濃梢頭緑葉映微紅君家歌管相催急枝弱不勝花信風

次韻奉和永叔謝王尙書惠牡丹

大梁有公子洛陽有遊俠昔時意气相憑陵不問興亡事栽插栽紅插緑鬭靑春春風與開春雨防兩都冨貴不相殊走馬尋芳何合雜只聞年少競爭先摘葉齅花身更捷安知遺愛舊畱守馳獻百葩光浥浥尙書最重歐陽公盈盤分去蜂偸獵但能爲樂飲醇酒何必署名黃紙牒翰林職淸文字稀不比外官煩應接曩公爲花曽作譜端相用意隨蝴蝶擬王擬妃姚與魏歳歲年年千萬葉還將顏色定髙低緑珠𨿽美猶爲妾從來鑑裁主端正不借娉婷削肩胛舊品旣著新品增偏惡妒芽須打拉嘗憶同朋有七人每失一人淚緣睫惟我與公今且存無復名園共攜榼公因尙書戴紅紫白髮欺公生匼匝磨墨揮毫興不衰作詩坐使劉曹怯副本能傳幸一觀口誦舌搖徒囁囁

送王郎中知江陰

持歸漢省靑綾被去看吳都白馬潮疊鼔渡江寒浪伏鳴鐃入境野雲飄魚穿楊柳誇鮮膾人采芙蓉學細腰家有二槐爲太守弟兄誰似李文饒

送閻仲孚郎中南遊山水

蜀山難於上靑天聞之李白爲舊傳蜀客往返曽又然奇峯又與三峽連巫陽神女暮爲雨飛入楚臺王夢旃相如揚雄不道此宋玉景差其賦偏西州才子邯鄲守懷章往代尙逾年家住岷峨多此宦乘閒因借下江船未浮洞庭沅湘去還探禹穴希馬遷春申樓觀已不見子胥怒濤猶滿川錢塘太守同鄕裏一見君來顏已喜甘饌香脆與君遊詩貯篋囊攜不起浣沙溪頭西子家自尋錦石菖蒲花埽歸成都與士誇君平曽已悟星槎

次韻和永叔甞新茶雜言

自從陸羽生人間人間相學事春茶當時采摘未甚盛或有髙士燒竹煮泉爲世誇入山乘露掇嫩觜林下不畏虎與虵近年建安所出勝天下貴賤求呀呀東溪北苑供禦余王家葉家長白芽造成小餅若帶銙鬭浮鬭色頂夷華味久廻甘竟日在不比苦硬令舌窊此等莫與北俗道只解白土和脂麻歐陽翰林最別識品第髙下無攲斜晴明開軒碾雪末眾客共賞皆稱嘉建安太守置書角靑翦包封來海涯淸明才過已到此正見洛陽人寄花兔毛紫盞自相稱淸泉不必求蝦蟇石缾煎湯銀梗打粟粒鋪面人驚嗟詩腸久饑不禁力一啜入腹鳴咿哇

次韻再和

建溪茗株成大樹頗殊楚越所種茶先春喊山搯白萼亦異鳥觜蜀客誇烹新鬭硬要齩盞不同飲酒爭畫虵從揉至碾用盡力只取勝負相笑呀誰傳雙井與日注終是品格稱艸芽歐陽翰林百事得精妙官職況已登淸華昔得隴西大銅碾碾多歳久深且窊昨日寄來新臠片包以篛纒以麻惟能防啜任腹冷幸免酩酊冠弁斜人言飲多頭顫挑自欲淸醒气味嘉此病𨿽得優醉者醉來顚踣禍莫涯不願淸風生兩腋但願對竹兼對花還思退之在南方嘗說稍稍能防蟇古之賢人尙若此我今貧陋休相嗟公不遺舊許頻往何必絲管喧咬哇

送許當職方通判泉州

乳鳥不逺飛乳獸不逺遊異類尙有戀人獨安所求許侯恰爲郡乃甘貳一州得以奉雙親時物供膳羞竹箭水順疾紅旗插歸舟歸舟莫苦急睢陽多舊儔丞相正喜士尊酒應爲畱淸源六千里到日魚蟹秋

宛陵集卷五十六

欽定四庫全書

宛陵集卷五十七

宋梅堯臣撰

送葛都官南歸

不羨新爲赤縣尹惟羨暫向江南歸江南羃羃梅雨時風帆差差並鳥飛罾竿夾岸長若桅水籠畜魚鮮且肥家在千山古溪上先應喜鵲噪門扉

楊樂道畱飲席上客置黃紅絲頭芍藥

洛陽賣牡丹江都買芍藥賣與冨人歡買爲遊子樂萬絲必同心千葉必同萼五色相淺深百金相厚薄栽培動經年風雨便成昨蕭條洛陽城索寞江都郭賴有一春花能無十千酌朝看門擁車暮見門羅雀甞聞月厎人欲把月桂斫要使淸光多四海意開廓我亦愛明月常滿不願落上過楊侯乃值寒雨作共飲三四人不覺傳鳴柝持葩金穀豪朱黃何灼爍還思溱洧上士與女相謔實此香艸芳請我賦其略酒防爲追詠思拙筆屢閣

項羽

羽以匹夫勇起於隴中遂將五諸侯三年成霸功天下欲滅秦無不慕彊雄秦滅責以徳豁達歸沛公自矜奮私智奔亡竟無終

送陳郎中知和州

藹藹尙書郎出爲二千石伯父歷將相兄弟皆烜赫前罷永嘉守民俗遮阡陌獨將海松歸誇與都下客今去烏江邊寂寞空舊迹當求虞姬艸無風舞隨拍城頭可曠望千里波月白俱助使君歡平時遺吏責

送薛十水部通判幷州

幷州自古近邊地牛酒常行十萬兵少尹曽爲五府辟將軍況有舊家聲桑麻故已知風俗邱隴何須訪姓名聞說至今猶好馬試求安穏眾中行

寄題西浴致仕張比部靜居院四堂

張侯歸靜居堂宇結四隅堂中何所有書畫羅籖防四堂各異名名異義亦殊夷心與防眞內以道徳娛淸白及金防外爲子孫模西南夜落蟾東北朝生烏天門風相通盛衰理可無舊爾松檜樹間之花石株雨晴气佳鄰里或來俱遣摘班林筍共持香秔盂飯畢循徑行不使僮僕扶所至舊衣坐徧歷日過晡時遇園果熟甘漿而粉膚就技掇鮮羙咀味銷冰酥以此樂歳月豈是忘形軀禮法不我棄勞吝不我紆上不媿二疎下不泛五湖自有逍遙趣幸世遭唐虞

送洪祕丞知大寧監

三峽蠻溪上千山楚俗兼婦人樵入市官井貨專鹽魑魅或爲患獼防常可嫌君能厚風化男子使腰鎌

送江西轉運馮廣淵學士

五月江南行南風江惡遡乘潮𨿽有信不過湓城去船經香鑪峯峯前須暫住三年少尹勞始得看瀑布到官未必閒舉察憂財賦廻思廬山塵土已生慮尙存滕王閣無忘一登顧

依韻和永叔景靈致齋見懷

翰林文字本雄彊況復齋祠向靜坊髙樹黃鸝無去意深廊朱幕動微涼不嗟門外塵沙苦只覺壺中歳月長庭下陰苔未教埽橊花紅落防靑蒼

雜言送當世待制知揚州【馮】

廣陵老人爭持壺酒朝言送少年使君暮言迎少年太守少年俱是玉墀人文章快利生銅吼莫作蕪城賦事往復何有莫聴嵇康琴商聲豈堪久今當太平非不偶星宿煌煌羅北斗揚州古冨變荒涼萬俗一心依父母地包淮海江湖寛貨走荊吳楚越厚開釀刲羊願遇賔天下沄沄不輕口

送蘇公佐屯田知單州

柏上有羣烏一烏飛向東方棲城頭與人司吉凶八月禾已獲九月黍已舂竟持美酒相慶樂年丰借問何能爾時平無困窮

王平甫惠畫水臥屏

臨流別君時羨君觀吳潮君行識我意遣畫一幅綃畫作繞牀屛滔滔隨驚飇前浪雪花卷後浪白馬跳宛然千萬重不似筆墨描窊亞亂我目坐臥疑動搖夜燈照河漢如有織女招朝日下天窗東海無秦橋秦橋不可度織女不可邀但慕乘桴公空能誦唐堯甞聞挾柘彈意必在食鴞終當五湖上歸去學漁樵

送萬州武寧段尉【希元】

相見三十載喜君始成名新袍照江綠白髮憎鑑明臨水必觀魚獨傷魚命輕朝爲淵厎遊暮爲釡中烹彼方路艱逺其民亦天氓餒之則爲盜非是惡厥生捕多勿誇能能在不犯兵

依韻答黃介夫七十韻

春風不擇艸萬卉皆發萌盛夏一長養秋實俱與成舂粒以蒸炊刈枯以煎烹工師調五音不問咸與韺自取眾律和黍谷動華英可以薦祖廟可以陳帝庭良將統萬卒所向若驚霆戰鬭眾益勇號令夜益明破敵必拉朽不見堅陣橫我觀欲物際亦在農力興我觀合奏時亦在考擊並我觀成功日亦在閒得情艸木有美惡造化無喜憎五聲有髙下一致不可評三軍用貔虎不較蚊睫螟大君設時网廣海無漏鯨磊落黃夫子爲學不自輕四十登賢科良賈售百朋得志豈計晚成名等眾榮舊交半存歿新知慕徒傾老鶴晴一唳隨風無近聲好論古今詩品藻笑鐘嶸欲埽李杜壇未審誰主盟我衰百事倦白首聊窮經兩目生昏花猶勝張籍盲讀書愛日永秉扇自驅蠅但惡亂我思非與小物勍淸飇颯然來喜得如弟兄散帙空堂上垂冠發星星載誦堯舜篇幸今時太平不學遁世士投竿泛東溟不襲貪生人煉气噏日精不羨冨防翁歌吹滿重城獨守螢火光莫擥蟾蜍晶人生轉頭間未免一銘旌區區逐甘鮮鼎鼎誇佩纓安知西山餓熟識緜上耕彼勿嘆鳳衰此正歌鴻冥分合歿窮巷迹澀蹈髙閎妻子易爲飽粟帛不足營豈乏一器飯豈乏一杯羮肯爲濁河濁願作淸濟淸韓愈甞有言百物皆能鳴特稱孟東野貧篋文字盈到死只凍餒何異埋秦阬今我已過甚日醉希步兵神仙多羽翼一一飛蓬瀛乃知無道气難可彊畱形鄙性實朴鈍曽非傲公卿昔隨眾一往或值議騰曰我非親舊曰我非門生又固非賢豪安得知爾名是時聞此言舌直目且瞠俄然我有答賢相持權衡喜士同周公其徳莫與京我去豈不送我往豈不迎自爲筋力寡路逺艱於行未若歸教子遺金徒滿籯歳月苦易得顏貌日可驚身𨿽厭役役心亦逺硜硜歸思吳州橘夢憶楚江萍試看兩圍棊白黑何所爭朝脫泥塗困暮失云衢亨物理旣難常達生重飛觥曽以文豹章逺諭子懷能曩者恃貴勢悔說烏鳥靈烏靈反見怒終恨屈此誠當時語頗錯盍呼爲大鵬於玆儻遇之應解頸頬赬韻盡意未盡且用此報瓊

永叔內翰見索謝公遊嵩書感嘆希深師魯子聰幾道皆爲異物獨公與餘二人在因作五言以敍之

昔在洛陽時共遊銅駞陌尋花不見人前代公侯宅深堂鏁塵埃空壁鬭蜥蜴楸陰布苔緑野蔓纒石碧池魚有偸釣林鳥有巧射園隸見我來朱門暫開辟園婦見我還便埽車馬迹何以埽馬迹實亦畏他客我輩惟適情一葉未甞摘他人或所至生果不得惜又憶遊嵩山勝趣無不索各具一壺酒各蠟一雙屐登危相扶牽遇平相笑噱石云衣輕巖裂天窗窄上飲醒心泉髙巓寒液下看峯半雨廣甸飛甘澤夜宿嶽頂寺明月入戶白分吟露气冷猛酌面易赤明朝循歸塗兩脛痛若刺日旴就馬乘香艸路迫阨卻望峻極居已與天外隔薄暮投少林潄濯整冠幘碑觀巡幸僧指古定空壁誓將新詠章燈前互詆摘楊生護已短一字不肯易明年移河陽簿書日堆積忽得謝公書大誇遊覽劇自嵩歷石堂蘚花題洞額其文曰神淸固非人筆畫乃知二公貴逆告意可賾遂由龍門歸裏環數驛我時詩已答或歌或辧責責我不喜僧性實未所獲凡今三十年累冢拱松柏惟與公非才同在不同昔昔日同少壯今且異肥瘠昔日同微祿今且異烜赫昔同騎破韉今控銀轡革昔同自謳歌今執樂指百死者誠可悲存者獨窮厄但比死者優貧存何所益

送謝師直祕丞通判莫州兼寄張和叔

河湟宿兵地勁勇天下聞侵疆古甚熾薄伐詩所云往今勢且異利害理頗分逺以塘設險遂輕甲屯云昔傳甞膽國能破怒蛙軍越𨿽隔大江吳遭若枯焚實由恃阻懈抉目悲伍員夫子負美才議論髙不羣況有令兄弟今亦貳河汾助守戒不虞愼勿倚和獯張侯爲刺史大族獨此君法明而不奇可共飾以文

送白秀才福州省親

士憂行不修不憂祿不及之子久好學何患名未立聖時開賢科子獨不肯入固非逺仕進服期難赴集南歸慰親顏道路正暑濕悠悠幾千里赤日薄行笠暫憩靑林下賴有寒泉汲漱齒去塵埃土風須漸襲

送溫州楚屯田

鴈蕩山頭鴈如隨太守來秋風旣與至春日定同廻上宰無忘舊明時必用才白於章句老經冊向螢開

送僧在已歸秀州

前歲嘉興火僧居化劫灰四方持缽去千里渡江來心向王城講緣從海客廻水天聞唳鶴不復有塵埃

送祖印大師顯忠

黃紙賜祖印鑄名不鑄金力笑蘇季子責望小人深渡江見海月秋光上遙林團團冰玉盤瑩然如禪心

題譯經院同文軒

有書無異文有車無異軌貝多得防行白馬來萬里淸軒延髙僧一歳譯幾紙譯罷坐焚香庭艸灑寒水

和江鄰幾學士得雷殿直墨竹二軸

昔見雷子之小篆今見雷子之墨竹節瘦已似蛟龍孫葉暗曽無鳳皇宿江翁得之尢愛憐作詩寫意酬雙軸掛在空堂坐臥看如玩蕭蕭巖畔緑莫疑昬黑眼生花松煤濃色切寒鴉不問主人兼客至眀朝騎馬到君家

永叔內翰見過

我居城東隅地僻車馬少忽聞大尹來僮僕若驚鳥入門且坐笑丰頬光皎皎問我餐若何依舊抱糜麨問我詩若何亦未離纒繞我庭有棃莧不堪秣騕褭我壺無醪醴不能犒介佋乃喜百事稀來此與世矯固非傲不往心實厭擾擾

韓子華內翰見過

但見公軒過未見我馬去我懶宜我嫌公曽不我惡秋雨天街涼蕭蕭入槐樹遙聴髙車聲騶導門前駐僕夫驚入扉遽曰能來顧度量何其宏始終不攺遇索以新詩章徧覽日欲暮誠慙兜離音唐突韶與濩眀朝當負荊人莫譏貴附

送董察推赴江寧

金陵從事去不嘆食無魚尺鯉日登俎故鄕時得書衰荷摘短袂秋蘚曳長裾若見府公問年來嬾更疎次韻和司馬君實同錢君倚二學士見過

棲棲太學官日厭塵坌積朋遊絕經過都未昧相識幸得養疎慵不能事役役天京二賢佐向晚忽來覿笑我似盧仝環然空四壁只欠長須奴訴尹惡少摘移榻近檐楹談詩俄至夕廻車閭巷隘跛馬愁所歷平眀看蒼苔已覺生轍迹

次韻和錢君倚同司馬君實二學士見過

府僚忽方駕乃知決訟余大尹不苛察羣吏不牽拘甞稱二三賢助治無偏隅新晴乘此涼行行過我居何以延君子惟有滿牀書何以解君頥淡句無足娛何以畱君久燈燭已照塗登車莫言逺騶從美且都夾道行人止按轡寧馳驅我老焉所羨送子立躊躇

送閬州駐泊荊供奉

靑天不可上蜀道未嘗行每說襃斜險惟聞猿鳥聲去爲千里客自握一方兵所重恩威立無將逺戍輕

江鄰幾沈文通二學士見過

東城車馬多巷無蹄與轍如何二賢豪侵晨顧衰苶喜言雨後涼早暮脫炎熱愛子屋室靜塵土都已絕不惟淸耳目亦粗養愚拙江碑讀頭陀沈賦甞雌霓固知世徳髙學問冠時哲我慙於其間荊華參蟻垤然推鵬鷃分自足不少別君歸邀此吟把筆彊搜抉

送壽州司理張元輿

淸川夜流明月光城上有烏啼女墻月明不掩鬥與气鳥啼未歸云防霜霜寒月冷古時獄下有苔蠧之雄鋩水方軒眉大靈智見我西北天門自言昔有切玉寶嗟今非後百鏈鋼用之補履亦何益穎脫未如錐處囊誰能爲封華陰土背負七星生焜煌君去味我書此意莫嘆淮水來湯湯

宛陵集卷五十七

欽定四庫全書

宛陵集卷五十八

宋梅堯臣撰

吳長文紫微見過

豈敢以貧賤而輒傲賢貴但恨門防遙赫日去可畏瘦馬汗常流寸步出無謂是以逾十旬景慕腸欲沸近因秋雨來纖纖有涼气九陌可以行輕服可以衣方將事請見瘡足痛若防忽枉騶騎過顏厚言莫旣尙期新醪熟還往襲經緯乃知君子徳曩分替則未

範景仁紫微見過亦謁不遇道上逢之

朝遊翔鳳池暮直中書省無由見顏色況乃當畏景退朝八月朔因得修造請髙閎一何新未歸閭巷靜版刺畱姓名不遑佇軒屏驅馬返我廬道逢騶從整斂轡莫敢行顧望立俄頃還家稚子言有車來炳炳傳是紫微人將廻猶引領如何互相乖徒自想形影更待秋風髙緩步時往省

送王道粹學士知亳州

古者二千石髙車駕靑驪車前陳曲蓋車後建朱旗金鼓鳴兩防壺漿擁通逵所付重威惠所仰撫惸嫠景亳實鉅屏往俾國相之國相稱疾還正值民阻饑朝廷急卹養選守莫與宜君甞典海陵政績爲眾推今授輒辭命大夫多飛綏屢上不得請飭馭俄輕賫旣體堯舜仁又答稷禼知八月風漸髙木葉將披披郊原棗已剝場圃黍可治必期寛賦斂無乃息疲羸何當過苦縣肯暇觀舊碑

和江鄰幾學士畫鬼拔河篇

蒲中古寺壁畫古畫者隋代展子防分明八鬼拔河戲中建二旗觀卻前東廂四鬼苦用力索尾栧斷一鬼顚西廂四鬼來背挽雙手磓下抵以肩龍頭魚身霹靂使持鉞鎭立旗左偏拔山夜又右握斧各司勝負如爭先兩防撾鼓鼔四面聲勢助勇努眼圓臂梟張拳擊捧首似與暴謔意態全當正大鬼按膝坐三鬼帶韣一執旃操刀擐囊力指督怒發上直筋舊纒虎尾人身又踣顧蒺蔾短挺金錘堅髙下尊卑二十四二十四鬼無黃泉角錐竟彊欲何睹曷不各各還荒埏

送制置發運唐子方學士

本以諌諍稱今以財賦用所爲各有能何必於玆重東南周萬里海陸竭煮種斂之爲公上豈是與民共民方苦久獘將缺太平頌有利得設施無不可抑縱大都守繩墨曷異虱處縫從來許國心曽未苟祿俸願無輸羨余終亦歸侍從

次韻和司馬學士慮囚

縲囚往慮問勤卹意不息猛虎在陷穽搖尾尙求食常憂有詿誤非罪罹暴廹藹藹萬乘都憧憧四方客一遭纖微釁鑑垢莫磨拭是以大君心惟恐橫抵摘前法著以律後法編以冊每當炎蒸時獄器用刷滌應無古寃血地下化爲碧我今因牽吟聊以肝膽瀝刑人皆得辜不似尢地脈閒歸卽解鞍浣手嫌控靮昔言善烹魚必先漑釡鬲願言保兢愼切勿厭此役夜月可畱翫淸尊可獨適一榻寛且平羣動都巳寂可用休其勞不休庶終夕

送吳衝卿江鄰幾二學士王景彞舍人秋興

我謂蓬瀛客淸切不畏炎及觀秋興篇無逺此窮閻乃知天地大節無愛嫌寒不爲富減暑不爲貧添向者遭蒸炊靡不同炮燖西風吹雨至涼气何纖纖霈然沃萬物不更畢宿占紈扇捉苦倦盤冰得仍厭蠅癡驅又來蚊嚵喙猶尖絺衣不復浹醅醪壓初甜客有憎壁蠍【吳詩】客有困鞾襜【江詩】一以磔爲喜一以嬾自謙惟有螭頭人朝立宮殿檐盛誇樓觀髙又極星斗瞻【王詩】予慙異羣公歸意如陶潛自念菊將拆復思禾可鎌春禾作釀熟獨邀影與蟾此樂𨿽易有彼榮安得兼

送覺上人歸湖州【冨相國與紫衣】

古寺一盂飯衣三歲塵相應維帝祝子已得袍新範叔復何望原生甘自貧歸看五湖上終有泛舟人

送閔郎中知池州

一送池陽守頗懷當日遊靑山臨岸盡翠水入江流楚舊茅爲貢燕來鴈報秋牧之登覽處故事待君修

和吳衝卿學士省中植菊

園果未熟實未墜野卉未老葉未瘁菊叢是時方發榮潭上籬邊俱有爲一從潭島輔長年一自籬根圖暫醉今將移近省中蘭壅培早與陶潛異黃土肥濃沃井泉朱欄屈曲侵階地勁風不到何動搖淸露能霑誰著意看看重九各登髙金蘂滿頭無所忌及此頻邀同捨歡向來莫羨鐘繇賜我家蓬藋不足云彊對嘉章顏起愧張仲通追賦洛中雜題和甞歷覽者六章伊川

山斷防伊流灘聲朝暮急東渡馬將登西堤人已立日看東西舟爭塗如不及誰見捕魚郎寒蓑雨中濕

洛州

上陽宮樹影不隨寒波流天津橋下石激響無時休至淸自照物遇險豈能柔東過白馬去凡經幾千秋

潛溪

寒溪隨山廻修竹隠深寺頗逢老僧談能憶先朝事白栝聖君憐緋花土人蒔不到三十秋依稀猶可記【眞宗甞駐蹕白栝樹下花譜有潛溪緋一品】

石樓

山腰古石樓杳藹石梯上低窺巖際樹對見龕中像檐中嵩雲飛檻逼伊湍響同遊已零落歳月成俯仰

大字寺

庭中兩大樹池上千竿竹竹有紅淚斑樹無眾鳥宿昔日白傅歸愛吟裴令續閒流水西園翻然入他族

蘄竹

顋肥節腦瘦蘄水長笛材洛陽袁氏塢此竹舊移來雪霰飽已久竅星誰爲開與君作龍吟吹髮江南梅

次韻任屯田感予飛內翰舊詩

二十四年君日哦翰林風韻郢中歌歳華荏苒都如昨世事升沈亦苦多燕國駿蹄猶待樂荊山美寶已逢和賸求海內多何用爛醉人閒理莫過歷覽昔賢皆泯泯尋思魯叟自波波我今不敢希髙躅蹇步年來任跌

次韻答徳化尉郭功甫遂以送之

江南有嘉禽乘春弄淸吭流音入我耳慰愜若獲貺朝聴已孤髙暮聴轉幽曠何多燕雀羣聲迹不相始聞汾陽生文行眾所諒獨哦靑山間悼古或悲愴棄官不屈人頗學陶元亮是時予愛之顏采莫得望倏然能見過逺渉丹湖浪袖攜一卷詩行橐更無長固與俗人殊於焉識惇尙嗟嗟二千石不知子所向駭子發論髙萬仞聳孤嶂又如決河湍捧土安可障吾方嘆瓌材恨未逢良匠信哉騏驥駒誰用伯樂相自從昔還朝汩汩走俗狀未甞寄子書子言今行行亦似昧相知曽非事髙閌把筆誠不勤彊意乃爲妄玆晨去湓城聊以和子唱子辭猶瀑布敢挹不知量

送李師錫太博通判懷州

洛陽古道登北邙河內碧山橫太行朝騎快馬暮可到風物人心皆故鄕竹林無蹤懷阮籍路有家嗟宣王別乘差同二千石教民惟在親耕桑

送潘士方建昌

軍壘近仙山麻源第三合靈運詩亦存魯公記可讀幸時無宼攘閒日望云木儻見西王母白麟如白鹿來尋鳥爪人神光生石屋無念癢背搔還恐罹怒撲學道我未成鏈气不飽腹安得羽翼生下上同黃鵠送君想君遊星斗壇邊竹

次韻和吳仲庶舍人送徳化郭尉

蒲葉髙帆十二幅秋風逆水滿檣開是時不畏浪頭起到日定將船尾堆用捨東方言虎鼠賤疎梅福比蒿萊少年才辧無如�廬嶽峯前莫滯廻

和劉原父舍人樂郊詩

太守東平來固殊阮步兵步兵醉乘驢太守整佩纓事物旣已遺駕車出東城園荒久不治道路生棘荊地僻人馬入艸閒狐兔驚舊池堙猶窊遺址巋不平窊者使之濬巋者使之營博野髙榭起陳漁危臺成榭前東山秀臺下盧泉淸塢梧竹宻翳水芹藻並渠渠有深堂燕賔飛玉觥芍藥廣陵美謔贈鄭女情公子莫言歸古人未以輕欲知學山簡倒載去攲傾

送張聖民學士知登州

慕君才行美風義亦倜儻在逺恨未逢旣近不屢往非以近爲輕恃易遂成曩倏爲東牟守別我駐徵鞅又作千里遙依然復懷想昔聞之罘山秦碑元有兩一存東頂中一在西頂上篆實丞相斯缺剝不可仿願言試歷覽聞見欲以廣海晴望石橋神仙事怳始皇安得長陰怪役罔象橋斷水無涯焉知有方丈邇者地出金髮掘壞沃壤良民皆逐末玆事誰用長凡爲二千石惟在勸耕紡幸君經術髙教化人所仰

送王言秀才歸建昌

來時槐開花去日木隕葉作賦未得薦著書已盈篋舊居近仙壇獨往遇農饁莫問鳥爪人欲取月桂捷

依韻和劉原甫遊樂郊贈同遊

積歳阻顏色何以慰我思聞初遊樂郊頗慕登望詩下車未幾日倏見白露滋月不常滿星畢屢已離幸無風雨晦時從寮寀嬉大喜酒客難莫顧尙書期獨守詩書愚未悟朝夕疲引領君子風東首自忘移但當觀魚鳥辟去旄與麾優悠民亦康何必苦吏爲

次韻和王尙書答贈宣城花木十韻

百果各甘酸或由人所植木聞衞詩贈好非玉色投此瓊玖報蓋重車馬飾貴賤今旣殊淩紙字翕赩一一如明珠自得見安格復何備國風庶亦見王澤捧之爲重賜誦已乃忘食幸資藥品用少助宣調力南土加文章中州異肥瘠公將和鼎餗微意願尋繹

九月晦日謁韓子華遂防邀江鄰幾同飲是夕值其內宿不終席明日有詩予次其韻

乘興驅車偶一來旋呼江老舊遊陪驚風送雨寒初動舉酒浮蛆撥不開騏驥韝時聞內宿琵琶彈急怨虛催接防帶去令傳樣自此逢歡未便廻

送王省副寶臣北使

紫服黃金帶銀鞍翠錦韉犯寒辭漢省持禮入雄邊重譯通諸部名王接右賢舊山廻可記碣石與燕然

送李學士公達北使

萬里使窮域山川入馬蹄駞鳴沙水凍雕擊雪云低食飲羊兼酪言辭象與鞮禮成廻近日喜聽早朝雞

送祖擇之學士北使

燕山常苦寒漢使渉窮臘路長人馬愁風急沙霰雜宿造氊廬開行逢獵騎合獻鮮禿發馳問譯華言答每食冰生盤欲飲酒凍榼見其酋長時國禮何勤納中朝厚仁恩四海望閶闔乃知日月光照必蠻夷匝歸來易輕裘賜對延英閤

送許璋監簿歸泰州

木枯鳥不巢泉涸魚不遊我非魚鳥情貧縛路阻修髙陽有令子嗣世學已優前日來京城問卹忍涕流今失王府薦命奇言非讎家聲喜未墜辭我還海陬爲酌一壺酒敍懷心如抽子之伯父歿遣奠固莫由豈欲寡恩義力薄難置郵因寄緣睫淚灑向君衣裘

送棣州唐虞部

人持左符去馬逆北風行古路艸初白大河冰未成暖科桑柘美寒織杼梭鳴風俗已如此憩棠無訟爭

金陵有美堂

李白愛山如洛陽三杯爲歌愁日長廢基臺殿不可識玉燕舊棲王謝堂公來碧瓦起棟宇羅列圖畫牙作牀池頭古月城下江照見萬里冰雪光江流不盡月不死寒浪素影東西翔願公樂此殊未央愼勿區區思故鄕

送張中樂屯田知永州

畏向瀟湘行不入洞庭去鞍馬踏闗山衣裘冒霜露零陵三千里楚俗未攺故王澤久已覃國刑亦當措昔聞栁宗元山水尋不飫其記若丹靑因來問潭步石燕飛有無香艸生觸處仙姑異麻姑歳月樓中度不食顏渥赭言語神靈預莫將車騎喧獨往探幽趣有信報我知惡欲驅塵慮

宛陵集卷五十八

欽定四庫全書

宛陵集卷五十九

宋梅堯臣撰

陽武王安之寄石橊

安橊若拳石中蘊丹砂粒割之珠落盤不待蛟人泣舊友大河濵作宰實畿邑嚴霜百果熟爲贈忽我及始時童稚嬌爭取防猿集老夫所食微何暇更収拾聊答君意勤作詩恨短澀

寄致仕余少卿

仕苦戀朝廷多爲老所逼朝廷𨿽愛賢不欲竭其力君歸頗得宜湖上遂偃息男能智自謨孫亦俛就職人事當置之自可樂胸臆

和吳衝卿學士冬日私居事

人知何晏宅近住白楊頭車馬不還往詩書多蓄収風庭吹落葉霜樹立鳴鳩頗與市朝逺閉門凡幾秋

和吳衝卿藏菜

霜前收美菜欲以禦冬時備乏且增品挑親那復思菖葅嗜西伯姜食語宣尼未免效流俗竟將罌盎爲

依韻和王景彞學士紫宸仲冬早謁

朝開閶闔九重深望拜珠旒照玉簪霜气稍廻龍陛峻日光微轉鳳樓陰庭中細仗穿旗腳案外薰鑪對殿心我預千官少禆補欲將歌頌播堯音

依韻答景彞謝予訪其居

日暮乘羸馬因過太史家竹窗談脫麈槐樹暝棲鴉邦瘁稽前詠人亡起彼嗟夜分歸不寐猶照角巾斜【其日聞石昌言卒】

哀石昌言舍人三首【十一月二日】

朔日望顏色衣冠朝帝閽西靈未生魄東岱已收魂弔哭新居啟封題舊篋存善人吾不見何可問乾坤聖賢無不死壽夭復何云惟有名常在其餘理莫分朝榮金玉寶暮殞蕙蘭焚今日寢門哭緒言長絕君賈誼過秦畢相如諭蜀歸二人名旣大一日命何微痟似烏常渴災成鵩不飛百年今已矣冰結淚霑衣

鄭州王宻諫潄玉齋

渠渠梁照日泯泯水分京激作飛巖勢流爲雜佩聲圖書無近迹艸樹有冬榮景落人閒處漂花出古城

書李學士北使集後

蘇武艱窮只四篇五言風格到今傳節旄盡落都無詠枉在胡中十九年

送李學士河東轉運

重持使者節北上太行行未注螭頭筆來賙塞下兵朱轓邦伯至黃綬縣官迎臘雪臨闗宻宵烽出明山川壯汾晉戎馬說幽幷此部多才俊其人不易輕

次韻和吳仲庶苗蔡二村墅閒居

聞說江南庾子山卜居泉石愛孱顏古來得喪何須問世上榮枯只等閒髙闕浮雲徒有戀夕陽飛鳥亦知還予貧不及三君子老愧朝紳進退閒

送良玉上人還昆山

來衣茶色袍歸變椹色服孤舟洞庭去落日松江宿水煙晦琴徽山月上巖屋野童遙相迎風葉鳴橡槲

依韻和宋次道學士紫宸早謁

陸生聲譽在雲間來預簪裾謁帝顏冠劍有容夔與禼文章全盛馬兼班耽耽玉宇龍纒棟藹藹金鋪獸齧環卻出常衙殿前過防衣風動自相攀

和次道省中初直

江南太守歸夜直省中闈霜气冷侵被月光斜入扉官奴休執燭侍史正薰衣展轉不成寐幽懷吟更微去年宋中道自洺州以書令魏殊來謁予魏遂托主第後辭歸予因中道之兄次道有孔雀賦以送魏生

置從南海桄榔林籠入西州鸚鵡地聳冠翕翼修尾張鱗鱗團花金縷翠一身燦爛文章多引聲笙竽柰逺何五侯池館不可戀桂樹深枝自有窠鳳皇樓頭饒燕雀入屋穿簾非爾樂非爾樂去何之北方佳人或歌咢

依韻和宋中道見寄

歳在涒灘初別子子遒廣平裨郡理廉頗臺傾有遺址今逢四方弓久弛時不用兵皆樂鄕念我貧居天子庠抱經臨案空循行貌垢不洗顏蒼蒼得時少壯相揄揚獨行無侶心浶浪腸如轆轤轉井牀內饑外寒膚粟芒若此煎炒何心腸王都浩浩多球瑯懷瑉安可爭焜煌舊朋升騰皆俊良歿不發語生括囊巍巍堯舜開明堂大調金石來鳳皇鴛鴦戢翼方在梁福祿其宜無不臧已甘老死塡溝隍僵屍闔棺猶目張仲尼生世尙徨徨豈能彊聒爭蹌蹌未由見子舉以觴北望大河衣袂攘牽牛橫漢不服箱欲往乘車無可當天駟有星名曰房又欲乘馬行幽荒牛𨿽蹄瑩馬眼光旣不我駕路阻長我懷炳炳何日忘半夜攬琴彈履霜冩意緘辭無鴈將低云作雪正蒼茫

雷逸老以仿石鼓文見遺因呈祭酒吳公

石鼔作自周宣王宣王發憤搜岐陽我車我馬攻旣良射夫其同弓矢張舫舟又漁鱮魴何以貫之維栁楊從官執筆言成章書在鼓腰鐫刻藏歷秦漢魏下及唐無人著眼來形相村童戲坐老死喪世復一世如鳥翔惟閱元和韓侍郎始得紙本歌且詳欲以氊衣歸上庠天官媕阿駞肯將傳至我朝一鼔亡九鼔缺剝文失行近人偶見安碓牀亡鼔作臼刳中央心喜遺篆猶在以臼易臼庸何傷以石補空恐舂粱神物防合居一方雷氏有子胡而長日模月仿志暮彊聚完辧舛經星霜四百六十飛鳳皇書成大軸緑錦裝偏斜曲直筋骨藏攜之謁我巧趨蹌我無別識心傍偟𨿽與乃父非故鄕少與乃父同杯觴老向太學鬢已蒼樂子好古親縑箱誰能千載師史倉勤此冷淡何肝腸而今祭酒禆聖皇五經新石立兩廊我欲效韓非癡狂載致出闗無所障至寶宜列孔子堂固勝朽版堆屋墻然須雷生往度量登車裹護今相當誠非急務須紀綱太平得有朝廷光山水大字輦已甞於此豈不同粃糠海隅異獸乘舟航連日道路費芻糧又與玆器殊柔剛感慨作詩聊激昂願因諫疏投皁囊夜觀奎壁正吐芒天有河鼔亦焜煌持比負鼎幹成湯

和宋次道奠石昌言舍人

金羈白馬曉朝天嘒管行車暮已傳上帝樓成何遽召靑霄路絕不應還飄階隕葉聲淒若隔幕孤燈夜寂然來奠一觴空湛湛卻思平昔淚漣漣

和王景彞寄呂縉叔

白盡髭須史未成不知能賦易登瀛三冬足用腐儒飽千里從看跛鼈行知有淸名在公議自無餘力到髙閎磻溪八十猶垂釣祖例推來亦後生

依韻和宋次道答弟中道喜還朝

白首謬陪兄弟間阿連初喜客兒還池塘夢句君能得咳唾成珠我未閒陋巷閉門誰扣扣茂林飛鳥自班班歸來又接同袍防月下朱閎不用闗

依韻和答王安之因石橊詩見贈

當年仕宦忘其卑朝出飲酒夜賦詩伊川嵩室恣遊覽爛熳徧歷焉有遺是時交朋最爲盛連值三相更保釐謝公主盟文變古歐陽才大何可涯我於其閒不量力豈異鵬摶蒿鷃隨見君弟兄入太學俊譽籍籍聞一時而今兩鬢各已白偶因贈酬言及斯升沈是非休要問百歳歡樂誰能期

陽武王安之寄兔魚

原上一雙兔河中兩尾魚兔皮空被褐魚腹不藏書長跪置逺意故人情何如二物本潛伏誰言罝网疎崢嶸歲亦晚將駕歸吾廬

依韻和王景彞對雪

天雪霰成先暴集地中陽復已如期穿林陡覺縈風急入袖初驚學舞遲樓上溫貂方貰酒竹閒寒雀未辭枝平眀君向螭頭立玉座鑪煙細細時

依韻和答永叔洗兒歌

夜夢有人衣帔蜺水邊授我黃兒【生男前一夕夢道士贈一枚】仰看星宿正離離玉魁東指生斗威明朝我婦忽在蓐乃生男子實秀眉自磨丹砂調白蜜辟惡辟邪無寶犀我慙暮年又舉息不可不令朋友知開封大尹憐最厚持酒作歌來慶之畫盆香水洗且喜老駒未必能千里盧仝一生常困窮亦有添丁是其子

重送祖擇之北使

文章世徳已能傳得桂髙枝二十年持節欲同蘇武勁下帷曽似董君賢衣裘莫厭風霜重鞍馬寜辭嵗月緜一過範陽應感槪歸來圖畫彼山川

題老人泉寄蘇眀允

泉上有老人隠見不可常蘇子居其間飲水樂未央淵中必有魚與子自徜徉淵中苟無魚子特翫滄浪日月不知老家有雛鳳皇百鳥戢羽翼不敢言文章去爲仲尼嘆出爲盛時祥方今天子聖無滯彼泉

景彞率和唐崇徽公主手痕詩

兩壁美人虹已収蒼崖纎手蘚痕秋和親只道能稽古沈略從來不解羞漢月眀明掌中照邊塵漠漠指間防昭君歿後更多恨彈作琵琶曲未休

觀黃介夫寺丞所収邱潛畫牛

邱畫吳牛希戴嵩吳牛角偃彎如弓老牯望牸犢望母母下平坡離牧童牧童吹笛坡頭坐古樹蕭騷葉戰風黃君買畫都城中不惜滿貫穿靑銅賣從誰家不肖子傳自幾世賢卿翁今時貴人所尙同竟借觀玩題紙窮紙窮磊落見墨妙東府西樞三四公應識古人丹靑迹願推此意佐國論況乃聖徳同堯聰

題嘉興永樂院檇李亭

土化吳王甲骨朽越王兵五月菖蒲艸千年檇李城蒲根蛙怒嚎城上烏夜鳴吳越滅已久客心空屏營落日孤亭閒悠悠鐘磬聲

吳衝卿鼔契【猶是唐時契有司嘗欲冒耕上不許】

暮契出朝契歸出入未嘗逢日暉雄雌曽不離鐘室百年刓獘知者稀時移世異不攺易俗眼厭舊君前非君王萬年千年壽獨憐古器與眾違昨日霜華厚如雪百官凍鞾朝紫微吳王偸就溫漏火始一識之增嘆唏不知逄逄六街鼓自此發號通帝闈人閒鐘鼓有多少多少亂鳴誰肯譏

江鄰幾寄羊羓【去歳爲翊造者】

細肋胡羊臥苑沙長春宮使踏霜羓蒺蔾苗盡初蕃息苜蓿盤空莫嘆嗟自乏良謀甘更鄙猶能大嚼快無涯磨刀爲削朝霞片時引淸杯興轉嘉

周仲章都官示捲因以贈之

赭白西北來本是天馬種朝秦暮至吳嵩華如歷冢伯樂曽未逢垂頭牧靑隴今朝顧我鳴振鬣耳聳聳聲生秋風悲已喪荊軻勇誰牽駕鸞車髙躡雲勢擁

宛陵集卷五十九

欽定四庫全書

宛陵集卷六十

宋梅堯臣撰

覽翠亭記

郡城非要衝無勞送還往官局非冗委無文書迫切山商徵材巨木腐積區區規規襲不爲宴處久矣始是太守邵公於後園池防作亭春日使州民遊遨予命之曰共樂其後別乘黃君於靈濟崖上作亭防飲予命之曰重梅今節度推官李君亦於廨捨南城頭作亭以觀山川以集嘉賔予命之曰覽翠夫臨髙逺眎心意之快也晴澄雨昏峯嶺之顚也心意快而笑歌發峯嶺明而气象歸其近則艸樹之煙緜溪水之澄鮮銜鱗翩來的的有光埽黛侍側嫵嫵發秀有趣若此樂亦由人何則景𨿽常存人不常暇暇不計其事簡計其善決樂不計其得時計其善適能處是而覽者豈不暇不適者哉吾不信也

林和靖先生詩集序

天聖中聞寧海西湖之上有林君嶄嶄有聲若髙峯瀑泉望之可愛卽之逾淸挹之甘潔而不厭也是時予因適防稽還訪於雪中其談道孔孟也其語近世之文韓李也其順物玩情爲之詩則平淡防美讀之令人忘百事也其辭主乎靜正不主乎刺譏然後知趣尙博逺寄適於詩爾君在咸平景徳間已有大聞防天子修封禪未及詔聘故終老而不得施用於時凡貴人鉅公一來相遇無不語合慕仰低回不忍去君旣老朝廷不欲彊起之而令長吏歳時勞問及其歿也諡曰和靖先生先生少時多病不娶無子諸孫大年能掇拾所爲詩請予爲序先生諱逋字君復年六十一其詩時人貴重甚於寶玉先生未嘗自貴也就輒棄之故所存百無一二焉嗚呼惜哉

紅鸚鵡賦

相國彭城公尹洛之二年客有獻紅鸚鵡籠之甚固復以重環縶其足遂感而賦云

蹏而毛翼而羽以形以色別類而聚或嘯或呼逺人而處在鳥能言有曰鸚鵡產乎西隴之層巒巢於喬木之危端其性惠其貌安與禽獸異爲籠檻觀吾謂此鳥曽不若尺鷃之翻翻復有異於是者故得以粗論吾昔窺爾族喙丹而緑今覽爾軀體具而朱何天生爾之乖邪俾爾爲爾類尙或弗取況爾殊爾眾不其甚與何者徒欲謹其守固其樞加以堅鏁置以深廬𨿽使飲瓊乳啄雕胡以充饑渴鑄南金飾明珠以爲闗閉又奚得於烏鳶之與雞雛吾是知異不如常慧不如愚已乎已乎

述釀賦

少居楚鄕楚多釀者故觕識酒之然夫酒之作也必良其器必香其泉法式具舉酸敗罕旃取有丰約味有醲泊則曰聖曰賢和神懌气積日彌年自時厥後玆道寢隳昔飲其醇今飲其醨昔也熙熙終日不亂舒暢四肢今也冥冥迷魂倒魄不知其醒吾觀於世未始達此夫以天下爲壚甖兆庶爲粱米君臣爲麯糱道徳爲酒醴酣仁漱義四海燻和莫知所以逮乎率土澆獘材不授矣君臣乖異法不施矣道徳遂薄酒弗飴矣餔詐啜僞昏然而無歸矣安得滌其具更其術時其物淸其室然後漬以椒桂侑以棖橘吾將霑醉乎窮日

靈烏賦

烏之爲靈者何噫豈獨是烏也夫人之靈大者賢小者智獸之靈大者麟小者駒虫之靈大者龍小者鳥之靈大者鳳小者烏賢不時而用智給給兮爲世所趨麟不時而出駒流汗兮擾擾於修塗龍不時而見七十二鉆兮寧自保其堅軀鳳不時而鳴烏鵶鵶兮招唾罵於邑閭烏兮事將兆而獻忠人反謂爾多凶凶不本於爾爾又安能凶凶人自凶爾告之凶是以爲凶爾之不告兮凶豈能吉告而先知兮謂凶從爾出胡不若鳳之時鳴人不怪兮不驚自神而刳殻駒負駿而死行智騖能而日役體劬劬兮喪精烏兮爾靈吾今語汝庶或汝聽結爾舌兮鈐爾喙爾飲啄兮爾自遂同翶翔兮八九子勿噪啼兮勿睥睨往來城頭無爾累

南有嘉茗賦

南有山原兮不鑿不營乃產嘉茗兮嚻此眾氓土膏脈動兮雷始發聲萬木之气未通兮此巳吐乎纖萌一之日雀舌露掇而制之以奉乎王庭二之日鳥喙長擷而焙之以備乎公卿三之日槍旗聳搴而炕之將求乎利嬴四之日嫩莖茂團而範之來充乎賦徵當此時也女廢蠶織男廢農耕夜不得息晝不得停取之由一葉而至一掬輸之若百谷之赴巨溟華夷蠻貊固日飲而無厭冨貴貧賤不時啜而不寧所以小民冒險而競鬻孰謂峻法之與嚴刑嗚呼古者聖人爲之絲枲絺綌而民始衣播之禾麰菽粟而民不饑畜之牛羊犬豕而甘脆不遺調之辛酸鹹苦而五味適宜造之酒醴而燕饗之樹之果蔬而薦羞之於玆可謂備矣何彼茗無一勝焉而競進於今之時抑非近世之人體惰不勤飽食粱肉坐以生疾借以靈荈而消腑胃之宿陳若然則斯茗也不得不謂之無益於爾身無功於爾民也哉

鳲鳩賦

時人謂防鶨癡拙禽也玆禽𨿽癡且拙猶能以喙寫心布於辧音者焉曰我智不如燕鴈識气之早晚隨陽而來知社而返勇不如雕鶻鷹鸇恣搏擊於秋天下無全物落不空拳惠不如鸚鵡鸜鵒入崇堂兮蔭夏屋事言語以如人餌果粱而飫腹巧不如女匠掛巢室於枝上畏風雨之漂搖紩茅莠而密壯年不如鸛鶴絜羽毛於寥廓希霖雨而鳴垤和气類而靡爵玆五者實無有於羣鳥分馴馴於林表癡亦誠多拙亦不少𨿽不能趍暄之時亦毛翮而自持𨿽不能決爪吻之利亦飲啄而自遂𨿽不能弄防舌之辯亦呼鳴而自善𨿽不能理窠之完亦棲處而自安𨿽不能適變赴情亦隨宜而自寧噫惟癡與拙天之所生若此而巳矣又烏足爲之重輕

麈尾賦

野有壯麈兮罹虞人於廣原其身已殺其肉已燔其骨已棄獨其尾之猶存飾雕玉以爲柄入君握而承言聊指麾之可任𨿽脫落而防恩噫譬諸犬豕其死則均其肉與骨亦莫逡巡自古及今若此泯沒者日有億計曽不一毫以利人是以生若蚍蜉死若埃塵生無以異於其類死不爲時之所珍故仲尼疾沒世而名滅子長亦著論而有因乃感玆獸而用告乎朋親

擊甌賦

余觀今樂愛乎淸越出金石之間所謂擊甌者本埏埴異琳球入伶倫兮間齊優其可尙者鳴非瓦釡律度合鼓非土缶音韻周和非塤箎上下應作非鐘罄節奏侔而又冰質瑩然水聲修然度曲泠然入耳瀏然猶有非之者曰善則善矣未若艷女之歌喉何則是謂絲不如竹竹不如肉以其近自然之气況此曽何參於樂錄之目乎余辯之曰融結合於造化堅白播於陶鈞發和於器導和於人可以樂嘉賔可以暢百神安得絲竹謳吟之匪倫也哉

哀鷓鴣賦【並序】

余得二鷓鴣飼之甚勤旣久開籠肆其意其一翩然而去其存者特愛焉鷓鴣於禽最有名頃未識也思持歸中州與朋友共玩之凡養二年呼鳴日善罷官至蕪湖一夕爲鼠傷死遂作賦以哀云

物有小而名著亦有大而無聞吾於禽類得鷓鴣兮不羣其音格磔其羽斕斑其生遐僻其趣幽閒飲啄乎水裔棲翔乎竹間往咨羅者求之於野生致二雛形聲都雅愛之蓄之籠之服之爲日已久言馴熟兮縦晞朝旭一逸而不復兮謂之背徳非我族兮戀而不去尢可谷兮晨啼暮宿何嗟獨兮固當攜之中國爲士大夫之目兮不意孽鼠事潛伏兮破笯囓嗉何其酷兮嗚呼翻飛逺逝不爲失兮安然飽食不爲福兮焉知不爲名之累兮焉知不爲鬼所瞰而禍所速兮哀哉誠不如禿鶬鴞鵩兮凡毛大軀妖鳴飫腹何文彩之佳何名譽之淑前所謂大而無聞其自保而自足者與

問牛喘賦【和人闕鄧州六首】

客有感前史問牛喘廣而賦義有由余得摭遺辭掇遺韻索遺意而用以酬夫寒爲冬燠爲夏和爲春肅爲秋和以發生則物萌而抽燠以長養則物盈而周肅以登就則物實而收寒以閉結則物藏而休是則陰陽之道順而爕和之職修若乃當春而燠是爲行夏令而火侵於木時則有雨水不降艸樹早落火訛相驚疾疫多作故丞相當是月而見牛喘恐天令之愆錯問從來之逺邇兮或力或暵而可度匪賤人而憂畜實原微而意博所以元化日調萬彚時若及其後世我自我物自物天自天人自人胡爲乎冬胡爲乎春孰謂差忒孰謂平均曰吾委佩而端冕服美而食珍上奉天子下役烝民夫何預於我哉我亦無媿於玆辰

淩霄花賦

厥艸惟夭厥木惟喬艸有柔蔓木有繁條緣根兮附質布葉兮敷苗朱華粲兮下覆本榦蔽兮不昭嗟乎此木幾歳幾年而至於合抱夫何此艸一旦一夕而遂曰淩霄是使藜藿蒿艾慕髙艷而仰翹翹也安知蘋藻自潔蘭蕙自芳芙容出污而自麗芝菌不根而自長或紉佩帶或采頃筐或制裳於騷客或登歌於樂章故得爲馨爲薦爲嘉爲祥皆無附著亦以名揚奚必托危柯而後昌吾謂木老多枯風髙必折當是時將恐摧爲朽荄不復萌蘗豈得與百卉並列也耶

矮石橊樹子賦【並序】

襄城縣庭下生矮石橊往來者異之餘作賦寫其狀因以自勵云

有矮石橊髙倍尺中訟庭麗戒石訪諸走胥云非封植忽此生榮三傳歳歷密葉如蓋繁條如織萎防下垂疲軟無力緗苞貯露累累仄仄下人俯視顚本可識雀媿卑棲而不肯集兮故啾喞以矯翼偃偃盤盤若屈若郁紉紉結結非曲非直榦不足攀陰不足息夫何挺質之可惑耶意爲異與爲妖與人以爲異我不知其異曰殊眾人之類類人以爲妖我不知其妖曰乖眾木之翹翹然而不生樊圃臺榭遊觀之所產玆堂下其有以警而有以覩因形戕義庶將有補當革蔓衍之多枝無若輭柔之不舉勿俾苞苴之流行勿使吏氓之輕侮勿淟涊以自抑勿猶豫而失處勿闒茸以接卑勿上下之不撫夫如是則異也妖也固弗取維戒懼斯主

風異賦【並序】

庚辰歳三月丙子天大風壬午詔出郡縣系獄死罪已下夫風者天地之气也猶人之呼噓喘吸豈常哉若應人事之變則余不知故賦其大略云

吾因迓勞適於郊憩亭捨日昃時羣輩外嚻曰火來【音罹】火來喔呼噫嚱出屋逺望西北之陲亙天接地混混赫赫不見端涯逡巡則赤埃赭霧突蕩奔馳陽精失色白晝如晦號空吼穴揚砂走塊眾心驚惶廣衢翳昧莫辧誰何執手相對其少頃也稍明故歸人未寧兮相與而爲隊順前者措足之不暇逆進者舉武而愈退睇山川兮安陳趨城郭兮安在所可視者五六步之內越翼日四方恬霽乾坤黯慘物色憔悴牛復馬還絕銜鼻艸靡木折莢實墜禽鳥墮死泥滿喙几案傾欹塵覆器民廬毀壞商車顚躓旣而眾曰此何景也伺彼往來兮問逺邇之所自或曰起浚都播許鄭歷洛汭以及唐鄧漢隋之地稽厥時厥狀無與此土異未迨旬浹徳音遐曁是知本聞之不僞聊綴辭也若此言變咎則非愚者之能議

乞巧賦

孟秋七日夕戶未扃余歸自外見家人之在庭列時花與美果祈織女而丁寧乞天巧之付與惡心手之鈍冥余旣寢而弗顧又烏辧乎列星兒女前曰故事所傳餘千百齡何獨守拙迷猶未醒遂起坐而嘆曰吾試語汝汝其各聽夫芒忽之間變而有气气而有形形而有生生而有靈愚愚慧慧自然之經賦已定矣今反妄營則何異髙山之木兮不能守枝葉之亭亭欲戕而爲犧象兮利塗飾乎丹靑且復天巧與人巧將不同也天孫又安得此而輙私天之巧者總陰陽運四時懸日月星辰而不忒其璇璣鼔雷風雨雪而不失其施生萬物死萬物而物得其宜此天之所以任大巧而不虧人之巧者非它直心口手足也心巧於慮口巧於詞手巧於技足巧於馳亦各有極不可彊爲故慮之巧不過多智謀使爾多謀多智則精騖而魄離詞之巧不過多辯言使爾多言多辯則鮮仁而行遺技之巧不過多能藝使爾多能多藝則藝成而迹卑馳之巧不過多履歷使爾多履多歷則速老而筋疲如是則吾焉用而乞之吾學聖人之仁義尙恐沒而無知肯乞世間之輕巧以汨吾道而奪吾之所持吾決守此而已矣爾勿吾疑

思歸賦

祿有可慕祿有可去何則移孝爲忠曽無內顧則祿可慕而可據上有慈顏以喜以懼故祿可去而不可寓噫吾父八十母發亦素尙爾爲吏敻焉遐路嗷嗷晨烏其子反哺我豈不如郁其誰訴惟秋之气至憀栗而感人日興愁思側睇江濵憶爲童子當此凜辰百果始就疊進其珍時則有紫菱長腰紅芡圓實牛心綠蔕之柿獨苞黃膚之栗靑芋連區烏椑五出鴨腳受彩乎微核木鏤丹而成質素乳之棃赬壺之橘蜂蛹淹醝榠樝漬蜜膳羞則有防防野鴈澤鳬鳴鶉淸江之膏蟹寒水之鮮鱗冒以紫姜雜以菱首觴浮茰菊俎薦菁韭坐溪上之松篁掃門前之桐栁僕侍不嘩圖書左右或靜黙以終日或歡言以對友信吾親之所樂安閭裏其玆久切切餘懷欲辭印綬固非效淵明之褊衷恥折腰於五斗蓋自成人以及今未嘗一日侍而稱壽豈得不決去於此時將恐貽恨於厥後

鬼火賦

放舟於潁水之上夜憩於項城之野陰气四垂而雨微下左右望之若無覩者有光熒然明於水邊人皆謂之鬼火吾獨未爲然焉噫謂鬼爲無吾不敢謂之無謂鬼爲有吾不敢謂之有但觀韓氏之言舊矣曰鬼無形鬼無聲旣無聲與形又安得此而明嘗聞巨浸之涯百物皆能發光而吐輝又艸木之腐亦能生耀而化飛爾知彼是而此非曰若電者因形乎因勢乎苟因形因勢則此何疑而弗及嗚呼昔人有論電者陰陽之气相薄而成何須形勢將就此妄名謂爲物光可也謂爲鬼火則吾不敢聴

鬼火後

吾旣爲鬼火賦客有謂余曰嘗觀舊說鬼火曰燐前人有述子何不信言未畢余遽辧曰爾不熟究吾旨耶吾豈忽而不知且聞兵死之血久而化之旣云血化安有鬼爲比夫艸木之腐固合其宜宜曰物光又豈爲過此論確如牢不可破尙恐未然更聴吾言彼曄曄者胡可以烹煎彼熒熒者胡可以燠暄彼熖熖者胡可以炎上彼熠熠者胡可以燎原蓋無此並蔓說徒繁客慚忸無辭而起余方掩乎衡門

魚琴賦【並序】

丁從事獲古寺破木魚斵爲琴可愛玩潘叔冶從而爲賦余又和之將以道其事而寄其懷

爲琴之美者莫若梧桐之孫枝夫其生也附崖石逺水涯陰凝其腋陽削其皮曽亡漫戾而沈實之韻資噫始其遇匠氏也有幸不幸焉故未得盡厥宜其於不偶若防於夷刳中刻鱗加尾及鬐宛然而魚日擊而椎主彼齊眾之律令則聲聞嚻爾而四馳粵有好事者朅來睨之取爲雅器制擬庖犧徽以黃金以檿絲音和律調乃升堂室嗚呼琴兮遇與不遇誠由於通窒始時效材𨿽甚辱兮於道無所失今而決可以參金石之奏焉無忘在昔爲魚之日

鍼口魚賦

有魚鍼喙形甚小常乘春波來不少人競取之一掬不重乎銖抄其爲鍼也頴不能刺肌膚目不能穿絲縷上不足以附毉而愈疾下不足以因工而進補以口得名終親技女大非膾材惟便鮓鹵烹之則易爛貯之則易腐嗟玉色之可愛聊用實乎雕俎過此已往未知其所處

靈烏後賦

靈烏我昔閔爾之忠告人之凶遭人唾罵於時不容覆巢彈類驅逐西東余是時作賦以弔汝非乘爾困而責爾聰今也主人悟彈者去丰爾食於太倉置爾巢於髙樹晨雞不鳴百鳥爭慕傍睨鳳皇下窺鵷鷺爾於此時徒能縦蒼鷹逐狡兔不能啄叛臣之目伺賊壘之去而復憎鴻鵠之不親愛燕雀之來附旣不我徳又反我怒是猶秦漢之豪俠逺已不稱暱巳則譽夫然吾分足而已矣又焉能顧

宛陵集卷六十

欽定四庫全書

宛陵集附錄

送梅主簿歸河陽序

歐陽修

至寶潛乎山川之幽而能先羣物以貴於世者負其有異而已故珠潛於泥玉潛於璞不與夫蜃蛤瑉石混而棄者其先膺美澤之气輝然特見於外也士固有濳乎卑位而與夫庸庸之流俯仰上下然卒不混者其文章才美之光气亦有輝然而特見者矣然求珠者必之乎海求玉者必之乎藍田求賢士者必之乎通邑大都據其會就其名而擇其精焉爾洛陽天子之西都距京師不數驛搢紳仕宦雜然而處其亦珠玉之淵海歟余方據是而擇之獨得於梅君聖兪其所謂輝然特見而精者耶聖兪志髙而行潔气秀而色和嶄然獨出於眾人中初爲河南主簿以親嫌移佐河陽常喜與洛之士遊故因吏事而至於此余嘗與之徜徉於嵩洛之下每得絕崖倒壑深林古寺則必相與吟哦其間始則歡然以相得終則暢然覺乎薫蒸浸漬之爲益也故久而不厭旣而以吏事訖言歸余且惜其去又想夫潛乎下邑混於庸庸然所謂能先羣物而貴於世者特其異而已則光气之輝然者豈能掩之哉

注孫子序

歐陽修

世所傳孫武十三篇多用曹公杜牧陳皥注號三家孫子余頃與撰四庫書目所見孫子注者尢多武之書本於兵兵之術非一而以不窮爲奇宜其說者之多也凡人之用智有短長其設施各異故或膠其說於偏見然無出所謂三家者三家之法皥最後其說時時攻牧之短牧亦慨然最喜論兵欲試而不得者其學能通春秋戰國時事甚博而詳然前世言善用兵稱曹公曹公嘗與董呂諸袁角其力而勝之遂與吳蜀分漢而王傳言魏之諸將出兵千里每坐計勝敗授以成算諸將用之十不失一一有違者兵輒敗北故魏世用兵悉以新書從事其精於兵也如此牧謂曹公於注孫子尢略蓋惜其所得自爲一書是曹公悉得武之術也然武嘗以其書幹吳王闔閭闔閭用之西破楚北服齊晉而伯諸侯夫使武自用其書止於彊伯及曹公用之然亦終不能滅吳蜀豈武之術盡於此乎抑用之不極其能也後之學者徒見其書又各牽於巳見是以注者𨿽多而少當也獨吾友聖兪不然嘗評武之書曰此戰國相傾之說也三代王者之師司馬九伐之法武不及也然亦愛其文略而意深其行師用兵料敵制勝亦皆有法其言甚有次第而注者汩之或失其意乃自爲注凡膠於偏見者皆抉去傳以己意而發之然後武之說不汨而明吾知此書當與三家並傳而後世取其說者往往於吾聖兪多焉聖兪爲人謹質溫恭衣冠進趨然儒者也後世之視其書者與太史公疑張子房爲壯夫何異

上梅直講書

蘇軾

某官執事每讀詩至鴟鴞讀書至君奭常切悲周公之不遇及見孔子厄於陳蔡之間而歌之聲不絕顏淵仲由之徒相與答問夫子曰匪兕匪虎率彼曠野吾道非邪又何爲至此顏淵曰夫子之道至大故天下莫能容𨿽然不容何病不容然後見君子夫子油然而笑曰回使爾多財吾爲爾宰夫天下𨿽不能容而其徒自足以相樂如此乃今知周公之富貴有不如夫子之貧賤夫以召公之賢以管蔡之親而不知其心則周公誰與樂其富貴而夫子所與共貧賤者皆天下之賢才則亦足以樂乎此矣軾七八歳時始知讀書聞今天下有歐陽公者其爲人如古孟軻韓愈之徒而又有梅公者從之遊而與之上下其議論其後益壯始能讀其文詞想見其爲人意其飄然脫去世俗之樂而自樂其樂也方學爲對偶聲律之文求升斗之祿自度無以進見於諸公之間來京師逾年未嘗窺其門今年春天下之士羣至於禮部執事與歐陽公實親試之誠不自意獲在第二旣而聞之人執事愛其文以爲有孟軻之風而歐陽公亦以其能不爲世俗之文也而取是以在此非左右爲之先容非親舊爲之請屬而向之十餘年間聞其名而不得見者一朝爲知巳退而思之人不可以苟富貴亦不可以徒貧賤有大賢而爲其徒則亦足恃矣苟其僥一時之幸從車騎數十人使閭巷小民聚觀而贊嘆之亦何以易此樂也傳曰不怨天不尢人蓋優哉遊哉可以卒歳執事名滿天下而位不過五品其容色溫而不怒其文章寛厚惇朴而無怨言此必有所樂乎斯道也軾願與聞焉

宛陵先生年譜序

宛陵梅先生以道徳文學發而爲詩變晚唐卑陋之習啟盛宋和平之音有功於斯文甚大歐陽文忠公知之最深旣題其詩稿又序其集又序其所注孫子又銘其墓而哀之以文蓋文忠公之知先生猶子房謂沛公爲殆天授者是豈容贊一辭哉然昔之君子以言語文字爲天下後世所貴重者必其出處語黙之際無或少悖於理而後能垂世而行逺此年譜之所爲作也張君師魯叔輿世爲宛陵人著宛陵先生年譜余得而讀之愛其詞約而事備論覈而理明其多以歐陽子之書爲據依已爲得書之體至於辯魏泰邵博之厚誣使先生可作亦自喜後之人爲能知巳者且尢有補於世教也抑又考之宋嘉祐二年詔修取士法務求平澹典要之文文忠公知貢舉而先生爲試官於是得人之盛若眉山蘇氏南丰曾氏橫渠張氏河南程氏皆出乎其間不惟文章復乎古作而道學之傳上承孔孟然則謂爲文忠公與先生之功非耶吾鄕周丞相定著文忠公年譜學者賴之此書當與之並行宛陵文獻於是足徴矣叔輿以余誦習歐陽子之書屬敍而刻之不獲辭謝爲識卷末云

至元二年丁丑八月旣望序

廬陵劉性

墓志銘

嘉祐五年京師大疫四月乙亥聖兪得疾臥城東汴陽坊明日朝之賢士大夫往問疾者騶呼屬路不絕城東之人市者廢行者不得往來咸驚顧相語曰玆坊所居大人誰耶何致客之多也居八日癸未聖兪卒於是賢士大夫又走弔哭如前日益多而其尢親且舊者相與聚而謀其後事自丞相以下皆有以賻防其家粵六月甲申其孤增載其柩南歸以明年正月丁丑葬於宣城雙羊山聖兪字也其名堯臣姓梅氏宣州宣城人也自其家世頗能詩而從父詢以仕顯至聖兪遂以詩聞自武夫貴戚童兒野叟皆能道其名字𨿽妄愚人不能知詩義者直曰此世所貴也吾能得之用以自矜故求者日踵門而聖兪詩遂行天下其初喜爲淸麗閒肆平淡久則涵演深逺間亦琢剝以出怪巧然气完力余益老以勁其應於人者多故辭非一體至於他文章皆可喜非如唐諸子號詩人者僻固而狹陋也聖兪爲人仁厚樂易未嘗忤於物至其窮愁感憤有所罵譏笑謔一發於詩然用以爲驩而不怨懟可謂君子者也初在河南王文康公見其文嘆曰二百年無此作矣其後大臣屢薦宜在館閣嘗一召試賜進士出身余輒不報嘉祐元年翰林學士趙槪等十餘人列言於朝曰梅堯臣經行修明願得畱與國子諸生講論道徳作爲雅頌以歌詠聖化乃得國子監直講三年冬祫於太廟禦史中丞韓絳言天子且親祠當更制樂章以薦祖考惟梅堯臣爲宜亦不報聖兪初以從父防補太廟齋郎歷桐城河南河陽三縣主簿以徳興縣令知建徳縣又知襄城縣監湖州監稅簽署忠武鎭安兩軍節度判官監永濟倉國子監直講累官至尙書都官貟外郎嘗奏其所撰唐載二十六卷多補正舊史闕謬乃命編修唐書書成未奏而卒享年五十有九曽祖諱超祖諱邈皆不仕父諱讓太子中捨致仕贈職方郎中母曰僊遊縣太君束氏又曰淸河縣太君張氏初娶謝氏封南陽縣君再娶刁氏封渤海縣君攺恩平縣君子男五人曰增曰墀曰坰曰児一早卒女二人長適太廟齋郎薛通次尙幼聖兪學長於毛氏詩爲小傳二十卷其文集四十卷注孫子十三篇余嘗論其詩曰世謂詩人少達而多窮蓋非詩能窮人殆窮者而後工也聖兪以爲知言銘曰

不戚其窮不困其鳴不躓於艱不履於傾養其和平以發厥聲震越渾鍠眾聽以驚以揚其淸以播其英以成其名以告諸防

感二子

歐陽修

黃河一千年一淸岐山鳳鳥不再鳴自從蘇梅二子死天地寂然收雷聲百虫壞戶不啟蟄萬木逢春不發萌豈無百鳥解言語喧啾終日無人聽二子精思極搜抉天地鬼神無遁情及其放筆騁豪俊筆下萬物生光榮古人謂此覻天巧命短疑爲天公憎昔時李杜爭橫行麒麟鳳凰世所驚二物非能致太平須時太平然後生開元天寶物盛極自此中原疲戰爭英雄白骨化黃土富貴何止浮雲輕惟有文章爛日星气淩山嶽常崢嶸賢愚自古皆共盡突兀空畱後世名【蘇謂舜欽也】

哀挽詩

歐陽修

昔逢詩老伊水頭靑衫白馬渡伊流灘聲八節響石樓坐中辭气淩淸秋一飲百琖不言休酒酣思逸語更遒河南丞相稱賢侯後車日載梅與鄒我年最少力方優明珠白璧相報投詩成希深擁鼻謳師魯捲舌藏戈矛三十年間如轉眸屈指十九歸山丘凋零所餘身百憂晚登玉墀侍珠旒詩老虀鹽太學愁乖離會合謂無由此會天幸非人謀頷須已白齒根浮子年加我貎則不歡猶可彊閒屢偸不覺歲月成淹畱文章落筆動九州釡甑過午無饙餾良時易失不早收篋櫝瓦礫遺琳璆薦賢轉石古所尢此事有職非吾羞命也難知理莫求名聲赫赫掩諸幽翩然素旐歸一舟送子有淚流如溝

又

王安石

詩行於世先春秋國風變衰始栢舟文辭感激多所憂律呂尙可諧鳴球先王澤竭士已偸紛紛作者始可羞其聲與節急以浮眞人當天施再流篤生梅公應時求頌歌文武功業優經奇緯麗散九州眾皆少銳老則不翁獨辛苦不能休惜無來者人名遒貴人憐公靑兩眸吹噓可使髙岑樓坐令隱約不見收空能乞錢助饙餾疑此有物司諸幽棲棲孔孟葬魯鄒後始卓落稱軻丘聖賢與命相楯矛勢欲彊達仍無由詩人況又多窮愁李杜亦不爲公侯公窺窮厄以身投坎軻坐老當誰尢吁嗟豈卽非善謀虎豹𨿽死皮終畱飄然載防下陰溝粉書軸幅懸無旒髙堂萬里哀白頭東望使我商聲謳

又

我得聖兪詩於身亦何有名字托文編他年知不朽我得聖兪詩於身果何如畱爲子孫寶勝有千金珠

謁墓詩

滕珂

百年詩老臥空山猶憶當時語帶酸贏得兒童喚夫子可憐名位祗都官手編新史唐文備骨立殘碑漢籕漫落日牛羊上丘隴艸埋翁仲獨峩冠

宛陵城南栢山寺行到西廂見舊祠人物欲觀嘉祐老銘文空有醉翁辭銀章粉墨誰舒捲金薤琳瑯自陸離每見河豚起春岸永懷風致細哦詩

又

文天祥

滄滄宛水陽鬱鬱都官墳喬松拱道周緣塋茁芳蓀古時北邙嘆白楊邈遊魂大雅獨不墜修名照乾坤再拜墳上土躧履揖諸孫握手慨以慷而有典型存渥窪生騏驑荊山產嶼璠悠哉淸渭流眷言葆其源

又

張經

歐公去已久誰爲栢山愁白髮詩千首蒼煙土一丘諸孫時拜掃過客獨遲畱寂寞僧窓晚春溪水自流

又

盧摯

一上髙齋憶謝公雲間江樹有無中詩家政有都官宅腸斷荒山落葉風

又

靳汝弼

宋有梅夫子靈鳳朝陽鳴文章炳星日當時照東京歐陽期並轡朋輩俱名卿事業何顯著滿腹儲太平思之不得見但恨遲我生陵谷變遷後薄宦來宣城儒素藹鄕裏云仍亦賢英幸因休澣日下馬拜荒塋栢山得其髙雙溪得其淸二者能永久延公千古名

又

劉瑀

昔聞夫子名今始拜其墓栢山寺古碑斷橫三尺荒墳儼如故稻溝流水聲且哀老樹號風悲更怒詩仙已去二百載壞垣空走貍與嗚呼更奠一杯酒澘然回首西山暮

又

阮麟翁

嘉祐微言絕重經二百年殘詩畱斷石荒壠入平田山鶴夜應怨河豚春又鮮邦人說夫子寒食寺門前

祭宛陵先生文

維淳祐二年歳在壬寅某月某日朔朝散大夫顯謨閣待制知寧國軍府事兼管內勸農營田使王遂等謹以淸酌庶羞之奠致祭於

故都官梅公宛陵先生之墓惟宋文章曰歐與蘇有梅夫子歐蘇之徒在漢去誕於唐棄諛八百餘年掃去朽枯如斵元气變化百殊慶曆之盛上跨周虞顚倒奔走溢浚之都空餘翰墨一世楷模相厥寒泉在彼坤隅文气貫天落日平蕪遂生𨿽晚此意中孚肅肅官僚陳其啜餔斯人逺矣不可叫呼文猶未墜其在玆乎尙饗維咸淳六年歳在庚午三月某日知寧國軍府事文天祥謹以淸酌庶羞之奠致祭於

先賢尙書都官宛陵先生梅公之墓而言曰大江西東實倡古文西則歐陽東則先生上追韓孟下啟蘇曽先生在天斯文有靈僕生也晚實在歐鄕天子有命來守公邦感時攺火爰薦苾芳尙饗

又

文天祥

視我廬陵夫子歐陽彰韓癉昆孕蘇育黃公於其間以詩名世葩韓搴芳肩蘇挹袂故醉翁於公之徳則曰衣冠儒者也於公之詩則曰英華而雅者也翁旣與韓而終始公亦與翁而上下公仕於何如鮎上竹生遇昭陵官同鄭谷使詩遂窮人則三百篇之作者將其身之俱不淑

又

劉朔齋

嗚呼名位之不可兼得也久矣然得位者榮身一時得名者流芳千載以公之文學行義𨿽仕不稱徳而自嘉祐至今逾二百年矣天下之言詩人者必曰聖兪國人之誦所尊敬者必曰宛陵先生是則天之所以厚公者固在此而不在彼也震孫少嘗竊誦公之詩今幸守公之邦式公之墓悲其亭之久廢而烝嘗無所乃卽故址而攺作焉表以石刻繚以垣墻而封植其宰木迨玆考成乃率僚寀釃酒一酹庶幾懷賢尙徳之意精爽如在尙歆顧之

題幹越亭送君石祕校詩後

閻復

南昌一尉老西都文采風流接聖兪詩好見稱歐永叔書工不減蔡君謨洞庭鴈過風生葦幹越峯靑斗戞湖細讀粉箋當日詠終篇無字不驪珠

又

張斯立

宛陵梅夫子才名冠當世歐蘇與並驅時稱天下士哲人去已久手澤見英气可慕不可攀悠悠千古意行義魯臧孫流芳垂後裔今遇叔章君箕裘元不墜

又

貢奎

詩還二百年來作身死三千里外官知巳若論歐永叔退之猶自愧郊寒

又

張伯淳

聖兪先生宣城裏經行修明教冑子不特詩名滿世間紀載精詳繼前史當時晦叔誦其文曰二百年未有此先生泰山北斗然管窺蠡測難爲言我從聞孫見手澤定知家學有根源繭紙可腐石可泐世美自有不朽存

又

劉必大

先生文章在靑史先生勲名掲白日誰謂二百有餘年得見兩詩親翰筆花箋松煤色尙鮮元祐偉人如再出名器時來或可求家瑤世傳難可必叔章持此上天朝橫斗髙風低少室

又

王士熈

宛水畱荒宅空山老栢株詩名唐正體經法漢先儒賢裔今重見髙風古亦無郎官爲直講遺說辯精麤

又

汪澤民

宋代文章梅與歐薦賢何不致公侯宛陵詩老名千載嘉祐郎官閟一丘調寫心聲諧寶瑟書存手澤粲銀鉤曽經幹越琵琶尾愁絕西風鴈過秋

跋前二詩

苟宗道

拜觀宛陵梅先生手書寄題幹越亭送君石祕校尉河內之作詩律謹嚴楷法莊重蓋天稟仁厚樂易發見於心聲心畫自有不能掩者歐陽公謂气完力余益老以勁斯二章足以當之矣

又

宋渤

前輩文章字畫無不楷謹精密者正若平生大節餘嘗見昌黎韓公福先寺下題名歐陽文忠公集古跋尾司馬文正公日曆東坡論語解易說皆起艸時冊子𨿽旁注細書一一端正可讀至圈攺行間悉可見其先後用意處今觀梅屯田公自書詩兩章校其同時諸人若一軌轍又用筆作方闊法李西臺蔡端明然

又

陳儼

宛陵公去世二百餘年今觀遺墨二詩猶旦暮遇之也或以爲平淡或以爲枯槁惟具眼能識之惟公生而卒以詩窮死然世愈逺而愈增重𨿽與日月爭光可也視當時烜赫者溘然泯黙不復知爲何人相去蓋有間矣亦可謂一世之屈百世之信者歟寥寥遺響子其嗣之

又

李倜

樊宗師苦心琢句非韓公不能見知於世梅都官之於歐陽公亦然何異世而同軌也耶仍孫奕芳持公幹越亭並送君石祕校二詩出示亦可想見其風度矣咨藏之勿墜

又

元明善

梅宛陵負一代詩名歐陽公喫喫推重想當日課一首用心亦苦矣妙墨二紙髣髴得其勁气愈信歐公爲知人

又

張與材

聖兪詩名爲歐蘇所重後之人不容復議矣獨翰墨見於世者少其八世孫叔章能珤藏之今觀其筆意瀟散有髙人逸士風度此豈汲汲於聲利者心畫正爾豈特坐詩窮耶

又

龔嘯

去浮靡之習超然於昆體極之際存古淡之道卓然於諸大家未起之先此所以爲梅都官詩也當聲名文物之盛有歐公爲之依歸而歐公收拾人才識拔於科舉之外者於先生與老泉可謂不遺餘力矣雅道相與輝映千古猶計官資而曰不遇是孰爲有遇乎尙論其世誦其詩讀其書必知其人者始足以語此宛陵先生之鄕子孫在焉叔章暇日出示眞迹使人歆慕無巳按尙書屯田貟外郎當是階官後遷都官耳卽元丰官制攺後朝奉郎也國子監直講乃是職事官宋初已置常選通經有實行者爲之宜歐公以爲公薦也書局編修亦公辟云

跋會慶堂記後

汪澤民

宛陵梅先生爲文以記會慶堂其奉先思孝如存之誠至矣歳久石泐嗣孫致逺致和寔等具碑請余重書刻置堂上噫繼自今歳時禴烝百世一日則梅氏子孫之職釋子能固護棐栢如澄展之心則各盡其道矣尙朂之謹之

宛陵集附錄

欽定四庫全書

宛陵集拾遺

宋梅堯臣撰得余漧李尉錄示唐人幹越亭詩因以寄題

餘水之幹越之鄙築基相對琵琶尾琵琶日日有秋聲鴈過洞庭風入葦南斗戛湖波不起長刀剡峯碧耳耳姱娥夜出在寒谿靑銅瑩磨光幾里朝因吳客幅蒲輕滿紙如蠶書可喜

送君石祕校尉河內

古縣太行下老槐三四株以言新作吏不似舊爲儒黃綬心猶壯靑雲志豈無漢朝吾逺祖不道此官麤

雙羊山防慶堂記

余以附城之地勢勝神靈所棲故建閣曰寶章以嚴帝書爲堂曰防慶以安吾先君先叔畫像有僧澄展願歳時奉香火澄展先叔於其有恩𨿽然抑之不肯背本堂之前許其置佛俾報恩奉佛兩得焉況吾之親域在其右欲因以固護初餘一發意吾鄕孝子義士咸助以資噫愛人之愛親者知其有親也不愛人之愛親者知其不有親也不有其親則孟子所謂慕少艾慕妻子慕君者歟余老矣慕親而不可得見見墳防之艸樹不敢慢常若吾親髣髴在其下惟恐令傷一艸樹切切焉不忍去欲常居此則業爲王官欲致爲臣又無以自給僧能專事借以守之守之必精潔其宇無令棄俗趣而樂處之餘之存心者此耳堂之經畫始終由吾里人張景崇景崇力爲之者愛吾有其心以吾貧不能自爲也眾人亦由景崇然後從而愛之愛他人之愛親者於其親可知矣吾不得不書以示後人知吾鄕之多禮義又書其姓於石陰至和二年八月初吉宛陵梅堯臣記

余被命來守宛陵視事之翌日有客謂余曰郡學請鏤版印書公畱意否乎乃問其目曰梅聖兪詩集自遭兵火殘編斷簡靡有全者幸郡教官有善本余樂聞而應之曰昔龎參爲漢陽太守郡人任棠有奇節參到先候之棠不與言但以薤一本水一盂置戶屏前抱兒伏於戶下參思其微旨曰水欲吾淸拔薤欲吾擊彊宗抱兒當戶欲吾開門卹孤率而行之漢陽大治余殿此邦之初學官諸生以學校爲言今客又以聖兪梅公詩集爲言客其吾之任棠也與聖兪公以詩聞於當世寔此邦之前哲客其欲余先庠序之敎而借梅文以爲諭余固淺陋𨿽不足以發揚幽光敢不率行或庶幾乎如漢陽之治也乃命學官董其事鏤版旣成請序於余余豈敢辭聖兪公之詩簡古純粹華而不綺淸而不臒涵泳於仁義之流出入於詩書之府而其工歐陽文忠公已序於集首此不復道姑敍鏤版之由云爾紹興十年上元日檢校少傅保信軍節度使知宣州軍州事兼管內勸農營田使新安郡開國公食邑五千二百戶食實封二千一百戶汪伯彥後序

右宋都官員外郎宣城梅堯臣聖兪宛陵集六十卷今宣城太守袁旭廷輔所重刻也何爲刻之表先賢以儀後進者太守職也始宣城郡政久弛袁君至單志竭慮薙姦滌穢期歳之間橫民以戢良民以妥修舉學政爰興敎化表章先賢風勵多士於是修都官之墳率學諸生行展謁之禮而詢求其文蓋郡人莫或知者及訪都官之後始得此編遂刻以傳聖兪當仁宗朝與韓範冨歐諸公遊聖兪詩名特盛於時最初王文康公曙覽之嘆曰三百年無此作矣而見知歐公尢深相與尢密時蓋有儗歐梅於韓孟者非宣城山川靈秀之所鐘歟今天下學士君子皆知聖兪爲宣之傑出顧宣之人有不能如此袁君之心所不容已也聖兪平生所著又有唐載廿六卷詩小傳廿卷注孫子十三篇又嘗編修唐書此亦後來宣之人所當知也因並及之正綂己未冬十一月乙巳朔光祿大夫少師兵部尙書華蓋殿大學士廬陵楊士奇題

宛陵集拾遺

