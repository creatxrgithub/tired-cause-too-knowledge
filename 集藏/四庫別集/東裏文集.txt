東裏文集

﹝明﹞楊士奇撰

東裏文集二十五卷﹐東裏別集聖諭﹑奏對﹑代言三錄﹐明楊士奇撰。楊士奇﹐名寓﹐號穀軒﹐以字行﹐江西泰和人﹐生於元至正二十五年﹝1365﹞﹐卒於明正統九年﹝1444﹞。曾在湖廣各地做過塾師多年﹐建文初以史才被薦入翰林﹐充編纂官﹐修太祖實錄。永樂中爲內閣學士﹐參預朝廷機務。明成祖北巡﹐常命士奇畱輔太子。明仁宗卽位後﹐士奇以東宮舊臣被擢任內閣大學士兼兵部尙書﹐任首輔。在仁宗﹑宣宗兩朝和英宗初年﹐他甚得朝廷信任﹐擔任首輔達三十年之久。因他曾與楊榮﹑楊溥同輔朝政﹐所以歷史上並稱「三楊」。他以居第在西﹐稱「西楊」。自正統五年﹝1440﹞以後﹐宦官王振篡權﹐士奇年事較髙﹐已無力壓制姦邪。再加上他的兒子楊稷在泰和殺人奪產﹐荼毒鄕裏﹐被捕下獄治罪。晚年﹐他就在這種困窘的境況中衰病而死﹐終年八十歲。在明朝初年的文壇上﹐楊士奇是一个很有影響的人物。他繼承唐宋古文﹐學歐陽修文﹐「得其髣髴﹐故鄭瑗井觀瑣言稱其文典則無浮泛之病﹐雜錄敍事﹐極平穩不費力」﹝四庫全書總目﹞。明廷內閣翰林院沿龔其文體﹐形成臺閣體﹐因而人們把他作爲臺閣體之祖。楊士奇著作宏富﹐四庫全書總目著錄﹕東裏全集九十七卷別集四卷﹐文淵閣書目四卷﹐歷代名臣奏議三百五十卷﹝與黃淮等編﹞。楊士奇生前曾對自己的詩文親加選擇﹐由其子楊道編定東裏文集二十五卷及聖諭錄﹑奏對錄﹑代言錄。文集有楊士奇請黃淮作的序﹐刊於正統五年﹝1440﹞。聖諭錄有楊士奇自序﹐刊於正統七年﹝1442﹞。東裏全集則是後人續編的。萬曆四十六年楊士奇五世孫楊守一﹐康熙十七年六世孫楊臨臯﹑楊貞叔﹐光緒三年十三世孫楊覲光均續刊補刊過。我們現在見到的本子有﹕東裏詩集三卷文集二十五卷續編六十二卷別集五卷附錄四卷﹐明嘉靖二十八年黃如桂刻本。東裏詩集三卷﹐正統重刻本。東裏文集二十五卷﹐正統﹑正徳十年沈玹補修﹑萬曆刻本。在東裏全集中﹐「續集乃士奇所自芟棄﹐非盡得意之作」﹝李東陽懷麓堂詩話﹞。最重要最有價值的著作係東裏文集二十五卷﹐亦卽東裏全集的正編部分。別集中的聖諭錄是仿歐陽修奏事錄﹑司馬光手錄之例﹐記載了永樂﹑洪熙﹑宣徳三朝楊士奇面承詔旨及奏對之語。奏對錄是楊奇正統初在內閣的奏疏﹐多關係軍國大計。代言錄所收爲楊士奇在內閣撰擬碑冊詔誥之文﹐可與明實錄相參。

●目錄

序

卷之一

記

卷之二

記

卷之三

序

卷之四

序

卷之五

序

卷之六

序

卷之七

序

卷之八

序

卷之九

題跋

卷之十

題跋

卷之十一

題跋

卷之十二

神道碑

卷之十三

神道碑

卷之十四

碑銘

卷之十五

墓表

卷之十六

墓表

卷之十七

墓碣銘

卷之十八

墓志銘

卷之十九

墓志銘

卷之二十

墓志銘

卷之二十一

墓志銘墓碣銘墓表

卷之二十二

傳錄

卷之二十三

表議

詩贊

告祭文

卷之二十四

辭賦

銘箴

卷之二十五

方外

跋

●少師東裏楊古文集序

天生間世之�必予之以淸明粹溫之資際夫重熙累洽之運發爲事業參贊經綸輔成國家之盛著爲文章宣金石垂�簡以彰文明之治夫豈偶然哉觀於令少師東裏楊古主奇可見矣古江右西昌宦族蚤失怙奮志卓立讀書數行俱下旣冠涉送湖湘漢沔所文鴻儒碩主所談道徳仁義而所受淸明粹溫者飬之直而資之湥芳潤內融彪炳燁乎外見濡豪引紙才追古伯於是聲名洋溢受薦而�際遇太宗文皇帝正位宸極建內閣以嚴禁密古與淮等七人首膺找擢之命典中祕兼知外制歷事四聖熙洽之朝凡大論議大制伯出古居多肆莫餘力帝及應世之文率皆關乎密教吐辭賦詠衝澹和平渢渢乎大雅之音莫可謂雄傑俊偉者矣古之立心制行本之以忠貞亮直持之以和厚謙愼以故淸議咸歸重之洪惟我朝自太祖髙皇帝肁開文運儒雅彬彬輩出以古述伯徵諸肯烈頡頑下上能幾人焉方之當時齊驅並駕復幾人焉謂之間世之�莫信然哉淮也孱弱無侶旦夕相聚處聆笑語接矩範裨益良多屬以抱疾怠事上疏乞骸蒙思賜歸調息旋軫之後零泥迥隔離羣索居荒落殆甚古不遐喜貽書以文集序見屬輒以平普之所知古論之共推杳序述如右普昌黎之文李漢序之歐陽之文蘇軾序之交煇送映於千百世之遠淮豈知言者哉古命也莫奚敢辭正統五年歲次兼申秋八月旣望榮祿大夫少保戶部尙書兼

武英殿大學主永嘉黃淮序

●東裏文集卷之一

記

◆記

遊東山記

華縣重修廟學記

丹桂樓記

務勤堂記

翠筠樓記

退思齋記

朴齋記

永思堂記

宣徳二年進士題名記

賓壺堂記

思政堂記

東畊記

梅溪書室記

○遊東山記

洪武乙亥余客武昌武昌蔣隱溪先生始吾廬陵人年已八十餘好道家書其子立恭善治儒術能詩皆意度闊略然深自晦匿不妄交遊獨與余相得也是歲三月朔餘三人者攜童子四五人載酒殽出遊隱溪乘小肩與余與立恭徒步天未明東行過洪山寺二里許折北穿小徑可十里度松林涉澗澗水澄徹深處可浮小舟傍有磐石容坐十數人松栢竹樹之陰森布蒙密時風日和暢艸木之葩爛然香气拂拂龍衣禽鳥之聲不一類遂掃石而坐坐久聞雞犬聲余招立恭起東行數十步過小岡田疇平衍彌望有茅屋十數家遂造焉一叟可七十餘歲素髮如雪被兩肩容色腴澤類飲酒者手一卷坐庭中蓋齊丘化書延余兩人坐一媼捧茗盌飲客牖下有書數怢立恭探得列子余得白虎通皆欲取而難於言叟識其意曰老夫無用也各懷之而出還坐石上指頑童子摘芋葉爲盤載肉立恭舉匏壺注酒傳觴數行立恭賦七言近體詩一章余和之酒半有騎而過者余故人武昌左護衞李千戶也駭而咲不下馬�馳去��具盛饌及一道士偕來道士嶽州人劉氏遂共酌道士出太乙眞人圖求詩餘賦五言古體一章書之立恭不作但酌酒飲道士不已道士不能勝降�謝過眾皆大咲李出琵琶彈數曲立恭折竹竅而吹之作洞蕭聲隱溪歌賞無隱蘇武慢道士起舞蹁躚兩童子拍手跳躍隨其後已而道士復揖立恭曰柰何不與道士詩立恭拔筆書數絕句語益奇遂復酌余與立恭飲少皆醉起緣澗觀魚大者三四寸小者如指余糝餅餌投之翕然聚已而往來相忘也立恭�以小石擲之輒盡散不復因共嘅嘆海鷗之事各賦七言絕詩一首道士出茶一餅眾析而嚼之餘半餅遣童子遺予兩人已而夕陽距西峯僅丈許隱溪呼余還曰樂其無已乎遂與李及道士別李以卒從二騎送立恭及余時恐晚不能入城度澗折北而西求捷徑望艸埠門以歸中道隱溪指道傍岡麓顧余曰是吾所營樂丘處也又指道傍桃花語余曰明年看花時索我於此旣歸立恭曰是遊宜有記屬未暇也是冬隱溪卒余�之明年寒食與立恭豫約詣墓下及期余�不果行未幾余歸廬陵過立恭宿別殆命筆追記之未畢立恭取讀慟哭余亦泣下遂罷然念蔣氏父子交好之厚且在武昌山水之遊屢矣而樂無加乎此故勉而終記之手錄一通遺立恭嗚呼人生聚散靡常異時或相望千里之外一展讀此文存沒離合之感其能已於中耶跳遊之明年八月戊子記

○華縣重修廟學記

孔子之道出於天而有以助天之所不及蓋財成輔相品節防範之功夫必有待於聖人書曰惟其克相上帝寵綏四方封人曰天將以夫子爲木鐸天之生聖人也其必有以任之伏羲神農黃帝堯舜禹湯文武任之以行道孔子任之以明道其所謂道大而天敍之典小而動靜云爲之則皆非有待乎外者旣明於孔子將後有聖賢者作得因之以贊夫天祐斯民之功於無窮故自周而後二千年爲君知尙於仁爲臣知尙於敬父知尙於慈子知尙於孝夫婦長幼朋友各知所當尙及夫知好善而惡惡知貴王而賤霸知尊中國而外夷狄者皆孔子之功也微孔子斯道不幾於熄乎道熄斯民不幾於夷狄禽獸也哉自漢以來世主皆知尊孔子厚其禮而尊用其教我�國家君師宇內一惟孔子之道內而京師外而府州縣達而邊裔皆廟祀孔子冕服南面一視王者春秋有事與社稷等可爲盛矣而守令承流宣化有恭有慢則其治亦隨之張弛焉金華縣附郡城之下蓋呂成公何文定王魯齋諸君子之鄕永樂壬寅進士番禺郭瑛來爲令袛循徳意惇務教育爰及再期士信其行民徳其惠縣治東北二里所爲學甲辰之夏巷民弗戒於火延燬學捨迫及禮殿風怒火烈人罔攸措瑛拜頫叩首瀝誠吁神靈應響答反風熄火殿及兩廡弗燬特完周視殿材歲久滋獘宜撤以新方詆於眾會�詔有司修飭祀典祠廟邑人趍義咸願有助遂卜日就事因故益新作大成殿曁東西廡飾聖賢像前建重門講堂齋廬庖廩周垣咸新作之加於舊規於是令率學之諸生行舍菜禮而教諭李和圖不泯其令與邑人好義者之績具事本末加書介中書舍人陳景茂請記其成夫祗先聖以飭教事理民首務也何幸有賢令克篤用之又何幸成公諸君子徳化沾漑其人心之深而致夫興起相助之易也嗚呼邦人俊秀來遊其間必也升而之廟湛焉肅焉秉其對越之誠而非僻之心不作退而之學誦焉思焉持其仰鑽之志而進修之功不已積習久而徳日新業日廣處也有以續前修君子之光出也有以任國家治平之責庶用不泰於賢令與賢父兄之盛意哉是役也令主之助之資者邑士朱士眞某某助之計者耆民劉某經始於洪熙元年閏七月某日成於是年某月某日其初建及攺遷之故前自有記不復著

○丹桂樓記

五云洲之東距泰和萬安兩邑皆一捨有半曰學堂裏裏鉅族爲蕭氏其先徙自吉水之乕溪代有詩書行義爲鄕人所敬𨿽未有甚顯者而所與交遊婚媾率顯者也家有丹桂一株莫究所自植裏老長相傳約百數十年其盤骫偃蹇淩霄漢菽虧日月就下而望之蒼然如垂天之云秋髙風露淸潔花盛發香馥馥聞十數里蕭氏之耆耋以其暇率族人聚樂其下長少具在布席列尊俎少者以次奉觴爲壽畢則拱侍聽長者之訓教懽洽之至禮度不渝歲率一再舉焉及元季兵亂海內鼎沸蕭氏之老者皆沒壯而少者皆散徙崇甍飛�蕩然無存而桂亦斃於燬矣𨿽枯根尙隱隱頹垣荒址之間而生意泯然於是�歲遠矣蕭氏之彥曰孟常獨切興念吾先人之所居吾可以去之而不復乎辛勤歸卽故址薙蕪畚礫營室以居讀書學道其中而敬修其先人之徳焉旣又作樓若干楹與桂相直無幾桂之荄者復萌糵數歲而奮拔欝然識者蓋知爲蕭氏復興之徵或曰蕭氏科第之祥也遂號其樓曰丹桂又數歲孟常舉進士擢監察禦史奕奕起聲譽九載用績最陞浙江布政司參議而蕭氏之顯�遂盛於孟常桂亦靈異矣哉夫家之盛衰係乎气運亦必有由於人者蓋善徳可以致和气凡物之近者必先得其气故隨之而盛衰焉田氏之荊兄弟析而悴合而復榮此其證也田氏以友蕭氏以孝孝友行於家而家之所由盛也孟常將赴浙江屬余記丹桂樓楊於蕭故婚姻家而余與孟常仕官往還又十餘年故爲之記又推其盛之所由者以示其族人子弟俾皆勉焉

○務勤堂記

江夏鄧眞存誠舉進士爲監察禦史歷八年陞山東按察使而名其退休之堂曰務勤以余交遊之舊也屬爲書其所以名之故而自儆焉其言曰眞學不足以究道才不足以濟務聖天子不以其不可而授之一方耳目之寄綱紀之��山東古齊魯邦也凡其守令所治環數千里之�土廣而民眾其人之休戚治之得失皆吾所當究心也吾將何以稱任使而免譏累哉惟是夙夜兢兢弗勝之爲懼也又竊念之良驥一日千里如下乘而弗息十駕可至也眞之劣也使果能持之以不息之誠亦庶幾其可哉嗟乎存誠可爲克篤其志者也蓋嘗察於天之運乎一日行九十餘萬里而一周明日又一尙而無日不然者以其健也乾之象曰君子以自彊不息蓋法天之健以爲勤也學非勤無以致夫道治非勤無以底厥功故自古大臣君子於愛君也必進無逸之說於事君也必躬匪懈之行而孔子於學者之問政亦有無倦之教也凡天下之事在於彊志而力行其本則在先立乎誠而已傳曰誠無息不息則久久則徵未有誠不立而能致夫久且徵也存誠可爲克篤其志者歟追念前三十年與存誠者三四輩邂逅沙羨相與讀書詩論之餘恣其意於所適或登大別而頫江漢或扁舟浮游南浦赤壁之間弔古人之陳迹或憑髙騁望洞庭云夢於落霞飛鳥之外倚長鋏而淸嘯舒胸臆之浩然顧其所自得蓋富貴貧賤憂患無一之累乎其心其放且逸如此而爲暇有所用志於勤哉今幸遇﹝前有逸文﹞中書陳舍人景茂求余記之以先永樂四年進士爲監察禦史明法意而淸操凜然仁宗皇帝監國南京時深所器重歷署大理寺都察院刑部皆有能聲其陞憲長江西也治行尢多而自得祿迎母就飬愛敬兼盡母甚�之以先於余往還蓋余知其能孝其所爲感�非獨居喪時矣斯樓殆將有聞於遠哉樓若干楹前臨縠水後枕椕峯據蘭溪之勝於顏孝子羣鳥助葬處蓋相望云

○翠筠樓記

吉水之東桐江之上其地多竹其裏名竹溪裏之望爲羅氏羅氏之秀有曰同倫於竹尢篤好作樓若干楹而環植竹數千挻歲久蕃盛名其樓曰翠筠表所樂也因其族父翰林侍講汝敬求爲之記汝敬之言曰屬春景融霽秋气澄徹八窻洞闢天風徐來欝乎如靑雲汎乎若蒼雪頫而觀之浩浩如翠濤搖蕩於履舄之下坐而聽之嗈嗈如金石和鳴於凡席之外至若涼月之夕揚鳳羽之蹁躚冰雪之晨挺瑯玕而獨秀皆樓中佳趣也閒暇而登焉蓋使人襟抱淸賡萬慮不侵超然如出人境而立乎埃氛之表者余曰信可樂也而非有瀟灑離俗之資亦惡足以語帶樂問倫其有離俗之資者哉夫髙臺廣榭嘉木森布葩花之爛然香气之芬馥管絃歌舞日相聚而懽宴淋漓此豪侈者所尙而世俗之所趍也其固自恃以樂矣然往往朝榮而夕悴不能少待於斯湏之頃其視斯樓𨿽四時寒暑涼燠之不齊而皆有以樂焉者又豈獨淸濁之相遠哉同倫殆有異乎眾人之所尙者歟抑君子之尙於物也有不在耳目之吳意趣之適而在於其徳者夫竹中虛外直剛而自遂柔而不撓有蕭散靜幽之意無華麗奇詭之觀淩夏日以猶寒傲嚴冬而愈勁此其徳爲君子之所尙而同倫之志亦必在於此歟羅氏邑故家始自印圖徙桃林又自桃林徙竹溪吾聞宋有號竹谷老人者髙尙絕俗之士也子大經及其弟應雷皆理宗朝進士大經著書有鶴林玉露傳於世文獻代有足徵要之羅氏之尙乎竹者遠矣同倫竹谷之九世孫於鶴林爲八世其所尙殆有所自邪故推本而爲之記

○退思齋記

少師吏部尙書蜀郡蹇公名其燕處之齋曰退思或曰公曆佐累朝陡榮一品祿厚而位崇天下之士奔走下風瞻望餘光者邈乎不可及矣尙奚退思之爲�嗟乎此君子之所爲有思也君子思盡其在己者何與乎外哉公以進士事太祖皇帝朝夕近侍十餘年而始終事太宗皇帝仁宗皇帝爲六卿之首進三孤之重三聖在上知之深信之厚任之專今遭遇明聖所以信任之如三聖而天下之人亦皆有望於公也凡今士大夫賢不肖之鑑別首執事能否之進退皆公司之國家有大政大議係宗社生民之重者皆公與之欲悉底於善也不思而能之乎古大臣君子如禹稷臯陶伊尹周公所思上之爲公下之爲民皆公職也公能獨無思乎退而思其道進而施諸事必使衮職無關庶官無曠五典修百度貞陰陽和時序順四海熙熙無一物之弗遂庶幾盡吾職而有以副明主之徳意與天下之人之�不然或有一之弗至卽吾職有所未盡故𨿽燕居獨處汲汲焉求諸心而不遑暇焉者大臣君子以身任天下之所爲也宋魯簡肅爲執政題其私室曰退思巖此其志蓋與公同當時稱魯直又稱其忠實可大用亦公之所同若遭逢���祿之久且盛則公所有而簡肅不及焉宜公��惓不能己於心歟公自始仕至今四十年單智畢慮於厥職恆恐不及而秉議持約恂恂不攺其布衣時位愈進徳愈厚名愈重��今之老成人夫何辛國有老成以係百僚卿大夫之承式也哉士奇仕於朝從公之後知公之心間承公命爲此記旣復於公又書以自勵云

○朴齋記

永嘉郭文通精繪事事太宗文皇帝嘗賜其名田純純旣拜命退而名所居曰朴齊蓋朴幾於純純以�言朴以質言繇朴以違純也繪事自唐虞見於經蓋備五采之施而藝之至文者也一色不雜爲純在人爲至誠之徳聖明之意其欲約之使復於太古之無事乎三五以前絕智離巧迨夏與殷猶尙忠質至於成周而文盛焉蓋勢則然矣聖人豈不欲長用古之道哉孔子曰如用之則吾從先進其意可見矣其亦如民之初生赤予之心純而無僞旣長而欲動則私意日滋向之純而無僞者日喪故孔子之教亦使復其初耳純之所以名同繪事後素之旨文皇帝之心孔子之心也固欲天下皆純質之俗斯民皆誠篤之行而況左右供奉之臣哉純能欽承聖訓以名齊居其亦欲朝�起處體諸�誠諸行不使有一息之或間一事之或戾以仰副文皇帝之心而不忝乎純其有志乎哉�朴之爲齊也必忠信以爲址靜貞以爲宇澹泊以爲扃簡約以爲牖斥浮靡之玩謝矯餙之遊黔智巧之務執其誠守其一以任乎自然如是而可矣勉稱純也純爲人和厚明敏自永樂初�至後擢營繕所丞上嗣大寶之初陞閣門�云洪熙元年三月記

○永思堂記

永樂甲午冬餘偕王邦彥司直張伯原劉允恭兩司諫還自北京晚出文明門道通州登舟時北風沍寒數人者聯轡徐行伯原從子時貴馳一騎挾四五僮奴崇殽載酒追及卽道傍民捨以餞皆引滿痛酌時貴侍其從父及賓客怡然甚恭惟恐不極其歡也旦出河上冰已合則謀陸行時貴畱侍數日爲治裝具餘三人前皆未識時貴一旦相遇相愛敬者蓋自愛敬從父而推及之也及與從父別其戀戀不忍之意感動左右蓋吾輩皆竊歎其事從父如此於事父母可見矣後聞其家有永思堂伯原爲餘言時貴年始十三其父當戍遼東老且病不能行卽奮身請代方行時道傍觀者矜念嘆息謂此孱然弱穉冒辛若從役萬里海外夫安知其有立否也旣及�四顧無所可恃勉自樹立然闓疏磊落不肯跼蹐在人後旣壯其上下皆愛重之獨其心未嘗一日不在父母側也旣內徙淮陽日望得一歸省無幾復徙常山護衞今父母皆沒矣徒抱無涯之戚此堂之所以名也願爲之書夫父子天性生而致愛沒而致思常情所同也春秋常事不書然後世有不能事其父母又有肆己悖道以危父母者矣於時貴之事可書也嗟乎時貴飬不可及矣顧今所得爲者持身謹行以圖無柰此孝之大節也時貴勉哉遂爲之書張氏世家�之廣濟時貴今寓北京云是歲十有二月旣望記

○宣徳二年進士題名記

宣徳二年三月朔廷試進士得馬愉等百有一人國朝廷試天子禦正朝親出制策旣第其髙下明日陳鹵簿傳臚天子服皮弁絳紗袍禦正朝文武羣臣朝服東西序立傳臚旣羣臣上賀其詞曰天開文運賢俊登庸士�與於斯者其榮矣哉自設科兼取南北士而前十��科南士往往數倍於北皇上綱統之初詔禮部科舉歲取百人南士什六北什四著爲今蓋簡用人材南北並進公天下之道也�是合前科未廷試者一人而其第一人出山東前此南北士合試未有北士占首選者有之寔自今始禮部尙書臣濙言故事有題名刻石太學矧今龍飛第一科宜有示後制可命臣士奇述文臣士奇旣拜受命仰惟國家取士非一途而士必以科第爲榮者天子親擢之也今朝廷寵科第廷試有錄以示中外題名有碑以垂永遠夫豈徒顯其名哉固望爲當世之用太平之具也士平居勤苦學問亦豈徒藉爲名哉固特推所學見諸功業及諸天下也名之所在使後人睹之而思其所立歆豔愛慕之無已榮莫大焉不然碌碌無稱或所行非所學後將有指其名而疵議之者矣此係其立志與否嗚呼可不勉歟於是朝之令典宜有紀士之立志宜有勸敬拜手稽首具書於題名之首時奉命讀卷及執事之臣列諸其陰

○賓壺堂記

翰林撿詩莆田黃行中爲餘言其鄕有徐氏者故詩書家居壺山之麓東隴之裏累世矣至士徳甫始徙居黃石蓋去壺山之麓十里所士徳甫沒其三子長曰孟博不忘厥祖之所居也偕其二弟卽其父所築之前而面壺山作堂名之曰賓壺求爲之記余未嘗識孟博兄弟而行中端重謹信不妄交際孟博兄弟之爲人可知矣賓者敬以接之也父者吾身之所從出也祖者又吾父之所從出�而上之皆吾祖也皆吾之所從出也先儒論禮以立冬祭始祖立春祭先祖蓋曰始祖厥初生之祖也先祖初祖以下髙祖以上者也冬至一陽之始立春生物之始皆象其類而祭之也象其類有致愛敬之禮則卽所居而致愛敬焉者天理在人心自有所不能已也夫巋然而寺乎吾前則吾起居出入無不接乎目接乎目則動乎中怵焉而興感肅焉而起敬者自無一朝一夕之間豈必象其類而後然也哉吾於徐氏斯堂蓋有以知孟博兄弟重本敬始之惓惓也嗚呼恆人知愛敬於其父也於其祖蓋有間矣況�而上之者哉夫知重其祖其必知重其身又可以推見孟博兄弟之爲善者歟吾又聞壺山莆中之最勝處也隱者之所樂而神人仙子往往出沒於其間夫徐氏之祖有靈焉其必不去此而精神相感气類相通其必有致愛敬而受福者歟堂凡若干楹作於某年月孟博之弟仲曰某季曰某皆可爲徐氏孝孫云

○思政堂記

治事之後堂名思政者求善其政也爲政有道也未得夫道必求諸心方淸靜無事不與物接之際靈臺湛虛道無不存一念之興則道隨著焉故凡官府皆有退處燕休之居豈徒息勞而佚倦哉亦以專一其志而將致夫無窮之道也廣徳州及所隸建平縣凡民之戶幾萬幾千有奇田之稅歲幾萬幾千有奇且在邦畿之內也於爲之守而善其政殆難矣哉廬陵羅坤泰之爲知州也勤其政而愛民如子蚤暮察其所欲惡盡心而爲之州治之後有堂久圯矣因其舊葺之而加閎焉闓爽靚深喧囂之聲塵雜之迹皆不及可以疏暢煩欝澄心願神而啟發靈智公暇則於此用其心於所未至名曰思政之堂問求余爲記君子居官本之爲持身上之爲事君下之爲治民五者其要也必端其在己而勉於臣職不使有所不盡厚於民生不使有所不足夫欲其然也其道有不思而得者乎庶事叢脞乎前而人異情時異宜也欲隨事酌其情權其宜而不由乎思可乎猝有過舉焉不遠而復亦未必不由乎思也入而思之出而行之政有不善焉者冥矣坤泰可謂得爲政之道歟坤泰永樂戊成進士由庶吉士擢今官和厚明敏而有志焉爲廣徳未踰年吏部尙書蹇公奉詔巡撫過之民耆老年餘人詣公言知州之賢能仁愛已也其得民如此非得爲政之道而然歟如其求道而不已焉將民之戴之豈有窮乎且後之繼坤泰而居者無窮也如皆求其道而不已將民之戴之又有窮乎以是復坤泰爲記而並以告夫來者

○東畊記

客有過余譚東畊子之事者曰所居吳淞江之上九峯三泖之涯其爲人質實無聲色之娛惟勤穡事歲東作旣興每旦率子弟載耒耜畚鍤往治播種暮乃息或日中躬任餉饁有餘暇而天日融霽曳杖行�間察視所不及迨夏耘其勤如之秋穫勤亦如之計其歲中三時之日率什六七在田歲以爲常有愛之曰盍少自逸耶曰吾民耳顧無他材能可以裨於時又不自力以食及欲仰食乎人耶而其積有餘遇公府徭賦令下必先趍事曰凡吾民得安乎田裏足乎衣食無彊淩眾暴之虞而有仰事育之樂者上之賜也吾旣無以報大徳又不盡力於此何以爲人乎余聞客之言嘆曰嗚呼世之人蓋有非其力不食者矣如惓惓於君上之大徳不敢忽忘非知本者能之乎誠使世之爲民者其所存皆然俗化可厚而刑罰可以無用也客聞餘言曰願書之遂爲之書東畊子潘民字大本東畊其號余未嘗識東畊子皆得之於客客爲中書舍人潘謙蓋其兄云

○梅溪書室記

梅溪羅宗智甫惇徳博學藏書甚富蓋自伏羲至於文武自周公孔子至於周程朱張自經史諸子至於稗官小說其書多具旣以爲自修之資又推以教其子孫及其鄕人之俊秀而名其藏書施教之居曰梅溪書室間命其子敬來京師求爲之記夫道原於天命之性而行於彛倫日用之間其所以然者則具載聖賢之書而古教法必先致知深造而不已則有以明夫性徳體用之全而成已成物亦將馴至大至善之域矣故學必本乎讀書書固不易得也而況處乎山林僻遠幽敻之地哉使得書而讀而又得師若�溪書室然者非學者之幸歟推其本非由於宗智甫也仁歟梅溪在泰和東南兩捨許其山水環抱明秀其原田廣衍彌望皆沃壤處乎是者皆有以厚其生而適其意無慕外之累而其人又多秀敏惇厚之資則其於爲學宜易成也前二百年溪之東曾秀峯先生以淸文粹徳教授於鄕文丞相實出其門𨿽丞相非一師而曾氏在其裏塾要其所浸漑深矣令羅氏積書以教將無繼昔人而起者乎羅族出淸湖故廬陵世家有科苐於宋兄其徙梅溪至宗智甫蓋七世云

東裏文集卷之一

●東裏文集卷之二

記

◆記

石裏茅屋記

常州府廟學重修記

稼軒記

滁州重建辭翁亭記

壽徵庵記

竹林淸隱後記

樵雪齋記

石岡書院記

齊壽堂記

顏樂堂記

江陰縣先聖廟學重建記

文丞相祠重修記

楊氏祠堂復建記

○石裏茅屋記

石田茅屋者刑部尙書太梁趙公以名其宴休之居也士之有道也不以貴富賤貧而易其所守蓋道內也貴富賤貧外也主乎內者旣定則凡其外者舉不足以奪之故窮不加損焉達不加益焉顏子有王佐之才使得時而行之其心固不攺簞瓢陋巷之時而孟子亦稱柳下惠不以三公易其介蓋惟中之所守確乎不可拔而以之遇則可以建功不遇亦可以自樂非志於道者不足語此公少嘗樂於耕讀而有志用世旣發身科目事太祖皇帝爲夏官屬超遷浙江參政太宗皇帝臨禦徵爲少秋官攺冬官又攺春官遂進大宗伯攺大司馬仁宗皇帝嗣位惓惓於愼刑罰又攺大司寇遭逢列聖敭歷中外三十餘年預大議輔大政位髙而祿厚自恆情觀之則向之韋布所樂豈復有一毫尙畱念慮哉然此非可以論公也公學博而識遠志髙而才大推其心蓋惟天下寧謐朝廷尊安生民樂業邊境無事公之樂也矧今聖明在位方圖任老成公宜益攄嘉猷以輔建太平安得慕彼而違此哉而平昔畎畝之不忘於以見其心非酣溺於富貴其風可以廉貪而惇薄者蓋於士俗有警焉士奇與公同�朝二十餘年相知爲舊間嘗屬余記其石田茅屋余重其可有警也遂爲之記

○常州府廟學重修記

學校王政之大端民有飬而無教則不可與圖治故建國君民教學爲先教道行民知務徳斯風俗可厚人材可興而治效可得自昔爲天下蓋未有�學校而能爲治者我國家自祖宗之世崇重學政皇上纘承大統益惇飭勵而郡縣奉承有祇有怠故學之振舉有能有否常有學數百年中歷兵�屢燬屢復洪武初廟學一新加於舊觀歲久而敝永樂初撤而再新益加其舊旣二十年廟學復赦時郡守貳咸闕推官楊誼自監察禦史來獨署郡事進謁先師退就學館顧瞻嗟咨曰是可後乎卽謀修葺而計費甚鉅方事營度郡之好義咸願有助出貲市材諏日鴻工僕者植之傾者正之撤壤去腐易之以新工善�良旣堅旣好廟自大成殿東西序戟門靈星門學自明倫堂志道據徳依仁遊藝曰齊及賓客之位會饌之舍至於庖廩靡不具完彩繪煥然不浮於度是役也費不出公顧爲之有道民爭勸義經始於某年月成於某年月蓋始終皆誼之勤而後知府於文自山西按察僉事來同知張宗璉自大理寺丞來同志恊贊用充記事時大理寺卿胡公槪奉命巡撫蘇常諸郡亦勤助相蓋政之張弛存乎人郡縣吏有不知究大體祗徳意而旦莫獘獘案贖期會以爲能趍走迎餞以爲賢者固不能知飬民爲何事其能知學校教化之爲重哉之數君子皆起家進士知所先務宜其克恊於斯舉也常自太伯延陵相繼讓大利其人至於今知捐剝爲義也自子遊親承孔子之教而率人於學道其遺化猶在鄕也矧今爲畿內郡涵濡聖化之密且久宜其興起於善之易也則遊學於斯必有仰惟聖朝之徳意及諸君子之用心鄕人長老之勞勤而作其自勵之志將見教化益行賢才不乏鄕閭禮遜駸駸乎治平之盛者皆自玆始於是府學教授余學�等謀記其成而屬江陰縣學教諭陳孟旦來求文而能道修學之詳者今禮部尙書郡人胡公郡人之助義者眾周孟敬朱善慶其臣�歟

○稼軒記

夫務適乎己而無天下生民之思者凡民耳士以及人爲�道明於己而或退食其力求幽閒無用之地以自適焉者蓋安命守義不擇己者之爲而非士之素志也古之君子�往昔然每和王行敏通春秋大議志髙才博喜譚當世事�人�會行敏出論說娓娓於視今富貴有位人當其意者無幾評�是非髙下持禮義曲直人不少��人以義正過行敏率能屈服甚或如之��亦不�也此非其能明於內�豈苟爲自髙也故其父柏�先生嘗僉藩憲典大郡有惠利於民弟行儉今爲學士於翰林掌制命天子左右譽望蔚然行敏獨家食澹泊自適曰士各有命安吾義與命耳買田百�畝於邑西半���廬舍田間躬率僮奴治耕堰求爲■﹝阝唐﹞備旱漧其用力勤歲穫常厚雞豚之畜日蕃而�兼魚鱉菱芟之利日用所需悉具飽食無事讀書茅簷之下聲聞林外天气晴煦不之舍南之舍北與�農相娛嬉或數月一入城就其素所知已晤言少�掉臂遽去其宴息之居數楹質朴闓爽題曰稼軒軒之前天柱三顧諸峯蒼然秀拔而大江橫其下啟北戶而望則武姥之山巉峭奇特而吏胥一迹不及門嘉客時至野服出迓相與坐軒中必具酒酒酣擊瓦缶歌古人田園之詩樂客客或問平居所侶指■﹝阝唐﹞下白漚及窓外修竹數幹挺曰何莫非吾侶也蓋終歲悠然忘世榮辱行儉在京師聞之躍躍有歆豔之意已而其同寮君子聞之皆有歆豔意相與賦稼軒之詩餘竊嘆曰士知命而樂非賢者不能然命豈一於窮與達哉賢者亦豈自棄夫天之所予已者而終不用哉觀行敏所用於己責於人又豈幽人處士可以終其身也哉蓋昔人有稼名其軒者矣彼未必有行敏一日之樂而其惓惓當世之心未嘗已也亦其不忍自棄夫天之予己者也古今人豈相下行敏有不反而思作而跂乎行儉旣稡稼軒之詩寄行孰余於行敏非交遊一世之好故請以餘言書諸�中使勉焉

○滁州重建辭翁亭記

三代而下以仁厚爲治者莫踰於宋宋三百年其民安於仁厚之治者莫踰昭陵之世當時君臣一徳若韓範富歐號稱人傑皆以國家生民爲心以太平爲己任蓋至於今天下士大夫想其時諭其功景仰歆慕之無已也而當時同朝有君子焉小人焉君子不容於小人不能久安於中或暫黜而遽還或屢擯而復用而終能顯其功名者由其君之明也歐陽文忠公以古文奧學直言正行卓卓當特其凜然忠義之气知有君而已佑有道而己身不暇卹其暇卹小人哉而小人皆不便之故一斥夷陵辱斥於滁旣復起歷踐淸華從容廟堂與諸君子坐致國家於磐石�安者非由君之明乎考公在夷陵歲餘在滁閱三歲皆無幾徵遷謫之意方日�保民而與民且莫相親相娛樂若父子然者君子之道國無往不自得也我仁宗皇帝在東官覽公奏議愛重不已有生不同時之嘆嘗舉公所以事君者勉羣臣又曰三代以下之文惟歐陽文忠有雍容醇厚气象躬盡取公文集命儒臣校定刻之永樂庚子�被召赴北京過滁登瑯琊山問醉翁亭但見寒蕪荒址�醉翁亭二賢堂六字隱隱巖石間頑時滁之守臣無足語者顧其從臣曰邦先賢之迹棄不治如此其政可知矣太息去之後六年太僕寺卿趙君至趙君素慕公之賢又知滁之人思公不忘也出�倡其寮及滁人復作醉翁亭�刻公所爲記寘亭中亭後作堂以祀二賢二賢者王元之及公也元之至道二年自翰林學士出知滁州其文章及立朝大節與公相望合而祀之因滁之舊也醉翁亭之前舊有六一泉疏導加石甃焉百費所需不出於公而加於舊規於是滁人歲時謁拜二賢退而歌詠公之文章又徘徊泉上如親見公之樂乎此也而有以慰其不忘君子之心焉昔召公布政南國後人思之至不忍傷其所息之木而況公嘗樂於此者乎君子之感人心固自有不能已者而非有賢者倡率於上則亦莫能遂所欲爲此滁人所以有待於趙君也趙君名次進宇孝禮天臺人發身科苐累任顯官自廣東布政同參政遷太僕卿於滁豈弟惇厚明達大體所至爲所當爲以賢能稱相浙舉者太僕少卿蘇實龐塤丞楊文達孫暠宋載劉璧主薄舒伯冶及滁人禇士良等十人經始於洪熙元年四月成於宣徳元年正月於是士良等請文記歲月其成之又明年二月甲子記

○壽徵庵記

永嘉黃思恭先生始春秋七十有二將營壽藏於郡城之東大羅山先塋之次卜日之良先生與其族姻望�咸往視工先事之夕甘露降玆山凝積松栢之上有鉅松直所營之竁其積特厚彌布柯葉皎如雪霜撥而食之甘若飴蜜其姻王止中曰此國家飬老之祥殆先生之壽徵歟或曰瑞圖不云耆老得敬則松栢受甘露意者國家將致禮先生者歟止中賦七言長律一章歟以爲先生壽壽藏成之三年先生之子淮時爲右春坊大學士兼翰林侍讀蒙太宗皇帝恩封先生爲奉政大夫右春坊大學士後十有三年淮積官至榮祿大夫少保戶部尙書兼武英殿大學士又蒙仁宗皇帝恩以其所受散官及三職封先生又從淮奏以少保祿歸飬於是先生春秋九十有三康健和豫聰�不衰所謂飬與敬者備之矣然後其鄕之人忻悅嗟嘆謂止中與或者之言之明且倚也夫可欲之物凡出乎人者可以力致惟出乎天者非人力所能天蓋可以誠動焉人壽富康寧諸福皆出乎天而備於一人之身鮮矣人壽臻於耄期百有一二焉耄期而兼富康寧蓋千之一二加有兩朝之榮命龍章褒拂秋榮一品朱衣玉帶坐享厚祿之飬爲天下所歆豔者求一於萬不易得而黃先生備之何其盛福也哉易曰視履考祥於以見先生好義之誠恆久不已歟詩曰永錫爾極時萬時億又以見福之於善人且未嘗不豫定之歟黃氏之祥可徵已其壽藏之側作新室若干楹先生所時嬉遊者也嘗取止中之言名其中室曰壽徵之庵淮屬士奇記其歲月士奇與淮聯官視先生父執也竊喜聞壽徵事故敬爲之記甘露降於永樂庚寅十月巳未庵建於明年辛卯七月甲戍記作於宣徳丁未七月甲午云

○竹林淸隱後記

士能安乎其內而不爲外物動卽其身所處不間於貴富賤貧夷險靡不得焉若是者非其察之審飬之素定不能也西昌陳一敬君其幾於是哉君疏達奕朗耿耿負气義髫齓時喪其父已有志務尙日挾冊從先生學士講說且學爲文章傳道理弱冠出爲裏塾師以資飬母所居在邑東有竹數萬竿中作小軒爲藏修宴遊之處然少所往來獨深與邑中陳孟省好孟省爲人狷介刻厲學問其疾流俗人不直魑魅鬼魊獨與君交披肝膽相向莫逆也兩人者或一日不見卽其意不釋時孟省大父海乘先生以道徳爲江以西學者所尊亦甚愛重君時來其家畱坐小軒中爲啟析性道或瀹茗或取酒相酌爲樂因名所居田竹林淸隱先生旣爲文記之居十餘年平川大夫聞君之賢辟爲學博士使者奉書幣就其家起之西昌之大夫聞平川使者來曰吾邑之賢者吾不能舉顧令見舉於他邑之大夫吾何名爲邑卽躬詣其家請見狀其行義舉送之於朝遂以爲荔波丞又攺賀縣丞兩縣皆在廣右其民雜夷獠不盡馴服君撫之皆得其意至今民意或有所不適卽喟然以思曰安得復見陳俠撫我也君旣仕有民人社稷之寄食有祿出入有輿馬臺隸而其所自處泊然蓋不異昔之在竹林時也旣歷佐兩縣輒罷罷輒復窮歸視某家蕭然操畚鍤治園田布衣蔬食暇則取古人書詩涵泳其中休休自足視鄕之宦達所得意非有加乎是也夫能不侈於達者亦不戚於窮世之人一得一失忽而爲虎怱而爲鼠不能不動乎中者要皆無所見有所見或無所飬飬之而久久而定定而安則凡觸於外者舉不足撓乎中也如陳一敬君可謂不撓者歟君嘗與余交其女兄之子翰林庶吉士余學夔告余曰舅氏所存如此不爲書之可乎故書所知者以附陳先生記竹林淸隱之後

○樵雪齋記

樵雪齋者吾邑王伯彰藏修之所也藏修之所而名樵雪者著其志也其言曰人之生皆有所業農業於耕將厚穫豐斂■﹝衤谷﹞於身而足於家士業於學將徳修有達聲譽流而爵位顯推於其他業無不各極其所得也然耕稼或有水旱之虞富貴或有憂患之幹夫爲民之業隨其力所至無大得亦無不得蚤而作夕而休無虞乎水旱憂患超然而獨樂者其惟樵乎故樵吾之所樂爲也吾又恥夫世之人汨處淟涊混濁辱其身而不知侈然以爲得故竊有慕乎貞素淸節之士而常寡遇焉吾所居在澄江之東一捨許梅花岡之麓每歲晏閒暇空山大雪上下皎然一色獨處齋中靜而玩之以爲極天下之潔淸無以踰此蓋有以契乎余心此樵雪所以名吾齋也於是可以見其志矣夫天下之事苟處之能不戾乎道不役乎物無不可以安其身而適其心然士之蹈髙懷潔者往往捲其所畜處眾人之所棄泰然自足視眾人之所趣不啻一秋豪之輕此𨿽未必當乎大中然其所自貴重視夫恌焉竊冒無禆益於時與辱己而枉道皆卒之爲天下後世僇咲者其相去豈直倍蓰什伯�孟氏有言人有不爲也而後可以有爲則世欲簡求賢才以爲用者必在此而不在彼伯彰磊磊負气義慱涉書史有才具尢工於詩歌其果久於在下者耶伯彰名某王氏居梅岡若干世蓋邑著姓雲

○石岡書院記

吾邑蕭自誠先生來京師屬余記其石岡書院余與先生之子翰林庶吉士省身交嘗聞書院�壞始末石岡在邑東南半捨許仙槎江之西梁蕭子云十七世孫諱遜者始自峽江徙居之遜七世孫諱儀鳳宋舉漕貢始卽其居之近作書院聚宗族鄕人子弟而教之儀鳳之子子安爲王府掌計從文丞相舉義事敗覆其家書院亦廢掌計之從子福可明經擅爲古文詩賦復作書院又廢於元季之兵國朝混一海宇福可之孫則善復繼作之而隱居教授其中蓋先生之父云吾嘗竊謂吾郡之俗所爲可重非他郡所及者其民務義修禮尙气節𨿽至貧不肯棄詩書不習至賤者能誦孝經論語曉知其大義凡城郭閭巷山溪林谷之中無不有學富貴者遇逢掖士必敬禮之不敢慢易而尢重世族苟其世賤後𨿽貴盛人固不願與齒而彼亦不敢以其貴盛加人吾鄕之俗此吾何以知其可重也吾嘗下彭�沂大江浮洞庭遊乎楚郢之間又涉淮道舒而東上下數千餘里或行數日不聞絃誦聲觀其人之所務朴者事漁稼智者趍賈販以逐什一之利率資大勢厚者爲雄長不務乎詩書禮義不重乎逢掖之士也不辧乎世族也吾未嘗徧歷於天下而齊魯古稱詩書禮義之國今聞其俗猶不類於古昔然則論風俗之善惡必由乎教學之廢興故先生治天下皆拳拳興學於家塾黨庠術序亦各有制焉石岡書院固古人家塾黨庠之制考其創建以來𨿽屢廢之亦隨有賢者起而復之不至於終廢吾郡之不廢其學類此故其風俗所以可重者有由也嗚呼一郡一邑之中不廢其學兩俗有可重況於爲天下之拳拳於學也哉是不可以不記

○齊壽堂記

齊壽堂者翰林庶吉士歐陽俊奉其祖三峯先生祖母韋孺人之堂也先生生元皇慶初元今九十有八年孺人生元延祐六年今八十有九矣皆耳目聰明康健和豫孫曾繞膝屢受國家飬老之澤光榮甚盛此堂之所以名也俊登第授官與修永樂大典書成請於朝乞歸省焉且行求余爲記其從兄國子助教賢又爲餘言三峯先生及孺人之善曰宜爲之記歐陽氏居泰和之西蜀江之裏其先與宋少保文忠公同出吉州剌史琮其居蜀江十數世積善累仁其族姓之衍貲產之畜詩書禮義之習愈遠而愈盛至先生闊達廉重言動率依於禮法而忠厚以爲主恆戒其子孫及其族人曰必飭行爲儒者以無忝我歐陽氏處鄕人必本於忠信蓋歐陽氏之族有三峯先生而後益惇於徳義文學鄕人有三峯先生而後益勸於善邑大夫歲舉鄕飲謀賓必曰三峯先生孺人歸歐陽氏七十有六年以孝敬事舅姑以勤儉佐君子以雍睦處族姻以仁善道子孫此其所由壽康也歟洪範五福壽爲之首禮八十九十曰耄百年曰期皆壽之至也抋耄期環百里之地有一人焉以爲至異鮮能以兩見也或有之不皆出於一鄕一里也而況出於一家之間又共牢而合巹者哉蓋考其初生皆當天下無事之時其本所鍾已淸寧純固旣壯而未老又遭我國家太平熙洽之運淳厚靈長之气被於人物固宜光潤緜永而先生夫婦又承之以和平貞靜寬■﹝衤谷﹞樂善斯以獨得其厚彌壽彌康聯芳榮於晚歲沐天澤於無窮此𨿽先生伉儷同徳合慶蓋亦國家之澤矣先生字以忠三峯其別號云

○顏樂堂記

廬陵胡則顏名其所居堂曰顏樂其志固望希於大賢君子之地乎間求記於余嗟乎其可以易言哉夫顏之樂極其學之所至心與道一而於出處動靜從容安適無往而不得斯其所爲樂也其可以易言乎然顏之樂𨿽樂其在己者其心蓋未嘗一日而忘利民也孟子稱禹稷顏子同道道在是卽心在是得其心而後可以言其樂也則顏詩書故家其爲人惇厚詳愼外和而內夷志在利人善醫聞人有急𨿽風雨寒暑昏莫趍赴恐不及比以名醫徵詣京師京師士大夫家聞則顏善醫奔走迎致無虛日則顏爲醫不局於一科其所治無不良效其或一見曰此不可治卽不治而去𨿽更他良醫治終不治翰林沈修譔一弟甚愛之忽病目求諸專科之醫一醫曰疾本深矣不可責近效藥之半歲其或庶幾也一醫曰當施大藥非五百緍直不可言已皆竟去不顧沈修撰欋徧求醫之良得則顏則顏視之曰此風毒所侵耳卽治不過五日愈藥之五日愈胡學士女兄之夫病傷寒時在丹中求他醫往治醫問所病證曰此殆死也不肯行胡公百方彊之且約厚貲謝始行明日還報曰其果死也更求則顏則顏往脈之曰此病欲觧矣施兩劑而愈繼復病數劑愈司純芮洗馬病目其劇如沈氏往求則顏則顏曰此可三日愈藥之三日愈翰林周編修得痿疾劇初朝廷命蔣禦醫治未幾蔣有使命出外他醫弗能繼也則顏繼之竟愈旣而周之家人皆疾他醫皆難之迎則顏則顏皆愈之庶吉士劉孟鐸暴病亟甚恆所往還親愛者環視之悚然則顏素厚孟鐸脈之搖手曰易易耳無怪也施數劑愈進士曾用常兩足腫則顏曰當急扶元气腫不足治也他醫曰當急治腫曾信他醫則顏爭不得數日卒翰林庶吉士陳孟京始得疾則顏視之愴然曰不及矣眾未信之走致數醫治卒不治余在京師目見其治效彰彰如此每瘉一疾輒自喜而人徳之與否不計也卽知其不可治輒憂形於面此其心之所存可知矣夫其心之所存與志之所慕者苟不相倍因是勉勉自修積誠而不已則大賢君子之地未有不可幾及焉者孟子曰顏何人哉則顏歸而求之可也則顏與餘同郡故爲記其所能與其所存者如此便勉焉

○江陰縣先聖廟學重建記

太祖髙皇帝正大統之三年詔嶽鎭海瀆封號如古制以山水稱忠臣烈士稱當時初封出於歷代所加者一切罷去孔子明先王之要道爲天下師以濟後世非有功一方一時者比封爵宜如歷代所尊崇著於令典垂之千萬年而定鼎之初首建學立廟京師親臨釋奠又詔通祀於郡縣又詔罷從祀之戾於孔氏者所以揆前聖之大中而垂永代之鳴範也夫孔子之道天之道也國家生民不可一日以無者伏羲神農黃帝堯舜禹湯文武行斯道於上孔子明斯道於下皆聖人也而使後之繼伏羲神農黃帝堯舜禹湯文武之位得以行斯道者孔子之功也論其功而隆其禮明聖之心也列聖相承益欽益至繇是自京師至於海隅郡縣皆有廟學其人皆知孔子之道尊且大而況邦畿之內且延陵采邑先賢禮讓之化未泯其人心嚮慕興起爲何如哉江陰縣學歲久而獘侍郎罔君巡撫過之慨然興歎曰廟不飭何以妥明靈致誠敬學不飭何以興教化成賢才忱奉朝命來事寧有重於此乎��而新之爲縣者聞之悚然曰此吾職也敢不祗承民耆老聞之𨿽然曰此以善吾民也吾其可坐視於是相與合謀賃工市材易故以新作大�殿十有六楹前作東西兩廡各若干楹殿之後爲明倫堂若干楹左右爲兩齋各若干楹庖廩門垣咸備以固髙敞弘麗加於舊規由是縣長貳學官諸生歲春秋行禮廟庭對越有嚴秉虔將事用稱朝廷崇祀先師之意而諸生退卽於學敬修所業以求無作於古聖賢將上以光國家之用下以厚邦邑之俗所係豈細故哉訓導嚴顧書來請記廟學之成夫受命在政教之任而能知本源之意有倡有隨恊志畢力不費於公不勞於眾以咸成功可爲無忝而爲民父兄於義事奮起趍赴皆如當然又以見人性之善而王化之被皆可書也肇斯舉者周君名忱永樂甲申進士累官工部右侍郎其巡撫江南諸郡適歲荒歉勞心賑卹民賴以濟而所至勤於學事相斯舉者知縣朱應祖主�胡忠而忠始終效勤耆民周孟敬朱善慶等皆助資曹宏黃惇等分董役事經始於宣徳六年二月成於明年六月記作於十年十有一月嗚呼後之有政教之任於斯爲民父兄於斯者可以鑑矣

○文丞相祠重修記

孟子曰我知言我善飬吾浩然之气知言者盡心知性而有以究極天下之理浩然之气卽天地之正气具於吾身至大而不可屈撓者知之至飬之充而後足以任天下之大事天下之事莫大於君父文丞相甫冠奉廷對卽極口論國家大計未幾元兵渡江又上書���近之主遷辛議者以一人心安社稷固已�盡�下矣自是而斷斷焉殫力竭謀扶顚持危以興復爲己任𨿽險阻艱難百挫千折有進而無退不幸國亡身執而大義愈明蓋公志正而才廣識遠而器�浩然之气以爲之主而卒之其志弗遂者蓋以天命去宋也𨿽天命去宋而天理在公必不可已故宋亡其臣之殺身成仁者不少論者必以公爲稱首公事具宋史而公鄕人劉嶽申撫公所著日錄呤嘯集指南錄集杜二百首及宋禮部郎官鄧光薦所述替府忠義傳以作公傳視史加詳實焉此京之有公祠洪武九年前北平按察副使劉崧始建於教忠坊今順天府學之右而作塑像焉永樂六年太常博士劉履節奉命正祀典始有春秋之祭於有司歲以順天府尹行事宣徳四年府尹李庸始至謁公祠下顧瞻祠宇獘陋弗稱遵用詔旨葺而新之而凡祀神之器靡不備具又求劉傳刻石將使人人皆知世之爲臣者光明震動焜焜烈烈有公也於乎忠孝人道之大節治化所先而崇禮先賢表勵後人尢守令之急務庸其達爲政之本歟庸字執中保定唐縣人寬厚明敏自太學生授工科給事中上親擢爲順天府尹愛人之心剸繁之才上下皆稱之而盡心學校敬賢尙徳如飭昌平之狄梁公劉諫議祠而嚴其祀事之類皆其知本之務皆可書也因並書之以示來者

○楊氏祠堂復建記

士奇一歲而孤上賴祖考之佑毋失人之保育教訓用克成立然素窶旣壯而仕積其祿入始�理田廬蓋先廬悉燬於元季之兵而故址在邑之學宮之北者諸父兄以窶而售之人矣仁宗皇帝臨禦進士奇官秩祿賜加厚始克以五十餘年寢食不忘之心五倍元售之直而復故址乃命稷治居焉居之右故有祠堂亦燬於兵遺獘室數楹則族父之窶者假息其中歷三世矣族父之先有故址在邑西爲橫民所據已久力不能復至是代厚貲內據者爲復之而使其孫歸治居焉遂命稷循故復�祠堂古知禮君子營宮室必先祠��奇之不能蓋復之於人者有先後也吾髙祖以前居邑東淸溪之上曁曾祖始徙學宮之北居與祠並作焉作四十年而燬於兵又二十年而淪於異姓又五十有餘年而余始克復之旣失而得旣燬而完𨿽辛勤積累而非祖宗仁厚之澤何以能致哉祠成祀四代歲時行事悉遵朱氏禮楊氏繇吉水徙泰和淸徳正學代有紹續逮吾曾祖發而益弘有惠及民有傳在史祖考以來或仕或處履道執行淸白之節靡有間焉覆被及余夙夜懍乎荒墜之懼而今春秋七十矣顧吾之子若孫其可一�忽忘先徳而不圖惟敬承之哉承先之道仁與義其要也學以明之誠以行之而持不息之功若是者豈惟無忝祭將受福焉蓋明徳者格神之道也父子祖孫本同一气幽朗相通不相違也惠之則神歆而福降悖之則否而皆陰鑑潛察於平居日用之際矣匪直奠薦灌獻之頃也凡後之有事於斯堂者不俛思而篤行可乎故書所以復建祠堂之故而又書所以感格神明之道以示吾後人堂不易舊規經始於宣徳八年正月成於是年八月明年正月壬午謹記

東裏文集卷之二

●東裏文集卷之三

序

◆序

贈醫士陳名道序

贈蔣醫士序

送梅淸隱遊武當序

贈曾士榮序

送鍾用之還蒼溪序

贈謝敬常劉彥達彭永新赴京序

送劉仲珩詩序

送楊仲宜詩序

壽尹先生七十詩序

送王澄淵序

送鮑教授詩序

魯林懷思圖詩後序

郭氏續譜序

桂巖集序

送陳叔振序

送余侍講序

泰和王氏族譜序

○贈醫士陳名道序

江漢間其俗尙巫有疾不事醫惟走巫求禱焉徼幸以治載醪牲實篚造謝巫之庭惟恐後卽不治不咎巫必自反曰我之弗虔不敢懷纖毫怨憝且慮復有求也間有知巫之妄而從事於醫又罕遭乎良焉素不明陰陽表裏脈治之說而稱醫之師醫之師其治或投數十劑不效而又增劇者故𨿽什伯中復有一二精其術人弗信之矣江夏宋惟憲其弟病且殆凡與惟憲關忻戚者皆彊之禱巫惟憲不應方慱求爲醫之良者有進陳名道旣至診而藥之旬浹遂瘳惟憲謁文謝焉夫醫聖人之教也聖人憂民傷於寒暑饑飽勞欲有至乎夭死故爲醫之教使得保終乎天年者也巫者古以事神非有盜神之號以欺人也今盜神之號以欺人人亦安其欺𨿽百死不悔於乎先王之治天下有假於鬼神時日卜筮以疑眾者一拘殺於司寇巫所爲疑不旣甚矣乎故巫不誅醫不行民得保終乎天年者幸也然使今之信醫者皆惟憲爲醫者皆名道巫不足誅也而一惟憲一名道巫其��矣乎吾喜名道有成又重歎乎聖人之教也於是乎言洪武廿二年冬十有二月旣望廬陵楊士奇序

○贈蔣醫士序

凡至劇之患欲薙而去之必積漸而功立何者其劇也非一日之致故去之亦非一日之力流水之盈繇寸尺以進乎尋仞決而涸之一舉手之力哉必若閒之於始萌坊之於始達斯力省而效速吾見今之人嬰乎疾疢也觸寒暑風雨肆嗜欲食欲勞膂刀筋骨慮思其始漠然若無所與乎已及歲積月累旣痼且亟方委諸醫療而藥�進弗效卽詬爲庸淺屏去𨿽十數易醫皆然厎死無悟者江夏陳希遠病三閱歲謁數醫皆無近效最�謁蔣添祥氏曰非六十日弗瘳砭以伐其堅焫以夾其會藥以室其虛及期而瘳今之醫去古遠矣始則試中則審終則致其力者蓋通術也求之者誠不計久近而一委之成功宜鮮不有效惟夫名是而實非者不可久任而�速易也若添祥者其可以久任而不可以速易哉希遠徳之求余文爲報並著久徵之說云

○送梅淸隱遊武當序

江夏梅淸隱溫厚明敏而廢於盲不得效用當也旣壯棄其家去郡城之東長春山之下從學道人簡中陽居以習長生久視之訣固門崇垣閟足迹不出人亦罕至其處或時提靑囊賣藥行西市中人見其膚肉肥腴雙頰渥渥有色𨿽目不及視輕袂飄颻不可追逐皆疑其有所得者而淸隱弗是也居無何中陽以爲學非遊不充聞武當之山與人境遼絕其中多異人煉士而拂衣往遊矣又無何淸隱慕其師之爲將由大別溯洞庭道荊門望方城峴首而去吾聞昔列禦寇好遊壺丘子曰外遊者求備於物內觀者取足於身又曰取足於身遊之至也列子信之而不疑淸隱能信其說如列子之不疑乎不然斯行也將不遇壺丘其人者爲子傾倒哉遇壺丘其人而爲子傾倒則反而捨也吾知有與子爭席者矣士有爲時以道行者求余首序云

○贈曾士榮序

古者論士先徳行而後文藝後世重文藝故士有惇行寡文者或屏棄不錄士榮遊邑庠其孝友行於家忠信重於鄕問學信於師友今年部使者行郡縣勵新學校考諸生經義不治者罷黜爲吏以懲而士榮�在遣中知士榮者莫不枉其去曰此非世所稱惇行士耶非以尺枉遂捨其尋邊耶抑固其有命耶士��行來告別吾與士榮皆陳之出也屬臥病山中不得往餞�乎子往哉吏何足以辱子三代之時詩書法�同一理也其後始由詩書曰儒由法律曰吏夫吏不根儒或盭於道儒不達吏或滯於用子根儒以治吏理覈而務適功立而譽顯將不由吏以祿重祿躋髙�乎往哉士榮哉令聖明更化率古論士以子之行將必有能知必有能言者矣吏果不足以辱子也遂書以壯其行

○送鍾用之還蒼溪序

吾友鍾潛用之以鄕貢進士授保寧府蒼溪縣學訓導明年謁告歸省踰月復行吾一邑之士皆咨嗟嘆息曰當國家熙洽時儒術柄用士通一藝名一善者無不登榮躋要遂展其所蘊用之以閎通之學邁往之識忠貞仁厚之節奇偉慱贍之文而不階顯庸乃獘獘然以一校官走八千里荒落之區而不得施其所抱負用之固當如是耶用之方覓覓然治行李就道無幾微窮慼之意見於色余曰君子之於道不擇事而行不卜地而處用一鄕則道徵於一鄕用一國則道徵於一國用天下則道徵於天下曷往不得哉昔夫子欲居九夷猶宜於委吏乘田之職今蒼溪𨿽遠王邑也校官𨿽卑儒官也吾居王邑守儒官談周公仲尼之道以淋其人正其俗吾之道行矣吾何窮慼哉或曰用之篤孝人也二親俱七十垂白乃去此卽彼不獲朝夕在侍其誰不戚戚於中耶余曰人賢父母之志固有樂其子之行道者用之以是樂其志可以爲孝朝夕云乎哉於是眾皆知用之能躬夫孝之大者其不窮於下位也必矣相率爲詩送其行而余爲序云

○贈謝敬常劉彥達彭永新赴京序

萬安於泰和密邇同鄕也余與謝敬常劉彥達彭永新皆逢掖誦能周孔同道也繇吉至舒一千里兩鑪並載聯行比止時時互過從取醪茗觧羈寂相講論吟詠爲娛同好也敬常彥達選進士當赴春官永新以業成上游大學連茹而升而余方疲於奔走將弛擔南還於是乎出處之不同也萬安𨿽小邑士生其間多惇厚明秀沐教育之澤歌鹿鳴而起者內而詞林頌臺之任外而郡守縣令之寄於時多有譽名今三子者積學執徳志篤而識遠才優而務通相繼以�又際國家求賢若不及之時將不皆有譽名於時者乎若是者吾𨿽處猶將與被光榮於蓬藋之下豈以有所不同者爲歉哉故書以贈別

○送劉仲珩詩序

吾友劉仲珩盛年猶操博學篤志往年授重慶郡學訓導歲中丁內艱去今服關調巴縣巴重慶附城之邑視其裝蕭然而怡怡然買舟載其妻孥書冊道萬里之險以就斗石之祿而無所不懌之意吾聞蜀中山川瑰偉奇壯甲於天下班孟堅稱其土地肥微有江水沃野山林竹木蔬食果實之饒且其扶輿淸�之气鍾於人文章有司馬相如楊雄陳子昂蘇明允父子操行有嚴君平輔相事業有範蜀公張魏公虞彬甫明於聖賢道學大南軒先生而四方聞人鉅卿遊宦於此樹政績揚聲譽者加多也士得一命而道乎此能用志於內卽山川之勝覽昔賢之迹必將油然有得於中矣是行吾爲仲珩賀然願有所寓焉始蜀人未知學文翁誘進之而艱得�乃選小吏十餘親飭厲之遣詣京師受業博士�省少府用度買刀布蜀物齎計吏以遺博士可謂勞��歲蜀生成就歸用次察舉官有至郡守剌史��此爲榮今幸遭聖�文明之運蜀子弟爲學不出其鄕師資廩飬皆出於朝廷無所勞費學成而官之自郡守至於藩翰於六卿蜀之士往往與齊魯並其爲榮如此國家之厚賜也夫受厚賜而不知勉焉樹立圖報稱非君子之心願因仲珩以寓告巴之學者士友有爲詩贈仲珩者余因敍其首簡焉

○送楊仲宜詩序

皇上以文教治天下特寵厚儒者簡徳義文學之士置之翰林任以稽古篡述之事而隆其禮遇凡翰林職務任之五人者禮遇尢隆旣榮極於其身曁其家之父子兄弟與被其榮者亦至矣五人者左春坊�庶子兼翰林院侍讀永嘉黃淮右春坊右庶子兼翰林院侍讀吾郡胡廣右春坊右諭徳兼翰林院倚�建安楊榮翰林侍講淸江金幼孜士奇之不肖亦辱與數焉五人者恆相與感激陛下聖徳千萬歲一遇豈可苟焉以昧報稱蓋以爲勤於務者必愼於身愼於身者必端於心端於心而後發於思惟言動常在乎善不在乎不善五人者皆能胥視一體交相警發無所拂逆又非獨相警發於己而已於其家之兄弟子姓無不皆然其相益之��且周如此庶幾古人益友之義今年楊君之弟仲宜來省兄京師得胥晤焉其爲人恂恂謙愼無幾將歸請於余曰幸有以見教因舉餘五人所以相益者告之告之固望其不忝與被寵榮以光輔於吾楊君也於是黃君胡君金君繼余作詩贈之與楊君交好而名能詩者又繼作焉

○壽尹先生七十詩序

余讀詩至南山有臺未嘗不嘆昔人之善於祝願也願其致福也則勉之以徳願其膺福也則望之以壽斯二者旣反覆詠嘆言之而又祝願於其後之人以致無窮之意不獨望其一身而已古詩人忠厚之意可謂周矣西昌尹務厚先生今年春以上海教諭九載考績畱京師三月壬子實�初度之日凡其鄕之門人學子與其交遊之子弟相謂先生今年越歷四百二十甲子矣相率持酒醪列拜爲壽又各爲詩況致況願庶幾古詩人之意矣先生飲酒誦詩樂甚取詩命余序余惟先生惇厚直方居家有孝弟慈儉之節居鄕有仁義忠信之行學問用於時資於人而平生儕輩今皆漫滅獨表然如松栢茂悅於冰霜歲寒之後官居二十餘年坦坦如一日有二子皆恂恂能明�續文諸孫亦森森蘭茁可以樂志洪範所列皇極之福先生兼有之矣是詩之作可謂紀實豈徒如古詩人祝願於方來者哉敬書其簡首

○送王澄淵序

澄淵始舉進士上京師畱太學余時被徵至閒暇輒相往來澄淵確乎其志也充乎其气也溫乎其容也霈乎其文也無幾擢梓潼知縣梓潼距京師八千里道峻山奔川踰不測之險以入乎幽深閭�之地民質務簡無所勞慮益得用其志於所尙更數歲復來究其所蘊蓋進而深矣旣陞祿勸知州祿勸去京師萬里其所道遠且險與其地其俗之陋皆倍於梓潼更數歲復來究其所進又深矣士壹志乎內無所累乎外則道日進徳日修無往不自得也澄淵爲祿勸三年民悅而安之天官考其績最此非今之循吏者乎古之循吏有去而陡淸要爲輔臣道行於當時譽流於後世而皆自州縣始有如澄淵吾知祿勸不足以久淹之也𨿽然詩不云乎靡不有初蓋古之君子皆致謹於其終也請書以爲復任之贈

○送鮑教授詩序

武昌鮑崇禮夫爲瑞州教授瑞人士與守貳以下及過使客之賢者皆稱禮夫能教能興學今遷吉安吉去瑞數百里凡仕兩郡者其賢不肖與才之稱否輒相聞知不能掩也故禮夫得吉吉人士在京師者皆喜相語曰鄕郡之學將來所成益盛哉相率爲詩送之進士陳賞嘗學經於禮夫屬余爲序瑞固民秀而俗淳自禮夫爲教授夙夜盡心獎率訓誘而後瑞之學者知自勵賓興科未嘗乏人自禮夫去瑞數年繼禮夫者不能究於其職其學者亦玩愒苟且鮮有成效然則學之廢興謂不繫於人可乎吉之民俗優於瑞其學者歲大比賓興往往擅江以西第一然十數年來職教者求能如禮夫盡心獎率訓誘蓋少也吉人得禮夫云胡不喜哉然學校之教以成徳育才爲治平之資化俗之本非獨以爲言語文字之習而已爲師者誠能端諸己而見諸行事有以感發人心使之興起益進乎道處焉可以善於身表於鄕仕焉可以輔君而澤民如此其效顧不重且大哉以禮夫之賢必不遺於此乎𨿽吾於禮夫前未嘗相識而相聞有素故於斯行也有望焉

○魯林懷思圖詩後序

太常寺丞孔克凖宣聖五十五代孫其先自宋衍聖�端友隨髙宗南渡家於衢於今將十世克凖北望�山水木本源之念未嘗忘也間以其魯林懷思圖及所得翰林諸公詩文屬餘一言敍之嗚呼孝哉克凖之用心也今天下林林之眾孰非古聖神之裔獨孔子之裔累代至今朝廷加寵之著在令典下而公卿大夫以及韋布之士遇孔子之後亦莫不厚敬愛以相接不敢眾人視之何也非以孔子明帝王之道垂範後來開太平於無窮旣受其賜則尊之親之不敢忘因以及其後人者乎則於夫子生之所居沒之所藏子孫族姓之所聚處孰不欲造焉以愜其平生慕仰之心況身爲之後者乎此克凖之所爲惓惓者也吾聞元有天下詔求曲阜之後將命爲衍聖公主孔林之祀議久未決有言衢孔故世嫡也徵至力辭曰先人葬衢數世矣不可以去請授曲阜之長者元君歟曰寧違榮而不違道眞聖人之後也從其志而命爲國子祭酒蓋君子有不得已而去先人之鄕者歷世旣遠勢不能復則修其先人之道誦其言考其行服膺而奉行之以圖無忝誠若是也卽去之千里之遠百世之久可以爲孝不然徒誦其言而不知其行知其行不知率而由之則𨿽旦暮不去其先人咸願身造而目覽過之者必不以事而廢遊也然其地連雍汴接廣蜀衿惟江淮統會湘漢又密邇夷獠冥頑不馴之境故累代皆宿重兵鎭之而士之仕於是者職務之煩寢食不暇凡前所謂是邦之勝常曠歲不能一造豈其志弗尙乎此哉大同蕭秉文官武昌左衛幕六年衛之政無大小重輕一由於幕故其勞勛視衞之他官爲甚而是邦之勝六年之間或一二至焉或過之不遠十數步不能一至焉或徒得於遠望焉間求善畫者圖爲十景又求善賦者兮詠之又求余序之將於退食之暇時自覽適余聞張弛者文武之道也張而不弛文武不能則剸繁理劇之餘其有所適於性情也誠宜而士君子於一視一聽必有所監省又非獨以自適也秉文從容公退展圖興思如睹大別則思大禹之勞勤乎民睹南浦則思屈原之忠藎乎君睹黃蓋故壘則思立功者當慱采眾長睹禰氏之丘墓則思用人之才貴乎有容用已之才貴自重也以至睹靈竹則思惇乎孝誠睹庚樓傾址則思淸談不掩於應污如睹形似之假託則思冒虛名者非有所益睹仙佛之說則思聖人之教於民生實用爲何如也凡遊目之頃有動乎中無非爲己則所存所施事上馭下之道豈不尙有禆益哉豈特性情之適而已

○郭氏續譜序

西昌城北郭氏其先河南人出宋僉書樞密院事逵逵之子忠孝忠孝子雍徙峽州雍曾孫原吉又徙臨湘原吉季子匯爲袁州司戶避宋末之亂來西昌遂爲西昌人四世至敬守始著譜又二世至公緒著續譜厶求余序宋史忠孝受易中庸於程伊川號兼山先生靖康初金虜犯闕力陳追擊之策又陳戰守利害等十餘事後爲永興軍路提點刑獄與虜戰死城下贈太中大夫雍傳其父學放浪峽之長陽山谷間號白雲先生張孝祥薦於朝召不起賜號衝晦處士孝宗知其賢命州郡歲時致禮存問更封頤正先生而雍於易發明精到郭氏之先可爲盛矣其徙西昌北更三世皆隱處不仕國朝始有仕者敬守慶宜雨先生皆治尙書洪武中敬守先生累官登州府學教授毅然師道自重慶宜先生由廣東按察試僉事攺湖州府經歷廉厚之節吏民敬愛之亦一盛也其後彥鉉累官順徳府學教授致事彥遷終瓊州府推官公緒舉進士歷陝西浙江廣西貴州按察僉事郭氏之盛蓋未已也源厚而流遠可以觀其世徳矣�家與郭同裏敬守慶宜雨先生少皆從遊光祖兄弟而於先考爲莫逆交余之�孤也兩先生望其無忝先世獎勵誘掖恆若不及如覺其有分毫之進津津喜見顏色嗚呼今安得復有忠厚不遺故舊之家如兩郭先生也哉彥思彥鉉彥常彥遷亦皆於余厚有善相輔有過失相規今惟彥鉉與余在而皆白首徒各抱睽違之念於數千里外公緒以才能當顯任卓卓有亢宗之志余故因此譜推考其先之盛者告之而俯仰今昔有不能已於嘅焉

○桂巖集序

襄府紀善三衢江秉心錄其先世科名並所受賜詩及行實遺文而附以當時名勝之文有關於江氏者爲一鉅冊名桂巖集桂巖江氏家世所居也以屬余序余受而閱之曰嗚呼其盛矣哉昔者江氏世有聞人瑕丘之經學次翁之巨孝應元文通之文章皆焯焯著稱而近數百年來江氏文獻特見衢睦間民表以正言直道動當世子遠以文學徳望位宰相死國難皆盡忠所事焜耀簡冊而族人自宋以來擢正科七十有七人他岐進者不與仕而紆金紫銀靑七十有八人下此者不與何其盛也蓋吾有感於其先矣錢氏奄有吳越江之先曰漢臣實事之吳越習俗侈靡費用無藝不足只益取於民其田賦市租山林川澤之稅加數倍宋旣平諸國賦稅一仍其故籍錢之歸朝也以漢臣上圖籍漢臣慮故籍之厲民無已也沈諸河而自效太宗怒欲誅之已而捨之凡隨錢氏來歸者皆得官獨漢臣以廢斥死後命右補闕王永均吳越田稅錢氏舊稅畝五斗永更定爲一斗�奏太宗不悅永曰畝稅一斗天下之中正使新附之民被朝廷仁恩顧不可耶遂從永所定永曾孫珪官至金紫光祿大夫尙書左僕射封岐國公世以爲永陰徳之應事見史傳永之減稅本於漢臣之沈籍其徳同斯其後世光榮盛大亦無以異矣嗚呼爲國重得民心故春秋有稅畝之譏國風存碩鼠之剌而�讙爲孟嘗折券書尹鐸爲晉陽損戶數仁者輔人家國一務捐利以得民也以徳益乎上以惠益乎下天道福善𨿽遠不爽然則江氏之盛吾安得不推本其先哉秉心上距漢臣十五世距子遠五世初以文學擢司經正字與餘同事仁宗皇帝於春官秉心特荷知遇後擢爲紀善江氏之福澤其未艾也哉其未艾也哉

○送陳叔振序

余居京師二十餘年四方賢大夫士之在朝者皆得識之其尢賢者得相往還而樂也臨安故宋之都會其山水秀麗鍾於人多俊爽明達適當世之用然溺於其俗率務外忽內逐物徇時者或流而不返飾行與文者或矯以自髙而求夫和厚端介志乎內不役乎外蓋不多見焉陳鏞叔振舉進士爲庶吉士在南京翰林與余處六年殆所謂和厚端介不矜不屈者非臨安之特出乎旣與余先後來北京余調春坊叔振亦擢禮部主事而間暇輒復過余蓋有志乎其內也今叔振調南京禮部相去益遠相與之樂益疏矣夫君子之於學也不以窮達壯老而苟有怠意今南京諸司職務視往年千百之什一而載籍所萃四方莫加焉誠以其餘間探索義理之正以究聖賢之用心卓然而行之將所至豈特出於一鄒哉鄒孟氏曰尙論古之人古之人以叔振之資與志無不可至勉哉叔振豐城有史誌靜余嘗相與者而違闊久矣今於叔振爲同官其亦爲致區區之意

○送余侍講序

��五年春翰林進兩朝實錄賜宴賚旣敕吏��纂修以下官士大夫之與於斯者皆忻忻仰戴徳意侍講余學夔不竢吏部覆奏不謀於相佑卽入疏自陳臣年將六十𨿽未老而纏於疾病不堪事事幸天地大徳賜矜憫俾歸依園田以終老則臣未死之年皆陛下賜之也上察其誠命致事旣而吏部奏纂修以下官皆進一階時同事者多自忖念其效勞不加學夔而忝冒寵榮以爲愧旁之觀者亦嗟嘆學夔纂修之勞多宜進於榮乃決然辭去此其志又有加於人者學夔曰吾得歸榮莫大矣卽詣謝辭遂行士奇交學夔踰三十年同在京二十五六年志同道契方資旦暮相慰藉於視其去能無情乎哉學夔明經博古負直气侃侃遇事徑發不肯苟有阿徇貴而能貧利不當其義不取而於赴患難如饑渴於食飲有歲寒之操焉今西昌前輩道徳風流遠矣後生晚出日陷溺污下不知自拔何幸有學夔歸作之儀表一振起頹獘以復往昔又士奇之所望也於其行道以贈別

○泰和王氏族譜序

吾泰和故家唐宋來文獻有傳譜牒有錄者不翅數十姓其自金陵�縣七姓七姓源本之盛莫有過王氏者蓋司徒導功徳譽望爲晉之重也泰和三百年前以詩書致通顯起聲光亦莫有過王氏者蓋戶部侍郎天章閣待制知諫院贄愛知宋仁宗也侍郎之後在宋累累有科名元盛時以道爲鄕鉅儒賞出遊汴時仁宗在汴李平章孟邂逅奇之固邀入見辭曰奉父母命遊汴而已遂歸國朝混一海宇鄕之儒師故老存者無幾人而以道之子子與子啟兩先生巋乎鄕邦之重子與凝厚明粹子啟嚴肅方正學者蓋儗諸河南二程子與嘗以說書徵至上書論事授福建塩運副使以老辭子啟舉學官歷監察禦史廣西按察僉事崇慶知州子啟無嗣子與之子伯貞先生用徵聘爲廣東按察僉事工部主事瓊州肇慶兩府知府肇慶二子行敏行儉行儉舉進士爲翰林修譔進侍讀又進右春坊庶子兼翰林侍讀學士又進詹事府少詹事仍兼學士行儉子■﹝禾資﹞爲泰和縣學訓導父子同日受命京師之人皆榮之古所稱碩大之宗者謂學行閥閱世有繼續𨿽久遠不能無盛衰隆替之異要其徳善爲之本者常在也吾於王氏徵之矣王氏故譜更世變不存行儉今訪求復作之存�信闕其疑一本於仁人君子之心蓋積歲而後成愼之至也今以授■﹝禾資﹞歸而屬�序楊氏居泰和四百年兩家門戶相埒代有交遊婚姻之好吾少及承教子與先生兄弟及肇慶公今𨿽老恆識不忘而與行儉皆少貧以學今聯官於朝廿有七年亦皆兢兢不敢一日怠肆以辱其先人然則余於斯譜其可以無言乎敬爲之書■﹝禾資﹞兄弟以及其子若孫世朂之哉

東裏文集卷之三

●東裏文集卷之四

序

◆序

胡延平詩序

送胡永齊詩序

送林教諭致仕詩序

送徐理問詩序

沙羨槀引

五臺槀引

長林書屋圖詩序

蔡氏族譜序

送蔡孟愷永州教授序

送蕭善本序

贈蕭照磨序

萬木圖序

南窓吟槀後序

康氏族譜序

送歐陽允宣序

送禮部侍郎儀公致事序

陳氏族譜序

○胡延平詩序

洪惟我太祖髙皇帝神聖文武膺受天命有天下當時魁偉豪傑賢智才望之士云附景從各效其用以建混一之功曁天下大定茂興文治廣徳教徵用儒術以復隆古帝王之世天下之懷抱道徳蘊蓄器能方聞博雅之士欣幸遭遇林林而至者蓋比於書之野無遺賢大雅棫朴之詠也於時廬陵胡子祺先生以經學行義徵至京師偕入見者十八人是日太史奏文明之祥上大悅皆除監察禦史先生後陞廣西按察僉事又擢知彭州秩滿陞延平知府歲餘沒於官先生之任風紀也秉正直之節務持大體爲郡守也惇豈弟之行而修實惠藹然忠君愛國之誠憫然憂勤卹民之心彭州延平之人至今思慕之而不忘非漢宣所謂與我共此良二千石者歟先生有詩若干捲其子今翰林學士廣屬余爲之序詩𨿽先生餘事而明白正大之言寬■﹝衤谷﹞和平之气忠厚惻怚之心蹈乎仁義而輔乎世教皆其所存所由者之發也昔朱子論詩必本於性情言行以極乎修齊治平之道詩道其大矣哉蓋自漢以下言詩莫深於朱子而胡忠簡公嘗以是薦之故知朱子之詩又莫深於忠簡先生忠簡之十世孫爲詩固得於家學者歟今學士遭逢聖明膺斯文之任而家學益著詩不云乎凡周之士不顯亦世於此又以見國家得賢之眾士大夫涵濡聖澤傳世之顯有以同乎周之盛時也

○送胡永齊詩序

胡穜永齊以其父命將自京師還廬陵侍飬其祖母求餘贈一言永齊生乎詩書禮義之門爲延平太守之孫今翰林學士之子其得於家訓有素余何言然與學士同郡同官久要且厚永齊又嘗從余遊余敢愛一言而不爲子傾倒哉子見夫木之爲材乎其始依長山大谷深厚之地以託其本又有雨露風日涵濡昫育而無牛羊斧斤之戕害而然後挺特堅大可以棟宮室爲舟楫成什器鉅細隨宜皆適於用也不然牛羊斧斤爲之戕害者日肆焉而莫禦𨿽託本乎長山大谷深厚之地𨿽有雨露風日涵濡昫育要其生遂之意斬矣惡睹其成材者乎人之生幸遇太平無事之時且家居薰陶造就之有資而無饑寒勤苦之累惡可以自棄乎蓋人之貴乎學也有仁義忠信以飬其心剛健弘毅以立其志齊莊中正以恆其徳恭讓節儉以制其行前言往行以充其智禮樂文物以飾其躬講焉習焉不廢於造次顚沛之頃其久而益熟也無所往而不達無所用而不宜故君子者必務乎此彼有違道適情凡可以迷溺心志者皆吾身之牛羊斧斤君子者必務決去之不使一毫作於其心害於其身市廛之子受十金之產於其父謹謹愛護不敢失惡辱親也吾身吾親之枝也豈十金之謂哉故愛身必在務學務學必在力行不徒其言之爲尙也勉旃永齊子英年秀質智足以明善學足以成徳由此而孜愼修不已所謂沛然孰之能禦也永齊勉旃他日聞仁山文水之間有能以學植身必子也夫若是而使鄕人父老愛子者皆稱延平有賢孫學士有賢子於吾交遊不與有光哉故書此爲贈朝之君子與學士交遊而愛永齊者相繼爲詩列於左方送尹能敬詩序去西昌東南五十里曰灌溪並溪南北居皆尹氏其世爲鄕之望其人雋爽傑特多有用之器其老成願謹吾心所熟者能敬甫素然者也能敬甫平居接人恂恂至遇事气義磊落嘗歷涉憂患無一毫之戚於中至乎晚節仲子昌隆掇髙科揚歷淸華人皆以爲能敬甫榮乃獨不然方歉歉持恭遜以善導其子孫日勤不懈此其見之明志之素定者乎世之人遇小得失其中變遷盈歉無復故態者視能敬甫爲何如今年春就飬來此日與搢紳賢士周旋乎京師聲明文物之下甫兩月輒嘅然自念吾柰何違吾親丘壠棄吾子孫之訓教而忘返乎卽日戒行李就道其子挽畱之不得竟去於是朝士歎能敬甫之志尙遠也或曰古有所謂逸民能敬甫其近之歟而厚於倫理孳孳焉要爲合於中行者故相率爲詩送之以餘同邑且熟也屬爲序云

○送林教諭致仕詩序

永嘉林士賢先生今年八十有九矣以分教邑學考績來京師書最朝廷優異之陞教諭俾致事行且有日大夫士爲詩送之右春坊大學士黃公屬余引其端古之君子學而成也其心未嘗一日而忘斯世故或施之政事以利天下或推之講學以淑諸人人持必爲之志恆久而不息不以彊壯衰弱而或有作輟也蓋曰大之所以畀我豈使自足其身而已存心之厚如此然人之所稟其聰明精力旣老則衰矣𨿽其志篤勤弗懈而身不足以勝其事故先王有七十致事八十拜命一坐再進九十使人受之制夫人之生有不能七十八十者多矣況乎九十又足以�事哉漢伏生年九十孝文欲召之而老不能行使掌故往受經生不能正言至使其女傳言今林先生幾於伏生之年而懷惓惓之誠以勤教爲盡臣職以育材爲報君上耄勤不倦非存心之厚歟然淸明康健馳涉川陸二千餘里述職京師趍進拜俯威儀翼如光膺寵命歸樂其餘年非盛福哉觀其身論其心詩而送之不亦宜乎

○送徐理問詩序

吾友徐崇威自徵商陞中書舍人踰年攺陝西布政司副理問數月復攺廣西�威有疏達之才端厚之行又嘗出吳楚道梁宋秦雍縱觀山川崇大之勢博覽古人興敗之迹充乎其气廓乎其智將見諸行事也譬如駕長舟乘春流�蕩而東西翼以厚風𨿽一日千里易易矣然崇烕自拜理問之命其心常兢兢焉如有所弗任蓋司理之職難矣人之生皆有惻隱之心士之從政也皆以生人爲務然其有罪焉憫而宥之天子之所得爲也司理之臣𨿽欲爲之而非所得專也司理知有法而已知求當乎中而已其罪重也重刑之罪輕也輕刑之情出乎過也過罰之出乎故也故罰之刑罰不自輕也輕則由我縱惡亦不自重也重則由我濫誅此在天子猶愼焉況於司理之臣乎司理者輕重不爽於錙銖是非必適於至公而非察之至明鮮有不失一失則爲不勝任司理非誠難乎然能至誠以求之虛己以聽之權度精明敬愼不懈而哀矜惻怛之意不離乎中則司理之任亦未有不可勝者崇威行大夫士爲詩送之餘故推其說爲敍以廣其意

○沙羨槀引

沙羨楚壤也春秋之夏汭漢之鄂縣孫吳之武昌在焉晉以後因革不一而皆爲江漢重鎭國朝置布政司臨之以總十七府州之治余弱冠而遊也蓋嘗踰大別溯嶽陽觀洞庭浮湘水望衡山而還而憩此最久其賢人君子多與之交文事之討論篇什之倡和多與也今足迹不至者十五年舊交零落過半間發故篋得往年所爲詩文百餘篇𨿽詞旨淺陋無可采而懷故人之不見想山川之在目情之所存不忍棄也因稡爲一卷題曰沙羨槀云永樂辛卯夏五月朔士奇書

○五臺槀引

歲屠維單閼石臺蕭徳蕢延余教塾館石臺在吾邑東南一捨所桃源裏中裏有溪溪有石臺如砥容坐十數人故桃源又名石臺裏云環吾邑數百里其山水閎博秀麗其壤地肥沃宜耕稼歲無水旱之虞者莫出於石臺而崇儒隆師又有耈老成人及多聞之士相與上下譚論之樂者莫出於蕭氏余是時方幸來此從容優逸將用其志意以增益所未至歲餘迫於召命不遂所欲然至於今其心未嘗一日不在石臺也當時所爲詩文率出一時應酬或錄或棄所錄者此卷是已間一展讀撫歲月之如流念舊學之不進不能無嘅焉於中也因題之曰石臺槀云永樂辛卯冬十月朔穀軒識

○長林書屋圖詩序

長林書屋者文淵閣大學士兼左春坊大學士胡公之故居也在廬陵吉水之間前有金螺白鷺之勝後有靑原石鑨之奇夫容天玉墨潭諸峯嶻然相望於左右而文江之橫帶滄洲之演迆層阿復壠靑林白石之廻抱於旁近者實江南勝處也公世家於此自其擢髙科陡淸華其身之不至焉者殆二十年而其心未嘗一日去此也間命善繪者爲圖以旦夕接於目適於心而與公相知者又賦詩其端以道公之意夫古之仁人君子其處也未嘗忘斯民及出而仕矣亦未嘗忘乎其平昔丘園棲遁之適蓋其所學必在乎兼濟而所自得於內者不以窮達而有所變易也苟一朝得乎彼忽忘乎此沈酣溺焉變易其所素此其人可與有爲者乎公少居於此樂於此久不不忘於此蓋人之情也顧今遭遇聖明居斯文之首任寵待之隆千載一時也公於是時方圖盡其所當爲者以仰答盛遇之不暇其暇乎望山林處士之適哉然則公之斯圖殆所謂寄意者乎嗚呼觀公之所存將公之所有成可見矣余知公有素三復此詩安得不以爲士大夫道哉遂爲之序

○蔡氏族譜序

蔡氏西昌之望也中更變故其子孫微矣余少獨識月窓甫蒼顏白髮長身王立翛然塵表時時從人道其先代盛時風流儒雅可敬可慕而今爲可悲嘅也月窓沒蔡之後獨有震亨兄弟在而震亨之考文玉嘗出後胡氏蔡之祀幾爲若敖氏之餒矣震亨凜乎斯懼將復其初也而求其世譜已湮沒不傳獨月窓先墓記自十六宣義得常而下有可稽者蓋得常而下爲十朋十朋而下爲賢卿賢卿四子申甫淸甫澄甫濟甫八孫志學志弘志道志遠志武聖傳壽傳性傳然自月窓沒八孫已莫辧爲孰之子今獨知聖傳壽傳性傳皆濟甫之子蓋出劉尙書崧題愛山圖所雲月窓則壽傳之孫文玉則某之孫也震亨據此錄爲譜將示來者其存心厚矣以其先嘗於吾家有連也求序之吾聞蔡之世詩書行義累累相望而特顯於濟甫濟甫諱源愛山其號也登宋寶祐丙辰文天樣榜進士歷官司農少卿湖南安撫使政治卓卓搢紳間尢爲潭州守李芾所知嘗薦之於朝其所居地不知幾易主至今鄕人父老過者徘徊嗟咨曰此安撫宅也嗚呼盛極而衰衰極而復天之道也蔡之後將不有復振者乎君子之澤譬諸大木立乎髙山曠野疾風炎日冰雪之侵淩益久益深其柯葉條幹隕折幾盡幸其本之存也一日乘太和之气有不奮發而復榮者乎傳曰公侯子孫必復其始蔡氏之後其必務學惇徳以符之哉是爲序

○送蔡孟愷永州教授序

廬陵蔡孟愷淸修苦行恆轗軻落落不偶於世然其心未嘗不自得也負气義夷險不貳與餘外兄陳仲述爲同門之交仲述博學守道非其友不友顧與孟愷相好也仲述家故貧爲監察禦史十年沒時惟一布被猶讀書郡齊所製一子賞未齓也喪其母依飬於�孟愷過之愴然有動乎中指賞告其叔曰子善撫之吾有女以妻焉所親難之曰孤寒之孽其終有立乎孟愷曰吾誠不忍此故人之子且安有仁如仲述而其後不立者乎卒以女妻之於乎今之人以貴富勢利相交處失其貴富勢利則東西散去爲楚越者恬不爲怪或有一人焉不爲此慨然欲修古人之道則相與聚咲而愚視之於是其習愈倍而去古愈遠求如孟愷者何其少見也孟愷今奉命往教永州郡學其兄子吏部主事學淵求諸能賦者作詩送之又求余爲序今之所謂教官者能從事於文藝則善矣有尙論其躬行者乎是以輕彼重此違本逐末�然而從風久矣夫能修其身必能推以�人能辱其友必能推以事君孟愷往焉盡爲臣之節明教�之本所謂舉此而措之者耳故略述其行以示����此可以知其餘他日永之學者有文行可稱本末兼舉必出吾孟愷之門乎

○送蕭善本序

自余來京師十有五年於文溪武山之域父兄之鄕吾少壯出入嬉遊之處未嘗不在餘懷也而遭逢聖明叨職近侍恩眷隆厚然材薄識陋不能效纖芥報稱日懷愧惕之不暇顧敢言其私哉而比年鄕人親交有至京師而過餘者昔之壯者皆已蒼顏而華顚矣昔之童丱者皆已趐然楚楚矣而敬問吾父之執焉蓋淪謝旣盡不能不嘅焉怊悵也前三十年餘所往還講學今存者不三四人幸皆仕京師時得聚處討論相益以寬鄕邑之思善本亦當時所與還往者近歲始來爲太學生無幾輒以使命出再歲而還還數日又以展省歸未嘗一得從容盡意也臨別能無情乎𨿽然子歸而過縣門之南徘徊龍洲歎嘉應之不爽而觀於其人復有繼今而起者乎又過髙漚而試聽焉將有鏗然噌吰而出者哉又南望三顧之山而物色焉復有繼蕭淸節髙風遠躅者乎有之而賢者將出其門乎其必有以慰余之思

○贈蕭照磨序

余總角就學與子敬同師入同講習出同嬉遊相得也子敬資性嚴厲尋常不妄言咲朋儕一語不合不能容輒面斥斥己𨿽無宿怒意然人未嘗不私怪其過剛也子敬年十四五出遊京師後二十年餘至京時子敬洊歷艱嶮道萬里而歸授鴻臚序班余竊意其所謂剛者必已摧折無有而變爲和柔巽懦矣與之處察其所發固未嘗變也凡所還往莫或敢規之者獨於余最故余時規之𨿽少止無幾復然矣豈其中所飬者直故不屈於外耶抑根於所賦者一定而不遷耶夫君子之剛以直乎內蓋本於道義之正所謂浩然之气是也而發於外者固雍容不迫無所乖戾而適乎大中所謂性情之正也士不務出此而徒肆意以行之傳不云乎心有忿懥賤惡則不得其正夫以是感之亦必有以是應之者矣古之人所以爲佩韋之戒也子敬今除髙州照磨相去數千里臨別無以爲贈輒舉其所切諸己者告之山城務簡時求前言往行以致涵飬之功焉

○萬木圖序

萬木圖者右春坊右庶子兼翰林侍講建安楊榮勉仁昭其大父達卿先生之徳示其後之人也先生有孝行於爲善施義汲汲焉然不專以施名以爲��之施者恆有愧恥爲辱之心而不自慊也夫施於人而使其心愧恥爲辱而不自慊猶不施也必使受吾之施者如其所當得如無與於我而卽乎其心之安庶幾可也元之季世兵戈饑饉民用窮�餒無食至相食以苟活𨿽父子夫婦相視不能相�卹所在皆然時先生藏穀甚富將發廩振之指某�號於眾曰有能相吾力樹木者乎樹一木予穀若干願相吾力者先予穀於是爭願出力求請穀旣悉飯之乃如所言願樹木多�予之穀不籍識其姓名卒亦不視其功而所活不可勝計矣先生之樂施何其忠厚委曲而周備歟居數歲木欝然崇茂悉中於材先生指以戒其子若孫曰不自意今之盛如此也其毋爲自爲利將有爲學官爲釋老之宮爲橋梁及津渡之舟而需材者給之有貧欲爲居室沒欲爲棺而不得材者給之毋苟自利也於是所施利益多矣時福建行省左丞阮徳柔聞而髙之命工作萬木圖表之搢紳君子多爲文若詩紀之詠之旣皆失於兵而其子若孫佩服訓戒至於今不違然欲其後世�佩服不違此圖可以繼作也嗚呼始先生知施穀而已知求受施者卽乎其心之安而已豈計樹之大後當何如哉而受施者必盡力焉不可以苟蓋天理之在人心有不能已也先生所存如此惜乎其僅施於衰亂艱虞之際畎畝之間而徒布衣以終其身也不然使遇治平之時得一命爲所欲爲所施利不其博哉如其後之人能世承其訓推廣是心而行之不已焉其於施利固又博也是用告諸某來者

○南窓吟槀後序

臨川吳景南先生南窓吟槀四卷吳故臨川儒家先生當元治平無事之時旣髙蹈不出用其精力於詩以自適夫幽遠靜貞之趣其授受有自又有吳文正公序之是以其詩之傳也久矣而刻皮旣廢於元季之兵洪武初其孫思明得刻本於金溪以歸於兄思淸思淸傳之其子今國子司業漙司業君之徒鄕貢進士吳克彰爲重刻以傳余嘗過司業君獲拜先生之遺像嶷乎其山之立也粹乎其玉之純也溫乎其春之和也翛翛乎其出於塵埃之表也夫其見諸外如此於其中之所存者可量哉蓋又聞諸司業君先生履善蹈義其介凜然必擇而後交而見諸言與行者藹然一由於忠厚至於所以植具家■﹝衤谷﹞其後者惟詩書徳義焉耳嗚呼所以爲先生獨在於詩乎而至於今司業君四世矣篤實剛介之操持之愈久而愈固蓋考其源流之正而君子之澤深且遠矣孟子曰誦其詩讀其書不知其人可乎故爲引諸卷末使讀詩者並得之

○康氏族譜序

西昌東南五十里曰深溪溪之上有世家曰康氏其文獻繇宋至今承續不絕其初本�氏仕南唐爲蘄州剌史曰稠者歸宋避諱遂易爲康稠之孫抃英宗朝舉進士爲南昌尉抃之孫訓爲國子助教以直言爲秦檜所惡遂棄官歸訓曾孫景材仕理宗朝爲鄢陵今弟景明度宗朝爲桂林府同知景材孫時可元皇慶初爲廣東儒學提舉景明之孫宗武從學吳文正公明三禮爲天臨路慶洲書院山長其從弟宗正國朝洪武第一科進士官至丹陽知縣宗濂舉明經由教官攺常州魯橋巡撿而族之人修儒術持行義者猶多盛哉康氏之宗乎溯其先唐貞觀中有諱冑者爲吉州判官過西昌之祁洲樂之遂畱家焉冑二子琬玨琬之後徙安成玨之孫曰常五子垻坊坎垍圻始徙深溪則稠之曾祖也祁洲在今淘金驛東�裏有匡家坊余前四十年嘗過之臣�合哉而居尙百數十人皆玨之後也亦皆謹願惇朴務農乘而詩書禮樂之風視深溪邈乎懸絕矣豈其漸習之異歟抑如木之有本其生意發達獨厚於一支�凡物莫不有本人之所以貴於物者能敬其本也�氏出魯匡宰句湏以邑爲氏康出衛康叔以謚爲氏不可以殽也夫屈於勢而去之苟可伸亦可復�今祁洲無氏康者矣深溪世多聞人君子於致敬其本之心吾知其惓惓也而至今未有宣言復之者豈其猶有所屈乎先大父兄弟皆與慶洲君相交莫�伯父吏部公於丹陽君有同年之契宗濂又嘗於余往還仲矩則余姑之夫也故巽初之續爲此譜也以世好求序披閱再四餘安得不景仰其先而重節��其後哉

○送歐陽允宣序

吾邑故家亡慮數十姓若今合族而居有數千指之聚旦暮堂上下會集有數世尊卑之列有漁稼之樂有園林山水之趣有祭祀賓客伏臘之資詩書禮義之有襲賓興仕進之有繼者數十年來蓋曰歐陽氏歐陽氏與宋文忠公同出唐率更令詢初由廬陵徙萬安又由萬安徙泰和之蜀江於捨二百餘年矣余弱冠交允堅允淸繼與允賢往還相求麗澤之益今又與允俊好也允堅初領鄕薦爲學官又嘗佐邑有民社之任允淸亦舉明經爲學官允賢領鄕薦兩爲郡教授今助教國子允俊登第爲庶吉士於翰林歐陽氏之兄弟盛矣他姓兄弟有盛者不皆出於合族而居不皆以經術發身也盛哉歐陽氏兄弟乎今年春允宣以運賦來京師間從允俊過余觀其色知其厚也聽其言知其通也問其所治則飬親慈幼以及公私之百務皆其事也夫歐陽氏之家處者固有所恃而不慮乎外而使仕者有所恃不慮乎內非爲有允宣乎允宣𨿽不仕譬諸材木之用行之爲舟輿居之爲室屋較其功要皆日用不可無者豈得以彼而知此哉允宣將歸允俊求餘贈之言故爲書此

○送禮部侍郎儀公致事序

禮部侍郎髙密儀公以淸徳正學洪武中自教官爲寶慶知府永樂二年詔選東宮官遂陞通政兼右春坊中允無幾又陞湖廣布政使三年入爲禮部侍郎又奉詔侍皇太孫講讀公之爲郡爲藩也惓惓宣上徳咨民隱寬平忠厚有仁人長者之風其����詳於典故達於政體雍容直諒有大臣之度其爲�導也端莊嚴重非聖賢之道不陳懇懸老成忠愛之意今年八十奉敕致仕天語褒嘉龍章輝煥��之賜也我國家用賢使能而凡任大職膺重寄者必付諸惇實端重之賢如其材徳旣足以勝事而稱任則禮遇之加逾久而逾盛考公平生本之爲徳行施之爲事君治民之實一皆君子之事則所以迓承天寵者豈無所自哉今歸榮於鄕日與故人賓客懽聚譚詠以樂太平之世導其子孫及鄕人後學讀書明道以成徳器皆將爲國家之用閒暇臨淸流蔭茂樹睇春榮於綠野招靑山之白雲公之樂何其超然物表哉於是尙書夏公曁諸搢紳大夫皆賦詩贈之餘謹述國家所以優老敬賢之實與公之厚徳盛福不徒以爲其鄕之榮而可爲天下後世道者引諸捲端

○陳氏族譜序

西昌陳氏有二族其一五代時諱暉者自金陵徙其一宋季諱云仲者自廬陵之武岡徙自金陵來者子孫爲盛蓋於今二十世其居已久積而發之也多自武岡來者裁八世其居未久積而發之也遲遡武�之先出漢文範先生六世孫逵仕晉爲長城今因家吳興吳興之後有諱洽者仕唐爲祕書郎徙閩之劍浦劍浦之後諱貞者稱棲衡處士又徙溫州之平陽處士十二世至迪功郎崇忠生渙齡宋郴州桂陽主簿入元攺吉州路儒學教授其子浚源家廬陵武岡之陽遂爲廬陵人浚源子四人仲子云仲贅西昌羅氏遂爲西昌人云仲生文勝文勝五子仲子原壽號碧潭碧潭生民燾觀定民燾生一敬洪武中舉孝廉爲荔波及賀縣丞觀定生彥和彥和生徳遜徳遵徳遵名循永樂乙未進士第一人及第爲翰林修譔西昌科第自宋至國朝彬彬乎盛矣而第一人及第實始於循發遲而弘者理之固然也武岡而上其譜見於文勝之孫觀瑞所傳一敬始斷自云仲以下著西昌之譜至是徳遜俾徳遵以西昌譜求序余與陳氏宗族同裏閈一敬忠厚樂義其卓識遠略度越羣輩佐治兩縣皆得民心徳遜溫雅惇行徳遵履操端潔皆余所敬愛者也第念一敬平生故人少之時相輔以學有莫逆之契其罷官家居也約余買田築室東臯之上將耦耕以終老旣先後皆以徵起不得如志而在京師相聚處半歲公務之暇相與譚詠酣徳

東裏文集卷之四

●東裏文集卷之五

序

◆序

鄭氏族譜序

玉雪齋詩集序

貧樂詩序

送張鳴玉序

送李永定經歷序

送林正行序

送樊參政序

楊氏家乘序

許幼道輓詩序

送史誌靜郎中詩序

五淸詩序

慶楊伯升七十詩序

蜀江歐陽氏族譜序

西昌梁氏續譜序

贈大理寺丞張宗璉詩序

送宗老季琛詩序

對雨詩序

○鄭氏族譜序

泰和澄江之南有鄭氏其先出榮陽再徙金陵宋端明殿學士穀之子新通判吉州遂家泰和邑中又四世至叔文徙江南之五塘莊其譜紀自端明之父西京節度副使自彊蓋節度至今十有五世子孫久而愈盛蔚乎邑之鉅族也端明當南渡孔棘之時毅然以國事爲己任鞠躬盡瘁無所不致莫誠殆天佑忠義而以昌其後世耶𨿽自徙泰和未嘗有顯者然抱仁秉義世篤善行所見孚於人人可質之鬼神者蓋或顯者有未能也吾家距所居半捨吾少及見其鄕大疫不間貧富老壯困憊狼狽相連屬彌望十數里旦暮不見炊煙獨鄭氏一姓食飲起處泰焉如平時三四十年來江鄕譁訐之風�民倚法嫁禍其所怨惡富家巨室爲所困辱者十八九獨鄭氏無一毫之幹此豈聲音咲貌之所能爲哉入國朝鄭氏之仕者昉宗顯再見於庭賓今庭重居太學十餘年繼而大之未�量也而宗顯於余最善其�歷三縣一爲幕再爲時所至民戴其寬惠如父母仕三十年無纖芥過舉�甚貧持�如鐵石比侍臣之賢者屢薦之不報恬然安其命觀於今酄氏如此可爲遠不忝端明者矣宗顯今復攺連江簿將行出此譜求序於是翰林諸君子序之詳矣余特著鄭氏之行之可稱者以示其後云

○玉雪齋詩集序

詩以理性情而約諸正而推之可以考見王政之得失治道之盛衰三百十一篇自公卿大夫下至匹夫匹婦皆有作小而兔置羔羊之詠大而行葦旣醉之賦皆足以見王道之極盛至於葛藟碩鼠之興則有可爲世道嘅者矣漢以來代各有詩嗟嘆詠歌之間而安樂哀思之音各因其時蓋古今無異焉若天下無事生民又安以其和平易直之心發而爲治世之音則未有加於唐貞觀開元之際也杜少陵渾涵博厚追蹤風雅卓乎不可尙矣一時髙材逸韻如李太白之天縱與杜齊驅王孟髙岑韋應物諸君子淸粹典則天趣自然讀其詩者有以見唐之治盛於此而後之言詩道者亦曰莫盛於此也余竊有志斯事而材質凡近徒勞而無成間或一遇能者未嘗不歆豔嚮往之居兩京二十餘年所得公卿大夫之作今此理卿京口虞公伯益蓋其傑然者也近得觀其玉雪齋集古近體總若干首皆思致淸遠而典麗婉約一塵不淬如玉井芙�天然奇質神采髙潔又如行吳越間名山秀水而天光云影使人應接不暇者而皆得夫性情之正虞公蓋將上追盛唐諸君子之作而論今公卿大夫之非足以鶴國家之盛者亦鮮有過於虞公者焉公學優才■﹝衤谷﹞生當治平熙洽之運洪武中以儒發身歷事四聖出入中外者三紀所治皆要職更事多而精斯其詩之所繇昌歟今公以明刑爲上所信任下則四方視以爲平蓋古臯陶之職也夫明良喜起之賡歟臯陶所以弼成有虞之�者吾何幸尙於公晚歲見之乎輒書諸簡首而歸之

○貧樂詩序

廬陵明有初家文江之上泊然布素而謹於義利之辧非其所當得不苟取遇人富貴不本於仁義者率艸芥視之其爲人慷慨豁違不務榮名所居逮城市車馬之塵喧囂之聲不相及有薄田躬耕足以自給又有雲林泉石之勝日與幽人棄士相羊山水之間飲淸茹澹翛然自得也自號貧樂其從子中書舍人■﹝氵靚﹞求縉紳君子爲之賦詩又稡以求余序人恆情所處率易於富貴而難於貧賤處貧而能樂此其志豈苟然哉然古之君子其樂乎貧也非恃貧以樂槳而忘其貧耳蓋天理具於吾心吾奉而行之無所違以至於仰不愧俯不怍其中泰然將無往不樂矣富貴貧賤自外至者惡足以動其中也故孔子之飯疏飲水顏子之簞瓢陋巷豈樂乎是哉樂乎在己者之無違於天也苟在己者梏亡之矣𨿽有趙孟之貴晉楚之富將其中汨焉膠膠擾擾憂虞之不暇況有於樂哉又況於貧賤而能樂哉有初之貧樂必樂而忘其貧可也樂而忘其貧古之人所以爲至也吾以是進有初故書諸卷首卷中自鄒侍講至陳修譔凡詩六篇皆出翰林亦皆出於廬陵云

○送張鳴玉序

贑爲郡居江右上流所治十邑皆僻遠民少而散處山溪間或數十里不見民居裏胥持公牒徵召或行數日不底其捨而巖壑深邃瘴煙毒霧不習而冒之輒病而死者常什七八江水險急灘石如虎牙森立或隱或顯奔湍之聲洶洶聞數里舟楫往來非資其土人跬步不敢越以是會府優視之於賦役百��半減他郡而當江廣之衝將命之臣及海南諸番朝貢之使往來供億無虛日加之數年旱澇饑饉民之不遂豈少也哉而爲郡於此苟非徳任綏撫才堪繁劇不得爲良建安張珂鳴玉由行人擢知府於贑期年矣自會府下至十邑之民皆稱曰良江右所治十三郡時稱良守不三四人而鳴玉與焉固其所施有及人者歟前之爲守於玆非一人至於今人喜譚而樂道者曰趙淸獻世謂淸獻誠心愛人以惠利爲主又稱其學道淸心遇物而應有過人者非本諸其徳歟則後之爲良守於玆不務諸徳其可哉鳴玉發身進士其官京師時與余鄰居今自贑述職將歸翰林撿討連智其同門也求朝士爲詩送之又求余序於是乎言

○送李永定經歷序

永定吉水李明達先生冢子也余往年客武昌永定從先生在焉先生長餘四十年忘年與余交厚時余兩人皆假館授徒永定治奉飬之資無日不相見也先生長身修髯飄拂可數面潔白如玉雪气韻磊落有行義讀書不泥章句興有所適竟日忘返嘗愛余作樂府古辭遇有作取酒觴余向餘歌相樂也後先生入竟陵永定以才舉授宣州衛經歷明年永定遣迎先生先生還過武昌訪余時仲秋之夕明月東出餘數人者共浮小舟具酒殽出夏口亂流至禹王廟下飲酒旣醉捨舟登大別山四顧下憩秋興亭至郎官湖而還復酌酒大懽各賦詩弔古且寓離別之意先生三復其詩愴然旣而曰人生聚散風絮相值耳何足道也明日別去又三年先生沒矣嗚呼惜哉余至今未嘗忘先生而不可見矣見永定猶見先生也永定初在宣州有能名後詿誤黜上旣正大統凡用人制法一遵髙皇帝舊章永定復還宣州求言爲贈夫經歷之任子爲之有素亦在致其明而已公無不明廉無不公修諸在己可也在己修無所往而不宜況於衞之經歷者乎遂書以贈別而今昔存沒之感有不知余中之浩然者矣

○送林正行序

刑者先王不得已以輔治焉耳非恃此以爲治也後世民俗滋獘則所以防範之嚴者亦長民者之不得已也子產曰火烈民望而畏之故鮮死焉水懦弱民狎而翫之則多死焉嚴固仁之所發也君子之爲政豈輕徳而重威哉故慘刻不可以爲政而姑息亦不可以爲政仁人君子之心在使民務善戒不善而已閩林君正行嘗官天臺縣幕寬厚愷悌之政民戴之如父母去久而思之不忘也旣陞司讞於吾郡廉公有威於用法蓋得乎善善惡惡之中焉而直道而行無所顧避行縣所過其細民及其良民皆欣欣延頸而願見之其橫民往往縮首斂迹不敢肆焉以遂免於刑辟者亦不少矣而猶或以謂其嚴也夫治之於己著曷若防之乎未著嚴乎外而仁主乎中嚴亦奚病哉故十數年吾郡之細民及其良民恃之以安者林君焉耳前之司讞者嘗坐事去而今以宥還林君當歸伏闕林君不至其鄕二十年往焉展敬乘梓與故人親戚聚歲寒之堂飲酒洽比於契闊之餘何其樂也今朝廷方遣大臣四出詢民所利害而建革之及牧民者之廉貪材否而去畱之則吾郡之民所嘗恃之以安者其能已於言耶林君是行亦果能久於鄕哉推林君仁民之心必不溺乎其私之樂而忘返也余知林君故道其所素以爲還鄕之贈

○送樊參政序

國家建牧守之官實兼治教之任而教居先焉未嘗�之而一任法以治此仁人君子所不忍爲也牧守昔民之父母父母愛其子必教之不率而後法治之蓋法治之非父母之心也不得已而輔教焉耳江西古揚州之域班孟堅稱藝文儒術斯之爲盛然其爲人負气不屈自漢以來髙風淸節忠臣烈士光气炳炳前後相望而道徳性命之微文章問學之與相繼而出者非一朝一夕矣𨿽其間萬有一焉頑傲不率以干冒憲度此在三代之時不能無之惡得以此而掩彼以一人而累一鄕哉比年爲牧守於江西而有父母之心明治教之道爲民所歸戴者多也而亦有未嘗畱意於學教而一任法治甚者遇頑傲不率干冒憲度者輒�然以忿曰此邦之人槪爲是也嗚呼豈理也哉夫教而不率聖人所必治槪而不別明者所不爲仁人君子盍易其心以觀之徵其實以發之且反求諸己之所施者如何也括蒼樊公愼歷教郡縣學被召入翰林預修永樂大典遂擢工科給事中與餘同朝十餘年其爲人有學有行達乎治體和厚而寬於今滿九載陞江西右參政於是士大夫翕然曰是素明於治教之道足以佐方牧之大政端列郡之表率而係十三府六十九縣之歸戴矣於是各�詩贈其行而屬余序因並及余之所欲言斯言也有非出於一人之私也

○楊氏家乘序

楊氏宋盛時自吉水徙泰和世以貲雄邑中而業詩書服逢掖者相襲不絕舊譜載貢士三人考陳宗舜吉州科舉錄在淳熙甲午開禧丁卯紹定戊子譜載兄弟三人皆授登仕郎蓋出漕貢又有自上捨生爲主簿載於譜而湏溪劉氏文集稱太學名士者其他爲宣教縣尉司計等官載於譜者非一至元延祐初先曾祖以科第入仕其後復有繼之蓋宋以來楊氏文獻之傳至是盛矣元季之亂楊氏衰落逮於國朝其子孫幸不失世業擢科第舉明經累累有焉而其先之文章行事可法於人可傳於後其家之所紀者歷世變故片簡不存洪武中司倉通判兩府君罷官家居方謀采錄未及而相繼卽世於是從兄思貽先生與士奇徧訪博求𨿽片楮皆錄之不敢遺積十餘年頗有所得而髙祖以上者寖遠無存曾祖以下文之僅存者多憫世悼亂悲嘆憤惋率然之作其平時融精極意和平大雅之製所以發明道徳者�不能得什一於千百嗚呼惜哉而諸父比歲之文發子孫不知保愛而亡逸者亦多其僅存者皆輯而錄之若名賢贈答哀輓之作及其他詩文有及吾先世者亦皆錄之冠以譜牒事實總名曰楊氏家乘其首族譜尊本始也次家譜重所親也次事實行之紀也善行在人旣沒不忘則形諸詠歎故哀輓繼事實焉次遺文志之寓也同志相求則因文以達意故贈答繼遺文焉名賢之文非以爲楊氏作而有及焉者亦可以旁考行事與其交遊故列諸附錄終焉凡二十卷不塡捲尾者俟續得而錄之得有先後故錄不能以序也嗚呼是編所載文行始於先曾祖蓋楊氏自玆以降百有餘年內而朝署外而民社錢穀之任皆有之而淸白之操皆皦然不滓其隱居而家食者皆淸修篤行貴義而賤利義利君子小人之判也君子行義未嘗不以望其後人庸眾人之後猶有力學奮義以光其先者而況淸徳之世乎楊氏之後其必篤念而敬承之哉謹書以爲家乘序

○許幼道輓詩序

廬陵許君幼道旣卒於京師士識與不識而知許君之賢者皆作詩哀悼之其子淸稡以告余求序焉余與君交幾二十年其沒也余尢不能已於情尙忍敍其哀悼之詩哉獨念君已矣世之士求如君者何其少也士之能言者非不多也言問學者非不博也言徳行者非不髙也而所言非其所行所行非其所言士以此往往不見重於人使爲士者皆如許君其誰不重之哉許君非名能言者也而言則必行行則必從其言其孝弟惇於家其信義重於鄕其行必出於誠必適於厚必依於禮不以艱難顚沛而喪其所素至於重交際周困急人此於漢之範巨卿云尢負理才嘗隨從兄學文宰漢川凡學文邑政設施必豫歸咨君君悉爲畫可否旣而行之人無不悅服者一時江漢翕然稱學文爲賢令凡漢川之人亦至今惠學文不置不知其出於君也蓋君之所存一以愛民爲務使之沾一命得一郡一邑而理之民之獲被其惠利豈少也哉然世之理郡邑者豈必皆有才徳如君可以惠利其民而君將老始得分教武學教不久遂卒嗚呼是果繫於其命也耶孔子曰居子疾沒世而名不稱彼得於命者其身旣死忽然若飄風已過而人不復畱意者多矣其不若是者亦皆有人思之至作詩哀之如許君者乎許君之得於人如此讀詩者可以考矣

○送史誌靜郎中詩序

豐城史安志靜舉進士爲禮部儀制主事在京師於余還往有斯文之好餘閒暇喜讐校古書辧正舛誤志靜明敏詳博得其助益爲多且其爲人廉潔恭愼京師賢士大夫皆樂交之而於余未嘗三日不見見未嘗意不在文事以是尢樂史氏世家眞定元盛時其先有勳徳灼灼在國史洪武初志靜大父官豐城始家吾江西至是三世矣吾於志靜固同鄕也吾耒北京四年觧翰林兼職專任春坊日益多暇未嘗不思同志靜之樂今以滿秩來方握手聚語相慰藉天官卿知志靜好學勤事而熟典故奏其績最陞儀制郎中國家一切禮樂法制咸儀制所治非達朝廷之體識古今之務明制作之意者不足以任於是薦紳皆喜儀制得賢長官也當復之南京來告別蓋余向所同樂者又不可得因述餘情爲序而屬詞林諸君子爲詩贈之詩各賦一物以道意自侍讀學士曾居以下凡八人亦皆吾江西之士云

○五淸詩序

永樂辛丑春餘自翰林學士攺左春坊大學士公務甚簡每朝退歸坐小軒中杜門卻掃時理書冊自適於故篋得小畫五幅不忍棄之裝爲一卷其第一幅故人毗陵王孟端作也第二幅閩人陳�起作第三第四兩幅忘其作者亦忘所自得第五幅永嘉孫隆作並�起作者皆得之黃宗豫余旣各賦一詩書之金曾諸公又續爲之賦�民則題曰五淸夫一味足以適口一音足以娛耳集是五者足以娛目而適意況益以諸公之佳詠哉明窓永晝午�之際閱而誦之則不必引茗盌聆絃奏而胸次可以酒然也

○慶楊伯升七十詩序

吳中楊伯升宋和王存中八世孫偕其弟仲舉僑居武昌余往來武昌十數年與其兄弟交莫逆其淸而粹也和而醇也介而有容也兄弟一也連壁之相輝雙桂之並榮不可以掩蓋吾所遇兄弟之並貴者有之並富者有之其善徳之並如楊氏者鮮矣自吾去武昌今三十年思憶往時交遊之樂與楊氏兄弟之賢未嘗忘也比三四年仲舉來官翰林得慰久別每晤語必及伯升亦仲舉之篤於其兄也今年伯升春秋七十仲舉在史館喜其兄之安而念不得親奉觴爲壽也求館中諸君子作詩寓歸爲慶以屬余序余讀其詩蓋所祝願於伯升者皆同然未必皆知伯升之賢伯升靜厚有守所存所由咸當於義蓋有契孔子論仁者靜壽之道且不見南山之水乎處曠遠幽閒之地巨石所不見知其傲冰霜淩霄漢閱歷歲年固其理也伯升之壽固無俟於祝願而必見諸祝願者仁者愛其兄之心也幸余他日重過武昌尋舊侶招黃鶴酌漢江之淸歌白雲之曲爲伯升壽伯升必將撫淸絃以和我

○蜀江歐陽氏族譜序

吏部考功主事歐陽哲重修族譜一卷哲世居泰和之蜀江裏其先出唐吉州剌史琮因有家於吉琮七世孫曰彪曰彤彪宋文忠公修所自出也彤會昌中舉進士官至工部尙書子澤居吉之永和鎭澤四世孫曰忠曰恿忠徙萬安之常溪恿將作監丞珣所自出也常溪七世至徳祖徙蜀江迨哲八世哲所修譜蓋因監丞之舊也哲又參較文忠監丞二譜有不同者其大者琮率州人捍黃巢事據史傳蓋文忠一時傳聞之誤然余考文忠集其石本所載如此而集本無之豈非集本後出已審其誤而去之歟不然公於南豐曾氏譜尢詳辧其世次而自作譜乃容不審耶惟歐陽氏自亭俠以來世有聞人而莫盛於文忠後二十年監丞繼出二公文學忠烈炳然於天下後世君子論其人蓋國家之元气也而同出於一鄕一族豈非盛哉嘗見二公譜序文忠言其祖考所傳於家者以忠事君以孝事親以廉爲吏以學立身蓋以是願其族之人監丞亦云吾祖宗邁種徳而望其後之子孫以修人事君子之仁於家同一心同一道也蓋君子施仁於國於天下必自其家始未有不能仁於家而能及國與天下者也仁者之言人所共師而況其族之子孫者乎今蜀江之子孫從事詩書科第任宦彬彬有出哲字廣哲永樂辛丑進士尢負淸操方嚮用於時續休前聞吾於歐陽氏有望焉故書以爲蜀江譜序

○西昌梁氏續譜序

人之先嘗有貴富則不復計其功行世率謂之故家此自流俗之見耳夫所謂故家者必其先文行有諸躬功利及於人聲譽有聞於時子孫克嗣於後而豈徒富貴之云哉自流俗異見於是閭閻畎畝猝起旦莫間或貴或富而饕詖忮害爲豪者沿襲一再世蚩蚩之氓遂相與目爲故家而君子不與焉果若其故家而後人有不能心其先之心蹈其先之行徒呺然�黔吾所從出異也君子猶不與也君子所尙者前有道以肇之後有道以紹之而非徒以其貴且富也西昌梁氏其先自長沙徙江陵至南唐徵仕郎勝用又徙西昌世襲儒行至宋贈知吉州逢吉二子君崇累官起居舍人兵部員外郎直史館知鳳翔池州安慶三郡叵傑累官黃州同知翰林編修君崇子子華太原府通判又四世至蕃舉進士自太常博士歷知宣撫二郡皆官不過郡守家不至甚富而文學治行有聞於時者未嘗乏也其肇於先如此蕃四世至不移二子用之永樂中累官至翰林侍讀兼春坊贊善本之累官至魯府紀善皆以文學行義致聲譽當世其紹於後又如此君子所尙故家如梁氏者非耶蕃嘗作梁氏譜用之欲續譜未及而卒本之續之將授其諸子以屬余序梁楊世婣家義不可嘿蓋嘗自敍家譜以告吾後之人曰義利君子小人之判也爲人後者必務明義以不悉乎先請於梁氏續譜亦云

○贈大理寺丞張宗璉詩序

上嗣大寶之三月特詔吏部令京官五品以上與禦史給事中及外之布政司按察司與郡縣之長吏各舉才徳堪守令者命下少傅楊士奇與翰林侍讀學士王直合議舉左春坊左中���璉應詔將卜日以奏時中外皆未有奏者而禮部郎中黃鍾�先奏宗璉會上擢用舊宮臣以宗璉爲大理寺右寺丞當之南京出上親命固非用鍾言而鍾遂以知賢聞搢紳間上臨禦以來惓惓焉哀敬庶獄𨿽笞蜀不自用必付諸廷論每憲臣奏讞議必懇懇諭之欽卹之意矧大理天下之平宜夫親擇而後授也宗璉秉介潔之操蒞事周愼而寬厚長者之志素孚於人其不悉斯職也審矣而與之遊久者必取仁者贈言之義賦詩致交修之意蓋君子之心也詩以張茂先進徳修業輝光日新之句爲韻賦者曾棨王英王直周述人兩韻總詩八篇而引其端者楊士奇皆其鄕人云

○送宗老季琛詩序

廬陵江右諸郡之表也楊氏廬陵諸大姓之表也忠襄公楊氏諸先徳之表也季琛爲公九世孫秉忠信廉潔之操�明敏疏達之才韻詩書禮義之實豈非崑山之玉哉今歲京尹薦其名尙書試其能天子命之官以爲南海知縣知縣𨿽古百里宰而南海者漢南��陀之所治在大海之瀕數歲以來旱釀會而治具於陳光世是月二十有六日晨雪初霧天气�朗光世折簡以迓晝而畢集居城西者余及曾子啟王時彥余學夔桂宗儒章尙文陳光世錢習禮張宗璉周恂如陳徳遵彭顯仁周功敍胡永齊劉朝宗

凡十五人余正安近東徙其志所樂恆在西也蕭省身自外至而僑於西皆賓致之皆翰林交遊之舊也列序以齒籩豆潔豐觴酌循環酬酢並舉懽洽之至淸言不窮間以善謔禮度無愆文采相發於是舉賓之初筵四章之末四句爲韻賦詩韻少則疊其一而以道夫相樂之意可謂盛哉禮有之一張一弛文武之道且先王之屬民也歲終休之而飲酒於序以正齒位況吾徒皆任有職任旦暮枉公惟惰慢之是戒則以其閒暇相合爲一日之樂者其於義固宜也眾之相合使其道與志有一之不相契而欲爲樂亦不可得今之十有七人者十四出江右而三出於浙皆去其鄕五六千里而相與披豁傾寫表裏洞然忘其身之在客外此其相契而樂也夫豈苟乎詩成稡爲一卷余序其所由來於簡首各錄一本藏於家後之人不有觀之而興慕者乎

○對雨詩序

永樂癸卯正月乙未天子大祀於南郊前期五日百官齋沐出宿將受誓戒是日微風東興及午而雨霏霏冥冥迨夕弗止春陽初暢寒沍不作而齋廬同宿者予與余學夔錢習禮陳光世周恂如曾鶴齡陳徳遵彭顯仁胡永齊周功敍劉朝宗鹹心悅神融若甚適者而焚香瀹茗或論文譚道或琴奕以嬉余詠杜少陵喜雨之詩顧謂眾曰曷有賦乎遂析隨風潛入夜潤物細無聲之句爲韻各賦五言六韻一首士君子之適夫豈以爲已哉憂樂以民仁者之所�也自去歲春夏少雨冬�大雪皆數尺蓋比�����民喜以爲耒年之望也今歲正月之初��������雨亦未有若今之豫者而澤�����������蓋時物之滋肇於此生民歲計之所����也���一元之气發於春而契乎仁者之心����詩�有所不能已矣而卽其詩以考其志若有�之詠��之賦由今論昔豈相遠乎哉凡十有一人而賦者十人蓋退余爲序云

東裏文集卷之五

●東裏文集卷之六

序

◆序

送蔡用嚴序

贈髙以能序

送李伯髙訓導序

劉氏慶源編序

送徐提點詩序

聽琴詩序

送王編修南歸序

送禮部尙書兼大學士金公歸省詩序

送吳子恭先生致仕詩序

送羅學古還淸化詩序

康氏族譜序

送羅照磨致事序

熊氏譜序

送國子學正黃信道致事詩序

易簡方序

送髙伯琴歸省詩序

○送蔡用嚴序

皇上統禦天下夙夜孜孜圖惟理民之道數敕吏�簡拔賢俊又敕百司舉材徳之士授以撫字之任�者詔蠲逋負又切責有司坐視民所苦不言者欲�之罰無非激勵誘掖使之究民隱達下情也牧守�有愛民之心理民之才至是可以伸其志見於用也而今遠邇窮櫩蔀屋之民有饑寒之憂歎息困苦之聲豈少也夫膺職任有祿位又遇可以伸其志施其材之時而依何翫愒不肯動心出力一少試焉甚或弱私爲厲如此者豈國家所以簡授任用之意蓋今之牧守之不爲此者亦少矣吾友四明蔡冑用嚴淸修苦節有惻怛之心果毅之气由鄕貢士入冑監擢知宜春縣吾交用嚴十五六年知其爲人果不負國家愛民選賢之意宜春之民庶幾將有瘳乎於是將紳大夫有賦詩送用嚴者余爲序諸卷首

○贈髙以能序

余友劉�毖爲沅陵縣數年其爲政巿惠利隱然名動湖湘間而余不見之十年矣今年寄書貺余萍導官令職士之樂處者十殆一二而已嶽池去京師八千里爲蜀僻縣今有得一官於蜀率其心懾於險遠戚戚顧辭其家人酸辛悲楚出語相付囑如訣別狀其有忻忻如得甘食安寢然者殆百之一二耳夫士之有道也無往而不適彼其有所不適者無諸內故也苟無諸內𨿽其身終歲不出戶庭不去其父母兄弟妻子而其心膠膠擾擾不能自適況數千里之外者哉敬先樂善惇義有古道前在宜章宜章俗不務學敬先化導誘掖之不數歲宜章之諸生比比中進士去敬先來京師嘗主吾家吾親見宜章諸生在京者事敬先皆如子之事父非其施諸人積誠不已何以致此敬先少時與餘同學海乘陳先生之門今其所自立如此可謂不辱苐念當時同學多已物故今存而仕者惟吾兩人然三十年來東西睽隔其間不過一再握手敍契闊未嘗極意傾寫也今玆復別豈能無情於是惠風始暢倉庚和鳴晨裝在門舉酒屬客餘歌白駒之首章客酢焉歌伐木首章載歌白駒四章之末余酬客歌雄雉之二章三爵旣行序以識情

○送李伯髙訓導序

廬陵李伯髙淸修慱文明春秋之學今受命爲吉安府學訓導且行文淵閣大學士胡公率搢紳大夫詩以送之而屬首簡於余吉之學建於宋慶曆中載歐陽文忠公之記吉之士自歐陽公而下有楊忠襄胡忠簡周文忠楊文節諸君子累累而出伸大義於天下宋亡又有文丞相挺孤忠死國盛哉吉之爲學也皇明統一海宇惓惓焉興學育材三歲大比選其賢能用之而吉之士恆多於諸郡至屢占第一之選固出上之教化亦其積習之善興起之速者然歟今伯髙往焉偕其秀民從事於詩書俎豆揖讓之間涵泳歲月之久將見吉之賢材益盛風俗益厚足爲伯髙之榮且樂而使學士公與吾徒之仕於外者他日得歸謁學門從鄕人長老以頌

天子太平之功如歐陽公所云者不亦與有榮且樂乎故書以先之

○劉氏慶源編序

刑部尙書雄縣劉公觀作劉氏慶源編以譜其族屬余序之自宗法廢賴譜牒之行以維持人心紀綱俗化爲世道之助蓋周禮小史之職掌邦國之制�繫世辧昭穆世者諸侯世本蓋今世譜也其來尙矣然世臣鉅族傳歷旣遠更代多故譜或存或逸非有賢子孫不能舉而修之也劉氏系出陶唐而盛於漢其後子孫益眾譜諜歷世有作如隋劉善經唐劉知幾劉子玄及宋河南劉氏所著最爲焯焯而知幾考據尢精博固劉氏世多賢子孫乎雄縣之劉其先諱溫者自河南徙今尙書公所著自髙曾以下至其子若孫凡七世蓋髙祖以上譜逸不可考而七世之後至於曾玄至於數十百世有繼修者可以本諸此矣如劉氏之族自今至於數十百世因譜諜之存崇孝友之道廣惇睦之風者亦本於尙書公之賢乎然考其髙曾以來韜華飬素樂善施仁深矣際國家景運之興尙書公以明經擢第今三十年出典名郡入總憲綱歷掌邦禮邦禁爲國大臣苐泰從上徵伐有功累官至世襲指揮同知伯仲偉然效文武之用於時顯榮光大非其本諸先者深乎然則斯譜之傳他日太史傳名臣述世系者將有放焉豈特施之於族也

○送徐提點詩序

皇上稽古制治肇建北京首立郊廟社稷之�以祇事�天地祖宗百神先事詔太常以羣執事之半詣北京而神樂觀提點徐善淵恭承詔命率樂生三百人就道有日士大夫與善淵往還者聞而造焉是日積雨初霽秋气澄朗善淵欣榮命之自天樂搢紳之咸會列筵陳俎觴酌屢行同會者春坊左庶子鄒濟右中允吳均宗人經歷虞進翰林修撰陳循庶吉士曾泉太常典簿周驥及余凡七人酒未旣庶子曰善淵斯行盍一言贈之眾皆曰然於是中允取座右戴石屏詩語各探一字爲韻賦詩詩成屬余序昔周成王旣成洛邑率諸侯以祭於廟其詩曰於穆淸廟肅雍顯相濟濟多士秉文之徳對越在天駿奔走在廟夫至於助祭及執事之人皆有其徳尢足以見夫國家之盛今善淵熟於禮而達於事其往而無忝矣士幸遭天下無事聖明制作一新之時恭承一官近日月之淸光足爲至榮而況效職於壇陛俎豆之間相事於灌薦對越之頃不又榮乎斯以贈言之旨咸略仳離之懷而作其欣往之志新歲伊邇萬方會同余亦將與善淵邂逅於泰壇淸廟之前遂爲之序

○聽琴詩序

樂之音皆可適也而足以暢幽欝去驕吝頤性情於中和者惟琴焉古之君子於羣居及其獨處而適蓋未嘗不在於琴也民之生蚤作而莫息其間擾擾焉與事物酬酢而又有不當於其意者其能泰然無滑乎中固已鮮矣矧結纓垂組操簡持翰夙興而夜空有職事之煩者乎則其閒暇相聚資於琴以適焉者人情之所宜而君子之爲也永樂二十一年正月十有三日天子大祀於南郊前期四日百官齋沐宿於公與餘同宿者十有一人是夕月色在戶淸香滿庭宴坐雍容懷抱和暢功敍援琴而鼓之連續數引宮徵間作疾徐髙下雍雍古澹淳雅之音蓋使人襟宇澄淨气志皆融豁然如濯埃氛而遊於泰和無事之域者何其適哉於是余賦五言古詩一首而眾和之恂如並和其韻皆以道夫適於琴之趣也夫雅與俗不相諧也荒蕩靡靡之音世所同好則爲此詩者固無與於世而獨吾徒之所寄意也則𨿽一時之適不可以棄故錄而序之

○送王編修南歸序

吾友王格非篤實果毅學慱而行莊起家九江學官太宗皇帝初建儲召爲司經正字仁宗皇帝初嗣位自交阯驛召選進翰林撿���兩朝實錄格非預纂述書成賜賚有差蓋纂���寫繕寫先雜執事敍勞也旣而有司不復論勞��陞一階於是格非陞編修而雜執事往往位���格非戴上之恩安己之分恭就其班位怡然朝之士���選拔者今內佐六卿之治外受方嶽之寄與���升要崇秩厚祿出有騶從之盛入有肥甘輕暖之�者比比而是格非官七品布衣從步祿入僅給儉�混儕羣眾中流俗固不知有格非也而士之重格非與格非所自重者皆不係此格非吉水帶原文獻家世有聞人百餘年間吾耳目所知者吾素與耕兩先生及欽止皆仕有祿而皆不久於位不及下壽格非今年六十有七歷仕三十餘年𨿽中更險阻坦坦如履康莊殆若有神相者蓋格非所不能得者人耳非士所戚也今以病得請歸優遊�年遂其素志士又以爲格非榮獨余不能無情者蓋在館閣家同郡生同年而好者與格非兩人格非今決然去余不能有禆於時且多病早衰而猶縻寵祿詩曰之子於歸遠�於南瞻望弗及實勞我心三復嗟嘆酌之酒而與之別

○送禮部尙書兼大學士金公歸省詩序

洪熙初元歲事肇新春陽布和萬彙咸�天子禦明堂敷仁澤輩被天下載念臣工久勤職務未遑於私有詔親在者歸省否亦歸展乘梓咸有錫賚視其秩而等差焉於是太子少保禮部尙書兼武英殿大學士臨江金公幼孜其大夫人春秋八十首奉命以行詞林諸君子相率賦詩歌詠聖天子之大徳及大夫人之盛福以爲公贈而謂士奇爲之序夫人之倫莫大於君親而行亦莫重於忠與孝忠孝一致也�昔者明君之使臣也必體其愛親之心而命之四牲之詩曰王事靡監不遑將父又曰不遑將母將母來諗何其念之深而言之數也君子謂臣之事君先公後私君之使臣先恩後義今天子推恩其臣比隆成周盛時明君之大徳矣先皇帝初臨禦簡用文學之臣七人任之於宥密幼孜與士奇皆與焉於是召七人者之命婦入覲中宮惟幼孜以母行宴賚隆厚加有冠服之賜蓋二十有餘年先帝先後升遊在天其七人者亦有存沒之異而大夫人安享祿飬至於今榮進二品之封益壽而益康何其福之盛哉宜乎謌詠之有作也公歸朱衣象笏升堂拜慶使其子若孫歌之以佐壽觴鄕閭族姻其必有歆豔而竊歎曰金川玉笥之間前所未有也又必有觀感而興起曰使爲父母者率以忠孝導其子後將無繼今者乎則是詩之作豈徒以侈當時其有係於後來者不亦重乎

○送吳子恭先生致仕詩序

安成吳子恭先生今年八十以黃岡縣學教諭致事歸其鄕詞林學士大夫素善先生者皆賦詩贈之餘辱交先生三十年獨能已於言乎吳故永新名家自宋以詩書科第爲邑之望具載鄕衮文信公所述元之初興寧極先生博學惇徳與劉須溪趙靑山皆以先朝遺老爲鄕人後學所尊寧極先生始徙安成子恭先生之曾大父也其先如此子恭先生明經守道以成就後進爲務爲學官歷寧鄕福寧黃岡三縣焯著功效歲賓興校文廣西者再浙江者一鑑別之明升黜之公學者心服被召纂修永樂大典於中禁一���老師宿儒多在而通博明正率推子恭先生其人又如此此余所爲敬之而願交者也然有赴黃岡不相見將十年時有咨求老成及禮文述作之事余未嘗不意在子恭先生然其年益髙病益侵愛莫致之懷耿耿久矣乃今一晤語未竟遽別此余之情所爲不能己者也然古賢人君子之老而致其事歸也其道徳文學猶有以儀鄕邦�後進不徒斂焉自足也岐陽有瑞物焉羣飛兢起而隨附之如吳先生歸而鄕人秀俊有志於學者咸得所附託余之情亦可以自慰也讀書諸羣公篇什之首以爲先生贈

○送羅學古還淸化詩序

學古之大父仲淵翁洪武中以閭右徵居京師翁負材具闊略喜論議而愛民矜惻之意常溢出言表郡縣禮爲耆老而咨政焉余在翰林時與學士胡公數以公事出江東門以鄕郡故數過翁翁春秋已八十欣欣躧履迎客相與披豁傾寫𨿽尊俎哎譚而其意常在於民也時學古�角方執經從國子師而涵濡其大父之訓於朝夕之深余兩人固已期其成也永樂壬辰余奉命考會試得學古所試文字讀之條達明鬯嶄然羣輩中於是喜學古之遂升也旣擢監察禦史爲法從於兩京能勤其職有所知未嘗不言�譽灼灼以起又喜學古之敏於用也爲禦史七年陞淸化州知州淸化在交阯西南海上去京師萬餘里朝廷豈薄近臣之良而輟之荒落遼遠之域哉顧其地淪墜夷獠數百年聖天子在位然後去其所爲害者而郡縣治之將被之文明之化然其漸習之污且固有非可以一朝夕振舉之也則必資夫學通材達久於左右明識上意者而任之此武王不忘遠之盛心也然特守�臺憲異職撫守與彈擊異施皇上大徳如天無遠邇內外一惟覆燾生育之而已學古以其所素諄習與得諸家訓者推而行之善知奔壑之泉走�之九不足以諭其易也學古初赴淸化童朝命不及告行於常所還往今之來覲也畱兩月而歸於是中書舍人龐敍屬諸縉紳大夫爲詩退之又屬余序之

○康氏族譜序

女弟之子康榮從余在京師數年及冠有忘問學而以父命將歸請敍其族譜康氏居西昌邑東南五里所澄江之陰曰蒲田裏有泰然甫至於今十世修忘厚�善仁累累有繼也蓋吾所識者復往質直而好義磊落而闊達當元季冠�充斥能倡勇保障其鄕復圭茹淸飲潔以詩書教授裏中躬率其族之人蹈履善行愈老而愈不倦復性之子仲壁有雅度不屑意生事然獨守儒業爲鄕塾師此榮之大父而皆康氏之有聞者也其上世𨿽未有以祿位顯者而其所與爲婚媾交遊蓋多顯矣金玉之爲物𨿽未登諸器用世未嘗不至寶畜之而古之君子其所以重當時昭後世者豈皆爲其有髙爵重祿哉此譜作於復圭而相之者仲壁之子彥英固本其尊祖敬宗之心之所發乎其亦欲使後之人究知其先世以圖善繼者乎夫善繼必自學始究知禮義之慱致乎躬踐之實使徳備於身施於家而爲孝友惇睦之行達之於用而爲致君澤民之功以益大其宗者康氏之子孫其可不務乎夫畜之久者其發弘榮歸以及其族之人勉之哉

○送羅照磨致事序

廬陵羅儀範爲肇慶府照磨廉潔而端靜愷悌而寬厚藩憲之賢知儀範之難得也皆禮待之畎畝之氓知儀範之難遇也皆心歸之獨郡守貳以下率迂視之且數形於譏切曰居底僚乃欲樹名耶儀範自執益固守貳滋不悅肇慶所治一州八邑其二三邑瘴癘險惡最甚者有官守於斯而獲生還百或一二焉奉使命於斯而獲生還什殆一二焉比歲徵斂之事繁而郡恆委儀範往督二三邑之未集者蓋排之危地也儀範懷牒卽行略不見難色其所至不私取民一芥民知儀範長者皆趍其令如父之令其所集事恆先諸邑而自是事之難集者郡率檄儀範自儀範至官三年討其跋涉山谿衝冒瘴毒之日恆什八九而坐廨宇治職事之日殆十一二然儀範容色腴澤步履輕健未嘗一日疾疢之加乎身也蓋君子直乎內者無往不自得苟直乎內固宜有相之道吉凶利害豈人之所能爲哉儀範比以公事至京時上初嗣大位弘施寬卹之政中外仕者皆喜幸可以久安其位也儀範獨曰吾豈當踰六望七之年尙不知止哉遂以老疾辭天官卿言於上詔從之士大夫皆髙儀範之達也老氏云知足不辱知止不殆於是有愧儀範者多矣吾素厚儀範故於別也書其所以決去之故贈之非徒以儆媢嫉者亦使鄕人士知君子仕止之有道也

○熊氏譜序

今天下姓氏皆古天子諸侯之後其先功徳之被人者廣則其流澤後世久遠而蕃碩自然之理也春秋戰國之際惟楚地廣民眾則其上之所以被於人者宜亦廣且眾矣楚鬻熊之後以名爲氏當是時諸侯稱國者未嘗稱氏惟楚國之君世稱熊氏熊望出南昌江陵數百年來南昌之熊最盛支分泒別跨數邑詩書纓組連續赫奕非他姓可儗豈非其先之被於人者廣且眾故其流澤至於今未艾歟新吳之族宋治平四年有諱洽者自番易來官是邑遂家焉三子原善原穩原吉原穩徙豐城原吉莫知所徙惟出於原善者世居新吳傳歷旣遠子孫益眾亦有不得而詳者矣原善之後月窓甫斷自曾祖至其子凡五世錄之爲譜而一堂之間祖孫父子孝敬慈愛藹然也其子本誠舉進士歷兵部郎中爲福建左參政廉潔公平八郡之人悅其政無間言此其所以被於人者又廣歟將澤流於後焉有窮乎本誠今調浙江以此譜求序故爲沂往推來而書之

○送國子學正黃信道致事詩序

國朝之制太學自祭酒司業丞而下居師導之任者五博士十五助教十學正七學錄凡三十有七南北兩監合七十有四必歷郡縣學官有最續廼授斯任大約今天下郡縣學官不下三千餘人於其間拔七十四人以爲兩監師其選之固精歟比歲南監祭酒司業數闕而南京卿大夫及監之諸生來者比比稱學正黃信道先生曰此良太學師也卿大夫歸其徳諸生服其教人人言如出一口蓋先生純粹簡靜言必在道義行必循矩穫其所示教非獨言語文字而已然則論今太學師之賢先生其巨擘歟先生朱文公門人黃文肅公六世孫千里之足產乎渥窪之濱超類而絕倫非其所自之異耶聖天子篤意學校近命大臣就兩監簡諸生之久無成者罷黜之而賜璽書飭勵師生又戒祭酒司業禮其爲師之賢者所以厚化本興賢才聖徳隆盛千載之遇也顧祭酒司業所當禮者豈有過於黃先生哉而先生先月詣闕請老上以其年七十敕聽致事優老禮賢之監心也然知先生者猶爲太學師道惜其去或曰君子之道足於已無往而不可以及人先生之歸也幸精神未衰將見化成於鄕必有蜚英騰實顒顒而起者則在彼猶在此奚內外之擇哉於是六卿及貳皆有贈行之時戶部尙書陳公以求余序余故采大夫士言之同者書諸捲端云

○易簡方序

醫者聖人仁民之術也古之君子有愛民之志而無行道之地則往往用意醫藥以幾有沂濟利仁者之心也禮部尙書毗陵胡公源潔蚤有志及民舉進士官侍近奉命四方其耳目所遇有可以利民者多奏而行之然未足以充其志也間暇兼用意於醫得一藥一方之良手自錄之蓋以試皆驗以施濟亦博矣所集錄旣富永樂中嘗具表以進特被獎賚其書析若干門凡若干方總名曰易簡刻梓以傳公幸際享嘉之運今佐天子和邦國有行道之地方將導迎徳澤以覃利天下而猶汲汲於此蓋仁人君子愛民一念無所不用其至也然善爲醫者如良將用師精熟古法而不執一道臨敵之際隨機制勝故所向成功夫得是編者誠能究陰陽表裏虛實與夫經絡脈証之故審度而用之將其施也飬由之射庖丁之觧牛惡足以諭其速哉其功不尢博矣乎此蓋胡公利人之意而未發也因求余序故爲書諸卷首

○送髙伯琴歸省詩序

吉水髙�伯琴出文獻故家以明經飾行爲新城縣��諭九年課績居最陞萊州府學教授九年課績又最當陞未奏而伯琴亟言於上臣旨忝祿仕不省先父母丘墓久矣且暮迫於心不能已幸今蒙寬大之典敢布其私懇詔從之翰林侍讀錢習禮於伯琴有同門之好合諸學士大夫分韻爲詩送之而屬余序永樂丙戌三月太宗皇帝臨軒策士傳臚之明日進會試所選副榜士於廷親試之上禦右順門晝漏下十刻命翰林侍講楊士奇金幼孜諭旨令就試者從容盡所蘊毋苟且取具命光祿給食中官夕給燭遂親拔三人入禁林余第爲二等付吏部授學官上者教諭次訓導聖明惓惓惟恐失士而成就之如此伯琴時得教諭嗚呼今廿有二年�宮車遠矣伯琴所至其成績顯譽可以不辱今歸乘梓薦獻其先人退而周旋族姻鄕■﹝尙阝﹞之間可以爲榮然吾因伯琴之歸有不能槪於心者仁宗皇帝達孝推恩以仕者有一二十年未遑歸省特詔中外有官並許給告以伸孝子之情而限約序�目曰良初爲禦史能持身修職所至聲譽勃勃曰恭今爲編修在史館謹厚有文曰讓爲縣教諭不忝師道其二處者𨿽未識可類推見之此先生所爲可樂歟豐城君子之鄕也三四百年間文學節行有聞者焜焜相望其流風餘韻所漸被至今不衰今仕京師余所識者十率六七有君子之行則夫處者其不戾於君子固多歟孫先生之歸何往而非可樂哉六節及翰林諸學士有爲詩送先生歸者編修周敍禮部主事張習以求余序餘年與先生上下而多病早衰不能自引退其有愧於先生多矣幸旦夕賜罷歸道先生之鄕訪先生之廬凡所樂者當悉以告我

東裏文集卷之六

●東裏文集卷之七

序

◆序

送李永懷歸東平序

沙溪劉氏重修族譜序

蔣氏族譜序

王氏家乘序

北徵集序

送黃竅敷仲之官浙江序

送郭庭瓚詩序

送少保黃公歸永嘉詩序

贈陝西二憲詩序

西澗集序

梅花圖詩序

溧陽史氏族譜序

送蕭省身詩序

贈蔣主孝序

劉氏倡和詩序

贈太醫院判蔣用文序

○送李永懷歸東平序

永樂十九年冬士奇侍儲君自南京入朝道出彭城以北屬歲饑民男女老弱纍纍道傍拾艸實以食而滕與鄒尢甚儲君憫焉不忍民之及於此也遽命山東布政使曁郡縣長吏計口而振貨之侍從之臣亦皆動念矜惻且竊憾其長吏不以豫聞也旣度濟寧入東平之境視其民皆充然意气和悅如無所不足者而老者數百人鬚髮如雪冠方中褒衣而長�濟濟焉夾道東西聚立�展祗謁之禮從臣見者皆驚喜駐馬就而門之此邦歲庶幾有收乎曰然州其有賢守乎曰然輒舉手加額言曰皆上之賜也又問州守氏名及其鄕郡曰前守楊公今之守李公皆出廬陵而並舉其宜民之政聞者旣皆爲東平喜又喜其民之言達於禮也尙書夏公顧謂士奇曰廬陵固多賢此兩人者亦識之否乎士奇曰前守名瑒字秀琛家吉水於士奇同宗蓋宋忠臣建康通判謚忠襄之後爲州縣二十年率有善政今守名湘字永懷士奇同里人其父子兄弟慈孝友愛而��生業未嘗以非義取皆鄕人所重者眾嘖嘖稱歎曰古之官人者必推本其行其有以夫抵暮余獨過訪永懷惟一童子守舍家具蕭然是夜宿州學其博士弟子亦皆娓娓道二守之賢時驛路所經東平屬邑其南汶上有史知州其北東阿有貝知縣皆以廉潔寬厚得其民心故盡東平之境不見有不遂之民者而自是所遇郡邑所見其民則未嘗不歎東平之僅有也明年永懷以例代去其後朝廷遣使処撫天下問民所疾苦東平之民羣訴於使者乞還李知州使者以聞命還之蓋東平自永懷去至是更三歲歷兩知州矣民心之好惡豈有他哉撫之不當其道不愜其意則欲去之如古謝詢之爲吳縣者蓋人情所同也如撫之當其道愜其意其去也欲畱之而不能如鄧攸之爲吳郡者亦人情所同也其賢不肖相去豈直倍蓰什伯哉永懷之賢亦攸之徒歟其所施諸東平者余及親見之故其復任也序以爲贈本以勵其終云

○沙溪劉氏重修族譜序

澄江南望兩捨外崇山疊嶂綿延峻拔出沙溪稍衍迆平曠溪源遠而厚四時不竭故緣溪皆沃壤無旱勞之虞而耕稼常豐環溪而居非一姓劉氏其望也余總角嘗一造焉時百川先生尙無恙臒然蒼顏而華顚意气軒豁一見與餘論詩喜動眉睫是日微雪初霽釃酒炙魚偕余循溪上左右指顧諸峯盤廻起伏揖讓之勢巉巖突兀哨厲之奇語余曰吾劉氏居此十有五世矣吾先人𨿽未有躋膴仕而行義之卓出與玆山相雄者代有之矣又顧溪上田千餘畝曰皆吾故所有也自歷變故來吾鄕之巧而力者悉取之今吾幸且老死於此無憾矣已而與餘酣吟倡和譚噱不輟余曰先生所謂超然物表者非耶咲而不答暮歸過視其故居𨿽斷垣壞礎黯乎荒榛瓦礫之墟尢可以想見昔時之盛夜宿其捨家具蕭然牀前酒一甕案上斷簡數編及鄕先生陳海乘王竹亭劉槎翁寄書數緘而已明旦其族父明道翁肅余登靜安堂觴余翁貌老而容溫禮恭而意厚傾寫樂客也余畱詩堂中而去旣去而質百川於海乘先生先生曰汝不及其少壯雋來時矣間一二事舉之未嘗不使人動心也蓋於今四十餘年矣明道從孫郁武於余有連袂之好前十數年嘗以族譜求序未暇也今百川從弟伯塤仕爲刑部員外郎在京師求序譜益數按譜自九承事唐季繇金陵徙西昌始家沙溪八世至稽道生四子七孫其後始盛又五世至明道六世至百川族益盛譜載總十有八世其間𨿽有仕者而迨今伯塤始顯伯塤在秋官十餘年能聲焯著所至未可量也此可以徵劉氏先徳矣而獨百川之後今不祀此其可徵善仁者之應乎抑亦果係其數乎明道嘗續譜此譜又郁武伯塤所重續者余素景仰百川故於序不能無嘅焉者也

○蔣氏族譜序

太醫院判儀眞蔣君用文作蔣氏族譜旣自序之又厶俅余序按蔣出姬姓周公第三子伯齡封於蔣藍今汝寧之光州子孫以國爲氏漢末琬事昭烈至尙書令琬之後曰啟者仕隋爲萊州司戶因家於萊司戶五世孫欽緒仕唐歷汴魏二州剌史�家魏州其仲子淸爲東京畱守判官死安祿山之亂贈禮部侍郎賜謚忠八世至惟雅宋仁宗朝舉進士累官房州通判又四世至守訓而宋南渡遂晦迹不出其孫遠仕金爲尙書兵部郎中遠之孫安中舉卓行入官楊云翼薦其材再遷國子助教上書諫用兵不聽棄官去後從太學諸生請復其位卒稱疾不起其孫應茂�初避兵淮南遂家儀眞儀眞蔣氏昉於此應茂子用雷爲揚州醫學教授教授子宮舉進士官崇明州判國朝洪武初部使者吳琳以史材薦授翰林修撰引疾辭不許攺蘭陽縣丞用文之考也而譜斷自守訓至用文之子凡十有一世吾於是有以觀其世徳焉自漢至唐人至於金於立朝蒞官秉政守義焯焯有聞矣及叔季之世或仕或處未嘗不以愛民澤物爲心也蓋其先皆業儒自助教以下兼治醫而世相襲蓋以謂不得施諸此則施諸彼何其用心之厚也仁人君子之心欲推古聖人之教以爲及人之功上焉者儒次焉者醫得乎命而達也用儒之道於國家天下而功之及人博也命不可必得不得而用之醫其及人之功亦孰之能禦哉然安得世皆仁人君子之心也彯纓垂組髙爵而重祿號飬民爲職而於民休戚漠然如秦人視越人之肥瘠者彼其心何其厚薄之懸絕也蓋譬諸泉焉源厚者流必遠蔣氏之先其相承厚矣今用文以儒承家以醫歷官以仁存心其所施加厚也然則蔣氏之後其自今何可量乎

○王氏家乘序

元史傳良吏十有八人先待制其一也之十八人者余少嘗反覆熟其治行信皆足以匹休前聞貽範來代而王宣慰止善史稱其務明理以致用者蓋已心識其良吏之明規後讀先公同年友黃文獻作宣慰墓文亦重明理致用之說而他徳善尢詳以是益慕宣慰之爲人永樂壬辰考會試禮部得宣慰曾孫鈺之文次在苐二以奏上臨軒策試親擢鈺第一甲三人鈺字孟堅旣授官同在翰林十有餘年其學識操行皆儒者愈久而愈可親蓋又敬歎宣慰之有後也問得見其所作王氏家乘首譜牒其次當時名公所作碑記哀祭之文及往復贈寄之詩而其先世所著文章終焉蓋歷世變故能掇拾一二於千百亦難矣譜斷自某至某若干世著其所知而闕其所不可知其所書皆愼而不苟凡出於當時名公所作者皆足昭遠信後而其先世之作亦皆有以追配古人可寶也已蓋王氏宦達莫盛於宣慰宣忍之先後有爲太學師爲郡幕爲縣佐亦有隱處不仕者其文學行義皆可考見譬諸藍田之產爲瑚璉爲圭壁珩璜𨿽用之不同與夫璞之未用者莫非溫潤縝密之可貴也王氏文獻足徵於是乎在鳴呼人生富貴如煙雲之過目飛鳥之遺音豈可恃以不泯君子所恃者道徳功業文章世蓋不能以泯之故有一國之書有一家之書皆所以不泯之器也而家之所書與國異者�備夫言行之善蓋尊所自出且示法其後俾圖不辱仁人孝子之用心也詩曰維乘與梓必恭敬正矧言行之善之所存乎孟堅間求余序家乘故書以告其後之人

○北徵集序

北徵集者今太子少保禮部尙書兼武英殿大學士臨江金公之作也公侍太宗皇帝凡四出師徵幕北此蓋永樂八年第一出師也是歲本雅失理拒逆朝命拘殺詔使侵犯邊境邊民若之故不得已有弔伐之師蓋虞之徵苗商宗之伐鬼方文王之伐崇密皆仁義之舉也士奇𨿽不獲侍從今奉詔修兩朝實錄穫睹永槳從臣記當時車駕所至聖謨神武如神明之不測如雷霆之下震而宥過綏降如天地之兼容威徳之盛蓋前代帝王所未有也公以淸材博學介冑櫜鞬從屬車司命令而間暇形諸詠歌長篇短章渢渢乎鋪寫鴻猷宣揚偉績凡山川气候之殊道途涉歷之遠所以充拓見聞發舒志意者靡不備之士遭遇之盛如公求諸往古無幾人焉漢班孟堅負良史才嘗從車騎將軍出金微擊北虜典文章猶至今傳諸史冊豈若公親侍龍禦於數萬里之外哉唐太宗徵髙麗文學之臣多從亦有歌詠之富如聖明之朝乎有無未可知而公所遭遇固其文學克當上心有以致之歟士奇與公皆太宗皇帝臨禦之初簡寘翰林典密命永樂己丑車駕巡幸北京士奇受命輔仁宗皇帝監國始與公分職嗚呼鼎湖龍駕遠矣誦金公從徵之什追惟先朝大徳而效報無能其感愴於中有能自己乎遂書以爲北徵集序

○送黃竅敷仲之官浙江序

三山黃敷仲拜浙江左布政使之命將行其同鄕之友宗人府經歷張珂屬贈以言敷仲學博而才廣徳立而譽彰余奚言𨿽然有斯文之好焉能無言乎浙水東西十一郡六十五邑其民生之秀慧物產之淸好爲十四布政司之最然大抵浙東西其俗異也浙東趍文雅浙西騖浮華文雅有務尙之意浮華流於薄矣其薄之習亦沈溺膠固非一朝之謂也周公親監般民於下都至君陳繼之其策命猶以����爲言蓋習俗溺人之深譬諸痼疾療之者非砭焇藥餌攻補並施有積累之功豈遽能愈也我國家道徳涵飬六十餘年皇上承列聖之大統丕顯治教而敷仲任方嶽於此則正人心厚風俗於理道豈細故哉承流宣化𨿽守令於民最親而所以表守令�方嶽也召伯嘗布文王之化於南國其民愈久而思慕歌詠之不忘甘棠之詩是已敷仲往以古人之心奉宣聖明之徳化先近以及遠使兩浙之民勃勃焉皆興起禮義操存醇厚優遊泰和之世將異時無思慕歌詠不忘吾敷仲者乎敷仲歷河南湖廣兩布政司參政持躬愛民有素矣吾故獨舉人心風俗以爲之官之贈敷仲其不眎爲迂闊否乎浙之藩憲兩司多吾同朝之舊其亦有槪於斯言否乎因敷仲行並以致訊

○送郭庭瓚詩序

君子之仕也皆欲施其愛民之心然職有所拘分有所限勢有所格𨿽都髙爵享厚祿或不能越而自專受百里之地爲之今與民相親比如父子民有所弗��躬造膝前開口自陳令推其情酌於理不必悉於法制從容片語是非予奪自己出民皆賴焉故今𨿽七品官得施其愛民之心髙爵厚祿者或不能及而令得民之深者有生而父母之沒而烝嘗之久且不忘也余仕京師將三十年職在言語文字之間無所及於人而遇能及人爲人所慕者未嘗不歆羨而內自慚然亦鮮矣番禺郭瑛庭瓚初識之於進士中觀其儀知其有立後相往還聆其論議知其有爲及其知金華歲餘縣之搢紳大夫皆譽之田裏細民皆樂之寖有聞於京師要其所存者以愛民爲本今滿三歲上其績於郡於藩憲於天官卿皆書其考最浙水東西六十五縣今吾聞諸往來求如庭瓚蓋無幾人賢哉乎庭瓚安得今四方皆若人者之爲令也庭瓚將復任金華太子少傅楊公及學士祭酒諸名人相與分題賦詩送之光祿李少卿灝禮部陳郎中景茂求余爲序余𨿽未有及人而喜譚及人之善故爲之言尙俟九載之績焉

○送少保黃公歸永嘉詩序

少保戶部尙書兼武英殿大學士永嘉黃公以病蒙恩賜歸於鄕同官卿大夫相與賦詩贈之而謂余序始公以病在告上命醫往治歷五閱月弗瘳於是作其去歸之志其交遊有歎其際亨會而遽違榮私爲公惜者亦有髙其當盛滿而戒止足以爲公喜者士奇曰皆非也夫役志於貴富淺丈夫之事固不足以知公脫屣乎世累獨善者所爲亦非所以諭公公起自諸生不三十年致位三孤階一品在崇重淸坊之地名聞海內方將勉副重寄慰人望乃引恬山林以自髙豈大臣君子之事哉公聞之曰子之勵余是己而豈余之所得已哉聖天子聰明睿智英文神武過古帝王矣股肱羣臣方濟濟都兪相得於泰和熙洽之朝淮𨿽非才何幸參陪千載之遇顧獨寘祐而纏緜疾病歲月之久尙可久孤榮祿而不知退哉遂入疏白其情上憫而從之且命疾已復來公明日入謝賜鈔萬緍敕兵部給驛舟又明日陛辭加賜萬緍夫不彊其難不捨於舊陛下仁與義兼盡矣於是在庭文武之臣皆喜以爲儒者之榮而士奇獨不能無感焉者太宗皇帝初臨禦擢文學之臣七人侍從左右任遇甚厚公及士奇皆與焉�宗皇帝嗣位七人者五人在無幾太子賓客豫章胡公引疾去其四人任遇並厚皇上嗣位一循祖宗之舊以任遇四人公�又引疾去四人士奇犬馬齒最先又最病旣不能分寸禆益當時徒慶搢紳之間觀公之去其能無愧乎公今年始六十上有九十之親旣歸無所累其心而日奉天倫之樂神怡气王將復於康和必然之理也然則生之寵命公能終忘之也哉贈行詩九篇詞不一旨其同於餘者三之一云

○贈陝西二憲詩序

皇上以至仁君天下蓋欲天下之人咸得所欲或聞一州一邑有水旱疾疫爲民厲者汲汲焉圖拯卹安利之道而飭勵其長吏俾悉心焉去歲以關陝�特命文武大臣往撫綏之而下令已逋責罷�投又出內帑馳往賑之天地之徳也夫上之所以得悉夫下之情者有邑有郡有方嶽爲之聞也三者或不能有憲臺舉以聞也憲臺如猶或�憚遲廻將下之情卒不得聞乎三山林懋弘比長斷憲一志屢民有中以危語者聚驥愕謂且不測旣�至上親詰之天鑑孔昭片辭未竟遷釋還職且諭之曰繼今第盡意言民隱勿有疑畏不言且抵罪日月之明也則今之爲臣者當務仰體聖意如恐不及豈得復有顧憚遲廻之意哉陝西憲副鄺埜憲僉王恪俱考績來京間以故舊過余道及陝民皆惻惻欲有言旣受命復任不及言以去兩人皆起家進士爲禦史有立志有廉稱蓋士君子所期望而細民所可以爲恃者於是翰林侍讀李時勉錢習禮合�能賦者爲詩鏳其行而屬余序余不自揆敬述上徳以道之二君其務有以自振哉陝之藩憲聞斯言亦皆有以自振哉

○西澗集序

吾友熊敬方先生其爲人闊達和厚而志於及物爲行孝友忠信而勇於行義爲學博通諸經尢長於春秋而諸史百家皆通貫爲文章魁偉辧博如行雲流水而根於理始居鄕校��郡邑數百里有志於學者負篋從之其名聲已聞京師及入太學太學諸生皆趍其下風時司業吳先生漙主監事嚴肅方正寘所推許獨禮重敬方稱先生敬方嘗中應天府鄕試爲春秋之冠會試禮部𨿽不中從敬方學者試輒髙中其子槪已登第爲監察禦史敬方猶列名太學生仁宗皇帝在春宮聞之嘉歎由是日獎任槪而敬方文名益重於時然卒未霑一命以行其道人皆爲敬方惜而槪歷事三朝屢拜顯官今爲都察院右都禦史其見諸愛民之實方焯焯未已槪之道卽其父之道也朝廷推恩大臣褒其所自贈敬方以其子之宮人又以爲敬方榮嗟乎昔何藩居太學太學諸生推頌之不敢與齒上至祭酒司業皆推之然終不及於祿敬方其今之何蕃歟蘇明兄父子一時皆有文名而明允老成巋然時號老蘇其官位竟不顯曁子貴乃進身後之命敬方亦今之明允乎蕃因韓退之明允因歐陽永叔皆遂不泯念餘言不足致敬方之不泯也然今之知敬方深者莫如余故爲序其所著西澗集使世之覽者知其人之大略云

○梅花圖詩序

禮部尙書泗州金公舊得海花圖一卷甚愛之旣屬大夫士能賦者爲之題詠又以屬余序將於公暇覽適焉夫梅植物之至淸者也恆產於山谿林谷之間而逸人韻士棲�乎荒寒曠漢之濱者資以適其幽獨閒靜之趣也今公爲國大臣職務之重且殷夙夜孳孳圖惟之不暇而暇適其意於此乎然古之名賢君子居髙位任重寄者𨿽日單智畢慮於天下國家之務而其心未嘗不存夫幽閒澹泊之適蓋不以其身之貴富而或移也矧夫物之出於冰霜沍寒萬卉摧敗之後皎然孤芳一塵之不滓殆比徳於貞潔獨行之士拔出乎流俗者此其契於君子之心宜乎玩適不能已焉而余意公之所爲愛之者又未必止此天地之生物始於春而物承春之气以生者莫先於斯植蓋造化發育肇見於斯也故知道君子恆於此以究觀夫天地之仁而況公爲春官大宗伯上贊聖明以對時育物者乎體仁長人此公之心而大夫士亦以此望於公也遂書以爲序

○溧陽史氏族譜序

溧陽史仲和甫嘗命其子常續史氏族譜又命常以求余序史世傳周太史佚之後以官爲氏然鄭漁仲通誌略云周又有史興晉有史蘇史��趙楚有�俾衞有史鰌皆以史爲氏又有太史氏內史氏左右史氏亦皆主於史蓋非獨佚也溧陽之後其必有所據乎溧陽出漢史恭其始繇魯之濟北徙京兆杜陵恭三子髙曾玄皆以外戚爲侯髙之子丹累封武陽侯玄之子任任子習習子崇皆襲平臺侯崇建武中累遷右將軍靑冀二州剌史以軍功封溧陽侯遂卽所封以居此溧陽史氏之始也嗟乎史氏之功徳遠矣漢之時恭及其母貞君保育宣帝於危微之際卒其挾顚濟傾偉然仁義之功而豈尋常外戚之賢之倫哉夫盛徳必百世祀其自居溧陽以來千四百年子孫日盛若賢而貴忠存於國家徳被於生民代未嘗無人溧陽之人亦至於今廟祀崇祠宇巋然而環祠之傍皆史氏此豈偶然者哉其族故有譜及慶傳錄今譜因而續之前爲譜圖以著代序後爲譜錄以詳仕宦葬娶據其所知而闕其所不可知可謂敬愼不苟者也推仲和甫尊祖敬宗之心如此固史氏賢子孫而常舉進士爲行人九年陞建寧知府方顯用於時是又將亢其宗者歟史氏之澤其未艾哉其未艾哉

○送蕭省身詩序

河南布政使吾友蕭省身以事畱京師數月將歸素所交遊者重別離之意相與擬古樂府爲謌詩贈之而余尢重省身之別者也夫古之君子其量與其學俱進也故所存靜而虛所持端而恭所發公而恕靜則有飬虛則無我端則由乎道恭則蹈夫禮公無間於人己恕克盡於物情而渾厚閎博之度雍容謙遜之風望之而不可測效之而不能及孰不歆慕而願親之哉孔門惟顏子有之其友曾子稱之曰有若無實若虛犯而不挍曾子動求諸己此豈徒慕悅稱道之而已哉後世如黃叔度庶幾乎顏者也當時所與遊者稱其汪汪如千頃陂又曰數日不見黃生鄙吝之心復萌非嘗得於薰炙之益而能爲此言哉省身識明才■﹝衤谷﹞懷端潔之操恂恂溫溫渾涵有容人莫得窺其際蓋庶幾今之叔度也與余交二十餘年如一日貴賤夷險不見其有毫髮異致吾與之處常因之而自省則其於別也豈能已於情乎士非量無以任重而致遠天受百川之輸者江海也故自古名臣皆負偉量弘度然後有以光大功業而峙譽望而非淺中易動者所能與也吾於省身又有以豫卜之矣遂書以爲贈行詩序

○贈蔣主孝序

太醫院判儀眞蔣公儒者也博學而有文淸修而雅尙於余往還二十年數過其靜學齋未嘗不置酒樂客客與公東西坐則其四子以序立侍色甚溫儀甚恭也客喜求其所以名曰主善主敬主考主忠蓋有以知公所以愛其子者有道也前二年之冬餘與公同侍儲君自南京入朝公春秋已七十率中夜以起擁裘上馬衝北風馳騁冰雪之途時主敬侍行每下馬卽次主敬必先至展拉布席列酒殽紅鑪之上公必挽其同行者與俱主敬左手持盤右手捧觴而跪進之而下至於傔從無不屬厭者蓋不使公有幾微道路辛苦之意及至北京居一室廣不踰尋而靚幽明爽纖塵不侵書冊琴瑟圖畫尊殂公無日不與賓客樂而所以致其樂者主敬也踰年而主孝至凡所以致飬親之樂一如其兄而見諸動作詞气之表尢使人愛而親之公之子何若是之皆良哉然學者之於道無窮也學之愈力則其行愈進事親行之所先也由此而推之其事眾其道遠爲公之子其可以遂己乎博而求諸聖賢之方冊以充吾之知達吾之材可也矧蔣氏之先徳深矣而公繼之亦宜後之復有繼也主孝今以父命還南京父之執胡敏徳屬餘贈以言余亦其父執也故推其所本者而遠大望之

○劉氏倡和詩序

吾友劉仲良甫其子咸爲河南按察僉事屬授衣之月思父母在故鄕不得躬眎寒燠而市緜以寄仲良甫得之喜作七言近體詩一章示咸其寫情體物和平微婉蓋有得於詩人止乎禮義之意太子少保金公及翰林諸學士倚而和者數人咸稡以示余求序嗚呼流俗之爲父兄者其子弟幸霑一命方憑藉聲勢騁其貪得之心無厭足也而豈暇計有禮義仲良甫卓然不滓於流俗非知道而能然哉昔邵陽文忠公從子通理官廣西欲買朱砂奉公公以書報云吾不闕此物汝於官下宜守庶何得買官下物蘇文忠公見書歎曰人惟考諸其私乃見眞僞此歐陽公家書也仲良甫此詩非私示其子者乎世率謂古今人相遠豈名言也哉而諸公和者之意亦豈異蘇公之歎哉惟咸勉圖所以稱賢父之志推類而廣之可也

○贈太醫院判蔣用文序

永樂二十年春駙馬都尉廣平侯袁公得疾日劇禮致太醫院判蔣用文治之數月以瘳公徳之旣厚其報又以爲非文無以達意也遂屬筆於士奇蓋嘗觀於世之髙爵重祿者其有資於人不權事之輕重率自大而指使之而士之懷負藝能者於人之求之也不度事之緩急恆自重而固閟之以是不相下而不相濟二者蓋均失之矣如求之者忘其勢而將之以禮應人之求者樂其誠而志於行道則必相得而克相成也公之爲人溫溫謙恭以禮下士凡於徳必報而有始終之義蓋未嘗一毫挾貴富自大也此有以見盛時公卿之厚徳矣用文其業精於理其志急於濟物不以貴富賤貧而或異不以艱難倉卒而苟怠惟其施之效而人徳之與否不計也又有以見仁人君子之所存矣則其所以相得而克相成者夫豈偶然之故哉然公爲國大臣獲致安其身上以爲國家重下以係眾人所瞻者此其功豈可以尋常槪論哉則公之所報用文之所受皆當夫義余安得不爲喜譚而樂道之也

東裏文集卷之七

●東裏文集卷之八

序

◆序

送郭公緒貴州僉憲序

送貝秉彛知縣還東阿詩序

蕭自誠先生慶壽詩序

送劉給事中巡撫山東序

龍潭十景序

送楊太常歸省詩序

送陳賞序

禾溪樂氏族譜序

送劉子敏序

黎氏倡和詩序

送胡敬方序

送族孫朋遠訓導序

中溪八景詩序

送學士李君詩序

○送郭公緒貴州僉憲序

公緒永樂十年進士明年簡授陝西按察僉事歲餘前之任僉事者坐累宥還公緒攺任淛江又歲餘丁內艱去服闋攺任廣西歲中廣西之前僉事亦坐累宥還公緒又攺貴州𨿽其所至席未及暖而闓敏之材雅重之望廉潔之操籍籍有稱矣𨿽往復動以萬里囊無百緍之齎羸童瘦馬獘獘焉而怡然未嘗不自得也今將適貴州𨿽深山長谷蠻谿獠峒荒遠而僻陋無文物之觀無賓客之娛要不足以動其中矣而旣偏於一隅且爲郡縣未久也徵調稀少吏民相安繩檢之外簡牘不煩敲朴不施公庭靜虛懷抱澄爽固無滑其所自得也如以其餘暇用志於古君子之道力求以跍及焉將所造孰之能禦哉吾知公緒之進未可量也余友淸江胡士璉歷仕四十年泊然不變韋布之素其靜貞有守寬厚和平卓然今之老成人吾嘗兄禮之今爲其僚之長公緒旦莫相與周旋一堂之間吾又知其將有益矣蓋朋友之輔薰漸之資凡古君子不廢焉遂書以爲公緒之官之贈

○送貝秉彛知縣還東阿詩序

皇上臨禦以來用科舉聚天下之賢才而選任之於今歷八科獨甲申所選最多蓋視洪武乙醜得四百七十人旣分往之中外百職而賢與才之有聞者亦多以髙文碩學在侍近以通材雅操贊六卿以寬大廉正任方嶽以仁厚豈弟爲郡縣濟濟乎有人焉而郡縣得人尢多貝君秉彛其表表者也秉彛爲今於兗之東阿聲譽洋溢齊魯之間傳播於四方𨿽古卓魯何遇也吾嘗道東阿之境而見其君子小人焉其君子道秉彛之徳曰此吾之賢大夫也小人道秉彛之政曰此吾之仁父母也是豈聲音咲貌之所能爲哉秉彛爲今守之以廉行之以公且恕於愛民如其子於治公事如治其家而表裏始終一誠耳自其在東阿無不穫之歲無不給之民民出力以共公賦未嘗有後者用九載考最當陞朝廷從民之請增其秩而復其任夫長民而能得民之心上未有不知而不優遇之也蓋爲天下而欲民之安其要在簡守今而今尢親民於守也守今而不能廉固民之蟊蠹苟廉而不能恕亦未必非民之厲今之守今如秉彛固鮮矣其歸也其同年而升者相率贈詩以道離別之情以求余序余𨿽始識秉彛而知之有素故不復辭

○蕭自誠先生慶壽詩序

河南右布政使泰和蕭省身歷官三載吏部考其績最國朝之制方嶽之臣一考最者予誥三考最封贈其親省身當得誥俯伏言臣父今年八十有一迫於衰暮伏惟陛下矜憐之願推今之所賜臣者以賜臣之父臣父𨿽老而穫生披光榮於聖明之世過於賜臣萬萬矣特詔吏部從之封自誠爲通奉大夫河南布政司右布政使左右文武之臣觀者懽喜踴躍頌上之大徳又歆豔省身之以孝遭遇也差是時十四布政使之得封其父者自省身始而大江之西十五郡之士以子貴而生膺二品之封者亦自自誠先生始盛哉蕭氏之榮也蕭世有文獻宋之亡其先以忠義僨家終元之世子若孫不見顯者而服仁秉義未嘗絕也先生生長元季兵戈寇奪之時東西奔走無寧日而持其行顓顓焉惟恐羞其先人而流俗之人徒見其累世之不伸也夫鄧林之木窮冬嚴凝冰雪摧剝之餘其生生之本固在一旦乘陽春勃然而興欝然而復茂矣蓋識者嘗計蕭氏之必復興也𨿽先生已老而享祿飬二十年又躬被爵命其夫人亦春秋七十有五今皆安健三子省身卓然爲時賢臣仲與季及其孫亦皆溫溫端實不去儒業先生之福可謂厚且備矣省身旣屬學士大夫形於聲詩彰上之賜以壽其父得十首謂餘同邑且相知也屬爲序云

○送劉給事中巡撫山東序

永樂十九年四月二十有一日上禦奉天門顧羣臣若曰朕祗奉天命君天下天下之人其尙有未安於業而凍餒愁歎者乎任牧守者其尙有苛刻黷貨而亂章以厲民者乎朕惟是孳孳夙夜之靡寧遂分命大臣巡撫天下而各副以近臣一人賜之璽書俾所至廉察民所利害而爲之興革及牧守者舉其廉能而罷出其貪虐於是戶部侍郎李昶兵科給事中劉渙當巡撫山東山東介河濟連海岱而古齊魯之域也𨿽其壤地多肥沃然其人習气緩慢加以比歲旱澇疾疫之相仍而淪於艱窘𨿽其故周公之國孔孟之邦然聖賢之徳化遠矣仕於是者或失其良心誠有如聖諭者焉昔漢唐宋數遣使巡行天下曰巡省曰安撫曰采訪皆今巡撫之職所以廣視聽達民隱而其使之賢者多也今之奉命乘軺單厥心推明致公而無厭斁焉將使窮山深谷荒僻之人皆得以發舒幽欝蒙被涵育而樂乎聖明之世者於上足以副君命下足以光使職豈不偉然有譽可以儗昔之賢使者歟惟君以愛民爲事天之實惟臣以愛民爲事君之實諸君子是行也太平之責係焉其可有一毫之不至也哉渙字士拯闓疏明敏於余有鄕邑之義故於其行也歌皇華之二章酌之酒而申之以辭

○龍潭十景序

南京出朝陽門東兩捨許大江之濱有勝地曰龍潭環龍潭之側有石屋有旗山有華麓有柳灣有花洞又有七星之山三江之口皆勝地也山可以遊可以牧水可以梁可以舟又有驛舍可以憩過使麗譙可以騁眺望有三茅君兄弟及王荊公遺迹可以嘅想古人又有道家禮斗之官可以遊神於淸淨而最勝者夜籟俱寂月上潮漲之際可以坐觀造化盈虛消息之機也大醫院判蔣君用文家於此樂於此析爲十景旣各爲詩詠之及官於兩京兩京之搢紳君子亦皆爲詠之誦其詩想其處蓋使人樂之慕之而不能忘也詩旣有序矣蔣君又屬余序其後嗟夫天下佳山水何處不有則亦何處不可樂而常情得於此者必忘於彼矣龍潭金陵之區也吾居金陵二十年愛其民多秀俊惇尙文學而恥以力勝其俗男女不雜處蓋吾嘗道荊楚以觀於故漢東諸侯之域今之北來也又涉淮除歷齊魯之郊矣而金陵之民俗吾固不能忘也然此其在下者耳我國家龍興削平僣亂以安天下而然後天下之人皆得休飬生息以樂於泰和之世而實始定鼎乎是則於今瞻望橋陵於鍾山五云之表而仰惟神功聖徳如天地之盛大豈獨余與用文者之不忘凡天下之人孰能一日而忘也則余於序此詩安得不推其大而不能忘者言之哉謹書其捲後永樂壬寅十月朔序

○送楊太常歸省詩序

弘濟自舉進士入翰林已籍籍有賢名搢紳間太宗皇帝臨禦之又明年建儲擇輔擢兼洗馬仁宗皇帝在位陞翰林學士再陞兼太常卿初開弘文閣於思善門之左簡文學之士五人日直其中職討論其第一人弘濟也弘濟時就中論事有禆益上嗣大統覽先朝羣臣所上奏嘉弘濟之能直也親擢祕閣預機要士奇得共事焉士奇竊自念初以布衣被召入西掖時天下文學之士召至者二十餘人同稽古纂述之事而翰林之臣三人參領之忽忽廿五六年矣三人者今獨弘濟在二十餘人之尙在者士奇二三人耳以是恆相與親厚弘濟爲人忠厚惻怛愛人以徳凡所與處必輔之於道不肯苟且�徇蓋非獨於余有切磨之益朋友資益之者蓋多也弘濟有孝行處憂患困縶十年念母老不得朝夕侍也辛苦自力節縮日殆之費寓歸以助飬蓋聞者皆動心焉幸復履亨洊膺委任未敢遽言其私而其中之惓惓若固未嘗已�旣受誥命以其官贈祖考人封其母爲太淑人�奏歸省旣得請將行同官卿士相率相餞文明門外觴酌之次各賦詩道離別之意而謂余序之餘曰士官至三品先九卿日在上左右得以所學論天下事又得推恩其親而朱衣象笏承懽婉愉用慰悅親顏於違闊之久如弘濟今日者何其榮也固人於上之大徳其亦弘濟之賞太淑人之福有以迓承之歟宜以爲弘濟賀又曰人之所尊君親一也自弘濟官侍近先朝所以寵待之何如�������上所以親用之何如弘濟素所自任又何如其肯久暱於私而後於公乎請以爲弘濟祝弘濟起謝曰�子言漙猶將自奮矧子之篤我於義敢忘率承遂大第其說書之簡端

○送陳賞序

元有天下將百年吾邑之士登仕藉者十數姓而以科第顯者楊與陳也兩姓世以詩書行義相髙又��好不絕贑州路推官冢嗣潮州教授實先待制�子壻而余又陳之出也兩家中更亂離殘壞之餘�門大第莽然瓦礫之墟其子孫猶有不墜詩書故�者誠先徳之遺矣教授公之孫前監察禦史仲述博學淸修爲名進士爲禦史十年聲譽表然其沒也�以爲斂一子賞蚤喪母貧苦依飬於其叔十數歲能究知其父之爲人刻志讀書勵行以求不辱十五挾冊往教南村北曈以謀葬其父自幼至長事其叔父母如父母處其從兄弟恭愛不異同產𨿽微利不以苟取𨿽周親行有不義未嘗妄處裏之賢者固以賞爲難不賢而��賞於亦多矣賞皆不顧方孑孑走數百里求師而與焉弱冠遂選鄕貢於乎賞可謂難矣邑人之子弟不�論若吾兩家之子弟有如賞者乎今年賞會試禮部不偶而歸察其意無有所不懌吾不患賞之歸不能安乎貧賤也吾懼賞去此而畫焉夫吾兩姓之子弟偶無賞之孤貧困苦故不自見如有之安知其不能自立如賞者乎邑人子弟多矣或吾偶未之見安知不有如賞者乎卽使皆不如賞賞不宜自足也孟子�友一鄕之善士爲未足斯友天下之善士友天下之善士爲未足又尙論古之人古之人故出一言必求不倍於古人行一行必求不倍於古人誠於其內而爲之不已焉未有不至者也楊子云曰百川學海而至於海丘陵學山而不至於山惡其畫也畫斯已矣賞可不致其力哉賞歸見吾兩家之子弟以及邑人之子弟亦爲我語之

○禾溪樂氏族譜序

樂氏出子姓宋徵子之後曰公子衎字樂父子孫因王父字爲氏自望諸君而下代有聞者泰和樂氏五代時諱紏者始來居邑西之禾溪世業儒仕宦科目傳續不乏而積善累仁源厚而流遠子孫至今不廢詩書之習蓋鄕之故家��所號故家者必其仁義之行詩書之業有肇於前有承於後愈遠而愈不�苟非是二者而徒恃其貴富貴富不足恃如子孫不能自修以善繼又或有忝焉者此得號故家乎樂氏其無忝者哉樂先世譜牒文字悉燬於元季之兵其孫集重尊祖敬宗之心據其所聞所知因舊譜而爲圖凡世次昭穆遠不能詳者闕之旣自爲序又求竹亭王先生序之集字大成好學有文嘗從授經安成劉云章先生洪武庚戌�有司不偶卽退伏不出而益修其徳義大成卒其配胡守節不嫁訓勵其三子嗣先人之業皆卓立爲鄕善人樂氏其無忝故家者哉今大成之孫■﹝日上永下﹞又以譜求余序■﹝日上永下﹞今用薦授湖廣按察司經歷然余願有爲鄕邑告者大成之子仲韞吾邑共推其仁人長者蓋數十年來邑前輩好善者多已物故後生晚出知有利不知有義或身沾一命或家崇百畝輒侈然恣肆豺視其鄕人漁敓之風作而告訐之俗典矣然卒之能保其所得及其身家者寡矣惟樂民之宗獨完誠以仲韞爲之長也仲韞恂恂未嘗苟取一毫而恆損己以益人間聞其子姪以過舉召怨郎踵�家門謝之曰此吾未嘗教誨之過也或聞有所侵�卽捐己憤之然終不以誥其子姪其子姪聞之亦慚懼自攺嗚呼仲韞已矣安得復有若人者乎鄕有善人斯一鄕賴之家有善人斯一家賴之今安得復有如樂仲韞哉吾故表而出之

○送劉子敏序

鄕先生廣西僉憲王公子啟分教鄕校時識子敏於童丱言於邑大夫以爲弟子員先生嚴毅方正諸弟子員鮮有當其意者而愛重子敏其有意乎造就之矣期月而先生沒時子敏在羣居中惇厚和易恂恂惟謹他之爲弟子員者不及也餘年與子敏相上下當是時與之交於今二十餘年回視曩時與子敏同門而不及其惇厚和易者皆已物故子敏方駸駸乎榮達之城未已也謂人之壽夭貴賤窮達不本諸身之所行可乎子敏擢自太學生兩爲禦史爲縣令而至山東按察副使今再調湖廣可謂榮矣生民之安否百司之賢不肖惟風憲之職得言之非如其他官守有出位之慊也今朝廷急治如渴有能陳說生民利病若之何當建當革而便𨿽布衣疏踐之臣率加獎而超拔之言之誕妄無取猶曲垂獎借庶幾以來四方之盡言是得言之時未有如今日者也吾嘗道江漢之間其民𨿽勤悍然或盡室出力赴公未嘗歎咨其牧守之吏遇之或不以道未嘗自言而其病也久矣蓋仁人君子觸於自未有不隱於心者夫處當言之職際得言之時而觸於目隱於心猶曰姑徐徐云耳仁人君子豈若是其懃哉士不仕則已仕而登顯用任重寄則當謹其表率明於大體公其視聽推其至誠惻怛之心善善而惡惡以求利乎民盡乎職不負國家所以簡用之盛心庶幾不忝其榮也子敏勉之子憑同官黃宗載吾故人也爲我謝焉

○黎氏倡和詩序

永樂壬辰余校文禮部得臨江黎潛輝所試經義論策溫厚而詳雅三復降歎以爲可以想見其人其後曹禦史冀成手一編視余曰此黎充輝之詩潛輝兄也淸新雅則有唐人韻致類好古絕俗之士者因共嘅嘆二惠競爽於今絕無而僅有他日從中允吳公得其所自焉蓋其先君子秉徳樂善惇詩書務禮樂所居距石門梁先生甚邇相好也於是充輝從先生涵濡其教而薰炙其化久矣潛輝從而私淑之深矣孔子曰魯無君子斯焉取斯而州閭鄕■﹝尙阝﹞所以重有道徳老成者歟今又得其伯仲京華倡和之什讀之瞻而實婉而切雍雍乎塤箎之相和也韡韡乎華蕚之光映也繾綣乎彭城夜雨之鍾情也而其歸則在於立身行道孝親忠君之大端何其友愛之篤歟夫詩以言志也卽其所言知其所存卽其所存知其所立於是可以知黎氏兄弟之立矣淸江玉笥之間山川靈秀鍾於人挺然英傑兄弟並起馳聲當時而�問來世如二劉三孔者去今未速也將無繼之而興者乎黎氏之兄弟未可量也其姪某盛年力學文采煥發不愧諸父黎氏其有不興者乎而吳中充李�中錢檢討相繼和之金春而玉應皆可貴也余故引諸其捲端

○送胡敬方序

敬方世家吉水其篤實之行通博之學偉瞻之文十餘年來其鄕之學者多師之環其鄕數百里之學者多慕之自其遊鄕校登成均搢紳君子遇之多敬禮聞之者多願見之也非其有諸躬何以得於人如此哉而賓興之歲羣試於有司數矣數不偶去歲試京聞遂爲春秋之冠旣會試禮部又不偶而受敬方之教者累累擢髙科躋淸要豈其學獨利於人哉抑其所存心不急於達乎夫學充於己而後能成物道畜於身必將以用世理也亦君子之心也或曰千里之�超逸之才彼求之驪黃牝牡斯戾矣抑固係其命耶或曰物貴者不遠售利厚者必遲獲故連城之壁至於三進仕氏之釣不取近效夫孰計敬方之獲不遠且大哉敬方之言曰古之君子志在乎內豈計乎其外也天下之道大而君臣父子夫婦之倫細而萬事萬物之故凡孔孟以來諸君子所務者吾不敢已焉吾何�計其外乎於是知敬方之志遠且大也今自太學歸省於鄕士有求餘言贈之者是以書此使學於敬方者皆知其志

○送族孫朋遠訓導序

族孫朋遠來京師棏廬陵縣學訓導將歸求贈言嗟乎吾老矣何言而吾宗人也忍無一言夫簡百里之俊秀居之學而設官以教之將以待國家之用爲致理之具也而非學之通徳之備才之周何以爲施教之資哉矧士生廬陵其俊秀已異於常倫又漸習賢父兄長者之化導有素如施教者之學之徳之才或有一之不足豈徒無以厭服其心而毀且辱所繇作也朋遠其務加進於己哉嘗觀世之爲教官者有善不善焉善者一志於公而無私旦暮坐講席與諸生道正道明正學退則考古聖賢言行之懿用充於己而應於人非公會未嘗涉迹守令之庭非義所當得不苟取一芥以是功業益著而祿位益進不善者率務私倍公日徒飽官廩不之東家之西家宴遊傲嬉間稍一坐講席諸生就質所疑有噤不能吐一語者甚者役志嗜欲日趍走守令庭下有所幹乞畢畢�兒女軟媚語求矜念用苟利於己於義不義不復計以是聲迹壞而僨敗及之其爲賢不肖何啻霄壤懸絕也用遠其務愼修於己哉勉企夫善者而戒夫不善者子之善其孰之禦哉楊氏世以淸白聞不必遠舉由元至今一二百年間內自朝著外至郡縣百司之職無不有焉而無一人以貪墨失官者朋遠必克繼之而後爲楊氏賢子孫吾𨿽老尙冀日見楊氏子孫之皆賢也朋遠勉之

○中溪八景詩序

安成彭氏世居邑東中溪之上據山水之勝山則直其居之東曰東陽峯上有巨石將雨則雲气自石出土人常視爲雨候其南有石巖如屋髙廣可數文中祀唐安成令劉像志云像死爲神祀以析靈雲南又有白馬峯以劉像嘗乘白馬駐此峯特髙諸山常先得旦日南稍西曰黃牛嶺昔有仙人乘黃牛於此得名山趾碲礡而髙峻絕出當日暮景暝獨受返照屹立類金璧可玩嶺之顚舊有臺相傳嘗有三仙人止此民築臺祀之臺久廢而至今或見有夜光如燈煜煜其上者水則直其居之北有潭在石橊峯之麓昔有沒而漁者見陰洞有�牀老人臥其上蓋龍所居也東北有玉井泉甘冽而�深厚夏旱不竭南有密湖廣數百畝產菱藕魚鰕之利而深不可測有潛蛟其下好事者析爲八景今彭氏之彥毓敬舉進士在京師思之不能忘求翰林諸君子爲之賦詠旣又求余序之夫人於山水之勝非其資識淸明襟宇灑落無利欲之累者不足以樂之樂之而至於旣去不忘又託於賢士大夫爲之發揮蓋樂之深者也毓敬其所存固有過人者哉天下嘉山勝水豈少也不聞於人則亦與棄物何異中溪之山水其自今焯焯於世哉吾聞安成山水之勝中溪其一也安成之民多俊爽魁傑尙气節其俗之善家詩書戶禮義而代有聞人所從來遠矣其亦山川靈秀之所鍾歟蘇文忠公記眉州遠景樓而稱道其俗則吾於序中溪八景之什安得舉彼而遺此哉

○送學士李君詩序

正統三年六月翰林學士李君時勉奏今羣臣歷官三年願展乘梓者聽臣歷三十年屬有史事未敢言私今史已上幸賜告上曰如今初李君未奏謀諸同官皆曰翰林者天子之親臣辭令所出也論思所職也李君方�院章爲之長柰何去且上富於春秋萬幾稍暇禦經筵孜孜聖學李君實兼經筵官柰何去曰諸君之謂我者公義也顧今迫於私情之不可己孰有切於我乎二三年來長子死妻死季子死比者同產兄又死一門之內寡孤森森愁餒泣寒延頸北望六七千里之外冀一顧眎撫��幾不遂失所而吾能忍而委寘之乎且吾私計之矣聖明在上近進翰林正貳十有餘人皆愼簡也�此未嘗有今日之盛而經筵官尙十數人其輕重豈係一人哉我往決矣蓋眾非不明李君之情特以李君之有禆於公也其文學老成操行修潔正直可以表俗剛毅可以任事量足以容物而志不爲物所奪時𨿽欲�之而不可也及奏而命下陛辝旣眾相與餞之崇文門外有舉爵而祝之曰父子之相厚仁也君臣之相厚義也仁義修而君子之徳立李君秋而往春而來公私其兩盡也李君曰愛我以義亦仁也敢不敬承於時學士十人皆賦詩送之謂余爲序余亦賦四言一篇致申告之意其詞曰

湛湛川流東合而下君子有行逖矣南土興言送之於川之滸或山而峻或淵而深言念君子如玉如金宿昔言笑良獲我心呦呦麋鹿羣處中野雝雝鴻鴈亦集洲渚云胡仳離當我與女歸哉優優我私旣遂我職在公敢懷豫怠先哲有言夙夜匪懈惠風布和倉庚時鳴北望都畿我心怦怦來覲於庭我心載平

東裏文集卷之八

●東裏文集卷之九

題跋

◆題跋

跋趙子昂書東坡定惠院海棠詩後

書揭學士楊氏忠節祠記後

跋與友蘭生往復詩後

書宋髙宗手詔後

題歐陽文忠公誥命後

題宋歐陽修譔告身後

題歐陽文忠公墨迹後

題夏少保家藏麥丹圖

書呂少卿所藏戒石銘後

題晦庵先生墨迹後

題劉士皆所藏時賢翰墨後

題贈劉士皆詩卷後

題陳仲易先生墨迹後

題誠齋楊公易傳槁後

題顧知州墓銘後

書沈學士所藏胡學士艸書杜詩後

書伊蒿子傳後

恭題仁廟禦製詩後

題朱文公墨迹後

題蕭氏瑞芝詩文後

恭題國史院編修官廖賜所受敕命後

題胡學士遺墨

題絳帖後

○跋趙子昂書東坡定惠院海棠詩後

定惠院在黃州海棠在院東小山之上公初謫黃每歲花盛時必攜客載酒往遊公未去黃而園已易主然至於今讀此詩者如親遊其處物因人而傳信哉評者謂此詩海棠千歲所無此紙又趙文敏公所書豈非二妙而宋學士梁石門表然人望皆有題焉可實也已

○書揭學士楊氏忠節祠記後

按楊氏自唐天祐中刑部員外郎承休使江南楊行密亂不得歸遂家焉此楊莊湴塘之祖也自唐祭酒膳從僖宗入蜀者安成之祖也𨿽皆居廬陵而所從來者實異揭文安公爲此記稱廬陵之楊自蜀徙蓋公止見安成之譜以爲楊莊湴塘皆同出此故誤耳安成之族正議大夫知肇慶府事仲謹乏嗣以其先與楊莊湴塘同出漢太尉乃之湴塘求叔先之子珪孫爲嗣更名孖仕爲贑州路總管吏部侍郎孖之子知崑山州事學文不忘其父所生以私錢復文節故居及割田百畝建忠節祠故孖學文皆得列祀祠中而求記者實學文之子元正也孖之所生𨿽出於江南而所爲後者則出於蜀元正之所藏文安之所見者蓋蜀之譜此記之所以誤也今東平知州瑒字季磔楊莊之出也往年來京師過余語其故甚悉近其子監察禦史黻爲余致此記謹備識於後以示來者

○跋與友蘭生往復詩後

右詩三十六首昔余客武昌時與友人陸伯陽往復之作也伯陽卒今二十年其子琇稡而錄之求識一言夫敬父執者敬父之推也余奚辭苐念余初至武昌與伯陽一見相好如平生或數日不見輒奔走相覓各出所爲文章相■﹝石靡﹞切常延余坐友蘭軒置酒瀹茗相譚論爲樂忘爾汝有過失相規無所顧避蓋相聚七年而別別踰年復見之京師相握手累日綢繆不已然猶相責善不減武昌時也旣別數月寓書貺余余得書三日則聞卒是日余始授官賀客滿座而餘悲發於中員涕不已嗚呼惜哉余平生交友多矣或亡沒或散處獨伯陽至今常往來於懷也伯陽名闓揚州興化人洪武中仕爲楚府伴讀爲人端眞修潔惇行義然嚴於是非邪正之辧不少假借以是寡合盡武昌士樂交之者不數人而與之交者必相輔以道其文章長於詩古體宗魏晉宋近體主盛序兼工書法極力鍾元常王逸少父子嘗曰去此非第一義畫山水木石亦爲當時所重蓋髙尙絕俗之士也世何可多得哉其卒時琇始數歲未有知也今頎然能卓立知所重矣故述其父文行之槪使圖無忝焉

○書宋髙宗手詔後

右宋思陵賜呂忠穆公頤浩手詔一道公九世孫今福建按察僉事升之所藏也升前官江西時嘗倉卒失焉後二十有三年迺復求得之間以示余詔紹興五年所賜蓋紹興三年公罷佐僕射爲觀文殿大學士提舉洞霄宮居臺州五年起知潭州兼帥卽此詔所命也是年夏嶽武穆平湖寇楊太此命當在初平太之後公至潭適大旱究心荒政盡力拯濟所全活甚眾而明年冬遂攺浙西安撫制置大使判臨安府在潭期歲而已夫以公平生愛君憂國之切而此詔詞旨深厚誠要義激庶幾可爲上下交而其志同者也然公之大忠在於力排和議以圖恢復之績以雪君父之恥而當時文武大臣斷斷同公此志者如李張韓嶽諸公可爲眾矣然卒不能以勝一逆檜之邪致宋終以不振嗚呼天下國家以眾君子興之而不足以一小人敗之而有餘此聖人於坤之初六所以深致夫履霜之戒也歟三復感歎志其後以歸之

○題歐陽文忠公誥命後

此宋慶曆三年歐陽公修知諫院所受誥也誥辭孫抃行時公自滑州召還是年三月與余公靖王公素蔡公襄俱爲諫官號四諫四月夏竦呂夷簡皆罷而杜韓範富諸公相繼入兩府想見其一時公道昭明善類鬯達天下日躋於治盛矣哉於今三百八十年此誥今藏於公之十四世孫齊又以見名賢之後能永保之也余與齊邂逅北京獲拜觀焉敬志其左

○題宋歐陽修譔告身後

宋陳東歐陽激皆以忠言見殺髙宗朝後髙宗悔之此誥其褒卹之命也蓋初爲小人所蔽追悔之詞𨿽切無及然覆轍尙可以戒後而無幾胡銓韓紃言和議何兌言馬伸存趙之功梁勛言金兵必至宜有備皆遠竄𨿽不死死等耳惡睹其克戒也哉嗚呼爲國之患莫大於殺忠言爲臣之禍莫慘於以忠言見殺此誥至今三百九十年矣𨿽傳之千載不能使人讀之不興慟也

○題歐陽文忠公墨迹後

名歐陽文忠公手書三道皆喪母時所作前後二書無所與者姓字當是徐無�其第二書蓋�十四弟名煥者公之母夫人皇祐四年三月卒明年八月自穎歸葬吉水葬畢復至穎前後二書皆未發穎所作其�七月行者蓋前期之元也第三書則皇祐六年在穎所作公喪母踰年而始克�觀所以盡眾人之意致其詳愼而後卒以禮自斷之前�君子於大事一敢忽易如此哉

○題夏少保家藏麥丹圖

先儒論觀人當於其气象文正公所存藹然物我之無閭豈非仁者气象哉忠宜蓋有父風者也麥丹之事此其端耳嗟夫使範氏父子之志得盡施諸當時斯民之彼福何如哉

○書呂少卿所藏戒石銘後

右宋黃文節公庭堅書戒石銘有呂忠穆公頤浩題識戒石銘本蜀王孟昶所作宋太宗摘其中四句今天下郡縣皆刻石寘公署之前覆以小亭長吏坐則正對之此蓋髙宗紹興二年六月復頒庭堅所書摹本於郡縣命長吏刻石置坐右是時軍旅之務方殷廟堂目不暇給而能用意於此可見君相急於所重而民心所以不去宋也忠穆前年九月自開府儀同三司�少保尙書左僕射同中書門下平章事兼知樞密院事是年四月奉詔都督江淮荊浙諸軍事如鎭江開府七月召還此當是還朝後所題於今二百九十有五年矣當時郡縣所刻石者今多不存余猶及見士大夫家所藏建康及紹興石刻拓本此本莫究所出而忠穆九世孫大理少卿升間以見示爲書其後以歸之

○題晦庵先生墨迹後

右晦庵先生書小宛詩風興夜寐四大字今兵部尙書錢唐方公之所藏也先生上承周孔道統之傳故凡一言皆將爲天下後世之法而亦皆本於聖人之經此四言與易之自彊不息書之無逸同理蓋人無貴賤大小未有不由斯理而能有成至於爲子爲臣其宜務於此加切故曰夙興夜寐無忝爾所生又曰夙夜匪懈以事一人今公爲國大臣承寵眷之隆二親具慶躋耄期之壽爲天下所歆羨仰望而惓惓於寶此書者其將佩古人之格言篤忠孝之大節將以示法天下之爲臣子者乎此公之所宜勉也因拜觀此卷謹識其後而歸之

○題劉士皆所藏時賢翰墨後

士皆好書集今翰苑諸公之善書者爲一卷介余評一言余不善書何言然頗識其理蓋其爲法與爲人同道體貴端而不肆韻貴淸而不俗貴沈著而不揚貴蕭散而不滯貴內剛而外和貴神完而理備隨吾心之所欲而不越乎古人之矩度斯善矣士皆以是求之則其髙下深淺可得而言焉

○題贈劉士皆詩卷後

朝之公卿大夫賦詩以贈其友之行者始見於周之崧髙烝民皆尹吉甫所作也舊序以爲羙宣王之詩說者謂人君委任得人而寮友賦詩以相娛樂則人君之羙亦可見矣士皆起科第任風憲此卷賦詩贈之者十有四人首序一人皆翰苑名流也其�名位大小古今不可槪論而詩之旨或舉其職或�其徳以及夫徒禦之光華遠行之懷思皆兼而有之其庶幾孔碩淸風之作歟士皆𨿽去此有離羣之念而時一展翫亦可以自慰矣

○題陳仲易先生墨迹後

右豫章陳仲易先生示教學者數事本末有序精粗畢舉窮理爲先涵飬爲要皆原古人之意非獨以資科舉之學也蓋前輩大儒君子施教皆如此今其法𨿽在而從事者鮮士習之不古非由教道之不明哉士奇考家集先祖金洲府君兄弟皆出吳文正公之門而其初皆自陳先生今景陵教諭熊子維出示此卷蓋先生手筆再拜端誦起敬起歎謹錄一本藏於家而識其後以歸之

○題誠齋楊公易傳槁後

吾鄕楊文節公者易傳二十卷宋理宗嘗詔給札其家錄進宣付祕閣當時已板行而其槁前百餘年尙藏楊氏元季之亂所存無幾矣此小畜同人大有三卦公族孫黻所藏皆公手筆其中有一二處竄定而重錄者至今二百餘年楮墨如新誠可寶也公與晦庵先生交遊有講論之益先生平居論人物於公極推重而未嘗及此書者蓋書成於先生旣沒之後也此書本程子其於說理粹然而多引史傳爲證程子以易爲人事之書挴庵先生嘗論之矣而公自序此書惟中能中天下之不中惟正能正天下之不正中正立而萬變通至矣哉其不易之言也因黻出示此卷拜觀之餘謹志所聞於後

○題顧知州墓銘後

吉太和州知州顧侯墓志銘亡友翰林侍讀兼右春坊贊善梁潛用之所作其槁尙藏吾家用之沒後六年侯孫壻刑部主事陳亢宗得錄本而題云翰林侍讀林環作非也林甫田人與餘同官十餘年其於侯及侯之子若孫蓋未嘗相聞也非傳錄之誤耶余與用之皆太和人侯爲州時余兩人生數歲耳侯後遷廣東往來過太和戀戀不忍去其民亦如太和之人之不忍去侯也故侯之本末非太和之人莫能悉而此文髙古亦非用之莫之能爲也國家初平海內吾州之守最賢且勞者吳侯去疾及顧侯耳吳侯之後無聞矣顧侯有後在吳中及番禺又有用之爲朮其平生可以無憾然太和之人道顧侯善政不止於用之所述州治之東瀕大江有傑閣二侯閒暇所登臨而適也其題詠皆刻石存焉至今父老過之徘徊而不忍去又有至於流涕如襄陽之人之於羊叔子者故用之此文太和之人固傳之豈獨侯之子孫親戚哉因亢宗求題故爲明白而歸之

○書沈學士所藏胡學士艸書杜詩後

三十年來上大夫以書名家者光大之行艸民則之八分皆獨步當世兩人時同在禁林�交相推慕嘗出所有以易所無此詩光大爲民則書跌宕雄偉得意之迹也作書必盡臨池之工而非天趣自得不臻於妙二公皆有蕭閒簡遠之趣故髙出眾作光大謝世已一紀民則間出此書見示昔人有言懷舊惟顧念之悽愴蓋僕於光大亦然

○書伊蒿子傳後

永樂中朝廷初建北京作宮殿百工所用一賦於民而分命京官督辦於郡邑是時將命者能務公戒私不貪黷厲民者殆十之一二而能視爲當然不自矜衒名譽者蓋百之一二焉此非審於義而篤行有素者不能於時吾得刑部主事嚴本志道其百之一二者歟志道奉命在太平府時奉命督辦於太平者非一人公館不能容則分寓僧寺寓寺亦非一人而僧獨禮重志道曰君子人也一日民有懷白金數十兩詣寺賂他督辦者而誤詣志道旣見民驚愕失惜欲引去不能志道詢之具以實對志道卽日徙寓學捨寺僧初莫知其由自疑有所失禮而見遠也懇畱之且謝過志道咲曰吾欲就儒者談耳旣絕口不自言人莫或知者志道竣事去懷白金者乃顯言其事一府之人嘆曰君子哉嚴君君子哉嚴君時督辦後期者例罰工作志道不忍急責民或曰獨不慮罰工乎曰吾已辦之蓋先寓書其子鬻田爲工作費後監察禦史尹崇髙太平還語余其事繼數遇太平士人語其事加悉余以告刑部侍郎張公公曰志道言行皆儒者且其明法律得古人精意於今鮮比余時侍仁廟監國南京嘗閒暇顧問京官之賢者余以志道對曁仁廟嗣統褒勑羣臣於志道有操履之潔之語蓋上知之有素也初余求識志道未得來北京因叚時舉始識之其後一再往還方圖託晚歲之契而志道引疾南歸矣間得張宗海胡敏徳周恂如所爲伊蒿子傳讀之歎服不已敬附此於後以補傳之闕云

○恭題仁廟禦製詩後

永樂丁酉太宗皇帝復巡狩北京仁宗皇帝監國當時畱侍監國之臣悉簡惇厚而恭愼者而文臣之預密務者三人使部尙書兼詹事蹇義翰林學士兼諭徳楊士奇翰林侍讀兼贊善梁潛仁廟好文重士樂善有誠時節宴�臣間賜詩獎諭而三人者所得爲多右二詩前賜臣士奇臣潛凡書二紙悉識以東宮圖書而分賜之蓋同侍宴也後詩亦識圖書而專賜潛其詩一書侍讀一書贊善者從略而互見也觀於此詩則知上之所以重潛潛之所以事上交得其道矣明年潛卒時無彊壯子弟在側所得獎諭詩文好事者知其爲寶率持去其子楘能記憶二詩比求善書者錄爲捲以臣士奇先朝舊人且其父同寮也求識之臣侍仁廟監國最久仰窺聖忘蓋未嘗一日不在君父不在生民不在求道而咨賢也仁明之徳從古鮮�焉潛卒後七年宮車上賓�見明良神靈感會今侍龍禦於三光之表而臣衰病餘息徒�烏號而來慟獲覩此卷拜稽三復老淚橫流謹識歲月如左

○題朱文公墨迹後

古人於墓銘碑志𨿽細微事必謹然紀名臣�公之事無小失者亦難矣韓忠獻志歐陽文忠之墓其序文志與尹師魯余安道坐論範文正公被黜與文忠所自志先後不合蓋功績繁重當時止據其家子弟所述書之不及詳考也韓歐同朝最久最相知猶不免此失況文公爲張公後輩於追朮能免無小失哉而公常以爲愧此大賢君子之心也以文公之學之識著一書歷十餘年義例始定而猶汲汲求正於人此皆後學所當師者因拜觀此書於京口何彥澄所敬識其後又錄以藏於家云

○題蕭氏瑞芝詩文後

桃源蕭惪聚以運賦來京師將歸持鄕先生所爲其家瑞芝詩文十首屬余題其未蓋舊簡歲久不存其九首出於廼父安正所記憶瑞芝記一首先伯祖主簿公所作則余錄諸家集以授之者也當元季兵亂四方塗炭之際安正之父斯和富而好禮積而能施屹然以保障其鄕自任卒之其鄕無寇盜攻剽之爲父子夫婦相保聚如平時此芝所以發祥而先生君子所以作爲文章補逋詠嘆累累其盛如此也其光遠而信後豈有窮哉夫事以文顯文以人傳不知其人讀其文而欲信之不疑難矣當是時江右文物成於吾州諸先生君子或仕而旣退或隱而未出且莫聚處相與磨切頡顧所自樹皆不肯苟且在古人下姑卽是集所存者而疏其略焉康先生字宗武從遊吳文正公爲髙弟學行醇實爲慶洲書院山長齊魯關陝之士多從之遊傳其學者往往去掇髙科爲顯官學者稱匡山先生主簿公字公望先待制冡嗣學者稱望之先生當時文學之髙古操行之峻潔表然鄕邦不可以第二在朝如虞文靖公歐陽楚文公參政相臺許公皆甚推重自劉先生以下逮際皇明混一海宇始出仕劉先生字子髙後更名崧起家職方郎中再陞至禮部侍郎權吏部尙書致仕又起爲國子司業其盡誠敬以事上謹於職任務當大體其卒也髙廟爲文祭之兩王先生實伯仲沂字子與嘗以說書徵授同知福建鹽運司未赴以老罷歸矩度嚴肅辭气溫■﹝衤谷﹞學者敬而親之稱竹亭先生佑字子啟初爲監察禦史陞廣西按察僉事知崇慶州所至鋤姦植善風槪凜然歐陽先生字日新爲臨淄令其政寬簡而重禮教有古循吏風楊先生字自立羅先生字子理鄧先生字崇志三先生布衣時爲金石交時稱楊羅鄧砥礪踔絕冰孽不過其將仕也相與約曰吾徒幸獲事大中十月罷知處州鼎亦繼罷爲兩浙東路安撫制置大使兼知紹興府十一月樞密院編修官胡銓以上疏極論和議不便乞斬檜等遂遠竄侍郎曾開亦以論和議被黜而刑部尙書胡交修先以母老求去皆在八年鼎以下諸賢當時國家所恃以爲元气者一旦盡逐之蓋自是和議遂定而天下之事變矣後兩通皆不完有月日而無紀年苐二通攺左宣教郎充光州學教授考之當是紹興十六年蓋前年十月以樞密都承旨兼侍讀李若谷僉書樞密院事兼權參知政事十七年正月罷僉樞而眞爲參政苐三通權通判均州轉左承議郎時所授當是紹興廿三年蓋廿二年十月始以禦史中丞宋朴僉書樞密院事次年十月遂罷至是而天下之事愈變矣若谷與朴柔佞檜拔之散地取其易制二人拱默於位無足論林一飛兄弟黨檜靡所不爲周三畏親佐檜殺嶽飛小人之尢無忌憚者而皆柄用之賢者如吳表臣正直敢言志同趙鼎陳橐薛徽言皆以非和議見嫉於檜用未久而輒斥於戲親小人遠賢臣宋之不復振豈待他日而後見哉此余所以爲深嘅者也然當檜勢燄赫奕時姦邪阿附之徒一言苟合自散冗超躋華要如鄭仲熊輩者多矣黃公以紹興壬子張九成榜進士與仲熊同年曆官廿餘年猶卑卑以權州判轉承議郎終其身不過檢法官檢法在禦史臺與主簿皆從七品非公自重難進而若此乎繇紹興廿二年至今二百六十有一年性恂恂篤行以承家啟後爲務用淮貴封奉議大夫右春坊大學士淮起科目登淸華駸駸光榮未可量也賢者必有後撫卷三嘆遂爲題此

○恭題國史院編修官廖賜所受敕命後

國初循元之舊翰林有國史院院有編修官階九品而無定員多或至五六十人若翰林學士待制茅官兼史事則帶兼修國史禦其後更定官制罷國史院不復設編修官而以修撰編修檢討專爲史官隸翰林翰林自侍讀侍講以下爲屬官官名𨿽異然實不分職史官皆預講讀講讀官亦預史事所兼預職事不以書禦近年官翰林者多循國初之制書兼修國史甚者編修已陞爲七品正員而仍書國史院編修官亦有書經筵檢討官者蓋仍襲舊制故也廖賜吾邑鄕先生字伯先舉明經擢此官此其所受勑命也國朝以來西昌之士入翰林自先生始然僅歲餘攺五河縣主簿卒於官後五十年其從曾孫謨爲翰林庶吉士出此勑求余題謹拜手恭題於後

○題胡學士遺墨

此立友贈禮部尙書文穆胡公爲翰林學士時送進士劉咸士皆爲四川僉憲近體詩一首忠愛之意溢乎辭气之表君子之於人其道固如此也言稱仁者贈人以言言苟不出於忠愛可以爲仁乎公爲人簡肅不苟交處與餘同郡又同在翰林十七年交好最厚余齒少長然余有過舉公未嘗不言余或有言於公亦未嘗不欣然見納也兩人者恆以此相親蓋公於交際必欲彼此相蓋故爲文章亦務進人於善道嘗曰吾不能效俗輩爲損友矣與公永別今四年三復此詩追念平昔不覺涕淚之交頤也士皆寶藏此詩其愛重公之意固與餘同夫重其人而不違其言庶幾幽明之良友哉

○題絳帖後

右法帖十卷第一卷

帝王書二卷至四卷秦漢晉唐間人書五卷至七卷義之書八卷至十卷獻之書蓋刻石在絳州世所稱絳帖者也宋太宗購求古法書刻板藏禁中大臣登二府者得賜墨本吾郡劉�嘗�宰相以賜本摹刻傳於世自是士大夫又有摹刻以傳者南渡之前有六本而絳本在焉其後摹刻以傳者益多前三十年存者獨潭絳泉汝四帖泉汝不及潭絳今潭帖已燬而泉帖歸祕府此帖𨿽在太原亦不易得矣行人史常家藏此本誠可寶也然有志書學者尙以宋南宮黃伯思所論考之

東裏文集卷之九

●東裏文集卷之十

題跋

◆題跋

瀧岡阡表

李靖西嶽書

胡忠簡公封事槁

右軍十七帖

七姬厝志

王荊公詩

楊文川詩

文山集杜句

劉山陰集

石䢐徠集

歐陽文忠公事蹟

通鑑續編

通鑑前編舉要新書

三禮考註

壇山石刻

正祀典名號詔書

詹孟舉千文

滕王閣序

幹祿字書

戴九靈和陶詩

王臨川文

諸儒奧論

唐才子傳

十史詳節

元首科程文

飬蒙大訓

說文字原

六書正譌

新唐書

五代史

丁鶴年詩

安雅堂

題黃少保省愆集後

題劉仲修書虞揭詩後

延祐二年進士題名記

張文昌詩

錄楚辭

劉職方詩

劉文房詩

三蘇文選

題曾氏冠辭後

元史

文丞相督府忠義傳

孔子家語

跋張旭艸書

跋懷素

○瀧岡阡表

瀧岡阡表余得之子啟學士碑不載何人書意是歐公自書結體甚�當時此文初出宋景文卽取求其生而不得則死者與我皆無恨數語書之以自省然則世之治獄者其可以忽哉

○李靖西嶽書

右唐李衞公布衣時上西嶽書其蹟蓋厭隋亂已極���之志奮欲有爲而咨之神明之辭也士重乎立志飬气衞公此書志已先定而气蓋宇內矣是以卒能輔明主而建功業焉其書亦佳石刻在廣西余得之劉長吾僉事云

○胡忠簡公封事槁

右吾郡宋胡忠簡公封事槁有周文忠公楊文節公題跋在後忠簡孫搢刻於�州眞仙巖劉長吾得之以惠餘者忠簡筆法出顏魯公蓋忠義之性有相契矣揭文安公謂此書本左司郎中豐城範濬舜文所爲將奏之以示忠簡忠簡曰書奏卽不免南遷子有�母不可以累母吾以奏之遂有新州之命余近於內府檢誌書見豐水志載範濬�云爲戶部檢詳時欲與胡銓相繼論奏和議胡首推章範實從史之胡之逐又贐其行未嘗云此書範所爲也豐水志作於宋南渡後當得實不知文安何自而云然也然文安云廬陵胡氏楊氏皆國家之元气故以所作楊氏忠節祠記附此帖之後

○右軍十七帖

黃長睿云右軍艸書十七帖最爲可師此書中龍也張彥遠法書要錄云唐太宗購二王書右軍艸書有三千紙取其迹以類相從率一丈二尺爲捲此帖文二尺凡百七行九百二十三字今世不復見古帖獨泉州有石刻然已歸內府民間亦不復可得也此本吾近得之楊耀宗長史

○七姬厝志

七姬厝志張來儀文宋克溫書余得之姑蘇王汝王七姬皆潘氏妾不負其主俱死於一日之間可謂烈矣而其文其書亦皆奇也

○王荊公詩

王荊公與其弟平甫此君堂詠竹詩二首相傳皆公所書石刻在今應天府學公書气韻飄逸勢若率然而未嘗無從容整暇之意亦自成一家昔人論公書類�時所作此說非也但學書者不可爲法耳

○楊文川詩

楊文川名中字伯允吉水人宋忠襄公之裔蚤從範文白公徳機有詩名揭文安公所謂得範之骨者也其詩兵後不傳間從其孫黻求之僅見此數篇然景星威鳳一出人知爲瑞物豈必其多見哉

○文山集杜句

右信國文公集杜句二百首皆在��所作每首有公自序其後鄧中齊譔督府忠義傳劉申齊撰公傳皆有資於此初公得死後吉水士人張弘毅【卽序中所稱於藏心者】自燕以公爪髮及遺文歸而此詩亦在其中鄕郡舊嘗刻公遺文兵後板廢今士大夫家間存其本永樂丙申余於京師遇此詩及督府忠義傳遂錄藏之

○劉山陰集

山陰集者淸江劉永之仲修著仲修治春秋學詩文淸麗古雅爲當時所重工書法篆楷行艸皆有師承嘗聞之長者始仲修旣冠未知學因遇婦翁同郡練伯升翁長子壻也蚤有文譽翁家特異視之而庸眾人視仲修疏歸發憤就學日夜不懈親良師友講論切磋數年學業大進時譽更出伯升右是以士貴乎立志也又聞仲修家富於貲賒貸施數郡仲修獨泊然布素日靜處一室書籍翰墨自娛客至不爲盛饌酒數行論文賦詩焚香鳴琴而已家事未嘗一畱意非逢掖士亦未嘗一接言咲可爲幽貞絕俗者矣

○石䢐徠集

宋石守道䢐徠集二冊守道與區易文忠公同年其平生見歐公所譔墓志公又有讀䢐徠集二詩極其愛重忿歎之意皆載此集之後余得於翰林庶吉士吾紳古之君子正直自持是是非非無所顧忌��此讀斯文者懦夫可以有立志矣

○歐陽文忠公事蹟

按於役志九月壬辰安道貶筠州甲午師魯貶鄞州丁酉余貶夷陵與髙若訥書云昨日安道貶官師魯待罪則余尹被貶在公之先明甚公諸子述事蹟及韓魏公作墓志皆以爲公之貶在余尹之先魏公偶出一時之悞或但據其子所述書之而爲子職者不審於考據如此𨿽非大關涉可以率略乎

○通鑑續編

右通鑑續編二十四卷六冊四明陳桱子經著刻板今在蘇州府學起盤古至髙�爲第一卷

契丹事在唐及五代者爲第二卷

後二十二卷則宋三百二十年事也孔子曰吾猶及史之闕文學者於前事據其所可知其所不可知闕之可也義農以前�哉邈矣非有文字之紀也其事間見於百氏�記者要多以意言之耳而必掇拾以補前史之闕亦異乎孔子之意哉昔劉恕作通鑑叔紀避經而專采百氏之說金履祥謂其野而難質故作通鑑前編不復避經桱嘗爲之舉要固主履辭之說矣而復者此卷何耶宋史於今少見全書學者於此編可以考見一代之得失嘗聞吾郡劉猜王亦著此書未板行往年會其孫公潛云畱在永豐今不知其何如也

○通鑑前編舉要新書

通鑑前編舉要新書婺金履祥編四明陳桱舉要起唐堯以下按乎綱目其體則編年其事則易書詩春秋其文則�孔子春秋朱子綱目之法也刻在蘇州郡學余家一冊錄於中書舍人朱季寧蓋讀之竊有惑焉孔子傷周東遷之後堯舜禹湯文武之道不行上失其所以爲君下失其所以爲臣彛倫斁而天下亂故作春秋以正君臣父子尊卑內外之分以明堯舜禹湯文武之道向使二百四十二年之間堯舜禹湯文武之道行焉春秋之書無作矣春秋之後降爲戰國爲秦漢以至乎隋唐五代其爲斁且亂益甚朱子效春秋作綱目亦孔子之意也向使戰國至於五代堯舜禹湯文武之道行焉綱目之書無作矣故春秋綱目之作皆以傷堯舜禹湯文武之道不行於世也新書用春秋綱目之法乃比堯舜禹湯文武之事而書之果可乎哉綱目者繼春秋而作以新書接綱目之前是無春秋矣其又可乎或曰此書簡要便於學者夫簡便者常情之所趍趍彼者必捨此使人皆求之新書之簡且便將捨易書春秋不講卒不知聖人之所以爲訓可乎不可也此皆余之所惑而不能通者願有質焉

○三禮考註

右錄三禮考註六冊此書本吳文正公澄用朱子之意考定爲儀禮十七篇儀禮逸經八篇儀禮傳十篇周官六篇考工記別爲一卷見公文集中三禮敍錄及虞文靖公行狀如此嘗聞長老言吾邑康震宗武受學於公元季兵亂其書藏康氏亂後郡中晏壁彥文從康之孫求得之遂掩爲己作余近歲於鄒侍講仲熙家見壁所錄初本注內有稱澄曰者皆攺作先君曰稱澄按者攺作愚謂用粉塗其舊而書之其迹隱隱可見至後曲禮八篇皆無所塗攺與向所聞頗同遂與鄒各錄一本凡其塗攺者皆從舊書之而參之敍錄其篇數增損不同敍錄補逸經八篇投壺奔喪公冠諸侯遷廟諸侯釁廟之外中靈禘於太廟王居明堂三篇云其經亡矣篇題僅見於鄭注片言隻字之未泯者必收拾而不敢遺今此書逸禮止六篇而中靈禘於太廟其篇題皆不著敍錄禮儀傳十篇此書增入服義喪大記喪義祭法祭義五篇敍錄正經逸經及傳之外云余悉歸諸戴記此書傳後復增曲禮八篇凡增十二篇其中固有載入禮記纂言者矣不當復出也篇目不同如此其中又不及深考也余又聞老長言文正晚年於此書欲復加考訂不及臨沒授其意於孫當當罷官閒居嘗爲之而未就也豈誠然耶然文正分禮爲經義爲傳今此書增入者禮義率混殽無別又其卷首亦載敍錄而與卷中自有不合者決非當所爲無疑豈�所增耶壁素與余往來獨未嘗見示此書其編乾�淸气集以己意攺古人之作者數處余嘗與之辧皆以餘言爲然故知其爲人任意率略而於此書不能無疑於其所自增也然余旣錄此書不及再見不得質問姑志之以俟知者

○壇山石刻

右吉日癸巳四篆字得之永豊進士劉智安石刻今在贊皇題云周穆王時所刻世遠不可知然字畫妙絕決非後人所及也

○正祀典名號詔書

右洪武三年正祀典名號詔書此制非自臣下建白一出我太祖皇帝聖智有以灼見唐虞三代聖人之意其封號或因或革皆允當乎天理人心之大公而盡革後來瀆禮亂經之獘以爲萬世有天下國家者之法所謂大哉王言者也詔下之十五年臣詹希原書石刻之太學又三十有五年臣士奇得此本謹識而寶藏之

○詹孟舉千文

右中書舍人詹希原大字千文刻板在蜀中余得之禮部胡侍郎國朝大字希原爲第一蓋兼歐虞顏柳之法而有冠冕佩王之風者也

○滕王閣序

右趙孟頫書滕王閣記刻板不知何在此本永樂十三年七月廿五日臣士奇侍文華殿所被賜者也筆意精妙絕倫後得孟頫書此記墨迹參較之乃不及此遠甚其亦得善刻者之助乎簽題當時睿翰所書謹識而珍襲之

○幹祿字書

右顏魯公幹祿字書辧別字之正俗及通用亦間有析其義者云幹祿者蓋唐以書取士也而公眞書小字之傳於後者亦獨見此耳

○戴九靈和陶詩

九靈姓戴名良字叔能號九靈山人金華人少與宋景廉胡仲申同學文亦齊名九靈洪武初屢徵不出變姓名隱四明山中二十餘年後坐累卒於京此集余得之丁鶴年九靈別有文集四冊余嘗於趙彥如家見之醇粹博雅有六一風致亦一時巨擘也

○王臨川文

歐蘇曾王四家全集今書坊皆無刻板獨北京有荊公臨川集板在國子監舊崇文閣而所闕什一用之永樂八年扈從在北京印二本以一本寄余凡十冊旣已錄補遂取吳艸廬先生所爲序冠諸卷首又取二程朱陸四先生及司馬文正諸賢所論公平生者附於序後蓋凡天下後世之狺狺於公者皆吠聲而已豈其眞有所見哉夫的然有所見者余之所錄是已

○諸儒奧論

諸儒奧論二冊得於中書舍人建昌黃卓前輩讀史必因其人而考其時因其事而揆諸理故各極其所見近年鄕先生王子啟教學者讀史每終一傳必作一論猶存古人讀史之法囚附著之以示來學

○唐才子傳

唐才子傳西域辛文房著十卷總三百九十七人皆有詩名當時其見於唐書者共百人蓋行事不關大體不足爲勸戒者不錄作史之體也而讀其詩欲知其人於辛所錄宜有取然唐以詩取士三百年間以詩名者當不止於辛之所錄如郭元振張九齡李邕之徒顯於時矣而猶遺之況在下者乎而辛所錄者又間雜以臆說觀者當擇之

○十史詳節

十史詳節總二百七十三卷史記三國誌晉書南北史隋書五代史題曰東萊校正兩漢及唐書題曰諸儒校正吾家十五冊此書��略至事之切要者亦或不載甚至節省助語詞讀之無味者然考東萊年譜不見校正此書世謂此東萊早年所成後悔之劉元城云古人著述多在暮年正爲此耳

○元首科程文

元延祐乙卯廷試錄一冊蓋先待制登第之歲於今百有二歲餘始得之前山東按察使郭儼彥莊元科舉取士助於此而累科得士亦莫盛於此左右榜総五十六人是錄所刊對策凡四卷五十有三人先待制之文在焉而五十六人家狀及其初授官悉具也

○飬蒙大訓

右飬蒙大訓豫章熊大年集陳氏經學啟蒙初學經訓小學禮詩王氏伊洛精義饒氏性理字訓訓蒙理詩程氏毓蒙明訓胡氏序古千文朱子訓蒙絕句孝經刊誤十書而爲之者也自三言四言至於七言而終孝經於教童子甚宜端本登源之書也然字訓本程達原因程正思之舊而增廣之者此云饒氏所輯不考之過也

○說文字原

右說文字原一冊元周伯琦著伯琦字伯溫聞之前輩言元至正間初攺奎章閣爲宣文朝臣咸謂必�巙巙書榜是時伯溫𨿽在館閣精篆書而未爲上所知巙日今篆書宣文閣榜十數紙周不識其意一日有旨命巙書宣文閣榜巙言臣所能眞書非古古莫如篆朝廷宣文閣用篆書爲得體周伯溫篆書今世無過之者上如其言召伯琦書下茟稱旨由是益見進用前輩臨事明於大體而不自取其功與引拔人材委曲成就之如此皆不可及因得伯琦所著書輒附志舊聞於捲之末

○六書正譌

右六書正譌一冊元鄱陽周伯琦著作琦翰林待制南翁之子官至江浙行省左丞元之士大夫以篆書名者皆推伯琦所著又有說文字原其百序云字原以敍制作之全正譌以刊傳寫之謬非獨攻篆之家所不可無於使學者得明古人作字之本意而不胘於俗者不爲無助

○新唐書

新唐書二百廿五卷歐陽文忠公譔紀表志宋景文公譔列傳當時以景文所譔過文且一書出兩手命文忠看詳攺歸一體文忠曰人所見不同且宋公前輩遂已故事修書惟官髙者一人書職名時景文守鄭州在文忠下文忠曰宋公用刀久且深何可掩哉遂於所譔各書之古之君子存心至公無欲丄人如此吾家唐書五十四冊刻板在福州府學得之今翰林學士楊公勉仁云

○五代史

五代史七十四卷總十冊吾郡歐陽文忠公著板在太學前史文章卓然髙出爲世師法者司馬遷史記班固前漢書及公此書而已而義例之精史漢不及

○丁鶴年詩

鶴年其先西域人西域人多名丁旣入中國因以爲姓故鶴年亦丁姓其祖父皆仕元二兄皆舉進士爲顯官鶴年獨泊然布素寒士元亡歸四明與戴叔能相善尙節操有孝行叔能嘗爲作傳後隱武昌山中余在武昌遇之甚相得時已老矣別後數歲卒此集蓋其卒後得之武昌鄧存誠

○安雅堂

安雅堂文集閩陳旅眾仲著刻板在福州府學余家二冊得於翰林庶吉士洪遵道元之時閩人以古文名者眾仲其巨擘也余嘗愛閩之善文者二人唐歐陽詹及眾仲同出於莆田常衮在閩最始識詹詹至京師名聞特甚而韓吏部尢厚��至國子四門助教馬伯庸至閩最始識眾仲眾�至京師諸公皆內交而虞學士尢厚之官至國子監丞其事亦相類然詹之文切深眾仲之文優柔端厚此其所異也

○題黃少保省愆集後

讀吾友少保黃公永樂中所作省愆詩集至於一再蓋幾於痛定思痛不能不太息流涕於往事焉初太宗皇帝將巡北京召吏部尙書兼詹事蹇義兵部尙書兼詹事金忠右春坊大學士兼翰林侍讀黃淮左春坊左諭徳兼翰林侍講楊士奇諭之曰居守事重今文臣中簡畱汝四人輔導監國昔唐太宗簡輔監國必付房玄齡汝等宜識朕此意敬共無怠四臣皆拜稽受命其後凡下璽書諭幾務必四臣與聞時仁宗皇帝在東宮所以禮遇四臣甚厚而支庶有畱京邸潛志奪嫡者日夜窺伺間隙從而張虛駕妄以爲監國之過又結嬖近助於內賴上聖明終不爲惑然爲官臣者胥懍懍卼臲數見頌繫𨿽四臣不免或浹旬或累月惟淮一滯十年蓋鄒孟氏所謂莫之致而致者也夫莫之致而致君子何容心哉亦反求諸己耳此省愆之所以著志也嗟呼四臣者今蹇黃二公及士奇幸尙在去險卽夷皆二聖之賜而古人安不忘危之戒君子反躬修省之誠在吾徒不可一日而怱之也故謹書於集後以歸黃公亦以自儆云耳

○題劉仲修書虞揭詩後

右元揭文安公憶昔詩四首虞文靖公寄文安絕句一首淸江劉仲修先生所書今翰林侍講金君糼孜之所藏也幼孜以示余世傳文安有憾於三朝新婦之評嘗中夜過文靖一言不合揮袂遽去文靖寄此詩亦以寓憾又摘世所傳刻本此詩寄語傍人休大笑之語謂本於文安所爲範先生詩序而發援引左驗眞若有據然余意當時文安不畱遽去或牽於人事不得已未可知若所云三朝新婦亦評之云耳豈必貶之云乎貶不貶不暇論夫賢人君子之相與其言語文字之間或相推讓相辧論相評品皆出乎至公豈如今之無識訑訑自髙者之所爲乎嘗觀二公之文其相與辧論數數矣皆未聞有一憾焉者何獨怏怏乎是也此非與論杜少陵莫倚善題鸚鵡賦者類耶今觀劉先生所書而益知世俗所傳不可信先生嘗親炙二公使果如世俗所云何故書此詩都無一語及之如以爲不欲著楊前輩之過則二公他詩文可傳甚多又何必書此哉先生書文靖此詩苐三句說與傍人堪大哎與刻本不同二字味此尢足以見二公相得之情溢乎辭气之表而刻本之誤政有以啟俗人欺世之論不可不辧故書於後且以質諸金君云

○延祐二年進士題名記

右元延祐二年進士題名記蓋先待制登苐之歲也此碑趙文敏公所書刻石在北京國字監此本故太學士胡文穆公所惠者虞文靖公云此科得士最盛蓋昔人嘗有記其先友者所以著一時交遊之盛亦使後人知重世好也余旣得此碑又得當時諸公應試家狀並初授官及所選刻廷對之交附錄於後而此科監試讀卷等官及進士有傳在國史者又附錄焉庶以考見其平生行義政治而續有得其墓志墓碑行狀則皆錄附於陰其或已見於史而墓志等文亦不嫌於重錄者蓋以史之所書常略也永樂己亥正月壬子曾孫士奇謹識

○張文昌詩

唐張籍字文昌史稱���烏江人宋湯季庸定吳郡人考韓文張中丞傳與湯說同文昌貞元十五年進士仕至國子司業其詩與元白諸人號元和體文昌尢長於樂府文獻通考云其集三卷又云張洎所編者十二卷又有季庸所編八卷余家所有五七言律絕及樂府凡五卷不知何人編

○錄楚辭

右楚辭一冊徳安貳守羅先生手筆先生學於元季兵亂之際不得書𨿽崎嶇奔竄常晝夜鈔錄以讀今之學者幸遇太平無事之日得書甚易而往往不務力學此何怪乎後之人不及前輩也

○劉職方詩

右槎翁先生詩得之鶻舉之子鎡嘗聞長老言先生八歲能詩旣長遭兵亂𨿽莽竄巖谷崎嘔無聊之際日必賦一詩不廢至遇朋徒相聚或興有所發輒累累賦之不倦也蓋其好學之篤如此然先生於明經於古文尢所篤好詩特其餘事耳先生徳義在人治行在史余因此集特記其好學一事以示後人云

○劉文房詩

唐隨州剌史劉長卿字文房與髙適同�楊伯謙選�音列諸中唐其詩淸婉有思致然數遭廢黜故多憂窮沈欝之意余所錄者傳於江夏蔣立恭家嘗見閣本詩後有序記碑銘等文此特錄詩而五言古體尢少伯謙選唐五言古體自陳子昂薛嗣通王孟儲李韋柳之外一無所取此錄豈與伯謙同意哉而篇目次第亦與閣本異

○三蘇文選

三蘇文選一冊十二卷東萊所選建安蔡文子爲之註皆取其論治體而便於科舉之用𨿽不能皆純而讀之可以啟益胸次動洫筆端未必無助也

○題曾氏冠辭後

士大夫家四禮冠爲首古禮旣廢後世欲復之冠爲易而猶寡見焉前百餘年南北混一儒先君子布�中朝時吾郡曾公巽申應奉翰林獨用古禮冠其子遂爲諸公稱賞如此可以觀世矣今二三十年來朝之學士大夫家率用冠禮冠不用禮則胥視爲苟簡世道其漸復古歟此卷首載應奉訓辭而冠辭出吳文正公虞文靖公揭文安公州判許公皆親筆自元季之亂也流落他姓應奉曾孫少詹事�求之數十年不得近有攜至北京者詹事已沒世詹事子積適至卽出厚貲購得之可爲珠還合浦積可能爲孝然積之先公及吳虞揭許諸公之言皆至理所寓積能明諸心修諸躬尢孝之大者積尙勉之

○元史

此書於元百餘年之事備矣而亡國之際忠邢之迹或略或於故老所傳者相戾蓋當時急於成書不暇徧訪而詳覈也

○文丞相督府忠義傳

右文丞相督府忠義傳宋禮部侍郎然學士院權宜吾郡鄧光薦撰光薦字中甫學者稱中齊先生�丞相同朝此傳多本於丞相所自述故特詳實而後來作宋史又多本於此云

○孔子家語

孔子家語一冊在江夏時得之南昌龍參參博學工詩有淸思喜規模盛唐吾友夏仲達特愛重之參惇契誼然不能擇交湘中有道士善詩參南遊與之厚後道士以符咒敗官並捕其家其父走匿參舟參弟諫不可納參歎曰豈有朋友之父有急而不容乎弟走告仲達仲達竊謂參曰不忍朋友之父亦念吾有父乎參𨿽悟終不肯明言遣之道士父心知其意去匿旭處數日官跟捕得之他處匿之者同罪家屬皆徙邊參𨿽幸免罪亦因是盡喪其資易曰比之匪人參之謂矣若仲達非納約自牖者乎余目擊其事故因此書思其人而以志戒

○跋張旭艸書

旭書雄勁飛動神妙叵測而規矩固在凡今之慕旭者不免效杜季良之獘矣

○跋懷素

張旭書縱意豪宕變化捷出如健鵬掠野怒驥脫羈懷素得張之法乃淸勁精麗應規合矩蓋魯男子學柳下惠者故足重也

東裏文集卷之十

●東裏文集卷之十一

題跋

◆題跋

跋赤壁圖

題黃母劉傳後

恭題仁廟璽書錄本

題安福戴氏所藏先世告身後

書復立宗忠簡公墓碑捲後

書宋謝少連贈官誥後

石鼓文後

漢魯相置孔子廟卒史碑

華山廟碑

夏承碑

孔子廟學記

吳叚石岡紀功徳碣

告泰華府君文

千文

題戴氏所藏先賢遺墨後

跋宋吏部侍郎龔公墓志銘後

書歐陽臨淄傳後

恭題賜都禦史虞謙蘭亭墨本後

恭題崇恩堂捲後

漢桂陽太守周府君功勳碑

淸節書院記

題範危墨迹後

跋松雪書鄧文原文

跋唐誥

書胡氏先世二記後

○跋赤壁圖

蘇文忠公以誠意直道事君而爲李定舒亶之徒所毀貴黃州賢人君子之心正大明白何往不自得矧公文章譬諸景星慶雲隨所著見輝煥萬物向使公不罹擯斥區區齊安山川風物有此光气流於宇宙間耶

○題黃母劉傳後

晉屠岸賈之殺趙朔也將並殺其遺孤朔客公孫杵臼程嬰謀曰立孤與死孰難嬰曰死易立孤難耳杵臼遜其難者於嬰而自殺夫立孤古烈丈夫之所難也觀蘇平仲傳永嘉黃母劉氏保孤事豈不尢難乎哉蓋趙見禍於國之亂臣而黃見禍於家賊夫倉猝莫夜變起房帷之內𨿽勇智士或不足禦咒弱女婦乎劉之志所謂可與日月爭光非耶劉沒今六十年曾孫淮榮膺籠命追贈劉一品之貴殆天所以報劉與司馬子長著趙客事炳炳無窮於天地間平仲今代子長也將劉之事暴白後世豈有窮哉豈有窮哉

○恭題仁廟璽書錄本

洪熙攺元四月之望仁宗皇帝禦奉天門召少師吏部尙書臣蹇義少傅兵部尙書兼華蓋殿大學士臣楊士奇至榻前追論監國時事獎與再四出圖書二以賜臣義得忠貞臣士奇得貞一加賜璽書極其眷待之厚夫臣之事君克效其分寸者皆職分所當然而明聖之心如造化於物一生意之不息何其盛徳也義和厚質實歷事列聖練達而寬■﹝衤谷﹞巋然國家老成人宜無忝於斯顧臣何人亦預濫被是以承命之日感激之私迫切心腑而慚悚之至莫措其躬曾不踰月仁廟上賓每捧綸章血涕交隕今臣義祗事皇上倚注眷待之隆比於先朝駸駸有加上嘗閱其忠貞圖書推廣先志特命範白金重刻以賜中外傳布歌詠盛羙蓋孔子嘗論孟莊子之孝曰其他可能其不攺父之臣與父之政爲難能彼特列國大夫耳今明天子實躬行之又何其盛徳也非臣義千載之遭遇乎君子承其遇必思信其道先儒謂盡己爲忠正固爲貞夫爲臣之忠莫大於陳善而非依隨之謂矣貞莫大於格君而非苟且之謂矣君子於道必有終身之志焉臣義別錄璽書爲副間屬臣識之臣嘗陪義同爲官臣所以長益臣者多矣故不敢不以君子之道爲臣𨿽孱弱尙願自勵以從其後焉

○題安福戴氏所藏先世告身後

孟子論王政曰老吾老以及人之老謂推其愛親之心以愛人之親也四牡之詩曰不遑將父曰不遑將母曰將母來諗先王推己及臣如此所以得人心之深者歟三代而下至宋歲致禮祖考必覃恩羣臣而並及其祖考庶幾猶有先王忠厚之澤也安成戴氏藏其先世所受宋封贈父母告身三通其一宣和二年六月所授其一建炎三年九月所授其一紹興二年十一月所授至今覽之足以歆動人心然建詔之主有不能自致愛親之心者由柄用小人之過大易所以戒小人勿周也戴氏先世在宋受告勑尙多數更兵燹獨存此三通後二通亦不完然其子孫數百年什襲如拱壁戴氏子孫於愛重其親無忝矣

○書復立宗忠簡公墓碑捲後

爲政在使民知爲善而已而非有以勸之民或不知爲之也故尊徳禮賢表存友褒忠節皆勸民之務也宋宗忠簡公其孤忠大節所謂皦然可與日月爭光者而竟以譖幽憤死蓋天下後世所共仰慕而悼惜之者也然葬於潤無三百年已莽然荒煙衰艸之墟樵牧往來行道不弔此豈潤之人其心獨有異哉公嘗仕於此居於此至感慕徳義吾意潤之人必有深於天下後世之人者何爲獨漠然若是也非由爲政者不達勸民之道𨿽有公之賢不知敬禮而致民之然歟今六七年前金華劉侯伯靜以監察禦史出守是邦一新政教修舉百廢乃復葺公之祠及治其墳塋又經紀其祠田命佛氏之徒董祀事而躬率博士弟子展禮墓下又刻石墓道使過者皆知爲宋忠臣宗公之墓於是潤之人始知有忠簡公又知爲善者之久而不泯而在己不可不勉於善也劉侯爲政可謂知所務矣去年與侯同在史館爲余道其事今侯去潤而佐江右大藩自昔江右孤忠大節如忠簡公尢多而江右之人固不爲潤之人之漠然也將侯所以加勸之者尙能舉拳如治潤之時乎

○書宋謝少連贈官誥後

建寧府照磨臨江謝良翰出示所藏先世宋嘉祐二年贈官告勑一通蓋良翰十三世祖堪時以尙書員外郎通判衡州用郊祀恩贈其父少連殿中丞者也堪天聖八年進士與歐陽文忠石守道皆同年友終殿中侍禦史其歷官頗多而所受誥勅蓋屢歷世變獨存此耳其書員外郎知制誥絳者謝希深也學士中書舍人�者楊子奇太年弟也崇文院檢討公著�呂正獻也獨吳奎書姓當時臣潦於禦下但書名名有同者則書姓以別之蓋自丁度盛度始此誥至今三百七十有四年完好如新亦可以見謝氏後世之賢敬識而歸之

○石鼓文後

右石鼓文十元國子司業潘迪考訂音訓刋附於後在今北京國子監士大夫北京來者多得之以見贈此本得於胡學士光大紙墨獨佳此刻鄭夾際定爲秦篆歐陽公集古錄疑此文自宣王共和至宋嘉祐千九百年且文細刻淺理不應得存又疑其自漢以來博古好奇之士皆略而不道余謂石鼓文決非秦漢以下之人所能所謂文細刻淺者安知當時不�刻歷世久遠則磨滅如此而今文字之存者計裁三之一耳其中不可辧識者又三之一則亦久遠之驗也荒郊野艸之中古物委棄何限如其金玉之類𨿽殘毀不完苟遇之卽庸人小子皆知而取之矣爲石𨿽有文字苟不遇好古博雅之士則不爲世所知而不見稱道固其理也且三代鍾鼎卣彛之屬前未嘗見稱於世而後來田夫牧子往往出之荒野埋沒之中者代有之矣何獨玫疑於石鼓哉

○漢魯相置孔子廟卒史碑

右漢魯相置孔子廟掌禮器卒史碑順帝時所立在曲阜余得之陳思孝掌禮器卒史必選四十以上經通一藝雜試能奉弘先聖之禮爲宗所歸者見古人愼重如此也

○華山廟碑

右華山廟碑得之子啟學士漢碑之佳者蓋郭香書漢魏以前碑多不載書刻人氏名此獨詳焉遂因之有聞於今自古賢徳君子泯沒無聞於後者何限而有聞無聞亦何足計哉若李徳■﹝衤谷﹞位王宰相猶區區附名其顚欲託不朽歐陽公所以譏其近愚也

○夏承碑

右漢淳於長夏承碑無書人氏名中書舍人陳登思孝定爲蔡伯喈書字畫特奇古蓋用篆筆也歐陽公集古錄無之趙明誠金石錄云元祐中洺州因治河得此碑於土壤中刻畫完好如新是宜歐公之未得也而近歲廣平府民又因治河得此碑廣平古洺地蓋不知元祐之後又何時而埋沒也今視漢他碑尙完好物以晦而全固理之常也此怙余得於鄒侍講

○孔子廟學記

右孔子廟學記古隸書碑盛行於今者尊號受禪及孔子廟學記三碑皆魏人書而尊號受禪世謂出鍾繇梁鵠竟未有適說惟廟學宋人以爲鵠書亦非碑所載蓋漢魏以前士人多能書不爲異也故鮮有著其氏名者後世能書者鮮故必著氏名以自表然凡一代之書必相彷彿論占書之體者考其時代可矣何必拘拘出某人哉

○吳叚石岡紀功徳碣

右吳孫皓天璽元年叚石岡紀功徳碣八分書相傳出皇象極髙古而其文缺壞不可見者已三之一蓋宋元祐中此碣已斷爲三在天�寺門外時轉運副使胡宗師徙置漕臺今在應天府學又不知何時所�也考吳志天冊元年吳郡言掘地得銀上有年月���明年爲天璽元年是年鄱陽言歷陽山石文理成二十字云楚九州渚吳九州都揚州士作天子四世治太平始又吳興陽羨山有石室之瑞又攺明年元爲天紀以恊石文此碑不見於志考其文有天發神懺等語則亦當時瑞應之事然天紀四年王濬遂入吳矣

○告泰華府君文

右唐補闕韓賞告泰華府君文韓擇木書賞所以盟於神者嚴矣士夫君子立志操節篤於內而已豈必盟神然後固哉必俟盟於神者蓋由其內之不足也

○千文

右智永千文刻石在西安府學吾平生所得頗多皆爲親友持去獨此本紙墨尢勝遂爲家寶得之江夏宋鑑惟憲蓋宋大觀三年所刻永嘗書八百本區易文忠公集古金石刻文所得永千文疑其筆法不類者二百六十餘字意是後人所補遂去之此刻出於公沒後數十年使其見之當不寘疑也千文所始蓋梁武帝令殷鐵石於義之書中搨一千字不重者命周興嗣次爲韻語以教諸王前志所載如此區易公因見法帖有漢章帝書海鹹河淡百餘字遂以前世已有不始於義之劉后村之說亦然余謂此百餘字授公登淳祐七年張淵微榜進士時穆陵數下詔取士崇惇實戒浮靡前年五月又詔監學及諸路郡學以秋闈在邇宜精考較以得實才七年三月命吳潛知貢舉禦�付潛俾崇雅�浮六月賜淵微等五百廿七人及苐出身時自春夏以來不雨淵微等上言�免瓊林宴詔從之時��焉是年四月鄭淸之再入政府爲太傅���兼��使進越國公趙�爲樞密使兼參知政率�視���西湖北軍馬�伯大楊端明殿學士��樞密院���參知政事七月以�之傑爲參知政事�汝�自起居郎侍講遷吏部侍郎蓋在五月以後謝方叔先�權刑部侍郎��給事中趙��繇兼吏部尙書遂爲其兼戶部尙書是年十二月又遷端明殿學士��戶部財用��嘗爲京尹�太學遊士以���又急於財利�爲�飲之臣小人不足言別之�亦無所可取謝方叔始有聲臺諫至執政不能有爲晚更困於權臣至喪其所守�伯大直諒之節汝�方正不撓葵忠君衛國之誠愈老愈壯謂非光明俊偉君子人歟淸之端平中爲相慨然以天下爲己任引用正中眞徳秀魏了翁十數�時號小�祐庶幾君子矣然至是�相衰老不任政歸私門�世所少焉此皆告內所列政事之臣其除拜及爲人大槪有可考者因並志之後百五十有九年爲皇明永樂二年四月八日誌

○題戴氏所藏先賢遺墨後

誠齋先生父子宋名賢而余族祖也圭齋先生元名賢余曾祖同年友也今拜觀此卷於安福戴誠問所不勝先代之敬及誦東山先生難進甚偉薦牘弗用之語以觀誠問今目決去之意蓋故家流風尙未泯也又爲戴氏起敬焉誠問將遠別故識而歸之

○跋宋吏部侍郎龔公墓志銘後

右宋禮部郎官吾郡中齋先生鄧公所譔吏部侍郎南昌竹鄕先生龔公墓志銘一通進士曾先之以下九人作爲輓詩廿廿首附錄在後皆當時手筆竹鄕七世孫今兵科給事中鐩之所藏也間以求題夫人有譽於當世非難有譽身後爲難蓋是非邪正沒世而後定也竹鄕累官大理卿至吏部侍郎兼侍講宋亡以疾終於家此銘序述歷官行事忠槪義節與先之諸君子輓詩所稱如出一口此豈聲音哎貌之所能爲哉自漢唐以來惟宋待士爲厚其亡也亦惟宋之士能盡節以無負國家爲多文丞相李潭州表然者也竹鄕當此時獲知於二公或相推薦或相結約國亡卽不屈以無愧二公世言惟豪傑知豪傑豈不然乎中齋時以朝散郎權禮部郎官兼學士院權直宋亡艱難百出亦全忠以沒夫竹鄕一世交遊何限而身後之筆其子孫不以十餘年之久必有待於中齋豈非謂捨是則不足�遠�後哉此卷至今百一十有餘年數歷此�完好如新又非竹鄕後世之賢不能鐩起家科苐�侍近端重溫雅謹�自持若恐墜其世徳者�曰子��之吾又於竹鄕後世見之矣

○書歐陽臨淄傳後

歐陽日新先生西昌前輩巨擘也士奇生晚不及識�記丱角時聞於族姻老長道先生事爲教其至今不忘者曰先生十餘歲從學陳海桒於淸節書院疑然羣居中讀書作字心不外馳諸生以弄事百方挑之未嘗一顧暮歸挾書冊獨行道間步履徐徐貌如有所思者道傍觀者嘖嘖指以語其子弟曰若曷爲不然哉稍長日以所業就吾家質望之平洲諸老先生天分絕出諸老皆樂爲之傾寫每至未嘗以事廢講論率抵暮或夜盡二燭始送出康山長宗武汲汲以成後學爲事延先生家塾命諸子從之學而親與先生相講說■﹝石靡﹞切於是先生所造詣沛然矣一時儕輩有志於學者率就先生質所業至正丙申江西行省以鄕舉選士吾州舉劉子髙及先生楊氏諸老及康山長餞之快閣之上時劉先生聲名已勃勃出江右望之曰二賢皆得薦而日新當前列旣別山長竊嘆曰惜哉日新所稟甚淸然不若子髙異時遠到也後所云皆中天兵初下江西吳去疾爲吾州稱先生爲第一流人首薦諸朝吾州之士仕天朝自先生始士奇十二三習爲舉子程文先伯吏部公愛而教之數曰使汝得歐陽日新爲師一第俯首取無難者自是日訪求先生之文而讀之蓋數歷兵亂不可得僅得其所試中詩經義及序記書辭數篇其論議根據精彩發越反覆誦詠使人有手舞足蹈之意此士奇所爲恨生晚不得從問道執業之末�是時抱生晚之恨者豈獨士奇也此傳載歷官行事頗詳輒附余所聞一二事於後庶幾小補之云

○恭題賜都禦史虞謙蘭亭墨本後

右唐禇遂良所臨王義之蘭亭禊帖永樂八年上在春宮得墨本命工刻之石時大臣及近臣侍監固者各賜摹本淂者裁六七人非恭愼端厚有文學者不預蓋貴重之也此本都察院右副都禦史虞謙所被賜者問出屬臣士奇識於後臣侍上最久蓋嘗竊聞賜帖之旨非獨矜重法書要在獎勵其人焉謙初爲大理少卿上嘉其儒雅且明正寬厚志存澤物有大臣體特奏太宗皇帝以爲右副都禦史無幾又命署刑部尙書而諭之曰余知卿無忝也旣嗣大統廷臣𨿽有進官者然悉兼舊職獨以大理平天下刑獄非謙不可遂攺大理卿謙感知遇之厚孜孜盡心若宋歐陽觀所爲求生道於死獄者謙蓋有焉凡人之麗��者往往心誠服之而無憾今九重惓惓夙夜圖惟好生之徳洽於民也謙亦圖惟厥終用永彰皇上知人之明而不忝明良千載之遇則家藏此帖固子孫萬世之寶嗚呼尙敬之哉

○恭題崇恩堂捲後

右魯王殿下爲衍聖公孔彥縉大書崇恩三字又備書仁宗皇帝臨禦時所以寵待彥縉者於後彥縉今以示臣士奇於是鼎湖之龍禦遠矣拜跽莊誦不勝血涕之橫流也臣士奇祗事仁宗皇帝於春宮二十年旣嗣大位又擢寘於左右往年侍監國南京彥縉歲��朝所以宴勞錫予之必厚將歸必命廷臣往餞之蓋所從來如此非始於臨禦之時也而凡孔氏之後以名上者率親擢淸華之職且厚遇之亦非獨於彥縉然也問嘗諭臣士奇曰國家於庶士有能佩服孔子之道者猶重其祿位厚其禮遇矧於孔子之後乎又曰在漢唐宋孔子之後往往有聞於史冊今而後必將有繼昔而起者乎嗚呼聖明惓惓崇儒術重先師之意如此可爲千歲一遇者矣於是以臣之所親得於見聞者謹附志卷末庶彥縉曁凡孔氏之後尙圖不忘而益勵哉

○漢桂陽太守周府君功勳碑

右漢桂陽太守周府君功勳碑漢熹平二年建唐太和三年重刻字𨿽剝蝕其可辧識處渾然漢意固在也此碑今在韶州府治先師海桒陳先生志其本末甚詳余在南京求此碑久未得永樂巳亥子啟學士扈從在此京見寄此本乃知物常出於所聚初不係其地之遠近也

○淸節書院記

元季書院燬於兵此碑幸存士郁之子朴慮不能免�之所居之後且祕不言歷五十餘歲朴已死遂無知者永樂癸巳朴之子家人皆病疫覡者云居後有寶物不當久閟指示其地今出之則此碑也已而病者悉瘥亦靈異哉碑缺一角則當時發地者所損時余在京今翰林修譔陳徳遵讀書邑庠亟以書求之得二本以一分黃學士宗豫一表而藏之於家此吾西昌先代盛徳事而歐陽楚公斯文實因先叔祖平洲先生得之王至剛所題碑陰又先師海桒先生所書宜在所寶也永樂戊戌六月三日

○題範危墨迹後

虞範揭楊皆於先曾祖有交好余猶及見先世所藏諸公往還書牘危公與先祖兄弟同遊吳文正公之門往年在南京周恂如扈從北來得危公所作輓先曾祖七言唐律一章見貽𨿽片紙而出親筆已潢飾寘家�中恂如言此出公全集其集已散落張叔豫得之最多時叔豫已卒書籍悉歸永新不及得見也余來北京喜求故元時遺墨斷簡往往有得最初得危公詩文五十七首於太醫院判蔣用文所蓋與所得先公輓詩同出一集後得範公雜文十七首於民間皆出二公親筆遂裝爲一卷範前輩故列於首嘗聞範所著有燕然稿東方稿海康稿江夏稿候官稿百文槁此必出燕然或東方槁危所著有雲林集說學齋集余及見雲林集此或出說學齋未可知也前輩作文章率自貴重旣成皆親錄遺後余見揭公詩文數集及危公雲林集皆親書刋刻不獨余之所得也余所寶此非獨重其文章字畫蓋尢重先世之交若二公行事具見吳文正公宋學士所作墓志非後生小子所得置喙也

○跋松雪書鄧文原文

文肅當時自有能書名文敏此書尢爲得意有翩翩鵾鵬雲海之勢但學書者常溯其上求之可也

○跋唐誥

右唐弘文生鄧自勉授行徳州平原縣尉告身一通開元廿四年所給唐選法試�銓銓而注注而唱集眾告之然後類爲甲上於僕射乃上門下省給事中讀之侍郎省之侍中審之不當者駮下旣審乃上聞主者受旨奉行各給以符謂之告身此不云僕射者開元中攺僕射爲丞相也弘文館隸門下省生凡三十人時試人以禮記春秋左傳爲大經詩周禮儀禮爲中經易書春秋公穀二傳爲小經其試弘文生一大經一小經或二中經或史記前後漢書三國誌各一或時務策五而經史皆試策也此名嵩者蕭瑀從曾孫暠者淮安王神通玄孫豫者席豫寬者裴漼從弟景融陸象先弟及韋恆裴耀卿苗晉卿唐書皆有傳有可稱惟陳希烈在姦臣傳其擬官廿二人無所考世所傳盛唐詩人有常建亦未知是否此告書者及署名筆意皆佳今七百年完整如新余得之前奉和今吳埜遂考而識之

○書胡氏先世二記後

翰林編修蕭鎡以其妻之弟胡重宣過余且出胡之先世所得楊文節公作福榮堂記滕學士作後榮堂記余受而閱之爲之嘆曰故家世族文獻足徵若此者鮮矣吾於此有可頌者焉有可敬者焉宋光宗因慶其親而覃恩於天下之爲親者鄒孟氏所謂老吾老以及人之老此可頌也胡氏自金陵徙吉而析爲三伯居廬陵之值夏忠簡公銓其後也仲居泰和之南岡慶曆進士朝奉大夫衍其後也季居泰和之黃漕南城縣丞箋其後也凡族之蕃者必分分則盛衰愚良必不能齊胡氏三族其詩書相暎衣冠不乏此可敬也文節之記爲南城作於今二百四十有六年滕公之記爲南城之後南叔作於今百十有六年南城之後有徙社溪者矣而子孫至今寶斯文不失又可敬也然有可嘅者焉徙社溪四世至文可號可山南叔之父也文丞相禮爲上賓從勤王至海上及元盡得宋天下可山季弟號靜山者誓不負宋竟以不屈被殺余童子時鄕人長老率能道其事歷歷然在元時諱言之故家譜不書�志不�史亦無錄卒不白於世嗟夫豈非尢可敬而重可嘅乎謹附見其事於二記之後�退之云無亦使其無傳焉

東裏文集卷之十一

●東裏文集卷之十二

神道碑

◆神道碑

故推誠輔運宣忠效力武臣柱國後軍都督府左都督西寧侯宋公神道碑銘

故懷遠將軍成都右衛指揮同知贈平江伯陳公神道碑銘

故文淵閣大學士兼右春坊大學士贈榮祿大夫少師禮部尙書謚文穆胡公神道碑銘

少保戶部尙書贈特進光祿大夫太師謚忠靖夏公神道碑銘

奉天靖難推誠宣力武臣特進榮祿大夫柱國太保陽武侯追封鄞國公謚忠武薛公神道碑銘

○故推誠輔運宣忠效力武臣柱國後軍都督府左都督西寧侯宋公神道碑銘

永樂五年七月某日推誠輔運宣忠效力武臣柱國後軍都督府左都督西寧侯宋公終於肅州訃聞天子悼歎遣官賜祭勑有司給傳還其喪明年夏至京師葬聚寶門外其考之塋之次公�晟洪武中所賜名其字景晹宋世家鳳陽之定遠元季我太祖皇帝龍興歲壬辰公隨父朝用兄國興來歸明年從克濠州又從戰敗賈魯父兄並以功授萬戶甲午從張天祐克五河泗州旴胎又並進總管乙未從上克和州渡江下采石太平總管邵榮等潛有異謀國興察知以聞榮等伏誅從克溧陽進攻南臺國興戰沒命公襲兄職丙申從攻陳也先水寨克之遂從克南臺公父陞廣徳元帥丁酉隨廣徳公克宣州還攺廣徳公天寧翼元帥以老畱建康公從鄧愈克徽州受功賞戊戌召入侍衛已充襲天寧翼元帥庚子調徵饒州及江西諸郡以次平賜襲衣文綺命充統兵官平諸山寨洪武元年克建寧遂畱守禦新定官制實授武徳將軍建寧衞正千戶四年陞懷遠將軍建寧都指揮使司都指揮同知冬召還陞江西都指揮使九年調大同授龍虎將軍十一年調陝西所至治兵撫民不嚴而肅十二年掌涼州衛十三年逐北虜至白城獲其人馬甚眾十五年父病詔公還侍又三年父沒旣襄事復塡涼州虜時數爲邊患公率兵討之追至亦集乃之地斬其凶渠也速兒監等及其眾無算余悉生縶送京師又招降虜僞國公吳�都等萬八千人而送其酋長工不答兒等百五十人詣京師簡其壯者傅卒�余悉處之善地��牧自便驛召公還京獎諭再四賜賚甚厚復塡涼州十九年召還陞驃騎將軍右軍都督府都督僉事賜鈔文綺以其官贈其三代仍塡涼州廿三年夏遣中使就賜白金及鈔至秋復三遣賜鈔文綺授制諭充総兵官徵哈密裏破之哈密者去肅州千餘里虜所城也誅其僞王子別列怯等三十餘人獲虜眾千三百人及金印一銀印二悉送京師所獲馬牛羊咸給將士二十五年復充総兵官徵罕東西番叛寇誅禽七千五百餘人獲馬二十五百牛羊十萬遂還京師二十七年調中軍都督府是歲虜寇遼東命充副総兵率兵討之遇戰腦溫江獲虜眾千餘馬倍之明年廣西�幪諸寨連結爲亂命充右副総兵往徵之誅禽七千餘人賊平還京又明年総羽林八衞兵往平五開龍裏十三峒之寇三十一年率師城萬全諸衞歸二年出塡甘肅太宗皇帝初臨禦公朝京師陞後軍都督府左都督永樂元年授平羌將軍充総兵官仍塡甘肅三年虜日益聚近邊公遣人諭以朝廷徳意其酋長把都帖木兒倫葛兒反率部眾五千馬駝萬六千來歸邊境底寧事聞�賜�獎諭命都督徐膺緒尙書趙羾持節卽軍中封西寧侯賜推誠輔運宣忠效力武臣柱國仍後軍都督府左都督食祿千一百石加賜田若干頃又二年以疾終享年若干公曾祖某贈某官妣某氏贈某官夫人祖一公及考皆再贈某官祖妣朱氏妣陳氏皆再贈某官夫人公之配丁氏許氏皆封西寧侯夫人子男幾某某瑄府軍右衞指揮使先公卒琥駙馬都尉尙安成公主瑛駙馬都尉尙咸寧公主永樂中琥襲西寧侯仁宗皇帝嗣位琥坐事攺命瑛襲西寧侯孫男幾某某傑金吾左衞指揮使偉羽林左衛指揮同知俊天�衞指揮僉事儼旗手衛正千戶佐龍驤衞正千戶嗚呼公勳著國家貴聯戚裏慶澤被於後嗣名聲施於無窮固本於際遇聖明千載之幸會亦必其忠義之行閎遠之材克勤始終有以迓承之矣故旣述其事於碑又系之銘曰

天建皇明龍興淮土魁智傑能如雲從附定遠密比猶漢沛豐父兄偕來有偉宋公義旗所嚮仗劍先驅神武不殺迎降懽呼長江飛渡金陵定鼎分命股肱出綏四境於宣於歙於番於閩公從總戎聲威日振甌寧旣靖公畱奠之進奠藩垣大江之西雲中在左分陝在右公來塡撫煌煌旌棨虜窺西陲公往遏之斬縶其渠招懷其餘繫胡遼陽薙孽嶺表如燎滅枯如鐵摧朽馬迹所歷幾周四遐桓桓之志無康於家文皇臨禦親任舊老自西來朝蒼顏白首天子曰嘻卿宜在廷紓予西顧孰乎愈卿公曰臣職及臣未衰西人忻忻迓公復來鞠躬盡瘁遑敢怠寧邊人恃公屹然長城宣上徳恩洽於遐外耄倪畢歸如川赴海天子曰嘻維時茂勳崇爵豐祿予慰乃勤維公遭際﹣寔多父兄偉績賢稱晚而益閎存沒榮哀歸從先北來世莫京繇公所肇墓道有石其崇九尺太史述銘永耀無極

○故懷遠將軍成都右衛指揮同知贈平江伯陳公神道碑銘

公諱聞字伯益姓陳氏其先穎川人公之祖諱三省徙廬州合淝遂爲合淝人考諱重一考以上三世皆不仕當元之季四方寇亂蠭起公素有志操彊膂力善騎射遂倡義募勇保障其鄕太祖皇帝龍興歲乙未渡江公知天命有在率眾來歸從王師下江東郡縣授帳前右元帥府總管進取宣歙衢婺隸大將軍麾下徵陳友諒大戰鄱陽友諒死從定漢沔荊襄諸郡從徵張士誠及方國珍浙東西次第平公臨陣對敵神閒意定矢石交下而勇敢益奮間被傷褁創復戰故所嚮有功實授管軍百戶進副千戶守荊州主帥以公勇毅有謀與兵五百人令守歸州時蜀未附而歸與夔重慶接壤日見侵敓公至歸視其城�阤且非可以用武乃擇地距城二十里楚臺故址建千戶所治髙城深隍繕兵甲練士卒實倉廩�足用蜀人以舟師來攻公預淸野待之而以老弱嬰城固守授之方略躬率精銳伏緣江要害處敵薄城下守備堅不可攻又野掠無所得斂而還舟伏兵突起斬馘不可勝計敵大敗引去自是無一足犯境進武徳將軍正千戶在歸州八年民用晏然洪武九年調徳安千戶所治兵保民一如歸州十一年進武節將軍遂陞明威將軍成都前衛指揮僉事討龍馬槽梁諸寨之未附者悉下之王師徵雲南公率兵以從所嚮克捷繼討西番及烏撒散毛諸峒之寇斬俘招徠威懷並施陞懷遠將軍成都右衛指揮同知賜誥命功賞二十四年以老疾致事子瑄襲職公享祿飬二十有餘年永樂甲午九月疾作時瑄奉朝命在外公疾革顧其孫儼等曰吾少遭兵亂幸際龍興之運致有祿位以延被嗣人今老且死無所憾但念未有以報國恩爲我語汝父勉敬事朝廷務忠爲孝卽吾死瞑目矣言旣而卒是月己丑日也享年八十有三以瑄貴制贈公之祖若考及公皆爲平江伯祖妣孫妣朱及公之配皆爲夫人公配初太原王氏繼同安王氏望江縣尹思齊之女淑愼有儀克配君子前公二十年卒子男二長瑄自指揮同知累官都督僉事太宗皇帝靖內難有翼戴功封奉天翊運宣力武臣特進榮祿大夫柱國平江伯竭謀致慮一心國事嶷然於今老成人其有以成公之志矣次瑢女一歸甘州後衞指揮同知李永孫男八佐儼儀倫侃信俊傑女三長歸李方次歸江陰衞指揮同知張英次未行曾孫男若干瑄以公卒之歲十一月庚申奉葬合淝神龍鄕蜀山之原先塋之次銘曰

有元失馭海內鼎沸天命眞人龍飛淮涘龍興雲從矧時邦鄰公趍來歸弗謀弗詢西徵東討以弔以伐公挺材武從罔弗獲從守南郡遂守秭歸密邇勍敵懍乎阽危殫厥智慮靡朝靡夕相土徙宅崇垣固壁練弱爲彊實虛以盈敵至就斃猶湯沃冰坐塡八年境肅民富進秩褒功攺命■﹝云阝﹞土奕奕梁藩簡陡衞僉翦梗懷服夷類乃懕南詔西羌曁於峒獠斬俘招徠籌功多有龍章斯下寵賚洊頒止足之志未老歸閒恬澹恰愉旣躋耆壽易簀有言允淑厥後顯顯後人偉績與名公訓所成公沒其寧麗牲有石矗焉墓道述行琢銘來裔是告

○故文淵閣大學士兼右春坊大學士贈榮祿大夫少師禮部尙書謚文穆胡公神道碑銘

太宗皇帝禦天下二十有三年文武之臣各展其才能達諸事功若竭誠效力始終不渝者其身𨿽沒所以寵眷之率有進而不衰其文臣遭遇之盛者文淵閣大學士兼左春坊大學士胡公尢著者也公初以進士第一爲翰林修撰階承直郎又明年太宗皇帝入正大統陞侍講踰月攺侍讀進承徳郎永樂二年陞右春坊右庶子階奉議大夫仍兼侍讀四年進翰林學士兼左春坊大學士階奉政大夫進文淵閣大學士仍兼左春坊大學士又三年得疾且劇上數命大醫集眾醫之良者往視日遣中使問疾旣卒上悼歎不已命工部具棺禮部賜祭者再贈資善大夫禮部尙書謚文穆國朝文臣有謚自太子少師姚公廣孝與公始也又命官給再還其喪命有司治祠墳時仁宗皇帝監國南京公之喪過焉遣官臨祭賜賻甚厚葬畢其子入謝賞其長子穜爲翰林檢討仁宗旣嗣位追念公舊人加贈榮祿大夫少師禮部尙書遣官諭祭且厚賜其家公遭逢二聖恩備始終何其愈久而愈盛也公居官敬愼在上前承顧問應對必盡誠必據理而忠厚爲本未嘗及人�失事於奉旨制勑視艸卽有所見必具可否以聞多見采納所譔進文字止知出公筆輒稱善所奏對語及所治幾務退未嘗出口𨿽親厚不敢私涉有問蓋自守之嚴有素事太宗皇帝十有七年凡巡幸北京親徵北虜翰林率公與楊公勉仁金公幼孜在扈從信任甚篤禮部郎中周訥建請封禪羣臣亦多言此太平盛事上皆不聽時獨公之言與上意合旣退作卻封禪頌�之丁母憂召還上問百姓安否對曰安但郡縣窮治姦惡外親爲民厲遽詔罷之其兼春坊也小心盡誠多所禆益故尢爲儲君所厚而沈靜謙約以滿爲戒未嘗幹人以私人亦無敢以私幹之兩考京畿鄕試四爲廷試讀卷鑑別公明奉勑修髙皇帝實錄及五經四書性理大全書皆爲總裁志於扶植爲教獎掖善類果於義事於利不苟取與未嘗一比匪人所與交必輔之於善不善去之不復顧小人有不滿公者屢造言毀之賴上深知之不聽遽黜毀者而公自執愈堅意度蕭�𨿽身處榮祿未嘗一日忘山林幽澹閒遠之趣公退閉戶讀書賦詩而已初名廣廷試傅臚更名靖永樂初復舊名其字光大其齋居名晃庵因以爲號公十數歲喪父已有志問學內浸漬其母訓外則日受從祖子貞先生之教故徳器不凡居家篤倫誼處鄕曲恂恂執恭讓旣冠薄遊閩中閩之前輩君子率忘年與交歸而從黃伯器先生講論得所歸宿之地而日進焉其學博究經史百氏下逮醫卜老釋之說亦皆旁通而用志性命道徳之旨晚益有造詣爲文援筆立就頃刻千百言沛然行雲流水之勢賦詩取適其性情近體得盛唐之趣工書法行艸之妙獨步嘗世四方重其文翰求者日接踵戶外𨿽無厭倦意然非其人不苟予其卒以永樂戊戌五月八日春秋四十有九其先自金陵徙廬陵宋忠簡公銓其十二世祖也曾祖鼎亨祖彌髙父子祺累官延平知府母吳元進士永豐縣丞師尹之子永樂中贈公父翰林學士封母太宜人公娶夏初封宜人洪熙初進封夫人子男三長卽穜次穆次穗女四長嫁陳年次嫁觧禎亮次嫁宋懷孫男六女七所著文章有晃庵集扈從集若干捲公與士奇同郡同官知契最深未卒前二年有後死則銘之約旣卒其孤又奉臨終之命索文刻墓石嗚呼士奇先公生五年豈謂竟銘公墓哉蓋今九年乃克成之銘曰

經國所資文武並施維武以靖維文以治巍巍太宗統禦九有任武曁文如左右手公職詞垣十有九禩秉恭執勤司帝之制玉冊金簡天章龍文光華日星敷宣帝仁萬幾燕閒淸問前席公所入告惟帝時懌公所蓄志寬惠被下沕穆泯焉密贊鴻化春宮輔徳平直之行二聖惟明燭鑑公誠好文之朝儒林之首人聳其瞻公眎無有泊虛之存簡肅之度彼其何心有好有惡仲尼有言善者好之善有好公沒思不衰寵章駢審賁終猶始始終之全曠代其幾金螺在左文川在右埋壁有光上貫牛斗墓道之碣爲尋有多最行琢辭來者是儀

○少保戶部尙書贈特進光祿大夫太師謚忠靖夏公神道碑銘

公姓夏氏諱原吉字維喆其先家於饒州曾祖復祖希政元末爲湖廣行省都事兵亂死之考時敏爲相陰縣儒學教諭遂家湘陰公自幼端厚好學年十三教諭公沒益知自勵母夫人廖守節教子公終父喪卽出教裏塾取束脩以資飬而率其二弟恭侍婉愉得母夫人懽心出入鄕閭其老長皆忘年賓禮之時已負鉅人度喜怒不形裏少年嘗被酒侮慢公里人共擊之詈之曰汝小人不知鄕有君子耶有鬼物白晝附人言禍福驚動裏中或彊公往觀卒無所言他日復有言或問之故曰夏公端人吾不可以近公一無所動心洪武庚午歲以詩經選鄕貢入太學遂擢戶部前四川部主事授承直郎進承徳郎曹務業脞凡倉庾府帑之出入簡牘之著悉有條理同官後至於事有未通者咸以質公日環左右公𨿽紛冗必爲之盡心蓋人人徳公如師陞戶部右侍郎授嘉議大夫巡撫福建所過郡吧考察吏治咨訪民隱公明寬大人咸悅服太宗皇帝入正大統轉左侍郎逾月陞戶部尙書授資善大夫永樂初蘇松諸郡大水命公往治發浙西兵民十數萬疏決壅滯自松江黃浦東北以達於海水患乃息而撫卹曲當人不言勞又撫綏其饑民奏發廩三十餘萬石賑之散給有方民賴以濟進資政大夫初建北京采宮殿材於東南命公自南京抵北京督視運送給以錦衣衞官校且命有不率命便宜行事公於號令中備矜卹之意人人效用太宗巡狩北京公預扈從命兼行在禮部都察院事歲餘車駕親徵北虜今上以皇嫡長孫畱守北京命公輔導庶事修舉京師肅然太宗還良喜賜公鈔千緍綵幣四表裏羊酒鞍馬自是屢奉命侍今上有司奏公與吏部尙書蹇公曆官九載皆賜勑嘉獎有淳良篤實如古名臣之諭太宗親宴之別殿無幾賜誥命追封祖考皆爲資政大夫戶部尙書祖妣爲夫人封母爲太夫人重修太祖皇帝實錄命公監修書成賜鈔織金文綺衣文綺表裏北京宮殿成奉勑召仁宗皇帝及今上於南京二聖喜公至賜宴勞及鈔白金鞍馬北虜復犯邊太宗皇帝將親徵公言今邊儲不足請遣將無煩六師忤旨罷官仁宗皇帝嗣位卽日復公戶部尙書公以母喪未終辭仁宗曰國家不幸有大事正朕與卿等恊心比力之時如卿以親喪辭則朕亦未當在此公乃不敢復言遂加少保仍兼戶部尙書賜玉帶今上正位東宮加公兼太子少傅少保尙書二職如故賜誥命追封曾祖祖考皆爲榮祿大夫少保兼太子少傅戶部尙書曾祖妣祖妣妣皆一品夫人賜銀章一其文曰繩愆紏繆且諭公曰朕有過舉卿但具奏來以此識之朕不難於從善賜鈔萬緍禦用米二十石胡椒二百斤公感知遇之厚鞠躬小心靡或不盡修太宗皇帝實錄命公監修仁宗皇帝崩時今上監國南京至則喪禮及卽位之儀皆具皆公一二人所預定上旣嗣大位公以舊輔尢重倚注公亦孜孜惟謹寵賚日盛修仁宗皇帝實錄仍爲監修庶人髙煦反上親率六師擒之公預扈從還賜白金文綺等物甚厚賜銀圖書一其文曰含弘貞靜蓋褒公之徳云明年扈從巡邊旣還上念少師蹇公及公等四人者皆春秋髙欲優逸之賜勑嘉勞命輟職務而仍其祿朝夕侍上備顧問謀議而恩遇益厚兩朝實錄成賜白金織金羅衣文綺表裏鞍馬賜宴明旦入謝暮歸第得疾遂薨宣徳五年正月廿七日也壽六十有五歲上聞訃震悼遣禮部尙書胡濙賜祭贈特進光祿大夫太師賜謚忠靖賻鈔萬緍勑有司營喪葬官其子瑄爲尙寶司丞仍復其家朝臣自公侯貴戚下至郎曹將校咸往弔祭衞卒巷泯亦有嘆息至流涕昔公天性至孝友其弟原啟原禮皆厚原啟沒愛其子如子讀書鄕校時教諭史九韶𨿽非授業師遇之必拜𨿽貴不變旣貴九韶陞教國子月恆分之祿九韶將老朝廷從公請命致事公與人交久而敬平生故人在患難卒賙給之遇士之貧者振之有顚躓失所者授之徳𨿽微必報而未嘗存怨惡心接人溫然處事善善長而惡惡短襟宇瀞深閎廓不見涯涘嘗有從隸污公金織賜衣懼欲逃者公曰污可浣何懼爲有吏壞公所寶硯石匿不敢見公召吏諭之曰物皆有壞吾未嘗惜此慰遣之於時卿大夫雅量推公第一知者蓋比公於王子明韓稚圭之度其在上前所言必歸仁厚臨政必酌大體其預宥密𨿽泯然無迹蓋有陰受其徳者矣故不間貴賤疏戚識不識皆知其爲善人長者喜爲詩四方士重公名得其一篇一詠藏以爲榮公配鄭氏有賢徳再封皆夫人子男三珫瑄瑾女一嫁虞■﹝石扁﹞珫與虞氏女皆先卒公卒之三月歸葬湘陰其家以墓碑屬余余與公同朝三十年晚益親厚相知又嘗爲余道其平生余豈意遂志公之墓耶銘曰

溯夏厥初以國爲氏衍於會稽緜緜厥系太末之邑後來徙居曁唐中和復徙於番懿夏之世逢掖其服詩書有承徳善有續轉鄂而潭自公祖考積厚必發公奮起紹燕歌鹿鳴來與計偕官任其賢政用其才繇司徒屬曁掌邦教寅恭小心寬仁允蹈參決大議洊任重負不亟不徐雍容雅度如彼喬嶽嶻焉弗移其气默運澤潤良多祗事列聖旣四十載夷險一道爲舄兀兀國有老成堂有柱石胡不憖遺常寧興惻旣榮且哀隆隆寵光於乎忠靖沒世不忘

○奉天靖難推誠宣力武臣特進榮祿大夫柱國太保陽武侯追封鄞國公謚忠武薛公神道碑銘

宣徳五年五月太保陽武侯薛公奉命城隆慶永寧赤城獨石竣事將歸以疾聞上遣中官以禦醫往視且賜勑諭勞至京猶力疾入見上慰諭再三旣歸第日錫禦藥遣中官臨間無幾竟不起七月廿三日也訃聞上震悼親爲文祭之追封鄧國公賜謚忠武詔有司治喪葬凡喪葬之儀皆優等蓋特思云公諱祿姓薛氏世家山東膠州之新興社曾祖考諱安妣劉祖考諱大妣金考諱遇林妣張公兄弟六人而公弟六自少傑特有大志未冠籍戎伍上官皆奇之從北徵金山及哈剌哈之地又從徵迆都山乃兒不花等處自是屢出西北二邊涉萬里而還太宗皇帝舉兵靖內難公首從義旗攻九門克薊州�化援密雲攻雄縣追敵漠州咸奮勇先驅以一當�戰眞定公生擒敵左副將軍駙馬都尉李堅超陞燕山右護衛指揮僉事賜白金文綺從援永平攻下大寧富峪會州寬河時南兵已圍北平城公還先遇其哨騎薄戰敗之車駕繼至從戰鄭村埧敵大敗陞指揮同知從克廣昌蔚州攻大同率兵前哨獲敵人馬遂從南徵大戰白溝河追奔至濟南陞指揮使從克滄州大戰東昌公以五十騎前哨遇敵兵數百與戰敗之獲馬三十餘疋敵悉眾來追公復奮戰大敗之獲馬二百餘疋敵於威縣及深州伏兵以要旋師皆擊走之從戰夾河大捷戰滹沱河右軍力屈公率眾馳赴之出入敵陣數十合戰敵敗走公追至夾河斬■﹝骨或﹞無算獲馬五百餘匹明日戰單家橋公馬歟爲敵兵所得拔刀斬敵兵復上馬督戰遂敗敵將平安軍以次攻下順徳大名彰徳及攻西水寨公生擒敵都指揮一人斬獲尢多從攻東阿東平汶上皆下之繼戰淝河大店小河汴隄靈壁率勇先諸軍遂渡淮渡江從車駕入京師太宗皇帝爲臣民推戴旣正大位論功行賞陞驃騎將軍後軍都督府都督僉事以其官秩贈三代永樂六年陞都督同知八年從車駕北徵至玄溟河以功進榮祿大夫右軍都督府右都督兼左軍都督府事以其官秩加贈三代時四方選至幼軍數萬悉命隸公操習十二年從車駕北徵十五年初建北京宮殿命公董營繕十八年成加奉天靖難推誠宣力武臣特進榮祿大夫柱國封陽武侯食祿千五百石追封其三代皆侯爵賜誥券二十一年從車駕北徵還奉命討捕湖州叛寇二十二年復從車駕北徵是年八月仁宗皇帝嗣大位加公太子太保子孫世襲侯爵奉命巡北邊適虜寇云州公率兵追至大松嶺斬獲甚眾事聞賜勑嘉獎遣中官及鴻臚卿卽軍中勞之旣還賜白金鈔幣加歲祿五百石洪熙元年佩鎭朔大將軍印率師巡北邊宣徳元年庶人髙煦反車駕親徵命公爲前鋒先二日圍其城罪人旣得畱公撫綏城中軍民還賜銀幣甚厚明年秋從車駕巡邊出會州觧後虜寇塞下與戰敗之生禽其酋斬獲其餘眾遂鎭薊州永平冬還賜銀幣加厚四年率師護兵餉開平者再五年春佩鎭朔大將軍卽巡邊至奇黃嶺遇虜拒戰悉斬之盡收其家口孳畜陞太保賜鈔幣居三月董築城之役蓋從公之言以便戍守公平居無事未嘗忘危每計邊務言之亹亹或謂其瑣屑者終不爲變蓋其志奉國惟恐不盡爲��智兼備常先事籌畫用心之至以夜繼日故所�成功未嘗敗北間一二臨陣中矢石褁創��有進無退其率師所過紀律嚴明秋毫無犯而��士卒人人歸心若董繕作規置有方力不煩費功率堅久人亦罕及蓋一代之興必有一代之臣公祗事三聖涉歷多用志篤鞠躬盡瘁以效臣戰故能建功國家流光簡冊致身貴富垂慶後昆其非古名將之流而今之不可多見者歟公壽七十有三年其配李累封至侯夫人子男三長勳先卒次某次某孫男三長誠先率次某次某以是年十月三日�公子某鄕某原銘曰

明聖之興有命自天必有輔翼名世之賢气機翕會雲龍風虎有勳有烈左文右武桓桓薛公始奮從義大呼迅馳金戈鐵騎智明幾先勇蓋萬夫疇其膺之折朽摧枯宗社載安功書冊府在帝左右股肱心膂公於事上一誠不貳知竭臣職死且�怠公於馭眾有紀有綱撫如春和今如秋霜歷事三聖麟衣蟬冠廷有老成國有屏翰丹書鐵券傳襲來裔公如長城曷不百歲英靈升遊九原在此太史作銘式昭無已

東裏文集卷之十二

●東裏文集卷之十三

神道碑

◆神道碑

奉天靖難推誠宣力武臣特進榮祿大夫柱國前軍都督府左都督永康侯追封蔡國公謚忠烈徐公神道碑銘

贈資善大夫都察院右都禦史兼詹事府詹事向公神道碑銘

奉天翊衞推誠宣力武臣特進榮祿大夫柱國追封平江侯謚恭襄陳公神道碑銘

故驃騎將軍左軍都督府都督僉事王公神道碑銘

○奉天靖難推誠宣力武臣特進榮祿大夫柱國前軍都督府左都督永康侯追封蔡國公謚忠烈徐公神道碑銘

公諱忠字仲達姓徐氏世家廬州之合淝父諱用元季守宣城我太祖皇帝兵至宣率眾歸附命仍其職遂從徵討以功實授管軍百戶從守南昌進武略將軍河南衛副千戶洪武壬戌自陳老疾命公代之丁卯從徵北虜至哈剌哈之地還城大寧無幾調大寧備禦戊辰從徵金山之虜之爲邊患者屢戰敗之獲其馬牛輜重賜白金鈔幣庚午運兵饟數十萬斛赴溫口遂從徵乃兒不花大敗虜眾俘獲其人口萬餘總兵遣公護送入關公悉心撫卹俘者如歸陞濟陽衛世襲指揮僉事乙亥城懷安萬全丙子率兵從徵北虜至驢駒河而還丁丑往塡開平己卯太宗皇帝舉靖難之師公首從義旗克密雲克雄縣眞定取永平克大寧還戰鄭村埧取廣昌薊州戰白溝河皆奇功進攻濟南克滄州大戰東昌及夾河攻彰徳破西水寨克東阿東平汶上大戰靈壁遂從�淮及江至京師公臨戰奮勇百夫莫當出入敵陣率在眾先白溝之戰敵揮刃斮公兩指未殊公自斷指擲地裂衣帛褁創仍奮進戰其馭士卒撫卹誠至人人歸心而號令嚴明所過無擾上行師恆飭諸將毋妄殺曰吾奉天弔民厲民違天何望有濟公承命顓顓惟執兵迎拒者不容而誘諭招徠綏撫降附多效力焉其以功進官自指揮同知歷都指揮僉事授奉天靖難推誠宣力武臣特進榮祿大夫柱國前軍都督府左都督永康侯食祿千一百石子孫世襲賜誥券追封曾祖六二祖七九及考皆永康侯曾祖妣陶祖妣王妣張皆永康侯夫人永樂己丑曁癸巳車駕巡狩北京仁宗皇帝監國上以公惇厚老成畱之南京兵政一以任公公小心寅畏淸靜簡易上下咸宜之一日夙興盥櫛衣冠坐都督府得風疾遽卒癸巳八月二十四日也上在北京聞訃震悼輟視朝一日遣官賜祭給賻命有司治喪葬追封蔡國公謚忠烈並加封其三代考皆蔡國公妣皆蔡國夫人配亦蔡國夫人仁宗皇帝在東宮遣祭賚賜甚厚公沈毅質恪有孝行旦暮出入必先詣家廟事繼母敬愛兼至小有訓責必跪受𨿽貴不變所得上賜必謹視之約己守法未嘗有過接人恭謙和气滿容語簡而誠洞見底裏春秋五十有二而卒卒之歲十一月二十七日葬江寧縣安徳鄕長岡之原子男二安山壽安襲侯爵女二長適指揮使孫竑次適沐儼安奉國子祭酒貝公泰所述事狀求文刻神道之碑士奇與公同朝十有餘年後同侍監國相厚知公之行加詳故爲序而銘之銘曰

桓桓徐公爲時虎臣襲家之勳奮武以振天啟聖明義旗爰舉挺誠來從股肱之輔皇麾所指公迅前驅誰抗誰禦拉朽折枯神武不殺公行聖志來迓來歸撫綏勤至仁施如春義行如秋公寶左右威懷並流臲卼旣安氛翳咸廓宗社再隆褒功命爵悃愊無譁厚重靡遷貂蟬充庭孰愈公賢鑾與北狩聖儲監國峙武以衞孰優公徳肅肅小心溫恭靖嘉巋焉老成爲國之華維孝維忠在公允蹈宜貴宜富曷不耆耄都門之南聿崇起墳過者下車眎玆刻文

○贈資善大夫都察院右都禦史兼詹事府詹事向公神道碑銘

洪武二十四年十月十一日南昌之進賢處士向公允恭萃其葬也前江西儒學副提舉熊釗先生銘之後三十有四年爲洪熙元年天子推恩大臣時處士之子寶爲資善大夫都察院右都禦史兼詹事府詹事遂贈其祖若考散官官皆如寶祖妣妣皆夫人寶奉命書薦告已退具其考之事狀以告士奇曰惟上之大賜與先考所以身致今之光榮者皆不敢以泯幸爲之文將刻石墓道以永示我後人按狀向宋左僕射同平章事謚文簡諱敏中之後文簡曾孫子蔚以欽聖憲肅皇后家從髙宗南渡其子性事孝宗官至大中大夫封魏國公贈少師少師生朝奉大夫士煜朝奉生臨川縣丞公道娶進賢許氏因葬其父進賢遂家焉臨川四世至民敬娶胡氏生焄載焄載娶羅氏生云翔云翔娶章氏公之父母也自公以上三世皆有厚徳不志榮利而家秉禮度肅然他之名世族者不及也公諱祖紹允恭其字幼聡慧七歲讀書涉通大義且彊敏善記其事公母孝愛其弟厚貲業恣所取弟死無子選族子爲之嗣其於人賙窮乏矜憫無告恆汲汲嘗歲歉鄕莩死甚衰時田麥且熟有盜刈之者公得盜及麥不忍發或教公執盜送官當並得其田廬公曰凶年民果得已爲盜耶且困人於厄而奪其所有吾所不能人以是服其長者國初安仁土豪楊漢旣以饒信建昌內附而其下所過猶縱剽�厲民公鄰人陳氏無子惟一女始笑爲所剽父母痛憤然莫敢誰何公毅然以其人訴行省卒還之所爲義舉多類此裏宴會有暴發少年倚貲鉅不讓直入據上座公怒戟手數其過切責之少年慚懼趍降請謝公亦攺容懽遇之蓋公襟宇洞達遇義所不可剛正直奮不畏彊禦而彼能攺過卽霽顏開納無所礙滯焉人有忿爭不相下率走公求直平生好徳樂義邪僻之念不作於心非法之言不出諸口閒居儀�儼肅子弟侍側者皆謹自飭如侍嚴師不敢秋縱寶始就學勵之曰立身必以儒及仕又曰守官必以道寶嘗坐累�繫公不色憂有以爲問者曰吾兒所存心行已當達大此不足爲累至今鄕人號明知子者必推公蓋春秋七十而卒會葬千有餘人斯亦可以觀其行矣夫人熊氏邑儒家子有孝敬儉勤之徳所以爲婦爲母者族姻蓋視以爲法先十八年卒子男一卽寶女二長適王次適熊皆先卒孫男五劉孫早卒可觀可規可覯可寬女四曾孫男一寶洪武乙丑進士兵部主事員外郎應天府尹以至於今官歷事列聖四十有餘年恭愼之行水蘗之守寬厚之施夷險一致語云魯無君子斯焉取斯要其本諸家者深矣銘曰

顯顯宋臣曰向文簡扈蹕來南向以戚畹逮臨川丞啟家進賢繩繩振振式繁子孫有閱髙門有嚴禮度居處執恭出入秉序世徳之承誦法鄒魯進賢七葉曰允恭甫維允恭甫外方內仁志之所存惠逮於民其潛在下隨所分力民之懷之孰匪厥徳其嗣奮揚熙帝之載推考之志而施逾大帝曰兪哉覃澤所自龍章褒敭日星輝麗豸冠犀鞶靈飈翼驂歲時薦祀來蒞來歆行有報施玆維徳召墓道琢辭來世是告

○奉天翊衞推誠宣力武臣特進榮祿大夫柱國追封平江侯謚恭襄陳公神道碑銘

太宗皇帝初自北藩靖內難至江上都督陳公瑄具舟迎濟內難平上正大統錄功賜公奉天翊衞推誠宣力武臣特進榮祿大夫柱國封平江伯賜誥券陳氏家合淝其先世具余所著其先公墓碑公字彥純自少穎敏不凡好善惡惡內篤孝行洪武中侍父官成都習兵略精騎射以武臣子選侍大將嘗從出郊遙望孤鴈雜鵞羣命眾從者射不中最後命公發一矢斃之有鴟翔於上命公射應弦而墜自是屢試皆奇中眾大服而公不自爲能朝廷命総兵者作蜀府宮城遣將伐�於山所行失律且材不中度又所經瘴地士多死總戎察公可用遂命之公善撫綏明號令別取善道七百里以入先期而還士不病所得材皆適用總戎者嘉之又命董繕作具有條理遂從徵南番巖州中亭及散毛鎭南咸建勞績代父職爲成都右衛指揮同知父坐舊累謫戍遼陽公伏闕奏請代行特詔父子並免復職衞卒數輩饕詖狙詐挾制上下爲眾患公次第悉去之善類以安從徵越嶲討建昌酋長月魯帖木兒踰梁山平天星寨破寧番諸蠻駐西河口諭降夷人數千從總帥復徵塩井平三山寨及小伯夷進攻卜木凡寨據要害立堡以斷賊路官軍分三隊進公居中已而左右兩隊弗支奔還公所統僅百餘人冒險先登賊數千圍公公下馬率眾且射且斫賊疲稍卻公亦傷足褁創進戰自巳至酉賊敗走公全所統而還復從徵餘寇賈哈剌時寇眾數萬據嶮以拒官軍分三道公軍後進由番西涉打中河得間道乃出奇兵作浮梁渡河旣渡撤梁以固士志遂壓寇境寇憑嶮迎敵一日十三戰奪其嶮明日復力戰凡七合寇大敗遂入其壘簡銳卒出哨今望見前軍旌旗卽舉砲俾知已敗寇仍遣五百軍斷寇走路寇窮出降械送賈哈剌京師撫輯其餘眾公及犘下加被陞賚從蜀獻王巡邊招撫邊夷兼理茶馬之政邊人悅戴灌口都江堰壞民苦水患公修其隄防躬督工作爲堅久計矜卹無告出貲置義田二百畝於成都積所入租凡貧不能衣食不能婚嫁及死不能斂葬者皆給之會雲南兵徵百夷以功陞四川行都司都指揮同知遂進右軍都督府都督僉事太宗皇帝知公才可任時北京軍儲不充命公歲董運百萬石道海給之公措置井井刱建百萬倉於直沽尹兒灣城天津衞籍兵萬人戍守公善任使均勞逸秋豪無取於下凡漕途姦獘掃滌一淸漕舟所經州濱河置舍五百六十八所捨置卒俾導舟可行處緣河隄鑿井樹木以便夏日行者凡於事慮之周而爲之果仁宗皇帝初臨禦下詔求言公首言七事大槪謂南京國之根本宜爲久遠鞏固之計選將益兵以嚴守備長民長兵皆宜擇賢能然後政舉而下不失所賢能在推舉推舉在覈實乞選朝臣之公正者分巡天下考察百司政事得失進廉能黜貪鄙則官得人而治可興今府州縣學教官多不得人乞令風憲考察罷黜別選今中外軍伍多缺蓋由所管頭目私役擾害不勝致其逃逸乞勑都府兵部都司嚴切禁約就行淸理老疾者令戶丁代逃逸者責限追捕戶絕者驗實除豁伍籍又邊防之要在兵食足近歲如開平等處城不足兵兵不足食所守何由完固乞選武臣之有方略者授以精兵足其衣食給之堅利器械俾日教習如有沃壤令兼務耕守今漕運惟江西湖廣浙江及蘓松諸郡去北京甚遠漕河又有洪牐淺凍之阻往復踰年雜費數倍正糧上逋公租下妨農務乞自今令運於近便淮安徐州等處收貯別令官軍運至北京則民力可蘇農務不妨各處官軍每歲漕

○故驃騎將軍左軍都督府都督僉事王公神道碑銘

正統四年八月十七日左軍都督府都督僉事王公瑜以疾終於通州之驛館訃聞上悼惜遣禮部尙書賜祭加賻勑有司治喪葬京師親王遣祭公侯六卿皆詣弔祭旣葬其子縗經奉其弟瑄所述事狀踵門泣拜求書墓道之石餘爲之歎曰忠義爲臣之大節如王公之挺特獨奮忘其身以爲宗社計豈非卓然大丈夫哉公字廷器始代父長五十夫選隸趙簡王護衛永樂癸卯五月太宗皇帝微不懌數日未出見羣臣仁宗皇帝在東宮軍國政務悉啟聞施行邪僻傾險之徒不得騁其私咸所不便簡王時畱北京敬修孝弟其護衛指揮孟賢等十數輩潛結曆官王射成等及內集飬子共搆邪謀欲俟宮車晏駕�詔從中出立簡王而己得志焉實祕不令簡王知蓋慮不從卽事敗薺粉而屍其謀者公姻家髙以正布置已定髙密以語公公駭曰此天壤間極惡大罪鬼神所不貸者柰何甘爲覆家滅祀計髙不聽又涕泣戒之髙�而慮其泄也謀害之遂�闕入疏上覽之初疑其詐諼曰豈靡有是反覆詰難眾爲公危公辭色不少挫旣捕賢等至上親問狀得其邪謀本末及所造僞詔立誅以正射成及內侍飬子陞公遼海衛千戶後賢等皆伏誅召還又陞懷遠將軍錦衣衛指揮同知有旨戒其同官事必關白瑜勿謾公正直坦明每事求當大體所隸官校心歸之無間言見知於上宣徳中陞都指揮僉事命署左軍都督府都督僉事充左副総兵佩漕運卽総督江南民賦之輸北京者兼守淮安正統初實授驃騎將軍左軍都督府都督僉事在淮安承平江伯之後謹守其遺法不變展誠布公虛已從善處同官能讓淮安兵民雜處橫兵素怙勢厲民公至首下令禁戢爲政重倫理有富民親在而與弟競產訴於公者公曰爾富而委親之飬於弟而又訟弟孝友二行皆缺矣杖而斥之人服其明臨政務寬有二卒盜敗舟一板�司坐盜官物抵死以質公公曰兩卒之命抵一敗舟板耶攺坐不應平恕多類此好以義感人有婦翁以白金卑贅壻爲節取息者壻不善市不能償索之急欲自經翁執以咨又有自顯官歸資槖豐厚其梁有宿逋貧不能償索逋者急弟乞償於兄纖�不得公聞之皆爲代償荒歲發廩多所賑活嘗覽農桒撮要嘆古人用心民事遂益其所未備者十數事刻梓以傳滇南有浮圖人鼓其師之說所至惑民淮安典兵者與之暱爲建剎居之而廣敓地爲民厲公笞浮圖人逐之悉復民也淮人死不葬焚屍而委於水公朿城外多空地畀民以葬遂革焚尸之俗築室所居之側延師以訓武臣子弟閒暇躬往督勵如己子弟然亦時蒞郡縣學惇勉博士弟子喜近儒生時與講論前言往行至忠義事慨然有嚮慕意若涉悖亂卽義形於色家居惇孝悌之行仁其族姻周且厚所至以愛人爲心𨿽貴嚴於自守於利不一豪非分取服用淸約門無私謁致勤於公𨿽病不廢至是以計事詣北京力疾入見又明日出視漕舟竟不起享年五十有七公山陽人其先見余所著其考墓文曾祖文貴祖彥達父銘母成氏繼茹氏朝廷推恩以其官品贈二代並封其元配許繼吳皆夫人子男五塤均垍塾堪女一未行其墓在宛平縣狼山村之原銘曰

人道所重綱與常忠義寔關世範防偉公志勁百煉鋼上衛宗社尊天王挑摘姦宄發潛萌狐虺斬馘妖魅■﹝襄攴﹞嘉忠褒貞騰寵章簡廉任能升周行攄葝效智挺厥誠惠流績建譽孔揚大星俄隕吁可傷榮哀始終炳煌煌峩峩崇丘斯永藏龍泉下閟含精光升貫牛斗逝不亡

東裏文集卷十三

東裏文集

﹝明﹞楊士奇撰

●目錄

序

卷之一

記

卷之二

記

卷之三

序

卷之四

序

卷之五

序

卷之六

序

卷之七

序

卷之八

序

卷之九

題跋

卷之十

題跋

卷之十一

題跋

卷之十二

神道碑

卷之十三

神道碑

卷之十四

碑銘

卷之十五

墓表

卷之十六

墓表

卷之十七

墓碣銘

卷之十八

墓志銘

卷之十九

墓志銘

卷之二十

墓志銘

卷之二十一

墓志銘墓碣銘墓表

卷之二十二

傳錄

卷之二十三

表議

詩贊

告祭文

卷之二十四

辭賦

銘箴

卷之二十五

方外

跋

●少師東裏楊古文集序

天生間世之�必予之以淸明粹溫之資際夫重熙累洽之運發爲事業參贊經綸輔成國家之盛著爲文章宣金石垂�簡以彰文明之治夫豈偶然哉觀於令少師東裏楊古主奇可見矣古江右西昌宦族蚤失怙奮志卓立讀書數行俱下旣冠涉送湖湘漢沔所文鴻儒碩主所談道徳仁義而所受淸明粹溫者飬之直而資之湥芳潤內融彪炳燁乎外見濡豪引紙才追古伯於是聲名洋溢受薦而�際遇太宗文皇帝正位宸極建內閣以嚴禁密古與淮等七人首膺找擢之命典中祕兼知外制歷事四聖熙洽之朝凡大論議大制伯出古居多肆莫餘力帝及應世之文率皆關乎密教吐辭賦詠衝澹和平沨沨乎大雅之音莫可謂雄傑俊偉者矣古之立心制行本之以忠貞亮直持之以和厚謙愼以故淸議咸歸重之洪惟我朝自太祖髙皇帝肁開文運儒雅彬彬輩出以古述伯徵諸肯烈頡頑下上能幾人焉方之當時齊驅並駕復幾人焉謂之間世之�莫信然哉淮也孱弱無侶旦夕相聚處聆笑語接矩範裨益良多屬以抱疾怠事上疏乞骸蒙思賜歸調息旋軫之後零泥迥隔離羣索居荒落殆甚古不遐喜貽書以文集序見屬輒以平普之所知古論之共推杳序述如右普昌黎之文李漢序之歐陽之文蘇軾序之交輝送映於千百世之遠淮豈知言者哉古命也莫奚敢辭正統五年歲次兼申秋八月旣望榮祿大夫少保戶部尙書兼

武英殿大學主永嘉黃淮序

●東裏文集卷之一

記

◆記

遊東山記

華縣重修廟學記

丹桂樓記

務勤堂記

翠筠樓記

退思齋記

朴齋記

永思堂記

宣徳二年進士題名記

賓壺堂記

思政堂記

東畊記

梅溪書室記

○遊東山記

洪武乙亥余客武昌武昌蔣隱溪先生始吾廬陵人年已八十餘好道家書其子立恭善治儒術能詩皆意度闊略然深自晦匿不妄交遊獨與余相得也是歲三月朔餘三人者攜童子四五人載酒殽出遊隱溪乘小肩與余與立恭徒步天未明東行過洪山寺二里許折北穿小徑可十里度松林涉澗澗水澄徹深處可浮小舟傍有盤石容坐十數人松栢竹樹之陰森布蒙密時風日和暢艸木之葩爛然香气拂拂龍衣禽鳥之聲不一類遂掃石而坐坐久聞雞犬聲余招立恭起東行數十步過小岡田疇平衍彌望有茅屋十數家遂造焉一叟可七十餘歲素髮如雪被兩肩容色腴澤類飲酒者手一卷坐庭中蓋齊丘化書延余兩人坐一媼捧茗盌飲客牖下有書數怢立恭探得列子余得白虎通皆欲取而難於言叟識其意曰老夫無用也各懷之而出還坐石上指頑童子摘芋葉爲盤載肉立恭舉匏壺注酒傳觴數行立恭賦七言近體詩一章余和之酒半有騎而過者余故人武昌左護衛李千戶也駭而咲不下馬�馳去��具盛饌及一道士偕來道士嶽州人劉氏遂共酌道士出太乙眞人圖求詩餘賦五言古體一章書之立恭不作但酌酒飲道士不已道士不能勝降�謝過眾皆大咲李出琵琶彈數曲立恭折竹竅而吹之作洞蕭聲隱溪歌賞無隱蘇武慢道士起舞蹁躚兩童子拍手跳躍隨其後已而道士復揖立恭曰柰何不與道士詩立恭拔筆書數絕句語益奇遂復酌余與立恭飲少皆醉起緣澗觀魚大者三四寸小者如指余糝餅餌投之翕然聚已而往來相忘也立恭�以小石擲之輒盡散不復因共嘅嘆海鷗之事各賦七言絕詩一首道士出茶一餅眾析而嚼之餘半餅遣童子遺予兩人已而夕陽距西峯僅丈許隱溪呼余還曰樂其無已乎遂與李及道士別李以卒從二騎送立恭及余時恐晚不能入城度澗折北而西求快捷方式望艸埠門以歸中道隱溪指道傍岡麓顧余曰是吾所營樂丘處也又指道傍桃花語余曰明年看花時索我於此旣歸立恭曰是遊宜有記屬未暇也是冬隱溪卒余�之明年寒食與立恭豫約詣墓下及期余�不果行未幾余歸廬陵過立恭宿別殆命筆追記之未畢立恭取讀慟哭余亦泣下遂罷然念蔣氏父子交好之厚且在武昌山水之遊屢矣而樂無加乎此故勉而終記之手錄一通遺立恭嗚呼人生聚散靡常異時或相望千里之外一展讀此文存沒離合之感其能已於中耶跳遊之明年八月戊子記

○華縣重修廟學記

孔子之道出於天而有以助天之所不及蓋財成輔相品節防範之功夫必有待於聖人書曰惟其克相上帝寵綏四方封人曰天將以夫子爲木鐸天之生聖人也其必有以任之伏羲神農黃帝堯舜禹湯文武任之以行道孔子任之以明道其所謂道大而天敍之典小而動靜云爲之則皆非有待乎外者旣明於孔子將後有聖賢者作得因之以贊夫天佑斯民之功於無窮故自周而後二千年爲君知尙於仁爲臣知尙於敬父知尙於慈子知尙於孝夫婦長幼朋友各知所當尙及夫知好善而惡惡知貴王而賤霸知尊中國而外夷狄者皆孔子之功也微孔子斯道不幾於熄乎道熄斯民不幾於夷狄禽獸也哉自漢以來世主皆知尊孔子厚其禮而尊用其教我�國家君師宇內一惟孔子之道內而京師外而府州縣達而邊裔皆廟祀孔子冕服南面一視王者春秋有事與社稷等可爲盛矣而守令承流宣化有恭有慢則其治亦隨之張弛焉金華縣附郡城之下蓋呂成公何文定王魯齋諸君子之鄕永樂壬寅進士番禺郭瑛來爲令袛循徳意惇務教育爰及再期士信其行民徳其惠縣治東北二里所爲學甲辰之夏巷民弗戒於火延毀學捨迫及禮殿風怒火烈人罔攸措瑛拜俯叩首瀝誠吁神靈應響答反風熄火殿及兩廡弗毀特完周視殿材歲久滋獘宜撤以新方詆於眾會�詔有司修飭祀典祠廟邑人趍義咸願有助遂卜日就事因故益新作大成殿曁東西廡飾聖賢像前建重門講堂齋廬庖廩周垣咸新作之加於舊規於是令率學之諸生行舍菜禮而教諭李和圖不泯其令與邑人好義者之績具事本末加書介中書舍人陳景茂請記其成夫祗先聖以飭教事理民首務也何幸有賢令克篤用之又何幸成公諸君子徳化沾漑其人心之深而致夫興起相助之易也嗚呼邦人俊秀來遊其間必也升而之廟湛焉肅焉秉其對越之誠而非僻之心不作退而之學誦焉思焉持其仰鉆之志而進修之功不已積習久而徳日新業日廣處也有以續前修君子之光出也有以任國家治平之責庶用不泰於賢令與賢父兄之盛意哉是役也令主之助之資者邑士朱士眞某某助之計者耆民劉某經始於洪熙元年閏七月某日成於是年某月某日其初建及攺遷之故前自有記不復著

○丹桂樓記

五云洲之東距泰和萬安兩邑皆一捨有半曰學堂裏裏巨族爲蕭氏其先徙自吉水之乕溪代有詩書行義爲鄕人所敬𨿽未有甚顯者而所與交遊婚媾率顯者也家有丹桂一株莫究所自植裏老長相傳約百數十年其盤骫偃蹇淩霄漢菽虧日月就下而望之蒼然如垂天之云秋髙風露淸潔花盛發香馥馥聞十數里蕭氏之耆耋以其暇率族人聚樂其下長少具在布席列尊俎少者以次奉觴爲壽畢則拱侍聽長者之訓教歡洽之至禮度不渝歲率一再舉焉及元季兵亂海內鼎沸蕭氏之老者皆沒壯而少者皆散徙崇甍飛�蕩然無存而桂亦斃於毀矣𨿽枯根尙隱隱頹垣荒址之間而生意泯然於是�歲遠矣蕭氏之彥曰孟常獨切興念吾先人之所居吾可以去之而不復乎辛勤歸卽故址薙蕪畚礫營室以居讀書學道其中而敬修其先人之徳焉旣又作樓若干楹與桂相直無幾桂之荄者復萌糵數歲而奮拔欝然識者蓋知爲蕭氏復興之徵或曰蕭氏科第之祥也遂號其樓曰丹桂又數歲孟常舉進士擢監察禦史奕奕起聲譽九載用績最升浙江布政司參議而蕭氏之顯�遂盛於孟常桂亦靈異矣哉夫家之盛衰系乎气運亦必有由於人者蓋善徳可以致和气凡物之近者必先得其气故隨之而盛衰焉田氏之荊兄弟析而悴合而復榮此其證也田氏以友蕭氏以孝孝友行於家而家之所由盛也孟常將赴浙江屬余記丹桂樓楊於蕭故婚姻家而余與孟常仕官往還又十餘年故爲之記又推其盛之所由者以示其族人子弟俾皆勉焉

○務勤堂記

江夏鄧眞存誠舉進士爲監察禦史歷八年升山東按察使而名其退休之堂曰務勤以余交遊之舊也屬爲書其所以名之故而自儆焉其言曰眞學不足以究道才不足以濟務聖天子不以其不可而授之一方耳目之寄綱紀之��山東古齊魯邦也凡其守令所治環數千里之�土廣而民眾其人之休戚治之得失皆吾所當究心也吾將何以稱任使而免譏累哉惟是夙夜兢兢弗勝之爲懼也又竊念之良驥一日千里如下乘而弗息十駕可至也眞之劣也使果能持之以不息之誠亦庶幾其可哉嗟乎存誠可爲克篤其志者也蓋嘗察於天之運乎一日行九十餘萬里而一周明日又一尙而無日不然者以其健也幹之象曰君子以自彊不息蓋法天之健以爲勤也學非勤無以致夫道治非勤無以底厥功故自古大臣君子於愛君也必進無逸之說於事君也必躬匪懈之行而孔子於學者之問政亦有無倦之教也凡天下之事在於彊志而力行其本則在先立乎誠而已傳曰誠無息不息則久久則徵未有誠不立而能致夫久且徵也存誠可爲克篤其志者歟追念前三十年與存誠者三四輩邂逅沙羨相與讀書詩論之餘恣其意於所適或登大別而俯江漢或扁舟浮游南浦赤壁之間弔古人之陳迹或憑髙騁望洞庭云夢於落霞飛鳥之外倚長鋏而淸嘯舒胸臆之浩然顧其所自得蓋富貴貧賤憂患無一之累乎其心其放且逸如此而爲暇有所用志於勤哉今幸遇﹝前有逸文﹞中書陳舍人景茂求余記之以先永樂四年進士爲監察禦史明法意而淸操凜然仁宗皇帝監國南京時深所器重歷署大理寺都察院刑部皆有能聲其升憲長江西也治行尢多而自得祿迎母就飬愛敬兼盡母甚�之以先於余往還蓋余知其能孝其所爲感�非獨居喪時矣斯樓殆將有聞於遠哉樓若干楹前臨縠水後枕椕峯據蘭溪之勝於顏孝子羣鳥助葬處蓋相望云

○翠筠樓記

吉水之東桐江之上其地多竹其裏名竹溪裏之望爲羅氏羅氏之秀有曰同倫於竹尢篤好作樓若干楹而環植竹數千挻歲久蕃盛名其樓曰翠筠表所樂也因其族父翰林侍講汝敬求爲之記汝敬之言曰屬春景融霽秋气澄徹八窻洞辟天風徐來欝乎如靑雲泛乎若蒼雪俯而觀之浩浩如翠濤搖蕩於履舄之下坐而聽之嗈嗈如金石和鳴於凡席之外至若涼月之夕揚鳳羽之蹁躚冰雪之晨挺瑯玕而獨秀皆樓中佳趣也閒暇而登焉蓋使人襟抱淸賡萬慮不侵超然如出人境而立乎埃氛之表者余曰信可樂也而非有瀟灑離俗之資亦惡足以語帶樂問倫其有離俗之資者哉夫髙臺廣榭嘉木森布葩花之爛然香气之芬馥管弦歌舞日相聚而歡宴淋漓此豪侈者所尙而世俗之所趍也其固自恃以樂矣然往往朝榮而夕悴不能少待於斯湏之頃其視斯樓𨿽四時寒暑涼燠之不齊而皆有以樂焉者又豈獨淸濁之相遠哉同倫殆有異乎眾人之所尙者歟抑君子之尙於物也有不在耳目之吳意趣之適而在於其徳者夫竹中虛外直剛而自遂柔而不撓有蕭散靜幽之意無華麗奇詭之觀淩夏日以猶寒傲嚴冬而愈勁此其徳爲君子之所尙而同倫之志亦必在於此歟羅氏邑故家始自印圖徙桃林又自桃林徙竹溪吾聞宋有號竹谷老人者髙尙絕俗之士也子大經及其弟應雷皆理宗朝進士大經著書有鶴林玉露傳於世文獻代有足徵要之羅氏之尙乎竹者遠矣同倫竹谷之九世孫於鶴林爲八世其所尙殆有所自邪故推本而爲之記

○退思齋記

少師吏部尙書蜀郡蹇公名其燕處之齋曰退思或曰公曆佐累朝陡榮一品祿厚而位崇天下之士奔走下風瞻望餘光者邈乎不可及矣尙奚退思之爲�嗟乎此君子之所爲有思也君子思盡其在己者何與乎外哉公以進士事太祖皇帝朝夕近侍十餘年而始終事太宗皇帝仁宗皇帝爲六卿之首進三孤之重三聖在上知之深信之厚任之專今遭遇明聖所以信任之如三聖而天下之人亦皆有望於公也凡今士大夫賢不肖之鑑別首執事能否之進退皆公司之國家有大政大議系宗社生民之重者皆公與之欲悉底於善也不思而能之乎古大臣君子如禹稷臯陶伊尹周公所思上之爲公下之爲民皆公職也公能獨無思乎退而思其道進而施諸事必使衮職無關庶官無曠五典修百度貞陰陽和時序順四海熙熙無一物之弗遂庶幾盡吾職而有以副明主之徳意與天下之人之�不然或有一之弗至卽吾職有所未盡故𨿽燕居獨處汲汲焉求諸心而不遑暇焉者大臣君子以身任天下之所爲也宋魯簡肅爲執政題其私室曰退思巖此其志蓋與公同當時稱魯直又稱其忠實可大用亦公之所同若遭逢���祿之久且盛則公所有而簡肅不及焉宜公��惓不能己於心歟公自始仕至今四十年單智畢慮於厥職恆恐不及而秉議持約恂恂不攺其布衣時位愈進徳愈厚名愈重��今之老成人夫何辛國有老成以系百僚卿大夫之承式也哉士奇仕於朝從公之後知公之心間承公命爲此記旣復於公又書以自勵云

○朴齋記

永嘉郭文通精繪事事太宗文皇帝嘗賜其名田純純旣拜命退而名所居曰朴齊蓋朴幾於純純以�言朴以質言繇朴以違純也繪事自唐虞見於經蓋備五采之施而藝之至文者也一色不雜爲純在人爲至誠之徳聖明之意其欲約之使復於太古之無事乎三五以前絕智離巧迨夏與殷猶尙忠質至於成周而文盛焉蓋勢則然矣聖人豈不欲長用古之道哉孔子曰如用之則吾從先進其意可見矣其亦如民之初生赤予之心純而無僞旣長而欲動則私意日滋向之純而無僞者日喪故孔子之教亦使復其初耳純之所以名同繪事後素之旨文皇帝之心孔子之心也固欲天下皆純質之俗斯民皆誠篤之行而況左右供奉之臣哉純能欽承聖訓以名齊居其亦欲朝�起處體諸�誠諸行不使有一息之或間一事之或戾以仰副文皇帝之心而不忝乎純其有志乎哉�朴之爲齊也必忠信以爲址靜貞以爲宇澹泊以爲扃簡約以爲牖斥浮靡之玩謝矯餙之遊黔智巧之務執其誠守其一以任乎自然如是而可矣勉稱純也純爲人和厚明敏自永樂初�至後擢營繕所丞上嗣大寶之初升閣門�云洪熙元年三月記

○永思堂記

永樂甲午冬餘偕王邦彥司直張伯原劉允恭兩司諫還自北京晚出文明門道通州登舟時北風沍寒數人者聯轡徐行伯原從子時貴馳一騎挾四五僮奴崇殽載酒追及卽道傍民捨以餞皆引滿痛酌時貴侍其從父及賓客怡然甚恭惟恐不極其歡也旦出河上冰已合則謀陸行時貴畱侍數日爲治裝具餘三人前皆未識時貴一旦相遇相愛敬者蓋自愛敬從父而推及之也及與從父別其戀戀不忍之意感動左右蓋吾輩皆竊嘆其事從父如此於事父母可見矣後聞其家有永思堂伯原爲餘言時貴年始十三其父當戍遼東老且病不能行卽奮身請代方行時道傍觀者矜念嘆息謂此孱然弱穉冒辛若從役萬里海外夫安知其有立否也旣及�四顧無所可恃勉自樹立然闓疏磊落不肯局蹐在人後旣壯其上下皆愛重之獨其心未嘗一日不在父母側也旣內徙淮陽日望得一歸省無幾復徙常山護衛今父母皆沒矣徒抱無涯之戚此堂之所以名也願爲之書夫父子天性生而致愛沒而致思常情所同也春秋常事不書然後世有不能事其父母又有肆己悖道以危父母者矣於時貴之事可書也嗟乎時貴飬不可及矣顧今所得爲者持身謹行以圖無柰此孝之大節也時貴勉哉遂爲之書張氏世家�之廣濟時貴今寓北京云是歲十有二月旣望記

○宣徳二年進士題名記

宣徳二年三月朔廷試進士得馬愉等百有一人國朝廷試天子禦正朝親出制策旣第其髙下明日陳鹵簿傳臚天子服皮弁絳紗袍禦正朝文武羣臣朝服東西序立傳臚旣羣臣上賀其詞曰天開文運賢俊登庸士�與於斯者其榮矣哉自設科兼取南北士而前十��科南士往往數倍於北皇上綱統之初詔禮部科舉歲取百人南士什六北什四著爲今蓋簡用人材南北並進公天下之道也�是合前科未廷試者一人而其第一人出山東前此南北士合試未有北士占首選者有之寔自今始禮部尙書臣濙言故事有題名刻石太學矧今龍飛第一科宜有示後制可命臣士奇述文臣士奇旣拜受命仰惟國家取士非一途而士必以科第爲榮者天子親擢之也今朝廷寵科第廷試有錄以示中外題名有碑以垂永遠夫豈徒顯其名哉固望爲當世之用太平之具也士平居勤苦學問亦豈徒藉爲名哉固特推所學見諸功業及諸天下也名之所在使後人睹之而思其所立歆艷愛慕之無已榮莫大焉不然碌碌無稱或所行非所學後將有指其名而疵議之者矣此系其立志與否嗚呼可不勉歟於是朝之令典宜有紀士之立志宜有勸敬拜手稽首具書於題名之首時奉命讀卷及執事之臣列諸其陰

○賓壺堂記

翰林撿詩莆田黃行中爲餘言其鄕有徐氏者故詩書家居壺山之麓東隴之裏累世矣至士徳甫始徙居黃石蓋去壺山之麓十里所士徳甫沒其三子長曰孟博不忘厥祖之所居也偕其二弟卽其父所築之前而面壺山作堂名之曰賓壺求爲之記余未嘗識孟博兄弟而行中端重謹信不妄交際孟博兄弟之爲人可知矣賓者敬以接之也父者吾身之所從出也祖者又吾父之所從出�而上之皆吾祖也皆吾之所從出也先儒論禮以立冬祭始祖立春祭先祖蓋曰始祖厥初生之祖也先祖初祖以下髙祖以上者也冬至一陽之始立春生物之始皆象其類而祭之也象其類有致愛敬之禮則卽所居而致愛敬焉者天理在人心自有所不能已也夫巋然而寺乎吾前則吾起居出入無不接乎目接乎目則動乎中怵焉而興感肅焉而起敬者自無一朝一夕之間豈必象其類而後然也哉吾於徐氏斯堂蓋有以知孟博兄弟重本敬始之惓惓也嗚呼恆人知愛敬於其父也於其祖蓋有間矣況�而上之者哉夫知重其祖其必知重其身又可以推見孟博兄弟之爲善者歟吾又聞壺山莆中之最勝處也隱者之所樂而神人仙子往往出沒於其間夫徐氏之祖有靈焉其必不去此而精神相感气類相通其必有致愛敬而受福者歟堂凡若干楹作於某年月孟博之弟仲曰某季曰某皆可爲徐氏孝孫云

○思政堂記

治事之後堂名思政者求善其政也爲政有道也未得夫道必求諸心方淸靜無事不與物接之際靈臺湛虛道無不存一念之興則道隨著焉故凡官府皆有退處燕休之居豈徒息勞而佚倦哉亦以專一其志而將致夫無窮之道也廣徳州及所隸建平縣凡民之戶幾萬幾千有奇田之稅歲幾萬幾千有奇且在邦畿之內也於爲之守而善其政殆難矣哉廬陵羅坤泰之爲知州也勤其政而愛民如子蚤暮察其所欲惡盡心而爲之州治之後有堂久圯矣因其舊葺之而加閎焉闓爽靚深喧囂之聲塵雜之迹皆不及可以疏暢煩欝澄心願神而啟發靈智公暇則於此用其心於所未至名曰思政之堂問求余爲記君子居官本之爲持身上之爲事君下之爲治民五者其要也必端其在己而勉於臣職不使有所不盡厚於民生不使有所不足夫欲其然也其道有不思而得者乎庶事叢脞乎前而人異情時異宜也欲隨事酌其情權其宜而不由乎思可乎猝有過舉焉不遠而復亦未必不由乎思也入而思之出而行之政有不善焉者冥矣坤泰可謂得爲政之道歟坤泰永樂戊成進士由庶吉士擢今官和厚明敏而有志焉爲廣徳未踰年吏部尙書蹇公奉詔巡撫過之民耆老年餘人詣公言知州之賢能仁愛已也其得民如此非得爲政之道而然歟如其求道而不已焉將民之戴之豈有窮乎且後之繼坤泰而居者無窮也如皆求其道而不已將民之戴之又有窮乎以是復坤泰爲記而並以告夫來者

○東畊記

客有過余譚東畊子之事者曰所居吳淞江之上九峯三泖之涯其爲人質實無聲色之娛惟勤穡事歲東作旣興每旦率子弟載耒耜畚鍤往治播種暮乃息或日中躬任餉饁有餘暇而天日融霽曳杖行�間察視所不及迨夏耘其勤如之秋獲勤亦如之計其歲中三時之日率什六七在田歲以爲常有愛之曰盍少自逸耶曰吾民耳顧無他材能可以裨於時又不自力以食及欲仰食乎人耶而其積有餘遇公府徭賦令下必先趍事曰凡吾民得安乎田裏足乎衣食無彊淩眾暴之虞而有仰事育之樂者上之賜也吾旣無以報大徳又不盡力於此何以爲人乎余聞客之言嘆曰嗚呼世之人蓋有非其力不食者矣如惓惓於君上之大徳不敢忽忘非知本者能之乎誠使世之爲民者其所存皆然俗化可厚而刑罰可以無用也客聞餘言曰願書之遂爲之書東畊子潘民字大本東畊其號余未嘗識東畊子皆得之於客客爲中書舍人潘謙蓋其兄云

○梅溪書室記

梅溪羅宗智甫惇徳博學藏書甚富蓋自伏羲至於文武自周公孔子至於周程朱張自經史諸子至於稗官小說其書多具旣以爲自修之資又推以教其子孫及其鄕人之俊秀而名其藏書施教之居曰梅溪書室間命其子敬來京師求爲之記夫道原於天命之性而行於彛倫日用之間其所以然者則具載聖賢之書而古教法必先致知深造而不已則有以明夫性徳體用之全而成已成物亦將馴至大至善之域矣故學必本乎讀書書固不易得也而況處乎山林僻遠幽敻之地哉使得書而讀而又得師若�溪書室然者非學者之幸歟推其本非由於宗智甫也仁歟梅溪在泰和東南兩捨許其山水環抱明秀其原田廣衍彌望皆沃壤處乎是者皆有以厚其生而適其意無慕外之累而其人又多秀敏惇厚之資則其於爲學宜易成也前二百年溪之東曾秀峯先生以淸文粹徳教授於鄕文丞相實出其門𨿽丞相非一師而曾氏在其裏塾要其所浸漑深矣令羅氏積書以教將無繼昔人而起者乎羅族出淸湖故廬陵世家有科苐於宋兄其徙梅溪至宗智甫蓋七世云

東裏文集卷之一

●東裏文集卷之二

記

◆記

石裏茅屋記

常州府廟學重修記

稼軒記

滁州重建辭翁亭記

壽徵庵記

竹林淸隱後記

樵雪齋記

石岡書院記

齊壽堂記

顏樂堂記

江陰縣先聖廟學重建記

文丞相祠重修記

楊氏祠堂復建記

○石裏茅屋記

石田茅屋者刑部尙書太梁趙公以名其宴休之居也士之有道也不以貴富賤貧而易其所守蓋道內也貴富賤貧外也主乎內者旣定則凡其外者舉不足以奪之故窮不加損焉達不加益焉顏子有王佐之才使得時而行之其心固不攺簞瓢陋巷之時而孟子亦稱柳下惠不以三公易其介蓋惟中之所守確乎不可拔而以之遇則可以建功不遇亦可以自樂非志於道者不足語此公少嘗樂於耕讀而有志用世旣發身科目事太祖皇帝爲夏官屬超遷浙江參政太宗皇帝臨禦徵爲少秋官攺冬官又攺春官遂進大宗伯攺大司馬仁宗皇帝嗣位惓惓於愼刑罰又攺大司寇遭逢列聖揚歷中外三十餘年預大議輔大政位髙而祿厚自恆情觀之則向之韋布所樂豈復有一毫尙畱念慮哉然此非可以論公也公學博而識遠志髙而才大推其心蓋惟天下寧謐朝廷尊安生民樂業邊境無事公之樂也矧今聖明在位方圖任老成公宜益攄嘉猷以輔建太平安得慕彼而違此哉而平昔畎畝之不忘於以見其心非酣溺於富貴其風可以廉貪而惇薄者蓋於士俗有警焉士奇與公同�朝二十餘年相知爲舊間嘗屬余記其石田茅屋余重其可有警也遂爲之記

○常州府廟學重修記

學校王政之大端民有飬而無教則不可與圖治故建國君民教學爲先教道行民知務徳斯風俗可厚人材可興而治效可得自昔爲天下蓋未有�學校而能爲治者我國家自祖宗之世崇重學政皇上纘承大統益惇飭勵而郡縣奉承有祇有怠故學之振舉有能有否常有學數百年中歷兵�屢毀屢復洪武初廟學一新加於舊觀歲久而敝永樂初撤而再新益加其舊旣二十年廟學復赦時郡守貳咸闕推官楊誼自監察禦史來獨署郡事進謁先師退就學館顧瞻嗟咨曰是可後乎卽謀修葺而計費甚巨方事營度郡之好義咸願有助出貲市材諏日鴻工僕者植之傾者正之撤壤去腐易之以新工善�良旣堅旣好廟自大成殿東西序戟門靈星門學自明倫堂志道據徳依仁遊藝曰齊及賓客之位會饌之舍至於庖廩靡不具完彩繪煥然不浮於度是役也費不出公顧爲之有道民爭勸義經始於某年月成於某年月蓋始終皆誼之勤而後知府於文自山西按察僉事來同知張宗璉自大理寺丞來同志恊贊用充記事時大理寺卿胡公槪奉命巡撫蘇常諸郡亦勤助相蓋政之張弛存乎人郡縣吏有不知究大體祗徳意而旦莫獘獘案贖期會以爲能趍走迎餞以爲賢者固不能知飬民爲何事其能知學校教化之爲重哉之數君子皆起家進士知所先務宜其克恊於斯舉也常自太伯延陵相繼讓大利其人至於今知捐剝爲義也自子遊親承孔子之教而率人於學道其遺化猶在鄕也矧今爲畿內郡涵濡聖化之密且久宜其興起於善之易也則遊學於斯必有仰惟聖朝之徳意及諸君子之用心鄕人長老之勞勤而作其自勵之志將見教化益行賢才不乏鄕閭禮遜駸駸乎治平之盛者皆自玆始於是府學教授余學�等謀記其成而屬江陰縣學教諭陳孟旦來求文而能道修學之詳者今禮部尙書郡人胡公郡人之助義者眾周孟敬朱善慶其臣�歟

○稼軒記

夫務適乎己而無天下生民之思者凡民耳士以及人爲�道明於己而或退食其力求幽閒無用之地以自適焉者蓋安命守義不擇己者之爲而非士之素志也古之君子�往昔然每和王行敏通春秋大議志髙才博喜譚當世事�人�會行敏出論說娓娓於視今富貴有位人當其意者無幾評�是非髙下持禮義曲直人不少��人以義正過行敏率能屈服甚或如之��亦不�也此非其能明於內�豈苟爲自髙也故其父柏�先生嘗僉藩憲典大郡有惠利於民弟行儉今爲學士於翰林掌制命天子左右譽望蔚然行敏獨家食澹泊自適曰士各有命安吾義與命耳買田百�畝於邑西半���廬舍田間躬率僮奴治耕堰求爲■﹝阝唐﹞備旱漧其用力勤歲獲常厚雞豚之畜日蕃而�兼魚鱉菱芟之利日用所需悉具飽食無事讀書茅檐之下聲聞林外天气晴煦不之舍南之舍北與�農相娛嬉或數月一入城就其素所知已晤言少�掉臂遽去其宴息之居數楹質朴闓爽題曰稼軒軒之前天柱三顧諸峯蒼然秀拔而大江橫其下啟北戶而望則武姥之山巉峭奇特而吏胥一迹不及門嘉客時至野服出迓相與坐軒中必具酒酒酣擊瓦缶歌古人田園之詩樂客客或問平居所侶指■﹝阝唐﹞下白漚及窓外修竹數幹挺曰何莫非吾侶也蓋終歲悠然忘世榮辱行儉在京師聞之躍躍有歆艷之意已而其同寮君子聞之皆有歆艷意相與賦稼軒之詩餘竊嘆曰士知命而樂非賢者不能然命豈一於窮與達哉賢者亦豈自棄夫天之所予已者而終不用哉觀行敏所用於己責於人又豈幽人處士可以終其身也哉蓋昔人有稼名其軒者矣彼未必有行敏一日之樂而其惓惓當世之心未嘗已也亦其不忍自棄夫天之予己者也古今人豈相下行敏有不反而思作而跂乎行儉旣稡稼軒之詩寄行孰余於行敏非交遊一世之好故請以餘言書諸�中使勉焉

○滁州重建辭翁亭記

三代而下以仁厚爲治者莫踰於宋宋三百年其民安於仁厚之治者莫踰昭陵之世當時君臣一徳若韓範富歐號稱人傑皆以國家生民爲心以太平爲己任蓋至於今天下士大夫想其時諭其功景仰歆慕之無已也而當時同朝有君子焉小人焉君子不容於小人不能久安於中或暫黜而遽還或屢擯而復用而終能顯其功名者由其君之明也歐陽文忠公以古文奧學直言正行卓卓當特其凜然忠義之气知有君而已佑有道而己身不暇卹其暇卹小人哉而小人皆不便之故一斥夷陵辱斥於滁旣復起歷踐淸華從容廟堂與諸君子坐致國家於盤石�安者非由君之明乎考公在夷陵歲餘在滁閱三歲皆無幾徵遷謫之意方日�保民而與民且莫相親相娛樂若父子然者君子之道國無往不自得也我仁宗皇帝在東官覽公奏議愛重不已有生不同時之嘆嘗舉公所以事君者勉羣臣又曰三代以下之文惟歐陽文忠有雍容醇厚气象躬盡取公文集命儒臣校定刻之永樂庚子�被召赴北京過滁登瑯琊山問醉翁亭但見寒蕪荒址�醉翁亭二賢堂六字隱隱巖石間頑時滁之守臣無足語者顧其從臣曰邦先賢之迹棄不治如此其政可知矣太息去之後六年太僕寺卿趙君至趙君素慕公之賢又知滁之人思公不忘也出�倡其寮及滁人復作醉翁亭�刻公所爲記寘亭中亭後作堂以祀二賢二賢者王元之及公也元之至道二年自翰林學士出知滁州其文章及立朝大節與公相望合而祀之因滁之舊也醉翁亭之前舊有六一泉疏導加石甃焉百費所需不出於公而加於舊規於是滁人歲時謁拜二賢退而歌詠公之文章又徘徊泉上如親見公之樂乎此也而有以慰其不忘君子之心焉昔召公布政南國後人思之至不忍傷其所息之木而況公嘗樂於此者乎君子之感人心固自有不能已者而非有賢者倡率於上則亦莫能遂所欲爲此滁人所以有待於趙君也趙君名次進宇孝禮天臺人發身科苐累任顯官自廣東布政同參政遷太僕卿於滁豈弟惇厚明達大體所至爲所當爲以賢能稱相浙舉者太僕少卿蘇實龐塤丞楊文達孫暠宋載劉璧主薄舒伯冶及滁人禇士良等十人經始於洪熙元年四月成於宣徳元年正月於是士良等請文記歲月其成之又明年二月甲子記

○壽徵庵記

永嘉黃思恭先生始春秋七十有二將營壽藏於郡城之東大羅山先塋之次卜日之良先生與其族姻望�咸往視工先事之夕甘露降玆山凝積松栢之上有巨松直所營之竁其積特厚彌布柯葉皎如雪霜撥而食之甘若飴蜜其姻王止中曰此國家飬老之祥殆先生之壽徵歟或曰瑞圖不云耆老得敬則松栢受甘露意者國家將致禮先生者歟止中賦七言長律一章歟以爲先生壽壽藏成之三年先生之子淮時爲右春坊大學士兼翰林侍讀蒙太宗皇帝恩封先生爲奉政大夫右春坊大學士後十有三年淮積官至榮祿大夫少保戶部尙書兼武英殿大學士又蒙仁宗皇帝恩以其所受散官及三職封先生又從淮奏以少保祿歸飬於是先生春秋九十有三康健和豫聰�不衰所謂飬與敬者備之矣然後其鄕之人忻悅嗟嘆謂止中與或者之言之明且倚也夫可欲之物凡出乎人者可以力致惟出乎天者非人力所能天蓋可以誠動焉人壽富康寧諸福皆出乎天而備於一人之身鮮矣人壽臻於耄期百有一二焉耄期而兼富康寧蓋千之一二加有兩朝之榮命龍章褒拂秋榮一品朱衣玉帶坐享厚祿之飬爲天下所歆艷者求一於萬不易得而黃先生備之何其盛福也哉易曰視履考祥於以見先生好義之誠恆久不已歟詩曰永錫爾極時萬時億又以見福之於善人且未嘗不豫定之歟黃氏之祥可徵已其壽藏之側作新室若干楹先生所時嬉遊者也嘗取止中之言名其中室曰壽徵之庵淮屬士奇記其歲月士奇與淮聯官視先生父執也竊喜聞壽徵事故敬爲之記甘露降於永樂庚寅十月巳未庵建於明年辛卯七月甲戍記作於宣徳丁未七月甲午云

○竹林淸隱後記

士能安乎其內而不爲外物動卽其身所處不間於貴富賤貧夷險靡不得焉若是者非其察之審飬之素定不能也西昌陳一敬君其幾於是哉君疏達奕朗耿耿負气義髫齓時喪其父已有志務尙日挾冊從先生學士講說且學爲文章傳道理弱冠出爲裏塾師以資飬母所居在邑東有竹數萬竿中作小軒爲藏修宴遊之處然少所往來獨深與邑中陳孟省好孟省爲人狷介刻厲學問其疾流俗人不直魑魅鬼魊獨與君交披肝膽相向莫逆也兩人者或一日不見卽其意不釋時孟省大父海乘先生以道徳爲江以西學者所尊亦甚愛重君時來其家畱坐小軒中爲啟析性道或瀹茗或取酒相酌爲樂因名所居田竹林淸隱先生旣爲文記之居十餘年平川大夫聞君之賢辟爲學博士使者奉書幣就其家起之西昌之大夫聞平川使者來曰吾邑之賢者吾不能舉顧令見舉於他邑之大夫吾何名爲邑卽躬詣其家請見狀其行義舉送之於朝遂以爲荔波丞又攺賀縣丞兩縣皆在廣右其民雜夷獠不盡馴服君撫之皆得其意至今民意或有所不適卽喟然以思曰安得復見陳俠撫我也君旣仕有民人社稷之寄食有祿出入有輿馬臺隸而其所自處泊然蓋不異昔之在竹林時也旣歷佐兩縣輒罷罷輒復窮歸視某家蕭然操畚鍤治園田布衣蔬食暇則取古人書詩涵泳其中休休自足視鄕之宦達所得意非有加乎是也夫能不侈於達者亦不戚於窮世之人一得一失忽而爲虎怱而爲鼠不能不動乎中者要皆無所見有所見或無所飬飬之而久久而定定而安則凡觸於外者舉不足撓乎中也如陳一敬君可謂不撓者歟君嘗與余交其女兄之子翰林庶吉士余學夔告余曰舅氏所存如此不爲書之可乎故書所知者以附陳先生記竹林淸隱之後

○樵雪齋記

樵雪齋者吾邑王伯彰藏修之所也藏修之所而名樵雪者著其志也其言曰人之生皆有所業農業於耕將厚獲丰斂■﹝衤谷﹞於身而足於家士業於學將徳修有達聲譽流而爵位顯推於其它業無不各極其所得也然耕稼或有水旱之虞富貴或有憂患之幹夫爲民之業隨其力所至無大得亦無不得蚤而作夕而休無虞乎水旱憂患超然而獨樂者其惟樵乎故樵吾之所樂爲也吾又恥夫世之人汨處淟涊混濁辱其身而不知侈然以爲得故竊有慕乎貞素淸節之士而常寡遇焉吾所居在澄江之東一捨許梅花岡之麓每歲晏閒暇空山大雪上下皎然一色獨處齋中靜而玩之以爲極天下之潔淸無以踰此蓋有以契乎余心此樵雪所以名吾齋也於是可以見其志矣夫天下之事苟處之能不戾乎道不役乎物無不可以安其身而適其心然士之蹈髙懷潔者往往捲其所畜處眾人之所棄泰然自足視眾人之所趣不啻一秋豪之輕此𨿽未必當乎大中然其所自貴重視夫恌焉竊冒無禆益於時與辱己而枉道皆卒之爲天下後世僇咲者其相去豈直倍蓰什伯�孟氏有言人有不爲也而後可以有爲則世欲簡求賢才以爲用者必在此而不在彼伯彰磊磊負气義慱涉書史有才具尢工於詩歌其果久於在下者耶伯彰名某王氏居梅岡若干世蓋邑著姓雲

○石岡書院記

吾邑蕭自誠先生來京師屬余記其石岡書院余與先生之子翰林庶吉士省身交嘗聞書院�壞始末石岡在邑東南半捨許仙槎江之西梁蕭子云十七世孫諱遜者始自峽江徙居之遜七世孫諱儀鳳宋舉漕貢始卽其居之近作書院聚宗族鄕人子弟而教之儀鳳之子子安爲王府掌計從文丞相舉義事敗覆其家書院亦廢掌計之從子福可明經擅爲古文詩賦復作書院又廢於元季之兵國朝混一海宇福可之孫則善復繼作之而隱居教授其中蓋先生之父云吾嘗竊謂吾郡之俗所爲可重非他郡所及者其民務義修禮尙气節𨿽至貧不肯棄詩書不習至賤者能誦孝經論語曉知其大義凡城郭閭巷山溪林谷之中無不有學富貴者遇逢掖士必敬禮之不敢慢易而尢重世族苟其世賤後𨿽貴盛人固不願與齒而彼亦不敢以其貴盛加人吾鄕之俗此吾何以知其可重也吾嘗下彭�沂大江浮洞庭遊乎楚郢之間又涉淮道舒而東上下數千餘里或行數日不聞弦誦聲觀其人之所務朴者事漁稼智者趍賈販以逐什一之利率資大勢厚者爲雄長不務乎詩書禮義不重乎逢掖之士也不辧乎世族也吾未嘗徧歷於天下而齊魯古稱詩書禮義之國今聞其俗猶不類於古昔然則論風俗之善惡必由乎教學之廢興故先生治天下皆拳拳興學於家塾黨庠術序亦各有制焉石岡書院固古人家塾黨庠之制考其創建以來𨿽屢廢之亦隨有賢者起而復之不至於終廢吾郡之不廢其學類此故其風俗所以可重者有由也嗚呼一郡一邑之中不廢其學兩俗有可重況於爲天下之拳拳於學也哉是不可以不記

○齊壽堂記

齊壽堂者翰林庶吉士歐陽俊奉其祖三峯先生祖母韋孺人之堂也先生生元皇慶初元今九十有八年孺人生元延佑六年今八十有九矣皆耳目聰明康健和豫孫曾繞膝屢受國家飬老之澤光榮甚盛此堂之所以名也俊登第授官與修永樂大典書成請於朝乞歸省焉且行求余爲記其從兄國子助教賢又爲餘言三峯先生及孺人之善曰宜爲之記歐陽氏居泰和之西蜀江之裏其先與宋少保文忠公同出吉州剌史琮其居蜀江十數世積善累仁其族姓之衍貲產之畜詩書禮義之習愈遠而愈盛至先生闊達廉重言動率依於禮法而忠厚以爲主恆戒其子孫及其族人曰必飭行爲儒者以無忝我歐陽氏處鄕人必本於忠信蓋歐陽氏之族有三峯先生而後益惇於徳義文學鄕人有三峯先生而後益勸於善邑大夫歲舉鄕飲謀賓必曰三峯先生孺人歸歐陽氏七十有六年以孝敬事舅姑以勤儉佐君子以雍睦處族姻以仁善道子孫此其所由壽康也歟洪範五福壽爲之首禮八十九十曰耄百年曰期皆壽之至也抋耄期環百里之地有一人焉以爲至異鮮能以兩見也或有之不皆出於一鄕一里也而況出於一家之間又共牢而合巹者哉蓋考其初生皆當天下無事之時其本所鐘已淸寧純固旣壯而未老又遭我國家太平熙洽之運淳厚靈長之气被於人物固宜光潤綿永而先生夫婦又承之以和平貞靜寬■﹝衤谷﹞樂善斯以獨得其厚彌壽彌康聯芳榮於晚歲沐天澤於無窮此𨿽先生伉儷同徳合慶蓋亦國家之澤矣先生字以忠三峯其別號云

○顏樂堂記

廬陵胡則顏名其所居堂曰顏樂其志固望希於大賢君子之地乎間求記於余嗟乎其可以易言哉夫顏之樂極其學之所至心與道一而於出處動靜從容安適無往而不得斯其所爲樂也其可以易言乎然顏之樂𨿽樂其在己者其心蓋未嘗一日而忘利民也孟子稱禹稷顏子同道道在是卽心在是得其心而後可以言其樂也則顏詩書故家其爲人惇厚詳愼外和而內夷志在利人善醫聞人有急𨿽風雨寒暑昏莫趍赴恐不及比以名醫徵詣京師京師士大夫家聞則顏善醫奔走迎致無虛日則顏爲醫不局於一科其所治無不良效其或一見曰此不可治卽不治而去𨿽更他良醫治終不治翰林沈修譔一弟甚愛之忽病目求諸專科之醫一醫曰疾本深矣不可責近效藥之半歲其或庶幾也一醫曰當施大藥非五百緡直不可言已皆竟去不顧沈修撰欋徧求醫之良得則顏則顏視之曰此風毒所侵耳卽治不過五日愈藥之五日愈胡學士女兄之夫病傷寒時在丹中求他醫往治醫問所病證曰此殆死也不肯行胡公百方彊之且約厚貲謝始行明日還報曰其果死也更求則顏則顏往脈之曰此病欲觧矣施兩劑而愈繼復病數劑愈司純芮洗馬病目其劇如沈氏往求則顏則顏曰此可三日愈藥之三日愈翰林周編修得痿疾劇初朝廷命蔣禦醫治未幾蔣有使命出外他醫弗能繼也則顏繼之竟愈旣而周之家人皆疾他醫皆難之迎則顏則顏皆愈之庶吉士劉孟鐸暴病亟甚恆所往還親愛者環視之悚然則顏素厚孟鐸脈之搖手曰易易耳無怪也施數劑愈進士曾用常兩足腫則顏曰當急扶元气腫不足治也他醫曰當急治腫曾信他醫則顏爭不得數日卒翰林庶吉士陳孟京始得疾則顏視之愴然曰不及矣眾未信之走致數醫治卒不治余在京師目見其治效彰彰如此每愈一疾輒自喜而人徳之與否不計也卽知其不可治輒憂形於面此其心之所存可知矣夫其心之所存與志之所慕者苟不相倍因是勉勉自修積誠而不已則大賢君子之地未有不可幾及焉者孟子曰顏何人哉則顏歸而求之可也則顏與餘同郡故爲記其所能與其所存者如此便勉焉

○江陰縣先聖廟學重建記

太祖髙皇帝正大統之三年詔嶽鎭海瀆封號如古制以山水稱忠臣烈士稱當時初封出於歷代所加者一切罷去孔子明先王之要道爲天下師以濟後世非有功一方一時者比封爵宜如歷代所尊崇著於令典垂之千萬年而定鼎之初首建學立廟京師親臨釋奠又詔通祀於郡縣又詔罷從祀之戾於孔氏者所以揆前聖之大中而垂永代之鳴範也夫孔子之道天之道也國家生民不可一日以無者伏羲神農黃帝堯舜禹湯文武行斯道於上孔子明斯道於下皆聖人也而使後之繼伏羲神農黃帝堯舜禹湯文武之位得以行斯道者孔子之功也論其功而隆其禮明聖之心也列聖相承益欽益至繇是自京師至於海隅郡縣皆有廟學其人皆知孔子之道尊且大而況邦畿之內且延陵采邑先賢禮讓之化未泯其人心向慕興起爲何如哉江陰縣學歲久而獘侍郎罔君巡撫過之慨然興嘆曰廟不飭何以妥明靈致誠敬學不飭何以興教化成賢才忱奉朝命來事寧有重於此乎��而新之爲縣者聞之悚然曰此吾職也敢不祗承民耆老聞之𨿽然曰此以善吾民也吾其可坐視於是相與合謀賃工市材易故以新作大�殿十有六楹前作東西兩廡各若干楹殿之後爲明倫堂若干楹左右爲兩齋各若干楹庖廩門垣咸備以固髙敞弘麗加於舊規由是縣長貳學官諸生歲春秋行禮廟庭對越有嚴秉虔將事用稱朝廷崇祀先師之意而諸生退卽於學敬修所業以求無作於古聖賢將上以光國家之用下以厚邦邑之俗所系豈細故哉訓導嚴顧書來請記廟學之成夫受命在政教之任而能知本源之意有倡有隨恊志畢力不費於公不勞於眾以咸成功可爲無忝而爲民父兄於義事奮起趍赴皆如當然又以見人性之善而王化之被皆可書也肇斯舉者周君名忱永樂甲申進士累官工部右侍郎其巡撫江南諸郡適歲荒歉勞心賑卹民賴以濟而所至勤於學事相斯舉者知縣朱應祖主�胡忠而忠始終效勤耆民周孟敬朱善慶等皆助資曹宏黃惇等分董役事經始於宣徳六年二月成於明年六月記作於十年十有一月嗚呼後之有政教之任於斯爲民父兄於斯者可以鑑矣

○文丞相祠重修記

孟子曰我知言我善飬吾浩然之气知言者盡心知性而有以究極天下之理浩然之气卽天地之正气具於吾身至大而不可屈撓者知之至飬之充而後足以任天下之大事天下之事莫大於君父文丞相甫冠奉廷對卽極口論國家大計未幾元兵渡江又上書���近之主遷辛議者以一人心安社稷固已�盡�下矣自是而斷斷焉殫力竭謀扶顚持危以興復爲己任𨿽險阻艱難百挫千折有進而無退不幸國亡身執而大義愈明蓋公志正而才廣識遠而器�浩然之气以爲之主而卒之其志弗遂者蓋以天命去宋也𨿽天命去宋而天理在公必不可已故宋亡其臣之殺身成仁者不少論者必以公爲稱首公事具宋史而公鄕人劉嶽申撫公所著日錄呤嘯集指南錄集杜二百首及宋禮部郎官鄧光薦所述替府忠義傳以作公傳視史加詳實焉此京之有公祠洪武九年前北平按察副使劉崧始建於教忠坊今順天府學之右而作塑像焉永樂六年太常博士劉履節奉命正祀典始有春秋之祭於有司歲以順天府尹行事宣徳四年府尹李庸始至謁公祠下顧瞻祠宇獘陋弗稱遵用詔旨葺而新之而凡祀神之器靡不備具又求劉傳刻石將使人人皆知世之爲臣者光明震動焜焜烈烈有公也於乎忠孝人道之大節治化所先而崇禮先賢表勵後人尢守令之急務庸其達爲政之本歟庸字執中保定唐縣人寬厚明敏自太學生授工科給事中上親擢爲順天府尹愛人之心剸繁之才上下皆稱之而盡心學校敬賢尙徳如飭昌平之狄梁公劉諫議祠而嚴其祀事之類皆其知本之務皆可書也因並書之以示來者

○楊氏祠堂復建記

士奇一歲而孤上賴祖考之佑毋失人之保育教訓用克成立然素窶旣壯而仕積其祿入始�理田廬蓋先廬悉毀於元季之兵而故址在邑之學宮之北者諸父兄以窶而售之人矣仁宗皇帝臨禦進士奇官秩祿賜加厚始克以五十餘年寢食不忘之心五倍元售之直而復故址乃命稷治居焉居之右故有祠堂亦毀於兵遺獘室數楹則族父之窶者假息其中歷三世矣族父之先有故址在邑西爲橫民所據已久力不能復至是代厚貲內據者爲復之而使其孫歸治居焉遂命稷循故復�祠堂古知禮君子營宮室必先祠��奇之不能蓋復之於人者有先後也吾髙祖以前居邑東淸溪之上曁曾祖始徙學宮之北居與祠並作焉作四十年而毀於兵又二十年而淪於異姓又五十有餘年而余始克復之旣失而得旣毀而完𨿽辛勤積累而非祖宗仁厚之澤何以能致哉祠成祀四代歲時行事悉遵朱氏禮楊氏繇吉水徙泰和淸徳正學代有紹續逮吾曾祖發而益弘有惠及民有傳在史祖考以來或仕或處履道執行淸白之節靡有間焉覆被及余夙夜懍乎荒墜之懼而今春秋七十矣顧吾之子若孫其可一�忽忘先徳而不圖惟敬承之哉承先之道仁與義其要也學以明之誠以行之而持不息之功若是者豈惟無忝祭將受福焉蓋明徳者格神之道也父子祖孫本同一气幽朗相通不相違也惠之則神歆而福降悖之則否而皆陰鑑潛察於平居日用之際矣匪直奠薦灌獻之頃也凡後之有事於斯堂者不俛思而篤行可乎故書所以復建祠堂之故而又書所以感格神明之道以示吾後人堂不易舊規經始於宣徳八年正月成於是年八月明年正月壬午謹記

東裏文集卷之二

●東裏文集卷之三

序

◆序

贈醫士陳名道序

贈蔣醫士序

送梅淸隱遊武當序

贈曾士榮序

送鐘用之還蒼溪序

贈謝敬常劉彥達彭永新赴京序

送劉仲珩詩序

送楊仲宜詩序

壽尹先生七十詩序

送王澄淵序

送鮑教授詩序

魯林懷思圖詩後序

郭氏續譜序

桂巖集序

送陳叔振序

送余侍講序

泰和王氏族譜序

○贈醫士陳名道序

江漢間其俗尙巫有疾不事醫惟走巫求禱焉徼幸以治載醪牲實篚造謝巫之庭惟恐後卽不治不咎巫必自反曰我之弗虔不敢懷纖毫怨憝且慮復有求也間有知巫之妄而從事於醫又罕遭乎良焉素不明陰陽表裏脈治之說而稱醫之師醫之師其治或投數十劑不效而又增劇者故𨿽什伯中復有一二精其術人弗信之矣江夏宋惟憲其弟病且殆凡與惟憲關忻戚者皆彊之禱巫惟憲不應方慱求爲醫之良者有進陳名道旣至診而藥之旬浹遂瘳惟憲謁文謝焉夫醫聖人之教也聖人憂民傷於寒暑饑飽勞欲有至乎夭死故爲醫之教使得保終乎天年者也巫者古以事神非有盜神之號以欺人也今盜神之號以欺人人亦安其欺𨿽百死不悔於乎先王之治天下有假於鬼神時日卜筮以疑眾者一拘殺於司寇巫所爲疑不旣甚矣乎故巫不誅醫不行民得保終乎天年者幸也然使今之信醫者皆惟憲爲醫者皆名道巫不足誅也而一惟憲一名道巫其��矣乎吾喜名道有成又重嘆乎聖人之教也於是乎言洪武廿二年冬十有二月旣望廬陵楊士奇序

○贈蔣醫士序

凡至劇之患欲薙而去之必積漸而功立何者其劇也非一日之致故去之亦非一日之力流水之盈繇寸尺以進乎尋仞決而涸之一舉手之力哉必若閒之於始萌坊之於始達斯力省而效速吾見今之人嬰乎疾疢也觸寒暑風雨肆嗜欲食欲勞膂刀筋骨慮思其始漠然若無所與乎已及歲積月累旣痼且亟方委諸醫療而藥�進弗效卽詬爲庸淺屏去𨿽十數易醫皆然厎死無悟者江夏陳希遠病三閱歲謁數醫皆無近效最�謁蔣添祥氏曰非六十日弗瘳砭以伐其堅焫以夾其會藥以室其虛及期而瘳今之醫去古遠矣始則試中則審終則致其力者蓋通術也求之者誠不計久近而一委之成功宜鮮不有效惟夫名是而實非者不可久任而�速易也若添祥者其可以久任而不可以速易哉希遠徳之求余文爲報並著久徵之說云

○送梅淸隱遊武當序

江夏梅淸隱溫厚明敏而廢於盲不得效用當也旣壯棄其家去郡城之東長春山之下從學道人簡中陽居以習長生久視之訣固門崇垣閟足迹不出人亦罕至其處或時提靑囊賣藥行西市中人見其膚肉肥腴雙頰渥渥有色𨿽目不及視輕袂飄颻不可追逐皆疑其有所得者而淸隱弗是也居無何中陽以爲學非遊不充聞武當之山與人境遼絕其中多異人煉士而拂衣往遊矣又無何淸隱慕其師之爲將由大別溯洞庭道荊門望方城峴首而去吾聞昔列禦寇好遊壺丘子曰外遊者求備於物內觀者取足於身又曰取足於身遊之至也列子信之而不疑淸隱能信其說如列子之不疑乎不然斯行也將不遇壺丘其人者爲子傾倒哉遇壺丘其人而爲子傾倒則反而捨也吾知有與子爭席者矣士有爲時以道行者求余首序云

○贈曾士榮序

古者論士先徳行而後文藝後世重文藝故士有惇行寡文者或屏棄不錄士榮遊邑庠其孝友行於家忠信重於鄕問學信於師友今年部使者行郡縣勵新學校考諸生經義不治者罷黜爲吏以懲而士榮�在遣中知士榮者莫不枉其去曰此非世所稱惇行士耶非以尺枉遂捨其尋邊耶抑固其有命耶士��行來告別吾與士榮皆陳之出也屬臥病山中不得往餞�乎子往哉吏何足以辱子三代之時詩書法�同一理也其後始由詩書曰儒由法律曰吏夫吏不根儒或盭於道儒不達吏或滯於用子根儒以治吏理核而務適功立而譽顯將不由吏以祿重祿躋髙�乎往哉士榮哉令聖明更化率古論士以子之行將必有能知必有能言者矣吏果不足以辱子也遂書以壯其行

○送鐘用之還蒼溪序

吾友鐘潛用之以鄕貢進士授保寧府蒼溪縣學訓導明年謁告歸省踰月復行吾一邑之士皆咨嗟嘆息曰當國家熙洽時儒術柄用士通一藝名一善者無不登榮躋要遂展其所蘊用之以閎通之學邁往之識忠貞仁厚之節奇偉慱贍之文而不階顯庸乃獘獘然以一校官走八千里荒落之區而不得施其所抱負用之固當如是耶用之方覓覓然治行李就道無幾微窮戚之意見於色余曰君子之於道不擇事而行不卜地而處用一鄕則道徵於一鄕用一國則道徵於一國用天下則道徵於天下曷往不得哉昔夫子欲居九夷猶宜於委吏乘田之職今蒼溪𨿽遠王邑也校官𨿽卑儒官也吾居王邑守儒官談周公仲尼之道以淋其人正其俗吾之道行矣吾何窮戚哉或曰用之篤孝人也二親俱七十垂白乃去此卽彼不獲朝夕在侍其誰不戚戚於中耶余曰人賢父母之志固有樂其子之行道者用之以是樂其志可以爲孝朝夕云乎哉於是眾皆知用之能躬夫孝之大者其不窮於下位也必矣相率爲詩送其行而余爲序云

○贈謝敬常劉彥達彭永新赴京序

萬安於泰和密邇同鄕也余與謝敬常劉彥達彭永新皆逢掖誦能周孔同道也繇吉至舒一千里兩鑪並載聯行比止時時互過從取醪茗觧羈寂相講論吟詠爲娛同好也敬常彥達選進士當赴春官永新以業成上游大學連茹而升而余方疲於奔走將弛擔南還於是乎出處之不同也萬安𨿽小邑士生其間多惇厚明秀沐教育之澤歌鹿鳴而起者內而詞林頌臺之任外而郡守縣令之寄於時多有譽名今三子者積學執徳志篤而識遠才優而務通相繼以�又際國家求賢若不及之時將不皆有譽名於時者乎若是者吾𨿽處猶將與被光榮於蓬藋之下豈以有所不同者爲歉哉故書以贈別

○送劉仲珩詩序

吾友劉仲珩盛年猶操博學篤志往年授重慶郡學訓導歲中丁內艱去今服關調巴縣巴重慶附城之邑視其裝蕭然而怡怡然買舟載其妻孥書冊道萬里之險以就斗石之祿而無所不懌之意吾聞蜀中山川瑰偉奇壯甲於天下班孟堅稱其土地肥微有江水沃野山林竹木蔬食果實之饒且其扶輿淸�之气鐘於人文章有司馬相如楊雄陳子昂蘇明允父子操行有嚴君平輔相事業有範蜀公張魏公虞彬甫明於聖賢道學大南軒先生而四方聞人巨卿遊宦於此樹政績揚聲譽者加多也士得一命而道乎此能用志於內卽山川之勝覽昔賢之迹必將油然有得於中矣是行吾爲仲珩賀然願有所寓焉始蜀人未知學文翁誘進之而艱得�乃選小吏十餘親飭厲之遣詣京師受業博士�省少府用度買刀布蜀物賫計吏以遺博士可謂勞��歲蜀生成就歸用次察舉官有至郡守剌史��此爲榮今幸遭聖�文明之運蜀子弟爲學不出其鄕師資廩飬皆出於朝廷無所勞費學成而官之自郡守至於藩翰於六卿蜀之士往往與齊魯並其爲榮如此國家之厚賜也夫受厚賜而不知勉焉樹立圖報稱非君子之心願因仲珩以寓告巴之學者士友有爲詩贈仲珩者余因敍其首簡焉

○送楊仲宜詩序

皇上以文教治天下特寵厚儒者簡徳義文學之士置之翰林任以稽古篡述之事而隆其禮遇凡翰林職務任之五人者禮遇尢隆旣榮極於其身曁其家之父子兄弟與被其榮者亦至矣五人者左春坊�庶子兼翰林院侍讀永嘉黃淮右春坊右庶子兼翰林院侍讀吾郡胡廣右春坊右諭徳兼翰林院倚�建安楊榮翰林侍講淸江金幼孜士奇之不肖亦辱與數焉五人者恆相與感激陛下聖徳千萬歲一遇豈可苟焉以昧報稱蓋以爲勤於務者必愼於身愼於身者必端於心端於心而後發於思惟言動常在乎善不在乎不善五人者皆能胥視一體交相警發無所拂逆又非獨相警發於己而已於其家之兄弟子姓無不皆然其相益之��且周如此庶幾古人益友之義今年楊君之弟仲宜來省兄京師得胥晤焉其爲人恂恂謙愼無幾將歸請於余曰幸有以見教因舉餘五人所以相益者告之告之固望其不忝與被寵榮以光輔於吾楊君也於是黃君胡君金君繼余作詩贈之與楊君交好而名能詩者又繼作焉

○壽尹先生七十詩序

余讀詩至南山有臺未嘗不嘆昔人之善於祝願也願其致福也則勉之以徳願其膺福也則望之以壽斯二者旣反復詠嘆言之而又祝願於其後之人以致無窮之意不獨望其一身而已古詩人忠厚之意可謂周矣西昌尹務厚先生今年春以上海教諭九載考績畱京師三月壬子實�初度之日凡其鄕之門人學子與其交遊之子弟相謂先生今年越歷四百二十甲子矣相率持酒醪列拜爲壽又各爲詩況致況願庶幾古詩人之意矣先生飲酒誦詩樂甚取詩命余序余惟先生惇厚直方居家有孝弟慈儉之節居鄕有仁義忠信之行學問用於時資於人而平生儕輩今皆漫滅獨表然如松栢茂悅於冰霜歲寒之後官居二十餘年坦坦如一日有二子皆恂恂能明�續文諸孫亦森森蘭茁可以樂志洪範所列皇極之福先生兼有之矣是詩之作可謂紀實豈徒如古詩人祝願於方來者哉敬書其簡首

○送王澄淵序

澄淵始舉進士上京師畱太學余時被徵至閒暇輒相往來澄淵確乎其志也充乎其气也溫乎其容也霈乎其文也無幾擢梓潼知縣梓潼距京師八千里道峻山奔川踰不測之險以入乎幽深閭�之地民質務簡無所勞慮益得用其志於所尙更數歲復來究其所蘊蓋進而深矣旣升祿勸知州祿勸去京師萬里其所道遠且險與其地其俗之陋皆倍於梓潼更數歲復來究其所進又深矣士壹志乎內無所累乎外則道日進徳日修無往不自得也澄淵爲祿勸三年民悅而安之天官考其績最此非今之循吏者乎古之循吏有去而陡淸要爲輔臣道行於當時譽流於後世而皆自州縣始有如澄淵吾知祿勸不足以久淹之也𨿽然詩不云乎靡不有初蓋古之君子皆致謹於其終也請書以爲復任之贈

○送鮑教授詩序

武昌鮑崇禮夫爲瑞州教授瑞人士與守貳以下及過使客之賢者皆稱禮夫能教能興學今遷吉安吉去瑞數百里凡仕兩郡者其賢不肖與才之稱否輒相聞知不能掩也故禮夫得吉吉人士在京師者皆喜相語曰鄕郡之學將來所成益盛哉相率爲詩送之進士陳賞嘗學經於禮夫屬余爲序瑞固民秀而俗淳自禮夫爲教授夙夜盡心獎率訓誘而後瑞之學者知自勵賓興科未嘗乏人自禮夫去瑞數年繼禮夫者不能究於其職其學者亦玩愒苟且鮮有成效然則學之廢興謂不系於人可乎吉之民俗優於瑞其學者歲大比賓興往往擅江以西第一然十數年來職教者求能如禮夫盡心獎率訓誘蓋少也吉人得禮夫云胡不喜哉然學校之教以成徳育才爲治平之資化俗之本非獨以爲言語文字之習而已爲師者誠能端諸己而見諸行事有以感發人心使之興起益進乎道處焉可以善於身表於鄕仕焉可以輔君而澤民如此其效顧不重且大哉以禮夫之賢必不遺於此乎𨿽吾於禮夫前未嘗相識而相聞有素故於斯行也有望焉

○魯林懷思圖詩後序

太常寺丞孔克凖宣聖五十五代孫其先自宋衍聖�端友隨髙宗南渡家於衢於今將十世克凖北望�山水木本源之念未嘗忘也間以其魯林懷思圖及所得翰林諸公詩文屬餘一言敍之嗚呼孝哉克凖之用心也今天下林林之眾孰非古聖神之裔獨孔子之裔累代至今朝廷加寵之著在令典下而公卿大夫以及韋布之士遇孔子之後亦莫不厚敬愛以相接不敢眾人視之何也非以孔子明帝王之道垂範後來開太平於無窮旣受其賜則尊之親之不敢忘因以及其後人者乎則於夫子生之所居沒之所藏子孫族姓之所聚處孰不欲造焉以愜其平生慕仰之心況身爲之後者乎此克凖之所爲惓惓者也吾聞元有天下詔求曲阜之後將命爲衍聖公主孔林之祀議久未決有言衢孔故世嫡也徵至力辭曰先人葬衢數世矣不可以去請授曲阜之長者元君歟曰寧違榮而不違道眞聖人之後也從其志而命爲國子祭酒蓋君子有不得已而去先人之鄕者歷世旣遠勢不能復則修其先人之道誦其言考其行服膺而奉行之以圖無忝誠若是也卽去之千里之遠百世之久可以爲孝不然徒誦其言而不知其行知其行不知率而由之則𨿽旦暮不去其先人咸願身造而目覽過之者必不以事而廢遊也然其地連雍汴接廣蜀衿惟江淮統會湘漢又密邇夷獠冥頑不馴之境故累代皆宿重兵鎭之而士之仕於是者職務之煩寢食不暇凡前所謂是邦之勝常曠歲不能一造豈其志弗尙乎此哉大同蕭秉文官武昌左衛幕六年衛之政無大小重輕一由於幕故其勞勛視衛之他官爲甚而是邦之勝六年之間或一二至焉或過之不遠十數步不能一至焉或徒得於遠望焉間求善畫者圖爲十景又求善賦者兮詠之又求余序之將於退食之暇時自覽適余聞張弛者文武之道也張而不弛文武不能則剸繁理劇之餘其有所適於性情也誠宜而士君子於一視一聽必有所監省又非獨以自適也秉文從容公退展圖興思如睹大別則思大禹之勞勤乎民睹南浦則思屈原之忠藎乎君睹黃蓋故壘則思立功者當慱采眾長睹禰氏之丘墓則思用人之才貴乎有容用已之才貴自重也以至睹靈竹則思惇乎孝誠睹庚樓傾址則思淸談不掩於應污如睹形似之假托則思冒虛名者非有所益睹仙佛之說則思聖人之教於民生實用爲何如也凡遊目之頃有動乎中無非爲己則所存所施事上馭下之道豈不尙有禆益哉豈特性情之適而已

○郭氏續譜序

西昌城北郭氏其先河南人出宋僉書樞密院事逵逵之子忠孝忠孝子雍徙峽州雍曾孫原吉又徙臨湘原吉季子匯爲袁州司戶避宋末之亂來西昌遂爲西昌人四世至敬守始著譜又二世至公緒著續譜厶求余序宋史忠孝受易中庸於程伊川號兼山先生靖康初金虜犯闕力陳追擊之策又陳戰守利害等十餘事後爲永興軍路提點刑獄與虜戰死城下贈太中大夫雍傳其父學放浪峽之長陽山谷間號白雲先生張孝祥薦於朝召不起賜號衝晦處士孝宗知其賢命州郡歲時致禮存問更封頤正先生而雍於易發明精到郭氏之先可爲盛矣其徙西昌北更三世皆隱處不仕國朝始有仕者敬守慶宜雨先生皆治尙書洪武中敬守先生累官登州府學教授毅然師道自重慶宜先生由廣東按察試僉事攺湖州府經歷廉厚之節吏民敬愛之亦一盛也其後彥鉉累官順徳府學教授致事彥遷終瓊州府推官公緒舉進士歷陜西浙江廣西貴州按察僉事郭氏之盛蓋未已也源厚而流遠可以觀其世徳矣�家與郭同裏敬守慶宜雨先生少皆從遊光祖兄弟而於先考爲莫逆交余之�孤也兩先生望其無忝先世獎勵誘掖恆若不及如覺其有分毫之進津津喜見顏色嗚呼今安得復有忠厚不遺故舊之家如兩郭先生也哉彥思彥鉉彥常彥遷亦皆於余厚有善相輔有過失相規今惟彥鉉與余在而皆白首徒各抱睽違之念於數千里外公緒以才能當顯任卓卓有亢宗之志余故因此譜推考其先之盛者告之而俯仰今昔有不能已於嘅焉

○桂巖集序

襄府紀善三衢江秉心錄其先世科名並所受賜詩及行實遺文而附以當時名勝之文有關於江氏者爲一巨冊名桂巖集桂巖江氏家世所居也以屬余序余受而閱之曰嗚呼其盛矣哉昔者江氏世有聞人瑕丘之經學次翁之巨孝應元文通之文章皆焯焯著稱而近數百年來江氏文獻特見衢睦間民表以正言直道動當世子遠以文學徳望位宰相死國難皆盡忠所事焜耀簡冊而族人自宋以來擢正科七十有七人他岐進者不與仕而紆金紫銀靑七十有八人下此者不與何其盛也蓋吾有感於其先矣錢氏奄有吳越江之先曰漢臣實事之吳越習俗侈靡費用無藝不足只益取於民其田賦市租山林川澤之稅加數倍宋旣平諸國賦稅一仍其故籍錢之歸朝也以漢臣上圖籍漢臣慮故籍之厲民無已也沈諸河而自效太宗怒欲誅之已而捨之凡隨錢氏來歸者皆得官獨漢臣以廢斥死後命右補闕王永均吳越田稅錢氏舊稅畝五斗永更定爲一斗�奏太宗不悅永曰畝稅一斗天下之中正使新附之民被朝廷仁恩顧不可耶遂從永所定永曾孫珪官至金紫光祿大夫尙書左僕射封岐國公世以爲永陰徳之應事見史傳永之減稅本於漢臣之沈籍其徳同斯其後世光榮盛大亦無以異矣嗚呼爲國重得民心故春秋有稅畝之譏國風存碩鼠之剌而�讙爲孟嘗折券書尹鐸爲晉陽損戶數仁者輔人家國一務捐利以得民也以徳益乎上以惠益乎下天道福善𨿽遠不爽然則江氏之盛吾安得不推本其先哉秉心上距漢臣十五世距子遠五世初以文學擢司經正字與餘同事仁宗皇帝於春官秉心特荷知遇後擢爲紀善江氏之福澤其未艾也哉其未艾也哉

○送陳叔振序

余居京師二十餘年四方賢大夫士之在朝者皆得識之其尢賢者得相往還而樂也臨安故宋之都會其山水秀麗鐘於人多俊爽明達適當世之用然溺於其俗率務外忽內逐物徇時者或流而不返飾行與文者或矯以自髙而求夫和厚端介志乎內不役乎外蓋不多見焉陳鏞叔振舉進士爲庶吉士在南京翰林與余處六年殆所謂和厚端介不矜不屈者非臨安之特出乎旣與余先後來北京余調春坊叔振亦擢禮部主事而間暇輒復過余蓋有志乎其內也今叔振調南京禮部相去益遠相與之樂益疏矣夫君子之於學也不以窮達壯老而苟有怠意今南京諸司職務視往年千百之什一而載籍所萃四方莫加焉誠以其餘間探索義理之正以究聖賢之用心卓然而行之將所至豈特出於一鄒哉鄒孟氏曰尙論古之人古之人以叔振之資與志無不可至勉哉叔振丰城有史誌靜余嘗相與者而違闊久矣今於叔振爲同官其亦爲致區區之意

○送余侍講序

��五年春翰林進兩朝實錄賜宴賚旣敕吏��纂修以下官士大夫之與於斯者皆忻忻仰戴徳意侍講余學夔不竢吏部覆奏不謀於相佑卽入疏自陳臣年將六十𨿽未老而纏於疾病不堪事事幸天地大徳賜矜憫俾歸依園田以終老則臣未死之年皆陛下賜之也上察其誠命致事旣而吏部奏纂修以下官皆進一階時同事者多自忖念其效勞不加學夔而忝冒寵榮以爲愧旁之觀者亦嗟嘆學夔纂修之勞多宜進於榮乃決然辭去此其志又有加於人者學夔曰吾得歸榮莫大矣卽詣謝辭遂行士奇交學夔踰三十年同在京二十五六年志同道契方資旦暮相慰藉於視其去能無情乎哉學夔明經博古負直气侃侃遇事徑發不肯苟有阿徇貴而能貧利不當其義不取而於赴患難如饑渴於食飲有歲寒之操焉今西昌前輩道徳風流遠矣後生晚出日陷溺污下不知自拔何幸有學夔歸作之儀表一振起頹獘以復往昔又士奇之所望也於其行道以贈別

○泰和王氏族譜序

吾泰和故家唐宋來文獻有傳譜牒有錄者不翅數十姓其自金陵�縣七姓七姓源本之盛莫有過王氏者蓋司徒導功徳譽望爲晉之重也泰和三百年前以詩書致通顯起聲光亦莫有過王氏者蓋戶部侍郎天章閣待制知諫院贄愛知宋仁宗也侍郎之後在宋累累有科名元盛時以道爲鄕巨儒賞出遊汴時仁宗在汴李平章孟邂逅奇之固邀入見辭曰奉父母命遊汴而已遂歸國朝混一海宇鄕之儒師故老存者無幾人而以道之子子與子啟兩先生巋乎鄕邦之重子與凝厚明粹子啟嚴肅方正學者蓋儗諸河南二程子與嘗以說書徵至上書論事授福建塩運副使以老辭子啟舉學官歷監察禦史廣西按察僉事崇慶知州子啟無嗣子與之子伯貞先生用徵聘爲廣東按察僉事工部主事瓊州肇慶兩府知府肇慶二子行敏行儉行儉舉進士爲翰林修譔進侍讀又進右春坊庶子兼翰林侍讀學士又進詹事府少詹事仍兼學士行儉子■﹝禾資﹞爲泰和縣學訓導父子同日受命京師之人皆榮之古所稱碩大之宗者謂學行閥閱世有繼續𨿽久遠不能無盛衰隆替之異要其徳善爲之本者常在也吾於王氏徵之矣王氏故譜更世變不存行儉今訪求復作之存�信闕其疑一本於仁人君子之心蓋積歲而後成愼之至也今以授■﹝禾資﹞歸而屬�序楊氏居泰和四百年兩家門戶相埒代有交遊婚姻之好吾少及承教子與先生兄弟及肇慶公今𨿽老恆識不忘而與行儉皆少貧以學今聯官於朝廿有七年亦皆兢兢不敢一日怠肆以辱其先人然則余於斯譜其可以無言乎敬爲之書■﹝禾資﹞兄弟以及其子若孫世朂之哉

東裏文集卷之三

●東裏文集卷之四

序

◆序

胡延平詩序

送胡永齊詩序

送林教諭致仕詩序

送徐理問詩序

沙羨槀引

五臺槀引

長林書屋圖詩序

蔡氏族譜序

送蔡孟愷永州教授序

送蕭善本序

贈蕭照磨序

萬木圖序

南窓吟槀後序

康氏族譜序

送歐陽允宣序

送禮部侍郎儀公致事序

陳氏族譜序

○胡延平詩序

洪惟我太祖髙皇帝神聖文武膺受天命有天下當時魁偉豪傑賢智才望之士云附景從各效其用以建混一之功曁天下大定茂興文治廣徳教徵用儒術以復隆古帝王之世天下之懷抱道徳蘊蓄器能方聞博雅之士欣幸遭遇林林而至者蓋比於書之野無遺賢大雅棫朴之詠也於時廬陵胡子祺先生以經學行義徵至京師偕入見者十八人是日太史奏文明之祥上大悅皆除監察禦史先生後升廣西按察僉事又擢知彭州秩滿升延平知府歲餘沒於官先生之任風紀也秉正直之節務持大體爲郡守也惇豈弟之行而修實惠藹然忠君愛國之誠憫然憂勤卹民之心彭州延平之人至今思慕之而不忘非漢宣所謂與我共此良二千石者歟先生有詩若干捲其子今翰林學士廣屬余爲之序詩𨿽先生餘事而明白正大之言寬■﹝衤谷﹞和平之气忠厚惻怚之心蹈乎仁義而輔乎世教皆其所存所由者之發也昔朱子論詩必本於性情言行以極乎修齊治平之道詩道其大矣哉蓋自漢以下言詩莫深於朱子而胡忠簡公嘗以是薦之故知朱子之詩又莫深於忠簡先生忠簡之十世孫爲詩固得於家學者歟今學士遭逢聖明膺斯文之任而家學益著詩不云乎凡周之士不顯亦世於此又以見國家得賢之眾士大夫涵濡聖澤傳世之顯有以同乎周之盛時也

○送胡永齊詩序

胡穜永齊以其父命將自京師還廬陵侍飬其祖母求餘贈一言永齊生乎詩書禮義之門爲延平太守之孫今翰林學士之子其得於家訓有素余何言然與學士同郡同官久要且厚永齊又嘗從余遊余敢愛一言而不爲子傾倒哉子見夫木之爲材乎其始依長山大谷深厚之地以托其本又有雨露風日涵濡昫育而無牛羊斧斤之戕害而然後挺特堅大可以棟宮室爲舟楫成什器巨細隨宜皆適於用也不然牛羊斧斤爲之戕害者日肆焉而莫禦𨿽托本乎長山大谷深厚之地𨿽有雨露風日涵濡昫育要其生遂之意斬矣惡睹其成材者乎人之生幸遇太平無事之時且家居燻陶造就之有資而無饑寒勤苦之累惡可以自棄乎蓋人之貴乎學也有仁義忠信以飬其心剛健弘毅以立其志齊莊中正以恆其徳恭讓節儉以制其行前言往行以充其智禮樂文物以飾其躬講焉習焉不廢於造次顚沛之頃其久而益熟也無所往而不達無所用而不宜故君子者必務乎此彼有違道適情凡可以迷溺心志者皆吾身之牛羊斧斤君子者必務決去之不使一毫作於其心害於其身市廛之子受十金之產於其父謹謹愛護不敢失惡辱親也吾身吾親之枝也豈十金之謂哉故愛身必在務學務學必在力行不徒其言之爲尙也勉旃永齊子英年秀質智足以明善學足以成徳由此而孜愼修不已所謂沛然孰之能禦也永齊勉旃他日聞仁山文水之間有能以學植身必子也夫若是而使鄕人父老愛子者皆稱延平有賢孫學士有賢子於吾交遊不與有光哉故書此爲贈朝之君子與學士交遊而愛永齊者相繼爲詩列於左方送尹能敬詩序去西昌東南五十里曰灌溪並溪南北居皆尹氏其世爲鄕之望其人雋爽傑特多有用之器其老成願謹吾心所熟者能敬甫素然者也能敬甫平居接人恂恂至遇事气義磊落嘗歷涉憂患無一毫之戚於中至乎晚節仲子昌隆掇髙科揚歷淸華人皆以爲能敬甫榮乃獨不然方歉歉持恭遜以善導其子孫日勤不懈此其見之明志之素定者乎世之人遇小得失其中變遷盈歉無復故態者視能敬甫爲何如今年春就飬來此日與搢紳賢士周旋乎京師聲明文物之下甫兩月輒嘅然自念吾柰何違吾親丘壠棄吾子孫之訓教而忘返乎卽日戒行李就道其子挽畱之不得竟去於是朝士嘆能敬甫之志尙遠也或曰古有所謂逸民能敬甫其近之歟而厚於倫理孳孳焉要爲合於中行者故相率爲詩送之以餘同邑且熟也屬爲序云

○送林教諭致仕詩序

永嘉林士賢先生今年八十有九矣以分教邑學考績來京師書最朝廷優異之升教諭俾致事行且有日大夫士爲詩送之右春坊大學士黃公屬余引其端古之君子學而成也其心未嘗一日而忘斯世故或施之政事以利天下或推之講學以淑諸人人持必爲之志恆久而不息不以彊壯衰弱而或有作輟也蓋曰大之所以畀我豈使自足其身而已存心之厚如此然人之所稟其聰明精力旣老則衰矣𨿽其志篤勤弗懈而身不足以勝其事故先王有七十致事八十拜命一坐再進九十使人受之制夫人之生有不能七十八十者多矣況乎九十又足以�事哉漢伏生年九十孝文欲召之而老不能行使掌故往受經生不能正言至使其女傳言今林先生幾於伏生之年而懷惓惓之誠以勤教爲盡臣職以育材爲報君上耄勤不倦非存心之厚歟然淸明康健馳涉川陸二千餘里述職京師趍進拜俯威儀翼如光膺寵命歸樂其餘年非盛福哉觀其身論其心詩而送之不亦宜乎

○送徐理問詩序

吾友徐崇威自徵商升中書舍人踰年攺陜西布政司副理問數月復攺廣西�威有疏達之才端厚之行又嘗出吳楚道梁宋秦雍縱觀山川崇大之勢博覽古人興敗之迹充乎其气廓乎其智將見諸行事也譬如駕長舟乘春流�蕩而東西翼以厚風𨿽一日千里易易矣然崇烕自拜理問之命其心常兢兢焉如有所弗任蓋司理之職難矣人之生皆有惻隱之心士之從政也皆以生人爲務然其有罪焉憫而宥之天子之所得爲也司理之臣𨿽欲爲之而非所得專也司理知有法而已知求當乎中而已其罪重也重刑之罪輕也輕刑之情出乎過也過罰之出乎故也故罰之刑罰不自輕也輕則由我縱惡亦不自重也重則由我濫誅此在天子猶愼焉況於司理之臣乎司理者輕重不爽於錙銖是非必適於至公而非察之至明鮮有不失一失則爲不勝任司理非誠難乎然能至誠以求之虛己以聽之權度精明敬愼不懈而哀矜惻怛之意不離乎中則司理之任亦未有不可勝者崇威行大夫士爲詩送之餘故推其說爲敍以廣其意

○沙羨槀引

沙羨楚壤也春秋之夏汭漢之鄂縣孫吳之武昌在焉晉以後因革不一而皆爲江漢重鎭國朝置布政司臨之以總十七府州之治余弱冠而遊也蓋嘗踰大別溯嶽陽觀洞庭浮湘水望衡山而還而憩此最久其賢人君子多與之交文事之討論篇什之倡和多與也今足迹不至者十五年舊交零落過半間發故篋得往年所爲詩文百餘篇𨿽詞旨淺陋無可采而懷故人之不見想山川之在目情之所存不忍棄也因稡爲一卷題曰沙羨槀云永樂辛卯夏五月朔士奇書

○五臺槀引

歲屠維單閼石臺蕭徳蕢延余教塾館石臺在吾邑東南一捨所桃源裏中裏有溪溪有石臺如砥容坐十數人故桃源又名石臺裏云環吾邑數百里其山水閎博秀麗其壤地肥沃宜耕稼歲無水旱之虞者莫出於石臺而崇儒隆師又有耈老成人及多聞之士相與上下譚論之樂者莫出於蕭氏余是時方幸來此從容優逸將用其志意以增益所未至歲餘迫於召命不遂所欲然至於今其心未嘗一日不在石臺也當時所爲詩文率出一時應酬或錄或棄所錄者此卷是已間一展讀撫歲月之如流念舊學之不進不能無嘅焉於中也因題之曰石臺槀云永樂辛卯冬十月朔谷軒識

○長林書屋圖詩序

長林書屋者文淵閣大學士兼左春坊大學士胡公之故居也在廬陵吉水之間前有金螺白鷺之勝後有靑原石鑨之奇夫容天玉墨潭諸峯嶻然相望於左右而文江之橫帶滄洲之演迆層阿復壠靑林白石之回抱於旁近者實江南勝處也公世家於此自其擢髙科陡淸華其身之不至焉者殆二十年而其心未嘗一日去此也間命善繪者爲圖以旦夕接於目適於心而與公相知者又賦詩其端以道公之意夫古之仁人君子其處也未嘗忘斯民及出而仕矣亦未嘗忘乎其平昔丘園棲遁之適蓋其所學必在乎兼濟而所自得於內者不以窮達而有所變易也苟一朝得乎彼忽忘乎此沈酣溺焉變易其所素此其人可與有爲者乎公少居於此樂於此久不不忘於此蓋人之情也顧今遭遇聖明居斯文之首任寵待之隆千載一時也公於是時方圖盡其所當爲者以仰答盛遇之不暇其暇乎望山林處士之適哉然則公之斯圖殆所謂寄意者乎嗚呼觀公之所存將公之所有成可見矣余知公有素三復此詩安得不以爲士大夫道哉遂爲之序

○蔡氏族譜序

蔡氏西昌之望也中更變故其子孫微矣余少獨識月窓甫蒼顏白髮長身王立翛然塵表時時從人道其先代盛時風流儒雅可敬可慕而今爲可悲嘅也月窓沒蔡之後獨有震亨兄弟在而震亨之考文玉嘗出後胡氏蔡之祀幾爲若敖氏之餒矣震亨凜乎斯懼將復其初也而求其世譜已湮沒不傳獨月窓先墓記自十六宣義得常而下有可稽者蓋得常而下爲十朋十朋而下爲賢卿賢卿四子申甫淸甫澄甫濟甫八孫志學志弘志道志遠志武聖傳壽傳性傳然自月窓沒八孫已莫辧爲孰之子今獨知聖傳壽傳性傳皆濟甫之子蓋出劉尙書崧題愛山圖所雲月窓則壽傳之孫文玉則某之孫也震亨據此錄爲譜將示來者其存心厚矣以其先嘗於吾家有連也求序之吾聞蔡之世詩書行義累累相望而特顯於濟甫濟甫諱源愛山其號也登宋寶佑丙辰文天樣榜進士歷官司農少卿湖南安撫使政治卓卓搢紳間尢爲潭州守李芾所知嘗薦之於朝其所居地不知幾易主至今鄕人父老過者徘徊嗟咨曰此安撫宅也嗚呼盛極而衰衰極而復天之道也蔡之後將不有復振者乎君子之澤譬諸大木立乎髙山曠野疾風炎日冰雪之侵淩益久益深其柯葉條幹隕折幾盡幸其本之存也一日乘太和之气有不奮發而復榮者乎傳曰公侯子孫必復其始蔡氏之後其必務學惇徳以符之哉是爲序

○送蔡孟愷永州教授序

廬陵蔡孟愷淸修苦行恆轗軻落落不偶於世然其心未嘗不自得也負气義夷險不貳與餘外兄陳仲述爲同門之交仲述博學守道非其友不友顧與孟愷相好也仲述家故貧爲監察禦史十年沒時惟一布被猶讀書郡齊所制一子賞未齓也喪其母依飬於�孟愷過之愴然有動乎中指賞告其叔曰子善撫之吾有女以妻焉所親難之曰孤寒之孽其終有立乎孟愷曰吾誠不忍此故人之子且安有仁如仲述而其後不立者乎卒以女妻之於乎今之人以貴富勢利相交處失其貴富勢利則東西散去爲楚越者恬不爲怪或有一人焉不爲此慨然欲修古人之道則相與聚咲而愚視之於是其習愈倍而去古愈遠求如孟愷者何其少見也孟愷今奉命往教永州郡學其兄子吏部主事學淵求諸能賦者作詩送之又求余爲序今之所謂教官者能從事於文藝則善矣有尙論其躬行者乎是以輕彼重此違本逐末�然而從風久矣夫能修其身必能推以�人能辱其友必能推以事君孟愷往焉盡爲臣之節明教�之本所謂舉此而措之者耳故略述其行以示����此可以知其餘他日永之學者有文行可稱本末兼舉必出吾孟愷之門乎

○送蕭善本序

自余來京師十有五年於文溪武山之域父兄之鄕吾少壯出入嬉遊之處未嘗不在餘懷也而遭逢聖明叨職近侍恩眷隆厚然材薄識陋不能效纖芥報稱日懷愧惕之不暇顧敢言其私哉而比年鄕人親交有至京師而過餘者昔之壯者皆已蒼顏而華顚矣昔之童丱者皆已趐然楚楚矣而敬問吾父之執焉蓋淪謝旣盡不能不嘅焉怊悵也前三十年餘所往還講學今存者不三四人幸皆仕京師時得聚處討論相益以寬鄕邑之思善本亦當時所與還往者近歲始來爲太學生無幾輒以使命出再歲而還還數日又以展省歸未嘗一得從容盡意也臨別能無情乎𨿽然子歸而過縣門之南徘徊龍洲嘆嘉應之不爽而觀於其人復有繼今而起者乎又過髙漚而試聽焉將有鏗然噌吰而出者哉又南望三顧之山而物色焉復有繼蕭淸節髙風遠躅者乎有之而賢者將出其門乎其必有以慰余之思

○贈蕭照磨序

余總角就學與子敬同師入同講習出同嬉遊相得也子敬資性嚴厲尋常不妄言咲朋儕一語不合不能容輒面斥斥己𨿽無宿怒意然人未嘗不私怪其過剛也子敬年十四五出遊京師後二十年餘至京時子敬洊歷艱崄道萬里而歸授鴻臚序班余竊意其所謂剛者必已摧折無有而變爲和柔巽懦矣與之處察其所發固未嘗變也凡所還往莫或敢規之者獨於余最故余時規之𨿽少止無幾復然矣豈其中所飬者直故不屈於外耶抑根於所賦者一定而不遷耶夫君子之剛以直乎內蓋本於道義之正所謂浩然之气是也而發於外者固雍容不迫無所乖戾而適乎大中所謂性情之正也士不務出此而徒肆意以行之傳不云乎心有忿懥賤惡則不得其正夫以是感之亦必有以是應之者矣古之人所以爲佩韋之戒也子敬今除髙州照磨相去數千里臨別無以爲贈輒舉其所切諸己者告之山城務簡時求前言往行以致涵飬之功焉

○萬木圖序

萬木圖者右春坊右庶子兼翰林侍講建安楊榮勉仁昭其大父達卿先生之徳示其後之人也先生有孝行於爲善施義汲汲焉然不專以施名以爲��之施者恆有愧恥爲辱之心而不自慊也夫施於人而使其心愧恥爲辱而不自慊猶不施也必使受吾之施者如其所當得如無與於我而卽乎其心之安庶幾可也元之季世兵戈饑饉民用窮�餒無食至相食以苟活𨿽父子夫婦相視不能相�卹所在皆然時先生藏谷甚富將發廩振之指某�號於眾曰有能相吾力樹木者乎樹一木予谷若干願相吾力者先予谷於是爭願出力求請谷旣悉飯之乃如所言願樹木多�予之谷不籍識其姓名卒亦不視其功而所活不可勝計矣先生之樂施何其忠厚委曲而周備歟居數歲木欝然崇茂悉中於材先生指以戒其子若孫曰不自意今之盛如此也其毋爲自爲利將有爲學官爲釋老之宮爲橋梁及津渡之舟而需材者給之有貧欲爲居室沒欲爲棺而不得材者給之毋苟自利也於是所施利益多矣時福建行省左丞阮徳柔聞而髙之命工作萬木圖表之搢紳君子多爲文若詩紀之詠之旣皆失於兵而其子若孫佩服訓戒至於今不違然欲其後世�佩服不違此圖可以繼作也嗚呼始先生知施谷而已知求受施者卽乎其心之安而已豈計樹之大後當何如哉而受施者必盡力焉不可以苟蓋天理之在人心有不能已也先生所存如此惜乎其僅施於衰亂艱虞之際畎畝之間而徒布衣以終其身也不然使遇治平之時得一命爲所欲爲所施利不其博哉如其後之人能世承其訓推廣是心而行之不已焉其於施利固又博也是用告諸某來者

○南窓吟槀後序

臨川吳景南先生南窓吟槀四卷吳故臨川儒家先生當元治平無事之時旣髙蹈不出用其精力於詩以自適夫幽遠靜貞之趣其授受有自又有吳文正公序之是以其詩之傳也久矣而刻皮旣廢於元季之兵洪武初其孫思明得刻本於金溪以歸於兄思淸思淸傳之其子今國子司業漙司業君之徒鄕貢進士吳克彰爲重刻以傳余嘗過司業君獲拜先生之遺像嶷乎其山之立也粹乎其玉之純也溫乎其春之和也翛翛乎其出於塵埃之表也夫其見諸外如此於其中之所存者可量哉蓋又聞諸司業君先生履善蹈義其介凜然必擇而後交而見諸言與行者藹然一由於忠厚至於所以植具家■﹝衤谷﹞其後者惟詩書徳義焉耳嗚呼所以爲先生獨在於詩乎而至於今司業君四世矣篤實剛介之操持之愈久而愈固蓋考其源流之正而君子之澤深且遠矣孟子曰誦其詩讀其書不知其人可乎故爲引諸卷末使讀詩者並得之

○康氏族譜序

西昌東南五十里曰深溪溪之上有世家曰康氏其文獻繇宋至今承續不絕其初本�氏仕南唐爲蘄州剌史曰稠者歸宋避諱遂易爲康稠之孫抃英宗朝舉進士爲南昌尉抃之孫訓爲國子助教以直言爲秦檜所惡遂棄官歸訓曾孫景材仕理宗朝爲鄢陵今弟景明度宗朝爲桂林府同知景材孫時可元皇慶初爲廣東儒學提舉景明之孫宗武從學吳文正公明三禮爲天臨路慶洲書院山長其從弟宗正國朝洪武第一科進士官至丹陽知縣宗濂舉明經由教官攺常州魯橋巡撿而族之人修儒術持行義者猶多盛哉康氏之宗乎溯其先唐貞觀中有諱冑者爲吉州判官過西昌之祁洲樂之遂畱家焉冑二子琬玨琬之後徙安成玨之孫曰常五子壩坊坎垍圻始徙深溪則稠之曾祖也祁洲在今淘金驛東�裏有匡家坊余前四十年嘗過之臣�合哉而居尙百數十人皆玨之後也亦皆謹願惇朴務農乘而詩書禮樂之風視深溪邈乎懸絕矣豈其漸習之異歟抑如木之有本其生意發達獨厚於一支�凡物莫不有本人之所以貴於物者能敬其本也�氏出魯匡宰句湏以邑爲氏康出衛康叔以謚爲氏不可以殽也夫屈於勢而去之苟可伸亦可復�今祁洲無氏康者矣深溪世多聞人君子於致敬其本之心吾知其惓惓也而至今未有宣言復之者豈其猶有所屈乎先大父兄弟皆與慶洲君相交莫�伯父吏部公於丹陽君有同年之契宗濂又嘗於余往還仲矩則余姑之夫也故巽初之續爲此譜也以世好求序披閱再四餘安得不景仰其先而重節��其後哉

○送歐陽允宣序

吾邑故家亡慮數十姓若今合族而居有數千指之聚旦暮堂上下會集有數世尊卑之列有漁稼之樂有園林山水之趣有祭祀賓客伏臘之資詩書禮義之有襲賓興仕進之有繼者數十年來蓋曰歐陽氏歐陽氏與宋文忠公同出唐率更令詢初由廬陵徙萬安又由萬安徙泰和之蜀江於捨二百餘年矣余弱冠交允堅允淸繼與允賢往還相求麗澤之益今又與允俊好也允堅初領鄕薦爲學官又嘗佐邑有民社之任允淸亦舉明經爲學官允賢領鄕薦兩爲郡教授今助教國子允俊登第爲庶吉士於翰林歐陽氏之兄弟盛矣他姓兄弟有盛者不皆出於合族而居不皆以經術發身也盛哉歐陽氏兄弟乎今年春允宣以運賦來京師間從允俊過余觀其色知其厚也聽其言知其通也問其所治則飬親慈幼以及公私之百務皆其事也夫歐陽氏之家處者固有所恃而不慮乎外而使仕者有所恃不慮乎內非爲有允宣乎允宣𨿽不仕譬諸材木之用行之爲舟輿居之爲室屋較其功要皆日用不可無者豈得以彼而知此哉允宣將歸允俊求餘贈之言故爲書此

○送禮部侍郎儀公致事序

禮部侍郎髙密儀公以淸徳正學洪武中自教官爲寶慶知府永樂二年詔選東宮官遂升通政兼右春坊中允無幾又升湖廣布政使三年入爲禮部侍郎又奉詔侍皇太孫講讀公之爲郡爲藩也惓惓宣上徳咨民隱寬平忠厚有仁人長者之風其����詳於典故達於政體雍容直諒有大臣之度其爲�導也端莊嚴重非聖賢之道不陳懇懸老成忠愛之意今年八十奉敕致仕天語褒嘉龍章輝煥��之賜也我國家用賢使能而凡任大職膺重寄者必付諸惇實端重之賢如其材徳旣足以勝事而稱任則禮遇之加逾久而逾盛考公平生本之爲徳行施之爲事君治民之實一皆君子之事則所以迓承天寵者豈無所自哉今歸榮於鄕日與故人賓客歡聚譚詠以樂太平之世導其子孫及鄕人後學讀書明道以成徳器皆將爲國家之用閒暇臨淸流蔭茂樹睇春榮於綠野招靑山之白雲公之樂何其超然物表哉於是尙書夏公曁諸搢紳大夫皆賦詩贈之餘謹述國家所以優老敬賢之實與公之厚徳盛福不徒以爲其鄕之榮而可爲天下後世道者引諸捲端

○陳氏族譜序

西昌陳氏有二族其一五代時諱暉者自金陵徙其一宋季諱云仲者自廬陵之武岡徙自金陵來者子孫爲盛蓋於今二十世其居已久積而發之也多自武岡來者裁八世其居未久積而發之也遲遡武�之先出漢文範先生六世孫逵仕晉爲長城今因家吳興吳興之後有諱洽者仕唐爲祕書郎徙閩之劍浦劍浦之後諱貞者稱棲衡處士又徙溫州之平陽處士十二世至迪功郎崇忠生渙齡宋郴州桂陽主簿入元攺吉州路儒學教授其子浚源家廬陵武岡之陽遂爲廬陵人浚源子四人仲子云仲贅西昌羅氏遂爲西昌人云仲生文勝文勝五子仲子原壽號碧潭碧潭生民燾觀定民燾生一敬洪武中舉孝廉爲荔波及賀縣丞觀定生彥和彥和生徳遜徳遵徳遵名循永樂乙未進士第一人及第爲翰林修譔西昌科第自宋至國朝彬彬乎盛矣而第一人及第實始於循發遲而弘者理之固然也武岡而上其譜見於文勝之孫觀瑞所傳一敬始斷自云仲以下著西昌之譜至是徳遜俾徳遵以西昌譜求序余與陳氏宗族同裏閈一敬忠厚樂義其卓識遠略度越羣輩佐治兩縣皆得民心徳遜溫雅惇行徳遵履操端潔皆余所敬愛者也第念一敬平生故人少之時相輔以學有莫逆之契其罷官家居也約余買田築室東臯之上將耦耕以終老旣先後皆以徵起不得如志而在京師相聚處半歲公務之暇相與譚詠酣徳

東裏文集卷之四

●東裏文集卷之五

序

◆序

鄭氏族譜序

玉雪齋詩集序

貧樂詩序

送張鳴玉序

送李永定經歷序

送林正行序

送樊參政序

楊氏家乘序

許幼道挽詩序

送史誌靜郎中詩序

五淸詩序

慶楊伯升七十詩序

蜀江歐陽氏族譜序

西昌梁氏續譜序

贈大理寺丞張宗璉詩序

送宗老季琛詩序

對雨詩序

○鄭氏族譜序

泰和澄江之南有鄭氏其先出榮陽再徙金陵宋端明殿學士谷之子新通判吉州遂家泰和邑中又四世至叔文徙江南之五塘莊其譜紀自端明之父西京節度副使自彊蓋節度至今十有五世子孫久而愈盛蔚乎邑之巨族也端明當南渡孔棘之時毅然以國事爲己任鞠躬盡瘁無所不致莫誠殆天佑忠義而以昌其後世耶𨿽自徙泰和未嘗有顯者然抱仁秉義世篤善行所見孚於人人可質之鬼神者蓋或顯者有未能也吾家距所居半捨吾少及見其鄕大疫不間貧富老壯困憊狼狽相連屬彌望十數里旦暮不見炊煙獨鄭氏一姓食飲起處泰焉如平時三四十年來江鄕嘩訐之風�民倚法嫁禍其所怨惡富家巨室爲所困辱者十八九獨鄭氏無一毫之幹此豈聲音咲貌之所能爲哉入國朝鄭氏之仕者昉宗顯再見於庭賓今庭重居太學十餘年繼而大之未�量也而宗顯於余最善其�歷三縣一爲幕再爲時所至民戴其寬惠如父母仕三十年無纖芥過舉�甚貧持�如鐵石比侍臣之賢者屢薦之不報恬然安其命觀於今酄氏如此可爲遠不忝端明者矣宗顯今復攺連江簿將行出此譜求序於是翰林諸君子序之詳矣余特著鄭氏之行之可稱者以示其後云

○玉雪齋詩集序

詩以理性情而約諸正而推之可以考見王政之得失治道之盛衰三百十一篇自公卿大夫下至匹夫匹婦皆有作小而兔置羔羊之詠大而行葦旣醉之賦皆足以見王道之極盛至於葛藟碩鼠之興則有可爲世道嘅者矣漢以來代各有詩嗟嘆詠歌之間而安樂哀思之音各因其時蓋古今無異焉若天下無事生民又安以其和平易直之心發而爲治世之音則未有加於唐貞觀開元之際也杜少陵渾涵博厚追蹤風雅卓乎不可尙矣一時髙材逸韻如李太白之天縱與杜齊驅王孟髙岑韋應物諸君子淸粹典則天趣自然讀其詩者有以見唐之治盛於此而後之言詩道者亦曰莫盛於此也余竊有志斯事而材質凡近徒勞而無成間或一遇能者未嘗不歆艷向往之居兩京二十餘年所得公卿大夫之作今此理卿京口虞公伯益蓋其傑然者也近得觀其玉雪齋集古近體總若干首皆思致淸遠而典麗婉約一塵不淬如玉井芙�天然奇質神采髙潔又如行吳越間名山秀水而天光云影使人應接不暇者而皆得夫性情之正虞公蓋將上追盛唐諸君子之作而論今公卿大夫之非足以鶴國家之盛者亦鮮有過於虞公者焉公學優才■﹝衤谷﹞生當治平熙洽之運洪武中以儒發身歷事四聖出入中外者三紀所治皆要職更事多而精斯其詩之所繇昌歟今公以明刑爲上所信任下則四方視以爲平蓋古臯陶之職也夫明良喜起之賡歟臯陶所以弼成有虞之�者吾何幸尙於公晚歲見之乎輒書諸簡首而歸之

○貧樂詩序

廬陵明有初家文江之上泊然布素而謹於義利之辧非其所當得不苟取遇人富貴不本於仁義者率艸芥視之其爲人慷慨豁違不務榮名所居逮城市車馬之塵喧囂之聲不相及有薄田躬耕足以自給又有雲林泉石之勝日與幽人棄士相羊山水之間飲淸茹澹翛然自得也自號貧樂其從子中書舍人■﹝氵靚﹞求縉紳君子爲之賦詩又稡以求余序人恆情所處率易於富貴而難於貧賤處貧而能樂此其志豈苟然哉然古之君子其樂乎貧也非恃貧以樂槳而忘其貧耳蓋天理具於吾心吾奉而行之無所違以至於仰不愧俯不怍其中泰然將無往不樂矣富貴貧賤自外至者惡足以動其中也故孔子之飯疏飲水顏子之簞瓢陋巷豈樂乎是哉樂乎在己者之無違於天也苟在己者梏亡之矣𨿽有趙孟之貴晉楚之富將其中汨焉膠膠擾擾憂虞之不暇況有於樂哉又況於貧賤而能樂哉有初之貧樂必樂而忘其貧可也樂而忘其貧古之人所以爲至也吾以是進有初故書諸卷首卷中自鄒侍講至陳修譔凡詩六篇皆出翰林亦皆出於廬陵云

○送張鳴玉序

贑爲郡居江右上流所治十邑皆僻遠民少而散處山溪間或數十里不見民居裏胥持公牒徵召或行數日不底其捨而巖壑深邃瘴煙毒霧不習而冒之輒病而死者常什七八江水險急灘石如虎牙森立或隱或顯奔湍之聲洶洶聞數里舟楫往來非資其土人跬步不敢越以是會府優視之於賦役百��半減他郡而當江廣之衝將命之臣及海南諸番朝貢之使往來供億無虛日加之數年旱澇饑饉民之不遂豈少也哉而爲郡於此苟非徳任綏撫才堪繁劇不得爲良建安張珂鳴玉由行人擢知府於贑期年矣自會府下至十邑之民皆稱曰良江右所治十三郡時稱良守不三四人而鳴玉與焉固其所施有及人者歟前之爲守於玆非一人至於今人喜譚而樂道者曰趙淸獻世謂淸獻誠心愛人以惠利爲主又稱其學道淸心遇物而應有過人者非本諸其徳歟則後之爲良守於玆不務諸徳其可哉鳴玉發身進士其官京師時與余鄰居今自贑述職將歸翰林撿討連智其同門也求朝士爲詩送之又求余序於是乎言

○送李永定經歷序

永定吉水李明達先生冢子也余往年客武昌永定從先生在焉先生長餘四十年忘年與余交厚時余兩人皆假館授徒永定治奉飬之資無日不相見也先生長身修髯飄拂可數面潔白如玉雪气韻磊落有行義讀書不泥章句興有所適竟日忘返嘗愛余作樂府古辭遇有作取酒觴余向餘歌相樂也後先生入竟陵永定以才舉授宣州衛經歷明年永定遣迎先生先生還過武昌訪余時仲秋之夕明月東出餘數人者共浮小舟具酒殽出夏口亂流至禹王廟下飲酒旣醉捨舟登大別山四顧下憩秋興亭至郎官湖而還復酌酒大歡各賦詩弔古且寓離別之意先生三復其詩愴然旣而曰人生聚散風絮相值耳何足道也明日別去又三年先生沒矣嗚呼惜哉余至今未嘗忘先生而不可見矣見永定猶見先生也永定初在宣州有能名後詿誤黜上旣正大統凡用人制法一遵髙皇帝舊章永定復還宣州求言爲贈夫經歷之任子爲之有素亦在致其明而已公無不明廉無不公修諸在己可也在己修無所往而不宜況於衛之經歷者乎遂書以贈別而今昔存沒之感有不知余中之浩然者矣

○送林正行序

刑者先王不得已以輔治焉耳非恃此以爲治也後世民俗滋獘則所以防範之嚴者亦長民者之不得已也子產曰火烈民望而畏之故鮮死焉水懦弱民狎而翫之則多死焉嚴固仁之所發也君子之爲政豈輕徳而重威哉故慘刻不可以爲政而姑息亦不可以爲政仁人君子之心在使民務善戒不善而已閩林君正行嘗官天臺縣幕寬厚愷悌之政民戴之如父母去久而思之不忘也旣升司讞於吾郡廉公有威於用法蓋得乎善善惡惡之中焉而直道而行無所顧避行縣所過其細民及其良民皆欣欣延頸而願見之其橫民往往縮首斂迹不敢肆焉以遂免於刑辟者亦不少矣而猶或以謂其嚴也夫治之於己著曷若防之乎未著嚴乎外而仁主乎中嚴亦奚病哉故十數年吾郡之細民及其良民恃之以安者林君焉耳前之司讞者嘗坐事去而今以宥還林君當歸伏闕林君不至其鄕二十年往焉展敬乘梓與故人親戚聚歲寒之堂飲酒洽比於契闊之餘何其樂也今朝廷方遣大臣四出詢民所利害而建革之及牧民者之廉貪材否而去畱之則吾郡之民所嘗恃之以安者其能已於言耶林君是行亦果能久於鄕哉推林君仁民之心必不溺乎其私之樂而忘返也余知林君故道其所素以爲還鄕之贈

○送樊參政序

國家建牧守之官實兼治教之任而教居先焉未嘗�之而一任法以治此仁人君子所不忍爲也牧守昔民之父母父母愛其子必教之不率而後法治之蓋法治之非父母之心也不得已而輔教焉耳江西古揚州之域班孟堅稱藝文儒術斯之爲盛然其爲人負气不屈自漢以來髙風淸節忠臣烈士光气炳炳前後相望而道徳性命之微文章問學之與相繼而出者非一朝一夕矣𨿽其間萬有一焉頑傲不率以干冒憲度此在三代之時不能無之惡得以此而掩彼以一人而累一鄕哉比年爲牧守於江西而有父母之心明治教之道爲民所歸戴者多也而亦有未嘗畱意於學教而一任法治甚者遇頑傲不率干冒憲度者輒�然以忿曰此邦之人槪爲是也嗚呼豈理也哉夫教而不率聖人所必治槪而不別明者所不爲仁人君子盍易其心以觀之徵其實以發之且反求諸己之所施者如何也括蒼樊公愼歷教郡縣學被召入翰林預修永樂大典遂擢工科給事中與餘同朝十餘年其爲人有學有行達乎治體和厚而寬於今滿九載升江西右參政於是士大夫翕然曰是素明於治教之道足以佐方牧之大政端列郡之表率而系十三府六十九縣之歸戴矣於是各�詩贈其行而屬余序因並及余之所欲言斯言也有非出於一人之私也

○楊氏家乘序

楊氏宋盛時自吉水徙泰和世以貲雄邑中而業詩書服逢掖者相襲不絕舊譜載貢士三人考陳宗舜吉州科舉錄在淳熙甲午開禧丁卯紹定戊子譜載兄弟三人皆授登仕郎蓋出漕貢又有自上捨生爲主簿載於譜而湏溪劉氏文集稱太學名士者其它爲宣教縣尉司計等官載於譜者非一至元延佑初先曾祖以科第入仕其後復有繼之蓋宋以來楊氏文獻之傳至是盛矣元季之亂楊氏衰落逮於國朝其子孫幸不失世業擢科第舉明經累累有焉而其先之文章行事可法於人可傳於後其家之所紀者歷世變故片簡不存洪武中司倉通判兩府君罷官家居方謀采錄未及而相繼卽世於是從兄思貽先生與士奇徧訪博求𨿽片楮皆錄之不敢遺積十餘年頗有所得而髙祖以上者寖遠無存曾祖以下文之僅存者多憫世悼亂悲嘆憤惋率然之作其平時融精極意和平大雅之制所以發明道徳者�不能得什一於千百嗚呼惜哉而諸父比歲之文發子孫不知保愛而亡逸者亦多其僅存者皆輯而錄之若名賢贈答哀挽之作及其它詩文有及吾先世者亦皆錄之冠以譜牒事實總名曰楊氏家乘其首族譜尊本始也次家譜重所親也次事實行之紀也善行在人旣沒不忘則形諸詠嘆故哀挽繼事實焉次遺文志之寓也同志相求則因文以達意故贈答繼遺文焉名賢之文非以爲楊氏作而有及焉者亦可以旁考行事與其交遊故列諸附錄終焉凡二十卷不塡捲尾者俟續得而錄之得有先後故錄不能以序也嗚呼是編所載文行始於先曾祖蓋楊氏自玆以降百有餘年內而朝署外而民社錢谷之任皆有之而淸白之操皆皦然不滓其隱居而家食者皆淸修篤行貴義而賤利義利君子小人之判也君子行義未嘗不以望其後人庸眾人之後猶有力學奮義以光其先者而況淸徳之世乎楊氏之後其必篤念而敬承之哉謹書以爲家乘序

○許幼道挽詩序

廬陵許君幼道旣卒於京師士識與不識而知許君之賢者皆作詩哀悼之其子淸稡以告余求序焉余與君交幾二十年其沒也余尢不能已於情尙忍敍其哀悼之詩哉獨念君已矣世之士求如君者何其少也士之能言者非不多也言問學者非不博也言徳行者非不髙也而所言非其所行所行非其所言士以此往往不見重於人使爲士者皆如許君其誰不重之哉許君非名能言者也而言則必行行則必從其言其孝弟惇於家其信義重於鄕其行必出於誠必適於厚必依於禮不以艱難顚沛而喪其所素至於重交際周困急人此於漢之範巨卿云尢負理才嘗隨從兄學文宰漢川凡學文邑政設施必豫歸咨君君悉爲畫可否旣而行之人無不悅服者一時江漢翕然稱學文爲賢令凡漢川之人亦至今惠學文不置不知其出於君也蓋君之所存一以愛民爲務使之沾一命得一郡一邑而理之民之獲被其惠利豈少也哉然世之理郡邑者豈必皆有才徳如君可以惠利其民而君將老始得分教武學教不久遂卒嗚呼是果系於其命也耶孔子曰居子疾沒世而名不稱彼得於命者其身旣死忽然若飄風已過而人不復畱意者多矣其不若是者亦皆有人思之至作詩哀之如許君者乎許君之得於人如此讀詩者可以考矣

○送史誌靜郎中詩序

丰城史安志靜舉進士爲禮部儀制主事在京師於余還往有斯文之好餘閒暇喜讎校古書辧正舛誤志靜明敏詳博得其助益爲多且其爲人廉潔恭愼京師賢士大夫皆樂交之而於余未嘗三日不見見未嘗意不在文事以是尢樂史氏世家眞定元盛時其先有勛徳灼灼在國史洪武初志靜大父官丰城始家吾江西至是三世矣吾於志靜固同鄕也吾耒北京四年觧翰林兼職專任春坊日益多暇未嘗不思同志靜之樂今以滿秩來方握手聚語相慰藉天官卿知志靜好學勤事而熟典故奏其績最升儀制郎中國家一切禮樂法制咸儀制所治非達朝廷之體識古今之務明制作之意者不足以任於是薦紳皆喜儀制得賢長官也當復之南京來告別蓋余向所同樂者又不可得因述餘情爲序而屬詞林諸君子爲詩贈之詩各賦一物以道意自侍讀學士曾居以下凡八人亦皆吾江西之士云

○五淸詩序

永樂辛丑春餘自翰林學士攺左春坊大學士公務甚簡每朝退歸坐小軒中杜門卻掃時理書冊自適於故篋得小畫五幅不忍棄之裝爲一卷其第一幅故人毗陵王孟端作也第二幅閩人陳�起作第三第四兩幅忘其作者亦忘所自得第五幅永嘉孫隆作並�起作者皆得之黃宗豫余旣各賦一詩書之金曾諸公又續爲之賦�民則題曰五淸夫一味足以適口一音足以娛耳集是五者足以娛目而適意況益以諸公之佳詠哉明窓永晝午�之際閱而誦之則不必引茗盌聆弦奏而胸次可以酒然也

○慶楊伯升七十詩序

吳中楊伯升宋和王存中八世孫偕其弟仲舉僑居武昌余往來武昌十數年與其兄弟交莫逆其淸而粹也和而醇也介而有容也兄弟一也連壁之相輝雙桂之並榮不可以掩蓋吾所遇兄弟之並貴者有之並富者有之其善徳之並如楊氏者鮮矣自吾去武昌今三十年思憶往時交遊之樂與楊氏兄弟之賢未嘗忘也比三四年仲舉來官翰林得慰久別每晤語必及伯升亦仲舉之篤於其兄也今年伯升春秋七十仲舉在史館喜其兄之安而念不得親奉觴爲壽也求館中諸君子作詩寓歸爲慶以屬余序余讀其詩蓋所祝願於伯升者皆同然未必皆知伯升之賢伯升靜厚有守所存所由咸當於義蓋有契孔子論仁者靜壽之道且不見南山之水乎處曠遠幽閒之地巨石所不見知其傲冰霜淩霄漢閱歷歲年固其理也伯升之壽固無俟於祝願而必見諸祝願者仁者愛其兄之心也幸余他日重過武昌尋舊侶招黃鶴酌漢江之淸歌白雲之曲爲伯升壽伯升必將撫淸弦以和我

○蜀江歐陽氏族譜序

吏部考功主事歐陽哲重修族譜一卷哲世居泰和之蜀江裏其先出唐吉州剌史琮因有家於吉琮七世孫曰彪曰彤彪宋文忠公修所自出也彤會昌中舉進士官至工部尙書子澤居吉之永和鎭澤四世孫曰忠曰恿忠徙萬安之常溪恿將作監丞珣所自出也常溪七世至徳祖徙蜀江迨哲八世哲所修譜蓋因監丞之舊也哲又參較文忠監丞二譜有不同者其大者琮率州人捍黃巢事據史傳蓋文忠一時傳聞之誤然余考文忠集其石本所載如此而集本無之豈非集本後出已審其誤而去之歟不然公於南丰曾氏譜尢詳辧其世次而自作譜乃容不審耶惟歐陽氏自亭俠以來世有聞人而莫盛於文忠後二十年監丞繼出二公文學忠烈炳然於天下後世君子論其人蓋國家之元气也而同出於一鄕一族豈非盛哉嘗見二公譜序文忠言其祖考所傳於家者以忠事君以孝事親以廉爲吏以學立身蓋以是願其族之人監丞亦云吾祖宗邁種徳而望其後之子孫以修人事君子之仁於家同一心同一道也蓋君子施仁於國於天下必自其家始未有不能仁於家而能及國與天下者也仁者之言人所共師而況其族之子孫者乎今蜀江之子孫從事詩書科第任宦彬彬有出哲字廣哲永樂辛丑進士尢負淸操方向用於時續休前聞吾於歐陽氏有望焉故書以爲蜀江譜序

○西昌梁氏續譜序

人之先嘗有貴富則不復計其功行世率謂之故家此自流俗之見耳夫所謂故家者必其先文行有諸躬功利及於人聲譽有聞於時子孫克嗣於後而豈徒富貴之云哉自流俗異見於是閭閻畎畝猝起旦莫間或貴或富而饕詖忮害爲豪者沿襲一再世蚩蚩之氓遂相與目爲故家而君子不與焉果若其故家而後人有不能心其先之心蹈其先之行徒呺然�黔吾所從出異也君子猶不與也君子所尙者前有道以肇之後有道以紹之而非徒以其貴且富也西昌梁氏其先自長沙徙江陵至南唐徵仕郎勝用又徙西昌世襲儒行至宋贈知吉州逢吉二子君崇累官起居舍人兵部員外郎直史館知鳳翔池州安慶三郡叵傑累官黃州同知翰林編修君崇子子華太原府通判又四世至蕃舉進士自太常博士歷知宣撫二郡皆官不過郡守家不至甚富而文學治行有聞於時者未嘗乏也其肇於先如此蕃四世至不移二子用之永樂中累官至翰林侍讀兼春坊贊善本之累官至魯府紀善皆以文學行義致聲譽當世其紹於後又如此君子所尙故家如梁氏者非耶蕃嘗作梁氏譜用之欲續譜未及而卒本之續之將授其諸子以屬余序梁楊世婣家義不可嘿蓋嘗自敍家譜以告吾後之人曰義利君子小人之判也爲人後者必務明義以不悉乎先請於梁氏續譜亦云

○贈大理寺丞張宗璉詩序

上嗣大寶之三月特詔吏部令京官五品以上與禦史給事中及外之布政司按察司與郡縣之長吏各舉才徳堪守令者命下少傅楊士奇與翰林侍讀學士王直合議舉左春坊左中���璉應詔將卜日以奏時中外皆未有奏者而禮部郎中黃鐘�先奏宗璉會上擢用舊宮臣以宗璉爲大理寺右寺丞當之南京出上親命固非用鐘言而鐘遂以知賢聞搢紳間上臨禦以來惓惓焉哀敬庶獄𨿽笞蜀不自用必付諸廷論每憲臣奏讞議必懇懇諭之欽卹之意矧大理天下之平宜夫親擇而後授也宗璉秉介潔之操蒞事周愼而寬厚長者之志素孚於人其不悉斯職也審矣而與之遊久者必取仁者贈言之義賦詩致交修之意蓋君子之心也詩以張茂先進徳修業輝光日新之句爲韻賦者曾棨王英王直周述人兩韻總詩八篇而引其端者楊士奇皆其鄕人云

○送宗老季琛詩序

廬陵江右諸郡之表也楊氏廬陵諸大姓之表也忠襄公楊氏諸先徳之表也季琛爲公九世孫秉忠信廉潔之操�明敏疏達之才韻詩書禮義之實豈非昆山之玉哉今歲京尹薦其名尙書試其能天子命之官以爲南海知縣知縣𨿽古百里宰而南海者漢南��陀之所治在大海之瀕數歲以來旱釀會而治具於陳光世是月二十有六日晨雪初霧天气�朗光世折簡以迓晝而畢集居城西者余及曾子啟王時彥余學夔桂宗儒章尙文陳光世錢習禮張宗璉周恂如陳徳遵彭顯仁周功敍胡永齊劉朝宗

凡十五人余正安近東徙其志所樂恆在西也蕭省身自外至而僑於西皆賓致之皆翰林交遊之舊也列序以齒籩豆潔丰觴酌循環酬酢並舉歡洽之至淸言不窮間以善謔禮度無愆文采相發於是舉賓之初筵四章之末四句爲韻賦詩韻少則疊其一而以道夫相樂之意可謂盛哉禮有之一張一弛文武之道且先王之屬民也歲終休之而飲酒於序以正齒位況吾徒皆任有職任旦暮枉公惟惰慢之是戒則以其閒暇相合爲一日之樂者其於義固宜也眾之相合使其道與志有一之不相契而欲爲樂亦不可得今之十有七人者十四出江右而三出於浙皆去其鄕五六千里而相與披豁傾寫表裏洞然忘其身之在客外此其相契而樂也夫豈苟乎詩成稡爲一卷余序其所由來於簡首各錄一本藏於家後之人不有觀之而興慕者乎

○對雨詩序

永樂癸卯正月乙未天子大祀於南郊前期五日百官齋沐出宿將受誓戒是日微風東興及午而雨霏霏冥冥迨夕弗止春陽初暢寒沍不作而齋廬同宿者予與余學夔錢習禮陳光世周恂如曾鶴齡陳徳遵彭顯仁胡永齊周功敍劉朝宗鹹心悅神融若甚適者而焚香瀹茗或論文譚道或琴奕以嬉余詠杜少陵喜雨之詩顧謂眾曰曷有賦乎遂析隨風潛入夜潤物細無聲之句爲韻各賦五言六韻一首士君子之適夫豈以爲已哉憂樂以民仁者之所�也自去歲春夏少雨冬�大雪皆數尺蓋比�����民喜以爲耒年之望也今歲正月之初��������雨亦未有若今之豫者而澤�����������蓋時物之滋肇於此生民歲計之所����也���一元之气發於春而契乎仁者之心����詩�有所不能已矣而卽其詩以考其志若有�之詠��之賦由今論昔豈相遠乎哉凡十有一人而賦者十人蓋退余爲序云

東裏文集卷之五

●東裏文集卷之六

序

◆序

送蔡用嚴序

贈髙以能序

送李伯髙訓導序

劉氏慶源編序

送徐提點詩序

聽琴詩序

送王編修南歸序

送禮部尙書兼大學士金公歸省詩序

送吳子恭先生致仕詩序

送羅學古還淸化詩序

康氏族譜序

送羅照磨致事序

熊氏譜序

送國子學正黃信道致事詩序

易簡方序

送髙伯琴歸省詩序

○送蔡用嚴序

皇上統禦天下夙夜孜孜圖惟理民之道數敕吏�簡拔賢俊又敕百司舉材徳之士授以撫字之任�者詔蠲逋負又切責有司坐視民所苦不言者欲�之罰無非激勵誘掖使之究民隱達下情也牧守�有愛民之心理民之才至是可以伸其志見於用也而今遠邇窮櫩蔀屋之民有饑寒之憂嘆息困苦之聲豈少也夫膺職任有祿位又遇可以伸其志施其材之時而依何翫愒不肯動心出力一少試焉甚或弱私爲厲如此者豈國家所以簡授任用之意蓋今之牧守之不爲此者亦少矣吾友四明蔡冑用嚴淸修苦節有惻怛之心果毅之气由鄕貢士入冑監擢知宜春縣吾交用嚴十五六年知其爲人果不負國家愛民選賢之意宜春之民庶幾將有瘳乎於是將紳大夫有賦詩送用嚴者余爲序諸卷首

○贈髙以能序

余友劉�毖爲沅陵縣數年其爲政巿惠利隱然名動湖湘間而余不見之十年矣今年寄書貺余萍導官令職士之樂處者十殆一二而已嶽池去京師八千里爲蜀僻縣今有得一官於蜀率其心懾於險遠戚戚顧辭其家人酸辛悲楚出語相付囑如訣別狀其有忻忻如得甘食安寢然者殆百之一二耳夫士之有道也無往而不適彼其有所不適者無諸內故也苟無諸內𨿽其身終歲不出戶庭不去其父母兄弟妻子而其心膠膠擾擾不能自適況數千里之外者哉敬先樂善惇義有古道前在宜章宜章俗不務學敬先化導誘掖之不數歲宜章之諸生比比中進士去敬先來京師嘗主吾家吾親見宜章諸生在京者事敬先皆如子之事父非其施諸人積誠不已何以致此敬先少時與餘同學海乘陳先生之門今其所自立如此可謂不辱苐念當時同學多已物故今存而仕者惟吾兩人然三十年來東西睽隔其間不過一再握手敍契闊未嘗極意傾寫也今玆復別豈能無情於是惠風始暢倉庚和鳴晨裝在門舉酒屬客餘歌白駒之首章客酢焉歌伐木首章載歌白駒四章之末余酬客歌雄雉之二章三爵旣行序以識情

○送李伯髙訓導序

廬陵李伯髙淸修慱文明春秋之學今受命爲吉安府學訓導且行文淵閣大學士胡公率搢紳大夫詩以送之而屬首簡於余吉之學建於宋慶曆中載歐陽文忠公之記吉之士自歐陽公而下有楊忠襄胡忠簡周文忠楊文節諸君子累累而出伸大義於天下宋亡又有文丞相挺孤忠死國盛哉吉之爲學也皇明統一海宇惓惓焉興學育材三歲大比選其賢能用之而吉之士恆多於諸郡至屢占第一之選固出上之教化亦其積習之善興起之速者然歟今伯髙往焉偕其秀民從事於詩書俎豆揖讓之間涵泳歲月之久將見吉之賢材益盛風俗益厚足爲伯髙之榮且樂而使學士公與吾徒之仕於外者他日得歸謁學門從鄕人長老以頌

天子太平之功如歐陽公所云者不亦與有榮且樂乎故書以先之

○劉氏慶源編序

刑部尙書雄縣劉公觀作劉氏慶源編以譜其族屬余序之自宗法廢賴譜牒之行以維持人心紀綱俗化爲世道之助蓋周禮小史之職掌邦國之制�系世辧昭穆世者諸侯世本蓋今世譜也其來尙矣然世臣巨族傳歷旣遠更代多故譜或存或逸非有賢子孫不能舉而修之也劉氏系出陶唐而盛於漢其後子孫益眾譜諜歷世有作如隋劉善經唐劉知幾劉子玄及宋河南劉氏所著最爲焯焯而知幾考據尢精博固劉氏世多賢子孫乎雄縣之劉其先諱溫者自河南徙今尙書公所著自髙曾以下至其子若孫凡七世蓋髙祖以上譜逸不可考而七世之後至於曾玄至於數十百世有繼修者可以本諸此矣如劉氏之族自今至於數十百世因譜諜之存崇孝友之道廣惇睦之風者亦本於尙書公之賢乎然考其髙曾以來韜華飬素樂善施仁深矣際國家景運之興尙書公以明經擢第今三十年出典名郡入總憲綱歷掌邦禮邦禁爲國大臣苐泰從上徵伐有功累官至世襲指揮同知伯仲偉然效文武之用於時顯榮光大非其本諸先者深乎然則斯譜之傳他日太史傳名臣述世系者將有放焉豈特施之於族也

○送徐提點詩序

皇上稽古制治肇建北京首立郊廟社稷之�以祇事�天地祖宗百神先事詔太常以羣執事之半詣北京而神樂觀提點徐善淵恭承詔命率樂生三百人就道有日士大夫與善淵往還者聞而造焉是日積雨初霽秋气澄朗善淵欣榮命之自天樂搢紳之咸會列筵陳俎觴酌屢行同會者春坊左庶子鄒濟右中允吳均宗人經歷虞進翰林修撰陳循庶吉士曾泉太常典簿周驥及余凡七人酒未旣庶子曰善淵斯行盍一言贈之眾皆曰然於是中允取座右戴石屏詩語各探一字爲韻賦詩詩成屬余序昔周成王旣成洛邑率諸侯以祭於廟其詩曰於穆淸廟肅雍顯相濟濟多士秉文之徳對越在天駿奔走在廟夫至於助祭及執事之人皆有其徳尢足以見夫國家之盛今善淵熟於禮而達於事其往而無忝矣士幸遭天下無事聖明制作一新之時恭承一官近日月之淸光足爲至榮而況效職於壇陛俎豆之間相事於灌薦對越之頃不又榮乎斯以贈言之旨咸略仳離之懷而作其欣往之志新歲伊邇萬方會同余亦將與善淵邂逅於泰壇淸廟之前遂爲之序

○聽琴詩序

樂之音皆可適也而足以暢幽欝去驕吝頤性情於中和者惟琴焉古之君子於羣居及其獨處而適蓋未嘗不在於琴也民之生蚤作而莫息其間擾擾焉與事物酬酢而又有不當於其意者其能泰然無滑乎中固已鮮矣矧結纓垂組操簡持翰夙興而夜空有職事之煩者乎則其閒暇相聚資於琴以適焉者人情之所宜而君子之爲也永樂二十一年正月十有三日天子大祀於南郊前期四日百官齋沐宿於公與餘同宿者十有一人是夕月色在戶淸香滿庭宴坐雍容懷抱和暢功敍援琴而鼓之連續數引宮徵間作疾徐髙下雍雍古澹淳雅之音蓋使人襟宇澄淨气志皆融豁然如濯埃氛而遊於泰和無事之域者何其適哉於是余賦五言古詩一首而眾和之恂如並和其韻皆以道夫適於琴之趣也夫雅與俗不相諧也荒蕩靡靡之音世所同好則爲此詩者固無與於世而獨吾徒之所寄意也則𨿽一時之適不可以棄故錄而序之

○送王編修南歸序

吾友王格非篤實果毅學慱而行莊起家九江學官太宗皇帝初建儲召爲司經正字仁宗皇帝初嗣位自交址驛召選進翰林撿���兩朝實錄格非預纂述書成賜賚有差蓋纂���寫繕寫先雜執事敍勞也旣而有司不復論勞��升一階於是格非升編修而雜執事往往位���格非戴上之恩安己之分恭就其班位怡然朝之士���選拔者今內佐六卿之治外受方嶽之寄與���升要崇秩厚祿出有騶從之盛入有肥甘輕暖之�者比比而是格非官七品布衣從步祿入僅給儉�混儕羣眾中流俗固不知有格非也而士之重格非與格非所自重者皆不系此格非吉水帶原文獻家世有聞人百餘年間吾耳目所知者吾素與耕兩先生及欽止皆仕有祿而皆不久於位不及下壽格非今年六十有七歷仕三十餘年𨿽中更險阻坦坦如履康莊殆若有神相者蓋格非所不能得者人耳非士所戚也今以病得請歸優遊�年遂其素志士又以爲格非榮獨余不能無情者蓋在館閣家同郡生同年而好者與格非兩人格非今決然去余不能有禆於時且多病早衰而猶縻寵祿詩曰之子於歸遠�於南瞻望弗及實勞我心三復嗟嘆酌之酒而與之別

○送禮部尙書兼大學士金公歸省詩序

洪熙初元歲事肇新春陽布和萬匯咸�天子禦明堂敷仁澤輩被天下載念臣工久勤職務未遑於私有詔親在者歸省否亦歸展乘梓咸有錫賚視其秩而等差焉於是太子少保禮部尙書兼武英殿大學士臨江金公幼孜其大夫人春秋八十首奉命以行詞林諸君子相率賦詩歌詠聖天子之大徳及大夫人之盛福以爲公贈而謂士奇爲之序夫人之倫莫大於君親而行亦莫重於忠與孝忠孝一致也�昔者明君之使臣也必體其愛親之心而命之四牲之詩曰王事靡監不遑將父又曰不遑將母將母來諗何其念之深而言之數也君子謂臣之事君先公後私君之使臣先恩後義今天子推恩其臣比隆成周盛時明君之大徳矣先皇帝初臨禦簡用文學之臣七人任之於宥密幼孜與士奇皆與焉於是召七人者之命婦入覲中宮惟幼孜以母行宴賚隆厚加有冠服之賜蓋二十有餘年先帝先後升遊在天其七人者亦有存沒之異而大夫人安享祿飬至於今榮進二品之封益壽而益康何其福之盛哉宜乎謌詠之有作也公歸朱衣象笏升堂拜慶使其子若孫歌之以佐壽觴鄕閭族姻其必有歆艷而竊嘆曰金川玉笥之間前所未有也又必有觀感而興起曰使爲父母者率以忠孝導其子後將無繼今者乎則是詩之作豈徒以侈當時其有系於後來者不亦重乎

○送吳子恭先生致仕詩序

安成吳子恭先生今年八十以黃岡縣學教諭致事歸其鄕詞林學士大夫素善先生者皆賦詩贈之餘辱交先生三十年獨能已於言乎吳故永新名家自宋以詩書科第爲邑之望具載鄕衮文信公所述元之初興寧極先生博學惇徳與劉須溪趙靑山皆以先朝遺老爲鄕人後學所尊寧極先生始徙安成子恭先生之曾大父也其先如此子恭先生明經守道以成就後進爲務爲學官歷寧鄕福寧黃岡三縣焯著功效歲賓興校文廣西者再浙江者一鑑別之明升黜之公學者心服被召纂修永樂大典於中禁一���老師宿儒多在而通博明正率推子恭先生其人又如此此余所爲敬之而願交者也然有赴黃岡不相見將十年時有咨求老成及禮文述作之事余未嘗不意在子恭先生然其年益髙病益侵愛莫致之懷耿耿久矣乃今一晤語未竟遽別此余之情所爲不能己者也然古賢人君子之老而致其事歸也其道徳文學猶有以儀鄕邦�後進不徒斂焉自足也岐陽有瑞物焉羣飛兢起而隨附之如吳先生歸而鄕人秀俊有志於學者咸得所附托余之情亦可以自慰也讀書諸羣公篇什之首以爲先生贈

○送羅學古還淸化詩序

學古之大父仲淵翁洪武中以閭右徵居京師翁負材具闊略喜論議而愛民矜惻之意常溢出言表郡縣禮爲耆老而咨政焉余在翰林時與學士胡公數以公事出江東門以鄕郡故數過翁翁春秋已八十欣欣躧履迎客相與披豁傾寫𨿽尊俎哎譚而其意常在於民也時學古�角方執經從國子師而涵濡其大父之訓於朝夕之深余兩人固已期其成也永樂壬辰余奉命考會試得學古所試文字讀之條達明鬯嶄然羣輩中於是喜學古之遂升也旣擢監察禦史爲法從於兩京能勤其職有所知未嘗不言�譽灼灼以起又喜學古之敏於用也爲禦史七年升淸化州知州淸化在交址西南海上去京師萬餘里朝廷豈薄近臣之良而輟之荒落遼遠之域哉顧其地淪墜夷獠數百年聖天子在位然後去其所爲害者而郡縣治之將被之文明之化然其漸習之污且固有非可以一朝夕振舉之也則必資夫學通材達久於左右明識上意者而任之此武王不忘遠之盛心也然特守�臺憲異職撫守與彈擊異施皇上大徳如天無遠邇內外一惟覆燾生育之而已學古以其所素諄習與得諸家訓者推而行之善知奔壑之泉走�之九不足以諭其易也學古初赴淸化童朝命不及告行於常所還往今之來覲也畱兩月而歸於是中書舍人龐敍屬諸縉紳大夫爲詩退之又屬余序之

○康氏族譜序

女弟之子康榮從余在京師數年及冠有忘問學而以父命將歸請敍其族譜康氏居西昌邑東南五里所澄江之陰曰蒲田裏有泰然甫至於今十世修忘厚�善仁累累有繼也蓋吾所識者復往質直而好義磊落而闊達當元季冠�充斥能倡勇保障其鄕復圭茹淸飲潔以詩書教授裏中躬率其族之人蹈履善行愈老而愈不倦復性之子仲壁有雅度不屑意生事然獨守儒業爲鄕塾師此榮之大父而皆康氏之有聞者也其上世𨿽未有以祿位顯者而其所與爲婚媾交遊蓋多顯矣金玉之爲物𨿽未登諸器用世未嘗不至寶畜之而古之君子其所以重當時昭後世者豈皆爲其有髙爵重祿哉此譜作於復圭而相之者仲壁之子彥英固本其尊祖敬宗之心之所發乎其亦欲使後之人究知其先世以圖善繼者乎夫善繼必自學始究知禮義之慱致乎躬踐之實使徳備於身施於家而爲孝友惇睦之行達之於用而爲致君澤民之功以益大其宗者康氏之子孫其可不務乎夫畜之久者其發弘榮歸以及其族之人勉之哉

○送羅照磨致事序

廬陵羅儀範爲肇慶府照磨廉潔而端靜愷悌而寬厚藩憲之賢知儀範之難得也皆禮待之畎畝之氓知儀範之難遇也皆心歸之獨郡守貳以下率迂視之且數形於譏切曰居底僚乃欲樹名耶儀範自執益固守貳滋不悅肇慶所治一州八邑其二三邑瘴癘險惡最甚者有官守於斯而獲生還百或一二焉奉使命於斯而獲生還什殆一二焉比歲徵斂之事繁而郡恆委儀範往督二三邑之未集者蓋排之危地也儀範懷牒卽行略不見難色其所至不私取民一芥民知儀範長者皆趍其令如父之令其所集事恆先諸邑而自是事之難集者郡率檄儀範自儀範至官三年討其跋涉山溪衝冒瘴毒之日恆什八九而坐廨宇治職事之日殆十一二然儀範容色腴澤步履輕健未嘗一日疾疢之加乎身也蓋君子直乎內者無往不自得苟直乎內固宜有相之道吉凶利害豈人之所能爲哉儀範比以公事至京時上初嗣大位弘施寬卹之政中外仕者皆喜幸可以久安其位也儀範獨曰吾豈當踰六望七之年尙不知止哉遂以老疾辭天官卿言於上詔從之士大夫皆髙儀範之達也老氏云知足不辱知止不殆於是有愧儀範者多矣吾素厚儀範故於別也書其所以決去之故贈之非徒以儆媢嫉者亦使鄕人士知君子仕止之有道也

○熊氏譜序

今天下姓氏皆古天子諸侯之後其先功徳之被人者廣則其流澤後世久遠而蕃碩自然之理也春秋戰國之際惟楚地廣民眾則其上之所以被於人者宜亦廣且眾矣楚鬻熊之後以名爲氏當是時諸侯稱國者未嘗稱氏惟楚國之君世稱熊氏熊望出南昌江陵數百年來南昌之熊最盛支分泒別跨數邑詩書纓組連續赫奕非他姓可儗豈非其先之被於人者廣且眾故其流澤至於今未艾歟新吳之族宋治平四年有諱洽者自番易來官是邑遂家焉三子原善原穩原吉原穩徙丰城原吉莫知所徙惟出於原善者世居新吳傳歷旣遠子孫益眾亦有不得而詳者矣原善之後月窓甫斷自曾祖至其子凡五世錄之爲譜而一堂之間祖孫父子孝敬慈愛藹然也其子本誠舉進士歷兵部郎中爲福建左參政廉潔公平八郡之人悅其政無間言此其所以被於人者又廣歟將澤流於後焉有窮乎本誠今調浙江以此譜求序故爲沂往推來而書之

○送國子學正黃信道致事詩序

國朝之制太學自祭酒司業丞而下居師導之任者五博士十五助教十學正七學錄凡三十有七南北兩監合七十有四必歷郡縣學官有最續乃授斯任大約今天下郡縣學官不下三千餘人於其間拔七十四人以爲兩監師其選之固精歟比歲南監祭酒司業數闕而南京卿大夫及監之諸生來者比比稱學正黃信道先生曰此良太學師也卿大夫歸其徳諸生服其教人人言如出一口蓋先生純粹簡靜言必在道義行必循矩獲其所示教非獨言語文字而已然則論今太學師之賢先生其巨擘歟先生朱文公門人黃文肅公六世孫千里之足產乎渥窪之濱超類而絕倫非其所自之異耶聖天子篤意學校近命大臣就兩監簡諸生之久無成者罷黜之而賜璽書飭勵師生又戒祭酒司業禮其爲師之賢者所以厚化本興賢才聖徳隆盛千載之遇也顧祭酒司業所當禮者豈有過於黃先生哉而先生先月詣闕請老上以其年七十敕聽致事優老禮賢之監心也然知先生者猶爲太學師道惜其去或曰君子之道足於已無往而不可以及人先生之歸也幸精神未衰將見化成於鄕必有蜚英騰實顒顒而起者則在彼猶在此奚內外之擇哉於是六卿及貳皆有贈行之時戶部尙書陳公以求余序余故采大夫士言之同者書諸捲端云

○易簡方序

醫者聖人仁民之術也古之君子有愛民之志而無行道之地則往往用意醫藥以幾有沂濟利仁者之心也禮部尙書毗陵胡公源潔蚤有志及民舉進士官侍近奉命四方其耳目所遇有可以利民者多奏而行之然未足以充其志也間暇兼用意於醫得一藥一方之良手自錄之蓋以試皆驗以施濟亦博矣所集錄旣富永樂中嘗具表以進特被獎賚其書析若干門凡若干方總名曰易簡刻梓以傳公幸際享嘉之運今佐天子和邦國有行道之地方將導迎徳澤以覃利天下而猶汲汲於此蓋仁人君子愛民一念無所不用其至也然善爲醫者如良將用師精熟古法而不執一道臨敵之際隨機制勝故所向成功夫得是編者誠能究陰陽表裏虛實與夫經絡脈証之故審度而用之將其施也飬由之射庖丁之觧牛惡足以諭其速哉其功不尢博矣乎此蓋胡公利人之意而未發也因求余序故爲書諸卷首

○送髙伯琴歸省詩序

吉水髙�伯琴出文獻故家以明經飾行爲新城縣��諭九年課績居最升萊州府學教授九年課績又最當升未奏而伯琴亟言於上臣旨忝祿仕不省先父母丘墓久矣且暮迫於心不能已幸今蒙寬大之典敢布其私懇詔從之翰林侍讀錢習禮於伯琴有同門之好合諸學士大夫分韻爲詩送之而屬余序永樂丙戌三月太宗皇帝臨軒策士傳臚之明日進會試所選副榜士於廷親試之上禦右順門晝漏下十刻命翰林侍講楊士奇金幼孜諭旨令就試者從容盡所蘊毋苟且取具命光祿給食中官夕給燭遂親拔三人入禁林余第爲二等付吏部授學官上者教諭次訓導聖明惓惓惟恐失士而成就之如此伯琴時得教諭嗚呼今廿有二年�宮車遠矣伯琴所至其成績顯譽可以不辱今歸乘梓薦獻其先人退而周旋族姻鄕■﹝尙阝﹞之間可以爲榮然吾因伯琴之歸有不能槪於心者仁宗皇帝達孝推恩以仕者有一二十年未遑歸省特詔中外有官並許給告以伸孝子之情而限約序�目曰良初爲禦史能持身修職所至聲譽勃勃曰恭今爲編修在史館謹厚有文曰讓爲縣教諭不忝師道其二處者𨿽未識可類推見之此先生所爲可樂歟丰城君子之鄕也三四百年間文學節行有聞者焜焜相望其流風餘韻所漸被至今不衰今仕京師余所識者十率六七有君子之行則夫處者其不戾於君子固多歟孫先生之歸何往而非可樂哉六節及翰林諸學士有爲詩送先生歸者編修周敍禮部主事張習以求余序餘年與先生上下而多病早衰不能自引退其有愧於先生多矣幸旦夕賜罷歸道先生之鄕訪先生之廬凡所樂者當悉以告我

東裏文集卷之六

●東裏文集卷之七

序

◆序

送李永懷歸東平序

沙溪劉氏重修族譜序

蔣氏族譜序

王氏家乘序

北徵集序

送黃竅敷仲之官浙江序

送郭庭瓚詩序

送少保黃公歸永嘉詩序

贈陜西二憲詩序

西澗集序

梅花圖詩序

溧陽史氏族譜序

送蕭省身詩序

贈蔣主孝序

劉氏倡和詩序

贈太醫院判蔣用文序

○送李永懷歸東平序

永樂十九年冬士奇侍儲君自南京入朝道出彭城以北屬歲饑民男女老弱累累道傍拾艸實以食而滕與鄒尢甚儲君憫焉不忍民之及於此也遽命山東布政使曁郡縣長吏計口而振貨之侍從之臣亦皆動念矜惻且竊憾其長吏不以豫聞也旣度濟寧入東平之境視其民皆充然意气和悅如無所不足者而老者數百人須髮如雪冠方中褒衣而長�濟濟焉夾道東西聚立�展祗謁之禮從臣見者皆驚喜駐馬就而門之此邦歲庶幾有收乎曰然州其有賢守乎曰然輒舉手加額言曰皆上之賜也又問州守氏名及其鄕郡曰前守楊公今之守李公皆出廬陵而並舉其宜民之政聞者旣皆爲東平喜又喜其民之言達於禮也尙書夏公顧謂士奇曰廬陵固多賢此兩人者亦識之否乎士奇曰前守名瑒字秀琛家吉水於士奇同宗蓋宋忠臣建康通判謚忠襄之後爲州縣二十年率有善政今守名湘字永懷士奇同里人其父子兄弟慈孝友愛而��生業未嘗以非義取皆鄕人所重者眾嘖嘖稱嘆曰古之官人者必推本其行其有以夫抵暮余獨過訪永懷惟一童子守舍家具蕭然是夜宿州學其博士弟子亦皆娓娓道二守之賢時驛路所經東平屬邑其南汶上有史知州其北東阿有貝知縣皆以廉潔寬厚得其民心故盡東平之境不見有不遂之民者而自是所遇郡邑所見其民則未嘗不嘆東平之僅有也明年永懷以例代去其後朝廷遣使處撫天下問民所疾苦東平之民羣訴於使者乞還李知州使者以聞命還之蓋東平自永懷去至是更三歲歷兩知州矣民心之好惡豈有他哉撫之不當其道不愜其意則欲去之如古謝詢之爲吳縣者蓋人情所同也如撫之當其道愜其意其去也欲畱之而不能如鄧攸之爲吳郡者亦人情所同也其賢不肖相去豈直倍蓰什伯哉永懷之賢亦攸之徒歟其所施諸東平者余及親見之故其復任也序以爲贈本以勵其終云

○沙溪劉氏重修族譜序

澄江南望兩捨外崇山疊嶂綿延峻拔出沙溪稍衍迆平曠溪源遠而厚四時不竭故緣溪皆沃壤無旱勞之虞而耕稼常丰環溪而居非一姓劉氏其望也余總角嘗一造焉時百川先生尙無恙臒然蒼顏而華顚意气軒豁一見與餘論詩喜動眉睫是日微雪初霽釃酒炙魚偕余循溪上左右指顧諸峯盤回起伏揖讓之勢巉巖突兀哨厲之奇語余曰吾劉氏居此十有五世矣吾先人𨿽未有躋膴仕而行義之卓出與玆山相雄者代有之矣又顧溪上田千餘畝曰皆吾故所有也自歷變故來吾鄕之巧而力者悉取之今吾幸且老死於此無憾矣已而與餘酣吟倡和譚噱不輟余曰先生所謂超然物表者非耶咲而不答暮歸過視其故居𨿽斷垣壞礎黯乎荒榛瓦礫之墟尢可以想見昔時之盛夜宿其捨家具蕭然牀前酒一甕案上斷簡數編及鄕先生陳海乘王竹亭劉槎翁寄書數緘而已明旦其族父明道翁肅余登靜安堂觴余翁貌老而容溫禮恭而意厚傾寫樂客也余畱詩堂中而去旣去而質百川於海乘先生先生曰汝不及其少壯雋來時矣間一二事舉之未嘗不使人動心也蓋於今四十餘年矣明道從孫郁武於余有連袂之好前十數年嘗以族譜求序未暇也今百川從弟伯塤仕爲刑部員外郎在京師求序譜益數按譜自九承事唐季繇金陵徙西昌始家沙溪八世至稽道生四子七孫其後始盛又五世至明道六世至百川族益盛譜載總十有八世其間𨿽有仕者而迨今伯塤始顯伯塤在秋官十餘年能聲焯著所至未可量也此可以徵劉氏先徳矣而獨百川之後今不祀此其可徵善仁者之應乎抑亦果系其數乎明道嘗續譜此譜又郁武伯塤所重續者余素景仰百川故於序不能無嘅焉者也

○蔣氏族譜序

太醫院判儀眞蔣君用文作蔣氏族譜旣自序之又厶俅余序按蔣出姬姓周公第三子伯齡封於蔣藍今汝寧之光州子孫以國爲氏漢末琬事昭烈至尙書令琬之後曰啟者仕隋爲萊州司戶因家於萊司戶五世孫欽緒仕唐歷汴魏二州剌史�家魏州其仲子淸爲東京畱守判官死安祿山之亂贈禮部侍郎賜謚忠八世至惟雅宋仁宗朝舉進士累官房州通判又四世至守訓而宋南渡遂晦迹不出其孫遠仕金爲尙書兵部郎中遠之孫安中舉卓行入官楊云翼薦其材再遷國子助教上書諫用兵不聽棄官去後從太學諸生請復其位卒稱疾不起其孫應茂�初避兵淮南遂家儀眞儀眞蔣氏昉於此應茂子用雷爲揚州醫學教授教授子宮舉進士官崇明州判國朝洪武初部使者吳琳以史材薦授翰林修撰引疾辭不許攺蘭陽縣丞用文之考也而譜斷自守訓至用文之子凡十有一世吾於是有以觀其世徳焉自漢至唐人至於金於立朝蒞官秉政守義焯焯有聞矣及叔季之世或仕或處未嘗不以愛民澤物爲心也蓋其先皆業儒自助教以下兼治醫而世相襲蓋以謂不得施諸此則施諸彼何其用心之厚也仁人君子之心欲推古聖人之教以爲及人之功上焉者儒次焉者醫得乎命而達也用儒之道於國家天下而功之及人博也命不可必得不得而用之醫其及人之功亦孰之能禦哉然安得世皆仁人君子之心也彯纓垂組髙爵而重祿號飬民爲職而於民休戚漠然如秦人視越人之肥瘠者彼其心何其厚薄之懸絕也蓋譬諸泉焉源厚者流必遠蔣氏之先其相承厚矣今用文以儒承家以醫歷官以仁存心其所施加厚也然則蔣氏之後其自今何可量乎

○王氏家乘序

元史傳良吏十有八人先待制其一也之十八人者余少嘗反復熟其治行信皆足以匹休前聞貽範來代而王宣慰止善史稱其務明理以致用者蓋已心識其良吏之明規後讀先公同年友黃文獻作宣慰墓文亦重明理致用之說而他徳善尢詳以是益慕宣慰之爲人永樂壬辰考會試禮部得宣慰曾孫鈺之文次在苐二以奏上臨軒策試親擢鈺第一甲三人鈺字孟堅旣授官同在翰林十有餘年其學識操行皆儒者愈久而愈可親蓋又敬嘆宣慰之有後也問得見其所作王氏家乘首譜牒其次當時名公所作碑記哀祭之文及往復贈寄之詩而其先世所著文章終焉蓋歷世變故能掇拾一二於千百亦難矣譜斷自某至某若干世著其所知而闕其所不可知其所書皆愼而不苟凡出於當時名公所作者皆足昭遠信後而其先世之作亦皆有以追配古人可寶也已蓋王氏宦達莫盛於宣慰宣忍之先後有爲太學師爲郡幕爲縣佐亦有隱處不仕者其文學行義皆可考見譬諸藍田之產爲瑚璉爲圭壁珩璜𨿽用之不同與夫璞之未用者莫非溫潤縝密之可貴也王氏文獻足徵於是乎在鳴呼人生富貴如煙雲之過目飛鳥之遺音豈可恃以不泯君子所恃者道徳功業文章世蓋不能以泯之故有一國之書有一家之書皆所以不泯之器也而家之所書與國異者�備夫言行之善蓋尊所自出且示法其後俾圖不辱仁人孝子之用心也詩曰維乘與梓必恭敬正矧言行之善之所存乎孟堅間求余序家乘故書以告其後之人

○北徵集序

北徵集者今太子少保禮部尙書兼武英殿大學士臨江金公之作也公侍太宗皇帝凡四出師徵幕北此蓋永樂八年第一出師也是歲本雅失理拒逆朝命拘殺詔使侵犯邊境邊民若之故不得已有弔伐之師蓋虞之徵苗商宗之伐鬼方文王之伐崇密皆仁義之舉也士奇𨿽不獲侍從今奉詔修兩朝實錄獲睹永槳從臣記當時車駕所至聖謨神武如神明之不測如雷霆之下震而宥過綏降如天地之兼容威徳之盛蓋前代帝王所未有也公以淸材博學介冑櫜鞬從屬車司命令而間暇形諸詠歌長篇短章沨沨乎鋪寫鴻猷宣揚偉績凡山川气候之殊道途涉歷之遠所以充拓見聞發舒志意者靡不備之士遭遇之盛如公求諸往古無幾人焉漢班孟堅負良史才嘗從車騎將軍出金微擊北虜典文章猶至今傳諸史冊豈若公親侍龍禦於數萬里之外哉唐太宗徵髙麗文學之臣多從亦有歌詠之富如聖明之朝乎有無未可知而公所遭遇固其文學克當上心有以致之歟士奇與公皆太宗皇帝臨禦之初簡寘翰林典密命永樂己丑車駕巡幸北京士奇受命輔仁宗皇帝監國始與公分職嗚呼鼎湖龍駕遠矣誦金公從徵之什追惟先朝大徳而效報無能其感愴於中有能自己乎遂書以爲北徵集序

○送黃竅敷仲之官浙江序

三山黃敷仲拜浙江左布政使之命將行其同鄕之友宗人府經歷張珂屬贈以言敷仲學博而才廣徳立而譽彰余奚言𨿽然有斯文之好焉能無言乎浙水東西十一郡六十五邑其民生之秀慧物產之淸好爲十四布政司之最然大抵浙東西其俗異也浙東趍文雅浙西騖浮華文雅有務尙之意浮華流於薄矣其薄之習亦沈溺膠固非一朝之謂也周公親監般民於下都至君陳繼之其策命猶以����爲言蓋習俗溺人之深譬諸痼疾療之者非砭焇藥餌攻補並施有積累之功豈遽能愈也我國家道徳涵飬六十餘年皇上承列聖之大統丕顯治教而敷仲任方嶽於此則正人心厚風俗於理道豈細故哉承流宣化𨿽守令於民最親而所以表守令�方嶽也召伯嘗布文王之化於南國其民愈久而思慕歌詠之不忘甘棠之詩是已敷仲往以古人之心奉宣聖明之徳化先近以及遠使兩浙之民勃勃焉皆興起禮義操存醇厚優遊泰和之世將異時無思慕歌詠不忘吾敷仲者乎敷仲歷河南湖廣兩布政司參政持躬愛民有素矣吾故獨舉人心風俗以爲之官之贈敷仲其不視爲迂闊否乎浙之藩憲兩司多吾同朝之舊其亦有槪於斯言否乎因敷仲行並以致訊

○送郭庭瓚詩序

君子之仕也皆欲施其愛民之心然職有所拘分有所限勢有所格𨿽都髙爵享厚祿或不能越而自專受百里之地爲之今與民相親比如父子民有所弗��躬造膝前開口自陳令推其情酌於理不必悉於法制從容詞組是非予奪自己出民皆賴焉故今𨿽七品官得施其愛民之心髙爵厚祿者或不能及而令得民之深者有生而父母之沒而烝嘗之久且不忘也余仕京師將三十年職在言語文字之間無所及於人而遇能及人爲人所慕者未嘗不歆羨而內自慚然亦鮮矣番禺郭瑛庭瓚初識之於進士中觀其儀知其有立後相往還聆其論議知其有爲及其知金華歲餘縣之搢紳大夫皆譽之田裏細民皆樂之寖有聞於京師要其所存者以愛民爲本今滿三歲上其績於郡於藩憲於天官卿皆書其考最浙水東西六十五縣今吾聞諸往來求如庭瓚蓋無幾人賢哉乎庭瓚安得今四方皆若人者之爲令也庭瓚將復任金華太子少傅楊公及學士祭酒諸名人相與分題賦詩送之光祿李少卿灝禮部陳郎中景茂求余爲序余𨿽未有及人而喜譚及人之善故爲之言尙俟九載之績焉

○送少保黃公歸永嘉詩序

少保戶部尙書兼武英殿大學士永嘉黃公以病蒙恩賜歸於鄕同官卿大夫相與賦詩贈之而謂余序始公以病在告上命醫往治歷五閱月弗瘳於是作其去歸之志其交遊有嘆其際亨會而遽違榮私爲公惜者亦有髙其當盛滿而戒止足以爲公喜者士奇曰皆非也夫役志於貴富淺丈夫之事固不足以知公脫屣乎世累獨善者所爲亦非所以諭公公起自諸生不三十年致位三孤階一品在崇重淸坊之地名聞海內方將勉副重寄慰人望乃引恬山林以自髙豈大臣君子之事哉公聞之曰子之勵余是己而豈余之所得已哉聖天子聰明睿智英文神武過古帝王矣股肱羣臣方濟濟都兪相得於泰和熙洽之朝淮𨿽非才何幸參陪千載之遇顧獨寘佑而纏綿疾病歲月之久尙可久孤榮祿而不知退哉遂入疏白其情上憫而從之且命疾已復來公明日入謝賜鈔萬緡敕兵部給驛舟又明日陛辭加賜萬緡夫不彊其難不捨於舊陛下仁與義兼盡矣於是在庭文武之臣皆喜以爲儒者之榮而士奇獨不能無感焉者太宗皇帝初臨禦擢文學之臣七人侍從左右任遇甚厚公及士奇皆與焉�宗皇帝嗣位七人者五人在無幾太子賓客豫章胡公引疾去其四人任遇並厚皇上嗣位一循祖宗之舊以任遇四人公�又引疾去四人士奇犬馬齒最先又最病旣不能分寸禆益當時徒慶搢紳之間觀公之去其能無愧乎公今年始六十上有九十之親旣歸無所累其心而日奉天倫之樂神怡气王將復於康和必然之理也然則生之寵命公能終忘之也哉贈行詩九篇詞不一旨其同於餘者三之一云

○贈陜西二憲詩序

皇上以至仁君天下蓋欲天下之人咸得所欲或聞一州一邑有水旱疾疫爲民厲者汲汲焉圖拯卹安利之道而飭勵其長吏俾悉心焉去歲以關陜�特命文武大臣往撫綏之而下令已逋責罷�投又出內帑馳往賑之天地之徳也夫上之所以得悉夫下之情者有邑有郡有方嶽爲之聞也三者或不能有憲臺舉以聞也憲臺如猶或�憚遲回將下之情卒不得聞乎三山林懋弘比長斷憲一志屢民有中以危語者聚驥愕謂且不測旣�至上親詰之天鑑孔昭片辭未竟遷釋還職且諭之曰繼今第盡意言民隱勿有疑畏不言且抵罪日月之明也則今之爲臣者當務仰體聖意如恐不及豈得復有顧憚遲回之意哉陜西憲副鄺埜憲僉王恪俱考績來京間以故舊過余道及陜民皆惻惻欲有言旣受命復任不及言以去兩人皆起家進士爲禦史有立志有廉稱蓋士君子所期望而細民所可以爲恃者於是翰林侍讀李時勉錢習禮合�能賦者爲詩鏳其行而屬余序余不自揆敬述上徳以道之二君其務有以自振哉陜之藩憲聞斯言亦皆有以自振哉

○西澗集序

吾友熊敬方先生其爲人闊達和厚而志於及物爲行孝友忠信而勇於行義爲學博通諸經尢長於春秋而諸史百家皆通貫爲文章魁偉辧博如行雲流水而根於理始居鄕校��郡邑數百里有志於學者負篋從之其名聲已聞京師及入太學太學諸生皆趍其下風時司業吳先生漙主監事嚴肅方正寘所推許獨禮重敬方稱先生敬方嘗中應天府鄕試爲春秋之冠會試禮部𨿽不中從敬方學者試輒髙中其子槪已登第爲監察禦史敬方猶列名太學生仁宗皇帝在春宮聞之嘉嘆由是日獎任槪而敬方文名益重於時然卒未沾一命以行其道人皆爲敬方惜而槪歷事三朝屢拜顯官今爲都察院右都禦史其見諸愛民之實方焯焯未已槪之道卽其父之道也朝廷推恩大臣褒其所自贈敬方以其子之宮人又以爲敬方榮嗟乎昔何藩居太學太學諸生推頌之不敢與齒上至祭酒司業皆推之然終不及於祿敬方其今之何蕃歟蘇明兄父子一時皆有文名而明允老成巋然時號老蘇其官位竟不顯曁子貴乃進身後之命敬方亦今之明允乎蕃因韓退之明允因歐陽永叔皆遂不泯念餘言不足致敬方之不泯也然今之知敬方深者莫如余故爲序其所著西澗集使世之覽者知其人之大略云

○梅花圖詩序

禮部尙書泗州金公舊得海花圖一卷甚愛之旣屬大夫士能賦者爲之題詠又以屬余序將於公暇覽適焉夫梅植物之至淸者也恆產於山溪林谷之間而逸人韻士棲�乎荒寒曠漢之濱者資以適其幽獨閒靜之趣也今公爲國大臣職務之重且殷夙夜孳孳圖惟之不暇而暇適其意於此乎然古之名賢君子居髙位任重寄者𨿽日單智畢慮於天下國家之務而其心未嘗不存夫幽閒澹泊之適蓋不以其身之貴富而或移也矧夫物之出於冰霜沍寒萬卉摧敗之後皎然孤芳一塵之不滓殆比徳於貞潔獨行之士拔出乎流俗者此其契於君子之心宜乎玩適不能已焉而余意公之所爲愛之者又未必止此天地之生物始於春而物承春之气以生者莫先於斯植蓋造化發育肇見於斯也故知道君子恆於此以究觀夫天地之仁而況公爲春官大宗伯上贊聖明以對時育物者乎體仁長人此公之心而大夫士亦以此望於公也遂書以爲序

○溧陽史氏族譜序

溧陽史仲和甫嘗命其子常續史氏族譜又命常以求余序史世傳周太史佚之後以官爲氏然鄭漁仲通誌略云周又有史興晉有史蘇史��趙楚有�俾衛有史鰍皆以史爲氏又有太史氏內史氏左右史氏亦皆主於史蓋非獨佚也溧陽之後其必有所據乎溧陽出漢史恭其始繇魯之濟北徙京兆杜陵恭三子髙曾玄皆以外戚爲侯髙之子丹累封武陽侯玄之子任任子習習子崇皆襲平臺侯崇建武中累遷右將軍靑冀二州剌史以軍功封溧陽侯遂卽所封以居此溧陽史氏之始也嗟乎史氏之功徳遠矣漢之時恭及其母貞君保育宣帝於危微之際卒其挾顚濟傾偉然仁義之功而豈尋常外戚之賢之倫哉夫盛徳必百世祀其自居溧陽以來千四百年子孫日盛若賢而貴忠存於國家徳被於生民代未嘗無人溧陽之人亦至於今廟祀崇祠宇巋然而環祠之傍皆史氏此豈偶然者哉其族故有譜及慶傳錄今譜因而續之前爲譜圖以著代序後爲譜錄以詳仕宦葬娶據其所知而闕其所不可知可謂敬愼不苟者也推仲和甫尊祖敬宗之心如此固史氏賢子孫而常舉進士爲行人九年升建寧知府方顯用於時是又將亢其宗者歟史氏之澤其未艾哉其未艾哉

○送蕭省身詩序

河南布政使吾友蕭省身以事畱京師數月將歸素所交遊者重別離之意相與擬古樂府爲謌詩贈之而余尢重省身之別者也夫古之君子其量與其學俱進也故所存靜而虛所持端而恭所發公而恕靜則有飬虛則無我端則由乎道恭則蹈夫禮公無間於人己恕克盡於物情而渾厚閎博之度雍容謙遜之風望之而不可測效之而不能及孰不歆慕而願親之哉孔門惟顏子有之其友曾子稱之曰有若無實若虛犯而不挍曾子動求諸己此豈徒慕悅稱道之而已哉後世如黃叔度庶幾乎顏者也當時所與遊者稱其汪汪如千頃陂又曰數日不見黃生鄙吝之心復萌非嘗得於燻炙之益而能爲此言哉省身識明才■﹝衤谷﹞懷端潔之操恂恂溫溫渾涵有容人莫得窺其際蓋庶幾今之叔度也與余交二十餘年如一日貴賤夷險不見其有毫髮異致吾與之處常因之而自省則其於別也豈能已於情乎士非量無以任重而致遠天受百川之輸者江海也故自古名臣皆負偉量弘度然後有以光大功業而峙譽望而非淺中易動者所能與也吾於省身又有以豫卜之矣遂書以爲贈行詩序

○贈蔣主孝序

太醫院判儀眞蔣公儒者也博學而有文淸修而雅尙於余往還二十年數過其靜學齋未嘗不置酒樂客客與公東西坐則其四子以序立侍色甚溫儀甚恭也客喜求其所以名曰主善主敬主考主忠蓋有以知公所以愛其子者有道也前二年之冬餘與公同侍儲君自南京入朝公春秋已七十率中夜以起擁裘上馬衝北風馳騁冰雪之途時主敬侍行每下馬卽次主敬必先至展拉布席列酒殽紅鑪之上公必挽其同行者與俱主敬左手持盤右手捧觴而跪進之而下至於傔從無不屬厭者蓋不使公有幾微道路辛苦之意及至北京居一室廣不踰尋而靚幽明爽纖塵不侵書冊琴瑟圖畫尊殂公無日不與賓客樂而所以致其樂者主敬也踰年而主孝至凡所以致飬親之樂一如其兄而見諸動作詞气之表尢使人愛而親之公之子何若是之皆良哉然學者之於道無窮也學之愈力則其行愈進事親行之所先也由此而推之其事眾其道遠爲公之子其可以遂己乎博而求諸聖賢之方冊以充吾之知達吾之材可也矧蔣氏之先徳深矣而公繼之亦宜後之復有繼也主孝今以父命還南京父之執胡敏徳屬餘贈以言余亦其父執也故推其所本者而遠大望之

○劉氏倡和詩序

吾友劉仲良甫其子咸爲河南按察僉事屬授衣之月思父母在故鄕不得躬視寒燠而市綿以寄仲良甫得之喜作七言近體詩一章示咸其寫情體物和平微婉蓋有得於詩人止乎禮義之意太子少保金公及翰林諸學士倚而和者數人咸稡以示余求序嗚呼流俗之爲父兄者其子弟幸沾一命方憑借聲勢騁其貪得之心無厭足也而豈暇計有禮義仲良甫卓然不滓於流俗非知道而能然哉昔邵陽文忠公從子通理官廣西欲買朱砂奉公公以書報云吾不闕此物汝於官下宜守庶何得買官下物蘇文忠公見書嘆曰人惟考諸其私乃見眞僞此歐陽公家書也仲良甫此詩非私示其子者乎世率謂古今人相遠豈名言也哉而諸公和者之意亦豈異蘇公之嘆哉惟咸勉圖所以稱賢父之志推類而廣之可也

○贈太醫院判蔣用文序

永樂二十年春駙馬都尉廣平侯袁公得疾日劇禮致太醫院判蔣用文治之數月以瘳公徳之旣厚其報又以爲非文無以達意也遂屬筆於士奇蓋嘗觀於世之髙爵重祿者其有資於人不權事之輕重率自大而指使之而士之懷負藝能者於人之求之也不度事之緩急恆自重而固閟之以是不相下而不相濟二者蓋均失之矣如求之者忘其勢而將之以禮應人之求者樂其誠而志於行道則必相得而克相成也公之爲人溫溫謙恭以禮下士凡於徳必報而有始終之義蓋未嘗一毫挾貴富自大也此有以見盛時公卿之厚徳矣用文其業精於理其志急於濟物不以貴富賤貧而或異不以艱難倉卒而苟怠惟其施之效而人徳之與否不計也又有以見仁人君子之所存矣則其所以相得而克相成者夫豈偶然之故哉然公爲國大臣獲致安其身上以爲國家重下以系眾人所瞻者此其功豈可以尋常槪論哉則公之所報用文之所受皆當夫義余安得不爲喜譚而樂道之也

東裏文集卷之七

●東裏文集卷之八

序

◆序

送郭公緒貴州僉憲序

送貝秉彛知縣還東阿詩序

蕭自誠先生慶壽詩序

送劉給事中巡撫山東序

龍潭十景序

送楊太常歸省詩序

送陳賞序

禾溪樂氏族譜序

送劉子敏序

黎氏倡和詩序

送胡敬方序

送族孫朋遠訓導序

中溪八景詩序

送學士李君詩序

○送郭公緒貴州僉憲序

公緒永樂十年進士明年簡授陜西按察僉事歲餘前之任僉事者坐累宥還公緒攺任淛江又歲餘丁內艱去服闋攺任廣西歲中廣西之前僉事亦坐累宥還公緒又攺貴州𨿽其所至席未及暖而闓敏之材雅重之望廉潔之操籍籍有稱矣𨿽往復動以萬里囊無百緡之賫羸童瘦馬獘獘焉而怡然未嘗不自得也今將適貴州𨿽深山長谷蠻溪獠峒荒遠而僻陋無文物之觀無賓客之娛要不足以動其中矣而旣偏於一隅且爲郡縣未久也徵調稀少吏民相安繩檢之外簡牘不煩敲朴不施公庭靜虛懷抱澄爽固無滑其所自得也如以其餘暇用志於古君子之道力求以跍及焉將所造孰之能禦哉吾知公緒之進未可量也余友淸江胡士璉歷仕四十年泊然不變韋布之素其靜貞有守寬厚和平卓然今之老成人吾嘗兄禮之今爲其僚之長公緒旦莫相與周旋一堂之間吾又知其將有益矣蓋朋友之輔燻漸之資凡古君子不廢焉遂書以爲公緒之官之贈

○送貝秉彛知縣還東阿詩序

皇上臨禦以來用科舉聚天下之賢才而選任之於今歷八科獨甲申所選最多蓋視洪武乙醜得四百七十人旣分往之中外百職而賢與才之有聞者亦多以髙文碩學在侍近以通材雅操贊六卿以寬大廉正任方嶽以仁厚豈弟爲郡縣濟濟乎有人焉而郡縣得人尢多貝君秉彛其表表者也秉彛爲今於兗之東阿聲譽洋溢齊魯之間傳播於四方𨿽古卓魯何遇也吾嘗道東阿之境而見其君子小人焉其君子道秉彛之徳曰此吾之賢大夫也小人道秉彛之政曰此吾之仁父母也是豈聲音咲貌之所能爲哉秉彛爲今守之以廉行之以公且恕於愛民如其子於治公事如治其家而表裏始終一誠耳自其在東阿無不獲之歲無不給之民民出力以共公賦未嘗有後者用九載考最當升朝廷從民之請增其秩而復其任夫長民而能得民之心上未有不知而不優遇之也蓋爲天下而欲民之安其要在簡守今而今尢親民於守也守今而不能廉固民之蟊蠹苟廉而不能恕亦未必非民之厲今之守今如秉彛固鮮矣其歸也其同年而升者相率贈詩以道離別之情以求余序余𨿽始識秉彛而知之有素故不復辭

○蕭自誠先生慶壽詩序

河南右布政使泰和蕭省身歷官三載吏部考其績最國朝之制方嶽之臣一考最者予誥三考最封贈其親省身當得誥俯伏言臣父今年八十有一迫於衰暮伏惟陛下矜憐之願推今之所賜臣者以賜臣之父臣父𨿽老而獲生披光榮於聖明之世過於賜臣萬萬矣特詔吏部從之封自誠爲通奉大夫河南布政司右布政使左右文武之臣觀者歡喜踴躍頌上之大徳又歆艷省身之以孝遭遇也差是時十四布政使之得封其父者自省身始而大江之西十五郡之士以子貴而生膺二品之封者亦自自誠先生始盛哉蕭氏之榮也蕭世有文獻宋之亡其先以忠義僨家終元之世子若孫不見顯者而服仁秉義未嘗絕也先生生長元季兵戈寇奪之時東西奔走無寧日而持其行顓顓焉惟恐羞其先人而流俗之人徒見其累世之不伸也夫鄧林之木窮冬嚴凝冰雪摧剝之餘其生生之本固在一旦乘陽春勃然而興欝然而復茂矣蓋識者嘗計蕭氏之必復興也𨿽先生已老而享祿飬二十年又躬被爵命其夫人亦春秋七十有五今皆安健三子省身卓然爲時賢臣仲與季及其孫亦皆溫溫端實不去儒業先生之福可謂厚且備矣省身旣屬學士大夫形於聲詩彰上之賜以壽其父得十首謂餘同邑且相知也屬爲序云

○送劉給事中巡撫山東序

永樂十九年四月二十有一日上禦奉天門顧羣臣若曰朕祗奉天命君天下天下之人其尙有未安於業而凍餒愁嘆者乎任牧守者其尙有苛刻黷貨而亂章以厲民者乎朕惟是孳孳夙夜之靡寧遂分命大臣巡撫天下而各副以近臣一人賜之璽書俾所至廉察民所利害而爲之興革及牧守者舉其廉能而罷出其貪虐於是戶部侍郎李昶兵科給事中劉渙當巡撫山東山東介河濟連海岱而古齊魯之域也𨿽其壤地多肥沃然其人習气緩慢加以比歲旱澇疾疫之相仍而淪於艱窘𨿽其故周公之國孔孟之邦然聖賢之徳化遠矣仕於是者或失其良心誠有如聖諭者焉昔漢唐宋數遣使巡行天下曰巡省曰安撫曰采訪皆今巡撫之職所以廣視聽達民隱而其使之賢者多也今之奉命乘軺單厥心推明致公而無厭斁焉將使窮山深谷荒僻之人皆得以發舒幽欝蒙被涵育而樂乎聖明之世者於上足以副君命下足以光使職豈不偉然有譽可以儗昔之賢使者歟惟君以愛民爲事天之實惟臣以愛民爲事君之實諸君子是行也太平之責系焉其可有一毫之不至也哉渙字士拯闓疏明敏於余有鄕邑之義故於其行也歌皇華之二章酌之酒而申之以辭

○龍潭十景序

南京出朝陽門東兩捨許大江之濱有勝地曰龍潭環龍潭之側有石屋有旗山有華麓有柳灣有花洞又有七星之山三江之口皆勝地也山可以遊可以牧水可以梁可以舟又有驛舍可以憩過使麗譙可以騁眺望有三茅君兄弟及王荊公遺迹可以嘅想古人又有道家禮斗之官可以遊神於淸淨而最勝者夜籟俱寂月上潮漲之際可以坐觀造化盈虛消息之機也大醫院判蔣君用文家於此樂於此析爲十景旣各爲詩詠之及官於兩京兩京之搢紳君子亦皆爲詠之誦其詩想其處蓋使人樂之慕之而不能忘也詩旣有序矣蔣君又屬余序其後嗟夫天下佳山水何處不有則亦何處不可樂而常情得於此者必忘於彼矣龍潭金陵之區也吾居金陵二十年愛其民多秀俊惇尙文學而恥以力勝其俗男女不雜處蓋吾嘗道荊楚以觀於故漢東諸侯之域今之北來也又涉淮除歷齊魯之郊矣而金陵之民俗吾固不能忘也然此其在下者耳我國家龍興削平僣亂以安天下而然後天下之人皆得休飬生息以樂於泰和之世而實始定鼎乎是則於今瞻望橋陵於鐘山五云之表而仰惟神功聖徳如天地之盛大豈獨余與用文者之不忘凡天下之人孰能一日而忘也則余於序此詩安得不推其大而不能忘者言之哉謹書其捲後永樂壬寅十月朔序

○送楊太常歸省詩序

弘濟自舉進士入翰林已籍籍有賢名搢紳間太宗皇帝臨禦之又明年建儲擇輔擢兼洗馬仁宗皇帝在位升翰林學士再升兼太常卿初開弘文閣於思善門之左簡文學之士五人日直其中職討論其第一人弘濟也弘濟時就中論事有禆益上嗣大統覽先朝羣臣所上奏嘉弘濟之能直也親擢祕閣預機要士奇得共事焉士奇竊自念初以布衣被召入西掖時天下文學之士召至者二十餘人同稽古纂述之事而翰林之臣三人參領之忽忽廿五六年矣三人者今獨弘濟在二十餘人之尙在者士奇二三人耳以是恆相與親厚弘濟爲人忠厚惻怛愛人以徳凡所與處必輔之於道不肯苟且�徇蓋非獨於余有切磨之益朋友資益之者蓋多也弘濟有孝行處憂患困縶十年念母老不得朝夕侍也辛苦自力節縮日殆之費寓歸以助飬蓋聞者皆動心焉幸復履亨洊膺委任未敢遽言其私而其中之惓惓若固未嘗已�旣受誥命以其官贈祖考人封其母爲太淑人�奏歸省旣得請將行同官卿士相率相餞文明門外觴酌之次各賦詩道離別之意而謂余序之餘曰士官至三品先九卿日在上左右得以所學論天下事又得推恩其親而朱衣象笏承歡婉愉用慰悅親顏於違闊之久如弘濟今日者何其榮也固人於上之大徳其亦弘濟之賞太淑人之福有以迓承之歟宜以爲弘濟賀又曰人之所尊君親一也自弘濟官侍近先朝所以寵待之何如�������上所以親用之何如弘濟素所自任又何如其肯久暱於私而後於公乎請以爲弘濟祝弘濟起謝曰�子言漙猶將自奮矧子之篤我於義敢忘率承遂大第其說書之簡端

○送陳賞序

元有天下將百年吾邑之士登仕藉者十數姓而以科第顯者楊與陳也兩姓世以詩書行義相髙又��好不絕贑州路推官冢嗣潮州教授實先待制�子壻而余又陳之出也兩家中更亂離殘壞之餘�門大第莽然瓦礫之墟其子孫猶有不墜詩書故�者誠先徳之遺矣教授公之孫前監察禦史仲述博學淸修爲名進士爲禦史十年聲譽表然其沒也�以爲斂一子賞蚤喪母貧苦依飬於其叔十數歲能究知其父之爲人刻志讀書勵行以求不辱十五挾冊往教南村北曈以謀葬其父自幼至長事其叔父母如父母處其從兄弟恭愛不異同產𨿽微利不以苟取𨿽周親行有不義未嘗妄處裏之賢者固以賞爲難不賢而��賞於亦多矣賞皆不顧方孑孑走數百里求師而與焉弱冠遂選鄕貢於乎賞可謂難矣邑人之子弟不�論若吾兩家之子弟有如賞者乎今年賞會試禮部不偶而歸察其意無有所不懌吾不患賞之歸不能安乎貧賤也吾懼賞去此而畫焉夫吾兩姓之子弟偶無賞之孤貧困苦故不自見如有之安知其不能自立如賞者乎邑人子弟多矣或吾偶未之見安知不有如賞者乎卽使皆不如賞賞不宜自足也孟子�友一鄕之善士爲未足斯友天下之善士友天下之善士爲未足又尙論古之人古之人故出一言必求不倍於古人行一行必求不倍於古人誠於其內而爲之不已焉未有不至者也楊子云曰百川學海而至於海丘陵學山而不至於山惡其畫也畫斯已矣賞可不致其力哉賞歸見吾兩家之子弟以及邑人之子弟亦爲我語之

○禾溪樂氏族譜序

樂氏出子姓宋徵子之後曰公子衎字樂父子孫因王父字爲氏自望諸君而下代有聞者泰和樂氏五代時諱紏者始來居邑西之禾溪世業儒仕宦科目傳續不乏而積善累仁源厚而流遠子孫至今不廢詩書之習蓋鄕之故家��所號故家者必其仁義之行詩書之業有肇於前有承於後愈遠而愈不�苟非是二者而徒恃其貴富貴富不足恃如子孫不能自修以善繼又或有忝焉者此得號故家乎樂氏其無忝者哉樂先世譜牒文字悉毀於元季之兵其孫集重尊祖敬宗之心據其所聞所知因舊譜而爲圖凡世次昭穆遠不能詳者闕之旣自爲序又求竹亭王先生序之集字大成好學有文嘗從授經安成劉云章先生洪武庚戌�有司不偶卽退伏不出而益修其徳義大成卒其配胡守節不嫁訓勵其三子嗣先人之業皆卓立爲鄕善人樂氏其無忝故家者哉今大成之孫■﹝日上永下﹞又以譜求余序■﹝日上永下﹞今用薦授湖廣按察司經歷然余願有爲鄕邑告者大成之子仲韞吾邑共推其仁人長者蓋數十年來邑前輩好善者多已物故後生晚出知有利不知有義或身沾一命或家崇百畝輒侈然恣肆豺視其鄕人漁敓之風作而告訐之俗典矣然卒之能保其所得及其身家者寡矣惟樂民之宗獨完誠以仲韞爲之長也仲韞恂恂未嘗苟取一毫而恆損己以益人間聞其子侄以過舉召怨郎踵�家門謝之曰此吾未嘗教誨之過也或聞有所侵�卽捐己憤之然終不以誥其子侄其子侄聞之亦慚懼自攺嗚呼仲韞已矣安得復有若人者乎鄕有善人斯一鄕賴之家有善人斯一家賴之今安得復有如樂仲韞哉吾故表而出之

○送劉子敏序

鄕先生廣西僉憲王公子啟分教鄕校時識子敏於童丱言於邑大夫以爲弟子員先生嚴毅方正諸弟子員鮮有當其意者而愛重子敏其有意乎造就之矣期月而先生沒時子敏在羣居中惇厚和易恂恂惟謹他之爲弟子員者不及也餘年與子敏相上下當是時與之交於今二十餘年回視曩時與子敏同門而不及其惇厚和易者皆已物故子敏方駸駸乎榮達之城未已也謂人之壽夭貴賤窮達不本諸身之所行可乎子敏擢自太學生兩爲禦史爲縣令而至山東按察副使今再調湖廣可謂榮矣生民之安否百司之賢不肖惟風憲之職得言之非如其它官守有出位之慊也今朝廷急治如渴有能陳說生民利病若之何當建當革而便𨿽布衣疏踐之臣率加獎而超拔之言之誕妄無取猶曲垂獎借庶幾以來四方之盡言是得言之時未有如今日者也吾嘗道江漢之間其民𨿽勤悍然或盡室出力赴公未嘗嘆咨其牧守之吏遇之或不以道未嘗自言而其病也久矣蓋仁人君子觸於自未有不隱於心者夫處當言之職際得言之時而觸於目隱於心猶曰姑徐徐云耳仁人君子豈若是其懃哉士不仕則已仕而登顯用任重寄則當謹其表率明於大體公其視聽推其至誠惻怛之心善善而惡惡以求利乎民盡乎職不負國家所以簡用之盛心庶幾不忝其榮也子敏勉之子憑同官黃宗載吾故人也爲我謝焉

○黎氏倡和詩序

永樂壬辰余校文禮部得臨江黎潛輝所試經義論策溫厚而詳雅三復降嘆以爲可以想見其人其後曹禦史冀成手一編視余曰此黎充輝之詩潛輝兄也淸新雅則有唐人韻致類好古絕俗之士者因共嘅嘆二惠競爽於今絕無而僅有他日從中允吳公得其所自焉蓋其先君子秉徳樂善惇詩書務禮樂所居距石門梁先生甚邇相好也於是充輝從先生涵濡其教而燻炙其化久矣潛輝從而私淑之深矣孔子曰魯無君子斯焉取斯而州閭鄕■﹝尙阝﹞所以重有道徳老成者歟今又得其伯仲京華倡和之什讀之瞻而實婉而切雍雍乎塤箎之相和也韡韡乎華蕚之光映也繾綣乎彭城夜雨之鐘情也而其歸則在於立身行道孝親忠君之大端何其友愛之篤歟夫詩以言志也卽其所言知其所存卽其所存知其所立於是可以知黎氏兄弟之立矣淸江玉笥之間山川靈秀鐘於人挺然英傑兄弟並起馳聲當時而�問來世如二劉三孔者去今未速也將無繼之而興者乎黎氏之兄弟未可量也其侄某盛年力學文采煥發不愧諸父黎氏其有不興者乎而吳中充李�中錢檢討相繼和之金春而玉應皆可貴也余故引諸其捲端

○送胡敬方序

敬方世家吉水其篤實之行通博之學偉瞻之文十餘年來其鄕之學者多師之環其鄕數百里之學者多慕之自其遊鄕校登成均搢紳君子遇之多敬禮聞之者多願見之也非其有諸躬何以得於人如此哉而賓興之歲羣試於有司數矣數不偶去歲試京聞遂爲春秋之冠旣會試禮部又不偶而受敬方之教者累累擢髙科躋淸要豈其學獨利於人哉抑其所存心不急於達乎夫學充於己而後能成物道畜於身必將以用世理也亦君子之心也或曰千里之�超逸之才彼求之驪黃牝牡斯戾矣抑固系其命耶或曰物貴者不遠售利厚者必遲獲故連城之壁至於三進仕氏之釣不取近效夫孰計敬方之獲不遠且大哉敬方之言曰古之君子志在乎內豈計乎其外也天下之道大而君臣父子夫婦之倫細而萬事萬物之故凡孔孟以來諸君子所務者吾不敢已焉吾何�計其外乎於是知敬方之志遠且大也今自太學歸省於鄕士有求餘言贈之者是以書此使學於敬方者皆知其志

○送族孫朋遠訓導序

族孫朋遠來京師棏廬陵縣學訓導將歸求贈言嗟乎吾老矣何言而吾宗人也忍無一言夫簡百里之俊秀居之學而設官以教之將以待國家之用爲致理之具也而非學之通徳之備才之周何以爲施教之資哉矧士生廬陵其俊秀已異於常倫又漸習賢父兄長者之化導有素如施教者之學之徳之才或有一之不足豈徒無以厭服其心而毀且辱所繇作也朋遠其務加進於己哉嘗觀世之爲教官者有善不善焉善者一志於公而無私旦暮坐講席與諸生道正道明正學退則考古聖賢言行之懿用充於己而應於人非公會未嘗涉迹守令之庭非義所當得不苟取一芥以是功業益著而祿位益進不善者率務私倍公日徒飽官廩不之東家之西家宴遊傲嬉間稍一坐講席諸生就質所疑有噤不能吐一語者甚者役志嗜欲日趍走守令庭下有所幹乞畢畢�兒女軟媚語求矜念用苟利於己於義不義不復計以是聲迹壞而僨敗及之其爲賢不肖何啻霄壤懸絕也用遠其務愼修於己哉勉企夫善者而戒夫不善者子之善其孰之禦哉楊氏世以淸白聞不必遠舉由元至今一二百年間內自朝著外至郡縣百司之職無不有焉而無一人以貪墨失官者朋遠必克繼之而後爲楊氏賢子孫吾𨿽老尙冀日見楊氏子孫之皆賢也朋遠勉之

○中溪八景詩序

安成彭氏世居邑東中溪之上據山水之勝山則直其居之東曰東陽峯上有巨石將雨則雲气自石出土人常視爲雨候其南有石巖如屋髙廣可數文中祀唐安成令劉像志云像死爲神祀以析靈雲南又有白馬峯以劉像嘗乘白馬駐此峯特髙諸山常先得旦日南稍西曰黃牛嶺昔有仙人乘黃牛於此得名山趾碲礡而髙峻絕出當日暮景暝獨受返照屹立類金璧可玩嶺之顚舊有臺相傳嘗有三仙人止此民築臺祀之臺久廢而至今或見有夜光如燈煜煜其上者水則直其居之北有潭在石橊峯之麓昔有沒而漁者見陰洞有�牀老人臥其上蓋龍所居也東北有玉井泉甘冽而�深厚夏旱不竭南有密湖廣數百畝產菱藕魚鰕之利而深不可測有潛蛟其下好事者析爲八景今彭氏之彥毓敬舉進士在京師思之不能忘求翰林諸君子爲之賦詠旣又求余序之夫人於山水之勝非其資識淸明襟宇灑落無利欲之累者不足以樂之樂之而至於旣去不忘又托於賢士大夫爲之發揮蓋樂之深者也毓敬其所存固有過人者哉天下嘉山勝水豈少也不聞於人則亦與棄物何異中溪之山水其自今焯焯於世哉吾聞安成山水之勝中溪其一也安成之民多俊爽魁傑尙气節其俗之善家詩書戶禮義而代有聞人所從來遠矣其亦山川靈秀之所鐘歟蘇文忠公記眉州遠景樓而稱道其俗則吾於序中溪八景之什安得舉彼而遺此哉

○送學士李君詩序

正統三年六月翰林學士李君時勉奏今羣臣歷官三年願展乘梓者聽臣歷三十年屬有史事未敢言私今史已上幸賜告上曰如今初李君未奏謀諸同官皆曰翰林者天子之親臣辭令所出也論思所職也李君方�院章爲之長柰何去且上富於春秋萬幾稍暇禦經筵孜孜聖學李君實兼經筵官柰何去曰諸君之謂我者公義也顧今迫於私情之不可己孰有切於我乎二三年來長子死妻死季子死比者同產兄又死一門之內寡孤森森愁餒泣寒延頸北望六七千里之外冀一顧視撫��幾不遂失所而吾能忍而委寘之乎且吾私計之矣聖明在上近進翰林正貳十有餘人皆愼簡也�此未嘗有今日之盛而經筵官尙十數人其輕重豈系一人哉我往決矣蓋眾非不明李君之情特以李君之有禆於公也其文學老成操行修潔正直可以表俗剛毅可以任事量足以容物而志不爲物所奪時𨿽欲�之而不可也及奏而命下陛辝旣眾相與餞之崇文門外有舉爵而祝之曰父子之相厚仁也君臣之相厚義也仁義修而君子之徳立李君秋而往春而來公私其兩盡也李君曰愛我以義亦仁也敢不敬承於時學士十人皆賦詩送之謂余爲序余亦賦四言一篇致申告之意其詞曰

湛湛川流東合而下君子有行逖矣南土興言送之於川之滸或山而峻或淵而深言念君子如玉如金宿昔言笑良獲我心呦呦麋鹿羣處中野雝雝鴻鴈亦集洲渚云胡仳離當我與女歸哉優優我私旣遂我職在公敢懷豫怠先哲有言夙夜匪懈惠風布和倉庚時鳴北望都畿我心怦怦來覲於庭我心載平

東裏文集卷之八

●東裏文集卷之九

題跋

◆題跋

跋趙子昂書東坡定惠院海棠詩後

書揭學士楊氏忠節祠記後

跋與友蘭生往復詩後

書宋髙宗手詔後

題歐陽文忠公誥命後

題宋歐陽修譔告身後

題歐陽文忠公墨迹後

題夏少保家藏麥丹圖

書呂少卿所藏戒石銘後

題晦庵先生墨迹後

題劉士皆所藏時賢翰墨後

題贈劉士皆詩卷後

題陳仲易先生墨迹後

題誠齋楊公易傳槁後

題顧知州墓銘後

書沈學士所藏胡學士艸書杜詩後

書伊蒿子傳後

恭題仁廟禦制詩後

題朱文公墨迹後

題蕭氏瑞芝詩文後

恭題國史院編修官廖賜所受敕命後

題胡學士遺墨

題絳帖後

○跋趙子昂書東坡定惠院海棠詩後

定惠院在黃州海棠在院東小山之上公初謫黃每歲花盛時必攜客載酒往遊公未去黃而園已易主然至於今讀此詩者如親遊其處物因人而傳信哉評者謂此詩海棠千歲所無此紙又趙文敏公所書豈非二妙而宋學士梁石門表然人望皆有題焉可實也已

○書揭學士楊氏忠節祠記後

按楊氏自唐天佑中刑部員外郎承休使江南楊行密亂不得歸遂家焉此楊莊湴塘之祖也自唐祭酒膳從僖宗入蜀者安成之祖也𨿽皆居廬陵而所從來者實異揭文安公爲此記稱廬陵之楊自蜀徙蓋公止見安成之譜以爲楊莊湴塘皆同出此故誤耳安成之族正議大夫知肇慶府事仲謹乏嗣以其先與楊莊湴塘同出漢太尉乃之湴塘求叔先之子珪孫爲嗣更名孖仕爲贑州路總管吏部侍郎孖之子知昆山州事學文不忘其父所生以私錢復文節故居及割田百畝建忠節祠故孖學文皆得列祀祠中而求記者實學文之子元正也孖之所生𨿽出於江南而所爲後者則出於蜀元正之所藏文安之所見者蓋蜀之譜此記之所以誤也今東平知州瑒字季磔楊莊之出也往年來京師過余語其故甚悉近其子監察禦史黻爲余致此記謹備識於後以示來者

○跋與友蘭生往復詩後

右詩三十六首昔余客武昌時與友人陸伯陽往復之作也伯陽卒今二十年其子琇稡而錄之求識一言夫敬父執者敬父之推也余奚辭苐念余初至武昌與伯陽一見相好如平生或數日不見輒奔走相覓各出所爲文章相■﹝石靡﹞切常延余坐友蘭軒置酒瀹茗相譚論爲樂忘爾汝有過失相規無所顧避蓋相聚七年而別別踰年復見之京師相握手累日綢繆不已然猶相責善不減武昌時也旣別數月寓書貺余余得書三日則聞卒是日余始授官賀客滿座而餘悲發於中員涕不已嗚呼惜哉余平生交友多矣或亡沒或散處獨伯陽至今常往來於懷也伯陽名闓揚州興化人洪武中仕爲楚府伴讀爲人端眞修潔惇行義然嚴於是非邪正之辧不少假借以是寡合盡武昌士樂交之者不數人而與之交者必相輔以道其文章長於詩古體宗魏晉宋近體主盛序兼工書法極力鐘元常王逸少父子嘗曰去此非第一義畫山水木石亦爲當時所重蓋髙尙絕俗之士也世何可多得哉其卒時琇始數歲未有知也今頎然能卓立知所重矣故述其父文行之槪使圖無忝焉

○書宋髙宗手詔後

右宋思陵賜呂忠穆公頤浩手詔一道公九世孫今福建按察僉事升之所藏也升前官江西時嘗倉卒失焉後二十有三年乃復求得之間以示余詔紹興五年所賜蓋紹興三年公罷佐僕射爲觀文殿大學士提舉洞霄宮居臺州五年起知潭州兼帥卽此詔所命也是年夏嶽武穆平湖寇楊太此命當在初平太之後公至潭適大旱究心荒政盡力拯濟所全活甚眾而明年冬遂攺浙西安撫制置大使判臨安府在潭期歲而已夫以公平生愛君憂國之切而此詔詞旨深厚誠要義激庶幾可爲上下交而其志同者也然公之大忠在於力排和議以圖恢復之績以雪君父之恥而當時文武大臣斷斷同公此志者如李張韓嶽諸公可爲眾矣然卒不能以勝一逆檜之邪致宋終以不振嗚呼天下國家以眾君子興之而不足以一小人敗之而有餘此聖人於坤之初六所以深致夫履霜之戒也歟三復感嘆志其後以歸之

○題歐陽文忠公誥命後

此宋慶曆三年歐陽公修知諫院所受誥也誥辭孫抃行時公自滑州召還是年三月與余公靖王公素蔡公襄俱爲諫官號四諫四月夏竦呂夷簡皆罷而杜韓範富諸公相繼入兩府想見其一時公道昭明善類鬯達天下日躋於治盛矣哉於今三百八十年此誥今藏於公之十四世孫齊又以見名賢之後能永保之也余與齊邂逅北京獲拜觀焉敬志其左

○題宋歐陽修譔告身後

宋陳東歐陽激皆以忠言見殺髙宗朝後髙宗悔之此誥其褒卹之命也蓋初爲小人所蔽追悔之詞𨿽切無及然覆轍尙可以戒後而無幾胡銓韓紃言和議何兌言馬伸存趙之功梁勛言金兵必至宜有備皆遠竄𨿽不死死等耳惡睹其克戒也哉嗚呼爲國之患莫大於殺忠言爲臣之禍莫慘於以忠言見殺此誥至今三百九十年矣𨿽傳之千載不能使人讀之不興慟也

○題歐陽文忠公墨迹後

名歐陽文忠公手書三道皆喪母時所作前後二書無所與者姓字當是徐無�其第二書蓋�十四弟名煥者公之母夫人皇佑四年三月卒明年八月自穎歸葬吉水葬畢復至穎前後二書皆未發穎所作其�七月行者蓋前期之元也第三書則皇佑六年在穎所作公喪母踰年而始克�觀所以盡眾人之意致其詳愼而後卒以禮自斷之前�君子於大事一敢忽易如此哉

○題夏少保家藏麥丹圖

先儒論觀人當於其气象文正公所存藹然物我之無閭豈非仁者气象哉忠宜蓋有父風者也麥丹之事此其端耳嗟夫使範氏父子之志得盡施諸當時斯民之彼福何如哉

○書呂少卿所藏戒石銘後

右宋黃文節公庭堅書戒石銘有呂忠穆公頤浩題識戒石銘本蜀王孟昶所作宋太宗摘其中四句今天下郡縣皆刻石寘公署之前覆以小亭長吏坐則正對之此蓋髙宗紹興二年六月復頒庭堅所書摹本於郡縣命長吏刻石置坐右是時軍旅之務方殷廟堂目不暇給而能用意於此可見君相急於所重而民心所以不去宋也忠穆前年九月自開府儀同三司�少保尙書左僕射同中書門下平章事兼知樞密院事是年四月奉詔都督江淮荊浙諸軍事如鎭江開府七月召還此當是還朝後所題於今二百九十有五年矣當時郡縣所刻石者今多不存余猶及見士大夫家所藏建康及紹興石刻拓本此本莫究所出而忠穆九世孫大理少卿升間以見示爲書其後以歸之

○題晦庵先生墨迹後

右晦庵先生書小宛詩風興夜寐四大字今兵部尙書錢唐方公之所藏也先生上承周孔道統之傳故凡一言皆將爲天下後世之法而亦皆本於聖人之經此四言與易之自彊不息書之無逸同理蓋人無貴賤大小未有不由斯理而能有成至於爲子爲臣其宜務於此加切故曰夙興夜寐無忝爾所生又曰夙夜匪懈以事一人今公爲國大臣承寵眷之隆二親具慶躋耄期之壽爲天下所歆羨仰望而惓惓於寶此書者其將佩古人之格言篤忠孝之大節將以示法天下之爲臣子者乎此公之所宜勉也因拜觀此卷謹識其後而歸之

○題劉士皆所藏時賢翰墨後

士皆好書集今翰苑諸公之善書者爲一卷介余評一言余不善書何言然頗識其理蓋其爲法與爲人同道體貴端而不肆韻貴淸而不俗貴沈著而不揚貴蕭散而不滯貴內剛而外和貴神完而理備隨吾心之所欲而不越乎古人之矩度斯善矣士皆以是求之則其髙下深淺可得而言焉

○題贈劉士皆詩卷後

朝之公卿大夫賦詩以贈其友之行者始見於周之崧髙烝民皆尹吉甫所作也舊序以爲羙宣王之詩說者謂人君委任得人而寮友賦詩以相娛樂則人君之羙亦可見矣士皆起科第任風憲此卷賦詩贈之者十有四人首序一人皆翰苑名流也其�名位大小古今不可槪論而詩之旨或舉其職或�其徳以及夫徒禦之光華遠行之懷思皆兼而有之其庶幾孔碩淸風之作歟士皆𨿽去此有離羣之念而時一展翫亦可以自慰矣

○題陳仲易先生墨迹後

右豫章陳仲易先生示教學者數事本末有序精粗畢舉窮理爲先涵飬爲要皆原古人之意非獨以資科舉之學也蓋前輩大儒君子施教皆如此今其法𨿽在而從事者鮮士習之不古非由教道之不明哉士奇考家集先祖金洲府君兄弟皆出吳文正公之門而其初皆自陳先生今景陵教諭熊子維出示此卷蓋先生手筆再拜端誦起敬起嘆謹錄一本藏於家而識其後以歸之

○題誠齋楊公易傳槁後

吾鄕楊文節公者易傳二十卷宋理宗嘗詔給札其家錄進宣付祕閣當時已板行而其槁前百餘年尙藏楊氏元季之亂所存無幾矣此小畜同人大有三卦公族孫黻所藏皆公手筆其中有一二處竄定而重錄者至今二百餘年楮墨如新誠可寶也公與晦庵先生交遊有講論之益先生平居論人物於公極推重而未嘗及此書者蓋書成於先生旣沒之後也此書本程子其於說理粹然而多引史傳爲證程子以易爲人事之書挴庵先生嘗論之矣而公自序此書惟中能中天下之不中惟正能正天下之不正中正立而萬變通至矣哉其不易之言也因黻出示此卷拜觀之餘謹志所聞於後

○題顧知州墓銘後

吉太和州知州顧侯墓志銘亡友翰林侍讀兼右春坊贊善梁潛用之所作其槁尙藏吾家用之沒後六年侯孫壻刑部主事陳亢宗得錄本而題云翰林侍讀林環作非也林甫田人與餘同官十餘年其於侯及侯之子若孫蓋未嘗相聞也非傳錄之誤耶余與用之皆太和人侯爲州時余兩人生數歲耳侯後遷廣東往來過太和戀戀不忍去其民亦如太和之人之不忍去侯也故侯之本末非太和之人莫能悉而此文髙古亦非用之莫之能爲也國家初平海內吾州之守最賢且勞者吳侯去疾及顧侯耳吳侯之後無聞矣顧侯有後在吳中及番禺又有用之爲朮其平生可以無憾然太和之人道顧侯善政不止於用之所述州治之東瀕大江有傑閣二侯閒暇所登臨而適也其題詠皆刻石存焉至今父老過之徘徊而不忍去又有至於流涕如襄陽之人之於羊叔子者故用之此文太和之人固傳之豈獨侯之子孫親戚哉因亢宗求題故爲明白而歸之

○書沈學士所藏胡學士艸書杜詩後

三十年來上大夫以書名家者光大之行艸民則之八分皆獨步當世兩人時同在禁林�交相推慕嘗出所有以易所無此詩光大爲民則書跌宕雄偉得意之迹也作書必盡臨池之工而非天趣自得不臻於妙二公皆有蕭閒簡遠之趣故髙出眾作光大謝世已一紀民則間出此書見示昔人有言懷舊惟顧念之淒愴蓋僕於光大亦然

○書伊蒿子傳後

永樂中朝廷初建北京作宮殿百工所用一賦於民而分命京官督辦於郡邑是時將命者能務公戒私不貪黷厲民者殆十之一二而能視爲當然不自矜衒名譽者蓋百之一二焉此非審於義而篤行有素者不能於時吾得刑部主事嚴本志道其百之一二者歟志道奉命在太平府時奉命督辦於太平者非一人公館不能容則分寓僧寺寓寺亦非一人而僧獨禮重志道曰君子人也一日民有懷白金數十兩詣寺賂他督辦者而誤詣志道旣見民驚愕失惜欲引去不能志道詢之具以實對志道卽日徙寓學捨寺僧初莫知其由自疑有所失禮而見遠也懇畱之且謝過志道咲曰吾欲就儒者談耳旣絕口不自言人莫或知者志道竣事去懷白金者乃顯言其事一府之人嘆曰君子哉嚴君君子哉嚴君時督辦後期者例罰工作志道不忍急責民或曰獨不慮罰工乎曰吾已辦之蓋先寓書其子鬻田爲工作費後監察禦史尹崇髙太平還語余其事繼數遇太平士人語其事加悉余以告刑部侍郎張公公曰志道言行皆儒者且其明法律得古人精意於今鮮比余時侍仁廟監國南京嘗閒暇顧問京官之賢者余以志道對曁仁廟嗣統褒勑羣臣於志道有操履之潔之語蓋上知之有素也初余求識志道未得來北京因叚時舉始識之其後一再往還方圖托晚歲之契而志道引疾南歸矣間得張宗海胡敏徳周恂如所爲伊蒿子傳讀之嘆服不已敬附此於後以補傳之闕云

○恭題仁廟禦制詩後

永樂丁酉太宗皇帝復巡狩北京仁宗皇帝監國當時畱侍監國之臣悉簡惇厚而恭愼者而文臣之預密務者三人使部尙書兼詹事蹇義翰林學士兼諭徳楊士奇翰林侍讀兼贊善梁潛仁廟好文重士樂善有誠時節宴�臣間賜詩獎諭而三人者所得爲多右二詩前賜臣士奇臣潛凡書二紙悉識以東宮圖書而分賜之蓋同侍宴也後詩亦識圖書而專賜潛其詩一書侍讀一書贊善者從略而互見也觀於此詩則知上之所以重潛潛之所以事上交得其道矣明年潛卒時無彊壯子弟在側所得獎諭詩文好事者知其爲寶率持去其子楘能記憶二詩比求善書者錄爲捲以臣士奇先朝舊人且其父同寮也求識之臣侍仁廟監國最久仰窺聖忘蓋未嘗一日不在君父不在生民不在求道而咨賢也仁明之徳從古鮮�焉潛卒後七年宮車上賓�見明良神靈感會今侍龍禦於三光之表而臣衰病餘息徒�烏號而來慟獲覩此卷拜稽三復老淚橫流謹識歲月如左

○題朱文公墨迹後

古人於墓銘碑志𨿽細微事必謹然紀名臣�公之事無小失者亦難矣韓忠獻志歐陽文忠之墓其序文志與尹師魯余安道坐論範文正公被黜與文忠所自志先後不合蓋功績繁重當時止據其家子弟所述書之不及詳考也韓歐同朝最久最相知猶不免此失況文公爲張公後輩於追朮能免無小失哉而公常以爲愧此大賢君子之心也以文公之學之識著一書歷十餘年義例始定而猶汲汲求正於人此皆後學所當師者因拜觀此書於京口何彥澄所敬識其後又錄以藏於家云

○題蕭氏瑞芝詩文後

桃源蕭惪聚以運賦來京師將歸持鄕先生所爲其家瑞芝詩文十首屬余題其未蓋舊簡歲久不存其九首出於乃父安正所記憶瑞芝記一首先伯祖主簿公所作則余錄諸家集以授之者也當元季兵亂四方塗炭之際安正之父斯和富而好禮積而能施屹然以保障其鄕自任卒之其鄕無寇盜攻剽之爲父子夫婦相保聚如平時此芝所以發祥而先生君子所以作爲文章補逋詠嘆累累其盛如此也其光遠而信後豈有窮哉夫事以文顯文以人傳不知其人讀其文而欲信之不疑難矣當是時江右文物成於吾州諸先生君子或仕而旣退或隱而未出且莫聚處相與磨切頡顧所自樹皆不肯苟且在古人下姑卽是集所存者而疏其略焉康先生字宗武從遊吳文正公爲髙弟學行醇實爲慶洲書院山長齊魯關陜之士多從之遊傳其學者往往去掇髙科爲顯官學者稱匡山先生主簿公字公望先待制冡嗣學者稱望之先生當時文學之髙古操行之峻潔表然鄕邦不可以第二在朝如虞文靖公歐陽楚文公參政相臺許公皆甚推重自劉先生以下逮際皇明混一海宇始出仕劉先生字子髙後更名崧起家職方郎中再升至禮部侍郎權吏部尙書致仕又起爲國子司業其盡誠敬以事上謹於職任務當大體其卒也髙廟爲文祭之兩王先生實伯仲沂字子與嘗以說書徵授同知福建鹽運司未赴以老罷歸矩度嚴肅辭气溫■﹝衤谷﹞學者敬而親之稱竹亭先生佑字子啟初爲監察禦史升廣西按察僉事知崇慶州所至鋤姦植善風槪凜然歐陽先生字日新爲臨淄令其政寬簡而重禮教有古循吏風楊先生字自立羅先生字子理鄧先生字崇志三先生布衣時爲金石交時稱楊羅鄧砥礪踔絕冰孽不過其將仕也相與約曰吾徒幸獲事大中十月罷知處州鼎亦繼罷爲兩浙東路安撫制置大使兼知紹興府十一月樞密院編修官胡銓以上疏極論和議不便乞斬檜等遂遠竄侍郎曾開亦以論和議被黜而刑部尙書胡交修先以母老求去皆在八年鼎以下諸賢當時國家所恃以爲元气者一旦盡逐之蓋自是和議遂定而天下之事變矣後兩通皆不完有月日而無紀年苐二通攺左宣教郎充光州學教授考之當是紹興十六年蓋前年十月以樞密都承旨兼侍讀李若谷僉書樞密院事兼權參知政事十七年正月罷僉樞而眞爲參政苐三通權通判均州轉左承議郎時所授當是紹興廿三年蓋廿二年十月始以禦史中丞宋朴僉書樞密院事次年十月遂罷至是而天下之事愈變矣若谷與朴柔佞檜拔之散地取其易制二人拱默於位無足論林一飛兄弟黨檜靡所不爲周三畏親佐檜殺嶽飛小人之尢無忌憚者而皆柄用之賢者如吳表臣正直敢言志同趙鼎陳橐薛徽言皆以非和議見嫉於檜用未久而輒斥於戲親小人遠賢臣宋之不復振豈待他日而後見哉此余所以爲深嘅者也然當檜勢焰赫奕時姦邪阿附之徒一言苟合自散冗超躋華要如鄭仲熊輩者多矣黃公以紹興壬子張九成榜進士與仲熊同年曆官廿餘年猶卑卑以權州判轉承議郎終其身不過檢法官檢法在禦史臺與主簿皆從七品非公自重難進而若此乎繇紹興廿二年至今二百六十有一年性恂恂篤行以承家啟後爲務用淮貴封奉議大夫右春坊大學士淮起科目登淸華駸駸光榮未可量也賢者必有後撫卷三嘆遂爲題此

○恭題國史院編修官廖賜所受敕命後

國初循元之舊翰林有國史院院有編修官階九品而無定員多或至五六十人若翰林學士待制茅官兼史事則帶兼修國史禦其後更定官制罷國史院不復設編修官而以修撰編修檢討專爲史官隸翰林翰林自侍讀侍講以下爲屬官官名𨿽異然實不分職史官皆預講讀講讀官亦預史事所兼預職事不以書禦近年官翰林者多循國初之制書兼修國史甚者編修已升爲七品正員而仍書國史院編修官亦有書經筵檢討官者蓋仍襲舊制故也廖賜吾邑鄕先生字伯先舉明經擢此官此其所受勑命也國朝以來西昌之士入翰林自先生始然僅歲餘攺五河縣主簿卒於官後五十年其從曾孫謨爲翰林庶吉士出此勑求余題謹拜手恭題於後

○題胡學士遺墨

此立友贈禮部尙書文穆胡公爲翰林學士時送進士劉咸士皆爲四川僉憲近體詩一首忠愛之意溢乎辭气之表君子之於人其道固如此也言稱仁者贈人以言言苟不出於忠愛可以爲仁乎公爲人簡肅不苟交處與餘同郡又同在翰林十七年交好最厚余齒少長然余有過舉公未嘗不言余或有言於公亦未嘗不欣然見納也兩人者恆以此相親蓋公於交際必欲彼此相蓋故爲文章亦務進人於善道嘗曰吾不能效俗輩爲損友矣與公永別今四年三復此詩追念平昔不覺涕淚之交頤也士皆寶藏此詩其愛重公之意固與餘同夫重其人而不違其言庶幾幽明之良友哉

○題絳帖後

右法帖十卷第一卷

帝王書二卷至四卷秦漢晉唐間人書五卷至七卷義之書八卷至十卷獻之書蓋刻石在絳州世所稱絳帖者也宋太宗購求古法書刻板藏禁中大臣登二府者得賜墨本吾郡劉�嘗�宰相以賜本摹刻傳於世自是士大夫又有摹刻以傳者南渡之前有六本而絳本在焉其後摹刻以傳者益多前三十年存者獨潭絳泉汝四帖泉汝不及潭絳今潭帖已毀而泉帖歸祕府此帖𨿽在太原亦不易得矣行人史常家藏此本誠可寶也然有志書學者尙以宋南宮黃伯思所論考之

東裏文集卷之九

●東裏文集卷之十

題跋

◆題跋

瀧岡阡表

李靖西嶽書

胡忠簡公封事槁

右軍十七帖

七姬厝志

王荊公詩

楊文川詩

文山集杜句

劉山陰集

石䢐徠集

歐陽文忠公事迹

通鑑續編

通鑑前編舉要新書

三禮考注

壇山石刻

正祀典名號詔書

詹孟舉千文

滕王閣序

幹祿字書

戴九靈和陶詩

王臨川文

諸儒奧論

唐才子傳

十史詳節

元首科程文

飬蒙大訓

說文字原

六書正訛

新唐書

五代史

丁鶴年詩

安雅堂

題黃少保省愆集後

題劉仲修書虞揭詩後

延佑二年進士題名記

張文昌詩

錄楚辭

劉職方詩

劉文房詩

三蘇文選

題曾氏冠辭後

元史

文丞相督府忠義傳

孔子家語

跋張旭艸書

跋懷素

○瀧岡阡表

瀧岡阡表余得之子啟學士碑不載何人書意是歐公自書結體甚�當時此文初出宋景文卽取求其生而不得則死者與我皆無恨數語書之以自省然則世之治獄者其可以忽哉

○李靖西嶽書

右唐李衛公布衣時上西嶽書其迹蓋厭隋亂已極���之志奮欲有爲而咨之神明之辭也士重乎立志飬气衛公此書志已先定而气蓋宇內矣是以卒能輔明主而建功業焉其書亦佳石刻在廣西余得之劉長吾僉事云

○胡忠簡公封事槁

右吾郡宋胡忠簡公封事槁有周文忠公楊文節公題跋在後忠簡孫搢刻於�州眞仙巖劉長吾得之以惠餘者忠簡筆法出顏魯公蓋忠義之性有相契矣揭文安公謂此書本左司郎中丰城範浚舜文所爲將奏之以示忠簡忠簡曰書奏卽不免南遷子有�母不可以累母吾以奏之遂有新州之命余近於內府檢誌書見丰水志載範浚�云爲戶部檢詳時欲與胡銓相繼論奏和議胡首推章範實從史之胡之逐又贐其行未嘗云此書範所爲也丰水志作於宋南渡後當得實不知文安何自而云然也然文安云廬陵胡氏楊氏皆國家之元气故以所作楊氏忠節祠記附此帖之後

○右軍十七帖

黃長睿云右軍艸書十七帖最爲可師此書中龍也張彥遠法書要錄云唐太宗購二王書右軍艸書有三千紙取其迹以類相從率一丈二尺爲捲此帖文二尺凡百七行九百二十三字今世不復見古帖獨泉州有石刻然已歸內府民間亦不復可得也此本吾近得之楊耀宗長史

○七姬厝志

七姬厝志張來儀文宋克溫書余得之姑蘇王汝王七姬皆潘氏妾不負其主俱死於一日之間可謂烈矣而其文其書亦皆奇也

○王荊公詩

王荊公與其弟平甫此君堂詠竹詩二首相傳皆公所書石刻在今應天府學公書气韻飄逸勢若率然而未嘗無從容整暇之意亦自成一家昔人論公書類�時所作此說非也但學書者不可爲法耳

○楊文川詩

楊文川名中字伯允吉水人宋忠襄公之裔蚤從範文白公徳機有詩名揭文安公所謂得範之骨者也其詩兵後不傳間從其孫黻求之僅見此數篇然景星威鳳一出人知爲瑞物豈必其多見哉

○文山集杜句

右信國文公集杜句二百首皆在��所作每首有公自序其後鄧中齊譔督府忠義傳劉申齊撰公傳皆有資於此初公得死後吉水士人張弘毅【卽序中所稱於藏心者】自燕以公爪發及遺文歸而此詩亦在其中鄕郡舊嘗刻公遺文兵後板廢今士大夫家間存其本永樂丙申余於京師遇此詩及督府忠義傳遂錄藏之

○劉山陰集

山陰集者淸江劉永之仲修著仲修治春秋學詩文淸麗古雅爲當時所重工書法篆楷行艸皆有師承嘗聞之長者始仲修旣冠未知學因遇婦翁同郡練伯升翁長子壻也蚤有文譽翁家特異視之而庸眾人視仲修疏歸發憤就學日夜不懈親良師友講論切磋數年學業大進時譽更出伯升右是以士貴乎立志也又聞仲修家富於貲賒貸施數郡仲修獨泊然布素日靜處一室書籍翰墨自娛客至不爲盛饌酒數行論文賦詩焚香鳴琴而已家事未嘗一畱意非逢掖士亦未嘗一接言咲可爲幽貞絕俗者矣

○石䢐徠集

宋石守道䢐徠集二冊守道與區易文忠公同年其平生見歐公所譔墓志公又有讀䢐徠集二詩極其愛重忿嘆之意皆載此集之後余得於翰林庶吉士吾紳古之君子正直自持是是非非無所顧忌��此讀斯文者懦夫可以有立志矣

○歐陽文忠公事迹

按於役志九月壬辰安道貶筠州甲午師魯貶鄞州丁酉余貶夷陵與髙若訥書云昨日安道貶官師魯待罪則余尹被貶在公之先明甚公諸子述事迹及韓魏公作墓志皆以爲公之貶在余尹之先魏公偶出一時之悞或但據其子所述書之而爲子職者不審於考據如此𨿽非大關涉可以率略乎

○通鑑續編

右通鑑續編二十四卷六冊四明陳桱子經著刻板今在蘇州府學起盤古至髙�爲第一卷

契丹事在唐及五代者爲第二卷

後二十二卷則宋三百二十年事也孔子曰吾猶及史之闕文學者於前事據其所可知其所不可知闕之可也義農以前�哉邈矣非有文字之紀也其事間見於百氏�記者要多以意言之耳而必掇拾以補前史之闕亦異乎孔子之意哉昔劉恕作通鑑叔紀避經而專采百氏之說金履祥謂其野而難質故作通鑑前編不復避經桱嘗爲之舉要固主履辭之說矣而復者此卷何耶宋史於今少見全書學者於此編可以考見一代之得失嘗聞吾郡劉猜王亦著此書未板行往年會其孫公潛云畱在永丰今不知其何如也

○通鑑前編舉要新書

通鑑前編舉要新書婺金履祥編四明陳桱舉要起唐堯以下按乎綱目其體則編年其事則易書詩春秋其文則�孔子春秋朱子綱目之法也刻在蘇州郡學余家一冊錄於中書舍人朱季寧蓋讀之竊有惑焉孔子傷周東遷之後堯舜禹湯文武之道不行上失其所以爲君下失其所以爲臣彛倫斁而天下亂故作春秋以正君臣父子尊卑內外之分以明堯舜禹湯文武之道向使二百四十二年之間堯舜禹湯文武之道行焉春秋之書無作矣春秋之後降爲戰國爲秦漢以至乎隋唐五代其爲斁且亂益甚朱子效春秋作綱目亦孔子之意也向使戰國至於五代堯舜禹湯文武之道行焉綱目之書無作矣故春秋綱目之作皆以傷堯舜禹湯文武之道不行於世也新書用春秋綱目之法乃比堯舜禹湯文武之事而書之果可乎哉綱目者繼春秋而作以新書接綱目之前是無春秋矣其又可乎或曰此書簡要便於學者夫簡便者常情之所趍趍彼者必捨此使人皆求之新書之簡且便將捨易書春秋不講卒不知聖人之所以爲訓可乎不可也此皆余之所惑而不能通者願有質焉

○三禮考注

右錄三禮考注六冊此書本吳文正公澄用朱子之意考定爲儀禮十七篇儀禮逸經八篇儀禮傳十篇周官六篇考工記別爲一卷見公文集中三禮敍錄及虞文靖公行狀如此嘗聞長老言吾邑康震宗武受學於公元季兵亂其書藏康氏亂後郡中晏壁彥文從康之孫求得之遂掩爲己作余近歲於鄒侍講仲熙家見壁所錄初本注內有稱澄曰者皆攺作先君曰稱澄按者攺作愚謂用粉塗其舊而書之其迹隱隱可見至後曲禮八篇皆無所塗攺與向所聞頗同遂與鄒各錄一本凡其塗攺者皆從舊書之而參之敍錄其篇數增損不同敍錄補逸經八篇投壺奔喪公冠諸侯遷廟諸侯釁廟之外中靈禘於太廟王居明堂三篇云其經亡矣篇題僅見於鄭注片言隻字之未泯者必收拾而不敢遺今此書逸禮止六篇而中靈禘於太廟其篇題皆不著敍錄禮儀傳十篇此書增入服義喪大記喪義祭法祭義五篇敍錄正經逸經及傳之外云余悉歸諸戴記此書傳後復增曲禮八篇凡增十二篇其中固有加載禮記纂言者矣不當復出也篇目不同如此其中又不及深考也余又聞老長言文正晚年於此書欲復加考訂不及臨沒授其意於孫當當罷官閒居嘗爲之而未就也豈誠然耶然文正分禮爲經義爲傳今此書增入者禮義率混殽無別又其卷首亦載敍錄而與卷中自有不合者決非當所爲無疑豈�所增耶壁素與余往來獨未嘗見示此書其編幹�淸气集以己意攺古人之作者數處余嘗與之辧皆以餘言爲然故知其爲人任意率略而於此書不能無疑於其所自增也然余旣錄此書不及再見不得質問姑志之以俟知者

○壇山石刻

右吉日癸巳四篆字得之永豊進士劉智安石刻今在贊皇題云周穆王時所刻世遠不可知然字畫妙絕決非後人所及也

○正祀典名號詔書

右洪武三年正祀典名號詔書此制非自臣下建白一出我太祖皇帝聖智有以灼見唐虞三代聖人之意其封號或因或革皆允當乎天理人心之大公而盡革後來瀆禮亂經之獘以爲萬世有天下國家者之法所謂大哉王言者也詔下之十五年臣詹希原書石刻之太學又三十有五年臣士奇得此本謹識而寶藏之

○詹孟舉千文

右中書舍人詹希原大字千文刻板在蜀中余得之禮部胡侍郎國朝大字希原爲第一蓋兼歐虞顏柳之法而有冠冕佩王之風者也

○滕王閣序

右趙孟俯書滕王閣記刻板不知何在此本永樂十三年七月廿五日臣士奇侍文華殿所被賜者也筆意精妙絕倫後得孟俯書此記墨迹參較之乃不及此遠甚其亦得善刻者之助乎簽題當時睿翰所書謹識而珍襲之

○幹祿字書

右顏魯公幹祿字書辧別字之正俗及通用亦間有析其義者云幹祿者蓋唐以書取士也而公眞書小字之傳於後者亦獨見此耳

○戴九靈和陶詩

九靈姓戴名良字叔能號九靈山人金華人少與宋景廉胡仲申同學文亦齊名九靈洪武初屢徵不出變姓名隱四明山中二十餘年後坐累卒於京此集余得之丁鶴年九靈別有文集四冊余嘗於趙彥如家見之醇粹博雅有六一風致亦一時巨擘也

○王臨川文

歐蘇曾王四家全集今書坊皆無刻板獨北京有荊公臨川集板在國子監舊崇文閣而所闕什一用之永樂八年扈從在北京印二本以一本寄余凡十冊旣已錄補遂取吳艸廬先生所爲序冠諸卷首又取二程朱陸四先生及司馬文正諸賢所論公平生者附於序後蓋凡天下後世之狺狺於公者皆吠聲而已豈其眞有所見哉夫的然有所見者余之所錄是已

○諸儒奧論

諸儒奧論二冊得於中書舍人建昌黃卓前輩讀史必因其人而考其時因其事而揆諸理故各極其所見近年鄕先生王子啟教學者讀史每終一傳必作一論猶存古人讀史之法囚附著之以示來學

○唐才子傳

唐才子傳西域辛文房著十卷總三百九十七人皆有詩名當時其見於唐書者共百人蓋行事不關大體不足爲勸戒者不錄作史之體也而讀其詩欲知其人於辛所錄宜有取然唐以詩取士三百年間以詩名者當不止於辛之所錄如郭元振張九齡李邕之徒顯於時矣而猶遺之況在下者乎而辛所錄者又間雜以臆說觀者當擇之

○十史詳節

十史詳節總二百七十三卷史記三國誌晉書南北史隋書五代史題曰東萊校正兩漢及唐書題曰諸儒校正吾家十五冊此書��略至事之切要者亦或不載甚至節省助語詞讀之無味者然考東萊年譜不見校正此書世謂此東萊早年所成後悔之劉元城云古人著述多在暮年正爲此耳

○元首科程文

元延佑乙卯廷試錄一冊蓋先待制登第之歲於今百有二歲餘始得之前山東按察使郭儼彥莊元科舉取士助於此而累科得士亦莫盛於此左右榜総五十六人是錄所刊對策凡四卷五十有三人先待制之文在焉而五十六人家狀及其初授官悉具也

○飬蒙大訓

右飬蒙大訓豫章熊大年集陳氏經學啟蒙初學經訓小學禮詩王氏伊洛精義饒氏性理字訓訓蒙理詩程氏毓蒙明訓胡氏序古千文朱子訓蒙絕句孝經刊誤十書而爲之者也自三言四言至於七言而終孝經於教童子甚宜端本登源之書也然字訓本程達原因程正思之舊而增廣之者此云饒氏所輯不考之過也

○說文字原

右說文字原一冊元周伯琦著伯琦字伯溫聞之前輩言元至正間初攺奎章閣爲宣文朝臣咸謂必�巙巙書榜是時伯溫𨿽在館閣精篆書而未爲上所知巙日今篆書宣文閣榜十數紙周不識其意一日有旨命巙書宣文閣榜巙言臣所能眞書非古古莫如篆朝廷宣文閣用篆書爲得體周伯溫篆書今世無過之者上如其言召伯琦書下茟稱旨由是益見進用前輩臨事明於大體而不自取其功與引拔人材委曲成就之如此皆不可及因得伯琦所著書輒附志舊聞於捲之末

○六書正訛

右六書正訛一冊元鄱陽周伯琦著作琦翰林待制南翁之子官至江浙行省左丞元之士大夫以篆書名者皆推伯琦所著又有說文字原其百序云字原以敍制作之全正訛以刊傳寫之謬非獨攻篆之家所不可無於使學者得明古人作字之本意而不胘於俗者不爲無助

○新唐書

新唐書二百廿五卷歐陽文忠公譔紀表志宋景文公譔列傳當時以景文所譔過文且一書出兩手命文忠看詳攺歸一體文忠曰人所見不同且宋公前輩遂已故事修書惟官髙者一人書職名時景文守鄭州在文忠下文忠曰宋公用刀久且深何可掩哉遂於所譔各書之古之君子存心至公無欲丄人如此吾家唐書五十四冊刻板在福州府學得之今翰林學士楊公勉仁云

○五代史

五代史七十四卷總十冊吾郡歐陽文忠公著板在太學前史文章卓然髙出爲世師法者司馬遷史記班固前漢書及公此書而已而義例之精史漢不及

○丁鶴年詩

鶴年其先西域人西域人多名丁旣入中國因以爲姓故鶴年亦丁姓其祖父皆仕元二兄皆舉進士爲顯官鶴年獨泊然布素寒士元亡歸四明與戴叔能相善尙節操有孝行叔能嘗爲作傳後隱武昌山中余在武昌遇之甚相得時已老矣別後數歲卒此集蓋其卒後得之武昌鄧存誠

○安雅堂

安雅堂文集閩陳旅眾仲著刻板在福州府學余家二冊得於翰林庶吉士洪遵道元之時閩人以古文名者眾仲其巨擘也余嘗愛閩之善文者二人唐歐陽詹及眾仲同出於莆田常衮在閩最始識詹詹至京師名聞特甚而韓吏部尢厚��至國子四門助教馬伯庸至閩最始識眾仲眾�至京師諸公皆內交而虞學士尢厚之官至國子監丞其事亦相類然詹之文切深眾仲之文優柔端厚此其所異也

○題黃少保省愆集後

讀吾友少保黃公永樂中所作省愆詩集至於一再蓋幾於痛定思痛不能不太息流涕於往事焉初太宗皇帝將巡北京召吏部尙書兼詹事蹇義兵部尙書兼詹事金忠右春坊大學士兼翰林侍讀黃淮左春坊左諭徳兼翰林侍講楊士奇諭之曰居守事重今文臣中簡畱汝四人輔導監國昔唐太宗簡輔監國必付房玄齡汝等宜識朕此意敬共無怠四臣皆拜稽受命其後凡下璽書諭幾務必四臣與聞時仁宗皇帝在東宮所以禮遇四臣甚厚而支庶有畱京邸潛志奪嫡者日夜窺伺間隙從而張虛駕妄以爲監國之過又結嬖近助於內賴上聖明終不爲惑然爲官臣者胥懍懍卼臲數見頌系𨿽四臣不免或浹旬或累月惟淮一滯十年蓋鄒孟氏所謂莫之致而致者也夫莫之致而致君子何容心哉亦反求諸己耳此省愆之所以著志也嗟呼四臣者今蹇黃二公及士奇幸尙在去險卽夷皆二聖之賜而古人安不忘危之戒君子反躬修省之誠在吾徒不可一日而怱之也故謹書於集後以歸黃公亦以自儆云耳

○題劉仲修書虞揭詩後

右元揭文安公憶昔詩四首虞文靖公寄文安絕句一首淸江劉仲修先生所書今翰林侍講金君糼孜之所藏也幼孜以示余世傳文安有憾於三朝新婦之評嘗中夜過文靖一言不合揮袂遽去文靖寄此詩亦以寓憾又摘世所傳刻本此詩寄語傍人休大笑之語謂本於文安所爲範先生詩序而發援引左驗眞若有據然余意當時文安不畱遽去或牽於人事不得已未可知若所云三朝新婦亦評之云耳豈必貶之云乎貶不貶不暇論夫賢人君子之相與其言語文字之間或相推讓相辧論相評品皆出乎至公豈如今之無識訑訑自髙者之所爲乎嘗觀二公之文其相與辧論數數矣皆未聞有一憾焉者何獨怏怏乎是也此非與論杜少陵莫倚善題鸚鵡賦者類耶今觀劉先生所書而益知世俗所傳不可信先生嘗親炙二公使果如世俗所云何故書此詩都無一語及之如以爲不欲著楊前輩之過則二公他詩文可傳甚多又何必書此哉先生書文靖此詩苐三句說與傍人堪大哎與刻本不同二字味此尢足以見二公相得之情溢乎辭气之表而刻本之誤政有以啟俗人欺世之論不可不辧故書於後且以質諸金君云

○延佑二年進士題名記

右元延佑二年進士題名記蓋先待制登苐之歲也此碑趙文敏公所書刻石在北京國字監此本故太學士胡文穆公所惠者虞文靖公云此科得士最盛蓋昔人嘗有記其先友者所以著一時交遊之盛亦使後人知重世好也余旣得此碑又得當時諸公應試家狀並初授官及所選刻廷對之交附錄於後而此科監試讀卷等官及進士有傳在國史者又附錄焉庶以考見其平生行義政治而續有得其墓志墓碑行狀則皆錄附於陰其或已見於史而墓志等文亦不嫌於重錄者蓋以史之所書常略也永樂己亥正月壬子曾孫士奇謹識

○張文昌詩

唐張籍字文昌史稱���烏江人宋湯季庸定吳郡人考韓文張中丞傳與湯說同文昌貞元十五年進士仕至國子司業其詩與元白諸人號元和體文昌尢長於樂府文獻通考云其集三卷又云張洎所編者十二卷又有季庸所編八卷余家所有五七言律絕及樂府凡五卷不知何人編

○錄楚辭

右楚辭一冊徳安貳守羅先生手筆先生學於元季兵亂之際不得書𨿽崎嶇奔竄常晝夜鈔錄以讀今之學者幸遇太平無事之日得書甚易而往往不務力學此何怪乎後之人不及前輩也

○劉職方詩

右槎翁先生詩得之鶻舉之子鎡嘗聞長老言先生八歲能詩旣長遭兵亂𨿽莽竄巖谷崎嘔無聊之際日必賦一詩不廢至遇朋徒相聚或興有所發輒累累賦之不倦也蓋其好學之篤如此然先生於明經於古文尢所篤好詩特其餘事耳先生徳義在人治行在史余因此集特記其好學一事以示後人云

○劉文房詩

唐隨州剌史劉長卿字文房與髙適同�楊伯謙選�音列諸中唐其詩淸婉有思致然數遭廢黜故多憂窮沈欝之意余所錄者傳於江夏蔣立恭家嘗見閣本詩後有序記碑銘等文此特錄詩而五言古體尢少伯謙選唐五言古體自陳子昂薛嗣通王孟儲李韋柳之外一無所取此錄豈與伯謙同意哉而篇目次第亦與閣本異

○三蘇文選

三蘇文選一冊十二卷東萊所選建安蔡文子爲之注皆取其論治體而便於科舉之用𨿽不能皆純而讀之可以啟益胸次動洫筆端未必無助也

○題曾氏冠辭後

士大夫家四禮冠爲首古禮旣廢後世欲復之冠爲易而猶寡見焉前百餘年南北混一儒先君子布�中朝時吾郡曾公巽申應奉翰林獨用古禮冠其子遂爲諸公稱賞如此可以觀世矣今二三十年來朝之學士大夫家率用冠禮冠不用禮則胥視爲苟簡世道其漸復古歟此卷首載應奉訓辭而冠辭出吳文正公虞文靖公揭文安公州判許公皆親筆自元季之亂也流落他姓應奉曾孫少詹事�求之數十年不得近有攜至北京者詹事已沒世詹事子積適至卽出厚貲購得之可爲珠還合浦積可能爲孝然積之先公及吳虞揭許諸公之言皆至理所寓積能明諸心修諸躬尢孝之大者積尙勉之

○元史

此書於元百餘年之事備矣而亡國之際忠邢之迹或略或於故老所傳者相戾蓋當時急於成書不暇徧訪而詳核也

○文丞相督府忠義傳

右文丞相督府忠義傳宋禮部侍郎然學士院權宜吾郡鄧光薦撰光薦字中甫學者稱中齊先生�丞相同朝此傳多本於丞相所自述故特詳實而後來作宋史又多本於此云

○孔子家語

孔子家語一冊在江夏時得之南昌龍參參博學工詩有淸思喜規模盛唐吾友夏仲達特愛重之參惇契誼然不能擇交湘中有道士善詩參南遊與之厚後道士以符咒敗官並捕其家其父走匿參舟參弟諫不可納參嘆曰豈有朋友之父有急而不容乎弟走告仲達仲達竊謂參曰不忍朋友之父亦念吾有父乎參𨿽悟終不肯明言遣之道士父心知其意去匿旭處數日官跟捕得之他處匿之者同罪家屬皆徙邊參𨿽幸免罪亦因是盡喪其資易曰比之匪人參之謂矣若仲達非納約自牖者乎余目擊其事故因此書思其人而以志戒

○跋張旭艸書

旭書雄勁飛動神妙叵測而規矩固在凡今之慕旭者不免效杜季良之獘矣

○跋懷素

張旭書縱意豪宕變化捷出如健鵬掠野怒驥脫羈懷素得張之法乃淸勁精麗應規合矩蓋魯男子學柳下惠者故足重也

東裏文集卷之十

●東裏文集卷之十一

題跋

◆題跋

跋赤壁圖

題黃母劉傳後

恭題仁廟璽書錄本

題安福戴氏所藏先世告身後

書復立宗忠簡公墓碑捲後

書宋謝少連贈官誥後

石鼓文後

漢魯相置孔子廟卒史碑

華山廟碑

夏承碑

孔子廟學記

吳叚石岡紀功徳碣

告泰華府君文

千文

題戴氏所藏先賢遺墨後

跋宋吏部侍郎龔公墓志銘後

書歐陽臨淄傳後

恭題賜都禦史虞謙蘭亭墨本後

恭題崇恩堂捲後

漢桂陽太守周府君功勛碑

淸節書院記

題範危墨迹後

跋松雪書鄧文原文

跋唐誥

書胡氏先世二記後

○跋赤壁圖

蘇文忠公以誠意直道事君而爲李定舒亶之徒所毀貴黃州賢人君子之心正大明白何往不自得矧公文章譬諸景星慶雲隨所著見輝煥萬物向使公不罹擯斥區區齊安山川風物有此光气流於宇宙間耶

○題黃母劉傳後

晉屠岸賈之殺趙朔也將並殺其遺孤朔客公孫杵臼程嬰謀曰立孤與死孰難嬰曰死易立孤難耳杵臼遜其難者於嬰而自殺夫立孤古烈丈夫之所難也觀蘇平仲傳永嘉黃母劉氏保孤事豈不尢難乎哉蓋趙見禍於國之亂臣而黃見禍於家賊夫倉猝莫夜變起房帷之內𨿽勇智士或不足禦咒弱女婦乎劉之志所謂可與日月爭光非耶劉沒今六十年曾孫淮榮膺籠命追贈劉一品之貴殆天所以報劉與司馬子長著趙客事炳炳無窮於天地間平仲今代子長也將劉之事暴白後世豈有窮哉豈有窮哉

○恭題仁廟璽書錄本

洪熙攺元四月之望仁宗皇帝禦奉天門召少師吏部尙書臣蹇義少傅兵部尙書兼華蓋殿大學士臣楊士奇至榻前追論監國時事獎與再四出圖書二以賜臣義得忠貞臣士奇得貞一加賜璽書極其眷待之厚夫臣之事君克效其分寸者皆職分所當然而明聖之心如造化於物一生意之不息何其盛徳也義和厚質實歷事列聖練達而寬■﹝衤谷﹞巋然國家老成人宜無忝於斯顧臣何人亦預濫被是以承命之日感激之私迫切心腑而慚悚之至莫措其躬曾不踰月仁廟上賓每捧綸章血涕交隕今臣義祗事皇上倚注眷待之隆比於先朝駸駸有加上嘗閱其忠貞圖書推廣先志特命範白金重刻以賜中外傳布歌詠盛羙蓋孔子嘗論孟莊子之孝曰其它可能其不攺父之臣與父之政爲難能彼特列國大夫耳今明天子實躬行之又何其盛徳也非臣義千載之遭遇乎君子承其遇必思信其道先儒謂盡己爲忠正固爲貞夫爲臣之忠莫大於陳善而非依隨之謂矣貞莫大於格君而非苟且之謂矣君子於道必有終身之志焉臣義別錄璽書爲副間屬臣識之臣嘗陪義同爲官臣所以長益臣者多矣故不敢不以君子之道爲臣𨿽孱弱尙願自勵以從其後焉

○題安福戴氏所藏先世告身後

孟子論王政曰老吾老以及人之老謂推其愛親之心以愛人之親也四牡之詩曰不遑將父曰不遑將母曰將母來諗先王推己及臣如此所以得人心之深者歟三代而下至宋歲致禮祖考必覃恩羣臣而並及其祖考庶幾猶有先王忠厚之澤也安成戴氏藏其先世所受宋封贈父母告身三通其一宣和二年六月所授其一建炎三年九月所授其一紹興二年十一月所授至今覽之足以歆動人心然建詔之主有不能自致愛親之心者由柄用小人之過大易所以戒小人勿周也戴氏先世在宋受告勑尙多數更兵燹獨存此三通後二通亦不完然其子孫數百年什襲如拱壁戴氏子孫於愛重其親無忝矣

○書復立宗忠簡公墓碑捲後

爲政在使民知爲善而已而非有以勸之民或不知爲之也故尊徳禮賢表存友褒忠節皆勸民之務也宋宗忠簡公其孤忠大節所謂皦然可與日月爭光者而竟以譖幽憤死蓋天下後世所共仰慕而悼惜之者也然葬於潤無三百年已莽然荒煙衰艸之墟樵牧往來行道不弔此豈潤之人其心獨有異哉公嘗仕於此居於此至感慕徳義吾意潤之人必有深於天下後世之人者何爲獨漠然若是也非由爲政者不達勸民之道𨿽有公之賢不知敬禮而致民之然歟今六七年前金華劉侯伯靜以監察禦史出守是邦一新政教修舉百廢乃復葺公之祠及治其墳塋又經紀其祠田命佛氏之徒董祀事而躬率博士弟子展禮墓下又刻石墓道使過者皆知爲宋忠臣宗公之墓於是潤之人始知有忠簡公又知爲善者之久而不泯而在己不可不勉於善也劉侯爲政可謂知所務矣去年與侯同在史館爲余道其事今侯去潤而佐江右大藩自昔江右孤忠大節如忠簡公尢多而江右之人固不爲潤之人之漠然也將侯所以加勸之者尙能舉拳如治潤之時乎

○書宋謝少連贈官誥後

建寧府照磨臨江謝良翰出示所藏先世宋嘉佑二年贈官告勑一通蓋良翰十三世祖堪時以尙書員外郎通判衡州用郊祀恩贈其父少連殿中丞者也堪天聖八年進士與歐陽文忠石守道皆同年友終殿中侍禦史其歷官頗多而所受誥勅蓋屢歷世變獨存此耳其書員外郎知制誥絳者謝希深也學士中書舍人�者楊子奇太年弟也崇文院檢討公著�呂正獻也獨吳奎書姓當時臣潦於禦下但書名名有同者則書姓以別之蓋自丁度盛度始此誥至今三百七十有四年完好如新亦可以見謝氏後世之賢敬識而歸之

○石鼓文後

右石鼓文十元國子司業潘迪考訂音訓刋附於後在今北京國子監士大夫北京來者多得之以見贈此本得於胡學士光大紙墨獨佳此刻鄭夾際定爲秦篆歐陽公集古錄疑此文自宣王共和至宋嘉佑千九百年且文細刻淺理不應得存又疑其自漢以來博古好奇之士皆略而不道余謂石鼓文決非秦漢以下之人所能所謂文細刻淺者安知當時不�刻歷世久遠則磨滅如此而今文字之存者計裁三之一耳其中不可辧識者又三之一則亦久遠之驗也荒郊野艸之中古物委棄何限如其金玉之類𨿽殘毀不完苟遇之卽庸人小子皆知而取之矣爲石𨿽有文字苟不遇好古博雅之士則不爲世所知而不見稱道固其理也且三代鐘鼎卣彛之屬前未嘗見稱於世而後來田夫牧子往往出之荒野埋沒之中者代有之矣何獨玫疑於石鼓哉

○漢魯相置孔子廟卒史碑

右漢魯相置孔子廟掌禮器卒史碑順帝時所立在曲阜余得之陳思孝掌禮器卒史必選四十以上經通一藝雜試能奉弘先聖之禮爲宗所歸者見古人愼重如此也

○華山廟碑

右華山廟碑得之子啟學士漢碑之佳者蓋郭香書漢魏以前碑多不載書刻人氏名此獨詳焉遂因之有聞於今自古賢徳君子泯沒無聞於後者何限而有聞無聞亦何足計哉若李徳■﹝衤谷﹞位王宰相猶區區附名其顚欲托不朽歐陽公所以譏其近愚也

○夏承碑

右漢淳於長夏承碑無書人氏名中書舍人陳登思孝定爲蔡伯喈書字畫特奇古蓋用篆筆也歐陽公集古錄無之趙明誠金石錄云元佑中洺州因治河得此碑於土壤中刻畫完好如新是宜歐公之未得也而近歲廣平府民又因治河得此碑廣平古洺地蓋不知元佑之後又何時而埋沒也今視漢他碑尙完好物以晦而全固理之常也此怙余得於鄒侍講

○孔子廟學記

右孔子廟學記古隸書碑盛行於今者尊號受禪及孔子廟學記三碑皆魏人書而尊號受禪世謂出鐘繇梁鵠竟未有適說惟廟學宋人以爲鵠書亦非碑所載蓋漢魏以前士人多能書不爲異也故鮮有著其氏名者後世能書者鮮故必著氏名以自表然凡一代之書必相彷佛論占書之體者考其時代可矣何必拘拘出某人哉

○吳叚石岡紀功徳碣

右吳孫皓天璽元年叚石岡紀功徳碣八分書相傳出皇象極髙古而其文缺壞不可見者已三之一蓋宋元佑中此碣已斷爲三在天�寺門外時轉運副使胡宗師徙置漕臺今在應天府學又不知何時所�也考吳志天冊元年吳郡言掘地得銀上有年月���明年爲天璽元年是年鄱陽言歷陽山石文理成二十字云楚九州島渚吳九州島都揚州士作天子四世治太平始又吳興陽羨山有石室之瑞又攺明年元爲天紀以恊石文此碑不見於志考其文有天發神懺等語則亦當時瑞應之事然天紀四年王浚遂入吳矣

○告泰華府君文

右唐補闕韓賞告泰華府君文韓擇木書賞所以盟於神者嚴矣士夫君子立志操節篤於內而已豈必盟神然後固哉必俟盟於神者蓋由其內之不足也

○千文

右智永千文刻石在西安府學吾平生所得頗多皆爲親友持去獨此本紙墨尢勝遂爲家寶得之江夏宋鑑惟憲蓋宋大觀三年所刻永嘗書八百本區易文忠公集古金石刻文所得永千文疑其筆法不類者二百六十餘字意是後人所補遂去之此刻出於公沒後數十年使其見之當不寘疑也千文所始蓋梁武帝令殷鐵石於義之書中搨一千字不重者命周興嗣次爲韻語以教諸王前志所載如此區易公因見法帖有漢章帝書海鹹河淡百餘字遂以前世已有不始於義之劉后村之說亦然余謂此百餘字授公登淳佑七年張淵微榜進士時穆陵數下詔取士崇惇實戒浮靡前年五月又詔監學及諸路郡學以秋闈在邇宜精考較以得實才七年三月命吳潛知貢舉禦�付潛俾崇雅�浮六月賜淵微等五百廿七人及苐出身時自春夏以來不雨淵微等上言�免瓊林宴詔從之時��焉是年四月鄭淸之再入政府爲太傅���兼��使進越國公趙�爲樞密使兼參知政率�視���西湖北軍馬�伯大楊端明殿學士��樞密院���參知政事七月以�之傑爲參知政事�汝�自起居郎侍講遷吏部侍郎蓋在五月以後謝方叔先�權刑部侍郎��給事中趙��繇兼吏部尙書遂爲其兼戶部尙書是年十二月又遷端明殿學士��戶部財用��嘗爲京尹�太學遊士以���又急於財利�爲�飲之臣小人不足言別之�亦無所可取謝方叔始有聲臺諫至執政不能有爲晚更困於權臣至喪其所守�伯大直諒之節汝�方正不撓葵忠君衛國之誠愈老愈壯謂非光明俊偉君子人歟淸之端平中爲相慨然以天下爲己任引用正中眞徳秀魏了翁十數�時號小�佑庶幾君子矣然至是�相衰老不任政歸私門�世所少焉此皆告內所列政事之臣其除拜及爲人大槪有可考者因並志之後百五十有九年爲皇明永樂二年四月八日誌

○題戴氏所藏先賢遺墨後

誠齋先生父子宋名賢而余族祖也圭齋先生元名賢余曾祖同年友也今拜觀此卷於安福戴誠問所不勝先代之敬及誦東山先生難進甚偉薦牘弗用之語以觀誠問今目決去之意蓋故家流風尙未泯也又爲戴氏起敬焉誠問將遠別故識而歸之

○跋宋吏部侍郎龔公墓志銘後

右宋禮部郎官吾郡中齋先生鄧公所譔吏部侍郎南昌竹鄕先生龔公墓志銘一通進士曾先之以下九人作爲挽詩廿廿首附錄在後皆當時手筆竹鄕七世孫今兵科給事中鐩之所藏也間以求題夫人有譽於當世非難有譽身後爲難蓋是非邪正沒世而後定也竹鄕累官大理卿至吏部侍郎兼侍講宋亡以疾終於家此銘序述歷官行事忠槪義節與先之諸君子挽詩所稱如出一口此豈聲音哎貌之所能爲哉自漢唐以來惟宋待士爲厚其亡也亦惟宋之士能盡節以無負國家爲多文丞相李潭州表然者也竹鄕當此時獲知於二公或相推薦或相結約國亡卽不屈以無愧二公世言惟豪傑知豪傑豈不然乎中齋時以朝散郎權禮部郎官兼學士院權直宋亡艱難百出亦全忠以沒夫竹鄕一世交遊何限而身後之筆其子孫不以十餘年之久必有待於中齋豈非謂捨是則不足�遠�後哉此卷至今百一十有餘年數歷此�完好如新又非竹鄕後世之賢不能鐩起家科苐�侍近端重溫雅謹�自持若恐墜其世徳者�曰子��之吾又於竹鄕後世見之矣

○書歐陽臨淄傳後

歐陽日新先生西昌前輩巨擘也士奇生晚不及識�記丱角時聞於族姻老長道先生事爲教其至今不忘者曰先生十餘歲從學陳海桒於淸節書院疑然羣居中讀書作字心不外馳諸生以弄事百方挑之未嘗一顧暮歸挾書冊獨行道間步履徐徐貌如有所思者道傍觀者嘖嘖指以語其子弟曰若曷爲不然哉稍長日以所業就吾家質望之平洲諸老先生天分絕出諸老皆樂爲之傾寫每至未嘗以事廢講論率抵暮或夜盡二燭始送出康山長宗武汲汲以成後學爲事延先生家塾命諸子從之學而親與先生相講說■﹝石靡﹞切於是先生所造詣沛然矣一時儕輩有志於學者率就先生質所業至正丙申江西行省以鄕舉選士吾州舉劉子髙及先生楊氏諸老及康山長餞之快閣之上時劉先生聲名已勃勃出江右望之曰二賢皆得薦而日新當前列旣別山長竊嘆曰惜哉日新所稟甚淸然不若子髙異時遠到也後所云皆中天兵初下江西吳去疾爲吾州稱先生爲第一流人首薦諸朝吾州之士仕天朝自先生始士奇十二三習爲舉子程文先伯吏部公愛而教之數曰使汝得歐陽日新爲師一第俯首取無難者自是日訪求先生之文而讀之蓋數歷兵亂不可得僅得其所試中詩經義及序記書辭數篇其論議根據精彩發越反復誦詠使人有手舞足蹈之意此士奇所爲恨生晚不得從問道執業之末�是時抱生晚之恨者豈獨士奇也此傳載歷官行事頗詳輒附余所聞一二事於後庶幾小補之云

○恭題賜都禦史虞謙蘭亭墨本後

右唐禇遂良所臨王義之蘭亭禊帖永樂八年上在春宮得墨本命工刻之石時大臣及近臣侍監固者各賜摹本淂者裁六七人非恭愼端厚有文學者不預蓋貴重之也此本都察院右副都禦史虞謙所被賜者問出屬臣士奇識於後臣侍上最久蓋嘗竊聞賜帖之旨非獨矜重法書要在獎勵其人焉謙初爲大理少卿上嘉其儒雅且明正寬厚志存澤物有大臣體特奏太宗皇帝以爲右副都禦史無幾又命署刑部尙書而諭之曰余知卿無忝也旣嗣大統廷臣𨿽有進官者然悉兼舊職獨以大理平天下刑獄非謙不可遂攺大理卿謙感知遇之厚孜孜盡心若宋歐陽觀所爲求生道於死獄者謙蓋有焉凡人之麗��者往往心誠服之而無憾今九重惓惓夙夜圖惟好生之徳洽於民也謙亦圖惟厥終用永彰皇上知人之明而不忝明良千載之遇則家藏此帖固子孫萬世之寶嗚呼尙敬之哉

○恭題崇恩堂捲後

右魯王殿下爲衍聖公孔彥縉大書崇恩三字又備書仁宗皇帝臨禦時所以寵待彥縉者於後彥縉今以示臣士奇於是鼎湖之龍禦遠矣拜跽莊誦不勝血涕之橫流也臣士奇祗事仁宗皇帝於春宮二十年旣嗣大位又擢寘於左右往年侍監國南京彥縉歲��朝所以宴勞錫予之必厚將歸必命廷臣往餞之蓋所從來如此非始於臨禦之時也而凡孔氏之後以名上者率親擢淸華之職且厚遇之亦非獨於彥縉然也問嘗諭臣士奇曰國家於庶士有能佩服孔子之道者猶重其祿位厚其禮遇矧於孔子之後乎又曰在漢唐宋孔子之後往往有聞於史冊今而後必將有繼昔而起者乎嗚呼聖明惓惓崇儒術重先師之意如此可爲千歲一遇者矣於是以臣之所親得於見聞者謹附志卷末庶彥縉曁凡孔氏之後尙圖不忘而益勵哉

○漢桂陽太守周府君功勛碑

右漢桂陽太守周府君功勛碑漢熹平二年建唐太和三年重刻字𨿽剝蝕其可辧識處渾然漢意固在也此碑今在韶州府治先師海桒陳先生志其本末甚詳余在南京求此碑久未得永樂巳亥子啟學士扈從在此京見寄此本乃知物常出於所聚初不系其地之遠近也

○淸節書院記

元季書院毀於兵此碑幸存士郁之子朴慮不能免�之所居之後且祕不言歷五十餘歲朴已死遂無知者永樂癸巳朴之子家人皆病疫覡者云居後有寶物不當久閟指示其地今出之則此碑也已而病者悉瘥亦靈異哉碑缺一角則當時發地者所損時余在京今翰林修譔陳徳遵讀書邑庠亟以書求之得二本以一分黃學士宗豫一表而藏之於家此吾西昌先代盛徳事而歐陽楚公斯文實因先叔祖平洲先生得之王至剛所題碑陰又先師海桒先生所書宜在所寶也永樂戊戌六月三日

○題範危墨迹後

虞範揭楊皆於先曾祖有交好余猶及見先世所藏諸公往還書牘危公與先祖兄弟同遊吳文正公之門往年在南京周恂如扈從北來得危公所作挽先曾祖七言唐律一章見貽𨿽片紙而出親筆已潢飾寘家�中恂如言此出公全集其集已散落張叔豫得之最多時叔豫已卒書籍悉歸永新不及得見也余來北京喜求故元時遺墨斷簡往往有得最初得危公詩文五十七首於太醫院判蔣用文所蓋與所得先公挽詩同出一集後得範公雜文十七首於民間皆出二公親筆遂裝爲一卷範前輩故列於首嘗聞範所著有燕然稿東方稿海康稿江夏稿候官稿百文槁此必出燕然或東方槁危所著有雲林集說學齋集余及見雲林集此或出說學齋未可知也前輩作文章率自貴重旣成皆親錄遺後余見揭公詩文數集及危公雲林集皆親書刋刻不獨余之所得也余所寶此非獨重其文章字畫蓋尢重先世之交若二公行事具見吳文正公宋學士所作墓志非後生小子所得置喙也

○跋松雪書鄧文原文

文肅當時自有能書名文敏此書尢爲得意有翩翩鵾鵬雲海之勢但學書者常溯其上求之可也

○跋唐誥

右唐弘文生鄧自勉授行徳州平原縣尉告身一通開元廿四年所給唐選法試�銓銓而注注而唱集眾告之然後類爲甲上於僕射乃上門下省給事中讀之侍郎省之侍中審之不當者駁下旣審乃上聞主者受旨奉行各給以符謂之告身此不云僕射者開元中攺僕射爲丞相也弘文館隸門下省生凡三十人時試人以禮記春秋左傳爲大經詩周禮儀禮爲中經易書春秋公谷二傳爲小經其試弘文生一大經一小經或二中經或史記前後漢書三國誌各一或時務策五而經史皆試策也此名嵩者蕭瑀從曾孫暠者淮安王神通玄孫豫者席豫寬者裴漼從弟景融陸象先弟及韋恆裴耀卿苗晉卿唐書皆有傳有可稱惟陳希烈在姦臣傳其擬官廿二人無所考世所傳盛唐詩人有常建亦未知是否此告書者及署名筆意皆佳今七百年完整如新余得之前奉和今吳埜遂考而識之

○書胡氏先世二記後

翰林編修蕭鎡以其妻之弟胡重宣過余且出胡之先世所得楊文節公作福榮堂記滕學士作後榮堂記余受而閱之爲之嘆曰故家世族文獻足徵若此者鮮矣吾於此有可頌者焉有可敬者焉宋光宗因慶其親而覃恩於天下之爲親者鄒孟氏所謂老吾老以及人之老此可頌也胡氏自金陵徙吉而析爲三伯居廬陵之值夏忠簡公銓其後也仲居泰和之南岡慶曆進士朝奉大夫衍其後也季居泰和之黃漕南城縣丞箋其後也凡族之蕃者必分分則盛衰愚良必不能齊胡氏三族其詩書相暎衣冠不乏此可敬也文節之記爲南城作於今二百四十有六年滕公之記爲南城之後南叔作於今百十有六年南城之後有徙社溪者矣而子孫至今寶斯文不失又可敬也然有可嘅者焉徙社溪四世至文可號可山南叔之父也文丞相禮爲上賓從勤王至海上及元盡得宋天下可山季弟號靜山者誓不負宋竟以不屈被殺余童子時鄕人長老率能道其事歷歷然在元時諱言之故家譜不書�志不�史亦無錄卒不白於世嗟夫豈非尢可敬而重可嘅乎謹附見其事於二記之後�退之云無亦使其無傳焉

東裏文集卷之十一

●東裏文集卷之十二

神道碑

◆神道碑

故推誠輔運宣忠效力武臣柱國後軍都督府左都督西寧侯宋公神道碑銘

故懷遠將軍成都右衛指揮同知贈平江伯陳公神道碑銘

故文淵閣大學士兼右春坊大學士贈榮祿大夫少師禮部尙書謚文穆胡公神道碑銘

少保戶部尙書贈特進光祿大夫太師謚忠靖夏公神道碑銘

奉天靖難推誠宣力武臣特進榮祿大夫柱國太保陽武侯追封鄞國公謚忠武薛公神道碑銘

○故推誠輔運宣忠效力武臣柱國後軍都督府左都督西寧侯宋公神道碑銘

永樂五年七月某日推誠輔運宣忠效力武臣柱國後軍都督府左都督西寧侯宋公終於肅州訃聞天子悼嘆遣官賜祭勑有司給傳還其喪明年夏至京師葬聚寶門外其考之塋之次公�晟洪武中所賜名其字景晹宋世家鳳陽之定遠元季我太祖皇帝龍興歲壬辰公隨父朝用兄國興來歸明年從克濠州又從戰敗賈魯父兄並以功授萬戶甲午從張天佑克五河泗州旴胎又並進總管乙未從上克和州渡江下采石太平總管邵榮等潛有異謀國興察知以聞榮等伏誅從克溧陽進攻南臺國興戰沒命公襲兄職丙申從攻陳也先水寨克之遂從克南臺公父升廣徳元帥丁酉隨廣徳公克宣州還攺廣徳公天寧翼元帥以老畱建康公從鄧愈克徽州受功賞戊戌召入侍衛已充襲天寧翼元帥庚子調徵饒州及江西諸郡以次平賜襲衣文綺命充統兵官平諸山寨洪武元年克建寧遂畱守禦新定官制實授武徳將軍建寧衛正千戶四年升懷遠將軍建寧都指揮使司都指揮同知冬召還升江西都指揮使九年調大同授龍虎將軍十一年調陜西所至治兵撫民不嚴而肅十二年掌涼州衛十三年逐北虜至白城獲其人馬甚眾十五年父病詔公還侍又三年父沒旣襄事復塡涼州虜時數爲邊患公率兵討之追至亦集乃之地斬其凶渠也速兒監等及其眾無算余悉生縶送京師又招降虜僞國公吳�都等萬八千人而送其酋長工不答兒等百五十人詣京師簡其壯者傅卒�余悉處之善地��牧自便驛召公還京獎諭再四賜賚甚厚復塡涼州十九年召還升驃騎將軍右軍都督府都督僉事賜鈔文綺以其官贈其三代仍塡涼州廿三年夏遣中使就賜白金及鈔至秋復三遣賜鈔文綺授制諭充総兵官徵哈密裏破之哈密者去肅州千餘里虜所城也誅其僞王子別列怯等三十餘人獲虜眾千三百人及金印一銀印二悉送京師所獲馬牛羊咸給將士二十五年復充総兵官徵罕東西番叛寇誅禽七千五百餘人獲馬二十五百牛羊十萬遂還京師二十七年調中軍都督府是歲虜寇遼東命充副総兵率兵討之遇戰腦溫江獲虜眾千餘馬倍之明年廣西�幪諸寨連結爲亂命充右副総兵往徵之誅禽七千餘人賊平還京又明年総羽林八衛兵往平五開龍裏十三峒之寇三十一年率師城萬全諸衛歸二年出塡甘肅太宗皇帝初臨禦公朝京師升後軍都督府左都督永樂元年授平羌將軍充総兵官仍塡甘肅三年虜日益聚近邊公遣人諭以朝廷徳意其酋長把都帖木兒倫葛兒反率部眾五千馬駝萬六千來歸邊境底寧事聞�賜�獎諭命都督徐膺緒尙書趙羾持節卽軍中封西寧侯賜推誠輔運宣忠效力武臣柱國仍後軍都督府左都督食祿千一百石加賜田若干頃又二年以疾終享年若干公曾祖某贈某官妣某氏贈某官夫人祖一公及考皆再贈某官祖妣朱氏妣陳氏皆再贈某官夫人公之配丁氏許氏皆封西寧侯夫人子男幾某某瑄府軍右衛指揮使先公卒琥駙馬都尉尙安成公主瑛駙馬都尉尙咸寧公主永樂中琥襲西寧侯仁宗皇帝嗣位琥坐事攺命瑛襲西寧侯孫男幾某某傑金吾左衛指揮使偉羽林左衛指揮同知俊天�衛指揮僉事儼旗手衛正千戶佐龍驤衛正千戶嗚呼公勛著國家貴聯戚裏慶澤被於後嗣名聲施於無窮固本於際遇聖明千載之幸會亦必其忠義之行閎遠之材克勤始終有以迓承之矣故旣述其事於碑又系之銘曰

天建皇明龍興淮土魁智傑能如雲從附定遠密比猶漢沛丰父兄偕來有偉宋公義旗所向仗劍先驅神武不殺迎降歡呼長江飛渡金陵定鼎分命股肱出綏四境於宣於歙於番於閩公從總戎聲威日振甌寧旣靖公畱奠之進奠藩垣大江之西雲中在左分陜在右公來塡撫煌煌旌棨虜窺西陲公往遏之斬縶其渠招懷其餘系胡遼陽薙孽嶺表如燎滅枯如鐵摧朽馬迹所歷幾周四遐桓桓之志無康於家文皇臨禦親任舊老自西來朝蒼顏白首天子曰嘻卿宜在廷紓予西顧孰乎愈卿公曰臣職及臣未衰西人忻忻迓公復來鞠躬盡瘁遑敢怠寧邊人恃公屹然長城宣上徳恩洽於遐外耄倪畢歸如川赴海天子曰嘻維時茂勛崇爵丰祿予慰乃勤維公遭際﹣寔多父兄偉績賢稱晚而益閎存沒榮哀歸從先北來世莫京繇公所肇墓道有石其崇九尺太史述銘永耀無極

○故懷遠將軍成都右衛指揮同知贈平江伯陳公神道碑銘

公諱聞字伯益姓陳氏其先穎川人公之祖諱三省徙廬州合淝遂爲合淝人考諱重一考以上三世皆不仕當元之季四方寇亂蠭起公素有志操彊膂力善騎射遂倡義募勇保障其鄕太祖皇帝龍興歲乙未渡江公知天命有在率眾來歸從王師下江東郡縣授帳前右元帥府總管進取宣歙衢婺隸大將軍麾下徵陳友諒大戰鄱陽友諒死從定漢沔荊襄諸郡從徵張士誠及方國珍浙東西次第平公臨陣對敵神閒意定矢石交下而勇敢益奮間被傷褁創復戰故所向有功實授管軍百戶進副千戶守荊州主帥以公勇毅有謀與兵五百人令守歸州時蜀未附而歸與夔重慶接壤日見侵敓公至歸視其城�阤且非可以用武乃擇地距城二十里楚臺故址建千戶所治髙城深隍繕兵甲練士卒實倉廩�足用蜀人以舟師來攻公預淸野待之而以老弱嬰城固守授之方略躬率精銳伏緣江要害處敵薄城下守備堅不可攻又野掠無所得斂而還舟伏兵突起斬馘不可勝計敵大敗引去自是無一足犯境進武徳將軍正千戶在歸州八年民用晏然洪武九年調徳安千戶所治兵保民一如歸州十一年進武節將軍遂升明威將軍成都前衛指揮僉事討龍馬槽梁諸寨之未附者悉下之王師徵雲南公率兵以從所向克捷繼討西番及烏撒散毛諸峒之寇斬俘招徠威懷並施升懷遠將軍成都右衛指揮同知賜誥命功賞二十四年以老疾致事子瑄襲職公享祿飬二十有餘年永樂甲午九月疾作時瑄奉朝命在外公疾革顧其孫儼等曰吾少遭兵亂幸際龍興之運致有祿位以延被嗣人今老且死無所憾但念未有以報國恩爲我語汝父勉敬事朝廷務忠爲孝卽吾死瞑目矣言旣而卒是月己丑日也享年八十有三以瑄貴制贈公之祖若考及公皆爲平江伯祖妣孫妣朱及公之配皆爲夫人公配初太原王氏繼同安王氏望江縣尹思齊之女淑愼有儀克配君子前公二十年卒子男二長瑄自指揮同知累官都督僉事太宗皇帝靖內難有翼戴功封奉天翊運宣力武臣特進榮祿大夫柱國平江伯竭謀致慮一心國事嶷然於今老成人其有以成公之志矣次瑢女一歸甘州後衛指揮同知李永孫男八佐儼儀倫侃信俊傑女三長歸李方次歸江陰衛指揮同知張英次未行曾孫男若干瑄以公卒之歲十一月庚申奉葬合淝神龍鄕蜀山之原先塋之次銘曰

有元失馭海內鼎沸天命眞人龍飛淮涘龍興雲從矧時邦鄰公趍來歸弗謀弗詢西徵東討以弔以伐公挺材武從罔弗獲從守南郡遂守秭歸密邇勍敵懍乎阽危殫厥智慮靡朝靡夕相土徙宅崇垣固壁練弱爲彊實虛以盈敵至就斃猶湯沃冰坐塡八年境肅民富進秩褒功攺命■﹝云阝﹞土奕奕梁藩簡陡衛僉翦梗懷服夷類乃懨南詔西羌曁於峒獠斬俘招徠籌功多有龍章斯下寵賚洊頒止足之志未老歸閒恬澹恰愉旣躋耆壽易簀有言允淑厥後顯顯後人偉績與名公訓所成公沒其寧麗牲有石矗焉墓道述行琢銘來裔是告

○故文淵閣大學士兼右春坊大學士贈榮祿大夫少師禮部尙書謚文穆胡公神道碑銘

太宗皇帝禦天下二十有三年文武之臣各展其才能達諸事功若竭誠效力始終不渝者其身𨿽沒所以寵眷之率有進而不衰其文臣遭遇之盛者文淵閣大學士兼左春坊大學士胡公尢著者也公初以進士第一爲翰林修撰階承直郎又明年太宗皇帝入正大統升侍講踰月攺侍讀進承徳郎永樂二年升右春坊右庶子階奉議大夫仍兼侍讀四年進翰林學士兼左春坊大學士階奉政大夫進文淵閣大學士仍兼左春坊大學士又三年得疾且劇上數命大醫集眾醫之良者往視日遣中使問疾旣卒上悼嘆不已命工部具棺禮部賜祭者再贈資善大夫禮部尙書謚文穆國朝文臣有謚自太子少師姚公廣孝與公始也又命官給再還其喪命有司治祠墳時仁宗皇帝監國南京公之喪過焉遣官臨祭賜賻甚厚葬畢其子入謝賞其長子穜爲翰林檢討仁宗旣嗣位追念公舊人加贈榮祿大夫少師禮部尙書遣官諭祭且厚賜其家公遭逢二聖恩備始終何其愈久而愈盛也公居官敬愼在上前承顧問應對必盡誠必據理而忠厚爲本未嘗及人�失事於奉旨制勑視艸卽有所見必具可否以聞多見采納所譔進文字止知出公筆輒稱善所奏對語及所治幾務退未嘗出口𨿽親厚不敢私涉有問蓋自守之嚴有素事太宗皇帝十有七年凡巡幸北京親徵北虜翰林率公與楊公勉仁金公幼孜在扈從信任甚篤禮部郎中周訥建請封禪羣臣亦多言此太平盛事上皆不聽時獨公之言與上意合旣退作卻封禪頌�之丁母憂召還上問百姓安否對曰安但郡縣窮治姦惡外親爲民厲遽詔罷之其兼春坊也小心盡誠多所禆益故尢爲儲君所厚而沈靜謙約以滿爲戒未嘗幹人以私人亦無敢以私幹之兩考京畿鄕試四爲廷試讀卷鑑別公明奉勑修髙皇帝實錄及五經四書性理大全書皆爲總裁志於扶植爲教獎掖善類果於義事於利不苟取與未嘗一比匪人所與交必輔之於善不善去之不復顧小人有不滿公者屢造言毀之賴上深知之不聽遽黜毀者而公自執愈堅意度蕭�𨿽身處榮祿未嘗一日忘山林幽澹閒遠之趣公退閉戶讀書賦詩而已初名廣廷試傅臚更名靖永樂初復舊名其字光大其齋居名晃庵因以爲號公十數歲喪父已有志問學內浸漬其母訓外則日受從祖子貞先生之教故徳器不凡居家篤倫誼處鄕曲恂恂執恭讓旣冠薄遊閩中閩之前輩君子率忘年與交歸而從黃伯器先生講論得所歸宿之地而日進焉其學博究經史百氏下逮醫卜老釋之說亦皆旁通而用志性命道徳之旨晚益有造詣爲文援筆立就頃刻千百言沛然行雲流水之勢賦詩取適其性情近體得盛唐之趣工書法行艸之妙獨步嘗世四方重其文翰求者日接踵戶外𨿽無厭倦意然非其人不苟予其卒以永樂戊戌五月八日春秋四十有九其先自金陵徙廬陵宋忠簡公銓其十二世祖也曾祖鼎亨祖彌髙父子祺累官延平知府母吳元進士永丰縣丞師尹之子永樂中贈公父翰林學士封母太宜人公娶夏初封宜人洪熙初進封夫人子男三長卽穜次穆次穗女四長嫁陳年次嫁觧禎亮次嫁宋懷孫男六女七所著文章有晃庵集扈從集若干捲公與士奇同郡同官知契最深未卒前二年有後死則銘之約旣卒其孤又奉臨終之命索文刻墓石嗚呼士奇先公生五年豈謂竟銘公墓哉蓋今九年乃克成之銘曰

經國所資文武並施維武以靖維文以治巍巍太宗統禦九有任武曁文如左右手公職詞垣十有九禩秉恭執勤司帝之制玉冊金簡天章龍文光華日星敷宣帝仁萬幾燕閒淸問前席公所入告惟帝時懌公所蓄志寬惠被下沕穆泯焉密贊鴻化春宮輔徳平直之行二聖惟明燭鑑公誠好文之朝儒林之首人聳其瞻公視無有泊虛之存簡肅之度彼其何心有好有惡仲尼有言善者好之善有好公沒思不衰寵章駢審賁終猶始始終之全曠代其幾金螺在左文川在右埋壁有光上貫牛斗墓道之碣爲尋有多最行琢辭來者是儀

○少保戶部尙書贈特進光祿大夫太師謚忠靖夏公神道碑銘

公姓夏氏諱原吉字維喆其先家於饒州曾祖復祖希政元末爲湖廣行省都事兵亂死之考時敏爲相陰縣儒學教諭遂家湘陰公自幼端厚好學年十三教諭公沒益知自勵母夫人廖守節教子公終父喪卽出教裏塾取束脩以資飬而率其二弟恭侍婉愉得母夫人歡心出入鄕閭其老長皆忘年賓禮之時已負巨人度喜怒不形裏少年嘗被酒侮慢公里人共擊之詈之曰汝小人不知鄕有君子耶有鬼物白晝附人言禍福驚動裏中或彊公往觀卒無所言他日復有言或問之故曰夏公端人吾不可以近公一無所動心洪武庚午歲以詩經選鄕貢入太學遂擢戶部前四川部主事授承直郎進承徳郎曹務業脞凡倉庾府帑之出入簡牘之著悉有條理同官後至於事有未通者咸以質公日環左右公𨿽紛冗必爲之盡心蓋人人徳公如師升戶部右侍郎授嘉議大夫巡撫福建所過郡吧考察吏治咨訪民隱公明寬大人咸悅服太宗皇帝入正大統轉左侍郎逾月升戶部尙書授資善大夫永樂初蘇松諸郡大水命公往治發浙西兵民十數萬疏決壅滯自松江黃浦東北以達於海水患乃息而撫卹曲當人不言勞又撫綏其饑民奏發廩三十餘萬石賑之散給有方民賴以濟進資政大夫初建北京采宮殿材於東南命公自南京抵北京督視運送給以錦衣衛官校且命有不率命便宜行事公於號令中備矜卹之意人人效用太宗巡狩北京公預扈從命兼行在禮部都察院事歲餘車駕親徵北虜今上以皇嫡長孫畱守北京命公輔導庶事修舉京師肅然太宗還良喜賜公鈔千緡彩幣四表裏羊酒鞍馬自是屢奉命侍今上有司奏公與吏部尙書蹇公曆官九載皆賜勑嘉獎有淳良篤實如古名臣之諭太宗親宴之別殿無幾賜誥命追封祖考皆爲資政大夫戶部尙書祖妣爲夫人封母爲太夫人重修太祖皇帝實錄命公監修書成賜鈔織金文綺衣文綺表裏北京宮殿成奉勑召仁宗皇帝及今上於南京二聖喜公至賜宴勞及鈔白金鞍馬北虜復犯邊太宗皇帝將親徵公言今邊儲不足請遣將無煩六師忤旨罷官仁宗皇帝嗣位卽日復公戶部尙書公以母喪未終辭仁宗曰國家不幸有大事正朕與卿等恊心比力之時如卿以親喪辭則朕亦未當在此公乃不敢復言遂加少保仍兼戶部尙書賜玉帶今上正位東宮加公兼太子少傅少保尙書二職如故賜誥命追封曾祖祖考皆爲榮祿大夫少保兼太子少傅戶部尙書曾祖妣祖妣妣皆一品夫人賜銀章一其文曰繩愆紏繆且諭公曰朕有過舉卿但具奏來以此識之朕不難於從善賜鈔萬緡禦用米二十石胡椒二百斤公感知遇之厚鞠躬小心靡或不盡修太宗皇帝實錄命公監修仁宗皇帝崩時今上監國南京至則喪禮及卽位之儀皆具皆公一二人所預定上旣嗣大位公以舊輔尢重倚注公亦孜孜惟謹寵賚日盛修仁宗皇帝實錄仍爲監修庶人髙煦反上親率六師擒之公預扈從還賜白金文綺等物甚厚賜銀圖書一其文曰含弘貞靜蓋褒公之徳云明年扈從巡邊旣還上念少師蹇公及公等四人者皆春秋髙欲優逸之賜勑嘉勞命輟職務而仍其祿朝夕侍上備顧問謀議而恩遇益厚兩朝實錄成賜白金織金羅衣文綺表裏鞍馬賜宴明旦入謝暮歸第得疾遂薨宣徳五年正月廿七日也壽六十有五歲上聞訃震悼遣禮部尙書胡濙賜祭贈特進光祿大夫太師賜謚忠靖賻鈔萬緡勑有司營喪葬官其子瑄爲尙寶司丞仍復其家朝臣自公侯貴戚下至郎曹將校咸往弔祭衛卒巷泯亦有嘆息至流涕昔公天性至孝友其弟原啟原禮皆厚原啟沒愛其子如子讀書鄕校時教諭史九韶𨿽非授業師遇之必拜𨿽貴不變旣貴九韶升教國子月恆分之祿九韶將老朝廷從公請命致事公與人交久而敬平生故人在患難卒賙給之遇士之貧者振之有顚躓失所者授之徳𨿽微必報而未嘗存怨惡心接人溫然處事善善長而惡惡短襟宇瀞深閎廓不見涯涘嘗有從隸污公金織賜衣懼欲逃者公曰污可浣何懼爲有吏壞公所寶硯石匿不敢見公召吏諭之曰物皆有壞吾未嘗惜此慰遣之於時卿大夫雅量推公第一知者蓋比公於王子明韓稚圭之度其在上前所言必歸仁厚臨政必酌大體其預宥密𨿽泯然無迹蓋有陰受其徳者矣故不間貴賤疏戚識不識皆知其爲善人長者喜爲詩四方士重公名得其一篇一詠藏以爲榮公配鄭氏有賢徳再封皆夫人子男三珫瑄瑾女一嫁虞■﹝石扁﹞珫與虞氏女皆先卒公卒之三月歸葬湘陰其家以墓碑屬余余與公同朝三十年晚益親厚相知又嘗爲余道其平生余豈意遂志公之墓耶銘曰

溯夏厥初以國爲氏衍於會稽綿綿厥系太末之邑後來徙居曁唐中和復徙於番懿夏之世逢掖其服詩書有承徳善有續轉鄂而潭自公祖考積厚必發公奮起紹燕歌鹿鳴來與計偕官任其賢政用其才繇司徒屬曁掌邦教寅恭小心寬仁允蹈參決大議洊任重負不亟不徐雍容雅度如彼喬嶽嶻焉弗移其气默運澤潤良多祗事列聖旣四十載夷險一道爲舄兀兀國有老成堂有柱石胡不慭遺常寧興惻旣榮且哀隆隆寵光於乎忠靖沒世不忘

○奉天靖難推誠宣力武臣特進榮祿大夫柱國太保陽武侯追封鄞國公謚忠武薛公神道碑銘

宣徳五年五月太保陽武侯薛公奉命城隆慶永寧赤城獨石竣事將歸以疾聞上遣中官以禦醫往視且賜勑諭勞至京猶力疾入見上慰諭再三旣歸第日錫禦藥遣中官臨間無幾竟不起七月廿三日也訃聞上震悼親爲文祭之追封鄧國公賜謚忠武詔有司治喪葬凡喪葬之儀皆優等蓋特思云公諱祿姓薛氏世家山東膠州之新興社曾祖考諱安妣劉祖考諱大妣金考諱遇林妣張公兄弟六人而公弟六自少傑特有大志未冠籍戎伍上官皆奇之從北徵金山及哈剌哈之地又從徵迆都山乃兒不花等處自是屢出西北二邊涉萬里而還太宗皇帝舉兵靖內難公首從義旗攻九門克薊州�化援密雲攻雄縣追敵漠州咸奮勇先驅以一當�戰眞定公生擒敵左副將軍駙馬都尉李堅超升燕山右護衛指揮僉事賜白金文綺從援永平攻下大寧富峪會州寬河時南兵已圍北平城公還先遇其哨騎薄戰敗之車駕繼至從戰鄭村埧敵大敗升指揮同知從克廣昌蔚州攻大同率兵前哨獲敵人馬遂從南徵大戰白溝河追奔至濟南升指揮使從克滄州大戰東昌公以五十騎前哨遇敵兵數百與戰敗之獲馬三十餘疋敵悉眾來追公復奮戰大敗之獲馬二百餘疋敵於威縣及深州伏兵以要旋師皆擊走之從戰夾河大捷戰滹沱河右軍力屈公率眾馳赴之出入敵陣數十合戰敵敗走公追至夾河斬■﹝骨或﹞無算獲馬五百餘匹明日戰單家橋公馬歟爲敵兵所得拔刀斬敵兵復上馬督戰遂敗敵將平安軍以次攻下順徳大名彰徳及攻西水寨公生擒敵都指揮一人斬獲尢多從攻東阿東平汶上皆下之繼戰淝河大店小河汴堤靈壁率勇先諸軍遂渡淮渡江從車駕入京師太宗皇帝爲臣民推戴旣正大位論功行賞升驃騎將軍後軍都督府都督僉事以其官秩贈三代永樂六年升都督同知八年從車駕北徵至玄溟河以功進榮祿大夫右軍都督府右都督兼左軍都督府事以其官秩加贈三代時四方選至幼軍數萬悉命隸公操習十二年從車駕北徵十五年初建北京宮殿命公董營繕十八年成加奉天靖難推誠宣力武臣特進榮祿大夫柱國封陽武侯食祿千五百石追封其三代皆侯爵賜誥券二十一年從車駕北徵還奉命討捕湖州叛寇二十二年復從車駕北徵是年八月仁宗皇帝嗣大位加公太子太保子孫世襲侯爵奉命巡北邊適虜寇云州公率兵追至大松嶺斬獲甚眾事聞賜勑嘉獎遣中官及鴻臚卿卽軍中勞之旣還賜白金鈔幣加歲祿五百石洪熙元年佩鎭朔大將軍印率師巡北邊宣徳元年庶人髙煦反車駕親徵命公爲前鋒先二日圍其城罪人旣得畱公撫綏城中軍民還賜銀幣甚厚明年秋從車駕巡邊出會州觧後虜寇塞下與戰敗之生禽其酋斬獲其餘眾遂鎭薊州永平冬還賜銀幣加厚四年率師護兵餉開平者再五年春佩鎭朔大將軍卽巡邊至奇黃嶺遇虜拒戰悉斬之盡收其家口孳畜升太保賜鈔幣居三月董築城之役蓋從公之言以便戍守公平居無事未嘗忘危每計邊務言之亹亹或謂其瑣屑者終不爲變蓋其志奉國惟恐不盡爲��智兼備常先事籌劃用心之至以夜繼日故所�成功未嘗敗北間一二臨陣中矢石褁創��有進無退其率師所過紀律嚴明秋毫無犯而��士卒人人歸心若董繕作規置有方力不煩費功率堅久人亦罕及蓋一代之興必有一代之臣公祗事三聖涉歷多用志篤鞠躬盡瘁以效臣戰故能建功國家流光簡冊致身貴富垂慶後昆其非古名將之流而今之不可多見者歟公壽七十有三年其配李累封至侯夫人子男三長勛先卒次某次某孫男三長誠先率次某次某以是年十月三日�公子某鄕某原銘曰

明聖之興有命自天必有輔翼名世之賢气機翕會雲龍風虎有勛有烈左文右武桓桓薛公始奮從義大呼迅馳金戈鐵騎智明幾先勇蓋萬夫疇其膺之折朽摧枯宗社載安功書冊府在帝左右股肱心膂公於事上一誠不貳知竭臣職死且�怠公於馭眾有紀有綱撫如春和今如秋霜歷事三聖麟衣蟬冠廷有老成國有屏翰丹書鐵券傳襲來裔公如長城曷不百歲英靈升遊九原在此太史作銘式昭無已

東裏文集卷之十二

●東裏文集卷之十三

神道碑

◆神道碑

奉天靖難推誠宣力武臣特進榮祿大夫柱國前軍都督府左都督永康侯追封蔡國公謚忠烈徐公神道碑銘

贈資善大夫都察院右都禦史兼詹事府詹事向公神道碑銘

奉天翊衛推誠宣力武臣特進榮祿大夫柱國追封平江侯謚恭襄陳公神道碑銘

故驃騎將軍左軍都督府都督僉事王公神道碑銘

○奉天靖難推誠宣力武臣特進榮祿大夫柱國前軍都督府左都督永康侯追封蔡國公謚忠烈徐公神道碑銘

公諱忠字仲達姓徐氏世家廬州之合淝父諱用元季守宣城我太祖皇帝兵至宣率眾歸附命仍其職遂從徵討以功實授管軍百戶從守南昌進武略將軍河南衛副千戶洪武壬戌自陳老疾命公代之丁卯從徵北虜至哈剌哈之地還城大寧無幾調大寧備禦戊辰從徵金山之虜之爲邊患者屢戰敗之獲其馬牛輜重賜白金鈔幣庚午運兵饟數十萬斛赴溫口遂從徵乃兒不花大敗虜眾俘獲其人口萬餘總兵遣公護送入關公悉心撫卹俘者如歸升濟陽衛世襲指揮僉事乙亥城懷安萬全丙子率兵從徵北虜至驢駒河而還丁丑往塡開平己卯太宗皇帝舉靖難之師公首從義旗克密雲克雄縣眞定取永平克大寧還戰鄭村埧取廣昌薊州戰白溝河皆奇功進攻濟南克滄州大戰東昌及夾河攻彰徳破西水寨克東阿東平汶上大戰靈壁遂從�淮及江至京師公臨戰奮勇百夫莫當出入敵陣率在眾先白溝之戰敵揮刃斮公兩指未殊公自斷指擲地裂衣帛褁創仍奮進戰其馭士卒撫卹誠至人人歸心而號令嚴明所過無擾上行師恆飭諸將毋妄殺曰吾奉天弔民厲民違天何望有濟公承命顓顓惟執兵迎拒者不容而誘諭招徠綏撫降附多效力焉其以功進官自指揮同知歷都指揮僉事授奉天靖難推誠宣力武臣特進榮祿大夫柱國前軍都督府左都督永康侯食祿千一百石子孫世襲賜誥券追封曾祖六二祖七九及考皆永康侯曾祖妣陶祖妣王妣張皆永康侯夫人永樂己丑曁癸巳車駕巡狩北京仁宗皇帝監國上以公惇厚老成畱之南京兵政一以任公公小心寅畏淸靜簡易上下咸宜之一日夙興盥櫛衣冠坐都督府得風疾遽卒癸巳八月二十四日也上在北京聞訃震悼輟視朝一日遣官賜祭給賻命有司治喪葬追封蔡國公謚忠烈並加封其三代考皆蔡國公妣皆蔡國夫人配亦蔡國夫人仁宗皇帝在東宮遣祭賚賜甚厚公沈毅質恪有孝行旦暮出入必先詣家廟事繼母敬愛兼至小有訓責必跪受𨿽貴不變所得上賜必謹視之約己守法未嘗有過接人恭謙和气滿容語簡而誠洞見底裏春秋五十有二而卒卒之歲十一月二十七日葬江寧縣安徳鄕長岡之原子男二安山壽安襲侯爵女二長適指揮使孫竑次適沐儼安奉國子祭酒貝公泰所述事狀求文刻神道之碑士奇與公同朝十有餘年後同侍監國相厚知公之行加詳故爲序而銘之銘曰

桓桓徐公爲時虎臣襲家之勛奮武以振天啟聖明義旗爰舉挺誠來從股肱之輔皇麾所指公迅前驅誰抗誰禦拉朽折枯神武不殺公行聖志來迓來歸撫綏勤至仁施如春義行如秋公寶左右威懷並流臲卼旣安氛翳咸廓宗社再隆褒功命爵悃愊無嘩厚重靡遷貂蟬充庭孰愈公賢鑾與北狩聖儲監國峙武以衛孰優公徳肅肅小心溫恭靖嘉巋焉老成爲國之華維孝維忠在公允蹈宜貴宜富曷不耆耄都門之南聿崇起墳過者下車視玆刻文

○贈資善大夫都察院右都禦史兼詹事府詹事向公神道碑銘

洪武二十四年十月十一日南昌之進賢處士向公允恭萃其葬也前江西儒學副提舉熊釗先生銘之後三十有四年爲洪熙元年天子推恩大臣時處士之子寶爲資善大夫都察院右都禦史兼詹事府詹事遂贈其祖若考散官官皆如寶祖妣妣皆夫人寶奉命書薦告已退具其考之事狀以告士奇曰惟上之大賜與先考所以身致今之光榮者皆不敢以泯幸爲之文將刻石墓道以永示我後人按狀向宋左僕射同平章事謚文簡諱敏中之後文簡曾孫子蔚以欽聖憲肅皇后家從髙宗南渡其子性事孝宗官至大中大夫封魏國公贈少師少師生朝奉大夫士煜朝奉生臨川縣丞公道娶進賢許氏因葬其父進賢遂家焉臨川四世至民敬娶胡氏生焄載焄載娶羅氏生云翔云翔娶章氏公之父母也自公以上三世皆有厚徳不志榮利而家秉禮度肅然他之名世族者不及也公諱祖紹允恭其字幼聡慧七歲讀書涉通大義且彊敏善記其事公母孝愛其弟厚貲業恣所取弟死無子選族子爲之嗣其於人賙窮乏矜憫無告恆汲汲嘗歲歉鄕莩死甚衰時田麥且熟有盜刈之者公得盜及麥不忍發或教公執盜送官當並得其田廬公曰凶年民果得已爲盜耶且困人於厄而奪其所有吾所不能人以是服其長者國初安仁土豪楊漢旣以饒信建昌內附而其下所過猶縱剽�厲民公鄰人陳氏無子惟一女始笑爲所剽父母痛憤然莫敢誰何公毅然以其人訴行省卒還之所爲義舉多類此裏宴會有暴發少年倚貲巨不讓直入據上座公怒戟手數其過切責之少年慚懼趍降請謝公亦攺容歡遇之蓋公襟宇洞達遇義所不可剛正直奮不畏彊禦而彼能攺過卽霽顏開納無所礙滯焉人有忿爭不相下率走公求直平生好徳樂義邪僻之念不作於心非法之言不出諸口閒居儀�儼肅子弟侍側者皆謹自飭如侍嚴師不敢秋縱寶始就學勵之曰立身必以儒及仕又曰守官必以道寶嘗坐累�系公不色憂有以爲問者曰吾兒所存心行已當達大此不足爲累至今鄕人號明知子者必推公蓋春秋七十而卒會葬千有餘人斯亦可以觀其行矣夫人熊氏邑儒家子有孝敬儉勤之徳所以爲婦爲母者族姻蓋視以爲法先十八年卒子男一卽寶女二長適王次適熊皆先卒孫男五劉孫早卒可觀可規可覯可寬女四曾孫男一寶洪武乙丑進士兵部主事員外郎應天府尹以至於今官歷事列聖四十有餘年恭愼之行水蘗之守寬厚之施夷險一致語云魯無君子斯焉取斯要其本諸家者深矣銘曰

顯顯宋臣曰向文簡扈蹕來南向以戚畹逮臨川丞啟家進賢繩繩振振式繁子孫有閱髙門有嚴禮度居處執恭出入秉序世徳之承誦法鄒魯進賢七葉曰允恭甫維允恭甫外方內仁志之所存惠逮於民其潛在下隨所分力民之懷之孰匪厥徳其嗣奮揚熙帝之載推考之志而施逾大帝曰兪哉覃澤所自龍章褒揚日星輝麗豸冠犀鞶靈飆翼驂歲時薦祀來蒞來歆行有報施玆維徳召墓道琢辭來世是告

○奉天翊衛推誠宣力武臣特進榮祿大夫柱國追封平江侯謚恭襄陳公神道碑銘

太宗皇帝初自北藩靖內難至江上都督陳公瑄具舟迎濟內難平上正大統錄功賜公奉天翊衛推誠宣力武臣特進榮祿大夫柱國封平江伯賜誥券陳氏家合淝其先世具余所著其先公墓碑公字彥純自少穎敏不凡好善惡惡內篤孝行洪武中侍父官成都習兵略精騎射以武臣子選侍大將嘗從出郊遙望孤鴈雜鵝羣命眾從者射不中最後命公發一矢斃之有鴟翔於上命公射應弦而墜自是屢試皆奇中眾大服而公不自爲能朝廷命総兵者作蜀府宮城遣將伐�於山所行失律且材不中度又所經瘴地士多死總戎察公可用遂命之公善撫綏明號令別取善道七百里以入先期而還士不病所得材皆適用總戎者嘉之又命董繕作具有條理遂從徵南番巖州中亭及散毛鎭南咸建勞績代父職爲成都右衛指揮同知父坐舊累謫戍遼陽公伏闕奏請代行特詔父子並免復職衛卒數輩饕詖狙詐挾制上下爲眾患公次第悉去之善類以安從徵越嶲討建昌酋長月魯帖木兒踰梁山平天星寨破寧番諸蠻駐西河口諭降夷人數千從總帥復徵塩井平三山寨及小伯夷進攻卜木凡寨據要害立堡以斷賊路官軍分三隊進公居中已而左右兩隊弗支奔還公所統僅百餘人冒險先登賊數千圍公公下馬率眾且射且斫賊疲稍卻公亦傷足褁創進戰自巳至酉賊敗走公全所統而還復從徵餘寇賈哈剌時寇眾數萬據崄以拒官軍分三道公軍後進由番西涉打中河得間道乃出奇兵作浮梁渡河旣渡撤梁以固士志遂壓寇境寇憑崄迎敵一日十三戰奪其崄明日復力戰凡七合寇大敗遂入其壘簡銳卒出哨今望見前軍旌旗卽舉炮俾知已敗寇仍遣五百軍斷寇走路寇窮出降械送賈哈剌京師撫輯其餘眾公及犘下加被升賚從蜀獻王巡邊招撫邊夷兼理茶馬之政邊人悅戴灌口都江堰壞民苦水患公修其堤防躬督工作爲堅久計矜卹無告出貲置義田二百畝於成都積所入租凡貧不能衣食不能婚嫁及死不能斂葬者皆給之會雲南兵徵百夷以功升四川行都司都指揮同知遂進右軍都督府都督僉事太宗皇帝知公才可任時北京軍儲不充命公歲董運百萬石道海給之公措置井井刱建百萬倉於直沽尹兒灣城天津衛籍兵萬人戍守公善任使均勞逸秋豪無取於下凡漕途姦獘掃滌一淸漕舟所經州濱河置舍五百六十八所捨置卒俾導舟可行處緣河堤鑿井樹木以便夏日行者凡於事慮之周而爲之果仁宗皇帝初臨禦下詔求言公首言七事大槪謂南京國之根本宜爲久遠鞏固之計選將益兵以嚴守備長民長兵皆宜擇賢能然後政舉而下不失所賢能在推舉推舉在核實乞選朝臣之公正者分巡天下考察百司政事得失進廉能黜貪鄙則官得人而治可興今府州縣學教官多不得人乞令風憲考察罷黜別選今中外軍伍多缺蓋由所管頭目私役擾害不勝致其逃逸乞勑都府兵部都司嚴切禁約就行淸理老疾者令戶丁代逃逸者責限追捕戶絕者驗實除豁伍籍又邊防之要在兵食足近歲如開平等處城不足兵兵不足食所守何由完固乞選武臣之有方略者授以精兵足其衣食給之堅利器械俾日教習如有沃壤令兼務耕守今漕運惟江西湖廣浙江及蘓松諸郡去北京甚遠漕河又有洪閘淺凍之阻往復踰年雜費數倍正糧上逋公租下妨農務乞自今令運於近便淮安徐州等處收貯別令官軍運至北京則民力可蘇農務不妨各處官軍每歲漕

○故驃騎將軍左軍都督府都督僉事王公神道碑銘

正統四年八月十七日左軍都督府都督僉事王公瑜以疾終於通州之驛館訃聞上悼惜遣禮部尙書賜祭加賻勑有司治喪葬京師親王遣祭公侯六卿皆詣弔祭旣葬其子縗經奉其弟瑄所述事狀踵門泣拜求書墓道之石餘爲之嘆曰忠義爲臣之大節如王公之挺特獨奮忘其身以爲宗社計豈非卓然大丈夫哉公字廷器始代父長五十夫選隸趙簡王護衛永樂癸卯五月太宗皇帝微不懌數日未出見羣臣仁宗皇帝在東宮軍國政務悉啟聞施行邪僻傾險之徒不得騁其私咸所不便簡王時畱北京敬修孝弟其護衛指揮孟賢等十數輩潛結歷官王射成等及內集飬子共構邪謀欲俟宮車晏駕�詔從中出立簡王而己得志焉實祕不令簡王知蓋慮不從卽事敗薺粉而屍其謀者公姻家髙以正布置已定髙密以語公公駭曰此天壤間極惡大罪鬼神所不貸者柰何甘爲覆家滅祀計髙不聽又涕泣戒之髙�而慮其泄也謀害之遂�闕入疏上覽之初疑其詐諼曰豈靡有是反復詰難眾爲公危公辭色不少挫旣捕賢等至上親問狀得其邪謀本末及所造僞詔立誅以正射成及內侍飬子升公遼海衛千戶後賢等皆伏誅召還又升懷遠將軍錦衣衛指揮同知有旨戒其同官事必關白瑜勿謾公正直坦明每事求當大體所隸官校心歸之無間言見知於上宣徳中升都指揮僉事命署左軍都督府都督僉事充左副総兵佩漕運卽総督江南民賦之輸北京者兼守淮安正統初實授驃騎將軍左軍都督府都督僉事在淮安承平江伯之後謹守其遺法不變展誠布公虛已從善處同官能讓淮安兵民雜處橫兵素怙勢厲民公至首下令禁戢爲政重倫理有富民親在而與弟競產訴於公者公曰爾富而委親之飬於弟而又訟弟孝友二行皆缺矣杖而斥之人服其明臨政務寬有二卒盜敗舟一板�司坐盜官物抵死以質公公曰兩卒之命抵一敗舟板耶攺坐不應平恕多類此好以義感人有婦翁以白金卑贅壻爲節取息者壻不善市不能償索之急欲自經翁執以咨又有自顯官歸資槖丰厚其梁有宿逋貧不能償索逋者急弟乞償於兄纖�不得公聞之皆爲代償荒歲發廩多所賑活嘗覽農桒撮要嘆古人用心民事遂益其所未備者十數事刻梓以傳滇南有浮圖人鼓其師之說所至惑民淮安典兵者與之暱爲建剎居之而廣敓地爲民厲公笞浮圖人逐之悉復民也淮人死不葬焚屍而委於水公朿城外多空地畀民以葬遂革焚尸之俗築室所居之側延師以訓武臣子弟閒暇躬往督勵如己子弟然亦時蒞郡縣學惇勉博士弟子喜近儒生時與講論前言往行至忠義事慨然有向慕意若涉悖亂卽義形於色家居惇孝悌之行仁其族姻周且厚所至以愛人爲心𨿽貴嚴於自守於利不一豪非分取服用淸約門無私謁致勤於公𨿽病不廢至是以計事詣北京力疾入見又明日出視漕舟竟不起享年五十有七公山陽人其先見余所著其考墓文曾祖文貴祖彥達父銘母成氏繼茹氏朝廷推恩以其官品贈二代並封其元配許繼吳皆夫人子男五塤均垍塾堪女一未行其墓在宛平縣狼山村之原銘曰

人道所重綱與常忠義寔關世範防偉公志勁百煉鋼上衛宗社尊天王挑摘姦宄發潛萌狐虺斬馘妖魅■﹝襄攴﹞嘉忠褒貞騰寵章簡廉任能升周行攄葝效智挺厥誠惠流績建譽孔揚大星俄隕吁可傷榮哀始終炳煌煌峩峩崇丘斯永藏龍泉下閟含精光升貫牛斗逝不亡

東裏文集卷十三

●東裏文集卷之十四

碑銘

◆碑銘

贈禮部左侍郎曾公墓碑銘

故亞中大夫寧國府知府陳公之碑

故嘉議大夫大理寺卿虞公墓碑銘

故翰林撿討陳君墓碑銘

君山廟碑

○贈禮部左侍郎曾公墓碑銘

﹝前有逸文﹞�繡爛然可翫可悅賦詠之體必律唐人興之所至筆不停揮狀寫之工極其天趣他人不足己嘗有餘四方求者無間貴賤日集庭下靡不酬應一時文人所作碑碣記序表贊傳銘詩賦流布遠邇蓋未有如子啟之富者工書法艸書雄放有晉人風致自觧大紳胡光大後獨步當世儀貌魁偉襟度坦夷而神情灑落善譚論簡而有味良辰淸景擇勝而遊未嘗以事廢其天性孝友慈厚喜獎拔士類交際有始終之義急人之急無論識與不識平生以及物爲心使之臨民必有所濟惜其仕三十年恆以文學在侍近所及者未廣也素有瘓疾一日侍朝疾作遽引退上遙見之勑免常朝宣徳六年冬疾大作命太醫視療明年正月廿一日卒訃聞上爲悼惜贈嘉議大夫禮都左侍郎遣侍郎章敞賜祭命有司營葬給舟還其喪朝臣自公侯尙書以下皆臨奠春秋六十有一嗚呼人才之難成也一代之文人如子啟何可多得而今已矣蓋悼惜之無間言云曾氏世家吉之永丰其髙祖晞顏宋兵部侍郎江西湖南安撫使元贈武城伯妣蕭氏曾祖巽申元應奉翰林文字同知制誥兼國史院編修官與其兄翰林直學士徳裕皆有盛名於時妣胡氏祖如珤集賢院司直妣周氏考叔本洪熙初以子啟貴贈奉議大夫左春坊大學士兼翰林侍讀學士而贈其妣張氏宜人其配鍾氏封宜人子男三秬務學力文有志繼述甫冠而卒薦紳惜之次積次秉女五鍾公鉉劉惇會周秀夫胡顓勉髙欽夫其壻也公之易簀也以身後事屬建安楊公及余楊公旣爲著葬銘余爲書其墓石而系以詩曰

鄫出有夏少康裔曲列啟封國爲氏去邑爲曾適魯仕郕國聖學述傳義親承素王道統系後十餘葉新莽際爰以闔宗徙南避宅旴與吉心洙泗章逢蟬聯如櫛比歐陽之鄕吉之委宋元連綿起祿位天啟文運赫昭■﹝日制﹞公奮而興屬隆世天經煌煌表人瑞彯纓垂組侍廷陛操觚含毫應帝制岷江茫洋萬里勢春空澄明云錦麗重瞳回矚天容霽紀功述徳封金匱操執權衡品文藝宏章大什耀海內朝陽和鳴鳳翽翽儒林翹翹拔其萃矜惻焚溺懷惠濟惟仁攸存未弘施沒奚憾兮此賫志

○故亞中大夫寧國府知府陳公之碑

公諱灌字同故廬陵城北吟溪裏儒家祖以章父大縊皆以學行重鄕裏公主數歲而孤事母孝時已卓卓有巨人志讀書一目數行而穎悟絕人族老長�之爲延師教之師不能應所求往往引去然益自砥礪向進旣冠睹元綱日壤私憂世且亂去習兵法環所居皆良田築爲場圃而樹木焉人初莫測其意數年木欝然行列而四方寇盜蜂起遂慕義勇以保障一鄕日屯聚士馬而號令指麾於其間隱然一良將其教練有方撫綏有道人人爲用時江西諸郡多�於寇環其鄕數十里獨賴以安者七年然志在保境而非有所圖利也陳友諒旣據江西其將熊天�著彊禮致公與俱至九江公睹陳氏不足有爲也去之甲辰春太祖髙皇帝克武昌公�弘文館學士羅復仁詣軍門上謁髙皇帝與語奇之畱帳下數�公力陳救亂安民之說悉見聽納遂擢湖廣行�書省左右司員外郎是冬入朝攺中書省左司都事遂升郎中明年升大都督府經歷大將軍徐達北徵以公贊軍事旣克泰州畱公督築城之役不旬日竣事朝廷遣使勞之命総制眞州軍事丙午春除寧國府知府階亞中大夫下車首詢民隱爲興劉除害增修先聖廟建學禮致師儒以教俊秀士習一新建祀典祠壇及驛館百廢皆舉爲條格革兼並之俗核欺隱之籍朝廷取其戶帖一事行之天下宣城民田瀕江化城等十六圩故堤峻薄遇衝決則水傷禾稼壞道路歲以爲患公親爲規畫築堤廣厚加舊數倍只伐巨石作水門以時蓄泄民至於今賴之宣歙二水暴溢平地稡數丈民危懼計無出走致巫覡禱神水勢益甚公曰巫覡焉知事神躬禱於敬亭山神水患遂息所轄宣城諸邑踵元季之獘歲民租無入官廩率書虛籍公亙有發其事者於是典司者皆忷忷懼得罪公私念此特循故獘弗革耳非始造姦也揚言於眾曰吾以某月某日行視邑凜蓋俾得爲計及期邑廩皆實而獘亦革有彊盜四十八人以刼舟麥當死獄已具公聽其辭曰此愚民因舟漂抵岸而挺引取之非素有合謀安得四十八人悉同法府佐幕初皆難之後卒如公議坐先取者一人余從減論公風采凝峻訟者至庭詞組之下情僞莫遁故人咸畏服而其爲治務寬厚崇禮教鮮失所之民三年政化行焉旣得代當去百姓耆老壯少皆有戀戀不忍之意代者山東鞠騰霄素負才不讓觀公所設施嘆曰吾徒當守而勿失也是年夏奉命督軍餉詣北平民胥悅趍事又明年還京師省臺達官相知者爭欲薦於朝公皆力辭遂謁告歸省先墓割田三頃建祠堂作義塾以訓宗戚子弟居無何被召至京師未命卒於旅次洪武四年某月日也享年四十有七公秉淸介之行重義輕利族姻鄕﹖匱乏有急並赴濟助間遇朋舊憂患狼狽倒囊周之𨿽屢不厭非才行兼有者歟子男三廓卓坦孫男三誠謹謙皆稱公之後坦尢忠信務義公沒將六十年坦介越府長史周君忱求書公平生於石餘於公同郡知慕公久遂考長史所爲公傳及以聞諸鄕之君子者敍次之而系以詩曰

猗嗟陳侯瑰瑋踔絕才邁羣倫識亦閎達越在童冠巨志嶷嶷有書有劍萬眾奚敵罹時孔棘眾懷兢兢奮庇其鄕屹如堅城孱盜弱名掉臂去之天之所興稽�來歸軍門之言數臣之忠惟聖聡明日照海容簡其才猷以贊政府匪直禆文亦旣輔武宣城名邦寔帝之畿嘉其愷悌以寄�嫠植之黍稷薅其稂莠民曰陳侯汝予父�仁次爲育義以爲教民曰陳侯汝時杜召遺惠在民永思無斁遺澤在嗣世率於徳猗嗟陳侯惟吉之英吉世有人視此刻銘

○故嘉議大夫大理寺卿虞公墓碑銘

公諱謙字伯益姓虞氏虞之先家河南陳畱代有仕籍宋諱南者從髙宗南渡遂家金壇世業詩書南六世至文寶生仲仁公祖也祖母徐父徳華母周以公責祖父皆贈嘉議大夫大理寺卿祖母母皆贈淑人公自幼秀朗端重異常兒聡敏好學洪武乙亥由太學生擢刑部山東部郎中授奉議大夫升杭州知府授中順大夫太宗皇帝入正大統召爲大理寺左少卿授中憲大夫永樂己丑車駕巡北京時仁宗皇帝監國奏升都察院左剛都禦史授嘉議大夫甲辰轉大理寺卿公自少壯有志世用旣仕恪勤夙夜務盡職分持大體恆曰爲臣之道愛君愛民二者愛君崇其徳愛民厚其生初爲郎中已駸駸起時譽在杭州嘗建議僧道民之蠧今江南寺院田多者或數百頃而官府徭役未嘗及之貧民無田往往爲徭役所困請爲定制僧道每人田無過五畝餘田以均貧民初是之己而謂非舊制遂寢爲大理少卿都察院論誆騙罪凖洪武榜例臬首示警公奏言比奉發書自今凖律斷罪誆騙在律當杖而流臬首非詔書意上曰虞謙言是竟從律天津衛倉災焚糧數十萬事聞遣禦史廉視還言主典者盜用多故縱火以自蓋追逮幾八百人不勝考掠皆誣服應死者百餘人余坐徒流公察其冤卒白於上得減論於兩法司具獄及四方所上獄議必親閱之必當必平於大辟罪尢加意曰彼無憾斯我無憾矣爲都禦史嘗奉命巡視楊州淮安徐州旱災至則疏民所苦請發廩振貸又請官贖還所賣男女爲奴婢者皆從之又奉命督兩浙蘓松諸郡運賦輸南北京及徐州淮安先是富民賄有司率得近地而貧民多運北京公建議爲四等丁多而糧最少運北京丁多糧少次者運徐州丁糧俱中運南京淮安丁少而糧多存畱本郡縣倉又言兩京往來官員軍民商旅舟聚徐州呂梁二洪動一二月不能進者請每洪增夫二百人恊力挽送如例給月糧仍官撥牛每洪一百分畜近洪民家閒暇聽民以耕大舟行則用挽之亦皆從之�督運木道穎州陽武陸行下衛河以達北京所督軍萬餘公節其力而厚撫之人不言勞會�������公曰此眾之過密宜疏暢之��������起奉命��浙江察��貪�����十數�多見施行仁宗皇帝嗣位於刑獄尢隆欽卹而嚴大理之選曰是天下之�也於是大理寺卿�遂�公爲卿時��求言公上言七事其一用人曰用得其人則治道�非其人����人立之職惟在�人而已二�學校曰教育之道本於師範今內而祭酒司業�而�縣學官不在於備而�得�庶有����都察院耳目綱紀之職用以��揚淸��������獄非朝��風憲本意四������用疊之宜預爲���北京八府之民困於�������無���牧飬以蘇���曰�法不�����出多�入少今但多方�之而不輕出民艱��則自��七日京師與賊之繁由軍民�����便管��裏不相通知今固不能��正之宜敕五城兵焉�於各坊街巷不分軍民工匠每十家編爲一甲使互相�察出入一家有祀十家連坐有能捕首免其連坐之罪庶輩�之下可以肅��切中時務蓋公於其臣必�盡其所�然者一日朝退得風�上命醫往視賜藥歷半歲竟不起宣徳二年三月廿四日也訃聞賜祭給舟還其喪命有司治墳其生以丙午歲正月二日享年六十有二其居家善事父母父母歿喪祭咸盡禮於其弟友愛與人處溫恭怡怡其儀觀偉然風采凝潔瀟灑絕俗也其文章以詩名於時所著有玉雪齋稿若干捲喜寫山水木石幽澹簡遠有倪雲林韻致嗜蓄法書名畫觧後心之所好輟贈不靳其配江氏封淑人其子男三禎祥禋女五皆適士族孫男二士奇於公素相知嘗爲序其詩以傳其未易簀也語其寮王邦彥楊遂初及其長子我死必楊君銘我不憾矣然及我未死而言也二君馳以告余愕然驚曰何遽及此乎而不敢辭敬諾焉又明日公卒匍匐往哭之於是禎奉遂初所狀事行來乃敍而爲銘使刻於墓石銘曰

虞氏所始啟封自姚亦有自姬啟於東吳溯�本源匪王斯帝沿漢及唐屢顯於代朝歌之武永興之文奕奕振振嗣休續聞金壇之宗繇陳畱徙縕義��垂三百祀奮挺以騫始伯益甫升藝登材肇迹郎�往撫臨安古二千石帝謂爾良可付以辟棘寺蘭臺歷年孔多惟中弗倚惟平弗頗使車載馳顧視在道有隱於心敢稽入告惟天聡明白汝予諧汝克予遜予奚汝違祗於列聖篤終猶始有懷惓惓未究厥施莫致而夫豈在人嗚呼伯益君子之存

○故翰林撿討陳君墓碑銘

仁宗皇帝初臨禦獎用儒術茂興文治首命在廷舉賢薦能於是必保臣士奇言蘇州陳繼其文學宜在侍近卽日詔驛召之旣至授國子博士明旦入謝政翰林五經博士時初建弘文閣於思善門之右以�經�備訪問而命翰林學士楊傅董之擢侍講王�及繼等三人副之今上嗣大統詔修兩朝實錄簡用纂修官而繼預焉無幾賜勑命實錄成賜白金及織金文綺衣遂進撿討宣徳七年五月自陳老疾奉命致事歸又明年�加逐不起五月某日也於是其子完走北京求文書墓碑嗚呼斯文老成凋謝殆盡士奇忍以衰病而忘情老友哉按�學者大理評事張益狀陳氏其先家蜀與宋文忠公堯叟同祖堯叟從父諱鄴始徙南康之都昌七世至諫篆登宣和六年進士乙科累官在朝散大夫明州通判再徙星子又五世至諱��淳貢士貢士生元翰林待制諱仝待制生諱徵受學臨川吳文正公爲通儒至正間廷臣交章起之將授之官以介特不偶自引去又徙蘇州之吳縣娶宋相江文忠公萬里之孫生諱汝言博學有才具洪武初仕爲濟南府經歷所設施秩然條理一郡倚重大將軍出師道其境深見獎重娶吳氏初生三女經歷公方以嗣子爲念在濟南一夕夢白衣大士已而生男卽撿討也初名�童更名繼字嗣初晚號怡庵嗣初生十月經歷公歿母抱之歸蘇家具蕭然惟存書二萬卷及蔬地二十畝其母知學問謹禮法守節不嫁以教育遺孤嗣初稍長克自奮勵其天資明果內奉母訓外從良師日益見端緒又進而從明經師遂深於易詩又求邃於古文者而師之其爲學自經史百氏皆慱考深究久而淹貫沛然爲文章根義理辧體制嚴矩獲力寸陳言不肯苟率由是聲譽蔚然見重於三吳求文者接踵戶外而從學日輻湊講下其施教有本末主敬爲要明理爲務後在館閣於商確古今講論述作之旨娓娓皆有所自眾推服之居家篤孝行𨿽貧而講授之暇躬治蔬圃以資飬甘旨恆充有司上其母貞節詔旌表之自是遠近����學官一以親老辭親沒葬祭盡禮與人交以誠善者獎掖之不善者面警飭之不肯媕婀苟容窮乏者�給之沒無歸者斂葬之𨿽官於朝其志泊如蓋未嘗一日忘幽閒之適旣得請歸吳中之學者皆忻忻喜得所依而從遊者益眾旣疾革門人請所欲言舉西銘存順沒寧語答之遂卒春秋六十有五其卒也族婣門生故舊皆臨哭郡自守貳以下咸走弔祭遠近大夫士聞之皆嗟嘆悼惜其所著詩文有怡庵集四十卷藏於家其配故蘇守金絅之子儉勤克孝先十二年卒子男五宗寬宏宣完皆志於學女二長適謝璜次在室孫男七傅儀仁偉佃佶俌女四其葬在縣之太平鄕薦福山之原銘曰

有碩其先自陳宗室�衍於蜀英傑森出沿江而東來徙南康再徙闔閭代有奮楊卓乎怡庵克奮於孤幼志桓桓壯夫莫踰有書充棟有畦遶宅晝鉏夕誦孝飬是力浩乎其學邃乎其文求道請業從遊詵詵辟書駢來親飬弗捨晚而幡然玉堂金馬抽思發才效勤紀述長簡�冊金匱石室衝澹之存食息靡忘引疾謝榮遄復於鄒邦有耆俊如璞在石山林艸�光輝潤澤奄其永逝士林興悲紛彼媚學倀倀奚�刻詞墓前式示來者尙有懷徳車過斯下

○君山廟碑

君山廟者祀常州府同知張侯之廟也爲政而能愛民生則父母之沒則烝嘗之皆由其誠有以致之也張侯之同知常州也奉部符專督農事旣至視民如子喜爲之興利常行視水教之蓄泄躬履壠畝察種植而爲之勸或時坐膝間相爾汝語如家人未嘗笞詈辱人遇老病鰥孤率有恩意所過飾勵學教正士習民甚戴之上官知其得民也有所賦輒檄之督民恐以緩累侯則爭起趍事然侯終不以慮譴而急民是時天下軍伍滋獘軍之姦黠者率用賂規匿而詭傳天民於籍民被枉比比朝廷以璽書分命禦史淸理其要在核姦直枉禦史當詣蘇常者言於兵部常州必得張同知共事乃有濟部遂以檄侯禦史時銳意得軍爲功不復矜念民枉侯固執民實非軍敢違璽書不從禦史不可柰何數出無禮語詬詈之侯忿欝不能平數日疽發背卒然常之人賴侯以免於枉者猶十七八時蘇之佐郡者極力助禦史得軍而枉民動以千計愁苦嗟怨於道路累年不鮮常之人以是益思慕侯不已侯素澹泊廉介不苟取一豪自入仕未嘗以家累隨公退坐一室蕭然讀書焚香而己易簀之先夕侍藥者入其捨索燈燭悉無趍出取膏油一盂以入侯遙見竟謝卻之其操類此侯先自翰林庶吉士爲刑部主事春坊中允大理寺丞皆有政績嘗奉命督事廣東福建皆有惠及民此特載其在常者耳侯卒之日民老壯奔走哭於庭皆哀具儀奠祭累日厲行白衣冠送者數千人非積誠而然致此乎後數年江陰士民朱善繼善慶周孟徳孟敬因眾民之志協謀作廟於邑之北君山以祀侯來請書於石並作迎享送神之詩使歌以將軍俠名宗璉字重器江右吉水人永樂第一科進士朱氏周氏皆尙徳崇義之家詩曰

肅穆兮侯堂酌山泉兮薦林芳泠泠風兮髣髴侯戾止兮佩玉瑲懷仁俠兮撫我動與息兮有教稼芃芃兮連疇侯顧我兮樂以笑侯乘兮蘭棹倏東臯兮忽南畝溪有鱷兮陸有虺侯赫視兮敢餘民侮侯來遲兮逝何疾侯之逝兮我民以戚山之明兮水之麗侯捨玆兮安適侯懷故鄕兮旦往夕來祚我佑我兮無遐遺調二气兮平四序下無況�兮髙無嘆災沼有魚兮苙有畜公無負逋兮私庚足我民兮子孫孫子承侯福兮千百世祀

東裏文集卷之十四

●東裏文集卷之十五

墓表

◆墓表

香山縣丞彭公墓表

工部屯田主事郭君墓表

歐陽允賢墓表

故國子博士王君墓表

贈徵仕郎戶科給事中夏君墓表

樵雪居士墓表

陳廷傑墓表

東阿縣儒學訓導黃先生墓表

贈奉直大夫禮部祠祭員外郎易君墓表

蕭坦行甫墓表

○香山縣丞彭公墓表

嗚呼古人所與共治天下者必擇士而任之凡內外大小百執事之職非士不與是以職修而治興後世雜刀筆吏與士並用至有謂士迂闊無益於世者夫爲士而不知道知道而不適用誠無益於世然取士亦察於其內何如焉耳可以什一遂廢千百哉若今香山縣丞彭公出乎士也其所以修於身施於人者皆有以發明斯道士果無益於世哉公諱豫字與志一字叔介吉之泰和人其先徙自長沙宋寧宗時曰惟孝詣闕獻賦周丞相必大楊學士萬里謝諫議諤交薦其才得官不受而去公之七世祖也祖某父某公自幼已岐嶷異常兒稍長讀書知以明道爲務初吳文正公以性命之學授虞文靖公文靖公以授鄕貢進士安成劉云章先生公往從學云章先生久而益有所得云章先生歿益嚴奉先生之教動息語默必由於矩度澄心玩微手不釋卷茹素飲潔懙懙目足非其人不接也一時流俗亦皆目公倔彊乖剌公旣孤特寡偶而持之愈堅南雄守嘗辟公教官金州守奏公才行可用徵詣京師皆以疾辭後數年始就聘萬安訓導以上書言事擢香山丞香山在嶺南海島之間地遠而俗囂前之爲縣者率尙猛治公至一務寬施訓以善道久而民益化服緣海諸衛屯兵暴橫爲民害往往擇民膏腴田誣以荒廢據占自利郡縣不能制公獨毅然曰此細民所資以共公賦給私家者且奪民欺上著在國典有不還所侵田必執不貸兵知公不可犯聞所言悉還之縣有大猾恆持長吏短長搖撼以騁前此縣長吏皆縮手不敢誥公悉捕寘諸法姦宄斂迹海寇常刼掠民婦女貲貨出沒儵忽不可蹤迹民苦之公爲方略教民掩捕訖公去寇無入境者瀕海歲旱眾禱不應公自外來曰豈有爲文具而能格天者乎卽自齋沐致禱越二日大雨沾足明年復旱公復禱雨亦如之縣民捨火耳延及官廨公叩頭向之反風火滅民習不樂學𨿽已久立學官生從廩食十數年有不能通知語孟章句者公稍暇卽詣學督視諸生爲之啟諭誘掖不數年有與賓興而登仕者民始知學之貴在官六年年已七十以老疾乞致仕旣得請未行某月某日卒於京師永樂六年也明年某月某日葬某里某原娶某氏繼室某氏皆先卒子男一某孫男若干某某公居家事親孝執喪三年不禦酒肉人未嘗見其啟齒待族人有恩嘗嫁孤女振貧乏皆曰此在我當然性簡淡無他嗜好惟寶愛其宗譜與先世手澤文字踰於拱壁嘗語其子若孫曰知愛此則能愛身矣聞有存其先世及劉云章先生片文隻字𨿽百里外不以寒暑奔走求錄遇鄕人子弟必教之禮義忠信嘗以歲更長繇賦裏中教裏民復其所生之姓者數家民貧不能輸賦竭己力代之輸不責償焉蓋公之所爲厚於民者初不待香山而後見已如使公之見用不止於香山又使士之用世治民皆如公之香山士之效豈不暴著於天下彼不爲公者不足言而公僅止於香山而已嗚呼惜哉余故論次公平生大槪表諸墓道以告其後之人而亦豈獨其後之人之當知哉

○工部屯田主事郭君墓表

君姓郭氏諱原琳字貢仲郭氏萬安下驛裏名家其先居泰和城西後徙龍泉之金田至繼之徙下驛又至如村晴川昭明貢仲之曾大父大父父也昭明惇厚有行洪武中禮部侍郎張衡薦其材於朝徵至援例得歸娶泰和陳氏生二子貢仲其仲也體貌魁偉而淳厚坦亮外和內莊喜慍不見辭色未嘗舉口及人過失蓋望而知爲厚重君子也孝友行於家忠信徵於鄕從永丰唐斐先生受詩經爲太學生居無幾告歸飬親後十餘年終親喪復還太學遂擢工部屯田淸吏司主事居官不嚴而肅蒞事以勤待下以恕兄所董治事必先集冬官卿及其貳咸禮重之下之人皆樂爲之用不肯欺之三載考最奉命徵薪炭山東時山東歲屢歉貢仲一意綏撫未嘗督責之民更感激趍事是時奉命徵物山東不下百餘人而以淸謹寬厚稱裁三四人貢仲其一也永樂壬寅六月廿三日以疾卒於長山縣官爲斂殯之而發視其裝無所有惟所賫公牘及遺訓其子之書而已享年五十有六娶張氏子男三楫矩淵女一嫁羅仲鈞孫男女各四楫淵以其卒之明年走長山啟殯歸葬於鄕而楫來北京以翰林修譔曾鶴齡所述事狀求余文表墓嗚呼貢仲吾姑夫陳白石先生女兄之子總角讀書依舅氏往還與余好也旣長睽隔不相見殆三十年始再會於南京貢仲爲人簡澹未嘗一涉迹達官之門𨿽同鄕郡識之者無幾人而閒�輒過余或畱止宿譚譣以樂不厭也來北京僅一見而有山東之別夫孰計其遂永訣耶貢仲之賢�材無所施不宜又孰計其竟止於此耶抑造物者之意與民之所欲惡異耶不然何奪吾貢仲之遽也吾因之又有感焉萬安之賢而材如張衡之淸峻彭與明之�愼郭士道之剛介其達也皆有以及人𨿽衡仕至少宗伯與明至大理丞士道至京尹皆達矣而皆不久而遂卒吾與貢仲語蓋未嘗不共嗟咨悼惜之而致疑於造物者夫孰計貢仲又奄然遽已耶則余於貢仲之沒不能忘情此三人者亦貢仲之意也

○歐陽允賢墓表

允賢諱賢歐陽氏也仕至南京國子助教永樂壬寅十一月初三日卒於官其世家吉安泰和邑西蜀江�其先與文忠公同出吉州剌史�其曾大父孚先大父以定父觀�允賢洪武庚午以書經中江西鄕試明年會試中教官選授嚴州府學教授居無幾丁內�服關攺興化府學教授永樂元年升國子助教其爲教授嚴條約以勵諸生一時學校之爲師弟子者率�本無實而記錄舊文以資進取徼幸得之而旣懵於學術往往不�重於世允賢恆旦暮衣冠坐�堂中取四書經傳爲諸生觧析反復使達於本原然後以其所得發爲文辭而爲定其可否在太學亦然允賢兼通詩春秋論說之際諸生非其講下者皆樂就而聽焉有疑未通者皆往質問允賢亦樂爲之傾寫蓋自祭酒司業以下咸禮重之而祭酒胡公遣子從之學太學生之始至者素已聞歐陽先生亦多顧從之助教九年考最考最復職者皆援例自陳得升眾謂允賢盍自陳曰吾常戒學者宜安命乃今自�耶卒不自陳於家有孝弟之行爲人坦夷直諒遇事是是非非亦喜爲人觧紛排難文章取達意而止嘗曰刻深藻繪非吾所長亦非吾所願也邂逅朋儕知己相適意日忘返而講論道徳之餘其志未嘗不在生民憂深思遠之意每溢出言表蓋聞者鮮不迂闊視之嗚呼豈其然哉允賢徳足以惠民量足以容物明足以燭幾公足以爲政蓋無施而不可惜乎其一教官而止也𨿽承允賢之教者於爲邑爲郡爲藩不少矣考夫足以發其道而愜其志者固少也嗚呼允賢可以易得哉允賢卒時其父春秋九十有二康健無恙也而允賢僅五十有五而止其命也夫其配贑州府學訓導劉一淸先生之女子男六湏哲莆澗�淳莆先卒女二長嫁蕭九徳次嫁康颒哲颒皆永樂十九年進士孫男三允賢之葬也翰林侍讀王君直銘之矣其弟監察禦史和在京師求余表其墓余交允賢尢久知之尢深其沒也尢悲之故最其行與志之大者使歸刻馬

○故國子博士王君墓表

北京國子監博士王復原字子復洪熙元年九月某日卒於官旣歸葬其鄕言泰和灘江裏其子韶勤復走北京詣余拜且泣曰先子之藏也侍讀學士王先生爲銘掩諸幽矣不肖孤竊念世蓋有生不沾一命行不加庸眾人率得名望貴人表揚於不朽者先生不肯尋常苟有論述而先子亦嘗以經術用於時列於朝矣表墓之文非先生其奚屬敢布其哀懇余曰嗟乎子復吾友也其沒也吾哭之慟宜其子之於我乎屬也王氏家泰和之西鄙世業書詩爲儒師自其祖父以上皆不仕父志徳積善蚤喪子復𨿽少不以孤窘而怠於學晨夕寒暑自策勵稍長聞同郡謝子方先生深於��稂�之謝講下生率常百數十輩而馳騖文辭進取之習得其支葉者爲多若用志沈潛必探求本根者僅十數輩子復其一也子復是時已日有負挾出圭角謝芁生亦奇視之洪武丙子選江西鄕試第七後四年會試禮部選教官第一授廣東化州學正時嶺以南郡縣學比比乏師子復盡心其職化州之學者始有所興起而浸漬及其旁近縣學亦多九載用績最超升北京國子監博士更鏟削鋒銳爲和易又九載以最升七品祿仍博士職預修五經性理大全諸書書成受厚賜及修太宗文皇帝實錄詔簡有才識通史學者館閣儗子復未奏而子復得風疾遽不起子復爲人儉約質率無崖岓嗜爲文章在監學十餘年求文者日接踵戶外未嘗有厭倦意所著文集若干捲藏於家享年若干二子卽韶勤皆有志於學嗚呼王氏於余還往之厚者子復及其弟敬先敬先爲人率直闓爽惇義薄利前三年敬先沒於蜀余每與子復追憶之而悲豈謂於今又悲子復也則余之爲此文也友道之感何獨子復哉何獨子復哉

○贈徵仕郎戶科給事中夏君墓表

錢唐有處士曰夏仲實沒十年矣宣徳三年以子時實贈徵仕郎戶科給事中時奉前詹事府少詹事鄒濟臨爲仲實葬銘因中書舍人許鳴鶴求表其墓仲實諱忠本王氏子所生父士祖母夏氏生三男子其仲仲實也外祖某舅某皆無後父母命仲實爲舅後承外家之祀遂氏夏云有孝友之行少時所生父母病聞人言刲股食之可愈每刲股煮液進之父母沒皆哀毀治喪祭盡誠斥去一切浮靡無益之費處兄弟恭愛待族人有恩或導之復王氏者嘅然嘆曰豈非篤我乎禮哉顧先考妣治命敢背棄乎王氏宗子在而先妣之父母與兄莫爲主祀者矣我夏出也彼其有靈庶幾尙於我乎感通而忍委去之乎乃已仲實淳厚簡靜樂儉素治家能肅恆勤事以率下交朋友信處鄕﹖謙遜怡然犯而不挍力施濟以守善自名晚喜老聃氏書終日玩誦不厭蓋年五十有五而卒其卒以永樂十七年十一月三十日娶陳氏封太孺人子男四長實時舉進士爲戶科給事中溫厚端愼爲搢紳所重次敏次遜次觀女三孫男三女四嗚呼世之騁智巧角聲利奔走馳騖惟日不足欲爲無窮不朽之圖卒之一旦與艸木同泯滅不能有毫髮可以飾躬而■﹝衤谷﹞後者多矣若仲實非有踔絕之志能邁倫之材勇謹謹焉蹈善務義以終其身生有今稱沒有餘慶其相去遼遠不待明者可知然所趍率在彼而不在此何耶如所趍率仲實亦奚必明法律張吏治而後可以興理耶故爲表之以勸

○樵雪居士墓表

江陰縣學教諭陳孟旦來北京以其姻家子王熊所狀乃祖樵雪居士世出事行求表其墓余覽之而嘆曰嗚呼此吾故人也其平生風流文采雋爽闊達楚楚出輩行今可復得哉王氏家泰和邑東一捨外梅岡之麓其先長沙人南唐時有爲法曹於吉州者畱居廬陵甲村數世徙梅岡至諱某號約齋者兄弟皆有科名於宋約齋與文丞相厚家有萬丈樓蓋庋丞相之書云又四世至道濟博學工詩賦不慕聞達日與賢士大夫遊翛然出塵之韻也娶曾氏生四男子其季樵雪也諱環字伯彰幼勤問學旣壯有志用世已而嘆曰柰何違吾親之飬而騖乎外哉其事親孝處兄弟敬愛從兄子朋淸尙絕俗至老恭愛尢篤一味之甘必共於宗族育孤葬貧靡不盡心於鄕﹖周急濟乏𨿽數不厭嘗歲旱里人羣禱久弗應慨然曰文具能感通耶更三日不雨禾盡死民則何望卽自齋潔致誠露禱翊日大雨沾足晚益恬於隱而嫉流俗之污也自�樵雪居士搢紳儒生有過邑東鄙而不之樵雪者率自意欿然而樵雪所交遊皆時聞人樵雪卒於永樂癸卯二月廿四日享年六十有九娶羅氏淸湖名族有賢行子男二長三綱先卒次三紀孫男七熊其長也曾孫男女各二樵雪之葬以卒之歲某月日樵雪𨿽老書冊不釋手尢喜爲詩歌自娛嘗一至南京莫夜過余時梁用之陳孟潔聞之皆來會四人者相見不復作寒溫間闊語輒論詩相傾寫酒酣放爲嘲謔夜漏盡二十刻未已終不詞組及世事天未明樵雪不辭啟戶徑去嗚呼孰謂遂此爲永別耶樵雪不可復得而孟潔用之皆已去世顧獨余在𨿽未死亦何有禆當世耶孟潔用之墓皆余銘之樵雪之墓余能已於言耶

○陳廷傑墓表

莆田陳廷傑儒君子也唐會稽王揆其所自出也宋吏部尙書仁壁其五世祖也龍門居士諱某蓮塘居士諱某其曾祖祖也元以書經舉鄕貢號梅巖諱某其考也林氏有淑行其妣也賢其諱廷傑其字安順翁其晚年別字也色莊而气和內仁而外方居心不欺致鄕有古道之號者其爲人也年十三聞其父艱危徒步褁糧走數百里從之備歷險阻卒奉父以歸父母歿時家甚貧能排眾人苟且之議而極力致喪葬之具於堅久至老死孝思不少�者其誠於子職也爲學官率五鼓興衣冠坐師席講授竟日不倦夕乃�廟學圯壞必倡率繕完兩考鄕試必致其公召修永樂大典考閱讎校必究心曁老且病必致恭朝謁不廢者其誠於臣職也慟兄觀持廉謹爲陜西參政卒而官責其家償帑錢數萬緡遂罄其室奩具代償以免兄之妻子於窮阨愐宗姻孤者爲之育訓貧者爲之嫁娶爲之喪葬者其徳之施於內也守今有所咨政必輔諸厚鄕有顧掾者客於京師雅相慕而未始相識顧一旦疾急屬左右必請見至則顧已不能言惟數目來間囊意若有屬者爲探囊得白金五十兩語顧曰爲悉致若子顧卽瞑目後召其子歸之子拜奉三之一爲謝不受南康邂逅嶺外人自京師還以病爲同舟者所棄舁歸舍予飲食醫藥戒家人謹視之且移文其家不報竟死又爲治斂葬者其徳之施於外也早從鄕先生洽春秋明聖人筆削之旨歷究聖賢之書而力拒老佛者其學也於論著尙古賦詠尙選而家有困學箴拕拙槀聯芳集者其文也諭學者必務孝弟忠信眞知實踐而講析必暢理者其所施教也結廬西山巖瀑之間以耕以學而��黃犢讀書消搖岡原之上者其初所棲隱也由莆田邑學訓導爲淸河湖口南康三邑教諭者其後所歷官也洪熙乙巳季春之朔北京文明門之旅次其卒之歲月日及處也七十有三其享年也方氏其配淮其子也淮所營某鄕某原其藏也士行修諸身施諸人無怍於先民可質於鬼神者其藏宜有表也循淮之請而述行以求表者其門生前章貢守張珂也

○東阿縣儒學訓導黃先生墓表

東阿縣儒學訓導黃先生諱玨字某別字憺翁其先自江夏徙南康之都昌宋隆興進士諱灝從朱文公受道學國史有傳者其七世祖也元盛時與虞文靖範文白遊諱石者其曾祖也祖諱慥錢唐縣學教諭父諱某南安道源書院山長母葉氏白鹿書院山長靑叟之孫先生生於元季兵亂之際稍長而端重喜學時舉家竄匿巖谷中山長公愛之取瓦石書孝經論語授之手捧瓦石誦不輟口十餘歲益有志而家貧然松明以繼晝盛寒衣薄則擁衾危坐率過夜分乃寐金華朱悅道通濂洛性命之學而徳行淳篤爲星子知縣先生從之遊甚見許與傾底裏以授之朱官滿而遷褁糧往從卒業洪武乙丑縣令丞聘爲舉訓導躬勤以率諸生而優柔化導諸生翕然起而從之後多成名以去益廣學捨加於舊規丁內囏服闋攺上海縣學訓導尋丁外囏服闋升南陵縣學教諭無幾調安東縣學徵修永樂大典被旨試文章先生第一蓋將用之而以老疾辭大典成受賜賚復還安東其纂修居京師六年而安東之學者科舉不及數考滿循例降訓導吏部侍郎師公審察一時教官學行無踰先生者遂奏授東阿東阿師公鄕邑也明年陜西布政司聘考鄕試又二年卒於東阿永樂壬寅八月二十五日也春秋六十有六娶髙氏子男二森磊女一淛江布政司參政熊本誠其壻也孫男二女一先生天資淳篤旣傳其家學又得良師躬勤而弗懈於經史百氏皆究極旨歸尢用志理學而務實踐其事親孝親喪三年不飲酒食肉服除而哀不衰友愛諸弟與人交久而敬犯而不校其儀貌儼雅而溫厚坦然端靜有容望而知爲有徳者也恆語其學者曰昔文公先生謂我先人此心要日與義理相親吾未嘗斯湏敢忘也泊於嗜欲布衣蔬食終身不渝惟好學之志自幼壯至老死如一日所著有鍾陵槀廬南集江海遺編在公志素行日紀其歸葬也祭酒胡公爲之銘曰不愧郭有道者吾友余正安尢知先生間以所述事狀及其子森來拜請表於墓而刑部侍郎張公亦告士奇曰吾東阿黃訓導文行於今誠不多見宜必得子之文士奇與先生往遂十餘年其始識之翰林是時天下老師碩儒皆以纂修召至而先生表然眾人之中前夫從南京入朝行道所經數千里所得府州縣學其師道之可稱者先生一人焉可恆竊自嘆師道立則善人多安得天下之爲師者人人皆黃先生也則於表之誠嘗而不復以辭

○贈奉直大夫禮部祠祭員外郎易君墓表

易之先宜春人至宋禮部尙書祓徙潭州尙書孫�卿爲筠州錄事又徙上髙錄事孫興國司戶仁則又徙萬載君之髙祖也曾祖理祖俊父谷珍母彭氏三子長泰亨次震亨君其季也諱復亨字子謙自幼明爽穎悟未齓已知趍學日記誦過人長而益勤博涉羣書喜爲詩駸駸有造詣矣遭元季兵亂闔門竄匿深僻兄弟時出負米歸飬倉猝道遇寇寇共目子謙儀貌而聆其論議知非常人眾彊擁之去拜之曰吾儕迫於世難不得已圖自全而爲此也願屈公爲主謀策吾將惟公言是聽公�爲辱焉子謙力謝不能不聽旣不可脫則曉之曰丈夫舉事當力用仁義救民水火庶幾可以得人心如不務此而一志厲民禍敗隨之矣非自善之道也眾皆唯唯遂爲所脇由茶陵至安福子謙睹其所爲無非剽敓計𨿽有言百不一聽一夕脫身獨走從間道去國朝平定宇內其父已歿乃與二兄奉母歸鄕裏而家業盡廢毀兄弟辛勤拮據洽田廬漸復於舊伯兄舉茂才仲兄辟江西行省掾後皆坐累謫死子謙獨畱奉母而教育兄之遺孤男女七人皆成立爲畢婚嫁家日益■﹝衤谷﹞築別業邑東塢溪之上有園林之勝名其奉親之堂曰壽諼而躬勤孝飬作書捨其側市書數千卷其中爲教子之資而自號塢溪樵者蓋將終身焉洪武中有司舉子謙孝廉以親老固辭母春秋九十餘尙康健無恙忽得疾子謙晝夜侍湯藥不去側夜屢焚香吁天祈母安母卒哀毀而居喪秉禮子謙爲人恭愼重厚能輟有餘振不給凡於濟民利物事亦皆盡心邑歲舉鄕飲必賓禮之歿於永樂乙酉五月十三日享年六十有四葬徐山之原娶小圃龍氏益淸之子性行慈淑族姻儀之後才有二年四月初十日卒享年如其夫�葬夫墓之右子男三鑑鐔節女二長嫁辛軾次嫁陰陽訓術龍和孫男四女六節永樂乙未進士授行人升禮部祠祭員外郎宣徳七年蒙恩贈其父奉直大夫禮部祠祭淸吏司員外郎其母宜人於是節奉事狀求文表墓節自登第於余往還其爲人溫溫淳實交久而敬不衰蓋觀節可知其父況其父之存諸心見諸言行彰著若此者乎是宜表也

○蕭坦行甫墓表

靖江府右長史蕭用道坦行甫旣捍痺疾奏乞歸鄕裏便醫藥忤旨降宣府鷂兒嶺巡撿至宣府疾日益明年七月十四日卒於官永樂壬辰歲也先在靖江時自度疾不可起預爲墓志迨易簀之前二日取酒觴同官訣別又預作祭文自道其平生而寓夫全歸無遺憾之意其可爲達也矣旣歸葬於鄕後廿有三年其子晅來求表墓蕭楊世婚姻家士奇與坦行甫兄弟在鄕裏相交好在京師同館捨今之知垣行甫者獨士奇深比五六年士奇兩扈從巡邊至宣府經鷂兒嶺下馬入巡撿司顧視其山川景物黯然蕭條莽蒼而追思坦行甫平昔志意未嘗不低佪感惻而繼之以涕淚也則表墓士奇何辭蕭氏出南齊西昌侯叔誺之裔世家西昌邑西柳溪之上其七世祖森宋衡山縣丞髙祖古山曾祖靜安祖方平皆通儒隱居終身父尙仁學者稱正固先生尊爲經師嘗徵至京太祖髙皇帝與語重之特授潭府長史固辭除平涼府學訓導徙居邑北之栗園裏元配楊氏士奇從姑也繼羅氏生坦行甫初諱遵字用道後以字行遂別字坦行雲自少英特不凡負奇气讀書日數千言治尙書而諸經子史皆慱通下筆爲文滔滔咸有根據一時同輩莫或過之正固先生沒其學者皆就坦行甫卒業後多舉進士去建文初詔郡縣舉懷才抱徳者吉安知府朱仲智舉坦行甫送詣京師試文章翰林擢靖江府直史授承直郎時靖江悼僖王好學得坦行雅敬重之所言多見聽用召入翰林修類要太宗文皇帝靖內難之師已渡淮在廷公卿倉惶失措坦行甫與衡府紀善周是修上書論大計指斥用事者誤國書下廷臣及兩人議用事者怒盛气以詬兩人兩人屹不爲動左副都禦史練安言國事至此尙不容言者乎顧所論吾過有卽攺無則加勉詬者愧而止文皇帝旣嗣天位命翰林及王府儒臣考閱洪武實錄坦行甫與焉事竟賜鈔時詔百司復舊制罷直史司爲咨議所攺坦行咨議無幾升咨議所爲長史司遂升右長史授�議大夫永樂元年從王之國桂林初至凡國中祭祀所需下有司備其後凡祭祀之需府寮屬皆勸王下有司備坦行曰初至倉猝不能自備可一行之不可以�且祀神在致吾誠使人代備物非誠況未請於朝而擅使民非制乃止後坦行進表指京師王府竟下有司備祭物事聞長史以下皆得罪王始悔不用坦行言坦行數言於王宜務善納言以厚徳奉法愛人以保福又啟陳八事曰愼起居寡嗜欲勤學問飬徳性簡鞭朴之刑無侵下人之利常接府僚以通羣情簡擇謹厚之人以備差遣又作端禮體仁遵義廣智四門箴以進王門四門之名遺信何也對曰五常之信猶五行之土實有仁義禮智之徳卽信在其中於又問古今人多好名何也其意以譏坦行之屢有言對曰君子必不好名名與實譬諸影與形有形斯有影有實斯名隨之矣河間東平皆有實徳故其令名在世與日月同一悠久惟殿下勉夫在己之實耳凡於進講之際必反復敷暢其旨坦行負直气侃侃能面拆人過失未嘗稍屈己求合一語不合掉臂去不顧而嫉脂韋軟媚人恥與同列事親孝以祿不逮飬在公遇盛宴饌未嘗醉飽於族姻有恩於朋友有信義性澹素一繡衣入朝則服公退布袍蔬食不攺處士時爲政達於大體所著詩文數十卷藏於家春秋五十有五娶康氏繼彭氏子男六望朏旰晅晦昊晅宣徳二年進士吏部文選主事女�其婿嚴頎龍粲楊鵷羅溶粲禮部祠祭主事孫男若干世之仕者巽愞不振久矣蓋士以气爲主而以理充之則無往不直考坦行甫躬之所蹈位之所施其正直剛毅之气可爲仁且勇哉可爲仁且勇哉

東裏文集卷之十五

●東裏文集卷之十六

墓表

◆墓表

彭士揚墓表

沈學士墓表

劉仲良墓表

陳處士墓表

黃氏畫埠阡表

蕭徳聚墓表

贈文林郎監察禦史羅君墓表

故奉訓大夫右春坊右諭徳兼翰林侍讀林君墓表

禮部儀制郎中史君墓表

贈奉議大夫太醫院使謚恭靖蔣公墓表

彭先生墓表

○彭士揚墓表

士揚諱詡彭氏其先見余所作其父墓志父原復母劉氏士揚蚤孤劉賢教育之士揚亦自童丱克卓立不肯在人後其父之同產兄橫侵寡孤業而僕隸使士揚母子無可柰何乃走依外氏夙夜刻苦自奮數年學日見端緒乃歸其從女兄之夫蕭用道授以尙書經鄕人之欲成其子弟者乎延士揚爲塾師士揚事母孝事伯父母如父母而於伯父母之子盡友愛吉安郡學舉士揚訓導赴吏部送翰林考經義時胡文穆公爲學士曰吉學之師非深於經者不稱加嚴命題士揚熟於經傳而條析明暢翰木諸公皆稱嘆其難能尙書蹇公覽其文喜曰今之教官能是者千百之十一時英國公奏求儒師太宗皇帝命吏部擇行端而有文學者畀之遂以士揚對從之英國好賢禮士得士揚甚喜朝退之暇相與討論載籍辧析至理厚見禮遇從英國赴交址凡再軍中奏疏檄諭悉出其手皆事理詳明文辭得體英國於事關切要者必與定議而士大夫謫居交址者賴其存濟甚多宣徳初英國言其賢於上遂授國子監典籍監故有文籍板歲久缺壞狼藉士揚悉匯次而整齊之見故元諸儒所輯觧小學書闕逸三之一嘅然曰此朱子切切爲學者端本澄源而作何可廢乎徧求善本出己資錄補刊完𨿽職不預教事而諸生執經請業者無虛日司成有大著作必經士揚閱一時翰苑諸學士皆於士揚往還有斯文之契士揚爲文理明辭達爲人篤於義雅澹疏暢緩急可恃負直气能輔人於道從叔爲禦史過家行有不當力諫之曰千尋之繘絕於寸朽豈得不愼不聽卒生是僨或以不直加之容而不挍余家於彭氏世姻士揚在兩京於余尢厚於見愛也獨不以姑息余深徳之一日於吾家飲酒談咲歡甚就座得風疾明旦舁歸治數月少瘥白其情於朝命致事還鄕踰年卒京師士大夫聞訃皆悼惜之英國爲位祭之其卒以宣徳五年九月某日春秋五十有六配劉子二男二女於戲世之庸眾人其生無一之可稱及歿往往淂名公貴人爲之稱道誇譽以垂綿遠蓋有子克致之也如士揚非世所謂賢人君子歟苟其素相知而有公世道之心者可使無聞於後哉故爲述平生大槪表諸墓道使其家刻焉

○沈學士墓表

嗚呼此吾友翰林學士沈公之墓沈世家松江華亭大考諱徳輝嘗爲郡史平反冤獄百數十人鄕稱長者妣宋氏考諱易仕爲咨議參軍無幾棄官飬親而授徒裏中惇行倫誼集五倫詩以教學者而甘貧樂義人�苦節先生妣顧氏有善徳二子長卽公諱度字民則次粲字民望公天資溫雅惇實自幼嗜學漙涉經史洪武中郡邑交舉文學卽就坐累謫雲南跋涉萬里處患難其中■﹝衤谷﹞然時同謫者多名人率於公交達官重帥爭欲迎致公館下岷王具禮幣聘之旣至屢進直言居無幾辭去都督睢能知賢下士乃於家塾爲弟子顧旦墓躬請益焉其入京師也以公偕行時太宗皇帝初臨禦命翰林舉賢才令禮部尙書江陵楊公爲編修以公名上擢翰林典籍方時制勑塡委旣視艸學士以下率分書之上獨覽公書稱善一時翰林善書如觧大紳之眞行艸胡光大之行艸滕用亨之篆八分王汝王梁用行之眞楊文遇之行皆知名當世而胡觧�公之書獨爲�����冊��用也宗廟朝廷�����裔刻之貞石傳於後世一切大制作必命公書公之書婉麗飄逸雍容矩度兼篆八分八分尢髙古渾然漢意而日侍淸密無間嘗賜二品金織衣新制象笏鏤公氏名塗金以賜以其弟與子皆善書皆官之近侍父子兄弟並榮於朝古今以書遭承寵遇莫或加公書蓋公一藝耳爲文章尙興致平澹雅則不爲浮靡事上必盡誠被顧問必以正對由典籍升撿討復升修撰遂升侍講學士奉直大夫仁宗皇帝賜誥命進恊正庶尹贈其考奉直大夫恊正庶尹翰林侍講學士其妣宜人予誥歸焚黃賜鈔給驛傳宣宗皇帝臨禦進翰林學士奉政大夫年踰七十再上章乞致仕歸不聽公事親孝與弟粲友愛相篤終身與人交久益散爲人貞靜不苟附初入翰林鄕人有爲大宗伯者得君有气勢赫赫朝士希進者日奔走其門公以故舊獨自守未嘗輕造間或邀公輒以禮辭士論髙之間暇閒戶焚香鳴琴賦詩以自樂人號自樂先生襟宇澄澹風韻蕭散所好惟載籍法書�����題其齋居曰樂琴書處雜列花卉奇石髙人韻士至必具觴酌或吟或奕意度修然所作詩文有滇南槀隨筆錄西淸餘暇自樂槀藏於家年七十有八一日微疾猶作和王行儉詹事小洞天詞明日捐館宣徳甲寅十月廿二日也訃聞上遣禮部郎中陳謨賜祭給驛丹歸喪命有司營葬元配顧贈宜人繼陳子二芹先十五年卒藻中書舍人升大理右寺副孫男二潮秀敏好學先十年卒次源女三長歸兪珙余在室曾孫男一士奇與公同入翰林相交三十有三年最相得其沒也蓋哭之慟於是粲及藻求余表墓余忍以衰朽而忘情老友哉敬爲之表

○劉仲良墓表

嗚呼習俗之下爲士不能以義自重以得於內自適如其身或子沾一命在當路率憑借聲勢輘轢鄕間挾制郡邑惟所欲是恣若後來或事敗勢失爲世僇咲蓋不暇慮𨿽有敗者相繼踵在目前亦不少自斂戢若此比比也觀於今吾邑之士有子在當路而躬布衣居鄕能以義自重以得於內自適者有劉仲良焉仲良之子咸佐憲外藩十六七年任重祿厚郡縣吏日趍走庭下然屢迎仲良就飬皆不赴仲良所居故在泰和邑市中乃之吧南澄江之陰十數里買田築室率少子往就耕所耕足歲計外有餘間釀酒獨酌賦詩爲樂泊然無他營或時與田夫野老分席相嬉娛蓋鄕之人如不知其家有仕宦也此豈流者始家泰和其後至瑩中生慶源慶源生存善存善娶羅生三男子仲良其仲也諱彛自童丱已雋爽穎敏書一過目能記誦時從海桑先生學初習爲詩已藻思溢發同輩皆不及爲先生所重然不自矜衒𨿽父兄不深知之仲良有才具旣壯未試詿誤謫戍遼東戍長之賢者以奇士禮之有所疑就質焉仲良處患難十餘年不攺其度如一日及老代歸則昔之朋儕物故且盡獨處自怡所居有小樓名醉吟坐其中書冊恆不釋手仲良平居孝友自作先祠率弟侄置祀田歲時奉祖禰遼東歸其故田廬什器爲宗人奄有者悉不問處物能恕咸在官數寓書或詩飭勵之搢紳大夫覽之咸見獎嘆亦有和其詩者其平生故人在要路者未嘗一通書問而聞其所爲善事輒喜津津見眉宇如己出非幽貞樂善者歟仲良詩晚益蒼然有壯遊集醉吟槀及所著劉氏譜藏於家仲良卒於宣徳四年四月十四日享年六十有八葬以卒之歲某月日配廖氏子男九長震次坤次咸永樂十年進士歷四川河南按察僉事升河南按察副使未行攺廣東次逋次遽次迥次遐次邈次逾一女嫁羅務習孫男十女八曾孫男一仲良與餘同裏少同學陳先生之門相知有素其卒也咸在京師聞訃遂求余文表墓嗟乎鄕人老長讀余文其必於流俗乎有感

○陳處士墓表

處士姓陳諱果字孔碩父海桑先生國初以碩徳正學望重大江之西三子皆文學傑出士林處士其季也材髙識精負有用之具無施不可而未嘗一見於用年四十有五而卒嗚呼惜哉其先五季時自金陵徙泰和世爲詩書家宋元階科第入仕者六十人而處士之曾祖祖父皆不仕處士自幼雋爽廉重六七歲讀書一過目輒了大義賦詩作字超獵諸兄先生長者皆矜其不凡長而篤孝友父母沒哀慕終身喪祭一用朱子禮不爲浮屠老子之教所親有彊之者曰吾敢苟徇世俗隨家法以陷於不孝乎兄子凱不肖矯父命奪其貲直數十萬緡悉寘不較曰吾豈以是傷同气哉爲入豁達務大體而持行謹謹若處女𨿽賤視污濁士若將凂已然未嘗見詞色自少負四方之志嘗踰五嶺睇南海反而登衡山絕江以達中原歷齊魯燕趙踰大行縱覽咸陽涉淮至浙弔古人之遺迹而交其名人君子充益所未至嘗愛華山之勝自號太華生前史官蘇伯衡爲著傳以洪武庚午十月二十三日卒娶羅氏有賢徳子男二孟潔永樂丙戌進士翰林庶吉士孟旦泰和縣儒學訓導女二長適監利縣典史蕭蔶次適曾永齡孫男六年考練紑純紘女三曾孫男女各二嗚呼士誠徳足以容眾材足以濟務必用於世以著及人之功然士自重者必不枉己求用固系乎用之者之求之也如處士之賢𨿽有知之而皆不在當路則固莫之求也處士沒今三十有餘年當時知之者亦且盡矣士奇處士甥也少孤貧處士實提獎之務學使不墜蓋至今不忘謹最其平生大槪表諸墓以示來者

○黃氏畫埠阡表

工部尙書兼詹事府詹事黃公告士奇曰福之先家泗州元延佑中始徙靑州昌邑擇勝得畫埠居之畫埠者謂其地水木淸麗若圖畫云曁吾祖又徙居邑西之新郭裏而自始徙之祖至吾之曾祖皆葬畫埠自余幼時先府君歲春秋展先墓必侍行至則從先府君後循次拜跪奠獻畢先府君未嘗不戚焉淒愴也閒攜余周行墓下而訓之曰此皆吾之祖皆吾所自出也然吾蚤孤不及究知孰爲某祖孰距今爲幾世僅知者吾祖吾祖諱佑志祖妣俔氏繼唐氏二子長者伯父琬次者吾父二女李士賢張士金則吾姑之夫也小子識之福謹識不敢忘福又竊聞之鄕閭老長自黃氏來昌邑世以善徳稱而未之有顯者今福幸叨榮二品列官六卿顧不能有所樹立用顯揚萬一日且老矣又懼先府君所遺訓者後之人或忽焉而忘之也子嘗爲我忘祖考之墓石惟髙曾以上墓石盍爲我並志之將表之以貽我後人亦俾鄕之人不昧其黃氏之初也士奇曰嗟乎蓄深者發必閎公以惇徳碩材遭逢列聖禮遇之隆付托之重秉恭持正夷險一心偉然時之名臣此豈一再世爲善施義之所能有哉所本之深而遠固當自其髙曾之上𨿽髙曾以上軆魄所藏莫能究知而皆吾之所�出也一气所關精神所聚有感通之理禮始祖必祭況始祖之下又其近者����所爲欲告其復之人歟仁哉孝子慈孫之心也遂爲志之又表之於眾曰黃氏之先其藏斯在尊卑厥序左右厥位歷世雲遠載徳旣丰何以觀之於今司空勿踐其域勿翦其植云仍繩繩後有代興

○蕭徳聚墓表

朝廷理租賦區各置長正一人副二人使董其事而簡產之殷者充焉歷二十餘年長皆歲更宣徳初戶部言長歲更頑民慢之故多負租請復不更之制簡產之充殷者充從之然近歲長賦者怙不更率肆意厲民而細民病之矣吾泰和十有二區長正副三十有六人而不爲民厲者裁什之一蕭徳贊及弟徳聚其特然者也蕭氏兄弟先充歲更長細民已愛之至是而愛之深嗟乎使長賦皆若是其安有負上而厲下者哉惜乎徳聚今不起也徳聚諱應徳聚其字其別字聚學蕭氏故邑東南桃源裏巨家其大父斯和父安正洪武初相繼長區賦安正風流文雅傑出時輩見余所爲墓文其男子七人第五徳聚也篤孝友性剛介持義斷斷不爲勢屈不爲利變恆竭力趍公事又能捐己以蓋細民以是所趍事恆先集平居厚撫孤侄嘗佐兄徳贊作宗譜以貽後有��衣長�將書冊畚鍤消搖畎畝間薅除荒蕪稍倦坐塍傍諷誦謳吟暮而歸取耕讀名所居樂從儒君子遊恆賦詩自娛亦以自負其爲人槪如此卒於宣徳二年十二月二十二日春秋四十有九初配及繼皆劉氏子男五穩秫■﹝禾會﹞穳穥女二其冢兄徳修淸澹淳厚尢爲安正甫所重無子安正甫檡於諸孫會秫爲之嗣徳聚兄弟皆與余交而徳聚尢厚余仕兩京徳聚以督賦屢至竣事必過畱一再宿出所作詩介余評評已未嘗不共抵掌絕倒噫今已矣何可復多得其葬也前蜀府紀善梁君本之銘之餘書其大者爲之表蓋非獨以示其後人亦欲使世之長區賦者觀焉

○贈文林郎監察禦史羅君墓表

監察禦史羅銓升湖廣按察使瀕行求余表其父之墓其父字景泰初余識之前翰林學士胡文穆公所公亟稱其爲人且知其出吾族兄仲素先生之門以是嘗往來永樂十九年餘奉命考禮部會試得銓喜景泰有子及銓爲禦史廉正恭愼聲譽日起亦知其本之於父故於表墓不辭按羅氏其先撫之宜黃人元初諱某爲吉水州學錄遂家吉水之南坊學錄孫載可載可生佑軒佑軒生繼道景泰之考也景泰諱世亨洪武初尙少出遊江淮時仲素先生謫居山陽淸重有古道景泰從之學甚見愛重時未有室先生之深友四明範啟元爲人如先生有女擇所歸以先生之重景泰也遂歸之自是山陽士大夫率重景泰景泰於書通其大義爲人溫靜坦夷而志恬退尙賢好禮賙貧卹匱疾病死喪賴之者眾有祝願之者曰吾不能報公天必報公又曰顯不在公必在公嗣景泰聞而謝之曰凡吾所爲皆出心之所不能自己豈望報乎其與人交有誠閒居篤於教子恆舉古人所爲可傳者勵之曰彼亦人也其可不自奮二子咸克卓立如父之志景泰卒於某年某月某日春秋若干宣徳某年以銓貴贈文林郎福建道監察禦史其配範謹於內徳贈孺人其子長釭次卽銓孫男若干翰林編修楊壽夫嘗爲餘言歲庚子偕贊善陳仲完考應天府鄕試燭下閱卷過夜分一卷去取未決困就寐髣髴睹人衣冠立燭影下遽寤因憶歐陽公朱衣事取捲再閱之嘆曰幾失之矣拆名蓋銓也言諸同列仲完曰果非偶然必其家有厚徳哉蓋爲善者必有應古今奇應若此者非一吾故表之爲世勸

○故奉訓大夫右春坊右諭徳兼翰林侍讀林君墓表

君姓林氏林殷三仁之後晉黃門侍郎穎之子散騎常侍祿山爲晉安太守卒於官子孫畱居候官遂世爲候官人而官譜不絕至末理宗朝諱古松者爲禦醫院使再世至諱淸通儒術生諱顓明象數之學生諱興以孝行稱於鄕而自淸至興皆不仕興娶遊氏宋名賢之後涉知書生君諱志四五歲其母口授書一過輒能記誦不忘十歲日記千數百言十四五下筆爲文章不倍義理從學主孟揚孟揚奇之爲盡底裏時數數出論辧見鋒鋩以折其老長孟揚曰此非所以求益也爲字之曰尙默卽痛自克治羣居一語一哭不敢妄終其身不變而沈潛於學涵浸渟畜久而益富永樂辛卯福建鄕試壬辰禮部會試皆第一建試第一甲第二人賜進士及第授翰林編修承事郎癸巳車駕幸北京甲午召赴行在預編性理及四書五經大全書書成受賜賚升文林郎丙申扈從南還預編歷代名臣奏議辛丑召赴北京升修譔授承務郎甲辰升侍讀授承直郎考順天府鄕試未幾簡束宮官擢右春坊右諭徳授奉訓大夫仍兼侍讀洪熙元年賜誥贈其父奉訓大夫右春坊右諭徳兼翰林侍讀其母宜人封其妻宜人宣徳元年赴應天府鄕試預修兩朝實錄未成尙默得熱疾更數醫弗效數月卒尙默善事父母父母病湯藥非親嘗不進旣卒喪葬皆謹禮於宗族篤恩意其學慱究經史百氏及星歷醫卜之說咸得其要領爲古文務�陳言而刻厲深切得樊紹述歐陽行周之趣其學出孟揚與孟揚前後官翰林文名伯仲間然孟揚不爲聞人如湖廣參政黃澤浙江按察使林碩其表表者尙默嘗自號見一居士又號所居曰蔀齋其卒以宣徳丁未五月二十四日亨年五十其子男二云瀚云瀣女三黃叔敏程稔其壻也一尙幼嗚呼以尙默文學行義所遭際祿位可爲無憾𨿽不逮下壽然君子於考論賢否不以此也獨念士習日下學者率騖僥幸一得其有能自力求實得於己如尙默者寡矣尙默非今士流之卓然者哉余其會試時考官又同官翰林十餘年蓋悼惜之不已於是王修譔孟堅陳禦史叔剛以云瀚及孟堅所述事狀來請墓文遂爲之表

○禮部儀制郎中史君墓表

宣徳二年春交址之復叛也守帥奏請益兵朝廷命安遠侯柳升等將七萬人往益之命兵部尙書李慶參贊軍事且勑慶凡六卿之屬才且賢者舉以自助慶所舉十數人其最才且賢禮部儀制郎中史安祠祭主事陳鏞師行慶與同臥起九月入交址賊於官軍所經之處悉列柵以守升旣連破之直抵鎭夷關升有矜色叔𨿽勇然不好謀安鏞言於慶曰總戎之意驕矣公宜力言之且夷賊譎詐不可以其屢敗忽之安知其不示弱以誘我況璽書數數戒飭謂賊專以設伏取勝不宜輕率待之公宜速入言之時慶已病彊起與升力言升唯唯而已中實無戒愼意明日前進以數百騎獨先其副及慶等皆在後升前度橋旣度橋遽壞後軍阻不得前賊伏兵四起升被創死明日慶病不起又明日副將崔聚整兵以進聚固宿將然倉猝賊驅象赴鬭眾亂聚被執寇大呼官軍降卽不殺安鏞皆曰吾輩見危授命耳皆死之十月十八日也先是賊陷昌江等城城中如都指揮李任指揮顧福知府劉子輔知州何忠等皆守節死交址守帥知任等死事以聞皆得褒贈從升等死者守帥隔遠不明知不及聞時與安鏞同行親見其事後���者𨿽言之詳而有司以無官府上狀不可質故安等之節不得暴白於朝此世之所共深惜而痛悼者也一時同死者如吏部主事李宗昉等蓋多而安與鏞之事有聞者在慶左右也兩人皆進士發身最相得安字志靜元宰相鎭陽王天澤之後今家江西丰城爲人謹重廉正𨿽職務塡委好學不倦而疏達勤敏六卿爭欲爲其屬尢見知於仁廟屢垂嘉獎死時年四十二鏞字叔振錢唐人重厚淸介所履端確未嘗一比匪人而勤於學問三十年來余所識錢唐士人仕京師其所言所行表裏一由於正者其惟叔振然知之者寡矣死年三十四志靜之子取其父衣冠葬之請余爲表餘數聞其死時事爲表之曰禮部郎中史君以忠死葬於此其曾祖憲中元河南行省都事其祖文質洪武初富州吏目其父伯允贈禮部郎中其母甘氏封太宜人配熊氏封宜人其子男四人而附見主事陳君者史君之同察友生同志而死同節者也

○贈奉議大夫太醫院使謚恭靖蔣公墓表

永樂二十二年七月十一日太醫院判蔣用文卒於北京初疾且革手自爲啟附進上時在文華殿得啟駭愕親禦寶翰遣中官問復�欲言用文彊起拜命言臣所愧恨者不能報盛徳耳又爲書與其素所厚左春坊大學士楊士奇訣明日卒命兵部給驛丹還其喪遣中官督治祠墳後六日太宗皇帝賓天踰月上嗣大位明年攺元洪熙之三月詔贈用文奉議大夫太醫院使特謚恭靖追官賜祭而官其長子主善爲太醫院判主善以治命求墓文士奇與用文同事上於春宮相知實深用文官太醫其所以受知於上者能隨事獻規益有問必正對以是甚見親厚而非專以醫也用文明當世之務其哀矜惻怛之意恆存於中間與之言未嘗不忠愛惓惓也上嘗論保和之要對曰在飬正气耳正气完邪气無自入焉又問卿於醫效率緩何也對曰善治者必固本急之恐傷其本聖人所以戒欲速也言關於理道槪類此用文初入太醫院爲禦醫永樂八年升院判自是專侍文華殿其於醫主李明之朱彥修不執古方而究病所本自爲方故所治恆十全王公貴人下逮賤隸細氓有疾眾所難愈者謁用文多良愈如用文謂不可愈卽無能愈者凡所愈報不報不計爲人恂恂醇厚恭謹有行義其自幼以孝聞鄕裏十餘歲能自樹立襲祖父業而用儒醫起家在京師所居近市辟一齋深邃明爽題曰靜學又治一齋公署左偏題曰緝熙圖籍充物稍暇卽齋中研玩讎校未嘗懌捲喜爲詩文遇名賢所制率自抄錄蓋土老學問不倦文人韻士過從者無虛日賓至必置酒或五行或七行呤詠爲樂與人交表裏始終一致沒之日無貴賤戚疏咸嗟咨悼惜曰善人已矣享年七十有四蔣氏之先家魏州金國子助教曰安中以直諫顯泰和間其孫應茂徙揚州之儀眞生夢雷元揚州路醫學教授生伯離舉進士崇明州判洪武初用薦名爲史官以疾辭遂出爲蘭陽縣丞居官有惠政其配魏氏用文考妣也用文諱武生以字行娶王氏先卒子男四主善主敬主孝主忠皆醇謹克肖女一顧璣其壻也孫男女各二用文所著有靜學齊稿若干捲治效方論若干捲嗚呼三代盛時王朝自公卿下曁百執事皆賢且材而各以其技能朝夕獻忠於王之左右惟王樂聞之而莫之違也故見諸其治爲盛後世非徒其臣之不能皆賢是材亦樂聞善於下者鮮矣其何�夫治之不古若幾故用文志希古人亦必聖明在上有大舜樂善之誠有以來之矣至其身旣沒徳意不衰而愈降益以見聖誠之至嗚呼𨿽不獨爲蔣氏榮如蔣氏之後有能知其先所以致此而圖敬承之不隨者亦賢也矣故表諸墓而告之

○彭先生墓表

泰和西郭月池裏有兩彭先生曰叔介曰與和皆篤行君子也叔介先生嘗出而仕矣與和先生其從弟𨿽未仕而修諸躬施諸其家其鄕者皆足以表物勵俗無愧乎古人叔介先生沒士奇旣表其墓與和先生沒今十有六年未有表之者君子之善其可終泯乎月池彭氏故邑之望元濂溪書院教諭諱某生月溪處士諱某月溪生諱某先生之曾祖祖父也先生諱羣與和其字自幼在祖父側熟其先世事卽有志於學以圖不墜稍長而孤遭元季連歲兵禍孑孑一身走四方以避亂定始歸而親戚死徙先廬焚蕩幾無以自容衘悲茹苦謀所以植身承家者從鄕先生王子與學專志畢力不少懈退則就叔介相切■﹝石靡﹞遂貫通諸經及子史百家安成劉云章一覽所業甚見獎重篤倫誼世父沒久未葬舉其匶葬瀘源山中時山中多虎爲民患迫暮假息道傍神祠祠故無扃鎖虎夜環祠聲虓然先生不爲勤虎竟去人以爲玉誠之應聞同產姊兵虜在衡州卽日徒步走衡贖歸又走安成求得其孤侄以歸侄中道病死躬負屍行哭買地葬已乃行族弟死妻子貧不給恆分所有以濟居無餘貲而凡振窮周急𨿽數無厭倦意處朋友務相益與子弟及鄕人之才弟言必在於孝友忠信接鄕裏恂恂溫溫常掩過揚善故無少長賤貴皆敬愛之爲文章淸婉典則有司嘗奉詔舉賢又舉懷材抱徳皆以疾辭袁州龍泉學皆聘訓導將行復嘅然自念吾柰何違先人丘墓而忘吾子弟之教乎亦不果行蓋先生之學本諸聖人之經達夫性道之原而一言一行惟恐或盩古人至其教學者亦以此蓋所自任者在此也嗚呼一鄕有君子斯一鄕有善俗文溪武山之城安得復有惇用古道如彭先生者以振起之哉先生卒於永樂丁亥五月某日享年六十有五初娶楊氏士奇從父彥中先生之女無子繼胡氏永陽名族生男子二人長百煉永樂十三年進士爲監察禦史次百鈞業進士未試而卒孫男若干女若干今之知先生如士奇亦無幾人故表於墓又系之以詩云粵昔四民士以道貴徳全子躬化被於世士習旣遷世日以下沿流益遠鮮之反顧有其願之倡而寡和士嚋念玆曰子時過嗟若先生克篤念之褒衣博帶動由矩規鉆仰先哲以有於我亦時出之以遺來者嗚呼先生於古是逑弗奮以騫弗閎以流我行於鄕波蕩艸靡不見先生永嘆何已

東裏文集卷之十六

●東裏文集卷之十七

墓碣銘

◆墓碣銘

山東塩運司副使蕭公墓碣銘

郭彥常墓碣銘

故淩雲居士蕭安正墓碣銘

梁用之墓碣銘

曾勝甫合葬碣銘

常州府同知張重器墓碣銘

贈承徳郎吏部文選淸吏司主事劉君墓碣銘

前朝列大夫交址布政司右參議觧公墓碣銘

○山東塩運司副使蕭公墓碣銘

永樂庚寅某月某日山東塩運司副使西昌蕭公鵬舉卒於官旣歸葬其鄕其孤金以溧陽文學梁本之所爲行狀來求銘公吾邑遺老凡發諸內形諸外者必不可少愧古人銘之蓋不愧郭有道者故不敢以辭公諱翀鵬舉其字蕭氏五代時有諱覺者由長沙徙西昌之禾溪後又徙今南溪曾祖某祖某父某母某氏公蚤孤季父自成長育之公時𨿽幼已不凡事自成如父自成禮致鄕先生劉尙書崧爲之師夙夜自勵不厭言行益謹飭劉先生曰此令器也後有詔廣京師城下郡縣賦民陶送磚京師役大且久姦民滋爲獘遣禦史廉治之姦者更蔓引素異己者是時縣簡自成長千夫公往代役旣爲姦者所引被收自成走誼禦史言縣實命我長千夫非侄也我當坐公曰躬任役者我也叔不與我當坐禦史驗籍名竟坐自成謫屯滁州公號泣送自成卽趣歸盡傾其貲財往助之自成後得還四明烏斯道作駢義傳著其事自成沒公與弟鵬起役弟鵬南鵬翔鵬漢同居相親愛怡怡諸弟亦皆敬事公惟公言是聽肅然不敢出一語涉不義劉先生著五荊傳以表之洪武辛酉以賢良徵至謁見應制賦指佞艸稱旨授蘇州府同知到官蚤暮盡力治公務而自守甚嚴無敢幹以私者居七閱月坐秦府買民物不舉謫河南驛夫居河南十八年貧甚不自給從者發近捨地得黃金匿不告而求去益力有以其故曰公請誥之者公曰彼所自得吾何預聽去卒不誥復起爲山東塩運副使或言公仁厚豈弟宜長民財賦非所以辱公公聞之曰孔子不爲乘田委吏乎惟克盡職爲不辱也到官勤勵自守如蘇州儉素不變至沒禦寒一縕祀猶河南時所制誠於卹下下亦心誠戴之歲課皆先期而集曰不可以累我公稍暇閉戶讀書賦詩而已有三司而下皆敬禮之詹事府丞陸中善嘗使山東還與餘言蕭運副潔淸正直爲山東第一惜旣老矣蓋未幾遂卒公坦夷直諒言動循於仁義治家尊卑內外秩然祀祖考盡孝敬時節躬率子弟謁先墓買田墓下歲命子孫一人司其入以供謁祭著爲式世守之與人交悃欵未嘗啟口及人過失事爲文章長於詩有集若干捲藏於家卒年七十有二娶郭氏劉氏先卒繼郭氏有賢徳子男二金鎡皆端厚好學克世其家女三人皆適士族孫男四人銘曰

公世以貲公徳孔嘉於何觀之於躬於家達諸官政厥彰孔多奄其亡矣君子之嗟閟於斯丘旣固旣安髙車後來過者軾焉

○郭彥常墓碣銘

永樂元年十月詔吏部下百司舉才徳之士在末位及隱處於下者時翰林修撰梁潛與士奇謀曰郭彥常闓疏果毅練習當世之務且公方負气節有大體此人可以稱塞明詔議協將卜日以聞會有言彥常病久乃止又三年彥常竟以是病不起余兩人哭之旣而相與嗟嘆悼惜謂世之從政者其皆如彥常矣乎彥常沒豈獨爲吾從私惜之哉旣葬龍門山今年其子公諸以狀來請銘嗚呼𨿽不忍銘不可不銘者昔家居時與彥常同裏未嘗一日不見見未嘗不相傾倒傾倒未嘗不在於道也而今已矣不銘可乎郭之先嶽州臨湘人六世祖匯宋季舉進士爲袁州司戶始徙泰和祖巨川考慶宗母蕭氏二子彥常其仲也自幼穎異七歲喪父哀毀動人季父登州教授敬守喪其子獻以彥常爲子洪武初教授公爲鄰稅司副時朝廷初建國子學簡京官子弟之秀者充學生彥常與焉受經於學錄蕭執先生先生亟賀教授公曰是兒異時有用之器也未幾以飬親丐去初元季兵亂彥常同產兄被俘不還至是教授公曰柰何以我故而今吾兄不祀命彥常歸主其父祀曰爾生子當令後獻其後教授公曆官瓜州武岡漢陽登州彥常悉侍行調護供飬曲盡孝敬教授公在登州得疾聞之卽日治行往省比至已沒奉柩還喪葬如禮平居以教子爲切要嘗戒之曰捨學不知人之道捨經不知學之本皆遣從明師遊與鄕人處和而信於時賢士君子皆與之交彥常儀觀魁偉雍容修整而其論議識鑑卓然非輩行所及不以疏戚廢其是非之公閭巷有忿乎不平徐出片言折衷之皆怗怙以止朋君未嘗忘人之憂嗚呼使其得一郡一邑而爲之足以安利其民不辱任使然卒未及少試以沒此豈獨彥常之不幸哉沒於永樂四年十二月十四日享年五十子男三公緒永樂十年進士公承萬安縣學訓導卽從教授公命以後其子獻者公綸女一嫁蕭樞孫男四琪璟珦瑗銘曰

木堅良子爲舟爲車玉縝栗子爲珩爲琚嗟君子子世所需命之弗逮子其何傷於余乎

○故淩雲居士蕭安正墓碣銘

永樂十七年十二月初五日泰和仙槎鄕桃源裏蕭安正甫卒是月二十日葬其裏東山之原明年其孤襄應雍奉書及塾賓梁�所述事狀授應子穩來京師請銘其墓蕭出梁國子祭酒子云世居臨江之玉笥山子云十六世至伯原權知太和縣遂家焉伯原四世至漢卿五世至一龍七世至士鳴譜載皆有科名於宋士鳴生文翁文翁生斯和安正甫之曾祖祖父也母羅氏安正甫儀貌魁偉襟宇闓豁灑落家世擁厚貲元季兵亂加歲饑斯和散財募義保障其鄕又日發廩以賑安正甫時弱冠協心單力佐其父已有稱於時而喜從儒師君子遊鄕先生如康山長宗武陳心吾王竹亭及劉尙書子髙皆徳望老儒安正甫旣嘗從學康先生諸先生亦皆忘年與之遊同輩行如楊員外子淵羅同知子理鄧經歷彥髙凜然冰雪之操非其人不可近而皆與安正甫契好深密往還上下相樂酣嬉淋漓無厭也安正甫博涉載籍於道近代故實及勝國諸老文章之雋永娓娓不窮眾賓廣會言論讙嘩不相下從傍數語祈之無不怗服間出一二語爲嘲謔眾絕倒而凝然自若也於持身處物不肯越理分之外祇憲度數以戶稅長徭賦必率先趍事而恆倍出泉布以紓貧弱𨿽富且耄無長少貴賤接之不見有惰容薦經大夫涉其鄕必過安正甫傾倒累日而後去嘗坐累謫戍遼東旣老代歸歸則宗族儕輩多已物故而鄕之故家老成風流儒雅如安正甫亦無幾矣而安正甫秉徳執義以表其子孫族人者益篤不懈蓋春秋八十而卒安正甫諱廉所與交遊者嘗謂其有淩雲气韻因以題其所居遂號淩雲居士初娶劉氏生一男齊一女適鄒繼王氏生五男京襄亢應雍一女適曾庶生一男亶齊京亢皆先卒孫男若干女若干余少辱安正甫愛重其歸自遼東也嘗教授其家塾相與甚歡而今不復見矣故不辭而爲之銘且以寓予之懷思云銘曰

道行邁兮阻修不矯爲亢兮不屈爲柔心休休兮樂於於履坦坦兮幽人之述岡盤兮川回喬木兮崇丘懷蘭芳兮䢐春倏艸露兮零秋倚東山兮凝竚耿餘懷兮夷猶

○梁用之墓碣銘

永樂十五年車駕巡狩北京仁宗皇帝在春宮監國南京凡南方庶務惟文武除拜四夷朝獻邊警調發上請行在若祭祀賞罰一切之務有司具成式啟聞施行事竟則所司具本末奏達而已上旣有疾兩京距隔數千里支庶萌異志者內結嬖幸飾詐爲間一二讒人助於外於是禁近之臣侍國監者惴惴苟活朝暮間賴上明聖終保全無事小人之計不能行然其意不已也會南京有陳千戶者擅取民財事覺今旨謫交址數日念其軍功貸之召還有言於上曰上所謫罪人皇太子曲宥之矣遂殺陳千戶事連贊善梁潛司諫周冕旣逮至上親問之潛等具實對上顧翰林學士楊榮等曰事固無預潛他日又諭禮部尙書呂震曰事亦豈得由潛然猶未悉陳千戶非出上命謫之也兩人者皆未釋有毀冕者數言其佻薄放恣不可用遂並潛皆死非命十六年九月十七日也士君子聞潛死皆嗟惋悼惜又相與出資收殯之文明門外其妻時隨在北京慟夫非命哀毀不食數日亦死明年其家始啟殯歸而合葬於泰和縣某鄕某原梁氏其至訖其去河水澄潔可鑑又明年攺陽江又攺陽春治之一如所以治四會者而陽春捶撩環處稍不得所欲卽獸怒跳蹶不可制用之待之如子而不拘於法亦皆盡誠事縣令如父敬恭命今惟恐不及所歷之處將去人皆遮道畱之不得至有流涕者永樂元年名修太祖皇帝實錄書成升翰林修撰授承務郎賜白金五十兩織金衣一襲文幣四表裏五年命以本官兼右春坊右贊善進儒林郎時修永樂大典召至四方儒學老成充纂修及繕寫之士幾三千人人眾事殷特命太子少師姚廣孝禮部尙書鄭賜総之已而賜卒命禮部翰林院就本院推舉才學服眾者代賜遂舉用之用之方公明決莊事有程而惰慢放肆者有不樂之相與誣其過於上召問具對云云上曰梁潛言是遂抵造誣者罪於時以文事禆益皇太子尢爲所重上幸北京驛召赴行在八年南還十一年復扈從北京十三年考禮部會試十四年南還明年復北狩將發親擇侍從監國之臣時翰林獨畱學士楊士奇特詔尙書夏原吉呂震方賓舉一人副之遂以命用之其在皇太子前累累進善言皆見嘉納而寵以賜賚是年考應天府鄕試蓋明年及於禍矣嗚呼用之闓爽弘毅耿介自執其智足以燭幾其徳足以及物其才足以興理其自任之重不肯下古人凡士君子哀而惜之夫豈以私用之也哉用之之學通諸經尢長於詩易自十五六已用意周程朱張之書壯而益探其微爲文章馳騁司馬子長韓退之蘇子瞻亦間出莊騷爲奇務去陳言出新意古詩髙處逼晉宋所著有史論若干篇碑傳記序銘頌贊述若干篇五七言古近體詩若干篇皆可傳後與人交譪然有相輔之義人有過面誚之不爲依阿取容及其能攺歡好如初焉用之死時年五十有二娶楊氏子男四果楘楫揄皆知務學果楘皆舉鄕貢未升二女長嫁袁俊次嫁進士劉凖孫男幾某某皆秀朗可望造物者殆以是報之歟梁楊世婚姻家余長用之一歲少學同業壯而仕於朝同官知用之孰有深於余哉故其葬也宜余銘而余銘之亦豈出乎其私哉銘曰

楩楠之蒼蒼可車可梁靈芝之煌煌瑞世之章昌其舉之又中毀之夫毀於琢曷全於璞理有瞢瞢爲�罔佑顏短跖長從古則有從古則有善者徒傷尙有傳者其永不亡

○曾勝甫合葬碣銘

吾友曾源自靑州府知事再擢工部都水司主事坐累謫盧龍十有七年今年用薦起爲湖廣新化縣丞間過余已皓然白顚相握手勞苦外卽拜且泣曰先父母皆沒世且合葬矣而未有銘知先父母今莫踰子者幸畀之銘余聞其言嘆息自念源父勝甫自吾総角己心知敬之蓋是時縣大夫推擇爲史先生君子皆曰此古所稱悃愊無嘩者旣而非其志也百餘日竟棄去後之爲郡縣史率深文巧詆爲賢求什一於千百如勝甫何可得哉余少與源同學數嬉戲其家其母劉孺人愛余孤貧而有志學也每見輒垂獎勵後偕源仕京師孺人嘗就祿飬又愛余輔源以義也時孺人年幾七十兩家所居甚邇余家迎孺人輒來來輒歡然畱數日孺人慈惠善教蓋餘一家人敬事之如母也今其可辭銘遂受其所述事狀序而銘之曾出唐光州團練副使延慶其後徙泰和者世居邑治之東義井裏宋季有號南窓者生建可建可生均道勝甫之曾祖祖父也勝甫諱勝淳厚恭遜其居家處閭裏有實行無聲利之好平居寡言言必傳於理鄕﹖稱爲善人春秋五十有九而卒劉孺人鄕先生吏部尙書子髙之從子豊城縣學教諭子彥之子諱辰年若干歸曾氏貞靜婉淑婦徳母儀宗姻所重春秋八十有三而卒勝甫卒於洪武庚午某月日孺人卒於永樂壬寅某月日墓在縣北五里梘岡之原子男三鐵源仁孫男九曾孫男八銘曰

澄江之陽有峙且平負幽向明鍾龢萃靈徳人斯藏其後有興

○常州府同知張重器墓碣銘

國家軍政久而獘軍之姦黠者往往匿其籍或誣援良民實伍所司利姦人之賄輒從之於是姦人得計良民受誣獘遠邇一轍皇上嗣大寶之明年詔飭軍政遣廷臣四出淸理且賜璽書諭之毋枉民縱姦時大理寺丞張宗璉當往福建歲餘竣事蓋福建之民皆譽張寺丞之公且廉也旣還攺常州府同知專督農事朝廷又遣監察禦史出理軍政之未盡者禦史當往蘇常諸郡者言於兵部曰常州必得張同知共事乃有濟部遂檄宗璉時禦史銳意得軍不復存念民枉宗璉曰璽書在是敢違哉宗璉𨿽不得盡行己志然常之民賴免誣枉者猶十七八而禦史滋怒宗璉與已詬詈無禮𨿽宗璉終不爲變而積忿恨不平發背疽以卒卒之日常四邑之民老者壯者奔走詣庭下哭皆哀具儀奠祭累日不絕曁歸喪素衣冠送者數千人蓋是時蘇之佐郡希合禦史意民受誣枉一不聽自白白而死峻刑者不可勝計於是蘇人皆嘆羨常州得賢郡佐而不直其郡之佐誶語嚾然宗璉名益有聞宗璉字重器吉水人初兩舉鄕貢皆中遂登永樂二年進士第爲翰林庶吉士預修永樂大典書奏授刑部主事旦暮考究古人作律之意而體歐陽崇公於死獄求生道之心不肯一毫怠忽嘗奉命錄囚廣東廣東人皆稱其長厚其在刑部久自尙書下至隸皁稱譽之無間言仁宗皇帝臨禦簡朝臣賢者爲東宮官擢左春坊左中兄上嗣大位升大理丞又明年有常州之命在常州之明年卒宣徳丁未某月某日也享年五十有四其考彥忱贈承直郎左中兄母蕭贈安人世系見余所作其考墓志其娶劉封安人子男若干女若干其爲人簡重淸儉明經篤行事君愛民一以誠非其義一芥不取非其人不交間暇閉門讀書焚香澹如也名其齋居曰思�蓋素所存心以此余與之�久深知�而卒又得其詳深哀之故其葬於鄕也最其平生大槪寓其孤使刻諸墓而系以銘曰

嗚呼重器存心孔仁𨿽施未弘有惠在民民心則何有思無己彼獨何人而存則異嗚呼重器於士有光嗚呼重器沒也不亡

○贈承徳郎吏部文選淸吏司主事劉君墓碣銘

宣徳三年五月制贈吏部主事劉浚之考原亨爲承徳郎吏部文選淸吏司主事妣黃爲安人又賜浚鈔千緡歸舉焚黃之禮浚瀕行詣余拜而請曰上之徳所以寵覆劉氏者天地之廣厚也𨿽浚無能圖報萬分之一然中心其敢斯湏忽忘今將樹碣於墓幸徼惠執事以爲後來不朽之托余與浚遊旣諾之遂咨得其考妣事行乃序而爲銘其考諱元字原亨劉氏故撫州崇仁儒家元廣西北流縣儒學教諭諱敬生湖廣淑浦縣典史諱誠誠生處士諱紋徳原亨之曾祖祖考也妣管氏原亨生而淳淳旣長知務學謹其言行羣居執禮度不怠肆爲先生君子所器重時元季寇亂充斥奉其親奔竄山谷間甘指之飬日不闕稍暇輒從鄕先生馬雅志講學勵進修之功馬先生尢其望之國家混一四海洪武中或勉之仕者咲曰爲太平幸民足矣顧今天下文武智能乘雲龍風虎之會顒顒濟濟布列中外寧獨少元耶或曰士懷負才器不一試自見於世乃徒幹沒泯泯耶去而不答郡守縣今知其賢數薦起之卒皆辭而間施一二於鄕以禆縣大夫之治皆悅服有餘蓄恆濟匱乏原亨儀觀偉然雍容整肅不矜不衒其徳刑於家措於鄕﹖者蓋人無間言其豫計事成敗率奇中卒於洪武乙丑十一月廿九日壽四十有一歲葬邑長安鄕何家塘之原翰林學士玉公景表其墓配安人裏望族黃徳和之子諱妙貞涉知書父母無他男子其女子獨安人愼擇所歸遂歸原亨而納贅壻焉安人孝於舅姑恆迎就飬外家而祗事之同於父母舅姑沒凡所以送終者一盡誠意年三十有一原亨沒卽誓守節而植家訓子毅然爲己任嘗勵諸子曰若等不務學立身卽吾死何顏視汝父哉其鄕人國子司業吳君漙名其堂曰慈訓其卒也園田居室咸贏於夫之存也卒以永樂丁亥四月十有七日壽五十有四歲葬長安鄕之冕府裏四川按察僉事時季照銘其墓子男四辟丘浚懸辟習儒業好古道浚永樂第一科進士臨汾知縣浙江按察僉事吏部文選淸吏司主事操行有稱於時女一孫男三嗚呼國家褒恩𨿽本浚而施然究論其考妣存心行已亦天道所以報之歟𨿽未嘗同宂而藏然皆浚之所自且同被命書故黃安人之事宜附見馬銘曰

猗歟上之厚其臣也寵光其躬爰及其親淸秩峻褒煌煌龍文林林冠纓有得其幾�天之道惟善是畀臣浚考妣爲善有誠隆隆之榮不忝於承劉子與孫其來千億永念爾祖永載帝徳

○前朝列大夫交址布政司右參議觧公墓碣銘

嗚呼此觧公大紳之墓葬二十有二年矣其友楊士奇始克序而銘之序曰觧氏姬姓其先居鴈門唐同州剌史琬之孫隱爲蘄州司戶參軍始家廬陸之同水鄕參軍六世孫盛遷吉水邑中世有科第至諱夢斗宋太學上捨生諱應辰元髙安縣學教諭生諱子元舉進士授安福州判官兵亂守節死生關先號筠澗娶髙氏進士若鳳之子公之父母也公�縉字大紳自幼穎悟絕人五歲父教之書應口成誦七歲賦詩有老成語十歲日誦數千言終身不忘十三盡讀四書諸經貫穿其義理老長不能難也而文思溢發十八舉江西鄕試中苐一洪武廿一年會試禮部中第七廷試讀卷者以所對策論過髙抑寘苐三甲時兄綸及女弟之夫黃金華同登第太祖髙皇帝喜其一家三人出仕授綸禮部祠祭主事公與金華皆中書庶吉士日侍左右甚見愛重閒暇數召兩人論議考其所學一日諭公曰爾試舉今施政所宜直述以聞退卽具奏大槪言陛下得國之正非唐宋所及取天下於羣盜救生民於塗炭徐定燕都市不易肆而女寵外戚寺人藩鎭之�消融厎定皆處之有法矣不邇聲色不殖貨利不爲�畋皆遠過漢唐宋之君而無愧三代聖王矣惟願喜怒一聽於天理而推誠任使不以察爲明又言陛下拳拳於畏天畏鬼神治民治彊暴然畏民者畏天之本治心者治民之本又言今不必數攺數攺則民�刑不宜大繁大繁則民翫法司近有朋姦罔上倚法爲姦二條下人殆難措手足矣又言禦覽之書宜集唐虞夏商周孔及濂洛關閩之言隨事類別以備勸戒又言六經殘缺莫甚禮樂宜正禮經及訪求審樂之儒作樂事又言祀天宜復掃地之規尊祖宜備七廟之制太常非可以肄俗樂又言僧道之社者宜黜之使復人倫��之妄者悉火之以杜誑惑斷瑜伽之教禁符式之科絕鬼巫破淫祀以底善治又言進人當擇賢否授職當量重輕今大誥有不爲君用之罪則仕者不復擇矣又言古者鄕鄰善惡必記今𨿽設申明旌善二亭而無黨庠鄕學之教互知之法𨿽嚴訓告之方未備宜取古人治家睦鄰之法若古藍田呂氏鄕約及今義門鄭氏家範布之天下世臣大族率先以勸旌之復之爲民表率而致治不難矣又言易曰王公設險以守其國重門擊柝以待暴客而近世狃於宴安墮城池銷鋒鏑諱言兵事以爲天下已治一旦或有不測之虞何以爲備宜勑有司以時整葺寬之歲月守以裏胥額設弓手課之射教民以農隙兼習兵且乞設武舉以收英才又言宜廣鄕校前代多有書院有學田有貢士莊宜修復以教飬賢士又言極刑之禁慮有遺才給配婦人恐傷節義旣奏上嘉其識正公素與兵部尙書涴溍不合溍奏公入部堂索卑隸語嬉慢非禮上慮公優閒怠逸卽除江西道監察禦史蓋以繁劇玉成之也時都禦史袁泰怙勢家人橫恣諸道禦史欲紏之無敢執筆爲章者公揮筆立就歷舉其過章上𨿽曲���一時多其直�又慮公少涵飬將爲眾所傾名其父至諭曰才之生甚難而大器者晚成其以而子歸益進其學又諭公曰朕於爾義則君臣恩同父子其歸益盡心於古人後十年來朝朕大用爾遂侍父歸公天分髙又感上大恩歸益自勵而造詣深矣數歲髙皇帝上賓公趍赴臨權臣忌公者謂赴臨非詔旨遂謫河州歲餘權臣默召還以爲翰林待詔太宗皇帝入嗣大位首索公旣見寘諸左右深信任之時朝廷詔勑與凡大制作咸出公手每預密議寵賚加厚升侍讀數月升侍讀學士奉訓大夫上初與武臣丘福等二三人議建儲文臣惟金忠預皆靖難時股肱也武臣咸請立皇第二子髙煦謂其有扈從功上不聽福等叩首請不己終不聽遂召公預議事定然祕未發明年冊仁宗皇帝爲皇太子封髙煦爲漢王進公翰林學士兼右春坊大學士奉議大夫又明年福等所初議頗泄於外髙煦素不樂公言上曰藩府之舊無泄者其縉泄之遂出公爲廣西布政�右參議授朝列大夫又以李至剛言公怨望攺交址八年入奏事時車駕已出徵北虜至京師見仁宗而歸車駕還髙煦言觧縉瞰上遠出覲儲君徵歸無人臣禮遂徵下獄後三年以病死獄中素所交遊出資斂之外兄髙建春歸其柩葬之髙氏公死後家徙邊仁宗皇帝臨禦特赦還而官其從子禎期爲中書舍人公仕前後不十歲爲庶吉士再歲禦史未滿歲爲學士四歲兩贊外藩皆席未暖初修髙皇帝實錄及永樂大典皆爲總裁考會試者一讀廷試卷者二聲名在天下籍甚惇孝友重義輕利遇人憂患疾苦輒隱於心苟可用力盡意爲之篤於故舊及名賢世家之後喜引拔士類或誚其泛愛者終不爲變襟宇闊略不屑意細故而表裏洞達絕崖岸𨿽野夫穉子皆樂親之求文與書者日輻湊率與之無厭倦意或言有不當與者咲曰雨露豈擇地而施哉且人孰不可與進者不畏彊禦承運庫官張興恃寵而橫嘗笞擊人於左順門下公過之叱興曰禦座在此敢爾違犯禮法乎興𨿽忿公然不敢應一語遽俛首斂退同官治��或有失悞公在上前率引爲己過明知人太宗嘗與論羣臣禦筆書蹇義等十人名命各疏於下十人者皆上所信任政事之臣亦多於公善而具以實對於義曰其資厚重而中無定見於夏原吉曰有徳有量而不遠小人於劉雋曰𨿽有才幹不知顧義於鄭賜曰可爲君子頗短於才於李至剛曰誕而附勢𨿽才不端於黃福曰秉心易直確有執守於陳瑛曰刻於用法好惡頗端於宋禮曰戇直而苛人怨不愐於陳洽曰疏通警敏亦不失正於方賓曰簿書之才駔懀之心旣奏上以授仁宗曰李志剛朕洞燭之矣余徐驗之仁宗因問公建文所用諸人對曰此皆洪武中人才往事不足論已遂問尹昌隆王汝玉對曰昌隆君子而量不弘汝玉文翰不易得所惜者市心耳後十餘年仁宗出其所奏十人者示士奇且諭之曰人率謂縉狂士縉非狂士向所論皆定見也公之文雄勁奇古新意疊出敍事髙處逼司馬子長韓退之詩豪宕丰瞻似李杜其教學者恆曰寧爲有瑕玉勿作無瑕石書小楷精絕行艸皆佳其卒以永樂十三年正月十三日春秋四十有七配徐有賢徳子男二禎應卒於徙所次禎亮孫男女各二大宗皇帝初召翰林七人入內閣其三出廬陵公與胡公光大及士奇也三人相與厚而相知深今獨士奇在胡公墓上之石士奇書之公墓石未有書其可不書銘曰

千里之足越國過都或一蹷之不虞楩楠百尋其寸之螙寧見捐於匠輸郁乎紛紛五采承日競膽望以忻快何泯沒之遄疾幹將地下其神不死尙有光華天漢之涘

東裏文集卷之十七

●東裏文集卷之十八

墓志銘

◆墓志銘

王竹亭先生墓志銘

歐陽三峯墓志銘

元龍興路儒學正楊公墓志銘

蕭伯玉墓志銘

禦醫趙彥如墓志銘

王處士墓志銘

周仲舉墓志銘

翰林庶吉士陳孟潔墓志銘

沈生墓志銘

故左春坊左贊善徐公墓志銘

龍仁安墓志銘

○王竹亭先生墓志銘

國朝混一之初天下耆儒碩師往往多在徵詔數下或進而階顯融佐化理或退而信廉節成後進皆卓然有益於世也是時泰和王竹亭及其弟子啟雨先生正學篤行髙風直節表表乎大江之西洪武二年子啟先生首舉明經爲監察禦史明年竹亭先生以說書徵旣至上書論事更授福巡鹽運副使以老得辭子啟先生後升廣西按察僉事又擢知崇慶州政治赫赫已而罷歸時竹亭先生春秋六十餘子啟先生亦幾六十伯仲恭愛隆然居必一堂出必鴈行長身玉立儼乎端恪巍冠褒衣襜�甚偉蓋望之如神人無不肅然起敬畏者至其接人色莊气溫雍容怡如語簡理盡無不樂就之焉竹亭先生諱沂字子與竹亭其別號幼讀孟子卽知�於義利稍長刻厲學問嘗從元進士楊升云彭復初洽周易造其突奧自六經至於周程朱張之書靡不深究及子史百氏咸旁通博考蓋於天人之微聖賢之蘊往古治亂成敗之故蓄之富察之審言之的而履之確也嘗一試有司不合卽不復出教授於其鄕而所交遊往還皆當世名人元季江西參政全普庵撒裏守贑州禮遇先生辟爲行省照磨又承制授吉安路治中俱不受逮皇明龍興洪武三年廣東行省聘考貢士試是年侍禦史吳去疾言泰和王沂經學操行宜在侍近遂徵爲說書至未幾而歸益以成就後進爲務從學者愈眾傾竭底裏隨其材而篤之而皆有成先生資識髙明內貞外和器度弘偉規範自然安成進士劉云章嘗贊之曰淵乎玄酒之在尊凜乎大阿之未出匣皭乎其淸而挹之弗竭燻乎其和而卽之弗可狎又曰使及門孔氏則風雩之詠歸端章甫之禮樂固將進退綽然而特視其所合蓋確論也先生孝友篤至歲時葬祭循古禮燕處必嚴未嘗啟口及人過失有文集若干捲承旨宋公濂爲之序詩若干捲襄城楊伯謙序之洪武十六年某月某日卒年六十有七王氏世有徳義其先出晉司徒導之後由金陵來徙至宋戶部侍郎贄顯於仁宗朝事載郡誌又若干世至圭爲榮王府賓客與周文忠楊文節皆善學者稱虹溪先生虹溪若干世至性大性夫子以道元李韓公復嘗薦之以親老辭二子先生兄弟也先生娶陳氏繼李氏皆有賢徳子男一伯貞舉明經累官瓊州知府女一嫁嚴玄齡孫男二信直直舉進士爲翰林修撰曾孫男八女三先生初葬千秋鄕大徑之原至是瓊州公丁李夫人憂攺葬先生新山之原使直屬士奇銘墓士奇蓋生晚不是究知萬一然念鄕人老長識先生者盡矣當時門人�受教者亦多不在將使後之學者有志乎��其何所考法也且士奇於王氏重世妡又少嘗侍教先生兄弟及瓊州公矣故不敢辭不敏不銘謹述其所知大槪而爲銘曰

奕奕王山澄江洋洋猗歟先生邦人之望江山出云兩於下土君乎之道有畜不施道之傳矣孰不爲材佐理於隆濟濟偕來世其逮矣後來何師猗歟先生曷究予思

○歐陽三峯墓志銘

永樂癸巳七月甲申西昌歐陽三峯卒歐陽氏之宗及其戚婣皆哭失所�賴鄕之士君子皆嗟悼出涕曰善人已矣邑大夫亦嘆息言繼自今處士之廬奚所致禮乎三峯諱�字以忠三峯其號也歐陽氏出唐吉州剌史琮與宋少師文忠公同祖瑄之後居廬陵十四世徙萬安之常溪又七世徙泰和又六世�元國子學錄徳髙生覺先三峯之考也妣韋氏三峯自幼淳厚器宇凝重知力於學家族故饒■﹝衤谷﹞少壯者競侈靡爲豪三峯獨執儉約澹然布素自得也旣壯踰淮涉汴以遊乎齊魯趙魏之間縱覽山川交其豪俊而見聞廣矣歸而益從鄕先生講說以求歸宿之地會元季盜起所在充斥三峯發帑廩聚義勇保障其鄕族鄕族有窮乏者皆振給之國朝旣平僣亂定天下三峯老不堪事則聚其子孫曁族之人告之曰吾不幸丁世變崎嶇兵隨機數十年幸脫一生於萬死得復見太平然吾老矣汝曹於今得逸居優遊嬉適不知有彊淩眾暴之患者非上所賜耶不盡力學問以冀效用一官報大徳且增輝於前人乃齪齪與艸木同朽腐哉遂禮致明經師教授塾中旦莫則三峯程督於內數年歐陽氏之文學日益盛歌鹿鳴而升者前後相望佐政典教者皆有聞於時焉三峯持身治家悉以禮喪祭不用浮屠老子法遺戒子孫世世忽變修宗譜以示族人曰毋忘本也嘗有盜刼裏中舉族倉卒出避三峯獨入取家乘及先世告身懷之然後去曰他可復致也𨿽耄期春秋必親率子弟謁先墓其孝敬蓋出天性外氏有先墓裏豪以計奪之外氏子孱弱不敢言三峯毅然白其事於官卒還之又爲刻石表諸墓道所爲義舉多類此與人交表裏一致遇族人及鄕人之子弟必勉以孝弟忠信歲邑大夫舉鄕飲禮賓必於三峯朝廷行飬老之典使者屢卽其家賜酒肉帛享年百有二歲可謂福酬於徳者矣娶韋氏有淑徳先一年卒子男二子瞻子宗皆先卒女一嫁劉敬先孫男三允宣先卒允成俊永樂二年進士由翰林庶吉士擢禮部儀制淸吏司主事女五張叔倫劉俊秀宋平原蕭可嗣蕭礎紳其壻也曾孫男七澄澳沛淵瀚渤潘女若干俊聞訃請於朝將歸以翰林庶吉士余學夔所述世系行實來求銘嗚呼三峯士奇祖父行也表先進以儀後人其可以辭謹按狀敍而銘之銘曰

溫其如玉兮徳孔良來祉福兮壽而康後有敬承兮百世其昌

○元龍興路儒學正楊公墓志銘

宋忠臣建康通判贈徽猷閣待制謚忠襄吉水楊公之七世孫曰伯恭倜儻魁偉有才略惇大義元季爲龍興路儒學正時陳友諒兵掠江西諸郡皆無守備伯恭首上書藩憲大臣陳用兵理財數事其言闓切之言宜宿重兵江州扼漢沔之咽喉固江右之藩屏�迂視之旣而朝命劉鶚守江州中道聞警止龍興未進伯恭爲畫計募蘄黃丁民之奔來者給兵仗使隨行旣行又數貽書促鶚曰及今尙可爲不可緩也又數數以策幹藩憲獨憲使韓凖與伯恭意合而典兵者不見聽用友諒旣連陷諸郡伯恭以義勸率諸大姓之奔竄在外者出壯勇捐金帛爲克復計事集輒爲典兵者所沮遂罷歸不出未幾而龍興亦陷矣友諒旣敗死江西內附詔舉故官有材幹者用之伯恭以疾辭伯恭諱謙風采凝重孝友出於天性少受經於鄕先生劉粹衷其學務實踐後補國子生用前代忠賢之後特賜出身得學正首上言建忠節祠於鄕郡以勵風俗朝廷從之在官創學規及課試法以勉學子先聖殿學捨書籍禮器有敝者皆完葺如新廣學田以饍士居家不問有無傾貲復忠襄賜田於異姓曰棄此則棄先徳矣以詩振起族人平生與人言忠義事尢懇切云祖某考某妣某氏娶某氏子男二旭昶昶嘗舉賢良以親老辭女三皆適宦族孫男若干其卒以洪武某年某月某日享年若干其葬某原旣葬廿有幾年孫尙節以餘同宗譜奉事狀屬爲�夫忠節人道之大端也士食國家之祿不幸而�艱難危急之際懷負器能有所格不得展其分寸欎欎焉抱忠蓄憤而不能自己者非眞命也夫若伯恭可謂無忝其家者矣銘曰

渥窪之出卓犖超逸不疾而速千里一息胡羈弗乘而驂駑駘卒蹶以僕嗚呼曷追奕奕楊氏忠節興家厥後繩繩襲芳趾華偉歟先生一命在下君臣之義允執惟固材與志偕孰柅其行吾殫吾心卒遏其成亦旣全歸從我先祖先徳世承式觀來者

○蕭伯玉墓志銘

夫孝百行之先也孝可以通天地格鬼神而所願必遂昔誠之至也有天下國家必重乎此有卓然躬履斯行於下必紀諸史氏傳諸後來者世教之所系也然考歷代所紀率皆不過十數人豈以其道𨿽易實難而由之者鮮歟抑有之或處乎幽敻寂寞之濱世莫得聞之故隱而弗見歟若今撫之樂安蕭巗伯玉其行有誠其旣處乎幽敻寂寞之濱矣宜世之知者寘也方伯玉喪父時生四閔月其母育之稍長能服母之教以有立十餘歲卽躬任繇役詣京師不以公事憂其母甫冠坐累謫戍萬里東海外且行辭其母跪曰男子出門行四方無不可如意非有所患苦惟大人善自怡勿以兒故戚戚自捐顧其妻董負二歲子儀在傍戒之曰離別常事耳惟盡力恭事老母長育幼兒使不失儒業足矣妻應曰諾伯玉𨿽外爲好言壯色以寬母意實中心悲念遠去母不自堪也卽日素食仰天而誓冀復生還見母有如不生還見母終身不復飲酒食肉幸復生還見母卽死不恨旣及戍所久益顚沛艱難而持行愈厲恆曰吾不孝不獲侍吾母又可倍其教而貽其憂乎戍之長官察其賢皆禮重之遣子弟從之學問有過愛之具醴饌彊進之者曰非飲食莫飬身體愛身卽愛母矣不聽而泣下澘然酸楚不已左右皆爲感動蓋其心旦暮動息無斯湏不在母側後二十有七年竟以公命得過家省母時其母已七十餘尙康寧無恙母子相見歡如更生焉書有之民之所欲天必從之夫惟欲之出乎不善者不可以望得於天苟善矣無弗得者伯玉是已無幾伯玉以疾卒於家永樂乙未十一月也享年四十有九伯玉自幼嗜學博涉書史喜爲謌詩而性耿介不肯枉己徇人急人之急𨿽處窮阨屢斥所有濟人匱乏未嘗有顧惜意相自新考體仁母張氏其配董氏先卒繼王氏子一人卽儀永樂乙未進士孫男若千儀卜其卒之明年某月葬於樂安之某鄕某原先事奉狀請余銘余旣得其行又考知其世所由來爲之銘曰

有儒其宗世澤孔厚遷自吉陽自其鄂守派於蕭坊益衍益蕃春秋經師山彎復遷歷其曾玄迨伯玉甫繇孤奮興卒欝於下嗟伯玉甫允篤孝思孰其遂之匪天矜之故鄕之園孝子有賢孝有錫類�來無替

○禦醫趙彥如墓志銘

太醫院禦醫趙友同字彥如大臣嘗言其文學於上時方修永樂大典卽用爲副總裁後修五經四書及性理大全書又用爲纂修書成皆被寵賜於是知彥如者皆爲之喜且意其將有祠林翰苑之遷也而彥如亦冀得一職於此爲其親榮未幾以母喪去又未幾以病不起嗚呼惜哉彥如沈實溫雅有行義自其少篤志學問手一卷祁寒盛暑不釋嘗受經前翰林承旨金華宋先生爲文章貫穿經史優柔縝栗或丰或約必歸宿於理今祭酒胡公教諭華亭時首舉爲訓導旣而淛江布政司聘考鄕試華亭滿九載天官考最當升太子少師姚公言其遽醫詔升太醫院禦醫會浙西水有言彥如知水事者又奉詔從今戶部尙書夏公往治之士恆患有所負挾無所遇而不見試也若彥如所長數數見用於世彰明如此其可謂榮遇而無憾也矣彥如系出宋南陽侯仲礦仲礦生士翮爲武節大夫處州兵馬軡轄因家處州士翮生武義郎不玷官浦江子孫又徏家焉曾祖崇傒祖必俊父良仁又涉蘇之長洲故彥如今爲長洲人母鄭氏彥如卒於永樂十六年四月一日春秋五十有五所著有存齋集若干捲藏於家娶邵氏子男三季珣季諒季成女二華信張渝其壻也孫男一人同文其子卜以卒之歲十二月某日葬某鄕某原先事以治命賫監察禦史張循理所具事狀來求銘蓋余知彥如者銘曰

士之所貴實有諸內有蘊而奇貴弗時遺昆岡之產用則爲寶爲瓚爲圭彼此奚較嗚呼彥如旣試有聞肆余作銘慰其九原

○王處士墓志銘

禮部儀制郎中安成王芳蓀旣迎其父處士君就飬京師永樂十三年三月芳蓀扈從北京其弟瀘汀奉處士歸故鄕四月六日溯小孤山中流暴風覆舟舟中人皆溺死獨瀘汀附片木溧泛數十里得濟而求其父屍及舟數日不復有蹤迹矣七月芳蓀始克聞訃奔歸道出南京過余哭且拜曰不肖孤不孝不幸罪逆深重不自殞禍延先父至於大故重不幸不得奉遺體復土世之爲人子其重不幸豈有如不肖孤者號天叩地無所逮及惟昔之人有取冠衣而葬之惟葬必有銘幸哀而畀之餘惟聖人制葬以藏體魄者也旣泯沒無所事乎藏矣而必有事於藏者孝子之心也禮有以義起者冠衣吾親之所遺也其气澤存焉其沒也神將依之故祭禮有設裳衣之制則墓而藏之從而識之曰此吾親之藏也其於義可也於是得監察禦史胡啟先所狀處士世次行誼爲序而銘之敍曰王氏始居廬陵郡北棟頭裏後遷安成連嶺數世至宋敷之閣學士瀘溪先生庭珪又數世遷蒙岡而族益盛後至希旦及其子所安家富於貲而皆有善行處士之大父父也處士諱緝字思學自幼惇厚穎敏有志學問稍長益通經史百氏之說喜賦詩興之所至援筆立就往往爲人傳誦善譚論每據事推理娓娓聽者傾服恬於利惟以畜書教子爲務�勸廣生產以貽後者曰非遺安之術也享年六十娶劉氏子男六瀘源起家鄕貢進士杭州府儒學教授禮部儀制司郎中卽芳蓀也瀘湍瀘沄瀘潀瀘汀瀘濟女四劉守經姚明哲戴躍淵姚某其壻也孫男若干女若干銘曰

化機之運始必有終終底乎盡眾萬斯同孰後孰先孰毀孰全孰知渺焉不爲平原斯以達觀任之自然欝欝髙墳必有封之惟義之推孝子之思

○周仲舉墓志銘

永樂十五年十月十八日巢縣丞周仲舉卒又明年翰林編修周孟簡以其兄侍讀崇述所爲仲舉事狀致其孤之意請爲墓銘屬余久未暇崇述扈從北京又以書�趣銘崇述孟簡皆仲舉從弟仲舉吾郡之彥也其出也人皆謂其必將有立及其卒也人皆以爲世道惜之蓋仲舉學足以爲政才足以濟務行足以仁民而厚俗且素於余往沓此其餘之所宜銘也仲舉諱綱以字行少孤其家故饒貲產旦出理繇賦暮歸讀書爲學有志世用永樂初偕崇述孟簡中江西鄕試部使者表其所居坊曰三桂明年仲舉病未上四年中會試廷試賜進士出身賜勑獎勵加道裏�俾歸益進其學六年召至命觀政都察院都禦史言其能擢廣西道監察禦史持大體推明致公辧理被誣者百數十人歲餘坐失覺察降昌平縣丞到官悉心訪民所欲惡建罷十數事令與簿皆敬服自是事可否皆惟丞之聽仲舉臨事恕而處己嚴吏民悅服稍暇進諸生與論學業諸生人人喜得師益務自進邑人長老亦皆私竊稱丞之賢曰前此未嘗有也已而丁內艱去會詔百司舉賢才昌平鄆城貢縣今交章舉仲舉服闋至猶以禦史時事止攺巢縣丞凡所持身治民一如昌平郡檄督運諸邑竹木詣北京且行而病作或曰曷俟少間乎仲舉曰臣子之事君父可顧己利害耶遂行至邳州而卒其友李兼善官邳學具棺斂殯之明年其孤至邳啟殯以歸易棺容色如生仲舉爲人溫厚簡重出處一致不以窮達有所加損與人交必誠不爲表襮而其所有諸中宜諸用者自不可掩惜乎遽止於是也蓋年四十有五其先自吳太尉瑜之子都鄕侯胤廢徙廬陵始家焉後又徙吉水今居吉水桒園裏髙祖希賢宋咸淳進士曾祖方大祖仁遠元太子說書考子敬妣劉氏永丰名族娶傅氏子男七穎顒頎顥頔頊頤頊蚤卒女三李鼎新黃修爵其壻也季未行孫男若干其葬在某鄕某原銘曰

茅蕭之莛以爲桴乎纂組之華以飾儒乎紛其集�獨於枯乎嗟若君子恆於於乎

○翰林庶吉士陳孟潔墓志銘

余幼失怙寡兄弟依學外家孟潔少餘一歲餘兩人自五六歲狎居相得如同產至於今四十年出入相輔講學相資憂患相卹如一日余豈謂遽銘孟潔之葬耶始余入翰林之四年孟潔與其從弟孟京同登第爲翰林庶吉士餘三人者同官相聚處甚樂也又四年餘與孟潔哭孟京而余銘其葬夫孰計踰年�哭孟潔而銘之哉孟潔陳氏諱廉以字行其先避五代之亂繇�陸徙泰和詩書科第連續之盛甲他族曾祖圭��心吾爲江以西大儒學者稱海桑先生父��皆�厚徳母羅氏邑處士晉用之子處士節義��孟潔幼時親承海桑先生與處士之教又穎�過人讀書日千餘言通其大義十二治詩經下筆爲文章粲然有聲譽於先生長者其事親能適其心未嘗得一錢以入私室孔碩公從子孟省有怨家欲報孟蓋省孟省已卒則構詞嫁禍孔碩公孟潔憤曰承直郎永樂中考鄕試應天府廣西廣東各一考會試禮部三無敢幹以私者洪熙初建弘文閣時翰林學士楊君漙偕汝嘉四人者受命日直其中禮遇甚厚汝嘉與人交久而敬澹而可親於義當然未嘗有所不盡一時王氏之盛汝玉汝嘉先後入翰林汝玉文名聞天下而士君子論行已有道蓋於汝嘉無間言云汝嘉蒙恩贈其父爲翰林侍講承直郎母任生母黃皆爲安人封其妻葛安人二男子節箎皆好學有立箎選永樂二十一年鄕貢二女子皆有歸一孫欽汝嘉沒時春秋七十有二庶幾可無遺憾者歟銘曰

介如石溫如玉嗟君子鏐不可復兮

○沈生墓志銘

生名潮翰林侍講學士華亭沈公之冡孫永樂十九年十一月二十九日卒年十八內之爲祖及母以下皆哭之慟外之爲沈氏戚姻朋友而知生者皆走弔爲之悼惜流涕嗚呼生果不可多得哉生天稟端粹俉觧穎敏初入小學喪其父時學士公扈從在北京其叔教之授讀數過輒能成誦學書輒有可觀而教之事遵而行之未嘗違居家孝友如成人𨿽家人不見其率易一言旣出就外傳日務自進盛暑雨雪不廢數年學士公奉詔歸方慟不復見冡子而見生如此更大慰喜遂以至北京益自策勵從明經師晝夜自刀母憂其過勤數止之則退而潛爲之病猶不輟蓋病數月而卒旣卒家人探其篋得所爲五七言古體近體詩千餘首四書尙書義累帙手錄近代名人詩文及臨寫古法書尢多而其讀書爲文作字率有日程初皆未有知之者嗚呼生於勤學愼行固天性歟一時士大夫子弟亦有如生者乎且生學士公所望承家而亢宗又生之父母其子男惟生一人今死矣豈獨爲生之不幸哉生父孟芹母髙氏吉安府學教授士謙之孫學士公將歸葬生於其鄕求余銘余與學士公鄰居十年實知生爲之銘曰

玉毀於璞蘭折於萌不及其成於嗟乎沈生

○故左春坊左贊善徐公墓志銘

永樂甲申春詔簡東宮官屬時詹事春坊司經其長貳以廷臣兼之次簡六科中書及太學郡縣學官升而用之自太學升者兩人博士天臺徐善述好古升左司直郎助教鄆城晁鑄景範升右司直郎其學問之正操履之篤溫厚而簡靜皆爲縉紳君子所重以爲輔臣之良也後十年景範年八十奉命致事歸好古升左贊善永樂己亥九月景範卒於家十月己亥好古亦卒於官蓋搢紳君子又皆嗟咨悼傷老成之喪也好古一志儒者之學尢邃書經其講說及作爲經義皆精確非眾所及少爲郡學生已有聲譽洪武中初行歲貢法首充貢入太學六館之士皆推之祭酒宋訥嚴不可近獨禮接好古歲餘詔選太學生爲州縣教官好古爲首授桂陽州學正賜勑符後丁父憂服闋攺和州學正用薦升國子博士經其教者率有成嘗預纂修翰林者累年考鄕試者�考會試者二士服其公其在春坊一用所學進對之際簡明質直必據正理故尢見禮遇而卒之日皇太子親爲文祭之極褒惜之意好古平居寡言其中所執確然未嘗枉己徇外性澹泊寡交處家貧於於自足手一卷𨿽老不釋可謂貞而絕俗者矣年六十有七而卒徐世家天臺宋之亡其幼主趍慶元南奔元兵追之徐氏有爲進義副尉者率鄕兵扼關嶺之險元兵不能度宋主得浮海去元兵旣入天臺徐氏無少長皆被害獨乳媼負所乳兒脫走得全好古髙祖也自髙祖至其父皆業儒好古娶朱氏邑名家有婦徳先卒子男二行衍女四長適翰林庶吉士永嘉王道次適同邑朱夔二未行孫男三光孝光奇光茂女一旣卒之明年行衍奉柩歸卜某月某日啟其妣之竁而合葬焉先事以庶吉士葉穎所述行狀請銘士奇初被徵與好古同事翰林及其擢春坊又同寮相與二十年知之深矣爲之銘曰

忠信以爲車兮廉潔以爲旟兮道乎平直之衢兮確乎不可以渝兮展乎君子之儒兮

○龍仁安墓志銘

龍氏故吾邑各族其先在宋有諱訥者自永新煙岡徙居邑西甘溪之上世畜巨貲而服詩書至登舉淳佑四年進士爲廉州推官及弟際爲臨江教授而聲望益著教授仁安之幾世祖也而自仁安之曾大父以下皆退伏不仕曾大父某大父某大某母彭氏仁安諱居自少務學問年十八出授徒里社爲飬親計縣大夫起前國子學錄蕭執先生授諸生經又選仁安補諸生其學日益進矣卒白歸飬其親於事親友諸弟皆盡其心於宗姻鄕﹖緩急必赴輟有餘濟匱乏靡間於疏戚閒暇放意山水之間臨淸蔭茂竟日忘返或稍出爲遠遊務自斂閉喜爲詩有永言集未嘗��人永樂癸卯十二月十三日以疾卒春秋�十有九娶湯氏子男五粲璣晅珌旦孫男九某某粲舉�貢今爲國子生聞訃縗絰奉翰林修�陳循所述事狀詣余哭拜請葬銘將歸而納諸墓仁安於余所居東西相距僅半捨然生平鄕裏裁一再相見前二十六七年邂逅武昌挽余入舟釃酒膾�仁安性不飲而舉六爵飲余不已夜半忘醉相與抵掌劇譚余戲之曰以子之材少自見綰銀黃垂三組顧不易耶乃俛俛默默如此乎仁安亦囅然咲謂余曰子自恃其終於此乎居不足以晞子將子欲晞居亦易得耶怱忽如昨日語而仁安已矣嗟乎仁安豈有晞於余哉而余之欲晞仁安者仁安亦�足以知之乎銘曰

孰不於馗而遊於艽孰不於昭而恬於幽莫之匹休亦孰與仇終之優優歸妥乎斯丘

東裏文集卷之十八

●東裏文集卷之十九

墓志銘

◆墓志銘

故資善大夫兵部尙書張公墓志銘

陳思孝墓志銘

故少�吏部尙書贈特進光祿大夫太師謚忠定蹇公墓志銘

故資政大夫戶部尙書郭公墓志銘

東阿知縣貝君墓志銘

故翰林撿討周君墓志銘

故太醫士奇彥澄墓志銘

○故資善大夫兵部尙書張公墓志銘

公諱本字致中姓張氏山東東阿人曾祖欽祖誠考從善其先世見余所作其考墓志公洪武中自國子生擢楊州府江都知縣升楊州知府遂升江西布政司左參政召爲工部左侍郎坐累謫交址還爲刑部右侍郎升南京兵部尙書兼都察院事召爲行在兵部尙書兼太子賓客兼戶部事公少勤學治毛氏詩爲人直諒通敏有器識初在江都治其縣有法豪猾斂肅𨿽上官素名悍暴者不得不擾江都之民安之太宗皇帝義兵及境衛府皆已歸附公猶率民治守具母夫人曰此天命也可違天以禍人乎遂率民耆老詣軍門朝內難平升知府進參政賜白金文綺是時江西唐琮在都司劉辰在布政司周觀政爲按察使三人皆負勁气不相下瑄觀政尢縱私無忌憚事連軍民者卽各持說務己勝不復揆理有積滯數月不決者公至斷斷持正且溫辭和气以導之久而三人者皆惟公言之聽吏獘素甚公每事躬理吏無容姦聲譽頓起遠郡邑民事當貳佐躬臨視者眾或憚行輒自請行所過民多徳之爲工部職務叢脞旦暮在公悉心殫慮寖有條理在刑部奉命督北京河運至濟寧而病朝廷聞之遣中官挾醫馳視並賜藥及貂裘竣事還益持敬愼議獄必究情疑者處之率厚數發姦擿伏奇中而紀綱秩秩仁宗皇帝初嗣大位重南京根本之地曰張本特立不阿首進公南京兵部尙書兼都察院事明年被召入見言國家大計遂畱行在兵部毅然以革獘舉廢爲務皇上嗣位知公忠直可任所言多見聽納髙煦反車駕親徵罪人旣得命公撫輯其眾而錄其餘黨兵政久獘姦人以貨脫伍籍而援平民實伍者遠邇一轍公言於上擇廷臣四出淸理悉用釐正於釐正他獘尢多賜勑獎諭命兼太子賓客賜白金文綺鞍馬遂命兼戶部事戶部政紀尢弛公夙夜不懈講求其故蠲其積獘舉其墜典凡上利國家下利民生者靡不盡心事日益就緒宣徳六年正月六日得疾又明日訃聞上深悼惜遣禮部尙書胡濙賜祭遣中官賜賻鈔三萬緡勑工部營喪葬戶部復其家比葬復遣官賜祭卿大夫士之賢者皆走哭弔致奠祭又相與嘆曰一世都髙位享厚祿而��國���事如張公者幾人天胡奪張公之速哉公廉介有守其心未嘗斯湏不在國事剛果嫉惡於治姦��所寬假而禮賢敬儒尢厚春秋六十有五而卒卒之日家無餘貲亦可以觀其平素矣以公貴祖若考皆贈資善大夫兵部尙書祖妣李妣立皆贈夫人配王封夫人子男二璘環女二長嫁盧春次嫁祁慶孫男三承祖繼宗如意保公葬以卒之歲某月某日墓在東阿先塋之次璘等以右通政徐琦所狀事行來請銘余與公兩京交好殆三十年又悉其江西之政蓋琦知公不若余知之深也銘曰

崇秩重祿偉公與卿巍冠褒衣蟬聯在庭孰如張公經國如家夙夜弗遑勞思孔多阿以益上何以益下曰予時職其敢遑暇焯焯成績在公多有倚注方隆公�下壽廉淸之操公正之施賢人之喪善人之思

○陳思孝墓志銘

永樂甲申詔吏部簡士之能書者儲翰林給廩祿使進其能將用之淸密之地長樂陳登思孝以篆籕冣先至時吳中滕用亨待詔翰林工篆籕自視天下無愈己者且恃春秋髙輕後進往往折屈之稠人廣坐中思孝初至謹默謙下用亨連三日折之文淵閣六卿大臣皆在旁視不可耐思孝怡然從容進曰登幸辱在此親教益愚陋願有所質就用亨語之戾許叔重者十數事相辯難思孝道許氏說娓娓皆用亨素所忽者用亨乃始默默斂鋒鍔不復自矜大思孝聲譽遂起時四明王尹實篆書檀名海內至考據精博亦推讓思孝云思孝於六書本原精考詳究志篤而力勤周秦以來二千年間其石刻有在而委棄山顚水厓荒蕪瓦礫之墟者皆深求而必得之𨿽殘缺剝落歲月氏名無可考然審度其出某代某人十率中七八其收畜之富蓋歐陽文忠趙明誠之後所僅見也思孝初舉才學爲湖廣羅田縣丞數月攺浙江蘭溪丞月餘又攺江西浮梁丞所至視民如子務寬卹之而明決以革姦獘在浮梁時房安爲江西按察使以嚴憚屬吏獨禮遇思孝歲餘丁內艱去服闋遂選入翰林仍給縣丞祿歷十年擢中書舍人朝廷大題扁率出其手而四方求者無虛日未嘗有厭倦意又十年給告歸歸而疾作又四年還京還兩月疾復作遂卒宣徳戊申七月十五日也享年六十有七其爲人博學謹禮耿介負直气是是非非率依義不肯陰阿假借𨿽屢以是召怨不悔𨿽貧薄而勇於爲義曰人道當然也其先居光之固始唐季從王審知入閩家福唐之玉融數世徙長樂宋福淸今世榮思孝髙祖也曾祖宗振祖嗣朋父仲進洪武中歷宜陽韓城兩縣丞升江山知縣皆有憲政江山民尢徳之母某氏其配髙氏先卒其子男二中旉同甫女一嫁兵汝中孫男一維禎女四思孝所�心六書今得其傳者吏部郎中旴江程南云於是中旉奉史官陳叔剛所具狀介南云求余爲銘將歸而納諸墓余雅厚思孝義不可辭銘曰

六書之教周典傳史籕所作時同文逮於奉斯古尙存邈趍簡便降隸分東都沿晉騖艸眞轉���失木根唐冰後古稽前聞後有作者�余�思孝之作溯探源奇�密義窮寒溫涵積而放波瀾翻落手揮霍風雨奔�金屈鐵�興璠雄渾傑特時絕倫大書深刻盤繡雲嗚呼思孝今九�有愇其著垂不刊

○故少�吏部尙書贈特進光祿大夫太師謚忠定蹇公墓志銘

宣徳十年正月十有五日少師吏部尙書蹇公薨於位先四日以疾聞上遣太監範弘以醫來視賜鈔萬緡明日範太監以眾醫偕來又明日疾革範復來問所欲言對曰陛下初嗣大寶義獨寡佑不能效分寸禆益然區區犬馬之誠所望於聖明者惟敬守洪武成憲始終不渝耳言已而絕訃聞丄深悼嘆屬時國有大事悉停諸祀特賜鈔萬緡勑工部治喪葬贈公特進光祿大夫太師謚忠定遣某官某賜祭而官其長子英莫等奉�歸葬有日求余爲銘余與公同朝三十有五年而事仁宗皇帝自登儲至大位始終皆陪公公國家老成人所以啟益士奇蓋�不致辭蹇氏世家重慶之巴縣宋以來多顯仕自公髙曾而下始隱居不出曾���������妣雍氏考源�妣胡氏繼羅氏以公����相�皆榮祿大夫少師吏部尙書曾祖妣�妣�皆夫人公諱義字宜之生而岐嶷長端重不好�而嗜學弗懈始從里社師中書左丞殷哲時爲郡守一見果也引充郡學弟子員語其師曰是兒將來遠到非吾所及當成就之而公不煩程督日益有進洪武甲子中四川鄕試明年中禮部會試廷試賜同進士出身擢中書舍人授徵事郎見重太祖髙皇帝每前奏事率稱旨而數見獎賚初名瑢一日奏事畢問汝蹇叔之後乎親灑宸翰書義字賜之以易舊名時丁羅夫人憂賜道裏費且命馳驛歸蓋特恩云服闋仍舊職滿三載吏部奏當調特命終九載朝夕左右凡機密文字必以付公而小心敬愼久而愈篤建文中升吏部右侍郎授嘉議大夫太宗文皇帝入正大統轉左侍郎數月升吏部尙書授資善大夫時政令制度有非洪武之舊者詔悉復之公從容爲上言損益貴適時宜間舉數事陳說本末上皇帝以公忠實悉從其言小人有譖公不忘建文者賴上聖明不聽有除官不得善地訴公不公者上皆斥之永樂二年冊仁宗皇帝爲皇太子命公爲詹事時師傳皆以勛臣兼之而輔導貴任文臣詹事蓋元僚也上欲有諭皇太子率諭詹事往導意公亦委曲周悉皇太子尢愛重公所言靡不信用滿三載升資政大夫七年車駕巡守北京命皇太子監國���務惟諸王及遠夷有奏請詣行在余悉啟間處分公熟於典故達於政體孜孜無倦不動聲色而事賴以濟賜誥以其官秩封贈二代滿九載賜勑有秉心正直及淳良篤實禆益國家之褒數奉命兼禮部事𨿽職務塡委處之■﹝衤谷﹞如十七年丁父喪歸上及皇太子皆遣官賜祭皇太子贈賻尢厚有詔起復公詣北京謝上慰勞再三賜鈔千緡遣中官護送歸南京明年從皇太子朝北京遂命公巡撫直隸應天等府州問兵民休戚及文武吏之賢否而升黜之公謂國家多事之際悉以法繩吏人將不勝特出其太甚者數人餘多見寬假而兵民利獘當建革者具奏行之仁宗皇帝初嗣位一切政議預者三四人而公居首進少保兼吏部尙書二俸俱支賜冠服象笏及玉帶二遂進少傅又進少師賜師傅之臣銀章各一其文曰繩愆紏繆公首被賜上諭之曰朕有過舉鄕卽具疏用此封識進來蓋望公等匡直也繼賜誥授榮祿大未封贈三代及妻於公數人誥詞上特增曰勿謂崇髙而難入勿以有所從違而�����公等��切也又念公侍從監國舊勞特制蹇忠貞卽賜��賜勑有以善翊君勞心焦思二十餘年夷險���褒時修太宗皇帝實��公監修宣宗皇帝嗣位一切政議屬公數人如仁考之初繼奉命監修仁宗皇帝實錄書成賜白金文綺鞍馬扈從徵庶人髙煦還寵賚尢厚復從輜邊旣還以公年老不欲煩以有司之務賜勑曰卿事祖宗積效勤誠朕嗣統以來尢資贊輔夙夜在念圖善始終蓋以卿春秋髙尙典劇司優老待賢禮非攸當況師保之重寅亮爲職不煩庶政乃副倚毗可輟吏部之務朝夕在朕左右相與討論至理共寧邦家其專精神審思慮益致嘉猷用稱眷倚老成之意繼賜銀章一其文曰忠厚寬弘蓋以褒徳云賜新第於文明門內寵錫洊加吏部言公曆少師九載降勑褒諭仍賜宴禮部是歲生旦賜鈔萬緡廏馬一匹今上嗣大位之日賜白金文綺是夕齋宿於公得疾越玉日竟不起享年七十有三公爲人沈深質實和厚簡靜內有孝友之行事君有誠處人有量無所拂�未嘗輕涉一語傷物至於議法亦不苟爲包含必歸正歷事五朝凡五十年所履坦坦無一日顚躓之憂退朝之暇手不釋卷貴而能謙富而能約上前所言未嘗退以語人蓋天下有陰被其利者矣士奇嘗竊論之魯簡肅之忠實不欺李文正之不爲傷人害物張忠定之不飾�好傳獻簡之遇人以誠範忠文之不設城府公蓋�有之矣元配劉氏繼張氏皆封夫人子男四長英次芳次蕓次荃英荃皆尙寶司丞荃先卒女二長適馬駿次適李成孫男四霖震沾露女一公之葬以薨之歲某月日墓在巴縣某鄕某原先塋之次銘曰

節乎蜀山浩乎蜀川孕精毓靈挺生偉人溫中穆外履夷蹈素皇明麗天奮躍自下在帝左右秉恭與誠掌帝之制播告四方進貳天官遂職冢宰簡用俊良往興至理帝命洊隆俾輔聖儲陳厥謀謨聖�弗兪四紀在廷三翼升禦肅肅師臣秉王之度一念�仁永矢不渝寅畏小心保終猶初陰利逮人人��覺惟帝昭明褒詔有數嗚呼忠定維國�����遺翼我聖明生榮死哀死且不朽昭徳刊辭永告爾後

○故資政大夫戶部尙書郭公墓志銘

宣徳六年四月十一日資政大夫行在戶部尙書棠邑郭公卒計聞上悍嘆賜祭命有司給舟歸喪且營葬事公諱惇字仲厚姓郭氏其先自太原交城徙東昌棠邑祖諱忠妣石氏考諱政寬妣侯氏繼馬氏郭世有善徳公自幼疑重端謹稍長遊鄕校日勤講習已卓卓出倫輩洪武癸酉以詩經中山東鄕試會試下第後擢戶部廣西淸吏司主事歲餘有賢聲升衢州知府下車咨民隱蠲獘興利修學政務教化崇儒術禮賢行以表勸其民�卹無告郡俗貧死不能葬者焚屍沈之公相城東得廢地百餘畝傍曰義阡令民貧死者悉葬是又爲約教民有悉相資助民利賴之嘗歲早公齋沐致禱雨立降沾足瑝入境爲災公自爲文檄城隍神是夕大雨雷電�盡死凡所禱輒應城西有淫祠歲四月軍民男女�謁祭祠下讙嘩若�公禁上之已而得風弦疾吏民爭勸能禁弗聽疾亦廖同寮有私取民財者公𨿽不面斥而義形於色其人頓首���待之如初屬邑吏爭濯磨自效公退所謀諸心發諸言未嘗不在民事所秉正直襟宇坦明�言出而民信今出而民從不俟程督庶務畢舉捨內蠶箔嘗有叢絲類織成鞶帶修廣適度郡人謂公仁政之應在衢七年政化大行坐累徵詣京師耆老數百人伏關奏乞畱理官執不可耆老皆涕泣而退後廷臣有言公廉正不阿者名爲監察禦史升河南布政司左參政無幾調陜西以公務畱京師今禮部尙書胡公言其行於太宗皇帝曰郭郭有大臣體宜在左右卽日召見以病弗克入遂遣禦醫視疾疾愈入謝獎勞再三賜鈔襲衣明日升禮部右�郎兼太僕寺卿仁宗皇帝臨禦進�部左侍郎兼詹事府少詹事賜誥以其官贈祖若考而贈其祖妣妣皆淑人贈故室李封繼室林亦淑人宣徳二年升戶部尙書命��西歲餘召還在戶部無敢一毫幹以私者未幾得疾上聞之命太醫往視數日竟不起春秋六十有二�人純實溫雅事親愛敬兼至隆寒盛暑不懈閨門之內儀度淸肅聲色未嘗畱耳目公暇手不釋卷私�無惰容居官剛正人莫能奪所至整飭綱紀盡誠�卹不徐不亟吏畏民懷冰糵之操無遜古人𨿽官列六卿泊然布素身沒之日家無餘貲豈非篤行君子者乎子男五祺禎禧禋佑女一適肥鄕佑縣楊翺孫男女皆六於是諸孤奉衛府長史金寔所狀事行介禮部尙書胡公求葬銘噫爲行如公銘其何愧銘曰

君子之徳惟正故直惟公故願惟澹故適於道之迪於民之惻嗟乎郭公允備眾好嗟乎斯銘無愧有道

○東阿知縣貝君墓志銘

宣徳元年十一月廿一日東阿知縣上虞貝秉彛卒自寮屬下曁史胥邑之耆老皆會哭至慟自邑至於遠鄕民男女老壯素服奔走哭拜縣門之外者日數百人於是其家無一緡之蓄其僚以下相與出貲治棺斂畢東阿之民皆欲挽畱葬之而其子不可曰幸奉治命必還祔葬於鄕先塋其敢違哉於是東阿之民相率致語於兵部尙書張公曰自貝大夫治吾邑吾邑之人旦作暮息各趍其所務無淪於遲惰壯者以時給徭賦老而弱者佚於家爭奪之風息長少之分明無悍吏猾胥之迹及門歲未嘗有水旱疫癘之憂皆貝大夫患化所被也安得復有若人者而爲�邑哉今將歸葬矣公出吾東阿而貴顯於時必能�顯人爲貝大夫不朽之圖亦庶幾釋吾儕之惓惓也公以告士奇士奇𨿽與秉彛平生一再邂逅然嘗過東阿目睹甚民所以愛戴之者矣夫生而愛戴之沒而惓惓欲圖其不朽卽古循吏何過焉遂諾之明日公以秉彛之子益來請文刻幽堂之石按翰林侍讀李時勉狀貝氏其先河南祥符人宋祕書少監守亮從髙宗南渡始家上虞四世至建康軍僉判欽世生廣徳軍教授襲慶又四世至無醫學教諭文忠秉彛曾祖也祖元凱父肅秉彛諱恆以字行自幼有志卓立好學不倦稍長喪其父能謹於禮而奉飬祖及母及撫諸小弱弟鹹盡其心以詩經舉永樂甲申賜苐二甲進士出身初授湖廣邵陽知縣縣僻而俗險前之名能治者率以嚴秉彛寬馭之而導以禮義其民感化相戒毋貽羞賢令於利一芬不苟取歲餘以祖喪去官寮佐以下致賻贈悉郤之而使民不忍其去有流涕者祖喪未終繼喪母謹葬祭之禮一如喪父朖闋攺東阿知縣東阿當南北要衝素苦過使往還共給之費秉彛規措有方物具而不擾簿有挾私怨緣飾人死罪者秉彛曰盍以直報之簿愧而止鄰邑盜刧人匿其贓古冢中冢傍耕民得之而觧後被刧�識其故物執民許官民不勝考掠竟引伏秉彛��疑之然非其所當理不得有爲會有商人過東阿被盜來訴秉彛並鄰邑盜事以檄城隍神而嚴督機察兵大�數日獲三十餘盜鄰邑刧盜皆在耕民得免冤死民有兄弟爭競相告者曉以大義使退而思之兄弟皆悔謝乞歸攺過獄有殺人賊未決而兩目俱盲秉彛就審之視其容色若甚戚焉者問豈有冤乎賊曰罪誠當死無所冤但憂身死卽宗祀無繼遂命其妻入侍疾後賊死而妻有子嘗歲旱躬禱之雨立至間蝗引咎自責蝗遽散歲屢丰建議於朝請平耀爲預備計從之仍下其議旁近州縣通行之祀典壇廟及學捨久毀於兵前之爲縣者率苟且行事秉彛率丞簿出奉以倡邑人咸作新之有暇詣學進諸生與之講說是正所業而月日程之令鄕社皆立學時循行田間觀民藝獲以驗勤惰邑西南有濼春夏潦水無所泄泛溢漫衍近濼之民恆廢耕秉彛相地將開渠納諸戈淸河而召民役之與其佐議簿持不可曰法不得擅役民秉彛曰以利之也有罪請獨加我不相及渠成得沃壤數千畝耕之卒亦無事旁邑流徙來歸者甚眾綏撫如子車駕徵北虜命河南山東西民丁隨軍供饋餉郡邑各遣官率之憚行者往往爲規避計秉彛毅然曰天子親徵臣下可避勞耶卽治裝就道民聞令行皆忻躍以從動息飲食與民同甘苦訖師旋東阿無一人失所者在官𨿽小物必思以及民營繕有餘棄廢鐵敗皮朽索故紙之類悉存之工匠閒暇令煮皮爲膠鑄鐵爲杵搗紙索爲穣貯之庫會車駕巡幸北京勑使督建所次席殿所貯悉濟急用而民不費有薦其廉公明大體堪任風憲者徵命已下縣耆老百餘人詣闕乞畱從之九載考績上京師時仁廟監國知其在東阿得民心特升秩正六品俾復任民聞秉彛復來踴躍迎拜數十里嘗坐累罰役京師時有令官役滿卽復任民競趍代其役凡三罰後民三代之不厭而愈力其得人如此秉彛和厚濼易於物無忤而執守甚堅善飲酒旣仕遂疏之勤於公務日中而食夜二鼓而寐盛寒暑不自逸率爲常所著有文集若干捲其卒年五十有七娶張氏繼陸氏子男四益錫舉循女三皆幼孫男四嗚呼古之賢長民其民思慕之不已者多見於祠祀祠祀蓋有不及百年而廢者矣如東阿之民於秉彛必欲托諸不朽此其用意豈朝夕之謂哉爲之銘曰

桐鄕之祀廉愛以施蜀郡之祠興學以治貝君爲阿二者兼有民用不忘視古有厚史氏之銘從民志也後之長民庶其有跂也

○故翰林撿討周君墓志銘

君子之仕也食其祿則思任其事𨿽位庳不敢忽宋韓魏公登髙科而滯筦庫未嘗苟且職事徙開封推官理事不倦暑月汗流浹背當時已知其公輔器蓋賢者事君無不皆然今士之不樂撿束者往往目勤職爲流俗甚至詞垣翰苑以文事爲職亦有放曠散逸以自髙者士奇入翰林三十年同官之能勤其職余素所知者周維翰其一焉維翰初爲典籍天下古今載籍皆儲文淵閣歲久卷帙殽亂簡編壞折維翰積其勞勤寒暑不懈理殽修壞蓋再歲完整秩然同官時惟陳壽克助維翰他典籍不及也近歲翰林奉詔修兩朝實錄維翰以撿討爲纂修簡牘浩繁考閱纂述維翰所分治特叢脞其事加倍同列而單心窮力無幾微厭怠意書垂成維翰病病且困猶日在念慮旣劇猶問史成何如言不及他事而卒維翰之卒也家貧同官相率出賻歸其喪於是其孤以禮部祠祭郎中鄭復言所具事狀乞葬銘周鄞世儒家曾祖諱允升元靑田縣學諭祖諱道寧奉化州學正考諱原宗贈翰林撿討妣朱贈孺人維翰諱翰自少聡敏嗜學長益該博能文章永樂三年中浙江鄕試明年會試禮部中副榜當授教官不就會車駕臨太學獻賦稱旨�詔禮部所選副榜士就廷覆試擢翰居首遂奉命進學翰林預修永樂大典七年除翰林典籍授迪功佐郎歷三考升撿討授役仕郎維翰性和易惇孝友服用儉質能推所有以濟窮乏善文際不吝�過�數學論人吉凶壽天數奇中其平生所作詩文累帙其卒以宜�四年八月十一日享年六十有四其葬以卒之歲某月某日其配史氏宋忠定王六世孫封孺人子男二�齊女二長已卒次嫁王冬孫男三勤愼某銘曰

爲臣之義敬事爲大凡古之人夙夜匪懈嗟嗟維翰克勤克勵我銘其藏亦勵有位

○故太醫士奇彥澄墓志銘

醫者聖人以�民於夭死所謂仁術也近世業醫而能察於陰陽表裏虛實脈証之故者鮮矣或千百有什一其庶幾焉則又視報之多寘重輕而厚薄其施於是民不幸而死於昧醫者什七八死於貪醫者什二三其有遇夫精斯術久�心聖人濟民之心以施之者蓋亦幸矣余中歲多疾始患背疽因故太醫院使蔣用文得何彥澄藥之而愈後數有他疾皆彥澄藥之愈不特余也家之長幼內外有疾亦皆彥澄藥之愈又不特余之家也凡余之親交有疾走彥澄無弗愈者卽彥澄曰不治𨿽屢更他醫卒不治彥澄於醫不專名一科自傷寒諸證至子小兒帶下諸瘍皆有造詣而其心一以惠濟爲務名其治藥之室曰皆春有求者皆趍赴之不以寒暑風雨蚤莫稍緩皆未嘗責報遇窶者輒曰此世所共矜卹者我其可後儒者輒曰此世所重道徳人也我當敬事�𨿽或�致報未嘗取一豪故卒之目家無餘貲而公卿大夫爭致賻奠之之之厚者皆往哭弔而問閻行道悲慟相屬蓋平素受其施者皆以遇之爲幸及其卒也𨿽爲彥澄戚其亦爲己而戚之也彥澄諱淵以字行鎭江丹徒人先世見余所爲其父墓志彥澄襟宇和易灑落愼行如處女永樂中以名醫徼隸太醫�院使以下咸重之尢見重於仁廟屢欲官之輒以事不果彥澄忹不爲意其長官�舉爲藩府良醫者力辭獨寶重所得行廟賜書數十紙��壁一日願其家人言日者謂我今歲所直五行不利無幾得微疾數日卒於北京宣徳七年三月六日也享年六十有一娶君子男三儁儀倫孫男若干儁倫自鄕奔父喪歸葬於是學士大夫或爲文或爲哀挽之詩餘於彥澄�厚爲著葬銘銘曰

世有何彥澄固知遇之之難世無何彥澄宜惝惘而悲嘆遂乎其業之精愨乎其存之厚嗟若之�兮曷不臻子遐壽

東裏文集卷之十九

●東裏文集卷之二十

墓志銘

◆墓志銘

孝子曾先生攺葬志銘

思貽先生楊君墓志銘

梁記善墓志銘

故工部營繕司主事劉君墓志銘

太子少保禮部尙書兼武英殿大學士贈榮祿大夫少保謚文靖金公墓志銘

故汝寧府通判詹君墓志銘

○孝子曾先生攺葬志銘

泰和有孝子曰曾元友先生沒而葬五十有八年矣其子愚將攺葬寓書北京曰先人初葬不肖孤方髫齓不能請銘於先輩君子甫冠而坐累謫西川數十年幸老罷歸又幸得吉壤將攺葬先人如又不請銘不孝莫大矣然先輩君子淪謝已盡今婣戚中知先人者惟子遂視所述事狀曰必無辭嗚呼士奇外祖母曾孺人先生女兄也士奇幼孤先生以外祖母憐愛之故時過撫問又時遣人抱至其家親著膝上啖以糗餌教誦古人詩成誦輒喜動顏色士奇恆著於心不敢忘銘其敢辭按曾氏自團練使某由金陵徙泰和始居邑西之文溪以儒傳家代有仕者至梅伯宋舉進士紹興府同知析居嶽家巷子懷可元袁州踟儒學教授學者稱鷗江先生子思立篤學不仕學者稱竹間先生子三男一女男龍友益友季卽元友先生女歸陳靜得先生先夫人父母也元友先生諱鼎元友其字晚更字有實孝友之行出於天性自幼服勞奉飬恆先諸兄元季紅巾寇猝掠泰和先生獨負老母出走寇追及欲刼之去跪陳母老無共飬者寇怒揮刀將殺其母先生以身翼蔽母寇益怒連數刀斫先生頂肩及足血流於地而抱母不捨寇帥踵後至憫之命從者以其母子入營給米肉且敷善藥數日創愈予資遣人護送出時兵禍日甚奉母竄伏山谷甘旨恆充未幾江西行省參政全普庵撒理辟爲濂溪書院學正遂迎母就飬全死奉母歸先廬旣廢於兵縣尉楊某爲構室數楹居之榜曰曾孝子廬母沒哀毀而盡力喪葬江西內附吳去疾知州事辟典稅課州人譽其廉平洪武三年攺州爲縣侍禦史劉昭先知縣事以明經舉引疾辭八年知縣郝思讓建社學於城內外教民俊秀朔望躬視督勸禮致明師十人以先生爲首館下生後多成名以升先生眉宇秀朗面潔白如玉儀度偉然博學彊記而專禮經工詩擅八分書範金爲小印章渾然古意占筮精康節數嘗奇中蓋春秋五十有八生元延佑辛酉八月廿二日沒於洪武戊午五月廿九日元配鄧氏繼胡氏子男二愚頑皆胡出頑蚤卒孫男三沆浚塗深蚤卒曾孫男四鎡鑑錫銳玄孫一斆攺葬以某年某月某日墓在某鄕某山之原銘曰裝偕行眾謂彥聲後至可不行彥聲不可則相率助道裏費彥聲曰鐸乃用是煩勞諸君耶一謝郤之處事公恕監官有挾前輩數與爲異同者彥聲面折之以大義卒怗服春秋釋奠先師制用翰林國子官四員分獻翰林獻位故在左後有易之及彥聲行事卒辧而復之於內有孝友之行一弟篤愛之弟死哀慟旣葬其鄕縣山之原顧其子昕曰他日葬我必於此吾兄弟生死不違也爲人耿介伉直無崖岸表裏一致臨義執言侃侃無所顧避不爲外飾自奉儉薄𨿽貴不變與人交必誠必盡遇危急必濟之在京師直所居道側洿池中嘗冬夜有凍溺者聞而遽出之幾斃矣易其衣予飲食及藥久乃蘓所爲類此皆未嘗自言閒暇讀書鼓琴以自適所居據山林之勝嘗名其書室曰梅巖後遂以爲號永樂二十一年六月初六日以疾卒於官享年五十有八娶鄭氏子男二昕旺女二長嫁林浩次嫁陳禂孫男三繩繹純其卒之明年昕始克聞訃自長樂走北京奉喪歸葬縣山合於弟之竁遂奉翰林修撰李騏所具事狀並介李君求余銘嗚呼彥聲余考會試所取士也又同處翰林十年相好厚而相知深宜其以求於余也銘曰

馬氏之鄕有湖洋洋����馬氏之祥昔也其�兄弟聯登今也其兆彥���嗟嗟彥聲允直而剛曷其奮興弗施之閎嗟���奄歸以藏其垂弗泯史氏有銘

○思貽先生楊君墓志銘

先生諱肇字仲基一字伯開思貽者所居堂名鄕裏因以號先生焉楊氏之先出關西唐末由長安徙杭宋又徙吉又向吉水之楊莊徙西昌自徙西昌至先生十有五世曾祖諱景行元延佑乙卯進士官至翰林待制洪熙中贈少傅兼華蓋殿大學士元史有傳妣弘農郡君嚴繼髙皆贈夫人祖諱介淸江縣主簿妣項考諱章妣蕭先生其仲子也其幼時主簿公特異視之曰此兒壽福過吾輩遠矣稍長爲從公彥中後而孤貧能額額卓立負直气非其道不肯苟屈下弱冠從學季公益民於贑時詔守令舉賢才贑守鄒交並舉先生叔侄送詣江西行省先生以學未至辭參政端公曰仕優可學也固辭乃聽旣歸屬兵亂初定親戚之僅存者皆散徙遠邑先廬悉毀園田爲豪奴姦僕所侵敓無遺先生孑孑勤力僅復什一二而累世墳墓久未有展省榛蕪莽蒼中或迷不可��誠先徧咨遺老�荒薙薈悉求得焉而率子弟�時謁拜惟謹買田墓下以供祀事卽故址作室復先人之舊日以教子讀書爲切務曰此吾祖宗所用植身遺後者豈當至我遂廢也蓋先生所存心靡事不以承先爲重監察禦史過西昌舉先生訓導又固辭永樂中其弟及子皆官翰林先生喜嘗三至京師皆畱數月父子兄弟極歡而後歸歸必畱規益曰勉自效以稱國恩且光我先人我老死丘園瞑目焉先生幼罹兵亂備極艱苦旣冠而亂定拮據勞瘁用造室家自是脫危履安遂其生意而至於老死未嘗一日忘國家太平之澤性剛果遇事是是非非不肯脂韋媕婀以避怨尢以是鄕後進率嚴憚之邑大夫歲舉鄕飲必賓禮先生先生生元至正己丑正月十六日卒於宜徳癸丑三月十三日春秋八十有五娶康子男五長相永�甲申進士翰林庶吉士刑部浙江淸吏司主事先卒次旅爲從弟仲殷後次弼爲族弟仲岡後新授吳江縣學訓導決�爲兄伯威後次艮女一嫁蕭誦孫男十四奕奐某某女若干曾孫男若干士奇先生再從弟也自幼至老相篤恭愛蓋六七十年如一日世之同產者或莫逮也先生老且病無他念獨念不得復一見士奇與人言輒流涕士奇蓋同此心也顧受國厚恩未敢急其私今竟負吾兄矣嗚呼慟哉聞訃之後五日忍慟述其平生大槪爲銘將使其子鑱石而納諸墓銘曰

楊氏之宗故望於邦世否而隳一綫之微艱而振之自我思貽嗚呼思貽崇孝之道躬踐以適介壽於耄吉壤在原有子有孫述行有文世續勿諼

○梁記善墓志銘

宣徳甲寅七月丙子朔魯府紀善梁本之卒於官本之初病王日遣醫賜藥旣卒賜棺及賻爲文遣官祭之於是其子�將奉襯歸葬泰和某鄕某原具狀求余爲銘梁楊世婚婣家本之之考畦樂先生妣陳安人及兄用之皆余銘其葬矣今於本之又義不可固辭梁氏先世已見其父兄銘文本之諱混以字行晚號坦庵自幼嗜學始從其父兄稍長出就鄕先生質疑請益弱冠卽窮日夜研鉆傳注力求諸古人不暢不止遂貫通四書及詩書二經鄕之號前輩者或不及也瑞州府學聘訓導瑞學久闕師士習庳陋本之力作新之飭其學者曰人皆可爲堯舜夫學則聖賢可至不學則陷沒爲庸下人若之可甘自棄也旦暮躬率勵之爲之講說敷析鬯達學者始有悟入日進其功不能自己旁邑之學者來從加多自是大比瑞之士彬彬出矣九年升溧陽縣學教諭溧陽學亦久弛本之篤於教不減在瑞數年其學者勃興如瑞未滿九年父喪服闋攺納溪縣學納溪士習尢陋亦盡力作新學者稍知向方旁邑學者亦有來從蜀獻王聞其賢奏舉爲紀善獻王崇儒重士作寶賢堂日引官屬之賢而有文者討論古義或命題試文章以適而盡出府中書籍資之由是其官屬學識皆進而本之尢傑出本之臨事論議侃侃盡公道甚見獎重𨿽小人有不便不爲動蜀僖王嗣立重其盡誠輔導嘗致白金文綺爲其母安人壽母喪服闋攺魯府紀善僖王復因使存問賜白金等物在魯府五年卒春秋六十有五本之事父母孝父母安之敬事其兄撫其兄子厚惇睦族婣伯舅之子賞少孤貧陳安人甚憐之命二子教之本之赴瑞州遂以賞及其從孤弟泂偕行旦莫督勵其學後賞泂皆舉進士去賞卒其孤甚貧以子妻之凡此皆孝之推也爲人剛方公直是是非非不肯苟徇平居未嘗一枉已干謁有司凡賑鰥寡卹死喪無厭倦意爲文章典則緒其可便安私捨哉其達於大體類此年已踰耄耳目聰明神宇湛然卒於永樂二十年十月二十四日春秋九十有五子男三長立次本自太學生累官拜工部侍郎攺刑部侍郎有守有爲卓然名卿次宜女一適潘孫男十有一人瑛■﹝王朋﹞琫璘珷瓘環瓚瑄瑾瓛女八人長適盧次適秦次適郝次適李次適祁余在室曾孫男十人女二人立本宜卜日啟父之墓而奉母柩合葬張公之葬故未有銘至是本具述行事屬士奇銘士奇與侍郎同朝久且相知前年過東阿又嘗升堂拜其母夫人誼不敢辭故敍而銘之銘曰

偉矣張公閎毅而通弗顯於庸不系其逢有賢厥配允篤於孝亦明以肅篤子之教繇郡歷藩秉憲在廷直方潔淸無忝所生欝欝崇丘乃奉合藏雙璧下潛永揚輝光

○故工部營繕司主事劉君墓志銘

永樂二十二年工部營繕淸吏司主事劉季箎卒於官其孤紳寅奉事狀介吏部郎中陳叔剛請爲幽堂之銘將歸葬焉君爲刑部侍郎時嘗監修永樂大典於文淵閣與余常相聚有知契故不得辭按狀劉氏其先汴人宋建炎初某官某扈從南渡遂官余姚其子孫業儒亦代有仕者至諱某爲丹陽書院山長嘗考浙江鄕試其祖也諱某爲慈溪縣儒學教諭門人私謚中肅先生其父也母張氏君諱韶字季箎以字行自幼端靜喜學問爲父母所愛旣承其家訓長而進學鄕先生宋玄僖王孟晹之門刻苦自勵二先生咸器重之登洪武甲戌進士第授行人司行人時重行人之選非進士不授凡方嶽大臣率出此君爲之一以所學不肯苟嘗持節使雲南四川朝鮮所至宣上徳達民隱饋贐一毫無所受事聞賜鈔襲衣丁丑升陜西布政司左參政先是陜有逋賦民積歲不能輸有司峻刑督之君至慨然曰民困故不能輸爲之父母又忍峻刑督之耶與其寮謀分行郡縣觧其縶緩其期勞來綏輯而從容勸誘焉民皆感激思奮曰是赤子矜念我我可不戮力以累仁人奔走假貨以輸無幾畢完陜不產碙砂而歲有課額民窘不能償至或僨其家者君爲奏罷之洪渠水溢爲民患躬行視之爲設法治堰民賴以安蓋凡可以利民者率盡心焉華有郭子儀祠已壞過之嘆曰此崇徳教民之務何可忽督令丞修葺之凡所過祠宇有關風化而壞者必風郡縣葺理之其違政體槪類此在陜四年可書之績尙多被召爲刑部左侍郎尢懇懇重民命平反具獄數事陜平民王某爲彊盜所引逮至而所引者已伏法不能自白君察其冤召所引者之妻子使識之而聽其記竟得實王免於誣有典守錢谷而虧兌者旣被逮則援引千餘人同罪君廉知其誣卒辧所誣引者釋之河陽逆旅夜有朱趙二人異室而宿朱怨家後追至殺之而誤中趙朱實不知天未明行十數里逆旅主人疑朱殺之追執送官鞫訊考掠朱不勝遂誣服不敢求辯君獨曰是偶邂逅相聚非素有負且計其裝非有圖也特緩其獄遣人密察之無幾有司竟得殺趙者而朱以緩獄不死楊州民胡氏夜有賊入其室殺人而遺刀屍傍旦視之柄有鄰家蘇氏私識官捕鞫蘇蘇曰家失此刀之矣不服旣備極諸刑竟誣服君潛使人懷刀往察其鄰一童子識之曰我家物也遂得賊而釋蘇蓋其理刑一以求生爲務永樂乙酉朝廷廣召文儒纂修大典命太子少師姚廣孝禮部尙書鄭賜監修而擇六卿之貳有文學者一人爲之副遂以命君討論裁處人多服之書成受厚賜庚寅坐失出罪人左遷兩淮塩運副使未行復畱丁酉攺工部營繕主事躬勤治職未嘗以崇庳爲意壬寅得痺疾明年正月某日卒享年六十有一君爲人淸素𨿽歷顯要而泊然自持居家惇孝友之行接人有謙讓之節雍容雅度有犯不校閒暇手不釋卷治經長於春秋喜吟詠衝澹優柔有陶靖節韋剌史之趣所著文集若干捲藏於家娶潘氏子男四紳寅辰復辰中永樂庚子順天府鄕試先君一年卒女二長適安遠縣學訓導擢佐次尙幼君之葬以洪熙元年正月八日其墓在其邑某鄕先隴玉燭之原銘曰

學有以用於世才有以達其志得失無所怍乎內勒銘其藏垂休永代

○太子少保禮部尙書兼武英殿大學士贈榮祿大夫少保謚文靖金公墓志銘

太子少保禮部尙書兼武英殿大學士金公以宣徳六年十二月十六日卒訃聞上嗟悼甚至贈榮祿大夫少保謚文靖命禮部尙書胡濙賜祭又命自喪至祥禫皆遣官祭勑有司治喪葬百需所以褒寵之厚且備矣公諱善字幼孜以字行其先世見余所作其考雪崖先生神道之碑公自幼嗜學問內承家訓之篤長從前進士聶鉉先生受春秋經得其微旨中進士乙科授戶科給事中太宗皇帝初臨禦注意文學士攺翰林撿討居無幾簡翰林之臣七人處之內閣付以密務而兩制悉歸焉七人者廬陵觧大紳胡光大永嘉黃宗豫南昌胡若思建安楊勉仁公與士奇也數月皆升官公爲侍講授承徳郎仁宗皇帝在東宮時翰林春坊司經局之臣日講經史公專說春秋敷析簡明睿旨稱善遂命纂十二公事作春秋要旨三卷以進永樂五年升右春坊右諭徳仍兼侍講授奉訓大夫七年車駕巡狩北京公與光大勉仁同扈從八年扈從北徵冬還南京升奉直大夫十年賜誥命贈其考守正爲右春坊右諭徳母陳爲宜人封母羅爲太宜人贈妻孔爲宜人十一年扈從巡北京從徵北虜十二年復從北徵升翰林學士仍兼諭徳修五經四書性理大全爲総裁官授奉議大夫十四年還南京明年扈從巡北京預修太祖皇帝實錄十八年升文淵閣大學士仍兼翰林學士二十年扈從北徵二十二年復從徵北旣旋師中道宮車晏駕初喪至斂皆勉仁與公據禮行之旣而勉仁先馳歸報道中之儀皆咨公而行仁廟嗣位進戶部右侍郎仍兼文淵閣大學士翰林學士踰月升太子少保兼武英殿大學士專典內制賜大臣五人銀圖書其文曰繩愆紏繆蓋以匡直勉之公其一也奉命持節冊封趙王妃及封梁王洪熙攺元命兼禮部尙書三俸並支大臣兼三俸者惟勉仁與公兩人賜誥命授資善大夫贈其祖仲卿及父皆太子少保武英殿大學士祖母周母陳皆夫人進封母羅太夫人贈故妻劉封繼室屠皆夫人以法司論死罪多冤抑命自今臨決必會大學士三人同審而公預焉詔百官有親違離三年以上者聽給告歸省公首奉歸省母蓋前此百司職務塡委無敢言私至是公首奉詔賜賚甚厚是歲丁太夫人憂上嗣位詔修兩朝實錄起公爲總裁官明年奉命持節之寧夏冊封安化眞寧二王妃歷河南關東西之境弔覽周秦漢唐以來遺墟故址悉見賦詠所過兵民休戚旣還具言於上實錄成賜金織襲衣文綺白金鞍馬是歲扈從巡邊至宣府而還歲餘得疾上遣大醫院官視療數月竟不起春秋六十有四公爲人簡易沈默溫■﹝衤谷﹞有容居家惇孝友之行旣仕事上以誠持論�正扈從北徵時道中士卒有憊者太宗皇帝知之以問羣臣羣臣未有對公直對宜遂班師凡於公務致勤不倦處同寮能讓於人泛愛無忤其學該博文章和平寬厚類其徳性四方求者無虛日靡不酬應得其一篇一詠者皆寶重之書兼工眞行嘗考會試者一讀廷試卷者四不伐善不騖名初升學士寵賚日加卽以盛滿爲戒名其燕處之居曰退庵疾革士奇與勉仁問之有何言公言受國重恩上無所益朝廷下無所益生民何言傍或啟之請身後之澤者公正色曰君子所恥訖終淸明未嘗詞組涉亂旣卒自公侯六卿曁諸同之長皆哭弔奠祭士無賢愚皆有喪善人之嘆嗚呼儒者際遇始終光榮如公一世其幾何人公之所存蓋無忝矣子男五長昭伯宣徳二年進士次武伯堅伯文伯壽伯女五皆有歸孫男六女三公葬以卒之明年某月日墓在某縣某鄕某原銘曰

玉笥�巍金州湛澄公生其問萃龢挺英賓興賢能濟濟偕至靑萍出匣淬礪初試六禦乘時登庸玉署淸邃崇嚴參典密務恪勤夙夕小心寅恭於狩於徵龍旗率從上承蕳知履坦平平鵾遊滄溟鵬翺九天歷事三聖敬終猶始不競不絿有譽無毀方簡大冊天府所藏崇碑厚碣敷在四方謙退之存易簀不貳嗚呼文靖可式有位

○故汝寧府通判詹君墓志銘

洪武九年汝寧府通判姑孰詹君以疾聞得賜歸道經新蔡卒遂葬新蔡龍潭之側至永樂十年子恩爲開封府學訓導以公事過新蔡將啟其墓歸葬求墓不可得詢諸傍近蓋河決其地已久徙見波濤渺漫也蓋距葬時三十有七年恩慟先人體魄之罹於不幸也將取古人葬衣冠之義爲墓庶以系其後人之思又以爲葬必有銘庶不泯其先徳焉於是以湖廣布政司參政李衡所述行狀介翰林孔目杜謙來請按狀君諱俊字用章詹世家姑孰祖諱正考諱貞皆隱於耕讀居靑山之下君少好學受易於前翰林學士陶安洪武四年被徵授河南磁州同知賜冠服銀帶到官書公勤廉謹撫教安懷八字揭座隅以自勵時兵革初定民復舊業君勞來安輯之勸督耕桑興學選師明飭教令舉賢薦能抉剔獘蠧蓋力居多焉民有訴發地得金爲眾所奪者君立眾於庭諭以義剎眾悉還所奪民徳君懷�謝之拒之曰我以義利導民乃躬爲之耶民愧而去嘗董民饋饟潼關大寒道中車牛多斃饟虧卽觧所服銀帶易粟代民輸民�制帶償君君曰吾得紓民憂何愛一帶且未嘗名貨也何爲償不受爲政一於公平林縣官關府檄君權理無幾有今民以賦出戰衣磁州耆老羣訴於�乞還君以均賦歲蝗自爲文禱神蝗及境不下而過嘗旱作憫旱詩自責已而大雨沾足三年升汝寧府通判凡所以盡心民事亦如磁州而守身益嚴嘗治廨捨役夫得窖錢以內君君曰此汝所得者何與吾事悉畀之郡關守貳君獨治之民無失業吏無滯牘及去�汝之民老壯皆有不忍別之意蓋年四十有四而卒��吟詠平生所作多散逸�公餘小稿一卷藏於家尢喜作大�娶朱氏子男一�女一嫁韓奕孫男三萬里中永樂十八年鄕試千里百里曾孫男一銘曰

嗚呼詹君生能仁其民沒不能庇其身孰之爲之匪繇乎人靑山在原巋然表墳春秋霜露來拜如雲靈旋歸哉以福後昆

東裏文集卷之二十

●東裏文集卷之二十一

墓志銘

墓碣銘

墓表

◆墓志銘

孫子良妻杜氏墓志銘

樂母胡氏墓志銘

故妻夫人嚴氏墓志銘

太傅黔國公夫人程氏墓志銘

張處士妻陳氏墓志銘

○孫子良妻杜氏墓志銘

兵部郎中海寧孫子良喪其妻杜氏將歸葬其邑安吉鄕橫塘原求余爲銘曰吾妻之沒也吾深悲之不能忘吾妻之歸吾家也事吾親甚謹甘旨滫瀡之奉不待咨吾而未嘗乏也吾妻生長宦族父母甚愛之盥漱烹飪之事未嘗任也旣來事吾親白此婦職也躬任之如素習焉吾親有疾晝夜侍憂形於色吾親安乃己吾弟妹皆吾親所愛也吾妻亦愛之如己弟妹焉簪珥衣物恣所取吾親沒弟妹未嫁娶也吾妻皆爲之嫁娶畢力盡禮如吾親之存也其孝如此吾自爲太學生登第爲翰林庶吉士至爲兵部郎中未嘗一日不在公而敢退謀其家也而吾家之朝暮寒暑之需賓客之奉吾亦未嘗置意而無所不足者有吾妻之理於內也而今亡矣所生五丈夫子長者十餘歲幼者未齓又幼者始晬今吾朝出而晚歸則長者攜其幼者森森左右牽吾衣而號啼呱呱吾妻沒傷於吾之情又如此此吾所以深悲而不能忘也吾妻海寧縣丞某之孫行簡之子生廿有一年而歸我又廿有三年而卒其卒在永樂十一年十月一日五子旼昫昉旺暿嗚呼幸乞我銘銘曰

家人之義女治乎其內內則之紀孝莫大焉夫杜宜人者非其有聞乎不然其何以臻乎是也來者尙承於世世

○樂母胡氏墓志銘

永樂十七年五月初三日西昌之和溪樂母胡氏卒其塾賓翰林庶吉士廖謨爲述行狀又爲書致其孤金之意求葬銘按胡邑世家其先與忠簡公同族大父古磵父淸翁先待制所爲序磵月集者母天資柔婉端靜幼知讀書自重年二十歸樂大成樂裏中儒家嘗有科第於宋大成力學圖紹先業未成名而死方病革時母禱北辰乞代死以首叩地血流滂然被面大成且死顧母曰汝尙少其終不異志否乎曰君何爲出此言婦人從夫有一而已我獨不知古人乎且不復再見君地下耶卽斷髮�信夫卒數歲兄弟將奪其志輒嘅然嘆曰節吾可失乎吾旣誓之吾夫矣兄弟猶數�之卽嚙指灑血以示乃無敢復言者孀居五十餘年以禮自待於治家教子皆盡力曰不可以羞樂氏瓊州太守王公伯貞大書其堂曰節婦鄕先生謝子方爲之傳其族姻閭裏相與謀上其行有司以求旌褒母聞之曰凡吾所爲盡所當然豈以爲名乎力止之乃已樂族當元季多死於亂兵未葬出貲教其子皆葬之歲屢發廩振貧乏春秋八十有七而卒惟語諸孫宜及時務學立身不及他事子男四金玉琳彥女一嫁胡子文孫男五女四曾孫男七女八葬以卒之歲某月日墓在某原銘曰

松栢之貞表於雪霜偉此淑人坤徳之方皎皎素壁曾何舋瑕君子之思君子之華

○故妻夫人嚴氏墓志銘

夫人嚴氏諱琇年廿有三歸余余時甚貧踰月徵詣京師除王府審理明年再遷翰林侍講乃迎夫人來居十年謂余曰先舅姑墳墓容當久曠展省耶且君素不事生業他日蒙恩歸老不豫所以自資者乎君方致力報國義不得顧私妄請行焉遂以其於歸買園廬於城東淸溪之上躬勤家業而樹畜爲務又六年餘得疾頓劇累月未觧夫人以其子來視又四年餘侍從赴北京夫人挈其男女歸鄕裏歸四年得疾歲餘卒洪熙攺元三月十三日也距其生洪武戊午之歲四十有八年嗚呼惜哉夫人蚤喪父未嘗學問而天資溫靜明淑所爲往往近道自用以儉處族姻以忍爲和敬長慈幼咸當其分男女非己出者恩愛均一人莫知其非己出也而幫助余尢多餘或有過舉必曰君常教人以無爲是也或公退不懌曰事求無愧耳成敗禍福聽之命何用�泰然哉間與客論辧夫人自內聞之客退謂余君面折人侃侃不少讓此爲盛徳耶且人之樂聞過者寡矣不見某某其於今何如也隨事相規類此嗚呼豈謂遽喪吾賢妻哉夫人永樂中封宜人數朝中宮初賜內制五品冠服後累賜文綺楮幣令上臨禦惇念舊臣士奇屢進官至從一品遂得推恩以其官品贈三代而封妻爲夫人命下三月夫人卒嚴氏泰和名族有科第仕宦數百年宋理宗朝諱肅稱朴山先生宰相馬廷鸞江萬里上其所著易觧天子召以爲祕閣挍勘不受揭文安公所爲著碑者夫人六世祖也元字用父稱後山先生爲髙安縣尹吳文正公所爲銘墓者五世祖也髙祖恭則曾祖元實祖仲庸皆富而惇禮父文明謹靜耿介夫人之所自者遠矣子男四稷種■﹝禾道﹞秫種先卒女四長嫁梁楫其三尙幼夫人卒時余在北京聞訃遂買石刻銘寓歸俾稷以葬銘曰

卜之吉築之密維伉儷居以匹尙其有待偕此玄室

○太傅黔國公夫人程氏墓志銘

宣徳六年十二月二十日徵南將軍太傅黔國沐公之夫人程氏卒享年五十有八程世家廬州之舒城洪武初積武功至萬戶守金華諱俊卿者夫人伯祖也萬戶從子諱庯字得中娶甘氏夫人父母也夫人生於洪武甲寅十一月二十四日生二十有一年歸黔國爲黔寧昭靖王之介嬬黔國時僉後軍都督府事遂授誥封夫人夫人貞靜柔婉處室有孝行旣歸逮事姑兼隆敬愛先祠祭薦必以誠處娣姒怡怡如兄弟於長幼戚疏恩意咸當謹禮度貴而能謙富而能儉有寬惠逮下之徳治家秩然條理黔國奉命鎭雲南三十餘年夫人畱侍太夫人居南京黔國所以能盡心焉展其才猷宣上徳威不煩鞭笞而諸夷皆革心向化使西南萬里之外怗然如卽衽席之安者亦以夫人善其家政無內顧之慮而得專其心於臣職也夫人其賢矣哉昔周之盛際諸侯夫人及大夫之妻皆有�����鵲巢采蘩諸詩所詠者蓋一本於文王�����國家自祖宗開創茂隆化本而昭靖以至戚丰功最貴且近則其家涵濡燻陶於上者尢深厚矣夫人之賢其有所本哉夫人之卒也朝廷遣官賜祭喪葬一給於公固出國家厚勛親之典亦惟夫人之賢有以光承之矣夫人子男一儼女二長爲趙王妃先卒次許歸武定侯郭玹孫男一�女一夫人之�以卒之明年某月某日墓在某縣某鄕某山之原銘曰

禮著內則詩詠宜家維家之本而徳之華國有君子桓桓柱石�省��內周於徳�����和戚�外內以��節不踰�十八年�榮��述行有詞�範來裔

○張處士妻陳氏墓志銘

宣徳三年十月十七日建安處士張伯銘之配陳氏卒時其子珂仕京師將��歸遂以父命縗絰詣余拜請墓銘余素與珂往還�之父拜且言外家世居建安璜溪裏外祖�某先�年若干歸家君家君嘗訓珂兄弟言吾少時吾親爲��配��勞汝母之初歸吾也吾家尙��母�吾朝��吾親甚孝�七年六月十四日云於是釵以職方命來喪求銘余與職方同郡同朝敍又從在館閣久不得辭乃按狀敍而銘之王世儒家與周同邑元沔陽學官徳明生君賢君賢生子職洪武壬子鄕貢進士歷睢寧浮梁濟陽三學教諭宜人之曾祖祖父也母彭氏宜人諱靜王氏家範素嚴子孫不得小有過失而彭氏博涉書史明於化導故宜人徳性蚤成旣笄擇所歸周故名家岐鳳以文學爲君賢所愛遂歸爲繼室職方君也初歸丁家中衰力勤於內以助興復事舅致誠敬不及事姑歲時薦祭如事生撫前室子慈愛踰己出職方兄弟三人其季以口眾求析爨職方顧宜人言何若對曰祖父來不析而令析乎旣析欲復合得乎職方言是吾志也乃不析長育孤侄同己子而皆成其室家教子若孫必務學旦暮程督於內且恆戒之儉約闔門食指七百餘衣食均一人無間言旣嫁未嘗一日忘父母始職方爲卽墨簿宜人偕行教諭時在濟陽先朝靖難之師及濟陽宜人逆知父志泣曰吾父必不生矣請於職方遣人往訪凡三往竟得其遺骨及遺文以歸恆自嘆吾乃爲女子不得以時展先人丘壠念及輒酸楚至老猶然一日約女兄�俱省父母墓至則大慟幾絕蓋自是益病踰年遂卒將卒召其子若婦戒之孝悌儉勤而出所遺衣物分給族姻孤子之不能婚嫁者享年六十有八子男三勉敍廣敍永樂戊戌進士自翰林編修升修撰二女其壻進士金昭伯廬州府學訓導彭塤孫男七蒙渙復巽同伯咸恆女三曾孫女一葬以卒之歲九月十五日墓在醴塘泥洲之原銘曰

士之百行惟孝爲宗自古有女孝宜人�同孝有錫類其在周之嗣

◆墓碣銘

翰林修譔蕭時中妻安人劉氏墓碣銘

太安人於氏墓碣銘

羅孺人墓碣銘

陳孺人墓碣銘

武夫人墓碣銘

○翰林修譔蕭時中妻安人劉氏墓碣銘

永樂十四年五月七日翰林修譔廬陵蕭時中之妻安人劉氏卒於南京年三十有三旣歸葬其鄕時中自狀其行以其子緝來拜乞銘余嘗聞安人孝行於其姑矣則於表之以勵俗不當以辭永樂十二年時中迎其母太安人就飬來南京而安人侍行旣至踰月時中被召赴北京又明年安人得疾太安人百�求醫竟弗治太安人晝夜哭慟余於時中同鄕且同寮偕周編修孟簡往弔焉太安人春秋已七十泣謂客曰新婦初歸吾家卽事舅姑如事父母處長幼貴賤咸宜其爲人和柔恭愼未嘗有違禮自有此婦凡吾家縫紉浣漱饋食之事皆其所爲不以及吾而皆精潔如吾意自有此婦吾無日不適今老矣方倚孝婦終餘年柰何其遽死乎而泣下不已言愈酸楚不忍聞又數月太安人將以其喪歸是時時中已南還旦夕且至矣余又與孟簡往問之盍稍緩母子一見而後行乎太安人泣下澘澘曰人情誰不念少子顧老矣無孝婦終飬今幸歸有冢子冢婦能飬吾意決矣遂行余嘗自嘆婦而致其姑愛之如愛子喪之如喪子非誠孝能然哉安人諱冬字嚴貞劉氏初自安成徙廬陵家於敖城板塘裏世儒家其父楚玉母顏氏其子男一人卽緝也銘曰

此劉孝婦之墓無踐其塋無肅其樹孝有錫類其來無�

○太安人於氏墓碣銘

尙寶司卿張信爲尙寶二十年餘時爲翰林凡朝廷作璽書則翰林尙寶供事上左右以是恆相比而余與信侍仁廟監國十餘年相比又密時信母太宜人已七十餘就飬京師康健無恙喜其子之於余比也嘗語信吾死得楊君銘葬足矣信奉以告余曰春秋不豫凶事柰何爲孝子出此言曰非信敢然惟大人之志也姑諾之而日益熟其母之徳善宣徳元年太宜人年八十有六正月二十九日卒旣葬京城之南鳳棲鄕遂來北京請銘按事狀太宜人姓於氏世家登州萊陽縣逢山鄕其父宗族以行稱二公太宜人諱妙惠性行淑愼旣笄歸萊州掖縣進士鄕張氏其夫兄弟行以五稱太宜人之爲張氏婦也於尊卑疏戚之屬能各盡其所當然於佐夫之內外事能咸有條理歸二十年夫沒居孀能謹教育其遺孤男女能嚴保其家不隳一如夫之存也洪熙元年用子貴賜誥命封太宜人男三長義以軍功積官至旗手衛千戶先三年卒次仁次信太宜人嘗疾劇醫弗能療信禱於神刲肝煮液以進太宜人飲之疾愈鄕裏上其事於朝詔旌其門曰孝行而擢信尙寶司丞再升尙寶司鄕女二長嫁江陰衛百戶兪敬次嫁楊興孫男三晟昱昂昂襲旗手衛千戶曾孫男一洪丄古聖人之教孝也有道焉中世教道微而孝之本諸天性者不泯故有出乎至誠或不能無踰於道爲上者亦嘉寵其誠焉耳如信是已然能爲信之誠鮮矣其亦以有父母之教歟銘曰

崇文之墳孝子之母生榮於躬沒■﹝衤谷﹞厥後發潛琢辭以視綿久

○羅孺人墓碣銘

永樂十九年十一月初八日泰和陳孔碩先生之配羅孺人卒時其子孟旦以泰和縣儒學訓導考績及孫年以事皆在北京明年始克聞訃屬士奇爲銘將歸而刻諸墓士奇先母宜人先生女兄也與孺人相親愛如同產士奇生五歲與孺人冢子孟潔同學同出入孺人撫愛訓教之如子始終一意也先生沒久矣先母沒又二十餘年見孺人猶見母也今又亡矣哀其能已乎銘其可已乎孺人姓羅氏諱恩柔邑處士楚材之子處士孝友廉潔之行斷斷不可少下古人前輩儒師君子皆推讓之娶彭氏無他男子惟一女孺人也溫惠端靜自幼凡織紝纂組衣服饋食之事習爲之皆精嗜讀書於小學論孟諸書悉能倍誦講說及笄以配陳先生而納贅壻焉先生早喪母迎其父海桒先生就飬甥館孺人相夫事舅一如事父凡生而飬�而葬祭必誠必盡蓋族姻閭裏皆稱先生孝子孺人孝婦無間言焉先生沒孀居守節三十年謹禮度如一日治家教子皆以禮閨門之間不嚴而肅宗族有寡孤匱乏者皆賙之處事率由於厚蓋春秋七十有六而卒鄕﹖論壽徳之稱必推孺人子男二孟潔舉進士爲翰林庶吉士次卽孟旦女二長適監利縣典史蕭蕡次適曾永齡孟潔及蕭氏女皆先十年卒孫男六年考練紑純弦女三曾孫男女各二銘曰

繄孺人之行柔淑以貞孝有自傳禮有自承旣壽考終吉壤肈塋垂祉錫胤厥來繩繩勒銘俾徵楊氏之甥

○陳孺人墓碣銘

孺人畦樂先生梁不移之配姓陳氏�贑州路推官致仕學禮之曾孫潮州路儒學教授以道之孫處士有慶之子母蕭氏孺人諱某在室有女徳父母求佳壻於名族得畦樂而內贅焉無幾遭元季兵燹焚蕩州閭鄕黨莽爲丘墟畦樂與孺人掇拾煨燼拮據爲庇以飬母及婚嫁其弟妹畦樂教授裏中二子潛混幾冠皆力學能教孺人曰學必務經術毋徒挾兔園冊自足耳其治家長少內外秩然有度而躬儉勤率先二子皆仕潛累官至翰林侍讀兼春坊贊善混累官至蜀府紀善孺人享祿飬三十年凡所以治其家者一不變畦樂先生卒孺人𨿽老教其孫曾一如教子之勤孺人弟仲述爲監察禦史卒於官其妻亦卒家甚貧遺孤賞及女一人𨿽依其叔而孺人矜卹教育之如子賞依梁氏以學後舉進士爲廣西按察僉事又卒於官家益貧孺人又盡力矜卹之而以孫妻賞之孤異其篤於親義類此親戚有過必爲之隱而喜道其善於利必顧義之可否待臧獲如子嘗曰此皆去父母而事我柰何不卹其教人亦必以此宣徳元年某月日卒享年八十有一子二潛混也潛先卒孫男若干孺人之卒也葬某鄕某原又三年混來北京以狀求銘墓余嘗銘畦樂及潛之墓矣然餘生晚不及見先世事孺人祖母楊夫人先少傅吟窓府君之子孺人自幼爲楊夫人所愛歲時嘗攜歸外家故多知吾先世內事而數爲餘言之巋然姻戚老成人也而余以長女妻潛之子楫又爲長子娶混女皆孺人之命則孺人墓銘余何以辭銘曰

躬祿與壽有蕃來嗣嗚呼徳人吉壤千歲

○武夫人墓碣銘

中軍都督府都督僉事主公介新建伯李公言於士���������人�����之訓之以克������將�����之�勤而進贈其三代曾���皆爲�����督僉事曾祖妣祖妣������氏�����矣惟或之旦名寢食弗���������以奉父母一日之歡其尢弗寧者���所以�或者歷歷如昨日事不敢忘不敢違也欲�石中墓以示後子孫而非文不傳用敢布其悉�於是岡夫人�所爲訓者曰或生十年而先考棄背先夫人朝夕勉之於學曰惟學克知爲人之道惟學可以植身日遣從外傅而躬程督於內又教之修忠信恭讓之行於鄕﹖閭裏或甫成童官召補世父戍伍於時尙童心先夫人勵之曰男子生當挺特卓立毋猥自局促未幾從徵漠北乃兒不花之地先夫人泣而送之曰父母惟爾一子但愛重爾身卽愛重父母蚤莫勤力奉公母怠毋縱人能秉心忠孝神明自佑也還未幾又從北徵鴉寒山教亦如之還遂調燕山左護衛先夫人喜曰兒得所歸矣奉天靖難之師初出或在行先夫人送之曰勉務恭勤以衛主勿顧念老身也內難平朝廷行報功之典進或官至府軍前衛指揮使或入拜先夫人又厲之曰汝設身行伍其艱難備歷之矣宜恆體念以卹下又明年賜誥命追封或二代而封先夫人爲太淑人又明年先夫人以病不起此或所爲永慟不寧者也余聞而嘆曰賢哉乎令母宜孝子之爲圖其傳也旣備錄其語遂爲之志曰夫人姓武氏世家永平之遷安及笄嫁廬龍王氏爲得成之妻年四十有三得成卒生一男或以武功歷事三聖自燕山左護衛百戶累升至驃騎將軍都督府都督僉事屢奉命率師討叛方承眷任之隆孫男六■﹝王冒﹞瑾玨瑛理瑄女三夫人卒於永樂五年十月十一日壽六十有九葬通州淸安鄕之原銘曰

人之爲才厥有本源本源伊何父乾母坤有善有仁有訓有言源澄流湜本厚枝揵時有虎臣桓桓駿奔以從以衛積勞樹勛遡言究之有肈必先維父維母其慶之源母行之惇母訓之諄報施孔彰自天疏恩淸潞之浱峩峨起墳永揚弗泯述徳有文

◆墓表

禮部尙書胡公夫人範氏墓表

前山東塩運副使蕭公妻宜人郭氏墓表

太僕寺丞丁維南妻宜人徐氏墓表

康節婦墓表

太宜人曾氏墓表

○禮部尙書胡公夫人範氏墓表

宣徳三年三月十九日禮部尙書武進胡公之夫人範氏卒事聞朝廷遣官賜祭命有司治葬事旣葬之又明年其子長寧賫主客郎中孫原貞所爲夫人墓志以父命拜求表墓余與尙書同朝三十年而南京相鄰居十餘年兩家相好也時尙書奉使命恆在外長寧方髫齓夫人及子畱京師旦暮門內肅然無語咲聲�外間遇長寧未嘗不拱手端立道側竢余過有問則對否�鼻气正容凝然夫人之父範先生嘗一至南京���喜過余譚諭前史而道其先世文獻及鄕先輩�人歷歷如昨日事未嘗一毫涉聲利蓋淸厚長者也他日余家人私論鄰比婦徳之賢而有禮者��相夫人余曰觀其父與子可知矧胡公之儀於���乎尙書屬��非以余之素相知乎按範今爲��人系出宋石湖先生成大胡出文恭公宿二家門地相望夫人曾祖珙元嘉興路通��致���鎭巡撿父仲�隱居教授夫人年若干�胡氏爲�婦�事姑��家嚴肅夫人孝敬爲����於妻道母道��於友介婦睦族姻戚宜胡公舉進士自給事中累升禮部左侍郎太子賀客����將至尙書夫人亦再被恩命自淑人�夫人��盛其恭勤儉約一無所攺易曰恆其徳貞夫人有�卒年五十有一葬邑孝仁鄕周莊之原子男一卽長寧旣葬母廬墓側久不去聞父召乃詣北京鄕裏稱之女一適林玘嗚呼先王盛時徳化流行諸侯卿大夫妻皆秉徳執度有君子之行當時形諸詠歌傳於後來則今之世有好徳如範夫人者其可無傳乎遂爲之表

○前山東塩運副使蕭公妻宜人郭氏墓表

行泰和吧西一捨許曰南溪溪之上故家曰蕭氏蕭之君子曰鵬舉其卒而葬也合銘之後二十有二年鵬舉之配郭宜人卒詹事王君旣銘其墓宜人之子鎡在京師又求全爲表泰和數十年來語妻道之賢曰郭宜人語母道之賢亦曰郭宜人則余何辭宜人邑筱溪裏夕家父與恭元萬安主簿富貴產宜人天性柔淑樂澹素而謹飭自持涉學問知其大義歸鵬舉不逮事舅姑而歲時薦祭甚謹忌日必素食鵬舉有弟妹五人待之一如鵬舉之友愛輟奩具以嫁其妹如己之妹於奉族姻長者及待下至於臧獲皆適其宜鵬舉仕爲蘇州府同知單身之官持廉介後坐��河南宜人��給之而理其憲政井井不隳鵬舉之�也��家�落於事必當義不計利聞陰陽家�舅姑所葬�下��遷馳書咨鵬舉遷之鵬舉�起爲山東塩運副使廉介如蘇州而宜人理其家百有餘年六十有六鵬舉卒二子長金己出次鎡庶出常均所有於二子眾謂金宜厚宜人曰子一也何有厚薄然愛鎡好學嘗曰成父志在此兒意常厚之鎡舉進士歸宜人喜津津見容色三年鎡被召宜人嘆曰吾老矣將不復見汝勉務善徳無忝父母此宜人之篤於妻道母道者也他如教育親戚孤子長而成其家室又導之奉先之大節蓋其行可書非一享年八十有八卒於宣徳辛亥七月八日子二男三女男卽金鎡女之壻郭仲啟吳世昭巴東縣學教諭彭顥孫男六灓選中江西鄕貢凖囦江渭溫曾孫男四嗚呼自孔孟明義利以垂教士之遵用一世幾何況世逾遠又女婦耶懿郭宜人允配君子有來繁祉垂百世祀

○太僕寺丞丁維南妻宜人徐氏墓表

太僕寺丞丁維南妻宜人徐氏之卒而葬也監察禦史黃宗載旣志而銘之其子侃倬又以父命賫國子助教徐疇所狀行實介刑部主事徐孔奇以來謁拜請表其墓按狀徐世家南昌丰城父與京宜人諱徳天資淑惠佩承姆教年二十三歸丁氏丁故邑巨家��常百人宜人以孝事舅姑而待妯娌及族姻皆得宜其卑且賤者皆樂爲之使以是家事無巨細舅姑悉以屬之而爲之有條理維南旣出仕爲典牧署丞又升太僕丞有子四男二女宜人畱家居教飬之男皆遣從明師學維南得盡意於公而無所私累者以宜人主乎內也卒於永樂戊戌四月六日享年六十有二其子男儼侃俶倬侃治書經永樂十年會試中副榜授和州儒學訓導倬亦治進士業其女之壻陳用端用思道孫男三騏鳳驥女五孔奇爲餘言丁氏於葬事斥去一切浮靡無益之費備棺槨之制用密以固合朱氏禮而狀亦云以松脂二千斤內槨中加炭層沙土貳百石築其外又外固以石爲經久計可謂厚於送終者矣夫亦其有警於流俗歟比年匡廬西山之間往往盜發冢墓有司恬莫禁戢兵部盧侍郎�西山之麓盜發其墓至再𨿽無所得而體魄有不幸者矣夫忍於爲是者亦將無天道之應乎則余之著斯文𨿽以表宜人而爲薄俗者亦可以觀焉

○康節婦墓表

洪武十六年江西按察僉事翁師善行部至泰和下輩首問風俗及忠孝節義之焯著者得節婦三人聞於朝又三年詔悉旌其門復其家三人者康仁安之配陳氏其一也又四年康節婦春秋七十有二卒陳泰和世醫家仁可節婦父也節婦諱端自幼秀慧莊重謹姆訓父母愛之旣笄擇所歸以配仁安事舅姑相夫咸盡其道處娣姒族姻下及臧獲各當其分歸康氏三年舅歿又二年仁安沒獨奉老姑撫幼子躬勤持家數歲兵亂作寇環四境獨先舉家走避巖谷不蹈於禍所居屢毀於兵辛勤屢作之以禮厚自坊所親有利其產而諷之他適者斷發誓天示不復有他志孀居垂五十年貞潔之操如一日孝飬姑終其身而卒成其子於善行女徳之大曰婦道妻道母道節婦其可謂兼之矣其卒以洪武戊辰十一月十八日男子一人徳昭父喪始三歲長而溫厚醇謹明法律郡邑史率師之其存心長者而賤深文吏不直艸芥凡讞獄經徳昭議多見寬貸或誚之曰子待樹徳耶輒應之曰人柰何不務徳哉後節婦卒之三年亦卒孫男二郁嶽女三曾孫男七豫勉頤颒韶■﹝土頁﹞顒女八嶽洪武內子貢士累官梁府紀善颒顒皆永樂庚子貢士颒明年登第�錫進士出身殆康氏務徳之應歟固本諸節婦之教哉節婦之事見鄕先生陳心吾述贊謝子方銘墓余少授徒其裏塾嘗升堂拜節婦又相與徳昭父子祖孫者四十年故嶽復求余表節婦之墓

○太宜人曾氏墓表

太宜人姓曾氏曾之先家南丰初徙旴之楓坑再徙金溪之黃通裏世襲儒學有聞人元盛時與臨川處士孫履常齊名朝廷以崇文先生徵不起諱文者太宜人曾祖也鵝湖書院山長諱仍洪武初金溪縣儒學教諭諱易者祖與父也母鄭太宜人諱隆生有令質長益修其女徳父母愛之曰必求佳壻時同邑王修本從遊教諭君力學謹行嶄然出羣輩且家世相望教諭君喜曰佳壻莫踰此�遂歸焉孝事舅姑舅沒奉姑敬愛逾篤勤家以相夫夫沒無幾姑沒太宜人年三十子一男二女男英年十二女皆幼太宜人辛苦以禮畢二喪時徭賦頗煩王氏惟藏書千餘卷及有田百畝無他畜貲或導其鬻書與田以給公家者太宜人嘆曰此王氏累世所積以遺後人柰何自我棄之不聽而盡鬻其奩具給焉日勉英學問曰其敬嗣爾先人於是家益落又無臧獲之助饔飧井曰悉母子躬任之而太宜人所以持身率家甚嚴英登第官翰林嘗迎太宜人就祿飬者數年英升右春坊大學士兼翰林侍講學士得援恩典以己之散官職事贈父而封母太宜人遂捧誥歸省居兩月太宜人曰旣仕食祿勉思效分寸報國家母徒久安於私也英奏分其俸之半給於鄕爲飬且時時奉所得賜賚太宜人數以分族姻之貧者自其子官於朝三十年階四品聲譽奕奕太宜人歸治其家淸儉一如布素時而薦祭必加丰每飭其家人凡賓客之奉及鄕閭慶弔必如禮而躬督諸孫務學力善曰必無忝而祖父自少至老恆勤女事𨿽老歲必制精絺遣遺其子或曰子豊顯豈少一衣耶曰兒恆憂念母老使知母能是其心安矣年七十有五淸明康■﹝衤谷﹞而旦暮績不輟一日微疾端坐而沒宣徳七年正月六日也英聞訃奔喪歸上遣中使護送之命禮部賜祭工部營葬事蓋特恩雲英自翰林修譔累進其官今爲詹事府少詹事兼翰林侍�學士女長嫁徐洪次嫁許鼎孫男五■﹝衤谷﹞佑祺禎■﹝衤端﹞�舉進士廣西道監察禦史孫女一曾孫男三述�逖女四太宜人以沒之歲九月乙未葬其邑歸政鄕昔魯有季敬姜文伯母也慱達知禮文伯相

東裏文集卷之二十一

●東裏文集卷之二十二

傳

錄

◆傳

胡延平傳

知事府君小傳

退庵府君小傳

疾退子傳

黃伯器傳

羅先生傳

劉子輔傳

周是修傳

王先生傳

陳孟省傳

○胡延平傳

胡延平名壽昌字子祺以字行歷官至延平知府有善政人敬之不名字之故稱延平云延平吉安吉水人宋資政殿學士忠簡公銓十世孫父某生延平時其夕有大星墜捨延平自幼已屹然負巨志初受學同郡龍原同吳莘樂兩先生皆愛重之吳先生以女妻之皇朝兵初已下吉安而新淦寇猝至民陷於脇從者千餘人寇去總戎者恚將盡殺千餘人延平曰吾不可坐視卽謁總戎言從寇非民所欲不可盡殺將軍奉命來爲弔民耳今不察輒盡殺千餘人失民心矣総戎者悟盡釋千餘人不殺洪武三年詔郡縣舉人學士縣令丞舉延平應詔旣集京師尙書考察最上者得十八人以進延平與焉是日太史奏文明之祥上喜曰唐太宗一世文學士十有八人豈若朕得於一日哉皆以爲禦史卽臺賜宴延平數言事持大體不肯瑣瑣苟有陳說嘗上書言今國家宜徙都關中據古今說事情累數千言未幾朝廷得廣西簡近臣往治之上曰前上書胡禦史其人達於大體可遣也授廣西按察僉事延平至廣西問察民瘼遇罹於法者必有哀矜不忍之意時尋迠爲按察使持法嚴急屢出語諷切同僚延平獨曰法貴平嚴失平矣不爲動行部慮囚必平气悉心訊之使盡其情卽服辜猶三四覆訊不厭曰是欲其死無憾也故所至獄議殊死以下不當者咸得直融州石刻有元佑黨人碑立命碎之三年攺知彭州益務修惠政利民灌縣故有都江堰秦李冰所鑿渠引江水漑成都諸郡田兵興堰壤諸郡田悉蕪廢前之繼修堰者必伐石錮鐵費動以萬億計至是堰壤眾難之無敢復言修堰延平至曰土木可以固豈必鐵石哉卽爲畫白於府轉白省省難之延平再三言言益剴切省乃聞於朝從之命下省以委延平而責成焉延平曰得二千人足矣悉疏吷淤塞度所用伐竹爲籠實以沙土又伐木貫籠並緣窒堰岸江水乃復漑成都諸郡田民大利之延平書具法於牘以貽後人又修彭州堋口諸堰盡漑彭之田初堰廢井泉隨之竭民率苦出負汲十數里堰復民乃復便井飲始教民知學民益知延平之愛己也皆聽服其教居三歲獄無囚先之流亡者聞州有賢侯相率來復故業終延平去州民戶及賦入之數視初至增益數倍時彭兵禍觧未久野暴白骨彌望悉命收瘞之是夕夢人羅列拜堂下者不可勝�庭故有枯槐數十株延平至皆復榮又有羣鵲來巢時下馴近人及延平將去羣鵲噪於庭數日去乃已三年升延平知府其惠愛一如彭州時察郡政有病民者悉去之廳事側有淫祠數爲妖前知府徙捨避焉延平命毀祠更作室其上居之妖頓熄益修飭學教躬勵士子築祠祀李先生侗務以禮化民期年百廢悉舉民皆敬信焉忽得疾數日猶視事不輟左右曰公宜少休延平曰一息未絕曷可以怠君事一夕其家在吉水者復有大星墜捨是日延平沒於官洪武丁巳十二月也年四十有五郡之人爲罷市奔走泣弔如喪所親延平二子長曰直次曰廣今爲右春坊右庶子兼翰林侍讀贊曰余家距延平所居僅百里又姻家王子啟先生與延平同上京師爲禦史同爲廣西按察僉事又同入蜀爲州守余以是多知延平事延平爲人長身魁梧偉然而莊重不可犯其初至廣西廣西人望而畏之及承所設施則皆愛之以爲父母后遷延平延平人已聞其寬大長者而初下車其豪猾之民巨姦之吏亦皆竦然斂迹矣夫嚴不病下寬不宿蠹延平專任徳意何嘗不威懷並著也余故具列其行事以傳於世

○知事府君小傳

知事府君諱淸字子肅姓楊氏號溪園漁灌洪武庚戌詔攺太和州爲縣禦史劉昭先知縣事首以明經舉送京師授松江府知事松江繁劇聞天下初到官知府以下咸迂視之府君敬愼恆旦出治事暮乃息而處同官馭下吏一以誠意人不忍欺之皆爲之盡心𨿽公牘日累百計未嘗滯積蒞事務寬卹知府以下或發之過急必從容進曰爲民父母不能少緩之乎聞者愧服自是有欲爲苛察者恐府君聞卽止亦多有徳之私竊相謂楊君賢者其幫助我以君子也嘗行縣督賦民相勸告此長者吾屬可不勉力而貽譏累乎稍暇輒詣學官爲諸生觧析經義滿三歲遷福建塩運司知事運司無大繁劇而府君勤愼一如松江時其長官尢賢之歲餘坐累謫廣西道卒小孤山下府君少孤貧飬母夫人至孝與先諭徳公友愛尢篤先公沒盡夜哭久不已撫其遺孤甚厚襟懷坦夷寬■﹝衤谷﹞於人無怨惡不以僻隱而墮其所守嘗行道失足損人一雞時旁無知者顧從者取百錢置雞側而後去安泊素居官服食一如布衣時𨿽廉潔不務爲名沒之日家無一錢所著詩文有溪園餘閒錄宦遊槁藏於家

○退庵府君小傳

府君諱卓字自立一字子淵楊氏父觀山先生篤行爲西昌碩儒以書詩春秋教授學者府君旣傳其家學聞永丰劉於先生邃於春秋又從之卒業遂以春秋名家自少至壯𨿽盛寒暑及兵戈寇亂之際書冊未嘗去手夜誦率達旦慱記精思蓋於書無所不通洪武庚戌中江西鄕試第七人明年會試第三人廷對第二甲第一人授吏部主事踰年升廣東行省員外郎歲中坐累謫鳳陽屯種復起爲禮部主事數月攺杭州府通判援例去官府君儀度魁偉整肅儼然人望而敬之家貧淸修苦志確乎不可拔而於爲政行恕有豈�君子之風焉在廣東時有周參政者苛刻不可近兵卒二十人入山伐木兩卒山下邂逅婦人獨行曵入道傍林中欲亂之婦人怒罵不得亂卽共殺之婦家蹤迹得屍盡疑二十人者所殺訴諸行省悉捕至周親鞫之竟夕拷掠不勝皆引服吏�成案屬府君署府君閱案曰殺一婦人安用二十卒往白周周艴然曰員外欲縱殺人賊乎悉付府君鞫府君列之庭下視其色而聽其詞指兩卒語曰殺人者汝也卽吐實伏罪徵其所用殺刀斧驗之皆是十八人皆無罪周問員外何料事之審耶府君曰二十人其存心宜善惡異也如皆在卽不能亂況殺之乎余杭民兄弟爭田各有私親持說主之累歲有司不能決府君至悉屏其私親獨召兄弟兩人導之同气友愛之義曉譬深切皆感悟弟曰實兄之田我妄意爭之我不義也請不敢復爭兄亦曰弟貧窶我不卹之致爲此我之不義請以田與弟竟與弟其明決類此所歷官皆繁劇躬勤蒞之未嘗有滯事寅出酉歸歸輒閉戶秉燭讀書率夜盡二鼓始寐罷官家居號其室曰退庵杜門卻掃惟經籍研覃自娛足迹動旬決不出戶限嚴交處不苟許可𨿽儒先生當其意者不數人獨與從兄益民羅性子理鄧尙崇志契合甚篤世稱楊羅鄧初偕羅鄧應進士舉相與約日有如吾徒繼今一行非其所學將何顏復見哉後羅先生爲徳安府同知鄧先生爲四川塩運司經歷冰糵之操皆無敢犯者海桒陳先生嘗稱府君有冰淸玉潔之行洪武庚申卒年四十九爲文章必欲繼古作者書法鍾王有集若干捲存於家

○疾退子傳

疾退子者吉之西昌人鄧氏鄧故西昌儒家宋神童復之其五世祖也兄子方及弟子靜慱學雄文爲鄕碩師號二鄧其作父父也國朝四川塩運司經歷崇志以文學徳操與楊子淵羅子理齊名稱楊羅鄧者其兄也疾退子名學詩字崇雅有孝行元季之亂安成寇猝入西昌恣殺掠母劉氏老病不能行負之走避隘巷空捨中踰日寇窮索獲之觧所懷金得免繼復有獲之求金已盡矣斮之幾斃繼又一寇至見老母哭其傍甚哀憫之予善藥傅創又觧衣覆之久乃蘓起負母走避他處道遇渠寇詢知其儒者憫之予酒肉又爲詩嘉之遣其下導出城渡河使遠去疾退於少好學負材具有用世之志謂功名可以俛首取其父母亦矜詫其不凡曰是必復振吾宗者皇明旣定天下禦史劉昭先佑縣事以材舉江西行省畱爲宜使則嘅然嘆曰士當局促效奔走人階庭下哉卽謝病歸無幾縣復舉送於朝授固陵稅課使忻然曰乘田委吏可以行道到官持廉施寬商賈爭欲出其市所入貨羨舊額數倍秩滿徙平陽持己愛民如固陵甫再歲兩目發內障喪明郡以聞命致事歸則戚然傷其命之窮也自號疾退子疾退子耿介修潔气岸軒豁不屑意生事爲文章長於詩蚤喪妻無子旣罷官歸輒貧無侍飬者是時裏中故人親友及好義長者往往多在知疾退子生平抱負爭延致之疾退子挾僮奴日東西往來飲酒談咲相歡時爲歌詩以自適縣令丞皆知而禮之疾退子亦數出直言以禆其政之關故疾退子𨿽廢於盲而其所適於中者猶不廢也歷三十餘年向之故人親友及好義長者或死或逮出在外裏後生晚出𨿽以士名有不能究知疾退子平生矧令丞乎於是疾退子已八十餘气力益衰貧益甚冠帶垢獘十數年不得易衣薄歉歉嚴冬不能出門戶然其所操執益堅不屈人詞組不合拂■﹝衤由﹞去不顧不肯一毫脂韋淟涊徇人以求所欲孔子云歲寒然後知松栢後凋疾退子非其人歟建寧陳士希爲縣文學獨愛重疾退子官滿將去念疾退子將無以爲終也倡率素所還往者爲備斂葬之具乃去自士希去知重疾退子者加鮮矣今有人焉猝起旦暮之間其勢巨貲厚足以蓋一鄕不必其有徳卽一鄕之人奔走阿附之恐後至於疾退子則漠然如秦人視越人之肥瘠何趍向之異乎古哉蓋又有以盛衰存沒爲戚疏而施諸其同气者非獨於疾退子然也然疾退子之爲人世其可少乎

○黃伯器傳

黃伯哭名鼎一字孟鉉其先旴人宋淳熙中八世得笏知吉之吉水縣遂家焉世業儒大父天衢篤行勤學自經傳子史百氏及天文地誌醫卜諸事靡不通究父彥粲直諒和厚四子皆秀穎伯器季嶽尢傑出伯器天資絕人八歲倍誦五經四書涉知大義成重爲文章馳騁司馬子長班孟堅論議閎博不可窮旣冠明於世務自許賈誼時翰林吳沈得其兄弟之文讀之嘆曰今之軾轍也季嶽穎悟超越淸修篤學兄弟自相切磋亦必推服其兄用薦授鎭江府知事鎭江隸京師密邇庶事叢脞簡牒山積伯器至裁決數日而盡素習者不能及吏民畏服之歲中坐詿誤罷官退處山林取舊所爲文悉焚之一志於性命道徳之旨自聖人之經至於濂洛關閩之說研精核微涵泳渟滀久益沛然而從學者日眾伯器善開諭獎勵��感之以誠學者無賢愚少長皆樂從之隨才質髙下各有所成其教人以實踐爲務必使窮其理而體驗於身嘆學者專務科舉之業曰士固由科舉進然志於道者必不以是自足明道晦庵吾師也篤於孝友恬澹守約窮達一致爲文章脫略凡近根據至理粹然大雅所著有四書五經精義若干捲學古齋詩文若干捲宋史論未成卒年三十八君子曰師道立則善人多國家初興吉之宗師碩儒林林比立也一二十年物故盡矣學者方倀倀如失所歸伯器後出汲汲焉以成就來學爲己任所從學者眾矣其顯者故大學士胡廣左庶子鄒緝余不及識伯器而二子者皆與余久處爲餘言伯器才髙意廣襟度灑落玉潔而春和庶幾程伯子之風余未嘗不仰而興慕俯而私憾未得親炙也然觀二子者其文學行誼亦皆今之士所未易及孔子曰魯無君子斯焉取斯吾故刪廣緝之所述者爲之傳云

○羅先生傳

羅先生名性字子理以字行羅故泰和儒家宋有爲盧溝主簿曰伯壽嘗刲股和藥起親疾縣表其所居坊曰旌孝者先生曾伯祖也曾祖伯霖祖見可父谷禎先生少孤貧自奮於學初受易於鄕先生韋幹幹繼登康山長宗武之門苦志畢力博記精思夙夜不懈旣冠遭元季兵亂走避巖谷崎嶇困窮未嘗廢書卷性耿介一言一行必端不與俗人接𨿽至戚或涉邪行輒絕之然口未嘗言海桑先生陳心吾嘗稱先生及楊子淵有冰玉之摻洪武初詔郡縣立學禦史劉昭先知縣采譽望聘先生及子淵鄧彥髙三人爲之師時號楊羅鄧四年中鄕貢進士明年赴春官勑免會試授徳安府同知先是有寇號糟李萬戶者以眾入府治刼殺郡守以下掠庫藏官捕其眾悉就戮獨糟李逸去久不獲詔捕益急蹤迹所過宿逮系數百人諸邑騷然先生初下車民有負一囊詣府言糟李實死矣此其遺骸也問死幾何時矣曰一歲曰始死時曷爲不言又驗其須髮皆在而皓然白也曰糟李年未四十此安得是耶笞而逐之悉出所系數百人諭之曰朝廷但欲得糟李耳糟李旦出卽汝等暮皆寧家何爲不自愛體膚乃甘受楚毒而庇一賊耶能從吾言今與汝等期十日獲賊卽汝皆良民眾叩頭曰府公欲生我敢不盡死力乃悉縱之七日生縳糟李至庭下民皆以獲賊勞而遣之命下賦民鐵造軍器時兵亂初定商旅未通郡民猝無所辦先生居第後治蔬圃得窖鐵萬餘斤民爭趍求售同官亦勸以售民先生曰固天以濟民豈爲我也悉以代民充賦有餘皆入官庫銖兩不私焉其冰糵之操愈厲而卹民之心寢食不忘爲政以寬恕爲本惟贓吏無所假應城縣吏劉仁盜官麥事覺府逮治之仁懼逃匿會按察僉事朱逢吉過徳安仁出誣告先生他事將就鞫湖廣參政陶凱吳云按察副使劉某聞之馳召逢吉還謂曰君不知徳安有羅同知耶廿七府之賢守裁三人其可以枉忠賢哉【嶽州馬知府沔陽彭知府及先生三人】逢吉卒白其誣而正仁盜麥之罪在郡四年闕知府皆先生總之秩滿詣京師坐擅用棘木染軍衣爲陳寧所效謫戍西安行橐無數百錢怡然就役不以得失置意旣至西安之達官貴人皆敬禮之而安於處賤未嘗一毫幹人郡諸生從之受經後多舉進士去是時四方老師碩儒在西安者數十人吳中鄒奕獨曰合吾輩所讀書庶幾羅先生之半蓋先生學甚博爲文章切深詩古體宗漢魏近體宗盛唐書法鍾元常年及七十卒士奇少孤五歲先生取而教育之有父道焉明年官徳安及挈以行又三年先生有陜西之役屢遣���學又廿年而捐館當是時所以誨不肖者���盡記而爲道之大要不敢忘也恆竊私�先生所以修諸躬施諸人者皆當追配古人而今之人知之者寡矣謹述其槪爲傳手錄一通以寄其子賓畿蓋又欲其子若孫皆圖不辱云

○劉子輔傳

劉子輔吉安廬陵人自太學生擢監察禦史持身謹行儉約如布衣時而用法公平嘗按臨浙江者三年不見聲色而浙江之人善者愛之橫者畏之時憲使周新持風裁不苟許與獨數數稱子輔爲賢禦史九載考最升廣東憲使到官數日丁家艱去服�坐�累左遷交址諒江知府不鄙夷其民撫綏如子民咸愛戴之叛寇黎利攻圍諒江城將寇勢猖獗他郡縣城多已陷子輔與守將倡兵民效死守數月寇增眾攻城城中食且盡而人心益固又踰月寇攻益力遂破城城中兵民盡力鬭以死無一人降者子輔知事不支曰吾奉命守郡郡亡與亡義不可污賊手卽自經死一子不妾皆先子輔死事聞贈子輔布政司參政遣官賜祭復其家太史氏曰子輔平素恂恂少言如無所長者且不慕�際人蓋鮮知之而其終所樹立卓卓若此士可以其外斷之乎當時總帥如王通輩擁勁兵十數萬不能禦賊而棄城去甚者蔡福之徒甘心從賊反兵來攻圖苟活旦暮間卒之不逃誅於國典夫死一也彼身戮家僨貽誚無窮視子輔蓋冰炭燻蕕之不相同矣時戍守之將如都指揮李任等毅然奮節而死者蓋多死民社者子輔及諒山知府易先政平知府何忠輩亦非一人忠罵賊不絕口從容賦詩乃與其子皆死世曷嘗乏正人君子哉顧系於用之者之何如也

○周是修傳

周是修諱徳以字行周吉之泰和爵譽裏名家其先諱矩者嘗顯於南慶至宋累累有科第其支裔徙灘江裏是修之所自出也是修少孤貧自奮於學從遊鄕先生胡渚樵渚樵以孫妻之又從國子學錄蕭執先生明詩經初舉霍丘縣學訓導入見太祖髙皇帝擢爲周府奉祠正髙皇帝上賓之明年有告言王過失事王府官屬皆下吏是修以嘗諫得免攺衡府紀善預修纂翰林數陳論國家大計及指斥用事者誤國用事者怒眾共挫折之是修屹不爲動太宗文皇帝靖難之師旣渡江駐金川門官中悉自焚明日是修畱書其家別其友江仲隆觧大紳胡光大蕭用道楊士奇且付後事暮入應天府學自經六月十五日也又明日臣民推戴文皇帝繼大統數月禦史言是修不順天命請加追戮上曰彼食其祿自盡其心一無所問是修內貞外和有孝友忠信之行非其義不苟取襟懷坦明灑落而衝澹悠然其學自經史百氏下至陰陽醫卜之說靡所不通爲文章未嘗締思援筆立就而雍容雅贍詞理條達稍暇著述吟詠不虛寸晷所著有討小序詩集義詩譜論語類編廣衍太極圖觀感錄綱常懿範邇言家訓蒭蕘集進思集是修汲汲導誘人善人有過失恆爲之隱以是無少長賤貴皆樂親之明知人所薦士如梁用之劉叔毖皆知名當世是修之學𨿽間未純然於明綱常爲世道計必身履之而不徒托之空言豈非卓然特立者歟是修卒年四十有九時觧胡蕭梁皆見諸文字然屬倉卒不及詳今二十有八年矣知是修者獨余在每追念君子淸白之節文皇帝日月之明旣照其心豈當遂致泯沒故述爲小傳以授其子轅使傳焉

○王先生傳

王先生名佑字子啟晚號啟翁王出瑯琊後繇金陵徙泰和世系具家譜先生十數歲知自重以古人爲歸不混流俗初從鄕貢進士曹隨治毛氏詩長遭元季之亂與兄子與先生避匿平川山中力學不輟兄弟自爲師友稍出遊南昌與辛敬萬石曠達楊士弘練髙劉永之輩爲詩友行省平章遂禮致先生爲塾賓聲譽日聞四方江西旣內附先生首舉教官吏部試中經義偕十八人者入見是日太史奏星象文明之祥太祖皇帝喜皆除監察禦史賜襲衣又賜宴禦史臺先生劾姦貪振憲紀風裁勃勃動人廣西平初置官府簡禦史往任風憲以尋適爲按察使先生及胡子祺爲僉事子祺曰古新國用輕典先生曰蠻夷之人素昧君臣父子之分瀆倫傷化不及此時明禮法以示勸懲後將難制適從先生議先生所分按郡縣吏民悚然三年偕子祺入覲時王師初平蜀重郡守之寄遂徙先生知崇慶州子祺知彭州崇慶承兵革凋獘之後植僕煦槁隨事盡心民稍復蘓坐累罷歸而從學者日眾先生嚴師道其施教有方務見實效後生晚學望之皆內自斂肅不敢侈肆江陰徐遜知泰和縣勵精爲治聘先生訓導縣學日躬詣問政先生曰示民以好惡之正而去其蠹耳遜虛己惟先生之言聽而行之不疑於是五六十年知泰和者其設施當大體得民心民至今誦道之無厭者莫有過遜蓋自先生導之矣先生孝友忠信嚴毅端方海桒陳先生嘗言王子啟壁立千仭文負所學劉尙書子髙言子啟眞風紀臣包孝肅不足多也郭敬守曰子啟平居一言一話皆可書簡冊垂法戒蕭子所曰王公秋霜烈日執固當憚之先生擅文章飬气爲要中歲以前所著毀於兵晚獨存長江萬里稿先生年六十有六卒二男子皆殤卒時惟二女子在其行事舊無紀述梁潛嘗從受經欲作傳未及而卒余丱角以姻家子恆得侍教猶及見所藏僉事知州時政事文書充積牖下時不敢有請今所藏無復存者每念上君子挺持魁傑如先生者一代無幾人其可使泯而無聞謹記憶耳目所得大槪爲此傳𨿽言不能詳觀者可推類以得之矣

○陳孟省傳

陳泰和碩宗五季時自金陵徙來歷宋元以科第入仕者六十人國朝心吾先生爲江右大儒洪武初朝廷遣使徵議禮以老辭三子孔立孔奐孔碩孔碩見余所作墓表孔立孔奐皆明經擅文章孔立負才識卓犖不局於小節嘗仕爲白水縣丞孔奐溫粹如玉隱居不出孟省孔立之仲子爲孔奐後名鑑心吾先生七孫特愛孟省十四卽侍先生上京師及考鄕試廣東江西旦莫不去左右者十數年爲人質確苦學攻詩經及大學語孟中庸晝夜熟讀精思諸經史子皆通究治科舉業其文一本實理而深斥浮靡之習弱冠甚見重先生長者同輩者皆往質疑請益而愈益自進不少懈爲人峭直寘合邑中士所與交者無幾人行道邂逅流俗人俛首過不一顧嚴義利之辧不輒受一毫於分之外年十五六卽名其讀書之齋曰克治以自勵精楷書平生所繕錄文字甚富一點一畫必如法蓋類其爲人邑大夫舉充學弟子員歲甲子江西鄕試眾皆必孟省在髙選是歲江西聘心吾先生考試有令考官不得以子孫預試遂格不入丁卯再試將入會聞大父喪遂止同門生素爲孟省薄者訟孟省謂無祖喪不就試之令有司刻深不�意坐孟省不應而罷其弟子員已已凡罷黜弟子員皆徵詣京師分布諸司治吏事踰年孟省抑欝不得志竟卒蓋年三十有五一子西安少孤失學易業賈而卒無嗣先夫人孟省姑也餘生後孟省十歲丱角嘗從學焉旣長最相厚孟省誌甚早學甚篤行甚堅卒不遇以困死非其命耶夫挾藝求試以干祿也大父喪不卹而汲汲於祿禮歟執法吏不推人情明禮義可以爲良歟吾著孟省之事以悼賢者亦於法吏有警云

◆錄

抱灌子錄

○抱灌子錄

抱灌子閩人所居丹山碧水之間與老圃鄰習圃之業洽五畝之地爲十數畦雜蒔蔬菘芥姜韭葵莧蔓菁瓜瓠之屬悉具日行畦間視害曲者輒去之以旦去虫日中去艸暮則抱甕以灌率爲常故𨿽饉歲抱灌子所蒔恆熟蓋爲之不厭於勞也然非專以自給有欲取者聽不拒�不得傷其本耳人恆遇其抱甕��號之曰抱灌子𨿽�圃手一編未嘗釋稍暇坐���踞誦聲瑯瑯時起�曵杖行歌陶元亮田園����爲詞以歌曰灌畦東西兮灌畦北南吾任吾力兮聊佚其心我思古人兮丈人漢陰又曰戴星以灌兮戴日以鋤聊任吾力兮焉知其劬我思古人兮仲尼飯蔬綽綽有自得之意會賓興詔下縣令丞廉知抱灌子賢薦之朝嘗與稽古述作之事矣已而擢夏官郎又擢天官郎東臯耘夫嘗出而邂逅焉熟視其狀貌曰此殆非趍榮急利者也旁有知者曰此抱灌子也道其平生歷歷耘夫就而與之語抱灌子若罔聞之他日又邂逅焉間及魯隱公以來二百餘年王霸之得失抱灌子張目吐辭娓娓皆不失聖人之旨耘夫咲啞然謂曰抱灌子曷爲不終嘿嘿耶抱灌子曰吾亦謂子之喋喋奚所裨益也時抱灌子益有志於退耘夫聞而竊嘆曰抱灌子其志尙可以敬薄俗而用世者必重得志尙之士鄒孟氏曰人有不爲而後可以有爲然吾欲挽畱之不得又竊自嘆欲從之而義不可也蓋怊悵不已而念抱灌子之事不可以泯故輒錄記之抱灌子陳氏福�耘夫廬陵楊某云

東裏文集卷之二十二

●東裏文集卷之二十三

表

議

詩

贊

告祭文

◆表

兩朝實錄成史館上表

經筵謝表

○兩朝實錄成史館上表

伏聞上有堯舜禹湯文武之君斯有典謨訓誥誓命之紀當時所錄萬世條師自漢以來曁於唐宋皆建史官專職紀述我國家奉天啟運聖聖相承大經大法明於上善政善教被於下萬方一統海宇淸寧洪武以前神功聖徳史氏所記具有成書欽惟太宗體天弘道髙明廣運聖武神功純仁至孝文皇帝剛健中正廣大欽明體天之心行天之道勵精爲理躬儉愛人再奠邦家中興鴻業文治光昭於日月武烈弘靖於華夷大略雄材茂功偉績規模弘遠卓冠百王欽惟仁宗敬天體道純誠至徳弘文欽武章聖達孝昭皇帝孝友英明寬仁恭儉敬天法祖制治保邦明目達聰周詢民隱時使薄斂慱施濟人撫盈成之運廣文明之化丕新政紀覃敷徳澤期月之內天下歸仁二聖升遊雲車益遠萬姓哀慕海宇同情恭惟��陛下文武聖神聰明睿智�������民�廣至仁繼志述事歌九功之��得萬國之�心上念祖宗功徳之隆同符天地覆載之大宜宣昭於簡冊垂儀範於帝王宣徳元年五月勑修兩朝實錄命臣輔臣義臣原吉監修臣士奇臣榮臣幼孜臣山臣族臣漙�裁臣蔡臣英臣直臣述臣時勉臣習禮臣學夔臣循臣從善臣驥臣鶴齡臣�臣��臣�臣曰恭臣敬臣翰臣�臣�臣�臣中臣��臣文�臣節臣錫臣尊�修發左右史臣之所��中外官�之所上兼考��參之見聞編載事功�傭者其本末纂述謨訓必��於精��制度��細不遺��務者𨿽明必審於紀敍聖神之道徳如繪畫造化之功��諸形容誠難髣��若附錄臣下必在究明是非訖五年正月恭成太宗文皇帝實錄百三十卷仁宗昭皇帝實錄十卷合百五十四冊謹繕寫上進伏念臣輔等智識淺陋�術空�曠歲月而久稽亦討論之惟謹方諸良史深愧乏三長之稱監於先朝庶少資萬幾之暇

○經筵謝表

知經筵事太師英國公臣輔同知經筵事少傅兵部尙書兼華蓋殿大學士臣士奇少傅工部尙書兼謹身殿大學士臣榮禮部尙書兼翰林院學士臣�兼經筵官詹事府少詹事兼翰林院侍讀學士臣直少詹事兼翰林院侍講學士臣英翰林院侍讀學士臣時勉臣習禮侍講學士臣循侍讀臣�侍講臣�修譔臣愉臣黎等玆者恭遇經筵肇啟聖學維新講讀侍臣咸膺恩澤謹奉表稱謝者臣翰等誠歡誠忭稽首頓首上言伏以天淸地寧昭聖皇之統禦時康道泰羙文治之隆興日月光華中外忻悅恭惟

皇帝陛下聰明睿智廣大寬仁尊尊親親崇兩宮之至飬推恩布徳得四海之歡心是以三光全而寒暑平五穀熟而人民育益勤稽古之學益弘�正之功謂易書詩禮春秋之文皆堯舜禹湯文武之道萬幾有暇恆親禦於經筵多聞是求肆詳延於儒雅用資啟沃用致進修上以承帝王心法之�下以錫臣民皇極之福光祖宗之洪業擴海宇之隆平臣�等猥以庸才咸叨榮命荷絲論之飭勵繼宴錫之駢著於緝熙�厥心允協周成之徳念終始典於學敬陳商說之篇

◆議

吳文正公從祀議

○吳文正公從祀議

欽奉聖旨命臣等考究元儒吳澄應否從祀議擬奏聞臣士奇等欽遵考得元翰林學士吳澄所著書及奎章閣侍書學士虞集所狀澄事行蓋澄自十歲得宋儒朱熹所注太學讀之卽知爲學之要專勤誦讀次讀�孟中庸亦然遂大肆力於詣��五專務聖賢之學致踐履之實以道自任其所自勵有勤謹敬和自忻自修消人欲長天理克己悔過矯輕警惰顏冉理一�銘其毅學者有學基學統等篇深究�洛��之旨考正孝經挍定易書詩春秋修正儀禮小戴記及��張載之書有易書春秋禮記纂言及易纂言外翼皆所以啟大道之堂奧開來學之聡明傳之百世而無獘也時朝廷屢起之乃就國子監丞稍進司業�言不合卽自觧去後屢徵復起亦不久於位進退之際卓然君子蓋元之正學大儒許衡及澄二人�遭�世�功在朝廷登在朝之日𨿽�其職論思�成均勸講經筵咸積誠意預大議論大事咸引古道而功在學者尢多故二人之沒皆謚文正衡在當時已列從祀澄旣後出又卒於元衰之際當時已有建議宜列從祀者屬元綱日頹未及舉行今澄所著諸書具在我國家崇儒重道大明四書五經及性理之旨凡澄所言皆見采錄以惠學者蓋澄問學之功來惠以來莫或過之而從祀諸儒自荀況下至範�語其事功皆未及澄今若升澄從祀孔子廟庭列諸許衡之次允愜斯文之公議昭國家之盛典謹具奏聞伏候勑旨

◆詩

平安南詩

平胡詩

思訓堂詩有序

○平安南詩

臣聞天以風雨霜露育成萬物聖人以禮樂徵伐綏輯天下一出於至仁周之文武皆一怒以安其民故�聖人不志用兵亦不去兵以爲治洪惟我國家肇興太祖聖神文武欽明啟運俊徳成功統天大孝髙皇帝深仁大義順天應人平靖四方以教以育罔有孽害時謂泰和至於���廣仁義禮樂之化海內莫安四夷��小���熙然同春惟是安南其王孱徵其賊臣黎��曁其子蒼沿襲悖凶屢弒國主�刑暴�毒虛下人玆久滋甚皇上閔焉弗寧發詔使諭使遷悔賊罔忌畏數侵掠厥鄒占城又寇我思明祿州寧遼之地在廷之臣咸請發兵討罪上曰彼匪人乎斯不可終化發詔使申諭焉賊聞其主有遺胤子奔來京師卽上表謝過請還之上曰彼其庶幾有悔乎遣使者衛送出境賊伏眾邀過使者執殺其主�胤子事聞皇上震怒召文武羣臣論曰予承天命保康��凡一民弗獲惟予弗�人有弗迪而遽誅斯遏抑厥自新乃有弗迪至於再三而釋弗誅惟予弗君今盜�弗迪予必不釋將往大正匪予志用武惟盜滋��羣臣合辭力贊必決�告祀天地宗廟及天下山川命徵夷將軍左右�將軍左右參將曁神機橫海驃騎遊擊鷹揚�將軍率師討賊師發金川門上臨江�之諭之曰汝其代子往行天討惟盜曁厥子必誅弗釋曁同惡必誅弗釋凡厥脇從咸釋弗誅惟�安南咸朕所統厥民滋困予盜罔攸訴告汝其代予往弔毋有侵害或有侵害卽旣殄戮盜猶底汝罰旣殄戮盜其咨求其王遺嗣乎俾統治厥民往哉惟懋師入安南黎賊脇驅其民號�百萬拒於境上民聞王師來爲己除害皆倒戈迓降師渡富良江入其東都城又入其西都城如蹈無人之地賊窮迫盡棄其眾獨與其孥數人並海遁去五師�之悉生縶之不遺一人乃縱所脇從咨民所苦罷其苛禁敷求安南王遺嗣民旣罔有侵害又蒙哀矜弔卹悉觧去所苦鹹竊喜曰我幸復見今日幸聖天爾不遐棄我萬里外而復生我欣然如脫虎口歸慈父母相率跽軍門言曰惟故安南王遺嗣悉�於寇暴無遺惟玆土故隸中國誠願復列中國泯密比聖化俾我曁我子我孫咸免於夷狄禽獸軍中獻所獲俘且具言民所欲皇上重違民意下詔郡縣其地選置守吏復置交址布政司總之在廷文武羣臣上表稱賀臣惟安南本漠南越地武帝置交址郡曁五季丁氏竊據之始僣稱王宋弗能制因授之卒循爲常更歷數姓蟠結深固屢叛弗服宋元數舉兵誅訖無成功皇明奄有四海率先�服曾不�世終梗寇盜天地之徳務���累誨弗悛肆惠援溺仁義之旅弔伐並行恩威所臨有迎無拒累月之頃肅淸凶憝大拯塗炭弘復疆土功徳俊茂振古無倫焉惟古帝王施徳建功皆有頌歌傳播後世臣忝列從臣後輒儗古作者之意讓平安南詩一首以示後來謹拜手稽首上進詩曰惟天生民咸俾遂適有攸弗及肆命有徳惟徳格天爲君爲師以教以治俾適咸宜天啟皇明悉畀所覆明明太祖生育�誘衣之食之�安遠歸禮昭義布長切導卑皇帝繼統四方萬國益富而教和豫安適蕞爾蠻交醜孽其間爲狼爲豺小大畢殘皇曰彼醜匪異人類庶或攺率予其化誨誨言諄諄弗遷益驕戕暴厥�盜我邊郊百辟文武俯伏陛言弗時翦屠將俾蔓延皇曰申誨猶或攺率弗攺弗率跳梁狂獝僞恭顧命賊我使人曁彼遺孽�身百分皇曰彼醜獸心廉易螟蜷弗除曷遺嘉稷惟皇上帝付予八埏有溺弗援予滋違天誕命將臣曁旅師徒往勵汝勇往宣汝謨咸弔困窮殲惟醜虜職敷予仁匪曰究�六師遄邁辭直气厲涉危蹈深若履平地嘽嘽烈�赫赫業業如飄剟剟如霆戳戳蠢彼醜虜脇驅爲拒仁威天降孰有彊禦雞翎夜�富良爲帶投兵委戈奔降迓拜乃人交城乃�凶渠縶之海隅如�取鶵乃咨脇從悉觧而縱乃視交人弔其疾痛交人悴悴爰始色溫舒其兢兢爰始咲言交人有言我固�毒天子生我旋癘爲福交人有言我初匪夷逖遠淪污陷玆塗涺天子聖仁曷返我初內我旋我永康不虞俘獻於廷天子受之民有願欲天子予之四夷有聞歡喜告語天子聖仁我有父母救民之疾不以遐僻有梗弗率必誅不釋天子聖仁孔武且神孰其爲梗鑑彼交人芒芒四裔威服徳拊巍巍中夏尊安鞏固海航陸車來享來庭千萬億年�我皇明

○平胡詩

洪惟上天眷佑我國家皇帝陛下以至仁大聖纘承太祖髙皇帝鴻業爲億兆生民主綏靖涵育四方萬國林林総總之生皆鼓舞忻戴趍走承奉惟恐不及至於朔漠氈裘瓣發之眾各率其屬歸誠慕義���下蒙荷官賞者不可勝計惟本雅失裏弗率倔謹化外皇上推天地之大徳謂率土皆朕民其可使一芥獨失其性屢發詔使撫徠之虜弗悛益甚要執我使臣侵擾我疆場疆場之民罹其毒虐皇上憫焉弗寧謂皇天旣付予天下天下有一民一物失其所予曷敢坐視不卹且仁者不姑息畜患以厲民虜怙終不可赦予必躬往視師以永寧我宗社生民時車駕巡北京詔皇太子監國至是復詔皇太子告天地宗社及詔告天下以發兵所由遂命將閱師永樂庚寅二月丁未車駕發北京旣出塞踰五云關道壓虜川龍旗所向上天助佑風日和融消剝寒沍坤靈恊贊磧鹵之野咸出甘泉潔淸芳冽隨地而有士馬所過無不飫足眾心歡懌咸懷敵愾五月己卯車駕次玄溟河本雅失裏率眾迎拒皇上以數百騎獨先大破之諸將率麾下繼進奮驅逐北本雅失裏盡棄其族屬牛羊輜重以七騎逓去諸將咸請追戮之皇上謂帝王除暴祛之而已不窮殺以爲武時將士生縶虜眾來獻者萬計昭悉去其縶虜眾有釋兵以皇明受命統禦寰宇皇帝仁聖承序太祖以教以理洽於率普神化所濡涵泳鼓舞逖彼朔土負恃遐阻弗馴弗﹖﹖臾執我使者橫縱桀驁跳梁丑者﹖鬼毒其與處連我邊野人之鞠窮欝憂以癙叫號旻天盍於我抒皇帝仁聖憫焉興蓰曰時天氓彼敢虐苦惟天命予予曷敢捨彼絕於天匪予志武乃命將臣整徒閱旅告誓啟行以類以旅六師導禦萬乘從扈如雷如霆如飊迅騖萬里一瞬飛越峐岵謨斷自天孔神且吁計遐測幽瞭如眝睹�彼朔土夏不觧沍芒芒磧鹵沃渴惟乳皇徳格天昭畣靈枯春暘流敷融麗昫昫甘泉洋洋徒乘厭飫競奮敵愾踴躍馳赴搗其挍穴玄冥之滸揮戈擊殳闕若虓﹖虜急在鬴彊抗螳斧殲之縻�縱惟七馬乃有支孽潛伏於芥一鼓而狝迅於焚羽肆犁其藪散其藏聚皇帝有詔厥眾咸赦觧其縶縳綏其降附曰予寧汝汝罔予懼汝饑錫汝馬牛肥羜蘓其創殘伸其噢咻如旱惔焚霈施甘雨歡呼膜拜皇帝聖主我昔罔知今我父母皇帝神武徳施弘漙惠彼朔野同我中土夷堠去防��邊成邊人肆寧如愈沈痼虜人始悔如夢斯寤往來孚好無有疑迕帝曰逮哉其還予駕雍雍凱歌歡騰載路四方萬國奔賀拜俯皇帝功徳超冠千古相彼自古夏殷而下漢唐曁宋咸獘戎侮於備於禦不以晨暮則單刀劬卒罔驅去帝禦九五隆治弘化肆揚���剔民惡洗濯曠蕩俾民得所五兵偃戢四海熙豫宣昭人文丕闡皇度億萬斯年永隆宗社臣謹作詩以繼肆夏

○思訓堂詩【有序】

思訓堂者通政司右通政宛平陳定至善奉親之堂也親沒拳拳於親之訓不忘故以名堂而著其孝思焉間求餘言夫世之爲父母愛其子盡力於鞠育恩勤者有之矣而能訓之以善道者鮮訓以善道則幸其子不違於目前之頃有不可必況望其不違於身後者乎至善蚤喪父獨賴母王恭人鞠育教訓以成其徳器顯融於世矣而服膺母訓至於母沒不敢忽忘可謂今子矣夫君子之所重者有恆心也故作思訓堂詩以致相成之意詩曰

昔我升堂言侍母慈今母往矣升堂孔思厥思伊何母有訓辭厥訓伊何仁義是持事君猶天盡己勿欺雄厚有容維愼弗�我心藏之夙夜靡遺豈直靡遺允蹈不違繩俛維寅承母之詒伊昔克承式肇慶基繼今克承永保弗隳克篤念之罔適匪�庶幾有譽於親有輝永迪於斯以善�抱

◆贊

黃思恭學士像贊

晃庵像贊

鄒侍講像贊

自贊

石處士像贊彥誠之父

具慶遺像贊爲贑王令作

亡妻嚴夫人遺像贊

行儉像贊

歐陽子白像贊

○黃思恭學士像贊

肅乎其外泊乎其內不競不絿於於其泰纘先緒於垂微肇來慶於孔章白鹿華蓋玉韞而光榮恩淸秩黃髮兒齒消搖相�茂綏福履

○晃庵像贊

吾邑蕭生寫文淵閣大學士兼左春坊大學士晃庵胡公像可謂似矣�得其外者耳得其內者莫如余敬書之卷首爲贊其詞曰

偉乎其儀淵乎其中簡而有執和而無同襟宇澄�涵秋露於玉壺气韻灑落揚皓雪於靑松洙泗關洛其學之源大河長江其文之雄事�明之主崇近密之任承禮遇之隆其千載之遭�也而泊然如抱虛退然如執衝孳孳於往哲幹幹乎終日者蓋希先民道徳之意君子爲仁之功歟

○鄒侍講像贊

其稟之剛其行之良所存也公而恕所履也直而方學之博必宗於聖賢文之富必傳諸經義秋水澹雲泊乎素心寒巖古栢凜乎義气孔子所云直道而行孟子所稱樂善不倦展君子子邦之彥也

○自贊

其爲人也知厥初靡有不善知旣往鮮有或是知古聖賢皆學而能知宇宙間皆吾分內然望而未見徒系其志今不田而食不乘而衣者四十六歲嗟來日之幾何其奚以免夫俯怍而仰愧哉易云終日幹幹庶幾服以自勵

○石處士像贊彥誠之父

其中休休其外溫溫雍容耆顧消搖丘園根忠信於天賦表行義於厥躬抗素尙於浮雲含逸響於淸風古之吉人今之善士自天佑之式繁壽祉

○具慶遺像贊爲贑王令作

含純抱和蹈履靜嘉有淑令媲恊■﹝衤谷﹞厥家爲善有慶有子有文章貢之濆惠政在民祿飬孔時弗究報�遺像儼然悠悠孝思

○亡妻嚴夫人遺像贊

處余之貧泰焉以欣從余而貴不攺儉勤蓋布裳�汲無怍乎鮑宣之婦男女效績有聞於文伯之母視過不及輔我中道曷不永年於我偕老噫

○行儉像贊

學慱而志端識敏而才充其秀發也粲芙蓉於淥水其淸拔也�華嶽於晴空承明延閣足以續休乎家世詞命論思足以增重於國華方當任賢興理之時祿位所臻豈吾所能量其涯哉

○歐陽子白像贊

邁往之气明爽之資有學有文有徳有儀如寶劍含精將試之無不利如良玉在匱蓋蓄焉而弗施𨿽見諸貌者已老而存諸中者未衰其終求箕山之志抑有俟蟠溪之時也耶

◆告祭文

祭告先考墓文

祭告先妣墓文

焚黃告先祠文

祭康氏妹文

祭族兄仲素文

祭陳一敬文

祭王肇慶文

祭林崇璧文

祭陳參政文

祭思貽兄文

○祭告先考墓文

維永樂十年歲次壬辰三月乙酉朔越十有九日癸卯男具官士奇敢昭告於先考府君尊靈仰荷尊父積徳垂慶覆被小子�仕於朝欽承上恩特贈尊父爲奉直大夫左春坊左諭徳榮捧命書倍萬愉懌謹錄黃專遣侄鄕貢進士輝賫詣塋域恭伸燎告伏惟尊父服此明恩重念藐孤生而薄祜甫踰期晬慈父棄捐生我孔勞棄我孔蚤幸承福佑用克臻玆心之永傷祿不逮飬奉恩悲咽如何可言自今以始惟盡此心惟忠惟孝不敢荒怠伏惟尊靈永佑相之謹告

○祭告先妣墓文

維永樂十年歲次壬辰三月乙酉朔越十有九日癸卯男具官士奇敢昭告於先妣尊靈玆者欽蒙上恩特賜誥命贈尊母爲宜人榮捧命書倍萬忻懌謹錄黃專遣侄鄕貢進七輝賫詣塋域恭伸燎告伏惟尊母服此明恩重念某不孝不天生孩十有六月慈父棄北當此之時兵亂甫定骨肉散亡家產破析獨賴尊母慈仁如天軫念先祀危切履冰保存孤孽嚴於執玉逮其有知教之詩書曰此汝先人之業也汝怠而棄焉是汝不能子而我不能母也憂勞夙夜陰阻備嘗以長育存全之於孤苦顚沛之餘至其幼旣壯其危旣安而尊母不及見矣嗚呼痛哉今荷尊母積徳流慶叨承國恩享有祿食矣追惟幼侍尊母糜粥不飽今有祿食能獨飽乎衣有綈帛矣追惟幼侍尊母疏薄不暖今有綈帛能獨暖乎一念之至疾首摧心天地無窮母子此痛其有窮乎祗奉恩榮益深哀慕悲涕哽塞莫知所云伏惟尙饗

○焚黃告先祠文

維洪熙元年歲次乙巳正月壬申朔越二十日辛卯孝曾孫少傅兵部尙書兼華蓋殿大學士【士奇】敢昭告於三代祖考妣尊靈曰【士奇】不肖材知謭陋仰荷祖宗積善累仁慶澤所鍾覆被小子叨祿侍近積有歲年玆者恭遇皇上龍飛恩徳覃霈屢升崇秩寵賜誥命推恩追封三代我曾祖待制府君祖金洲府君考諭徳府君皆追封榮祿大夫少傅兼華蓋殿大學士曾祖妣弘農郡君嚴氏繼曾祖妣髙氏祖妣胡氏妣宜人陳氏皆追封夫人【士奇】榮捧命書不勝忻悅祗用錄黃恭伸燎告伏惟尊靈服此明恩敷佑小子用竟忠事庶幾上不累君親之大徳謹用告饗�告

○祭康氏妹文

嗚呼吾母生我及妹心母之心敬母之訓嗣母之善吾妹最賢妹之有家鐘愛賢姑宜於夫子宜於宗戚謂宜祿壽百歲之期云何一疾遽殞中道𨿽曁裏鄰咸增悲惋矧於同气心當如何訃音之來驚僕號慟嗚呼哀哉命果然耶兄仕京師廿有七年思母不見思見吾妹遽復已矣嗚呼哀哉吾妻家居辛苦生業亦惟賢妹姑嫂一心扶助禆益不知倦勞吾妻久病以至於沒兒女呱呱惟姑是恃保育訓教靡夕靡朝誰謂再期吾妹又沒兄之抱慟曷有窮期嗚呼冥冥不昧應與汝嫂同事老母幽明異路寧知兄悲茫茫修途緘辭致奠南望興慟淚雨其雱尙享

○祭族兄仲素文

維永樂七年歲次己丑七月辛未朔越二十有一日辛卯楊士奇聞族兄仲素先生之喪已歸葬淮安謹附酒果之儀今侄之紀致奠於先生之靈而言曰嗟嗟吾兄而遽死乎耿介之徳和厚之資篤實之學溫雅之詞彼世人於利勢倀奔走如渴饑獨安命而�義寧處賤而宅卑罹憂患以益窮恆特立而不移服恬素以自適全天和之熙熙諒於道無所枉𨿽竟死其奚悲士奇昔邂逅於都城蓋晨聚而夕分交書畢之往還𨿽迹遠而心親詎期一旦北行逾遠杳音塵之莫通忽喪車其來返瞻宗秀之凋摧慟中懷其煩懣謹緘辭而致奠零涕淚之澘澘尙享

○祭陳一敬文

哀哉陳兄遽此永畢耶凡世之人耄期比比獨不躋下壽理其可詰耶兄之所存和易平實兄之應務條理縝密剗削町畦耿介自執凡世之人知兄無幾兄之用世用亦未幾其間得失曾何較計去崄卽夷來返竹林消搖徜徉爰得我心日月幾何鶴書載下甫卽公交車倏焉殞謝哀哉陳兄餘悲曷捨念余束髮相從遨嬉遨繥伊何曰書與詩三十年間出處聚散迹睽志同斷金莫間昨晤於玆曾幾晨夕會促別長頓絕來覿平生知心逝者如彼孰計陳兄溘又去此悲哉餘情耿耿何已嗚呼死生恆道全歸爲難生無遺憾沒也其安我思陳兄我又何嘆尙饗

○祭王肇慶文

維永樂十四年歲次丙申九月己丑朔越七日乙未故中憲大夫肇慶府知府伯貞先生王公之喪歸自北京道過龍江其婣家生奉直大夫左春坊左諭徳兼翰林侍講楊士奇謹致淸酌之奠泣而言曰嗚呼先生遽往而不還耶歲初邂逅傾瀉相歡曾無幾時餘疾遘患數匍匐以來視爲之方以速其安旣去此而北行長蘆之書猶懸懸於訓言先生之厚余其事固昨日之間也遄聞端州之命喜動乎中計旦夕之南轅得申款洽以觧渴煩何意旬餘凶訃忽聞嗚呼哀哉偉歟先生士林之尊經學之淵源溯濂洛以達於義文文章之閎肆淩韓柳而攀駕馬班正直節儉有羔羊大夫之徳寬■﹝衤谷﹞慈厚惟仁人長者之存是以發乎其中藹如春陽之溫遺乎其外泊如秋空之云故學者師道徳之教百姓歌召杜之恩溘涘風而上徵其孰不淒楚而辛酸哉矧在士奇契好世惇少於學問深辱引援粗焉有聞其敢或諼三十餘年離合紛紜孰計斯別竟焉永分大江之僨哭奠此樽蓋撫今而惟昔言可盡而情莫殫也嗚呼哀哉尙饗

○祭林崇璧文

嗚呼崇璧遽止於此邪士君子所期望於子者皆遠大之計而聖天子臨軒親策以子魁天下之士亦有待儒者之效用於世也子之問學厥有源委子之文章華實薿薿忠厚謙愼惟子所存平直端方惟子所履其由此而遠到理之所必至也孰謂崇璧竟止乎是其古人之有云莫之致而致乎某等職同寮宷志諧道契胡仳離之甫期奄溘焉而長逝子喪來歸將復故里念我良友死生之誼薦薄奠而寫哀痛余中之若劌尙饗

○祭陳參政文

嗚呼震之別才隔歲訃音東來遽聞謝世昉其別時病喜勿藥何意旋歸而竟不作嗚呼震之總角弟昆相勵以學相角以文仕而同朝又同翰苑過從怡怡何間晨晚震之升擢春官郎署不出京師尙時歡聚旣贊大藩千里睽隔兩地一情累歲一覿今玆已矣永絕晤期逝者何適存者恆悲嗚呼中表少小相親六十餘年存吾兩人震之康彊余病蚤衰而先余逝余存幾時不腆之文書於墓石庶昭平生以慰冥寂

○祭思貽兄文

嗚呼士奇不天甫晬失怙靡兄靡弟煢煢一身於兄

東裏文集卷之二十三

●東裏文集卷之二十四

辭

賦

銘

箴

◆辭

正固先生哀辭有序

周尙志哀辭有序

○正固先生哀辭【有序】

於戲自正固先生沒而吾邑之學者無所定於趣向無所質於疑惑無所資於故實無所得於效法貿貿焉倀倀焉如瞽行中夜無所問道也故皆傷悼不能自己焉先生諱岐字尙仁姓蕭氏學者因其所自號稱正固先生吾邑在

大明受命之初有陳海桒先生王竹亭先生與其弟僉憲公有尙書劉公與其弟東原先生有臨淄令歐陽公有廖愚寄先生有正固先生又有徳安貳守羅公臨安倅楊公國子錄蕭公臨晉令郭公皆邑裏之通儒來學之宗範諸先生相繼沒世而學者未至貿貿焉倀倀焉如瞽行中夜焉者爲有正固先生在也今正固先生不可復作則吾邑之學者所爲哀悼其能自己乎哀之不自己於是見於辭焉辭曰

惟民從道子克善攸行智有弗及子道不可明仰彼先覺兮揭蒙發瞢嗟若先生兮昭哉博閎服仁與義兮秉忠貞稽諸天常兮考明經言爲訓式兮行儀刑濯湘流之淸潔兮佩澧蘭之芳馨曄威鳳其五章兮何不遊乎虞之廷止髙岡之梧桐兮獨雍雍而時鳴云鴻遵遊下田兮斥鷃翔於靑冥小大胥適匪宜兮羌獨偃蹇乎林坰嗟若先生兮其誰與儗考徳而問業兮日詵詵兮其來止惟匠石之良兮飭梁棟以杞梓材𨿽小而畢遠兮於木﹖店臬而猶無棄白玉不遇夫磨琢兮𨿽良質而焉試夫旣自我成之分固處賤而道貴嗟若先生兮何不可以少畱何爲一旦兮溘風飄而云道吁嗟失筮與龜兮吉凶乎吾何所輒紛盲瞽其邂逅兮又孰明夫道所由終焉倀倀兮如夜遊於乎先生兮委山丘空望龍門兮中耿耿而增憂

○周尙志哀辭【有序】

仁山文水之間世家巨族之盛周氏其一也周氏世居泥田裏後徙丁田余家去其地百餘里聞有尙志甫徳義不愧古之人然旣卒矣未嘗得一見也及官京師其子彥奇爲刑科給事中因出其族兄前進士矩所爲尙志行狀載其所存所施者甚備於乎若周尙志甫豈易得哉使世人人皆爲尙志庶幾可以復古之世而今亡矣因掇狀之所具爲辭哀之其辭曰惟先殖基篤其敷遺世有書詩些迨於先生始其弱齡惇信而貞些冠而敏學從我先覺匪階祿爵些吾親之思吾所得爲鞠躬敢辭些族人昆弟子同一气又敢廢義些民之饑寒輟衣與飡中心式安些民予同類野死弗蓋時予之痗些凡民有爭一言持衡靡或不平些受遺秉義永�無二危禍不避些賤貧自持理亂弗知朝恬夕嬉些六十八年埃風溘焉儵逝不旋些彼人無良耄期樂康孰可較量些生遏上壽沒顯有後亦竟何疚些景仰幾時卒弗覯斯曷予弗悲些

◆賦

白象賦應制

河淸賦

甘露賦有序

師古堂賦爲朱仲智太守作

離譖賦有序

○白象賦應制

二儀含精至和毓靈誕生神物爲時之禎偉形體之弘博屹髣髴兮其若陵運修鼻以妙用吐冰柱之剛貞膽彌烈而下處乘四時以流行耿瑤光其上直稟金徳之純粹明皓質之自然浮素華於纖毳宜玉山與瓊林步消搖而泄泄𨿽遐夷之窮谷暫混儕於狒狒諒聖人其在上豈終潛而竟晦於是乾符昭兮泰階平坤珍顯兮黃河淸鳳凰集乎徳輝麒麟感乎聖明騶虞應乎仁化神龜通乎孝誠獨何爲兮淹畱不踴躍而作興爾乃出靈啟途海若靜波風伯導從云師護遮振髙足以於邁出南溟之天涯顧夷獠而長辭遵大路於中華不疾而速千里歘忽言戾都畿瞻望宮闕辟天門之九重來王會於萬國隨驛使而進趍仰天顏其咫尺拜跽俛伏舞蹈悅懌何幸龐野之資膺此遭逢之極也於是天子勑命圉臣厚粟丰芻華纓絡首文衣被軀恩榮汪濊感激何如𨿽無能以報稱敢不勉其鈍駑願備駕於皇輅從六龍以任載嚴九關之巍巍參虎豹而列衛又引重與致遠明枉直而祛害誓承殫乎尺寸奉聖皇於萬歲

○河淸賦

歲在旃蒙月維攝提其日癸卯晨光初晞祥飆融暢慶雲爛垂天子禦丹扆辟彤闈班龍節建鷥旗肅九重之容衛紛百辟其來趍促武乎金門屏息乎彤墀乃有陪臣晉圃之使�伏殿陛陳詞獻匭上言河淸河津之涘發書訊占聖裏之瑞臣實睹之敢告天子天子曰嘻天道應人心以類至作徳者降祥弗徳者垂戒予未究乎愼修其何以與於是也使者旣出時則徹侯上公羣卿列秩抑聆玉音愉愉忔忔固已識其靈祥未備究乎事實退就使者而悉焉使者曰昉河流之將淸蓋先時而異狀其始也沈碧凝黛流丹曵虹忽易復殊黊色彌望烱素華之皓潔泛玄晶而漭沆妙神化而屢殊協五行之逓旺方其漻漻瀏瀏滉滉瀁瀁湛如淸渭之奔浩乎蒙泉之放涵荊玉而演迆拖齊縠而浮漾影萬象於昭晣而淨纖塵之泱灢也於是傳告雜沓聽聞駭惑奔走道路聚翫厓側睛目妶奪心懷暢悅鑑妍者賞明濯污者避褻此其大略也其詳未易以遽說焉於是聞者俯而思顧而言曰河之發源出乎昆侖淤澱湠漫混混渾渾濁涇方之而尙冽潢潦儗之而同昏然而其淸爲聖君之瑞見於子年拾遺之記兆天下之平出乎京房傳易之論洪惟我皇繼序太祖道合義軒功隆舜禹政教施乎萬邦徳澤流於九土斯河淸之協應豈偶然之故也蓋水之爲用滋潤長育六府所敍功同土谷造化於是而發祥非在惠飬斯民而致其丰足者乎革去濁污瑩然湛明非在蕩除貪穢而用夬廉淸者乎斯盛治之所本豈尋常之爲異𨿽聖徳之弗居諒天意其有在固將表治化之熙明而徵太平於聖世也躬逢盛事振古所希拜手陳賦繼以歌詩詩曰水先五行子天一�生維河之祥子革污爲澈千歲一見兮協我聖明澤流潔淸兮隆化斯徵於千萬年兮邦家之慶

○甘露賦【有序】

臣鋼武備國家不可一日忽忘者也自黃帝至於文武數聖人皆以之安天下易曰除戎器戒不虞書曰克詰爾戎兵詩曰以作六師若春秋禮所載講武之法尢備故武者所以保民禦侮安內攘外之大器也洪惟皇帝陛下臨禦以來薄海內外咸歸徳化尊卑大小安分循義耕食鑿飲翺恬夕嬉陛下聖仁之心宵旰惓惓謂天下𨿽安不可忘危時𨿽無事不可忘武陛下此心卽隆古帝王憂勤惕厲之心所以爲國家生民造太平無窮之福者也夫有至仁之徳者必有至和之應乃永樂十年十月丁丑車駕狩於武岡之陽講武事也先夕甘露降玆山戊辰狩陽山甘露復降臣謹稽載籍有曰君治政甘露降又曰帝王恩及於物順於人而甘露降又曰聖王之徳上及太淸下及太寧中及萬靈則膏露呈瑞凡此皆天地至和之應陛下至仁之所致也臣士奇幸叨侍從目睹盛事心切忻懌謹譔瑞應甘露賦一首上進賦曰

聖人膺乾符禦九五漙帝澤肅皇度弘徳化予萬方明威今於率土盛矣哉治平之世超漢唐而躋邃古也惟

皇聖徳同符舜禹功愈大而愈恭恆存戒於滿假肆服外以安內兼修文而講武蓋將奠斯民於袵席之安而壽宗社於盤石之固也於時寒霜旣肅孟冬維敍百谷登場三農畢務順上天之時令考聖王之典故將簡閱於師徒而狩田之爰舉也吉日丁丑式啟鸞輅風伯警��師先禦左翼靑龍右衛白虎前導後從丹鳳玄武千乘萬騎發馳電騖至夫天璽之東武岡之陽翠華於是而駐焉粵玆山之先夕煥幄殿其夙具風淸泠兮淑穆月皎潔兮不霧直氐北之一星耿煌煌乎天乳旦而視之岡巒之表松栢之樹已厭浥乎甘露矣輕若霜凝濃若雪積散若玉屑圓若珠�霏柯糤條比比而是蓋芳飴不足以儗其甘醍醐不足以諭其味於是六軍驚異歡賀拜跽山呼谷譍天子萬歲天子於是更龍衮乘飛黃從造父禦王良升髙眺遠周覽四方紛營隊其整列森部伍之分張震笳鼓兮遏云凜戈戟兮飛霜布儲胥兮四合渺置网兮彌望乃有上公徹侯材官騎士分馳方攘環驅迆靡追奔截翔曶霍迅駛於是金貍玉兔赤豹靑�麋鹿麖麂白鴈文雉倉惶怖懾气奪魄禠或跳踉而未已或蒙茸其猶起矢不虛發一發五殪槊不虛擲應擲遄斃巧捷妙中辟翕變態殺獲生縶蓋不可爲數計矣天子旣嘉雄武之士尢重三驅之義乃下詔止焉於是時也物不窮殺農不妨耕將悅騁志士樂獲盈羣情快適咲歡沸騰天子於是命眾澈營�駕都城升金根之車鏘鸞和之聲揭日月之旗揚析羽之旌鳴鐃疊鼓條暢鏗鍧不亟不徐雍容安行歷東華登大廷禦黼扆朝公卿文武濟濟介冑弁纓以及海外遐裔蕃王陪臣莫不舞蹈上壽同聲一情皆以謂天子致勤武事篤在保民感至和之瑞而兆國家生民萬億年太平之慶也猗歟盛哉昔之子虛上林非獵長楊馳騁浮詞以誇詡弋獵之樂殺獲之富遊觀之奇而其實無所取徵昔彼安知聖皇至仁盛徳上契乎天心天人協和靈瑞駢應者乎臣職詞苑躬覩嘉祥稽首陳賦繼以詩章詩曰天子仁聖保康兆民民之允懷皇天維親至和萃靈嘉祥駢臻介福穰穰天子聖仁又曰明明天子受福於天徳威所被下竟八埏內固外順宗社尊安聖子神孫於千萬年

○師古堂賦爲朱仲智太守作

若有人兮鍾金華之淸淑帝相徳而錫命兮蒞侯邦於南服廣仁智以爲堂兮崇忠信以爲基敷廉潔以爲垣兮申禮防以爲階荃秉志之忠貞兮竊獨惡夫頗僻逝僶俛不憚夫勞兮願追武於前轍道往古之多岐兮世倀倀其孰智栺墨氏以爲仁兮謂楊朱以爲義周公肇錫余凖繩兮仲尼又遺余以規矩視有莘以爲正兮又顏淵以爲度嗟紛紛其蕭艾兮獨是焉備呼眾芳同重華之純粹兮並三王之顯明昭白日之蕩蕩兮相惟是其獨貴也決勇往吾無狐疑兮又非遠而難企也微顯吾永蹈兮動與靜而無違彼後世之快捷方式兮固遠引而去之先民又告余兮曰降衷無不全哲與愚旣咸稟兮古與今亦同然𨿽明聖之疊興兮焉能於此乎增益信由己而匪人兮予何遑遑而求索感申申其好言兮示攸行之先路終吾身以服膺兮願不攺乎此度重曰射惟羿之宗首奕惟秋之因康虞世其遼遠兮道有在而弗泯溯從循之兮徵厥心以爲則信克己而格民兮庶將徧爲余之徳

○離譖賦【有序】

余讀揭文安公所爲幽憂賦爲其及辯謗累數百言旣怨不能白於前又恐不能信於後揭文安公眞盛徳哉今之�謗類是者未聞有一人如文安公者爲之辯古今相去豈遠耶非其知之者寘歟爲賦以觧之

離譖毀之橫發兮志沈欝而弗宣指厥行爲淫僻兮余憤惋以代言惟弱操其好修兮穆員冠而履方被赬霞以爲衣兮攬素霓以爲裳援古人之髙駕兮將馳騁乎云之路豈發軔猶未遙兮遽捐矩而攺錯襲仁智以自重兮乃承謗而逢尢肆鮏羴其酷列兮又何有乎杜蘅與江蘺相梧桐之挺特兮鳳凰翽而來止旣鄙薄又不潔兮謂伯夷之所以紛讒口之嫉姤兮羌��而不味也固眾人所一情兮謂夫人亦不異也彼自好猶弗珍兮實譖人乎奚疑曰忠貞不可忱兮何貪婪而又不惑言倡一而和百兮明智孰諒其允臧告曾參且殺人兮毋猶仲惕而惶惶傷白黑之混一兮竟莫察乎其故旦怳怳以亙暮兮夕營營以連曙重曰世夢夢旣不顯兮又曷冤結而煩情上白日何皎皎兮庶幾猶鑑乎中誠槪發辭其不衷兮揆於余又何有愆言申申以騁媚兮終不究而寤旃昔人有明訓兮止謗曰無挍曠來日其悠遠兮庶眇兮兮猶覺

◆銘

淸白堂銘

主善齋銘

芳洲春意堂銘爲醫士許景芳作

詩禮庭銘爲衍聖公孔彥縉作

環秀書屋銘

○淸白堂銘

翰林學士兼右春坊右庶子建安楊公勉仁以淸白名其燕處之堂謹先訓也蓋今天下之楊皆祖漢太尉太尉明聖賢之道以淸白持其身卒爲名臣千載而下之爲臣者皆所取法矧出於其裔者乎公侍夫子爲詞臣之首文學行義炳然有稱於時而拳拳於先訓如此蓋君子不恃其所已能者而忘自進也余與公同宗同官請申爲之銘且以自勵云�浩楊宗肇於弘農累葉載徳繇太尉公太尉克明聖賢之道反諸其躬允踐實蹈其蹈維何絕利循義維淸維白弗涅弗滓篤時之行以貽厥家肆其臣節日星皦如後有君子是橅是師矧曰支裔敢背而馳猗嗟君子力學淸履爰陡顯融爲天子使任重道遠兢兢夕惕景範先徳揭是淸白川流匪防泛濫孰禦維義維敬爲徳之據猗嗟君子永雋念哉直銘堂亦於我規

○主善齋銘

吳中徐俌發身科目爲安吉縣學訓導用志聖賢之學以主善名其麗澤之居蓋非獨以示學者又以自警云其寮之長郭彥鉉先生吾友也間來求文遂爲之銘曰

生民之初受命於天仁義禮智罔不善焉气稟或下內昏外誘聖教爰興俾初之究厥初伊何性善爲耳明之復之究極其至道匪一軌徳靡常師吾奚適從惟善之歸博以求之約以操之惟善之宗無惑他岐精察允蹈復我明徳悠久純熟駸駸聖域猗徐俌氏欽仰聖謨煌煌主善以揭齋居臯比在中詵詵來覺精義所存兼資斆學惟誠克至惟敬弗渝朂哉無斁庶永終譽

○芳洲春意堂銘爲醫士許景芳作

生意敷達爲時之春斯幹之元而性之仁惟春之職以生以滋生生之機曷間四時粵古聖神體仁之大憫時下民沴气其害審道辧物垂範設教用蠲夭札用全壽考猗景芳甫視民猶已聞疾而呻遄趍弗止考法於聖毫分靡忒惟民之寧豈曰予徳本其仁心融而爲春保合太和孰已孰人熙熙其春洽我芳洲林林其民芳洲同遊猗景芳甫惟仁之施惟誠弗渝式篤念之

○詩禮庭銘爲衍聖公孔彥縉作

人之大端曰言與行有物有則匪學弗能其學伊何經訓是服言以詩善行由禮淑人心物理六義備焉溫柔惇厚詩教則然從事於斯博達多識志端气和有言有徳三千之儀秩秩其正維禮之教恭儉莊敬從事於斯天敍品節克明克執卓爾莫奪士焉爲已學必自玆學焉弗懈聖賢可希肆昔聖師揭時閎軌示訓於徒亦篤於子展也賢子默識力行矧我來嗣敢忘率承明明聖祖陡降庭止惟誠惟敬弗忝聖裔

○環秀書屋銘

永丰馮氏世武昌名族詩書�紱代不乏承自伯純甫始來永丰愛其山水之勝遂家焉有五丈夫子皆明秀知學其第四子敏舉進士累官禮部儀制郎中升紹興知府將行以其家環秀書屋求全銘余在兩京以鄕郡故馮氏父子素往還爲銘之厶永示其後人銘曰

吉有恩江六一故邦山明水淸靈秀攸鍾允篤馮公始來自邦相土建宅秩秩斯作其植林林其渥渠渠有兄有弟有琴有書維兄與弟旣翕且好琴以悅心書以進道矗乎九峯時出雲雨黝乎龍潭亦出魴鯉環屋有田歲則恆秋處者樂志恬憺優優仕者行忠曰予民福民將予徳式光斯屋馮孫繩繩祗念爾初以承其居以嗣其書

◆箴

學箴

○學箴

文淵閣大學士兼翰林學士建安楊先生仲子讓將歸先生作訓子詩百五十言授之其根理也實其體事也切可爲備矣讓過余辭別出以見示以余父之執也又求一言嗟乎余復何言哉然讓聰敏恭謙於求益之志不可已也爲掇拾先生所棄余爲學箴一者贈之其詞曰

玉之成器磨琢以治木之中材斲於工師君子之徳匪學弗至爲學有方主敬集義心爲源本存飬乎中靜專純一貫於始終五常百行有物有則究其當然以臻於極理欲之幾善惡攸判省察克治隱微不問前言往行我求孶孶自古哲人誰非我師以朝以夕以思以蹈賦受匪殊克勤斯造蒙泉出山其流如帶行而不息造海之大勉旃自彊履用吾誠以達於成以承所生

東裏文集卷之二十四

●東裏文集卷之二十五

方外

◆方外

送彭海云詩序

送釋源濟序

送釋岱宗序

圓庵集序

勑賜廣福寺碑

虎丘云巗寺重修記

宣府彌陀禪寺重修記

僧錄司右闡教一庵如法師塔銘

僧錄司右善世南洲法師塔銘

○送彭海云詩序

國家崇獎道徳之教於天下郡邑皆置道官郡有紀邑有會皆取老氏之徒任之吾泰和自置道會以來凡再更代而至海云而皆和易淸約端重雅素直而不肆愼而不矯此豈吾邑爲老氏之徙則皆賢哉蓋所資以治非其實有於己則無以服眾而舉其職是以推擇而取之也自吾少時見海云處於鄕恂恂溫溫退然如一無所有而先生長者皆愛重之至爲道會自邑長貳以下皆稱之曰良而邑之爲老氏之徒皆心敬誠服趍其令不敢慢焉此非其本諸內者厚有以得之乎世之治其徒而不足以得其心敬誠服者要皆無諸內而從飾其外焉耳況並其外不飾而望人之敬服於己哉於是海云有過人者矣海云之先君子吾楊氏出也今年被召來京師見余刻楊氏譜戚然指容齋府君語余曰是生我先大母者也忍靳一紙而不遺我哉其惇本重義懇懇不忘如此益非時人所及故因諸賢作詩以送其歸也爲序諸卷首

○送釋源濟序

詹事府丞慈溪陸中善前爲刑科左給事中余知其爲人慈厚溫雅明於治體嘗以謂中善其用世之才而陸氏之秀乎間從中善聞其弟源濟之爲人於是知陸氏之秀非止中善而已中善之言曰吾弟聰敏過人有才具而性澹泊雅好佛氏之學聞邑中有喆師者通其道卽屏去一切世俗之務而往師之旣久又聞有祖芳禪師者其道益大又往師焉去年秋復走京師求見髙明閎博者以曾益所未至吾弟之志於其學可謂篤矣今將還故鄕願得一言贈之夫天下之事要其成在立志而已探驪珠於不測之淵能篤其志無弗得者而況於學乎況於佛氏之學者乎源濟篤志於其學愈積而深造安得無所成也然旣遊乎方之外矣夫人聡明秀敏古今無異也古之爲學專於一其成也皆有以及人故古之天下其治日常多也後之爲學析爲三至於可以及人則惟儒者之道焉耳而後之人聡明秀敏者其所爲學不在於儒者常��爲儒者之學又非皆能篤其志以要於成此天下之治所以常不逮於古也如使今之爲學者皆思有以及人又皆能篤其志如源濟何古人之治不可及哉源濟𨿽遊乎方之外而其所篤志今之儒者或不能及蓋不獨賢於佛氏之徒而已余因中善之言而有取於其志也故爲之言若其戒行之純學業之至人多知之無待餘言而余亦無足以知而言之也

○送釋岱宗序

吾邑浮圖岱宗受朝命爲邑僧會今年來京師又用推薦兼住持普覺禪寺前僧會彰公其師也求餘一言贈其歸岱宗邑中故家子宋有郭佺與其子同登景佑元年進士第者其族祖也岱宗自少警敏好學嘗從今靖江府長史蕭用道余往還見之愛其事師之禮甚恭也別去十年而能見重於鄕人老宿推舉爲百里之地釋氏之徒之表率斯其智行所進必有可稱矣乎普覺在邑東城崇居復宇宏麗深邃違遠喧雜邈焉如出人境外吾少時嘗與今翰林修譔梁用之庶吉士陳孟潔讀書其中今吾三人或聚處論往事輒重嘅嘆欲復一造不知在何日岱宗今有朝命之榮而不去其鄕又當盛年彊力得幽閒靜勝之地而居之誠有志進乎其道將來所造詣可量哉蓋境靜則心寧心寧則志壹志壹則其所務者駸駸取得矣吾聞釋氏之道以淸淨爲宗而不累於其外世之爲其徒者𨿽有能通其道通而能由之者蓋�豈非在表率者有以振之乎勉旃岱宗誠能不違於上而後可以責不違於下此鄕人之情之所屬望亦彰公爲師者之所�於子也故書以贈

○圓庵集序

爲釋氏之學其才智有餘研極宗旨之外往往從事於儒而與文人遊亦時作爲文章泄其抱負寫其性情蓋自惠休有文名世而唐之靈一靈徹宋之惟儼惟演元之大欣輩累累有繼逮於國朝宗泐來復諸老亦彬彬乎盛矣玄極頂公於諸老差後出其文實伯仲間蓋重於世久矣玄極天臺儒家乎自其童丱已悟觧類敏�略凡近始出家從浮圖師居無幾師謝之曰吾不足子師乃求禪林之邃於道者而所之篤志苦力久而悉其道焉�以爲儒之道當完也又求邃於儒者而師之又篤志苦力久而並其文悉焉夫爲文與爲佛之道其理無以異也必有師家必究旨歸壹其心篤其志先乎本而後乎未探乎粹精而黜乎糟粕無弗造者若所造之難易淺深則系其天稟之髙下焉玄極非其資稟之髙師承之正積勤之久之所臻歟於是勃勃起聲譽而與宗泐諸老先後有聞於四方矣蜀獻王首遣幣聘之且寓詩有僧中班馬之褒太祖髙皇帝聞其名召至奏對稱旨命爲僧錄左講經升左闡教兼住持靈谷寺獎任之日重焉玄極平生詩文甚富多不存稿旣謝世其徒崇遠收稡散逸僅得其詩賦雜文二百首釐爲十卷名圓庵集圓庵玄極別號也將刻梓以傳而求余序玄極之文根於學充於才論性道明言徳行正簡而不促丰而不泛尢謹於繩尺要其造詣非叢林之名能文者所易及也然非獨其文吾聞玄極於事其師如事父師沒哀毀服心喪三年終其身語及師泣下泫然其篤於倫誼類此尢非尋當方外離倫遺情以爲髙者所可同日語也崇遠惇實淸雅惓惓圖永其師之傳是亦其師之也矣皆可尙也故爲之序

○勑賜廣福寺碑

宣徳六年十月僧錄司覺義集慶重作廬陵淨業寺成因召對以聞上嘉之賜寺名廣福又賜璽書護持集慶旣拜受命求余文刻石用榮上賜於永遠嗟乎廣福之義大矣哉仰惟皇上聖徳如天地化育凡物之肖形兩間者皆欲使之生遂鬯達而況於人哉蓋無間華夷遠邇之人皆欲使之得其捲不失其性優遊於春風和气之中此堯舜之心覆戴之仁也佛之教在於絕啫欲務淸淨而求諸內其始以爲已焉耳及其成也固推以化人如從其化由其道專用其心於恬澹寂寞可爲淳古無事之俗而吏治可簡刑罰可省矣明君仁主之重其道意亦有在於此歟廣福在廬陵城西一捨許之髙峯山與行思禪師靑原之寺江東西相望故名剎也數廢而興旣毀於元季之兵久未有復者集慶�名家陶氏子生十年父母從釋禮寺僧方升爲師�五師卒卽有志卓立圖興復寺宇術者言後當有��寺乃可復遂出遊京師進其業於南洲洽公講�後轉踄吳楚溯巴峽登岷峨而至滇南其所見聞益廣造詣益深矣徵南將軍黔國公厚禮之太宗皇帝聞其名驛召至京集慶兼精郭景純地理術仁宗皇帝試其能並蒙獎重一獻陵之建集慶嘗�效勞用受知於上獎賚益厚嘗自陳臣受父命從釋臣惟一凡今傳兵籍遠戍而父母乏祀惟陛下矜鄰之上憫其孝特命削戍籍復民業集慶又自念髙峯吾所自發身也柰何而忘棄源本悉倒橐資曁善信所施付其徒圓昭以興復三年而成殿堂門廡髙明弘壯加於舊規像設崇嚴采繪鮮麗凡幡幢法具鍾鼓之樓禪誦之庭及庖湢��靡不完具至是遂承天寵之厚蓋眾以徵夫大遇之言而嘆其非偶然也余謂集慶篤於其親可以爲仁汲汲致力所發身之地可以爲義仁義修而福應至此自然之理亦奚必術者之能言哉集慶別字雲海其學辯博兼通儒旨闓爽豁達叢林之傑也余旣爲文諸石久系之以詩云

大江之西吉維侯邦崇峙宏流靈淑有鍾明徳碩才前騫後翥逸而方外翹翹繩武言言梵剎千百其區宅勝擅幽輝煥雲霞髙峯之宮越歷千禩東岡左環西溪右迆屢圯而興有納有持�今興之自雲海師髙明爽塏恢踰往度雲海之勤亦有善助帝聞嘉之廣福錫名爲福伊何惠於羣生覺之悟之蠲滌迷�導其淸淨亦迓靈眖奎章龍文有來自天爾飭爾徒以愨以處晨鐘夕鼓粲其寶所爾進爾修孰其爾侮皇仁如天曠代所希嗟爾雲海何以致之愛親者仁重本者義上副皇心寵示表勵嶽靈拱衛佛日昭宣皇明一統帝壽萬年

○虎丘云巗寺重修記

蘇長洲縣之西北不十里有山曰虎丘吳闔閭所葬處世傳旣葬有白虎之異故名岡阜盤欝泉石奇詭蓋晉王珣及弟瑉之別墅咸和二年指爲寺始東西二寺唐會昌中合爲一而名云叢者昉於宋大中祥符間載盧熊郡誌如此始淸順尊者主此寺至隆禪師而復振歷世變故寺屢壞輒屢有興之洪武甲戌寺復毀永樂初性海主寺始作佛殿某作浮圖七級繼性海者楚芳作文殊殿十七年良價繼楚芳是年作庖庫作東廡明年作西廡作僧捨又明年作妙莊嚴閣又三年閣成蓋寺至良價始復完價所作閣之功最巨凡三重崇百二十尺有奇廣八十尺有奇深六十尺上奉三世佛及萬佛像中奉觀音大士及諸天像其材之費爲鈔三十餘萬貫金石彩繪之費六十餘萬貫又經營作天王殿以次成良玠杭之淨昌人石庵其字今僧錄闡教止庵其師也余聞諸刑部主事陳亢宗云良玠嘗從亢宗遊遂因以求余記其成余闇虎丘據�之勝歲時蘇人耆老壯少閒暇而出遊者必之此士大夫宴餞賓客亦必至此四方貴人名流之過蘇者必不以事而廢遊於此也然亦有興念夫王氏之嘗樂於此者乎當是時王氏父子兄弟寵祿隆盛光榮赫奕舉一世孰加也而能遺棄所樂輕若脫屣焉者豈獨以爲福利之資乎其亦審夫富貴之不可久處與子孫之未必世有者乎𨿽其智識趍向髙明正大不足以庶幾範希文之爲而無所系累乎外物視李文饒溺情役志下至於艸木之微者豈不趍然過之也而自建寺以來今千餘年𨿽屢壞而屢興其飛�傑構淩切云漢與其山川相輝煥稱名勝於東南愈久而不衰者固佛之道足以鼓動天下亦必其徒多得夫瑰瑋踔絕刻厲勤篤材智之人能張大其師之道以致夫多助之力也瑰瑋踔絕刻厲勤篤之人其用意也弘其立志也確有不爲爲之而孰禦其成哉嗟乎若人也使就於世用有不立事建功而可以禆當時聞後世哉吾又以嘅夫屢見定於彼而鮮遇於此也

○宣府彌陀禪寺重修記

宣府古上谷地今爲國家西北重鎭所以控制朔漠屏衛畿甸故恆宿重兵而簡勛臣之有才望者蒞之自左都督譚公佩鎭朔大將軍印総兵於此城墉益壯兵甲益修士馬益彊而邊境肅然晏安乃以餘力從眾志修城之彌陀寺爲國祝釐爲眾祈佑旣成上親巡邊駐蹕宣府余時忝扈從偕禮部尙書金公幼孜太常卿姚公友直寓寺中周覽崇臺廣宇巋焉奐焉亢爽靚深髙明弘麗像設裝嚴咸臻精妙余顧二公嘆曰佛官布在四方不啻千數觀諸內地會府巨州求一盛剎若此未易多得而邊陬遐壤乃能有之豈非難哉其寺之主僧從旁言曰是皆都督公之力都督公之心上在國家下在生民而爲此也明日其主僧求書寺之成將勒石垂後問寺之所始無所於考寺有勝國時斷碣僅存其半所可考者曰都功徳主金紫光祿大夫中書右丞相安童建寺旣毀於元季之兵僅存彌陀殿已敝都督公至乃修其敝廓其規而一新之世謂佛之道以濟利爲用而利國利民蓋其用之大者故自其法入中國千有餘年信用不疑上下一軌而大臣秉仁愛之心者惟國家生民是利是圖苟眾以謂可爲則從之以盡吾之心安童元賢相也其意非出於此乎都督公今賢將也其意非同於昔之人乎然則都督公之用心可書僧而克知大臣之所以用心而圖不泯亦可書寺之成宜書寺中爲三世佛殿殿之東爲觀音殿次爲寶光堂西爲地藏殿次爲普庵堂二世殿之北爲彌陀殿殿之四隅爲四壇場東西序爲僧寮西序之西爲禪堂彌陀殿之北爲毘廬殿藏經附庋毘盧殿中殿前左右爲東西方文殿後爲法堂三世殿之南爲天王殿殿之前東爲淸源堂次爲鍾閣西爲崇寧堂次爲大悲閣又前爲三門庖廩賓客之位咸備寺成於洪熙元年都督公名廣鎭江人初事太祖皇帝爲百戶調燕山左衛后從太宗皇帝靖內難積功至都督同知仁宗皇帝初臨禦嘉念舊勞首進左都督委以邊寄繼事今上皇帝益見獎重蓋公忠勤寬厚謀猷閎遠嶷然於今老成人寺主僧名秀峯介休人舉任都綱於此而寺之成始終效勞者僧慧銘助資者都督章安費義都指揮王禮助地者郎中王良云

○僧錄司右闡教一庵如法師塔銘

粵自佛法盛行於中國其徒之赫然有以動人者多本其才能智辯馳騁卓越而學士大夫遇之往往駭異欣喜樂與之遊甚者重其可與用世而惜夫在彼而不在此也吾行四方所遇其人器識論議偉然出乎眾人而汲汲以修廢舉墜光大師門爲任者亦不少矣則豈獨昔之時爲然哉而求夫淵然其存泊然其行望之如無能卽之而有味者蓋在昔已不多得亦何獨於今也太宗皇帝臨禦四方之名髙僧者皆嘗入覲而聖心所重者四明之能義會稽之一如蓋曰此其�乎內而不徒誇矜乎外也蓋兩人者皆恂恂溫恭言若不出口而能義深於楞嚴一如深於法華旣皆爲僧錄司官掌天下釋教無幾能義沒又數年一如亦沒一如字一庵旣老別號退翁本上虞孫氏子與初建至大寺雪庭立公同族年十三辭父母願歸釋氏祝發於五夫長慶寺爲大徹昱公之法孫而欲上繼雪庭也又隸籍於至大後從具庵�公於吳山寶奎寺礪志所業祈寒盛暑不少懈一義之未徹一疑之未釋必究竟乃已攻苦毄淡逾久逾篤遂深造間�洪武十八年出世住松江崇慶寺進住蘇之北禪寺緇素歸化者日眾二十七年南洲洽公掌僧錄司兼主今大報恩寺延師爲都講時淸理釋教庶務叢脞洽公酬應上下而講演不廢蓋資於師爲多二十八年住杭之天竺靈山寺三十一年住上竺益以振宗啟後爲己任而從學者益眾永樂初退處大報恩寺以法華如來奧旨所寓非學者所易入輯眾說爲之注太子少師姚公爲序之且稱兩浙一人上嘗覽之獎諭再三加以厚賚十二年被召纂修大藏經而師總其事初授僧錄司右覺義二十一年升右闡教洪熙元年三月初二日示寂於京師海印寺春秋七十有四僧�臈六十一闍維舌本不壞得舍利若干所度弟子志肖得環等若干人嗣其法者天竺道振等若干人某等將奉舍利遺骨歸建塔於某處賫天竺住持碧潭所爲事狀介尙寶司少鄕姚宗善請銘余在侍近嘗親睹師所以被知遇於先朝者矣爲之銘曰

維佛立教其道之大俾究乎內遺斥其外維一如師相修篤行朗乎蟾輝澹平淵澄維帝聖明天監在上曰時予契眞實不妄紛紛誇徒談辯波起彼競於膚此味於髓錫之褒嘉維帝聖明泊如無榮維師之誠嗟其已矣言則不亡遺蛻所存尙謹於藏

○僧錄司右善世南洲法師塔銘

洪熙元年八月十八日上禦便殿召僧錄司右善世漙洽入見慰勞甚至遂奏乞還南京大報恩寺以終老從之賜佛像經鈔若干緡給驛舟命中官護送旣至明年爲宣徳元年七月廿有八日微疾呼寺之住持惟實付後事畱偈訣別其徒云淸淨自在中還得如是住一切大安樂淸淨自在住遂化春秋八十有一僧臘六十有九停龕旬餘顏色如生其徒舉龕於長幹西南之鳳嶺奉全身建塔焉貴戚名卿士庶方外耆耄送者萬餘人訃聞上遣行人王麟蒞祭於是其徒圓■﹝氵靚﹞慈霔等奉惟實所狀事行介禮部尙書胡公求塔銘而少師吏部尙書蹇公助爲之言按狀師諱漙洽字南洲晚號迂叟又稱一雨翁者人卽其所居軒號之也姓陸氏宋寶章閣持制遊之後世居會稽之山陰祖某仕元爲�州余幹縣尹父仁甫母余幹周氏師生於�正丙戌自幼闓爽穎異父教之詩書悟觧日益進未齓已志慕出世法有老長戲之曰仙人��山人作師應聲對曰鳳鳥終非凡鳥爲眾驚異��入招提瞻佛像輒敬禮膜拜父母知不可遏命於�之普濟寺禮雪庭祥公爲師旣受具戒上天竺謁東明日公一見器重之命典賓客其儀矩從容秩然叢林老宿多推服以爲難能而慱究教典𨿽寒暑夙夜不懈已而從具庵玘公於普福講求要旨凡諸經範精�小大之義靡不貫串而旁通儒書間以餘力爲詩�多有造詣玘公命首懺事行三昧法而自是進於�觀明淨之道及玘公還演福廣陶鑄來學師偕同志二三輩奮進其中沛然有所自得洪武辛亥出世主孤山瑪瑙講寺戊午全室泐公等奉詔注楞伽金剛心經師時侍玘公在焉訓釋考訂多所幫助癸亥�蘇州北禪寺學徒雲集師爲開演五時八教如來二代施化之儀郡之樂善者鹹心悅誠服率其子弟日詣講下請受法華經旨師敷析要義無智愚髙下人人滿所欲而退一時宗門耆碩如九臯聲公啟宗佑公咸共�賞謂吳中法席繇宋迄今可爲盛矣又六年主杭之天竺蘇之學徒從往者甚眾乃循慈云故事建金光明護國期懺七晝夜爲眾講貫無虛日歲餘太祖皇帝聞其賢召爲僧錄司右講經玉音褒諭有適東魯之書慱西來之意之語蓋知之爲深居長幹西文室三年時夢觀主天禧其徒由髙者夜夢詣師室及門有二神人兜鍪金甲護衛甚嚴叱止髙曰寺主在是旣覺詣師告所夢且曰公其代吾師乎踰月夢觀卒有旨命師兼主天禧而四方學者歸向益盛法益振教益流譽望益隆勛尊貴戚趍走敬禮者接踵戶外又三年升右闡教遂升左善世太宗皇帝舉義斯道衍公有輔翼居守功上卽位召衍至自北京命主教事師以左善世遜衍而己居右上嘉從之永樂四年詔修天禧�浮圖落成之日車駕臨幸命師慶贊祥光燁煜萬眾聚觀天顏愉懌時有任覺義者忌師之寵構詞間之左遷右覺義疏斥師不辯自處■﹝衤谷﹞如旣而上察其心復右善世仁宗皇帝臨禦以老宿數被召問禮遇特厚命���寺��精舍以自佚而賜貧屢加蓋師歷事�聖一以至誠而言動必祗禮度處物以和馭眾以寬接引來學隨材具深淺而開悟之咸有成而夬�後逢掖士喜商論文事三四十年間巨織老衲有文聲者師與衍公爲首衍公旣進位太子少師賜名廣孝其晚歲於師尢厚有疾將化之前一日太宗皇帝親臨視之問所欲言獨舉師爲對不及他事蓋兩人知契最深云嘗有問師壽幾何曰九九不過焉有日供畦蔬者一日師勞之曰勤爾久矣更用盡七月耳至是皆驗師所著有金剛經注觧附錄二卷應制及��人倡和詩若干捲國家建法會一切科儀文字皆師所定以貽範於後其所度弟子圓悟大沾僧錄右覺義慈霔志丁若干人得法弟子僧錄左善世聞晟右善世圓■﹝氵靚﹞鴻義玄妙��禪師右善世行杲左覺義守行右覺義惠朗徳���雲山僧綱都副智達善啟上天竺住持碧禪等若干人銘曰

天臺之源啟於�嶺教觀顯示煥乎炳炳如獅子吼如海潮音浩乎洋洋閎慱雄深以大總持妙盡佛意作憲垂範沿遠有嗣千歲之下傳曁洽公公所自出�儒其宗明爽風成與佛有契一瞻金像如悟宿世指棄愛念皈命慈父秉心之堅金石非固道之難致海闊天髙力探精思靡久靡朝昉其思之沈潛反復逮其發之芬華穠郁如山之載如川之輸擷之無盡挹之有餘奕奕講筵鳴鼓其鏜四眾拱聽如闇得明名山巨剎屢主法席來學來依奔走塡溢譽聞四馳升聞黼扆褒之揚之有來玉旨爾正爾徒無間遠邦爲國迎釐爲民迓祥祗事列聖寵命有赫孰爲中蠹天鑑靡忒世齡八十聡明彊固咲揮玉塵從容囑付靈蛻所藏雲覆蔭之中天秋月朗朗淸輝

東裏文集卷二十五

●跋

國朝文章以文貞楊公爲稱首人有謂擬諸文忠歐公而气體昭或鄭重公議也全集久行於世板刻迄今蠹蝕殘缺幾半士夫過泰和務購是集比者搜索殆空東吳少府賀公來吉下車首求是集而投玹以補遺之責仰承休意遂捐俸督工完其殘落之數集詩文凡若干捲而錄聖諭三卷並刻之以見弼直之大槪則功業文章煥然矣

正徳乙亥秋八月阮望丞泰和縣事鳳陽沈玹志

附錄﹕

別本東裏文集二十五卷﹝江蘇巡撫采進本﹞

明楊士奇撰士奇有代言錄已著錄是集記二卷序六卷題跋四卷碑銘十卷雜交三卷末一卷題曰方外凡爲二氏所作悉別編焉蓋用楊傑無爲集例疑卽懷麓堂詩話所謂士奇自定之本以不及全集之完備故附存其目焉﹝四庫全書總目﹟集部﹟別集類存目﹞

三朝聖諭錄三卷﹝左都禦史張若溎家藏本﹞

明楊士奇撰士奇名寓以字行泰和人建文中充翰林編修官燕王簒立入內閣典機務官至華蓋殿大學士謚文貞事迹具明史本傳士奇自降附燕王以後歷事仁宗宣宗英宗以功名終始是編乃自錄其永樂洪熙宣徳三朝面承詔旨及奏對之語蓋仿歐陽修奏事錄司馬光手錄之例明史士奇本傳多采用之序題壬戌十二月爲正統七年乃士奇未卒之前二年也﹝四庫全書總目﹟史部﹟雜史類存目﹞

代言錄一卷﹝江西巡撫采進本﹞

明楊士奇撰士奇有三朝聖諭錄已著錄是書乃其東裏別集之一種所錄皆在內閣撰擬碑冊詔誥之文自永樂四年至正統九年每篇末具標年月日核諸明實錄俱合惟上皇太后尊號詔標曰洪熙元年七月十五日而明宣宗實錄是詔實載在七月丁丑是月戊辰朔丁丑則初十日也又實錄載七月乙亥上奉冊寶尊母后張氏爲皇太后乙亥爲是月初八日未有初八日已上冊至十五日始下詔者又實錄載七月戊寅行在禮部奏恭上皇太后尊號巳詔告天下云云戊寅爲是月十一日於十一日云巳詔告天下則詔在十一日以前無疑此書標十五日蓋傳寫之誤又洪熙元年六月十二日卽位詔欵有云原差去官養官員人等卽便回京毋致重擾軍民實錄載此篇毋致重擾軍民句作不許托故遲延則是書當爲士奇初稿臨時或更加潤飾實錄由定本錄之耳又如洪熙元年八月初六日諭吏部申明薦舉勅自中有亷潔公正句下尙有十五句而今本實錄載此篇皆脫之又如宣徳二年十一月十五日皇子生詔第一條載大赦天下今實錄於第一條則僅載蠲免稅糧鹽糧三分而大赦反載在第六此類文字異同頗可與實錄相參然其事則皆史所巳具也﹝四庫全書總目﹟史部﹟詔令奏議類存目﹞

文淵閣書目四卷﹝內府藏本﹞

明楊士奇編士奇有三朝聖諭錄巳著錄是編前有正統六年題本一通稱各書自永樂十九年南京取來一向於左順門北廊收貯未有完整書目近奉旨移貯文淵閣東閣臣等逐一打點淸切編置字號寫完一本總名文淵閣書目請用廣運之寶鈐識備照庻無遺失蓋本當時閣中存記冊籍故所載書多不著撰人姓氏又有冊數而無卷數惟略記若干部爲一櫥若干櫥爲一號而巳考明自永樂間取南京藏書送北京又命禮部尙書鄭賜四出購求所謂鋟板十三抄本十七者正統時尙完善無缺此書以千字文排次自天字至往字凡得二十號五十櫥今以永樂大典對勘其所收之書世無傳本者往往見於此目亦可知其儲庋之富士奇等承詔編錄不能考訂撰次勒爲成書而徒艸率以塞責較劉向之編七略荀朂之敍中經誠爲有愧然考王肯堂郁岡齋筆麈書在明代巳殘缺不完王士禎古夫於亭雜錄亦載國初曹貞吉爲內閣典籍文淵閣書散失殆盡貞吉檢閱見宋槧歐陽修居士集八部無一完者今閱百載巳放失無餘惟藉此編之存尙得略見一代祕書之名數則亦考古所不廢也舊本不分卷數黃虞稷下頃堂書目作十四卷不知所據何本殆傳寫者以意分析今釐定爲四卷云﹝四庫全書總目﹟史部﹟目錄類﹞

東裏全集九十七卷別集四卷﹝江蘇巡撫采進本﹞

明楊士奇撰士奇有三朝聖諭錄已著錄明初三楊並稱而士奇文章特優制誥碑版多出其手仁宗雅好歐陽修文士奇文亦平正紆余得其彷佛故鄭瑗井觀瑣言稱其文典則無浮泛之病雜錄敍事極平穩不費力後來館閣著作沿爲流派遂爲七子之口實然李夢陽詩云宣徳文體多渾淪偉哉東裏廊廟珍亦不盡沒其所長蓋其文𨿽乏新裁而不失古格前輩典型遂主持數十年之風气非偶然也集分正續二篇正集所載較少續集幾至倍之其別集四種一卽代言錄一爲聖諭錄一爲奏對錄一爲士奇傳志諸文綴於末爲附錄李東陽懷麓堂詩話曰楊文貞東裏集手自選擇刻之廣東爲人竄入數首後其子孫又刻爲續集非公意也然則續集乃士奇所自芟棄非盡得意之作以其搜羅較富往往有足備考核者故仍其舊並錄之焉﹝四庫全書總目﹟集部﹟別集類﹞

書東裏文集續編後

﹝四庫全書﹟集部別集類﹟明洪武至崇禎﹟東裏集續集卷六十二﹞

廬陵楊文貞公卽世三十載其所著東裏詩文集傳於世久矣然才二十八卷耳士君子恆以不得見全集爲憾焉成化七年秋其子尙寶卿■﹝道上禾下﹞奉使廣西爲予言■﹝道上禾下﹞幼侍先公凡所著作槁皆先兄收兄沒諸子姓珍惜祕不發■﹝道上禾下﹞又忝侍從不能歸玆幸歸而得之圖惟梓傳敢以累執事予敬諾焉■﹝道上禾下﹞旣還京師編錄成卷六十有二托吏部侍郎葉公與中校正乃以寓予且屬序一言予徧閱之躍然曰此當代文章巨公手筆天下之人仰慕想見者也予何敢不力然公詩文舊刻永嘉黃文簡公江陵楊文定公序之詳矣後生小子何敢置喙於其間嗟乎大羮元酒不資姜桂雅有眞味泰山華嶽奇峯疊擁不覺其繁玉云行空流麗自然初若無意而能成雨澤被萬物此公之冠絕一世予不能不樂爲天下道也故敢僣書於後成化九年歳次癸巳夏五月旣望吳郡韓雍拜手書

●東裏文集卷之十四

碑銘

◆碑銘

贈禮部左侍郎曾公墓碑銘

故亞中大夫寧國府知府陳公之碑

故嘉議大夫大理寺卿虞公墓碑銘

故翰林撿討陳君墓碑銘

君山廟碑

○贈禮部左侍郎曾公墓碑銘

﹝前有逸文﹞�繡爛然可翫可悅賦詠之體必律唐人興之所至筆不停揮狀寫之工極其天趣他人不足己嘗有餘四方求者無間貴賤日集庭下靡不酬應一時文人所作碑碣記序表贊傳銘詩賦流布遠邇蓋未有如子啟之富者工書法艸書雄放有晉人風致自觧大紳胡光大後獨步當世儀貌魁偉襟度坦夷而神情灑落善譚論簡而有味良辰淸景擇勝而遊未嘗以事廢其天性孝友慈厚喜獎拔士類交際有始終之義急人之急無論識與不識平生以及物爲心使之臨民必有所濟惜其仕三十年恆以文學在侍近所及者未廣也素有瘓疾一日侍朝疾作遽引退上遙見之勑免常朝宣徳六年冬疾大作命太醫視療明年正月廿一日卒訃聞上爲悼惜贈嘉議大夫禮都左侍郎遣侍郎章敞賜祭命有司營葬給舟還其喪朝臣自公侯尙書以下皆臨奠春秋六十有一嗚呼人才之難成也一代之文人如子啟何可多得而今已矣蓋悼惜之無間言云曾氏世家吉之永丰其髙祖晞顏宋兵部侍郎江西湖南安撫使元贈武城伯妣蕭氏曾祖巽申元應奉翰林文字同知制誥兼國史院編修官與其兄翰林直學士徳裕皆有盛名於時妣胡氏祖如珤集賢院司直妣周氏考叔本洪熙初以子啟貴贈奉議大夫左春坊大學士兼翰林侍讀學士而贈其妣張氏宜人其配鐘氏封宜人子男三秬務學力文有志繼述甫冠而卒薦紳惜之次積次秉女五鐘公鉉劉惇會周秀夫胡顓勉髙欽夫其壻也公之易簀也以身後事屬建安楊公及余楊公旣爲著葬銘余爲書其墓石而系以詩曰

鄫出有夏少康裔曲列啟封國爲氏去邑爲曾適魯仕郕國聖學述傳義親承素王道統系後十餘葉新莽際爰以闔宗徙南避宅旴與吉心洙泗章逢蟬聯如櫛比歐陽之鄕吉之委宋元連綿起祿位天啟文運赫昭■﹝日制﹞公奮而興屬隆世天經煌煌表人瑞彯纓垂組侍廷陛操觚含毫應帝制岷江茫洋萬里勢春空澄明云錦麗重瞳回矚天容霽紀功述徳封金匱操執權衡品文藝宏章大什耀海內朝陽和鳴鳳翽翽儒林翹翹拔其萃矜惻焚溺懷惠濟惟仁攸存未弘施沒奚憾兮此賫志

○故亞中大夫寧國府知府陳公之碑

公諱灌字同故廬陵城北吟溪裏儒家祖以章父大縊皆以學行重鄕裏公主數歲而孤事母孝時已卓卓有巨人志讀書一目數行而穎悟絕人族老長�之爲延師教之師不能應所求往往引去然益自砥礪向進旣冠睹元綱日壤私憂世且亂去習兵法環所居皆良田築爲場圃而樹木焉人初莫測其意數年木欝然行列而四方寇盜蜂起遂慕義勇以保障一鄕日屯聚士馬而號令指麾於其間隱然一良將其教練有方撫綏有道人人爲用時江西諸郡多�於寇環其鄕數十里獨賴以安者七年然志在保境而非有所圖利也陳友諒旣據江西其將熊天�著彊禮致公與俱至九江公睹陳氏不足有爲也去之甲辰春太祖髙皇帝克武昌公�弘文館學士羅復仁詣軍門上謁髙皇帝與語奇之畱帳下數�公力陳救亂安民之說悉見聽納遂擢湖廣行�書省左右司員外郎是冬入朝攺中書省左司都事遂升郎中明年升大都督府經歷大將軍徐達北徵以公贊軍事旣克泰州畱公督築城之役不旬日竣事朝廷遣使勞之命総制眞州軍事丙午春除寧國府知府階亞中大夫下車首詢民隱爲興劉除害增修先聖廟建學禮致師儒以教俊秀士習一新建祀典祠壇及驛館百廢皆舉爲條格革兼並之俗核欺隱之籍朝廷取其戶帖一事行之天下宣城民田瀕江化城等十六圩故堤峻薄遇衝決則水傷禾稼壞道路歲以爲患公親爲規畫築堤廣厚加舊數倍只伐巨石作水門以時蓄泄民至於今賴之宣歙二水暴溢平地稡數丈民危懼計無出走致巫覡禱神水勢益甚公曰巫覡焉知事神躬禱於敬亭山神水患遂息所轄宣城諸邑踵元季之獘歲民租無入官廩率書虛籍公亙有發其事者於是典司者皆忷忷懼得罪公私念此特循故獘弗革耳非始造姦也揚言於眾曰吾以某月某日行視邑凜蓋俾得爲計及期邑廩皆實而獘亦革有彊盜四十八人以刼舟麥當死獄已具公聽其辭曰此愚民因舟漂抵岸而挺引取之非素有合謀安得四十八人悉同法府佐幕初皆難之後卒如公議坐先取者一人余從減論公風采凝峻訟者至庭詞組之下情僞莫遁故人咸畏服而其爲治務寬厚崇禮教鮮失所之民三年政化行焉旣得代當去百姓耆老壯少皆有戀戀不忍之意代者山東鞠騰霄素負才不讓觀公所設施嘆曰吾徒當守而勿失也是年夏奉命督軍餉詣北平民胥悅趍事又明年還京師省臺達官相知者爭欲薦於朝公皆力辭遂謁告歸省先墓割田三頃建祠堂作義塾以訓宗戚子弟居無何被召至京師未命卒於旅次洪武四年某月日也享年四十有七公秉淸介之行重義輕利族姻鄕﹖匱乏有急並赴濟助間遇朋舊憂患狼狽倒囊周之𨿽屢不厭非才行兼有者歟子男三廓卓坦孫男三誠謹謙皆稱公之後坦尢忠信務義公沒將六十年坦介越府長史周君忱求書公平生於石餘於公同郡知慕公久遂考長史所爲公傳及以聞諸鄕之君子者敍次之而系以詩曰

猗嗟陳侯瑰瑋踔絕才邁羣倫識亦閎達越在童冠巨志嶷嶷有書有劍萬眾奚敵罹時孔棘眾懷兢兢奮庇其鄕屹如堅城孱盜弱名掉臂去之天之所興稽�來歸軍門之言數臣之忠惟聖聡明日照海容簡其才猷以贊政府匪直禆文亦旣輔武宣城名邦寔帝之畿嘉其愷悌以寄�嫠植之黍稷薅其稂莠民曰陳侯汝予父�仁次爲育義以爲教民曰陳侯汝時杜召遺惠在民永思無斁遺澤在嗣世率於徳猗嗟陳侯惟吉之英吉世有人視此刻銘

○故嘉議大夫大理寺卿虞公墓碑銘

公諱謙字伯益姓虞氏虞之先家河南陳畱代有仕籍宋諱南者從髙宗南渡遂家金壇世業詩書南六世至文寶生仲仁公祖也祖母徐父徳華母周以公責祖父皆贈嘉議大夫大理寺卿祖母母皆贈淑人公自幼秀朗端重異常兒聡敏好學洪武乙亥由太學生擢刑部山東部郎中授奉議大夫升杭州知府授中順大夫太宗皇帝入正大統召爲大理寺左少卿授中憲大夫永樂己丑車駕巡北京時仁宗皇帝監國奏升都察院左剛都禦史授嘉議大夫甲辰轉大理寺卿公自少壯有志世用旣仕恪勤夙夜務盡職分持大體恆曰爲臣之道愛君愛民二者愛君崇其徳愛民厚其生初爲郎中已駸駸起時譽在杭州嘗建議僧道民之蠧今江南寺院田多者或數百頃而官府徭役未嘗及之貧民無田往往爲徭役所困請爲定制僧道每人田無過五畝餘田以均貧民初是之己而謂非舊制遂寢爲大理少卿都察院論誆騙罪凖洪武榜例臬首示警公奏言比奉發書自今凖律斷罪誆騙在律當杖而流臬首非詔書意上曰虞謙言是竟從律天津衛倉災焚糧數十萬事聞遣禦史廉視還言主典者盜用多故縱火以自蓋追逮幾八百人不勝考掠皆誣服應死者百餘人余坐徒流公察其冤卒白於上得減論於兩法司具獄及四方所上獄議必親閱之必當必平於大辟罪尢加意曰彼無憾斯我無憾矣爲都禦史嘗奉命巡視楊州淮安徐州旱災至則疏民所苦請發廩振貸又請官贖還所賣男女爲奴婢者皆從之又奉命督兩浙蘓松諸郡運賦輸南北京及徐州淮安先是富民賄有司率得近地而貧民多運北京公建議爲四等丁多而糧最少運北京丁多糧少次者運徐州丁糧俱中運南京淮安丁少而糧多存畱本郡縣倉又言兩京往來官員軍民商旅舟聚徐州呂梁二洪動一二月不能進者請每洪增夫二百人恊力挽送如例給月糧仍官撥牛每洪一百分畜近洪民家閒暇聽民以耕大舟行則用挽之亦皆從之�督運木道穎州陽武陸行下衛河以達北京所督軍萬餘公節其力而厚撫之人不言勞會�������公曰此眾之過密宜疏暢之��������起奉命��浙江察��貪�����十數�多見施行仁宗皇帝嗣位於刑獄尢隆欽卹而嚴大理之選曰是天下之�也於是大理寺卿�遂�公爲卿時��求言公上言七事其一用人曰用得其人則治道�非其人����人立之職惟在�人而已二�學校曰教育之道本於師範今內而祭酒司業�而�縣學官不在於備而�得�庶有����都察院耳目綱紀之職用以��揚淸��������獄非朝��風憲本意四������用疊之宜預爲���北京八府之民困於�������無���牧飬以蘇���曰�法不�����出多�入少今但多方�之而不輕出民艱��則自��七日京師與賊之繁由軍民�����便管��裏不相通知今固不能��正之宜敕五城兵焉�於各坊街巷不分軍民工匠每十家編爲一甲使互相�察出入一家有祀十家連坐有能捕首免其連坐之罪庶輩�之下可以肅��切中時務蓋公於其臣必�盡其所�然者一日朝退得風�上命醫往視賜藥歷半歲竟不起宣徳二年三月廿四日也訃聞賜祭給舟還其喪命有司治墳其生以丙午歲正月二日享年六十有二其居家善事父母父母歿喪祭咸盡禮於其弟友愛與人處溫恭怡怡其儀觀偉然風采凝潔瀟灑絕俗也其文章以詩名於時所著有玉雪齋稿若干捲喜寫山水木石幽澹簡遠有倪雲林韻致嗜蓄法書名畫觧後心之所好輟贈不靳其配江氏封淑人其子男三禎祥禋女五皆適士族孫男二士奇於公素相知嘗爲序其詩以傳其未易簀也語其寮王邦彥楊遂初及其長子我死必楊君銘我不憾矣然及我未死而言也二君馳以告余愕然驚曰何遽及此乎而不敢辭敬諾焉又明日公卒匍匐往哭之於是禎奉遂初所狀事行來乃敍而爲銘使刻於墓石銘曰

虞氏所始啟封自姚亦有自姬啟於東吳溯�本源匪王斯帝沿漢及唐屢顯於代朝歌之武永興之文奕奕振振嗣休續聞金壇之宗繇陳畱徙縕義��垂三百祀奮挺以騫始伯益甫升藝登材肇迹郎�往撫臨安古二千石帝謂爾良可付以辟棘寺蘭臺歷年孔多惟中弗倚惟平弗頗使車載馳顧視在道有隱於心敢稽入告惟天聡明白汝予諧汝克予遜予奚汝違祗於列聖篤終猶始有懷惓惓未究厥施莫致而夫豈在人嗚呼伯益君子之存

○故翰林撿討陳君墓碑銘

仁宗皇帝初臨禦獎用儒術茂興文治首命在廷舉賢薦能於是必保臣士奇言蘇州陳繼其文學宜在侍近卽日詔驛召之旣至授國子博士明旦入謝政翰林五經博士時初建弘文閣於思善門之右以�經�備訪問而命翰林學士楊傅董之擢侍講王�及繼等三人副之今上嗣大統詔修兩朝實錄簡用纂修官而繼預焉無幾賜勑命實錄成賜白金及織金文綺衣遂進撿討宣徳七年五月自陳老疾奉命致事歸又明年�加逐不起五月某日也於是其子完走北京求文書墓碑嗚呼斯文老成凋謝殆盡士奇忍以衰病而忘情老友哉按�學者大理評事張益狀陳氏其先家蜀與宋文忠公堯叟同祖堯叟從父諱鄴始徙南康之都昌七世至諫篆登宣和六年進士乙科累官在朝散大夫明州通判再徙星子又五世至諱��淳貢士貢士生元翰林待制諱仝待制生諱徵受學臨川吳文正公爲通儒至正間廷臣交章起之將授之官以介特不偶自引去又徙蘇州之吳縣娶宋相江文忠公萬里之孫生諱汝言博學有才具洪武初仕爲濟南府經歷所設施秩然條理一郡倚重大將軍出師道其境深見獎重娶吳氏初生三女經歷公方以嗣子爲念在濟南一夕夢白衣大士已而生男卽撿討也初名�童更名繼字嗣初晚號怡庵嗣初生十月經歷公歿母抱之歸蘇家具蕭然惟存書二萬卷及蔬地二十畝其母知學問謹禮法守節不嫁以教育遺孤嗣初稍長克自奮勵其天資明果內奉母訓外從良師日益見端緒又進而從明經師遂深於易詩又求邃於古文者而師之其爲學自經史百氏皆慱考深究久而淹貫沛然爲文章根義理辧體制嚴矩獲力寸陳言不肯苟率由是聲譽蔚然見重於三吳求文者接踵戶外而從學日輻湊講下其施教有本末主敬爲要明理爲務後在館閣於商確古今講論述作之旨娓娓皆有所自眾推服之居家篤孝行𨿽貧而講授之暇躬治蔬圃以資飬甘旨恆充有司上其母貞節詔旌表之自是遠近����學官一以親老辭親沒葬祭盡禮與人交以誠善者獎掖之不善者面警飭之不肯媕婀苟容窮乏者�給之沒無歸者斂葬之𨿽官於朝其志泊如蓋未嘗一日忘幽閒之適旣得請歸吳中之學者皆忻忻喜得所依而從遊者益眾旣疾革門人請所欲言舉西銘存順沒寧語答之遂卒春秋六十有五其卒也族婣門生故舊皆臨哭郡自守貳以下咸走弔祭遠近大夫士聞之皆嗟嘆悼惜其所著詩文有怡庵集四十卷藏於家其配故蘇守金絅之子儉勤克孝先十二年卒子男五宗寬宏宣完皆志於學女二長適謝璜次在室孫男七傅儀仁偉佃佶俌女四其葬在縣之太平鄕薦福山之原銘曰

有碩其先自陳宗室�衍於蜀英傑森出沿江而東來徙南康再徙闔閭代有奮楊卓乎怡庵克奮於孤幼志桓桓壯夫莫踰有書充棟有畦遶宅晝鉏夕誦孝飬是力浩乎其學邃乎其文求道請業從遊詵詵辟書駢來親飬弗捨晚而幡然玉堂金馬抽思發才效勤紀述長簡�冊金匱石室衝澹之存食息靡忘引疾謝榮遄復於鄒邦有耆俊如璞在石山林艸�光輝潤澤奄其永逝士林興悲紛彼媚學倀倀奚�刻詞墓前式示來者尙有懷徳車過斯下

○君山廟碑

君山廟者祀常州府同知張侯之廟也爲政而能愛民生則父母之沒則烝嘗之皆由其誠有以致之也張侯之同知常州也奉部符專督農事旣至視民如子喜爲之興利常行視水教之蓄泄躬履壠畝察種植而爲之勸或時坐膝間相爾汝語如家人未嘗笞詈辱人遇老病鰥孤率有恩意所過飾勵學教正士習民甚戴之上官知其得民也有所賦輒檄之督民恐以緩累侯則爭起趍事然侯終不以慮譴而急民是時天下軍伍滋獘軍之姦黠者率用賂規匿而詭傳天民於籍民被枉比比朝廷以璽書分命禦史淸理其要在核姦直枉禦史當詣蘇常者言於兵部常州必得張同知共事乃有濟部遂以檄侯禦史時銳意得軍爲功不復矜念民枉侯固執民實非軍敢違璽書不從禦史不可柰何數出無禮語詬詈之侯忿欝不能平數日疽發背卒然常之人賴侯以免於枉者猶十七八時蘇之佐郡者極力助禦史得軍而枉民動以千計愁苦嗟怨於道路累年不鮮常之人以是益思慕侯不已侯素澹泊廉介不苟取一豪自入仕未嘗以家累隨公退坐一室蕭然讀書焚香而己易簀之先夕侍藥者入其捨索燈燭悉無趍出取膏油一盂以入侯遙見竟謝卻之其操類此侯先自翰林庶吉士爲刑部主事春坊中允大理寺丞皆有政績嘗奉命督事廣東福建皆有惠及民此特載其在常者耳侯卒之日民老壯奔走哭於庭皆哀具儀奠祭累日厲行白衣冠送者數千人非積誠而然致此乎後數年江陰士民朱善繼善慶周孟徳孟敬因眾民之志協謀作廟於邑之北君山以祀侯來請書於石並作迎享送神之詩使歌以將軍俠名宗璉字重器江右吉水人永樂第一科進士朱氏周氏皆尙徳崇義之家詩曰

肅穆兮侯堂酌山泉兮薦林芳泠泠風兮髣髴侯戾止兮佩玉瑲懷仁俠兮撫我動與息兮有教稼芃芃兮連疇侯顧我兮樂以笑侯乘兮蘭棹倏東臯兮忽南畝溪有鱷兮陸有虺侯赫視兮敢餘民侮侯來遲兮逝何疾侯之逝兮我民以戚山之明兮水之麗侯捨玆兮安適侯懷故鄕兮旦往夕來祚我佑我兮無遐遺調二气兮平四序下無況�兮髙無嘆災沼有魚兮苙有畜公無負逋兮私庚足我民兮子孫孫子承侯福兮千百世祀

東裏文集卷之十四

●東裏文集卷之十五

墓表

◆墓表

香山縣丞彭公墓表

工部屯田主事郭君墓表

歐陽允賢墓表

故國子博士王君墓表

贈徵仕郎戶科給事中夏君墓表

樵雪居士墓表

陳廷傑墓表

東阿縣儒學訓導黃先生墓表

贈奉直大夫禮部祠祭員外郎易君墓表

蕭坦行甫墓表

○香山縣丞彭公墓表

嗚呼古人所與共治天下者必擇士而任之凡內外大小百執事之職非士不與是以職修而治興後世雜刀筆吏與士並用至有謂士迂闊無益於世者夫爲士而不知道知道而不適用誠無益於世然取士亦察於其內何如焉耳可以什一遂廢千百哉若今香山縣丞彭公出乎士也其所以修於身施於人者皆有以發明斯道士果無益於世哉公諱豫字與志一字叔介吉之泰和人其先徙自長沙宋寧宗時曰惟孝詣闕獻賦周丞相必大楊學士萬里謝諫議諤交薦其才得官不受而去公之七世祖也祖某父某公自幼已岐嶷異常兒稍長讀書知以明道爲務初吳文正公以性命之學授虞文靖公文靖公以授鄕貢進士安成劉云章先生公往從學云章先生久而益有所得云章先生歿益嚴奉先生之教動息語默必由於矩度澄心玩微手不釋卷茹素飲潔懙懙目足非其人不接也一時流俗亦皆目公倔彊乖剌公旣孤特寡偶而持之愈堅南雄守嘗辟公教官金州守奏公才行可用徵詣京師皆以疾辭後數年始就聘萬安訓導以上書言事擢香山丞香山在嶺南海島之間地遠而俗囂前之爲縣者率尙猛治公至一務寬施訓以善道久而民益化服緣海諸衛屯兵暴橫爲民害往往擇民膏腴田誣以荒廢據占自利郡縣不能制公獨毅然曰此細民所資以共公賦給私家者且奪民欺上著在國典有不還所侵田必執不貸兵知公不可犯聞所言悉還之縣有大猾恆持長吏短長搖撼以騁前此縣長吏皆縮手不敢誥公悉捕寘諸法姦宄斂迹海寇常刼掠民婦女貲貨出沒儵忽不可蹤迹民苦之公爲方略教民掩捕訖公去寇無入境者瀕海歲旱眾禱不應公自外來曰豈有爲文具而能格天者乎卽自齋沐致禱越二日大雨沾足明年復旱公復禱雨亦如之縣民捨火耳延及官廨公叩頭向之反風火滅民習不樂學𨿽已久立學官生從廩食十數年有不能通知語孟章句者公稍暇卽詣學督視諸生爲之啟諭誘掖不數年有與賓興而登仕者民始知學之貴在官六年年已七十以老疾乞致仕旣得請未行某月某日卒於京師永樂六年也明年某月某日葬某里某原娶某氏繼室某氏皆先卒子男一某孫男若干某某公居家事親孝執喪三年不禦酒肉人未嘗見其啟齒待族人有恩嘗嫁孤女振貧乏皆曰此在我當然性簡淡無他嗜好惟寶愛其宗譜與先世手澤文字踰於拱壁嘗語其子若孫曰知愛此則能愛身矣聞有存其先世及劉云章先生片文隻字𨿽百里外不以寒暑奔走求錄遇鄕人子弟必教之禮義忠信嘗以歲更長繇賦裏中教裏民復其所生之姓者數家民貧不能輸賦竭己力代之輸不責償焉蓋公之所爲厚於民者初不待香山而後見已如使公之見用不止於香山又使士之用世治民皆如公之香山士之效豈不暴著於天下彼不爲公者不足言而公僅止於香山而已嗚呼惜哉余故論次公平生大槪表諸墓道以告其後之人而亦豈獨其後之人之當知哉

○工部屯田主事郭君墓表

君姓郭氏諱原琳字貢仲郭氏萬安下驛裏名家其先居泰和城西後徙龍泉之金田至繼之徙下驛又至如村晴川昭明貢仲之曾大父大父父也昭明惇厚有行洪武中禮部侍郎張衡薦其材於朝徵至援例得歸娶泰和陳氏生二子貢仲其仲也體貌魁偉而淳厚坦亮外和內莊喜慍不見辭色未嘗舉口及人過失蓋望而知爲厚重君子也孝友行於家忠信徵於鄕從永丰唐斐先生受詩經爲太學生居無幾告歸飬親後十餘年終親喪復還太學遂擢工部屯田淸吏司主事居官不嚴而肅蒞事以勤待下以恕兄所董治事必先集冬官卿及其貳咸禮重之下之人皆樂爲之用不肯欺之三載考最奉命徵薪炭山東時山東歲屢歉貢仲一意綏撫未嘗督責之民更感激趍事是時奉命徵物山東不下百餘人而以淸謹寬厚稱裁三四人貢仲其一也永樂壬寅六月廿三日以疾卒於長山縣官爲斂殯之而發視其裝無所有惟所賫公牘及遺訓其子之書而已享年五十有六娶張氏子男三楫矩淵女一嫁羅仲鈞孫男女各四楫淵以其卒之明年走長山啟殯歸葬於鄕而楫來北京以翰林修譔曾鶴齡所述事狀求余文表墓嗚呼貢仲吾姑夫陳白石先生女兄之子總角讀書依舅氏往還與余好也旣長睽隔不相見殆三十年始再會於南京貢仲爲人簡澹未嘗一涉迹達官之門𨿽同鄕郡識之者無幾人而閒�輒過余或畱止宿譚譣以樂不厭也來北京僅一見而有山東之別夫孰計其遂永訣耶貢仲之賢�材無所施不宜又孰計其竟止於此耶抑造物者之意與民之所欲惡異耶不然何奪吾貢仲之遽也吾因之又有感焉萬安之賢而材如張衡之淸峻彭與明之�愼郭士道之剛介其達也皆有以及人𨿽衡仕至少宗伯與明至大理丞士道至京尹皆達矣而皆不久而遂卒吾與貢仲語蓋未嘗不共嗟咨悼惜之而致疑於造物者夫孰計貢仲又奄然遽已耶則余於貢仲之沒不能忘情此三人者亦貢仲之意也

○歐陽允賢墓表

允賢諱賢歐陽氏也仕至南京國子助教永樂壬寅十一月初三日卒於官其世家吉安泰和邑西蜀江�其先與文忠公同出吉州剌史�其曾大父孚先大父以定父觀�允賢洪武庚午以書經中江西鄕試明年會試中教官選授嚴州府學教授居無幾丁內�服關攺興化府學教授永樂元年升國子助教其爲教授嚴條約以勵諸生一時學校之爲師弟子者率�本無實而記錄舊文以資進取徼幸得之而旣懵於學術往往不�重於世允賢恆旦暮衣冠坐�堂中取四書經傳爲諸生觧析反復使達於本原然後以其所得發爲文辭而爲定其可否在太學亦然允賢兼通詩春秋論說之際諸生非其講下者皆樂就而聽焉有疑未通者皆往質問允賢亦樂爲之傾寫蓋自祭酒司業以下咸禮重之而祭酒胡公遣子從之學太學生之始至者素已聞歐陽先生亦多顧從之助教九年考最考最復職者皆援例自陳得升眾謂允賢盍自陳曰吾常戒學者宜安命乃今自�耶卒不自陳於家有孝弟之行爲人坦夷直諒遇事是是非非亦喜爲人觧紛排難文章取達意而止嘗曰刻深藻繪非吾所長亦非吾所願也邂逅朋儕知己相適意日忘返而講論道徳之餘其志未嘗不在生民憂深思遠之意每溢出言表蓋聞者鮮不迂闊視之嗚呼豈其然哉允賢徳足以惠民量足以容物明足以燭幾公足以爲政蓋無施而不可惜乎其一教官而止也𨿽承允賢之教者於爲邑爲郡爲藩不少矣考夫足以發其道而愜其志者固少也嗚呼允賢可以易得哉允賢卒時其父春秋九十有二康健無恙也而允賢僅五十有五而止其命也夫其配贑州府學訓導劉一淸先生之女子男六湏哲莆澗�淳莆先卒女二長嫁蕭九徳次嫁康颒哲颒皆永樂十九年進士孫男三允賢之葬也翰林侍讀王君直銘之矣其弟監察禦史和在京師求余表其墓余交允賢尢久知之尢深其沒也尢悲之故最其行與志之大者使歸刻馬

○故國子博士王君墓表

北京國子監博士王復原字子復洪熙元年九月某日卒於官旣歸葬其鄕言泰和灘江裏其子韶勤復走北京詣余拜且泣曰先子之藏也侍讀學士王先生爲銘掩諸幽矣不肖孤竊念世蓋有生不沾一命行不加庸眾人率得名望貴人表揚於不朽者先生不肯尋常苟有論述而先子亦嘗以經術用於時列於朝矣表墓之文非先生其奚屬敢布其哀懇余曰嗟乎子復吾友也其沒也吾哭之慟宜其子之於我乎屬也王氏家泰和之西鄙世業書詩爲儒師自其祖父以上皆不仕父志徳積善蚤喪子復𨿽少不以孤窘而怠於學晨夕寒暑自策勵稍長聞同郡謝子方先生深於��稂�之謝講下生率常百數十輩而馳騖文辭進取之習得其支葉者爲多若用志沈潛必探求本根者僅十數輩子復其一也子復是時已日有負挾出圭角謝芁生亦奇視之洪武丙子選江西鄕試第七後四年會試禮部選教官第一授廣東化州學正時嶺以南郡縣學比比乏師子復盡心其職化州之學者始有所興起而浸漬及其旁近縣學亦多九載用績最超升北京國子監博士更鏟削鋒銳爲和易又九載以最升七品祿仍博士職預修五經性理大全諸書書成受厚賜及修太宗文皇帝實錄詔簡有才識通史學者館閣儗子復未奏而子復得風疾遽不起子復爲人儉約質率無崖岓嗜爲文章在監學十餘年求文者日接踵戶外未嘗有厭倦意所著文集若干捲藏於家享年若干二子卽韶勤皆有志於學嗚呼王氏於余還往之厚者子復及其弟敬先敬先爲人率直闓爽惇義薄利前三年敬先沒於蜀余每與子復追憶之而悲豈謂於今又悲子復也則余之爲此文也友道之感何獨子復哉何獨子復哉

○贈徵仕郎戶科給事中夏君墓表

錢唐有處士曰夏仲實沒十年矣宣徳三年以子時實贈徵仕郎戶科給事中時奉前詹事府少詹事鄒濟臨爲仲實葬銘因中書舍人許鳴鶴求表其墓仲實諱忠本王氏子所生父士祖母夏氏生三男子其仲仲實也外祖某舅某皆無後父母命仲實爲舅後承外家之祀遂氏夏云有孝友之行少時所生父母病聞人言刲股食之可愈每刲股煮液進之父母沒皆哀毀治喪祭盡誠斥去一切浮靡無益之費處兄弟恭愛待族人有恩或導之復王氏者嘅然嘆曰豈非篤我乎禮哉顧先考妣治命敢背棄乎王氏宗子在而先妣之父母與兄莫爲主祀者矣我夏出也彼其有靈庶幾尙於我乎感通而忍委去之乎乃已仲實淳厚簡靜樂儉素治家能肅恆勤事以率下交朋友信處鄕﹖謙遜怡然犯而不挍力施濟以守善自名晚喜老聃氏書終日玩誦不厭蓋年五十有五而卒其卒以永樂十七年十一月三十日娶陳氏封太孺人子男四長實時舉進士爲戶科給事中溫厚端愼爲搢紳所重次敏次遜次觀女三孫男三女四嗚呼世之騁智巧角聲利奔走馳騖惟日不足欲爲無窮不朽之圖卒之一旦與艸木同泯滅不能有毫髮可以飾躬而■﹝衤谷﹞後者多矣若仲實非有踔絕之志能邁倫之材勇謹謹焉蹈善務義以終其身生有今稱沒有餘慶其相去遼遠不待明者可知然所趍率在彼而不在此何耶如所趍率仲實亦奚必明法律張吏治而後可以興理耶故爲表之以勸

○樵雪居士墓表

江陰縣學教諭陳孟旦來北京以其姻家子王熊所狀乃祖樵雪居士世出事行求表其墓余覽之而嘆曰嗚呼此吾故人也其平生風流文采雋爽闊達楚楚出輩行今可復得哉王氏家泰和邑東一捨外梅岡之麓其先長沙人南唐時有爲法曹於吉州者畱居廬陵甲村數世徙梅岡至諱某號約齋者兄弟皆有科名於宋約齋與文丞相厚家有萬丈樓蓋庋丞相之書云又四世至道濟博學工詩賦不慕聞達日與賢士大夫遊翛然出塵之韻也娶曾氏生四男子其季樵雪也諱環字伯彰幼勤問學旣壯有志用世已而嘆曰柰何違吾親之飬而騖乎外哉其事親孝處兄弟敬愛從兄子朋淸尙絕俗至老恭愛尢篤一味之甘必共於宗族育孤葬貧靡不盡心於鄕﹖周急濟乏𨿽數不厭嘗歲旱里人羣禱久弗應慨然曰文具能感通耶更三日不雨禾盡死民則何望卽自齋潔致誠露禱翊日大雨沾足晚益恬於隱而嫉流俗之污也自�樵雪居士搢紳儒生有過邑東鄙而不之樵雪者率自意欿然而樵雪所交遊皆時聞人樵雪卒於永樂癸卯二月廿四日享年六十有九娶羅氏淸湖名族有賢行子男二長三綱先卒次三紀孫男七熊其長也曾孫男女各二樵雪之葬以卒之歲某月日樵雪𨿽老書冊不釋手尢喜爲詩歌自娛嘗一至南京莫夜過余時梁用之陳孟潔聞之皆來會四人者相見不復作寒溫間闊語輒論詩相傾寫酒酣放爲嘲謔夜漏盡二十刻未已終不詞組及世事天未明樵雪不辭啟戶徑去嗚呼孰謂遂此爲永別耶樵雪不可復得而孟潔用之皆已去世顧獨余在𨿽未死亦何有禆當世耶孟潔用之墓皆余銘之樵雪之墓余能已於言耶

○陳廷傑墓表

莆田陳廷傑儒君子也唐會稽王揆其所自出也宋吏部尙書仁壁其五世祖也龍門居士諱某蓮塘居士諱某其曾祖祖也元以書經舉鄕貢號梅巖諱某其考也林氏有淑行其妣也賢其諱廷傑其字安順翁其晚年別字也色莊而气和內仁而外方居心不欺致鄕有古道之號者其爲人也年十三聞其父艱危徒步褁糧走數百里從之備歷險阻卒奉父以歸父母歿時家甚貧能排眾人苟且之議而極力致喪葬之具於堅久至老死孝思不少�者其誠於子職也爲學官率五鼓興衣冠坐師席講授竟日不倦夕乃�廟學圯壞必倡率繕完兩考鄕試必致其公召修永樂大典考閱讎校必究心曁老且病必致恭朝謁不廢者其誠於臣職也慟兄觀持廉謹爲陜西參政卒而官責其家償帑錢數萬緡遂罄其室奩具代償以免兄之妻子於窮阨愐宗姻孤者爲之育訓貧者爲之嫁娶爲之喪葬者其徳之施於內也守今有所咨政必輔諸厚鄕有顧掾者客於京師雅相慕而未始相識顧一旦疾急屬左右必請見至則顧已不能言惟數目來間囊意若有屬者爲探囊得白金五十兩語顧曰爲悉致若子顧卽瞑目後召其子歸之子拜奉三之一爲謝不受南康邂逅嶺外人自京師還以病爲同舟者所棄舁歸舍予飲食醫藥戒家人謹視之且移文其家不報竟死又爲治斂葬者其徳之施於外也早從鄕先生洽春秋明聖人筆削之旨歷究聖賢之書而力拒老佛者其學也於論著尙古賦詠尙選而家有困學箴拕拙槀聯芳集者其文也諭學者必務孝弟忠信眞知實踐而講析必暢理者其所施教也結廬西山巖瀑之間以耕以學而��黃犢讀書消搖岡原之上者其初所棲隱也由莆田邑學訓導爲淸河湖口南康三邑教諭者其後所歷官也洪熙乙巳季春之朔北京文明門之旅次其卒之歲月日及處也七十有三其享年也方氏其配淮其子也淮所營某鄕某原其藏也士行修諸身施諸人無怍於先民可質於鬼神者其藏宜有表也循淮之請而述行以求表者其門生前章貢守張珂也

○東阿縣儒學訓導黃先生墓表

東阿縣儒學訓導黃先生諱玨字某別字憺翁其先自江夏徙南康之都昌宋隆興進士諱灝從朱文公受道學國史有傳者其七世祖也元盛時與虞文靖範文白遊諱石者其曾祖也祖諱慥錢唐縣學教諭父諱某南安道源書院山長母葉氏白鹿書院山長靑叟之孫先生生於元季兵亂之際稍長而端重喜學時舉家竄匿巖谷中山長公愛之取瓦石書孝經論語授之手捧瓦石誦不輟口十餘歲益有志而家貧然松明以繼晝盛寒衣薄則擁衾危坐率過夜分乃寐金華朱悅道通濂洛性命之學而徳行淳篤爲星子知縣先生從之遊甚見許與傾底裏以授之朱官滿而遷褁糧往從卒業洪武乙丑縣令丞聘爲舉訓導躬勤以率諸生而優柔化導諸生翕然起而從之後多成名以去益廣學捨加於舊規丁內囏服闋攺上海縣學訓導尋丁外囏服闋升南陵縣學教諭無幾調安東縣學徵修永樂大典被旨試文章先生第一蓋將用之而以老疾辭大典成受賜賚復還安東其纂修居京師六年而安東之學者科舉不及數考滿循例降訓導吏部侍郎師公審察一時教官學行無踰先生者遂奏授東阿東阿師公鄕邑也明年陜西布政司聘考鄕試又二年卒於東阿永樂壬寅八月二十五日也春秋六十有六娶髙氏子男二森磊女一淛江布政司參政熊本誠其壻也孫男二女一先生天資淳篤旣傳其家學又得良師躬勤而弗懈於經史百氏皆究極旨歸尢用志理學而務實踐其事親孝親喪三年不飲酒食肉服除而哀不衰友愛諸弟與人交久而敬犯而不校其儀貌儼雅而溫厚坦然端靜有容望而知爲有徳者也恆語其學者曰昔文公先生謂我先人此心要日與義理相親吾未嘗斯湏敢忘也泊於嗜欲布衣蔬食終身不渝惟好學之志自幼壯至老死如一日所著有鐘陵槀廬南集江海遺編在公志素行日紀其歸葬也祭酒胡公爲之銘曰不愧郭有道者吾友余正安尢知先生間以所述事狀及其子森來拜請表於墓而刑部侍郎張公亦告士奇曰吾東阿黃訓導文行於今誠不多見宜必得子之文士奇與先生往遂十餘年其始識之翰林是時天下老師碩儒皆以纂修召至而先生表然眾人之中前夫從南京入朝行道所經數千里所得府州縣學其師道之可稱者先生一人焉可恆竊自嘆師道立則善人多安得天下之爲師者人人皆黃先生也則於表之誠嘗而不復以辭

○贈奉直大夫禮部祠祭員外郎易君墓表

易之先宜春人至宋禮部尙書祓徙潭州尙書孫�卿爲筠州錄事又徙上髙錄事孫興國司戶仁則又徙萬載君之髙祖也曾祖理祖俊父谷珍母彭氏三子長泰亨次震亨君其季也諱復亨字子謙自幼明爽穎悟未齓已知趍學日記誦過人長而益勤博涉羣書喜爲詩駸駸有造詣矣遭元季兵亂闔門竄匿深僻兄弟時出負米歸飬倉猝道遇寇寇共目子謙儀貌而聆其論議知非常人眾彊擁之去拜之曰吾儕迫於世難不得已圖自全而爲此也願屈公爲主謀策吾將惟公言是聽公�爲辱焉子謙力謝不能不聽旣不可脫則曉之曰丈夫舉事當力用仁義救民水火庶幾可以得人心如不務此而一志厲民禍敗隨之矣非自善之道也眾皆唯唯遂爲所脇由茶陵至安福子謙睹其所爲無非剽敓計𨿽有言百不一聽一夕脫身獨走從間道去國朝平定宇內其父已歿乃與二兄奉母歸鄕裏而家業盡廢毀兄弟辛勤拮據洽田廬漸復於舊伯兄舉茂才仲兄辟江西行省掾後皆坐累謫死子謙獨畱奉母而教育兄之遺孤男女七人皆成立爲畢婚嫁家日益■﹝衤谷﹞築別業邑東塢溪之上有園林之勝名其奉親之堂曰壽諼而躬勤孝飬作書捨其側市書數千卷其中爲教子之資而自號塢溪樵者蓋將終身焉洪武中有司舉子謙孝廉以親老固辭母春秋九十餘尙康健無恙忽得疾子謙晝夜侍湯藥不去側夜屢焚香吁天祈母安母卒哀毀而居喪秉禮子謙爲人恭愼重厚能輟有餘振不給凡於濟民利物事亦皆盡心邑歲舉鄕飲必賓禮之歿於永樂乙酉五月十三日享年六十有四葬徐山之原娶小圃龍氏益淸之子性行慈淑族姻儀之後才有二年四月初十日卒享年如其夫�葬夫墓之右子男三鑑鐔節女二長嫁辛軾次嫁陰陽訓術龍和孫男四女六節永樂乙未進士授行人升禮部祠祭員外郎宣徳七年蒙恩贈其父奉直大夫禮部祠祭淸吏司員外郎其母宜人於是節奉事狀求文表墓節自登第於余往還其爲人溫溫淳實交久而敬不衰蓋觀節可知其父況其父之存諸心見諸言行彰著若此者乎是宜表也

○蕭坦行甫墓表

靖江府右長史蕭用道坦行甫旣捍痺疾奏乞歸鄕裏便醫藥忤旨降宣府鷂兒嶺巡撿至宣府疾日益明年七月十四日卒於官永樂壬辰歲也先在靖江時自度疾不可起預爲墓志迨易簀之前二日取酒觴同官訣別又預作祭文自道其平生而寓夫全歸無遺憾之意其可爲達也矣旣歸葬於鄕後廿有三年其子晅來求表墓蕭楊世婚姻家士奇與坦行甫兄弟在鄕裏相交好在京師同館捨今之知垣行甫者獨士奇深比五六年士奇兩扈從巡邊至宣府經鷂兒嶺下馬入巡撿司顧視其山川景物黯然蕭條莽蒼而追思坦行甫平昔志意未嘗不低佪感惻而繼之以涕淚也則表墓士奇何辭蕭氏出南齊西昌侯叔誺之裔世家西昌邑西柳溪之上其七世祖森宋衡山縣丞髙祖古山曾祖靜安祖方平皆通儒隱居終身父尙仁學者稱正固先生尊爲經師嘗徵至京太祖髙皇帝與語重之特授潭府長史固辭除平涼府學訓導徙居邑北之栗園裏元配楊氏士奇從姑也繼羅氏生坦行甫初諱遵字用道後以字行遂別字坦行雲自少英特不凡負奇气讀書日數千言治尙書而諸經子史皆慱通下筆爲文滔滔咸有根據一時同輩莫或過之正固先生沒其學者皆就坦行甫卒業後多舉進士去建文初詔郡縣舉懷才抱徳者吉安知府朱仲智舉坦行甫送詣京師試文章翰林擢靖江府直史授承直郎時靖江悼僖王好學得坦行雅敬重之所言多見聽用召入翰林修類要太宗文皇帝靖內難之師已渡淮在廷公卿倉惶失措坦行甫與衡府紀善周是修上書論大計指斥用事者誤國書下廷臣及兩人議用事者怒盛气以詬兩人兩人屹不爲動左副都禦史練安言國事至此尙不容言者乎顧所論吾過有卽攺無則加勉詬者愧而止文皇帝旣嗣天位命翰林及王府儒臣考閱洪武實錄坦行甫與焉事竟賜鈔時詔百司復舊制罷直史司爲咨議所攺坦行咨議無幾升咨議所爲長史司遂升右長史授�議大夫永樂元年從王之國桂林初至凡國中祭祀所需下有司備其後凡祭祀之需府寮屬皆勸王下有司備坦行曰初至倉猝不能自備可一行之不可以�且祀神在致吾誠使人代備物非誠況未請於朝而擅使民非制乃止後坦行進表指京師王府竟下有司備祭物事聞長史以下皆得罪王始悔不用坦行言坦行數言於王宜務善納言以厚徳奉法愛人以保福又啟陳八事曰愼起居寡嗜欲勤學問飬徳性簡鞭朴之刑無侵下人之利常接府僚以通羣情簡擇謹厚之人以備差遣又作端禮體仁遵義廣智四門箴以進王門四門之名遺信何也對曰五常之信猶五行之土實有仁義禮智之徳卽信在其中於又問古今人多好名何也其意以譏坦行之屢有言對曰君子必不好名名與實譬諸影與形有形斯有影有實斯名隨之矣河間東平皆有實徳故其令名在世與日月同一悠久惟殿下勉夫在己之實耳凡於進講之際必反復敷暢其旨坦行負直气侃侃能面拆人過失未嘗稍屈己求合一語不合掉臂去不顧而嫉脂韋軟媚人恥與同列事親孝以祿不逮飬在公遇盛宴饌未嘗醉飽於族姻有恩於朋友有信義性澹素一繡衣入朝則服公退布袍蔬食不攺處士時爲政達於大體所著詩文數十卷藏於家春秋五十有五娶康氏繼彭氏子男六望朏旰晅晦昊晅宣徳二年進士吏部文選主事女�其婿嚴頎龍粲楊鵷羅溶粲禮部祠祭主事孫男若干世之仕者巽愞不振久矣蓋士以气爲主而以理充之則無往不直考坦行甫躬之所蹈位之所施其正直剛毅之气可爲仁且勇哉可爲仁且勇哉

東裏文集卷之十五

●東裏文集卷之十六

墓表

◆墓表

彭士揚墓表

沈學士墓表

劉仲良墓表

陳處士墓表

黃氏畫埠阡表

蕭徳聚墓表

贈文林郎監察禦史羅君墓表

故奉訓大夫右春坊右諭徳兼翰林侍讀林君墓表

禮部儀制郎中史君墓表

贈奉議大夫太醫院使謚恭靖蔣公墓表

彭先生墓表

○彭士揚墓表

士揚諱詡彭氏其先見余所作其父墓志父原復母劉氏士揚蚤孤劉賢教育之士揚亦自童丱克卓立不肯在人後其父之同產兄橫侵寡孤業而僕隸使士揚母子無可柰何乃走依外氏夙夜刻苦自奮數年學日見端緒乃歸其從女兄之夫蕭用道授以尙書經鄕人之欲成其子弟者乎延士揚爲塾師士揚事母孝事伯父母如父母而於伯父母之子盡友愛吉安郡學舉士揚訓導赴吏部送翰林考經義時胡文穆公爲學士曰吉學之師非深於經者不稱加嚴命題士揚熟於經傳而條析明暢翰木諸公皆稱嘆其難能尙書蹇公覽其文喜曰今之教官能是者千百之十一時英國公奏求儒師太宗皇帝命吏部擇行端而有文學者畀之遂以士揚對從之英國好賢禮士得士揚甚喜朝退之暇相與討論載籍辧析至理厚見禮遇從英國赴交址凡再軍中奏疏檄諭悉出其手皆事理詳明文辭得體英國於事關切要者必與定議而士大夫謫居交址者賴其存濟甚多宣徳初英國言其賢於上遂授國子監典籍監故有文籍板歲久缺壞狼藉士揚悉匯次而整齊之見故元諸儒所輯觧小學書闕逸三之一嘅然曰此朱子切切爲學者端本澄源而作何可廢乎徧求善本出己資錄補刊完𨿽職不預教事而諸生執經請業者無虛日司成有大著作必經士揚閱一時翰苑諸學士皆於士揚往還有斯文之契士揚爲文理明辭達爲人篤於義雅澹疏暢緩急可恃負直气能輔人於道從叔爲禦史過家行有不當力諫之曰千尋之繘絕於寸朽豈得不愼不聽卒生是僨或以不直加之容而不挍余家於彭氏世姻士揚在兩京於余尢厚於見愛也獨不以姑息余深徳之一日於吾家飲酒談咲歡甚就座得風疾明旦舁歸治數月少瘥白其情於朝命致事還鄕踰年卒京師士大夫聞訃皆悼惜之英國爲位祭之其卒以宣徳五年九月某日春秋五十有六配劉子二男二女於戲世之庸眾人其生無一之可稱及歿往往淂名公貴人爲之稱道誇譽以垂綿遠蓋有子克致之也如士揚非世所謂賢人君子歟苟其素相知而有公世道之心者可使無聞於後哉故爲述平生大槪表諸墓道使其家刻焉

○沈學士墓表

嗚呼此吾友翰林學士沈公之墓沈世家松江華亭大考諱徳輝嘗爲郡史平反冤獄百數十人鄕稱長者妣宋氏考諱易仕爲咨議參軍無幾棄官飬親而授徒裏中惇行倫誼集五倫詩以教學者而甘貧樂義人�苦節先生妣顧氏有善徳二子長卽公諱度字民則次粲字民望公天資溫雅惇實自幼嗜學漙涉經史洪武中郡邑交舉文學卽就坐累謫雲南跋涉萬里處患難其中■﹝衤谷﹞然時同謫者多名人率於公交達官重帥爭欲迎致公館下岷王具禮幣聘之旣至屢進直言居無幾辭去都督睢能知賢下士乃於家塾爲弟子顧旦墓躬請益焉其入京師也以公偕行時太宗皇帝初臨禦命翰林舉賢才令禮部尙書江陵楊公爲編修以公名上擢翰林典籍方時制勑塡委旣視艸學士以下率分書之上獨覽公書稱善一時翰林善書如觧大紳之眞行艸胡光大之行艸滕用亨之篆八分王汝王梁用行之眞楊文遇之行皆知名當世而胡觧�公之書獨爲�����冊��用也宗廟朝廷�����裔刻之貞石傳於後世一切大制作必命公書公之書婉麗飄逸雍容矩度兼篆八分八分尢髙古渾然漢意而日侍淸密無間嘗賜二品金織衣新制象笏鏤公氏名塗金以賜以其弟與子皆善書皆官之近侍父子兄弟並榮於朝古今以書遭承寵遇莫或加公書蓋公一藝耳爲文章尙興致平澹雅則不爲浮靡事上必盡誠被顧問必以正對由典籍升撿討復升修撰遂升侍講學士奉直大夫仁宗皇帝賜誥命進恊正庶尹贈其考奉直大夫恊正庶尹翰林侍講學士其妣宜人予誥歸焚黃賜鈔給驛傳宣宗皇帝臨禦進翰林學士奉政大夫年踰七十再上章乞致仕歸不聽公事親孝與弟粲友愛相篤終身與人交久益散爲人貞靜不苟附初入翰林鄕人有爲大宗伯者得君有气勢赫赫朝士希進者日奔走其門公以故舊獨自守未嘗輕造間或邀公輒以禮辭士論髙之間暇閒戶焚香鳴琴賦詩以自樂人號自樂先生襟宇澄澹風韻蕭散所好惟載籍法書�����題其齋居曰樂琴書處雜列花卉奇石髙人韻士至必具觴酌或吟或奕意度修然所作詩文有滇南槀隨筆錄西淸餘暇自樂槀藏於家年七十有八一日微疾猶作和王行儉詹事小洞天詞明日捐館宣徳甲寅十月廿二日也訃聞上遣禮部郎中陳謨賜祭給驛丹歸喪命有司營葬元配顧贈宜人繼陳子二芹先十五年卒藻中書舍人升大理右寺副孫男二潮秀敏好學先十年卒次源女三長歸兪珙余在室曾孫男一士奇與公同入翰林相交三十有三年最相得其沒也蓋哭之慟於是粲及藻求余表墓余忍以衰朽而忘情老友哉敬爲之表

○劉仲良墓表

嗚呼習俗之下爲士不能以義自重以得於內自適如其身或子沾一命在當路率憑借聲勢輘轢鄕間挾制郡邑惟所欲是恣若後來或事敗勢失爲世僇咲蓋不暇慮𨿽有敗者相繼踵在目前亦不少自斂戢若此比比也觀於今吾邑之士有子在當路而躬布衣居鄕能以義自重以得於內自適者有劉仲良焉仲良之子咸佐憲外藩十六七年任重祿厚郡縣吏日趍走庭下然屢迎仲良就飬皆不赴仲良所居故在泰和邑市中乃之吧南澄江之陰十數里買田築室率少子往就耕所耕足歲計外有餘間釀酒獨酌賦詩爲樂泊然無他營或時與田夫野老分席相嬉娛蓋鄕之人如不知其家有仕宦也此豈流者始家泰和其後至瑩中生慶源慶源生存善存善娶羅生三男子仲良其仲也諱彛自童丱已雋爽穎敏書一過目能記誦時從海桑先生學初習爲詩已藻思溢發同輩皆不及爲先生所重然不自矜衒𨿽父兄不深知之仲良有才具旣壯未試詿誤謫戍遼東戍長之賢者以奇士禮之有所疑就質焉仲良處患難十餘年不攺其度如一日及老代歸則昔之朋儕物故且盡獨處自怡所居有小樓名醉吟坐其中書冊恆不釋手仲良平居孝友自作先祠率弟侄置祀田歲時奉祖禰遼東歸其故田廬什器爲宗人奄有者悉不問處物能恕咸在官數寓書或詩飭勵之搢紳大夫覽之咸見獎嘆亦有和其詩者其平生故人在要路者未嘗一通書問而聞其所爲善事輒喜津津見眉宇如己出非幽貞樂善者歟仲良詩晚益蒼然有壯遊集醉吟槀及所著劉氏譜藏於家仲良卒於宣徳四年四月十四日享年六十有八葬以卒之歲某月日配廖氏子男九長震次坤次咸永樂十年進士歷四川河南按察僉事升河南按察副使未行攺廣東次逋次遽次迥次遐次邈次逾一女嫁羅務習孫男十女八曾孫男一仲良與餘同裏少同學陳先生之門相知有素其卒也咸在京師聞訃遂求余文表墓嗟乎鄕人老長讀余文其必於流俗乎有感

○陳處士墓表

處士姓陳諱果字孔碩父海桑先生國初以碩徳正學望重大江之西三子皆文學傑出士林處士其季也材髙識精負有用之具無施不可而未嘗一見於用年四十有五而卒嗚呼惜哉其先五季時自金陵徙泰和世爲詩書家宋元階科第入仕者六十人而處士之曾祖祖父皆不仕處士自幼雋爽廉重六七歲讀書一過目輒了大義賦詩作字超獵諸兄先生長者皆矜其不凡長而篤孝友父母沒哀慕終身喪祭一用朱子禮不爲浮屠老子之教所親有彊之者曰吾敢苟徇世俗隨家法以陷於不孝乎兄子凱不肖矯父命奪其貲直數十萬緡悉寘不較曰吾豈以是傷同气哉爲入豁達務大體而持行謹謹若處女𨿽賤視污濁士若將凂已然未嘗見詞色自少負四方之志嘗踰五嶺睇南海反而登衡山絕江以達中原歷齊魯燕趙踰大行縱覽咸陽涉淮至浙弔古人之遺迹而交其名人君子充益所未至嘗愛華山之勝自號太華生前史官蘇伯衡爲著傳以洪武庚午十月二十三日卒娶羅氏有賢徳子男二孟潔永樂丙戌進士翰林庶吉士孟旦泰和縣儒學訓導女二長適監利縣典史蕭蔶次適曾永齡孫男六年考練紑純紘女三曾孫男女各二嗚呼士誠徳足以容眾材足以濟務必用於世以著及人之功然士自重者必不枉己求用固系乎用之者之求之也如處士之賢𨿽有知之而皆不在當路則固莫之求也處士沒今三十有餘年當時知之者亦且盡矣士奇處士甥也少孤貧處士實提獎之務學使不墜蓋至今不忘謹最其平生大槪表諸墓以示來者

○黃氏畫埠阡表

工部尙書兼詹事府詹事黃公告士奇曰福之先家泗州元延佑中始徙靑州昌邑擇勝得畫埠居之畫埠者謂其地水木淸麗若圖畫云曁吾祖又徙居邑西之新郭裏而自始徙之祖至吾之曾祖皆葬畫埠自余幼時先府君歲春秋展先墓必侍行至則從先府君後循次拜跪奠獻畢先府君未嘗不戚焉淒愴也閒攜余周行墓下而訓之曰此皆吾之祖皆吾所自出也然吾蚤孤不及究知孰爲某祖孰距今爲幾世僅知者吾祖吾祖諱佑志祖妣俔氏繼唐氏二子長者伯父琬次者吾父二女李士賢張士金則吾姑之夫也小子識之福謹識不敢忘福又竊聞之鄕閭老長自黃氏來昌邑世以善徳稱而未之有顯者今福幸叨榮二品列官六卿顧不能有所樹立用顯揚萬一日且老矣又懼先府君所遺訓者後之人或忽焉而忘之也子嘗爲我忘祖考之墓石惟髙曾以上墓石盍爲我並志之將表之以貽我後人亦俾鄕之人不昧其黃氏之初也士奇曰嗟乎蓄深者發必閎公以惇徳碩材遭逢列聖禮遇之隆付托之重秉恭持正夷險一心偉然時之名臣此豈一再世爲善施義之所能有哉所本之深而遠固當自其髙曾之上𨿽髙曾以上軆魄所藏莫能究知而皆吾之所�出也一气所關精神所聚有感通之理禮始祖必祭況始祖之下又其近者����所爲欲告其復之人歟仁哉孝子慈孫之心也遂爲志之又表之於眾曰黃氏之先其藏斯在尊卑厥序左右厥位歷世雲遠載徳旣丰何以觀之於今司空勿踐其域勿翦其植云仍繩繩後有代興

○蕭徳聚墓表

朝廷理租賦區各置長正一人副二人使董其事而簡產之殷者充焉歷二十餘年長皆歲更宣徳初戶部言長歲更頑民慢之故多負租請復不更之制簡產之充殷者充從之然近歲長賦者怙不更率肆意厲民而細民病之矣吾泰和十有二區長正副三十有六人而不爲民厲者裁什之一蕭徳贊及弟徳聚其特然者也蕭氏兄弟先充歲更長細民已愛之至是而愛之深嗟乎使長賦皆若是其安有負上而厲下者哉惜乎徳聚今不起也徳聚諱應徳聚其字其別字聚學蕭氏故邑東南桃源裏巨家其大父斯和父安正洪武初相繼長區賦安正風流文雅傑出時輩見余所爲墓文其男子七人第五徳聚也篤孝友性剛介持義斷斷不爲勢屈不爲利變恆竭力趍公事又能捐己以蓋細民以是所趍事恆先集平居厚撫孤侄嘗佐兄徳贊作宗譜以貽後有��衣長�將書冊畚鍤消搖畎畝間薅除荒蕪稍倦坐塍傍諷誦謳吟暮而歸取耕讀名所居樂從儒君子遊恆賦詩自娛亦以自負其爲人槪如此卒於宣徳二年十二月二十二日春秋四十有九初配及繼皆劉氏子男五穩秫■﹝禾會﹞穳穥女二其冢兄徳修淸澹淳厚尢爲安正甫所重無子安正甫檡於諸孫會秫爲之嗣徳聚兄弟皆與余交而徳聚尢厚余仕兩京徳聚以督賦屢至竣事必過畱一再宿出所作詩介余評評已未嘗不共抵掌絕倒噫今已矣何可復多得其葬也前蜀府紀善梁君本之銘之餘書其大者爲之表蓋非獨以示其後人亦欲使世之長區賦者觀焉

○贈文林郎監察禦史羅君墓表

監察禦史羅銓升湖廣按察使瀕行求余表其父之墓其父字景泰初余識之前翰林學士胡文穆公所公亟稱其爲人且知其出吾族兄仲素先生之門以是嘗往來永樂十九年餘奉命考禮部會試得銓喜景泰有子及銓爲禦史廉正恭愼聲譽日起亦知其本之於父故於表墓不辭按羅氏其先撫之宜黃人元初諱某爲吉水州學錄遂家吉水之南坊學錄孫載可載可生佑軒佑軒生繼道景泰之考也景泰諱世亨洪武初尙少出遊江淮時仲素先生謫居山陽淸重有古道景泰從之學甚見愛重時未有室先生之深友四明範啟元爲人如先生有女擇所歸以先生之重景泰也遂歸之自是山陽士大夫率重景泰景泰於書通其大義爲人溫靜坦夷而志恬退尙賢好禮賙貧卹匱疾病死喪賴之者眾有祝願之者曰吾不能報公天必報公又曰顯不在公必在公嗣景泰聞而謝之曰凡吾所爲皆出心之所不能自己豈望報乎其與人交有誠閒居篤於教子恆舉古人所爲可傳者勵之曰彼亦人也其可不自奮二子咸克卓立如父之志景泰卒於某年某月某日春秋若干宣徳某年以銓貴贈文林郎福建道監察禦史其配範謹於內徳贈孺人其子長釭次卽銓孫男若干翰林編修楊壽夫嘗爲餘言歲庚子偕贊善陳仲完考應天府鄕試燭下閱卷過夜分一卷去取未決困就寐髣髴睹人衣冠立燭影下遽寤因憶歐陽公朱衣事取捲再閱之嘆曰幾失之矣拆名蓋銓也言諸同列仲完曰果非偶然必其家有厚徳哉蓋爲善者必有應古今奇應若此者非一吾故表之爲世勸

○故奉訓大夫右春坊右諭徳兼翰林侍讀林君墓表

君姓林氏林殷三仁之後晉黃門侍郎穎之子散騎常侍祿山爲晉安太守卒於官子孫畱居候官遂世爲候官人而官譜不絕至末理宗朝諱古松者爲禦醫院使再世至諱淸通儒術生諱顓明象數之學生諱興以孝行稱於鄕而自淸至興皆不仕興娶遊氏宋名賢之後涉知書生君諱志四五歲其母口授書一過輒能記誦不忘十歲日記千數百言十四五下筆爲文章不倍義理從學主孟揚孟揚奇之爲盡底裏時數數出論辧見鋒鋩以折其老長孟揚曰此非所以求益也爲字之曰尙默卽痛自克治羣居一語一哭不敢妄終其身不變而沈潛於學涵浸渟畜久而益富永樂辛卯福建鄕試壬辰禮部會試皆第一建試第一甲第二人賜進士及第授翰林編修承事郎癸巳車駕幸北京甲午召赴行在預編性理及四書五經大全書書成受賜賚升文林郎丙申扈從南還預編歷代名臣奏議辛丑召赴北京升修譔授承務郎甲辰升侍讀授承直郎考順天府鄕試未幾簡束宮官擢右春坊右諭徳授奉訓大夫仍兼侍讀洪熙元年賜誥贈其父奉訓大夫右春坊右諭徳兼翰林侍讀其母宜人封其妻宜人宣徳元年赴應天府鄕試預修兩朝實錄未成尙默得熱疾更數醫弗效數月卒尙默善事父母父母病湯藥非親嘗不進旣卒喪葬皆謹禮於宗族篤恩意其學慱究經史百氏及星歷醫卜之說咸得其要領爲古文務�陳言而刻厲深切得樊紹述歐陽行周之趣其學出孟揚與孟揚前後官翰林文名伯仲間然孟揚不爲聞人如湖廣參政黃澤浙江按察使林碩其表表者尙默嘗自號見一居士又號所居曰蔀齋其卒以宣徳丁未五月二十四日亨年五十其子男二云瀚云瀣女三黃叔敏程稔其壻也一尙幼嗚呼以尙默文學行義所遭際祿位可爲無憾𨿽不逮下壽然君子於考論賢否不以此也獨念士習日下學者率騖僥幸一得其有能自力求實得於己如尙默者寡矣尙默非今士流之卓然者哉余其會試時考官又同官翰林十餘年蓋悼惜之不已於是王修譔孟堅陳禦史叔剛以云瀚及孟堅所述事狀來請墓文遂爲之表

○禮部儀制郎中史君墓表

宣徳二年春交址之復叛也守帥奏請益兵朝廷命安遠侯柳升等將七萬人往益之命兵部尙書李慶參贊軍事且勑慶凡六卿之屬才且賢者舉以自助慶所舉十數人其最才且賢禮部儀制郎中史安祠祭主事陳鏞師行慶與同臥起九月入交址賊於官軍所經之處悉列柵以守升旣連破之直抵鎭夷關升有矜色叔𨿽勇然不好謀安鏞言於慶曰總戎之意驕矣公宜力言之且夷賊譎詐不可以其屢敗忽之安知其不示弱以誘我況璽書數數戒飭謂賊專以設伏取勝不宜輕率待之公宜速入言之時慶已病彊起與升力言升唯唯而已中實無戒愼意明日前進以數百騎獨先其副及慶等皆在後升前度橋旣度橋遽壞後軍阻不得前賊伏兵四起升被創死明日慶病不起又明日副將崔聚整兵以進聚固宿將然倉猝賊驅象赴鬭眾亂聚被執寇大呼官軍降卽不殺安鏞皆曰吾輩見危授命耳皆死之十月十八日也先是賊陷昌江等城城中如都指揮李任指揮顧福知府劉子輔知州何忠等皆守節死交址守帥知任等死事以聞皆得褒贈從升等死者守帥隔遠不明知不及聞時與安鏞同行親見其事後���者𨿽言之詳而有司以無官府上狀不可質故安等之節不得暴白於朝此世之所共深惜而痛悼者也一時同死者如吏部主事李宗昉等蓋多而安與鏞之事有聞者在慶左右也兩人皆進士發身最相得安字志靜元宰相鎭陽王天澤之後今家江西丰城爲人謹重廉正𨿽職務塡委好學不倦而疏達勤敏六卿爭欲爲其屬尢見知於仁廟屢垂嘉獎死時年四十二鏞字叔振錢唐人重厚淸介所履端確未嘗一比匪人而勤於學問三十年來余所識錢唐士人仕京師其所言所行表裏一由於正者其惟叔振然知之者寡矣死年三十四志靜之子取其父衣冠葬之請余爲表餘數聞其死時事爲表之曰禮部郎中史君以忠死葬於此其曾祖憲中元河南行省都事其祖文質洪武初富州吏目其父伯允贈禮部郎中其母甘氏封太宜人配熊氏封宜人其子男四人而附見主事陳君者史君之同察友生同志而死同節者也

○贈奉議大夫太醫院使謚恭靖蔣公墓表

永樂二十二年七月十一日太醫院判蔣用文卒於北京初疾且革手自爲啟附進上時在文華殿得啟駭愕親禦寶翰遣中官問復�欲言用文彊起拜命言臣所愧恨者不能報盛徳耳又爲書與其素所厚左春坊大學士楊士奇訣明日卒命兵部給驛丹還其喪遣中官督治祠墳後六日太宗皇帝賓天踰月上嗣大位明年攺元洪熙之三月詔贈用文奉議大夫太醫院使特謚恭靖追官賜祭而官其長子主善爲太醫院判主善以治命求墓文士奇與用文同事上於春宮相知實深用文官太醫其所以受知於上者能隨事獻規益有問必正對以是甚見親厚而非專以醫也用文明當世之務其哀矜惻怛之意恆存於中間與之言未嘗不忠愛惓惓也上嘗論保和之要對曰在飬正气耳正气完邪气無自入焉又問卿於醫效率緩何也對曰善治者必固本急之恐傷其本聖人所以戒欲速也言關於理道槪類此用文初入太醫院爲禦醫永樂八年升院判自是專侍文華殿其於醫主李明之朱彥修不執古方而究病所本自爲方故所治恆十全王公貴人下逮賤隸細氓有疾眾所難愈者謁用文多良愈如用文謂不可愈卽無能愈者凡所愈報不報不計爲人恂恂醇厚恭謹有行義其自幼以孝聞鄕裏十餘歲能自樹立襲祖父業而用儒醫起家在京師所居近市辟一齋深邃明爽題曰靜學又治一齋公署左偏題曰緝熙圖籍充物稍暇卽齋中研玩讎校未嘗懌捲喜爲詩文遇名賢所制率自抄錄蓋土老學問不倦文人韻士過從者無虛日賓至必置酒或五行或七行呤詠爲樂與人交表裏始終一致沒之日無貴賤戚疏咸嗟咨悼惜曰善人已矣享年七十有四蔣氏之先家魏州金國子助教曰安中以直諫顯泰和間其孫應茂徙揚州之儀眞生夢雷元揚州路醫學教授生伯離舉進士崇明州判洪武初用薦名爲史官以疾辭遂出爲蘭陽縣丞居官有惠政其配魏氏用文考妣也用文諱武生以字行娶王氏先卒子男四主善主敬主孝主忠皆醇謹克肖女一顧璣其壻也孫男女各二用文所著有靜學齊稿若干捲治效方論若干捲嗚呼三代盛時王朝自公卿下曁百執事皆賢且材而各以其技能朝夕獻忠於王之左右惟王樂聞之而莫之違也故見諸其治爲盛後世非徒其臣之不能皆賢是材亦樂聞善於下者鮮矣其何�夫治之不古若幾故用文志希古人亦必聖明在上有大舜樂善之誠有以來之矣至其身旣沒徳意不衰而愈降益以見聖誠之至嗚呼𨿽不獨爲蔣氏榮如蔣氏之後有能知其先所以致此而圖敬承之不隨者亦賢也矣故表諸墓而告之

○彭先生墓表

泰和西郭月池裏有兩彭先生曰叔介曰與和皆篤行君子也叔介先生嘗出而仕矣與和先生其從弟𨿽未仕而修諸躬施諸其家其鄕者皆足以表物勵俗無愧乎古人叔介先生沒士奇旣表其墓與和先生沒今十有六年未有表之者君子之善其可終泯乎月池彭氏故邑之望元濂溪書院教諭諱某生月溪處士諱某月溪生諱某先生之曾祖祖父也先生諱羣與和其字自幼在祖父側熟其先世事卽有志於學以圖不墜稍長而孤遭元季連歲兵禍孑孑一身走四方以避亂定始歸而親戚死徙先廬焚蕩幾無以自容衘悲茹苦謀所以植身承家者從鄕先生王子與學專志畢力不少懈退則就叔介相切■﹝石靡﹞遂貫通諸經及子史百家安成劉云章一覽所業甚見獎重篤倫誼世父沒久未葬舉其匶葬瀘源山中時山中多虎爲民患迫暮假息道傍神祠祠故無扃鎖虎夜環祠聲虓然先生不爲勤虎竟去人以爲玉誠之應聞同產姊兵虜在衡州卽日徒步走衡贖歸又走安成求得其孤侄以歸侄中道病死躬負屍行哭買地葬已乃行族弟死妻子貧不給恆分所有以濟居無餘貲而凡振窮周急𨿽數無厭倦意處朋友務相益與子弟及鄕人之才弟言必在於孝友忠信接鄕裏恂恂溫溫常掩過揚善故無少長賤貴皆敬愛之爲文章淸婉典則有司嘗奉詔舉賢又舉懷材抱徳皆以疾辭袁州龍泉學皆聘訓導將行復嘅然自念吾柰何違先人丘墓而忘吾子弟之教乎亦不果行蓋先生之學本諸聖人之經達夫性道之原而一言一行惟恐或盩古人至其教學者亦以此蓋所自任者在此也嗚呼一鄕有君子斯一鄕有善俗文溪武山之城安得復有惇用古道如彭先生者以振起之哉先生卒於永樂丁亥五月某日享年六十有五初娶楊氏士奇從父彥中先生之女無子繼胡氏永陽名族生男子二人長百煉永樂十三年進士爲監察禦史次百鈞業進士未試而卒孫男若干女若干今之知先生如士奇亦無幾人故表於墓又系之以詩云粵昔四民士以道貴徳全子躬化被於世士習旣遷世日以下沿流益遠鮮之反顧有其願之倡而寡和士嚋念玆曰子時過嗟若先生克篤念之褒衣博帶動由矩規鉆仰先哲以有於我亦時出之以遺來者嗚呼先生於古是逑弗奮以騫弗閎以流我行於鄕波蕩艸靡不見先生永嘆何已

東裏文集卷之十六

●東裏文集卷之十七

墓碣銘

◆墓碣銘

山東塩運司副使蕭公墓碣銘

郭彥常墓碣銘

故淩雲居士蕭安正墓碣銘

梁用之墓碣銘

曾勝甫合葬碣銘

常州府同知張重器墓碣銘

贈承徳郎吏部文選淸吏司主事劉君墓碣銘

前朝列大夫交址布政司右參議觧公墓碣銘

○山東塩運司副使蕭公墓碣銘

永樂庚寅某月某日山東塩運司副使西昌蕭公鵬舉卒於官旣歸葬其鄕其孤金以溧陽文學梁本之所爲行狀來求銘公吾邑遺老凡發諸內形諸外者必不可少愧古人銘之蓋不愧郭有道者故不敢以辭公諱翀鵬舉其字蕭氏五代時有諱覺者由長沙徙西昌之禾溪後又徙今南溪曾祖某祖某父某母某氏公蚤孤季父自成長育之公時𨿽幼已不凡事自成如父自成禮致鄕先生劉尙書崧爲之師夙夜自勵不厭言行益謹飭劉先生曰此令器也後有詔廣京師城下郡縣賦民陶送磚京師役大且久姦民滋爲獘遣禦史廉治之姦者更蔓引素異己者是時縣簡自成長千夫公往代役旣爲姦者所引被收自成走誼禦史言縣實命我長千夫非侄也我當坐公曰躬任役者我也叔不與我當坐禦史驗籍名竟坐自成謫屯滁州公號泣送自成卽趣歸盡傾其貲財往助之自成後得還四明烏斯道作駢義傳著其事自成沒公與弟鵬起役弟鵬南鵬翔鵬漢同居相親愛怡怡諸弟亦皆敬事公惟公言是聽肅然不敢出一語涉不義劉先生著五荊傳以表之洪武辛酉以賢良徵至謁見應制賦指佞艸稱旨授蘇州府同知到官蚤暮盡力治公務而自守甚嚴無敢幹以私者居七閱月坐秦府買民物不舉謫河南驛夫居河南十八年貧甚不自給從者發近捨地得黃金匿不告而求去益力有以其故曰公請誥之者公曰彼所自得吾何預聽去卒不誥復起爲山東塩運副使或言公仁厚豈弟宜長民財賦非所以辱公公聞之曰孔子不爲乘田委吏乎惟克盡職爲不辱也到官勤勵自守如蘇州儉素不變至沒禦寒一縕祀猶河南時所制誠於卹下下亦心誠戴之歲課皆先期而集曰不可以累我公稍暇閉戶讀書賦詩而已有三司而下皆敬禮之詹事府丞陸中善嘗使山東還與餘言蕭運副潔淸正直爲山東第一惜旣老矣蓋未幾遂卒公坦夷直諒言動循於仁義治家尊卑內外秩然祀祖考盡孝敬時節躬率子弟謁先墓買田墓下歲命子孫一人司其入以供謁祭著爲式世守之與人交悃欵未嘗啟口及人過失事爲文章長於詩有集若干捲藏於家卒年七十有二娶郭氏劉氏先卒繼郭氏有賢徳子男二金鎡皆端厚好學克世其家女三人皆適士族孫男四人銘曰

公世以貲公徳孔嘉於何觀之於躬於家達諸官政厥彰孔多奄其亡矣君子之嗟閟於斯丘旣固旣安髙車後來過者軾焉

○郭彥常墓碣銘

永樂元年十月詔吏部下百司舉才徳之士在末位及隱處於下者時翰林修撰梁潛與士奇謀曰郭彥常闓疏果毅練習當世之務且公方負气節有大體此人可以稱塞明詔議協將卜日以聞會有言彥常病久乃止又三年彥常竟以是病不起余兩人哭之旣而相與嗟嘆悼惜謂世之從政者其皆如彥常矣乎彥常沒豈獨爲吾從私惜之哉旣葬龍門山今年其子公諸以狀來請銘嗚呼𨿽不忍銘不可不銘者昔家居時與彥常同裏未嘗一日不見見未嘗不相傾倒傾倒未嘗不在於道也而今已矣不銘可乎郭之先嶽州臨湘人六世祖匯宋季舉進士爲袁州司戶始徙泰和祖巨川考慶宗母蕭氏二子彥常其仲也自幼穎異七歲喪父哀毀動人季父登州教授敬守喪其子獻以彥常爲子洪武初教授公爲鄰稅司副時朝廷初建國子學簡京官子弟之秀者充學生彥常與焉受經於學錄蕭執先生先生亟賀教授公曰是兒異時有用之器也未幾以飬親丐去初元季兵亂彥常同產兄被俘不還至是教授公曰柰何以我故而今吾兄不祀命彥常歸主其父祀曰爾生子當令後獻其後教授公曆官瓜州武岡漢陽登州彥常悉侍行調護供飬曲盡孝敬教授公在登州得疾聞之卽日治行往省比至已沒奉柩還喪葬如禮平居以教子爲切要嘗戒之曰捨學不知人之道捨經不知學之本皆遣從明師遊與鄕人處和而信於時賢士君子皆與之交彥常儀觀魁偉雍容修整而其論議識鑑卓然非輩行所及不以疏戚廢其是非之公閭巷有忿乎不平徐出片言折衷之皆怗怙以止朋君未嘗忘人之憂嗚呼使其得一郡一邑而爲之足以安利其民不辱任使然卒未及少試以沒此豈獨彥常之不幸哉沒於永樂四年十二月十四日享年五十子男三公緒永樂十年進士公承萬安縣學訓導卽從教授公命以後其子獻者公綸女一嫁蕭樞孫男四琪璟珦瑗銘曰

木堅良子爲舟爲車玉縝栗子爲珩爲琚嗟君子子世所需命之弗逮子其何傷於余乎

○故淩雲居士蕭安正墓碣銘

永樂十七年十二月初五日泰和仙槎鄕桃源裏蕭安正甫卒是月二十日葬其裏東山之原明年其孤襄應雍奉書及塾賓梁�所述事狀授應子穩來京師請銘其墓蕭出梁國子祭酒子云世居臨江之玉笥山子云十六世至伯原權知太和縣遂家焉伯原四世至漢卿五世至一龍七世至士鳴譜載皆有科名於宋士鳴生文翁文翁生斯和安正甫之曾祖祖父也母羅氏安正甫儀貌魁偉襟宇闓豁灑落家世擁厚貲元季兵亂加歲饑斯和散財募義保障其鄕又日發廩以賑安正甫時弱冠協心單力佐其父已有稱於時而喜從儒師君子遊鄕先生如康山長宗武陳心吾王竹亭及劉尙書子髙皆徳望老儒安正甫旣嘗從學康先生諸先生亦皆忘年與之遊同輩行如楊員外子淵羅同知子理鄧經歷彥髙凜然冰雪之操非其人不可近而皆與安正甫契好深密往還上下相樂酣嬉淋漓無厭也安正甫博涉載籍於道近代故實及勝國諸老文章之雋永娓娓不窮眾賓廣會言論讙嘩不相下從傍數語祈之無不怗服間出一二語爲嘲謔眾絕倒而凝然自若也於持身處物不肯越理分之外祇憲度數以戶稅長徭賦必率先趍事而恆倍出泉布以紓貧弱𨿽富且耄無長少貴賤接之不見有惰容薦經大夫涉其鄕必過安正甫傾倒累日而後去嘗坐累謫戍遼東旣老代歸歸則宗族儕輩多已物故而鄕之故家老成風流儒雅如安正甫亦無幾矣而安正甫秉徳執義以表其子孫族人者益篤不懈蓋春秋八十而卒安正甫諱廉所與交遊者嘗謂其有淩雲气韻因以題其所居遂號淩雲居士初娶劉氏生一男齊一女適鄒繼王氏生五男京襄亢應雍一女適曾庶生一男亶齊京亢皆先卒孫男若干女若干余少辱安正甫愛重其歸自遼東也嘗教授其家塾相與甚歡而今不復見矣故不辭而爲之銘且以寓予之懷思云銘曰

道行邁兮阻修不矯爲亢兮不屈爲柔心休休兮樂於於履坦坦兮幽人之述岡盤兮川回喬木兮崇丘懷蘭芳兮䢐春倏艸露兮零秋倚東山兮凝竚耿餘懷兮夷猶

○梁用之墓碣銘

永樂十五年車駕巡狩北京仁宗皇帝在春宮監國南京凡南方庶務惟文武除拜四夷朝獻邊警調發上請行在若祭祀賞罰一切之務有司具成式啟聞施行事竟則所司具本末奏達而已上旣有疾兩京距隔數千里支庶萌異志者內結嬖幸飾詐爲間一二讒人助於外於是禁近之臣侍國監者惴惴苟活朝暮間賴上明聖終保全無事小人之計不能行然其意不已也會南京有陳千戶者擅取民財事覺今旨謫交址數日念其軍功貸之召還有言於上曰上所謫罪人皇太子曲宥之矣遂殺陳千戶事連贊善梁潛司諫周冕旣逮至上親問之潛等具實對上顧翰林學士楊榮等曰事固無預潛他日又諭禮部尙書呂震曰事亦豈得由潛然猶未悉陳千戶非出上命謫之也兩人者皆未釋有毀冕者數言其佻薄放恣不可用遂並潛皆死非命十六年九月十七日也士君子聞潛死皆嗟惋悼惜又相與出資收殯之文明門外其妻時隨在北京慟夫非命哀毀不食數日亦死明年其家始啟殯歸而合葬於泰和縣某鄕某原梁氏其至訖其去河水澄潔可鑑又明年攺陽江又攺陽春治之一如所以治四會者而陽春捶撩環處稍不得所欲卽獸怒跳蹶不可制用之待之如子而不拘於法亦皆盡誠事縣令如父敬恭命今惟恐不及所歷之處將去人皆遮道畱之不得至有流涕者永樂元年名修太祖皇帝實錄書成升翰林修撰授承務郎賜白金五十兩織金衣一襲文幣四表裏五年命以本官兼右春坊右贊善進儒林郎時修永樂大典召至四方儒學老成充纂修及繕寫之士幾三千人人眾事殷特命太子少師姚廣孝禮部尙書鄭賜総之已而賜卒命禮部翰林院就本院推舉才學服眾者代賜遂舉用之用之方公明決莊事有程而惰慢放肆者有不樂之相與誣其過於上召問具對云云上曰梁潛言是遂抵造誣者罪於時以文事禆益皇太子尢爲所重上幸北京驛召赴行在八年南還十一年復扈從北京十三年考禮部會試十四年南還明年復北狩將發親擇侍從監國之臣時翰林獨畱學士楊士奇特詔尙書夏原吉呂震方賓舉一人副之遂以命用之其在皇太子前累累進善言皆見嘉納而寵以賜賚是年考應天府鄕試蓋明年及於禍矣嗚呼用之闓爽弘毅耿介自執其智足以燭幾其徳足以及物其才足以興理其自任之重不肯下古人凡士君子哀而惜之夫豈以私用之也哉用之之學通諸經尢長於詩易自十五六已用意周程朱張之書壯而益探其微爲文章馳騁司馬子長韓退之蘇子瞻亦間出莊騷爲奇務去陳言出新意古詩髙處逼晉宋所著有史論若干篇碑傳記序銘頌贊述若干篇五七言古近體詩若干篇皆可傳後與人交譪然有相輔之義人有過面誚之不爲依阿取容及其能攺歡好如初焉用之死時年五十有二娶楊氏子男四果楘楫揄皆知務學果楘皆舉鄕貢未升二女長嫁袁俊次嫁進士劉凖孫男幾某某皆秀朗可望造物者殆以是報之歟梁楊世婚姻家余長用之一歲少學同業壯而仕於朝同官知用之孰有深於余哉故其葬也宜余銘而余銘之亦豈出乎其私哉銘曰

楩楠之蒼蒼可車可梁靈芝之煌煌瑞世之章昌其舉之又中毀之夫毀於琢曷全於璞理有瞢瞢爲�罔佑顏短跖長從古則有從古則有善者徒傷尙有傳者其永不亡

○曾勝甫合葬碣銘

吾友曾源自靑州府知事再擢工部都水司主事坐累謫盧龍十有七年今年用薦起爲湖廣新化縣丞間過余已皓然白顚相握手勞苦外卽拜且泣曰先父母皆沒世且合葬矣而未有銘知先父母今莫踰子者幸畀之銘余聞其言嘆息自念源父勝甫自吾総角己心知敬之蓋是時縣大夫推擇爲史先生君子皆曰此古所稱悃愊無嘩者旣而非其志也百餘日竟棄去後之爲郡縣史率深文巧詆爲賢求什一於千百如勝甫何可得哉余少與源同學數嬉戲其家其母劉孺人愛余孤貧而有志學也每見輒垂獎勵後偕源仕京師孺人嘗就祿飬又愛余輔源以義也時孺人年幾七十兩家所居甚邇余家迎孺人輒來來輒歡然畱數日孺人慈惠善教蓋餘一家人敬事之如母也今其可辭銘遂受其所述事狀序而銘之曾出唐光州團練副使延慶其後徙泰和者世居邑治之東義井裏宋季有號南窓者生建可建可生均道勝甫之曾祖祖父也勝甫諱勝淳厚恭遜其居家處閭裏有實行無聲利之好平居寡言言必傳於理鄕﹖稱爲善人春秋五十有九而卒劉孺人鄕先生吏部尙書子髙之從子豊城縣學教諭子彥之子諱辰年若干歸曾氏貞靜婉淑婦徳母儀宗姻所重春秋八十有三而卒勝甫卒於洪武庚午某月日孺人卒於永樂壬寅某月日墓在縣北五里梘岡之原子男三鐵源仁孫男九曾孫男八銘曰

澄江之陽有峙且平負幽向明鐘龢萃靈徳人斯藏其後有興

○常州府同知張重器墓碣銘

國家軍政久而獘軍之姦黠者往往匿其籍或誣援良民實伍所司利姦人之賄輒從之於是姦人得計良民受誣獘遠邇一轍皇上嗣大寶之明年詔飭軍政遣廷臣四出淸理且賜璽書諭之毋枉民縱姦時大理寺丞張宗璉當往福建歲餘竣事蓋福建之民皆譽張寺丞之公且廉也旣還攺常州府同知專督農事朝廷又遣監察禦史出理軍政之未盡者禦史當往蘇常諸郡者言於兵部曰常州必得張同知共事乃有濟部遂檄宗璉時禦史銳意得軍不復存念民枉宗璉曰璽書在是敢違哉宗璉𨿽不得盡行己志然常之民賴免誣枉者猶十七八而禦史滋怒宗璉與已詬詈無禮𨿽宗璉終不爲變而積忿恨不平發背疽以卒卒之日常四邑之民老者壯者奔走詣庭下哭皆哀具儀奠祭累日不絕曁歸喪素衣冠送者數千人蓋是時蘇之佐郡希合禦史意民受誣枉一不聽自白白而死峻刑者不可勝計於是蘇人皆嘆羨常州得賢郡佐而不直其郡之佐誶語嚾然宗璉名益有聞宗璉字重器吉水人初兩舉鄕貢皆中遂登永樂二年進士第爲翰林庶吉士預修永樂大典書奏授刑部主事旦暮考究古人作律之意而體歐陽崇公於死獄求生道之心不肯一毫怠忽嘗奉命錄囚廣東廣東人皆稱其長厚其在刑部久自尙書下至隸皁稱譽之無間言仁宗皇帝臨禦簡朝臣賢者爲東宮官擢左春坊左中兄上嗣大位升大理丞又明年有常州之命在常州之明年卒宣徳丁未某月某日也享年五十有四其考彥忱贈承直郎左中兄母蕭贈安人世系見余所作其考墓志其娶劉封安人子男若干女若干其爲人簡重淸儉明經篤行事君愛民一以誠非其義一芥不取非其人不交間暇閉門讀書焚香澹如也名其齋居曰思�蓋素所存心以此余與之�久深知�而卒又得其詳深哀之故其葬於鄕也最其平生大槪寓其孤使刻諸墓而系以銘曰

嗚呼重器存心孔仁𨿽施未弘有惠在民民心則何有思無己彼獨何人而存則異嗚呼重器於士有光嗚呼重器沒也不亡

○贈承徳郎吏部文選淸吏司主事劉君墓碣銘

宣徳三年五月制贈吏部主事劉浚之考原亨爲承徳郎吏部文選淸吏司主事妣黃爲安人又賜浚鈔千緡歸舉焚黃之禮浚瀕行詣余拜而請曰上之徳所以寵覆劉氏者天地之廣厚也𨿽浚無能圖報萬分之一然中心其敢斯湏忽忘今將樹碣於墓幸徼惠執事以爲後來不朽之托余與浚遊旣諾之遂咨得其考妣事行乃序而爲銘其考諱元字原亨劉氏故撫州崇仁儒家元廣西北流縣儒學教諭諱敬生湖廣淑浦縣典史諱誠誠生處士諱紋徳原亨之曾祖祖考也妣管氏原亨生而淳淳旣長知務學謹其言行羣居執禮度不怠肆爲先生君子所器重時元季寇亂充斥奉其親奔竄山谷間甘指之飬日不闕稍暇輒從鄕先生馬雅志講學勵進修之功馬先生尢其望之國家混一四海洪武中或勉之仕者咲曰爲太平幸民足矣顧今天下文武智能乘雲龍風虎之會顒顒濟濟布列中外寧獨少元耶或曰士懷負才器不一試自見於世乃徒幹沒泯泯耶去而不答郡守縣今知其賢數薦起之卒皆辭而間施一二於鄕以禆縣大夫之治皆悅服有餘蓄恆濟匱乏原亨儀觀偉然雍容整肅不矜不衒其徳刑於家措於鄕﹖者蓋人無間言其豫計事成敗率奇中卒於洪武乙丑十一月廿九日壽四十有一歲葬邑長安鄕何家塘之原翰林學士玉公景表其墓配安人裏望族黃徳和之子諱妙貞涉知書父母無他男子其女子獨安人愼擇所歸遂歸原亨而納贅壻焉安人孝於舅姑恆迎就飬外家而祗事之同於父母舅姑沒凡所以送終者一盡誠意年三十有一原亨沒卽誓守節而植家訓子毅然爲己任嘗勵諸子曰若等不務學立身卽吾死何顏視汝父哉其鄕人國子司業吳君漙名其堂曰慈訓其卒也園田居室咸贏於夫之存也卒以永樂丁亥四月十有七日壽五十有四歲葬長安鄕之冕府裏四川按察僉事時季照銘其墓子男四辟丘浚懸辟習儒業好古道浚永樂第一科進士臨汾知縣浙江按察僉事吏部文選淸吏司主事操行有稱於時女一孫男三嗚呼國家褒恩𨿽本浚而施然究論其考妣存心行已亦天道所以報之歟𨿽未嘗同宂而藏然皆浚之所自且同被命書故黃安人之事宜附見馬銘曰

猗歟上之厚其臣也寵光其躬爰及其親淸秩峻褒煌煌龍文林林冠纓有得其幾�天之道惟善是畀臣浚考妣爲善有誠隆隆之榮不忝於承劉子與孫其來千億永念爾祖永載帝徳

○前朝列大夫交址布政司右參議觧公墓碣銘

嗚呼此觧公大紳之墓葬二十有二年矣其友楊士奇始克序而銘之序曰觧氏姬姓其先居鴈門唐同州剌史琬之孫隱爲蘄州司戶參軍始家廬陸之同水鄕參軍六世孫盛遷吉水邑中世有科第至諱夢斗宋太學上捨生諱應辰元髙安縣學教諭生諱子元舉進士授安福州判官兵亂守節死生關先號筠澗娶髙氏進士若鳳之子公之父母也公�縉字大紳自幼穎悟絕人五歲父教之書應口成誦七歲賦詩有老成語十歲日誦數千言終身不忘十三盡讀四書諸經貫穿其義理老長不能難也而文思溢發十八舉江西鄕試中苐一洪武廿一年會試禮部中第七廷試讀卷者以所對策論過髙抑寘苐三甲時兄綸及女弟之夫黃金華同登第太祖髙皇帝喜其一家三人出仕授綸禮部祠祭主事公與金華皆中書庶吉士日侍左右甚見愛重閒暇數召兩人論議考其所學一日諭公曰爾試舉今施政所宜直述以聞退卽具奏大槪言陛下得國之正非唐宋所及取天下於羣盜救生民於塗炭徐定燕都市不易肆而女寵外戚寺人藩鎭之�消融厎定皆處之有法矣不邇聲色不殖貨利不爲�畋皆遠過漢唐宋之君而無愧三代聖王矣惟願喜怒一聽於天理而推誠任使不以察爲明又言陛下拳拳於畏天畏鬼神治民治彊暴然畏民者畏天之本治心者治民之本又言今不必數攺數攺則民�刑不宜大繁大繁則民翫法司近有朋姦罔上倚法爲姦二條下人殆難措手足矣又言禦覽之書宜集唐虞夏商周孔及濂洛關閩之言隨事類別以備勸戒又言六經殘缺莫甚禮樂宜正禮經及訪求審樂之儒作樂事又言祀天宜復掃地之規尊祖宜備七廟之制太常非可以肄俗樂又言僧道之社者宜黜之使復人倫��之妄者悉火之以杜誑惑斷瑜伽之教禁符式之科絕鬼巫破淫祀以底善治又言進人當擇賢否授職當量重輕今大誥有不爲君用之罪則仕者不復擇矣又言古者鄕鄰善惡必記今𨿽設申明旌善二亭而無黨庠鄕學之教互知之法𨿽嚴訓告之方未備宜取古人治家睦鄰之法若古藍田呂氏鄕約及今義門鄭氏家範布之天下世臣大族率先以勸旌之復之爲民表率而致治不難矣又言易曰王公設險以守其國重門擊柝以待暴客而近世狃於宴安墮城池銷鋒鏑諱言兵事以爲天下已治一旦或有不測之虞何以爲備宜勑有司以時整葺寬之歲月守以裏胥額設弓手課之射教民以農隙兼習兵且乞設武舉以收英才又言宜廣鄕校前代多有書院有學田有貢士莊宜修復以教飬賢士又言極刑之禁慮有遺才給配婦人恐傷節義旣奏上嘉其識正公素與兵部尙書涴溍不合溍奏公入部堂索卑隸語嬉慢非禮上慮公優閒怠逸卽除江西道監察禦史蓋以繁劇玉成之也時都禦史袁泰怙勢家人橫恣諸道禦史欲紏之無敢執筆爲章者公揮筆立就歷舉其過章上𨿽曲���一時多其直�又慮公少涵飬將爲眾所傾名其父至諭曰才之生甚難而大器者晚成其以而子歸益進其學又諭公曰朕於爾義則君臣恩同父子其歸益盡心於古人後十年來朝朕大用爾遂侍父歸公天分髙又感上大恩歸益自勵而造詣深矣數歲髙皇帝上賓公趍赴臨權臣忌公者謂赴臨非詔旨遂謫河州歲餘權臣默召還以爲翰林待詔太宗皇帝入嗣大位首索公旣見寘諸左右深信任之時朝廷詔勑與凡大制作咸出公手每預密議寵賚加厚升侍讀數月升侍讀學士奉訓大夫上初與武臣丘福等二三人議建儲文臣惟金忠預皆靖難時股肱也武臣咸請立皇第二子髙煦謂其有扈從功上不聽福等叩首請不己終不聽遂召公預議事定然祕未發明年冊仁宗皇帝爲皇太子封髙煦爲漢王進公翰林學士兼右春坊大學士奉議大夫又明年福等所初議頗泄於外髙煦素不樂公言上曰藩府之舊無泄者其縉泄之遂出公爲廣西布政�右參議授朝列大夫又以李至剛言公怨望攺交址八年入奏事時車駕已出徵北虜至京師見仁宗而歸車駕還髙煦言觧縉瞰上遠出覲儲君徵歸無人臣禮遂徵下獄後三年以病死獄中素所交遊出資斂之外兄髙建春歸其柩葬之髙氏公死後家徙邊仁宗皇帝臨禦特赦還而官其從子禎期爲中書舍人公仕前後不十歲爲庶吉士再歲禦史未滿歲爲學士四歲兩贊外藩皆席未暖初修髙皇帝實錄及永樂大典皆爲總裁考會試者一讀廷試卷者二聲名在天下籍甚惇孝友重義輕利遇人憂患疾苦輒隱於心苟可用力盡意爲之篤於故舊及名賢世家之後喜引拔士類或誚其泛愛者終不爲變襟宇闊略不屑意細故而表裏洞達絕崖岸𨿽野夫穉子皆樂親之求文與書者日輻湊率與之無厭倦意或言有不當與者咲曰雨露豈擇地而施哉且人孰不可與進者不畏彊禦承運庫官張興恃寵而橫嘗笞擊人於左順門下公過之叱興曰禦座在此敢爾違犯禮法乎興𨿽忿公然不敢應一語遽俛首斂退同官治��或有失悞公在上前率引爲己過明知人太宗嘗與論羣臣禦筆書蹇義等十人名命各疏於下十人者皆上所信任政事之臣亦多於公善而具以實對於義曰其資厚重而中無定見於夏原吉曰有徳有量而不遠小人於劉雋曰𨿽有才幹不知顧義於鄭賜曰可爲君子頗短於才於李至剛曰誕而附勢𨿽才不端於黃福曰秉心易直確有執守於陳瑛曰刻於用法好惡頗端於宋禮曰戇直而苛人怨不愐於陳洽曰疏通警敏亦不失正於方賓曰簿書之才駔懀之心旣奏上以授仁宗曰李志剛朕洞燭之矣余徐驗之仁宗因問公建文所用諸人對曰此皆洪武中人才往事不足論已遂問尹昌隆王汝玉對曰昌隆君子而量不弘汝玉文翰不易得所惜者市心耳後十餘年仁宗出其所奏十人者示士奇且諭之曰人率謂縉狂士縉非狂士向所論皆定見也公之文雄勁奇古新意疊出敍事髙處逼司馬子長韓退之詩豪宕丰瞻似李杜其教學者恆曰寧爲有瑕玉勿作無瑕石書小楷精絕行艸皆佳其卒以永樂十三年正月十三日春秋四十有七配徐有賢徳子男二禎應卒於徙所次禎亮孫男女各二大宗皇帝初召翰林七人入內閣其三出廬陵公與胡公光大及士奇也三人相與厚而相知深今獨士奇在胡公墓上之石士奇書之公墓石未有書其可不書銘曰

千里之足越國過都或一蹷之不虞楩楠百尋其寸之螙寧見捐於匠輸郁乎紛紛五采承日競膽望以忻快何泯沒之遄疾幹將地下其神不死尙有光華天漢之涘

東裏文集卷之十七

●東裏文集卷之十八

墓志銘

◆墓志銘

王竹亭先生墓志銘

歐陽三峯墓志銘

元龍興路儒學正楊公墓志銘

蕭伯玉墓志銘

禦醫趙彥如墓志銘

王處士墓志銘

周仲舉墓志銘

翰林庶吉士陳孟潔墓志銘

沈生墓志銘

故左春坊左贊善徐公墓志銘

龍仁安墓志銘

○王竹亭先生墓志銘

國朝混一之初天下耆儒碩師往往多在徵詔數下或進而階顯融佐化理或退而信廉節成後進皆卓然有益於世也是時泰和王竹亭及其弟子啟雨先生正學篤行髙風直節表表乎大江之西洪武二年子啟先生首舉明經爲監察禦史明年竹亭先生以說書徵旣至上書論事更授福巡鹽運副使以老得辭子啟先生後升廣西按察僉事又擢知崇慶州政治赫赫已而罷歸時竹亭先生春秋六十餘子啟先生亦幾六十伯仲恭愛隆然居必一堂出必鴈行長身玉立儼乎端恪巍冠褒衣襜�甚偉蓋望之如神人無不肅然起敬畏者至其接人色莊气溫雍容怡如語簡理盡無不樂就之焉竹亭先生諱沂字子與竹亭其別號幼讀孟子卽知�於義利稍長刻厲學問嘗從元進士楊升云彭復初洽周易造其突奧自六經至於周程朱張之書靡不深究及子史百氏咸旁通博考蓋於天人之微聖賢之蘊往古治亂成敗之故蓄之富察之審言之的而履之確也嘗一試有司不合卽不復出教授於其鄕而所交遊往還皆當世名人元季江西參政全普庵撒裏守贑州禮遇先生辟爲行省照磨又承制授吉安路治中俱不受逮皇明龍興洪武三年廣東行省聘考貢士試是年侍禦史吳去疾言泰和王沂經學操行宜在侍近遂徵爲說書至未幾而歸益以成就後進爲務從學者愈眾傾竭底裏隨其材而篤之而皆有成先生資識髙明內貞外和器度弘偉規範自然安成進士劉云章嘗贊之曰淵乎玄酒之在尊凜乎大阿之未出匣皭乎其淸而挹之弗竭燻乎其和而卽之弗可狎又曰使及門孔氏則風雩之詠歸端章甫之禮樂固將進退綽然而特視其所合蓋確論也先生孝友篤至歲時葬祭循古禮燕處必嚴未嘗啟口及人過失有文集若干捲承旨宋公濂爲之序詩若干捲襄城楊伯謙序之洪武十六年某月某日卒年六十有七王氏世有徳義其先出晉司徒導之後由金陵來徙至宋戶部侍郎贄顯於仁宗朝事載郡誌又若干世至圭爲榮王府賓客與周文忠楊文節皆善學者稱虹溪先生虹溪若干世至性大性夫子以道元李韓公復嘗薦之以親老辭二子先生兄弟也先生娶陳氏繼李氏皆有賢徳子男一伯貞舉明經累官瓊州知府女一嫁嚴玄齡孫男二信直直舉進士爲翰林修撰曾孫男八女三先生初葬千秋鄕大徑之原至是瓊州公丁李夫人憂攺葬先生新山之原使直屬士奇銘墓士奇蓋生晚不是究知萬一然念鄕人老長識先生者盡矣當時門人�受教者亦多不在將使後之學者有志乎��其何所考法也且士奇於王氏重世妡又少嘗侍教先生兄弟及瓊州公矣故不敢辭不敏不銘謹述其所知大槪而爲銘曰

奕奕王山澄江洋洋猗歟先生邦人之望江山出云兩於下土君乎之道有畜不施道之傳矣孰不爲材佐理於隆濟濟偕來世其逮矣後來何師猗歟先生曷究予思

○歐陽三峯墓志銘

永樂癸巳七月甲申西昌歐陽三峯卒歐陽氏之宗及其戚婣皆哭失所�賴鄕之士君子皆嗟悼出涕曰善人已矣邑大夫亦嘆息言繼自今處士之廬奚所致禮乎三峯諱�字以忠三峯其號也歐陽氏出唐吉州剌史琮與宋少師文忠公同祖瑄之後居廬陵十四世徙萬安之常溪又七世徙泰和又六世�元國子學錄徳髙生覺先三峯之考也妣韋氏三峯自幼淳厚器宇凝重知力於學家族故饒■﹝衤谷﹞少壯者競侈靡爲豪三峯獨執儉約澹然布素自得也旣壯踰淮涉汴以遊乎齊魯趙魏之間縱覽山川交其豪俊而見聞廣矣歸而益從鄕先生講說以求歸宿之地會元季盜起所在充斥三峯發帑廩聚義勇保障其鄕族鄕族有窮乏者皆振給之國朝旣平僣亂定天下三峯老不堪事則聚其子孫曁族之人告之曰吾不幸丁世變崎嶇兵隨機數十年幸脫一生於萬死得復見太平然吾老矣汝曹於今得逸居優遊嬉適不知有彊淩眾暴之患者非上所賜耶不盡力學問以冀效用一官報大徳且增輝於前人乃齪齪與艸木同朽腐哉遂禮致明經師教授塾中旦莫則三峯程督於內數年歐陽氏之文學日益盛歌鹿鳴而升者前後相望佐政典教者皆有聞於時焉三峯持身治家悉以禮喪祭不用浮屠老子法遺戒子孫世世忽變修宗譜以示族人曰毋忘本也嘗有盜刼裏中舉族倉卒出避三峯獨入取家乘及先世告身懷之然後去曰他可復致也𨿽耄期春秋必親率子弟謁先墓其孝敬蓋出天性外氏有先墓裏豪以計奪之外氏子孱弱不敢言三峯毅然白其事於官卒還之又爲刻石表諸墓道所爲義舉多類此與人交表裏一致遇族人及鄕人之子弟必勉以孝弟忠信歲邑大夫舉鄕飲禮賓必於三峯朝廷行飬老之典使者屢卽其家賜酒肉帛享年百有二歲可謂福酬於徳者矣娶韋氏有淑徳先一年卒子男二子瞻子宗皆先卒女一嫁劉敬先孫男三允宣先卒允成俊永樂二年進士由翰林庶吉士擢禮部儀制淸吏司主事女五張叔倫劉俊秀宋平原蕭可嗣蕭礎紳其壻也曾孫男七澄澳沛淵瀚渤潘女若干俊聞訃請於朝將歸以翰林庶吉士余學夔所述世系行實來求銘嗚呼三峯士奇祖父行也表先進以儀後人其可以辭謹按狀敍而銘之銘曰

溫其如玉兮徳孔良來祉福兮壽而康後有敬承兮百世其昌

○元龍興路儒學正楊公墓志銘

宋忠臣建康通判贈徽猷閣待制謚忠襄吉水楊公之七世孫曰伯恭倜儻魁偉有才略惇大義元季爲龍興路儒學正時陳友諒兵掠江西諸郡皆無守備伯恭首上書藩憲大臣陳用兵理財數事其言闓切之言宜宿重兵江州扼漢沔之咽喉固江右之藩屏�迂視之旣而朝命劉鶚守江州中道聞警止龍興未進伯恭爲畫計募蘄黃丁民之奔來者給兵仗使隨行旣行又數貽書促鶚曰及今尙可爲不可緩也又數數以策幹藩憲獨憲使韓凖與伯恭意合而典兵者不見聽用友諒旣連陷諸郡伯恭以義勸率諸大姓之奔竄在外者出壯勇捐金帛爲克復計事集輒爲典兵者所沮遂罷歸不出未幾而龍興亦陷矣友諒旣敗死江西內附詔舉故官有材幹者用之伯恭以疾辭伯恭諱謙風采凝重孝友出於天性少受經於鄕先生劉粹衷其學務實踐後補國子生用前代忠賢之後特賜出身得學正首上言建忠節祠於鄕郡以勵風俗朝廷從之在官創學規及課試法以勉學子先聖殿學捨書籍禮器有敝者皆完葺如新廣學田以饍士居家不問有無傾貲復忠襄賜田於異姓曰棄此則棄先徳矣以詩振起族人平生與人言忠義事尢懇切云祖某考某妣某氏娶某氏子男二旭昶昶嘗舉賢良以親老辭女三皆適宦族孫男若干其卒以洪武某年某月某日享年若干其葬某原旣葬廿有幾年孫尙節以餘同宗譜奉事狀屬爲�夫忠節人道之大端也士食國家之祿不幸而�艱難危急之際懷負器能有所格不得展其分寸欎欎焉抱忠蓄憤而不能自己者非眞命也夫若伯恭可謂無忝其家者矣銘曰

渥窪之出卓犖超逸不疾而速千里一息胡羈弗乘而驂駑駘卒蹶以僕嗚呼曷追奕奕楊氏忠節興家厥後繩繩襲芳趾華偉歟先生一命在下君臣之義允執惟固材與志偕孰柅其行吾殫吾心卒遏其成亦旣全歸從我先祖先徳世承式觀來者

○蕭伯玉墓志銘

夫孝百行之先也孝可以通天地格鬼神而所願必遂昔誠之至也有天下國家必重乎此有卓然躬履斯行於下必紀諸史氏傳諸後來者世教之所系也然考歷代所紀率皆不過十數人豈以其道𨿽易實難而由之者鮮歟抑有之或處乎幽敻寂寞之濱世莫得聞之故隱而弗見歟若今撫之樂安蕭巗伯玉其行有誠其旣處乎幽敻寂寞之濱矣宜世之知者寘也方伯玉喪父時生四閔月其母育之稍長能服母之教以有立十餘歲卽躬任繇役詣京師不以公事憂其母甫冠坐累謫戍萬里東海外且行辭其母跪曰男子出門行四方無不可如意非有所患苦惟大人善自怡勿以兒故戚戚自捐顧其妻董負二歲子儀在傍戒之曰離別常事耳惟盡力恭事老母長育幼兒使不失儒業足矣妻應曰諾伯玉𨿽外爲好言壯色以寬母意實中心悲念遠去母不自堪也卽日素食仰天而誓冀復生還見母有如不生還見母終身不復飲酒食肉幸復生還見母卽死不恨旣及戍所久益顚沛艱難而持行愈厲恆曰吾不孝不獲侍吾母又可倍其教而貽其憂乎戍之長官察其賢皆禮重之遣子弟從之學問有過愛之具醴饌彊進之者曰非飲食莫飬身體愛身卽愛母矣不聽而泣下澘然酸楚不已左右皆爲感動蓋其心旦暮動息無斯湏不在母側後二十有七年竟以公命得過家省母時其母已七十餘尙康寧無恙母子相見歡如更生焉書有之民之所欲天必從之夫惟欲之出乎不善者不可以望得於天苟善矣無弗得者伯玉是已無幾伯玉以疾卒於家永樂乙未十一月也享年四十有九伯玉自幼嗜學博涉書史喜爲謌詩而性耿介不肯枉己徇人急人之急𨿽處窮阨屢斥所有濟人匱乏未嘗有顧惜意相自新考體仁母張氏其配董氏先卒繼王氏子一人卽儀永樂乙未進士孫男若千儀卜其卒之明年某月葬於樂安之某鄕某原先事奉狀請余銘余旣得其行又考知其世所由來爲之銘曰

有儒其宗世澤孔厚遷自吉陽自其鄂守派於蕭坊益衍益蕃春秋經師山彎復遷歷其曾玄迨伯玉甫繇孤奮興卒欝於下嗟伯玉甫允篤孝思孰其遂之匪天矜之故鄕之園孝子有賢孝有錫類�來無替

○禦醫趙彥如墓志銘

太醫院禦醫趙友同字彥如大臣嘗言其文學於上時方修永樂大典卽用爲副總裁後修五經四書及性理大全書又用爲纂修書成皆被寵賜於是知彥如者皆爲之喜且意其將有祠林翰苑之遷也而彥如亦冀得一職於此爲其親榮未幾以母喪去又未幾以病不起嗚呼惜哉彥如沈實溫雅有行義自其少篤志學問手一卷祁寒盛暑不釋嘗受經前翰林承旨金華宋先生爲文章貫穿經史優柔縝栗或丰或約必歸宿於理今祭酒胡公教諭華亭時首舉爲訓導旣而淛江布政司聘考鄕試華亭滿九載天官考最當升太子少師姚公言其遽醫詔升太醫院禦醫會浙西水有言彥如知水事者又奉詔從今戶部尙書夏公往治之士恆患有所負挾無所遇而不見試也若彥如所長數數見用於世彰明如此其可謂榮遇而無憾也矣彥如系出宋南陽侯仲礦仲礦生士翮爲武節大夫處州兵馬軡轄因家處州士翮生武義郎不玷官浦江子孫又徏家焉曾祖崇傒祖必俊父良仁又涉蘇之長洲故彥如今爲長洲人母鄭氏彥如卒於永樂十六年四月一日春秋五十有五所著有存齋集若干捲藏於家娶邵氏子男三季珣季諒季成女二華信張渝其壻也孫男一人同文其子卜以卒之歲十二月某日葬某鄕某原先事以治命賫監察禦史張循理所具事狀來求銘蓋余知彥如者銘曰

士之所貴實有諸內有蘊而奇貴弗時遺昆岡之產用則爲寶爲瓚爲圭彼此奚較嗚呼彥如旣試有聞肆余作銘慰其九原

○王處士墓志銘

禮部儀制郎中安成王芳蓀旣迎其父處士君就飬京師永樂十三年三月芳蓀扈從北京其弟瀘汀奉處士歸故鄕四月六日溯小孤山中流暴風覆舟舟中人皆溺死獨瀘汀附片木溧泛數十里得濟而求其父屍及舟數日不復有蹤迹矣七月芳蓀始克聞訃奔歸道出南京過余哭且拜曰不肖孤不孝不幸罪逆深重不自殞禍延先父至於大故重不幸不得奉遺體復土世之爲人子其重不幸豈有如不肖孤者號天叩地無所逮及惟昔之人有取冠衣而葬之惟葬必有銘幸哀而畀之餘惟聖人制葬以藏體魄者也旣泯沒無所事乎藏矣而必有事於藏者孝子之心也禮有以義起者冠衣吾親之所遺也其气澤存焉其沒也神將依之故祭禮有設裳衣之制則墓而藏之從而識之曰此吾親之藏也其於義可也於是得監察禦史胡啟先所狀處士世次行誼爲序而銘之敍曰王氏始居廬陵郡北棟頭裏後遷安成連嶺數世至宋敷之閣學士瀘溪先生庭珪又數世遷蒙岡而族益盛後至希旦及其子所安家富於貲而皆有善行處士之大父父也處士諱緝字思學自幼惇厚穎敏有志學問稍長益通經史百氏之說喜賦詩興之所至援筆立就往往爲人傳誦善譚論每據事推理娓娓聽者傾服恬於利惟以畜書教子爲務�勸廣生產以貽後者曰非遺安之術也享年六十娶劉氏子男六瀘源起家鄕貢進士杭州府儒學教授禮部儀制司郎中卽芳蓀也瀘湍瀘沄瀘潀瀘汀瀘濟女四劉守經姚明哲戴躍淵姚某其壻也孫男若干女若干銘曰

化機之運始必有終終底乎盡眾萬斯同孰後孰先孰毀孰全孰知渺焉不爲平原斯以達觀任之自然欝欝髙墳必有封之惟義之推孝子之思

○周仲舉墓志銘

永樂十五年十月十八日巢縣丞周仲舉卒又明年翰林編修周孟簡以其兄侍讀崇述所爲仲舉事狀致其孤之意請爲墓銘屬余久未暇崇述扈從北京又以書�趣銘崇述孟簡皆仲舉從弟仲舉吾郡之彥也其出也人皆謂其必將有立及其卒也人皆以爲世道惜之蓋仲舉學足以爲政才足以濟務行足以仁民而厚俗且素於余往沓此其餘之所宜銘也仲舉諱綱以字行少孤其家故饒貲產旦出理繇賦暮歸讀書爲學有志世用永樂初偕崇述孟簡中江西鄕試部使者表其所居坊曰三桂明年仲舉病未上四年中會試廷試賜進士出身賜勑獎勵加道裏�俾歸益進其學六年召至命觀政都察院都禦史言其能擢廣西道監察禦史持大體推明致公辧理被誣者百數十人歲餘坐失覺察降昌平縣丞到官悉心訪民所欲惡建罷十數事令與簿皆敬服自是事可否皆惟丞之聽仲舉臨事恕而處己嚴吏民悅服稍暇進諸生與論學業諸生人人喜得師益務自進邑人長老亦皆私竊稱丞之賢曰前此未嘗有也已而丁內艱去會詔百司舉賢才昌平鄆城貢縣今交章舉仲舉服闋至猶以禦史時事止攺巢縣丞凡所持身治民一如昌平郡檄督運諸邑竹木詣北京且行而病作或曰曷俟少間乎仲舉曰臣子之事君父可顧己利害耶遂行至邳州而卒其友李兼善官邳學具棺斂殯之明年其孤至邳啟殯以歸易棺容色如生仲舉爲人溫厚簡重出處一致不以窮達有所加損與人交必誠不爲表襮而其所有諸中宜諸用者自不可掩惜乎遽止於是也蓋年四十有五其先自吳太尉瑜之子都鄕侯胤廢徙廬陵始家焉後又徙吉水今居吉水桒園裏髙祖希賢宋咸淳進士曾祖方大祖仁遠元太子說書考子敬妣劉氏永丰名族娶傅氏子男七穎顒頎顥頔頊頤頊蚤卒女三李鼎新黃修爵其壻也季未行孫男若干其葬在某鄕某原銘曰

茅蕭之莛以爲桴乎纂組之華以飾儒乎紛其集�獨於枯乎嗟若君子恆於於乎

○翰林庶吉士陳孟潔墓志銘

余幼失怙寡兄弟依學外家孟潔少餘一歲餘兩人自五六歲狎居相得如同產至於今四十年出入相輔講學相資憂患相卹如一日余豈謂遽銘孟潔之葬耶始余入翰林之四年孟潔與其從弟孟京同登第爲翰林庶吉士餘三人者同官相聚處甚樂也又四年餘與孟潔哭孟京而余銘其葬夫孰計踰年�哭孟潔而銘之哉孟潔陳氏諱廉以字行其先避五代之亂繇�陸徙泰和詩書科第連續之盛甲他族曾祖圭��心吾爲江以西大儒學者稱海桑先生父��皆�厚徳母羅氏邑處士晉用之子處士節義��孟潔幼時親承海桑先生與處士之教又穎�過人讀書日千餘言通其大義十二治詩經下筆爲文章粲然有聲譽於先生長者其事親能適其心未嘗得一錢以入私室孔碩公從子孟省有怨家欲報孟蓋省孟省已卒則構詞嫁禍孔碩公孟潔憤曰承直郎永樂中考鄕試應天府廣西廣東各一考會試禮部三無敢幹以私者洪熙初建弘文閣時翰林學士楊君漙偕汝嘉四人者受命日直其中禮遇甚厚汝嘉與人交久而敬澹而可親於義當然未嘗有所不盡一時王氏之盛汝玉汝嘉先後入翰林汝玉文名聞天下而士君子論行已有道蓋於汝嘉無間言云汝嘉蒙恩贈其父爲翰林侍講承直郎母任生母黃皆爲安人封其妻葛安人二男子節箎皆好學有立箎選永樂二十一年鄕貢二女子皆有歸一孫欽汝嘉沒時春秋七十有二庶幾可無遺憾者歟銘曰

介如石溫如玉嗟君子鏐不可復兮

○沈生墓志銘

生名潮翰林侍講學士華亭沈公之冡孫永樂十九年十一月二十九日卒年十八內之爲祖及母以下皆哭之慟外之爲沈氏戚姻朋友而知生者皆走弔爲之悼惜流涕嗚呼生果不可多得哉生天稟端粹俉觧穎敏初入小學喪其父時學士公扈從在北京其叔教之授讀數過輒能成誦學書輒有可觀而教之事遵而行之未嘗違居家孝友如成人𨿽家人不見其率易一言旣出就外傳日務自進盛暑雨雪不廢數年學士公奉詔歸方慟不復見冡子而見生如此更大慰喜遂以至北京益自策勵從明經師晝夜自刀母憂其過勤數止之則退而潛爲之病猶不輟蓋病數月而卒旣卒家人探其篋得所爲五七言古體近體詩千餘首四書尙書義累帙手錄近代名人詩文及臨寫古法書尢多而其讀書爲文作字率有日程初皆未有知之者嗚呼生於勤學愼行固天性歟一時士大夫子弟亦有如生者乎且生學士公所望承家而亢宗又生之父母其子男惟生一人今死矣豈獨爲生之不幸哉生父孟芹母髙氏吉安府學教授士謙之孫學士公將歸葬生於其鄕求余銘余與學士公鄰居十年實知生爲之銘曰

玉毀於璞蘭折於萌不及其成於嗟乎沈生

○故左春坊左贊善徐公墓志銘

永樂甲申春詔簡東宮官屬時詹事春坊司經其長貳以廷臣兼之次簡六科中書及太學郡縣學官升而用之自太學升者兩人博士天臺徐善述好古升左司直郎助教鄆城晁鑄景範升右司直郎其學問之正操履之篤溫厚而簡靜皆爲縉紳君子所重以爲輔臣之良也後十年景範年八十奉命致事歸好古升左贊善永樂己亥九月景範卒於家十月己亥好古亦卒於官蓋搢紳君子又皆嗟咨悼傷老成之喪也好古一志儒者之學尢邃書經其講說及作爲經義皆精確非眾所及少爲郡學生已有聲譽洪武中初行歲貢法首充貢入太學六館之士皆推之祭酒宋訥嚴不可近獨禮接好古歲餘詔選太學生爲州縣教官好古爲首授桂陽州學正賜勑符後丁父憂服闋攺和州學正用薦升國子博士經其教者率有成嘗預纂修翰林者累年考鄕試者�考會試者二士服其公其在春坊一用所學進對之際簡明質直必據正理故尢見禮遇而卒之日皇太子親爲文祭之極褒惜之意好古平居寡言其中所執確然未嘗枉己徇外性澹泊寡交處家貧於於自足手一卷𨿽老不釋可謂貞而絕俗者矣年六十有七而卒徐世家天臺宋之亡其幼主趍慶元南奔元兵追之徐氏有爲進義副尉者率鄕兵扼關嶺之險元兵不能度宋主得浮海去元兵旣入天臺徐氏無少長皆被害獨乳媼負所乳兒脫走得全好古髙祖也自髙祖至其父皆業儒好古娶朱氏邑名家有婦徳先卒子男二行衍女四長適翰林庶吉士永嘉王道次適同邑朱夔二未行孫男三光孝光奇光茂女一旣卒之明年行衍奉柩歸卜某月某日啟其妣之竁而合葬焉先事以庶吉士葉穎所述行狀請銘士奇初被徵與好古同事翰林及其擢春坊又同寮相與二十年知之深矣爲之銘曰

忠信以爲車兮廉潔以爲旟兮道乎平直之衢兮確乎不可以渝兮展乎君子之儒兮

○龍仁安墓志銘

龍氏故吾邑各族其先在宋有諱訥者自永新煙岡徙居邑西甘溪之上世畜巨貲而服詩書至登舉淳佑四年進士爲廉州推官及弟際爲臨江教授而聲望益著教授仁安之幾世祖也而自仁安之曾大父以下皆退伏不仕曾大父某大父某大某母彭氏仁安諱居自少務學問年十八出授徒里社爲飬親計縣大夫起前國子學錄蕭執先生授諸生經又選仁安補諸生其學日益進矣卒白歸飬其親於事親友諸弟皆盡其心於宗姻鄕﹖緩急必赴輟有餘濟匱乏靡間於疏戚閒暇放意山水之間臨淸蔭茂竟日忘返或稍出爲遠遊務自斂閉喜爲詩有永言集未嘗��人永樂癸卯十二月十三日以疾卒春秋�十有九娶湯氏子男五粲璣晅珌旦孫男九某某粲舉�貢今爲國子生聞訃縗絰奉翰林修�陳循所述事狀詣余哭拜請葬銘將歸而納諸墓仁安於余所居東西相距僅半捨然生平鄕裏裁一再相見前二十六七年邂逅武昌挽余入舟釃酒膾�仁安性不飲而舉六爵飲余不已夜半忘醉相與抵掌劇譚余戲之曰以子之材少自見綰銀黃垂三組顧不易耶乃俛俛默默如此乎仁安亦囅然咲謂余曰子自恃其終於此乎居不足以晞子將子欲晞居亦易得耶怱忽如昨日語而仁安已矣嗟乎仁安豈有晞於余哉而余之欲晞仁安者仁安亦�足以知之乎銘曰

孰不於馗而遊於艽孰不於昭而恬於幽莫之匹休亦孰與仇終之優優歸妥乎斯丘

東裏文集卷之十八

●東裏文集卷之十九

墓志銘

◆墓志銘

故資善大夫兵部尙書張公墓志銘

陳思孝墓志銘

故少�吏部尙書贈特進光祿大夫太師謚忠定蹇公墓志銘

故資政大夫戶部尙書郭公墓志銘

東阿知縣貝君墓志銘

故翰林撿討周君墓志銘

故太醫士奇彥澄墓志銘

○故資善大夫兵部尙書張公墓志銘

公諱本字致中姓張氏山東東阿人曾祖欽祖誠考從善其先世見余所作其考墓志公洪武中自國子生擢楊州府江都知縣升楊州知府遂升江西布政司左參政召爲工部左侍郎坐累謫交址還爲刑部右侍郎升南京兵部尙書兼都察院事召爲行在兵部尙書兼太子賓客兼戶部事公少勤學治毛氏詩爲人直諒通敏有器識初在江都治其縣有法豪猾斂肅𨿽上官素名悍暴者不得不擾江都之民安之太宗皇帝義兵及境衛府皆已歸附公猶率民治守具母夫人曰此天命也可違天以禍人乎遂率民耆老詣軍門朝內難平升知府進參政賜白金文綺是時江西唐琮在都司劉辰在布政司周觀政爲按察使三人皆負勁气不相下瑄觀政尢縱私無忌憚事連軍民者卽各持說務己勝不復揆理有積滯數月不決者公至斷斷持正且溫辭和气以導之久而三人者皆惟公言之聽吏獘素甚公每事躬理吏無容姦聲譽頓起遠郡邑民事當貳佐躬臨視者眾或憚行輒自請行所過民多徳之爲工部職務叢脞旦暮在公悉心殫慮寖有條理在刑部奉命督北京河運至濟寧而病朝廷聞之遣中官挾醫馳視並賜藥及貂裘竣事還益持敬愼議獄必究情疑者處之率厚數發姦擿伏奇中而紀綱秩秩仁宗皇帝初嗣大位重南京根本之地曰張本特立不阿首進公南京兵部尙書兼都察院事明年被召入見言國家大計遂畱行在兵部毅然以革獘舉廢爲務皇上嗣位知公忠直可任所言多見聽納髙煦反車駕親徵罪人旣得命公撫輯其眾而錄其餘黨兵政久獘姦人以貨脫伍籍而援平民實伍者遠邇一轍公言於上擇廷臣四出淸理悉用釐正於釐正他獘尢多賜勑獎諭命兼太子賓客賜白金文綺鞍馬遂命兼戶部事戶部政紀尢弛公夙夜不懈講求其故蠲其積獘舉其墜典凡上利國家下利民生者靡不盡心事日益就緒宣徳六年正月六日得疾又明日訃聞上深悼惜遣禮部尙書胡濙賜祭遣中官賜賻鈔三萬緡勑工部營喪葬戶部復其家比葬復遣官賜祭卿大夫士之賢者皆走哭弔致奠祭又相與嘆曰一世都髙位享厚祿而��國���事如張公者幾人天胡奪張公之速哉公廉介有守其心未嘗斯湏不在國事剛果嫉惡於治姦��所寬假而禮賢敬儒尢厚春秋六十有五而卒卒之日家無餘貲亦可以觀其平素矣以公貴祖若考皆贈資善大夫兵部尙書祖妣李妣立皆贈夫人配王封夫人子男二璘環女二長嫁盧春次嫁祁慶孫男三承祖繼宗如意保公葬以卒之歲某月某日墓在東阿先塋之次璘等以右通政徐琦所狀事行來請銘余與公兩京交好殆三十年又悉其江西之政蓋琦知公不若余知之深也銘曰

崇秩重祿偉公與卿巍冠褒衣蟬聯在庭孰如張公經國如家夙夜弗遑勞思孔多阿以益上何以益下曰予時職其敢遑暇焯焯成績在公多有倚注方隆公�下壽廉淸之操公正之施賢人之喪善人之思

○陳思孝墓志銘

永樂甲申詔吏部簡士之能書者儲翰林給廩祿使進其能將用之淸密之地長樂陳登思孝以篆籕冣先至時吳中滕用亨待詔翰林工篆籕自視天下無愈己者且恃春秋髙輕後進往往折屈之稠人廣坐中思孝初至謹默謙下用亨連三日折之文淵閣六卿大臣皆在旁視不可耐思孝怡然從容進曰登幸辱在此親教益愚陋願有所質就用亨語之戾許叔重者十數事相辯難思孝道許氏說娓娓皆用亨素所忽者用亨乃始默默斂鋒鍔不復自矜大思孝聲譽遂起時四明王尹實篆書檀名海內至考據精博亦推讓思孝云思孝於六書本原精考詳究志篤而力勤周秦以來二千年間其石刻有在而委棄山顚水厓荒蕪瓦礫之墟者皆深求而必得之𨿽殘缺剝落歲月氏名無可考然審度其出某代某人十率中七八其收畜之富蓋歐陽文忠趙明誠之後所僅見也思孝初舉才學爲湖廣羅田縣丞數月攺浙江蘭溪丞月餘又攺江西浮梁丞所至視民如子務寬卹之而明決以革姦獘在浮梁時房安爲江西按察使以嚴憚屬吏獨禮遇思孝歲餘丁內艱去服闋遂選入翰林仍給縣丞祿歷十年擢中書舍人朝廷大題扁率出其手而四方求者無虛日未嘗有厭倦意又十年給告歸歸而疾作又四年還京還兩月疾復作遂卒宣徳戊申七月十五日也享年六十有七其爲人博學謹禮耿介負直气是是非非率依義不肯陰阿假借𨿽屢以是召怨不悔𨿽貧薄而勇於爲義曰人道當然也其先居光之固始唐季從王審知入閩家福唐之玉融數世徙長樂宋福淸今世榮思孝髙祖也曾祖宗振祖嗣朋父仲進洪武中歷宜陽韓城兩縣丞升江山知縣皆有憲政江山民尢徳之母某氏其配髙氏先卒其子男二中旉同甫女一嫁兵汝中孫男一維禎女四思孝所�心六書今得其傳者吏部郎中旴江程南云於是中旉奉史官陳叔剛所具狀介南云求余爲銘將歸而納諸墓余雅厚思孝義不可辭銘曰

六書之教周典傳史籕所作時同文逮於奉斯古尙存邈趍簡便降隸分東都沿晉騖艸眞轉���失木根唐冰後古稽前聞後有作者�余�思孝之作溯探源奇�密義窮寒溫涵積而放波瀾翻落手揮霍風雨奔�金屈鐵�興璠雄渾傑特時絕倫大書深刻盤繡雲嗚呼思孝今九�有愇其著垂不刊

○故少�吏部尙書贈特進光祿大夫太師謚忠定蹇公墓志銘

宣徳十年正月十有五日少師吏部尙書蹇公薨於位先四日以疾聞上遣太監範弘以醫來視賜鈔萬緡明日範太監以眾醫偕來又明日疾革範復來問所欲言對曰陛下初嗣大寶義獨寡佑不能效分寸禆益然區區犬馬之誠所望於聖明者惟敬守洪武成憲始終不渝耳言已而絕訃聞丄深悼嘆屬時國有大事悉停諸祀特賜鈔萬緡勑工部治喪葬贈公特進光祿大夫太師謚忠定遣某官某賜祭而官其長子英莫等奉�歸葬有日求余爲銘余與公同朝三十有五年而事仁宗皇帝自登儲至大位始終皆陪公公國家老成人所以啟益士奇蓋�不致辭蹇氏世家重慶之巴縣宋以來多顯仕自公髙曾而下始隱居不出曾���������妣雍氏考源�妣胡氏繼羅氏以公����相�皆榮祿大夫少師吏部尙書曾祖妣�妣�皆夫人公諱義字宜之生而岐嶷長端重不好�而嗜學弗懈始從里社師中書左丞殷哲時爲郡守一見果也引充郡學弟子員語其師曰是兒將來遠到非吾所及當成就之而公不煩程督日益有進洪武甲子中四川鄕試明年中禮部會試廷試賜同進士出身擢中書舍人授徵事郎見重太祖髙皇帝每前奏事率稱旨而數見獎賚初名瑢一日奏事畢問汝蹇叔之後乎親灑宸翰書義字賜之以易舊名時丁羅夫人憂賜道裏費且命馳驛歸蓋特恩云服闋仍舊職滿三載吏部奏當調特命終九載朝夕左右凡機密文字必以付公而小心敬愼久而愈篤建文中升吏部右侍郎授嘉議大夫太宗文皇帝入正大統轉左侍郎數月升吏部尙書授資善大夫時政令制度有非洪武之舊者詔悉復之公從容爲上言損益貴適時宜間舉數事陳說本末上皇帝以公忠實悉從其言小人有譖公不忘建文者賴上聖明不聽有除官不得善地訴公不公者上皆斥之永樂二年冊仁宗皇帝爲皇太子命公爲詹事時師傳皆以勛臣兼之而輔導貴任文臣詹事蓋元僚也上欲有諭皇太子率諭詹事往導意公亦委曲周悉皇太子尢愛重公所言靡不信用滿三載升資政大夫七年車駕巡守北京命皇太子監國���務惟諸王及遠夷有奏請詣行在余悉啟間處分公熟於典故達於政體孜孜無倦不動聲色而事賴以濟賜誥以其官秩封贈二代滿九載賜勑有秉心正直及淳良篤實禆益國家之褒數奉命兼禮部事𨿽職務塡委處之■﹝衤谷﹞如十七年丁父喪歸上及皇太子皆遣官賜祭皇太子贈賻尢厚有詔起復公詣北京謝上慰勞再三賜鈔千緡遣中官護送歸南京明年從皇太子朝北京遂命公巡撫直隸應天等府州問兵民休戚及文武吏之賢否而升黜之公謂國家多事之際悉以法繩吏人將不勝特出其太甚者數人餘多見寬假而兵民利獘當建革者具奏行之仁宗皇帝初嗣位一切政議預者三四人而公居首進少保兼吏部尙書二俸俱支賜冠服象笏及玉帶二遂進少傅又進少師賜師傅之臣銀章各一其文曰繩愆紏繆公首被賜上諭之曰朕有過舉鄕卽具疏用此封識進來蓋望公等匡直也繼賜誥授榮祿大未封贈三代及妻於公數人誥詞上特增曰勿謂崇髙而難入勿以有所從違而�����公等��切也又念公侍從監國舊勞特制蹇忠貞卽賜��賜勑有以善翊君勞心焦思二十餘年夷險���褒時修太宗皇帝實��公監修宣宗皇帝嗣位一切政議屬公數人如仁考之初繼奉命監修仁宗皇帝實錄書成賜白金文綺鞍馬扈從徵庶人髙煦還寵賚尢厚復從輜邊旣還以公年老不欲煩以有司之務賜勑曰卿事祖宗積效勤誠朕嗣統以來尢資贊輔夙夜在念圖善始終蓋以卿春秋髙尙典劇司優老待賢禮非攸當況師保之重寅亮爲職不煩庶政乃副倚毗可輟吏部之務朝夕在朕左右相與討論至理共寧邦家其專精神審思慮益致嘉猷用稱眷倚老成之意繼賜銀章一其文曰忠厚寬弘蓋以褒徳云賜新第於文明門內寵錫洊加吏部言公曆少師九載降勑褒諭仍賜宴禮部是歲生旦賜鈔萬緡廏馬一匹今上嗣大位之日賜白金文綺是夕齋宿於公得疾越玉日竟不起享年七十有三公爲人沈深質實和厚簡靜內有孝友之行事君有誠處人有量無所拂�未嘗輕涉一語傷物至於議法亦不苟爲包含必歸正歷事五朝凡五十年所履坦坦無一日顚躓之憂退朝之暇手不釋卷貴而能謙富而能約上前所言未嘗退以語人蓋天下有陰被其利者矣士奇嘗竊論之魯簡肅之忠實不欺李文正之不爲傷人害物張忠定之不飾�好傳獻簡之遇人以誠範忠文之不設城府公蓋�有之矣元配劉氏繼張氏皆封夫人子男四長英次芳次蕓次荃英荃皆尙寶司丞荃先卒女二長適馬駿次適李成孫男四霖震沾露女一公之葬以薨之歲某月日墓在巴縣某鄕某原先塋之次銘曰

節乎蜀山浩乎蜀川孕精毓靈挺生偉人溫中穆外履夷蹈素皇明麗天奮躍自下在帝左右秉恭與誠掌帝之制播告四方進貳天官遂職冢宰簡用俊良往興至理帝命洊隆俾輔聖儲陳厥謀謨聖�弗兪四紀在廷三翼升禦肅肅師臣秉王之度一念�仁永矢不渝寅畏小心保終猶初陰利逮人人��覺惟帝昭明褒詔有數嗚呼忠定維國�����遺翼我聖明生榮死哀死且不朽昭徳刊辭永告爾後

○故資政大夫戶部尙書郭公墓志銘

宣徳六年四月十一日資政大夫行在戶部尙書棠邑郭公卒計聞上悍嘆賜祭命有司給舟歸喪且營葬事公諱惇字仲厚姓郭氏其先自太原交城徙東昌棠邑祖諱忠妣石氏考諱政寬妣侯氏繼馬氏郭世有善徳公自幼疑重端謹稍長遊鄕校日勤講習已卓卓出倫輩洪武癸酉以詩經中山東鄕試會試下第後擢戶部廣西淸吏司主事歲餘有賢聲升衢州知府下車咨民隱蠲獘興利修學政務教化崇儒術禮賢行以表勸其民�卹無告郡俗貧死不能葬者焚屍沈之公相城東得廢地百餘畝傍曰義阡令民貧死者悉葬是又爲約教民有悉相資助民利賴之嘗歲早公齋沐致禱雨立降沾足瑝入境爲災公自爲文檄城隍神是夕大雨雷電�盡死凡所禱輒應城西有淫祠歲四月軍民男女�謁祭祠下讙嘩若�公禁上之已而得風弦疾吏民爭勸能禁弗聽疾亦廖同寮有私取民財者公𨿽不面斥而義形於色其人頓首���待之如初屬邑吏爭濯磨自效公退所謀諸心發諸言未嘗不在民事所秉正直襟宇坦明�言出而民信今出而民從不俟程督庶務畢舉捨內蠶箔嘗有叢絲類織成鞶帶修廣適度郡人謂公仁政之應在衢七年政化大行坐累徵詣京師耆老數百人伏關奏乞畱理官執不可耆老皆涕泣而退後廷臣有言公廉正不阿者名爲監察禦史升河南布政司左參政無幾調陜西以公務畱京師今禮部尙書胡公言其行於太宗皇帝曰郭郭有大臣體宜在左右卽日召見以病弗克入遂遣禦醫視疾疾愈入謝獎勞再三賜鈔襲衣明日升禮部右�郎兼太僕寺卿仁宗皇帝臨禦進�部左侍郎兼詹事府少詹事賜誥以其官贈祖若考而贈其祖妣妣皆淑人贈故室李封繼室林亦淑人宣徳二年升戶部尙書命��西歲餘召還在戶部無敢一毫幹以私者未幾得疾上聞之命太醫往視數日竟不起春秋六十有二�人純實溫雅事親愛敬兼至隆寒盛暑不懈閨門之內儀度淸肅聲色未嘗畱耳目公暇手不釋卷私�無惰容居官剛正人莫能奪所至整飭綱紀盡誠�卹不徐不亟吏畏民懷冰糵之操無遜古人𨿽官列六卿泊然布素身沒之日家無餘貲豈非篤行君子者乎子男五祺禎禧禋佑女一適肥鄕佑縣楊翺孫男女皆六於是諸孤奉衛府長史金寔所狀事行介禮部尙書胡公求葬銘噫爲行如公銘其何愧銘曰

君子之徳惟正故直惟公故願惟澹故適於道之迪於民之惻嗟乎郭公允備眾好嗟乎斯銘無愧有道

○東阿知縣貝君墓志銘

宣徳元年十一月廿一日東阿知縣上虞貝秉彛卒自寮屬下曁史胥邑之耆老皆會哭至慟自邑至於遠鄕民男女老壯素服奔走哭拜縣門之外者日數百人於是其家無一緡之蓄其僚以下相與出貲治棺斂畢東阿之民皆欲挽畱葬之而其子不可曰幸奉治命必還祔葬於鄕先塋其敢違哉於是東阿之民相率致語於兵部尙書張公曰自貝大夫治吾邑吾邑之人旦作暮息各趍其所務無淪於遲惰壯者以時給徭賦老而弱者佚於家爭奪之風息長少之分明無悍吏猾胥之迹及門歲未嘗有水旱疫癘之憂皆貝大夫患化所被也安得復有若人者而爲�邑哉今將歸葬矣公出吾東阿而貴顯於時必能�顯人爲貝大夫不朽之圖亦庶幾釋吾儕之惓惓也公以告士奇士奇𨿽與秉彛平生一再邂逅然嘗過東阿目睹甚民所以愛戴之者矣夫生而愛戴之沒而惓惓欲圖其不朽卽古循吏何過焉遂諾之明日公以秉彛之子益來請文刻幽堂之石按翰林侍讀李時勉狀貝氏其先河南祥符人宋祕書少監守亮從髙宗南渡始家上虞四世至建康軍僉判欽世生廣徳軍教授襲慶又四世至無醫學教諭文忠秉彛曾祖也祖元凱父肅秉彛諱恆以字行自幼有志卓立好學不倦稍長喪其父能謹於禮而奉飬祖及母及撫諸小弱弟鹹盡其心以詩經舉永樂甲申賜苐二甲進士出身初授湖廣邵陽知縣縣僻而俗險前之名能治者率以嚴秉彛寬馭之而導以禮義其民感化相戒毋貽羞賢令於利一芬不苟取歲餘以祖喪去官寮佐以下致賻贈悉郤之而使民不忍其去有流涕者祖喪未終繼喪母謹葬祭之禮一如喪父朖闋攺東阿知縣東阿當南北要衝素苦過使往還共給之費秉彛規措有方物具而不擾簿有挾私怨緣飾人死罪者秉彛曰盍以直報之簿愧而止鄰邑盜刧人匿其贓古冢中冢傍耕民得之而觧後被刧�識其故物執民許官民不勝考掠竟引伏秉彛��疑之然非其所當理不得有爲會有商人過東阿被盜來訴秉彛並鄰邑盜事以檄城隍神而嚴督機察兵大�數日獲三十餘盜鄰邑刧盜皆在耕民得免冤死民有兄弟爭競相告者曉以大義使退而思之兄弟皆悔謝乞歸攺過獄有殺人賊未決而兩目俱盲秉彛就審之視其容色若甚戚焉者問豈有冤乎賊曰罪誠當死無所冤但憂身死卽宗祀無繼遂命其妻入侍疾後賊死而妻有子嘗歲旱躬禱之雨立至間蝗引咎自責蝗遽散歲屢丰建議於朝請平耀爲預備計從之仍下其議旁近州縣通行之祀典壇廟及學捨久毀於兵前之爲縣者率苟且行事秉彛率丞簿出奉以倡邑人咸作新之有暇詣學進諸生與之講說是正所業而月日程之令鄕社皆立學時循行田間觀民藝獲以驗勤惰邑西南有濼春夏潦水無所泄泛溢漫衍近濼之民恆廢耕秉彛相地將開渠納諸戈淸河而召民役之與其佐議簿持不可曰法不得擅役民秉彛曰以利之也有罪請獨加我不相及渠成得沃壤數千畝耕之卒亦無事旁邑流徙來歸者甚眾綏撫如子車駕徵北虜命河南山東西民丁隨軍供饋餉郡邑各遣官率之憚行者往往爲規避計秉彛毅然曰天子親徵臣下可避勞耶卽治裝就道民聞令行皆忻躍以從動息飲食與民同甘苦訖師旋東阿無一人失所者在官𨿽小物必思以及民營繕有餘棄廢鐵敗皮朽索故紙之類悉存之工匠閒暇令煮皮爲膠鑄鐵爲杵搗紙索爲穣貯之庫會車駕巡幸北京勑使督建所次席殿所貯悉濟急用而民不費有薦其廉公明大體堪任風憲者徵命已下縣耆老百餘人詣闕乞畱從之九載考績上京師時仁廟監國知其在東阿得民心特升秩正六品俾復任民聞秉彛復來踴躍迎拜數十里嘗坐累罰役京師時有令官役滿卽復任民競趍代其役凡三罰後民三代之不厭而愈力其得人如此秉彛和厚濼易於物無忤而執守甚堅善飲酒旣仕遂疏之勤於公務日中而食夜二鼓而寐盛寒暑不自逸率爲常所著有文集若干捲其卒年五十有七娶張氏繼陸氏子男四益錫舉循女三皆幼孫男四嗚呼古之賢長民其民思慕之不已者多見於祠祀祠祀蓋有不及百年而廢者矣如東阿之民於秉彛必欲托諸不朽此其用意豈朝夕之謂哉爲之銘曰

桐鄕之祀廉愛以施蜀郡之祠興學以治貝君爲阿二者兼有民用不忘視古有厚史氏之銘從民志也後之長民庶其有跂也

○故翰林撿討周君墓志銘

君子之仕也食其祿則思任其事𨿽位庳不敢忽宋韓魏公登髙科而滯筦庫未嘗苟且職事徙開封推官理事不倦暑月汗流浹背當時已知其公輔器蓋賢者事君無不皆然今士之不樂撿束者往往目勤職爲流俗甚至詞垣翰苑以文事爲職亦有放曠散逸以自髙者士奇入翰林三十年同官之能勤其職余素所知者周維翰其一焉維翰初爲典籍天下古今載籍皆儲文淵閣歲久卷帙殽亂簡編壞折維翰積其勞勤寒暑不懈理殽修壞蓋再歲完整秩然同官時惟陳壽克助維翰他典籍不及也近歲翰林奉詔修兩朝實錄維翰以撿討爲纂修簡牘浩繁考閱纂述維翰所分治特叢脞其事加倍同列而單心窮力無幾微厭怠意書垂成維翰病病且困猶日在念慮旣劇猶問史成何如言不及他事而卒維翰之卒也家貧同官相率出賻歸其喪於是其孤以禮部祠祭郎中鄭復言所具事狀乞葬銘周鄞世儒家曾祖諱允升元靑田縣學諭祖諱道寧奉化州學正考諱原宗贈翰林撿討妣朱贈孺人維翰諱翰自少聡敏嗜學長益該博能文章永樂三年中浙江鄕試明年會試禮部中副榜當授教官不就會車駕臨太學獻賦稱旨�詔禮部所選副榜士就廷覆試擢翰居首遂奉命進學翰林預修永樂大典七年除翰林典籍授迪功佐郎歷三考升撿討授役仕郎維翰性和易惇孝友服用儉質能推所有以濟窮乏善文際不吝�過�數學論人吉凶壽天數奇中其平生所作詩文累帙其卒以宜�四年八月十一日享年六十有四其葬以卒之歲某月某日其配史氏宋忠定王六世孫封孺人子男二�齊女二長已卒次嫁王冬孫男三勤愼某銘曰

爲臣之義敬事爲大凡古之人夙夜匪懈嗟嗟維翰克勤克勵我銘其藏亦勵有位

○故太醫士奇彥澄墓志銘

醫者聖人以�民於夭死所謂仁術也近世業醫而能察於陰陽表裏虛實脈証之故者鮮矣或千百有什一其庶幾焉則又視報之多寘重輕而厚薄其施於是民不幸而死於昧醫者什七八死於貪醫者什二三其有遇夫精斯術久�心聖人濟民之心以施之者蓋亦幸矣余中歲多疾始患背疽因故太醫院使蔣用文得何彥澄藥之而愈後數有他疾皆彥澄藥之愈不特余也家之長幼內外有疾亦皆彥澄藥之愈又不特余之家也凡余之親交有疾走彥澄無弗愈者卽彥澄曰不治𨿽屢更他醫卒不治彥澄於醫不專名一科自傷寒諸證至子小兒帶下諸瘍皆有造詣而其心一以惠濟爲務名其治藥之室曰皆春有求者皆趍赴之不以寒暑風雨蚤莫稍緩皆未嘗責報遇窶者輒曰此世所共矜卹者我其可後儒者輒曰此世所重道徳人也我當敬事�𨿽或�致報未嘗取一豪故卒之目家無餘貲而公卿大夫爭致賻奠之之之厚者皆往哭弔而問閻行道悲慟相屬蓋平素受其施者皆以遇之爲幸及其卒也𨿽爲彥澄戚其亦爲己而戚之也彥澄諱淵以字行鎭江丹徒人先世見余所爲其父墓志彥澄襟宇和易灑落愼行如處女永樂中以名醫徼隸太醫�院使以下咸重之尢見重於仁廟屢欲官之輒以事不果彥澄忹不爲意其長官�舉爲藩府良醫者力辭獨寶重所得行廟賜書數十紙��壁一日願其家人言日者謂我今歲所直五行不利無幾得微疾數日卒於北京宣徳七年三月六日也享年六十有一娶君子男三儁儀倫孫男若干儁倫自鄕奔父喪歸葬於是學士大夫或爲文或爲哀挽之詩餘於彥澄�厚爲著葬銘銘曰

世有何彥澄固知遇之之難世無何彥澄宜惝惘而悲嘆遂乎其業之精愨乎其存之厚嗟若之�兮曷不臻子遐壽

東裏文集卷之十九

●東裏文集卷之二十

墓志銘

◆墓志銘

孝子曾先生攺葬志銘

思貽先生楊君墓志銘

梁記善墓志銘

故工部營繕司主事劉君墓志銘

太子少保禮部尙書兼武英殿大學士贈榮祿大夫少保謚文靖金公墓志銘

故汝寧府通判詹君墓志銘

○孝子曾先生攺葬志銘

泰和有孝子曰曾元友先生沒而葬五十有八年矣其子愚將攺葬寓書北京曰先人初葬不肖孤方髫齓不能請銘於先輩君子甫冠而坐累謫西川數十年幸老罷歸又幸得吉壤將攺葬先人如又不請銘不孝莫大矣然先輩君子淪謝已盡今婣戚中知先人者惟子遂視所述事狀曰必無辭嗚呼士奇外祖母曾孺人先生女兄也士奇幼孤先生以外祖母憐愛之故時過撫問又時遣人抱至其家親著膝上啖以糗餌教誦古人詩成誦輒喜動顏色士奇恆著於心不敢忘銘其敢辭按曾氏自團練使某由金陵徙泰和始居邑西之文溪以儒傳家代有仕者至梅伯宋舉進士紹興府同知析居嶽家巷子懷可元袁州踟儒學教授學者稱鷗江先生子思立篤學不仕學者稱竹間先生子三男一女男龍友益友季卽元友先生女歸陳靜得先生先夫人父母也元友先生諱鼎元友其字晚更字有實孝友之行出於天性自幼服勞奉飬恆先諸兄元季紅巾寇猝掠泰和先生獨負老母出走寇追及欲刼之去跪陳母老無共飬者寇怒揮刀將殺其母先生以身翼蔽母寇益怒連數刀斫先生頂肩及足血流於地而抱母不捨寇帥踵後至憫之命從者以其母子入營給米肉且敷善藥數日創愈予資遣人護送出時兵禍日甚奉母竄伏山谷甘旨恆充未幾江西行省參政全普庵撒理辟爲濂溪書院學正遂迎母就飬全死奉母歸先廬旣廢於兵縣尉楊某爲構室數楹居之榜曰曾孝子廬母沒哀毀而盡力喪葬江西內附吳去疾知州事辟典稅課州人譽其廉平洪武三年攺州爲縣侍禦史劉昭先知縣事以明經舉引疾辭八年知縣郝思讓建社學於城內外教民俊秀朔望躬視督勸禮致明師十人以先生爲首館下生後多成名以升先生眉宇秀朗面潔白如玉儀度偉然博學彊記而專禮經工詩擅八分書範金爲小印章渾然古意占筮精康節數嘗奇中蓋春秋五十有八生元延佑辛酉八月廿二日沒於洪武戊午五月廿九日元配鄧氏繼胡氏子男二愚頑皆胡出頑蚤卒孫男三沆浚塗深蚤卒曾孫男四鎡鑑錫銳玄孫一斆攺葬以某年某月某日墓在某鄕某山之原銘曰裝偕行眾謂彥聲後至可不行彥聲不可則相率助道裏費彥聲曰鐸乃用是煩勞諸君耶一謝郤之處事公恕監官有挾前輩數與爲異同者彥聲面折之以大義卒怗服春秋釋奠先師制用翰林國子官四員分獻翰林獻位故在左後有易之及彥聲行事卒辧而復之於內有孝友之行一弟篤愛之弟死哀慟旣葬其鄕縣山之原顧其子昕曰他日葬我必於此吾兄弟生死不違也爲人耿介伉直無崖岸表裏一致臨義執言侃侃無所顧避不爲外飾自奉儉薄𨿽貴不變與人交必誠必盡遇危急必濟之在京師直所居道側洿池中嘗冬夜有凍溺者聞而遽出之幾斃矣易其衣予飲食及藥久乃蘓所爲類此皆未嘗自言閒暇讀書鼓琴以自適所居據山林之勝嘗名其書室曰梅巖後遂以爲號永樂二十一年六月初六日以疾卒於官享年五十有八娶鄭氏子男二昕旺女二長嫁林浩次嫁陳禂孫男三繩繹純其卒之明年昕始克聞訃自長樂走北京奉喪歸葬縣山合於弟之竁遂奉翰林修撰李騏所具事狀並介李君求余銘嗚呼彥聲余考會試所取士也又同處翰林十年相好厚而相知深宜其以求於余也銘曰

馬氏之鄕有湖洋洋����馬氏之祥昔也其�兄弟聯登今也其兆彥���嗟嗟彥聲允直而剛曷其奮興弗施之閎嗟���奄歸以藏其垂弗泯史氏有銘

○思貽先生楊君墓志銘

先生諱肇字仲基一字伯開思貽者所居堂名鄕裏因以號先生焉楊氏之先出關西唐末由長安徙杭宋又徙吉又向吉水之楊莊徙西昌自徙西昌至先生十有五世曾祖諱景行元延佑乙卯進士官至翰林待制洪熙中贈少傅兼華蓋殿大學士元史有傳妣弘農郡君嚴繼髙皆贈夫人祖諱介淸江縣主簿妣項考諱章妣蕭先生其仲子也其幼時主簿公特異視之曰此兒壽福過吾輩遠矣稍長爲從公彥中後而孤貧能額額卓立負直气非其道不肯苟屈下弱冠從學季公益民於贑時詔守令舉賢才贑守鄒交並舉先生叔侄送詣江西行省先生以學未至辭參政端公曰仕優可學也固辭乃聽旣歸屬兵亂初定親戚之僅存者皆散徙遠邑先廬悉毀園田爲豪奴姦僕所侵敓無遺先生孑孑勤力僅復什一二而累世墳墓久未有展省榛蕪莽蒼中或迷不可��誠先徧咨遺老�荒薙薈悉求得焉而率子弟�時謁拜惟謹買田墓下以供祀事卽故址作室復先人之舊日以教子讀書爲切務曰此吾祖宗所用植身遺後者豈當至我遂廢也蓋先生所存心靡事不以承先爲重監察禦史過西昌舉先生訓導又固辭永樂中其弟及子皆官翰林先生喜嘗三至京師皆畱數月父子兄弟極歡而後歸歸必畱規益曰勉自效以稱國恩且光我先人我老死丘園瞑目焉先生幼罹兵亂備極艱苦旣冠而亂定拮據勞瘁用造室家自是脫危履安遂其生意而至於老死未嘗一日忘國家太平之澤性剛果遇事是是非非不肯脂韋媕婀以避怨尢以是鄕後進率嚴憚之邑大夫歲舉鄕飲必賓禮先生先生生元至正己丑正月十六日卒於宜徳癸丑三月十三日春秋八十有五娶康子男五長相永�甲申進士翰林庶吉士刑部浙江淸吏司主事先卒次旅爲從弟仲殷後次弼爲族弟仲岡後新授吳江縣學訓導決�爲兄伯威後次艮女一嫁蕭誦孫男十四奕奐某某女若干曾孫男若干士奇先生再從弟也自幼至老相篤恭愛蓋六七十年如一日世之同產者或莫逮也先生老且病無他念獨念不得復一見士奇與人言輒流涕士奇蓋同此心也顧受國厚恩未敢急其私今竟負吾兄矣嗚呼慟哉聞訃之後五日忍慟述其平生大槪爲銘將使其子鑱石而納諸墓銘曰

楊氏之宗故望於邦世否而隳一綫之微艱而振之自我思貽嗚呼思貽崇孝之道躬踐以適介壽於耄吉壤在原有子有孫述行有文世續勿諼

○梁記善墓志銘

宣徳甲寅七月丙子朔魯府紀善梁本之卒於官本之初病王日遣醫賜藥旣卒賜棺及賻爲文遣官祭之於是其子�將奉襯歸葬泰和某鄕某原具狀求余爲銘梁楊世婚婣家本之之考畦樂先生妣陳安人及兄用之皆余銘其葬矣今於本之又義不可固辭梁氏先世已見其父兄銘文本之諱混以字行晚號坦庵自幼嗜學始從其父兄稍長出就鄕先生質疑請益弱冠卽窮日夜研鉆傳注力求諸古人不暢不止遂貫通四書及詩書二經鄕之號前輩者或不及也瑞州府學聘訓導瑞學久闕師士習庳陋本之力作新之飭其學者曰人皆可爲堯舜夫學則聖賢可至不學則陷沒爲庸下人若之可甘自棄也旦暮躬率勵之爲之講說敷析鬯達學者始有悟入日進其功不能自己旁邑之學者來從加多自是大比瑞之士彬彬出矣九年升溧陽縣學教諭溧陽學亦久弛本之篤於教不減在瑞數年其學者勃興如瑞未滿九年父喪服闋攺納溪縣學納溪士習尢陋亦盡力作新學者稍知向方旁邑學者亦有來從蜀獻王聞其賢奏舉爲紀善獻王崇儒重士作寶賢堂日引官屬之賢而有文者討論古義或命題試文章以適而盡出府中書籍資之由是其官屬學識皆進而本之尢傑出本之臨事論議侃侃盡公道甚見獎重𨿽小人有不便不爲動蜀僖王嗣立重其盡誠輔導嘗致白金文綺爲其母安人壽母喪服闋攺魯府紀善僖王復因使存問賜白金等物在魯府五年卒春秋六十有五本之事父母孝父母安之敬事其兄撫其兄子厚惇睦族婣伯舅之子賞少孤貧陳安人甚憐之命二子教之本之赴瑞州遂以賞及其從孤弟泂偕行旦莫督勵其學後賞泂皆舉進士去賞卒其孤甚貧以子妻之凡此皆孝之推也爲人剛方公直是是非非不肯苟徇平居未嘗一枉已干謁有司凡賑鰥寡卹死喪無厭倦意爲文章典則緒其可便安私捨哉其達於大體類此年已踰耄耳目聰明神宇湛然卒於永樂二十年十月二十四日春秋九十有五子男三長立次本自太學生累官拜工部侍郎攺刑部侍郎有守有爲卓然名卿次宜女一適潘孫男十有一人瑛■﹝王朋﹞琫璘珷瓘環瓚瑄瑾瓛女八人長適盧次適秦次適郝次適李次適祁余在室曾孫男十人女二人立本宜卜日啟父之墓而奉母柩合葬張公之葬故未有銘至是本具述行事屬士奇銘士奇與侍郎同朝久且相知前年過東阿又嘗升堂拜其母夫人誼不敢辭故敍而銘之銘曰

偉矣張公閎毅而通弗顯於庸不系其逢有賢厥配允篤於孝亦明以肅篤子之教繇郡歷藩秉憲在廷直方潔淸無忝所生欝欝崇丘乃奉合藏雙璧下潛永揚輝光

○故工部營繕司主事劉君墓志銘

永樂二十二年工部營繕淸吏司主事劉季箎卒於官其孤紳寅奉事狀介吏部郎中陳叔剛請爲幽堂之銘將歸葬焉君爲刑部侍郎時嘗監修永樂大典於文淵閣與余常相聚有知契故不得辭按狀劉氏其先汴人宋建炎初某官某扈從南渡遂官余姚其子孫業儒亦代有仕者至諱某爲丹陽書院山長嘗考浙江鄕試其祖也諱某爲慈溪縣儒學教諭門人私謚中肅先生其父也母張氏君諱韶字季箎以字行自幼端靜喜學問爲父母所愛旣承其家訓長而進學鄕先生宋玄僖王孟晹之門刻苦自勵二先生咸器重之登洪武甲戌進士第授行人司行人時重行人之選非進士不授凡方嶽大臣率出此君爲之一以所學不肯苟嘗持節使雲南四川朝鮮所至宣上徳達民隱饋贐一毫無所受事聞賜鈔襲衣丁丑升陜西布政司左參政先是陜有逋賦民積歲不能輸有司峻刑督之君至慨然曰民困故不能輸爲之父母又忍峻刑督之耶與其寮謀分行郡縣觧其縶緩其期勞來綏輯而從容勸誘焉民皆感激思奮曰是赤子矜念我我可不戮力以累仁人奔走假貨以輸無幾畢完陜不產碙砂而歲有課額民窘不能償至或僨其家者君爲奏罷之洪渠水溢爲民患躬行視之爲設法治堰民賴以安蓋凡可以利民者率盡心焉華有郭子儀祠已壞過之嘆曰此崇徳教民之務何可忽督令丞修葺之凡所過祠宇有關風化而壞者必風郡縣葺理之其違政體槪類此在陜四年可書之績尙多被召爲刑部左侍郎尢懇懇重民命平反具獄數事陜平民王某爲彊盜所引逮至而所引者已伏法不能自白君察其冤召所引者之妻子使識之而聽其記竟得實王免於誣有典守錢谷而虧兌者旣被逮則援引千餘人同罪君廉知其誣卒辧所誣引者釋之河陽逆旅夜有朱趙二人異室而宿朱怨家後追至殺之而誤中趙朱實不知天未明行十數里逆旅主人疑朱殺之追執送官鞫訊考掠朱不勝遂誣服不敢求辯君獨曰是偶邂逅相聚非素有負且計其裝非有圖也特緩其獄遣人密察之無幾有司竟得殺趙者而朱以緩獄不死楊州民胡氏夜有賊入其室殺人而遺刀屍傍旦視之柄有鄰家蘇氏私識官捕鞫蘇蘇曰家失此刀之矣不服旣備極諸刑竟誣服君潛使人懷刀往察其鄰一童子識之曰我家物也遂得賊而釋蘇蓋其理刑一以求生爲務永樂乙酉朝廷廣召文儒纂修大典命太子少師姚廣孝禮部尙書鄭賜監修而擇六卿之貳有文學者一人爲之副遂以命君討論裁處人多服之書成受厚賜庚寅坐失出罪人左遷兩淮塩運副使未行復畱丁酉攺工部營繕主事躬勤治職未嘗以崇庳爲意壬寅得痺疾明年正月某日卒享年六十有一君爲人淸素𨿽歷顯要而泊然自持居家惇孝友之行接人有謙讓之節雍容雅度有犯不校閒暇手不釋卷治經長於春秋喜吟詠衝澹優柔有陶靖節韋剌史之趣所著文集若干捲藏於家娶潘氏子男四紳寅辰復辰中永樂庚子順天府鄕試先君一年卒女二長適安遠縣學訓導擢佐次尙幼君之葬以洪熙元年正月八日其墓在其邑某鄕先隴玉燭之原銘曰

學有以用於世才有以達其志得失無所怍乎內勒銘其藏垂休永代

○太子少保禮部尙書兼武英殿大學士贈榮祿大夫少保謚文靖金公墓志銘

太子少保禮部尙書兼武英殿大學士金公以宣徳六年十二月十六日卒訃聞上嗟悼甚至贈榮祿大夫少保謚文靖命禮部尙書胡濙賜祭又命自喪至祥禫皆遣官祭勑有司治喪葬百需所以褒寵之厚且備矣公諱善字幼孜以字行其先世見余所作其考雪崖先生神道之碑公自幼嗜學問內承家訓之篤長從前進士聶鉉先生受春秋經得其微旨中進士乙科授戶科給事中太宗皇帝初臨禦注意文學士攺翰林撿討居無幾簡翰林之臣七人處之內閣付以密務而兩制悉歸焉七人者廬陵觧大紳胡光大永嘉黃宗豫南昌胡若思建安楊勉仁公與士奇也數月皆升官公爲侍講授承徳郎仁宗皇帝在東宮時翰林春坊司經局之臣日講經史公專說春秋敷析簡明睿旨稱善遂命纂十二公事作春秋要旨三卷以進永樂五年升右春坊右諭徳仍兼侍講授奉訓大夫七年車駕巡狩北京公與光大勉仁同扈從八年扈從北徵冬還南京升奉直大夫十年賜誥命贈其考守正爲右春坊右諭徳母陳爲宜人封母羅爲太宜人贈妻孔爲宜人十一年扈從巡北京從徵北虜十二年復從北徵升翰林學士仍兼諭徳修五經四書性理大全爲総裁官授奉議大夫十四年還南京明年扈從巡北京預修太祖皇帝實錄十八年升文淵閣大學士仍兼翰林學士二十年扈從北徵二十二年復從徵北旣旋師中道宮車晏駕初喪至斂皆勉仁與公據禮行之旣而勉仁先馳歸報道中之儀皆咨公而行仁廟嗣位進戶部右侍郎仍兼文淵閣大學士翰林學士踰月升太子少保兼武英殿大學士專典內制賜大臣五人銀圖書其文曰繩愆紏繆蓋以匡直勉之公其一也奉命持節冊封趙王妃及封梁王洪熙攺元命兼禮部尙書三俸並支大臣兼三俸者惟勉仁與公兩人賜誥命授資善大夫贈其祖仲卿及父皆太子少保武英殿大學士祖母周母陳皆夫人進封母羅太夫人贈故妻劉封繼室屠皆夫人以法司論死罪多冤抑命自今臨決必會大學士三人同審而公預焉詔百官有親違離三年以上者聽給告歸省公首奉歸省母蓋前此百司職務塡委無敢言私至是公首奉詔賜賚甚厚是歲丁太夫人憂上嗣位詔修兩朝實錄起公爲總裁官明年奉命持節之寧夏冊封安化眞寧二王妃歷河南關東西之境弔覽周秦漢唐以來遺墟故址悉見賦詠所過兵民休戚旣還具言於上實錄成賜金織襲衣文綺白金鞍馬是歲扈從巡邊至宣府而還歲餘得疾上遣大醫院官視療數月竟不起春秋六十有四公爲人簡易沈默溫■﹝衤谷﹞有容居家惇孝友之行旣仕事上以誠持論�正扈從北徵時道中士卒有憊者太宗皇帝知之以問羣臣羣臣未有對公直對宜遂班師凡於公務致勤不倦處同寮能讓於人泛愛無忤其學該博文章和平寬厚類其徳性四方求者無虛日靡不酬應得其一篇一詠者皆寶重之書兼工眞行嘗考會試者一讀廷試卷者四不伐善不騖名初升學士寵賚日加卽以盛滿爲戒名其燕處之居曰退庵疾革士奇與勉仁問之有何言公言受國重恩上無所益朝廷下無所益生民何言傍或啟之請身後之澤者公正色曰君子所恥訖終淸明未嘗詞組涉亂旣卒自公侯六卿曁諸同之長皆哭弔奠祭士無賢愚皆有喪善人之嘆嗚呼儒者際遇始終光榮如公一世其幾何人公之所存蓋無忝矣子男五長昭伯宣徳二年進士次武伯堅伯文伯壽伯女五皆有歸孫男六女三公葬以卒之明年某月日墓在某縣某鄕某原銘曰

玉笥�巍金州湛澄公生其問萃龢挺英賓興賢能濟濟偕至靑萍出匣淬礪初試六禦乘時登庸玉署淸邃崇嚴參典密務恪勤夙夕小心寅恭於狩於徵龍旗率從上承蕳知履坦平平鵾遊滄溟鵬翺九天歷事三聖敬終猶始不競不絿有譽無毀方簡大冊天府所藏崇碑厚碣敷在四方謙退之存易簀不貳嗚呼文靖可式有位

○故汝寧府通判詹君墓志銘

洪武九年汝寧府通判姑孰詹君以疾聞得賜歸道經新蔡卒遂葬新蔡龍潭之側至永樂十年子恩爲開封府學訓導以公事過新蔡將啟其墓歸葬求墓不可得詢諸傍近蓋河決其地已久徙見波濤渺漫也蓋距葬時三十有七年恩慟先人體魄之罹於不幸也將取古人葬衣冠之義爲墓庶以系其後人之思又以爲葬必有銘庶不泯其先徳焉於是以湖廣布政司參政李衡所述行狀介翰林孔目杜謙來請按狀君諱俊字用章詹世家姑孰祖諱正考諱貞皆隱於耕讀居靑山之下君少好學受易於前翰林學士陶安洪武四年被徵授河南磁州同知賜冠服銀帶到官書公勤廉謹撫教安懷八字揭座隅以自勵時兵革初定民復舊業君勞來安輯之勸督耕桑興學選師明飭教令舉賢薦能抉剔獘蠧蓋力居多焉民有訴發地得金爲眾所奪者君立眾於庭諭以義剎眾悉還所奪民徳君懷�謝之拒之曰我以義利導民乃躬爲之耶民愧而去嘗董民饋饟潼關大寒道中車牛多斃饟虧卽觧所服銀帶易粟代民輸民�制帶償君君曰吾得紓民憂何愛一帶且未嘗名貨也何爲償不受爲政一於公平林縣官關府檄君權理無幾有今民以賦出戰衣磁州耆老羣訴於�乞還君以均賦歲蝗自爲文禱神蝗及境不下而過嘗旱作憫旱詩自責已而大雨沾足三年升汝寧府通判凡所以盡心民事亦如磁州而守身益嚴嘗治廨捨役夫得窖錢以內君君曰此汝所得者何與吾事悉畀之郡關守貳君獨治之民無失業吏無滯牘及去�汝之民老壯皆有不忍別之意蓋年四十有四而卒��吟詠平生所作多散逸�公餘小稿一卷藏於家尢喜作大�娶朱氏子男一�女一嫁韓奕孫男三萬里中永樂十八年鄕試千里百里曾孫男一銘曰

嗚呼詹君生能仁其民沒不能庇其身孰之爲之匪繇乎人靑山在原巋然表墳春秋霜露來拜如雲靈旋歸哉以福後昆

東裏文集卷之二十

●東裏文集卷之二十一

墓志銘

墓碣銘

墓表

◆墓志銘

孫子良妻杜氏墓志銘

樂母胡氏墓志銘

故妻夫人嚴氏墓志銘

太傅黔國公夫人程氏墓志銘

張處士妻陳氏墓志銘

○孫子良妻杜氏墓志銘

兵部郎中海寧孫子良喪其妻杜氏將歸葬其邑安吉鄕橫塘原求余爲銘曰吾妻之沒也吾深悲之不能忘吾妻之歸吾家也事吾親甚謹甘旨滫瀡之奉不待咨吾而未嘗乏也吾妻生長宦族父母甚愛之盥漱烹飪之事未嘗任也旣來事吾親白此婦職也躬任之如素習焉吾親有疾晝夜侍憂形於色吾親安乃己吾弟妹皆吾親所愛也吾妻亦愛之如己弟妹焉簪珥衣物恣所取吾親沒弟妹未嫁娶也吾妻皆爲之嫁娶畢力盡禮如吾親之存也其孝如此吾自爲太學生登第爲翰林庶吉士至爲兵部郎中未嘗一日不在公而敢退謀其家也而吾家之朝暮寒暑之需賓客之奉吾亦未嘗置意而無所不足者有吾妻之理於內也而今亡矣所生五丈夫子長者十餘歲幼者未齓又幼者始晬今吾朝出而晚歸則長者攜其幼者森森左右牽吾衣而號啼呱呱吾妻沒傷於吾之情又如此此吾所以深悲而不能忘也吾妻海寧縣丞某之孫行簡之子生廿有一年而歸我又廿有三年而卒其卒在永樂十一年十月一日五子旼昫昉旺暿嗚呼幸乞我銘銘曰

家人之義女治乎其內內則之紀孝莫大焉夫杜宜人者非其有聞乎不然其何以臻乎是也來者尙承於世世

○樂母胡氏墓志銘

永樂十七年五月初三日西昌之和溪樂母胡氏卒其塾賓翰林庶吉士廖謨爲述行狀又爲書致其孤金之意求葬銘按胡邑世家其先與忠簡公同族大父古磵父淸翁先待制所爲序磵月集者母天資柔婉端靜幼知讀書自重年二十歸樂大成樂裏中儒家嘗有科第於宋大成力學圖紹先業未成名而死方病革時母禱北辰乞代死以首叩地血流滂然被面大成且死顧母曰汝尙少其終不異志否乎曰君何爲出此言婦人從夫有一而已我獨不知古人乎且不復再見君地下耶卽斷髮�信夫卒數歲兄弟將奪其志輒嘅然嘆曰節吾可失乎吾旣誓之吾夫矣兄弟猶數�之卽嚙指灑血以示乃無敢復言者孀居五十餘年以禮自待於治家教子皆盡力曰不可以羞樂氏瓊州太守王公伯貞大書其堂曰節婦鄕先生謝子方爲之傳其族姻閭裏相與謀上其行有司以求旌褒母聞之曰凡吾所爲盡所當然豈以爲名乎力止之乃已樂族當元季多死於亂兵未葬出貲教其子皆葬之歲屢發廩振貧乏春秋八十有七而卒惟語諸孫宜及時務學立身不及他事子男四金玉琳彥女一嫁胡子文孫男五女四曾孫男七女八葬以卒之歲某月日墓在某原銘曰

松栢之貞表於雪霜偉此淑人坤徳之方皎皎素壁曾何舋瑕君子之思君子之華

○故妻夫人嚴氏墓志銘

夫人嚴氏諱琇年廿有三歸余余時甚貧踰月徵詣京師除王府審理明年再遷翰林侍講乃迎夫人來居十年謂余曰先舅姑墳墓容當久曠展省耶且君素不事生業他日蒙恩歸老不豫所以自資者乎君方致力報國義不得顧私妄請行焉遂以其於歸買園廬於城東淸溪之上躬勤家業而樹畜爲務又六年餘得疾頓劇累月未觧夫人以其子來視又四年餘侍從赴北京夫人挈其男女歸鄕裏歸四年得疾歲餘卒洪熙攺元三月十三日也距其生洪武戊午之歲四十有八年嗚呼惜哉夫人蚤喪父未嘗學問而天資溫靜明淑所爲往往近道自用以儉處族姻以忍爲和敬長慈幼咸當其分男女非己出者恩愛均一人莫知其非己出也而幫助余尢多餘或有過舉必曰君常教人以無爲是也或公退不懌曰事求無愧耳成敗禍福聽之命何用�泰然哉間與客論辧夫人自內聞之客退謂余君面折人侃侃不少讓此爲盛徳耶且人之樂聞過者寡矣不見某某其於今何如也隨事相規類此嗚呼豈謂遽喪吾賢妻哉夫人永樂中封宜人數朝中宮初賜內制五品冠服後累賜文綺楮幣令上臨禦惇念舊臣士奇屢進官至從一品遂得推恩以其官品贈三代而封妻爲夫人命下三月夫人卒嚴氏泰和名族有科第仕宦數百年宋理宗朝諱肅稱朴山先生宰相馬廷鸞江萬里上其所著易觧天子召以爲祕閣挍勘不受揭文安公所爲著碑者夫人六世祖也元字用父稱後山先生爲髙安縣尹吳文正公所爲銘墓者五世祖也髙祖恭則曾祖元實祖仲庸皆富而惇禮父文明謹靜耿介夫人之所自者遠矣子男四稷種■﹝禾道﹞秫種先卒女四長嫁梁楫其三尙幼夫人卒時余在北京聞訃遂買石刻銘寓歸俾稷以葬銘曰

卜之吉築之密維伉儷居以匹尙其有待偕此玄室

○太傅黔國公夫人程氏墓志銘

宣徳六年十二月二十日徵南將軍太傅黔國沐公之夫人程氏卒享年五十有八程世家廬州之舒城洪武初積武功至萬戶守金華諱俊卿者夫人伯祖也萬戶從子諱庯字得中娶甘氏夫人父母也夫人生於洪武甲寅十一月二十四日生二十有一年歸黔國爲黔寧昭靖王之介嬬黔國時僉後軍都督府事遂授誥封夫人夫人貞靜柔婉處室有孝行旣歸逮事姑兼隆敬愛先祠祭薦必以誠處娣姒怡怡如兄弟於長幼戚疏恩意咸當謹禮度貴而能謙富而能儉有寬惠逮下之徳治家秩然條理黔國奉命鎭雲南三十餘年夫人畱侍太夫人居南京黔國所以能盡心焉展其才猷宣上徳威不煩鞭笞而諸夷皆革心向化使西南萬里之外怗然如卽衽席之安者亦以夫人善其家政無內顧之慮而得專其心於臣職也夫人其賢矣哉昔周之盛際諸侯夫人及大夫之妻皆有�����鵲巢采蘩諸詩所詠者蓋一本於文王�����國家自祖宗開創茂隆化本而昭靖以至戚丰功最貴且近則其家涵濡燻陶於上者尢深厚矣夫人之賢其有所本哉夫人之卒也朝廷遣官賜祭喪葬一給於公固出國家厚勛親之典亦惟夫人之賢有以光承之矣夫人子男一儼女二長爲趙王妃先卒次許歸武定侯郭玹孫男一�女一夫人之�以卒之明年某月某日墓在某縣某鄕某山之原銘曰

禮著內則詩詠宜家維家之本而徳之華國有君子桓桓柱石�省��內周於徳�����和戚�外內以��節不踰�十八年�榮��述行有詞�範來裔

○張處士妻陳氏墓志銘

宣徳三年十月十七日建安處士張伯銘之配陳氏卒時其子珂仕京師將��歸遂以父命縗絰詣余拜請墓銘余素與珂往還�之父拜且言外家世居建安璜溪裏外祖�某先�年若干歸家君家君嘗訓珂兄弟言吾少時吾親爲��配��勞汝母之初歸吾也吾家尙��母�吾朝��吾親甚孝�七年六月十四日云於是釵以職方命來喪求銘余與職方同郡同朝敍又從在館閣久不得辭乃按狀敍而銘之王世儒家與周同邑元沔陽學官徳明生君賢君賢生子職洪武壬子鄕貢進士歷睢寧浮梁濟陽三學教諭宜人之曾祖祖父也母彭氏宜人諱靜王氏家範素嚴子孫不得小有過失而彭氏博涉書史明於化導故宜人徳性蚤成旣笄擇所歸周故名家岐鳳以文學爲君賢所愛遂歸爲繼室職方君也初歸丁家中衰力勤於內以助興復事舅致誠敬不及事姑歲時薦祭如事生撫前室子慈愛踰己出職方兄弟三人其季以口眾求析爨職方顧宜人言何若對曰祖父來不析而令析乎旣析欲復合得乎職方言是吾志也乃不析長育孤侄同己子而皆成其室家教子若孫必務學旦暮程督於內且恆戒之儉約闔門食指七百餘衣食均一人無間言旣嫁未嘗一日忘父母始職方爲卽墨簿宜人偕行教諭時在濟陽先朝靖難之師及濟陽宜人逆知父志泣曰吾父必不生矣請於職方遣人往訪凡三往竟得其遺骨及遺文以歸恆自嘆吾乃爲女子不得以時展先人丘壠念及輒酸楚至老猶然一日約女兄�俱省父母墓至則大慟幾絕蓋自是益病踰年遂卒將卒召其子若婦戒之孝悌儉勤而出所遺衣物分給族姻孤子之不能婚嫁者享年六十有八子男三勉敍廣敍永樂戊戌進士自翰林編修升修撰二女其壻進士金昭伯廬州府學訓導彭塤孫男七蒙渙復巽同伯咸恆女三曾孫女一葬以卒之歲九月十五日墓在醴塘泥洲之原銘曰

士之百行惟孝爲宗自古有女孝宜人�同孝有錫類其在周之嗣

◆墓碣銘

翰林修譔蕭時中妻安人劉氏墓碣銘

太安人於氏墓碣銘

羅孺人墓碣銘

陳孺人墓碣銘

武夫人墓碣銘

○翰林修譔蕭時中妻安人劉氏墓碣銘

永樂十四年五月七日翰林修譔廬陵蕭時中之妻安人劉氏卒於南京年三十有三旣歸葬其鄕時中自狀其行以其子緝來拜乞銘余嘗聞安人孝行於其姑矣則於表之以勵俗不當以辭永樂十二年時中迎其母太安人就飬來南京而安人侍行旣至踰月時中被召赴北京又明年安人得疾太安人百�求醫竟弗治太安人晝夜哭慟余於時中同鄕且同寮偕周編修孟簡往弔焉太安人春秋已七十泣謂客曰新婦初歸吾家卽事舅姑如事父母處長幼貴賤咸宜其爲人和柔恭愼未嘗有違禮自有此婦凡吾家縫紉浣漱饋食之事皆其所爲不以及吾而皆精潔如吾意自有此婦吾無日不適今老矣方倚孝婦終餘年柰何其遽死乎而泣下不已言愈酸楚不忍聞又數月太安人將以其喪歸是時時中已南還旦夕且至矣余又與孟簡往問之盍稍緩母子一見而後行乎太安人泣下澘澘曰人情誰不念少子顧老矣無孝婦終飬今幸歸有冢子冢婦能飬吾意決矣遂行余嘗自嘆婦而致其姑愛之如愛子喪之如喪子非誠孝能然哉安人諱冬字嚴貞劉氏初自安成徙廬陵家於敖城板塘裏世儒家其父楚玉母顏氏其子男一人卽緝也銘曰

此劉孝婦之墓無踐其塋無肅其樹孝有錫類其來無�

○太安人於氏墓碣銘

尙寶司卿張信爲尙寶二十年餘時爲翰林凡朝廷作璽書則翰林尙寶供事上左右以是恆相比而余與信侍仁廟監國十餘年相比又密時信母太宜人已七十餘就飬京師康健無恙喜其子之於余比也嘗語信吾死得楊君銘葬足矣信奉以告余曰春秋不豫凶事柰何爲孝子出此言曰非信敢然惟大人之志也姑諾之而日益熟其母之徳善宣徳元年太宜人年八十有六正月二十九日卒旣葬京城之南鳳棲鄕遂來北京請銘按事狀太宜人姓於氏世家登州萊陽縣逢山鄕其父宗族以行稱二公太宜人諱妙惠性行淑愼旣笄歸萊州掖縣進士鄕張氏其夫兄弟行以五稱太宜人之爲張氏婦也於尊卑疏戚之屬能各盡其所當然於佐夫之內外事能咸有條理歸二十年夫沒居孀能謹教育其遺孤男女能嚴保其家不隳一如夫之存也洪熙元年用子貴賜誥命封太宜人男三長義以軍功積官至旗手衛千戶先三年卒次仁次信太宜人嘗疾劇醫弗能療信禱於神刲肝煮液以進太宜人飲之疾愈鄕裏上其事於朝詔旌其門曰孝行而擢信尙寶司丞再升尙寶司鄕女二長嫁江陰衛百戶兪敬次嫁楊興孫男三晟昱昂昂襲旗手衛千戶曾孫男一洪丄古聖人之教孝也有道焉中世教道微而孝之本諸天性者不泯故有出乎至誠或不能無踰於道爲上者亦嘉寵其誠焉耳如信是已然能爲信之誠鮮矣其亦以有父母之教歟銘曰

崇文之墳孝子之母生榮於躬沒■﹝衤谷﹞厥後發潛琢辭以視綿久

○羅孺人墓碣銘

永樂十九年十一月初八日泰和陳孔碩先生之配羅孺人卒時其子孟旦以泰和縣儒學訓導考績及孫年以事皆在北京明年始克聞訃屬士奇爲銘將歸而刻諸墓士奇先母宜人先生女兄也與孺人相親愛如同產士奇生五歲與孺人冢子孟潔同學同出入孺人撫愛訓教之如子始終一意也先生沒久矣先母沒又二十餘年見孺人猶見母也今又亡矣哀其能已乎銘其可已乎孺人姓羅氏諱恩柔邑處士楚材之子處士孝友廉潔之行斷斷不可少下古人前輩儒師君子皆推讓之娶彭氏無他男子惟一女孺人也溫惠端靜自幼凡織紝纂組衣服饋食之事習爲之皆精嗜讀書於小學論孟諸書悉能倍誦講說及笄以配陳先生而納贅壻焉先生早喪母迎其父海桒先生就飬甥館孺人相夫事舅一如事父凡生而飬�而葬祭必誠必盡蓋族姻閭裏皆稱先生孝子孺人孝婦無間言焉先生沒孀居守節三十年謹禮度如一日治家教子皆以禮閨門之間不嚴而肅宗族有寡孤匱乏者皆賙之處事率由於厚蓋春秋七十有六而卒鄕﹖論壽徳之稱必推孺人子男二孟潔舉進士爲翰林庶吉士次卽孟旦女二長適監利縣典史蕭蕡次適曾永齡孟潔及蕭氏女皆先十年卒孫男六年考練紑純弦女三曾孫男女各二銘曰

繄孺人之行柔淑以貞孝有自傳禮有自承旣壽考終吉壤肈塋垂祉錫胤厥來繩繩勒銘俾徵楊氏之甥

○陳孺人墓碣銘

孺人畦樂先生梁不移之配姓陳氏�贑州路推官致仕學禮之曾孫潮州路儒學教授以道之孫處士有慶之子母蕭氏孺人諱某在室有女徳父母求佳壻於名族得畦樂而內贅焉無幾遭元季兵燹焚蕩州閭鄕黨莽爲丘墟畦樂與孺人掇拾煨燼拮據爲庇以飬母及婚嫁其弟妹畦樂教授裏中二子潛混幾冠皆力學能教孺人曰學必務經術毋徒挾兔園冊自足耳其治家長少內外秩然有度而躬儉勤率先二子皆仕潛累官至翰林侍讀兼春坊贊善混累官至蜀府紀善孺人享祿飬三十年凡所以治其家者一不變畦樂先生卒孺人𨿽老教其孫曾一如教子之勤孺人弟仲述爲監察禦史卒於官其妻亦卒家甚貧遺孤賞及女一人𨿽依其叔而孺人矜卹教育之如子賞依梁氏以學後舉進士爲廣西按察僉事又卒於官家益貧孺人又盡力矜卹之而以孫妻賞之孤異其篤於親義類此親戚有過必爲之隱而喜道其善於利必顧義之可否待臧獲如子嘗曰此皆去父母而事我柰何不卹其教人亦必以此宣徳元年某月日卒享年八十有一子二潛混也潛先卒孫男若干孺人之卒也葬某鄕某原又三年混來北京以狀求銘墓余嘗銘畦樂及潛之墓矣然餘生晚不及見先世事孺人祖母楊夫人先少傅吟窓府君之子孺人自幼爲楊夫人所愛歲時嘗攜歸外家故多知吾先世內事而數爲餘言之巋然姻戚老成人也而余以長女妻潛之子楫又爲長子娶混女皆孺人之命則孺人墓銘余何以辭銘曰

躬祿與壽有蕃來嗣嗚呼徳人吉壤千歲

○武夫人墓碣銘

中軍都督府都督僉事主公介新建伯李公言於士���������人�����之訓之以克������將�����之�勤而進贈其三代曾���皆爲�����督僉事曾祖妣祖妣������氏�����矣惟或之旦名寢食弗���������以奉父母一日之歡其尢弗寧者���所以�或者歷歷如昨日事不敢忘不敢違也欲�石中墓以示後子孫而非文不傳用敢布其悉�於是岡夫人�所爲訓者曰或生十年而先考棄背先夫人朝夕勉之於學曰惟學克知爲人之道惟學可以植身日遣從外傅而躬程督於內又教之修忠信恭讓之行於鄕﹖閭裏或甫成童官召補世父戍伍於時尙童心先夫人勵之曰男子生當挺特卓立毋猥自局促未幾從徵漠北乃兒不花之地先夫人泣而送之曰父母惟爾一子但愛重爾身卽愛重父母蚤莫勤力奉公母怠毋縱人能秉心忠孝神明自佑也還未幾又從北徵鴉寒山教亦如之還遂調燕山左護衛先夫人喜曰兒得所歸矣奉天靖難之師初出或在行先夫人送之曰勉務恭勤以衛主勿顧念老身也內難平朝廷行報功之典進或官至府軍前衛指揮使或入拜先夫人又厲之曰汝設身行伍其艱難備歷之矣宜恆體念以卹下又明年賜誥命追封或二代而封先夫人爲太淑人又明年先夫人以病不起此或所爲永慟不寧者也余聞而嘆曰賢哉乎令母宜孝子之爲圖其傳也旣備錄其語遂爲之志曰夫人姓武氏世家永平之遷安及笄嫁廬龍王氏爲得成之妻年四十有三得成卒生一男或以武功歷事三聖自燕山左護衛百戶累升至驃騎將軍都督府都督僉事屢奉命率師討叛方承眷任之隆孫男六■﹝王冒﹞瑾玨瑛理瑄女三夫人卒於永樂五年十月十一日壽六十有九葬通州淸安鄕之原銘曰

人之爲才厥有本源本源伊何父乾母坤有善有仁有訓有言源澄流湜本厚枝揵時有虎臣桓桓駿奔以從以衛積勞樹勛遡言究之有肈必先維父維母其慶之源母行之惇母訓之諄報施孔彰自天疏恩淸潞之浱峩峨起墳永揚弗泯述徳有文

◆墓表

禮部尙書胡公夫人範氏墓表

前山東塩運副使蕭公妻宜人郭氏墓表

太僕寺丞丁維南妻宜人徐氏墓表

康節婦墓表

太宜人曾氏墓表

○禮部尙書胡公夫人範氏墓表

宣徳三年三月十九日禮部尙書武進胡公之夫人範氏卒事聞朝廷遣官賜祭命有司治葬事旣葬之又明年其子長寧賫主客郎中孫原貞所爲夫人墓志以父命拜求表墓余與尙書同朝三十年而南京相鄰居十餘年兩家相好也時尙書奉使命恆在外長寧方髫齓夫人及子畱京師旦暮門內肅然無語咲聲�外間遇長寧未嘗不拱手端立道側竢余過有問則對否�鼻气正容凝然夫人之父範先生嘗一至南京���喜過余譚諭前史而道其先世文獻及鄕先輩�人歷歷如昨日事未嘗一毫涉聲利蓋淸厚長者也他日余家人私論鄰比婦徳之賢而有禮者��相夫人余曰觀其父與子可知矧胡公之儀於���乎尙書屬��非以余之素相知乎按範今爲��人系出宋石湖先生成大胡出文恭公宿二家門地相望夫人曾祖珙元嘉興路通��致���鎭巡撿父仲�隱居教授夫人年若干�胡氏爲�婦�事姑��家嚴肅夫人孝敬爲����於妻道母道��於友介婦睦族姻戚宜胡公舉進士自給事中累升禮部左侍郎太子賀客����將至尙書夫人亦再被恩命自淑人�夫人��盛其恭勤儉約一無所攺易曰恆其徳貞夫人有�卒年五十有一葬邑孝仁鄕周莊之原子男一卽長寧旣葬母廬墓側久不去聞父召乃詣北京鄕裏稱之女一適林玘嗚呼先王盛時徳化流行諸侯卿大夫妻皆秉徳執度有君子之行當時形諸詠歌傳於後來則今之世有好徳如範夫人者其可無傳乎遂爲之表

○前山東塩運副使蕭公妻宜人郭氏墓表

行泰和吧西一捨許曰南溪溪之上故家曰蕭氏蕭之君子曰鵬舉其卒而葬也合銘之後二十有二年鵬舉之配郭宜人卒詹事王君旣銘其墓宜人之子鎡在京師又求全爲表泰和數十年來語妻道之賢曰郭宜人語母道之賢亦曰郭宜人則余何辭宜人邑筱溪裏夕家父與恭元萬安主簿富貴產宜人天性柔淑樂澹素而謹飭自持涉學問知其大義歸鵬舉不逮事舅姑而歲時薦祭甚謹忌日必素食鵬舉有弟妹五人待之一如鵬舉之友愛輟奩具以嫁其妹如己之妹於奉族姻長者及待下至於臧獲皆適其宜鵬舉仕爲蘇州府同知單身之官持廉介後坐��河南宜人��給之而理其憲政井井不隳鵬舉之�也��家�落於事必當義不計利聞陰陽家�舅姑所葬�下��遷馳書咨鵬舉遷之鵬舉�起爲山東塩運副使廉介如蘇州而宜人理其家百有餘年六十有六鵬舉卒二子長金己出次鎡庶出常均所有於二子眾謂金宜厚宜人曰子一也何有厚薄然愛鎡好學嘗曰成父志在此兒意常厚之鎡舉進士歸宜人喜津津見容色三年鎡被召宜人嘆曰吾老矣將不復見汝勉務善徳無忝父母此宜人之篤於妻道母道者也他如教育親戚孤子長而成其家室又導之奉先之大節蓋其行可書非一享年八十有八卒於宣徳辛亥七月八日子二男三女男卽金鎡女之壻郭仲啟吳世昭巴東縣學教諭彭顥孫男六灓選中江西鄕貢凖囦江渭溫曾孫男四嗚呼自孔孟明義利以垂教士之遵用一世幾何況世逾遠又女婦耶懿郭宜人允配君子有來繁祉垂百世祀

○太僕寺丞丁維南妻宜人徐氏墓表

太僕寺丞丁維南妻宜人徐氏之卒而葬也監察禦史黃宗載旣志而銘之其子侃倬又以父命賫國子助教徐疇所狀行實介刑部主事徐孔奇以來謁拜請表其墓按狀徐世家南昌丰城父與京宜人諱徳天資淑惠佩承姆教年二十三歸丁氏丁故邑巨家��常百人宜人以孝事舅姑而待妯娌及族姻皆得宜其卑且賤者皆樂爲之使以是家事無巨細舅姑悉以屬之而爲之有條理維南旣出仕爲典牧署丞又升太僕丞有子四男二女宜人畱家居教飬之男皆遣從明師學維南得盡意於公而無所私累者以宜人主乎內也卒於永樂戊戌四月六日享年六十有二其子男儼侃俶倬侃治書經永樂十年會試中副榜授和州儒學訓導倬亦治進士業其女之壻陳用端用思道孫男三騏鳳驥女五孔奇爲餘言丁氏於葬事斥去一切浮靡無益之費備棺槨之制用密以固合朱氏禮而狀亦云以松脂二千斤內槨中加炭層沙土貳百石築其外又外固以石爲經久計可謂厚於送終者矣夫亦其有警於流俗歟比年匡廬西山之間往往盜發冢墓有司恬莫禁戢兵部盧侍郎�西山之麓盜發其墓至再𨿽無所得而體魄有不幸者矣夫忍於爲是者亦將無天道之應乎則余之著斯文𨿽以表宜人而爲薄俗者亦可以觀焉

○康節婦墓表

洪武十六年江西按察僉事翁師善行部至泰和下輩首問風俗及忠孝節義之焯著者得節婦三人聞於朝又三年詔悉旌其門復其家三人者康仁安之配陳氏其一也又四年康節婦春秋七十有二卒陳泰和世醫家仁可節婦父也節婦諱端自幼秀慧莊重謹姆訓父母愛之旣笄擇所歸以配仁安事舅姑相夫咸盡其道處娣姒族姻下及臧獲各當其分歸康氏三年舅歿又二年仁安沒獨奉老姑撫幼子躬勤持家數歲兵亂作寇環四境獨先舉家走避巖谷不蹈於禍所居屢毀於兵辛勤屢作之以禮厚自坊所親有利其產而諷之他適者斷發誓天示不復有他志孀居垂五十年貞潔之操如一日孝飬姑終其身而卒成其子於善行女徳之大曰婦道妻道母道節婦其可謂兼之矣其卒以洪武戊辰十一月十八日男子一人徳昭父喪始三歲長而溫厚醇謹明法律郡邑史率師之其存心長者而賤深文吏不直艸芥凡讞獄經徳昭議多見寬貸或誚之曰子待樹徳耶輒應之曰人柰何不務徳哉後節婦卒之三年亦卒孫男二郁嶽女三曾孫男七豫勉頤颒韶■﹝土頁﹞顒女八嶽洪武內子貢士累官梁府紀善颒顒皆永樂庚子貢士颒明年登第�錫進士出身殆康氏務徳之應歟固本諸節婦之教哉節婦之事見鄕先生陳心吾述贊謝子方銘墓余少授徒其裏塾嘗升堂拜節婦又相與徳昭父子祖孫者四十年故嶽復求余表節婦之墓

○太宜人曾氏墓表

太宜人姓曾氏曾之先家南丰初徙旴之楓坑再徙金溪之黃通裏世襲儒學有聞人元盛時與臨川處士孫履常齊名朝廷以崇文先生徵不起諱文者太宜人曾祖也鵝湖書院山長諱仍洪武初金溪縣儒學教諭諱易者祖與父也母鄭太宜人諱隆生有令質長益修其女徳父母愛之曰必求佳壻時同邑王修本從遊教諭君力學謹行嶄然出羣輩且家世相望教諭君喜曰佳壻莫踰此�遂歸焉孝事舅姑舅沒奉姑敬愛逾篤勤家以相夫夫沒無幾姑沒太宜人年三十子一男二女男英年十二女皆幼太宜人辛苦以禮畢二喪時徭賦頗煩王氏惟藏書千餘卷及有田百畝無他畜貲或導其鬻書與田以給公家者太宜人嘆曰此王氏累世所積以遺後人柰何自我棄之不聽而盡鬻其奩具給焉日勉英學問曰其敬嗣爾先人於是家益落又無臧獲之助饔飧井曰悉母子躬任之而太宜人所以持身率家甚嚴英登第官翰林嘗迎太宜人就祿飬者數年英升右春坊大學士兼翰林侍講學士得援恩典以己之散官職事贈父而封母太宜人遂捧誥歸省居兩月太宜人曰旣仕食祿勉思效分寸報國家母徒久安於私也英奏分其俸之半給於鄕爲飬且時時奉所得賜賚太宜人數以分族姻之貧者自其子官於朝三十年階四品聲譽奕奕太宜人歸治其家淸儉一如布素時而薦祭必加丰每飭其家人凡賓客之奉及鄕閭慶弔必如禮而躬督諸孫務學力善曰必無忝而祖父自少至老恆勤女事𨿽老歲必制精絺遣遺其子或曰子豊顯豈少一衣耶曰兒恆憂念母老使知母能是其心安矣年七十有五淸明康■﹝衤谷﹞而旦暮績不輟一日微疾端坐而沒宣徳七年正月六日也英聞訃奔喪歸上遣中使護送之命禮部賜祭工部營葬事蓋特恩雲英自翰林修譔累進其官今爲詹事府少詹事兼翰林侍�學士女長嫁徐洪次嫁許鼎孫男五■﹝衤谷﹞佑祺禎■﹝衤端﹞�舉進士廣西道監察禦史孫女一曾孫男三述�逖女四太宜人以沒之歲九月乙未葬其邑歸政鄕昔魯有季敬姜文伯母也慱達知禮文伯相

東裏文集卷之二十一

●東裏文集卷之二十二

傳

錄

◆傳

胡延平傳

知事府君小傳

退庵府君小傳

疾退子傳

黃伯器傳

羅先生傳

劉子輔傳

周是修傳

王先生傳

陳孟省傳

○胡延平傳

胡延平名壽昌字子祺以字行歷官至延平知府有善政人敬之不名字之故稱延平云延平吉安吉水人宋資政殿學士忠簡公銓十世孫父某生延平時其夕有大星墜捨延平自幼已屹然負巨志初受學同郡龍原同吳莘樂兩先生皆愛重之吳先生以女妻之皇朝兵初已下吉安而新淦寇猝至民陷於脇從者千餘人寇去總戎者恚將盡殺千餘人延平曰吾不可坐視卽謁總戎言從寇非民所欲不可盡殺將軍奉命來爲弔民耳今不察輒盡殺千餘人失民心矣総戎者悟盡釋千餘人不殺洪武三年詔郡縣舉人學士縣令丞舉延平應詔旣集京師尙書考察最上者得十八人以進延平與焉是日太史奏文明之祥上喜曰唐太宗一世文學士十有八人豈若朕得於一日哉皆以爲禦史卽臺賜宴延平數言事持大體不肯瑣瑣苟有陳說嘗上書言今國家宜徙都關中據古今說事情累數千言未幾朝廷得廣西簡近臣往治之上曰前上書胡禦史其人達於大體可遣也授廣西按察僉事延平至廣西問察民瘼遇罹於法者必有哀矜不忍之意時尋迠爲按察使持法嚴急屢出語諷切同僚延平獨曰法貴平嚴失平矣不爲動行部慮囚必平气悉心訊之使盡其情卽服辜猶三四覆訊不厭曰是欲其死無憾也故所至獄議殊死以下不當者咸得直融州石刻有元佑黨人碑立命碎之三年攺知彭州益務修惠政利民灌縣故有都江堰秦李冰所鑿渠引江水漑成都諸郡田兵興堰壤諸郡田悉蕪廢前之繼修堰者必伐石錮鐵費動以萬億計至是堰壤眾難之無敢復言修堰延平至曰土木可以固豈必鐵石哉卽爲畫白於府轉白省省難之延平再三言言益剴切省乃聞於朝從之命下省以委延平而責成焉延平曰得二千人足矣悉疏吷淤塞度所用伐竹爲籠實以沙土又伐木貫籠並緣窒堰岸江水乃復漑成都諸郡田民大利之延平書具法於牘以貽後人又修彭州堋口諸堰盡漑彭之田初堰廢井泉隨之竭民率苦出負汲十數里堰復民乃復便井飲始教民知學民益知延平之愛己也皆聽服其教居三歲獄無囚先之流亡者聞州有賢侯相率來復故業終延平去州民戶及賦入之數視初至增益數倍時彭兵禍觧未久野暴白骨彌望悉命收瘞之是夕夢人羅列拜堂下者不可勝�庭故有枯槐數十株延平至皆復榮又有羣鵲來巢時下馴近人及延平將去羣鵲噪於庭數日去乃已三年升延平知府其惠愛一如彭州時察郡政有病民者悉去之廳事側有淫祠數爲妖前知府徙捨避焉延平命毀祠更作室其上居之妖頓熄益修飭學教躬勵士子築祠祀李先生侗務以禮化民期年百廢悉舉民皆敬信焉忽得疾數日猶視事不輟左右曰公宜少休延平曰一息未絕曷可以怠君事一夕其家在吉水者復有大星墜捨是日延平沒於官洪武丁巳十二月也年四十有五郡之人爲罷市奔走泣弔如喪所親延平二子長曰直次曰廣今爲右春坊右庶子兼翰林侍讀贊曰余家距延平所居僅百里又姻家王子啟先生與延平同上京師爲禦史同爲廣西按察僉事又同入蜀爲州守余以是多知延平事延平爲人長身魁梧偉然而莊重不可犯其初至廣西廣西人望而畏之及承所設施則皆愛之以爲父母后遷延平延平人已聞其寬大長者而初下車其豪猾之民巨姦之吏亦皆竦然斂迹矣夫嚴不病下寬不宿蠹延平專任徳意何嘗不威懷並著也余故具列其行事以傳於世

○知事府君小傳

知事府君諱淸字子肅姓楊氏號溪園漁灌洪武庚戌詔攺太和州爲縣禦史劉昭先知縣事首以明經舉送京師授松江府知事松江繁劇聞天下初到官知府以下咸迂視之府君敬愼恆旦出治事暮乃息而處同官馭下吏一以誠意人不忍欺之皆爲之盡心𨿽公牘日累百計未嘗滯積蒞事務寬卹知府以下或發之過急必從容進曰爲民父母不能少緩之乎聞者愧服自是有欲爲苛察者恐府君聞卽止亦多有徳之私竊相謂楊君賢者其幫助我以君子也嘗行縣督賦民相勸告此長者吾屬可不勉力而貽譏累乎稍暇輒詣學官爲諸生觧析經義滿三歲遷福建塩運司知事運司無大繁劇而府君勤愼一如松江時其長官尢賢之歲餘坐累謫廣西道卒小孤山下府君少孤貧飬母夫人至孝與先諭徳公友愛尢篤先公沒盡夜哭久不已撫其遺孤甚厚襟懷坦夷寬■﹝衤谷﹞於人無怨惡不以僻隱而墮其所守嘗行道失足損人一雞時旁無知者顧從者取百錢置雞側而後去安泊素居官服食一如布衣時𨿽廉潔不務爲名沒之日家無一錢所著詩文有溪園餘閒錄宦遊槁藏於家

○退庵府君小傳

府君諱卓字自立一字子淵楊氏父觀山先生篤行爲西昌碩儒以書詩春秋教授學者府君旣傳其家學聞永丰劉於先生邃於春秋又從之卒業遂以春秋名家自少至壯𨿽盛寒暑及兵戈寇亂之際書冊未嘗去手夜誦率達旦慱記精思蓋於書無所不通洪武庚戌中江西鄕試第七人明年會試第三人廷對第二甲第一人授吏部主事踰年升廣東行省員外郎歲中坐累謫鳳陽屯種復起爲禮部主事數月攺杭州府通判援例去官府君儀度魁偉整肅儼然人望而敬之家貧淸修苦志確乎不可拔而於爲政行恕有豈�君子之風焉在廣東時有周參政者苛刻不可近兵卒二十人入山伐木兩卒山下邂逅婦人獨行曵入道傍林中欲亂之婦人怒罵不得亂卽共殺之婦家蹤迹得屍盡疑二十人者所殺訴諸行省悉捕至周親鞫之竟夕拷掠不勝皆引服吏�成案屬府君署府君閱案曰殺一婦人安用二十卒往白周周艴然曰員外欲縱殺人賊乎悉付府君鞫府君列之庭下視其色而聽其詞指兩卒語曰殺人者汝也卽吐實伏罪徵其所用殺刀斧驗之皆是十八人皆無罪周問員外何料事之審耶府君曰二十人其存心宜善惡異也如皆在卽不能亂況殺之乎余杭民兄弟爭田各有私親持說主之累歲有司不能決府君至悉屏其私親獨召兄弟兩人導之同气友愛之義曉譬深切皆感悟弟曰實兄之田我妄意爭之我不義也請不敢復爭兄亦曰弟貧窶我不卹之致爲此我之不義請以田與弟竟與弟其明決類此所歷官皆繁劇躬勤蒞之未嘗有滯事寅出酉歸歸輒閉戶秉燭讀書率夜盡二鼓始寐罷官家居號其室曰退庵杜門卻掃惟經籍研覃自娛足迹動旬決不出戶限嚴交處不苟許可𨿽儒先生當其意者不數人獨與從兄益民羅性子理鄧尙崇志契合甚篤世稱楊羅鄧初偕羅鄧應進士舉相與約日有如吾徒繼今一行非其所學將何顏復見哉後羅先生爲徳安府同知鄧先生爲四川塩運司經歷冰糵之操皆無敢犯者海桒陳先生嘗稱府君有冰淸玉潔之行洪武庚申卒年四十九爲文章必欲繼古作者書法鐘王有集若干捲存於家

○疾退子傳

疾退子者吉之西昌人鄧氏鄧故西昌儒家宋神童復之其五世祖也兄子方及弟子靜慱學雄文爲鄕碩師號二鄧其作父父也國朝四川塩運司經歷崇志以文學徳操與楊子淵羅子理齊名稱楊羅鄧者其兄也疾退子名學詩字崇雅有孝行元季之亂安成寇猝入西昌恣殺掠母劉氏老病不能行負之走避隘巷空捨中踰日寇窮索獲之觧所懷金得免繼復有獲之求金已盡矣斮之幾斃繼又一寇至見老母哭其傍甚哀憫之予善藥傅創又觧衣覆之久乃蘓起負母走避他處道遇渠寇詢知其儒者憫之予酒肉又爲詩嘉之遣其下導出城渡河使遠去疾退於少好學負材具有用世之志謂功名可以俛首取其父母亦矜詫其不凡曰是必復振吾宗者皇明旣定天下禦史劉昭先佑縣事以材舉江西行省畱爲宜使則嘅然嘆曰士當局促效奔走人階庭下哉卽謝病歸無幾縣復舉送於朝授固陵稅課使忻然曰乘田委吏可以行道到官持廉施寬商賈爭欲出其市所入貨羨舊額數倍秩滿徙平陽持己愛民如固陵甫再歲兩目發內障喪明郡以聞命致事歸則戚然傷其命之窮也自號疾退子疾退子耿介修潔气岸軒豁不屑意生事爲文章長於詩蚤喪妻無子旣罷官歸輒貧無侍飬者是時裏中故人親友及好義長者往往多在知疾退子生平抱負爭延致之疾退子挾僮奴日東西往來飲酒談咲相歡時爲歌詩以自適縣令丞皆知而禮之疾退子亦數出直言以禆其政之關故疾退子𨿽廢於盲而其所適於中者猶不廢也歷三十餘年向之故人親友及好義長者或死或逮出在外裏後生晚出𨿽以士名有不能究知疾退子平生矧令丞乎於是疾退子已八十餘气力益衰貧益甚冠帶垢獘十數年不得易衣薄歉歉嚴冬不能出門戶然其所操執益堅不屈人詞組不合拂■﹝衤由﹞去不顧不肯一毫脂韋淟涊徇人以求所欲孔子云歲寒然後知松栢後凋疾退子非其人歟建寧陳士希爲縣文學獨愛重疾退子官滿將去念疾退子將無以爲終也倡率素所還往者爲備斂葬之具乃去自士希去知重疾退子者加鮮矣今有人焉猝起旦暮之間其勢巨貲厚足以蓋一鄕不必其有徳卽一鄕之人奔走阿附之恐後至於疾退子則漠然如秦人視越人之肥瘠何趍向之異乎古哉蓋又有以盛衰存沒爲戚疏而施諸其同气者非獨於疾退子然也然疾退子之爲人世其可少乎

○黃伯器傳

黃伯哭名鼎一字孟鉉其先旴人宋淳熙中八世得笏知吉之吉水縣遂家焉世業儒大父天衢篤行勤學自經傳子史百氏及天文地誌醫卜諸事靡不通究父彥粲直諒和厚四子皆秀穎伯器季嶽尢傑出伯器天資絕人八歲倍誦五經四書涉知大義成重爲文章馳騁司馬子長班孟堅論議閎博不可窮旣冠明於世務自許賈誼時翰林吳沈得其兄弟之文讀之嘆曰今之軾轍也季嶽穎悟超越淸修篤學兄弟自相切磋亦必推服其兄用薦授鎭江府知事鎭江隸京師密邇庶事叢脞簡牒山積伯器至裁決數日而盡素習者不能及吏民畏服之歲中坐詿誤罷官退處山林取舊所爲文悉焚之一志於性命道徳之旨自聖人之經至於濂洛關閩之說研精核微涵泳渟滀久益沛然而從學者日眾伯器善開諭獎勵��感之以誠學者無賢愚少長皆樂從之隨才質髙下各有所成其教人以實踐爲務必使窮其理而體驗於身嘆學者專務科舉之業曰士固由科舉進然志於道者必不以是自足明道晦庵吾師也篤於孝友恬澹守約窮達一致爲文章脫略凡近根據至理粹然大雅所著有四書五經精義若干捲學古齋詩文若干捲宋史論未成卒年三十八君子曰師道立則善人多國家初興吉之宗師碩儒林林比立也一二十年物故盡矣學者方倀倀如失所歸伯器後出汲汲焉以成就來學爲己任所從學者眾矣其顯者故大學士胡廣左庶子鄒緝余不及識伯器而二子者皆與余久處爲餘言伯器才髙意廣襟度灑落玉潔而春和庶幾程伯子之風余未嘗不仰而興慕俯而私憾未得親炙也然觀二子者其文學行誼亦皆今之士所未易及孔子曰魯無君子斯焉取斯吾故刪廣緝之所述者爲之傳云

○羅先生傳

羅先生名性字子理以字行羅故泰和儒家宋有爲盧溝主簿曰伯壽嘗刲股和藥起親疾縣表其所居坊曰旌孝者先生曾伯祖也曾祖伯霖祖見可父谷禎先生少孤貧自奮於學初受易於鄕先生韋幹幹繼登康山長宗武之門苦志畢力博記精思夙夜不懈旣冠遭元季兵亂走避巖谷崎嶇困窮未嘗廢書卷性耿介一言一行必端不與俗人接𨿽至戚或涉邪行輒絕之然口未嘗言海桑先生陳心吾嘗稱先生及楊子淵有冰玉之摻洪武初詔郡縣立學禦史劉昭先知縣采譽望聘先生及子淵鄧彥髙三人爲之師時號楊羅鄧四年中鄕貢進士明年赴春官勑免會試授徳安府同知先是有寇號糟李萬戶者以眾入府治刼殺郡守以下掠庫藏官捕其眾悉就戮獨糟李逸去久不獲詔捕益急蹤迹所過宿逮系數百人諸邑騷然先生初下車民有負一囊詣府言糟李實死矣此其遺骸也問死幾何時矣曰一歲曰始死時曷爲不言又驗其須髮皆在而皓然白也曰糟李年未四十此安得是耶笞而逐之悉出所系數百人諭之曰朝廷但欲得糟李耳糟李旦出卽汝等暮皆寧家何爲不自愛體膚乃甘受楚毒而庇一賊耶能從吾言今與汝等期十日獲賊卽汝皆良民眾叩頭曰府公欲生我敢不盡死力乃悉縱之七日生縳糟李至庭下民皆以獲賊勞而遣之命下賦民鐵造軍器時兵亂初定商旅未通郡民猝無所辦先生居第後治蔬圃得窖鐵萬餘斤民爭趍求售同官亦勸以售民先生曰固天以濟民豈爲我也悉以代民充賦有餘皆入官庫銖兩不私焉其冰糵之操愈厲而卹民之心寢食不忘爲政以寬恕爲本惟贓吏無所假應城縣吏劉仁盜官麥事覺府逮治之仁懼逃匿會按察僉事朱逢吉過徳安仁出誣告先生他事將就鞫湖廣參政陶凱吳云按察副使劉某聞之馳召逢吉還謂曰君不知徳安有羅同知耶廿七府之賢守裁三人其可以枉忠賢哉【嶽州馬知府沔陽彭知府及先生三人】逢吉卒白其誣而正仁盜麥之罪在郡四年闕知府皆先生總之秩滿詣京師坐擅用棘木染軍衣爲陳寧所效謫戍西安行橐無數百錢怡然就役不以得失置意旣至西安之達官貴人皆敬禮之而安於處賤未嘗一毫幹人郡諸生從之受經後多舉進士去是時四方老師碩儒在西安者數十人吳中鄒奕獨曰合吾輩所讀書庶幾羅先生之半蓋先生學甚博爲文章切深詩古體宗漢魏近體宗盛唐書法鐘元常年及七十卒士奇少孤五歲先生取而教育之有父道焉明年官徳安及挈以行又三年先生有陜西之役屢遣���學又廿年而捐館當是時所以誨不肖者���盡記而爲道之大要不敢忘也恆竊私�先生所以修諸躬施諸人者皆當追配古人而今之人知之者寡矣謹述其槪爲傳手錄一通以寄其子賓畿蓋又欲其子若孫皆圖不辱云

○劉子輔傳

劉子輔吉安廬陵人自太學生擢監察禦史持身謹行儉約如布衣時而用法公平嘗按臨浙江者三年不見聲色而浙江之人善者愛之橫者畏之時憲使周新持風裁不苟許與獨數數稱子輔爲賢禦史九載考最升廣東憲使到官數日丁家艱去服�坐�累左遷交址諒江知府不鄙夷其民撫綏如子民咸愛戴之叛寇黎利攻圍諒江城將寇勢猖獗他郡縣城多已陷子輔與守將倡兵民效死守數月寇增眾攻城城中食且盡而人心益固又踰月寇攻益力遂破城城中兵民盡力鬭以死無一人降者子輔知事不支曰吾奉命守郡郡亡與亡義不可污賊手卽自經死一子不妾皆先子輔死事聞贈子輔布政司參政遣官賜祭復其家太史氏曰子輔平素恂恂少言如無所長者且不慕�際人蓋鮮知之而其終所樹立卓卓若此士可以其外斷之乎當時總帥如王通輩擁勁兵十數萬不能禦賊而棄城去甚者蔡福之徒甘心從賊反兵來攻圖苟活旦暮間卒之不逃誅於國典夫死一也彼身戮家僨貽誚無窮視子輔蓋冰炭燻蕕之不相同矣時戍守之將如都指揮李任等毅然奮節而死者蓋多死民社者子輔及諒山知府易先政平知府何忠輩亦非一人忠罵賊不絕口從容賦詩乃與其子皆死世曷嘗乏正人君子哉顧系於用之者之何如也

○周是修傳

周是修諱徳以字行周吉之泰和爵譽裏名家其先諱矩者嘗顯於南慶至宋累累有科第其支裔徙灘江裏是修之所自出也是修少孤貧自奮於學從遊鄕先生胡渚樵渚樵以孫妻之又從國子學錄蕭執先生明詩經初舉霍丘縣學訓導入見太祖髙皇帝擢爲周府奉祠正髙皇帝上賓之明年有告言王過失事王府官屬皆下吏是修以嘗諫得免攺衡府紀善預修纂翰林數陳論國家大計及指斥用事者誤國用事者怒眾共挫折之是修屹不爲動太宗文皇帝靖難之師旣渡江駐金川門官中悉自焚明日是修畱書其家別其友江仲隆觧大紳胡光大蕭用道楊士奇且付後事暮入應天府學自經六月十五日也又明日臣民推戴文皇帝繼大統數月禦史言是修不順天命請加追戮上曰彼食其祿自盡其心一無所問是修內貞外和有孝友忠信之行非其義不苟取襟懷坦明灑落而衝澹悠然其學自經史百氏下至陰陽醫卜之說靡所不通爲文章未嘗締思援筆立就而雍容雅贍詞理條達稍暇著述吟詠不虛寸晷所著有討小序詩集義詩譜論語類編廣衍太極圖觀感錄綱常懿範邇言家訓蒭蕘集進思集是修汲汲導誘人善人有過失恆爲之隱以是無少長賤貴皆樂親之明知人所薦士如梁用之劉叔毖皆知名當世是修之學𨿽間未純然於明綱常爲世道計必身履之而不徒托之空言豈非卓然特立者歟是修卒年四十有九時觧胡蕭梁皆見諸文字然屬倉卒不及詳今二十有八年矣知是修者獨余在每追念君子淸白之節文皇帝日月之明旣照其心豈當遂致泯沒故述爲小傳以授其子轅使傳焉

○王先生傳

王先生名佑字子啟晚號啟翁王出瑯琊後繇金陵徙泰和世系具家譜先生十數歲知自重以古人爲歸不混流俗初從鄕貢進士曹隨治毛氏詩長遭元季之亂與兄子與先生避匿平川山中力學不輟兄弟自爲師友稍出遊南昌與辛敬萬石曠達楊士弘練髙劉永之輩爲詩友行省平章遂禮致先生爲塾賓聲譽日聞四方江西旣內附先生首舉教官吏部試中經義偕十八人者入見是日太史奏星象文明之祥太祖皇帝喜皆除監察禦史賜襲衣又賜宴禦史臺先生劾姦貪振憲紀風裁勃勃動人廣西平初置官府簡禦史往任風憲以尋適爲按察使先生及胡子祺爲僉事子祺曰古新國用輕典先生曰蠻夷之人素昧君臣父子之分瀆倫傷化不及此時明禮法以示勸懲後將難制適從先生議先生所分按郡縣吏民悚然三年偕子祺入覲時王師初平蜀重郡守之寄遂徙先生知崇慶州子祺知彭州崇慶承兵革凋獘之後植僕煦槁隨事盡心民稍復蘓坐累罷歸而從學者日眾先生嚴師道其施教有方務見實效後生晚學望之皆內自斂肅不敢侈肆江陰徐遜知泰和縣勵精爲治聘先生訓導縣學日躬詣問政先生曰示民以好惡之正而去其蠹耳遜虛己惟先生之言聽而行之不疑於是五六十年知泰和者其設施當大體得民心民至今誦道之無厭者莫有過遜蓋自先生導之矣先生孝友忠信嚴毅端方海桒陳先生嘗言王子啟壁立千仭文負所學劉尙書子髙言子啟眞風紀臣包孝肅不足多也郭敬守曰子啟平居一言一話皆可書簡冊垂法戒蕭子所曰王公秋霜烈日執固當憚之先生擅文章飬气爲要中歲以前所著毀於兵晚獨存長江萬里稿先生年六十有六卒二男子皆殤卒時惟二女子在其行事舊無紀述梁潛嘗從受經欲作傳未及而卒余丱角以姻家子恆得侍教猶及見所藏僉事知州時政事文書充積牖下時不敢有請今所藏無復存者每念上君子挺持魁傑如先生者一代無幾人其可使泯而無聞謹記憶耳目所得大槪爲此傳𨿽言不能詳觀者可推類以得之矣

○陳孟省傳

陳泰和碩宗五季時自金陵徙來歷宋元以科第入仕者六十人國朝心吾先生爲江右大儒洪武初朝廷遣使徵議禮以老辭三子孔立孔奐孔碩孔碩見余所作墓表孔立孔奐皆明經擅文章孔立負才識卓犖不局於小節嘗仕爲白水縣丞孔奐溫粹如玉隱居不出孟省孔立之仲子爲孔奐後名鑑心吾先生七孫特愛孟省十四卽侍先生上京師及考鄕試廣東江西旦莫不去左右者十數年爲人質確苦學攻詩經及大學語孟中庸晝夜熟讀精思諸經史子皆通究治科舉業其文一本實理而深斥浮靡之習弱冠甚見重先生長者同輩者皆往質疑請益而愈益自進不少懈爲人峭直寘合邑中士所與交者無幾人行道邂逅流俗人俛首過不一顧嚴義利之辧不輒受一毫於分之外年十五六卽名其讀書之齋曰克治以自勵精楷書平生所繕錄文字甚富一點一畫必如法蓋類其爲人邑大夫舉充學弟子員歲甲子江西鄕試眾皆必孟省在髙選是歲江西聘心吾先生考試有令考官不得以子孫預試遂格不入丁卯再試將入會聞大父喪遂止同門生素爲孟省薄者訟孟省謂無祖喪不就試之令有司刻深不�意坐孟省不應而罷其弟子員已已凡罷黜弟子員皆徵詣京師分布諸司治吏事踰年孟省抑欝不得志竟卒蓋年三十有五一子西安少孤失學易業賈而卒無嗣先夫人孟省姑也餘生後孟省十歲丱角嘗從學焉旣長最相厚孟省誌甚早學甚篤行甚堅卒不遇以困死非其命耶夫挾藝求試以干祿也大父喪不卹而汲汲於祿禮歟執法吏不推人情明禮義可以爲良歟吾著孟省之事以悼賢者亦於法吏有警云

◆錄

抱灌子錄

○抱灌子錄

抱灌子閩人所居丹山碧水之間與老圃鄰習圃之業洽五畝之地爲十數畦雜蒔蔬菘芥姜韭葵莧蔓菁瓜瓠之屬悉具日行畦間視害曲者輒去之以旦去虫日中去艸暮則抱甕以灌率爲常故𨿽饉歲抱灌子所蒔恆熟蓋爲之不厭於勞也然非專以自給有欲取者聽不拒�不得傷其本耳人恆遇其抱甕��號之曰抱灌子𨿽�圃手一編未嘗釋稍暇坐���踞誦聲瑯瑯時起�曵杖行歌陶元亮田園����爲詞以歌曰灌畦東西兮灌畦北南吾任吾力兮聊佚其心我思古人兮丈人漢陰又曰戴星以灌兮戴日以鋤聊任吾力兮焉知其劬我思古人兮仲尼飯蔬綽綽有自得之意會賓興詔下縣令丞廉知抱灌子賢薦之朝嘗與稽古述作之事矣已而擢夏官郎又擢天官郎東臯耘夫嘗出而邂逅焉熟視其狀貌曰此殆非趍榮急利者也旁有知者曰此抱灌子也道其平生歷歷耘夫就而與之語抱灌子若罔聞之他日又邂逅焉間及魯隱公以來二百餘年王霸之得失抱灌子張目吐辭娓娓皆不失聖人之旨耘夫咲啞然謂曰抱灌子曷爲不終嘿嘿耶抱灌子曰吾亦謂子之喋喋奚所裨益也時抱灌子益有志於退耘夫聞而竊嘆曰抱灌子其志尙可以敬薄俗而用世者必重得志尙之士鄒孟氏曰人有不爲而後可以有爲然吾欲挽畱之不得又竊自嘆欲從之而義不可也蓋怊悵不已而念抱灌子之事不可以泯故輒錄記之抱灌子陳氏福�耘夫廬陵楊某云

東裏文集卷之二十二

●東裏文集卷之二十三

表

議

詩

贊

告祭文

◆表

兩朝實錄成史館上表

經筵謝表

○兩朝實錄成史館上表

伏聞上有堯舜禹湯文武之君斯有典謨訓誥誓命之紀當時所錄萬世條師自漢以來曁於唐宋皆建史官專職紀述我國家奉天啟運聖聖相承大經大法明於上善政善教被於下萬方一統海宇淸寧洪武以前神功聖徳史氏所記具有成書欽惟太宗體天弘道髙明廣運聖武神功純仁至孝文皇帝剛健中正廣大欽明體天之心行天之道勵精爲理躬儉愛人再奠邦家中興鴻業文治光昭於日月武烈弘靖於華夷大略雄材茂功偉績規模弘遠卓冠百王欽惟仁宗敬天體道純誠至徳弘文欽武章聖達孝昭皇帝孝友英明寬仁恭儉敬天法祖制治保邦明目達聰周詢民隱時使薄斂慱施濟人撫盈成之運廣文明之化丕新政紀覃敷徳澤期月之內天下歸仁二聖升遊雲車益遠萬姓哀慕海宇同情恭惟��陛下文武聖神聰明睿智�������民�廣至仁繼志述事歌九功之��得萬國之�心上念祖宗功徳之隆同符天地覆載之大宜宣昭於簡冊垂儀範於帝王宣徳元年五月勑修兩朝實錄命臣輔臣義臣原吉監修臣士奇臣榮臣幼孜臣山臣族臣漙�裁臣蔡臣英臣直臣述臣時勉臣習禮臣學夔臣循臣從善臣驥臣鶴齡臣�臣��臣�臣曰恭臣敬臣翰臣�臣�臣�臣中臣��臣文�臣節臣錫臣尊�修發左右史臣之所��中外官�之所上兼考��參之見聞編載事功�傭者其本末纂述謨訓必��於精��制度��細不遺��務者𨿽明必審於紀敍聖神之道徳如繪畫造化之功��諸形容誠難髣��若附錄臣下必在究明是非訖五年正月恭成太宗文皇帝實錄百三十卷仁宗昭皇帝實錄十卷合百五十四冊謹繕寫上進伏念臣輔等智識淺陋�術空�曠歲月而久稽亦討論之惟謹方諸良史深愧乏三長之稱監於先朝庶少資萬幾之暇

○經筵謝表

知經筵事太師英國公臣輔同知經筵事少傅兵部尙書兼華蓋殿大學士臣士奇少傅工部尙書兼謹身殿大學士臣榮禮部尙書兼翰林院學士臣�兼經筵官詹事府少詹事兼翰林院侍讀學士臣直少詹事兼翰林院侍講學士臣英翰林院侍讀學士臣時勉臣習禮侍講學士臣循侍讀臣�侍講臣�修譔臣愉臣黎等玆者恭遇經筵肇啟聖學維新講讀侍臣咸膺恩澤謹奉表稱謝者臣翰等誠歡誠忭稽首頓首上言伏以天淸地寧昭聖皇之統禦時康道泰羙文治之隆興日月光華中外忻悅恭惟

皇帝陛下聰明睿智廣大寬仁尊尊親親崇兩宮之至飬推恩布徳得四海之歡心是以三光全而寒暑平五穀熟而人民育益勤稽古之學益弘�正之功謂易書詩禮春秋之文皆堯舜禹湯文武之道萬幾有暇恆親禦於經筵多聞是求肆詳延於儒雅用資啟沃用致進修上以承帝王心法之�下以錫臣民皇極之福光祖宗之洪業擴海宇之隆平臣�等猥以庸才咸叨榮命荷絲論之飭勵繼宴錫之駢著於緝熙�厥心允協周成之徳念終始典於學敬陳商說之篇

◆議

吳文正公從祀議

○吳文正公從祀議

欽奉聖旨命臣等考究元儒吳澄應否從祀議擬奏聞臣士奇等欽遵考得元翰林學士吳澄所著書及奎章閣侍書學士虞集所狀澄事行蓋澄自十歲得宋儒朱熹所注太學讀之卽知爲學之要專勤誦讀次讀�孟中庸亦然遂大肆力於詣��五專務聖賢之學致踐履之實以道自任其所自勵有勤謹敬和自忻自修消人欲長天理克己悔過矯輕警惰顏冉理一�銘其毅學者有學基學統等篇深究�洛��之旨考正孝經挍定易書詩春秋修正儀禮小戴記及��張載之書有易書春秋禮記纂言及易纂言外翼皆所以啟大道之堂奧開來學之聡明傳之百世而無獘也時朝廷屢起之乃就國子監丞稍進司業�言不合卽自觧去後屢徵復起亦不久於位進退之際卓然君子蓋元之正學大儒許衡及澄二人�遭�世�功在朝廷登在朝之日𨿽�其職論思�成均勸講經筵咸積誠意預大議論大事咸引古道而功在學者尢多故二人之沒皆謚文正衡在當時已列從祀澄旣後出又卒於元衰之際當時已有建議宜列從祀者屬元綱日頹未及舉行今澄所著諸書具在我國家崇儒重道大明四書五經及性理之旨凡澄所言皆見采錄以惠學者蓋澄問學之功來惠以來莫或過之而從祀諸儒自荀況下至範�語其事功皆未及澄今若升澄從祀孔子廟庭列諸許衡之次允愜斯文之公議昭國家之盛典謹具奏聞伏候勑旨

◆詩

平安南詩

平胡詩

思訓堂詩有序

○平安南詩

臣聞天以風雨霜露育成萬物聖人以禮樂徵伐綏輯天下一出於至仁周之文武皆一怒以安其民故�聖人不志用兵亦不去兵以爲治洪惟我國家肇興太祖聖神文武欽明啟運俊徳成功統天大孝髙皇帝深仁大義順天應人平靖四方以教以育罔有孽害時謂泰和至於���廣仁義禮樂之化海內莫安四夷��小���熙然同春惟是安南其王孱徵其賊臣黎��曁其子蒼沿襲悖凶屢弒國主�刑暴�毒虛下人玆久滋甚皇上閔焉弗寧發詔使諭使遷悔賊罔忌畏數侵掠厥鄒占城又寇我思明祿州寧遼之地在廷之臣咸請發兵討罪上曰彼匪人乎斯不可終化發詔使申諭焉賊聞其主有遺胤子奔來京師卽上表謝過請還之上曰彼其庶幾有悔乎遣使者衛送出境賊伏眾邀過使者執殺其主�胤子事聞皇上震怒召文武羣臣論曰予承天命保康��凡一民弗獲惟予弗�人有弗迪而遽誅斯遏抑厥自新乃有弗迪至於再三而釋弗誅惟予弗君今盜�弗迪予必不釋將往大正匪予志用武惟盜滋��羣臣合辭力贊必決�告祀天地宗廟及天下山川命徵夷將軍左右�將軍左右參將曁神機橫海驃騎遊擊鷹揚�將軍率師討賊師發金川門上臨江�之諭之曰汝其代子往行天討惟盜曁厥子必誅弗釋曁同惡必誅弗釋凡厥脇從咸釋弗誅惟�安南咸朕所統厥民滋困予盜罔攸訴告汝其代予往弔毋有侵害或有侵害卽旣殄戮盜猶底汝罰旣殄戮盜其咨求其王遺嗣乎俾統治厥民往哉惟懋師入安南黎賊脇驅其民號�百萬拒於境上民聞王師來爲己除害皆倒戈迓降師渡富良江入其東都城又入其西都城如蹈無人之地賊窮迫盡棄其眾獨與其孥數人並海遁去五師�之悉生縶之不遺一人乃縱所脇從咨民所苦罷其苛禁敷求安南王遺嗣民旣罔有侵害又蒙哀矜弔卹悉觧去所苦鹹竊喜曰我幸復見今日幸聖天爾不遐棄我萬里外而復生我欣然如脫虎口歸慈父母相率跽軍門言曰惟故安南王遺嗣悉�於寇暴無遺惟玆土故隸中國誠願復列中國泯密比聖化俾我曁我子我孫咸免於夷狄禽獸軍中獻所獲俘且具言民所欲皇上重違民意下詔郡縣其地選置守吏復置交址布政司總之在廷文武羣臣上表稱賀臣惟安南本漠南越地武帝置交址郡曁五季丁氏竊據之始僣稱王宋弗能制因授之卒循爲常更歷數姓蟠結深固屢叛弗服宋元數舉兵誅訖無成功皇明奄有四海率先�服曾不�世終梗寇盜天地之徳務���累誨弗悛肆惠援溺仁義之旅弔伐並行恩威所臨有迎無拒累月之頃肅淸凶憝大拯塗炭弘復疆土功徳俊茂振古無倫焉惟古帝王施徳建功皆有頌歌傳播後世臣忝列從臣後輒儗古作者之意讓平安南詩一首以示後來謹拜手稽首上進詩曰惟天生民咸俾遂適有攸弗及肆命有徳惟徳格天爲君爲師以教以治俾適咸宜天啟皇明悉畀所覆明明太祖生育�誘衣之食之�安遠歸禮昭義布長切導卑皇帝繼統四方萬國益富而教和豫安適蕞爾蠻交醜孽其間爲狼爲豺小大畢殘皇曰彼醜匪異人類庶或攺率予其化誨誨言諄諄弗遷益驕戕暴厥�盜我邊郊百辟文武俯伏陛言弗時翦屠將俾蔓延皇曰申誨猶或攺率弗攺弗率跳梁狂獝僞恭顧命賊我使人曁彼遺孽�身百分皇曰彼醜獸心廉易螟蜷弗除曷遺嘉稷惟皇上帝付予八埏有溺弗援予滋違天誕命將臣曁旅師徒往勵汝勇往宣汝謨咸弔困窮殲惟醜虜職敷予仁匪曰究�六師遄邁辭直气厲涉危蹈深若履平地嘽嘽烈�赫赫業業如飄剟剟如霆戳戳蠢彼醜虜脇驅爲拒仁威天降孰有彊禦雞翎夜�富良爲帶投兵委戈奔降迓拜乃人交城乃�凶渠縶之海隅如�取鶵乃咨脇從悉觧而縱乃視交人弔其疾痛交人悴悴爰始色溫舒其兢兢爰始咲言交人有言我固�毒天子生我旋癘爲福交人有言我初匪夷逖遠淪污陷玆塗涺天子聖仁曷返我初內我旋我永康不虞俘獻於廷天子受之民有願欲天子予之四夷有聞歡喜告語天子聖仁我有父母救民之疾不以遐僻有梗弗率必誅不釋天子聖仁孔武且神孰其爲梗鑑彼交人芒芒四裔威服徳拊巍巍中夏尊安鞏固海航陸車來享來庭千萬億年�我皇明

○平胡詩

洪惟上天眷佑我國家皇帝陛下以至仁大聖纘承太祖髙皇帝鴻業爲億兆生民主綏靖涵育四方萬國林林総總之生皆鼓舞忻戴趍走承奉惟恐不及至於朔漠氈裘瓣發之眾各率其屬歸誠慕義���下蒙荷官賞者不可勝計惟本雅失裏弗率倔謹化外皇上推天地之大徳謂率土皆朕民其可使一芥獨失其性屢發詔使撫徠之虜弗悛益甚要執我使臣侵擾我疆場疆場之民罹其毒虐皇上憫焉弗寧謂皇天旣付予天下天下有一民一物失其所予曷敢坐視不卹且仁者不姑息畜患以厲民虜怙終不可赦予必躬往視師以永寧我宗社生民時車駕巡北京詔皇太子監國至是復詔皇太子告天地宗社及詔告天下以發兵所由遂命將閱師永樂庚寅二月丁未車駕發北京旣出塞踰五云關道壓虜川龍旗所向上天助佑風日和融消剝寒沍坤靈恊贊磧鹵之野咸出甘泉潔淸芳冽隨地而有士馬所過無不飫足眾心歡懌咸懷敵愾五月己卯車駕次玄溟河本雅失裏率眾迎拒皇上以數百騎獨先大破之諸將率麾下繼進奮驅逐北本雅失裏盡棄其族屬牛羊輜重以七騎逓去諸將咸請追戮之皇上謂帝王除暴祛之而已不窮殺以爲武時將士生縶虜眾來獻者萬計昭悉去其縶虜眾有釋兵以皇明受命統禦寰宇皇帝仁聖承序太祖以教以理洽於率普神化所濡涵泳鼓舞逖彼朔土負恃遐阻弗馴弗﹖﹖臾執我使者橫縱桀驁跳梁丑者﹖鬼毒其與處連我邊野人之鞠窮欝憂以癙叫號旻天盍於我抒皇帝仁聖憫焉興蓰曰時天氓彼敢虐苦惟天命予予曷敢捨彼絕於天匪予志武乃命將臣整徒閱旅告誓啟行以類以旅六師導禦萬乘從扈如雷如霆如飊迅騖萬里一瞬飛越峐岵謨斷自天孔神且吁計遐測幽瞭如眝睹�彼朔土夏不觧沍芒芒磧鹵沃渴惟乳皇徳格天昭畣靈枯春暘流敷融麗昫昫甘泉洋洋徒乘厭飫競奮敵愾踴躍馳赴搗其挍穴玄冥之滸揮戈擊殳闕若虓﹖虜急在鬴彊抗螳斧殲之縻�縱惟七馬乃有支孽潛伏於芥一鼓而狝迅於焚羽肆犁其藪散其藏聚皇帝有詔厥眾咸赦觧其縶縳綏其降附曰予寧汝汝罔予懼汝饑錫汝馬牛肥羜蘓其創殘伸其噢咻如旱惔焚霈施甘雨歡呼膜拜皇帝聖主我昔罔知今我父母皇帝神武徳施弘漙惠彼朔野同我中土夷堠去防��邊成邊人肆寧如愈沈痼虜人始悔如夢斯寤往來孚好無有疑迕帝曰逮哉其還予駕雍雍凱歌歡騰載路四方萬國奔賀拜俯皇帝功徳超冠千古相彼自古夏殷而下漢唐曁宋咸獘戎侮於備於禦不以晨暮則單刀劬卒罔驅去帝禦九五隆治弘化肆揚���剔民惡洗濯曠蕩俾民得所五兵偃戢四海熙豫宣昭人文丕闡皇度億萬斯年永隆宗社臣謹作詩以繼肆夏

○思訓堂詩【有序】

思訓堂者通政司右通政宛平陳定至善奉親之堂也親沒拳拳於親之訓不忘故以名堂而著其孝思焉間求餘言夫世之爲父母愛其子盡力於鞠育恩勤者有之矣而能訓之以善道者鮮訓以善道則幸其子不違於目前之頃有不可必況望其不違於身後者乎至善蚤喪父獨賴母王恭人鞠育教訓以成其徳器顯融於世矣而服膺母訓至於母沒不敢忽忘可謂今子矣夫君子之所重者有恆心也故作思訓堂詩以致相成之意詩曰

昔我升堂言侍母慈今母往矣升堂孔思厥思伊何母有訓辭厥訓伊何仁義是持事君猶天盡己勿欺雄厚有容維愼弗�我心藏之夙夜靡遺豈直靡遺允蹈不違繩俛維寅承母之詒伊昔克承式肇慶基繼今克承永保弗隳克篤念之罔適匪�庶幾有譽於親有輝永迪於斯以善�抱

◆贊

黃思恭學士像贊

晃庵像贊

鄒侍講像贊

自贊

石處士像贊彥誠之父

具慶遺像贊爲贑王令作

亡妻嚴夫人遺像贊

行儉像贊

歐陽子白像贊

○黃思恭學士像贊

肅乎其外泊乎其內不競不絿於於其泰纘先緒於垂微肇來慶於孔章白鹿華蓋玉韞而光榮恩淸秩黃髮兒齒消搖相�茂綏福履

○晃庵像贊

吾邑蕭生寫文淵閣大學士兼左春坊大學士晃庵胡公像可謂似矣�得其外者耳得其內者莫如余敬書之卷首爲贊其詞曰

偉乎其儀淵乎其中簡而有執和而無同襟宇澄�涵秋露於玉壺气韻灑落揚皓雪於靑松洙泗關洛其學之源大河長江其文之雄事�明之主崇近密之任承禮遇之隆其千載之遭�也而泊然如抱虛退然如執衝孳孳於往哲幹幹乎終日者蓋希先民道徳之意君子爲仁之功歟

○鄒侍講像贊

其稟之剛其行之良所存也公而恕所履也直而方學之博必宗於聖賢文之富必傳諸經義秋水澹雲泊乎素心寒巖古栢凜乎義气孔子所云直道而行孟子所稱樂善不倦展君子子邦之彥也

○自贊

其爲人也知厥初靡有不善知旣往鮮有或是知古聖賢皆學而能知宇宙間皆吾分內然望而未見徒系其志今不田而食不乘而衣者四十六歲嗟來日之幾何其奚以免夫俯怍而仰愧哉易云終日幹幹庶幾服以自勵

○石處士像贊彥誠之父

其中休休其外溫溫雍容耆顧消搖丘園根忠信於天賦表行義於厥躬抗素尙於浮雲含逸響於淸風古之吉人今之善士自天佑之式繁壽祉

○具慶遺像贊爲贑王令作

含純抱和蹈履靜嘉有淑令媲恊■﹝衤谷﹞厥家爲善有慶有子有文章貢之濆惠政在民祿飬孔時弗究報�遺像儼然悠悠孝思

○亡妻嚴夫人遺像贊

處余之貧泰焉以欣從余而貴不攺儉勤蓋布裳�汲無怍乎鮑宣之婦男女效績有聞於文伯之母視過不及輔我中道曷不永年於我偕老噫

○行儉像贊

學慱而志端識敏而才充其秀發也粲芙蓉於淥水其淸拔也�華嶽於晴空承明延閣足以續休乎家世詞命論思足以增重於國華方當任賢興理之時祿位所臻豈吾所能量其涯哉

○歐陽子白像贊

邁往之气明爽之資有學有文有徳有儀如寶劍含精將試之無不利如良玉在匱蓋蓄焉而弗施𨿽見諸貌者已老而存諸中者未衰其終求箕山之志抑有俟蟠溪之時也耶

◆告祭文

祭告先考墓文

祭告先妣墓文

焚黃告先祠文

祭康氏妹文

祭族兄仲素文

祭陳一敬文

祭王肇慶文

祭林崇璧文

祭陳參政文

祭思貽兄文

○祭告先考墓文

維永樂十年歲次壬辰三月乙酉朔越十有九日癸卯男具官士奇敢昭告於先考府君尊靈仰荷尊父積徳垂慶覆被小子�仕於朝欽承上恩特贈尊父爲奉直大夫左春坊左諭徳榮捧命書倍萬愉懌謹錄黃專遣侄鄕貢進士輝賫詣塋域恭伸燎告伏惟尊父服此明恩重念藐孤生而薄祜甫踰期晬慈父棄捐生我孔勞棄我孔蚤幸承福佑用克臻玆心之永傷祿不逮飬奉恩悲咽如何可言自今以始惟盡此心惟忠惟孝不敢荒怠伏惟尊靈永佑相之謹告

○祭告先妣墓文

維永樂十年歲次壬辰三月乙酉朔越十有九日癸卯男具官士奇敢昭告於先妣尊靈玆者欽蒙上恩特賜誥命贈尊母爲宜人榮捧命書倍萬忻懌謹錄黃專遣侄鄕貢進七輝賫詣塋域恭伸燎告伏惟尊母服此明恩重念某不孝不天生孩十有六月慈父棄北當此之時兵亂甫定骨肉散亡家產破析獨賴尊母慈仁如天軫念先祀危切履冰保存孤孽嚴於執玉逮其有知教之詩書曰此汝先人之業也汝怠而棄焉是汝不能子而我不能母也憂勞夙夜陰阻備嘗以長育存全之於孤苦顚沛之餘至其幼旣壯其危旣安而尊母不及見矣嗚呼痛哉今荷尊母積徳流慶叨承國恩享有祿食矣追惟幼侍尊母糜粥不飽今有祿食能獨飽乎衣有綈帛矣追惟幼侍尊母疏薄不暖今有綈帛能獨暖乎一念之至疾首摧心天地無窮母子此痛其有窮乎祗奉恩榮益深哀慕悲涕哽塞莫知所云伏惟尙饗

○焚黃告先祠文

維洪熙元年歲次乙巳正月壬申朔越二十日辛卯孝曾孫少傅兵部尙書兼華蓋殿大學士【士奇】敢昭告於三代祖考妣尊靈曰【士奇】不肖材知謭陋仰荷祖宗積善累仁慶澤所鐘覆被小子叨祿侍近積有歲年玆者恭遇皇上龍飛恩徳覃霈屢升崇秩寵賜誥命推恩追封三代我曾祖待制府君祖金洲府君考諭徳府君皆追封榮祿大夫少傅兼華蓋殿大學士曾祖妣弘農郡君嚴氏繼曾祖妣髙氏祖妣胡氏妣宜人陳氏皆追封夫人【士奇】榮捧命書不勝忻悅祗用錄黃恭伸燎告伏惟尊靈服此明恩敷佑小子用竟忠事庶幾上不累君親之大徳謹用告饗�告

○祭康氏妹文

嗚呼吾母生我及妹心母之心敬母之訓嗣母之善吾妹最賢妹之有家鐘愛賢姑宜於夫子宜於宗戚謂宜祿壽百歲之期云何一疾遽殞中道𨿽曁裏鄰咸增悲惋矧於同气心當如何訃音之來驚僕號慟嗚呼哀哉命果然耶兄仕京師廿有七年思母不見思見吾妹遽復已矣嗚呼哀哉吾妻家居辛苦生業亦惟賢妹姑嫂一心扶助禆益不知倦勞吾妻久病以至於沒兒女呱呱惟姑是恃保育訓教靡夕靡朝誰謂再期吾妹又沒兄之抱慟曷有窮期嗚呼冥冥不昧應與汝嫂同事老母幽明異路寧知兄悲茫茫修途緘辭致奠南望興慟淚雨其雱尙享

○祭族兄仲素文

維永樂七年歲次己丑七月辛未朔越二十有一日辛卯楊士奇聞族兄仲素先生之喪已歸葬淮安謹附酒果之儀今侄之紀致奠於先生之靈而言曰嗟嗟吾兄而遽死乎耿介之徳和厚之資篤實之學溫雅之詞彼世人於利勢倀奔走如渴饑獨安命而�義寧處賤而宅卑罹憂患以益窮恆特立而不移服恬素以自適全天和之熙熙諒於道無所枉𨿽竟死其奚悲士奇昔邂逅於都城蓋晨聚而夕分交書畢之往還𨿽迹遠而心親詎期一旦北行逾遠杳音塵之莫通忽喪車其來返瞻宗秀之凋摧慟中懷其煩懣謹緘辭而致奠零涕淚之澘澘尙享

○祭陳一敬文

哀哉陳兄遽此永畢耶凡世之人耄期比比獨不躋下壽理其可詰耶兄之所存和易平實兄之應務條理縝密剗削町畦耿介自執凡世之人知兄無幾兄之用世用亦未幾其間得失曾何較計去崄卽夷來返竹林消搖徜徉爰得我心日月幾何鶴書載下甫卽公車倏焉殞謝哀哉陳兄餘悲曷捨念余束髮相從遨嬉遨繥伊何曰書與詩三十年間出處聚散迹睽志同斷金莫間昨晤於玆曾幾晨夕會促別長頓絕來覿平生知心逝者如彼孰計陳兄溘又去此悲哉餘情耿耿何已嗚呼死生恆道全歸爲難生無遺憾沒也其安我思陳兄我又何嘆尙饗

○祭王肇慶文

維永樂十四年歲次丙申九月己丑朔越七日乙未故中憲大夫肇慶府知府伯貞先生王公之喪歸自北京道過龍江其婣家生奉直大夫左春坊左諭徳兼翰林侍講楊士奇謹致淸酌之奠泣而言曰嗚呼先生遽往而不還耶歲初邂逅傾瀉相歡曾無幾時餘疾遘患數匍匐以來視爲之方以速其安旣去此而北行長蘆之書猶懸懸於訓言先生之厚余其事固昨日之間也遄聞端州之命喜動乎中計旦夕之南轅得申款洽以觧渴煩何意旬餘凶訃忽聞嗚呼哀哉偉歟先生士林之尊經學之淵源溯濂洛以達於義文文章之閎肆淩韓柳而攀駕馬班正直節儉有羔羊大夫之徳寬■﹝衤谷﹞慈厚惟仁人長者之存是以發乎其中藹如春陽之溫遺乎其外泊如秋空之云故學者師道徳之教百姓歌召杜之恩溘涘風而上徵其孰不淒楚而辛酸哉矧在士奇契好世惇少於學問深辱引援粗焉有聞其敢或諼三十餘年離合紛紜孰計斯別竟焉永分大江之僨哭奠此樽蓋撫今而惟昔言可盡而情莫殫也嗚呼哀哉尙饗

○祭林崇璧文

嗚呼崇璧遽止於此邪士君子所期望於子者皆遠大之計而聖天子臨軒親策以子魁天下之士亦有待儒者之效用於世也子之問學厥有源委子之文章華實薿薿忠厚謙愼惟子所存平直端方惟子所履其由此而遠到理之所必至也孰謂崇璧竟止乎是其古人之有云莫之致而致乎某等職同寮宷志諧道契胡仳離之甫期奄溘焉而長逝子喪來歸將復故里念我良友死生之誼薦薄奠而寫哀痛余中之若劌尙饗

○祭陳參政文

嗚呼震之別才隔歲訃音東來遽聞謝世昉其別時病喜勿藥何意旋歸而竟不作嗚呼震之總角弟昆相勵以學相角以文仕而同朝又同翰苑過從怡怡何間晨晚震之升擢春官郎署不出京師尙時歡聚旣贊大藩千里睽隔兩地一情累歲一覿今玆已矣永絕晤期逝者何適存者恆悲嗚呼中表少小相親六十餘年存吾兩人震之康彊余病蚤衰而先余逝余存幾時不腆之文書於墓石庶昭平生以慰冥寂

○祭思貽兄文

嗚呼士奇不天甫晬失怙靡兄靡弟煢煢一身於兄

東裏文集卷之二十三

●東裏文集卷之二十四

辭

賦

銘

箴

◆辭

正固先生哀辭有序

周尙志哀辭有序

○正固先生哀辭【有序】

於戲自正固先生沒而吾邑之學者無所定於趣向無所質於疑惑無所資於故實無所得於效法貿貿焉倀倀焉如瞽行中夜無所問道也故皆傷悼不能自己焉先生諱岐字尙仁姓蕭氏學者因其所自號稱正固先生吾邑在

大明受命之初有陳海桒先生王竹亭先生與其弟僉憲公有尙書劉公與其弟東原先生有臨淄令歐陽公有廖愚寄先生有正固先生又有徳安貳守羅公臨安倅楊公國子錄蕭公臨晉令郭公皆邑裏之通儒來學之宗範諸先生相繼沒世而學者未至貿貿焉倀倀焉如瞽行中夜焉者爲有正固先生在也今正固先生不可復作則吾邑之學者所爲哀悼其能自己乎哀之不自己於是見於辭焉辭曰

惟民從道子克善攸行智有弗及子道不可明仰彼先覺兮揭蒙發瞢嗟若先生兮昭哉博閎服仁與義兮秉忠貞稽諸天常兮考明經言爲訓式兮行儀刑濯湘流之淸潔兮佩澧蘭之芳馨曄威鳳其五章兮何不遊乎虞之廷止髙岡之梧桐兮獨雍雍而時鳴云鴻遵遊下田兮斥鷃翔於靑冥小大胥適匪宜兮羌獨偃蹇乎林坰嗟若先生兮其誰與儗考徳而問業兮日詵詵兮其來止惟匠石之良兮飭梁棟以杞梓材𨿽小而畢遠兮於木﹖店臬而猶無棄白玉不遇夫磨琢兮𨿽良質而焉試夫旣自我成之分固處賤而道貴嗟若先生兮何不可以少畱何爲一旦兮溘風飄而云道吁嗟失筮與龜兮吉凶乎吾何所輒紛盲瞽其邂逅兮又孰明夫道所由終焉倀倀兮如夜遊於乎先生兮委山丘空望龍門兮中耿耿而增憂

○周尙志哀辭【有序】

仁山文水之間世家巨族之盛周氏其一也周氏世居泥田裏後徙丁田余家去其地百餘里聞有尙志甫徳義不愧古之人然旣卒矣未嘗得一見也及官京師其子彥奇爲刑科給事中因出其族兄前進士矩所爲尙志行狀載其所存所施者甚備於乎若周尙志甫豈易得哉使世人人皆爲尙志庶幾可以復古之世而今亡矣因掇狀之所具爲辭哀之其辭曰惟先殖基篤其敷遺世有書詩些迨於先生始其弱齡惇信而貞些冠而敏學從我先覺匪階祿爵些吾親之思吾所得爲鞠躬敢辭些族人昆弟子同一气又敢廢義些民之饑寒輟衣與飡中心式安些民予同類野死弗蓋時予之痗些凡民有爭一言持衡靡或不平些受遺秉義永�無二危禍不避些賤貧自持理亂弗知朝恬夕嬉些六十八年埃風溘焉儵逝不旋些彼人無良耄期樂康孰可較量些生遏上壽沒顯有後亦竟何疚些景仰幾時卒弗覯斯曷予弗悲些

◆賦

白象賦應制

河淸賦

甘露賦有序

師古堂賦爲朱仲智太守作

離譖賦有序

○白象賦應制

二儀含精至和毓靈誕生神物爲時之禎偉形體之弘博屹髣髴兮其若陵運修鼻以妙用吐冰柱之剛貞膽彌烈而下處乘四時以流行耿瑤光其上直稟金徳之純粹明皓質之自然浮素華於纖毳宜玉山與瓊林步消搖而泄泄𨿽遐夷之窮谷暫混儕於狒狒諒聖人其在上豈終潛而竟晦於是乾符昭兮泰階平坤珍顯兮黃河淸鳳凰集乎徳輝麒麟感乎聖明騶虞應乎仁化神龜通乎孝誠獨何爲兮淹畱不踴躍而作興爾乃出靈啟途海若靜波風伯導從云師護遮振髙足以於邁出南溟之天涯顧夷獠而長辭遵大路於中華不疾而速千里歘忽言戾都畿瞻望宮闕辟天門之九重來王會於萬國隨驛使而進趍仰天顏其咫尺拜跽俛伏舞蹈悅懌何幸龐野之資膺此遭逢之極也於是天子勑命圉臣厚粟丰芻華纓絡首文衣被軀恩榮汪濊感激何如𨿽無能以報稱敢不勉其鈍駑願備駕於皇輅從六龍以任載嚴九關之巍巍參虎豹而列衛又引重與致遠明枉直而祛害誓承殫乎尺寸奉聖皇於萬歲

○河淸賦

歲在旃蒙月維攝提其日癸卯晨光初晞祥飆融暢慶雲爛垂天子禦丹扆辟彤闈班龍節建鷥旗肅九重之容衛紛百辟其來趍促武乎金門屏息乎彤墀乃有陪臣晉圃之使�伏殿陛陳詞獻匭上言河淸河津之涘發書訊占聖裏之瑞臣實睹之敢告天子天子曰嘻天道應人心以類至作徳者降祥弗徳者垂戒予未究乎愼修其何以與於是也使者旣出時則徹侯上公羣卿列秩抑聆玉音愉愉忔忔固已識其靈祥未備究乎事實退就使者而悉焉使者曰昉河流之將淸蓋先時而異狀其始也沈碧凝黛流丹曵虹忽易復殊黊色彌望烱素華之皓潔泛玄晶而漭沆妙神化而屢殊協五行之逓旺方其漻漻瀏瀏滉滉瀁瀁湛如淸渭之奔浩乎蒙泉之放涵荊玉而演迆拖齊縠而浮漾影萬象於昭晣而淨纖塵之泱灢也於是傳告雜沓聽聞駭惑奔走道路聚翫厓側睛目妶奪心懷暢悅鑑妍者賞明濯污者避褻此其大略也其詳未易以遽說焉於是聞者俯而思顧而言曰河之發源出乎昆侖淤澱湠漫混混渾渾濁涇方之而尙冽潢潦儗之而同昏然而其淸爲聖君之瑞見於子年拾遺之記兆天下之平出乎京房傳易之論洪惟我皇繼序太祖道合義軒功隆舜禹政教施乎萬邦徳澤流於九土斯河淸之協應豈偶然之故也蓋水之爲用滋潤長育六府所敍功同土谷造化於是而發祥非在惠飬斯民而致其丰足者乎革去濁污瑩然湛明非在蕩除貪穢而用夬廉淸者乎斯盛治之所本豈尋常之爲異𨿽聖徳之弗居諒天意其有在固將表治化之熙明而徵太平於聖世也躬逢盛事振古所希拜手陳賦繼以歌詩詩曰水先五行子天一�生維河之祥子革污爲澈千歲一見兮協我聖明澤流潔淸兮隆化斯徵於千萬年兮邦家之慶

○甘露賦【有序】

臣鋼武備國家不可一日忽忘者也自黃帝至於文武數聖人皆以之安天下易曰除戎器戒不虞書曰克詰爾戎兵詩曰以作六師若春秋禮所載講武之法尢備故武者所以保民禦侮安內攘外之大器也洪惟皇帝陛下臨禦以來薄海內外咸歸徳化尊卑大小安分循義耕食鑿飲翺恬夕嬉陛下聖仁之心宵旰惓惓謂天下𨿽安不可忘危時𨿽無事不可忘武陛下此心卽隆古帝王憂勤惕厲之心所以爲國家生民造太平無窮之福者也夫有至仁之徳者必有至和之應乃永樂十年十月丁丑車駕狩於武岡之陽講武事也先夕甘露降玆山戊辰狩陽山甘露復降臣謹稽載籍有曰君治政甘露降又曰帝王恩及於物順於人而甘露降又曰聖王之徳上及太淸下及太寧中及萬靈則膏露呈瑞凡此皆天地至和之應陛下至仁之所致也臣士奇幸叨侍從目睹盛事心切忻懌謹譔瑞應甘露賦一首上進賦曰

聖人膺乾符禦九五漙帝澤肅皇度弘徳化予萬方明威今於率土盛矣哉治平之世超漢唐而躋邃古也惟

皇聖徳同符舜禹功愈大而愈恭恆存戒於滿假肆服外以安內兼修文而講武蓋將奠斯民於袵席之安而壽宗社於盤石之固也於時寒霜旣肅孟冬維敍百谷登場三農畢務順上天之時令考聖王之典故將簡閱於師徒而狩田之爰舉也吉日丁丑式啟鸞輅風伯警��師先禦左翼靑龍右衛白虎前導後從丹鳳玄武千乘萬騎發馳電騖至夫天璽之東武岡之陽翠華於是而駐焉粵玆山之先夕煥幄殿其夙具風淸泠兮淑穆月皎潔兮不霧直氐北之一星耿煌煌乎天乳旦而視之岡巒之表松栢之樹已厭浥乎甘露矣輕若霜凝濃若雪積散若玉屑圓若珠�霏柯糤條比比而是蓋芳飴不足以儗其甘醍醐不足以諭其味於是六軍驚異歡賀拜跽山呼谷譍天子萬歲天子於是更龍衮乘飛黃從造父禦王良升髙眺遠周覽四方紛營隊其整列森部伍之分張震笳鼓兮遏云凜戈戟兮飛霜布儲胥兮四合渺置网兮彌望乃有上公徹侯材官騎士分馳方攘環驅迆靡追奔截翔曶霍迅駛於是金貍玉兔赤豹靑�麋鹿麖麂白鴈文雉倉惶怖懾气奪魄禠或跳踉而未已或蒙茸其猶起矢不虛發一發五殪槊不虛擲應擲遄斃巧捷妙中辟翕變態殺獲生縶蓋不可爲數計矣天子旣嘉雄武之士尢重三驅之義乃下詔止焉於是時也物不窮殺農不妨耕將悅騁志士樂獲盈羣情快適咲歡沸騰天子於是命眾澈營�駕都城升金根之車鏘鸞和之聲揭日月之旗揚析羽之旌鳴鐃疊鼓條暢鏗鍧不亟不徐雍容安行歷東華登大廷禦黼扆朝公卿文武濟濟介冑弁纓以及海外遐裔蕃王陪臣莫不舞蹈上壽同聲一情皆以謂天子致勤武事篤在保民感至和之瑞而兆國家生民萬億年太平之慶也猗歟盛哉昔之子虛上林非獵長楊馳騁浮詞以誇詡弋獵之樂殺獲之富遊觀之奇而其實無所取徵昔彼安知聖皇至仁盛徳上契乎天心天人協和靈瑞駢應者乎臣職詞苑躬覩嘉祥稽首陳賦繼以詩章詩曰天子仁聖保康兆民民之允懷皇天維親至和萃靈嘉祥駢臻介福穰穰天子聖仁又曰明明天子受福於天徳威所被下竟八埏內固外順宗社尊安聖子神孫於千萬年

○師古堂賦爲朱仲智太守作

若有人兮鐘金華之淸淑帝相徳而錫命兮蒞侯邦於南服廣仁智以爲堂兮崇忠信以爲基敷廉潔以爲垣兮申禮防以爲階荃秉志之忠貞兮竊獨惡夫頗僻逝僶俛不憚夫勞兮願追武於前轍道往古之多岐兮世倀倀其孰智栺墨氏以爲仁兮謂楊朱以爲義周公肇錫余凖繩兮仲尼又遺余以規矩視有莘以爲正兮又顏淵以爲度嗟紛紛其蕭艾兮獨是焉備呼眾芳同重華之純粹兮並三王之顯明昭白日之蕩蕩兮相惟是其獨貴也決勇往吾無狐疑兮又非遠而難企也微顯吾永蹈兮動與靜而無違彼後世之快捷方式兮固遠引而去之先民又告余兮曰降衷無不全哲與愚旣咸稟兮古與今亦同然𨿽明聖之疊興兮焉能於此乎增益信由己而匪人兮予何遑遑而求索感申申其好言兮示攸行之先路終吾身以服膺兮願不攺乎此度重曰射惟羿之宗首奕惟秋之因康虞世其遼遠兮道有在而弗泯溯從循之兮徵厥心以爲則信克己而格民兮庶將徧爲余之徳

○離譖賦【有序】

余讀揭文安公所爲幽憂賦爲其及辯謗累數百言旣怨不能白於前又恐不能信於後揭文安公眞盛徳哉今之�謗類是者未聞有一人如文安公者爲之辯古今相去豈遠耶非其知之者寘歟爲賦以觧之

離譖毀之橫發兮志沈欝而弗宣指厥行爲淫僻兮余憤惋以代言惟弱操其好修兮穆員冠而履方被赬霞以爲衣兮攬素霓以爲裳援古人之髙駕兮將馳騁乎云之路豈發軔猶未遙兮遽捐矩而攺錯襲仁智以自重兮乃承謗而逢尢肆鮏羴其酷列兮又何有乎杜蘅與江蘺相梧桐之挺特兮鳳凰翽而來止旣鄙薄又不潔兮謂伯夷之所以紛讒口之嫉姤兮羌��而不味也固眾人所一情兮謂夫人亦不異也彼自好猶弗珍兮實譖人乎奚疑曰忠貞不可忱兮何貪婪而又不惑言倡一而和百兮明智孰諒其允臧告曾參且殺人兮毋猶仲惕而惶惶傷白黑之混一兮竟莫察乎其故旦怳怳以亙暮兮夕營營以連曙重曰世夢夢旣不顯兮又曷冤結而煩情上白日何皎皎兮庶幾猶鑑乎中誠槪發辭其不衷兮揆於余又何有愆言申申以騁媚兮終不究而寤旃昔人有明訓兮止謗曰無挍曠來日其悠遠兮庶眇兮兮猶覺

◆銘

淸白堂銘

主善齋銘

芳洲春意堂銘爲醫士許景芳作

詩禮庭銘爲衍聖公孔彥縉作

環秀書屋銘

○淸白堂銘

翰林學士兼右春坊右庶子建安楊公勉仁以淸白名其燕處之堂謹先訓也蓋今天下之楊皆祖漢太尉太尉明聖賢之道以淸白持其身卒爲名臣千載而下之爲臣者皆所取法矧出於其裔者乎公侍夫子爲詞臣之首文學行義炳然有稱於時而拳拳於先訓如此蓋君子不恃其所已能者而忘自進也余與公同宗同官請申爲之銘且以自勵云�浩楊宗肇於弘農累葉載徳繇太尉公太尉克明聖賢之道反諸其躬允踐實蹈其蹈維何絕利循義維淸維白弗涅弗滓篤時之行以貽厥家肆其臣節日星皦如後有君子是橅是師矧曰支裔敢背而馳猗嗟君子力學淸履爰陡顯融爲天子使任重道遠兢兢夕惕景範先徳揭是淸白川流匪防泛濫孰禦維義維敬爲徳之據猗嗟君子永雋念哉直銘堂亦於我規

○主善齋銘

吳中徐俌發身科目爲安吉縣學訓導用志聖賢之學以主善名其麗澤之居蓋非獨以示學者又以自警云其寮之長郭彥鉉先生吾友也間來求文遂爲之銘曰

生民之初受命於天仁義禮智罔不善焉气稟或下內昏外誘聖教爰興俾初之究厥初伊何性善爲耳明之復之究極其至道匪一軌徳靡常師吾奚適從惟善之歸博以求之約以操之惟善之宗無惑他岐精察允蹈復我明徳悠久純熟駸駸聖域猗徐俌氏欽仰聖謨煌煌主善以揭齋居臯比在中詵詵來覺精義所存兼資斆學惟誠克至惟敬弗渝朂哉無斁庶永終譽

○芳洲春意堂銘爲醫士許景芳作

生意敷達爲時之春斯幹之元而性之仁惟春之職以生以滋生生之機曷間四時粵古聖神體仁之大憫時下民沴气其害審道辧物垂範設教用蠲夭札用全壽考猗景芳甫視民猶已聞疾而呻遄趍弗止考法於聖毫分靡忒惟民之寧豈曰予徳本其仁心融而爲春保合太和孰已孰人熙熙其春洽我芳洲林林其民芳洲同遊猗景芳甫惟仁之施惟誠弗渝式篤念之

○詩禮庭銘爲衍聖公孔彥縉作

人之大端曰言與行有物有則匪學弗能其學伊何經訓是服言以詩善行由禮淑人心物理六義備焉溫柔惇厚詩教則然從事於斯博達多識志端气和有言有徳三千之儀秩秩其正維禮之教恭儉莊敬從事於斯天敍品節克明克執卓爾莫奪士焉爲已學必自玆學焉弗懈聖賢可希肆昔聖師揭時閎軌示訓於徒亦篤於子展也賢子默識力行矧我來嗣敢忘率承明明聖祖陡降庭止惟誠惟敬弗忝聖裔

○環秀書屋銘

永丰馮氏世武昌名族詩書�紱代不乏承自伯純甫始來永丰愛其山水之勝遂家焉有五丈夫子皆明秀知學其第四子敏舉進士累官禮部儀制郎中升紹興知府將行以其家環秀書屋求全銘余在兩京以鄕郡故馮氏父子素往還爲銘之厶永示其後人銘曰

吉有恩江六一故邦山明水淸靈秀攸鐘允篤馮公始來自邦相土建宅秩秩斯作其植林林其渥渠渠有兄有弟有琴有書維兄與弟旣翕且好琴以悅心書以進道矗乎九峯時出雲雨黝乎龍潭亦出魴鯉環屋有田歲則恆秋處者樂志恬憺優優仕者行忠曰予民福民將予徳式光斯屋馮孫繩繩祗念爾初以承其居以嗣其書

◆箴

學箴

○學箴

文淵閣大學士兼翰林學士建安楊先生仲子讓將歸先生作訓子詩百五十言授之其根理也實其體事也切可爲備矣讓過余辭別出以見示以余父之執也又求一言嗟乎余復何言哉然讓聰敏恭謙於求益之志不可已也爲掇拾先生所棄余爲學箴一者贈之其詞曰

玉之成器磨琢以治木之中材斲於工師君子之徳匪學弗至爲學有方主敬集義心爲源本存飬乎中靜專純一貫於始終五常百行有物有則究其當然以臻於極理欲之幾善惡攸判省察克治隱微不問前言往行我求孶孶自古哲人誰非我師以朝以夕以思以蹈賦受匪殊克勤斯造蒙泉出山其流如帶行而不息造海之大勉旃自彊履用吾誠以達於成以承所生

東裏文集卷之二十四

●東裏文集卷之二十五

方外

◆方外

送彭海云詩序

送釋源濟序

送釋岱宗序

圓庵集序

勑賜廣福寺碑

虎丘云巗寺重修記

宣府彌陀禪寺重修記

僧錄司右闡教一庵如法師塔銘

僧錄司右善世南洲法師塔銘

○送彭海云詩序

國家崇獎道徳之教於天下郡邑皆置道官郡有紀邑有會皆取老氏之徒任之吾泰和自置道會以來凡再更代而至海云而皆和易淸約端重雅素直而不肆愼而不矯此豈吾邑爲老氏之徙則皆賢哉蓋所資以治非其實有於己則無以服眾而舉其職是以推擇而取之也自吾少時見海云處於鄕恂恂溫溫退然如一無所有而先生長者皆愛重之至爲道會自邑長貳以下皆稱之曰良而邑之爲老氏之徒皆心敬誠服趍其令不敢慢焉此非其本諸內者厚有以得之乎世之治其徒而不足以得其心敬誠服者要皆無諸內而從飾其外焉耳況並其外不飾而望人之敬服於己哉於是海云有過人者矣海云之先君子吾楊氏出也今年被召來京師見余刻楊氏譜戚然指容齋府君語余曰是生我先大母者也忍靳一紙而不遺我哉其惇本重義懇懇不忘如此益非時人所及故因諸賢作詩以送其歸也爲序諸卷首

○送釋源濟序

詹事府丞慈溪陸中善前爲刑科左給事中余知其爲人慈厚溫雅明於治體嘗以謂中善其用世之才而陸氏之秀乎間從中善聞其弟源濟之爲人於是知陸氏之秀非止中善而已中善之言曰吾弟聰敏過人有才具而性澹泊雅好佛氏之學聞邑中有喆師者通其道卽屏去一切世俗之務而往師之旣久又聞有祖芳禪師者其道益大又往師焉去年秋復走京師求見髙明閎博者以曾益所未至吾弟之志於其學可謂篤矣今將還故鄕願得一言贈之夫天下之事要其成在立志而已探驪珠於不測之淵能篤其志無弗得者而況於學乎況於佛氏之學者乎源濟篤志於其學愈積而深造安得無所成也然旣遊乎方之外矣夫人聡明秀敏古今無異也古之爲學專於一其成也皆有以及人故古之天下其治日常多也後之爲學析爲三至於可以及人則惟儒者之道焉耳而後之人聡明秀敏者其所爲學不在於儒者常��爲儒者之學又非皆能篤其志以要於成此天下之治所以常不逮於古也如使今之爲學者皆思有以及人又皆能篤其志如源濟何古人之治不可及哉源濟𨿽遊乎方之外而其所篤志今之儒者或不能及蓋不獨賢於佛氏之徒而已余因中善之言而有取於其志也故爲之言若其戒行之純學業之至人多知之無待餘言而余亦無足以知而言之也

○送釋岱宗序

吾邑浮圖岱宗受朝命爲邑僧會今年來京師又用推薦兼住持普覺禪寺前僧會彰公其師也求餘一言贈其歸岱宗邑中故家子宋有郭佺與其子同登景佑元年進士第者其族祖也岱宗自少警敏好學嘗從今靖江府長史蕭用道余往還見之愛其事師之禮甚恭也別去十年而能見重於鄕人老宿推舉爲百里之地釋氏之徒之表率斯其智行所進必有可稱矣乎普覺在邑東城崇居復宇宏麗深邃違遠喧雜邈焉如出人境外吾少時嘗與今翰林修譔梁用之庶吉士陳孟潔讀書其中今吾三人或聚處論往事輒重嘅嘆欲復一造不知在何日岱宗今有朝命之榮而不去其鄕又當盛年彊力得幽閒靜勝之地而居之誠有志進乎其道將來所造詣可量哉蓋境靜則心寧心寧則志壹志壹則其所務者駸駸取得矣吾聞釋氏之道以淸淨爲宗而不累於其外世之爲其徒者𨿽有能通其道通而能由之者蓋�豈非在表率者有以振之乎勉旃岱宗誠能不違於上而後可以責不違於下此鄕人之情之所屬望亦彰公爲師者之所�於子也故書以贈

○圓庵集序

爲釋氏之學其才智有餘研極宗旨之外往往從事於儒而與文人遊亦時作爲文章泄其抱負寫其性情蓋自惠休有文名世而唐之靈一靈徹宋之惟儼惟演元之大欣輩累累有繼逮於國朝宗泐來復諸老亦彬彬乎盛矣玄極頂公於諸老差後出其文實伯仲間蓋重於世久矣玄極天臺儒家乎自其童丱已悟觧類敏�略凡近始出家從浮圖師居無幾師謝之曰吾不足子師乃求禪林之邃於道者而所之篤志苦力久而悉其道焉�以爲儒之道當完也又求邃於儒者而師之又篤志苦力久而並其文悉焉夫爲文與爲佛之道其理無以異也必有師家必究旨歸壹其心篤其志先乎本而後乎未探乎粹精而黜乎糟粕無弗造者若所造之難易淺深則系其天稟之髙下焉玄極非其資稟之髙師承之正積勤之久之所臻歟於是勃勃起聲譽而與宗泐諸老先後有聞於四方矣蜀獻王首遣幣聘之且寓詩有僧中班馬之褒太祖髙皇帝聞其名召至奏對稱旨命爲僧錄左講經升左闡教兼住持靈谷寺獎任之日重焉玄極平生詩文甚富多不存稿旣謝世其徒崇遠收稡散逸僅得其詩賦雜文二百首釐爲十卷名圓庵集圓庵玄極別號也將刻梓以傳而求余序玄極之文根於學充於才論性道明言徳行正簡而不促丰而不泛尢謹於繩尺要其造詣非叢林之名能文者所易及也然非獨其文吾聞玄極於事其師如事父師沒哀毀服心喪三年終其身語及師泣下泫然其篤於倫誼類此尢非尋當方外離倫遺情以爲髙者所可同日語也崇遠惇實淸雅惓惓圖永其師之傳是亦其師之也矣皆可尙也故爲之序

○勑賜廣福寺碑

宣徳六年十月僧錄司覺義集慶重作廬陵淨業寺成因召對以聞上嘉之賜寺名廣福又賜璽書護持集慶旣拜受命求余文刻石用榮上賜於永遠嗟乎廣福之義大矣哉仰惟皇上聖徳如天地化育凡物之肖形兩間者皆欲使之生遂鬯達而況於人哉蓋無間華夷遠邇之人皆欲使之得其捲不失其性優遊於春風和气之中此堯舜之心覆戴之仁也佛之教在於絕啫欲務淸淨而求諸內其始以爲已焉耳及其成也固推以化人如從其化由其道專用其心於恬澹寂寞可爲淳古無事之俗而吏治可簡刑罰可省矣明君仁主之重其道意亦有在於此歟廣福在廬陵城西一捨許之髙峯山與行思禪師靑原之寺江東西相望故名剎也數廢而興旣毀於元季之兵久未有復者集慶�名家陶氏子生十年父母從釋禮寺僧方升爲師�五師卒卽有志卓立圖興復寺宇術者言後當有��寺乃可復遂出遊京師進其業於南洲洽公講�後轉踄吳楚溯巴峽登岷峨而至滇南其所見聞益廣造詣益深矣徵南將軍黔國公厚禮之太宗皇帝聞其名驛召至京集慶兼精郭景純地理術仁宗皇帝試其能並蒙獎重一獻陵之建集慶嘗�效勞用受知於上獎賚益厚嘗自陳臣受父命從釋臣惟一凡今傳兵籍遠戍而父母乏祀惟陛下矜鄰之上憫其孝特命削戍籍復民業集慶又自念髙峯吾所自發身也柰何而忘棄源本悉倒橐資曁善信所施付其徒圓昭以興復三年而成殿堂門廡髙明弘壯加於舊規像設崇嚴采繪鮮麗凡幡幢法具鐘鼓之樓禪誦之庭及庖湢��靡不完具至是遂承天寵之厚蓋眾以徵夫大遇之言而嘆其非偶然也余謂集慶篤於其親可以爲仁汲汲致力所發身之地可以爲義仁義修而福應至此自然之理亦奚必術者之能言哉集慶別字雲海其學辯博兼通儒旨闓爽豁達叢林之傑也余旣爲文諸石久系之以詩云

大江之西吉維侯邦崇峙宏流靈淑有鐘明徳碩才前騫後翥逸而方外翹翹繩武言言梵剎千百其區宅勝擅幽輝煥雲霞髙峯之宮越歷千禩東岡左環西溪右迆屢圯而興有納有持�今興之自雲海師髙明爽塏恢踰往度雲海之勤亦有善助帝聞嘉之廣福錫名爲福伊何惠於羣生覺之悟之蠲滌迷�導其淸淨亦迓靈眖奎章龍文有來自天爾飭爾徒以愨以處晨鐘夕鼓粲其寶所爾進爾修孰其爾侮皇仁如天曠代所希嗟爾雲海何以致之愛親者仁重本者義上副皇心寵示表勵嶽靈拱衛佛日昭宣皇明一統帝壽萬年

○虎丘云巗寺重修記

蘇長洲縣之西北不十里有山曰虎丘吳闔閭所葬處世傳旣葬有白虎之異故名岡阜盤欝泉石奇詭蓋晉王珣及弟瑉之別墅咸和二年指爲寺始東西二寺唐會昌中合爲一而名云叢者昉於宋大中祥符間載盧熊郡誌如此始淸順尊者主此寺至隆禪師而復振歷世變故寺屢壞輒屢有興之洪武甲戌寺復毀永樂初性海主寺始作佛殿某作浮圖七級繼性海者楚芳作文殊殿十七年良價繼楚芳是年作庖庫作東廡明年作西廡作僧捨又明年作妙莊嚴閣又三年閣成蓋寺至良價始復完價所作閣之功最巨凡三重崇百二十尺有奇廣八十尺有奇深六十尺上奉三世佛及萬佛像中奉觀音大士及諸天像其材之費爲鈔三十餘萬貫金石彩繪之費六十餘萬貫又經營作天王殿以次成良玠杭之淨昌人石庵其字今僧錄闡教止庵其師也余聞諸刑部主事陳亢宗云良玠嘗從亢宗遊遂因以求余記其成余闇虎丘據�之勝歲時蘇人耆老壯少閒暇而出遊者必之此士大夫宴餞賓客亦必至此四方貴人名流之過蘇者必不以事而廢遊於此也然亦有興念夫王氏之嘗樂於此者乎當是時王氏父子兄弟寵祿隆盛光榮赫奕舉一世孰加也而能遺棄所樂輕若脫屣焉者豈獨以爲福利之資乎其亦審夫富貴之不可久處與子孫之未必世有者乎𨿽其智識趍向髙明正大不足以庶幾範希文之爲而無所系累乎外物視李文饒溺情役志下至於艸木之微者豈不趍然過之也而自建寺以來今千餘年𨿽屢壞而屢興其飛�傑構淩切云漢與其山川相輝煥稱名勝於東南愈久而不衰者固佛之道足以鼓動天下亦必其徒多得夫瑰瑋踔絕刻厲勤篤材智之人能張大其師之道以致夫多助之力也瑰瑋踔絕刻厲勤篤之人其用意也弘其立志也確有不爲爲之而孰禦其成哉嗟乎若人也使就於世用有不立事建功而可以禆當時聞後世哉吾又以嘅夫屢見定於彼而鮮遇於此也

○宣府彌陀禪寺重修記

宣府古上谷地今爲國家西北重鎭所以控制朔漠屏衛畿甸故恆宿重兵而簡勛臣之有才望者蒞之自左都督譚公佩鎭朔大將軍印総兵於此城墉益壯兵甲益修士馬益彊而邊境肅然晏安乃以餘力從眾志修城之彌陀寺爲國祝釐爲眾祈佑旣成上親巡邊駐蹕宣府余時忝扈從偕禮部尙書金公幼孜太常卿姚公友直寓寺中周覽崇臺廣宇巋焉奐焉亢爽靚深髙明弘麗像設裝嚴咸臻精妙余顧二公嘆曰佛官布在四方不啻千數觀諸內地會府巨州求一盛剎若此未易多得而邊陬遐壤乃能有之豈非難哉其寺之主僧從旁言曰是皆都督公之力都督公之心上在國家下在生民而爲此也明日其主僧求書寺之成將勒石垂後問寺之所始無所於考寺有勝國時斷碣僅存其半所可考者曰都功徳主金紫光祿大夫中書右丞相安童建寺旣毀於元季之兵僅存彌陀殿已敝都督公至乃修其敝廓其規而一新之世謂佛之道以濟利爲用而利國利民蓋其用之大者故自其法入中國千有餘年信用不疑上下一軌而大臣秉仁愛之心者惟國家生民是利是圖苟眾以謂可爲則從之以盡吾之心安童元賢相也其意非出於此乎都督公今賢將也其意非同於昔之人乎然則都督公之用心可書僧而克知大臣之所以用心而圖不泯亦可書寺之成宜書寺中爲三世佛殿殿之東爲觀音殿次爲寶光堂西爲地藏殿次爲普庵堂二世殿之北爲彌陀殿殿之四隅爲四壇場東西序爲僧寮西序之西爲禪堂彌陀殿之北爲毘廬殿藏經附庋毘盧殿中殿前左右爲東西方文殿後爲法堂三世殿之南爲天王殿殿之前東爲淸源堂次爲鐘閣西爲崇寧堂次爲大悲閣又前爲三門庖廩賓客之位咸備寺成於洪熙元年都督公名廣鎭江人初事太祖皇帝爲百戶調燕山左衛后從太宗皇帝靖內難積功至都督同知仁宗皇帝初臨禦嘉念舊勞首進左都督委以邊寄繼事今上皇帝益見獎重蓋公忠勤寬厚謀猷閎遠嶷然於今老成人寺主僧名秀峯介休人舉任都綱於此而寺之成始終效勞者僧慧銘助資者都督章安費義都指揮王禮助地者郎中王良云

○僧錄司右闡教一庵如法師塔銘

粵自佛法盛行於中國其徒之赫然有以動人者多本其才能智辯馳騁卓越而學士大夫遇之往往駭異欣喜樂與之遊甚者重其可與用世而惜夫在彼而不在此也吾行四方所遇其人器識論議偉然出乎眾人而汲汲以修廢舉墜光大師門爲任者亦不少矣則豈獨昔之時爲然哉而求夫淵然其存泊然其行望之如無能卽之而有味者蓋在昔已不多得亦何獨於今也太宗皇帝臨禦四方之名髙僧者皆嘗入覲而聖心所重者四明之能義會稽之一如蓋曰此其�乎內而不徒誇矜乎外也蓋兩人者皆恂恂溫恭言若不出口而能義深於楞嚴一如深於法華旣皆爲僧錄司官掌天下釋教無幾能義沒又數年一如亦沒一如字一庵旣老別號退翁本上虞孫氏子與初建至大寺雪庭立公同族年十三辭父母願歸釋氏祝發於五夫長慶寺爲大徹昱公之法孫而欲上繼雪庭也又隸籍於至大後從具庵�公於吳山寶奎寺礪志所業祈寒盛暑不少懈一義之未徹一疑之未釋必究竟乃已攻苦毄淡逾久逾篤遂深造間�洪武十八年出世住松江崇慶寺進住蘇之北禪寺緇素歸化者日眾二十七年南洲洽公掌僧錄司兼主今大報恩寺延師爲都講時淸理釋教庶務叢脞洽公酬應上下而講演不廢蓋資於師爲多二十八年住杭之天竺靈山寺三十一年住上竺益以振宗啟後爲己任而從學者益眾永樂初退處大報恩寺以法華如來奧旨所寓非學者所易入輯眾說爲之注太子少師姚公爲序之且稱兩浙一人上嘗覽之獎諭再三加以厚賚十二年被召纂修大藏經而師總其事初授僧錄司右覺義二十一年升右闡教洪熙元年三月初二日示寂於京師海印寺春秋七十有四僧�臈六十一闍維舌本不壞得舍利若干所度弟子志肖得環等若干人嗣其法者天竺道振等若干人某等將奉舍利遺骨歸建塔於某處賫天竺住持碧潭所爲事狀介尙寶司少鄕姚宗善請銘余在侍近嘗親睹師所以被知遇於先朝者矣爲之銘曰

維佛立教其道之大俾究乎內遺斥其外維一如師相修篤行朗乎蟾輝澹平淵澄維帝聖明天監在上曰時予契眞實不妄紛紛誇徒談辯波起彼競於膚此味於髓錫之褒嘉維帝聖明泊如無榮維師之誠嗟其已矣言則不亡遺蛻所存尙謹於藏

○僧錄司右善世南洲法師塔銘

洪熙元年八月十八日上禦便殿召僧錄司右善世漙洽入見慰勞甚至遂奏乞還南京大報恩寺以終老從之賜佛像經鈔若干緡給驛舟命中官護送旣至明年爲宣徳元年七月廿有八日微疾呼寺之住持惟實付後事畱偈訣別其徒云淸淨自在中還得如是住一切大安樂淸淨自在住遂化春秋八十有一僧臘六十有九停龕旬餘顏色如生其徒舉龕於長幹西南之鳳嶺奉全身建塔焉貴戚名卿士庶方外耆耄送者萬餘人訃聞上遣行人王麟蒞祭於是其徒圓■﹝氵靚﹞慈霔等奉惟實所狀事行介禮部尙書胡公求塔銘而少師吏部尙書蹇公助爲之言按狀師諱漙洽字南洲晚號迂叟又稱一雨翁者人卽其所居軒號之也姓陸氏宋寶章閣持制遊之後世居會稽之山陰祖某仕元爲�州余幹縣尹父仁甫母余幹周氏師生於�正丙戌自幼闓爽穎異父教之詩書悟觧日益進未齓已志慕出世法有老長戲之曰仙人��山人作師應聲對曰鳳鳥終非凡鳥爲眾驚異��入招提瞻佛像輒敬禮膜拜父母知不可遏命於�之普濟寺禮雪庭祥公爲師旣受具戒上天竺謁東明日公一見器重之命典賓客其儀矩從容秩然叢林老宿多推服以爲難能而慱究教典𨿽寒暑夙夜不懈已而從具庵玘公於普福講求要旨凡諸經範精�小大之義靡不貫串而旁通儒書間以餘力爲詩�多有造詣玘公命首懺事行三昧法而自是進於�觀明淨之道及玘公還演福廣陶鑄來學師偕同志二三輩奮進其中沛然有所自得洪武辛亥出世主孤山瑪瑙講寺戊午全室泐公等奉詔注楞伽金剛心經師時侍玘公在焉訓釋考訂多所幫助癸亥�蘇州北禪寺學徒雲集師爲開演五時八教如來二代施化之儀郡之樂善者鹹心悅誠服率其子弟日詣講下請受法華經旨師敷析要義無智愚髙下人人滿所欲而退一時宗門耆碩如九臯聲公啟宗佑公咸共�賞謂吳中法席繇宋迄今可爲盛矣又六年主杭之天竺蘇之學徒從往者甚眾乃循慈云故事建金光明護國期懺七晝夜爲眾講貫無虛日歲餘太祖皇帝聞其賢召爲僧錄司右講經玉音褒諭有適東魯之書慱西來之意之語蓋知之爲深居長幹西文室三年時夢觀主天禧其徒由髙者夜夢詣師室及門有二神人兜鍪金甲護衛甚嚴叱止髙曰寺主在是旣覺詣師告所夢且曰公其代吾師乎踰月夢觀卒有旨命師兼主天禧而四方學者歸向益盛法益振教益流譽望益隆勛尊貴戚趍走敬禮者接踵戶外又三年升右闡教遂升左善世太宗皇帝舉義斯道衍公有輔翼居守功上卽位召衍至自北京命主教事師以左善世遜衍而己居右上嘉從之永樂四年詔修天禧�浮圖落成之日車駕臨幸命師慶贊祥光燁煜萬眾聚觀天顏愉懌時有任覺義者忌師之寵構詞間之左遷右覺義疏斥師不辯自處■﹝衤谷﹞如旣而上察其心復右善世仁宗皇帝臨禦以老宿數被召問禮遇特厚命���寺��精舍以自佚而賜貧屢加蓋師歷事�聖一以至誠而言動必祗禮度處物以和馭眾以寬接引來學隨材具深淺而開悟之咸有成而夬�後逢掖士喜商論文事三四十年間巨織老衲有文聲者師與衍公爲首衍公旣進位太子少師賜名廣孝其晚歲於師尢厚有疾將化之前一日太宗皇帝親臨視之問所欲言獨舉師爲對不及他事蓋兩人知契最深云嘗有問師壽幾何曰九九不過焉有日供畦蔬者一日師勞之曰勤爾久矣更用盡七月耳至是皆驗師所著有金剛經注觧附錄二卷應制及��人倡和詩若干捲國家建法會一切科儀文字皆師所定以貽範於後其所度弟子圓悟大沾僧錄右覺義慈霔志丁若干人得法弟子僧錄左善世聞晟右善世圓■﹝氵靚﹞鴻義玄妙��禪師右善世行杲左覺義守行右覺義惠朗徳���雲山僧綱都副智達善啟上天竺住持碧禪等若干人銘曰

天臺之源啟於�嶺教觀顯示煥乎炳炳如獅子吼如海潮音浩乎洋洋閎慱雄深以大總持妙盡佛意作憲垂範沿遠有嗣千歲之下傳曁洽公公所自出�儒其宗明爽風成與佛有契一瞻金像如悟宿世指棄愛念皈命慈父秉心之堅金石非固道之難致海闊天髙力探精思靡久靡朝昉其思之沈潛反復逮其發之芬華穠郁如山之載如川之輸擷之無盡挹之有餘奕奕講筵鳴鼓其鏜四眾拱聽如闇得明名山巨剎屢主法席來學來依奔走塡溢譽聞四馳升聞黼扆褒之揚之有來玉旨爾正爾徒無間遠邦爲國迎釐爲民迓祥祗事列聖寵命有赫孰爲中蠹天鑑靡忒世齡八十聡明彊固咲揮玉塵從容囑付靈蛻所藏雲覆蔭之中天秋月朗朗淸輝

東裏文集卷二十五

●跋

國朝文章以文貞楊公爲稱首人有謂擬諸文忠歐公而气體昭或鄭重公議也全集久行於世板刻迄今蠹蝕殘缺幾半士夫過泰和務購是集比者搜索殆空東吳少府賀公來吉下車首求是集而投玹以補遺之責仰承休意遂捐俸督工完其殘落之數集詩文凡若干捲而錄聖諭三卷並刻之以見弼直之大槪則功業文章煥然矣

正徳乙亥秋八月阮望丞泰和縣事鳳陽沈玹志

