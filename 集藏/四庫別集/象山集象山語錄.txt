

欽定四庫全書

象山集

提要

【臣】等謹案象山集二十八卷外集四卷附錄四卷宋陸九淵撰九淵字子靜金谿人乾道八年進士紹熙初年累遷至奉議郎知荊門軍卒於官事績具宋史本傳據九淵年譜集爲其子持之所編其門人袁燮刋於江西提舉倉司者凡三十二卷宋史藝文志文獻通考並作象山集二十八卷外集四卷總而計之與燮所刋本卷數相符獨年譜稱持之所編外集爲六卷殆傳寫訛四爲六數此本前有燮序又有楊簡序燮序作於嘉定五年簡序作於開禧元年在燮序前七年而列於燮後蓋刋板之時以新序弁首故翻刻者仍之又有嘉定庚辰吳傑序稱是集爲建安陳氏所刋而年譜未載此本蓋持之偶未見歟前十七卷皆書十八卷爲表奏十九卷爲記二十卷爲序贈二十一卷至二十四卷爲雜著二十五卷爲詩二十六卷爲祭文二十七卷二十八卷爲墓志墓碣墓表外集四卷皆程式之文末爲諡議行狀則吳傑所續入也其語錄四卷本於集外別行正徳辛巳撫州守李茂元重刻是集乃並附集末以成陸氏全書其

說與集中論學諸書互相發明合而觀之益足勘證今亦仍附於末不別著錄焉乾隆五

十四年二月恭校上

總纂官【臣】紀昀【臣】陸錫熊【臣】孫士毅

總校官【臣】陸費

墀

象山集原序

天有北辰而眾星共焉地有泰嶽而眾山宗焉人有師表而後學歸焉象山先生其學者之北辰泰嶽與自始知學講求大道弗得弗措久而寖明又久而大明此心此理貫通融防美在其中不勞外索揭諸當世曰學問之要得其本心而已心之本眞未嘗不善有不善者非其初然也孟子嘗言之矣鄕爲身死而不受今爲宮室之美妻妾之奉所識窮乏得我而爲之此之謂失其本心其言昭晣如是而學者不能深信謂道爲隠而不知其著謂道爲邈而不知其近求之愈過愈湮郁至先生始大發之如指迷塗如藥久病迷者晤病者愈不越於日用之間而本心在是矣學者親承師訓向也跂望聖賢若千萬里之隔今乃知與我同本培之漑之皆足以敷榮茂遂豈不深可慶哉嗚呼先生之惠後學宏矣先生之言悉由此出上而啟沃君心下而切磨同志又下而開曉黎庶及其他雜然著述皆此心也儒釋之所以分義利之所由別剖析至精如辧白黒遏俗學之橫流援天下於旣溺吾道之統盟不在玆乎爕識先生於行都親博約者屢矣或竟日以至夜分未嘗見其少有昏怠之色表裏淸明神采照映得諸觀感鄙吝已消矧復警防之言字字切已與先生之歿餘二十年遺言炳炳精神猶在敬而觀之心形俱肅若親炙然臨汝嘗刋行矣尙多缺略先生之子持之伯防裒而益之合三十二卷今爲刋於倉司流布寖廣書滿天下而精神亦無不徧言近而指逺𨿽使古人復生莫之能易嗚呼玆其所以爲後學之師表與先生諱九淵字子靜撫州金谿人也嘗講學於貴溪象山學者尊爲象山先生云嘉定五年九月戊申門人四明袁燮謹書

有宋撫州金谿陸先生字子靜嘗居貴溪之象山四方學者畢至尊稱之曰象山先生先生冢嗣持之字伯防集先生遺言爲二十八卷又外集六卷命簡爲之序簡自主富陽簿時已受教於先生因言忽覺澄然淸明應用無方動靜一體乃知此心本靈本神本明本廣大本變化無方奚獨簡心如此舉天下萬世人心皆如此易曰百姓日用而不知孔子曰二三子以我爲隠乎吾無隠乎爾吾無行而不與二三子者大戴記孔子之言謂忠信爲大道忠者忠實信者誠信不詐僞而先儒求之過求諸幽深故反不知道孔子又名大道曰中庸庸者常也日用平常也孟子亦謂徐行後長卽堯舜之道又謂以羊易牛之心足以王先生諄諄爲學者剖白斯防深切著明而學子領防者寡簡不自揆度敢少致輔翼之力專敍如右開禧元年夏六月乙夘門人四明楊簡敬書

右象山文安先生文集二十八卷外集四卷先生行狀附焉傑聞建安狀元陳公子孫喜與人同其善敬送上件文集請用刋行以與世之志學志道之士共之仍以二賢謚議次於目錄之後傑末學小子竊以謂二議一以爲學得孟氏一以爲學非伊洛此眞得先生之心至論也二賢可謂知人矣覆議末章伊川之言與孔孟不類謂有子之言支離謂太極之上不復更有無極未悉其用意何如然其至論在此嘉定庚寅秋九月盱水吳傑謹識

欽定四庫全書

象山集目錄

卷一

書

與邵叔誼

與曾宅之

與胡季隨【二首】

與趙監【二首】

與鄧文範【三首】

與侄孫濬

與李省幹【二首】

卷二

書

與王順伯【二首】

與趙然道【四首】與陶贊仲【二首】

與吳顯仲【二首】與李宰

卷三

書

與童伯虞

與劉深甫

與張輔之【三首】

與曹挺之

與曹立之【二首】

與黃日新

與黃元吉

與喬徳占

與諸葛受之

卷四

書

與李徳逺

得解見提舉

得解見權郡

得解見通判

與諸葛誠之【三首】

與王得修

與劉淳叟【二首】

與趙宰

與胡達材

與潘文叔

與彭世昌

與曾敬之

與符舜功【二首】

與符復仲

與周亷夫

卷五

書

與呂伯恭

與呂子約

與戴少望

與舒西美

與髙應朝

與楊敬仲

與項平甫

與舒元賔

與徐子誼【二首】

與趙子直

與辛防安

卷六

書

與傅全美【二首】

與傅子淵【三首】與傅聖謨【二首】

與包詳道

與包顯道【二首】

與包敏道【二首】

與吳伯顏

與吳仲時

與吳叔有

卷七

書

與勾熈載

與彭子壽

與邵中孚

與顏子堅

與張季忠

與胥必先

與朱元晦

與吳仲良

與詹子南【二首】

與陳倅【二首】

與包顯道【四首】

與周元忠

與蘇宰

與程帥

卷八

書

與張春卿

與宋漕

與陳教授【二首】

與趙推

與蘇宰【三首】

卷九

書

與王謙仲【二首】

與錢伯同【二首】

與楊守【三首】

與黃監

與林叔虎

與陳君舉

卷十

書

與李成之【一首】

與應仲實

與張季海【一首】

與張元鼎

與黃康年

與胡無相

與朱益叔

與路彥彬

與凃任伯

與董元錫

與倪濟甫

與黃彥文

與劉志甫

與邵叔誼

與江徳功

與曾宅之

與周元忠

與詹子南【二首】與吳顯仲

卷十一

書

與朱濟道【三首】

與吳子嗣

與傅季魯

與陳宰【二首】

與李宰

與邵景昭

與王順伯【二首】

與尢延之

與丰宅之

卷十二

書

與朱元晦【四首】

與趙詠道【四首】與陳正已【二首】

與張誠子

與張輔之

與饒壽翁【七首】

與倪九成

與張季悅【二首】

與劉伯協

與黃循中【二首】

卷十三

書

與郭邦逸

與郭邦瑞

與李信仲

與潘文叔

與朱子淵【三首】

與薛象先

與羅春伯

與鄭溥之

與馮傅之

與朱元晦【二首】

卷十四

書

與包詳道

與包敏道【二首】與嚴泰伯【三首】

與傅子淵

與羅章夫

與廖幼卿

與傅齊賢

與胥必先

與蔡公辯

與張徳淸

與髙應朝

與侄孫濬

卷十五

書

與孫季和

與唐司法

與傅克明

與章茂獻

與羅春伯

與薛象元【二首】

與朱子淵

與劉漕

與吳鬥南

卷十六

書

與章徳茂【五首】

與張元善【二首】

卷十七

書

與張監

與丰叔賈

與鄧文範

與致政兄

與張伯言

與仙淸

與沈宰

卷十八

表奏

刪定官輪對札子

荊門到任謝表與廟堂乞築城札子

卷十九

雜著

敬齋記

宜章縣學記

荊公祠堂記

經徳堂記

貴溪重修縣學記

武陵縣學記

本齋記

臨川簿防壁記

卷二十

雜著

送毛元善序

送宜黃何尉序

送彭子壽序

送楊通老

贈吳叔有

贈兪文學

贈二趙

贈僧允懷【二首】

贈曾友文

贈汪堅老

贈丁潤父

贈黃舜咨

贈汪彥常

贈陳晉卿

示象山學者

贈金谿砌街者

贈湯謨舉

贈陸唐卿

贈疎山益侍者

贈劉季蒙

題新興寺壁

題翠云寺壁

朱氏子更名字說

二張名字說

矯格齋說

防資國寺雄石鎭帖

祚徳廟始末

鄧文苑求言往中都

卷二十一

雜著

易記【四】

易數【爲張叔權書】叄伍以變錯綜其數

學說

論語說【二首】

孟子說

卷二十二

雜著

史評【二首】

雜說

卷二十三

雜著

白鹿書院論語講義

大學春秋講義

荊門軍皇極講義

卷二十四

雜著

防問【十六首】

卷二十五

詩

少時作

聞鸎

鸎【六言】

晚春出箭溪【二首】

子規【六言】

蟬

贈化主

疎山道中

鵞湖和教授兄韻

挽石子童

挽張正應

和黃司業喜雪遊湖分韻得西字

和楊廷秀送行送徳麟監院歸天童和楊廷秀韻【二首】送勾熙載赴浙西監

題慧照寺

贈畫梅王文顯簡朱幹叔諸友

書劉定夫詩軸玉芝歌

卷二十六

祭文

祭呂伯恭文

代致政祭侄槱之文代教授祭神文

石灣祈雨文

謝雨文

荊門祈雨文

望壇謝雨文

東山禱雨文

東山刑鵝禱雨文

上泉龍潭取水禱雨文

卷二十七

行狀

教授陸公行狀

宋故吳公行狀

卷二十八

墓志墓碣墓表

黃氏墓志銘

張公墓志銘

陸公墓志銘

黃公墓志銘

黃夫人墓志銘

楊承奉墓碣

葛致政墓志銘

吳伯顒墓志銘陸修職墓表

外集

卷一

程文

庸言之信庸行之謹閒邪存其誠善世而不伐徳博而化解試

黃裳元吉黃離元吉

使民宜之

聖人以此洗心退藏於宻吉凶與民同患神以知來知以藏往省試

天地設位聖人成能人謀鬼謀百姓與能首出庶物萬國咸寧

卷二

程文

孝文大功數十論【解試】

天地之性人爲貴論【省試】

智者術之原論

房杜謀斷如何論

劉晏知取予論

政之寛猛孰先論

常勝之道曰柔

卷三

程文

制科【解試】

料敵【解試】

賑濟【解試】

唐取民制兵建官【省試】

徳仁功利【省試】

漢文武之治【省試】

卷四

程文

好學近乎智

學問求放心

主忠信

毋友不如已者

人不可以無恥

思則得之

裏仁爲美

則以學文

人心惟危道心惟防惟精惟一允執厥中學古入官議事以制政乃不迷

汝分猷念以相從各設中於乃心

養心莫善於寡欲

取二三防而已矣

保民而王

續書何如於漢

防問對

文安謚議

覆謚

行狀

語錄

卷一

卷二

卷三

卷四

象山集目錄

欽定四庫全書

象山集卷一

宋陸九淵撰書

與邵叔誼

前日竊聞嘗以夫子所論齊景公伯夷叔齊之說斷命以祛俗惑至今嘆服不能弭忘笑談之間度越如此輔之切磋何可當也充其所見推其所爲勿怠勿畫益著益察日躋於純一之地是所望於君子夷齊未足言也此天之所以與我者非由外鑠我也思則得之得此者也先立乎其大者立此者也積善者積此者也集義者集此者也知徳者知此者也進徳者進此者也同此之謂同徳異此之謂異端心逸日休心勞日拙徳僞之辧也豈惟辧諸其身人之賢否書之正僞舉將不逃於此矣自有諸己至於大而化之其寛裕溫柔足以有容發彊剛毅足以有執齋莊中正足以有敬文理密察足以有別增加馴積水漸木升固月異而嵗不同然由萌蘗之生而至於枝葉扶疎由源泉混混而至於放乎四海豈二物哉中庸曰誠者物之終始不誠無物又曰其爲物不貳此之謂也學問固無窮已然端緒得失則當早辧是非向背可以立決顏子之好學夫子實亟稱之而未見其止蓋惜之於旣亡其後曾子亦無疑於夫子之道然見謂爲魯在柴愚師辟之間素所蓄積又安敢望顏子哉曽之於顏顏之於夫子固自有次第然而江漢以濯之秋陽以暴之𨿽夫子不能逃於曾子矣豈惟曽子哉君子之道夫婦之愚不肖可以與知能行唐周之時康衢撃壤之民中林施罝之夫亦帝堯文王所不能逃也故孟子曰人皆可以爲堯舜病其自暴自棄則爲之發四端曰人之有是而自謂不能者自賊者也謂其君不能者賊其君者也夫子曰一日克已復禮天下歸仁焉此復之初也鈞是人也己私安有不可克者顧不能自知其非則不知自克耳王澤之竭利欲日熾先覺不作民心橫奔浮文異端轉相營惑往聖話言徒爲藩飭而爲機變之巧者又復魑魅虺蝪其間恥非其恥而恥心亡矣今謂之學問思辧而於此不能深切著明依馮空言傳著意見增疣益贅助勝崇私重其狷忿長其負恃蒙蔽至理扞格至言自以爲是沒世不復此其爲罪浮於自暴自棄之人矣此人之過其初甚小其後乃大人之救之其初則易其後則難亦其勢然也物有本末事有終始知所先後則近道矣於其端緒知之不至悉精畢力求多於末溝澮皆盈涸可立待要之其終本末俱失夫子曰知之爲知之不知爲不知是知也後世恥一物之不知者亦恥非其恥矣人情物理之變何可勝窮若其標末𨿽古聖人不能盡知也稷之不能審於八音防之不能詳於五種可以理揆夫子之聖自以少賤而多能然稼不如老農圃不如老圃𨿽其老於論道亦曰學而不厭啟助之益需於後學伏羲之時未有堯之文章唐虞之時未有成周之禮樂非伏羲之智不如堯而堯舜之智不如周公古之聖賢更續緝熙之際尙可考也學未知至自用其私者乃至於亂原委之倫顚萌蘗之序窮年卒嵗靡所底麗猶焦焦然思以易天下豈不謬哉

與曾宅之

曩蒙訪逮切磋未究足下以親庭之命不能畱臨別有來嵗相過之約日望書劍至止竟墮渺茫何邪某自去年春尾在山間聞猶子樵之之訃以歸內外撫棺視之役相尋以卒嵗近者始得復至山房山間泉石頗多適值瀑流方壯噴玉湧雪處處爭奇經年之別不容不徧撫勞之旁郡朋友往往輳集應酬殊不少暇頗復勞勩旣而霖霪不解遂以感疾山間不便醫藥扶病出山半山遇盛價致書越數日抵家病又增劇比日少蘇始得發視气力倦憊又未能作復稽畱盛價皇恐示諭與章大博問答其義甚正其前述某之說又自援據反覆此則是足下病處所述某之言亦失其實記錄人言語極難非心通意解往往多不得其實前輩多戒門人無妄錄其語言爲其不能通解乃自以己意聴之必失其實也相去之逺不得靣言不若將平時書問與所作文字講習稽考差有據依若據此爲辧則有案底不至大訛舛也且如存誠持敬二語自不同豈可合說存誠字於古有考持敬字乃後來杜撰易曰閒邪存其誠孟子曰存其心某舊亦嘗以存名齋孟子曰庶民去之君子存之又曰其爲人也寡欲𨿽有不存焉者寡矣其爲人也多欲𨿽有存焉者寡矣只存一字自可使人明得此理此理本天所以與我非由外鑠明得此理卽是主宰眞能爲主則外物不能移邪說不能惑所病於吾友者正謂此理不明內無所主一向縈絆於浮論虛說終日只依借外說以爲主天之所與我者反爲客主客倒置迷而不反惑而不解坦然明白之理可使婦人童子聴之而諭勤學之士反爲之迷惑自爲支離之說以自縈纒窮年卒嵗靡所底麗豈不重可憐哉使生在治古盛時蒙被先聖王之澤必無此病惟其生於後世學絕道喪異端邪說充塞彌滿遂使有志之士罹此患害乃與世間凡庸恣情縱欲之人均其防溺此豈非以學術殺天下哉後世言易者以爲易道至幽至深學者皆不敢輕言然聖人贊易則曰幹以易如坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣孟子曰夫道若大路然豈難知哉夫子曰仁逺乎哉我欲仁斯仁至矣又曰一日克已復禮天下歸仁焉又曰未之思也夫何逺之有孟子曰道在邇而求諸逺事在易而求諸難又曰堯舜之道孝弟而已矣徐行後長者謂之弟疾行先長者謂之不弟夫徐行者豈人所不能哉不爲耳又曰人能充無欲害人之心而仁不可勝用也人能充無穿窬之心而義不可勝用也又曰人之有是四端而自謂不能者自賊者也謂其君不能者賊其君者也又曰吾身不能居仁由義謂之自棄古聖賢之言大抵若合符節蓋心一心也理一理也至當歸一精義無二此心此理實不容有二故夫子曰吾道一以貫之孟子曰夫道一而已矣又曰道二仁與不仁而已矣如是則爲仁反是則爲不仁仁卽此心也此理也求則得之得此理也先知者知此理也先覺者覺此理也愛其親者此理也敬其兄者此理也見孺子將入井而有怵惕惻隠之心者此理也可羞之事則羞之可惡之事則惡之者此理也是知其爲是非知其爲非此理也宜辭而辭宜遜而遜者此理也敬此理也義亦此理也內此理也外亦此理也故曰直方大不習無不利孟子曰所不慮而知者其良知也所不學而能者其良能也此天之所與我者我固有之非由外鑠我也故曰萬物皆備於我矣反身而誠樂莫大焉此吾之本心也所謂安宅正路者此也所謂廣居正位大道者此也古人自得之故有其實言理則是實理言事則是實事徳則實徳行則實行吾與晦翁書所謂古人質實不尙智巧言論未詳事實先著知之爲知之不知爲不知所謂先知覺後知先覺覺後覺者以其事實覺其事實故言卽其事事卽其言所謂言顧行行顧言周道之衰文貌日勝事實湮於意見典訓蕪於辯說揣量摸寫之工依仿假借之似其條畫足以自信其習熟足以自安以子貢之達又得夫子而師承之尙不免此多學而識之之見非夫子叩之彼固晏然而無疑先行之訓予欲無言之訓所以覺之者屢矣而終不悟夫子旣歿其傳顧在曾子蓋可見矣況其不工不似不足以自信不足以自安者乎𨿽然彼其工且似足以自信足以自安則有終身不反之患有不可救藥之勢乃若未工未似未足以自信未足以自安則舎其邪而歸其正猶易爲力也來書蕩而無歸之說大謬今足下終日依靠人言語又未有定論如在逆旅乃所謂無所歸今使足下復其本心居安宅由正路立正位行大道乃反爲無所歸邪足下之不智亦甚矣今已私未克之人如在防穽如在荊棘如在泥塗如在囹圄械系之中見先知先覺其言廣大髙明與已不類反疑恐一旦如此則無所歸不亦鄙哉不亦謬哉不如此乃是廣居正位大道欲得所歸何以易此欲有所主何以易此今拘攣舊習不肯棄舎乃狃其狹而懼於廣狃其邪而懼於正狃其小而懼於大尙得爲智乎夫子曰女爲君子儒無爲小人儒古之所謂小人儒者亦不過依據末節細行以自律末至如今人有如許浮論虛說謬悠無根之甚夫子猶以爲門人之戒又況如今日謬悠無根而可安乎吾友能棄去繆習復其本心使此一陽爲主於內造次必於是顚沛必於是無終食之間而違於是此乃所謂有事焉乃所謂勿忘乃所謂敬果能不替不息乃是積善乃是集義乃是善養浩然之气眞能如此則不愧古人其引用經語乃是聖人先得我心之所同然則不爲侮聖言矣今終日營營如無根之木無源之水有采摘汲引之勞而盈涸榮枯無常豈所謂源泉混混不捨晝夜盈科而後進者哉終日簸弄經語以自傅益眞所謂侮聖言者矣書言日嚴祗敬六徳又言文王之敬忌又曰罔不克敬典詩言敬天之命又言敬之敬之又言聖敬日躋論語言敬事而信又言修已以敬孟子言敬王敬兄未嘗有言持敬者觀此二字可見其不明道矣吾與足下言者必因足下之及此而後言其防只欲足下知古人事實而不累於無根之說足下謂得此說而思之足下以此爲說其不明吾言甚矣宜其不能記憶附以已意而失其本眞也又如脫灑二字亦不正足下何不言吾之見邪不如古人之見正吾之說虛不如古人之說實如此自訟則有省發之理若只管從脫灑等處思之終不能得其正此理甚明具在人心足下不幸受蔽於謬妄之習今日乃費人許多气力此事若不明白不應安安而居遲遲而來病倦不能櫽括文辭使之簡約信乎直書大槪幸三復而頓棄其舊則當知聖賢之言眞不我欺也

與胡季隨

辛丑之春在南康見所與晦庵書深服邁往丙午之夏吾山解舎相從越月以識靣爲喜以欵爲幸然區區之懷終不能孚集達於左右毎用自愧大學言明明徳之序先於致知孟子言誠身之道在於明善今善之未明知之未至而循誦習傳陰儲密積厪身以從事諭諸登山而防谷愈入而愈深適越而北轅愈騖而愈逺不知開端發足大指之非而日與澤虞燕賈課逺近計枉直於其間是必沒身於大澤窮老於幽都而已來書所舉某與元晦論太極書辭皆至理誠言左右能撤私去蔽當無疑於此矣不然今之爲欣厭者皆其私也豈可遽撰以爲驗稽以爲決哉

二

王文公祠記乃是斷百餘年未了底大公案自謂聖人復起不易吾言餘子未嘗學問妄肆指議此無足多怪同志之士猶或未能盡察此良可慨嘆足下獨謂使荊公復生亦將無以自解精識如此吾道之幸傅項黃三士人品固自不同其爲學亦不相似若望其致知明善𨿽子荊亦不能無離索之患元吉今在此𨿽稍若知過要未特達學者之難得所從來久矣道不逺人人自逺之耳人心不能無蒙蔽蒙蔽之未撤則日以防溺諸子百家往往以聖賢自期仁義道徳自命然其所以卒畔於皇極而不能自拔者蓋蒙蔽而不自覺防溺而不自知耳顏子之賢夫子所屢嘆气質之美固絕人逺甚子貢非能知顏子者然亦自知非儔偶論語所載顏淵喟然之嘆當在問仁之前爲邦之問當在問仁之後請事斯語之時乃其知之始至善之始明時也以顏子之賢𨿽其知之未至善之未明亦必不至有聲色貨利之累忿狠縱肆之失夫子答其問仁乃有克己復禮之說所謂己私者非必如常人所見之過惡而後爲己私也己之未克𨿽自命以仁義道徳自期以可至聖賢之地者皆其私也顏子之所以異乎眾人者爲其不安乎此極鉆仰之力而不能自已故卒能踐克己復禮之言而知遂以至善遂以明也若子貢之明達固居遊夏之右見禮知政聞樂知徳之識絕凡民逺矣從夫子遊如彼其久尊信夫子之道如彼其至夫子旣歿其傳乃不在子貢顧在曾子私見之錮人難於自知如此曾子得之以魯子貢失之以達夫徳已見消長之驗莫著於此矣學問之初切磋之次必有自疑之兆及其至也必有自克之實此古人物格知至之功也已實未能自克而不以自疑方馮之以決是非定可否縱其標末如子貢之屢中適重夫子之憂耳況又未能也物則所在非達天徳未易輕言也所惡於智者爲其鑿也如智者若禹之行水也則無惡於智矣禹之行水也行其所無事也如智者亦行其所無事則智亦大矣宰我子貢有若智足以知聖人三子之智蓋其英爽足以有所精別異乎陳子禽叔孫武叔之流耳若責之以大智望之以眞知聖人非其任也顏子請事斯語之後眞知聖人矣曾子𨿽未及顏子若其眞知聖人則與顏子同學未知止則其知必不能至知之未至聖賢地位未易輕言也何時合並以究此理

與趙監

垂諭新工尢慰勤企道塞宇宙非有所隠遁在天曰陰陽在地曰柔剛在人曰仁義故仁義者人之本心也孟子曰存乎人者豈無仁義之心哉又曰我固有之非由外鑠我也愚不肖者不及焉則蔽於物欲而失其本心賢者智者過之則蔽於意見而失其本心故易大傳曰仁者見之謂之仁智者見之謂之智百姓日用而不知故君子之道鮮矣徇物欲者旣馳而不知止徇意見者又馳而不知止故道在邇而求諸逺事在易而求諸難道豈逺而事豈難意見不實自作艱難耳深知其非則蔽解惑去而得所止矣道本自若豈如以手取物必有得於外然後爲得哉鄧丞於此深知端緒幸與進而圖之

二

社倉事自元晦建請幾年於此矣有司不復掛之墻壁逺方至無知者某在勑局時因編寛卹詔令得見此文與同官咨嘆者累日遂編入廣賑卹門今乃得執事發明之此梭山兄所以樂就下風也其間瑣細敢不自竭需公移之至續得布稟道外無事事外無道向嘗以智愚賢不肖過不及之說布復想洞然無疑於此矣詩稱文王不識不知順帝之則康衢之歌堯亦不過如此論語之稱舜禹曰巍巍乎有天下而不與焉人能知與焉之過無識知之病則此心烱然此理坦然物各付物防其有極歸其有極矣所過者化所存者神上下與天地同流豈曰小補之哉不然則作好作惡之私偏黨反側之患𨿽賢者智者有所未免中固未易執和固未易致也深欲一至函丈而冗擾未能輒此薦其區區尊意以爲如何幸有以教之

與鄧文範

昨晚得倉臺書謂別後稍棄舊而圖新了然未有所得殆似寛心了不可得者此乃欲有所得之心邪初信欲歸此意極佳但能不忘此意更使深厚則𨿽不歸猶歸也古人學如不及尊徳樂道親師求友之心不啻饑渴豈虛也哉是必務實之士眞知不足者然後能如此也此與自任私智好勝爭彊竊近似以爲外飾者天淵不侔燕越異卿察之不可不精辧之不可不明於此不精明便是不識路頭終汨沒於形似而無所至止綿蠻黃鳥止於邱隅於止知其所止可以人而不如鳥乎知止而後有定定而後能靜靜而後能安安而後能慮慮而後能得學不知止而謂其能慮能得吾不信也人不自知其爲私意私說而反致疑於知學之士者亦其勢然也人誠知止卽有定論靜安慮得乃必然之勢非可彊致之也此集義所生與義襲而取之者之所由辧由仁義行與行仁義者之所由分而曽子子夏之勇孟子告子之不動心所以背而馳者也書曰欽厥止不知所止豈能欽厥止哉又曰安汝止不欽厥止豈能安汝止哉汝初信問讀易之法誠知所止則其於往訓如歸吾家而入吾門矣聞私試一中亦爲之喜試中試不中有校定無校定本不足深計所以喜者得失之心未去未釋然耳此心猶未釋然則所謂棄舊者特棄其末未棄其本也宜其謂之稍棄此乃害心之本非本心也是所以蔽其本心者已愚不肖者之蔽在於物欲賢者智者之蔽在於意見髙下污潔𨿽不同其爲蔽理溺心而不得其正則一也然蔽溺在污下者往往易解而患其安焉而不求解自暴自棄者是也蔽溺在髙潔者大抵自是而難解諸子百家是也今倉臺𨿽未免有髙潔之蔽然不自是當不難解矣復書已啟其端幸卽求見而究其說萬一尙且遲回春晚當爲一行也

二

道防之久異端邪說充塞天下自非上知誰能不惑人之難得亦其理然也鳥獸不可與同羣吾非斯人之徒與而誰與當其扞格支離只得精求方略庶防或悟耳

與侄孫濬

夏末得汝陳官人到後信胸襟頓別辭理明暢甚爲喜慰乃知汝質性本不昏滯獨以不親講益故爲俗見俗說牽制埋沒耳其後二三信𨿽是倉卒終覺不如初信豈非困於獨學無朋友之助而然得失之心未去則不得失之心去則得之時文之說未破則不得時文之說破則得之不惟可使汝日進於學而無魔祟因是亦可以解流俗之深惑也山間近來結廬者甚眾吾祠祿旣滿無以爲糧諸生始聚糧相迎今方丈前又成一閣部勒羣山气象益偉第諸生中有力者寡爲此亦良不易未能多供人耳今夏更去疊來常不下百人若一時俱來亦未有著處貴溪宰甚有政聲邑人以爲久無此人其致禮於山間甚厚屢欲躬至問道而未果夏末有復其一書錄往汝觀之非虛辭也道之將墜自孔孟之生不能回天而易命然聖賢豈以其時之如此而廢其業隳其志哉慟哭於顏淵之亡喟嘆於曽防之志此豈梏於蕞然之形體者所能知哉孔氏之轍環於天下長沮桀溺楚狂接輿負蕢植杖之流刺譏玩僈見於論語者如此耳如當時之俗揆之理勢則其陵借侵侮豈遽止是哉宋衛陳蔡之間伐木絕糧之事則又防危其身然其行道之心豈以此等而爲之衰止文不在玆期月而可此夫子之志也春秋之作殆不得已焉耳然而無有乎爾則亦無有乎爾此又孟子之志也故曰當今天下捨我其誰乎至所以袪尹士充虞之惑者其自述至詳且明由孟子而來千有五百餘年之間以儒名者甚眾而荀揚王韓獨著專場蓋代天下歸之非止朋遊黨與之私也若曰傳堯舜之道續孔孟之統則不容以形似假借天下萬世之公亦終不可厚誣也至於近時伊洛諸賢研道益深講道益詳志向之專踐行之篤乃漢唐所無有其所植立成就可謂盛矣然江漢以濯之秋陽以暴之未見其如曾子之能信其皜皜肫肫其仁淵淵其淵未見其如子思之能達其浩浩正人心息邪說詎詖行放淫辭未見其如孟子之長於知言而有以承三聖也故道之不明天下未有美材厚徳而不能以自成自達困於聞見之支離窮年卒嵗而無所至止若其气質之不美志念之不正而假竊傅防蠧食蛆長於經傳文字之間者何可勝道方今熟爛敗壞如齊威秦皇之屍誠有大學之志者敢不少自彊乎於此有志於此有勇於此有立然後能克己復禮遜志時敏眞地中有山謙也不然則凡爲謙遜者亦徒爲假竊緣飾而其實崇私務勝而已比有一輩沈吟堅忍以師心婉孌誇毗以媚世朝四暮三以悅眾狙尢可惡也不爲此等所則自求多福何逺之有道非難知亦非難行患人無志耳及其有志又患無眞實師友反相眩惑則爲可惜耳凡今所以爲汝言者爲此耳蔽解惑去此心此理我固有之所謂萬物皆備於我昔之聖賢先得我心之所同然者耳故曰周公豈欺我哉

與李省幹

某試吏於此頗益自信此學之不可須臾離也有朋自逺方來乃所大願承有意相與切磋乎此敬延跂俟之平甫舊相從恨其端緒未明未知所以用力今此又交一臂而去毎爲平甫不滿此學之不明千有五百餘年矣異端充塞聖經榛蕪質美志篤者尢爲可惜何時共講以快此懷未相見間儻有所疑以片紙寓諸郵筒可也

二

古先聖賢無不由學伏羲尙矣猶以天地萬物爲師俯仰逺近觀取備矣於是始作八卦夫子生於晚周麟遊鳳翥出類拔萃謂天縱之將聖非溢辭也然而自謂我非生而知之者好古敏以求之者也中庸稱之亦曰祖述堯舜憲章文武堯舜相繼以臨天下而臯陶矢謨其問曰朕言恵可底行武王纘太王王季文王之緒以有天下未及下車訪於箕子俾陳洪範髙宗曰臺小子舊學於甘盤旣乃遁於荒野入宅於河自河䢐亳曁厥終防顯爾惟訓於朕志若作酒醴爾惟麯蘗若作和羮爾惟鹽梅人生而不知學學而不求師其可乎哉秦漢以來學絕道喪世不復有師以至於唐曰師曰弟子云者反以爲笑韓退之栁子厚猶爲之屢嘆惟本朝理學逺過漢唐始復有師道𨿽然學者不求師與求而不能虛心不能退聴此固學者之罪學者知求師矣能退聴矣所以導之者乃非其道此則師之罪也學於夫子者多矣顏淵閔子騫冉伯牛仲弓固無可疵外此則有南宮適宓子賤漆雕開近於四子三人之外最後出如髙子羔曾子𨿽有愚魯之號其實皆夫子所喜於二人中尢屬意於子羔不幸前夫子而死不見其所成就卒之傳夫子之道者乃在曾子伯魚死子思乃夫子嫡孫夫子之門人光耀於當世者甚多而子思獨師事曾子則平日夫子爲子思擇師者可知矣宰我子貢有若其才智最髙子夏子遊子張又下一等然遊夏已擅文學之場而堂堂乎張也子遊猶以爲難能其言論足以動人光華足以耀俗誠非以愚魯得號者所可比擬至其傳道授業不繆於聖人宰我子貢有若猶不在此位況遊夏乎故曰曽子傳之子思子思傳之孟子乃得其傳者外此則不可以言道居今之時而尙友方冊取友當世亦已難矣足下求友之意切矣顧不知迂拙之人果足以副足下所期否乎鄙文數篇錄往幸熟復而審思之毋徒徇其名而不察其實乃所願望未相見間或有未當於足下之意者願索言之亦惟其是而已矣愚見所到固當傾倒正不必以世俗相期也

象山集卷一

欽定四庫全書

象山集卷二

書

與王順伯

去夏逺辱臨存甚慰積年闊別之懷執別匆匆又一嵗有半瞻企不啻饑渴屢於七七哥書中防寄意之勤感感且知別後所學大進膏潤沾漑多矣敬仰之劇然愚意竊有願訂正於左右者不敢避凂瀆之罪大抵學術有說有實儒者有儒者之說老氏有老氏之說釋氏有釋氏之說天下之學術眾矣而大門則此三家也昔之有是說者本於有是實後之求是實者亦必由是說故凡學者之欲求其實則必先習其說旣習之又有得有不得有得其實者有徒得其說而不得其實者說之中又有淺深有精粗有偏全有純駁實之中亦有之凡此皆在其一家之中而自有辧焉者也論三家之同異得失是非而相機於得與不得說與實與夫淺深精粗偏全純駁之間而不知其爲三家之所均有者則亦非其至者矣兄前兩與家兄書大槪謂儒釋同其所以相比配者蓋所謂均有之者也某嘗以義利二字判儒釋又曰公私其實卽義利也儒者以人生天地之間靈於萬物貴於萬物與天地並而爲三極天有天道地有地道人有人道人而不盡人道不足與天地並人有五官官有其事於是有是非得失於是有教有學其教之所從立者如此故曰義曰公釋氏以人生天地間有生死有輪回有煩惱以爲甚苦而求所以免之其有得道明悟者則知本無生死本無輪回本無煩惱故其言曰生死事大如兄所謂菩薩發心者亦只爲此一大事其教之所從立者如此故曰利曰私惟義惟公故經世惟利惟私故出世儒者𨿽至於無聲無臭無方無體皆主於經世釋氏𨿽盡未來際普度之皆主於出世今習釋氏者皆人也彼旣爲人亦安能盡棄吾儒之仁義彼𨿽出家亦上報四恩日用之間此理之根諸心而不可泯滅者彼固或存之也然其爲教非爲欲存此而起也故其存不存不足爲深造其道者輕重若吾儒則曰人之所以異於禽獸者防希庶民去之君子存之釋氏之所憐憫者爲未出輪回生死相續謂之生死海裏浮沈若吾儒中聖賢豈皆只在他生死海裏浮沈也彼之所憐憫者吾之聖賢無有也然其教不爲欲免此而起故其說不主此也故釋氏之所憐憫者吾儒之聖賢無之吾儒之所病者釋氏之聖賢則有之試使釋氏之聖賢而繩以春秋之法童子知其不免矣從其教之所由起者觀之則儒釋之辧公私義利之別判然截然有不可同者矣某嘗妄論尊兄之質人所難及而不滿人意者皆所習所鄕有以病之也此非今日之言蓋自初拜識時已如此竊議矣舜居深山之中與木石居與鹿豕遊其所以異於深山之野人者防希及其聞一善言見一善行若決江河沛然莫之能禦也有過而不能勇攺天下之通患然今世別有一般議論以不輕攺其素守爲老成爲持重爲謹審以幡然攺沛然從者爲輕率爲狂妄爲無所守凡事理但論是非若已知吾所守所行者爲非則豈可不速攺若謂吾所守所行未爲非則固不當攺又不論速不速也知仁勇三者天下之達徳尊兄之質本有勇但從來向釋氏不崇儒學故至徇流俗朋友中見尊兄有剛決過人處又有徇流俗處莫不竊怪之若某則妄論尊兄之徇流俗亦甚勇他人則容易被聖賢之學聳動𨿽不知其實往往以其名而赴之若尊兄則𨿽自覺有未穏當處亦且頑忍安舊有姑自守且徐圖之意某念非尊兄無以發其狂言用忘犯分之罪猖狂而言辭不暇擇某非敢使尊兄竊儒者之名以欺世願尊兄試以有言逆於汝心必求諸道之法試思之或有可采如謂不然亦願詳以見教辧白此事期於到頭非兄尙望誰

二

屬者僣易陳露所見防教復詳至開發多矣來書有深不欲多言之語某竊謂於所不當言者加一言則非矣若在所當言則惟足以達其理意而已不可以多少限也躁人之辭多者謂其躁妄錯亂贅疣是則可刪也今方將於道術趨向之間切磋求是則又奚多之病願尊兄先除此一戒使某得悉意承教庶是非可明也尊兄所學以力行爲主不專務論說所見皆行履到處非但言說而已此不待論某固不敢以言說待尊兄交遊間亦不以此病兄獨說兄所學不能無蔽耳楊墨告子許行之徒豈但言說其所言卽其所行而孟子力辟之者以爲其學非也儒釋之辧某平時亦少所與論者有相信者或以語之亦無所辧難於我無益有自立議論與我異者又多是勝心所持必欲已說之伸不能公平求是與之反覆只成爭辧此又不可與論今之僧徒多擔夫庸人不通文理旣去髮胡服又安能使之髮髠潔緇而從吾遊耶至於士大夫之好佛者𨿽其好佛亦只爲名而已此又不足與論也至如尊兄不爲名不好勝凡事皆公心求是又聰明博洽鄕來未有自得處猶有凝滯退縮之態比來所見明白議論發越殊無凝滯退縮之態矣設有如是資質如是所到然但工一家之說則又難論今兄兩家之書已皆探討此而不與極論則只是成自擔板矣鄕來切疑於兄者以爲兄之資稟質實彊敏有餘而宏大通逺則不足懼爲平日所鄕所學所習之所攝持密制其命而不能度越擺脫操不忘本之說以爲典訓拒排釋氏者於千里之外而與至則行矣趨而避之者同其介然自守之意則無間之可乘矣承來教謂若使釋果未進於儒理湏進步何苦守其卑污而不進然後知髙明之度本自宏闊而某之疑則誠淺陋矣某前書所論論其教之所從起而兄則指其所造以辧之某𨿽不曾看釋藏經教然如楞嚴圓覺維摩等經則嘗見之如來書所舉愛湼槃憎生死正是未免生死未出輪回不了四相者正是未免生死未出輪回四相𨿽有淺深粗精然其壽者相亦只是我相根本潛伏藏識謂之命根不斷故其文曰若有人贊嘆彼法則生歡喜便欲濟度若有人誹謗彼所得者卽生嗔恨此亦正是未免生死未出輪回又如來教因地法行亦無身心受彼生死正是免得生死出得輪回伊川先生有曰釋氏只是理防生死其他都不理防近有一前輩參禪禪叢中稱其所得一日舉伊川先生之言曰某當時若得侍坐便問道不知除生死外更有甚事不知尊兄所見與此人優劣如何若尊兄初心不爲生死不知因何趨向其道來書實際理地𨿽不受一塵而佛事門中不捨一法若論不捨一法則虎穴魔宮皆爲佛事淫房酒肆盡是道場維摩使湏菩提置缽欲去之地乃其極則當是時十地菩薩猶被呵斥以爲取捨未忘染淨心在彼其視吾詩禮春秋何啻以爲緒餘土苴惟其教之所從起者如此故其道之所極亦如此故某嘗謂儒爲大中釋爲大偏以釋與其他百家論則百家爲不及釋爲過之原其始要其終則私與利而已來教謂佛說出世非捨此世而於天地外別有樂處某本非謂其如此獨謂其不主於經世非三極之道耳又謂若眾聖所以經世者不由自立建心方可言經世異於出世而別有妙道也吾儒之道乃天下之常道豈是別有妙道謂之典常謂之彛倫蓋天下之所共由斯民之所日用此道一而已矣不可攺頭換面前書固謂今之爲釋氏者亦豈能盡捨吾道特其不主於是而其違順得失不足以爲深造道者之輕重耳尊兄謂行所當行尊兄日用中所行合理處自是天資之美與探討儒書之力豈是讀華嚴有省發後方始如此然尊兄豈能保其所行皆合於理乎韋編三絕而後贊易敢道尊兄未嘗從事如此工夫吾志在春秋敢道尊兄不能有此志我亦欲正人心息邪說距詖行放淫辭敢道此非尊兄之所欲如是而謂儒釋同恐無是理今尊兄將空諸所有其視硜硜擊罄者果爲何事哉若謂治大國若烹小鮮不以智治國國之福或者其可以與尊兄之道並行而不悖也某方吐胸中愚見欲求訂正其辭不得不自達願尊兄平心觀之如不以爲然幸無愛辭鄕時兄弟有所論難尙蒙推挽令各極其意況在朋友彼此無他疑正宜悉意評論期歸乎一是之地某平昔愚見所到持論甚堅然人言有以服其心則不憚於幡然而攺惟尊兄有以知我非執已好勝者幸不憚盡言若鄙言可采亦願尊兄不憚攺轍也周公思兼三王以施四事其有不合者仰而思之夜以繼日幸而得之坐以待旦夫子自謂其爲人也發憤忘食樂以忘憂不知老之將至云爾又曰吾嘗終日不食終夜不寢以思無益不如學也又曰我學不厭而教不倦此豈不可爲吾人標的乎但只如此隨見在去豈便無益於天下顧有如尊兄之質不無可惜處適得張南軒與家兄書今附達家兄處可試觀之如何家兄逼嵗必歸宅上不知曾更有切磋否歲卽除伏防多爲親壽以厚新祉

與趙然道

某驚蟄前乘晴登山尋復積雨二十四日少霽始得一訪風練飛雪之壯方念不得與賢昆仲共之是晚來書適至喜可知也去非從善勇決如此沛然之壯在胸中矣又何以觀瀑爲哉狂聖之相去逺矣而罔念克念之端頃刻而分人心之危豈不甚可畏哉有虞之朝克艱之說從逆之戒伯禹進之儆戒無虞之說逸樂怠荒之戒伯益又進之明明穆穆聚精防神其切磋琢磨之功如此若已汨於利欲蔽於異端逞志遂非往而不反𨿽復雞鳴而起夜分乃寐其爲害益深而去道愈逺矣奚足以言此哉今然道方恥利欲之習知異端之非願益致擴充之功則吾道幸甚

二

玆閱來書知此志不替有加夫道一而已相去千里相後千嵗者猶若合符節況其近者乎然古人所以汲汲於師友博學審問謹思明辧之者深懼此道之不明耳於其大端大旨知其邪正是非形有相近而實有相逺則知精防之處亦猶是也夫子十五而志學則旣得其端緒矣然必三十而立四十而不惑五十而後曰知天命及其老也猶曰我學不厭今學者誠知端緒則舋舋翼翼自致日新之效者其能自已乎秋涼過我當究是言時事第可永嘆良難言也王參恐未至如傳者之言回書不見情實此其常態其所以不如古人者蓋在於此然道之言可謂切中其病矣

三

昔循中不無尊師重道之誠而家庭牽制不克自遂其質固自通爽而殊乏剛彊深懼其汨沒於世習而不能以自立故前書稍振翼之耳富貴利達之不足慕此非難知者仙佛之徒拘曲之士亦往往優於斷棄而弗顧視之彼旣自有所溺一切斷棄亦有何難但一切斷棄則非道矣知道之士自不溺於此耳初未嘗斷棄之也故曰素富貴行乎富貴素貧賤行乎貧賤素夷狄行乎夷狄素患難行乎患難君子無入而不自得焉所謂自得者得其道也夫子曰富與貴是人之所欲也不以其道得之不處也然則以其道而得焉君子處之矣曷嘗斷棄之哉孟子之答彭更亦曰非其道則一簞食不可受於人如其道則舜受堯之天下不以爲泰君子亦惟其道而已矣所謂居天下之廣居立天下之正位行天下之大道得志與民由之不得志獨行其道富貴不能淫貧賤不能移威武不能屈非虛言也學者所造縱未及此苟志於道便當與俗趣燕越矣志鄕一立卽無二事此首重則彼尾輕其勢然也作意立說以排遣外者吾知其非眞志於道義者矣所欲有甚於生所惡有甚於死死生大矣而不足以易此況富貴乎富貴之足慕不足慕豈足多較於學者之前哉前以循中書所以云云者懼其弱植孤立於橫流之中而此志不能以自拔耳𨿽然姬周之衰此道不行孟子之沒此道不明千有五百餘年之間格言至訓熟爛於浮文外飭功利之習泛濫於天下气質之美天常之厚者固知病其末流矣而莫知病其源立言制行之間抱薪救火揚湯止沸者多矣當今之世誰實爲有志之士也求眞實學者於斯世亦誠難哉非道之難知也非人之難得也其勢則然也有志之士其肯自恕於此而弗求其志哉今粗有其志而實不能以自拔則所謂講學者遂於空言以滋僞習豈惟無益其害又大矣若其善利之間嘗知決擇大端已明大志已立而日用踐履未能常於淸明剛健一有緩懈舊習乘之防於影響應答與念慮之間陰流宻防不自省覺益積益深或遇箴藥勝心持之反加文飾因不能以自還者有矣甚可畏也況其大端未嘗寔明大志未嘗實立有外彊中漧之證而無心廣體胖之樂者可不深致其思以省其過求其實乎略此不察而苟爲大言以蓋繆習偸以自便嚚以自勝豈惟不足以欺人平居靜慮亦寜能以自欺乎至是而又自欺其心則所謂下愚不移者矣誠能於此深切著明則自成自道自求多福者權在我矣前言往訓眞先得我心之所同然耳引翼勉勵惟日不足何暇與章句儒譊譊玩愒嵗月於無用之空言哉別紙所問多是古人憫憐後學詳爲注釋以曉告之可謂昭若日星煥然無少蒙蔽但當從容細繹以資其涵養鞭防之實豈宜復爲蛇畫足重爲贅疣乎

四

吾心苟無所防溺無所防蔽則舒慘之變當如四序之推遷自適其宜記之所謂亡於禮者之禮也其動也中蓋近之矣夫子所謂克己復禮爲仁誠能無毫髮已私之累則自復於禮矣禮者理也此理豈不在我使此志不替則日明日著如川日增如木日茂矣必求外鑠則是自塞其源自伐其根也侍旁千萬致意適際應酬之冗不及拜書

與陶贊仲

某承乏將十閱月未有善狀冬春久晴種不入土春季嘗一致禱於山川之神其應如響山溪漲溢田畆充足然自是又無大雨地土以積幹易涸今旣逾月又以旱告矣勢甚可畏昨日復致禱詣壇之時雨亦隨下然竟不能成澤及早復叩之亦以疎雨見應未防霈然之賜幸醖醸未解猶有可望不然定當投劾以謝斯民也太極圖說乃梭山兄辧其是非大抵言無極而太極是老氏之學與周子通書不類通書中言太極不言無極易大傳亦只言太極不言無極若於太極上加無極二字乃是蔽於老氏之學又其圖說本見於朱子發附錄朱子發明言陳希夷太極圖傳在周茂叔遂以傳二程則其來歷爲老氏之學明矣周子通書與二程言論絕不見無極二字以此知三公蓋已皆知無極之說爲非矣梭山曾與晦翁靣言繼又以書言之晦翁大不謂然某幸是梭山之說以梭山謂晦翁好勝不肯與辧某以爲人之所見偶有未通處其說固以已爲是以他人爲非且當與之辧白未可便以好勝絕之遂尾其說以與晦翁辧白有兩書甚詳曾見之否以晦翁之髙明猶不能無蔽道聴塗說之人亦何足與言此哉仁義忠信樂善不倦此夫婦之愚不肖可與以知能行聖賢所以爲聖賢亦不過充此而已學者之事當以此爲根本若夫天文地理象數之精防非有絕識加以積學未易言也某欲作一揲蓍說稍發易數之大端以排異端曉後學坐事奪未克成就早晚就艸當奉納一本何時合並以究此懷徳成而上藝成而下行成而先事成而後論語曰入則孝出則悌謹而信泛愛眾而親仁曰言忠信行篤敬孟子曰仁義禮智根於心其生色也脺然見於靣盎於背施於四體四體不言而諭曰仁義忠信樂善不倦此等皆徳行事爲尊爲貴爲上爲先樂師辧乎聲詩祝史辧乎宗廟之禮與凡射禦書數等事皆藝也爲卑爲賤爲下爲後古人右賢左能自有定序夫子曰君子多乎哉不多也曾子曰籩豆之事則有司存凡所謂藝者其發明開創皆出於古之聖人故曰百工之事皆聖人作也然聖人初不尙此其能之也每以教人不以加人若徳行中庸事固無加人之理世衰道防徳行淺薄小人之有精力者始以其藝加人珍其事祕其說以增其價眞所謂市道故風俗日以不美流傳之久藝之實益不精而鬻之風反更張大學者不辧本末不知髙下未有不爲此輩所者吾觀近時談數學者陋日益甚妄日益熾未嘗渉其門戶得其師傳安能辧其是非但以前尊卑上下先後之義權之則自知所決擇譎妄之情狀大槪亦可見矣作書畢恐贊仲不能不惑於妄人庸夫之說故書此以助決擇

二

荊公祠堂記與元晦三書並往可精觀熟讀此數文皆明道之文非止一時辧論之文也元晦書偶無本在此要亦不必看若看亦無理防處吾文條析甚明所舉晦翁書辭皆寫其全文不增損一字看晦翁書但見糊塗沒理防觀吾書坦然明白吾所明之理乃天下之正理實理常理公理所謂本諸身證諸庶民考諸三王而不謬建諸天地而不悖質諸鬼神而無疑百世以俟聖人而不惑者也學者正要窮此理明此理今之言窮理者皆凡庸之人不遇眞實師友妄以異端邪說更相欺誑非獨欺人誑人亦自欺自誑謂之謬妄謂之蒙闇何理之明何理之窮哉贊仲爲人質實學𨿽未至且守質朴隨分檢省𨿽未必盡是盡勝狂妄之人爲學只要睹是不要與人較勝負今學失其道者不過習邪說更相欺誑以滋養其勝心而已古人所謂異端者不專指佛老異端二字出論語是孔子之言孔子之時中國不聞有佛𨿽有老氏其說未熾孔子亦不曾辟老氏異端豈專指老氏哉天下正理不容有二若明此理天地不能異此鬼神不能異此千古聖人不能異此若不明此理私有端緒卽是異端何止佛老哉近世言窮理者亦不到佛老地位若借佛老爲說亦是妄說其言辟仇老者亦是妄說今時卻有一種天資忠厚行事謹慤者𨿽不談學問卻可爲朋友惟是談學問而無師承與師承之不正者最爲害道與之居處與之言論只漸染得謬妄之說他時【原闕】

濯不如且據見在朴實頭自作工夫今𨿽未是後遇明師友卻易整頓也理須是窮但今時卽無窮理之人何時得一來以究此義

與吳顯仲

屬承【闕】逮深見嗜學之誠顧荒謬無以塞盛意爲別未幾已有思誠便風得書承比辰進修多福爲慰顯仲質朴甚更借朋友切磋【闕】亦純甚矣所以淹沒人只朋友說閒話之類亦能淹沒某適被顯仲說閒話某亦隨

流不長進亦甚然通時【原闕】

時皆塞【原闕】

最大洪範曰思曰睿睿作聖孟子曰心之官則思思則得之不思則不得也又曰存乎人者豈無仁義之心哉又曰至於心獨無所同然乎又曰君子之所以異於人者以其存心也又曰非獨賢者有是心也人皆有之賢者能勿喪耳又曰人之所以異於禽獸者防希庶民去之君子存之去者去此心也故曰此之謂失其本心存之者存此心也故曰大人者不失其赤子之心四端者卽此心也天之所以與我者卽此心也人皆有是心心皆具是理心卽理也故曰理義之悅我心猶芻豢之悅我口所貴乎學者爲其欲窮此理盡此心也有所防蔽有所移奪有所防溺則此心有所不靈此理爲之不明是謂不得其正其見乃邪見其說乃邪說一溺於此不由講學無自而復故心當論邪正不可無也以爲吾無心此卽邪說矣若愚不肖之不及固未得其正賢者智者之過之亦未得其正溺於聲色貨利狃於譎詐姦宄梏於末節細行流於髙論浮說其智愚賢不肖固有矣若是心之未得其正蔽於其私而使此道爲之不明不行則其爲病一也周道之衰文貌日甚良心正理日就蕪沒其爲吾道害者豈特聲色貨利而已哉楊墨皆當世之英人所稱賢孟子之所排斥距絕者其爲力勞於斥儀衍輩多矣所自許以承三聖者蓋在斥楊墨而不在衍儀也故正理在人心乃所謂固有易而易知簡而易從初非甚髙難行之事然自失正者言之必由正學以克其私而後可言也此心未正此理未明而曰平心不知所平者何心也大學言欲正其心者先誠其意欲誠其意者先致其知致知在格物物果已格則知自至所知旣至則意自誠意誠則心自正必然之勢非彊致也孟子曰我亦欲正人心息邪說距詖行放淫辭以承三聖者當是時天下之言者不歸楊則歸墨楊朱墨翟之言盈天下自孟子出後天下方指楊墨爲異端然孟子旣沒其道不傳天下之尊信者抑尊信其名耳不知其實也指楊墨爲異端者亦指其名耳不知其實也往往口辟楊墨而身爲其道者眾矣自周衰此道不行孟子沒此道不明今天下士皆溺於科舉之習觀其言往往稱道詩書論孟綜其實特借以爲科舉之文耳誰實爲眞知其道者口誦孔孟之言身蹈楊墨之行者蓋其髙者也其下則往往爲楊墨之罪人尙何言哉孟子沒此道不傳斯言不可忽也諸人交口稱道門下之賢不覺吐露至此病方起不暇櫽栝其辭亦惟通人有以亮之儻有夫相孚信處當遲後便

象山集卷二

欽定四庫全書

象山集卷三

書

與童伯虞

某秋試幸不爲考官所取得與諸兄諸侄切磨於聖賢之道以滓昔非日有所警易荊棘防穽以康莊之衢反羇旅乞食而居之於安宅有足自慰者足下往年心期於予兄子壽今年又與僕相處趍向固不凡近環吾居數百里間前此蓋不多若足下者然僕處足下之館幾半載而不能回足下眷眷聲利之心此誠僕淺陋之罪曽子曰視其庭可以搏鼠烏能與我歌乎仲尼顏子之所樂宗廟之美百官之富金革百萬之眾在其中此豈可以二用其心而期與富貴利逹兼得之者哉記曰富潤屋徳潤身孟子曰趙孟之所貴趙孟能賤之又曰仁義忠信樂善不倦此天爵也公卿大夫此人爵也孟子之時求人爵者尙必修其天爵後世之求人爵蓋無所事於天爵矣捨此而從事於彼何啻養一指而失其肩背況又求之有道得之有命非人力所可必致者而友營營汲汲於其間以得防爲欣戚惑亦甚矣子思曰人皆曰予知驅而納諸罟擭防穽之中而莫之知辟也來書謂無我笑此僕之所憫惜非所笑也足下𨿽不言僕固知之深矣向僕旣不能舉聞足下鎖試亦不中甚欲卽書一紙爲足下言之因循不遂比來此念尢切方此圖之竟爲來書所先輒布此爲復

與劉深甫

來書示以方冊所疑足見爲學不苟間也然其理皆甚明白未可疑若於此未能通曉則是進學工夫不甚純一未免滯於言語爾今欲一一爲深甫解釋又恐只成言語議論無益於深甫之身心非徒無益未必不反害之也大抵爲學但當孜孜進徳修業使此心於日用間戕賊日少光潤日著則聖賢垂訓向以爲盤根錯節未可遽解者將渙然冰釋怡然理順有不加思而得之者矣書曰思曰睿睿作聖孟子曰思則得之學固不可以不思然思之爲道貴切近而優遊切近則不失已優遊則不滯物易曰擬之而後言議之而後動孟子曰權然後知輕重度然後知長短物皆然心爲甚記曰心誠求之𨿽不中不逺矣日用之間何適而非思也如是而思安得不切近安得不優遊至於聖賢格言切近的當昭晰明白初不難曉而吾之權度其則不逺非假於外物開卷讀書時整冠肅容平心定气詁訓章句苟能從容勿迫而諷詠之其理當自有彰彰者縱有滯礙此心未充未明猶有所滯而然耳姑捨之以俟他日可也不必苦思之苦思則方寸自亂自蹶其本失已滯物終不明白但能於其所已通曉者有鞭防之力涵養之功使徳日以進業日以修而此心日充日明則今日滯礙者他日必有冰釋理順時矣如此則讀書之次亦何適而非思也如是而思安得不切近安得不優遊若固滯於言語之間欲以失已滯物之智彊探而力索之非吾之所敢知也其銓曹再黜來嵗又未免一來深甫勉之謹無以言語議論妨進修之路使此心之良無斧斤之伐牛羊之牧而有雨露之霑滋雷風之鼓舞日以暢茂條逹則來示數章不求解於他人矣

與張輔之

來書累累及巳事辭復而意切讀之甚喜慰苟如是誰不欲相告者況如某之直而多言者耶今此子壽兄入邑此事政可面論第恐事罷不復能畱至邑又有謁見應接之煩𨿽相見有不暇及此耳故略寓此言之防諭鍼膏肓之說且師友切磋之言孰不欲各中其病顧恐學未至識未明不能知人之病耳又恐言或中病而聼者不自以爲病不能受耳又子方求吾言但當盡子受言之道不當教我告子之方使我告子而無其方則其言不足求矣子豈可教之使如何而告子耶必欲教人告已是何異教玉人雕琢玉哉至引孔子答弟子問仁問政問孝之說此尢非所宜言孟子於孔子特曰願學而已吾於孔子弟子方且師仰敬畏之不暇如顏子曽子子固不待論平時讀書至子夏子遊子張蘧伯玉南宮適諸賢言行未嘗不惕焉愧畏欽服而師承之而子遽可以孔子望我耶且子旣能究觀聖人答弟子之言知其無不盡處擴而充之聖人亦只如此是已已知教人之方則吾當北面矣尙何以鍼子膏肓耶𨿽然庸詎知此言之非鍼子膏肓也寫至此欲止恐子未能深悟試更爲詳言之學者大病在於師心自用師心自用則不能克己不能聼言𨿽使羲皇唐虞以來羣聖人之言畢聞於耳畢熟於口畢記於心秪益其私增其病耳爲過益大去道愈逺非徒無益而又害之來書謂備嘗險阻辛苦而無操心危慮患深之效此亦非也子之能特然自立異於流俗趣捨必求是而施設不苟人之所爲有所不敢爲人所不能爲已或能爲之人之所知有所不敢知人所不能知已或能知之凡此豈非操心危慮患深之效歟𨿽然至於師心自用學植不進未必不由此也古之所謂曲學詖行者不必滛邪放僻顯顯狼狽如流俗人不肖子者也蓋皆放古先聖賢言行依仁義道徳之意如楊墨鄊原之類是也此等不遇聖賢知道者則皆自負其有道有徳人亦以爲有道有徳豈不甚可畏哉曽子曰尊其所聞則髙明行其所知則光大尊所聞行所知要湏本正其本不正而尊所聞行所知只成得个擔板自沈溺於曲學詖行正道之所詆斥累百世而不赦豈不甚可畏哉若與流俗人同過其過尙小擔板沈溺之過其過甚大眞所謂膏肓之病也來書舉程明道先生靜亦定動亦定之語此非子之所知也定之於動靜非有二也來書自謂靜而定亦恐未能果如是也是處靜處動不同矣子之意豈不自謂靜時尙或能定獨難於動而定耶凡子之所謂定者非果定也豈有定於靜而不能定於動耶至又謂近𨿽未能不動而於動中之定頗庶幾焉此正是擔板處見子壽兄可面扣之若已悟得亦不妨驗過如意有未平而子壽處或冗未暇言無惜以片紙見聞切磋之益政有所望非所敢憚也

二

前嘗論子爲學之病及得二十一日報帖又知子尙未深曉特然自立之節較之流俗人則爲賢者在子之身則爲深病吾非不知子之踐履尙未能不自愧顧以爲踐履未至此節己常在胸中耿耿然爲拒善之藩籬而不能以自知況踐履旣至自無愧於心其爲病可勝言哉凡子之病皆性之不純理之不明而外之勢又有以增其病而無以藥之者子之病非獨子有之也人皆有之顧在流俗人而或有之是則可喜非可責也至於知學者有此病則其觀聖賢之訓聼師友之言必當惕焉愧悔攺革不如是謂之不知學可也子欲聞大學之道而不知此病𨿽於特然自立處一向加工將必不能至於無所愧縱不自知自謂無愧識者觀之正是一場大擔板耳吾之所望於子者非以流俗人望子也如以流俗人望子則子流俗人賢者矣勉而進之誠流俗中大賢者矣望之以聖賢之門乃始爲一膏肓之病人也此病去自能攺過遷善服聖人之訓得師友之益如動亦定靜亦定之說亦不必苦心而自明也見此書如未深省但當以此書於讀書應事暇時常常提省久當自知之如疑欲辧無惜詳列

三

兩書所言踐履之說皆未曉劣者之意前書所謂踐履不說聖賢踐履只說輔之之所踐履君子有君子踐履小人有小人踐履聖賢有聖賢踐履拘儒瞽生有拘儒瞽生踐履若果是聖賢踐履更有甚病𨿽未至未純亦只要一向踐履去久則至於聖賢矣只爲輔之踐履差了正如適越北轅愈而愈逺前書分明與子說是拒善之藩籬旣是拒善之藩籬又豈可與聖賢踐履同日而語凡所與子言者皆只是入頭處何謂不教以入頭處也如中庸戒謹恐懼之言子正不能如是充子之踐履識者觀之正有可愧可恥不能戒謹不能恐懼莫甚焉二十五日書至發讀之見其頗無條理諸兄皆以爲此必輔之气未平時所言使少遲半日必不如是答書也某以爲湏是深省其病深生愧恐攺革自新然後能所言中理如不知其過則𨿽心平气定辭不悖謬亦未必能中理也如所謂初不容以口舌辧之說此正師心自用拒善不能攺過之明驗尙何戒謹恐懼之有

與曹挺之

挺之气質剛直本無他病初謂肯篤志學問自應日進來書气象甚覺齟齬至有一貫多學之辧此似無謂大抵學者且當大綱思省平時𨿽號爲士人𨿽讀聖賢書其實何曽篤志於聖賢事業往往從俗浮沈與時俯仰狥情縱欲汨沒而不能以自振日月逾邁而有泯然與艸木俱腐之恥到此能有愧懼大決之志乃求涵養磨礪之方若有事役未得讀書未得親師亦可隨處自家用力檢防見善則遷有過則攺所謂心誠求之不中不逺若事役有暇便可親書冊所讀書亦可隨意自擇亦可商量程度無不有益者看挺之殊未曽如此著實作工夫何遽論到一貫多學之處此等議論可且放下且本分隨自己日用中猛省自知愧作自知下手處矣旣著實作工夫後來遇師友卻有日用中著實事可商量不至爲此等虛論也

與曹立之

某駑劣之資禍患之中觔力气血甚覺衰憊非復向時之比然更嘗之多愈覺欲速助長之病故講授處又差省力耳所諭趙學古書甚有直气然於理致則不爲甚明正使立之之言盡當於理亦未可必彼人之聼從但據今立之之學則正宜有以自反未遽可以責彼之難曉也承欲某詳指其非非惟不暇亦恐不在此防問致知知止正心誠意知至至之知終終之次序深切慨嘆不知立之許多時在幹當甚事觀如此問文字一似夣中起來相似立之尙如此文何怪得趙學古也知至至之知終終之一段程先生說得多少分明立之不應不曉文義恐是用意過當翻有如此疑惑隱窒之說已是當時病語然亦無難曉者只是說每事上便有知與不知者有知得到底者有知不到底者縱令知得到底亦湏是奉以周旋弗敢失墜乃始能卒終其事其意亦初無深奧然用此解易則不可蓋易言知至知終是總說不是說每事防問說及之不必滯泥大抵讀古人書若自滯泥則坦然之理翻成窒礙疑惑若滯泥旣解還觀向之窒礙疑惑者卻自昭然坦然當是時但恐不能力行以終之耳

二

得書乃知周丞處書未逹其間大槪論立之果於自是其說而不能盡人之說所述敏道正甫之言以示二公皆謂立之殊失其辭防某往在都下與四方朋友講辧當其失辭處必徐謂之曰恐老兄未能自逹其意必使審思而善其辭彼或未能自逹則代之爲說必使其人本防明白言足以盡其意然後與之論是非是非本在理當求諸其理不當求諸其辭辭失而非其意猶不當據況又非其辭而可據乎若各以言語占道理其敍述他人處必如法吏之文致則只成是必欲其說之勝非所以求至當也大抵人之所見所學固必自以爲是與異已者辧固當各伸其說相與講求其至期歸乎一是之地固不可苟合彊同然至其未能盡他人之說而果於自是則其勢必歸於欲已說之勝無復能求其至當矣公孫丑管仲晏子之功可復許乎之問其見至陋孟子斥之之辭亦甚峻切然醜不但已難之至再至三故孟子之意愈白而醜之惑亦解景醜尹士充虞之問亦然問辧如此𨿽甚堅而不可屈益爲明理者之願無他惟各獻其所疑以盡人之說非以自是之意必之於其先也至於夫子對陽貨則遜辭以適其意而不與之辧答子路何必讀書之說則厲辭以斥其過而不容其辧又如孟子排告子夷之陳相之說亦皆先有自必之意此則聖賢洞照彼己所見甚明已臻其至而不復有可攺易者也若此則不可與學者請益決疑講貫求是之時同年而語矣恐立之所見已如聖賢之臻其至不復可以攺易方將解他人之惑以明其道則又不可以前說議立之矣然區區之見以爲立之今日所到去聖賢尙逺未可遽居此任想立之亦未遽如此但失於講究墮常人之通患爾由前之說乃今日講辧者之通患也然遂此而不攺則是人各是其所是而非其所非至當一是之地不復可至矣立之鄕與趙學古往復書病正坐此聲色臭味富貴利逹流俗之所汨沒者在此立之自少有志度越此等非出於勉彊道之不明不行佛老之徒徧天下其說皆足以動人士大夫鮮不溺焉立之儒雅自將未嘗一入其樊懈怠縱弛人之通患知之非艱行之惟艱靡不有初鮮克有終人所同戒立之志力堅固踐行有常苟有所知自許不畔人之質性有賢善者多病於庸立之自少開爽文義洽通凡有血气皆有爭心苟有所長必自介恃當其蔽時𨿽甚下足道者猶將挾以傲人豈可望其以能問於不能以多問於寡也立之平日所積不爲不多然聞有談道義者必屈己納交降心叩問原其設心本以審是求理非直爲名而已也凡此皆【原闕】立之之實非有所譽若立之者可謂士矣然求之中行狂狷則當立於狷者之列固有所彊矣而不免於弱固有所明矣而不免於闇弱病固不能免而所大患者尢在於不明必欲天下之理無所不明必至夫子耳順之年而後可言然學而不厭發憤忘食回非助我啟予者商則𨿽夫子之聖亦非有天下之理皆已盡明而無復有可明之理今謂立之不明者非固責其不能盡明天下之理蓋謂其有不自知之處也人各有能有不能有明有不明若能爲能不能爲不能明爲明不明爲不明乃所謂明也狂者進取狷者有所不爲立之疇昔乃狷者之體至其皇皇於求善汲汲於取益而不敢自安自棄固有不終狷之勢比來言論果決不復有不自安之意自信篤確不復有求善取益之實如得昆侖之竹協以鳯鳴校以秬黍方將同律度量衡以齊一天下則與前所謂狷者之體大不侔矣誠使立之之學果至此地固不可泛議其超躐也陳后山有曰醉酒者亂操刀者割則有以使之也某𨿽淺陋然畱意學問之日久更嘗頗多若所以使立之至此者頗能知其本末今立之但能以有言逆於汝心必求諸道之法試思之當亦有自知者矣以爲有序其實失序以爲有證其實無證以爲廣大其實小狹以爲公平其實偏側將爲通儒乃爲拘儒將爲正學乃爲曲學以是主張吾道恐非吾道之幸始隨所見其號不侈小心退遜以聼他日之進則小可大狹可廣拘可通曲可直便不至失序便不至無證苟能自省𨿽才質下於立之者可免此病苟不自省𨿽才質髙於立之者亦或有此病子夏孔門之髙第百世之師表其才質豈易得哉當時夫子告之曰汝爲君子儒無爲小人儒夫所謂小人者豈險賊不正之謂哉果險賊不正則又安得謂之儒𨿽曰儒矣然而有所謂小人儒言必信行必果硜硜然小人哉𨿽曰小人哉然不可不謂之士尹士所疑於孟子者非險賊不正之謂也然聞孟子之言則曰士誠小人也今智識未能及尹士而其號則侈於孟子立之能於此自省則庶乎能免於不明之患矣承欲雜說謾錄近一二書並論學一段去論學一段𨿽是舊所說然恐立之不及見亦欲立之更畱心考之橫渠先生云見識長得一格看得又別此語誠是

與黃日新

執別彌年比復得一見目足下之貌耳足下之言知足下之學甚穪其所以爲名欣喜踴躍不以今日之同舉送而以其同心志也善惡邪正君子小人之各以气類相從蓋如此𨿽然此有大可畏者以夫子之聖孟子之賢猶不免叔孫臧倉之毀僕與足下蓋所謂志乎善與正而君子之徒者也繩之以聖賢之事固有不勝其任者然聖賢之所與也亦聖賢之所責也若志夫邪惡之小人則固與我薫蕕矣盜憎主人犬吠希見僕與足下之所與殆憎吠之招也吁可畏哉彼狃於習俗蔽於聞見以防於惡而失其本心者不可遽謂之小人聞善而慕知過而懼皆君子之徒也若乃親善人聞善言見善行而狼狽自若無所忌憚慧黠姦慝常有毀傷善類之心此所謂志夫邪惡之小人而聖人所用發防之道以說其桎梏者也其甚者亦獨能使之革面而已喜憎吠者蓋此流也天將降大任於是人必先苦其心志行拂亂其所爲所以動心忍性增益其所不能足下其識之僕之言將若左契安其身而後動易其心而後語定其交而後求行有不得者反求諸其身此僕之所聞所知而未能者願與足下共講而共由之

與黃元吉

道廣大學之無窮古人親師求友之心亦無有窮已以夫子之聖猶曰學不厭況在常人其求師友之心豈可不汲汲也然師友防聚不可必得有如未得防聚則隨巳智識隨己力量親書冊就事物豈皆防然懵然略無毫髮開明處曾子曰尊其所聞則髙明行其所知則光大非欺人也今元吉縱未有聞所未聞見所未見處且隨前日所己聞己知者尊之行之亦當隨分有日新處蓋未至全然爲妄行也學者未得親師友時要當隨分用力隨分考察使與汲汲求師友之心不相妨害乃爲善也此二者一有偏勝便入私小卽是不得其正非徒無益而害之也

與喬徳占

某侍下粗遣無足道者披讀來示情文煥然如昔者之見徳占未之有攺不惟不攺抑似有益甚者教以爲學日知其難過失日覺其多朝夕恐懼非不鄙無似以爲可語安肯及此愚見所及用不敢自外於左右所謂知難覺過者蓋未知其難未覺其過而恐懼者非所以爲恐懼也誠能知難知過知恐懼則𨿽無此言千里之外尺書之間當必有其驗矣潛𨿽伏矣亦孔之昭誠之不可掩固如此過不除學者大患不然則如所云者適足以增其驕益其疾焉而已矣將有窮年卒嵗愈愈逺而不自知者甚可懼也

與諸葛受之

某自承父師之訓平日與朋友切磋輒未嘗少避爲善之任非敢奮一旦之決信不遜之意徒爲無顧忌大言誠以疇昔親炙師友之次實深切自反灼見善非外鑠徒以交物有蔽淪胥以亡大發愧恥自此鞭防駑蹇不敢自棄今契丈之賢乃復猶豫於此無乃反己未切省己未深見善未明以不能自奮也儻一旦幡然沛然誰得而禦孟子曰自謂不能者自賊者也幸無久自屈抑愚見如此若有未安幸詳見教

象山集卷三

欽定四庫全書

象山集卷四

宋陸九淵撰

書

見李徳逺

古之學者汲汲焉惟君子之見非以其位華要之地可以貴已也非以其積祿邑之贏可以惠已也非以其妙速化之術可以授已也然而人宜之後世反此凡其僕僕於人者必其位華要之地者也不然則積祿邑之贏者也不然則妙速化之術者也非以是三者𨿽君子無見焉有不是三者之爲而惟君子之従必相與羣而邪兪之以爲狂且怪某生七嵗讀書十三志古人之學今二十有四矣而漫刺未嘗有所投乃汲汲焉登閣下之門固眾人之所邪兪以爲狂且怪然而甘心犯之惟以古人自慰爾敎而進之於閣下固宜

得解見提舉

古之見者必以贄今世之贄以文文之作所以道進見之意當介紹之辭而其獘至於苟爲之說恭敬者君子之道非是無以爲禮而反之者夷倨慢媟失之者恭至於足敬至於夫無根苟作之說業雜防繡之文則僕之所不能夷倨慢媟足恭謬敬則僕之所不敢欲聞名於將命者而介紹之辭不先羔鴈之禮不講用捧咫尺之書以道其進見之意而已某七嵗讀書十三志古人之學亦時習舉子之文不好也二十四以書見先達李公今經略廣西者書辭才百餘言而李公嘉之是嵗實今天子新卽位頒科試而某獨殊無應書之意李公以爲不可乃以向爲舉子業【原闕】李公亦謂爲能其秋竟就試中選習俗之禮凡官於是者無問其與舉選之事與否中選者均往謝焉退又爲啟以授之曰大謝某竊以爲舉送公也従而謝焉私也謝之號固不可求其所謂謝之文讀之於心甚不安故獨不敢謝見太守以其舉送也見貳車以其蒞試也是時王公爲使於此某亦慕其賢而欲見焉而王公適以召去不及見今某後在舉送之列而執事爲使於此其賢尢爲人之所敬服用列前之所爲與今之所以進見者爲贄焉爾惟執事進而教之

得解見權郡

某聞君子行不貴苟異然習俗之獘害義違禮非法制之所拘而必曰不苟異而局局然不敢少違至於理義之所在非法制之所禁乃曰不苟異而不敢行則亦非君子之道矣今之舉送古賔興禮也其著之令甲行之官府者皆所以防姦僞待薄俗聖人之不得已也六籍所載𨿽不能無脫亂訛缺然前聖之格言先王之善政其存固多較然可考明天子固以此望天下之賢牧守習俗之獘害義違禮而非法制之所拘者能徹而新之六籍所載義理所在而非法制之所禁者能率而行之此豈非明天子之所欲賢牧守之所當講而儒衣冠者之所願也且法制之未善朝廷猶有望於縉紳之講明而況非法度之所拘者乎今之與舉送者獨觀掲示各爲文辭羣聚而往謝舉送者舉送者乃爲之禮然則斯禮也蓋出於與舉送者之所求而非先王之時所謂以禮禮賓之者也況古者以名舉人猶所舉者不謝而舉之者不受謝今之舉以糊名其說以爲尢公則亦奚以謝爲舉者進謝之禮蓋習俗之獘而以禮禮賔之者蓋先王之禮而賢牧守之所宜率行於今日者也故某之進見不敢謝而獨以是爲贄進越之罪惟執事察而恕之

得解見通判

子遊稱澹臺子羽非公事未嘗至其室非公事而至公庭不可也某旅試塗棘之間而執事實臨蒞之旣覩掲示獲與其選用此聞名於將命者不爲不可習俗有進謝之禮公舉而私謝僕以爲未安適以書言於聶使君甚詳且謂舉送者俟中選之士謝焉而後禮之非所謂以禮禮賔之之意意之未究者敢布之執事幸垂聴而察焉嘗觀漢朱博逆折儒掾之辭竊嘆俗吏耴必三尺俗儒妄說經籍蕪穢大道污玷前罪不容於誅博折掾曰且持此道歸俟堯舜君出爲臣說之而掾辭不復博蓋知其不能捨爲掾而去夫言聖人之道而爲人折辱如此乃獨不能捨爲掾而去則當時所陳與今日所養所學可知矣科舉之法唐楊綰欲變之而不克變今日堯舜之君在上天下之好古樂道者莫不以爲必變法僕以爲不必遽及於變也大冬之與大夏寒暑之相去逺矣而其運未始頓異毫末之與合抱小大之相去逺矣而其生未始進病法之未善而悻然曰必變非所謂包荒之量神而化之之道矣防何而不敗乃事哉然狃故常而莫之攺偸安便而不肯爲因循苟且棄玩嵗月則是大冬之不復夏而毫末之不復進而可乎故必變而通之然後可以言化之之神而貴包荒之量者以其有馮河之勇可以革獘去蠧有變通之利而無矯激之難也今某之所陳於聶使君者乃先王之禮明天子之所望於賢牧守者所謂有變通之利而無矯激之難者也贊而成之惟執事是賴若乃頌已效之徳美述前日之能事則非事大賢君子之道故不敢以進

與諸葛誠之

誠之嗜學甚篤又有觔力朋友間尢所賴者訊後曽與淳叟款曲否旣見其過義不宜嘿承諭惟知身於規矩凖繩中而痛鋤狂妄之根誠使心不狂妄而身中規矩凖繩不亦善乎縦未能如此但狂妄日減日就規矩凖繩日以純亦爲難得以誠之之勤篤従事於規矩凖繩中此亦其所長也但不知所謂狂妄之根者果何如將何如而鋤之不知下手鋤時便鋤得去也無若鋤得去日後卻遂無此矣爲復此根非若艸木之根一鋤去後便無𨿽鋤得去又復生邪爲復𨿽鋤之而未能盡去之邪又不知此狂妄之根與常人同不與常人同是素來有此是後來起得若後來起得卻是因何而起凡此皆當辧明又誠之所愧惕者爲復只是狂妄未息未中規矩凖繩而愧惕爲復別有未足處後愧惕爲復二者兼之此一節亦須明白古人不自滿假克自抑畏戒謹不睹恐懼不聞戰戰兢兢如臨深淵如履薄冰取善求益如恐不及者乃其踐履之常也誠若此者非如桎梏陷穽然也中庸言恐懼乎其所不聞而大學言有所恐懼則不得其正此其辧也講學固無窮然須頭項分明方可講辧若自交加糊塗則須理防得交加糊塗處分明可講辧如楊朱墨翟老莊申韓其道𨿽不正其說自分明若是自分明𨿽不是亦可商確理防大抵講學有同道中鞭防切磋者有道不同而相與辧明者如孟子與楊墨告子辧此是道不同而與之辧明者也如舜禹益臯陶相與都兪吁咈夫子與顏淵仲弓閔子騫相與問答是同道中發明浸灌鞭防切磨者也如子夏子遊之論門人小子子張子夏之言交道𨿽同師夫子各有所得亦是有不同處當時子夏子遊子張各知其有不同乃有商量處縦未能防通亦各自分明若更要理防盡不糊塗承合並之期不逺且欲得誠之自理防得頭項分明庶防相見有可理防也

二

承諭學術更不費力永無懈怠自然常不離道若至従心所欲不逾矩之地矣此理固無阻顧恐公未有此力量爾中人之質戕賊之餘以講磨之力暫息斧斤浸灌於聖賢之訓本心非外鑠當時豈不和平安泰更無艱難繼續之不善防閒之不嚴昏气惡習乘懈而熾防其本心覺之而來復豈得遂無艱屯一意自勉更無他疑則屯自解矣此頻復所以𨿽厲而無咎仁者所以先難而後獲也繼續之善防閒之嚴中人之質亦恐未能免昏气惡習之間作然辧之於早絕之於微則易爲力耳鄕見誠之未夜而睡非有疾病非委不能支持但气昏體倦欲睡而遂縦之耳誠之不能於此少加勉彊誅而勿縦而欲別求道術別起疑惑不亦左乎鄭子產曰君子有四時朝以聴正晝以訪問夕以修令夜以安身所以節宣其气而勿使壅閉湫底以露其體玆心不爽而昏亂百度此語殆不可易之也此一節已無疑方能課怠與敬辧義與利本心之善乃始明著而不習無不利矣

三

承諭爲學與曩時異觀書辭誠有用工處但如懊惜亦甚害事臨淵羨魚不如退而結网懈怠流浪患不覺耳覺卽攺之何暇懊惜大丈夫精神豈可自埋沒如此於此遲疑不便著鞭宜其在已未得平泰於事有不照燭子細觀察有何滯礙爲仁由已有能一日用其力於仁我未見力不足者聖人豈欺後世誠之於此不決然獨進豈不忍去其鄙吝之習邪飯疏食飲水曲肱而枕之樂亦在其中矣在陋巷單食瓢飲不攺其樂者亦人耳誠之欲自棄邪所示書槁三通西美深甫書辭甚暢至子宜書則窘束有病此乃楊子嘉所謂屈於勝已者而伸於不已若者也

與王徳修

銓曹報罷卒然以歸竟不及附致數字六月十九離都下與諸葛誠之同訪敬仲二十九日至富陽七月三日始離旣望抵侍下諸幸安穩皆庇所逮兄倡道於彼善類響應能使慈祥愷悌和協輯睦之風郁然興於父子兄弟宗族鄕黨之間此孟子所謂子弟従之則孝悌忠信者也健羨健羨郭氏欲見延使繼賢者之後亦防鑴諭詳復深感厚誠第槪之愚心甚不安此如兄旅處逺方彼能館寓師事之於理則順某家居乃欲坐致於千里之外古之尊師重道者其禮際似不如此儲子得之平陸而孟子不見某𨿽不肖而彼之所以相求者以古之學如遂獨行千里而赴其招則亦非彼之所求者矣前輩親師求友蓋不憚勞苦饑寒裹糧千里固其宜也今婺號鄕學者多乃無一人遡江而西者學者不能往而敎者能往非所聞也兄之所以爲彼慮者至詳且曲也而顧不及此豈亦智者之一失乎

與劉淳叟

承諭爲學無他疑但卻不得如江下感發時其他朋友亦無甚進學固不欲速欲速固學者大患然攺過遷善亦不可遲回向來與諸公講切處正是爲學之門進徳之地誠有志者何忍復塗塞其門榛蕪其地哉平時所喜於淳叟者徒以志向亹亹有進無退今反遲回若此何邪向時繆妄工夫其勇往如彼今云知過乃反如此則抑悖於用勇矣聞一善言見一善行若決江河沛然莫之能禦此舜所以爲舜學如不及猶恐失之蓋夫子之明訓亹亹以進非淳叟之過也其過顧在於進之非其道耳誠知其過棄勇攺則亹亹以進者乃舜之莫能禦夫子之所謂如不及而又何病乎今淳叟不然而自曰知過吾不信也惟卽攺之無待來年夫道若大路朋友相聚不相與勉勵防而進之而自作艱難自作節目乃是未肯棄繆妄之習爲遷延苟免之計如今時冦盜已在囹圄不肯分明伏罪遷延嵗月僥覬降赦苟得脫免之後必復爲亂矣宜勇攺之毋蹈此轍

二

淳叟平日聞言輒喜遇事輒詢有聴納之體然親朋間未肯歸以取善之實豈似逆而順情者喜聴其眞實苦口者之未能無齟齬邪抑従恱者多而攺擇之未至也此𨿽據前日而論然今亦未能無疑於淳叟也私試禮記義破題誠佳然或者謂所出題乃淳叟意防而作義者適爾投合苟當於理豈厭其同不稽諸理而苟異以求致益之名則固非也場屋之獘固久然有志者持文衡將此理是責謂彼善於此則可謂理固如此則不知言甚矣申公曰爲治不在多言顧力行何如爾今日道不在多言學貴乎自得明理者觀之二語之間其病昭矣摩頂放踵利天下爲之墨子非不力行也其往也使人讓竈譲席其反也人與之爭竈爭席楊子非不自得也二氏不至多言而爲異端顏閔侍側夫子無言可也楊墨交亂告子許行之徒又各以其說肆行於天下則孟子之辧豈得已哉或黙或語各有攸當以言餂人以不言餂人均爲穿窬之類夫子之於顏子蓋博之以文夫博學於文豈害自得顓防之不必伐衛政之必正名冉有季路不能無蔽夫子不得不申言之夷之陳相告子之徒必執其說以害正理則孟子與之反覆不得不致其詳必曰不在多言問之弗知弗措辧之弗明弗措皆可削也自得之說本於孟子而當世稱其好辧自謂博學而詳說之將以反說約也中庸固言力行而在學問思辧之後今淳叟所取自得力行之說與中庸孟子之防異矣仁智信直勇剛皆可以力行皆可以自得然好之而不好學則各有所蔽倚於一說一行而玩之孰無其味不攷諸其正則人各以其私說而傳於近似之言者豈有窮已哉淳叟之气稟固自有異於人者往時朋舊相親鮮不復其粹和醇美以爲無疵獨淳叟之心往往有不敢自欺者求他人之明如淳叟之心不可欺則亦鮮矣至如晚早作躬親細事觔力日彊精神日敏則自去冬以來其效甚著縦有荒怠勉之斯復所不足者恐不獨在是也麟之侄近頗精進論事盡有根據至如說淳叟輒欲以一言防之此亦是其病處固嘗辟之矣然在淳叟不可不察宏父徳器言論皆有餘味誠有其仁亦焉用佞然光明所燭波瀾所及不已於學者當有充長之驗以大禹之聖聞在知人在安民之言則吁而致其問仁有所未洪智有所未足勇有所未至而欲斂然自安於弒父與君亦不従也之列則亦偸矣館學之官非費宰比能相勉以進無苟自安則吾道有望道之異端人之異志古書之正僞固不易辧然理之在天下至不可誣也有志於學者亦豈得不任其責如射者之於的𨿽未能遽中豈得而不志於是哉閒先聖之道辟邪說放淫辭於今當有任其責者而多言是病此公孫洪禁民挾弓弩之防也

與趙宰

竊惟執事天潢之桂籍之英回翔仕途縶驥百里下車之初政譽謁然凡在封疆莫不鼓舞旬月之間歌頌未厭道途之傳寖異前日駸尋至今良所未諭執事之仁明豈其或疚毋乃胥吏之姦有以熒惑視聴而致然邪金谿爲邑𨿽陋而財賦初不至甚窘求之【原闕】政得失已事可見九重勤卹民隠無所不用其極其在荒歉之餘尢軫宵旴之慮胥吏貪鄙旁公侵漁惟利是見豈卹公上士大夫之得交於下風者固宜陳忠進諌以輔聰明顧乃下與吏胥爲黨貢諛獻佞以陷執事大抵吏胥獻科斂之計者其名爲官其實爲私官未得一二而私獲八九矣比者數吏魁田連阡陌樓觀岧嶤服食燕設擬於貴近非朘民脂膏而何以取之願執事深察其姦痛懲其獘防然革之使百里之內知執事之仁心被執事之仁政則日月之更人皆仰之矣某修敬之始已欲少效區區逢執事之不間不獲展露旣而患難困苦莫遂朝夕於將命以究所懷徒切負愧玆防下問之及輒薦其愚

與胡達材

承示以所進所疑深見嗜學之誠但達材所進乃害心之大者所謂若有神明在上在左右乃是妄見此見不息善何由明宜其事物之擾卽不相續酬酢之繁卽不相似若本心之善豈有動靜語黙之間哉今達材資質美處乃不自知所謂日用而不知也如前所云乃害此心者心害苟除其善自著不勞推測才有推測卽是心害與聲色臭味利害得喪等耳孟子所謂斧斤伐之牛羊牧之者也夫道若大路然豈難知哉道不逺人人自逺之耳若的實自息妄見良心善性乃達材固有何須他人模冩但知不害可也作此不暇詳楷然說得多亦徒說要達材自省耳

二

達材資質甚美天常亦厚但前此講學用心多馳騖於外而未知自反諭如年少子弟居一故宅棟宇宏麗寢廟堂室廐庫廩庾百爾器用莫不備具甚安且廣而其人乃不自知不能自作主宰不能汛掃堂室修完墻屋續先世之業而不替而日與飲博者遨遊市肆𨿽不能不時時寢處於故宅亦不復能享其安且廣者矣及一旦知飲博之非又求長生不死之藥恱妄人之言従事於丹砂靑芝煆鑪山屐之間冀蓬萊瑤池可至則亦終苦身亡家伶仃而後已惟聲色臭味富貴利達之求而不知爲學者其說由前有意爲學而不知自反者其說由後其實皆馳騖於外也昨相聚時覺達材精神日漸収拾不甚馳散但収拾之初未甚淸明防然未有所向𨿽講切之次感而必應此乃達材本心非由外鑠故如此耳至於防而未發則是馳騖昏擾之久大體未能頓淸明耳若不寧耐復放而他馳入妄人之說以求長生不死之術則恐蓬萊瑤池終不可至而蕞爾之身將斃於煆鑪山屐之間矣防見信之篤輒此以助進修向時曽說將孟子告子一篇及論語中庸大學中切已明分易曉處朝夕諷詠接事時但隨力依本分不忽不執見善則遷有過則攺若江河之浸膏澤之潤久當渙然冰釋怡然理順矣不知曾如此作工夫否

與潘文叔

得書知爲學有進甚慰但所謂怠墮急迫兩偏此人之通患若得平穏之地不以動靜爲變若動靜不能如一是未得平穏也涵泳之久馳擾暫殺所謂饑者甘食渴者甘飲本心若未發明終然無益若自謂已得靜中工夫又別作動中工夫恐只增擾擾耳何適而非此心心正則靜亦正動亦正心不正則𨿽靜亦不正矣若動靜異心是有二心也此事非有眞實朋友不可

與彭世昌

堯舜之盛詢於芻蕘夫子之聖以子夏爲啟子顏淵爲非助我孔文子之所以爲文者在於不恥下問人之取善豈有定方善之所在𨿽路人之言臧獲之智皆當取之世昌相信之意甚篤而鄙意毎欲世昌降意與元忠講切元忠之學固未可謂便是然其篤實躬行之日久有非泛泛所能及者其所長處如某亦欲就而取決焉在世昌未易全輕之也與人商論固不貴苟従然亦須先虛心乃能聴其言若其所言與吾有未安處亦須平心思之思之而未安又須平心定气與之辧論辧論之間𨿽貴伸已意不可自屈不可附防而亦須有惟恐我見未盡而他須別有所長之心乃可

與曾敬之

爲學日進爲慰讀書作文亦是吾人事但讀書本不爲作文作文其末也有其本必有其末未聞有本盛而末不茂者若本末倒置則所謂文亦可知矣適出書不時復

與符舜功

靜惟來辱之意非彼人之所敢當下問之及時薦其愚非能有崇論宏議驚世駭俗之說得之朋舊似足下望之太髙待之太過初聞未以爲然及曽得廣人至連収兩書禮意勤厚非所宜得見諭進修之工始信傳者之不妄揆之愚心恐成過當詳細已嘗道於防先相防幸詢之

二

某自初與舜功相見卽進性格太之說此在愚見頗爲不苟蓋事無大小道無深淺皆不可彊探力索人患無志而世乃有有志不如無志者往往皆彊探力索之病也若無此病譬如行千里自一步積之苟不已無不至但患不行耳子淵大槪甚正然甚欲得渠一相聚書問所言要不能盡心曲也

三

見諭新工足見嗜學吾嘗謂揚子云韓退之𨿽未知道而識度非常人所及其言時有所到而不可易者揚子云謂務學不如務求師師者人之模範也模不模範不範爲不少矣韓退之謂古之學者必有師師者所以傳道授業解惑也人非生而知之孰能無惑惑而不求師其爲惑也終不解矣近世諸儒皆不及此然後知二公之識不易及也吾亦謂講學不如論師侍師而不能虛心委已則又不可以罪師乘便遽甚遺此不他及

與符復仲

防示進學不替尢以爲喜常俗汨沒於貪富貴賤利害得防聲色嗜欲之間喪失其良心不顧義理極爲可哀今學者但能専意一志於道理事事要覩是不肯徇情縦欲識見𨿽未通明行事𨿽未中節亦不失爲善人正士之徒更得師友講磨何患不進未親師友亦只得隨分自理防但得不陷於邪惡亦自可貴若妄意彊說道理又無益也

與周亷夫

處家之道古聖人格言具在易之家人詩之二南是也今人縦能言亦何以加也若情勝禮恩勝義之說竊以爲未然處家自有禮自有義禮義所在豈可勝也此言非但不知處家之道亦不知禮義矣商君說孝公以帝道王道與今人言禮義相似其實是講貫得一項必不可行之說耳帝道王道之實其果如是乎要看其實王道則孟子告齊宣梁恵者是矣後來只是齊宣梁恵不能捨已私以従孟子耳孟子之說安有不可行者哉防夫資質隠約卻不甚英特従事於學問之日又淺今日之困固宜平時固滯不通處其在鑪錘之間𨿽或有未開豁然稟受之偏循習之久豈能終廓然乎非磨之以學問其爲害未有已也

象山集卷四

欽定四庫全書

象山集卷五

書

與呂伯恭

往歲先判府窀穸願比於執事而卒不果旣欲展慰又不果去冬因東陽郭伯淸宅人嘗拜疏略申慰誠計必徹聽某前此欲得一再瞻見殊未得款聽教誨竊惟執事聰明篤厚人人自以爲不及樂教導人樂成人之美近世鮮見如某疎愚所聞於朋友間乃辱知爲最深苟有所懷義不容黙天下事理固有愚夫愚婦之所與知而大賢君子不能無蔽者元獻晏公尹南京日文正範公居母夫人憂元獻屈致教導諸生文正孶孶誨誘不倦從之遊者多有聞於時竊聞執事者儼然在憂服之中而戶外之屨亦滿伯夷栁下恵孟子𨿽言其聖至所願學則孔子文正𨿽近世大賢至其居憂教授豈大賢君子之所蔽乎執事之所爲標的者豈不在此執事天資之美學問之博此事之不安於心未契於理要不待煩說博引而後諭竊聞凡在交遊者皆不爲執事安諒執事之心亦必不自安也夫苟不安何憚而不幡然攺之乎於此而攺其所以感發諸生亦不細矣舜聞善若決江河沛然莫之能禦君子之過及其更也人皆仰之伏願不憚攺過以全純孝之心不勝至願

與呂子約

學者之病隨其气質千種萬態何可勝窮至於各能自知有用力處其致則一唐虞三代盛時邪說詖行不作民生其間漸於聖人之化自無昏塞之气乖薄之質其遷善逺罪之處不謀同方𨿽然自下升髙積小致大縦令不跌不止猶當次第而進便欲無過夫豈易有以夫子之天縦猶曰加我數年五十以學易可以無大過矣瞻之在前忽然在後顏子之粹而猶若是如有所立卓爾之地竭其才而未能進此豈可遽言乎然開端發足不可不謹養正涉邪則當早辧學之正而得所養如木日茂如泉日流誰得而禦之今之學者气不至甚塞質不至甚薄鄕善之志號爲篤切鞭勉已至循省已熟乃日困於茫然之地而無所至止是豈非其志有所陷學有所蔽而然邪臨深履冰此古人實處浴沂之詠曲肱陋巷之樂與此不相悖違豈今之學失其正無所至止謬生疑懼浪爲艱難乃所可同日道哉二書皆言近實似知其病者其要歸乃非實省但循此轍恐成坐玩嵗月終無近實時且愚見如此若謂不然後便幸有以見敎

與戴少望

某銓曹報罷歸已及秋侍親粗適無足道者向辱下問諄諄時竭愚心辱以爲可語益用不敢不自盡於左右別旣經時兄亦涉歷千里而歸婺女宿畱龍窟臥病與凡航川輿陸者無往而非進學之地來示謂向意爲學而新功殊未防有以見敎者何邪起居食息酬酢接對辭气容貌顏色之間當有日明日充之功如木之日茂如川之日增乃爲善學古人之多多形容詠嘆者固皆吾分內然戕賊陷溺之未免則亦安得不課其進𨿽如顏子夫子猶曰未見其止易知易従者實有親有功可久可大豈若守株坐井然哉如中庸大學論語諸書不可不時讀之以聴其發楊告敎戕賊陷溺之餘此心之存者時時發見若火之始然泉之始達苟充養之功不繼而乍明乍滅乍流乍窒則淵淵其淵浩浩其天者何時而可復邪任重道逺繄兄是望敢布胸臆少見切磋之誠且以求敎

與舒西美

某侍不従諸兄講學不敢自棄頗有日益恨不得吐露以求敎也今嵗都下與朋友講切自謂尢更直截如前日今時學者悠悠不進號爲知學而實未必知學號爲有志而實未必有志若果知學有志何更悠悠不進事業固無窮盡然古先聖賢未嘗囏難其途徑支離其門戶夫子曰吾道一以貫之孟子曰夫道一而已矣曰塗之人可以爲禹曰人皆可以爲堯舜曰人有四端而自謂不能者自賊者也人孰無心道不外索患在戕賊之耳放失之耳古人教人不過存心養心求放心此心之明人所固有人惟不知保養而反戕賊放失之耳苟知其如此而防閒其戕賊放失之端日夕保養灌漑使之暢茂條達如手足之捍頭面則豈有艱難支離之事今曰向學而又艱難支離遲回不進則是未知其心未知其戕賊放失未知所以保養灌漑此乃爲學之門進徳之地得其門不得其門有其地無其地兩言而盡得其門有其地是謂知學是謂有志旣知學旣有志豈得悠悠豈得不進元英春間相聚始初亦間闗旣而感發端的臨別時曽略箴其自喜過當旣過【原闕】曁陽便悔所以箴之者渠所以病之今聞不甚進其原皆起於此別有書言之尊兄朴茂無他蹊徑苟能端的自反灼知陷溺戕賊之處特達自奮誰得而禦之不然恐未免爲不知學爲無志而已矣

與髙應朝

比得書知爲學進進甚喜爲學不當無日新易贊乾坤之簡易曰易知易従者親有功可久可大然則學無二事道本一致根本苟立保養不替自然日新所謂可久可大者分出簡易而已應朝旣自知資質偏駁不廢磨礲亦復何憂亦復誰禦然當知染習未盡大體實不得爲無傷也未及作子約書冩至此思子約書中有宜於靜未宜於動之說此甚不可動靜豈有二心旣未宜於動則所謂宜於靜者亦未宜也先作應之書不及此成之到此講切曲折卻具應之書中大抵學者各倚其資質聞見病狀𨿽復多端要爲戕賊其本心則一而已作書多四能詳要之詳亦未必有益苟有根本自能不解不倦與【原闕】志切磋亦何患不進學如顏子猶曰未見其止惟益勉之

與楊敬仲

此心之良戕賊至於熟爛視聖賢防與我異類端的自省誰實爲之攺過遷善固應無難爲仁由已聖人不我欺也直使存養至於無間亦分內事耳然解怠縦弛人之通患舊習乘之捷於影響慢遊是好傲虐是作遊逸淫樂之戒大禹伯益猶進之於舜盤盂幾杖之銘成湯猶賴之夫子七十而従心吾曹學者省察之功其可已乎承諭未嘗用力而舊習釋然此眞善用力者也舜之孳孳文王之翼翼夫子言主忠信又言仁能守之又言用其力於仁孟子言必有事焉又言勿忘又言存心養性以事天豈無所用其力哉此中庸之戒謹恐懼而浴沂之志曲肱陋巷之樂不外是矣此其用力自應不勞若茫茫而無主泛然而無歸則將有顚頓狼狽之患聖賢樂地尙安得而至乎

二

日新之功有可以見敎者否易簡之善有親有功可久可大苟不懈怠廢放固當日新其徳漸遂和平之樂無復艱屯之意然怠廢之久爲舊習所乘覺其非而求復力量未宏則未免有艱屯之意誠知求復則屯不久而解矣此理勢之常非助長者比也頻復所以𨿽厲而無咎仁者所以先難而後獲也若於此別生疑惑則不耘助長之患必居一於此矣當和平之時小心翼翼繼而不絕日日新又日新則艱屯之意豈復論哉顧恐力量未能至此耳

與平平甫

孟子揠苗一段大槪治助長之病眞能不忘亦不必引用耘苗凡此皆好論辭語之病然此等不講明終是爲心之累一處不穏當他時引起無限疑惑凡此皆是英爽能作文好議論者多有此病若是朴拙之人此病自少所以剛毅木納近仁而曾子之魯乃得傳夫子之道凡人之病患不能知若眞知之病自去矣亦不待費力袪除眞知之卻只說得勿忘二字所以要講論者乃是辧明其未知處耳

與舒元賔

得書開讀殊覺未甚明快此事何必它求此心之良本非外鑠但無斧斤之伐牛羊之牧則當日以暢茂聖賢之形容詠嘆者皆吾分內事日充日明誰得而禦之尊兄看到此不須低回思索特達奮發無自沈於縈回迂曲之處此事不借資於人人亦無著力處聖賢垂訓師友切磋但助鞭策耳

與徐子宜

某無能連黜銓寺今始以免試擬隆興靖安簿六年闕去家四百里久離侍下欲急歸文字但托淳叟取此來所得朋舊多好气質講切端的亦自覺稍進兄爲學必日新恨不證於兄也端卿蕃叟成之淳叟諸公自相講切皆自請有益某觀之甚不謂然諸公𨿽各不同然學失其正一也嘗論其說均爲邪說其行均爲詖行淳叟先知過成之相信甚篤然防滯竟未開明端卿力戰大屈而後有省蕃叟相見始恐懼而又不能翻然見李叔潤與之言惡俗交戕之處然流涕感激良深自此亦可以爲學苐恨相處不久耳此心之良人所均有自耳目之官不思而蔽於物流浪展轉戕賊陷溺之端不可勝窮大害事名爲講學其實乃物欲之大者所謂邪說誣民充塞仁義質之懿者乃使之困心疲力而小人乃以濟惡行私兄質性篤厚行已有恥不至有是然近來講學大率病此不敢不相告劉伯正嘗相聚否聞其莊整乃是有進不及作書煩爲致意天民重困猶昔皆聞見駁雜之近嘗苦口與言稍能自反應之亦復荒唐今此相聚願款志向卻篤知非甚明有可喜者亦可爲天民慶也端木君舉象先益之諸兄時相聚否蔡行之何以不來參部彭子復戴少君皆安在爲況如何前年得少望書復書頗切磋之不知其書曽達否兄講下多秀異否劉司業在江西民甚賴之以同官不協得綿州去矣便中特此奉記室余祝爲吾道自重

三

婺女之行道經上饒往往聞說其守令無狀臨川大不相逺旣而聞景明劾罷上饒南康二守方喜今時監司乃能有此差彊人意劉文潛作漕江西光前絕後至其帥湖廣乃逺不如在江西時人才之難如此某人始至人甚望之舊聞先兄稱其議論意其必不碌碌乃大不然明不足以得事之實而姦黠得以肆其巧公不足以遂其所知而權勢得以爲之制自用之果反害正理正士見疑忠言不入防吏而疾民陽若不任吏而實陰爲所賣姦猾之謀無不得逞賄賂所在無不如志聞有一二行遣形若治吏而僞文詭辭諂順乞憐者皆可回其意下人轉移其事如轉戶樞胥輩窺之審玩之熟爲日久矣所欲爲者如取如攜不見有毫髮畏憚之意惟其正論誠意則扞格而不入乃以此自謂其明且公也良民善士疾首蹙額飲恨吞聲而無所控訴公人世界其來久矣而尢熾於今日公人之所従得志本在官人不才然向者邪說不甚盛風俗不甚壊公人未盡得顯然肆意官人未盡與公人一律官人之才者固有實益亦難得盛譽官人之不才者亦尙借常理常心黙有維持未至泯然大亂十數年來公人之化大行官人皆受其陶冶沈涵浸漬靡然一律而書生腐儒又以經術爲之羽翼爲之幹城沮正捄之勢塞懲治之路潛禦其侮陰助其瀾故官人之才者𨿽易以自見易得盛譽而無補風俗無救大勢至其不才必至大亂中人無以自立皆従風而靡隨波而流守正而材術不足以自見者其心僅不泯滅而不復可伸外之驅迫流循者亦不少矣此今時之大勢今之爲善者猶持杯水救車薪之火也然持杯水者常少而抱薪者常多某嘗有區區之說以爲可以絕薪而致水要在於不厭詳復不忽卑近相與就實以講求至理研覈其實毋遽以大意粗說蓋之則至理可明詖說可破至理明詖說破則自其身達之家國天下無不可爲者君心國論亦有可致力處豈直州縣官吏間哉天生民而立之君使司牧之張官置吏所以爲民也民爲大社稷次之君爲輕民爲邦本得乎丘民爲天子此大義正理也今縣家親民撫字之職也縣家而害民州家得以治之州家而害民使家得以治之今州家使家壅之以胥吏塞之以僚屬所賴以通閭巷田畆之情若有被【原闕】者赴愬也今乃以告訐把持之名而抑絕之近來胥吏之妙用専在抑絕赴愬者之路懲一二以威眾使之吞聲斂袵重足脇息而吾得以肆行而無忌監司太守有服其役任其怨而不得享其利者有相爲相役而共享其利者

與趙子直

比來道路田畆皆鼓舞盛徳污吏黠胥頗亦斂戢鄕來懷疑者皆已冰釋矣然所在積獘非一日可去要當耐久緝理想大賢之心亦未易滿也大抵益國裕民之心在吾人固非所乏獘之難去者多在簿書名數之間此姦貪寢食出沒之處而吾人之所疎者比嘗攷究此等頗得其方蓋事節甚多難以泛攻要須於一事精熟得其要領則其他卻有緣通類舉之理所謂一堵墻百堵調撫之秋輸鄕者病於加合之無藝又受領官吏髙下其手輕重不均有臨川陳知縣鼎者議革其獘以爲盡去之則州用軍糧名防等米皆取於此有不可闕於是約其類毎斗加五十合而令兩斛輸三斛官得以足民亦【原闕】病而又無輕重不均之獘民大便之陳知縣旣去後來又於三斛之上又加斛面曽有徐提舉者甚愛民一日不測入倉百姓皆訴斛面大重徐提舉方罵受領官吏輒以州用軍糧名防米爲解提舉不能加詰不知先已兩斛納三斛已是算足州用軍糧名防等米矣所謂斛面者又在此外尅斂大抵不知節目名數之詳鮮有不爲其所欺者斛面之獘去年趙史君稍稍正之民已大恱今嵗撫𨿽小稔而連兩阻獲損折者已十三四今未獲者尙多已獲者亦未得舂造苗限自當有展而州縣殊無寛假之意稅租折變著令以納月上旬時估中價凖折而折谷折糯侵民之直至於再倍其在今嵗尢爲可念列具詳細數納呈幸少畱意觀之亦庶防一堵墻百堵調者世儒恥及簿書獨不思伯禹作貢成賦周公制國用孔子防計當洪範八政首食貨孟子言王政亦先制民產正經界果皆可恥乎官吏日以貪猥獘事日以眾多豈可不責之儒者張官置吏所以爲民而今官吏日增術以朘削之如恐不及蹶邦本病國脈無復爲君愛民之意良可嘆也百姓足君孰與不足損下益上謂之損損上益下謂之益理之不易者也而至指以老生常談良可嘆也大著盡公守正今世鮮儷而諸公皆議其不密議者之心固有大病而在大著不爲無疵語有失言之戒易有謹密之辭不可不察也別紙所錄利便不可使胥吏見之

與辛幼安

輒有區區欲效芹獻伏惟少畱聰明賜之是正竊見近時有議論之蔽本出於小人之黨欲爲容姦庾慝之地而飾其辭說托以美名附以古訓要以利害𨿽資質之美心術之正者苟思之不深講之不詳亦往往爲其所惑此在髙明必洞照本末而某私憂過計未能去懷敢悉布之且以求敎古人未嘗不言寛寛也者君子之徳也古之聖賢未有無是心無是徳者也然好善而惡不善好仁而惡不仁乃人心之用也遏惡揚善舉直錯枉乃寛徳之行也君子固欲人之善而天下不能無不善者以害吾之善固欲人之仁而天下不能無不仁者以害吾之仁有不仁不善爲吾之害而不有以禁之治之去之則善者不可以伸仁者不可以遂是其去不仁乃所以爲仁去不善乃所以爲善也故曰爲國家者見惡如農夫之務去艸焉芟夷蘊崇之絕其本根勿使能殖則善者信矣夫五刑五用古人豈樂施此於人哉天討有罪不得不然耳是故大舜有四裔之罰孔子有兩觀之誅善觀大舜孔子寛仁之實者於四裔兩觀之間而見之矣近時之言寛仁者則異於是蓋不防夫寛仁之實而徒欲爲容姦庾慝之地殆所謂以不禁姦邪爲寛大縦釋有罪爲不苛者也罪疑惟輕罪而有疑固宜爲輕與其殺不辜寧失不經謂罪疑者也使其不經甚明而無疑則天討所不容釋豈可失也宥過無大刑故無小使在趨走使令之間簿書期防之際偶有過誤有之可也若其貪黷姦宄出於其心而至於傷民蠧國則何以宥爲於其所不可失而失之於其所不可宥而宥之則爲傷善爲長惡爲悖理爲不順天殆非先王之政也自古張官置吏所以爲民爲之囹圄爲之械系爲之鞭箠使長吏操之以禁民爲非去其不善不仁者而成其善政仁化懲其邪惡除亂禁暴使上之徳意宣布於下而無所壅底今天子愛養之方丁寧於詔防勤防之意焦勞於宵旰賢牧伯班宣惟勤勞來不怠列郡承風咸尙慈恕而縣邑之間貪饕矯詐之吏方且用吾君禁非懲惡之具以逞私濟欲置民於囹圄械系鞭箠之間殘其支體竭其膏血頭防箕斂槌骨瀝髓與姦胥猾徒厭飫咆哮其上巧爲文書轉移出沒以欺上府操其奇贏與上府之左右締交合黨以蔽上府之耳目田畆之人刼於刑威小吏下片紙因累累如驅羊刼於庭廡械系之威心悸股栗箠楚之慘號呼吁天隳家破產質妻鬻子近以身免而曽不得執一字符以赴訴於上上之人或浸淫聞其髣髴欲加究治則又有庸鄙淺陋明不燭理志不守正之人爲之緩頰敷陳仁愛寛厚有體之說以杜吾窮治之意遊揚其文具僞貌誕謾之事以掩其罪惡之迹遂使明天子勤防之意牧伯班宣之誠壅底而不達百里之宰眞承宣撫字之地乃復轉而爲豺狼蠍蟁之區日以益甚不可驅除豈不痛哉若是者其果可宥乎果可失乎至於是而又泛言寛仁之說以逆蔽吾窮治之途則其滋害遺毒縦惡傷和豈不甚哉其與古人寛仁之道豈不戾哉今之貪吏毎以應辦財賦爲辭此尢不可不辧今日邦計誠不充裕賦取於民者誠不能不益於舊制居計省者誠能推支費浮衍之由察収斂防漏之處深求節約檢尼之方時行施捨已責之政以寛民力以厚國本則於今日誠爲大善若未能爲此則亦誠深計逺處者之所惜然今日之苦於貪吏者則不在此使吏果不貪則因今之法循今之例以賦取於民民猶未甚病也今貪吏之所取供公上也無防而入私囊者或相十百或相千萬矣今縣邑所謂應辦月解嵗解者固多在常賦之外然考其所従出則逐處各有利源利源所在𨿽非著令之所許而因循爲例民亦視以爲常而未甚病也利源有優狹優者應辦爲易狹者應辦差難然通而論之優者多狹者少若循良之吏則𨿽在利源狹處亦寧書下考不肯病民今之貪吏𨿽在利源優處亦啟無厭之心搜羅旣悉而旁緣無藝張奇名以巧取持空言以橫索無所不至方且托應辦之名爲缺乏之說以欺其上顧不知事實不可掩明者不可欺通數十年之間取其防而能者與其貪之尢者而較之其爲應辦則同而其賦取誅求於民者或相千萬而不啻此貪吏之所借以爲說而欺上之人者最不可不察也貪吏害民害之大者而近時持寛仁之說者乃欲使監司郡守不敢按吏此愚之所謂議論之蔽而憂之未能去懷者也不識執事以爲如何今江西

繄安撫修撰是賴願無搖於鄙陋之說以究寛仁之實使聖天子愛養之方勤卹之意無遠不曁無幽不逹而執事之舊節素守無所屈撓不勝幸甚

象山集卷五

欽定四庫全書

象山集卷六

書

與傅全美

比領教札禮意謙勤感佩固深然非所以望於左右者繼此凡有可以警誨幸無愛言仙裏年來向學者甚眾風習可尙正賴長者不憚告教使後生晚學得知前輩風采謙沖就實無徒長虛誕使它日反指向學者以爲戒幸甚

二

南城朋舊至此未嘗不詢動靜比來於包顯道處尢知其詳竊嘗聞以追惟往事自咎過深至於成疾此殆失於講究用心之過也古之學者本非爲人遷善攺過莫不由已善在所當遷吾自遷之非爲人而遷也過在所當攺吾自攺之非爲人而攺也故其聞過則喜知過不諱攺過不憚顏氏有不善未嘗不知知之未嘗復行豈爲人哉一聞爲仁由已之言請問其目不少後旣得視聽言動之目請事斯語不少遜某竊嘗謂若顏子者可謂天下之大勇矣故其言曰舜何人也予何人也有爲者亦若是聖人所貴於訟過者以其知之必明而攺之必勇也今訟其過而至於消沮摧縮奪其志气而蝕其神明則亦非聖人訟過之防矣鈞是人也𨿽愚可使必明𨿽柔可使必彊困學可使必至於知勉行可使必至於安聖人不我欺也於是而曰我不能其爲自棄也果矣常人有是皆可責也若夫質之過人者而至於有是是豈得而逭其責哉今如全美之頴悟俊偉蓋造物者之所嗇而時一見焉者也聞見該洽詞藻贍蔚乃其餘事公方之操闊達之度交遊推服聞者莫不敬仰又謙謙若不足片言之善一行之美𨿽在晚進後出樂推先焉此人所難能而全美優爲之古人之學非全美之望而誰望若乃比者致疾之故則又殆於不能自拔者矣由前之責非全美之責而誰責不肖之人悖逆犯上死有餘罪而何敢見其靈響今全美乃悔其初不有以厭不肖者之欲而以致彼之死爲已罪則亦惑矣夫厭不肖者之欲以遂其悖逆之謀繩以春秋之法不免於首惡矣恵姦奬逆以細人之姑息爲美行以全美之明豈得不知此之爲非是而反悔其旣往之不爲邪祟之說稍剛正者不得而行焉而全美乃惑之乎是殆生於悔所不當悔而侵尋以溺於是耳夫以不爲細人之姑息以恵姦奬逆爲悔以死有餘罪之鬼決不敢見其靈響者爲祟則全美之不能自拔甚矣夫不能自拔之過在今日所宜勇攺者悔其所不當悔惑其所不當惑其理旣明願速更之毋遲遲也君子之過也如日月之食焉過也人皆見之更也人皆仰之過者𨿽古之聖賢有所不免而聖賢之所以爲聖賢者惟其攺之而已不勇於攺而徒追咎懊悔者非某之所聞也人之所以爲人者惟此心而已一有不得其正則當如救焦溺而求所以正之者今邪正是非之理旣已昭白豈可安於所惑恬於所溺而緩於適正也哉今人所患在於以已爲是歸非他人𨿽有顯過猶悍然自遂未嘗略有自咎自責之意今全美於所不當自咎者尙以自咎於所不當自責者尙以自責與所謂不知其非悍然自遂者相千萬也今豈不能於所當攺者而勇攺之願益厲學不爲人之志勉致爲仁由己之實思顏子之大勇奮然自拔蕩滌摧傷湮沒之意不使有毫毛得以宿畱於庭宇光芒所射豈止在鬥牛間正大之气當塞宇宙則吾道有望

與傅子淵

三復來書義利之辧可謂明矣夫子言君子諭於義小人諭於利孟子謂欲知舜與跖之分無他利與義之間也讀書者多忽此謂爲易曉故躐等陵節所談益髙而無補於實行今子淵知致辧於此可謂有其序矣大端旣明趨向旣定則明善諭義當使日進徳當日新業當日富易之學聚問辧寛居仁行中庸之愽學審問謹思明辧篤行皆聖人之明訓苟能遵之當隨其分量有所增益凡此皆某之所願從事而願與朋友共之者是後新工與見南軒所得願悉以見警書尾善則速遷過則速攺之語固應如是然善與過恐非一旦所能盡知賢如蘧伯玉猶欲寡其過而未能聖如夫子猶曰加我數年五十以學易可以無大過矣論語載夫子稱顏子好學易大傳稱其有不善未嘗不知知之未嘗復行顏子有不善未嘗不知知之未嘗復行乃自其好學而能然今子淵所謂遷善攺過𨿽無一旦盡知之心然觀其辭意亦微傷輕易矣愚見如此子淵以爲如何

二

子淵判別得義利甚明白從此加工宜其日進但不可他有惑耳如來書集義之說已似有少惑蓋孟子所謂集義者乃積善耳易曰善不積不足以成名荀卿積善成徳之說亦不悖理若如近來腐儒所謂集義者乃是邪說誣民充塞仁義者也諸非紙筆可盡當遲而剖

三

日遲從者之來想失賢郎家事未易區處建昌問學者𨿽多亦多繆妄近符生敍者輒以書肆其無知之談此輩庸妄無知無足多怪獨怪其敢爾恣肆無忌憚耳吾嘗謂一種無知庸人難於鐫鑿往往累人事楊朱則鈍置楊朱事墨翟則鈍置墨翟不明者往往歸咎其師不知其爲師者亦誠寃也此等固不足道然義亦不當容其恣肆耳吾子淵不得不任其責

與傅聖謨

不假推尋擬度之說殆病於向者推尋擬度之妄已而知其非遂安之以爲道在於是必謂不假推尋爲道則仰而思之夜以繼日探賾索隠鉤深致逺者爲非道邪必謂不假擬度爲道則是擬之而後言議之而後動擬議以成其變化者爲非道邪謂卽身是道則是有身者皆爲有道邪是殆未得夫道之正也謂悠悠日復一日不能堪任重道逺之寄此非道也貧窶不能不爲累此非道也學如不及學而不厭憂之如何如舜而已者道當如是故也簞食瓢飲不攺其樂肘見纓絕不以爲病者道當如是故也耕歷山漁雷澤陶河濱與夫耕莘築巖釣渭者此所以糊其口也夫子絕糧曽子七日不火食而匡坐弦歌歌聲若出金石夫何累之有哉子路結纓曽子易簀乃在垂死而從容如此貧孰與死而云爲累無乃未得爲聞道者乎以聖謨之英敏而不知此無乃未之思乎無乃向之所謂道者反所以爲道之蔽而然乎

二

得書喜聞所學之進然前書所欲致區區者終未防省錄聖謨誠能就前書所論者有實省處則今日之病不待繁言而自解吾道當自此而明矣作文特吾人餘事從事其間而又鹵莽是謂執事不敬若如來書之意則幾於陋矣孔子讀易韋編三絕周公思兼三王以施四事顏淵問爲邦孔子告以四代之事孟子辟楊墨自比於禹之抑洪水此皆聖謨所宜以爲標的者文字間又何足以汨沒聖謨乎

三

聖謨能知始志之非正極可喜緣患故而有其志固宜未得其正旣就學問豈可不知其非大抵學者且當論志不必遽論所到所志之正不正如二人居荊揚一人聞南海之富象犀其志欲往一人聞京華之美風教其志欲往則他日之問途啟行窮日之力者所鄕已分於此時矣若其所到則歲月有久近工力有勤怠緩急气稟有厚薄昏明彊柔利鋭之殊特未可遽論也近來學者多有虛見虛說防迷渺茫不肯就實原其所以皆是學無師授聞見雜駁而條貫綂紀之不明凡所傳習秪成惑亂此一節又不與其志來書意識之說天地相似之問皆坐此也讀書須是章分句斷方可尋其意防與天地相似之語出於易系自易與天地準至神無方而易無體是一大段須明其章句大約知此段本言何事方可理防觀今人之用其語者皆是斷章取義難以商確試因聖謨從心所欲不逾矩之說略言聖人賢人眾人有當致疑之處如至誠無息而顏淵三月不違仁其餘則日月至焉而已矣不知日月至者其所至之地與不違之地同乎不同不違之地與無息之地同乎不同誠者不思而得不勉而中從容中道聖人也若思誠者但是未能不思不勉耳豈皆不得皆不中但未能盡誠未可以擅誠之名耳豈是皆不誠誠者物之終始不誠無物凡此皆泛言誠不専指聖人也今之學者豈皆不誠不知思誠時所得所中者與聖人同乎不同若其果同則是濫觴與溟渤皆水也則大小廣狹淺深之辧亦自不害其爲同第未知所謂同者其果同乎故嘗謂其不同處古人分明說定等級差次不可淆亂亦不難曉亦無可疑獨其所謂同者須是眞實分明見得是同乃可不然卻當致疑而求明也若如此理防則已明白與未明白者不應致疑與合致疑者兩處不相淆雜學問自得要領不爲泛然無端之言所惑已知者則力行以終之未知者學問思辧以求之如此則誰得而禦之聖謨非特其志之病亦坐聞見之陋條貫統紀之未明故某前數書多毎處解釋如授小兒以聖謨之聰明夫豈少此蓋亦漸於陋習膠於謬說不能不惑亂而至此也若明知向來聞見之陋從頭據實理防則古人之訓吾心之靈當防通處多矣今此之言殆爲芻狗耳發諸書畢後寫此書體倦殊艸率試罷能一來乎

與包詳道

人生天地間气有淸濁心有智愚行有賢不肖必以二塗緫之則宜賢者心必智气必淸不肖者心必愚气必濁而乃有大不然者乖爭陵犯污穢邪淫之行常情之所羞所惡者乃或縱情甘心而爲之此所謂行之不肖者也於此有所不敢爲有所不忍爲有所不肯爲而每求其是者正者善者而爲之𨿽未能必是必正必善而其志則然日履之間蓋與向所謂不肖者背而馳也是亦可謂行之賢者也行之不肖固爲愚矣謂不肖者爲愚則反是者亦可謂之智然行之不肖者則或耳目聰明心意慧巧習技藝則易能語理致則易曉人情世態多所通達其習於書史者𨿽使之論道術之邪正語政治之得失商人品之髙下決天下國家之成敗安危亦能得其髣髴彼固不能知其眞得其實詣其精微臻其底蘊而其揣摩傅防之巧亦足以熒惑人之耳目而欺未明者之心玩之而有味稽之而有證非知言之人殆未可謂不難辧也至其行之賢者則或智慮短淺精神昏昧重以聞見之狹陋漸習之庸鄙則其於慧巧者之所辧渾然曽不能知甚至於如荀卿所謂門庭之間猶可誣欺焉道術之邪正政治之得失人品之髙下天下國家之成敗安危尙何所復望其判白黒於其間哉利誘而害怵刑驅而勢迫𨿽使之如商丘開之赴水火蓋未必不可也理不可以泥言而求而非言亦無以諭理道不可以執說而取而非說亦無以明道理之眾多則言不可以一方指道之廣大則說不可以一體觀昔人著述之說當世講習之言𨿽以英傑明敏之資盤旋厭飫於其間尙患是非之莫辧邪正之莫分亂眞之似失實之名一有所蔽而天地爲之易位差之毫釐繆以千里其於聖賢之言一失其指則倒行逆施獘有不可勝言者況於短淺之智慮昏昧之精神狹陋之聞見庸鄙之漸習一旦駭於荒唐繆悠之說驚於詭譎怪誕之辭則其顚頓狼狽之狀可勝言哉正使與之誦唐虞之書詠商周之詩殆亦未必不指污沱爲滄海謂丘垤爲嵩華況又雜之以不正之正亦安得而不狼狽哉當其猖狂惶駭之時蓋不必明者而後知其謬也由是而言則所謂淸濁智愚者殆不可以其行之賢不肖論也觀詳道之素亦可謂行之賢者也然某之竊所憂者蓋以气之不得爲淸而心之不得爲智聞見之不慱而漸習之未洪一有所駭而莫克自定止之者不一二而驅之者八九其所當論者蓋在淸濁智愚之間而不在於道術之際也不論其始之謬以求復其常而悉精畢力於道術是非之際此其所以愈騖而愈逺也詳道始至此其說蓋甚怪然某觀詳道之質本甚淳朴非能自爲此怪說也使生治古盛時康衢擊壤之謠中林肅肅之行未必不優爲之也一溺於流俗再於怪說狼狽可憐之狀遂至於此凡所以相告者不過明怪說之妄欲詳道之知其非而復其常也所慮者通疏曉了之人少狂妄迷惑之人多則其相與推激而至於風波荊棘陷穽之地者必眾詳道气之未淸心之未智則殆將鼓舞倡和於其間又安能知其非而自免於此邪今詳道日履之間所謂行之賢者固未嘗自失獨不幸悉心畢力以講術業而不能自免於迷惑今但能退而論於智愚淸濁之間則是惑庶幾乎自解矣道術之是非邪正徐而論之未晚也當局者迷旁觀者審用心急者多不曉了用心平者多曉了英爽者用心一緊亦且顚倒惑況昏鈍者豈可緊用心邪昆仲向學之志甚勤所甚病者是不合相推激得用心太緊耳幾先嘗說諸公所謂退步乃是進步耳此公卻胸襟曉了盡不狂妄其疇昔之所患在於徇俗自安不向進耳使其聞正言而知懼知勉卻不至於繆戾也

二

承諭爲學日益良愜所望鄕來淸濁智愚之說願無棄鄙言時一閱之或有所啟也人之省過不可激烈激烈者必非深至多是虛作一場節目殊無長味所謂非徒無益而反害之久後看來當亦自知其未始有異於初徒自生枝節耳若是平淡中實省則自然優柔寛裕體脈自活矣

三

學問日進甚善甚善爲學固無窮也然病之大端不可不講常人之病多在於黠逐利縱欲不鄕理道或附托以售其姦或訕侮以逞其意黠之病也求諸癡者固無是矣然於所聽而不明乎擇苟於所隨而不審於思覬覦於非所可得僭妄於非所能至失常犯分貽笑召侮則癡之爲病又可勝言哉詳道之病想已自知其大槪第未可自謂已知之矣當於日用出言措意之間精觀宻攷使有日攺月化之效或庶幾其可瘳也如自謂吾已知之矣則是癡自若也

來書云方獲自知之審若使某代言必曰僅能自知言心聲也不可托之以立詞之不善當知是本根之病能於此有感則自可觸類而長矣

四

爲學日進尢以爲喜詳道天質淳眞但不爲誇詐者所惑亦自有過人處文采縱不足亦非大患況學之不已豈有不能者獨恐無益友相助耳秋試後能相過當叩所得某年來气血殊憊頗務養息然亦不遂所志五月來教授兄一病殊可畏近乃向安此數日尢加彊可喜家間聚指之眾尊幼中不能不時有疾病令人動念耳其貧窘又益甚幸諸兄相聚所講皆其所以處此者故气象和裕人亦不知其如此耳得諸公書開益良多第倦甚作復不能宣究所懷要之紙筆豈如面承也

五

垂諭新工以是未能寛裕所以費力處多優而柔之使自求之饜而飫之使自趨之若江海之浸膏澤之潤此數語不可不熟味於已於人皆當如此若能若此靜處應事讀書接人皆當有益優遊寛容卻不是委靡廢放此中至健至嚴自不費力恐詳道所謂奮迅者或不免助長之患愚見如此不識以爲如何

六

近嘗得李季逺書盛陳別後爲學工夫大抵以爲朝夕不懈涵泳甚有日新之意又以詳道力以本無事之說排之渠又論不可無事之故某復書云所示與詳道議論不合之處皆是講學不明人持所見以爲說用相切磋殆如兒戲今此得信又有與敏道異同之論要亦是兒戲耳精勤不懈有涵泳玩索之處此亦是平常本分事豈可必將無事之說排之如讀書接事間見有理防不得處卻加窮究理防亦是本分事亦豈可教他莫要窮究理防若他持此說者元無著實但是虛意駕說立議論初無益於事實亦須窮見其底蘊只就他虛意無實處理防豈可以一說攻一說如詳道來書甚見已學不明但執虛說之病所與敏道書前一截敍述工夫處卻自分明及至豈有要尋方略踐一行之語此病又見如敏道所論亦嘗至此間言之某但與敏道說此皆是閒說話皆緣不自就身已著實做工夫所以一向好閒議論閒議論實無益於已亦豈解有明白處須是自知此等說話是閒議論方有就已向實工夫涵養講究卻是本分事

七

朋友自仙裏來者皆云防子淵啟發無不推服但頗有言其酒後言動殆不可考吾家長上亦罪其顚狂又有詩偈類釋子語不可以訓要之瑕瑜功罪各不相掩今亦不及作渠書或相聚得以此書示之爲幸某未得差勅未及入城聞子淵欲來及今爲一來尢佳

與包顯道

南軒物故何痛如之吾道失助不細近方欲通渠書頗有所論今遂抱恨矣某今歲與朋友讀書滋蘭在獘居之南五里許宻邇毛坊大路諸況明甫必能言之寫至此方記得曽與顯道一到其下議事來但當時未有滋蘭之名耳

二

得曹立之書云晦庵報渠云包顯道猶有讀書親師友是充塞仁義之說注云乃楊丞在南丰親聞其語故晦庵與某書亦云包顯道尙持初說深所未諭某答書云此公平時好立虛論𨿽相聚時稍減其性近卻不曽通書不知今如何也來書云叩楊丞所學只是躬行踐履讀聖賢書如此而已觀如此而已之辭則立之所報殆不妄矣不知旣能躬行踐履讀聖賢書又有甚不得處今顯道之學可謂奇怪矣

與包敏道

昆仲爲學不患無志患在好進欲速反以自病聞說日來愈更收斂定帖甚爲之喜若能定帖自能量力隨分循循以進儻是吾力之所不能及而彊進焉亦安能有進徒取折傷困吝而己

二

小家兄疾嗽驟作殊令人驚今幸安愈滋蘭朋友相聚爲況不減疇昔元明綜家務時到槐堂亦不甚得作文字然气宇超邁殊不湮沒差彊人意但恐久不就學則不能成其器耳諸侄節前常作文節後殊不及作亦是事多世昌教諸小子又自有道理諸子亦亹亹不厭就中春弟伎倆尢進制子四月間來滋蘭住得旬日歸後又加進初時與春弟頗不能及今年乃反出春弟之下近旬日某甚進春弟又少不逮矣凡此只在其精神之盛衰耳逢子常出讀書亦頗識字百七侄近歸其文亦進遇事愈有力今已如館矣試罷一來否聞諸公定帖可喜但恐來年尙有新條在惱亂春風卒未休書辭亦尙虛驕未甚穩實履徳之基謙徳之柄復禮之本得罪於履得罪於謙難以言復矣

三

向嘗得敏道一書書中𨿽無他說然詞語多不平穩未能不以爲憂及得今書開讀之卻覺全與舊時所得書不同大抵昆仲之病皆在銳進之處畢境退讓安詳之人自然識羞處多今爲學不長進未有大患因其鋭進而至於狂妄不識羞則爲惑深而爲累大所謂非徒無益而又害之者也別有一種人安詳遲鈍則只消勉之使進往往不至有狂妄之患至如昆仲則最貴退讓若不知此則病生難救見詳道說欲得回字淩遽遣此承秋涼有肯顧之意儻不差遲當得面叩也

與包顯道

敏道之歸諸書悉未及復幾來督過貴溪桂店桂氏一族甚盛皆尊尙禮法往年新辟書院欲延賢師其子弟徳輝者今夏處茅堂稍久志向甚正今其長上遣徳輝詣仙裏屈顯道以主新書院來此求書應天山書堂已就某來歲攜二子滋蘭其上渠家書院宻邇應天顯道肯來亦可時時過從聞其書院甚宏敞景趣亦不惡或有髙弟彼中亦盡可相處得從所請甚幸敏道歸後三家兄嘗語及以爲向來澆薄乖戾之气頓無自非深懲痛省何以至此屢加嘆賞𨿽侄輩議論亦然乃知在彼無惡在此無斁固然之理也

與吳伯顒

比得報字喜聞日新之功作事業固當隨分有程準若著實下手處未易泛言只如八哥在此朝夕有師友講切反有倦志不能進前然此在八哥亦未易遽責蓋此事論到著實處極是苦澁除是實有終身之大念近到此間卻盡有堅實朋友與之切磋皆輒望風畏怯不肯近前每每尋軟弱浮泛之人與之閒話以爲有益及至被人指摘卽有垂頭闒耳之狀近日𨿽稍鮮蘇終是不能奮拔近見其資庸腐亦但涵養耳俟其更健乃堪以鑪錘也此於八哥亦未足深訝如四哥但未曽到此間耳遇著眞實朋友切磋之間實有苦澁處但是良藥苦口利於病須是如此方能有益不可不知也

與吳仲詩

鄕主文所言質論偶七哥於故書中忽得之其文信美今錄去其人似多讀曽南丰陳后山文卻是好時文秀才觀此人之才似亦有可用終是气格卑小研覈事情處卻甚謹切有可法者若論財用處似不甚知其實然其說大綱亦好謾錄去曽南丰論將一篇以見他蹈襲分明處亦可以見曽之議論自然與他別處大抵天下事須是無場屋之累無富貴之念而實是平居要研覈天下治亂古今得失底人方說得來有觔力五哥心志精神盡好但不要被場屋富貴之念羈絆直截將他天下事如吾家事相似就實論量卻隨他地步自有可觀他人文字議論但謾作公案事實我卻自出精神與他披判不要與他牽絆我卻防幹旋運用得他方始是自己胸襟途間除看文字外不妨以天下事逐一自題評研覈庶幾觀他人之文自有所發所看之文所討論之事不在必用若能曉得血脈則爲可佳若胸襟如此縱不得已用人之說亦自與只要用人之說者不同若看文字時有合意或要事節不妨熟讀讀得文字熟底𨿽少亦勝鹵莽而多者

與吳叔有

近來所學如何嘗思初至此時感發甚盛但當時以信向之篤心誠感通如艸木遇春而生蓋有不自知其所以然者有如唐虞三代之民由而不知然舊習深固少緩鑪錘則所感宻消惟存虛气而實皆舊習矣臨歸數日頗知其首尾知處𨿽大與舊不同而純誠専一乃反不及是以乍昏乍明未必能日新也往事要不必論直便自卽今奮拔乃是卽今奮拔何復論前日也然旣已奮拔則其智必明其智苟明則前日所爲亦能自知首尾故寫此以爲驗爾切不可彊附防吾言信至但款曲深思實者有不合處寫來力辧乃見足下長進處若但隨人言語轉卻是自家更無主人何以爲學觀至此或已失了精采卻須且放下此信整冠肅容自振迅精神從實端的自省須要淸健明白卻再取此信觀之有不合處不可彊合須精思熟考寫來辧之乃善

象山集卷六

欽定四庫全書

象山集卷七

宋陸九淵撰書

與句熈載

初聞臺評相及固已怪駭然其餘二三人又頗當人心亟欲一見全文以覈厥防及得而觀之亦良可笑如論吳洪王恕人亦孰以爲非然吳洪章中乃爲唐仲友雪屈波及朱元晦謂以洪醖釀竟成大獄致仲友以曖昧去議者寃之此尢可笑吾人所安者義理義理所在𨿽刀鋸鼎鑊有所不避豈與患得患失之人同其欣戚於一陞黜之間哉顧所深念者道之消長治亂攸分羣徒比周至理郁塞遏絕齊語楚咻盈庭聚蚊成雷明主孤矣𨿽然他山之石可以攻玉今之賢者亦加少爲多臨深爲髙耳揆之古人豈能無愧息肩王事一意自省尙友方冊勉所未至則悠悠者蓋有負於國有負於民有負於公道而獨無負是於我矣何日觧舟不得面別乘便寓此臨風依然

與彭子壽

垂示所疑尢見防謙之徳聖賢教人固句句實頭但不可專指操存之說操則存只是孔子一句孟子引牛山之木常美矣一章後試取孟子全章讀之防意自明白血脈自流通古人實頭處今人蓋未必知也揚子云再下注腳便說得不是此無足怪子云亦未得爲知道者也言固難以盡意而逹之以書問尢難蓋學之不講物未格知未至則其於聖賢之言必未能昭晰如辧蒼系數奇偶之審也凢所引用往往失其本防千里附書往復動經歳時豈如防面隨問隨答一日之間更互酬酢無不可以剖析且如來示謂此心本體𨿽未嘗不存而舊習蔽錮亦未易遽去若言𨿽未嘗不存則與操存捨亡之說亦不相似矣大抵講明存養自是兩節易言知至至之可與幾也知終終之可與存義也大學言物格而後知至知至而後意誠意誠而後心正心正而後身修孟子言始條理者智之事也終條理者聖之事也皆是聖賢教人使之知有講學豈有一句不實頭今講學之路未通而以已意附防往訓立爲成說則恐反成心之蟊賊道之榛棘日復一日而不見其進志與事乖行與心違首尾衡決本末舛逆未可歸之稟賦罪其懈怠也

與邵中孚

所示進學證驗此乃吾友天資茂朴立志堅篤故能如此可喜可慶居天下之廣居立天下之正位行天下之大道乃吾分內事耳若不親師友汨沒於流俗驅而納諸罟擭陷穽之中而莫之知辟豈不可憐哉孟子曰苟得其養無物不長苟失其養無物不消今吾友旣得其本心矣繼此能養之而無害則誰得而禦之如木有根苟有培浸而無傷戕則枝葉當日益暢茂如水有源苟有防浚而無壅窒則波流當日益充積所謂源泉混混不舎晝夜盈科而後進放乎四海有本者如是大抵讀書訓詁旣通之後但平心讀去不必彊加揣量則無非浸灌培益鞭策摩礪之功或有未通曉處姑缺之無害且以其明白昭晰者日加涵泳則自然日充日明後來本原深厚則向來未曉者將亦有渙然冰釋者矣告子一篇自牛山之木嘗美矣以下可常讀之其浸灌培植之益當日深日固也其卷首與告子論性處卻不必深考恐其力量未到則反惑亂精神後日不患不通觧也此最是讀書良法其他非相見莫能盡尙書臯陶益稷大禹謨太甲說命旅獒洪範無逸等篇可常讀之其餘少緩何時得相見諸當面盡未間千萬勉旃以卒賢業

與顏子堅

向在八石時嘗納區區之忠旣而子堅嘗用節反諸人推轂遂變儒服端以爲迂拙之言必防見棄屬者屢防見過每於鄙言謂有所啟追念疇昔爲之慨然乃知髙明終當逺到豈遽不能明眾人所同知之過哉承欲鄙語詞情懇至非苟然者聖賢之言布在方冊何所不備傳注之家汗牛充棟譬之藥籠方書搜求儲蓄殆無遺類良醫所用不必奇異惟足以愈病而已苟厭其常忽其賤則非求醫之本意也向來不求聲名不較勝負之語更願加察道非口舌所能辧子細向腳跟下防檢豈能自謾日新歸山艸艸布此

與張季忠

聞元忠說友朋間惟季忠篤志不懈甚爲之喜人苟有志於學自應隨分有所長益所可患者有助長之病耳𨿽古聖賢尙不能無過所貴能攺耳易稱顏子之賢曰有不善未嘗不知知之未嘗復行也由是觀之則顏子亦不能無不善處今人便欲言行無一不善恐無是理往往只是好勝每事要彊人要人防檢不得不知此意已與古人背馳矣若無此意但寛平隨分去縱有過亦須易覺易攺便未覺未攺其過亦須輕故助長之病甚於忘季忠之意忘病自少所患有助長之病𨿽未加益亦自平穏況必不能不有益耶

與胥必先

近得吳伯顒書云麟之侄言必先治生甚進而學植荒落豈信然耶吾坐此三逕就荒吾之三逕如足下之六經也近有朋友千里褁糧而至者皆勤勤不相捨毎念足下去我之決何人性相反如此哉吳察丁母憂足下知之否向者嘗道先文勉勵足下勤學之言想亦復置度外不復問矣士別三日刮目相觀吾猶以故意待足下則誠有罪然足下果能勉於此乎伯顒以親愛之情於足下不能無所惜故復爲此言然在某亦可謂愚矣古人舉一隅不以三隅反則不復也者果如是乎繼自今願足下與攺是

與朱元晦

敕局見編類隆興以來寛卹詔令書鄕成矣去畱之間亦可致力建請蕪類多所刪削詔防則直錄之著令縱有未安非被防不得修惟諸處中陳疑似必下本所或有不便乃可修攺局中同官皆可人機仲尢相向元善以殊局近少得相欵謙仲屹然特立如故若向上事要亦難責比一再見以座客多魚鱗而至未得逹尊意俟從容當致之也淳叟事此中初傳殊駭人聼徐覈其實乃知多少人附防之辭要之後生客气如此足見無學力也近見剡章全用金谿三胥之詞尢可笑彭仲剛子復者永嘉人爲國子監丞近亦遭論此人性貭不至淳美然亦願自附於君子往歳求言詔下越次上封言時事甚眾其辧天臺事尢力自此已有睥睨之者矣近者省場檢防試卷官以主張道學其去取與蔣正言違異又重得罪此人不足計但風防如此而隠憂者少重爲朝廷惜耳某對班或尙在冬間未知能得此對否亦當居易以俟命耳立之墓表亦好但敍履歷亦有未得實處某往時與立之一書其間敍述立之平生甚詳自謂眞實錄未知尊兄曽及見否顯道領己到劉家渠處必有此本不然後便錄去近得家書侄輩竟未能詣前可謂不勇矣明越諸公無在此者敬仲夏間必來赴官舒元賔亦當赴江西漕掾其弟元英與諸葛誠之欲因此時過此相聚尙未見來呂子約與誠之近得舒元英相欵稍破其執己自是之意此皆據各人自謂如此未知果如何也元英諸公間號爲日進能孚於人者向亦曽造函丈曽記憶否令似伯仲令壻直卿爲學日進近更有得力者否薄遽遣此未欵所欲言

與吳仲良

向防以或者所疑環溪通說一二端垂諭足認不鄙大抵前輩質實不事辭語觀其書當得其意可也環溪事親之說乃愛親之心甚篤惟恐不順乎親想其平日事親左右無違溫凊定省服食噐用之間無所不用其至而猶恐恐然懼有一事一物之拂乎親之心也如是而觀其言則可以得其爲人矣故孟子曰誦其詩讀其書不知其人可乎吾於此有以知環溪之心惟恐不順乎親也若其詞語之病誠不能免正所謂先生之志則善矣先生之號則不可使環溪而在必不肯固執斯言吾又將見環溪以其順親而順乎理舎已從人若轉圜決河幡然沛然而莫之能禦也彼呶呶者又安足以知環溪之心哉

與詹子南

得書開讀甚慰爲學有本末先後其進有序不容躐等夫子天縱之聖自志學十五年而後立立十年而後不惑又十年而後知天命其未五十也曰加我數年五十以學易可以無大過矣又十年而耳順又十年而從心所欲不逾矩今人天資去聖人固逺輒欲以口耳剽竊場屋之餘習妄論聖經多見其不知量也鄕者嘗與吾友深言爲學之序見吾友相信之篤頗知反已就實深以爲喜今觀來示頗又紛紛於無益之論人已俱失要之吾友且當孜孜行其所知未當與人辧論是非以觧人之惑其任甚重非吾友之責也不與之論他日卻自明白今欲遽言之只是彊說自加惑亂耳李三一哥所學未久相信又篤近在此累次磨治尙未能去其故習老夫平日以此事自任與此等病人說話尙如此費力吾友如何觧分析得他明白且先自治不必與人商議可也

二

去臘面對頗得盡所懷天語甚詳反復之間不敢不自盡至於遇合所不敢必是有天命非人所能與也何時能一來至望紙筆之間終不若面言之審且盡也吾友天資淳靜若不惑於多岐不蔽於浮說則其進孰禦焉此心之靈此理之明豈外鑠哉明其本末知所先後𨿽由於學及其明也乃理之固有何加損於其間哉

三

學植日進甚慰馳念養大體之說就孟子上看則是因陳詞指實而說自無病讀者得其事實亦不泥其詞說今子南未免有立說之病大抵立說則自不能無病子南是辧制乎外一語當時爲此語者固未特逹若事實上特逹端的言語自不同古人言以義制事以禮制心亦用制字其言多少特逹全無議論詞說蹊徑蓋古人皆實學後人未免有議論詞說之累當其蔽時多不自覺及其蔽觧回視前日之經營安排乃知其爲陷溺耳

與陳倅

秋初供職人事衮衮殊無暇日平日疏懶成性投之應酬之中良乖所好通訊之書曠弛不講亦惟髙明不以是督過之朱元晦在浙東大節殊偉劾唐與正一事尢大快眾人之心百姓甚惜其去𨿽士大夫議論中間不免紛紜今其是非已漸明白江東之士出於九重特逹於羣疑之中聖鑑昭然此尢可喜元晦𨿽有毀車殺馬之說然勢恐不容不一出也近來惟是臺綱稍振班行頗亦肅淸邸報中可以得之至於根源處則又未易論也尢丈近去敝邑三虎亦快哉此亦仁者之勇也豈其帥權不分乃得少展耶執事淸廟之噐州郡豈能久淹然區區之以桑梓之故願以雞肋少助牛刀之餘力想仁人於此亦優爲而不以爲屑也尢丈極相知必能相應合免和糴一事此間士大夫甚多之今時郡縣能以民爲心者絕少民之困窮日甚一日撫字之道棄而不講掊斂之防日以益滋甚哉其不仁也民爲邦本誠有憂國之心肯日蹙其本而不之卹哉財賦之匱當求根本不能檢尼吏姦猶可恕也事掊斂於病民是奚可也近見二三朋友舊以作縣著稱者講究州縣吏民間事甚詳大槪論州縣不可爲積欠所累凢所謂積欠者皆有名無實徒爲吏胥搔擾之端善於縣者必力請於州逐月只納本月錢若舊欠且倚閣俟後來從容卻隨時帶納縣乃可爲善作郡者亦須與諸縣約截日去須每月納足本月錢不問舊欠如此則可以有實得若只管理防積欠則鄕後必和新錢幹沒但適爲姦胥賄賂之端而諸縣姦貪亦得並緣以朘民必無其實也若是戶部總司來理防州縣積欠亦一切不答任他文移中如何打罵一切不視但如法從日下與催觧見在合觧錢米此亦是善作州縣者定說輒以稟聞或有可采某有親戚王某新知樂安縣其人極能官作事謹宻有如家事若任以事必有可觀前爲武寜丞諸司爭委任之趙子直趙景明皆相喜試閱之李徳章林叔虎必須常得造下風人必忠信乃可與語也吳廣文甚好但向時見其所接頗雜人之情僞或者未必盡知也

二

近數得尢丈書敝邑三虎已空巢穴不勝慶快得鄕人書與家書備報田畆閭巷懽呼鼓舞之狀此數人𨿽下邑賤胥然爲蠧日久凢邑之苛徵橫斂類以供其賄謝囊槖與上府之胥吏締交合黨爲不可拔之勢官寺械囚之具所以禁戢姦惡彼反持之以劫脇齊民抑絕赴愬之路肆然以濟姦飽欲是豈可縱而弗呵乎事無巨細到根柢盤互處便難整理二三賤胥至能役士大夫防之如手足之捍頭目豈不悖戾甚矣然凢爲之役爲之地者其人可見矣是豈可復齒於士大夫哉近得尢丈書云救之者甚眾只此一節自有餘罪近於此間士大夫多論吏胥之害人人皆知其然但所以除害之方終未容盡試耳某甚恨不得在左右少佐萬分一前嘗僣易陳愚見不知有可采用否凢事有可以下問者告以片紙防示當逐一效愚秋苗事納已過半不知尙有可救者否見在所納如逐日納數與盤量數須拘收得逐日文歷庶可磨算吏胥欲作只是要令吾無緣得知每日著實數目若其具成文歷到吾眼前者皆是已透漏數目此事想已無及是皆民之脂膏若少稽檢之或可爲後圖耳大抵今時士大夫議論先看他所主有主民而議論者有主身而議論者邪正君子小人於此可以決矣今日爲民之蠧者吏也民之困窮甚矣而吏日以橫議論主民者必將檢吏姦而寛民力或不得已而闕於財賦不爲其上所亮則寜身受其罪若其議論主身者則必首以辧財賦爲大務必假闕乏說說以朘削民科條方略必受成於吏以吏爲師與吏爲伍甚者服役於吏爲國家忠計豈願此等人多也近聞蘓宰設施極有可疑其意專欲趣辦不復有一毫爲民之心其設施往往可笑官錢想未必能辦但徒取百姓怨罵耳幸有以申戒之某前者復渠書已嘗寓其大意早晚更當作書直勉之欲少救今時之最不宜此等議論昌熾也

與包顯道

前此朱繹之歸時正以曁侄物故方治棺斂不暇作書此子盜汗之疾日深一日易醫更藥或暫有小效旋又復作而前藥輒不效醫家知脈者久以爲難治然在人情不能無僥幸其復生之意一旦至此苦痛何可言先兄不五十而棄世此子又復夭逝事不可曉有如此者欲作一書告之晦翁偶遽未甚暇幸爲致此近主上因進擬監司諭宰執【闕】以當得剛正有風采者因言章劉堯夫皆好自此言一出班行間議論又少變但恐不久耳所報項平甫之言乃明越間謬人妄說耳承舛聼訛可笑者甚多諳事覈實乃曉此耳某對班九月十月之間今日方審察得書知兄弟學植不替甚慰來人立俟遣此不多具

二

近來朋友頗多同官中相處極好盡得盡懷逐日同官中講貫亦非向來朋友所有大抵皆事實非虛論浮說也象先得國子錄早晚卽來君舉可得郡然未得也子宜服猶未除多事非紙筆所能盡某對班在臘月或在來春未可知也

三

古人不求名聲不較勝負不恃才智不矜功能故通體皆是道義道義之在天下在人心豈能冺滅苐今人大頭旣沒於利欲不能大自奮拔則附托其間者行或與古人同情則與古人異此不可不辧也若眞是道義則無聲名可求無勝負可較無才智可恃無功能可矜唐虞之時禹益稷契功被天下澤及萬世無一毫自多之心當時含哺而嬉擊壤而歌耕田而食鑿井而飲者亦無一毫自慊之意風化如此豈不增宇宙之和哉此理苟明則矜智負能之人皆將失其窟宅非能自悔其陋而求歸於廣居正路則未必不反以我爲讐也然患此道不明耳道終明終行則彼亦豈能久負固哉不及作令弟書因家問全錄此書示之乃幸

四

天下事固有易言者有難言者有易辧者有難辧者人之病有易醫者有難醫者非必不可醫爲其病奇怪非如平常在表當汗在裏當下可執常方而治之耳足下所與李觧元序文及諸書覽之汗顏思爲一言以相藥則又有難言者然後知足下之病政所謂難醫者昨晚朝頴言及其證亦甚明但恐言之中而足下未必省則又成難醫耳請試言之足下之病得於好事凡親師友爲學立行皆從好事中來故虛而不實宜於今而未宜於古此言甚苦甚難聼足下未必肯服義然其實是也幸毋忽而求諸道某嘗見士人試罷必各自謂得意自美其文有言其文不佳者則甚拂其意吾嘗爲之說曰但可擇此人平時不相能有讐隙雅所憎惡者錄其文示之其人讀之喪气失色不能自振則其文眞佳文也如是而有不中選乃可言有司不明蓋不相能有讐隙雅所憎惡之人必不欲我試中必不欲我程文之佳今觀我文慘然索然喪气失色則其文必佳也又有一說亦須是讐人識文字者方可爲凖今誠使素不說顯道而稍有見識者讀之卻未必不竊喜以爲無根如此不足畏也他非面莫究

與周元忠

元忠在此𨿽稍久殊覺未亨通初以春伯處相喚繼以許尉事皆不得不應者及相聚時亦無汲汲如不及之意𨿽云有不自安處終未痛切疑而後釋屯而後解也疑之極必有汲汲皇皇不敢頃刻自安之意乃能解釋向來元忠心志專誠故與言者必有感動行檢嚴整故與處者必有繩約年來此功浸不如舊元忠本謂欲攺其固滯介執之意反損前日之善而固滯介執之實則未之有攺但換易形模元忠自不知耳學之不進明之不足暗於大端自是已見而不聞君子之大道固其宜也所諭滿腹之疑皆未得吐若自是之意消而不自安之意長則自能盡吐其疑及屯亨疑釋則所謂滿腹者其實不多但當其不明時自膠固迷泥故多事耳相見不能決白乃以紙筆逹之此亦顚倒然事又不可槪論或恐因此省悟未可知也以紂爲兄之子此是公都子引當時人言按史記微子是紂之庻兄皆帝乙之子也王子比干則但云是紂親戚則太史公亦莫知其爲誰子也今據公都子所引文義則是以微子啟王子比干爲帝乙之弟也紂於二人則是爲兄之子也此是孟子所載與史記不同處若二疏稱父子蓋伯父叔父通稱父故謂之猶子古人則通言父子也

與蘓宰

某迂愚無似特辱眷予之厚苟有可以禆補萬一敢不自竭荒邑薦饑生理日瘁舊令尹未知加惠竭澤而漁誠如來意所以撫摩而使之蘓息者繄仁侯是望主上加惠幽遠注心循良當路多賢公論昭白有如少緩催科而專一撫字宜可安意爲之不至有齟齬不遂之憂某僣易以爲稟

與程帥

伏蒙寵貺江西詩一部二十家異時所欲尋繹而不能致者一旦充室盈幾應接不暇名章傑句焜燿心目執事之賜偉哉詩亦尙矣原於賡歌委於風雅風雅之變壅而溢然者也湘累之騷又其流也子虛長楊之賦作而騷幾亡矣黃初而降日以漸薄惟彭澤一源來自天稷與眾殊趣而淡泊平夷玩嗜者少隋唐之間否亦極矣杜陵之出愛君悼時追躡騷雅而才力宏厚偉然足以鎭浮靡詩家爲之中興自此以來作者相望至豫章而益大肆其力包含欲無外搜抉欲無祕體制通古今致思極幽貫穿馳騁工力精到一時如陳徐韓呂王洪二謝之流翕然宗之由是江西遂以詩社名天下𨿽未極古之源委而其植立不凡斯亦宇宙之奇詭也開辟以來能自見表於世若此者如優曇花時一現耳曽無幾時而篇帙寖就散逸殘編防簡往往下同防之籍放棄於防壤醬瓿豈不悲哉网羅搜訪出隋珠和璧於艸莽泥滓之中而登諸篋櫝幹霄照乘神明煥然何可勝贊是諸君子亦當相與舞抃於斗牛之間揖箕翼以爲主人壽某亦江西人也敢不重拜光寵

欽定四庫全書

象山集卷八

書

與張春卿

某僣有白事民戶秋苗斛輸斛斗輸斗此定法也常理也撫之輸苗往年惟吏胥之家與官戶有勢者斛輸斛斗輸斗若眾民戶則率一斛而輸二斛或又不啻民甚苦之或訴之使家使家以問州家則州家之辭曰二稅之初有畱州有送使有上供州家使家有以供用故不必多取於民今二稅悉爲上供州家有軍糧有州用有官吏廩稍不取於民則何所取之漕司每嵗有所謂明防米州家每於民戶苗米數內每石取五斗供之故不得而斛輸斛斗輸斗也使家無以處此遂亦縱而弗問由是取之無藝如暗合斛靣等名目不可勝窮辛巳壬午間張安國爲太守有陳鼎者爲臨川知縣甚賢安國使之領納於是盡取州之軍糧州用俸米算數與漕司明防之數共防之以民戶苗數計之每碩加五斗而有餘不問官民戶與吏胥之家一切令二斛輸三斛謂之加五令官斗子上米民戶自持斛槪見請槪量不得更有斛靣百姓皆大驩呼大爲民戶之利張陳旣皆滿罷後來不能復守其法於二斛輸三斛之上又寖加斛靣民益以爲困乙未丙申間趙景明爲太守某與其兄景昭爲同年進士景昭極賢舎侄又在郡齋爲館客因與景明言輸苗之害且言張安國與陳鼎知縣之法極良但後人不能守耳景明不能不惑於吏言初亦難之以爲今日州縣家之用又多於昔時某與景昭舎侄共防州家一嵗之用景明懼見底蘊則又不必加五於是謂已詰吏輩今肯令人戶把斛槪矣但今日用度益廣欲更於五斗上加五升耳某與景昭商之以爲斛輸一斛五斗五升而使不得加斛靣民戶自持槪則五升之加在民戶亦所不憚於是不復求減民果大悅之景明去後有不能守其法則民戶多謁諸使家求依趙刪定例令民戶自持槪蕩今景明之事旣逺民戶有不能記憶聞今嵗輸苗者取之過者皆倍不啻而郡中又反斷民戶爭斛靣者民間囂囂今幸輸納未畢願有以懲吏胥之姦少寛民力幸甚適有所聞乘便亟此布稟不暇修寒暄之敬伏幸臺察

與宋漕

僣有白事金谿爲邑封壤褊隘無豪商富民生產之絕出等夷者稅籍之爲緡錢不過以十計聞之故老往時人煙稀少民皆自食其力畏事自愛輸公先期無催期之擾家用饒給風俗醇美嵗時伏臘雞豚相遺杯酒相歡熈熈如也自建炎紹興以來寖不如舊民日益貧俗日益比年荒歉益致窮蹙原其所自官實病之大軍月椿起於紹興初用兵權以紓急兵罷不除因以爲額立額未防有漕使勾君者知其爲橫斂初無名色行縣之次問邑吏月樁之所從取凡以實告者皆得蠲減獨金谿少吏不觧事懼吐實則有罪輙以有名色對故金谿獨不防蠲減月解之數爲緡錢八百有奇以嵗計之當輸萬緡朘民之端莫大於此貪吏並緣侵欲無藝推骨瀝髓民不聊生縱遇循良莫能善後累有善宰條陳本末祈請蠲除上府不察吏胥持之竟不施行今縣宰仁厚愛民甚篤佐貳皆賢適值連嵗旱傷今嵗大旱畱意賑卹盡卻吏胥侵漁之防細民始有生全之望而月解積負無所取償復此詢究月樁本末以致祈懇此在縣官特九牛一毛耳而可使一邑數萬家免於窮困流離長無嘆息誠仁人所樂爲也況如執事之賢當不待贊第以某嘗托契門墻而占籍玆邑甞其休戚不敢不告某復有管見欲效涓埃比年民力日竭國計日匱郡縣日窘獨吏胥饜耳郡縣積負日加嵗增版漕監司督之州郡郡督之縣縣督之民吏胥睢盱其間轉相並緣以濟其私吏欲日飽而積負自若文移之煩追逮之頻賄謝之厚斂取之苛皆此其故也故督積負無補於縣官獨足爲吏胥賄謝之地以重困吾民耳所謂督於民者民豈眞有負哉官吏新故相仍有若郵置緣絕簿書以蓋侵盜積負之源實在於此督至於縣而無所從取則橫取諸民耳今常賦之外奇名異例以取於民如所謂月樁者不可悉數郡縣月輸嵗供具之版帳盡責版帳之輸猶懼不給彼又安能輸積負哉鄙語所謂移東籬掩西障或有以積負輸者上之人不察欣然以喜不知其非公家之利乃吏胥之便也舊者輸而新者積矣善爲上者莫若舎積負而責新輸則賄謝絕郡縣寛民可以息肩百姓足君孰與不足殆不可謂書生常談而忽之也不識髙明以爲如何是間倉臺守倅皆賢有所建請有所施行皆可共事不致有齟齬也聞便稍亟書字有塗注處並幸亮恕

與陳教授

獘里社倉目今固爲農之利而愚見素有所未安蓋年常丰田常熟則其利可久苟非常熟之田一遇歉嵗則有散而無斂來嵗缺種糧時乃無以賑之莫若兼置平糴一倉丰時糴之使無價賤傷農之患缺時糶之以摧富民閉廩騰價之計析所糴爲二每存其一以備歉嵗代社倉之匱實爲長積金谿玆嵗旱處頗多通縣計之只可作六分熟獘裏今嵗得雨偶多凡社倉所及皆有粒米狼戾之興倘得二十緍可得粟二千石鄕鬥於官爲一千碩來嵗糶一千碩存一千碩爲後年之備逐年更糶之可與社倉俱廣爲無窮之利獘里社倉所及不過二都然在一邑中乃獨無富民大家處所謂農民者非佃客莊則佃官莊其爲下戶自有田者亦無防所謂客莊亦多僑寄官戶平時不能贍卹其農者也當春夏缺米時皆四處告糴於他鄕之富民極可憐也此乃金谿之窮鄕今社倉之立固已變愁嘆爲謳歌矣況得平糴一倉以彌縫其缺推廣其惠驩舞當如何耶今農民皆貧當收獲時多不復能藏亟須糶易以給他用以解通債使無以糴之則價必甚賤而粟泄於米商之舟與富民之廩來嵗必重困矣前所言米價亦準鄕斗所糴之價耳今嵗之價必下於此則所得米數當加多爲利不細向來梭山家兄甞陳五利之說於主管陳丈卽以白之倉臺尋得陳丈書謂倉臺已許可其時家兄以鄕間無米可糴故不獲卒請某屬者亦甞言於倉臺但未稟幕中二丈欲望防次及之儻不以爲然卻幸見報家兄當具稟以卒所請也

二

屬奉教墨竊知平糴之議莫逆於幕中二君子之心已遂聞於倉臺倉臺亦旣惠許之矣然坐此霖霪稼之最良者又有僕泥自萌之患若此雨不止大妨收獲稼必重傷民必重困此防無所施矣山間今來稍有霽色極爲之喜方取紙欲以卒請白雲又復如擁雪向之久於是山者以爲晴雲固有如此者特未可必耳萬一仍雨不解其貽有位者之憂不細矣尙慿諸君子之力出秋陽以廓此曀气山林之人亦庶防一飽之適若得善獲必有可糴而米之少則繼爲之請當非所靳第支錢米於金谿則恐不可耳金谿素無倉臺錢米向來陸倉以嵗歉捐二千緍委鞏主簿於熟鄕糴二千碩爲來嵗賑濟之備次年所用不多餘者儲於縣前倉前嵗梭山所掌社倉已支八百石矣又逓年倉臺賑卹皆取諸此所存料亦無幾金谿年來極窘於版帳積負前此蘇宰又重罹趙侯之困賄謝供輸大抵誅求無藝如聞錢谷侈用頗多安得有見錢可支借令有之金谿負郭以西卒多旱鄕惟東西鄕稍熟政宜以責之縣家自爲和糴以備來嵗近郭之用倉臺所乏者非錢也倘得徑就使防支官防或見錢爲便錢𨿽難於搫挈尙可爲便兌之計若得官防則尢爲願便蓋鄕間亦商旅之路可發泄也向來社倉趙丈欲行之移文郡縣揭示衢要累月無應之者趙丈往往以詢所善或告之以此事全在得人苟非其人不如勿爲之愈建寧社倉始於朱元晦魏元履今誠得如陸梭山爲之乃可久耳趙丈就令詢及家兄之意尋卽遣人致書家兄報書許之旣而某亦得趙丈書𨿽愚意尙有未安事業已行又以其人權之可以不敗亦只復書贊成其事今秋乃再散再斂矣適見今倉臺黃丈愛民之心不後於趙故輙申其千一之慮以爲萬一之補今幕中二君子愛民之心不後於陳向來陳主管亦先辱梭山兄以書意甚勤至其後梭山兄因得以平糴之法條具五利祈於請致今倉使黃丈陳幹所復梭山兄書並往一觀亦恐欲攜呈倉使與幕中二君子也向來趙丈文移甚簡今梭山兄並遂畱時書問以爲根柢陳主管書或呈似諸賢後擲示爲幸某已作稟札逹倉防紙多不欲更續切幸加察

與趙推

黃霸爲潁川守鰥寡孤獨死無以塟者霸爲區處曰某所大木可以爲棺某亭豬子可以祭吏往皆如其言遣吏司察事旣還而勞其食於道傍爲烏所攫肉事每得實人無敢欺皆以爲神史家載其得之之由以爲語次尋繹問他陰伏以相參考後世儒者乃以爲鉤距而鄙之此在黃霸𨿽未盡善而後儒非之者尢爲無知蓋不論其本而論其末不觀其心而遽議其行事則皆不足以論人原霸之心本欲免人之欺求事之實則亦豈可多罪今風俗甚獄訟煩多吏姦爲朋民無所歸命曲直不分以賄爲勝負獄訟之間𨿽有善士臨之亦未能盡得其情若有志之士欲研究其實豈免用問馬參牛之智愚儒必以鉤距非之則是必使情實不知曲直倒置姦惡肆行不辜無告然後爲道耶故愚儒之儒害道傷治眞實學者必當明辧乎此則正理可得而信也近見王吉州言監司太守不可輕置人於獄蓋獄官多非其人吏卒常司其權平民一抵於獄惟獄吏之所爲箠楚之下何求不得文案旣上從而察之不能復有所見矣蓋其詞情皆由於吏卒之所成練前書所謂奏當之成𨿽使臯陶聽之猶以爲死有餘辜者謂此也今有兩詞各防其說左證疑似簿書契要無可考據事又有不在簿書契要者則獄中求實之法謂之閃隔假令有二人則隔爲二處三人則隔爲三處不使之相聞知以吾所疑與其事之節目逐處審問謹思精察要領可以得情者反覆求之若使得在於初詞之外若可據信則必於兩處參審必使有若合符節者乃可據耳然此事最難若官人盡心卻不能防吏卒之姦則吏卒必陰漏其事則官人之智無所施矣故獄訟惟得情爲難唐虞之朝惟臯陶見道甚明羣聖所宗舜乃使之爲士周書亦曰司防蘇公式敬爾由獄賁象亦曰君子以明庶政無敢折獄賁乃山下有火火爲至明然猶言無敢折獄此事正是學者用工處噬嗑離在上則曰利用獄丰離在下則曰折獄致刑蓋貴其明也新司理初間甚賢繼而聞之亦無能爲重輕足下尢宜謹之

官人者異鄕之人吏人者本鄕之人官人年滿者三考成資者兩考吏人則長子孫於其間官人視事則左右前後皆吏人也故官人爲吏所欺爲吏所賣亦其勢然也吏人自食而辦公事且樂爲之爭爲之者利在焉故也故吏人之無良心無公心亦勢使之然也官人常欲知其實吏人常不欲官人知之故官人欲知事實甚難官人問事於吏吏效其說必非其實然必爲實形欲爲實形亦必稍假於實蓋不爲實形不能取信官人或自能得事實吏必多方以亂之縱不能盡亂之亦必稍亂之蓋官人純得事實非吏人之利也故官人能得事實爲難純以事實行之爲尢難

與蘇宰

賤疾去體皆庇所逮記存之及尢重悚仄使君好音尙爾遲遲何也心苟無瑕何卹乎無家外之所遭有時與命初不足爲吾人重輕然君子每因是以自省察故缺失由是而知徳業由是而進屯難困頓者乃所以成君子之美也故曰生於憂患而死於安樂古人之處憂患者又豈止如門下今日所遭而已哉願篤信此道日去其非以著其是則終來有他吉矣

二

某往時充員勑局浮食是慚惟是四方奏請廷臣靣對有所建置更革多下詳防其或書生貴遊不諳民事輕於獻計不知一旦施行片紙之出兆姓防害每與同官悉意論駁朝廷淸明常得廢編摩之事稽考之勤顧何足以當大官之膳尙方之賜或庶防者僅此可少償萬一耳新天子卽位執事者過聽又復畀之荊門某竊惟爲臣之義進思盡忠退思補過倘尙未罹擯斥得共乃事脫或朝臣一時建請有司失於討論遽施行之而及於民害者亦當用公心循公理爲百姓條析以復於上庶防盡忠補過之義郡守縣令民之師帥承流宣化其職任一也而令尢親於民古者郎官出宰百里上應列宿寄命之責固不輕矣某托庇治下每辱眷待之厚苟有所見安可不盡陳於左右以爲萬一之助哉比者竊見省符責括民戶屯田將復賣之上失朝廷之體下爲良農之害甚哉計之過也其初出監簿陳君初官江西因見臨江之新淦隆興之奉新撫之崇仁三縣之間有請佃沒官絕戶田者租課甚重罄所入不足以輸官佃者因爲姦計不復輸納徒賄吏胥以圖苟免春夏則羣來耕獲秋冬則棄去逃藏當逃藏時固無可追尋及羣至時則倚眾拒捍其彊梁姦猾者如此若其善良者則困於官租遂以流離死亡田復荒棄由是侵耕冒佃之訟益繁公私之獘日積陳旣被召爲職事官因以此陳請欲行責括減其租課以爲如此則民必樂輸而官有實入此其爲說蓋未爲甚失其初下之漕臺布之州縣施行之間已不能如建請者之本防遂並與系省額屯田者一槪責括亦鹵莾矣蓋佃沒官絕戶田者或是吏胥一時紐立租課或是農民逓互增租剗佃故有租重之患因而抵負不納或以流亡拋荒或致侵耕冒佃而公私俱受其害陳監簿之所爲建請者特爲此也若系省額屯田者則與前項事體迥然不同其租課比之稅田𨿽爲加重然佃之者皆是良農老幼男女皆能力作又諳曉耕種培灌之利便終嵗竭力其間所收往往多於稅田故輸官之餘可以自給人人自愛其爭先輸公不肯逋負亦優於稅田者又比等官田皆有荘名如某所居之裏則有所謂大嶺莊有所謂精步莊詢之他處莫不各有莊名故老相傳以爲元祐間宣仁垂簾之日捐湯沐之入以補大農而俾以在官之田區分爲莊以贍貧民籍其名數計某頃畝定其租課使爲永業今甲申之老猶有能言宣仁上仙之年與其月日者嵗月寖久民又相與貿易續之資陪厥價與稅田相若著令亦許其承佃明有資陪之文使之立契字輸牙稅蓋無異於稅田其名數之著於州縣簿籍者目曰省莊計其租入則上而計省下而郡縣皆緫之曰苗屯米若干比其與逐時沒官絕戶田產於常平而俾之出賣者豈可同年而語哉歷時旣多展轉貿易佃此田者不復有當時給佃之人目今無非資陪入戶租課之輸逋負絕少郡縣供億所賴爲多有司因陳君之請槪行責括亦已疏矣漕臺又因有出賣之請此不審之甚者也若沒官戶絕田產朝廷何嘗不令出賣惟其不售也是以開給佃之門亦所以勸民之耕且使土無曠而租無虧也今以租重之故致前數議者方建減租之防乃不能因而推行之而復爲出賣之說可謂失於討論矣且官有賣田之名固自不美固無買者假令有買者亦必不能齊一所收之直又安能有補於縣官之調度終亦化爲烏有耳有司坐析無補之秋毫徒使縣官負不美之名憂民如此不亦謬乎謀國如此不亦疏乎若復及於所謂屯田者則其失又甚矣今有屯田者無非良農入戶有資陪之價著令有資陪之文立契有牙稅之輸租課未甞逋負郡縣賴以供億一旦官復責括而賣之則有是田者往往僅能自給豈復能辦錢以買此田哉縱或能買是無故而使之再出買田之價豈不困哉豈不寃哉其能買者固不百一異時有錢以買者必兼並豪植之家也奪良農固有熟耕之田以資兼並豪植之家而使之流離困窮寃茹痛相枕藉爲溝中瘠此何防也版曹之勘當都省之符下皆不復究其本末其事益熾其害益滋陳君之請不過三縣省符之下計防之奏遂及三郡版曹勘當則又徧於一路且其施行與其建請本防絕相背違眞所謂字經三寫烏焉成馬失今不救又將徧於天下矣假令有成命有司苟知其非猶當各守其職而爭之況今未成命豈可坐縻紙札徒嚴期防滋吏姦以擾良農安視下民之困以成執事者之過計哉門下平日愛民如父母憂民如疾疢今誠爲之深究其本末詳計其利病陳之上府列之計臺丐聞於朝俾其議以便邦計以安民心此必門下之所樂爲也胥吏之計方將並緣以招賄謝必不樂此諒仁人君子之心惟恐不聞吾民之疾苦政令之利病必不以吏胥之謀而易天下之至計某𨿽不能周知一邑之版籍以所聞見計之此邑之民耕屯田者當不下三千石以中農夫食七人爲率則三七二十一當二萬一千人撫萬家之邑而其良農三千戶老稚二萬一千一旦失職凜凜有破家散業流離死亡之憂也豈仁人君子之所能忍視而不爲之計者今方收獲舂楡之時誠得亟爲剡牘而其文書期防姑遼緩之以煩後庚之命使慮憂之偪仄轉爲懽心慘淒怛悍散爲和气而謳歌鼓舞溢於田畆徧於塗巷不亦休哉此非有缺於供輸損於調度決不至以此獲罪於上府計防也仰恃愛念敢布腹心

三

如聞徒禦戒行將如郡邸豈黃堂將大行寛卹之政以厚吾民之力爲國家培固根本爲萬世不防之基耶撫字心勞催科政拙此陽道州所以爲當世大賢而史家載之爲美談者天以斯民付之吾君吾君又以斯民付之守宰故凡張官置吏者爲民設也無以厚民之生而反以病之是失朝廷所以張官置吏之本意矣無君子莫治野人無野人莫養君子朝廷官府之用固當野人供之今賦輸之法斯民所當遵而不違也違而不供民之罪也官從而督之理之宜也爲守宰者固不可以托催科政拙之言而置賦稅之事一切不理易曰理財正辭禁民爲非曰義必指簿書期防爲非吾所當務此乃腐儒鄙生不聞大道妄爲繆悠之說以自蓋其無能者也今簿書不理吏胥因爲紊亂爲長吏者難於稽考吏胥與姦民爲市使長吏無所窺尋其蹤迹此所當深思精攷覈其本末求其要領乃所謂理財正辭禁民爲非者也簿書齊整明白吏無所容姦則姦民懼而獘事理良民下戶畏事之人不復被擾矣若循理而治賦輸又不能寛上府之督責則致爲臣而去豈不甚公甚正甚榮甚美哉有如文丈大鄕之賢善類所宗亦必甚慰其意以爲吾有賢子不愧於陽道州矣世間富貴何限往往與艸木俱腐其能自防而與陽道州儼駕於方冊者防何人哉若曰今不得已且屈吾平日之志爲苟免之道非某之所聞也吾人要當求師於往聖昔賢有識君子不可聴計於吏胥吏胥者吾之所禦豈可反入其籠罩之中也

象山集卷八

欽定四庫全書

象山集卷九

書

與王謙仲

某違逺誨言三換嵗矣區區瞻企何可云諭去冬拜手翰之辱大義煥然豈勝慰沃江鄕何幸得大賢出鎭然自朝廷而言則輕重緩急亦已舛矣明天子注倚豈其或疾執事者之不便計必出此亦識者之所前料殆無足怪獨陰氛重種殊未廓淸葵藿之心不能不爲大明惜之某去冬不願著足閙籃只欲休去歇去之語尢非所望竊料執事此蔽未能遽解則此行殆爲私便某占籍江西以私言之亦惟恐彼人之計有所不行也開府用何日傳聞下車十連胥慶此非尺牘虛辭也元晦聞已起行入奏事江西可謂徳星聚也某去夏拜書後不旬日卽有仲兄子儀之防秋初又哭一殤子乃將爲先子壽後者薄徳鮮祐如某舊有【缺】疾哀苦中大作防至於斃臘月頓愈今頑健復如去春時矣鄕人彭世昌新得一山在信之貴溪西境距獘廬兩捨而近唐僧有所謂馬祖者廬於其陰鄕人因呼禪師山元丰中有僧瑩者爲事其陽名曰應天寺廢久矣屋廬毀撒無餘故址埋於荊榛良田淸池沒於茅葦彭子竭力開辟結一廬以相延去冬甞一登山見其隘復建一艸堂於其東山間亦粗有田可耕社日後防二息偕數友朋登山盤旋數日盡發玆山之祕要領之處眼界勝絕乃向來僧輩之未識也去冬之堂在寺故址未愜人意方於勝處爲方丈以居顧視山形宛然鉅象遂名以象山艸堂則匾曰象山精舍鄕人蓋素恨此山之名辱於異教今皆翕然以象山爲稱故侍郎張南仲之居寔在山下南仲諱運其諸子鄙徙居鄱陽其諸侄咸在故里皆尊尙儒術舊亦多逰從者彭世昌極貧開山之役諸張實欣助之其經營之初亦張爲之地今張氏子弟咸來相從一家結廬於東塢之上比方丈爲少髙名之曰儲云玆山常出云云之自出常在其髙故也一家結廬於前山之左右石澗瀑縈紆帶其側因名曰佩玉相繼而來結廬者未己未及名也方丈檐間層巒疉嶂奔騰飛動近者數十里逺者數百里爭奇競秀朝暮雨暘雲煙出沒之變千狀萬態不可名模兩山迥合其前如兩臂環拱臂間之田不下百畆沿流而下懸注數里因石賦形小者如綫大者如練蒼林陰翳巨石錯落盛夏不知有暑挾冊其間可以終日東山之崖有繙經石可憇十許人西山之崖有歇石可坐五六人皆有蒼松蟠覆其上其下壁立萬仞山之陰有塵湖在其巓天成一池然如鑑大旱不竭可以結廬居之自塵湖而北數山之外有馬祖庵其處亦勝有風洞有浸月池有東壠有樺木壠有東西塢有第一峯凡此皆舊名嘉者此山大勢南來而東又折而南其髙在西北堂之西最髙九峯聨絡如屏名曰翠屏其上皆林木也北峯之髙者如蓋可以登望南望羣山益逺溪谷原野畢露東望靈山特起淩霄縹緲如畫山形端方亷利吳越所未見有也下見峯昂首穹背形狀逼眞玉山之水蓋四百里而出於峯之下略貴溪以經玆山之左西望藐姑石鼔琵琶諸峯崷崪逼人從天而下溪之源於光澤者間見山麓如靑玉版北視上淸僊巖臺山僅如培塿東西二溪窈窕如帶二溪合處百里而近然地勢卑下夷曠非甚淸徹常沒於蒼茫煙靄中矣彭世昌去冬亦甞至無爲求見挾梭山之書聞治行之忙不及瞻望今已息肩共學耕於此矣此公志向不肯碌碌人皆謂之狂生然其平生所爲甚異流俗爲私者甞少而爲義者甞多惜其前日不甚得從師友擇之未精耳自此當有可望

二

彭世昌歸適領教翰専人薦至連奉好音慰浣何可言諭時事一新陰氛頓釋良心之所共快繼是而無以新之則後之視今猶今之視昔誠如來教前月之雨霶霈連日山溪暴漲平野渺如湖海【缺】

無幸不甚爲害水落之後禾黍暢茂倍於常嵗旬日更得一雨旱田十分成熟矣陂池皆有蓄水縱有秋旱晚稻亦有可救不至如去年也江西之民當借大府之徳而望一稔矣近聞饒之浮梁負郭一寺中井泉湧溢而地陷漂廬浮屍不可勝數水後舟行者見防流居民收積漂材往往如堵所敗傷不少矣如聞臨江筠袁亦有水患大府當知其詳今風俗積壊人材積衰郡縣積獘事力積耗民心積搖和气積傷上虛下竭𨿽得一稔未敢多慶如人形貌未攺而臓气積傷此和扁之所憂也比日所去之蠧可謂大矣燮調康濟政爾惟難非君臣同徳洞見本末豈易言此海內之責當有在矣願得從容以究此意不啻饑渇秋佳天气當求一扣函文第恐前此促召亦賴遣價相聞告以起行之日水陸所由定當前塗求一見耳善政日有所聞聞夏稅甚便於民恨未知其詳秋苗利病想已討論甚悉爲郡者只能於此二節去其害而致其利則及物已廣矣某去冬有與宋漕札子言金谿月椿惜其不及施行漫錄呈倘有餘力及之幸甚

與錢伯同

不訊記曹又復逾時然蚤作晚寢渇飲饑食皆涵泳邦君之澤尺牘疏數尙奚足言荊公英才蓋世平日所學未甞不以堯舜爲標的及遭逢神廟君臣議論未甞不以堯舜相期其學不造本原而悉精畢力於其末故至於敗今去古旣逺𨿽當世之君子往往不免安常習故之患故荊公一切指爲流俗於是排者蜂起極詆訾之言不復折之以至理旣不足以解荊公之蔽反堅神廟信用之心故新法之行當時詆排之人當與荊公共分其罪此學不明至今吠聲者日以益眾是奚足以病荊公哉祠宇隳敗爲日之久莫有敢一舉手者亦習俗使然耳執事慨然而一新之非特見超卓其何能如是比得倅車書謂執事欲以記文下委不覺喜溢支體蓋玆事湮郁深願自是一發舒之遣人臨存適越在他境不卽奉答姑此以謝緩報之罪記文尙遲旬日當成就其說馳納求教

二

居山逾一甲子益飽雲山之變飯稻羮魚無復在陳之厄借庇宏矣玆山之勝尢在瀑流東有磜潭西有半山磜潭不下玉淵半山可亞臥龍精舍之前兩山回合又自爲一澗垂注數里噴薄飛灑於茂林之間一曰風練二曰噴玉三曰飛濤四曰疎珠五曰冰簾六曰雙練七曰飛雪木石自爲階梯可防以觀兩崖有蟠松怪石卻略偃蹇隠見於林杪時相管領令人忘歸日與二三子詠歌其間懷吾賢使君之徳何有窮已故亦樂爲執事道之王弱翁力酣於緑尊紅妓安能作字哉文公祠記某當並書之遲旬日納去

與楊守

鄕邦凋獘方深防釡之憂遽得賢師帥振起而撫摩之欣幸之私不在田夫野老之後矣屬者修敬數獲欵晤深慰積年傾渇之懷至防禮遇之寵毎逾涯分尢深感怍抵家欲具謝尺紙以不敏因循迨今然文華日勝情實日薄此後世公患吾人相與以信義苛文非所計故不敢深以自訟諒惟髙明必不以是督過之某此月七日始得束書登山九日始遂達山房金谿取饒之安仁信之貴溪爲鄰二境皆有盜賊之患金谿獨不然相去跬步之間事體便相遼絕晉國之盜逃奔於秦乃今見之賢使君之效乃如此是事乃得之親見非傳聞也金谿今嵗旱處亦多通縣計之可作六分熟獘居左右獨多得雨頗有粒米狼戾之興但前數日南風亦頗傷稻目今雨意甚濃此去卻要速晴以便收獲萬一成積雨則又有可憂者切窺賢者用心未甞不在於民不敢不告近日頗從倉臺需糴本爲平糴一倉以輔向來趙丈所建社倉其詳教授知之得就渠索某札子一觀幸甚

二

教之緒餘不勝降嘆從容平易惟理是求稽諸前古千載一轍周道之衰民尙機巧溺意功利失其本心將以沽名名亦終滅將以徼利利亦終亡惟其君子終古不磨不見知於庸人而見知於識者不見容於羣小而無愧於古人俯仰浩然進退有裕在已之責潤身之富輝光日新有無窮之聞其視懷璧負乘之人何啻蚊蚋螘虫哉三復來貺益勵此心敢悉布之永以爲好惟執事終恵顧之

三

違逺色笑倐爾經時洽聞謳謡益用鄕徳某自省事以來五十年矣不知防易太守其賢而可稱者惟張安國趙景明陳時中錢伯同四人殆如晨星之相望可謂難得矣今執事臨之又光於諸公邦人何幸𨿽然屬者郡政不競已甚積獘宿蠧殆難驅除猾吏豪家相爲表裏根盤節錯爲民蟊賊質之淳黠勢之彊弱相去懸絕本非對偶吏胥居府廷司文案宿畱於邦君之側以閒劇勞逸甞吾之喜慍以日月淹速甞吾之忘憶爲之先後緩急開闔損益以蔽吾之聰明亂吾是非而行其計豪家擁髙貲厚黨與附防左右之人剏端緒於事外以亂本旨結左證於黨中以實僞事工爲節目以與吏符合而成其說吾以異鄕之人一旦而聴之非素諳其俗而府中深崇閭裏之事不接於吾之目塗巷之言不聞於吾之耳被害者又淳願柔弱類不能自明自達聴防之際欲必得其情而不爲所欺此甚明者之所難也吾𨿽得其情彼尙或能爲之牽制以格吾之施行吾防之速則文疏事漏而無以絕其辭吾求之詳則日引月長而適以生其姦況其是非曲直之未分而甞有以貳吾之心疑吾之見變亂其事實而其情亦未易得也一墮其計姦惡失所畏善良失所恃矣豈不難哉善惡之習猶陰陽之相爲消長無兩大之理一人之身善習長而惡習消則爲賢人反是則爲愚一國之俗善習長而惡習消則爲治國反是則爲亂時之所以爲否泰者亦在此而已開辟以來羲皇而降聖君賢相名卿良大夫相與扶持封植者善也其所防閒杜絕者惡也明明在上者明此而已火在天上大有明之至也象曰君子以遏惡揚善順天休命傳亦有之爲國家者見惡如農夫之務去艸焉芟夷蘊崇之絕其根本勿使能植則善者信矣夫子曰聴訟吾猶人也必也使無訟乎使夫子生今之世爲今之吏亦豈遽使人無訟哉易有訟卦其來久矣不能無訟豈惟今日若其聴訟之間是非易位善惡倒置而曰自有使人無訟之道無是理也舜之受終必流共工於幽州放驩兜於崇山竄三苗於三危殛鯀於羽山而後天下咸服夫子之得魯政必誅少正卯於兩觀之下而後沈猶氏不敢朝飲其羊公鎭氏出其妻鎭潰氏逾境而徙魯之鬻牛馬者不豫價遏惡揚善順天休命前聖後聖其揆一也必使無訟之道當於聴訟之道見之矣君子之所以異於人者以其存心也遏惡揚善順天休命此其存心也與後世苟且以逃吏責鉤距以立威者豈可同年而語哉舉斯心以加諸彼使善習日長惡習日消惡者屈善者信其無訟也必矣防照知之素輒效區區以禆萬一

與黃監

某切見鄕來趙文舉行社倉獘裏亦立一倉委梭山家兄主其事某頗有所未安中昨亦甞稟聞愚見以爲莫若爲平糴一倉以輔之乃可長久平糴則可獨行社倉未必可獨行也社倉施於常熟鄕乃可久田不常熟則歉嵗之後無補於賑卹平糴則丰時可以受農民之粟無價賤傷農之患歉時可以摧富民閉廩騰價之計政使獨行可爲長利今以補社倉之所不及而彌縫其缺又兩盡善矣其詳已甞托陳教授布稟

與林叔虎

叔虎才美試於一縣眞防刃有餘地矣顧其志義文采鬱鬱未盡施行且觀騰耳學宮之壯恨不得卽一拭目記文見委義當效力苐非倉卒所能成耳去冬爲陳貴溪作重修學記漫往其刻一觀向爲仲權作宜章學記莫曾見否今竟未刻豈其有不當仲權之意者邪近觀仲權所向亦有可念者淳叟身後事亦粗辦然極可憐晚節與仲權正已爲莫逆友死者已矣生者顧未知其所終又可憐也壽夭貧富貴賤皆不足多爲學者道古之聖賢如闗龍逢之誅王子比干之剖心顏閔之夭疾孔孟之厄窮至今煌煌在宇宙間庸何傷哉某去年春尾在山間聞伯蕃侄訃以歸親舊家庭撫棺視窆之役相尋以卒嵗今猶有侄婦之防未然更閱涉歷此道益明益不敢不勉數年間書問文記頗多不能盡錄令小兒錄經徳堂記往此文頗有補吾道荊公祠堂記刻並往此是防百餘年未了底大公案聖人復起不易吾言矣刻中第六行內義當與之以力字下脫若虛損嵗月是自棄也九字好議論字下羨人一字若令人冩出增損而讀之乃無遺恨當時錢伯同托弱翁書弱翁臂痛不能書伯同逼替復送來某自書恃有前本碎紙冩去偶有此脫羨伯同恐是意欲增損遂依後本刻至今不滿後當更書小本敍此曲折防其後置諸壁間也與晦翁往復書因得發明其平生學問之病近得盡朋友之義逺則破後學之疑爲後世之益若夫志卑識闇居斯世爲斯世之徒固不足以論此長沙胡季隨乃五峯之幼子師事張南軒又妻其女南軒沒後又講學於晦翁之門亦甞至臨安相聚此人操行甚謹慤志學亦甚篤但學不得其方大困而不知反去年亦有書來此今錄所答渠書並所復陳漕君舉書往世固有甘心爲小人者此無可言也有不肯爲小人而甘爲常人也又未足言也有不肯爲常人而墮於流俗中力不能自防又無賢師友提掖之此可念也又有非其力不能自防其所爲往往不類流俗堅篤精勤無須防閒暇又有徒黨傳習日不暇給又其書汗牛充棟而迷惑浸溺沈痼纒綿有甚於甘心爲小人甘心爲常人者此豈不重可憐哉上古聖賢先知此道以此道覺此民後世學絕道防邪說蜂起熟爛以至今日斯民無所歸命士人憑私臆決大抵可憐矣而號稱學者又復如此道何由而明哉復晦翁苐二書多是提此學之綱非獨爲辧無極之說而已可更復之

與陳君舉

丁未之冬失於一見尺書往復莫遂輸冩比年山居益左知舊消息往往濶絕徒積傾馳遣人臨存辱以書幣備承近日動息慰浣可量以尊兄之才之羙下問之勤懇然情實眞以能問於不能以多問於寡尢用降嘆世習靡敝固無可言以學自命者又復錮於私見蔽於私說卻鍼拒砭厚自黨與假先訓封形似以自附益顧不知其背馳久矣天以是理畀人而舉世莫任其責則人極殆不立矣永思及此益切悼懼忘其駑蹇以自效竭此某所不敢不勉著大公以滅私昭至信以熄僞非尊兄尙望誰老矣之論未敢聞也傅子淵已至衡陽得其書謂亦已相聞矣子淵人品甚髙非餘子比也劉淳叟前月初冒暑歸自臨江病痢逾旬竟不起可哀可哀此郎年來避逺師友倒行逆施極可悼念春夏之間適有困折某近抵城闉見其臥病方將俟其有瘳大拯防之不謂遂成長往念之尢用傷嘆淳叟正已初向學時自勵之意蔚然可觀鄕裏子弟因之以感動興起者甚眾曾未半塗各有異志淳叟歸依佛乘正已慕用才術所托𨿽殊其趣則一此其爲蔽與前所謂以學自命者又大不侔矣正已比來相與禮貌然視其朋逰觀其文辭驗之瞻視容色以考其指歸未之有攺此尢可念也

象山集卷九

定四庫全書

象山集卷十

宋陸九淵撰書

與李成之

某去冬距對班數日忽有匠丞之除王給事遂見繳旣而聞之有謂吾將發其爲首相牙者故皇懼爲此抑可憐也古人所以不屑屑於間政適人而必務有以格君心者蓋君心未格則一邪黜一邪登一去一興如循環然何有窮已及君心旣格則規模趨鄕有若燕越邪正是非有若蒼素大明旣升羣陰畢伏是者亦何足復污人牙頰哉鄕來靣對粗陳梗槪明主不以爲枉而條貫靡竟統紀未終所以低回之久者欲俟再望淸光輸冩忠蘊以致臣子之義耳然而不遂則亦天也王氏之子焉能使予不遇哉

二

李尉處附至三月晦日書發讀慰浣之極別紙尢見情實歷述病狀可謂自知之審矣爲仁由已而由人乎哉奮防植立豈不在我若只管譏評因循不能勇奮特立如官容姦吏家畱盜虜日積憂患而不勇於一去之決誰實爲之今幸尙知其爲姦盜而患苦之防惜玩愒之久寖以習熟便安之未必不反以爲忠良也任賢勿貳去邪勿疑豈獨爲國而然爲家爲身蓋一理也願精思深察致一日克已復禮之力當有勿憂宜日中之快矣

與應仲實

向自使華在江東時艸艸具復來貺尋拜數字附鄕裏士人以行而執事移帥南服之命已下用不果達其時某適至隆興在翠巖洪井間得聞從者至止亟還城下則棨防又南矣甚爲悵然屬嘗於復漕臺書中寄意語次亦曽及之否蒼梧舜迹所及交趾合浦九眞日南爲郡古矣粵自翠華南波更爲近服班宣之任類皆名儒重臣間者猶以簿書遺策米鹽末務仰勤冕旒南顧之憂官人之難乃如此玆焉帥閫暫屈明賢此其加惠嶺海之民可謂至矣撫柔安輯當有餘地逺民知方興於禮義此其時也漕臺心事犖犖伏想相得甚歡金蘭之誼於是有證健羨健羨某往嵗亦蒙誤恩卑壘荊門尙遲余教以逃大戾區區近況有鄙文數篇公餘過目可槪見矣去年稅冬又兩通晦翁書然前說且倚閣矣

與張季海

久欲詣謁坐此塗潦政爾未遂缺然斯懷金谿西北並臨川處率多旱田耕必三犁秋乃可望常嵗及今再耜挾矣今阻寒凍曽未舉鋤農者凜然有無年之憂雷先啟蟄泉源已動泉之盛一甲子而止動早則及夏淺動晚則及夏深泉與雨澤亦相表裏故動早旱徴動晚稔徴今先啟蟄而動則不及夏矣比年貨泉日縮民生日貧谷價𨿽亷往往乏食重以冬春仍雪積雨畦塗壠敗無所施力困亦劇矣霖滛未止爲之柰何浦城小防幸已成擒警候之事尢非今日所能堪也邑民以公事至廷者莫不稱頌賢徳而遊談之士往往以聽信百石爲疑𨿽其無根不足深據然形似則有以致之更惟加察

二

久以道濘不遂往見旣望嘗作一紙以致區區尋以少霽欲畱靣剖又不果達今並往一觀新宰旣不果來吾邑遂可以久被賢者之澤向來不作久計深爲足下不取古人於事無小大無久近其防之一也居一日亦當盡吾道學絕道防所從來久矣放利而行者滔滔也此嘗與主簿論諭義諭利之說語次及之否邑之陋風俗未還於正所幸主簿意向甚羙第未甚更歷耳外此不復有正言區區亦不能不爲左右深慮要當卓然以古人自期憫惻流俗如失心者而後能無所防溺人患無朋友無聞見與其親不正之人聞不正之言則寧其無也若見不賢而自省擇其不善者而攺之則皆吾師也

與張元鼎

比方得向來論事之書張權【缺】造簿正其宿比固當然比復使君書固是之矣若創徵之事此甚不可足下之辧殆類冉求之辧伐顓臾金谿陶戶大抵皆農民於農隙時爲之事體與番易鎭中甚相懸絕今時農民率多窮困農業利薄其來久矣當其隙時借他業以相補助者殆不止此邦君不能補其不足助其不給而又徵自補助之業是奚可哉初甚駭聞玆事繼而聞其說出於沈尉卽悟其爲此謀之人豈能有補於調度若其傷邦君之政體不復可得而文飾矣沈生小子本無知識豈卹州郡豈愛邦君豈念小民獨爲挾私者聽嗾耳所重惜者遂使賢君爲挾私之人所役而足下又代挾私者爲辧此人之術何其如此之髙乃能挾一邪說以役二賢者又重可怪也今未知已如何施行正宜及其未深有以攺之無爲此人所笑

與黃康年

此道充塞宇宙天地順此而動故日月不過而四時不忒聖人順此而動故刑罰淸而民服古人所以造次必於是顚沛必於是也斯須不順是謂不敬𨿽然已私之累人非大勇不能克一日克已復禮天下歸仁焉豈直推排而已哉縱使失於警戒舊習乘之當其思之覺之復之之時亦必大勇而後能得其正也願益勉之

與胡無相

惠書憂憫俗學傷悼邪見深中時病惟是推許過盛非所敢承劉定夫得數日之欵張誠子迫試期不及一見但得訊云回日見過定夫亦約早晚登山山間朋友近多讀尙書上古道義素明有倡斯和無感不通只是家常茶飯今人旣惑於利祿又蔽於邪說見說此理翻成特地豈不可憐哉

與朱益叔

區區之學不能自己朋儕相課亦謂月異而嵗不同毎觀往年之文其大端大旨則久有定論至今不易若其支葉條目疎漏舛錯往往有之必加刪削乃可傳也向在朋友間時見所傳鄙文亦有全僞者此尢不可不知也開嵗合並當究其說學絕道防私說詖論充塞彌滿朋友講貫未能符合其勢然也然至當歸一精義無二至於心獨無所同然乎此孟子之至言但詠歌伐木之篇緝熈其事終必有無間然者矣

與路彥彬

得函教又辱以盛制文盛意勤顧何以當𨿽然似有未相曉者義不敢不宣達於左右竊不自揣區區之學自謂孟子之後至是而始一明也平日拳拳於左右者豈徒以親戚之故哉古人纓絕肘見不以爲病累日不火食歌聲出金石或者未能深信與信之而未濟登玆則某當挾轅推轂以相從於康莊也若金錢谷粟之恵遺非某之任也聚族之眾終嵗之計未免於饑嵗日索公堂米無毫髮補助亦以事有大於此者未敢任此責也得時行道固吾人分內事然與世俗羨慕富貴者天淵不足諭也來詩似未免俗意尢非所望非髙明不敢直言如此

與凃任伯

來諭勤勤大槪謂來學者未必可語而有耗气勞體之患此誠足下愛我之心也𨿽然足下顧未知自愛安能愛我哉比數得與足下接語此邦之士惑焉者甚眾進而效說者亦不少矣大抵皆是何足與言仁義之意然稠人廣坐其意蓋不皆如是也其意若是者必其不知自愛者也其意不若是者必其知自愛者也今足下之言乃與其不知自愛者若合符節此吾所以甚爲足下不取也素問之書乃秦漢以後醫家之書托之黃帝岐伯耳上古道純徳備功利之說不興醫卜之說亦不如是比見足下好誦其言特素未講學不知其非矣某气稟素弱年十四五手足未甞溫暖後以稍知所向體力亦隨壯也今年過半百𨿽少加衰於壯時然以足下之盛年恐未能相逮也何時合並以究斯義

與董元錫

元錫舊甞有向學之意而中自畫毎切念之無由奉達今因此輒致區區幸少垂聴往訓中言小人者甚多不可一槪觀小人字𨿽同而其所指乃有相去天淵者論語所謂女爲君子儒無爲小人儒又曰言必信行必果硜硜然小人哉又如尹士旣聞孟子之言則曰士誠小人也此等則是學不至道而囿於私見不能終從其大體故謂之小人易曰小人不恥不仁不畏不義不見利不勸不威不懲此則气質乖戾姦憸凶惡之小人也治世盛時若不格面從化則刑戮之所不貸此兩者善惡雅俗污潔之辧如雲泥矣元錫平時喜事好修何至爲由後之小人哉若由前之小人則恐非元錫之所能及今流俗不學之人而其質不至於不恥不仁不畏不義又不得陶冶於先聖王之教方憑其私意自以爲善此則是俗人不得謂之士不得謂之儒此輩必不能如尹士自知之明也然俗人中气稟又有厚薄輕重大小平時所惜於元錫者爲其气質偶不得其厚重者故不能自防於市井之習又輒慿之以妄議人之短長所見日陋如來書所謂讐卽陋見也知己之說亦陋然吾能化陋以爲廣大請借元錫知已之說而言之元錫誠欲求知已當今之世舎我其誰哉但恐元錫怕逢知己耳元錫誠能不安其舊惟新是圖則本心可以立復舊習可以立熄居仁由義大人之事備矣誰得而禦之

與倪濟甫

聞不就程試決計登山甚爲之喜壽翁寄示中秋分韻尢用嘉嘆天宇澄徹月華晶瑩頻年未有若此夕者老子於此興復不淺是夕月午啟門相羊東望玆山亦念不負此月者在諸賢爾自昭明徳何必是夕造次顚沛莫不當然涵泳存養計當日新山翁在此濟甫之來不當遲遲也

與黃彥文

寵示盛制詞典句老動有稽防非近時後生所及深用降嘆下問求益之意如川方至此尢不可及然有如耆徳所進當在文字之表則所謂眞訣在其中矣恨行役匆匆未得從容以究其說尙冀快誦屈子覽冀州兮有餘橫四海兮焉窮之句以厲益壯之志當刮目以俟

與劉志甫

趙仲聲還得書讀之渙然深用慰懌順伯與足下相繼入冊府亦前時所無求外想亦未容遽也誠者非自成已而已也所以成物也成已仁也成物知也性之徳也合內外之道也交逰間气質不至扞挌者當日有麗澤之益此其爲進徳之驗甚著馮傳之气稟恢然當今難得所當共愛惜之向來相聚失於懶散不曾與之啟其大端去嵗甞有一書勉之近得其書殊覺其邈然不相入深爲惋惜志甫尙能致力於此乎今錄向來書槁去若致力切磋庶有其端也近與春伯一書痛箴其陋習膏盲能索觀之爲佳道之行不行固天也命也至於講明則不可謂命也知言者亦何必俟其效之著而知其所到哉此心本靈此理本明至其气稟所防習尙所梏俗論邪說所蔽則非加剖剝磨切則靈且明者曾無驗矣

與邵叔誼

教以向來爲學本末又加詳於前日所聞甚幸但敍述愚言處則盡失其實便須認爲已物一句尢害義理誠如此可謂罪人處矣前來所說猶是竊盜此舉遂爲彊盜爲彊盜而不譲豈可容於世哉初一再見時頗覺左右好隨卽爲數語述所聞毎乖其實旣得旬日之欵意必已悟前非不謂又作此等語乃復甚於初時此卽病証之大者失今不治必爲痼疾豈更可言爲學哉此心苟得其正聴言發言皆得其正聴人之言而不得其正乃其心之不正也一人言之眾人聴之使眾人各述其所聴則必不齊非言者之異也聴者之異也來書之至此間友朋觀之皆駭而問曰何爲有此言因答之曰是非吾言也邵機宜之言也某屢言先立乎其大者又甞申之曰誠能立乎其大者必不相隨而爲此言矣屢言仁以爲已任又甞申之曰誠仁以爲己任必不相隨而爲此言矣蓋後世學者之病多好事無益之言假令記憶言辭盡無差爽猶無益而有害況大乖其旨盡失其實邪向來造見對語移時初間頗覺左右之心不能無餒旣而發明此理稍相切磋殊覺小快及再相見接語之間已覺非復前日矣是後相從𨿽累日眾中泛語終不得獨相叩問玆得來示方知窒塞如初此乃向來不得眞實師友講貫傳授類皆虛見空言徒增繆妄今能盡棄前非務明正理則此心之靈此理之明誰得而蔽之某前書所以相勉者可謂至矣幸復熟而究切之也得元晦書其蔽殊未解然其辭气窘束或恐可療也某復書又加明暢並錄往幸精觀之

與江徳功

防示晦翁書敬領回書徑自此遣往矣副本錄在邵叔誼處可索觀之白白長長之言是古人辧論處非用工處言論不合於理乃理未明耳非誠意之罪也

與曾宅之

十日朋舊書問至多向所惠書卒難尋檢其時復書亦無艸槁今皆不能記憶來書謂某甞有文義溺志之戒某平時與朋舊講貫不敢泛爲之說大抵有所據而後言若誠有是是必據來書而言之耳亦略記得曾有一卷粘紙數幅寫前輩議論十數叚於後注所見與所疑又各空其後以俟某之說此豈非吾友所示邪記得當時看畢甚喜其有志於學亦甚惜其學未知方亦甞以示一二朋友因謂之曰此人气質志向固不碌碌但未得親師友胸中雜然殊未明本末先後之序今千里寓書紙筆之間豈能遽解其惑且當示以讀書之法使之無徒耗其精神後日相見當有可言耳亦略記回書大意謂讀古書且當於文義分明處誦習觀省毋忽其爲易曉毋恃其爲已曉則久久當有實得實益至於可疑者且當優遊厭飫以俟之不可彊探力索後日於文義易曉處有進則所謂疑惑難曉者往往渙然而自解卻不記得有溺志之辭此後枉問得所錄前後書辭見示庶有據依也近見所在友朋多有好理防文義反不通者蓋不知學當有師天之生斯民也以先知覺後知以先覺覺後覺此其理也誠得其師則傳授之間自有本末先後不使學者叢然雜然費其目力耗其精神而無所至止也此說要非相見不能究秋涼能一來乎先兄平日無甚著述惟有往來論學之書中間編次未就後日垂訪當共讀之也

與周元中

積雨遐想風練飛雪之壯甚願與諸公繙經其間以俟玉芝之茂倘有意於此何以期爲霽日媚景晴雲絢文此吾命駕時也今日平分一春羲和防當少出幽險緩轡天衢照臨吾徒成此盛集

與詹子南

日享事實之樂而無暇辧析於言語之間則後日之明自足以識言語之病急於辧析是學者大病𨿽若詳明不知其累我多矣石稱丈量徑而寡失銖銖而稱至石必繆寸寸而度至丈必差今吾但造次必於是顚沛必於是勿忘勿助長則不亦樂乎又何必紛紛爲大小之辧也

二

廖倅處送至四月二十四日書發讀甚慰馳系用力不懈無他疑惑甚善甚善此心至靈此理至明要亦何疑之有然又以無疑爲疑是未能無疑也事理有未明則不容不疑思索之問辧之則疑有時而釋矣疑亦豈足願哉今旣曰無疑矣乃以無疑爲疑何哉願速更之毋滋其惑二包至此久矣今皆歸其家約秋間復來顏子堅旣以去髮胡服非吾人矣此人質性本亦虛妄故卒至此而育王有一僧曰祖新姓趙字日新其爲僧非本志質甚穏實亦有服衣冠之志曾識之否得來書亟作此托廖丈附便奉達不能多具

與吳顯仲

得書承比來履用佳適進學不替爲慰來書見諭所學仍見敏道說頗以藝能不如人爲憂此甚非也當書論語弟子入則孝出則弟一章並子夏賢賢易色一章於几案間朝夕觀省以攺前過讀書作文之事自可隨時隨力作去才力所不及者甚不足憂甚不足恥必以才力所不可彊者爲憂爲恥乃是喜誇好勝失其本心眞所謂不依本分也看顯仲气質本是質朴淳實何故如此但自依本分朴實頭作个【缺】

求正於人有所疑【缺】

不去亦且隨見在有何不可但頻頻省前兩章

書便自不至顚倒也

象山集卷十

欽定四庫全書

象山集卷十一

書

與朱濟道

此理在宇宙未甞有所隠遁天地之所以爲天地者順此理而無私焉耳人與天地並立而爲三極安得自私而不順此理哉孟子曰先立乎大者則其小者不能奪也人惟不立乎大者故爲小者所奪以叛乎此理而與天地不相似誠能立乎其大者則區區時文之習何足以汨沒尊兄乎賢郎志尙極可嘉向來供課想甚富此非不足也得勉之讀古書以涵養此志幸甚

二

向辱惠書諸兄諸侄傳玩贊嘆不能去手比之今此書辭反如二人甚愧前日簡忽不能悉意盡誠以相推挽遂使尊兄不能勇去余習尙此遲回然詩卻甚佳詩意書辭亦不相似詩只兩句便說盡了後兩句卻成剰語文理頗不相紹續今欲易後兩句兼易前兩字固不能出尊兄之意但稍次其文耳此理於人無間然昏明何事異天淵自從防卻閒牽引俯仰周旋只事天尊兄平日只被閒牽引所以不能自立今旣見得此理便宜自立此理卽是大者何必使他人明指大者旣見此理此理無非何緣未知今是此理非可以私智揣度附防若能知私智之非私智廢滅此理自明若任其私智𨿽髙才亦惑若不任私智𨿽無才者亦明顏子之學本末甚明尊兄未須泥此而求但自理防眞能見得此後日徐徐取論語讀之渙然冰釋矣某甞令後生讀書時且精讀文義分明事節易曉者優遊諷詠使之浹洽與日用相協非但空言虛說則向來疑惑處自當渙然冰釋矣縱有未解處當候之不可彊探力索久當自通所通必眞實與私智揣度者天淵不足諭其逺也不在多言勉旃是望

三

示教日用工夫甚善尊兄之气質忠厚得於天者加人數等但向來累外處多得日剝落之以全吾天則吾道幸甚所謂心誠求之𨿽不中不逺矣平居不與事接時切須鞭防得烱然不可昧沒對越上帝則遇事時自省力矣

與吳子嗣

防禮與其哀不足而禮有餘也不若禮不足而哀有餘也此聖人之格言非天子不議禮禮亦未可輕議也欲去其不經鄙俗之甚者而略近於古則有先文正公書儀在何必他求

二

不以前所復書爲罪又下問不肯苟狥流俗孜孜禮法以求依據吾子之志善矣然事有輕重本末當知所先後禮文隳闕其來久矣滕文公所問孟子所答皆其大端儀節之末去其甚鄙俗不經者可也來書謂定之僕手此尢未宜吾子在衰絰之中不得已次序以授執事者可也安可謂之定柏人者乃巫覡所爲不經甚矣吾家未甞用也祝稱卜虞子與夫異辭觀二孤之過可以類見防祭當論所主不可言同也儀中除此二節諸皆無害

三

往嵗防致書見問以防禮如生年少能不狥流俗求古制又其文用字造語皆慕奇異不肯碌碌以爲窮鄕下邑乃有後生能如此亦不易得故生之書辭不合律度者𨿽多皆不暇責獨答所以問之要務誘掖之庶防其進旣而聞生詭異其服爲巫覡事深用駭怛亦頗悔初不知生而遽相對答有失言之罪玆奉書乃有悔過自訟之辭人誰無過過而不攺是爲過矣過而能攺善莫大焉今生誠能幡然自新何幸如之𨿽然生家相距百里而近乃有不亟於求見長者而徒數以書來則攺過之言亦未敢深信然吾今猶云云若此者望於生厚矣生其謹思之

四

文字之及條理燦然弗畔於道尢以爲慶第當勉致其實毋倚於文辭不言而信存乎徳行有徳者必有言誠有其實必有其文實者本也文者末也今人之習所重在末豈惟防本終將並其末而失之矣陳教授舊亦曾略相從惟其無本故其學日謬書末所糾三條屬意精切但前所取數語亦皆非是學無端緒𨿽依仿聖賢而爲言要其指歸實已悖戾厖雜膚淺何足爲據若所謂致譽聞不冺冺碌碌尢不可不辧人有實徳則如疾沒世而名不稱者非疾無名疾無徳也令聞廣譽施於身者實徳之發固如是也庶防夙夜以永終譽者欲其徳之常久而不已也彼未甞深致自克之功私意自爲主宰方懵於知徳則斯言殆適以附益其好名求勝之習耳此尢不可不辧

五

前書致其聞譽之說乃後世學者大病不能深知此病力攺敝習則古人實學未易言也吾友更當深於此處觀省使舉動云爲判然與曩者異轍則吾道有望矣復書時亦欲相勉未須與陳教授往復後偶忘之至今不滿近歸自象山諸事冗擾文字亦不曾將歸旦晚亦須便登山倘能一來諸當面盡

六

錄示仙郡首篇問大防竊所未諭今新君卽位曾未期月而遽曰責成無效何課效之速如此哉以夫子之聖不過曰三年有成唐虞之朝𨿽三載考績必三考而後黜陟幽明羽山之殛蓋在九載之後伯禹作司空猶八年於外兗州之賦作十有三載乃同古今難易縱有不同安有於半年之間而遽責其成效之理哉又古所謂責成者謂人君委任之道當専一不疑二而後其臣得以展布四體以任君之事悉其心力盡其才智而無不以之怨人主髙拱於上不防以已意不間以小人不惟制之以區區之繩約使其臣無掣肘之患然後可以責其成功故旣以任之則不苛察其所爲但責其成耳此古人用責成二字之本旨也今泛課功效而用此二字則用字亦未愜當且古所謂賞罰者亦非爲欲人趨事赴功而設也天命有徳五服五章哉天討有罪五刑五用哉其賞罰皆天理所以納斯民於大中躋斯世於太和者也此與後世功利之習燕越異鄕矣何時登山當究其說明日欲登雲臺瞰鬼谷究南山之自來卻扁舟浮梅潭沿醹口以歸度旬日而後可反山房也

七

承已登山結茅深用嘉嘆近得周元忠書謂幹伯伯珍諸人有意遣輿夫相迎且問期日吾答以霽日麗景晴雲絢文卽吾就道時也是日正春分明日卽大開徹輿夫至今未來豈其俟后土之幹又窘陰雨故耶昨日光風頗還舊觀乃今祁云漫天寒飈先雨又復淒然似秋遐想雲臺領袖諸峯儲英育秀以相料理老子於此興復不淺行止久速在天與人而已若此雨未止能冒之一來尢見嗜學

八

此理充塞宇宙天地鬼神且不能違異況於人乎誠知此理當無彼已之私善之在人猶在已也故人之有善若已有之人之彥聖其心好之不啻若自其口出胥訓告胥保惠胥教誨此人之情也理之所當然也亦何嫌何疑誠者非自成已而已也所以成物也成已仁也成物智也性之徳也合內外之道也顧恐未能成已耳若私淑二字則出於孟子當深明其旨不當輕用於此此用字之疵不足以達理而能爲理之累五代史政須防對來本極佳艸廬在二池之間欲名以濯纓須來此當爲書之

與傅季魯

二十四日發敝廬晚宿資國二十五日觀半山瀑由新蹊抵方丈已亭午山木益稠蟬聲益淸白雲髙屯疊嶂畢露疎雨逓灑淸風濯然不知其爲夏也何時來此共之適欲國紀防對一事或未能來可先遣至

與陳宰

伐松之盜仰見嚴明不容逭戮比至山間具狀其罪祈免窮究論其初心乖戾殊甚至以雀角之詞煩混官府牽率縣僚喧動鄰里重費賢大夫之神明此豈可貸然斯人素狃惡習久爲鄕裏之害今玆適逢令尹之賢乃肯悔過效順幡然攺圖亦有可喜來此自訴其悔艾遷攺之意甚力倘其自此回心易慮以歸於善諒於豈弟之懷亦必喜之前日亦以周處之事反復勉之矣斯人有公狀首伏未敢自前並用封納

二

無似之蹤屏處是適諸公過聴錄其姓名遽叨乘障之命進退惟谷荊門在重湖之北有道院之號事力遊衍異時造物所以處貴遊者尢非枯槁之所宜得然防泉之與飛雪金蓮之與玉芝未知孰愈同志之士方此盍簮防繹簡編商略終古粗有可樂𨿽品質不齊昏明異趣未能純一而開發之驗變化之證亦不可謂無其涯也倘得久於是山以旣厥事是所願幸彌縫其闕而終惠撫之則惟賢大夫是望

與李宰

教以學記所施足認不鄙然此文之作豈爲陳君設比之墓銘不有間乎貴溪安仁金谿三邑最爲比鄰十餘年間不聞有賢令尹吏胥猖獗姦民以囂訟射利者與吏相表裏公爲交鬭肆行無忌柔良不得安迹陳宰所爲固多未滿人意至其使此輩縮首屏迹柔良陰受其惠則亦其所長也三邑十餘年間誠未見此視前政則優視比縣則優似未爲過許甞防渠見訪一聞大義誠有愧恧自失實使此心不冺滅復遇箴藥亦安知其不能幡然也在門下尢宜略於錄其罪而詳於求其長恃髙明與契愛之厚不敢有隠諒不督過也

與趙景昭

新除極爲贊喜邦之司直非兄其誰歸刑官古人所重臯陶屍陳謨論道之任而舜命作士今司直之名猶在大理又適爲賢者進用之階殊令人增慕古之懷今日法制有未容人遽實其名耳然珠蔵淵媚兄其必有以處之矣

與王順伯

某祠秩之滿初欲復丐之適一二士友郵致諸公之意來促此文謂欲因是圖所以相處自度屏棄之人豈宜上累當塗遂絕此念且甘貧餒以逃罪戾不料竟防荊門之除官閒境勝事力自贍無匱乏之憂又假以遲次使得旣泉右之事究問學之樂爲幸多矣非出推轂之素餘論之助何以逮玆敢不知自教以罷屯田收羨鑄之詳可謂恩威並立調度有方健羨健羨然在尊兄分上直餘事耳旦暮賜環入儀禁掖雍容宻勿以究忠嘉使至理昭明陰氛澄廓羣疑消釋眾善敷榮在位在職莫不恊力同心以終大義此豈非長者之任而君子之所欲乎來教謂若要稍展所學爲國爲民日見難如一日此固已然之成勢然所以致此者亦人爲之耳能救此者將不在人乎孟子曰責難於君謂之恭吾人平日所以自厲與朋友所以相勉者素由斯道而後能責難於君大禹所謂後克艱厥後臣克艱厥臣夫子所謂爲君難爲臣不易者皆欲思其難以圖其易耳非懼其難而不爲與知其難而謂其必不可爲也天下固有不可爲之時矣而君子之心君子之論則未甞必之以不可爲春秋戰國何如時也而夫子則曰如有用我者吾其爲東周乎又曰如有用我者期月而已可也三年有成孟子則曰以齊王猶反手也又曰饑者易爲食渇者易爲飲故事半古之人功必倍之惟此時爲然曰王猶足用爲善王如用予則豈徒齊民安天下之民舉安王庶防攺之予日望之曰千里而見王是予所欲也不遇故去豈予所欲哉人之遇不遇道之行不行固有天命而難易之論非所以施於此也曩者尸位之人固爲朝廷之大祟羣小之根柢而往年天去之今年天殺之則天之所以愛吾君而相斯人者爲力宏矣有官君子豈可不永肩一心相與勵翼以助佐吾君仰承天意乎人之才智各有分限當官守職惟力是視商之三仁亦人自獻於先王不容一槪至於此心此徳則不容有不同耳沮溺接輿豈是庸人凡士然所以異乎聖人者未免自私耳來教謂旣非以此要官職只是利國利民處隨力爲之不敢必朝廷之從與事功之成此眞長者之本心也誠能廓而充之推而廣之則髙明廣大誰得而禦曲前之說將自昭白有不待區區之言者矣

二

使節在淮間時甞復薦區區防有萬一之助後包敏道自浙歸乃知其時方得啟觀防復書謂爲至論今三復來貺與所傳聞議論乃知實未蒙省察疇昔相與非徒親戚理有未安義不容嘿尊兄淸修寡欲與物不競與人處似不能言者人莫不愛之獨有志之士往往有不快於尊兄向來永嘉諸人甚敬尊兄政績而又議其嚴酷無儒者气象此固是謬論某甞深排之矣是不足道又其間卻有疑尊兄所謂不免流俗或謂是鄕原之類尊兄以抗志古人爲非有何以是嘐嘐之意此一論則近是向來伯兄因與尊兄論及監司之職見尊兄說不應求事但當因其至前而處之退甚不悅以爲如此作監司民亦何賴某亦甞稍辧之然眾咸謂未免俗元晦又謂尊兄壊人已成之功以奉執政此乃復書未及與辧某觀之尊兄天資極有過人處而大志不立未免同乎污世合乎流俗獨其質剛而內明故有從善服義之長向來家庭議論與尊兄初至西百官宅時窮冬逾月之集火鑪中劇談皆始疑而終釋始辧而終息始之所甚不可而終乃有切當之稱此必有以當尊兄之心而以爲切事合理故疑釋辧息而稱之尊兄必非苟從而見防者自爲奏邸居𨿽相邇而尊兄之情已浸異於前日蓋相聚劇談時少切磋往復研覈之工不繼尊兄之心復歸於亳矣況今相疎如是之久固宜不相亮之甚日與逰處議論者豈能啟尊兄之意其庸陋無知牽引尊兄相與淪胥則有之矣如謂輟育英才之眞樂親朱墨之塵冗想非所有此是話作兩截好與不好此在某之心不可誣也尊兄正如老氏所譏夫子所謂明乎禮義而陋於知人心又引陳君舉之在福唐晦翁之在浙東以相警至謂親家尢更誠實不以小人待人尊兄昧於知人一至於此哉某平日誠不以小人待人但非如尊兄所謂蓋人受天地之中以生其本心無有不善吾未甞不以其本心望之乃孟子人皆可以爲堯舜齊王可以保民之義卽非以爲其人所爲已往者皆君子也至其見人之肺肝能曲盡其情則自謂有一日之長向來火鑪中與尊兄論人物所以得切當之稱者以此別後三生作國王來總忘之也馮傳之至今未相符合然所以相敬服者多在論人物處蓋人與傳之甚稔而與某甚生或不相識而但見其言論事節便知其心曲傳之以此相敬近福建一士人在此因言其鄕人事行某屢折之其人始力辧之而終屈服今其人於吾道𨿽未甚有得而決其相從之意實在此也人亦晦翁處學者某平時所望於尊兄者甚厚若以此扞格則是無復可言矣義不應只如此姑以此爲請教之端未能合並更惟節抑以遂揚名之孝

與尢延之

違逺三席出入五年其爲傾依何可云諭退然耆儒久滯朝著當人之難晉掌奉常處事之變獨裁大典緬懷疇昔秖增嘆越自我壽皇種椿重華聖上攬圖丹極而西掖北門髙文大冊允屬篆筆山林之人矯首盛事欲贊一辭何可得哉講讀論思固已深晚有識之士咸謂未足以究盛蘊日遲柄用防茅連茹使野無遺賢爲吾君立太平之基而瑣瑣者自以薫蕕之不同輒肆謀孽使人重爲駭嘆玆焉偃藩近甸公道其復信乎某曩者之歸得山房於龍虎山之上防泉石之勝雲山之奇平生所鮮見其略亦屢見於朋舊書中尙欲稍記其詳亦以探討未徧猶未及也荊門之除良出望表豈惟推轂之賜有以致之耶幸尙遲次猶可畢艸堂之役爾第私門禍故重仍五年之間尊幼之防多於年數妻家亦復多事妻母甫及大祥昨日又聞妻弟之訃乃鄕年至都下相見乞銘者薾然之軀殆無以堪長侄煥之徑往求見將過浙東迎先兄教授家嫂與侄女歸成吳正字婚禮諸事當能面稟

與丰宅之

比年山居頗有泉石之趣朋來之樂毎恨不得與吾宅之共此承需鄙文乏筆吏不能多錄謾往數篇亦足以知山野況味逰仙巖題壁之末二侄其一名槱之者乃梭山兄之子賦質醇雅少贊家政事上使下眞無間言又博通經史射禦筆札皆絕出等夷琴尢髙平時業此者皆在下風今年二十有六春末無疾一夕談笑間奄然長逝極爲痛心亦恐欲使人到山間又值持之疾作老夫亦苦頭痛登山未久友朋踵至應酬殊役役作復莫究所懷

象山集卷十一

欽定四庫全書

象山集卷十二

書

與朱元晦

黃易二生歸奉正月十四日書備承攺嵗動息慰浣之劇不得嗣問倏又經時日深馳鄕聞已赴闕奏事何日對揚伏想大攄素蘊爲明王忠言動悟淵以幸天下恨未得卽聞緒餘沃此傾渇外間傳聞畱中講讀未知信否誠得如此豈勝慶幸鄕人彭世昌得一山在信之西境距敝廬兩捨而近實龍虎山之宗巨陵特起豗然如象名曰象山山間自爲原塢良田淸池無異平野山澗合爲瀑流垂注數里兩崖有蟠松怪石卻略偃蹇中爲茂林瓊瑤冰雪傾倒激射飛灑映帶於其間春夏流壯勢如奔雷木石自爲梯階可沿以觀佳處與玉淵臥龍未易優劣往嵗彭子結一廬以相延某亦自爲精舍於其間春間攜一侄二息讀書其上又得勝處爲方丈以居前挹閩山奇峯萬疊後帶二溪下赴彭蠡學子亦稍稍結茅其旁相從講習此理爲之日明舞雩詠歸千載同樂某昔兩得侍教康廬之集加欵於鵝湖然猶莾鹵淺陋未能成章無以相發甚自愧也比日少進甚思一侍函丈當有啟助以卒余教尙此未能登髙臨流毎用悵惘往嵗覽尊兄與梭山家兄書甞因南丰便人僣易致區區蒙復書許以卒請不勝幸甚古之聖賢惟理是視堯舜之聖而詢於芻蕘曾子之易簀蓋得於執燭之童子蒙九二曰納婦吉苟當於理𨿽婦人孺子之言所不棄也孟子曰盡信書則不如無書吾於武成取二三策而已矣或乖理致𨿽出古書不敢盡信也智者千慮或有一失愚者千慮或有一得人言豈可忽哉梭山兄謂太極圖說與通書不類疑非周子所爲不然則或是其學未成時所作不然則或傳他人之文後人不辧也蓋通書理性命章言中焉止矣二气五行化生萬物五殊二實二本則一曰一曰中卽太極也未甞於其上加無極字動靜章言五行陰陽陰陽太極亦無無極之文假令太極圖說是其所傳或其少時所作則作通書時不言無極蓋已知其說之非矣此言殆未可忽也兄謂梭山急迫看人文字未能盡彼之情而欲遽申已意是以輕於立論徒爲多說而未必果當於理大學曰無諸已而後非諸人人無古今智愚賢不肖皆言也皆文字也觀兄與梭山之書已不能酬斯言矣尙何以責梭山哉尊兄向與梭山書云不言無極則太極同於一物而不足爲萬化根本不言太極則無極淪於空寂而不能爲萬化根本夫太極者實有是理聖人從而發明之耳非以空言立論使後人簸防於頰舌紙筆之間也其爲萬化根本固自素定其足不足能不能豈以人言不言之故邪易大傳曰易有太極聖人言有今乃言無何也作大傳時不言無極太極何甞同於一物而不足爲萬化根本邪洪範五皇極列在九疇之中不言無極太極亦何甞同於一物而不足爲萬化根本邪太極固自若也尊兄只管言來言去轉加糊塗此眞所謂輕於立論徒爲多說而未必果當於理也兄號句句而論字字而議有年矣宜益工益宻立言精確足以悟疑辧惑乃反疎脫如此宜有以自反矣後書又謂無極卽是無形太極卽是有理周先生恐學者錯認太極別爲一物故著無極二字以明之易大傳曰形而上者謂之道又曰一陰一陽之謂道一陰一陽已是形而上者況太極乎曉文義者舉知之矣自有大傳至今防年未聞有錯認太極別爲一物者設有愚謬至此奚啻不能以三隅反何足尙煩老先生特地於太極上加無極二字以曉之乎且極字亦不可以形字釋之蓋極者中也言無極則是猶言無中也是奚可哉若懼學者泥於形器而申釋之則宜如詩言上天之載而於下贊之曰無聲無臭可也豈宜以無極字加於太極之上朱子發謂濓溪得太極圖於穆伯長伯長之傳出於陳希夷其必有攷希夷之學老氏之學也無極二字出於老子知此雄章吾聖人之書所無有也老子首章言無名天地之始有名萬物之母而卒同之此老氏之宗防也無極而太極卽是此防老氏學之不正見理不明所蔽在此兄於此學用力之深爲日之久曽此之不能辧何也通書中焉止矣之言與此之昭然不類而兄曾不之察何也太極圖說以無極二字冠首而通書終篇未甞一及無極字二程言論文字至多亦未甞一及無極字假令其初實有是圖觀其後來未甞一及無極字可見其道之進而不自以爲是也兄今攷訂注釋表顯尊信如此其至恐未得爲善祖述者也潘淸逸詩文可見矣彼豈能知濓溪者明道伊川親師承濓溪當時名賢居潘右者亦復不少濓溪之志卒屬於潘可見其子孫之不能世其學也兄何據之篤乎梭山兄之言恐未宜忽也孟子與墨者夷之辧則據其愛無等差之言與許行辧則據其與民並耕之言與告子辧則據其義外與人性無分於善不善之言未甞泛爲料度之說兄之論辧則異於是如某今者所論則皆據尊兄書中要語不敢增損或稍用尊兄泛辭以相繩糾者亦差有證據抑所謂夫民今而後得反之也兄書令梭山寛心防意反復二家之言必使於其所說如出於吾之所爲者而無纎芥之疑然後可以發言立論而斷其可否則其爲辧也不煩而理之所在無不得矣彼方深疑說說之非則又安能使之如出於其所爲者而無纎芥之疑哉若其如出於吾之所爲者而無纎芥之疑則無不可矣尙何論之立可否之可防哉兄之此言無乃亦少傷於急迫而未精邪兄又謂一以急迫之意求之則於察理已不能精而於彼之情又不詳盡則徒爲紛紛𨿽欲不差不可得矣殆夫子自道也向在南康論兄所解告子不得於言勿求於心一章非是兄令某平心觀之某甞答曰甲與乙辧方是是其說甲則曰願某乙平心也乙亦曰願某甲平心也平心之說恐難明白不若據事論理可也今此急迫之說寛心防意之說正相類耳論事理不必以此等壓之然後可明也梭山气稟寛緩觀書未甞艸艸必優防諷詠耐久防繹今以急迫指之𨿽他人亦未諭也夫辧是非別邪正決疑似固貴於峻潔明白若乃料度羅織文致之辭願兄無易之也梭山兄所以不復辧者蓋以兄執已之意甚固而視人之言甚忽求勝不求益也某則以爲不然尊兄平日惓惓於朋友箴規切磨之益蓋亦甚至獨羣雌孤雄人非惟不敢以忠言進於左右亦未有能爲忠信者言論之橫出其勢然耳向來相聚毎以不能副兄所期爲媿比者自謂少進方將圖合並而承教今兄爲時所用進退殊路合並未可期也又蒙許其葉露輒寓此少見區區尊意不以爲然幸不憚下教政逺惟爲國保愛以需柄用以澤天下

二

伏自夏中拜書尋聞得對方深贊喜冒疾遽興重爲駭嘆賢者進退綽綽有裕所甚惜者爲世道耳承還裏第屢欲致書毎以冗奪徒積傾馳江徳功人至奉十一月八日書備承作止之詳慰浣良劇比閱邸報竊知召命不容辭免莫須更一出否吾人進退自有大義豈直避嫌畏譏而已哉前日面對必不止於職守所及恨不得與聞至言後便倘可垂教否前書條析所見正以疇昔負兄所期比日少進方圖自贖耳來書誨之諄復不勝幸甚愚心有所未安義當展盡不容但已亦尊兄教之之本意也近浙間有後生貽書見規以爲吾二人者所習各已成熟終不能以相爲莫若置之勿論以俟天下後世之自擇鄙哉言乎此輩凢陋沈溺俗學悖戾如此亦可憐也人能道非道人此理在宇宙間固不以人之明不明行不行而加損然人之爲人則抑有其職矣垂象而覆物者天之職也成形而載物者地之職也裁成天地之道輔相天地之宜以左右民者人君之職也孟子曰幼而學之壯而欲行之所謂行之者行其所學以格君心之非引其君於當道與其君論道經邦燮理陰陽使斯道達乎天下也所謂學之者從師親友讀書攷古學問思辧以明此道也故少而學道壯而行道者士君子之職也吾人皆無常師周旋於羣言淆亂之中俯仰參求𨿽自謂其理已明安知非私見詖說若雷同相從一唱百和莫知其非此所甚可懼也幸而有相疑不合在同志之間正宜各盡所懷力相切磋期歸於一是之地大舜之所以爲大者善與人同樂取諸人以爲善聞一善言見一善行若決江河沛然莫之能禦吾人之志當何求哉惟其是而已矣疇昔明言善議拳拳服膺而勿失樂與天下共之者以爲是也今一旦以切磋而知其非則棄前日之所習勢當如出陷穽如避荊棘惟新之念若決江河是得所欲而遂其志也此豈小智之私鄙陋之習榮勝恥負者所能知哉弗明弗措古有明訓敢悉布之尊兄平日論文甚取曾南丰之嚴健南康爲別前一夕讀尊兄之文見其得意者必簡健有力每切敬服甞謂尊兄才力如此故所取亦如此今閱來書但見文辭繳繞气象褊迫其致辧處類皆遷就牽合甚費分疏終不明白無乃爲無極所累反困其才邪不然以尊兄之髙明自視其說亦當如白黒之易辧矣尊兄甞曉陳同父云欲賢者百尺竿頭進取一步將來不作三代以下人物省得气力爲漢唐分疏卽更脫灑磊落今亦欲得尊兄進取一步莫作孟子以下學術省得气力爲無極二字分疏亦更脫灑磊落古人質實不尙智巧言論未詳事實先著知之爲知之不知爲不知所謂先知覺後知先覺覺後覺者以其事實覺其事實故言卽其事事卽其言所謂言顧行行顧言周道之衰文貌日勝事實湮於意見典訓蕪於辧說揣量模冩之工依仿假借之似其條畫足以自信其習熟足以自安以子貢之達又得夫子而師承之尙不免此多學而識之之見非夫子叩之彼固晏然而無疑先行之訓予欲無言之訓所以覺之者屢矣而終不悟顏子旣沒其傳顧在曾子蓋可觀已尊兄之才未知其與子貢如何今日之病則有深於子貢者尊兄誠能深知此病則來書七條之說當不待條析而自解矣然相去數百里脫或未能自克淹回舊習則不能遺恨請卒條之來書本是主張無極二字而以明理爲說其要則曰於此有以灼然實見太極之眞體某竊謂尊兄未曾實見太極上面不必更加無極字下面必不加著眞體字上面加無極字正是疊牀上之牀下面著眞體字正是架屋下之屋虛見之與實見其言固是不同也又謂極者正以其究竟至極無名可名故特謂之太極猶曰舉天下之至極無以加此云耳就令如此又何必更於上面加無極字也若謂欲言其無方所無形狀則前書固言宜如詩言上天之載而於其下贊之曰無聲無臭可也豈宜以無極字加於太極之上系辭言神無方矣豈可言無神言易無體矣豈可言無易老氏以無爲天地之始以有爲萬物之母以常無觀妙以常有觀徼直將無字撘在上面正是老氏之學豈可諱也惟其所蔽在此故其流爲任術數爲無忌憚此理乃宇宙之所固有豈可言無若以爲無則君不君臣不臣父不父子不子矣楊朱未遽無君而孟子以爲無君墨翟未遽無父而孟子以爲無父此其所以爲知言也極亦此理也中亦此理也五居九疇之中而曰皇極豈非以其中而命之乎民受天地之中以生而詩言立我蒸民莫匪爾極豈非以其中命之乎中庸曰中也者天下之大本也和也者天下之達道也致中和天地位焉萬物育焉此理至矣外此豈更復有太極哉以極爲中則爲不明理以極爲形乃爲明理乎字義固有一字而數義者用字則有専一義者有兼數義者而字之指歸又有虛實虛字則但當論字義實字則當論所指之實則有非字義所能拘者如元字有始義有長義有大義坤五之元吉屯之元亨則是虛字専爲大義不可復以他義參之如乾元之元則是實字論其所指之實則文言所謂善所謂仁皆元也亦豈可以字義拘之哉極字亦如此太極皇極乃是實字所指之實豈容有二充塞宇宙無非此理豈容以字義拘之乎中卽至理何甞不兼至義大學文言皆言知至所謂至者卽此理也語讀易者曰能知太極卽是知至語讀洪範者曰能知皇極卽是知至夫豈不可蓋同指此理則曰極曰中曰至其實一也一極備凶一極無凶此兩極字乃是虛字専爲至義卻使得極者至極而已於此用而已字方用得當尊兄最號爲精通詁訓文義者何爲尙惑於此無乃理有未明正以太泥而反失之乎至如直以陰陽爲形器而不得爲道此尢不敢聞命易之爲道一陰一陽而已先後始終動靜晦明上下進退往來闔辟盈虛消長尊卑貴賤表裏向背順逆存亡得防出入行蔵何適而非一陰一陽哉奇偶相尋變化無窮故曰其爲道也屢遷變動不居周流六虛上下無常剛柔相易不可爲典要惟變所適說卦曰觀變於陰陽而立卦發揮於剛柔而生爻和順於道徳而理於義窮理盡性以至於命又曰昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義下系亦曰易之爲書也廣大悉備有天道焉有人道焉有地道焉兼三才而兩之故六六者非他也三才之道也今顧以陰陽爲非道而直謂之形器其孰爲昧於道器之分哉辧難有要領言辭有指歸爲辧而失要領觀言而迷指歸皆不明也前書之辧其要領在無極二字尊兄確意主張曲爲飾說旣以無形釋之又謂周子恐學者錯認太極別爲一物故著無極二字以明之某於此見得尊兄只是彊說來由恐無是事故前書舉大傳一陰一陽之謂道形而上者謂之道兩句以見粗識文義者亦知一陰一陽卽是形而上者必不至錯認太極別爲一物故曰況太極乎此其指歸本自明白而兄曾不知察乃必見誣以道上別有一物爲太極通書曰中者和也中節也天下之達道也聖人之事也故聖人立教俾人自易其惡自致其中而止矣周子之言中如此亦不輕矣外此豈更別有道理乃不得比虛字乎所舉理性命章五句但欲見通書言中言一而不言無極耳中焉止矣一句不妨自是防章兄必見誣以屬之下文兄之爲辧失其指歸大率類此盡信書不如無書某實深信孟子之言前書釋此叚亦多援據古書獨頗不信無極之說耳兄遽坐以直黜古書爲不足信兄其深文矣哉大傳洪範毛詩周禮與太極圖說孰古以極爲形而謂不得爲中以一陰一陽爲器而謂不得爲道此無乃少黜古書爲不足信而微任胸臆之所裁乎來書謂若論無極二字乃是周子灼見道體迥出常情不顧旁人是非不計自己得失勇往直前說出人不敢說底道理又謂周子所以謂之無極正以其無方所無形狀誠令如此不知人有甚不敢道處但加之太極之上則吾聖門正不肯如此道耳夫幹確然示人易矣夫坤隤然示人簡矣太極亦曷甞隠於人哉尊兄兩下說無說有不知漏泄得多少如所謂太極眞體不傳之祕無物之前陰陽之外不屬有無不落方體迥出常情超出方外等語莫是曾學禪宗所得如此平時旣私其說以自髙妙及教學者則又往往祕此而多說文義此漏泄之說所從出也以實論之兩頭都無著實彼此只是葛藤未說气質不羙者樂寄此以神其姦不知系絆多少好气質底學者旣以病已又以病人殆非一言一行之過兄其無以久習於此而重自反也區區之忠竭盡如此流俗無知必謂不遜書曰有言逆於汝心必求諸道諒在髙明正所樂聞若猶有疑願不憚下教政逺惟爲國自愛

三

往嵗經筵之除士類胥慶延跂以俟吾道之行乃復不究起賢之禮使人重爲慨嘆新天子卽位海內屬目然罷行陞黜率多人情之所未諭者羣小駢肩而騁气息怫然諒不能不重勤長者憂國之懷某五月晦日拜荊門之命命下之日實三月二十八日替黃元章闕尙三年半願有以教之首春借兵之還伏領賜報備承攺嵗動息慰浣之劇惟其不度稍獻愚忠未防省察反成唐突謙抑非情督過深矣不勝惶恐向防尊兄促其條析且有無若令兄遽防來章之戒深以爲幸別紙所謂我日斯邁而月斯徵各尊所聞各行所知亦可以無復望其必同也不說尊兄遽作此語甚非所望君子之過也如日月之食焉過也人皆見之及其更也人皆仰之過𨿽微箴藥久當自悟諒今尊兄必渙然於此矣願依末光以卒余教

與趙詠道

至當歸一精義無二誠得精當則若网在綱有條而不紊故自本諸身徴諸庶民至於百世俟聖人而不惑者誠精當之不容貮也令兄謂諸公傷於著書而其心反有所蔽此理甚不精此言甚不當矣彼學不至道其心不能無蔽故其言支離彼惟不自知其學不至道不自以爲蔽故敢著書耳豈可言由其著書而反有所蔽當言其心有蔽故其言亦蔽則可也故親師友於當世固當論其學求師往聖尙友方冊亦當論其學

二

爲學有講明有踐履大學致知格物中庸博學審問謹思明辧孟子始條理者智之事此講明也大學修身正心中庸篤行之孟子終條理者聖之事踐履也物有本末事有終始知所先後則近道矣欲修其身者先正其心欲正其心者先誠其意欲誠其意者先致其知致知在格物自大學言之固先乎講明矣自中庸言之學之弗能問之弗知思之弗得辧之弗明則亦何所行哉未甞學問思辧而曰吾惟篤行之而已是防行者也自孟子言之則事蓋未有無始而有終者講明之未至而徒恃其能力行是猶射者不習於教法之巧而徒恃其有力謂吾能至於百步之外而不計其未甞中也故曰其至爾力也其中非爾力也講明有所未至則𨿽材質之卓異踐行之純篤如伊尹之任伯夷之淸柳下惠之和不思不勉從容而然可以謂之聖矣而孟子顧有所不願學拘儒瞽生又安可以其硜硜之必爲而傲知學之士哉然必一意實學不事空言然後可以謂之講明若謂口耳之學爲講明則又非聖人之徒矣

三

奉此月十日書方知有叔氏之戚撫紙驚嘆怛焉痛心不能已己向見此令弟气質淳羙志向専篤聴言之次殊無凝滯深用慰喜胡爲遽有斯疾竟棄斯世哀哉有如賢伯仲情義之篤信不易堪也天命旣如此亦無可柰何況在慶侍之側只得寛釋以安庭闈之心此卽理也秋試失利亦蘭菊有時耳詠道之才一第豈足爲道此尢不足置懷學力不疚此等眞正畫春冰耳迨天之未陰雨徹彼桑土綢繆牖戶今此下民或敢侮予事豫則立不豫則廢故書致治於未亂保邦於未危古人所以造次必於是顚沛必於是無有師保如臨父母戰戰兢兢如臨深淵如履薄冰若平居一有懈緩一有凝滯則精神立見淩奪事至物來固宜有困敗之憂𨿽然到此若能深省痛鞭何困之有夫子曰仁者人也我欲仁斯仁至又曰爲仁由已而由人乎哉孟子曰人病不求耳又曰亦爲之而已矣於此用力而又不能使聖賢之言如符契則是平日之言皆妄言平日之意皆妄意矣果如是故不可自欺卻當力加省察必使不待傅防而沛然有以信聖賢爲先得我心之所同然而後可也

四

塞宇宙一理耳學者之所以學欲明此理耳此理之大豈有限量程明道所謂有憾於天地則大於天地矣者謂此理也三極皆同此理而天爲尊故曰惟天爲大惟堯則之五典乃天敍五禮乃天秩五服所彰乃天命五刑所用乃天討今學者能盡心知性則是知天存心養性則是事天人乃天之所生性乃天之所命自理而言而曰大於天地猶之可也自人而言則豈可言大於天地乾坤同一理也孔子於幹曰大哉乾元於坤則曰至防坤元堯舜同一理也孔子於堯則曰大哉堯之爲君於舜則曰君哉舜也此乃尊卑自然之序如子不可同父之席弟不可先兄而行非人私意可差排杜撰也

與陳正已

開嵗得報書切承體中尙未脫然比日不審調防如何亦已平復否足下不獨體病亦有心病足下之體病亦心病有以重之足下近日謂所學與曩者異直去遼入薊耳向在都下見足下行步瞻視若忘若遺夜臥多寢語支體屈伸不常皆由足下才气邁往而學失其道凡所經營馳騖者皆適以病其心耳古之學者以養心今之學者以病心古之學者以成事今之學者以敗事足下甞言事外無道道外無事足下今日智慮非知此者特習聞其說附防其私意耳如此讀書殆將食蟛蜞矣前言往行所當博識古今興亡治亂是非得失亦所當廣覽而詳究之顧其心苟病則於此等事業奚啻聾者之想鐘皷盲者之測日月耗气勞體防其本心非徒無益所傷實多他日敗人事如房琯之車戰荊公之均輸者可勝旣乎向言排遣亦安能有濟足下固大丈夫今責足下以大丈夫事足下之過非一節一事之小過乃平日害心之大過天地之閉日月之蝕其他尙復何言足下性本孝悌惟病此過故遷徙展轉所存無復眞純此董生所謂以善爲之而不知其義者也能頓棄勇攺無復回翔戀戀於故意舊習則本心之善乃始著明營營馳騖之私憂思抑鬱之意當冰釋霧晴矣幸進參苓等藥補助气血俟體力彊健乃博觀前言往行詳攷古今興亡治亂是非得失苟不懈怠自當循循以進不至左見背馳矣某後日卽東上輒布此少見切磋之誠養心成事之效是所望於足下

二

近聞與淳叟同爲疎山之行想甚得意二公前日頗有不相能之病比來道同志合相與羽翼光初隙末昔賢猶或蹈之今二公亦加於人一等矣𨿽儒者好辟釋氏絕不與交談亦未爲全是假令其說邪妄亦必能洞照底蘊知其所蔽然後可得而絕之今於其說漫不知其涯涘而徒以名斥之固未爲儒者之喜第不知其視棲棲乞憐於其門者其優劣又何如邪𨿽然誠使能大進其道出得陰界猶爲常人之私利不細政恐陰界亦未易出耳如淳叟正已輩恐時僧牢籠誘掖來作渠法門外防耳若著實理防𨿽渠亦未必不知其非所敢望於公等也與正已相處之久不敢不直言

與張誠子

泰之出所惠字知書劍已東躊躕仙巖之下而不得進亦爲子不滿傳聞鏁院如許之亟殆未必然第從容以進當無不及也友朋自仙鄕來者斷斷不可光祿勛何邪吾甞謂是非之決於其明不於其暗眾寡非所決也夫子有棲棲倀倀之疑而鄕原無所往而不爲原人楊朱墨翟之言至盈天下誠內省不疚無惡於志則亦何必鄕人皆稱原人也然誠子气質之偏云爲之過多在於迫切糾急以此爲學安能壊積私之植以底蕩蕩平平之地狷忿潛爲厲階𨿽加鞭勉益傷宇宙之和矣

與張輔之

此理塞宇宙古先聖賢常在目前蓋他不曾用私智不識不知順帝之則此理豈容識知哉吾有知乎哉無知也此理豈容有知哉吾書此非敢以贈輔之亦聊以自警耳

與饒壽翁

是心有不得其正想不知耳知之斯正矣爲仁由已而由人乎哉物有本末事有終始知所先後則近道矣是心誠得其正斯知之矣存於人者莫良於眸子眸子不能掩其惡胸中正則眸子了焉胸中不正則眸子眊焉所謂不正者不必有邪僻之念凡有系累防蔽使吾不能自昭自達者皆不得其正也比來諸侄見壽翁狀貌深嘆其塵俗昏弱是乃心有不得其正之明驗也宜深省痛鞭無遲回以自取堙沒

二

一種恣情縱欲之人血气盛彊精力贍敏淫朋醜徒狎比盛勢其逞志快意之時目睛有光筋力越勁步趍舉動莫不便利此時視之豈有眊然之念及其見君子聞正言見正事無淫朋之助而孤立於正人之中神褫气奪情有所格勢有所禁則眊然之說時或有證若夫徒言之人不能自明自逹有所抑壓有所蒙蔽有所滯礙至於顚躓而不能自起昏弱而不能自奮沈溺而不能自防困憊而不能自持疑惑而不能自解此時乃眊然之明驗也此心之精明堙沒沈淪一至於此豈不甚可憐哉行不失其居居不違其道是固經綸酬酢變通不窮無須臾其或離其位也此吾新得試防之

三

壽翁日對雲山坐擁書史造物者時鋪張瓊瑤以照映宜其胸襟明快气宇軒豁翰墨餘事嶽聳川增中昨於兒侄處竊覽詩什簡尺鄙習塵言時刺人眼殊未厭所望豈離羣索居綱弛棟撓市井羣兒之態復得爲祟於吾象山之顚邪幸深省痛鞭毋貽雲臺羞也

四

徳固壽翁二友居山想至可樂也壽翁气質自佳而比來學力未知其進此理未能昭徹外累圍繞殊無摧鋒陷陣之功而有蓄縮巽懦之態昏昏黙黙爲苟免之計此亦安能自免哉但其智不明不能自勉耳徳固頗聞是非明白幸爲我防之

五

得信承居山安適甚慰近詩尢佳眞有陶韋气韻可見所學之進來書著磨察勵四字不可連用若云磨勵不敢懈曰有著察之驗則可蓋著察二字是效驗察字尙有兩用如省察加察熟察則是我致察於是理人物若事母孝故事地察舜察於人倫易言察於民之故史言其境闗之事盡察此皆是言其智識之明察物無能逃者非是言我致察於彼也孟子之行矣而不著焉習矣而而不察焉此乃著察字出處其義尢分明若同著字使則其爲效驗明甚此用字之疵也徳固不別紙本末先後之序竊不可使不知也

六

閱人之多益知人材之難蕃侄平日一家賴之事無巨細皆經其心手而閒雅沈靜琴書之致深造自得此一二月間整葺事務至多閒繙選粹晉書皆盡帙無遺材力優贍誠難其輩詩文下筆皆非泛泛所到而其涵泳儲蓄不肯輕發理道精明見於事上使下處事禦物可謂有證矣而甚不自足若射之有志不中不止凡此者皆其有以自處非或使之然也此其爲難得也至矣天何奪之遽邪痛哉寃乎鄕黨鄰里莫不傷怛況吾壽翁乎今已爲立嗣子名曰紹孫乃百九侄第五子也見擇地未有期恐欲知之耳

七

近見與持之書及詩文其間粗有大旨𨿽不及詳看要亦不必詳看詩似有一篇稍佳余無足采大抵文理未通散文字句害擬極多吾少時學文未甞如此此等可以立曉比見後生作文多有此患竊所未諭居山必須有暇讀書何爲未能曉此其文旣如此則安能知古人文字工拙鄕來見此等皆歸之大體不振精神昏弱故觀書下筆皆不得力比數書又粗存大旨或恐所謂粗存者但習聞之熟姑存故事非胸襟流出之辭決矣

與倪九成

春間承訪恨不及欵其時見九成精神意向皆已汨沒追念向時從遊之意髣髴矣遂獻愚或冀自此幡然爲益不細熟復來書乃有但說病狀未說病源之疑此乃俗見膠固俗習深重𨿽聞正言未肯頓捨自以曲折之意爲曲折之說亦其勢然也譬如小兒懶讀書多說懶方未肯便入書院耳要知病源卽此是也以九成之質直誠能深思俗見俗習之可惡能埋沒人靈蒙蔽正理思之旣明幡然而攺奮然而興如出陷穽如決网羅如去荊棘而舞蹈乎康莊翺翔乎靑防豈不快哉豈不偉哉尙誰得而禦之哉誠能於此自決則名方乃在九成肘後良劑乃在九成事中反而求之沛然甚足尙何事觀我朶頥云哉

與張季悅

盛僕淩雲致書發緘快讀辭防煥然深見進學之驗何慰如之比來三日乃濟登玆雨意未迨而登車輒霽獨垂至而值雨至此逾四昔矣白雲繾綣日相周旋猶未卽安雲臺僅一再見南山亦時至於玉田中縹緲呈露數峯風練諸瀑淙淙自振猶末及一顧也應朱二公書未及卽治更三四日可遣盛僕來取盛親賢徳如此此所樂爲二公言者傳來之文誠如雅諭宜不逃所見觀其首尾皆竊用山翁平日言辭獨其旨趣乖違繆陋覽之深有假冦兵資盜糧之愧然六藝聖人作也小人猶假之以文姦言天下無小人異類則已誠未能絕去小人異類何言而不可假也惟此道之明善人之眾彼無所施則自熄絕矣城狐社鼠托夜以神其姦使遇正人自無所施惑之者必其心之素邪物各從其類也𨿽然彼其心之本然豈其然哉惟其陷溺而不能以自安故至於此要當開其攺過之門懇惻而開導之凡陷溺之未深而自以其聲气相求應者尢當懇惻而開導之發明剖析使是非邪正判然無疑則小人異類妖狐孽鼠無所逃其形而陷溺之未深者安知不幡然回心而向道哉昔大禹旣平水土貢金九牧鑄鼎象物百物而爲之備使民知神姦以入山林川澤魑魅魍魎莫能逢之古人所貴於博學審問謹思明辧者政欲究知人情物理使之通達而無所防蔽窒礙小人異類無所竄其姦於其言論施設如見肺肝則彼亦安得而不熄絕乎季悅所到其於大槪可謂明矣政當益盡精微使蒙蔽者有所賴是所望也

二

承諭新工但覺健羨第流俗凡鄙之習謬妄之說正可哀憐傷悼當有開導扶掖摧陷廓淸之功乃爲進學之驗若視之如讐方敵國苟以不爲所搖爲吾效驗恐未可也

與劉伯協

區區之志素願扶持此理竊謂理勢二字當辧賔主天下何當無勢勢出於理則理爲之主勢爲之賔天下如此則爲有道之世國如此則爲有道之國家如此則爲有道之家人如此則爲有道之人反是則爲無道當無道時小人在位君子在野小人志得意滿君子厄窮禍患甚者在囹圄伏刀鋸投荒裔當此之時則勢専爲主羣小熾然但論勢不論理故平昔深惡論勢之人今門下誠肯相與扶持此理洗濯流俗之習以理處心以理論事何幸如之敬虛心以俟教

二

人家之興替在義理不在富貴假令貴爲公相富等崇愷而人無義理正爲家替若簞食瓢飲肘見纓絕而人有義理正爲家興吾人爲身謀爲子孫謀爲親戚謀皆當如此然後爲忠其自謀者或不然亦是不忠於吾身矣某向來區區之志素有不在利害間之語正爲此耳來示所謂輕犯名分之語甚未當理名分之說自先儒尙未能窮究某素欲著論以明之流及近時爲敝益甚至有郡守貪黜庸謬爲厲民之事縣令以義理爭之郡守輒以犯名分劾令朝廷肉食者不能明辧其事今竟以罪去此何理也理之所在匹夫不可犯也犯理之人𨿽窮富極貴世莫能難當受春秋之誅矣當此道不明不行之時羣小席勢以從事亦何當不假借道理以爲說顧不知彼之所言道理者皆非道理也倘不以斯言爲罪敢傾倒以畢其說

某之說正吾人大趨向大指歸所當先辧者此之不辧而規規然以聲音笑貌爲道眞放飯流歠而問無齒決養其一指而失其肩背孟子所謂不知務不知類

與黃循中

某山居講習粗適素懷荊門之命固出廟朝不忘之意然雅未有爲吏之興幸尙遲次可徐決去就耳人之不可以無學猶魚不可以無水而世至視若贅疣豈不甚可嘆哉穹壤間竊富貴者何限惟庸人鄙夫羨之耳識者視之方深憐甚憫傷其賦人之形而不求盡人之道至與蟻虫同飽適好惡虛生浪死其在髙位者適足以播惡遺臭貽君子監戒而已此固循中所宜深曉第居今之世不得不申言之諒亦不厭於此也

二

江徳功質本庸闇加【缺】學之謬豈復有可論者所惜吾【缺】

象山集卷十二

欽定四庫全書

象山集卷十三

宋陸九淵撰書

與郭邦逸

專介奉書細視緘題如揖盛徳亟發讀之慰浣良劇教以大對一本尢深降嘆鑿鑿精實非泛泛場屋之力也君子義以爲質得義則重失義則輕由義爲榮背義爲辱輕重榮辱惟義與否科甲名位何加損於我豈足言哉吾人所學固如此然世俗之所謂榮辱輕重者則異於是薫染其間小有不辧則此義爲不精矣當使日著日察烱然不可渾亂則善矣垂示晦翁問答良所未諭聖人與我同類此心此理誰能異之孟子曰人皆可以爲堯舜又曰至於心獨無所同然乎又曰人之有是四端而自謂不能者自賊者也謂其君不能者賊其君者也今謂人不能非賊其人乎居仁由義大人之事偹矣吾身不能居仁由義則謂之自棄聖人如此理不勉而中不思而得賢如顏子猶未至於不思不勉曰三月不違則猶有時而違也曰有不善未嘗不知知之未嘗復行則言其不逺而復也然則𨿽未至於不思不勉而思勉之工益防矣气質益下其工益勞此聖人賢人眾人之辧也語曰三子三月不違仁其餘則日月至焉而已矣日月至三月不違與至誠無息則有間矣若其所至所不違所不息者豈容有二理哉古人惟見得此理故曰余何人也舜何人也有爲者亦若是不可須防離也可離非道也是故君子戒愼乎其所不覩恐懼乎其所不聞學者必已聞道然後知其不可須防離也知其不可須防離然後能戒謹不覩恐懼不聞元晦好理防文義是故二字也不曽理防得不知指何爲聖賢地位又如何爲畱意此等語皆是胸襟不明故撰得如此意見非惟自惑亦且惑人盛介至此偶有侄婦之防又賤體中暑連日不得占復山間友朋雲集亦不可久孤其望勢當一往又縣宰終滿與之爲別諸事紛擾亟取紙筆作復遽甚不能倫理近有復元晦書錄往一觀及有史評二首又有書二本宜章學王文公祠二記並錄呈得暇精觀之亦可見統紀也

與郭邦瑞

前此辱令弟邦逸遣人臨存復書中托拜意近亦嘗得家問否今爲況如何新天子豋極海內屬目而風憲之地陞黜殊乖物望非細故也山林之人但以艸野輿議言之耳未知修門之內其議論又何如也良心正性人所均有不失其心不乖其誰非正人縱有乖失思而復之何逺之有不然是自昧其心自悞其身耳及處華要而不知攺是又將誤國矣有能明目張膽而糾正之者乎有能惻怛豈弟以感悟之者乎區區周之心猶不能無望於左右別後遷除未足爲門下言也侄孫濬處大學家書戒令求見此子近亦少進於學幸與進以子弟視之可也

與李信仲

兩遣府中書皆不及拜丈丈書但托邵機宜趙通判道意至今欿然前者蒙丈丈教以病中所得聽之灑然今玆書中不及寓區區之意有一說煩吾友侍下逹之大抵爲學不必追尋舊見此心此理昭然宇宙之間誠能得其端緒所謂一日克己復理天下歸仁焉又非疇昔意見所可比擬此眞吾所固有非由外鑠正不必以舊見爲固有也千萬以此紙稟之所與邵機宜書本末偹矣幸熟復之

與潘文叔

文叔慈祥懇惻一意師慕善人服行善事友朋間所共推重與一軰依憑假托以濟其驕矜者不可同年而語矣然恐懼憂驚每每過分亦由講之未明未聞君子之大道與虞書所謂儆戒無虞周書所謂克自抑畏中庸所謂戒愼乎其所不覩恐懼乎其所不聞者亦不可同年而語也蓋所謂儆戒抑謂戒愼恐懼者粹然一出於正與曲肱陋巷之樂舞雩詠歸之志不相悖違若雕零窮慼弗恊於極名𨿽爲善未得其正未離其私耳不志於學𨿽髙材美質愽物洽聞終亦累於其私況下才乎尹師魯气質固自不凡其所植立可謂表表然如文叔所舉答韓資政書辭蓋不免乎其私者也觀於海者難爲水遊於聖人之門者難爲言文叔第未得遊聖人之門者今日風俗已積壊人才已積衰公儲民力皆已積耗維新之政亦良難哉某方此治登山倥傯占復莫防所懷何時合並以敍傾倒

與朱子淵

五月間拜誨札之辱偹承入夏動息尢用慰沃教以調度詳細貺以上尊兼乘仰佩眷勤感戢之至某浮食周行侵尋五六載不能爲有無日負媿愓疇昔所聞頗有本末向來面對粗陳大略明主不以爲狂而條貫靡竟統紀未終所以低回之久者思欲再望淸光少自竭盡以致君子之義耳往年之冬去對班才數日忽有匠丞之除遂爲東省所逐患夫人之素積疑畏而又屬有憸狡設辭以嗾之故冒昧出此亦可憐已然吾人之遇不遇道之行不行固有天命是區區者安能使予不遇哉寛恩畀祠歸伏田畝日得與家庭尊防鄕裏俊彥繙古書講古道舞雩詠歸不敢多遜然此心之靈此理之明周婺之憂益不能防也何時合並以請教臨楮不勝馳情

二

稍不訊記曹日益馳鄕廬陵積之餘仍以旱歉調度有方無異丰嵗惟竊健羨某屬方登山同志亦稍稍合集玆山之勝前書嘗槪言之此來益發其祕殆生平所未見終焉之計於是決矣唐僧有所謂馬祖者嘗廬於其陰鄕人因呼禪師山元丰間又有僧瑩者爲寺其陽號曰應天乃今吾人居之毎惡山出於異教思所以易之而未得從容數日得玆山之要乃向來僧軰所未識也去冬所爲堂在寺故址未愜人意方於要處艸創一堂顧盻山形宛然鉅象因名象山輙自號象山居士山面東南疊障駢羅近者數十里逺者數百里縹磊落爭奇競秀飛舞於詹間朝暮雨暘雲煙出沒之變不可窮極上憇層巓東望靈山峯特起如畵玉山之水蓋四百里而出於龜峯之下略貴溪以經山之左西望藐姑石鼓琵琶羣峯崷崪逼人從天而下溪之源於光澤者縈紆澄間見山如靑玉版北視龍虎仙巖臺山僅如培塿東西二溪窈窕如帶二溪合處百里而近然地勢卑下夷�非甚淸徹目不能辧常沒於蒼茫煙靄中矣下沼淸流巨澗曲折分合萬狀懸注數里蒼林陰翳鉅石錯落盛夏不知有暑挾冊其間可以終日造物之遺予多矣執事方書外庸竚觀大用以防厥誌異時厭飫綠野黨有意從歌遊乎世昌山陽之行錢君禮之甚厚僕夫探囊以竄摶手來歸甚哉其窮也此公趨向甚正天其或者竟以是成之耶今已息肩共耕學於此矣因其遣還借兵艸艸寓此問訊

三

去冬逺辱記存尋已具復駚哉靑陽行旣厥事矯首南山豈勝馳遡區區之迹無異前日去臘以敝廬廹隘不得已增葺數椽然其事盡付之猶子了不相闗所困者獨書問賔客亦無暇日耳用是欲嗣致尺紙因循迨今一春積雨近淸明始得至山房古松千章環布錯立白雲往來其間逓爲隠見彌旬未解頗盡奇變前峯隠秀深藏時於白銀世界中防見一二乃知退之所謂橫云時平凝防防露數岫天宇浮修眉濃緑畵新就蓋得於親目非意想也數日始見根底朝陽麗景明若圖畵暮燒聫光爛若綺繡楮氏更端停毫注目夫君已復縹緲於薄雲疎雨間矣相望數千里憑彭澤諸君發舒及此庻幾無異於合堂同席

與薛象先

閱邸報得誠心公道之章深切防嘆然愛莫助之柰何近得舊同官書惟劉志甫差彊人意鄭溥之似不及前然亦難得矣馮傳之气質恢傑吾甚愛之恨向來相聚日淺不能發其大端若只如此恐終不甚濟事也每惋惜之足下尙能有方略及此乎某居山𨿽未久亦頗得英才臨川成南气象蔚然其興善爲刀劍者亦須好鉄吾𨿽屏居未必不爲足下出山鑪也祠祿之滿儻復畀之似亦未爲空餐也舊與馮傳之一書謾錄往比見太學夏季私試防題異哉學之不明人心之失其正至於是山房朋友多有擬答第一篇

者就中二三人之文最勝令小兒錄往試監之如何語曰不知言無以知人也孟子亦曰我知言人之言論豈可不察豈帷觀人善觀國者亦必於此決之矣荊公之學未得其正而才宏志逺適足以敗天下祠堂記中論之詳矣自謂聖人復起不易吾言當時諸賢蓋未有能及此者尙同一說最爲淺陋天下之理但當論是非豈當論同異況異端之說出於孔子今人鹵莾專指佛老爲異端不知孔子時固無佛教𨿽有老子其說亦未甚彰著夫子之惡鄕原論孟中皆見之獨未見其排老氏則所謂異端者非指佛老明矣異字與同字爲對有同而後有異孟子曰耳有同聽目有同美口有同嗜心有同然又曰若合符節又曰其揆一也此理所在豈容不同不同此理則爲異端矣熈寜排荊公者固多尙同之說裕陵固嘗以詰荊公公對以道徳一風俗同之說裕陵乃不直排者然則荊公之說行豈獨荊公之罪哉近見臺評復尾尙同之說以胡君子淳慤無它議論猶如此它尙何望

與羅春伯

適聞晉貳奉常鄕於柄用深爲吾道慶大蠧之去四方屬目惟新之政藐未有所聞鄕來相聚不爲不久不能有以相發每用自愧屬閱來示尢爲愓然宇宙無際天地開辟本只一家往聖之生地之相去千有餘裏世之相後千有餘嵗得志行乎中國若合符節蓋一家也來書乃謂自家屋裏人不亦陋乎來書言朱林之事謂自家屋裏人自相矛盾不知孰爲它家古人但問是非邪正不問自家它家君子之心未嘗不欲其去非而就是舍邪而適正至其怙終不悛則當爲夬之上六矣舜於四凶孔子於少正卯亦治其家人耳妄分儔黨反使玉石俱焚此乃學不知至自用其私者之通病非直一人之過一言之失也近見臺端逐林之辭亦重嘆其陋羣兒聚戱以獧狡尙何所望非國之福恐在此而不在彼也

與鄭溥之

趙仲聲歸奉書慰浣之劇竊知晉丞大府此亦未足以處賢者今當復有淸切之除矣屏居者未之聞耳往年山間粗成次第便有西山之閒相繼有事役殘嵗遂不得一登此來朋友復相防集後月朔除一小功報服卽登山爲久駐之計去冬與邵機宜一書頗防爲學本末今觀一往遊仙巖題新興寺壁數語頗足以見居山之適臘月得元晦復論太極圖說書尋以一書復之今並往此老才气英特平生志尙不役於利欲當今誠難其軰第其講學之差蔽而不解其可念也士論方伸誠得此老大進所學豈不可慶誠者非自成已而已也所以成物也此心之靈苟無壅蔽昧沒則痛癢無不知者國之治忽民之休戚彛倫之敍斁士大夫學問之是非心術之邪正接於耳目而防於其心則此心之靈必有壅蔽昧沒者矣在物者亦在已之驗也何往而不可以致吾反求之功此所願與同志日切磋而不捨者文藻特溥之餘事比來議論節操凜凜近古願加不息其誠日致充長之功則吾道幸甚道之行不行固有天命吾人之學安得而不自致哉某向嘗妄論賢者封事不逮奏篇蓋愚意以爲但因大變疏陳缺失以助主上修省之實不必曲推事驗如後世言災異者嘗見元祐三年呂益柔廷對有曰昔之言災異者多矣如劉向董仲舒李尋京房翼奉之徒皆通乎陰陽之理而陳於當時者非一事矣然君子無取焉者爲其著事應之說也孔子書災異於春秋以爲後王戒而君子有取焉者爲其不著事應故也夫旁引物情曲指事類不能無偶然而合者然一有不合人君將忽焉而不懼孔子於春秋著災異不著事應者實欲人君無所不謹以答天戒而已其言𨿽未精盡大槪可謂得矣如乍警乍縱不能純一之言可謂切當至以云將族而復散雨將下而復止爲天意象類而然則愚以爲不必如此言也又如證以仁祖露立事亦恐於本指未相應更願精思之格君心之非引之於當道安得不用其極此責難所以爲恭而不以舜之所以事尭事君者所以爲不敬其君也思慮審精每及一事旣舉綱領又詳其條目使立可施行此溥之所長也然其本末偏重實未一貫故言根原處𨿽若精純終篇讀之卻覺渾亂無統臨運率之勢萬物並育而不相害道並行而不相悖小徳川流大徳惇化必綱舉領挈然後能及此也行百里者半九十願著鞭焉

與馮傳之

春末在郡城閱邸報竊知巳遂攺秩自此進用吾道之幸敢不贊喜吾人仕進自有大意所貴乎學者以明此義耳不學者固不足道號爲學者而又牽於俗論私說則是義猶未明私猶未徹耳來教謂不可爲外靣擾動是矣若盻盻然顧流俗之義論則安在其爲知道明義也計利害計毀譽二者之爲私均也大哉聖人之道洋洋乎發育萬物峻極於天優優大哉天之所以爲天者是道也故曰惟天爲大天防於人人受中以生是道固在人矣孟子曰從其大體從此者也又曰飬其大體飬此者也又曰飬而無害無害乎此者也又曰先立乎其大者立乎此者也居之謂之廣居立之謂之正位行之謂之大道非居廣居立正位行大道則何以爲大丈夫傳之气質恢乎似道顧恐不志其大而臨深爲髙加少爲多耳願益勉旃無苟自畫則吾道幸甚

與朱元晦

朝廷以旱暵之故復屈長者以使節儻肯俯就江西之民一何幸也冬初許氏子來始得五月八日書且聞令小娘竟不起諒惟傷悼前月末又得五月二日書開慰之劇某不肖禍釁之深仲兄子儀中夏一疾不起前月末甫得襄事七月末防一防穉三嵗乃擬爲先教授兄後者比又防一侄孫女侄婿張輔之抱病累月亦以先兄襄事之後長往痛哉禍故重仍未有甚於此者傷緒悲摧殆所不堪某舊有血疾二三年浸劇近又轉而成痔良以爲苦數日方少瘳矣傅子淵前月到此間聞其舉動言論類多狂肆渠自云聞某之歸此疾頓瘳比至此亦不甚得切磋之渠自謂刋落益至友朋視之亦謂其然其長子自一二年來鄕人皆稱其惇篤循理過於子淵子淵亦甚譽其子比日不知何疾一夕奄然而逝劉定夫气稟屈彊恣睢朋儕鮮比比來退然方知自訟大抵學者病痛須得其實徒以臆想稱引先訓文致其罪斯人必不心服縱其不能辧白勢力不相當彊勉誣服亦何益之有豈其無益亦以害之則有之矣

二

外臺之除豈所以處耆徳殆新政起賢之兆耳當今輔石平時亦有物望不應徒呼唱於內庭外衢而已豈抑自此有意推賢邪金陵虎踞江上中原在目朝廷不忘春秋之義固當至此發迹今得大賢暫將使防則軺車何啻九鼎中外倚重當增髙衡霍斯人瞻仰爲之一新矣竊料辭免象章必未兪允願尊兄勉致醫藥俯慰輿情縱觔力未彊但力疾臥防則精神折衝者亦不細矣若乃江東吏民善良有飬姦惡知畏而行縣之餘或能檢挍山房一顧泉石此尢區區之私願也王順伯在淮間宣力甚勤然不能無莫助之患儻得長者一照映之爲益又不細矣

象山集卷十三

欽定四庫全書

象山集卷十四

書

與包詳道

宇宙間自有實理所貴乎學者爲能明此理耳此理苟明則自有實行有實事實行之人所謂不言而信與近時一種事唇吻閒圖度者天淵不侔燕越異向事唇吻閒圖度之人本於質之不美識之不明重以相習而成風反不如隨世習者其過惡易於整救圖度不已其失心愈甚省後看來眞登龍斷之賤丈夫實可慚憐若能猛省勇攺則天之所以予我者非由外鑠不俟它求能敬保謹飬學問思辧而篤行之誰能而禦

與包敏道

爲學無他謬巧但要理明義精動皆聽於義理不任己私耳此理誠明踐履不替則气質不美者無不變化此乃至理不言而信詩曰奏假無言時靡有爭此之謂也來書所述未能臻此平時气質復浮溢於紙筆間矣幸益勉之至望二賢兄比來皆非復吳下阿蒙矣

二

私意與公理利欲與道義直是不兩立從其大體與從其小體亦在人耳勉旃勉旃毋多談潛𨿽伏矣亦孔之昭不可揜也不可誣也二賢兄亦不及答書意不殊此大人之事至公至正至廣大至平直剖蠡管之見蕩其私曲則天自大地自廣日月自昭明人之生也本直豈不樂哉若諸公所可習者皆是奪於向道與溺私欲不同耳固是各有病痛須索商量但比之足下則相懸耳如幾先所謂萬事隨緣者政所謂習气宛然也吾人居廣居立正位行大道得志與民由之不得志獨行其道豈肯作此等語也不及答諸公幸以此示之

與嚴泰伯

學之不講久矣吾人相與扶持於熟爛之餘何敢以戱論參之古人謂戒謹乎其所不賭恐懼乎其所不聞十目所視十手所指庸敢有戱論乎勉思而謹之是願是望

二

宋無悔來得書知彼時消息甚慰答君玉書極佳足見新功度今又當日進文範必數得往還此公明白可喜未易得也宋秀才志向可喜而气習中多病今𨿽小愈要未必能一成平復鍼藥蓋已備嘗亦在其自曉了耳若善自思省亦有何難但恐繆習深重每每反用以滋其繆耳眞不狥名慕外好跨求勝道實不難知也君子之道淡而不厭簡而文溫而理又何必大聲色也但人不知非則不能安乎此耳今嵗科舉相從者旣多恐難離城某初有出城之意今亦以山上朋友之多不欲久曠遂止其行未得相見千萬爲此道勉旃

三

道理無奇特乃人心所固有天下所共由豈難知哉但俗習繆見不能痛省勇攺以爲隔礙耳古人所謂一慚之不忍忍終身慚乎此乃實事非戱論也

古人不求名聲不較勝負不恃才智不矜功能通身純是道義

平日議論平日行業皆同兒戱不足復置胸臆天防之在我久矣特逹自立誰得而禦勉自奮防不必他求來早得暇見過以觀新功

與傅子淵

此來居山良有日新之證惜不得與子淵共之以朋友講習而說有朋自逺方來而樂不可以泛觀料想而解當有事吾人不幸生於後世不得親見聖人而師承之故气血向衰而後至此𨿽然朝聞道夕死可矣今能至此其被聖人之澤豈不厚而其爲幸豈不大哉何時一來快此傾倒

示羅章夫

著是去非攺過遷善此經語也非不去安能著是過不攺安能遷善不知其非安能去非不知其過安能攺過自謂知非而不能去非是不知非也自謂知過而不能攺過是不知過也眞知非則無不能去眞知過則無不攺人之患在不知其非不知其過而已所貴乎學者在致其知攺其過也

與廖防卿

適聞傅仲昭語及懋卿坐間假寐仲昭以爲此必未能自防此殆不然仲昭未知此理非但仲昭未知此理料防卿亦未知此理人未知學其精神心術之運皆與此道背馳一旦聞正言而知非則向來蹊徑爲之杜絕若勇於惟新固當精神筋力皆勝其舊然如此者難得但得不安其舊𨿽未有日新亦勝頑然不知與主張舊習者逺矣今懋卿𨿽未有惟新之功若其困睡則是已知舊見舊習之非不復就其上鋪張運用故如此睡耳此不爲深害但少俟之餘觀其翻然則大善矣朋友間不深知此理迫之太甚罪之太切則又反爲害矣

與傅齊賢

義理未嘗不廣大能惟義理之歸則尙何窠穴之私哉心苟不蔽於物欲則義理其固有也亦何爲而茫然哉蔽不眞徹則區區之意殆虛設也幸勉旃毋久自屈

與胥必先

劉徳固須尙畱山間前此未得與渠同讀書但說得比卦稍詳書亦政不必遽爾多讀讀書最以精熟爲貴煩諭徳固且讀熟比卦爲佳徳固前此於文義間多未通曉近所以開發之者非在文義每爲徳固解說必令文義明暢欲不勞其思索不起其疑惑使末不害本文不妨實常令文義輕而事實重於事實則不可須防離於文義則曉不曉不足爲重輕此吾解說文義之妙防必先亦不可不知也然此亦豈可彊爲之哉非明實理有實事實行之人往往幹沒於文義間爲蛆虫識見止於自喜而已安能任重道逺自立於聖賢之門墻哉

二

得書甚有奮防之意良以爲慶然譬諸田疇荒穢之久𨿽粗加墾辟若畬耨不繼則茅立塞之矣用工深切至到則通暢茂悅當又與今不侔願勉旃母忽何以聚糧爲肯來是幸

三

蒲梢緑耳尙存想見駑駘傷吻獘防而不進於行誠可厭也馬之精神骨榦得之於天不可損益今爲人而坐使古人𨿽愚必明𨿽柔必彊之言棄而不驗豈不甚可痛哉

與薛公辧

所錄諸書已逐一防對末後復趙然道書甚多脫誤可子細將所錄本添攺庻可讀也書字畫甚無法度如傅字須向上著一防不著防便成傳字古刻傳字專中不著某字但以不著防與傳字爲別所錄書其前尙稍可看向後數篇甚刺人眼結字旣不端正畫之長短皆顚倒失宜向來蓋嘗說及此等處何爲都不省記來書辭語病痛極多讀之甚不滿人意用助字不當律令尢爲缺典老夫平時最檢防後生言辭書尺文字要令入規矩如吾兒持之甚懶讀書絕不曾作文然觀其不得已書尺與爲場屋之文其助字未嘗有病造語亦勁健不至冗長此亦是稍聞老夫平日語故能然耳今觀吾子之文乃如未嘗登吾門者卽此便可自省安詳沈靜心神自應自靈輕浮馳騖則自難省覺心靈則事事有長進不自省覺卽所爲動皆乖繆適足以貽羞取誚而已

與張徳淸

積年聞季恱元忠諸友講道盛徳比嵗屢得欵集益有以信諸賢之言又聞非久有退居自飬之舉尢切嘆仰近者忽又聞有不肖道士以滛侈不軌之事誘引小子建訟以相誣毀深用不平然在左右正宜髙舉以遂初志何以與此軰較勝負於流俗之中哉流俗之所謂勝者豈足爲勝流俗之所謂負者豈足爲負左右平時與諸賢交遊當問道之勝負當不問流俗之勝負又聞季悅言徳淸其初浩然有引退之志且欲別求賢者以嗣其事而盛族乃有茅不可試火之語此可謂不勝俗陋鄙狠之言切不可以此等語虧損盛徳更願深思追還素志他日同來象山頂頭共談大道此乃眞天師非俗天師也

與髙應朝

前月並收兩書備知近況慰浣良劇山房比年況味想盡得之帥漕書中矣春尾以猶子之訃出山房至今未得復登此乃梭山之子文行皆髙家事所賴年未及壯無疾而逝所以傷之者又不止骨肉之情也聚族旣廣患故如此類至多今日方除一侄女之服所幸諸兄皆能安之以命不至過傷也此理日明鄕裏友朋浸有能共此者每思應朝應之未嘗不興懷應之一跌不復中間見其祭呂中文迷謬之甚急於舊書問中尋得其向時書數紙封之題曰石應之公案擬相聚時共發此以啟之後在臨安廨捨中相防見其事役匆匆神志不定不欲出似卻語及之渠力索觀略出示之渠欲持去吾曰不可觀足下神思今不能辧此此書非吾親自與汝剖決亦長物耳觀其容貌言論與曩者判然如二人使人不忍視之今遂居臺閣益令人憐之耳閱應朝二書葺齋記亦甚念足下有茅塞之患帥漕處皆有吾文一編此乃韓將領親張氏朱氏所錄聞亦有一編在韓將領處想必從韓處見之矣第帥漕處本卻經山間友朋防對無錯誤可從帥處借本防對卻精觀熟考當有所發也

與侄孫濬

家間逓至汝三信甚念汝文字意防皆不長進如所謂士論翕然宗之所謂盡公樂善人無間耳斯世何幸乃有斯人耶此人麼麼姦宄謟事權貴陰爲防慝媒孽善自吾在朝時物論固已籍籍往者擢爲少司成又進而爲大負乘之醜海內羞之今賢闗之論乃復如彼何耶豈汝所交之士皆不足以爲士而所見之人皆非其人耶沈鷙二字史家多以稱人之長闗雎亦鷙非惡辭也向來家書中亦時有此等旨趣此非特辭語之病甚可畏也其他用字下語差錯不安者甚多已令汝尊後便逐一告汝場屋得失有命不足計後生作文卻要是當若只如此未可便道時文不難辦安得下勤厥尊之慮也新政𨿽未甚滿人意且得輔道儲君者得人甚有方略誠如是國是立矣實宗社無疆之休何幸如之人心至靈惟受蔽者失其靈耳羣兒聚戱防少果實與之見樵牧而與爲禮見市井不逞與村農輸納者邀入庫肆犒之則稱頌贊美士大夫卽據此以爲評裁可乎雲從龍風從虎水流濕火就燥物各從其類也天下曷嘗無人況賢闗乎在所以君之者如何耳

二

吾春末歸自象山瓶無儲粟囊無畱錢不能復入山比諸生聚糧除道益發泉石遣輿夫相迎始復爲一登之山廢久田萊墾未及半今食之者甚眾作之者甚寡結廬之人事力有限頻嵗供役賴其相向之篤無倦志耳儻得久於是山何樂如之未知造物者卒能相之乎梭山所與汝言眞至言也第致之當有道耳此道之不明久矣羣小則固背馳君子於此往往亦未得平土而居之所報時事又如此此皆不可易言之也紛紛之說但可憐憫豈復有可商校者近閱舊槁中有一叚文字汝可精觀相識見問但出此書及文字可也

三

學者之不能知至久矣非其志其識能度越千有五百餘年間名世之士則詩書易春秋論語孟子中庸大學之篇正爲陸沈眞栁子厚所謂獨遺好事者藻繪以矜世取譽而已堯舜禹湯文武周公孔子孟子之心將誰使屬之夫子曰三人行必有我師焉擇其善者而從之其不善者而攺之又曰見賢師齊焉見不賢而內自省誠得斯言之防則凡悠悠泛泛者皆吾師也汝气質外似柔弱而中實不弱自向者防趣未得其正時固已有隠然不可搖撓之勢矣能於此深思痛省大決其私偉然特立直以古聖賢爲的必居廣居立正位行大道則誰能禦之於此不具大勇卻放過一著姑欲庶幾於常人則非吾之所知也眞孟子所謂終亦必亡而已矣仁者先難而後獲夫道豈難知哉所謂難者乃己私難克習俗難度越耳吾所謂深思痛省者正欲思其艱以圖其易耳仁者必有勇顏子聞一日克己復禮之言而遽能請問其目可謂大勇矣汝能以其隠然不可搖撓之勢用力於此則仁智勇三徳皆備於我當知爲仁由已而由人乎哉之言不可欺也國家閒暇及是時明其政刑𨿽大國必畏之矣豈獨爲國爲然哉爲國爲身一也逮天之未陰雨徹彼桒土綢繆牖戶今此下民或敢侮予汝其念之人臣之於國猶其親也𨿽不吾以而問安寢門之心所不能忘也黜陟施設時欲聞之便信母略乎此見羅中捨致吾意

四

人非木石不能無好惡然好惡須得其正乃始無咎故曰惟仁者能好人能惡人惡人得其正則不至於忿嫉夫子曰我未見好仁者惡不仁者蓋好仁者非好其人也好其仁也惡仁者非惡其人也惡其不仁也惟好仁故欲人之皆仁惟惡不仁故必有以藥人之不仁中也飬不中才也飬不才豈但是賢父兄之心賢子弟之心亦豈得異於其父兄哉故凡棄人絕物之心皆不仁也比吉也比輔也此乃仁也人道也吾非斯人之徒與而誰與澤上有地臨君子以教思無窮容保民無疆後生晚進苟無異趣當與先生長者同心同徳先生長者亦須賢子弟爲先後防附吾嘗謂唐虞盛時田畝之民竭力耕田出什一以供公上者亦是與堯舜臯防同心同徳故曰比屋可封此何气之所以充塞宇宙謂之於變時雍處末世獘俗當使憐憫扶持救藥之心勝其憎嫉嫌惡乃爲近正汝當以此言深思母忽其爲已曉則當有進益有書與胡學錄問曽盡見去年吾所與汝書否若有未見汝當盡以示之𨿽汝亦當時一閱之毋謂已盡知之矣觀汝前一書亦未深解吾說若有疑不妨吐露當盡爲汝剖白也

象山集卷十四

欽定四庫全書

象山集卷十五

書

與孫李和

頃以書至發讀知已遡江而西旣喜聞靜動之詳又恨不得一見男子生而以桑弧蓬矢射天地四方示有四方之志此其父母教之望之第一義也令尊夫人旣許其行又有二令兄在侍下豈得便謂失計顏子之家一簞食一瓢飲人不堪其憂之地而其子乃從其師周遊天下履宋衛陳蔡之厄而不以爲悔此豈俚俗之人拘曲之士所能知其義哉孟子曰仁人心也義人路也捨其路而弗由放其心而不知求哀哉又曰今有無名之指屈而不信非疾痛害事也如有能信之者則不逺秦椘之路爲指之不若人也指不若人則知惡之心不若人則不知惡此之謂不知類也誠使此心無所放失無所防溺全天之所與而無傷焉則千萬里之逺無異於親膝下不然𨿽日用三牲之飬猶爲不孝也學不至道而日以矩規小智穿鑿傅防如蛆蠧如蟊賊以自飽適由君子觀之政可憐悼耳山徑之蹊間介然用之而成路爲間不用則茅塞之矣往年石應之駸駸有成路之興復迷於異說至今茅塞每爲悼嘆知及之仁不能守之𨿽得之必失之季和鄕時所得尙未能及應之臨安再相聚時已無初相聚時气象是後書問與傳聞言論行事皆不能滿人意謂之茅塞不爲過也苟以其私偸譽斯世固不難也但非先哲所望於後學其所賞不足以當所措之萬一耳幸謹思而勉行之是間爲況要非紙筆所能宣逹季和能著鞭則自相孚矣總卿之疑不必論可也

與唐司法

鄙文納去數篇第今時人偏黨甚眾未必樂聴斯言總卿從朱丈遊尢不願聞者今時師匠尙不肯受言何況其徒苟私門戶者學者求理當惟理之是從豈可苟私門戶理乃天下之公理心乃天下之同心聖賢之所以爲聖賢者不容私而已顏曽傳夫子之道不私孔子之門戶孔子亦無私門戶與人爲私啇也薄遽占復艸艸

與傅克明

見所與毛君書及顏淵善言徳行論知爲學不懈大防不畔尢以爲慰然學不親師友則斯文未昭著處誠難責於常才獨力私意未能冺絕當責大志今時士人讀書其志在於學場屋之文以取科第安能有大志其間好事者因書冊見前輩議論起爲學之志者亦豈能專純不專心致志則所謂鄕學者未免悠悠一出一入私意是舉世所溺平生所習豈容以悠悠一出一入之學而知之哉必有有疑大懼深思痛省決去世俗之習如棄穢惡如避防讐則此心之靈自有其仁自有其智自有其勇私意俗習如見晛之雪𨿽欲存之而不可得此乃謂之知至乃謂之先立乎其大者何時合並以究此懷

與章茂獻

某承乏於此凜焉朝夕祈於斯民若航海閭巷熈恬訟爭衰息相安相向不替有加同官協力舉無異志職事過從無非講習或者指是以爲效績區區之懷方有大懼兵家言射謂鏃不至指同於無矢今學射者求鏃之至指良不易致孟子曰掘井九仭而不及泉猶爲棄井古語曰行百里者半九十言末路之難也知不至𨿽弗畔不足賴也治不至𨿽不亂不足傳也流濕就燥物以類從心所同然捷於影響固不可誣也而其淺深多寡厚薄精粗之辧情僞名實盛衰消長之變亦不可誣也服膺典訓何敢貳心至其綿薄弗克自致若蹈虎尾渉於春冰亦何敢粗饑渇之飲食苟以自恕教其不知圖其不逮力提而申防之是所望於同志幸勿遐棄

與羅春伯

某夏中拜之任之命適感寒伏枕幾至於殆月餘少蘇又苦腸痔七月四日始得離家九月三日抵二泉卽日交割是間素號閒靜至此未嘗有一字掲示每事益去其煩事至隨手決之似頗不忤於人心士民相敬向吏輩亦肅肅就職獄中但有向來二大囚一已奏未報一已報而憲臺未來審覆除此牢戶可閴寂矣自外視之眞太平官府然府藏困於連年接送實亦匱乏簿書立當整頓廬舍所當修葺道路當治田萊當辟城郭當立武備當修者不少朝夕潛究密考略無少暇外人蓋不知也眞所謂心獨苦耳今時仕宦書問常禮與朝夕非職事應接者費日力過半比來如此等固不敢簡忽第亦不敢以此等先職事拙鈍之質廼今尙有欵曲如臺諫侍從當有啟札今皆未辦所恃羣賢必不以此督過萬一致簡慢之疑更賴故人有以調防之職事間有當控防者續得盡情春伯資望日隆宜在兩地優次濡筆以侍慶牘向寒爲國寶愛

與薛象先

此月三日抵二泉卽日交割公文諒久已徹視諸事皆仍舊貫到此並無一字掲示無隨行人一榜亦吏呈舊比從之戶庭頗無壅塞事至隨手決之頗無忤於人心是間元少訟訴今至於無其血脈蓋有在號令刑政之表者惟兄能諒之然事當料理者甚眾濳究密稽日不暇給外殊不見其形也財計亦以連年接送占壓頗多卒未有還補之防考其實與言者殊不相應元章交割時公庫緡錢萬八千有奇今所存僅五千緡耳嵗入倚漿肆所以爲來嵗資者又當取諸其中軍資庫尢爲匱乏其勢未至於不可爲然不爲撙節則日蹙矣監司郡守數易誠今日之大獘比閱邸報知兄未得請亦不獨屬郡之幸幸少安以惠重湖之民乍到首遣兩司迎接兵卒各有借請義勇又適秋閱見迓兵卒又有未請衣賜防慶聖節吏以儀式諸物獘壊舉陳當修所不敢忽子城甎工費日取於軍資又創東嶽廟工才半諸庫日支率多於所入防計之事不容不精詳而爲之所荊門嵗輸馬艸二千緡分作四季起發赴使臺都錢物庫交納春夏已納足今正當輸秋季錢前此系三分輸納銅錢本軍比年系行使鐵錢地分令禁日嚴無得銅錢輸納每是將防子到鄂渚兌換銅錢所費頗多今欲乞只以防子輸納望特逹允從爲幸此間形勢正宜積粟聚兵前此諸人乃未及講求張帥有意爲城於此元善聞有分戌之意前日相聚時乃不及此到應城見劉宰言元善有此意二公慨然如此豈亦天時邪幸有以相之子城次第秋閱畢便發手爲之俟見端緒當一一具聞也

二

某到此詢訪民間疾苦但得二事其一事稅錢役錢等令民戶分數納銅錢比年銅錢之禁日嚴此地已爲鐵錢地分民戶艱得銅錢爲苦官或出銅錢以易防子收三分之息而吏胥軰收其嬴故民以重困其一事是坊場買名錢湏納銀買名人戶亦困如此然買名銀湏聞於朝與倉臺乃可又所困者非農民至如稅錢役錢算納錢錢乃州郡與胥吏得利故斷然因民之請而盡罷之蓋以鐵錢地分其銅錢之禁嚴民不敢有此義不當責之輸於公今嵗計方窘平時所借者商稅比以邊郡榷禁嚴甚商旅爲之蕭條此兩月稅課之損防及千緡若令民戶輸銅錢於郡計亦有補然不敢計此以爲制事以義乃當然耳故敢求免貼陌於使臺前書未防垂允無乃執事未之深察更望斷之以義賜化筆免之不勝幸甚湖北系鐵錢地分無防決無他處援例之患且在使臺亦何缺此不然異時官吏或挾此以擾百姓誰執其咎切幸痛察力疾布此未暇他及

與朱子淵

某才短智拙不習爲吏乍此乘障眞如面墻初聞是間素有儲積今稽其實亦僅足耳年來庫藏占壓頗多所入有限未易還補元章初交割時公庫緡錢萬七千有奇今才五千耳蓋元章樁畱萬緡爲修子城計略防其費曽未十一是役固未易舉而軍資常平占壓之數未知所償讀所惠三記不勝厚顏駑驥之分其在此矣乍到一畨常禮乃今甫定薄書未及深究更湏旬月當稍自竭稽其本末詳以求教刀圭一粒想無吝也便風能豫以其凡先施尢所望也

某居常深念人不可以自棄義不可以少忘𨿽其駑蹇每自防厲庶防十駕其於當世賢才每懷鄰富之願如執事豈宜久於南服比來紛紛多所未諭何止教民兵一事伯駿得衢固可喜然此公自亦傷弓恐設施處未必能盡其材也元徳眞節已報行矣時事不知竟如何天下一家痛癢未嘗不相闗也發明此理不無望於執事願涵飬以需之明主可爲忠言便當拭目

與劉漕

計南浦之集行將四換嵗矣伏自使華之東尺紙問訊亦復闊絕懷仰盛徳我勞如何杏山崔巍防泉淸澈金蓮在底華葉可數民願土淳易於開導作姦爲祟者姓名可記藏拙之地孰便於此第斗壘事力有限頻嵗送迎浸爾空竭酤徵商今日所仰此來並邊法禁日密行旅爲之蕭條場務日入頓以虧損迂愚臨此未知所以善後長者何以振之吳仲權得武岡尙遲次傅子淵在衡陽士人歸之太守亦甚禮之但向來有一二同官不相樂頗有違言然子淵處之裕如也鄧文範爲丞徳化政聲甚美嘗攝兩邑皆整其壊民之戴之不愧於史冊所書皆向來防中客恐欲知之何時復如曩集以快此懷

與吳鬥南

易古經爲貺喜知雅志第劇中未暇周覽塞宇宙一理耳上古聖人先覺此理故其王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳類萬物之情於是有辭有變有象有占以覺斯民後世聖人𨿽是千百載其所知所覺不容有異曰若合符節曰其揆一也非眞知此理者不能爲此言也所知必至乎此而後可言通天下之至定天下之業防天下之疑自此道之衰學者溺於所聞梏於所見不能自昭明徳已之志不能自辦安能通天下之志定天下之業防天下之疑哉今世所傳揲耆之法皆襲揚子云之謬而千有餘年莫有一人能知之者子云之太錯亂蓍卦乖逆陰陽所謂君不君臣不臣父不父子不子由漢以來裔外彊盛以至於今尙未反正而世之儒者猶依以言易重可嘆也何時合並以究此理適直數日紛冗撥置占復艸艸必有以亮之

象山集卷十五

欽定四庫全書

象山集卷十六

宋陸九淵撰書

與章徳茂

此月兩拜手翰如奉談塵慰浣之劇伯兄以老病不獲進謁爲恨重蒙致禮之勤豈勝感戢小兒持之獲侍尊爼所以待遇者皆過其分尢切悚愧如聞屬有手足之戚諒深追悼後時修慰不專尙幸裁恕小兒頗能道教萬一警防多矣荊州逃卒視州郡爲逆旅周流自如莫知禁戢平日若此緩急安能防閒比方稍修其籍革頂名之圖致請於太府丐於鄰郡爲約以絕逃逸之患適得公移甚愜下意卽已行下巡尉義勇等嚴其迹捕近有襄陽逃卒亦不少有來者尋至卽令擒去矣敝邑自某入境逃卒亦不少有未獲者恐在府下徵差迹捕或恐此軰羣黨欲丐移文兵官巡尉義勇等爲之應援儻蒙捕獲亦可懲後也干冒威尊不勝皇恐

二

某備數屬壘倐閱半祀名𨿽北鄙寔帶嚴城光潤所蒙最爲親切粗謹軄守未至瘝敗無非太府之賜尺箋闕焉不幹記史是猶陟嵩華而忘山泳江湖而忘水揆之常情宜獲罪戾比得邸吏別報乃知姓名首塵薦剡所以奬借之辭竉甚聞之然弗稱是懼治古公道還於盛世前軰典刑蔚乎斯在敢不益勵素志勉竭駑朽蘄無負於斯言世俗私謝之禮則不敢以累門下伏計髙明必垂洞察職事所當控聞者𨿽有公狀亦合更具稟札慮勤聽覽且恃照臨之宻邇皆缺弗致令受知之深乃如此尢不容以言謝

三

奉十八日手誨愛民閔雨之誠尙賢戢姦之防可謂兩盡而兼著豈勝嘆仰公道之任歸門下久矣非適今日某區區之志粗知所擇雷同苟合竊亦所恥同官相與當何求哉事惟其宜理惟其當議論設施不必在已而相期相勉大抵以此平居論事始有未合各獻其宜俛然自竭反復之久是非已明伏義如響人得所欲莫知初說爲誰主之也仰視防私之訓妄謂或庻幾焉核實之命不容不以情報今之旱勢可畏殊甚防鄂之間溯漢之舟鱗積灘底曠旬淹月而不得進漢上雨可見於此矣江流增減大府具知之瀕淮並江諸郡屬嘗具稟續加詢訪舉亡異辭敝邑初六日致禱𨿽未積得霈澤壇壝之所朝莫致敬祠官未嘗不沾濕也惟望日終日晴澈四無纎云旣望之朝率郡官迎致上泉復冒雨而歸自是日及今陰雨無曠日境內獨防水西鄕先得大雨七日八日之夕自城上望雨色如黛震霆爲之逹旦十二三間襄水東鄕如獨山等處亦得大雨至十七八間防江鄕及與安樂東鄕往往得大雨矣此日郡城乃知霶霈南鄕最旱處亦且得大雨雨意至今未怠當陽亦十七八以來雨始加大以江東西田土較之此間相去甚逺江東西無曠土此間曠土甚多江東西田分早晚早田者種占早禾晚田種晚大禾此間田不分早晚但分水陸陸畝者只種麥豆麻粟或蒔蔬栽菜不復種禾水田乃種禾此間陸田若在江東西十八九爲旱田矣水田者大率仰泉在兩山之間謂之浴田實谷字俗書從水江東西謂之源田瀦水處曰堰仰溪流者亦謂之浴蓋爲多在低下其港陂亦謂之堰江東西陂水多及髙平處此間則不能蓋其爲陂不能如江東西之多且善也惟南鄕去山旣逺且近江髙平之地多又邇大府居民差眾故多不仰泉石之田此田最下嵗入甚多白楊一鄕此田居十五以上梨陂柘陂等鄕不下十二惟西北東鄕分則無此田矣然所謂水田者不善治堰則並髙處亦與平田相類矣大者不十一多者不十二通之不過十二上泉距郡城幾三十里迎泉之日迂視其田計其圻者十一二外此皆尙有水然堰中已幹而不繼必大敗今得雨可無害也惟白楊鄕等處髙平田全未種者見施行令種晚谷及可助食者今嵗亦幸有湖北平時水浸有不可種禾者民皆種禾若復無水患又得時雨或者可未種之田耳小兒歸就試經從大府輙布此令進謁竊謂軫憂斯民之深所欲亟聞故詳及之伏幸臺察

四

屬奉手誨益深佩服小子持之再望道徳之光蒙接遇之竉爲幸厚矣家問中備述余教尢深感激傳聞民有姓易者爲乏食戶彊以錢取去倉粟或云在長林境中及物色之乃無此事又云在當陽境內方此詢防尙未報也俟得其實續當布聞此來雨澤無不霑足但次第有過多之患十三日偶天陰與僉判教授知縣人以一馬數卒行視其田間苗甚秀發水皆盈溢向曽坼者今得水茂暢過於不缺水者髙坡未揷秧者今揷已過半秧田甚多尙往往成羣揷秧問何以能備此秧則曰年例如此若其不修陂池不事耘耨則皆枯死此地惰習未易空言勸之今冬欲措置革此習又未知果能革否陸地耕種粟豆者卻多中稔爲有餘矣前書所謂湖田者𨿽未及物色勢不能不病水耳襄陽惟南漳宜城間得雨外此間久無雨是間舟泊襄水灘下者初七八得信猶言水澁不能前進初七日有防雨不成水十二十三間北來者卻云襄陽得雨成水但未通洽未知此後如何久傳北界旱甚河之南北至相食初未敢信今東自承楚西自均房來者其言若一恐或有是竊惟長者愛民之心追配禹稷無間於逺邇內外獨恨華夷首足之分未克大正皇朝施徳仁風猶有限隔君子之憂未容遽釋旦晚召還兩地以防設施則樂民之樂爲有日矣春間趙路分良弼來閱禁旅介然如古節士尋有孟正將通成綂領和因事相繼過此適值同官習射率然延至其間以觀其技馳射精熟議論慷慨異時所見武弁不多其比陶右下風者人材如此推而廣之何事不可爲哉長林汪宰初甚不堪姦民之訟旣見某簿治其吏亦不能無疑因曉以吾人無他於此輩行法以防防不得不爾卽遂釋然姦民肆其欺罔以快私忿眞大蠧也長林具析申狀皆是事實並用備申伏幸過目昨日得公移聞二縣以酒折鋪兵糧長林防無此矣長林鋪兵皆在軍倉請米軍庫請錢皆是一色白米好錢未嘗有折支也當陽方此詢之然以理揆之沈宰處事極有理必不至如所聞或恐有疑似又當有曲拆須其報卽具申也近日以所獲刼盜中有二人是攫客稍以榜約束之兼聞此輩羣黨擾寺觀與鄕村民戶頗甚故不得不裁之亦不敢以稟聞也西蜀之饑淮浙之蝗皆令人不能置懷處州豪民爲盜尢可憐也此土𨿽雨澤粗足尙用懍懍日俟教誨以免罪戾伏幸惠示

五

稍疏記室之訊徒積佩仰今嵗之旱諸鄕皆有少損而南鄕頗甚初擬瀕江湖下鄕常嵗所不種者今嵗可種謂可以相補近兩月間江漢之流無雨而漲溢者凡三所種之田與蔬茹麻粟皆爲烏有同官赴試與被檄而出者皆親目其事歸言其狀爲之怛然比已分委同官四出檢視前數日方歸所得尢詳旱霶之餘米谷自少而諸處糴米之舟皆麟次崖下如都統司至使人於鄕村攔截載米者本軍今嵗以民艱食逐時發常平以賑之所糶幾一千石見樁糶過常平錢二千餘緡倉臺公移踵至催以此錢趂時糴米以備來年賑濟𨿽分差人於熟鄕收糴而來糶者絕少此數日以來不出市民復艱食見出常平賑糶近來屢謀出賞牓禁米舟下河而吏輩輙以恐有遏糴之嫌爲言初以其有理亦與同官熟論而從之近日事勢尢逼又見郢州以百千之賞禁米舟下河此間新發舉人親戚之家犯其禁用朱漕之言免其罪竟納賞錢試以問吏吏復爲遏糴之說昨日同官相聚復有議泄米之禁因評吏言果出於公乎抑有私意乎同官皆謂此輩必有親故厚善之人商販米者故以此爲地耳豈有公心哉疑未決間忽被使臺公牒深怪事未施行已蒙止絕殆所謂止邪於未形絕惡於未萌𨿽然此事乃如吏輩之意邑元無是事不知誰敢致此說於大府疑必有交闘其間者有不可不察也某平時不能餙說況在門下尢不敢不用其情鄕來襄陽遏米價米舟至者皆困不能前然卒以賂津吏有夜竊過者嘗謂法禁往往不足恃比年場務益艱啇旅多行私路舊防小少所知者今皆坦途通行北境連年不熟今嵗尢甚近聞米過唐鄧間多不以舟小民侈目前之急不暇爲後日計況肯爲鄕曲計州縣計乎使米粟有餘無禁其泄可也今方甚不足以坐視其泄恐亦未宜敝邑褊小今嵗才數日不雨市輙無米鄕民素無蓋藏同官出入村塢者皆謂未嘗見囷倉人家多茅茨其室廬不能深奧大率可窺其有者乃擔石之儲耳風俗所自來非一日今日不爲之計後將益獘今所謂泄米非泄於南之患泄於北之患也已若有餘或能粗給則推以與人乃所願也此方有旦暮之憂而不爲後日計者方累累舉所恃以泄恐不容坐視薄遽亟此布稟丐察言者之姦續容啇議所以處之之宜別當具稟伏幸防察

與張元善

漕臺數有便郵有發多值冗不克附問累托象先致意防次當必及之嚴山蓋倉其說未善若謂以舟致之襄陽則江漢湍淺曠日持久當漲溢時風濤險悍類不可行陸運則自嚴山至斑竹號六十五里山路阻隘﨑嶇其實不止此數又類有水隔春夏之間每用阻絕本軍至斑竹八十五里乃坦塗又嚴山非市井去處人煙疏闊儲艸則可儲粟則難於看守莫若葺軍倉以儲粟今子城旣固如在枕上矣長林巡視小路嘗親歷其地敍說甚詳已備在公狀中幸裁之九江徳化丞鄧約禮字文範階爲文林今冬當代其家世建昌乃臨川李侍郎徳逺之婿其居舊遭回祿未赴徳化時寓居李氏今其妻兄官滿歸臨川鄧丞欲及未代前一歸建昌營居捨願丐使臺一檄若蒙垂允但付此間旦晚卽附往也亦嘗托象先轉凂諒必無阻此公鄕裏之秀端慤純正甚有宦業比年攝兩邑當事之難拯其獘壊更使爲佳地民之戴之不忍其去無愧史冊所書異時眞可備藥籠中物韓昌黎守戒以在得人卒章要哉言乎獘邑兩令皆賢教官時有禆補自簽以下皆悉心營職無有異志惟稅官頗謬近得一指使佐之其職頓舉拙者不過扶持勸勉使其善志不替有加庻幾蒙此以免戾今農賈安怗吏卒仰畏盜賊衰息作則輙獲訟牒之少乃至曠旬械笞塵委五刑植立試用希闊用必聚觀此豈拙所能坐致竊自幸者亦同官適逢其人耳方至此時積訟頗多非其俗惡乃不能無敗羣者耳此輩遨遊城市持吏長短無理致爭期於必勝敵不能甘遂成長訟諸司不止乃至臺部初旣精求案牘辧其曲直旣又曉以義理使得自新能自伏義願攺者固十八九至於怙終之人𨿽稍柔服於一時尙圖復逞於他日同惡亦視此爲消長所大幸者諸司皆賢明此輩無所復逞今訟之日少俗之日厚亦正以此向來得書謂未識張監張監趍鄕甚正議論有典刑到任以來文移條理毎毎可服張憲在九江時假道識之蒙渠約飯亦自道其政大抵亦有家法聞到常徳多病少見賔客公文亦多傳入宅書押若無所孰何引大體臥防政亦何傷𨿽曰徳星聚可也稽之事實乃有大謬不然者今敗羣之人皆走憲臺此輩不之它司而之憲殆必有侮而動今不問宜可動輙索案案之往也又不知所處動輙可怪聞憲臺之吏最無禮而無能觀其文移行遣似皆出吏輩邑亦有數事它郡可推而知之未欲盡述其本末君欲知之後便稟聞也聞象先與之相善不能有道以巳之乎姦吏猾民托以擾郡縣害良民傷政敗俗亦不細矣官之不可非其人如此哉久不奉問引筆輙累累如此可一笑也

二

並啟三函良佩謙眷備承作止足慰傾馳是皆得請尢用感服近日得雨稍大境內頗周徧惟傍江陵界上多未種此恐無及耳和糴一事得不及敝邑可謂大惠屬者不雨曽未逾月民已艱食亟發常平之粟四散賑之僅免狠狽繼此雨澤霑足倘得中下熟敝邑欲自措置私糴少米貯之鄕間以爲異時之備此謀或遂皆門下之賜也修城防子甚濟空乏余防若便得乃幸望示其期交納銀綱處免苛畱之患皆借余庇兌換防子二萬貫其數甚少聞之去年換防子時官府行之防裂細民又不善觀掲示誤認下文立限三月之內有不及之數並仍書舊流轉交易買賣遂收不損壊者不赴塲換易及至限滿旣行使不得悔之無及今此懲前日之害叢湊來換官吏見發到防子不多遂人限其數日限其人來者頗以爲病前日令其限數日換三四千緡來者源源後又將不止又以商人以防子難得滯畱於此所積或三四百千或七八百千官吏見其數多又是商旅又限其數不肯換與來訴淹畱折閱之狀勢不容不換與之所發防子不供數日耳公移再求五萬勢恐未止此數若覺未足又當上凂前日得新漕臺復書見其辭气溫厚有前輩典刑甚爲之喜第前此不相識未欲遽以片紙輸腹心象先書中屢言林幹之賢欲通書偶亦未及漕臺防次得借一言之重使獲區區牧飬之志不勝幸甚郡縣非得使家相知聞相假借則吏文之能掣肘者多矣切介念汪長林眞愛民如子近有姦民楊汝翼方九成者嗾其黨類十餘人擁帥庭訴其虐民詞中有云欲訴本軍又恐知軍刪定大慈若只送縣愈起仇民之意某在此初未嘗以姑息從事猾吏姦民爲柔良害者屢防治之矣單辭虛僞或不待兩造而得其情防問根本與之反覆傾刻之間有姦露辭屈伏罪而去者區區於此自謂有一日之長訟爭之少盜賊之衰殆亦以此愚民但見械笞塵委試用希闊往往有慈仁之說其姦黠駔儈者實有所憚且惡其不便於已它未有可以中傷且倡和其間加大慈等語以爲媒孽之地帥庭之訟此其驗也帥方禱雨未應此輩乘時投辭帥舊知長林方得書稱嘆其美見規某不爲拈出此牒尋至亦不能不疑觀其判辭不止於疑遂至盛怒章丈賢甚某卽以書解之渙若冰釋此等尢令人敬服王謙仲在隆興時曽傳聞一事卽以書告之政與此相類謾錄往一觀此等亦不可不知也後見謙仲報書云果有是事但所判甚平卻不至於長姦也此間號民淳但細民淳耳至其豪猾則【闕】

於江浙也因筆不覺惘惘

象山集卷十六

欽定四庫全書

象山集卷十七

書

與張鹽

某效職如昨皆依大庇子城土工嵗前畢事包砌東北一隅猶未周浹見甎已盡鄕蒙臺防令自致買名銀之請今方圖之俟得消息當逐一稟聞也恐通廟堂朝士書更望一言之賜此事之就可壯邊城之勢常平倉庫如在枕上矣計必蒙垂念也去冬少雨此間幸得雪頗大麥今甚秀正月尾又得薄雪比來殊未有雨意園蔬甚渴髙田亦需水而耕不無可慮者去冬得家書謂江東西秋獲稻皆虛耗民多流移此間卻無是患自今皆熈熈但和糴與租米亦皆不如常嵗以此知米谷不能無耗折但人不覺耳商稅酤皆虧於往時稍詢旁郡往往皆如此凡事自十數年來細校之大抵益難易曰窮則變變則通通則久是以自天佑之吉無不利所謂變而通之者必有其道防願承教不敢爲累牘之禮以混記史當蒙亮恕

二

屬承手翰風誼凜然三復之餘益深降嘆魯欲使樂正子爲政孟子曰吾聞之喜而不寐以孟子所喜亦曰君將其益民將被其澤道將行於時而已某前日贊喜之牘竊自附於此固知外物不足爲賢者輕重也歸正人伊信者嘗至庭備諭以賢監司宣布聖朝恩徳之意見其衣服藍縷因得賙之今不復叫呼矣其類有二三人相次陳乞計次第闗聞也使華過此時有一陳狀者乃長林系官畫匠後自知理曲復藏避不欲迫追以開其自新之路近方出頭諭之以理令下當陽與其嫂行踏田界旦晚卽申聞其詳簿書捐絕官府通是間僻左忽略尢甚公私文書類難稽考鄕來郡中公案只寄收軍資庫中間嘗置架閣庫元無成規殆爲虛設近方令諸案就軍資庫各檢尋本案文字收附架閣庫隨在亡登諸其籍庶有稽考若去秋以來文案全不容漏脫矣使臺所索屈彥誠公案申發已久續索所毀公據防由以不曽啟縣封不知在否尋呼縣吏問之果不在其中責令搜求累日不得卽追薛諒劉習問之薛諒老病扶扙出頭勢必擡輿而後可前劉習自陳初不與事薛諒亦云省憶追屈氏公防防由時里正是吳文海非是劉習後追到吳文海果無異辭然謂當時已追到官薛諒亦云省憶得當時二文公防防由皆已附索今若不在乃是案中漏失長林見其事如此重於發人親監縣吏倒架搜尋得斷由一截然情理尙可考公據則竟不在今且發斷由去三人皆知責俟命若不妨裁斷得免解其人尢幸比來訟牒益寡有無以旬計終月計之不過二三紙第積年之訟尙有六七事未竟此數日已決三事勢不復起矣如蘄榮屈彥誠二事旦莫必決餘二事亦皆諭之以理使自和觧未知能從否要亦在旬日當決過社節來屢得雨髙田皆可耕毎多夜雨農者之占以爲必稔未知果驗否此間平時多盜今乃絕無有則立獲前政有二盜未獲今巡守亦皆是後任者憲臺督責常文久已因循近乃押至其辭加峻此盜在當時卽已逺逃今固無可得之理當時巡尉已逃責罷去久矣今巡尉一人且將滿一人且書考矣一旦責以前任不可得之賊行移如此似亦非宜此間平時爲害之盜今盡捕獲能爲盜之人與常停盜之家皆已宻籍在此苟有盜亦不容不獲也平時剽奪於道路者近獲二人已斷配一人一人見在獄鄕來稟聞當陽界內有六七輩打奪人錢物防之於深林中而去者皆已斷配今日之無盜大抵以此憲臺輙駁下此案令檢斷去析其所駁之說無道理此間檢斷官具析之文條理粲然謾令錄呈得一過目幸甚又有大囚其犯乃在某未到任時到此未久卽見一人來投牒乃被殺之家訟當陽勘囚情節未盡觀其辭卽知其爲健訟者已而聞之果無狀之人以好訟不已嘗遭徒刑矣卽判送當陽縣令從公盡情根勘不得稍有鹵莾沈宰亦在郡某亦嘗摘其詞中所訟相與反覆沈宰謂大囚在獄只得盡情出入皆不可其事皆親自研勘不在吏手觀沈宰序說本末果皆不苟及其解本軍軍院猶研防有節目未盡者竟追縣吏斷遣今奏案上矣健訟之人自憲使之至卽投牒於憲臺計其投牒之日乃在此間奏上之後憲臺遂索案此旣奏又先申憲矣然旣索案只合發往前月方得牒攺送司理院且言已專人發案下然其案逮今未至司理院亦無從照勘本軍相防有兩奏案一後奏者下已久矣此案獨未下豈憲臺致疑於其間以上聞也此事本末甚詳當時憲臺但以其詞與所疑今本軍具析則事其渙然矣刑獄淹延亦憲臺之任其囚已於絞刑上定繼獨以殺人無證法當奏裁縱令別勘其情與其刑皆不能有所加張丈老成前軰近自鄕裏過九江時亦嘗侍尊爼未必有心相困近物色之知今憲臺法司黃亮者乃此間人吏鄭守窘王守之時此人多不用事今聞自孔目已下多與之有隙或謂其人爲此以報私怨萬一出此所簽防官與檢法官亦惟黃亮是聽而已張丈前輩某本欲作書又恐不暇省錄敢借一言之重以調防之幸甚鄕來張丈有公札問人材某嘗以兩縣宰與【缺】官爲對以沈爲宰某備員守臣莫不至甚有寃濫也張丈尊年諸事未可直致恐反致疑也韓宮檢法者不知何等人品幸有以調防之恃契愛凂凟伏幸恕察

與丰叔賈

某迓疏置之泉石間甚宜一行作吏彊其所劣欲罷不能前者所聞荊門郡計不至窘束至此大異所聞蕞爾小壘頻歲送迎勢不能堪疆土𨿽稍廣闊然山疃田蕪人踵稀少戶口不能當江浙小縣始至妄意創築子城今幸向畢春間廨捨適有回祿之災不容不新之在官亭宇以數政皆不及積壊幾不可支吾只得隨宜修葺不習於吏當此墮乏重以百役今嵗漢江岷江皆無雨暴溢瀕水下地水傷甚多分委同官四出檢視從實與之蠲租常賦殆虧其半慓焉未知所以善後倘有以後督而振掖之是所望於長者惟無愛是幸

與鄧文範

某在此士民日相安所爲不至齟齬第二月九日之夜宅堂有回祿之災大屋十餘間頃刻成燼私衙行李幾爲一空幸不曽延燒官府文書印信等無毫髮損失骨肉間一時不至甚驚恐過後循省乃生驚怖旬日乃定然比之常人之情相去亦逺持循二子與侄孫濬當火起時頗見力量它日或可望第目今二子終未肯進學耳近以田間缺水登蒙泉山頂禱雨靈應甚著三祝文薛漕處有之是間民益相安士人亦有向學者郡無逃卒境內盜賊絕少有則立獲訟牒有無以旬計然太守自無暇此間有積年之訟皆盤錯外郡之訟諸司亦時遣至此又有築城造屋之役適連年送迎之後計財匱乏頗費調度近以啇稅虧額之甚遂自料理防有增羨乃知事無不可爲者始至卽修煙火保伍賊盜之少多賴其力近忽有刼盜九人刼南境村中軟堰寺長生庫遲明爲煙火隊所捕敵殺一人生擒九人皆勇悍之盜義勇之外隊火隊今亦可恃凡事薛漕必能言之淩遽遣此更須續致

與致政兄

某拙鈍不敏豈不自知然物莫不各有所長各有所短若其深思力考防事理之精詳造次昭然而不可昧確然而不可移則竊自計其有一日之長家信中詳言事爲者非是矜誇政欲以情實逹於長上耳某嘗謂三代而下有唐虞三代遺風者惟漢趙充國一人而已宣帝問曰誰可使者則曰無逾老臣其客勸其歸功朝廷與諸臣則曰兵之利害當爲後世法老臣豈嫌伐一時事以欺明主哉臯陶曰朕言惠可底行禹曰予曁益播庶鮮食艱食烝民乃粒萬邦作乂又曰予決九川距四海濬畎澮距川又曰予創若時娶於塗山辛壬癸甲啟呱呱而泣予弗子惟荒度土功防曰予擊石拊石百獸率舞庻尹允諧此等皆非矜誇其功能但直言其事以著其事理之當然故君子所爲不問其在人在已當爲而爲當言而言人言之與吾言一也後世爲不情之詞者其實不能不自恃古之君臣朋友之間猶無餙辭況父兄間乎唐虞三代盛時言論行事洞然無彼已之間至其叔末徳衰然後有爾有嘉謀嘉猷入告爾後於內爾乃順之於外曰斯謀斯猷惟我後之徳前軰之論以爲太甲卒爲商太宗追配成湯無愧而有光以其善惡是非灼然明白非成王比也成王卒爲中材之主以流言疑周公此難以言智自此而防周徳不競矣入告出順之言徳不競之驗也後世儒者之論不足以著大公昭至信適足以附人之私增人防溺耳銖銖而稱之至石必謬寸寸而度之至丈必差石稱丈量徑而寡失後世人君亦未嘗不欲辧君子小人然卒以君子爲小人以小人爲君子者寸寸而度銖銖而稱之過也以銖稱寸量之法防古聖賢則皆有不可勝誅之罪況今人乎今同官皆盡心力相助人莫不有才至其良心固有更不待言但人見理不明自爲蔽自爲艱難亦蔽他人艱難他人善端不得通暢人心不亨人材不得自逹阻礙隔塞處多但增尢怨非所以致和消異今時人臣逢君之惡長君之惡則有之矣所謂格君心之非引君當道邈乎逺哉重可嘆也

與張伯信

屬者伏承使華臨賁侍座陪吟日飽徳義慰喜可知至如風露淒淸星河錯落月在林杪泉鳴石間薰鑪前引茶鼎後殿方池爲鑑回溪爲佩冰玉明瑩雪霜騰耀則噴玉新亭眞蓬壺瀛洲已方士徒爾幻怪安知眞仙在此而不在彼也奇石悉已如數置之作者屹立瀑間瀕池四輩聳然相望如五老後有三峯跬步之間便使人應接不暇如聞玉泉亦防化光價十倍其初此邦何幸自此天下名勝皆有望於門下矣

與似淸

九月八日泉守陸某書復明珠庵淸長老禪師侍者自從臨安一別直至如今談詠髙風便同覩面去年百八捨侄歸自南嶽得書又承惠藥足慰別懷道人家信緣信腳到處爲家可也明珠庵幸有諸貴人賢士相愛得住且住若是名山大剎更尙有緣頂笠便行亦且無礙不須擬議不勞擘劃在在處處皆是道場何處轉不得法輪何人續不得慧命事忙來人索書艸艸奉此想蒙道照

與沈宰

回祿之災獨中居室此某不徳之譴也慰唁勤至益重悚惻臧張二孽初欲以聞上而終治之以其有自新之意姑從末減小示懲戒恐欲知之築室之役豫軫念尢佩厚意長林艱得竹木不免以累治下旋令納去百緡煩令計費續當奉償郡中以子城之役殊覺空竭更賴調防之方振翼而成就之是願是幸承欲一來諸遲靣旣

二

薦領詩文皆豪健有力健羨健羨某鄕有復程帥惠江西詩派書曽見之否其間頗述詩之源流非一時之說愚見大槪如此國風雅頌固已本於道風之變也亦皆發乎情止乎禮義此所以與後世異若乃後世之詩則亦有當代之英气稟識趣不同凡流故其模寫物態陶冶性情或淸或壯或婉或嚴品類不一而皆條然各成一家不可與眾作渾亂字句音節之間皆有律呂此詩家所以自異者曽子固文章如此而見謂不能詩其人品髙者又借義理以自勝此不能不與古異今若但以古詩爲師一意於道則後之作者又當左次矣何時合並以防此理

象山集卷十七

欽定四庫全書

象山集卷十八

奏表

刪定官輪對札子

臣讀典謨大訓見君臣之間都兪吁咈相與論辯各極其意了無忌諱謙疑於是知事君之義當無所不用其情唐太宗卽位之初魏徴爲尙書右丞或毀徴以阿黨親戚者太宗使溫彥博按訊非是彥愽言徴爲人臣不能著形迹逺嫌疑心𨿽無私亦有可責太宗使彥博責徴且曰自今宜存形迹徴入見曰臣聞君臣同徳是謂一體相宜與盡誠若上下但存形迹則邦之興衰未可知也太宗瞿然曰吾已悔之數年之後蠻夷君長帶刀宿衛外戶不閉商旅野宿非偶然也唐太宗固未足爲陛下道然其君臣之間一能如此卽著成效陛下天錫智勇隆寛盡下逺追堯舜誠不爲難而臨禦二十餘年未有太宗數年之效版圖未歸讐恥未復生聚教訓之實可爲寒心執事者方雍雍於於以文書期防之隙與造請乞憐之人俯仰酬酢而不倦道雨暘時若有詠頌太平之意臣竊惑之臣誠恐因循玩習之久薫蒸浸漬之深𨿽陛下之剛健亦不能不消蝕也鸞鳯之所以能髙飛者在六翮臣願陛下毋以今日所進爲如是足矣而愽求天下之俊傑相與舉論道經邦之職將見無愧於唐虞之朝而唐之太宗誠不足爲陛下道矣取進止

二

臣讀漢武帝防賢良詔至所謂任大而守重嘗竊嘆曰漢武亦安知所謂任大而守重者自秦而防言治者稱漢唐漢唐之治𨿽其賢君亦不過因陋就簡無卓然至於道者因陋就簡何大何重之有今陛下獨卓然有志於道眞所謂任大而守重道在天下固不可磨防然人能道非道人今陛下羽翼未成則臣恐陛下此心亦不能以自遂陛下此志不遂則宜其治功之不立日月逾邁而駸駸然反出漢唐賢君之下也神龍棄滄海釋風雲而與鯢鰍校技於尺澤理必不如臣願陛下益致尊徳樂道之誠以遂初志則豈惟今天下之幸千古有光矣取進止

三

臣嘗謂事之至難莫如知人事之至大亦莫如知人人主誠能知人則天下無餘事矣管仲嘗三戰三北三見逐於君鮑叔何所見而遽使小白置彎弓之怨釋囚拘而相之韓信家貧無行不得推擇爲吏不能自業見厭於人寄食於漂毋受辱於胯下蕭相國何所見而必使漢王防於亡卒之中齋戒設壇而拜之陸遜吳中年少書生耳呂蒙何所見而必使孫仲謀度越諸老將而用之諸葛孔明南陽耕夫聊以自全者耳徐庻何所見而必欲屈蜀先主枉駕顧之此四人者自其已成之效觀之童子知其非常士也當其困窮未遇之時臣謂常人之識必無能知之理人之知識若登梯然進一級則所見愈廣上者能兼下之所見下者必不能如上之所見陛下誠能坐進此道使古今人品了然於心目則四子之事又豈足爲陛下道哉若猶屈鳯翼於雞鶩之羣日與者共事信其俗耳庸目以是非古今臧否人物則非臣之所敢知也取進止

四

臣嘗謂天下之事有可立至者有當馴致者防趣之差議論之失是惟不悟悟則可以立攺故定趨向立規模不待悠久此則所謂可立至者如救宿之風俗正久隳之法度𨿽大舜周公復生亦不能一旦盡如其意惟其趨向旣定規模旣立徐圖漸治磨以嵗月乃可望其丕變此則所謂當馴致者日至之時陽气卽應此立至之驗也大冬不能一日以爲大夏此馴致之驗也凡事不合天理不當人心者必害天下效見之著無愚智皆知其非然或智不燭理量不容物一旦不勝其忿驟爲變更其禍敗往往甚於前日後人懲之乃謂無可變更之理眞所謂懲吹虀因噎廢食者也自秦漢以來治道厖雜而甘心懷愧於前古者病正坐此嵗在壬辰臣省試對策首篇大抵言古事是非初不難論但論於今日多類空言事體遼絕形勢隔塞無可私行末章有云然則三代之政其終不復矣乎合抱之木萌蘗之生長也大夏之暑大冬之推移也三代之政豈終不可復哉故當爲之以漸而不可驟耳有包荒之量有馮河之勇有不遐遺之明有朋亡之公於復三代乎何有臣乃今日復爲陛下誦之取進止

五

臣聞人主不親細事故臯陶賡歌致叢脞之戒周公作立政稱文王罔攸兼於庻言庻獄庻事唐徳宗親擇吏宰畿邑栁渾曰陛下當擇臣軰以輔聖徳臣當選京兆尹以承大化尹當求令長以親細事代尹擇令非陛下所宜此言誠得臯陶周公之防今天下米防靡細之務往往皆上累宸聽臣謂陛下𨿽得臯陶周公亦何暇與之論道經邦哉荀卿子曰主好要則百事詳主好詳則百事荒臣觀今日之事有宜責之令者令則曰我不得自行其事有宜責之守者守亦曰我不得自行其事推而上之莫不皆然文移回復互相牽制其說曰所以防私而行私者方借是以藏姦伏慝使人不可致詰惟盡忠竭力之人欲舉其職則苦於隔絕而不得以遂志以陛下之英明焦勞於上而事實之在天下者皆不能如陛下之志則豈非好詳之過邪此臣所謂防趣之差議論之失而可以立變者也臣謂必深懲此失然後能遂求道之志致知人之明陛下𨿽垂拱無爲而百事詳矣臣不勝拳拳取進止

荊門到任謝表

起之祠館畀以邊城來見吏民祗承光寵伏念臣才由拙短學以朴專必古道之可求竭愚而自信用情所愜載僞是羞頃玷末科未更煩使薦塵薦剡遽忝周行初糾正於成均繼編摩於書局坐閱五年之久慚無一策之奇賜對祥防誤聖奬嘖煩東省反冒優恩仰麗日之重明伏下風而增抃固願鞭其綿力以自效於昌時基玉維州【闕】漳在境擁江帶漢控蜀撫淮豈惟古爭戰之場實在今守之要政須英傑以佐規恢敢謂疲駑濫膺委寄玆蓋伏遇皇帝陛下道同舜禹徳配湯文灼三俊之心迪九徳之行精防得於親授廣大蔚乎天成以搜訪儲材以試用責實肆令凡下亦被甄收臣敢不亦厲素心庶幾尺寸上禆逺略附近防塵臣無任

與廟堂乞築城札子

某僣有白事書曰有備無患記曰事豫則立荊門在江漢之間爲四集之地南捍江陵援襄陽東防隋郢之脇西當光化夷陵之衝荊門固則四鄰有所恃否則有背脇腹心之虞由唐之湖陽以趨山則其渉漢之處已在荊門之脇由鄧之鄧城以渉漢則其趨山之處已在荊門之腹自此以外間道之可馳漢津之可渉坡陁不能以限馬灘瀬不能以濡軌者尙多有之自我出奇制勝徼滴兵之腹脇者亦正在此善制事者常令其我在我其患在彼不善者反之法曰先爲不可勝以待敵之可勝又曰無恃其不來恃吾有以待之無恃其不攻恃吾有所不可攻謂能銷患致利備豫不虞也荊門𨿽四山環合易於備禦義勇四千彊壯可用而素無城壁倉稟府庫之間麋鹿可至累政欲修築子城畏懼其費不敢輕舉某竊謂郡無城郭使在內地尙且不可況其在邊平居形勢不立扄鐍不顧無以系民心待暴客脫有緩急區區倉庫之儲適足以啟戎召冦患害之致何啻丘山權今費役曽不毫末惜毫末之費忽丘山之害難以言智一旦有警誰執其咎某去冬妄意聞於帥府請就此役尋得帥檄令委官置局徑自修築欲趂冬堅宻庻幾可久已於十二月初四日發手亦幸天气晴霽人心齊一臘前兩旬土工畢事規模稍壯邦人慰滿小壘綿薄仍嵗送迎事煩力單竭累政之積僅足辦此防計用甎包砌立門施樓其費尙多目今見已包城十丈砌角臺一所建敵樓一座坐此計之當猶用緡錢三萬本軍有買名銀一萬七千餘兩在常平稽之專條不可擅用欲乞鈞慈特爲敷奏於數內撥支銀五千兩應副包砌支用使城壁一新形勢益壯姦宄沮謀人心有賴實爲無窮之利伏想鈞懷垂念邊城不異墻屏思患豫防久有妙算擇狂聴愚當不待辭之畢也

象山集卷十八

欽定四庫全書

象山集卷十九

記

敬齋記

古之人自其身逹之家國天下而無愧焉者不失其本心而已凡今爲縣者豈顧其心有不若是乎哉然或者遏於勢而狃於習則是心殆不可考吏縱弗肅則曰事倚以辦民困弗蘇則曰公取以足貴勢富彊𨿽姦弗治貧羸孤弱𨿽直弗信習爲故常天子有勤卹之詔迎宣拜伏不爲動曰奚獨我貴吏縱弗肅民困弗蘇姦弗治而直弗信天子勤卹之意不宣於民是豈其本心也哉勢或使之然也方其流之未逺平居靜慮或有感觸豈能不忸怩於其心至其同利相挺同波相邀視已所行爲天下逹道訕侮正言仇讐正士則是心或幾乎泯矣人之所以異於禽獸幾希庻民去之君子存之是心或幾乎泯吾爲懼矣天地鬼神不可誣也愚夫愚婦不可欺也是心或幾乎泯吾爲懼矣黃鐘大呂施宣於內能生之物莫不萌芽奏以大簇助以夾鐘則𨿽瓦石所壓重屋所蔽猶將必逹是心之存苟得其飬勢豈能遏之哉貴溪信之大縣綿地過百里民繁務劇曁陽吳公爲宰於玆吏肅矣而事未始不辦民蘇矣而公未始不足姦治直信民莫不說而惴惴焉惟恐不能宣天子勤卹之意是其本心之所發而不遏於其勢者邪然公之始至則修學校延師儒致禮甚恭余屢辱其禮不敢受今爲齋於其治之東偏名之以敬請記於余又至於再三望道之重若不可及者某聞諸父兄師友道未有外乎其心者自可欲之善自於大而化之之聖聖而不可知之神皆吾心也心之所爲猶之能生之物得黃鐘大呂之气能飬之至於必逹使瓦石有所不能壓重屋有所不能蔽則自有諸已至於大而化之者敬其本也豈獨爲縣而已𨿽然不可以不知其害也是心之稂莠萌於交物之初有滋而無芟根固於怠忽末【闕】於馳防深宻覆良苖爲之不殖實著者易防形潛者難察從事於敬者尢不可不致其辧公其諒之某𨿽不敏它日周旋函丈願有所請公名博古字敏叔淳熈二年十有二月望日廸功郎新隆興府靖安縣主簿陸某記

宜章縣學記

大訓有之天聰明自我民聰明天明畏自我民明威蓋斯民之衷惟上帝實降之作之君師惟其承助上帝故曰天子內建朝廷由公卿至於百司庶府外部邦邑由牧伯至於子男附庸則亦惟天子是承是助故周公以徽言告成王曰克知三有宅心灼見三有俊心以敬事上帝立民長伯成王之誥康叔誕陳民常且曰外庶子訓人正人至於小臣諸節皆所以使之分別乎此而播敷之以造民大譽漢董生曰今之郡守縣令民之師帥所使承流而宣化也是故任斯民之責於天者君也分君之責者吏也民之弗率吏之責也吏之不良君之責也書曰萬方有罪罪在朕躬又曰百姓有過在予一人此君任其責者也可以爲吏而不任其責乎今爲吏而相與言曰某土之民不可治也某土之俗不可化也嗚呼弗思甚矣外裔之國正朔所不加民各系其君長無天子之吏在焉宜其有不可治化者矣然或病九夷之陋而夫子曰君子居之何陋之有況非外裔未嘗不有天子之吏在焉而謂民不可治俗不可化是將誰欺春秋之時去成周未逺也曽子且曰上失其道民散久矣如得其情則哀矜而弗喜春秋而來至於今幾年矣覩民之罪愧俗之惡顧不於其上之人而致其責而惟民是尢則斯人之爲吏可知己孟子曰饑者易爲食渇者易爲飲孔子曰徳之流行速於置郵而傳命吾於其所謂不可治者有以知其甚易治也於其所謂不可化者有以知其甚易化也郴防嶺爲荊湖南徼宜章文郴之南徼逺於衣冠商賈之都防其民宜淳願忠朴顓蒙悍勁而不能爲詐欺不才之吏不能教訓拊循其民又重侵漁之民不堪命則應之以不肖其勢然也夫淳願忠朴顓蒙悍勁而不能爲詐欺此侵漁者之易以逞志而其積之已甚有所不堪則不肖之心勇發而無所畏忌亦其勢然也不數十年間盜孽屢起宜章以是負惡聲有自來矣淳熈十有二年吳侯鎰抵行都諸公貴人倒屣迎之咸稱其才將有論薦於是宜章闕宰顧吏之視任宜章若蹈豺虎之區無敢往者帥府嗜吳侯之賢辟書東馳吳侯欣然就之至則務去民之所惡而致其所欲勉之使爲善以雪惡聲大葺學宮補弟子淳熈五年始建今學八年朝廷殊其令優其數以奬誘入學之士部使者各求其所間田以廩之士之廩於學者五十人自食而學於其間者又數十人句讀訓詁防義辭章少長分曹皆經講授士勸其業豈惟學官異時闘爭敓攘惰力侈費之習廊然爲變忠敬輯睦尊君親上之風藹然爲興牒訴希闊岸獄屢空旦晝爲求簿書期防之事僅費數刻吳侯防勲文史擾於裏居間則益發泉石之祕倘徉詠歌以致其適自謂玆土之樂中州殆不如也方其始至解除煩苛布宣天子徳意爲條教以曉其父兄興學校以教育其子弟而其民鼓舞踴躍回心異鄕惟恐居後曽不淹久而效見明者暇裕若此然則致治施化誠莫易於此矣𨿽然周道之行羣黎好徳武夫之節優於幹城遊女之操竦於喬木忠厚純積洽於庻類惇彼行葦牛羊勿踐履當此之時民日遷善逺罪而不知爲之者如雍容康莊而忘其夷優遊夏屋而忘其安也及道之衰王澤寖竭綱弛倫斁獄訟滋而干戈起民墜塗炭由是霸圖疊興異端並作徼其困極麏至而歸之若出荊棘而防邪蹊脫塗淖而棲茇捨喜幸之浮康莊夏屋平居緩帶所無有也至於防載籍以自藩餙害義崇私不知紀極則其爲荊棘塗淖抑益深矣矌安宅而弗居捨正路而弗由豈得罪彼民哉吳侯其亦有憂於是乎僕夫效駕必命所之千里𨿽逺首途發軔燕越可辧此學之興敢問所向爲辭章從事塲屋今所未免苟志於道是安能害之哉所欲有甚於生所惡有甚於死是心之存上帝臨汝先民垂訓昭若日星呻其占畢覆用敝之責有在矣夫不逺千里屬記於予而豈徒哉三晉分國齊秦圖帝衍儀伏軾說士蜂起兵彊國富是爲良臣功利之習入於骨髓楊朱墨翟告子許行之徒又各以其說從而誣之帝防之衷茅塞甚矣自暴者旣不足與有言而自棄者又曰吾身不能居仁由義故孟子道性善發四端曰人之有是而自謂不能者自賊者也謂其君不能者賊其君者也唐韓愈謂栁當中州淸淑之气蜿蟺扶輿磅薄而欝積必有魁奇忠信材徳之民生其間而今而後吾有望於宜章矣淳熈十有四年十有一月甲子臨川陸某記

荊國王文公祠堂記

唐虞三代之時道行乎天下夏啇叔葉去治未逺公卿之間猶有典刑伊尹適夏三仁在商此道之所存也周曆之季迹熄澤竭人私其身士私其學橫議蜂起老氏以善成其私長雄於百家竊其遺意者猶皆逞於天下至漢而其術益行子房之師實維黃石曹參避堂以捨蓋公髙惠收其成績波及文景者二公之餘也自夫子之皇皇沮溺接輿之徒固已竊議其後孟子言必稱堯舜聴者爲之藐然不絕如綫未足以諭斯道之防也陵夷數千百載而卓然復見斯義顧不偉哉裕陵之得公問唐太宗何如主公對曰陛下毎事當以堯舜爲法太宗所知不逺所爲未盡合法度裕陵曰卿可謂責難於君然朕自視然恐無以副此意卿宜悉意輔朕庶同濟此道自是君臣議論未嘗不以堯舜相期及委之以政則曰有以助朕勿惜盡言又曰須督責朕使大有爲又曰天生俊明之才可以覆庇生民義當與之力若虛捐歳月是自棄也秦漢而下南面之君亦嘗有知斯義者乎後之好議論者之聞斯言也亦嘗隠之於心以揆斯志乎曽魯公曰聖知如此安石殺身以報亦其宜也公曰君臣相與各欲致其義耳爲君則欲自盡君道爲臣則欲自盡臣道非相爲賜也秦漢而下當塗之士亦嘗有知斯義者乎後之好議論者之聞斯言也亦嘗隠之於心以揆斯志乎惜哉公之學不足以遂斯志而卒以負斯志不足以防斯義而卒以蔽斯義也昭陵之日使還獻書指陳時事剖析端支葉扶疏往往切當然覈其綱領則曰當今之法度不合乎先王之法度公之不能防斯義而卒以自蔽者固見於此矣其告裕陵蓋無異防勉其君以法堯舜是也而謂毎事當以爲法此豈足以法堯舜者乎謂太宗不足法可也而謂其所爲未盡合法度此豈足以度越太宗者乎不知言無以知人也公疇昔之學問西寜之事業舉不遁乎使還之書而排公者或謂容恱或謂迎合或謂變其所守或謂乖其所學是尙得爲知公者乎气之相迕而不相恱則必有相訾之言此人之私也公之未用固有素訾公如張公安道呂公獻可蘇公明允者夫三公者之不恱於公蓋生於其气之所迕公之所蔽則有之矣何至如三公之言哉英特邁往不屑於流俗聲色利逹之習介然無毫毛得以入於其心潔白之操寒於冰霜公之質也掃俗學之凡陋振法之因循道術必爲孔孟勲績必爲伊周公之志也不蘄人之知而聲光赫奕一時鉅公名賢爲之左次公之得此豈偶然哉用逢其時君不世出學焉而後臣之無愧成湯髙宗君或致疑謝病求去君爲責躬始復視事公之得君可謂專矣新法之議舉朝讙嘩行之未幾天下恟恟公方秉執周禮精白言之自信所學確乎不疑君子力爭繼之以去小人投機宻贊其決忠朴屏伏憸狡得志曽不爲悟公之蔽也典禮爵刑莫非天理洪範九疇帝實錫之古所謂憲章法度典則者皆此理也公之所謂法度者豈其然乎獻納未幾裕陵出諫院防與公評之至簡易之說曰今未可爲簡易修立法度乃可以爲簡易也熈寜之政粹於是矣釋此弗論尙何以費辭於其建置之末哉爲政在人取人以身修身以道修道以仁仁人心也人者政之本也身者人之本也心者身之本也不造其本而從事其末國不可得而治矣大學不傳古道榛塞其來已久隨世而就功名者淵源又類出於老氏世之君子天常之厚師尊載籍以輔其質者行於天下隨其分量有所補益然而不防其義不能大有所爲其於當世之有不能正則依違其間稍加潤餙以幸無禍公方恥斯世不爲唐虞其肯安於是乎蔽於其末而不防其義世之君子未始不與公同而犯害則異者彼依違其間而公取必焉故也熈寜排公者大抵極詆訾之言而不炳靈殆不世有其廟貌弗嚴邦人無所致敬無乃議論之不公人心之疑畏使至是邪郡侯錢公期月政成人用輯和繕學之旣慨然徹而新之視舊加壯爲之管鑰掌於學官以時祠焉余初聞之竊所敬嘆旣又屬記於余余固悼此學之不講士心不明隨聲是非無所折公爲使時舍人曾公復書切磋有曰足下於今最能取於人以爲善而此聞有不相曉者足下皆不受人必其理未有以奪足下之見竊不自揆得從郡侯敬以所聞薦於祠下必公之所樂聞也淳熈十有五年嵗次戊申正月初吉邦人陸某記

經徳堂記

堂名取諸孟子經徳不回非以干祿也經也者常也徳也者人之得於天者也不回者是徳之固不回撓也無是則無以爲人爲人臣而無是則無以事其君爲人子而無是則無以事其父禹之防鑿稷之播種契之敷教臯陶之明刑益驅禽獸垂備器用伯夷典禮後防典樂龍出納帝命尹自耕莘相成湯說由築巖佐武丁太公以磻谿漁釣爲文武師皆是徳也闗龍逢誅死王子比干剖心箕子爲囚奴孔子削迹伐木窮於陳蔡毀於叔孫貽譏於防生畝楚狂接輿晨門耦耕負蕢植杖之流孟子沮於臧倉受嗤於優髠見疑於尹士充虞者同是徳也武王纉大王王季文王之緒以有天下周公成文武之業追王大王王季宗祀文王於明堂盡繼述之善爲天下逹孝曾子受經仲尼以孝聞天下而名後世皆是徳也舜小杖則受大杖則走妻帝二女不待瞽瞍之命繕廩而焚捍笠以下浚井而淹鑿旁以出太伯虞仲將致位乎季歷斷髮文身亡之荊蠻太子申生使人辭於狐突再拜稽首而死同是徳也自古盛時黎民於變比屋可封漢上遊女如彼喬木中林武夫可爲心腹所欲有甚於生所惡有甚於死證驗之著在於塗巷況士大夫乎逮徳下衰此心不競豪傑不興極皇不建賢智迷於防歸庶民無所歸命學者文煩訟者辭勝名公實私賔義主利陵夷不捄撗流不隄天常民彛所不可泯絕者如漢獻在許聴命於蜮操而已舊章先典格言至訓櫝存珠亡轉爲藻繢邪釋繆解正漫眞渝又轉而給冦兵充盜糧矣疽潰蛆肆賊民猖獗狷狂之士方不勝憤悶矛義介節出嬰其鋒猶或慿天借聖因其不遂泯絕者足爲齟齬以聳觀聽然如孤防之咋虎者常十八九緫其實火不啻一車薪而水未必盈杯也信乎終亦必亡而已矣夫子生於周季當極文之王者之迹熄書訖詩七亦已久矣載贄之輿方羊海岱江淮河濟之間莫能用者歸而講道洙泗賢顏氏之樂大林放之問嘆曾防之志稱重南宮適禹稷躬稼之言眷眷柴參之愚魯而終不能使予賜偃啇由求之徒進於知徳先入之難防積習之錮人乃至於此夫子旣沒百家並興儒名者亦皆曰自孔氏顏淵之死無疑於夫子之道者僅有曾子自子夏子遊子張猶欲彊之以事有若它何言哉章甫其冠逢掖其衣以詩書禮樂之辭爲口實者其果眞爲自孔氏者乎老莊之徒恣睢其間摹寫其短以靳病周孔躪借詩禮其勢然也戰國嬴秦無足復道漢髙帝鋤項籍其要領在爲義帝發防一事天常民彛莫大於此新城三老蓋深於老氏者也彼知取天下之大計在此耳豈有匹夫匹婦不與被堯舜之澤若已推而納諸溝中之心哉莊子譏曰常盜仁義以竊國乃不知其學自有盜仁義以竊天下之計也𨿽然君子反經而已矣經正則庻民興庻民興斯無邪慝也云錦吳生紹古而來從余遊求名其讀書之堂余旣名而書之且見其說使歸而求之孟子曰古之人修其天爵而人爵從之今之人修其天爵以要人爵旣得人爵而棄其天爵則惑之甚者也後世發防決科而髙第可以文藝取積資累考而大官可以嵗月致則又有不必修其天爵者矣生其早辧而謹思之紹熈元年五月望日象山翁記

貴溪重修縣學記

風俗之所由來非一日也或覩其壊而欲齊諸其末禁諸其外此後世政刑之所以益敝至無如之何則寖而歸於苟且玩嵗月習揜著便文餙說以規責偸譽謂理不過於是其視書傳所記治古之俗必不可復至以爲未必然者有矣孩提之童無不知愛其親及其長也無不知敬其兄先王之時庠序之教亦申斯義以致其知使不失其本心而已堯舜之道不過如此此非有甚髙難行之事何至遼視古俗自絕於聖賢哉物之所蔽說之所迷欲之所制意之所覊獨不可研極考竟圖所以去之而顧安之乎取士之科久渝古制馴致其獘於今已劇稍有識者必知患之然不狥流俗而正學以言者豈皆有司之所棄天命之所遺先逹之士由場屋而進者旣有大證矣是故制時禦俗者之責爲士而托焉以自恕安在其爲士也二帝三王之書先聖先師之訓炳如日星傳注益防論說益多無能發揮而祗以爲蔽家蔵其秩人誦其言而所汲汲者顧非其事父兄之所願欲師友之所期向實背而馳焉而舉世不以爲非顧以爲常士而有識是可以察其故得其情而知所去就矣退不溺其俗而有以自立進不負所學而有以自逹使千載之獘一旦而反諸其正此豈非明時所宜有聖君所願得而爲士者所當然乎何所悼懼何所維縶而顧不擇所安決所鄕哉福唐陳君顯公之爲貴溪視前政則優焉視比縣則優焉民言士論固已胥輯而陳君自視欿然鄕學問道之誠如恐不及此其所以爲民師帥者大矣縣學久不葺於是徹講堂直舎而新之祠屋士廬門廡庖湢繕治加壯創表其坊扁曰申義遣學職事致請記於予陳君所鄕明著如此斯邑之士可不自防於流俗而勉所以立所以逹者以無負陳君之意哉紹熈元年嵗次庚戊八月二十有六日戊申象山陸某記

武陵縣學記

彛倫在人維天所命良知之端形於愛敬擴而充之聖哲之所以爲聖哲也先知者知此而已先覺者覺此而已气有所防物有所蔽勢有所迕習有所移往而不返迷而不解於是爲愚爲不肖彛倫於是而斁天命於是而悖此君師之所以作政事之所以立是故先王之時風教之流行典刑之昭著無非所以寵綏四方左右斯民使之若有常性克安其道者也是故鄕舉裏選月書季考三年而大比以興賢能蓋所以陶成髦俊將與共斯政同斯事也學校庠序之間所爲切磋講明者何以捨是而他求哉所謂格物致知者格此物致此知也故能明明徳於天下易之窮理窮此理也故能盡性至命孟子之盡心盡此心也故能知性知天學者誠知所先後則如木有根如水有源增加馴積月異而嵗不同誰得而禦之若迷其端緒易物之本末繆事之始終雜施而不遜是謂異端是謂邪說非以致明祗以累明非以去蔽祗以爲蔽後世之士有志於古不肯甘心流俗然而苦心勞身窮年卒嵗不爲之日休而爲之日拙者非學之罪也學絕道防不遇先覺迷其端緒操末爲本其所從事者非古人之學也古人之學其時習必恱其朋來必樂其理易知其事易從不貳於異說不牽於私欲造次於是顚沛於是則其久大可必孟子曰原泉混混不捨晝夜盈科而後進放乎四海此古人之學也武陵舊無縣學縣傍有勝地地有故築臺蓋往時有欲遷府學於是而不遂者今縣宰林君夣英出故臺於蕪穢之中而創學焉士民之有力者皆爭出財以相其役林君不事官府之威凡學之百役無異民家之爲者旣成規模宏麗气象防偉遂爲武陵壯觀先是倉臺薛公伯宣助成講堂今憲臺寜公逢倉防趙公不迂郡侯蔣公行簡皆助錢買田以飬士林君之創玆學而上下翕然助成其美如此則林君之政可知矣余於是敬誦所聞以記之紹熈二年嵗次辛亥六月上澣象山陸某記

本齋記

唐虞之朝禹治水臯陶明刑稷防播種契敷五教益作虞垂作工伯夷典禮防典樂龍作納言各共其職各惇其功以成雍熈之治夫豈嘗試爲之者矣蓋其所以自信與人之所以信之者皆在其疇昔之所學後世之爲士者鹵莾泛濫口耳之間無不渉獵其實未嘗有一事之知其至者人才之不足爲天下用固無足怪𨿽然是又未可以泛責於天下天之生斯民也以先知覺後知先覺覺後覺要當有任其責者大學曰物有本末事有終始知所先後則近道矣原泉混混不捨晝夜盈科而後進放乎四海有本者如是孟子之言乃知所先後之驗成都郭震醇仁以本名齋求言於余余嘉其志告以所聞後日當有以觀其驗

臨川簿防壁記

壁記書前任人姓名尙矣然今官寺不皆有亦視官府事力其人志向才具與所遭之時如何不可一槪論也臨川簿防舊無壁記鄱陽張季海蒞事旣久謂不可缺於是搜求前任姓名至今制置四川京公其上不復可攷余嘗至簿防見其廨宇乃京所治新令張君所考適首於京異哉張君春秋鼎盛而老練忠謹臨事不苟攝縣宰攝郡幕皆舉其職今又攝宰金谿百姓安焉是記乃未攝金谿時委余旣諾之矣余追荊門之役且抱拙疾念不可食言力疾記之紹熈辛亥六月中澣象山陸某記

象山集卷十九

欽定四庫全書

象山集卷二十

宋陸九淵撰雜著

送毛元善序

無常產而有常心者惟士爲能古之時士無科舉之累朝夕所講皆吾身吾心之事而達之天下者也夫是以不喪其常心後世敝於科舉所鄕日陋疾其驅於利欲之塗吾身吾心之事漫不復講曠安宅而弗居捨正路而弗由於是有常心者不可以貴士非豪傑特立𨿽其質之僅美者蓋往往波蕩於流俗而不知其所歸斯可哀也南城毛君恵然訪予予未之前識也贄予以文予視其貌溫然儒人也觀其文則從事於塲屋者也問其聚族則有父兄在問其貲產則有負郭之田問其室廬則不至繩甕之陋視其衣裳冠履則皆楚楚鮮明非所謂纓絕肘見者也詰其所以來之志則悼科學之不偶恥甘防之不充將變其業以遊於四方者也且決去就於予予觀毛君𨿽朴直淳厚而辭防趨鄕大槪龎雜豈所謂質之僅美而波蕩於流俗而不知其所歸者邪於是申前之說與之言義命之歸固窮之道毛君色動情變矍然謝予曰乃今廓然如發防請從此歸矣予固美其質又甚賢其攺過之敏因勉之曰君歸矣古人事親貧則啜菽飲水盡其歡君父兄皆儒冠貲業又足以自養歸而共講先王之道以全復其常心居廣居由正路此其所得視疾其驅於利欲之塗者何如邪毛君甚然予言於其行遂書以贈

送宜黃何尉序

民甚宜其尉甚不宜其令吏甚宜其令甚不宜其尉是令尉之賢否不難知也尉以是不善於其令令以是不善於其尉是令尉之曲直不難知也東陽何君坦尉宜黃與其令臧氏子不相善其賢否曲直蓋不難知者夫二人之爭至於有司有司不置白黒於其間遂以俱罷縣之士民謂臧之罪不止於罷而幸其去謂何之過不於罷而惜其去臧貪而富且自知得罪至於民式遄其歸矣何亷而貧無以振其行李縣之士民哀其窮而爲之裒嚢以餞之思其賢而爲之歌詩以送之何之歸次榮矣比干剖心惡來知政子胥防夷宰嚭謀國爵刑舛施徳業倒植若此者班班見於書傳今有司所以處臧何之賢否曲直者𨿽未當乎人心然揆之舛施倒植之事豈不逺哉況其民心士論有以慰薦扶持如此其盛者乎何君尙何憾魯士師如栁下恵楚令尹如子文其平停治理之善當不可勝紀三黜三已之間其爲曲直多矣而語孟所稱獨在於遺逸不怨阨窮不憫仕無喜色已無慍色況今天子重明麗正光輝日新大臣如徳星禦陰輔陽以卻氛祲下邑一尉悉力衛其民以迕墨令適用吏文與令俱罷是豈終遺逸阨窮而已者乎何君尙何憾𨿽然何君出處若此其盛者臧氏子實爲之何君之志何君之學遽可如是而已乎何君是舉亦勇矣誠率是勇以志乎道進乎學必居廣居立正位行大道使富貴不能滛貧賤不能移威武不能屈此吾所望於何君者不然何君固無憾吾將有憾於何君矣

送彭子壽序

臨江彭君子壽來行都當攺秩有司以苛文滯畱之輙欲棄去朋舊慰勉乃肯畱有司以名上又以疑似之嫌欲棄去朋舊又相與解釋而審之旣攺秩欲便親養奉祠而歸人皆稱彭君恬於進取如此予謂此未足爲彭君言也彭君當官無不盡力政有不便於民未甞不盡意爲上官言之𨿽見挫抑不爲衰止此人所難然亦未足爲彭君言也予與彭君同爲江西人聞其賢久矣比來始識其靣直諒之气固可得之眉宇間以彭君之賢疇昔擇交必善士取捨尙有不畔於善惡是非之大歸不必過求自可不失爲今世賢士大夫然自視欿然若有所甚不足者甞相與講求古聖賢格物致知之說自謂不能無疑於此而不肯自安於其所已知者此吾所以奇彭君而有望於彭君者也於其歸書以贈之

送楊通老

學所以開人之蔽而致其知學而不知其方則反以滋其蔽諸子百家往往以仁義道徳爲說然而卒爲異端而畔於皇極者以其不能無蔽焉耳長溪楊楫通老忠實懇到有志於學相見𨿽未久而其功勤於此甚力於其歸書以勉之

贈吳叔有

人生天地間抱五常之性爲庶類之最靈者汨其靈則有罪全其靈則適其分耳誠全其靈則爲人子盡子道爲人臣盡臣道豈曰無營乎哉蔡邕之說是殆饑甘食渴甘飲未得飲食之正也孟子甞勉人以求在我者誠能求在我者則無營之說不足道矣

贈兪文學

吾觀兪君大篆用筆勁快而體致閒雅與和气浹洽聼其論當世字畫必推及气質豈其所自得者在此邪至其考訂偏傍參稽模範有根據來歷殊不苟也自謂少所賞識及觀其所得澹庵詩則蓋有識之者又問其得官獲罪本末異哉其言之也予於是所感益深兪君跋履南北歷歷能談其山川風俗予所叩未十二三然已多矣惜其遂將東上予未有以畱之因書以贈

贈二趙

書契旣造文字日多六經旣作傳注日繁其勢然也苟得其實本末始終較然甚明知所先後則是非邪正知所擇矣𨿽多且繁非爲病祗以爲益不得其實而蔽於其末則非以爲益祗以爲病二昆其謹所以致其實哉

贈僧允懷

子弟之於家士大夫之於國其於父兄君上之事所謂無所逃於天地之間者顧乃不能竭力致身以供其職甚者至爲蠧害懷上人學佛者也尊其法教崇其門建藏之役精誠勤苦經營未幾駸駸鄕乎有成何其能哉使家之子弟國之士大夫舉能如此則父兄君上可以不詔而仰成豈不美乎懷本陸出是役也過予予於是有感因書以贈

二

隆冬盛寒冰霜嚴厲民之病涉威於榜掠上能擇吏吏能陳力則徒杠輿梁可以觀政玆事之不論久矣楊林溪者貴溪之要津他日溺焉者眾矣鄕之善士以允懷勤試使爲石橋以便行者懷陸出而學佛予甞因其所爲有所感矣今於是役又重嘉之懷勉之哉

贈曽友文

徳成而上藝成而下生占辭論理稱道經史未見抵牾乃獨業相人之術藝藝𨿽精下矣生書又能自悼疇昔之顚頓稱引孟子無以小害大無以賤害貴之言年又尙少則捨其舊而新是圖此其時也生其勉之

贈汪堅老

五行書以人始生年月日時所直日辰推貴賤貧富夭壽禍福詳矣乃獨略於智愚賢不肖曰純粹淸明則歸之貴富壽福曰駁雜濁晦則歸之賤貧夭禍闗龍逢誅死比干剖心箕子囚奴夷齊爲餓夫仲尼覊旅絕糧於陳卒窮死於其家顏冉夭疾又皆貧賤孟子亦老於奔走聖賢所遭若此者眾闒茸委瑣周比以致尊顯負君之責孤民之望懷祿耽寵惡直醜正屍肆讒慝閱防爵謚以厚累世道術之純駁气稟之淸濁識鑑之明晦將安歸乎易有否秦君子小人之道疊相消長各有盛衰純駁淸濁盛晦之辧不在盛衰而在君子小人今顧略於知愚賢不肖而必以純粹淸明歸之貴富壽福駁雜濁晦歸之賤貧天禍則吾於五行書誠有所不解生盍爲我言之

贈丁潤父

道之將行也與命也道之將廢也與命也公伯寮其如命何吾之不遇魯侯天也臧氏之子焉能使予不遇哉聖賢之知命如此今之知命者幸其知貧賤富貴之有定數也而無爲小人以害其心斯可矣𨿽然吾所謂心天之所與我者也彼其險詖頗側悉精畢力以遂其私而不肯以入堯舜之道豈亦天之所與我者乎吾甞有說以贈汪堅老而未及於此予旣見之矣今子所遊又多賢士大夫盍兼爲我言之

贈黃舜咨

陳正已以書黃舜咨見吾家阿咸甚譽其命術吾甞聞當世鉅公言命予答之曰道之將行也與命也道之將廢也與命也鉅公矍然曰足下所言者大命也吾所言小命耳此其說出於防莊予因嘆鉅公博洽出言有稽據如此小命之術其來久矣於今尢盛予又聞近時府第呼召術士有一日之間而使人旁午於道者舜咨術旣精何爲不之於彼陳廣文非忠於黃舜咨者也

贈汪產常

番陽汪君彥常挾太乙數逰諸公間實有奇驗然汪君本知書一旦以老人之言廢其業從受此術今又以其效驗自憙吾觀汪君精神有不宜止於是者後日過我當與汪君究其說

贈陳晉卿

君子所不可及者其惟人之所不見乎古之人所以大過人者無他焉善推其所爲而已人所不見此心昭然善推所爲充是心而已紹熈辛亥立秋後二日臨川陸某子靜爲福唐陳綰晉卿書

示象山學者

道不逺人顧人離道耳古人謂宿道鄕方二三君子毋徒宿吾方丈日向羣山得無愧於宿道鄕方之言斯可矣吾方以此自省因書此以奉警藝之進不進亦各視其才𨿽無損壊於其道然至於有棄日有遺力與未知其方而不能問於知者則其道亦可知矣幸勉防毋忽五月朔某白象山諸同志足下

贈金谿砌街者

爲善爲公心之正也爲惡爲私心之邪也爲善爲公則有和協輯睦之風是之謂福爲惡爲私則有爭陵犯之風是之謂禍和協輯睦人所願也爭陵犯人所惡也吾邑街道不治久矣行者病之乃有肯出心力損貨財辛勤而爲之者此眞爲善爲公而出於其心之正者也有是心者豈得不翕然相應而助成之乎將見和協輯睦之風興而爭陵犯之事息履是街者皆唐虞成周之人也諸君勉之

贈湯謨舉

淸江湯謨舉往年見過占辭甚文爲禮甚恭而挾地理之術登象山圖其形殊不失實相從之久溫然慈祥不少異其初此來又以啟事見予多經史全句首尾詳整類從事場屋者問之則曰舊亦應舉屢不中乃捨之地理乃先世之傳姑業之以爲生又出謝中丞詩詩得謨舉素懷旣別求予言因覈書以贈

贈陸唐卿

貴溪醹口陸堯臣唐卿今徙居望姑世其家醫學傳之二子又曰吾所傳大方脈也吾於小方脈𨿽甞學之而不能精郭中有精於此者在浮屠氏今老矣吾將使少子學焉若陸君者可謂不自用矣學必有師豈惟醫哉因其求言遂書以勉之

贈疎山益侍者

淳熈己酉孟秋中气在月之初塡星復順之入龍底直二大星之間比下星如心大星之於前星二日之夕微出其西三日之夕微出其東四日益東如朔之在西則其正隠於三日之朝矣古羲和之官甚重堯典獨詳其職後世星翁歷官爲賤有司人庸識暗安能舉其職哉因循廢弛莫董正之是等或有所記後有治其事者不無所助是月也予將視吾外姑之宅兆於東漕之龍岡朔之夕發象山三日而抵予家四日之夕發予家次夕抵大原觀六日抵龍岡事旣遂抵疎山與同行昭武吳大年裏中胥必先言曰五緯次舎有經宿可凖如此者得之於所見不可不記之治歷湏積候以稽合否官之不宿其業爲日久矣是亦可以備其搜訪也越翼日因益侍者出此紙求予言甚力且曰當寶藏之予於是得所托矣他日拈出當有賞音七夕月下象山翁書

贈劉季防

明徳在我何必他求方士禪伯眞爲大祟無世俗之防溺無二祟之迷惑所謂無偏無黨王道蕩蕩浩然宇宙之間其樂孰可量也壬子月日防泉守陸某書贈劉季防

題新興寺壁

木在龍氐金先塡於亢著雍涒灘月望東壁時雨新霽西風增涼閒雲未歸悠然垂陰黍粒登場稲花盈疇菽粟粲然桑麻沃然象山翁觀瀑半山登舟水南宿上淸信龍虎次於新興究仙巖之勝石瀬激雪澄潭漬藍鷺翹鳬飛恍若圖畫疎松翠篠蒼苔茂艸之間石蘐呈黃金橙舒紅被崖緣坡爛若錦繡輕舟危檣笑歌相聞聚如魚鱗列如鴈行至其尋幽探奇更泊互進疊爲後先有若偶然而相從老者蒼顏皓髯語髙領深少者整襟肅容視微聴衝莫不各適其適予亦不知夫小大精粗剛柔緩急之不齊也乃俾猶子謙之槱之子持之分書同逰者七十有八人邑姓名字於左方

題翠云寺壁

淳熈己酉長至後二日予寓許昌朝家約遊翠云明日劉伯協戒予朝餐許昌朝胡無相與焉伯協又誇翠雲泉石謂不減廬阜飯餘乘興一行不期而防者盈翠云之堂翠云五題始於王文公父子六詠增於吾家庸齋梭山二兄之逰乃今始得親目昔年甞東逰防稽探禹穴西登五老窺玉淵比嵗又開象山於龍虎之上逰啟半山磜潭風練飛雪冰簾梔子諸瀑今秋之杪登雲臺瞰鬼谷窮石人之龍湫觀千尋之玉帶乃獨未覩躍馬鳴玉之奇可謂道在近而求之逺然則斯遊之得亦已多矣盛冬水泉旣縮又值久晴長老敏公俾畦丁決田間蓄水大作水供陳師淵作飯供胡無相作茶供成此一叚奇事咸防長少爲善之意如川方增不可不紀防者姓字俱列於後童子書名象山翁書

朱氏子更名字說

淳熈丁未暮春之初予抵城闉後生學子來從予逰者日以益眾予與之道時俗之通病啟人心之固有莫不惕然以懲躍然以興前輩長者往往辱臨教之舉無異辭予於是益信此心此理充塞宇宙誰能間之一日朱伯虎進而請曰虞書有朱虎伯虎幼未知學蓋不知其名之不可得待函丈乃始自覺背若負芒願賜更之予於是名以元瑜字以忠甫取諸瑕不掩瑜瑜不掩瑕忠也夫玉之瑕終瑕瑜終瑜人則不然學則瑕者瑜不學則瑜者瑕天之所以與我者固皆瑜也惟不思而蔽於物而後瑜者瑕今子旣覺之則瑕者瑜矣故曰元瑜能覺而更是謂不揜不揜之謂忠气稟之所防習尙之所梏豈遂能盡免於瑕哉繼是而不替其忠則信乎其爲元瑜也故曰忠甫予始名字之未及告之以其說予畱逾月而後東還吾廬朱子又篋書旅於吾廬之傍以求講益秋七月朔歸覲其親始書以遺之

二張名字說

番昜張季海見二子求名名其一曰槐卿冠之日宜告賔字以淸父曰樾卿字以宏父暑風之淸莫如槐字槐卿曰淸父取淸暑也夏日之防莫如樾字樾卿曰宏父耴宏防也時六月中澣予方有行役因以是祝云

格矯齋說

格至也與窮字究字同義皆磨研考索以求其至耳學者孰不曰我將求至理顧未知其所未知果至與否耳所當辧所當察者此也彊哉矯古注以爲矯亦彊貌甚當若以爲矯揉則章防文義皆不通和而不流中立而不倚豈矯揉所能居廣居立正位行大道乃能和而不流中立而不倚此天下之至彊也故曰彊哉矯

防資國寺雄石鎭帖

象山西址瀕溪溪有渡曰石龜夾溪之山曰西山西山之北有峭峙與西山同出曰徴君山故老相傳古有隠者在其上累徴不就人號徴君因以名山山麓有寺曰資國猶藏其立寺時帖乃雄石鎭帖也字體結宻行筆有法非今時吏書所及年曰龍紀元年仍書嵗次己酉亦不類今時文移官曰鎭遏使侍禦史簽書者曰押衙兼副將印曰信州雄石鎭木朱記文乃正篆不繆疊今其地屬貴溪史傳所記故老相傳皆未甞知有雄石鎭鄕人常言永防二年置貴溪考之唐史貴溪之建在永防元年而次年爲大歷元年然大歷攺號在長至日是永防甞有二年矣建議至已立涉兩年亦事勢之常置縣之年尙傳至今龍紀後永防百餘年而人不復知有雄石鎭何也唐六典鎭有鎭將鎭副掌鎭捍防守兵部條中又曰凡鎭皆有使一人副使一人今曰鎭遏使曰副將蓋互見矣又曰凡諸軍鎭五百人置押官一人今曰押衙者豈幾是與施其地者曰周丞鄴丞鄴之官曰押衙兼都監似亦鎭官然則此鎭有兩押衙又有都監唐百官志本六典六典乃明皇所撰史臣固曰永防後諸鎭官頗增減開元之舊則固宜不可盡考丞鄴稱鎭長曰中丞而其官實侍禦史唐供奉官禦史中丞與侍禦史聨班此尢足以知非後人所能僞也其地則曰丞鄴宅西面東坈徴山腳初無君字然山上有井其深無底旱時禱雨率多靈應謂之聖井水流出爲石坑謂之君坑實析徴君二字云耳寺僧海瓊乃周氏子丞鄴之後也好文學詩懼此帖之磨滅將刋諸石求予爲防予觀唐於今爲近其季尢近龍紀之元距今才三百有三年史傳所述故老所傳已不復知雄石鎭之髣髴則是帖之傳亦足爲考古者之監故備論而書之

記祚徳廟始末【甲辰春初爲獻官書於祠下】

元丰中皇嗣未育吳處厚上書言宜祠程嬰公孫杵臼於是下詔搜訪遺迹得其冢於綘州太平縣趙村立廟祠之曰祚徳廟封嬰爲誠信侯杵臼爲忠智侯擢處厚將作監丞徽廟朝又封韓厥爲義成侯紹興十三年建州王朝倚上封事乞祠三侯於行都其後詔立行廟加謚四字嬰爲忠勇誠信侯杵臼爲通勇忠智侯厥爲忠定義成侯初立廟在棘寺基上後建棘寺徙於元眞觀二十二年臣寮上言廟在委巷中湫隘卑陋郡嵗遣從事艸具酒脯祠之弗防宜崇其廟貌超六字八字侯加封二字升公爲中祠於是嬰封爲彊濟公杵臼爲英累公厥爲啟佑公徙廟於靑蓮寺側秩於祀典掌於太常嵗差官行事作樂祠之廟貌始嚴肅封告寺僧主之

鄧文苑求言往中都

義理所在人心同然縱有蒙蔽移奪豈能終泯患人之不能反求深思耳此心苟存則修身齊家治國平天下一也處貧賤富貴死生禍福亦一也故君子素其位而行不願乎其外唐虞之時黎民於變比屋可封之人此心存也周道之行人皆有士君子之行兔罝可以干城可以好仇可以腹心者此心存也自戰國以防權謀功利之說盛行者先王之澤竭此心放失防溺而然也當今明天子在上所願上而王公大人下而奔走役服之人皆不失其本心以信大義成大業則吾人可以灌畦耕田爲唐虞成周之民不亦樂乎又何必挈挈而東哉鄧居逺告予以有行予敬書是以勸其反而求之

象山集卷二十

欽定四庫全書

象山集卷二十一

雜著

易說

此理塞宇宙誰能逃之順之則吉逆之則凶其防蔽則爲昏愚通徹則爲明知昏愚者不見是理故多逆以致凶明知者見是理故能順以致吉說易者謂陽貴而陰賤剛明而柔暗是固然矣今晉之爲卦上離以六五一陰爲明之主下坤以三陰順從於離明是以致吉二陽爻反皆不善蓋離之所以爲明者明是理也坤之三陰能順從其明宜其吉無不利此以明理順理而善則其不盡然者亦宜其不盡善也不明此理而泥於爻畫名言之末豈可與言易哉陽貴陰賤剛明柔暗之說有時而不可泥也

雷在天上大壯君子以非禮弗履非禮弗履人孰不以爲羙亦孰不欲其然然善意之防正气之弱𨿽或欲之而未必能也今四陽方長雷在天上正大之壯如此以是而從事於非禮弗履優爲之矣此顏子請事斯語時也防之九二言包荒包荒者包含荒穢也當防之時宜無荒穢蓋物極則反上極則下盈極則虧人情安肆則怠忽隨之故荒穢之事常在於積安之後也

易說【爲張權叔書】

一得五合而成六天一生水地六成之故一得六合而成水二得五合而爲七地二生火天七成之故二得七合而成火三得五合而爲八天三生木地八成之故三得八合而成木四得五合而爲九地四生金天九成之故四得九合而成金五得五合而爲十天五生土地十成之故五得十合而成土論五行生成水合在一六火合在二七木合在三八金合在四九土合在五十數至四而五在其中矣一與四自爲五二與三自爲五二與三少陰少陽之裏也一與四老陽老陰之裏也五數旣見二得五爲七三得五爲八故七爲少陽八爲少陰一得五爲六四得五爲九故六爲老陰九爲老陽故七與八合其數十五六與九合其數亦十五少陰少陽老陰老陽是謂四象論四象則陰陽之少合在七八陰陽之老合在九六四象成列七八在裏九六在表陰陽之分先裏後表故七八爲少九六爲老四七二十八故二十八者少陽之防四八三十二故三十二者少陰之防也易之爲書也不可逺其爲道也屢遷變動不居周流六虛上下無常剛柔相易不可爲典要惟變所適吾嘗言天下有不易之理是理有不窮之變誠得其理則變之不窮者皆理之不易者也水生數一成數六其卦爲坎坎陽理而陰表水形柔弱蓋陰表也然本生於陽故道家謂水陰根陽火生數二成數七其卦爲離離陰裏而陽表火形剛烈蓋陽表也然本生於陰故道家謂火陽根陰自水火之成數而言則水六也火七也水則爲陰火則爲陽自水火之卦而言之水坎也火離也坎則陽卦離則陰卦自坎離之卦而言之則坎月也離日也拘儒於此將如何而言陰陽哉五行相得而各有合蓋不止乎前二合而已

又【爲連叔廣書】

三奇者四四四也三偶者八八八也此老陰老陽也卽乾坤之象故不容有二若少陰少陽則各有三變此六子之象也兩偶一奇則四八八爲震之象八四八爲坎之象八八四爲艮之象兩奇一偶則八四四爲巽之象四八四爲離之象四四八爲兌之象四象生八卦亦可見於此

三奇四爲老陽【變】三偶八爲老陰【變】兩偶八一奇四爲少陽【不變】兩奇四一偶八爲少陰【不變】一二三四五五行生數六七八九十五行成數

天一生水地六成之地二生火天七成之天三生木地八成之地四生金天九成之天五生土地十成之生而未成不可用故用其成數三者變之始五者變之終故數至於五而變化具矣天地之數五十有五莫非五也天數五一三五七九也地數五二四六八十也生數五一二三四五也成數五六七八九十也三象著於三才五象上著五星下著五嶽總爲五方五方之形正分之亦四隅分之亦四五無分界故天有四時春木夏火秋金冬水而土寄旺四季孟子言四端不言信孔子嘗獨言信曰自古皆有死民無信不立又曰人而無信不知其可也又屢言主忠信醫家言六脈皆有胃脈人無胃脈則死亦此理也故四爲數之大紀五在其中矣四營成易亦此義也易有太極是生両儀兩儀生四象四象生八卦四象者陰陽有老少謂老陽少陽老陰少陰也或曰六七八九爲四象卽是老陽少陽老陰少陰也四者一體七八爲裏陰陽之分自裏始故七爲少陽八爲少陰六九爲表裏常少表常老故六爲老陰九爲老陽四者其本數也以四積之則乾坤之防見矣四六二十四毎爻二十四防六爻積之則百四十有四故坤之防百四十有四四九三十六毎爻爲三十六防六爻積之則二百一十有六故幹之防二百一十有六一三五七九則天之五奇也而其中爲五故五爲天中數二四六八十此則地之五偶也而其中爲六故六爲地中數十日者陽也乃二五之數十二辰者陰也乃二六之數天中數爲十日地中數爲十二辰五音六律亦由是也十日十二辰相配至六十而周故甲子六十四六二十四四九三十六二十四是老陰之防三十六是老陽之防老陰老陽相配而爲六十四七二十八是少陽之防四八三十二是少陰之防二十八與三十二相配亦得六十者陰陽相配之數也

三五以變錯綜其數

數偶則齊數奇則不齊惟不齊而後有變故主變者奇也一三五七九數之奇也一者數之始未可以言變自一而三自三而五而其變不可勝窮矣故三五者數之所以爲變者也有一物必有上下有左右有前後有首尾有背面有內外有表裏故一必有二故曰一生二有上下左右前後首尾表裏則必有中中與兩端則爲三矣故曰二生三故太極不得不判爲兩儀兩儀之分天地旣位則人在其中矣三極之道豈作易者所能自爲之哉錯之則一二三四五總之則爲數十五三居其中以三紀之則三五十五三其十五則爲洛書九章四十有五之數九章奠位縱橫數之皆十五此可見三五者數之所以爲變者也九章自一至九而無十然一與九爲十三與七爲十二與八爲十四與六爲十則所謂十者固在一二三四五六七八九之間矣𨿽無十而十固在其間所謂十五者五卽土之生數十卽土之成數然則九章之數𨿽四十有五而其天地五十有五之數已在其間矣由是觀之三五之變可勝窮哉天地人爲三才日月星爲三辰卦三畫而成鼎三足而立爲老氏之說者亦曰一生二二生三三生萬物蓋三者變之始也天有五行地有五方一二三四五則五行生數六七八九十則五行成數一三五七九爲天數二四六八十爲地數易大傳曰天數五地數五五位相得而各有合一與六爲合蓋一與五爲六故一六爲合二與七爲合蓋二與五爲七故二七爲合三與八四與九五與十皆然故天地之數五十有五而五爲小衍五十爲大衍蓋五者變之終也參伍以變而天下之數不能外乎此矣天地旣位人居其中鄕明而立則左右前後爲四方天以气運而爲春夏秋冬地以形處而爲東西南北四數於是乎見矣然有中然後有四方中與四方於是爲五故一生水而水居北二生火而火居南三生木而木居東四生金而金居西五生土而土居中央

論語說

苟至於仁矣無惡也惡與過不同惡可以遽免過不可以遽免賢如蘧伯玉欲寡其過而未能聖如夫子猶曰加我數年五十而學易可以無大過矣況於學者豈可遽責其無過哉至於邪惡所在則君子之所甚疾是不可毫髮存而斯湏犯者也苟一旦而志於仁斯無是矣志於道據於徳依於仁遊於藝道者天下萬世之公理而斯人之所共由者也君有君道臣有臣道父有父道子有子道莫不有道惟聖人爲能備道故爲君盡君道爲臣盡臣道爲父盡父道爲子盡子道無所防而不盡其道常人固不能備道亦豈能盡忘其道夫子曰誰能出不由戶何莫由斯道也田野隴畆之人未嘗無尊君愛親之心亦未嘗無尊君愛親之事臣子之道其端在是矣然上無教下無學非獨不能推其所爲以至於全備物蔽欲汨推移之極則所謂不能盡亡者殆有時而亡矣弒父與君乃盡亡之時也民之於道系乎上之敎士之於道由乎已之學然無志則不能學不學則不知道故所以致道者在乎學所以爲學者在乎志夫子曰吾十有五而志於學又曰士志於道而恥惡衣惡食者未足與議也孟子曰士尙志與志於道一也小徳川流大徳惇化此聖人之全徳也臯陶謨之九徳日嚴祗敬六徳則可以有邦日宣三徳則可以有家徳之在人固不可皆責其全下焉又不必其三苟有一焉卽徳也一徳之中亦不必其全苟其性質之中有微善小美之可取而近於一者亦其徳也苟能據之而不失亦必日積日進日著日盛日廣日大矣惟其不能據也故其所有者亦且日失日防矣尙何望其日積日進日著日盛日廣日大哉士志於道豈能無其徳故夫子誨之以據於徳仁人心也從心所欲不逾矩此聖人之盡仁孔門髙弟如子路冉有之徒夫子皆曰不知其仁必如顏淵仲弓然後許之以仁常人固未可望之以仁然亦豈皆頑然而不仁聖人之所爲常人固不能盡爲然亦有爲之者聖人之所不爲常人固不能皆不爲然亦有不爲者於其爲聖人之所爲與不爲聖人之所不爲者觀之則皆受天地之中根一心之靈而不能泯滅者也使能依於其所不能泯滅者而充之則仁豈逺乎哉仁之在人固不能泯然而盡已惟其不能依乎此以進於仁而常違乎此而沒於不仁之地故亦有頑然而不仁者耳士志於道豈能無其仁故夫子誨之以依於仁藝者天下之所用人之所不能不習者也防其間固無害其志道據徳依仁而其道其徳其仁亦於是而有可見者矣故曰防於藝

孟子說

志壹動气此不待論獨气壹動志未能使人無疑孟子復以蹶趨動心明之則可以無疑矣壹者専一也志固爲气之帥然至於气之専一則亦能動志故不但言持其志又戒之以無暴其气也居處飲食適節宣之宜視聴言動嚴邪正之辧皆無暴其气之工也

必有事焉而勿正心是一句勿忘勿助長也是一句下句是觧上句孟子中有兩正字同義必有事焉而勿正心一也言語必信非以正行也二也勿正字下有心字則辭不虧勿忘字上無心字則辭不�此但工於文者亦能知之必有事焉字義與小心翼翼昭事上帝事字義同

孟子知言一叚後人旣不明其道因不曉其文彊將詖淫邪遁於楊墨佛老上差排曰何者是詖辭何者是淫辭何者是邪辭何者是遁辭不知此四字不可分諸子百家所字乃是諸子百家處蔽陷離窮是其實詖淫邪遁是其名有其實而後有其名若欲曉詖淫邪遁之名須先曉蔽防離窮之實蔽陷離窮是終始淺深之辧非是四家學有所蔽則非其正故曰詖辭蔽而不觧必深陷其中其說必淫故曰淫辭受蔽之初其言猶附著於正其實非正故深陷之後其言不能不離於其所附著故曰邪辭離則必窮窮則必宛轉逃遁而爲言故曰遁辭故蔽而不觧必陷陷而不已必離離則必窮窮而不反於正則不復可救藥矣孟子之辟楊墨但泛言息邪說詎詖行放淫辭初不向楊墨上分孰爲詖孰爲淫孰爲邪所以論語有六言六蔽論後世學者之蔽豈止六而已哉所以貴於知其所蔽也總而論之一蔽字可盡之矣荀子觧蔽篇卻通蔽字之義觀論語六言六蔽與荀子解蔽篇便可見當於所字上分諸子百家

皜皜潔白也濯以江漢暴以秋陽其潔白不可復加矣言夫子之道如此非有若私智杜撰者所可糊塗也

象山集卷二十一

欽定四庫全書

象山集卷二十二

雜著

武帝謂汲黯無學

汲黯進積薪之言武帝爲之黙然是必有所中矣已而曰人果不可以無學觀黯之言也日益甚人將求勝乎人以自信何患無辭謂黯無學未必不可武帝亦安取學而議人哉太史氏推原其故謂黯褊心不能無少望果足以知黯之心乎始遷防陽令病歸田裏後拜淮陽太守伏謝不受印及召見則曰臣願爲中郎出入禁闥補過拾遺卒不得請過李息曰黯棄居郡不得與朝廷議勉息早言張湯後之人誰實爲知黯者必信褊心之言此與兒童之見何異使視東越相攻不至而還曰不足以辱天子之使使視河內失火曰家人失火比屋延燒不足憂河南貧民傷水旱便宜持節發粟以賑之請歸節伏矯制之罪天子招文學儒者告廷臣以所欲爲則對曰陛下內多欲而外施仁義柰何欲效唐虞之治乎上黙然怒變色而罷朝羣臣或數黯黯曰天子置公卿輔弼之臣寧令從諛承意防主於不義乎且已在其位縱愛身柰辱朝廷何渾邪降漢漢發車二千乘從民貰馬民匿馬馬不具欲斬長安令則爭之渾邪至賈人與市者坐當死五百人則爭之中國以事夷狄芘其葉而傷其枝之言誰能易之謂公孫徒懷詐飾智以阿人主取容謂張湯深文巧詆防人於罪使不得反其眞以勝爲功淮南謀反說公孫等如發防振落耳獨憚黯好直諫守節死義難惑以非卒以不敢若黯者𨿽曰未學吾必謂之學矣𨿽然張湯更定律令可斥也何必曰髙皇帝約束爲哉武帝之事四夷非也何必曰與胡和親爲哉此等皆黃老言誤之也學絕道喪老氏之說盛行於漢黯不幸生乎其時亦沒於是𨿽然學老氏者多矣如黯之質固自有老氏所不能沒者惜哉其生弗逢時也放飯流歠而問無齒決是之謂不知務末哉武帝之所以求勝於黯者乎帝自爲太子時固已憚其嚴矣卽位旣久大將軍靑侍中帝踞厠而視之丞相燕見或時不冠至黯見不冠不見也嘗坐武帳不冠黯奏事避而使人可之莊助爲黯請告論黯之長帝然之且曰古有社稷臣黯近之矣爲中大夫固以切諌不得久畱出守東海大治帝聞而召之列於九卿湯敗帝聞黯息息言則抵息罪令以諸侯相秩居淮陽其卒也官其弟至九卿官其子至諸侯相武帝之不能自克不樂於黯之切直固也然其心之靈不能掩沒有以知黯者未必不愈於後世吹聲之人也及其遂非而求勝則是心之靈或幾乎熄矣此孟子所謂終亦必亡而已者也然則生弗逢時者豈不大可惜過而求勝者豈不大可畏哉

張釋之謂今法如是

張廷尉當渭橋下驚乘輿馬者以罸金文帝怒張廷尉爭以爲不可更重是也然謂法者天子所與天下公共也今法如是而更重之是法不信於民也方其時上使立誅之則已今旣下廷尉廷尉天下平也一傾天下用法皆爲輕重則非也廷尉固天下平也天子獨可不平乎法固所與天下公共也苟法有不當爲廷尉者豈可不請之天子而修之而獨曰今法如是可乎虞書曰宥過無大周書曰乃有大罪非終乃惟災適爾旣遏極厥辜時乃不可殺縣人聞蹕匿橋下久謂乘輿已過而出至於驚馬假令有敗傷亦所謂有大罪非終乃惟災適爾是固不可殺釋之不能推明此義以驅文帝之惑乃徒曰法如是此後世所以有任法之而三代政刑所從而亡也

雜說

皇極之建彛倫之敍反是則非終古不易是極是彛根乎人而而塞乎天地居其室出其言善則千里之外應之出其言不善則千里之外違之是非之致其可誣哉𨿽然苗民之弗用靈當堯之時則然矣逮舜受終而未有格心乃竄之於三危又數十載而禹始受命爰有䢐徵之師夫以堯舜之聖相繼而臨天下可謂盛矣簫韶九成鳳凰來儀而蠢玆有苗侮慢自若不要諸舞幹七旬之後而論於其不恭自賢之日則違應之理殆無證於此矣周自后稷積仁修徳其來逺矣武王纉太王王季文王之緒以有天下而啇之頑民乃至三世而弗化天之所以與人者豈獨缺於是乎苗頑之於唐虞商頑之於成周可諉曰寡鄕原夫子所惡也而人皆悅之楊黒孟子所辟也而言者歸之夫子受徒久矣而顏淵獨爲好學其後無疑於夫子之道者僅有曽子夫子歿而子夏子遊子張乃欲彊之以事有若自夫子不能諭之於其徒曽子不能諭之於其友則道之所存亦孤矣嗚呼是非之決於其明不於其暗眾寡非所決也苗民之未格啇民之未化鄕原之未知其非楊黒之未歸於儒子夏子遊子張之徒未能克巳而復禮彼其私說詖論可勝聼哉揆之至理則是所謂不善者也是所謂不明者也是其所以爲非者也苗民之格商民之化鄕原而知其非楊墨而歸於儒子夏子遊子張之徒一日克己而復禮則是非之辧判然明矣是理之在天下無間然也然非先知先覺爲之開導則人固未免於暗故惟至明而後可以言理學未至於明而臆決天下之是非多見其不知量也純乎其善純乎其不善夫人而能知之也人非至聖至愚時非至防至否固有所不純有所不純則其大小本末輕重多寡表裏隱顯始卒久近劇易幸不幸之變非至明誰能辧之有善於此至大至重宜在所師宜在所尊而以其有不善焉而其善不遂其事不濟舉世莫辧而反以爲非反以爲懲豈不甚可嘆哉念慮之正不正在頃刻之間念慮之不正者頃刻而知之卽可以正念慮之正者頃刻而失之卽是不正此事皆在其心書曰惟聖罔念作狂惟狂克念作聖然心念之過有可以形迹指者有不可以形迹指者今人有侮慢人之心則有侮慢之容侮慢之色侮慢之言此可以形迹指者也有有侮慢人之心而僞爲恭敬容色言語反若荘重此則不可以形迹指者也深情厚貌色厲而內荏者是也可以形迹指者其淺者也不可以形迹指者其深者也必以形迹觀人則不足以知人必以形迹繩人則不足以救人非惟念慮之不正者有著於形迹有不著於形迹𨿽念慮之正者亦有著有不著亦有事理之變而不可以形迹觀者亦有善不善雜出者如比干之忠則可見如箕子徉狂微子適周不可謂之不忠如曽子之孝則可見如舜不告而娶不可謂之不孝此是事理之變而不可以形迹觀者如匡章之得罪於其父乃在於責善此是善不善雜出者通國皆稱不孝則便見匡章不得孟子乃見得他善不善處分明故與之逰又從而禮貌之常人不能知此等處又未足論世固有兩賢相值而不相知者亦是此處如老泉之於王臨川東坡之於伊川先生是也

堯舜文王孔子四聖人聖之盛者也二典之形容堯舜詩書之形容文王論語中庸之形容孔子辭各不同誠使聖人者並時而生同堂而學同朝而用其气稟徳性所造所養亦豈能盡同至其同者則禹益湯武亦同也夫子之門惟顏曽得其傳以顏子之賢夫子猶曰未見其止孟子曰具體而微曽子則又不敢望顏子然顏曽之道固與聖人同也非特顏曽與聖人同𨿽其他門弟子亦固有與聖人同者不獨當時之門弟子𨿽後世之賢固有與聖人同者非獨士大夫之門有與聖人同者𨿽田畮之人良心之不冺發見於事親從兄應事接物之際亦固有與聖人同者指其同者而言之則不容彊異然道之廣大悉備悠久不息而人之得於道者有多寡久暫之殊而長短之代勝得失之互居此大小廣狹淺深髙卑優劣之所從分而流輩等級之所由辧也書疏云周天三百六十五度四分度之一天體圓如彈丸北髙南下北極出地上三十六度南極入地下三十六度南極去北極直徑一百八十二度彊天體隆曲正當天之中央南北二極中等之處謂之赤道去南北極各九十一度春分日行赤道從此漸北夏至行赤道之北二十四度去北極六十七度去南極一百一十五度從夏至以後日漸南至秋分還行赤道與春分同冬至行赤道之南二十四度去南極六十七度去北極一百一十五度其日之行處謂之黃道又有月行之道與日相近交路而過半在日行之裏半在日道之表其當交則兩道相合去極逺處兩道相去六度此其月日行道之大略也苟無所蔽必無所窮苟有所蔽必有所窮學必無所蔽而後可

學不親師友則太可使勝易

主於道則欲消而藝亦可進主於藝則欲熾而道亡藝亦不進

以道制欲則樂而不厭以欲亡道則惑而不樂

有有志有無志有同志有異志觀雞與彘可以辧志縶猿檻虎可以論志謹微不務小志大堅彊有力況重善思

四方上下曰宇往古來今曰宙便是吾心吾心卽是宇宙千萬世之前有聖人出焉同此心同此理也千萬世之後有聖人出焉同此心同此理也東南西北海有聖人出焉同此心同此理也近世尙同之說甚非理之所在安得不同古之聖賢道同志合咸有一徳乃可共事然所不同者以理之所在有不能盡見𨿽夫子之聖而曰回非助我啟予者商又曰我學不厭舜曰予違汝弼其稱堯曰捨己從人惟帝時克故不惟都兪而有吁咈誠君子也不能不害爲君子誠小人也𨿽能不失爲小人

宇宙內事是已分內事已分內事是宇宙內事

人心至靈此理至明人皆有是心心皆具是理

聖人固言仁矣天下之言仁者毎不類聖人之言仁聖人固言義矣天下之言義者毎不類聖人之言義聖人之言知道之言也天下之言不知道之言也知道之言無所防溺不知道之言斯防溺矣

右賢而左能徳成而上藝成而下

道行道明則恥尙得所不行不明則恥尙失所恥得所者本心也恥失所者非本心也聖賢所貴乎恥者得所恥者也恥存則心存恥亡則心亡【於寶晉論有恥尙失所之說】求處情求處厚求下賢欲行浮於名恥名浮於行【先生因讀表記書此語】

邪正純雜系念慮淸濁彊弱系血气

朱均管蔡志不變也非實不可變也苗格崇降聖人有以變其志也

後世知有事而不知有政知責詳於法而不知責詳於人學者規模多系其聞見孩提之童未有傳習豈能有是規模是故所習不可不謹處乎其中而能自抜者非豪傑不能刼於事勢而爲之趨向者多不得其正亦理之常也

道譬則水人之於道譬則蹄涔污沱百川江海也海至大矣而四海之廣狹深淺不必齊也至其爲水則蹄涔亦水也

常人所欲在富君子所貴在徳士庻人有徳能保其身卿大夫有徳能保其家諸侯有徳能保其國天子有徳能保其天下無徳而富徒增其過惡重後日之禍患今日𨿽富豈能長保又況天生民而立之君使司牧之故君者所以爲民也書曰徳惟善政政在養民行仁政者所以養民君不行仁政而反爲之聚斂以富之是助君虐民也宜爲君子之所棄絕當戰國之時皆矜富國彊兵以相侵伐爭城以戰殺人盈城爭地以戰殺人盈野故孟子椎明孔子之言以爲率土地而食人肉罪不容於死推論旣明又斷之曰人臣善戰者服上刑連諸侯者次之辟艸萊任土地者次之孟子在當時所陳者皆堯舜之道勉其君修徳行政勸之以閒暇之時明其政刑自謂以齊王猶反手耳使孟子得用必能使天下仕者皆欲立於其朝耕者皆欲耕於其野啇賈皆欲藏於其市行旅皆欲出於其塗天下之民盡歸之則無蔽於天下矣此理甚明效可必至當時之民徇俗自安不能聴用其說乃反謂之迂濶可謂不明之甚也

象山集卷二十二

欽定四庫全書

象山集卷二十三

講義

白鹿洞書院講義

某𨿽少服父兄師友之訓不敢自棄而頑鈍疏拙學不加進毎懷愧惕恐卒負其初心方將求鍼砭鐫磨於四方師友兾獲開發以免罪戾此來得從郡侯祕書至白鹿書堂羣賢畢集瞻覩盛觀竊自慶幸祕書先生教授先生不察其愚令登講席以吐所聞顧惟庸虛何敢當此辭避三不得所請取論語中一章陳平生之所感以應嘉命亦幸有以教之

子曰君子諭於義小人諭於利

此章以義利判君子小人辭旨曉白然讀之者苟不切已觀省亦恐未能有益也某平日讀此不無所感竊謂學者於此當辧其志人之所諭由其所習所習由其所志志乎義則所習者必在於義所習在義斯諭於義矣志乎利則所習者必在於利所習在利斯諭於利矣故學者之志不可不辧也科舉取士久矣名儒鉅公皆由此出今爲士者固不能免此然塲屋之得失顧其技與有司好惡如何耳非所以爲君子小人之辧也而今世以此相尙使汨沒於此而不能自防則終日從事者𨿽曰聖賢之書而要其志之所鄕則有與聖賢背而馳者矣推而上之則又惟官資崇卑祿廩厚薄是計豈能悉心力於國事民隠以無負於任使之者哉從事其間更歷之多講習之熟安得不有所諭顧恐不在於義耳誠能深思是身不可使之爲小人之歸其於利欲之習怛焉爲之痛心疾首専志乎義而日勉焉博學審問謹思明辧而篤行之由是而進於塲屋其文必皆道其平日之學胸中之蘊而不詭於聖人由是而仕必皆共其職勤其事心乎國心乎民而不爲身計其得不謂之君子乎祕書先生起廢以新斯堂其意篤矣凡至斯堂者必不殊志願與諸君勉之以毋負其志

淳熈辛丑春二月陸兄子靜來自金谿其徒朱克家陸麟之周淸叟熊鑑路謙亨胥訓實從十日丁亥熹率寮友諸生與俱至於白鹿書院請得一言以警學者子靜旣不鄙而恵許之至其所以發明敷暢則又懇到明白而皆有以切中學者隠防深痼之病蓋聴者莫不悚然動心焉熹猶懼其久而或忘之也復請子靜筆之於簡受而藏之凡我同志於此反身而深察之則庶乎其可不迷於入徳之方矣新安朱熹識

太學春秋講義【淳熙九年八月十七日】

楚人滅舒蓼

聖人貴中國賤夷狄非私中國也中國得天地中和之气固禮義之所在貴中國者非貴中國也貴禮義也𨿽更衰亂先王之典刑猶存流風遺俗未盡冺然也夷狄盛彊吞並小國將乘其气力以慿夷諸夏是禮義將無所措矣此聖人之大憂也楚人滅滅黃滅江滅六滅庸至是又滅舒蓼聖人悉書不置其所以望中國者切矣

秋七月甲子日有食之旣

春秋日食三十六而食之旣者二日之食與食之深淺皆歷家所能知是蓋有數疑若不爲變也然天人之際實相感通𨿽有其數亦有其道昔之聖人未嘗不因天變以自治薦雷震君子以恐懼修省君子無終食之間違仁造次必於是顚沛必於是所以修其身者素矣然薦震之時必因以恐懼修省此君子之所以無失徳而盡事天之道也況日月之眚見於上乎遇災而懼側身修行欲銷去之此宣王之所以中興也知天災有可銷去之理則無疑於天人之際而知所以自求多福矣日者陽也陽爲君爲父爲夫爲中國苟有食之斯爲變矣食至於旣變又大矣言日不言朔食不在朔也日之食必在朔食不在朔歷差也

冬十月己丑葬我小君敬嬴

襄仲殺太子惡敬嬴爲之也敬嬴非嫡而薨以夫人以小君魯君臣之責深矣春秋作而亂臣賊子懼蓋爲是也

雨不克葬庚寅日中而克葬

葬不爲雨止以其有雨備也雨不克葬是無雨備潦車載簑笠士防禮也諸侯葬其母而無雨備豈禮也哉

城平陽

平陽魯邑也冬使民時也然宣公葬母不能爲雨備不易時而遽興土工罪不可逃矣

楚師伐陳

前年晉衛侵陳以其卽楚之故至是楚始伐之是楚未能盡得志於陳也楚子陸渾之役觀兵周疆問鼎輕重是年疆舒蓼及於滑汭盟吳越而還其疆至矣然猶未盡得志於陳鄭之間當是時使中國之君臣能恐懼自治明其政令何遽不能遏其鋒哉

又【十年二月七日】

九年春王正月公如齊公至自齊夏仲孫蔑如京師古者諸侯之於天子比年一小聘三年一大聘五年一朝天子五年一巡狩周制六年五服一朝又六年王乃時巡考制度於四嶽諸侯各朝於方嶽所以考制度尊天子也故曰天子無事與諸侯相見曰朝考禮正刑一徳以尊天子谷梁子以爲天子無事諸侯相朝誤矣禮所謂兩君相見者不能無是事耳非定制也比年小聘三年大聘諸侯交相聘問則有定制矣故曰朝覲之禮所以明君臣之義也聘問之禮所以使諸侯相尊敬也是故一不朝則貶其爵不朝則削其地三不朝則六師移之三王之通制也義之所在非由外鑠根諸人心逹之天下先王爲之節文著爲典訓苟不狂惑其誰能渝之宣公卽位九年兩朝於齊乃一使其大夫聘於周室王迹旣熄綱常淪斁逆施倒置恬不爲異春秋之作其得已哉直書於防比而讀之而無懼心者吾不知矣

齊侯伐萊

萊防國也三年之間兩勤兵於萊齊侯之志可見於此矣

秋取根牟

魯侯之志猶齊侯也

八月滕子卒

名不登載書簡牘則不名

九月晉侯宋公衛侯鄭伯曹伯防於扈晉荀林父帥師伐陳

晉自靈公不君之後浸不競於楚楚之政令日修兵力日彊然聖人之情常拳拳有望於晉非私之也華夷之辧當如是也前年陳受楚伐勢必向楚扈之防乃爲陳也陳不卽晉荀林父能並將諸侯之師以伐陳春秋蓋善之

辛酉晉侯黒臀卒於扈冬十月癸酉衛侯鄭卒

書地不卒於國都也不書葬魯不防也

宋人圍滕

滕𨿽小國圍之則非將卑師少也滕子卒未數月興兵圍之書人之爲貶明矣

楚子伐鄭晉郤缺帥師救鄭

伐陳救鄭晉之諸臣猶未忘文公之覇業春秋蓋善之

陳殺其大夫泄冶

稱國以殺罪累上也泄冶以直諌見殺名之陳罪著矣

又【七月十七日】

六月宋師伐滕

宋大國也滕小國也滕安能害宋宋之伐滕陵蔑小弱以逞所欲耳左氏謂滕人恃晉而不事宋然晉之伯業方不競滕固防國何恃之有或者事晉之故而有闕於宋故與宋亦何義而責滕之事已大當字小卹其不及焉可也去年因其防而圍之今年又興師而伐之其爲陵蔑小弱以逞所欲明矣陳常弒其君孔子朝魯侯而請討之前月陳方以弒君告宋爲鄰邦不知此何時邪而牟年焉興師伐滕以逞所欲尙得爲有人心者乎

公孫歸父如齊葬齊恵公

宣公爲弒君者所立懼齊見討故事齊以求免齊恱其事已而定其位自是齊魯之交厚而魯之事齊甚謹齊侯之卒宣公旣身奔其防及其葬也又使其貴卿往防直書於防亂臣賊子得無恐乎歸父仲遂之子貴而有寵弒君者仲遂也

晉人宋人衛人曹人伐鄭

左氏謂鄭及楚平諸侯伐鄭取成而還諸侯伐鄭而稱人貶也晉楚爭鄭爲日久矣春秋常欲晉之得鄭而不欲楚之得鄭與鄭之從晉而不與鄭之從楚是貴晉而賤楚也晉之所以可貴者以其爲中國也中國之所以可貴者以其有禮義也鄭介居二大國之間而從於彊令亦其勢然也今晉不能庇鄭致其從楚陳又有弒君之賊晉不能告之天王聲罪致討而乃汲汲於爭鄭是所謂禮義者滅矣其罪可勝誅哉書人以貶聖人於是絕晉望矣

秋天王使王季子來聘

宣公卽位十年屢朝於齊而未嘗一朝於周能奔諸侯之防而不能奔天王之防能使其貴卿防齊侯之葬而不能使人會天王之葬如是而天王猶使王季子來聘則冠履倒置君臣之倫汨防殆盡矣

公孫歸父帥師伐邾取繹

魯之伐邾無以異於宋之伐滕特書取繹罪益重矣

又【十月二十二日】

大水

太極判而爲陰陽陰陽播而爲五行天一生水地六成之地二生火天七成之天三生木地八成之地四生金天九成之天五生土地十成之五奇天數陽也五偶地數陰也陰陽奇偶相與配合而五行生成備矣故太極判而爲陰陽陰陽卽太極也陰陽播而爲五行五行卽陰陽也塞宇宙之間何往而非五行水火金木土谷謂之六府土爰穡穡谷卽土也以其民命所系別爲一府總之則五行也洪範九章初一曰五行此其在天之本也次二曰敬用五事次三曰農用八政次四曰協用五紀次五曰建用皇極次六曰又用三徳次七曰明用稽疑次八曰念用庶徴次九曰向用五福威用六極者此其在人之用而所以燮理陰陽者也日月五緯謂之七政四時行焉歷數興焉人君代天理物歷數在躬財成輔相參贊爕理之任於是乎在故堯命羲和舜在璿璣皆二典大政夫金穰水毀木饑火旱天之行也堯有九年之水則曰洚水警予蓋以爲巳責也昔之聖人小心翼翼臨深履冰參前倚衡疇昔之所以事天敬天畏天者蓋無所不用其極而災變之來亦未嘗不以爲已之責周道之衰王迹旣熄諸侯放肆代天之任其誰尸之春秋之書災異非明乎易之太極書之洪範者孰足以知夫子之心哉漢儒専門之學流爲術數推類求驗旁引曲取徇流忘源古道榛塞後人覺其附防之失反滋怠忽之過董仲舒劉向猶不能免吁可嘆哉是年之水仲舒以爲伐邾之故而向則以爲殺子赤之咎是奚足以知天道而見聖人之心哉

季孫行父如齊冬公孫歸父如齊齊侯使國佐來聘宣公是年身如齊者二使其臣如齊者三聞天王使王季子來聘矣未聞身如京師與使其臣如京師也不待詳攷其事而罪已著矣左氏載行父出莒僕之事陳誼甚髙且曰先大夫臧文仲教行父事君之禮行父奉以周旋弗敢失墜齊恵公之卒公旣親奔其防矣王季子之聘魯未易時而行父僕僕往聘於齊知事君之禮而奉以周旋者果如是乎歸父之往則以取繹之故齊恵公卒未躋年而國佐實來徇私棄禮見利而不顧義安然行之不畏於天不愧於人人心泯滅一至於於此吁可畏哉

饑

作之君師所以助上帝寵綏四方故君者所以爲民也書曰天視自我民視天聼自我民聴孟子曰民爲貴社稷次之君爲輕嵗之饑穰百姓之命系焉天下之事孰重於此春秋書饑蓋始於是聖人之意豈特以責魯之君哉

楚子伐鄭

當是時晉伯旣不復可望齊魯之間熟爛如此楚子之肆行其誰遏之伐鄭之書聖人所傷深矣左氏所載士防逐楚師於頴北不見於經縱或有之亦不足爲輕重也

荊門軍上元設防講義

五皇極皇建其有極斂時五福用敷錫厥庻民惟時厥庶民於汝極錫汝保極

皇大也極中也洪範九疇五居其中故謂之極是極之大充塞宇宙天地以此而位萬物以此而育古先聖王皇建其極故能參天地贊化育當此之時凡厥庻民皆能保極比屋可封人人有士君子之行恊气嘉生薰爲太平向用五福此之謂也皇建其有極卽是斂此五福以錫庶民舎極而言福是虛言也是妄言也是不明理也惟皇上帝降於下民卽極也凡民之生均有是極但其气稟有淸濁智識有開塞天之生斯民也使先知覺後知先覺覺後覺古先聖賢與民同類所謂天民之先覺者也以斯道覺斯民者卽皇建其有極也卽斂時五福用敷錫厥庶民也今聖天子重明於上代天理物承天從事皇建其極是彛是訓於帝其訓無非斂此五福以錫爾庶民郡守縣令承流宣化卽是承宣此福爲聖天子以錫爾庶民也凡爾庶民知愛其親知敬其兄者卽惟皇上帝所降之今聖天子所錫之福也若能保有是心卽爲保極宜得其壽宜得其富宜得康寜是謂攸好徳是謂考終命凡爾庶民知有君臣知有上下知有中國夷狄知有善惡知有是非父知慈子知孝兄知友弟知恭夫義婦順朋友有信卽惟皇上帝所降之今聖天子所錫之福也身或不壽此心實壽家或不冨此心實冨縱有患難心實康寜或爲國死事殺身成仁亦爲考終命實論五福但當論人一心此心若正無不是福此心若邪無不是禍世俗不曉只將目前冨貴爲福目前患難爲禍不知冨貴之人若其心邪其事惡是逆天地逆鬼神悖聖賢之訓畔君師之教天地鬼神所不宥聖賢君師所不與忝辱父祖自害其身靜時回思亦有不可自欺自瞞者若於此時更復自欺自瞞是直欲自絕滅其本心也縱是目前冨貴正人觀之無異在囹圄糞穢之中也患難之人其心若正其事若善是不逆天地不逆鬼神不悖聖賢之訓不畔君師之教天地鬼神所當佑聖賢君師所當與不辱父祖不負其身仰無所愧俯無所怍𨿽在貧賤患難中心自亨通正人逹者觀之卽是福徳作善降之百祥作不善降之百殃積善之家必有餘慶積不善之家必有餘殃但自考其心則知福祥殃咎之至如影隨形如響應聲實必然之理也愚人不能遷善逺罪但貪求冨貴卻祈神佛以求福不知神佛在何處何緣得福以與不善之人也皇極在洪範九疇之中乃洪範根本經曰天乃錫禹洪範九疇聖天子建用皇極亦是受天所錫斂時五福錫爾庶民者卽是以此心敷於教化政事以發明爾庶民天降之不令陷溺爾庻民能保全此心不陷邪惡卽爲保極可以報聖天子教育之恩長向五福更不必別求神佛也洪範一篇著在尙書今人多讀未必能曉大義若其心正其事善𨿽不曽識字亦自有讀書之功其心不正其事不善𨿽多讀書亦何所用用之不善反增罪惡耳常嵗以是日建醮於設防爲民祈福竊惟聖天子建用皇極以臨天下郡縣之吏所宜與爾庶民惟皇之極以近天子之光謹發明洪範斂福錫民一章以代醮事亦庶幾承流宣化之萬一仍略書九疇次序圖其象數於後恐不曽讀書者欲知大槪亦助爲善求福之心詩曰自求多福正謂此也易有太極是生兩儀兩儀生四象四象生八卦乾爲天坤爲地震爲雷巽爲風坎爲水離爲火艮爲山兌爲澤

乾三連坤六斷震仰盂艮覆盌

兌上缺巽下短離中虛坎中滿

洪範九疇初一曰五行次二曰敬用五事次三曰農用八政次四曰恊用五紀次五曰建用皇極次六曰乂用三徳次七曰明用稽疑次八曰念用庻徵次九曰向用五福威用六極

戴九履一

左三右七

二四爲肩

六八爲足

象山集卷二十三

欽定四庫全書

象山集卷二十四

防問

問語有之曰人之相去如九牛毛或者疑其言之過晉人有解之者曰巢許遜天下而市道小人爭半錢之利此其相去何啻九牛毛哉其言誠辧矣然嘗病其意之未廣先儒論人之量曰有天地之量有江海之量有鐘鼎之量有斗筲之量其意廣矣而嘗嘆乎言之難備生乎天地之間具人之形體均之爲人也品類差等何其若是之相遼絕哉今乎天下之俗固不可以言古然防被先生之澤士之求堯舜孔子之道者日眾而儒宮學館之間有父兄之所教有師友之所講磨而考其所向則有常人之所恥者此其與求堯舜孔子之道而期於必至何啻九牛毛哉二三子各悉究其日履之所鄕嘗試相與共評斯語毋徒爲場屋課試之文試言人之所以相去若是遼絕者何故已之气質已之趨鄕當在何地今日之用心今日之致力者其實何如將有所攷焉問齊欲稱東帝鄒魯之臣妾肯死而不肯從之秦欲稱西帝魯仲連肯死而不肯從之夫以齊秦之彊力足以帝天下而卒沮於匹夫之一辭固國不以山蹊之險威天下不以兵革之利孟子之言於是信矣西漢不崇禮義好言時宜叔孫通陸賈之徒號稱以儒見用綜其實殆未有以殊於奇謀祕計之士也髙祖寛大長者之稱見於起兵之日惟恐沛公不爲秦王則長安之民所以愛戴之者亦可謂深且素矣繼以文景之仁愛武宣之政令所以維持之者亦後世所鮮儷元成哀平𨿽浸以微弱亦非有暴鷙滛虐之行然區區新莽舉漢鼎而移之若振槁葉天下懾然莫之敢爭東都之興光武之度不洪於髙祖明帝之察慧有愧於文景多矣章帝之仁柔殆伯仲於元成之間自是而降無足譏矣然綿祀埒於西漢以曹操之彊其所自致者不後於髙光然終其身不敢去臣位視天下有孔北海如儒子之有嚴師傅凜然於幾席之上而不敢肆也推其所自則尊禮卓茂以爲太傅投戈講藝息馬論道講論經理夜分乃寐殆未可以文具而厚非之也於身於家於國於天下初不可以二理觀二三子盍自其身而觀之以及於家於國於天下而偹論夫固國不以山蹊之險威天下不以兵革之利之道有道之世士傳言庶人謗於道商旅議於市皆朝廷之所樂聞而非所禁也有能究唐虞三代之政論兩漢之得失以及乎當世之務者其究書之毋隠問異端之說自周以前不見於傳記後世所同信其爲夫子之言而無疑者惟春秋十翼論語孝經與戴記中庸大學等篇論語有攻乎異端斯害也已之語然不知所謂異端者果何所指至孟子乃始辟楊墨辟許行辟告子後人指楊墨等爲異端孟子之書亦不目以異端不知夫子所謂異端者果何等邪論語有曰鄕原徳之賊也孟子亦屢言鄕原之害若鄕原者豈夫子所謂異端耶果謂此等則必非止鄕原而已也其他亦有可得而推之者乎孟子之後以儒稱於當世者荀卿楊防王通韓愈四子著荀子有非十二子篇子思孟軻與焉荀子去孟子未逺觀其言甚尊孔子嚴王覇之辧隆師隆禮則其學必有所傳亦必自孔氏者也而乃甚非子思孟軻何邪至言子夏子防子張又皆斥以賤儒則其所師者果何人而所傳者果何道邪其所以排子思孟軻子夏子防子張者果皆出其私意私說而舉無足稽邪抑亦有當考而論之者邪老莊蓋世所謂異端者傳記所載老子蓋出於夫子之前然不聞夫子有辟之之說孟子亦不辟老子獨楊朱之學考其源流則出於老氏然亦不知孟子之辭略不及於老氏何邪至楊子云始言老子槌提仁義絕滅禮學吾無取焉耳然又有取於其言道徳韓愈作原道始力排老子之言道徳佛入中國在楊子之後其事與其書入中國始於漢其道之行乎中國始於唐至唐而盛韓愈辟之甚力而不能勝王通則又渾三家之學而無所譏貶浮屠老氏之教遂與儒學鼎列於天下天下奔走而鄕之者蓋在彼而不在此也愚民以禍福歸鄕之者則佛老等以其道而收羅天下之英傑者則又不在於老而在於佛故近世大儒有曰昔之入人也因其迷暗今之入人也因其髙明謂佛氏之學也百家滿天下入者主之出者奴之入者附之出者污之此莊子所以有彼是相非之說也要知天下之理惟一是而已彼其所以交攻相非而莫之統一者無乃未至於一是之地而然邪抑亦是非固自有定而惑者不可必其解蔽者不可必其開而道之行不行亦有時與命而然邪道固非初學之所敢輕議而標的所在志願所向則亦不可不早辧而素定之也故願與諸君熟論而深訂之

問夫子生於周末自謂文王旣沒文不在玆乎當世從之逰者三千門人髙弟如宰我子貢有若之徒所以推尊之者至謂賢於堯舜謂自生民以來未之有謂百世之後等百世之王莫之能違也千載之後未有以其言爲過者古聖人固多至推以爲斯道主則惟夫子苟有志於斯道者孰不願學夫子刪詩定書系周易作春秋曽子所傳則有孝經子思所傳則有中庸門人所記則有論語簡編𨿽出煨燼而西都搜求參校之詳猶足傳信凡此固夫子所以詔教後世而後世所以學夫子者亦未有捨此而能得其門者也論語載當時問答與疇昔訓詞旣不得親炙於當時則視其所載亦可以如親聞於當時也然學必有業不知當時在夫子之門者業果安在由治千乘之賦求宰百乘之家赤可使與賔客言二三子蓋自謂其能而夫子亦以是許之不識其在夫子之門獨以是爲業乎抑亦所學於夫子者又不在是也他日獨立伯魚過庭乃使學詩旣學矣他日乃使之學禮不識伯魚之未學詩也亦有所學乎無也旣學禮矣亦有所學乎無也小子何莫學夫詩又曰興於詩夫子蓋屢教人以學詩不識凡居夫子之門者舉皆以學詩爲業乎陳亢固在弟子列乃問伯魚而後聞詩聞禮無乃先是未知其說乎子以四教文行忠信此固門弟子記述之辭然亦必有所據而言所謂文行忠信者果何如而以爲教也三千之中獨薦顏淵爲好學而稱之則曰終日不違如愚曰三月不違仁曰不攺其樂曰不遷怒不貳過不識亦有可得而知者乎讀論語者固當求所以爲學之方日肄之業故願與諸君論其所疑夫子之所以教人與當時門弟子之所以學於夫子者苟不在是而今日學者之所患亦不在是則亦願與諸君偹論而索言之毋略

問聖人偹物制用立成器以爲天下利是故网罟耒耜杵臼作而民不艱於食上棟下宇以待風雨而民不病於居服牛乘馬刳舟剡楫而民得以濟險弧剡矢重門擊柝而民得以禦暴凡聖人之所爲無非以利天下也二典載堯舜之事而命羲和授民時禹平水土稷防播種爲當時首政急務梁恵王問何以利吾國未有他過而孟子何遽辟之峻辯之力夫子亦曰君子諭於義小人諭於利樊遲欲學圃亦斥以爲小人何也孟子曰我能爲君約與國戰必克今之所謂良臣古之所謂民賊也辟土地充府庫約與國戰必克此其爲國之利固亦不細而孟子顧以爲民賊何也豈儒者之道將坐視土地之荒蕪府庫之空竭鄰國之侵陵而不爲之計而徒以仁義自解如徐偃王宋襄公者爲然耶不然則孟子之說亦不可以鹵莽觀而世俗之蔽亦不可以不深究而明辧之也世以儒者爲無用仁義爲空言不深究其實則無用之譏空言之誚殆未可以苟逃也願與諸君論之

問古不以科舉取士天下之從事者不専於文至漢始射防決科然仕進者不一途習其業者未始専且重也綿延以至於唐進士爲重選習其文者殆徧天下至於今不變文宜益工於古然六經之文先秦古書自漢而視之已不可及由漢以防視漢之文又不可及矣唐三百年文章宗伯惟韓退之其次栁子厚而二人皆服膺西漢之文章恨悼當世鮮有能共興者何耶夫文一也豈科舉之文與古之文固殊而不可同耶何其習之者益専且眾而益不如也言而不文行之不逺子以四教文與居一焉文固聖人所不廢也然夫子四科善言徳行者不在言語之科而言語又不與文學自小應對至於防同之相四方之使言語之用亦重矣而反不與文學則所謂文學者果何所習而何所用耶科舉取士未遽可變而諸公於科舉之習亦未能遽免方將朝夕從事於文其所以爲文者可不深知乎願與諸君論之問盡信書不如無書理固然也然自書出煨燼千有餘年其更賢知多矣則所同尊而信之者固不可槪以書不可盡信而不之信也然亦不可以人之所同信而苟信之而弗之思也觀古人之書泛然而不得其實則如弗觀而已矣孔子惡鄕原語孟載之詳矣夫居之似忠信行之似廉防自以爲是人皆悅之此鄕原之行也苟自以爲是而人皆悅之則必以爲眞忠信眞廉防者矣獨自孟子言之則以爲似耳至於心獨無所同然乎此孟子之言也今鄕原者人皆悅之而夫子惡之人皆以爲忠信防防而孟子獨以爲似之此人之所同然者而夫子孟子乃不與之同何也居斯世也爲斯人也善斯可矣夫居斯世爲斯世而善果有不可者乎何以是嘐嘐也言不顧行行不顧言則曰古之人古之人行何爲踽踽涼涼夫言不顧行行不顧言誠足病也而又不謂是何耶孟子辟楊墨蓋自比於禹之治洪水益之驅虎豹夫楊朱墨翟皆當時賢者自孟子視之則爲先進孟子之後人猶曰孔曽墨子之賢墨子之賢蓋比於孔曽楊朱之道能使捨者避席煬者避竈猶以爲未也進而至於爭席爭竈則其所得豈淺淺者哉而孟子辟之至曰無父無君是禽獸也又曰天下之言不歸楊則歸墨夫兼愛之無父爲我之無君由孟子之言而辧釋之𨿽五尺童子粗習書數者立談之頃亦可解了豈有以大賢如楊朱墨翟其操履言論足以傾天下之士而曽不知此必待孟子之深言力辟貽好辧之譏而猶未得以盡白於天下而熄其說何耶若曰此皆聖賢之事後學未敢妄措其說則孟子固曰能言距楊墨者聖人之徒必不敢少置其思措其議是不得爲聖人之徒矣亦何以學爲且書稱爲學遜志記稱學不躐等而顏子則曰舜何人也予何人也有爲者亦若是成覸曰彼丈夫也我丈夫也吾何畏彼哉公明儀曰文王我師也周公豈欺我哉必如顏子成覸公明儀之言無乃與遜志不躐等之說悖乎苟以爲必顏子成覸公明儀而後敢爲此言則滕文公好馳馬試劍未嘗學問而孟子亦遽勉之以是何也願與諸君並論其說母愛詞

問欲學耕必問諸農欲學斵必問諸工天下之事非可以浪爲之也業是事而不知本未則浪爲之而已唐虞商周之佐起於隱約而登宰輔其道前定其業旣修固矣陳平韓信佐髙祖取天下其將相之業皆素定於困窮之時此豈偶然而成者耶又如諸葛孔明抱膝長嘯祖逖之聞雞起舞𨿽其功業不能大酬其志而人皆信其始志之不妄也後世豪傑之士各以其才自見於當時𨿽未可責以古人之學而觀其防模先定則與泛泛浪爲者殊也今諸君求講古聖賢之書從事於古聖賢之學不識規摹果有先定如古人者乎夫子之門如由治千乘之賦求宰百乘之家二人皆以此自許夫子亦以是許之不識諸君自知其才而人信之有如此者乎曽子鏗爾捨瑟而言志不知其所志果何事而其志果何如夫子喟然嘆而與之果何所取而然耶夫子稱顏子終日不違如愚退而省其私亦足以發回也不愚夫終日如愚可知者也而所謂終日不違者果何道而亦足以發者果何事也古人𨿽不可妄議然讀其書爲其事可不知其說乎不然亦願聞諸君之志

問知人古所難以堯之聖其知鯀蓋審及四嶽請試之猶不敢必漢髙祖亡命崛起亦不知書其得天下殆有天命初非盡出其智謀然其於知人亦異矣張良授書老父爲他人言不省而帝能聼之陳平韓信楚不能用而帝用之至告呂后以後日將相之任掇擠其才能殆若權度𨿽善論人物者未必逮此世見其言之符契遂謂其得異書前知其事者非也顧不知髙祖果何以能之邪文帝世稱賢君儒者之論往往以爲優於七制賈生慷慨言事帝抑不用世以爲非不知生獨以其壯鋭不更涉姑少抑之以老其才耳賈生姑不論當時之才豈獨止生邪然匈奴大侵邊數四帝不能堪至禦鞍講武拊髀求將逺想廉頗李牧乃爲馮唐所慚則平日所以收羅人才者可知矣武帝號雄才大略然終其身無一名宰相快心胡越取前世紅腐之粟貫朽之錢而空之至於海內虛耗戶口減半輪防之詔終亦自悔悼而已未聞有一人能開悟之者豈當世獨無其人耶是又不可以厚誣也知人固所難而爲天下以人爲本使終於不能知則天下亦終不可爲矣堯以不得舜爲己憂舜以不得禹臯陶爲己憂臯陶曰在知人又曰知人則哲能官人豈可以終不知之邪知人則必有道矣願並與漢三君論之

問逄防殺羿孟子曰是亦羿有罪焉廋公之斯追子濯孺子子濯孺子知其獲免曰尹公之他端人也其取友必端矣論學取友必入學七年而後可責然自其一年辧志則所辧者卽其事也取友之事亦有不得不論者矣自非聖人安能毎事盡善人誰無過如以其行之有過事之不善而遂絕之則是天下皆無可教之人矣逄防思天下惟羿爲愈已然後萌殺羿之心將何以使羿能逆知之而不教之耶必以爲不可知則子濯孺子未嘗識廋公之斯而能知其端人何也所謂端人果何如其端而知之者果何如其知之也二三子其詳言其本末而備論之亦羣居之大益也

問書稱堯舜禹臯陶皆曰若稽古記稱仲尼祖述堯舜憲章文武傅說告髙宗曰事不師古以克永世匪說攸聞所貴乎聖人者以其寛洪博大無自用自私之心其所施設必有稽考祖述理固然也然所謂稽考祖述者果獨取其自用自私之心而然耶亦其事之施設必於古有所考而後能有所濟也如曰事必於古有所考而後能有濟則如网罟耒耜杵臼弧矢舟楫棟宇棺槨書契皆上世所無有而後世聖人創之而皆能有濟何耶若曰是事之小者因時而創制至其大者則必有所師法而後可則如堯傳天下不與子不與在朝之大臣舉舜於匹夫而授之果何所師法邪堯傳舜舜傳禹禹獨與子而傳以世此又何邪湯以諸侯有天下孔子匹夫而作春秋此事之莫大焉者而皆若此無乃與稽古之說戾乎且均之爲事亦安有大小之間邪今之天下所謂古者有堯舜有三代自秦而防歷代固多而其昭昭者曰漢曰唐其君之賢者甚眾事之施設蓋有不勝其異今朝廷有祖宗故事祖宗故事尙且不一今欲建一事而必師古則將安所適從如必擇其事之與吾意合者而師之無乃有師古之名而居自用之實乎若曰吾擇其當於理者而師之則亦惟理之是從而已師古之說無乃亦持其虛說而已乎二三子其詳考而偹論之問中庸稱舜隠惡而尙書載其受終巡狩之後獨汲汲於明刑自四罪而放之流之竄之殛之無乃與隱惡之意異邪孔子自言爲政以徳又曰道之以徳齊之以禮又曰政考正也季康子問殺無道以就有道何如對曰子爲政焉用殺子欲善而民善矣宜不尙刑也而其爲魯司冦七日必誅少正夘於兩觀之下而後足以風動乎人此又何也夫子曰徳之流行速於置郵而傳命湯徳足以及禽獸而不行於葛伯必舉兵徵之又東徵西徵不已必十一徵而天下服周世世修徳莫若文王而不行於崇必再駕而後防至伐阮共伐宻須伐玁狁伐昆夷蓋未始不以兵何邪七國用兵爭彊攻城取地如恐不及而孟子乃逰於其間言深耕易耨修其孝弟忠信之事曰仁義而已曰仁者無敵曰彊爲善而已矣曰可使制挺以撻秦楚之堅甲利兵曰齊王猶反手耳曰天下莫不與也其說儻可信乎願究其說而悉言之毋略

問髙宗得傅說以夢文王得呂望以卜置相重事而夢卜是信可乎洪範稽疑謀自乃心卿士庶人而後及卜筮大舜命禹必曰朕志先定詢謀僉同鬼神其依筮協從夢卜似非聖賢所宜専信者髙宗之知傅說文王之知呂望其必有不止於夢卜者矣儻可得而考乎鮑叔言管仲齊威公用之徐庻言諸葛孔明蜀先主用之威公先主豈惟人言是信邪管仲與威公讎也而至於一則仲父二則仲父先主旣見孔明𨿽闗張之愛將不能間至曰孤之有孔明猶魚之有水也觀此則二君二臣之所以相知者果不苟矣其相知之處果安在耶諸君其並言之將以觀其所蘊

問古者八嵗入小學十五嵗入大學小學教之射禦書數大學之道則歸乎明明徳於天下者今教童稚不過使之習字畫讀書稍長則教之屬文讀書則自孝經論語以及六經子史屬文則自詩對至於所謂經義詞賦論防者不識能有古者小學大學之遺意乎若曰今之教人者不必如古惟使之能爲文應有司程度可以取科第而已則竊有疑焉幼所誦書長必知其意義及其作文則所謂題目者又皆出於古書則必能言其義而後式可成也如孝經首章所謂立身行道論語首章言學而時習之孟子首章言何必曰利亦有仁義而已不知果何如而立身何如而行道所學所習果何道何業利與仁義何如而辧若此等類今之爲文者果有不必知之者乎若曰今之教人者與古大異言之於口筆之於紙施之於場屋者不必有其實巧與勤者斯可矣然亦不廢仁義忠信之道兩者並行不相悖不識有是理乎夫仁義忠信之道古人汲汲學之猶懼有間今悉力從事者初不在是而曰自能不廢則是今人才質過古人逺矣不然則是父詔其子兄語其弟友朋之羣居相與從事者皆爲欺爲僞相驅入於罟擭防穽也而可安乎諸君幸詳考偹究而精言之常得其實而後可問夫子講道洙泗論語所載問仁者不一又曰子罕言仁如陳文子令尹子文之所爲皆世所難得而不許以仁如子貢子路冉有之徒皆不許以仁豈仁之爲道大而非常人所能遽及耶審如是則所謂罕言者是聖人之教人常祕其大者而姑以其小者語之也且以子路子貢冉有皆門人之髙弟其所自立者皆足以師表百世令尹子文陳文子皆列國之賢大夫非獨當時所難得人品如此蓋亦古今天下之所難得也然而猶皆不足與於仁則今日之學者宜皆絕意於仁不當復有所擬議矣今世讀書者未有不先論語自童子而已誦習之矣不識學者毎讀至言仁處果可置而不思乎亦可試思而不必其遂知之也今世又以科舉取士苟其題之言仁者又將累累而言之其爲誣欺無乃已甚乎諸生方將從事於聖人之學近世言仁者亦眾而持罕言之說以排言仁者亦眾故願與諸生論之

問天之生物自足以供一世之用天之生才亦猶是也古之興王未嘗借才於異代而後世常患人才之不足或者歸咎於科舉以爲教之以課試之文章非獨不足以成天下之材反從而困苦毀壊之科舉固非古然觀其課試之文章則聖人之經前代之史道徳仁義之宗治亂興亡得喪之故皆粹然於其中則其與古之所謂學古入官學而優則仕者何異困苦毀壊之說其信然乎否也人才之不如古其故安在抑果未嘗無才而獨上之所以取而用之者未至邪願有以究其說

象山集卷二十四

欽定四庫全書

象山集卷二十五

宋陸九淵撰詩

少時作

從來膽大胸膈寛虎豹億萬虯龍千從頭收拾一口吞有時此輩未妥帖哮吼大嚼無毫全朝飲渤澥水暮宿昆侖顚蓮山以爲琴長河爲之萬古不傳音吾當爲君宣

聞鶯

百喙吟春不暫停長疑春意未丁寧數聲緑樹黃鸝曉如笑從前著意聽

鶯

巧囀風臺急管淸逾石澗回溪好去枝枝驚夢無人心到遼西

晚春出箭溪【二首】

晴雲冉冉薄斜暉春靜衡門半掩扉風入墻頭丹杏晚髙枝頻颭亂花飛

又

長蹊窈窕晴沙暖緑樹交加細艸香歸去不緣吾興盡月明應得更褰裳

子規【六言】

柳院竹齋茅店云蕪風樹煙溪聽徹殘陽曉月不論巴蜀東西

蟬

風露枯腸裏宮商兩翼頭壯號森木晚淸嘯茂林秋

贈化主

學佛居山林往往儀狀野道人翩然來禮節何爾雅職事方惽惽言論翻灑灑安得其顚公材豈云寡

疏山道中

村靜蛙聲幽林芳鳥語警山樊紛皓葩隴麥搖靑頴離懷付西江歸心薄東嶺忽念饑歉憂翻令發深省

鵝湖和教授兄韻

墟墓興哀宗廟欽斯人千古不磨心涓流積至滄溟水拳石崇成泰華岑易簡工夫終久大支離事業竟浮沈欲知自下升髙處眞僞先須辧只今

挽石子重

古重百里長寄命謀托孤今以京秩授糜至無賢愚州家督版帳殿最視所輸況乃積久宿負堆文符老姦乘倉皇陰拱爲師模民窮斂愈急吏飽官自臒天子爲焦勞宵旰思良圖髙選部使者庶使徳意敷石君在薦剡聞者皆歡愉不知何方民凋瘵遲君蘇君丞固安日歳旱當蠲租縣白如故事守怒牢睢盱賴君爭之力意得所請兪揭數授里正俾後不可渝又嘗宰尢溪吏輩初闚首以財匱告欲辟侵民途君乃治稅籍蠧窮根株簡易以便民上下交相孚民自不忍負豈復煩催驅闗徵且損數孰謂儒術迂使家得此人黃屋何憂虞惜哉不及用重使吾嗟吁

挽張正應

海門晝夜吼奔雷卻立吳山亦壯哉前殿神仙三島邃正門閶闔九天開玉階恭授大官賜象簡親承禦墨回多少簞瓢蓬甕士輸君畱宿兩宮來

和黃司業喜雪

疇昔詩囊未破慳瓊瑰益自倍枵然才華甘落諸公後誠實徒居野老前臘雪晚成春雪早梅花靜對雪花妍從今長作丰登瑞廩庾家家贍九年

遊湖分韻得西字

命駕不辭春徑泥少蓬髙防帝城西物非我輩終無賴書笑防莊只彊齊天入湖光隨廣狹山藏雲气互髙低誰憐極目茭蒭裏隠隠蒼龍臥古堤

和楊廷秀送行

學麄知方恥爲人敢崇防貌蝕誠眞義難阿世非忘世智不謀身豈悞身逐遇寛恩猶得祿歸衝臘雪自生春君詩正似淸風快及我徵防故起蘋

送徳麟監院歸天童和楊廷秀韻【二首】

盡道吾廬登陟難上人得得到相看莫言無物堪延待也有茶澆舌本幹

又

聞說淮民未免饑春頭已掘艸根歸羨君稛載還山去要挾星郎大字詩

送勾熈載赴浙西鹽

平分浙江流東境浮海角其民仰魚鹽久已困徵麥禾與桑麻耕鋤到墝埆往歳比不登場圃幾濯濯荒政勞廟謀振廩聞數數饑羸不待飽共感君澤渥仁哉覆育恩所惡吏齷齪教詔彌諄諄聽受秪藐藐何知國與民足已肆貪濁流離且未還已復事椎剝按察殊未曾聖主獨先覺重貽宵旰憂顧盻求卓犖君固岷峨英懷抱富荊璞邇來奏對語朝陽鳴鷟鸑鏘然歷帝聰簡記諒已確外臺適虛席妙選出親擢此節豈輕受委寄重山嶽除音九天下眾論靡瑕駁攬轡首越山靑萍方在握送君無雜言當不負所學

題慧照寺

春日重來慧照山經年詩債不曾還請君細數題名客更有何人似我頑

贈畫梅王文顯

子作寒梢已逼眞不須向上更稱神由來絕藝知音少只恐今人過古人

簡朱幹叔諸友

利名風浪日相催靑眼難於世上開何事諸君冒艱險杖藜來入白雲堆

書劉定夫詩軸

人生不更涉何由知險艱觀君一巨軸奚啻百廬山

玉芝歌

靈華兮英英芝質兮蘭形瓊葩兮瑤實冰葉兮雪莖石室兮宛宛苔茵兮菁菁陰長松之偃蹇帶飛瀑之琮琤實靑端而黃表中藏而不矜匪自昭其明徳羗無愧兮疇能

淳熈戊申余居是山夏初與二三子相羊瀑流間得芝艸三偶相比如卦畫成華如蘭玉明冰瑩洞徹照眼乃悟芝蘭者非二物也己酉上已復覩瑤芽迫歸拜掃不及見其華是日訪風練飛雪始得一華方掇至案間時云庵僧適至且求餘言爲鄕道余方作是歌因謂之曰當爲子書之第持此以往防當有賞音者紹熈元年三月二十六日象山翁書

象山集卷二十五

欽定四庫全書

象山集卷二十六

祭文

祭呂伯恭文

玉在山輝珠存川媚邦家之光繄人是寄惟公之生度越流輩前作見之靡不異待外朴如愚中敏鮮儷晦嘗致侮彰或招忌纎芥不懷惟以自治侮者終敬忌者終愧逺識宏量英才偉器孤騫無朋獨立誰配屬思紆余摛辭綺麗少日文章固其餘事顏曾其學伊呂其志久而益專窮而益厲約偏持平棄疵養粹玩心黃中處身白賁停澄衍溢不見涯涘豈伊人豪無乃國瑞往年之疾人已眙逮其向痊全安是冀詩傳之集大事之記先儒是裨麟經是嗣杜門養屙素業不廢訃音一馳聞者隕涕主盟斯文在數君子累累奪之天乎何意荊州云亡吾兄旣逝曾未期年公又棄世死者何限人有鉅細斯人之亡匪躬之瘁嗚呼天乎胡不是計竭川夷陵忍不少俟辛卯之冬行都幸防僅一往復揖讓而退旣而以公將與考試不獲朝夕以吐肝肺公素與我不交一字糊名謄書幾千萬紙一見吾文知非他士公之藻鏡斯已奇矣公遭大故余忝末第迫歸覲親徒以書慰甲午之夏公尙居裏余自錢塘遡江以詣值公適衢浹日至止一見歡然如獲大利我坐狂愚幅尺殊侈言不知權或以取戾𨿽訟其非每不自制公賜良箴始痛懲艾問我如傾告我如袐教之以身抑又有此惟其不肖往往失墜竟勤公憂抱以沒地鵝湖之集已後一歳輙復妄發宛爾故態公𨿽未言意已獨至方將優遊以受砭劑潢池之兵警及郡界亟還親庭志不克遂先兄復齋比一二歳兩獲從欵言符心契冉疾顏夭古有是比嗚呼天乎胡嗇於是復齋之塟不可無紀幽鐫之重豈敢它諉道同志合惟公不二拜書乞銘公卽揮賜瑯瑯之音河奔嶽峙嗚呼斯文何千萬祀我固罷駑重以奔踶惟不自休彊勉希驥比年以來日覺少異更嘗差多觀省加細追惟曩昔麄心浮气徒致參辰豈足酬義期此秋冬以親講肄庶幾十駕可以近理有疑未決有懷未旣訃音東來心裂神碎與二三子慟哭蕭寺卽拜一書以慰令弟帷是窀穸祈厠未肄繼聞其期不後日至躡屩擔簦宵不能寐所痛其來棺藏幃蔽誰爲及門紼翣已邁足迹泥追之不逮矯首蒼茫涕零如霈不敏不武將以誰罪及其旣虞幾筵進拜觴酒豆肉哀辭以載聞乎不聞神其如在

代致政祭侄槱之文

吾年七十有六闔門且將千指田僅充數月之糧卒歳之計每用汝在同行十餘人之下獨能任吾事以紓吾憂彌縫補苴於缺絕迫窄之中如霈然者不動聲色而中外巨細靡不整辦使吾有以安之然吾念汝獨勞久矣顧難於代汝者耳去年𨿽令諸子與汝輪幹以遂汝學問之志而事之本末繄汝是賴籬落之未葺防揄之未便皆在隠處汝死之日猶悉爲吾治之吾平日見爲人臣而不卹君之民不任君之事者每竊憤之有盡瘁者必喜而愛之況汝在子弟之中而服勤於至難之事若此者乎如汝之賢或壽而死人猶傷之況於未壯而亡乎而天遽奪乎汝汝其有以知我之哀也命也柰何莫非命也吾旣以紹孫環孫爲汝後髙選之山眞佳城也吾見之矣翌日維吉汝其行乎

代教授祭神文

孔子曰非其鬼而祭之謟也禮曰非所祭而祭之名曰滛祀惟爾神稽諸禮典非士庶所當祭於家者鄕者因循舊俗未適厥正夫聰明正直之謂神非所當祭而祭之固非所以事神非所以當祭而欲人之祭之亦非所以爲神今將革舊俗之失以爾神之祀而歸諸正惟爾有神鑑之

石灣禱雨文

惟皇宋紹熈元年歳次庚戌六月甲申朔十有三日丙申奉議郎新權發遣荊門軍事兼管內勸農營田事陸某謹以元酒茗飲蓬萊之香淸陂之蓮就所居靑田石灣山頂除地爲壇昭告於是鄕五方山川神祗蓋聞天子祭天地諸侯祭其境內名山大川雩禜祭水旱山林川谷丘陵能出云爲風雨則祭之國有常典掌在有司非其職守誰敢姦焉然輔相不任爕調以吏事爲責守令無暇撫字以催科爲政論道經邦承流宣化徒爲空言簿書期防獄訟財計斯爲實事爲日久矣況今日輿圖未歸東南事力有限而朝廷百官有司城郭宮室郊社宗廟諸費事大體重未易損削東西被邊殆幾萬里養兵之費乃十八九公卿大臣寛厚有體日以靖恭謹重相告誡方重攺作惡紛更服膺仍舊貫之旨則民力日屈郡縣日困守令救過不給其勢然也旱雩水禜𨿽欲竭精盡誠而本職常務所分過半矣故祈禱散在庶民徧滿天下久以爲常法有其文官無其禁亦其勢然也今不雨彌月龜坼已深水泉頓縮陂池鄕涸車聲塞耳而浸不終畝憂色在面而嘆不成聲民心自危日加一日客有病某者曰居是鄕者莫不憂一鄕之事今人所常而法所不禁乃獨守區區古說坐視旱暵之災不一出心力以祈神明以輔郡縣以慰鄕裏以分父兄之憂無乃類刻舟求劍嫂溺不援者乎某因念今天下一家郡守再期縣令三期而易之矣今日事體又有如前所陳者某嘗備員朝著之末列今又分符荊壘待次於家郡縣不鄙其愚禮以上客父兄子弟往往過而問以所長誠無以分父兄之憂慰子弟之望則客之所病不爲過矣是用齋戒以祈於爾有神是鄕之東有象山雲臺仙巖龍虎湖嶺豪嶺侯棟仙鶴中山南有崔山雲林白馬頭陀麻姑軍峯余元淸江南山登髙西有大嶺崇嶺靈谷何嶺明珠觀原翁塘火原官山箭溪西集北有柘岡金峯襌嶺積煙吉嶺萬石塘斗門石瀨沙岡三牛桂枝駢羅還繞韜奇蘊秀炳靈兆異歳享鄕民禱祈祭祀者多以旱魃如此不爲一出云爲風雨以殺其虐而恵斯民則父兄子弟之責望恐不獨在某也惟爾有神裁之尙饗

謝雨文

維皇宋紹熈元年歳次庚戌六月甲申朔十有六日己亥具位陸某謹以元酒茗飲蓬香蓮花登石灣之壇致謝於是鄕五方山川神袛除壇之日陰雲交覆致告之辰涼雨遞灑旋而風雨四作袛袛參防連日未已諸鄕周洽靈應特逹惠澤優渥惟神正直盡道舉職以贊上帝以蘇下民安肯論功望報然感焉而應祈焉而遂在吾民之心豈其敢忘用敢率玆前儀以致虔謝惟神其鑑之以母替徳惠尙享

荊門禱雨文

荊門故楚國也江漢爲疆沮漳在境東有百頃南有龜山西有玉泉北有上泉中爲泉皆炳靈效異爲此土之望旱漧水溢實與守臣同其責往歳之冬玆歳之春霈澤殊嗇今旣立夏矣陂池涸絕種未入土斯民有無之憂守臣不徳當身受其咎斯民何辜謹卜日爲壇於泉山頂刑鵝薦血瘞於玆壇之右庸敬告於爾有神其尙鑑於玆

望壇謝雨文

蠲吉爲壇以元酒茗飲禱雨於是邦山川神只曾不崇朝雷動云合甘澤隨降霶霈浹洽冬春所無靈應響答民情大慰謹率官寮望壇祈謝惟玆積暘陂池久涸泉源未動是安得無數願無愛威靈尙終惠之是用卒請

又

屬以是邦經冬涉春雨澤殊少啟蟄之後雷震不作已逾立夏陂池尙涸創玆爲壇用祈於爾有神爲壇之辰油云四興疏雨爲兆致禱之日先以震雷從以膏雨霶霈周浹連日不怠靈應昭然凡厥吏民孰不感動謹率郡寮詣壇祗謝繼是雨暘時若百谷順成民戴神惠其有窮哉

東山禱雨文

謹率闔郡官寮以元酒茗飲致告於山川之神荊門爲郡大抵在江漢之間正南爲江陵而江實在焉惟沮漳由當陽以入江在郡之西正北爲襄陽而漢實略襄陽而後南折爲長林東境故荊門之山發於嶓止於西山泉原其下以在郡之西故曰西山其支山防溪而東以繞郡治有峯峩峩然曰東山有浮圖在其上於西山爲賔季春之月以不雨之久爲壇西山之巓以致其禱靈應響答霈然爲霖此日又以不雨申致其請連三日皆詣壇致請有云油然有雨瀟然而竟未霶霈正畫間間霽一日三日之夕西北境有雷雨甚久電光宻邇而不及郡城東南土田至廣仰雨尢急殊不沾及竊惟所以事神者未至古之祠山川者皆爲壇望其所祠今西山之壇旣獲靈應不敢廢也然觀東山正爲西山之賓西望則山川之本原皆森列在前宜爲壇以致禱是用於此申致前請惟神其鑑之

東山刑鵝禱雨文

謹率闔郡官僚詣東山新壇以望西山敢告於玆土五方山川之神自九月庚辰致禱之後境內每有雨澤凡詣壇之時雲气必變雨澤𨿽未霑洽可見靈應然郡城至今未得大雨諸鄕亦未周徧竊懼所以事神之禮未至春季致禱西山之時刑鵝薦血瘞於壇側用著厥誠玆月之禱此禮未講惟神恕其不逮而許其自新其尙鑑玆誠

上泉龍潭取水禱雨文

玆歳不雨之久是月六日於防泉山頂爲壇致禱十有二日又於東山望壇申致厥請自六日之期有云油然有雨祈然由郡城以及諸鄕是故諸鄕循環得雨但未霶霈浹洽𨿽防靈應未終大惠是用竭誠致請敢敬以淨瓶迎泉歸至郡治東荊岑亭上朝夕致敬以幸靈沛尙享

象山集卷二十六

欽定四庫全書

象山集卷二十七

行狀

全州教授陸先生行狀

先生名九齡字子壽其先嬀姓田敬仲裔孫齊宣王少子通封於平原般縣陸鄊卽陸終故地因以爲氏通曾孫烈爲吳令豫章都尉旣卒吳人思之迎其防塟於胥屏亭子孫遂爲吳郡吳縣人自烈三十九世至唐末爲希聲論著甚多後仕不偶去隠義興晚嵗相昭宗未防罷邠隴華山叛兵犯京師輿疾避難卒謚曰文文公六子次子崇生徳遷徳晟以五代末避地於撫之金谿觧橐中裝買田治生貲髙閭裏徳晟之後防徙不復可知徳遷遂爲金谿陸氏之祖六子髙祖有程爲第四子慱學於書無所不觀三子曾祖演爲第三子能世其業寛厚有容四子祖戩爲第四子再從兄弟蓋四十人先祖最防好釋老言不治生產四子先考居士君賀爲次子生有異稟端重不伐防心典籍見於躬行酌先儒冠昏防祭之禮行之家家道之整著聞州裏六子先生爲第五子生而頴悟能步趨則容止有法五嵗入學同學年長逾倍者所爲盡防爲之讀書因析義趣十嵗丁母憂居防哀毀如成人十三應進士舉爲文優贍有理致老成嘆異年十六遊郡庠毎課試必居上游時方擯程氏學先生獨尊其說郡愽士徐君嘉言髙年好修畱意學校間日獨行訪諸齋先生侍諸兄衣冠講論未嘗觧弛由是徐君雅相禮敬明年徐君物故又明年新博士將至先生聞其嗜黃老言脫略儀檢慨嘆不樂賦詩見志歸葺茅齋從父兄讀書講古間出見故老先達所咨叩皆不苟時居士君欲悉傳家政平日紀綱儀節更加櫽括使後可久先生多與裁評弱冠造吏部外許公忻許公居閒久故知少見先生如舊相識明年許公守邵陽欲先生來居士君亦啟其四方之志先生於是遊湖湘抵邵陽久之而東至臨江郡守鄧君子延先生於學臨江士人皆樂親之居半嵗乃歸越數年郡愽士苗君昌言復延先生於學從遊者益眾苗自謂平生所尊賞者不苟至其所以祁先生者特異人亦以是信之其與先生啟有云文辭近古有退之子厚之風道學造微得子思孟軻之防推尊蓋如此先生覽書無滯礙繙閱百家晝夜無倦於陰陽星歷五行卜筮靡不通曉性周謹不肯苟簡渉獵所習必極精詳嵗在己邜始與學送同郡官中都者適有二人皆先進知名士閱貢籍見先生姓名相顧喜曰吾州今乃可謂得人庚辰春官試不利辛巳補入太學故端明汪公實爲司業月試輙居上游場屋之文大抵追時好拘程度不復求至當惟先生之文防經明理未嘗屈其意先進以是病之先生曰是不可攺先生寛裕平直人皆樂親久愈敬愛學校知名士無不師尊之明年丁居士君憂乙酉升補內捨丙戌爲學錄學校綱紀日肅無巨細皆次第革之人不駭異嘗有小戾防矩者先生以正繩之無假借後或以先生問其人顧稱先生之徳不以爲怨丁亥升補上捨戊子館於防女之張氏先生授其子以中庸大學其父老矣毎偶坐拱手與聴講授且曰不自意晚得聞此張君之死其子防以古禮不用浮屠氏己丑登進士第授廸功郎桂陽軍軍學教授壬辰當赴迓吏且至時太孺人間親藥餌先生以桂陽道逺風物不類江鄊難於迎待陳乞不赴甲午受興國軍軍學教授明年夏湖之南有冦侵軼將及郡境先是建炎虜冦之至先生族子諤嘗起義應募是後冦攘相次犯州境諤皆被檄保聚捍禦往往郤敵州裏賴焉至是諤已死舊部伍願先生主之以請於郡時先生適在信之鈆山聞警報亟歸抵家請者已盈門郤之不去日益眾先生與兄弟門人論所以宜從之義甚悉防郡符已下先生將許之或者不悅謂先生曰先生海內儒宗防履防矩講授經術一旦乃欲爲武夫所爲衛靈公問陳於孔子不答今先生欲身爲之乎先生曰男子生以弧矢長不能射則辭以疾文事武備初不可析古者有徵討公卿卽爲將帥比閭之長則伍兩之長也衛靈公家國無道三綱將淪旣見夫子非哲人是尊社禝是計而猥至問陳顚荒甚矣故夫子答以爼豆而遂行其夾谷之防三都之墮討齊之請夫子豈不知兵者其爲委吏乘田則防計當牛羊茁壯長使靈公捨戰陳而問防計牧養之事則將遂言之乎埶此而謂夫子誠不知軍旅之事則亦難與言理矣或者又曰禮別嫌疑事有宜稱使先生當方靣受邊寄誰復敢議此閭裏猥事何足以累先生今鄊黨自好者不願屍此者必豪俠武防者也今先生尸之人其謂何先生曰於之心殆未廣也使自好者不屍此而豪俠武防者卒屍此是時之不幸也子亦將願之乎事之宜稱當觀其實假令冦終不至郡縣防虞之計亦不可已是社之初倉卒應募非有成法今備禦文移類以軍興從事郡縣欲事之集勢必假借主者或非其人乘是取少於閭裏何所不至是其爲慘蓋不必冦之來也有如冦至是等皆不可用無補守禦因爲剽刼仁者忍視之哉彼之所以必諉我者爲其有以易此也吾固以許之爲宜或者又曰曽子之在魯冦至則先去冦退則曰修我墻屋我將反爲師也今先生居於鄊有師儒之素防於朝爲師儒之官而又欲屍此無乃與曽子異乎先生曰吾居鄊講授自窮約之分吾仕爲祿飬今官乃吏按銓格而與自異乎曽子之爲師也今又遲次居鄊老母年且八十家累過百人冦未至先去固今郡縣所禁比至而去必不逹剽刼踐蹂狼狽流離之禍往往不可免去固不可借令可去扶八九十老者從以千餘指去將焉之子欲使吾自附於分位不同之曽子而甘家之禍忍鄊之毒縮手於所可得爲之事此奚啻嫂溺不援者哉或者乃謝不及先生於是始報郡符許之已而調度有方備禦有實冦𨿽不至而郡縣倚以爲重丙申夏四月到任先生於事無大小處之未嘗不盡其誠於人無眾寡待之未嘗不盡其敬富川單僻弦誦希闊士人在學校者無防先生蒞職舉措謹重防模雅正誠意孚達士人莫不感動興起先生方將收拾茂異而逺近願來親依者且眾富川學廩素薄而又負逋不輸嵗入僅六百石而比年不輸者乃七八百石民未必盡負姦吏黠徒幹沒其間簿書綫絕莫可稽證先生爲覈實催理受輸之法甚簡而便白郡行之於是無文移之繁無追督之擾簿書以正負者樂輸儲廩充裕士人至者日眾不滿嵗丁太孺人憂去職在富川者莫不惋惜己亥四月服闋冬末到選庚子春授全州州學教授夏中得寒熱之疾繼以脾泄屢止屢作竟不可療九月二十有九日卒享年四十有九先生𨿽臥病見賔客必衣冦舉動纎悉皆有節法卒之日晨興坐於牀問疾者必畱與語防者人人有所訓誨談笑歡如也先生未嘗不以天下學術人才爲念病中言論毎毎在此是日言之尢詳夜稍久則正臥整衣衾理須髯疊手腹間不復言笑又數刻而逝先生道徳之粹系天下之望曽未及施一疾不起識與不識莫不痛息先生少有大志而深純浩愽無涯涘可見親之者無智愚賢否皆不覺敬愛慰釋稱其善者往往各以所見未嘗同也不區區撫摩而藹然慈祥愷悌之風有以消爭融隙不防斷刻盡而昭然修潔淸白之實足以澄污律慢趣尙髙古而能處俗辧析精微而防容愚一行之善一言之得𨿽在巫醫卜祝農圃臧獲亦加重敬珍愛自少以聖賢爲師其於釋老之學辧之嚴矣然其徒苟有一善亦所不廢故先生無棄人而於先生亦鮮有不獲自盡者與人言未嘗迫遽從容敷析本末洞徹質疑請益者莫不得所欲而去於人言行之失度未可與語則不發或者疑之先生曰人之惑固有難於口舌爭者言之激適以固其意少需之未必不自悟也扞格忤狼之气當消之不當起之責善固朋友之道聖人猶曰不可則止況泛然之交者乎又況有親愛之情乎𨿽朋友啇磪至不可必通處非大害義理與其求伸而傷交道不若姑待以全交道且事有輕重小大吾懼所益者小所傷者大所爭者輕所防者重故也然有時而遽言之盡言之力言之者蓋權之以其事權之以其人權之以其時也母饒氏繼母鄧氏淳熙三年以慶壽恩封權孺人娶王氏魏公曽孫通州使君瑊之長女也通州君亦以是年八月卒先生臥病聞訃制服成禮逮祭纎悉皆自經畫子艮之年十三女人皆防先生未及著書若塲屋之文與朋友往來論學之書則傳錄者頗眾其餘雜著古律詩墓誌書啟序防等門人才且編次將以十二月乙酉塟於鄊萬石塘謹書其行實之大槪以求志於當世之君子淳熙七年十一月旣望弟某狀

吳公行狀

公諱漸字徳進姓吳氏舊名興仁字茂榮以舊字行其先自金陵徙家臨川今防百年矣曽大父嗣宗大父景章父萬石廸功致仕兄弟三人公居次少隨伯氏從學於江公匯江爲鄊先生從遊多老成宿學一時英異如李公浩曽公季貍皆在公以童防居其間願慤恭遜得子弟禮有所未觧人樂告之年十有五防母髙氏服除致仕公使之治生公雅好文學重違致仕公意服勤數嵗一日從容言其志致仕公大悅之更使從學未幾會新

教官至試補弟子員郡之士大集公居第一自

是毎試輙居上遊人服其藝異時同事江公者

與爲執友公毎自挹損事之如子弟紹興癸酉始與舉送人謂公一第固可俯拾明年省試不偶公不以罪有司曰吾殆業不精丙子再舉壬午三舉省試皆報罷自是仕進之意衰矣其後𨿽屢到省皆以其子侄或門人與舉送願公表率親舊惇免以行公往來超然殊不以得失介意或以特奏名畱之公曰吾來此聊復爾耳不能久也謝之竟歸日率諸子讀書以自娛樂其聲洋洋踵門者未及見已爲之起淳熙十年六月朔以疾卒享年六十鄕閭莫不惋惜公性孝事親左右無違見老者𨿽賤必敬慈祥愛物力所及者螻蟻蛙蚓之難亦必免之其謙恭不競人皆以爲不可及至有不當其心引義正色堅勇亦不可奪家甚貧自奉甚薄惟祭祀賔客則致其豊鮮公在郡庠以行藝推爲前廊居無何輙逡巡辭去乾道庚寅許君及之蘇君総爲教官尢畱意學校聞公學行行信於鄊裏造廬惇請至於再三不得已就之公雅爲許所知許方欲盡去宿事無巨細皆以諉公公爲區處條畫如指諸掌許毎嘆曰於是見君後日之施設矣事有緒卽辭去其後合郡之士屢請延公入學教官郡守各致其禮公皆固辭不復去矣鄊裏先達皆期公以有用乃竟不三試而死悲夫公娶黃氏子五人顒若厚誠若皆世其業厚嘗與丁酉舉送女四人長歸某次甫笄而死次許胥訓次未許嫁孫男女各一人尙防卒之年秋七月壬申塟於金谿縣歸徳鄕金石源祖塋之側塟之日送車塞塗祖奠於道者相望不絕行過者莫不賫咨涕洟某在童穉時爲公所知後又妻以其女知公之平生可謂深且詳矣如公之徳不可不表顯於後謹覈書以告當世之君子淳熙十一年九月旣望壻承奉充詳定司勑令所刪定官陸某狀

象山集卷二十七

欽定四庫全書

象山集卷二十八

墓志銘

黃氏墓志銘

淳熙庚子三月八日梁君世昌以書抵予言繼室黃氏將葬以李君蟠狀來乞銘余未嘗銘墓抑銘墓非古惟孔悝鼎銘見戴記則衞侯防書曰予汝銘墓之有銘柳子厚謂始於公室用碑以葬其後子孫因銘徳行如此則非公侯不得有是然郭林宗不過嘗給事縣廷其葬也刻石立碑蔡邕爲之銘是則東漢時銘墓已無限制今人力能辦者必銘其墓余滋不脫然黃氏餘外姑之妹也舊聞其賢梁君亦惓惓於余是春之初余訪梁君梁君內顧酒肴立具梁君去年嘗遊廬阜其談山水之勝誦髙人逸士之文舋舋不倦余於是益知其在中饋者能安於梁君而後梁君能安於所好也嗚呼乃不知余去數日而黃氏死矣墓銘今世皆用黃氏又賢余又親戚前其死數日余又適至其家梁君又惓惓於余是以重違其請銘曰

世居臨川其姓則黃曰謂之女少慧且良謂殊愛之擇配至詳爰緩其歸繼室於梁嵗時祭祀潔蠲盛湘有親有賔飾具有常撫其二子成章大章與其一女藹然慈祥梁賴其相志願畢償家用益肥於前有光庚子孟春甲子遽亡年止四十壽胡不長其穴伊何靈臺之鄕桐嶺梁源舅姑塋傍三月壬申體魄以藏後有興者是不可忘張公墓志

公諱琬字禹錫姓張系出漢畱侯世居信之龍虎山曾祖嗣宗賜虛白先生祖大方贈武功郎考念承信郎公生於元符二年十有一月五日癸酉卒於淳熙八年三月十有四日庚申享年八十有三公甫冠應舉不利乃去入京師宣和間應募破方臘補進義副尉建炎初自京師從馮獬等詣濟南府扈從至南京轉進校尉明年以嘗從使虜轉承信郎傾側擾攘汴淮之間所志不就浩然歸休居家處鄕孝慈悌順無所違拂畱意吐納希蹤喬柳中年卜居不用世俗陰陽地理等說自得勝處家旣饒給益自燕適晚嵗尊延禮法之士爲子弟師變其舊俗軌範一新鄕裏攺觀焉寢疾且亟召子孫申戒之言旣而逝娶莊氏早卒繼室周氏子男四人崇之簡之安之明之女二人長適章如瑋次適將仕郎魏安國孫男八人女七人曾孫男一人卜以十月三日丙午葬於長湖旣得卜子明之來求志其墓公繼室余表姊也明之又嘗從余遊不可辭靑田陸某記

宋故陸公墓志

公姓陸氏名九敍字子儀撫州金谿人曾大父演大父戩父賀贈承事郎母饒氏贈孺人繼母鄧氏封大孺人公生於宣和五年七月乙卯卒於淳熙十四年五月癸亥享年六十有五以卒之年十月壬辰葬於臨川縣長壽鄕羅首峯下公气稟恢廓公正不事形迹羣居族談公在其間初若無與至有疑議或正色而防之以一言或詼笑而解之以一說往往爲之渙然家素貧無田業自先世爲藥肆以養生兄弟六人公居次伯叔氏皆從事場屋公獨總藥肆事一家之衣食百用盡出於此子弟僕役分復其間者甚眾公未嘗屑屑於稽檢伺察而人莫有欺之者商旅往來鹹得其驩心不任權譎計數而人各獻其便利以相禆益故能以此足其家而無匱乏後𨿽稍有田畝至今計所收僅能供數月之糧食指日眾其仰給藥肆者日益重公周旋其間如一日也公娶余氏先公十一年卒余氏孝順出於天性娣姒皆以爲莫及當窮約時公之子女衣服敝敗特甚余氏或時及之公卽正色呵止必伯叔氏爲之處乃始得衣𨿽公之衣服噐用亦往往如此及伯季有四方遊𨿽至窘急褁囊無不立具自公云亡逺方士友聞訃慰唁諸孤與公之伯季稱公徳美悼痛傷惋無異辭子男四人望之麟之立之尙之女六人長適鄕貢進士張商佐次適黃叔丰次適危三男先公十七年卒次適徐翔龍周淸叟熊鑑孫男三人女五人皆幼弟宣義郎主管臺州崇道觀某謹志

黃公墓志銘

南丰黃世成少事場屋再舉不第卽棄去益繙經史百家言究窮其道理結廬石僊巖有終焉之意其兄世永甫冠登科所至穎脫以出暇日憩石僊巖世成劇論時事嘆美其才勉之使出堅不可奪世永益奇之名其廬曰壼隱其父南雄府君官至正郎澤及世成世成推以與弟澤再及又推以與次弟有季弟澤不及則推已田與之或惡其背馳議之曰是非人情曰矯曰好名世成處之泰然議者浸以熄久之遠近咸服不稱姓字但曰壼隱在童稚時嘗爲橫浦張公賞識及長結交皆一時名流𨿽絕意仕進其於國之治忽民之休戚未嘗不闗其心故舊居職任事者毎賴以有聞江西之捄荒湖廣之弭盜往往出其防比年移書左司楊廷秀諫議謝昌國其言尢剴切深至二公還書推重嘉嘆然卒不能有所施行余不識世成而得其爲人至詳粹然其容懇然其中剸煩若易處大若細其施不匱其守不渝爲文操筆立成藻思贍蔚統紀不紊有苦心極力所不到者得諸儒言論必沈涵防繹頗復論著訂其眞僞然不自以爲是也比十數年辱余以書無曠時若所嚴事學絕道喪片善寸長必自介恃世成之所可挾者眾矣乃自視欿然汲汲於求道過人亦遠矣今其亡也其子來請銘以世成之賢𨿽不吾屬猶將彰之況請之勤邪世成諱文晟曾祖履中康州司理參軍妣葉氏祖俯左迪功郎防州司理參軍贈左朝請大夫妣太宜人呂氏曾氏父越左朝奉大夫知南雄州妣宜人曾氏娶曾氏子男五人長曰楫先四年卒次曰柟曰櫰曰椿曰棐女三人長適湛覺次適曾林宗幼在室孫男二人燾勲女一人世成生於紹興丁巳二月己亥卒於淳熙丁未十二月壬辰享年五十有一將以戊申十一月己酉葬於石僊巖之金鵞谷銘曰匪屋之潤於其身匪爵之尊於其仁無其責而有其言非其位而及其民孰曰余咎孰曰余咎嗚呼壼隱豈其隱淪誰尙顯之在其後人像山陸某志

黃夫人墓志銘

余少時見墓銘日多往往緣稱美之義不復顧其實侈言溢辭使人無取信竊念之曰苟如是不如無銘及長人或過聴俾爲墓銘輙終辭之蓋不獨以才薄品卑也嵗在庚子同郡梁君光遠繼室黃氏之亡乞銘於余於是銘之且具志其故然其原大抵以其爲吾外姑之妹而有以信其賢也昔者外舅吳君茂榮之葬余狀其行乞銘於尢太史不敢加一辭如所謂闔郡之士願以爲領袖謁諸郡博士造廬延致至於再三乃始應命則許君深父哀詞言之尢詳深父乃當時郡博士今年自右拾遺進貳奉常者也余比嵗又銘南丰慈溪二君子之墓海內名識謂無愧辭今吾外姑之葬𨿽微諸孤之請吾敢無銘乎外姑逾笄歸於外舅尊卑內外婣戚鄰里僚友之家下與僕妾舉無間言自吾爲婿未嘗見其喜怒惟見其慈祥恭謹爲姑如婦祭祀賔客酒殽葅醢靡不躬親滌濯致潔調割致適奉承薦獻致其誠敬其勤勞中饋殆如一日諸婦祈欲逸之而不可得待子婿卑行猶孳孳若有不及然幽閒安詳不動聲色履之如素亦使人有以安之詩書傳記所稱婦徳於是有證嗚呼賢哉享年六十有四邑氏先諱見乃妹銘章子孫男女數具外舅行狀與尢公之志獨子之幼非外姑出其气體稚弱外姑慈撫鞠育劬勞有加於疇昔莫辧其非已出也其女之季前一年卒孫則增男一人女四人卒之日維淳熈十有五年二月丁邜明年十月己酉葬於金谿東漕之龍岡銘曰龍岡之阡雲林之別旴江陳前浮霜湧雪瀦若鑑明繚若冰潔旁羅諸峯麻姑就列卻負書山屏隠嶻嵲靈谷後車雷公並轍維姑之賢往訓是埒維姑之身命服不設天實酬之窆以斯穴余寔知之志之斯碣尙其子孫自致閥閱褒綸崇封奕世不缺葬月之朔壻宣義郎新權發遣荊門軍兼管內勸農營田事陸某書

楊承奉墓碣

年在耄耄而其學日進者當今所識四明楊公一人而已公長不滿五尺薾然臞儒而徇道之勇不可回奪血气益衰而此志益厲賁育不足言也余獲從公遊甚晚而知公特深平生爲學本末無不爲餘言者四方士友辱交於余惟四明爲多自余未識公時聞公行事言論詳矣公爲人恭謹精悍不屑屑碌碌視天下事無不可爲者其言有曰畏夷狄憂用財此宰相非才之明驗少時蓋嘗自視無過視人則有過一日自念曰豈其人則有過而吾獨無過殆未之思也於是思之卽得一過旋又得二三已而紛然乃大恐懼痛懲力攺刻意爲學讀書聴言必以自省毎見其過內誦不置程督精嚴及於夢寐怨艾深切或至感泣積時旣久其工益密念慮之失智識之差毫釐之間無苟自恕嘉言善行不曠耳目書之盈室著之累秩嘗言如有樵童牧子謂余曰吾誨汝我亦當敬聴之檢身嚴而安其止取善博而知所擇舊習日遠新功日著自其子識事未嘗見公有過所自責者類非形見公毎發明以示監戒人患忿懥公容物若虛人患吝嗇公捐財若無或嘆其不可及公曰昔甚不然吾攺之耳一夕被盜翌日諭子孫曰婢初告有盜吾心止如此張燈視笥告所亾甚多吾心止如此今吾心亦止如此四明士族多躬行有聞公家尢盛闔門雍雍相養以道義仲子簡尢克肖入太學治易冠諸生旣第主富陽簿訪余於行都余敬誦所聞反復甚力余旣自竭卒不能當其意謂皆其兒時所曉殆庸儒無足采者此其復心初不以語人後乃爲餘言如此又一再見始自失久乃自知就實據正無復他適自謂不逮乃翁逺甚恨其未聞餘言後簡自以告公公果大然之於是盡焚所藏異教之書毎曰人心至靈迷者繆用又曰動靜語黙皆天性也又曰顏回屢空夫子所賞必以所得塡塞胸中抑自苦耳又曰今吾之樂何可量也余爲國子正公攜二孫訪余畱月餘而去後其子爲浙西帥屬迎公以來余更卜廨爲鄰毎侍函丈屬厭誨言晚學庸虛無能啟助負公所期斯爲愧耳公嘗行步小跌拱手自若徐起修然殊不少害從行異之公曰蹉跌未必遽傷此心不存或自驚擾則致傷耳余聞之曰所謂顚沛必於是江浙相望千里而遙公旣還第余亦屏處時想風采如鞭其後公之云亾子簡遣訃余適西遊僕及余館余不知其爲訃也方喜見之首問公安否僕答曰已下世余驚嗟再三哭之爲慟簡又以墓碣屬余於是次而銘之公諱庭顯字時發其先居臺之寧海黃壇九世祖徙明之奉化其子又徙鄞紹興末北虜犯淮又徙慈溪曾祖倫祖宗輔父演皆隠徳不仕淳熙十一年壽聖慶霈公以子官封承務郎十三年光堯慶霈封承奉郎十五年秋八月戊寅以疾卒享年八十有一卜以十一月庚申葬於縣之石壇鄕句余村孝順裏娶莊氏先公十四年卒公蓋合葬子男六籌篆簡樠卿箎籍篆嘗與舉送簡宣教郎新知紹興府嵊縣樠卿夭女三長適孫楷次適馮象先次適王治孫男十三恬恢惟悔懌怟恪慥愉憺惿防女九長適顏衮次適舒余未許嫁曾孫三壑垕圭女一銘曰施之家可移天下海可竭斯銘不滅契侄臨川陸某撰並書

葛致政志

余稚齒在先君侍側見客有長大面目方整坐立聳直揖遜恭謹者心獨異之亷問左右知爲葛公徳載而未能詳其爲人及長則聞葛才美有聲學校有業五行術者曰黃實久遊鄕裏常往來吾家毎科詔下人問此舉誰當薦名實必曰葛才美已而不驗人皆笑實曰是獨采有能名者耳才美竟以乾道戊子與其子同與舉送明年才美登科余聞實言時實已老矣不知此時猶在否也才美公仲子也公平日待之甚嚴其母嘗乘間爲才美泣曰兒未嘗有過盍少假借之公曰此非児女子所知吾如是猶懼其業不進徳不修可假借乎是所以成之也爾毋以爲苦由是母亦諭其意才美未第時余嘗造郡庠由東序以入有二士並立西序稍相睥睨一士容色甚少益自嵬岸面焉以出一士低回恭謹翼翼趨庭間見卽乃才美也才美齒出吾上遠甚而其恭如此余由是益敬重之已而聞其有嚴君焉余然後知才美恭遜固天性亦其教有以成之也才美與先兄復齋爲同年進士自是往來加密余亦屢造公公年耆行尊過自謙抑如見所畏未獲從容此年客有過我道公疇昔語且及其行事余竊有慕焉因介客道意欲求欵晤以究本末因循未遂而公下世矣余往哭公柩諸孤執喪甚哀余亦不知涕泗之橫集旣歸卽束書入山房公葬有日才美徒行匍匐登山以銘爲請余雅不樂銘墓異時所辭卻者眾矣或破此意而爲之者皆過有所感而不能自己者也余於葛公所感深矣遂次而銘之公諱賡葛其姓徳載其字其先五代間自番陽徙撫之金谿曾祖祈祖丰父思審皆不仕世以力田殖其家公爲人剛決臨事無凝滯年十三區處家務如成人父兄異之於是付之以其政時公父年未五十爲堂捨北以自燕適如遺世者凡三十餘年而後卽世公有二兄仲早卒事伯兄撫仲孤敬愛飭盡人無間言遭時多故縣官倚辦於民者防倍常賦公調度有方從容贍給建炎間盜賊蜂起所在爲保伍以自衛郡毎被冦必檄以捍禦臨川爲冦衝虜騎侵軼亦嘗及城下皆賴鄕社以免公善甲長戈慷慨徇義人所樂親所部皆勇敢以是見推爲前鋒摧堅陷陣未嘗有所避虜騎旣敗退王燮後軍叛卒數千尋至城下他兵遇者輙不利城中恟懼金谿鄕社旣至城中則大喜城上呼曰賊中有髯而騎者善戰宜謹備之旣陣果有髯而騎者奮刀馳突公直前以長戈搗之應手墜馬賊眾驚潰獲其告身官已正使人皆曰盍論功乎公曰今日之事本爲除賊賊除足矣論功非吾事也有司亦不復有所省錄公仲子旣仕凡三遇慶霈累封至承事郎賜緋魚袋今上登極加封宣義郎公功不見錄於有司天則錄之矣紹興乙卯嵗旱明年民難防米斗逾錢富民方閉廩時公先下價散其米徒手來者輙貸與之公恨粟不多而裏中賴之宏矣蔬圃蒔茶爲用餘者以易所乏農家往往有之嚚猾持以禁愚民不知所辧則可以得貨公有三貧族嘗遭此厄訟者亦公之族被訟者願賂入訟者萬錢求已而未能得錢丐公爲保公欣然保之已而訟者迫公索錢凡三人爲錢三萬公度三家者貧甚終不能得錢卽代償之公輕財類是以是家無餘財然公處之裕如也柯山所客廬山公所聞皆願從容者其子承西安令星子皆適當公意方其迎侍之官訪舊賞新窮日不倦及其興盡而返子亦不能畱也性喜飲酒客至治具隨有無飲必至醉公生無它疾中年間有贅天陰或痛久者彌日而後止醫者不能曉自其子登科痛乃浸殺久而失之年益髙飲食步移無異壯時一日出門小跌旣歸如有微恙後數日從容就枕如平常左右視之公則逝矣享年八十有四卒之日寔紹熙攺元五月庚午公娶楊氏早卒繼室余氏封宜人子男六人曰造曰逢時儒林郎知南康星子縣曰述先公五年卒曰宗允曰少良嘗從余遊曰亮女四人王通一胡溥余邦光馮文載其婿也孫男十三人俊卿卽與其父同舉者王卿有光有開如霆有爲祖防憲卿如江冠卿三人尙幼女五人曾孫男五人女三人卜十月己酉葬於池頭鶴叩嶺下湖陰尉朱桴濟道寔狀其行銘曰捐財致身紓難去害其聲則微其功則大象笏昻昻朱銀煌煌公固不言天其以章前葬十日奉議郎新權發遣荊門軍兼管內勸農營田事陸某撰並書

吳伯顒墓志

臨川吳伯顒余妻弟也外舅五子伯顒爲長孝友謹飭見於稚齒姻娭賔朋毎所嘆賞年十五補入郡庠嵗選嘗多許深甫蘇待問爲教官時學校最盛伯顒居上游所爲生財有大道論深甫極賞之謂後日當爲世用初爲詩後爲書爲二禮月試皆嘗冠其倫然竟不薦名人爲稱屈家甚貧外舅旣下世變故仍出嵗益艱伯顒處以義理凜然不移尢人所難外姑之喪將及大祥以微疾卒嗚呼痛哉伯顒名顒居世系先諱具尢禮侍所爲外舅茂榮之碑生於紹興戊辰閏八月丁巳卒於紹熙庚戌十一月乙亥以十有二月壬寅葬於金谿龍岡母塋之東娶周氏再娶亦其族二女尙幼旣死以族子爲嗣名繼孫生四嵗矣前葬五日奉議郎新權發遣荊門軍兼管內勸農營田事陸某志

陸修職墓表

陸氏徙金谿年餘二百嗣見九世公居五世諱九臯字子昭同胞六人公爲叔氏子美其季也次爲子壽次爲某子壽下世今十有三年矣某狀其行述世系爲詳當是時先君子未贈官其後某志仲兄子儀之墓不復具世次獨載先君子贈承事郎今再贈宣教郎去年秋某迎侍伯兄子彊來守荊門伯兄至甫一月旣歸歸未及家公已下世嗚呼痛哉公少力於學日課經子文集必成誦夜閱史冊不盡帙不止嘗夜過分先君子見公猶觀書勉使寢息公後不能自己爲之障燈屏息懼先君之復知之也及長補郡學子弟員一試卽居上游郡博士徐君視公文行俱優擢爲齋長公與二季嘗正衣冠講誦不懈徐君毎所贊賞月試必聨名占前列徐君嘗語於眾曰此其學皆有淵源非私之也然公年過三十始獲薦名又復不第投老乃得一官玆非命耶公持論根據經理恥穿鑿之習𨿽蹭蹬場屋而人所推尊不在利達者後受經之士或以獨步膠庠或以擅場南省而公之與否曾不以是一視其言行如何耳今有徒有忠信自將退然里巷庠序之間若將終焉而進修不替者公之教也先君子居約時門戶艱難之事公所當毎以條理精密濟登平易吾家素無田蔬圃不盈十畝而食指以千數仰藥寮以生伯兄總家務仲兄治藥寮公授徒家塾以束脩之饋補其不足先君晚嵗用是得與族黨賔客優遊觴詠從容琴奕裕然無窮匱之憂當是時公於妻子裘葛未嘗問也杜子美北徵詩謂海圖拆波濤舊繡移曲折天吳及紫鳯顚倒在短褐公妻子無海圖可拆無天吳紫鳯可衣然舊繡移曲折顚倒在短褐則有之矣先君子之喪旣除公不復禦講席家塾教授屬諸其季過從之隙時時杖防徜徉畦壠阡陌間檢校種刈若無意斯世者豈各以其時邪番陽許氏爲書院桐嶺延師其間以處鄕之學者又自稟若干人然其季子往往從學於外亦嘗來從余遊因得侍公函丈之末公之餘論遺風或者竊有所聞矣一日父子協謀辟廬舍儲器用廣防集之堂增自稟之員介其鄕之賢者致禮以延公公卻之再三請益固公爲一出桐嶺學者於是變而樂義理之言厭場屋之陋士大夫聞風莫不願與三席自遠至者踵系不絕興起甚眾然公年益髙頗倦酬應未防謝去越數嵗安仁宰曾君文淸孫也至則葺縣學增士稟修禮儀尊師道願公主之公不復出矣淳熙丁未江西嵗旱撫爲甚撫五邑金谿爲甚倉臺郡守畱意賑卹別駕廖君寔主之廖知其說莫善於鄕得其人莫不善於吏與其事造廬問公計防且屈公爲鄕官於是鄕之所得多忠信之士而吏不得制其權以牟利明年賑糶行出粟受粟舉無異時之獘裏閭熙熙不知爲歉嵗而俗更以善公力爲多公平居混然無異於人者而智識濬深遇事始見又其晦明之變人所不解當其晦時童子所了人所知公或不辧然特聞見於燕閒視聴使令之間未始害事至事理之盤錯情僞之隱伏賢識趦趄或用蹉跌惟公之明如辧蒼素客有以名聞者公探衣將見之矣戶間偶目其貌退而卻衣曰吾不欲見斯人也已而果非佳士凡此非獨人所不解公亦有不能自知者不以學自命而就證者類有愜志不以智自多而就謀者類有寤心公之得於天者如玉在山如珠在淵其可量哉逆遜溺心形似蔽實微者過當甚者易位今之賢者未易免此惟公之明好惡不能亂形似不能蔽大學曰好而知其惡惡而知其美者天下鮮矣故諺有之曰人莫知其子之惡莫知其苗之碩公疇昔亟誦斯言而屢嘆其所難公之所以自致其力者深矣是書之流行近世特盛然其靈足以造此者求諸其傑未見如公者焉公壯年以呂氏次序大學章句猶有未妥於是自爲次序今遠方學者傳錄浸廣吾家獨亡其稿公之子長者年將四十乃不知父嘗有是書蓋自其省事惟見公正文講授故也公見善未嘗不喜而稱道不浮其實見惡未嘗不惡而指摘不加其罪兩益之辭無所和一切之論無所取疑似之迹不輕實流傳之事不輕據故人之所稱有所未許人之所擯有所不絕眾人所決發言盈庭公毎低回以致裁抑憂世之士或病公首防不足以植風聲示懲勸而公隱然持之自若近年以文祭舊生徒劉堯夫頌其平日之美責其晚節之過謂攺之防防尢足爲貴其辭深切著明讀者無不感動理之所存何間幽顯當疑而決當決而疑均爲不明也孰謂公首防哉公嘗名所居齋曰庸學者因號庸齋先生然公未嘗言其義學者亦未嘗有所請公著述頗多皆未編次生於宣和乙巳十有二月十有四日辛亥卒於紹熙辛亥十月十日乙酉享年六十有七卒之前一夕起旋小跌自是倦乏然就枕卽熟睡覺時醫者視脈家人進藥𨿽飲之必曰吾不起矣十日之朝侍疾者忽不聞鼻息察公則已逝矣娶吳氏子四人損之益之賁之升之女二人長先公二年卒未及許嫁次許嫁貴溪張氏孫男一人女三人卜以紹熈壬子七月十有二日葬於鄕之長慶寺側公以淳熙甲辰壽聖慶恩授迪功郎監潭州南嶽廟十六年己酉上登極覃恩循修職郎某效官重湖疾不侍藥斂不撫棺葬不臨穴嗚呼痛哉敬次序公平生以表墓某聞命之日嘗請迎侍公曰子行矣吾往時當自訪子訃前數日從公於夢自是節朔必夢見公嗚呼痛哉東望隕涕爲之銘曰如珠潛光可以照夜公之明也如玉儲潤可以賁山公之徳也表公之墳與斯銘其長存

象山集卷二十八

欽定四庫全書

象山外集卷一

宋陸九淵撰程文

庸言之信庸行之謹閒邪存其誠善世而不伐徳博而化

知所以成已而無非僻之侵則誠之在巳者不期而自存知所以成物而無驕盈之累則徳之及物者不期而自化幹之九二何其誠之至而徳之博也庸言之必信庸行之必謹是知所以成已矣知所以成已則誠豈有外乎此哉又懼夫邪之爲吾害而閒之也嚴使無一毫非僻之習以侵之則誠日益至而在巳者不期存而自存矣反而誠其身推以善斯世是知所以成物矣知所以成物則徳豈有外乎此哉又懼夫伐之爲吾病而去之也盡使無一毫驕盈之气以累之則徳日益博而及物者不期化而自化矣誠之在巳者不期存而自存而其端特在於閒邪徳之及物者不朝化而自化而其機特在於不伐則天理人欲之相爲消長其間可謂不容髮矣庸言之信庸行之謹閒邪存其誠善世而不伐徳博而化此所以爲君徳歟中庸之言誠曰非自成己而已也所以成物也然則成己成物一出於誠彼其所以成己者乃其所以成物者也非於成己之外復有所謂成物也又曰性之徳也合內外之道也然則曰誠曰徳一本乎性彼其所謂誠者乃其所以爲徳者也非於誠之外復有所謂徳也明乎中庸之說則幹九二之君徳可得而議矣言行之信謹二之所以成己者也善世而不伐二之所以成物者也彼其所謂信謹者乃其所以不伐者也舎言行而求其所以善世者則乖矣閒邪存其誠誠之存諸己者也徳博而化徳之及乎物者也彼其所以閒而存者乃其所以博而化者也外乎誠之存而求其所謂徳之博則惑矣若夫朝謀夕訪求所以治乎人而不知反求諸其身安知夫大人正巳而物正而二之善世者特在乎言行之間而已也小惠小信欲以爲巳之徳而不知誠之不可掩安知夫明明徳於天下者蓋本於正心誠意而二之徳博者由乎其誠之存也至矣哉誠之在天下也一言之細一行之微固常人之所忽然言出乎身加乎民行發乎邇見乎遠言行君子之所以動天地也君子喘言蠕動皆足法造次顚沛必於是庸言之信而莫不可以爲天下則庸行之謹而莫不可以爲天下法知至乎吾之誠而不知夫言行之細也然邪之與正猶明魄之相爲生死陰陽之相爲消長非僻之習一毫焉侵之則言隨以不信而行隨以不謹矣尙何有於誠之至故爲冠以莊其首爲履以重其足在車聞和鸞之音行步聞佩玉之聲盤盂有銘幾杖有戒所以防閒其邪而使非僻無自而至者偹矣則凡見乎吾身而充乎天地者何往而非誠哉玆不曰不期而自存者乎大矣哉徳之見於天下也推吾所有兼善天下此固人之所甚欲然有諸巳而後求諸人無諸巳而後非諸人所蔵乎身不恕而能諭諸人者未之有也故君子正身以正四方修巳以安百姓且日麗必照物云油必雨畱和順積中英華發外極吾之善斯足以善天下矣然伐之害徳猶木之有蠧苗之有螟驕盈之气一毫焉間之則善隨以防而害旋至矣尙何有於徳之博故有焉而若無實焉而若虛功贊化育而不居智協天地而若愚消彼人欲而天焉與徒謙沖不伐而使驕盈之气無自而作則凡不言而信不怒而威者乃所以爲徳也玆不曰不期而自化者乎嗚呼由乎言行之細而至於善世由乎巳之誠存而至於民之化徳則經綸天下之大經者信乎其在於至誠而知夫誠者信乎非聰明睿知達天徳者有不能也以經考之幹之六爻隱而未見行而未成者初之潛也貴而無位髙而無民者上之亢也三則以危而進徳四則以疑而自試惟五以飛龍在天而二以見龍在田皆有利見大人之美夫君位旣已在五則夫君徳者非二之龍徳而正中其孰足以當之聖人於是發成己成物之道存誠博徳之要使後之人君能明聖人之言以全九二之徳則天下有不足爲矣竊嘗稽之於舜好問而好察邇言隱惡而揚善則庸言之信庸行之謹爲如何納伯益儆戒之辭則防有忌諱詳伯禹股肱之命則使之弼違閒邪存誠可見於此矣巍巍乎有天下而不與則善世不伐爲如何考其民之心則天下同戴稽其民之俗則比屋可封徳博而化可見於此矣九二之徳大舜其盡之矣說易者以爲九二之爻蓋舜之田漁時也今槪以爲帝之事可乎曰以位而言則田漁時也以徳而言則夫子匹夫也或曰祖述堯舜或曰賢於堯舜孰謂幹之九二而不足以言舜乎不然則何以謂之君徳

黃裳元吉黃離元吉

用中者𨿽異其時獲吉者皆極其大中之爲徳何其無適而不宜也黃中色也坤中在五而有黃裳之義裳下裳也黃裳者守中而居下也在上者患不能居下能守中而居下安得而不元吉防離中在二而有黃離之義離麗也黃離者所麗得中正也附麗者患不得中正如所麗之中正安得而不大吉哉位有二五之殊辭有裳離之異其居下附麗𨿽因時而不同而其爲大吉則一而已非中之爲徳疇克爾哉坤之六五曰黃裳元吉離之六二曰黃離元吉嘗謂中之爲道大矣世嘗玩於其說而莫之省也夫以堯舜禹三聖人相授受而同出於一辭則道宜莫大於此矣而不過曰允執厥中故子思之書反覆乎大中之說丁寕乎時中之論而世之喜事者不明乎中之說欲爲驚人可喜之行是非獨得罪於聖人而其所以速戾取禍者蓋亦不旋踵矣嘗試告之以大吉之可願則莫不願至告之以大中之道則又玩而不知省嗚呼安知所願者乃出於其所玩者歟然子思之言中不獨有大中之說而又有時中之論蓋中而非其時則烏在其爲中也時乎坤之六五則疑乎陰之在上疑乎其上則居下之爲中矣守中而居下則以貴而下賤以尊而下卑以能而下於不能以多而下於寡夫守中而居下如此則天道之所益地道之所流人道之所好鬼神之所福其吉豈不亦大矣乎黃裳元吉坤之六五所以爲中也時乎離之六二則以陰而麗於兩陽之間麗於兩陽之間則麗之中正者也所麗者中正之道所附者中正之人以下而附乎上則在上者中正也以上而附乎下則在下者中正也夫所麗之中正者如此則上交不謟下交不凟建諸天地而不悖質諸鬼神而無疑其吉豈不亦大矣哉黃離元吉離之六二所以爲中也坤離之五二其居下附麗之義𨿽殊而其獲吉則咸抵乎大信乎無適而不宜也竊嘗求之有周之臣周公以叔父之親師保之任而握髮吐哺下於白屋之夫終以周致太平魯疆以啟黃裳元吉周公以之太公抱鷹揚之防垂釣乎磻谿之涯年且八十矣一旦聞文王作興曰盍歸乎來終以大告武成齊國以建黃離元吉太公以之𨿽然古之聖賢未有不中者夫子之聖而卒於旅人顏子之賢而終於陋巷則所謂元吉者果安在哉曰孔顏萬世稱聖賢吉孰大焉若乃險賊而崇軒列鼎吾見其益而已未見其吉也

使民宜之

民不可使知吾道之義而可使享吾道之宜使道而不宜於天下則聖人亦烏取乎道哉聖人出而有爲於天下變而通之神而化之而天下之民鼓舞踴躍莫不以爲宜而安之者亦盡其道而已矣大傳曰使民宜之以此夫子曰民可使由之不可使知之非聖人固不使之知也吾道之義則彼民之愚蓋有所不能知也若乃其道之宜則聖人固與天下之民共由而共享之方民未知佃漁也聖人作爲网罟而民宜於网罟矣方民未知耕稼也聖人作爲耒耜而民宜於耒耜矣以至舟楫弧矢杵臼莫不皆宜於民𨿽其以象以義取諸離益之諸卦而其所以使民宜之者蓋無異於黃帝堯舜之乾坤也當黃帝堯舜氏之作爲備物制用立成器以爲天下利者前聖已備之矣故其使民由之者獨見於垂裳之治黃帝之事於六藝無所考信而堯舜之事則載之典謨彰彰可考如明五刑典三禮防江河驅虎豹凡建法立制都兪咨詢以宜其民者蓋不爲少矣而夫子特稱其蕩蕩無名無爲而治則其所以宜之者一出扵道而已故曰堯以是傳之舜

聖人以此洗心退蔵於宻吉凶與民同患神以知來知以蔵往【省試】

滌人之妄則復乎天者自爾防盡巳之心則交乎物者無或累蓍卦之徳六爻之義聖人所以復乎天交乎物者何其至耶以此洗心則人爲之妄滌之而無餘人妄旣滌天理自全退蔵於宻防之地復乎天而已由是而吉凶之患與民同之而已之心無不盡心旣盡則事物之交來以神知往以知蔵復何累之有哉妄滌而復乎天者自爾微心盡而交乎物者無或累則夫蓍卦六爻之用又豈可以形迹滯而神知之說又豈可以荒唐窺也哉聖人以此洗心退蔵於宻吉凶與民同患神以知來知以蔵往其意如此中庸言君子之道費而隱夫婦之愚可以與知焉及其至也𨿽聖人亦有所不知焉夫婦之不肖可以能行焉及其至也𨿽聖人亦有所不能焉夫聖人有所不知不能則可謂隱宻精防之地矣而不外乎夫婦之所可知所可能蓋道之費者未嘗不隱而隱者未嘗不費內外合體用備非人之所可毫末加而斯湏去也聖人洗心於蓍卦六爻之間退蔵扵隠宻精微之地而同乎民交乎物者𨿽吉凶往來之紛紛而吾之心未嘗不退蔵於宻此堯之所以無名舜之所以無爲文王之所以不識不知而易之書所以不可以象數泥而浮虛說也狎海上之鷗遊呂梁之水可以謂之無心不可以謂之道心以是而洗心退蔵吾見其過焉而溺矣濟湊洧之車移河東之粟可以謂之仁術不可以謂之仁道以是而同乎民交乎物吾見其淺焉而膠矣聖人懼夫道之不明也舉而揭之蓍卦六爻之間反覆而發明之使知夫妄滌而復乎天者自微心盡而交乎物者無累夫其所以曉天下者亦云至矣大衍之數五十其用四十有九則由衍以生蓍四營而成易十有八變而成卦則由蓍以立卦蓍生卦立剛柔相推吉凶以告爻在其中矣人爲之妄尙安得而與於其間哉以此洗心信乎其復於天矣𨿽六七八九之錯綜無窮乾坤六子之摩蕩不息而五十之數所謂不用之一者實於是乎見之則聖人退蔵之地豈所謂過而溺焉者哉得失之象形悔吝之情著則爻之所以爲吉凶者吾之所以與民同患者也至誠如神受命如響事物之來神以知之無以異於蓍之圓也物各付物所過者化事物之往知以蔵之無以異於卦之方也夫聖人之同乎民交乎物者亦異於不及而膠焉者矣由是觀之蓍卦六爻之用其諸以執其兩端用其中於民也歟嘗攷於咸之卦而得聖人洗心之妙於咸之彖發天地萬物之情於咸之象發以虛受人之義此固可以滌人妄而復天理觀乎同民交物之道也至於九四一爻聖人以其當心之位其言感通爲尢至曰正吉悔亡而象以爲未感害也蓋未爲私感所害則心之本然無適而不正無感而不通曰憧憧往來朋從爾思而象以爲未光大也蓋憧憧往來之私心其所感必狹從其思者獨其私朋而已聖人之洗心其諸以滌去憧憧往來之私而全其本然之正也歟此所以退蔵於宻而能同乎民交乎物而不墮於溺焉膠焉之一偏者也或曰聖人生知安行彼其心之酬酢萬變者蓋不思而得不勉而中而何以洗爲蓋不知堯舜不能忘危微之戒而當時大臣有淫逸遊樂之辭有慢遊傲樂之辭君亦不以爲輕已且樂聞而願聴之嗚呼此其所以爲生知安行不思不勉者歟於洗心乎何疑

天地設位聖人成能人謀鬼謀百姓與能

天地有待乎聖人而天地爲不可及聖人有待乎天地而聖人爲不可及大哉天地聖人之不可及乎位乎上而能覆物者天也位乎下而能載物者地也天地能覆載萬物而成其能者則有待乎聖人天地未嘗専之也而覆載之功卒歸之天地此天地之所以爲不可及也聖人參天地而立成天地之能其智能非天下之敵也然人焉謀之卿士鬼焉謀之蓍𨿽百姓之愚且賤亦不謂其不能而與之焉則聖人之有待於天下者亦云眾矣然成能之功卒歸之聖人此聖人之所以爲不可及也然則恃一巳之智能而謂人莫已若者豈可與論天地聖人之事哉天地設位聖人成能人謀鬼謀百姓與能以此嘗觀箕子爲武王陳洪範其七稽疑曰汝則有大疑謀及乃心謀及卿士謀及庶人謀及卜筮蓋與易言聖人所以成天地之能者異經同旨天鍚之洪範出於溫洛之水則天地之心於此甚白而道之大原吾於此而見之矣大哉天地聖人之所以爲不可及者乎天之髙也日月星辰擊焉陰陽寒暑運焉萬物覆焉地之厚也載華嶽而不重振河海而不泄萬物載焉天地之間何物而非天地之爲者然而覆載萬物之能猶有待於聖人聖人之政有以當天地之心則諸福百祥以嘉慶之有以失天地之心則妖孽災異以警懼之彼其望於聖人以成其能者何其至耶無它無私焉而極天下之大也聖人膺裁成輔相之任秉參贊爕理之權道奚而可與天地殊心奚而可與天地異朝焉卿士善則汝進違則汝弼余愆是防余繆是糾廟焉蓍揲枯鑽朽余不敢不敬有行有疑餘不敢不問人謀鬼謀猶以爲未也懼夫百姓之能吾不與謀焉工誦箴諫士傳民語庶人謗於道商旅議於市𨿽蒭蕘之賤未嘗不詢焉則聖人所以有待於天下者亦何其至耶無它無私焉而與天地同其大也天地有待於聖人而覆載之功歸焉聖人有待於天下而成天地之能者歸焉嗚呼此天地聖人之所以爲不可及也夫子頌堯曰惟天爲大惟堯則之而其所以爲大者民無能名焉孟子頌舜曰大舜有大焉而其所以爲大者亦不過舎己從人樂取諸人以爲善廟堂之上都焉而吁咈焉而兪昆命之協從之筮罔有不敬開四門明四目而芻蕘之賤咸得上達吾於此見其所以成天地之能者歟嗚呼匹夫匹婦不獲自盡民主罔與成厥功君天下者可不勉所以與天地相與者乎

首出庶物萬國咸寕

聖人有兼覆之道天下無難辦之功庶物之多萬國之眾聖人欲首出而使之咸寕可謂難辦之功矣然聖人體兼覆之幹以是首出庶物則萬國咸寕不足多也首出庶物萬國咸寕聖人所以得乾元之用固大矣非天下之所可得而易言也大而言之何物而不備何所而不該然品物之形旣流洪纎髙下毫釐之間而各有所宜六位之成則潛見飛躍其道各異欲體是道以首庶物而寕萬國非夫學之超乎天下之上吾未見其能也方其潛也隱而未見行而未成則學固不可以巳也及見而在田則庸言之信庸行之謹閒邪存誠是何果可以巳乎三之厲四之疑固進徳修業不可懈也至於五之與天地合徳上而知進退存亡而不失其正非學果何以至之首出庶物蓋在於乘六龍而聖人於幹之六位莫不反復乎學使其學能超乎天下之上則天下有不足爲而萬國咸寕信乎其不足多也用九之辭曰天徳不可爲首而乃以首出庶物何耶嗚呼不爲首蓋所以首出庶物而愚所以謂不可以無學者也

象山外集卷一

欽定四庫全書

象山外集卷二

程文

孝文大功數十論

頌人之羙者必增重乎其人頌人之羙而不足以增重乎其人則其非爲無疑矣立言之非者必貽譏於後世立言之非而不足以貽譏於後世則其非又有大焉者矣孝文漢之賢君也晁錯大廷之對枚數其興利除害變法易故之事而凢之曰大功數十其羙亦己至矣其言亦已誇矣而後世稱文帝之賢者初不以斯言而增重蓋文帝以直言極諫求人而錯亦以直言極諫充詔不聞條疏闕失輔帝不逮而猥用稱述功烈其辭諄駸駸乎佞譽誣諛之風勞於附防粉餙而無中情當理之實其非無足疑矣然自昔公明通方之士於錯之對未嘗深致意於斯言非以爲然而或取也蓋以其言之非有大過於是者而不必以斯言輕重之也君子一言以爲智一言以爲不智此一言之失者也若錯之對無非遷就牽合之說如五帝三王五伯之說一篇之襟領而悖理尢甚要其歸獨欲以自親事一說勸帝而又大乖乎帝王之道此孝文大功數十之說宜哉人之無譏焉耳𨿽然言心聲也錯以大廷對防豈徒爲是繆戾不根之說以塞詔而已耶蓋其刑名慘刻之學深欲其君廢放股肱之臣身履叢脞之任智憊力竭欲已不可欲進不能則勢必委之於我而我之辧智得伸焉其機如此則亦不得不盛稱其功烈能事以聳動其欲爲之心激發其敢爲之气使之樂吾之說而不自知焉則大功數十之說豈可謂之不足輕重而置之乎孟子曰長君之惡其罪小逢君之惡其罪大錯之斯言其逢君之惡者矣爲錯觧者曰將順其羙亦事君之道而何過之深乎鳴呼不知言無以知人也彼其終身之所學平日之所存發之於言者𨿽欲掩匿蔽覆由君子觀之如見其肺肝況其處心積慮旁求曲取以附致其邪說而有所不知則不可謂之知言者矣說春秋者以爲言之重辭之復其中必有大羙惡焉聖人之情猷可以辭見蓋聖愚邪正𨿽異而情見乎辭同目動言肆懼我之情見矣幣重言甘誘我之情見矣錯述文帝之功其目數十如躬親本事廢去滛末農民不租親耕節用示民不奢此五者特一事也如絕秦之迹除苛觧刻寛大愛人肉刑不用罪人不孥誹謗不治除去陰刑此七者亦一事也其餘事同而條異者亦又有之號之以大功衍之以數十則其意亦可見矣蓋將以誇詐聳動文帝之心而作其自任之意投之膠擾之地陰拱以窺其困而乘其隙以伸辧智焉肇端於文帝之日而遂伸於景帝之朝卒然讙於七國之變而山東防非漢有袁盎從容一說而要領竟分於東市世莫不有讒忌之惜而愚獨喜其少足以正逄君之罪

天地之性人爲貴論

聖人所以曉天下者甚至天下所以聼聖人者甚藐人生天地之間稟陰陽之和抱五行之秀其爲貴孰得而加焉使能因其本然全其固有則所謂貴者固自有之自知之自享之而奚以聖人之言爲惟夫防溺於物欲而不能自防則其所貴者類出於利欲而良貴由是以防防聖人憫焉告之以天地之性人爲貴則所以曉之者亦至矣誦其書聼其言乃類不能惕焉有所感發獨膠膠乎辭說議論之間則其所以聼之者不旣藐矣乎天地之性人爲貴吾甚感夫聖人所以曉人者至而人之聼之者藐也孟子言知天必曰知其性則知天矣言事天必曰養其性所以事天也中庸言贊天地之化育而必本之能盡其性人之形體與天地甚藐而孟子中庸則云然者豈固爲是闊誕以欺天下哉誠以吾一性之外無餘理能盡其性者𨿽欲自異於天地有不可得也自夫子告曽子以孝曰事父孝故事天明事母孝故事地察舉所以事天地者而必之於事父母之間蓋至此益切而益明截然無辭說議論之蹊徑至因其有無以加於孝乎之問又告之以天地之性人爲貴有篤敬之心踐履之實者聼斯言也獨不有感於心乎於此而猶膠膠於辭說議論之間亦奚啻不以三隅反者哉𨿽然愚豈敢以是殫責天下獨以爲古之性說約而性之存焉者類多後之性說費而性之存焉者類寡告子湍水之論君子之所必辧荀卿性惡之說君子之所甚疾然告子之不動心實先於孟子荀卿之論由禮由血气智慮容貌態度之間推而及於天下國家其論甚羙要非有篤敬之心有踐履之實者未易至乎此也今而未有篤敬之心踐履之實拾孟子性善之遺說與夫近世先逹之緒言以盜名於澤者豈可與二子同日道哉故必有二子之質而學失其道此君子之所冝力辯深詆挽將傾之轅於九折之阪指迷塗而示之歸也若夫未有篤敬之心踐履之實而遽爲之廣性命之說愚切以爲病而已耳鳴呼循頂至踵皆父母之遺體俯仰乎天地之間然朝夕求寡乎愧怍而懼弗能儻可以庻防於孟子之塞乎天地而與聞吾夫子人爲貴之說乎

智者術之原論

實亡莫甚於名之尊道莫甚於說之詳自學之不明人爭售其私術而智之名益尊說益詳矣且誰獨無是非之心哉聖人之智非有喬桀卓異不可知者也直先得人心之同然耳其見於施設則合物理稱情事犂然當乎人心夫婦之愚可以與知焉奚名之尊奚說之詳哉逮夫智失而私術興則向之良心日馳騖乎詭譎姦詐之場實不足以欺天下也將竊智者之名以售其詭故名不得不尊名不可以徒尊也將文近似之說以實其名故說不得不詳名尊說詳而智之實益亡益甚矣此則智之賊也漢公孫洪謂智者術之原其賊智之誅固不可逭而愚又幸智之說由是而益明也世之罪洪者常以其飯脫粟爲布被殺主父偃徙董仲舒膠西此𨿽其挾術之明驗而特一人之過一時之害而常情之所易知者多詐不情汲黯能詰其不忠外寛內深班固能知其意忌蓋有不足深誅者至於竊智之名以售巳之術要之以利害之效文之以近似之辭使聼之者誠以爲治天下不可以無術而聖人之智亦不過如此而已此吾所謂智之賊而不可逭之誅也然墨之賊仁楊之賊義鄕原之賊徳皆以近似亂眞其罪正與洪之言智等耳及孟子辭而辟之而曰仁曰義曰徳曰楊墨鄕原而其說益明有能因洪說而辟之使天下曉然知夫私術之賊智則洪之說亦智之幸也洪之說曰擅殺生之柄通壅塞之塗權輕重之數論得失之迹使逺近情僞畢見於上謂之術此所謂要之以利害之效文之以近似之辭使聼之者誠以爲聖人之智亦不過如此而已也且聖人之智明徹洞逹無一毫私意芥蔕於其間其於是非利害不啻如權之於輕重度之於長短鑑之於姸醜有不加思而得之者故其處大疑定大論亦若饑食渇飲夏葛冬裘焉已耳𨿽酬酢萬變無非因其固然行其所無事有不加毫末於其間者夫如是可謂之術乎果必若洪之說乎鑠金爲刄凝土爲器爲网罟爲耒耜爲宮室棺槨爲舟車弧矢杵臼之利此皆上世之所無有創物以教天下者也而夫子則以爲皆取諸易之卦畫是聖人之智見於創立者猶皆因其固然而無容私焉況於生殺通塞輕重得失之常而洪欲以其私術爲之乎語稱舜禹有天下而不與焉詩稱文王不識不知順帝之則夫生殺通塞輕重得失之理昔非有異於今也必欲以私術爲之則舜禹文王誠不公孫氏若也自學之不明而聖人之智不復見矣世之人往往以謂凢所以經綸天下創立法制致利成順應變不窮者皆聖人之所自爲而不知夫蓋因其固然行其所無事而未嘗加毫末於其間彼役役者方且各以其私術求逞於天下曰此聖人之所謂智也故老氏出於春秋而有棄智之說孟子生於戰國而有惡鑿之言是皆見乎逞私術之失也然終至於縱橫如儀秦刑名如鞅斯者雜然四出而天下遂以分裂潰散至秦則燼然矣公孫氏生於漢而以儒名當世此溺待拯焚待救之時也乃復尊智之名詳智之說以售其私術世之人𨿽欲聞先王之智孰從而聼之故曰智之賊也孟子者聖學之所由傳也故其發明聖人之智而指當時所謂智者以爲鑿老氏者得其一未得其二而聖學之異端也故幸夫私術之失因欲申巳之學而其言則曰絕學棄智又曰以智治國國之賊是直泛與智而排之世之君子常病其污吾道而不知其皆售私術者之過也使術之說破則爲老氏者將失其口實而奔走吾門墻之不暇其何污焉嗚呼觀老氏之說孟子之言與儀秦鞅斯之所爲則術之害智所從來久矣非直至漢而然也然昔之爲私術者名未甚尊說未甚詳故辧之者不力罪之者不深若孟子者不過曰行其所無事惡夫鑿而已至於公孫以黠申辧吻發防人主之前陳智之名益尊而術之說甚詳非明於道者有不能不爲其疑似所惑故辧之不得不力罪之不得不深辧之力罪之深而智之說不明者不也故曰洪之說亦智之幸

房杜謀防如何論

事之要者無二機計之得無二說然而得於積思者其意疑得於忽悟者其意決此謀之與防所以異任而成功殊稱而一致者也天下之事惟其要而難處也於是乎有賴於謀彼其以善謀稱而不足於防者豈無得於其�而嘗試爲之說也哉顧特以其旁推曲攷原始要終防繹復熟而得之則謹重之心勝而剛決之意微故不能不自疑其有所未善至於善防者因其謀而遂防之其始之爲謀𨿽不出於巳而亦豈無得乎其心而徙徇人之說以勇於必行而已哉蓋其權奇倜儻不郁於防繹復熟之久而聞言輒契覩機忽悟如雷蟄而忽驚日曀而忽明其勢不能不決然則謀之與防𨿽所任各異所稱各殊而要其實豈不同功而一致也哉唐房杜佐太宗取天下而史稱齡善謀如晦長於防愚請以是而論之甚哉機事之可畏而謀防之任不可以非其人也嘗觀漢髙祖聼酈生之謀刻印立六國後髙祖方食以告張良良借前箸籌之髙祖至輟飯吐哺怒罵令去銷印石勒去髙祖五六百載以奴虜之身據有中原初不知書一旦聼讀漢史至刻印事駭曰此法當失何以得天下及讀至張良之籌乃曰賴有此人嗚呼使酈生佩印已行數舎之逺則髙祖之天下防已去矣知天下之機事率如是之可畏而張良之籌髙祖之罵石勒之駭皆機緘互發如聲響相應非直偶然而已則知凢所謂謀者防者皆不可以或非其人而房杜之才智可得而論之矣𨿽然齡謀事帝所必曰非如晦莫與籌之及如晦至則卒用齡防自常情觀之齡不失爲謙抑謹重而如晦則爲無謀而因人成事者耳嗚呼以此論房杜此與兒童之見何異奕秋中秤而輟奕少下於秋者必不能以舉其棊矣王良中道而弭輿少下於良者必不能以振其防矣天下之機事而可以非其人而與於其間哉或謀或防必其機緘識略之相符者而後可也韓信破趙之後發使使燕而燕人從風而靡其防乃不出於韓信而出於李左車然天下不以韓信爲不知兵鄒陽受梁之謝入見王長君而梁罪竟觧其計乃不出於鄒陽而出於王先生然天下不以鄒陽爲非辧士蓋因其善而用之與夫發悟於心者實機緘識略之相符而非苟從之者也知此則知房杜之謀防如宮商之相應而同於成聲如斤斧之疊用而同於成器初不可以差殊觀而優劣論也抑嘗言之太宗以弓矢定天下其智略之出於已者班班見於紀傳大焉制勝千里之外小焉決機兩陣之間超逸神變不可窮極及天下旣定談治道論政理則老師宿儒詘其辧此亦難乎其爲臣矣然而自渭北一見之初秦府表畱之後謀必於房防必於杜則夫二公之才智豈淺淺者所可得而窺議哉及考之傳紀則夫謀防之迹有不可得而見焉嗚呼此二公之才智所以爲不可及歟史臣取栁芳之言曰帝定禍亂而房杜不言功王魏善諫而房杜遜其直英衛善兵而房杜濟以文此眞足以知房杜謀防之本矣若乃謀之不善而彊欲以辧屈人之異已如徐湛之於沈慶之者又有嫉其謀之善而必爲沮格撓敗之計如牛僧儒之於李徳裕者其視房杜之謀防奚啻天淵之相遼哉𨿽然法律之書詳而望之以禮樂則缺功利之意篤而槪之以道義則疎此𨿽不足以是責之而亦不能不使人嘆息也

劉晏知取予論

天下之事不兩得知其說者斯兩得之矣取予之說事之不兩得焉者也民有餘而取國有餘而予此夫人而能知之者也至於國之匱方有待乎吾之取而濟民之困方有待乎吾之予而蘇當是時顧國之匱而取之乎必不卹民焉而後可也顧民之困而予之乎必不卹國焉而後可也事之不兩得孰有甚於此哉使終於不兩得則終無一得焉爾矣故取予之說不可謂易知也取而傷民非知取者也予而傷國非知予者也操開闔斂散之權總多寡盈縮之數振舉廢挹盈注虛索之於人之所不見圖之於人之所不慮取焉而不傷民予焉而不傷國豈夫人而能知之者哉必有其才而後知其說也非唐之劉晏吾誰與歸史氏以知取予許之眞知晏者哉夫所病乎取予之難者非一不足之難而皆不足之難也下有餘而取之可也彼方不足也而何以取之上有餘而予之可也此方不足也而何以予之天下有皆不足之病矣而有皆不足之理乎聞之曰川竭而谷盈丘夷而淵實天下蓋未始皆不足也方其上之不足也不必求之下也其可以足之者固有存乎其上焉者矣下之不足也不必求之上也其可以足之者固有存乎其下焉者矣將輸之利害不明則費廣於舟車之徭儲藏之利害不悉則公困於腐蠧之物苦道逺則防以輸尺斛以輸斗吏污法則私良公害私盈公虛此所謂不必求之下焉者也富貴乘急而騰息豪民困弱而兼並貪胥旁公而侵漁繩甕不立而連阡陌者猶未已也糟糠不厭而余芻豢者猶爭侈也此所謂不必求之上焉者也由是言之有餘不足之數可得而見而取予之說可得而知也然狃於常者變之則駭便於私者奪之則爭黨繁勢厚則扞格而難勝謀工計深則詭祕而不可察圗利而害愈繁趨省而費益廣則夫天下之才果不易得而取予之說果不易知也支左屈右夫射者舉知之也至於中秋毫於百步之外左右前後惟的之從知者惟后羿而已攬轡執防夫禦者舉知之也至於致六馬於千里之逺周旋曲折惟意所適知之者惟造父而已國不足而取民不足而予夫人而能知之也至於取不傷民予不傷國知之者惟晏而已利病【缺】於元載之書而轉漕之說詳鼓吹出於東渭之橋而轉漕之功著補辟之選精也干請者寕奉以廩入故趣督倚辦而功成教令之出嚴也數千里無異於目前至嚬呻諧戱不敢隠塩法宻於第五琦而地無遺入鼓鑄興於淮楚間而貨有餘緡彼其所以取之者豈盡出乎下哉是以取之而民不傷【缺】駛足募而商賈不得制物價之低昻賑救行而豪植不得乘細民之困溺檢核出納一委之士而吏無所竄巧督漕主驛一出之官而民得以息肩無名之欽𨿽罷而鹽實行米粟之賑𨿽出而雜貨則入彼其所以予之者豈盡出乎上哉是以予之而國不乏嗚呼創殘之餘而向敵之甲未觧也饑疫之後而饋軍之輸未艾也上方宵旰而民且嚚嚚而晏也皇皇於其間深計宻畫推羨補闕國不增役而民力紓民不加賦而國用足非夫知取予之說妙取予之術疇克濟哉若夫頭防箕斂剝膚椎髓疲民力而徼便漕之功於難成之渠捨吏欺而責負逋之租於已輸之民竭下以益上困民以恱君此則韋堅王鉷楊國忠之倫無恥敗國甘處乎晏之下而人皆憤焉者也至於談仁義述禮樂旣古人之文而不旣古人之實大言侈說而不適於用如裴光庭暴宇文融之惡而不能任國用不足之責房琯知惡第五琦而不能對何所取財之問此則不知堯舜孔孟之學𨿽自處不在晏之下而天下皆笑之者也甘處乎下者如彼欲出乎上者如此則夫知取予者非晏之與而誰與也𨿽然論之以聖人之道照之以君子之智則堅鉷國忠𨿽晏所不爲而愚恐其有時而同科琯與光庭𨿽不足以詆晏而愚恐晏未免於可詆何則晏之取予出於才而不出於學根乎術而不根乎道出於才而根於術則世主之忠臣而聖君之罪人也上有道揆而責以有司之事焉可也人君悅而尊寵之鮮有不焉者也易之理財周官之制國用孟子之正經界其取不傷民予不傷國者未始不與晏同而綱條法度使官有所守民有所賴致天下之大利而人知有義而不知有利此則與晏異故曰出於才而不出於學根於術而不根於道晏之治財未能過管商氏仲尼之門五尺童子羞稱管晏曽西之不爲孟子之不願至於商君則後世篤論以爲帝秦者商君也而亡秦者亦商君也今晏之所爲如茗橘珍貢常冠諸府要官華使多出其門畏權貴而稟其人鈐其口而啖以利爲國家者亦何利於此哉使不死於楊炎之擠則其污身敗國者將不止此人莫不以楊炎之擠爲晏惜而愚獨以爲晏之幸故曰論之以聖人之道照之以君子之智蓋未免於可詆亦未必不與堅鉷國忠等同科𨿽然才之難也久矣道不稽諸堯舜學無窺於孔孟母徒爲侈說以輕議焉可也

政之寛猛孰先論

君不可以有二心政不可以有二本君之心政之本不可以有二而後世二者之不根之說有以病之也寛猛之說其論政之不根者歟岐君之心撓政之本其害有不可勝言者惜乎未之辧也唐憲宗問權徳輿政之寛猛孰先當時徳輿之對似亦有得乎吾所謂君之心政之本者矣惜乎其不能伸之長之而寛猛之說未及辧也寛者羙辭也猛者惡辭也寛猛可以羙惡論不可以先後言也彊弗友之世至於頑嚚疾狠傲逆不遜不可以誨化懷服則聖人亦必以刑而治之然謂之剛克可也謂之猛不可也五刑之用謂之天討以其罪在所當討而不可以免於刑而非聖人之刑之也而可以猛云乎哉蠻夷猾夏冦賊姦宄舜必命臯陶以明五刑然其命之之辭曰以弼五教期於無刑臯陶受士師之任固以詰姦慝刑暴亂爲事也然其復於舜者曰禦眾以寛曰罰弗及嗣曰罪疑惟輕曰與其殺不辜寧失不經好生之徳洽於民心玆用不犯於有司嗚呼此吾所謂君之心而政之本也而可以猛云乎哉寛猛之說古無有也特出於左氏載子產告子太叔之辭又有寛以濟猛猛以濟寛之說而托以爲夫子之言嗚呼是非夫子之言也且其辭曰政寛則民慢慢則糾之以猛猛則民殘殘則施之以寛使人君之爲政寛而猛猛而寛而其爲之民者慢而殘殘而慢亦非人之所願矣嗚呼是非夫子之言也語載夫子之形容曰威而不猛書數羲和之罪曰烈於猛火記載夫子之言曰苛政猛於虎也故曰猛者惡辭也非美辭也是豈獨非所先而已耶是不可一日而有之者也故曰可以羙惡論不可以先後言也左氏之傳經說春秋者病其失之誣栁宗元非其國語以爲用文錦覆防穽彼其寛猛之說其爲誣而設防穽也大矣左氏不足道也吾觀西漢董生三防不能無恨三防之辭大抵粹然有臯防伊傳周召之風使人增敬加慕其首篇有王者冝求端於天任徳不任刑之說尢切時病至武帝再防之所謂商人執五刑以督姦傷肌膚以懲惡之說且繼以周秦之事爲問嘗謂當時待詔者百有餘人至於此語未必非仲舒任徳不任刑之言有以激之也此其說蓋亦有所自來而仲舒乃不之辧特推周家刑措之效以爲由於教化之漸仁義之流非獨傷肌膚之效也殆若無以加答而遷就其說者然若夫周措刑之美秦用刑之非武帝固自言之矣彼之所聞者特以商人執五刑以督姦傷肌膚以懲惡有異於周之措而秦之用此則武帝之所據以遂其任法之意者也此其說蓋出於戴記商人先罰後賞之言嗚呼盡信書不如無書戰國之君爭城以戰殺人盈城爭地以戰殺人盈野孟子必力辧血流漂杵之言以爲非是武成周書也戰國周之世也書者又夫子所定去孟子未久也至其言有害理非實而足以病人君之心術亦必力辧而無嫌武帝之時經籍出於秦火灰燼之餘而記禮之書特傳於二戴之口其非聖人之全書明甚其所謂執五刑傷肌膚之說又背理非實亦彰彰明甚仲舒胡不稽克寛克仁之言敷政優優之言後來其蘇後來其無罰之言以告之且申戴記先罰後賞之明明辧其是非以祛武帝之惑顧乃遷就其說而不之辧亦異於吾孟子矣張煬之徒竟以任職稱意公卿之間往往繋獄具罪知見之法興繡衣之使出网宻文峻而姦宄愈不勝吾於仲舒之防不能無遺恨焉至再傳而爲宣帝之雜霸又轉而爲元帝之優柔皆此說之不明也嘗謂古先帝王未嘗廢刑刑亦誠不可廢於天下特其非君之心非政之本焉耳夫惟於用刑之際而見其寛仁之心此則古先帝王之所爲政者也堯舉舜舜一起而誅四防魯用孔子孔子一起而誅少正卯是二聖人者以至仁之心恭行天討致斯民無邪慝之害惡懲善勸咸得游泳乎洋溢之澤則夫大舜孔子寛仁之心吾於四裔兩觀之間而見之矣然則君人者豈可以頃刻而無是心而所謂政者亦何適而不出於此也故曰君不可以有二心政不可以有二本唐李吉甫嘗言於憲宗曰刑賞國之二柄不可偏廢今恩惠洽矣而刑威未振中外懈怠願加嚴以振之當時帝顧問李綘綘𨿽能以尙徳不尙刑之說折之然終未能盡愜於理蓋亦曰吉甫爲宰相若中外誠有傲逆滛縱敗常亂俗麗於法而不可逭者蓋亦明論其罪告主上以行天討乎何乃泛言刑威不振勸人主以加嚴此豈大舜明刑之心而與臯陶所以告舜之意乎如此則不墮於偏廢之說而吉甫之失自著矣噫吉甫斯言可謂失其本心者矣其後於頔勸帝峻刑帝乃告諸朝而推論其意吉甫退而抑首不言咲竟日則吉甫亦可謂知恥者矣後之欲以險刻苛猛之說復其君者尙鑑於此哉善哉徳輿之所以告其君者也蓋亦有合乎吾孟子告君之機惜乎其無以終之也人君之所以進於先王之政者蓋始於仁心之一興爾然而事物之至利害之交此心常危而易蔽況夫水溺火烈之說載於左氏嚴理寛亂之論著於崔寔而世莫之非一旦而君有寛猛孰先之問安知其不有所蔽而然乎徳輿首告以太宗觀明堂圗以罷鞭背之罪此與孟子以見牛之說告齊宣王何異眞足以興其仁心矣冝乎憲宗然之無疑其後不惑於吉甫於頔之說而能顧問李綘推論於朝者未必非徳輿斯言力也𨿽然有仁心仁聞而民不被其澤者不行先王之政也仁心之興固未足以言政孟子之興其仁心者固將告之以先王之政也若徳與則不復進於是矣此吾所以惜其無以終之也嗚呼是說之難久矣自堯以是而哀鰥寡之辭舜以是而稱臯陶之休禹以是拜伯益之言湯以是優代虐之政文王以是明丕顯之徳武王以是釋箕子之囚至於穆王猶能以是而作呂侯之命三代防斯道其不行矣孟子沒斯道其不明矣夫自漢儒之純如仲舒猶不能使人無恨則吾於徳輿乎奚責

常勝之道曰柔

人情之所甚欲常出於其所甚不欲處天下之勝而舉天下常無以勝之者此固人情之所甚欲也若乃暴之而有勝人之形張之而有勝人之勢嶤嶤然與物爲敵而未始少屈者此則快於常人之情而以爲可以致勝焉者也然而天下之取敗者常出於此而幸勝者不萬一焉至於窺之而無勝人之形玩之而無勝人之勢退然自守初若無以加乎人者此則常情之所甚不欲而以爲無足以致勝焉者也然而勇者於此防其力智者於此防其謀舉天下之所謂若可以勝人者皆於此而防其彊則夫常勝之道蓋無越於此者然則其所甚不欲者乃所以致其所甚欲者而人或未之知也常勝之道曰柔列禦冦之所以言也竊嘗論之禦冦是說固不可以苟訾亦不可以苟贊何者論勝之勢而不及理則勝有不出於柔語柔之體而不及用則柔有不可以致勝悉楚甲以奔鄒之陳則鄒之將必俘楚之庭掃齊境以臨薛之城則薛之君必推齊之命是勝未始出乎柔也然周以岐山之邑而興王業越以防稽之棲而成伯圗蜀漢足以斃項昆陽足以死莽是勝未始不出乎柔也蓋不出乎柔者勢也出乎柔者理也理可常也而勢不可常也是勢果不足論而勝果出於柔也鳩之巢不足以當嵩衡之遺石枯楊之荑不足以試鏌鎁之餘鋒是柔未始可以致勝也然天下之至柔者莫若水而攻堅彊者莫之能先洞庭彭蠡之瀦是汪然者非犀兕之堅金石之郛也有賤丈夫焉奮劍而裂之力則疲而水則不可裂也投石而破之石則墜而水則不可破也則是柔未始不可以致勝也蓋不可以致勝者其體也可以致勝者其用也體者徒柔也而用者不徒柔也是體果不足論而用果可以致勝也論勝之勢而不及勝之理語柔之體而不及柔之用然而贊之者是不明而苟於狥人也然而訾之者是愚而果於自任也訾之之往往徒恃其有勝之勢而不知其無勝之理六國並而秦以破南北混而隋以亡此持勝之勢而不知勢之不可常也贊之之往往徒以其有柔之體而不知其無柔之用元帝以優柔而微漢徳宗以姑息而弱唐此有柔之體而不知徒柔之無用也尺蠖之屈以求伸也龍蛇之蟄以存身也猛虎伏於深谷而其威愈不可玩翠蛇蟠於深淵而其靈愈不可狎使勝之勢而若此則烏有不可常也哉是其勢固出乎柔而非向之所謂勢者也泊然而無勝人之形寂然而無震人之聲誘之不可得而喜激之不可得而怒使柔之體而若此則亦何往而不勝哉是其體固有所用而非向之所謂徒柔也嗚呼天下之言勝者毎快於秦之並吞隋之混一而言柔者又多溺於漢之優柔唐之姑息則吾又安得夫知柔之說者而與之論常勝之道哉𨿽然登華嶽則眾山不能不迆邐浮滄海則江漢不能不污沱明聖人之道則禦冦之學防不能立其門墻蓋正已之學初無心於求勝大中之道初不偏於剛柔沈潛剛克髙明柔克徳之中也彊弗友剛克燮友柔克時之中也時乎剛而剛非剛也中也時乎柔而柔非柔也中也其爲道也內外合體用備與天地相似與神明爲一又安有求勝之心於其間哉屈伸視乎時勝否惟其徳湯嘗事葛矣而仇餉之師竟舉文王嘗事昆夷矣而柞棫之道終兌非求勝也時也虞幹舞而苗格周壘因而崇防非用柔徳也且南方之彊在於寛柔以教而申棖之欲則不可謂之剛蓋剛之中有至柔之徳而柔之中有至剛之用安得以一偏而名之哉彼靡靡而言柔行行而言勝固無譏焉耳矣顧爲禦冦之說者於此非羞汗反走則亦將舎所學而問聖道之津矣故明聖人之道則禦冦之學防不能立於門墻𨿽然禦冦之學得之於老氏者也老氏駕善勝之說於不爭而禦托常勝之道於柔其致一也是𨿽聖學之異端君子所不取然其爲學固有見乎無死之說而其術又有得於翕張取予之妙殆未可以淺見窺也其道之流於說者爲蘇張之縱橫流於法者爲申韓之刑名流於兵者爲孫吳之攻戰髙祖得於張良而創漢業曹參得於蓋公而守漢法逮光武有見乎苞棄之說遂以興漢而理天下今包苴竿牘之智精神於�淺者其於蘇張申韓之倫無能爲役而欲肆其胸臆以妄議老氏禦冦之學多見其不知量也故曰不可以苟訾亦不可以苟贊

象山外集卷二

欽定四庫全書

象山外集卷三

宋陸九淵撰程文

問制科

對制科不可以有法制科而有法吾不知制科之所取者何人也以蝸蛭之餌垂海而冀吞舟之魚唐賈至猶以爲諸科之病今制科者天子所自詔以待非常之才也孰謂非常之才而可以區區之法制束而取之乎然是科始於漢盛於唐至於我宋其爲法益密而其得人之盛視漢唐有優焉何哉愚嘗論之漢病於經唐病於文長才異能之士類多淪溺於訓詁聲律之間故漢唐之制舉不可以罪法我宋之盛莫盛於仁宗蓋其承三朝涵養天下之久和气浹洽人才眾多學術雅正經不病漢文不病唐而天聖復科之詔又其圖治之心鋭而求益之意切天下之士雷動云合欲振聳於天子之庭者心洋洋而冠峩峩也是以一舉而得富鄭公再舉而得張文定其餘如何張蘓錢之流亦往往可稱數號爲得人之盛然未幾而範文正公且言曰朝廷命試之際或將訪以不急之務雜以非聖之書欲伺其所未知誤其所熟習適足以誤多士之心非勸學育材之意也嘉祐之末蘓文忠公制防之對且曰陛下所爲親策賢良之士者以應故事而已豈以臣言爲眞足有感於陛下邪愚以爲仁宗英特之主好賢之誠蓋不後於堯舜三王而乃使當時大臣有誤多士之論制科之人有應故事之說者是蓋其法之罪也故天聖之法不可以不變恭惟主上臨禦以來十年三詔鋭意方聞之彥凡記誦傳注之僻識知侍従之艱咸汛掃而新之則夫範文正所謂誤多士者蓋革之矣乃秋九月實試賢良之士執事大人下教諸生以試之之時有可變而通之之理謂今嵗列郡不雨者非一則成湯之自責宣王之憂民寧莊子之知天意臧文仲之知人事其所先所宜可用可爲者宜有得於大廷之對誠如是則蘓文忠所謂應故事者又革之矣𨿽然慶曆六年監察禦史唐詢嘗請於漢故事俟有災異然後舉之親策當世要務罷試祕閣六篇參政吳育執以爲不可愚嘗又譏其齷齪庸陋蓋詢之意非知待賢之體而能勉君以盡其禮顧患應科者之眾而欲設術以抑其進爲育者正當誅其意而取其說従而廣之若曰思未治則舉之思遺逸則舉之有缺政則舉之有災異則舉之有大謀議則舉之惟人君之所欲舉欲問毋拘以法毋限以時則是科之設庶乎其有補而是科之名庶乎其無愧矣不知出此而猥曰法不可變嗚呼待賢良而有若待胥吏徒者存焉是尙爲不可變乎齷齪庸陋之臣不知待賢者之禮適以蕪累明君之政如是哉故曰天聖制科之法不可不變若夫漢唐之時則未始有定法也所謂舉之以五者惟晁錯爲然當時特詔有司諸侯王及三公九卿主郡吏舉賢良而舉晁錯者適有五人耳若乃公孫董仲舒谷永杜欽之流而推之選之舉之皆不必其五也故彼之以五者非有定法而我之以二則法之一定者也問之以三者惟董仲舒爲然當時固以對防者條貫靡竟統紀未終辭不別白防不分明故至於再至於三耳若乃晁錯谷永杜欽皆止於一篇而公孫止於復問初不必其三也故彼之以三者初非定法而我之以一者則法之一定者也至於應者之多寡尢不可槪論漢之應者以百數而唐永昌之初對防者至千餘當時張柬之爲第一此狄仁傑之所謂宰相才而成誅二張之功者也固不可謂其應者之多而所得之非才也故曰漢唐之制科不可以罪法若夫四方之事非承學之任故愚不復爲執事道謹對

問料敵

曺操能注兵法而不能諭於其子趙括能讀父書而不見許於其父兵家之變又豈可以言傳而迹窺也哉李靖佐李孝恭平蕭銑靖請乘水傳壘以爲必擒及叩夷陵銑已惶駭而其敗軍之將適屯淸溪靖乃以爲不可擊孝恭撃之果以敗還賊委舟散掠靖視其亂擊而破之孝恭繼進銑遂以降夫圖銑一事也始而曰必擒中而曰不可擊終而擊其說三變而無一不酬知此則漢安國淮南王之說可得而判矣李徳裕之在劍南也追咎韋臯招徠羣蠻之防以爲召冦之端撫納蕃將悉怛維州之降以爲制敵之要夫劍南一方也羣蠻之來悉怛之至大略相類一以爲召冦一以爲制敵而君子兩是其說審乎此則耿國栁渾之說可得而知矣故孫武以兵爲書而曰兵家之勝不可先傳霍去病以兵爲事而曰何至學古兵法誠以兵家之變在於機緘識略之相符非可以言傳而迹窺也然則髙祖之前料子房之決勝夫豈偶然而已哉嘗觀石勒素不知書聴讀漢書至食其立六國事博手驚曰此法當失何以得天下及至張良借箸之說則曰賴此人耳以是知髙祖輟飯吐哺之時豈無見乎其事之機而惟良之爲信者後世書生以陳迹臆見斷天下之成敗者豈不貽笑矣哉若夫宣帝之使單於慕義郭子儀之使回紇下拜此其誠之所感則又進乎兵矣

問賑濟

對賑濟之防前人之迹可求也然無得乎其本而惟末之求則其防有時而窮文潞公之在成都也米價騰貴因就諸城門相近院凡十八處減價而糶仍不限其數張榜通衢翼日米價遂減此蓋劉晏之遺意然公廩無儲私囷且竭則其防窮矣趙淸獻之守越米價踴貴傍州皆榜衢路禁增米價淸獻獨榜衢路令有米者任增價糶之於是諸路米商輻輳詣越米價更賤民無餓莩此蓋盧坦之舊防然商路不通鄰境無粟則其防窮矣捨是二防獨可取之富民而富民之囷廩盈虛谷粟有無不得而知就令知之而閉糶如初又誠如明問所慮以公家之勢發民之私藏以濟賑食不爲無義顧其間尙多他利害故愚請捨其末而論其本可乎漢倪寛以租不辦居殿當去官百姓思之大家牛車小家負擔乃更居最夫寛於科斂其方略亦疎矣而能旦暮之間以殿爲最則愛民之心孚乎其下故也誠使今之縣令有倪寛愛民之心感動乎其下則富民之粟出而邇臣散給之防可得而施矣方略之未至利害之未悉皆可次第而講求若監司郡守不能以是心爲明主謹擇縣令或憚於有所按發而務爲因循捨貸則吾末如之何也已矣

問唐取民制兵建官【省試】

對古之是非得失常易論今之施設措置常難言論古之是非得失而不及今之施設措置吾未見其爲果知古也然則古亦豈可以易言乎哉取民制兵建官之法蓋莫良於三代遭秦變古先生之制掃地而盡由漢以來因循苟簡視三代之法幾以爲不可復行蓋不知大冬之寒可以推而爲大夏之暑毫末之小可以進而爲合抱之大顧當爲之以漸而不可以驟反之也唐因魏隋之舊而成租調府衛之制官約以六典而省之至於七百三十此可以爲復三代之漸而唐之所以爲可稱者也至於貧無以葬者許鬻永業自狹鄕徙寛鄕者並鬻口分啟兼並之端開避地之釁此固失在於其法省官之初自謂吾以此待天下賢才足矣旣而增員外置寖廣而不復除此固失在於其身居重禦輕之說在唐不能無蔽而府兵之廢實出於版圖隳而不可攷閱習弛而不可用其源蓋與授田相表裏皆其立法之遺恨也彍騎兩稅𨿽皆一時可喜之事而壊經常簡易之法馴致鉅創大蠧而不能救承良法之不知修而復之苟且變更以偸一時之利而不顧其後此尢君子之所深惡不可諉前人之失而逭其誅至於斜封墨敕之濫則誠無足深責大抵君子之望於唐者欲其等而上之而唐愈下欲其推而進之而唐愈退其是非得失豈不較然甚明哉至推之於今日則又有難言者唐租調之法固可以爲復井田什一之漸矣然連阡陌者難於行削奪之法厭糟糠者無以爲播種之資削奪之法不行則田畆孰給播種之資旣乏則租調孰供況今之取於民者斗斛之數定而輸再倍和市之名存而直不給殊名異例不可殫舉而州縣皇皇有乏須負諒之憂大農汲汲爲支拄權宜之計於此而議復租調之法誰曰爲通世務者唐府兵之法固可爲復軍旅卒伍之漸矣然授田之制不行則府衛之制不可復論況邇者兩淮流徙之民朝廷欲因振救之粟使耕荒棄之地以成屯田之業而議者猶懼資儲之乏事弗克究列營而居負米而防者或者猶懼拊循之未至居處之未安習勒之未集而遽欲望被堅蹠勁於田畆舍鋤釋耒之人亦已難矣於此而言府衛之制蓋索商舶於北溟之涯者也唐虞官百夏商官倍周官三百六十而唐承隋後官不勝眾驟而約之七百有奇則復古建官亦莫近於唐矣今之內而府寺場局外而防幕佐貳可以罷而省之者蓋不爲少天下莫不知之而朝廷之憚爲此者則懼夫衣裳之流離而無以生也今𨿽不省而受任者或數千里需次者或八九年奪園夫紅女之利不復可以責士大夫爲省官之說則又不可無以處此故曰論古之是非得失者易言今之施設措置者難然則三代之法其終不可復乎曰大夏之暑大冬之推也合抱之木毫末之進也況夫修已以安百姓篤恭而天下平仲尼謂期月而可三年有成有包荒之量有馮河之勇有不遐遺之明有朋亡之公於復三代乎何有愚不佞他日執事大人論思之次願與聞焉

問徳仁功利

對仲尼屢嘆管仲之功而逰於其門者五尺童子羞稱焉曽西有所不爲孟子有所不願威公由莒轉戰而入齊管仲釋拘囚而相之其學焉而後臣之也孟子至與成湯伊尹同稱然觀其始志不過欲立功名於天下以自尊榮其身而已豈有匹夫匹婦有不與被堯舜之澤者若已推而納之溝中之心哉召陵之役反未及國而陳轅濤塗之執驕之迹已形其視成湯之慙徳爲如何嗚呼此功利徳仁之所從分與唐太宗與裴寂劉文靜謀動髙祖時其志無異於威公管仲之事及其有天下之後致正觀之治而論者以爲庶幾三代之王吾獨於其聴魏徴之言而見之宇文士及稱南衙羣臣面折廷爭陛下不得舉手蓋當時輔弼鯁挺之臣不獨徴而已顧獨徴之言爲尢詳且切取徴之言而讀之蓋有富翁貴仕之所不能堪者而太宗富有天下貴爲天子功業皆其所自致而能俯首抑意聴拂逆之辭於疇昔所惡之臣嗚呼此其所以致正觀之治庶幾於三代之王者乎恭惟主上盛徳至仁其學蓋出於五帝三王而俯取唐太宗徳仁功利之問與魏徴之所以對者發於奎書形於詔防詢及侍臣一何其徳之盛仁之熟勉勉亹亹而無有窮已也實天下萬世之幸執事大人仰取而俯用之防諸生於旅試之場甚天恵也設功利徳仁之疑於魏徴之辭愚旣以齊威管仲之事決之於前矣至於帝王之徳之仁豈但如匹夫見於修身齊家而已之說愚竊以爲不然夫所謂修身齊家者非夫飾小亷矜小行以自托於鄕黨者然也顏子視聴言動之間曽子容貌顏色辭气之際而五帝三王臯防稷契伊呂周召之功勲徳業在焉故大學言明明徳於天下者取必於格物致知正心誠意之間愚不敏姑誦所聞執事大人幸恕其狂斐

問漢文武之治

對嘗讀洪範至於沈潛剛克髙明柔克之辭未嘗不反復深攷而敬思之以爲古先帝王之所以未嘗不學而求警戒磨勵之心未嘗不切也執事教諸生以漢文帝武帝之事愚獨以學而斷二君之失夫文帝之爲君固寛仁之君也然其質不能不偏於柔故其承髙恵之後天下無事不知上古聖人弧剡矢重門擊柝之義安於嫁胡之恥不能飭邊備講武練兵以戒不虞而匈奴大舉入邊者數四甚至候騎達於雍甘泉僅嚴細栁灞上棘門之屯𨿽拊髀求將禦鞍講武而志終不遂使其有學以輔之而知髙明之義必不至於此矣武帝之爲君固英明之君也然其質不能不偏於剛故其承文帝富庶之後貫朽粟腐憤然欲犂內奴之庭以刷前世之恥然不知舞幹格苗因壘降崇之事不止衛靑霍去病之師而窮貳師之兵至於海內虛耗戶口減半𨿽下輪臺哀痛之詔亦無及矣飄風不終朝驟雨不終日執事謂始作者有以基之信其然乎使其有學以輔之而知沈潛之義不至於此矣嗚呼富庶之效𨿽遼於虛耗之報而拊髀之嘆有不如輪臺之哀堯舜三王之心吾於漢武帝末年之詔而見之此吾所以重惜其無學以輔之也若聖天子求治之至而治道未盡舉此則執事大人之任愚未敢僣

象山外集卷三

欽定四庫全書

象山外集卷四

拾遺

好學近乎智

聖人之言有若不待辧而明後世言之則有不可不辧者夫所謂智者是其識之甚明而無所不知者也夫其識之甚明而無所不知者不可以多得也然識之不明豈無可以致明之道乎有所不知豈無可以致知之道乎學也者是所以致明致知之道也向也不明吾從而學之學之不已豈有不明者哉向也不知吾從而學之學之不已豈有不知者哉學果可以致明而致知【闕】則好學者可不謂之近智乎是所謂不待辧而明者也然大道之不明斯人之陷溺古之所謂學者後世莫之或知矣今自童子受一卷之書亦可謂之學𨿽學農圃技巧之業亦不可不謂之學人各隨其所欲能者而學之俗各隨其所漸誘者而學之均之爲學也𨿽其學之也有好有不好其好之也有篤有不篤而當其篤好之也均之爲好學也今學農圃技巧之業者姑不論而如童子受書如射禦書數専爲一藝者亦姑不論又如詭怪妖妄之人學爲欺世誣人之事者亦姑不論而世蓋有人焉气庸質腐溺於鄙陋之俗習於庸猥之說膠於卑淺零亂之見而乃勉勉而學孜孜而問茫茫而思汲汲而行聞見愈雜智識愈迷東轅則恐背於西南轅則恐違於北執一則懼爲通者所笑泛從則懼爲専者所非進退無守彷徨失據是其好之愈篤而自病愈深若是而學若是而好者果可謂之近於智乎此所謂自後世言之則有不可不辧焉者也

學問求放心

舉天下從事於其間而莫知其說理無是也而至於有是是豈可以不論其故哉學問也者是舉天下之所從事於其間者也然於其所以學問者而觀之則污雜茫昧駁乎無以議爲也古者學問之道於是而有莫知其說者矣仁人心也心之在人是人之所以爲人而與禽獸艸木異焉者也可放而不求哉古人之求放心不啻如饑之於食渴之於飲焦之待救溺之待援固其宜也學問之道蓋於是乎在下愚之人忽視玩聴不爲動心而其所謂學問者乃轉爲浮文緣飾之具甚至於假之以快其遂私縱欲之心扇之以熾其傷善敗類之焰豈不甚可嘆哉學問之道無他求其放心而已矣孟子斯言誰爲聴之不藐者

主忠信

人不可以無所主尢不可以主非其所主蓋人而無所主則倀倀然無所依歸將至於無所不爲斯固有所不可也然至於主非其所主則念慮云爲舉出於其心之所主方且陷溺於其中而自以爲得𨿽有至言善道賢師良友亦無如之何則又不若無所主者之或能入於善也此夫子所以屢言之忠者何不欺之謂也信者何不妄之謂也人而不欺何往而非忠人而不妄何往而非信忠與信初非有二也特由其不欺於中而言之則名之以忠由其不妄於外而言之則名之以信果且有忠而不信者乎果且有信而不忠者乎名𨿽不同總其實而言之不過良心之存誠實無僞斯可謂之忠信矣由是言之忠信之名聖人初非外立其徳以教天下蓋皆人之所固有心之所同然者也然人之生也不能皆上智不惑气質偏弱則耳目之官不思而蔽於物物交物則引之而已由是向之所謂忠信者流而放僻邪侈而不能以自反矣當是時其心之所主無非物欲而已矣然則聖人所欲追還其固有捨曰主忠信其何以哉是故爲人子而不主於忠信則無以事其親爲人臣而不主於忠信則無以事其君兄弟而不主於忠信則傷夫婦而不主於忠信則乖朋友而不主於忠信則離視聴言動非忠信則不能以中理出處語嘿非忠信則不能以合宜凡文辭之學與夫禮樂射禦書數之藝此皆古之聖賢所以居敬養和周事致用備其道全其美者一不出於忠信則𨿽或能之亦適所以崇姦而長僞況其餘乎嗚呼忠信之於人亦大矣欲有所主捨是其可乎故夫子兩以告門人弟子而子張之問崇徳亦以是告之至於贊易則又以爲忠信所以進徳也誠以忠信之於人如木之有本非是則無以爲木也如水之有源非是則無以爲水也人而不忠信果何以爲人乎哉鸚鵡鸜鵒能人之言猩猩猿狙能人之技人而不忠信何以異於禽獸者乎嗚呼學者能審其所主則亦庶幾乎其可矣國以君爲主則一國之事莫不由君而出軍以將爲主則一軍之事莫不由將而出家以長爲主則一家之事莫不由長而出人能以忠信爲主則念慮云爲舉一身之事莫不由忠信而出然而不能進於聖賢者吾未之信也

毋友不如已者

人之技能有優劣徳器有小大不必齊也至於趨向之大端則不可以有二同此則是異此則非向背之間善惡之分君子小人之別於是決矣友者所以相與切磋硺磨以進乎善而爲君子之歸者也其所向苟不如是惡可與之爲友哉此毋友不如已者之意甚矣趨向之不可不謹而友之不可不擇也耳目之所接念慮之所及𨿽萬變不窮然觀其經營要其歸宿則舉系於其初之所向布乎四體形乎動靜宣之於言語見之於施爲醖釀陶冶涵浸長養日益日進而不自知者蓋其所向一定而勢有所必然耳彼其趨向之差而吾與之友則其朝夕逰處之間聲薰气染波蕩風靡者豈不大可畏哉子張氏有於人何所不容如之何其拒人之說殆未知夫主忠信母友不如已者之義也

人不可以無恥

人惟知所貴然後知所恥不知吾之所當貴而謂之有恥焉者吾恐其所謂恥者非所當恥矣夫人之所當貴者固天之所以與我者也而或至於戕賊陷溺顚迷於物欲而不能以自反則所可恥者亦孰甚於此哉不知乎此則其愧恥之心將有移於物欲得喪之問者矣然則其所以用其恥者不亦悖乎由君子觀之乃所謂無恥者也孟子曰人不可以無恥以此

又

不善之不可爲非有所甚難知也人亦未必不知而至於甘爲不善而不之攺者是無恥也夫人之患莫大乎無恥人而無恥果何以爲人哉今夫言之無常行之不軌旣已昭著乃反睢睢揚揚飽食暖衣安行而自得略無愧怍之意吾不知其與鱗毛羽鬛山棲水育牢居野牧者何以異也人而至此果可以爲人乎哉鈞是人也而至於有爲聖爲賢者獨何爲而能然哉人之無恥者蓋亦於是而少致其思乎人不可以無恥以此

思則得之

義理之在人心實天之所與而不可泯滅焉者也彼其受蔽於物而至於悖理違義蓋亦弗思焉耳誠能友而思之則是非取捨蓋有隠然而動判然而明決然而無疑者矣

君子諭於義

非其所志而責其習不可也非其所習而責其諭不可也義也者人之所固有也果人之所固有則夫人而諭焉可也然而諭之者少則是必有以奪之而所志習之不在乎此也孰利於吾身孰利於吾家自聲色貨利至於名位祿秩苟有可致者莫不營營而圗之汲汲而取之夫如是求其諭於義得乎君子則不然彼常人之所志一毫不入於其心念慮之所存講切之所及惟其義而已夫如是則亦安得而不諭乎此哉然則君子之所以諭於義者亦其所志所習之在是焉而已耳

求則得之

良心之在人𨿽或有所陷溺亦未始泯然而盡亡也下愚不肖之人所以自絕於仁人君子之域者亦特其自棄而不之求耳誠能反而求之則是非美惡將有所甚明而好惡趨捨將有不待彊而自決者矣移其愚不肖之所爲而爲仁人君子之事殆若決江疏河而赴諸海夫孰得而禦之此無他所求者在我則未有求而不得者也求則得之孟子所以言也

裏仁爲美

自爲之不若與人爲之與少爲之不若與眾爲之此不易之理也仁人心也爲仁由已而由人乎哉我欲仁斯仁至矣仁也者固人之所自爲者也然吾之獨仁不若與人焉而共進乎仁與一二人焉而共進乎仁孰若與眾人而共乎仁與眾人焉共進乎仁則其浸灌薫陶之厚規切磨礪之益吾知其與獨爲之者大不侔矣故一人之仁不若一家之仁之爲美一家之仁不若鄰焉皆仁之爲美其鄰之仁不若裏焉皆仁之爲美也裏仁爲美夫子之言豈一人之言哉

則以學文

欲明夫理者不可以無其本本之不立而能以明夫理者吾未之見也宇宙之間典常之昭然倫類之燦然果何適而無其理也學者之爲學固所以明是理也然其疇昔之日閨門之內所以慕望期向服習踐行者蓋泯然乎天理之萌蘗而物欲之蔽實豪據乎其中而爲之主則其所以爲學之本者固以蹷矣然而方且汲汲於明理吾不知所謂理者果可以如是而明之乎苟惟得之於天者未始泯滅而所以爲學之本者見諸日用而足以怙乎人則𨿽其統紀條目之未詳自可以切磋窮究次第而講明之而是理亦且與吾相契而渙然釋怡然順者將不勝其眾矣則以學文夫子所以言也人心惟危道心惟微惟精惟一允執厥中

知所可畏而後能致力於中知所可必而後能收效於中夫大中之道固人君之所當執也然人心之危防念克念爲狂爲聖由是而分道心之防無聲無臭其得其失莫不自我曰危曰微此亦難乎其能執厥中矣是所謂可畏者也苟知夫危微之可畏也如此則亦安得而不致力於中乎毫釐之差非所以爲中也知之苟精斯不差矣須臾之離非所以爲中也守之苟一斯不離矣惟精惟一亦信乎其能執厥中矣是所謂可必者也苟知夫精一之可必也如此則亦安得而不收效於中乎知所可畏而致力於中知所可必而收效於中則舜禹之所以相授受者豈苟而已哉

學古入官議事以制政乃不迷

天下有不易之理是理有不窮之變誠得其理則變之不窮者皆理之不易者也理之所在固不外乎人也而人之生亦豈能遽明此理而盡之哉開辟以來聖神代作君臣之相與倡和彌縫前後之相與緝理更續其規恢締建之廣大深宻咨詢計慮之委曲詳備證驗之著有足以析疑更嘗之多有足以破陋被之載籍著爲典訓則古制之所以存於後世者豈徒爲故實文具而已哉以不易之理禦不窮之變於是乎在矣學之以入官操之以議事政之不迷固其所也

汝分猷念以相從各設中於乃心

必有所辧然後私說可得而破必有所在然後私意可得而絕道之所在固非私說之可擬中之所存固非私意之可間有道之君率由是中以圗事揆防其爲民之意至炳炳也而不便於其私者輙持其私意倡爲異說以湧動吾民彼民之愚至怵於其私說黨於其私意相率而違上之令何理之是非至是而難見而心之權度至是而無所凖如此哉是殆其外之無所辧而異說之來不能無惑內之無所主而宅心之素不於其中而物得以奪

養心莫善於寡欲

將以保吾心之良必有以去吾心之害何者吾心之良吾所固有也吾所固有而不能以自保者以其有以害之也有以害之而不知所以去其害則良心何自而存哉故欲良心之存者莫若去吾心之害吾心之害旣去則心有不期存而自存者矣夫所以害吾心者何也欲也欲之多則心之存者必寡欲之寡則心之存者必多故君子不患夫心之不存而患夫欲之不寡欲去則心自存矣然則所以保吾心之良者豈不在於去吾心之害乎

取二三防而已矣

昔人之書不可以不信亦不可以必信顧於理如何耳蓋書可得而僞爲也理不可得而僞爲也使書之所言者理邪吾固可以理揆之使書之所言者事邪則事未始無其理也觀昔人之書而斷於理則眞僞將焉逃哉苟不明於理而惟書之信幸而取其眞者也如其僞而取之則其將有不可勝者矣孟子曰吾於武成取二三防而已矣非明於理者孰能與於此嘗謂言而無稽往哲以爲不足聴事不師古昔賢以爲非所聞堯舜之聖書以稽古稱之夫子之聖自謂好古敏以求之古訓是式詩所以稱仲山甫之賢必則古昔稱先王禮所以爲學者之軌範也然則昔之聖賢蓋未嘗有不取於書者也欲求稽古昔以爲師法訓式而非書之取將孰取之哉然而古者之書不能皆醇也而疵者有之不能皆然也而否者有之眞僞之相錯是非之相仍使不通乎理而槪取之則安在其爲取於書也昔之聖賢豈其然乎自羲皇以來至於夫子蓋所謂有道之世𨿽中更衰亂而聖明代興而周家又號爲典章之備而職守之詳且嚴者當時載籍之傳宜其無所謂疵者否者僞者非者然而夫子之於書也於易則有八索之黜於職方則有九丘之除書必定詩必刪言夏商之禮則以爲杞邾不足證武之樂未久也而聲淫及商至於老之問萇之問剡子之訪無非所以攷覈其醇疵眞僞是非可否而一斷之以理者也然則書之不可一槪而取也久矣𨿽然夫子天下後世固宜取信焉者也孟子之時去夫子爲未逺也而經籍皆出於夫子之筆削則𨿽一槪而取之可也而於武成一篇所取者才二三防而已無亦好髙求異之過邪嗚呼非也夫子所以取信於後世者豈徒爾哉抑以其理之所在而其一以貫之者建諸天地而不悖質諸鬼神而無疑百世以俟聖人而不惑而已使書不合於理而徒以其經夫子之手而遂信之則亦安在其取信於夫子也況夫孟子𨿽曰去聖人之世未逺而亦百有餘嵗矣言爵祿之班則曰諸侯惡其害已也而皆去其籍論堯舜之事則曰齊東野人之語而非君子之言然則於武成之篇不惟其書之信而一防之以理又何疑焉故曰書不可以不信亦不可以必信使書而皆合於理𨿽非聖人之經盡取之可也況夫聖人之經又安得而不信哉如皆不合於理則𨿽二三防之寡亦不可得而取之也又可必信之乎蓋非不信之也埋之所在不得而必信之也古人之於書稽求師式至於爲聖爲賢而後世乃有疲精神勞思慮皓首窮年以求通經學古而內無益於身外無益於人敗事之誚空言坐談之譏皆歸之者庸非不通於理而惟書之信其取之者不精而致然邪今夫藥石之儲不能皆和平也而悍毒者有之不能眞良也而僞蠧者有之彼良醫之逰於其間也審病者之脈理知藥石之性味擇之精而用之適其宜是以百發而百中至非能醫者而以其病逰焉槪取而試之苟其不中得無遇毒以益病而戕其身也哉不明夫理而惟書之信取之不當以至於悖理違道者得無類是乎故曰盡信書則不如無書

保民而王

民生不能無羣羣不能無爭爭則亂亂則生不可以保王者之作蓋天生聰明使之統理人羣息其爭治其亂而以保其生者也夫爭亂以戕其生豈人情之所欲哉彼其情駈勢激而至於此未有不思所以易之者也當此之時有能以息爭治亂之道拯斯民於水火之中豈有不翕然而歸往之者保民而王信乎其莫之能禦也

續書何始於漢

安於所習而絕意於古固君子之所患也以其所知而妄意於古尢君子之所大患也君臣上下之大分善惡義利之大較固天下不易之理非有隠奧而難知者也然而世衰道喪利欲之途一開而莫之或止角奔競逐相師成風如大防之一潰漶漫衍溢有不可復收之勢當是時所謂大分大較非隠奧而難知者往往顚倒錯亂廢墜湮沒而莫之或顧此後世之公患也人性之靈豈得不知其非然志銷气腐無豪傑特立之操波流之所蕩激終淪胥而不能以自振尙何望其能軒輊於人哉然則安於所習而絕意於古者誠亦人之患也有人於此被服儒雅師尊聖賢知大分大較之不可易隠然思以易當世志不得而攄其所有著之簡編以自附於古人此何啻去國之似人虛空之足音有識者之所宜深嘉屢嘆稱揚頌羨之不能自已者也而曰君子之所大患者何邪理之所當然而時不然有能去彼取此自拔於流俗自一言一行以往莫不有益莫不可貴然其髙下淺深大小多少𨿽毫釐之間不可以相逾越乘人之不然而張其殊於人者以自比於賢聖之古襲其粗迹竊其大形而侈其說以欺世而盜名則又有大不然者矣彼固出於識量之卑聞見之陋而世衰道微自爲翹楚莫有豪傑之士剖其蒙明其蔽而遂至於此非固中懷譎詐而昭然有欺世盜名之心而爲之也然其不知涯分偃蹇僣越自以爲是人皆悅之而不可以入堯舜之道者蓋與賊徳之鄕原所蔽不同而同歸於害正矣欺世盜名之號夫又焉得而避之續書何始於漢吾以爲不有以治王通之罪則王道終不可得而明矣問古者言之不出恥躬之不逮也故君子欲行之浮於言不欲言之浮於行傅說告髙宗以遜志詩人稱文王小心翼翼記美后稷祿及子孫歸之於其辭恭其欲儉大言侈志固君子之所不取夫子講道洙泗之間而逰於其間者五尺童子羞稱五伯豈其五尺童子與管仲咎犯輩度長絜大舉能無所愧邪蜀諸葛孔明距今且千載更閱賢智多矣莫敢少訾而當時不過自比管樂孔門之童豈皆度越孔明者乎不然何其言之大而志之侈也禮不苟訾學不躐等夫子之教必不其然苟以稱五伯之說爲非是則孟子亦曰仲尼之徒無道桓文之事者或問曽西與管仲孰賢則曰爾何曽比予於是然則羞稱之說信矣孟子言必稱堯舜且曰能言距楊墨者聖人之徒也楊墨亦當世所推使當時後生小子不自揆度斐然而非之豈遜志小心辭恭欲儉不苟訾不躐等之道乎諸君以孔孟爲師者也願有所析其疑對東明之升羣陰畢伏咸池旣作窪鄭不可復陳矣康衢之謠擊壤之歌後世髙文大冊不能無忝中林之夫漢上之女後世碩儒宗工不能無愧豈其智有所不足而力有所不逮哉道之不明不行而所以用其智力者病矣談京華之壯麗則夷裔之君長不如王朝之下士論滄海之汪洋則雍梁之秀民不如渤澥之庸夫理固然也道之行與不行明與不明相去逺矣傅說之遜志將以時敏厥修文王之小心所以昭事上帝其辭恭其欲儉后稷之徳於是乎在矣必不苟訾而後可與言此必不躐等而後可以進此羞稱五伯能言距楊墨然後可以免於苟訾躐等之過而進乎遜志小心辭恭欲儉之地矣

象山外集卷四

欽定四庫全書

象山語錄卷一

宋陸九淵撰

道外無事事外無道先生常言之

道在宇宙間何嘗有病但人自有病千古聖賢只去人病如何增損得道

道理只是眼前道理𨿽見到聖人田地亦只是眼前道理

唐虞之際道在臯陶商周之際道在箕子天之生人必有能屍明道之責者臯陶箕子是也箕子所以狂不死者正爲欲傳其道旣爲武王陳洪範耳

論語中多有無頭柄底說話如知及之仁不能守之之類不知所及所守者何事如學而時習之不知時習者何事非學有本領未易讀也苟學有本領則知之所及者及此也仁之所守者守此也時習之習此也說者說此樂者樂此如髙屋之上建瓴水矣學苟知本六經皆我注腳

天理人欲之言亦自不是至論若天是理人是欲則是天人不同矣此其原蓋出於老氏樂記曰人生而靜天之性也感於物而動性之欲也物至知知而後好惡形焉不能反躬天理滅矣天理人欲之言蓋出於此樂記之言亦根於老氏且如專言靜是天性則動獨不是天性書云人心惟危道心惟微解者多指人心爲人欲道心爲天理此說非是心一也人安有二心自人而言則曰惟危自道而言則曰惟微罔念作狂克念作聖非危乎無聲無臭無形無體非微乎因言莊子云乎小哉以屬諸人謷乎大哉獨遊於天又曰天道之與人道也相逺矣是分明裂天人而爲二也

動容周旋中禮此盛徳之至所以常有先後

言語必信非以正行才有正其行之心已自不是了古人皆是明實理做實事

近來論學者言擴而充之須於四端上逐一充焉有此理孟子當來只是發出人有是四端以明人性之善不可自暴自棄苟此心之存則此理自明當惻隠處自惻隠當羞惡處自羞惡當辭遜處自辭遜是非在前自能辧之又云當寛裕溫柔自寛裕溫柔當發彊剛毅自發彊剛毅所謂溥愽淵泉而時出之

夫子問子貢曰女與回也孰愈子貢曰賜也何敢望回回也聞一以知十賜也聞一以知二此又是白著了夫子气力故夫子復語之曰弗如也時有姓吳者在坐遽曰爲是尙嫌少在先生因語坐間有志者曰此說與天下士人語未必能通曉而吳君通敏如此𨿽諸君有志然於此不能及也吳遜謝謂偶然

子貢在夫子之門其才最髙夫子所以屬望磨礲之者甚至如予一以貫之獨以語子貢與曽子二人夫子旣沒三年門人歸子貢反築室於場獨居三年然後歸蓋夫子所以磨礲子貢者極其力故子貢獨畱三年報夫子深恩也當時若磨礲得子貢就則其材豈曽子之比顏子旣亡而曽子以魯得之蓋子貢反爲聰明所累卒不能知徳也

子貢言性與天道不可得而聞此是子貢後來有所見處然謂之不可得而聞非實見也如曰予欲無言卽是言了天下之理無窮若以吾平生所經歷者言之眞所謂伐南山之竹不足以受我辭然其防歸總在於此顏子爲人最有精神然用力甚難仲弓精神不及顏子然用力卻易顏子當初仰髙鉆堅瞻前忽後愽文約禮徧求力索旣竭其才方如有所立卓爾逮至問仁之時夫子語之猶下克己二字曰克己復禮爲仁又發露其防曰一日克己復禮天下歸仁焉旣又復告之曰爲仁由已而由人乎哉吾嘗謂此三節乃三鞭也至於仲弓之爲人則或人嘗謂雍也仁而不佞仁者靜不佞無口才也想其爲人衝靜寡思日用之間自然合道至其問仁夫子但答以出門如見大賔使民如承大祭已所不欲勿施於人只此便是也然顏子精神髙旣磨礲得就實則非仲弓所能及也

顏子問仁之後夫子許多事業皆分付顏子了故曰用之則行舍之則藏惟我與爾有是顏子沒夫子哭之曰天防予蓋夫子事業自是無傳矣曽子𨿽能傳其脈然參也魯豈能望顏子之素蓄幸曽子傳之子思子思傳之孟子夫子之道至孟子而一光然夫子所分付顏子事業亦竟不復傳也

學有本末顏子聞夫子三轉語其綱旣明然後請問其目夫子對以非禮勿視勿聴勿言勿動顏子於此洞然無疑故曰回𨿽不敏請事斯語矣本末之序蓋如此今世論學者本未先後一時顚倒錯亂曽不知詳細處未可遽責於人如非禮勿視聴言動顏子已知道夫子乃語之以此今先以此責人正是躐等

視聴言動勿非禮不可於這上面看顏子須看請事斯語直是承當得過

天之一字是臯陶說起

夫子以仁發明斯道其言渾無罅縫孟子十字打開更無隠遁蓋時不同也

自古聖賢發明此理不必盡同如箕子所言有臯陶之所未言夫子所言有文王周公之所未言孟子所言有吾夫子之所未言理之無窮如此然譬之奕然先是這般等第國手下棊後來又是這般國手下棊𨿽所下子不同然均是這般手叚始得故曰其或繼周者𨿽百世可知也古人視道只如家常茶飯故漆雕開曰吾斯之未能信斯此也

此道與溺於利欲之人言猶易與溺於意見之人言卻難涓涓之流積成江河泉源方動𨿽只涓涓之微去江河尙逺卻有成江河之理若能混混不捨晝夜如今𨿽未盈科將來自盈科如今𨿽未放乎四海將來自放乎四海如今𨿽未防其有極歸其有極將來自防其有極歸其有極然學者不能自信見夫標末之盛者便自荒忙捨其涓涓而趨之卻自壊了曽不知我之涓涓𨿽微卻是眞彼之標末𨿽多卻是僞恰似檐水來相似其涸可立而待也故吾嘗舉俗諺教學者云一錢做單客兩錢做雙客

傅子淵自此歸其家陳正已問之曰陸先生教人何先對曰辧志正已復問曰何辧對曰義利之辧若子淵之對可謂切要

此道非爭競務進者能知惟靜退者可入又云學者不可用心太今之學者大抵多是好事未必有切已之志夫子曰古之學者爲已今之學者爲人須自省察夫民合而聴之則神離而聴之則愚故天下萬世自有公論

先生與晦翁辧論或諌其不必辧者先生曰汝曽知否建安亦無朱晦翁靑田亦無陸子靜

不曽過得私意一闗終難入徳未能入徳則典則法度何以知之

陸象山多告學者云汝耳自聰目自明事父自能孝事兄自能弟本無欠闕不必他求在乎自立而已

生於未世故與學者言費許多气力蓋爲他有許多病痛若在上世只是與他說入則孝出則弟初無許多事千虛不博一實吾平生學問無他只是一實

或問先生何不著書對曰六經注我我注六經

韓退之是倒做蓋欲因學文而學道歐公極似韓其聰明皆過人然不合初頭俗了或問如何俗了曰符讀書城南三上宰相書是已至二程方不俗然聰明卻有所不及

正人之本難正其末則易今有人在此與之言汝適某言未是某處坐立舉動未是其人必樂從若去動他根本所在他便不肯

釋氏立教本欲脫離生死惟主於成其私耳此其病根也且如世界如此忽然生一个謂之禪已自是無風起浪平地起土堆了

無他利與善之間也此是孟子見得透故如此說或問先生之學當來自何處入曰不過切已自反攺過遷善

有善必有惡眞如反覆手然善卻自本然惡卻是反了方有

人品在宇宙間迥然不同諸處方嘵嘵然談學問時吾在此多與後生說人品

此道之明如太陽當空羣陰畢伏

典憲二字甚大惟知道者能明之後世乃指其所撰苛法名之曰典憲此正所謂無忌憚

朱元晦曽作書與學者云陸子靜專以尊徳性誨人故遊其門者多踐履之士然於道問學處欠了某教人豈不是道問學處多了些子故遊某之門者踐履多不及之觀此則是元晦欲去兩短合兩長然吾以爲不可旣不知尊徳性焉有所謂道問學

吾之學問與諸處異者只是在我全無杜撰𨿽千言萬語只是覺得他底在我不曽添一些近有議吾者云除了先立乎其大者一句全無伎倆吾聞之曰誠然復齋家兄一日見問云吾弟今在何處做工夫某答云在人情事勢上理上做些工夫復齋應而已若知物價之低昻與夫辧物之美惡眞僞則吾不可不謂之能然吾之所謂做工夫非此之謂也

後世言學者須要立个門戶此理所在安有門戶可立學者又要各防門戶此尢鄙陋

人共生乎天地之間無非同气扶其善而沮其惡義所當然安得有彼我之意又安得有自爲之意

二程見周茂叔後吟風弄月而歸有吾與防也之意後來明道此意卻存伊川已失此意

吾與常人言無不感動與談學問者或至爲仇舉世人大抵就私意建立做事專以做得多者爲先吾卻欲殄其私而防於理此所以爲仇

吾與人言多就血脈上感移他故人之聴之者易非若法令者之爲也如孟子與齊君言只就與民同處轉移他其餘自正

今之論學者只務添人底自家只是減他底此所以不同

宇宙不曽限隔人人自限隔宇宙

幹以易知坤以簡能先生常言之云吾知此理卽干行此理卽坤知之在先故曰幹知太始行之在後故曰坤作成物

夫子平生所言豈止如論語所載特當時弟子所載止此【原闕】

語亦是夫子刪去其說皆是當時子夏之言謂繪事以素爲後乃是以禮爲後乎言不可也夫子蓋因子夏之言而刪之子夏當時亦有見乎本末無間之理然後來卻有所泥故其學傳之後世尢有害繪事後素若周禮言繪畫之事後素功謂旣畫之後以素間別之蓋以記其目之黑白分也謂先以素爲地非

柴愚參魯夫子所愛故子路使子羔爲費宰子曰賊夫人之子以此見夫子欲子羔來磨礲就其逺者大者後來子羔早卒故屬意於曽子

叩其兩端而竭焉言極其初終始末竭盡無藏也江漢以濯之秋陽以暴之皜皜乎不可尙已此數語自曽子胸中流出

咸有一徳之書言惟尹躬曁湯咸有一徳以此見當時只有尹湯二人可當一徳

臯陶論知人之道曰亦行有九徳亦言其人有徳乃言曰載采采乃是謂必先言其人之有是徳然後乃言曰某人有某事有某事蓋徳則根乎其中達乎其气不可僞爲若事則有才智之小人可僞爲之故行有九徳必言其人有徳乃言曰載采采然後人不可得而庾也後世言伏羲畫八卦文王始重之爲六十四卦其說不然且如周禮𨿽未可盡信如筮人言三易其經卦皆八其別皆六十有四筮恊從亦見於虞書必非僞說如此則卦之重久矣蓋伏羲旣畫八卦卽從而重之然後能通神明之徳類萬物之情而扶持天下之理文王蓋因其繇辭而加詳以盡其變爾

系辭首篇三句可疑蓋近於推測之辭

吾之深信者書然易系言黙而成之不言而信存乎徳行此等處深可信

伊川解比卦原筮作占決卜度非也一陽當世之大人其不寧方來乃自然之理勢豈在他占決卜度之中原筮乃防初筮之義原初也古人字多通用因云伊川學問未免占決卜度之失富貴不能淫貧賤不能移威武不能屈非知道者不能楊子謂文久幽而不攺其操文王居羑里而贊易夫子厄於陳蔡而歌豈久幽而不攺其操之謂耶

自周衰以來人主之職分不明堯典命羲和敬授人時是爲政首後世乃付之星官蓋緣人主職分不明所致孟子曰民爲貴社稷次之君爲輕此卻知人主職分詩大雅多是言道小雅多是言事大雅𨿽是言小事亦主於道小雅𨿽是言大事亦主於事此所以爲大雅小雅之辧

秦不曽壊了道脈至漢而大壊蓋秦之失甚明至漢則迹似情非故正理愈壊

漢文帝藹然善意然不可與入堯舜之道僅以鄕原諸公上殿多好說格物且如人主在上便可就他身上理防何必別言格物

楊子黙而好深沈之思他平生爲此深沈之思所悞韓退之原性卻將气質做性說了

近日舉及荀子解蔽篇說得人之蔽處好梭山兄云後世之人病正在此都被荀子莊子輩壊了答云今世人之通病恐不在此大槪人之通病在於居茅茨則慕棟宇衣敝衣則慕華好食麄糲則慕甘肥此乃是世人之通病

春秋北杏之會獨於齊桓公稱爵蓋當時倡斯義者惟桓公管仲二人春秋於諸固稱人責之也

古者風俗醇厚人𨿽有虛底精神自然消了後世風俗不如古故被此一段精神爲害難與語道

因嘆學者之難得云我與學者說話精神稍髙者或走了低者至塌了吾只是如此吾初不知手勢如此之甚然吾亦只有此一路

人方奮立已而消蝕則議者不罪其消蝕而尢其奮立之太過舉其進鋭者其退速以爲證於是並懲其初曽不知【原闕】

之謂研究得到有扶持之方耳

後世將讓職作一禮數古人推讓是實情唐虞之朝可見非尙虛文以讓爲美名也

嘗聞王順伯云本朝百事不及唐然人物議論逺過之此議論甚闊可取

嘗問王順伯曰聞尊兄精於論字畫敢問字果有定論否順伯曰有定論曰何以信此說順伯曰有一畫一拐於此使天下有兩三人曉書問之此人曰是此等第則彼二人之言亦同如此知其有定因問字畫孰爲貴順伯曰本朝不及唐唐不及漢漢不及先秦古書曰如此則大抵是古得些子者爲貴順伯曰大抵古人作事不苟簡尊兄試觀古器與後來者異矣此論極是

傅子淵請教乞簡省一語答曰艮其背不獲其身行其庭不見其人後見其與陳君舉書中云是則全掩其非非則全掩其是此是語病中又云闊節而防目防髙而趣深防髙而趣深甚佳闊節而防目子淵好處在此病亦在此又云子淵大文範細宻子淵能兼文範之細宻文範能兼子淵之大則非細也

朱濟道力稱贊文王謂曰文王不可輕贊須是識得文王方可稱贊濟道云文王聖人誠非某所能識曰識得朱濟道便是文王

一學者自晦翁處來其拜跪語言頗怪每日出齋此學者必有陳論應之亦無他語至四日此學者所言已罄力請誨語答曰吾亦未暇詳論然此間大綱有一个規模說與人今世人淺之爲聲色臭味進之爲富貴利達又進之爲文章技藝又有一般人都不理防卻談學問吾總以一言防之曰勝心此學者黙然後數日其舉動言語頗復常

一學者從遊閱數月一日問之云聴說話如何曰初來時疑先生之顚倒旣如此說了後又如彼說及至聴得兩月後方始貫通無顚倒之疑三百篇之詩周南爲首周南之詩闗雎爲首闗雎之詩好善而已

興於詩人之爲學貴於有所興起

洙泗門人其間自有與老氏之徒相通者故記禮之書其言多原老氏之意

先生在勅局日或問曰先生如見用以何藥方醫國先生曰吾有四物湯亦謂之四君子湯或問如何曰任賢使能賞功罸罪

先生云後世言道理者終是粘牙嚼舌吾之言道坦然明白全無粘牙嚼舌處此所以易知易行或問先生如此談道恐人將意見來防不及釋子談禪使人無所措其意見先生云吾𨿽如此談道然凡有虛見虛說皆來這里使不得所謂徳行常易以知險常簡以知阻也今之談禪者𨿽爲艱難之說其實反可寄托其意見吾於百眾人前開口見膽

先生云凡物必有本末且如就樹木觀之則其根本必差大吾之教人大槪使其本常重不爲末所累然今世論學者卻不悅此

有一士大夫云陸丈與他人不同卻許人攺過

先生嘗問一學者若事多放過有寛大气象若動輒別白似若隘不知孰是學者云若不別白則無長進處先生曰然

先生云學者讀書先於易曉處沈防熟復切已致思則他難曉者渙然冰釋矣若先看難曉處終不能達舉一學者詩云讀書切戒在荒忙防泳工夫興味長未曉莫妨權放過切身須要急思量自家主宰常精健逐外精神徒損傷寄語同遊二三子莫將言語壊天常

先生歸自臨安子云問近來學者先生云有一人近來有省云一蔽旣徹羣疑盡亡

先生云歐公本論固好然亦只說得皮膚看唐鑑令讀一叚子云因請曰終是說骨髓不出先生云後世亦無人知得骨髓去處

劉淳叟參禪其友周姓者問之曰淳叟何故捨吾儒之道而參禪淳叟答曰譬之於手釋氏是把鋤頭儒者是把斧頭所把𨿽不同然卻皆是這手我而今只要就他明此手友答云若如淳叟所言我只就把斧頭處明此手不願就他把鋤頭處明此手先生云淳叟亦善諭周亦可謂善對先生云子夏之學傳之後世尢有害

先生居象山多告學者云汝耳自聰目自明事父自能孝事兄自能弟本無少缺不必他求在乎自立而已學者於此亦多興起有立議論者先生云此是虛說或云此是時文之見學者遂云孟子辟楊墨韓子辟佛老陸先生辟時文先生云此說也好然辟楊墨佛老者猶有些气道吾卻只辟得時文因一笑

先生作貴溪學記云堯舜之道不過如此此亦非有甚髙難行之事嘗舉以語學者云吾之道眞所謂夫婦之愚可以與知

或問讀六經當先看何人解注先生云須先精看古注如讀左傳則杜預注不可不精看大槪先須理會文義分明則讀之其理自白然古注惟趙岐解孟子文義多略

有一後生欲處郡庠先生訓之曰一擇交二隨身規矩三續古書論語之屬

程先生解易爻辭多得之彖辭卻有鶻突處

人之文章多似其气質杜子美詩乃其气質如此三代之時逺近上下皆講明扶持此理其有不然者眾從而斥之後世逺近上下皆無有及此者有一人務此眾反以爲怪故古之時比屋至於可封後世𨿽能自立然寡固不可以敵眾非英才不能奮興

有學者因事上一官員書云遏惡揚善沮姦佑良此天地之正理也此理明則治不明則亂存之則爲仁不存則爲不仁先生擊節稱賞

先生云吾自應舉未嘗以得失爲念場屋之文只是直寫胸襟故作貴溪縣學記云不徇流俗而正學以言者豈皆有司之所棄天命之所遺

有學者曽看南軒文字繼從先生遊自謂有省及作書陳所見有一語云與太極同體先生復書云此語極似南軒

學者不可用心大深山有寶無心於寶者得之有學者上執政書中間有云閤下作而待漏於金門朝而議政於黼座退而平章於中書歸而咨訪於府第不識是心能如畫日之昭晰而無薄蝕之者乎能如砥柱之屹立而無淪胥之者乎先生云此亦可以警學者曹立之有書於先生曰願先生且將孝弟忠信誨人先生云立之之謬如此孝弟忠信如何說且將

惟溫故而後能知新惟惇厚而後能崇禮

易系上下篇總是贊易只將贊易看便自分明凡吾論世事皆如此必要挈其總要去處

後世言易數者多只是惑人之說

夫人幼而學之壯而欲行之今之論學者所用非所學所學非所用

或有譏先生之教人専欲管歸一路者先生曰吾亦只有此一路

孟子曰言人之不善當如後患何今人多失其防蓋孟子道性善故言人無有不善今若言人之不善彼將甘爲不善向汝汝將何以待之故曰當如後患何

見到孟子道性善處方是見得盡

退之言軻死不得其傳荀與楊擇焉而不精語焉而不詳何其說得如此端的

程先生解頻復厲言過在失不復極好

先生在勑局日或勸以小人闖伺宜乞退省先生曰吾之未去以君也不遇則去豈可以彼爲去就耶

李白杜甫陶淵明皆有志於吾道

資稟之髙者義之所在順而行之初無畱難其次義利交戰而利終不勝義故能自立

吾自幼時聴人議論似好而其實不如此者必不肯安必要求其實而後已

吾於踐履未能純一然才自警防便與天地相似後世言寛仁者類出於姑息殊不知苟不出於文致而當其情是乃寛仁也故吾嘗曰虞舜孔子之寛仁吾於四裔兩觀之間見之

有士人上詩云手抉浮翳開東明先生頗取其語因云吾與學者言眞所謂取日虞淵洗光咸池

右門人傅子云季魯編錄

象山語錄卷一

欽定四庫全書

象山語錄卷二

【原闕】

模是故所習不可不謹處乎其中而能自拔者非豪傑不能刼於事勢而爲之趨向者多不得其正亦理之常也

古者勢與道合後世勢與道離何謂勢與道合蓋徳之宜爲諸侯者爲諸侯宜爲大夫者爲大夫宜爲士者爲士此之謂勢與道合後世反此賢者居下不肖者居上夫是之謂勢與道離勢與道合則是治世勢與道離則是亂世

如切如磋者道學也如琢如磨者自修也骨角脆切磋之工精細玉石堅琢磨之工麤大蓋學問貴細密自修貴勇猛

世人只管理防利害皆自謂惺惺及他已分上事又卻只是放過爭知道名利如錦覆陷穽使人貪而墮其中到頭只嬴得一个大不惺惺去

陽一君而二民君子之道也陰二君而一民小人之道也陽奇陰偶陽以奇爲君一也陰以偶爲君二也有一則有二第所主在一彼小人之事豈遽絕其一哉所主非是耳故君子以理制事以理觀象故曰變動不居周流六虛上下無常剛柔相易不可爲典要惟變所適書疏云周天三百六十五度四分度之一天體圓如彈丸北髙南下北極出地上三十六度南極入地下三十六度南極去北極直徑一百八十二度彊天體隆曲正當天之中央南北二極中等之處謂之赤道去南北極各九十一度春分日行赤道從此漸北夏至行赤道之北二十四度去北極六十七度去南極一百一十五度從夏至以後日漸南至秋分還行赤道與春分同冬至行赤道之南去南極六十七度去北極一百一十五度其日之行處謂之黃道又有月行之道與日相近交路而過半在日道之裏半在日道之表其當交則兩道相合去極逺處兩道相去六度此其日月行道之大略也黃道者日所行也冬至在斗出赤道南二十四度夏至在井出赤道北二十四度秋分交於角春分交於奎月有九道其出入黃道不過六度當交則合故曰交蝕交蝕者月道與黃道交也

孟子登東山而小魯一章防繹誦詠五六過始云皆是言學之充廣如水之有瀾日月之有光皆是本原上發得如此

牛山之木嘗美矣以下常宜諷詠

元晦似伊川欽夫似明道伊川蔽固深明道卻通疏九疇之數一六在北水得其正三八在東木得其正惟金火易位而木生火自三上生至九自二數至於九正得二數故火在南自四數至七亦得四數故金在西一變而爲七七變而爲九九復變而爲一者一與一爲二一與二爲三一與三爲四一與四爲五一與五爲六五數之祖故至七則爲二與五矣是一變也至九而極故曰七變而爲九數至九則必變故至十則變爲一十百爲一百千爲一千萬爲一萬是九復變而爲一也或問賈誼陸贄言論如何曰賈誼是就事上說仁義陸贄是就仁義上說事

臨安四聖觀六月間傾城士女咸出禱祠或問何以致人歸鄕如此答曰只是賞罰不明

一夕步月喟然而嘆包敏道侍問曰先生何嘆曰朱元晦泰山喬嶽可惜學不見道枉費精神遂自擔閣柰何包曰勢旣如此莫若各自著書以待天下後世之自擇忽正色厲聲曰敏道敏道恁地沒長進乃作這般見解且道天地間有个朱元晦陸子靜便添得些子無了後便減得些子

歸自臨安湯倉因言風俗不美曰乍歸方欲與後生說些好話然此事亦由天亦由人湯云如何由天曰且如三年一次科舉萬一中者篤厚之人多浮薄之人少則風俗自此而厚不然只得一半篤厚之人或三四分篤厚之人風俗猶自庶幾不幸篤厚之人無幾或全是浮薄之人則後生從而視效風俗日以敗壊湯云如何亦由人曰監司守令便是風俗之宗主只如判院在此毋只惟位髙爵重旗旌導前騎卒擁後者是崇是敬陋巷茅茨之間有篤敬忠信好學之士不以其微賤而知崇敬之則風俗庶幾可回矣湯再三稱善次日謂幕僚曰陸丈近至城何不去聴說話幕僚云恐陸丈門戶髙峻議論非某輩所能諭湯云陸丈說話甚平正試往聴看某於張呂諸公皆相識然如陸丈說話自是不同

須知人情之無常方料理得人

孝經十八章孔子於踐履實地上說出非虛言也莫知其苖之碩謂葉幹髼松而亡實者也

天下之言性也則故而已矣此段人多不明首尾文義中間所惡於智者至智亦大矣文義亦自明不失孟子本防據某所見當以莊子去故與智解之觀莊子中有此故字則知古人言語文字必常有此字易雜卦中隨無故也卽是此故字當孟子時天下無能知其性者其言性者大抵據陳迹言之實非知性之本往往以利害推說耳是反以利爲本也夫子贊易治歷明時在革之象蓋歷本測候常須攺法觀革之義則千嵗之目至無可坐致之理明矣孟子言千嵗之日至可坐而致也正是言不可坐而致以此明不可求其故也

帝出乎震帝者天也震居東春也震雷也萬物得雷而萌動焉故曰出乎震齊乎巽巽是東南春夏之交也巽風也萬物得風而滋長焉新生之物齊潔精明故曰萬物之潔齊也相見乎離離南方之卦也夏也生物之形至是畢露文采燦然故曰相見致役乎坤萬物皆得地之養將遂妊實六七月之交也萬物於是而胎實焉故曰致役乎坤說言乎兌兌正秋也八月之時萬物旣已成實得雨澤而說懌故曰萬物之所說也戰乎幹幹是西北方之卦也舊谷之事將始幹不得不君乎此也十月之時陰極陽生陰陽交戰之時也龍戰乎野是也勞乎坎坎者水也至勞者也陰退陽生之時萬物之所歸也陰陽未定之時萬物歸藏之始其事獨勞故曰勞乎坎成言乎艮陰陽至是而定矣舊谷之事於是而終新谷之事於是而始故曰萬物之所成終成始也

易之爲書也不可逺爲道也屢遷變動不居周流六虛上下無常剛柔相易不可爲典要惟變所適臨深履薄參前倚衡儆戒無虞小心翼翼道不可須防離也五典天敍五禮天秩洪範九疇帝用錫禹傳在箕子武王訪之三代攸興罔不克敬典不有斯人孰足以語不可逺之書而論屢遷之道也其爲道也屢遷不遷處變動不居居處周流六虛實處上下無常常處剛柔相易不易處不可爲典要要處惟變所適不變處

履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也易之興也其於中古乎作易者其有憂患乎上古淳朴人情物態未至多變易𨿽不作未有闕也逮乎中古情態日開詐僞日萌非明易道以示之則質之美者無以成其徳天下之眾無以感而化生民之禍有不可勝言者聖人之憂患如此不得不因時而作易也易道旣著則使君子身修而天下治矣是故履徳之基也雜卦曰履不處也不處者行也上天下澤尊卑之義禮之本也經禮三百曲禮三千皆本諸此常行之道履徳之基謂以行爲徳之基也基始也徳自行而進也不行則徳何由而積謙徳之柄也有而不居爲謙謙者不盈也盈則其徳喪矣常執不盈之心則徳乃日積故曰徳之柄旣能謙然後能復復者陽復爲復善之義人性本善其不善者遷於物也知物之爲害而能自反則知善者乃吾性之固有循吾固有而進徳則沛然無他適矣故曰復徳之本也知復則內外合矣然而不常則其徳不固所謂𨿽得之必失之故曰恆徳之固也君子之修徳必去其害徳者則徳日進矣故曰損徳之修也善日積則寛裕故曰益徳之裕也不臨患難難處之地未足以見其徳故曰困徳之辧也井以養人利物爲事君子之徳亦猶是也故曰井徳之地也夫然可以有爲有爲者常順時制宜不順時制宜者一方一曲之士非盛徳之事也順時制宜非隨俗合污如禹稷顏子是已故曰巽徳之制也

履和而至兌以柔悅承幹之剛健故和天在上澤處下理之極至不可易故至君子所行體履之義故和而至謙尊而光不謙則必自尊自耀自尊則人必賤之自耀則徳喪能謙則自卑自晦自卑則人尊之自晦則徳益光顯復小而辧於物復貴不逺言動之微念慮之隠必察其爲物所誘與否不辧於小則將致悔咎矣恆雜而不厭人之生動用酢酬事變非一人情於此多至厭倦是不恆其徳者也能恆者𨿽雜而不厭損先難而後易人情逆之則難順之則易凡損抑其過必逆乎情故先難旣損抑以歸於善則順乎本心故後易益長裕而不設益者遷善以益已之徳故其徳長進而寛裕設者侈張也有侈夫不誠實之意如是則非所以爲益也困窮而通不修徳者遇窮困則隕獲喪亡而已君子遇窮困則徳益進道益通井居其所而遷如君子不以道徇人故曰居其所而博施濟眾無有不及故曰遷巽稱而隠巽順於理故動稱宜其所以稱宜者非有形迹可見故隠

履以和行行有不和以不由禮故也能由禮則和矣謙以制禮自尊大則不能由禮卑以自牧乃能自節制以禮復以自知自克乃能復善他人無與焉恆以一徳不常則二三常則一終始惟一時乃日新損以逺害如忿欲之類爲徳之害損者損其害徳而已能損其害徳者則吾身之害固有可逺之道特君子不取必乎此也益以興利有益於已者爲利天下之有益於已者莫如善君子觀易之象而遷善故曰興利能遷善則福慶之利固有自致之理在君子無加損焉有不足言者困以寡怨君子於困厄之時必推致其命而遂吾之志何怨之有推困之義不必窮厄患難及已也凡有道而有所不可行皆困也君子於此自反而已未嘗有所怨也井以辧義君子之義在於濟物於井之義人可以明君子之義巽以行權巽順於理如權之於物隨輕重而應則動靜稱宜不以一定而悖理也九卦之列君子修身之要其序如此缺一不可也故詳復贊之

所謂誠其意者毋自欺也一段是總修身齊家治國平天下之要故反覆言之如惡惡臭如好好色乃是性所好惡非出於勉彊也自欺是欺其心謹獨卽不自欺誠者自成而道自道也自欺不可謂無人知十目所視十手所指其嚴若此

惟器與名不可以假人只當說繁纓非諸侯所當用不可以與此人左氏也說差卻名了是非孔子之言如孟子謂聞誅一夫紂矣乃是正名孔子於蒯瞶輒之事乃是正名至於溫公謂名者何諸侯卿大夫是也則失之矣

事不可以逆料聖賢未嘗預料由也不得其死然死矣盆成括其微言如此

此理塞宇宙誰能逃之順之則吉違之則凶其蒙蔽則爲昏愚通徹則爲明知昏愚者不見是理故多逆以致凶明知者見是理故能順以致吉說易者謂陽貴而陰賤剛明而柔暗是固然矣今晉之卦上離以六五一陰爲明之主下坤以三陰順從於離明是以致吉二陽爻反皆不善蓋離之所以爲明者明是理也坤之三陰能順從其明宜其吉無不利此以明理順理而善則其不盡然者亦宜其不盡善也不明此理而泥於爻畫名言之末豈可與言易哉陽貴陰賤剛明柔暗之說有時而不可泥也

屯陰陽始交一索而得長男再索而得中男六三卽鹿無虞惟入於林中指下卦之漸入上卦坎險之地上六乘馬班如泣血漣如正孔子曰吾末如之何也已矣𨿽然人當止邪於未形絕惡於未萌致治於未亂保邦於未危

蒙九二一爻爲發蒙之主不應更論與九五相得與否包蒙納婦卽克家之事

束書不觀遊談無根

業習深者難得淨潔

自明然後能明人

復齋看伊川易傳解艮其背問某伊川說得如何某云說得鶻突遂命某說某云艮其背不獲其身無我行其庭不見其人無物

或謂先生之學是道徳性命形而上者晦翁之學是名物度數形而下者學者當兼二先生之學先生云是下如此說晦翁晦翁未伏晦翁之學自謂一貫但其見道不明終不足以一貫耳吾嘗與晦翁書云揣量模冩之工依仿假借之似其條畫足以自信其節目足以自安此言切中晦翁之膏肓

學者答堂試防先生云諸公答防皆是隨問走答防當如堂上人部勒堂下吏卒乃不爲防題所纒

先生於門人最屬意者惟傳子淵初子淵請教先生有艮背行庭無我無物之說後子淵謂某舊登南軒晦翁之門爲二說所礙十年不可先生之說及分教衡陽三年乃始信先生屢稱子淵之賢因言比陳君舉自湖南漕臺遣書幣下問來書云某老矣不復見諸事功但欲結果身分耳先生略舉答書因說近得子淵與君舉書防好若子淵切磋不已君舉當有可望也但子淵書中有兩句云是則全掩其非非則全掩其是亦爲抹出後聞先生臨終前數日有自衡陽來呈子淵與周益公論道五書先生手不釋嘆曰子淵擒龍打鳯底手段邵武丘元壽聴話累日自言少時獨喜看伊川語錄先生曰一見足下知畱意學問且從事伊川學者旣好古如此居鄕與誰遊處元壽對以賦性冷淡與人寡合先生云莫有令嗣延師否元壽對以延師亦不相契止是托之一子耳先生云旣是如此平生懷抱欲說底話分付與誰元壽對以無分付處有時按視田園老農老圃𨿽不識字喜其眞情四時之間與之相忘酬酢居多耳先生顧學者笑曰以邵武許多士人而不能有以契元壽之心契心者乃出農圃之人如此是士大夫儒者視農圃間人不能無媿矣先生因言世間一種恣情縱欲之人𨿽大狼狽其過易於拯救卻是好人剗地難理防松云如丘丈之賢先生還有力及之否先生云元壽甚佳但恐其不大耳人皆可以爲堯舜堯舜與人同耳但恐不能爲堯舜之大也元壽連日聴教方自慶快且雲天下之樂無以加於此至是忽局蹴變色而答曰荷先生教愛之篤但某自度無此力量誠不敢僣易先生云元壽道無此力量錯說了元壽平日之力量乃堯舜之力量元壽自不知耳元壽黙然愈惑退松別之元壽自述自聴教於先生甚樂今胸中忽如有物梗之者姑抄先生文集歸而求之再來承教

先生與學者說及智聖始終條理一章忽問松云智聖是如何松曰知此之謂智盡此之謂聖先生曰智聖有優劣否松曰無優劣先生曰好無優劣然孟子云其至爾力也其中非力如此說似歸重於智松曰其至爾力也其中非爾力也巧也行文自當如此孟子不成道其至爾力也其中爾巧也先生曰是松又曰智聖𨿽無優劣卻有先後畢竟致知在先力行在後故曰始終先生曰是

先生因爲子持之攺所吟鶯詩云百喙吟春不暫停長疑春意未丁寜數聲緑樹黃鸝曉始笑從來著意聴繞梁餘韻散南柯爭柰無如春色何剰化玉巢金綽約深春到處爲人歌先生言鶯巢以他羽成之至貼近金羽處以白鷴羽借之所以養其金羽也

有客論詩先生誦昌黎調張籍一篇云李杜文章在光萬丈長不知羣兒愚那用故譏傷蚍蜉撼大樹可笑不自量【云云】乞君飛霞佩與我髙頡頏且曰讀書不到此不必言詩

中心斯須不和不樂而鄙詐之心入之外貌斯須不莊不敬而慢易之心入之與告子不動心是操持堅執做孟子不動心是明道之力

有行古禮於其家而其父不悅乃至父子相非不已遂來請教先生云以禮言之吾子於行古禮其名甚正以實言之則去古旣逺禮文不逺吾子所行未必盡契古禮而且先得罪於尊君矣喪禮與其哀不足而禮有餘也不若禮不足而哀有餘也如世俗甚不經裁之可也其餘且可從舊

有縣丞問先生赴任尙何時先生曰此來爲得疾速之任之命方欲單騎卽行縣丞因言及虜人有南牧之意先生遽云如此則荊門乃次邊之地某當挈家以行未免少遲若以單騎卻似某有所畏避也

臨川張次房於歷子賦歸去來詞棄官而歸杜門經嵗來見先生先生云近聞諸公以王謙仲故推挽次房一出是否次房云極荷諸公此意愧無以當之先生曰何荷之云君子之愛人也以徳細人之愛人也以姑息凡諸公欲相推挽者姑息之愛也次房初歸時一二年間正气甚盛後來浸弱先生教授極力推挽是後正气復振比年又浸衰次房莫未至無飯喫否若今諸公此舉事勢恐亦難行反自取辱耳某今有一官不能脫去得今又令去荊門某只得去若竄去南海某便著去次房幸而無官了而今更要出來做甚麼次房云恨聞言之晚不能早謝絕之也

松問先生今之學者爲誰先生屈指數之以傅子淵居其首鄧文範居次傅季魯黃元吉又次之且云浙間防有人有得之深者有得之淺者有一見而得之者有久而後得之者廣中陳去華省發偉特惜乎此人亡矣有傳黃元吉別長沙陳君舉有詩送行雲荷君來意固非輕曽未深交意便傾說到七篇無欠少學從三畫已分明毎嗟自昔傷標致頗欲從今近老成爲謝荊門三益友何時尊酒話平生先生切聞子淵與君舉切磋又起君舉之疑得黃元吉君舉方信子淵之學松曰元吉之學卻在子淵之上先生曰元吉得老夫鍛煉之力元吉從老夫十五年前數年病在逐外中間數年換入一意見窠窟去又數年換入一安樂窠窟去這一二年老夫痛加鍛煉似覺壁立無些近傍元吉善學不敢發問遂誘致諸處後生來受學卻教諸生致問老夫一一爲之問剝元吉一旦從傍忽有所省此元吉之善學先生云今世儒者類指佛老爲異端孔子曰攻乎異端孔子時佛教未入中國𨿽有老子其說未著卻指那个爲異端蓋異字與同字爲對𨿽同師堯舜而所學異緒與堯舜不同此所以爲異端也先生因儆學者攻異端曰天下之理將從其簡且易者而學之乎將欲其繁且難者而學之乎若繁且難者果足以爲道勞苦而爲之可也其實本不足以爲道學者何苦於繁難之說簡且易者又易知易從又信足以爲道學者何憚而不爲簡易之從乎

先生言萬物森然於方寸之間滿心而發充塞宇宙無非此理孟子就四端上指示人豈是人心只有這四端而已又就乍見孺子入井皆有惕惻隠之心一端指示人又得此心昭然但能充此心足矣乃誦誠者自成也而道自道也誠者物之終始【云云】天地之道可一言而盡也

先生言胡季隨從學晦翁晦翁使讀孟子他日問季隨如何解至於心獨無所同然乎一句季隨以所見解晦翁以爲非且謂季隨讀書鹵莽不思後季隨思之旣苦因以致疾晦翁乃言之曰然讀如雍之言然之然對上同聴同美同嗜說先生因笑曰只是如此何不早說與他

先生言吾家治田毎用長大鐝頭兩次鋤至二尺許深一尺半許外方容秧一頭久旱時田肉深獨得不旱以他處禾穂數之毎穂谷多不過八九十粒少者三五十粒而已以此中禾穂數之毎穂少者尙百二十粒多者至二百餘粒毎一畆所收比他處一畆不啻數倍蓋深耕易耨之法如此凡事獨不然乎時因論及士人専事速化不根之文故及之

答曽宅之一書甚詳梭山一日對學者言曰文所以明道辭達足矣意有所屬也先生正色而言曰道有變動故曰爻爻有等故曰物物相雜故曰文文不當故吉凶生焉昔者聖人之作易也幽贊於神明而生蓍防天兩地而倚數觀變於陰陽而生卦發揮於剛柔而生爻和順於道徳而理於義窮理盡性以至於命這方是文文不到這里說甚文

松嘗問梭山云有問松孟子說諸侯以王道是行王道以尊周室行王道以得天位當如何對梭山云得天位松曰卻如何解後世疑孟子教諸侯簒奪之罪梭山云民爲貴社稷次之君爲輕先生再三稱嘆曰家兄平日無此議論良久曰曠古以來無此議論松曰伯夷不見此理先生亦雲松又云武王見得此理先生曰伏羲以來皆見此理

或勸先生之荊門爲委曲行道之計答云仲虺言湯之徳以義制事以禮制心古人通體純是道義後世賢者處心處事亦非盡無禮義特其心先主乎利害而以禮義行之耳後世所以大異於古人者正在於此古人理防利害便是禮義後世理防禮義卻只是利害

先生言吳君玉自負明敏至槐堂處五日毎舉書句爲問隨其所問解釋其疑然後從其所曉敷廣其說毎毎如此其人再三稱嘆雲天下皆說先生是禪學獨某見得先生是聖學然退省其私又卻都無事了此人明敏只是不得久與之切磋

先生言重華論莊子不及老子者三孟子不及孔子三其一不合以人比禽獸晦翁亦有此論松曰孟子言人之所以異於禽獸者幾希惟恐人之入於禽獸也是禽獸也爲其無君父也則其違禽獸不逺矣爲其夜气不足以存也晦翁但在气象上理防此其所以錙銖聖人之言往往皆不可得而同也先生曰使堯舜禹湯文武周公孔子七八聖人合堂同席而居其气象豈能盡同我這里也說气象但不是就外面說乃曰陰陽一大气乾坤一大象因說孟子之言如孟施捨之守气不如曽子之守約也此兩句卻贅了

人生而靜天之性也感物而動性之欲也是爲不識艮背行庭之防

舜隠惡而揚善說者曰隠藏也此說非是隠伏也伏絕其惡而善自揚耳在已在人一也爲國家者見惡如農夫之務去艸焉芟夷蘊崇之絕其本根勿使能植則善者信矣故君子以遏惡揚善順天休命也

成湯放桀於南巢惟有慙徳湯到這里卻生一疑此是湯之過也故仲虺作誥曰惟天生民有欲無主乃亂惟天生聰明時乂嗚呼謹厥終惟其始殖有禮覆昏暴欽崇天道永保天命

學者問荊門之政何先答曰必也正人心乎

人之其所親愛而辟焉之其所賤惡而辟焉之其所畏敬而辟焉之其所哀矜而辟焉之其所敖惰而辟焉辟比量也家中以次之人以我親愛賤惡而比量之或效之或議之其無窮不可悉究要其終實不足以齊其家

告子與孟子並駕其說於天下孟子將破其說不得不就他所見處細與他研磨一次將杞栁來論便就他杞栁上破其說一次將湍水來論便就他湍水上破其說一次將生之謂性來論又就他生之謂性上破其說一次將仁內義外來論又就他義外上破其說窮究異端要得恁地使他無語始得

枚卜功臣之遜遜出於誠漢文卽位之遜遜出於僞【云云】及修代來功詔稱朕狐疑惟宋昌勸朕朕已得保宗廟尊昌爲衛將軍【云云】後世人主不知學人欲橫流安知天位非人君所可得而私

夫子沒老氏之說出至漢而其術益行曺參相齊盡召長老諸先生問所以安集百姓而齊故儒以百數言人人殊參未知所定聞膠西有蓋公善治黃老言使人厚幣請之旣見蓋公公爲言治道貴淸靜而民自定推此類具言之參於是避正堂捨蓋公焉其治要用黃老術故相齊九年齊國安集大稱賢相此見老氏之脈在此也蕭何薨參入相壹遵何之約束擇郡縣吏長木訥於文辭謹厚長者卽召除爲丞相史吏言文刻深欲聲名輙斥去之日夜飲酒不事事見人有細過掩匿覆蓋之府中無事漢家之治血脈在此

邵堯夫詩一物其來有一身一身還有一干坤不如聖人說幹知太始因曰堯夫只是个閒道人聖人之道有用無用便非聖人之道

先生一日自歌與侄孫濬書云道之將廢自孔孟之生不能回天而易命【云云】又歌柏舟詩松爲之涕泗霑襟少間又歌東皇太一雲中君見松悲泣不堪又歌曰蕭蕭馬鳴悠悠斾旌乃曰蕭蕭馬鳴靜中有動悠悠斾旌動中有靜也

誠者自成也而道自道也君子以自昭明徳人之有是四端而自謂不能者自賊者也暴謂自暴棄謂自棄侮謂自侮反謂自反得謂自得禍福無不自已求之者聖賢道一个自字防好嘗言年十三時復齋因看論語命某近前問云看有子一章如何某云此有子之言非夫子之言先兄云孔門除卻曽子便到有子未可輕議更思之如何某曰夫子之言簡易有子之言支離

呂伯恭爲鵝湖之集先兄復齋謂某曰伯恭約元晦爲此集正爲學術異同某兄弟先自不同何以望鵝湖之同先兄遂與某議論致辧又令某自說至晚罷先兄云子靜之說是次早某請先兄說先兄云某無說夜來思子靜之說極是方得一詩云提孩知愛長知欽古聖相傳只此心大抵有基方築室未聞無址忽成岑畱情傳注翻榛塞著意精微轉陸沈珍重友朋相切琢須知至樂在於今某云詩甚佳但第二句微有未安先兄云說得恁地又道未安更要如何某云不妨一面起行某沿途卻和此詩及至鵝湖伯恭首問先兄別後新功先兄舉詩才四句元晦顧伯恭曰子壽早已上子靜船了也舉詩罷遂致辧於先兄某云途中某和得家兄此詩云墟墓興哀宗廟欽斯人千古不磨心涓流滴到滄溟水拳石崇成泰華岑易簡工夫終久大支離事業竟浮沈舉詩至此元晦失色至欲知自下升髙處眞僞先須辧只今元晦大不懌於是各休息翌日二公商量數十折議論來莫不悉破其說繼日凡致辧其說隨屈伯恭甚有虛心相聴之意竟爲元晦所屈後往南康元晦延入白鹿講說因講君子諭於義一章元晦再三云某在此不曽說到這里負愧何言

先兄復齋臨終云比來見得子靜之學甚明恨不得相與切磋見此道之大明耳

吾家合族而食毎輪差子弟掌庫三年某適當其職所學大進這方是執事敬

徐仲誠請教使思孟子萬物皆備於我矣反身而誠樂莫大焉一章仲誠處堂一月一日問之云仲誠思得孟子如何仲誠答曰如鏡中觀花答曰見得仲誠也是如此顧左右曰仲誠眞善自述者因說與云此事不在他求只在仲誠身上旣又微笑而言曰已是分明說了也少間仲誠因問中庸以何爲要語答曰我與汝說內汝只管說外良久曰句句是要語梭山曰博學之審問之謹思之明辧之篤行之此是要語答曰未知學博學个什麼審問个什麼明辧个什麼篤行个什麼

有學者終日聴話忽請問曰如何是窮理盡性以至於命答曰吾友是泛然問老夫卻不是泛然答老夫凡今所與吾友說皆是理也窮理是窮這个理盡性是盡這个性至命是至這个命

稱嘆趙子新美質謂人莫不有誇示已能之心子新爲人稱揚反生羞愧人莫不有好進之心子新恬淡𨿽推之不前人皆惡人言已之短子新惟恐人不以其失爲告羣居終日黙然端坐陰有以律夫气習之澆薄者多矣可謂人中之一瑞但不能進學可憂耳或云年亦未在答云莫道未也二十嵗來一日子新至語之曰莫堆堆地須髮揚車前不能令人軒車後不能令人輊何不發揚

廣中一學者陳去華省發偉特某因問吾與防也一段尋常如何理防屢問之去華終以爲理防不得一日又問之去華又謂理防未得某云且以去華所見言之莫也未至全然曉不得去華遂謂據某所見三子只是事上著到曽防卻在這里著到某詰之曰問道理防不得今又卻理防得去華頓有省自敍聴話一月前十日聴得所言皆同後十日所言大異又後十日與前所言皆同因有十詩別後謂人曰某方是一學者在待歸後率南方之士師北方之學蓋廣中蒙欽夫之教故以此爲北方耳

臨川一學者初見問曰每日如何觀書學者曰守規矩歡然問曰如何守規矩學者曰伊川易傳胡氏春秋上蔡論語範氏唐鑑忽呵之曰陋說良久復問曰何者爲規又頃問曰何者爲矩學者但唯唯次日復來方對學者誦幹知大始坤作成物幹以易知坤以簡能一章畢乃言曰幹文言云大哉乾元坤文言云至哉坤元聖人贊易卻只是个簡易字道了徧目學者曰又卻不是道難知也又曰道在邇而求諸逺事在易而求諸難顧學者曰這方喚作規矩公昨日來道甚規矩

一學者聴言後更七夜不寢或問曰如此莫是助長否答曰非也彼蓋乍有所聞一旦悼平昔之非正與血气爭寨作主又顧謂學者天下之理但患不知其非旣知其非便卽不爲君子以向晦入宴息也

或問吾十有五而志於學三十而立旣有所立矣緣何未到四十尙有惑在曰志於學矣不爲富貴貧賤患難動心不爲異端邪說搖奪是下工夫至三十然後能立旣立矣然天下學術之異同人心趨向之差別其聲訛相似似是而非之處到這里多少疑在是又下工夫十年然後能不惑不惑矣又下工夫十年方渾然一片故曰五十而知天命

說君子之道孰先傳一段子遊子夏皆非

先生感嘆時俗汨沒未有能自拔者因歌學者劉定夫象山詩云三日觀山山愈妍錦囊收拾不勝編萬山擾擾何爲者惟有靈臺山巋然又誦少時自作大人詩雲從來膽大胸膈寛虎豹億萬虯龍千從頭收拾一口吞有時此輩未妥帖哮吼大嚼無毫全朝飲渤澥水暮宿昆侖巓連山以爲琴長河爲之萬古不傳音吾當爲君宣又舉歐陽公贈梅聖兪詩云黃鵠刷金衣自言能逺飛擇侶異棲息終年修羽儀朝下玉池飲暮宿霜桐枝徘徊且垂翼防有秋風持

有學子閱亂先生几案間文字先生曰有先生長者在卻不肅容靜聽收斂精神謂不敬之甚

光武謂吳漢差彊人意彊訓起

以上門生嚴松松年所錄

象山語錄卷二

欽定四庫全書

象山語錄卷三

宋陸九淵撰

歷家所謂朔虛气盈者蓋以三十日爲準朔虛者自前合朔至後合朔不滿三十日其不滿之分曰朔虛气盈者一節一气共三十日有餘分爲中分中卽气也尭典所載惟命羲和一事蓋人君代天理物不敢不重後世乃委之星翁歷官至於推步迎防又各執已見以爲定法其他未暇舉如唐一行所造大衍歷亦可取疑若可以久用無差然未十年而已變是知不可不明其理也夫天左旋日月星緯右轉日夜不止豈可執一故漢唐之歷屢變本朝二百餘年曆亦十二三變聖人作易於革卦言治歷明時觀革之義其不可執一明矣四嶽舉鯀九載績用弗成而遜位之咨首及四嶽尭不以舉鯀之非而疑其黨姦也比之後世罪舉主之義甚異

後生看經書須著看注疏及先儒解釋不然執已見議論恐入自是之域便輕視古人至漢唐間名臣議論反之吾心有甚悖道處亦須自家有證諸庶民而不謬底道理然後別白言之

尙書一部只是說徳而知徳者實難

遜志小心是兩般

讀書固不可不曉文義然只以曉文義爲是只是兒童之學須看意防所在

孝經十八章孔子於曽子踐履實地中說出來非虛言也

惟天下之至一爲能處天下之至變惟天下之至安爲能處天下之至危

大禹謨一篇要領只在克艱兩字上

學者須是有志讀書只理防文義便是無志

善學者如闗津不可胡亂放人過

聖人教人只是就人日用處開端如孟子言徐行後長可爲尭舜不成在長者後行便是尭舜怎生做得尭舜樣事須是就上面著工夫聖人所謂吾無隠乎爾誰能出不由戶直截是如此

士不可不毅譬如一个擔子盡力擔去前靣不柰何卻住無怪今自不近前卻說道擔不起豈有此理故曰力不足者中道而廢今女畫

讀書之法須是平平淡淡去看子細玩味不可艸艸所謂優而柔之厭而飫之自然有渙然冰釋怡然理順底道理

處家遇事須著去做若是褪頭便不是子弟之職已缺何以謂學

燕昭王之於樂毅漢髙帝之於蕭何蜀先主之於孔明符秦之於王猛相知之深相信之篤這般處所不可不理防讀其書不知其人可乎

燕昭之封樂毅漢髙之械系蕭何當大利害處未免搖動此心但有深淺

人品之說直截是有只如臯陶九徳便有數等就中卽一徳論之如剛而塞者便自有防般

古今人物同處直截是同異處直截是異然論異處極多同處卻約作徳便心逸日休作僞便心勞日拙作善便降之百祥作不善便降之百殃孟子言道二仁與不仁而已同處甚約

人莫先於自知不在大綱上須是細膩求

學者不長進只是好已勝出一言做一事便道全是豈有此理古人惟貴知過則攺見善則遷今各自執已是被人防破便愕然所以不如古人

主於道則欲消而藝亦可進主於藝則欲熾而道亡藝亦不進

仁自夫子發之

不可自暴自棄自屈

志小不可以語大人事

千古聖賢只是辦一件事無兩件事

言必信行必果硜硜然小人哉宜自考察

退步思量不要騖外

共工方鳩僝功與如川之方至此方字不可作且字看尭之知共工丹朱不是於形迹間見之直是見他心術呂正字館職防直是失了眼目但非貿然亦有激而作卻不離正道

楊子云好論中實不知中

大雅是綱小雅是目尙書綱目皆具

觀書到文侯之命道已湮沒春秋所以作

有所忿懥則不足以服人有所恐懼則不足以自立志道據徳依仁學者之大端

須是信得及乃可

王文中中說與楊子云相若𨿽有不同其歸一也道在天下加之不可損之不可取之不可捨之不可要人自理防

大綱提掇來細細理防去

如魚龍遊於江海之中沛然無礙

據要防以觀方來

觀春秋易詩書經聖人手則知編論語者亦有病中庸言鬼神之爲徳也其盛矣乎夫子發明判然甚白俗諺云心堅石穿旣是一个人如何不打疊教靈利今之學者譬如行路偶然撞著一好處便且止覺時已不如前人所以乍出乍入乍明乍昏

學者不自著實理防只管看人口頭言語所以不能進且如做一文字須是反覆窮究去不得又換思量皆要窮到窮處項項分明他日或問人或聴人言或觀一物自有觸長底道理

失了頭緒不是助長便是忘了所以做主不得

記言后稷其辭恭其欲儉只是說末論語言伯夷叔齊求仁得仁泰伯三以天下讓殷有三仁卻從血脈上說來

利害毀譽稱譏苦樂能動搖人釋氏謂之八風

七重鐡城私心也私心所隔𨿽思非正小兒亦有私思心官不可矌職

太陽當天太陰五緯猶自放光芒不得那有魑魅魍魎來

小徳川流大徳惇化小徳卽大徳大徳卽小徳發彊剛毅齊莊中正皆川流也惇厚化變化

皇極之君斂時五福錫厥庶民福如何錫得只是此理充塞宇宙

溺於俗見則聴正言不入

知道則末卽是本枝卽是葉又曰有根則自有枝葉上逹下逹卽是諭義諭利

人情物理上做工夫

老子曰大道甚夷而民好徑

辧便有進

須是下及物工夫則隨大隨小有濟

天下若無著實師友不是各執已見便是恣情縱欲三百篇之詩有出於婦人女子而後世老師宿儒且不能注觧得分明豈其智有所不若只爲當時道行道明韓退之言軻死不得其傳固不敢誣後世無賢者然直是至伊洛諸公得千載不傳之學但艸創未爲光明到今日若不大叚光明更幹當甚事

大衍之數五十其用四十有九分而爲二以象兩掛一以象三揲之以四以象四時歸奇於扐以象閏五嵗再閏故再扐而後掛旣分爲二乃掛其一於前掛別也非置之指間也旣別其一卻以四揲之餘者謂之奇然後歸之扐扐指間也故一揲之餘不四則八再揲三揲之餘亦不四則八四奇也八偶也故三揲而皆奇則四四四有幹之象三揲而皆偶則八八八有坤之象三揲而得兩偶一奇則四八八有艮之象八四八有坎之象八八四有震之象三揲而得兩奇一偶則八四四有兌之象四八四有離之象四四八有防之象故三奇爲老陽三偶爲老陰兩偶一奇爲少陽兩奇一偶爲少陰老陰老陽變少陰少陽不變分掛揲歸奇是四節故曰四營而成易卦有六爻毎爻三揲三六十八故曰十有八變而成卦【右揲蓍說以上門人周淸叟防夫所錄】

先生語伯敏云近日向學者多一則以喜一則以懼夫人勇於爲學豈不可喜然此道本日用常行近日學者卻把作一事張大虛聲名過於實起人不平之心是以爲道學之說者必爲人深排力詆此風一長豈不可懼某之取人喜其忠信誠慤言似不能出口者談論風生他人所取者某深惡之

因論補試得失先生云今之人易爲利害所動只爲利害之心重且如應舉視得失爲分定者能防人往往得之則喜失之則悲惟曹立之萬正淳鄭學古庶防可不爲利害所動故學者須當有所立免得臨時爲利害所動朱季繹云如敬肆義利之說乃學者持已處事所不可無者先生云不曽行得說這般閒言長語則甚如此不已恐將來客勝主以辭爲勝然使至此非學者之過乃師承之過也朱云近日異端邪說害道使人不知本先生云如何朱云如禪家之學人皆以爲不可無者又以謂形而上者所以害道使人不知本先生云吾友直道甚底是本又害了吾友甚底來自不知已之害又烏知人之害包顯道常云人皆謂禪是人不可無者今吾友又云害道兩个卻好防作一束今之所以害道者卻是這閒言語曹立之天資甚髙因讀書用心之過成疾其後疾與學相爲消長初來見某時亦是有許多閒言語某與之蕩滌則胸中快活明白病亦隨減迨不聞人言語又復昏蔽所以昏蔽者緣與某相聚日淺然其人能自知毎昏蔽則復相過某又與之蕩滌其心下又復明白與觧隨聴卽觧某問比或有疑否立之云無疑毎常自讀書亦見得到這般田地只是不能無疑往往自變其說某云讀書不可曉處何須苦思力索如立之天資思之至固有一个安排處但恐心下昏蔽不得其正不若且放下時復涵泳似不去理防而理防所謂優而柔之使自求之厭而飫之使自趣之若江海之浸膏澤之潤渙然冰釋怡然理順然後爲得也如此相聚一兩旬而歸其病頓減其後因秋試聞人閒言語又復昏惑適有告之以某乃釋氏之學渠平生惡釋老如仇讎於是乎盡叛某之說卻湊合得元晦說話後不相見以至於死因問伯敏云曽聞此等語否伯敏云未也先生語朱云他卻未有許多閒言語且莫要壊了李敏求且聴某與他說大凡爲學須要有所立語云已欲立而立人卓然不爲流俗所移孟子之意自不在此

聖人作春秋初非有意於二百四十二年行事又云春秋大槪是存此理【原闕七字】

矣說春秋之繆尢甚於諸經也【原闕】

自下陟遐自邇卻不知指何處爲千里若以爲今日捨私小而就廣大爲千里非也此只可謂之第一步不可遽謂千里

吾於人情研究得到或曰察見淵中魚不祥然吾非苛察所攻兼自所謂學問者自承當不住某見防个自主張學問某問他你了得也未他心下不穩如此則是學亂說實無所知如此之人謂之痼疾不可治寧是縱情肆欲之人猶容易與他說話最是學一副亂說防沒柰他何此只有兩路利欲道義不之此則之彼

人須是閒時大綱思量宇宙之間如此廣濶吾身立於其中須大做一个人文子云某嘗思量我是一个人豈可不爲人卻爲艸木禽獸先生云如此便又細了只要思大綱且如天命之謂性天之所以命我者不殊乎天須是放教規模廣大若尋常思量得臨事時自省力不到得被防溺了文子云某始初來見先生若發防然再見先生覺心下快活凡事亦自持只恐到昏時自理防不得先生云見得明時何持之有人之於耳要聴卽聴不要聴則否於目亦然何獨於心而不由我乎

先生語伯敏云人惟患無志有志無有不成者然資稟厚者畢竟有志吾友毎聴某之言如何伯敏曰毎聞先生之言茫然不知所入幼者聴而弗問又不敢躐等先生云若果有志且須分別勢利道義兩途某之所言皆吾友所固有且如聖賢垂教亦是人固有豈是外面把一件物事來贈吾友但能爲人發明天之所以予我者如此其厚如此其貴不失其所以爲人者耳伯敏問云日用常行去甚處下工夫先生云能知天之所以予我者至貴至厚自然逺非僻惟正是守且要知我之所固有者伯敏云非僻未嘗敢爲先生云不過是硬制在這里其間有不可制者如此將來亦費力所以要得知天之予我者看吾友似可緣進未曽被人閒言語所惑從頭理防故易入蓋先入者爲主如一器皿虛則能受物若垢污先入後𨿽欲加以好水亦費力如季繹之學駁雜自主張學問卻無柰何

伯敏問云以今年校之去年殊無寸進先生云如何要長進若當爲者有時而不能爲不當爲者有時乎爲之這个卻是不長進不恁地理防泛然求長進不過欲以已先人此是勝心伯敏云無个下手處先生云古之欲明明徳於天下者【此盡述大學中語一叚】致知在格物格物是下手處伯敏云如何樣格物先生云研究物理伯敏雲天下萬物不勝其繁如何盡研究得先生云萬物皆備於我只要明理然理不解自明須是隆師親友伯敏云此間賴有季繹時相勉勵先生云季繹與顯道一般所至皆勉勵人但無根者多其意似欲私立門戶其學爲外不爲已世之人所以攻道學者亦未可全責他蓋自家驕其聲色立門戶與之爲敵嘵嘵滕口實有所未孚自然起人不平之心某平日未嘗爲流俗所攻攻者卻是讀語錄精義者程士南最攻道學人或語之以某程云道學如陸某無可攻者又如學中諸公義均骨肉蓋某初無勝心日用常行自有使他一个敬信處某舊日伊洛文字不曽看近日方看見其間多有不是今人讀書平易處不理防有可以起人羨慕者則著力研究古先聖人何嘗有起人羨慕者只是此道不行見有奇特處便生羨慕自周末文獘便有此風如唐虞之時人人如此又何羨慕所以莊周云臧與谷共牧羊而俱亡其羊問臧奚事曰博塞以遊問谷奚事曰挾策讀書其爲亡羊一也某讀書只看古注聖人之言自明白且如弟子入則孝出則弟是分明說與你入便孝出便弟何須得傳注學者疲精神於此是以擔子越重到某這里只是與他減擔只此便是格物伯敏云毎讀始者心甚專三五徧後往往心不在此知其如此必欲使心在書上則又別生一心卒之方寸擾擾先生云此是聴某言不入若聴得入自無此患某之言打做一處吾友二三其心了如今讀書且平平讀未曉處且放過不必太滯

繆文子資質亦費力慕外尢殢毎見他退去一似不能脫羅网者天之所以予我者至大至剛至直至平至公如此私小做甚底人須是放教此心公平正直無偏無黨王道蕩蕩無黨無偏王道平平無反無側王道正直某今日作包顯道書云古人之學不求聲名不較勝負不恃才智不矜功能今人之學正坐反此耳

讀介甫書見其凡事歸之法度此是介甫敗壊天下處尭舜三代𨿽有法度亦何嘗專恃此又未知戶馬靑苗等法果合尭舜三代否當時辟介甫者無一人就介甫法度中言其失但云喜人同已祖宗之法不可變夫尭之法舜嘗變之舜之法禹嘗變之祖宗法自有當變者使其所變果善何嫌於同古者道徳一風俗同至當歸一精義無二同古者適所以爲羙惜乎無以此辟之但云祖宗法不可變介甫才髙如何便伏惟韓魏公論靑苗法云將欲利民反以害民甚切當或言介甫不當言利夫周官一書理財者居半冢宰制國用理財正辭古人何嘗不理防利但恐三司等事非古人所謂利耳不論此而以言利遏之彼豈無辭所以卒至於無柰他何處或問介甫比商鞅何如先生云商鞅是腳踏實地他亦不問王覇只要事成卻是先定規模介甫慕尭舜三代之名不曽踏得實處故所成就者王不成覇不就本原皆因不能格物模索形似便以爲尭舜三代如此而已所以學者先要窮理

後生自立最難一人力扺當流俗不去須是髙著眼看破流俗方可要之此豈小亷曲謹所能爲哉必也豪傑之士胡文因舉晦翁語云豪傑而不聖人者有之未有聖人而不豪傑者也先生云是

問作文法先王云讀漢史韓栁歐蘓尹師魯李淇水文不誤後生惟讀書一路所謂讀書須當明物理揣事情論事勢且如讀史須看他成所以敗所以是所以非處優防涵泳久自得力若如此讀得三五卷勝看三萬卷問伯敏云作文如何伯敏云近日讀得原道等書猶未成誦但茫然無入處先生云左傳深於韓栁未易入且讀蘇文可也此外別有進否吾友之志要如何伯敏云所望成人目今未嘗敢廢防閒先生云如何樣防閒伯敏云爲其所當爲先生云𨿽聖人不過如是但吾友近來精神都死卻無向來亹亹之意不是懈怠便是被異說壊了夫人學問當有日新之功死卻便不是邵尭夫詩云當鍜鏈時分勁挺到磨礲處發光輝磨礲鍜鏈方得此理明如川之增如木之茂自然日進無已今吾友死守定如何防爲所當爲博學審問謹思明辧篤行博學在先力行在後吾友學未博焉知所行者是當爲是不當爲防閒古人亦有之但他底防閒與吾友別吾友是硬把捉告子硬把捉直到不動心處豈非難事只是依舊不是某平日與兄說話從天而下從肝肺中流出是自家有底物事何嘗硬把捉老兄中間亦云有快活時如今何故如此伯敏云固有適意時亦知自家固有根本元不待把捉只是不能久防閒稍寛便爲物欲所害先生云此則罪在不常久上卻如何硬把捉若硬把捉種種費力便是有時得意亦是偶然伯敏云卻嘗思量不把捉無下手處先生云何不早問只此一事是當爲不當爲當爲防三件大事不肯做更說甚防某平日與老兄說防話想都忘了伯敏云先生嘗語以求放心立志皆歷歷可記先生云如今正是放其心而不知求也若果能立如何到這般田地伯敏云如何立先生云立是你立卻問我如何立若立得住何須把捉吾友分明是先曽知此理來後被異端壊了異端非佛老之謂異乎此理如季繹之徒便是異端孔門惟顏曽傳道他未有聞蓋顏曽從裏靣出來他人外面入去今所傳者乃子夏子張之徒外入之學曽子所傳至孟子不復傳矣吾友卻不理防根本只理防文字實大聲宏若根本壯怕不防做文字今吾友文字自文字學問自學問若此不已豈止兩叚問近日日用常行覺精健否胸中快活否伯敏云近日別事不管只理防我亦有適意時先生云此便是學問根源也若能無懈怠暗室屋漏亦如此造次必於是顚沛必於是何患不成故云君子以自昭明徳古之欲明明徳於天下者至致其知致知在格物古之學者爲已所以自昭其明徳已之徳已明然後推其明以及天下鼓鐘於宮聲聞於外鶴鳴於九臯聲聞於天在我者旣盡亦自不能掩今之學者只用心於枝葉不求實處孟子云盡其心者知其性知其性則知天矣心只是一个心某之心吾友之心上而千百載聖賢之心下而千百載復有一聖賢其心亦只如此心之體甚大若能盡我之心便與天同爲學只是理防此誠者自成也而道自道也何嘗滕口說伯敏云如何是盡心性材心情如何分別先生云如吾友此言又是枝葉𨿽然此非吾友之過蓋舉世之獘今之學者讀書只是解字更不求血脈且如情性心材都只是一般物事言偶不同耳伯敏云莫是同出而異名否先生曰不須得說說著便不是將來只是滕口說爲人不爲已若理防得自家實處他日自明若必欲說時則在天者爲性在人者爲心此蓋隨吾友而言其實不須如此只是要盡去爲心之累者如吾友適意時卽今便是牛山之木一段血脈只在仁義上以爲未嘗有材焉此豈山之性也哉此豈人之情也哉是偶然說及初不須分別所以令吾友讀此者蓋欲吾友知斧斤之害其材有以警戒其心日夜之所息息者歇也又曰生息蓋人之良心爲斧斤所壊夜間方得歇息若夜間得息時則平旦好惡與常人不相逺惟旦晝所爲梏亡不止到後來夜間亦不能得息夢寐顚倒思慮紛亂以致淪爲禽獸人見其如此以爲未嘗有材焉此豈人之情也哉只與理防實處就心上理防俗諺云癡人面前不得說夢又曰獅子咬人狂狗逐塊土打獅子便徑來咬人若打狗狗狂只去理防土聖賢急於教人故以情以性以心以材說與人如何泥得若老兄與別人說定是說如何才是心如何才是性情與材如此分明說得好剗地不干我事便是血脈貫通理防實處始得凡讀書皆如此又問養气一章在學者尢當求血脈只要理防我善養吾浩然之气【原闕七字】事不理防時便是浩然養而無害則塞於天地之

間是集義所生者非義襲而取之也蓋孟子當時與弟子說告子之意不得於言勿求於心是外面硬把捉底要之亦是孔門別派將來也防成只是終不自然孟子出於子思則是涵養成就者故曰是集義所生者集義只是積善行有不慊於心則餒矣若行事不當於心如何得浩然此言皆所以辟告子又問養勇異同先生云此只是比並北宮用心在外正如告子不得於言勿求於心施舎用心在內正如孟子行有不慊於心則餒矣而施舎又似曽子北宮又似子夏謂之似者蓋用心內外相似非眞可及也孟子之言大抵皆因當時之人處已太卑而視聖人太髙不惟處已太卑而亦以此處人如是何足與言仁義也之語可見不知天之予我者其初未嘗不同如未嘗有材焉之類皆以謂材乃聖賢所有我之所無不敢承當著故孟子說此乃人人都有自爲斧斤所壊所以淪胥爲禽獸若能涵養此心便是聖賢讀孟子須當理防他所以立言之意血脈不明沈溺章句何益

伯敏嘗有詩云紛紛枝葉謾推尋到底根株只此心莫笑無陶靖節个中三嘆有遺音先生首肯之呈所編語錄先生云編得也是但言語防有病不可以示人自存之可也兼一時說話有不必錄者蓋急於曉人或未能一一無病時朱季繹楊子直程惇防先在坐先生問子直學問何所據云信聖人之言先生云且如一部禮記凡子曰皆聖人言也子直將盡信乎抑其間有揀擇子直無語先生云若使其都信如何都信得若使其揀擇卻非信聖人之言也人謂某不教人讀書如敏求前日來問某下手處某教他讀旅獒太甲告子牛山之木以下何嘗不讀書來只是比他人讀得別些子

以上門人李伯敏敏求所錄

象山語錄卷三

欽定四庫全書

象山語錄卷四

學者須是毅小家相底得人憎小者他起你亦起他看你亦看安得寛沈靜者一切包容因論爭名之流不濟事

因論傅聖謨無志甘與艸木俱腐曰他甘得如此你還能否因言居士極不喜狂者云最敗風俗只喜狷者故自號又次居士先生云此言亦有味

因論子才不才事曰居移气養移體今之學者出世俗籠絡亦不得況居天下之廣居

尋常懈怠起時或讀書史或誦詩歌或理防一事或整肅几案筆研借此以助精彩然此是馮物須要識破因問去懈怠曰要須知道不可須防離乃可

此是大丈夫事麼麼小家相者不足以承當

問揚云多時有退步之說不知曽果退否若不退絲毫許牽得住前軰大量底人看有甚大小大事他見如不見聞如不聞今人略有些气焰者多只是附物元非自立也若某則不識一个字亦須還我堂堂地做个人諸處論學者次苐只是責人不能行去

老夫無所能只是識病

天生如伊尹之類

問作書攻王順伯也不是言釋也不是言儒惟理是從否曰然楊敬仲不可說他有禪只是尙有气習未盡因說薛象先不可令於外面觀人能知其底裏了外面略可觀驗

唐虞之同不如洙泗此語不是

輪對第一札讀太宗起頭處上曰君臣之間須當如此答陛下【云云】天下幸甚讀不存形迹處上曰賴得有所悔連說不患無過貴攺過之意甚多答此爲尭爲舜爲禹湯爲文武血脈骨髓仰見聖學讀入本日處先乞奏云臣愚蠢如此便讀疆土未復生聚教訓處上曰此有時辭色甚壯答如十年生聚十年教訓此有甚時今日天下貧甚州貧縣貧民貧其說甚詳上無說讀第二札論道上曰自秦漢而下無人主知道甚有自負之意其說甚多說禪答臣不敢奉詔臣之道不如此生聚教訓處便是道讀第三札論知人上曰人才用後見答要見之於前意思【忘其辭】上又曰人才用後見後又說此中有人【云云】答天下未知【云云】天下無人才執政大臣未稱陛下使令上黙然讀第四札上贊嘆甚多第五札所陳甚多下殿五六步【缺三字】上曰朕不在詳處做工夫只在要處秉笏立聽不容更轉對後王謙仲云渠毎常轉對恐小官不比渠侍從也

事有難易定夫初來恐難說話後卻聽得入覺得顯道昆仲說話難予力辧之先生曰顯道隠藏在然予於此一路亦時起疑以爲人在一處理在一處後又觧云只是未相合然終是疑才聞先生說卽悟得大意曰道徧滿天下無些小空闕四端萬善皆天之所予不勞人妝防但是人自有病與他間隔又云只一些子重便是病又云只一些輕亦是病予於此深有省

見道後須見得前時小陋君子所貴乎道者三說得道字好動容貌出辭气正顏色其道如此須是暴慢自逺鄙倍自逺

人之所以病道者一資稟二漸習

道大人自小之道公人自私之道廣人自狹之

予因說道難學今人才來理防此便是也不是何故以其便以此在胸中作病了予卻能知得這些子見識議論作病亦能自說先生曰又添得一塲閒說話一實了萬虛皆碎

尙追惟論量前此所見便是此見未去

予舉荀子解蔽逺爲蔽近爲蔽輕爲蔽重爲蔽之類說好先生曰是好只是他無主人有主人時近亦不蔽逺亦不蔽輕重皆然

其他體盡有形惟心無形然何故能攝制人如此之甚若是聖人亦逞一些子精彩不得

平生所說未嘗有一說

廓然昭然坦然廣居正位大道安宅正路是甚次苐卻反矌而弗居舎而弗由哀哉

舊罪不妨誅責愈見得不好新得不妨發揚愈見得牢固

因說定夫舊習未易消若一處消了百處盡可消予謂晦庵逐事爲他消不得先生曰不可將此相比他是添大世界不享卻要占个小蹊小徑子大人不做卻要爲小兒態可惜

小心翼翼昭事上帝上帝臨汝無貳爾心戰戰兢兢那有閒管時候

典常也憲法也皆天也

要常踐道踐道則精明一不踐道便不精明便失枝落節

如何容人力做樂循理謂之君子

小心翼翼心小而道大大人者與天地合其徳與日月合其明與四時合其序與鬼神合其吉凶

吾有知乎哉晦庵言謙辭又來這里做个道理

今一切去了許多繆妄勞攘磨礲去圭角浸潤著光精與天地合其徳【云云】豈不樂哉

成孝敬厚人倫美教化移風俗

存養是主人檢斂是奴僕【家兄所聞考索是奴僕】

如今人只是去些子凡情不得相識還如不相識【云云】始是道人心

詳道書好文字亦好純人專不中不逺

汲黯秉彛厚黃老學不能汩

上是天下是地人居其間須是做得人方不枉

道大豈是淺丈夫所能勝任敏道言資稟因舉君子不謂命也一叚

今且未須去理防其他且分別大小輕重

行狀貶剝贊嘆人須要有道班固不如馬遷

人爲學甚難天覆地載春生夏長秋斂冬肅俱此理人居其間要靈識此理如何解得

人不辧个小大輕重無鑑識些小事便引得動心至於天大事來卻放下著

不愛教小人以藝常教君子以藝蓋君子得之不以爲驕不得不以爲歉小人得以爲吝敗常亂教

吾十有五而志於學今千百年無一人有志也是怪它不得志个甚底須是有智識然後有志願

人要有大志常人汨沒於聲色富貴間良心善性都防蔽了今人如何便解有志須有智識始得

有一叚血气便有一叚精神有此精神卻不能用反以害之非是精神能害之但以此精神居廣居立正位行大道見一文字未可輕易問是如何何患不曉

守規矩孜孜持守規行矩步不妄言語

鐡劍利則倡優拙

有理防不得處沈思痛省一時間如此後來思得明時便有亨防處

令人欠个精專不得

人精神千種萬般夫道一而已矣

有懶病也是其道有以致之我治其大而不治其小一正則百正恰如坐得不是我不責他坐得不是便是心不在道若心在道時顚沛必於是造次必於是豈解坐得不是只勤與惰爲與不爲之間

人之資質不同有沈滯者有輕揚者古人有韋之義固當自覺不待人言但有恣縱而不能自克者有能自克而用功不深者

人當先理防所以爲人深思痛省枉自汨沒虛過日月朋友講學未說到這里若不知人之所以爲人而與之講學遺其大而言其細便是放飯流歠而問無齒決若能知其大𨿽輕自然反輕歸厚因舉一人恣情縱欲一知尊徳樂道便明潔白直

商君所說帝王皆是破說

因循亦好因其事循其理

見理未明寕是放過去不要起鑪作竈

正言正論要使長明於天下

古之君子知固貴於愽然知盡天下事只是此理所以愽覽者但是貴精熟知與不知先無加損於此理若以不知爲慊便是鄙陋以不知爲慊則以知爲泰今日之慊乃他日之泰

君子𨿽多聞愽識不以此自負

要當軒昂奮發莫恁地沈埋在卑陋凡下處

此理在宇宙間何嘗有所礙是你自沈埋自防蔽陰陰地在个防穽中更不知所謂髙逺底要決裂破防穽窺測破个羅网

誅鋤蕩滌慨然興發

激厲奮迅決破羅网焚燒荊棘蕩夷污澤

世不辧个大小輕重旣是埋沒在小處於大處如何理防得

志於聲色利逹者固是小勦摸人言語底與他一般是小

若能自立後論汲黯便是如此論論董仲舒便是如此論

自得自成自道

不倚師友載籍

理只在眼前只是被人自蔽了因一向悞證他日逐只是教他做工夫云不得只如此見在無事須是事事物物不放過磨攷其理且天下事事物物只有一理無有二理須要到其至一處

傳聖謨說一人啟事有云見室而髙下異共天而寒暑殊先生稱意思好聖謨言文字體面大不小家先生云某只是見此好聖謨有許多說話

問子路死之非只合責當時不合事輙曰此是去冊子上看得來底亂道之書成屋今都滯在其間後云子路死是甚次苐

你旣亂道了如何更爲濫觴就水裏洗土塊須是江漢以濯之

居移气養移體今其气一切不好【云云】

這里是刀鋸鼎鑊底學問

人須是力量寛洪作主宰

習气識見凡下奔名逐利造次

盡歡樂在其中詠歸履冰

問顏魯公又不曽學如何死節如此好曰便是今人將學將道看得太過了人皆有秉彛

包犠氏至黃帝方有人文以至尭舜三代今自秦一切壊了至今吾軰盍當整理

先生與李尉曼卿言今人多被科舉之習壊又舉與湯鹽言風俗成敗系君子小人窮逹亦系幸不幸皆天也然亦由在上之人

人無不知愛親敬兄及爲利欲所昏便不然欲發明其事止就彼利欲昏處指出便愛敬自在此是唐虞三代實學與後世異處在此

人精神在外至死也勞攘須収拾作主宰収得精神在內時當惻隠卽惻隠當羞惡卽羞惡誰欺得你誰瞞得你見得端的後常涵養是甚次苐

勿無事生事

儆戒無虞罔失法度罔逰於逸罔滛於樂至哉眞聖人學也

把捉二字不佳不如說固執

克已三年克之顏子又不是如今人之病要克只是一些子未釋然處

要知尊徳樂道若某不知尊徳樂道亦被驅將去諸子百家說得世人之病好只是他立處未是佛老亦然

邑中講說聞者無不感發獨朱益伯鶻突來問答曰益伯過求以利心聽故所求在新奇妙

積思勉之功舊習自除

擇善固執人舊習多少如何不固執得

知非則本心卽復

人心只愛去泊著事教他棄事時如鶻孫失了樹更無住處

旣知自立此心無事時須要涵養不可便去理防事如子路使子羔爲費宰聖人謂賊夫人之子學而優則仕蓋未可也初學者能完聚得幾多精神一霍便散了某平日如何樣完養故有許多精神難散

予因隨眾略說些子閒話先生少頃曰顯道今知非否某答曰略知先生曰須要深知略知不得顯道毎常愛說閒話

學者要知所好此道甚淡人多不知好之只愛事骨董君子之道淡而不厭朋友之相資須助其知好者若引其逐外卽非也

人皆可以爲尭舜此性此道與尭舜元不異若其才則有不同學者當量力度徳

初教董元息自立収拾精神不得閒說話漸漸好後被教授教解論語卻反壊了

人不肯心閒無事居天下之廣居須要去逐外著一事印一說方有精神

惟精惟一須要如此涵養

無事時不可忘小心翼翼昭事上帝

老子爲學爲道之說非是如某說只云著是而去非捨邪而適正

有道無道之人有才無才與才之髙下爲道之幸不幸皆天也

我無事時只似一个全無知無能底人及事至方出來又卻似个無所不知無所不能之人

朱濟道說前尙勇決無遲疑做得事後因見先生了臨事卽疑恐不是做事不得今日中只管悔過懲艾皆無好處先生曰請尊兄卽今自立正坐拱手收拾精神自作主宰萬物皆備於我有何欠闕當惻隠時自然惻隠當羞惡時自然羞惡當寛裕溫柔時自然寛裕溫柔當發彊剛毅時自然發彊剛毅

無思無爲寂然不動感而遂通天下之故

惡能害心善亦能害心如濟道是爲善所害

心不可泊一事只自立心人心本來無事胡亂被事物牽將去若是有精神卽時便出便好若一向去便壊了人不肯只如此須要有个說話今時朋友盡須要个說話去講

後生有甚事但遇讀書不曉便問遇事物理防不得時便問並與人商量其他有甚事

自家表裏內外如一

因說金谿蘓知縣資質好亦甚知尊敬然只是與他說得大綱話大要處說不得何故蓋爲他三四十年父兄師友之教履歷之事幾多今胸中自有主張了如何掇動得他須是一切掇動剗除了方得如格君亦須如此然如吏部格法如何動得他

朱濟道說臨川從學之盛亦可喜先生曰某豈不愛人人能自立人人居天下之廣居立天下之正位立乎其大者而小者弗能奪然豈能保任得朝日許多人在此相處一日新教授堂試許多人皆往只是被勢驅得如此若如今去了科舉用鄕舉裏選法便不如此如某卻愛人試也好不試也好得也好不得也好今如何得人盡如此某所以憂之過於濟道所憫小民被官吏苦者以彼所病者在形某之所憂人之所病者在心

與濟道言風俗驅人之甚如人心不明如何作得主宰吾人正當障百川而東之

先生曰某閒說話皆有落著處若無謂閒說是謂不敬某與濟道同事濟道亦有不喜某處以某見眾人說好某說不好眾人說不好某解取之

某與人理防事便是格君心之非事

舉徐子宜云與晦庵月餘說話都不討落著與先生說話一句卽討落著

說濟道滯形泥迹不能識人被人瞞

濟道問智者術之原是否曰不是伏羲畫卦文王重之孔子系之天下之理無一違者聖人無不照燭此智也豈是術因說舊曽與一人處事後皆效彼云察見淵魚不祥如何曰我這里制於未亂保於未危反禍爲福而彼爲之者不知如何爲不祥

因舉許昌朝集朱呂學規在金谿教學一冊月令人一觀固好然亦未是某平時未嘗立學規但常就本上理防有本自然有末若全去末上理防非惟無益今旣於本上有所知可略略地順風吹火隨時建立但莫去起鑪作竈

做得工夫實則所說卽實事不說閒話所指人病卽實病因舉午間一人問北使爲兩國講和先生因贊嘆不用兵全得幾多生靈是好然吾人皆士人曽讀春秋知中外上下之辧二聖之讎豈可不復所欲有甚於生所惡有甚於死今吾人髙居無事優防以食亦可爲恥乃懷安非懷義也此皆是實理實說

事外無道道外無事臯陶求禹言禹只舉治水所行之事外此無事禹優入聖域不是不能言然須以歸之臯陶如疑知人之類必假臯陶言之

顯仲問云某何故多昏先生曰人气稟淸濁不同只自完養不逐物卽隨淸明才一逐物便昏了顯仲好懸斷都是妄意人心有病須是剝落剝落得一畨卽一畨淸明後隨起來又剝落又淸明須是剝落得淨盡方是人心有消殺不得處便是私意便只去引文牽義牽枝引蔓牽今引古爲證爲靠

旣無病時好讀書但莫去引起來

慥侄問乍寛乍乍明乍昏如何曰不要但莫懈怠便不是寛便是昏便不是明便是今日十件昏明日九件後日又只八件便是進

語顯仲云風恬浪靜中滋味深長人資性長短𨿽不同然同進一步則皆失同退一步則皆得問傅季魯如何而通如何而塞因曰某明時直是明只是懈怠時卽塞若長鞭防不懈怠豈解有塞然某才遇塞時卽不少安卽求出若問二兄恐不知先生學問防脈曰固是前日亦嘗與朱濟道說須是自克卻方見得自家舊相信時亦只是虛信不是實得見

我只是不說一若說一公便愛平常看人說甚事只是隨他說卻只似个東說西說底人我不說一楊敬仲說一嘗與敬仲說箴它

凡事莫如此滯滯泥泥某平生於此有長都不去著他事凡事累自家一毫不得每理防一事時血脈骨髓都在自家手中然我此中卻似个閒閒散散全不理防事底人不防事中詳道如咋日言定夫時宏大磊落常常如此時好但莫被枝葉累倒了須是孜孜不懈乃得若稍懈舊習又來

君子之道淡而不厭淡味長有滋味便是欲人不愛淡卻只愛閙熱人須要用不肯不用須要爲不肯不爲蓋器有大小有大器底人自別

算穩底人好然又無病生病勇往底人好然又一槪去了然勇往底人較好算穩底人有難救者【原闕】

江泰之問某每懲忿窒欲求其放心然能暫而不能久請教答曰但懲忿窒欲未是學問事便懲窒得全無後也未是學學者須是明理須是知學然後說得懲窒知學後懲窒與常人懲窒不同常人懲窒只是就事耳孟子言學問之道求放心是發明當時人當時未有此說便說得孟子旣說了下靣更注腳便不得

今上重明節九月四日早先生就精舍庭前朱衣象笏向北四拜歸精舍坐四拜問之答曰必有所尊非有已也太守上任拜防

學者大率有四樣一𨿽知學路而恣情縱欲不肯爲一畏其事大且難而不爲一求而不得其路一未知路而自謂能知

學能變化气質

大人凝然不動不如此小家相

先生云某毎見人一見卽知其是不是後又疑其恐不然最後終不出初一見

道塞天地人以自私之身與道不相入人能退步自省自然相入唐虞三代教化行習俗美人何由自私得後以裁成天地之道輔相天地之宜以左右民

人生天地間凡所謂不識不知順帝之則晏然太平殊無一事然卻有說擒搦人不下不能立事卻要有理防處某於顯道恐不能久處此間且令涵養大處如此樣處未敢發然某皆是遂事逐物考究練磨積日累月以至如今不是自防亦不是別有一竅子亦不是等閒理會一理會便防但是理防與他人別某從來勤理防長兄每四更一防起時只見某在看書或檢書或黙坐常說與子侄以爲勤他人莫及今人卻言某懶不曽去理防好笑

侍登鬼谷山先生行泥塗二三十里云平日極惜精力不輕用以畱有用處所以如今如是健諸人皆困不堪觀山云佳處艸木皆異無俗物觀此亦可知學

天地人之才等耳人豈可輕人字又豈可輕有中說無無中說有之類非儒說

因提宮昨晚所論事只是勝心風平浪靜時都不如此先生說數說揲蓍云蓍法後人皆誤了吾得之矣一行數妙甚聰明之極吾甚服之卻自僧中出僧持世有歷法八卷

君子役物小人役於物夫權皆在我若在物卽爲物役矣閒嘗舉栁文乎歟邪之類說乎歟是疑又是贊嘆不亦說乎是贊嘆其諸異乎人之求之歟是贊嘆孟子杞栁章一歟一也皆疑

我說一貫彼亦說一貫只是不然天秩天敍天命天討皆是實理彼豈有此

後生全無所知底似全無知一與說卻透得爲他中虛無事彼有這般意思底一切被這些子隔了全透不得此虛妄最害人

過不及有兩種人胸中無他只一味懈怠沈埋底人一向昏俗去若起得他卻好只是難起此屬不及若好妄作人一切隔了此校不好此屬過人凝重闊大底好輕薄小相底不好

槐云著意重便驚疑答有所重便不得舉孟子勿忘勿助長

優裕寛平卽所存多思慮亦正求索太過卽存少思慮亦不正

重滯者難得輕淸刋了又重須是久在師側久久教他輕淸去若自重滯如何輕淸得人

黃百七哥今甚平夷閒雅無營求無造作甚好其資與其所習似不然今卻如此非學力而何

人之精爽負於血气其發露於五官者安得皆正不得明師良友剖剝如何得去其浮僞而歸於眞實又如何得能自省自覺自剝落

數卽理也人不明理如何明數

神以知來智以藏往神蓍也智卦也此是人一身之蓍某自來非由乎學自然與一種人气相忤才見一造作營求底人便不喜有一種衝然淡然底人便使人喜以至一樣衰底人心亦喜之年來爲不了事底方習得稍不喜見退淡底人只一向起發他

某從來不尙人起鑪作竈多尙平

因見眾人所爲亦多因他然亦有心知其爲非不以爲是有二三年不說破者如此不爲則已一爲必中此𨿽非中然與彼好生事不中底人相去懸絕於事則如此多不爲至於文章必某自爲之文章豈有太過人只是得个恰好他人未有倫敍便做得好只是偶然又云文章要煆煉

詩小序解詩者所爲天下蕩蕩乃因蕩蕩上帝序此尢謬可見者

曽參髙柴漆雕開之徒是不及之好者曽晳是過之好者師過商不及是過不及之不好者

人而不爲周南召南其猶正墻靣而立也學者第一義古之欲明明徳於天下者此是第二孔子志學便是志此然須要有入處周南召南便是入處後生無志難說此與秦誓其心休休一章相應周南召南好善不厭闗雎鵲巢皆然人無好善之心便皆自私有好善之心便無私便人之有技若已有之今人未必有他心只是無志便不好善樂正子好善孟子喜而不寐又不是私於樂正子

因曽見一大雞凝然自重不與小雞同因得闗雎之意雎鳩在河之洲幽閒自重以此興君子美人如此之美文以理爲主荀子與理有蔽所以文不雅馴

風以動之教以化之風是血脈教是條目

夫子曰由知徳者鮮矣要知徳臯陶言亦行有九徳然後乃言曰載采采事固不可不觀然畢竟是未自養者亦須養徳養人亦然自知者亦須知徳知人亦然不於其徳而徒繩檢於其外行與事之問將使人作僞韓文有作文蹊徑尙書亦然無不如此

後生精讀古書文

漢書食貨志後生可先讀又著讀周官考工記又云後生好看系辭皆贊嘆聖人作易

後生好看子虛上林賦皆以字數多後來好工夫不及此文才上二字一句便要有出處使六經句不謂之偸使學者不可翻然卽攺是私意此不長進

五日畫一水十日畫一松石不如此胡亂做

某觀人不在言行上不在功過上直截是雕出心肝人生天地間如何不植立

窮究磨煉一朝自省

因問黎師侯詩不是理明義精只是揩磨得之所以不能言與人曰此便是平生愛圖度樣子只是他不能言你又豈知得他是如此

定夫挾一物不放胡做

荊公求必他人不必求

佛老髙一世人只是道偏不是

周康叔來問學先生曰公且說扶渡子訟事來曽充之來問學先生曰公且說爲誰打闗節來只此是學又無事尙觧防今當機對境乃不能明

謹致念大凡多隨資稟一致思便能出

因說詳道舊問云心都起了不知如何在求道徳成而上藝成而下行成而先事成而後今人之性命只在事藝末上彭世昌云只是不識輕重大小先生笑曰打入廖家牛隊裏去了因吳顯道與諸公說風水

禪家話頭不說破之類後世之謬

繼之者善也謂一陰一陽相繼

精讀書著精求警語處凡事皆然

某今亦教人做時文亦教人去試亦愛好人發解之類要曉此意是爲公不是私

凡事只看其理如何不要看其人是誰

說晦翁云莫教心病最難醫

內無所累外無所累自然自在才有一些子意便沈重了徹骨徹髓見得超然於一身自然輕自然靈

大凡文字才髙超然底多須要逐字逐句檢防他才穩文整底識論見識低卻以古人髙文拔之

本分事熟後日用中事全不離此後生只管令就本分事用工猶自救不暇難難教他只就本分事便就日用中事又一切防了本分事難難精神全要在內不要在外若在外一生無是處但如奬一小人亦不可謂今要將些子意思奬他怒一小人亦不可謂今要將些子意思怒他都無事此只要當奬卽奬當怒卽怒吾亦不自知若有意爲之便是私感畏人都不得

我這里有扶持有保養有摧抑有擯挫

韓文章多見於墓志祭文洞庭汗漫粘天無璧栁祭呂化光文章妙

古人精神不閒用不做則已一做便不徒然所以做得事成須要一切蕩滌莫畱一些方得

某平生有一節過人他人要防某不防他人要做某不做莫厭辛苦此學脈也

不是見理明信得及便安不得

因陰晴不常言人之開塞若無事時有塞亦未害忽有故而塞須理會方得

不可戱謔不可作鄕談人欲起不肖破敗意必先借此二者發之某七八嵗時常得鄕譽只是莊敬自持心不愛戱故小年時皆無侶韈不破指爪長後十五六覺與人無徒遂稍放開及讀三國六朝史見天下多事乃一切剪了指爪學弓馬然胸中與人異未嘗失了後見人收拾者又一切古執去了又不免教他稍放開此處難不收拾又不得收拾又執這般要處要人自理防得截然無議論詞說蹊徑一說以一節就說不是此事極分明若遲疑則猶未

大凡文字寧得人惡得人怒不可得人羞得人恥與晦庵書不是須是直湊

道在邇而求諸逺事在易而求諸難只就近易處著著就實無尙虛見無貪髙務遠

隨身規矩是後生切要莫看先生長者他老練但只他人看你莫看他人笑你莫笑所謂非禮勿視非禮勿聼管仲學老子亦然

老衰而後佛入

不専論事論末専就心上說

論嚴泰伯云只是一个好勝見一好事做近前便做得亦不是似好心卻不好

老氏見周衰名勝故専攻此處而申其說亡羊一也一是卽皆是一明卽皆明

指顯仲剩語多曰須斬釘截鐵

因看諸人下象棋曰凡事不得胡亂輕易了又不得與低底下後遇敵手便慣了卽敗獅子捉象捉兔皆用全力

其發若機括且司是非之謂也其畱如詛盟其守勝之謂也莊子勢阻則謀計得則斷先生舊嘗作小經云意似莊子

王遇子合問學問之道何先曰親師友去已之不美也人資質有美惡得師友琢磨知已之不美而攺之子合曰是請益不答先生曰子合要某說性善性惡伊洛釋老此等話不副其求故曰是而已吾欲其理防此之說所以不答【以上包揚顯道所錄】

阜民癸夘十二月初見先生不能盡記所言大防云凡欲爲學當先識義利公私之辧今所學果何爲事人生天地間爲人自當盡人道學者所以爲學學爲人而已非有爲也又云孔門弟子如子夏子防宰我子貢𨿽不遇聖人亦足號名學者爲萬世師然卒得聖人之傳者柴之愚參之魯蓋病後世學者溺於文義知見繳繞蔽惑愈甚不可入道耳阜民旣還邸遂盡屏諸書及後來疑其不可又問先生曰某何嘗不讀人讀書不知此後防有甚事

某方侍坐先生遽起某亦起先生曰還用安排否先生舉公都子問鈞是人也一章云人有五官官有其職某因思是便收此心然惟有照物而已他日侍坐無所問先生謂曰學者能常閉目亦佳某因此無事則安坐瞑目用力操存夜以繼日如此者半月一日下樓忽覺此心已復澄瑩中立竊異者遂見先生先生目逆而視之曰此理已顯也某問先生何以知之曰占之眸子而已因謂某道果在邇乎某曰然昔者嘗以南軒張先生所類洙泗言仁書考察之終不知仁今始觧矣先生曰是卽知也勇也某因言而通對曰不惟知勇萬善皆是物也先生曰然更當爲說存養一節

先生曰讀書不必窮索平易讀之識其可識者久將自明毋恥不知子亦見今之讀談經者乎歷敍數十家之防而以已見終之開辟反覆自謂究竟精微然試探其實固未之得也則何益哉

乙巳十二月再入都見先生坐定曰子何以束防如此因自吟曰翼乎如鴻毛遇順風沛乎若巨魚縱大壑豈不快哉旣而以所記管窺諸語請一二日再造先生曰夜來與朋友同看來卻不是無根據說得出來自此幸勿輟錄他日亦可自驗【以上門人詹阜民於南所錄】

某嘗問先生之學亦有所受乎曰因讀孟子而自得之昔嘗先生來自金邑率僚友講道於白鹿洞發明君子諭於義小人諭於利一章之防且諭人之所諭由其所習所習由其所志甚中學者之病義利之說一明君子小人相去一間豈不嚴乎苟不切已觀省與聖賢之書背馳則𨿽有此文特紙上之陳言耳括蒼髙先生有言曰先生之文如黃鐘大呂發逹九地眞啟洙泗鄒魯之祕其可不傳耶

爲學患無疑疑則有進孔門如子貢卽無所疑所以不至於道孔子曰女以予爲多學而識之者歟子貢曰然卻疑孔子未必然之故復有非與之問顏子仰之彌髙末由也已其疑非細甚不自安所以其殆庶幾乎學問須論是非不論效驗如告子先孟子不動心其效先孟子然畢竟告子不是

君子賢其賢而親其親小人樂其樂而利其利但是一義皆主不忘而言仁者見之謂之仁智者見之謂之智之義人道敏政言果能盡人道則政必敏矣

洪範有猷是知道者有爲是力行者有守是守而不去者曰予攸好徳是大有感發者

三徳六徳九徳是通計其徳多少三徳可以爲大夫六徳可以爲諸候九徳可以王天下翕受卽是九徳咸事敷施乃大施於天下

履徳之基是人心貪欲恣縱履卦之君子以辧上下定民志其志旣定則各安其分方得尊徳樂道謙徳之柄謂染習深重則物我之心熾然謙始能受人以虛而有入徳之道矣

九疇之數一六在北水得其正三八在東木得其正惟金火易位謂金在火鄕火在金鄕而木生火自三上生至九自二防生於九正得二數故火在南自四至七亦得四數故金在西

一變而爲七七變而爲九謂一與一爲二一與二爲三一與三爲四一與四爲五一與五爲六五者數之祖旣見五則變矣二與五爲七三與五爲八四與五爲九九復變而爲一卦陰蓍陽八八六十四七七四十九終萬物始萬物而不與乃是陰事將終陽事復始艮鼓萬物而不與聖人同憂道何甞有憂旣是人則必有憂樂矣精神不運則愚血气不運則病

孟子沒吾道不得其傳而老氏之學始於周未盛於漢迨晉而衰矣老氏衰而佛氏之學出焉佛氏始於梁達摩盛於唐至今而衰矣有大賢者出吾道其興矣夫獨漢武帝不用黃老於用人尙可與

湯放桀武王伐紂卽民爲貴社稷次之君爲輕之義孔子作春秋之言亦如此

王沂公曽論丁謂似出私意然志在退小人其脈則正矣迹𨿽如此於心何媿焉

學問不得其綱則是二君一民等是恭敬若不得其綱則恭敬在外此心在內若得其綱則恭敬者乃保養此心也

蓍用七少陽也卦用八少陰也少陽少陰變化用之棋所以長吾之精神瑟所以養吾之徳性藝卽是道道卽是藝豈惟二物於此可見矣

有已則忘理明理則忘已艮其背不見其身行其庭不見其人則是任理而不以已與人參也

事父孝故事天明事母孝故事地察是學已到田地自然如此非是欲去明此而察此也明於庶物察於人倫亦然

在明明徳在親明皆主於在止於至善

臯陶謨洪範呂刑乃傳道之書

四嶽舉丹朱舉鯀等於知人之明𨿽有不足畢竟有徳故堯欲遜位之時必首曰汝能庸命遜朕位

臯陶明道故歷述知人之事孟子曰我知言夫子曰不知言無以知人也

誠則明明則誠此非有次第也其理自如此可欲之謂善知至而意誠亦同有志於道者當造次必於是顚沛必於是凡動容周旋應事接物讀書考古或動或靜莫不在時此理塞宇宙所謂道外無事事外無道捨此而別有商量別有趨向別有規模別有形迹別有行業別有事功則與道不相干則是異端則是利欲爲之防溺爲之舊窠說卽是邪說見卽邪見

君子之道費而隠費防也

釋氏謂此一物非他物故也然與吾儒不同吾儒無不該備無不管攝釋氏了此一身皆無餘事公私義利於此而分矣

系辭卦有大小陰小陽大

言天下之至頥而不可惡也𨿽詭怪闔辟然實有此理且亦不可惡也

言天下之至動而不可亂也天下有不可易之理故也言防者正勝者也易使人趨吉避防人之所爲當正而勝防也

必也使無訟乎至明然後知人情物理使民無訟之義如此天理人欲之私論極有病自禮記有此言而後人襲之記曰人生而靜天之性也感於物而動性之欲也若是則動亦是靜亦是豈有天理物欲之分若不是則靜亦不是豈有動靜之間哉

磯釣磯也不可磯謂無所措足之地也無所措手足之義可坐而致也是疑辭與邪字同義

人各有所長就其所長而成就之亦是一事此非拘儒曲士之所能知惟明道君子無所防溺者能達此耳斵之類如學爲士者必能作文隨其才𨿽有工拙然亦各極其至而已

與朋友切磋貴乎中的不貴泛說亦須有手勢必使其人去災害解大病灑然豁然若沈屙之去體而濯淸風也若我泛而言之彼泛而聴之其猶前所謂杜防名目使之持循是也

鳶飛戾天魚躍於淵言其上下察也只緣理明義精所以於天地之間一事一物無不著察仰以觀象於天及萬物之宜惟聖者然後察之如此其精

孔門髙弟顏淵閔子騫冉伯牛仲弓曽參之外惟南宮適宓子賤漆雕開近之以敏達防洽才智慧巧論之安能望宰我子貢冉有季路子遊子夏也哉惟其質實誠朴所以去道不逺如南宮適問禹稷躬稼而有天下最是朴實孔子不答以其黙當於心此外可無言耳君子之道費而隠語大天下莫能載焉道大無外若能載則有分限矣語小天下莫能破焉一事一物纎悉微末末甞與道相離天地之大人猶有所憾蓋天之不能盡地地所以爲地不能盡天之所職

自形而上者言之謂之道自形而下者言之謂之器天地亦是器其生覆形載必有理

六十而耳順知見到矣七十而從心所欲不逾矩踐行到矣顏子未見其止乃未能臻此也

生知蓋謂有生以來渾無防溺無傷害良知具存非天降之才爾殊也

漢唐近道者趙充國黃憲楊綰叚秀實顏眞卿

王肅鄭康成謂論語乃子貢子防所編亦有可攷者如學而篇子曰次章便載有若一章又間一章則載曽子一章皆不名而以子稱之蓋其繼孔子而推尊者此二人耳【原闕】

此皆是贊易之妙用如此一陰一陽之謂道乃泛言天地萬物皆具此陰陽也繼之者善也乃獨歸之於人成之者性也又復歸之於天天命之謂性也

切磋之道有受得盡言者有受不得者彼有顯過大惡苟非能受盡言之人不必件件指摘它反無生意王道蕩蕩平平無所偏倚伯夷伊尹桞下恵聖則聖矣終未底於蕩蕩平平之域

重卦而爲六十四分三才初二地也初地下二地上三四人也三人下四人上五六天也五天下六天上一生二二生三三生萬物

先儒謂屯之初九如髙貴鄕公得之矣

防再三瀆瀆則不告非發之人不以告於防者也爲防者未能専意相向乃至再三以相試探如禪家云盜法之人終不成器一有此意則志不相應是自瀆亂𨿽與之言終不通解與不告同也

八卦之中惟乾坤坎離不變倒而觀之亦是此卦外四卦則不然

學問若有一毫夾帶便屬私小而不正大與道不相似矣仁之於父子固也然以舜而有瞽瞍命安在哉故舜不委之於命必使底豫允若則有性焉豈不於此而驗元吉自謂智昧而心觕先生曰病固在此本是骨凡學問不實與朋友切磋不能中的每發一論無非泛說內無益於已外無益於人此皆已之不實不知要領所在遇一精識便被他胡言亂語壓倒皆是不實吾人可不自勉哉

格物者格此者也伏羲仰象俯法亦先於此盡力焉耳不然所謂格物末而已矣

顏子仰髙鑽堅之時乃知枝葉之堅髙者也畢竟只是枝葉學問於大本旣正而萬防不可不察

防矩嚴整爲助不少【以上黃元吉荊州日錄】

象山語錄卷四

