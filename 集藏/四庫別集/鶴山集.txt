

欽定四庫全書

集部四

鶴山集

別集類三【宋】

提要

【臣】等謹案鶴山集一百九卷宋魏了翁撰了翁字華父邛州蒲江人慶元五年進士歷官資政殿學士福建安撫使卒贈太師諡文靖事迹具宋史儒林傳了翁文章極富本各自爲集此本乃後人取生平著作合編而成其三十五卷下題渠陽集三十七卷下題朝京集九十卷下題自庵類稿則猶仍其舊名刋削未盡者也史稱了翁年十五時爲韓愈論抑揚頓挫已有作者之風其根柢極爲深厚故自中年後篤志經術造詣精粹所作醇正有法紆徐宕折出乎自然絕無講學者空疎板腐之病所上奏議亦多秉義切劘誠意懇到蓋載遒之言與窮經之防醖釀而成卓然不愧大家之目正不獨其人爲足傳矣集原本一百卷見於焦竑經籍志前有淳熙己酉宛陵吳淵序凡詩十二卷牋表制誥奏議等十八卷書牘七卷記十三卷序銘字說跋等十五卷啟三卷志狀二十一卷祭文挽詩三卷策問一卷長短句三卷雜文四卷其自一百一卷至一百十卷皆注云新增則刋行者所續入爲制學文三卷周禮折衷四卷拾遺一卷師友雅言二卷元明間集板湮廢嘉靖辛亥四川兵備副使髙翀等始重刻於邛州而校訂艸率與目多不相應或書中有此文而目反佚之疑有所竄攺已非其舊又目凡一百十卷而吳鳯後序稱一百七卷蓋重訂時失於檢勘以周禮折衷並爲三卷以師友雅言並爲一卷又缺拾遺一卷故實止此數然世間僅存此本流傳甚稀今重加校定仍其所闕析其所並定爲一百九卷而原目之參錯不合者則削而不錄焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

鶴山集原序

藝祖救百王之以道理爲最上一語開國以用讀書人一念厚蒼生文治彬郁垂三百年海內興起未艾也而文章亦無慮三變始也厭五季之萎薾而昆體出漸歸雅醇猶事織組則楊晏爲之倡已而逥瀾障川黜雕返朴崇議論勵風節要以闗世教逹國體爲急則歐蘇擅其宗已而濓溪周子出焉其言重道徳而謂文之能藝焉耳於是作通書著極圖大本立矣余有所及𨿽不多見味其言藹如也由是先哲軰出易傳探天根西銘見仁體通鑑精纂述擊壤豪詩歌論奏王朱而講說呂範可謂和順積中而英華發外矣後生接響謂性外無餘學其獘至於志道忘藝知有語錄而無古今始欲由精逹粗終焉本末俱舛然則言之無文行之不逺亦豈周子之所尙哉此予於鶴山公之文而重有感也南渡後惟朱文公學貫理融訓經之外文膏史馥騷情雅思體法畢偹又未幾而公與西山眞公出焉予生晚不及見考亭之典刑獨幸接二公之緒論嵗在丙申公假督鉞道吳門予時兼制置之事故讀公詩文爲尢熟公沒十二年而近思近愚公之二子也萃遺稿刻梓用傳屬予序之竊惟公天分頴抜早從諸老防書無不讀而見道卓守道約故作爲文率深衍閎暢微一物不推二气五行之所以運微一事不述三綱九法之所以尊言已必致知力行言人必均气同體神怪必不語老佛必斥攘以至一紀述一詠歌必勸少諷多必情發禮止千態萬變卒歸於正及究其所以作則皆尙體要而循法度浩乎如雲浮空而莫可狀凜乎如星寒芒而莫可幹蔚乎如風激波而皆自然也其理到之言與其有徳之言與程張之問學而發以歐蘇之體法與公文視西山而理致同醇麗有體同而豪贍雅健則所自得故近世言文者曰眞魏要皆見道君子與公早掇峻第晚踐政途然身未嘗安於朝廷之上使得行其言以措諸用如藝祖之訓而用之詎止如今所存者而天不假以年故所可見者文而已惜哉淳祐已酉夏宛陵吳淵序

欽定四庫全書

鶴山集卷一

宋魏了翁撰古詩

寄題雅州胥園

胥君頎然來錦囊背奚奴探囊發詩卷一一卿大夫未識胥園面詩卷自畫圖掃石臥竹影長鍤斸芋區胥君於此時林泉傲金朱懶余本丘壑誤被塵纓縛毎逢漫浪友慚愧紅塵腳會當尋玆盟酬此一大錯

登萬象樓和計次陽韻

塵纓覊我身對景慵著語靑山喚倚欄壯气臨潁汝層雲捲油幕萬嶺煙縷酒防一橫笛樓前葉自雨

贈章相士

我本三生人寄身軟紅土方困京華老誰識新丰旅稠中有章生道周忽會顧謂余有奇骨往往私告語許予兩無心邂逅適相遇聞余趨集英一聲聳臚句自謂吾術神誦言詫儔侶我無百金裝生無箕帚女泚毫賦此詩爲生郵梁楚

和虞永康羙功堂詩

我曽寄徑城南州果店纂纂香浮浮雲開千仞雪山白月照萬古滄江流我時未得江山意但愛髙明甲西州十年重來是邪非獨覺眞意爛不收虞侯羙堂發幽悶豈但淸與耳目謀川流衮衮來不斷雲物亹亹生無休旣從靜壽識至樂復於嘆逝希前修逰人翕翕蒲江頭隨所適處心悠悠童子長佩搴江蘺女兒縫裙學石橊沒人揚波白魚躍舟子競渡蒼龍樛田翁野婦看兒戱詠歸山瞑風作秋固亦有志感時節欲起湘累問靈修人人得處自深淺江山於爾無顯幽堂上主賔亦復爾各各會意風冷颼宇宙無窮本如此我亦皓然希天逰

次韻史少荘竹醉日移竹

艷艷酒妝鬭姚魏防防花影逢石丁醉生夢死何如竹三百五十九日醒

淸如杜叟日卓午直似姜公詩作丁冰雪容顏儼相值霸陵醉尉也須醒

平生自許嵗寒操醉日移來三十丁底事此君亦移轉連朝風雨喚教醒

猩屐常爲醉魂役驪珠適與睡時丁外物移人毎如此人心可使不長醒

虞永康生日

良知誰不有靡防復靡屆寸心日月明萬里天地解握機洞消長觀物了成壊推行濟四海小試未爲隘姓名旣轉聞正恐世网掛相期久逺看力與支末沠建立天地心透徹義利界卽玆奉君壽行矣良自勱

安大使丙生日

往年天壓西南陲妖氛內訌胡塵飛烏狐陸梁士扼腕蜀山慘澹無光輝公以空拳嬰乳虎漠漠黃雲闇平楚直將天理感人心徑斬賊頭報明主露布東馳人嘯呼京師觀者環儲胥天顏有喜近臣賀大官髙爵來須防中興以來幾變異宗社之存如旒綴平江羽檄走凶雛采石鰍船戮狂猘至今勛名滿華夷與公鼎立書旂彛公方退然不自居憂國之鬢紛如絲天之生公爲社稷南山不蹇石不泐願公蚤歸相天子赤舄晨朝容幾幾

次韻叔衍兄賀生子

一壑一丘耕且爲不歆周网應非羆云霾障日樹防宻艸蔓漫天山蔽虧生意正從芽蘗露善根不逐斧斤斯溶溶此理誰能解賸喜吾宗有白眉

餞章郎中燮以浙東倉歸湖州

武陵城中春事濃楝花欲開未開風常平使者謝朝列袖有英簜吾將東披孔翠裘上馬去錦韀煜爚三花騘先擕令名作卿繡卻把仁念爲倉紅世人機淺嗜欲深便從扶木窮髙舂朝余蒼梧夕縣圃何似緩轡搖冬瓏曩余除官本同署至自萬里驚燕鴻諸公祖筵亂平湖復我不往心忡忡君今姑爲粵人行明年歸朝儻及同

送宇文侍郎紹節知廬州

和戎八十年尺箠不施寸彼方黃篚此但淸紫楦懷榮保妻子是固人所賤或者幸邊功橫行請十萬問學不素講利欲所薫惞紅旗與黃紙勇怯無定論淮浦唇大江九重重分閫省防少常伯忠孝在寢飯帝謂吾先正嘗遺蠟書恨汝今其聞孫未報君父怨九旗下靑防往爲忠義勸再拜函祗命當仁不敢遜黃金絡馬頭茸纛立憲憲先聲劘塞垣虜師不足遁鄰里會方山疎余且有獻裴相昔守淮董師徵洄郾兵端寔蔡啟深入非始願況今狃承平士气方曼曼民力苦剜創帥債未折劵如弱者禦盜髙墉守關楗破羌趙營田勝楚何繕堰但當彊精神勿與角勇健功名不入眼兩鬭待其困卻擕令名歸太平待公建

題蔡氏叢桂堂

誰衘鷲峯種托根蔡氏堂勿誇郤林枝未說燕山芳君看湘江上千載畱晶光但當防根本嵗晚搴幽香

送徐校書知處州

峩峩海中山十二樓五城僊人駟玉虯徑上淩紫淸中道忽回薄珪符下玉京彤幨曜白日錦輿上頭行扶桑攬余轡緩步寛作程世間行已地端亦勝蓬瀛誰乎低著身啞吒聞新鶯何如擕令名歸以見母兄用世無小大千里亦民氓小施五袴手竚錄屏風名

送王考功【聞禮】江東漕

分部設將漕黈旒寄聰明直須撼山嶽亡但采畸贏而況江以東襟淮翼吳荊民力九十空所恃人爲城南宮輟望郎方輸餉連營熒煌鵲錦袍明日趨遐徵陽春腳未到淑气先流鶯向來嵇中散僅試薶九京阿兄亦未防有書今在楹驅車踏前軌若木以爲程千里隔香案洗目觀澄淸

送宋常丞徳【之】知閬州

十年痼丘壑厭食靑山薇不作時世妝短褐懷明璣出門歌一曲聽者魂爲飛方騎將軍馬旋闖師氏闈淸名滿防宇區畫禆樞機寜甘障俗塵不肯緇素衣一朝典儀蕞云步方峨巍顧懷錦屏勝見謂天下稀彤幨下靑防騘馬黃金鞿假道淛以東袖有四明歸我來今二年防度與客違名位偶君似臨分重依依風節耐嵗晚富貴倐晨晞相期久逺看努力踵前徽

送黃考功赴廣東運判分韻得漢字

涼風厲蕭辰秋事已一半同舎多望郎萍聚復雲散得士良苦艱引去何浩瀚日日送行人靑衫浹流汗其間白石翁淸廟之圭瓉器采儀周行詞章輩楚亂祕丘第一官修途日未旰掉頭不肯住持節下霄漢艸木識淸名風塵入長算安得此老宿爲世洗愁嘆同省並門居昔我綴華貫髙標壁千仞臨分重嗟惋相期紹前徽嵗晚堪把玩

送曽尙右從龍知信州分韻得州字

長安十二門冠蓋如雲稠浮驂不停趨九衢滔滔流朝握扶桑轡暮行背椒丘駕言往從之道左傷吾輈溫陵有佳士淸姿秀瑯球蚤疇掄魁望盛名蓬瀛洲榮進付膜外寡欲自日休需章臣有母自詭以一州彤幨下靑防錦輿居上頭小施活國手雕瘵會有瘳同省並門居昔我陪淸逰一時四同年气味骨肉侔而君堂堂去別袂挽不畱迅商起層旻防催功裘問學常苦艱嵗月忽忽遒古今同一岐古豈眞難儔願言事穮蓘勿作刈獲謀會面豈不再爲君刮防眸

追送劉侍郎【甲】以寶制帥湖北

士從西南來落落僅八九半年北門道幾度釂別酒淸朝志興復第一廣英彀采采不及掬引去遽盈斗矧今忠肅孫卓犖漢庭右淸榘儀班行髙懷局宇宙居然轍邇聨亟懷荊州綬防章陟西戺戎鉞炫春晝世間行已地隨遇皆不朽著意護本根虛懷閱忠厚上游屹長城歸來秉機宥

送程左史【驤】以右撰知防州分韻得重字

煙艸暝江湖霜風纈郊壠黎明北門道雜遝冠蓋擁程侯倦左墄引去何太勇瀘江春信回書殿星極捧帝念防子國側耕地荒茸吏饕賦政煩室罄小人恐申命亟移麾遫驅毋上冡彤幨下霄漢環佩鏘璧珙山川洗淒戚艸木企孤聳斧斤刈伐余急與護把拱古人爲已學非以愽華寵事業貫千載富貴不旋踵願言樹風聲永作蜀山重

題謝耕道【耘】一犂春雨圗

牀頭夜雨滴到明村南村北春水生老婦擕兒出門去老翁赤腳呵牛耕一防不借掛木杪半破夫須衝曉行耕罷洗泥枕犢鼻臥看人間蠻觸爭

送陳大著【晦】知蘄州分韻得輝字

陳侯海內秀滿腹貯明璣十嵗能屬文提筆登王畿上嘉魯論對亟授九品衣二十躋膴仕昱昱五采翚三十搴殊科尋闖師氏闈四十復見徴云步何峩巍蓬萊三千丈徑上陵紫防顧懷蘄春勝騘馬黃金鞿我來今二年防度與客違於君再爲寮臨分重依依風節耐嵗晚富貴特晨晞前後繼二呂迄今借光輝相期久逺看努力追前徽

題石興宗振讀書巖【巖扁魯直所書】

巖頭橘樹經百黃三少不生諸老亡只餘石間元祐腳穀虛盡日鳴松篁

送趙編修【大全】知眉州分韻得登字

炎煒爍穹昊火雲助其烝冠巾拂塵土庭戶喧蟁蠅便面不停舉況欲塡吾膺其間寂寞人隨念生涼冰涼意方未透一夕三四興造物觧人意如叫呼得譍越鄕萬里回令名作先登固知棲棲者得防初何曽賢者於本朝曉宿垂觚稜今日送樞掾明日辭禮丞采采不盈掬引去何如陵百憂結中腸坐挑短檠燈

送範吏部【子】長知崇慶分韻得兮字

陽明迪性分陰濁生塵泥蛟龍薄九空髙逝縹縹兮使可縶而豢何異犬與雞長安有狹邪曲曲復低低主人笑延客云棧登作梯客辭以未能所憂困多蹊乞麾下霄漢萬里騎靑霓去畱本常事渠不防所賫秋風鏘佩環家在天之西歸來拜三祖歸路幸不迷

送蘇大著【大璋】知吉州分韻得章字

平生蘇太史淸姿秀球瑯異時玉堂對歷歷漢興亡直作根本慮不懷棄捐傷修名望蓬島軼軌抹扶桑中道忽回薄飲馬以相羊昔爲同年友今爲同舎郎不肯三日別況各天一方我乞漢嘉綬君懷廬陵章我無百年闕君亦千里翔懷賢慨時事百憂結中腸願言保嘉猷不愧歐公鄕

鶴山集卷一

欽定四庫全書

鶴山集卷二

宋魏了翁撰

古詩

送周架閣【南】以浙東提幹歸平江

共惟仁義心無賢愚聖狂紛紛萬弓箭獨以寸鐵當毫釐有不察居然失其鄕察則我固有而失豈眞亡周君海內秀淸姿競球瑯牛刀十九年猶顧善而藏用世無內外意行獨安詳乃知旦晝物特爲弱者彊許時京塵中邂逅兩匆忙前日同李郭他日盟範張豈謂客逢客乃或得相羊此道日寥落此意誰平章爲人作生活悠悠老扶桑勉哉迪嘉猷嵗晚垂令芳我亦從此去後會丘之陽

題沈氏書堂

吳興沈聲甫示我書堂圖枕松被修竹帶江襟浮屠堂上新牙籖吞天祿石渠出受山水謁入與聖賢俱兒輩紛華恱子獨文字娛是心儻無斁已足光葘畬吾聞學者事窮理以返初爲人祗禽犢鑽紙成蠧魚勉哉師友功千載沈氏書

次韻徳先步月答所問語

三更端正月皎亮直瑤京客問心之體無言對太淸夜景湛虛明浩然無與京如今蘇氏婦但指聖人淸霽月光湓浦吟風歸洛京迥無纎靄翳千古識眞淸

次徳先韻

二气同一根本體浩兮淵可見川上逝未發心下泉眞機亡停息果剝根長鮮定理亡將迎塵境地自偏形神旣外發何者操其權蕓蕓萬感通存處元寂然一物一太極不間大小年隨處無虧缺井居而用遷至人配天徳知周物之先學者事何事省察於緜

次韻虞永康【剛簡】廬居生芝

河南富貴花人與譜姓氏惟玆三秀者不譜亦名世肖形艸木均出防哲人似無然而致之朝菌何異此廣陵張氏廬厥應繄孝祀新丰李興塋修柯膍白紫意誠物皆誠人瑞艸亦瑞蕭條羌水瀕五子服防禮松壑侑夕悲竹牎湔曉淚根基由內心朴實無甃砌一朝堊室左五色芝薿薿乃知宇宙間何防非實理誠神本同機應感不失儷充周徧範圍存養司諸已是心一息妄目接猶虛僞若曰信禨祥我亦爲祝史

韓叔衝約客泛舟滄江分韻得落字【落日放船好輕風生浪遲杜句】

炎煒避無所意行出東郭客以聲气聚舟於樹泉泊江動云意閒林幽鳥聲樂山川孰流峙鳶魚自飛躍天分隨所適豁然無空濶有客猶謂余底防認眞活是心無間斷本體自呈豁一笑各會心星河掛碧落

贈僧【祖淳】南遊

吾少不學佛吾道聞之嘗虛靈一寸心無賢愚聖狂人惟不自信渺岐上羊師今尋覓看是眞有亡如行人貪程如久客念鄕一朝眼發眀家山儼成行

寄李考功道傳

虛靈天地心亹亹萬化機防形有動靜誠盡無顯防人惟不自信稷顏有相違居人憚寒暑遊子行不歸誰知炯然存彼物乃吾知髙人眞畏友聖賢吾師師

和李致政花石山詩

春風挽徵衣淑景薦籩實山中之奇觀變態紛襞積或劃然以舒或防然以宻或嫵如修眉或突如巨迹或鷙鳥將搏或遊龍偕出一目百奇怪隨景發詩癖江山昔豈無萬古閱閒寂而獨陳於今涸我風月筆便如遺俗士髙臥天一壁人知匪自獻不知亦奚卹

次韻黃侍郎海棠花下怯黃昏七絕

狂風利劍防火龍困屠宰莫起落紅愁生意浩雲海曽訪郊原春靜觀煙雨妝因物得良晤諒非昔如常唐人春深題用韻工車斜逐逐語言去誰歟眞識花臨川數落花康節愛花謝若作榮悴觀此特花之下穉緑茁兒拳老紅面白折詩壇更伏波令我逢敵怯天運自消息詩人費評章何花春不紅何艸冬不黃醉妃索南內玉奴斃東昏所以觀物心皇皇妙無門

題劍門

江有瞿唐限陸有防劍蹲如熊羆當道如虎豹守閽屹然東北隅奠此西南坤昔嵗在單閼白日塵沙昏人心不足倚恃此兩長垣舟車之出入筦鑰有司存禦艫下魚腹委轡充劍門藪逋乃如此天險何足言況於多蹊隧不逮昔所聞烈烈張睢陽英英顏平原古之善守國人心以爲藩

題大安軍楊寶謨旌忠廟

範陽一夕鼙鼓鳴莽然河朔惟孤城姓名徹聞帝猶謂我乃不識顏眞鄕人才所用非所養自昔然矣奚獨神肘間銀黃掛三組腰間犀玉圍萬釘養癰護疾皆此輩事危先及城郭臣求仁得仁性情正可死無死分義眀豈徒一時折羣丑將與萬世開太平我嘗辱交於神者寤寐精爽如平生過祠邂逅日端午昌歜之酒芬兮淸要呼湘累徑同醉毋使二子稱獨醒

出劍門後日履危徑戱集轎兵方言

籃輿陟險隘兀兀不停轍主人頭目僕夫困唇舌前疑樹梢拂後慮崖石攃方呼左畔蹺復叫右竿捺避礙牢掛肘衝泥輕下腳或荊棘兜掛或屋檐拐抹或踏髙直上或照下穏踏斯湏有不審僨輿在目睫深淵固可畏平地尢險絕作詩告僕夫審諸秋毫末識察旣曉然力行謹無忽

過大安軍黒水阻漲憇崇道觀以需漲落乃濟

川逰不停息雨集有滿除卓哉鄹魯叟卽玆驗功夫

寄題王才臣南山隠居六首

莊敬日彊齋

天以行故健火以宿故旺卓哉主一翁絜我洙泗上

格齋

水非石之鑽索非木之鋸一日復一日會有豁時防

南谷

我行半天下夢不到南谷健讀諸老詩劃見眞面目

竹亭

西山抱孤潔淇水凝寒緑古來長安道多少閒艸木

松庵

受命獨也正巋然十八公人獨匪正命胡然不如松

腴亭

膏雨炯晨沐和風照春睡誰與驗其機葵軒一腴字

謝安大使【丙】見遺白玉環

寶刀切寒玉解作環無端連蜷虹貫日晶潤晴生煙帝省岷嶓下冠佩人閒閒乃飭坤之靈效貢窮山淵不以他物效以是期公還維公倡徳意地寶弗敢刓玉汝不汝瑕來墮玻江前因思取予義僑也辭韓宣落落竟弗合而此防求旃服之報安所我無靑瑯玕圭復以爲謝不踐如斯環

送二兄三兄赴廷對

吾家令兄弟異氏而同气雅知義利分不作溫飽計天子龍飛春了翁對軒陛柄臣方擅朝黨論如鼎沸軋軋不能休一揮二千字植治貴和平用人戒偏陂天子擢第一期以風有位尋置之三人仍詔恩禮視後此者三年東瞻復聫第天子方諒闇有言不得試嵗行在協洽文翁陳讜議惟知守家學寜頋觸時忌𨿽不第甲乙自謂儻無愧古人爲已學何有於富貴窮則獨善身仕將以行義兩兄西南彥九牧將倒詣平生剛直胸毋以科舉累矧逢主聽寛寜復懷頋畏厥今果何事請略陳一二內無王文正誰與理家事外無韓忠獻誰與整戎備熒惑守羽林震雷詫冬瑞天象已云然人事猶爾耳劈析爲上言卓哉朝陽喙卻擕令名歸爲親一啟齒

次韻虞果州【剛簡】泛雪

黃雲靉叇風雪天欲之霸橋尋浪僊鑪中榾柮縶寒客縱欲燒愁能得然撥灰嚼句不忍吐竟日南望防眸穿誰知詩來亦念我字與六出爭眀蠲羙人羙人呼不來昭華吹怨樓西偏況有山頭月爲友觸撥煙痼撩詩顚豈無詠絮謝家集亦有閉戶袁安眠未如山中之至樂白玉世界天相連朝看夜聽兩奇絕靴霜鑪雪知誰賢褰裳急理剡溪棹眀月已傍羌江還羌江白雲繞親舎北山夜雨鳴淸川世間眞樂不易道此以意會非言傳惜哉往日不可再江頭望君如望年研凘筆凍不成報夢中書札來翩翻

約眉之寓公飲郡圃梅下分韻得動字

窮陰雕殘年小雨維寒凍野迥山色枯木落天宇空殷勤玉雪友嵗嵗管賔送孤標耿黃昏淸艷橫防蝀從渠忌皎潔孱顏立孤聳半年簿書塵閒殺果下鞚林端劃見之撩我潑春甕芳菲惱不徹喜與良友共花光畱夕陰鳥語戞淸哢羣芳去無蹤生意正湓湧因懷武陵日嵗上西湖冡粲粲萬玉妃蕭蕭守翁仲誰知落天涯恵然復我從暗香疎影句爲我作詩供心事炯如霜客逰恍成夢嵗窮萬物息誰此役羣動會取春風心防防得日用

虞知府【剛簡】生日

皇天覆后土藐然吾一身職職萬同宇何所非吾仁人惟不自信私意橫紛綸君侯覧厥初渾渾川無津百家之精粹六藝之芳醇挹之未厭斁欲以警此民天機行日月大戒眀君臣一源顯防貫萬象曉晦新焉知我爲我聊以人治人胡然閟厥施膏澤猶其屯意將楙所養切磋及玆辰余也峩眉陰君兮滄江濵生生共玆意不隔江山春懷哉寜無車有系未可申

王總領鉛生日

古來五大不在邊國家長慮初解弦西南計臣授鈇鉞獨以一手擎半天三邊將士趨節制百城吏民服威恵載宣寛詔問無恙扶藜往聽翁顏喜我圖爾土居未怡室家僅葺風雨欺波濤沄沄逐風靡山色澹澹憂陵夷機空絡緯那可織徽穿虎豹疇能識秦門夕燧𨿽平安燕帳秋弓未休息翁顏且喜舊觀還尙恐世事愁無端祝公爲民久逺慮憂頋期使西南寛羙官厚祿等閒耳得君得時不易然君不見富公在靑州多於中令念四年重陽前一日約寓公飲於新開湖之西港有歌詞者其亂曰防與州人飲公遺愛一江醇醁遂以此分韻賦詩某得一字

吾州逺景樓壯哉天下一下有千尺湖長虹倚斜日煙雲紛蔽虧艸樹互防宻人旣位通顯湖猶困遺逸一段云錦機割截不成疋我來劃見之慨然爲拈出凹者豁以舒凸者疏而溢乃取半山句以榜湖陰室晨舟亂平渺日晏未云畢客喜以問余幻成子何術余非襲而致彼有是良質牛山木嘗羙茅徑人自窒一笑各會心涼風送蕭瑟

次韻李參政壁湖上雜詠錄寄龍鶴墳廬

龍鶴在吾西昔年班荊防乃今五斗米縶之不得去冬夜那向晨斜河耿髙樹

木落天宇空野迥江水碧誰歟驅四運昨夕復今夕君看瀛海內壽考匪金石

聖死防言湮千載迷津涯浮驂徧八極日暮猶伊鵶大道如掌平人苦不識家

南山髙崔嵬艸樹蔚喬林雲橫日曀曀蟬鳴谷陰陰戞然丹鳳咮爲我作好音

西山有佳人慣踏山下路晨吟澤畔云午睡巖前雨莫使兒輩覺奪我林壑趣

仲尼趨聘召季路奚不懌分量固爾殊何傷於徧歷自揣或未能莫如只堅白

皇天平四時先春而後秋寒威奪仁气慘慘紛百憂康世非我長自許以一丘

古人爲已學不以遇不遇學問思辧行止定靜安慮次序固曉然人情苦傷遽

百年狐兔窟污我黃河流槃槃帝王州僅與甌脫侔秋風壯夫淚禾黍莽平疇

江左憂佛貍荊州忌老瞞旣虞薪下火又恥泥中蟠不虞復不恥志士寜無嘆

大亨惟同人小知僅私已皇皇萬井封耽耽百重陛爾屙寔余恫湏知本同體

南園鼎盛時紛紛車馬迹須防風景異樹老春寂歷盛衰那可常此理最眀白

世有傀儡棚帳幙深遮圍衣冠巧裝飾觀者迷是非自謂眞好手不知若爲歸

續和李參政壁湖上雜詠

陰陽互推移气數有信屈澗松發貞姿庭梅睟生色𨿽無桃李容依依保終吉

气力與運頹十步九蹉跌聞有用我者掩耳忽不恱吾非康徒道逺未能渉

虛靈一寸心攻者十七八炯然無常存精粗皆著察衛丘騋牝蕃魯圃牛羊茁

古之求仁者信道不蘄獲顏生何所樂寜蹈饑寒厄能知四勿功六根本非賊

嚴君閒有家富之以其道幾年困外禦嚢空甑復倒家人良自勉嵗晏願相保

晉當胡運衰厲世先黜陟當時望塵友有識所憤疾云何祖士稚不似劉越石

人心不可期好好而惡惡利欲怵廹之本心日以落所以古之人憂在晉其角

西郊訪梅約李提刑【塈】李參政壁八客分韻得爾字

荒煙散牛羊落日下城市天寒萬木脫嵗晏羣動弭西郊有孤芳獨喚春事起幽光耿參月淸艷明野水欲開未開時似語不語意或疑春較遲的皪尙霜蘂誰知春風心渾在阿堵裏洞霄逍遙公九隴花月使領客居上頭蹇予亦婪尾頗懷去年逰嵗月如許駛悠悠竟何成揔被物化使索酒浮大觥歌商曳窮履眞意浩無窮作詩聊復爾

梁運判【綸】生日

有歌不必歌吳趨有舞不用陳巴渝試聽天下紫雲曲著意自與人間殊益州刺史梁大夫髙冠長佩鳴淸都秋原方集迎車雉春風欲送升平烏卻思忠獻海棠防少日曽此扶親輿問天乞英簜葉气爲先驅有酒皆郎淸有書皆父腴人逢善旦稱吉祝六引三調何虛邪勿言商聲苦太勁爲國綱紀正要渠厥今事勢將何如鄰家盜起翁無襦乘風縱燎未渠已我薪未徙屋未塗天之生賢端有意正治況是公規摹盡將吉徳爲壽本扶桑自昔無榮枯

貽廬陵術士馮椿

月宿南斗韓愈生嵗在己辰康成死二人言命是邪非我欲質疑於孟子

浣花卽席

輕颸濯袢暑淸與耳目謀江山新容態眞意爛不收傍人以戒余將事東郊遊川後且靜波馮夷亦安流聮鑣載羣彥駢筵駕方舟月中亂平渺髙舂尙夷猶俯瞰大江橫仰看蒼云浮滔滔去不息亹亹生無休俯仰三太息發我心悠悠未省昔之人曽有此樂不團團轉蘭枻突見龍棹頭哄然兩敵國蒿矢迅不畱所爭何爲者對面如仇讎少須逰人散天暝風冷颼淸興浩無極洗醆更勸酬

再和浣花韻呈李彭州【塈】李參政壁

囅然一開口天也非人謀江山自舊管風景仍新收一門令兄弟而我從之逰衛玠珠玉側李膺神僊舟主賔有良晤兄弟無相猶雨餘白日靜江逺靑天浮相彼宇宙廣覺我心休休世傳浣溪女聲迹疑謬悠靈均亦已逺英烈今在不又懷唐拾遺冺然哀江頭陵谷幾變遷屈孟獨長畱於此本何負而以徳爲讎因時慨前哲坐久風飂颼良防惜難再作詩以相酬

鶴山集卷二

欽定四庫全書

鶴山集卷三

宋魏了翁撰古詩

送趙茶馬【師防】東歸

又因送客朝京闕行行偶過山之陽檻開岷嶺半天雪簾捲峩眉千丈岡斷霞明空暮江白宻陰藏雨秋原香客歸便可報明主滿川看看秔云黃

李參政【壁】生日【二首】

湖淺霜雁寒天髙老龍蟄悠悠瀛海間時運逓消息黃鐘一龠洄槁瘁亦敷澤茹茅趣連徵墐戶同一辟向來屯陰地有果終不食存之廼天意斯道古根極公論無消磨物情自喧寂喧寂安足計秋云捲無迹請公防景光春事勤種植明朝揆初度萬象好顏色【至後一日】

二年老翁泉親酌石林壽林翁硬如石趺宕杯舞手酡顏照湖山麗藻濯花栁牛頭望蟇頥隔濶防煙岫江梅驛堪寄湖水觴可侑林丘一曲間事業千載就屢空有眞實萬變無雜揉用之還帝師歸則赤松友蟠桃堪一嘗世味不同嗅得書方醉歌癡絕記前守

次韻郭方叔諸公偕胡致堂賞梅至夜賦詩

陰作秋冬殺气寓風雪土深虫閉山靜飛鳥絕誰知無邊春萬古長不防或暢然以舒或凝然以結或聚爲融和或散爲騷屑又嘗以此觀諸人生意不斷長如薫咸陽宮殿气成霧忽作芒碭山澤云神爵甘露來紛紛畫堂已入王政君人從動後觀變態誰於起處探絪緼淺者若爲見夜气長如神儻知起防幻便省消息眞如何天機之淺者但識人間桃李春

次韻劉左史【光祖】玉亭觀梅

南山有佳境天作而地藏誰其捜抉之主者今歐陽時當冬最靉叇云無光爛嚼暗香句浩歌黃竹章詩成物有主意逺天無旁眾賔從老守遙林拱孤芳气味自爾殊凡卉不敢香蕓蕓天壤間何艸冬不黃獨此冰雪質老气磨蒼蒼便如身防人易知復難忘頗懷熈丰日羣妍偃冰霜皓然深衣老春風貯肝腸抉開第一機還作桃李鄕終然和鼎實以侑千嵗觴三嗅防而作臨風倍輕狂

題潼川倅防先得月樓

濃云捲幕衡向北天風不揺萬響息蟇行爬沙踏科臼顧兔茫洋長在腹本來全體自分明日用其間人莫識弄丸之暇劃若逢笑拍防幹我先得

和宇文漢州【闕】乞房樓記詩

房公胸中妙刀尺剪刻玻璃貯寒碧今侯著樓於其上竹色荷光得良覿詩來殷勤問故侯別日𨿽賖情轉宻因思當年飛蓋遊鷗鷺不驚潛鯉出春濃雪絮人影亂秋老雲松半天屹蘇公二十四橋月尙愛西湖風月夕江山好處余戀繆縱不卽人人自卽況今檐撩云與齊激楚髙歌友朋集向來寒乞翻自嗤詩掃黃泥已無迹功名老我後加鞭文字餘人先奪席欲捜萬象供刻畫自有此湖難此筆終當爲君記斯遊摹冩蒼顏眞六一約許侍郎【奕】諸公酒半宋正仲【徳之】至自都城

人生能得防回別一別公來四千日我騎紫馬出行春公指黃扉入當夕誰知行止不關人邂逅天涯復同席方看紫陌爛紅英忽復濃陰顆靑實斷霞明空白日靜過雨穿林亂雲濕如夢如夢夢邪非曰歸曰歸歸未得僰南山崒東流斷關西云霾北風急酒逢故人一吸觴語及新事百憂集試問吾歸將何歸梓州遂州有何擇況有靑山老居士千騎東來闖然入更得可人髙帝孫又忻未至臨卭客盡判三日作狂酲要話十年胸幅塞登元祐閣次韻李左史【】所和範瀘州【子】長詩

飄風吹面酒無力萬響搖搖不停息主賔巉然立分鼎抑抑威儀長不忒冰槃時薦櫻筍香烏絲快灑薔薇墨夜深山靜天四垂悠然發我眞聞識

臨川過【椿年】永叔植慈竹義木於庭廼榜其堂曰慈義索餘詩

冬筍與霜堇孝可使之生老槐與枯荊義可使之榮蕓蕓天壤間何物非吾誠根心貫芽枿影響於形聲過君資孝友早識眞重輕一時東南彥意气何相傾虛幾隠天籟深居觀物情慈竹吾父子義木吾弟兄夜檐月送影晝戶煙輸晴與我一般意乃作堂堂名竹根頭下覆復上承木以同本故葉葉皆相親承覆匪彊合相親誰使令玆有靡不有斧斤日丁丁願言厚封植嵗晚長靑靑

潼川憲司拓圃築亭取康節語各以四春得古詩十二韻

皇天平四時不以秋先春仁人奉天職不以徳後刑次序固云然表裏元相因方春布陽煒萬物皆精神當秋乃揫斂黃落山川貧天機之淺者榮悴爲戚忻誰知天地心於此常肫肫旣嘗驗諸理又以取諸身四徳孰非元四端孰非仁刑威𨿽時用生意固長存四時長有春吾聞邵子云觸事識初心乃以名吾亭

遂寜社稷壇與風雷雨師之壇混爲一區其間多悖禮者某偶攝郡事因爲隨事釐正

始余求諸社窮巷窈而曲艸陰荒防茸林影亂朴其中有屋廬其下主以木社稷風雷雨皆於此乎告趨闇不求陽如叢祠而局就簡不辧方如古墓而族引我拜乎上髙牀被茵褥使我視所陳紙幣薦薌燭爵不以坫寘酒不以茒縮牲不以碑麗齋戶不以宿於禮無所稽承訛已云熟從之則咈余不從亦違俗是心旣不慊𨿽暫亦爲凟屋不受天陽此豈容有屋先易其甚者餘事踵相屬其有不逮爲則以告新牧

次韻張太愽【方】見貽二首【嘉定己丑間郡守張方治卭墨刻尙存】

門前車馬塵滔滔試問有誰閒似我夜燈照出千古心曉牎掣破重鎖

別後防如隔世人閒中認得當年我淸風應傍笑談來明月不隨門戶鎖

再次韻

眇觀千載苦無人窺見一毫先有我雋敏旣爲文采誤髙明又被虛鎖

我嘗妄意於古人子今用力苦先我安得從容長似今借子玉匙發關鎖

次韻張太愽【方】得余所遺二程先生集辯二程戱邵子語

文字未科斗圖書未龍粲然天地間此理觸處逢是謂象之祖而爲數之宗昊犧古神聖先得人所同文因而繇之亙古亦並雄訖於我孔聖天命滋益恭渾然一理貫宻察而從容辭變與象占四者固所崇推辭以知變象占在其中荒荒秦漢後學者昧所從不以災異會則以虛無通天開周程子易道乃復東動靜靜復動終始始而終上承千年緒下起百世風同時有邵子講道於伊嵩天地之運化陰陽之無窮卽物驗消長先防知吉凶邵子知道數獨立防無戎【助也見詩注】二程自周孔爲時開夢夢其歸則一耳昧者結忡忡學之將柰何矧余倍顓防要知羲皇心須踏周孔蹤

虞萬州【剛簡】生日

春風吹我遊錦官客眸飽作滄江觀鶴飛自由白日靜山來不斷平野寛主人聞客倒屣迎案頭防易朱未幹速呼朋儔俾接席又遣兒女來拜前館中列鼎食客眾堂後鳴鐘聚指千客來輙畱張坐飲客醉復與開榻眠主人投閒六年久祿廩不繼胡能然問之主人笑不言神情散朗心常閒向來曽於我乎貸至今尙質黃金盤又聞吾兄市橋尉假五十萬靑銅錢槖中似爾空亦屢門外車馬紛闐闐其間猶有不知者誤謂公子非儒酸誰知出分本無防況復奉賜隨分班知之不知吾何卹日用飲食於其間西京相裔平通侯輕財重義無敢先三年田家未云久便懷富貴譏南山節侯有子韋少翁亦以明經世其傳爵之附庸有何薄徑欲忍愧從夷蠻人於居約視所守又以久近察所安近而不渝儻可勉久而無怨良獨難不須逺求漢諸公姑復近攷今時賢𨿽云暫間未嘗約一念長作膏火煎戚然不能以一日寜復如君之六年泉無晝夜蓋有本潦有朝夕繄無源歸來試與友朋道言之孔易行維艱厥今人物眇然甚天道豈不於君還友朋請書爲君壽更祝養素勤加餐

董侍郎【居誼】生日

後皇一念根至仁地𨿽南北民吾民一二指搐不可信彼動此應關諸身人言犬戎相噬吞彼蚌鷸耳吾漁人大國信誓方重申時遣升勺蘇窮鱗有狼其心不我恩囊書赤白驚嚴宸帝曰可矣予其徵臣某奉詔之淮濆臣某董師畱漢濵西南憂顧誰其分我有從槖之親臣時其動靜制主賔自閫以外維將軍邊頭赤子方寢薪斾旌悠悠鳥烏馴將軍羽扇白綸巾且將沈靜弭放紛邇來世道波沄沄士爲欲縛迷天眞開禧戎首終身焚未聞先事人有言大官一喟和者羣前而和之後云云厥今狂猘先狺狺事勢不與開禧倫方拯摯獸招饑蚊此何爲者祗自塵志士憤惋三軍顰置之不治虎患存治之不勝桃虫拚勝之不盡窮獸奔盡矣復與誰爲鄰譬諸白黒方交枰彼據腹脇吾邊唇養成持勢猶不均況彼攻奪吾逡巡局勢往往隨時新不有妙手誰彌綸人才生世厥有因帝賚天假崧降神一心可以位乾坤浮雲軒冕何足論祝公早還要路津並包眾智資多聞倡明大義淸妖氛攜持令譽歸麒麟蹇余不能康世屯浯溪有石髙嶙峋儻能奔走東郭防

王總領鈆生日

皇天覆后土藐然中爲人職職萬同宇何所非吾仁一二指搐耳動且關嚬呻置之非害事尙欲求其信矧今我赤子犬羊所噬吞養之將遺患廹之幾寡恩猶以赤子故未忍窮追奔蠢彼不我徳羽書驚嚴宸帝曰斯可矣戎首將自焚一軍戍江介一軍畱漢濵雨中徹桑土火後憂突薪又念蜀上游擢才餉吾軍蜀力如蝸涎僅足以濡身云胡走荊楚坐視空川秦天下本一家奚必爾我分獨憐去天逺緩急呼不聞公今從此升於國擬世臣家有憂民譜切磋及玆辰直前明分義欲立思本根豈但無怨公此志長光新抑使蜀父兄壽公以峨岷歌詩三十五韻送前知隆慶任侯逢赴召

向來虎豹蹲天關啄噉人命無敢幹任侯於時外小官有筆如刀剸權姦權姦未夷骨先寒有開天誅亂旋刋寘我宗社於山安忽焉倚伏不可摶天心克復理好還是時增秩綸言頒扶聳義烈增壯顏邇來十載國多艱思以吉士儀淸班侯今以選賜之環進退語黙人所瞷侯以時考以事觀慶元眎今奚易難浮驂妄轍紛多端大車檻檻長自閒中原戰塵暗河山行人載書墨未漧深仁大信而敢姦彼民黃走壺簟我復翦刈如艸菅惟皇上帝憫人寰嗚呼言之鼻辛酸侯兮去去心體胖允矣直道非俗觀士所欠者非朝冠要令反覆耐久看前陳函與攄肺肝且使志士興長嘆讙言此士嘗譏韓始終激烈心如丹寘名大小任公間

領客君子軒木芙蓉盛開分韻得紅字

白煒司節靑女戒霜艸木落而變衰春秋忽其代序偶偕勝引往踐蕭辰得之若驚褰芙蓉於木末懷哉無斁知松栢於嵗寒客有誦韓公叢紅之章或遂舉白傅車斜之例觥籌多又詩令載嚴旣訖賡酬寜無序引

天公富萬有盈宇何充充秋風一搖落所得緣手空忽於臞悴中覩此寒露叢天然眞富貴送盡人間窮雅傳與騷經凡卉亦見容胡爲抱昭質一盻獨未防或訝木末褰或比水間紅至近前上處至明日方中碩人亦俁俁於此猶不逢莫我知矣夫佇立看秋風

重九後三日後圃黃華盛開坐客有論近世菊品日繁未經前人賦詠惟明道嘗賦桃花菊外此無聞焉因相與第其品之稍顯者各賦一品某探題得桃花菊

南陽有佳人被服長修姱黃中粲有章秀外靑無華朝飲晉柴桑夕餐楚長沙惟與髙人處恥作流俗誇都有俗士品格固爾差遺之以潘沐彊欲相塗搽南陽笑謝遣於此我何加遊女蕩春風漁人紅霞爾比予於是豈欲相疵瑕卿自用卿法吾亦愛吾家寄聲謝程子爲我刪此花

次韻薛祕書【紱】見遺玉臂格謝書則堂扁額

人心之精防未動孰爲判邪正介然形君子小人斷熈熈大雅歌洋洋關睢亂或覘時安樂或識世屯難是惟言出口矧復書脫腕至著恢人文至防極幽贊或者藏其心外飾徒璀璨誰知敬肆間徳之所聚散卓哉符溪老吾道資禦捍萬殊錯揉中獨識一理貫反躬事省察憤世興窹嘆掲堂闡斯則絕識陋秦漢於余或有所相謂畫可玩無物報瓊瑤作詩附筆諫

飛雪亭

自荊入蜀路險絕墨猿聲中膽欲折萬州江頭舎舟楫又趣擔簦窮岌嶪危磴連云如積鐡亂石砭足十九跌僕夫流汗馬吐舌遙望盤龍拄天脇懸瀑落巖噴霏屑中間有亭曰飛雪十里陰風寒入髮人言此地無六月火雲射地人不暍誰知利欲所燻灼以身試險車結轍伐性焚和火如烈試於此亭解覊紲呼取大斗約甘潔一飲令君消內熱

張義立方得古井以木爲甃命曰亨泉而求餘詩

井居安其地井通會其時地維人所宅時乃天之爲方冬羣動息水徳潛淸漪而隨春木升環頂沃華滋性情固下潤功用由上齊【音躋】孰若無事中一降一騰之是理契天運逹觀正在玆張侯得木井妙制參皇犧其間相生意似非俗人知湮廢幾何年而獨與侯期書來屬共賦此理難下詞但於井之象發我深沈思且如初升五泰通人所資乃於巽入坎中含兌承離通塞靡自遂暌遇若有司坎惟生於一孚實以爲基世途自亨否我徳無成虧屬侯善疏瀹毋俾纎塵緇不食吾不卽食之吾不私小大隨所汲辯義而審施客來問出處爲誦亨泉詩

重陽分韻得放字

層雲生夕霏寒雨濕靑嶂平生愛九九誰謂不可尙盈盈黃菊華采采郁金鬯防檢襟袖間淸芬固無恙門前秋陰陰席上春盎盎惟餘憂時心忽忽未肯放

鶴山集卷三

欽定四庫全書

鶴山集卷四

宋魏了翁撰古詩

補和李季允【】去秋所寄淩霄觀詩

天髙山圍坐露下月滿樓其間倚防人古今入防眸戒哉後時懊迨此先民憂匪緣冀求魚懼易或防牛瞬息起萬夫朝暮食千頭金湯蔽遮地我豈爲一州余功事層觀翚飛半空浮簾開六合曉杯納萬頃秋燈火背城市煙霖俯林洲遐晞到防鴻吟思追馴鷗寄聲鶴山峨奪目瑚鉤因思去年夏狂魂盡羣遊婪酣飽溪壑磊砢丰渠酋諸公正錯節如築於道謀微君且柔之尙保國邑不岌嶪變帖妥嚬吟起懽謳宜恢奇傑觀快此夷懌醻獨憂觧成緩萬古同一流君毋觀上逰觀上增嘆愁南有壺聚西有耕耡耰北有不庭方東有不寜侯君看此風景便謂無事休天心果何如年運不我畱相期懋明徳事業貫顯幽

汪漕使卽梅圃作浮月亭追和古詩餘亦補和

一元播羣卉其气淸如馥詩人競稱許胡然於梅獨黃宮播雷鞀玉管動葭轂惟梅命於陽淸艷照朴防正冬白堆墻初夏黃繞屋純乾稟自髙奚止香百斛又從晏陰后仍作來年復思君爲築亭揮弄月盈掬可敬不可玩醉語懼三瀆

約客十有二人泛舟東山分韻得大字

樂莫樂良朋同胞瀛海內矧復聚此州此樂無乃太晨防披層巓夕篙泛晴瀨羲和鑑余衷爲我祛宿靄空碧墮淸鏡靑帝倚髙蓋明矑照鷗心遐思絕鵬背信知好乾坤不出天地外人生兩儀間豁然如許大萬古同一流誰能與心會丁寜黃頭郎爲我勉乘載直下涪武江合處看重兌

次韻西叔兄日食地震詩

正月太陽食六月陰萋萋利沔階成間桑土爲塗泥破山覆橋閤灌城壊河堤蜀地五六震積潦傷農畦梓州暑尢異我興看朝隮出逢七十翁履敝衣無綈前行爲餘言老夫齒含齯閱事亦已多近聞何乖暌去年大官括隠戶父詈子詛妻悲啼大官深居那得聞小吏鼻息干云蜺今年得少休北風苦淒淒畨軍襲江淮將士驚噬臍四方靡所寄容身僅坤倪災異又如此寜保梁益西太守聞此言惕如履徵鼙又見廣文詩口呿心沈迷力能得爲僅千里滔滔四海皆余黎

約書院諸友過石洞津檢校隄役

天闊山頭頭江空石齒齒淸霜肅宇宙物物露根柢是開明年春萬彚從此始人事胡不然臨流方識水斷岸百尺懸赤子命如寄示人亦眞切猶作秦越眎我憂不能釋人謂我俗吏吏安能俗人亦自人俗爾神天及遊衍忠信在參倚是間炯然存精粗莫非事況逢道義友眷眷不余棄至理互相發俗气安能滓夜寒人欲歸漁火颭淸泚照我方寸心悠悠發長喟

至後再見大雪楊尙書汝明約登天開圖畫閣分韻得平字

天公閔赤子踴爲營杯羮寸白未云厭賜以一尺平防陽動黃宮萬寶隨孳萌蝗妖坐逺屏癘鬼亦就烹東鄰文昌伯志气爲我傾擕朋樂時丰舉酒澆空明忻忻各有適耿耿未忘情不知宇宙內肯爾同陰晴前時聞帝輦隨雪登山亭亭髙一流盻淮楚接神京新甿正露立舊戍方長徵

送劉寺丞【垕】赴浙西提舉分韻得霄字鹽官縣以海漂蕩命措置

君王位三極五气鹹宣昭有一弗余若引咎自己招如何圻甸間靈胥敢爲妖母謂一指搐能使身無聊是用選膚使汝往鋤其驕將指得若人譴異不足銷水生乎天一陽實爲根苗疏通乃循軌壅塞逾驚漂是理與政通更當省厥徭績成報天子鳴佩行靑霄

閣學袁侍郎爕以朝鯉豢龍兩圖見寄索和朝鯉

物生宇宙間巨細統有宗鱗虫三百餘厥長稱維龍滃霧彌六合神龍閟千重維時赤鯉公坐制纎鱗窮纎鱗何足言什百來追蹤亦有橫江鱗望洋防其雄於於圉圉然等辧殊卑崇一鱖掉頭去恝然若將終三公不易介誰謂惠不恭魯生陋漢儀商皓嬰秦鋒行吾之所安匪以驚愚庸又如秦漢後俗學千載同卓哉無極論上配禹孟功吾言聊自警毋誚惟少通

豢龍

乾坤包萬有納納百囊罟人位乎兩間利與害爲禦一气貫四時五風甘十雨神龍以爲畜擾禦不予侮河有背負圖庭無漦流女義理之不明人情自疑沮範圍吾職分往往若違拒同室操戈鋋一身隔肺腑帝王豢龍意棄置那復取四靈非不靈有不得其所生息之相吹古今類如許古人體天意萬物我其主虫莫知於龍拊循如士伍今何故無人亦足驗胸府聲和鳯來儀心平轡如組矧伊人中瑞治亂系黙語欲入而閉門誰出不由戶玆事關人心作詩附農圃

送袁都官【甫】知徽州

英英蓬省郎表表秋官屬劍佩行靑霄揚且鬢防緑掉頭不肯住去作新安牧班班萊氏衣粲粲學子服歸來拜郎罷堂前問涼燠新從天上來猶帶書傳馥問汝得人誰袖有兩圖軸驪龍挾風雨閃電注兩目甲絫獨何術能使同猳鶩三十六修鱗羣鯫蕩相逐亦有曵其輪中行而獨復君家名父子厥理探已熟人生宇宙間亦在適所欲義精無非事慮澹不翅足願明消息幾頥神以養福遲子寛我憂書來寄陸續

送侯成甫歸蜀

鴈聲砧杵霜滿洲髙桅大舶行淸秋長安白日誤防鬢故國靑山明兩眸前宵大江半歸壑來嵗虫已壞窟無蹤天馬常往還不信人間有終屈

送楊尙書【汝明】知瀘州

新雁懷歸蘆葉秋離鸞感照菱花羞五更呼兒拭殘淚淹速有命吾歸休殿頭三拜疏去意浩莫收內前宣辭賜顏色外間祖帳如雲稠往年長安道笑談取公侯白璧抵山車斷流黃金牣屋花滿樓萬釘圍腰笏頭帶廷紳嘖嘖懸兩眸吁嗟此何物白盡人間頭二十年重來見此勇退楊瀘州平生志气未肯傾捲回歸洗岷峨愁我往送之門感事增百憂匆匆別公上車去怕鬼見笑君奚畱

送鄭侍郎【損】四川制置分韻得蓋字

恭惟皇上心納納天同大明命輟禁遊往撫蜀雕瘵蜀山在何許斜陽防鵶背家住扶桑東復東卻望斜陽鐡山外金頭奴子扼熈秦銀州兵馬衝蘭會使我六年望烽火徵人穿空枕戈祋使我千里致鐘石居人轑釜泣粗糲縣官無蓄租百姓無藏蓋上有蒼蒼之髙天卒然叫呼不可待閫外萬戚休只以一身佩我於公行無所贈筮言得咸爲艮兌艮山本中虛兌澤乃上漑獨於九四論心體而以朋思爲障礙願公書此象長於臥興對蜀道靑天蜀平地君侯一心卽難易思耕亭前先鄭碑更看他年後鄭記

大理曽少卿【煥】欲見余近作錄數篇寄之以詩爲謝且云連日瘡瘍作讀余文而愈因次其韻

西風蕭蕭吹鬢急獨立長空倚天壁俯看滄海環九州仰視靑雲行白日夜歸蟋蟀鳴秋牀觸處萬寶西風香而餘生世竟何事孔翠影蜉蝣裳防心宴坐自探測善利幾防如白黒江西夫子最知心欲往從之後土濕忽來詩句懸淸風拱揖孔孟摩瘠癰便思載酒巾車童一夜壯气千星虹

送任大卿逢知漢州張少卿【午】知眉州

冬卿懷紱行淸秋又送南卿歸三州寄聲三州之父老從今安用思故侯朝廷擇守重於昔親擢名卿畀華職兩卿更是敭歷深元把麾來復麾出防騎紫馬去朝天覊金絡月淩虹煙逡巡似惜錦障泥急流欲渡不肯前好官豈爲多榮祿兩卿之歸得吾欲昨夜流星聲撼屋光芒照人不成宿起看北斗行雲端驅防四運無停鞭旁穿上透多風寒九州霜露方漫漫人間分位各有制行得一分一分是兩卿去矣吾亦歸多爲天公憐赤子十二月二十日領客登介亭分韻得梅字

晨鑣載賔從披霧陟崔巍宇宙斂盈握江湖大容杯孱顏石丈人玉立山之隈山前大第宅馬頭漲黃埃獨此抱昭質蕭然侶寒梅有客以問余豫爲地爲雷雷出地爲奮何取於石哉人以動爲境沄沄不知回而能介然存神气斯有開相對得深省欲歸重徘徊

四月二十日領客尋龍井前盟以雨陰晴未定不果往買舟下西湖步至玉泉觀魚分韻得東字

前期戒賔從再蘇長公晨炊馬亦秣宿載車旣童飛亷何方來橫出云半空便將龍井泉換郤西湖風公非閟淸境乃似開其逢煙栁夾大隄拳荷防淸穹水涵亂雲白露濕殘照紅不是我輩人此味誰與同神閒等喧寂意適無西東觀魚滋有發歸騎春風中【童按石鼓文亦作同】六月十四日後殿侍立新永康太守盛嘉甫朝辭奏事詞气懇惻上爲嘉納嘗隨筆紀其事今鄕人祖帳分韻得西字遂書以贈行

嚴精伐鼓趨晨雞龍媒戒仗喑無嘶宰臣奏事左墄降史臣曵履東階躋永康太守臣申之上殿音吐於虹蜺曰臣前領大農簿試郡得請今當西韃人求通反其使金人匿壯招吾擕勿言殘金繼前好將貳韃靼搖靑齊時將有反事有間翫嵗愒日憂噬臍皇帝瞿然曰是是伸頥頷首天聽低貼黃更請戢叛將褒卹死事不可稽陛下亦聞西事否昔號險阻今多蹊散關皂郊已平地白環黃牛猶潰隄分防列閫越秦視體統渙散人情暌上云私意誤大事諄諄切切重提撕申之又言故臣丙昔嘗有徳於坤倪上顧指臣曰安丙申之頓首如含淒紛紛交情異生死獨此推本祛羣迷臣時張拱立帝傍螭頭恨無千赫蹏爲王畱行力不足戴目處此羞梁鵜官無小大莫非事勇爲天子綏羣黎天如有意聽臣歸問天重乞靑玻瓈

楊仲愽約生日【七月二十四日】

金街隆隆曉鐘動倚馬禁門續殘夢夢驚風雨揺江霏恍如秋浦哦詩時覺來絲絲理前緒猶記平時蟹魚句【十五年秋池州遇生日大風雨中嘗賦詩云平時雨足蟹魚肥云云】是日江風吹倒山船頭白浪髙黏天兩家兒女攬衣出艸艸杯盤作生日自從朴趨帝京二年不見波濤驚不知風色今安否但見朝朝侍明主銀鞍白馬上晴空鳴鞘戒仗天無風朝回爲君慶初度才上心來到秋浦君今去作什邡侯歸興如風不可畱只虞江上風色惡不似帝城鎭懽樂髙樓大第挿云霓煙花眼明春暉吾儕且可飲勿問尙書期爲我歌毋庸歸送杜兵侍【孝嚴】以華文待制知遂寧府

敝貂衝寒馬聲濕余杭門外送歸客去年曽送六朱幡【楊瀘州任漢州張眉州】今年又送四千石【成永康及杜】更有三令相後先【是時有同時得縣者揚伯洪楊仲博杜陽安】采不盈筐去如織蒙蒙風雪人气薄漠漠煙塵劍花蝕獨立長空倚天壁幾度乞歸歸未得貳卿犖犖天與姿不肯隨俗相脂韋聲名早落虞舜聰霞裾云佩明春暉虞舜已死不復返云埋蒼梧天地悲萬物興歇各有期人生出處寜無時攬裾結佩下霄漢苟得吾志官無卑史臣昨侍玉皇案愛民一語何孜孜【公陛辭日上云卿到蜀中切宜勉力愛民】願公領此深長思民力竭矣誰其知更須同志共此事則公且去吾亦歸

送楊仲愽約歸蜀

江頭送客雪初晴木葉脫盡山空明天髙地迥著行客昻昻野鶴相似淸曉空霜唳三兩聲扶木枝上陽烏驚豈無枯蚓若殘粒寜肯俛首雞鶩爭伊人伊人此爲客不是伊人招不得固有比鄰不往來那能萬里相追逐瀘涪江上初戒舟荊江夏簟赤壁秋長江鏡滑無纎滓致君肝鬲爾許侔竟成何事客先發嬴得滿頭星星髮丈夫身在復何憂莫作無相見期別

送黃宜州【寔】之郡

皇帝親政之初旬史臣了翁侍嚴宸宜州太守當就國袖出諫疏前開陳炎荒僻在飛鷰外陛下一眎同吾仁毋云指搐非害事往往四體爲不仁臣請選侯如中州更飭膚使時咨詢但令正身以率下炎荒𨿽逺畿甸均皇帝顧謂汝可往布宣徳意安吾民黃君下殿再拜謝盡以聖訓關史臣史臣拜手筆之冊以君所聞還贈君維今貪競習成俗公私已屈憂方新紀綱法令不敢知恃以立國維蒼旻蒼旻茫茫不可問人情忻戚天笑顰願君體此深長思便以聖訓書諸紳心誠求之莫非事子茍不欲民無貧

送秦祕監季槱以顯幕知潼川

杜侯歸未幾又送秦侯歸錦衣赫相望裏閈生光輝僅存二三士去意不可覊王張屢乞身余亦五請祠豈不明主戀去就各有宜昔嵗語杜侯志得官無卑近忽省前誤熱突無寒煤君門天九重赤子命一絲詩書謾脹腹字字不適時俯瞰大江流仰看蒼云移悠悠未有屆蹙蹙安所馳昊天豈民憎翻覆不可期願隨力所逮必以誠求之求之有弗得況忽相瘠肥臨分重回首吾匪懷吾私

送張匠監【忠恕】祕閣知贛州

西南間气忠獻公一生心事天與通才髙志廣無處著獨倚衡疑望關洛九州風露方漫漫捲回殘夢歸余幹惟將一念遺孫子長與世間立人紀宣公端明今在無我生不識慚非夫寜知中嵗遇行甫歷歷典刑猶父祖試從防處覘經綸中邊玉潔無纎塵大河防防恣羣飲逡巡獨惜障泥錦曉庭戒仗喑無聲掣纓振鬛時時鳴京師邸吏自相語張公立朝我良苦不知書疏何所言毎一論奏人爭傳好名之人能遜國而於豆羹見詞色反覆耐看不可瑕此事無素能然邪我從同朝一千日見公造次皆是物寄聲爲賀贛州民朝廷爲汝輟爭臣卻須更問蕭太傅中朝外郡誰當慮

約漕使泛舟東郊坐客十人分韻得江字

防雨爽晴昊柔風渙淸瀧空明山四坐宇靜天八窓筮言得幽眞此意誰與防使家我風調賔友俱同腔髙談風淸境勝韻眠空缸東西南北人偶此同一邦坐數云皛皛起看水淙淙古今聚散地浩浩如此江餘霞照寶瑟明夜欺銀釭維舟未肯鼓歸夢驚逢逢

鶴山集卷四

欽定四庫全書

鶴山集卷五

宋魏了翁撰古詩

肩吾摘取傍梅讀易之句以名吾亭且爲詩以發之用韻答賦

三時收功還朔易百川斂盈歸海宻誰將蒼龍掛秋漢宇宙中間捲無迹人情易感變中化逹者常觀消處息向來未識梅花時繞谿問訊巡檐索絕憐玉雪倚橫參又愛靑黃弄煙日中年易裏逢梅生便向根心見華實虫奮地桃李妍野火燒原葭菼茁方從陽壯爭門出直待陰窮排闥入隨時作計何太癡爭似此君藏用宻人官天地命萬物二實五殊根則一囿形闔辟渾不知卻把眞誠作空寂亭前擬繪九老圖付與人間子云識【五老峯前訪梅招鶴合余肩吾作九老】

次韻永平令江叔文鶴山書院落成詩

天運驅人人不覺古道違時時不學玉捐隋脛回荊山昭質依然未經琢因思胥靡逢殷宗精神動悟聲气從礪舟霖雨到梅糵變化气質天同功朝歌屠叟無與語一日投綸見明主大車檻檻行周道輪輻中規箱中矩人生天地同一原自誠爲聖明爲賢地殊世逺猶合節矧此同宇相周旋自從澆風散遺直世不乏材無匠石未能登車習射禦人人自視郵無卹出門浪戰觸與蠻半生少得須防間不爲夷甫辱汝水卽似介甫逋鐘山古人灑掃先庭戶豈問他人莫余顧只憂原頭欠渟滀才見天根便呈露人言陰濁勝陽淸陽一陰二分三亭誰知陽徳本無間根心枝葉長相親君臣大分𨿽有止終不能忘乃天理世無我知將自知不待雷風問諸史投沙屈賈占所歸九州愽大歸何之𨿽云忠憤語傷激律以洙泗猶津迷前村虎嘯晚風起跕鳶酸嘶雁將子君恩未報臣憂深暇起壺頭較鄕裏江公勸我姑少安新詩媚好如璧環敢輸憂誠謝慶語仍戒牘史毋抄傳

生朝李肩吾貽詩次韻爲謝

肩吾作詩慶五十矜我顚躋授之縶因思五十義最精造化機緘斯出入君看五位相生成前蕩後摩如授揖至於五衍豈有窮澤火趨新承井汲作聖工夫方自玆爲人生活知非急昔人於此嘆始衰血气𨿽衰義逾集蹇余不學晚知非方把斯心驗存蟄獨嗟道逺莫致之願與始終謀不及

次韻李肩吾讀易亭山茶梅

梅華鶴羽白茶華鶴頭紅拱揖鶴山翁如授宗人同山間兩賔主窮極造化功易終得未濟曹末觀豳風或嗟生處逺不近扶木東誰知天然貴正在阿堵中喧寂四時耳寒至窒斯穹冷眼看千古聲色沈非熊

再賦

淘金亂川緑伐炭燒山紅自爲天一隅奚翅地不同米賤衣弗費四民罕全功功夫到華卉未至澆淳風老梅委林莽洛佩遺丁東茶華新移根脫命斤斧中焉知賁然者秋毫皆蒼穹觀物弗之察吾欲問黃熊

鶴山書院前爲荷塘三卽其小嶼築亭久矣春後八日始榜曰芙蓉州

嚴風吹衣落南土手批猱借封虎緣山跨谷三里城架竹編茒百家聚天公似爲覊人謀閉藏佳境城東陬介然用之便成圃下眎更得芙蓉州水間木末髙下照名字旣同形亦肖自從羸豕伏羣龍紅白相輝轉明耀人憐風雪拘系之委棄衰艸蟠寒泥誰知炯炯含內羙正於槁瘁生光輝大書三字爲吹送喚起渠陽百年夢卻疑二華癡絕人身旣隠矣名焉用

再韻【和者盈軸次韻謝之】

文華滅質甚塵土物欲戕生劇豺虎三年拄舌坐林臯日月往來雲散聚芙蓉自與詩腸謀𨿽無顏色媚塗陬夢隨春艸撩客兒手抉云錦分潮州平生恥作山雞照對此忘其爲不肖爲華破戒哦七字殆似五噫發梁耀李君不爲揜覆之喚取奚錦披封泥繅車引出萬絲緒被山谷春無輝山中華木疊賔送人把榮枯同幻夢臥看芙蓉生未生滿目天機供日用

通道朱宰求時齋字李肩吾賦詩次韻

朱君問時齊爲誦羲文書史終伏剝果乾始函坤輿坎離藏宅遇復更踦閭物理消處息人謀宻中疏卽玆貫千古何所非廣居是以無妄時不耕獲菑畬

撫州崇仁縣玉淸觀道士黃石老工古篆以李公父書來問字

聖學不嗣千餘年並與小學遺其傳其間明道寜乏賢謂書小技【藝也揚子通天地人曰儒通天地而不通人曰技】姑舎十字九舛不可防楮生墨墨色有寃動以經史爲執言豈知魏晉幾變遷況今經字宗開元請觀未有韻書前訓纂字林形相沿形聲疊推義乃全韻書旣作人趨便未能書法窮根原但以聲韻求諸篇形存聲亡韻亦牽叔重少溫工磨研二徐鄭郭相後先書法賴此差綿延許李焉得無謬愆楚金分韻猶拘攣若更舎此狥俗妍不學操縵求安玉淸道士來臨川用意周皷兼秦山攜書過我渠江邊試令立柱與畫棬畏闑磯礎棄桷椽已能諧世而取憐猶欲度外求方圜眉山夫子思湧泉相與共講扶其偏道士捆載明當還更以一語申惓惓能於此處知其端事事物物誰非天九章八卦莫不然一毫人力無加焉

題尹商卿起【宗】自信齋

虛靈一寸心至逺而至近眞能位天地信可爲堯舜不以利欲燻則爲習俗引怗怗弄文墨若若誇綬印聖賢豈我輩位育非吾分亦有識其然責泉於九仞人言力不足我謂知不盡商卿聞吾言其信其不信

兄子髙斯得赴廷對

九十九峯矗天起家在前峯夕陽裏蠻徭虎豹斷行人小市寒城淨如水驩傳有客闖然來防衣視之吾兄子雲從諸侯貢往備天子使來時吾父爲我言女之靖州問安否靖州苦好修女從得師友世方白首聲利塲父紹子承乃如此桞陰花影春風香喜極無言澹相對家學旣爾殊天資亦云羙自淹寂寥無可贈贈以客中一言止吾聞古之人仕學皆爲已上不可欺其君下不忍虛其類此豈有爲然凡以自靖耳我之行止命於天上下四方難豫擬且將自靖獻於君無限功夫歸語爾丁大監文伯得余近作讀之疾愈以詩見貽

黔巫之南谿水滋山麓石惡不可治崇寜邊臣務廣地山刋石斷林木斯其間掌許號爲郡如以土偶安須眉中州人物猶此任累臣舎是夫何詞況於風气少疵癘且幸習俗無澆漓飽餐賤米溫舊讀書味雋永忘其疲坐看嵗龍度醜戍幾見秋月虛危都梁有吏云端來持書火急如符移羙人家在九芙蓉門墻突兀那可窺聨緘參牘夢邪非一年兩度劃見之我詩但能愈君疾君解與世醫狂癡乖逢休戚信有命嘆上不使非知醫先立春一日電雷雪交作程叔運賦詩次韻

自從日馭行牽牛四十五日爲春朝誰驅阿香送劈歷更遣玉女來姑瑤【山海經玉女居姑瑤山】從來雷雪不兩立有如臯禹於驩苗闖然方駕朝正月是反常性皆爲妖陽孳於子逹於寅蟄虫欲動寒魚跳蒼龍久移舊嵗次朱鳥亦向新年杓如何陽伏不能出陰气所沴如沃焦相摩爲電搏爲震始初隠隠如迢遙轟然一聲到匕箸驚魂忽忽不可招須防爲雹又爲雪寒威挾勝光宣驕春秋紀事且云逺紹興狄難幾難調【春秋魯隠九年及近世紹興三十年正月有此異故云】乃今此異已累嵗臥治四海猶衣袍徒令志士歌且謡無人采寄觀風軺

朝字韻詩諸丈倡酬未已再次韻

風挾重陰牛戴牛電雷雹雪來終朝詩人隠憂寓酬倡淸輝錯落欺琨瑤似驚一日四變異須省二气同根苗非陰能勝陽不競非物能人先妖炎精未振剛受畜睢水晝遁成臯【與臯同】跳一從憤悱剛浸長斡握地軸旋天杓山中不知此何時祗睹此象心爲焦累臣九死何足卹頑云蒼慘天關遙澤中但知賦鴻鴈天上無復歌祈招【二音】醡頭新酒魂欲馨墻根新薺花如驕便思傾罍芼鮮鯽不妄爲取琴徽調江張程子同一醉芳艸爲借天爲裯干戈滿地不忍見恐調老弱徵商軺

送程叔運髙不妄西歸

平生爲人謀必以正學進必以直道行聞者或相靳子以正教我而子坐排擯跕鳶伴覊酸再見渠陽閠吾心固曉然其柰無以訓紹定二年夏臨軒防羣俊似聞甲乙選參錯吐忠藎其間親與友斯徳及叔運俱負康時略恥爲諧俗韻後先來過我雙璧陡淸峻從容扣所言何以承大問聽之不盡篇胠口復縮頸予方以是黜子乃以是奮靳者姑勿道而予益自信人能位天地人可爲堯舜气合如塗塗道同如印印勿憂人不知長恐已難盡春情撩客夢歸思不可忍各趨靑油幕新發蒼梧軔正學予所知申言以爲賮

湖北提刑林寺丞嶽赴召以書索詩

鏦金伐鼓催行舟欄街祖帳云如裯祥刑使者入奏事詔書趣發不可畱居人爭門挽衣住行人十步九回顧公言爲汝五年畱便是數旬終一去居人向前爲公語情知不是畱公處一春風雨寒淒淒牛羊滿地鴻酸嘶乾坤爾闊無處著惟有此地恬不知桑麻雞犬桃谿曲身住主家數椽屋臥聽前江風雨聲自嗟身是如天福公今歸去作大官連云廣廈千萬間我時豈不被公賜天髙卒卒難爲攀吾儕小人腹不憚再公祝公今攬轡行原隰澤地相臨看不足明朝歸坐京師宅深院重門壅休戚願公莫爲一身惜須念同胞頭戢戢春風湔淚情轉惻道旁過者聲唶唶我時困臥五谿東一日八九陰蒙蒙有來道前事耳目爲惺惚更將百壺扶醉膽喜余鼻息陵煙虹欲輸一言不能措以公所聞還贈公中秋無月分韻得狂字【狂云妬佳月怒飛千里黒此東坡詩也翁殆用韻耳】

金低辟老火月琯行仲商是爲陰之中正與日相望浮雲橫相掩人謂妬且狂彼云初無心此月亦何傷水月本同體其中根於陽炯炯含內景隨時發輝光天機之淺者爲人作閒忙

九月分韻得寒字

奇月必用重誰與開其端貴陽而賤陰於此亦可觀況於五陰后蒼龍掛髙寒林疏山骨瘦宇靜天容寛卒然遇九九黃菊紛爛斑且開五言城聊寄一夕懽萋其義熈後甚矣天寶間陶杜千古心知者良獨難

送吳門葉元老歸浮光

予以戇愚抵戾放之蠻荊去國之日自邇臣百執事下至博士弟子員都人士祖帳余杭門外連日不絕臨安尹白宰相致餽賮具四大舟送至丹陽所過監司帥守將迎如他日予謝以疾而不得免焉入靖靖守洪文惠公之孫倬遇之如使客而有加四方之賔友從遊者日至行李之問無虛月也予皆固謝弗聽吳門葉元老識度器藻夐出儕類嘗受學於陸伯防具有師法所交多天下賢士予因陳正父識之傾蓋如舊交一日匹馬數童來自浮光爲予數月畱毎旦聚友讀書元老從容出一詞率中要會談古今治亂人物優劣山川險易下至甲兵良窳米粟少多之數皆探原索委蓋有志之士也予毎閱前史凡防人遷客必使守防夫極之於其所往至則門掃軌屏去書謁人或追送而逺省焉則史冊必書之爲羙談其在今日不惟不加之譴或反以是見稱於時賢見用於當世嗚呼非從事於學志立而气彊者不能辦此非祖宗仁厚之積緜世歷禩愈蓄愈深亦無以致此元老將歸省其伯氏乃與共學之士酌酒餞行各爲七言古詩一章予爲序所以作云

龍標之南路窮絕峩峩羣峯倚天脇頑云壓谿鳶跕翅很石橫空馬溝血葉君尺篳度崔嵬朱霞白鶴云端來蠻邦自昔少此客問此胡爲乎來哉曉窓共話羲文易千古聖賢心歷歷有時舊習未全忘間倚銀河弄詩筆銀河化作霜霰飛蒼龍移入天之西彭城風雨撩客夢君起謂我吾其歸牛羊凍臥鴻酸嘶九州愽大君安之人生行止各有時願崇明徳慰逺思

題東歐王友直尙友堂

士恨生世晚不爲三代民誰知伊傅至孔孟亦學古道時人豈惟三代時堯舜萬古師猶云若稽古不知古爲誰气數有詘信義理無終窮𨿽居堯舜地常有一簣功嗟哉秦漢後去聖益以久縱有間代英僅爲時儒首況於隨世就功名甚者諧俗攫寵榮此於聖門直蛙蠛已謂斯世無與朋多知正名懼不知轉矜負亦云知矣恐未然須驗此心之權度有師舜文學周孔有擬管樂明申韓亦有是商鞅亦有趨異端若言气合卽爲善是中更要分明看

贈造琴道士劉發云劉亦解致雷

劉師攜琴來自言有術驅雷霆聞之囅然笑人心未動誰爲聲陽居陰位陽行逆日循陽度日數贏必嘗凝聚乃奮擊不有降施誰升騰劉師攜琴來爲我鼓一再行若知雷霆起處起便知音是人心生

洪士龍以洪舜兪考功所作竹洲精舎記見問

考功記竹洲所業在淇奧謂學與自修此何取於竹士龍來諗余試請言其目天地之大端松篁受命獨陰陽疊盈虛表裏更見伏厥象肖坎離厥理寓姤復楡杏柞與檀四序所宜木此獨貫四時不受寒暑觸示人人不察但識霜更緑誰能淇之上興寓三反覆形气元發明顯防相貫屬嗟余粗知方倚杖看不足安得兩洪君試同煙露宿

張永平鎋作亭於渠河之右予請名以觀而通守江君塤賦古詩二十有二韻防落之用韻和答

渠河有水淸且漣弄丸之暇遊其間風輕沙暖鷗忘機天開日烜魚逃筌山中不知嵗月攺春洲六度聽緜蠻聞人昔遊不到此岸容山色如有寃永平教孚訟亦簡爲我卜築河之幹臨流興懷嘆不足因思孔聖感逝川豈無日景自北起亦有天運從東旋風霆流形艸木賁星辰垂象郊原寛乾坤坎離更見伏春秋代謝相回環𨿽將此理醒羣瞶更向川上觀防瀾存神過化義亹亹行著習察心閒閒子思淵淵逹天徳子車混混窮原泉東流不休發呂氏【呂不韋以水泉東流日夜不休爲天道之圖】潺湲逺望悲屈原【九歌荒忽兮逺望觀流水兮潺湲】聖賢分量已差等後來承誤滋可嘆或嗟年衰勸努力或謂時逝宜逰盤須看龍見水歸壑又識雨降雲蒸山陰陽翕辟本無間俗儒但作死生觀河南挺生二程子指示道體防防頑人能於此發深省致知格物玆其端神䢐聖伏二千載是心長與江彌漫文通爲揮五色筆大篇長句埀不刋春風沂泗儼在此居人莫作渠陽看

次韻廬陵劉時見懷

夬終伏剝果畜極逢天衢否泰反其類艮止與動俱此道固曉然人情不同趨兩目自安障狂童爲子都覊金絡明月騏驥斾疲駑靜觀若有得知非降才殊但傷此道違獨行嘗寡徒邂逅知我者聊足以自娛

鶴山集卷五

欽定四庫全書

鶴山集卷六

宋魏了翁撰古詩

贈曽毉

太極分陰陽物物具兩儀乾坤互南北坎離疊東西四時有見伏晝夜有蕩推夫人遷於物由之而不知六淫一爲沴大命毉所司或當暑而裘或禦冬而絺或學制而傷或助苖而萎其間號爲儒亦以身嘗毉江西有曽君邂逅荊江湄暇日與之語切磋及幽微傍人趣行邁欲別不忍離乃書所素講爲詩以贈之

四川茶馬牛寶章【大季】修揚子墨池以書索題詠

子云一去千餘載惟有成都墨池在艸此地是耶非文今在人誰知𨿽逃劉歆醤瓿阸鼠壤蛛窠蠧魚宅豈無學者工探求不譏僭聖譏贅肬自從馬邵造域晁氏譜之張氏翼亦云察矣人猶疑試爲諸老申其辭易書廣大包天地辭變象占都一致世儒造入各不同有一於此均爲功況於易元相發不同之同眞善學歷家中首先黃鐘𨿽以坤復爲初終【中首先黃鐘謂太八十一首起中以凖中孚取復前七日中孚卦气隨天左行】紀日天正始牛宿又以日星分左右【以甲子朔旦冬至日起牽牛初度取日所歷之星度宮分背右行】起從冬至易均意欲取臣承明君【臣承君謂主日右行注見後】易書八八而用七【八八用七謂六十四卦不反對者八卦惟五十六卦反對】文九九而存一【九九存一謂有八十一首而日法用七十二防】易分六位中二五臣志上通君下取以一五而爲中君道君尊臣代終文主日易主歲【主日謂日法取朔至牛宿初度易主嵗謂起甲寅嵗凡四千五百六十嵗爲一元七元爲一極此康節說】易書爲經爲緯謂於易地承天就中邵子尢知【康節凖易圖序曰之於易如地之於天也】或云凖卦气圖是圖疑亦非聖書豈知中復與鹹遇乃是陰陽自然數【凖卦气圖圖自復至咸八十八陽九十二陰自遇至中孚八十八陰九十二陽咸至遇六日七分中孚至復亦六日七分故上系七爻下系十一爻亦起中孚咸】或云仿太初歷黃鐘之分八十一豈知虛三與虛九其數𨿽同其法否【太初歷以律起歷八十一分爲日法取黃鐘之管九寸九凡八十四分存律呂數用七十有八卽虛三也八一卽虛九也】或云象宗渾天渾天方象包於圓豈知兼用蓋天說蓋以輿地承純乾【子云覃思渾天而作太渾天以天包地而以方州部家圓圖在上首表贊方圖承其下乃兼用蓋天之說地承天之象也】易𨿽無不爲闕易更得滋有發且如河圖與洛書發揮道數無遺余後來支榦及聲律運气參同至太一【此數者𨿽與圖書起數不同而皆合】與易並行人不譏千岐萬轍同一歸況於易同而異何獨於有譏議子云之師曰林閭鶴山之下訓其徒【子云之師曰林閭翁儒臨卭人也鶴山爲卭之望】自翻機杼作生活律曆圖書無不合若非馬晁二公身後世防無揚子云後世子云今繼作而此文終寂寞空餘繪象與棠陰聊與文字供嘲吟【繪象乃袁參政重修祠堂閣下本摹置中堂左列學源流右圖獨吟池上多海棠不知年矣】

和靖州判官陳子從山水圖十韻

予遷靖州判官陳子從珪爲鄰嘗從容出示靈竹僧不二山水圖其末有乃祖乃父十詩二幅前賢風裁邈不可及取次韻以識髙山景行之仰云

外物覊縶人無退亦無遂愧彼自由身朝發予夕至

右彭蠡歸舟

山堂有何觀四時互興歇萬物隨天根東生復西滅

右山堂曠望

水月皆內景入秋倍淸暉世無善觀者滔滔吾誰歸

右重湖泛月

士非耕釣者而從蓑笠翁人生貴適志莘渭亦時中

右星灣晚釣

澤气蒸前山起自膚寸微競防千丈瀑不悟片雲飛

右雨後觀瀑

松栢不受凋此亦易知耳須防竹有筠與松相表裏

右松徑晚步

莫作流谿看天命無窮已詩人若知得千古可坐致

右谿上賦詩

散髮避炎暑炎暑苦相尋云何對大賔不見汗沾襟

右林下避暑

松竹貫寒暑而梅時往來不知復姤意隨人漫徘徊

右載酒尋梅

懷人得淸晤此樂浩無期剡溪興盡返未諭伐木詩

右雪中訪友

過屈大夫淸烈廟下【歸州歸鄕作】

鸞皇棲髙梧那能顧鴟梟椒蘭自昭質不肯化艾蕭人生同一初气有善不善一爲君子歸寧受流俗變云何屈大夫屬意椒蘭芳蘭臯並椒丘紉蘭薦椒漿騷中與歌首蘭必以椒對謂椒其不芳謂蘭不可佩此言混凡卉臭味自爾殊云何嵗時攺二物亦變初以蘭爲可恃委美而從俗椒亦佞且慆干進而務入椒蘭信芳卉气質自堅好胡爲壊於遷晚節不可保意者王子蘭與夫大夫椒始亦稍自異久之竟蕭條迨其習成性甘心受蕪穢不肯容一原寧以宗國斃禹臯於共工旦封與鮮度同根復並生何嘗攺其故原非不知人觀人亦多塗治朝中可上亂世賢亦愚況原同姓卿義有不可去所望於兄弟謂其猶可據我本兄弟女孰知胡越予以是觀離騷庶防原心乎或云芷蕙等豈必皆名氏騷者詩之餘毋以詞害意仲尼作春秋定哀多微詞楚之嬖小臣況亦有不知

至左縣書懷呈榮州綿州二兄

嵗行析木予去國鶉尾之年才返室東西南北著此身水陸二千三百日或云子非善謀身幸生斯世同斯人胡爲嘐嘐苦自好輕辭富貴重絕貧五谿之濵有何好兀坐六年不知老蓽門待汝有何惡要把山林易旌纛予聞其言心自語吾非斯人而誰與獨嗟行止各有時龍蟄鴻歸亦其所洋州牧將鳩餘民仰空待救人不聞黎州邊丁成內郡空養赤子防西門綿州近阸劍龍路列雉驚奔渠不顧敍州字蠻亦良苦卒以憂勞棄予去見危授命理之常茍得死所庸何傷所憂人已兩無益燕蝠晨暝徒皇皇鶴山之顚一畝宮我名吾亭曰願丰只祈天心諒悔禍雨禾雨麥蘇民窮有糧餉士可衛民有民給耕可供軍民相資防關塞固又須監牧長得人規摹便立久安勢不作目前茍偸計弟兄歸與裏父師長對春風賦棠棣

壽四川制置李侍郎

崧髙二王徳丰水數世仁一心千古脈一气三才根人言通徳門封培知防春陵州不盡用雝國非全神厥美鐘在季魯殿巋然存誰知中興主流澤被子孫是用遺一老爲社稷萬人三朝典刑舊四海觀聽新自公鎭西南威聲憺北部棄地遄歸疆餘民亦安土便當度雙劍建大將旗皷進賢黜不討貳誅失伍增屯禦驕卒募耕實邊圉堂堂當道臥一勇銷百侮願公排羣議釋我分外慮上流屹長城卻歸輔明主

送髙才卿出守嘉定【次東坡送張嘉州韻】

十年誰遣不寧侯麕奔鳥散十七州余州蹙蹙能防許使君今作載酒遊諸公飲儁已濡首眼前百事不掛口震風淩雨揭卻屋左蟹右杯猶在手使君千騎行淸秋豈爲杯酒饞涎流綢繆牖戶旣云晚夢魂不到花繞樓乖逢聚散古今有而我此時持此酒河梁竚立不知還挿頷靑絲半成叟

次韻蘇和父自郫見寄

敬共事明徳懍如槃水時豈惟將弗勝抑恐濁且滋結髮齒名流防被末俗移學晞遷商博文慕荘騷爲書不記癡龍詁不通雌霓恥於市朝撻甚於溝壑擠大道砥如平阽身蹈囏危迨其閱世久始識眞聞知天命賁艸木生意長萋萋蕃鮮固可樂稿瘁安足悲陰陽孰信詘日月誰蕩推乾坤奠中極雷澤周四陲夫人命於誠地生而天施五行根五事位育誰司之嬛浮溺於詞躁輕亂於儀山雞衒淸影祗以速顚躋況彼膜外榮皇皇復滋滋此於我何加寒暑自四時蘇公西南彥儀鴻漸於逵而我坐逺屏七年墮蠻夷夢思岷山陽枯笻伴龎眉人才日零落憔悴西南維大運忽開子烱烱晨星埀公來可勇邁我往何棲遲敢晞防溫潞竊願商濓伊黙嗟气相求範喧蜜成脾梅邊立踟躕正待陽春歸

七夕南定樓飲同官

誰將明星貼天宇州國宮垣象官府更將四七隨天旋常以昬中殷四序迢迢河漢衡秋旻前有蒼龍履武牽牛正向西南來左右兩旗北河皷皷星之側爲天桴皷上三星爲織女何年人號天女孫便把牛郎擬夫婦不知此是天闗梁河漢之津有常度晦明伏見莫非教肯爲文人給嘲侮班曹庾謝猶讆言世上兒曹更堪數臨風三誦大東詩須信詞章有今古

中秋領客

中秋無常期月朢無常歷況於月之房嵗十有二集云胡三五夜賞翫著今昔我觀魏晉前未有娛此夕豈由夕月禮承訛變淫液天行至東北陽外乃朝日日月向南來三務趨朔易則於陰之反順時報陰魄古人敬天運隨處察消息俗學踵謬迷更以儗科級廣寒八萬戶桂樹五千尺文人同一辭祗以驚俗客墨墨數百年月如有寃色爲作反騷吟聊以補載籍

重陽領客以老杜舊日重陽日詩分韻凡賔主十八人得不字

天根斂秋陽雨畢水歸藪胡爲爽常度白晝變昏黝農功將納場余秉尙棲畝昨朝告方社捲去日中蔀羲和鞭六龍爲我作重九云頑驅復來渾未識臧不終然劃劙之金鎞發蒙瞍所忻陽徳競吾豈爲杯酒悠然見南山陶公意何厚況今祠太宮羣公正奔走

遊北巖之疇昔夢作二詩覺而僅記一聮雲鬢髮絲絲半已華猶將文字少年誇明日爲客誦之客十三人請以是爲韻予分鬢字

時事雕壯心詞華誤雙鬢昨夢忽儆予覺來起孤憤五官予所司此夢乃予訓見心恊蓍是气通祲煇形骸且不察理性抑難盡曉笻度云壑疏林露鷹隼暮歸踏江聲寒流燭蛟蜃惕思懷曩日气勢如項陳天根忽晨見捲去不盈瞬猶然玩文采吾果不知分羣飲習未忘依前賦分韻

上已飲客

流觴元已奚所因更指三日爲良辰山陰坐上皆豪逸長安水邊多麗人臨流有許豪與麗元無一个能知津韓嬰何憑指溱洧束晢胡據誣周秦千年混混同一波競言此日天气新其間號曰該洽者或言降祠髙辛春分以後弗無子往往援引詩生民說𨿽有稽義猶鑿況復除日經無文予嘗妄意已爲火季春火見疑乘寅寅居漢津火所畏故以元已祓水濵一年奇月必用重三三欲解陽徳屯較之前說已云近終媿俚俗疵吾醇要須挈我沂泗上回瓢防瑟防長春

永嘉林君誼父得英石名其室曰旰齋予易以介室

柳侯謂楚南多石而少人至今英道間異石何嶙峋乃知五行气中土爲秀民降才旣匪易自棄奚不仁伾文日炎灼乃以焚其身林君若知此是石當書紳

羅五星善弈棊幹詩

少年不識棊但見剝剝琢琢更相圍有人指授予衝關奪角刼復持少年不識星但見腷腷膊膊還如棊亦有告予者縮贏伏見元有期七年五谿讀書暇時把二事相悅怡久之剨然悟是間有數人不知三百六十一棊子此是幹防藏其奇萬有一千五百二十星若以三十六乘之乘之旣盡除坤防恰與棊數無參差此理極精密歸後不復思羅生挾二長過我瀘之湄恍如著我五谿上欲與之語無閒時此須靜觀乃有得而我家住西山西生揣我何時歸

七夕有賦

經星不動隨天旋枉被嘲謔千餘年無情文象豈此較獨嗟陋習輕相沿我嘗作詩詆排之尙有遺恨污陳編人於萬物爲至靈聰明照徹天地先其如形气之所囿則以學問開防顓不知誰爲乞巧者乃謂天孫執其權天孫能襄不能報世間之拙無加焉癡兒騃女競鍼縷髙樓大第迷管弦漢魏以來用一律無人出話扶其顚其間假拙濟巧者又欲托此文姦言敢因良防追往事更發此義聲余寃

黃成之量求虛舟詩

黃君求我古誠州求之不得還西逰所求易與胡不與渠家自弄荘生舟荘生傳之賈太傅便將死生同浮休我家舟子與渠別中孚之象剛包柔仰山俯澤乘巽木藏離伏坎含坤牛中間至虛若無物實理備具非空浮此在太首黃宮其於參同居中州防通古今貫微顯上下天地同周流人將百年等浮漚我以千載爲春秋我言似大而非誇人人皆有不自求黃君不信謂予赫我自姬孔君荘周

中秋有賦

朢舒與日元非敵震受陽光巽成魄六十四象不言月三百五篇幾月出易道貴陽不貴陰賔禮卜晝不卜夕世間賞玩起何年誤卻千年醉狂客不知客有肺腸無更把荒誣作眞實我因時序嘗作詩洗盡兔窟蟾宮迷今年新作東樓成胡爲尙此窮攀躋人心和平民气樂日月昭明天宇豁須知此事與政通不是詞人閒賞月

送防吏部赴召

天馬周流不停防靑龍掛空山無色區中物物見根源雲樹依依送行客鏦金伐鼓行淸秋江頭組練云如稠道旁老人相與語主賔聞之愕相顧或云造闗如登仙一聲謦咳落九天豈知位髙勢逾偪莫向紫宸庭下立非關噉芻解喑嘿紫宸地禁鳴不得或云敢言儗鳴鳯千古髙名泰山重豈知說著心骨驚臣名愈重國愈輕或言古人重晚節元忠子方費分說豈知晚節不難保卻憂攘臂爲人笑三人所贈不皆然然則子也今何言元祐中年基紹聖建中靖國何嘗靖若教此事欠講明直將兩是爲端平是時臣言便休得臣不憂身卻憂國臣願天意開平治明良長似攺元時夬剛未終戒莧陸姤陰𨿽微畏羸躅直教世道端且平寧使臣無赫赫名三人囅然笑子之所願吾不到吾言必於身子言望於人子意𨿽厚吾言眞低頭謝二老還以告景仁

奉謝資陽謝純夫諸友是日三池周季章馮季修許徳開資中友仲壬至謝介卿馮淸叔廣漢常光父繼至遂寧楊儀斯期而未至

駕言南東畝捷出西北隅資陽有八士持謁要諸塗須臾平泉道衣冠被林廬問我來何方過我不適予吾非煩囂避樂此簡便趨經行三紀後舊交半丘墟翁仲艸沒膝兒孫霜滿須其間最所懷劉公眞丈夫許張二良友直气橫九區堂堂捨我去顧景霜月孤寒梧陶令宅宿艸黃公壚我豈無肺腸拊事成嗟吁待到西州門不如早回車作詩謝吾友努力崇逺圖三家令子弟不諒予心乎

贈畫工王生

七年謫五谿二年守三盧蠻煙瘴雨中不攺舊時吾此來懶防鏡謂我衰且臒王生忽肖象气貌何手據悔不賂王生圖作一病夫庶防轉而上聽我歸林廬及此未衰日更讀幾年書

次韻趙制置制勝軒詩

何年誤認防作熊力小知薄當戎衝級夷藩技牖戶破至今風色長如冬去年推轂以授公單車飛度雙劍峯風稜犖犖膽气雄臨淮軍壘足迹重夜起攬衣瞻井絡鑄鐡不知經防錯朅來談笑上文楸頭局中虎口著誰將輿柴誤戰塵天戈一揮如砥平濯洗玁狁威蠻荊捷書夜上白玉京考成軒戶適玆日一吐十年胸拂鬰防詩又覺饒餘力要殄余憂寛旰食書生喜極還太息天下憂端尙非一經營分表竟何益盍防本根保成勣端平三年春三月戊午朔天子有詔俾臣了翁以僉書樞密院奏事旣上還山之請乃休沐日丁丑與賔佐謁濂溪先生計賔主凡二十有二謂是不可無紀也遂以明道先生雲淡風輕之詩分韻而賦而詩有二言有四言同一韻者則二客賦之了翁得云字

書生不知分奉詔行三軍赤手張空弮幸脫貔虎羣四海蓮華峯濂溪張淸芬擬求一勺水浣我三斗塵翠防明夕霏晴雲蕩朝氛重上夫子堂謦咳如有聞池蓮已濯濯庭艸長忻忻重惟夫子書千古披昏氛善惡萌於幾陰陽而分一落俗儒喙嘵嘵齒穿齦流傳豈不廣世道滋放分書生屢乞骸歸耕故山云願言與同志相期任斯文

江東漕使兄約逰鐘山分韻得泠字

連年飲建業寤寐北山靈三過又不入風雨盲其程一朝決防期萬籟不敢聲斷潢捲夕潦列巘浮霄靑因思山中人昔日相熙寧不知學何事莽制爲周經羣公咸其輔不悟宗康成相承至章蔡九州半羶腥歷年百七十眾寐未全醒三經猶在挍從祀猶在庭追惟禍之首千古一涕零大鈞窅難問山雲水泠泠

贈書工王三錫傳神

气質紛不齊四海無似人借令貌相近气有醇不醇善觀人品者儀觀與機神正邪眸子見善惡眉間分且如孔與虎二人自非倫而俱類孔子俗眼何昏昏古人有夢遇便知爲良臣又能記眉目曉然得其眞此須以神防難與淺者論王生歸爲我試語司寇君此理充得去三代同此民

題溫泉

廬山一滴水雕盡詩人腸道旁有溫泉恝然如遺忘淺夫旣閣筆知士亦括囊或云匪難知水火互陰陽水根於一天至陽所潛藏所以井生熒亦有泉如湯吾嘗謂或言子語未精詳水實含內景火乃無寒光水將而不迎火迎而不將君防月受日又驗坤含章吾言與邵語或可補詩匡

鶴山集卷六

欽定四庫全書

鶴山集卷七

宋魏了翁撰律詩

次程少逸餞楊叔禹【汝明】教授

載酒時從執防郎雅知淸望稱鴛行肯來芹泮提英茂要取芳編閱舊香玉倚蒹葭方借潤珠移甓社陡寒光臨來莫恨車無角凝睇雲霄紫鳯翔

和史少荘登山韻三首

防喜向前坡人情柰怯何君今髙著步直與陟嶒峩田間逢醉尉人道誤誰何世路日杲杲防行宜見呵毋得支山險此山能幾何﨑嵚十年夢如歷幾蹉跎

和李參政【壁】龍鶴庵廬二首

落紙新詩萬口傳逍遙舊夢記坡仙明虹短雨下平楚老鴈長雲橫半天澗底靑松不攺色檻前流水謾安筌寄聲多謝無名子莫攪詩翁禿鬢眠

古往今來一貉丘行藏有道坎還流鳯凰池上春風夢龍鶴山頭夜月秋閒曳深衣聊獨樂有懷連壁賦三防何人得與余心防野水黏天一片鷗

和李校書【埴】沐川三絕

靜防靑山簇髻鬟動觀碧水潄潺湲若教此景來酆鄗爭奪應成觸與蠻

花時乘傳柰邊心撩弄新詩逼少陵詩到湖邊春未老不禁春思也微吟

玉節行邊春正濃邊頭壯士簸旗紅何當平賊攜諸吏徑上髙寒翦翦風

次韻外舅楊崇慶【熹】以詩相招三首

炎威翕翕正鏖人惟有西風不世情困臥小窓倦賔客吹將好語到巖扃

去年湖上防花時拍檻呼魚酌酒巵魚計主人已非昔猶驚故處上鉤遲

寄語荷郎且緩開山中衣制要君裁不隨褦襶觸熱去行學山陰乘興來

李參政【璧】見招防龍鶴山而歸途有作

上有髙峯樹倚天下臨深澗水生煙陶鎔泉石山中相舒捲雲霞地上僊松色呼兒開後檻筍輿爲客過前川不因同落天涯久那得巖扉共此緣

亂澗穿雲十里閒好風吹袂出重山潺潺流水半歸壑喞喞候虫皆閉關興念嵗時驚變態靜觀物化識回環並溪的皪梅花樹已帶明年春事還

和範少才【子長】詠雪三首

底處呼滕六催將歲事防窓明朝采爛枝瘦夜光蟠炫晃山林老糢糊天地寛曉琴弦欲折難忍溧陽酸隨踏曉巖去殿頭金井闌路門圭璧委雙闕絳靑蟠拜手朝紳肅憂心旰食寛嵗麋今有望寧復壓葅酸寒陰雕艸木枯葉委庭防蒼聳孤松秀靑敷萬竹蟠封條才貼妥見晛復歌寛但使根長在毋憂風哭酸

恭和禦制聞喜宴賜毛自知以下

昭代賔賢禮意誠鎬京設席藹儒纓龍飛十二周星紀鵬運三千擊水程云漢成章新寵渥鈞天張樂播和平微臣置饋申規戒賢网𨿽恢用欲精

和張大著顚字韻二首

步弱扛丰分疾顚不將臭腐易芳鮮眼前富貴蟻奔垤膜外功名鷗避船忠憤無因塵乙夜隠憂深覺負丁年一窓風雨防書卷三度索梅雪可憐

倀倀趨局曉衣顚妙語飛來墨已鮮太乙藜然分夜隙蓬萊海濶接風船臨卭詞客𨿽未至淮海簽書非少年獨抱區區無我察聨篇重拜玉人憐

張大著以韓持國緑樽紅妓事再和見戱復次韻

世路羊腸防覆顚如君操行雪朝鮮書胸滿貯宣和庫學力要裝元祐船防喜孟龍來並世肯呼禰鶚與忘年閉門笄珥無膏沐不作傾城馮小憐

壯心十五亦狂顚十五年來洗濯鮮負郭元無三畝宅浮家安有五湖船焚香讀易謝來況飲緑圍紅回長年不是栁桃曽作惱安知世味有妍憐

再和顚字韻時方議開邊

鼎象烹調戒在顚或捐常饌美時鮮鷙形不匿麏投麓劍影虛張蛟繞船壯觀要還全盛日圖回須似中興年掩關雷雹驚春夢憂國丹心只自憐

和胡祕書【有開】學中釋奠

祠官環邃殿晣燎向晨光工有歌咸夏人無問國庠豆籩陳吉饗磬管奏和鏘盛事畱篇什賡酬愧不揚

題袁【天將】追逺亭

朱棗離離實已稀白雲閒傍隴頭飛囝思郎罷那得見父曰子行胡不歸樹靜風號終莫待桂芳椿老苦相違捨南捨北尋遺響衰艸寒煙夕照晞【囝音蹇】

寶劍初期多擊鮮嗟嗟何及淚闌干美官孰與承顏樂丰祀何如啜菽懽已矣親容生死濶要知子道始終難共惟出處期無忝畱作松楸久逺防

次韻費同叔解嘲

乞得身來作外臣衝然肺腑自韶鈞鹹酸獨覺水中味形影相依鏡裏眞入戶方聞夫子樂近前熟試相君嗔昊天明旦司遊衍環堵嚴於百萬人

低頭涸轍間波臣沃以嘉言力萬鈞逆耳倒言誠愛助解嘲謝謗返離眞若微君告誰能及幸不吾欺乃敢嗔彼是紛紛姑勿道所期終誨作全人

次韻【闕】丞兄聞丁夘十一月三日朝報

龍章晨下九重關帝敕元凶出羽山揭日行空破昏闇乘風縱燎絕神姦須防文正昭陵日孰與忠宣元祐間更願和平培治體儒臣千嵗侍天顏

儻來得喪本無關或爲鴻毛加太山縱昔持權寧有損及今投裔在爲姦公私界分分明甚狂聖途程念慮間初學粗知眞富貴從今克復願睎顏

次韻虞永康【剛簡】題滄江書院

邂逅滄江半日間一川風物闖柴關正從逝處識流水更向靜時觀逺山有詠皆春誰與防無時不學子睎顏相逢一笑忘言處月墮波心不記還

次韻虞永康讀易有作

室中萬象本寛閒門戶何曽頃刻關未始有時觀太極不終止處認兼山人文自昔先犧昊天賦云誰不孔顏有志未能今得友從今迷路儻知還

再次滄江韻

夏畦初雨桔橰間讀易幽人畫掩關厚築水邊時一見相逢頗恨防年還

天然標韻聳髙寒覿面松筠取有端直截語人人不解等閒只作好花防

逺山云抹半橫簮野色昏明水淺深庭外沈沈人不到凜然玉雪對疎林

輕寒玉蓓試新妝已識微酸一防黃生意溶溶無間斷何須聞笛爲沾裳

重陰浩瀚無濵艸木摧殘見本眞誰識江南一枝信明年春事正催人

滄江卜室數年間畚築栽培僕息肩生色油然已如此个中自有不須禪

樹花禽語恰逢時眞意相關兩絕奇獨坐黃昏先得月呼僮防筆和梅詩

幽光冷艷照前坡花下期君不見過木落江空嵗年晚此時朋友望西河

世間無物可談空開落榮枯實理同百樹好花一編易主人立處儼當中

安大使【丙】生日

恭惟天祐日弈葉際明良積徳由文武生賢邁漢唐粵稽資殿老降自皛山陽崧極申函粹東維傅啟祥堂堂一代直赫赫萬夫望淸廟圭璋璧明堂楓柞樟詔成來鳯翥云滃際龍驤誰誤黃篚爭馳赤白囊欃槍星有耀晻曀日無光白晝鳴梟獍長衢縱虎狼公卿失匕筯帷幄自金湯昔在齊劉豫前睎石敬瑭久爲敵臣妾深入漢封疆誰似機籌妙曽無矢鏃傷邊城長男女農畝遂耕桑惠澤孚禽獸威稜憺犬羊報勲隆爵秩紀績滿旂常事業侔伊呂功名陋霍張巖巖千仞壁納納百川航經國殷營室憂民旅念鄕直方坤立徳中正泰包荒天錫公難老神扶福孔穰衝襟凝白谷溫語瀉天黃壽域周三蜀春祺徧一方蓬蠻擎屭贔壺玉扣鴛鴦禦府頒殊玩褒綸下十行繡鞍翻昱爚茸纛立熒煌萬古功名樣千年節義香九重新政理二枋孰維綱當寧疇碩非公莫便章白麻颺殿陛金衮赴文昌防整乾坤手長令海縣康作經七六藝致主四三王自顧蓬蒿質敢希桃李場熊占祥入夢駉頌壽如岡畫地數勛烈指心成激昻莫馳千里足親對九霞觴天漢江山美中書日月長願言崇令徳永作世津梁

次韻李參政【壁】見謝遊龍鶴山詩二首

北山嘗乞艸堂靈娓娓髙談析理精潑眼溪光無間防入懷月色大鮮明寒毛絡石淸可數暝靄蒸山濃欲傾相對悠然無語處古今成敗一空枰

有鳥雲飛魚躍淵聖賢見處自天懸流陰卒卒謾空過斯道寥寥誰適傳人境恰逢如擇地主賔良晤豈非天二章發我無窮思不慊遺編對聖賢

次韻虞永康十月海棠二首

冷淡庭梅儼玉顏孤髙翠竹聳修鬟如何富貴天然質猶欲尋盟二友間

春意何曽間四時蕓蕓靜處錦成堆非關造化呈新巧鈞播無心自不知

李徳秀致政以其生日前一日約士友至長慶院訪梅花山茶因以爲壽

流年苦被雪霜催惟有山中自四時寒色憗花妝嵗晚曉陰挾霧放春遲似嫌俗客不同調畱與髙人共勝期但願多書衝佑考與君長伴嵗寒枝

李徳秀致政卽席賦五言十韻用韻答之

冬十有二月期三百六旬髙懷局宇宙良防惜參辰乘興訪安道扣窓呼孔賔襲人薰蕙若奪目爛犀珍風景幹吟筆林花醉裀溪山逢舊識水竹樂閒人嵗籥逡巡換春暉次第新撫時嗟易失渉道無因循物探天運防心觀我身相期共無斁不與迹同陳

次韻黃侍郎【疇若】滄江海棠六絕

妙處東皇可得知溶溶生意不停機雨寒日暴渾無賴憑仗陽和爲解圍

沙暖花香弄午晴苦撩詩思浩難禁偸閒不辦追年少只有春風防此心

爲憐一片曉云紅未放千絲暮雨濃調燮陰陽賢嶽牧滿川花意得舂容

慣踏郊原浩蕩春重來春雨物俱新渠𨿽自有生生意把握天機是主人

帝恐嘉花不易成好風遲日故來承繁紅錯漁人眼不識滄江有武陵

指麾紅紫思無濵抵當丹靑筆有神百樹花間一編易主人意韻鎭長新

次韻王茶馬海棠四絕

一春風雨亂書堆桂口林間未放開浩蕩和風褰客袂來防大樹簇池臺

善識花人盡倚闌不將榮悴等閒防繁華奪目春如醉獨有懷人問考槃

右淸淑堂海棠

宅在道傍如寶坊一奩明玉颺新妝當年共賞人何在萬里相思夢寐香

右王氏花屋海棠

二十四畨花信風川原何處著繁紅逢人謾說燕宮舊廢址荒營暝靄空

右燕王宮

次韻黃侍郎【疇若】生子

未用占呱泣懸知頭角疎芝蘭庭殖殖梧竹廈渠渠虎子驅黃犢禽兒駕小車乃翁何以遺行李五車書

題梓潼廟

士生一世果何事道喪千年不得傳富貴燻天隨手盡詞華蓋世爲人妍直將了了聖賢質只辧區區文字緣神爲斯人扶正學試教夢者一醒然

題上亭驛

紅錦防盛河北賊紫金盞酌壽王姬弄成晚嵗瑯當曲正是三郎快活時

九月八日類試別所與同事飲而有作

彼顓氏子太鴟張藥果丹瓢爲汝忙堆案文書埋白日閉門風雨厄重陽酒嘗友我胡爲祟菊亦愁余未肯黃閒玩羣陰藏九九花開身健竟須償

次韻監試潼川提刑張兵部【鈞】有懷家木犀

形安宇泰卽吾鄕花解隨人到處黃何事歸心起張翰有來妙語出君房榮枯境裏自殊觀造化機中無別香不見儋州安樂法隨花隨客作重陽

用黃侍郎【疇若】韻題宇文發運瑞萱亭二首

春風拍拍壽觴前人有何憂樹爾萱老眼未防兒女愛花隨人意瑞家園

花開鄂鄂自相親枝葉根心一气春認得个中眞血脈孝慈天分匪由人

用李致政韻題臨卭陳氏所居呂仙所畱回道人來四字

負甕城邊閒日月翻環門上幾春秋東陽謾識橊皮字南郭曽偕栁樹遊踏雪飛鴻防偶在寒潭過雁影無畱至人禦气無今古妙處疑同上下流【呂仙舊傳一名回道人一名無心昌老一名無上宮主皆呂字也】

燕新進士

已辧書生場屋緣楓宸入對字三千玉堦喜得方寸地屋漏如臨咫尺天學自孔顏期用世道非堯舜莫陳前便聴第一鴻臚唱衣鉢如余未足傳

送唐述之【季乙】赴任對

快著靑防軟玉鞭穏騎騄耳踏雲煙便持全蜀無雙譽去聽賔臚第一傳眾所望君皆爾耳人之好我豈云然古來名下無虛士試玩盈科放海篇

已未唱第後謝恩詩

聖皇學問富春秋當寧宵衣渴壯猷鵠立銀袍天北闕龍飛金榜殿西頭彤池繆對三千字黃甲俄輸一二籌初學粗知存大體紛更要洗洛陽羞

鶴山集卷七

欽定四庫全書

鶴山集卷八

宋魏了翁撰律詩

次韻眉山胡宰喜雪

龍公試手發陰機鎖定愁雲陣不飛老樹埀埀低欲壓穉苗薿薿爛生輝窮冬莫厭詩筒數富嵗先占訟缿稀擬待明朝約淸賞剡溪興盡酒船歸

次韻李參政【璧】李提刑【塈】見和鴈湖觀梅

春事何須羯皷催好春全防未花時雨餘庭院湖光濕人倚闌干夕暝遲正防意時俄起起到防言處謾期期鴈湖飲散人歸後曽問梅花復幾枝

次韻李參政【壁】上劉舍人閤學【光祖】

滔滔陸海與潘江得似韓渠受籍瀧天下美官容易得世間淸論苦難降龍隨凡介便儔伍鶴聳孤云誰等雙一馬二童無計決山中花竹揔麾幢

和別駕喜雨四絕

四山鎔日瀉黃金誰載亭臯一尺霖息處生機無間防劃然有頃驗天心

夏畦活活翠芊緜起視微云尙黯然底事化工渾不費笑余何敢更貪天

爾遊爾衍與天同無處無時不感通蕓鼓漸稀鈴索靜茶煙搖颺晚香中

江頭夜釣雨連明可是漁翁太不情白鶴縱違華表約黃雞應念越人盟

燕孫節推【掞】

快著靑防輭玉鞭直驅騄耳踏雲煙等閒禮樂三千字酬答艱難十九年鼎甲聲華今有繼政餘事業豈無傳願君更拓勛名地重玩盈科放海篇

人日約李提刑【塈】李參政【壁】登蟇頥馬上醉書

只從元日到人日便覺新年勝故年買酒買符醉舊社宜蠶冝麥祝新田般添和气開花栁催送韶華入管弦我本田間飯牛者偶來邂逅亦犂然

李提刑【塈】李參政【壁】再和招鶴詩再用韻以謝

靜防瀺灂幾遊鱗爭似裳縞袂春幾度有書招不至應慚側趐傍他人

錦江相去幾何哉未見窓前落雪皚聲气同時無間防有時夜半掠江來

須眉皓白何爲者未出山時舉世忙若使當時容易致等閒鶖鶴混魚梁

弟兄孫子總英明玉雪成圍晝晴寄語茅山何道士不須苦共鶴尋盟

再和招鶴

仰防翔翮俯遊鱗物意容容各自春遙想滄江五君子長身玉立伴閒人

聲色於渠何有哉銀潢刷羽雪皚皚天邊亦是閒遊耳爭向人間問去來

蒼苔散啄傍淸江被服委蛇肯肯忙淸唳九臯天聴在也知雅意笑鵜梁【肯肯未詳】

蓬萊云近綺疏明鶴砌分茶午夢淸何似林間防不足並呼鷗鷺狎齊盟

李參政【壁】拆贈黃香梅與八詠俱至用韻以謝

黃雲冉冉曉蒼蒼閒倚平湖只自香較似寒枝𨿽未至依然風韻挾冰霜

犀鎭簾帷風綽開當庭恰似剪花回眉間一防防渾似笑領江南春信來

露拂薔薇不太深春風庭院晚陰陰來遲未入黃昏句誰喚錢塘人姓林

入眼風光似世情金裳玉質轉分明額黃十二誰分似疑是仙人成智瓊

冰魂玉骨一枝春風格南昌舊子眞誰幻神仙黃白術時裝近日太尖新

天黃露眞顏色金步搖中顫舞娃更倩南窓書你味不妨來伴太常齋

和羮心事嵗寒姿若第風標捨更誰謾道色輕花更幾成塗抹水邊枝

詩翁曽住玉皇家剛與梅花定等差染上鞠衣宮樣淺練裙縞帨覺無華

李參政【壁】約客訪西郊海棠予以齋禁不與

十日花期九日齋相圍紅錦爛成堆不將小雨輕陰駐剛把和風暖日催詩筆都隨許昌去春光不待牧之來要知榮悴適然耳明日荼防芍藥開

再和

芹宮日晚守祠齋爭見花如火齊堆不復少年黃犢健任令急景白駒催繁紅才伴栗畱至眾緑又驚鶗鴂來到防意時須命酒莫論花謝與花開

次韻虞萬州【剛簡】滄江海棠

維摩老子菌生庵門外滄江緑正涵夜雨村村折花栁春風日日長桑蠶晚妝才記海棠睡朝色俄防禁藥酣造化新功鎭如此撫詩往往發余慙

上已日約同僚過蟇頥晚視新開橫江堰

朏魄雙交气候新古今爲樂屬玆辰蘭堂座上皆豪逸韋曲水邊多麗人顧我未能眞免俗邀賔聊復共行春卻因遊豫思民事檢校城東白虎津

題李彭州【塈】南亭

花木精神面面全誰將好景作南園栗畱枝上春風思鶗鴂聲中晚屐痕檐外梅礬兄及弟檻前竹鶴子生孫我今猶是數旬客遇意忺時卽打門

送李梁山【錫】之官

時論苦伊優如君莫肯畱乖逢惟有命爵義不同謀且袖長年手來乘淺水舟人間初水漲一室自天逰質行疑似鈍至論本亡奇一寸虛靈地千年徳政碑更窮山犖確毋嘆路逶遲官職將來作天公自已知趙深甫【午】年七十有親九十貧無以養索賦詩

囝【音蹇】思郎罷久無炊父曰子行胡不歸負米上堂寛帶索不妨逿地戱兒衣

題三衢於【杓】艮室

後前止字誤箋題只認連山終物時雨霽雲收靑不攺悠然依舊防朝隮

次韻李彭州【塈】訪山居三絕

只嫌秋隘近城居無著名山萬卷書不道八荒皆我宇獨於此處認吾廬

古剡溪頭寄短椽山陰勝韻更誰傳似聞昨夜髙軒過人怪儒衣掛擔肩

不須更艸北山文歸去開關掃白雲興未盡時仍重訪我非避世可同羣

次韻李參政【壁】秋懷十絕

怒濤撞擊吼籠銅驚倒江邊百嵗翁西望陰霾猶未定火雲偏在五云東

穉金老火戰重圍京洛緇塵防客衣輸卻東園南閣老水花闌檻夕陽稀

塊圠羣靈付大鈞人生於世本何營浩然中夜存存气不借西風夢亦淸

書棚尙有送春詩只見秋風滿範圍夜雨牀頭多釀酒天邊一舸有人歸

月華如水恰中庭烏鵲枝頭棲復驚晚暑三亭隨雨過秋聲一半在虫鳴

怒雷噀雨吹塵沙樛枝艸樹紛籠加可憐荷屋風不定但有白紅三數花

河神不卹吾民勤濤頭射山危欲傾似聞淩雲灘頭水前日肉薄幾危城

母心日日兒當歸屋山防盡烏鳥棲安得使我如飛鳥母旁衮地爲兒啼

止處流行息處生春作夏長秋敷榮其間毫髮皆帝力民日用之無能名

新詩妙處古人過節制塲中老伏波枯腸亦知費搜攪柰此風景觸撥何

次韻李參政【壁】賦蟇頥新堰三首

蟇頥江上靜無濤永逸功夫在一勞昨晚秋風原上防長腰粇米薦琴髙

夏秋雨集澮溝盈雨過江空洲渚生事到無根元易涸要將心地作池城

八表云昏气候偏秋霖成澤市乘船平舟老子閒無事防盡熙丰祐聖年

魯提幹【獻子】以詩惠分茶椀用韻爲謝

禿盡春窓千兔毫形容不盡意陶陶可人兩盌春風焙滌我三升玉色醪銅葉分花春意閙銀瓶發乳雨聲髙試呼陶妓平章防正恐紅綃未足襃

次韻虞萬州【剛簡】見寄除夕江村餞臘二首

非我江山許我賒有涯生事不無涯雨添餅餌村村秀風作羹胹樹樹花行玉盤中防物化縷銀幡裏感年華初春心事誰人解夢落滄江處士家

處士西城落照邊春風吹袂意泠然閒中受用封千戶聖處功夫祿九遷竹外緩觴畱急景沙頭飽飯防丰年詩來發我無窮思擬上滄江別防天

南郊祖帳賦五十六言呈劉左史【光祖】

緑水靑畦潑眼明紅英翠栢伴將迎春懷拍拍渾無極王事怱怱若有程迅驛星馳驚客夢白袍鵠立喚人行所嗟文物寥寥甚況忍同時別兩卿

許侍郎【弈】同飲郊外王氏亭分韻得風字

萬緑成帷漲晚空不知門外幾畨風月拖樹影闌干角燭挾花陰酒醆中飲雋靑山如有問曲終逺意浩無窮登臨此地知多少气味應難似此同

送李左史【】郊外和範瀘州【子長】贈李韻

滔滔斯世果誰歸行止乖逢自四時桃李貪防炫春晝菅麻誰解漚東池雨雲翻覆人輕薄旱暵艱難女仳離須信人生歸去好此行惟有鴈行知

別東叔西叔二兄於遂寧門外

畢逋枝上曉光和日日庭闈盼樹柯風送驪歌驚短夢云拖鳩雨濕長坡母心念子無時足王事催人不柰何但祝愛身崇令徳長教此意得天多

次韻遂寧府宴貢士卽席賦二首

過盡一春花信風魚天鼓浪送防衝鳯翰有目爭先睹牛角無人嘆不逢選試謾稱新漢使作成端屬舊春宗鹿鳴賸作中和曲催送飛黃出蟻封

誰把浮華變古風頽波衮衮日奔衝人情容易隨流去此道分明觸處逢學似董晁猶有累文過元白愧無宗諸君自此皆升矣更向根基厚自封

虞萬州生日【剛簡】

玉湖面面碧回環六月寒飈撼屋山跨鶴不隨塵夢去臥龍甘與壁梭閒漁樵是處便爭席利欲年來早閉關拂拭石君勤把酒照人風節兩孱顏

滄江深處汲難渾世味濃枯不見痕竹影移枰風澹蕩芰荷搖艇月黃昏坎離合處靈根峙剝復機中碩果存門地人才如許秀可能投老釣魚村

初度相望十日期一尊無路扣江扉覊人軄事門重鍵堆案文書山四圍未辦五千餘卷讀空慙三十九年非遙思道義賔朋集夢作滄江鷗鷺飛

董侍郎【居誼】生日三首

紫气飛鶱一馬騘當年輕下五云東詩書意味江都相琴鶴規模淸獻公長嘯驅風靜秋戍精神喚雨作年丰列城香火知何限蒸起祥雲入頰紅

上到靑天更上頭好風滿地水連疇雲開玉斧河邊戍月照金牛峽外秋舉目河山無盡藏關心籌略最髙樓辛夷花下烏塘曲未許夫君憶舊逰

潞公曩自蜀遄歸約僅逾年秉政機當日燕毛誰與並後來接踵未應稀從星元合陪天柱戴气寧當逺日畿防防傳宣燕私第賜香成霧防成圍

王緫卿【鉛】生日二首

上到靑天更上頭蜀人猶記舊星軺安弦在昔猶危柱掛壁於今倚大弨棠樹畱春便野茇桂花和月引仙瓢風雲不隔連天棧門戶三槐拂絳霄

浮雲防防捲晴疇一目天隅盡好秋路有醉人挑襏襫邊無嘶馬趁兜鍪開張葉气憑弧矢收拾丰年報冕旒小小經綸已如許不應畱滯古梁州

登冠山次瞻叔兄壁間舊韻

蘆花朴朴雪連天楓葉槮槮日滿山似識逰人非俗客逺峯呈露玉孱顏

又到黃昏別有天落霞明水月衘山亂煙逺樹供詩卷濁酒狂歌伴醉顏

與劉左史【光祖】同別楊少卿【子謨】於南郊舟中用宋兵部【徳之】韻

玉龍老子訪仙鶴衝佑散人歸瑞烏俗事只今長刺促可人自昔費招呼憂時恨不百子駿背我寧堪二大夫艤櫂黃昏不成別畫成江上送行圖

再用宋兵部【徳之】韻送劉左史【光祖】

縶維不住谷中駒愛戀徒占屋上烏開漢樓前迎劍騎臨津門外罷傳呼宅家未忍忘賢傳衡宇胡爲戒僕夫閣束衣冠聊一笑不爲耐辱司空圖

次韻李參政【壁】和薛祕書【緩】詩見寄五首

寒城眺晚牛羊下翠蕩涵秋鸛鶴飛風雨燈前話疇昔應懷坡潁不成歸

扶木之陰三萬丈曉光絕出眾山尖分明大路平如掌朝發昆侖夕至崦

行有尙時觀習坎不終止處認兼山止中自有流行好不在從違用捨間

將相時來應不免人生難得自由身及今且續宋六藝莫逐虫魚注李巡

書來寄我薛公詩磊落襟期慰我思所謂伊人在空谷公侯逸豫鎭無期

譙申甫惠詩有隨緣婚嫁之語因次韻贊之

幾見三星掛屋榮人生難得是靑春已驚梅實盈筐筥方待河魴下釣綸了事未能超俗見感時寧不念天倫隨緣婚嫁君言是且把乖逢付大鈞

鶴山集卷八

欽定四庫全書

鶴山集卷九

宋魏了翁撰律詩

次韻瀘帥範郎中【子長】再和所送李季允【】韻見寄

人老邊關未得歸行違久速只安時令隨天濶風搖嶺語挾春來艸夢池舊壘無華閒睥睨新機有句到侏離孤衷耿耿無人防只傍天公作已知

新陽拆地喚春歸生意綿綿重此時靑女捲寒還朔易朱輪駕暖出咸池恩流未滲魚猶涸禁网𨿽疏雉或離撫事傷時無限意馮梅折寄故人知

題牟節叟介壽堂和劉左史【光祖】韻

兒大詩書敵富彊婦供滫瀡養尊章照盤曉日龍爲炙介壽春風玉作堂禮物皆由天賦分家榮亦使裏生光人生有子不翅足況復孫枝習气香

次李參政【壁】所和五絕句韻因以爲壽五首

竹外臯禽相與和湖邊沙鴈自由飛美人醉踏梅花月笑領明年春事歸

過眼浮雲齊劍吷防心眞趣付鑪尖羲皇弭節前途路日景方中未迫崦

漠漠煙塵連北道幽幽艸樹蔽南山照人明月長無寐繞徧淸風五百間

天地之心萬物靈世間難得是人身面前放過知何限好與光明做一巡

天如有定開平治寧患無人安子思到出手時須卓卓逢開口處莫期期

再和前韻答賦五首

羣蜻海上迎機舞雙鴈天邊避弋飛犖犖此心天與識滔滔斯世我誰歸

秋到山川自童涸春回艸木又勾尖陰機盡處雷居地月魄生時日在崦

甫田之田【去】驕驕莠大國之郊濯濯山養且難成摧則折寧居材與不材間

別來滿眼簿書塵想象湖邊玉立身文陣時傳騷將令愁城不倩酒兵巡

一聲鳯咮朝陽裏慰我雞鳴風雨思藐藐大鈞那可問有才動與厄相期

書遂寧何氏穩興齋

巫峽孤舟嫌太重山陽小艇又偏輕直須裝載停勻著更要其間禦者平

赴遂寧進士期集卽席賦

聘幣鳴騶選實才輦輸使者作行媒般添春意和氊墨催送花風上翠苔世論且然聊爾耳諸君行矣勉之哉邦人此意毋虛辱滿貯香名萬里回

送劉類元【炳】奉對闕庭

突兀修名磊磈胸一鳴冠蜀未酬公十年解瑟無調瑟百載張弓未弛弓剝啄門邊誰主客畢逋城上孰雌雄引吭爲作朝陽瑞攜取香名壽乃翁

二月二日遂寧北郊迎富故事

才過結栁送貧日又見簮花迎富時誰爲貧驅竟難逐素爲富逼豈容辭貧如易去人所欲富若可求吾亦爲裏俗相傳今已久謾隨人意看兒嬉

二月十九日席上賦四首

野荼防發雪堆墻艸牡丹開月照梁世眼都隨人毀譽不知底處是眞香

露漬風揉嬌婀娜煙籠日炙緑鬅鬙風流名字時方污亦爲儀容太不矜

昨宵渾不遣花知畚鍤知根帶露移睡裏驪珠醉中屐想花失在未醒時

年光又見一百五春意才餘十二三節物催人渾不覺謾隨白墮看紅酣

翌日約客有和者再用韻四首

栁梢庭院杏花墻尙記春風繞畫梁二十四畨花信盡只餘簫鼓賣餳香

堆案文書長引睡起來搔首亂鬅鬙眼明嘉卉紛紈綺竟是修篁聳棘矜

妙處和春莫遣知晚尊隨栁逐花移落花繡地春深日翠栁簁空月上時

古來長恨難並四今日相逢所就三花裏賓朋皆臭味夜涼風月更淸酣

昨有禱於社稷及境內山川是夕枕上聞雨

郊宮方社詩攸重川澤山林禮所崇古祀不修牲幣廢梵鐃聲裏紙錢風

仲春天气似朱明翕翕炎威惱亂人一夜檐前天雨麥曉來仍作本來春

次虞萬州韻送曹簡夫【彥約】守宣城待闕

旅力方剛髮未翁不令憂樂與民同倦人間事風塵表收天下春襟府中江北勤勞誰念徳湖南幹事未論功如今又聽還家去緩急分明要此公

次壁間韻題懷安道王三洲王氏亭六言二首

滿壁故人何在倚闌心事誰同蚤徑逰絲罥目亂山瘦馬行空

老農不畱地力萬物取具天公曲曲抝抝夏隴枝枝葉葉春風

予以使事過成都訖事而歸虞萬州【剛簡】成都尉髙表兄拉訪靈泉宰髙表兄風雨連明遂謁朱祭酒祠卽事賦四首

檐卜風淸醉騎香滿身花影踏斜陽行花盡處山圍郭又聽松風吹客裳

靑燈相對同胞弟白酒交酬異姓兄【先是靈泉兄嘗遣詩抵虞侯云擬約滄江異姓兄】風雨似知人有約終宵都作對牀聲

無事江流到處平無言天運四時新眞仙此意何曽間直到如今瞪視人

天運無窮成變化水流不息作江淮須知瞪處非無事莫著仙人舊艸鞵

臨發潼上許侍郎【奕】提刑餞於東山賦詩畱別

人生出處亦何常又到涪江江上鄕山色如逢故人語松聲仍作去年香紅裳大舶滿淸鏡翠防白沙明夕陽未省此懽何日更擬邀明月照昏黃

題潼川賈伯用崇雅閣出入體

寒鄕晚學恨無書亦有藏書不若無謾把詞章作禽犢或鉆文字等虫魚新籖三萬幾成肆拄腹五千猶類廚崇雅主人來索句謾哦七字勸躊躇

約客木犀下有賦

茂樹幽花兀老蒼不隨眾卉入詞場虎頭防防開金粟犀首累累佩印章【公孫衍佩五國相印】明月上時疑白傅淸風度處越黃香人才生世元如此不爲無人不肯芳

八月十四日夜約客月下有賦

秋空和月捲玻瓈淸入肝脾觸撥詩原自生來全體具只緣見處一分虧俗情數日須圓識者先幾畏滿時千古詞人誰解道擬將今夕當佳期

卽夕自和

薌林逗出剪玻瓈要索人間飲與詩不飲淸風嗤我俗無詩明月怨人虧少陵正念西營日越石方驅北寇時滿目憂端無處說且將醉口謾期期

八月十五日夜月意偃蹇夜久微明須臾復晦瞻叔兄有詩因次其韻

長風送月九霄寛無賴浮雲意亦頑本自無私長委照不應有礙似偏慳蒼生望治東山隠四海傾風釣瀨閒潛復𨿽深終是灼停觴且待夜深還

翌日對客雨中再和

風雨盲程不少寛告焉藐藐似殷頑苦於風月佳時競甘向云霓望處慳天象自從盈裏缺人心正要用時閒浩然此樂無時極應笑徽之興盡還

贈相士郭灝

載小奚奴長自隨兩牛腰大贈行詩逢人有問輙如見及我相遭不肯奇毎防面時長好好但開口處或期期道人莫是朱僊術當與餘言未及之

李微之【心傳】聞其弟貫之【道傳】西歸以詩迓之劉左史【光祖】和韻屬餘同賦

室中萬象鎭寛閒舒捲風煙入鳯山俯聽虫壞戶去仰看倦鴈絕云還

只期玉女是用諫肯爲金夫不有躬想見江南兩膚使天涯顦顇鬢成翁

行李營營徧八荒麯車炙騎趁春忙莞然獨笑無人管寒蕙墻東蜀海棠

公卿奏防謾瑯瑯誰刃樓蘭檻鬼章巢燕豫憂江以北幕烏未到峴之陽

滔滔斯世我誰歸置散投閒分亦宜幹鵲頗驚仁鳥害堅冰已向履霜知

曩與劉公同一邦如今背我去堂堂京師尊貴在朝者爲問誰能逾阿章

元夕卜油溪故事

不隨洛俗占燈影不學荊人問紫姑賣得薪來卜油去丰年還似去年無

滿目憂端膏火煎聊將膏卜驗新年只祈五色云瑞世不願尢旗亙天

和李參政壁正旦聞邊報

羽檄連旬月邊塵換嵗陰捉衿憂見肘補肉忍剜心天逺鴻飛急林疎鷰恨深直將歸往地都作殺狐林

茂叔兄還鄕北郊酌別

動是三年別才堪十日畱蒼頭相與並軟語未能休只攪逍遙夢眞成浪泊逰相期各努力嵗月鬢邊遒

次王萬里秋霖韻

江聲砧杵入層樓預作人間八月秋虹外掛無窮逺思鴈聲鳴不防新愁漢淮赤地不知裏巴蜀靑天更上頭蹇我康時分無防只祈一飽暫銷憂

贈術士龔恢乙

龔生來過我極意論先天自得寰中趣無言已十年

題桃源圖

伏勝髙堂書已出竇公制氏樂猶傳魯生力破秦儀陋商皓終扶漢鼎顚隠者寧無人禮義武陵獨匪世山川若將此地爲眞有亂我彜倫六百年

題賈伯用【軾】大龍阡

積薪寢火漢公卿爛額焦頭城郭臣新沔精神開白日三泉血淚濕初春舊聞撇難須男子誰識先機有婦人添入開禧忠義傳擬將笄珥易冠巾

次韻李參政【壁】龍鶴山廬

山色醉痕邊溪聲客枕前山溪原自舊人已別經年天公富萬有秋事不曽貧靜閱嵗時信動觀天地仁莫使兒輩覺從渠靑紫紛馬前金罷亞鳥外玉奫淪世事從頭數時機觸眼奇山靈莫畱客大廈要人支

李參政【壁】約至井監偶得三絕

忽聞車馬下天來擁術闐衢撥不開六十七年無此客竈前老亦驚猜

不乘轞轞上公車軋軋肩輿兩僕夫世道險夷隨所遇車中只有舊時吾

溪邊鵠白蘆花瘦山下鵝黃稻實肥更得天公晴十日今年穡事庶乎幾

題成都憲江【公亮】公廉勤謹忠信和柔六箴

勤似忉忉廉揭揭謹疑信悾悾佩韋董子柔成緩專瑟梁丘和近同義利只差絲杪忽功夫端驗始中終六箴須把公忠貫公處還歸一字忠

自長寧阡過靈泉兄墓爇黃經從隈支以歸

晨防犯層巓危如峭壁緣溪明人在地路絕馬行天松倚露云立稻依霜雨眠不知嵗年晚撫事亦悠然

李參政【壁】生日

文章心印老傳家閒弄湖霜拭劍花時事令人添白髮只憑書味養靈芽

天馬流行不見痕黃鐘吹籥煦乾坤坎離互處靈根峙剝復機中碩果存

才紀官來早去官行人驚說路艱難行藏用捨何關我時把尼淵出處看

歷盡枵十二辰飽看三十六宮春才噴一霎掛龍雨又捲云霓還翠旻

梅淩霜帶雪余露華洗盡玉生膚東方千騎催人去聊折春風寄鴈湖

絕梁夢誤金甌又嘆祁徵困木牛只借人才作元气聞公安健百無憂

安宣撫【丙】生日二首

知是皇家幾世仁天開人物作長城元崇雅號濟時相景略眞成間代英天路旂常鋪績用中原艸木識威名北徵西略公餘事應念同胞百萬生

疎戇煩公刮目看肯持防語祝加餐千鈞弩上機寧易百尺竿頭步轉難事遇快時聊復忍民當急處略須寛掃除荊棘栽棃棗累璧重圭耐嵗寒

和楊仲禹送史子修特奏赴吏部注闕

科名寧較後先題嘆老嗟卑世所迷須識是間天地似要知立處聖賢齊人情一理塗塗附古道千年印印泥屬子隨時崇令徳窓前紅日未全西

和除夕前一日南叔兄防楊仲博【約】楊季穆【縡】詩

裏探幽識罔防易中觀象見文明心虛有友皆三益宇靜無時不四並物理玩來成獨笑年華見慣漸忘驚只餘親友關天分離合鐘情不肯平

人日南山寺約汪憲【杲】

天開三十六宮春又見階蓂七葉新雨足翦來齊麥壠時和看不防逰輪記曾英簜爲使客卻擁朱轓作主人客主何常均寄耳系邊認取本來身

正月九日北山雍熙寺約同官

自從寒陸爽乾坤律呂還宮嵗換辰歷紀人正才九日斗移天位已三春銷磨壯士姑隨俗牽引閒心苦爲人終愧時難才力短只將民命倚洪鈞

春社日祀事旣畢轎中得三絕

風雨聲中聴李陵起來被服對神明歌鐘才徹車轓動歸到譙樓恰五更

辴然憑軾受風吹吏皂前驚雨濕衣豈識主人非崛彊一川生意索褰幃

陰霧防蒙慢鼓鼙田坡勃窣誤輪蹄居人閉戶未忺起太守車前一尺泥

觀南隄

吏報南郊役事休好風吹袂到江頭長隄飲水馬非馬疊石防田牛戴牛【見考工記】處處女筐蠶望嵗【蠶嵗見禮記】村村社鼔麥祈秋守臣不辦康時防只把農夫作已憂正月九日川上之逰楊季穆【縡】以酬唱見寄走筆次韻

雨中未放笑眉開獨守空齋著玉杯觀水功夫隨處見逝川意思卽心來

次韻李參政【壁】見寄三首

自失鷗邊約應羞鶴上人竹荒靑翼短書逺墨題親世事方嘗膽時賢謾飲醇國疑誰爲嗣公子急振振怕放紅樓目浮雲防復連逺看壺聚槖近視室如縣耿耿自許國悠悠誰訊天天心那可識拄頰看晴川湖畔三頃秫釀成聊獨斟積薪傷汲直求舊感遲任夢裏牛山峻吟邊鴈泊深兩鄕明月夜應照舊登臨

鶴山集卷九

欽定四庫全書

鶴山集卷十

宋魏了翁撰律詩

次韻李參政【壁】見遺生日

六月不知暑湖風漲晚林憑闌追舊夢馳驛寄新吟出入三朝意捲舒千古心感余不暇懶窓影午蟾侵月暗書中色霜雕鏡裏年滔滔時易失落落意難傳信已終違俗隨人謾辱先輸他南閣老歌玉弄寒泉幸有鶴山房圖書繞夢香況慙聞道淺何苦爲人忙五斗米非分三間茅可長何當重操幾同踏古松岡

送王教授【辰應】之官臨卭

賸喜人從義理趨卻憂末習墮浮虛未通經術先談傳只送人言不識渠偶向擔頭覓桃李徑從紙上索鳶魚君今去主師儒席後倦先傳謹在初

余旣賦詩坐客請以唐人家花車斜韻同賦醉中作五十六言

人生偶被浮名誤往往貪程不識家醉眼亂穿靑艸屐狂心長戀碧桃花舉頭大道平如掌入鬢韶光轉似車是乃吾憂今贈子情親語直字欹斜

八月十四夜月用舊作韻呈諸友

鬢髮成宣面欲黎逢人恥誦故年詩才觀震象應知滿未睹乾爻已識虧止處光明渾在裏偶然顯晦謾隨時風光流轉渾閒事要與知心結久期

應提刑【懋之】以十五日和韻見示再次韻

大圓埀象曉羣黎猶送昨宵畏滿詩要看天行嫌位亢若言人事惡功虧離於正處原爲利坎到盈中乃識時疑我冰輪公賜厚敢申余義副襟期

九月丁亥秋祀畢勞農北郊蘇提幹【在鎔】以疾不往以詩見寄因次其韻

秋嘗事畢與賔逰神惠如臨不敢畱騎吹一川松露曉踏歌千里稻云秋豳公堂上兕觥薦鄆使溪前經律諏盡日臨民看不足歸從蘇子靜中求

李參政【壁】生日六首

已露明年造化機便將六十四年推後天八八無窮數一畫初生自此基

嵗月陶鎔兩鬢毛坐看時事亦滔滔可能只袖區中手鎭在湖亭讀楚騷

八十蹁蹮老阿兄一窓風雨伴雙淸武昌近日音書少時聴湖邊過鴈聲

瀉出淸明醉眼醒都人彈指祝前星憑誰提起源頭話治國齊家要六經

嫠面花開未果馴夏人兵馬薄熙秦誰將鞭防時隨運十數年間日日新

分付諸兒自致身朝陽閣上看長春梅邊認得眞消息往古來今一屈伸

次韻蘇和甫【在鎔】雨後觀梅

嵗寒賔友伴蕭蕭客气無根已盡凋疎影照人騷夢冷淸香徹骨醉痕鎖話逢理到春生座飲爲心知月滿瓢更祝天公多雨麥時攜樂酒酹芳條

海潮院領客觀梅

竹外蒲牢掛晚晴霜威洗出月精神山無此客林泉活詩到玆逰景气新原是當年郪縣北不知幾度梓州春梅邊認得眞消息往古來今一屈伸

嘉甫弟生日

山居面面接靑天更把靑天觸處看心事和平官軄耐家人順正室廬寛栽培桃李扶春意長養松篁伴嵗寒門戶千鈞今付汝書來時寄我平安

瀘帥曹太博【叔逺】生日四首

荔香搖艇下瀘川自別君侯十八年慰我調饑刻爲嵗爭如兩日往南田

天馬無蹤運四時試將六十四年推後天八八方來數加倍無窮自此基

十年更瑟不曽調百載張弓未肯弨隨事提撕民受賜寧論外服與王朝

犖犖聖門心事長悠悠客路鬢毛蒼東南人物寥寥甚扶植斯文我所望

舟至合江度周卿【正】以詩相迓次韻

雨滿長空水拍疇荔香松色倚江流半窓燈火千年夢萬里風波一葉舟謾道班卿若仙去誰知謝傅正同憂西歸待我期相告橫被風師三日畱

將至古渝虞憲【剛簡】以三絕同端午節見寄用韻爲謝

故山朱果恰離離翠竹靑蒲防眾菲夢裏不知身造闕閒隨白鶴照江衣

鬢邊憂緒已千端誰喚扁舟下僕幹落日明船劍如電勇心觸撥到樓蘭

蓬窓暑雨气低埀不記龍舟競渡期詩卷打門驚節序滿盤角黍正累累

萬州守潘【叔豹】拉登魯池觀荷花荔枝

密林和雨翦離枝曲徑畱陰切藕絲自入渝涪山色惡眼明見此魯家池

分隨猿鶴老隈枝趨詔重來兩鬢絲邂逅一觴莫辭凸能禁二十載差池

和崔侍郎【與之】送行詩韻

昔歲阽危日煩公疋馬來人心成勝埶天理是良媒抖擻精神集扶持气脈回黃宮才一防有許到葭灰軋軋度空明懷人夢不成蜀天隨處見巵酒與誰傾多事鬢毛攺長途髀肉生隨流渾未定鼻息滿船鳴

卽席和丁夔帥【黼】送行詩韻

人生行止莫非天去國重來十七年學自孔顏期有是道非堯舜敢陳前憂時正念梁甌缺視已當如趙璧全若得時淸身不辱盡教人道是登僊

眼明織翠剪新詩勉我當今尙可爲知覺斯民知覺我溺饑天下溺饑誰志亨不管身窮逹誼正寧論效疾遲倒盡玉瓶談未了沙頭忍淚與君辭

和夔漕王【觀之】韻

開濟堂前送櫂歌淵淵船鼓伐靈鼉云埋白帝千山小浪拍靑天一葉過邂逅天涯驚易別顧瞻水濟得如何惟餘報國忠肝在鐡石云堅尙可磨

成都別酒幾何年再見江漘豈偶然胡不握蘭居紫界卻來轉粟上靑天鵬圖海澨騫新咮鴈防衡陽感舊聨國子先生書在笥願從熟路力加鞭

生日和辛江陵【克承】卽席韻

有生同得本來公凜凜淵冰保降衷多愧行年稱有子長懷當日謝無功羇蹤不稱歌三拜淺量難堪酒一中飲盡玉瓶天地闊不知身客楚臺風

笑語聲中別有天巫云楚岫玉明船冷風入坐酒無力斜日媚空花欲然獵獵旗風猶夏五搖搖帆影立秋千他時輦路追今夢儻許陪公髮未宣

李季允【】作吞雲樓索詩和總漕韻答之

柵新飛觀走狐嘷樓鶴洲鸚賀此遭整暇旌旗登嶻嶪奔波舟楫笑嗷嘈宅中平後規摹拓燭理明時運量髙須信是間天地似詞人云夢特秋毫

舉頭無語望天髙有許功夫嵗月慆萬竈貔貅仰膏雨百年事業倚江濤雲橫紫邏憂千緒露立蒼生命一毛昨夜西風月魄可能無夢到神臯

艤舟琵琶亭次福士張元龍以詩代柬韻

人生行止莫非天萬里風波一葉船時有賓朋慰牢落寧論逺道困行躔

樂天未信果知天枉爲琵琶弦系船須識屈信常事耳暑寒代序月移躔

楊仲博【約】生日【七月二十四日】

平郊雨足蟹魚肥逺水涵空鸛鶴飛相對不知身是客兩家兒女防成圍

玉粹金渾好弟兄向來馳譽鬢雙靑世間賢美寧常有百歲三亭過一亭

任教寒畯著先鞭盡使權豪紊選班縱誚我迂嗤我矯个中所負重於山

史倉使【定之】約登齊山自弄水亭過淸溪橋至壺天洞洞乃史新作或曰此卽左史洞又至華蓋洞翠微亭史使索賦

自分宇宙有江山獨覺新年勝故年水拍大堤人射地路盤絕崄馬行天松蘿苒苒開還密洞谷谽谽防復穿理道原來無隱爾人從紙上看天淵

李池州【闕】和韻見寄再賦以答之

晨防隨烏瞰屋山面前咫尺隔同年邛人自愛橘中樂晉客驚逢洞裏天行傍輶軒心半醉坐看防衞眼雙穿西風一夕驚龍睡撼取明珠出九淵

髙不疑【斯謀】與客登梁昭明釣臺李肩吾和前詩見遺用韻謝之

籃輿軋軋度齊山文獻風流數百年遙想牧之歌晚月門尋白也詠平天只餘釣水梁臺在未辦登山謝屐穿多謝秋風吹好雨如陪杖屨俯魚淵

十八日上壽退賜坐十九日貢院錫宴二十一日紫宸殿禦筵卽事七首

珂繖搖心夢不成忽聽吏皂放衙聲吹燈撥火供晨粥趁到皇城恰五更

嚴妝列衞啟宸居百辟滔滔若貫魚後幄宰臣先奏事猶隨郎從立前除

有次鞭鞘陸續鳴赭袍當殿萬簮纓羣臣拜舞分行坐十味肴羞酒五行

蹴鞠尋橦列廣庭吹絲按竹布前榮卿郎朶殿渾無見只聽時時萬歲聲

再坐猶餘四屈巵筯駑肉痺股生胝侍臣醉飽皇歡洽更看終場角抵嬉

蛾眉班捲戴花回遙望君王玉色開畫楯諸班謝茶酒尻髙首下一聲雷

十七年間作外臣重來三日齒嘉賓天顏不減當年澤防檢同朝共五人

和楊尙書【汝明】韻送藺恭甫歸永康

夢繞秦祠月半稜歸尋岷嶺雪千層儻來富貴垤藏蟻盡大科名筆誤蠅須驗家庭眞事業更追簡冊淡交朋他年再出爲時用莫遣功夫似不曽

十二月九日雪融夜起達旦

逺鐘入枕雪初晴衾鐡稜稜夢不成起傍梅花讀周易一窓明月四檐聲

十日夜聞風聲

雪盡冰澌涕亦晴布衾紙帳復求成卷書擬續前宵夢一夜狂風撼戶聲

臘日同捨郎卽湖上送諸葛吏部【安節】赴湖北常平次汪吏部【立中】韻

繡衣銜命去祖帳爲王畱大舶滿靑鏡寒云明玉舟嵗余宮事省蠟畢吏功休千古行藏意梅邊細講求楊尙書【汝明】和晴字韻詩適趨部宿再韻謝之

靜將軀榦驗陰晴風雪中間玉汝成襆被今冬陰陰夜更無刺刺耳邊聲

冬冷陰陰我獨晴世間寒暑本思成玉珂金鑰聲中睡無限山林入耳聲

袁都官【甫】同前韻賦二詩一章問易邊賦唐律二章索奏札錄本

那得閒功詠雪晴風光自解湊詩成須知隱顯無非易千古人心只一聲

一天西雨又東晴喚作陰晴雨不成朝睡著人渾未覺鳴嚶枝上一聲聲

次韻楊尙書【汝明】立春

帽屋釵梁剪防新誰知井底及池瀕只從陽月方中日已作明年第一春

行玉盤中驚杜老扣窓聲裏喚祈賔扶持大道須公等正恐鄕車未可巾

曾少卿【煥】約飲卽席賦

深院簾旌晝掩門海牛掛出好乾坤日烘花影漲春膩風撼栁絲明醉痕極目翦來齊翠嶂關心看不防靑原明朝又逐文書去且盡今宵極意論

八月七日被命上防稽沿途所歷拙於省記爲韻語以記之舟中馬上隨得隨書不復敍次二十首

片帆孤艇趁潮生隔岸平疇喚得應上到渡頭大歡喜泥行十里是西興

紫幃靑繖雜旗旌烏帽銀撾從鼓鉦導哄略如州別駕無人知是漢廷卿

未到錢淸四易舟微軀兀兀任沈浮山陰境裏平如練一夜安眠到越州

越州官吏出郊迎騎從香輿捨止明只把至誠將聖孝堯眉舜目儼墻羮

禦香三日出齋廬騎至城東下鑑湖彌望湖田連蕩地菱花面目半糢糊

三十六源光奪鑑九千餘頃稻盈車何年使客徼微利不管稽陰數萬家

先從攢殿拜昭慈尙想從容鎭事機九十三年神馭邈架椸猶是舊裳衣【攢宮上設禦榻茵褥枕衾帳如平生榻前有椸架設衣裳四帝則帶匣襆防絳鞋道服衫袴乃常禦之服六後大衣帔衫褑襠袴常服等衣制狹小昭慈尢甚帝黃羅帳黃褑昭慈以嘗垂簾聴政亦以黃餘五後皆以干紅昭慈大衣以紅畨羅憲聖成肅諸後以黃未詳】

次從祐阜至思崇【先昭慈次永祐上下宮次永阜上宮次永思上下宮次永阜下宮終永崇謁之日以道便祭之日仍以尊卑得次】攢影俱分上下宮【攢宮號上宮影像號下宮】聞似八陵舊山水地埀西北聳南東

一位肴羞酒一巵祠官燻灌祝陳祠降升六拜焚詞罷六日精神用一時

周官𨿽有墓爲屍細考原非墓祭儀九十年間讐未復陵攢雜用最堪悲

新婦尖連趙家墺憇龍山望上皇村若言此兆爲前定人事是非都不論

沛宮魂魄只思歸不道蒼梧與防稽帝後精神天陟降寧分南北與東西

海邦气異中州襆被來時八月秋滿枕松聲眠月露夜深仍與被爲仇

禹穴原從一罅通禹陵原在亂山中【禹穴在今龍瑞宮號陽明洞天有崖石微裂處指爲穴志文謂開元龍見更今名龍瑞或謂鄕下別有禹穴爲村民所塡禹穴志卽苗山今在大禹廟廟林梅梁其來甚古元圭不知出於何時石爲葬禹時下穴之石廟貌乃漢魏間所造然名曰帝大禹陵陵在最髙峯艸木防茸人亦罕】飲泉石皆如此誤卻東逰太史公【禹廟之側有大禹寺泉名菲飲其來亦古然泉淤濁無足取】

吳防原從二郡呼今將吳防指姑蘇稽山當取舊經說【按職方氏東南曰揚州其山鎭曰防稽乃與衡陽岱嶽並稱志謂在縣東南十二里疑不止此舊謂周回三百五十里者得之】禹穴難憑遁甲圖【遁甲開山圖禹治水得玉匱書於此吳越春秋引黃帝中經云禹得金簡玉書字唐元白詩中皆信此說】

千秋舊址益鴻禧【舊名千秋觀嘉定十三年賜名千秋鴻禧觀遂爲士大夫奉號之祠】敕額祠宮盛一時遺迹猶存賀公宅丰碑新敞越王祠【前廊後廡皆刻越王封諡告】

越臺雨壑壓層巓下有蓬萊鎭越顏拄笏正當秦望嶺繞城總號防稽山

微之曽謫防稽居州宅詩聨畫不如繞閣煙嵐新雨後滿山樓閣上燈初

防稽太守約重論邂逅新安共一尊【新徽守袁郎中甫過此赴郡同時入城遂同郡集】踏月歸來已丁夜又乘朱舫出西門

風順潮平日腳收錢塘江上遇中秋堂堂背月爭門入要把平安報冕旒【舊例朝陵俱有期程往返不過九月歸卽以名銜至閣門放見】約任千載逢大卿同王萬里楊仲博約泛湖任賦二詩和其韻

滿目親朋似故鄕夢耶非夢夢何長春風坐上白雲屨玉鑑光中明月璫酒到湖山嫌遜避話逢气類省稱量謝家內集如斯否一味詩書無別香

翠舫靑簾白玉舟風輕日淡相玆逰芙蓉覆地錦衾爛楊栁雕空印篆繆月上酒痕渾未覺山撩詩思浩難酬頗憐此防何時又相伴江湖歸去休

西叔兄生日

從渠冷暖廣文君發越春和別有根樂意融融兄及弟慶流衮衮子生孫

只把農功作已憂不將嵗事與天謀官修事舉文書靜一室髙眠粥似稠

上壽班齊日未升風廊露幙立公卿親聞商略西南彥爭說髙家好弟兄【十八日上壽未引班公卿以下待次於殿廡隔簾聞有稱髙氏兄弟之賢者】

花底班行錦樣明中間寧少紫靑人更無入誦成都賦擬抗聲來問大鈞

後殿侍立【十一月十五追錄於此三首】

禁城鼓鐸曉逄逄風滿衣裾靴滿霜守得門開騎馬入又同承防步修廊

須臾陛衛儼成行禁蹕聲聲輦出房靴笏趨陪西府拜卻更絲履立東廂

奏事臣寮下玉堦舍人承旨殿東來一聲門外無公事皇帝還宮侍衛回【闕】

臣僚未下殿朱衣絲履上東墀【闕】

夏至日祀閼伯於開元宮前三日省中齋宿三首

書生只慣野人廬誰識潭潭省府居獨坐黃昏誰是伴紫微閣上四廚書

朱榮鉛砌拱都堂靜閣明窓夾主廊外省諸司西側畔樞寮卻在外東廂

朝罷歸來政事堂衣冠牣宇鶩成行須臾排馬還私第一片閒庭鎖夕陽

新繁縣禾登九穗嘉甫弟有詩索和

長官眞是委邊嵬積累如山姓裏來認得兩間無二本只將一念貫三材異形所感猶如此同气相孚亦信哉陸續功夫寧有已相期更驗漆雕開

講筵侍立【十二月二十一日三首】

晨趨東殿侍天顏奏事班回帝輦還才向內門需少選諸璫有趣講筵班

須臾講殿報班齊拜罷東升一半西兩序公卿皆賜坐史臣講讀右階隮

禦前親賜密雲龍講罷分行帝在中起揖坐嘗還再拜侍臣趨出輦還宮

十二月二十七日宰執率百官請大行皇帝諡於南郊曰寧宗紀事四首

騎至南郊曉色蒼須臾陪拜儼成行兩班吉帶羅朱紫惟有齋官服冕裳

禮屬羣趨上宰前兩郎奉冊侍臣宣壇前拜跪升煙罷隨處羣工署奏篇

遇雨權將屋作壇昊天神主位中間吉凶異制令參用今古殊宜亦並班

卻向慈云嶺上還梅花合道日籠山馬蹄十里搖歸夢疑在小園松竹間

和王太博【萬】齋宮夢中絕句

晴輕風冷凍寒重日生煙謾道中和節天顏正愀然

題洪崖安道人墳庵

當年過我兩安君白酒黃雞話夕曛藜杖看山頭拍背褒衣論事齒穿銀平生大面三間屋客死洪崖數尺墳身後更無錐可寄忍看防鴈泊孤云

題蘇文忠與鄧安惠西山唱和

春風吹屧上黃岡獨倚斜陽看武昌城郭山川幾興廢只畱元祐姓名香

鶴山集卷十

欽定四庫全書

鶴山集卷十一

宋魏了翁撰

律詩

入靖州界適值肩吾生日爲詩以壽之

肩吾名地古誠州明日聮車入界頭艸艸三杯酌初度恍如赤壁伴元修

滔滔今古滿雙鬢納納乾坤歸兩眸自有江山幾千載頗曽有此主賔不

道亨初不闗窮逹身健何須問去畱但願王明天地泰此生長共國同休

王常博寄示沌路七詩李肩吾用韻爲予壽因次韻

誤隨煙艇武陵谿未見桃花路已迷雲掩九扉風露冷又吹殘夢夕陽西

洞煙谿月晚來村白酒靑魚旋捭豚納納乾坤元許濶何須頭上自安盆

前村風日熟新秔尙記來時帶雨耕大化驅人人未諭等閒文字過平生

竹外蒲牢晚鯨玉珂金鑰恍心驚斷章韓愈賖七字臣罪當誅主聖明

兄弟親知各異方僕夫痡困馬黃惟吾臭味李夫子不爲無人不肯芳

湓浦猿哀杜宇嗁琵琶彈淚送人歸誰言蘇白名相似識防風騷赤壁磯

來時犖犖漢三明浦雪江風爾許情今度王郎隔湘水婪余環佩玉瑲琤

次韻樊武仲致政見貽

風引徵衣墮古城手披榛棘上前京侍郎山下尋仙李柱史亭前記老程蜒雨蠻風鳶外落洞雲谿月雁邊明驚心忽忽未全穏似聴於莵谷嘯聲

樊子詩來賀我遷潮黃風節敢云班長教下令流於水豈願髙名重若山霜過轉愁天宇淨夜寒空載月明還須知不遇非余欲千載知言有辧姦【歐陽文忠勸老泉與善荊公老泉作辧姦論以譏之了翁之遭遇亦云有感故也】

次韻譙仲甫致政聞南遷見寄

夢餘不省臥山城猶記封章入殿榮蜑雨蠻風喚蘇醒譙南殘防一聲聲

羣蜚逐食傍人鳴暝靄蒸山濃欲傾世事滿頭歸未得片心直向日邊明

次李肩吾送安恕父回長沙韻

寒云蒼慘跕鳶嘶野水防蒙倦鶩飛茅被紙窓長失曉媿曽日日侍宸闈

冰力方剛風助威經旬足不到門畿可人安倩來相問語極情生爵婁揮

怱怱郎馬度煙霏又指夕陽舂處歸晚嵗惟餘李夫子夜窓書紙教元暉

自出修門已及幾家人應賦栁依依茍無饑渇吾何戚見說齊東未解圍

再用韻

規模廣大理精微天末行雲鑑裏飛莫把空言看簡冊更知實理在宮闈

曉看紅日上霜威夜按蒼龍連九畿獨抱孤衷竟誰識前山陰斂又揚揮

才資如子世應稀自喜寒門女有歸我被詞華幾防溺相期努力踐朝暉

春風被服駕雕幾四牡騑騑得所依逢快意時須緩轡世間平地防摩圍

肩吾生日以三絕爲壽

俗學場中早掉頭一窓書卷古人謀東西日月自明耳遑卹人間有喘牛

窮檐小市百年州淺瀨平沙萬古流天運人謀鎭如此晚醺時上驛南樓

宇靜晝窓長似嵗心淸夏簟冷於秋晨間消息君知得看盡區中浪白頭

送從子令憲西歸

弟兄親友劍南州別思如山浩不收家問稀疏人迹絕眼前從子慰覊愁

茅檐竹幾對牀頭晨暮參商未渠休寧用停雲憶親友是身安健復何憂

古來明戒有鉤伯父胡爲苦好修累爾南來數千里我之自取爾何尢

自爾南來嵗再周新功培養气揚休且畱嵗月須多益歸妹愆期母所憂

古人爲學戒悠悠說命惟從務敏求識此味時那可已更從來處驗吾修

毅規模本末周旣難分付又難酬須知陋巷憂中樂又識耕莘樂處憂

題南叔兄藏修閣息遊觀

南叔兄屬書藏修閣息遊觀嘗喜鄭君學記注藏謂懷抱之修習也息謂作勞休止於之息遊謂閒暇無事於之遊此義極精申爲五十六字以干指教

中存外習卽藏修夙寤晨興此息遊要把孟軻三勿看更將夫子四於求顏淵陋巷樂何事曽晳風雩詠不休此意斯須不容離敢申鄭義儆悠悠

次韻黃判官喜雪

天馬流行澤上坤玉龍飛灑水邊村扶持農戶培邦本排蕩陰機立嵗元徧地詩材供墨客通宵酒令屬侯門郤憐赤子無衣褐仰面蒼蒼嘆少恩

肩吾生日三絕句

尙記聮車入界頭防安門外麥三秋江山气度依前偉簡冊功夫匪昔侔

世歷嬴劉周典盡經由孫沈古音休更嗟書法開元壊不易肩吾字字求

昔人年徳位俱優淇澳賔筵苦自修學至百年寧有厭勉哉三十六春秋

次肩吾慶生日韻【戊子】

謾閱人間五十年年來道逺思悠然一心可使乾坤位五性元鐘父母全爲已工夫渾間斷滿頭嵗月浪推遷更無益友相扶植平地羊腸僕白顚

山中兀兀不知年但數前山防火然人笑腰無金可佩我忻脛與玉俱全聖賢面目晝三接簡冊期程日九遷此事知心君有幾不妨相伴各童顚

題陳膚仲眞希元詩卷贈蕭道士蕭善爲詩亦解鼓琴

手撇飛鳶上五溪兩牛腰大送行詩猶嫌言語無多子古錦奚囊長自隨

吾廬幾研半生塵朋友相邀問保鄰旅進羣咻渾易事鄰家老子是何人

是間正位至虛靈都把精神逐外明勸子抱琴歸舊隠亂雲深處認眞情

肩吾生日

誰遣靑龍日夜流記經星紀已降婁邊城恰匝三寒暑初度聮翩四倡酬

力探上下三千載行半東西二百州有許豪雄都忘卻松窓棐幾靜中求

余晦越鄕別臨賀郭君出竟送荊州放麑心事人誇說得似如今累嵗畱

次肩吾慶生日韻【己丑】

男兒生世果何事卜士詩之閭史書內美原非私正則天彛豈但付胥余滔滔大化亙千古職職羣生同一初此事年來才信得從前浪走只成防

我有憂時髮滿梳殷勤勉我用詩書情知分義如何廢可使才能自有餘气血漸衰多病後創夷轉甚數年初夢魂慣識歸來趣長傍山椒擷稻防

次韻丁大監見懷

行藏去就各隨時敬怒嫌防忍奮飛正怕霜嚴天宇淨敢誇舟載月明歸生松有夢還公固化鶴何心駐令威獨抱遺編看千古昔人歷歷未應非

見慣不驚如四時流光任逐鬢蓬飛日從南去老龍蟄火向西流鳥歸荷子感時堂蟋蟀移書勞我室伊威益嗟往日無良友四十八年成一非

次韻九華葉賔見思鶴山書院詩

天空地迥托吾廬何處山川不裕如太極光陰寧有間環中事業本無書道亨誰謂大人否夷陋不妨君子居昨夢九芙蓉裏去起聞跫足到空虛

和虞退夫韻【七夕前一日】

醵酒成懽似旅酧偶然邂逅得英遊卻因樂極生良感今夜蟾光照幾州

牛女河邊兩夾持前瞻箕斗後虛危經星不動原如此自是人間空好奇

假拙濟姦眞是拙認姦作巧巧何曽須知我自靈於物一防光明萬古鐙

子益教授再用韻賦奕有審機從諫之誨某復和呈

從衡腷膊競相酧俟擊羸行緯復遊或把疑兵勝淝水或乘猛勢失荊州

古人用眾水如持不爲常安不慮危違諫伏波終自困捍羗充國本無奇

才分𨿽殊學可能譬如泰華立曽曽居髙視廣心逾逺下眎羣峯如豆鐙

某曩在遂寧嘗賦木犀云茂樹幽花兀老蒼不隨眾卉入詞埸虎頭防防金粟犀首累累佩印章明月上時疑白傅淸風度處看黃香人才生世原如此不爲無人不肯芳今十數年矣偶憶前作未免兒戱用韻再賦呈諸友

洞煙谿月楚山蒼萬木辭林稼滌場老桂挾秋淸入骨明河倚樹爛成章城隅靜女閒逾美澤畔累臣晚更香若數秋花饒此品未容陶菊逞孤芳

某偶爲木犀有賦遂防別駕諸丈光和盈軸因惟晉以後名科第曰折桂兩無相闗至近世則又以木犀之別種有巖桂之名其實非桂也遂並爲一物輒爲二木訟寃呈諸丈一笑

澹雲明露立蒼蒼不識從來聲利場晉士習浮輕興諭唐人承誤轉周章髙談天上兔蟾影卑擬人間龍麝香犀桂自殊苦相累卻將榮進混眞芳

次韻中秋風雨中約客葉元老有詩

長雨頑雲處處山浹旬渾不露天慳魚旟未兆心如醉鴻雁闗情鬢欲斑月體晦明猶偶爾酒腸舒慘亦渾閒只將愚慮酬佳節未必騷情不破顏

虞退夫生日【八月二十三日】

尙記扁舟下古渝蘭芽秀茁媚庭除跕鳶聲裏驚重見玉粹揚休偉丈夫

雍公匹馬立乾坤善念薫蒸到子孫富貴君家餘事耳更將此念植仍昆

用眞景元韻題豫章朱正父湖山淸隠詩卷

乾坤爾闊著吾廬水繞山環仁知居君友東湖徐孺子我聞西洛邵堯夫欲爲天下屠龍手肯讀人間非聖書聊借斯言相贈勉樂顏之樂卽顏徒

次韻虞退夫除夕七絕句

太極光陰不計年聖賢千古此周旋九夷自陋吾何與長在回瓢防瑟邊

從渠滿腹貯千年遮莫揮毫動百篇入到聖門無一事東西日月自行天

將軍元自敬延年明主何曽棄浩然自分康時了無防故山多少未蕓田

已是秋陰誤有年泰交倐忽震乘乾阿香夜夜驚春夢推出新絲上鬢邊

長嘆熙丰祐聖年偏輕偏重幾翻船誰能裝載停勻了多著男兒盡力牽

又嘆崇寧宣政年無端亡虜誤開邊誰能爲我懲前轍早挈江山入舜甄

虞倩思親感嵗年歸心巫峽暮云前乖逢逝水那能料靜倚閒雲看大川

用張子益教授韻送虞退夫西歸

子已江頭戒櫂郎卬須何事未乘方須知此意闗時數不爲斯人自肺腸白傅徒然泣商婦毛生豈解出王嬙卬𨿽不敏眞知得爲子臨岐釂一觴

嘗爲趙太社蕃作章泉二字及匹紙寫詩二十二首趙一再有詩因次韻

易象於坤必有章泉翁此義發天光離趨外卦文加質幹伏中爻防覆裳欲驗吾心觀習坎誠知是理識歸藏公詩謝我只成辱敢復從公質寸長

幾度詩來儆謬悠懷人應念水三州寧希太白懷金馬忍效靈均駟玉虯上帝汝臨毋敢貳中心如噎本何求狂言又被公挑撥知我惟公不我郵

題趙昌父太社寄桃源何道士

八十六年彊健客求余判斷二蘇詩年來防檢室中事問著鄰家總不知

題羅年能愚六友堂

羅氏堂中六友圗要求紙尾數行書若於此味眞知得著甚言詞乞與渠

次韻靖州貢士鹿鳴宴二首

何處何時不產賢黔中故地夜郎天𨿽云地脈原無間欲破天荒未有先萬蟻場中春鎖棘九賔庭下曉鳴鞭便將正學昭羣聵畱取科名萬口傳

豈但詩書對聖賢須知屋漏與神天設科𨿽較詞章【闕】

次韻王常博題贈江陵樂徳佐

繆予甘逺屏分表得生還夜雨滴歸夢曉霜雕醉顏角巾吾故里璞玉子荊山又作無期別扁舟上峽闗三十有三載好風吹又來淸堅霜後竹泠澹雪邊梅世事憂千緒家山腸九逥江頭一樽酒煙雨暗章臺

題峽州三遊洞

洞前日日客維舟短詠長吟汗馬牛名迹都隨形气盡惟餘元白幾人畱

可怪忠州與虢州偶因起廢得玆遊蘇歐諸老亦何徳千古聮芳未肯休

和虞退夫見貽生日詩韻

芙蓉布葉亂田田尙憶前年對二賢今度觀亭人獨立一江風月自相連

路人笑我此何觀風颭渠江萬頃寒歷歷聖賢心事在從渠把作畵圖防

九十九峯江上山乾坤爾濶我中間此心頓著秋毫愧久矣顏衰鬢髮班

虎豹當闗路險艱家人占鵲望予還四方蹙蹙還何許家在西南山外山

範蔣諸賢友義申肩吾見說倍精神年來人物寥寥甚更憶浦城人姓眞

和蔣成甫見貽生日韻

窓外浮雲捲帟靑腰間流水臥靑萍發揮孔孟貞三代補葺嬴劉破六經理義本心如皦日詞章末技謾流螢獨嗟弱步躋長阪百嵗期程過五亭

尙記春風酒滿衣數旬客館掩空扉雙烏念哺歸難忍斷雁辭行礙不飛正念縣弧成底事有來連錦爛生輝亟哦七字酬佳贈歸櫂瀟湘水正肥

次韻和常徳袁尊固監丞送別四詩【八月十日】

試把行藏爲子評只知盡分敢徼名出如有益殷三聘用不能行魯兩生此道古人如飲食後來竈婢或猜驚子云亦號知書者猶把商山作采榮

孔訓原無實對名只言爲已與求人能知管仲不爲諒便識殷賢都是仁義利兩途消處長古今一理屈中伸自從聖學寥寥後千百年誰信得眞

別來嵗月爾滔滔流落天涯忽此遭萬木辭榮秋意澹百川歸壑岸容髙笑看海上兩蝸角閒禿山中千兔毫若向顏曽得消息直須奴僕命離騷

夕陽舂處是吾家水繞山環路轉賖蹙蹙四方渾未定茫茫大化渺無涯歸來已恨十年晚老去空嗟兩鬢華各願及時崇令徳萬鐘於我本何加

鶴山集卷十一

欽定四庫全書

鶴山集卷十二

宋魏了翁撰律詩

用蔣成甫韻賀虞退夫生子且以相名之

秦雍孫曽尙典刑只將一念答天明震雷殷地勾萌逹解雨鳴春澗谷聲階玉正看聮羯末籝金安足擬賢成相門爲我成宅相我欲將兒以相名

虞退夫生日

人情處約久斯渝子把膏腴气習除肯向縑緗遷事業要尋屋漏實工夫

初度重逢巽上坤庭闈應念子生孫好將吉語傳金母更把歸音報玉昆

十一月九日新灘李【闕】示余開禧三年四月九日所跋外舅楊憲使灘字韻詩爲次韻

憶從筮仕嵗涒灘三十餘年閱暑寒撫事無成日潦倒懷人有夢涕汍瀾家山擾擾膠膠裏廟社譆譆出出間欲上靑天愁險絕誰能爲我斬樓蘭

建士施霆髙自夔以詩相迓

三峽云連白帝城風波九死得餘生虎頭狼尾亂流濟貓面馬肝緣壁行中衍何妨需在險心髙但見坎常平況逢詩友慇懃問寧復窮途哭步兵

過虎頭狼尾灘避險出陸至譚晉仲故居有謝公昌國劉公徳修薛公仲章詩用謝韻有賦

尙記翩然下帝傍七年才入屈公鄕山銜西日去家近風逓北氛吹袂涼新事感傷心力短舊交零落話頭長況堪劉薛吾師友黃壤堂堂閟夜光

紛紛操罟入山林我自終朝不獲禽逺物只知肥遁利窮幽不問浚恆深畢逋啼日滿荒戍欵段行雲供醉吟宇宙窮空嵗遲暮平沙獨立數寒金

書所見聞示諸友【萬州岸下】

行到靑天最上頭蜀人爭看錦衣遊誰知一夜北風惡吹起家山萬斛愁

聞說奔軍闖閬州余州民潰去如流親曽見虎誠堪怖只爲狐驚亦可羞

一從輕棄五邊州所恃藩籬僅武休又謂武休無足恃並捐洋漢守金牛

金繒防敵已無謀況恃空言廢內修師卦在中帷九二曽聞帷幄授成籌

死城防陣已長休捍敵鳩民亦漫憂局外閒人倚江立全軀保室信良謀

次韻虞退夫除夕七絕句

蜀人誰不望西還何事天公獨我慳兩度來逢單閼嵗腥風血雨滿人間

誰驅斗柄向東遷漸喜新年勝故年嵗緯移躔東井外狼星斂角左參邊

是滔滔者竟誰歸有酒盈巵不暇揮待挽長江洗兵馬盡還艸木舊晶輝

云外銜山日半環傳杯共惜片雲懽莫疑來日是來嵗萬古光陰只麼看

幾度將心安處安有時終夜起長嘆年來識得安心法否泰原從隨蠱看

人到渠陽爾崄艱崄艱在彼我何闗卻從楚澤寛平後雕盡從前鏡裏顏

明朝同上四賢山要與羣英盡日還認取鉤深堂上意春風曵曵鳥闗闗

用樊武仲致政餞黃戶部

七載賫身入楚鄕誰將平阪喚羊腸覺來親友渾依舊觸處江山不攺香正引徳星成勝集更忻郎宿下垂光人生行止時爲大膜外浮榮蟻穴忙

次韻荊門張守寺簿元簡見寄詩韻張守以制司請民築城申朝廷制司繳納告勅不願仕

不把離憂寄楚辭絕致邑請臧爲日才北向夏長至火未西流秋變衰消息一機川水逝詘信二气蟄虫知多君識慮超餘子我亦年來管自窺

書來寄我賦歸辭諒子知其不可爲戢戢牛羊芻牧隘嗸嗸鴻雁稻粱衰有饑有溺已饑溺後覺後知誰覺知細玩海州三奏稿前賢風味儼重窺

六月十四次韻樊武仲喜雨

誰信夔夔解感神嚶嚶赤子母心燻爲將一滴翻瓢水散作千家舉臿云大化無端長寂寂眾形有欲自蕓蕓更須盡挽天河水亟與三邊洗惡氛

送楊子有赴敍倅用髙榮州韻

俗事縈人阻四並東郊又送屏星行欲安邊圉原無防善服人心只有淸使馬如羊非我愛帶牛佩犢豈其情非惟此意行夷狄防舌𨿽工亦絕聲

長女生日【十月晦明日冬至】

相逢猶記度瀟湘旋理衿纓旋理裝婿見舅姑才識面明朝馬首上渠陽

蜒煙蠻雨鎖窮荒冦熖兵氛返故鄕誰信夢回人似舊靑衣防服儼成行

兩地爺娘正健彊門楣況是得安詳七年重防非容易且爲新陽釂一觴

送李蒲江歸簡池用髙榮州韻

尙記春風黃栗畱明年春又到鉤輈防防長作去時恨年大能禁生別愁言偃得人行不徑繆公受責俾如流願將二語爲君贈更願開誠學武侯

北郊勞農歸路五十六言

方春不及與勸農十月郊行勞嵗功因記旱云占晻濭【音靄】更愁霖雨望曈曨田苖粒粒祈禳裏民命絲絲嘆恨中憂國願丰𨿽我志更須人事與天通

安總領生日

猶記仙翁護玉闗阪圖半壁手提還每驚蕩潏風波後多謝經綸父子間元是爛柯觀已熟故應當局祗如閒幾人錢谷鞭中老雙鬢何曽防一班

祝公不作語啾啾陛下憑公釋顧憂往誤回堪成鐡錯後圖猶可保金甌飲江共喜無胡馬屯渭懸知有木牛虎也膚公康是似願歌江漢美宗周

楊尙書生日【汝明】

幾許中和釀此身秋風江上玉精神性姿無忤水行地富貴有緣花得春閒處逍遙欣佚老防朝魁艾正須人絕知云滃龍淵濕莫倚晴江把釣緡

三邊頭緒正相尋雲气糢糊尙積陰已喜龍荒通漢使更須帝夢起商霖功名本自於人薄家國相闗此念深共指岷峨祝公壽鬢華未聴曉霜侵

李制置生日

玉堂人在玉堂山公論推排授將壇朔壘令嚴精采異甘泉烽息顧憂寛北邊舊嘆無頗牧西賊今聞有範韓夏屋不知幾崇廣喚回春燕下林端

披荊重立小朝廷風逓南薰入扇巾大勢已慿天祚宋中興更賴嶽生申扶持命脈還吾蜀消息精神運此身人願武公歸入相我祈河內且畱恂

魏茶馬生日

南渡波流蕩潏中紹興禦史最淸忠和戎二字排時論用世諸孫尙祖風彈壓峽江羣嘯靜指揮邊市虜資空盛心未必榮三錫且喜朝廷答有功

浪誇京洛漸塵淸局面今翻第幾枰須寄玉龍擎重任暫依金馬作長城時人共記維寅度陽畫元從建亥生試向後天推八八吾宗卜數萬爲盈

遂寧家知府生日

玉堂元不閟英靈地主還從此地生千里樓髙人獨立九宗山峙月雙淸洋洋水薤臨民意獵獵霜林戰葉聲如許髙情誰與擬玉梅枝外看參橫

相去無多五日間兩家牛酒賀生賢二陽引類臨爻長三壽爲朋泰茹連析木旁瞻星兩兩大椿遙祝嵗千千相期協力亨屯難未聴絲絲鬢髮宣

潼川路施運判生日

家聲自幹淳王謝門中著此身金碧池邊金碧使玉山防上玉山人都將奕葉芝蘭味散作羣州桃李春應記西陵分手後枯棋一局幾回新

朔吹號寒凝不禁地雷應合戰羣陰悠悠未快功名手渺渺誰覘造物心三壽作朋剛已復二陽初動卦爲臨經綸及此身彊健插頷靑絲雪未侵

瀘貢士二十人端平元年手書增郡國貢士員瀘增二人是嵗貢於東西路轉運司者各二人以五月庚戌合寮吏宴於郡之正衙歌鹿鳴以遣之

皎日中天萬國明恢恢賢路慶端平月正元日下書詔二十六人登姓名西澤射陳貍首節東防歌奏鹿鳴聲謬侯何幸身爲駕要示周行玉女成

天地中間著此身合將位育入經綸陰陽固自生成我爵祿安能富貴人利欲當權心退舍詖滛得路俗迷津諸君自此騰驤去願以先知覺此民

送李季允赴召

擁馬懽呼夾道迎詔書洛社起耆英史筵載筆聮翁季政路題名接弟兄新政期公皆一律故交惟我得忘情正邦須自明倫始要仗公開萬世程

一傾鼎否一畨新但見新人笑故人元祐至今疊更化崇寧以後幾權臣曽趨嘉定攺元詔又賀端平第一春長把人才畱一半今年新是去年陳

是是非非各有心以同爲愛異爲憎誓殽秦穆旋修怨在莒齊威卒震矜事急求言常易入位髙從諫最難能願公一破從前陋萬里無雲皎日升

李尙書被召過瀘臨發之日官吏以行香日分追送不及明日尙書自合江詰後期次韻以謝

黃雞喔喔丑時催擬效張侯夜半來殘夢方隨僧梵去拏音已聴客帆開江臯望極空畱恨陛下憂深正急才已賦明倫相贈勉更思桃李及時栽

題外舅提刑楊大夫墓

追思初攝大夫車得助堂前見舅姑三十三年歸夢枕一生一死隔黃壚時危剰著人間我境換遙憐向者吾伯也叔兮今已矣誓偕仲季勉終圖

嘉泰二年題資州醮壇山星斗閣至是同王資州其然賈大安子湜楊李持成子諸公登山用前韻

三十三年去復還行將重踏舊江山靑衿朋友子當戶緑幘奚臧霜半鬟贏得光陰歸鬢裏悔將聲譽落人間聖門事業無窮已只問君王覓退閒

天運團團任往還莫將止處認兼山水歸寒谷斂秋練木落前峯明曉鬟天度已歸參井後日行又值斗箕間若知此處眞消息血气浮名總是閒

制置丁少卿生日

皜皜淩霄獨鶴飛九芙蓉裏爛生輝靑陽少府舊弓冶白石先生新杼機閱盡世紛磨不燐聴渠公論是耶非恭惟陛下方親政小郤猶應伴紫薇

蜀道今行第幾回天西玉帳又宏開鶴歸華表人如舊龜放長河獨再來屈處觀伸霜後菊消中見息雪前梅瀘江不解西流去引領長流酌斗魁

次韻丁制置逺迎三絕

錦裏論交三十年浮筠大玉透中邊投荒已作無期別夢覺依然墮我前

喬松挺挺百年期霜雪無端頓系之一防陽和消不斷春風又長嵗寒枝

谿瘴蠻煙隔市朝十年山徑長蒿茅好風吹送知時雨生意洋洋大國郊

寄題李季衡東樓

前年呼舫下玻瓈突兀新樓闖目圍雁影已隨流水去鶴歸空感昔人非曩遊歷歷夢中似往事茫茫知者稀幸有季衡風味肖何當倚檻語朝暉

題王巴州震傳經樓

金媾充儲書滿家到無言處柰書何九經文字未曽有三代聖賢如許多直自話言空布滿卻嗟人物轉消磨有來訂古談經者試把斯言爲切磋

恭和聞喜宴禦制

祖宗徳澤被生民列服山川各效神幾見髙岡鳴鳳集又看層浪化魚新升歌幸聴三章雅佩印行紆五兩輪聖世賔賢如此厚致君忍負不貲身

題余氏聚逺樓

若向天機識得親是間看不盡靑春須知聚逺惟方寸說與樓前望眼人

將作檻栽竹徐直翁淸叟俾予書植賢亭三大字以詩見貽

烈日嚴霜恣挾持孤標犖犖肯隨時笑看世上閒桃李一夕狂風失令姿

气端解使四時淸萬物雕零獨典刑嚴子髙風扶漢鼎包胥勁莭撼秦庭

客夢時時繞故山夢餘喜見玉孱顏徐公本自無通介自是時人醉眼班

夜直玉堂

金鑾坡上防開邊夢也非與三十年世事塵埃緣手盡正邪二字在遺編

金覊玉勒錦籠韉重上鑾坡鬢欲宣且喜晨趨無媿色更忻夜直得安眠

四月癸巳發潯陽館過濂溪飲於杏溪謁淸虛庵宿太平宮

旌旗陰裏盛傳呼春夢才醒一事無艸艸山肴話朋友依然白鶴故時吾

多少濂溪生並時兩程夫子詠而歸須知宇宙何曽隠魚自川遊鳥自飛

欲識眞人千古心療饑獨有杏成林豈無世上閒桃李欲使人從實處尋

步自淸虛過上宮千言萬論總談空擬將一語隨人後嘗與心謀不肯同

又過前溪訪梵宮人言此與老莊同是同是異誰知得擬問山前無極翁

丙申攜客自康王觀東北行十里觀谷簾泉

正喜昔聞今見之泉稱第一更何疑此心好樂先爲主但見忠謀皆我欺

筍將軋軋度巖隈亂澗穿空去復回方識世間眞毀譽只緣親到地頭來

題歸宗寺

憒憒深源與防稽識時惟有一羲之千年誤作能書看謾說鵝池與墨池

靑玉峽

一泉聲萬古懸觀瀾嘆逝意悠然須知大化無窮已莫賦銀河落九天

萬杉寺

萬杉深處著吾廬中有昭陵飛帛書想象承平心似醉小亭佇立看跳珠

三峽橋

英雲皓雨瀉明蠲題作人間第六泉擬把谷簾從黜降卻將此水爲超遷

鶴山集卷十二

欽定四庫全書

鶴山集卷十三

宋魏了翁撰表牋

漢州到任謝表

六年去國薦叨趣詔之嚴三命循墻實獲便麾之請幸將親之有所荷從欲之無違秖服恩靈罔知稱塞伏念臣稟資愚戇涉學迂疎偶奮迹於儒科遂饕榮於朝迹尋被禁林之給札以階蓬省之讎書屬疆事之方殷沮權姦之輕舉𨿽公孫丞相發蒙耳如尹氏太師不平何懼久居中亟求補外未書乘郡之績兩奉賜環之音幹時多艱遭家弗靖神𨿽馳於魏闕身重去於親庭冒貢忱衷果回淵聴乃荷分符之寵靡拘反汗之嫌臣所領州今曰望郡旁接涪潼之境中居梁益之間民力漸殫詎催科之敢急土風防獷尢教化之當先顧臣何人防國分寄玆蓋伏遇皇帝陛下恭儉修已緝熙亶心三後在天動遵成憲五年更化行底康功猶遴柬於班聨俾承宣於郡國臣敢不益堅素履仰體睠懷視民如傷冀發施於仁政行已所學尙對越於天威終竭防誠永酬親擢

被防兼權潼川運判謝表

謬陳時臬負且乘以奚堪攝領將輪祝代庖而有靦處非所據愧甚於榮伏念臣猥以陋儒躐將隆指察庶獄小大之比酌常平斂散之宜共二以來無一可紀曽謂漕臣之久曠又廑睿防之中頒垂三組以聨榮對兩臺而兼治重惟飛挽之置使豈惟期防之攸司崇學校以厲賢持銓衡而選吏玆惟重寄並及菲材𨿽暫假於須臾亦靡皇於進退玆蓋伏遇皇帝陛下位無輕授爵不濫施念臣洊領於州麾粗閒政術謂臣久司於臬事尢習民風且俾攝承以須選授臣敢不恪共明詔遵奉察條無子路兼人之能自知甚審𨿽叔孫一日之暫必葺爲期

潼川提刑司賀瑞慶聖節表

帝暉禦極受羣臣十月之朝邦獻同心歌天子萬年之雅上儀載舉美報維均恭惟皇帝陛下逺纘九皇近繩三後仗歷年之堅忍洪濟艱難憑一念之嚴恭潛銷旱暵將以垂鴻於億載豈惟斂錫於庶民臣奉職遐陬傾心宸極以介景福旣稽首以揚休克共明刑將祈天而永命

潼川轉運司賀瑞慶聖節表

維十月之良月爰啟休符紹三王之顯王誕膺景命於惟邦慶允洽民懽恭惟皇帝陛下淵嘿九重仔肩一徳匪從耽樂文後之徽柔懿恭爰究劬勞宣王之還定安集方嵗行之在子正帝立之當辰率時有截之區迓續無疆之算臣暫司漕事喜遻昌期爲天下君旣備箕疇之福使聖人壽願伸華祝之辭

潼川提舉司賀瑞慶聖節表

三代有道之長篤生眞主萬年受天之祜載紀休符葉气龎洪函生闓懌恭惟皇帝陛下遹只祖武迪畏天明寒暑平而三光全陰陽和而萬物得式歌長髮胥慶誕彌奠二气以維和域八荒而俱壽臣有嚴司庾莫克揚庭舉百世莫能違斯道聿同於平準長上古不爲老至和祈轉於洪鈞

潼川運判謝到任表

攝官承乏無補將輸滿嵗爲眞誤叨申命撫江山之維舊悅雨露之更新伏念臣自歷試於外庸遽躐乘於使傳且庶獄小大之比與常平斂散之宜揆以短才一之謂甚胡然誤柬二者得兼矧漕寄之所關於坤隅而尢重豈簿書之是務抑澄按之當先況建學立師將助秩宗之典而量能授職又分選部之衡自昔假名已慙代斵於今卽拜寧不疾顚明時何至於乏才使指豈難於攺畀不圖華選洊及寒蹤玆蓋伏遇皇帝陛下恪謹身修遹只天顯亶知人之堯哲民欲其安推明物之舜仁務先所急致令庸陋猥備馳驅臣敢不遵奉察條敬共明命土風裏俗旣盡得於諏謀王澤國章尙勉圖於宣布

直祕閣知潼川府到任表

角巾故里慨夙志之摧頹皂蓋東藩誤淸朝之柬記申畀木天之舊直式華土地之新封得之若驚望不及此伏念某賦姿蒙鈍蒞事闊疎旣躐玷於讞平俄謬將於輦轉方渡瀘之有命遽陟屺之纒悲興言初心寧復榮望矧時多故爲吏滋艱鄰疆煽燎之方揚民力張弓之未弛承流之始圖稱無能玆蓋恭遇皇帝陛下畏迪天明惠綏黎獻謂臣歷將使指或土俗之粗諳念臣薦擁州麾必民情之熟察特令宰郡以便起家臣敢不只遹訓詞誕敷徳意弭艱卹隠俾田裏無愁嘆之聲旌淑禁非以庠序申孝弟之義力行已志上報主知

謝周程三先生賜謚表

大儒輩出卓爲正學之宗下使周諮敢舉尊名之典兪音才旣善類知歸臣竊惟聖道之晦明實兆世途之理亂自羲皇發河圖之祕堯舜謹道心之傳粵商周受命之初凡誥誓羣言之首必論降衷之性必明爲物之靈至若箕子陳九疇以敍民彛周公設六官以爲民極君陳以大猷變民厚君牙以五典示民中尹吉甫作秉彛之詩劉康公開受中之訓蓋賢君令辟之所以教而羣公先正之相與言皇王以來不謀同符春秋而降幾絕如綫極於六藝之作與夫七篇之書孔欲無言孟豈好辯凡以扶天理而遏人欲傾時否而康世屯而權謀競興邪詖又作詞華代起科目相揵𨿽董仲舒嘗求仁於道誼功利之分而諸葛亮亦鞠躬於成敗利鈍之外洎韓愈之卓識喟孟軻之無傳然一傅而眾咻獨倡而寡和斯文不墜神气有開挺生豪傑之同時尙友聖賢於異世自周頤圖書之旣作而程顥兄弟之相承𨿽幽極鬼神實驗於躬行之近𨿽窮探性命不離乎日用之常未嘗躐等以好髙大要近思而退省豈獨振千年之墜緒殆將開萬世之升平而從祀之請未兪節惠之文尙闕藐是庸虛之迹偶塵勸學之司吁天有聞蹐地無措敢意奏篇之再遽蒙錫命之三速戒攸司各頒美號玆蓋恭遇皇帝陛下遹只元命駿惠帝猷念大道之湮防賴諸儒之扶植今美謚旣先於後學而褒章未被於前修莫標倡道之源亶謂彌文之曠特章好以示俗不以人而廢言事光流聞時謂剏見臣謹當誕敭丕訓敷俶羣倫明正道道民開示君師之意使先覺覺後維持天地之心善人浸多斯世永賴

立皇子賀皇帝表

聖謨宻運哲嗣明登仰遵二祖之已行不待羣臣之屢請官占胥葉師錫允諧恭惟皇帝陛下迪畏天明遹只先訓言念承祧之重肇開燕翼之祥皆文王孫子之本支允大漢山河之帶礪逺承藝祖喜無疆大歷之歸近考孝皇均有道曾孫之慶某濫分地守阻覿庭揚定大事決大謀旣篤家邦之祜聞正言行正道願觀師友之功

賀皇后牋

禁中決策爲天下以得人海內同心歌吾君之有子母儀旣奠嬪則用章皇后殿下配日照臨承天亭育逺參任姒蔚彤史之徽音近法曹髙著椒塗之令則仰贊皇支之議俯寛漆室之憂臣猥以遐藩親逢盛典自家刑國旣覘交愛之功求賢審官更懋相成之志

明堂大禮肆赦賀慶成表

宗祀以配上帝旣訖崇儀斂福而錫庶民爰敷衜術函生闓懌率土歡呼恭惟皇帝陛下淵嘿無爲嚴恭自度玆嵗行之在已而日吉之維辛震鬯侍祠鼎烹享帝垂恩隤祉不遺煇翟之微蕩垢滌瑕式霈風雷之令臣叨居逺服喜遘昌期想卿士之奉璋駿奔靡及陪老癃之扶杖宣布惟勤

賀受寶表

恭覩詔書以來年元日受寶文於大慶殿者明命誕膺披地圖而數貢逺人咸慕奉天府以效珍播告維新奉安有恪臣聞方物𨿽昭徳之致寶鎭則爲國之華得古印於咸陽哲廟所以成太平之治獻元璽於興化髙皇所以開再造之符然虫書尙襲於秦遺而螭紐猶沿於唐制矧玆舊物至自殊方逺參乎嘉祐之文申述於元丰之日圖書具在檢玉偕來昔鏟采中原殆似魯弓之未得今觀光上國咸歆趙璧之全歸於昭受命之符光啟中興之運恭惟皇帝陛下聰文稽古神武禦時山東三十餘州復行王化河北二十四郡喜見官儀歸疆來涖於職方執玉宜歸於典瑞肆卜大朝之吉聿修誕受之文景光流聞時謂剏見臣心存闕北身滯周南握乾符闡坤珍幸際興隆之兆畏天命念祖業更觀保右之申

賀皇后牋

天扶興運將盡復於故疆地極幽荒自來歸於舊物慶均八表化始二南臣竊惟趙璧之言還豈但魯弓之書得由元丰而來百四十載爛其款識之新迨建炎而後九十五年覩此會朝之盛於赫皇靈之暢爰覘內治之修恭惟皇后殿下儷日齊明承天載物無爲而治率賴於虞嬪有道之長本資於周姒顯膺眷祐用獲休嘉臣謬守遐藩恪承詔綍披皇圖而覽帝借丕昭受命之符頌君徳而舞後功逺想充庭之旅

元日受寶肆赦謝表

效珍絕徼爰開受命之符班朔正牙式霈昭天之澤皇歡四洽輿誦一詞恭惟皇帝陛下命於帝庭奄有方夏堅好生之一念得多助於兩間眷言寶鎭之維新實我襲藏之自舊由元丰而來百四十載爛其檢識之文迨建炎而後九十六年昉此會朝之盛肆商大賚胥錫羣元臣屬守遐藩親逢盛典嘉與堪輿之蠢植咸欽廟社之威靈民勞汔可小康願益思於先備寇滅誠爲大慶宜深軫於後圖

代宰臣以下賀雪表

銅渾考象適當七日之初陽瑤域闓祥爰葉三登之嘉運皇歡允洽民气用諧恭惟皇帝陛下迪徳寅恭儲神淵靜駿惠累朝之烈躋登必世之仁天地中間感至誠而葉序霜露所墜聞盛徳以來庭方一爻震動之初正萬彚咸張之日乃彰農瑞式見天心臣等幸睹休符與霑美澤七稽八證旣未占而有孚十雨五風將自今而至後

代宰臣以下謝賜喜雪禦筵表

雷在地復誕宣五穀之精云上天需肆秩羣臣之燕禮嚴卜晝書喜有年恭惟皇帝陛下寅禦丕符參侔眞宰不待禱祠之事夙膺保祐之申當五陰一陽之爻應陸日七分之至和攸被上瑞來臻雨而雨暘而暘得上下同流之妙食云食坐云坐極君臣相說之情臣等忻聞鳴鹿之三莫稱嘉魚之什爲民上而樂與人樂竊陋齊宮之遊思天下之饑由已饑敢勵虞庭之志

除權工部侍郎謝表

二年載筆久希閒館之遊一日除書忽忝事官之貳固辭不獲重拜徒慚竊惟百工𨿽殿六職然而辧陰陽五材之等將以順天地萬物之情在虞廷至重而不輕至周典偶遺而莫考相承近世服在邇聨是惟侍從言語之官匪直巧工匠之末肆嚴厥選俾介攸司如臣者奮迹羈單稟姿疎直惟知上不負天子下不負所學亦謂大將行吾道次將行其言然瓠落而無所容液滿而不適用數上歸田之請宜從置散之科忽疇左墄之舊勞俾列中臺之末屬欲行或止當黜而遷玆蓋伏遇皇帝陛下惠綏民巖迪畏天顯謂善類乃興邦之命脈而直言爲有國之光華特施培養之仁以茂纂承之烈致令宜去亦誤畱行臣謹當只服訓詞益深操守獻納論思之責毋替夙忠進退去就之宜尙期終令

謝皇太后表

柱史分輝久叨徧歷事官命介忽誤優遷拊分奚堪歸恩有自伏念臣奮身孤逺涉藝淺蕪先帝臨軒之初策諸前列嗣皇謀廟之始擢在左坳但知斷斷以首公不觧盱盱而隨俗𨿽寸長之粗見亦眾毀之所歸會有采薪之憂莫施橫艸之報惟祈閒廩以佚病軀旣屢觸於報聞又恍驚於超拜𨿽處之巧工匠之職實號曰言語侍從之臣班聨浸髙責望逾切顧控辭而莫遂徒震懼以靡寧玆蓋伏遇皇太后陛下母儀四方子育兆姓夙有求賢審官之助用開詒謀燕翼之仁凡今要近之臣皆昔封培之力有如孱瑣例辱眷畱臣敢不益勵初心以裨新政獻納論思之責罔替宿忠進退去就之間尙期終令

復元官職宮觀謝表

七年流落幸全投裔之軀三命更蕃並賦祝釐之廩望不及此得之若驚中謝伏念臣賦資顓蒙聞道狷淺自玷言語侍從之列期效論思獻納之忠而識闇不足以周事情才疎不足以濟時用況臥屙之旣久宜公論之不容白簡霜嚴已甘大僇皇圖天廣特沛寛恩僅從三褫之科姑寘五谿之表𨿽江連楚蜀無瘴鳶跕跕之憂然地控蠻徭有暴虎兢兢之慮忽自天而有命俾便道以過家盡復元階實逾始望況申榮於書殿又假寵於祠宮事光流聞時謂剏見玆蓋恭遇皇帝陛下徳侔覆載知燭幽深憫臣斷斷無他昔有負薪之疾察臣悾悾自守嘗輸曲突之忠粵從祭澤之洊頒已動聖心之遐軫上東朝之壽斝下春日之寛書肆命元臣式商大賚臣誓堅晚節益勵後圖今爲牛羊求牧芻已荷更生之造未先狗馬塡溝壑疇非報徳之期

上皇太后表

東朝介壽式頒慶渥之新北闕疏榮盡復郎階之舊仍通班於書殿並賦祿於殊庭拜命便蕃拊躬震悸中謝伏念臣藐然末技奮自諸生先帝臨軒之初視恩首選嗣皇謀廟之始待罪邇聨會有采薪之憂莫施橫艸之報連章累牘罔非由中華職要藩姑令補外自貽伊戚以速厥辜奪爵投荒坐閱七年之久畀祠還秩忽驚一札之頒得之若驚望不及此玆蓋恭遇壽明仁福慈睿皇太后陛下飭躬慈儉迪徳靜嘉昔著壼儀有求賢審官之助今隆母道垂詒謀燕翼之仁念蠢玆罪戾之餘亦曩者封培之一淹防在外罪悔迄今乃因錫福之辰特霈昭天之澤臣命輕螻蟻恩重丘山觀徳化之成幸數陪於癃老祝聖人之壽敢自附於華封

潼川路安撫到任謝表

王三錫命誤新渥於崇階國十爲連忝舊封於梓部莫兪巽牘敢後寅車臣某惶懼惶懼頓首頓首伏念臣才不適時學惟事道際遇兩朝之久踐揚三紀之間爲詩遺王名曰防鴞本期救亂取彼譖人投畀豺虎遑卹傷讒尙憑髙廟之神靈敢賴天王之明聖返湘累之初服釋楚縶之南冠訖俾生還誓言死報矧又授鉞於赤甲白鹽之下子麾於玉堂金壁之間猶未厭於宸心復洊頒於閫寄地連巴益分四千石虎竹之符江接牂渝理十六載琴之夢維時多故歷變方新民夷有侏儒蕞雜之難齊郡國有赤子龍蛇之未定而民力張弓之莫弛邊氛煽燎之方揚豈惟鵜在梁之羞抑亦蚉負山之懼厥爲忝冒實出會逢玆蓋恭遇皇帝陛下徳歌九功明見萬里暢皇威於海岱允矣東漸紆廟算於岷嶓睠焉西顧謂南維之絕徼實北定之良圖念及微忠復加隆委臣敢不修其可願欽乃攸司銷帶牛佩犢之風導之務本堅使馬如羊之誓廉以安邊

鶴山集卷十三

欽定四庫全書

鶴山集卷十四

宋魏了翁撰內制

賜左丞相鄭淸之辭免兼職不允詔

朕惟成周之制防書世系官成政典𨿽各有職掌而典式法則太宰實總提之所以嚴載籍謹政刑信今而貽後也漢失其指禮儀章程律令軍法相國僅與諸臣分掌其一至我國朝始命宰輔盡仿成周之舊卿以忠忱篤厚相予親政登吁羣獻宣昭令猷若玉鏤金科之書戎昭武略之要提綱旣久厥有端緒今又以史筵著局屬卿董正而遜牘來上並露歸志夫此五書之目卿且不得以辭其勞矧方命卿以周公之事往求朕濟事有大於此者其勉爲朕畱總領眾職毋替成績

賜淮東制置趙葵乞遂退閒不允詔

朕惟用人之法蓋非一途昔晉用荀林父秦用百里奚人始疑而終信之𨿽然抑可以爲難矣使須暇三年終無以自見也晉景秦穆不得爲遂非乎以卿世篤忠孝肆排羣議倚殿東淮而新疆未固蹙境防師需章復來固請閒佚今秋防孔邇豈卿閒佚時耶其爲朕量國力固封守明邦諜紏搜慝察相翔先爲自治之圖以杜必至之患尙有以雪殽邲之恥也

賜左丞相鄭淸之乞上印綬不允詔【七月五日】

朕駿惠先猷登庸二相以左右乃辟宅師非茍以爵位爲光寵也卿乞身之請至於再三援賈誼書將以古大臣之節自勵詞指開亮不忘嘆嘉𨿽然節之爲義剛柔分而剛得中蓋止所當止非直以一退爲諒也澤上有水或過或不及皆不得謂之節朕自親萬幾卿能爲朕搜覽俊茂收回威力丕闡言路肅遏吏饕正當須暇嵗月言觀厥成而一日非終奉身勇退朕方以剛居中爲甘節之主卿顧欲決於一去以蹈上六之苦節豈所望於舊學之臣耶典聴朕言亟祗厥敍

擬禦筆褒鄭淸之

朕倚卿舊學助理萬幾卿迪徳靖夷秉心純亮正塗四辟吏道一淸厥功茂焉乃自仲夏以來屢伸卜相之請玆又力祈閒退至於申詔四五面諭再三衝尙莫回殊拂朕志今以手札賜卿其毋重陳往卽乃事以副朕眷畱之意

賜葛洪辭免資政提宮乞休致不允詔【七月十二日】

七十而致爲臣禮之節也若耄期稱道不亂則有不得謝者故在朝則共王杖大祭祀則供杖咸非惟貴爵崇齒亦以乞言攷徳如睿聖武公延州來子皆年過九十固不以齒爲限也朕閔勞耆碩聴就退閒祕殿隆名眞祠閒廩亦庶幾月存日秩之意參諸經理孰曰不可毋以辭遜爲也

曽參政從龍生日賜牲餼詔【七月十七日生】

儲休慶閥生徳明時冠一世之倫魁陪兩朝之該輔爰頒好賜庸介壽祺其茂體於睠懷益勉殫於忠報

立秋祀五福十神太一祝文

月望東維气澄西顥時維四立報重十神敢迪彛章式嚴圭薦庶綏神顧申錫邦休銷弭沴祥導迎和气師幹載戢年谷屢丰嘉與函生永嚴昭事

聞喜宴口宣【七月十五日】

樂得賢才式頒燕衎樂奏嘉魚之什歌陳鳴鹿之三爰示周行匪章私惠

賜吏部尙書李乞歸田裏不允詔【閏七月四日】

朕始躬萬機靡遑他務迪吁耆俊共圖康功卿作我恭先爲時特起言論有偉聰明未衰而陳誼再三繩以禮律朕惟七十而致君事特其大閒耳若耆耋好禮耄期稱道有不得謝則不以齒爲限也書不云乎罔或耆壽俊在厥服予則罔克尙安厥位毋駿爾行

賜知閣韓休乞休致不允詔

上閣之長九儀是司揆之故常必付耆宿卿以勲臣之後練習憲章正賴儀刑以重賔贊而仍嵗請老求遂私佚此非朕所望也

賜李辭免除端明殿學士提舉萬壽觀兼侍讀不允詔

承明學士之選凡宥府之初際從臣之久次者爲之若優以內祠畱之經幄自非耆宿不在玆選卿三朝敭歷之舊副朕柬求而陳力不能累章來蔇夫知止知足者人臣律己之分而尙徳尙齒者國家禮賢之宜是用閔勞禁塗參攷故實凡以待久次處耆宿者並用付卿禮秩旣優眷懷未憖其母固謝嗣有寵章

賜洪咨夔辭免除吏部侍郎兼給事不允詔

朕俶操大權卿首以忠淸蠲滌垢污隮乃辟於成憲乃有非謀非彛以肆惎間迨更掌書命攝貳選曹猶幾委逿愆違昭乃辟之汝庸也而書詔塡糾以沴節宣之和數以告諗玆庸擢正貳卿晉兼瑣闥蓋官𨿽要重而事簡於前其庶乎可畱以汔濟乃辟矣始卿以元祐望我間爲朕言曰今元祐絕望朕聞之惕然若遽捨去其果無望也夫

賜李再辭免除端明內祠侍讀不允斷章批答

優老之典朕自嗣位以來未嘗輕於假人今輒以榮卿之歸而來奏以不良於行固辭未已夫三揖而進一辭而退此固卿去就之分詩不云乎愼爾優遊勉爾遁思其尙以經學輔朕無重陳也

口宣

內祠佚老經幄畱賢矧書殿之隆名皆聖朝之優典亟祗厥敍毋費於辭

賜葛洪再乞休致不允詔

七月癸卯詔書嘗爲卿言昔人如周之睿聖武吳之延州來皆年過九十而不得謝斯言屬耳而忱請再蔇朕惟七十致仕古有明訓大夫云者亦公卿之通稱然而由周以上耄不得謝尙多有之蓋不特前二人爲然或者旣嘗在大臣之位則當與國同其戚休非若卿以下得以引年嘉遁也詩曰毋金玉爾音而有遐心其毋重陳以章朕之不徳

賜崔與之辭免參知政事不允詔

自比年以來義理不兢名節頺思得守誼握正秉忠蹈方之士表儀羣辟是用待卿爲政夫當仕有官職而以官召之則不得以疾爲解卿猷念專固不肯設中於心以相從也今外訌內奰【平祕切不醉而怒也】事防遝來豈卿閒遁時耶詩曰獨寐寤歌永矢弗過舊說謂誓不過君之朝而先儒非之曰此自陳不得過君之朝也今卿以二說孰是孰非奚厚奚薄則去就決矣朕命不易卿來毋遲

顯恭皇后下宮修砌山墻告遷神禦表文

嵗省宮墻薦更嵗路正僝功而興作當移禦以卽安敢以靈辰首伸防告

賜陳卓乞解僉書樞密辭執政恩例奉祠不允詔

朕惟天命難諶事幾錯出肆庸眾建該輔以綏我受民維時百工莫肯夙夜曁厥表臣不卹我士厥旣憲禁宣猷以申儆之惟卿踐修有聞翊我樞筦尙冀與二三大吏祗勤無怠以律我有臣以浩然懷歸陳誼懇懇𨿽以視恩政路厥有常典亦不我屑詩云無棄爾輔員於爾輻其克忱裕乃猷以訖爾庸

賜陳韡辭免除工部尙書不允詔

比嵗姑息成風誨姦賞盜訌潰相襲勢盡復然𨿽以王之爪牙有不可恃而南徐又見告矣卿以忠忱內發威信夙孚殄劓所加靡有遺育庶其爲朕免於誨賞之恥以張辟威以折亂萌晉攝文昌庸昭在師之寵而辭弗敢有且曰若假千百人之命以求寵利天且不容況於人乎嗚呼此古人哀矜勿喜之意充是心也可以無愧於天牧矣懋功之典匪朕攸私

賜陳卓再乞祠不允詔

癸未詔書言未脫口而忱辭再蔇秉誼莫奪惟今戎心弗譓疆繹騷積賢累才猶慮弗給而無背無側何恃不虞矧惟股肱之臣先天下而憂後天下而樂今國事未濟而私佚是圖匪朕攸聞尙其以義自閒永弼乃後

八月半禱淛江設醮靑詞

金令方中正潮汐彌漫之土功未戒有隄防潰決之憂敢希顧諟之仁爰舉醮陳之典仰兾天神祚善益鞏固於皇圖川後靜波俾妥安於京邑庶偕億兆永荷生成

擬趣召崔與之禦筆

卿自鎭屬南還屢詔不起淸名髙節朕甚慕之方時多艱待卿爲政庶資防靖以礪防隅毋庸固辭亟副虛佇

賜右丞相喬行簡生日禮物詔【九月一日】

葉熊羆之卜正渭濵八十之年歌鳬繹之詩祝魯國萬千之壽爰攷匪頒之式庸昭眷遇之私旣有旨酒又有嘉殽以將其厚意俾爾戩谷降爾遐福尙輔予一人

皇帝甲子本命就開元宮設醮【九月一日】

嵗歷三時爰屆季商之日周六甲適丁元命之辰載被殊庭肅延眞馭仰冀無私之造式開有永之祥天威咫尺庶享克誠重瀆再三尙陳余懇惟冀有嚴帝鑑申錫邦休長垂顧右之仁益保靈長之慶

賜左丞相鄭淸之生日禮物詔【九月二十九日】

觀度銅渾正龍駟開晨之調元玉鉉記熊羆協夢之辰肆迪彛章式頒嘉賚美鄭公之徳爰加授粲之勤頌魯侯之功益介如岡之壽

告太一祝文

【五福君棊太逰小逰天一地一四神臣棊民棊直符闔宮之神】

蓐收告謝朔易闓辰攷四啟之彛章舉十神之秩祀伏冀忱辭孚格靈監博臨三務成功各保室家之慶四夷慕義永銷兵革之虞

趙汝愚配享寧宗廟庭奏告太廟景靈宮祖宗祝文【九月二十日】

臣維前寧人嗣大歷服在時邦哲有相汝愚定防宮闈計安宗社鼎湖弓劍嵗一星終髙廟衣冠徳百世祀載疇侑食無易元功畚築云初吉圭以告【中殿易云繪象云初】

靑詞

昔在寧考相維汝愚猶髙元祀之功宜與大烝之享師虞旣穆象肖聿新玆惟有國之常經仰冀在天之昭鑑

賜李乞還故里不允詔【九月二十四日】

朕惟周有黃耇臺背之老詩人以美王漢無白首耆艾之臣識者以憂世肆稽眾允咸吁時髦卿以四紀勤勞三朝敭歷長我六事爲今名卿曽幾何時數以歸諗且夫經帷史觀有理義之悅心書殿祠宮非筋力以爲禮何疑何間予請予求睿聖武公耄期而入相延州來子九十而帥師爲朕少畱於卿奚損

賜李再上章乞還故里不允不得再有陳請詔

書不云乎尙猷詢玆黃髮則罔所愆畨畨良士旅力旣愆我尙有之古之人欲其罔愆也𨿽以旅力旣愆之人尙幾其我有焉今卿陳力不能累章未已所以自爲謀則善矣朕獨不惜良士之去乎而況比日以來狄難未衰邊聲孔棘淮漢陜蜀羽書重迹朕爲此懼正惟黃耉成人是諮是信今顧以禮律義命自儆以親舊規曉爲疑夫委質爲臣茍有以畢誠殫慮濟登乃辟如漢汲蕭則寧復以居中我嫌勉蹈前修毋庸亟請

安癸仲撫諭四川官吏軍民詔

勅四川官吏軍民等朕以眇中嗣守歷服上天孚佑一紀於玆防恭夙宵罔敢暇逸載惟西蜀居國上游蠢玆不庭敢犯王略乃季秋月朔疆吏告警維時閫帥進屯險要奬率王旅若守封扞敵之臣曁我將士躬冒矢石挺身戎行𨿽時有克捷而賊勢鴟張音郵隔絕深慮逾闗越險滋蔓難圖朕爲民父母而不明厥徳綏禦失道以召釁納侮使吾赤子仍嵗勞不得息將吏披甲冑不得臥恫瘝乃身過實在朕一念及此疾首痛心惟爾官吏軍民念三百年涵養之恩其尙一徳一心以殄殱乃讎朕旣頒手書以付彥吶爰命太府卿安癸仲兼四川撫諭使奉將朕指勞問將士撫綏黎元招輯流散紏合驍武其有監司牧守虓將勇夫巨室豪民忠臣義士凡以靖難敵愾爲吾制臣之助者姓名來上朕將第功行賞大報忠勞勒名防書垂耀罔極爾其聰聽朕不食言故玆撫諭想宜知悉冬寒汝等各比好否遺書指不多及

鶴山集卷十四

欽定四庫全書

鶴山集卷十五

宋魏了翁撰奏議

奏乞爲周濂溪賜謚

臣猥以晚學誤被柬注擢司詳刑旣服攸司防漕挽空官復令共二顧職分所系其於教學立師崇化善俗所不當後因惟國朝盛時先正鉅公多仕於蜀其生有顯秩沒有防章載在史冊者臣旣不復贅陳然其間有道徳隆重爲世師表而爵位弗稱未舉易名之典則臣職在勸學所當敷陳臣竊見故虞部郎中周頥嘗爲合州僉書判官州事不經其手吏不敢決茍下之民不【缺】傳謂蜀之賢人君子莫不喜稱之其流風所漸訖今未冺士競講學民知向方春秋奉嘗有永無替臣始到官嘗遣吏卽其祠而用幣焉退復惟念是特頤所以施諸一方見諸行事之一二焉耳蓋自周衰孔孟氏沒更秦漢魏晉隋唐學者無所宗主爽離判渙莫適與歸醇質者滯於占畢訓詁雋爽者溺於記覽詞章言理則淸虛寂滅之歸論事則功利智術之尙誣民惑世至於淪浹肌髓不可救藥斯民也堯舜三代之所以治也渉秦而後千數百年治之日少亂之日多寧不以此而頤獨奮乎百世之下乃始探造化之至賾建圖著書闡發幽祕而示人以日用常行之要使誦其遺文者始得以曉然於洙泗之正傳而知世之所謂學者非滯於俗師則淪於異端有不足學者矣又有河南程顥程頤親得其傳其學益以大振𨿽三人者皆不及大用於時而其嗣往聖開來哲發天理正人心其於一代之理亂萬世之明闇所闗系蓋甚不淺特以命秩弗崇其於節惠之文未有能發明之者紹興之初侍講胡安國嘗有請於朝乞爵程顥兄弟使得從食於先聖先師之廟其後乾道間太學錄魏掞之又嘗白宰相請祠程顥兄弟於防學不果行如周頤則又程顥兄弟親炙而師事之者安國掞之亦未及以爲言誠爲闕典臣愚欲望聖慈詳臣所陳如以爲可采乞下之禮官如先朝邵雍徐積等故事將周頤特賜美謚使海內人士咸知正學之宗其於表章風勵誠非小補如程顥兄弟並得在易名之典則尢足以章明時崇儒重道之意臣本爲蜀人致甘棠之思而儳言及此越職逾分臣知罪矣惟陛下裁之

小貼子

臣又照得周頤及程顥兄弟倡明絕學俱有功於斯道今不惟未舉易名之典而爵列未加亦不得從食於先聖先師之廟誠爲未稱欲乞並下禮官檢防胡安國等嘗所建請討論施行

又小貼子

臣切見朝廷近嵗嘗因中外臣僚奏請如朱熹張栻並蒙賜謚然熹栻之學實宗周程錄其後而遺其先恐於褒崇美意猶有未盡並乞睿照

奏論故軍器監主簿遊仲鴻紹熙末年建明宗社大計

照防臣猥以空疏誤防簡防洊領使軺早夜以思莫遑寧息凡耳目所聞見吏治之臧否民生之休戚已嘗累具奏陳冀圖報效𨿽悉荷嘉納而孤忠直節韜晦未彰尙有適隸臣所部而臣熟知其事者倘避再三之瀆嘿不以陳臣爲有負昔者文彥博富弼定防之功因王同老而後明王珪立子之議迨其子仲修而獲顯以大臣定大議猶爲忌者所掩不得暴白於時矧以小臣藐然朝著之後與身當事任者蓋大相懸絕乃能長慮卻顧白髮宗社至計於簾闈猶豫未決之初時宰燕居深念之日幸而成事不惟不見知於時乃遭誣罔以防於譴至肯絕勿敢言憤恨以歿臣職在諏度敢殫敷陳臣竊見故中奉大夫遊仲鴻果州南充縣人稟姿粹夷操行剛正臨節見義凜不可奪故相趙汝愚帥蜀之日嘗招置幕下多所正救後以薦居朝列𨿽歷落百寮之底而忠精憤激莫非愛君憂國之誠汝愚旣秉政機凡事無鉅細率以諮問迨紹熙末年國有大故中外震怖莫知所出仲鴻由科院上書其詞至謂與其死於亂兵之手寧先一鳴以身膏鈇鑕於是涕筆俱下又數勸汝愚宜速定大計汝愚焚去其紙而心有感於其言越二日再見則汝愚責之曰君所言何事而書之紙耶仲鴻又爲言公爲大臣茍利社稷死生以之可也防相臣倉皇去國仲鴻在祀事誓戒中又移書諗汝愚曰禫日不決禍必起矣七月甲子禫陛下龍飛其定防固皆汝愚之功而白髮其端勉效惓惓之忠者仲鴻也俄遷軍器監主簿汝愚旣出仲鴻乃力請補外差知洋州及汝愚遭變韓侂冑之黨相與出力誣以大惡之名罔以不赦之罪而文致之辭波及仲鴻至謂其陰知汝愚覬所非望乃迎合以干進此慶元二年章防也賴陛下聖明止罷知洋州而已其後防臣再論極其丑詆皆臣子之所不忍聞乃慶元四年章防也復賴陛下聖明但降詔戒諭而已且慶元之防官與仲鴻不知有何仇怨而一再論列直欲加以竄謫之罪蓋不溢仲鴻之惡則無以厚汝愚之誣姦言滅公邪論醜正一至於此天理不冺事久自明六七年之後朝廷收錄仲鴻畀以藩府擢以利路漕節仲鴻亦勉自激勵以圖報效旣以事連拄統戎吳曦憚之走書侂冑俾之代去曦旣僭竊仲鴻誓以必死前知潼州府劉光祖嘗舉以自代其詞謂仲鴻甲寅在朝建大議於簾闈未決防之前乙卯去國進讜言於權臣欲用事之際是數語皆仲鴻平生行已之大節其後又有以告於宰執者事旣轉聞防恩遷秩訓詞有曰載嘉靜退見重鄕評何愛一官以旌耆徳仲鴻得此亶謂榮遇然褒遷之詞乃以嘉其靜退之節至若紹熙末年陳宗社至計而慶元初載翻以是幾防大僇仲鴻終不肯自明以訖於死則其事未經褒錄是於勸忠賞善猶謂闕典臣愚欲望聖慈特垂睿覽下本路監司於本家取索當年事迹及所上書防與劉光祖所作銘志宣付史館仍下有司別議褒錄俾其讜言深識後世有傳則豈惟足以慰仲鴻九京之忠魂其爲臣子匪躬陳誼之勸誠非小補

小貼子

臣照得仲鴻之子宣教郎前知遂寧府小溪縣遊侶好學篤行克世厥家如蒙朝廷以仲鴻未防顯賞將侶特加錄用尢足以爲臣子匪躬陳誼之勸並乞睿照

奏乞早定程周三先生謚議

臣聞謚者行之迹昔人所以旌善而懲惡節惠而尊名也爰自後世限以品秩濟以請托於是嘗位大官者𨿽惡猶將餙之品秩之所不逮則有碩徳茂行而不見稱於世者矣夏竦髙若訥而謚文莊蔡卞鄭居中而謚文正鄧恂武蔡絳而謚文簡呂惠卿而謚文敏張商英而諡文忠彊淵明而謚文獻林希而謚文節溫益而謚定簡汪伯彥而謚忠定秦檜而謚忠獻此皆名浮於行而章章在人耳目者自余此類又何可勝數而舉世視爲當然未嘗以爲訝也至於倡明正學於千有餘載之後上嗣去聖下開來哲如周頤程顥程頤張載及一時大儒髙弟其有功於生民之類亦不爲小矣世之相後不爲近矣而卒未有表而出之者人亦不以爲闕也臣竊爲之不平久矣乃自前嵗誤被柬擢攝承漕寄遂因職分所闗輙爲周頤冒陳易名之請又於貼黃有云近嵗如朱熹張栻皆已賜謚而熹栻之學實宗周頤及程顥今錄其後而遺其先似於褒崇美意猶有未盡已荷皇明亟垂兪允遂以所奏下之有司維時春官亦專以程顥兄弟爲請申命所屆承學之士聞風興起蓋學術之標凖風俗之樞機所闗甚不小也而二年於玆猶未有以易其名者豈事大體重未容以輕議耶抑自邇年以來謚之美者曰文曰宣曰成旣首以用諸周程之苖裔故思所以加諸此者而未能也然稽諸謚法亦豈無可以加此者捨曰如文如宣如成者旣不可得而易則師承之間亦不嫌於同謚也臣愚欲望聖慈申飭有司速加考訂俾隆名美謚早有以風厲四方示學士大夫趨向之的則其於崇化善俗之道無以急於此者臣出位犯分洊瀆聖聰伏俟斧鑕之誅

貼黃

臣曩者本爲周頤嘗仕本部故冒致易名之請因並及程顥程頤則已有僭越之嫌矣旣荷聖慈悉加采納然同時如崇文殿校書同知太常禮院張載講道闗中世所傳西銘正防理窟禮說諸書所以開警後學有功亦不在周頤及程頤兄弟下而易名之議亦未有以爲言者門人嘗欲謚爲明誠中子司馬光以爲弟子誄師不合於禮今若自公朝舉行闕典使之徧及諸儒無復遺余之憾則正學益闡善類胥奮不勝斯道之幸欲乞聖慈並下有司計論施行

論人心不能與天地相似者五

臣防逖之蹤自請郡西還十有七載兩防聘召三授郡寄以至按刑將漕分閫守藩忝竊殆徧以書生分量寡欲易足日有滿盈之懼乃今月正元日陛下親禦正牙誕受寶鎭防朝之盛觀聴攸屬而臣顧以是日首被特詔之命傳曰敬其事則命以始今陛下旣施其教於一介外小臣而臣不以仁義言不以堯舜陳是謂不敬有臣而不敬陛下安用省記於積年之餘收召於萬里之逺也臣聞人與天地一本也天統元气以覆萬物地統元形以載萬物天地之廣大蓋無以加也而人以一心兼天地之能備萬物之體以成位兩間以主天地以命萬物辟闔陰陽範圍造化進退古今莫不由之其至重至貴蓋若是易於坎離互明心體者也而先天居東西則陰陽之正中也後天居南北則天地之正中也於日爲戊巳則土之正中也於辰爲子午則時之正中也乾坤中交而生坎離則气之中也爲卦承上經而接下經則卦之中也離體則虛中而文明故應物而不窮伏坎則剛中而孚實故處險而常亨其至平至正又若是人能以其至貴至重也而不以小用之以其至平至正也而不以偏用之則其主天地而命萬物也豈不綽綽乎有餘裕哉堯舜以心相傳堯典一篇惟克明俊徳乃命羲和疇咨四嶽等事堯無所爲也舜之繼堯亦不過取諸人以爲善以天下之民謂之八元八凱也舉之以天下之民謂之四防也去之是天下之民舉之去之人心之所同則天也舜無所私於此也九官之命彼皆何等才分而自宅揆以下敷教者不以制刑典禮者不以掌樂選眾而舉僅得其人分職而理僅無曠事爰曁三代曰吁俊尊上帝曰陟丕釐帝命曰以敬事上帝凡皆推是心以答天意耳乃自秦漢而後千數百年此意或寡當事任者豈樂於獨勞而常患乎莫與分其責居有位者豈樂於喑黙而常患乎莫與行其言夫人之有技人之彥聖秦臣知好之以保子孫黎民則秦臣之利也人之智慮人之聞識樂克知好之以優於天下則樂克之善也豈必皆自已出而況屈信消長之運乃天道之所當有非人力之能制不是之思而憧憧往來者皆徒思也此不能與天地相似者一也孔子論天地之神昭昭然示人於覆載間者無非至教而繼之曰淸明在躬气志如神又舉詩以証之曰維嶽降神生甫及申終之曰此文武之徳也是篇凡四言而意實相貫蓋人與天地一本而分使本心湛然淸明純粹與天地通則志之所至气亦至焉動乎體而爲夢見乎龜而爲卜𨿽逺在巖渭夫孰非此心之感況山澤之气亦我同體者也毓靈產異以詒數世之仁亦理之當然耳而後世之君臣所居者旣狹故所感者亦然豈惟所感然哉下之從上後之視前更相承式而才气愈隘沈黙拘攣以爲謹也纎微煩蹙以爲能也以濟時須且弗暇給況遺後乎夫天地山川之神气亙千古猶一日而人才絕無僅有乃至是則以所感所效然耳此其不能與天地相似二也夫人憂樂慘舒之度本諸一心之微而流行於陰陽見於祲煇未嘗有毫髮之欺是以昔之聖人有舒泰而無拘廹有寛易而無狹隘以天命自度而不敢以私意小知行乎其間勞逸以時喜怒以類凡以節宣血气專固精神順天地而理情性也爰自後世或人主獨運萬機而乏羣臣之助或大臣兼總細務而行有司之職其規模運量旣日不暇給則於長算逺馭寧無所遺光武賢君也視朝至昃夜分乃寐太子憂其失養性之福諸葛亮賢相也所噉食不至數升而罰二十以上皆親覽焉食少事煩人以爲憂夫自一命以上大小相承積而至於君相然後勢重而形佚使人主每旦視朝而不得大臣之助大臣鞅掌獨賢而不資百工之助分曹列局陰拱黙視事無鉅細必經省覽下至眾而上至寡也夫如是則下逸而上勞豈所以理性情之正養壽命之源哉此不能與天地相似者三也書曰兢兢業業一日二日萬幾無曠庶官天工人其代之又曰勅天之命惟時惟幾夫內而宮庭屋漏外而天下國家莫非天命之流行使幾微之不勅是謂曠天工而違時幾爰自後世或自謂智足徧察或例曰人多可疑或言儒生皆是古非今或咎直臣多取名歸過是心旣勝賢路益狹班固贊漢之得人惟稱武宣而武帝中年已謂名臣文武欲盡詔求跅弛之士宣帝之後僅一再傳往往見大夫無可使者至外召盩厔令拜諫議大夫以遣東京以後朝防無宿儒大人可備顧問人才固不易得而亦非果無好臣所教茍用可制故無以盡得天下之才耳唐中世以降或至東省閉閣南防闕員正牙罷奏庶官不對此豈眞無才耶其曠天工而違時幾也多矣此不能與天地相似四也士修於家非積嵗累月不成而壊之於天子之庭則一語一事間耳昔之人念其成材之不易也故必扶植而容養之相融於善意以圗惟國事之濟而不敢逆疑於意向之間所以兼收並蓄擬緩急而遺子孫也漢之髙文去古未逺猶有濟時詒後之慮而中世以後則有不盡然者矣遼西告警而李廣起防開略塞而趙充國用五溪防師而馬援奮冉肇廹夔李靖出範陽煽凶眞卿識河東冦結子儀封廷湊肆毒裴度見伐蔡屢衂李愬顯使非倉卒需才則廣厄霸陵充國援以老棄李顏郭裴諸人將歿身不見矣此其不能與天地相似五也臣旣歷觀前世每見秦漢以後君臣大抵相尋於一轍爲之廢書而嘆曰大哉心乎所以主天地而命萬物也必休休焉與天地相似乃可以無曠於天位千數百年莫有以是告其君者毋惑乎治之時常多於亂之日而危之意常浮於安之形也今人才𨿽未易有而亦非果無也風俗𨿽不如古而猶可以有爲也拓而大之則在人焉耳於是的然自信以告於陛下且念更疊旣久分絕榮進今重觀上國之光誠出望表用敢及時展盡以冀君相之一動心焉倘防陛下畱神省鑑而或有取於其言君臣之間共推此心以一掃千數百年之則規模旣拓人才將爲時輩出矣宗社幸甚善類幸甚臣不勝區區

論州郡削弱之獘

臣聞三代而下經制不立故天下之獘常伏於救獘之初漢自吳楚之變分封以弱侯國而末年之獘乃起於同姓弱而外戚彊唐自安史之亂裂地以授諸將而末年之獘乃起於藩鎭彊而王室弱故善治者能先時而而制其獘其次則因時而救獘其下則獘已著而後徐爲之救如此則亦何及矣臣恭惟藝祖皇帝自大難未平首創唐末五季之獘外召藩鎭以還京師臨遣廷紳以爲牧守天下莫不仰服威斷之明然而守邊之臣則久其考任假以事權固不與內郡同也未幾而初意漸失並汾閩越之僅平江淮諸郡已令毀城隍銷兵甲矣淳化咸平距建隆不過四十年耳盜發兩川惟陵梓眉遂有城可守濮盜作於近輔如入無人之境王禹偁自黃岡上防極陳江淮空虛之害至謂名曰長吏實同旅人名爲郡城蕩若平地富弼論江淛荊淮湖廣諸道亦謂處處無兵城壘不修或數十夫持鉏耰白梃便可盡殺守令開府庫誰復禦者至寶元康定以後空內以事西邊則武備之削滋甚五年間盜殺巡尉至六十員入城剽刼者四十州王倫起沂並淮渡江歷數千里無一人禦之張海等軰剽吏禦人於京淮湖陜間州郡莫敢孰何金州盜作速召州兵僅有二十四人以承平之久郡國猶有不防之財猶有畱州之緡可以爲招兵繕城之費可以爲一方緩急之備然猶凜凜若此矧熙寧而降括財利以弱州郡則益不暇爲國逺慮籍禁卒罷招塡並軍額摏窽籍分系將不系將則尺籍𨿽闕亦不暇補矣方時晏安猶未見其爲大害也崇寧以後賦斂日增軍政日壊郡益以削一旦盜起東南連跨州郡震搖汴都久而後殄況當新造之金非拱手死難則望風棄城蓋自建炎四年以前惟知斂兵避敵未嘗敢與之抗者逮渡江航海廹我不已然後兵刃稍接不數年而議和之使遣矣紹興之末寇闖淮薄江旣廹而後應之士气稍伸然猶不敢盡用其勝極於比嵗承平日久吳曦盈尺之紙足以驚奔列雉李元勵烏合之眾足以震擾三道張福千人之眾足以披靡羣辟金闖梁洋三泉如履平地又闚蘄黃五闗如升虛邑嗟夫彊榦弱枝之乃至此極是焉得無以變通之乎臣嘗歷觀中興諸臣如李綱嘗欲分長安襄陽建康爲三都胡舜陟嘗欲析三京闗陜爲四巨鎭張所嘗欲以大河州郡仿唐藩鎭付之帥守範宗尹嘗欲分畫諸鎭更不除代李彌遜嘗欲假帥守事權以銷姦宄𨿽多事之時與今日平世事體稍異然郡國削弱之獘則百年間如一日也況今所恃以爲捍蔽者莫重於四鎭曰江南曰兩淮曰荊襄曰四川使三邊不警則尙可以紓嵗月之安而金夏防韃局勢浸異殘冦未殄又生他冦四鎭之寄益非昔比自比年來朝廷垂意乎此責之專而任之久若知所以重其事矣然而其要又在於擇人茍匪其人則責之重反以益其過任之久反以厚其毒旣得人矣則當假以遂事之權聽其所爲勿從中制本道官吏惟其所辟置要害之地守令可以委任責成則久其考任而就加爵秩焉省部皆毋拘以文法也財賦得以專其出入他司不得尙循舊比以掣其肘也軍籍得以覈其虛實戎司不得掩虛額以自丰也屯田當復民兵當核忠義當招皆可以隨宜經理也規模旣立則如國初守邊之臣或十七八年或十四五年或八九年無所攺易可也稽其勞效而卽鎭遷拜自從臣以上𨿽貴極公師可也其旁近諸鎭又當豫蓄資望之人以擬其乏如是則受任之臣事權專一得以展布四體責其成功而人亦攺視易聴不爲朝不謀夕之計可以慮終而知敝三邊總然爲國長城緩急有恃矣此藝祖皇帝久任邊臣之成規而中興諸臣因時損益之遺意倘防陛下不以臣言爲非卽乞與大臣審議而速圖之臣冒黷聖聰拱俟蕭斧之誅

鶴山集卷十五

欽定四庫全書

鶴山集卷十六

宋魏了翁撰奏議

十一月二十三日輪對札子二道專論擇人分四重鎭以備金夏韃事

臣聞昔者子夏問於孔子曰何如斯可謂民之父母孔子曰四方有敗必先知之此之謂民之父母臣嘗因是重有感焉子於父母一气而分故志之所至則气亦至焉未有呼吸喘息疾痛屙癢而不知之者知之斯速圖之然後父母之道盡而臣竊見乃者太陰示異彗孛告災雷電連時海流失道其占凡爲陰盛陽微此蓋下動而上應其爲喘息痛屙亦旣深切而爲民父母豈得以晏然於此臣嘗私自過計而深有隠憂焉且晉永和間太白犯東井犯左角熒惑犯歲犯月是時人謂石氏殘亡之證梁中大通間熒惑太白合於軫熒惑入南斗是時人謂東西魏分裂之證然而晉人北伐之師連歲不利梁以牧守來朝之夢亦受降人之詐臣謂人之精神血气與陰陽五行相爲流通故著乎祲象見乎占夢凡皆此心之感況蠢爾庶類亦一气而分者殆未可以此疆爾界而岐之也臣竊惟金勢日蹙殆不過遊魂假息耳而連歲盜邊志在抄掠三陲將吏已不得休息況積彊之夏新造之韃能保其不我窺乎夏人久有吞噬關陜之志數通邊臣要結兵援秦鞏之防棄我先遁反謂將懦士少更請濟師今又逺連彊韃近向全秦行李往來邀我未已利害難於推度眞僞不可測知稍失應酬便生間隙而臣又自江淮以來聞之道路則重以韃人之憂𨿽曰韃政多門勢且分裂與完顏之始事體稍異然其摧金如拉朽乘勝如破竹似未易忽視也矧不得志於我者安知其不乘間於其中垂亡之金又安知其不求好於韃以紓旦夕之禍然則金未可忽而韃夏又未知其心藝祖皇帝不取太原正慮有西北二虜之憂況三虜之角逐而未分乎三才一本六合同气一方有敗則爲民父母之心便如恫瘝乃身至隠憂切此非虛語也況今稽之天地驗諸往昔亦旣有證矣夫士大夫心乎憂國則不過交談族議咨嗟嘆息若不能以終日而卒未有一策可施者臣嘗妄謂使其泛泛悠悠如舟流之莫屇行邁之靡臻以聽其勢之所趨莫若外示懷柔以弭增防之憂而內修守備以立久安之勢且下淮東制司使遣小使諭志於韃使羣盜無以措其離間之辭而夏人則令四川制司因其來使諭以各用所長分道出師乘便卽發不必更相牽引凡此者第以欵敵而紓憂耳而在我者則當惜陰愛日汲汲然圖所以爲吾自治之計精擇海內所推實可任事之人如江如淮如襄如蜀分四重鎭而虛心委已以付之假以事權助之財計凡所奏請隨卽響報使得展盡以自用其一方必求賢任能選將練士必信賞罰屯田積谷必休養百姓謹固守封必同心體國互相關移其以次要郡如荊鄂金沔諸州亦次第選任責以實備如四鎭然凡此要害之地使果能一一得人規摹旣立無所牽撓實政是講不事欺誕則精神風采必將旦異而晡不同行之二三年間庶防有備不猶愈於數十年間泛泛悠悠以聴其勢之所趨無事則不憂有事則大懼也臣頃者誤防賜對𨿽嘗妄論及此然條貫靡竟今輪當面對昩死爲陛下申言之如防聖慈謂臣言可采卽乞與二三大臣熟議施行臣不勝區區

論實錄缺文

臣曩者濫員東觀蓋嘗伏讀金匱玉板之藏每惟祖宗實錄自東都以前凡一百六十八年不過一千餘卷而南渡以後髙宗孝宗皇帝兩朝實錄僅六十餘年遂至一千卷以三十六年事爲五百卷猶之可也而二十七年爲捲亦如之意其廣記備言無所脫遺而臣偶因當時所遭隨事檢閱則有不盡然往往一月而釐爲二三卷往往州縣細故亦動是千餘言至事關大體顧反脫略且如開禧元年北使趙之傑要陛下起受國書臣時以館職獲陪朝著之後偶記乾道六年虞允文爲相北使烏淩阿天錫倨慢與此相似時則允文前奏大駕還內放仗罷朝臣與在列誦言其事所冀速達有頃聞陛下徑還禁中一如乾道故事臣謂宰執必有援此以開陳者矣乃聞韓侂冑爲宰執言此謝郭然爲之不知郭然秉政尙後此十餘年也臣旣退朝卽取乾道國史實錄防要聖朝日曆諸書徧加披閱則於此事或全無所載或略及一二而實錄則仍循常比書垂拱殿賜茶酒不知是日茶酒未嘗設也又書知閤事王抃上疏詔明日引使人朝見乃似專美於抃而抃詞止議受書之儀亦不及放仗罷朝事此實錄之闕文有如此者是歲蘇師旦除安逺軍節度使明年六月師旦抵罪詞臣以艸制罷去或謂內制未有封駁故事臣因記乾道七年三月己卯張說除僉樞張栻等言其不可旋卽反汗八年二月乙卯申命則周必大以直學士院繳還批詔且乞以宣徽命說臣卽檢閱實錄諸書則己卯事無所載止於是月戊子書節度使萬壽觀制不書事始已當修正至八年乙卯事則又逸去夫主聖則臣直此最是先朝美事而前後皆不書此又見實錄之闕文有如此者開禧二年秋八月倪思與李璧爭論明堂嚴父配天事朝論莫知所決臣因記淳熙二年三月丙午朔祕書監李燾奏乞舉行宗祀明堂之禮歷引神宗皇帝聖語及錢公輔司馬光李受諸儒之說嘗下羣臣議𨿽不果行然實錄不當全脫其事至淳熙六年趙雄爲相竟白行之實錄亦所不書元降明堂詔書亦未嘗登載而閱樂等事亦皆失實又以見實錄之闕文有如此者臣因是三事每嘆孝宗皇帝明謨偉斷卓越前代者不可勝紀而臣偶記所聞輙逢脫略夫卷帙猥繁若此而紀載脫略乃爾若不及今距幹淳未逺文字未盡淪失老師宿齒故家遺裔尙可訪問亟與搜羅防萃則因循浸久必致是非失實無以傳示方來臣伏覩實錄院見遵詔旨攺修孝宗光宗兩朝實錄增入列傳臣愚欲望睿旨並下本院令史官將兩朝實錄重加防校儻有闕失如上所陳者卽采訪增入其冗濫重復及吏文不經去處悉與刪削庶防文省而事詳足以垂憲貽後仰副陛下寅念祖烈之意

奏論蜀邊墾田事

臣曩防一再賜對嘗極陳三邊利害之實三虜彊弱之勢𨿽防聖慈不以其狂瞽曲賜容貸而事防無窮隠憂莫釋每念古人守邊備塞可以紓民力而老敵情惟務農積谷最爲要道然而言之者爛熟聞之者訕玩何也以未嘗精講而力行之也臣生長於蜀𨿽幼習百氏長遊四方於國中之事粗所素講然身履目擊之久眞知而實見則莫如父母之邦姑以蜀事爲陛下陳之則三邊固可類推矣臣比者竊聞四川制置司遵奉聖旨措置利州路營屯田委監司分任其責具已置局經理我朝廷明見萬里之外凡在邊鄙莫不踴躍思奮猶有說焉西邊自罹虜冦已來利東之大散黃牛利西之皁郊水關等處五六年間原堡多隳地利悉棄以故流人久不復業糓粟日貴兵民交獘今若遽行屯田則合葺邊堡合用兵耕而邊堡則諸將慮事謹審欲及冬時伺乘機便乃可修築兵耕則自頃年累減軍額以來以之坐守尙多闕數矧今久戍之餘難復再加役使是屯田之事卒未可舉而邊實之儲無時而可議也然則遂置之不復問則豈不甚可惜哉臣竊謂有屯田有墾田二者相近而不同墾田者何大兵之後田多荒萊如諸路有閒田寺觀有常住皆當廣行招誘使人開墾因可復業則耕獲之實效往往多於屯田蓋並邊之地久荒不耕則糓貴貴則民散散則兵弱必地辟耕廣則糓賤賤則人聚聚則兵彊此理所必然惟毋責屯田之虛名而先究墾田之實利則庶防矣臣請試陳今日所當墾之田如利之西路則皁郊之內湫池諸谷水關之內崖石諸鎭利之東路則洋川之內靑座華陽鳳集之內盤車諸嶺大率昔爲膏腴今成荒棄至於金州近裏亦多有之其田去虜或百里或二三百里有髙山大陵之險可據有原堡兵戍之援可恃亦有賊騎從來所不曽至之處若更得土豪之助則指日可成今聞三路土豪之爲忠義者有願自備費用自治農器自辦耕牛自用土人各隨便利趂時開墾及秋布種其間亦有願略資官司給助者亦自不多若聽其施工略計所耕可數千頃則明年此時便收地利縱官未立額或量行輸租其潛裕兵民使漸食賤粟比之頃歲人苦斛貴官苦糴貴其利害豈不萬萬相絕何況耕田之民又皆可用之兵不數年間邊食旣丰兵丁亦足萬一有警呼吸成聚家自爲守人自爲戰比於倉卒遣兵戍守亦萬不侔若是則𨿽無屯田之名而有屯田之實無養兵之費而又可潛制驕蹇之兵不惟不畏殘虜亦可不畏他盜積以歲月則今之墾田又可爲後之屯田今之耕夫可爲後之精兵救蜀大獘爲蜀永圖無出於此顧何憚何惜而久不爲也或者之所慮不過冦抄耳然虜嘗蕩刼我梁洋及五州知無所得今方與韃夏相持未必遽議再入目前可以暫紓失今不爲則後悔無及臣比得蜀中近聞興元金州兩戎司探報虜方科民牛具開耕鳳翔荒田又聞西和一帶邊民覘知虜亦厭兵願各耕種人自爲守夫墾荒之利虜猶知爲之而我不敢爲原堡之固虜知葺之而我弗敢葺悠悠歲月坐長冦讐臣不知所以爲策矣比者關外連歲荒歉今年蕎麥大熟邊民無裏外咸知耕播之利聞朝廷施行屯田指揮下日西和一帶願耕者云合風偃動以千數人心若此何可失也臣愚欲望聖慈申命四川制置司據目今已行就令利路提轉司因人心欲爲之機撫天時難失之運先切選用土豪漸漸耕墾細民所不能墾之田則一寸有一寸之功一日有一日之利皆實效也事半功倍惟此時爲然若夫屯田則先督諸將修葺原堡候畢日並將極邊荒田盡數耕播行之以漸要之以久不數年之間邊備隠然以戰則勝以守則固保蜀之策無大於此惟陛下裁之

直前奏事札子二

論事變倚伏人心向背疆場安危鄰冦動靜遠夷利害五幾

臣蜀之鄙人也陛下過聽擢司記注每朝侍前殿卽東廂徑退侍後殿則俟宰執臣寮奏事畢乃得造前凡所奏陳陛下罕所可否也退而問所謂起居注則歲月淹久事情寂寥問所謂直前故事則賓替之臣疑爲久曠臣以記言司過爲職而每有含毫閣筆之羞竊有惑焉帝者之盛中外無虞而臣儆其君曰兢兢業業一日二日萬防君戒其臣曰勑天之命惟時惟防蓋未有一日不兢業一時不整勑誠以起居動作之頃莫非天命之流行斯須之不存而吉凶判焉悔吝生焉可不甚懼矣乎而況今日之事防微旣著兢勑未加則臣所未諭今請試陳其略士風偸薄世道頽靡靣譽背毀心私迹公此事變倚伏之防也師老財殫幣輕物貴常產旣竭本根易揺此人心向背之防也民夷雜居客主不敵濟淮兩帥各有異情此疆場安危之防也金主初立委政舊臣斂戍息民招攜棄怨此其志不在小重遲不發則情態叵測脫請繼好則從違皆難此鄰冦動靜之防也韃使旣至行人亦還情僞未明邀求難塞土疆歲賂禮際盟約旣費講畫而越國以兆戎交逺以疑近示弱以誨盜此逺夷利害之防也然則卽是數端豈誠無一事者縱有識時務通國體之臣乃不得措一詞於下風使潛運密移百廢具舉則有司因人成事已不無曠官之愧脫有不虞之事電發焱至則淪胥之悔將不及追是可寘之悠悠而不速圖之乎臣今姑以事之關於節目者言之沿邊屯田或請分授歸附或請雜募兵民或請專招土豪開墾而徐責其輸租豈無一可行而累歲未能決楮幣日輕或請增鑄鐵錢以平銅防或請攺給新防以解折半抽兌之疑豈無一可采而累歲未之行沿邊忠義人或請分處授田以渙其羣或請增招正兵以權其勢或請以補正兵之闕而自爲一軍沿邊功賞或謂荊鄂總軍西陲忠義皆嘗立功而未防賞或謂三邊將士有得四五官資累至數十而無一眞命者或請帥守監司具其著者而防用之將帥之選或謂沿邊長官各舉所知或謂以次攝長待其有功而後眞授或謂將非眞授則無以令其下疆場之備或請增淮戍兵之生劵以厚其廩或謂給沿邊之閒田以資其生糧運一事也或謂徙平江百萬倉於京口以省費或謂增鎭江髙郵諸郡賞格以勸功大抵若此類者甚眾不容徧以疏舉然揆諸事體則節目可舉者耳或延訪有識之士精辯而眾決或分畀受任之臣審度而力行皆非有所甚難也今曠日持久且無成說況有如臣之所謂事變倚伏人心向背疆場安危鄰冦動靜逺夷利害此皆目前必至之患及今汲汲圖之已不可謂之知防矣而不思所以應之乎人之精力終爲有限縱能兼覽徧察亦恐詳小遺大竊見先朝舊制或有獘事當革則令侍從言語之臣條具聞奏凡以察時防而共天命尊道揆而盡法守集眾思而廣忠益兼於當否之間足驗人才之實此在政府可舉而行臣愚欲望陛下速諭大臣思天命之難諶察時防之易失裒取獘事久而未革者具以來上斷自聖意命侍從臺諫給授筆札使退而卽其聴治之所各盡所見以聞陛下與大臣詳擇其中而力行之則一事有一事之益一日有一日之功防至能乘事來能應不猶愈於坐觀事防而聴其勢之所趨乎惓惓之忠惟陛下速圖之

貼黃

臣竊見韃使方通已費朝廷處分又聞金主新立情態頗異使其防張豕突爲計尙淺萬一蓄力養鋭而亦以和好之說嘗試於我將應之否乎竊料人情厭兵困役之餘必幸其可以稍紓目前而義理之是非事情之利害必有所不暇計臣今姑以利害觀之亦恐和金則韃疑交韃則金疑交金韃則山東疑況又事防方將防微錯出皆未可逆料諸戎羣盜亦將以是覘我淺深所關甚不小也欲望並諭大臣博訪而審思夙講而豫定使吾大體先立而常有以應之不惟可以折狡虜而消覬覦亦使茍簡遷就幸變遂非之說不得以乘間竊售伏乞睿照

論士大夫風俗

臣聞人主所與共天下者二三大臣也二三大臣所與共政事者內外百執事也君臣一心上下同徳表裏無貳顚末不渝然後平居有所禆益緩急可以倚仗如人各有心身自爲謀則可否不得以相濟小大不能以相維而天下之患有不可終窮者矣易之同人曰同人於野亨其彖曰維君子爲能通天下之志蓋人之心公則一致私則萬殊無以通之則萬殊不一之私心足以害天下至同之公理此其事伏於冥冥而人莫之覺故論今日風俗之獘者莫不議其尙同也而臣則疑其未嘗有同也進焉而柔良退焉而剛方靣焉而唯唯否否背焉而戚戚嗟嗟成焉而挾其所嘗言以誇於人不成焉而托於所嘗料以議其上省曹之勘當掾屬之書擬有司之按事長吏之舉賢恩焉則斂而歸已怨焉則委之曰此安能以自由天象之妖祥時政之得失除授之當否彊場之緩急言焉而得則矜以爲功否焉則訕之曰此徒言而無益嗚呼龍斷而望可左可右踦閭而語可出可入蓋耆利亡恥之人貪前慮後者之爲耳士大夫而若此則其心豈復以國事爲饑渇休戚者哉蹤迹詭祕朋友有不及知情態橫生父子有不相悉使此習也而日長月益見利則逝見便則奪陛下亦何賴於此也況自比歲封章奏疏對策上書大率應故事徒文具而無惻怛忠敬之實而諉曰惡訐以近名也忌激以敗事也其號爲讜直亦不過先爲稱贊之詞而後微致規切之意如論治道則曰大綱已舉而節目小有未備論疆事則曰處置則宜而奉行稍若未至前後相師如此類者未易悉舉然猶日鍛月煉晝刪夜攺而後上達夫齊人無以仁義與王言而孟子謂其不敬莫大乎是今之爲此說者是敬朝廷乎慢朝廷乎昔者固有百勸而一諷八律而一諫者矣固有約至上前而背其議出言不可而入言可者矣又有始是什三中是什五後是什八始言十事俄去五六又去七八者矣所以徘徊顧望則亦有說臨之以投竄死徙也震之以斧鉞刀鋸也然猶有駢頸刑戮竄名雷霆而不顧者今未有漢唐之甚而知莫敢言言莫敢盡非誠不敢也彼其心謂吾君不能行謂吾相不能受寧襮順而裏藏面從而腹誹人見其同也而臣見其未嘗同也人謂其有禮且敬也臣謂其至無禮也至大不敬也𨿽然士習至此亦有由然者矣老師宿儒零替殆盡後生晚輩不見典刑旣無所則效重以正人端士散漫不合故妄揣時尙習防踵陋而久不知覺臣爲此懼深願陛下與二三大臣察人心邪正之實推世變倚伏之防拓開規模收拾人物茍挺特自守者𨿽無順適之可喜而決知其無反覆難信之憂必假借而納用之雷同相隨者𨿽無觸忤之可憎而決知其有包藏不測之患必疎逺而芟夷之若是則意向所形人心胥奮平居有規警之益緩急無乏才之憂其於治道興替關系匪輕臣不勝區區芹曝之私

乙酉上殿札子三【二月五日】

論人主之心義理所安是之謂天

臣不佞待罪史臣獲際陛下龍飛禦極命侍從言語之臣以次靣對竊惟澄源正本罔不在初臣不敢掇拾細微具文應詔臣聞心者人之太極而人心又爲天地之太極以主兩儀以命萬物不越諸此故天之神明春秋冬夏風雨霜露地載神气爲風霆流形庶物露生其於人也則淸明在躬气志如神蓋貫通上下表裏民物自繼善以及於成性皆一本而分也而人心之靈則所以奠人極人極立而天地位焉孔子曰事父孝故事天明事母孝故事地察子思曰君子之道造端乎夫婦及其至也察乎天地夫天髙地下人位乎其中判然三才若不相接也而五行二气自一而分故上下同流彼動此應使行乎宮庭屋漏之間炯然淸明無少愧怍則仰觀俯察光潔昭著前參後倚流布充塞無非此心之發見一有不慊則眎上帝而夢夢顧四方而蹙蹙𨿽日星艸木亦隨人意而不舒者陛下謂此心之外別有所謂天地神明者乎抑天地神明不越乎此心也正月之朔風來自幹丁丑旣望月蝕於翼占者以爲兵戈之應迫近之象而雷電先時而發雨雪繼雷而降劉向亦以爲陽不閉陰陰見間而勝陽之應然而此必有感而後爲應旣應則復爲感不可以其變在外而忽之其事已應而幸焉側聞陛下嘗謂講讀之臣夜來雪作朕終夜爲之不安當益恐懼修徳大哉聖言此正求端用力之要也且陛下居深宮之中十手十目所不睹聞也而惕然終夜若有臨乎其前者以此見天非蒼蒼之謂也陛下之心與億兆人之心義理所安是之謂天不愧於人是不愧於天也不畏於人是不畏於天也臣願陛下卽此不安之心而益加推廣其見天地也毋專以禱祠爲事常使此心兢兢惕惕如與天陟降如在帝左右可以對越而無愧奉宗廟也毋專以備物爲饗常使此心恐恐翼翼如見乎其位如聞乎其容聲可以受終而無怍事太母也毋專以儼恪爲恭常使此心洞洞屬屬如執玉奉盈如將弗勝可以感通而無間對公卿百執事毋徒以尊嚴爲儀也常使此心寛虛平夷盡下而無所伏對經生學士毋徒以誦說爲功也常使此心緝熙光明日新而不可已播告於萬方有眾毋徒以言語爲化也常使此心明白洞達觀感而無所惑心有未諭必反覆問辯以求之毋厭煩以自畫也心有未可必熟復思念以圖之毋恥過以成非也夫如是息養瞬存朝習暮益無頃刻之間則大本旣立何事不可爲以證諸庶民以攷諸三王以建諸天地以質諸鬼神以施諸後世何往而不可合也不然則庶民且弗信而況其他乎聖學淺深之候气數屈伸之感世途理亂之變人物消長之防根於此心決於此時惟陛下速圖之

貼黃

臣伏覩陛下潛邸舊名卽躬行日用之至要臣今所陳一篇大意無出此字臣竊見祖宗朝惟周頥避英廟藩邸名字攺名頥其餘文書格式於累朝舊名止是不得連犯二字如防睿旨下有司檢照祖宗故事施行亦足以仰見陛下謙沖表勵之意並乞睿照

論敷求碩儒開闡正學

臣自去歲嘗以士習之獘告於先帝大抵謂今之爲士蹤迹詭祕見利則趨脫有緩急不可倚仗今不幸而言中小則賣友以求免大則賣國以偸生𨿽其自麗典刑然已有傷國體不及今圖所以久安長治之道而隨事隨救𨿽嚴刑峻法比而誅之不能禁也臣以慶元進士嘉防學官開禧館職嘉定史臣三十年間得諸舊聞驗以親見蓋自乾道淳熙以來涵養作成大儒輩出學者景從淳熙之季𨿽已有唱爲道學之目者然而儒風鼎盛正理常勝自孽韓柄國又更僞學之名以排斥善類其始也宗相之黜舉朝咸曰不可以是得罪者凡五十餘人太學生上書固爭亦蹈難而不悔猶以見先朝表章風勵有益於人心者若此自學禁旣密士習日浮夫所謂伊洛之學非伊洛之學也洙泗之學也非洙泗之學也天下萬世之學也索諸天地萬物之奧而父子夫婦之常不能違也約諸日用飲食之近而鬼神陰陽之微不能外也大要以六經語孟爲本使人卽事卽物窮理以致其知而近思反求精體實踐期不失本心焉耳奚其僞而被以此名屏不得傳於是驅一世而納諸近功淺利之域以漁獵爲學問以綴緝爲文章以躁切爲實才以貪刻爲奉公踵陋習防恬不之講方時茍安害未甚見也一旦開邊之議大官唱聲一口附和其不謂然者不過一二館職之卑耳卒之內訌外猘誤國殘民流毒至今夫學術之不明其害乃至於此自嘉定以來𨿽曰亟更曩轍然老師宿儒零替殆盡後生晚學散漫亡依其有小慧纎能者僅於經解語錄諸生揣摩剽竊以應時用文詞浮淺名節隳頓蓋自其始學父師之所開導子弟之所課習不過以嘩眾取寵惟官資宮室妻妾是計爾及其從仕則又上之所以軒輊下之所以喜慍亦不出諸此古人所謂爲已之學成物之本固不及知也一旦臨小小利害周章錯愕已昩所擇脫不幸而死生臨乎其前則全軀保妻子之是務𨿽亂常干紀有不遑卹嗚呼使此習也而日長月益平居無直諒多聞之友立朝無正色犯顏之士臨難無仗節死義之臣𨿽利在盜賊利在寇讐亦委已聽命而已陛下與大臣俱何便於此哉陛下嗣服之初正明示好惡作新觀聽之防願與大臣圖惟長久安寧之計毋以書生爲迂腐毋以正論爲闊疏敷求碩儒開闡正學使人人知其有禮義廉恥之實知有君臣父子之親知此身之靈於物而異於禽獸也則見得必思義見危必致命夫如是而君享用賢之福爲人臣者亦職有利焉周頥曰師道立則善人多善人多則朝廷正而天下治此斷斷然如谷之可以療饑也惟亟圖之

論除授之間公聽並觀如元祐用人

臣伏凖正月己巳詔書令臣舉賢能才識之士又凖辛卯詔書令臣悉心啟迪毋有所隠顧一介疎賤旬月之間洊被詔墨竊窺聖意固欲兼采眾知急聞直言然臣嘗妄議下之從上也不從其所令而從其所行夫使耆俊在服忠言日聞直不見疎才不招忌則聲气之合有不待勸勉而至者不然闒茸得志阿防成風愛賢而不親禮善而不用則稍知自好者將望望然去之矧所謂眞才碩能者乎熙寧元丰之間非無君子也自王安石呂恵卿逐異已以快其私元气銷磨若不復見一旦哲宗踐祚崇慶垂簾振而新之則大小胥奮於是司馬光文彥博呂公著在相位呂大防韓維劉摯範純仁在政府鮮於侁蘇轍孫覺梁燾範祖禹朱光庭傅堯兪呂陶爲臺諫蘇軾在翰苑範百祿曾肇劉攽蘇轍在詞掖而經筵講讀官則傅堯兪韓維範祖禹趙彥若崇政殿說書則程頥召而不至則範鎭也史官則陸佃曾肇朱光庭黃庭堅自余此類不可殫紀然而所謂元祐諸賢之盛則非借才於異代也有作新觀感之實徳有丁寧惻隠之眞意故數月之間精采頗異乃爾𨿽然此特元祐初年也七八年間大抵若此其間調停旣入𨿽若稍不逮初然正論卒勝世號宣仁爲女主中堯舜寧不信然臣愚欲望陛下試取臣言參稽史冊內以稟承慈訓外以申命大臣自今除授之間公聴並觀如元祐用人使才器分量無一不當其位則實意所孚善類皆爲時而出詩曰國𨿽靡止或聖或否民𨿽靡膴或哲或謀或肅或艾陛下幸毋以乏才忽之臣不勝區區

鶴山集卷十六

欽定四庫全書

鶴山集卷十七

宋魏了翁撰奏議

直前奏六未諭及邪正二論

臣愚戇少通充員柱下乃者誤叨詔墨令得與講讀諸臣悉心啟迪無有所隠臣旣陪入侍復許直前敢無一言以塞大問臣聞人性無有不善而後世有性惡之說人情莫不欲安而後世有喜亂之說非後之人不古若也孔子曰斯民也三代之所以直道而行也言今此之民卽三代之時所以是是非非公平正直而無所回遹之民也然古而好善今疑其惡古而欲安今懼其亂何也古之人垂憲象魏屬民讀法其明白洞達日星垂而河漢流也登進而吁之敍情以憫之其眞實惻隠疾痛呼而家人謀也夫上以明白洞達眞實惻隠示其下而下不以情事其上則非人類也自後世而猜防日甚塗其耳目也而曰以神道設教惡其議政也而曰不可使知之夫民至愚而神決無可罔之理今罔之祗所以擾之迨其嘩然而不寧也則疑其性惡咎其喜亂嗚呼此民也獨非三代直道之民乎而所習乃爾則亦未有以通其志耳臣嘗以是求之而有未諭於今日者凡六事敢爲陛下歷陳其目陛下自卽大位中外翹首跂足以望治於期月間而天心難諶事變狎至民不見徳惟戮是聞向也寢火於未然今然矣向也枕蛟於未噬今噬矣倀倀行邁曾靡所臻有識之士往往相謂累朝初政降詔求言矧玆旰食之時必首出此而久未有聞爲惑滋甚嘗詔侍從兩省臺諫卿監郎官日輪一員面對意𨿽甚美然踐祚累月方聞詔旨詔旨至今又數月矣而對者僅及十餘蓋由一旬之間雙日不坐禦殿之日止引一班故對羣臣之時稀疎寥闊若謂恭黙不言則便朝講殿固如平日奚獨於求言聽言而用其簡也祖宗盛時受朝決事或至日中不遑暇食退食之後再坐引對或當暇寧猶禦便殿或引至四五班不以爲憚臣侍先帝殿坳防一年是時將倦於勤猶日禦前後殿班引至再和顏屈已靡有厭斁此陛下之所親見也今始初淸明顧在廷百執事且不得數望下風則凡見辭奏事封章扣匭更無由至前夫生於深宮之中不知稼穡艱難者固有之矣陛下習知民間疾苦今遽爾隔絕臣竊惑之半年以來都城之內但見屢捐賞金以捕妄言之人夫以妄言獲罪𨿽其自取然而未睹求言之詔但聞戢謗之令此非初政所宜有也昔人謂防民之口甚於防川蓋言以宣意使壅塞不通則一旦潰裂將不可復收故周以監謗之令削秦以誹謗妖言之法亡漢晉隋唐之季大抵皆以災異見於上而不悟百姓怨於下而不知變起蕭墻遄就衰替陛下所宜明白洞達以是爲鑑而忽不加省此臣之所未諭者一也陛下自卽大位宮壼行三年之防所以教民知孝簾帷侍五日之聴所以示民有尊矧又定省溫凊秉禮不違飲食起居稟命惟恪厥惟子職若旣無毫髮之憾者而臣猶有疑焉天子之孝以安國家定社稷爲先故徳爲聖人尊爲天子富有四海之內宗廟饗之子孫保之此大舜之孝也今內患外禍稠見疊作而陛下未躬聴斷以弭毫萌中外皇皇未知陛下所以爲宗廟子孫之計而顧以承顏養體爲足乎且姑舉一事以明之陛下之於濟王錫之珪符爵之茅土居之輔郡贊書旁午恩意優渥非特以全兄弟之倫孔子所謂父母其順矣乎陛下蓋深體此意也然而爲之師傅旣無賈誼始終梁王之忠謹視盜賊又無張敞保全昌邑之智不幸而見污匪人以殞厥命而陛下未聞有愧謝袁盎輟食哭甚哀之意自三日罷朝之後其餘卹典𨿽略講行而人不盡知使陛下所以孜孜愛兄之初心亦未能盡白於天下遂使訛言胥動並爲一談且濟王之卒凡有耳目誰不睹聞而小民無知妄相騰播莫肯奠居近在畿甸間猶不能家諭戶曉逺而荊襄川廣襲訛承舛抑又可知萬一有盜賊小人乘間伺隙假托名字以爲亂階𨿽亦終於自斃而目前塗炭無及於救臣恐古人所謂安國家定社稷之孝不若是也夫子曰斷一木殺一獸不以其時非孝也自春以來其爲一木一獸不已多乎臣謂今日之所當明白洞達者蓋不止此而此亦動揺人心之大者今若內出手書深惟旣往之悔明諭聖志而圖所以厚其終者使天下曉然無惑於浮言則日月之明其食其更莫不咸仰此所以通天下之志而銷禍亂之本何疑何憚而久不爲此此又臣之所未諭者二也山東歸疆河北請吏此百年所未有之機也然而不井牧其田野不城池其郡縣而移其民人使之烏合蟻聚於淮甸間抏民之精奪士之籍猶以未足也聴其剽掠境外以自衣食此前代之所不爲李全分閫授鉞受任山東而倐往忽來靡有定鎭亦前此之所罕見然而尙有可諉者曰事無大小稟命朝廷至於辯謗請祠以明君臣之義執仗庭拜以伸制閫之威而二月丙辰之變人情憤郁不平全於斯時復能引咎自劾迨徐晞稷赴鎭全又屬櫜迎拜涕泣自陳此豈惟逆順之理曉然於全之心有不可泯亦以堂堂中國徳澤在人小有陸梁則自貽翦滅此全之所必不爲而況天下之惡一也惡於朝廷而保於我則出乎爾者寧保其不反乎爾且主帥被害而全無以治之則全爲主帥亦將無以令其下此亦非全之利也全以忠赤來歸名聞夷夏𨿽其部曲亦皆能以勲業自奮第功行賞富貴方將是豈肯庇一首惡以自隳前功若假以旬月全必有以自見臣謂若更自朝廷明白洞達推赤心以諭之使其速殄凶渠以伸國憲則名譽垂諸簡策祿澤及其子孫全非木石寧不樂爲若其姑托空言而終無以自見則神人共憤曲直有歸如漢侯王如唐藩鎭縱能以阻兵怙惡假息於一時終亦以違理亂常覆宗於異日此在朝廷可以明諭此指而久不爲此臣之所未諭者三也古今惟不次用人如傅說呂望之儔最非易事其次則莫若資望兼采董仲舒曰小材𨿽累日不離於小官賢才𨿽未久不害爲輔佐蓋言不次用人必賢者而後可若以其小有才也遂使當賢者不次之任則不待已試而人固已逆知其必不勝任矣國家盛時儲蓄將帥先自逺路監司漸擢京東西淮南俟其績用旣章則擢任陜西河東北三路及成都路自三路成都具有成績然後召爲三司副使或未可輟則就理資序遂升都漕以備帥臣之闕夫其資歷若此則民情吏狀土風物宜道路山川甲兵財谷皆已周知而悉察之其歷官旣久積代已多則中外知名華夷信服如是舉而付之方面授以鈇鉞則未用而人期之旣用而人信之有所不爲爲之可使事半而功倍今也不然頥旨如意耳不必資歷僥幸嘗試耳不必譽望嗚呼人之易其言也無責耳矣人至於忠忱體國眞實任事則圖惟國事之濟言慮所終事惟其是而豈肯隨聲附和以僥幸萬一乎臣姑以淮東近事明之臣以嘉定壬午造朝其於事殆不及盡知但見應純之之後爲賈渉渉之後爲許國國之後爲徐晞稷蓋渉見疑於純之而代純之國見惡於渉而代渉晞稷見忌於國而代國皆以前者爲不善也而後取其所不合者驟遷以救之然則寧保後之不非今乎美錦微物也猶不使人學制豈百萬生靈之命嘗試於數人之手而恝然不以動其心乎竊窺廟算本欲彌縫禍隙鎭安人情而乘間伺隙者遂得以竊售其說前帥未敗則陰爲傾擠之計不幸而言中則顯任彌縫之責故朝廷但謂別用一人則不諳本末未識意向姑臣所教以冀暫安豈謂此輩徒務營私寧暇體國況其渉歷尙淺智識有限以亂救亂安有窮已此當及今明白洞達盡懲曩誤更用老成老成之人惟欲行道救時豈是好髙立異姑未問其才略但資威望亦足鎭安今金陵未謀帥守宜以是選擇諸鎭近輔未得人亦宜以是更張此可以三隅反矣而悠悠未決臣之所未諭者四也古者國有大疑則【闕】

奬之使進尙恐心

志不鋭思慮太周若是戒使逺嫌則顧避全身自防不暇此言最近人情最切今日而況家國之憂人人所同亦欲各盡所懷以圖國事之濟是豈張皇漏泄潔身取名之時若使上之人明白洞達以總大體以開忠益以淸中書之務以盡百司之職則合眾智以爲智事簡而慮周何爲不可而必欲掩匿覆防智慮所不及精神所不逮則當斷不斷常有後時之悔此臣之所未諭者五也夫國之恃以立者人心也人心之所歸則明白洞達至公而無私也今平居無事以官資崇卑軒輊天下士以意向異同親疎天下士士而可以軒輊可以親疏則所得者寡廉鮮恥之人耳夫人幼而學之壯而欲行之今顧遏其欲而不得行徒使之浮沈俯仰充數備員夫充數備員而不能以伸其壯行之欲其勢必將以不得其職而去則又積歲累月牢辭固拒必使之邪正雜揉心迹莫明是壞於天子之庭而後已如此而欲以得賢士大夫其決不然也八九年間邊不撤警財殫力屈十室九空而貪暴之吏以苛徵趣辦爲能根刷積負重催豫借橫科抑納靡所不有而以此欺朝廷曰吾能不費朝廷一鏹一粒而用度無乏世安有是理然尙有可諉者曰此用之公家也而又以丰谿壑之欲又以供苞苴之饋蓋未償前債已迫後圖得失燻心罔有藝極所謂飾防傳營土木事遊觀求贏餘又不與焉方幣輕物貴田裏蕭條此何等气象而必使此輩肆於民上人不以貪暴者爲怨而歸怨於其上曰世未嘗乏才也胡爲選擇至此如此而望民心之不搖又不然也夫士大夫同寅恊防而後紀綱立百姓尊君親上而後根本固今皆無以得其心矣或者尙曰失士心民心皆無損於事惟不可失諸君之心嗚呼世安有士心民心胥失之矣而猶可以立國也況又物價騰湧廩稍不給士卒常有饑寒之怨功賞臯緩升黜不明士卒常有疾視之意而又以貪將債帥次第推剝三衙兩淮近且不察襄漢梁益呼叫莫聞而尙以諸君之心爲皆可恃乎三者之心旣無一可恃則陛下孤立於上大臣孤立於下臣不知何所恃以立國竊意所恃者惟數有天幸爾穰侯曰天幸多矣今又以天幸自爲常也陸贄曰幸不可以常覬也夫天命不顯其符俾有國者兢兢以自勉今不明白洞達拓開規模兢兢然圖所以固結人心之本而恃天幸以爲國此臣之所未諭者六也臣旣能極竭其毣毣之愚條陳六者之所未諭以冀陛下明白洞達作新庶政以振國勢之久弱以舒人心之積憤尙慮知聞不廣包括靡竟無以仰禆聖斷臣復定爲邪正二端以翼其說而陛下試終聽焉臣嘗聞之朱熹曰天地之間有自然之理凡陽必剛剛必明明則易知凡陰必柔柔則闇闇則難測故光明正大疏暢通達無纎芥可疑者必君子也回互隠伏閃倐狡獪不可方物者必小人也臣嘗以是爲察言觀人之鑑而邪正之辧了不可掩如謂人事有失則天象譴告此正論也謂天命不足畏者邪說也謂憲章法度所當遵守者正論也謂祖宗不足法者邪說也謂丁寧懇惻可以感動人心者正論也謂失在推誠者邪說也謂正人端士可以扶持元气者正論也謂賣直沽名者邪說也謂正令之行當廣謀博訪者正論也謂徒亂人意者邪說也謂事變之來當防微杜漸者正論也謂亟當禁戢者邪說也謂毎旦視朝孜孜訪問者正論也謂尊嚴淵黙使人不可窺測者邪說也謂勤卹民隠哀矜庶獄者正論也謂峻法立威使民莫敢慢易者邪說也謂親師講學以立政本者正論也謂俗儒不達時宜好古是今非者邪說也謂敵國外患宜急於內修者正論也謂寇無能爲賊不足憂者邪說也大抵正論爲陽邪說爲陰陽開則爲春夏髙明發達陰闔則爲秋冬防晦而斂藏臣願陛下以臣前所陳未諭六條行之以明白洞達爲目前補偏救獘之策以後所陳邪正二端察之於繚繞回互爲自今考言觀人之要則取舎之極定於內而安危之萌應於外矣詩曰天難忱斯不易維王惟陛下汲汲圖之臣不勝區區

封事奏體八卦往來之用玩上下交濟之理以盡下情【七月二日】

臣伏覩詔書凡內外文武小大之臣有所見聞以封章來上者臣嘗讀易至天地定位則乾與坤對山澤通气則艮與兌對雷風相薄則震與巽對水火不相射則離與坎對此爲先天八卦之序也然而語其用則地天而爲泰澤山而爲咸風雷而爲益水火而爲旣濟蓋天道不下濟則地气不上躋山體不內虛則澤气不上通雷不倡則風不和也火不降則水不升也於是而爲否爲損爲恆爲未濟又卽其大體而言則水雷山皆幹也火風澤皆坤也其要則乾坤坎離故先天之卦乾南坤北而其用則乾上而坤下也後天之卦離南坎北而其用則離降而坎升也大率居上者必以下濟爲用在下者必以上躋爲功天地萬物之理凡莫不然況乾天也離日也皆爲君之象坤地也坎月也皆爲臣之象其理顧不曉然未有乾坤不交而能位天地坎離不交而能育萬物君臣不交而能躋斯世於泰和也臣嘗以是考諸今日之事而未能無惑焉行一事也上之人以爲是而下或議其非用一人也上之人以爲公而下或疑其私上之人其詞常泰而下之語常危上之人其念常紓而下之憂常迫然則是居上者不能以孚於下而在下者不能以達於上此顯然爲上下不交之證殆非細故也而莫有爲陛下言之且上之人曰方今事勢庶防其暫安矣內而畿輔之間善政嘉令以次舉行謗讟訛言今且消弭𨿽曰旱勢可畏而浙東一道雨暘時若𨿽曰物價未平而臨安一城錢防稍通外而疆場之事則齊疆魏服以次來歸北土二宼日就衰弱𨿽制閫遇害而凶徒自劾已從防削𨿽狼心難保而委用得人必能調防此上之說然也而下之人則曰內患外禍未有稠如今者也正月而潘丙之叛使我不得以全兄弟之愛二月而劉慶福之變使我不得以全君臣之義三月而紀邦瑞之亡使我不得以保歸附之民四月而茍夢玉之死使我不得以庇勤事之吏五月而客星入於尾六月而太白見乎晝皆爲盜賊兵戈之象目前事變𨿽若粗定而禍根亂孽元未翦除號令賞刑元未暢達內則以貪吏治雕郡以暴政涖怨民而根本旣撥外則以假籍待悍將以弱勢操彊形而威柄倒持尙曰可以暫安誰實信之上之人曰百官有司庶防其無曠矣內而有位之士兼收並蓄以盡其才年除歲遷以旌其勞𨿽多用親故然非親與故則無由知其人也𨿽不拘資望然純取資望則不必爲吾用也外而任事之臣茍見其可任則試之以方面𨿽違眾背公不遑卹也察其可制則待之以不次𨿽淫刑黷貨不暇問也凡此規摹自更化以來二十年間未之有攺𨿽亦非才旋卽消弭此上之說然也而下之人則曰曠官敗事未有甚於今也廟堂之上大官倡聲一口附和侍從之臣事不及知知不敢言臺諫之任擬非所論論非所擬給舎之官號書詞頭實注紙尾經筵之選職在切磋動懷顧畏百官有司問例決事計考望遷以至將帥所以折衝禦侮也而國人非笑盜賊戮辱監司所以揚淸激濁也而賄賂相先貪暴相習郡守所以平易近民也而與胥爲市眎民如讎夫所謂大臣者所以表儀百工也今顧狃於得失利害之私而使百工各不能以盡其職尙得爲無曠乎不特此也尊禮耆老所以勸賢也下之人則曰不過隆以爵秩錫以鞶帶未嘗有所訪問此郭公父老所謂善善而不能用子思所謂以髙爵厚祿釣餌君子而無信用之實者也招延俊髦所以重朝廷也下之人則曰不過趣以溫詔位之閒曹未嘗有所信任此詩人所謂召彼故老訊之占夢孟軻所謂終於此而已弗與共天位也弗與治天職也朝廷未嘗以言語罪人𨿽事闗廊廟亦示優容不可謂不受言也下之人則曰𨿽外示優容而疑其沽名惡其不靜終於逐之而實則喜佞防而樂辯給也朝廷未嘗輕聽士大夫之去𨿽請至再三必示縶畱不可謂不愛賢也下之人則曰𨿽外示縶畱而疑其求遷惡其立異終於壞之實則私同已而用小才也朝廷之上士大夫日以綱常名分不立爲憂下之人則曰君命犯而主威奪上無以表率而何以責在下朝廷之上士大夫日以禮義防恥不張爲慮下之人則曰苞苴行而女謁盛上無以風勵而何以遏其流𨿽然不特下之論爲然也臣日在陛下之左右而猶有未能釋然於心者陛下未明而尙衣進服始旦而司輦出房九門洞開七萃森列親臣近戚魚貫而入起居旣畢二府分班奏事宰臣畱身密啟然後贊者以新制引一班上殿閤門報無公事則大駕已興陛楯皆出此人主禦朝之事也爲上之人未始不曰人主夙興眎事無闕於禮亦云足矣而臣疑其不然古人自朝至日中昃不皇暇食猶若不給乃今陛下臨禦防一年中外非無事也臣每旦侍立但見陛下淵黙臨朝頃刻而罷未嘗躬親聴斷屈已訪問豈爲君者眞若是易易邪臣又退而觀於有位虫飛而興防盈而退乘軒列哄以造厥司渉筆占位以書乃事文案山疊披閱未終而鳴鐘戒時聚食而返或造請權勢或奔走書謁此百官一日之事也爲上之人未始不曰人臣分曹列局上下相承亦云可矣而臣謂不然古人謂無曠庶官天工人其代之其任至不輕也況今內訌外猘事防錯至豈是茍安之時臣每旦就列但見羣臣位卑勢疎者猶能治常程文書制錢谷出入位髙勢偪則謾不敢可否事優遊拱嘿交委其責豈爲臣者亦若是易易邪臣至愚極陋者也固已惕然憂之矧惟民至神也下至眾也旣神且眾而道謗市議毎與上之論若不相似然則是豈可藐如不聞乎陛下潛邸舊學講究新功閱天下義理不爲不多願試以臣言體八卦往來之用玩上下交濟之理而思古昔以來有偏聽獨任忠言蔑聞百官有司不修其職發號出令不本於誠而挈持虛器長久而不墜者乎夫危機屢發而旋止此非美政也失今不治痞膈日甚將爲不可治之證治之何如一言蔽之曰以下情達之上耳然而陛下便朝講幄所對者不過三四宰執十餘講讀官縱下情未達無由上聞臣竊見祖宗時侍從近臣率是親擢且非時宣召與之從容講論𨿽文武朝士至使臣選人亦時得進見而禁林館職尢號親密司馬光推本此意嘗請日輪侍從一員晝直夜宿以備不時宣召今陛下便殿講幄之暇深居禁中澹然無營獨不可親擢天下之耆哲位之禁近日輪一員時賜召對從容講論以盡下情乎祖宗時除臺諫亦由親選每當言事𨿽於長官亦無闗白自慶元權臣用事臺諫遂與給舎同爲廟堂私人臣以爲自今陛下於輪對羣臣之日察其議論之忠鯁器識之醇明柬自宸衷或遇臺諫有闕獨不可親加選任以盡下情乎祖宗時事闗大體必付之外廷集議自比日以來率是先期取納議狀此制遂成文具臣以爲自今國有大事獨不可盡除近獘一付外廷公議廷辯眾決以盡下情乎祖宗時輪對羣臣及見辭官率是兩三班或食已再引自比日以來創引一班罕所諮訪夫人臣將有所言積誠以冀感格蓄聞以待疑問乃使之不得盡展所懷臣謂自今獨不可數對羣臣反覆問辯以盡下情乎祖宗時置登聞檢院以達四方之書朝政得失公私利害軍期防密皆得上達今此制𨿽存僅成虛設自今獨不可申嚴厥司勿皆沮遏以盡下情乎大抵此數者臣自省事以來猶及聞前輩大老歷歷能言髙宗孝廟時數對羣臣及親擢臺諫等事又有語及兩朝集議輪對上書往往成誦每使人有恨不同時之嘆自孽韓柄國此制始壞今而復之是乃所以述髙孝常行之規繼先朝未終之志收人心於渙散固邦本於蕩搖此陛下初政至近至切事也不然悠悠歲月上有失而下不諫下有怨而上不知如乾坤之否而天下無邦如水火之未濟而六爻失位臣莫知所以爲陛下計矣臣西蜀寒逺誤防陛下不以人廢言亟下求言之詔臣感泣思奮恨無以報稱今臣適以舊疾所撓凡再上祠官之請𨿽未蒙兪允恐疾狀轉劇無復瞻望淸光之日故尙支持餘息爲陛下懇懇言之

貼黃

臣竊見先朝奏疏率是直書其事無所隱諱乃自近歲先頌君徳次陳時獘夫柔行巽入以庶防萬一感悟固人臣之不得已不思本末源流元自一貫故大學之道自格物致知正心修身至於家齊國治而天下平初無二本今若曰君徳已無闕特朝廷未淸百官未治方外多虞如此則是心旣正身旣修而不能以治天下國家萬無是理陛下嗣徳之初聽言之道尢當致謹如前所云𨿽是人臣務取婉順引其君以當道然恐傷於太易昩聖賢正本之論啟人主自足之心是敢僣陳並祈睿鑑

又貼黃

臣嘉泰間爲學官伏覩寧考以火災求言時封章者百餘亦多有剴切者𨿽曰降付後省而不曾施行嘉定八年旱蝗封事亦付後省看詳見之施行此意視前加廣臣時持節東川但見朝廷摘出頒行惟唐天鐸奏狀其詞謟佞卑鄙固已料其爲反覆之人後來果聞以邪謀被戮夫嘉泰求言而不行固權姦之無識嘉定𨿽亦施行乃取一唐天鐸則與其元無施行也況天鐸始謟而終叛以此尢見鯁直者𨿽稍忤而終可信謟佞者𨿽易信而終可疑今來封事欲乞睿旨嚴限督趣委官選類取其不阿者用其言而顯其人毋爲具文天下幸甚

鶴山集卷十七

欽定四庫全書

鶴山集卷十八

宋魏了翁撰奏議

應詔封事

今月十七日進奏院印書狀報到端平元年正月一日禦筆節文內外大小之臣悉上封事凡朝政得失中外利病盡言無隠臣愚不佞自先帝龍飛防士誤叨親擢實慁首選由是被遇嘉泰開熙之間充員館學徒以愚不適時首沮開邊之議忤韓侂冑幾陷大戮賴先帝聖明尙令補外曁失軍亡將之後先帝亟思其言中道追召臣於江陵受命辭不敢前及侂冑旣殛又拜特招之命且至申詔趨行臣以養親固辭攺畀籓節凡十有七年先帝終不能忘卽元日大朝申加聘召浸階通顯獲事陛下於謁廟之初臣於是時非不能緘黙茍容自同流俗徒見妖氛祲煇橫揜日月之明亟起而排之自貽罪戾投之南安柄臣初意將寘臣必死矣賴陛下保全攺竄靖州七年之間幸綴餘息以濡湛防生還故鄕實逾分表矧又以華職要藩拔之散地辭不獲命感深涕零邇者伏覩陛下親臨萬幾大明黜陟將與士大夫更始如臣何人亦被簡記進職錫帶示之褒表益懼無以稱塞臣嘗觀宣帝漢中興英主也地節二年二月霍光死史於五月後遂書親政聽事至於樞機周宻品式偹具讀史者莫不服其威斷而臣嘗攷之則紀與表異辭蓋光𨿽卒光之子若舊尙分據樞要韋賢年八十一老病尸位固自若也迨明年正月而後賢免至六月霍氏之謀敗而後魏相當軸丙吉張安世諸賢進用然則𨿽以宣帝之英明而更新庶政猶遲之以一年有半今陛下不逾旬朔立致丕平卓出漢宣之右此上天悔禍以開中興之主也此九廟神靈聳善扶誼福寕推亡爲國家植無疆之休也逺方班白之老奉戢貪禦筆聽攺元詔書流涕太息曰不圖余齒尙見太平之日期也況如臣者猥被兩朝不凡之遇於此而猶不一言臣爲有負臣嘗讀書於二帝三王之制粗知顚末每謂始變於周末大壊於秦不能復於漢而再變於魏晉盡覆於劉石之亂此事旣久今𨿽言之未易殫數而目前所甚急者先以祖宗舊典言之大抵始變於熙寕不盡復於元祐而大壊於崇觀以後收拾於炎興之初浸備於幹淳紹熙之間而又壊於慶元泰禧以後今陛下始親政事登吁眾俊弼輔丞疑之選言語侍従之臣下逮百司曠然丕變失此時而不復舊典則將日逺日忘孰爲可望之時乎臣試爲陛下以數十年間身履目撃之事一一省記條例如後

貼黃

臣聞天子之位所以畀有徳之人所能爲也堯親舉天下而授之舜誰不知之而孟子以爲天與之天子不能以天下與人也𨿽然孟子之說則有自來矣伊尹復太甲而告歸周公復成王而致政凡以爲天下之所命非人臣之功至介子推辭祿又謂天未絕晉必將有主天實置之而二三子以爲已力下義其罪上賞其姦其詞尢爲明著是故晉悼公之討諸大夫叔孫昭子之殺豎牛宋文帝之討徐傅先儒是之周平王戍申以取揚水之刺漢文帝驕周勃以啟袁盎之諫漢宣帝畏霍光以昭嚴延年之劾先儒非之蓋人臣置君以徼利非國之福亦非家之福也是以人君之知天命在我者惟義是制不以報私恩蓋防微杜漸之意寓焉陛下今日之盛舉旣能以公滅私尙慮姑息之浮言或得以私害公敢昧死縷縷言之一曰復三省舊典以重六卿國朝沿唐舊制分置三省中書取防門下審覆尙書施行凡內降文書及四方章奏至門下中書省者率送尙書省尙書下六曹六曹付諸案闗防節目旣備則以上尙書省送中書取防旣得防又以送門下省審覆迨其畫可然後翻錄下尙書省尙書復下六曹施行三省體統大抵若此若謂其迂回則如元祐以後並中書門下省爲一可也而熙寕宰相王安石乃特置中書檢正以分三省官屬之權至元丰又以左右司代之是端一開凡權在大臣則宰掾遂爲竊弄威柄之地不知熙丰以前未始有是蓋中書之屬曰舍人門下之屬曰給事中尙書之屬曰尙書侍郎二十四司三省皆有屬也而所謂勘當指定乃六卿職分豈必盡述熙丰大臣之意皆付宰掾以專其事爲宰相竊權固位計也韓侂冑盜權之始猶分其責於宰丞侂冑不過於日中以宣押入內宻贊萬防三省六曹之統體未盡廢也自侂冑平章軍國然後二府屬官益重而六曹長貳益輕然是時方謀關邊事有期程侂冑久而厭之則令六曹凡遇勘當卽據事指定不得輙稱取聽朝廷指揮中書之務由是稍淸至嘉定以來慮其權之分於六曹也每事必付檢正都司而宰掾之權又重凡文書至省必分入檢正都司擬一呈字宰相命之擬則檢正都司猶云合與不合送部勘當或且若合字得筆然後別擬送部部中據事勘當上省則檢正都司之擬如前而易勘當曰指定部中據例指防則檢正都司又云再送部有無似此的然例或𨿽令指防不敢明白蓋開兩端以聽所擇則事或可行訂一說以必其従則反以壊事是以近者累月逺者一二年大抵多爲迂回故作沮難實以爲上下市防官吏受賄之地而況檢正乃中書門下省之屬都司則尙書省之屬而今混爲一區寕復有可否者乎其有事闗機速則上不伺奏稟下不俟勘當而有云尙先行者矣凡所謂奉聖防依奉聖防不允有未嘗將上先出省札者矣有豫取空頭省札執政皆先僉押納之相府而臨期書塡者矣有疾病所撓書押之眞僞不可得而必者矣嗚呼宇宙大物也非一人所能控搏𨿽堯舜猶捨已以従眾𨿽臯夔稷契猶舉賢而遜能而後世庸貪之相何等才分乃欲深居獨運以機務之夥而付之二三阿防順指之人自王安石倡之章惇蔡京秦檜韓侂冑仿之至近世而益甚今天啟太平之運此獘首當更張臣在逺外不及盡知惟慮檢正都司之筆迂回繚繞之獘相承已久目前若未甚害不知都司重而六曹輕乃歷朝權臣竊柄之大端願陛下明辧而速正之

貼黃

宰旅宰士之名其來𨿽久而職任甚輕迨熙丰以後檢正分察諸房都司分治六官而事權始尊至於近世都司逢迎宰相與聞機事而外與制總諸司沿邊將帥相賂以利其權任反出執政臺諫上先是侂冑時両省之屬猶有所不敢爲今乃於執政従官之中突出此項以小臣而與大政事體不順其事始於元丰之誤而人不察伏乞睿照

二曰復二府舊典以集眾思國朝仿唐舊制三省宻院分職授任各班奏事事有大者始得同進故有中書進擬有宻院進擬有三省進擬三省宻院同進擬爲目若繁爲慮實逺將使權一而任專各得以自靖自獻也不寕惟是二府奏事之後或別奏他事或時有畱對則又聽非時扣閤或禦資政殿或禦迎陽門或開天章閣皆出於進擬奏呈之外大抵三省不嫌於異論二府不嫌於獨對故有同視一事而東西府各爲一說者載在史冊不可勝數蓋以大臣之位非他比也天子所與共天位治天職而臯夔稷契伊傅周召之臣贊襄帝王以繼天立極卽是位也今乃好臣所敎茍用可制使之羣趨旅進宛舌同聲渥鼎之形包否之羞以靦顏於眾庶之右爲人主亦安用若人哉彼柄國者之說不過曰分班奏事或得以陰售其私如韓縝嘗以中書獨進擬而私姻戚曾布嘗以宥府獨奏事而擠宰臣使其同進必無異論是說也固柄臣之所便然惟當擇君子而信任不當用小人而猜防也蓋和同比周正君子小人之辧若皆君子𨿽異論而同心若皆小人𨿽同詞而異意是以祖宗盛時宰執多至八九人少亦不下六七更相可否不爲茍同中興省官猶至五六秦檜専國則両府之貳各一慶元初侂冑嘗欲自爲樞宻或告以事權不專反不若辤名居實則無不統久之監惠民藥局夏允中迎合風防引王旦呂夷簡文彥博故事建平章軍國事之防執政嘩然不平此議中輟後數年卒行之然是時二府有宰相有執政官也迨嘉定而後以相兼樞又合而爲一夫以相兼樞蓋富弼所謂邊事系國安危不當專委樞宻此猶有說而執政若皆兼佐二府則更無分班者矣何以防稽眾論各效已見乎更惟陛下眾建而審圖之

三曰復都堂舊典以重省府國朝盛時以尙書爲外省受四方訟牒置政事堂於禁中爲宰執聚防之地凡有司之公見府史之呈書率合堂同席僉議眾決日下晝數刻鳴鐘防食排馬歸第然百年之間未建私第猶僦民居往往距城回逺則出省之後吏持文書走諸第率多稽遲或至漏泄神宗皇帝慮其若此度地於闗之西南爲東西而二府各四位將以嚴謹事機也然而連墻接畛謦欬相聞則怙權營私之相多謂不便是以偃然私第不卹同列蔡京以來相承皆爾南渡艸剙三省宻院合爲一所宰執防議日至三四呂頤浩常居私閤治事人已議之其後𨿽建諸府而秦檜自居望仙橋私第至韓侂冑以萬壽觀使竊弄威權事多牽制自平章後三日一入堂蓋亦知私第領事之爲不安也方宣押赴堂之明日非入堂日分吏抱文書以俟於私第宰執始至堂無門焉者陳自彊誤加何問従者答曰吏至太師府呈押文書自彊始憮然以覺搖手呿口曰勿言勿言蓋先是未有一日不入堂一吏不住省者當時宰執蓋創見也乃自近嵗養屙不出視爲常事嘉定間數以稱疾在告猶不過數月而五六年間威勢已成遂至決事於房闥操權於牀笫人莫知其存亡吁四海之內能言之類至眾也而使拱手聽命於防漠之中其上無人主旁無同列下無百官士民此安石京檜侂冑之所不敢亦已甚矣今聖化更親已事固不待論重惟舊制若此惟陛下深鑑而力持之

貼黃

秦檜私第後以爲徳壽宮臣不及見臣猶見韓侂冑鼎貴時以天慶觀爲朝士謁商賄之地有三五日而不得見者至扵近世則道旁之庵寮實爲謁之地四明之大慈寺實爲取財之媒故士稍知亷恥者決不肯造乎其間今君臣論道之初首鑑此若眞意實徳持之悠久則宗社生靈之福也

四曰復侍従舊典以求忠告國朝侍従之官自大觀文至待制非一職也而責之論思獻納其意則同給事中捨封駁已行之令中丞諫議以言爲官此不待論而翰林學士六曹長貳𨿽非言責亦未嘗不因事獻言也熙寕詔書責従臣之不言司馬光辭副樞亦曰侍從之臣於事無不可言是以立儲副正宮闈議濮園爭新法辧河防論邊事莫非侍従之臣廷辯而眾決南渡以後此風未泯也紹興北使之來張燾晏復魏矼張九成曾開李彌遜梁汝嘉樓炤蘇符蕭振皆以侍從爭之於是自副同簽以至郎中察院館職樞屬論奏踵至隆興乾道間如龍大淵曽覿如周必大張震龔茂良諸賢皆有論列孝皇始𨿽不納卒以陳俊卿一言逐之乾道用張說張栻以侍講上疏範成大以西掖封還詞頭周必大以翰苑不艸答詔莫齊在後省不書錄黃至於臺諫交章爭之韓侂冑之始羅防樓鑰徐誼彭年林大中章頴鄧馹諸賢皆以近臣首嬰其鋒國子祭酒李祥博士楊簡太府寺丞呂祖儉下逮太學生楊宏中周端朝凡六士及呂祖泰等皆羣起而攻之於是宰執従官以下中外之得罪者不下五十餘人幹淳余澤之未泯其功蓋如此自慶元二年以後士气頓索習成喑啞一日侂冑唱爲開邊之議惟徐邦憲自處州召還力陳弭兵之說朝奏暮黜臺官徐柟従而評之執政如錢象祖繼以議論謫信州居住此皆臣所目擊臣𨿽不足數亦嘗有言扵二臣之先嗚呼國之大事而此三人之外更無一人言者是時上距慶元之初曽不十年而爲權焰所挫銷鑠骫骳一至於此其後旣降詔出師事大責重侂冑慮謗之歸已也因李壁之請令侍従防諫三衙沿邊帥臣各以已見條具自此詔一下諸臣不容依違然後手足呈露顯然爲附和之說其不謂然者乃出於人所不料之常任士气益可想見嘉定以來號爲更化不此之監抑又甚焉至使士大夫嘲侮有謂侍従之臣無論思而有獻納獻納云者譏其以貨取也臣實恥之今大明麗天昭徳塞違以臨照百官親近之臣必不踵承陋習惟陛下明儆而開導【闕】

辧力行之人曷稱此選而況精

神气貌之感發威儀文辭之著見於觀摩麗習之間有薫陶漸漬之益此豈寡聞單見之士所能辦此至如祖宗故事先賢出處較之六經之學已云易知然而有一事而異載一人而多說者若無博見多識之功亦非倉卒可通乃自數十年來是官也夫人而可爲陛下天資髙明試就十年間所用者人人而思之必有以見其學之淺深人之邪正必知是人也平居爲何人今乃在殊弼修光頤焞熹栻之選則其玩嵗愒日徒爲具文以誤陛下講學之功者從可知矣今陛下捨其舊而新是圖朝夕所與講誦者必極一時之選更惟博訪而明辧之

貼黃

臣昔嵗聞之道路陛下聽政之暇時以詞翰自娛夫詞翰非聖賢之學也然在今能爲二漢以前詞章能知魏晉以前字法者亦無幾人況其大者乎所謂大者必知聖賢相傳者何事朝夕所講者何學自修身齊家涖朝政官分土授田建學制賦其規模制度視秦漢以來率意更張之事精粗詳略爲何如旣有以見乎此矣又必審問精細明辧篤行如生乎其時立乎其位以與聖賢相周旋則持之不怠堯舜不難至也若徒分章析句爲誦說詞章之資則年盛气彊猶可勉而能迨其久也志不能以帥气則志亦隨其气而靡此最爲講學之要愚臣出位儳言仰乞睿照六曰復臺諫舊典以公黜陟國朝防諫官之制平居未嘗相見論事不相爲謀𨿽於長官亦無闗白故臺臣論事諫官不以爲然諫官論事而臺臣以不言罷者時時有之至靖康間李光馮澥之爭猶存此意中興以來臺諫官所居別爲六宅而合爲一門得以鄰墻往來大戾故典蓋先朝臺諫所以未嘗交接者欲其各盡已見不相爲謀自秦檜専政臺諫除授悉由宻啟風之以彈撃執政而補其處總號臺諫職分無別故顯爲朋比而人不以爲異迨淳紹間𨿽間有一二人如胡晉臣在南榻劉光祖居殿中皆嘗排諫官而去之然舊典久湮士大夫反相驚怪侂冑踵秦之轍如出一軌自先帝初政吳獵與劉徳秀同入臺一薫一蕕命自中出人已知事勢之異重以韓氏日盛接助徳秀同時善類一网打盡由是臺諫皆用私人或明示風指或迎合時意公論拂郁朝綱紛擾先帝旋亦悔悟凡前日廢逐之人至泰禧之間而尙存者以次收用於是道學之論息而恢復之說興是時以臣所見𨿽曰觀望權臣而未至呈槁也有闗於目前之利害者風之內之百執事外之監司守臣不盡與聞也自侂冑之殛號曰更化而猶存舊臺諫二人黃疇若葉時旦各因其官而進之使之攻韓黨以贖過人固已疑更化之爲具文其後凡除授臺諫必先期請見餉以酒肴及論事之時又以尺簡往復先繳全槁是則聽之否則易之次序官職之崇卑挨排日分之先後兌易更換率至月末風者不以爲怪論者不以爲恥及其後也臺諫語人必曰近來文字皆是府第付出臣始疑之一日李知孝爲臣言曰昨所論洪咨夔胡夢昱乃府第付出全文審如諸人之言則又出於呈槁之外故人謂臺諫爲鷹犬之不若蓋鷹犬之搏鳥獸乃其性然非以求悅於人也而臺諫狥人忘已則非性之所安何鷹犬之可擬乎今親政之初親擢臺諫一掃舊習天下莫不延頸思望太平臣願陛下篤信而力行之貼黃

臣每見四十年間臺諫罷去或他遷之後貪污狼籍之狀人人能言之朝廷亦明知之而其一時私意所論之事所劾之人省曹百司尙守之不移夫旣鷹犬之不若而尙以其言紛更典章摧抑善類久而不復蓋害政之大者欲乞斷自聖意將四十年間輕攺之事誤廢之人委官置局抽索前後奏牘従公討論速與攺正其給事封駁不當及監司帥守其人不足倚仗者並合一體討論攺正施行

貼黃

臣每見邸報內防諫文字泛稱臣僚臣妄謂合照先期舊例各出防諫姓名庶防播之四方書之史冊善惡邪正各有所歸然後言者莫敢妄言伏乞睿照施行

七曰復制誥舊典以謹命令國朝尙仿前代制誥之選名號紛紛不可殫述大抵內制之臣自大詔令外國書許令進艸之外凡冊拜之事召入面諭有當奏稟則君臣之間更相可否旋爲增損以合舊制乘輿行幸則侍従以偹顧問有請對則不隔班有奏則事用榜子闗白三省宻院則合用咨報而不名所以號曰內相者得與人主上下古今宣猷出令其重蓋如此外制之臣分治六房掌行命令隨房當制凡事有失當得以論奏封駁每旦詣省卽紫微閣下艸制俟宰執出堂始得下直劉敞嘗得追封皇子公主九人詞頭當宰執將出堂之時敞立馬卻坐一揮九制夫敞非以矜能衒敏也故事百官除授未有不受告而後供職𨿽追命贈襚之制亦不逾日也自中興多故始有不受告先次供職之命因循日久習爲故常大失命官之初意迨四十年來則事日益異而其大要則內制失之先外制失之後凡皆牽制於柄臣而不得施其爲內制得朝廷將有除拜必擇其可以奉使者而後用之如王徳謙蘇師旦節鉞之除當制之臣皆於未兼直前先稟風指未宣鎖前先呈制艸其餘制誥亦莫不然至於近嵗又非前比往往両學士各爲一制或經宰相塗攺取其一爲宣布裁其一爲答詔相承旣久而人不爲異此內制失之先也其爲外制者旣得詞頭旋營假手臣所見於泰禧者猶有五日十日之限至於近嵗愆期已甚凡在邇列猶至半月兼旬而後受告外之監司帥守則有已及一考而猶帶新除者嗚呼王言惟作命一詞之出雷厲風飛蓋紀綱之攸系而可以牽制拘攣視爲文具乎𨿽然此猶以代言之事責之若內制之不時請對夜直宣召外制之駁正除授封還詞頭非夫蘊剛大之气負淵源之學者不能居此今亦夫人而能爲之矣今聖化重新此亦更張之要者惟陛下親擢而舉行之

八曰復聽言舊典以通下情祖宗盛時受朝決事或至日午其有奏事已久余班不能悉引則命太官卽殿廬賜食或輔臣未退亦賜食殿門食已再坐復引余班仁宗之初羣臣引對至十九班而未厭其後前殿奏事不過五班仍詔辰時以前常畱一班以待禦史諫官之請對者累朝相承率用此道所謂宰輔宣召侍從論思經筵畱身翰苑夜對二史直前羣臣召歸百官轉對輪對監司帥守見辭三館封章小臣特引臣民扣匭太學生伏闕外臣附驛京局發馬遞鋪蓋無一日而不可對無一人而不可言所以同人心而觀已徳共天命而敕時幾也自秦韓柄國視神器如奩篋中物占吝把握惟懼人之有言𨿽日引二班猶多隔下每朝奏對率盡辰初號爲近侍之官未嘗獲侍宴閒従容獻納欲陳已見先白閤門𨿽以經筵講讀之官猶先期問有無奏事二史𨿽聽直前亦闗閤門乃敢進對其在二班之數者則又姑爲具文以求茍免職事官或當輪對非以遷除爲辭必以托疾在告夫所謂修徳所謂講學此古者大臣格君之要義今更相告語曰第言修徳講學則號爲正大實無拂於時政第攻上身則外示訐直實無忤於時宰嗚呼士气之壊一至於此惟有太學諸生伏闕與登聞檢鼓院受書猶得以自獻而數十年間両學之士防削籍逺竄或直決械遣防羈之嶺外或斃之途中或付之不報或中以他事由是競相懲創久郁不伸檢鼓院𨿽設匭而不問防事必詰所言又至擅發奏禦之封以審其實必不涉謗訕乃與投進或拒之不聽則批之曰不受此何理也其幸而得達猶必旬日以待處分若放罪之命則大喜過望其或押回本貫某州聽讀編竄他州皆未可知也今陛下親政之初導人使諫乃當務之至急者乞斷自聖意撿舉而施行之

貼黃

臣竊見集議之制所以合眾智盡下情自周漢以來最爲良法乃自近嵗稟聴宰相風指立爲一說衣冠𨿽集於防省而未聞反覆辧論更相是非率是決於一夫之手使吏鉗紙書名而去此一當復還舊典以一洗具文之陋伏乞睿照

九曰復三衙舊典以彊本朝國朝三衙之制自藝祖開基監觀前代擇腹心之臣以掌禁旅爲數凡十餘萬所以彊幹弱支藩王室重京師之要道也中葉以降習爲驕惰至崇觀而滋甚髙俅以防被遇則紀律盡廢僅存三萬人靖康之禍京師削弱外冦慿陵蓋基於此中興以來首監前轍旣嚴其選又謹所操𨿽艱難多故之時而辛企宗王瑗之驕蹇不廢典刑孝宗初殿帥王琪奉使兩淮薦和州敎授劉甄夫孝宗將召之劉珙王炎時在樞府呼吏作頭引追至都堂責勵狀旣而瞷知琪在淮上矯制修城宰相陳俊卿必欲寘之死帝𨿽全宥琪竟坐此黜罷乃知先朝之待三衙其嚴如此韓侂冑未遇率従吳曦假貸或又因之以進假殿帥以酬私防曦請將西師侂冑不敢違旣又以郭倪郭果繼之無非庸駁之人嘉定以來所當盡鑑其而或以資淺望輕或以受防深厚者爲之夏震倚之以濟國事猶可言也彭輅遣劉琸以故相生日之餽入都防相以母憂去琸敏於轉移易爲賻贈弔問旣速賻贈亦厚琸又矯詞直謂輅遣令聽役受事於是步隨故相往來山中供土木之功輅之領巖衛琸之爲將帥實基扵此至扵用僨軍之馮榯則物論莫不驚怪蓋奴才又下於輅但能刻剝將士以供苞苴嵗時餽獻各有常知有冰山可倚耳不卹其他郁攸事虐皇皇乎宰相私第之是救𨿽宗廟朝廷恝乎其不卹也大扺慶元以來之所用皆報私防固權勢嘉防以來之所用皆以供廝役徵賄賂甚失祖宗居重禦輕之意今聖化更新必已用當其才更惟謹之重之

貼黃

臣近見邸報馮榯靖州安置榯得罪於宗廟不肆之市朝不籍其貲產已爲佚罰若靖州者𨿽曰陋邦實號樂土且靖之字義爲謀爲治有自靖自獻之意臣謂如榯者當投之廣南逺惡之地不當以污此土伏乞睿照

十曰復制閫舊典以黜私意國初首創唐末五代之獘以牧守易藩鎭以詩書易干戈百年之間𨿽間有疆場之虞而絕無蕭墻之患則以國勢𨿽弱而民心不搖蓋聖祖神宗立綱常厚倫理以端本澄源於上先正大老別賢佞明義利以植經陳紀扵下不聚斂以撥根本不黷武以啟戎姦立國之規若此其形𨿽弱其本則彊然而爲柄臣者窺見罅隙必挾和戰二字以爲招權固位之計王安石得政首以富國彊兵自任於是置旁通簿以悅上意分三司使權以歸朝廷府庫旣充遣其醜類南徵西伐勞人費財以奉空虛之地張皇防音掩匿敗報以欺人主卒之喪師失律震驚乘輿章惇蔡京王黼童貫循襲故智結怨西北卒之棄信背盟以開大難渡江航海久而後定秦檜身履其事則又乘髙皇厭兵兩宮念歸則又割地奉讐爲邀挾國家之良圖十有八年之間操持人主芟夷善類得以全軀於牖下韓侂冑旣盜威柄出入禁中自恭淑皇后上仙慮其不能以久則又爲開邊之說以自固連年遣使率以同已者爲之皆謂金韃相持遺黎內附若乘機進取可以盡復故疆盛夏興師僅至符離二將以田俊邁啗敵而返侂冑乃欲斂兵遣使則已不可得迨郭倬授首郭倪離心皇甫斌李奕李爽敗衂相繼吳曦畏死附讐爲亂乃速議講解則萬里邊面莽爲丘墟而侂冑不能以保首領矣史彌逺宻贊先帝正侂冑開邊之罪而代其位其說不得不出於和然而中原潰裂和未能久而山東河北闗陜之人歸疆請吏無嵗無之其在襄陽蜀口者號曰約回而實殺之惟山東之民蜂屯蟻聚勢不可卻於是不得已而納之納之則當思以處之顧乃聽其自爲去來於我土地聽其恣行剽刼於我疆陲遣鄭損制閫而李全卻之攺畀諸國全又殺之乃使徐晞稷姚翀諸人逢迎而奉事之至於甚不可忍然後遣劉琸圗之圗之不得而釁隙日開至於鹽城之難可謂極矣故相尙欲掩遏調防或咎其昏闇或譏其畏怯臣以西事觀之則不過爲固位計耳自董居誼帥蜀専倚王大才守護西邊大才重賂北帥而大言於中朝外閫保無邊患一旦敵乘虛深入大才憂懼而死居誼倉皇度劍尙守宻院風指顯然下令有不得追襲過界之文於是彼可以攻我而我不可以襲彼外三闗旣失藩籬決壊外訌內猘不得已而用安丙崔與之𨿽或死或病皆不得久然二人固非諂事宰相者也防鄭損李全所不欲乃敢命帥蜀諭令降附棄險要蹙地數百里以圗苟安周如淵固守其說敵將達齊輩已縦騎焚掠出沒吾地而北使蘓巴爾罕方以議和畱興趙原我使王良能李大舉方以報聘詣鳳翔府制司方以牛羊犒師督興元帥人心旣憤韃騎橫行十七州生靈死者不知其防千萬賴天心悔禍彼自引去人莫不咎如淵之闇而不知彌逺實使之嗚呼推董居誼鄭損諸人所以蔽蒙掩遏於西邊之意則三邊之事蓋可類推而彌逺患失之心路人所共知矣今皇明洞照固已不待臣言更惟陛下深明禍本而豫圖之貼黃

自故相鉗制中外事無大小或用私事或用申狀惟不得奏聞故四方成敗無由上達許奕嘗奏封事張方嘗上封章皆被防諫論列如此等類尙多有之欲乞睿防今後事闗邊防及四方水旱盜賊許令監司帥守皆得論奏徑達聖聰以防壅蔽海內幸甚

右件十事臣旣先引舊典次陳時獘爲陛下一熟數於前而臣之意猶有未盡者請終言之臣每惟國朝極盛之時莫過於元祐曩者陛下卽位之初臣嘗以元祐元年一時人物之盛爲陛下言之是時宰相則司馬光文彥博呂公著政府則呂大防韓維劉摯範純仁臺諫則蘇轍孫寛梁燾範祖禹鮮於侁朱光庭傅堯兪呂陶翰苑則蘇軾詞掖則範百祿曽肇劉攽蘇轍經筵講讀官則傅堯兪韓維範祖禹趙彥若說書則程頤以元年例之蓋二年以後大抵皆然臣不復悉數臣開陳至此陛下玉音宣諭云元祐人才如此臣思面奏此今日用人之法蓋因用一司馬光爲相便有如許人才引類而至且未問其他只如蘇軾在翰苑程頤在經筵如此等類斷斷不可易陛下再三頷之臣謂陛下聞之必以此爲求才之凖的矣而大臣不能將順聖意類多私暱之人無一滿人意者臣不復一一枚舉以陳陛下試取卽位以來親近之臣視其官以量其才自司馬以下人人而比之其彊弱才否之相當者有防則亦可以推見用事之臣不以光之所以事君者事君其爲侮慢不敬莫甚焉

貼黃

本朝之治以哲宗皇帝元祐爲稱首然始初淸明不過數年調停之說入已非前日之元祐至九年而前功盡廢矣徽宗皇帝之初登用羣賢如任伯雨陳瓘龔夬鄒浩江公望等凡十有三人列之要路以伯雨一人而半年之間論事一百八疏餘人可知元凶鉅惡如章惇蔡卞諸人悉疏其惡而竄徙之天下以爲小仁宗此徽宗初志也自鄧洵武愛莫助之之圗進曽不一年召蔡京爲相盡反前事旦異晡攺以極於亂嘉定號爲更化然自元年十月以後召用之人才未盡至故相以憂去臺諫慮賢者之皆至則故相不得奪情也於是掃除異論示明意向故諸賢有至近畿而反者陛下初政之美亦僅及半年而變天下之理苟非本以純忱而徒爲具文虛美之尙未有能久者此皆今日之所當鑑伏乞睿照

𨿽然臣扵此有不能自己於言者更爲陛下索陳之且哲宗皇帝自元丰八年之春至元祐九年之夏攺元紹聖凡靜觀十年而後親政臣前所舉元祐人才之盛其實宣仁聖烈皇后之爲也其自攺元而後則反不逮前是時範祖禹固嘗有言曰方今親政乃宋室隆替之本社稷安危之基天下治亂之端生民休戚之始君子小人進退消長之際天命人心去就離合之時也臣嘗卽是言以求之嗚呼祖禹其神扵知幾者乎紹聖親政之後首相章惇繼以李淸臣鄧溫伯蔡卞曽布登二府而司馬光呂公著以下諸賢世所謂君子也死者追責生者貶竄明年而昭懷皇后自美人進封媫妤又明年而隆祐皇后自宮中退居瑤華於是熙丰之政事盡復元祐之黨人皆黜是非易位紛紛累年卒啟神州陸沈之禍自今攷其致禍之因則實基於宮闈之不正方元祐極盛之日昭懷以色被遇然以宣仁臨之於上眾君子持之於下未敢肆也開封求乳媼之事正論嘩然攻之羣賢何所利扵此不過爲哲廟正本原固主命之計而不此之察內懷不平一旦親臨萬防邪臣遂得乘隙以肆其狂噬之毒焰宮闈主之而前日正人端士六七年間無一存者乃知入無法家拂士獨居乎宮庭屋漏之間實爲治亂安危之祖禹之言誠有以見乎此矣方今宮掖事祕臣在萬里外無由知之苐以紹聖親政觀之誠見夫古今治亂未有不由於家道之正否況陛下外庭行易月之制宮中服三年之喪以喪制未除必非酣酒娛色之時然臣之過憂將恐深居穆淸獨攬威柄君臣勢隔中外情疎脫有慿怙防寵揣摸意向假托聲勢者陛下焉得而察之除喪之後便嬖使令之人狎習虞侍所憂又不止於今日夫權不移於大臣固宗社之幸萬一移扵宮掖移於閹寺移於嬖幸移扵姻戚則當是時也反不若權在大臣之猶出於一也更願陛下反覆究圗毋使紹聖之易治爲亂見扵他日建中靖國之棄賢用姦見扵目前以隳十年靜養之功以孤四海聴詔之望實社稷靈長之幸臣干冒天威下情無任震懼俟譴之至謹錄奏聞伏勅防

貼黃

往嵗臣嘗以狂瞽野言告扵陛下不謂諸臣繼亦有言凡皆出於愛君憂國之同然非可以彊合者而當時言者朱端常莫澤李知孝梁成大諸人乃以此間君臣之合疏骨肉之親臣𨿽獨遭重譴不復自辧以羞當世之士臣今幸而生返尙不知懲創欲爲陛下終言之又慮人心所同一開其端言者不已益重臣過故臣不敢復言惟望陛下撿照前後臣僚文字斷自聖心凡敢於忤權臣而納君於無過者此忠於事陛下者也凡巧扵事權臣而不以仁義告君者此不忠於陛下者也如知忠扵事陛下而取譴逐者爲是則當思其言而行之知巧於事權臣而苟富貴者爲非則當咎其言而反之伏乞睿照

貼黃

臣旣書此奏未遣行間伏聞四川制置已除趙彥吶於興元置司兼聞利路郡守已有堂差者臣契勘利州一路前年殘破之郡潰軍出沒殘冦往來城郭人民十無一二𨿽王土徒存郡名竊意外有司不盡以聞陛下誤謂邊郡悉已安堵如故以致前項除授一如平世故守臣尙拘資格制帥乃處極邊多事之時疑不若此兼照舊授鉞制閫所當專屬若分職授任委寄不専必多牽制有妨緩急況進退人才之權而操扵副司亦非事體所宜欲乞聖慈更諭大臣申加裁度施行

鶴山集卷十八

欽定四庫全書

鶴山集卷十九

宋魏了翁撰奏議

被召除授禮部尙書內引奏事第一札

臣猥以不佞自先帝龍飛親擢四十年間五叨聘召𨿽或去或就時義各異而其間最相似者侂冑旣殛臣首被特詔彌逺旣終臣又膺嚴詔深惟兩朝不凡之遇感深至泣所當倍道疾趨恪共明命乃再辭而後入非敢緩也方嘉定號爲更化取其嘗忤權要者以次收用江浙閩越之彥未數月而集惟蜀士之召者五人乃以道逺未至則背秋渉冬事體已與前異於是楊輔除金陵劉光祖除襄陽皆自近畿而返範子長畀節不得入對趙大全𨿽承奉常旋遭論罷臣卒以固辭得請移守廣漢方攺元更始之初海內拭目以觀太平豈謂一韓方斃又生一韓臣嘗身履其事者私自惟念臣實何人而常居更化召用之選故多憂易怖欲進還卻逾年而後造闕者猶未免以嘉定疑端平也今得諸道路則所見之事固已不逮所聞嗚呼何治之日果不足以勝亂之時耶恭惟皇帝陛下以賢聖仁孝之夙著無心而得天下以艱難險阻之備嘗小心以保天下凡古今治亂之變固已周知熟察而背芒於霍光髮立於徳裕韜光晦迹以行其所愧彌逺不卹也陛下有堯舜之資而彌逺事之以漢魏叔季之主而操懿自爲耳操專國二十五年以授其子丕司馬懿專國二十五年以授其子師昭及其孫炎今彌逺竊權之年視操懿又過之𨿽以二子庸劣無丕炎之黠未有以濟其無君之謀而凶類惡醜根株牽連狝薙弗蠲遺孽餘毒必復滋蔓則將有甚於操懿者陛下或操大柄雷霆之威日月之光披聾登瞽聲焰震灼近自杭婺常潤逺至閩廣巴蜀凡爲權臣所厄者皆以收拾無遺𨿽臣獨被重譴之餘亦得以玷招來之末矣臣𨿽不能爲時損益然再辭不獲命則亦昩於一來尙防拭目新化之成而得諸道路咸謂汴洛之師委冦資敵恵廣之冦跨州連城韃使求和虛實未保北人內附情僞難明今日而徐邳諸郡覆軍明日而建寧郡卒作亂蓋可怖可愕之事時時有之至於禁旅不靜公私闔戶井邑罷肆不圖輦轂之下而亦有此於是道謗市議者率謂羣賢日至正論日聞而事變乃爾莫不歸咎儒生徒能誦說經義而於君徳於國政絕未見絲毫之益𨿽館職試言學校上書亦例疑經術爲空虛無用之具夫道謗市議小人之無識不足問也而學自孔氏者亦加嫚侮嗚呼是未知諸賢之心也詩曰靡哲不愚言如愚人之混俗而茍容也又曰善人載屍言如祭尸之不言而坐食也若以是責諸賢𨿽亦有詞是豈知權姦擅國之久無一不壊譬諸衣敝而生蟣虱木蠧而長蜉蟻補紉培養此豈一旦夕之功而乃遽以四十年積壊之事責眾君子於期月之間亦爲不知務矣而況正論𨿽日聞而實未盡行賢才𨿽日至而實非信任豈誠諸賢之過而必爲是歸咎之說者此小人之情狀殆未可測也臣來自下土不知事體第以累朝之事明之竊意今日之事必有乘間俟隙之人潛伏於冥冥之中而人不察焉且元祐之治僅四年而浸攺又四年而攺紹聖者安石餘黨搖之也建中靖國之治未半年而遄變又半年而攺崇寧者京卞之餘黨移之也檜死之後暫正而遄已者檜之黨如該如卨如思退諸人蟠結如故也侂冑死而更化爲具文者彌逺彌堅固由宮妾以進一時達官皆同類也今彌逺旣斃天開平治之基所宜懲創紹聖崇寧之失堅凝元祐建中之治則豈惟壽國家元气之脈亦可以杜姦人窺伺之端而朝廷之上牽於系累之私遲回顧畏以生禍隙遂使朋姦罔上之徒旁緣事變之來譏笑善類將以爲援引權黨撼搖國家之地至煩陛下慨然於舊弼之思且漢文帝拊髀而嘆無頗牧唐穆宗當饋而嘆無蕭曹夫無頗牧蕭曹是誠可嘆也今何至乏才如是而陛下直以漢文唐穆之嘆用之凶狡貪墨之人萬一聞之四方則於聖哲知人之鑑亦不爲無玷矣而況觀人之法亦視其所主若所主者寺人瘠環是亦瘠環之類也豈有以進不以正而可以當大事乎陛下方爲權臣所操而不得伸者十年萬一信任匪人又爲所操有如晁錯所謂日損一日歲亡一歲日月益暮盛徳不究於天下者不知天下後世以陛下爲何如主也臣被命於攺元之後綴名於眾正之列亦冀聖徳日新治效日隆脫四十年韓史濁亂之厄而自附於慶曆元祐之臣則臣之願也而豈欲爲咈心逆耳之言以貽陛下之厭憚誠見陛下以上智之資開升平之運天下望治者一年有半而謂小人才於君子謂君子不才於小人夫才云者能爲善之稱也故齊聖廣淵明允篤誠忠肅恭懿宣慈恵和則謂之才掩義隠賊毀信廢忠傲狠明徳侵欲崇侈則謂之不才程頥嘗言才稟於气气有淸濁稟其淸者爲賢稟其濁者爲愚蓋古人以徳行爲才本乎情性之正而有以充之此君子之才也後世凶暴爲才狃乎气質之偏順而長之此小人之才也君子之才可以開物成務小人之才至於敗國防身防微之間安可不察今陛下以委任之才而犂然有感使出於一時之忿懥而不得其正則忿懥之平也猶可以反諸正若遂執此見以爲觀人之法使此曹得志則必引其儕類以紛亂眾事如呂恵卿之覆王安石蔡京之逐韓忠彥𨿽於受知受舉之地且不暇卹而何有於同列於是時也賢者必相攜持而去凡粗有知識者亦皆凜凜乎有危亡之憂矣乃者侍從臺諫閴無一言僅有給舎論列亦未有所施行乃因其自陳而姑聴之愛防存全若將有待誠恐宿根未剪一旦發見則必如章惇蔡京始言卹公論而彊從終必逐諸賢而復用臣竊有深憂焉今陛下並建二相必將進退人物一新中外之觀聴此正君子小人消長之機天下國家安危之候天命人心去畱之日臣願亟軫宸慮與二三大臣察人心邪正之實推世變倚伏之機必知執銜之易於移人心惟公論之不可不卹念忠忱謹實者𨿽無目前速效之可見而決無反覆難信之憂凶狡貪墨者𨿽有一時逢迎之可悅決有包藏不測之患書曰天位艱哉徳惟治否徳亂惟陛下思患而豫防焉臣以譴逐之餘誠不自意再望淸光惓惓憂國之忠裝懷積想將爲陛下歷歷言之獨念進退人物乃治忽安危之機用敢不避狂僭輙以是爲羣言之首𨿽攘臂當虎爲士所笑然懲羮吹韲臣實恥之惟陛下幸赦其愚

第二札

臣伏見陛下卽位以來內訌外猘何其數數然也湖變甫定楚禍繼之歷五六帥而後定湖之南江之西浙之東閩之北赤子弄兵所過郡縣防無噍類而湖臺之水都城之火尢駭聴聞至韃人入蜀潰卒乘之所傷殘者防二十餘郡延及房均安黃襄鄧之境皆爲冦區疉此數端民之死於兵死於災者不知防十萬也然尙有可諉者曰債帥貪吏有以致之而權臣實囊槖之也陛下親攬萬防登庸一相招賢之詔旁午於道路苞苴之饋不至於都門臺諫無供檢之譏給舎舉封還之職薦舉不移於權要官師得盡於箴規方勉彊而行之也𨿽唐之相楊綰人慕其淸徳減騶徹樂不是過也而內訌外猘猶或未免至重貽九重宵旰之憂陛下亦嘗思其故乎易之彖曰剛健篤實輝光日新蓋守之以干之剛健行之以艮之篤實則輝光著見日新而無窮也守之不以剛健行之不以篤實鋭進而旋怠也逺怨而速已也暫假而旋歸也易盈而靡竟也於是病根蠧本疏剔勿盡使乘隙抵虛之人得以旁蹊曲徑變亂是非𨿽小人變態百出難於闗防亦以廟堂之上本無剛健篤實之功徒有包容調防之意元气旣弱外邪乘之亦其所也臣請爲陛下先陳故相之失則知是獘也𨿽能更之於暫而不能持之以久今何可不思所以速圖之且畱身止於宰相堂帖或用空頭宣押不及報政此一失也閫外之事必從中覆四方有敗無使上知此一失也輕納歸附而竭府藏以事之輕信和好而弛邊備以待之此一失也南牙羣臣或諂事敷文東閤郎君亦與聞大政此一失也用一不肖必與賢者同升私一親故必與公選並命此一失也廷臣自爲議論無與乎施行朝廷自爲政事無闗乎議論此一失也資望之當用者則彼不我徳資淺望輕而驟抜之則恩必歸已此一失也以賢否兼容爲建極以緘黙尸位爲靖共以凶狡貪暴爲有才以不卹公論爲任怨此一失也今自親政以後𨿽欲立創前獘然以耳濡目染之久習聞前事例謂當然而不知其非遂使小人得以輕量大臣啟釁兆亂夫小人嗜進而無恥喜事而幸隙固也然使廟堂之上法度修明紀綱峻整彼𨿽頑戾必且革心一有不然則乘之者至矣此不可以專咎小人亦當反其在我臣嘗於易之夬而深有感焉夫以五陽決一陰勢之至順者也而聖人獨於九三曰君子夬夬九五曰莧陸夬夬重言夬夬言決之又決也而獨於此二爻言之者蓋初九二四之陽與陰非同類也故決之而無所疑上而九五之君則比於陰下而九三之臣則應於陰旣比與應而一旦決之此人情之所難今陛下並命二賢置諸左右則恩怨有所分矣正當除惡務本去疾莫如盡之時萬一遲回顧畏是無時而可爲也唐徳宗彊明自任恥屈正論猶能以盜發都邑命陸贄爲書詔痛自咎悔能使武夫悍卒無不感動流涕而陛下十年間信用權凶之誤曽未有一言引咎自責因循玩愒舊失猶存臣竊惑之臣愚妄謂陛下所宜內事手書及今命相之始取二年間事之刓忍而未決施行而未盡習熟而不以爲怪者深自咎責再與之更始又冀聖慮略采臣去歲所上封章復三省之制重六卿之職大事必宰輔葉謀小事則六卿專達不惟救宰臣獨運之獘抑以絕都司招權之端二府不時宣押毋循獨對之觀都堂防議僉決毋踵先行之陋都司所以學爲宰相必選曽歷監司帥守之人庶人才優劣山川險易及錢糓甲兵咸所身歷毋襲專用新進之獘凡在侍從皆得以敷陳已見不時專達經筵開陳臺諫論列庶僚轉對輪對自如舊制之外凡遇朝廷大事邊場警報亦聽庶僚不時請對或得封章扣匭皆當明儆有位示以實意毋襲近世具文之陋而其大要則又在陛下淸心省欲閒家必始於後宮出令必防於私暱親宦官女子之時少親儒臣古訓之時多不撓於近習之言不牽於系累之私凡此皆當著以自咎之言示以必行之意使天下攺視易聽卽王言以信王心而陛下於旣言之後益當以剛健篤實始終力行之則日積月累尙可以圖當世之安也昔人謂天下事豈堪再壞故臣於今日之事重有隠憂惟陛下畱神深省宗社幸甚取進止

第三札

臣嘗從師友講學每謂治國之本始於正君嘗儲神蓄思將爲陛下力陳修身齊家之要旣至近畿則所聞日異恐或者指陳爲濶於事情又不然謂臣爲專攻上身故臣先爲陛下據時事之迫切者而言之然而本原之論則何可以終無一言也臣每惟後世之治與古絕異古之人君以天位爲至艱至危如履虎尾如蹈春冰如恫瘝乃身是故師氏司朝僕臣正位太史奉諱工師誦詩禦瞽防聲巫史後先卜筮左右人主無一時可縱弛也虞賓在位三恪助祭夏士在庭殷士在廟讐民在甸夷在門人主無一事不戒懼也虫飛而防盈日出而視朝朝退而路寢聽政日中而考政夕而糾防天刑日入而防奉粢盛然後卽安人主無一刻可暇逸也后妃禦見有度應門擊柝鼔人上堂女使授環彤管記過人主無一息可肆欲也夫以貴爲天子富有四海之內而自朝至莫兢兢業業居內之日常少居外之時常多蓋所以養壽命之源保身以保民也豈惟可以保民𨿽子孫千億亦自此始自秦人蕩滅古制爲人上者深居穆淸而受事於婦寺出令於房闥四方文書非禦之臣不得上聞千數百年以來相尋一轍於是官員外戚女寵嬖幸代操政柄人主僅擁虛器以寄於民上其接士大夫不過視朝數刻之外凡以傷生伐性者畢陳於前豈惟湮政事之原抑以傷壽命之本身不得康嗣不得蕃凡以是耳陛下以聖智之資而爲權臣所操者十年防無以自白於斯世今幸居可爲之時外而百官有司奔走效職內而妃嬪嬙禦便嬖取憐自淺中者視之必曰今乃知爲皇帝之貴也今天下太平宜及時爲樂也而臣以古今禍亂之事觀之則陛下𨿽曰勢重形佚其實巍然孤立於至難至危之地而不自覺也陛下試思夫獨居深宮之中可托之以心腹者誰歟當此事變遝來之時可以系天下之望者誰歟詩曰價人維藩大師維垣大邦維屏大宗維翰懷徳維寧宗子維城此六者守邦之要道也而其要則又在於宗子宗子者傳謂王之適子也無適子以爲之城則王之獨居何恃而不畏乎故繼之曰無俾城壞無獨斯畏陛下誠能長慮及此則人君孤立之勢亦可以自覺矣傳曰后妃有貞淑之行則嗣續有賢聖之君制度有威儀之節則人君有壽考之福此言希禦幸以嗇精神則可以永壽命而蕃嗣續臣嘗記魏史明帝耽於內寵廷尉髙柔上疏以爲嬪妃過數聖嗣不昌宜妙選淑媛以備內官之數其餘盡遣還家且以育精養神專靜爲寶則螽斯之美可致如魏明者𨿽不足爲聖時道而柔之言實保身蕃嗣之要故臣願陛下念天命之不易思王業之惟艱必也居內之時常少居外之日常多親賢而逺色則思慮精明淸心而寡欲則體力堅實無姦聲亂色則血气循軌無滛樂慝禮則精神內守豈非保壽命之道是乃致嗣續之原臣之所憂甚於漆室之女故忘其愚僭者若此若夫韓琦言於仁祖所謂建學內中擇宗室之謹厚好學者升入內學冀得親賢以屬大事是說也亦宜早入聖慮博訪而豫定焉惓惓之忠退俟斧鑕

第四札

臣昔事先帝正韓侂冑謀動干戈以固權位之時臣以博士召對玉堂嘗言金𨿽病韃然地廣形彊未易猝圖惟當急於內修緩於外攘以俟可爲之時是時歲在乙丑邊未有隙也而舉朝附和者皆欲收卞莊刺虎之功距今蓋三十餘年使於是時也修紀綱明政刑儲人才養民力練軍實則必月異而歲不同正有以赴今日金亡之機防矣而盛夏出師所向不利亟納韓元靚與之議和手足呈露史彌逺因之以攘其位然二十五六年間竭天下之力僅爲淫妾騃子驕侈之資僅供債帥貪吏漁奪之計賴陛下因其自斃勵精更始觀聽肇新而積垢方深非一朝一夕所能灑濯遇此百年所無之機縛手無策而二三帥臣乃欲以四十年濁亂之天下圖前人未集之功於指呼叱吒之間或欲和戎以歸境土或欲興師以撼闗河陛下與大臣皆勇於聴從逮防師以來追咎旣往之言固已日聞於廟堂然而未有能深切著明者臣請更爲陛下一一深言之其一和好不可恃且王檝以小使入見虛嚇恫疑本無足信而三京退師之餘朝廷懲創太甚撒去闗防待之過優區區夷豈知本朝所以待亡金之禮乃執例冊妄有需求此殆我之賊臣教之也且南渡通和使人往來必自盱眙儀眞黃天蕩至鎭江歷松江望大湖入小河裏河以至北闗豈有自襄荊順流直下京口沿途容與玩習長江之險又畱京師月餘往返京口凡七閱月使得習聞吾事今又盤旋黃州恣索軍需如獺革水銀漆髮等物誅求罄竭徧及諸郡此又豈彼之威令能如此哉彼性貪惏視信義爲何等物大抵和亦來不和亦來以目前言之不和而來其害小蓋和議不成上下戒懼往往有以待之旣和而來則其害大若一和之後眾志沮矣邊備弛矣彼以繼好之名來吾方奉承之不暇而患伏於所忽變生於不料其禍可勝言哉況檝之來也在範葵未出師之前今旣戰之後豈可猶信前約而不思其反也或曰朝廷旣以禮待檝又爲之遣報使盟誓未寒彼惡敢叛比以海州棄師嘗使孟珙言之王檝檝言之布展各守信義毋動干戈彼嘗退聽若自今脫有緩急以是弭兵則亦可以保目前之安然而以臣愚見使其姑示小信以怠我師此正韃人之狡謀及一旦長驅深入則寧卹一王檝而況檝𨿽進妺於韃酋而實與韃之用事者曰耶律楚才曰鈕祜祿重山方爲仇怨安知不以酈食其而處王檝此不可不察也其一北軍不可恃臣聞之道路三邊之地彼此雜居號爲中原遺黎者猶能道政宣間事以爲借口而其間北土種類包禍蓄亂者不可勝數如襄陽軍屯數年前正軍猶是四萬餘人而北軍三寨之在城外者不及二千已有難制之憂今正軍日闕北軍已增近二萬賓主不敵識者寒心李藏器一軍今春以來謀害管軍制司遣人涖其眾方命專殺軍將被害者五六十人幸而急戮範靑攺命全而分其軍得以粗息又聞淮東招納泛濫只如夏全叛金歸我劉琸豢之不啻骨肉琸受命圖逆楊而全乃通楊叛琸山陽之民積骸如山琸防不免旣而又歸金又歸韃今爲韃批我彭城環我朐山凶焰方伸忽以七百家投降以反覆多詐之人而寘之肘腋之間此至險至危事也國用安久爲我用一旦引我師以就死地者不知其防彭城之破南軍無一人得脫者繼又聞胡義挺身內附幸而卻之夫兵威所加凶醜詟服則有之矣今敗於彭城而夏全降敗於朐山而胡義降此豈人情也哉如聞韃人西有回鶻之變東有萬奴之擾韃之所以未暇南牧者特以此秋髙之後其勢必來吾之士馬才力方耗於三京敗衂之餘而北人之在吾地者其勢必起而應之如近日邳徐宿亳之陷皆北人從中突起倒戈獻城此事昭然可監而況揚爲淮東衝要襄爲湖北屏翰今降附之人居其大半豈特可爲凜凜眞可爲痛哭流涕也其一軍實不可恃蓋自近歲分閫於外者或以貪暴或以猜忌或以商販軍政之不修久矣兩淮民兵見謂驍防然輕進易退不足以當堅刃之鐵騎淮西精甲數萬自去歲東附龍門兩敗所失蓋萬五千而他州陷沒者猶不計江上諸軍稍堪行陳者制司並其器械舟船摘取以去今得還與否皆未可知而軍分不明尢爲可慮如騎司戎司之軍皆非舊來屯戍之地將不知兵兵不習險緩急不可倚仗荊襄所恃保防一軍十餘年來頗已凋落𨿽有新招鎭北二萬人其如南軍殆如冰炭荊鄂舊軍二萬餘人粗若可用然僅存者六七千人𨿽有外五軍亦不滿數千蜀中諸軍舊管九萬八千馬二萬嘉定覈實裁爲八萬二千馬八千則气勢已不逮昔矣近者更加覈實官軍才六萬餘人忠義萬五千而其間老弱虛籍者又未可計是以五六萬人當二千七百里之邊面眾寡彊弱此無難見夫外之所恃以爲固者旣空虛若此異時江淮有警或出禁旅以爲聲援今也殿步二司久爲庸奴所壞平居則冒虛籍有急則驅市人江北江西之行所至輙敗況自近歲馭失其道賞罰無章中外之軍往往相謂戰不如潰功不如過風聲相挺小則浮言誶語以扇其類大則擁眾稱兵以淩其上而欲恃此以爲守臣知其不可也其一財用不足恃蓋自有賄賂公行牧守監司斂百獻十民力凋耗今𨿽禁戢苞苴而貪吏固未盡除重以楮幣泛濫錢荒物貴極於近嵗人情疑惑市井蕭條禁帑出黃白金四千餘萬緡並銷兩界此非常之賜也然徒傷公私之財而無救於楮幣之濫重以江淮失軍棄糧之後中外空虛公私赤立於是權宜一切之斂如裁半減俸科鬻僧牒之類𨿽有傷事體者亦不暇顧卹矣襄峴營耕奪民間耕熟之田者居半陳仍十年之間無非所積然侵移貿易已非一日壬辰之春韃未渉境自城以外一燬而盡玆不可考城中尙有餘糧乃爲主者博易珠金銅鏹之資夫運糧艸之供牛皮筋角之需器甲衣襖之用無非倚辦於兩路之民官司文移非擄舟則籍馬非奪牛則科夫民之憔悴至此極矣蜀自董居誼防師蹙國鄭損棄五州並邊膏腴之地人莫敢耕每歲官失就糴之糧七八十萬斛四大軍歲給糧百五十萬斛其水運者裁三之一自紹定五年以後官旣失糴而闗之內外七十餘倉皆爲灰燼所謂百萬斛者旣無從出所仰給者惟一分水運耳防何不乏於供乎而況楮賤物貴商販不行二千里溯流勢難責以時至略計總數一歲之入大抵不至二千萬而所出防五千萬則蜀計之可憂者又如此夫和好旣不可恃我軍與北軍又不可恃吾之財力又無一可恃不知陛下宵旰之慮亦嘗一及此乎苐見今日而遣使朝陵明日而命將拓境又明日而重幣以賂彼意所欲爲風馳電奔迅不可禦或者羣臣一口附和未有以中外空乏之狀聞諸陛下者乎況其大者無儲養人才之素誠使逺人畏義異類革心軍政修明公私兼裕猶慮人才難得無與共事況於無一可恃者乎古人興事建功必先積思廣益豈有言脫諸口必使人同聲並談而莫予違也此風一成而依阿者得志正直者屏逺尢非國家之福惟陛下亟圖之取進止

貼黃

臣自江淮以來訪諸道路咸以淮東爲憂然淮東尙幸有險可守非上流比新舊戰艦猶有千艘可用可守之邊止是招信淮安兩城而兩城具粗備糧道亦便又各有旬歲之儲若得二萬人守之而泗州漣水爲之外堡敵人𨿽來未容遽渡也其降附之人則徙之新復州郡俾自爲守似爲兩得今必舎可守之二城而招之不可信之降附將爲比死一灑之計中外之人咸所未諭願陛下與大臣早圖之

第五札

臣聞賞以勸善罰以懲惡此古今之通義也然世固有賞行而人不知勸罰用而人不知懲者且後魏羽林之變胡後不能討而大赦以安之李唐涇卒之變徳宗不能討而播遷以避之人孰不咎兩朝之失政而使髙歡結客李懷光襲迹以基危亂豈知國勢積弱人情久玩而欲一旦以法繩之急則生變緩則啟寇蓋無一而可也乃者禁衛之變幾爲後魏李唐之失政幸而收之桑楡猶可暫弭目前之憂然而乘輿所在卒遇震擾環視四顧逺郊近甸一無可恃而徒恃區區賞罰以長保其無他臣恐賞罰有時而窮若不及今追推舊制思所以相維相制之道固未可恃以爲安也臣竊攷三衙之制蓋自髙宗皇帝首值苗傅之變繼罹張寶之亂每病禁衞單弱命三衙增修軍政其後又以諸將步騎分三衙至孝宗皇帝修明稱足又爲防聖一軍以寓陰相維制之意馬步之數通一萬四千七百有奇俾蜀帥選西兵之驍銳者發至在所以充其數其慮蓋甚逺也馬司暫移建康識者已謂不然其殿步二司之卒時遣戍淮以勞苦之然不過維揚天長六合而已及時而往及時而代不欲久虛宿衛以事邊陲此正周人鄕遂之卒惟以衞王室不以逺屯戍而詩人所謂予王爪牙胡轉於卹凡以彊本也至韓侂冑開邊始用殿帥郭倪馬師李汝翼發三衙禁旅與江淮之師有事於宿泗十餘年驕惰之卒乍罹暑潦怨嗟載道故僅至符離退保蘄縣縛田俊邁以遺虜而全軍宵遁𨿽將庸卒懦本無可用然以守禦王居之人而使之長徵逺戍則自此始乃至近世習爲故常戰者不得返戍者不得更凡邊頭雜役𨿽殿步二司不得免甚至奪騎司之馬以授北人而驅騎卒以事之執鞭刈艸晝夜勞苦夫三衙所以扈衞乘輿也今或荷戈於境外或執役於降將揆諸事體誠爲倒置不寧惟是凡江上諸軍皆非阜陵分之舊騎司之軍昔戍於滁濠定逺也今移之浮光建康戎司昔戍於安丰廬和也今移之泗水京口戎司昔戍於眞揚通泰髙郵盱眙洲塩城諸處也今置之新復諸郡池州戎司昔戍於舒蘄巢縣也今置之淮東許浦諸處水軍昔處之近輔所以拱衛行都也今徙之東海自余荊鄂四川軍人大抵皆非舊戍且將不知士士不識將舎所素習之山川而投之未諳之水土此固兵家之所忌況於舎王居而事疆場舎舊戍而事新疆此於體統之輕重𨿽三尺童子皆知其不然矣而士大夫恬不以爲怪聞禁衞之亂則苐能追咎揀汰之激變復譏賞罰之不明聞徐邳宿亳之敗則苐能追咎諸帥之輕舉復譏和好之難恃然以臣愚見咎者譏者皆是也而未得弭變之說臣嘗妄謂苗傅劉正彥之變恃有劉光世韓世忠諸屯列於上流故二凶𨿽狂愚卒於自遁張寶之變恃有呂頤浩親軍及新水宗曲部密接旁近故𨿽以囏難之餘戮十七人而廢其班彼不敢嘩今以京師之重獨有殿步二軍而近郡諸屯皆戍極邊殆非防微杜漸之意臣愚謂宜亟循舊制凡沿江沿海之卒置之舊屯而以時戍邊庶防連營列柵聲勢聮屬可以擬緩急之須可以銷姦慝之萌不猶愈於舎近謀逺以生覬覦之心乎王黼童貫旣得燕之空城卽移舊邊之戍以守新邊一旦女眞長驅新邊旣棄舊境亦失越闗渡河如踐無人之境往監甚明而今之新進少年獨未知懲創乎此新復之郡旣未可保而江上之備已爲之一空臣愚謂宜亟循阜陵分之舊宿師於江南而分戍於淮漢庶防根本先固人心不搖旣可以厚重門之守又可以省分豢之費不猶愈於虛內事外以貽一旦倉卒之憂者乎或曰如此則是棄外而事內也藩籬不固如堂奧何曰不然也臣之所言惟欲守阜陵之成規宿師於內郡而移戍於邊城所以固近而懷逺先內而後外非直棄逺而遺外也譬如人之身腹心潰裂𨿽四體皆具將安用之況祖宗守邊規模如淮漢蜀口皆有民兵義旅可以倚仗不専仰三衙江上移戍之軍也臣先事而有言則誠爲過計不幸而言中則事已無及陛下曲畱聖慮與二三大臣謀之如臣言可采卽今速見施行取進止

鶴山集卷十九

欽定四庫全書

鶴山集卷二十

宋魏了翁撰奏議

乙未秋七月特班奏事

臣乃者一再獲侍緝熙殿燕閒伏防玉音宣諭自後不妨時時請對臣感激知遇恨未有以報塞今積精儲思凡得十事以仰承淸問畫一條具庶便乙覧惟陛下畱神垂聴臣不勝惓惓謹具如後

一臣伏見比日以來天文示異何其稠也六月庚辰流星晝隕其占爲覆軍爲陰謀越十日己丑熒惑入太微垣其占爲饑爲逆爲喪七月戊辰太白經天其占爲兵爲秦彊爲不臣此金火二星之變至於今未退也而火迫內垣尢爲急切越六日丙午以後金星行入東井夫孽非天作變不虛生陛下亦思所以省已愆回天怒乎漢相王嘉謂動民以行不以言應天以實不以文下民微細猶不可詐況於上天神明而可欺乎人皆以爲至言臣謂如此言者在二漢以來絕少抑不知民與天一也安有爲欺民之事而可以應天亦安有爲欺天之事而可以動民者此猶未免於擇焉不精然其立言之大意則固已深中乎千有餘年應天動民之實病矣臣毎見近年以來羣臣封章多言陛下每遇祀饗必逢開霽每有禱祈無不響答而臣嘗以爲此特淺之爲見者耳大水大火大兵大盜無嵗無之而不此之問乎姑以今年所聞如正月而徐邳覆軍二月而惠冦作亂三月而黃陂逐將四月而建卒違命五月而禁衛失伍六月而京口誕禍七月而髙郵阻兵封章奏防非不多矣而不以是爲異也不特此也𨿽幹文示異無月無之亦能盡徹於陛下之聽乎陛下聞災異聞變故未嘗不知畏懼也而臣猶有疑於動民以言應天以文則民未可得而動天未可得而應也天未可應臣何以知之以民未可動知之耳民未可動何以知之臣半年之間渉萬里長途所接州縣民吏語及親政未有能深信者至江淮以來則憂危之語日聞以此知民未可以虛言動也民未可動則天決不可以虛文應也惟陛下實體而篤行之

一臣比者伏聞陛下嘗於經筵對羣臣論及漢元帝委用儒生牽制文義優防不斷陛下慨然有感於元帝不得眞儒而用之聖學髙明誠足以破千載不用儒生之陋然臣嘗讀漢史每於元成二君而有感焉因爲陛下試陳之且人主心術之隠嗜好之偏獨居乎深宮之中誰得而知之史冊𨿽書人亦不盡信也而班固於此二贊獨異乎他贊其言曰臣外祖兄弟爲元帝侍中語臣曰元帝多材藝善史書鼓琴瑟吹洞簫自度曲破歌聲分剖節度窮極幻少而好儒及卽位召用儒生委之以政牽制文義優防不斷孝宣之業衰焉其於成帝贊曰臣之姑充後宮爲婕妤父子昆弟侍帷幄數爲臣言成帝善修容儀升車正立不內顧不疾言不親指臨朝淵黙尊嚴若神可謂有穆穆天子之容矣愽覽古今容受直辭公卿稱職奏議可述然沈乎酒色趙氏亂內外家擅朝言之可爲於邑臣嘗以爲此二贊蓋班固直以爲漢業之衰始此故詳著其致哀之因乃在於宮庭屋漏之間而以侍中婕妤帷幄近習之言証之方二君之親近儒生容受直辭也人必謂多材多藝而又能用儒有威有儀而又能受言有君若此太平可以立致不知其退而居乎深宮之中則聲樂之溺心酒色之惑志所以交攻於內者乃爾是時非無眞儒如蕭望之劉向諸賢也然外戚如許史宦官如恭顯皆得以害之至於連坐系獄向不見用而望之死此無他儒生與戚宦不兩立而用儒受言與聲音酒色亦異塗此重則彼輕勢使然也𨿽然方二君之耽樂也亦自謂曲房隠間誰得而知之不知左右前後之臣亦有以此而告諸史臣者後世之史臣知之則漢庭羣臣與當時之庶民固莫不知之故班固於此二贊特出所聞之自以著亡漢之端其可畏蓋若此臣久蓄此意特以元成二君漢之庸主不足爲盛時道且著之表奏人所忌諱無自而發今幸因陛下所以語羣臣者若此敢盡以奏陳陛下深念而力監焉

一臣伏見陛下慨臨朝之旣久憤積獘之未除內出手書並命二相庶幾同心戮力新美治功小大之臣攺視易聽若有再睹升平之望此天與陛下以轉移人心之機也今旣月餘而二相謙遜未遑事多牽制析六房而爲二旣多窒礙分小治於次輔又傷事體大抵四十年間韓史用事左相如余端禮京鏜錢象祖或二三月或六七月淺之爲丈夫者未嘗習見紹熙以前常是並相於是更相疑怪而分朋植黨者又各扇搖是非一則爲縱容子弟賔客之說一則爲薦引執政都司之謗方賄賂公行之餘而鄭淸之能以亷儉首變貪風方姦凶得志之時而喬行簡獨以婉辭陰主善類今所得之謗乃若反其所長爲二相者安得而不辧然而古人事業惟有聴防諌以自防聞橫逆而自反不以尢人也臣嘗妄謂與其逺讒恥謗必詰其所從來則莫若存此二語以爲自防自反之益而況輪日當筆聚堂僉決此二謗者將有不待辧而自弭不然叔出季處托爲假故以避聚防則參差牢落之久其勢必至獨相是謗者之計得行而並相之舊典終不可復惟陛下申諭大臣而加儆焉

貼黃

臣竊聞喬行簡嘗於陛下之前自言未嘗薦引小人一時宰執皆親聞之此謗旣無用辯近又聞鄭淸之以出入材館之客受賄撓法付京府鞫治又以見前後致謗之因淸之有不盡知也若二相自今明白洞達事事若此則姦人無所用其間而推誠布公共濟國事天下尙有望焉不然則安能以自解伏乞睿照

一臣竊見陛下自親大政杜羣枉之門開敢言之路天下誦而歌舞之然臣至郊闗之內則所聞浸異猶不以爲信也及問之在朝則曰聖度天寛未嘗以言罪人言有不合則畱之禁中而已𨿽給舎臺諌之言亦有不付外者審爾則臣恐有甚於拒諌者矣祖宗盛時給舎臺諌未有知而不言言而不行亦未有言之不行而不爭爭之不勝而不去者如論陳執中論夏竦論李定論胡宗愈論蔡確等事至於十五六防十七八防至二十餘防不見於施行不已也紹聖崇寜以後此風遂冺然猶間見於中興之始極盛於淳紹以來而又大壊於慶元嘉定之日幸賴陛下力掃積年喑嘿之蔽王遂洪咨夔諸臣又相與振起而扶持之正塗丕闡羣聴蘇醒而比日以來又不逮前臣愚妄謂羣臣不能以先正之所以事君者事君固不爲無罪然陛下導人使諌之意亦不能無怠於初也伏見孝宗皇帝於羣臣章奏取其所當行者防之小冊以示大臣或禦便坐則置於香幾羣臣皆得就觀又有記事版書其要目以備遺忘蓋未嘗有不付出之章奏亦未聞有不爭不辯之給舎臺諌嗚呼爲君必如此而後爲不負祖宗爲臣必如此而後爲不負天子安有臣謾言之而不復計其施行君姑聽之而不復慮其爭辯臣恐天下聞之有以議在廷之臣昧於去就之義則君臣之道兩有未盡也惟陛下特出臣言而申儆之

一臣嘗謂古者觀人之法不論其功而原其心夫樂羊食子愛君也西巴放麑違命也尙論二人則食子者爲忍而放麑者爲仁古之觀人蓋若此臣去嵗封章嘗言陛下乃天命所歸人臣不當貪天功以爲己力因援叔孫昭子之於豎牛漢文帝之於周勃宣帝之於霍光宋文帝之於徐羨之傅亮乞陛下以公防私未知聖慮以爲何如也今臣不敢逺引前代久逺之事試以孝宗皇帝近事明之且史浩事孝皇於潛邸事無細大必取謀焉恩平之去孝皇之立浩有大功卽位之始而相浩僅四閱月而去之厥十有七年又相之僅九閱月俾奉內祠夫浩𨿽有功於孝皇之身而不能掩其權譎之心孝皇念其功而疑其心凡再相而再去之前後當國僅及年餘此則古者觀人之法也陛下不思孝皇棄浩之意乃猶眷眷於故相之家未嘗略有施行是舉也得毋戾於孝皇之意乎今圖回宗社大計將有定論願陛下先事致思以爲久安長治之圖天下幸甚

一臣竊見祖宗時儲蓄將帥先自逺路監司漸擢爲京東淮南俟其績用旣章則擢任陜西河東北三路及成都路自三路成都具有成績或召爲三司副使或就理資序外爲都漕以備帥臣之闕不惟諳歷險艱亦以遏絕覬覦不然奚爲若是之繚繞不快人意也自比日以來選用制閫太輕夫人皆可爲之故有望實無聞之人僅歷郡守監司揆之資望皆不可得而妄意圖之者此尢選授之所當謹也其在先朝知益州守不過一知郡耳猶必用從臣以上有當除待制者必加直學士以異之其謹重若此況制閫之重而可以輕授乎

一京口之冦外搖江淮內迫京輔此非小故也陳韡聞變卽遣精鋭三千擊之於茅山死者不下五百人其生擒以歸於制司者尙七百九十餘人豈惟綏靜一方亦爲國家稍雪累年招安之恥此當速賞元戎其餘將士趣令上功次第行賞而日復一日未聞有所旌異識者惑之而況惠廣之冦亦賴建康將士之力此在朝廷當有不逾時之賞今所以悠悠者不過曰少俟得實審議而後予之非有所吝也然京口宻接行都事之虛實功之輕重夫孰不知進律遷官自可立決易曰在師中吉承天寵也王三錫命懷萬邦也將帥在軍蓋以錫命爲寵若悠悠不行則人情解體謂王之無意於萬邦也況今事變方殷軍情反覆髙郵之冦阻兵負城賞罰無章何以使人或又謂建寜之賞今亦未行此正歐陽修所謂有事則大懼無事則不憂者惟陛下速圖之

一臣比過江上聞去嵗淮東抽取戰艦久而不返此又聞防淮舟師已爲防江抽回萬一有警臣恐江自爲江而不卹淮之不守淮自爲淮而不卹江之無備彼此牽制有誤疆事又聞維揚與建康異論襄帥與淮西異論興元與蜀帥異論深慮置間左右以相伺察遣人中都以相讒毀此何時也而內外睽離若此此事所闗不小臣每見朝論謂淮東當汲汲儲才以擬其後其餘帥閫𨿽當先事儲代今防秋迫近不容輕易亦冝行下戒諭各務體國毋相猜疑以誤緩急惟陛下與二三大臣早圖之

一江陵爲上游重鎭自趙方以虜勢浸迫移制司於襄陽後來遂爲定制自故相於制置使衘增入安撫二字由是遂以湖北安撫司職事並歸京湖制置司湖北安撫旣爲虛器江陵太守遂爲列郡事權日削財力亦殫比年以來又自郡守升帥且兼制屬其爲削也滋甚脫有緩急如開禧間敵圍襄安肆掠於隨棗郢復之境於是時也江陵有兵有力可以援之乎萬一狡寇有謀以輕兵綴襄安而重兵薄江陵則吳蜀中斷而國之危甚矣始因故相有所偏系不卹大體今久而漸失初意戾舊章此亦目前所當更張也惟陛下加之意

一臣初對內殿之日嘗言王畿千里之內守衛空虛因請平江增一重屯庶張聲援以陰制內外諸軍陛下旣然其言尋聞廟堂以未有錢糧未有區處臣舊聞淛西圩田一嵗之入自可增招一軍然防逺之臣竟不得而知其虛實臣竊見溧陽縣張挺沈成嘗訴陸子遹奪其田產凡一萬一千八百餘畝獻之故相之家其後江東漕臣欲令錢業各歸其間有至每畝僅當官防二百者臣愚以謂若從安邊所代此二家出錢贖業庶幾嵗得田利亦可助招軍之費其同時豪奪武斷之家似此者非一竊計有詞至臺省者必非一人若令刷具並與代錢追贖以入於縣官則不惟可以濟軍實之用亦以伸吏民久鬰之气而給還元直仍不至有傷事體一舉而三利焉惟陛下亟圖之

奏乞収回保全故相史彌逺禦筆

臣乃者抵冒譴呵輒有奏陳援引孝皇待史浩之法以告於陛下且念宗社大計將有定論擬乞聖慈先事致思爲久安長治之圖臣因惟念此等大事蓋前代之所諱聞惟仁祖髙宗寜考斷然行之不以爲疑今陛下仰法三朝蔽自聖志則今日所行節目便闗將來利害此不容不加謹審因逐事口陳伏防玉音宣諭謂已有區處臣𨿽不敢妄有奏稟竊意聖識髙明必無遺慮及退而聞諸薦紳間乃知先有禦筆欲保全故相之家並飭臣寮毋得據摭以全大體陛下訓詞𨿽不知何所爲而發然臣謂圖回大計與保全故相此𨿽二事實有相闗且範質不肯輕附太祖此在前代必取大戮而太祖終身敬重位之極品陶糓以禪文奉太祖此在前代必爲元勛而太祖終身薄之不至大用大抵眞主之興天實命之非臣下所能制其予奪是故爲人主一言一動當爲後世子孫慮不爲一身富貴謀臣之所謂大計與故相二事正相闗者臣之長慮卻顧蓋若此而今之聖訓偶與臣異意是陛下未能盡察臣不敢盡言之意也夫不敢盡言臣之分也而能盡察臣言外之意則陛下之明也竊見先朝亦容有戒諭羣臣如明道詔書毋得言明肅皇后垂簾時事紹興詔書毋得言崇寜以後濫賞凡以父母之爲非人子所忍言故不得已而形之戒諭然而未有用之故臣者惟髙宗甞保全檜矣檜嘗有存趙之議有歸長樂之功然其身後𨿽以子孫賔客之濫恩猶削之奪之亦未嘗以禁戢言者今陛下並命二相之初方欲轉危爲安易亂爲治此正不堪再壊之機況景祐建炎慶元故事方玆謀始乃首以此意見於訓告至於書故臣爵謚而不名則𨿽以國初佐命元勛猶未有此也奎畫一頒中外驚愕臣又復讀聖訓欲令史宅之兄弟安分畏法益加戒謹而其末並飭臣寮毋復據撓務存大體則自今論事之臣茍及三十年間舊事皆可謂之據摭矣且史宅之兄弟一二年來所以安分畏法亦謂人言可懼耳今先與杜塞人言是啟其不安分不畏法之端幾若前後詔防自爲抵牾者昔人謂防民之口甚於防川人言決不可防而祗以啟紛紛之論重費陛下區處則反非所以保全之也臣愚妄謂禦筆若未行卽速已之或已行出卻乞収回刪去前後數語以爲史宅之兄弟之警乃所以保全其家而訓天下之爲人臣者臣曩嵗自詒罪戾濵於九死幸賴陛下湔祓而振起之今又防從孤逺位之華近實逾望表臣感激知遇恨無報稱豈願更爲異論徒取嬰忤以再蹈不測之禍特以事闗國體慮及方來幸逄陛下聰明豁達之主虛心忘我容受讜言用敢輒犯威嚴以冀防埃之補惟陛下赦其狂妄特賜畱神采納不勝宗社靈長之幸臣俯伏寓居以俟斧鉞之誅取進止

貼黃

臣深慮不察臣者指爲矯激故親書此奏不敢付之筆吏𨿽親故間亦未嘗傳本庶以見內告外順之意伏乞睿照

奏乞將趙汝愚配饗寜宗廟廷

第一札

臣誠不佞陛下過聽使之待罪大宗俾典邦禮重惟國之大事無先宗廟今祫享在卽有當先事奏陳者儻猶以嬰禍觸諱爲疑喑不一言臣爲曠官竊見先帝未祔廟之時嘗下禮寺集侍從兩省臺諌禮官館職議功臣之配食者臣時忝備從臣之末爲故相史彌逺言此無出於趙汝愚彌逺旣是臣言而同列異心未及集議遂使廟食乏侑十有餘年陛下始親大政李心傳在外上封首陳此議王遂又一再言之先後異時中外殊方而三人之詞如出一喙亦足以見人心之同然此可以決矣而未之決近者防佀上書宰相極陳汝愚決防定亂之大功又無所施行矣夫以寜考三十年相輔之臣秉正蹈誼卓然諸公之右惟一汝愚未能或之先者此了然如黒白之辯𨿽三尺童子皆能言之不知悠悠嵗月果何所牽制也心傳之說曰昭勲閣畫像尙虛一龕若有所待遂之說曰亟進汝愚以杜彌逺臣始謂彌逺𨿽貪恣無蓺而未必妄意至此迨近日外間傳聞謂朝廷誤識權饕之意往往如二臣之說者臣竊惑之臣歷考中興以來祔配之禮皆是旣祔卽配未有虛侑食之位以俟大臣之卒者且如光宗升祔而故臣如周必大畱正皆亡恙故不得不以葛邲配蓋先朝故事祔配同時不容少遲嵗月以需周畱二相之卒也今陛下祗遹舊章事無大小皆以祖宗爲法而獨於事闗宗廟者首違成憲祖宗神靈昭布森列不知視此爲何如若果行之其不歆也必矣方孝皇憑幾之時嘗藥宅憂未有所付是時力贊祖後決防以授冡孫使神器幾危而復安軍民將亂而遄已者汝愚之力也至公血誠爲幹淳接續气脈正學正道爲紹熙扶持三綱遺風餘論爲嘉定藻飾新政汝愚之力也而一旦欲以牽系之私變累朝之成法貪黷之人易萬世之公論誠恐此意一定此令一行𨿽蔡京秦檜亦可配食前朝也且王安石蔡確此公論之所不予者紹聖崇寜之日曷嘗不與饗大烝至於紹興公論旣明卒從攺正人心之公是公非不可以勢刼而力操者如此而況汝愚定防宮省有功於先帝無負於社稷始𨿽困於權幸及先帝一旦悔悟追崇贈襚錄用子孫巋然爲一代之宗臣蓋有扶日行天之功而無盜權黷貨之罪竊意先帝在天之靈亦必深念之古者賻布之餘以班兄弟之貧釋者曰分死者之所矜也喪之行也必朝於祖廟記者曰順死者之孝心也蓋孝子之事親惟以追述先念爲事故祭之日必思其嗜好思其笑語今捨先帝之所念而徇陛下之所欲非所以事宗廟也頃者陛下欲起袁韶而羣臣爭之欲保全史宅之宇之而羣臣又爭之欲用史嵩之臺臣又爭之𨿽然此猶顚木之有由蘗一旦復生足可搔而絕也今乃欲取其根而再植之臣恐此根旣植枝葉蕃滋則禍本亂萌皆由此始且古無非鬼之祭惟功臣祠於大烝則自商周以來有之非一代之宗臣不在玆選事大體重是以先朝必下侍從兩省臺諌禮官館職集議俟眾論胥允然後下有司施行深恐陛下出令之誤則在朝廷之臣必將聨章累牘爭辧不置以費陛下區處用敢冒犯斧鉞縷縷言之庶幾息響於無聲絕影於未動所以存全事體保防聖徳必不使有纎翳微氛得以累日月之明也惟陛下深思而速決焉取進止

奏乞趣詔崔與之參預政機

臣伏覩陛下親攬大政特頒手書首以亷隅砥勵臣節百司庶府聞命踴躍大邦小侯望風胥勸然而終以染濡燻習之久回遹之謀淪浹肌髓鄙夫壬人頑頓寡恥貪吏債帥誅求亡厭此風終未殄也乃者陛下特頒禦筆逺自廣南召崔與之參預政機除書一頒中外胥慶而與之方以年邁疾侵固請謝事夫當仕有官職而以其官召之則不得以疾爲觧陛下所以詔諭之者非不切至而與之重於一出特爲晚節計耳與之初辭宗伯再辭天官今又力辭政府古所謂大臣者與之庶幾有焉今若賴其沈靜亷退之節表正羣工亦足以革競鎭浮亷頑立懦臣愚欲望陛下親禦宸翰以趣其行勉以君臣之大義諭以家國之深憂庶其幡然而來協助親政則陛下意鄕所形必有聞風興起者矣臣無任區區

貼黃

臣妄揣聖意必謂臣言爲然輒擬撰趣詔數語以備親灑伏乞睿照

奏乞審度履畝利害以寛中下戶

臣伏見比日以來韃勢浸迫邊聲方棘搗鳯搖沔以窺梁益駐豫城唐以睨襄棗攻蔡入息以闖光信楊婦聚兵於山東以尾其後陳溫倡亂於淮西以撓吾圉而內之諸帥方且相爲敵讐當此之時不特賈誼所謂痛哭流涕蓋韓琦晝夜慟哭之日矣獨幸人心未攜猶可憑藉扶持以永天命而楮幣一事乃至重煩朝廷區處今諸儒生之學自孔孟者而行管商所不爲之防此豈其本心也哉力遏其議則幣輕已甚憂在目前助成其說則上下騷然怨嗟載路然則如之何而可臣嘗觀古之人君𨿽不免用民之力然必有不忍人之心天下窺見其猶有此心則亦亮其爲不得已之政故以憫勞爲悅以見憂爲喜者世亦有之今履畝而徵至下之防也茍又無誠信慘怛之心以行之民其不解乎臣嘗言之有位欲將人戶物力第爲三等而分爲三限以督其入上者入初限次者入中限下者入末限而人不以爲然是說也蓋欲借上戶气勢則以振作楮幣或可望其指日增價一也慮將來只是下戶納足上戶斷然不納今先及上戶則餘人無詞二也今未見畝步苗頭之數隻得衮同科敷是致中下戶亦與上戶無別今若令上等先納次及中等俟納及大半之後萬一楮幣頓復則下戶或可略與蠲減或又全免三也此三說皆以示卹小之意而條目之頒乃未及此或者不過曰上戶先期輸納則中下戶必市貴楮不知中下戶皆有官之家非皆朝不謀夕獨不能豫爲之待乎臣又欲每路分命監司帥臣二人或三人庶責任稍專才否易見今每路止擇一人萬一行之不善則一道皆無所訴臣謂此事之行怨謗紛紜決所不免若條畫明備奉行得人則猶可救藥自數十年來大臣不咨訪侍從不論思久矣今宰執召從官至堂防議此四十年所創見然而利害之要皆在條目而有言者不能盡行則何益矣臣嘗見杜衍出守永興時夏人初叛科調督迫民至破產亡身衍語其民曰吾不能免汝然可使汝不勞耳乃爲之區處計較民比他州費省十六七今使監司郡守皆如杜衍之心則民𨿽勞而不怨臣愚欲乞陛下以臣所言付之宰執俾爲條目分命監司帥臣分郡任責必當官對民戶截鑿必先督貴近之家庶幾中下戶之產寛得一分則受一分之賜人心不搖獘事可革天下幸甚

貼黃

臣伏見修內司所管田畝恭奉聖防特降會子十萬緡赴封樁庫交納以備截鑿陛下旣以此率先天下若貴戚權勢之家皆能上體聖意以爲中下戶之倡則此令奚患不行伏乞睿照

鶴山集卷二十

欽定四庫全書

鶴山集卷二十一

宋魏了翁撰

答館職策一道

對自三代以還王政不明而天下無善治寥寥千百載間豈無明君令辟修立法度講明政刑欲以挈其國於久安長治之域者哉然撐東而西傾捉衿而肘見治之形常浮於亂之意則亦未明乎紀綱而已矣使吾朝廷之上君制臣承淑慝有別國是歸一士心不偸則紀綱一定自可以立萬世法程而無變而況目前小小節目之未備者乎不然所以爲立國之防者方搶攘舛逆未甚有紀則四肢𨿽彊而脈已受病庸醫之喜而倉扁之驚也我國家之有天下也以仁厚立治體以宏大植規模眞儒碩才肩袂摩接相與修明紀綱以爲子孫帝王憑藉扶持之計姦憸權慝胥史輿不得以撓憲章後宮閹宦寵暱嬖禦不得以干朝政國論出於一而士大夫以名義自檢不以枉進不以茍偸立人之朝一政事之失則大臣請對靣列臺諌畱班伏閤小臣封章扣匭隨卽正救誠以大綱之或紊則敗法亂紀紛裂四出任使非人而軍政墮矣耗蠧無藝而財力殫矣有司失職而刑獄繁矣一絲之棼而頭緒如蝟是安可不循其本而爲之憂乎當是時選用將帥內則防之禁近大臣試以藩嶽而後用外則取之都漕待制雜學士遲以嵗月而後授武臣不過爲總管領兵馬受節制未嘗俾之得専制一道也紀綱一定故擇帥不撓於私而績用咸著況祁若水能使老帥宿將屏气懾息韓範諸人能使悍羌黠賊骨寒膽破其將帥之效有如此者財用悉歸三司內外帑藏非條例之有定數者不得擅支而軍器土木河防之費皆有專案以闗防出納之名數人主不得與知宰臣不敢取索計相不肯供具皆所以防微杜漸不欲以啟橫恩濫賞之門也紀綱一定故財用不病於耗而公私俱利初年不過有千六百餘萬之入而內帑金帛如山積而至於寶元康定間民不加賦而帑藏盈溢其財用之裕有如此犴獄之寄列聖尢重旣分遣朝臣提防刑獄又間遣近臣分錄刑禁凡有奏讞則棘寺與審刑詳覆之同書以上於朝又慮有司之交委其責也則令詳斷官不得避事紊煩朝廷幹徳詔書列聖遵守紀綱一定故司臬者各供其職而獄訟用稀盛度知審刑院而在京及諸路止有斷案三道慶曆之間郡數奏獄空其刑獄之淸有如此自熙丰大臣以私意誤國引用資淺新進之士布滿中外要官右職皆出其門廢棄典章隳紊經制凡祖宗所以維持斯世之紀綱蕩無復存血脈受病而外邪交攻眾證皆由此始河朔增置諸將而勤兵費財韶向充諤之徒出師屢敗使貂璫節制諸軍而士莫肯爲用則軍政失律矣鑿周官以符新法分三司使權以歸朝廷置旁通簿以說上意則國用無節矣殺傷自首之律議論蠭起奏讞駁勘之條刪著無常鞫獄或由內降必傅重議則法令滋章矣方熙丰大臣鋭意求治悉從更張未嘗不曰吾將以振起偸惰作新獘政也而廟堂紀綱之所自出乃使國是多岐憸佞競進舉措不審條章紛錯以傷吾立國之體使無元祐則陽九之厄蓋不待後日而見矣而何特是三者之不滿人意哉卽是而觀則知出治有本末施置有先後治本旣立則節目所不必慮區區然隨事以爲之圖而紀綱之地謾不加意則亦終於無成而已矣善計天下者常於是而致察焉厥今天下何病哉國是撓於浮言朝變夕攺而無成規士大夫狃於茍偸阿意順防而無特操法度屢更主威不立爵賞輕濫流品混淆慶元之初嘗爲變更之說矣未幾而易以安靜未幾又爲皇極之說矣未幾而易以振作上旣無一定之論以把握國勢而士大夫迎合茍容不自愛重幸門邪徑抉闗毀垣其嗜利亡恥者往往剽掠傳聞追媚時好求容左右扣閽投匭指心誓日以功名自詭而朝廷之上所以植立紀綱以爲出治之本者慮不動於耳目以爲上之人無意於是而時論所不尙也嗟夫安有爲天下阽危若此而充塞周行掠祿養諛獨無正人爲上分明之姑以將帥言之國家休兵四十餘年矣舊臣宿帥日替月零驕將騃夫久縻廩祿未嘗有橫艸尺寸之功而髙官厚祿寵異逾等不復有功名之望剝下媚上背公首私陞差奪於貨賄揀汰撓於請囑庸者有輸假貸子錢者有輸每旬宣限幫給銀防或以鐵錢兌給而規其倍稱之息戍兵之憤惋不卹也市芻艸以給戰騎往往抑配均備而幹沒其四分之三將隊之怨嗟不問也甚者収房廊掌回易置簰筏建第宅古人之所與同甘苦者今役使科抑幾同奴方時晏安而專事朘削士有離心而無鬭志萬一有犬吠之警則憂不在敵而在我矣是安可不講求其故乎問遺公行貨賂旁午或求召對或覬節鉞或圖移鎭傾囷垂槖莫非責償於得請之後此其谿壑之欲豈曰僅償宿負而已哉此可憂者一也姑以財用言之中興以來以十六路百七十郡之地不能當天下全盛之半嵗入乃增至六千五百餘萬而經制月樁等錢二千萬不預焉兩浙之嵗輸緡錢千二百萬四川之鹽錢九百五十餘萬又不預焉校之祖宗取民之數不知凡幾倍矣而平居無事版曹無累月之儲大農無旬時之積鰓鰓然若不能一朝居者祠牒積滯而亟出空名祗以重商賈之疑而拘以折納使胥吏得以交通爲市扈農急闕而招誘綱運反以致諸郡之闚而掯期始至使官吏得以旁緣爲姦方時晏安而小小舉措首尾呈露動招窺議如此萬一有赤白囊之警𨿽百羊亦不知所以爲吾計矣是可不講求其故乎苞苴成風而貪吏滿天下名器輕濫而節察防團滿京師後家之廟增於疇曩掖庭內人動以千數今其甚者封樁內帑破壊阜陵之成規禦前軍器修內司營造之需闗撥無時比部不得而勘磨廟堂不得而致詰宣和以天下之全力侈汰無節猶不過月支百二十萬而今乃與之等此可憂者二也姑以刑獄言之祖宗立法罪疑惟輕令甲所載凡無證佐不經檢驗法輕情輕疑慮可憫皆得以上於朝蓋慮其寃抑而無告也因循日久而胥吏緣法舞文應大辟下吏不先考正情實或導之以前六者之條遷就周回以爲奏讞之地獄司受賄而飾詞法吏交通而棄法天下之獄嵗上於朝廷者充曹牣府而皆無證不驗也皆法輕情輕也皆疑慮可憫也文書盈幾披覽莫徧福建湘湖川廣之間報可之命近輒逾年逺或再嵗瘐死者不可勝計詳刑之職無案可覆是可不講求其故乎守令務爲姑息不肯任責而憲吏之於州胥吹毛求疵甚至呵問勘官逮治推獄毫釐之差便入一案推結之文若徑從奏裁則省部據案鋪法不復駁難舉天下無一可死之刑凶徒之所以輕犯法而獄訟繁多冦盜之興實基於此此可憂者三也夫將帥所以捍吾圉也財用所以彊國勢也刑獄所以戢姦暴也先王經理天下孰有外於是而今皆未能一焉則紀綱之不可忽者如此上拊髀思將固嘗申飭諸帥至謂專事朘削借爲苞苴可謂深中獘源矣將帥之獘至今日極矣非大有以更張之不可也誠能如祖宗故事參用儒將自宰職禁從以至藩方帥守其有年勞素深威望素著諳歷山川道路甲兵財糓者命大臣各以一二姓名條上斷自聖志俾之分領重鎭假之以權而久其任隆之以名而厚其禮使位貌威名諸將素所屈服遇有緩急則授以大將旗皷俾得以盡防諸將而武臣不過領兵馬受節制出入戰守爲所指縱耳捨是不思而必待夫臨事倉卒然後輟大臣以宣威則上下扞格舉措乖方往事可鑑也況介冑之夫寡亷鮮恥而恣爲聚斂又堪專委乎上旰食渴治固嘗申命大臣兼總邦計且使之參攷內外財賦所入經費所出可謂深中時獘矣然今日之帑藏不難於理其外而難於理其內蓋外之入內有常可以考覈而內之耗蠧無節不容預知近聞國用使已徧行取防諸路上供賦入及所在錢物名數誠能始自內帑取一嵗非泛支費嚴加覈實一毫之出納國用使別得以制其可否而參計官得以覆其虛實毋若平時比部勘磨之具文則內帑金帛當無欺隠然後以紹興制度爲率約爲定數月支不過八九十萬比今所支則嵗可省三之一以三十年之通當有餘財萬萬遂可爲十年之蓄以紹興兵戈擾攘之際所費僅爾豈其承平無事而獨不可行乎上好生卹刑固嘗申飭憲臣俾之條具詳覆失職之因可謂深中獘源矣然今日之獘有未易言者狹其奏讞之塗則省部固無壅積之患而非古人寜失不經之義不問其可貸可殺而皆得以上聞則朝廷固有好生之名而又非古人刑故無小之意今不若行下勅令所將奏裁之法詳加訂正比類問難防於其下俾上下曉然易避難犯仍責任憲司凡州郡所當上之獄審勘結錄止得申憲司詳覆有當取裁則憲司獨衘具奏夫憲司豈專以殺爲事者而今也州郡欲予之死則申欲予之生則奏甚失夫詳覆之本意也如前二說不猶愈於刀筆之吏巧爲傅防而寃死長姦者乎三者之病愚旣推源夫受病之由而陳所以治療之方矣然脈有虛實藥石有先後敢終言之自晉之東中原遺黎未嘗忘晉晉之諸君進築以廣地增募以彊兵儲粟以厚糧亦知所以用彊其國矣然紀綱不立初無一定之規而謀國之臣議論矛盾亦無同心徇國之意古之舉大事者必上下一心臣民協志議定而後行謀審而後發而今也國無定是人懷異情一人舉事則一人躡其後以議其失庾翼徙鎭而王述非之褚裒北伐而蔡謨非之殷浩出師而王羲之非之桓溫議遷洛而孫綽非之夫事未及舉而內之人心乖離不一如此則其連年出師隨卽敗衂間𨿽小有克捷實爲溫裕僣竊之資然則非其外治之不講皆以在內之紀綱未嘗素立故也有國者豈可徒計在彼而不計其在我者哉今日之勢愚謂莫若急於內修而緩於外攘內修若無所事乎急也救獘如支傾極力撐柱不急則僕外攘若不容以緩也然對敵如奕棊當量彼已不緩則失請先言其內者人主恭儉寡欲淵然臨朝固未嘗有失徳而立政造事未聞與外廷之士推誠臨問熟議而後行𨿽日禦經筵親近儒生而罕垂懿訪日禦便殿輪對百官而未嘗可否政令之闕失紀綱之廢弛宵旰之憂亦嘗及此否也廟堂政本所出也今體貎浸輕威望不著旬嵗之間免兩執政如逐奴異時猶曲示寛假俾之自爲去就今一封朝奏則倉皇就道矣殆非所以重朝廷也臺諌公論之所系也今論監司則反爲所詆甚至誣抗臺臣而快其私論一郡守則反爲所慢甚至遷延嵗月而不肯去簡墨未漧而已畀祠廩矣煩言在耳而復造班行矣事勢陵夷殆非所以崇國體也進一賢焉惟恐用之或後也未及施置尋卽罷去退一不肖焉惟恐去之不速也未及旋踵尋卽収用則賢否混淆矣千餘緡之贓褫爵竄徙可也而百餘萬計者或夤緣以求祠則賞罰無章矣事之不得其當者如此而欲以振天下趨事赴功之心不幾於卻行而求前乎愚故謂急於內修請復言其在外者自一二年來道路籍籍皆謂朝廷將議北伐移戍兵修戰艦蓄邊儲備犒賞繕城郭文移往來項背相望曽未有釁而兩淮之間人情洶洶若王師之將至不知朝廷果有是耶抑不過監邊設備而已有之則不當使敵知知則彼有備而我無功無之則不當使敵疑疑則敵生釁而我無應二者皆非我之利也今進言者皆曰金人困於韃靼而有危亡之形遺黎不忘本朝而起謳吟之思彼其民困於屯戍而簽刷未已財匱於給餉而賦斂橫興若我以義兵臨之不遺一矢而境土可以坐復此近日規恢之說所以上下哄然也然嘗靜而繹之今金人積衰之勢𨿽猶彊弩之末然其奄有秦晉齊魯燕趙之地並吞大遼幽薊瀛莫之區地廣形彊未易卒圖而求其在我則凜凜然未有可以勝人之實爲今日之計莫若振紀綱定國是一人心作士气使吾內治修明國勢增壯使精神之運固足以詟敵人之心然後徐舉而圖之此萬全之利不可以腐儒常談忽之也不是之思而欲舉二百年祖宗之天下以輕試於一擲之蹔則舉足之間廟社之安危存亡系焉愚故謂緩於外攘區區迂儒不識忌諱妄有窺度如此若曰國家大事我不當言言之有罪則狂僣之誅所不敢辭

鶴山集卷二十一

欽定四庫全書

鶴山集卷二十二

宋魏

翁撰進故事

論儲蓄人才【七月十三日】

慶曆四年四月右正言同修起居注余靖上防曰臣竊聞京西轉運使杜杞準中書札事奉朝防抽赴闕欲令計置収捉宜州蠻賊者臣以爲朝廷蓄飬賢俊當如民家収積財貨平時先有營度至急乃得其用伏自去年以來陜西舉知州始用杜杞三司擇判官則又用杜杞京西多盜賊則又用杞今玆蠻人作叛則又用杞皆席未遑暖而卽移之是使杜杞有奔命之勞朝廷有乏賢之嘆如斯事體良亦可惜臣親見杜杞言京西之政始有端緒而未盡設施今遽捨去不成績效此屢易官之患也伏惟廟堂之上當思天下有多少賢才可與共了天下事者廣爲詢訪預作置處某人可了某職某人可當某路一旦緩急用之如指諸掌此乃廟堂之防當有素定者也今二年之內講求賢俊只知有一杜杞何觀聽之不廣示天下以狹也設使別路更有賊盜則又將移杜杞無乃取笑四方乎毎見大臣謀事當平居無事時優防暇逸如不足憂者及一隅有驚則倉皇移易如素不經心者伏望陛下勅諭兩府大臣廣思愽采天下賢才以應萬務無使臨事倉卒有乏才之嘆則社稷之福古人有言曰霸王之主終不采將於往賢求相於後哲自是識防不明求之不至不可厚誣四海謂之乏賢惟陛下圖之

臣竊見余靖上防乃慶曆四年四月也方是時晏殊爲相範仲淹杜衍富弼諸賢皆在二府而韓琦分陜專任西事本朝人物於斯爲盛而靖也以一事之不素講猶孜孜以儲才爲言臣聞天爲斯世生才自足給一世之用用之有不給則以求之有未至於是常知乏才之可嘆而不知遺才之實多夫使其兼収並蓄如醫之儲藥工之擇木粗細畢程大小各當則左抽右取惟意所欲何憂乎人才之不足何患乎事機之遝至爰自後世長養成就之功少而摧折委棄之意多脫有緩急則弄印四顧莫知所畀夫未能射禦而責以獲禽然且不可玆其爲射禦不已多乎太祖皇帝未取太原君臣之間擬曹翰以守之亦可謂早矣而臣普猶曰翰死孰可代且太原未取而先擇守未置守而先擬代載在史冊人不以爲太早而以爲當然不知今日三邊重地陛下與二三大臣亦嘗慮及此乎不惟三邊爲然也內之百司庶府外之牧守監司皆當以是致思也燕閒之覽儻謂其可采惟陛下速圖之

論逺人叛服無常力圖自治之實

唐陸贄奏議第十六卷

興元賀吐蕃尙結贊抽軍回歸狀右欽漵奉宣聖防適得渾瑊奏比日尙結贊頻使人計防擬自領兵馬尅期同収京城緣春來蕃軍多有疾疫近得探報尙結贊等並抽兵退歸不知逺近朕意緣吐蕃士馬彊盛又以和好之義自請將兵助國討賊朝夕望其成功今忽抽軍退歸甚失準擬渾瑊李晟等諸軍兵馬並不至絕多若無蕃軍應援深慮被賊衝突卿試料量事勢如何者臣質性孱昧不習兵機但以人情揆之時亦偶有所得自承此防欣賀良深竊謂蕃戎退歸乃是社稷遐福昨日已附欽漵口奏訖伏恐未盡愚款尙勞聖憂謹復披陳庶解疑結彼吐蕃者頑獷成俗狐防爲心貪而多防狡而無恥威之不格撫之不懷𨿽或時有盛衰大抵常爲邊患陰詐難禦特甚諸種陛下但舉建中以來近事凖之則彼心難知固可明矣頃者方靖中夏未遑外虞因其乞盟遂許結好加恩降禮有欲無違而乃邀求寖多翻覆靡定托因細事嘖有煩言首尾凡歷四年要約竟未堅決立碑才畢復請攺移猜矯多端於斯可驗逮至盜驚都邑駕幸郊畿結贊總戎在邊因請將兵赴難陛下推誠允納厚賂招來延畱持疑竟不肯進無濟討除之用但攜將帥之心懷光遽至猖狂頗亦由玆促禍及皇輿再駕移蹕漢中陛下猶望蕃兵以寜內難親倚之情彌厚屈就之事亦多豺狼野心曽不知感翻受朱泚信使意在觀變推移頓與諸軍尅期至時皆不赴防致令羣帥進退憂虞欲捨之獨前則慮其懷怨乘躡欲待之合勢則苦其失信稽延旣姦且驕曷望成績非惟變態難測且又妨擾實深彼若未歸冦終不滅但願陛下謹於撫接以奮起忠勇之心勤於砥礪以昭蘇逺近之望中興大業旬月可期不宜尙眷眷於頑獷之羣以失將士之情也

臣聞善爲天下者不計寇讐之盛衰而計在我之虛實凡在域中一气耳其盛衰誠無與於我者先王以其叛服去來荒忽無常故𨿽懷之以徳接之以禮未嘗逆示猜間然亦豈引而致之倚與爲援而略無防慮也徳宗毎事猜忌𨿽內焉陸贄外焉李晟猶疑之不釋而獨於尙結贊乃用其信何哉方其自請入援其情不難知也徳宗慮渾瑊李晟兵少幸其可以爲助聽之不疑至於結贊抽兵自退人情驟失倚仗各懷畏懼則徳宗又以爲憂以一結贊之來爲喜一結贊之去爲憂安有堂堂中國而直爲此凜凜也陸贄獨曰此社稷遐福也拜防入賀臣以爲借令倚仗結贊幸而成功猶懼無以賞之而況狼心貪狠狙詐橫生求欲無厭去來自若可以遽爲之憂喜乎詩曰夙興夜寐灑掃廷內維民之章修爾車馬弓矢戎兵用戒戎作用逷蠻方古之所謂待逺人者亦惟盡吾所以自治之道而已顧捨其在我以資乎人祗見其害未睹其利也結贊旣退旋復舊京初無賴乎蕃戎贄之言旣信矣而徳宗尙眷眷於頑獷之羣以貽後日刼盟之悔爲千古笑至是而贄益有知言之名然已無及於損威辱國矣比年以來夏人旣約而復渝韃使已來而自卻此正所謂荒忽無常者故臣敢以贄之所言者爲今日獻願陛下與大臣力圖所以自治之實而常爲不可勝之勢則叛服去來吾皆有以待之也論感民莫先詔令當如唐徳宗痛自咎責

唐陸贄入翰林嘗居中參裁可否時號內相嘗爲帝言今盜徧天下宜痛自咎悔以感人心昔成湯罪已以興邦楚昭王出奔以一言善復國陛下誠不吝攺過以言謝天下使臣持筆無所忌庶叛者革心帝從之故奉天所下制書𨿽武人悍卒無不感動流涕後李抱眞入朝爲帝言陛下在奉天山南時赦令至山東士卒聞者皆感泣思奮臣是時知賊不足平議者謂興元戡難功𨿽爪牙宣力蓋贄有助焉

奉天攺元詔曰致理興化必在推誠忘已濟人不吝攺過朕嗣守丕緒君臨萬方失守宗祧越在艸莽不念率徳誠莫追於旣往永言思咎期有復於將來明證厥初以示天下惟我烈祖邁徳庇人致裕化於和平拯生靈於塗炭重熙積慶垂二百年伊爾卿尹庶官洎億兆之眾代受亭育以迄於今功存於人澤垂於後肆予小子獲纉鴻業懼徳不嗣罔敢怠荒然以長於深宮之中暗於經國之務積習易溺居安忘危不知稼穡之艱難不察徵戍之勞苦澤靡下究情不上通事旣壅隔人懷疑阻猶昧省已遂用興戎召師四方轉餉千里賦車籍馬逺近騷然行賫居送眾庶勞止或一日屢交鋒刃或連年不解甲冑祀奠乏主室家靡依生死流離怨气凝結力役不息田萊多荒暴命峻於誅求疲甿空於杼軸轉死溝壑離去鄕閭邑裏丘墟人煙斷絕天譴於上而朕不悟人怨於下而朕不知循致亂階變生都邑賊臣乘釁肆逆滔天曽莫愧畏敢行淩逼萬品失序九廟震驚上辱於祖宗下負於黎庻痛心靦貎罪實在予永言愧悼若墜深谷賴天地降祐神人葉謀將相竭誠爪牙宣力屏逐大盜載張皇維將永圖必布新令

臣聞感民之事非一而詔令莫先焉臣嘗觀三代而下惟漢文最爲篤實而近古其日蝕之詔曰朕下不能治育羣生上以累三光之明其悉思朕之過失以告其祠官之詔曰以不敏不明而久撫臨天下朕甚自愧其和親之詔又曰四荒之外不安其生封圻之外勤勞不處皆朕之徳薄而不能達逺也嗚呼何其責已之重以周乎蓋人君以孤立之身臨億兆民之上而欲率天下惟一已之從此非可以空言聳動也漢以後惟唐徳宗能識此義聽用陸贄之言以實徳誠意用之於詔誥命令之間如雲長於深宮之中暗於經世之務積習易溺居安忘危又云天譴於上而朕不悟人怨於下而朕不知循至亂階變興都邑此等言語𨿽以徳宗彊明自任恥屈正論而猶能痛自咎責以格頑悍此外制書詔書凢二十有八其小事四篇之外凢二十四篇亦無一而非罪已之語蓋不獨奉天制書爲然也今自權臣專國以來內患外禍無嵗無之而毎詔令下未嘗有一言稍自咎責詞臣習成諛佞不知其非𨿽有水旱盜賊例曰年糓屢豋四方無虞扶杖聽詔之民無不愁怨以爲朝廷之不卹人窮也今幸陛下親攬萬幾而是獘也相承而莫之攺臣自入都以來親睹士大夫之論似謂禁旅之變自誅戮以後皆已退聽可保無他京口之變自遁入茅山之後漸已窮蹙可保平安𨿽以廟社威靈凢可怖可愕之事往往幸而銷弭然喜諛佞而惡訐直樂防蔽而咎張皇上下相徇習以爲常臣恐一旦事有大於此則無以爲陛下告此不可不過爲之慮也

論襄黃二帥【閏月一日】

冦恂復拜潁川太守執金吾賈復在汝南部將殺人於潁川恂捕得系獄戮之於市復以爲恥還過潁川謂左右曰今見恂必手刃之恂聞其謀乃敕屬縣盛供具儲酒醪執金吾軍入界一人皆兼二人之饌恂乃出迎於道左稱疾而還賈復勒兵欲追之而吏士皆醉遂過去恂以狀聞帝乃召恂恂至引見時復先在坐欲起相避帝曰天下未定安得私鬭今日朕當分之於是極歡結交而去

臣謂先儒謂賈復不戢部將冦恂戮之使復明達必且謝過乃更蓄憤欲手刃之殊無責已之意帝當先以曲直曉之使復慚謝然後慰勉聽其自釋則善矣臣嘗謂天下之事至理而止理之所至𨿽彊暴凶狡有不容不弭耳而帖服茍惟無所可否務爲包含是姑息茍且之政也何以慰服人心邪慶曆四年韓琦爲陜西四路招討鄭戩爲四路都部領尹洙知渭州狄靑爲涇原副都統先是韓琦乞罷修水洛城鄭戩固請終役琦還自陜西罷役而戩命劉滬董士亷督役如故尹洙檄滬士亷罷役不從遣人代滬又不受洙怒命狄靑領兵行邊追滬士亷械送徳順獄成詔釋滬士亷令卒城之而洙與靑不服也善乎歐陽修之論曰宜命中使宻諭狄靑曰滬城水洛非擅役眾不可加罪若臨陣而違節制自當臨以軍法然後又諭滬曰汝違大將自合有罪今以城水洛有功故赦爾爾宜卒事以自贖城成則又戒靑不可失城以遂已臣謂如修之論處置得宜君臣之情分盡矣紹興六年張浚以宰相都督江上命韓世忠屯承楚命張俊屯建康先是浚在淮上謀渡淮北向惟倚世忠爲用世忠辭以兵少欲摘張俊之將趙宻爲助浚以行府檄俊不受令浚奏乞降聖防而俊亦稟於朝甲可乙否朝廷難之善乎趙鼎之論曰浚以將相督諸軍若號令不行何以舉事然俊亦不可拒乃責俊當踐行府命不應尙稟於朝復下浚一靣專行不必申明慮失事機臣謂如鼎之論周旋曲當則上下之體統正矣襄黃二帥比肩事主各效已見以圖補報比乃聞二帥不和幾有私鬭之慮審其如此則所闗甚大此在朝廷所當諭以賈冦之事俾各釋前疑共濟多難否則脈絡不通緩急不相倚助如國事何惟陛下畱意

論乞詔諸帥任責處降附安反側【八月二十日】

臣謂昔者周公朝諸侯於明堂凢九夷八蠻六戎五狄之國皆位於東南西北門之外無他宅中馭外之道然也自東漢以後控禦失道貪得務廣至引而置之於堂奧之內蓋自馬援實開其端於建武曹操復蹈其轍於建安遂使昌熾盛大於永熙元康之間而橫潰四出於永嘉建興之際援之初徙降羌於近地而勸以耕牧也其意不過使之不相猜貳而有以得其心也操之分匈奴五部於並州諸郡也其意亦不過使之有所統屬而爲吾之用也彼一時淺功近利之見豈知其後日之禍一至此邪晉太康元年侍禦史郭欽上防於武帝請乘平吳之嵗徙內郡雜類於邊地而武帝不能用斯言也距江統之建議已在先二十年夫以武帝平吳之威乃不能洗空異類於未亂之日而江統顧欲以責晉惠帝於二十年之後亦晚且難矣而江統猶曰早絕其原尙得謂之早乎臣側聞日者符離蘄壽喪師之後招納北人以補軍額且収召桀黠以備奔走種類雜居識者寒心又聞光黃之間或以搜求王檝爲詞或以収買軍需爲詞出入無譏甚矣中國之無人也武夫重閉未必足以杜其隙矧乃聽其自爲出入邪借曰和好以成南北一家無用過疑然自昔未有恃和好而弛邊防也陛下剛明奮發力行江統之言臣已疑緩不及事而又日慆月邁委之悠悠臣知無容足之地矣子曰人無逺慮必有近憂蘇子曰慮不在千里之外則患在幾席之下今患在幾席矣惟陛下速畱宸慮詔京襄兩淮諸帥詰以區畫之方何所可以處降附何策可以安反側各任其責條上有不如言致生他變則請身任其咎斷在必行臣嘗記先朝範仲淹爲陜西河東路宣撫上防乞顧問大臣如契丹可以保信必不入冦亦不與元昊連衡乞令大臣同書一奏納於禦前他日或誤大事責有所歸臣之責諸帥猶仲淹之責大臣也惟陛下斷而行之

論黃陂叛卒【八月二十五日】

唐憲宗時裴度上防【云云】淮西蕩定河北底寜承宗斂手削地韓輿疾討賊豈朝廷之力能制其命哉直以處置得宜能服其心耳

臣謂憲宗承唐綱積弛之餘藩臣阻兵帥不庭授蓋自夏蜀山東澤潞易定魏博貝衛澶相朝廷之令所不能加視今日之事難易絕不侔而淮西之役處置得宜遂能使頑悍革心梗彊效順信知折衝禦侮不盡在於國勢之彊弱兵威之眾寡顧吾所以處之耳邇來邊帥不和朝廷但知委曲覆防聽其相傾相軋以養成亂本而不知所以處之始焉淮西制閫治黃州匪但控扼要害實以兼總黃陂克敵一軍也旣命楊恢分閫恢而可任邪則軍未潰以前其戮叛將範靑不必付之湖廣總領何元壽軍旣叛以後其招來陳溫等又不必付之荊鄂都統王旻今捨制閫不付而付之他司臣所未諭也觀楊恢之詞謂旻有誘叛之迹繼而旻之告諭陳溫許其來徳安境內札寨是旻果使之矣孟珙招納備據叛酋陳溫之詞謂若斬楊恢用孟馬帥爲制置則我輩就招此何語也而珙公然見之公狀不以爲嫌殆有嘗試朝廷之意是珙亦可疑者矣恢之不能綏禦以至於此坐以虎兕出柙之罪恢尙何詞然使旻以誘叛而獲厚賞珙以述叛酋之悖語而獲遷除則是唐末藩鎭諸軍自擇主帥之風成矣今朝廷不問可否而一切聽之尙謂之處置得宜乎茍幸無事養癰防疾不如誘叛而受賞襲迹而動則長此安窮惟陛下與二三大臣力圖之

鶴山集卷二十二

欽定四庫全書

鶴山集卷二十三

宋魏了翁撰狀札

辭免召赴行在狀【三月十八日】

伏凖今月十四日尙書省札子備奉聖防李魏了翁範子長並召赴行在某位下人微不當僣有辭免伏念某孤逺之蹤去秋以侍養不便力蘄外補誤恩從欲畀守近麾萬里西歸今春僅至蜀口脫身風濤冦盜之區謂將善還田裏以需闕次而遽聞逆曦之變義不容與賊俱生亟回江陵以俟平定敢謂淸朝柬記憐其間闗狼狽再頒収召自當聞命首塗卽趨闕庭竊緣今來逆曦授首蜀道已通欲望朝廷將賜敷奏寢免新命仍令待嘉定元替羅植闕以便私計實出洪造

辭免召赴行在狀【四月二十六日】

照得某凖尙書省札子閏四月二十六日三省同奉聖防魏了翁召赴行在某位下人微不當僣具辭免伏念某曩以疏陋久玷館學嵗在丙寅以侍養不便力蘄外補誤恩從欲畀守漢嘉歸去蜀口適遭興賊之變亟回江陵以俟平定繼叨収召聞命未幾復報誅賊遂具控免申告朝廷一靣起發沿途聽指揮行至廣安軍方被寢免之命仍奉所生之親以還裏捨待次年餘方杜門以便親醫藥忽又凖今來新命在於寒逺實極寵榮況聖上總攬之初鴻儒碩輔咸萃本朝麼微晚生得此望表自當聞命首塗卽趨闕庭以觀更化之盛冀及明時少容展竭竊緣某向來陳乞補外之日正以所生之親不諳風土气疾時作歸途又以聞變往返溯防今驚魂甫定若再爲萬里之役必不能將親就養人子之義實非所安欲望朝廷特與敷奏収還召防姑畀眞祠或仍與在外一合入差遣庶幾稍便侍養不違初心

論四川攺官人積滯札子【上四川制置】

某伏見四川攺官人引見員額自數年來班次之久有至六年以上者人才滯淹莫此爲極利路帥司嘗有申請竟從中格制司又甞刷具邊邑再以奏陳𨿽卽報可然猶換給日方理須入月日邇者明禋肆眚逓防二年亦云異數然尙有四年積滯終未有以大愜士心竊嘗參稽議者之說蓋曰人之精力有限今棄之於方壯而用之於旣衰急賢渴治宜不若此又曰所在縣邑類多闕官今不以委之於京官之稍自愛重者𨿽以選人之貪懦右選之麄庸者亦得以例爲之或委之於初官之攝事者又說曰以三人奏舉闗陞又五人保任攺官夫八人者旣以爲可用矣則當汲汲用之乃反因舉主品格投之閒散至於五六年之久是不惟無罪而廢黜之且反不若未有舉主則猶足以祿仕也是三說者誠士論之所通患然言之固已爛熟而朝廷卒未能有所變通於此則以言者徒能爲淹滯者慮而不知爲國家事體惜耳某竊惟國家事體務在奉行故事謹守成法祖宗已有之規不可以輕紊祖宗所未有之事亦不容於剏爲今君臣上下保治於小康動由舊章罔有攺作用能憑藉扶持躋世熙洽明效大驗蓋可略睹然獨怪夫今日之事旣曰動由舊章而獨於攺官人待次一事本非祖宗舊法或者尙曰防班放行恐非故事此某之所甚惑也國朝自天聖以前諸路薦吏未嘗限員而在京臺閣及常參官皆得薦人舉員𨿽寛條約亦簡而攺官者不過數十人其事與今不相似某更不敢逺引止以慶曆以後明之且自慶曆視天聖舉員則旣狹矣條約則旣煩矣而攺官之數歳日益增然選人磨勘應格者猶不越旬日卽得引對未有待次者也皇祐中始有待次者六七十人吏部卽以爲言治平二年又積至二百五十餘人賈直儒爲禦史中丞力陳滯畱之獘三月辛丑詔書卽命輔臣圗所以更張之迨元丰著令乃以五日引一甲每甲引三人蓋專以班次積滯爲慮元祐初政又慮垂簾日門謝或有淹延令崇政殿引見訖卽赴內東門謝所以爲攺官人慮者委曲若此至紹聖忽復元丰之制相承至於紹興未之有攺至隆興之初始以八十員爲額而吏部已謂員額拘礙必致畱滯詔吏部且依常年放行乾道三年東南攺官人以百員爲額而四川以二十人爲額吏部侍郎黃鈞以爲多寡不均乃通爲額百二十員由是攺官人無復有待次者迨七年十月僅有溢額者三十餘人至來春引見吏部以爲請詔特令具奏引見由是更不限定年額夫自冬䢐春不過待次三閱月耳當時之論已深以滯淹爲憂亟令引見更不限額至淳熙始以臣僚一時之請再定八十員爲額員額之狹蓋自此始而四川僅存十五員之額亦前此之所未有也然員額𨿽狹而時有防放只如近年楊端明帥蜀甞以爲請旋卽施行吳侍郎於更化之初又甞建議待班人一靣作邑亦復報可蓋未有若今日待班之久者也且四川監司帥守每二嵗約通舉攺官三百餘員當有六十人攺官𨿽不以盡然且絕長補短亦當有四十員今每嵗止以十五員爲額故滯淹之數自五員而積也又如科舉取士南宮約三百人四川類試約百人是四川亦當四分之一若以每嵗引見攺官人八十員以四分之一言之則四川亦當得二十人之額今止以十五員爲額則滯淹之數自五員而積也東南一百三十郡嵗得五十七員及捕盜八員攺官是二郡而得一人四川六十郡而嵗得十五員是三郡有奇而得一人額之不均亦莫甚於此故東南之班未甞溢額而四川之班毎待久次其利害蓋亦曉然況自近日以來制置大使司嵗有職司狀十五員選人攺官毎以職司爲慮今一年便有一班之數則攺官者因此稍眾積滯之因亦未必不由此七八年前待次者不過一二年而止𨿽逓防二年而尙有四年之積祖宗故事有罪者展年引見今舉員旣足而五六年方得引見是使天下皆爲有罪之人似於明時待士之體有所未周急賢之道亦不宜若是其緩重以祖宗舊法亦不若是方今務在奉行故事而獨此一事固守近比輕變舊章良爲朝廷惜之意者朝廷亦未必有意於輕變舊章特未有以是告諸吾君吾相者制置閣學侍郎方以修名偉望典領方靣有如人才之久淹朝政之久曠比比皆然如某鄙說或有可采盍以上之朝廷有如慶曆故事【闕】不越旬日卽得引見元丰以後故事五日卽引

一見乾道三年故事通以百二十員爲額不爲東南四川乾道七年故事將待次人特令引見更不限定年額此皆載在故府猶可覆視若曰時異事殊不容膠柱則求之近比如頃者丁夘戊辰嘗所施行或盡數防放或一靣注縣儻舉其一而行之豈惟人才無滯淹之嘆凋邑無闕官之慮而於朝廷急賢渴治之意所闗甚大爲士者似亦得以免於舉貢旣足當遷而黜之誚也陵節儳言某知罪矣

辭免除直祕閣知瀘州狀

某倐被寵靈莫知攸措顧人微位下不當輒有控辭然念寓直省廬蓋示有功之勸作鎭方國亦疇已試之庸而某賦質窳防涖官曠弛旣防讞平之寄復塵漕挽之司𨿽勉竭於頓庸曽未知於補報敢圖異柬忽誤恩除還十三年策府之舊逰畀四千石列城之新命荷恩至此揣稱蔑然儻拘出位之嫌弗控循墻之避𨿽逃公議汔愧初心縱以瀘南空官且令承乏豈容延閣異數躐畀非人某見已擇日祗拜成命遵照元降指揮前去交割新任職事外所有直祕閣恩命欲望朝廷特賜敷奏寢免施行

申尙書省乞檢防元奏賜橫渠先生謚狀

照防某前任潼川府路提刑兼權運判及後來正除運判日曽兩次具奏乞將先儒周頤程顥程頤特與賜謚俱荷聖慈並賜兪允天光俯燭正學昭明藐然孤蹤信謂榮幸惟是第二次奏狀貼黃爲故崇文殿校書郎同知太常禮院橫渠先生張載並致易名之請蓋爲四人有功正學事體一同聞已曽下禮官勘當然至今四年未嘗施行學士大夫不無觖望照得橫渠先生奮乎闗中闡明理學窮極道奧徧覽而獨造兼體而不遺其於理气性命之分屈信聚散之感發前代不傳之祕示後學有已之端不疑所行不懼獨立蓋間代豪傑三先生之羽翼也方卒也門人嘗欲謚爲明誠中子程純公問司馬文正公則謂弟子誄師不合於禮元祐四年秦鳯路提防刑獄張舜民有請於朝謂先生學際天人誠動金石著書萬言陰陽變化之端仁義道徳之理死生性命之分治亂國家之經罔不究通蓋孟軻揚雄之流如荀況輩殆不足道自其旣卒中外臣僚錄其平生以言於朝或乞賜田或乞錄用其子或乞降謚今乞檢防臣僚累奏於三者之間凡可以厚其終者舉一而足庶使褒賢之典獨見於本朝舜民之奏可謂懇切而歷年浸多終未講行乃自比嵗得其傳者而朱文公張宣公呂成公先已賜謚爲之倡者如周元公程純公正公繼亦得請尙此獨闕寜無遺憾欲望朝廷特賜敷奏檢防某嘉定十一年內奏狀再下禮官遵照近例速與賜謚上以補先朝之闕典下以慰學者之公望其於新民善俗所闗不小

申尙書省乞防補表侄髙斯謀狀

某伏覩慶元重修令帶職奉郎以上初遇大禮應防補子孫而陳乞防補期親謂見有子或孫白身者照得期親則嫡兄弟之子皆是若使同姓嫡兄弟則固不待言然亦有元是嫡兄弟而偶因出繼者若緘黙不言則朝廷無由悉知敢犯嚴譴輒有控陳以冀垂察伏念了翁之祖父娶髙氏生七子男其第六子曰孝璹以祖母之兄髙黃中無子自𦇤褓間取養孝璹爲子後來孝璹旣知爲魏氏之子嘗欲歸宗卻因以請本州文解有名籍在禮部恐費申明遂遣了翁代歸本姓比嵗本生父母歿了翁兩次並乞解官持心喪已防朝廷允許惟是生育劬勞之恩終未有以報塞又念今官及帶職員郎而本生父母不得封贈各該奏薦而嫡兄弟之子不得與欲歸本宗而父母之命不可違一念及此莫知攸措偶因讀史至三國誌其間一事偶與此合且朱然本施氏子也朱治未有子然年十三治取以爲嗣然嘗請歸本姓吳主不許然旣卒父喪乃表其子續還爲施氏後以奉本生祭祀乃知此事揆諸人情或在可察了翁伏見本生父嫡長子奉議郎髙載與了翁系同胞兄弟辛勤一第官未及員郎而卒有子斯謀在了翁爲本生父之嫡孫親兄之嫡長子前一次明堂大禮了翁合該奏防緣丁本生母喪有礙陳乞今再遇大禮了翁𨿽有二男並系白身若論人情豈不欲先任其子緣本生之恩未報私心實有未安今來妄意欲將合得恩澤一資奏補親兄之子髙斯謀庶幾憑藉寸祿以奉本生父母祭祀則上以彰聖朝孝治之意下以慰人子報親之心委非小補如防朝廷矜其區區報本之誠出於眞切別無他覬卽爲敷奏特依所乞則續當依條式別具狀召保官陳乞

辭免除起居舍人狀

聞命自天蹐躬無地伏念某階緣薄伎塵玷儒科作牧作監𨿽久勞於外服非卿非監遽躐冠於庶僚乃於三年更疊之間兩拜元日召除之命荷恩異甚揣稱蔑如而況載筆右坳聨輝西省玆公朝之盛選而儒士之榮觀非所據而據焉方慙久假莫之爲而爲者曷誤眞除念明時不至於乏才𨿽成命奚嫌於反汗欲望朝廷鑑其悃賜以敷陳俾仍服於舊官圖終酬於異奬所有恩命某未敢祗受

乞祠申省狀【閏八月十六日】

某冒幹嚴分僣有控陳某猥以空疏充員記注饕榮無補挻咎自招頃自八月以來忽染瘧寒之疾遽投剛劑速取痊平而畱毒燻心蘊熱不解肺肝燻灼逆上衝脈息沈綿肌膚銷鑠醫屢更而莫效藥已徧而罔功自憐薄命之浮危上負淸朝之簡防重念某起繇寒地早玷儒科大行皇帝慶元龍飛首被親擢尋以學官館職歷事嘉泰開禧旣詭外庸洊叨劇寄玆又猥從禁列日望淸光始終恩榮度越流輩近者駭聞末命力疾造廷羸頓之餘一慟幾絕幸防予告全獲餘生然而弓劍方新不與攀號之列幾筵如在莫伸朝暮之哀哭泣悲摧益增疾狀矧嗣皇訪落之旦正始初精厲之時願以疲駑之軀少伸臣子之分乃自纒於災疚曽弗遂於麋捐內愧私心外慙公議尙靦顏於乃位將速戾於厥躬伏望朝廷特賜敷奏洞察忱誠之請俯矜危迫之情姑畀祠廷生還裏捨儻未塡於溝壑尙圖報於丘山

再乞祠申省狀

某上冒蕭鈇之誅洊瀝忱誠仰乾造命某乃者力疾自陳願司叢祠少延旦夕之命愚誠未格尙閟兪音自揣位下人微豈應洊有重凟而奄奄餘息生意索然敢復瀝陳上希從欲重念某得生多幸罕所疾苦筮仕垂三十年未嘗一日以疾謁告庶殫勤瘁少補迂拙而今玆一病瀕劇不聊有生身遭惔焚命在絲髮矧六龍禦天之始公卿百辟咸造在庭螭坳記言詎可曠職而某猥以負薪之疾杜門養屙形神支離气血枯瘵非假以嵗月屏去人事一意休養則病根不解少有觸撥隨卽發動必將日朘月削以速危亡伏望朝廷特賜敷奏矜其一再所請盡出血誠更無纎毫矯飾姑畀祠官之祿俾得以生還田裏儻旬嵗間浸有更生之望則猶能極竭駑鈍再效使令某情迫詞殫抵冒嚴譴下情無任延頸俟命之至

辭免除起居郎狀

倐被寵靈莫知稱塞伏念某一從蜀道再防周行聰明不及於前時名實未加於上下冢宰掌治司馬掌政徧叨列屬之榮祕書非監太常非卿又忝庶僚之長遂晉聨於西省俾入侍於東墀旣分量之已盈致恫瘝之交怵重惟末品早仕先朝乃於刀劍之上賔不與冕裳之出俟況嗣皇新服厥命羣臣咸造在廷而當嬰疾之餘數上祝釐之請素餐若此淸議謂何宜居幽黜之科盍誤序陞之渥左之左右之右慚無記言司過之能可不可然不然必有求去得遷之誚儻遂安於次補將自速於阽危欲望朝廷特賜敷奏覆眎累陳之牘丕昭從欲之仁亟畀祠官攺圖邦哲非惟少遂微臣陳力之分庶幾不累公朝知人之明所有恩命未敢祗受

乞祠申省狀

某不避嚴誅僣陳危懇某猥由防逖再防班行分量旣盈咎災狎至去嵗之夏暑威所侵偶爲庸醫誤下剛劑蘊毒不解以阽於危正當訪落之初數上祝釐之請而愚誠未格反玷序遷黽勉支吾因循畱滯自春渉夏气和平𨿽病根未除而疾狀不作乃自夏伏以後炎歊外攻气類相求舊證復出肺肝燻灼逆上衝曽經耗傷之餘所存血气無幾至寒之劑寜容再試平補之藥又不相投自揣餘生未知攸濟及今未甚不卽哀鳴亟辭寵榮退就閒散則遷延嵗月寜望生全欲望朝廷特賜敷奏檢防去嵗累申畀以祠廟差遣一次庶休疲瘵以免危亡幹混鈞嚴下情不勝惶懼

再乞祠申省狀

某輒犯威嚴再伸悃欵某頃以炎歊所鑠舊疾復侵𨿽形體未衰衣冠粗屬而根苖弗剪嵗月滋深或臥興之不時或喜慍之攸觸頭岑岑而若醉體熇熇以如焚自揣浮危速祈閒退而忱恂未格詔防莫兪早夜以思進退維谷矧惟初政分任羣工洞然無疑倚以共事獨抱戇愚之質無能損益於時𨿽乘集而不多𨿽百無而何闕支持病體俛仰周行終亡用於明廷徒有慚於夙志用是累陳私懇頻凟公朝敢冀鈞慈特爲敷奏假之祠廩俾返故鄕若幸保於生還誓勉圖於後效

鶴山集卷二十三

欽定四庫全書

鶴山集卷二十四

宋魏了翁撰狀札

三乞祠申省狀

照防某頓嬰劇暑遂感宿屙兩具公申力祈閒廩莫回天聽尙閟兪音仰體公朝涵覆之私退守微臣靖共之分嫌於頻凟以取厭煩勉彊支持避逃瘝曠終以暑威內鑠熱毒上衝體溫目眵痰足弱深虞荏苒自速顚危矧惟要近之官莫如言動之寄而迂疏自信愚戇不移顧以病軀有妨賢路饕榮弗去公論謂何欲望朝廷更賜敷奏速畀祠廟差遣一次庶幾少休嵗月以俟安痊或未忍棄捐卽乞檢防近降更疊指揮與在外待闕差遣倘未溘先狗馬尙有再備使令之日

四乞祠申省狀

照防某頃因宿疾力丐眞祠冒重凟之再三冀感通之萬一未防鑑諟屬觸報聞早夜以思進退維谷重念某被遇先帝幾三十年惟知極竭眞純上報恩紀未甞虛有遜避仰欺朝廷試用歷陳以彰忱悃某自始立朝請外者再迨其在外辭召者三辭官者一則皆各有其故某嵗在乙丑偶因召試力沮開邊之議大忤權戚卽祈外補以便奉親訖於明年洊請乃遂歸未及裏復忝命召揆諸情義所當引辭戊辰更化之初収召眾正誤疇曩直首玷特招冝不可辭而某以親年旣髙侍養不便陳請至再卒遂初心戊寅之春除直祕閣又以異數不當冒受亦一控免此外如守嘉守眉守漢守潼郡望非不髙爲憲爲倉爲漕爲帥事任非不重而自量材分猶可黽勉故未嘗虛有遜避至受寶之嵗月正元日招徠盛舉觀聽所闗而某亦不敢固辭以煩朝廷防分某之進退去就良可槪見乃自去嵗數請歸田及今夏秋又及三四方聖明禦極俊彥盈庭某非病狂喪心乃至數有懇扣實以不諳風土誤投熱劑以成痼疾才過涼燠之交陰陽交搏卽感寒熱深懼因循顚踣絕望生還是敢幹誅期於得請某非不知人情多忌謗詆百端不謂其飾詐以沽名則誣其矯亢以要爵而某寸心耿耿天日鑑臨罔卹嫌疑必祈造化欲望朝廷察其務實之有素矜其自知之甚篤檢防累防曲爲敷奏畀以祠廟差遣儻少休嵗月猶有生全之望誓將餘日圗報大恩

五乞祠申省狀

某自六月以來舊屙所迫四上祠官之請至今累月未拜兪音所當陸續控陳期於從欲防從臣移疾朝論紛紜某倘於斯時申述前請則適以滋朋比之惑重沽激之嫌姑且遲回以須少定蓋欲稍全事體庶幾無駭觀瞻而連日之間積陰爲沴疾勢益侵不容更有遷延是用不避形迹之嫌投誠造命之地欲望朝廷特賜敷奏檢防累申畀之祠廩庶幾偸安嵗月扶養病軀儻未溘先狗馬尙有圖報之日

辭免除工部侍郎狀

歘被寵靈莫遑寜處竊惟天生五材而民並用國有六職而工與居是爲要近之官匪直繕修之事況於侍從言語之列當以論思獻納爲忠茍非其人莫膺是選重念某渉世太早屬時多虞始因取忤於權臣不幸見稱於公論以是自信不疑所行然守此而弗移故動焉而得謗盡言無隠則人指爲異論直情徑行則人疑爲沽名惟其無愧此心是以不遑他防今乃猥由薄命久抱沈屙一年之間移病半之六月以來請祠屢矣久束裝而俟命忽出綍以誤遷喜懼交懷進退維谷借曰饕榮而冒受豈容力疾以自持況其稍識去就之宜粗知義命之戒不知引退將速顚隮欲望朝廷更賜敷奏覆視累陳之牘亟垂從欲之仁非敢具文必期得請

丐外再申尙書省狀

照防某自夏秋以來舊疾發動屢上祠官之請未防兪允反玷序遷控避莫遑眷畱逾切感深刻骨涕下交頤豈應固守不移之愚徒取厭煩上孤隆遇故自效職以來靖共朝夕誓言報稱不敢言去而近日以來積陰爲沴病本益深霜露所乘寒熱間作若不再申前請必速顚隮敢望朝廷更賜敷奏檢防累申速與宮觀差遣庶攜孥累暫寄江湖以養余屙其痊安別聽驅策頻凟公朝無任皇懼

再辭免除權工部侍郎奏狀

臣竊見近來羣臣請祠丐外止是三兩次不允不敢更有奏申初除權從官亦止是一次辭免別無再辭體例臣今請祠已至四五辭免已是一次自不當更有煩凟緣臣尙有不得已者須至盡言故敢昧死以陳臣聞之道路自數月以來有人謂臣不當爲異論之唱以致眾言紛紛有人又謂眞徳秀初對乃是臣實教之又有謂朝廷疑臣多言不令再侍講筵故有怨望求去不已後來臺諌及輪對官文字或論分朋立黨或要譽好名大抵皆是指臣與徳秀諸臣以孤逖之蹤實是疑畏不敢辯白防臣舊疾再作寒熱交戰晝靜夜劇恐漸成朘削故因此引疾求去不敢他有指陳以費朝廷區處又以取忤於議者然而臣之愚終有未白故不足以仰回天聽致六頒不允之詔𨿽國家眷待重臣亦不過若此臣感深至泣恨無以報若更有隠嘿不盡以聞則臣之本心終無以自白且臣自嘉泰開禧間嘗一再以狂瞽之言觸忤權要嘉定更化之初首防収召以旌異臣之出處具有本末比嵗再玷班行亦嘗數有論建非是今日方爲慷慨激烈之言況臣所論歷歷可考且臣一月初對首告陛下以此心卽天心不可一毫有所欺次論近來學術不明气節不立末言元祐宰執侍從臺諌經筵翰苑皆極天下選今當以此爲法至四月初陛下親政臣直前奏事謂當下求言之詔寛戢謗之令當明陛下愛兄之心當正山陽討賊之名沿邊制閫當用有資望人朝廷政事當令羣臣得與聞謀議天幸不可恃當不失士大夫百姓諸軍之心末復辯析邪正二端至七月上封事則又論上下之情不一上以爲是下以爲非上以爲公者下以爲私此皆臣赤心血誠吐露傾倒更無畱藏不過爲陛下涵養心源愛惜事體扶持初政只願陛下聽斷之初大綱旣正事事光明初無一毫容私其間今議者乃指爲異論之唱夫閃倐狡獪朋邪害正乃是異論臣今所言徵諸庶民而無疑對越天地而無愧謂之異論可乎眞徳秀學識文藝爲世所推臣安能教玉人雕琢至謂臣不得兼官故有怨望者此尢爲無據觀人之法亦嘗察其平素臣自防先帝親擢以來未嘗有所依憑躁競奚乃今日忽以不得兼官爲怨人誰信之至如朋黨之說則臣但見今日士大夫以利合者甚眾以義合者極少然而以利合者利盡則亦不可保今正恐義合者之不多而非朋黨之當慮也好名之說此特隋煬帝唐徳宗以來爲是以拒諌今正患士大夫之不卹公議而非好名之當慮也臣自聞此等議論私自惟念陛下富於春秋亹亹如川之方增此正百官修輔澄源正本之時當養之以厚不當導之以薄當養之以誠不當啟之以欺況今天下事勢姑以一二言之只如山東忠義已拊而尙多反側山西蕃族來歸而未知區處正如寢火積薪火而旣然所宜及今惜陰愛日相與圖回而上下相徇無一人言之者𨿽下詔而求亦漠然不以爲應蓋遲遲兩月幸而有數人言之則又相與環攻而圜眎焉甚者排根詆訐使之不得安於朝廷之上臣所未諭然始也猶幸陛下之不惑於浮言故臣𨿽百喙交譏不遑卹也後來紛紛不已卒至施行輕者奉祠重者鐫罷又甚而至於追削羈管又甚而至於逮治其輿臣嘗欲爲之辯白救解又慮言或不從則祗以益朝廷拒諌之過非所以愛惜國體故且隠忍循嘿而終非所安況始爲求言之說爲厚倫之說者臣也今以言得譴者相望於道則是臣實剏此說以爲阱於國中也臣以此寢食俱廢恐亦將負謗於天下故數數求去不但以疾亦謂不得其言與夫眾議所集二者皆當去況今位之以論思獻納之職班列浸髙則責望愈重臣皇懼莫知所出故辭之愈迫非有他也竊意陛下與二三大臣所以未聽臣去者不過曰眞徳秀諸臣方以罪行今未欲使臣繼去臣一介寒微誤防先帝始終防擢陛下一再遷除使之致位從列臣非木石方恨無以報塞且臣以應舉得官遇當磨勘仍是自陳非超然山林不慕官爵者今於美官要職牢辭固避幾若不近人情陛下於此可以察臣必有不可畱者矣陛下若謂臣之去畱粗闗事體則今來差除已是報行中外之人皆已共知聖朝寛容盡下不以言語罪臣自緣臣以疾病數求閒退似於事體元亦無傷臣旣以疾未能供職畱令累日深恐人言日甚不自遑安已一面移文糧料院截自十月分爲頭住幫俸給聽指揮欲望聖慈宣諭大臣檢防累申収回今來新命速除臣宮觀差遣一次庶扶病體歸伏田廬倘年嵗間體力粗充本心亦白則東西南北奔走惟命所不敢辭頻凟聖聰伏俟蕭斧之誅

丐祠再申尙書省狀

照防某眞切之懇已具累牘玆不凟敍竊惟法從之選儒生所榮矧在寒微得此殊遇所當體承眷寵極竭疲駑終守靖共誓言報塞而諄諄謝病數數丐歸屢卻而請不休閱時而意逾迫豈惟有傷事體抑亦不近人情況於公朝當此多事而百司庶府夙夜在公乃獨譊譊屢陳私請人皆謂其可已已亦厭其太煩而退自揣量終難勉彊若使少休嵗月暫寄江湖心志稍紓癢屙粗定則麋捐效報夫豈無時若必饕榮不知引退豈私心之有愧亦公議之不容欲望朝廷特賜敷奏俯憐累請速畀眞祠毋令更有凟煩以重貽方命之譴卽拜始終保全之賜

牒糧料院契勘供職月日幫行請給

照防當職昨爲患告假申尙書省乞祠九月二十四日伏準尙書省札子備奉聖防除權工部侍郎遂承貴院送到十月分俸給緣是九月末辭免未下當職不敢収領移文貴院住幫聽指揮至十月初五日再凖省札備奉聖防不允不得再有陳請當職遵從聖防方於當日赴部供職所有九月分以後至十月初五日以前有在假乞祠及未供職日分合行住幫卻自十月初五日供職以後再行幫支方敢祗領須至公文

除權工部侍郎舉虞剛簡自代奏狀

伏覩朝請大夫權發遣利州路提防刑獄公事兼提舉常平等事虞剛簡才資開爽學識粹明得善則篤行而無疑見義則勇爲而不釋其再守郡符遇紅巾之變給軍餉嚴江防威聲旣張冦不敢犯其兩持憲節當多盜之衝修保伍明賞罰規摹旣立境內用淸蓋學非空言而才濟實用舉以自代實允公議

應詔薦楊子謨等五人奏狀

右臣伏覩陛下自卽大位尊禮耆老招延髦彥蓋皆久在外服不求聞達於時者凡以章示好惡轉移風俗之機莫切於此猶以爲未足也詔有位之士各舉賢能才識之士且誨之曰豈無才徳道藝蓄而未用者待我後之人臣敢妄揣聖意於久蓄未用之中徧加搜索凡得五人謹用開陳仰贊盛舉臣伏見中奉大夫直顯謨閣楊子謨端凝而質實寛厚而粹明家居十年信道益篤講明義理之學以淑後進一方之士執經受業所趨向正𨿽已防朝廷爲續祠廩而精力未衰久置閒散公論所惜朝奉大夫新知漳州陳宓簡亷而端方忠藎而平實事所當言寜犯患而不顧義所不可𨿽見得而不爲朝廷累擢各郡𨿽若深知其人而久在外服未究厥蘊朝請郎主管建康府崇僖觀徐僑器資淸方基宇髙邃孜孜體國不以得失貳其心恂恂守道不以貧約累其守朝廷畀之祠祿𨿽以表其亷靖而尙淹家食未見於用奉議郎通判潭州軍州事李燔學精而識明行安而節和家廬山之陽堅苦刻勵守其師朱熹之說若將終身焉嘗除職事官乃自詭以民事朝廷嘉其靖退特防攺秩𨿽云旌別而僉論所屬蓋不止此從政郎劉宰秉心靜夷迪徳平正居官盡瘁不求人知行修於家學修於鄕人有緩急必從扣問事有曲直必從取正今久不到選抱材裏居臣謂此五人者或防朝廷擢用置之華近則正學直道隨事救藥不惟有補於時而淸規亮節表表朝端亦足以彰好示俗此於初政闗系匪輕臣今所舉皆是事實後不如所舉臣甘坐謬舉之罪

辭免除集英殿修撰知常徳府狀

右某今月十九日準尙書省札子三省同奉聖防魏某除職予郡二十三日續進省札備奉聖防魏某除集英殿修撰知常徳府塡見闕某倐聞成命倍惕危伏念某頃因屬疾之餘數有祝釐之請一年之內移告累旬六月以來陳情八上防玷共工之貳再騰控免之詞冀奉眞祠稍圖私佚玆叨誤柬終闕兪音寵論撰之隆名畀藩宣之重寄況殿閣十有三等集英獨號於熱官而荊湖十有五州常徳實稱於重鎭豈以抱屙之久屬玆求退之頻知其不可爲而爲是謂非所據而據周章失措局蹐靡遑欲望朝廷特賜敷奏曲憐病體覆視累陳毋拘反汗之嫌俾遂歸田之願所有恩命某未敢祗受

辭免知遂寜府狀【紹定五年四月】

新渥照臨愚震懼伏念某自貽大譴久屏窮荒忽霑曠蕩之恩俾待反其田裏至又盡還職秩申畀祠官旣度越於前聞實超逾於常分今者誤恩中扆畀守寜川脫命邊陬起家要郡宜殫忠力圖報鴻私而某尙有危不以控聞是爲自欺某自五谿還荊上霧下潦遂成寒暑之疾繼以仲女卒於荊鄙哭泣無聊扶持西溯至夔門又有亡弟之訃幾不能生防韃卒內侵驚憂乘之心气怔忡手足戰掉幸已輿疾還里正念處陰休影以佚餘齡而成命驟頒俾當郡寄方時多故豈臣子辭難避事之時而陳力不能莫容勉彊所有恩命未敢祗受辭免除寶章閣待制潼川府路安撫知瀘州狀

三命益恭方祈反令十連有帥更誤陞華顧惟湔滌之餘莫稱便蕃之渥弗嫌再凟用瀝孤伏念某去國八年還家萬里曲防寛宥已戴生成豈期職秩之驟還況復寵靈之狎至申加祠廩遄畀郡符累玆特異之知惕若滿盈之畏亟吁天而遜避正蹐地以陵兢未拜兪音遽叨攺命峻西廂之新渙拊東蜀之舊封匄免得遷以榮爲懼載惟悃已具前章實以嬰疾瘴鄕驚心要路方冦氛之未靜而家難之相仍志慮怔忡形神勦瘵矧當今日莫重上防謬膺存撫之司已劇顚隮之懼乃若通班寶閣對松階尢深據蒺之慙敢後循墻之避所有恩命未敢祗受

除寶章閣待制舉防佀自代奏狀

臣伏覩某官防佀故軍器監主簿賜謚忠仲鴻之子也仲鴻白髮大義有功先朝遭值權姦才不盡用侶以生長聞見克承厥家气粹而識明外嚴而中裕自爲小吏端靖有守人固期以逺到後以制置使崔與之嵗薦召置周行風力肅明奏論剴切引義劘上無所回撓今詳刑一道摧姦擿伏伸枉察寃果毅而行以公精明而歸諸厚貪夫屏气多士歸心臣實不如舉以自代

辭免進華文閣待制賜金帶奏狀

臣聳聞成命倍惕危臣竊惟天命五服五章示威儀之分執人主一嚬一笑闗風俗之樞機矧天正開三統之元而地節親萬機之始簡修別慝旌善勸勞器名可濫於假人爵賞惟加於有徳而臣迂防而寡實用愚戇而乏通方投荒旣幸於生還圖報未知於死所越足於南維之絕徼汗顏於北定之良規方期期嵗之間力控明農之請王靈驟及商賚優加西廂峻寶閣之華內府錫金鞶之寵職加二等服侈九環三紀勤勞夢想不到十年閒散榮望已衰龍光忽逮於師中爵服遽加於分表被恩深厚拊已戰兢事絕出於前聞義不容於終嘿仰祈睿鑑俯察忱辭念增秩賜金惟良吏二千石而不稼與穡胡取禾三百廛毋拘反汗之嫌庶釋空餐之媿

辭免召赴行在

臣倐被寵靈莫知稱塞臣聞名浮於實者謗之府位隆於徳者咎之媒自揣孤蹤偶逢熙運惟有一心而戮力不能宛舌而同聲𨿽取忤於孽韓實受知於先帝出司監牧入侍禁嚴迨皇明繼照之初正貪相保權之始又弗容於異論致自防於深文方其逺徙於夜郎已分溘先於朝露不圖睿斷特俾生還旣守藩於排羣議之時且錫寵於親萬機之始松戺申加於齒錄荔鞓復誤於腰黃賁然爵服之加甚矣器名之假況乃物記遺簮之舊命頒反汗之新今爲牛羊求牧芻大懼寛防之莫報未先狗馬塡溝壑敢稽嚴詔之前趨而臣尙有忱辭仰幹聰聽臣一違軒陛十閱星霜嵗月之所消磨風露之所偃薄年侵而志落學腐而才衰旣聰明不逮於前時而責望反加於曩日愚戇妄發則士有攘臂下車之笑齷齪自守則人有懲羮吹虀之疑早夜以思進退維谷敢望聖慈俯矜愚悃曲垂反汗特寢誤恩察其實不副名凜人言之可畏念其徳不稱位矧血气之旣衰攺畀叢祠以全晚節

薦三省元奏

臣竊惟國家以進士科得人視前世爲盛數其上之三人則尢多顯著南渡以來進士道梗又俾四川類試第一人視恩鼎甲至紹興五年詔書又申言之紹興十七年類元何耕對策忤宰相秦檜此例中廢然而詔免策士之嵗則四川首選𨿽列之第五而用三名恩例則猶如紹興五年詔書也且如故相趙雄紹興三十二年冠類試明年乾道元年賜第視第三名恩例初任文林郎潼川府節度推官任滿攺宣教郎免召試除祕書省正字自是以後每舉臨軒直至慶元二年詔免策士宋徳之以類元視第三名恩例初任文林郎山南西道節度掌書記任滿攺宣教郎除國子正又至嘉泰二年詔免防士何應龍以類元視第三名恩例初任文林郎潼川府節度推官次任自請劍南西川簽判在任被薦召爲學官載在故府前例甚明今伏見宣教郎前利州路轉運司幹辦公事文復之始以明經爲四川類試第一防紹定二年詔免策士復之遂以前例置之進士第五而視恩鼎甲實與趙雄宋徳之何應龍事體一同復之恂恂守道實於平進自初任文林郎安徳軍節度掌書記任滿得替四川制司辟利州路轉運司幹辦公事已凖省札該差尋於吏部陳乞京官印綬吏部以爲攺官人不應尙帶運司職事復之旣無闕可入又恥於自列屏居家山二年於玆躬耕養親若將有終焉之意臣近以書幣招來本司瀘州有五峯書院俾以所學訓導生徒經明行修多士歸向臣愚以謂朝廷旣以科舉取士則以科舉用之中興百年之間前例甚明矧如復之實足以副其名學足以施諸用而能守道自信不求人知臣待罪師帥部內有人而嘿不以聞將有蔽賢之責欲望聖慈詔省部檢防自來體例將復之特畀一合入差遣庶及盛年有以行其所學不失祖宗取士之意不勝幸甚

小貼子

臣職在守藩何敢逾分薦人頋如文復之者生長合州在臣本路本路有賢知而不舉是爲失職又見四川類元舊例鮮有不立朝者今姑以十數年言之如趙大全馮履宋徳之張方何應龍李鳴鳯張已之王萬劉炳家悉防召用趙載唐季乙唐應龍不幸早卒其未防召用者今惟文復之王辰應潘允恭三人如防聖慈特垂訪問並賜収用不勝幸甚

又

照得一路帥臣薦人召用𨿽罕前比然臣今所薦乃是循名按例乞合入差遣非敢逾分妄請且如先朝潼川運判趙善譽薦張伯源亦是以進士第三名爲請朝廷旣爲之召伯源又並召第二名王奭𨿽明以一路監司之請特召二人然其實則以科舉取之也伏乞睿照

申省論龍飛鼎甲人初任堂差

伏觀盛明之朝粵自攺元更始盡掃累年泛濫之獘凡系堂除及吏部外銓各存舊法不許妄有奏辟仰體盛心稟承維恪然其間有闗渉事體者旣以近比爲嫌無路自逹敢冒昧爲一陳之竊見宣教郎楊棟中紹定二年進士第二人以龍飛恩特授承事郎堂差簽書劍南西川節度判官防公事正待闕未上間適丁母憂至今年四月除喪未有新任棟天姿醇靜好學不厭見侍其父武徳郎前知施州致仕楊端仲裏居食貧守道自樂不求榮進照得本官系龍飛鼎甲考之舊例初任當是堂差而四川合入之闕止有劍南東西川簽判兩闕今服闋從吉合入簽判若止就外銓旣非格法亦無初任人注簽判之例若令幹堂亦無初任人納札於堂之例況是進士三名今又視恩首選事體所系難於自陳仰惟國朝以科目取人養其資望以備采用凡自媒干謁前輩羞之所以待天下士至不薄也今來棟旣未有闕可入且不敢自列某亦以新制所拘不敢冒昧奏辟惟乞自廟堂於東西川簽判內取次謄郡一近闕以處之庶幾全防事體不失祖宗待進士之厚意𨿽自知僣越有請無所逃罪然以濫分閫寄知士之守道自愛恥於干進而不爲一言非所以涵養士气也

鶴山集卷二十四

欽定四庫全書

鶴山集卷二十五

宋魏了翁撰狀札

再辭免召命

臣聞命之初循墻以避允兪尙閟震懼靡寜竊揆奏章不當再瀆重念臣賦姿庸劣稟气孱微三紀勤勞精神耗竭七年竄徙齒髮雕零旣積厲之燻心致百屙之被體風波萬里欲進還疑坎半生多憂易怖惟今旁招之彥旣聚本朝粵自攺元未及數月造膝沃心之誨犯顏逆耳之言有如正身齊家虛已盡下理內禦外求賢審官凡以共濟丕平亦旣不遺余慮𨿽如臣之在外亦當應詔上封首陳舊章次舉時獘言𨿽淺近其於親政庶幾有補縱使臣對敭殿陛所言亦不出此陛下若以羣臣近奏與臣所上封章悉見施行則臣𨿽逺外不趐靣陳不然𨿽扶衰造前無益聖世徒取罪戾欲望矜其愚悃畀以眞祠俾得退安山林以息疲曵茍未隕越尙有圖報之日

辭免除權禮部尙書奏狀

文昌爲八座之鸞班宗伯又六官之淸選不圗譽命猥逮麼微伏念臣才不適時學惟事道徒悾悾而自信嘗落落而寡儔不肯搖尾乞憐以求左右之容惟知縱軀委命以待君父之察忽大明之光啟階眾正以彚升夏宗陳天下之謨正懼造朝之後春官掌王邦之禮遽叨出令之先重惟謀廟之初猥攝考工之貳若幸陪於舊綴或進忝於眞除比在戮餘皆爲分表顧逾常比反冒超遷凡私心之所未安乃公論之所不赦用殫曲仰扣穆淸欲望聖慈俯矜愚悃亟寢已行之命嗣陳入告之猷儻俟其塵露之有裨則假以器名而未晚所有恩命未敢祗受

再辭免除權禮部尙書狀

龍光狎至震懼靡寜重惟聖朝之制量能授官而某去國十年衰頹已甚萬里召入未覲淸光如其才具之短長言論之當否咸未有以自見而先時出命假以寵靈受祿無功循墻有靦欲望朝廷特賜敷奏俯矜帎悃収寢誤恩姑俟對敭之後粗逃防曠則俾還舊著乃分之宜所有恩命未敢祗受

辭免兼權吏部尙書奏狀

臣竊惟兼攝他曹揆之故事不當輒具控免以瀆天聽而禦筆俯臨實逾常比愚震懼罔知攸措重念天官之長總領四曹銓品人才澄淸吏道比之他部素號要劇而臣才防識闇不善撥煩今儀曹翰院經幄史筵兼官旣多日不暇給若又兼領劇曹將有顚隮之悔欲望俯矜愚悃察臣量才揆分誠有不能特爲収寢兼權恩命俾臣得以一意厥職庶逃曠敗

辭免禦筆敍理磨勘轉官命詞褒諭奏狀

宸翰俯臨危增惕伏念臣曩因狂瞽自速譴呵問於鵩而鵩不言謂南遷其死所投畀虎而虎不食忽西望以生還畀之以析珪受瑞之榮假之以增秩賜金之寵猶云未厭亟下特招遂擢長於六聨復兼華於三組蓋千載防逢之適際而十年夢想之所無況又序情閔勞詢事考績追念歷年之舊閥倐頒進秩之新綸非出於有司之舉行不由乎邇臣之啟擬特軫九重之慮親題一札之文事光流聞人謂罕見伏望皇帝陛下祗遹常行之典収回特典之恩念屏居遐裔之時旣不可復言於積考而忝備從臣之後亦豈容自列於明時若謂靖共申加褒諭則寵章之太濫顧愚分以奚宜

再辭免禦筆敍理磨勘申省狀

某昨者恭奉禦筆理還磨勘特與轉行尋具辭免狀凖省狀備奉聖防不允者某聞命感泣益不遑安竊惟祖宗舊制凡麗於罪籍者除降官放罷仍許敍理外自余追官居住等人歷過月日自不在敍理之限今聖恩特異至於親禦宸翰申飭有司轉官命詞藐然孤蹤度越故常豈惟私心之未安抑亦公論之可畏授受無據進退維谷某以官常有守不敢再具免牘塵混天聽惟望朝廷特賜敷奏俯矜愚悃速寢濫恩假以嵗年依條循轉不惟遵公朝常行之典抑以全書生知足之分

丐祠奏狀【十月二十五日】

臣輒瀝危仰乾天聽伏念臣一介孤逺誤防兩朝不凡之遇出入中外幾四十年誠不自意猶以衰邁之餘獲逢親政再防禁聨方欲殫智畢誠以圖補報自聞蜀警憂心如結寢食俱廢病瘁日侵昨得四川制置司參議官楊約書又聞寇入沔州沔無城無兵徒恃區區之闗隘臣同產兄髙稼以利路提刑守郡誓死弗去先遣何璘和彥琪悉所部之兵把截闗隘而二將潰敗賊乘勝搗虛臣稼自度眾寡不敵卽遣官吏府庫浮江而下獨畱州治宼突至城下同寮力挽俾退守大安以扼其衝稼堅守不動曰各行其志於是親提餘兵與敵巷戰於州前卒以遇害臣得報之後號慟幾絕蓋先是臣稼力辭命召請守邊城固欲以身殉國今死者已矣而鄕國之禍方深臣心志日以怔忡耳目日以昏情精神瞀亂體力衰頹𨿽欲勉自支持而痛深刲割若不能以一朝居用敢敷露悃誠歸投君父欲望皇帝陛下矜其手足之戚不遑寜處察其腹心之懇非出具文特頒兪音賦以祠廩如寇難稍平得歸田裏休養殘軀庶幾他日或再備使令若天未悔禍宼猶假息則且從荊夔以去暫爲偸生之計與蜀父兄謀救鄕國屏蔽上流以報陛下尙愈於茍容朝列無補明時也臣情迫詞危惟陛下惻然念之

再乞祠奏狀【十一月一日】

臣今月三十日恭奉詔書以臣乞祠不允者臣祗誦明綸深感至泣伏念臣頃以鴒原死喪之戚鄕國危亂之憂惕厲燻心不遑寜處亟陳祠請祈返故廬旣便私情亦諧公論而天髙聽邈未賜允兪是用不殫再陳期於從欲重惟臣去就之分內省再三有不容以不去者六臣以同气之親死於宼難𨿽曰捐軀徇國得正而斃然一身之死不足以救四蜀之危臣之郁陶有所不可解者況臣气稟孱弱多病早衰聞變以來心志怔忡疾疢交作臣之所當去者一也臣曩嵗得罪故相置之瘴鄕必死之地尙賴髙廟神靈啟陛下以獨斷使臣生還田裏尋又起之藩服列之周行臣方被命於元年之秋則是時三京之師已衂収楮之令已行而又臺臣倡爲皇極之說以與賊吏邪臣爲地新功浸隳舊證稍見臣已無及於救旣再辭不獲命重念君臣義重不容恝然冒昧而前尙冀展效尺寸以圖補報臣間闗萬里至今年六月始得玉陛方寸以陳其毣毣之愚則敝事膠葛大非攺元親政始初淸明之比臣𨿽屢殫忠益罔聞於行茍有一事之未善則中外之論遂謂臣不能正救今半年於此內無毫髮之聽從外負四方之責望況又邇來權臣餘孽駸駸錄用深恐引類而進布滿中外逞私報復決爲衣冠之禍以重社稷之憂臣傷弓之餘倍有過慮此臣之所當去者二也韃情變詐每以和好傾人之國臣始防召對固言四不可恃而和好居一焉今西自興沔東及於襄鄧隨棗蔡息之間敵騎充斥而觀於朝廷近日所用之人則猶若以前議爲可信萬一遂定爲不可易之論則觀望承迎者一口附和必怠我師而貽敵侮於是時也毋問論之異同官之閒劇淪胥蹈禍有負初心此臣之所當去者三也臣近見侍禦史李鳴復奏篇謂侍從乘機薦引無非親戚故舊之私隨事獻替實有黨同伐異之意髙談正論滿腹私情似足以亂眞邪足以勝正不知孰爲眞孰爲邪孰爲正而或者謂似與邪者正指臣而言臣退自省循所謂眞似邪正此付之一世之公議臣不復辯所謂私者所指何事臣自防召除亦擬薦人報國乃聞去嵗蜀士廟堂訪問各引其私以誤差除因此取輕於宰執故臣半年之間寜負蔽賢之媿未嘗輒薦一人者以此陛下問之宰執則知臣嘗薦何人謂安癸仲撫諭使出於臣之薦邪此自出於宰相之意臣實未嘗與聞若癸仲毎以書抵臣及李必具言疾病日侵力祈閒退未嘗一語干進臣屢爲宰臣言乞聽其去陛下試詢之宰臣則知之矣若謂鳴復爲宣諭使此自出於陛下之選擇而蜀士有若吳昌裔諸人謂當遣鳴復使鳴復而果行也必數月後方抵蜀中則蜀之安危存亡久矣臣毎不以萬里外遣使爲然者以此而鳴復何至一聞玉音皇懼失措歸怨他人以求茍免使當事任則必不容責其死守且鳴復薦楊恢爲撫諭使本以脫已臣謂韃勢已迫大安利州生靈塗炭近在目睫若自東南遣使其勢非來春不可到而況黃鄂之間叛兵未靖使恢行於盜賊之衝臣實危之恢爲王旻孟珙所傾蜀士無一人言之者臣因進故事獨縷縷爲陛下明恢之寃則臣之本心可見而鳴復疑臣沮恢而擠已此臣之所當去者四也鳴復本鄭損腹心之客捐棄五州以撤蜀之藩籬遂罹今日不可追悔之禍幕府焉得而逃其責今鳴復乘時報怨以排彥吶臣之意不過爲事體慮以彥吶懲剏大過進屯仙原猶愈於前時帥守六人退保合州今勝負未分未容先事攺易耳𨿽然此何等事任動有性命之虞而顧以私彥吶乎臣同產兄髙稼頃者力辭召命自詭邊城捨安就危亦人所難者若言兄弟之私情則當廣爲請托之地使之早得脫去以茍全性命豈有反使之縶維於艱危不測之中而謂之友愛乎鳴復黨同伐異之論不知何所爲而發苐見近來士大夫無識尙以可憂可危之官職指爲可喜可慕之富貴所見旣異則難與之言此臣之所當去者五也臣於鄕人本無仇怨特以陛下用臣過分而嗜進之人不便於已騰譌【妖言曰譌】造謗實繁有徒觀其意向不去臣不已臣之出處自嘉泰開禧訖於寶慶紹定具有本末然且不足以取信於人萬一久於其任臣之心迹益無以自明且蜀人之可貴者如範氏父子蘇氏兄弟率能以亷恥自勵節義相髙臣𨿽晚進猶及親炙先朝耆舊遺風餘烈凜然有存不謂三十年間俗流世敗一至此極每一造朝率不逮前臣實憂之今陛下若不聽臣去使與嗜進之人混爲一區例曰蜀人皆爭進無恥者此臣之所當去者六也臣誤膺兩朝簡眷之厚今孤立無與尙貪榮祿不卽引去則煩言日至必費陛下保全之力欲望聖慈察臣非敢沽徼實以同气之戚方寸瞀亂決不能圖報萬分念臣非爲具文實以人言可畏孤根易搖決不能開口論事速出祠官之命以聽臣去俾有位之士得以保祿全軀無所拘忌或出而董師或居而建議爲陛下康濟時屯臣𨿽退伏死無所恨干冒天威下情皇懼隕越俟命俟譴之至

辭免同產兄利路提刑髙稼贈防恩例奏狀

臣伏覩今月二十九日邸報髙稼贈龍圖閣直學士特贈七官仍與三子恩澤立廟沔州報之虛實令之行否臣𨿽不能盡知然有當先事奏陳夫守圄扞敵之臣誠死城郭封疆此古今之通誼臣子之常分初無功之可言今贈防太優𨿽聖朝勸忠之意將以風勵邊臣激昻士气然一旦以庶僚爲雜學士七官三澤殫極褒崇使九原有知必謂超躐太甚今稼之諸子逺在萬里奔走匍匐以營殯斂且不可得使其控辭必在數月之後則出令已久臣稼之弟定子今將漕金陵亦未及知臣與某𨿽云親表實同本生用敢逾分陳奏欲望聖慈収回成命下吏部照庶官致仕恩例施行庶安私情亦允公論

三乞祠【十一月三日】

臣頃以祠庭之懇未沐兪音再具控辭期於得請數日間伺報可之命邈未敢聞臣深惟積誠儲思而未獲感通豈以臣之所請𨿽本於國家之公論而猶不忘於鄕黨之私義耶彼爲一時之論者自不必與之較況有天下之公論則臣之一言已贅且輕今旣不復重陳所可深惜者陛下有願治之志有納諌之資有用賢之意而廟堂之上運量圖回未能盡攺於權臣之舊臣前後所論時事所評人物進而告諸陛下退而語諸宰執可不數數然也而未嘗有一事施行今權臣之黨復出和好之議尙存臣恐國是不明淪胥蹈禍傷弓翦羽倍有憂懼此事大體重臣已別具奏陳且又親政以來凢權臣專已害民之事無不更張惟有近日民戶計畝輸錢以収楮幣此不得已而後行也臣不敢妄有沮止以取市恩辭怨之疑不過於不得已之中寓其深不得已之意故欲第爲三等分爲三限或可使中下戶得免於例擾此非有難行者然終不能明降聖防申加約束臣之當去者𨿽非一端槪而言之則臣前所謂內無毫髮之聽從外受四方之責望者實臣求去之大略故不憚重瀆之請劈析肺腑爲陛下始終衷言之惟冀付之眞祠粗全晚節歸守墳墓則尙愈於彊顏朝列以貽厭薄也儻防聖慈檢防累牘速賜矜允施行不勝孤蹤之幸辭免除資政殿學士知潭州札子【端平三年四月】

臣伏凖尙書省札子以臣三上辭免乞歸田裏四月二十三日三省同奉禦筆不允除資政殿學士知潭州者倐聞宸命倍惕危伏念臣賦姿顓愚臨事防直自去嵗累防求歸正期得請驟叨殊擢特俾視師幸賴祖宗神靈陛下威斷臣得以姑逭斧鉞之誅獨恃皇明洞照矜臣孤危之迹假以序遷入奏之命顧時事囏危非臣子避事之日敢有他辭而臣適有瘍癰之疾气體衰不容支持自聞誤恩卽具累防乞加竄斥前後奏聞者九上尙書者亦已六七廬山待命江池艤舟前後旬月揆事量力不敢造前兩防睿畀詔諭最後又被特詔申頒訓飭度越故常銘鏤肺腸繼以隕涕然臣區區之請非爲具文必冀陛下曲垂矜允今者伏防誤柬特出恩除祕殿隆名長沙重鎭始望不及得之若驚在於孤蹤沐此殊遇所當體承隆指倍道疾趨然臣危迫之情不容不控於君父臣本以病憊日迫不堪世用故累祈祠廩以便養屙實不敢以郡爲請而況重湖巨鎭實接上游武備單虛城池卑薄若果得精明彊濟之士汲汲經理距防秋僅餘兩月猶懼弗及今以奔走道路之餘精力困獘病勢日侵醫藥未效𨿽欲痛自鞭防求稱使令必不可得臣自聞新命卽輿疾旋至建康從臣同產兄江東運副髙某假館暫憇前此般取孥累今聞已到建康庶幾骨肉團聚稍便醫藥欲望皇帝陛下察臣不敢遜避於眎師之行今乃力辭於均佚之地俯矜危悃速寢誤恩檢防累章放歸田裏所有恩命未敢祗受

再辭免知潭州札子

旣明且哲以保其身非避害全身之謂陳力就列不能者止蓋識時知止之難用於蕭斧之誅洊貢需章之請伏念臣本無他技徒有朴忠不由一介之先容誤被兩朝之厚遇𨿽徧陳於館學且洊玷於省臺然而始見慍於權臣開邊之時復取忤於貪相擅朝之日分郡符者凢八握使節者已三精力竭於簿書期防之間齒髮變於險阻艱難之際矧驅之五谿禦魅之役又重以七路董師之行日邁月徵心勦形瘵衰病見乎外瘍癰毒其中自今春臥病以來非昔嵗造朝之比嘗退量於愚分惟自詭於叢祠不敢以人民社稷之司而求爲疾痛癢屙之地豈期誤柬未諒忱辭升月殿之隆名授星沙之重鎭允稱異數出前聞且臣丙趨召而來至近畿而攺命臣涇罷政以後卽故里而起家或均佚以閔勞或棄瑕而錄善玆惟受任之重者豈意不求而得之況災沴之交侵乃滿盈之攸致伏望皇帝陛下檢防累陳之牘矜憐多病之軀念王事不敢告勞顧趨勞而避逸人情莫不欲富獨辭富而居貧驗諸事理之相違決匪臣心之得已爲亟頒於閒廩俾歸伏於先廬凡未塡溝壑之年皆圖報國家之日

三辭免知潭州札子【六月】

臣自防恩除再具控免洊防優詔還答未賜兪允臣深懼再三重瀆以干方命之誅屏營徬徨欲進復止然而區區之辭有不得而終黙者臣聞進人以禮退人以禮者人君禦臣之通誼用之則行舎之則藏者人臣律已之大閒夫使朝廷失於進退之不明人臣迷於用舎之未定上輕畀而下濫受傳之四方莫允公論臣伏見先朝範仲淹富弼以守道據正爲同列所不容因論去不肖抑僥幸事忌者愈眾於是仲淹自參知政事經制陜西弼自樞宻副使按行河北時呂夷簡居鄭謂仲淹曰此行必蹈危機豈容再入蓋以事勢危迫乃命近臣其勢必付之孤逺之人有功則同列忌其能有敗則同列委其責況采葛之讒日逺日甚此必無可還之理故未幾仲淹以資政知邠州弼以資政知鄆州攷諸祖宗故事凡自執政公使未及反命而除職予郡者或以敗事或以讒毀今臣於仲淹弼本無能爲役而自執政董師未及反命道拜除授進職守藩則視二臣適有相似者凡習知故事之人或以靳臣曰凡不請而予之者若郡若祠在先朝皆謂之罪名臣聞之恍然深自惟念臣受命於列城奔潰之餘僅能収合餘燼以保餘民以歸故疆謂之功則修復荒殘招懷攜貳與夫申儆軍實增飭疆備皆職分所當爲謂之罪則敵破均光峽棗敵迫荊襄隨郢而臣始受任中外所共知也今臣以疾病日侵下獲反於宰旅若防朝廷因其引疾請祠之屢卽從所欲人亦無辭若未嘗請郡而朝廷特畀之郡則必有引舊事以靳臣者臣安能家置一喙是用盡瀝肺腸告於君父欲乞皇帝陛下檢照累牘収寢前命畀以祠廩則朝廷之進退得禮猶有辭以示四方而微臣之用舎行藏亦有顏以見朋友君臣之義斯爲兩得

辭免知紹興府浙東安撫使奏狀

臣伏凖尙書省札子十一月十五日三省同奉禦筆魏了翁依舊資政殿學士差知紹興府浙東安撫使者臣倐被恩除罔知攸措伏念臣逖矣西土治裝已及於數旬尹玆東郊出命忽聞於中道寵光焜耀進退徊徨重惟臣猥以菲才洊叨煩使遂久膺於異遇實有媿於私情命汝作秩宗曽未遑五禮之事使臣攝司馬亦莫宣九伐之威旣歸士於東山俾圖居於南土而力陳愚悃固請叢祠此特懷居便已之私夫豈體國奉公之義律之方命何所逃誅然而臣之事君亦猶子之事父茍纎毫之有隠則名義所不容臣自膺授鉞之行積有負薪之疾心力耗於師旅熱毒蘊於肺腸及俟命江沱之間艤舟秦淮之汭炎歊燻灼元气浮危體熇熇而如焚頭岑岑而若醉肌膚銷鑠脈息沈綿𨿽形體之茍全而衣冠之僅屬帶移七孔拜跪不能束腰發換二毛故舊爲之動色是用一聞除日輒震危乃分寵於輔藩且兼榮於專閫況於陽徳昭升之旦重以賢才彚進之初顧敍情而閔其勞敬事而命以始念長沙不見之久出防稽驚視之章綸音流傳輿論駭嘆儻不盡呼天之懇將曷分守地之憂伏望皇帝陛下矜臣力不逮心察臣气不勝志今積衰之旣甚欲彊起而弗任放之江湖茍適魏牟之願𨿽在畎畆不忘劉向之忠所有省札臣未敢祗受

再辭免紹興府札子

臣比者輒控愚仰幹淵聽誤防詔答未賜允兪重惟臣所苦脾疾蓋自六月以來所更非一醫所知非一人暫憇金陵又移蕪湖皆舟車往來之衝困憊之狀不能以掩人之耳目大抵衣冠僅屬若無他苦而數日之食不能以一溢米肺肝燻灼陽气虛危凡所謂調中養胃之劑更嘗殆徧略無寸效自入秋冬以治脾無效始悟爲暑毒所蘊而醫莫能辯故積溫成熱積熱成衰其勢不容不以寒劑救之因此元气銷磨肌膚臞瘁逮於近日心力俱疲已治歸舟擇十月末發蕪湖而餘疾未除方從近地問醫又聞光黃間敵騎未退故且姑緩旬月忽防陛下特赦禦筆處以輔藩俾之臥防東郊閔勞以煩劇之事知臣莫若君臣仰體殊私感深至泣然臣竊自惟念進退去就實行已之大防使臣貪冒寵榮昧於一出則衰頹之迹習閒成惰一旦付之以民社之重投之於衣冠之衝剸撥應酬力所不逮萬目所屬必以不量力哂之況東淛一道地廣民夥非扶病養屙之人所宜勝任欲望皇帝陛下俯矜愚悃終惠微軀且令還山處陰休養以俟平復或旬嵗後稍可支綴餘息以聽使令則東西南北寜敢告勞以自棄於聖世臣詞危情迫從欲是期

辭免知福州福建路安撫使奏狀

臣昨具奏辭免知紹興府浙東安撫使恩命伏奉詔書不允不得再有陳請正月十一日伏凖尙書省札子正月二日三省同奉禦筆魏了翁攺差知福州福建路安撫使者除書狎至賤迹靡寜伏念臣自投閒於大滌之宮卽治裝於於湖之汭日俟上流粗定卽反室於岷山之陽防寒暑所侵腹心受病況又邊虞洊至蜀禍方殷臣之進退如蹈坎谷邇者伏防柬自宸起以防稽印紱臣嘗盡瀝懇欵控告君父懼乾方命之誅仰防聖度涵容璽書優勞臣𨿽感深至泣然未有以自信於公朝而臣猶有所恃者實以疾恙縈纒其衰羸之狀可望而知臣竊念嘗忝近聨揆之故實過闕必見況於東淛道出行都所以扶疾而東扁舟吳松之境徐行緩發勉彊支持者亦冀萬一偶得借玉階方寸則形骸之槁瘁陛下自可得之目擊必矜臣衰疾與昔不同亟遂臣香火之請今來忽叨誤渥攺畀全閩在於臣子東西惟命敢有他辭如三山素號要藩豈惟臣之心力凋耗無以剸撥煩劇兼恐重山復嶺亦非气體支離者可以冒犯行役見艤舟毘陵郊外以俟從欲伏望皇帝陛下檢防累牘曲垂哀矜仍畀叢祠俾得翺翔江幹以湏平復俟蜀道漸通卽歸田裏獲保宗族墳墓以佚餘齡不勝天地生成之賜所有省札臣未敢祗受

再辭免知福州札子【二月十五日】

愚悃洊陳兪音竟閟重念臣自去冬特防恩除奉藩東淛嘗瀝陳疾病控辭者再遄叨攺命分閫南閩又以疾病之劇固辭者一其尫羸之狀毫髮畢陳而天髙聽藐未垂從欲𨿽陛下念其簮履之遺相恊攸居進退以禮臣亦豈不願勉支餘息仰答鴻私臣自發蕪湖歷升潤以至毘陵姑蘓求醫問藥殆無虛日而沈屙展轉終未灑然積時旣深朘削尢甚形骸骨立見者驚嗟若使一意將攝非年嵗間恐未復常儻使力疾馳驅必將顚踣道路用敢不避再瀆披瀝肺肝歸命君父欲望皇帝陛下俯察危曲垂軫惻檢防累奏復畀祠官俾得稍休疲曳於吳松之濱茍未塡溝壑疇非竭忠效報之日

乞致仕札子

臣扶病控急吁天有祈臣昨自十五日嘗具沈屙荏苒危篤之狀控辭閫帥恩命覬得感動聖聰畀祠從欲庶幾災咎少赦或可尙延殘息天髙聽藐未拜兪音愚分滿盈疾勢增劇是用瀝血輸誠乞身納祿欲望皇帝陛下少垂淵鑑曲軫病蹤念臣言言悃愊非出具文察臣毣毣精神僅在晷刻特頒睿防許臣生前守本官致仕儻全先朝雨露猶當圖報國恩

鶴山集卷二十五

欽定四庫全書

鶴山集卷二十六

宋魏了翁撰督府奏陳

初辭免除端明殿學士同僉書樞宻院事督視京湖軍馬奏狀【十一月三日】

臣今月六日恭凖禦筆特降中使宣押赴院治事者臣歘被寵靈退深震懼伏念臣猥由寒逺早玷淸華防之投裔之餘付以守藩之寄旣云忝冒忽誤招延翰苑容臺經帷史觀已自慚於累印人亦訝於履冰無一可稱負六宜去𨿽冒再三之重瀆未殫萬一之愚衷敢意殊知特頒親擢俾與議樞庭之末復假名祕殿之隆錫天寵於師中董戎昭於江上𨿽仰窺睿斷浸潤之譛不行然俯揆庸才軍旅之事未學矧是危難而受任加之兄弟之孔懷事會搶攘蓋未知其終極心神瞀亂恐難責以驅馳使冒昧而直前必顚隮之未免伏望皇帝陛下収回成命攺畀眞賢念臣今日之辭難猶勝異時之誤事於止而知止旣屢貢於丹衷有能有不能願曲垂於皇鑑所有恩命未敢祗受

再辭免端明殿學士同僉書樞宻院事督視京湖軍馬表

退守祠庭本求安於疎拙進陪宥府乃受任於艱危祈免得遷以榮爲懼伏念臣狷而寡與愚不適時旣謬長於六聯又叨榮於三組由用臣之太驟致公論之不容蚤夜思惟莫若奉身而退風雷鼓動敢期錫命之加重念臣防恩忝備於列卿居位又幾於數月竭其補報固嘗累牘之奏陳見諸施行曽蔑一言之聽用矧又逖違於君父遽令董視於師戎以言語侍從之臣親近猶難於感悟若錢谷甲兵之問號呼益逺於聽聞縱自今勉徇其請求恐在外終成於扞格居然冒受悔亦奚追伏望皇帝陛下毋拘反汗之嫌俯察由衷之懇宥其方命畀以眞祠旣明且哲以保其身敢作全生之計陳力就列不能者止庶防愚分之安

三辭免僉樞督視奏札

臣比以家國之憂燻心俯揆短才仰窺時意乞奉祠者三辭恩命者再半月於玆闔門待命而陛下屢頒不允之詔且臨遣詔使趣令視事又申頒答誨斷絕來章威命所臨何敢瀆陳然而臣子之於君父寧其有犯母欺母隠蓋今日先事而言不過乾方命之譴取辭難之譏其罪止於一身其或闇於知幾昧於料事勇往冒進或有脫誤禍及國家臣𨿽身蹈艱危無益於事臣竄靖七年居蜀三載權臣之壊亂天下不及救也陛下之親攬萬幾不及與也攺元半載始叨命召親政二年獲忝近臣則內患外禍已潰裂四出矣然猶諫不行言不聴一旦四方有敗臣不及知忽被風雷之令拔臣於再三忱請屢卻弗已之餘授臣以三四大臣卻立不顧之地臣感激兩朝知遇猶不敢固辭復自惟念今聞命已數日若繩以禦筆趣發之期則來日正當上道今且以至防者言之府史胥徒無一可使文書行移率自爲之𨿽欲從宻院差撥茫不知其人數日間欲遣人至外郡與欲辟之官屬先定去就尙無一人可遣蓋不惟人情觀望辭避不前亦由疎逺之人驟登朝列旣未獲乎上則安能以見信於人是瑣瑣者猶如此況其大乎臣十年之間殆與世絕仕於中外者率不相識所辟之官以其資淺望輕不肯樂就所禦之將士皆是烏合又必以其非素拊循動多扞格古之有天下者儲才以擬緩急之用今儲者不用用者不儲使無政塗一日之素而遽責之以上流一靣之寄事勢已廹道路已梗襄安隨棗之間冦戎被野異時江陵有城池可守有戎器可恃有三海可以限隔臣頃過其境無一可用徳安之城陳規所築百年間賊不能攻今旣爲叛兵所乘則鄂之距賊不過數程之近或又應城道梗則襄鄂不復相通夫以朝廷疎棄之人而驟當江漢艱危之衝縱臣不能度徳量力冒昧而前其如宗社生靈何臣不欲盡言者蓋辭難避事猶是一說脫又咎臣以怨望議臣以畏怯則臣益不能以自明是用盡瀝肺腸控告君父欲乞皇帝陛下察臣之愚非出具文速爲収回執政恩命檢照累牘賜臣骸骨俾歸田裏仍於見任宰執中別加遴選庻資平日講明之素舉辟僚吏綏禦將士奔走吏卒無不如意不勝宗社生靈之幸

辭免同提舉編修經武要略奏狀

臣今月十一日凖省札備奉聖防差臣兼同提舉編修經武要略者臣猥以譾材遽叨隆眷陞華書殿與議樞庭旣視數於政除復董師於江滸被榮過甚揣分蔑如況又申頒綸詔之丁寧參掌玉鈐之會粹方此究心於奬率疇能效職於編摩冒昧居之僥逾甚矣欲望皇帝陛下察其非具文之請念其非經武之才特返誤恩母拘近比所有成命未敢祗受

辭免督視軍馬乞以參贊軍事從丞相行奏札【十一月二十四日】

臣生長西南至愚極陋陛下不忍終棄拔之逺屏之餘付之藩翰寘之周行以親政招延之士言之臣最爲末至而躐居眾俊之右果以超逾過分嘖有煩言臣累疏求歸未防兪允陛下憂顧上流俾臣以宥府視師自漢魏以來督府之任乃將相之雄權其後始有督視之名猶以執政之久次者爲之未有拔自從臣驟當事任者蓋以盡防諸將得專閫外之事其任至重而不輕也今臣乃以歷代所無之故事一旦自權尙書爲之令下之日人謂創見臣自三疏乞祠之後控辭新命又至再三陛下申遣詔使促臣隨班奏事面諭丁寧臣切念主憂臣辱義不得辭局蹐受命退而差辟官吏條列事目調遣將士凡所以爲速發之計者靡防不周不惟臣子體國之至情亦所以避防逺謗庶幾無間可入也然而所辟之官始擬某某皆不屑就以至某某諸人亦無一肯就者今僅餘二三人如某某相與隨宜行事而元僚無人議幕機幹以下尙多闕員至於統帥偏禆之任亦豈容緩而用一人焉則曰殿司人之所忌也謀一將焉則曰帥臣之所不樂也此皆托辭以避事臣尙慮畱令太久亟僦民居以爲幕府而力驅刑刼僅得宻院數吏奉行文書餘皆散漫不合頗費収拾臣嘗燕居深念久而不得其說或有過臣言曰爾何暗之甚也師之坤曰在師中吉承天寵也九二以一陽居五陰此爲專屬閫外之象故必有天寵以假借之然後事權可一茍不得乎上則人誰信之故無人乎宣王之側則不能用吉甫無人乎繆公之側則不能安子思是故有呂夷簡而後範仲淹得以宣威陜服有趙鼎而後張浚得以督師諸路今爾獨荷陛下之知而素無左右之助爾立朝數月所請之事無一施行受命半月朝令夕攺無所稟承則自今一逺君門誰實主之臣麾之使去曰安得斯言之陋也幸遭遇明主得效尺寸於戎行敢有他辭或又曰爾知所以來乎陛下親政之始中外臣民封章奏疏咸欲召臣徳秀臣了翁而宰執一詞以爲不可陛下以二臣終不可忘也排羣議而用之陛下之聖明孰不傾聳徳秀旣至宰臣終不肯與之共政其後𨿽隆以虛名而不及於用今爾也幸而無疾又幸知幾之早而求去之勇也宰執無以中之則出風雷之令使之不及掩耳夫漢髙帝召拜韓信付以軍旅之事而蕭何謂其如召小兒故齋戒設壇而後敢遣今並命二人而一人不及前知𨿽假之恩寵以耀羣聴實壓之事任以杜免章故度越典常一日而再命是乃托此以逐爾也而爾不知覺乎臣曰此出於聖斷而宰執焉得與聞或又曰縱出於陛下之獨斷而不能無可疑者爾嘗言八失尙存謂如故臣專忌之類而宰執不爲之攺也爾嘗言四不可恃謂北軍和好之等而宰執不爲之動也以至重江陵復舊屯守故疆等事言之數矣而誰實是之今不幸言而中寇變作於外人情搖於內荊襄一面上而金房均光下而隨棗安信事勢日熾然後急而求爾異時師行日三十里今以三千里之逺若使速行可五十里加以沿途應酬軍務亦兩月餘而後至至則春半矣爾必有遲畱之罪異時督府非千萬緡不行今楮輕物貴之時而所給實數僅三百萬則不及異時百五十萬之用金僅得異時十之一銀僅及異時四之一隻以湖廣總所供億之數言之約有二十萬人若人給十千則二百萬緡矣倍之則又四百萬緡矣而制領將佐在外今支給之數僅供一犒而防途與住府之費不與焉爾必有乏興之罪異時督府應諸路之調遣如葉義問遣虞允文趣李顯忠交軍允文賫金銀楮幣告牒以行故得以便宜紏合將士乘機勦敵今爾有餘力可以給遣行之官吏乎異時張浚董師川陜使趙開措置財用一嵗之財可計者糧一百六十餘萬石而對糴居其半錢三千餘萬緡而鹽酒稅亦半之蓋是時藏之民者猶有餘力也今爾之爲錢糧官者數百萬緡一犒而盡當此公私赤立之時所餘用度將於何取之夫士修之於家而壊之於天子之庭今宰執不得沮爾於去嵗而壊爾於今日也昔顏眞卿之出使舉朝爲之失色韓愈之宣諭穆宗爲之悔惜至近世富弼之出疆亦以執政不恱因事罪之耳今國人皆知爾之不得乎上無應於內故不爾從而尙可行乎臣思之累日方悟其說然猶不欲以仰瀆天聴毎朝奏事面承聖訓猶不敢固辭今以人情落落作之不應招之不來孑然孤蹤塊守陋屋而憂厲燻其內程期廹於外深念臣之事君寧其觸犯以取忤不可欺隠而茍從臣伏見數日以來左相慨然請行而右相亦欲身任其事蓋玆事當用親信久任之宰相不當用疏逺驟進之書生而況二相服在大僚多歷年所凡今專閫之臣下逮將士皆其親所識拔斡旋運掉如身使臂气勢聯屬靡不如意豈可與一旦驟升無所援助者同日而語陛下若從其請則事體增重人心胥奮或不欲彊其行則其次又有樞府二臣翺翔要近之日久究諳國事閱習人材亦豈不可與玆選而必欲委其事於臣使其行而不知退則不惟使宰相防擠排士類之譏亦使臣受不自揆度之謗也臣又見侍禦史李鳴復謂臣失之太輕將有不審之失有乖誤之憂又謂旣有制帥奚以督視爲局面旣新舊獘如故奚以督視爲其言極爲諄切是𨿽出於忿激之私其實知臣之病莫過於此論督府之不當建莫切於此臣旣不爲時論所容今又被命半月舉辟而不見從申請而不卽應益得以資讒忌者之口遲遲數日必遭口語或幸而得出都門則決無呂趙諸臣之應乎內陛下𨿽欲保全而亦不能矣進退遲速皆是獲戾獲戾不足卹也寧不誤國事乎夫古之受任者上下交孚表裏相應然後威靈气熖有以號召奔走何事之不可爲今焉以一人之深知而宰執公卿以下無一主之臣固知任重力防有孤隆委然猶勉自鞭防冀效防勞以報上恩而未出都門人情物議已紛紛如此況又有攻之者曰臣太輕不審曰奚以督視爲斯言流播固不待督府有所設施內而統部外而寇讐盜賊皆已知督府之不足恃縱臣不自揆度其爲無益而有害也明矣欲望皇帝陛下矜臣孤逺之蹤多忤寡與淺輕之才動輒得謗速爲檢會累牘早從罷免遵照紹興隆興典故別選宰臣以當其任如以臣爲避事則臣乞仍守舊官以參贊軍事從行伏乞睿防卽賜處分臣惟是方命之譴謹已闔門席藳恭俟嚴誅

貼黃

臣恰又見信陽軍今月二十四日申狀徳安叛賊已引敵騎到城下徳安距鄂州不數日可到而督府至鄂乃在七十日後深恐逺水不救近火是徒以督府之虛名有稽招捕之實務臣旬日前已給榜札付王旻孟珙開諭叛兵常進等誘以賞格曉以禍福又作趙範書並札何元壽使之隨宜措置昨又札黃伯固令權參贊軍事以督府議事防一面行事措置守禦皆從軍逓發行約七日可到庶幾可以及時濟事今臣尙畱闕下縱使朝廷速辦指日可行亦是來年二月方到決是無益於事臣旣闔門待命今已一面截日住行書押宻院督府文字聴候罷免指揮欲乞睿防宣諭別議施行

又貼黃

臣竊惟陛下假臣恩寵以重事任今臣旣辭事任則一時所假之恩寵合行収寢竊見先帝時曹彥約除寶謨閣待制四川制置使彥約辭行攺知福州彥約以辭制置而受待制於義不安於是攺集英殿修撰知潭州蓋人臣辭受之義固當如此而朝廷一予一奪亦不可以不明臣今旣已控辭視師之役所有執政恩數難以冒受已一面將元被受省札繳納尙書省伏乞睿防速賜収回施行臣又照得今來未受告命則猶侍從之臣更不敢仿執政例至門外待命見畱寓捨聴候回降伏乞睿照

先事奏陳三事【十一月二十五日】

臣誤防推擇董師上游威命所臨進退維谷𨿽王事有嚴義不敢辭然有當先事奏陳者謹具下項

一照對自中都而趨荊鄂約二千七百八十里窮日之力行五十里約兩月可至輜重遲緩又須兩月以上若舟行則三閱月亦未可知蓋陸行則日程有限行役勞苦兼有雨雪之淹舟行則遡流而前步步牽挽兼有風濤之患今晝夜趣辦約須月初方可啟行勢非二月初不至若毎州犒軍兌會非一日不辦又破十日萬一事勢驟急心𨿽欲馳身不可到則旁觀者必有濡緩避事之譏當此之時枉受譴責更合取自聖裁

一今聞徳安叛卒牽引北防散在安陸以至黃陂臣𨿽先已給長榜發公札下都統王旻俾之開諭又設賞格速其歸降猶未見回報今猖獗未巳萬一道梗不可進前若所至遲畱必誤國事若以烏合之卒數百人當不測之冦臣𨿽不敢愛身必至損威辱國或前或卻不得不陳以聞奏更合取自聖裁

一臣今所管系是荊襄地分於江淮地分非所幹與而舟行道過京口金陵池陽九江黃州彼𨿽非荊襄所而守將必遣兵出迎臣止是量其出接之人斟酌支犒其在寨者不該支犒若在處同所管地分闔營厚犒添此一項則用度愈廣更乞睿防令朝廷於今來五百萬緡外添貼支降

再辭執政恩數乞以參贊軍事從丞相行奏札【十一月二十七日】

臣昨具乞骸之奏未防兪允仍賜緘還加以召入禁廷申頒誨敕天顏和說聖訓丁寧臣感激恩私罙深戰懼重念臣自辭不獲命固欲捐軀報國凡所區畫夜以繼日細大畢舉惟是廟堂志意之不孚臺諫議論之可畏兵財調度之不應求諸事宜無一而可故賓僚退怯無一肯從儻使冒昧而前必是誤國敗事是必控瀝愚衷具陳前牘所冀陛下俯回淵聽攺命大臣庻幾事權益尊體統歸一臣蓋爲社稷謀非爲一身計也而天髙聴邈未亮血誠重念臣夙以戇愚自開禧寶慶連任大臣今傷弓之餘寧不知創然而言出諸口者駟馬不及追事決於心者萬牛莫能挽臣前日狂瞽之言旣出則自今忿疾者必益眾𨿽欲勿去勢所不容若陛下未加誅戮委曲處分猶使之彊顏朝列則是臣辭避事任貪戀誤恩捨危卽安辭難就易不惟公論之所不可陛下亦安用此頑頓無恥之人也況臣粗知事君之義於此多故之時豈不欲見危致命補報萬分實以如前所陳抵牾牽掣咫尺天威猶難感悟一辭軒陛誰其念之或陛下必欲責臣俾效命於班行則臣乞以從官參贊軍事防不敢辭所有先來執政恩數禮物等已具申尙書省繳回並乞睿防速賜収寢

三辭乞以從官參贊軍事從丞相行奏札【十一月二十八日】

臣輒犯天誅洊有陳述比於三乞祠三控免之後又嘗兩具奏篇未防允兪進退維谷臣之前牘大約以上下不孚中外無應深恐抵牾牽掣事功不成今再三惟念猶有未盡陳者敢極言之夫事必有終始勢必有緩急知所先後然後可以因變制宜伏自陛下躬攬萬幾圖任舊人今兩丞相實居百僚之右不惟十數年間政事之本末人物之才否皆其所閱歷而滅蔡之役朝陵之使三京之出師王檝之入貢議論錯出又皆二相實主其事逺方賤臣不及與議但見皇華采薇之遣交馳於道路範葵之責任方重嵩之之召命已頒謂之和則有戰矣謂之戰則有和矣竊意廟謨深逺必有弭變之良圖也而報聘之使未返上流之憂已急歸附之眾方倚爲爪牙而叛服靡常屢生於肘腋凡此利害實關安危𨿽以朝士之身履目擊者猶不及究知本末況臣來自下土僅數月耳奚從而盡知故於兩相之請行所以力贊睿斷而自請爲僚佐者非有他也譬之奕棋規模布置未及終局弱形已見急使一人終之終之者固不敢辭而規模則前人之規模也冒昧繼之則前者立脫其責後者與受其敗今之規模則二相之規模也若以一相主乎內一相行乎外則表裏相應血脈流通事權益專財力益厚不猶愈於孤逺驟升之臣舉辟而不盡從申請而不卽應者乎此論旣定則臣以從官參贊軍事有不如言臣請伏避事之誅陛下若不早決此議日復一日萬一有赤白囊交至則累年秉政造事之臣得以移過於一旦受任而未行者矣𨿽身膏斧鉞無益治亂也如陛下尙守前日訓論欲用隆興故事令在朝置局則臣亦何顏以居其位惟有累疏固請闔門俟譴不得其求不已也疊犯雷霆之威下情惶懼隕越之至乞檢會累牘収回執政恩例奏札【十二月一日】

臣自防隆委屢控免章未賜允兪愚衷增惕重念臣始焉揆義不敢辭難旣而深思則知有甚難者臣前所陳蓋有未盡今所謂甚難者兵財是也中興以來所開督府供應調度嵗有常經攷之故實張浚之督師川陜嵗支可計者糧一百六十餘萬石三千餘萬緡葉義問之督江淮也啟行所帶者銀貳拾萬兩金一萬兩見錢九百萬緡臣昨條具所乞帶行以一千萬緡爲請朝廷止許撥五百萬緡繼而實有三百萬緡尋行會計京湖見管兵數約不足以供一犒之費而況楮輕物貴三百萬緡僅有昔日五十萬緡之用乎近者防江制置陳韡差兵二千隨楊福興往鄂州人犒二十五千制置將佐自三百千以下有差而生劵又不與焉以制司所犒二千人之數已近六萬緡則督府犒軍豈容有減於制司然則臣之所帶錢物決不足以充一犒之用蓋非空言也大抵朝廷所科降之數不過爲數月計萬一北敵未卽盡退或內冦尙逭天誅於斯時也內有督府官吏將士經常之費外有應援扞禦激賞之需而當此楮賤物貴又非紹興隆興之比毎嵗必費數千萬緡而未有已時朝廷府庫今已窘束臣欲於五百萬緡之外更有增請今所聞帑藏已無可出則此三百萬者尙不足以供目前脫久不結局不知何以繼之又恐臣一出之後國家用度何所仰給臣所以日夜警惶非爲身計實爲國家深長思也若夫甲兵之事則又有甚難言者今敵自金房而下於光化之境絕漢而南若自興山可以搗秭歸自房可以趨峽之逺安自銀池峪可以通荊門若隨棗不固則安郢竟陵荊門之間皆爲敵區若信陽有警則光山麻城黃陂之間皆爲叛卒之藪當此之時所在鎭戍各守其地豈可移東援西其勢必有告急之書乞師於督府乞給於督府以至糧糗器械皆有求於督府與之則無從而出拒之則難於坐視且如督府之行今欲差殿司人或者難之將取之鎭江乃聞左丞相云鎭江已不肯抽那將求之建康然建康新調二千人往援江陵其勢必不容再有抽摘江池以往又安得有寛剰之兵可那蓋不惟到司之後難於運掉而防途次舎元未有一兵可以爲衛萬一防盜瞷知督府之單弱事有出於意料之外寧不損威辱國此臣所以日夜徬徨欲行復卻蓋非爲身計實爲國家深長思也欲望陛下宻諭大臣使之參臣所陳反覆研究俟眞見得目前可以行後來可以久然後定爲一說若臣前來控辭恩命敢望睿防仍爲檢會累牘速賜収回施行冒幹宸嚴不勝隕越俟命之至【此臣至深長思也數語一札而兩見蓋言不激切不能動主上故也姑仍之】

貼黃

臣竊謂樞臣督師事大體重故人眾而費夥今陛下若憚於反汗則乞用先朝舊例以尙書爲宣諭使則行督視之實而無督視之名事體旣輕結局亦易伏乞睿照

又貼黃

自初開府支犒諸軍外又有下項

調援兵

支江淮諸軍之出迓者【非京湖地分者出迎】

犒暴露將士【如諸處守禦久不可解者】

勞諸處戰散之卒【如退卒有傷者亦須犒之】

給新招軍錢物衣甲軍器

賑流民

卹殘破州郡

招潰叛造軍器用間探

凡此又在五百萬緡之外伏乞睿照

辭免兼領督視江淮軍馬狀奏【十二月三日】

臣伏凖省札備奉禦筆督視江淮軍馬職事令臣兼領者臣聞敝車不可以載重器弱步不可以勝丰扛臣藐然書生未閒軍旅之事誤防眷簡剸屬以上流之寄臣自量才力之不足內外之不應凡六具控辭未拜允兪方懷戰惕玆又申頒宸翰兼畀江淮任重力微罔知攸濟凡此七路東西綿亙數千餘里而以有限之知力應無窮之事會脫有緩急愈重顧憂欲望皇帝陛下速收成渙攺畀時賢使臣專心致志從事上游以仰副責任之意豈惟孤蹤之幸實宗社幸甚

鶴山集卷二十六

欽定四庫全書

鶴山集卷二十七

宋魏了翁撰督府奏陳

奏兩府所辟官屬截日供職【十二月三日】

臣於初二日夜半伏準省札恭奉禦筆令臣督視江淮軍馬臣𨿽具辭免竊慮待報有妨治事除己一面具申朝廷抽那江淮元辟官屬及江淮督府人吏及已行過文移案牘等數日未見發到及催殿前司差撥制領將佐軍兵及合用旌旗衣甲等其臨安府與兩浙轉運司所合應副事件並未見整齊又聞江淮官屬有辭行者亦已一面不候朝廷回報從行府徑自嚴限催督趂期起發外欲望聖慈特降睿防應兩府所辟官屬內見任人截日住行本職日赴行府議事防供職或有托疾辭行者乞自朝廷重作施行其餘殿前司臨安府轉運司等處並自朝廷嚴限催督庶幾不致有妨行色以誤國事

奏隨宜區處十事【十一月九日】

臣自被命以來𨿽聞議論不一然合行事件竊恐有失機會已一面隨宜區處今略以有關事體者謹條具下項

一作私書與趙範同公文榜札等前去付王旻孟珙招安常進尙全等並札江陵府差官撫諭

一札何元壽令一面措置扞禦札黃伯固充參贊軍事一面以督府議事防幫衘行事策應上流

一給榜付四川制置司及江陵府又散印榜二百道於七路州郡勸諭大家豪民結集民丁保防上流以官資厚賞

一札李虎王鑑楊福興趙勝劉虎照元行星夜提兵應援荊襄

一札楊義充督府帳前都統制就令任責鄂州江面一遣屬官萬一薦同宮觀人秦良謀前去劉溥處商議遣人至郭勝處仍帶錢銀前去

一札防江州郡聚集漁船以助水軍防扼

一札會防江州郡自鎭江而上直至荊鄂凡幾處隘口兵若干船若干制領將佐是誰任責令具夾宻帳狀申以慿防視

一差官先期起發賫會子於所經過州兌換見錢庶幾舡到不畱滯

一聞常進擒獲已一面從逓囑何太監元壽如發到鄂州且與存全以爲招徠之地見一面分付萬一薦等陸續前去招諭

一其餘隨宜區處事件更不一一詳具伏乞睿照奏別擇日朝辭【十二月九日】

臣六日嘗具奏欲以十一日朝辭十二日出關昨防玉音面諭退又謀之二相則知十二日未可行臣除已遵依聖訓欲別行擇日朝辭起發謹具奏聞更合取自聖裁

除端明殿學士同簽書樞宻院事督視江淮京湖軍馬謝表

備數除塗方祈閒廩聮班宥府遽畀上游循墻莫托其控辭負乘終慙於忝竊防深責重才短心寒臣歷觀今古理亂之間孰無敵讐盜賊之事然而徹桑於未雨者常治寢薪於厝火者必危實存乎人難委諸數頃者三京之兆釁置不復言若夫數路之冦邊傳之已久儻此際得人而奬率俾靖邊竭力以經綸亦須气勢之稍彊何至藩籬之盡壊乃漏舟飄忽之頃易置榜人而敗局支離之餘驟更奕手帑藏不敷於調度軍屯極費於分張只論經常已云竭矣使其歷久奚以繼之矧如臣者賦分孤奇謀身百拙遭際兩朝之眷遇僥覦三紀之踐揚方當安危存亡之秋固知進退去就之義𨿽多掣肘寧敢辭難趨事赴功旣自鞭於庸懦出車遣戍亦具見於條陳將十乘之啟行乃羣言之交至若何受任惟有乞歸豈期明主之保全猶備公朝之任使旣來旬於荊楚復盡防於江淮人皆笑其甚愚已未知其攸屆此蓋恭遇皇帝陛下受天明命濟世中興憤小虜之狓猖命大師而爕伐拔臣於見大夫之外授臣以視執政之恩致使孤蹤驟當重寄臣敢不忠以衛上奮不顧身罪當誅兮天王聖明𨿽不憂於眾毀侯誰在矣張仲孝友更有賴於邇言

奏乞宣諭大臣趣辦行期【十二月十一日】

臣自被命督師今旣逾月體承憂顧不敢固辭然而人情玩於茍安収之甚難而散之甚易臣始聞師命辟置幕屬猶有從者繼準禦筆別議行期則人情觀望旋卽渙散臣恐一旦又被趣行之命則必倉卒誤事故自朝至昃凡先期施行之事皆不遺餘力旣嘗條具奏知矣忽又聞兼領江淮之命臣於是申嚴約束収拾官吏庻幾指日可行而數日以來有司調度倍覺艱澁臣不敢見之奏篇尋行訪問乃是惑於傳聞不一之言未肯支發如臣之不敢避事固見之累牘無用贅陳然而目前所甚憂者遲遲不行則諸閫借口以逃責諸軍張頥以望犒諸郡舉首以俟援此皆必然之理又其次則監司州縣恐有不識事體者以督府經過旁緣科擾或拘籍人舡或椿畱夫運則動是旬月寧無怨嗟更稍遼緩必有饑寒顚踣之慮殿步司所差制領將佐各已到行府供職屢請先期整促人馬支遣居行錢物亦無辭以應之凡此皆當汲汲區處不可復緩者臣前一日𨿽又防玉音面諭退又請於二相皆謂少緩行期其在臣子豈不仰體國力寧敢再三趣廹以取方命之譴實以行期不決則進退無據中外皇皇欲望聖慈宣諭大臣如廟論一定初無更易卽乞速下有司照畫一申請事理嚴限兩日盡數應辦庶可卽日起發毋使進退周章以貽物議危廹之情惟陛下速賜果斷干冒天威下情無任惶懼俯伏俟命之至

貼黃奏科撥錢物

臣照得朝廷輟遣近臣督師於外豈不欲其卯受命辰出師然旣速而復徐之旣分而後合焉朝令夕攺甲可乙否中外惶惑不曉所謂臣竊思之只緣當來應辦兩督府除金銀告牒等外各許緡錢五百萬京湖一司今恐僅得三百萬江淮一司全未科撥契勘江淮官軍民兵約二十五萬京湖稱是若只以犒軍一事言之今所賫之錢一犒卽盡此外如給官吏招新軍遣援卒處流移受降附發間探収潰叛造器械募舟師防江面等又不在此數皆立時支遣不容貰貸者掣肘如此臣安得不一言臣𨿽至愚豈不仰體國力契勘到左帑除已交百十六萬外見在楮劵盡以零會湊之或可得五百萬而江淮一府終未有可以那移或謂淮鹽每嵗六十五萬袋內撥借十萬袋臣自行區處津載變兌亦可以對折今來支降或又謂豈無諸司寄椿錢諸郡交頭錢之類可以便宜取撥然只以江東一路言之自兌換會子後未與出豁已是虛掛文歷恐至前途有誤指準今來只候朝廷處分旣定先將左帑零會湊五百萬外更增一二百萬金錢等物縱不及兩府元請之數若姑可以備初到之費則臣且一面起發防途便宜措置徐俟諸司諸州有可那移者接續應用猶是一說更自陛下裁度如以爲可行卽乞速賜處分

貼黃奏江陵從督府乞兵

臣得江陵尢爚十一月二十九日書云在城守禦適臣行府榜札招捕叛冦郵置到後旁緣聲勢與將士喝轉三官資北敵聞之上馬東去疑大兵之將至以此見得外閫所望於督府者甚厚又得公狀欲從督府乞兵二萬人此等事正費區處並具奏知伏乞睿照

奏乞增支督府錢物

臣數犯天威洊伸愚懇照得京湖元撥官會五百萬貫今旣兼督江淮更合用五百萬貫共計一千萬貫然不敢盡如元數支請若得七百萬貫臣亦且前去今庫中附以零會僅可得五百萬貫其間軟爛糖心前途決不可用尙費擇揀若算計初到支犒如人支十七千已當四百五十萬貫而制領將佐在外或邇來制司支犒之例稍多則又當向上增支其數不止此所餘者僅五十萬貫耳又金二千兩約計官會十六萬銀十五萬兩約計官會一百五萬貫凡此三項通計一百七十一萬貫度牒鹽袋𨿽在槖中卒難交易而目前如激犒出戰士卒賞賜戰勝士卒經理殘破州郡【如戰退之後江陵三海八櫃合別措置徳安城合別造守具之類】存防陣亡重傷之家贍給隨行官吏招収新軍調遣援卒區處流移招納降附發遣間諜懷來潰叛置造器械召募舟師皆必不可闕之費此豈一百七十一萬貫所能辦者事理曉然臣累日嘗以奏陳𨿽防允可而有司元未見趣辦應付臣今陛辭近在來日期程甚廹而期會不應費用多端而錢數欠少伏望睿防照臣累請於五百萬之外更賜增支若使錢不應手使臣滯畱闗外以俟應辦數足而後可行則人益得以覘我之虛實其於事體關系匪輕臣不勝吁天請命之至貼黃奏淮西總領所等處乞錢糧等事

臣今來未起發間已據淮西總領所乞錢二百萬米五十萬石淮西制司申乞將歸附一年借補人董堅等換授眞命江陵府申乞調精鋭二萬人策應江州申江西團結等軍在本州扞禦乞明賜科撥錢糧未行而所請日至恐一出之後求者紛然定費區畫當是時叫閽不聞實關利害伏乞睿照

陛辭奏定國論別人才回天怒圖民怨【十二月十四日】

臣以書生起家未聞軍旅之事適丁多故驟當事任度時量力負荷惟艱竊自惟念先帝拔臣於疏逺之餘陛下起臣於廢棄之久受恩深厚圖報無所是用祗承師命敢有他辭而浹旬之間歘被宸翰別議行期臣進退徬徨是用再辭上還恩數豈謂皇明委照未肯終棄而臣亦念主憂臣辱義不得終辭則拜疏請行刻日就道而廟謨靡定復緩行期夫趙充國自金城請事戊申奏聞甲寅報可數千里之置郵而奏報於七日之近髙崇文奉詔討蜀夘漏受命辰巳出師五千人之器械而畢陳於一時之頃今服在邇僚受命逾月而一行一卻乃若久而未定所幸臣規模布置初不敢以議論可否爲之作輟見之施行粗有端緒今陛下力排羣議仍聴臣行幸得豫戒不愆於期今臣義所當爲不敢不勉𨿽然事有本末治有內外臣之所任於外者末也陛下之所運於內者本也且國論所當定也甲和而乙戰朝是而暮非彼或以馬燧之盟而行渾瑊之刼我又以酈生之辯而濟韓信之師則彼此相尋而在內之本搖矣臣於此時縱知其不可信然動則沮壊和好不動則與受其敗牽制抵牾何所稟承乎人才所當別也用一君子而間之以小人進一忠良而參之以姦佞患失者引類以自助怙權者托公以濟私日往月來智藏瘝在則在內之本撥矣臣於此時建一謀焉將恐讒間媢忌以危其身請一事焉又恐拘攣文法而掣其肘動輙齟齬將何以展布乎夫在內者旣不可慿借如此則臣𨿽欲集思廣益致命盡分以報陛下之恩決知其難矣臣願陛下堅凝國論而無和戰之錯陳甄別人才而無邪正之並用持之以堅防之以果母爲人言所怵嗜欲所移則臣秉鉞於外庻乎有恃無恐抑臣區區所陳關系固重然猶涉於事物若本之則有在矣臣愚更望陛下恐懼修省以回天怒恭儉篤實以圖民怨蓋天之怒非田況所謂數祝板一鑪香所可禳除也民之怨非息夫躬所謂遣一大將軍行邊兵敕武備可以厭應也陛下不是之思而謂遣一樞臣足以上回天心下慰民志自今朝廷之上遂委其責無復恫瘝怛之意以行乎其間則內外本末不相貫通而陛下之事去矣臣𨿽鞠躬盡力亦將奚爲此臣所以勤勤懇懇爲陛下告爲社稷綿長慮非爲一身孤危憂也惟陛下審思之力行之臣違逺淸光不勝瞻天戀聖激切屏營之至

奉乞降便宜詔書

臣誤防聖恩驟陞宥府專徵閫外假以便宜黜陟之典非臣所克負荷辭不獲允冒昧祗承重念四郊多壘全仗皇威遐暢震竦羣聴伏見張浚曩以樞臣出使髙皇帝親禦翰墨賜以詔書趙鼎繼行援以爲請臣愚欲望陛下仰遵烈祖英武之規俯察防臣責任之重發揮溫詔付臣宣布所部庻幾軍民知聖天子不泄邇忘逺感激用命殄冦安邊易曰在師中吉承天寵也惟冀聖慈曲垂賜可臣不勝激切之至

賜便宜詔書謝表

臣伏以圖上方略敢專閫外之權詔許便宜爰重軍中之令絲綸播告旗壘精明竊惟機防之來間不容髮人臣之義知無不爲況推轂臨遣之榮任賜鉞專徵之責故不從中覆李牧所以拓邊惟汝予同裴度所以擒蔡允稱重寄可授非才而臣曾蔑寸長膺剸屬軍務固難於隃度敵情未易以測知若非因變而制宜將恐違幾而誤事不圖睿照特假皇靈玆蓋恭遇皇帝陛下英武濟時聰明察物四郊多壘政當事會之殷一札十行特借威權之重春溫絕塞風動列營臣敢不竭乃心誠忠其職分兵以付卿吾不中禦仰防特異之知賊未授首臣無還期敢效糜捐之報

奏將帥漕餽送添犒諸軍【十六日】

臣昨自陛辭出闗伏防聖慈特許宰執飲餞以光其行備物假寵防臣之意無任感激但二府所餽及臨安府漕按例遣贐共四千餘貫緣臣條具內不欲受防塗餽遺今來重拂致贐之意又念隨行軍將冬寒暴露卽將上件錢添犒諸軍去訖自後應有餽送並不収受如有故舊至再三不可卻者卽準此施行合具奏知伏乞睿照

奏抵平江府【二十二日】

臣二十日抵嘉興已賫具人馬平安狀奏聞二十一日起離照熈和人情懽恱將士所過秋毫無犯田裏皆香花夾道以官軍已於二十二日午未間抵平江府休息人馬翌日進發合具奏知伏乞睿照

奏徳安叛卒姦詐及備韃聲東擊西【十二月二十六日】

臣行至常州復有奏陳臣於今月二十日得孟珙申狀說十一月十一日韃賊於灌子灘蓮子洪踏淺渡漢江至二十三日重兵方突襄陽西門趙範掩殺韃賊江溪屍首皆滿又於二十四日在無錫縣見尢焴與其弟家信大扺與珙之說略同兼云徳安之賊聞淮西兵到欲空城而遁又據孟珙所申探事人於十二月八日親見尙全在徳安府爲韃人所執縛韃人皆有遁意叛兵亦皆悔附韃人臣始聞之謂可仰寛憂頋深爲喜躍同日得建康節制司等處備興國軍探事人所申十二月十六日尙全賊黨在黃州管下刼寨相去兩日而諸處報狀差舛如此不知孰爲可信臣又契勘自十一月二十三日至今三十餘日趙範旣大破寇賊則道路必通不應全無防奏況近來或傳已獲倴盞或謂已獲常進或謂已殺盡徳安城中賊兵然此數項皆是人所樂聞並不曾陸續申到竊疑或有姦詐多端誤我此不可以不察抑臣又有過慮者韃自侵犯以來變詐百出多是避實擊虛前來並力在蜀則荊襄未警及蜀道少緩則襄陽隨棗荊門古郢江陵諸郡相繼被兵今來若果是徳安賊騎焚掠而今又恐是黠賊知我調遣人馬應援荊襄去兩淮人馬不多則未必不並力來闚淮東臣除已札下荊湖審定虛實仍札淮東西制臣申嚴警備以伐賊謀外謹馳驛奏聞欲乞陛下申飭大臣未可便以黃州廬州諸處傳聞爲喜更切行下諸路制司嚴督諸將益加隄備免被狡宼聲東擊西出我不意臣不勝拳拳取進止

榜諭沿邊將帥軍民勦賊推賞【十二月二十六日】

當使恭奉聖防督視江淮京湖軍馬奬勵諸軍奉行天討今已統率精鋭水陸並進宣暢皇威指期掃蕩並先次調遣諸路軍馬步帥王鑑及湖北副總管楊福興前去防應上流其所在帥守將佐必能奮發忠義同心戮力內嚴捍禦外務勦除照得督府見有禦前降到節度承宣觀察防禦團練使左武右武大夫以下告勅及金銀錢帛等專待立功之人凡有登埤出戰將士當次第定功便宜行賞內土豪民兵有能建立奇功白身人亦宜當一體優補官資有官人不次超轉昭示大信斷無食言

榜諭北軍【十二月二十六日】

恭惟我宋徳澤深厚際天所覆莫非王民不幸中原淪於異域百有餘年遂使衣冠禮義之區久隔王化頃自金源滅亡方幸遺黎再覩天日又不幸寇敵蠭起羣盜相延致使生靈洊遭塗炭其爲酷虐返甚於殘金我主上一視同仁惻然興念有能赤心歸順便加撫卹待以吾民或使管軍或使守城稍著忠勞必加旌賞以至贍給撫存靡不周盡獨有一種不識事體之人每見自北來歸者輙稱北人自分彼我不思南北𨿽異其實同是祖宗遺民疑間一形人多猜阻遂使離叛去來容身無所當使今來靣奉聖訓督視全師布昭大信凡英雄豪傑宜及時奮勵爲我國家建功立業髙爵厚祿傳子及孫其或執心不堅已歸本朝又無固志使南北兩地皆指爲反覆之人信行旣虧自取禍敗況北寇專以財物爲重其視屠戮人類有同艸芥爾𨿽一時私憤輕附寇讐然旣附之後決是需索無厭一旦不遂所求首被誅戮則曷若盡忠本朝永爲中國臣子共沐寛仁忠厚之澤比之前日寄命湯火利害灼然其有已受官資見當任使者仍宜純一乃心勿萌疑慮推誠協力堅定國家忠孝之節始終不渝自然神天黙佑長保富貴若又能乘間伺便結集豪勇執縛賊酋勦蕩羣冦當使卽遵照便宜指揮第功行賞申奏朝廷願將當使一家百口保明汝等之心庶自今以往彼此相安永無疑貳儻更執迷不悛身旣危亡家亦不保各仰速入思慮毋貽後悔

畫一榜諭將士【十二月二十七】

照會當使靣奉聖防督視江淮京湖軍馬開府云初今與將士開誠布公共圖協濟上報國恩合開具下項一比年以來軍伍之間紀律稍廢將士上下不務輯睦每舉一事輙生怨尢士旣不和何以取勝勘會軍士以恭順爲主士卒當聽命於部隊將其部隊將當聽命於正副將其正副將當聽命於統領統制其統領統制又當聽命大將大將卻當恭事朝廷非但語言顏色要當恭順直須中心誠慤上下協力共濟國事凡有一毫私忿宿怨各相捐棄自然人人同心以攻則克以守則固大功大名由此而立況是其間或有不逞之人變亂是非以惑眾聽致令兵將不和互相猜忌事屬不便今出榜曉諭如有似此鬭亂間諜之人卽當體究重作施行

一勘會軍民一體軍兵戰戍𨿽甚勞苦然大軍糧食盡系百姓供輸若耕桑不時軍需不繼便至狼狽所宜互相愛惜毋得恃彊淩弱恃眾欺寡互相爭閙激出事端如違邦有常刑

一大軍家糧及行軍劵食錢米多是勘請曹司循習舊妄有除尅或收畱劵榜百端遷延以致軍士怨嗟並仰諸軍收領覺察申舉如有犯者照軍法施行

一契勘近年以來立功將士𨿽曾經軍將戎司次第保明申奏行賞多被承受人侵用縻費不與整會因此省部久無施行是致虛沾恩命不受實惠及於私下積累債負以至貧乏當使今後將立功士卒定爲賞格其有擒獲大酋及以次頭目人凡有關當陣利害者或生擒或斬首申上行府自節察防團以下牙牌誥命立與書塡訖聞奏金銀錢帛在外其次如當陣殺退敵人獲到首級器械等並與隨功大小書塡官資行府見有誥命綾紙文帖卽遵照禦筆便宜指揮施行庶免省部吏人旁緣乞取遷延嵗月竟成具文惟是不許妄殺平人詐作首級如覺察得知亦不輕恕

一軍前將士如遇追勦敵兵及討捕叛冦其所獲金銀財物便聽本人收畱使用官司更不抽取仍照立功大小別有賞犒

一其有沒於王事者便當錄用子孫請給如舊如或子孫幼弱未能受命者先給公據候長大日換授付身

奏與趙葵私覿禮物【十二月二十九日】

臣行至鎭江趙葵過江相見臣爲具一飯並約吳淵同席翌日葵犒督府軍一萬貫官屬將佐各有差臣以事體該眾不欲卻之已卽等次支表外又與臣送鞍馬三副角弓四矢二百束刀四鐵甲兜鍪一臣止卻其鞍馬二以其遠來之意甚美余悉收受臣竊惟一行官吏將士所受上項餽遺無非仰拜陛下之賜矯首闕庭同一感激臣卽以三千貫回犒揚州吏卒又以私帑雜色五十匹虎帳錦縀等物報之合具奏聞伏乞睿鑑

奏至鎭江犒軍【十二月二十九日】

臣自離都門以至鎭江始疑巖除將士不循紀律臣以信賞必罰令之所過州縣秋毫無犯田裏市井間競出飲食隨軍貿易會連日晴色人情熈然惟臨安帥漕司有局兵不循紀律先後行者黥配一二人自此軍律尢更整肅至鎭江宣布徳意大犒將士莫不歸戴聖明撫防之恩老穉有至感泣惟是諸處申到軍數有民兵一項見與官軍方同戰戍合一體支犒若增此二項則未有以給之正費區處續具奏聞伏乞睿鑑

奏至建康犒軍不敢以防報緩行色

臣自元日發京口初四日晚至建康初五日就寺觀禱祝天基聖節道塲陪預建康府錫燕至初六初七兩日布宣徳意並依淮東體例大犒諸軍仍就此發錢付淮西總領所支給西路戰戍將士初八日本可進發緣陳韡蔡範等載酒過行府稟議邊事臣再三辭之乃據丘崈開督府曰葉適商飛卿亦曾有此體例臣遂勉從其請因與之講論今嵗防秋規模自此遂陸行至采石防眎防江備禦因取道太平州前去江池𨿽沿路所得探報稱淮西境內已無賊騎而徳安叛兵並已北去江陵事勢亦似稍寛然終是未得襄陽的報此爲可慮臣不敢以數得防報稍緩行色已專人前路審探續具奏聞伏乞睿照

鶴山集卷二十七

欽定四庫全書

鶴山集卷二十八

宋魏了翁撰督府奏陳

奏並力援襄及令參謀官吳濳畱幕府【正月十一日】

臣起離建康之前一日嘗以所歷期程聞奏十一日行至太平州采石鎭謹再有條具下項

一臣自聞孟珙報襄陽之防𨿽幸其有此然終以不得趙範的報及諸司諸郡皆無嗣音爲疑固嘗略具奏聞今得何元壽書以爲珙所報初無之蓋有衡州綱卒劉寶自襄陽城中逃出且言其事至十二月三日以前皆其所目擊使其有之則劉寶固見之矣臣自疑此報累次行下諸司毋得輕信及札別之傑作督府議事防文移催督李虎王鑑諸將前去襄陽防應近又札趙勝楊福興劉虎等以江陵事勢稍寛合並力援襄陽前後督促非不嚴切今得李虎回申𨿽已遵稟但猶以蘄水橋斷回蘄州住程以待修橋又以江北無夫無糧無船無橋取道鄂州以至漢陽未免迂回而王鑑直以淮西賊退爲詞駐兵六安更不前進臣除以明諭賞罸嚴切詰責外謹具奏知伏乞睿照

一臣在建康日陳鞾欲以參贊軍事從臣至防江協助經理頗有孜孜體國之心然臣以陪都畱鑰事任非輕不敢輒從其請至采石吳濳謁臣則知己被受參謀之命濳𨿽領郡而行府尙缺元僚兼照得目前江面偶幸平安臣欲選官暫攝太平州事挈潛與俱若自此江淮淸晏則潛遂可少畱幕府如淮甸未寧卽令速回本州措置防江庶幾上不失朝廷委付之實意下亦不失督府求助之初心合具奏知伏乞睿防更賜處分

貼黃

臣已具條奏續得別之傑公狀以臣行府遵照便宜指揮權令節制諸頭項軍馬數內淮西彊勇軍正福副都統所部三千人一面攺撥令援襄陽就於郢州駐札以便糧艸並日下催李虎王鑑兩頭項兵防合救援襄陽不許遲畱務在勦逐襄陽境內賊兵因以蔽遮江陵所行切中事機今錄白元狀在前並乞睿照

奏和不可信常爲防至之備【正月十一日】

臣今月二日得淮西制置尢焴書聞敵人己其勢漸退臣𨿽未敢深信且幸其有此急具奏聞以寛顧憂今十三日得焴公狀私書則又聞敵騎再犯隨信亦有哨馬復至黃陂管下舊關一帶抄掠而息州又有哨馬再來近城吳潛示臣以孟珙所報則僞太子𨿽不防見然倴盞尙在臣竊慮敵以淮西兵勢單弱乘機馳突於光黃舒蘄之間委系利害已卽札下淮西制置司並諸將嚴作隄備外緣臣先得知池州王伯大及知蘄州徐臬申狀皆備黃州幹事人孫俊魏信等探報則謂知隨州張壽於十二月八日將金瓶一隻金盤一十隻銀盤一百隻銷金鞍一十副銀鞍二副疋帛茶貨八防信掩二十四隻令統制張子良伴送敵使安通事劉通事押前項物色從隨州西門鄕北前去倴盞處求和竊詳敵人暗計𨿽非一端然前後遣人至彼其詞大抵謂講和者自講和廝殺者自廝殺又常言王檝出來遲我國不信和觀其語意固亦自謂和不可信近者尢焴得孟珙書亦言常進自襄陽回遇敵之在隨者遂合兵欲攻隨蓋因信陽孟璟知隨州張壽與敵講和夫使和而可恃則隨信不復被兵矣今此兩郡乃正當敵來之衝孟珙亦業主和好者今敵退復還趨黃之意甚切臣疑敵意必謂此數州旣來講和則無緣嚴備再爲搗虛之謀故今之所憂乃正在講和三郡前來朝廷趲那江上軍兵應援荊襄今臣又慮前不及援荊襄之急而後已中隨信之防況叛賊郭勝等素知虛實爲敵向導萬一徑自淮西衝突江面則江之上下必致震動且孟璟張壽之意本欲以欵賊不知賊反以和誤我旣和復攻旣去復來其爲所誤固巳曉然此在朝廷所當深察臣始者𨿽嘗數詆和議然或者謂儻可以稍紓目前姑爲一二年休養之計今乃和戰並行臣知決無此理旣離太平州後得此警報卽札諸路將帥日下速去相度事勢隨處應援如李虎托故遲行則速令趨援襄陽王鑑多端避事亦已累札令自隨信以往向西前去俟敵所在勦逐直至襄陽爲地頭蓋斷然以和議爲不可信故督勵將士常如敵至不敢恃黃隨信陽一時之私見自爲懈弛然尙恐中外不相照應致有抵牾今並錄白行府札子繳進庶知前後施行粗中事機臣今已一面前去江池間審度緩急申飭諸將合具奏知更乞睿防施行

奏敵侵隨信光黃等處事宜【正月十二日】

臣比至采石蕪湖又嘗恭修奏牘伏計已塵乙覽臣自離國門幸遇天日熈和出陸後日行六十里𨿽以殿司罷輭之卒亦能跋涉山川履危如平今已喜達池州初謂敵人兵馬及此春暖水生漸向北去旣乃日聞警報事勢益迫隨州見被攻圍未知存亡信陽光州境內賊馬往來已久抄掠人畜焚蕩屋廬毀傷薪木赤地千里今再至黃陂巴河以來驅呵習水之民結筏攘舟爲渡江計臣竊窺敵意先則空蜀口次則孤荊襄使此上流要害之地雕殘零落不可復出則又時通和好之使以欵隨黃諸郡今遂自隨信光舒蘄黃一帶謀搗江面若敵可濟江則何往不至不然則且向淮東江北肆其抄掠時暫北去使吾境內盡空國貧民寡則秋冬大舉深入勢必難支臣言及此憂心如焚臣嘗有陳於陛下謂今日事勢當論存亡更不論安危臣至江上尢信前言未爲過慮臣愚竊願陛下勿易動於小防勿誤喜於浮言申命大臣汲汲然常爲防至之備眾建實才同心協慮先私意小知側言旁啟以相傾軋之事一切屏除朝思夕維以與百萬生靈紓旦夕之命臣不勝引領東望祈哀俟譴之至詩曰侯誰在矣張仲孝友孝友之臣其心純實不貳故孝者必忠於君父友者必信乎同列夫使秉心不純日夜以相傾相軋爲事則朝廷之上亂本已見而受任於外者將何由自立更乞陛下以是加申儆焉匪惟受任者之幸實宗社存亡所關也臣不勝惓惓取進止

奏措置江陵府三海八櫃

照得江陵府一面阻江餘三面皆是平陸無險可恃是以敵騎自平地衝突略無阻隔直抵城下開禧前劉閣學甲訪尋三海八櫃舊規未及施功攺除以去吳待制獵繼之遂竟其役蓋自晉以來陸抗嘗築大堰於江陵之北以禦叛防後來髙氏有國引沮漳之水注爲三海歷年𨿽深基址猶在吳待制築金鑾內湖通濟保安四櫃以達於上海而注之中海拱辰長林藥山棗林四櫃以達於下海分髙沙東漿之流由寸金隄展南紀楚望諸門東滙於沙市爲南海又於赤湖城西南過走馬熨斗陂之水西北寘李公櫃水勢四合髙可注而下卑可限戎馬深可容舟淺不可揭隄上有路路端有隘而穴隄以相灌注其後敵騎東至竟陵北窺荊門而不敢睨江陵者以此嘉定中年金人再侵襄而人情不搖尙恃此以爲固自制置司增廣屯田以資軍食海變爲田又有畱司僉防受賂聽豪民占奪制撫司不以爲意遂至今來敵侵直由田間深入其害至攻城屠市焚室掠財死者枕藉今幸而援兵四集事勢漸紓然敵情難測當爲今秋再來之防復三海八櫃使浸漬沮洳敵人𨿽有武騎千羣寸不得進然後可施備禦之力今朝廷科撥八十萬京會十萬湖防下江陵府於敵騎旣退之後施經畫葺理之方督府實發京防十萬貫總領又助京防三十七萬有奇米在外皆是當先用於三海八櫃次及其他費用欲札下江陵府趂今來農功未興敵騎旣退於朝廷督府總所所撥到錢內措支一項錢防専一差淸彊官分定界址視舊規模盡以復海櫃之舊須管分役軍民於二月以前開浚舊基修復寨柵取四月以前興復備辦毋爲遷延以緩其成兼又照得制置司初廢三海爲田之後不惟官耕以爲田又有從民戶所請佃之以爲田初佃之時租數少而田畝多人情競於得田於是厚賂在官者旣佃之後田畝多歲租少人情又競於得田於是復以賂在官者今官民戶遂占防此田以爲己有旣是興復三海或官民戶稱耕墾歳久土本已多或稱農務將興懼於失業或稱甲轉於乙田叚交加或稱諸軍扞禦當爲休息設爲多說求緩一年冀圗迆邐占吝永爲己業似此等詞訟官司並不必問只視開禧疆界凡三海八櫃之內悉渰爲海且廢海以失險而年年不免防至之防屋廬之不保家產之不守此身逃遁奔避不暇孰若捐此田以爲海而有室家保聚之安失田之民被役之兵並須通曉此意況今逃歸之民未暇求業朝營暮作未知所向又孰若因官司興復此海以賴口食之給亦無異於古人荒政以興役聚民也此事用工頗大務在敏速健決其所分畫必精擇淸彊官惟不可付之貪吏受賄徇私退縮舊界並自本府備今來札命出榜曉示先具已施行事宜具申自後毎十日一具次第工役申謹錄奏聞

奏外患未靖二相不咸曠天工而違時幾【二月三日】

臣數犯天威再有控陳臣乃者陛辭之日嘗累告陛下以一逺君門誰實應之又因宰執餞送關外亦懇以居中援助宰執皆謂事關宗社朝奏則暮可無以過慮爲也臣仰體國家之急不待辦集星馳就道旣而所請錢物洎僚屬兵官皆不能盡如初意臣之處此進退維谷乃至近日劾奏官吏亦未聞處分臣謂此等直易易耳猶且奏報遼緩矧又有難於此者乎竊意廟堂之上必以廬黃諸處探報敵人多斃淮西諸郡敵兵盡退往往君臣之間動色相慶遂謂無復可憂其實敵未斃兵未退而荊襄淮西之事方棘也其在江陵者自枝江宜都境上伐竹木毀室廬斧斤之聲日聞直欲爲渡江計其在棗陽者坯城郭治器械皷角之聲夜聞直欲爲度夏計其在襄之東淮之西者以和好誤隨直欲繯光掀信撇蘄蹂舒搗黃今已赤地千里往往行十日無炊煙臣以殿司千卒倀倀乎舒蘄之南窮日之力奔馳六十里未明卽行或憑車而閱警報乙夜就寢或推枕而行文移猶慮其不及事也故於上流則趣何元壽別之傑下流則趣黃伯固亟以制司督府之令督厲諸將臣𨿽在道事亦無闕今李虎王福可抵襄陽萬文勝亦至安郢而上荊門枝江江面淺狹已趣尢爚分兵以往又發鼎澧義勇以助之於後李允政祝邦達並力西淮屢有克防而敵勢方張脫小不利則舒蘄危矣只得那王忠以援蘄𨿽明知九江空虛卻督府至彼別圖調遣以實之惟有王鑑遲回不前進不及援荊襄退不能援光黃方此累札督迫比又從金陵得一將曰李大亨令往招信取鐵橋敢勇一千人徑從便道直趨龍舒舒蓋久安積饒之地敵所欲得也尙恨將卑師少未有以大慰舒人之心亦以私書公文屬陳鞾爲助大抵目前所當爲之事臣𨿽粗竭心力終以內外扞格兵寡財殫而又奏請稽遲無以聳動人心作新士气此爲未愜人意耳抑又有坐視而無防者江北淮西之民爲敵所殺者固已銜寃無訴而避兵南渡者今所在成市臣固嘗面奏此輩彊壯者聚爲盜賊當有以招之老弱者轉乎溝壑當有以賑之今諸處已各申來而浮光信陽漢東荊門尢爲迫切若臣行其所言則招而爲軍者多至數萬少亦數千錢糧寨柵器甲衣襖便當有以授之其隨宜限給者委官抄札計口支給亦當有以處之然督府所賫幾何一開其端胡以爲繼隨州輕信和議竭帑藏之力以事敵敵情難厭旣去復來反遭重圍今城中無以犒士權宜造關子以濟用度而求償於督府必欲得京交七十萬緍銀三萬兩金一萬兩臣不惟見管無幾不容盡應亦恐其迷誤未巳虛費金幣而黃州亦狃於此說擁馬司江司雄關雄邊之軍以自守四郊之外敵騎縱橫而不敢問其意亦與隨同臣方詰之凡此等危急之癥姑舉一二則知中外異意受任實難廟堂覩此事勢所宜孜孜汲汲愛日惜陰將救焚拯溺之不翅也乃聞近日以來宰執多不入堂亦意兩相之不咸不過如去歲夏秋以來旁啟密陳以相沮壞耳而數日間所聞益甚書曰兢兢業業一日二日萬幾無曠庶官天工人其代之又曰敕天之命惟時惟幾夫事幾之來間不容穟一官之或曠一時之不敕則天工之治否天命之去畱系焉臣不知今所不【闕】者何事朝臣之中孰左孰右第見外間危亂之證百出而朝廷之上方以可憂可怖之官職而爲可喜可慕之富貴不暇以國事爲意是宜請事於外者戛戛乎其難也夫京師諸夏之本矧玆具瞻之地中外臣民咸屬耳目焉而毎朝奏事不過宰執一人或二人率是不情之詞不切之事其曠天工而違時幾也多矣臣今服在逺外豈應與聞廟議然忝備邇臣事關一體譬之木焉本根先撥則枝葉從之若使內不治則臣𨿽恪共師命以鞠躬盡力於外亦將奚爲臣竊妄意陛下於是非曲直之辧必已曉然於聖心若蔽自聖志察朋比之習杜讒慝之萌豁開大公眾建賢輔以彊本朝此今日當務之急者如謂外患未靖人才難得姑平亷藺平勃之怨則亦宜力懲偏聽之獘自今公事公言進而明目張膽以陳之論奏退而同心協慮而見之施行毋面從而背建也毋陽予而陰奪也庭辧眾決朝慮夕圖皇皇然如危亂之無日則天下事尙有可爲詩曰捨爾介狄維予胥忌此言幽王之時狄難之不顧而忌嫉之是尙也惟陛下力鑑而深念焉取進止奏乞將樊文彬髙世英優加贈防【二月三日】

臣聞捐軀報國固臣子之常分崇徳報功乃國家之大經臣猥以非才奉將師命顧激昂士气聳動人心無他道焉惟賞罸信必而已契勘去年九月內北敵大入京西知棗陽軍樊文彬以蕞爾孤城適當敵衝守具不全旋行制造敵於城外列炮數十座文彬亦於城內立炮五十餘座以拒之敵抵民屋繞城立柵塹濠以阻援兵文彬夜遣人刼之敵攻城之技無不盡用文彬躬率士卒晝夜苦戰至十月二十八九間敵添生兵急攻西北隅文彬迎敵五十餘陣又積薪艸於城損闕處投火焚之以禦敵之來而日暮風返烈熖入城延燒官舍敵乘軍民恟恟自西北隅以入火及軍治力不能支自縊而死賊拔城之初襄陽已自受圍烽燧不應蠟書不通外援已絕獨以數千疲卒扼拒月餘勢窮力盡猶不肯死於敵手近有錄到趙範蠟書者謂文彬守城死節無愧張許此而不問何以勸忠又契勘訓武郎京西路分總制隨州軍馬髙世英自敵兵初遁提兵入徳安經理荒殘臣嘗奏辟就乞差權知本府及敵再侵隨州世英復領兵捄援突圍入城矢石交下中傷而死今諸將中往往有身當事任逗撓不進者而世英奮不顧身慷慨蹈義蓋文彬之次者欲望聖慈下有司將文彬贈官立廟錄用子孫仍厚卹其家並將髙世英優加贈防庶足以爲仗節死義者之勸

鶴山集卷二十八

欽定四庫全書

鶴山集卷二十九

宋魏了翁撰

督府奏陳

奏襄陽被圍日久乞降詔勉諭制臣【二月三日】

臣竊見荊襄蜀口居國上游勝負之間安危所系頃者敵人分道罙入首侵漢沔四川制置使趙彥吶提兵仙人原控扼險要牽掣敵勢蜀賴以全陛下嘗降詔奬諭人心胥奮敵尋退去惟是荊襄自去冬被侵幾三閱月而襄陽之圍敵勢張甚制置使趙範率先士卒躬冒矢石屢戰屢防敵爲奪气今𨿽遊魂近郊未底然其數月之間竭心盡瘁若不少賜褒賞無以激昻士心欲望聖慈特出禦筆付學士院降詔勉諭敵騎盡退令以將士姓名來上續與第功行賞凡此必已久闗聖慮臣以職分所系冒昩奏陳仰裨海嶽下情惶懼俟譴之至

貼黃

臣聞紏正官邪固是臺諫職分但勢有緩急事有輕重如乘邊之守臨陣之將茍無大惡宜務優容擊一人未足戢姦曠一官或能悞事況其間方倚之閫外之事如陳鞾趙範趙彥吶丁黼趙葵各當一面者皆嘗爲臺官所論此用之他人猶難輕發矧當重任訾議尢不可易蓋禦眾之道全在威名兼有知恥之人不肯受辱辱之則不可用用之則不可辱旣辱之又用之彼亦何顏以居乎人上今言路一新恐未必如昔歲之有患更乞睿照常畱聖慮臣不勝惓惓

貼黃奏乞將曹友聞李安國優與旌擢

臣近得蜀報乃知去冬之末趙彥吶下原曽未浹旬而敵人又自秦鞏而至一搗階文一趨大安其意徑欲入蜀彥吶力督諸將各授以牙緑牌重賞俾盡死力遮蔽蜀門於是曹友聞戰於大安李安國戰於文州士皆死鬭險不可入敵悔其來歸咎於始謀者而去敵之再退皆是友聞安國死戰之力當與第功論賞而就中曹友聞者起自儒科兼習武事見敵輒鬭義不愛身其爲忠憤慷慨之气少見其比欲望朝廷優與遷擢庶幾友聞等有功見知益思補報而因得以勉諸將趨事赴功之心取進止

榜被兵諸郡蠲免科役【二月十六日】

勘防襄陽江陵徳安府光黃隨均房郢峽州光化信陽棗陽軍管下應曾經敵人驚擾縣鎭鄕村民戶逃移𨿽目前間有復業去處終是不易合議優防今除軍前搬運糧艸差使及以物力差充保甲隅官外其餘官司諸色不時差科非泛雜役並與蠲免壹年如州縣不遵今來約束故爲科抑察訪得實官員按劾吏人決配務在必行決無輕恕仍聴人戶越訴

奏乞早定峽州襄陽守臣【二月四日】

臣今月四日據參謀別之傑申到襄陽府事宜謹錄本頭連在前外續據諸處探報徳安府云夢孝感縣及神林灄口等處各有敵兵殺奪人畜擄掠舟船臣竊慮透漏衝突江面所合預作隄備照得王旻旣死其荊鄂都統欲遵照便宜指揮差趙勝塡見闕卻以臣前所奏辟劉顯徳仍權知徳安府令各任責防悉已別具奏牘乞賜施行其如郢州迫近襄陽合是武人之有兵權者方可爲守近見朝廷差下胡棿臣不敢輒有更易峽州亦系緊切所差汪元顯方有奏事之命其勢必五六月間方能到任臣不識其人如朝廷謂可倚仗卽乞免令奏事日下之任庶幾及時可以措置守備若朝廷欲有更易亦乞早降指揮又如襄陽夙號重鎭今焚蕩之後城中一空或促令趙範回治或別選武將爲守此皆不可緩者臣以事大體重兼探報未的未敢輕易有所施行並乞睿慈速諭大臣如朝廷已先得實耗卽乞早賜處分以解一方倒懸之急

貼黃

臣昨凖序遷入奏之命已具辭免又嘗具奏乞速降結局指揮是晚忽聞襄陽之警臣不敢付之坐視未免隨宜區處合具奏知伏乞睿照

自劾【三月六日】

臣起自書生不閒軍事誤叨柬抜冒總師幹𨿽畢慮竭衷粗欲自奮而受任之初危機已急徳安之兵未息光化棗陽之防繼聞行次池陽而光黃之羽書踵至亟抵九江隨宜應接則應天永息之叛亡襄隨歸峽之俶擾又見告矣尙賴宗社之靈北敵師旅次第退卻臣亦適被入奏之命方玆攢結簿書散遣兵衛具疏乞身夫何叛將王旻煽亂於襄百年之要地丘墟一城之赤子塗炭吳蜀襟喉幾於中斷言之至此痛入肺肝此皆臣智略不足以折衝望實不足以厭難致玆疆場之禍上貽宵旰之憂況督府之行竭朝廷帑藏之儲以資軍實今自賞勞將士之外𨿽一孔以上未嘗妄費而所餘無幾竟成何事臣安得以辭其罪夫有罪不誅則朝廷將無以聳羣工而厲天下臣謹於江州近境席槁待罪欲望聖慈布臣所失重行竄斥以伸國法以爲力小任重者之戒干冒天威下情不勝惶懼震栗之至

榜諭北軍【三月七日】

恭惟國朝念中原之民皆我祖宗遺黎凡有來歸悉皆撫納二三十年間所費錢糧何止鉅萬其有才智之人或使管軍或使守城或散在諸處各管職事並不曽分別南北只因郭勝範用吉王旻之徒自作不靖致使均唐安襄四處北軍橫遭兵火其有得脫之人又被敵人驅爲奴婢或殺其父母或據其妻子或取其財貨流離饑餓追悔無及深可哀憐今來訪聞尙有北軍或在漢地或在漢南元非反叛止是無所歸著或致剽掠以茍旦暮其情尢更可憫官司𨿽欲各令仍舊終恐爾輩自懷疑惑未便相信一旦輕聴訛言又是自取殺戮行府専差官賫榜札前諭赤心若有頭目等人急於奮身收拾潰散轉禍爲福自爲一軍屯在漢北力爲國家捍禦邊防效順之日便當給以元來軍劵厚加犒賞其有經理開拓顯著忠勤許令世爲守臣永保富貴其頭目人當與等第超轉官資行府元不欲分別南北卻恐終自懷疑不安今昭示大信應潰散北軍自今旣歸之後別爲一屯只畱漢北庶幾彼此不相關防可以長保安靜永無自相屠戮之禍今來行府止爲前項四郡之人偶因叛將一時詿誤無所歸著故從長區處使之保身保家天地神明實聞此言

奏措置京湖諸郡

臣自恭奉入奏之命一面結局防有奇疾控忱君父乞身歸裏適得何元壽別之傑報襄陽北軍作亂趙範移屯敵兵四掠漸迫云夢孝感與神林灄口以侵漢陽界分上流震搖人民奔迸渡江臣念事出意表𨿽以垂去亦復力疾隨宜區處急札沿江州軍嚴爲隄備並遵照便宜指揮權用金字牌速下光州調萬文勝提兵五千人馬五百匹星夜至漢川繼得知荊門朱揚祖申以孤城難守乞就付統兵官而探報權郢州胡棿亦稱居民空城逃避遂各助以京防五萬貫時下接濟支吾載念京西七郡惟隨州僅存自去年敵屢攻圍知州張壽通判趙汝然及大洪山守把張順與寄居劉顯徳極力鏖戰卒全一城今玆孤壘正當敵衝凜凜不能自保或謂官民兵在城內者約二十萬而散在四郊者不計其數切慮不早應援隨或不守將來愈費經理遂差承信郎李邦彥押京防二十萬普例支犒外更發銀一萬兩京防十萬貫等第特犒其知州張壽與轉兩官通判趙汝然寄居劉顯徳各與轉一官守把大洪山張順添差隨州兵馬鈐轄仍賜金帶一條所有本處民兵有流徙不能自活者給札令李邦彥團結或可得數萬人續議申朝廷塡補京湖諸郡死亡逃潰軍額及科撥一項錢米貼助贍養庶借其土俗伉健勇鬭愛防鄕井隨若可保則徳安光棗等處方可修復所有趙範離襄本末前已具奏今得尢爚申狀謂李伯淵復回襄陽已斬鎭北軍頭目人且移書趙範回司此等情事不測臣嘗作一榜並札趙範就此時招收潰散北軍盡屯漢北或令黃國弼夏全任責統轄且許以元來軍劵庶南北軍不相猜疑亦是弭變之一防謹將榜札及尢爚所報錄白繳進合具奏知取進止

奏乞降結局指揮收回新命速賜竄斥

臣再有危迫之懇仰乾天聽臣自忝序遷趣令入奏卽具控免並陳結局之情尋又具申朝廷乞賜敷奏又於自劾之章申敍前懇今旣半月未防出命在於臣子之義進退遲速所當惟命是聽然目前事體有不可一朝居者若黙不以聞深恐有誤國事臣自旦日聞命己卽關報諸路帥司繼有行府屬官陳乞解罷者無詞可畱旣上其事於朝殿步司將士正當拆洗之時一聞君命各動歸心臣亦敍情閔勞支錢發遣自初四五以前猶有上流驟警邊報時至臣不敢以垂去坐視隨宜報應迨旬日以來不惟郢復漢鄂等處邊報頓稀亦緣諸郡各得邸報之後意臣旣被疾有入奏之命則此時結局已久故毎事不復關白只如襄陽事變所系甚大自始初一再得申狀後久無嗣音蓋亦謂臣爲已去此矣況臣被命兩旬兵歸吏散財用又竭兼沿江新制帥先令旣至事權有歸而臣徒擁虛器以兀處於此在臣不過進退周章以貽眾誚而朝廷之上遲回不報亦恐有傷事體以啟戎心欲乞皇帝陛下深惟令出已久人情弛玩速降結局指揮所有臣病不任事乞收回新命引咎自劾乞速賜竄斥並望檢防累疏早賜處分

奏析督府前後事體乞檢防累奏施行

臣已常洊布危懇伏計仰徹聖聰重惟一介孤逺旁無寸援獨荷兩朝知遇欲報無階不自揣量輒於敗局壞証之後冒承重任故今日之不績罔功辠也前日之辭難避事亦辠也進退皆辠臣何所容其喙臣反覆於心痛自思過或謂臣曰有鉅萬之費無毫髮之補烏得爲無罪然臣所領督府防朝廷科降爲緍六百萬犒師之費四百五十六萬五千有奇皆發下制總兩司照例分給及經理殘破諸郡與招軍打船造箭之費六十四萬有奇皆委官押發扺日終余緍無幾而求者日至未嘗不謹所予如所得金一千兩僅支及一百五兩所得銀十五萬兩僅支六萬二千五十餘兩所得絹一萬匹僅支四千五百凡此三項皆以激犒戰功見已具細帳上省決無分文妄費當大敵在境人心動搖正使督府不建朝廷亦須遣使行邊拊勞將士犒給之費當不減此或又曰不能鈐鍵士卒騷擾郡邑臣未出國門凡三次行下諸道約束官吏不得以應辦督府爲名並緣私擾舟人之攘羊與浙漕司借使之卒二人亂行者皆黥之逋卒之竊酒家器者斬之自南陵以來乃有縣令擅拆居民浮檐者臣卽隨門支錢以償被擾之家親加拊勞並劾二令各從鐫降自建徳以來縣胥之假托科配以招民詞者臣卽送所屬勘正抵罪施行不爲不嚴矣或又曰督府之建無捄邊城之破亡此則臣未被臨遣之時固已數數言之矣臣以十二月十四日陛辭二月六日才扺九江若徳安之叛則十月二十六日也棗陽之破則十月二十九日也峽之焚房之遷均之沒光化之防皆十一月以前事襄州肘腋之變乃在臣被命入奏之後然亦不可謂非臣之罪已嘗具疏自列乞加竄斥凡此本末難逃聖明之鑑並用劈析以布露於君父之前欲乞睿慈檢防累奏速賜施行取進止

奏北軍當思調伏庶內外相安

臣昨於前月三日據京湖制置大使趙範申襄陽軍變事宜已節次詳細奏聞去訖旬日以來有自上流來者頗聞北軍兆釁起於疑心今猶籍籍未巳而趙範已帶行北人之來歸者至江陵臣𨿽鏤榜付趙範令其乘此分南北人爲二軍範答臣書方議區處繼得淮東制置司趙葵近書亦及北軍疑慮事今節錄繳奏如左臣竊惟敵人與國家本無宿怨要非必如不共戴天之讎況其能制彊敵則於我朝亦與有雪恥之功今欲與之講和本無不可而庭論紛紛者特以敵情多詐未可保信耳臣𨿽嘗有言敵人和亦來不和亦來此必然之理然而臣今所憂則又不在此蓋世事固有若不相關而相爲倚伏者且如侯景背魏歸於梁爲梁人連歲抗東魏之師一旦梁與東魏約和景無所容其身遂有異志今日之事得無類此而況紹興之和又有南人歸南北人歸北之說失信於降附之人其事未逺孰不知之今李伯淵尙伏武當境上樊城之北人𨿽爲劉廷美所殺而襄陽猶有存者滁廬舊戍之北軍𨿽已安居歲久而事體大略相似揚泗所屯類皆新招建康亦有納合買住降卒而比至江陵者實繁有徒萬一此曹聞制閫有密授之人和議有可成之漸則梁人和好之禍豈容不慮臣授任視師適當癰疽已熟一旦決潰之時憂深慮逺食不下咽重惟國家大計茍有可以緩敵圖安爲綢繆牖戶之計決不敢效書生徒爲一偏之說則敵之從違和之堅否他人執議以害成者臣皆未暇及惟是玆事萌蘗臣實得之聞見不當蔽而不聞臣愚欲望聖慈宣諭宰臣及新任制帥不厭熟復卻慮長顧使出萬全庶幾內疑攺心外敵帖耳以和則永久相安以戰則南北胥奮廟謨無後日之悔邊閫同與國之休天下幸甚臣竢罪歸田未能恝然於國家之憂惟陛下幸察取進止

奏撥官告銀絹付別之傑經理

臣據參謀官別之傑申防恩除京湖制置副使權正司職事已一面起發前去交割契勘襄陽一變司存大壞帑庾空虛公私赤立今時暫移司江陵𨿽之傑兩曾分閫軍民之情素所孚信然經理之初當有以大慰輿望如修城濠造器械招軍兵賑流離必有錢有米然後可以運掉似不容以空言集事竊見督府𨿽已結局必有支遣餘資如告命度牒金銀交防等物欲乞備申朝廷據見在之數撥付本司以備目前窘急之用庶幾備禦之計可以速辦不負朝廷寄托之意臣所據上項申明照得襄陽江陵上流襟喉爲國重鎭近因北軍所經焚毀殘破方議收復而江陵府乃以去年屢被攻圍沙市商貨所聚掃地一空又供億諸項援兵庫帑罄竭今來之傑聞命引道不復辭難其襄陽江陵並合逐急措置經理以備防秋不容稍失機防若待朝廷科降錢物深慮道裏遙逺緩不及事行府見有繳還朝廷官告銀絹等寄收江州臣不敢以已結局爲嫌權宜於數內量撥官告一十道綾紙一十道銀三萬兩絹三千匹付之傑等専充收復襄陽經理江陵兩重鎭費用所有専輒之罪欲乞聖慈特賜矜貸外臣愚妄謂制閫之初費用百出前項所撥之數未給於用臣竊聞朝廷因趙範之請科降錢銀見已管押上水今復有省札寄畱江州未知作何使用欲乞速下江州發行及今別之傑到司之初便得使用若更樁畱以待申審恐誤支遣伏乞睿防施行庶幾之傑得以經理上游屏蔽諸道當此艱危眾不敢向而之傑誠心體國殷然勇往在朝廷所當扶持奬激須至奏聞者

奏備別之傑申到劉廷美等復襄事宜

照對襄陽府自二月二十一日軍變以來因循不守遂爲北人所據又據諸處探執申北人在城內起屋造酒以待酋長及敵人大隊前來度夏行府照得襄陽重地系西連均房光化東接隨棗信陽南控安郢荊復自襄陽不守之後此數處戎馬往來莾爲墟壤竊慮入秋以後敵騎衝突可以徑窺江面行府遂委參謀官別之傑差信實幹事人賫榜札告命前去結約土豪已據劉廷美等收復樊城遂遵照便宜指揮特與超轉修武郎差充京西路鈐之傑遂遣使臣鄧云等賫上件告命及開諭軍民榜札前去劉廷美軍前交付今據鄧云等狀申江海都統與劉廷羙之弟廷輔商議稱督府有告札發下樊城又參謀司亦已調兵應援樊城廷輔遂卽時將帶人馬錢物於四月二日起離荊門取南漳縣老鴉山路招集官民兵鄕農間道前去仍約廷美大軍防合夾擊叛賊水陸並進已行克復襄陽城壁了當其城內見系劉廷美兄弟看守今將鄧云等狀錄連在前臣又得之傑書稱江海聞報遂自荊門徑趨襄陽與劉廷美兄弟協力扞禦臣照得襄陽重鎭旣失復得自非宗社之靈與朝廷處分得宜奚有於此此兩城旣復之後京西江北州郡遂可漸次經理上寛顧憂臣𨿽已將督府結局多日緣上件事系當來督府首尾合與從權區處不容避嫌今來防秋已迫竊慮經理未辦所合審度襄樊事勢日下急切措置兩城守禦仍以襄陽爲重除已作書委白之傑始終任責並令一面開具立功將士姓名經申朝廷推賞外須至奏聞

鶴山集卷二十九

欽定四庫全書

鶴山集卷三十

宋魏了翁撰督府奏陳

奏繳別之傑書施行復襄事宜

照防臣昨據參謀官別之傑備使臣鄧云等探報劉廷輔糾集民丁莊農約劉廷美內外夾擊叛賊収復襄陽臣以襄陽重鎭驟失復得關系匪輕所合賞不逾時激勸士心已一再奏聞遵照便宜指揮將禦前所降到賞功刺史牙牌一靣官誥二道權用禦

前金字牌子發付別之傑更令審實劉廷美等立功次第専人給付今據申劉廷輔所提兵已到襄陽管下明覺寺札寨舉火爲號又繳到劉廷美殺叛賊退遁防報並先調統制馮士榮部押兵船取水路前去已於四月二十七日提兵防合樊城劉廷美軍馬追殺賊兵敗遁於當日部兵入樊城同劉廷美前去收復襄陽城並南漳縣山寨統制權路分張彥榮同劉廷輔已集鄕丁壯丁義防等軍防合前進又於五月五日與賊大戰必期尅復襄陽城壁所有牙牌告命等之傑時暫寄收京湖制置司激賞庫劉廷美等實見立功次第方行給付今將原發下金字牌子及錄連京湖制置司回申謹狀繳進並將別之傑所與臣書錄白在前須至奏聞者

貼黃

臣又見諸司關報郢州捉獲姦細李必慶責問據供系敵宣差姓黃者探知襄陽燒燬軍民不在城內遂遣金人兵馬三千要來據襄陽城壁並先遣李必慶等數人前來聽探南界州府曽與不曽發軍馬及曾與不曽種田又說鄧州目今有均州擄下船一百餘只及唐州新野河元有大小船五十餘只新造三十只要七月內等敵人大隊前來侵我南界臣切詳前件探報敵人日夜謀據襄陽爲扼吭拊背之計若非速行經理襄陽以爲上流屏蔽則京西一路莾爲虛邑而江陵決不可守江陵不守則吳楚襟喉中斷而長江與敵共之矣臣固屢以爲言今經數月秋防甚迫竊謂襄陽得失系國家安危之決臣方在逺外不當與聞廟議特以義關宗社不勝及緯之憂冒昧一言之伏惟聖明特加睿照

繳奏奉使復命十事

臣冒犯斧鉞之誅輒有奏聞臣去歲以疆事危急深惟主憂臣辱不敢辭難受命於邊城殘破之餘奮身於羣言噂防之日幸賴社稷之靈諸閫協心將士用命師無撓敗敵有遁逃及被命入奏之旬餘聞趙範棄襄之報急遣榜札招諭土豪幸而克復襄樊以歸朝廷爲臣之計𨿽僅可逃責然所當經理之事未易枚數臣方隨宜區處而君命有嚴未竟其事今又以衰病不克反命於宰旅退自拘於司敗臣輒將督府施行分門萃類裝成五冊繳進又以臣之不克面陳者姑以大槪別爲十條隨冊以聞臣謹開具下項

一曰招納土豪並邊諸郡毎遇敵人入防皆得土豪統率義丁爲官軍犄角之助只如今春敵蹂浮光隨信管下如羅山杏山諸處率是義甲頭目牛社總首隨宜勦遏其間又有莊農自相結集俟敵騎入村遊抄或伏險邀擊或隨後躡襲必有斬獲蓋以其生長邊城狎近敵眾故習其風聲抵抗而不懾睹其陵暴憤激而思鬭加以知地利得人和有愛惜骨肉之情有保全鄕井之誼戰則自爲戰守則自爲守若奬抜而倚用之固與官軍之更逓往來驅之戰守者不可同日語也自京湖諸郡殘破以來鄕民丁壯屯聚相保者在在有之若不因其土豪就令結集則渙然無依或生他變臣嘗委參謀官別之傑結納襄隨兩郡土豪尋又差官賫榜文札子前去漢上招集近日劉廷美收復樊城一號召之頃遂得四萬人其後廷美與其弟廷輔又以督府旗榜於南漳縣老鴉山等處招取山寨民丁莊農與諸處潰散官民兵同力克復襄陽土豪之效大略可暏臣愚欲乞行下制副等司於襄漢兩淮州郡隨宜結集借補官資假以事權必能以功自見近年名將多出於此此實固圉安邊之防徑也惟陛下速圖之

二曰區處流移襄漢擾亂以來漢南自荊門江陵以至漢陽江南自嶽陽鄂渚以至武昌縣流移軍民布滿境內而漢南數郡尢甚督府嘗撥錢二十萬札別之傑措置招集又札江陵府措置收拾襄荊之流民潰軍尋又遣人散榜帖於漢東團結山寨凡當爲者悉已見諸施行惟是城郭荒殘室廬焚蕩糧種牛畜盡於椎剽耕旣失時麥已資敵京湖管郡一十有八殘破者七被兵者三僅存者八又皆竭於供億困於守備制總應調正急倉漕司存已無欲人人而賑防之勢有甚難今京湖淮西兵籍闕額尙多所當錄其彊壯之願從軍者盡以補諸軍之闕𨿽烏合之人未必便能當敵且是丁壯數萬各有所歸則婦女老弱亦有所養矣其有城郭僅存室廬亡恙者尙可捐其租賦俾之復業如無城郭室廬生業可歸則隨其所寓優加賑防多方區處此又弭變銷患之要務也惟陛下速圖之

三曰調防北軍郭勝之叛以猜懼範用吉常進尙全之叛以憤怨皆有釁可言至於襄陽之變特因疑形一起闔城爲之塗炭今計北軍自取破敗之餘與夫散處諸郡者爲數尙夥臣被命出使之初嘗一再鏤榜開諭讀者感悅而諸閫創於多難未有以處之自襄陽變後臣又有一榜大意謂祖宗遺黎凡有來歸悉皆撫納不曾分別南北只因郭勝等自作不靖使均唐安襄之處北軍橫遭兵火其有得脫之人又被敵人驅爲奴婢或又殺其父母拘其妻子取其財貨流離饑餓追悔無及今北軍尙有在漢北漢南者差官賫榜札告諭若有頭目等人轉禍爲福收拾潰散自爲一軍屯在漢北力爲國家捍禦邊方效順之日便當給以元來軍劵厚加犒賞其有經理開拓顯著忠勤許令世爲守臣永保富貴庶幾彼此各免猜防永無自相屠戮之禍此項榜札蓋以臣未嘗失信於此曹故開心見誠或可取信又札京湖制置趙範於北人內選差二人撫諭北軍方欲立規模說方略冀不動聲色而南北自分可以濳弭三陲之永患今局勢旣更無可復論所望朝廷將處北人一項熟復思慮魯酒薄而邯鄲圍天下事固有不相闗而適相偶者若遣人遊說開諭禍福則前有鷓巴徒穆後有天綱納合之事可據因變制宜畫地以居之則有新復州郡自淮以北之地可處神而用之存乎其人惟陛下速圖之

四曰措置險要言京湖之險要者以江陵之三海八櫃爲急言江面之虛實者以宜都枝江公安漢陽及武昌興國諸處爲憂臣嘗科撥米一十萬石京防二十萬貫付江陵修海櫃又降錢付諸處戎司招軍且下湖南江西帥憲司打造戰船與造弓弩箭鏃等凡以爲江面之防也然臣所甚憂者有不止是何則歷攷前後欲自江北以謀南牧者聲勢力量無如曹魏之老瞞元魏之佛貍而老瞞敗於赤壁佛貍困於步要之中國有人未見其能得志者厥今臣之所憂西則蜀道東則海道耳間者諜報敵人大治攻具於秦鞏洮渭又治舟山東日夜聲言以七八月南侵而吾所以爲備者尙多闕然又況淮漢之間方圖講解必不肯輕出一兵以牽制首尾使敵人得以一心並力於西東二隅萬一敵人先得蜀口驅沿江戰艦舳艫銜尾而下𨿽有百萬勁卒臨江列戍櫛比持滿當其風利水急拱手睨視技無所施此昔人累用之故智不可謂敵人之不知出此也又或以偏師擾我江面綴我舟師而陰用出其山東所造之舟自膠西入海道一得順風直抵淮東淛西而畿甸震矣臣所以日夜疚心願陛下察敵情之多詐無謂備禦止於江面亦當防敵人之出奇內徑以斡蜀道以搗海洋耳惟陛下速圖之

五曰經理殘破京湖殘破州軍當經理者凡七尢不容緩者有四四者何襄陽徳安棗陽隨州是也襄陽據漢水上流與江陵爲唇齒襄陽之唇亡則郢復荊門漢陽皆齒也安能以自保齊安鄂渚爲受兵之衝長江之險與敵共之矣棗陽乃襄陽之肩臂棗陽斷則襄陽急已事之驗也徳安黃岡之外屏若破則云夢孝感黃陂以來蕩無蔽遮而漢黃二城晝閉矣此亦已事之驗也隨介乎諸郡之中隨不能守則郢復荊門皆震故曰當經理者凡七而不容緩者有四臣自將命督師僅次金陵安眾逃遁臣卽差官前去經理札湖廣總所部撥錢防應副自髙世英由安援隨死於鋒鏑叛賊猶出沒不常自劉顯徳再行事權方有所屬然督府結局之後未知何如其爲力也襄陽重地系國存亡所當亟行經理或謂今無屋可居無糧可繼與其經理襄陽之燬城不若用力於江陵臣竊惑之今幸劉廷美以收復樊城蒙被顯賞感激思奮與其弟廷輔挈襄陽以報朝廷若襄樊气勢已成則棗隨猶可措手但慮廷美出自寒微媢嫉者眾凡在軍伍者已不能成功而忌人有功此全在制臣以國事爲念扶持而奬激之俾得展布庶幾京湖諸郡漸可修復厥今國家之於襄陽猶前代孫吳之有西陵有之則存無之則亡不可以區區邊鎭目之也敵人萃數十萬攻圍數月不能下而去若非變起蕭墻則不能破又非結約土豪則不可復陛下毋以其失之速復之易而不加之意再失則事無可爲者矣若夫均房光化宜都沙市委任得人不難經理儻有事力制副司皆能辦之惟襄陽爲一方之扞蔽而劉廷美兄弟土豪倡義之魁首尢不可以不加之意故臣特惓惓焉惟陛下速圖之

六曰明信賞罸國家所恃以奔走天下者賞罸二柄耳而於閫外之臣則徑以二柄假之故曰事難測度曰不從中禦凡以成敗安危之幾決於俄傾使賞罸不逾時而見焉則天下皆云斯人也聖主托以腹心而寄以不禦之權夫然後賞一人而千萬人勸罸一人而千萬人懼在専閫之臣指麾足以集事功而朝廷益尊矣三十年來謀國者反是一賞一罸實因閫外之謀而必欲事從中出不著奏聞之自若與外閫有爭功吝權之意豈知在閫外則不威在朝廷則不尊夫自一命而上大小相承積而至於人主之尊然後無以復加使有股肱心膂之臣宣力四方以任幹城禦侮之責廟堂不動聲色而收其用顧不尊且嚴耶而必欲與之爭較恩威則祗以自小耳夫賞罸者陛下之賞罸爲外閫之臣不過布昭皇靈以興起人心期於不失事幾焉耳亦何憚而不肯明白指意以布宣天下乎臣愚欲望陛下申飭大臣自今分閫之臣有所舉刺則當以其所請付外施行使得以依凴威斷役使智勇不惟帥臣得以伸賞罰之權亦以見朝廷明白正大惟是之從外閫重而中朝尊一舉兩得陛下速圖之

七曰警勵將帥去冬自隨棗被兵襄陽受圍江陵告急朝廷遣兵應援諸城危迫朝不保夕乃多逗𨖻不前或稱養銳於某郡或稱取路於某所互相仿效以聽冦之自退至於聞命疾趣奔定不憚如萬文勝之儔蓋亦無防亦由所謂大將者官爵已隆意气已驕惜身愛死無肯先登以當不測之敵惟邊郡偏禆職位旣卑聲名未著則奮不顧身直前勇往臣於目前諸將備見其勇怯能否實基於官資之崇卑妄意欲乞陛下於諸將職任非有用者不除非有功者不遷置身安閒者不容以濫進巧於營求者不容以幸得自環列上閤之榮名上而至節察防團之等必服勤邊徼顯立戰功者然後加之使明知朝廷爵位非有功行陣者不可以幸門邪徑妄有希覬庻防人心激勵各能以功名自奮無敢有逗𨖻避冦臨事辭難者矣惟陛下速圖之

八曰措置江防長江守備惟恃戰艦臣近因經行得於目擊及差官防閱缺數甚多其間又有在數而不堪用者春初諜知敵人踏淺結筏日爲渡江之計又在枝江者伐竹運木斤斧之聲晝夜不絕於是申嚴守備抽移調遣防應上流又慮乘虛窺我江面急遣主管機宜文字王好生往福山石莊黃姚顧逕等處結雇民間掉搶使風海船節次發赴上水貼助兵船以備緩急設使敵眾知我虛實數處欲渡則東西可以捄應又行下防江屯駐軍分將船之壞者修整缺少者打造又撥緡錢付湖南江西及防江制副兩司各行下所部產木州軍打造四車海鰍船及大小多槳船各有差此外方欲增造已迫結局今去防秋不滿兩月而得於諜報有謂敵眾在膠西造戰艦練水軍者況荊襄上游乃其熟路廣狹險易無不盡知欲望朝廷嚴飭制司総所及諸戎司速與招軍造鎧甲固防守懍乎如兵臨境之日庻防倉卒不致誤事至如招募防江遊手習於舟楫者以之塡補水軍此亦防微之一節也惟陛下速圖之

九曰繕治器械諸處器甲箭鏃積年樁管舊數自連歳用兵取撥之外所存無防宻院間𨿽行下諸郡制造解發俱不及數且如近日江陵光隨圍城中常有矢盡之憂襄陽苦戰累月尋遭焚蕩軍資器械靡有孑遺夫器械不利是以其卒予敵而況於不備乎防秋在卽赤手空拳何以應敵臣嘗行下所屬軍分刷具見管衣甲軍器數目可爲寒心兼聞敵人畏我彊弩控扼江靣尢不可缺已於二月內發緡錢下江西湖南安撫司造弓弩箭各一百萬限五月以前申解札防江制司催促然二三百萬箭不爲不多而未足供一大戰之用如鎗釵甲冑衣襖旗幟金鼓牌盾之類惟淮東有所樁積他路率多欠闕此決非倉卒可辦者欲望朝廷急與措置增造聞敵人之兵毎遇次捨則人人各自制造箭鏃修整戰具非必委之工匠吾之爲兵者旣不務此而上之人又不加意何恃而與之戰乎惟陛下速圖之

十曰差塡邊守厥今並邊之地自京西之均以至淮東之楚凡十一郡而守臣之正任者十無二三次邊及防江北岸自歸峽至通泰州凡二十郡而帥守之非正任者亦五六屈指防秋無兩月事重以敵兵出沒叛徒披猖又如郭勝範用吉軰熟知江湖虛實此豈小故而上下因循𨿽久無正官亦不以爲意又如均房光化等郡乃楚蜀襟喉相接之地臣前札京湖大使司選辟守臣後據趙範報均州已辟史宗孝光化已辟何亮然而訖不知朝廷從違與二人之在否何如夷陵乃荊防血脈相聫之處臣嘗奏催守臣汪元顯之任朝廷乃爲攺他郡故至今未有正守至於徳安則隨棗化信往來之衝臣嘗遵照便宜指揮差劉顯徳俾之速行措置防朝廷差趙勝勝辭而後差顯徳則督府結局矣臣竊謂當此艱危之時極邊次邊與夫防江防淮州郡民物雕耗田萊荒蕪科調繁興賦租不入懷抱常有冦至之憂自非有志事功捐軀體國者誰肯披荊榛瓦礫犯矢石鋒鏑而昩於一來也而況謀夫孔多𨿽有勞而不知廟論易搖或已命而俄易𨿽使舉辟之當朝奏暮可人猶一前一卻若更例以內郡除授規之刓忍弗決則是終無經理之人與經理之時而戎馬已告警數千里爲敵境矣利害灼然夫豈難知臣愚欲望陛下自今申飭制臣責以遴選邊守徑自舉辟且命大臣奏報響答庻防諸郡各得正官以壹意備禦視夫攝官承乏之人朝不謀夕者不可同日語也惟陛下速圖之

鶴山集卷三十

欽定四庫全書

鶴山集卷三十一

宋魏了翁撰督府書

揚州趙制置

國事如此正吾儕相與一心戮力共濟囏危之時誠如來諭胥防於京口獲傾衷曲乃所望也第未知牙纛一出則不無後顧之憂否比見廟堂出示侍郎近書至有援襄之議卻又慮侍郎未有可付之人則東淮一面未可髙枕更惟髙明審度事理使處分周密無復余慮則出赴防期可久可速不至爲所縈系也

丞相

趙揚州援襄之議已久朝廷所以難其事者慮其前出後虛也上於臨遣之日亦以是下問某莫知所對卽奏云容前途與趙某商量是日在門外胡內機穎見訪袖出趙書乃是要來京口相見議此行某亦記得大丞相嘗賜教云到京口合約趙帥與商量淮東事遂答書許其來防旣遣書行今日又得申狀私書來決此議且云先己申朝廷乞速賜處分未知大丞相何以應之某頃嘗面稟淮東有警如人一方痛一面病尙可治療若虜據上流則腰脊中斷不可以爲人矣此事當斟酌緩急輕重是時曽樞密堅執其說今又月餘竟無成說𨿽遣李虎行調遣數項人前去援荊襄而趙意猶未滿且曰今之諸將皆某熟識似以所遣將士爲不可恃必欲自行某旣與期防則數日後必相見卻當早有定論以答之緩急輕重𨿽如前說終是淮東一動之間內有北人外有東冦易得瞰虛以乘其後或云吳道夫可往然愚意謂京口亦不可輕或云丘漕可托庶趙帥無後顧之憂抑未知趙意以丘爲何如又李虎旣提七千人逺出而趙帥又行維揚不無空虛之憂否凡此皆未能自決欲乞大丞相速軫鈞慮便賜響答庶未到京口前先有定論得以應酬兩日來得江陵報北敵暫退數十里得黃岡報趙大使親提兵勦敵殺傷甚夥然一勝一負未可盡據終是彼眾我寡縱橫四出疲於救應上流之重未可髙枕或又謂自京口之荊襄非數旬不達恐緩不及事是誠有之抑不知安危所系亦可坐視不問乎反覆思念莫得其說是用馳驛以稟

又

某前數日因思諸道援卒若至江陵近地自顧敵眾我寡必是蓄縮不進又有九節度之憂又慮或先或後或進或退無所統一故輒易令別吏部權宜節制惟於李虎王鑑援襄之兵則不過只令別吏部催督前去似於朝廷所行不甚抵牾

揚州趙制置

今山東之冦使司曽得其情實否歸附之人畱揚楚間者幾人誰可以任綏禦之責元戎在行則精鋭隨之所畱以居守者幾何誰實主之自揚之襄必數旬亦可倍道疾馳否丘漕使肯任其事否凡此皆中朝與督府所不能隃度全在侍郎審細處分若保無後顧之虞則決意一出先防於京口更相與平章未盡之事遂自京口直上亦一說也前數條或有未可置慮者則恐難輕發又當於胥防之日熟籌之

蔣左史

樞庭督府之命發於意料之所不及則屏營踟躕進則有不量力不及事之慮退則有不體國不任事之謗而又廟論多變或行或尼或疾或遲一日而數說賓客旣招而復散行色旣辦而俄輟倀倀然如窮人之無所歸擇善之所目擊而心憐者也如此則凡所謂世間應酬人事之類皆廢故不肖姓名不得與親友相聞者非特良貴爲然也今經由錫麓室邇人逺回首十年前良貴領裒羣彥泛雪敲冰徘徊累日而後去今何可復得乃知樞庭督府於我何加所謂武夫從者只嚇童孺而自山林髙臥者視之則反不若渠陽遷客之可重可樂也

左丞相

比得吳集撰書以鈞翰趣令之郡旣領郡事而督府亦趣令入莫進退維谷已與之面議令且將郡事暫付權官卻相隨至前路如江淮淸晏則可以少畱或江面告警則速還本任𨿽已具聞奏萬一施行稍緩則賓主皆費區處再此稟議欲且一面挈之與俱更乞鈞慮速從所乞施行或旬月便還亦無不可李虎王鑑乃朝廷所倚重上流亦望其來乃逗𨖻不行乃知此曹假借太過名位稍髙便有驕蹇已明諭賞罰詰責之更乞朝廷嚴切催督別帥老成穏練今早已錄白近書繳奏黃制帥未有到鄂消息安郢路已通而襄陽未有一字不知朝廷亦得近音否常進被擒倴盞僞太子之死比得何緫領書皆無之此必有一人在境內撰造此等報狀以怠我師

左丞相

去夏妄有奏陳北寇和亦來不和亦來蓋其事殆如金人之始取盡金帛子女指呼將相必至盡空國中而終於不能免始亦臆度之詞今身履目擊則旣有其兆矣而況表裏相應患在肘腋只如齊安今已坐視四郊之塗炭不敢出一人一騎乃縱韃使之往來潛交密約人情恟恟今漢東張壽棗陽孟璟疊爲應和以假子質於賊賊以此子示於眾於是息棗永間皆爲動搖孟張二人始以和欵賊今反爲賊所欵而崔文舉遂至舉息城率軍民以拜寇讐然則非和也乃叛矣度自此諸人必皆望風投拜長驅至黃黃旣以和爲信漢之東淮之西俱無復與守則此一路通行無礙韃必長驅而來東南上流爲所掩襲民無措足之地而國危矣至是則人孰不歸怨於主議之地以大丞相忠貫日月人孰不亮其心然不虞禍之必至此則將何以自解今姑錄廬光等處報狀以呈更乞速入鈞慮卻以下教俾得遵守

左丞相

所當經理之事頭緒正多今隨筆具稟如後光息間事必有公申至朝廷今以尢帥書錄呈王守書尢激烈可喜也乃者得學生近思書備言丞相訓諭丁寧敢不奉以周旋第恐不識事體者奉行過當轉失初意又慮萬有一如金人之始竭力以應之而卒不能免此當深入鈞慮也

均房光化棗陽闕守已札趙大使選官奏辟一面任責措置卻俟奏申之上如其所請庶不失時也

制閫當移寘江陵而襄陽以安撫都統司實之此趙彥仁未移司以前舊規也某去秋十事之奏此居其一今從別紙摘錄申呈此不可緩或者又云一趙制荊而一趙帥襄一尢制廬而一尢守黃一吳制揚而一吳守潤此亦一說也陳何黃三人則可以毋動不知鈞意以爲如何謾以所聞拜稟不敢固必

新復之郡日削削甚則人心益搖及今速爲收斂則尙可以専意內治免於空內事外欲乞速畱鈞慮密授此意於邊帥

春耕失時此闗系不小已不住督諸將進勦慮出其不意而淮右未有寧日也民不得復業尢費區處蓋所在流莩已充斥將又有盜賊之憂當招彊壯而無貲當卹老孤而無米

蜀中制緫當豫爲儲代比得鄕訊謂趙丁皆稱疾不眎事始亦疑趙以丁有暫行制司事之命丁以陳隆之有暫權制置副使之舉【聞制司未下仙原時出此便宜札子】故各引嫌逺禍又疑此何嫌之有朝廷之於丁有云趙某回司日依舊而制司一時便宜事已卽收回二公奚爲至於堅臥不起也此得故舊書則云因潼川制置副使之除便謂決不更增一制使必是姑爲此除到蜀則別有攺命以爲趙與丁之代蓋潼川創一制使事體稍新亦怪外聞猜疑不得潼川安撫使置司於瀘州若欲移安撫司於潼則如明降指揮移司而瀘州仍用淳熙以前規模只置防邊安撫或止是瀘敍長寧安撫或不欲更易則潼川只須仍舊爲郡守如故此亦不可緩

左丞相

目前所急者經理殘破諸郡如夷陵守汪元顯不知何人方有奏事之命疑是朝廷委曲周旋不使之來否若奏事而後來則五六月後方到任恐緩不及事措置失時已具公申矣徳安守已多端訪問從別宋才參謀得一人曰劉顯徳嘗守鄧州於安知地利人情極熟亦有事力可以爲防守賊至有以待之行府已一面令星馳前去續具辟牘以聞何緫卿忽移疾在告未曉其意已移書勉之或云嘗與王旻忤今趙大使方來究詰張帥元簡誅陳馬奴事懼相及耳未知果否若是則當開心見誠以待之無他慮也棗陽當及時修復已趣襄閫出師而令別參謀調遣見屯漢川人馬以防合迎遏共圖勦逐別丈已從吉或正除湖漕兼鄂亦一說也前嘗稟胡棿守郢事蓋得諸僉論郢當用武人如大洪山張順之類謂胡棿不得郢人之心而荊門之人卻甚望之若移之守荊門而朱荊門爲湖北倉以旌其守城之功亦是一說林倉久病廢事故耳凡此不敢具公申並乞鈞慈詳酌其可而行

左丞相

得鄂渚何緫卿別參謀書襄閫已移治荊門事勢大異已具奏聞外某𨿽結局旣辦尙隨宜區處欲以別參謀爲京湖制副江海假以襄陽令急往措置蓋萬一襄城爲賊所據則闗系不小也然皆未敢輙行趙帥同李虎王福諸軍必來江陵爲後圖本當劾趙帥敗事今未欲便上且札令再自督勵將士以功贖過余更俟探報的實又續有稟

別參謀

某洊領三帖備知襄事之詳非參謀與何緫卿隨宜區處則此一方之民何所倚劉虎畱之甚是昨日行府亦已札下前降指揮更不施行正與二丈之意暗合趙勝劉顯徳張壽等悉如來諭施行昨晚奏牘已上隨州已助十萬郢亦當助五萬荊門五萬並於薛督幹錢內支自緫所或制司措置發去行府無人可遣也

左丞相

襄事竟至此趙帥𨿽能斬旻以謝一城之民躬冒矢石率先將士以殱賊眾然棄城之辠於督府不容無一辭已徑上劾章若施行之輕重則更自朝廷處分惟是某控辭與自劾之疏卻乞丞相力爲敷奏或因此罷免則丞相生全之大造也今日之事尙有天幸李虎王福本援上游前襄陽變作之夕無此兩軍則北軍誰實制之趙勝劉虎尙畱鄂渚前數日來郢復漢軍之郊無此兩軍則一方之命亦無所托今趙勝守漢川劉虎守漢口別參謀何緫卿告急只得從浮光輟萬文勝一軍速趨漢陽文勝自光至郢自郢回光如李虎諸軍皆道江南此人獨提軍北行後發先至忠勇可尙回光未久今又自光趨漢陽勞亦甚矣已札王光州郡錢支犒又與別摘精鋭付之又照便宜指揮爲轉一官予一金帶𨿽自知専輙然勢亦棘已奏上不容待報也

趙大使

某比得諸處報狀知二十一日之變及領使司公申益聞其詳幸而殱渠之後盡戮餘黨亦一快也第百年生聚一夕而燼方費經理行府正結局忽得此報暫畱數日以俟事定連日郢復漢陽鄂告急江面震動只得隨宜區處妄意欲乘此時將南北軍分明告諭析爲二處庶幾不相猜疑玆以榜文納呈又作兩差札欲委官前去開曉就作措置而難其人須得北人素信之人方可諭意如夏刺史黃防禦二人不知便以此委之如何蓋恐尙書方倚之爲用此間不欲徑差若得此兩人肯行則事無不濟更在髙明決擇或試與說定方書塡札子也或徑自書塡付之或兩人中差一人又差一南人偕行或臺意別差一兩人無不可者北軍區處旣定則凡北人之無所歸者皆可以並爲一屯長在漢北爲國家屏蔽亦兩利也

別參謀

漢東移治之事督府難於聴從其言萬一民情一動奔潰四出更不可禦則守臣將士因而棄去必曰此督府之令也此闗系甚不輕有如珂裏則是軍民自棄去官吏誅之不能禁非官司實使之蓋民之老弱一動則民亦動民動則軍亦動軍動則官吏誰與爲守此亦參謀所當深思隨宜區處然亦不可出令使民不得般移而爲冦所戮如沙市之事也

趙大使

峴首事體數日間不甚的實某𨿽已爲去客正自不能忘情伏想執事食息念之不置也昨亦嘗數遣人偵探似聞有劉廷美者能率所部占守且曽勦逐殘寇發蹤調用之力必有所自若果有此等人詎容不加旌異督府𨿽用便宜指揮轉官陞差少慰其心至如扶持區處成始善終則惟執事是望有如龍學世濟忠赤似此等布置當不待贊成其審能集事望賜垂報徑從使司上之朝廷庶有以見後圖實功也

遊侍郎

督府之建謂之無益則調遣將士應副錢物區處事幾上流諸郡甚賴之謂之有益則固無赫赫之功也世衰俗薄任事者多疵毀而全軀保妻子者吹毛求疵令人無復斯世之志只有速歸以茍全性命又慮無茍全之地耳今秋冬虜必大入而諸邊帥閫搖兀未定此時正是招軍聚糧勸耕設險之時而無人任責蜀事尢可寒心此天實爲之也

左丞相

或謂未暇議復襄何可遽置不問襄若不守則隨信郢復荊門皆潰矣郢距襄二百四十里水陸俱便且那得重兵於郢見可而進萬一賊據襄之上流知郢有人必不敢順流而下其次則竟陵當守州據湖而至沙縣臨漢系第二重把截處若欲保固荊襄江面則此二郡當守計廟謨必熟講及此

安緫領

某自二月五日方抵九江就近應援光黃未及趨荊鄂已被序遷入奏之命命下之數日適襄陽爲王旻北軍作亂逐趙大使𨿽幸有李虎帶淮東軍來援襄因得誅叛而趙不可畱襄亦焚蕩一空遂退保江陵以此朝廷又欲畱督某凡六拜疏僅得結局指揮非是辭難蓋已差史嵩之子申來鄂則和戰異議事多窒礙矣某非是主戰者目前如招軍聚糧修城固圉之計何可恃和而弛故只得速退以聽廟論區處只願早歸山間以避世紛又不知何處可避也

丁制置

近日失襄之後督府𨿽能募士復樊城而襄爲北人所據江陵亦多北人隨趙帥來如夏全黃國弼之類情僞皆未可知比遣別宋才代趙然此一交割甚非易事領事後又未知作何區處難哉難哉史子申已到九江近地亦遣人往倴盞處而識者滋以爲憂今幸江南無北人恐置司鄂渚自此又引北人而南也人情大恟懼深恐激出內變又慮和好成而北來人無置身之地則有侯景之慮此亦事之所必有可爲寒心諜報多言敵人今嵗來寇只在七月間又必先冦蜀又二太子者分重兵西向未知蜀之受任諸賢何以待之久無所聞矣

李大著【心傳】

此時在內在外皆不可爲只有閒退爲是或難之曰此時𨿽閒何處著身則答之曰譬如一人徒手一人荷擔而猝然遇盜則徒手者不輕於荷擔者乎或曰兩人均於一死則又答曰徒手者必後死大抵自失襄後西而均房光化不可復東而隨信不可守近而棗安爲盜所有逺而光黃亦復凜凜荊鄂遂爲劇邊矣今𨿽召趙而以別宋才代之其利害又在乎新故之交而後來憂端則又在乎史子申到後和議欲成未成間也未成固有韃患已成則非特一侯景耳

京湖別制置

今和好之說誠非得已某不敢效他人執一偏之說以害成第和好若成則舊管新收之北人得無侯景反側之慮此當先事致思此說也髙明以爲如何又如史洽以浮光殺降之舊而守鐘離孟璟前月念三日殺北人於信陽而趙帥乃引北人來江陵史帥方遣人至倴盞尋盟而趙淮東乃提兵至宿永宋與北人爭地事𨿽爲有因而自外觀之待韃則和戰異議待降附則疑信兩塗於此之時受任者亦難乎其處史帥旣主和而置司鄂渚其勢必引北人南來劉廷美旣復樊城而襄陽乃北人據之方築廬釀酒以待權皇帝之來則𨿽守樊而無益凡此皆大監開府之初所當汲汲畱意

左相

襄陽捷書今有奏申狀繳至朝廷或恐別大監已自徑達矣襄樊旣復則京西江北諸郡遂可漸次經理此皆朝廷處置得宜之效不勝贊慶然尙有過慮者則劉廷美兄弟能以義行於一方一號召間便能得數萬人此時豈易得者前督府賞功超躐方懼以専輙貽譴繼聞朝廷又特畀廷美訓武遙刺近來二十年間奏報之速處分之明無如此者宜乎將士軍民踴躍用命也江海亦不易得而置之荊門今鋭然趨襄气象一新妄意欲乞大丞相力與主持専委別帥任責區處蓋江劉諸人與之情實相孚或能始終此段則爲益不小也

知安吉州蔣左史【重珍】

敵之謀蜀也先破秦鞏次降諸蕃【西蕃古氐羌在階文龍徼外】異時彼自諸闗入猶經歷闗外五州然後可至洋漢沔至利猶有棧閣險阻今若取道西蕃徑抵文龍竟上則綿漢內郡指日受兵而成都已在掌股中矣鄧艾由此搗蜀猶是縋崖攀木今伐山通道已久又多造大斧所至斫開可容騎卒又創石泉軍一路徑抵綿竹【漢州外縣距成都百餘里】七八月後無非掩襲衝突之日若問大鈞則茫昧不可測知若論人謀則民屈財殫將庸師少決不可支蜀旣若此則由金房徑至襄郢荊峽由防萬順大江而下無不如意於是時也諸路危急急報日至而淮西一路獨有使幣往來是猶人之一身肩背腹心俱潰裂而養一指一臂以望其茍活不待知者利害固曉然矣

鶴山集卷三十一

欽定四庫全書

鶴山集卷三十二

宋魏了翁撰書

上建康畱守葉侍郎【適】書

某卭之鄙人也生長寒鄕幼嘗有志於學网羅經傳涉獵書記往往能以誦說詞章悅人耳目侈然謂如是足矣少長而稍聞先生長者之訓知聖賢之學在於求仁格物居敬精義以明吾性分之所固有者耳則憮然以失瞿然以興於是俛焉以求其志不幸而貧賤迫之科舉累之而志始撓溺一行作吏則益不能以純固矣年二十六來爲學官始獲接四方之士而取師友焉職分旣専始獲肆力於學漸習旣久時有新得明年爲館職始獲盡見中祕書取帝王所以繼天立極及聖賢明徳止善之要研習體察而又卽夫河南諸子所以講學次第以推原尋流而後知夫天地間有可愛可求者莫不有之而某之生也有年乃獨懵不知覺方以弱質淺中藐然於利祿之蹊所得亡幾而所喪自滋日往月流迷不知復則將駸駸爲小人之歸矣因惟聖人之學十五而志逮三十而立某今也行年二十有九矣聖人生知安行固未可以闚仿萬一而獨不可知所師慕以爲求端用力之標準乎於是乞歸田以師立名其所居齊擬求一語爲志侍郎方以道學正宗倡明後進幾有以警誨之俾得以循是而思所以立焉不勝幸甚

上李參政【璧】論蜀事【丁卯二月二十七日】

蜀中一變如此罔然莫知所措或又謂眞贗未可知至巫陽上下則知逆謀已成僞黃榜四出矣防諸公數十舟俱出闗遂相約回舟復東而舟中之人皆思西歸一夕潰散不免別募梢火易以小舟後數日始得尾劉緫郎諸公皆回荊州狼狽顚踣只自憐嘆今峴首之圍幾百日而未解京西諸郡蕩然一空荊門亦以焚掠剿屠幾無噍類前日士民逃京之蜀今又逃蜀而還京舳艫往返相望前有寇盜之畏後有僣僞之污倀倀然未知所以免今逆曦又直指秭歸爲限蔣帥嘗爲奉行僞令下歸州云蜀王已與大金議和如大金有兵前來本州不得迎敵近又遣祿禧以千人分守瞿唐等處二十三日已交割蔣守其意惟懼王師之不衂惟懼金兵之不得志日夜念此爲之憤惋亦嘗靜而思之彼𨿽握重兵得地形而所幸者有必不能久者數事其附金以叛似僞豫而世受國恩身兼將相寵異逾等乃非豫比方且利吾有外患臣於讐敵欺脇君父或又見金人與曦之僞詔自去年七月曦遣人至彼已鑄下蜀王之印審爾則包藏逆謀又非一日矣懷詐孤國恩以危宗社生靈天下之所不容神人之所共憤一也狼子野心反覆多詐方時多事且使之暫守西蜀而彼得以並力於淮漢而其無厭之求難塞之請必繼踵而至傳聞見已要求重幣拘集兵數萬一不厭所欲則馳一介之使廢之移之誅之皆爲所制談笑可以得蜀矣二也自古僣叛而能得志者多出於人心厭亂思治之餘一遇豪傑撫定則翕然歸之今祖宗徳澤在人朝廷紀綱政令𨿽間有缺失然上下維持隨卽正捄比者皇儲駢慶之祥又可以推見天意之不我違今一旦遽取西蜀而臣之夷之人情震憤恨不食其肉必生內變三也英雄舉事必先得人以爲助今賢士大夫旣各潔身以去諸將率多遁逃其未去者止是畏死而貎從紓難以待反正耳所謂屈膝投拜甘受僞命不過暗劣亡恥者曽犬彘不若而何可與共事哉四也曦本驕騃習貴不閒將略不識事體不過以父祖故又多貲善交結未嘗有尺寸報效而超獵至此本無過人自古英雄舉事豈有北面外國奉表稱臣而用其正朔者此又足以推見其無足畏者五也合是數端曦之必不能長可拱而俟獨爲朝廷憂者金一防曦則蜀將淪於異域金不退京西之師則無力可以討蜀此忠臣義士之所以日夜憤泣而搏手無防也爲今日計固不可速之以激其變而亦不可緩之以觖民望須是因人心之憤激方新見聞未熟及熱圖之則必有倒戈以爲內應者又須重爲之賞以購之則必有能轉禍爲福者伏計廟算已有處分僣越惶恐

上韓太師【侂冑】論逆曦事

某聞有逆曦之變始而駭中而疑終而信其駭也事出意表罔然以失蓋亦人心之所同其疑也則以謂曦本乳臭子特以父祖故未嘗有橫艸尺寸功而位極武階身兼將相今又以西陲被兵俾之盡防諸將主上之所禮貎大臣之所剸屬久揔戎昭任之不疑寵異若此而不以此時報國顧萌二心則非人類也其信也又謂曦之輕蔑王室包藏禍心本非一日有識之士類能言之乃敢上誤廟算張空北徵而蓄縮自守乘時爲姦自通讐敵以欺脇君父其狀蓋自去秋以來則又近於可信於是踉蹡返棹自巫山近境亟回江陸覘知反狀甚悉不覺然殞涕恨不身先士卒削劍外之艸俘此狂逆也而襄安之圍未退又進迫荊門目前殷遽如此則似未容虛此以應彼爲宣司計只得量緩急而爲之應且速營襄安之援其如討叛則旋爲布置以伺朝廷處分度二郡之圍解則正興兵討叛之機也今二圍旣解而朝廷處分又未聞有赫然振厲可以大慰人心者其說不過曰事當重遲欲速則激事當周密張皇則駭眾區區愚瞽竊不謂然常人之情驟變則憤激久之則因循況曦之不道本起於易我環六十州豈無捐軀徇國者而包羞含垢遲遲至今未有能卽倳刃於曦以報天子者則亦未必非疑我之力方獘於北事而未暇及此也故且茍延嵗月以需王師耳然聞之道路則曦之爲謀日深又非曩比分遣偏禆以守州郡之要劇者矣漸易諸將之不附已者矣增置百司士之受僞命者日以多矣輕繇薄賦人之沾小惠者日以廣矣小人無知不識利害因循日久或將安焉則今日討叛之舉可斯須緩乎可以易心臨之乎下哀痛之詔洗濯獘事以作人心別逆順之理明其爲賊以厲士气亟肆赦宥原脇從之罪而開其自新分遣辧士諭闗外諸將以大義而重爲之爵賞傳檄蜀郡乘人心之厭亂而許之以和戎罷兵此等舉措在今日皆當汲汲施置而不可忽其次則莫若乘人心之憤激方新而曦之規模未立揚虛聲於均房之境而亟以重賞誘致祿禧發大軍萬人奪瞿唐循防子而上號召瀘益綿劍諸郡約田氏兵以爲內應自萬出陸自渝合溯流皆可進兵北去奪劍闗以扼襟喉奪益昌以據金穀大勢旣定人知逆順禍福之較然則三都統之兵亦將倒戈以爲我用𨿽嘗受僞命者亦將自擇利害若是而曦安所逃乎使曦幸而不授首於我則不過逃而歸金耳縱在金亦不足爲深憂曦死而金爲寇我亦固有之患皆可以漸爲之圖而吾已可拔西蜀於被髮左袵之幾不免矣若掩匿覆蓋悠悠嵗月養禍而觖民望則祗見其害未睹其利也吳宣威威望著恩信行人樂爲使彭都統𨿽非素望然近以拔身污僞鋭然逺來士譽始歸畱之在此亦可使血脈通貫見已部分諸將結約內應止候朝廷明降處分如前所陳者昨又見移秦世輔遣王大才此皆甚愜人意去畱得宜惟未頒赦令未専責任未正討賊之名中外顒顒日月以幾太師身佩安危伏惟力贊睿斷蚤決大計以投機防以解西南倒垂之急實宗社生靈之幸某生長於蜀粗知蜀人之心必不俯首下气以臣於賊其日傒王師之來非若曩時諸公妄揣敵情以誤大舉之比也惟太師亟圖制之

上吳宣撫【獵】論布估

某昨蒙面詢蜀人賦租之目蜀距天日萬里叫呼不聞未有過而問者而宣撫待制獨慨然及此六十州幸甚且如此年以來兩浙丁錢兩淮租稅及東南諸司州郡凡有申請例蒙蠲放而蜀中賦斂繁重久爲民病者如折帛之害鹽酒之害皆中興以來軍興一切之需名號紛紛未易悉數逾八十年而未得弛焉請先以布估一事明之自天聖四年密學薛田守蜀就成都重慶府卭彭漢州永康軍產麻去處先支下戶本錢每疋三百文約麻熟後輸官應副陜西河東京東三路綱布是時布價甚賤因以利民故願請者眾不請者不彊也至熈寧間布直漸長民無請者漕司始增價至四百敷入裒折等第科買然亦止是責約正色民尙樂輸建炎以來大兵久駐蜀口都漕趙開始攺理估錢以濟用度毎疋增至二貫自後累經臣僚奏減則又就除本錢三百疋疋爲錢一貫七百去元買之意愈逺而名愈不正以今日所取之數言之爲布七十二萬八千八百疋有奇價例不等爲錢一百三十七萬七千有奇有裒折敷二百文科一疋者有裒折七十文亦科一疋者科敷旣久民力益困年丰穀賤則所收不足以償所輸脫遇凶年饑嵗則十室九空往往流莩轉徙化爲盜賊只如成都漢卭地多沃壤去冬亦不免有嘯聚剽掠之擾則其他磽之郡可以推見遂使亂臣賊子得以輕繇薄賦爲固結人心之術愚民無知惟惠之懷甚可畏也及今蜀亂始平正勞來安輯之機不於此時解弦而更張之則將安待𨿽然此特六州之偏受其害者待制儻有意焉則自余名色之徧爲六十州之患者當繼此以稟伏乞臺照

答虞永康【剛簡】

齋銘所疑無非切問注釋志學從心一段詞義精宻非有涵泳省察之功不能及此但詳味銘之始末所謂人之希聖資蓋鮮夷亦或僅有而言人之能有志於希聖此資質絕難得來諭乃以人皆可爲堯舜凡與聖人資性本自一般破之但銘辭元只下一資字恐未可艸艸防且資性二字亦不可不別若論性之本體則性卽理也無有不善夫人皆可以爲堯舜故孟子有道性善必稱堯舜以實之所以明人之性善不以賢且智有餘愚不肖爲不足今止言資則別有說資字𨿽於經無明證然以字義言之謂之資質資稟才資大抵只是气質之類气質之性卻未免有昏明淸濁得气之淸明者爲聖人或昏或濁者凡人爲人能於此亟加澄治之功而自此充而爲堯舜亦無不可然則謂之鮮夷亦不妨否教又以同人之卦同乎人者同此資也取義又別又有比而同之之病我材甚良我年孔當捨彼舊轍靡爲物降卻方說三十而立以後事至命以義知卽知命也心非外假卽嘿識心通也此以下遂言至於不逾夫孰禦者則彼其詞意於志學節次亦甚分明但說到立字不甚痛快誠有如來教之所謂疏略者至於𨿽則云然有言於玆是二非一必也貫之以我希聖則猶是二以身體之從向上著實充去則方是一故曰必也貫之若逐段做去乃是非一須是貫得精粗無二特孰與不孰有差別耳卻不須說以何而貫之曽參之忠端木之恕兩說稍似間斷亦嘗如來諭所及者面質葉文其說乃謂此二語互發作文固多有此體因復舉程氏之說所謂維天之命等語問之渠云此忠恕之極至處在學者分上要切已體認只是從盡已推已中心如心之類推尋將去乃爲切近如世間人所謂忠於君父忠於友朋及恕心恕法之類大槪同此一說忠卽體恕卽用卽所謂大本達道不可拆防也來教又於一貫之後將子思違道不逺之語滚說在下不知在髙意亦嘗分別否蓋曽子之忠恕在聖人分上言之程子所謂動以天者是也子思之所謂忠恕乃在學者分上言之所謂盡已推已之類是也此處亦不可糊塗看過來諭又云已者忠也不施所欲於人恕也但盡已之謂忠本在盡字上發明忠字今只一个已字便說已者忠也卻恐語脈太快意義反未足更詳思之卻以下教從心所欲不逾矩古注元是有如字一音舊見先儒多隻作平聲讀義味稍深長蓋言聖人至此則隨其心之所欲而自不逾矩胡氏所謂隨所意欲莫非至理心卽體欲卽用體卽道用卽義最爲詳宻今來卻增一絲旁作放縱之縱固是古注亦有此音前輩亦有從此說者但云在他人之心一縱其失如何惟聖則能從心卻不出矩詞義俱似未瑩來諭又謂自志學至從心之序所以示學者使之措其功此說固不差但見諸說中惟朱氏所云聖人生知安行固無積累之漸故其心自能至此也是其日用之間必有獨覺其進而不及知者故因其近似以自名欲學者以是爲則而自勉非心實自聖而姑爲是退托也此一段義比諸家稍宻並以錄呈

又答虞永康

來教所謂資性之說本之於易之資生繼之以孟氏之性善之論以及於伊洛气稟之說先指大本乃及其次源流固自正當但資之與性字義各別亦須別白令分曉董子所謂有能致之資注云資材質也程子銘李仲通之墓亦曰剛柔雜揉兮美惡不齊聖𨿽學作兮所貴者資便儇皎厲兮去道逺而前輩論資字只是作如此說難以與性字混而言之若夫所謂資生則資取也言乾道之元萬物之所取以爲始者資字只訓資取資借之資卻是必欲以是解資質之資固亦可以牽合但要求一實字以證此資令一語可盡不費雜說則須當如董子程子之說某非彊爲葉文主張者但見其人之希聖資蓋鮮夷之句與明道聖𨿽學作所貴者資二語詞意直是相類元非害義似亦可以放過也大抵門下之所論者皆是性之本體故人可以爲堯舜及同人於野之說自其同者言之而葉文之文乃言气質有淸濁厚薄之異故謂之鮮夷自其異者言之至意與用字各不同故不免有如來教之所疑爾已所不欲勿施於人此意便與施諸已而不願亦勿施於人同理已者忠也只說恕便有忠在其間若分出一已字作忠字便傷於鑿語意反不渾然如何更詳思之從心只從本字作平聲讀似不費力今仍欲增一絲旁作放縱之縱亦說得去但來教難僕從心之說曰從心所欲則欲出於心人之有欲卽從心出不待至七十方從心出此則不然欲𨿽人之所有然欲有善不善存焉若聖人旣以生知之質學力又到至七十時隨其心之所欲爲而自不逾則此殆與門下放縱之說自不相逺獨區區之意欲從陳氏胡氏諸家之說者蓋謂避得放縱字少病耳有如來教必欲從放縱之說則大意元自同更無用辯

柬孫蒲江【綱】

某伏準使縣闗報成肅大祥齋筵督令陪預三日拈香契勘祖宗故事丁憂人旣解官不惟無職位版綬且並去階候服闋日則須從朝廷再給告札然後系階受任南渡以來𨿽號爲禮文多闕然知禮者猶能遵守故實錢周材旣免喪辭免召命系朝議大夫銜張魏公免喪歸家止著白涼衫客位用幹辦府名出手榜云丞相未有衣冠見客識者是之今禮學不明此等事不復講行士大夫亦多罔聞知況某兄弟新喪未卒各在齊斬𨿽奉議從政之類皆非所當有詰朝之事君命以常服見兄弟自無衣冠可以趨簉下陳元付下臺緘輙用繳納並略以己見求教

又柬

某昨以兄弟各在齊斬於成肅大祥齋筵未有衣冠可以陪預且見縣胥所持告報之緘𨿽寄居之有喪者亦存舊例尙存階位無異常時方防防在疚受之不遑不無惝怳因試引先正一二事籍以爲求教之目庶相與講求至到非敢矜知衒博爲無益之辧以混淸聴伏蒙教報縷縷盈槧論議正大啟發爲多然細加玩繹則略似差舛於區區寡陋未能釋然蓋先王之禮制以君服同於父母皆斬衰三年至於母后之喪以尊無二上則不可與君比故禮爲王斬衰三年王后齊衰不杖期而孔門問答亦謂居君之母之喪居處言語飲食衎衎爾禮固有隆殺也今主上於太母之喪若引先朝故事惟哲廟於宣仁後正合此制元丰末百官爲神考服斬衰而元祐末百官止爲宣仁齊衰不杖期故範純甫於元丰末則引經建議論易日月之非元祐末未見有所奏陳【臺諭謂宣仁之喪範嘗建請豈有所考耶望詳賜指示】由是觀之則太母之喪當及期而除今朝廷行下州縣皆令百官於大祥日服常服皆本之禮經參之故實累經先儒講行寔爲至當臣子所當遵稟似未可輕議齊衰之人無由可與今臺諭所引曽子問數語乃是君薨事施之於一國耳況在今日似大段有礙不若勿引此事爲佳臺諭又謂慶元初髙後之喪晦翁申明範說髙後尙在慶元三年十一月六日而晦翁去國乃元年六月有如臺諭所及者乃是爲孝廟發耳區區於禮經於故實皆某之所未能悉知正望不鄙注以下教

鶴山集卷三十二

欽定四庫全書

鶴山集卷三十三

宋魏了翁撰書

答客山張監茶【伯淳】書

下諭續詩選竊惟是書之作當以鈐品人物爲上而語言之工者次之試以來教所謂南士之目言之如遊定夫楊中立胡仁仲魏元履及朱元晦呂伯恭張子韶朱子發諸儒則此以學問名世者也趙元鎭傅至樂則以名節名世者也趙元鎭李伯紀劉共甫諸人則又中興宰輔之卓然者也其餘諸公名字則不足以進乎此往往不過以其嘗爲宰輔或歷顯要故名在史冊耳而本非以文章名也今而槪之恐不無玉石雜揉之病又來教所謂趙子直丘宗鄕尢延之梁叔子木允之之類𨿽皆可錄然論其世則太近未有家集之類行於世今若徒取其傳聞者而遂刻之則萬一得之不眞反啟爭辯之端適以爲文字之累耳臺意以爲何如此外又有來教之未及者敢復略以所記憶備采取尹彥明【焞】馬時中【申】胡邦衡【銓】翟公巽【汝文】李泰發【光】呂居仁【本中】陳去非【與義】胡康侯【安國】胡明仲【寅】徐師川【俯】韓子蒼【駒】曾吉甫【幾】曽天遊【子諲】李願中【侗】劉彥昭【子翚】王聖錫【應辰】蘇養直【庠】陸子靜【九淵】子壽【九齡】若此等類遺逸尙多今隨筆寫呈不復倫次亦宜一一捜尋以世之先後人品之髙下次第之乃可無憾切乞勿罪僣越如江西詩二十家內似亦可更取其顯然者以足之如何又未知今詩選防自中興以來否若中興以前則名輩尢多也匆匆且止此可否更在裁度

代南叔兄上費參政【壬寅】

古今未有標立一說以爲出治之名而能久焉無敝者蓋天下之理生於有所矯矯則偏偏則敝故名之立獘之伏也國家承五代之亂防縣紛裂藩臣恣睢太祖圖惟治要率吁羣獻崇本弱支而禍亂銷省刑薄賦而民力裕舉防黜貪而吏治核信賞必罰而兵政舉隨事綜理曷嘗揭揭然標一說以立國是而使天下必爲是說之從太宗遹祗前緒卒其伐功眞宗享有太平粉飾治具仁宗益加涵養無所紛更英廟𨿽有國日淺而持守不變百年之間朝廷淸明六服綏乂逺人軌道百嘉暢茂升平之久蓋漢唐以來所未見者自熈丰大臣始以私意誤國以祖宗神明博大休養生息之政爲不足以快其意也乃始創爲出治之名以竦動羣聴頒之有司者曰新法頒之學官者曰新義上之人旣立爲一說以風示天下新進用事之人又相與而朋翼之牢不可破由此者進異此者黜行之未幾眾論嘩然元祐力鑑其獘而更化之名立不欲已甚而調停之名立紹聖親政而紹述之名立自丰亨豫大之名立也而財用日耗自享上之名立也而花石病民中興之初憤國勢之方夷痛皇輿之未返上下振厲激濯以復讎爲事而權臣闚見罅隙乃始標爲和戎之名以操持國柄士大夫靡然從之墮黨崇讎損威納侮卒之國勢積弱士气剝喪以生寇心孝皇初政鋭意治功而恢復之名立士之求合者又皆大言無實迎求時好悠悠嵗月莫有成效而其勢不得不出於責實責實之名立士復以趨事赴功爲能也有不屑於爲之者焉而道學之名立士皆惟學之趨蓋才智者之所弗樂也而立爲僞學之名以排善類善類以次擯棄又慮其太甚也而皇極之名立皇極之獘至於混淆也而振作之名立振作之獘至於兵連禍結也而更化之名立更化之久上下恬然今又以小康之名爲治矣名相紹於無窮而獘亦隨之人心之趨於競國論之撓於變而君臣之間日以補偏捄獘爲事職此之由也仰惟相公以時儒宗早敭政路方權姦擅朝以排擊善類爲事士鮮不趨和承意者而相公拔然自立於流俗之表曽不得以戚疎及兵端欲萌士之趨和承意者蓋不減於學禁之日而相公復浩然勇退於眾呰之衝曽不得以縶維於以見相公識趣之逺無所偏倚有非今之從政者所能幾及天之欲平治天下使其久安無變而不爲一僨一起之勢也捨相公奚以哉艸茅寒生妄有窺度如此惟髙明寔可否之

上曽樞宻【從龍】

某與執事別十有三年矣執事才諝機識蚤悟夙成自冠倫魁迨居冊府克自抑畏無有祗悔越守偏部貪吏之怙勢者抨之凶卒之亂法者僇之蔚乎風聲𨿽老姦宿猾莫不股栗焉曁還朝列隨事財正無所撓屈海內人士於是鹹屬心焉亡何西掖北門南宮東省淸資顯序涉歷殆徧而天下望之爲丞疑該輔矣防有旱蝗星緯之異降詔求言人曰朝有闕政非執事誰其言之也朝有讜言非執事誰其主之也執事之在外省又當看詳之寄不惟噤無一語而是非乖剌忠佞倒植前日之屬心者皆由是而惑不知所云然猶曰位有所制耳南渡以來蚤踐政府惟張忠獻公人鮮異詞執事年逾四十卽贊宥地而士猶以望張忠獻者望焉則以考諸始進秉誼不疵故翕然信之不疑況比年以來天生沈嘿柔佞之徒布在世間相師成風爲士者茍見朝廷登用稍可信也則執事者交慶幸其有以康時否而濟人窮也往往相謂曰我知曽公也是嘗守上饒而能戢貪僇暴者也是嘗居朝列而能無所撓屈者也明日有忠言劘上者有正色率下者必曽公也有深識逺慮消患未形者有洪量廣度爲善類宗主者必曽公也於他人亡所幾焉而曠嵗綿禩且不惟亡以厲人也以今時事二三年前殆有旦異而晡不同者矣問之事權統體益皆難言而邪徑滋多正人疎逺姦防相習防詬亡節俗日以壊外焉疆場之事則泛無所主非遣使則奉幣也非殺降附則戮流亡也養癰防疾於腹脇手足之間今且潰裂四出矣猶不能引義盡分與天子宰相爭是非廷臣之稍以剴切自見者旣以次補外而法從之臣僅爲儲老養安之地前日之所以屬心於執事者至是而惑滋甚然或者尙有言於了翁曰宥府掌戎政於時事之得失固不得而盡知也且裕陵嘗諭司馬公曰樞宻本兵之地各有職分不當更引他事爲辭公亦曰今未受副樞恩命則猶是侍從之臣也於朝廷闕失無不可言然則樞臣之職固有所拘而不得如侍從之皆可言今顧以是責吾曽公無乃未識事體歟曰不然裕陵固拒之詞也司馬公辭遜之語也迨其終不可辭也胡爲今日拜疏乞罷條例司常平使明日拜疏直呂正獻公直三舍人攻呂惠卿攻李定非必皆有職分也或又曰官以樞宻名有嘉謀嘉猷則內告而外順焉其事祕世惡得而聞曰入有以告而出不以語人皆大臣之所當然審其有告也則眾正以彚進矣庸才以過出矣恐防防詬之風亦庶乎有弭矣將不違眾而賂讎矣疆事庶其有備矣流亡降附者定於一矣彼垂亡之宼莫余敢侮矣而粃政蠭出憂端蝟起如行邁之靡所臻也舟流之不知屆也豈嘗有告而吾君未有行耶吾相抑之而不能以自靖邪旣不見疑於君又不見忌於相則是未嘗有告也然則盍去諸曰抑未可知也陽元宗擊裴延齡於七年之逺而韓退之乃責於五年之時範希文爭郭後事於九閱月之餘而歐陽永叔乃責之於旬月之後鄒志完論劉氏事於期嵗之久而田承君乃期之於拜官之初是皆不知其心而輙爲早計以墜言於友也曰不然彼不過爭臣耳當世之士期之已若此矧已在貴寵之位天子攺容而體貌之矣而尙曰有待云乎哉今以範鄒之時考之則過矣以陽子之時則未也然昔人於陽子則蓋非所取且歐陽公之言曰徳宗猜忌進任小人此豈無一事可言而須七年邪幸而遇裴延齡事一諫以塞其責向使止五年六年而遂遷司業是終無一言以去也此最爲古今確論今曽公之官不爲小矣曽公之時不爲泰矣曽公之居位不爲近矣而裴回顧慮未欲有所建明𨿽至愚極陋者皆所未諭於斯也曰今舉世皆是也而何獨以咎曽公曰戚之則涕泣而道之疏之則談笑而道之子謂我於公戚乎疏乎彼貪得而忘忌憚者吾不責也公非是班也以鼎盛之春秋處素定之榮進無慕其富貴也名聲赫於治郡風采聳於立朝又非無所見於義理者也道合則行否則奉身而退公非有所甚難也或又曰子之責曽公是也𨿽然大廈之傾非一木之支今事勢若此一曽公獨如眾人何曰不然也蔡京之凶狠今安能與擬宣和之季李棁勸京以收斂敝事張觷勸京以收拾人才彼不過一郎官一館客耳猶能一語而合況執政之於宰相乎蔡京以二子之言急有所攺作固已無及於亂今可不爲之寒心耶某旣與之反覆辯數又謂是說也不當有隠於執事故詳書之以告惟執事審思而亟圖之不然則進退固可於斯時決也詩曰云不可使得罪於天子亦云可使怨及朋友又曰翹翹車乘招我以弓豈不欲往畏我友朋執事其忘之哉

上史丞相【彌逺】

某曩者爲郎兵部竊見白身忠義人一項在邊疆捍禦不爲無功於朝廷爵賞亦非有吝而上功已久實惠未加𨿽給帖補授名目宣撫司𨿽批跋付身送轉運司注授差遣及轉運司注儗申上則朝廷批狀下部勘當部中乃以未有指揮放行不過依違其說申請朝廷指揮且如嘉定十二年春敵犯興元金牛大安四川制置司招集忠義人許以重賞制置董侍郎徧作公札令所在州郡勸請土豪上戶糾合丁夫先補官資且許以便宜書塡告命續申朝廷優與差遣於是有棄家蕩產以應募者卒收殄寇之功而至今俱未與放行注授嘗推尋其故蓋緣本部止是承受嘉定五年六年節次指揮放行開禧二年以後忠義立功而嘉定八年以後忠義人卽未嘗承準指揮放行故兵部無可勘當又不敢指定回申只得備坐元行申取朝廷指揮朝廷又以人數猥繁一開其端必有濫賞之獘故不容遽有施行某竊惟禦前大軍𨿽爲數不少然虛籍未經核實老弱未盡揀汰設有風塵之警恐未免資忠義人以爲用況所在諸軍間有逃潰慮其間同類相煽則往往發忠義人追捕亦是借其聲勢互相彈壓若省部堅執前降指揮無以變通將恐有功不賞緩急無以使人嘗讀漢制謂行疑賞所以申信夫賞而有疑且欲行之蓋謂有國有家無信不立況曽經帥閫核實批跋轉運司注授保申未必皆是可疑妄意欲乞朝廷速戒攸司檢防兵部元申早議斟酌施行

又契勘得信陽棗陽軍有鄂緫軍立功普州苕山鎭有黎雅州牌手立功此皆累年未與放行緣是創立軍額未有比附推賞體例若一槪送部勘當有司必是拘例回申須自朝廷特與從宜區處或且比附陜西義勇十資法略與循轉亦足以稍示褒勸並乞鈞照

丐祠上史丞相【彌逺閏八月十六日】

某比者偶嬰微疢寖久未瘳始謂痁瘧之常不難蠲損已而藥石無效證狀有加晝夜惔焚連聲嗽逆气血銷鑠形神索然自揣餘生未知攸濟乃前月二十八日大丞相卽省中受謁某猶得彊陪賓履之後羸瘠之狀已自略見迨旦日再欲扶憊而前則已不容自立矣嘗托杜侍郎控懇曲荷鈞慈軫教以治療之法感入肺腑繼以大行皇帝棄捐羣臣扶疾入聴遺制雨冷衝冒加以哭泣幾僕遂謁告將理又蒙優假使得臥家今百藥交攻羣毉並集而頑然沈痼辛苦難任慨念某本起寒逷幸以載筆近六符之光而疾病侵陵精力雕耗如不蚤自引退滿盈挻災則顚隮在前上孤特達之知下負宿昔之志闔門百指狼狽阽危是以冒昧引牋歸誠造命仰冀俯垂惻憫察其非無戀徳之實而抱疢已深憐其非無報國之心而遇災可懼俯從所請姑畀祠官使某得辭避寵榮消塞殃咎保全餘息歸返故鄕是大丞相再造之也詞情俱迫不避唐突之譴分當抵罪

再乞祠上史丞相【彌逺閏月二十一日】

某前日自立控祠出於冒昧大丞相海涵地負姑逭譴呵特爲敷陳未賜兪允自應退聴造命而危厲所迫日就衰槁懼鳴號少緩將有先犬馬塡溝壑之憂敢攄丹忱上冀矜念某起身寒門少所疾苦是以病出意外不諳藥石之宜始初作寒驟投剛劑丹砂雄附錯雜並進務欲驅除宿冷而變證作熱極天下冰寒之藥無不備嘗生犀鼈甲不足以滌骨髓之煩三黃二胡不足以解表裏之燥加復喘嗽上逆腥涎穢沬晝夜數盂四旬不得就枕羣毉無所用力每一熱至則諸證交作气息悶耗不蘇自抱病以來一食不能以一合肌肉消盡骨立可駭深念孤逷之蹤向者一去修門垂二十年分絕榮望忽叨收召再忝朝迹兩嵗之間五叨遷擢誠願畢精竭力圖報萬分顧病勢日侵頺齡難制願大丞相動心興念曲爲開陳賜以骸骨使歸故鄕若幸保餘生則尙有圖報之日或卽沒於地亦無忘結艸之報也迫切之情無由而愬伸箋引領魂目俱銷

丐祠上史丞相【彌逺乙酉】

某乃者不避譴呵再控祝釐之請旣請之二日而鈞翰不報諭以勿復再上徳盛而詞謙身貴而禮恭顧惟何人蒙此隆遇所當俯伏退聴生成而恭被鈞誨之時再上之札已達於走書吏矣敢冀鈞慈寛其方命之譴矜其不移之愚以全其易足之心速賜化筆廩之祠官俾得早扶病軀生返田舍則是大丞相再造之也引領俟命以刻爲嵗

再上史丞相【彌逺】

某不諳土風誤信毉藥客邪不解疾證交攻再乞歸田未蒙從欲嘗蒙面諭不必重陳洊領誨函未須再上以大丞相丁寧告曉委曲存全寧敢瀆詞以干方命而自謀甚審欲已不能重念受知最先同列矧服華螭陛列屬汗靑人謂寵榮已獨辭避非甚有不得已豈肯屢爲卻圖玆敢述至情具詳公牘終祈鈞造深鑑曲衷仍矜頻瀆之愚勿憚敷陳之數使其少休精力以絕病源則生全之恩隕越圖報

四乞祠上史丞相【彌逺】

某冒犯譴呵僣陳懇欵人防無取天假其逢荷大丞相特達之知殆更二紀蒙大丞相眷畱之命已至再三疊是非常之遇心非木石寧不知感今得時得位少遂壯行之志而薄命所牽餘殃未殄十二日被命詣天竺祈禱出城上馬道抵山間風雨所乘冷入胸腑風有蘊熱遂成擊搏寒熱交戰頭岑目困憊無聊昨殿講初開偶當侍立儒生榮遇孰大於玆而已不能勉彊扶持以趨講說之下陳迫不得已冒昧乞告至於今日寒熱未解已具公牘控告朝廷乞畀祠廩復扶憊躬自布此申述其私如蒙鈞慈特賜矜體念其荷知二紀被誨再三非有甚不得已寧肯自棄於造化特爲敷奏檢防累牘早賜施行庶幾保全防軀歸伏田裏茍未隕越尙圖報稱

除工部侍郎上史丞相【彌逺九月二十五日】

某猥以孱庸久污化治每念君恩未報衰疢交攻謁告請祠誠非得已今陳情四五天聴邈焉襆被俟誅無復生意忽叨誤柬躐貳冬卿孤逖之蹤眾毀所集分絕榮進而寵靈驟及震恐靡寧使非大丞相特垂矜軫倍賜埏埴胡以有此心非木石感極涕零獨念士之行已惟於進退辭受最當致謹今請祠謁告亦旣累月若饕榮冒寵不知引退則不惟病榦未易支持而內愧初心外慊物議此而無取它亦奚觀伏惟大丞相盡人之情愛人以徳必不使其周章錯愕以貿於去就之分重爲知人之累也某已具公牘控告朝廷如蒙鈞慈特爲函致回天之力檢防累牘畀之祠廩則始終恩遇倘其未殞之年莫非圖報之日也

小貼子

某尙以寒熱交搏不可以風未聞新命之前嘗申控朝廷展假三日用是不能卽日供職非敢逋慢以畱君命仰矜詧

丐祠上史丞相【彌逺】

某一介妄庸自去秋得疾以來請祠者七煩瀆公朝幹紊鈞聴揆情致義當奉誅斥而大丞相獨加優容且於人言紛擾之中倍致維持保防之力某之前後展竭厥旣無復遺余而大丞相之始終存全亦幾生死肉骨之不翅矣尙復譊譊幹煩未巳寧不知過而繩以去就之義終不遑安昨嘗一一面陳已荷鈞慈不賜嚴拒某仰服洪度俯慙褊束欲嘿則忸怩於心欲言則囁嚅於口徬徨顧慮進退失據已冒昧再修公牘控告朝廷乞行敷奏復手自拜此以聲其危迫之情引領光範不勝懼

再上史丞相【彌逺】

某區區危迫之懇因造請吐露無餘繼又僣修尺紙以伸歸依之悃潭府深嚴未知有無登徹而某寸誠耿耿食息靡寧昨夜忽被省札仍頒不允之命方聖明禦極俊乂盈庭𨿽無百參何闕於漢而眷畱之命已至五六屏營局蹐無地自容當挈持病軀黽勉就列而再三顧慮今保全覆防惟吾君吾相是賴然內而防諫傳聞不一𨿽有無不可臆料恐萬一有之則必費朝廷區處外而制閫猜疑已深旣移怒於其兄弟則在原之義坐視弗卹亦不遑安於某孤防之蹤久近遲速終於一去然與其去之於眾毀交攻之後則不若聴之於累旬屢請之餘仰恃大丞相知憐之素用敢不擇輕重盡布腹心更惟鈞慈特賜財擇某已再具公牘申控朝廷外復手自拜此以聲其私

辭靖公洪守【倬】月給

某伏防軫悼羇旅錫之月餽盛意攸辱卻爲不恭顧以戮余束躬待放致館授粲已逾常比若又秩以告存之禮偃然當之旣乖辭受之義必資讒慝之口若謂周亦可受則帑累未至賓從鮮少杜門疏食粗無困乏此正韓文公辭孔大夫潮陽月給所謂承命茍貪則非循省之道敢援是以歸諸受藏之府伏惟髙明盡人之情必有以矜其不得已而賜之諾焉不然則躬造宇下必得請乃退倂乞照亮

答滕景重【處厚】

處厚伏觀率性堂記云云先生首破罕言之疑而証之以書實之以易防之於中庸此非特淸湘之幸也然而先天之學東南鮮得而於體用之說有所未白幸示教

某蒙示問記中所疑極荷不外大抵性善之義具於易而人忽之不察耳周元公於通書殆發其端邵子於先天後天之說又所以發明事心踐形之義而人亦未盡知也先天之易乾兌離震在左巽坎艮坤居右蓋乾南坤北以定上下離東坎西以列左右此天地陰陽之定位而人物之生必得是理必稟是气是所謂性之體也至於文王八卦則乾坎艮震巽離坤兌乃以坎離居南北之正所以位天地而命萬物者莫不本諸此而坎之二爻則自乾來離之二爻則自坤來故記所謂坤之正位變乾爲離乾之正位變坤爲坎者是也坤道之光而爲離故離火外明以明來自外也元是坤之本體故曰畜牝牛吉乾元之精而爲坎故坎水內明以明根乎中也元是幹之本體故曰有孚維心亨乃以剛中也大抵陽居尊而陰居卑陰爲虛而陽爲實此性之定體卽乾南坤北云云是也陽以剛實居中而陰以文明發諸外此不睹不聞之極功所以爲性之用卽離南坎北是也愚見若此景重更與同志平章之

答蔣得之【山】

河圖洛書之數古無明文漢儒以後始謂羲卦本之圖禹疇本之書本朝諸儒始有九爲圖十爲書九爲書十爲圖之說二者並行莫之能正至朱文公始以九圖十書爲劉長民托之陳圖南辭而辟之而引邵子爲證然邵子不過曰圓者河洛之數方者圖書之文第言圓方不言九十僕嘗答廬陵易子晉涑水司馬子已言之已悉今不復重陳今得之斷然謂河圖則先天圖也洛書則五行生成數也戴九履一圖不過太一下行九宮數耳此不爲無見蓋九宮數見之幹鑿度見之張華子傳自是太一圖而劉長民取爲河圖誠有可疑先天圖卦爻方位縝宻停當乃天地自然之數此必爲古書無疑乃僅見於魏伯陽參同陳圖南爻象卦數猶未甚白至邵子而後大明今得之定爲河圖𨿽未有明證而僕亦心善之僕嘗觀魏伯陽參同所載月法乾坤坎離震巽艮兌二位相對卽非所謂先天圖也又云土王四季羅絡始終靑赤白黒各居一方皆稟中宮戊巳之功又云太一乃君移居中州則又似九宮圖矣又雲長子繼父體因母立兆基又云上兌數八下亦如之則不惟九宮圖亦是後天圖也伯陽所取蓋非一圖故其後又云上察河圖文下察地形流中稽於人情參同考三才則參同者𨿽云參合三才而其意若取河圖數爲天【又嘗以河爲天圖】五行數爲地後天卦爲人𨿽不明言而一書之中八卦與甲乙兼舉錯用𨿽然參同之末云履行步斗宿六甲以日辰則道步斗鬥法地九還七反八歸六居則論道家還丹法也步斗與還丹則亦太一下行九宮法也乃知古來不特九一圖與生成數元有之𨿽天圖亦有之終不知邵子以前何爲更無人明辯是致有許紛紛耳大抵三圖一法起數𨿽異其論則一故朱子謂安知圖不爲書書不爲圖此又得之所當知也惜不及與得之面訂其詳姑此奉報

鶴山集卷三十三

欽定四庫全書

鶴山集卷三十四

宋魏了翁撰書

答林知錄【觀過】

某居靖二年士風民俗久益相宜城東築室數椽爲聚友讀書計士人𨿽聞見稍陋然無利祿之誘故質實近本無紛華之說故寡欲易足又得舊友偕行相與切磋究圖自謂庶幾不虛是行矣來書縷縷奨飾存勞祗有感激某頃作鶴山書院記謂古今無未定之天蓋吾儕分上只有負辠引慝何暇怨尢故不敢以詩人夢夢之說爲然今觀來諭則天意果難諶若此又嘆窮理之未盡也息交絕遊之誨敢不敬承

答昌化潘知軍【子順】

某恰書山中二考溫尋舊讀粗有絲髮之進自謂不虛此行顧蜀祲未淸淮氛日甚有如來教所謂淛西水災者特其一端耳每一念之不勝及緯之憂是間𨿽甚僻陋猶有潭鄂洪袁間朋友近書能言流殍防賊之害𨿽辠戾之餘豈暇與聞時事而君臣義重終不得而恝然誨諭諄諄懷人憂世之意蔚乎其可掬所以燠休羈窮奨飾愚陋者尢極廑鄭而循涯揆分不足以當此祗有愧荷

答武岡李通判

來諭俾作一賀緘不必求歸此非愛予之至不及此但向來在外元不作子公書今在罪籍忽爾破戒心實難之恐淹速亦不在此聞遷謫諸公亦有煎迫大甚者反爲所紿此可見無闗得喪也

答荊門張僉判【元簡】

先天廬吟蓋欲追蹤邵子此用功非一日某凡三遊東南行半天下交道亦廣矣如邵易少有能知之者惟鄕間有張文饒名行成自號觀物先生頗得象數之詳有通變經世述衍翼元元包潛虛觀物七書大意謂理者太虛之實義數者太虛之定分名形之初因理而有數因數而有象旣形之後因象以推數因數以推理今不可論理而遺數此等說極精僉判曽見之否程易明白完粹無智愚皆知好之如邵易不藐之爲象數則憚其難知嘗欲爲之發明今玆未能也得生還之後多活幾年儻可以畢此願乎餘詩大抵精當但銅屏篆體多誤只是鑄工杜撰諸公褒飾太過向侍坐時精采今來詩多有衰病之語豈詩家常詞邪其信然邪

答遂寧李侍郎

某自去春附彭卒拜狀今旣年餘不獲嗣記忽被手教承知捲懷康濟之業講授閭塾國人弟子皆得有所矜式古所謂父師者非此其是與洪範講義明白正大使學之者有所據依以求端用力焉私淑之功茂矣其間所謂由妙而至親切由虛無而趨實用由沖漠而至明察云云區區者未能深曉尙俟他時面請所以教也來諭問及前書極髙明之說此書不曽有槁不能復省恐只是說此五句上下貫通不可拆開蓋經傳中著一而字卽難截斷如博學而篤志切問而近思下學而上達溫故而知新告諸往而知來者之類皆是上文與下文相屬前書想只以語脈之相似爲證非是以此五句便是下學上達然而聖人言語只是一片舌頭此章先言大哉聖人之道繼之以禮儀三百威儀三千又曰茍不至徳至道不凝焉然後申言尊徳性卻要道問學致廣大卻要盡精防云云蓋欲使人事事理防步步踏實只在君臣父子夫婦日用飲食間作去謂之與下學上達同義亦未嘗不同也其曰家諱云者不欲盡言此名未可用而姑托之詞耳要是斷章則義不備也

答任緫幹

靖爲天下窮處其蕞陋又在峽郡下而士風不惡民俗亦淳時和嵗丰則物賤如土頗便於羈旅之人況山深日永自應酬書問之外盡有餘力可以讀書肩吾相處久益有味而妻帑自長沙來後數百指之聚無少不寧凡此皆異時逐客之所罕有亦可謂幸矣

答長沙李縣丞【亢宗】

某居夷已兩載餘士風民俗久益宜之山深日永溫尋舊讀時有新得向來一嵗十請正以學未能信欲及今精力未衰歸求所未至𨿽不幸而得譴投之荒裔蠻徭虎豹之與居然而黜陟理亂不通於中州得以畢誠盡力於所當事卻使當時便得請西歸亦未必有此工夫耳今自信益篤遲速久近一聴其所之前日執事之所以發我者善矣反覆惟念終必無益今來諭以釣名樂禍爲今日猜忌之病亦有取於前言之是邪

答曽參政【從龍】

��【說文夙也】有假道求見之願忽聞移鎭茫不知再晤之期傾戀積臆亟馳尺帋控敍萬分敢謂隆謙特垂損報至又輟遺行理寵貽眞翰申敍捲捲者如此旣深悚愧重以感服右揆久在告中書之務必且滯淹況於該輔名流出處去就所闗不淺目前攝治常程文書者寧敢便有可否相公只得爲一方之人更作數旬畱也佀爲發廩振糶不惟克紹前規往往以少府之餘財爲之代償厥直則有前人所未能者敬事而信節用而愛人使民以時聖人之言字字服行未有不明效大驗者特患不能實下工夫而徒假外飾如鈞誨之云者四先生祠記不謂亦闗聴覽至蒙奨借蓋邇來學者之病誠然不但學者𨿽朝廷褒儒錄後大率若此某近又嘗爲黔陽作學記恰寄到墨本就以求教其意亦與四先生記互相發明也

答劉提幹【子澄】

濓谿書院記不謂亦獲闗覽不蒙一語之教何邪篆非一事不惟立柱打捲費數年工夫偏旁防畫各有其義非對本所能模擬也如貢字篆額以工下從目從火爲貢旣不可曉而火字下不可借八字蓋一筆冩成自下而上者惟蟊賊字耳今試作一字以見偏旁之不可假借𨿽鐘鼎所篆出入變化未嘗不與小篆合此難以紙筆盡也葵丘當以孔孟爲據豈可舎孔孟從封禪書大抵門下以多援引爲有根柢恐止是枝葉非根柢也文章惟有識爲難而考究非難事耳

答贑州聶侍郎【子述】

得中都書報二事其一謂洪守繳侍郎所與書其一謂王平江僞撰某所答遊提幹【洚】書本亦繳至當路旣又聞洪守繳書事元無之乃侍郎所作書有知之者以告於相君所厚所厚者風奏使令傳播郡國以疑四方之親友然人亦不以爲疑只益嘆侍郎風誼之厚而使洪守濫得此名以歿方欲爲之發明而未遑也平江事則往往有之未必遊同年本心大抵君子贏得作君子小人枉了作小人此不可易之論侍郎之歸志浩然某每侍從容聞之已熟況如臺中有不相容者某亦略聞之借令誠有繳書之事以成歸志以益美名固亦洪君之見助故有言此者率以是謝之未幾侍郎以華職要藩得請而去羣疑浸釋然以某深知侍郎之盛心固未必以典藩爲樂也嘗欲寓便奏記以候啟居以致異時眷予之謝不惟萬山間無便可托靖與湖南諸郡爲鄰得朋舊書往往謂峒冦未盡除因是亦疑莫府多事未暇應酬書問姑除未遣而行理之問忽已墮前旣知體安志明政平訟理又聞元惡就捕余防有不足殄者披詠詞染藹然情味之著豈勝慰懌近詩幸教語平韻勝主人心事與山川風物烔其如見臺記偉甚書篆亦稱並用嘆畏是間爲郡百二十六年苦無佳山水可寄興亦難得詩題僅有數篇謾錄呈卻苦碑版文字相撓三年之間不下數十篇就以近日數篇仰幹是正安樂必敬之堂作篆字去然集就有愚見四字名額𨿽始於明皇終欠古雅故前輩不甚有若只裁作敬安堂三字尢更經雅更在髙明可否之詩竟字以古無土旁不欲篆作楷字去眉壽堂古來眉壽字非麋卽今若用上麋鹿字恐似詫異作古篆三字以呈

答張大監【忠恕張忠獻之孫】

李丞所疑書先儒字防大監不鄙示問此亦當商略者古人稱字者最不輕儀禮子孫於祖禰皆稱字孔門弟子多謂夫子爲仲尼子思孫也孟子又子思弟子也亦皆稱仲尼至漢魏後只稱仲尼𨿽今人亦稱之而人不爲怪遊夏之門人皆字其師漢初惟子房一人得稱字中世有字其諸父字其諸祖者近世猶有後學呼退之兒童誦君實之類今曰胡子仁仲張子敬夫朱子元晦是尊敬之至而前後稱謂不同則左丘明體但邇來久不稱前輩字與稱謂必欲歸一大監從而易之以釋疑怪此自無妨況已刻石亦不必再修換徒爲鄭重惟是攺雲南軒晦庵則軒庵之類似於金石文字上用之稍欠經雅耳蓋前輩只以所居所寓山水爲名如伊川橫渠濓溪洓水東坡之類不可勝數亦有自立一名如漫浪聲隅癡頑六一之類此外又有門人私諡者而軒庵則自近世蓋軒因車得名庵字無所出以是爲敬殆不可曉愚見又如此不識髙明以爲何如

答張大監

某伏蒙別紙示以四先生祠記所疑此非精識黙體者不能敬嘆敬嘆仁敬初無輕重之說𨿽似傷於筆快然敬字之義甚大孔門說仁處大抵多有敬意如四勿二如之類是也左傳敬徳之聚能敬必有徳此義極精自聖學不傳人多以擎跽曲拳正坐拱嘿之類爲敬至周程以後如誠字敬字仁字方得聖賢本指其所謂主一無適之謂敬此最精切來教分此二字甚當惟曰知敬而未仁者有之矣未有仁而不能敬者也下一語寡病上一語似以世之謬爲恭謹者爲敬若能敬則仁矣敬而未仁則亦未得爲敬也蓋仁者心之徳聚而不散則仁在此矣今若盡摩元碑重別鐫刻卻大鄭重今略注欲攺之字在前伏惟裁度

答袁衢州【甫】

靜壽傑作義味淵永又以覘深造自得之趣所存若此則施諸有政益可想見況絜齋慈湖訓語朝夕左右所以輿衛此心者至矣何當簉顧夏諸賢之列相與共講山囚瀬勢瞻晤亡從祗有悢悢浩气說剖析精詳皆不易得惟以三勿爲二勿稍似欠闕耳某山間三閱寒暑於六經名數文義上重下鈍功夫的然見得古人所志所學歷戰國暴秦以後無傳焉極於劉石之亂影防迹絕豈無經生學士隨其才分有所建立然騖於髙逺者惟欲直指徑造以步步而行字字而講者爲卑近而安於卑近者則又以區區記誦小小詞章爲學問之極功所謂合外內貫精粗者百數十年間始有人講尋以發漢唐之所未講又苦於實未有所見者勦說雷同爲聲利計以爲斯道之病方欲通古今爲一書使後之有志於王道者猶可以推原尋流而學未能信不敢容易下筆也近又有數篇不得已而爲之者謾錄求教其視髙文猶禪律之不相侔也望爲過目以一語可否焉委作靜壽字當更增一堂字方爲穏實蓋去堂字特數十年間事耳三衢爲舟車之衝而廣防以靜鎭之曾無畱難又以暇日爲士友周旋於義理之防乃知淸心寡欲何事不可濟安得百子駿布在天下使萬物吐气邪東歸故廬外事一切不復與聞𨿽足以見深識逺覽無願乎其外抑不知何者爲外國事濟否民生戚休恐亦非於我全不相闗況東歸之地今爲天下劇乎論語於不在其位之下聮書思不出其位一語每疑下位字當是正位居體之位蓋因下語而推廣及此然因此二語相連後世遂有以分所當爲而疑於出位者此其差亦在毫釐之間髙明以爲如何

答黃子才【輅朱文公外孫】

陳司理欲得遊髙明三字敢不如戒但聖賢不說一偏話極髙明必道中庸惟上蔡在程門中終是升髙上達之意多兼古人樓觀堂室之名必有一實字在下如明字下欲著一樓字又見妥帖今先以靑山閣滄洲閣二扁納呈未知髙意以爲如何

答張大監【忠恕】

別帋申誨仰見虛心切問不倦益廑卑意無他但見南軒初謁五峯五峯首以忠淸二事令其反覆究玩書問至數次往反最後五峯答書曰聖門有人吾道甚幸由此遂定師友之分此梁仁伯所云也晦翁初謁李延平只是教它靜坐作居敬功夫由此有得前日仁敬之說蓋據實言之耳大監前日疑得極是𨿽語言未瑩然得此開發益知文字不可輕易下筆今來教以爲不必易聞訓二字只易廣漢新安受學六字甚善甚善

答徳慶陳知府【宿陳正獻孫】

康𨿽藩府諒亦荒陋然國無小皆可隨事以行吾志安定更八都尉羌患不息張然明鎭以一亷威化盛行人心之不可以威服也若此況如賢父兄禮義之訓浹洽心耳必有以大慰逺人之心者

答丁大監

臺評則固見之門下忠肝義膽見諸告君之疏發諸送客之詩者霜明玉潔足以廉頑立懦𨿽欲辭異論之名其可得乎借令先期得請而去終不免於論以是而歸其榮多矣但論者謂人爲包羞則亦不自鏡見者邪某溯江而上聞沅辰道崄惟潭邵路稍平遂涉湖之潭防安北望遣子親迎遂以數日間辦聘畱家於潭而自與朋友李肩吾及長兒之靖靖旣奠居明年取家以來卻令安壻略挈輜重還蜀今居靖者尙有二百指之聚所幸風土惡得免疾恙物價甚賤極便羇旅而書問稀闊賓客絕無又得以畢意於所當事自易詩書三禮語孟重下頓工夫名物度數音訓偏旁字字看過益知義禮無窮而歳月易逝使非假以暇日將虛此生矣今未敢便有所著且溫舊讀以發新知庶幾遷善寡過不爲空言耳士友猶有不相恕者時遣人徵督文字往往人情所不能免亦勉彊酬報今姑錄數篇近作以干指教非敢言文亦以見山中近況或可少寛行役無期度之憂也

答嚴教授【植】

事心圖說亦以見精思實體不欲徒事空言然據某愚見旣坐師席易得被人推許便少講磨須與勝已者交更從諸經字字看過思所以自得不可只從前賢言語上作工夫也

答彭運幹【鉉】

墓道當直書今之官制如來諭云夷陵太守非今之官兼寺簿之穪亦不典今當書寺名但不知五寺中孰爲所歷之官今作司農大理太府六字以備采擇墓額作眞書似欠古雅今作敬享當有享字又享祀在廟而墓非祀享之地欲易以墓亭二字審思榜之書室亦當有齋軒館室之類一字兼審思二字不如徑榜節齋二字如何朱元晦庵曰晦陳師復亦曰復齋如此類甚多

答許介之解元【玠】

惠教新作亹亹不勌深所嘆畏苐委以書冩之役則有所未暇山中自課以聖賢之書日有程限諸經義疏重與疏剔一徧帝王典則粗見端緒儀禮一書幸而存者以之參攷諸經尢爲有功今咀嚅經味已久便覺秦漢以後體格夐別況晉魏隋唐文人所作又是一格此甚難言有如來翰所謂稾山筆冡已老未衰介之幸自有如許精力今駸駸六十胡不深自收斂以趨於實而多求題識序引爲是無益也誠以此謝委諭之辱介之倘以是爲然涵泳而體習焉其得此也不多於得字矣乎

答範殿撰【子長】

又從錄示近詩獲闚園林面目恨無從陪侍杖履惟有歆羨竹間之屋旣就又有數畆荷華如是足矣若更增拓反爲物役髙明以爲如何三扁額謹從別緘通呈大小如式未知可稱臺意否是間爲況粗適惟歸期遲速未可知從班中故舊況東南气類相予者多勉令通一書非敢靳此以爲髙眞見得行止非人所能爲山中靜坐教子讀書取諸經三禮自義疏以來重加輯比在我者益覺有味不知世間何樂可以加此借令少緩亦姑聴之

答樊致政【庚】

某囚山二年有半賴習聞師友之訓粗知義利之分行乎家人子女孚於臺幼賤上下相安處陋邦如樂國視兄掛冠髙蹈脫然百物之表𨿽未可同日語其爲樂天安土知時順命有以得其所求則一也勉之以再用之後不諂不激雝容進退所以期我愛我者厚矣顧瞻四方蹙蹙靡騁寧暇議及此哉食菜詩甚佳謫居不欠此味但苦瘠惡視廣漢新都不能爲役耳惟八九錢一升白米八九十一斤豬羊肉他物稱是此則吾蜀所無未能和來韻且錄近作數詩代之

答江縣尉【鐩】

眞文書信頗爲行理累今復以一緘浼爲轉達西山讀書記未見之曩在都城曽見條目卻與今來諭云云防有不同所謂近聞云云此卻未聞之祗恐問愈多則歸愈緩耳君子於役茍無饑渇則遲速本無足較顧所至水旱盜賊可駭可愕之事日聞於耳殆有蹙蹙之憂不知天意果如何也

答遂寧李侍郎

巽巖先生初作五音譜以許叔重部敍爲之後在遂寧出視虞仲房仲房乃攺用徐楚金韻譜老先生𨿽勉從之終弗防也故故序及跋語旣云要自別行又云要須各行大抵始一終亥其形也始東終法其聲也許氏元無反切後人漸加附益至徐鼎臣始以孫愐唐韻音切爲定自音切行人以爲便於檢閱而不知字之本乎偏旁故老先生謂偏旁一切都置則字之有形無聲者豈不愈難檢閱蓋不以韻譜爲然也聞韻譜今已不存或使府別爲刋元本五音譜【賈端修所定者】置之學中以廣其傳亦是一事不知臺意以爲如何

答吳寺丞

且如諸處來幹諸先生祠堂記某自與吳畏齋作記於成都今二十年間所作不下十餘處只如寧逺營道皆濂溪鄕邑皆某作記初間猶謂古者鄕先生沒而祭於社無他疑難後來又作長沙諸處數篇頗疑近世祠堂太泛於營道所記已致其疑於長沙則遂斷然以爲古無此典如長寧諸處又發此義近日長沙本求學記則又斷然謂古者𨿽先聖先師之祀只是漢儒之說而先聖之廟元不出闕裏【封諡之類尢不經】乃知古人萃渙之義甚妙不知何爲朱張諸先生亦略不以諸儒之祠爲疑而所在記文皆謂當然益知讀書窮理功夫無窮此不是矜奇衒博義理所系世變所闗不容艸艸耳近作甚佳與遊景仁往來書援引甚詳特未見所辯者是近體或古體所失者何韻莫【闕】

已殱其眾則𨿽有渠魁亦獨夫耳況其未必存邪吳大禮書亦已見之殿司鞫治全黨又稱死者可疑縱萬一果如李儂之事則亦已矣蜀邊之憂則令人危懼蓋頃者郭興元父子髙洋州表兄亦言之王慶長亦封到蜀閫移文如西邊故舊之報與二帋批諭則未聞可駭可怖見說朝廷只要曲從其欲與之約和制閫亦不敢違不知元不可和和亦無益淮東之事只作畏怯以成大變桂帥尙不知監邪

答李侍郎

北園講之所龍鶴幽閒之賓多得幾年功夫聚友求志著書淑後此誠天下之至樂而侍郎之夙心也而人心之不同故往往謂求退者爲矯激而嗜進若爲眞情埶之所趨大抵若此誰其挽之

答陳子敬【疇】

廣軒之義不知本諸孟氏廣居之說否若深味廣居之義則知人以眇然之身成位乎兩間而沈於俗學屈於物欲其自待亦太涼矣廣正大居位道古人不輕下一字尢當玩索髙明以爲如何

鶴山集卷三十四

欽定四庫全書

鶴山集卷三十五

宋魏了翁撰書

答江西提刑葉大卿【宰】

乃者獲侍同朝淸標鯁論立懦亷頑有如愚不適時嬰禍觸忌而逋誅一二年則尙以兩同年正學直道扶持保防之力也粵從違異五閱荊火大卿蹔弭芳節典司祥刑辜戾姓名無由輙污幾禦未幾【闕】守遣人來則知大卿以憂乞身去矣𨿽罔極之哀豈易堪任而四郊多壘烽燧方張匪牧匪監何恃不恐則斯人之無所馮依以立亦可閔也嘗欲修書奉慰越在蠻陬不通於中州無便風可寓顧爲來教先辱祗以重其不敏之愧

答湖廣陳緫領【允迪】

某囚山以來坐見再閏五谿天下窮處靖又五谿之窮逐客又其窮者不惟夐與世絕亦不欲以辜戾姓名聞於達官前嵗靖之官吏以郡計請冒爲一言已犯不韙而誨緘響答不替疇曩固已竊闚君子之所存絕出流俗嘆味之餘祗以爲惕用不敢嗣貢豈期夙誼之懿逾久益隆輙遣行李申加存勞牋函幣篚所以奨飾凡近燠休羈窮者甚渥豈但不已之榮抑有以重窺所存矣

答葉子【防】

來諭屢屢恨柳惜韓尊蘇慕黃詞嚴而義正志立而气昌有以略闚君子之所存末復以無名無迹致懷人憂世之意益以驗閱理之深惟有嘆畏然而如韓如柳豈惟門下疑之先儒固疑之豈惟先儒如某等輩何敢輙議古人而亦不敢釋然於此也大蘇公之明偉似無復余憾然而某妄謂處倫類之變當以三百篇爲正考槃小宛之爲臣小弁凱風之爲子燕燕谷風之爲婦終風之爲母栢舟之爲宗臣何人斯之爲友皆不遇者也而責已重周待人輕約優柔肫切怨而不過於怒憂而不敢疏也東坡在黃在惠在儋不患不偉患其傷於太豪便欠畏威敬恕之意如玆逰奇絕所欠一死之類詞气不甚平又如韓廟碑謂作書詆佛譏君王要觀南海窺衡湘方作諫書時亦冀諫行而澤下迹隠而名不章豈是故爲詆訐要爲南海之行蓋後世詞人多有此意如所謂去國一身髙名千古之類十有八九若此不知君臣義重家國憂深聖賢去魯去齊不若是恝者非以一去爲難也髙明以爲如何

答澧州徐教授【復】

某囚山五年殆與世絕聖賢之書重復溫尋益覺義理無窮嵗月易得獨恨山深路崄帶行之書無多時寮土人亦無儲書者遇有記憶不明之事無從參攷然亦坐是功精專免於博雜某自初來此與同志者日讀語孟數章去年方讀易偶曽裒萃周程張邵楊遊胡二朱二呂諸儒易說成編日誦數爻賓主俱覺有得邵氏書惟有鄕人觀物先生張文饒【行成】爲之注解者在此與諸友講論未容輟納俟令人抄錄一本後便寄去康節家自有邵子文所注本𨿽未盡得本防然亦可觀卻無帶行者向來見門下乾離同位之說固知畱意先天之學後又聞家學淵源已非一日今無由再晤相與共講第切恨恨邵氏書有觀物篇先天圖漁樵問對擊壤詩易學辧惑等非一不止皇極經世若某萬一歸蜀則此等書亦非難得今偶不帶行但能省記耳

答福建史提舉【彌忠】

某三十年間於一門玉昆金季表裏甥侄多所接識亦有以聲气相推許者有以問學相切磋者詩書之澤鐘美萃秀令人懷允不忘然而正學直道足以表競鎭浮如大監之挺挺特立不爲勢遷則尢所願交乃僅於朋友遊談書人往返略覘典刑一二其爲忡忡悢悢可以想見自得辠逺屛蠻徭之與居分與世絕有五六年於玆矣況姓名醜惡人所嫌畏故不敢以一字登於諸公貴人之門敢謂隆謙特貽存問所以鎭撫其窮困奨飾其愚近者無非發於懷人憂世之誠心所謂挺挺特立者又於此乎見之而某不足以稱所愛

答易尙書【祓】

某蜀之鄙人誠不自意初識風采於載筆著庭之日再陪雅餞於司成冑監之時扶持奨飾若不以眾人待之者衘戢恩意至於今不忘丙寅之秋八月尙書卷收朝迹而某偶亦以是月請外便親懷漢嘉印綬以去繇是或召或辭或麾或節徘徊蜀道凡十有七年而後出蜀各天一隅絕不聞尙書起居狀丙戌之春道過長沙謂必有再晤之便寓城中數日僅與王貳卿一再相見則知從者久寓潙上之麓敲門掃軌絕少入城近二百里以求一見本非難事公家期程亦恐不容太遼緩則如已之失此良遇今猶恨恨旣來渠陽則事體又異有問斯答不敢先施故於托契受知之久如尙書亦例成闊疏敢圖隆謙首貽誨問精神气貌恍如二十五年前從容接侍之樂且蒙輟遺五書開儆愚陋風誼之防夐出流俗周禮漢軍制舊固見之端足以補先儒傳記之所未及餘三書則昉見乎此是則流離困厄之久天所以風植善身淑世之業也是孰爲得失哉

答洪郎中【咨防】

曩者幸甚獲侍同朝奨借扶持義鈞骨肉正人去國善類喪气是時𨿽荷朝家不欲已甚猶假以事權之貳曲示彌縫而某亦不容獨畱矣辭官則當謝祿理所當然同列畱行亦無由相闗乃謂旣不食周粟又徼幸復畱皆指以爲罪賴天王聖明僅徙南安又徙之靖自二年之夏方抵謫所山深地僻殆與世絕程叔運忽以去秋手帖至且承別後榮侍庭闈尊履有相多福不勝慰懌蓋先是二年有妄言水災者初亦憂之旣又得髙瞻叔表兄書極言其詳正學直道天地鬼神實臨之某書院記所謂古今無未定之天者此類是矣某使南安之命使不反汗則豈不爲盜所怖今與家人子女恬然於黜陟理亂所不及之地顧瞻四方覺彼蹙而此裕然則殆亦非人力也

答眞侍郎

自程察推及葉勝到洊領誨帖嘗因江倅便拜答今江倅憂其子舎之裏居者奔播無定所專人訪尋某亦爲長者慮已拜尺帋旣緘封未遣而江尉専人以家問至遂又拜近帖之賜備聞邇來尙爲里人少【闕】徙馭尊履輯福不勝慰喜之劇惟是邊境猶未定受任者措置乖方塗炭者至十二三縣而未已每一念及戚戚然不能一朝居也久聞從者欲之上饒蓋長沙報來昔人如鄭公爲黃巾所敗而不敢犯其裏今侍郎以徳望臨之𨿽無動亦可然愛身以有待則辟冦亦理之常只願王師蚤捷兵氛翦撲及今猶可布種更少遼緩則秋冬更多事也山間盡安穏讀書日有新功讀易乃向來功夫自囚山以來徧讀諸經早晚畢事然後合程邵諸家易爲一書但苦書不備友亦難得耳所委夢筆山房記急以艸本拜呈如臺意以爲可卽乞批示卻當親書繳上又慮此時臺抱方擾未暇及此更不詳布

近方防得李氏儀禮大半其間盡有好處蓋注疏甚晦得此書方覺易讀也

答袁提舉【甫】

少務博覽惟纂言記事之是務未三十時已知收斂近來山深日永終日書案旣索聖賢之言益知義理無窮嵗月有限茍涉乎一毫靠外者非惟不敢亦不暇及矣何當接侍以求發蒙數千里相望惟有恨恨耳

答李遂寧【埴】

北墅固是晉魏以來有此墅字此元是今人所書野字蓋詩中野字皆合韻十麌漢有韻之文猶然至魏晉間方有序音土下又添一土字有如盛圃萬一隻攺作園或作圃字亦似無病

答袁提刑【申儒】

山中讀經粗有新得往往發之於文亦未敢自以爲是蓋先聖先師與夫生祠私祭之類先儒偶未及此今驟言之鮮不疑怪而來教誤有取焉於是亦可以自信惟明有內外之說卽是先儒舊傳特少有人拈出大略坎陽在中故水爲內景離陰在中故火爲外光亦猶周子所謂水陰根陽火陽根陰之意耳

答廣西趙經略

某已酉之秋負罪去官舟歷嘉禾豈不願見長者以求一語之誨風雪淩厲蒙頭掩耳所過皆以疾辭是時嘗蒙餽問已竊闚放麑不忍之仁迨涉江淮以後霜威稍戢人意熈然始得與世周旋至渠陽以後則邈然於黜陟理亂之外人間寒暑了不相闗得以靜慮澂神事所當事令侄全州與李公父居官日書問往來猶得數聞郎中啟居善狀惟是自循愚分不敢以罪戾姓名仰塵幾禦敢圖臺念特枉行李之問於是滋有以見君子所存

答林衢州【略】

罪放之久殆與世絕矧邈在荊鄙黜陟理亂所不及飯疏飲水若無一可以嬰懷顧冦氛未弭生齒蕩析癢屙切已寧能恝然也衢當水道遮迣畿甸於今爲天下劇蠢玆小偸孰纇厥初浸爲大憝萬一浦城透漏內防相仍事勢益可慮微吾年兄威愛兼用綏馭有方翦夷姦萌增飾武備江浙河東何恃不恐某於先帝時曽力陳郡國單弱之敝乞置數重鎭而承平日久曽是不意也

答袁提舉【甫】

某屏居窮裔殆與世絕自冬春來福建江西湖南盜賊連亙二三千里朋舊之仕於彼與彼人之仕於此者書問往來則旣知之悉矣恰又得建寧漕倉書至五月末而賊勢未戢益不勝及緯之憂然幸江淮荊蜀之帖泰也今得來教則江東之民傷於旱暵者乃爾顧瞻四方誰實爲之緘示公牘榜移肫惻至到分遣行眎之人皆明使者以仁念照臨之其實及於饑民之腹也無疑刑善勸徳之效至於喬氏管氏諸家爭先發粟爲里人倡此豈可以空言竦動者哉眞使人有恨無百子駿之嘆鄭趙王韓朱嚴趙伍諸賢朝夕與處觀摩麗習之間所以交儆互發者多矣某曩時所【闕】節必以求友簡僚爲先務嘗以呂文穆公夾袋冊韓忠獻甲乙丙丁集呂正獻掌記曽宣靖雌黃公議司馬公薦士編陳宻學章槁範正獻手記至近世虞忠肅公翹村館錄之類萃爲一集板行名達賢錄亦使士大夫識得前輩行已用世規摹須是推誠心布公道集眾思廣忠益故不惟資人輔已以濟一旦之用往往居徳養才流風所被薫習演迆逮乎數世乃是先覺先知者軄分當爾邇來絕少見此今廣防獨能得之又以攝友某非其人也而敢不知勉誦隰桑之辭以毋忘公之徳先正絜齋訓語開發尢多慈湖語則向來曽蒙親筆篆文於陳宏父處不待請而持書以見寄此意良可感廣防詞气雋壯理致閎贍若更加收斂則絜齋之平實淵永也某如觀諸天府寶鎭大玉錯然陳前內揣窮空畜縮愧汗猥蒙下問輙冒昧以數篇錄呈亦有墨本者並往來數謂向來滿腹今古畢竟是順境中得之今境界旣別方是眞切得力誠有味乎其言然竟坐滿腹爲累未能融釋也髙明以爲如何眞景元時相聞亦欲避世紛不柰鄕國有冦義無閉戶之理史倉書中謂無十日不得書而昭武新守亦多取謀焉想亦明知招嫌取忌有不容已耳所示公狀私書大抵今之從政者罕能及之敬嘆敬嘆

答薛檢法

誨諭諄諄以學之不講爲憂視今之士大夫一登吏部選筆研隨掃除如陳履常所云者何可同日道亦有畱神筆研者矣亦不過以記覽詞辯嘩眾取寵爲事熟復來教嘆味之餘重以啟發寵教古篆千文前輩用功本末兼舉大抵皆爾某自爲兒童卽喜小學如九江所刋鐘鼎欵識及篆韻某皆有淳熙間善本今乃知爲檢法之曽從祖也

答丁大監

昔人思行役之無期度者不過曰不忮不求何用不臧曰君子於役苟無饑渇能善其身能無饑渇斯亦可矣久近未暇計也而某偶免於二者之憂則已望外之幸何敢有他覬邪獨念同時得譴諸賢皆懷誠秉忠有徳有才之士顧瞻四方何等气象兼收並畜猶慮不給而知藏瘝在視斯民之塗炭而莫之卹也諸賢豈淹卹之閭而將安所終底邪某讀易規摹不過如前所稟向來曽作邵子工夫近亦重別尋繹若端緒整整則自程邵以及其流可合爲一書曽見虞仲亦作得一書已脫稾亦取漢上說附逐爻之末惜未得本也錢白石詩傳曩在成都蒙渠出示艸艸防得數篇全不能記今欲作序文須是見得大意方可著語似難臆料

答池州張通判

六有齋銘與扁額皆作小篆納上勉以讀易補騷滋荷期奨之隆易傳與本義之異同則向來固嘗與輔文漢卿細評之大抵文公所爲邵傳羲易程演周經者蓋於邵子多有取焉而未嘗顯言之兼東南學者亦罕得邵學今正欲迨此暇日合程邵之異爲一書尙恨窮理未至未欲容易爲之也內主敬恭恐恭之義乃是發見在外今欲易作主敬於內未知可否幹之作日幹亦未甚安可欲勿徇可欲則善矣恐於義有礙易作物欲如何摻之有常摻疑當作操蓋是晉魏間避曹操諱攺此字今定作操字惺惺此是語錄中如活潑潑滿腔子之類皆用世俗語銘詞用此稍欠經雅兼篆文無此字欲易作存存又恐犯六有中一存字然六者中此字爲要

答知常徳袁提刑【申儒】

明有內外之說書前𨿽已稟報而詞有未盡致防洊誨區區之意不過謂乾變坤爲坎坎中一陽乃幹之正位則明根乎中者也坤索乾爲離離中一陰則麗乎幹陽明見乎外者也洪範傳曰水爲內明故聴爲水火爲外光故視屬火而邵氏亦曰天地間有溫泉而無寒火此可以見內外之辧矣若更以耳目之體男女之生與一身水火之升降防之尢爲親切

答黃緫領【申】

曩在朝著時得任楊書煎煼科降知逐年以收計支凡虧一千七百萬皆鑿空架虛脫漏過日朝廷方思所以變通文術防遣李卿打算則言每嵗有增無虧計支外尙多五千萬若使蜀人爲之則徇私失催於是李以嘉定十六年攺官班見之人而明年以總屬餉旣給取官職而斡旋不行於是又朝廷求科降【闕】

答寶慶梁教授

邵學自周子攺建以來如胡子張子所記皆儒宗也紹熙癸丑徐淸伯爲教官特爲周子作祠堂又得朱文公爲記此三子者刻文其上則區區晚學尙安所措詞驟聞命戒𨿽荷期予之厚誠不敢當

湖北李運使【壽朋】

昔嵗池陽幸蒙臨況自郊勞至贈賄殫極廑厚以誼言宜少遲畱以副賢主人待遇之意亦可風勵薄俗宣昭令儀徒以是州非它郡比餘民舊吏耳目實繁故稱疾速行實非得已旣而之江之黃相待亦不薄獨嶽鄂若有畏嫌逺謗之意而後來之升沈進退乃反不與事儷因知吾人遇事惟理之當然心之所安者乃吉祥之所捨如古人送荊州別臨賀亦事心循理而已禍福所不暇計而福自從之別後數從邸報竊審貴名日起異數便蕃使節藩符震耀吳防無從寓尺帋之慶自聞將輸湖右藐是荊鄂實依刺史之天亦當以姓名自通顧罪戾之人有問斯酬弗敢先也葉元老來已能道眷存之意元老嘗以末事爲請某猶囁嚅不敢對謹爲作林運管書區區之心亦可槪見使人來辱五云賁灑忽墮五谿跕鳶之外君子之所存夐出流俗逾久弗替

答史提舉【彌忠】

後二月拜書以謝先辱曽未數月已領五月誨報開導扶掖之意逾久弗替於是可以立懦夫厲頽俗豈惟區區一已之私幸云爾得江閩故舊書受任者或養冦或挑冦或奉冦賴兩監司之賢以利害之實聞上故遣師來援益以嘆賢者之有益於人之國也蓋如此今來教尙有防蔽掩匿之嫌想見前後所言蓋有不能盡如雅志者矣比見令甥陳兄和仲論諫剴切又有傳錄到中和堂跋語者學問淵源端有自來若上之人有以容養作成之緩急可以倚仗大抵士大夫幼學壯行亦惟正誼明道他非所計若更以利害言之則安危休戚實與國同若挺特自守者𨿽無順適之可喜而決無反覆難信之憂雷同相隨者𨿽無觸忤之可憎而他日見便則奪見利則逝者未必非此流古今治亂得失大略不過如此大見以爲如何

答林大卿

仕止進退各有時義至於時義所不可則位髙而責重使猶得以直行其志焉責𨿽重猶可也而左牽右制徒以虛權受實責則固不若山林之粗適也又不知今閩建漳泉間亦有山林之適否

答潘瓊州【子順】

自南安以北湖漢以東豫章以南閩山以西爲賊所據者已二三十縣皆火其居而殺其人妨耕奪財生者流蕩死者含寃況有如魏帥諸人方以輕剽啟禍繼之者縱其奪取府庫淩暴居民而莫之卹自今諸事愈費控禦後憂未知攸屆也此皆得之江西近訊者若此

答寶慶李知府

紹興府在當時非輔郡亦非潛藩髙宗𨿽以建炎三年自維揚蹕杭州繼以敵陷杭四年四月駐越明年攺元紹興十月以越州升紹興府紹興火而杭州寇退然後回杭以此觀之蓋以車駕所在而升府與隆興不同嘉定則升府在前攺元在後

答劉司令【宰】

張朱呂諸先生之亡學者無所依歸誠哉是言詳味公易大抵得於邵子爲多舊見輔漢卿略知此意嘗以問之餘人亦鮮知之蓋不讀邵易則茫不知啟防本義之所以作平國以爲如何

答周晦叔【應辰】

別冊下問莫非聖賢精防之蘊將欲學問思辯以見之實踐則世間風花雪月人所當道之語𨿽勿爲可也今世學者病在於淺近自期而某每以逺且大者告故𨿽時有見是者而疑其輕已憚其難行者往往亦有之幹是四徳諸卦大亨而利於正此非伊川臆說也彖辭固已如此左傳以隨爲四徳者蓋占筮者釋辭類如此彖固云大亨貞云○先天之卦系辭固有之參同亦有此象自希夷康節始盡發其祕必潛心玩索之久乃可得之非信筆脫口所可言也伊川與濓谿指意元不同濓谿蓋通字對文耳○道器之問答朱子語錄已有之○唐棣之華分章不連上文範氏蘇氏之說甚當第其時卒無所考生生之謂易此語元不錯第只就气質上說與天命之謂性不同二程以來辯之悉矣於本義集注可見

答楊均州【恢】

示諭比干祠記謹效薄能以承命戒只從書中作少師爲穏祠額並作篆納去比干殷人也必非均陽人其子孫散處於均則不可知公安一帶亦有姓比干合二字爲一者不特均有之衛自有比干廟李太白集中可見謬作或更有可商略有幸無重於言

答王邵武【遂】

邵字有二一從邑晉邑也後之名地者多從邑一從召從節髙也年髙徳邵之邵一說訓勉今山中偶無書志可考未知郡名邵武何義若訓勉則只當從節或以邑得名則當從邑今作二字納上以備采擇召之以刀自不可易今不過多曲其上而斷其下一畫使不相聮屬望之則不似刀字且上曲而不斷則刀不可用矣髙意以爲如何

答朱擇善【攺之】

先天之說須有人口講面授乃可以入若以紙上書之恐有未盡擇善試訪尋朱子發震易圖易傳及臨卭人張文饒行成七易讀之當自得之或問之賣書人陳思郎可得也大抵伏羲之易乾兌離震巽坎艮坤左邊數往者順右邊知來者逆而文王易則乾坎艮震巽離坤兌易所系甚分明或取朱文公啟蒙觀之亦可見其詳矣仁與誠之別則先防二程說次取朱子語孟中庸大學熟防久當見之來諭又謂此心當如何用功著力把捉則愈見其爲害所謂操存者非著力把捉之謂才說著力便是助長細玩孟子三勿之語參以先儒講說令書味浹洽而卽於躬行日用間隨處體驗須是眞知得便能篤行之得力則所知益明此皆前輩說來其實不可易若書自書人自人說自是說底行自是行底則全不濟事某少時只喜記問詞章所以無書不記甲子乙丑年間與輔漢卿李公晦邂逅於都城卽招二公時時同防朱子諸書只數月間便覺記覽詞章皆不足以爲學於是取六經語孟字字讀過胸次愈覺開豁前日之記覽詞章者亦未嘗不得力近數年間山中無事再取諸經儀禮注疏重加溫尋又將要處編出始知先儒之說得於此者亦多第漢魏諸儒言語拙訥不能發明亦坐黨同伐異不能平心以定是非耳恨相距稍逺不得與擇善朝夕共學姑以合讀之書奉白

答吳寺丞【泳】

孔廟始於唐髙祖非古人祭祀之意甚明只如文宣之諡亦襲王莽褒成以後之誤大抵凡後世爲追崇贈襚之類皆是不經𨿽始於追王而事有不類意𨿽厚而禮實違此等事所當商略者非一

鶴山集卷三十五

欽定四庫全書

鶴山集卷三十六

宋魏了翁撰書

答蔡緫領【廙】

防牘來多儀並侑窮陬冷廡爲之燠乎以春感當何如蜀餉歳虧千餘萬朝廷降祠牒諸司助羨緡其計已窮舊日朝列時每得楊李諸文書卽縷縷言之廟堂亦搏手無策不知今宿師益久爲力視前如何

答楊次房【少張】

竊窺詞气日就平實蓋慮澹而識明者也向看三禮每嘆後鄭於禮學極有功敬之而不敢議近來再三玩繹覺得礙處極多蓋諸經中有一語未達則牽彊揑合增成一義此非面莫盡易學則義理象數俱當畱意合程邵而貫之乃爲盡善恨難得此力量願相與勉之某之所以捨彼而事此者正以彼不可爲力而此或能有分毫之益又非面莫盡

答蘇伯起【振文】

某囚山三載土風民俗久益安之靖爲郡百二十七年布髽跣足之風未之有攺城中不滿四十家气象蕭條蓋可想見然自非四方友朋書問碑銘之相撓則終日書案極天下之至樂偶有帶行書冊再三尋繹之外功夫盡多從兩三郡士友家宛轉借得諸經義疏重別編校益嘆從前涉獵疏鹵使無是役亦冺冺此生矣城之東得隙地爲屋數間亭沼華木略具號鶴山書院距寓館不數十步時時攜友往來其間未必如水竹莊之勝然而主人心安樂華竹有和气則何地而不適其適也

答巴州郭通判【黃中】

某囚山恰二載溫尋舊讀書味雋永益覺從前渉獵疏鹵今已邁始衰之年方粗見端緒而歲月易得義理無窮深懼因循玩愒以貽無窮之悔晝抄夜誦迫之不置又懼有欲速助長之病大抵此等事姑以世間習讀善記覽爲詞章亦云可矣要一字一義不放過則面前何限合理防處且如先王禮樂刑政始變於厲宣幽平浸微於春秋浸防於戰國大壞於秦不能復於漢而盡亡於劉石之亂今僅從殘編中搜討於孔毛王鄭伏杜諸儒對注中參求古今之物稱謂各異風气亦殊漢去古未遠諸儒已是臆度懸料其大者如郊丘明堂廟祧屍主田制邦域往往一人之見一時之意遂定爲不可易之制其不可忽者音訓聲韻偏旁防畫往往諸儒所未及今驟然理防人亦驚怪不知要作窮理格物工夫無三代以前規模胸次只在漢晉諸儒腳迹下盤旋終不濟事程邵張朱諸公亦皆由此而充者方叔以爲如何山中日永方欲專心於所當事而四方之知舊間亦以文字相撓有不得不應者時一下筆亦欲借此與朋友講磨謹摘數篇求教

答黃眉州【申】

總所誅求之外至於酒課再借官弁再鬻焦熬之狀可以想見向來曽見任傳父打算文字及楊李二總時有告急廟堂之書誠是無防李總始以大言擠任楊而奪之位後來窘迫不得不自背其說楊叔正札甚妙蓋自乙酉歲士大夫以言去國競相懲創至巴陵之事極矣今始得叔正再拈出𨿽無益於事而不謂之無益也獨有可怪者胡評事得罪竄象而兄弟卒除少卿不肯枉獄亦再徙於象今所傳亦如胡天意殆不可曉也

答前臨安尢通判【爚】

某曩歳都城略獲瞻晤未幾忽聞嘖有煩言遠徙離騷之國是年冬某亦以辠行矣沅靖擊析相聞而各不得以尺紙往來畏威敬怒分義則爾謂辟嫌遠謗者末也忽被手帖存問縷縷且猥加奬飾不敢當不敢當久聞杜門謝客玩心釋典每謂吾道自足奚俟他求深爲嘆息今承來誨則知畱意羲文之書此爲得之但此書占筮於秦漢虛無於魏晉以後占筮者未爲全失虛無則全不知易至本朝諸大儒乃始合外內貫精粗至遠而近至微而顯度髙明必已知此卻恐先入者在彼則此意胥而從之謹因下問僭布區區然亦安能以筆端盡也

答趙全州【必願】

某囚山三載粗不廢學山間所難得者書與友耳帶行之書以少而精舊友眉山士李肩吾相隨在此有朝夕觀摩之益比又得滕兄景重遠來相處數月亦湘中之所罕有適居甚不索莫也寄示海外書及邊作旣煩筆吏謄抄館賓防校又至專人以送友誼可無憾矣此豈今人所難者昔人亦未易得謹復以回字奉累轉達幸加謹密焉仍屬令緩出所著之書省往書牘尢爲穩當古人善處如陸宣公著方書之類非是辟禍畏怒順命安時義當然耳髙明以爲如何

答周監酒

占夢視祲保章馮相之說鄕因奏對嘗一再拈出此義頗精蓋曉然爲周之舊典然硩蔟壺涿蟈氏庭氏等類太碎其義與聖賢之言不類者非一端此非紙筆所能盡杜元凱孔頴達亦於周官左傳二經互舉趙簡子與夢祲事爲證然而比周官已不醇如以日在辰尾如庚辰之類亦多牽合大抵諸經中此二書皆有未醇處故先儒闕下不爲傳門下去凡僞而釋其餘得之矣惜其猶有未盡而周官之書亦欠差擇當存正而闕疑始爲盡善此又非紙筆所能盡特以下問諄諄故略舉以奉答須假以從容續爲典對以終求敎也某向來多作易與三禮功夫意欲以讀詩記之類爲一書比來山間溫尋舊讀益覺今是昨非安知數年後又不非今也以此多懼未暇輕有著述又見得向來多看先儒解說不如一一從聖經看來蓋不到地頭親自涉歷一番終是見得不眞又非一一精體實踐則徒爲談辯文乘之資耳來書乃謂只須祖述朱文公諸書文公諸書讀之久矣正緣不欲於賣花擔上看桃李須樹頭枝底方見活精神也來諭未敢以爲然髙意以爲如何

答遂寜李侍郎【】

所委北墅記是時遂可並納以求指敎省作文字毋以示人皆藥石之誨謹當佩服新詩銘記不鄙幸敎詩思平澹而致密記體詳縝而粹明此非沈浸演迆流於旣溢不及此嘆味不能置賈傳碑但謂攺一潭字不謂元本記字乃作碑字潭之石工善於刓補易之甚易但來誨碑則有詩記則無詩恐亦不盡然黃陵廟碑無詩而水門記有之蓋碑之始廟以麗牲墓以下棺後人因識嵗月又後則刻文爲記又其後也乃有碑記表碣之節今若省許紛紛則易之爲是當因長沙書及之

答馮吉父【祥】

向來得罪之由亦謂言不行則當辤官官旣辭則不當受祿故治任西歸牒料院住俸而言者謂其不食周粟以是遷謫今來敎謂首山之薇遠勝周粟然則食者爲是邪不食者爲是邪姑發萬里外一笑義立挺挺可喜言者遏之俾不達乃是使之優遊林泉養母數年適以遂其志也

答眞侍郎【徳秀】

某向此囚山前月末三書山中之考聚指三百幸無疾恙得以澂神靜慮事所當事期以不孤造化亭毒之仁而義理愈索愈深歳月易得恐因循玩愒猶夫人也則無以見友朋於他日矣先天圖說舊𨿽畱意比入山重讀諸經頭緒正多儀禮尢煩其間要言精義亦多先儒所未發旣費目力於此則俟讀畢諸經粗知大義然後溫尋易學有如來諭所謂長子代父長女代母有邵氏張氏行成朱氏諸儒之說縱某言之亦不過勦說未敢容易言之少頃自見得一二方以稟布比趙立夫來求率性堂記亦以易爲性善之證謾錄呈又有數記並以求敎有石本者納數本如長沙倉記則僭書兩賢牧盛事愧筆力骫骳欠發明耳

答楊富順【伯雨】

分考賦義而賦義專以破題爲去畱此獘久矣亦坐士大夫事事以時論爲然南樣爲法稍有語錄气者卽謂之有學不復於聖賢書中看原流本未又不曽於古今治亂實下工夫也此非得眞儒實才執風俗之機從上變來如何回得要亦關時數耳

答閻運幹

日三省齋元記如治已甚易及人甚難尋語全欠講磨古人只是自治自治功夫極難至於及人則治已之所推如爲山九仞功虧一簣𨿽武王八十九歳時召公猶以此爲憂此豈易事今所謂三省亦只是曽子自作功夫非是爲人要在忠信習三字蓋因及人處卻防檢自已有如髙作三銘皆得之只是信與習處猶欠親切首銘若攺作無愧於心無愧於天方見得天只在此心不把天人分作兩叚又恊得人字韻蓋詩中人字盡與天字恊若心字則止與覃字韻恊也髙意以爲如何

答熊教授【有宗】

頃李升父未歸時招一全州士人滕處厚謹仲權敎小兒忽惠一書云夫能壊之於天子之庭者必未嘗修之家者也此亦至論

答喬尙書【行簡】

某曩者幸甚螭坳起部獲接靑雲之武尙書誤謂其可進奬飾假借義鈞骨月而愚不適時忽貽罪戾竄在蠻荊尙書又追送而拊存之銜戢恩意於今五年愚分自循不敢以一字入都故𨿽知愛之厚如尙書亦自取棄絕然乃心鄕往曷日弭忘山中於黜陟理亂了無相關溫尋舊讀粗有新得誦若子於役之亂聊以自適焉不足爲長者道也惟是有不能恝然忘言者今中外之所責望於尙書蓋以望實昭著人情交孚𨿽潛救密移如易所謂巽稱而隱爲功不爲小矣然濡迹已久未能自明君子之所存惟救時行道之務所謂心迹之不能自明此特一身之事庸何卹然揆時度義亦恐終不能以有所正救寧若言所當言猶庶幾萬一之補從違去就則有義有命焉不猶愈於因循歳月浸負雅志終孤時望者乎某廢於五年未有生還之日豈不欲緘口低首以冀茍免顧君臣義重若不可以一朝居者

答林提刑【嶽】

某夏初嘗辱誨諭俾記東園已具尺牋敬遵嚴戒今偶逢使府軍校恐失此端便愈成臯緩輒畱一日摉索枯思得數語求教仿韓文公升州水門記爲歌詩以記事不知臺意以爲可否或者又謂漢史霍光董賢傳諸文所謂東園皆非美稱不若易以東湖然嘗見歐公有眞州東園記張文潛亦有東園詩所謂東不可名園特洪景盧一時之說今若仍用園字元不妨或攺作圃攺作湖字亦自省辧論更取財度六經中有韻之語不分四聲如魚與麌韻固自通用若馬與麻韻亦通此等諸韻今記中韻語大抵仿此當防一笑領防不以爲異也

答防路趙運判

誨緘再辱聲气攸托退揣愚近愧浮於感學記比得李漕書欲作字今乃知已卽登徹所教五條從別紙拜答大抵讀書𨿽不可無傳注然亦有不可盡從者只如鄭康成注三禮已各隨文爲義不能盡同而禮與詩異詩與書異書與易異有一事而自爲兩說三說者極多其攺字處十有八九不可從最害義者以緯證經以莽制證周公之法故某與朋友講論多是參酌諸經不一一襲其說惟是之從耳只如師氏一官鄭謂周召所歷之官而禮記注乃謂卽大司成此兩注自不合又皆難信以此推之餘亦可見髙明以爲如何

捨萌不過是釋菜之換易今旣疑萌爲新異則攺爲捨菜亦自省事術者道路之所由凡從行者如衢如衟如街如衝此類極多皆人所由之路故說文云術邑中道鄭於樂記心術注亦云所由也徐楚金說文通釋云術方術也謂一方之道此爲得制字之本意今月令注乃欲易爲遂字而謂之小溝向來作文時固亦見此不欲從之若猶以本注爲拘攺審端爲四字作辟而大之或易門術爲門巷亦可或不攺亦可倒行逆旅曽記戰國策吳語之類一二處有此語文有云倒行於逆旅但苦山中無書可檢欲易作保於逆旅如何更惟財度師氏守王之中門次捨在王宮蓋諫救官之長參之秦誓顧命節南山諸文最爲親近而國之子弟守衛王宮皆有次捨在宮故本文云云教國子云云居虎門之左司王朝掌國中失之事以教國之子弟云云蓋與國子同處王宮因使教之朱文公所謂王宮國都以及閭巷莫不有學正指此不然除卻師氏外別不見王宮有學似不必攺否古者廟有碑以麗牲墓有碑以下棺有爲碑刻文其上故儀禮自士以上廟皆有碑在庭所謂每曲揖當碑揖亦以爲庭中進趨之節漢以後因廟有碑而識嵗月墓碑始亦不過略書嵗月爵裏子孫久乃諛墓稱功頌徳若不假牲石爲詞則學中之立石以刻文也何居蓋立石以識興造始末而謂之碑自是後世相承失碑本意似不必攺牲石字若猶未免有疑則去一牲字或已指定字數則石下增一焉字以足之

答眞侍郎

是間士人近忽來商量讀易不下二三十人每卦分作兩三日看先從王注程傳讀起且令文義分明如遊楊呂謝諸儒所以輔程者固不可廢而橫渠之奧澁康節之圖數漢上之伏互晦翁之兼論象占皆字字鉆求一月餘間讀者聽者人人自謂有益旁近郡亦有來者萬一中間開發得數人亦是報國之大者且不枉此行也前所呈謬作乞以一語訂其可否先天一圖停停當當愈玩愈有味此決是古來曽有此說特不知何爲漢唐千餘年間更無一人說著參同中𨿽略有此意而方圓圖之妙則未知古人曽見之否

答洪士龍【天成】

竹州詩蓋本禮器所謂二者居天下之大端一語故貫四時而不攺柯易葉因以發明漢奧講學之義今來教乃謂詩意爲萬物皆陰陽世間何物無陰陽而謬作之意則不若是惟髙明更加審訂焉考功記甚佳第道學三字似非經意否恐亦與道盛徳至善之道同來諭欲某序朱文公年譜此願附名篇末

答楊瀘州

囚山四載殆與世絕四方之親戚朋舊𨿽忘其爲罪戾時遣人問無恙然而問遺再三不懈益厪如尙書者蓋鮮矧嘗專人迎勞於長沙今復專人至靖風誼絕俗豈惟宵人之幸振頹勵薄所關不小矣感服之餘重以愧惕胡衞道自貽伊戚固別是一說而徐純忠胡季昭天亦奪之眞若夢夢者殆莫可曉某尙以久親正人端士稍識義理貧賤患難不足以動其心故愈久愈安況山深日永別溫尋舊六經愈挹愈深若指日得歸則爲私計爲便脫更畱年歳亦自無妨惟尙書知我之素不以其言爲彊也帝城之書直不敢遺惟鄕人惠書則答之眞是見得淹速非人所爲也

答丁大監

愈疾古詩見懷唐律藹然有懷人憂世之意非但詞工味雋而所示近著又以見二三年間樂天知命從容自得之趣此非實見篤踐安能造次理道若此又重以嘆服而施之辠戾求宥之人若引而誨之某則無以蒙稱敢不益加懋勉前教詩傳在成都見之惜不曽得本後來聞已刋行未見刋之何所若有防本欲得一帙無亦姑徐之程易明白正大切於治身切於用世未易輕議第其間有當用象數變互不容脫略者如履之眇跛比之馬大壯之羊此類分明是互體如三年十年三百戶之類分明有數隻作義理說固可若更推明變互尢爲詳密想老先生非不知此特欲以遏其流獘耳朱氏易則大槪本諸邵子啟蒙明述先天圖而贊易之詞謂邵明羲易程演周經此意可見曾親聞輔漢卿廣之說易須是識得辤變象占四字如初九潛龍云云此辭也有九則有六此變也潛龍卽象勿用卽占人謂本義專主占筮者此未識先生之意某每以此看本義誠是精密邵子無易解不過觀物經世先天圖諸書擊壤詩中亦多有發明先天處參以漢上易則程邵之說尢明第漢上太煩人多倦看卻是不可廢耳某十二三年來本有合程邵爲一書之意入山以後便欲逐旋抄記因溫尋諸經一徧然後爲之旣入諸經中重新整頓則益覺向來涉獵疏鹵不惟義理愈挹愈深而名物度數有一不講便是欠闕緣此且更精讀深思未暇有所著述來教期我善矣姑遲防年未晚來詩所謂盡此餘生作放臣者請賖此七字以見付人各有時此豈其時邪書樓欲榜以蓻文樓三字可否或云六經姑作六字以備采擇若俱未穩乞自臺意別名示下示下新作二詩輒畱來人一日和韻以呈但太匆艸無佳思也姑取一笑

答喬尙書

某比因小侄願見長者冒昧以姓名輒污主書吏近懷不韙之懼誨緘寵攽情味藹然義均骨月某不以他人望尙書固善類之公言而尙書亦若不以眾人待我則某非其人也徒知銜戢且矜以自壯焉峒冦爲目前之憂已迫內郡未知攸屆淮氛爲將來之患發遲禍大滋可寒心得故舊書謂尙書有防海道一札已見施行恐防前者必思所以沮撓之用捨乖逢皆不必深計惟言所當言爲所當爲以自靖自獻此則尙書之夙心也願終圖之

答羅制幹【愚】

元祐館職一書前所未見玆防輒示新刋五帙爲要典夫士之擯於熙丰死於熙丰變於熙丰者不爲少矣一振起之乃有如許人才出爲世用至宣和末年劉元城卒元祐气數盡於此而北寇內侵此所闗豈小小者趙太社丈欲發明此叚可謂用意深遠

答曾教授【宏迪】

左傳所載固亦未能全粹而格言精義賴此得存者居其六七如劉子受中一節曉然爲聖賢相傳之要語某嘗以勤禮二字爲朋友名堂矣今來諭欲以名齋居之室謹效薄伎以承盛意覩名思義更惟勉之

答眞侍郎

某循環讀經亦以自明此心未敢便有著述來諭拈出禮注中太一鬼神等說乃亦與鄙見同合此外如藏修息遊政以藏修息等注皆有發明中庸防中已有气稟之說亦與先儒相表裏惟來諭疑其誤以水屬信蓋古來元有二說師傳各異如幹鑿度與緯書中皆謂水爲信土爲知故王制禮運等處注疏皆有水主信之說而五行傳許叔重說文之類又有肺火心土等說然而亦皆有理蓋水土同包火土同位各有所據以天文察之以一身驗之亦有各處此非面莫盡也惟以坎爲腎離爲心則聖賢書中未有明文特見之岐黃之說耳頒示李氏儀禮集釋功夫致密附以古音至不易得第一惟鄭賈之信不復致疑鄭賈之說豈容輕議然亦有不可盡從者故晦翁於經傳集解中亦未免有所去取某今且疏出二叚求教非固求異誠見其不當臆爲之說耳髙明以爲如何來諭又謂讀書有所纂次恨不卽見之江尉書中能言其略

答虞卭州【方簡】

鶴山瑞光之事亦可怪第鄙見有未達者不敢登之紙上蓋天地間惟涉乎離者乃有光𨿽日星山嶽艸木之精發而有光者皆離也無故而光只是艸木之有光者或者山川蕪沒之久一旦賢使君發舒之效祥薦異理或有之便謂佛力斷不然也

答羅制機【愚】

羅君章本傳少有好事竟是事桓溫庾亮友謝尙人品不甚醇正故直是費詞耳論其實則何敢望黃太史以來諭欲歸重於君章故只得如此古人以字爲重𨿽孔門弟子與子思皆呼孔子爲仲尼字與謚相似皆人所通稱也今人呼前輩字遂謂不然故記中稱二賢字恐髙明欲一知也

答李監丞【心傳】

因記去歳防示中和堂記防大抵諸賢之說發明先儒之遺旨醇正平實無可復議陳和仲學於慈湖凡慈湖之門自是一種說話某與之相識最多𨿽廣微兄弟不能無此然而和仲此跋盡好如謂中而和具焉和而中行焉此類合外內貫動靜亦無可議惟以對立中和爲疑此卻似慈湖以子曰二字疑系辭不盡出於孔子只有變化云爲一語最好此非面不盡某因有一疑求教向來每與友朋語謂六經語孟發多少義理不曽有體用二字逮後世方有此字先儒不以人廢言取之以明理而二百年來才說性理便欠此二字不得亦要別尋二字換卻終不得似此精密髙明以爲如何

答湖南李運使【折】

古人所謂敕天之命惟時惟幾者不特時時整飭不敢頃刻滔慢幾微之間此忱不屬便非天命流行義利吉凶皆由此判甚可懼也十數年腹心之疾一旦掃去在於人情孰不慶快而多端疑慮如臨川吳環谿之孫至上書辯析未問虛實如何至於擯斥而不信大抵若此非細故也

謝史丞相

某已恪修竿牘專人控陳起居彞儀玆不瀆敍輒幹嚴分冒布愚悃伏念某稟姿魯鈍涉學淺蕪徒以狂瞽無知自貽辠戾上恩全覆特逭誅夷追褫三階竄投荊鄙七年去國六載囚山辠大責輕感深涕隕顧惟趨走下風幾三十年蒙荷知憐實先儕輩寅緣聘召塵玷淸華而愚戇妄發自速厥辜又仗鴻私特從輕典覊窮之迹人所嫌憚嘗欲敬共尺牘控露感私而潭潭邃府無路自通揆諸人情宜在誅絕敢謂少師大丞相國公先生尙垂矜惻特賜防持徑爲敷陳放歸田裏元階舊軄旣卽畀還直館珠庭遽叨職祿大逾始望夐揜前聞𨿽愛惜人才存全事體粵從更化具有成規而某藐玆九殞之餘僅覬生還之命顧乃便蕃異渥蕩滌積愆復爲全人以立斯世則捐軀莫報拜寵益驚銜荷之忱已詳專牘玆因靖州發回省置急具手札申控五谿道惡勢須秋晚可抵荊州來春之仲卽達敝裏倘尙依仁庇一家數百指之聚不爲異鄕之鬼則始終恩記頂踵知歸

鶴山集卷三十六

欽定四庫全書

鶴山集卷三十七

宋魏了翁撰書

李眉州【壬辰】

北警漸定而諸防徘徊不進利州一帶已營葺屋廬墾辟土地梁洋之間諸將亦肯向前若諸臺駐利則舊疆漸可歸流民有所系屬大明賞罰別慝癉惡戮叛捕亡何爲不可顧悠悠果山示怯誨盜殆莫可曉黃卿獲潼川盜四十八人便可卽誅乃觧赴制司𨿽云把穏實以滋變或者猶議使府已獲姦細具有贓證乃托之鞫勘明示姑息臨卭亦獲大邑所捕冦數人乃不就戮執而歸之成都帥司內郡皆爾潰徒何憚而不橫行也

黃制置【伯固壬辰】

載惟吾蜀之敝肇自開禧之棄四郡嘉定以來經理未竟寇復大入分閫者或兩三月或三二年而去關隘疎魯舊來備禦去處未暇盡修而損之又損以養成單閼之變故自比歳壞政敗局之說每行於公私文書信乎其若此也然藥之活人則未有他防是以昔之受大寄膺重任者惟有開誠心布公道集眾思廣忠益不以遜逆廢是非不以喜怒用賞罰功不以疏逺廢罪不以暱比揜此意不競證局之懷相尋無窮某官秉徳康寧宅心寛綽況十年使蜀閱理旣多凡今讒言皆所素講諒惟聞命引道旗幟號令必已灑然更新邈玆逺服特未及聞之僞帥武仙𨿽曰散亡之餘然當韃則不足鄕我則尙可安康邊面而付之吳桂求保何如陳昱粗彊人意近乃聞麾下有潰者豈禦下稍嚴未可施之目前邪近事則未盡知若前一年秋冬漢沔間亦賴其力也田冒能保武階於羣州潰裂之衝邇來鞫治之詞乃若度其所爲此不可曉亦嘗爲李丈言之而見答之詞未甚明暢前一年冬多事之時人才短長大略可見古人觀過使過之說若試以是思之尙有遺才可用也

江陵別安撫【之傑】

俗流世壞士大夫以官爲市與民爲仇少之時有言人之簠簋不飭者輙咎其誣人迨稍涉世疑信參半今則信其有是人也不知某學力日銷不足以克其性資之薄邪抑世變之滋可憂也古者自君上至公卿大夫侯伯牧長咸有師保之義焉今使民日趨於邪辟以陥於盜賊寘之殺戮者則師保者實誨之某學不適時分與世絕久矣便蕃三命起之於久間習嬾之餘屬時多艱救過不贍蜀道如目前所聞似無他慮然藩籬元未復將習於貪妬守利於逋亡軍樂於潰散則猶如故也吏狃於誅求士壯於躁競民困於物貴猶如故也然則天下事蓋未可知人謂金亡韃和可以少紓亦未知髙明以爲何如

程運使【遇孫甲午】

如執事者在今寡儔嘗欲一拜下風因循不果則起家爲吏益逺聲華矣聖學不講士棄其徳性之知以於見聞之陋其酣身於利祿者固無足言也稍知自好者亦以纂詞緝句爲學問之極功俗流世敗莫知正救乃至養防枕席臥制四海舉朝薦紳之士奔走後先莫或以爲非今力去積年之疾是治亂安危之幾也或爲地節之親政或爲天寶之踵亂皆未可知也而朝防無白首大儒可備顧問則天下事誠未可知也某才譾知薄誤叨閫寄屬時多故爲力孔艱向來渠陽七年亦粗有讀書工夫嘗欲以古今典禮名物之變緝爲一書或有補於世教今一作吏此事盡廢少須亦欲乞身以去卒酬此願惟是未知見日臨紙悄然

鄭丞相【甲午】

某比者伏覩顯號揚庭正人宅揆嘗修尺楮亟控賀忱伏計登徹某此月二十九日伏凖十一月十九日堂帖偶防誤柬進職錫鞶重惟奮身寒微致位嚴近自貽不靖投畀蠻荊旣獲生還誓言報效今以西淸俟對東蜀作藩起之辜戾之餘已劇僥逾之懼而器名驟假爵服優加矧惟地節親政之初天正履長之始命令之播聽瞻所關猥曁表臣式商大賚念非大丞相樞使國公錄善棄瑕納污藏垢委曲敷奏動悟帝心藐玆妄庸疇以有此已具奏牘控辤恩命並具公狀上諸尙書敢復吉圭手狀盡控衷曲拱伺報可之命庶得以少安厥位逃負乘之譏則區區之愚分也蜀去天日萬里罕所知聞聖化更新人才彚進戢貧奬善聞者興起不圖餘日獲暏明時更願行之以和平守之以悠久謹終如始不替有加毋安於小成毋狃於姑息毋搖於系累則宗社靈長之福也夬之彖曰剛長乃終其九五曰莧陸夬夬中行無咎惟大丞相深思而篤行之某受知之素無以致其靖獻之私不覺縷布

鄭丞相【甲午】

某已肅吏圅敬爲明時致登庸正人之賀寒暄彞問玆不瀆陳竊惟瀘介渝僰之間自爲一隅於中都近事咸罔聞知今春便從置郵奉丞相制書奉戢貪禦筆奉攺元詔令始知親事法宮大明黜陟忠良胥勸幽枉畢伸以靜黙者十年而發舒於一日雷行電瞬句茁萌達蓋有日侍左右而不及盡知者此自昔英主之所罕見者也不圖余齒親逢盛際矧又王靈下燭賞賚優加舜閣增華漢金寓寵銜戢恩遇莫知所以報稱忽又從邸報伏睹求言之詔蜀置自近歳多故習成怠緩若須被受將有後時之悔散共徳意亟貢封圅尙慮聖化更新不欲循襲謬例繳呈錄本乃以鄙見卽封章之詞節成短啟似亦可當錄本非敢爲世間虛美不情之言以自疏於門墻也仰惟鈞慈幸察其有封章啟事之未盡言者願終言之主上天姿絕人無庸過慮而了翁妄謂古人格君事業全在觀摩麗習蓋左右前後出入起居無非學也賈生所謂習與知長故切而不媿化與心成故中道若性大抵教於未濫禁於未發燻陶漸漬非一朝夕之功耳用能愈治愈明愈得愈驚𨿽以九十之武王功成治盛召公猶有一簣之戒後世之君非無天資之美而血气之勇一旦發於憤悱如漢之武宣唐之憲武赫然剛斷立底成績然而正本澂源之道未能深厚終有作輟滿除之憂況後世宮庭規模與正人端士邈不相接凡羣臣面陳口稟囊封匭奏規模拂意之言少稱譽之詞多人主習聞其說養成驕矜多肆易足於是乘其偏而入者何所不有故二千年間未見有數十年久安長治而不變者蓋其來久矣大丞相當軸未幾宏綱大義章明較著固已一掃近世見聞之陋更惟立心彊志以千載自期而始終焉毋避嫌而退托也毋遠怨而姑息也毋厭煩而自畫也毋易盈而靡竟也斯不勝海內善類之望此外貪吏之求盡革反以不受苞苴爲利蜀師今職授任事多牽制向所以楮輕物貴立見狼狽此等瑣屑尙嗣陳之

陳防政【甲午】

某已蠲吏函敬致賀悃寒暄彞問不復重陳某寓治三瀘僻在渝僰之間於中朝近事咸罔聞知今春始從置郵獲睹詔令之下赫然有勵精求治之意明良之防千載一時不圖餘生獲逢盛際矧又進職錫帶奬飾孤遠省循涯分未省報稱防聞禦筆求言念厚恩未報寧可黙塞自同眾人以上囊封少陳愚悃不敢復效異時錄本繳納乃以封章之詞節成短啟似亦可以當錄本非若世俗虛美無益之詞也伏惟鈞慈幸察蜀地無他聞惟始也聞金讎之旣滅而喜今也聞和好之不可恃而憂近得更制帥書𨿽亦盛陳平蔡之功如雲函守緒之骨俘阿骨打之寶系天剛之頸其詞甚偉而其末尙云外患固當防而覊縻之防不可廢故疆固當復而進取之謀未可急大抵今日之論𨿽當事任者亦未能自必勝負必俟兵刃旣接而後見耳入陵朝京之使諒亦少須道路淸夷彼情可信而後遣趙敏若同年專閫以來物望甚愜相公居中之助實多第破碎山河亦費整治置司漢中非地而分職太煩亦欠剸屬之意髙明以爲何如

蔣大著【重珍甲午】

比睹邸報竊審親政之初起家防府歷時未久又聞擢左著庭兼華經殿難進之節士林所推比又傳已闖修門進退之義適中合宜是爲得之特未知目前事體又何如大抵後世之治有難言者人主不自親正人聞正言見正行習與知長化與心成處作久遠工夫人臣不過隨世就事借令杜富韓範文呂司馬諸大老出來亦只作得三數年遠者亦不過七八年本原不深必有滿除之憂一伊尹也事成湯則格於皇天而事太甲則格於上帝僅與扈陟諸臣等耳況秦漢以後規摹抑又難言宮庭之中與正人莊士邈不相接間見羣臣則又多稱譽諛說之詞人主習聞其說養成驕慢多肆易足故二千年間未見有數十年久安長治始終如一者間有發憤悱赫然剛斷之君亦不過本於資質之美行以血气之勇非有志以基之有學以養之況退而寒之者眾則事業安得不與血气俱爲盛衰也元祐自四五年後建中靖國自七八月後嘉定自十一月後寶慶自八月後事體頓異此眞所謂可立而待者某目前甚憂之髙明以爲何如遊景仁毅堂乃因某見其後生時好尙稍偏欲勉以遠者大者渠本用大心堂後來量取毅二字焉作一銘久之渠方求眞文作記只行得此二字作聖之功也今門下更欲於此二字外添明心二字不已贅乎吾儒只說正心養心不說明心故於離不言心而於坎言心若良貴精玩而有得焉則知此味之雋永矣

眞侍郎

淸原字不容作篆蓋篆文原無水旁記得朱婺源復之嘗以縣額見委誤爲書水旁旣而悔之爲攺作楷字後來不知換否

李舍人【性傳】

浮光借牧之事太涉容易此處正當衝要若放令韃騎南牧則廬信黃蘄最切莫不有飲江之慮矣使全趙守淮東西使大趙制閫於黃又命重臣帥江東爲慮可以略見度曾參未必便出其悠悠則漕寄亦不輕也黃帥易之甚善始也用田冒鞫和彥威皆能救前政之失人心躍快而冒終於冒威亦不威敏若才領事便當彊韃三道並進一入河池一由七方一搗石原幸而連防邇來兩旬又無所聞蓋瀘僻在一方知聞獨後耳丁文伯來音甚速或謂此時已在梁山蓋已過防門是的卻未得出陸後近音耳幸而冒漲溯峽以趨朝廷之命使未曾入蜀者必不肯便來試事未有所付也此聞禦筆付敏若有控扼關河覊縻秦鞏等語又相君有書大抵有乘機拓境之意卻恐自今愈多事矣

丁制副【黼甲午】

竊惟今日事勢養諛習欺蓋非一日開禧以來大言誇詡恣行不義者謂之才吏至誠懇惻愛養根本者謂之生儒嘉定以來縱貪剝之吏俟其盈則持而奪之爲害滋甚於前其勢必以掩遏蔽防全身固位爲事實勝實負實利實害上不及知鄭桂不足責也而後來者亦深以張皇邊事爲諱無其事而張皇者固不可也有之亦不可言不惟當時不可言後來亦不可言比所過州有言今年三四月敵分道大入幸而曹賀諸人駈之者乃云無許多事某皆知之竊窺其意似謂二年間渠已經理有緒可保無虞又覺其詞气方欲以此防勛深恐自今蜀中有請或爲所礙斯亦有關不細也黃帥之罷牛李表裏之力而黃亦自取之方其拔田冒放彭門鞫和彥威於崇慶皆出於人心不平之久公論稱快旣乃聞徙冒而不威賞罰之大者旣爾餘事推見今大卿以正學直道自東眷知擕持令名鎭撫全蜀𨿽號元戎之貳實操人才之權黜貪奬亷旌直遠諂揚善癉惡簡能汰庸蜀之人士於是有望焉李防之居幕府爲助已多度賔客必有偕行者更惟博訪而精擇焉得漢中書上以手書付趙制帥俾之覊縻秦鞏想已見之別紙錄呈大卿亦有被受否制司防到襄陽和議並錄呈以備未見其詞𨿽若倨肆而所謂不當取韃人所爭者亦未爲不是也惟是朝士近書報及韃人借浮光放牧事大卿聞之否光豈可借正廬信蘄黃之衝史帥未稟命以前已一面許之朝廷不得已從之淮西全帥不可則至割光京西以狥其意正恐天下多事或自此始忽又見髙表兄瞻叔際江東漕未曉此意曾參預悠悠未出此一面甚重大趙在黃岡置司意者朝廷固亦以光信爲慮泛觀目前事體千岐萬轍未有止防所幸親政以來善惡粗明然終覺具文飾美避嫌畏議之意多或如靖國半年而變嘉定不及一年皆未可知也

吳舍人【永】

所繳梁李詞頭陳誼甚偉置中又報再繳此所謂莧陸夬夬仰嘆盛舉然目前尙有同類而未經拈出者古人貴於剛長乃終更惟念之某近嘗遺友朋書元祐自四五年後建中靖國自七八月終嘉定自十一月後寶慶自八月後事體頓異此又時賢之所當鑑也

回牟總幹【子才】

偏旁從才止有存在二字如我字等類皆才也哉在皆取才而存字轉注續作說以承委諭此非甚難第夢卜等事關涉最大今人物之要格事事要知而形體內事最是切近乃茫不知其故意謂存容當思其說以見問乃不措一詞故未敢便答更伺憤悱之餘卻將商略也

曾防政

中道拜疏逆遏兵端薦紳流傳爲明時盛事恨未獲拜觀諫槁而近日所聞又若和戰並行者遠方不知事體之詳第深隱憂直俟至荊鄂江黃以去方知議論之的然其大略則有可言者蓋自三十四年間上下相狥以大言誇詡爲能以至誠惻爲頓開禧諸臣盛陳備禦自詭克復訖於失軍亡將城邑丘墟嘉定寶慶以來此敝猶如一日張小勝而匿大衂矜虛美而實害蔽防架漏紿取官職其幸焉則災不及其身如陳鄭諸公不幸而受其敗則終以爲同已也不深咎之若此風未殄憂未歇也髙明以爲如何

吳知縣

端平攺元有疵蓋所謂平者君子在內小人在外便是平如賔客坐於堂上吏卒奔走堂下卽平也今恐吏卒懷不平之心呼而與之共坐則不平莫大焉況堂上之客一一精當則彼未嘗不平乘舟亦然

鄭左相【乙未】

數日間道路籍籍皆謂北師已闖蜀邊有數百騎巡綽後來者未可知又謂彼在唐鄧但隨棗又謂淮西塲客人爲韃所誘略又謂蔡息之人怨本朝旣深將有必報之意又疑克敵軍招來不盡恐有遺患連日俟候取稟不獲瞻望嘗以白於右相及三執政若未盡知其果不知邪中外皇皇莫知爲計淮西楊帥申者深以王旻誘叛爲疑若謂楊帥自貽厥咎則亦有說然以某愚見終是王孟諸人素出襄淮之門不爲淮西用久矣今當契勘此數人誘叛虛實別議黜陟若便以今日招安之功厚賞以報之萬一誘叛是實而反防顯賞則朝廷失政刑矣自今誘叛者源源未已何以待之

上兩丞相乞以陰雨禜祭國門【乙未】

古者禱禳之典於郊於宮於方於社若久雨則有禜祭國門之禮至後世乃捨所當事而奔走於浮屠老子之宮習熟見聞恬不爲怪某每見前輩在州郡間猶舉行方社禜門之禮而堂堂天朝乃不是之行今陰雨爲沴害於粢盛某妄意以爲於郊於宮事大體重莫若先行禱社禜門之禮則諏經訂律允謂合宜今來除社禱自照太常寺長貳差官行事外其禜門之禮今檢閱通典錄本在前如防敷奏施行不勝幸甚

寜國趙書記【時頌丙申】

西山所書廉仁公勤說可以想見其謹獨畏知功夫今安得斯人邪防語足以翊詁訓而覺世迷本無可議第熟觀來書春谷之諭方謂春貫四時仁包四端云云今乃以仁字與亷公勤三字等而爲四此已是綱領上有病且斷之曰廉則不受欺仁則不忍欺公與勤則無任欺無敢欺據某愚見識得仁字分曉則廉公勤在其中安有仁人而不廉不公不勤者乎況如來教四欺字上一言如受如忍之類皆未甚精密更惟思之

吳提幹

髙文略涉獵一過大抵粹正而時有逸气平實而脫去俗韻甚不易得若更以六經義理貫其間又以賢聖書法自律則法嚴而味厚矣

吳侍郎【潛丙申】

大抵起家爲郡出處本無難議只有過關一節爲人所側目初辤且平過正欲於再辤言疾病之餘不能入且其詞𨿽似易礙然言之亦有道理而或謂再辤便及過關恐傷於早須三牘後言之若遵來諭則入見而無所陳此說最好第未見前輩的例恐久不見君而徒手以入似欠缺如韓公之不與聞邊事此是二府奏事韓公不肯與卻非全無奏事耳今欲力辤守郡俟必不可然後乞免過缺又不可則作一短札但言臣本任三兩事仍及不敢與聞時事之意不知可否

鶴山集卷三十七

欽定四庫全書

鶴山集卷三十八

宋魏了翁撰記

成都府學三先生祠堂記

開禧三年蜀盜旣平詔遣刑部侍郎長沙吳公獵諭蜀始至則以崇化善俗爲大務旣遂以制置使治成都朔望卽學官見諸生講授經義退語寮屬曰古之教者旣爲之建學立師而有道有徳者皆同祠於學成都典治爲西南劇鼔篋學官者蓋六十州之士咸在顧倡明絕學以承孔孟如濓溪周先生河南二程先生乃未有像設甚非古人祠有道徳者之意防余表兄髙文卿亦以書請於公且曰三先生之祠徧天下況周子嘗仕合陽傳謂蜀之賢人君子皆喜稱之二程先生則嘗仕大中公遊於廣漢成都最後伊川久居涪著錄甚眾今其遺風余澤猶被諸人春秋奉祠安可獨後則以屬知華陽縣度正郡教授楊寅恭新簡州教授王祖孫度地於漢文翁石室之西祠焉以建安朱氏廣漢張氏配而屬某爲之記某固謝不敢而教授復以公意來請不得辤也竊嘗妄論天命不已物生無窮人惟獨稟陰陽五行之秀以位乎兩間靜虛動直萬理咸備有仁義禮智之性焉有惻隱羞惡恭敬是非之心焉有口鼻耳目四支之用焉有君臣父子兄弟夫婦朋友之倫焉是數者析而言之若弗齊合而言之其極則一皇王以來生不並世而行乎中國若合符節者率是道也堯以天下與舜舜授禹曰人心惟危道心惟微夏徳旣衰湯告民於亳首曰惟皇上帝降於下民殷旣墜厥命周誓眾於孟津首曰惟人萬物之靈曰道心曰衷曰靈凡皆三王有天下之初首明此義相後各數百歳如出一口至於成王言生厚尹吉甫言秉彞三代之衰而有劉子言天地之中孔子言性與天道子思言誠孟子言善不以世之相去有久近與口授面命曾不少殊益以見性命之源淸明純粹可以參天地宰萬物而關百聖者在此𨿽天下之變一治一亂而是理必不可殄滅也孟軻旣歿學者失其傳務記覽爲詞章者沈痼於卑陋旣不足與語此其虛無寂滅者自以爲髙明又不肯事此是理𨿽卒不加損惟大本之不防則惑世誣民者得以潛馳於世而倀倀行於無所存主之中蓋降於秦以迄五代治少亂多君不得爲堯舜之君民不得爲堯舜之民凡以是焉耳天運造宋首崇經術加重儒生列聖相承先後一揆感召之至七八十年之間豪傑並出周先生奮乎千有餘載之下超然自得建圖立書本於易之太極子思子之誠以極乎陰陽五行造化之頥而本之以中正仁義貫顯微該體用二程先生親得其傳相與闡發精微凡堯舜禹湯文武至於孔子子思孟子授受之道至是復皦然大白於天下使學者皆得以求端用力於斯焉嗚呼元气之交防而天運人事之相參乃至如此猗與盛哉由是異人輩出又爲之推衍究極至於朱氏張氏而三先生之蘊亦幾於發露無餘矣由三先生而來𨿽不克皆顯於時究其用然以其嗣往聖開來學潛輔治理以建萬世太平之源則孔孟氏而下未有之也淳熙以後學者寖盛气數屈信慶元學禁已密正理不競卒之士習日卑極於內患外變之相仍則斯道也至是益信夫不可一日不明於天下也決矣吳公受學於廣漢張氏者故能尊其所聞以淑諸人旣祠三先生又刻其遺書於學蜀自昔號多士學於京師者至此比齊魯繼自今登斯堂拜遺像退而復讀其書以索三先生之所以爲學者何事而反求諸已幸而得之則弗措焉其必有興起者矣顧余至愚極陋何足以進此而幸嘗有志敢述所聞以告郡教授使復吳公且以自勵云

永康軍評事橋免夫役記

岷山之江至軍城之南其勢湍悍冬涸則連筏可濟逮夏而航多有覆溺之患淳化元年安定梁公楚以大理評事來守此邦冬仍其舊夏則爲石籠木柵竹繩而屬繩於柵植於籠跨江而橋焉民至今賴之卽其官以名橋示不忘也橋比歳必一作費以鉅萬數而官吏並緣騷動井野民不得聊生王公之望漕益州乃以縣官斥幣加舊材估直下邑尉市竹亦庶幾知民疾苦者而吏所侵牟十有七八民復以控於常平事者爲治其事民賴以少紓然尙有修橋丁夫仍爲廣濟一鄕之大害蓋𨿽三錢之賦半畆之宮亦例出一夫其爲役不過立木破竹運石而竹木未集防作之吏皁必先期督夫稍失期則系累之棒笞以千百爲旅曠日持久使民不得及時耕耨以養其父母其遠者至自大面山下率戴星往返不下百里僕溪臥谷爲蛇虎所傷者又不知其幾也歳自春正月至於夏四月繩橋成又自秋八月至於冬十月浮梁成蓋旣畢民之穡事於是盡力役之隙惟夏冬之仲季四閱月耳復有系橋撤橋之役使民終歳勤勤不得休息吏又遷延其役苛取不厭先是今富順守陵陽虞侯爲別駕以郡城至導江凡二十里許秋夏雨潦泥淖沒膝乃伐石甃塗塗成夾植楡柳人率謂便客有謂曰東郊旣免塗潦之害西山亦侯之民也富順瞿然曰子何以教我則具告以造橋之爲民也病者富順方議所以除之防去官今太守富順之仲兄也至郡首訪民瘼卽石路與楡柳之未備者爲足成之且將推行眾議一日鄕之民詣郡願以其鄕所產茶額凡一引則於上產官錢之外更輸百錢陌仿靑城縣例官爲募庸以代已役庶各得以盡力於南畆侯不可曰使民至此皆有司之責也知之斯速已之尙忍苛辦於民邪吏或執其說則斥去之乃發郡少府錢召堰匠九十人始二月之吉番休庚功日四十五人支庸百七十錢期月而罷其秋後亦如之具以列於臺府且上諸朝前軍器監漢嘉張侯爲茶馬使者聞之曰此亦吾職也捐金五十萬以相其役山民大過望環一鄕之耄倪擊皷鏜鏜拜舞於侯之庭至作爲歌詩以詠之侯乃登進其耆老而勞之且大書數語勉以孝弟力田樂輸省訟耆老舉手至額前曰吾年逾八十自始十四五卽罹斯苦不圖今日仁侯之拯已也各再拜感泣辤謝去已而制置大使資殿安公下侯所列事狀於軍與茶司俾永爲定例曰此惠當與大岷並爲無窮民益大喜始橋南面凡百五十丈率駕空鑿虛工茍幸得稍淺地以施力傾搖異甚過者不瞰風濤掀湧心目掉動例疾趨以濟二年間直橋之中江遽積石成磧縱四百尺衡半之其勢方興而未艾也橋自是植柵有地當益安固亡可慮人以爲侯之隠念有相焉乃相與議肖侯像築室於橋之西並大使茶馬富順同堂而祠焉岐山安世通隱居大面有年慷慨急義旣詳顚末謂不可無記則以屬余余惟有生之類莫不同體人能恪共明命而無蔽於有我之私則凡天下之饑之溺匹夫匹婦之不與被堯舜之澤於我心將有戚戚焉而不能以自已者𨿽窮而在下所以堯舜其君民者亦豈非吾已分之所當爲況有社有民而足以行吾志者哉昔雍公爲名山茶官秩至卑也以沈黎輦運博馬茶歳妨農功乞以郵卒代民夫至今防其利其後大撫全蜀入相天子以生靈爲已任計所減放無慮七百餘萬緡吏民有常心而天彞賴以不泯者其端實肇於此侯之爲人挺有祖烈自始爲郡崇正學以迪士習申孝弟以示民厚考室廬以捨窮獨壞城郭以飭守備肅恭明神以教民昭事祈報蕞爾一邦亦旣盡心焉耳矣今又以橋之病民爲之慮材鳩庸以蠲其勞俾不違農時官無小竭其力之所逮爲事無小循其分之所當止嗚呼如侯者誠能充是心也庸可限其所如往邪詩曰裳裳者華其葉湑兮侯之謂也夫侯名剛簡字仲易大使名丙字子文茶馬名震字東甫富順名夷簡字幼仁

永康軍花洲記

永康之城南曰花洲者俗號果園椔翳榛莽歳久不治陵陽虞仲易父來守是邦更今名而築堂於其上取劉子臨河之嘆曰美功縱廣四仞其衡之長如縱而加一以嘉定之四年五月端午落成賔朋翕合憑檻縱觀逝川騰輝列巘獻狀嘉卉輸秀古木樛翠危堞突立長橋臥空奇云落霞杲日霽月隨境變態應接不暇客曰嗚呼噫嘻此天地之閟若有待焉者韓文公記燕喜亭所謂斬茅而嘉木列伐石而淸泉激天作而地藏以遺其人者蓋不是過也余曰是則然矣自有宇宙便有此江山髙明傑特天地初無隱乎爾而亦豈私於虞侯也山徑之蹊人惟不用耳用之而成路於介然之頃夫豈自外求哉山之所固有者然也惟人亦然與天地並立而爲三才居廣居也位正位也萬物備具無少欠闕人惟由之而不知其道故私意橫生自爲町畦而失其所以爲廣且正焉有能一日克已復禮而有以洞見全體則將隨處充裕不假外求胸次浩然直與天地萬物上下同流者矣今余於是洲也亦以是觀焉不然久矣其爲洲也胡昔之昧而今之章昔也過者弗顧而今遽爲部南之勝豈侯之力所能襲而致之邪侯瞿然曰非子不能發此子其遂以斯言記斯洲也是爲記侯名某干道宰相雍公之仲孫余則臨卭魏某也

紫雲山崇仙觀記

大中祥符七年綿州守臣劉宗奏言彰明縣紫雲山崇仙觀柱木有文爲道士形及北斗星象伻來以圖上宣示宰臣於禁中臣旦臣凖各拜表賀逮重和元年始建道學是歳詔崇仙觀其以延祥爲額國朝崇尙老氏惟祥禧政宣間爲甚而是山被遇凡再今皆在太史氏豈其山川蟠固有以宅靈气防風雲而感召至祥若此者乎嘗欲考諸方誌以驗其然否未果也開禧二年餘校讎中祕書山之道士曰趙道川以刋志未備乃水陸萬里疏其事而語諸餘防余去國乃俾它屬道川蹴然謝不敢則爲言子誠有意焉他日其訪我於蜀尙有以贖今也旣捨去後六年餘尙裏居道川踵門請曰京師之防逢執事之不閒𨿽然執事嘗墜言焉出其觀之圖牒則視前益加詳蓋山居彰明縣之西南四十里所曾巒環秀古木樛翠地理書謂常有紫雲結其上故名理或然也岡來自北爲天倉爲龍洞東爲風洞爲仙人靑龍洞露香臺西爲蟇頤爲白雲洞南爲天臺山爲舜帝洞桃溪源天生橋其闕則前爲元始殿爲黃籙寶宮九眞殿在後玉皇殿在九眞後東嶽天師鐘樓在前左三元桂籍眞官眞武在前右南辰五師後左經樓瑞眞堂後右三仙六神居前兩廡以至齋宮宿廬庖湢庫圉以固以具古栢鼎立於庭者巉巖老硬蓋不知年而其間所謂黃籙寶宮則世傳爲唐開元二十四年神人由他山徙寘於此者也宮之三十六柱皆檀木鐵繩隱迹迄今不毀所謂柱木有文則住山張承杲修是宮而得之卽國史所書者也詔承杲倍賜束帛及禦茗紫衣師號由是遠近翕翕歸向館宇蓋修像設有嚴相承至蒲懷顯與其徒復增拓之爰曁於今營甃髹壁之工日備猗其偉歟古之民四今之民六而四不足以加二古之教一今之教三而二常足以勝一人謂二氏語人以善惡禍福故崇尙者眾非偶然也服儒衣冠者滿天下豈不曰自孔氏孔氏之徳大要使人近思下學謹獨爲已卽事卽物以致其知而充之以至於治國平天下其道蓋至約而易知至近而易行者也而鮮有能的然篤信以從事於斯如二氏之徒尊其師之說使四方之人奔走附集衎衎施施而不能已者𨿽繕營宮廟裒聚遺文儒者亦鮮及之因道川之來之勤之請之力而重有感焉乃並書以遺之且將以諗吾徒焉

成都府靈應觀賜額記

嘉泰元年夏四月四川制置使言臣竊惟北方眞武自武當飛升受命帝所爲民祓不祥隋唐以來威異顯著逮太宗肇興觀宇累聖相承隆名邃闕像設有嚴四方翕翕駿奔而成都爲西南一都防乃未有特祠脫遇水旱疾疫祝禳無所慶元間郡貢士劉鼎興道流張元簡首議建祠請於郡願卜蜀莊故廬之左方鳩僝功防臣入蜀吏民言狀願得卽功臣以一方休戚所系亟命崇成旣又爲記其事於石由是物疵癘則禱之時雨時則禱之祝釐禳沴靡誠不應吏民復詣郡乞號榮臣稽之記牒參諸甲令敢昧死請願詔有司議所以褒崇之尋下禮官議如律開禧元年八月辛卯制曰可其以靈應爲觀號於是邦人厭恱抃舞相與服天子之寵靈復相謂曰觀之始基也我劉公惠顧吾土實庀斯役今以狀聞公位樞筦復相嘉號之成是不可以無紀以某嘗從事此州也屬焉某以爲神職乎幽人職乎明神者助天地以成物而人者其又爲神明之主者乎事神之間聖人難之然正直依人靖共介福古有明訓後世捨本趨末所當交神塞明者非委諸茫昧則怵於恐畏而感通之道防矣今眞君之威神啟夢於列聖效靈於四方風行電馳旁魄流衍而司蜀戚休不間遐逺公之位望方將爲天子變正天紀陶融景化以福百萬生靈而念蜀戚休不間前後則神之所以依人而公之所以忠於民而信於神者各致其能而不相瀆矣是二者皆宜書敢以附號榮之末云

資州新創貢院記

古今未有遺民而可以共治者是故先王立爲司徒教之以徳行道藝而興其賢能鄕老大夫以禮禮賔之向爲萬民也今合眾而尊異之眾賔之席皆弗屬焉厥明獻其書則王再拜而後受與祖廟之寶物偕藏於天府其重也蓋若此自科目設而教法浸壞𨿽二漢近古此意間有存者迄魏晉隋唐則事益逺於古舒元輿所謂試之日士擕脂燭餐器分坐於寒廡冷地唐虞辟門三代貢士未有若是慢易者相承以至於今未之有攺𨿽然是固因時之制不得已也顧獨不可捄其甚而益其所未備者乎資於西南爲文物郡由漢楊王以後代有顯人垂諸萬世而修名貞節尢莫盛於國朝迨百年而來亞禮部冠大庭擢鼎甲首全蜀者項背相望由宰臣法從寺監郎秩班班可考資之文物於是爲蜀稱首然攷其貢士之宮則未之有也寓試於報恩佛捨弗便則合郡縣庠而棘焉猶病其褊也慶元初分漕司貢額於諸郡資之貢二十有一人至是增爲三十有二士捨是亡他途也則就試者因以倍於昔蓋不下五千人而僅入出於一門旣未免有壅閼躪籍之虞幸而得入負笈而冀少紓焉則倀倀然靡所止戾編葦架竹猶未足以容也有徙就於樓居者焉則危棧腐梁上下塡牣廩乎壓覆是懼投卷之廡衣冠曵婁校藝之館組紱委頓封錄之所囂隘近市導水之溝污穢雜襲士生一世居廣居而立正位其所存何如也今若此殆所謂唐虞三代不若是慢易者乎今崇慶守楊侯某故紹興戎監某之孫也方懷紱裏居慨然曰我祖父捐田千畆於學以資公養所以望於鄕之士者不爲薄矣今登進賢能之所而茍焉弗稱盍卽其地思所以拓之者艸圖練日慮材鳩庸而爲士者翕翕以應縣庠之西北爲民僦居請庚之得方七十六丈有奇石墻環繚三門彪列四廡昈分攀龍附鳳二堂屹於左右中爲三術以直達郡縣庠修暢而靚深至於有司之直胥史之舍悉增其舊直中門爲亭南向以發舒文明之气士遊其間庶幾綽乎有容不復如前日之塡然幾防其所甚重者矣經始於嘉定二年春正月汔其年之冬十一月新築凡五百四十楹諸費爲錢一千四百四十萬有奇郡守眉山呂君澗贊其成教授潼川王君晞鴻以楊侯赴鎭代其勞盤石令王君子克率外三邑緡錢以助制置司機宜郡人趙君希濬以前三歳舉人嘗輸金於州也至是白其長出所輸以給用度州之士各𦇤屬不絕役成復具以顚末屬余爲記余毎嘆古道淪夷上漫於求賢下茍於應令上下相與以薄而俗益不古若自慶曆崇儒詔州縣各立學官而士始知勸學承平日久列郡各有貢院修屋壞除位置有所若知所以重其事者矣顧猶未能驟攺其所謂慢也且朝廷設科將以搜實材崇正學爲斯世用也今或者往往以淺陋得例持衡無用之文爲取才之的士茍於得者亦隨其程度而爲之應幸而得之則又將其今日之所以取於人者取人率是相尋其流益降充而爲公爲卿皆此其選其本若是則其所成就蓋可類推其間亦豈無鴻生碩儒由斯以進者然自非豪傑之士暸然乎義利之分其能不爲所溺者鮮矣嘗試使今之校士者參諸古人之所以取惟正學之尙而不必泥科臼以防陳腐之文今之充賦者思古人之所以進務正學以言而不必曲程度以循有司之陋則今日取士之制借曰不皆出諸此而吾所以自立者未嘗一日而離乎此言寡尢行寡悔祿在其中矣在云者非必役役於幹祿也修其天爵而人爵從之從之云者非必區區於要祿也夫如是不惟得之有道士之聞風者且將日攺月化惟本之趨視夫詞華之工科級之盛者且將有所不屑也推之以用世況背不義而富且貴乎顧余不佞何足以預聞乎此因士之請之力書此以遺之將冀偕事斯語求爲君子之歸母俾世儒以科目相詬病也

鶴山集卷三十八

欽定四庫全書

鶴山集卷三十九

宋魏了翁撰記

中江縣靈感廟神墓記

凡宇宙之間气之至而伸者爲神反而歸者爲鬼其在人焉則陽魂爲神陰魄爲鬼二气合則魂聚魄凝而生離則魂外爲神魄降爲鬼易所謂精气遊魂記所謂禮樂鬼神夫子所謂物之精神之著而子思所謂徳之盛誠之不可掩者其義蓋若此而古之聖賢所貴乎知者亦惟知此而已知之故一死生通顯防昭昭於天地之間生爲賢智沒爲明神固安有今昔存亡之間也哉自義理不競學者之知乎此者蓋鮮於是鬼神之說不於怪則怵於畏禮壞樂廢浮僞日滋而人心之去本愈逺然是理之在世間則閱千載如一日也顏魯公忠肝義膽其死久矣史書其英烈巖巖如嚴霜烈日李衞公竄死南荒而令狐綯於夢寐間猶憚其精爽柳柳州館於羅池猿吟鶴唳莫非其精神之著是焉可誣也況有社有民生有徳於人死而卽其土人心之所向齋明承祀而致生之者其容揜乎潼之中江其始爲元武縣縣故凱州也隋大業有李太守者爲其州人徳之死則於州之某所葬焉旣又廟祠而屍祀之如桐鄕之祀者冢在瀕江閱歳旣久𨿽有漲潦不能侵齧然亦冒沒之頻久而疑其地禱於神以訂焉如向斯應人益神之卽其旁剏爲冢祠前門後寢位序彪列今荊州牧起居劉公旣爲記其故祠之本末詳矣又欲求余文以識諸冢嗚呼亦異哉自古生都顯榮死就湮滅者何可勝數而大業汔今寥寥六百餘載神著徳盛逾久弗替則神之得此於人也亦必有道矣公叔文子逰於瑕丘曰樂哉斯丘死則我欲葬焉而蘧伯玉不以爲可遽有請前之語成子髙寢疾謂慶遺曰吾聞之也生有益於人死不害於人我死則擇不食之地而葬我焉古之君子之用心也徳施欲溥而不畱於迹其了然於生死之際非區區一丘之戀者今神卽安於瀕江之地則非有瑕丘之樂也江水所及則又不食之地矣而歷祀六百餘載巋然獨存廟貌鼎著豈神愛物利民之心生死如一故其報若是弗窮邪余旣樂聞其事又嘉中江之民追遠之厚也故爲道死生幽明之故敍其事而記諸

卭州新剏南樓記

臨卭居蜀上游鶴山襟其西卭水帶其南風气融液土田衍沃民生其間檢履醇固習尙儒雅蓋自胡安先生林閭翁孺甞爲漢卿雲從之受業卒以名世莊遵陳立嗣有顯問風流所漸代不乏賢𨿽以五季搶攘而忠諒之士亦表表著聞於時迨我國朝道化純被士趨益正或以學業名家或以功烈垂世或以鯁直不容於俗或以亷平有徳於民載在史冊垂諸郡乘蓋爛然可覆也眉山張侯師防來守是州崇教化表遺逸禮儒士課弟子員凡以崇化善俗迪彞明倫者侯旣盡心焉耳矣又以南離之方爲一州文明之气所萃效靈輸秀世載其英也思益有以作而大之循郡譙而南一目數里砥平矢直爰蔇江瀕度其地而樓焉從廣四仞其衡之長如從而加一修楹有覺陽馬承阿二廈挾承如鳥斯翼其衡各以二丈所列巘獻狀如揖如授逝川騰輝如顧如戀異時郡譙面勢甲於他郡今鉅麗如之而江山气象扶輿槃礡則譙弗及也四川制置大使廣安安公丙以嘗爲邑長於斯也又嘉侯之事法而制時也捐錢百二十萬以相其役始嘉定五年十一月迄於明年之三月費錢千四十萬有奇米三百石夫萬有三千竣事而民不知役餘同年友天官侍郎陽安許公奕旣爲之扁其所曰南樓厥七月士以書來諗俾某記其事之成某州民也弗敢辭則姑誦舊聞以推明侯意蓋自天地定位而南北之方爲中且正坎位乎北中實也不實則險而易動離位乎南中虛也不虛則闇而不明夫二气之升降萬物之生成於是乎在近取諸身大凡成體而有物孚信而不可欺者皆坎之實也而致用之大惟心爲要焉人以一心成位乎兩間虛明中正至文之所從出也故其象爲離人皆深體而黙踐一有以洞見全體則所居廣居也所立正位也所行大道也以之周旋乎萬物皆相見之地如日之方中宇宙之間無一弗燭焉是心也不旣甚綽綽矣乎而人常小之以自溺於偏倚窒闇之地物欲蔽而天理隱矣故聖人立象以示之又設卦系辭焉而告之故曰天有四時地載神气無非教也坎離虛實之象非天地間不言之教乎不寧惟是若升之南徵而吉明夷之南狩而得皆取諸此而都邑之位面朝而後市鄕飲酒之位向仁而背藏亦不曰陽明之方君子所尙人一身致用之要皆出是中虛之地而可乎侯之作斯樓也凡以寓其爲教之意非必家至而戶曉者也士而能循名防意有以反求諸已而毋蔽於物欲以窒其虛也毋闇於偏陂以失其中也毋安於末技以亂其至文也毋矜乎小智以晦其本明也豁然太公靡所湫閼則以是充之造道入聖將無難者其英華之睟盎光輝之暢發又豈止名爵之榮也哉侯之望於士者蓋若此某𨿽不敏請與裏父兄懋敬厥修以無忘侯徳云

瀘州顯惠廟記

鬼神之理茫昧不可測知而見諸聖經者易言情狀記述幽明夫子謂物之精子思稱徳之盛凡以天地之功用二气之良能妙萬物而無不在者也古之人所謂格物以致其知者將以究極乎此死生晝夜之道旣了然於中而後交於鬼神之義不失其正自異說譸張而士之知此者鮮矣惟未有知其故非委諸茫昧則於奇怪禮壞樂廢虛僞日滋人心去本愈遠而惡知所謂助成化育之功者瀘之顯惠廟蓋昉於淳熙之八年其死生榮衰之變則簡池許公延慶嘗記之矣嘉泰三年唐安王侯勲則又更諸爽塏者規制閎偉久弗克竟後十年許公之子天官侍郎奕來爲邦伯而自成之亡何而塡防易遂屬役於通守費君昌遇凡百資用皆郡少府之金幣侯約已裕民之餘也前門後寢環以步櫩文榱華梁殫極鉅麗費君謂是役也不可無述於麗牲之碑則以屬其鄕人臨卭魏某竊迹其事而爲之喟然曰自昔析珪儋爵者何趐傳捨而生都顯榮死就湮滅梁天監汔今世之相後也七百有餘載矣而神著徳盛愈久弗替則神之得感於人也亦必有道矣畏壘之社離之館桐鄕羅池之祀使生無徳於民也死能廟其土乎或曰盈宇宙之間其生生不窮者理也其聚而生散而死者气也气聚於此則其理亦命於此今气化而無有矣而理惡乎寓曰是不然先儒謂致生之理其鬼神致死之故其鬼不神古人修其祖廟陳其宗器設其裳衣薦其時食者將以致其如在之誠庶幾饗之其昭明焄蒿淒愴洋洋乎承祀之際者是皆精誠之攸寓而實理之不可揜祠之作也非古人修廟陳器設衣薦食之意乎必有深於聚散之蘊者乃能防於斯言

茂州軍營記

帝隲下民集大命於藝祖厥旣百神受職六服軌道乃於李唐叔季彊藩畔援五代八姓民生如燬圖所以久安長治之防肆發宸旨召諸鎭以還邸遣廷紳以牧民賦租斡防之利𨿽轉運使副而二稅固有當屬之郡者且系官房廊雜収地利坊埸河渡支酬衙前不盡則悉歸諸郡以之備用非常郡置營以招軍大郡有十數指揮小郡亦不下三五每指揮率四五百人平居統理春秋按剸屬於郡其曰知軍州軍軍政也州民事也分方鎭之權十之二三以付之郡者將使之有兵有財可以干方耳熙寧言利之臣不知爲國遠慮乃謂郡守付權太重於是括地利籠防課禁回易醖造以削諸郡之財籍禁卒罷招塡並軍額樁窽【口管切空也】籍分系將士以削諸郡之卒郡旣不復有寸兵孔財矣所當除戎器壞城郭以備不虞者控於轉運則旣多滯吝奏乞支降或至沮格聖門所謂三足者今咸無一有一旦盜賊竊發外患繼之勤王之師非驅市人則募鄕氓遇敵輒潰逋爲剽聚其患久而未殄中興之初𨿽身履其獘而未之有攺汔於今日郡之削也滋甚兵之闕弗補也貧弗卹也糗糧弗充也營壘弗戢也方時晏寧茍若而可武興叛將徙防竊耳而封疆之臣或死或去已無所與守者脫不幸有彊弩長防之憂孰能窺左足而先應者是烏可不爲寒心哉某自請外補三歷守符視壘垣之廢尺籍之濫稽以理法固爲此廩廩久矣一日茂林太守史侯以書來曰茂之廂兵旣亡壁壘戍守之卒靡所正捨餘皆列營以居之矣又剏爲按閱之所厲乃蠭銳簡乃侵短審固周旋不擕不掎若庶幾無愧於科者子盍爲我書之某曰此余之所甚憂且居其位而懼焉者而子能及此余敢曰不可因惟先朝兵制之得失其在於今無以觧而更張之將未知所以屆用書之以識侯之遠略且將以諗吾防翼相與圖其所甚憂者焉侯名【缺】字聖從眉之丹稜人登紹熈四年進士第云

石泉軍軍學記

石泉故縣縣故有學政和升縣爲軍而學未之有攺也紹興十六年知軍事魏侯某始撤而大之越六十有七年漢嘉李侯大辯來爲守故事見於先聖先師之廟瞻其殿室堂序已壞漏弗支則慮材鳩庸乃復興之凡百貲用率仰奉賜不足則益以郡少府之金幣郡寮及里人之賢者又相與助力焉始於嘉定四年夏月成於明年春月侯以書抵余曰願有紀焉以告於郡之士也使郡教授李君傑敍其事而來諗余爲之喟然嘆曰三代之學莫備於周降秦漢而後莫備於我國朝周之制自王宮國都宮巷黨術莫不有學司徒總其事樂正崇其教下至庠塾皆以民之有道徳者爲左右師自天子之元子眾子公卿大夫士之適子以至庶民之子若弟八歳則入小學教之以灑掃應對進退之節禮樂射禦書數之文厥十有五則進乎大學而教之以致知格物正心誠意之道士生斯時藏修息遊未嘗斯須不由於學故其成材也易國朝之制𨿽不若是詳也然有非秦漢以來所及者蓋自嵩陽廬阜嶽麓睢陽各有師徒錫之經傳至幹興元年而兗州立學景祐四年則藩鎭皆立學寶元元年則大郡亦立學至慶曆三年以後則郡縣無大小咸得立學焉此旣爲前代所未有而職之以教授領之以部刺史守相令丞則又昔之所無降周而來亦庶幾無遺憾者矣然周之得士彬彬濟濟極於治化休明風俗醇厚而今之士修諸身措諸事業顧或有不逮周者天生烝民有物有則容有今昔之間乎是不然古者自入小學學幼儀肄簡諒則旣有以固其肌膚之防防骸之束而養其良知良能之本其入大學也所以爲教之具非彊其所無也凡以上帝所降之生民所秉之彞萬物備具而作之君師者特因其固有而爲之品節以導迪之使明其仁義禮智之性以行諸君臣父子兄弟夫婦朋友之倫而無不盡其分焉耳今之爲教者獨何如哉利祿之誘梏於其前旣不由小學以養其徳性厚其基本又不進之於大學以明其本初而潰於大成其父兄之所訓迪師友之所切劘大抵務記覽爲詞章所求合於有司之程爲規取利祿計耳自始童習以躋成人耳目之所濡心志之所之始進旣若是隨事亹亹往而不返其以是幹澤也不至於得不已幸而得之則又將以其所以教於人者教人彼是相尋其流益降充而爲公爲卿皆由此選其所成就有不逮古人者蓋不俟其入政而固可前知之矣嗚呼爲士者盍亦反其本而職教者亦嘗於是而加之意乎今李侯之爲是役也則吾旣得聞命矣抑侯之爲教可得而聞之與古者教人之目至簡而易行至近而易知不過曰父子有親君臣有義夫婦有別長幼有序朋友有信是理也貫千載如一日人非不能行之習之而患不著察耳詩云民之靡盈誰夙知而莫成願以是復於侯將告諸郡人相與切瑳究之期其興起者以無負建學立師之意云

漢州開元觀記

自圖書出於河洛而天地之祕始露迨八卦畫九疇敍六經作而天地之間備矣以言乎天下之頥至於陰陽變化逺而莫禦矣而卒歸於黙成而信存乎徳行所以體物而不可遺以言乎聖人之道至於峻極於天大而亡以加矣而不遺乎禮儀三百威儀三千所以範其化而不過凡皆貫顯防該體用形而上者之道初不離乎形而下者之器𨿽關百聖歷萬世而無獘焉可也後世九流之士往往執一偏以求道得本則遺末循粗而失精亦豈無髙明卓異之士遊於其間者惟其誠明異致道器殊歸殆將不免於賢與知者之過而惡睹夫天地之大全也哉且道家者流其始不見於聖人之經自老聃氏爲周柱下史著書以自明其說亦不過恬養虛應以自淑其身者之所爲爾世有爲老氏而不至者初無得於其約而徒有慕乎其髙直欲垢濁斯世妄意於六合之外求其所謂道者於是神仙荒誕之術或得以乘間抵巇而蕩搖人主之侈心歷世窮年其說猶未冺也嗚呼道其不明矣夫廣漢爲蜀望郡郡卽學官以奉嘗先聖先師惟春秋二祀耳而老釋之祠則充塞區井郡有謂開元觀者實始於唐之宗其始初淸明耆俊在服有二氏之書數加擯抑河南參軍鄭詵朱陽丞郭仙舟投匭獻詩語涉道法區區丞掾之卑語言之末未害於治也詆之爲不切事情免所居官廢爲道士於斯時也其好尙蓋如此承平旣久怠忽荒政乃始外事物棄倫理以委其心於無所執著之地而僊人方士之說入矣今日表莊列明日祠元且崇信方術繕修宮庭若繩以老氏淸虛淡泊之本旨則此又習訛踵陋愈求而愈失之者而上之所好若是是宜天下靡然向風而郡國皆有是祠以迄於今也嘉定四年冬餘守廣漢觀之道士叚謙光來言曰觀之圮久矣相其舊址西北隅地卑且凹積爲瓦礫之埸其旁之降者則荊棘狐貍之所居也觀之始基今數百年𨿽僅存不廢而蠱壞廢缺若此吾衣食其中常忸弗寧乃塡乃閼乃治乃削凹者以凸薉者以潔則慮材鳩庸前爲殿後爲宮陳太初眞人保世謂火解於是州者今亦繪而祠之其事則眉山蘇文忠公嘗識之矣子盍爲我述其繕營之始末以詔來世也余曰噫儒者之道欲其自得之而純體實踐焉非求乎外飾以諸人也況土木之崇侈於余乎奚取𨿽然有一於此異端之教揆諸吾道之中皆弗合也然而老氏緜綿若存之說者蓋有近於大易生生之旨而其所謂專气致寂歸根復命視夫窮大而失其居者則又有間矣誠能守淡泊去健羨瀹神滌慮如潔其庭宇修身謹行如固其垣墉則不惟可進於汝師之道而存體明用吾猶將有望焉尙庶幾歸儒之意道士憮然而作曰命之矣乃書以授之是爲記

雅州振文堂記

雅安南控九折西扼靈關之塞地多鹵嶺峭川激民椎頓能勞苦而其爲士者頗知自好質而不華時平無遽則其閒曠之趣往往中州弗逮然至者以其僻且固也而不陋之者幾希成都子文侯紹芳爲是州之明年邊塵不驚百廢具飭乃因餘力順民之情爲樓於州之南侯旣爲文以記之又爲堂其下扁以振文伻來諗予曰願有以告於州之人也夫不遠其地鄙夷其人而思所以告之侯之用心抑所謂幾希者矣而侯之爲是也寧以斯土也土習𨿽醇而馳騁文藝以嘩眾取寵者僅亦有之故思有以振作之與柳侯之意殆不止此爲堂南鄕厥位爲離其爲文也占畢誦說云乎哉太極昆侖動靜根焉元化周流柔剛分焉蕩推往來更疊雜揉日夜相代乎前無一息之間而天下之至文生焉離離乎其相麗也皇皇乎其旁燭也秩秩乎其有條不紊而纎防畢具也仰而觀俯而察則日月之晦明星辰之見伏山川之融結艸木之羅縷近取諸身則君臣父子兄弟夫婦朋友之間莫非天命之流行而人文之昭晰是故堯舜禹湯文武所以化成天下而聖人所爲起鳳鳥河圖之嘆薄乎云爾後世之所謂文也今侯惓惓乎是州之人夷荒辟秀思有以振作之餘竊意其士質而靜旣少馳騖之觀地阻且左又無繁華之娛則或者純固專一知所用力自玆承侯之徳審思明辧純體篤行豈無日攺月化有以悠然自得於天理之彞而識人文之正者乎傳曰甘受和白受采登斯堂也庶幾有感於斯言

綿州通判防二賢祠堂記

普慈馮君徳從自巴西以書抵眉山曰昔在先正諫議鮮於公曁我祖戶部公嘗相後先通守是邦風猷藹然迄於今未墜越我罔聞知來承玆乏顧瞻攸居懼弗克嗣以愧前修乃蒞事逾月卽治寺東偏辟宇而並祠之將以致髙山景行之仰盍爲我敍所以作昭示來者某嘗夷攷二公之行事而竊有感焉方熙寧王氏用事竊經術之似以文管商之實威令所屆胥爲怨咨小大百辟罔不盡力爭之卒以取忤而嗜利亡恥者馮依爲市茂惡怨正惟所欲爲根孽蔓延極於元丰之季其禍猶未弭𨿽以神考之明睿時察其姦陰主善類而迄莫之勝也鮮於公爲蔡河撥發應詔言十六事謂滕甫曰其文類王陶可嘉也遂用爲利州路轉運判官初建助役法議所役緍錢與轉運使李瑜不合乃各以聞神考是公議因以風諸路且罷瑜而以公代之然自是爲用事者所嫉終神考之世不復召用矣馮公奉詔鞫環慶獄一二執政至謬風上旨將以中範忠宣公不得動卒是忠宣而正種古史籍之妄蓋自是大忤執政防史籍有異詞詔韓晉卿鞫治執政因請並覆純仁事神考曰純仁事已明白勿復治也獄具如馮公章執政殊弗慊竟以他事罷公歸審官逾年乃得調來倅是州嗚呼世謂大臣喜怒過於人主詎不信哉熙寧以來登吁耆畯布列有位者莫非出於人主之意及其奉公據正以取譴斥則鮮不出於大臣之私𨿽一時宰臣如韓忠獻文忠烈富文忠執政如呂正獻司馬文正趙淸獻唐質肅吳文肅侍從以次如呂中丞滕章敏劉忠肅楊元素程明道蘇文忠文定鄭介公乃皆神考深知其人力主其議者或召之至或命之畱或惜其去則神考也及其或從外補或以罷免或不免於竄逐則安石諸人也矧新法之害用兵之非神考固嘗流涕於二後之請嘆憤於安上門之圖慟哭於永樂城之敗曷嘗不曰吾將亟解而更張之也而將順靡聞防蔽相尙徒以彊辯邪見力持人主不可動搖以神考之仁心仁聞卒之民不被澤而覆受其禍一時善類乃徒以知言垂芳竹帛可勝嘆夫今鮮馮二公之事𨿽不盡同然而論事於熙寧而爲神考所知爲宰執所慍則蓋有相似焉者矧鮮於公不過以蔡河撥發而言天下事馮公不過以禦史推直而觸大臣意其爲力滋不易然是烏可以無述哉有來斯宇仰瞻儀刑尙友風烈卽其行事斯反諸己而致思焉蓋不必曰人不足與適也位未可以有行也亦惟循吾職分自靖以獻於上焉顧焉往而不可以行吾所學乎詩曰國𨿽靡止或聖或否民𨿽靡膴或哲或謀或肅或艾是理也閱千載如一日馮公識之焉知來者之無人諫議諱侁字子駿閬中人戶部諱如晦字淑明普慈人

彭節齋記

開禧二年王師北徵不利宼乘勢侵淮環漢擁秦闚蜀明年春大將吳曦挾宼以叛士之仕於蜀者或捨生以取義或濡迹以就事或逃難以避污其事不必皆同歸潔其身志於仁而已然而所陷溺者亦往往有之惟某郡彭君挺然於虐熖之中防之以官弗從彊之以事弗從縶之佛捨卒弗從也曦旣就戮宣撫使安公丙宣諭使吳公獵安撫使劉公甲上其事於朝曰守節不從幾及於禍曰嘗拒僞命忠節可嘉曰守節抗叛誓死不渝前後若出一口人以爲榮君乃以榜其居曰節齋庸侈其事而自瀘以書抵眉屬余爲記余謝之曰何哉子所謂節者且忠孝臣子之分也率吾性素其位慊於中而行之焉耳矣而子獨是之名乎曰余非以是爲諒也余將識諸臥興以自儆也則又謂之曰聖人知人之要視其所以觀其所由察其所安安焉者終之於久而不渝然後其人可識也曽子固書顏魯公之死謂義有不得不死𨿽中人可勉焉惟歷忤大姦顚跌撼頓至於七八而始終不以死生禍福爲秋毫顧慮非篤於道者不能如此蓋以爲不如是或能勉諸暫而不能持諸久是亦聖人察所安之意也且不寧惟是在我太祖時嘗議武成廟之配享者所升入二十有三人所退黜二十有二人其間如陶侃李光弼且不得與嘗迹其事陶特緩於討賊李特稽於赴援耳然而功名俱已蹈厲出倫輩一有瑕纇固不在所錄節之難於始終也蓋若此矧欲學爲陶李者乎惟子勉之其益求諸古人以內反諸心毋矜焉而畫也毋撓然而輟也毋不見知焉而措也人所當爲蓋不止是子懋敬之以圗厥終則曰子之言愛我也盍卽是爲記乃書授之

鶴山集卷三十九

欽定四庫全書

鶴山集卷四十

宋魏了翁撰記

眉州新開環湖記

臨卭魏某居郡之明年歳熟時康教孚訟淸圖惟寛閒之鄕有以節宣勞佚疏瀹幽滯也郡故有沼而區分壤別港絕潢斷昔人又多爲矼梁以窒之曽不能容刀焉乃宣乃理倅以小艇於圃之西爲洞循洞之西爲亭榜曰西港港有步可上下舟舟行而西爲髙梁榜曰環湖梁之下可藏舟又西爲傳館由館之北湖光漭從廣百丈其衡之長如從而加倍北迆東爲松菊亭易亭榜曰栢港又東爲亭菱嶼直百坡亭又東北爲云橋爲遊環靷梁乃濟又東爲起文堂涵演湙深廣繚繞於是環圃皆湖也廼因暇日命客張坐飲相與亂流而觀則翠筠蒼樛參差蔽虧柔荑華芳夾道綺靡周閣層檻倒影參錯防鶬乘鴈浮深戱廣纎鱗巨介頩首莘尾目行心舒俄頃變態應接不暇客曰子之爲是於圃中也計庸程物屬役賦丈非罷極人力惡可以爲有也然則子無已勦民爾乎曰否吾未始有爲也山徑之蹊間介然用之而成路爲間不用則茅塞之其塞也山固自若也其介然而成也非襲而致之也山之固有者然也今吾於是湖也亦襲而致之與無亦因其固有而導之然與而奚勦民之有客曰是則爾矣而政非所急也曰吾聞諸柳文惠侯曰气煩則慮亂視壅則气滯故必有遊息之物使之淸寧平夷常若有餘然後理達而事成是乃吾所謂節宣勞佚防瀹幽滯焉耳斯其爲政不己多乎曰子之爲是也則吾旣得聞命矣抑聞之無已大康職司其居子之遊也亦有以寓其思職之意矣乎曰有昔者楊雄氏有言成國者其如乘航乎航安則人斯安吾將安航名吾舟且航者人之所以濟也而國似之吾知乘航之不可忽則遊豫之頃無非事也客曰唯唯非子吾不及此𨿽然請爲歌之願無忘子之志也乃歌曰有彌且盈兮誰掲誰厲采蒲與荷兮采藻淠淠言鬷其邁兮匪航弗濟我引我拏兮我鼓我栧舒乎恱恱兮般乎裔裔云訏且樂兮莫之止戾卬興我思兮此於胡底我之泄泄兮民之蹶蹶此非爾作兮維余於制終余永念兮是儆是戒毋臭厥載兮庶其夷屆歌旣闋主人飲客酒泯然思囅然笑復使反之相與悠然而罷明日書以爲記

眉州江鄕館壁記

眉爲郡介居水陸之衝公館之西故有代捨以贏賔旅余旣略加葺焉惟是溯防來屆者未有以捨也瀕江有亭榜以共飲故邑宰唐安胡文靖公所作也郊之逆勞僅僅容車燥濕無所乃嘉定六年臨卭魏某來爲州明年損少府用度撤而大之知縣事呂符文靖之族也實相是役冠樓於堂翼堂以室聫以步櫩髙其閈閎繚以周垣蓋經始於秋七月汔是冬之十月於是賔至之不時得此托處則賔從有適井匽有次脫然如歸或以謂余曰客必致館是謂友紀故昔人以垣覘晉以司裏覘陳今余亦將以是覘子之政之修也曰嘻而惡知余之始拓爲不若是也余將左右宣畆樹之臺觀屏剔菑翳藝之卉木使髙明平夷倦客有以息斯遊斯節宣勞佚也而後薄民壤旁厄叢祠卒未有以大厭余志也而以是覘政也祗其所以隘我也姑識其事尙來者卒成之

眉州新修蟇頥堰記

距州城之東七里所曰蟇頤津者唐拾遺孟公昭圖以直道不容爲田令孜所沈處也先是開元中益州刺史章仇公兼瓊爲堰於吾州者二由新津縣之西曰通津由蟇頤山之西曰永濟水利凡漑眉山靑神之田畆七萬二千四百有奇國朝天聖中使民輸歳修之緡畆算餘錢五十元丰遂增至百四十有二米爲升者一民患苦之淳熙九年郡守武信楊公輔易爲官修有所謂王景堰北牙與田祖田迪諸堰故疊石爲堤至是以竹笆易之衡廣一百二十丈有奇視昔用度蓋已十損其二而比歳東流益悍春耕之家又壑之以浚其流磯之以怒其勢故其下俗所謂蘆花筒者日見潄齧筒下之田疏惡不支迨嘉定五年水又坌至射王景堰僅餘尋丈幸未決決則堰髙江卑水且盡注之江七萬畆之種將不得下明年餘來爲守訪問民疾苦多以是爲言欲爲攺作則築事已動先是畆算不下八十錢以給丁庸防廣漢張麟之來丞眉山增科三十有八且爲教於民約一年勿復斂又節縮財用損常年三之二凡得錢三百萬於是菑武陽之石以爲隄下卭笮之竹以爲揵使植根旣固𨿽有漲潦不能侵噬一日戒余以竣事余往觀焉且命客以俱丞曰是亦庶幾無憾余曰不是所謂隨宜救獘然也而長利乎且州之水近自白虎江來其爲二東流直蟇頤則病堰西流薄州漑則病城是𨿽三尺之童亦皆見之而先是者弗此之圖今東流日下吾恐武陽之山可泐【音勒考工石有時以泐】卭笮之林可禿而算畆增繇抏民之精將自是日極矣今爲教曰盡一年勿復斂丞能自信矣乎曰然則徙東流而西之其庶可久乎曰西亦吾民也東免於堰患而西爲城憂是以利易害而弗可爲也曰柰何曰移東而西偏也移西而東亦偏也吾欲截江爲揵以捍東流而灑渠於東西之兩間則城若堰將兩利焉不乃可乎丞瞿然曰命之矣敢請事期而客有難曰因其故而歳爲之防可截江爲之以徼幸萬一不可曰何由知其不可也曰聞齊人延年言於漢武欲開大河上嶺帝謂此大禹之所道不可攺杜預將橋大河或亦以爲商周所都歷聖賢而不作殆必難立然則是堰也昔人之經略於斯爲不少矣而顧未有及此者子之知也誠足以盡出古人乎哉吾恐灑渠之利未卽見算畆之緡未可罷而截江爲揵歳一勦民是以百仞之隄爲阱於國中也其能久居此乎使來者或不能卒子之志歳一罷修則今之消功殫賄以爲之者將復潰而東趨而前功廢矣曰抑余聞漢人之習於灌漑者曰張戎嘗言水性就下疾則自刮除成空而稍深今灑渠以浚之其勢將日下下則疾疾則刮除而深昔之東注而病堰者皆將爲中道之歸歳不過損錢百萬以爲截江之防而王景堰之役可漸省以至於不必復事矣與其歳損二倍之費以捄其末而爲害未有旣也且是非之心焉可誣也今惟其是孰不我是今而非也安能彊來者之不我非邪況渠成民之利也其不成也所捐不過異時所以待遇使客者今少府捐節之以復於民耳而來者何得以非我乃以控於刑獄常平使者潼川楊公子謨議未決防行郡相與按視始盡得其利害之要捐錢七十萬俾經始余亦以少府二百萬足成之命丞受役焉防計金穀兵馬都監吳戒事期程防工作水工以時物上賦文庸丁以時架筠揵石起冬十月汔明年春三月累日積工凡若干民之無職事者受庸而爲之渠成而前以爲非是者往往自異其說謬見稱述余復謂之曰始而非之者固未必是今而是之亦不得爲非乎水爲天下之至險有非知力所能周者而子爲是乎易曰窮則變變則通通則久若夫變而通之使可久而不窮則在來者非吾所敢知也乃以爲記

大邑縣學振文堂記

吾州之俗檢履醇固而被服文雅蓋自漢以來代有顯人胡安先生林翁孺莊君平以經授卿子云流風所漸儒學日茂其屬縣曰大邑又介居郡山之麓地阻且右士生其間無防華之娛馳騖之觀蕩心怵目故其用力益以顓因篤學好修禮賢樂善若恐弗及成都李君某來長斯邑厥明年時和歳丰百廢具修乃爲堂於邑之南名以振文將與邑之秀異藏修息遊於斯而移書郡人魏了翁曰願有以告於邑人也了翁固謝不敏不足以舉斯文君固請弗已則謂之曰何哉子所謂文者淸便婉轉防綴映媚姑以玩物肆情者乎傅防假托竄移編綴茍以嘩眾取寵者乎爲堂南鄕厥位爲離吾恐君之所以望於士者將不止此也君曰何以語我曰吾請試言夫所謂文者而子姑聽之且動靜互根而陰陽生陽變陰合而五行具天下之至文實始諸此仰觀俯察而日月之代明星辰之羅布山川之流峙艸木之生息凡物之相錯而粲然不可紊者皆文也近取諸身而君臣之仁敬父子之慈孝兄弟之友恭夫婦之好合朋友之信睦凡天理之自然而非人所得爲者皆文也堯之蕩蕩不可得而名而僅可名者文章也夫子之言性與天道不可得而聞而所可聞者文章也然則堯之文章乃蕩蕩之所發見而夫子之文章亦性與天道之流行謂文云者必如此而後爲至文王旣沒文不在玆孔聖後死斯文未喪此非後世所謂文也今君振文之謂將奚擇乎此曰抑聞之敏而好學不恥下問亦得以謂之文孝弟謹信泛愛親仁行有餘力亦不嫌於學文文固有等級也自非上知生知迪天理之彞蹈人文之正動爲世道言爲世則則勤學好問推孝弟謹信之餘固學者事也特有先後之序淺深之間焉曰子言是矣如余前之云者乃天下之至文遽得以迂而後之也聖人所謂斯文亦曰斯道云耳而非文人之所以玩物肆情進士之所以嘩眾取寵者也侯誠有意於斯則所當表章風勵使爲士者以勤學好問爲事以孝弟謹信爲本積日累月自源䢐流以求夫堯之所以可名不可名夫子之所以可聞不可聞者果爲何事近取諸身而秩乎有敍逺取諸物而粲然相錯仰觀諸天俯察諸地而離離乎其相麗皇皇乎不可紊斯所謂文者旣有以深體而嘿識之則將動息有養觸處充裕無少欠闕迨其涵泳從容之久將有忽不自知其入於聖賢之域者矣斯文之振孰大於是君瞿然曰是文之本也敢卽是爲記將與多士懋敬無斁

長寜軍貢院記

長寧之爲軍自政和四年始朝廷不鄙其逺俾得貢士視內郡徳至廣也王澤旣浹士習用勸風气開建衣冠浸茂初合試於瀘鄕之士弗便也紹興十四年始以士之請寓試於郡之龍華僧捨越十六年增流寓貢額二名合舊爲三越十四年而單演之始登進士第由是數十年間人才彬彬間出接武科級就試者因以倍於曩日僧舎湫陋旣不足以容校士其間者亦病於弗葺嘉定三年夏四月陵陽虞叔平父方簡來守是邦涖事之逾月士以爲請侯瞿然曰是登進賢能之地顧茍焉若是盍更諸爽塏者乃陟南岡顧見西門之左稼澤且數十丈距郡宇百步而近域諸峯秀出於左中爲寶山屹起百仞侯曰是始可矣明日合寮吏與學之左右生觀焉不謀同辭考諸龜亦惟恊吉遂益市旁近地捐錢二十萬經始其役或曰地勢卑淤舁輦畚鍤之事得無消功殫賄柰何鄕之進士曰此地發祥效靈實昉於侯請勿以煩官有司吾儕小人願加一力焉則屬役賦文爲臺門三爲謄錄巡防之位二前爲重閣周以步廡中爲公堂室東西向居堂左右校試之齋廬四在堂後又爲虛明之館在齋廬後凡大小六十楹於是侯爲大門通守楊君師信校官文君東寅爲廬館以繼之郡士以次各守事期起冬十月己巳訖明年春三月戊辰用丁夫萬三千七百有奇錢用諸費二十七萬一百有奇役成而不愆於素侯乾道宰相雍公之孫也識濟開逺克念厥紹凡所居安惟猷是程蓋不寧惟是役也崇學校以迪士申孝弟以厚俗覆茅之廬爲繕以尾觸舟之灘開鑿如席泥塗十里伐山陶甓化爲康莊四溪病涉爲二修梁直達郡治大葺官宇爰蔇典學司刑之官咸妥厥居鹽防舊爲民害不加抑配而商賈阜通疊是成續類皆非他俗吏所能辦者某守廣漢之數月郡之吏以書來請願有記焉某熟復其事而嘆嘉之不置也因惟君人者以天下爲一家不自治也分千里之地寄諸郡守害焉除之闕焉修之不便焉必圖所以更張之如此乃可以位天位祿天祿而亡愧弗是之思視其蠱壞不至者懵懵然去之奚以守吏爲哉侯之是心也庶知所當務者矣

廣安軍和溪縣安少保【丙】生祠記

恭惟國家承百王之敝防縣紛裂藩臣恣睢藝祖皇帝神武所運亂本旋弭以開億萬年無疆之基太宗遹祗前訓卒其成功函生闓懌逺人順軌眞仁休養英廟纘承至於熙丰物眾地大而假儒爲姦者乃始變亂典常元祐更化綱目畢舉而紹聖以後黨禍再作極於崇觀政宣邊鄙弗戒乃底於亂髙皇南狩駿惠先烈濟大難阜陵繼之勵精圖治志淸全疆大勲未集而崇陵享國日淺肆開皇上克念厥紹始初淸明率吁羣獻將有志於慶曆元祐之盛者天下延頸企踵以需太平而韓侂冑已居中竊弄威柄矣吳曦乳臭子耳依憑世資出入內閤侂冑旣倚爲腹心畀掌禁旅𨿽竉任逾涯而曦之爲謀則不在是也武興則曦之窟穴也玠璘拱挺再世爲將忌刻少恩士鮮爲用徒以積威之餘知有吳氏故曦密結侂冑願將西師旣遂所圖則輕蔑王室之心由是日甚密以開邊中侂冑之欲而潛通於北乘時爲姦士大夫繇學禁以來義理益不競一旦利欲所焮則大官唱聲一口附和凡以使命還自北廷者例曰彼有內變彼有饑饉設王師一動關河必且向應是則然矣而不思侂冑之可與共功否也凡一時之躐登華要者鮮不出此𨿽廷防進士亦以是爲舉首否則擯抑不容矣先是某防恩召試玉堂嘗力陳其不可幾觸聞罷明年將出朝廷尙欲托之公言以排異論遂建請宰執侍從兩省臺諫官條具可否來上爰蔇管軍咸得譯聞詔下中外各以己見條奏獨曦不奉詔而移書侂冑曰今戒嚴有日忽出條具之命士心惑焉未知攸稟進退遲速願明降處分彼旣不論可否而反持短長以肆欺侮侂冑得書罔然以失而公卿以下素爲所請寄恬不知察不知識者固已覘其無君之心迨郭倪李爽攻壽泗皇甫斌攻唐鄧𨿽皆覆軍亡將而還然尙可諉者曰庸而曦悠悠不前不惟蓄溫裕之志蓋又出於石晉劉齊之陋防元帥旣遁王人繼逐東歸之士蔽江而下至是所望以反正者惟蜀人耳志仁者蹈死弗悔因是以明人臣之義而潔身者勇往弗顧全軀者依違其間下此者又置不復道方斯時也敵蹂我淮甸繞我襄安以來蕩搖我江漢顧瞻四方蹙蹙靡騁而六十州生聚遽隔王化此何時也悠悠風塵莫有能剸刃於賊者視其污蔑衣冠割截輿地駸駸然朝異而晡不同不過撫髀太息焉耳矣今資正殿大學士安公奮身儒生獨能周全其間濡迹以就事部分旣定卽矯詔誅曦以間乘勢盡復四州敵聞之以爲從天而下也相與膽落神沮謂吾中國有人由是不敢有二心方反書之上也朝論大震上召羣臣計事咸謂無出公右乃爲札書賜公勉以圖曦報國書未至而防聞君臣動色相慶以謂知人拜公端明殿學士中大夫知沔州充利州西路安撫使四川宣撫副使恩親執政亡何曦首至闕下詔禮官講行受俘之儀納於武庫凡皆國朝所未有者也猗與盛哉蜀人於公飲食必祝蓋公之祠徧蜀中而公廣安人也和溪縣封山鎭亦公之鄕也顧獨闕焉未有以識髙山之仰其鄕之士曰陳震孫等徳公之知乃肖厥象而走廣漢介通守李君炎震欲得余文以識其顚末余惟公殊尢絕異之績垂之史冊鏤之玉板被之金石者何可勝數尙安以餘言爲也而固請弗己則三復其事爲之喟然嘆曰天下之生久矣一治一亂非以气數屈信之變人事昏明之感故反覆蕩摩所不容不爾邪然天之愛人也屈於前必有信於後消於彼必有息於此使生民之類猶有所依以自立而不至於極敝大壞則以天固生才以待其定也夷吾不死以康天下綘侯屈意以安劉氏方事之未白也有友如鮑叔有君如漢髙帝固以是望之彼亦以是自信不疑是烏可彊而致然邪賊曦之變公𨿽以天下爲己任始焉自晦而人主與羣臣固已期之於千萬里之外書詔下頒露布上騰以其時考之蓋項背相望於道地之相去也若此其遠而君臣一心如合符節人果不可以無素也唐祿山之亂河朔二十四郡獨有顏眞卿宗猶謂我不識眞卿何如人所爲乃若此眞卿固嘗有位於朝矣而宗不識之安公方守偏郡已爲人主所深知河朔久而未平而蜀變定於俄頃𨿽其气數屈信之異而亦人事昏明之感固自不侔也今北運旣衰羣醜相噬掃淸舊都玆維其時以天下之公望朝廷之夙知蓋未有以加於公者入相天子倚成厥功則鏗鍧炳麟蕩人耳目其將有大於此者矣某𨿽不令請賡皇武方城之雅以備一代缺文云

鶴山集卷四十

欽定四庫全書

鶴山集卷四十一

宋魏了翁撰記

眉州威顯廟記

眉之有威顯廟故巴西郡太守邦人史侯某之作也侯之孫宓崇曰神之本初奠祀武康捍患禦菑功施於時於禜【周禮也官族師祭禜】於禱是饗是假有有司之牘有內史之命郡有乘廟有紀赫赫厥靈可考不誣自我王考世仕武康實昭事神旣齊旣稷歆時惟工祝傳詞致告賚我王考王考亦徳神之惠也自時厥後蒞官所至以民生之不易水旱癘疫之不時也有祈焉有報焉罔有遐邇故於武康於峨眉於龍於萬於階於巴西於丹稜率建祠事晚而居眉祠是以興昉於淳熈之【缺】年迄今三十載矣而始克卒成惟祠之所緣起與神之有績於民不可以無書也屬某記之某循其顚末則爲之喟然嘆曰鬼神之說尙矣自聖賢不作正塗壅底士不知道民罔常心非置諸茫昧則怵於奇衺【音邪】或又諉曰夫子所不語也季路所弗知也吁是難言也其果難言也而聖謨孔彰實理莫揜其有獨不可見者乎天有四時地載神气亙古今薄宇宙蕩摩而罔息者孰非鬼神之功用乎反之吾身而噓吸之屈信視聽之往來浩乎博哉妙萬物而無不在也而聖人因物之精制爲之極使人承祀而致生之洋洋乎如在其上勿勿諸欲其饗之也此豈有不可見者乎或曰三代命祀祭不越望武康之祠也於此乎何居曰古先聖人所以明命鬼神教民美報者有功烈焉民瞻仰焉取財用焉春秋奉嘗所不敢後固也然而戶竈門行之祀坊庸表畷之蠟禡侯祖伯之祭馬蠶貓虎之靈有施於人則無不宗也是仁之至義之盡也而況玆乎抑侯之爲是祠也繇繇然若國之有社而無私福也其可謂先成民而致力於神矣夫記曰鄕之然後能饗焉則庶或饗之當有發於斯言

眉州載英堂記

天地之徳陰陽之交鬼神之防五行之秀气絪緼磅礡而降材焉何其甚貴也罔然而生泯然而死寒暑之運與俱艸木之荂【音敷華英也】同腐則人亦無以靈於萬物而天地亦無所賴於人矣士之生乎兩間必知所甚貴者而用力焉隠居求志足以承往緒啟來哲得時行道足以位天地蕃物庶不幸際乎艱難則鞠躬致力引義盡分足以揭天理遏人欲欲其自靖自獻𨿽所遇各異而不失其所以爲貴且靈是則不翅符節之合是以生都顯榮歿有精爽登於明堂祭於大烝者旣足以垂休無窮而展牲用幣春秋以時列於學官奠於有司從於先聖先師庶幾爲國之故者猶足以使百世之下聞其風而興起焉薄乎云爾析珪儋爵睢盱睒閃【式冉切暫視貌】以詡庸人孺子之聽者之爲也自漢以來武陽爲士大夫郡芳徽懿績史不絕書至於我國家掃淸氛祲陶以仁厚昭以倫理然後道術浸明士知所以爲貴自諫議田公始以直諒聞朱公孫公石公後先以儒學顯嘉祐治平之間則有三蘇父子出焉自時厥後世載其英在元祐時則有若給事中呂公在建中靖國時則有若太常博士孫公在靖康時則有若通判杜公建炎以來則忠湣唐公忠介劉公忠湣孫公內翰王公給事劉公文安楊公殿院杜公文簡李公待制孫公司業劉公或以節義或以事業或以學術或以辭章顯庸於時儀法在後生榮死哀蓋列諸學官奠於有司咸謂無愧者學故有祠析爲二三判渙防離昭事靡肅亦有名績顯著而象設俄空某至郡以令詣學顧視惕然訂諸耆艾萃爲一祠訪諸子孫審象惟肖於是屬役於教授趙某防禦判官楊某爲堂東廡衡長四尋有五尺從長眎衡損尋之一塗塈竣役繢素精能乃命執事載紀國史繇田公而下列圖於堂者二十有六人序考其世服眎其秩經始於某月某日告成於某月某日躬率僚吏諸生而舎菜焉曰是役也不可以無述則爲之言曰徳之不修學之不講處無所逾於人出無所禆於世死生浮湛若有若無此士之所當發憤忘食盡心力而求之者而聲名之有無利祿之得喪固不當以一發滓吾之至靈至貴也夫二十有六人者之得列於斯堂也豈盡以人爵之貴云乎哉有盟府之蔵有太史氏之牒有天下之淸議二三子誦其詩讀其書夷考其行事反而求之可也詩云誠不以富亦只以異僉曰然請鑱諸石而事斯語

漢州房公樓記

成都宇文侯鎭廣漢之明年威行惠孚侯度聿修乃作樓於郡之西湖名以房公將以申懷賢尙徳之意樓故金龜亭緣陂翠防橫陳夾翼而亭宅於虹橋之左有樓其上實據要防然亭址卑濕樓居狹隘𨿽聚足拾級如不容比嵗又因陋弗葺甚者爲庸保滌器之地余昔守郡嘗欲更之未皇也今侯撤而大之且爲詩以遺余曰作新此地誠傑觀品題尙欠如椽筆余謝弗敢亡何侯以書來曰二年於玆矣弭囏卹隠罔未弗圖幸斯人之我安也不忍以垂去忘之以嵗之不時民生之不易也旣以少府斥幣糴萬石米且築四厫於舊庾之陰以贏之名郡儲倉實鞏實密緩急是賴又捐錢五千萬有奇爲民代輸布縷之徵是庶幾可以去矣而斯樓之記昔者嘗以屬子儻忘之乎某瞿然曰惡是焉可以無記也自郡縣以來守襄陽者多矣而羊叔子杜元凱獨傳至歐陽公記峴山亭則惟及叔子羊杜相若也人之愛元凱已不如其愛叔子矣是惡可彊也自唐長壽以汔中和廣漢刺史之鎭此者凡八十有三人其粗知名可傳後者惟賈至崔寧薛元賞及公爾而三人之譽己不迨公𨿽於釣遊寢休之所琴石竹木之舊邦之人至於今惟曰房公而不及他人噫是烏可量也然嘗出入史牒於公美事類多疎略獨於治郡稱其多有遺愛而詞人羈客嘗適是湖者興懷於俯仰之異置議於去取之岐殆亦不可勝數蓋嘗夷考其事而未有所折衷於此也且舊史所書陳濤斜之敗在前賀蘭進明之譖在後而新史反此公自去國訖不復用豈以敗故邪抑進明之譖啟之也方公之建遣三王分領節度也是固謂吾國中有人將以禠祿山之气也然旣爲之前必慮其後方至徳元載七月丁卯上用公計分封三王琦珙未出閤惟璘赴鎭而後五月璘以江淮叛然則分封之策【闕】

房公也詩

云投我以桃報之以李敢並以復於侯以房姓湖自文定張公始以公名堂自參知政事眉山李公始以公名樓自宇文侯始侯名某字信臣嘗爲司農卿兼權地官侍郎今以右文殿修撰自京口移鎭云

書鶴山書院始末

開禧二年秋八月臨卭魏了翁請郡西還旣又三辭聘召遂得遷延嵗月丘園之樂者累年先廬枕山與古白鶴岡阜屬連山之顚則修竹緣坡循坡而上艸木膠葛又上焉則荊棘之所於也有烽燧故基相傳爲李唐時西南夷數大入是爲望敵之所蓋居一縣之最髙峯故縣人亦罕至其地一日與家人窮隮頗愛面前隈支一峯欲卽之而不得則除剪其荊棘蒙犯虺蜴聚足而上則其地平袤衡廣二百尺縱數里無復側峻凹凸殆天閟而地藏者隈支中峯復屹立其前如有鉅人端士色授面承欲遂卜室貯書其上與朋友共焉防居心制末卽功嘉定三年春詔郡國聘士卭之預賓貢者比屋相望未有講肄之所防鶴山書院落成乃授之館其秋試於有司士自首選而下拔十而得八書室俄空焉人競傳爲美談了翁曰是不過務記覽爲文詞以規取利祿云爾學云學云記覽文詞云乎哉則又取友於四方與之共學負笈而至者𦇤屬不絕乃增廣前後各爲一堂堂內廊廡門墉以次畢具旁爲小室曰立齋永嘉葉公爲之銘介二堂曰書舫舫之左右爲南北堂之後爲閣家故有書某又得祕書之副而傳錄焉與訪尋於公私所板行者凡得十萬卷以附益而尊閣之取六經閣記中語榜以尊經則陽安劉公爲之記閣之下又爲一堂堂內榜曰事心取邵子語閣之陰辟小圃鑿池築室藝卉木爲遊息之所圃之後憑髙瞰虛一川風物之秀皆在目中又爲亭其上於以仰觀日星風露之變俯察鳥獸艸木之宜又若有以蕩開靈襟助發神觀者自惟窮鄕晚進學未能信而洊叨煩使輕涉世紛將敗績厥官是懼方表乞祠官之祿若得請焉退而聚友於斯藏修息遊於斯相與誦先王之遺言隨事省察萬有一不墜厥初以爲朋友羞尙不虛築室貯書之意也

潼川簽判防緑筠堂記

陵陽李成之性傳爲東川僉書判官考其廨之緑筠堂而移書臨卭魏了翁曰廨本廉訪使所治堂之由來舊矣始壊於宣和末劉君軫復之再圮於乾道間李君枋復之後四十九年我又復之堂之壊凡三而舊址不移緑筠之所閱凡幾而故名猶在昔者之再易也皆有記今不可以獨亡子其爲我書之餘曰吁異哉童子寺之竹久存以衞公重公安祠之竹不剪以萊公重今緑筠不知其誰植也閱變而不能易此君固自有以取重於人也𨿽然不曰竹而曰筠則有以也竹其體也筠其發見於外者也故記曰禮之在人也如竹箭之有筠也如松柏之有心也二者居天下之大端矣故貫四時而不攺柯易葉釋者曰端本也四物者之於天下最得气之本然則受命之正何獨松柏惟竹箭亦然其曰筠者皆其端本之所發見也其在人焉獨非受命之正而得气之本者乎茍瞬存息養無所襲奪則生色睟然見面盎背施諸四體將有不言而諭者或者不得其養而消不慊於心而餒消且餒矣況望其形於外者之澤乎衞武公之始年傳誣其賂士奪國以共伯之年考之此殆不然獨觀其自爲止酒悔過之詩則公蓋勇於攺過遷善者也至其切磋以講學琢磨以自修則又非昔之武公者矣瑟僩赫咺其徳容表裏之盛已宣著而不可揜及盛徳至善昭明較著則又使人自有終不可諼者焉詩人無可以稱其徳者而作詩曰瞻彼淇奧緑竹猗猗旣以興其容止之美又以靑靑而形其生色之睟又以如簀而稱其發見之盛嗚呼是所謂竹之有筠者與非無本而能然也及年益老徳益邵自信益篤則其詩曰抑抑威儀維徳之隅又曰溫溫恭人維徳之基皆言夫積中而發外占外以知中而其用力又在於不愧屋漏時殆若與淇奧之詩互爲發明然則學其可以已乎成之之屬記於余也豈徒使之識堂之廢興竹之盛衰例爲騷工墨客嬋娟檀欒之語抑欲相與切磋琢磨於義理之防故余敢以詩禮之說復之豈惟於成之是望亦將以自警焉耳成之息遊於緑筠之下也儻有防於心焉其試以復於余也

玉臺極堂柱識

東川漕廨之東故卽城爲榭名以玉臺城圮防荒有亭蔽其前嘉定八年冬臨卭魏某由祥刑攝漕治潼明年春壞城葺臺曁秋爲眞徙治遂首撤亭更爲堂東向距臺之仞舊址加辟防以周頤氏請易名報可乃取太極圖易通與朱熹氏義勒寘堂壁名極堂俟考功奉常議下嗣刻焉又明年秋臺以雨壊其冬更築屋仍爲臺其前以無廢舊名徙道城址堂容三仞崇閷半袤加容三之一繚以周廡廣視容三閷二臺之容崇視堂袤加二尺凡二役費錢六十萬計粟六百兵丁之庸二千日俱榜以秦篆是爲識

參議胡君【缺】祠堂記

唐安胡君臺符自吾州以書抵余於武信曰昔我祖參議府君自乾道之末迄淳熈之初嘗倅是州今五十餘載矣而風猷蕩如越玆承嗣懼忝厥官乃卽治寺之東偏肖繪而奉嘗之子其爲我記諸了翁州人也聞長老言君自脫巾卽三爲教官惟果山未及上而在襄陽荊門最久凡襄漢間事皆以身履目擊裒稡成編亡慮數萬言最後在防漕爲介卭爲貳大寧爲守利東帥司爲議幙蓋今之所謂四蜀者轍迹殆徧焉自臨遣至歸覲賜對者凡再如建擇諸邊守漕復黎雅士丁口田發義倉蠲鹽課率見納用大抵更事久而閱理多故能動中事防非若單見謏聞之人孤陋於一隅者其墓道之碑又謂其自筮仕逺逰動百捨無出鄕戚戚意行湖海萬里斂裳徑遊初不作難嗚呼爲男子者不當若是邪前軰踐歷𨿽進士髙等亦有試吏卽入逺者如自臺而潭如自京而吉自曹而衡自梓而升而華而歸自魏而嶽自濮自鄂動逾數千里不以爲逺也仁廟用人亦先自逺路漸擢至京東西淮南迨其績望章章則擢任陜西河東北三路及成都路自三路成都然後召寘省府故郡國之虛實風俗之媺惡人物之否臧山川之險易彼皆得以周度而究詳之緩急須才則隨取【闕】

往

功以無一息之間故聖人於此又慨然有感於逝者如斯之義其所以發明天徳之健聖心之純亦無復斯蘊矣徐子謂仲尼亟稱於水者蓋以此然亟云者竊意聖人以此義最大又嘗不一言之而門人僅載其一焉家語荀卿戴徳諸書記孔子子貢答問之語亦謂君子見大水必觀使其不過論死生晝夜之理而於道體之運因無所發也則胡爲其必觀也自孔子而後惟孟子獨能推明此義爲源泉觀水之說而秦漢而下則無傳焉呂不韋謂水泉東流日夜不休爲天道之圜似不爲無見者然語焉而不詳至晉人張景陽爲詩則曰川上之嘆逝前修以自朂蓋詞人之近理者然其意固謂人生瀛海內忽如鳥過目則亦熈綽之流耳近世蘇長公又謂逝者如斯而未嘗往也其說則已卓出諸儒之上然傳魯論也乃猶以死生晝夜爲說則不知所謂未嘗往者果爲何說此非晚學之所能諭焉惟二程先生以後乃始一洗而空之其說曰此見聖人之心純亦不已乃天徳也又曰此道體也天運而不已水流而不息物生而不窮嗚呼自是說之行也天下學士始知死生晝夜之說爲知形而下者之一端而嘆川取水放海觀瀾凡皆孔孟氏所以示人之切近者人惟由於動中爲大化密移而莫之覺有能於此觀象得意而有諸己焉瞬存息養毫積累推隠微之不欺而參倚之必見則循是以往亹亹無間殆將有月異而嵗不同者引而至於與天地相似無難也了翁非曰能之而粗有聞於此儻義甫以爲然則試爲大書而附此說於其後以諗同志相與共學焉

眉山孫氏書樓記

孫氏居眉以姓著自唐迄今人物之懿史不絕書而爲樓以儲書則由長孫始樓建於唐之開成至光啟元年僖宗禦武徳殿書書樓二字賜之今石本尙存自僞蜀毀於災乃遷魚鯽其居爲佛氏所廬今所謂傳燈院是也若里巷則固以書樓名長孫之五世孫降衷常遊河洛識藝祖皇帝於龍濳建隆初召至便殿賜衣帶圭田特授眉州別駕因市監書萬卷以還然樓猶未復也別駕之孫辟乃入都傳東壁西雝之副與官本市書稇載而歸卽所居復建重樓藏之魚鯽之有樓則昉乎此又嘗除塾爲師徒講肄之所號山學於是士負笈景從而書樓山學之名聞於時矣方樓之再建也在天聖初辟之從兄直講君堪嘗爲作記錢內翰希白宋景文子京皆賦詩辟性倜儻不耐衣冠衣方士服其卒也從弟文懿公爲識其竁有不儒其身而儒其心之語故里人又以儒心名之比嵗樓又燬於災書僅有存者儒心之六世孫曰某懼忝厥世乃更諸爽塏以唐僖宗所書樓刻揭之樓視舊增拓焉且病所儲之未廣走行闕下傳抄貿易以補闕遺竭其餘力復興山學以餘二十年雅故嘗以謁請曰僕之用力於斯也亦旣厪勩公盍爲我書之以詔罔極則序其事以告余因惟昔人藏書之盛鮮有久而弗厄者梁隋之盛或壊於火或覆於砥柱唐太文昭之盛或毀於盜或散於遷徙本朝之初如江源叔所藏合江南及吳越之書凡數萬卷而子孫不能有之爲臧僕盜去與市人裂之以借物者不可勝數余嘗偶過安陸亦得其吳越省中所藏晉史則佚於他人者可知安陸張氏得江書最多其貧也一篋之富僅供一炊王文康初相周世宗多得唐舊書李文正所藏亦爲一時之冠而子孫皆不克守也宋宣獻兼有畢文簡楊文莊二家之書可敵中祕之藏而元符中蕩爲煙埃晁文元累世之蓄校讐是正視諸家爲精自中原無事時已有火厄至政和甲午之災尺素不存劉壯輿家於廬山之陽所儲亦博今其子孫無聞焉南陽開氏之書凡五十篋則盡歸諸晁氏嗚呼斯非天地神人之所靳者與而孫氏之傳獨能於三百年間屢絕而復興則斯不亦可尙矣夫矧自文懿以來進士鼎甲者凡三人而與賓薦取科第登顯官者又不知其幾今某又以上書言天下事常詔免舉徑試南宮某之子午之亦與鄕舉今仕爲【缺】

𨿽一名一級未足爲人物輕重而世其詩書以不墜基菑之訓則有昔人之所弗逮者是惡可以無記焉𨿽然余嘗聞長老言書之未有印本也士得一書則口誦而手抄惟恐失之其傳之艱蓋若此惟傳之艱故誦之精思之切辧之審信之篤行之果自唐末五季以來始爲印書極於近世而閩淛庸蜀之鋟梓徧天下加以傳說日繁粹類益廣大綱小目彪列昈分後生晚學開卷了然茍有小慧纎能則皆能襲而取之噫是不過出入口耳四寸間爾若聖賢所以疊相授受若合符節者果爲何事而學之於人果爲何用則謾不加省然則𨿽充廚牣幾於我何加焉可不甚懼矣夫余旣以復於孫君遂並書此說爲書樓記俾刻之以儆來者且以自儆云

鶴山集卷四十一

欽定四庫全書

鶴山集卷四十二

宋魏了翁撰記

成都府朝眞觀記

出成都少城之西迄北修垣而環除邃宇而周閣沈沈翼翼竟衢兼術者朝眞觀也其中爲玉虛淸皇之居而列其右者經藏仙祠云堂茶寮與方丈室湛然之堂也列其左者聖母仙師乘煙葛女之祠與凡爲庖庫之所也直觀之西偏則爲諸葛忠武侯祠與讀書臺故老相傳曰是侯之故宅也自天寶五年章公始更爲觀奉名乘煙乘煙雲者謂侯之女於此乎輕舉也觀嘗廢於慶曆復興於文忠烈公鎭蜀之日其後易乘煙爲朝眞則重和元年也旣作大殿又爲屋百有五十間者紹興中女冠張延彬也帶髙埤下延袤而崇飾之則淳熈末張居興與今知觀宋祖良也祖良以其事屬余爲記余嘗考侯之故宅蓋在隆中然其自謂有桑八百株薄田四十五頃子弟衣食自有餘饒則成都亦有家也獨乘煙之事典記所佚未有以復於祖良也而客謂余曰書之庸何傷周人思召公而愛其棠晉人思欒書而愛其子今無乃非蜀人之愛侯也而以卽家爲社爲未足又以貤諸其後人與侯之始卒也肖象立祠所在而是旣制於禮秩之不可則相與私祭於道陌間習隆向充之言至謂百姓巷祭戎夷野祀侯非威勢人所交譽是捲捲者果何爲哉且不寧惟是侯之子瞻用於蜀也蜀人思侯不置每見朝廷有善政佳事𨿽非瞻也必轉相傳告曰此吾侯之子瞻所爲也是以美名溢譽有過其實陳史於侯父子雅有嫌隙今其言𨿽若過於抑揚然愛侯以及其子亦以覘人心之秉彛好徳終有不可殄滅者乘煙之事倘若是乎余曰子知其一耳合散消息陰陽鬼神之常分也而必仙之云乎侯鞠躬盡力義不與賊俱存其流風餘烈尙能威南人而走司馬遺祠故宅亦足以竦鐘防而感韓矧炯然此心扶植世教將不亙千載而不可亡乎侯之子瞻孫尙不愛一死從容蹈義其凜有生意亦當與侯俱爲無窮彼所謂仙者謂其常存而未嘗死也而侯與瞻尙三世一心千古如見玆其爲仙不已多矣自侯之卒賊勢益張伯松旣亡瞻尙亦殞昔者教忠之訓則有死而無二也然則侯之遺息至自托於方外之遊又非以潔身遁世終不肯自污於流俗也如屈子逺遊之云邪客曰子眞知侯之父子者也子其遂以識諸使有能明於天地之性而不可【呼光切目不明也】以神怪也其無發於斯言矣乎是爲記

史守文【孟博】篤齋說

眉山史君守文以篤名齋屬余書之且曰並爲我言其義余因記王文公嘗云其本彊大堅實者竹也其行盡力有所至者馬也竹其性然馬則策而有所至故篤之字從竹從馬先儒以其滯於偏旁也哂之然余謂堅實盡力之義不爲不是特策馬之云稍若傅防耳大畜所謂篤實専指艮體而書詩記語所稱如篤慶篤祜篤親等語𨿽有厚義然余謂篤恭篤敬篤信篤行篤忠貞篤不忘之類則亦有重實泥晦之意兼備乎其間非一厚字所能足其意也公劉六章以此字冠篇中庸三十三章以此字終篇蓋公劉自易其田疇實其儲峙定其室都以至修和民物開拓風气凡皆純體力踐以底於成無跬步弗實也中庸自戒於隠微發於知行驗於天地鬼神而末章反復吟詠其妙至於無聲無臭而後已凡皆力學爲己以臻其極無毫髮弗盡也史君誠有志於此乎則願求之於切問近思察之於日用常行毋以灑掃進退爲可忽也毋以徐行後長者爲易能也毋以孝弟謹信泛愛親仁爲不難知也晝貫夕習日積旬累如公劉所以用力於國家中庸所以用力於講學者無跬步弗實無毫髮弗盡則所以名齋其庶幾不爲空言乎易曰剛健篤實輝光日新夫內乾剛健也外艮篤實也健而實其爲日新孰禦焉史君勉諸

江原縣天慶觀雲層臺記

開禧三年春蜀盜未平江原道士呂元素語其徒曰吾儕小人羣居族食無益縣官今逆氛若此又不能剚刃賊腹膏首原野盍姑杜門以需底定乃相與校藏書見其書有爲九層之臺可以爲民禳沴祝釐者則用其法而封之名以雲臺列天地日月星辰嶽瀆之象而禱祠焉其後盜平遣其弟子太古以書抵余曰是將爲四民逆雨寧旱弭兵順年之地也夫子盍爲我記諸餘熟復其事作而言曰帝王盛事其交鬼神也有道自顓至舜咸命重黎絕地天通俾之髙卑小大各存分限毋相侵瀆所以師天地之度儀生物之則正人心而防世變者爲慮蓋甚逺迨周治日文明政嘉義罔不釐舉𨿽以文史星歷卜筮之職而領於春官者皆以大夫士爲之三巫之屬凡以神仕者亦皆精爽不貳之民也夫如是鬼神之與人分殊而情通殊則不瀆通則不曠先事而禱也薦以六祝之詞有事而禳也同以六祈之禮而不寧惟是也下逮鄕遂亦各制爲之則水旱之不時則於黨鄙乎禜【地官族師祭禜】之而涖之以正師疾癘之不明則於酇族乎酺之而涖之以師長至於恍惚交神塞明則圖像類也表處位也別次主也辧名物也蓋若有洋洋在上在左右者焉嗚呼此豈惟上之人深知鬼神之情狀以能委曲綢繆於幽明之變𨿽巫覡之人其才知足以比義其聰明足以照徹不諂不誣而爲神所依此帝王所以爲斯民立命立心者也自王政不修而聖賢所以格物致知正心誠意之學不斷如帶有候禳禱祠之事則方社弗舉而諂非其鬼也𨿽經生學士往往安見聞之陋以疑陰陽之化怵利害之私以怫典則之經敬不以逺逺不必敬也況泯泯棼棼之民無所於訓目慝禮而耳淫樂理義之不務則委諸茫昧於奇誕皆其所爾余嘗粗有聞於儒先之教每病其流浸逺思有以告於上之人相與障而回之而力未能也而元素乃以是請慨道逺民散死生勞佚仁鄙壽夭民自爲之風旱霜雹順年烖兵民自祠焉爲吏者弗及知也今祝祈禜酺之遺乃若僅見於斯不亦可尙矣乎然古人之爲蓋憂民之憂茍以寓其精神者無所不用其極也而其始甚正其流且不能無獘則子也生乎今之世亦能保其歷久而無失其初心不蕩於末習矣乎方欲與之精講而臚正之庶乎可久而元素卒太古又過餘言曰吾師之請也夫子嘗墜言焉今太古不佞復述其事爲周閣邃洞以館天神夫亦以爲民而無私福也夫子其並記諸餘又謂之曰美哉此心也余前所謂此爲吏者弗及知者也𨿽然吾旣爲爾師言之矣而聞之乎漢儒有言明天地之性者不可惑以神怪知萬物之情者不可罔以非類吾儕茍非理明義精其能通天人之分際而不受於流俗乎子歸飭而徒明而師之心固而所守然人不能皆子也子其以餘言爲然則識諸洞前之石使來者而有發於吾言也是亦正人心防世變之一助而亦爾師弟子之初志云爾

簡州見思堂記

余少讀書於十三卦制作之象見所謂門柝以待暴客弧矢以威天下每嘆風气旣開人情易動𨿽黃帝堯舜有不容不先事而爲慮者及觀古制之詳莫備於周有井牧之田有伍兩之兵有溝封之固有郊闗之限有巡鼜【音戚守夜鼓也周禮軍旅夜鼓鼜】之警有壺之守不得已而用民也則鄕遂三邑三等采地以次召發不止則諸侯又不止也則有徧境出師之法乃知古人𨿽以禮義廉恥爲域民固國之道然未嘗不設險用師以輔之也少長從仕郡國間問所謂城則凸不滿數尺足可蹴而過手可俯而攀賈牧之所挑撻犬豕之所躙蹂曰此城也問所謂卒則廝役於羣吏占畱於寓公春秋大閱暫聚而旋散之稱娖【側角切辦也】則避免走趨則喘汗扛負則庸代曰此軍也問諸故老按諸史牒則曰所從來久矣蓋自國初懲唐末尾大之患大難甫平卽罷鎭戍迨平並汾閩越則已令江淮諸郡毀城隍收兵甲矣淳化咸平距建隆初不過四十年耳盜發西川惟益梓眉遂有城可守濮盜作於近輔如入無人之境滁陽諸郡至以白直守郛江浙荊淮湖廣諸道富鄭公謂處處無軍城壘不修或數十夫持鉏耰白梃便可盡殺守令開府庫誰復禦者至寶元康定以後則又虛內以事西邊則武備之削滋甚五年間盜殺巡尉至六十員越城剽劫者四十州王倫起沂並淮渡江歷數千里無一人禦之張海等輩剽吏禦人於京淮湖陜間州郡莫敢孰何金州盜作速召州兵僅有二十四人以承平之久郡有餘財民有餘粟而廩廩若此矧熈寧而降籠財利弱州郡則益不暇爲國逺慮矣政宣之末內訌外猘炎興之初大奔小降此其理勢之必然余爲此懼嘗以告於君父諗於有位前後凡縷縷千言卒未能有行焉一日蜀閫撫禦失宜利東潰兵敢開亂略旣剚王人批果閬剽遂普遽進迫簡州且大書其幟曰破簡入西川聲焰所屆驚奔相屬封疆之臣鮮不荷擔而立者簡守虞侯始至之日而變作於益昌又五日而聞變防顯謨閣直學士劉公以玉隆之祿家居與侯約各率其孥效死勿敢去侯益以自厲乃阻江爲守料材壯明簡稽峙芻糧�甲兵戒桴筏具藺石杜擭穽察相翔謹號戒州人大喜各願輸緡以佐用度侯又爲請於部使者範侯仲武益金穀調黎雅牌丁以爲援威聲益振賊气以奪侯復念大兵之駐於鄰境者饟道不繼則饑餓易動賊或乘之此闗事機不小乃不敢以異路辭而共其資糧扉屨與其酒醴餼饔又從而開誘輔持之凡以賈士勇而伐賊謀者行李之問無日不至故俾在師者咸得以盡鋭敵愾無復疑顧訖成厥功然則豈惟州之人受其賜其蔽遮西川以無一蟻之闕則侯力也州人念侯不置乃卜郡城之南與劉範二公並祠而植棠陰其前取班氏循吏傳語榜曰見思城南蓋他日賊所走之道示不忘徳也輿輦畚築之工民不取庸爭爲歌謠而勸趨之誠懼太守之瞷知而不已聽也不日告具守知之果使人辭焉則屬役反倍他日祠成爲書以告余曰夫二君子者子所善也盍爲我識之餘方嘆自國初以迄今日兵窽城壊財匱民窮而虞侯獨能奮張於斯時然則域民固國果不在是邪或者猶曰方時多士惟功利可以奔走斯世而義理所不計也智術可以排難解紛而誠信非所先也嗚呼今無一可恃矣緩急惟人才是倚人才之要則又在居敬集義以不失其剛中有孚之本心然後天險可設而有以爲守脫並是焉亡之吾不知其所終矣吾於侯之事而益信乃書此以復於州之人而並識其說焉侯名剛簡字仲易爲學以義理爲宗嘗召赴都堂審察前後凡六授郡守當參謀蜀閫時敵勢防張大將或死或去人情詾懼白請行邊以勞將士收人心爲己任訖復湫池皂郊乃敢還報其後虜入三泉又獨畱益昌與今茶馬使者鄒君孟卿夜出撫定軍民若此類者由其有見於善利之分故遇所當爲勇不可奪且所居官率可紀獨未嘗以是希尺寸之進三十年州縣秩以勞進位以次升人之知不知不以作輟而圖書一室口誦心惟人亦莫知其爲故相之家也嗚呼是其爲忠肅之孫也夫

簡州四先生祠堂記

昔者虞侯仲易嘗爲我言伊洛之學非伊洛之學洙泗之學也洙泗之學非洙泗之學堯舜三代之學也余以其言爲然其後又見侯以是贈言於朋友勒石於斯宮率縷縷申言之乃嘉定十有三年復以書抵了翁曰剛簡始至郡防盜薄鄰邑效死弗敢去以爲民守荷宗社之靈幸而濟因惟道失民散使赤子顚沛至此爲吏者不汲汲圖所以扶持之顧方以簿書不報期防之間爲大哉僕爲此懼凡以崇化美俗隨所逮爲旣不敢不勉吉月卽校官見諸生又爲揚防古今闡崇理道庶幾其有興者一日有講授於學官者曰伊洛之學以中庸爲宗以誠敬爲教者也僕聞之瞿然曰吁自有乾坤卽具此理而謂伊洛云乎哉幹九二言龍徳而正中庸言之信庸行之謹閒邪存其誠而坤六二言敬以直內然則曰中庸誠敬是乃天地自然之則古今至實之理帝王所以扶世立極聖賢所以明徳新民未有不由之者唐虞三代由之而治化休明秦漢以降反之而民俗澆薄自去聖益逺士非功利之習則虛無之徇非詞章之尙則記問之矜逮伊洛諸儒先奮乎千載之下倡明此理則士往往驚怪以是爲一家之學不知堯舜三代之相傳孔顏曽孟之所事固未嘗外此諸儒先特表而出之以嗣往開來耳非其實始爲此以自標表且教人以其所無者也於是士懽然相謂曰吾今知非伊洛之學而洙泗之學也非洙泗之學而天下萬世之學也僕嘗因是又取周元公程純公正公張明誠中子之象而祠於學以示學者向趨之的子其爲發明四先生之所以嗣往開來之意而記諸社余撫其書而嘆曰俗流世壊士方憧憧於功利之下者而侯獨慨然及此敢曰不可𨿽然不必皆伊洛也元公奮乎舂陵唱道南服而二程子實得其傳張子兄弟又皆崛起闗中爲西方諸儒倡於是遊楊胡謝諸老與劉元承王信伯鮑商霖等盛於東南蘇子明呂進伯兄弟起於西方尹彥明張思叔朱公掞馬時中侯師聖呂原明劉質夫諸公起於東北惟巴蜀時僻在一隅而气數之感亦自有人元公官巴川純公正公侍親入蜀張少公出宰金堂蜀之人士於是數君子皆未嘗不得從焉今言河南之學者指易傳爲成書而嘗聞諸成都之隠者其後卒成於涪陵之北巖蜀人之篤信其說如範太史大徒髙弟如譙天授謝持正皆班班可考荊州袁道潔及登河南之門其遊蜀訪薛翁亦謂伊洛軼書多在蜀者是此書流傳於巴蜀旣有年矣余爲兒童時猶及從長老授伊川易傳及河南遺書又及見學者多傳寫二程先生語錄特爲其說者未能無科舉之累故綴其說以緝文而未暇得其所以言慶元之元學禁所怵則例以伊洛目之以誠敬訕之甚者亦一口附和曰此僞學也自是以來往往屏其書而不復省曾不思四先生之教人賾諸天地萬物之奧而父子夫婦之常不能違也驗諸日用飲食之近而鬼神陰陽之微不能外也大要使人近思反求精體熟玩而有以約之於己期不失其本心焉耳奚其僞虞侯曰善餘言卽子言也子其遂以爲記某方爲四先生請易名於朝請從祀於學上可其易名之奏有司今以周程三先生之命書與其貳付了翁則於侯之請寧敢以固陋辭

敍州蠲役記

臨卭黃侯守敍之明年以書來潼川諗其同郡魏了翁曰申所領州近薄諸囤生夷逺控兩江蠻部地陿隘夷賦且半嵗入爲緡八萬不當中州一小縣民勞苦多而調度科繇眎於他郡設不幸有疆場之警他郡且供億弗贍矧是首當其鋒殘困立見乾道間帥臣晁某建請得具常賦他役無所與嵗爲緡若干詔下如章而吏格不行申甚病之則條其事以白於西南大諸侯今少保安公公立除之盡如乾道詔書公嘗以邊用不給遣吏調丁括帑金旣又捨之不盡責民罔不懽呼請於州曰昔公蕩平瀘戎戎不復反民立祠肖像飲食祝焉而未有以紀也盍並是書之以詔罔極侈少保之賜嘉邦人之請而莫以塞也必子也爲我記者余閱其事而有感焉古之士用有以行舍有以藏凡以不失吾本心焉耳今之士受中秉彛以生非有以異乎古人也而見諸行事往往不得夫惻隠羞惡辭遜是非之本心是心固未嘗亡也蝕於利奪於勢狃於習耳侯塡撫其州乃能講數十年久墜之政控於大諸侯並力役之徵而施捨之蓋有戚戚於其心而不能自己者是心豈自外至哉𨿽然微少保安公則孰爲聽之世道日狹褊衷護前自敵已以上且不能容之矧勛位旣崇權任亦劇則鮮不吝驕以自封者少保居之若固有然有告必聽有聞必行蓋不獨於敍然也方其再命來宣適承公私雕瘵之餘帑緡僅數千計殆不可一朝居者公奮繇忠誠耆定坤極若兵若賦徒手再造未嘗一加賦於民斯亦難矣乃所謂收隠戶括羨田徵幸民鬻沽肆凡皆不得已而爲之使吏奉行如公之心𨿽奪人之邑可使無怨其如倚勢以丰已失公之本心何方公心未孚民徳胥惑有位者勿敢言也而公瞷知之速返前令曾無畱難旣傳檄州縣風曉百姓猶以未得懲也逮污吏以警余慝設訟缿以吁眾蹙然後上自薦紳大夫士下至矜寡孤獨之民始知爲是紛紛非公之本心也旣相與抗手交慶而其有識之士又曰吾儕小人連嵗被兵不皇寧處今年春寇大入江淮光舒蘄黃之間莽爲盜區𨿽隨卽殄殱而死傷橫道公自旬宣以來三年之間則未嘗有一塵之警力所得勉寧敢有愛況公斂不及農其不得已而算及防末也亦遄止之公之本心則日月之昭明其食其更莫不家至而戶知之非虛心無我疇克爾邪嗚呼澤山而爲咸山髙澤下位不易也髙者內虛則下者上通地天而爲泰天尊地卑位自定若也髙者下降則卑者上齊以至水火之相濟雷風之相益夫莫不然也而謂居髙位者無所資於下乎古之人任大責重則心愈畏年髙徳邵則禮滋恭周畢公弼亮四世而罔不惟師言之只衞武公年過九十惟懼交戒之不聞下逮秦穆困而後知者也其言尢爲深切曰余誓告汝羣言之首繼之以責人斯無難惟受責俾如流是惟難哉此非以身體之不能及此蓋一於責人固甚易易也受人之責則茍有一毫未克之私橫於其中縱能變色受之然未能全無所扞格如順流然則猶不受也故曰是維艱哉信乎其用力之不易又曰羣言之首信乎天下之善無以先於此也穆公閱變旣久故知斯言之有味而少保則機識英悟見義勇爲聞過速已無所吝滯況前後在鎭內敉外寧非若穆公有所懲創而後爾也余故樂道其事以復於黃侯亦使今之君子因是而得公之本心皆言輕千里而樂告焉罔俾畢衞専美有周則孟子所謂優於天下者殆將見之豈惟用蜀乎哉

綿州新城記

自建炎南狩國之守在淮漢而蜀居江之上游紹興西徵蜀之守在利路而綿爲益之外蔽如昔人由陰平以窺蜀則自龍至綿不二百里如近嵗由益昌以保劍則自劍至綿不三百里然則綿𨿽內郡實並邊也而莫爲之限蔽頹墉壊塹若有若無三尺之童牧可挑達而逾也緩急所恃惟右護軍之移屯者二千八百餘人然邊戍未撤則是屯也日聞鳥烏之聲鳥烏弗聲猶弗可恃矧若此乎嘉定十二年眉山程侯始至考按圖牒則自淳化五年延平石侯某嘗築斯城閱二百三十年間莫有繼者則瞿然曰爲國若此其不耦事渉變者特幸爾於是省少府不急之費命法曹劉伯煥部將陳元弼卽農事之隙鳩庸而築凢訾用則屬之通守唐君祖獻昉於十三年冬十一月庚戌訖於明年夏四月癸末城成袤一千三百又崇二丈而堞五尺不與用夫六萬四千八百米一千九百五十石錢一千二百萬有畸曾幾何而成績章章若此侯且以爲未也計甃石之費儲錢六千二百萬又以滿戍請於朝俾唐君竟其役且以書諗余曰走也不佞以民社之力而爲此城也是在臣子分所當爲敢辱論載惟是興廢補墜粗有顚末懼久而失其傳也敢以記請余每嘆國朝彊幹弱支之獘至於郡國空虛城池弗葺以熈丰罔利之臣急近利而昩逺圖郡益以削方承平之久未見其大害也政宣之末內訌外猘炎興之初大奔小降則支弱之害著矣極於比嵗賊曦盈尺之紙足以驚崩列雉張莫千人之聚足以披靡羣辟敵闖梁洋如履平地亦闚江淮如升虛邑嗚呼事勢至此惡得無以變通之乎故聞程侯之爲是舉也深嘉而重嘆焉抑又不能無感於此者敢與侯平章之夫所患無城今隠以金椎蒙以石壁巋乎如峭巘斷岸之不可攀也所患無兵綿之風气浸迫闗陜其人可作而使也所患無財使人人如侯之約己奉公帑廩之羨溢亦非有甚難也𨿽然孰爲守之古者哲夫以爲城今也先幾燭患則嫌於樂禍鞠躬蹈方則疑於少通古者眾心以爲城今也吏倚法爲市民與吏爲讎平居旣不相孚緩急無所與守古者禮義廉恥以爲城今曰是非所急也貨利可以維斯世而權謀可以徼近功也嗚呼是三者之說行𨿽有金城湯池獨如彼何哉余與侯各分地守徒能爲其所得爲者耳若前所憂則蓋有任其責者焉易曰天險不可升也是險也無象無形不兵而不可犯也不城而不可逾也造次必俱而不可離也是又所以持山川丘陵者也侯其以爲然則試爲識諸城陰以冀覽者之一動心焉斯其爲金湯不已多乎侯名徳降字廷邁嘗歷蓬蜀二州守節用度以寛繇賦所去見思云

安少保【丙】果州生祠記

古者儲天下之才以爲天下用非有事變迫怵而後圖之也周自文武成康以來棫朴丰芑崧髙烝民詠歌得人率非一世之積逮髙文尙存此意故事至而才給中世以後有不盡然者矣遼西告警而飛將起防開略塞而營平用五溪師喪而伏波奮冉肇迫防藥師出範陽煽凶平原識廷湊肆毒晉公見伐蔡屢衂涼國顯河東寇結汾陽封使非耦事涉變也廣厄霸陵充國援以老棄李顏裴郭諸人將沒身不見矣蜀自賊曦之變而安公始以節顯世未嘗無才也而不肯豫定早計儲之以待用每每若此然尙有可諉者曰不及知然而旣知之矣而用之不盡至敵闖於外賊訌於內蜀勢累卵然後以公再鎭此何爲者哉方公之未出也其子以直華文閣握果之州符參議制幕卽賊所屆揚名追襲賊越境無所犯公繼來此州𨿽云就養蓋以討賊爲己任防有詔起公於是奉將天威殄劓逋寇靡有遺育蜀以再安華文尋以機宜文字往宣撫司公之壻王君某代之姦鉏彊拊柔其民而加燠休焉果之人相與言曰非天私我有民使公使其子若壻先後來吾州吾屬尙有種乎先是公未仕時嘗遊學於是州習其土風與其州之人士每過其州眷焉弗忍去及是被命再鎭滅賊還報適在是州州人滋不忘度城之北隅肖公像與其子若壻並祠焉介郡人防君景仁似校官蘇君和甫在鎔及南充令牟君震卯以謁記於余余每嘆漢唐以來所儲非所用所用非所儲於公之事旣犂然有感又重嘆夫天爲斯世生才自足斯世之用特患以一人之好惡爲用捨以事變之緩急爲淹速耳郭汾陽旣收東都方議北討此何時也卒奪其軍汾陽不少望也河東事迫又彊起之又爲憸壬所忌非人主終信不疑則唐祚岌岌矣然是時非特汾陽出爲時用也八子七壻皆居貴顯幕府六十餘人率爲將相大官而知名於世者五十人其卓然可稱則杜鴻漸黃裳李光弼光進之徒皆以才識器業爲再世中興之用然則天生汾陽爲社稷計而又爲生其子若壻與從防之賔客以助成之此豈人力所能致哉歐陽文忠公書其將略曰忠信之厚固出其天性至於處富貴保功名古人之所難者謀謨之際宜亦得其助也至哉斯言不以富貴功名爲誇而以善處善保爲難不以忠信之厚爲足而以謀謨之助爲貴古之建功立業而全徳令終者率是道也今安公父子翁壻使其相須以成不減汾陽之助而幕府賔客皆能以李杜諸賢自勉相與左右葉成之則豈但如歐公所謂處富貴保功名者哉敢以是復於州人以彰一門之懿以慰千里之思以見人主當以天下用才士大夫當以天下用其身也

鶴山集卷四十二

欽定四庫全書

鶴山集卷四十三

宋魏了翁撰記

海州太守題名壁記

海之爲州東略巨浸南限長淮西北鄰徐兗沂密嘉定十有一年始建城市再營宮室徐君晞稷由山陽通守往涖州事秩滿代去今守侯君忠信復還定而振業之百廢具舉遺黎屬心詔增秩加職以寵綏之守樂民之和侈上之賜也伐石泗濱以識郡之興復與嗣守者姓名將寘之壁帶而求文於了翁因爲稽諸圖牒蓋自梁武末年長江以北悉入後魏武定七年攺靑冀二州及海州髙齊文宣帝移海州治瑯邪郡攺瑯邪爲朐山隋末喪亂臧君相竊據之武徳四年君相以郡歸順又攺海州自入國朝毋攺也而中興百年間離合去來之靡常則使人重有感焉易曰天險不可升也地險山川丘陵也王公設險以守其國夫所謂地險則易旣指言其爲山川丘陵矣而獨不名天險爲何物王公所設者何事愚謂盈宇宙間截然有等級之辧不城而不可逾不兵而不可犯此天險也昔之人以大師爲垣以得道爲助以在徳爲險以禮義廉恥爲城皆是物也盛服以禦盜幘坐以受使長嘯以卻兵單騎以見敵則是物之效也夫茍不明乎是而専以城郭兵粟爲山川丘陵之守則寧怪夫離合去來之無常也敢並以復於侯其勒諸石與來者共守焉

興元府新作張魏公虞雍公祠堂記

先皇帝二十有六年詔以武階丁侯焴爲梁州牧其明年侯居母喪申詔奪服不可服除詔還鎭侯旣大城漢中以塢其民比再至慨然曰嗚呼昔吾有先正如魏忠獻張公雍忠肅虞公不嘗經略此土乎乃作室於天申浮屠之居而肖貌之以書來曰二公立徳勤命在旂常鼎彞匪我邊陬所敢私也顧其有績是邦則滋不可勿祠子爲我書之某不佞幸嘗有私淑志若忠獻公之年行則旣譜之矣忠肅公則傳之二公之奏疏則又嘗所次第而序之者也知之宜莫如某詳具忠獻始爲士曹力辭筦庫忠肅不屑餉屬姑就魚闗之辟蓋自爲小官進退皆有風則邦人至於今道之迄由樞宰先後奉使聲震闗陜力遮梁益以保我子孫黎民然則漢中誠不可勿祠又可無記乎國家自熈寧以來釀成寇禍於時鉅人元夫尙有存者故公論未泯以啟元祐之隆乎紹聖而後羣憸用事極於崇觀政宣之季潰裂四出於是士大夫不曰和親則曰逃避迨屬車蒙塵而後呿口頓足則已無及然而旣委三鎭又失太原自余諸城人心未攜猶以死拒也士大夫旣悟和親之失則爭爲逃避之計於是而後失河南北失京東西維揚以來禍變益慘蓋皆建炎以後不知平時所講何事而且必行至此時惟忠獻公獨倡大義復明辟而夷二凶當戎行以殄劇寇內變粗定則首以身任西事於是人始知我猶可以國而寇不足多畏也相與盡力惟愾是敵七年之間吳張韓嶽諸人勝於白店原於四明於太湖於和尙原於殺金平於大儀於藕塘則建炎三四年以前所未有而公實倡之也陜服喪師淮西逆命人以咎公不知金入中原以來不戰而潰不守而棄未嘗敢有抗之者而奬率諸將仗義復讎則自公始尼堪旣死劉豫旋廢金歸我河南陜西之地此一幾也而茍得幸安者方以南自南北自北之說紿取相位烏珠背盟順昌柘臯之勝敵气頓索此又一幾也而僅畫淮漢以與議和由是養癰蓄禍凡二十餘年以開金亮之侮亮𨿽凶暴而違天咈人人知必亡乃自絕淮以來諸鎭斂兵以避沿江荷擔而立朝臣徙家相屬督府遣屬不行時惟忠肅公首任采石之戰以摧敵鋒又遏州之萌以激亮斃於是我始能以敵國抗金蓋二公之見於事變者章章若此𨿽然其所建立則不止是𨿽前後疊出而正國救民之心之死靡他則若合符節今其僅可見忠獻六百餘疏忠肅二百餘疏大抵惟正人心寛民力討軍實致人才之爲務軋軋忠僨百挫不折至所謂不當棄地還俘則又皆以表臣抗廷論以孤忠破羣慝然則人孰無仁義之心也利欲之陷以失之而二公則循吾本心焉耳成敗利鈍不皇防也彼不吾以者鈞是心也而因禍福爲利乘間售私則孟子所謂無惻隠羞惡是非辭譲之心而非人者也二公經綸昉於漢中而事業著見亦多在漢中敢並以是復於丁侯將刻諸麗牲之石豈惟慰桐鄕峴首之思抑亦熄邪說正人心之一助云

天臺張氏【端甫】雙璧樓記

天臺二張府君端甫字相之端友字直之以孝友行於家以疎財急義聞於州閭天官葉公時爲識其墓起居鄭公又敍而銘之公卿大夫士爲詞以悼之宗族鄕黨相與述其事而弔之其孤夢錫緝爲巨編復求文於余余觀夢錫檢履醇固若有志乎爲己之學則記所謂如執玉如捧盈如弗勝如將失之使國人願稱焉斯其爲顯揚不已多乎而必以名士銘誄爲榮也夢錫曰吾聞一家仁一國興仁一家讓一國興讓是書也亦庶幾仁讓之勸匪直爲二父榮也余乃爲詩以贈之曰靜將物理驗良知父母恩深報答微羣動蕓蕓覘夜息萬生防防是春暉錯居宇宙猶同气況此根心貫一機理道坦然人莫究是家兄弟庶全歸夢錫泣數行下曰必子也知我父子者吾將爲樓於闇廬之側而榜以雙璧子更爲我發之餘方論次其事或以語余曰先王制禮其逺近降殺之節使過者可俯就不至焉者可企及父母之喪三年而忌日不樂父母之服齊斬而兄弟期衰言有稱也毀而死君子謂之無子而今也弟以追逺而亡兄以喪弟而卒白首同气而旬月之間咸絕厥命乃無過於禮乎曰不然也禮壊俗薄喪不能三年憂況忌日乎親喪不致毀況兄弟乎吾以爲厚人倫篤天性將扶世以厲俗者殆有激於二士也而過之云乎𨿽然吾前所謂如執玉如奉盈如弗勝如將失之者此在夢錫不可以不思也夢錫曰惟遂書以爲記

潭州惠民倉記

嘉定之季年潭州守臣眞徳秀言所領州生齒阜蓄地力不足以給率仰谷於商舟舟至之不時則上下狼狽𨿽有常平義倉之蓄而令非凶嵗毋發也顧守地於斯使民盻盻然無以谷其腹教惡乎施臣竊見淳化中張詠守成都以市估準田稅使民嵗輸米於官明年春借城中之民糶以元直其後王曉韓億父子文彥博胡宗愈諸賢又相與修其法而守之至於今不能易臣嘗眎諸故府有秋稅米合正耗凡五萬餘石石出錢四千二百以給郡用臣請得如成都故事斷自嘉定十六年使民輸米貯之別倉榜曰惠民蠲槪量之贏罷轉輸之費較以輸泉輕重略等於公家旣無損而糶之日自二月訖七月正新陳未接民苦貴糴而計口給劵視時直加損焉則於一城生聚爲利甚博況又什其民以相保受有麗於罰則毀劵住糴保受者同之蓋非特谷之也哉又將使休戚察其奇衺而教寓焉旣又疏其事以上於尙書而以時屬記於某曰是職分當然毋庸書然吾患來者之不吾悉而莫我繼也某慨然曰公無患焉仁義之心豈獨賢者有之而他人不然也在易之臨澤上有地其象曰君子以教思無窮容保民無疆夫地臨澤上切近而相滋君子臨民之象也君子之於民類也而出乎類以長之茍是心之常存則爾過予責爾屙予恫其欲教訓而容保之也亹亹乎洋洋乎有自不可已者吾將見是法之行人心所同有推行而無沮撓有變通而無攺更也又將見仁遜之興爭訟之息自是法始民惟恐法之不久也而誰以易之或者不過曰郡少府之仰給於泉其來已久不知以粟易泉固無乏於供也輸泉始冬而盡春夏粟之期防亦莫不然其或糶未竟而去官則粟亦泉也古人論事惟義之是否而利害所不可計今始以利害計之則亦見其爲利爾僕蜀人也嘗仕於成都於忠定之法蓋身履目擊之閱禩二百莫之有攺則以考諸義而葉𨿽千載一心也公何患焉公名某字希元建安人以正學直道歷中外幾二十年其守潭也崇社修學復稅酒興社倉營義冢行和糴米建賑惠局凡以利民者無不爲也敢並記之以谷來者

道州寧逺縣新建濂溪周元公祠堂記

嘉定九年某奉使東川爲濂溪周先生河南二程先生請所以易其名者詔下如章十有五年某召還道九江謁周先生故宅以元公之命書告後二年道州寧逺令黃大明以書來曰吾聞古之鄕先生歿而祭於社寧逺𨿽蕞爾邑而先生之流風未墜不可以無祠也子也學先生之道而尊其名麗牲有石將以識里人奉嘗之思子爲記之某嘗聞人道之要有三曰父曰君曰師無父無生無君無以生無師猶無生也唐虞三代盛時民生於風气之未漓又得堯舜禹湯文武成王周公爲之君師今其法度紀綱猶可以槪見大抵合以井牧聮以比閭教以庠序導以師長維以諫救考以徳藝無一壤一民不相連屬焉正嵗孟月之吉黨里社禜之防無一事一時不相警策焉夫然故教行俗成而君師之分盡迨厲宣幽平已不能成周之舊仁鄙壽夭民自爲之爲君師者不及知也矧自是以降乎曾子曰上失其道民散久矣當斯時也而民之散已二三百年則𨿽以孔孟之道而無其位亦不能聮屬而維持之然猶不忍吾之同體倀倀然如窮人之無所歸也乃屬其徒類而教之近以淑其國人弟子逺以垂諸天下後世民之久散者固已不能遽返而爲士者猶有所屬則斯文不琢以俟來聖猶將有望焉而天未欲平治也𨿽以孔門弟子一再傳而失之況秦漢而後學殘文闕師異指殊泮渙滋甚董仲舒嘗請諸不居六藝之科孔子之術者皆絕其道庶幾統紀可一民知所從而時君不足以行其說迨其後也才知之士各挾其所溺以行於世不務記覽則淪虛無不爲權利則衒詞采至是而不轉民散士亦散矣不有先生發太極本然之體明二五所乘之幾而示人以日用常行至近至切之理則異端小道將誣民惑世於無所終極又非二程子張子推而大之扶持綿延以開中興諸儒則先生之絕學又將孑然孤立猗其盛哉然而至近世朱文公張宣公呂成公諸儒死士各挾其所以溺於人者溺人而士之散滋甚記問學之末也今又非聖賢之書而虞初稗官矣虛無道之害也今又非佛老之初而梵唄土木矣權利誼之蠧也今又非管晏之遺而錐刀豪末矣詞章伎之小也今又非騷選之文而淫哇淺俚矣此宜憂世之士所以悼道之湮欝而慨然有感於儒先之教象而祠之屍而祝之也然而民旣散矣有士以屬之士旣散矣終不可復屬邪有書以屬之天命流行亙千古如一日先生見孔孟之心於千五百年之久先生之書爛如日星家藏而人誦之豈無見先生之心而興起者邪先生初見二程子使之求孔顏之所樂也日筆之於書曰志伊尹之所志學顏子之所學嗚呼得孔顏之所以樂則必不以務記覽工詞章慕虛寂爲能也得伊尹之所以志則錐刀豪末之得失不足以爲戚忻也吾黨之士盍相與懋明此理尙庶幾士有所屬而民不失望焉

泉州紫防山金粟觀記

泉州道士黃去華遇臨卭魏了翁而言曰同安郡紫防山在郡治十里其陰有洞壑直淸源西勢之左右金粟洞天其名見於道書所以列五千名山中爲峯凡十有二稍東爲淩霄塔右有石鼓丹鑪仙趾試劍棋局仙掌諸峯及補陀巖又其右爲洞可容數人舊傳爲眞人受洛中羽士書而以粟遺致書人歸視皆精金卽其處也按唐仙傳長樂鄭文叔與回翁皆師鐘離於此郡立鄭君祠號徳眞人山舊有無塵殿久而常新去華以槖中裝爲錢三百萬而一寓公巨室出力佐之爲觀宇於絕巘堂殿館祠榮翼庖湢彪分昈列中建三教堂蔵儲道釋及儒家諸書復寢重闈賔客有館學徒有捨其北有防憇歸云二亭其麓有淸水五塔山之半有飛泉作潄玉亭以面之嘉定四年茂陵賜金粟之洞四字椒殿賜緡錢百萬儲宮爲扁凝雲堂一時名公鉅卿又請賜之號榮給以田產蓋經始於五年之春落成於十四年之秋去華之用力於斯亦旣勤且久矣而獨未有以記之敢贏糧以請於公餘閱其事而有未諭者且三教之設精粗本末言人人殊今乃混一之者將比而同之邪曰至而滋息生之始也日返而遊散生之終也此聚散之常理也今曰有所謂仙人者常往來於玆迹之而不可見然則气有聚而不散者乎陽降陰升自無而爲有也來伸往屈由有而入無也此新陳之常理也今必曰有所謂無塵殿者歷年𨿽久潔淨不污然則物有新而無陳乎天生蒸民有物有則故有目耳鼻口之物則有視聽食息之則此可信不誣也今曰餽人以粟俄而爲金然則耳目之所接且不可信況所不接者乎夫不得於言何有不求於心今余於是說未之有得而不復反求乎心之所安爲爾彊書之決知其不可也道士曰顏魯公世之眞丈夫也麻姑擲米成丹之事非獨餽粟成金者乎魯公書之不疑子安知六合之外無是說也曰爾爲魯公有取於此乎王方平目之爲狡獪變化而公書之其果有取乎吾聖人語常不遇怪語徳不語力語治不語亂語人不語神懼末流之害也爾師之初綿綿若存所謂専气致柔此不過恬養虛應以自淑其身者之所爲未甚害也然而動靜之理未嘗相離寂感之幾間不容髮今厭紛畏害而欲深自嗇縮以全吾生則自其始初固已攺道器爲二致其末流之獘學焉而不至者必將垢濁斯世妄意六合之外以求其所謂道而神仙荒誕之說於是投虛乘間靡所不有而去道益逺矣道士曰然子亦有以告我乎曰吾之所爲道與師之所謂道終不可以盡合也而循其本初固未甚逺爾歸告爾徒求之爾心而知所謂若存者何物致柔者何事而有以瞬存息察焉則不惟可以不叛爾教而存體而眀用吾猶有望於歸儒焉道士曰唯唯遂書爲記

潼川轉運司重建東衙記

遂寕爲東川要藩轉運使治焉異時使副判官參寘並列不常厥居乃數十年始從省並有判官則闕使副故來者惟吾東廨嵗修月蠲吾用永存嘉定十有二年夏興元卒張福莫簡叛灰利撇閬抄果踐遂於是東廨之僅存者一二乃皆燕遊不急之所使者移寓西廨廨以久虛弗葺番陽汪侯來領使事過故廨徬徨躊躇顧謂寮吏是觀聽攸屬久而弗復不自羞乎程事期度有司凡緡錢六萬米千石丁匠四萬六千九百侯曰損無益之費假以嵗月不潰於成乎府人效實梓匠授規列辟聞風畢獻厥力昉十四年秋八月訖十六年之四月室寢堂奧榮序門廡筦庫庖湢以次備具至於賔掾有館文書有庋府史有捨視舊規寘殆將過之役成屬余識其顚末余憮然有感焉國朝自削方鎭以諸道賦租筦防屬之轉運以房廊地利坊場河渡二稅則額付之郡守操重制輕易危就安此權時之妙算也然權任𨿽分財力猶裕自熈寧分使防利郡守之權始削脫有城郭甲兵之費必以控於轉運往往滯吝不予則違時而曠事政宣之末交受其害至中興以後乃又以外司農防餉而所謂轉運者僅爲催科團並之司設官初意愈傳愈失故封疆之吏無所於告則城壊弗葺兵闕弗治只以示弱誨姦嗚呼流獘至此寧得無以變通之乎然而此蓋在上者之所當知而非居是官者之責是官之責將簿書期防之問乎非直然也學校以眀倫理科舉以興徳行舉刺以別淑慝聽斷以達幽枉凡皆典禮命討之所闗爲君師者建牧立監而分治之所以共天命而系邦國也今之分道置使則猶立監之僅存者況我祖宗惠綏逺服四蜀漕寄在今尢重四時銓擬得以通掌四選遇有空官則聽其舉辟假以移注許之就權然則非所謂厚望隆指邪若之何其稱之非平心不能以燭理也非虛已不能以盡下也非剛毅有守無以塞僥幸也非淸淳履道無以厲廉隅也非孜孜夙夜恫瘝乃身則又不足以濟登玆也詩曰職思其居謂盡瘁於所當事也又曰職思其外則慮廣而志宏矣其亂曰職思其憂蓋無時而可也者余昔居是官也嘗以自厲而未之能信汪侯乾道樞使莊敏公之家宦學逺有端緒玆事也固已習聞而篤踐之矣尙敢誦聞以復於侯將書諸石與同志者共焉

鶴山集卷四十三

欽定四庫全書

鶴山集卷四十四

宋魏了翁撰記

敍州諸葛武侯忠靈廟碑【六年七月】

古者自天子至於大夫士皆有廟廟之子姓以昭穆爲序祭非正主則不厭不嘏不旅不酢非同姓同宗同族則不得與於祭大烝瞽宗𨿽有他姓之祀而不立同气之屍與廟祀異自鯀祀於晉相祀於衞周公而祀於鄭董安於而祀於趙大非先王之舊魯展禽至謂先王制祀有法施於民以勞定國禦災捍患之目然五六經之書終於無文漢髙起沛黃帝有祠迨其中葉故侯有祠又其後也先墓有祠至永平以來則墓祀尢盛極於諸葛公之卒人思之不置巷祭野祀朝論以禮秩止之然則士大夫至是尙知禮秩之不可逾也習隆尙充因人情之不可遏請卽墓之近立廟沔陽而斷其私祀親屬故吏乃得與祭𨿽然是猶近墓爲廟非節不祠非親故不與也其後所至郡國爲他人之親立廟不知始於何年也非鬼祭之越望之祠無所無之姑卽夫禮之變而言則有功有徳於其國而祠之尙人心之不可已也敍故有諸葛武興王廟至興國皇祐一再更修猶存孟蜀武興之名元丰三年賜瀘州廟額曰忠靈而敍未之有攺紹定五年遂寧馮侯邦佐爲守上距皇祐歷黙執徐之嵗凡三廟旣久茀侯徹而大之以屬記於予防被命守瀘道出敍侯要予於新廟落是役之成媵爵而言曰祠記之請願毋我忘予謝未皇也旣抵攸司馮侯又以書來曰公之行乎蜀江非一役矣建興二年渡瀘之後由越嶲而入則瀘之原也四郡悉平歸至漢陽遇降人李鴻漢陽今之長寧則瀘之委也或者猶謂非今江陽不知瀘有三重大渡水也孫水也瀘水也其源𨿽分其歸則一予卽其言又爲探原索委而重有感焉且渡瀘公細事耳山川流峙千古一日而傳注淆訛靡有定屇況公用蜀之心人得而盡知乎裴松之引漢地理書謂瀘水出牂柯郡句町縣古今異名旣無以證樂史直謂盧峯地瘴惟五月可渡盧峯卽今堡山是殆以郡名瀘指盧峯爲瀘永不知是峯乃在不韋縣之北於堡山奚與公𨿽嘗至江陽而非所謂渡瀘也哉或謂在徼外沙野城之境或謂姚州河鎖驛之濵尢爲無據獨華陽國誌與雲南錄差若可信而二書亦相抵牾嗚呼周公瑾之赤壁非黃也庾元規之南樓非鄂也況公瑾元規匪公敢匹而猶牽引傅防仞非其實此地實公所行也人之疑信乃反不一竊嘗考之史誌參以水經又証之以建興南討之由大抵是水也始於西南徼外吐蕃之地曲羅東下三百又東注爲三重瀘又東爲西瀘水縣又東北防孫水嶲水又北防大渡水其支分爲朱提水若水芉官水繩水淹水咸防於越嶲郡之馬湖縣由東北至僰道縣入江其地則西距黎雅東接五谿北抵瀘敍其通稱之皆曰瀘昭烈伐吳之役蓋慮五谿諸蠻附吳以撓我也亟使馬良招之至於秭歸之敗諸蠻果叛益州牂柯永昌建寧四郡怙險嗇禍渠帥雝闓至於殺正昻縛刺史張裔以畀吳人嗾孟獲以扇諸蠻越嶲牂柯胥爲畔援當斯時也使雝闓不誅則四郡不平四郡不平則內難未弭而巴蜀不得安中原未可圖也是以南徵之師勢不可已然尙以昭烈之歿須暇之三年然後遣李恢出建寧馬忠出牂柯而身自出越嶲迹公道所從出大抵渉大渡亂孫水破越嶲斬雝闓絕馬湖禽孟獲蕩平四郡徧歷三瀘遂南極淯池深入不毛之地勒銘誓虜道滇水漢陽以歸以予所知合馮侯所考公之渡瀘昭昭乎聲迹之可尋而敍之廟公也洋洋乎精神之如在藐玆某敢以寡陋不辭爲謝乃爲敍其事而系之銘曰人以一心奠位堪輿或爲大人或小人儒其大伊何我居廣居我立正位我行大途無詭而獲有範而迂所謂小人功不蓋媿伐罪似仁尊王似義防盟似信險詐似知迹其本心假名成事行之以正猶曰小器又其小者私欲求濟皇皇奕奕只嚇庸穉拔本而言穿窬之類自秦滅學罔擇善利惟兩董公獨識此意是開叔末蹈誼秉節迨諸葛公皦如天日開誠廣益引咎布失是心之度臯伊旦奭漢主未顧隠然人龍厥旣顧之前無二雄扶漢植華薅姦剪戎以奠人極以宅帝其在梁益風績彌崈今其僅存八陣遺蹤在昔風後佐帝有熊爰作握奇八陣所宗八八相乘陣間容陣翕辟乾坤翼長首奮考之先天方圓二圖後天卦气以莫不符謂比管樂謂書申韓迹公所爲史牒可刋或者謂公嘔血酸辛又云臥龍盍終其身義理不競成敗論人人生海內曽不百年是心昭昭不與迹陳我盡吾分君君臣臣功成不成柰何乎天

元符忠諫堂記

予昔爲丹稜楊慶崇作志其子邁以事狀來閱其世有大父諱怐舉元丰五年進士終承議郎予以書反曰崇寧籍元祐姦黨定元符上書人邪等與而大父同姓名者非此其是與而先是未有識之邁曰郡誌有之子其爲我發之亡何邁求予書元符閣又亡何李柱史季尢又爲承議之五世孫仲炎書元符忠諫之家予歸自靖仲炎請曰先人之敝廬則忠諌之故址也詩云維桑與梓必恭敬止我將以忠諫名吾閣予爲記之予慨然有感於世道之變人情之反乃至若此且曰姦曰邪名之至惡王法之所必誅也人之於先祖也爲銘物爲烝彞爲壙志稱美而不稱惡今崇寧用事之臣籍其祖於邪類附其事於姦黨而子孫矜以爲榮名實不已戾乎竊嘗稽諸五三六經之傳自君君臣臣父父子子兄兄弟弟夫夫婦婦以至仁義禮智之性陰陽柔剛之分卑髙貴賤之等是非邪正之別名之必可言言之必可行未嘗有無實之名也故聖賢之言名不與實對迨周之衰始有名與實戾者名之君而實不君名之臣而實不臣以至不父不子不兄不弟不夫不婦無時無之夫旣名浮於實則於是有名實之說逮其又甚則放辭者盜丘非軻矣嫉世者混夷廉跖矣至楚人則白可黒矣上可下矣至秦人則鹿可馬矣黑可黃矣至漢則鶡雀可鳯矣至隋則野鳥可鸞矣然而以格人元夫爲姦邪播之詔令勒之金石書之史冊不忌不疑如京卞之爲則未之見𨿽東漢嘗以黨人錮士大夫李唐牛李相傾相軋不極於亂不已固未嘗被以溢惡無實之名也自京卞一開其端變亂白黒實爲陰乘陽賤陵貴小加大之兆至於秦檜習非效尢遂取張胡李趙之所引用者加之叛逆之名株連逮系五十三家將以爲戮韓侂冑柄國則又以附於趙忠定公者名之逆黨學於朱文公者名之僞黨夫曰姦曰邪曰逆曰僞本以怖而攜之也而願附名籍者惟恐後則是古者至不美之名在近世反爲至美之事況夫人以然之身血气所拘不百年耳濫貴素飽曾幾何時而爲是背理反道之事不思萬世在後是非予奪著乎人心了不可掩溫文正公申正獻公與凡元祐元符著借之士以及乎紹興慶元黨人蓋皎然如天日之淸明庸夫孺子裔夷丑類孰不知之今蒙以甚惡之名在諸賢無毫髮加損也只以貽千載之一噱耳彼京卞檜必不以姦邪自名也而世之言姦邪者自丁夏章呂而次未嘗捨四人而他求而苛於方人者猶曰是姦邪之靡者𨿽孝子慈孫於其父祖亦且諱聞而羞道之至此則名實始𨿽少紊而終固未嘗紊也陳仲舉聞範孟博之去嘆曰今旣成其去就之名得無自取不優之議然則爲柄臣者誣人以姦邪本起穢以爲臭然而不能臭人只自臭耳姑以利害言之來者亦當知所擇云

資州省元樓記

宕渠馮侯守資之明年重建州西樓成以書抵某曰資故有樓以省元名爲淳熈宰相文定趙公作也自嘉泰之季故侯陳勤節公嘗撤而新之嵗久穨剝方議攺爲阨於吳回之變乃捐少府錢六十萬拓而新之如飛如翔突兀闤闠公爲我書其顏且記成事予嘗讀太史公書謂隴蜀山川甲於天下以予所見資之山水又甲於蜀其岡巒峙若顧若畱雒水盤紆有滙有潝是宜篤生多士繇漢以來有稱焉陳侯之作是樓也故廣安守趙公昱爲之記今馮侯述之又將有望於將來予敢以固陋辭嘗觀祖宗全盛時羣天下之士試之南宮蜀人率居前列如眉之師與楊卭之宋與李盡自政和執徐之嵗至宣和之執徐僅一星終而同邑同郡接踵掄魁者四亦云盛矣自六飛駐揚進士道梗命諸道提刑司選吏部轉運司各爲類試紹興元年始擇監司帥守總其事張忠獻公時以元樞奉使川陜治秦州卽秦爲類省試諸道之合蓋此乎昉爲舉首者恩視廷試三人至紹興五年十二月戊子詔書又申言之自十有七年何道夫對策謂蜀人難進易退髙視天下而竊笑爲嫚秦所慍繇是蜀之首選而不對大門者率列之下科隆興初元詔免策士趙文定公始以紹興五年詔書賜第由虞忠肅公之薦乃得召對文定而後首選又二十有三人皆未有不薦而召者議者讙曰以科目取之而不以科目用之安在其爲舉首也不則曰蜀去行都逺而見遺乃其所也是皆然矣以愚觀於窮達之旣定者則有非人力所能升沈也人之器識罔不在初請無以他以資之士言之文定幼負奇气軼羣邁醜發爲詞章閎深博大故自中興以來冠類試者三十餘人公所試言人卽知其爲宰輔之器此何可以彊致其後張義立之剛毅不撓何從叔之端厚無華人亦於始進焉知之且陰陽五行特二气之大分而經緯錯綜气聚而形化則人物生之於是乎有剛有柔卽剛柔之偏於是乎有善有惡剛之善也其言直以暢惡也其言粗以厲柔之善也其言和以舒惡也其言闇以弱是則言也者命於气稟之剛柔剛柔旣分厚薄斷矣𨿽他日事業之廣狹時位之窮通亦未有不繇之此誠非人力可以升沈者唐人謂士之致逺先器識後文藝如王陽盧駱𨿽有才而浮躁衒露豈享爵祿者夫其浮躁衒露則气稟之薄然也气稟之薄而望其器識之厚爵祿之富得乎然則爲士者果無所用其力矣曰不然也志有所守而大本先立則气得其養而生生不窮夫如是可以變化气質愚明柔彊其幼而學也必不肯襲浮踵陋以至乎茍得其壯而行也必不肯計功求獲以安於小成況又能行之以剛健守之以篤實則輝光日新𨿽引而聖賢可也奚區區科目名位之足云竊意馮侯之乞言將以告於邦之士也故爲發其義者如此

綿竹縣湖橋記

前知綿竹縣宇文西叔峒今列屬版曹自財賦所抵予書曰走也不敏爲吏於紫巖之下每惟是邦世載人物予不暇悉數也而其尢著者如吾宗止止先生爲鄕碩儒範忠文公程大夫父子亟稱之魏忠獻張公以精忠大義爲中興名相其子宣公則我之所自出也又以問學爲世儒宗流風蔚如實啟來哲而無以致髙山仰止之思也乃因人士有請度地飛鳬門外瀦爲湖周廣六十有五丈伐石爲四矼矼崇四尺架梁其上而屋之衡從合十丈以通南北車徒之往來始紹定四年春二月戊午訖夏四月壬午竹木土石之工凡三千九百六十有五合爲錢五百一十九萬有奇皆節縮浮蠧以營之人見輿梁之麗貫接紫巖如虹臥波而不知役之我加與材之所自出也願爲紀其經始之勤而明其尊徳之志予嘗謂孔子閒居之篇不知孰爲之而其言天地之神爲風雨霜露爲風霆流形凡示人於覆載問者無非至教此義之至精者也繼之曰淸明在躬气志如神又舉詩以眀之曰維嶽降神生甫及申終之曰此文武之徳也蓋自天地山川之神气鐘而爲人是心淸眀與宇宙之內流行發見者實同一原又推本而求之有如甫申之生乃繇十世而上文武二王積徳所感嗚呼人之此心與天地山川相爲流通固也而人物之生又系乎時數淸明之感山川英靈之防祖宗徳澤之積然則是豈數數然哉若紫巖之諸賢者眞有以闗盛衰之運當消長之數矣因西叔之請並發其義嗚呼吾猶有望也夫

普州貢院記

禮部之有貢院自唐開元始國朝科舉𨿽襲唐舊而貢院之或廢或置或毀或復至崇寧而後有定所政和二年從董正封之請諸郡得立貢院然捨法旣罷則貢院亦隨廢矣蜀自中興以來生聚教訓旣百有餘年儒風丕振應貢之士嵗滋月益而諸郡校士非學宮則佛捨也其特爲之宮者逺則六十年近止三五嵗耳普於東川號多士而亦寓於學宮嘉泰中郡人嘗議卜築其說曰卽學試士毋害也而前窞後枕士爭門入者來之皆坎也況孔堂肅穆而羣趨錯立喧瀆已甚盍議攺爲建嘉定以來劉文節公大理少卿楊昌伯天官侍郎許成子與了翁皆欲縱臾其成而曠日綿禩或死或去臨卭楊侯楚望宰郡期年郡以大治土地於國之陽曰和慶寺砥平席衍而勢爽眀龍泉屹左鳯山峙右士從龜襲乃下令徙寺且庚鄰田以益之賦又東西五十南北六十旣輟少府用度之贏又告諸本道轉運刑獄使者及卿大夫士以補其乏士受役要不以厲民面陽作堂左个之楹五堂後架樓其中又爲堂列八內於東西二夾爲主司直捨試士之廡東西鄕各三列中爲堂皇深廣皆五尋重門鼎列封彌謄錄之司庖湢吏士之舍靡徹不備遷舊廡之麗於學而材可用者得十之一旣就緒以書來諗曰伯雨爲普人肇修曠典執事師帥本道敢徼一言以寵靈之某爲人記貢院記學官多矣然而考諸制度之詳略風俗之厚薄則未嘗不致疑焉且國初天下未有學也慶曆三年以後𨿽用範文正公之議詔州縣立學然學未徧而詔旋寢矣迨崇寧以蔡京之請州縣無逺小咸得立學學官之備乃昉乎此國初貢院廢置亦無常居自崇寧至政和中都外郡咸有貢院貢院之備又昉此夫旣養士於學又爲貢士之宮以重其事風厲作成是宜人才輩出以稱隆指然以今視之崇寧養才孰與國初崇寧以後得士孰與國初天下之理至於制逾密而敝滋多法旣詳而姦不勝則亦必有故矣夫所謂科舉取士者非有比閭族黨月書嵗考之素直以寸晷之文一夫之目拔自疏賤畀之長治五侯三吏皆由此選此非細事也然而梅子其所謂四海士民之數能言之類至多也指世陳教言成文章質諸先聖而不謬施之當世合時務者亦無幾人夫使以言取之而不謬於先聖不慙於當世則𨿽以言取人未爲甚失也乃自俗流世敗有司之操衡尺士子之揣程度者大抵捨其徳性之知易其師友之素而相與求合於卑諂之中當嵗大比往往竊取朝廷餘論薦紳奏疏與郡國邸吏所傳昈分條別纂綴以備問使朝廷淸明君仁臣直則上無闕政下無防詞正學以言猶可得士脫不幸而遭時之難問紹述則贊紹述謀和親則贊和親欲開邊則是開邊大抵鑿經術以傅世好刺邪說以阿有司或者貪黷成風則貨取勢奪抑又有甚難言者然則𨿽爲庠序以肄其業宮室以校其藝其不能以得天下士蓋可億而知之矣中興至今有百餘載治化休盛士習純美所謂傅世好阿有司貨取而勢奪者固無崇政之甚然比嵗以來不保其不盡然脫使始進若是則措諸事業抑從可知因楚望之屬記於余也慨然有感於世變之推移故直書其事以告之者若此或幸而刻諸石則校士於斯試言於斯者其亦知所發哉楚望二世登進士科所居有善政云

楊文安公祠堂記

古者天子之縣內諸侯祿也故於采地得立廟祧外諸侯嗣也則於所都之邑焉凡皆有酢有厭有嘏有妥有旅蓋同气之祠非捨奠祭菜釁器用幣之比也春秋以降事已變古如莊周書畏壘事𨿽一時寓言竊意吏祠於社已萌芽於此時秦漢而後封建壊郡縣吏計嵗月代更有徳於民如燕齊之欒公民往往立之社然猶配食於社未有特祠也蜀守文翁齊相石慶吏民爲之立祠繇是桐鄕南陽渭城之祠史不絕書事之變古亦云甚矣若於定國爲縣獄吏則又生而得祠人之生也气聚魄凝奚從祠之其原旣開乃有張武威任九眞杜池陽陸浚儀之等皆如於祠逮隋唐以降故侯之祠紛紛史冊不可殫述而人不以爲異𨿽然事誠戾古也而防以甘棠勿剪之義猶曰變之正者隆興初眉山楊文安公以成徳夙望由參知政事出領東川節度府先是建炎三年公爲節度推官逮紹興十五年由潼川路轉運判官移提防刑獄至是凡三仕於此矣流風善政蔚其如存後七十年公之孫瑾復來領州下車拜文安繪象欷歔感愾州宅有載徳堂刑獄使者廨有徳逺堂學宮有祥鱣堂節度推官廨有逺業堂皆邦人思公而致其誠者爲之子孫不敢忘其祖則不敢厲其祖之民爲政期年民便安之耋請攺建文安之宇以昭弗忘侯徇民請度地考室與趙文定懷徳堂對峙而貽書某曰是不惟吾祖所居官瑾也實此乎生今四百二十甲子矣天子不以其不肖嗣守玆土視事期嵗幸不得罪民士以貽吾祖羞是祠之建匪吾敢私維邦人是從公也嘗以使傳州符尋臨是邦敢以邦人之請請某囅然喜曰彼秦漢以來以他姓而祠故侯實戾古典然猶得爲變之正今以孫而祠其祖尙古者外諸侯立廟都邑之近似是敢以淺陋辭維文安公起太學試禮部冠萬七千士退然無矜色而有戚容曰此吾先人所不能得者而以遺小子予蓋自是翺翔外服十有四年始以趙忠簡公之薦有位於朝洎檜枋國公亟詭外檜死而後躋禁從位丞弼最後均佚潼川遂以祠宮之祿老於家其年行閥閱有考功博士之議有太史氏之錄有狀其行有銘其隧有序其文大抵詞令足以華國名行足以砥俗徳量足以鎭浮夫非私於一州者特其始中終皆在潼爲莫府而識者知爲公輔之器司臬事而察辭蔽訟人自以不寃後以前執政爲帥民習其教不肅而成宜公之去而民思之深今楊侯年未五十歷官六郡守風績旣茂擢延閣之直趾美復來邦人懷今悼昔奉嘗之敬不懈益厪是區區者誰實使之嗚呼楊侯視此其益知所勉哉宣王命召穆公之旬江漢也曰於周受命自召祖命蓋以乃祖康公命之皇父之徵徐方也曰南仲大祖大師皇父亦以大祖南仲命之古之人命其臣也必命以乃祖之事豈惟繼世象賢所以刑善降徳示之儀法者多矣今楊侯實生是邦而朝廷又命侯以文安之事顧瞻山川想象憩茇退而衣徳服訓以臨其民必惕然以想曰斯民也吾祖文安公之所與共理也朝夕思念於前於衡於羮於墻如照臨其上如陟降於庭蓋有不見而著不言而形斯其爲善政之助不已多乎詩曰維桑與梓必恭敬止嗚呼侯尙勉之哉

毛氏慈惠莊記

气載理而流形於天地間有餘不足相爲質也寒荄微息一不遂其生見者爲動矧靈而爲人𨿽貴賤有分定戚疏有差等實同體也古者比閭而居夫井而耕出入必相友守望必相助羨不足必相補凶荒必有待委積必有給莫非使民相生相養以輔成天地生生之徳所謂由溺恥饑內溝撻市油然發非有爲而爲之也後世以身發財者膠固滯吝人緩急扣門拒之恐不峻孟子曰無惻隠之心非人也人與萬物並生則與萬物同體乃今朝圖夕維不越於一家一身之私吁天之予人也顧使之自有餘於一家一身矣乎人而不達乎親親仁民愛物之分義則陷於不仁而非人矣予歸自靖之嵗洪雅毛君拱已介予友史叔欽予謙得見自言其家世崇徳好義道行於妻子蓋無不能充是心焉嬪董士族也嘗損金市田嵗儲其入而昏嫁而喪而疾病而貧不自贍者於我乎給董歿拱已又裒餘金以廣之今爲田百畝別其王祖之借築之墻圃書其疆畎而字之曰慈惠莊懼後之不我引也願得一言以爲子孫之遺予語之曰吝嗇者陰气之常亦有粗見理道頗樂施予不過泥滯於佛老卜祝之間至於力行諸身予當其義不爲異端怵可以爲難子能充是心而行之子孫安有不能以是心守之範文正公吳郡義田到於今莫敢廢子無媿於範公之心𨿽百世可知矣子何病諸不然匪義之循惟惠之行如異端有施有報之說責效於旦夕是有爲爲之本之則無其能久乎毛君作而曰拱已𨿽不敏願書以爲記

防州臥龍山記

予久聞夔州臥龍山之勝開禧單閼之嵗歸自王朝至蜀門則避地之荊者蔽瞿唐而下將登山而止紹定單閼之嵗還自南遷至蜀門則避地趨峽者蔽渝江而下又將登山而不果先是丁文伯爲帥守嘗以記屬予逮同朝又言之中以不一還山悢悢弗慊也又二年而予守瀘山之主僧曰惠行敍山中之槪以督前諾其略曰山爲一山之望山趾距城僅隔瀼東一水其上爲咸平寺寺𨿽名咸平而有天成長興開寶題識非始於咸平也寺之上有五龍水又爲野豬池地上爲山又數里乃至絕頂舊相傳謂諸葛忠武侯駐軍此山池曰飲馬田曰東屯田所殖稻一方無與並美寺居髙峯極淸寒盛夏可裌衣山之泉之松人謂杜子美眞諦寺詩防之諸剎惟此可當是必爲眞諦理或然也四朝禦書閣與善法堂居中昭烈帝忠武侯祠居左右後爲便坐上有周閣又上爲丈室傍翼軒凡二百餘楹由大士祠宇前路通觀音泉越野橋有一大亭巨石與喬木雜錯泉防防其下遙見峽壁嶙峋江聲澎湃野橋之路又通東屯客至必徘徊移晷自慶元二年了悟主山嘉定三年丁侯以惠行繼之嵗修月葺以潰於成金碧翚飛徒眾雲集𨿽皆我所當爲無足以污紀載獨念山未有記亡以詔久逺盍爲昭烈君臣少敍梗槪予自守瀘以來方爲侯推明渡瀘本末勒諸敍南廟碑今以行之請也不敢辭然而稽諸圖乘碑銘而有可疑者武侯之始卒也人思之不置巷祭野祀不可得而禦習隆尙充請因人情爲之立祠而朝論必謂禮秩之所不許蓋自東漢而上猶有以仕國墳墓繪象立祠爲不盡然者於是禦之不得僅使卽沔陽之墓爲廟非親故不得祠今山之有祠也蓋闗乎世道之變而莫知始於何時子美之詩曰玉殿虛無野寺中又曰一體君臣祭祀同則昭烈固與武侯並祠也而張舍人震謂始命寺僧惠璉爲侯創祠未知何時存帝廟而廢侯祠也近世張大寧鎬又謂先主之廟徙諸江濱今復其舊又未知何時存侯祠而徙帝廟也往牒所無不可得而彊考大抵武侯自荊之蜀與昭烈防其後受遺於永安宮往返道防皆駐軍是山故自晉永平以來托侯以名山山以侯名後人乃爲侯立祠夫旣祠侯則昭烈之卒實在永安亦何可不祠一時君臣旣社而祠之矣復慮夫委之空山無在爲守也則爲寺以館僧將爲永久之圖此皆後世人情之推典禮之變茍以致其誠信者無不盡也而予謂久近之實則固不在此方其以﨑嶇之蜀抗鬼蜮之魏彊弱不敵也蜀師未出而將星夜殞使操懿君臣盱衡得气勝負又不侔也陳壽以私怨作史如比管樂書申韓以訖於祁山之役憂恚嘔血誣謗亦非不多也然而有不可得而泯者夫天命不已物生無窮彼近功小利與人之气形卒緣乎盡而是心之止於所不見感於所不系者昭昭靈靈著在方冊昭烈君臣尊君父討亂賊之心與山川俱存以到於今蓋不惟成都之繪象渡瀘之遺迹防子之故祠邦人扶植愛護莫敢剪拜𨿽八陣之見於新都沔陽與今魚復之迹四頭八尾隅落鉤連隊陳相容觸處爲首所以寓先天心法之祕者𨿽陵夷谷遷是陳也亙千載而獨存殆若有神司之彼操懿君臣欺孤盜鼎𨿽萬世在後與一時利害不相涉也而三尺童子且唾棄不之顧陳壽誣蔑公理人之視之如見肺肝亦只以自防然則士之以千載自許者其必有發於斯言矣惠行潼川人文伯名黼嘗爲將作監今經略廣南西路立朝鯁挺故其所崇尙者若此

重建四川總領所記

太府少卿四川總領財賦安北望自益昌以書抵某曰吾所居廨自開禧至紹定之遇單閼之嵗皆戹冦鈔癸仲不佞承之於訌潰之餘披荊榛以捨官吏大懼無以存吏體一民聽乃卽舊趾更治寺之門西鄕而爲堂樓以鎭之左控寶峯右拊烏龍西指劍闗北走三泉復相地形爲堂於樓之東凡皆節縮浮費以潰於成昔天子之命我也曰將指給餉上下通情當勿乏興濟我戎事癸仲敬共夙夜無敢失墜今名堂曰通濟以識弗忘樓名北定則取鄭亨仲剛中思耕亭語子爲我記之某作而嘆曰於赫王明照知萬里使兵自兵食自食上下不相卹也有無不相通也胡可以一朝居北望所以答揚眀命之意美矣盡矣而予敢以淺陋辭𨿽然餉所主財粟宣制司主軍民二司之不相爲謀也久矣蓋自建炎三年張忠獻公宣威川陜始承制以主管茶馬趙應祥開爲隨軍轉運使總領四川財賦𨿽云總賦未以名官也張公虛已以任趙公盡力以報自忠獻之去則交相爲瘉矣吳玠與開爭陸運而吳趙始不咸詔遣都漕親督錢糧以應吳俾制置大使席益趣行大光乃以轉運司錢就糴於果利閬而席趙又不咸李子及繼之吳武安劾其乏興而吳李又不咸趙不棄繼之與鄭亨仲分宣總司錢而鄭趙又不咸然是時和親旣久未有緩急牽制之患也紹興之末王曕叔之望以括民白契與制置使沈徳和介交章爭辧而王沈之不咸至是滋甚大抵三十四年之間二司紛紛殆如先正所謂三司取財已盡而樞密益兵無窮者實矛楯之術使然耳開禧以後事異前時吳曦生長邊陲習聞交爭之害而未睹相資之利密啟於韓侂冑俾宣司得以制財賦之入出其事似是而其實不然蓋曦旣畜無君之心將托是爲亂而正使由其術而不悟耳趙季眀善宣劉志大崇之以是各相繼引去曦旣授首財之僅存者六百萬是嵗之出乃至四千餘萬陳勤節公咸未知所以爲計微安沂公爲之移屯減戍運粟括財有以翼蔽而扶掖之勤節公迂懦亦未知攸濟矣王君釜代陳𨿽拔節制之命出於權臣釐而正之是也不知二司之情不可以不通未幾而張東甫子震繼之嵗虧四百萬莫非倚安公以共濟王鈆代張又昩乎此擠安公而去之始未見甚害也一旦寇乘虛大入董仁父居誼蒼黃度劍王董之勢相扼不容以不易使也則楊九鼎代之以激叛卒之變於是代楊者任君處厚一惟沂公與南海崔正子是依僅克有濟崔去而鄭代之自五州三闗以內日朘月削極於近嵗而益不可爲矣嵗入不及二十萬緡而嵗出倍之四大軍嵗爲糧百五十萬不闗外居居而漕運裁一今二年之間失糴三百萬石闗之內外七十餘倉又爲灰燼則官軍民卒九百餘人所仰哺者惟一分漕粟耳幾何而不乏於供乎某之生也後猶及周旋於泰禧以來諸公間竊以爲今之所謂四總領者名𨿽同而實則異事𨿽久而實則異蓋江上三總領自朝廷嵗計其費爲之科撥而四川之嵗入不能半其出則朝廷不問也總領之始所以察諸戍之欺且吝也今不惟不能以行其職而一司當入之緡當行之事反見侵於他司然則將爲之弛弓而更瑟焉其訓詞之所謂上下通情者乎上而朝廷以時科降嵗有常數不必待其請也近而制其梱減戍並屯虛實相知有無相通不必責其償也夫如是又以制梱之令行於戎司覈窽籍眀功賞息餽賂行於監司牧之信期防節浮蠧登於財行於並邊諸郡固疆場以墾荒嚴戍守以衛農毋從便文惟實徳是踐毋事茍充惟經久是圖則日積月累政行令孚蜀其有瘳乎易曰樽酒簋貳剛柔際也此上下同心有無相通以共濟艱險之時敢發斯義用答揚明天子之丕顯休命北望沂公之冡嗣也才器開偉甚似其先人云

合州建濂溪先生祠堂記

濂溪先生周子嘗仕於合陽予奉使東川日請爲周程三子易名先帝下其奏奉常諡周子曰元二程子曰純曰正以制書頒二氏子孫予旣奉行惟恪且飭郡將買田以備烝嘗連帥永嘉曹叔逺嗣贊成事屬予記之未果也厥十有五年返自南遷起家守瀘合士稅申之持張宗範養心亭題說諗予曰朱文公著通書附錄首載此篇今春官貳卿度正每以爲恨曰宗範吾州人也而郡乘放失於是搜求之累嵗始得石刻於地中凡一百七十年而遺迹儼存殆非偶然也周子故有繪象於學西偏地下瀕江屢圮於水鄕進士羅艮十餘人嘗以請於子予爲移書太府少卿安癸仲得官屋於州岡前挹巴嶽銅梁諸峯而涪漢二水匯其下若天作地藏以待今日者扁曰瑞應山房以祠先生配以二程子郡少府又余法用卽張氏故址爲養心堂以館學徒又捐錢千萬以廣粢盛之田是田也自夫子倡之今諸生之廩稍亦云備矣子也昔嘗有諾於曹度兩卿盍踐言焉予嘗考周子以慶曆四年司理南安年方三十程大夫珦謂其知道時二程子年十五六遣從之遊迨嘉祐五年僉書合州判官年方四十宗範又從之今防繹其養心說大抵與通書聖學章相表裏秦漢以來諸儒臻斯理者蓋鮮嗚呼何三子之立志不凡而聞道甚早與夫人生於兩間而與天地同體出乎百世之下而與聖賢同心使皆能以周子之說反而求之寡欲以養其心養心以極於無欲則是心之運明通公溥豈有一毫之私間之哉或曰聖賢之論言寡欲矣未嘗言無欲也所謂欲仁欲善欲立欲達莫非使人卽欲以求諸道至於富貴所欲也有不可處已所不欲有不可施則又使人卽其不欲以求諸非道嵗積月累必至於從心所欲而自不逾矩然後爲至是理也曾子得之明六欲之目孟子傳之開六等之科今而曰自寡欲以至無欲不其戾乎曰不然也性不能無感性之欲也知誘物化則爲私欲矣故聖人𨿽使人卽欲以求道而於康子於由求於申棖曷嘗以其欲爲可乎近世胡仁仲推衍究極其言曰天理人欲同體而異用同行而異情嗚呼學者惟當以此求之則養心之說備矣姑識其說與學者商之

眉州江鄕館記

眉爲西南孔道郡寢之西故有捨館以贏使客而逺於大江舟行之人燥濕無所江有亭曰共飲僅容祖帳予爲拓而大之門堂戶室視昔茍美然左防神宇右阻民廬未能盡如初志也臨川李公甫某爲守又爲增拓焉復故亭扁跨中唐爲便坐前阿後翼左戶右牖眀麗堅致飾以花木周以宮墻而移書某曰子也昉爲此者盍卒記之予嘗考五禮之說𨿽有見於虞書而孔注自爲抵牾至周官而吉凶軍賔嘉之目始見於經夫吉凶人治之大者義廣而數繁固也而三百六十官職掌之闗乎賔客者七十有六天官所總實居十八蓋自司闗敂闗以告司徒令野修道委積掌訝逆賔於疆於是共禮酒共陳酒共稍禮共齊菹以至牢米法羊澤物幣賫各庀其事司儀致館環人授館小行人眡館蓋無一而不周當是時也不獨朝賔國客爲然有委積焉甸聚焉以待羈旅𨿽行道之人亦有廬有宿以捨之食之矣非古人屑屑然爲是不急之務也車馬有所賔從有代伯政猶然故館以責晉輿梁以議鄭裏候以覘陳不曰道路館捨之事而不足以爲政也予恨是役不能盡如初志而公甫能卒成之故予樂道其事不復以不詞爲解

鶴山集卷四十四

欽定四庫全書

鶴山集卷四十五

宋魏了翁撰一記

寶謨閣直學士知潼川府贈太師劉淸惠公祠堂記

尙書郎劉全叟抵余以書曰先君淸惠公早孤自奮紹元祐家聲於黨禍流離之餘岀入中外幾四十年晚守潼川邦人徳之不忍忘自郡及邑旣象而祠之然未特祠也端友不佞猥以寶章之直司臬東川邦人曰吾淸惠之子也合辭以請乃土其地於郡北長平山築室三楹而厚祀之旁曰憩亭以傳於愛棠之義昔者爲十縣代役有記蠲租有記蠲米麥之耗有記北山之祠二顧廟之祠中江縣之祠與郡庠之市田儲書亦皆有記子於先淸惠匪惟同朝之舊且常刺部於斯守藩於斯今斯廟之役考成而舊人之存無幾記載之筆必子是屬予謂公平生大節識於碑楹施於烝彞鼎錄於太史氏議於奉常考功昭昭日星之垂奚以予言爲也矧惟郡縣吏所去見祠非萃渙立廟之意今祠之多記之備而又以屬於不肖不已贅乎將辭諸使人復自惟念古今異制郡國異宜固有遭時爲法緣情制禮者且古者裂五侯三土以與天子共守天下沒而奉祀則有祝宗卜史典策分物祀於太宮宗氏分族共其職事如懷姓九宗之於晉殷民六族之於魯蓋建邦啟宗世襲其位則世祀其先也若卿大夫士爵祿有列於朝亦得以其等殺立廟於家內賓宗婦昭穆以序皆不失乎萃渙之意自許田立魯別廟而鄭人承祀彊家分魯分晉而各主其廟大非先王之舊戰國而後宗法廢絕廟祀之不經久矣況自罷侯置守吏如傳捨才在下中者茍容以求全而貪沓殘暴者民盻盻然疾視惟恐去之不亟則民安知有故侯之祠茍幸而遇廉平之吏有徳於民民幸其有以福我也則非以選表召亦以終更去吏民之愛戴者𨿽欲借畱攀截終爲具文於是而度越古典築館圖形以奉嘗其守宰亦人情之所不可已者又慮其善政之無傳也爲文以記之慮來者之去籍也勒石以永之豈無尙徳懷賢抑以廉頑儆貪玆其情不旣甚切而滋可矜者乎其間豈無出於驅迫本於謟佞者然吏去則祠毀幸而勿毀則荒穢弗治徒取笑辱焉此又所不論也惟淸惠公以文獻故家發身科第淸心約已一介不忘取予禦命朔庭威名折衝後以從臣守荊正韓侂冑開邊姦人乘時造釁公首戮朱勝威行南國侂冑憚之以公還蜀守漢中劾寮吏之從亂者守潼川拯民於焦土逮鰥振滯已責蠲逋度地以居民發廩以振乏儲書以勸學市田以養士前後爲費數鉅萬蠲失火之家貸緡十餘萬又爲潼人請於朝永蠲米麥消耗嵗爲石三千七百八十最後又蠲諸邑田賦爲緡八萬四千有奇蓋居郡五年茍以利民者無不爲也嘗上疏乞身詔書報曰卿守荊江漢懷惠守梁梓巴蜀稱仁有臣如斯朕將褒表不暇顧欲引年而去可乎蓋遲畱至五年而後去然人情終弗慊也祠之多記之備非其情之不可已與其情之滋可矜者乎諸葛武侯之卒民巷祭野祀朝論以禮秩禁之不可卒使近墓立廟邦人思亮不置而愛其子瞻每朝廷有善政必曰此吾侯之子瞻所爲也嗚呼鄭人思桓公而愛武公晉人思欒武子而愛桓子蜀人思諸葛公而愛瞻人之情至於愛而不見圖其形書其政猶以爲未足也而移其愛於子孫𨿽以見斯民秉彞好徳之性亦由化敝俗媮人幸於善人之見故愛之切而思之深嗚呼全叟而登斯堂也睹斯義也知人情之望於我者若此其厚也其益知自勉以克休於前烈矣全叟嘗歷合龍普卭四郡守擢金部郎中由成都路提防刑獄移節潼川所居有善政其子震孫自通判隆慶府以方伯之薦召赴都堂審察淸惠之報庶其在此云

壁津樓記

成都路刑獄使者吏部郎遊景仁以書抵予曰佀之先人嘉泰間守嘉卽城之南瞰江跨堞而爲樓焉陳益之取水經語名以壁津後三十年佀以使事來而樓無以存吾不忍考志之弗嗣也仍其名而復之基視舊加崇樓之崇三於舊最下爲堂曰寶忠以識先人易名之典子旣大書而揭之矣盍爲記之𨿽然吾之爲斯樓也匪以爲宴娭之供每一登臨憂感交集蓋未嘗有一忻焉昔者張義立夷佛灘之險是矣第水勢自髙臨下旦暮齧城足傅城而居者廩廩然吾𨿽在寮吏盡力於匽豬且爲支流以泄其怒而不保後來之我繼也樓之右三峩衡陳其下中鎭諸柴實邇夷略險所弗及阻木以爲固而郊於是邦也今濯濯然吾𨿽誅犯令者而憲之禁亦不保後來之皆我聽也蜀餉爲粟百五十萬石仰西州者居多嵗待以稔惟都江通濟二匽而積蠧弗蠲嵗比不登吾𨿽廣思集益損其獘之十八今舳艫相衘登樓目送三軍之士庶乎可飽抑又不保匽之久而勿替也旣又思之所憂有大於此者獄訟之不平陰陽以沴今傅爰之不幸而訴於我吾不能盡心焉匽𨿽修如水旱何職思其外則三垂之不戒冦盜以興𨿽一方之粗定軍餉之無闕亦將蹙蹙而無所騁是乃範文正公所謂進亦憂退亦憂者子將何以教我嗚呼予嘗以毅爲景仁發室今景仁之慮及此其庶幾無愧於斯二言矣乎予嘗觀易六十四卦乾坤之次卽爲六坎其謂天一生水而成於六乎剛柔始交而難生則聖人之憂患實昉諸此蓋以一陽而陷乎二陰險也亦勞也旣險且勞聖人獨能忘情乎故乾坤旣定卽次以屯君子不可以不經綸也及其見諸經綸以濟險難則又以末濟終焉始乎屯終乎未濟君子無一息而不憂也景仁觀水之激則憂在城覩防之壊則憂在餉卽天水之違行則憂在訟憂其可憂而又憂人之憂憂人之憂而又憂後人之不見憂也非毅者能之乎𨿽然人能憂人之憂而後能樂已之樂內有可樂則仁念發達可隨所往而不憂不則物足以勝我气足以役志其不憂樂而樂憂者幾希景仁之先人名某嘗主司農寺簿紹熈之末國有大議自司農發之景仁不墜厥紹今端平攺元天子有詔召爲郎從施諸事業有引未艾云益之名謙義立名方

瀘州重修學記

瀘故有孔子廟在州郛之北唐咸亨所建也迨慶曆四年詔州縣興學爰始除捨以贏生徒元祐五年徙廟學於州南紹興中始置教授自崇寧訖嘉泰𨿽三歷繕修然今旣三十年矣某起家守瀘以故事謁先聖先師堂序若將焉則撤而新之前端門術後建齊寢左右列從祀位又念廟學不可混也更建東西序築師生之館於外尊罍爵洗故以梓今範金爲之凡二百一十爲有司制冕服諸生制衣幘役未旣防某以君命召士曰公無一言以告我乎某對曰吾幼而學之孔孟之書也壯而欲行之率不與事儷今願竊有告焉且古者國子捨於王宮教於師氏而時防於大司樂以習誦以學樂舞萬民居於比閭教於塾師而時屬於州序以受教法以正齒位皆非常廩之士也自漢景時文翁爲蜀郡守立學官置左右生而郡國養士始此武帝立博士弟子員而大學養士始此古者以有道有徳者教國子父師少師教於閭塾蓋禮所謂鄕先生國人所視爲矜式者故於射飲則爲遵自鄕治廢而教法壊至新莽始於校學立經師繇是相承有郡文學州博士之等迨我慶曆設教授之官始也猶聽舉人自擇熈寧以後命於朝廷命於吏部則皆聽之資格矣古者有養老乞言有旅酬合語蓋學校公論所出也自春秋至二漢此意尙存迨其後也規約日繁禁防日密至蔡京専國則憲禁申令如謗訕朝政如造爲飛語皆坐首罰至於今未之攺也𨿽然是特學制之變耳其如廟制則滋異昔聞古者祀祭享之別不相僣瀆未有非鬼非族而可以言廟不屍不猒不嘏不綏不旅不繹而可以言祭也魯哀公十七年立孔廟於故宅閱千餘載未嘗出闕裏也漢儒所謂立學釋奠未知先聖先師爲誰自載記之外無聞焉迨魏齊王晉武帝釋奠於學𨿽昉見史冊而未有原廟也唐武徳二年廟周孔於冑監迨貞觀定爲孔子爲先聖而黜周公於是牲牢器幣日增月益無異廟祧之祀矣古者弟子之於師子孫之於父祖尊之而無以加也則稱字以別之字之至貴漢初猶然而新莽不知仲尼之爲尊也妄爲作諡然宣尼之云未敢削其字也至追崇之典代增則以絫諡爲重王封爲貴矣古者惟功臣與享大烝未聞弟子從祀於師也自建武祠七十二子於孔廟尙亦不出闕裏也貞觀末加以左卜諸儒從祀大學而武成王之祠亦仿而爲之總章開元以來又加諸儒以三等之爵而州縣學官咸有從祀矣夫是數者孰非至隆極美之事乃肇自漢景武而盛於魏晉齊梁隋唐以後然則五三之典非與易書詩春秋不可信與借曰昔人未及聞知則美化善俗宜有以逺過三代而民之淳漓世之治亂顧相反若此則又何在大抵先王之時其人則四民也其居則六鄕三采五比四閭也其田則一井二牧三屋九夫也其食則九谷六畜五牲三犧也其服則九文六采五色五章也其官則三吏六聮五侯九伯也其教則五事五典也其學則六徳六行五禮六樂五禦六射六事九數也民少而習之長而安焉不奪於奇器異物不僥於淫辭詖行不蕩於姦聲亂色族閭所學師友所講無適而非堯舜禹湯文武周公仲尼之道𨿽以周之叔季而車軌書文行倫莫之或異也自趙梁壊田制呂政燔詩書道失民散至漢而不能復於是詖淫邪遁之言得以乘虛竊入始也孔老離立久之而釋氏參焉蓋自天地山川日月星辰雨風震電下至虫黽艸木皆爲宮室衣冠以肖人類府史胥徒以象官府以至民之日用飲食車服器皿亦無一而不攺先王之舊舉世由之不以爲疑也使於是時又不爲之建學立師示之以五三六經之凖的則生民之類幾何而不胥爲禽也然則學盛而員廣廟隆而祀繁其殆起於異端日熾大道寖微之時乎士復請曰記學校者多矣而不及此亦曰生斯世也而必古制之是不其迂乎曰吾固知是古之無益而不可以末之間也千百年間習焉不察以郡縣之制視邦國以塔廟之儀曰庠序以梵唄之教釋聖言今曰無益而末之間也是孰爲有益乎乃次第其說勒諸學官以諗同志相與敷求墜典捜索遺言期紹昔聞開來哲爲萬里建長治之策嗚呼其無有聞風而興起者乎

瀘州社倉養濟院義冢記

天運無窮物生不已人之性無不同也然而二气雜糅彊弱異質短修異數貴賤富貧異分所貴乎君公師長者位乎兩間有以品節而左右之某自流南裔猩鬼與鄰誠不自意生返故鄕起臨舊鎭益思所以布昭王靈加惠逺服修校官增學廩創縣庠繕城郭植觀闕念民困於科糴嵗以四萬緡敷二萬斛前官𨿽嘗市田代輸而行之僅二年乃以疆事之興粥田以佐用度此事中廢予爲出少府餘財斛增直二千𨿽然不惟小惠不可徧也亦恐人心不能盡同行之久近未可知也又念城內外士嘗合力創社倉於四隅以時糶糴爲谷二千二百五十斛然而舊沒新升之交細人末作昏暮得谷舂揄無所出緡錢萬有三千糴米千斛爲倉廥於報恩佛捨之西廡嵗貯田租七十斛以備消耗一其槪量糶以元直將以制物低昻也又慮社倉不能常糶乃與僚吏躬視城南養濟院而增廣焉院始創於太府寺丞王公大過有序有室有府有庖嵗八千三百斛約其所入可飽百人第嵗久朘削所養視昔財半命復其數選吏覈實增置官田若干畝增養百人庶乎老且廢者有養疾且病者有療孤有幼者可以成人鰥寡者有告也則又慮死者無所歸也乃稽州之義冢自故相趙文定公創於眞如寺之西偏旋以地隘不可更拓李侯寅仲又嘗更創於寺之南而男女混殽牛羊蹂踐過者顙泚乃爲相地於使君嵓下山從西北來襟抱環合廣深各二十丈出緡錢三十萬庚之甃石爲穴凡無主之喪全而藏之周以土墻飾以門術分左右以別男女書年狀以待子孫秩廩給以處守者亦撥田租十有三斛嵗儲其入於常平庫嵗掩埋之命鄕之仕者傅朴李有之司其事規置旣成人曰吾侯之爲是也節縮浮費凡四方之邦交之幣獻不有其一錢以臻於是是不可以無記予愀然曰是惡足記也古之爲政壯有用老有歸幼有養矜寡孤獨有秩瘖聾跛躄斷者侏儒有食其徙也相授死也相葬不幸而道死也墐之無主後也裏胥主之也蠟氏除之盈天地間生事死送無一民弗得其所此君公師長所以師保萬民之職分也今也不然簿書期防之是務而區區然爲小惠以悅民且社倉嵗糶之數視昔非不廣矣然生聚之蕃舟陸之防是果能爲低昻乎養濟之數視昔亦倍矣然老癃殘疾顚連亡告者亦能無所遺乎患墐死之不廣也爲之行營髙燥多其兆域益其儲峙不知喪無主後行有死人亦止於是乎孝子慈孫欲自致其誠敬者亦有以處之乎自聖賢視之直不滿一笑尙足以爲功乎姑識予恨以俟來者云

鶴山集卷四十五

欽定四庫全書

鶴山集卷四十六

宋魏了翁撰記

成都府錄事防題名壁記

錄事參軍之官始於後魏隋唐以來名號不一或曰東西曹掾曰司錄參軍或又爲錄事國朝沿唐舊制府爲司錄州爲錄事干興元年復參軍之號政和疑爲行軍之稱而更名爲掾逮建炎又復其舊𨿽郡州異置牧守異長辟除選調因革靡常而大抵皆以總錄眾曹紏繩違失𨿽長吏有過亦得舉彈號紀綱掾其任至重而不輕乃自近世𨿽僅爲獄市帑廩之司然所闗亦不小也成都爲西南大都防制置安撫司所治六十州訟獄聴之錄掾所掌則視他郡尢爲劇寄況所事者牧伯監司之官分位濶絕傳受論鞫之事往往吏不能自逹錄掾持謁請問乃得闗白其遇寬明易事之長從容開說色受气許此亦易易耳脫宣驕長傲之人盛气淩壓則非健特自立者鮮不回撓於此又可以觀人之所存攷之於史唐人杜景佺嘗爲州錄逆折司馬之不視事一時髙風人所欽嘆厥後仕武后朝毅然獨立使淫虐之毒不能彗羅織之熖不能煽卓然爲一代名臣防其事業實權輿於是州淳化中忠定張公知益州又以秋光山色之詩得一紏曹而史佚其名是𨿽無杜君之赫赫而從容自得於挫偃不伸之日亦足以廉頑而立懦乃知官無崇卑士無窮達隨其職分皆足以行已及物也陵陽鄧君某嘗諗予曰錄舊有廨歳久摧剝吾撤而新之堂序庖湢旣皆塈而嘗仕於此者吾將求其氏名考其才劣而加警省焉乃漫不可得訪諸宿齒參諸象魏得譙公師弼而下若而人公自紹熈十四年四川類省試以易學冠同經生明年賜第又十年來居是官則予之伯母之父也有徳在人今將以爲題記之首盍爲我志之予義不得辭則摘夫嘗仕於此而風節之著志尙之衝者以備壁記之闕嗚呼人生海內一气聚散曾不百年耳而人之惡一書其氏名則皆得以目擊而心論焉至其有大惡者則人人得以口誦而指數之人心之靈昭昭乎其不可欺者蓋若此然則以其昭昭於人者而見賢必思齊焉見不賢必內自省焉是記之所以告新淑後不旣多乎

大宗正司記

大宗正司故與開元宮爲鄰紹定四年災寓治睦親宅五年六月甲子詔以天慶坊魏惠憲王府舊址爲之屬有司賦丈慮財爲緡二十餘萬而職嵗前後所發裁及其半判司事嗣秀王師彌斥其私藏以承上意自六年六月戒事至明年端平攺元八月甲子落成上書屬籍之閣四大字以寵靈之門塾堂垂階廉序室公館吏捨庖湢儲鳩僝告功王過了翁言曰願子識之了翁謝未能也王曰子以宗伯載筆大史而子焉得辭之予惟古者官之長必曰宰曰司而周之宗官獨稱伯以別於六官之長則所以重正體謹天合嚴宗祧也或曰宗伯嘗爲宗正顏防軍辯其不然矣逮秦人始以宗正列於九卿僅掌親屬而宗廟之事屬之奉常大夫古人所以敬宗之憲至漢魏隋唐迄於我朝因之不攺昭陵念宗子之無所統一也始於宗正寺之外爲大宗正司以皇族領之治平元年增置同知事元丰官制行又以宗室團練使以上有徳望者爲長而一人焉貳之若位髙屬尊則爲判凡以承寧弗恊紏過愆違祖宗厚倫之意至是逾宻矣𨿽然予以古制參之尙有可言者古者以廟序宗廟曰宗廟室曰宗室器曰宗彛祀曰宗事姓曰宗盟而掌禮者由虞周以來皆曰宗下及都家皆有宗人將以別姓收族寓不言之教也是故天子之元子爲大宗以繼太祖則別子爲諸侯者各爲一國之太祖而不得禰其先王諸侯之元子又爲一國之大宗以繼太祖則別子爲大夫者又各爲一家之祖而不得禰其先公繼別者亦謂之大宗所以別小宗大夫之次子曰二宗所以副小宗或同姓而異氏也或別氏而合族也或有大宗而無小宗也或有小宗而無大宗也或無宗而亦莫之宗也或有適子之子而不爲適孫也有通稱爲後而不與適【闕】相承者同服也有宗廟之事則屍主列於太室子姓以昭穆爲南北靣旅酬賜爵昭與昭齒穆與穆齒內賔宗婦各如其倫其有哭臨之事則同姓於宗廟同宗於祖廟同族於禰廟所謂世之逺近齒之長防分之親防蓋自生長見聞周旋乎宗廟之中相示以禮樂而意已傳上無嫌偪之慮下無覬覦之心法之至善者也況又養之於成均以觀其徳行𨿽天子之元子亦齒於士也列之於王闈以考其中失𨿽大夫元士之子亦列於王子也逮其可以仕也則選建明徳自五等之侯兩社之輔三等之采六遂之邑有封畛土略以處之彛器分物以昭之祝宗卜史以秩之宗氏分族以維之才無大小靡一失秩此其大略也而於其間非混然無所別異者曹文之昭晉武之穆而曹爲伯甸武王之母弟八人三列公卿而五叔無官魯衛晉皆叔也而文武成康之伯不獲是分蔡叔康叔之兄也而衛先蔡則又於昭穆長防之中以賢否爲進退以功過爲先後有尙徳勸能之意行乎其間士之生於王族也宗有法廟有序學有教仕有養用有別涵養成就蓋非一日嗚呼夏殷以訖杞宋后稷以訖末孫凡皆有國二千餘年𨿽以嬴秦之暴斡棄周鼎猶三十年睨視而弗敢遷親親用賢之效豈秦漢以來褊衷忌意涼法事之所及知乎國朝待遇同姓則本乎成周之意視前代之自翦其類根無所防者殆不可同日語然而宗法不立無以嚴親親之等嫌忌尙存無以收賢賢之效若謂大雅不羣爲善最樂與夫操觚弄翰之士固多有之若同姓之卿與國同其戚休如古人所謂維翰維城者則予謂當思所以變通之法以蕃王室以彊本朝尙古人漑葉流根之意敢因王之請以所得於師友者爲王誦之用答敭明天子崇寵屬籍之休命云

華亭縣重修學記

華亭縣故有宣聖廟自慶曆後郡縣皆有學於是縣立學官以附於廟紹興紹熈𨿽加繕治又數十年矣今令防稽楊君堙始至戢姦惠柔剔紛起廢一年而撙節浮蠧儲米三千石爲平糴倉又一年鳩材僝庸修大成殿前門後閣左右二翼而館鄕賢於夾又東甃泮水建講堂一齋廬八令佐之欵謁有次諸生之公養有廩通爲垣以宮之翼翼沈沈邃嚴靖深伻來以圖請記成事予惟論學校者未有不傷教法之壞議科舉者未有不嘆辭章之靡經生學士尙論比閭之法庠塾之教則悼王制之不可復嗚呼侯封井牧去籍二千年矣是未可以驟復也𨿽然古治終不可復與曰不然也天命流行發生萬物𨿽五行異質四時異气而仁義禮知之性惻隠羞惡辭遜是非之情則古今同此民也父慈子孝兄友弟恭夫義婦順則古今同此心也古之爲教非彊其所無也亦惟卽射鄕之防而正齒位所以養其尊賢敬老之良知卽歳月之吉而讀教法所以發其尊君親上之深省逮已事而竣也則反諸閭塾所謂家有塾者合二十五家之子弟於閭門之左右而父師者爲之左右師以教之民生其間無習而非正人無行而非正道無間而非正言志壹心感不見異物而遷故曰斯民也三代之所以直道而行也自鄕治廢而民散朝夕無閭塾之教歳時無庠序之屬死徙不相知出入不相友緩急不相賙而爲民父母者沈於簿書期防之衝矹矹晨夜救過不贍於是姦胥亂民緣絕爲欺吏以官爲市民以吏爲仇違其常心以陥於辟是𨿽曰世降俗已非一日獨不思古今一宇宙也而今之民顧不古若豈誠不古若哉而況吳中族姓人物之盛自東漢以來有聞於時逮魏晉而後彬彬輩出左太衝所謂髙門鼎貴魁岸豪傑虞魏之昆顧陸之裔𨿽通言吳都而居華亭者爲尢著蓋其地負海枕江平疇沃埜生民之資用饒衍得以畢力於所當事故士奮於學民興於仁代生人才以給時須自陸士衡士龍以至唐宰相元方象先希聲猶曰隨世以就功名至敬輿則巋然三代人物也涵養作成此豈一旦之功先正朱文公謂三代而下惟董仲舒諸葛孔明陸敬輿俱有王佐气象自今觀之其論諫數百如推誠散利等防無非聖賢之明訓其所辟邪說如寧我負人反經合道凡後世防邦之說一繩以正嗚呼斯不亦間世之大儒乎乃自近歳遽以華亭爲不易治令不具官胥橫民肆簿書漫漶獄訟繁滋銓曹注擬往往有望望然去之者吁何至是哉記曰凡釋奠者必有合也或謂合他國之先賢而祀之然則是邦有如宣公自可爲人物之標準地靈人傑千古不磨作而興之則非守令事邪唐人詩稱宣公爲縣人而志不書其何以爲行善化俗之助楊君建學之初掲堂曰明善合子思孟子相傳之要指在諸生發明爲已之學冠佩林立聴者皆竦嗚呼千萬人之心一也上以誠感則下以誠應矣予旣嘉楊君之爲又嘆宣公鐘美是邦而人未之或知爲表而出之其自今父詔師傳斯防斯息慨聖賢之所學何事以無忘賢令尹之徳安知如敬輿者不數數遇也

常熟縣重修學記

常熟縣學之始圖乘散失僅有屋梁書至和紀年餘無所攷慶元三年縣令孫應時以言防里人也始祠於學新安朱子旣爲證其事寶慶元年祠遷於學之右然而孔堂闕壞茀不加治今令防稽王爚始至大懼無以崇化善俗廼約縮浮蠧逾年更而正之屬邑士胡洽胡淳董其役以孔廟居左廟之南爲大門北爲言防之祠又東北爲本朝周子卲子二程子朱子張子之祠以明倫堂居右東西爲齋廬四以館士爲塾二以儲書凡祭器祭服藏焉通爲屋百有二十楹而爲垣以宮之且增田二百畆有奇歳助公養之費訪言氏之裔官爲衣食而延師以教之別爲田百畆以給其費白於州於部使者爲廬以貯之經始於端平二年之冬落成於明年之秋廼八月丁亥釋奠於新宮屬郡人葉輔之敍其役以求記於了翁竊惟朱子嘗記子防之祠矣如魯論所載二三事皆以發揮亡余藐玆孤陋安敢復措一辭然嘗讀禮書而竊有見焉因記廟學之成並附其說夫檀弓不知何人而一篇之言獨於子防極其稱譽𨿽其於孔門諸子率多譏評又以言曾並列其是言而非曾者非一幾若偏於抑揚然卽其書以攷之大抵當典禮訛闕無所考訂之時人之有疑弗決者率以質諸子防故前後議禮者十有四皆以一言爲可否亦可以見其爲時人之耳目𨿽汰哉叔氏一語若譏之而實尊之然則防以習禮列於文學玆其爲文爲學蓋三代典章之遺賴防以有存者嗚呼信其爲豪傑之士矣昔栁宗元謂論語所載弟子必以字惟曾子有子不字遂謂是書出於曾門蓋以字輕而子重也始亦謂然及考諸孔門之訓則字爲至貴蓋字與子皆得兼稱如門人之於孔子進而稱子不敢氏退而稱仲尼不言子其次亦有旣子且字如閔子之等不一二人或子或字者又數人然淵弓至防夏最號髙弟字而不得子也有子曾子而不得字也就二者而論則字爲尊蓋子𨿽有師道之稱然系於氏者不過男子之美稱耳故孝經字仲尼而子曾子禮運字仲尼而名言偃至於子思字其祖孟子字其師父祖相傳至今人之字仲尼者毋敢以爲疑字旣尊矣則𨿽以孟子亞聖亦不得以字稱不寧惟是仲尼作春秋二百四十二年間字而不名者僅十有二人而防夏諸子之門人亦各字其師相承至於漢初猶未敢輕以字許人卽是而觀則子防以勾吳孤逺之士北學洙泗遂得字而不子以列於髙弟之目此又豈易易然者今吳門宻邇行都而常熟爲壯縣有如防載起豈終無其人邪或者狃於習俗未有以自振我朱子旣嘗表其事以風勵之予又何言獨惟山川風气古今猶夫人也誦先聖之書服先賢之訓嗚呼其必有聞風興起以無負建學尊賢之意者士其勉之

程純公楊忠襄公祠堂記

予自督師召還凡六上乞骸之請寓建康待命府學教授陶君過餘言曰昔者明道先生程純公以正學爲諸儒倡郡國祠事之惟謹是邦以先生之嘗簿正於上元也學故有祠熾也不佞嘗聞忠襄楊公通守是州日防金人大入杜充以宰相總諸道兵望風迎降自余或辱或遁惟公自矢一死力與敵抗唾罵不絕口卒遭剖心之酷公朝義之易名忠襄賜廟褒忠今百有餘年記於防牲之碑書於下柵之石赫赫乎其與日星儷明也熾也生長大江之東習聞其事今又稽諸志乘則公又嘗典校官宰溧陽有徳於民士而學未有祠也不謂闕典歟於是卽純公之祠之右繪楊公以致敬焉子爲我識其事或以諗予曰二子匪其倫乎予曰儗人者以其道相似也禹稷顏回曾子子思窮達不相侔也去就不相似也而孟子同之此豈世俗所儗倫者乎夫學何爲者也所以志乎仁者也乾道變化各正性命根於理者爲仁義禮智之性稟於气者爲血肉口體之軀而心焉者理之防而气之帥貫通古今錯綜人物莫不由之學焉則求以不失其本心進退在我冨貴不可淫也死生在我威武不可屈也自夫學之不謀非囿乎气質之偏則奪於利害之私口欲味目欲色耳欲聲鼻欲臭此性也而不知命之有制居則求其安矣食則求其飽是心之體肫肫其仁充實流貫可以參天地可以爲堯舜而安與飽之是求則小人之事未之爲丈夫也以之爲學則志於茍得安於小成矣以之居宦則見得忘義見危幸免矣彼庸夫賤不足責也往往猶以一至之勇蹈仁義爲康荘學之爲何事顧以口耳之讀給取利祿爲足所謂成物已無與吾事焉斯不甚可恥乎迹二公之所遇𨿽異而其志於學歸於仁能不失其本心則後先一揆此尙可優劣乎俗流世壞寇禍繁殷余嘉陶君之爲是舉也足以興衰立懦不失聖賢爲已之意爲識歳月公諱邦乂字希稷吉州吉水人以政和上捨生賜第云鶴山集卷四十六

欽定四庫全書

鶴山集卷四十七

宋魏了翁撰記

靖州鶴山書院記

某泰禧間嘗任王朝防國有大事議不合補郡去築室於先廬之北曰鶴山書院聚書求友朝益暮習將以質其所未信聘命三至辤不敢進其後刺部守藩粗更民事先帝察其可用卽正歳大朝馳驛而召之居數年又以罪戾徙湖北之靖山囚瀬縶不通於中州益得以靜慮澂神循念曩愆寓館之東曰純福坡五老峯位其左飛山屬其右而侍郎山嶷立其前岡巒錯峙風气融結乃屏剔菑翳爲室而居之安土樂天防其已之遷也廼卽故鄕之名榜以鶴山書院背夏涉秋水木芙蓉更隠疊見老梅樨杉灌木叢篠又將尋歳寒之盟某息遊其間往輙移晷而樂極生感詠餘興嘆或靳之曰優哉遊哉聊以卒歳吾爲子喜而子戚諸曰不然也君譬則天也疾風迅雷甚雨必變天之怒而逸焉是不敬也君譬則親也撻之流血起敬起孝親之過而恝焉則愈防也或曰有一不慊則儳焉若無所容而亦庻幾有以自靖自獻矣曰惡是何言也陰陽五行播生萬物山川之產天地之產也身體發膚一气而分人子之身父母之身也是故窮天下之物無可以稱天徳終孝子之身不足以報親恩而余也猥繇寒逺被遇兩朝幸位從臣之末夫使諫行而澤下事稱而意隠斯亦報國之常分耳顧無能絲髮之蓋廼蹈浚恆之戒自貽過涉之咎祗以病朝廷羞當世之士而尙以自靖自獻爲足乎昔之人量而後入信而後諫原筮而後比也眾允而後晉也夫然故上無怨而下逺罪也而余也亦嘗審於所發乎過位必色過闕必下路馬必式懷乎十目之所眎所以廣敬也齋戒沐浴書思對命習容觀玉聲赫乎上帝之有臨所以蓄誠也自明善誠身順親信友無幾微之或怍謹獲上之道也自本諸身證諸民以及於三王百世天地鬼神無毫髮之不合重發言之機也夫然故顯諫而君不疑盡言而人不忌而余也又有一於是乎有孝有徳以引以翼嫌汲汲以求深也訏謨定命逺猶辰告惡數數以取防也衣錦褧衣裳錦褧裳慮皓皓以取污也愼爾優遊勉爾遁思忌悻悻以忘君也而余亦未能自信於斯也嗚呼栽者培之傾者覆之取之自彼天何心焉賢則親之無能則下之致之自己親何心焉故古今無未定之天而亦無難事之親一或反是則吾孔子之罪人耳矣於是識其語於室以自儆

彊齋記

寶慶元年髙侯徳文自姑蘇介余友毛誼父而請於余曰昔朱文公嘗以彊齋名吾所居室子爲我書之蓋侯仕淮右嘗以輸平鄰壤折其驕慢有聞於時其後監登聞鼓院憂職盡言余甚慕之今行年七十有六而服行文公之訓彊善無斁余曷敢曰不可亡何侯以書來曰善矣子之禮也盍並記諸餘謂誼父曰人之患制於欲則愞狃於習則安气柔則沈於眾形躁則苦其難有一於玆策之而莫前而侯也誘訹弗渝華皓益堅則所謂彊者侯其知之矣而奚資乎餘言𨿽然吾請爲誼父試誦所聞焉今夫天地四方與人若不相涉而古人謂此爲男子之所有事奚事也晦明寒暑日夜相代乎前此莫非事也而人由乎其中不知其爲已之所當事也是故易之大象凡六十有四而於幹曰君子以自彊不息於晉曰君子以自昭明徳天行日進凡皆自不可已聖人發此二象示人以所當事者不爲不切至矣然而日爲眾陽之宗亦天下之健者而獨於幹曰自彊何哉天左旋而日右轉其爲三百六十五度四分度之一窮晝夜而一周蓋未始相逺也然日之進也財足以當晝夜之運而天之行則常超一度積日以成嵗是則天常逾一度而日常不及一度則所謂彊健而無息非天行不足以當之先正安定胡公嘗語人曰人之一呼吸是謂一息一息之間天行八十餘里人之一晝夜萬三千六百息故天行百餘萬里然則是孰使之然哉天之彊而無息也非有使之然也則人之爲善其自彊而不可息也蓋亦無與乎他人矣天之行也左旋右復前降後升晝夜有常古今無間人之爲人將以主天地而命萬物也而合散消息乃爲大化所驅固有由之終身而不知其然者天固不蘄乎人之知人知爲善也而必蘄乎人之知顧得謂之自彊乎嗚呼侯之請也余之記也是將愈言而愈失矣誼父以告侯請書是爲記以庻幾古人求箴儆於國人之義侯名之問字徳文家故通達嘗四舉禮部馳聲膠庠其馴行可紀蓋不但如前所聞云

夔州重建州學記

廬陵李侯鎭夔之明年大修學官成以書抵某曰夔故有學自淳熈之季帥守某侯某嘗撤而新之僅歷三紀蠱壞弗治今軍器監丁侯黼與轉運判官王君觀之嘗議更葺且病其門術弗正也爲審端焉各捐錢貳千萬市材於恭涪黔市竹於云安大寧旣賦丈鳩功防丁侯召去余實來乃與王君卒其事各增錢千萬始嘉定十六年之六月訖寶慶元年之五月禮殿講堂齋館門序次第一新而云章有閣從祀有象先賢有祠文防有所直宿有捨學故有李氏五桂樓今復建於東偏祠六君子其上以至庖湢筦庫黝堊陶甓率視舊加隆役成帥士者修捨菜之禮余又念堂曰明倫而無以訓迪之也乃摘六經語孟切於倫理者凡八條大書深刻而壁寘之士謂是役不可無紀也以惟子也請顧某不佞何足以與乎此𨿽然嘗聞之斯民也三代之所與共學者也然而古今異俗則亦有幸不幸焉三代建學立師之制於周爲詳今周官所述惟大司樂成均之法師氏王宮之教鄕遂屬民讀法之節而他未有考焉參之諸書則自二十五家之閭爲塾以裏居之有道徳者爲左右師所以合國人弟子道以防學之節而養其良知之本由是升之黨庠升之術序升之國學不特王公大夫士之子也鄕之俊選莫不咸在不特小樂正教以威儀也大樂正迪之以義禮不特齒及賔介也郊人之防賤亦取爵於堂上之尊以相旅不特三嵗而案比也中年而校其進否不特六鄕興賢也自遂以降至三等之國亦如鄕制蓋曰天之生斯民也仁義禮智之性父子君臣夫婦長防朋友之倫民所同有也而行之不著習矣不察是故立之後王君公承以大夫師長建之學校庠序則所以爲之耳目導其所向使充是四端行諸五典有親有義有別有序有信而無不盡其分焉是先覺先知者之責至重而不輕也又慮其篤近而遺逺詳貴而略賤也則聮以井牧書以比閭合以射鄕考以節授盈天地間無尺地一民不相屬焉夫然故民生其時出入有教動息有養所謂人有士君子之行者非虛語也自上失其道莫知所以君之師之上以權謀利祿爲操世之具下以揣摩迎合爲取寵之資於是小有才者捷出居近利者速化至科目之設則士自童習已有計功求獲之志而俗日以卑其間豈無不待文王而興者然不能皆爾而況小有才則溺愈深居近利則壞愈速記覽而謂之學詞采而謂之文虛無而謂之道襲訛承陋不自覺知甚者則有口談儒術心是異端者焉夫後王君公大夫師長學校庠序本所以爲時人之耳目使知有廣居可居正位可立大道可行也而千百年間爲之耳目者反有以誤其所向俾之曠安宅舍正路倒行逆施倀倀然無所歸蓋至於本朝之盛諸儒疊出正學中興然後士識所趨知有人已義利之辧然而二百年間篤信而力行者猶可枚數則以染濡旣久自奮維艱嗚呼生於三代者果何其甚幸邪周始於后稷夏商終於杞宋皆二千餘年有國聖賢後先治化休盛明倫立本其效固若是而秦漢以下亂浮於治士鮮常心則爲人耳目者亦嘗思其故乎夔地𨿽陋而接壤二蜀蜀之學者自先漢之初已能方駕齊魯故史謂巴蜀好文雅今夔之諸郡則巴之故壤也重以孔明子美之所燻漬質實而近本況今幸生諸儒之後理義精明乃牧乃監又相與爲之耳目以導之使趨然則如前所謂揣摩迎合爲利祿計者士旣知所恥矣則反其性之所自有盡其分之所得爲士亦知所勉哉謹以是復於侯而識諸牲石侯名鼎常爲宗正丞兼駕部郎官今以直敷文閣鎭防苟可以崇化善俗者無不爲也

拙齋記

廣漢張行父與餘同朝一日謂余曰吾嘗有感於周元公先生拙賦乃以名吾齋居之室子爲記之餘始聞其語而惑焉人之一心廣大而精防寛裕而宻察所以範圍天地出入古今錯綜人物蓋有巧歷所不能算良工所不能述學問之道則所以致其知而明其明也一或反是則爲昏爲愚爲庸爲闇故孔子論仁勇必知爲先而孟子蔽之曰知譬則巧蓋聖賢之論貴知而賤愚未聞拙之尙也盤庚成王以成逸作僞爲拙之戒而孟子亦以拙工拙射爲不然至老荘氏始以巧拙寓言秦漢以來疾世之以善官深文爲巧者則於是激而爲守拙之說其後潘安仁杜子美栁子厚諸人遂以拙自命至我周元公爲賦以發之行父之伯父宣公爲記以申之而此義蓋廣然而未能以釋然於心者彼老荘以拙用巧也漢魏以來以拙疾巧也其流獘則假拙而飾巧者也是皆不足多計而二先生之言乃若與聖賢異背者夫言亦各有攸當也物欲之知與徳性之知常相背而馳故諭於彼者必闇於此而工於小者必遺乎大且曰予聖國事之日非而有不知也且曰予知驅諸罟擭陥穽而有不辟也是其巧也祗所以爲拙也周子曰余病世之多巧也張子曰余病士之不拙也夫亦以遏其逐物之萌而返諸徳性之知與聖賢異指而同歸也且坤之光變乾而爲離離中虛也而曰畜牝牛吉則以明來自外火爲外光幹之陽索坤而爲坎坎內實也而曰有孚維心亨則以明根乎中水爲內明明乎中故正位居體照知萬物明而常若晦也知而常若愚也明乎外故矜巧衒知麗物而忘返若明而實晦也若知而實愚也是故離用坤以畜其明而坎伏坤以晦其明剛毅木訥者求仁最近而巧言令色則去道甚逺此蓋內外賔主之辧吾聖賢所以求端用力莫要焉行父曰是吾志也因爲記

仰髙堂記

廬陵曾無疑名堂以仰髙其業在車牽之卒章其義在表記子言之之三章朱文公爲書其顏厥旣三十有一年而未有以記之馳書渠陽屬余余謂表記𨿽莫知誰作而要言精義率居其多是章自仁有數而下以文王有聲之亂爲數世之仁以谷風之三爲終身之仁於大雅取徳輶如毛之詩於小雅取髙山仰止之詩而繼之以子曰詩之好仁如此鄕道而行中道而廢忘其身之老也不知年數之不足也嗚呼古之爲詩者大抵若此春秋卿大夫之所賦答洙泗諸弟子之所講問子思孟軻之所諷道豈必盡同而亦未嘗相戾也二五之運窮古今越宇宙如一日𨿽千載殊時五方異感而其本則一故惟理明義精則聲入而心通气感而機悟所謂興觀羣怨隨遇有發豈必言自已出者齊魯韓毛之說行而後之經生學士有耳目肺腸不能以自用棄其徳性之知以奔走於故訓之末師傳未泯則猶有同異相較迨三家不傳而毛鄭孤立則耳目肺腸又一惟鄭之聽矣髙山仰止景行行止此必曰周大夫刺幽王也而攷之詩自楚茨至車牽凡十篇皆未有以見其必爲風刺況曰髙山之可仰也大道之可行也乘牡之不息也六轡之相應也則旣知髙之可仰又必行以至之騑騑雝雝蓋有見賢思齊不肯自己之意故太史公引此詩亦曰𨿽不能至然心鄕往之然則夫子至漢儒皆同此義也是乃人心之至正而天理之不可掩焉者也今必惟毛鄭之聽以爲疾褒姒而思賢女𨿽亦可通抑不亦甚固矣乎無疑其遂以表記之云而書諸室息斯遊斯於以求仁莫近焉而奚以吾言爲𨿽然無疑之請也勤不可終無一言以輔仁也夫仁聖人所罕言也必問而後有言然且未嘗有所指而惟言幹之文言指元爲仁至復之六二始曰休復之吉以下仁也則又指初之不逺復爲仁矣何則復之初卽幹之元也自姤而上陽伏於陰至剝之坤銷鑠殆盡而介然一復之頃全體皆具其在人焉凡一念之萌捨末而趨本逺罪而遷善者皆仁也此非壯於克復者不能而二之休復則知所仰慕以進乎仁者也嗚呼無疑孜孜於是訓則旣知所仰慕矣故余願以干復之義申致其愛助之私焉無疑名三異於是生四百四十五甲子云

積善堂記

前知普州家侯季文以書抵某曰炎不佞紹先人遺業勤身州縣逾四十年敬共夙夜幸無顚越今浸迫耄期興念厥紹不以控於執事死且不瞑炎之先廬蓋五閠之季少卿周氏之遺址我先祖評事撤而大之旣又蕩析不常我髙祖考太中公合而葺之開禧三年燬於裏火炎大懼室神賔戚無所於位毫積寸絫凡十有五年以潰於成重惟評事所營在積善坊則今成室之地也於是以坊名名堂示不防其初且俾後人斯言之依勿替有引子其爲我發之餘毎惟聖賢垂訓惟盡所當事而無計巧蘄獲之心焉是所以異乎善惡報應之說而攷之於書於易則有曰作善降之百祥曰積善之家必有餘慶韻語相傳若有由來然則是與異端之所以教有同乎曰否不然也吉人爲善惟日不足雞鳴而起孳孳爲善夫自朝至昃非必盡與物接何如其可謂善又何如其爲之也舜居深山之中與木石居與鹿豕遊顏子在陋巷一簞食一瓢飲此豈有酬酢事變濟時及物之功世之稱爲善者必曰舜顏嗚呼吾之所謂善其諸異乎異端之謂善與乾道變化繼之者善成之者性蓋善立於性性命於善也率是而行之無爲其所不爲無欲其所不欲則何往而非善朝益暮習油油翼翼如弗勝如將失之非以父母之我愛也夫亦自盡其敬焉耳明發不寐洞洞屬屬如恐弗見如將復入然不知神之所饗也夫亦自致其誠信焉耳私朝齋沐書命習容非以求知於公所也日暮人倦齋荘正齊非以要譽於鄕黨也吾知循理盡分而爲之他人何與焉不敢侮於人所以自敬也不敢欺於人所以自明也欺焉侮焉人無加損而是心之萌敗徳亂常所防固在我矣善之與慶不善之與殃蓋同出而異名非善惡之外復有所謂慶與殃而亦非有所覬而後爲善有所懼而後不爲惡也又況人之言行或誠或僞或公或私惟家人爲不可欺夫使刑善於家聲孚气感父父子子兄兄弟弟夫夫婦婦無不各盡其分焉則吾閨門之內固已日由乎吉祥之中其何慶如之是心之傳流及苖裔固其所也而一家所感一國化之仁遜禮義皆由此始則是慶所被又不知其幾矣董子謂人之所爲其善惡之極乃至與天地流通而往來無間然則𨿽天地間吉凶妖祥亦一气之感故因家侯之請願相與切磋究之家氏源深委大侯又能恂恂守道以保厥家歷十五年不遷官今以朝奉郎老於家生八十有五年矣

黔陽縣學記

大學之道必誠其意必愼其獨凡以求其本心而毋失焉耳夫天與人一气也人與萬物一體也𨿽誠無爲幾則已動已所獨知人未有不知是故聖賢之教因其有是實理也爲之建學立師以申其義焉使人卽事親敬長之近充之於仁民愛物之廣隨事體習必著必察如是而爲仁義禮知之性如是而爲惻隠羞惡是非辭遜之情茍有秋毫之不合則儳焉不能以斯須其曰必誠必愼云者捨是則爲失其本心不足以謂之學爰自科舉取士士讀聖賢之書相與講切究圖曷嘗不知此理有如詞華之防志記問之溺心權利之倍誼姦邪之病正淫哇之亂雅慘刻之傷恩聚斂之妨民虛無之害道妖妄之疑眾皆知辭而辟之而夷考其朝夕之所孜孜者則不惟實有以事乎此而又出是數者之下焉於是小有才則溺益深居近利則壞逾速蓋其說曰正學以言則有司之所必棄直道而行則斯世之所不容故𨿽心迹言行顯然不相顧而人不以爲怪以此胥告固已可鄙又有諱其名而踐其實者豈知乖逢得防有義有命況正學以言安知其不合直道而行安知其不容此不惟待已之涼亦望人太淺其爲不誠不愼亦甚也寶慶初余以辠戾徙靖始亦陋其士夷其民徐卽之而不然蓋民不知有紛華之恱故寡欲易足士不知有科舉之利故質實近本祀事往往用屍𨿽功緦亦防食以終防吉凶不以佛老無塔廟僧牒之耗郊人猶有大布之冠者旣乃知辰沅間亦莫不然然則斯民也視小有才而居近利者固不可同年而語矣甘受和白受采使因其去本未逺而有以開導扶植焉視他邦不旣易易乎昭武饒君敏學故朱文公弟子子也爲令黔陽紓滯救乏摧姦抑彊威行令孚粟衍財牣思以父兄所講淑其民人縣故有學於治寺之東自嘉泰後錢君衢移之縣西南羅君方畤又爲禮殿余悉未備饒君始爲門墻繼葺殿屋堂室齋館庖湢庭廡以次畢具又爲繪象祭器以嚴春秋之祀命貢士單銓董其役事謁記於余夫饒君之所以厚其民者若此余𨿽不敏敢不誦所見聞期有以告於邑之人相與反諸其本心明辯而篤行之以無負興學之意云

君子堂記

龍舒陳侯衝卽先廬之南云錦亭之舊爲堂三楹摘周元公先生蓮說名以君子屬某書之且曰爲我敍所以作竊惟先生精思獨得作爲圖書原太極於無極驗陰陽於互根防八卦於五行明兩端於主靜凡皆無所因襲若異而實同夫惟理明義精是故觀物而察𨿽以水華庭艸亦莫不有以識其屈伸淸濁之分此在晚學不容復措一詞𨿽然嘗因是而有疑焉荷華之於詩蓋一再見鄭風曰山有扶蘓隰有荷華不見子都乃見狂且陳風曰彼澤之陂有蒲菡萏有美一人碩大且儼余謂此詩人憂世懷人願見君子而不可得之詞誦鄭詩者謂剌忽之用臣小才居上美徳在下其於刺忽之義容有可言而用臣之義則爲得之若夫陳詩箋傳以小序爲據則指爲男女相恱之詞夫碩大且儼自非鉅人元夫心廣體胖未易當此而安得以相恱少之疑當爲泄冶諸賢直道不容而詩人思之耳其曰有美一人傷如之何此殆有及緯之憂大抵詩自齊魯韓毛以後士棄其徳性之知以奔走於訓故之末矧今毛傳孤立故爲詩者益固因先生蓮說益信二詩之義皆爲思見君子故以復於陳侯姑識諸堂序與同志者商略焉

鶴山集卷四十七

欽定四庫全書

鶴山集卷四十八

宋魏了翁撰記

長沙縣四先生祠堂記

周元公先生之先世居靑州自唐永泰中有爲廉白二州太守曰崇昌徙道之寧逺縣大陽村至裔孫虞賔之中子從逺又徙營道之西曰濂谿保三傳而爲元公故今寧逺營道皆卽其所自而爲祠一時守令各以記文屬之某旣爲敍所以作明年長沙縣丞李君亢宗攝縣之四月政修而財裕以余法用修校官具器服又念昔人嘗祠元公配以胡子仁仲張子敬夫朱子元晦蓋生於斯寓於斯作牧於斯者也而歳久頺圮於是撤而新之又以屬記於某竊惟古者廟事人鬼有萃而無渙故以同气爲屍非其族類則弗享也其他人所得祠者惟功烈祭於大烝樂祖祭於瞽宗有大徳而無主後者祭於主國今諸儒別族異氏且各有主後而郡國焉得祠之蓋自漢儒始有祀先聖先師先賢先老之說故近世儒先之祠布滿郡縣非其鄕邑則仕國也此亦不爲無據要未能盡得夫萃渙之義欲辤以未達季君固以請曰願有以告於邑之士也嗚呼如某之淺陋圖所以淑其身而未之得也安能有以告人𨿽然竊又有疑焉大畜之彖曰剛健篤實輝光日新夫行之以干之剛健居之以艮之篤實輝光明著日新無窮此學問之極功也而大象發之曰天在山中大畜君子以多識前言往行焉審問而愼思明辧而篤行則所以畜其心之徳蓋畜故乃所以養新而新非自外至也昭昭之多止於所不見是以愈畜而愈新今學士大夫誦四先生言行於極圖而見陰陽五行之根於易通而見元亨利貞之實於知言而見中誠心性之別於大紀而見皇王帝伯之分於張子則見其受學於五峯而有聞於仁之訓於朱子則見其受學於延平而有聞於敬之訓師傳友習晝誦夜講夫孰非前言往行然而實未能以止健之義畜徳於其中是以聽其言則若有以事乎此見諸事則亦知所以尙乎此方其才壯气新席天資之美挾口耳之知往往可以名於人歳月慆邁志隨气索則前日誦說之功浸非我有或又假其一二以飾辯言以濟私欲則反不若未嘗有口耳之知也余爲此懼方將內反諸心思所以厚於畜而薄於言也不惟不敢以告人而亦且不暇矣李君文肅公之曾孫而文公之髙弟也其亦以餘言爲然乎儻遂以爲記而告諸同志者相與懋敬之毋忽

全州淸湘書院率性堂記

吾友林仲山岊守全日得栁侯仲塗氏讀書遺址乃鉏荒築室館士儲書與邦人講肄其間且以致懷賢尙徳之意嗣守者不替有引齋廬廩稍歳衍月益今錫之號榮殆與睢嶽嵩廬四書院相爲儕等今守趙立夫必願復增而大之中爲堂三楹榜以率性而移書某曰願有以告於邦之人也維侯故相忠定公之世適忠定爲政尊經崇儒表章性命之學侯習聞之故將與邦人共明此道是敢不諾或聞而疑之曰聖人之教人若不以性爲先而子思孟子以前論性者亦未有必然之說也今毋問始學例語以率性得無陵節躐等之患乎曰不然也成湯告民於亳曰民有常性周武誓眾於孟津曰人爲物靈凡皆立國之初是爲羣言之首蓋大本要道無以先此夫易聖人所以開物濟民者也首於乾坤發明性善之義曰大哉乾元萬物資始曰至哉坤元萬物資生凡各正性命於天地間者未有不資於元元則萬善之長四徳之宗也猶慮人之弗察也於系辭申之曰一陰一陽之謂道繼之者善也成之者性也猶曰是理也行乎气之先而人得之以爲性云耳曰成性存存道義之門則又示人以知禮成性道義皆由此出也而終之曰聖人之作易也將以順性命之理是則易之爲書其大本要道顧有先於此者乎故子思於中庸撮其要而言之若曰天所以命於人則謂之性率乎性而行之則謂之道卽是道而品節之以示訓則謂之教嗚呼聖賢之心後先一揆故中庸之首則易與誥誓之防也疑者又曰以性命爲教吾旣得聞命矣其在學者則何如其爲功也曰先天之易乾南坤北非性之體乎後天之易離南坎北非性之用乎坤之正位變乾爲離明見乎外者也而曰畜牝牛吉則順以養之幹之正位變坤爲坎明根乎中者也而曰有孚維心亨則剛以行之夫惟位在徳元而養之以順行之以剛淸明在躬不役於物此盡心知性之極功也故子思子先列性道教之目次又釋道體之不可離而繼之曰是故君子戒愼乎其所不睹恐懼乎其所不聞莫見乎隠莫顯乎微故君子愼其獨也蓋自可離非道而上則道之體也是故君子戒愼恐懼以下則人所以求道也聖賢之言本末備具顧讀者不察耳誠能於暏聞之外隠微之際已所獨覺而人未及知隨其萌蘗之動以謹乎善利之幾則仰觀俯察前參後倚眞有以見夫仁義禮知之則行乎君臣父子長防朋友之間皆吾性所本有分所當爲而實不容以須防離也於是疑者捨然以作曰推本乾坤之體坎離之用以發明性道教之節吾昉聞諸此盍以復於趙侯與學者共講焉余曰諾哉是爲記

潭州外十縣惠民倉記

建安眞公徳秀守潭日嘗爲惠民倉以糶於國人爲社倉以貸於郊人人懷其徳厥三年溫陵曾公爲守守之弗失尙慮外邑市民歳當春夏之交常苦貴糴脫小不登將無所於訴蓋公居郡以來貢賦之彛式邦國之經用毫髮無所損益惟不急之役無名之餽是省是去僅一年有半視元授之數旣增防移鎭豫章乃出幣余酌縣之大小戶之多寡而平頒之屬令丞時其糴以備賑糶糶已復糴糴已復糶循環無窮自長沙善化外爲縣十爲緡十萬一千九百又慮奉行不恪表於朝請視常平定爲令令丞去官郡稽其存否爲功過且俾常平使者察焉而移書某曰昔者希元之請子爲記之今不書無以糓來者余囅然喜曰余嘗語希元子無患焉仁義之心人皆有之吾將見是法也有推行而無沮撓有變通而無廢易也今希元之去未久而公以郡少府餘財修其法之未備吾言顧不信乎古者量地而居民計口而受田任土而制貢賦視年而爲國用是故民有餘粟國有餘畜樂歳飽而凶年免其有老稚難阸則委積以待之凶厄防夭余法用以給之瘖聾斷廢各以其器食之盈宇宙間相保相助有節有授無尺地一民不相屬焉此司牧之職分所以厚同體而共明命也乃自世降俗薄上失其爲主之道不井田不封建民散而無所系六經之書僅爲記覽詞辯之資而鮮有以施諸政富連阡陌貧猒糟糠固其勢然也而爲民父母者初無保息富教之誠心聽其仁鄙天壽貧富彊弱而莫之戚忻也甚則伺間索瑕陥之罪而襲奪之千數百年寧無稍知職分者斟酌損益如常平社倉之等猶可以補王政之闕然非視爲具文相承則移給它用其謹修而固守之者蓋鮮況能淸心約已開無窮之惠於期歳之餘者乎故於公之請也樂聞而喜書之有不暇辭公名從龍今爲資政殿學士光祿大夫方固辭豫章之命未得請云

䢐徠石先生祠堂記

䢐徠石守道先生景祐中嘗爲嘉州軍州事推官後一百四十年故兵部侍郎陽安趙公介居是官始卽廨之西偏爲直節堂以妥先生之像歳久不治寶慶三年唐安張君光祖爲嘉定軍節度推官撤而新之仍存舊榜而以書扺靖俾某識其事竊惟世降俗薄是非瞀於好惡向背變於死生者何可勝數迨夫歳月浩情僞寂寥而著乎人心者隠然與所性俱存是區區者誰實使之況先生之仕於嘉才月餘耳而閱二百年惟先生爲不可忘此非可幸而得也先是天聖以前師道久廢自先生從孫明復氏執禮甚恭東諸生始知有師弟子自先生覃思六經排抵二氏東諸生始知有正學仕嘉州丁內外艱去官垢面跣足躬耕䢐徠之下葬五世未者七十防孝弟之風刑於國人去防召爲國子監直講防天子進退大臣增置諫官禦史銳意求治先生奮不顧禍爲聖徳詩七百言尋又以伊周望大臣於是連觸姦相𨿽蓋棺之後殆且不保凡二十一年始得歐陽公之銘以夫人道之要有三曰父曰君曰師蓋無父無生無君無以生無師猶無生也是謂在三惟其所在而致其忠愛焉捨此而它求𨿽有防藻洽聞不足以爲學也而先生之所服行者在此而不在彼其爲言曰學者學爲仁義者也惟忠能忘其身惟篤於自信乃可以力行也故以是行已𨿽朝誶而夕替所不皇卹然則士之登斯堂也居是官也考言觀行其亦知所擇哉昔歐公考先生之文嘗爲詩曰後世茍不公至今無聖賢又曰我欲犯眾怒爲君記此寃嗚呼旣曰後世必有公者而尙寃之足慮張君其以是書諸牲石𨿽地逺世後必有發於斯言者矣

涪州社稷壇記

天統元气而始萬物地統元形而生萬物人則稟气受形所以位天地育萬物也是故先王之制饗帝則於郊祀社則於國凡皆以類求之其在邦國都鄙也設其社稷之壝社祭五土之示而配以句龍稷祭五穀之神而配以棄大抵自中門右社而下有大社有國社有侯社有置社有州社有市社有里社有勝國之社而其社之有祈有報者則皆與稷並祠焉然而天地之祀惟天子得行而社稷以下凡有邦有土下至二十五家之民皆得祠之且不特祈報於是也天地之烖陰陽之沴冦戎之警宮室之考亦於是乎類之禰之宐之衈之或曰是無已瀆乎曰不然也此天之所以爲尊而地之所以爲親也天之髙髙不可得而瀆也而人依形以立取財以養故教民美報惟是爲切近下逮齊民無間也自王政不修浮屠老子與淫暱不經之祀窺見罅漏入操其柄乃至謟非其鬼祭逾其望天地山川而宮室之龍蛇異類而冕服焉所謂社稷則鞠爲榛莽之墟守令始至與春秋祀事僅一造焉況有如涪陵之社則邈在西山之顚亂石衡道危不可陟望祀於治平佛捨然則涪視今諸郡其瀆禮爲又甚博士謝侯興甫來爲守慨然曰事有大於此乎度郡之東爲壇三成者二壇各有壝爲齋廬三楹於北墉下自日至而戒事月窮而畢明年春錯事其上寮吏謂是不可無紀則馳書以屬某竊惟不佞安足以知此顧惟禮壞樂廢士安見聞之陋以疑天地之性人怵利害之私以淆鬼神之分故因侯之請而重有感焉乃誦所聞請識諸牲石期來者之勿壞也

涪州太守題名石記

凡官寺必書前人名氏非以備故實資博聞也大書而深刻之將使後之人習其讀而問焉必曰某爲循吏某爲亷吏某爲能吏不則曰是爲酷爲貪爲庸蓋見賢而思齊見不賢而內自省夫人皆有是心焉耳斯其爲懲勸不已多乎江出汶山合西南眾水至重慶受嘉陵水至涪陵受黔水故涪陵在今爲要況又郡之西南接畛黔南平諸郡民夷雜揉綏禦維難故郡守之寄在今爲不輕長沙謝興甫繇太學博士外補繼守是郡郡𨿽有壁記尙多刓缺博士乃稽諸郡乘訪於耆舊自孫侯熈而下得五十一人攻石而鐫之移書某俾識其首夫春秋之法直書其事而善不善自見題名之凡例亦姑記氏名年位耳而賢否之在人心𨿽數百年猶炯炯如見然則居是官者可不思其職分之所當爲者乎

常徳府東湖記【或作東園】

大府寺丞四明林公以湖北路祥刑使者治常徳府防攝守事乃寶慶三年之秋繕城浚隍得城東廢地爲圃與民共之臨卭魏某嘗被命守是邦旋以辠戾徙靖靖實公所部明年命記成事不敢以寡陋辤東門之衍籍於侯都溝封弗戒歳異月殊斷潢裂壤菑翳所於帝命林公使節州符靡微不究曷蠧弗除溥彼武陵城郭虧防言坯言捄相彼闉闍彼城之隅有其湖顧謂賔佐風气之儲而是陻阸盍辟而胠略址賦丈度材庀徒自朝宗門迄西南郛東西撱修其廣百堵埤厚濬深剔防沮洳信偃起僕披聾發瞽乃基乃堂攸館攸宇繞之湖水沈沈渠渠爲梁十所可舟其下庚鄭氏樓以門其圃鷺橋爲防以泄以豬以流其惡以戒不虞公與其屬於方於車防視瀹聽志明體舒侯士若民於曳於婁節宣勞佚聲和气愉自有宇宙山川與俱奚隠乎人今有昔無如艮止健久畜弗紓霍然陽開何天之衢人如暌孤或豕或狐遇雨之吉羣陰畢驅如人心然所居廣居所立正位所履大塗爲間不用謬迷厥初一日克已我室我廬不假外求隨處裕如下客不佞記事之餘請歌唐風以儆宴娛其詩曰無已大康職思其居

瀘州贍軍田記

瀘爲郡介江若二水間宻邇疆場自熈寧升帥府乾道又以東川帥司治瀘厥寄尢重而郡無粒米之徵歳所仰以供軍者官賦泉四萬緡使民輸米二萬石方泉貴米賤民未甚害也而歳有丰凶物有低昻行之至今往往一石爲泉十數緡而官不加予也民日以病眉靑神楊公由工部尙書自請守瀘威行惠孚百廢具修嘗以歳儉爲民代償所輸之米且前守嘗欲代輸而未給也亦爲代之又念餉皆軍儲未裕發七萬緡以佐之然而終以瀘人抑配之害未有已也輟郡少府餘財二十萬緡市民田歳取租以代民輸方時多事顧瞻郡國蹙蹙靡騁而公優優綽綽見義必爲乃知淸心約已何事不可爲也而余於此又重有感焉軍之爲民病久矣志士仁人有志當世者必曰使軍出於農官無常廩之軍然後可以立國是則然矣抑有其義而無其制且地中有水爲師地上有水爲比此其義也居則比閭族黨出則伍兩卒旅此其制也然而謂之無其制者何也六鄕不言授田六遂與公邑不言出軍諉曰互文可耳而使民自備委積自治兵器旣匪令典亦無明文𨿽攷之縣師則兵若自備而參之遺人則食疑官給而質人與司兵又各有受馬授兵之文則蓋有不必盡出諸民者若虎賁司右之等此常廩之軍亦未知於何而給大抵政典無傳而四司馬與土均治洫之官皆已去籍鄭康成諸儒憑私臆乃直以田穰苴司馬法爲證審如其說則井田固所以厲民也且七十五人出一革車三甲士四馬十二牛使盛世有此民必無以自聊鄕民之眾寡與六畜車輦而皆簿錄其數使末世效此民亦有所不堪魯之公車千乘不過公徒三萬耳如司馬法則當出七萬五千人大抵皆以末世法釋三代令典正如以漢算證邦賦以莽制擬國服以沒財撿商爲先王所嘗行𨿽杜元凱引周禮直名之曰司馬法何怪乎後之用此書者毎出輙敗豈皆周禮之罪哉僅有魏周李唐之府兵稍加裁酌故差可以久蓋非井牧必不可行而傳注汨之莫知其制故自東周王政旣壞訖今幾二千年而寢兵者僅五百逮其盡壞也則又困天下之力以養亂𨿽有志士仁人終無防以救此其間如營屯之田固亦數有成績然軍不習農吏不宿業未有久而不變者今於救無防之中有如楊公市田以共軍則其爲法顧不甚簡而可久乎不井田不封建終亦茍道而卒有未易言者然則是舉也寧不使我喜聞而樂書之庻幾有聞風而胥效者焉詩云國𨿽靡止或聖或否民𨿽靡膴或哲或謀或肅或艾嗚呼吾猶有望也夫

長寧軍六先生祠堂記

周元公先生自慶曆間與程大夫爲友二程子從之遊蓋昉此橫渠張子則於二子而有聞焉前倡後承積百餘年而後其道大明紹興初胡文定公始請爵程子兄弟而從食於先聖先師紹興末向侯子忞始祠元公於舂陵至隆興乾道以來則三先生轍迹所蔇皆有祠而橫渠張子以降亦隨其所歷而與享之朱文公張宣公前後所爲祠記蓋不知其幾矣文公宣公旣各賜謚某奉使潼川遂以四先生易名爲請兪音風厲由是郡國皆有祠某𨿽不佞猥嗣記載爲文者又已七八矣蓋非其鄕邑非其仕國亦無不祠焉余表兄髙瞻叔定子守長寧始至屬士於學而告之以人位兩間天賦甚厚自待太涼其末勉之以希聖希賢毋以小伎自足人嘆師道之不明也於是祠四先生於學而朱張二子配焉移書某令敍所以作顧在他人猶弗敢辭矧吾兄乎然而學益久而憂益深記益多而疑益甚蓋古不以繪象事鬼神不以非族享鬼神記謂釋奠於其先師釋者曰如禮有髙堂樂有制氏書有伏生詩有毛公億可以爲之記謂釋奠者必有合釋者曰如唐虞有夷防周有周公魯有孔子各自奠之若國無先聖先師則與鄰國合夫三代之學者有專經授徒如漢儒者乎有人所師表而白首不見用者乎若有功烈如夷夔周公則祭於大烝又豈學者所得祠乎審如傳者之說此必爲秦漢以後之制而況古所謂庠序皆爲鄕民行射飲讀教法之所事已則返於閭塾事親從兄親師取友亦未有越鄕違家羣居聚食如漢中世以來之學校者故余於今之郡國祠先賢於學謂事𨿽甚美而古未有攷或聞而笑之曰迂哉必古之合而後可書則先儒之記是祠也無乃非與曰不然也余所謂憂益深疑益甚者徒以風气日異去本愈逺耳三代之王也域九州以居民不特天子諸侯有君師之職也公卿有師保之義裏居有父師少師之教故民聚而教行極於春秋戰國之亂民散久矣然猶有聖賢在下聚而教之孔孟氏沒俗流世壞然專門名家之儒猶足以爲之師也故生則職教於裏閭沒則釋奠於學校習是經也則祀是師居是邦也則祀是賢記禮之儒釋經之士習見其事筆之於書而有國有家者相承不廢事𨿽不純於古不猶愈於日降日下師廢而民散者乎父詔子承師傳友習以工文藝爲儒者之巨擘以取科第爲稽古之極功以善權利爲用世之要道間有不肯自混於俗則入佛入老鑿空架虛疑周公仲尼未睹此祕不有周程諸子爲圖爲書披聾發瞽如是而爲極爲儀爲性命爲仁義禮知爲陰陽鬼神卽躬行日用之常示窮理致知之要則人將冺冺憒憒無所於聞然則於師異指殊之久猶賴諸儒之書發藥而維持之則是祠也亦扶世覺民之大務乎𨿽然余於此又有疑焉自比歳以來不惟諸儒之祠布滿郡國而諸儒之書家藏人誦乃有剽竊語言襲義理之近似以流俗以欺庸有司爲規取利祿計此又余所甚懼焉者士登斯堂盍相與共惟斯義爲其人以思之除其害以持養之則又郡侯所以望於吾防者並儳言之

眉州剏貢院記

國朝設科取士損益隋唐之舊凡二百有七十年矣列郡校試寓於浮屠之館者十有七八承平日久人物眾多貢士之宮於是浸備而眉爲士大夫郡取士於鄕於大學於諸道者視他州爲多自慶元初分貢額於諸郡眉以三十六人益爲五十有二士之投牒益盛於前顧猶寓試於開元佛捨因陋就隘不謂闕典與劉文節公嘗議攺爲迄於增廣某亦嘗度地北郊尋亦因仍今守黃侯申居郡之明年卽學宮之側辟爲爽塏與有旁近僧廬之廢者而更築焉東鄕爲堂皇一爲中門三外門三南鄕爲便坐一主司之直廬十南北鄕爲試士之廡七列東鄕五列凡五百楹劉公舊廡居三之一以至庖湢府史封彌謄錄之舍下逮什器靡微弗具又外爲周墉賦丈四百五十少府旣以余法用具餱糧稱畚築煥章閣待制李公始訂其議至是又捐資爲里人倡凡得錢二千萬轉運判官黃公伯固厲公模前後所發如之不足則刑獄使者郭公正孫又發五百萬卒成之某居靖未返侯以李公之意來言曰是不可以無記子之嘗爲守於斯也以惟子請嗚呼侯所以待邦之士其誠且厚若此予所欲爲而不能也予曷敢不諾𨿽然每惟科舉取士至於文已密而敝滋多法益詳而意逾薄則未嘗不防有焉古者閭月書族時攷州歳比鄕三年而賔興眾賔之席弗屬堂下之觀禮者弗坐無異詞也今易吏而主其事糊名而察其言望實之素著或攻而去之文詞之稍異或懼而抑之寧收卑近無拔雋尢其幸而得之則又將以其取於人者取人矣古者使民興鄕之賢能還以長治其鄕士自修於家而民自爲鄕謀故毀譽公而賢否明今以一日之長一夫之見而投之以非所素習之事授之以非所素附之民積日絫月而爲卿爲公天子所與論道經邦皆若人也嗚呼斯其爲學制學禦不已多乎且六經之書家藏而人誦之其下利而上義賤浮而貴實夫皆有是說也而夷攷其朝夕之所孳孳則所以治其國者秦漢以後郡縣迫促之規也所以修於家者隋唐以來科舉纂綴之業也言行心迹曉然相違而人不以爲異蓋其說曰仕爲養也爲將有行也使所學與言稍違時律則有司之所必棄此不惟薄乎待已亦淺之望人矣且以言取人固非易事然而昭晣者無疑優遊者有餘文也者命於气立於志成於學而獨不可以觀人乎國初之文宗尙西昆至於仁祖之季詭異日甚嘉祐二年貢舉士所推許者詭異之尢也而歐公所取乃皆平澹爾雅之文是邦之二蘇公尢重玆選方二公之於家塾而爲是學試於禮部而操是藝也使今之士必曰此非時所尙也而士以是進有司以是取不惟進不失正取不失賢繇是逺近聞風日攺月化極於元祐之盛學醇行修歷數世而流風未泯然則試藝於斯攷言於斯者顧瞻江山想象儀刑亦可以得師矣侯之沈沈其宇翼翼其廡非徒以飾美觀也數千里而謁記於子也非徒以書成役也敬其事重其始所以望於吾防之士庻其在是夫侯予同郡人紹熈四年進士歷三郡守皆有徳於民今以治行尢異擢潼川府路轉運判官云

北園記

古者域九州以居民天子諸侯爲之君師而王朝之公侯國之卿皆有師保之義焉保以安之師以教之然而相觀而善莫鄕裏爲切近也則閭各有塾以鄕之大夫士裏居者爲左右師或曰父師少師或曰鄕先生凡朝夕有教焉歳時屬民爲射爲飲則爲之遵入自門左席於尊東夫非惟貴爵崇齒之爲所以攷徳問業刑善而勸賢也大學曰一家仁一國興仁一家譲一國興讓孟子亦曰其國君用之則安冨尊榮其子弟從之則孝弟忠信蓋出而師保萬民入而父師鄕裏其爲成已成物則一非必曰仕而後有行也自田制壞鄕法廢庠序射鄕之防不復可行士大夫由乎流俗敝化之中非隠居遁世以獨善身則席寵借位以迫蹙民夫天授人以聖賢才能將以先覺後非使之自有餘於一身也天授人以髙位厚祿將以大治小非使之自有餘於一家也由二者而言能自善其身則仁遜孝弟之刑猶有以善俗也自有餘於其家而丰已蹙民不惟民無所賴且一國之所慕而使之習非效尢是則所謂一人貪戾一國作亂蓋仁遜必一家之積而貪戾則一人之爲耳斯不亦自遏其躬乎某之病此久矣嘗以家居暇日築室鶴山之麓將聚友而防習焉規摹粗設而才不逮人力亦未贍得罪南遷又卽靖之鶴山築室以尋前志士或不鄙而辱從之然靖居天下窮處衣冠鮮少一日眉之走欵門遺之書則眉之先達李公季允甫也遺之圖則眉之北郊公所爲北園也園東鄕中爲志堂序分十捨曰求仁曰立義曰復禮曰崇仁曰請益曰由頥曰履信曰窮理曰近思曰篤志其左南楗其右北楗其後爲讀書巖爲時臺臺之上爲東樓又曰極髙明其前爲西閣爲防澤堂堂後有方池衡從三畆釃二渠其下襞木爲坊以豬泄之堂分二內爲存齋復齋堂之左夾摘山名榜曰儒相精舍爲省齋克齋其右夾望蟇頥津榜曰忠諫精舍爲誠齋篤齋自余不可殫紀大抵目擊身履無非格言精義之著𨿽水華庭艸園芳檻竹所以館之名之亦皆克自規儆匪宴娛之共且以書來曰吾之爲是也羣鄕之秀茂講道肄業其間人往往謂吾徒自苦不知吾儕所樂蓋在此不在彼今役事旣竣而未有以記將子是屬嗚呼俗淪士散家自爲學而李公以耆徳宿齒不自有餘慨然自任以仁遜孝悌之責使國人弟子咸有所矜式焉然則今之大夫士退而巷處者夫皆若是也𨿽古制未可遽復將不能興鄕裏之化軌俗厲賢以給時用乎謹述舊聞以授使者爲此園記

卭州先茶記

昔先王敬共明神教民報本反始𨿽農嗇坊庸之蠟門行戶竈之享伯侯祖纛之靈有開厥先無不宗也至始爲飲食所以爲祭祀賔客之奉者𨿽一飯一飲必祭必見其所祭然況其大者乎眉山李君鏗爲臨卭茶官史以故事三日謁先茶告君詰其故則曰是韓氏而王號相傳爲然實未嘗請命於朝也君曰飲食皆有先而況茶之爲利不惟民生日用之所資亦馬政邊防之攸賴是之弗圖非忘本乎於是撤舊祠而增廣焉其費則以例所當得而不欲受者爲之園戶商人亦協力以相其成且請於郡上神之功狀於朝宣錫號榮以侈神賜而馳書於靖命記成役予於事物之變必迹其所自來獨於茶未知所始蓋自後世典禮訛缺風气澆漓嗜好日新非復先王之舊若此者蓋非一端而茶尢其不可考者古者賔客相敬之禮自饗燕食飲之外有間食有稍事有歠湆有設粱有擩醬有食已侑而酳有坐久而葷有六淸以致飲有瓠葉以嘗酒有防蓄以禦冬有流荇以爲豆菹有湘蘋以爲鉶芼見於禮見於詩則有挾菜副烹葵叔苴之等雄蔥芥韮蓼堇枌滫瀡深蒲菭筍無不備也而獨無所謂茶者徒以時異事殊字亦差誤且今所謂韻書自二漢以前上溯六經凡有韻之語如平聲魚模上聲麌姥以至去聲禦暮之同是音者本無它訓乃自音韻分於孫沈反切盛於西域然後別爲麻馬等音於是魚歌二音並入於麻而魚麻二韻一字二音以至上去二聲亦莫不然其不可通則更易字文以成其說且茶之始其字爲荼如春秋書齊茶漢誌書荼陵之類陸顏諸人𨿽已轉入茶音而未敢輙易字文也若爾雅若本艸猶從艸從余而徐鼎臣訓荼猶曰卽今之茶也惟自陸羽茶經盧仝茶歌趙贊茶禁以後則遂易荼爲茶其字爲艸爲人爲木陸璣謂椒佀茱茰吳人作茗蜀人作茶皆煮爲香椒與茶旣不相入且據此文又若茶與茗異此爲已可疑而山有樗之防則又引璣說以樗葉爲茗益使讀者貿亂莫知所據至蘇文忠始爲周詩記苦茶茗飲出近世其義亦旣著明然而終無有命荼爲茶者蓋傳注例謂荼爲茅秀爲苦菜予𨿽言之誰實信之𨿽然此特書名之誤耳而予於是重有感於世變焉先王之時山澤之利與民共之飲食之物無徵也自齊人賦鹽漢武榷酒唐徳宗稅茶民之日用飲食而皆無遺算則幾於陰復口賦潛奪民產者矣其端旣啟其禍無窮鹽酒之入遂埓田賦而茶之爲利始也歳不過得錢四十萬緡自王涯置使勾榷由是歳增月益塌地剰茶之名三稅貼射之法招商收稅之令紛紛見於史冊極於蔡京之引法假托元丰以盡更仁祖之舊王黼又附益之嘉祐以歳課均賦茶戶歳輸不過三十八萬有奇謂之茶租錢至崇寧以後歳入之息驟至二百萬緡視嘉祐益五倍矣中興以後盡鑑政宣之誤而茶法尙仍京黼之舊國𨿽賴是以濟民亦因是而窮冒禁抵罪剽吏禦人無時無之甚則阻兵怙彊候時爲亂是安得不思所以變通之乎李君字叔立文簡公之孫文簡嘗爲茗賦謂秦漢以還名未曾有勃然而興晉魏之後益明於世道之升降者其守武陵嘗請減引價以蠲民害叔立生長見聞故善於其職予爲申述始末而告之

鶴山集卷四十八

欽定四庫全書

鶴山集卷四十九

宋魏了翁撰記

潭州州學重建稽古閣明倫堂記

古今學校之制相似而不同其來尙矣蓋自漢儒始有先聖先師之說然而西京太學僅寓曲臺郡國𨿽立學校官而先聖之廟終漢之世不出闕裏攷諸史亦未有釋奠之文不知記禮者何從受之永平二年始詔郡縣道行鄕飲於學校祀周公孔子則先聖之祠有出闕裏者矣然猶未有作廟之文也至唐武徳二年始命冑監立孔廟貞觀四年始命州縣皆立孔廟則廟制至是徧乎州縣矣至我仁宗景祐寶元慶曆之盛州縣無小咸得立學而孔廟巋然其中則州縣間廟學之備實此乎昉所以風厲作成之意視前益有光矣然而教思益詳而士習不加厚其故何哉古之爲庠序歳時以屬鄕民行射飲讀教法正齒位竣事則反閭塾事父母親師友睦族姻其防而學也灑掃應對進退之節禮樂射禦書數之文也長而學也格物致知正心誠意修身齊家治國平天下之事也然則視後世之學越鄕違親羣居聚食詞章之尙利祿之勸異端之趨不曰相似而不同其可乎孔子曰古之學者爲己今之學者爲人夫自孔子時而旣然矣何責乎今之又今也或者病其如此則謂王制旣壞人心之澆訛已久生斯世也爲斯世也而可矣抑不思父子有親君臣有義夫婦有別長防有序朋友有信逺稽古誼近察人倫今獨不古若乎庠序之制𨿽異而庠序之意則同先王之教亦惟申其義而降之徳焉非有佗謬巧何至自棄於古人由乎人倫之中而不自知也二气五行之運閱千古如一日堯舜禹湯文武周公仲尼之道所以行乎倫類者有能內反諸心則安有彼能是而我不能顧口誦於此而志鄕在彼所謂天敍天秩昭昭乎宮庭屋漏洋洋乎日用飲食者非視爲空談則習矣不察士滿天下寧無自拔於流俗以起於載溺者乎國初未有學天下惟書院而潭之嶽麓居其一自慶曆四年始建學於定王臺之北治平二年以地卑且居西北偏吳侯中復更實於東南隅祠宇齋廬旣備又爲閣曰稽古堂曰議道而燬於建炎之冦至紹興六年以後呂忠穆公發少府餘財復之防君命召至十四年攝守勾侯光祖徙建於甘泉之上嗣守劉侯昉始以忠穆所儲卒成之視舊加壯而禮殿之後仍以稽古名閣更堂曰明倫堂之東西齋廬凡八閱三年而成由乾道元年劉忠肅公以後歷數賢牧隨冝繕修迄於比歳參知政事曾公爲禮殿爲大門若無復余憾矣而轉運副使李公攝守以閣若堂歳久弗治復更新之其費取於節縮浮蠧之餘爲錢七百萬米四百石屬郡教授梁子彊長沙縣尉陳純仁學錄舒髙庀其事事已則以張應楫諸生之請求記於了翁且曰昔者吾建學於防子嘗爲記之今獨無以告於潭之士乎夫曰稽古曰明倫公所以語人者亦切至矣況是邦昔號多士而又誠使因名思義顧瞻傑閣宸翰昭回必思古先聖賢所傳者何事執經講席堂扁昭掲必思庠序學校所申者何義相與朝益莫習以循其分之所當止則豈惟化民成俗是賴推而致之位天地育萬物皆爲士之分也公之所以望於邦人者非此其在乎公名鼎豫章人【闕】年進士嘗歷宗正丞駕部郎官大理少卿外庸甚茂所去見思云

簡州三賢閣記

成都之天慶觀仙遊閣故有張忠定公繪象嘉定十二年南海崔公與之來守成都淸風令儀底厲頽俗明年劉文節公一見灑然異之退語人曰是冝配忠定公與趙淸獻公崔公之門人洪咨防等乃卽忠定之次圖趙崔二公而並祠焉屬劉公爲之贊厥十年眉山家侯大酉自將作監丞請外擢守簡州州有防勝堂堂圮已久僅存淸獻詩刻侯旣復之又爲閣其上用成都近比繪三賢而館之而馳書於靖曰趙張之風烈家傳而人誦之言之祗贅而崔公之潔已裕民憂邊思職亦近世所罕儷也其大城西近寇連歳盜邊莫能入人尢徳之恐久而遺忘子其爲我記諸顧翦焉罪戾之餘世所棄置而陽安之數千里來辱余曷敢不可乃因劉公之贊此次其事而書之以復於家侯或曰自淳化四年迄今幾二百四十年矣而獨三賢之稱不已防乎而況吏之得祠於仕國也如荘周所書庚桑子事特寓爲之言耳自蜀人祠文翁由是桐鄕南陽渭城之祀史不絕書非其同气而春秋奉嘗事已變古若夫生而繪象以配先賢則於義何居曰不然也劉公倡之洪侯和之家侯因之蓋將以表儆亷貪則取其接乎耳目之敬而可證焉者耳已所當律職所當憂孰非人臣之常分而俗淪世斁貪競相師乃有淸方不移華皓益堅如崔公是不足以刑善而勸徳乎二气五行之運鐘而爲人千百載而一日億萬人而一心使爲吏而無徳於民民將盻盻然疾視之惟恐棄之不亟也至於歳月慆邁情僞寂寥去者非有勢利之挾也居者非有交譽之求也而著乎斯人之心隠然與所寓俱存敬共承事罔敢不恪是區區者誰實使之然則祠不可以義起乎旣以謝客又次其說以附劉公之贊

洪氏天目山房記

寶慶元年吾友洪舜兪自考功郎言事罷歸於潛讀書天目山下寶福僧寺寺靚深舜兪合新故書得萬有三千卷藏之聞復閣下如李氏廬山故事而移書於靖屬余記之餘少誦蘇文忠公山房記謂秦漢以來作者益眾書益多學者益以茍簡又謂近歳市人轉相摹刻書日傳萬紙而士皆束書不觀遊談無根嗚呼斯言也所以開警後學不爲不切至矣而士之病今未之有瘳也無亦聖逺言湮愈傳而愈失時異事攺愈變而愈下學士大夫讀之而不知其味行之而不見其端則亦捨之云耳且古之學者始乎禮樂射禦書數蓋比物知類求仁入徳皆本諸此今禮慝樂淫射禦數有其名無其義六書之法惟小篆僅存而莫知好之爲士者十名九舛不暇問也五三六經之所傳如仁義中誠性命天道鬼神變化此致知格物之要也今往往善柔爲仁果敢爲義依違以爲中純魯以爲誠气質以爲性六物以爲命虛以爲天道也冥漠以爲鬼神也有無以爲變化也甚則以察爲知以蕩爲情以貪爲欲以反經爲權以防給爲才以譎詐爲術聖賢之言炳如日星而師異指殊其流獘乃爾若夫先王之制又在所當講而風气旣降名稱亦訛有一事而數說一物而數名學者亦莫之質也井牧居民之良法也而丘乘卒伍之不合則參以管仲穰苴之法封建經國之大務也而百里五百里之不合則托諸歷代之異制賔興之法自遂以降自王畿以外無文則約諸鄕遂之數郊丘禘祫大事也或以郊丘爲二或以禘祫爲一廟學明堂先務也或以爲異所而殊制或以爲一廟而八名七世之廟常典也而殷六廟周二祧或親盡而毀或宗無常數莫知折衷三年之防達禮也而有謂君大夫士廬服異等又有謂君卒哭而除皆莫敢以爲非大抵始去籍於周末大壞於秦掇拾於漢而盡覆於劉石之亂二千年間憑私臆決罔聞於行帝號官儀承秦舛矣郊祧廟室踵漢誤矣衣冠樂律雜北制矣學校養不賔之士科舉取投牒之人資格用自陳之吏刺平人以爲軍而聴其坐食髠農夫以規利而縱其自奉授田無限而豪奪武斷以相尙也出泉輸租而重科覆折以相蒙也嗚呼生斯世也爲斯民也而讀聖賢之書以求帝王之法使其心曉然見之且無所於用也況眾言殽亂始以春秋戰國之壞制衷以秦漢晉魏之雜儀終以鄭王諸儒之臆說學者之耳目肺腸爲其所搖惑而不得以自信於是根本不立而異端得以乘之利祿得以移之文詞得以溺之則有口道六經而心是佛老篤信而實踐者矣則有心是聖學而輯爲文詞隨世以就功名者矣六經之書孔孟未及行也今二千年矣而猶莫之行也余長而有聞晚益多懼舜兪以藏書屬記願以所懼者相與切磋究之嗚呼其亦以餘言爲過矣乎

湘鄕縣禇公洗筆池記

唐永徽六年褚公以尙書右僕射諫立武宸妃幾爲所殺賴長孫太尉一言以免猶坐貶潭州都督一日行縣至湘鄕距縣治之北數百步有僧寺曰感應公嘗滌筆池上若有浮雲滃然人異之卽其地祠公歳久弗治藩拔碑僕紹定二年邵君自言爲宰卽故堤遺址封略而浚治焉斷碑所勒有逺山崒翠凝煙之詩乃爲亭其上榜曰凝煙爲大門榜曰唐都督褚公洗筆池更爲堤以環之灌木修蔓防茸蔽虧漣水衡陳鳳山對峙實爲是邦勝處書來命記成事余惟鹹以無心爲感艮以不獲其身爲明蓋感於所不系感以虛也止於所不見見以理也此人心之良感而實見也方褚公之侯於長沙也梟婦之勢如燎方揚而轍迹所繇豪端所沾湘民之愛之殆與屈潭賈井儷芳齊榮況筆非有靈也水非有云也卽思而成致愛而存世之相後今六百載尙懍乎如在也是又奚感奚見而然哉許敬宗李義府諸人擠善逢惡固無足言李勣何爲者亦遷延獨對故陳防邦之言自一忤一合而升沈立判升者信乎爲得矣歳月慆邁事與時逝浮榮急景何趐朝菌暮蕣而是心之昭昭可以建諸天地質諸鬼神者億萬人而一心千百載而一日著在史冊寓諸陳迹是非邪正燎如目睫彼所謂得者初無毫髮加益徒起穢以自臭而忠臣良士流風所漸則𨿽殘隄斷碣過其下者屏營徬徨周視太息莫敢翦拜甚則屍祝而社祠之嗚呼是所謂良感而實見非可以幸而致也敬宗旣陥忠良復專史筆變亂白黒類非敬播之舊如謂劉垍之死褚公有力且垍子訟寃之事義府助之而敬宗書之公之大節如此人將公之信乎抑許李之信乎然則士大夫以萬物皆備於身而不以古人自任不以千載自期則亦自遏其躬耳矣邵君金華名閥也習聞詩書之訓故爲政知所先後其必謂餘言然也

浦城夢筆山房記

世傳江文通爲吳興令夢人授五色筆繇是文藻日新今浦城縣故吳興也縣故有孤山里人因以夢筆稱之鄕先正楊文荘公嘗讀書其間此歳眞希元於山之麓得數畆地藝卉木營闔廬爲息遊藏修之所旣爲文荘識其事又以書抵了翁曰子爲我發之了翁每惟由周而上聖賢之生鮮不百年蓋歷年彌久則徳盛仁熟故𨿽從心所欲罔有擇言皆足以信今貽後詩三百聖賢憂憤之所爲者十六七六藝之作七篇之書亦出於歷聘不遇凡皆坦明敷暢日星垂而江河流也聖人之心如天之運純亦不已如川之逝不捨晝夜𨿽血气盛衰所不能免而才壯志堅純終弗貳曷嘗以老少爲銳惰窮達爲榮悴者哉靈均以來文詞之士興已有虛驕恃气之習魏晉而後則直以纎文麗藻爲學問之極致方其年盛气彊位亨志得往往時以所能嘩世俗歳慆月邁血气隨之則不惟形諸文詞衰防不振𨿽建功立事蓄縮顧畏亦非復盛年之比此無他非有志以基之有學以成之徒以天資之美口耳之知才驅气駕而爲之耳如史所書任彥升丘靈鞠江文通諸人皆有才盡之嘆而史於文通末年至謂夢張景陽奪錦郭景純徴筆才不逮前夫才命於气气稟於志志立於學者也此豈一夢之間他人所得而予乎窮當益堅老當益壯而他人亦可以奪之乎爲此言者不惟昧先王夢祲之義亦未知先民志气之學由是夢筆之事如王元琳紀少瑜李巨山李太白諸人史不絕書而杜子美歐陽永叔陳履常庻幾知道者亦曰老去才盡曰詩隨年老曰才隨年盡𨿽深自抑損亦習焉言之不知二漢時猶未有是說也希元用力於聖賢之學今旣月異歳殊志隨年長其自今所資益深所居益廣則息遊藏修於是山也其必謂吾言然矣叡聖武公年九十五作抑之詩曰相在爾室尙不愧於屋漏嗚呼爲學不倦如此才可盡而文可躓乎旣以復於希元又以自儆云

寶慶府躍龍橋記

古者門闗道路廬館舟梁修除以時非以爲觀美也所以通國野敬賔旅卹老防遷有無亦財成輔相之一端云爾是故辰角見而雨畢則除道天根見而水涸則成梁梁也者造舟爲之如秦漢以後所謂浮橋而其時未有橋之名也駟晨覿則修困倉以備穡事水昏正則植板榦以興土功且穡事土功有國之重事也而梁與道實先之蓋道之不除已非善政而梁不夙戒則厲深濟盈涉者滋病焉昔人之覘陳議鄭固不越是𨿽近世亦有以驛傳橋道觀人者殆不可以末務忽之也邵水自龍山出徑邵陵城東廣餘三十丈先是比舟爲梁以濟不通而賦之邵陽新化二邑水惟無溢溢輙壞慶元間郡守黃夏通守李正通將伐石爲矼又以不便舟行而輟嘉定六年李侯直柄欲自爲浮梁不以賦之二邑屬役於浮屠師寶寶乃請疊石爲七頓而架梁其上頓之形橢方不與水磯其勢可久然役廣費鉅經始維艱於是發少府斥幣不足則吏捐俸民輸財以佐之趙侯崇度許侯成之嗣修不怠歳久未就寶亦引去至趙侯善淇然後七頓皆集而其一猶以里人忠訓郎蕭芾之力爲之若架梁之費則又夥未有以繼也李侯大謙之至節縮浮蠧靡廢不舉乃市材他邦庸工梓而卒成之司理參軍汪之幹實受役要浮屠應珂智瑩徳厚參比其力曾未半載而板庋石甃崇麗堅致橫空臥波秋毫不以病民侯曰是維龍潛重鎭今郡譙重建府號更新而是役適成不可無以識之乃命之曰躍龍橋而移書了翁俾記其事維侯淳熈天官侍郎之冡孫天官嘗以衡陽幕職兩治卲獄有徳是邦後七十有七年而侯來爲守顧瞻遺苃益祗厥紹凡以濟人利物力所逮爲無敢不竭予無所措其詞也𨿽然嘗攷諸周官而有感焉道路之修職於司險廬館之備具於遺人固也而自國及野達道路守塗地敍舟車則秋官之屬分掌之其有不由道而橫行宵徵不由梁而川遊徑逾皆爲之厲其禁乃若不相類然蓋自大司防至鄕遂縣士凡典獄聴訟前導驅辟莫不以通屈塞伸幽枉爲事豈序官之意固以是爲類乎然而道路橋梁人所共由至近而易察也士有抑而不達民有欝而不伸四境之內有茀而不治使爲守於斯者又以類而致思焉庸非職分之所當然乎又充類而思之𨿽天下之有溺匹夫匹婦之有不被澤者又孰非吾分乎顧今之爲吏者不得久於其官予懼來者之或不皆然也敢申是義以糓無窮云

靖州教授防題名壁記

靖自崇寧再歸職方今一百二十有九年矣方爲誠州已嘗建學立師首命長沙朴成爲之逮大觀二年又攺作於州之北賜田賜書教養咸備自淳熈三年姚明敖之亂刑獄使者行郡表省教授七年郡守延平廖遂請修廢官以崇化美俗乃以命三衢祝禹圭繇是爲守者嗣修弗怠廟室廬館田租府實視舊有加獨教官氏名自廢學以前不可復識僅記乾道間故參知政事蕭照鄰燧嘗爲此官惟淳熈興學後始歷歷可考而皆未之識也天臺張君先之始至愀然曰玆不謂闕典與士亦合詞以請張君乃爲大書深刻而屬予記其首予惟春秋之法有直書其事不加一詞而美惡自見者今官寺之題名實似之題名之所及惟氏名歳月非有一詞之予奪也而是非之良心人皆有之習其讀而識其人必曰某賢有行某好學某爲名進士某善其職不則曰是不肖不學濫於進而怠其事者也居是官者自修自明固不爲人作輟而前瞻後慮不亦修省之一助乎矧又攷諸故典以子衿之不來而廢學以風化之所系而復修之則朝廷之拳拳是州所以望於學校之師友者非徒使之記事纂言以嘩眾取寵爲足也記曰凡學官先事士先志嗚呼居官而思其所當先者奚事爲士而思所當先者奚志則興是學而立之師也亦庻幾爲無負矣是又張君記往籍以望來哲之意云張君字子益

寶慶府濓溪周元公先生祠堂記

寶慶府府學教授梁君士英遺了翁書曰自治平四年周元公先生遷郡學於牙門之東南陬紹興二十有五年又遷之神霄廢宮乾道八年復其舊而奉先生之祀以張公九成侑紹熈四年又更以特祀嘉定十有三年遷學少城之西舊址荒茀不治先生之祠𨿽寓新學而僅寘諸堂隈士英請於趙侯善淇以舊址學請於李侯大謙卽其地而祠先生自守貳僚佐鄕之薦紳韋布各捐金以潰於成始紹定二年之冬訖明年之夏凡爲堂四楹祠居其一東西又爲齋廬以翼之士謂是不可無記也以惟子也請了翁𨿽不佞而於先哲言行槪乎有聞且學之始建而用幣於先聖先師者先生之文也記學之攺作者五峯胡子也記學之復故者宣公張子也記先生之特祠文公朱子也四子之文日星垂而江河流也而奚以尙之敢辭梁君又曰先生之沒百五十年未有所易名子爲之請寧逺營道皆先生故里也子爲之記其祠郡國之祀先生子之記亦已多矣而奚獨遺是哉了翁曰非敢遺也而難爲言也𨿽然請爲誦先生之言而申三子之撰可乎蓋自孔孟氏以來爲五百年者三矣聖逺言湮俗淪士散求道者離乎器而不知一理二气之互根言性者離乎气而不知元亨變化之實理知剛柔之爲善惡不知剛不一於善柔不一於惡也知陰陽之爲動靜不知陰不一於靜陽不一於動也先生始爲圖書貫融而劈析之二程先生親得其傳道日以章迨胡子朱子張子推衍究極亦幾無餘蘊矣然而論說益明適以爲藻飾詞辯之資流傳益廣適以爲紿取聲利之計故胡子曰棄不貲之身於一物之小其不仁莫甚焉張子曰學校所講不過綴緝文詞規取利祿非先生所以望於後人之意而朱子亦曰程氏旣沒傳之者不能無失流爲老釋而世莫之悟也嗚呼卲居重湖之南地阻且右而先生之遺風余化三子之格言精義洋洋乎斯人之耳目使爲士者目擊而心維气感而機悟則將有惕然於衷而不能自己者予無所措其詞請以是識諸石紹定三年秋九月辛丑臨卭魏了翁記並書篆廣平李大謙立石

殷少師祠堂記

殷商之季少師比干與箕子微子各靖其爲臣之分以自獻於先王事不必同也而發於怵惕惻隠之公心則一故皆得以言仁周武王未及下車封少師之墓蓋章善旌淑以一民聽其事有不容緩者孔孟氏亟稱之亦以殷周存亡之所系耳至於後世凡諫於其君必曰願得與龍逢比干遊於地下嗚呼世固有並世而羞伍之者二人死向千載而願從之遊此何所爲者邪曹操南遷建少師祠唐太宗適殷追命大師易名忠烈大臣弔祭州縣封墓李太白尉於衛又爲銘表之此亦非有爲爲之也古者宗廟非其鬼不祭山川非其望不祭而君與大夫士之所有事又各有等殺焉春秋以來如晉祀鯀衛祀相鄭祀周公趙祀董安於己非先王之舊至漢儒祭法則又多爲之目祀益以繁於是郡國或祠天子或祠循吏而黃帝堯之祠往往見於武宣之世魏晉以後則非鬼越望之祀何所無之𨿽然是猶義起臆決久而得不廢者也廣安楊侯伯洪守均州之歳爲殷少師立祠屬記於某閱書未竟而罔然曰紂居河內北邶南東衛而西薄山少師紂之諸父也與國爲存亡則其卒其當不出紂都之內今均之四境則金房光化商鄧襄陽與紂都不相及也少師之祠於此乎何居伯洪又自敍其事曰恢之始至訪問古今人物長老皆言殷少師之裔實居此土以比干爲氏旣文合二字爲一而音切不攺吾謂少師引義盡分不惟示萬世爲臣之法亦以爲有國家者不用賢則亡之戒況其子孫是州爲蕃而何以無祠某讀之竟而重有感焉大哉乾元萬物資始此天地人物古今後世所以爲性情之本也其本同故𨿽緜歳禩越宇宙而善善惡惡之心未嘗不同且堯之祠冝不出平陽也桂林有堯山有唐帝廟舜卒於嗚條而蒼梧黃陵之祀在楚上虞余姚百官之名在越禹之祠當不出安邑而防稽有陵有廟有元圭有窆石亦未知南巡不復何所考訂大抵有國故而祀之此禮之經人情之常也合他國之聖賢而祀之此禮之變而人情之義起者也出於義起固不必皆禮之所有然人心世變亦於是有發焉且乾坤之運闔辟萬古何有終極而人以然之身生死乎其間近數十逺百年耳況少師𨿽以諫死而無救於宗國之亡距今幾三千年興衰治亂亦秋毫不相涉也而是心之靈可以立天地宰萬物者昭昭赫赫與天地相爲無窮乃至因其子孫之在吾地相與屍祝而社祠焉嗚呼是捲捲者誰實使之予嘉楊侯之爲是舉也足以扶世勵俗樂爲之書

均州尹公亭記

廣安楊侯伯洪夙有懷賢尙徳之志比攝守竟陵自皮陸以來凡前哲流風所被悉表異之今守均陽搜輯廢墜興校官創殷少師祠又以尹公師魯嘗謫是州州故有尹公亭旣爲繕修而屬予書亭扁且識嵗月予惟古之人先立乎其大者大者立則小者達焉而已語曰行有餘力則以學文又曰遊於藝非以文藝爲學之先也夫使文藝之先而本之則無是亦朝菌暮蕣焉耳世之學者尙論先正必曰國朝之文栁穆倡之尹歐和之蘓曽諸賢又和之而後黜浮以實反駮而雅是則然矣然使是數君子惟一藝一詞之足稱而他無述焉則亦安能以風斯世而惟己之聽哉方範文正公以忤大臣黜降三諫官皆以言得罪而尹公坐監郢州酒稅觀其與歐公書勉以謹職逺酒其詞平气和無悻悻戚戚之意未幾𨿽以將帥辟除歷仕西垂卒坐範黨爲羣憸所誣謫均州酒稅方公之被誣也劉湜希時宰意將以竊賄污公寘之必死而卒莫之得他日公與孫公之翰語移日秋毫無怨湜意孫公訝之公曰此湜不能自立之過於洙奚恨焉嗚呼充是心也𨿽夷齊不念舊惡殆不是過矣如公之淸躬秉方聳善疾惡若推其所爲將不得與斯人一日並生斯世也而可喜可怒在物而不在我孰是孰非責已而不責人蓋其省愆念徳常若不及故於攻人之惡記人之過有所不暇然則卽是一端其眞知篤行有本者若是則世之以文藝知公者末也侯名恢嘗爲吏部架閣文字云紹定三年十二月臨卭魏某記

心逺堂記

虞退夫嘗誦陶元亮詩愛其心逺地自偏之句摘二言以名其先廬之堂屬予記之予每嘆一人之心千萬人之心也而所以用其心則人人殊且堯舜與人同耳農夫以百畆之不易爲憂堯舜以天下未得人爲憂禹稷亦塗人耳人思己之饑溺而禹稷思天下之饑溺孔氏之門人三千其超倫拔萃僅七十人而七十人之中又有髙弟焉就髙弟而言之季路之心用千乘之國冉有之心足七十里之民公西華之心相宗廟防同之事而曾晳浴沂詠歸其心休休然有非事物之所能累者矣季路之心以肥馬輕裘與朋友共之固已絕人一等顏淵無伐善施勞又非季所如至於仲尼老安少懷則乾道變化各正性命而天地無所施其勞矣戰國之君攻城爭地不過以涖中國朝同列爲大欲當時之臣亦惟以齊桓晉文管仲晏子爲極功而孟子獨慨然於唐虞三代之盛恨不及見仲尼而師之然則鈞是人也而心之廣狹小大不相遼絕矣乎夫天地不可量也古今不可度也人以七尺之軀方寸之心立乎兩間形气所拘僅百年耳然而由百世之上以攷諸太古久逺二帝三王之事隨其心之所之如生乎其時立乎其位與之相周旋也蓍不可方物也而是心之動見乎卜筮鬼神不可見聞也而是心之誠行乎祭享萬世在後不可究極而是心之靈著乎方冊舟車所至不可限除也而是心之明光於日月然則心者神明之舍所以範圍天地出入古今錯綜人物貫通幽明其逺若此彼溺於文藝泥於佛老沈於功利者尙爲知所以用其心乎況又文藝之末如纂緝駢儷佛老之敝如梵唄土木功利之下如聲色貨寶其猷之未逺抑在所不足言也胡公康侯嘗爲學者言或尙友古人或志在天下或慮及後世或不求人知而求天知皆所謂心逺斯言也足以開儆凡近發陶公言外之意𨿽然知其一則能其餘矣退夫之有感於陶公也夫非徒爲是觀美也愛之斯知之知之斯行之行之則又當得其所以愛之知之者而終身由之不然則予之所謂猷之未逺者可不甚懼矣乎

鶴山集卷四十九

欽定四庫全書

鶴山集卷五十

宋魏了翁撰記

恥齋記

湘陰許徳夫以恥名齋而屬予記之或曰君子且有恥與曰羞惡之心其誰無之羞者恥己之不善而惡者恥人之不善也君子恥己不善則速已之恥人之不善則內自省焉小人反是焉然則小人果無恥矣曰小人閒居爲不善是無恥也見君子則揜其不善非誠無恥也君子卽其所恥以進於善小人吝其所恥以淪於惡耳且象卒然遇舜𨿽托爲欝陶之辤而卒不能蓋其忸怩之色此親爲不善其中心達於面目固當爾也太康以逸豫失邦昆弟奚與而五子郁陶忸怩若已之親爲不善將無以立於兩間者焉伊尹之耕莘當夏之未遜殷之未興也君民之責若非己事而君不爲堯舜民不被澤若撻已於市推民於溝嗚呼太康之恥而五子以爲已恥殷臣之恥而伊尹以爲恥豈羞惡之心此有而彼無亦知與不知云耳知之𨿽人之恥已亦恥之不知之已𨿽有恥不自恥也𨿽然於其中又有內外賔主之辧焉夫所謂恥恥不若人也今爵位之崇宮室之美妻妾之奉一不若人則知恥之若義利消長之幾陰陽屈信之分此日用之切者而習焉不察則不知恥也恥一物之不知懼格物之未至也今虞初稗官之說旁行敷落之教凡將急就之文一有不習則知恥之若帝王所以繼天立極聖賢所以明徳新民此學問之本者或懵焉不顧則不知其可恥也夫惟不恥其所可恥則必恥其所不當恥者矣匿怨而友其人言出而躬不逮立朝而道不行不仁而爲人役𨿽儒生學士口道先王語而不是之恥也邦有道而谷邦無道而富貴賢者饑餓於我土地一人橫行於天下諸侯相防而不能救四郊多壘地荒而不治𨿽君公師長在髙位食厚祿亦不是之恥也而恥於下問恥於攺過恥惡衣惡食嗚呼此何足恥而顚倒謬迷一至於此其亦不思之甚與予嘗與徳夫久處於靖美其質純而志篤故發其義而告之者若此詩曰相在爾室尙不愧於屋漏徳夫欲知羞惡之端則又當於已所獨覺而人未及知焉圖之𨿽然是心旣覺則人其有不知者乎此又徳夫之所當用力也紹定四年正月辛丑臨卭魏某記

敬安堂記

旴江聶公善之以書來言曰吾比守贑防峒猺弗寧人情疑懼吾爲之任能物官練士峙糧凡以惠無告擾弗若者力所逮爲秋毫無所愛也民用綏靜神罔恫怨徒以心勦力疲引分宜去帝臨有赫照知厥衷賦萬壽宮之祿以華其歸重惟勞肄之久一旦措諸安地食寢有節息逰以時腹心耳目復爲我有亦天下之至安且樂未易與人言也吾猶懼其狃於逺而怠乘之則名吾堂曰安樂必敬子爲我書之予復以請曰孰與敬安之爲簡且嚴乎公曰諾哉子並爲記之予嘿識是語蓋太公丹書曰敬勝怠者吉怠勝敬者滅凡此不下百言皆治心修身之事武王得書銘於幾杖鑑於帶履弓劍於觴豆於楹於戶牖而安樂必敬云者席之左端十六銘之首也其文未必尙父所作而荀卿賈傅讀之大戴氏記之況其書大較以敬爲主則聖門傳心之要也是惡可以無紀予讀春秋傳最愛臼季之語曰敬徳之聚也能敬必有徳夫自宮庭屋漏日用飲食推之應事接物達之治國平天下此孰非天命之流行使斯須之頃放焉而不之收則气得以帥志物得以操已而吾之存焉者寡矣是故敬焉者所以存此心而根萬善者也然而常人之情困心衡慮徴色發聲則心有主而徳常聚無法家拂士無敵國外患則心無主而徳流是猶物爲主而我爲客也姑又以淺者言之祈寒甚暑人情之所憚也而在宗廟朝廷若對大賔臨大敵則忘之臨私朝返內寢則寒暑已操其柄至於燕居則凡避喧趨爽塞向卽炎之備靡不畢陳矣嗚呼是孰爲致然邪人能充類以求隨事而察而有以眞知其爲天之所命則必將竦然知畏其於不睹不聞之頃宴安佚樂之時有必不敢自畫者矣程子曰主一之謂敬無適之謂一視臼季之言則義愈密而詞彌約學者滋有以用其力矣公蓋深知此味將循名責實者也予尙申言之以求是正云

通泉縣重修學記

尙論古今之學制不過曰古者養人以禮義後世以詞章壞之是特知其一耳古者自二十五家之閭爲塾有道有徳者爲之左右師而閭中之子弟學焉民之朝益暮習在於閭塾而庠序云者以時屬民之所也或飲射之禮或社酺之祭或嵗月之吉必示以教法序齒位書其徳行人之良心善性日用而不知先王因民之聚因時之變振飭而開牖之大抵教之於塾旣使之事親從兄親師取友以行乎孝弟之實而屬之於序則又使之習容閒禮考徳問業以發其徳性之知而其間節目之詳則去民逾近者施教愈宻州長屬民讀法歳不過四等而下之則黨正七族師十有四而閭胥則無時矣以此知民常在塾而時防於序非若後世違鄕親越鄕郡居旅食比閭無以考其行州黨無以施其教操數寸之管以決一日之長而他不復問焉也惟縣之有學去民爲近族閭校比之意猶可推行乃以期防爲大故吏終日文書敲撲間救故不贍故以禮防民僅若有見於春秋二奠敗室寒廡頽藩壞闕縣十而九蓋去民愈近則教法反防然則爲吏而不此之懼其爲知本乎通泉之有校官蓋自慶曆興學之初今二百年間邑令趙天申何【闕】景林修廢者三至於比嵗荒茀不治資中楊季穆始至卽謀諸鄕彥曰此仕國也山川文物之盛冠冕左蜀而庠序之事未遑非所以刑善勸學乃取學田一嵗之入以基其役出錢二百萬佐之鄕之士民合三百萬繼之自大成殿之北爲講堂一齋廬八南爲大門一腋門二文明樓一東爲裏賢堂自唐李公浦而下繪象凡若干人西爲正原堂自周元公至呂成公凡七人而馳書於靖曰子爲記之予每嘆去民愈近者教法反疏今以近民之官而爲是其亦知所務矣予又嘆後世以詞章壞士今以孔顏曾孟照臨其上周張二程諸子之象與裏中之有道徳者翼其旁則士之遊斯息斯目攺心化必知聖賢所傳者何事而內反諸躬有學以問思辧而篤行之則亦無以異於禮義之養矣謹誦所聞以記成事季穆予之親且友也才志卓犖士大夫以逺期之

靖州興賢荘記

三代教民興賢之法見於三禮者悉矣特未知養於塾防於飲序於鄕黨也何所取材其升之司徒司馬方論而未官官而未爵而未祿也何所續食詩曰攸介攸止烝我髦士然則自國子而下爲士者固出於鄕遂之夫家此管夷吾之所謂秀民之能爲士而班孟堅所謂且耕且養者是也竊意田各井授人有常產皆足以自食其食𨿽士有常心不以饑渇之害害之然使有以自食則用行舍藏體安志明綽綽乎滋有餘裕矧又上之人以善養之以誠求之以禮興之以實將之所以敬其事重其食蓋若此然則士之報禮也當何如詩曰倬彼云漢爲章於天又曰鳶飛戾天魚躍於淵作人之盛至於歷久而彌著其不以此夫自鄕治廢田制壞士之貧窶反出農工商賈下漢之盛猶以數路得人而郡國貢士尙存勸駕續食之意至隋唐後純用科舉士防而學壯而欲行非是無進也裹糧負笈侶役夫人以羣趨幹有司幸而升諸春官則去畿愈逺者聚糧愈艱貨田廬貸子錢不足則失口失色於人自以求濟其欲又不足則畫而不前往而遄反士生斯世所居廣居也所位正位也所行大道也今未能以有行而使降志辱身若是是將誰咎與靖故有田以給貢士嵗入爲錢萬七千八百益以屋僦五萬六千然僅供新士半塗之費而免舉者又不及新士十之一予自遷靖食土之毛繼廩之粟六年於玆身安家和得以增益所未能秋毫皆帝力也而末有所報稱矧四方義理之問日至益凜凜有空餐之懼念欲與士共之乃防居積行糧之餘市近郊田積三嵗所入以給三邑之新舊進士爲之規約識於碑陰州府與校官掌其貳嗚呼其自今士亦庻幾其無聚糧之憂矣然而予之心則曰是何足以待士也且澤上有地臨其象曰君子以教思無窮容保民無疆此非特爲臨民設也地居至下非臨物者也澤與地類也以類相親日漸月漬君子之觀是象也其望人以成徳之意亹亹洋洋何有窮也巳然則與我同類之士其亦有以識予無窮之意而勉之哉是舉也學校諭唐佑之實任其事紹定四年三月辛亥臨卭魏某記並篆

洋州天慶觀聖祖殿記

大中祥符元年十一月詔書始以正月三日爲天慶節四月朔爲天祺節二年遂詔郡縣建天慶觀五年增設聖祖殿由是著令凡官吏皆有到謁罷辤之文旣又因事建節有天貺先天降聖之目與正至元三日皆有朝謁二百餘年郡縣奉行惟恪洋之爲州夙號樂土乃自比嵗阨於冦抄聖祖之象或寓佛宮臨卭髙侯始至愀然曰是在令甲而防慢乃爾卽召匠計徒而更新之經始於紹定三年之二月已事於明年十月凡用工徒若干緡錢若干而移書某命記成役某竊惟自昔受命之君由秦而上皆有始封之祖受姓受氏冑緒可考漢唐以來始費尋繹左丘明所書劉氏之始𨿽一再見而上下傳文了不相屬故明帝時賈逵上防謂五經皆明無劉氏爲堯後者惟左氏有此文而孔頴達疑左氏爲漢儒傅防增益之語李唐之先莫知所始自幹封追崇老君之號天寶而後則加名以聖祖館之新廟太淸興慶之祠殫極鉅麗蓋世儒之說謂帝王之生皆出神明之裔鄭氏至謂帝王之始皆感天而生語𨿽神怪大抵推世徳以崇帝冑神天命以弭姦覦此聖祖殿之所爲作也然而典禮之行有未及盡正者某待罪奉常日嘗欲條陳以請亦未及言今摘其切於是殿者言之且官吏到謁罷辤與一嵗十餘朝謁此令也今大駕駐杭杭之官吏朝謁如令而朝之公卿百執事則否行則皆行已則皆巳均爲王臣也而異其事景靈宮前殿以奉聖祖則用道家之儀中後殿以奉帝後則行家人禮旣曰始祖則有廟祧之制設謂天神則有壇壝之典每月之吉奉常官吏行告朔之禮於太廟而景靈宮則天子以四孟月朝饗夫月必聽朔朝廟天子所以稟先王之命大防羣吏聽政決疑也今使有司行事則如勿行如謂禮不可廢則親行之三嵗將有事於上帝則先二日告原廟純用俗儀先一日饗太宮乃陳禮器二日之間胡爲而古今疊用焉議禮制度天子之事某職在宗禮而不及言因侯命以記文並識是說其後以待有司之講求云侯名稼字南叔嘉定七年進士某同產兄也

卭州白鶴山營造記

臨卭虞侯叔平以書抵靖曰州之西直治城十里所有山曰白鶴林麓蒼翠江流縈紆蔚爲是州之望山故爲浮屠之宮自淸廟迄今庵院凡十四所逺有胡安先生授易之洞近有常公諫議讀書之庵泉有滴珠樹有木蓮白鶴有防玉兔有蹤中峯信美平云之觀西巖翠屏萬竹之境皆山中勝處壁間繪像率範瓊杜措丘文播諸人令聞名筆𨿽丹靑剝落而筆法具在山門之外有明月橋両山對峙危磴矗立閣道周復大殿中峙方等院之應眞殿居其後與山門直如引繩半有覆壞之憂郡人郭侯起鎭興元同遊玆山相與浩嘆若有所屬予乃僝功鳩材敗者易之堅者因之又將拓而大之或以諗予曰費大役勞君將悔焉予曰節用而不斂民𨿽費無傷也庸工而役民𨿽勞無怨也於是寺之後殿欲壓更其不可支者翼之修廊達以復道前爲法堂後爲飛閣旁爲丈室僧廬庖廚次第爲之寺在唐名鶴林乃更爲鶴林禪寺請於今部使者厲公題其顏經於八月日訖於明年月日昔者吾友蘇和父過我嘗爲我敍所以作今以屬記於予某執書慨然曰世無不可爲之事不可爲之時顧無必爲之志能爲之才耳且儒流而墨習若非其事時屈而舉贏若非其時而侯定規於立談之頃復言於期嵗之間侯之風力亦可槪見然而侯非若世俗之溺志於異端以徼福規利者之爲也侯始守長寧崇學校繕官宇甓修塗矼四谿淸塩防之獘創貢士之宮陶覆茅之廬其守普也繕館城郭皆爲一新其守蓬也自學校至於橋梁靡不畢舉而抑豪奪戢讕辭境內肅淸又以餘力爲池防與民樂之蓋侯視荒茀必除顚危必支苟可以從民欲者率勇爲之今捲捲是山亦曰一州之望而庸僧敗屋污穢雜襲風气壅底山川弗寧吾可坐視而弗之卹乎推是心也見善而遷有過而攺必將如風厲雷迅不晷刻安也匹夫匹婦有不被澤必將如救焚拯溺不斯須捨也忠肅公當金煬之變不過受督府記犒師趣將無與乎戰守也而奮身顧行以社稷爲己任其後並唐鄧海泗與陜西新復諸郡公守外藩亦無與乎朝論也而以死爭之多者至有九防嗚呼以其事則非己責以其時則莫我知皆無一可爲也而義理所闗則利害禍福有不暇計是所謂必爲之志能爲之才故願侯之充拓以用之於所當事者而後爲無忝焉此忠肅公傳心之要而亦吾州之民之願也予爲浮屠氏作記實昉乎此詩曰維桑與梓必恭敬止言父母之所植不敢忽也是用敬恭以承侯命云侯名方簡郭侯名正孫厲使者模和父名君鐘予則古鶴山魏某也紹定二年四月甲子記

觀亭記

靖爲州南距廣西東障湖南北抵沅辰西極夜郎四竟之外降自靈均代有顯人播之詩騷靖以晚出未嘗有顯者來惟程子山以忤檜居嵗餘士人田氏爲作防亭亭【闕】

江之左僅存然巳非始【闕】予嘗行今江右愛其修篁巨木嘗欲爲亭其上而永平大夫張仲車請受其役未旬月而告備防積陰解駁風日熈融晴江漲流彌彌渙渙客喜謂予曰美哉斯觀也子其發之曰予未知子之觀也亦如予乎然則觀不同與曰不同天下之理一也奚其不同曰觀物而不之察與不觀同今夫天之髙也卽日月而知有逺近之度地之厚也卽星辰而知有升降之節日一南一北而爲暑寒月一東一西而爲朔望列宿更互而歳時正五緯贏縮而災祥生以至感遇聚結之變爲晦明風雨爲霜露震雷此孰非至教精義之著而人由之不知古先聖人觀象於天觀法於地觀鳥獸之文與地之冝知是身與天地萬物一體也以作八卦以敍九章以制律曆以立經陳紀以類族辧物莫不由之吾夫子所謂吾無隠乎爾所謂天何言哉四時行焉百物生焉凡皆卽夫人耳目之同得以發其徳性之良猶慮人之習焉不察也因川上之觀而指以示人曰逝者如斯夫不捨晝夜盈天地間夫孰非是理也而水根於陽行險而不失信剛中而心常亨聖人所以亟穪而必觀非以其切近而易見乎至孟子時去聖未久已莫知其奚取孟子言曰不捨晝夜有本者如是他日又語人曰觀水有術必觀其瀾蓋觀其瀾則知其有本亦可謂深切著明矣而千數百年文人相承例以爲死生之說夫死生特形而下者之一端耳使聖人之教人而止於是不巳疏乎客曰文人之說未可廢也且天運周流如循環如轉轂而水也亦能往而復反乎曰子未睹夫陰陽翕辟之妙也且天行至於東北日月防於娵訾陽浸而長於是乎爲雨爲水迨蒼龍昏見水日以往天行至於西北日月防於大火陰浸而盛於是乎雨畢水涸迨營室昏中水日以反蓋自趨乎北陸則朔易之方而始終萬物之地也夫陰陽五行未有不反生者𨿽五緯之有辰星亦附日而又行起自北陸而反乎北陸也客曰三江九河之水三條四列之山皆自西北注乎東南如之何其反之曰水陽物也陽升則日息陽降則日消知鬼神之情狀則知之矣子謂反旣往之气以爲方伸之气邪體諸吾心驗諸噓吸亦莫不然學者惟當循循勉勉始乎下學近思充之於深造自得則知幾於屈伸之感精義於變化之神世之口耳之學尙足進邪不然誦先民之遺言陽浮誇詡而是無得於巳祗以自欺焉耳客曰大哉觀乎盍遂以名亭仲車遂言曰鎋不佞請並識斯語以諗同志者紹定四年四月甲子臨卭魏某記

正齋記

建安張子壽名其室曰正齋而爲箴以自儆其意蓋曰觀於幹則知大者無不正天之道聖之事也觀於坤則知正可以至於大地之道賢之事也大者不敢跂而望也而於其正焉不敢不勉子壽所以深自約飭亦云至矣猶以爲未足也馳書某俾申其義予未之能信而安能以語人𨿽然竊願有質焉天命流行繼之者善成之者性人與聖人一也所居廣居所位正位所行大道人與聖賢亦非有異也人惟局於气質梏於物欲則有曠其居而失其位者矣聖人𨿽曰生知亦曷嘗不謹所以養之者是故教人之法習之防儀視以毋誑立必正方事父母則和气婉容柔聲怡色侍先生長者則正容恭聽安坐執顏蓋所謂生而見正事聞正言行正道左右前後皆正人者非特天子諸侯公卿大夫士之子爲然也𨿽州序閭塾無不然也非特學者之事爲然也𨿽生知上聖亦莫不然也迨其長也則有鸞和佩玉竽瑟管磬以養其耳盤盂幾杖車旗弁冕以養其目和容興舞綴兆舒疾以養其血气賔祭射禦登降周旋以養其筋骸孝弟謹信親仁誠善以養其心志割不正不食非特如特牲少牢所謂臘爼之饌必方肵爼之心舌必去本末而午割之也凡鼎罍豆籩之不以其制獻酢酧旋之不以其節房烝殽折之不由乎命教皆不正也又充類而思之富貴而得不以道萬鐘而受不以義不敢一日安也席不正不坐非特如曲禮盡後盡前尙左尙右躐席踖席之別也凡尊卑少長之不循其序朝廷鄕黨之不異其尊車旗器服之不殊其等皆不正也充類而思之立本朝在髙位乘君子之器居士民之上而徳不稱道不行不敢一朝居也故曰防以養正聖功也言養於純一未發之初則作聖之功也又曰頥貞吉養正則吉也言觀其所以養徳所以養身𨿽天地養物聖人養賢皆是理也然則正顧出於爲賢乎子壽謂聖人非不可跂及子壽循序而進以無蹈乎陵節躐等之病則善矣而子必謂士而不志於聖猶水而不志於海也吾非爲是大言也人與聖人非有二本也聖人之爲聖行正位而居體者也學者則學知利行又其次則困知勉行凡皆由乎正路以復乎正位者也行乎正位是亦聖人耳矣古今惟孟子謂堯舜與人同人皆可爲堯舜而近世周子程子亦篤信而力行之子壽乃曰聖不可跂及不自遏其躬乎子壽其疑吾言則試以問諸吾友希元相與共評之

江陵州叢蘭精舍記

臨川羅季能以荊湖制置司幕府寓治江陵嘗卽承天院故基爲叢蘭精舍而移書渠陽曰子爲我書之其承天院以黃太史重固也而叢蘭之名何居乃復以請季能曰院卽晉侍中羅君章含之故居也君章致事還荊而蘭菊叢生於堦庭人謂徳行之感子爲我並識所以予觀世之論君章者不過謂其感文鳥之夢藻思日新其譽魯直亦曰詞人之巨擘耳噫張華蕭繹嘗博物矣朱異江摠嘗屬文矣近世如丁夏呂王亦操觚弄翰矣而他無足法祗足以爲國家之妖孽則君子奚貴焉君章之事於史罕見其僅見者謂湘中之寶荊楚之材江左之秀耳然觀其從庾元規友謝仁祖則猶未免爲曠逸之士惟是桓溫气焰翕赫公卿大臣皆卑躬屈膝惟後𨿽謝安石之賢也而猶不能免君章獨以宅近囂塵結茅於城西之小洲布衣蔬食晏然自處溫大防寮吏君章雍容未至若有气吞姦豪之勇以其世論之不謂賢乎若夫魯直所遭則又有人所甚難者章惇爲政蔡卞諸人首治史事魯直坐謫黔戍凡八年僅以徽宗初起之謫籍道出江陵爲承天院作浮屠記而轉運判官陳舉承望趙挺之風指又摘其蝗旱疾疫等語以爲幸災謗國坐徙宜陽嗚呼彼所謂卑躬屈膝所謂承望風指者洋洋然自謂得矣朝榮暮槁糞壤同腐而矯矯獨立者垂芳簡防其爲蘭菊不巳多乎況君章來陽人也江陵特仕國耳且渚宮故事謂其厭喧嗜寂徙居城西三里而盛之荊州記乃謂距城西裏余瞰川爲樓因名羅公洲按此二說則前後凡三遷今承天故址或始居或攺卜亦未可知也而劉名明之假其宅若有見其象貌杜子美貽詩厥弟亦捲捲於短墻喬木之間以是知賢者所寓𨿽名存實廢而隠乎斯人之心者常與所寓俱存此天理之良感閱千載如一日也承天院塔記豫章集以其因是兆禍不忍錄而七十二年後再勒石於故處又知以士大夫正心修身當以千載自期茍有所好樂恐懼而不得其正祗以自遏其躬耳矣季能名愚文恭公之子也家有蘭菊而紉芳擷華於簡防間尙友古人此其好學之誠未有窮已予故謂二賢不專以文藝稱亦冀季能充而大之必至於師友古之聖賢明善誠身而後爲學焉

篤齋記

廬陵戴防學通守潭陽以職事遊辱於靖博聞彊志語未嘗不移晷也最後別去謁一言以識諸齋廬予名之曰篤防學曰盍爲我言其義予因記王文公云其本彊大堅實者竹也其行盡力有所至者馬也竹其性然馬則策而有所志故篤之字從竹從馬先儒以泥於偏旁也哂之然予謂堅實盡力之義不爲不是特策馬之云誠有可哂耳且傳者之釋經例以篤訓厚書詩記語所稱如篤慶篤祐篤親篤忠正等語𨿽有厚義然而曰篤志篤恭曰篤敬篤誠曰篤信篤行則亦有重實深固之意兼備乎其間公劉六章以此字冠篇中庸三十三章以此義終篇蓋聖賢之學所以成終成始其最大其於厚也相近而不同防學曰然則子之名吾室也何居曰吾觀諸易惟大畜有剛健篤實之徳剛健幹也篤實艮也欲知篤之義盍於艮焉求之艮之繇曰艮其背不獲其身行其庭不見其人人惟內蔽於巳外狥乎人則有非所當止而止者爲人君止於仁爲人臣止於敬吾止於理而巳不知有己也不知有人也玆其爲篤孰大焉然則篤云者旣重厚而深固有自靖自克惟理是止不求人知之意故聖賢之教博學矣而必曰篤志明辧矣而必曰篤行厚之爲義𨿽大而言各有條指也防學曰善子爲我書其言且附斯語其後走也不佞敢不敬共從事以毋忘徳云紹定四年六月辛巳臨卭魏某記

知恥齋記

孔子之言仁義𨿽見於易傳而魯論所記惟求仁之爲務若義若恥亦必言之不與仁並言也至孟子始兼明仁義之實而示人以惻隠羞惡之端尢切近而易見蓋仁者本心之全體而義則仁之分事之宜也恥己之不善則餒於气顙於泚而有羞焉恥人之不善則心於戚頞於蹙而有惡焉恥不恥之間而善不善之所從判於以求仁不以亦近乎或曰禮義亷恥是謂四維不知亷恥者固羞惡之所發見栁文惠所謂不可抗而爲維者也予嘗爲湘士許君晟大記恥齋發聖賢之餘蘊庻幾其有益矣而未數月吳門衛君林亦以恥齋屬記此義不競久矣今爲士者亟稱之俗之興也其猶有望乎夫人之常性有善而無不善人之本心好善而惡不善惟上智而生知之資率而行之則不以恥言其次則有誠知夫善不善之正者是故恥不知不恥不見知恥不信不恥不見信其次遇困恥辱而知非困咥笑而自悔者固多有之其下則有知善之若可好而气狃於惡亦將胥於不善矣則旣爲之復恥之如周厲監謗秦禁偶語漢殺腹誹隋誅動心本以蓋恥適以滋恥如晉趙憚董狐齊崔殺南史衛寗畏諸侯之防茍知畏之則如勿爲如王允慮謗史賈充憂謚傳張濬避人以拜田令孜鄭綮爲相而恐爲天下笑茍謂可笑則速已之旣昧於爲之而猶謂旁揜曲覆足以誣民惑世不知是非邪正千古一心爛然史冊近若疇昔若此之四君七臣祗以自塗耳目人誰肯賢之其最下則拂須摩足防痔嘗糞又防溺之極無以議爲者惟夫昧於習俗不善而舉世以爲善可恥也而舉世謂無足恥此則不可以不辧焉夫臯稷伊傅亦人耳今也富貴利逹以沈其不貲之軀周公仲尼吾師也而異端小道以防其固有之善夷吾臧武仲奢僣犯禮蘓季子公孫犀首諸人位髙金多下至秦漢間士人乘駟懷紱誇蒼頭廬兒陳車馬印綬死權殉貨以詡庸夫孺子之爲讀史至此誰不羞道而夷攷其所行則有聲求气應深諭而篤行之者嗚呼斯人也五帝三王所與共治也而善不善異見恥不恥異情乃若此則亦何可不思其故乎大學之傳曰小人閒居爲不善無所不至見君子而厭然揜其不善而著其善此極言不誠之情狀而必先之以格物致知之目則有以物有不格知必不至知有不至意必不誠而中庸亦曰不明乎善不誠其身矣是則世之茍焉以自欺者亦坐乎未嘗知之使其誠知夫善之可好也如食之必飽不善之可惡也如臭之自穢則𨿽萬鐘千駟之富誘其前五流三刖之刑驅其後有必不敢爲必不肯已者矣予非能之而嘗從事焉故願以告諸衛君與同志共之

鶴山集卷五十

欽定四庫全書

鶴山集卷五十一

宋魏了翁撰序

程氏東坡詩譜序

譜三百五篇詩自鄭氏不盡用舊譜而又別爲譜自國朝歐陽氏考世次以定先後審正變以觀治忽譜之作不但爲詩而已抑亦當代之編年也自文章之盛而百家之傳有總集有別集大抵有後先之序杜少陵所爲號詩史者以其不特模寫物象凡一代興替之變寓焉前之爲譜者有呂氏後之爲譜者有蔡氏所以忠於少陵者多矣然自除官至劍南後事尙多疏漏其卒也或謂在耒陽或謂在嶽陽或謂當永泰之二年或謂在大歷之五年自新舊史列傳以逮二家之編年俱不能定於一則其轉徙之靡常本末之無序當有未易考者詩譜之作殆非易事也文忠蘇公之詩其世𨿽近而易考其詩則博而難究公之里人程子益以謙旣爲之譜又舉其一時之唱和與公之追和前人後人之追和於公者皆參列而互陳之譜之作不知眎二家爲何如然以數百年之酬唱會稡成編亦譜少陵者所未及也或曰唱酬之用韻當少陵時未知其有亡也烏得而譜余曰不然賡歌答賦其源尙矣下逮顏謝各有和章見於集𨿽聲韻不必皆同然更唱疊和具有次第逮唐人始工於用韻韓退之和皇甫持正陸渾山火張籍和劉長卿余幹旅舎劉白和元微之春深題二十篇蓋同出一韻少陵之有無此例誠不得而知然其集中有酬李都督寇侍禦韋韶州等篇旣謂之酬豈得無唱集所不錄姑置勿論如髙常侍岑補闕乃少陵之所納交者嚴鄭公又少陵所依者而補闕寄少陵之詩見於集者一常侍鄭公所寄少陵之詩見於集者三何其微也呂蔡固不以唱酬具載爲例設因事而並識之如賈舎人早朝詩與和者三人皆在豈不益詳且盡哉矧惟文忠公之詩蓋不徒作莫非感於興衰治亂之變非若唐人家花車斜之詩競爲瘦辭險韻以相勝爲工也詠歌嘆美之詞閎挺而不浮隠諷譎諫之詞肫實而不懟而又所與交者皆一代之聞人千載而下誦其詩者不必身履熙丰祐聖之變而識世道之升降不待周旋於熈丰祐聖諸公而得人品之邪正玆又有出於譜之外者余固因子益之譜而重有感也子益之祖嘗爲柱下史勸講金華益又公之外家其學逺有端緒云

書小學之後序

天命流行而人得之以爲健順五常之性堯舜至塗之人一也至於气質之昏明彊弱則不能皆齊苟知所以學問思辧而力加澄治之功則𨿽柔必彊引而至於堯舜可也人惟不然於是始不能與天地相似而耳目口鼻四肢之性乃有牿於物欲而爲天理之害者矣聖人有憂之旣爲之設司徒典樂之官而王公國都家塾術序莫不有學則周爲詳自八嵗入小學教之以灑掃應對之節禮樂射禦書數之文逮十有五而入大學則進乎明徳新民以至善本乎致知格物以極於治國平天下蓋自天子之元子眾子公侯卿大夫士之適子以至國之俊選皆與今見之禮經者卽其書而吾夫子之所謂志志此者也大學之書獨存而小學顧不見於世晦庵朱先生憫其闕遺取其法之於今可行者補之始乎立教次明倫次敬身次稽古而又取昔之嘉言以廣之善行以實之其義宻矣東南多善本蜀惟防利有之餘嘗病寒鄕晚學或不能盡見思於鋟板以廣其傳會憂患不果潼川於君巽仲由臨卭郡幙攝蒲江令一日過余從容語及學乃請刻此書而屬余識其末或以問於余曰何哉所謂小學者今方以大學之不明爲憂而子奚是之問曰學無大小爲道則一今之士志於此者鮮矣蓋有之矣而輕俊自喜者無篤志近思之實雜施不孫者有淩節躐等之病此無他不由乎小學故無涵養本源而爲致知力行之地匪矜小慧以揣摩影響則虛無逍遙而泛然無所存主其皆將倀倀如旅之無歸然則是不幾於愛桐梓而不思拱把之養惡牛山之濯濯而不護萌蘗之生𨿽有存焉者寡矣由小以至大是乃學之所以成始而成終者也而子惑之且子過矣遂並識篇末以自警云

坐忘居士房公文集序

古之學者自孝弟謹信泛愛親仁先立乎其本逮其有餘力也從事於學文文云者亦非若後世嘩然從眾取寵之文也遊於藝以博其趣多識前言往行以蓄其徳本末兼該內外交養故言根於有徳而辭所以立誠先儒所謂篤其實而藝者書之蓋非有意於爲文也後之人稍涉文藝則沾沾自喜玩心於華藻以爲天下之美盡在於是而本之則無終於小技而已矣然則𨿽充廚盈幾君子奚貴焉坐忘居士房君蜀之儒先生也讀孔孟書超然有見謂窮性之道不外乎一心於是澄思靜慮而求其自得者嘗遊膠庠友當世英俊冀以廣其見聞晚得一官簿書會計未足以究其蘊也亦未嘗有嘆老嗟卑之意余𨿽生【闕】

元守晁公將以鋟諸梓盍

爲我冠其篇首余再拜受之始得以熟復展玩其爲詩婉而不媚達而不肆心气和平而無寒苦淺澁之態其爲他文率典實據正嗚呼是所謂有本者如是而豈後世末學小技嘩眾取寵者之云乎檢編太息因附其說冀以自儆焉耳

呂氏讀詩記後序

余昔東遊聞諸友朋曰東萊呂公嘗讀書至躬自厚而薄責於人若凝然以思由是𨿽於僮僕間亦未甞有厲聲疾呼是知前輩講學大要惟在切己省察以克其偏非以資口耳也蓋不寧惟是今觀其所編讀詩記於其處人道之常者固有以得其性情之正其言天下之事美盛徳之形容則又不待言而知至於處乎人之不幸者其言發於憂思怨哀之中則必有以考其情性防摠眾說凡以厚於美化者尢切切致意焉姑以一義言之考槃小宛臣之不得於其君者也曰獨寐寤言永矢弗諼曰明發不寐有懷二人小弁凱風子之不得於其親也曰何辜於天我罪伊何曰母氏聖善我無令人燕燕谷風婦之不得於其夫也曰先君之思以朂寡人曰不余昔者伊余來塈終風之子謔浪笑傲而母曰莫往莫來悠悠我思栢舟之兄弟不可以據而不遇者則曰靜言思之不能奮飛何人斯之友其心孔艱而遭讒者則曰及爾如貫諒不我知嗚呼其忠厚和平優柔肫切怨而不怒也其待人輕約責己重周仁而不忮也蓋不曰是亦不可以己也是不殆於贅言也凡以天理民彞自有不可者吾知盡吾分焉耳矣使其由此悔悟幡然惟善道之歸則固我所欲也不我以也我固若是小丈夫哉悻悻然忿忮鄙悋發於詞色去之惟恐不亟也𨿽然是特詩中一義耳而是義也觸類而長之又不止是今東萊於此皆已反覆究圖所以爲學者求端用力之要深切著明已矣誠能味其所以言而有以反求諸己如荀卿氏所謂爲其人以思之除其害以持養之者殆將怡然泮然以盡得於興觀羣怨之防而歆動鼓舞有不能自己者矣某非能之方將願學因眉山賀春卿欲刋此書以廣其傳而屬余敍之姑以所聞見識諸末自今或有進焉則斯序也猶在所削

三洪制槁序

北門掌書內命最號淸切自入國朝選授尢重有父子爲之如饒陽之李項城之梁溫陵之蘇成都之範者矣亦有兄弟爲之如燕山之竇肥鄕之李閬中之陳雍丘之米建安之吳眞定之韓眉山之蘇南丰之曽蒲田之祭成都之宇文者矣亦有父子兄弟並爲之如吳越之錢者矣而俱未有一翁三季如番陽洪氏之盛者也中興以來學士之再入者十有六人而洪氏之兄弟與焉自紹聖立宏博科汔於淳熙之季所得不下七十人而至宰執至翰苑者僅三十人洪氏之兄弟又與焉嗚呼何其盛與故人之稱洪氏者不以詞章則以記覽不以名位則以科目孰知其一心之傳上通於天固有以敷遺子孫者與方文恵文安聨登殊科時忠宣公尙畱朔方髙皇帝顧謂宰臣曰父在逺子能自力忠義報也他日宰輔以慈寧將有來期入賀又曰洪某二子並中詞科亦其忠孝之報士大夫茍能崇尙節義天必祐之又他日文恵拜僉書樞宻髙皇帝復謂卿父精忠古今所無今卿兄弟相繼入輔此天報也大哉王言其諸異乎人之所以稱洪氏者與忠宣公半世異域臥興節旄濵於九死僅得生還乃又爲人主極陳時事連觸權相最後言及山陽諭降之檄而竄移厲土固兆於此嵐瘴之與居凡九年以訖權相之卒則公固不及見矣徳隆位細人爲公弗慊也而不知公所以遺後則固在此而不在彼是心也惟人主知之惟後帝顧享之詩不云乎昊天曰明及爾出王昊天曰旦及爾遊衍人心幾微之頃睹聞之所弗曁天實臨之又不云乎其維何天被爾祿嗣之賢不肖祿之有久近皆天地也夫豈人力所能致者而人之以詞章記覽名位科目爲洪氏之盛者是知其小而遺其大見以人而不見以天也洪氏之孫偲將以其三祖制槁刻諸犍爲郡齋而屬了翁爲之序竊惟三先生之言行有銘有誄有志有防章有奉常之謚有史氏之防藐然陋儒敢贅有稱述用對揚髙皇之丕顯休命以推本其忠孝之傳爲萬世訓文恵公內外制凡十四卷文安公二十卷文敏公二十八卷

黃侍郎定勝堂文集序

竊惟孝皇帝神睿英武獨宰萬幾一時在逺之士不由左右之助率以崇論宏議自結主知占畢陋生拘攣固滯旣不足以佐下風而其間怵迫之徒迎合詆謾者亦往往乘間竊入徒足以墮功敗事於是廣漢黃公召對極言天下事疎暢磊落動悟上心遂畱學省浸階顯序封章奏對劘切時病方在館學論士大夫媮惰茍且論百官有司不肯任其責上皆爲之斂容迨居外省則擊姦沮邪靡有嫌畏而論吳挺母封僣濫論曽覿使名超躐尢爲偉特且又於詞令其爲文體制雅健皆足以動蕩一世蓋守經據正而無拘攣固滯識時知變而無迎合詆謾者也噫是亦庶幾其無憾者矣又甞聞前輩道公遺事曰自公爲布衣每慮吳璘握兵蜀口必貽後患會同郡張眞父位於朝以蜀事訪公公曰璘襲兄之業執權専處心忌先登者死於前願戰者抑於後此不足與共功他日張對便殿具如公言且曰此聞諸臣友黃某孝皇首肯再三其後公因輪對論及時事孝皇尙能識前語曰卿向來論吳璘専忌二字甚佳嗚呼孰有能燭防慮逺如公者乎方璘之在蜀也人主倚爲長城莫有挾而議之者公獨白髮其心術之祕自當時觀之必將有嘻其甚矣之嘆然孰知數十年之後其一念之積乃至覆宗滅祀使生靈皆受其禍而公始以知言名於時亦無及矣自餘詩文雜著率尙體要不爲浮誇𨿽世之矜奇衒博者反若有所弗逮其片言寸牘得諸脫口肆筆之餘亦皆根於理義不徒以漁獵掇拾爲工公之孫某甞緝其文將以鋟諸梓而屬余序其首某覽未終帙而憮然嘆曰自義理不競士學外馳居則曰不吾知也而夷考其事則喪志於記誦滅質於文采務以嘩眾取寵而本之則無觸事面墻甚至枉道以求合尙有能擊姦沮邪如公之所以論曽覿者乎燭防慮逺如公之所以察吳璘者乎𨿽然亦有之矣而未易見也唐之文人韓栁齊名而所操異心元白方駕而所制殊行文乎文乎記誦文采之云乎讀是編者其內反諸心以驗諸行事之實當有以自得之

臨川詩注序

國朝列局修書至崇觀政宣而後尢爲詳備而其書則經史圖樂書禮制科條詔令記注故實道史內經臣下之文鮮得列焉時惟臨川王公遺文獲與編定薛肇明諸人實董其事𨿽曰出於一時之好尙然其鍛鏈精粹誠文人之巨擘以元祐諸賢與公異論者至其爲文則未甞不許之然肇明諸人所編卒以靖康多難散落不存今世俗傳抄已非當時善本故其後先舛差簡帙間脫亦有他人之文淆亂其間𨿽然未足多辧者而公博極羣書蓋自經子史以及於百家急就之文旁行敷落之教稗官虞初之說莫不牢籠搜攬消釋貫融故其爲文使人習其讀而不知其所由來殆詩家所謂祕宻藏者今石林李公曩居臨川省公之詩息逰之餘遇與意會往往隨筆疏於其下涉目旣久命史纂輯固已粲然盈編會某來守眉山得與寓目見其闚奇摘異抉隠發藏蓋不可以一二數則爲之喟然嘆曰是豈世所謂訓詁者乎訓詁之病黨枯防朽守闕保殘有不非鄭服之陋無是正左班之忠今石林之於公則有不然其舂容有餘之詞簡婉不迫之趣旣各隨義發明若博見彊志瘦詞險韻則又爲之證辧鉤析俾賢者皆得以開卷了然然公之學亦時有専已之癖焉石林於此蓋未始隨聲是非也明妃曲之二章曰漢恩自淺彼自深人生樂在相知心則引範元長之語以致其譏日出堂上飲之詩其亂曰爲客當酌酒何預主人謀則引鄭氏考槃之誤以寓其貶君難托之詩曰世事反覆那得知防言入耳須臾離則明君臣始終之義理以返諸正自余類此者尙眾姑摘其一二以明之則詩注之作𨿽出於肆筆脫口若不經意之餘而發揮義理之正將以迪民彞厚世教夫豈訓詁云乎哉石林常防預大政今以洞霄之祿裏居其門人李西極醇儒必欲以是書板行而屬其敍所以作乃書以授之

鶴山集卷五十一

欽定四庫全書

鶴山集卷五十二

宋魏了翁撰序

邵氏擊壤集序

邵子平生之書其心術之精防在皇極經世其宣寄情意在擊壤集凡立乎皇王帝覇之興替春秋冬夏之代謝陰陽五行之運化風雲月露之霽曀山川艸木之榮悴惟意所驅周流貫徹融液擺落蓋左右逢原略無毫髮凝滯倚著之意嗚呼眞所爲風流人豪者與或曰揆以聖人之中若弗合也天何言哉四時行焉百物生焉聖人之動靜語黙無非至教𨿽常以示人而平易坦明不若是之多言也老者安之朋友信之少者懷之聖人平心量直與天地萬物上下同流𨿽無時不樂而寛舒和平不若是之多言也曰是則然矣宇宙之間飛潛動植晦明流峙夫孰非吾事若有以察之防前倚衡造次顚沛觸處呈露凡皆精義妙道之發焉者脫斯須之不在則蕓蕓並軀日夜雜揉相代乎前故於吾何有焉若邵子使猶得從遊舞雩之下浴沂詠歸毋寧使曽晳獨見與於聖人也與洙泗已矣秦漢以來諸儒無此气象讀者當自得之

橫渠禮記說序

橫渠張先生之書行於世者惟正防爲全書其次則經學理窟及信聞錄已不見於呂與叔所狀先生之言行至於詩書禮樂春秋之書則方且條舉大例與學者緒其說而未及就其在朝廷講行冠昏喪祭郊廟之禮乃以孤立寡與議卒不用旣移疾西歸欲與門人成其初志亦未及爲而卒於臨潼今禮記說一編𨿽非全解而四十九篇之目大略固具且又以儀禮之說附焉然則是編也果安所從得與甞反覆尋繹則其說多出於正防理窟信聞諸書或者先生𨿽未及定著爲書而門人會萃遺言以成是編與亦有二程先生之說參錯其間蓋先生之學其源出於程氏豈先生常常諷道之語而門人並記之與先生彊學質行於喪祭之禮尢謹且嚴其教人必以禮爲先使人有所據守若有問焉則告之以知禮成性之道其行之於家也童子必使人執幼儀親灑掃女子則觀祭祀納酒漿凡以固其肌膚之會筋骸之束而養其良知良能之本然其始也聞者莫不疑笑久而後信其說之不我欺也翕然丕變惟先生之從嗚呼是惡可彊而致然與豈人心之所無而可以襲而取之與人受天地之中以生莫不有仁義禮知之性具乎其心故仁其體也義其用也知以知之禮則所以節文仁義者也且自父坐而子立君坐而臣立推之凡升降上下周旋裼襲之文喪祭射禦冠昏朝聘之典夫孰非因性情所有天理之自然而爲之品節者如此所謂天敍天秩此其是也然出天理則入人欲故品節云者又將以爲人情或縱之防限也孔孟教人要必以是爲先今所謂禮記儀禮諸書𨿽曰去籍於周衰煨燼於秦虐淆亂於漢儒然所謂經禮曲禮者錯然於篇帙之中其要言精義則有可得而推尋者使後生小子自其幼學因而從事乎此不幸時過而後知學者亦有以倍致其力焉則將變化气質有以復其性情之正𨿽柔可彊𨿽顏子四勿之功可體而自致而世所謂忠信之薄人情之僞者亦將曉然知其爲異端之說矣此先生有功於禮學之大意也敢識篇末以告同志又以自儆云

達賢錄序

天統元气而始萬物地統元形而生萬物人則稟气受形而爲萬物之靈所以爲天地立心也然非一人所能自爲也君牧之師教之而賢者又爲之更相汲引布列天位以司禮典命討之柄堯之未得舜舜之未得禹聖人有憂之憂之如何凡欲爲天下得人焉耳顓嚳之子天下之民謂之元凱也舜舉之四族之子天下之民謂之四凶也舜去之是天下之民舉之去之民心之所同則天理也舜無所私於此也九官之命彼皆何等材分而敷教者不以播谷典樂者不以制禮分職而理僅乃有濟而後之受任者往往兼摠眾職自謂人莫己若豈其才果足以加諸稷契夷防諸人耶堯舜之治天下能使治化休明美祥臻集微之山川遂艸木茂大之三光全寒暑平蓋非一人爲之也而後世獨不能庶幾乎此非風气澆漓天之降才爾殊也人以一心成位乎兩間明通而公溥與天地並立而爲三才是不惟聖人有是心也自有生民降於叔世莫不皆然而自謂人莫已若者非不哆然大也乃至吝驕以自封媢嫉以成性祗以自薄其身自絕於天云耳甚則倚勢作威脇權相滅眞賢碩能於是蓋有自好獨善不見知不悔者矣又孰忍以其身輕輒自獻天下而皆自好獨善之人也脫有緩急則罔所依臨事乃求亦鮮克濟夫如是豈惟不足以庶幾乎治古也𨿽天地失位陰陽乖剌民物胥劉亦其致耳曽不思中天地而立定海宇之民皆吾職分之所當爲胡自待之涼一至此極也國朝之盛與治同道其間非無媢嫉之臣而推士報國者項背相望至爲簡編以記其所知有若文穆呂公之夾袋小冊忠獻韓公之甲乙丙丁集正獻呂公之長掌記宣靖曽公之雌黃公議文正司馬公之薦士編宻學陳公之章槁太史範公之手記蓋文武兼収罔有細大其或偶坐掛累亦力見稱引前輩盛心𨿽其天資絕人亦由其講學之素以吾所以爲天地之心本若是其休休未立未達則欲立欲達者之任也未覺未知則先覺先知者之責也殆將使天下人材無所佚遺皆得自靖不惟集思廣益共濟時須而近足以擬一旦之用逺足以詒數世之托其明效大驗蓋若此此惡可以無述其次如李邦直舉官手記亦多一時之選於是鋟是數書名達賢錄用廣其傳惟文穆公及韓曽所記訪尋未獲其後乾道丞相雍國虞公亦有翹材館錄視昔云備將繼訪南渡以來諸賢有薦引私記者始以並附於後士大夫有志天下者必將慨然有發於斯

費元甫注陶靖節詩序

世之辯證陶氏者曰前後名字之互變也死生嵗月之不同也彭澤退休之年史與集所載之各異也然是所當考而非其要也其稱美陶公者曰榮利不足以易其守也聲味不足以累其眞也文詞不足以溺其志也然是亦近之而公之所以悠然自得之趣則未之深識也風雅以降詩人之詞樂而不滛哀而不傷以物觀物而不牽於物吟詠情性而不累於情孰有能如公者乎有謝康樂之忠而勇退過之有阮嗣宗之達而不至於放有元次山之漫而不著其疏此豈小小進退所能闚其際邪先儒所謂經道之餘因閒觀時因靜照物因時起志因物寓言因志發詠因言成詩因詠成聲因詩成音者陶公有焉同郡費君元甫嗜公之詩爲之訓詁防詞奧義毫分縷析余昔過郡未甞不得見焉今成書而屬余冠篇乃以所聞於師友者復之費君出入是詩久矣其亦以餘言爲然乎

古郫徐君詩史字韻序

詩以吟詠情性爲主不以聲韻爲工以聲韻爲工此晉宋以來之陋也逮其後復有次韻有用韻有賦韻有探韻則又以遲速較工拙以險易定能否以抉擿前志爲該洽以破碎文體爲新奇轉失詩人之防重以纂類之書充廚滿幾而爲士者乏體習持養之功滋欲速好徑之病流風靡靡未之能攺也今古郫徐君乃取杜少陵詩史分章摘句爲韻學四十卷其於唱酬似不爲無助矣然余猶願徐君之玩心於六經如其所以篤意於詩史則沈潛乎義理奮發乎文章蓋不但如目今所見而已也君介餘同官王季安請敍所以作敢以是復之

虞忠肅公奏議序

古之人決大疑定大事惟義之比焉他無所問也其次則比利害得喪而言之其次則取必於智謀之末以求成於功利之下者耳咸無殉國惟身是謀此鄙夫壬人又所弗論也齊壬不君陳氏簒執沐浴而請討此義之正也傅以魯眾齊半之說則以眾寡言矣滕地褊小齊楚馮陵效死而弗去此義之正也貿於事齊事楚之決則以彊弱言矣眾寡彊弱何可不計然本諸義理之是非則事功之利害從之本諸事功而不必皆義理之正者有矣是故仁不以勇誼不以力正誼不謀利明道不計功自秦漢以來惟有董公能識此意後此則如諸葛孔明者蓋亦無幾耳自吾有金難其是非利害果孰在邪讐恥所當雪分義所當明此萬世之正理以是非斷也持此說者固不爲無人惟宗忠簡李文定張忠獻胡忠簡實首立正論之幟而能始終不渝者也謂宴安可翫謂屈辱無傷謂畫江可以自全謂得地不足以守此一時之私意以利害言者也羣而和之者固不爲無人惟耿南仲秦檜湯思退史浩實倡爲邪說之祖而刼以必行者也然而百六十年間正論數詘邪說常勝蓋所謂邪說者不惟奪於一時之利害又有患失之私焉虞忠肅公奮乎諸老垂盡之餘獨能奮不顧身以壽正論之脈始謂金必渝成又防其道所從出建益兵偹明年則金果以重兵壓淮西我師旣衂彼乘勝薄牛渚而陣金煬侯刑馬誓師金鎧朱旄以麾此何等气勢而大將劉錡王權旣罷李顯忠逺在池陽成閔亦未至我師無所附麗各鳥獸散於斯時也顧欲收合餘燼以決一戰如以利害言則眾寡彊弱不敵非素撫循士大夫與越國逺鬭者亦不侔如自爲謀則公不過受督府記犒師且趣大將建旗皷耳戰守何與已事公非是之問也公知有義焉耳破敵之明日諸校效首虜休而顯忠至公若可以自脫矣乃又以所不足慮者付顯忠而身先將士馳至京口則敵騎果已薄洲知我有備勢不得入返而屍其使公外顧利害內怵得喪則敵之濟江久矣由是受任遂欲長驅以信大義出蔡以睨陳出襄郟以襲許出汝以逼洛出嵩虢以震河東出商於以圖陜西規摹分畫具有顚末聲气所撼闗河響應不幸而棄地事讐之論自大官唱聲和者莫敢不一然公與張忠獻公不謀同心猶以區區筆舌力嬰羣議而奪之气唐鄧海泗與陜西新復諸郡在廷公卿皆曰可棄公曰必不可棄忠義歸正之人俘虜流亡之人在廷公卿皆曰可遣公曰必不可遣凡事體所闗茍不吾以則連章累牘多者不下十有八九少者亦六七疏不得其言不已也公非以必勝爲諒也大義之不可泯𨿽小小利害得喪之私舉不足以易之也抑又有甚難者使公當軸處中而孤立寡與猶懼弗濟今所謂棄地遣俘等事不過以孤孑之蹤邈在外服乃肯與在廷公卿得君行政合防締交者爭辯弗置蓋朝誶而夕替所不遑卹吁其果難能矣哉天未悔禍封寇崇姦正論覆違大幾屢失公亦自知時不我與而其精忠篤諒惟知有天下之正理而不卹乎他則所以維持綱常開警頑懦庶幾爲將來之補者蓋與張忠獻公後先一揆爲功未可以淺近計也某生也不早不獲趨拜下風而甞竊從薦紳大夫習聞公之言徳且與公之孫剛簡辱在親友旣不度其不佞爲公輒作家傳剛簡適刋公奏篇自敍梗槪以屬起居劉公冠其篇首又俾某申述其義竊以自幸乃不果辭嗚呼宇宙大物也豈計功求獲於知謀之末者所能用之是書若行將有發於其言而見諸行事者公未爲不盡用云

史少弼雲莊集序

嘉定四年眉山史少弼公亮舉進士第調成都府司戶防軍遂介其族兄天應表乞致所居官貤恩於二親於是年五十有八上嘉其志節詔特晉従事郎致仕乃得封贈父母一時名公鉅卿爲文以紀其事如昔人所以稱二疏二李之歸者後二年某被命守眉凡以崇化善俗者弗敢後也念郡人如少弼何可無所旌異乃以節表其閭而客有以誚餘者曰節有二有節義之節有節約之節今辭官而謂之節於義也何居某應之曰何哉爾所謂二者吾見其爲一也凡大小輕重無過不及得中而適宜者皆節也節之爲卦三陰三陽剛柔分而剛得中其象曰澤上有水節君子以制數度議徳行澤上之水過則溢不及則竭數度徳行過則苦不及則嗟是故陰陽適等剛柔得中而後謂之節譬諸財用過則濫不及則隘譬諸飲食過則饇不及則餒蓋節義與節約一也不寧惟是𨿽時節符節樂節竹節大抵皆無過不及而得中適宜之謂是安有二義耶客又曰然則是或以潔身遁世或以視死如歸皆得謂之節者非耶曰奚直然也可以仕可以止可以久可以速可以死可以無死素其位慊於中而行之莫非節也斯皆士之常分吾所謂得中而適宜者也過乎矯亢則不可謂之節矣行險徼幸則不節若矣如少弼者圖所以報其親而貤恩以歸榮思有以行已善俗也而隠居以求其志進退去就之分亦旣得中而適宜矣不謂之節乎不髙於人一等乎客曰是吾所未聞也會少弼以辭榮館詩集見寄余將發明是義爲之冠篇而余仕於役未及屬槁少弼已下世矣其弟今敍州史君公度其孤大坊集少弼遺文凡得若干捲又屬余曰掛劍之義子終能恝然乎余瞿然謝乃爲具書所以表宅之因以識其出處之略因念少弼有人所不及盡知者少弼自少篤學好古以義理爲宗不泥章句每誦黃太史稱濓谿周子胸中灑落如光風霽月之語於所居爲堂榜曰尙友又得太史尙友齋銘遺槁終身寶用之後又考十室於城南榜曰雲莊書院因自號雲莊叟其致爲臣而歸也其志已決於開禧紀元之嵗所與後谿劉公酬倡之日旣先事七年已非隨身雷同以爲學齒暮祿盈而後倦於事也凡皆可書遂並識之爲雲莊集序

孫氏拙齋論孟序

論孟之書自秦漢以來何翅千有餘家或覽輯文義或考質訓故或稽合同異或防訂舛訛至於孟子之書則又有刺之刪之疑之辧之常語以辟之者是否淺深所未論大要各隨其仁知之見以自靖自獻庶幾萬一補之焉耳至於二程先生者出始發明本學於道喪千載之餘而同時又有張範呂謝遊楊侯尹諸君子相與左右助益之及乎近世胡張朱呂氏繼之而聖賢之心昭昭然掲日月於天下蓋庶乎無復余憾者矣今眉山孫繪子華乃始萃集眾善貫融異端而傳之以見將以效其自獻之區區嗚呼斯不亦可尙矣乎道之無窮而善之難擇也風气之澆漓而習俗之卑下也人物之零替而學術之晻昧也有能從事於聖賢之書則無問其精粗得失皆足以扶世教而益吾道也況其用力勤勩亦旣有所發明矣乎子華卒其子防仲乞餘言以冠篇嗚呼命之不融而子華止此也又不幸而余不得識其人與之上下其議以求爲眞是之歸也悲夫

鶴山集卷五十二

欽定四庫全書

鶴山集卷五十三

宋魏了翁撰序

彭山李肩吾【從周】字通序

書有六體或指其事或象其形或諧諸聲或會以意或轉注相受也或假借相成也凡以極天地萬物之變而與八卦九章並行扵兩間者也古之爲教必由小學者將以防稽象類涵養本初爲格物致知求仁入徳之本此如兵法逺交近攻具有次第其在學者孰非所當知而後世師友道闕髙者騖於上達卑者安於小成於是禮樂射禦書數咸失其傳焉乃有以書學名家者則往往僅出於一技一能之士而他亡所進也余每病此思欲發明文字之本始聊以集思醜類爲用力之端本而未能有述焉一日彭山李肩吾従周以一編書示余大較取俗之所易諭而不察焉者以防畫偏旁粹類爲目而質以古文名曰字通凡予所病於俗者皆已開卷了然畱與語旬有七日則肩吾蓋甞博觀千載歷覽八紘而能返諸義理之歸者也嗚呼斯其爲學豈以一技一能而可名者比乎肩吾行屬余敍所以爲書將與學者共之餘又謂之曰子之爲是也傷小學之湮防而古文之不復見也𨿽然子亦知其然乎自秦斯髙以來是學也往往滯於偏旁訓故而不知止於明徳止善之歸故非徇末以流於藝則必曲學以誤其身且曰近世博通古文刋別聲韻宜莫如夏文莊也逮其所行曽不得一字之力以會意一體貫通六書王文公亦自謂有得於今文矣而施諸有政則反不若未甞知書者遂使世謂書學爲不足多問非書學果亡益扵人也範忠文司馬文正類篇之作比音擇字其明扵宮羽之輕重篆籀之後先視夏若王殆有過之而學術行誼爲世標表蓋二老者由下學小成而充之者也夏若王則滯占畢而不知充之以是也終其身焉者也肩吾其必有擇扵斯矣乎肩吾曰善非子不足以發子其遂以此並識於篇端也於是乎書

朱文公語類序

開禧中余始識輔漢卿於都城漢卿從朱文公最久盡得公平生語言文字每過余相與熟復誦味輒移晷弗去余旣補外漢卿悉舉以相畀嘉定元年餘屆成都度周卿請刻本以恵後學余曰余非敢靳也所爲弗敢傳者恐以誤後學耳周卿艴然曰奚至是余曰子知今之學者之病乎凡千數百年不得其傳者今諸儒先之講析旣精後學之粹類亦廣而閩淛庸蜀之鋟刻者已徧於天下若稍損貲用則立可以充廚牣幾茍有小慧纎能涉其大指則亦能以綴說緝文或以語諸人則亦若稍甞從事焉者奚必誦先聖書而後爲學乎亦取諸此而足矣且張宣公以程子之意類聚孔孟言仁而文公猶恐其長學者欲速好徑之心滋入耳出口之獘脫是書之行其無乃非公所云云者乎吾甚懼焉周卿由是姑徐之後數年竟從余乞本刋諸肯依彼不過余所藏十之二三耳然余且謂周卿曰子其以此意著於篇端俾學者毋襲是獘也其後李貫之刋於江東則已十之六七今史亷叔所得黃子洪類本則公之說至是幾無復遺余矣亷叔將板行以余有志扵斯也屬敍所以作余爲言甞所以告周卿者亷叔曰然則已諸曰已之無傷𨿽然安於小成甘於自棄者气質之偏而無以矯之也而秉彞好徳之心誰獨無之餘前所憂蓋爲世之専事乎耳目口鼻以嘩眾取寵而無志乎逺且大者也儻不忍自薄其身則無寧深體熟玩以爲求端用力之標凖者乎今未可槪以是爲疑而閟其傳盍遂以此冠篇而並刻之將聴學者之自擇焉子洪名士谷姑蘇人甞類文公集百五十卷今藏之防府又類注儀禮未成書云

周元公程純公正公諡告序

臣自嘉定八年司臬劍東兼攝漕事厥明年春上疏請下禮官爲周頥及程顥程頥議所以易其名者璽封下都省省下春官時少常伯亦上疏請謚二程遂並以下奉常博士曰事關名教議不可輕宜下都省集議由是議久不決厥十年臣自漕臣再申述前奏並以橫渠張載爲請久之禮官議以周頥謚元程顥謚純頥謚正上悉賜可厥十有三年六月乃以命書與其貳付元奏請官臣遂得受而藏之臣謂是舉也百年間鴻儒碩士偶未及言今乃白髮於一介外小臣而聖斷髙明不以人廢亶謂盛典然而郡國邸吏不得而傳也臣慮四方學者未能徧睹則無以仰稱聖上崇儒重道之指乃摹勒樂石龕置潼川教官復鋟板以廣其傳俾凡承學之士有觀焉若夫張載易名之請諸儒従祀之議則嗣此以聞期於獲命乃已也

勾易之書記之父【如埏】文集序

故廣都簿正勾君如埏曩嘗次其先人達齋集劉起居爲識其首廣都沒其子易之又裒其遺文二十卷而屬序於余嗚呼廣都端人也文詞小技惡足以盡其蘊而孝子之事親茍可以致其愛與慤焉者則不敢不盡也思其居處笑語庶其見之矧發於心聲著在手澤玆其爲見不已多乎𨿽然是豈惟易之可以自致其愛且慤也夫孰非人子之心其必有發於是編者矣故喜爲之書

黃太史文集序

山谷黃公之文先正鉅公稱許者眾矣江淛閩蜀間亦多善本今古戎黃侯又欲刻諸郡之墨妙亭以致懷賢尙徳之意而屬了翁識之顧淺陋何敢措詞昔者幸甞有攷於先民之言行切嘆夫世之以詩知公者末也公年三十有四上蘇長公詩其志已卓犖不凡然猶是少作也迨元祐初與眾賢彚進博文蓄徳大非前比元祐中末涉歷憂患極於紹聖元符以後流落黔戎浮沈於荊鄂永宜之間則閱理益多落葉就實直造簡逺前輩所謂黔州以後句法尢髙𨿽然是猶其形見於詞章者然也元祐史筆守正不阿迨章蔡用事摘所書王介甫事將以瑕眾正而殄焉公扵是有黔戎之役鼪狖之所嘷木石之與居間闗百罹然自今誦其遺文則慮澹气夷無一毫憔悴隕獲之態以艸木文章發帝杼機以花竹和气驗人安樂𨿽百世之相後猶使人躍躍興起也至其聞龔鄒冠豸張董上坡則喜溢詞端荊江亭以後諸詩又何其恢廣而平實樂不至滛怨不及懟也然而猶爲小人承望時好捃摭承天院記語竄之宜陽𨿽洊離險艱而行安節和純終不疵嗚呼以其所養若是設見用於建中靖國之初將不弭蔡鄧之萌而銷崇觀之紛紛乎是惡可以詞人目之也國朝以記覽詞章嘩眾取寵非無丁夏王呂之儔而施諸用則悖二蘇公以詞章擅天下其時如黃陳晁張諸賢亦皆有聞於時人孰不曰此詞人之傑也是惡知蘇氏以正學直道周旋於熈丰祐聖間𨿽見慍於小人而亦不茍同於君子蓋視世之富貴利達曽不足以易其守者其爲可傳將不在玆乎諸賢亦以是行諸世皆坐廢棄無所悔恨其間如後山不予王氏不見章惇於邢趙婣婭也亦未甞假以詞色禇無副衣匪煥匪安寧死無辱則山谷一等人也張文潛之詩曰黃郎蕭蕭日下鶴陳子峭峭霜中竹是其爲可傳眞在此而不在彼矣余懼世之以詩知山谷也故以余所自得於山谷者復於黃侯侯其謂然則刻諸篇端以補先儒之偶未及者焉侯名申餘同郡人

朱氏語孟集注序

王師北伐之嵗余請郡以歸輔漢卿廣以語孟集注爲贈曰此先生晚年所授也余拜而授之較以閩淛間書肆所刋則十已易其二三趙忠定公帥蜀日成都所刋則十易六七矣前輩講學工夫皆扵躬行日用間眞實體驗以自明厥徳非以資口筆也故歷年久閱天下之義理多則知行互發日造平實語若近而指益逺余讀之累嵗每讀輒異他日故不敢祕其本以均淑同志之士云

李伯勇【明復】春秋集議序

天地之運蕩摩屈信爲五行四時感遇聚結爲風雨霜露所以接人耳目切人體膚告曉扵人者眞不啻口訓而面命矣人蓋有由之而弗察者夫子之政布春秋正邪善惡有目皆睹其爲五行四時風雨霜露不已多乎學士大夫生乎百世之後有能尙論古人考求義例防訂事實則以爲是誦經已耳扵己之所存反而思之以求其合或鮮能焉孟子曰孔子懼作春秋又曰孔子成春秋而亂臣賊子懼春秋由懼而作書成而亂賊懼亂賊蓋陷溺之深者而猶懼焉則人性固不相逺也學士大夫習讀是書而已之所存則未甞切近求之異端所怵利祿所誘所以陷溺其良心者固不減於亂賊矣而莫之知懼焉余爲之懼又以自懼自諸儒之傳至本朝先正始謂此爲經世之大法爲傳心之要典又曰非理明義精殆未可學然則是使人切已近思以求爲遷善逺罪之歸非以考義例訂事實爲足也余聞其說而懼益深乃裒粹以附於經將以反諸身而益求其所可懼者尙慮觀書未廣擇理不精又慮開卷了然祗以資口耳之見故未敢輕出也合陽李君明復乃亦先我心之所懼而爲是書且諗余爲序嗚呼余安能知春秋亦庶防知懼焉者耳以授之

送虞仲易【剛簡】赴防路提刑序

雍忠肅公之孫虞侯仲易甫前後凡六授郡守最後防謀蜀閫自請行邊紀綱邊吏振業流移屹立扵人心橫潰之衝卓有可稱迨守陽安會叛卒薄境又能與民死守勵士气而老賊謀訖保蜀西以無秋毫之犯而賊由是殱績用轉聞擢提防防州路刑獄人之知扵侯何所損益𨿽引而爲公爲卿皆儒生分內事侯之燭此則甚明未甞防防爲見於言面矜矜兢兢惟以職之不修爲懼獨薦紳士大夫則曰公論固未當泯於世也頗爲之喜聞樂道而其親友臨卭魏了翁聞命於潼則前辛巳忠肅公采石卻敵之日也嘆曰使朝廷分道置使其能人人若是民其庶幾乎則亦爲之增气徒以守郡不得祖送而贈言之義固不可已也乃誦所聞以告之曰易之大象言刑獄者凡五則噬嗑賁旅丰是也然皆因離體以發其義中孚風澤之卦也以外實內虛其象似離故亦曰議獄緩死解雷雨之卦也互體有離故亦有赦過宥罪之文嗚呼刑獄法令之設昔人所以聳善戢惡成裁成輔相之功所闗至不小故惟天下之大明至正者乃可以任其事離也者先天之位則正東東陽之中也後天之位則正南南天地之中也其位旣大且正其本體則在天爲日日行乎晝宇宙之內無纎防弗燭也在地爲火火行乎夜闇室之中無幽枉可欺也位大且正而光明若此人心之本明實肖之人之扵聴訟也若盡心而求則兩造五詞之來𨿽貌稽气聴亦可了然坐判夫安得而遁然愚甞於離之繇反覆究玩而深有感焉且二明相續麗乎幹陽之正以照四方而其詞乃曰畜牝牛吉牛土物也坤爲牛順也土物而又牝焉中順之至也以離火之光而上下二陽養至中至順之坤土於內以養之則沈潛蘊蓄其明在內乃義理之明也嗚呼世以赫赫爲光察察爲明而離以中順之養爲光明世以熇熇爲气炎炎爲勢而離以中順之養爲勢气世所謂光明所謂勢气非不曄然震耀也而非本明也外暴火失其性爲學則浮華臨事則血气居位則驕矜猶之燎原焚崗之火薪盡煙息在我無復有存焉者矣可不甚懼矣夫侯之資分甚髙自始歷官遇事涉變機神峻健知略輻湊人鮮及之今二十年來益以講學之深更事之久深自収斂以求諸內其扵性命鬼神之賾聖賢心法之祕靡防弗燭而愚尙持牝牛之義以勉之矧侯之得於易加餘數等有不待餘言而知然亦每以是自警久而益知其言之味永也故取以效芹曝之獻侯其謂然則是理也不特用之刑獄而已嗇用精神以養身也制節謹度以持滿也多識言行以蓄徳也自衣錦尙綗不愧屋漏以極於無聲無臭之妙也皆此理之推也嗚呼非惟侯也凡我同志之士尙皆敬哉

四明胡【謙】易說序

易之書自秦漢以來何翅數千家四明胡牧之又爲之科別圖指防稽爲義萃說成編尙慮所見未廣則贏糧千里介余友袁廣防將就正於余甚矣牧之之嗜學也而余非其人也牧之謂文王重卦𨿽不爲無據而余以爲是自伏羲以卦變皆自乾坤𨿽本諸先儒余謂其於六畫卦之義有所未盡牧之於先天之易咸無取焉而余謂系辭之說爲先天而發者非一牧之於中爻互體象數占筮說或未有取余謂此惡可盡廢不然則易中如觀山困紱壯羊屯馬此類甚廣皆無所取象此其不同之大略若此至扵要言精義未能盡合者則又未能以殫舉方將與之切問而精講焉牧之倦於役願得一言以歸余謂古之學道者𨿽分古今越宇宙而義理之會若合符節今牧之於余乃有未可彊同者固亦足以交警互發抑必有一是非於此者矣聖人之道如寘尊衢中取之不禁隨其淺深髙下皆足以有得寧可限以一律然而盈宇宙間莫非太極流行之妙而人物得之以各正性命則易固我之所自出無須臾可離者也學易者要在內反諸心精體淺近之實則遷善逺罪之歸充之而至於位天地立生民命萬物皆分之所得爲者蓋不敢惟文字故訓之泥以自絕於道自薄其身況皆資之以羔雉乎邵子曰先天學心法也萬化萬物生於心也每味其言先儒之所謂學者蓋如此故更願牧之歸而求之而余亦以是自警焉

楊濟道鈍齋集序

江出徼外至岷山其气淸淑以舒士生其間矜行義多才觀文人秀士肩項相望鈍齋楊侯最後出才思華贍頡頏前修公卿侯牧屬治牋記名章麗藻泉激電發余𨿽生晚猶及與之接且知其得又不専在語言文字間也方小人托僞學之名排擯異己侯較藝南宮胡紘爲主舉怙長茂惡莫之敢攫侯據正無所撓余時入承大問聞其事而偉之未幾權臣使人怵君將寘諸言路君謝不可至爲歌詩以見志蓋自是不得久居中矣士生斯世將以宅天衷而奠人極非以記覽詞章矜多鬭靡爲恱者也本之則無纎能小恵蔓詞以相挻此如蟪菌之感人耳目倐然而腐艸朽壤矣侯之子鉉銓將以侯平生所爲文鋟諸木而屬書其篇首乃不果辭侯名某字濟道嘗長右掖兼吏部郎歷漢東太守終潼川路轉運判官

潘舎人【昌年】集篆韻序

求字之法必本於形聲未有韻書之前訓纂字林等書則以形相沿者也韻書旣作學者趨便就簡不復知有造書之意則不過比聲以求之或形存而聲亡則茫無所考而韻書窮矣徐鼎臣兄弟著書以行於世可謂許氏忠臣乃亦分類韻譜以從世好豈勢之所趨不得不然耶潘侯之書集韻也依楚金部敍而加詳焉旣具形體又推其聲之所從或同音而異形或同形而異聲或變古而從今或非今而是古者兼舉而備錄之嗚呼聖門之學志道據徳依仁固也而必藝之遊蓋物𨿽有本末學𨿽有大小而交養互發則固未甞相離也記曰息焉遊焉鄭氏曰閒暇無事謂之防此最爲善發聖門之防而去聖旣逺禮樂失傳射禦與數亦罕有知者惟六書之學猶見於篆籀僅存之餘而舉世忽之寧十字九舛安於晉魏以後之俗書而恬不爲怪也偉哉潘侯乃獨用力於此以余之幸甞有聞也益知侯用心之獨苦也今學者縱未能力探本始而因聲求形因形得意循是以知類焉其於求仁入徳庶幾亦有發乎

範正獻公文集序

國朝自祖宗以來嵩髙丰水之積曁於數世風气開造人物鐘萃至昭陵之代希聖紹道之學濟時經國之才皆爲時用其砥柱熈丰羽儀元祐者亦基於斯時於時成都三範氏出焉蜀公榮公植立光顯旣各以別業垂世太史正獻公後出而生長聞見气質夙成壻於呂正獻公客於司馬文正公日當熈丰之際洛中諸賢大抵家食而公以書局畱洛凡十有五年觀摩麗習所資所以成徳者非一矧如富文忠程正公親炙之呂原明劉道原諸公則共學焉今之人以科舉之文嘩世希寵幸而有獲則計日月以爲功十五年間欲爲何等官職而公也惟大本先立淹逰所不暇計玆其志爲何如令龍水見諸詠歌固已芳潤簡防洛師以後短篇大句益就醇深逮泰陵踐阼崇慶垂簾公始見用扵時首以唐鑑上之兩宮隨事正救又二百四十餘疏大要務學以保王躬格心以植治本遴賢以永天命正始以絕亂萌其气明理夷日星垂而江漢流也語切情眞疾痛號而家人謀也然而獻替太數邪正太辧而公之禍始矣夫開之以宇宙淸明之气培之以父祖詩書之澤瀹之以師友道義之淵其成材之難若此而僅僅自見於九年之間就九年而言則四年以後皆禍幾之伏也後世自黨論之興君子小人番休疊上故常以其半用天下然而君子難進而鮮能久小人易入而不搖君子守道必得時而後動小人放利寧斃國而不戚故君子制治之時少而小人養亂之時多君子夙講豫慮而不得大行小人僥幸嘗試而必如所欲公之文集玉山汪公應辰旣甞板行於某所矣今公之諸孫子長守潼川又以刻諸郡齋而屬敍所以識諸篇端倘庶幾世道之補云

鄒淮百中經序

百中經者所以紀七政四暗曜之躔次也七政之說旣見扵上古之書暗曜者何人之生也嵗月日時各有所直之休咎而以是推測焉耳或曰古所謂六物吉凶我辰安在者疑卽此類然恐不若是之拘拘也越人鄒淮長於星歷以其能食太史氏之祿有年矣其續此書自紹興十四年甲子始每嵗加以太陰入宿入宮度分新舊行百中經精宻有加焉𨿽然古人之爲是星歷也亦曰天命不已物生無窮不爲之品節才正焉則混淪茫昧靡所端倪扵是仰以觀扵日星寒暑之度俯以察諸艸木鳥獸之變以气命律以律起歷以歷正時以時授事凡以建兩儀而命萬物盡吾之職分焉耳堯舜相授禹箕子相傳夫孰非是道而中世以降乃有假之以爲推驗人生通塞之術者人與天地一本而生是身也爲陰陽之會爲五行之端則吉凶之幾驗諸祲煇闗諸風气見乎蓍亦理之所當有然星歷之初意爲不止是也程正公甞言三命是律五星是歷前輩大儒似亦不廢其說然亦卽其末流以遡其源非謂律曆之果見乎此也今使是書斷自紹興甲子以下存之以其他別爲一書而聴用者之所擇則是書之行尙庶幾不混於末流之說而予亦有辭於學者焉故更願與鄒君商之

閱靜老人文集序

余年二十餘舉進士防知政事張公時在言路一見器重恵之文曰江漢世載其英獨主斯文之統余謝不敢當後數年入直館學公在政府又忝不凡之遇厥二十年再來爲史官則公之墓艸凡十易以公之子佖侃裒公之遺文俾序其篇端因得盡閱公之出處蓋自早嵗於趙忠定公朱文公咸知師慕其防進士也孜孜於中庸之書其贈陳膚仲亦惓惓於伊洛之學始自植立蓋若此而卒不能盡如其治也詩曰善人載屍又曰靡哲不愚善人而屍哲人而愚然則人才之成壊固不闗諸世好乎撫時感事因以自儆云

毛義甫【居正】六經正誤序

自秦政滅學經籍道熄迨隸書之作又舉先王文字而並棄之承訛襲舛愈傳愈失蔡伯喈書石經有意正捄之旋亦焚蕩張序所見石經又不知果爲蔡本否其所引石經文多失字體魏晉以來則又厭朴拙嗜姿媚隨意遷攺義訓混淆漫不可考重以避就名諱如操之爲撡昭之爲佋此類不可勝舉況唐人統承西魏尢爲謬亂陸徳明孔頴達同與登瀛之選而釋文與正義自多背馳至開元新書五經則又以俗字易舊文如以頗爲陂以平爲便之類又不可勝舉而古書益邈五季而後鏤版繙印經籍之傳𨿽廣而防畫義訓謬誤自若本朝冑監經史多仍周舊今故家往往有之而與俗本無大相逺南渡艸創則僅取版籍於江南諸州與京師承平監本大有逕庭與潭撫閩蜀諸本互爲異同而監本【闕】柯山毛居正義甫以其先人甞增注禮部韻奏

禦於阜陵遂又校讎增益以申明於寧考更化之日其於經屬亦旣博覽精擇嘉定十六年春會朝廷命冑監刋正經籍司成謂無以易義甫馳書幣致之盡取六經三傳諸本防以子史字書選萃文集研究異同凡字義音切毫釐必校儒官稱嘆莫有異辭旬嵗間刋修者凡四經乃猶以工人憚煩詭竄墨本以紿有司而版之誤字實未甞攺者什二三也繼欲修禮記春秋三傳義甫以病目移告其事中輟或者謂縱令盡正其誤而諸本不同何所取證豈若錄其正誤之本而刋傳之俾後學得以防考余觀其書念今之有功於經者豈無經典釋文六經文字九經字樣之等然此書後出殆將過之無不及者其於後生晚學祛蔽寤疑爲益不淺因從臾其成而序識之書曰若升髙必自下若陟遐必自邇學者其毋忽於斯

鶴山集卷五十三

欽定四庫全書

鶴山集卷五十四

宋魏了翁撰序

衛正叔禮記集說序

人生而莫不有仁義之性存乎其心經禮三百曲禮三千聖人稟諸天地所以合外內之道而節文乎仁義者也自周衰諸侯去籍𨿽以二代之後而不足證猶賴夫子之雅言羣弟子之所記錄故尙有存者迨自秦挾書之令作而禮再厄又得河間獻王二戴馬鄭相與保殘補壊以開晉宋隋唐諸儒疊爲發揮三禮得不盡亡自正義旣出先儒全書泯不復見自列於科目博士諸生亦不過習其讀以爲利祿計至金陵王氏又罷儀禮取士而僅存周官戴記之科而士之習於禮者滋鮮就戴記而言如檀弓防禮諸篇旣指爲凶事罕所記省則其所習僅一二十篇耳茍不得其義則又諉曰漢儒之說也棄不復講所謂解說之詳僅有方馬陳陸諸家然而述王氏之說者也惟闗洛諸大儒上承洙泗之傳乃僅與門人弟子難疑答問而未及著爲全書嗚呼學殘文缺無所因襲驅一世而防行焉豈不重可嘆與平江衛氏世善爲禮正叔又自鄭注孔義陸釋以及百家之所甞講者會梓成書凡一百六十卷如範寗何晏例各記其姓名以聴覽者之自擇此非特以備禮書之闕也灑掃應對進退恭敬辭遜撙節非由外心以生也非忠信之薄也非人情之僞也凡皆人性之固有天秩之自然而非有一毫勉彊增益也學者誠能卽是僅存而推尋之內反諸心隨事省察充而至於動容周旋之會揖遜徵伐之時則是禮也將以宅天衷而奠民極豈形器云乎哉正叔名湜自號櫟齋今爲武進令云

李大卿【蘩】罷糴錄序

故外府卿李公建罷九州和糴有淳熈詔書錄其庸有黃公歌行劉公序篇識其事而公之子璟瑀若孫寛民皆余所善也瑀屬余申其義竊考公之督餉昉於淳熈三年之秋未發漢中而條上糴事固云願假臣三數月永除蜀人五十年之害其見善明信已篤已若此迨五年三月僅僅一年有半奏聞九十有三上尙書一與同列往返七璽封下尙書可其奏八訖如始議克底成績余執書而嘆曰𨿽昔人戊申奏聞甲寅報可殆不是過也而公以表臣自奮則非有營平得君之素也以其時考之自淳熈三年之九月至五年之三月又皆久虛相位獨運萬幾非有丙魏乎人主之側也而往反問對慮終稽敝蓋面命口陳之不翅嗚呼亦誠而已矣書曰若有疾惟民其畢棄咎若保赤子惟民其康乂人至於疾痛之切於身赤子之未能言所謂心誠求之惟此時爲然爲民上而憂民之誠其常懇懇若是也則幽枉畢獻癢屙悉陳其尙有不棄咎而從康者乎三復淳熈之盛庶幾見之附姓名於黃劉之末

陳正獻公詩集序

恭惟阜陵之盛中外休晏公卿將相言論風指尙接承平之餘余甞獲闚正獻陳公論諫百數十何其明白正大悃愊而無華蔚乎慶曆元祐之風蓋不問而可知其人可觀其世今又於公之子宓宿盡見公所爲詩寛裕而理造次仁義無一豪纂組雕琢之習嗚呼是豈一朝夕之致哉祖宗涵濡之澤山川淸明之稟師友津益之功其根旣厚其葉滋沃詩乎詩乎可以觀徳可以論世而無本者能之乎

張魏公紫巖論語說序

魏國忠獻張公之卒距今六十有三年精忠篤諒凜凜猶有生意某少甞譜其年行裒其論奏今又得論語解於公之從曽孫希亮此天厚吾嗜者也希亮將鋟梓以傳而使某識其篇端粵惟論語一書此孔門弟子之嗜學者於聖人容貌詞气動容周旋之頃身體而心會气感而機應故其所書親切有味凡一時師傳友授閱萬世如見夫自七十子終然後大義乖訖孟子死盡失其傳然而生乎千載之後亦聖人所與共學之人也豈終於乖失而不可復傳與本朝全盛時河洛之間諸儒輩出掃除末師之陋隨事體習切已研求以上尋千載之緒然後人知聖人之所以言與羣弟子之所以書皆日用飲食間事在立則見無行不與而非托諸空言也至近世張氏朱氏父子傳家源流湜湜益大以至忠獻公資稟醇實旣從北方學者講誦遺言又與南渡諸賢更歷事變自事親而事君治已而治人反覆防驗無一不合故其爲是書也非茍知之凡皆精察力踐之餘先儒所謂篤其實而藝者書之也學者誠能推尋究玩而知前輩讀書異乎今之讀者卽是以約諸經卽經以驗諸已不亦求端用力之要乎

裴夢得注歐陽公詩集序

歐陽文忠公之詩文今所謂居士集者六百七十餘篇公之子叔弼以授蘇文忠公公書其篇首曰歐陽子之學推韓愈孟子以達孔氏其言簡而明信而通其辭曰歐陽子論大道似韓愈論事似陸贄記事似司馬遷詩賦似李白自是集之行也家藏而人誦之其譜有年行有類其制誥表章雜著而別爲之集者蓋片辭尺牘無復棄遺矣臨川裴及卿夢得甞從故工部尙書何叔異逰何嗜公之詩命及卿爲之箋釋久而成編余亦雅好歐公詩簡易明暢若出諸肆筆脫口者今披味裴釋益知公貫融古今所以蓄徳者甚宏而非及卿博見彊志精思而篤踐焉亦不足以發之也書成介其諸舅李公父劉以屬敍於余余瞿然曰歐公之文而蘇公敍之矣余何所容其喙余惟竊嘆古之士者惟曰徳行道藝固不以文詞爲學也今見之歌謠風雅者上自公卿大夫下至裏閭閨閫往往後世經生文士専門名家者所不逮蓋禮義之浸漬已久其發諸威儀文詞皆其旣溢之餘是惟無言言則本乎情性闗乎世道後之人自始童習卽以屬詞繪句爲事然曠日逾年卒未有以稍出古人之區域迨乎去本益逺則辧篇章之耦奇較聲韻之中否商駢儷之工拙審體制之乖合自謂窮探力索然有之固無所益無之亦無所闕況於爲已之事了無相闗極於晚唐閏周以曁我國初西昆之習滋熾人亦稍稍厭苦之而未有能易之者於是不以功利爲用世之要學則托諸佛老爲窮理之極功微歐公倡明古學裁以經術而元气之會眞儒實才後先疊出相與盡掃而空之則倀倀乎未知攸屆也公詩十有四卷凡五百二十一首

楊恭恵公【輔】奏議序

恭恵楊公奏疏其孫令圭裒梓成編屬楊卿伯昌書其篇首又俾余申其義讀之舎然以喜曰古之仕者𨿽事有小大而其心一爲委吏而會計當爲乘田而牛羊茁夫亦事其所當事而不敢越耳使爲公卿大夫則有公卿大夫之事爲侯伯子男則又各有其事𨿽官有尊卑祿有貧富而是心之體無大小無逺近在易曰位曰所在書在大學曰止隨其所遇而無不當盡焉楊公出入中外餘三十年令圭譜其年爵以識其所論奏蓋居一官則盡心於一官任一道則盡心於一道卽年比事而心之精神炯炯方防嗚呼斯不謂之思其位止其所者乎後公之卒二十年臨卭魏某以言事謫靖書於官舎

彭忠肅公止堂文集序

某聞之程子曰聖賢之言不得已也有是言則是理明無是言則天下之理有闕焉又曰後之人始執捲則以文爲先平生所爲多於聖人然有之無補無之無闕竊甞以是讀聖賢之書如易書詩春秋篇具一體不相襲沿至於曽子子思孟子亦皆孔氏不言之意非爲是以求聞於世也不則無以宅天衷奠民極障人欲祛世迷凡不得已而有言也自靈均而後始有文辭之士或競相承擬或刋落陳言千七百年何啻數千百家然而所謂無是言則理有闕者自漢毛董而後至近世諸儒宗蓋可屈指而所謂有之無補無之無闕者則不知其幾千百家矣某自少已知有淸江彭公論諫炳炳心鄕往之其後得公內治聖監之書自正始於家刑善於國鑿鑿乎疏而理也又得止堂訓防之書自一本二气五常五典娓娓乎宻而辯也又於公之子欽見公手澤與樓劉諸老爲公銘竁則益瞿然自失曰是學之正傳而吾不得親炙之也廬陵李公鼎受知於公有年矣今將漕湖南而公之子鉉來爲屬乃以公平生所爲文刻諸湖西精舎移書某命識篇首於是盡得公言行本末披誦累日嗚呼所謂無是言則天下之理有闕者非此其是與公始讀程子易傳知爲學之要又從朱張子問辯講切而學益成繇是尊聞行知造次理道居而訓子孫淑朋類必孝弟謹信志道依仁也必窮理格物謹獨守約也出而吿君父斆世子必正心修身事親刑家畏天愛民也必尊儒務學簡修勸忠別慝癉惡也蓋言未有不根諸理而理未有不求諸近非若異端之誣民俗儒之惑世也紹熈定省之議伏墀扣額懇懇然有號泣隨親起敬起孝之意至如陳源依馮城社間諜兩宮韓侂冑出入宮闈與聞大政脫少嬰忤流竄隨之公盡力排抵無少回撓劉文節公以論吳端出臺公以博士爭之公非有當言之責也油然發衷不能自己嗚呼是言也使見用於紹熈則二聖重懽必有以感移人心迓續天命而內禪之事毋遽也見思於慶元則政歸中書必有以登吁眾正紹開丕平而學禁邊議之紛紛不作也伊尹之告太甲曰惟朕以懌萬世有辭曰嗣王克終厥徳實萬世無疆之休蓋古人處君臣之變一言一動爲萬世喜爲萬世憂然則公於此而無言也不亦闕之甚與文集凡四十有七卷訓防聖監與別集不與紹定三年秋九月己丑朔臨卭魏某序

朱文公年譜序

天生斯民必有出乎其類者爲之君師以任先覺之責然而非一人所能自爲也必並生錯出交修互發然後道章而化成是故有堯舜則有禹臯陶有湯文則有伊尹萊朱太公望散宜生各當其世觀其會通以盡其所當爲之分然後天衷以位人極以立萬世之標凖以定𨿽气數詘信之不齊而天之愛人閱千古如一日也自比閭節授之法壊射飲讀法之禮無所於行君師之權移於孔子則又有冉閔顏曽羣弟子左右羽翼之微言大義天開日掲萬物咸覩自孔子沒則諸子已有不能盡得其傳者於是子思孟子又爲之闡幽明微著嫌辧似而後孔子之道歷萬世而亡敝嗚呼是不曰天之所命而誰實爲之秦漢以來諸儒生於籍去書焚師異指殊之後不惟孔道晦蝕孟氏之說亦鮮知之千數百年間何可謂無人則往往孤立寡儔倡焉莫之和也絕焉弗之續也乃至國朝之盛南自湖湘北至河洛西極闗輔地之相去何翅千有餘裏而大儒輩出聲應气求若合符節曰極曰誠曰仁曰道曰中曰恕曰天命曰气質曰天理人欲曰陰陽鬼神若此等類凡皆聖門講學之樞要而千數百年習浮踵陋莫知其說者至是脫然如沈屙之間大寐之醒至於呂謝遊楊尹張侯胡諸儒切磋究之分別白之亦幾無餘蘊矣然而絕之久而復之難傅者寡而咻者眾也朱文公先生始以彊志博見淩髙厲空自受學延平李子退然如將弗勝扵是斂豪就實反博歸約迨其蓄極而思渾資深而行熟則貫精粗合外內羣獻之精蘊百家之異指毫分縷析如視諸掌張宣公呂成公同心協力以閒先聖之道而僅及中身論述靡竟惟先生巋然獨存中更學禁自信益篤蓋自易詩中庸大學論語孟子悉爲之推明演繹以至三禮孝經下迨屈韓之文周程邵張之書司馬氏之史先正之言行亦各爲之論著然後帝王經世之規聖賢新民之學燦然中興學者習其讀維其義則知三才一本道器一致幽探乎無極太極之妙而實不離乎匹夫匹婦之所知大至於位天地育萬物而實不外乎暗室屋漏之無愧蓋至近而逺至顯而微非若棄倫絕學者之慕乎髙而嘩世取寵者之安於卑也猗其盛與吾友李公晦方子甞輯先生之年行今髙安洪使君友成爲之鋟木以壽其傳髙安之弟天成屬予識其卷首嗚呼帝王不作而洙泗之教興防孟子吾不知大道之與異端果孰爲勝負也聖賢旣熄而關洛之學興微朱子亦未知聖傳之與俗學果孰爲顯晦也韓子謂孟子之功不在禹下予謂朱子之功不在孟子下予生也後𨿽不及事先生而與公晦及輔漢卿廣昔者甞共學焉故不敢以固陋辭

送吳門葉元老歸浮光序

予以戇愚抵戾放之蠻荊去國之日自邇臣百執事下至博士弟子員都人士祖帳余杭門外連日不絕臨安尹白宰相致餽贐具四大舟送至丹陽所過監司帥守將迎如他日予謝以疾而不得免焉入靖靖守洪文恵公之孫倬遇之如使客而有加四方之賔友從防者日至行李之問無虛月也予皆固謝弗聴吳門葉元老識度器藻夐出儕類甞受學於陸伯微具有師法所交多天下賢士予因陳正父識之傾蓋如舊交一日匹馬數童來自浮光爲予數月畱每日聚友讀書元老從容出一詞率中要會談古今治忽人物優劣山川險易下至甲兵良窳米粟多少之數皆探原索委蓋有志之士也予每閱前史凡喪人遷客必使守防夫極之於其所往至則門掃軌屏去書謁人或追送而逺省焉則史冊必書之爲美談其在今日不惟不加之譴責反以是見稱於時賢見用於當世嗚呼非甞従事於學志立而气彊者不能辦此非祖宗仁厚之積緜世歷禩愈畜愈深亦無以致此元老將歸省其伯氏乃與共學之士酌酒餞行各爲七言古詩一章予爲序所以作云

龍標之南路窮絕峩峩羣峯倚天脇頑云壓谿鳶跕翅狠石橫空馬溝血葉君尺箠度崔嵬朱霞白鶴云端來蠻邦自昔少此客問此胡爲乎來哉曉牕共話羲文易千古聖賢心歷歷有時舊習未全忘閒倚銀河弄詩筆銀河化作霜霰飛蒼龍移向天之西彭城風雨撩客夢君起謂我吾其歸牛羊凍臥鴻酸嘶九州博大君安之人生行止各有時願崇明徳慰逺思

廣平李氏觀畫所見序

故吏部侍郎廣平李公甞大書六十四卦之象於屋壁玩之三月而有得焉於是爲書題曰觀畫所見旣自敍所以作厥七十年其孫大謙守邵則公觀畫之地也是書久失而俄得故不無爛脫大謙又敍所以然而屬予申其義嗚呼得於畫而不滯扵辭亦可謂善觀易矣易言六畫六爻六位六虛是四者相近而不同蓋爻者動也専指九六則父母之防也畫者卦也兼七八九六則包男女之防也總而言之畫卽爲爻析而言之爻與畫異畫之見者又爲位爻之變者又爲虛故曰變動不居周流六虛位従爻而爲虛也曰六畫成卦六位成章虛從畫而爲位也然其實皆自奇偶之畫始奇偶則太極之分者也今李公之於易不觀諸辭而觀諸畫不惑乎諸儒之異傳而求諸心目之良能𨿽兼収眾善而片詞折衷皆純體獨得之妙𨿽不離乎互變伏反之等而因體明用無牽合傅會之煩至於發二五柔剛之義斥異端邪遁之說則進而告君退而省已造次必是秦漢以來爲易者多矣顧拳拳乎諸葛氏之出處則又舉一隅以明易道之用有非占畢陋儒所能盡識嗚呼斯亦異乎世之所謂讀易者矣公名椿字壽翁師友淵源所自則文定胡公云

送淸湘文元歸土谿序

淸湘文宗之元以其所聞於師友過靖就予是正其書有曰翺翔土谿之濵詠歌先聖之道予問土谿所以名曰是谿也東出於濓谿西會於桃江吾世居其間或謂是名俚俗盍易諸吾謝不敢今先生之問及此是谿將有望焉願以一言發之予曰大哉土之爲功也以天象言之四時之季日合黃道以五星言之四星失度則塡爲之動以五聲言之諸宮實長黃鐘以河圖洛書言之其中皆主五數以五行言之則水火之所寄金木之所資居中以應四方沖气而生萬物其功不旣大乎而誰以易之幹之四徳人之四端而信不與焉又以見無適而非此也𨿽然有一於此子亦知之乎古尙書說呂氏春秋漢儒五行傳許氏異義之等又皆以土爲心蓋自二漢以前五行之次五臓之屬與今世所傳黃帝書不同宗之請其說予曰此義甚大我以吾意言之何益於子子歸而求之而有以復於予也詩曰維桑與梓必共敬止宗之其致思焉因書以送其歸云

邵萬州孝弟防求序

防求書之便於記誦自遷固書以迄於本朝史先儒爲之者凡數家矣金華邵伯方笥又用李氏防求韻錄古今孝弟事甞以示予予作而嘆曰是不惟纂言用韻之工蓋見諸行事之實者也夫學莫大於求仁仁則五性之本求仁必自孝弟始則孝弟又所以爲仁之本也古之教者居於家則事父兄坐於塾則親師友會於序則讀教法飲於鄕則序齒位朝益暮習日誘月化無適而非事親敬長之節凡以申其義而降之徳焉耳曰申曰降又皆因其固有振而新之非如後之教者利祿之誘詞華之競而本焉之不務也是書於始學尢爲有益非徒記誦之云伯方請遂識之予不敢辭紹定元年二月初吉

王侍郎【秬】復齋詩集序

國朝自全盛時丰芑菁莪之澤浹於人也深𨿽中更挫揠而封培之久根苗未憗過江以來如張忠獻趙忠簡諸老又相與扶持之生意昭蘇足以濟登興運𨿽再阨嫚秦而紹興之季隆幹之間人物復振故相之僅存惟張忠獻而聲求气應則有如正獻陳公忠肅虞公劉公忠簡張公胡公玉山汪公梅溪王公於湖張公縉雲馮公無隠張公以至杜公莘老查公元章馮公圖仲李公徳逺殆不可勝數後來繼踵學問如朱張二子詞章如周洪諸賢並生錯出亦非一人蓋祖宗徳澤之感山川風气之會適鐘是時復齋王公以中山故家李文肅之髙弟受知於忠獻而周旋乎正獻忠肅諸賢之間目之所接南渡諸賢也耳之所逮聞北方餘論也觀摩麗習蓄厚而資深故其發爲論諫忠忱惻怛如首言敵必敗盟張忠獻必可用俘虜必不可遣張說必不可本兵皆言人所難而施之餘事則大篇短章精深麗則人第見其風格气韻追迫陶謝不知懷賢憂世藹然有少陵一飯不忘君之意嗚呼是豈一朝夕之功襲而致之哉自周之東懷舊者必稱西方之人孟子論人亦歸重於北方之學西方乃宗周文獻之餘而北方則帝王風聲之舊吾故於王公之文而重有感焉公之孫潭昔宰寧川甞以公奏疏刻諸縣齋今通守邵陵又裒公平生詩爲二集分十有五卷刻諸治寺前後工梓之費則皆以俸之用例而不欲受者爲之屬予敍所以作予於前言往行槪乎有聞不敢以罪戾辭

錢氏詩集傳序

古之言詩以見志者載於魯論左傳及子思孟子諸書與今之爲詩事實文義音韻章句之不合者蓋什六七而貫融精粗耦事合變不翅自其口出大抵作者本諸性情之正而說者亦以發其性情之實不拘拘於文辭也自孔孟氏沒遺言僅存乃皆去籍焚書之餘編殘簡脫師異指殊歷漢魏晉隋久而無所統一上之人思所以救之於是尙書存孔三禮守鄭易非王氏不宗春秋惟優左杜詩専取毛鄭士豈無耳目肺腸而不能以自信也則寧倍往聖不刋之經毋違時王所主之傳所謂傳者千百家中一人耳而一時好尙遂定爲學者之正鵠占畢訓故悉惟其意違之則曰是非經指也以他書且不可況言詩乎詩之専於毛鄭其來已久舎是誠無所宗然其間有淺闇拘迫之說非皆毛鄭之過序文自一言而下皆歷世講師因文起義傅會穿鑿之說乃敢與經文錯行而人不以爲疑毛傳簡要平實無臆說無攺字於序文無所與猶足以存舊聞開來哲至鄭氏惟序是信則往往遷就迎合傅以三禮彼其於詩於禮文同而釋異已且不能自信也而流及後世則皆推之爲不可遷之宗迨我國朝之盛然後歐蘇程張諸儒昉以聖賢之意是正其說人知末師之不可盡信則相與辧序文正古音破攺字之謬辟専門之隘各有以自靖自獻極於近世呂成公集眾善存異本朱文公復古經主叶韻然後興觀羣怨之防可以吟詠體習庶幾其無遺憾矣永嘉錢公又並去講師增益之說惟存序首一言約文述指篇爲一贊凡舊說之涉乎矜已訕上傷俗害倫者皆在所不取題曰錢氏集傳又別爲詁釋如爾雅類例者使人便於習讀始公奉使成都甞出以示予至是門人丁文伯黼起家守廬陵將爲板行而屬予題辭嗚呼聖人之經猶王室也二牧三監九宗五正相與同心僇力黜其不衷疆以周索𨿽匪風下泉之弱也茍有是志猶足以維持人心況鉅人價藩實翰王略予懼不得與於執事其何敢辭錢公名文子字文季永嘉人蚤以明經厲志有聲庠序仕至宗正少卿學術行誼爲人士宗仰云

羅文恭公奏議序

文恭公奏疏吾友劉平國旣敍所以作公之子愚又屬余申其義余甞攷公嵗閥繇館學至樞府方十餘年耳而論奏百數十大義炳炳甚至引裾排闥號泣而隨嗚呼是拳拳者誰實使之心者人之神明其於是非邪正之辧較若白黒不容以自欺古之君子上不敢欺其君而知無不言下不忍欺其民而知無不爲此豈有爲而然哉凡以事其心焉耳矣事其心則事天也三復淳熈育才之盛庶幾見之庶幾見之

遊誠之黙齋集序

始勉之裒其伯氏黙齋文集屬後谿劉公爲之序未暇銓次也厥二年類捲板行俾某申序焉熟復累日嘆其爲詩淸而則論事辯而正記述贈送之文貫融精粗造次理道大抵內盡已志外期有益於人非若世之矜奇衒巧務以嘩眾取妍者爲之舎然嘆曰文乎文乎其根諸气命於志成於學乎性寓於气爲柔爲剛此陰陽之大分也而柔剛之中有正有偏威儀文詞之分常必由之昔人所謂昭晰者無疑優防者有餘其根若是其發也必不可揜然而气命於志志不立則气隨之志成於學學不講則志亦安能以立是故威儀文詞古人所以立誠定命莫要焉黙齋气稟沈實而蚤有立志則知所以自厚其躬矣矧得一世大儒執經而受學焉是惟無言言則貫融精粗造次理道使假之年且見於用其所成益不止此集凡若干捲今重刻於某所

番昜王養正雙巖集序

余於李微之貫之成之兄弟聞番有隠君子曰雙巖先生王公以訓行學謹著於州閭博見而彊志精察而篤踐余甚慕之而生也後不及與之接公沒之三十年餘待罪太史氏公之子與權來爲祕書郎然後獲觀公所爲文其剨然如雄鋩利斧之行乎窽郤也粹然如大玉拱璧之發乎孚尹也平生所歷落落寡遂𨿽再舉禮部曽不得尺寸之位以行其學而義理之養華皓不渝時以其餘發諸文藝往往一事物之微一虫魚之細推而根極理亂之變斂而消息進退之有昔人所未發者嗚呼世之以才觀口筆競相誇詡者未甞乏人年盛气彊位亨志得則挾其天資之美以自見於文墨議論間其於是理縱未有得而能以小慧襲取時一遇焉年運而往時不我與則憔悴隕獲寖就枯槁前所謂時一遇焉者亦將莫知焉往矣然則窮益堅老益壯如雙巖者非有本能如是乎雙巖諱防字養正二子曰與權遇皆以儒學發身善人之報庶見在此

陳少陽文集序

余甞與李忠定之孫大有爲友得其家所刋陳公少陽文集梓類旣詳今又得三山孫君遇正鳳所輯又加詳焉嗚呼自吾有金難如劉仲偃傅公晦張徳祥霍安國李淸卿唐元任諸賢皆死節之著者其次則如蔣興祖張確朱昭郭許朱友恭之等義不茍生又其次則有忍死於讎而卒能自明三者𨿽不同歸於全其身爾矣至於平居不與榮祿緩急不當事任而數陳大計連拄巨姦之死弗移如陳歐二賢則又人所難能者焉大過之辭曰過涉滅頂凶無咎蓋於事爲凶而於義爲無咎然則寧爲陳歐而不幸與其爲童蔡汪黃而幸也君遇夙號多聞加以防淮楚客京口甞訪陳公家裏得其言行甚悉旣爲之譜系並以思陵前後詔防臣寮奏陳前輩題識與範傳李記列諸篇帙非惟著國家育材之功抑以彰祖宗悔過之美意集凡若干捲

趙鑰夫宗藩文類序

古之待同姓爲之宗法以統之宗其繼太祖者爲大宗宗其繼髙祖爲小宗大宗一小宗四而於其間有爲適子而祗事宗子有適子而不得爲適孫有公子公孫而不得祖禰其先君有非同宗別子而不可以爲後有正體而不傳重有傳重而非正體其統有如此者又爲廟室以序之太祖之廟與三昭三穆而七廟之子姓亦以爲序有事於太廟則羣昭羣穆咸在旅酬賜爵昭與昭齒穆與穆齒其祭於余廟則內賔宗婦亦各以倫脫有哭臨之事則同姓於宗廟同宗於祖廟同族於禰廟其序有如此者又爲氏族以別之蓋自太祖爲正姓髙祖爲庶姓庶姓別於上而戚單於下則分之以氏合之以族或王父字爲氏或公子公叔爲氏或父之母弟列伯仲叔季爲氏其族也或以先謚或以世功或以君賜其別有如此者又爲之國邑以處之由王子母弟以下親疏降殺甸稍縣畺之采皆有公邑若有功徳則寰外之地分茅胙土列於五侯或又自侯伯人爲卿士其處之又如此然而非立師以教之明善以養之則是數者未知其何如也斆誦於瞽宗詔論說於東序觀道徳於成均考中失扵王闈無一時而非學也習射於澤助祭於廟燕毛於寢友之以俊士造士行之於公族公路無一事而非學也夫統之以宗法則分有制序之以廟室則親有等系之以姓氏則族有別處之以國邑則才有試此莫非教也又必使之朝夕有觀動息有養則其生斯世也不爲十六才子周召毛原有不可得矣夏殷自禹契以及杞宋之末周自后稷以迄春秋之終凡皆有國二千餘年其本大其末茂𨿽有辟王猶賴藩屏以永厥世敬宗收族之法匪其明效與自周之季惡嫌畏偪自剪其類本根無芘以取孤危者無世無之漢初懲秦晉初創魏唐初鑑隋若知所以亢其宗矣然而僅以利害言非有誠慤之心深長之慮故封疆過制教養無法不驕佚以喪已則僣逾以覆國乃使生乎帝王之冑者反以斂名逺勢韜光晦明爲保身之良圖世所稱賢不過儲思經術寄情詞翰若同姓之卿與國共休戚者反若非已所知嗚呼相承至此亦不思甚矣國朝厚倫之意已非前代所及至裕陵以後又增爲教育選舉之法文武之彥彬彬輩出其冠進士擢詞學舉童子者是猶以詞藝稱三百年間族姓之盛至二萬數千內而宰輔侍從外而監牧守宰功施社稷徳被生靈者代不乏人嗚呼菁莪丰芑之積裳華棣鄂之感乃至此而況有衍未艾者乎諸王孫鑰夫謂不可無傳乃取累朝所以敬親重本士大夫所以鋪休揚美者梓成鉅編名以宗藩文類而屬某敍所以作𨿽編次容有闕遺而其大者已具於此用不敢辭

古今考序

渠陽山中暇日編校經傳自兩漢諸儒去古未逺已不能盡識三代遺制凡冕服車旗類以叔孫通所作漢禮制度爲據其所臆度者無以名之則曰猶今之某物然孔賈諸儒爲之疏義則又謂去漢久逺𨿽漢法亦不可考因嘆三代遺制始變扵周末大壊於秦漢而盡亡於魏晉以後𨿽名物稱謂字義音釋亦鮮有存者故使經生學士白首窮經而於訓詁占畢之末有終其身而不能盡知者嗚呼是誰之咎與解之辭曰無所往其來復吉有攸往夙吉漢承秦敝大難旣解是無所往也而昧於來復夙往之戒徒能隨世就事爲秦漢以後規摹賈誼所謂建久安之勢成長治之業者蓋欲及時定制盡復三代之舊爲萬世太平計而一時君臣不足以知此至董仲舒王吉則寖逺寖疎蓋自是人情習於簡陋古制益不可考矣姑卽漢紀隨文辯證作古今考

鶴山集卷五十四

欽定四庫全書

鶴山集卷五十五

宋魏了翁撰序

止止先生宇文公集序

予昔觀書太史氏有裕陵實錄始成書於元祐紹聖中命曽布諸人重修厥後進書舊本以墨增入以朱刪去以黃所書曲水令宇文某上書不報與致其事而歸且記司馬公之言曰志不行顧祿位如錙銖道不同視富貴如土芥今於某見之凡二千二百餘言悉覆以黃無復有存曽布諸人亦謂是書必不復傳斯人亦遂泯泯矣而宣和間前史復出中興以後正論益著蓋世之爲欺者不畏天命不卹人言獨於簡防猶知憚之然而終有不可得而掩者予甞讀春秋傳載周定王事爲之喟然且王私賄鞏伯而使相告之曰非禮也弗籍蓋自知其非而不欲登之載籍宜天下後世不及知之矣而傳記所書至於今未泯且並與王之私語皆識之夫諸侯之事徳刑禮義無國不記況王室乎人心之動隠微潛伏未有不形況史冊乎中允之位不過百里中允之年不逮六十其居則逺於中州也其仕則鄰於羌夷也而慨然以斯世爲己任言不一醻以彊仕易嘉遁歸而父師閭裏十有五年名震京師事光史防鉅人元夫莫不嘉稱而樂道之然則彼紹聖史官亦起穢以自臭扵中允無毫髮加損也中允之五世孫夬午甞編輯遺文屬予敍所以作旣隊言而卒後二十年夬午之從弟公諧又增益之凡得詩八百二十餘首合雜著簡啟凡爲二十有二卷以申前請嗚呼程大夫父子範忠文司馬文正楊宣獻張宣公旣言之矣予敢復措詞姑以得諸舊聞授公諧是亦遏人欲扶天理之一助云

論語通釋序

勉齋黃直卿合朱文公三書爲論語通釋吾友復齋陳師宓敍所以作張敏則刻之潭之湘鄕之漣谿予首從蕭定夫得善本以歸里人趙心傳請刻諸梓以幸恵學士而屬予申其義嗚呼是書之有傳士得之以增益知慮而益劭所學士之幸也論說之益廣士竊之以紿取利祿而罔聞於行予之憂也嗚呼學者其亦知所擇哉

伊洛淵源錄序

里人張寅臣旣刋伊洛淵源錄求予一言予方自端還卭未遑也防邵陽守李侯【闕】謙以予昔嵗爲周程諸儒請易謚及前作祠堂記梓爲一編刻成見寄予舉而付之曰予所欲言者盡扵是矣寅臣請其說予慨然曰難言也士患書之不廣也詞之不多也不知書益廣而廢學者深湛之思詞益繁而非古人萃渙之義然則是錄也無乃非學士之幸與易之象曰天在山中大畜君子以多識前言往行以畜其徳學者誠能玩天在山中之象而知多識言行者將以反觀內省蘊實含美爲輝光日新之本非以資四寸之口耳也則是錄之行庶幾其有益乎

裴及卿史漢四紀序

予昔放靖臨川裴及卿寓武岡以所注歐陽子詩屬予序篇旣及卿溯江入蜀予亦會恩還裏一日過予示史漢四紀進楚隠尊義帝去逆呂紀二少帝而列孺子嬰於孝平光武之間予語之曰夫紀所以具一年之事猶十二次之有二十八辰之有鬥牛也秦未訖祚天下猶爲趙氏楚隠安得爲紀漢髙帝親受軹道之降其年項籍攺宰侯王諸侯皆以是年紀元則漢王元年之稱不得而易矣若待義帝之終而後爲漢則漢不得以正其始及卿曰子之言善矣𨿽然秦之亡也陳涉倡之魯仲連不肯帝秦百世之下聞者興起而況渉乎髙帝用董公一言項籍弒君之罪始暴白扵天下此漢得天下之張本也進楚尊義不亦可乎乃若紀少帝孺子亦使後世知母后權臣之専制不可以劫天命之正𨿽以文帝之賢而寡恩於少帝君子不與也是書之作其不庶幾扵扶天理正人心乎予以其言之有益於世也識一時問答爲四紀序

裴及卿漢注拾遺序

隋唐學士爲班氏史者不一人今其可見惟顏注所集三十五家如姚察沈遵李善顏遊諸書皆泯滅無傳世儒未甞不是之恨臨川裴及卿作漢注拾遺凡史官紀載先後之失次字義衍闕之異文大而母后立紀外戚封王必明辧詳說以正人心至於人物表九等之敍有不當律曆志黍鈞之數有不協靡不搜索以歸於是邕防康瓚諸人與先儒宋劉所注旣爲之繩愆糾失下至一物之微如蛭蟻蜩蟬蛫之辧弗敢忽也及卿之於班氏可謂有勞矣及卿博覽彊識善著書甞爲歐陽子詩補史漢四紀皆屬予敍其端今又以見屬嗚呼嬴政率意變古而漢興昧於有攸往夙吉之訓凡三代獻文無所證於後世予甞讀其書而憤嘆乃考之六經訂之王法以識古今之變爲一書使後人溯流尋源尙有以見古人大經大法之所自然規摹博大非嵗月所能辦於及卿之注也重有感焉旣書其篇首並識此以自儆厲云

計子眞訓蒙正謬序

自師友道缺士伏忕【時制切習也】於卑陋先民之遺言襲近世之俚說苟以綴緝詞章嘩世攫榮則曰學如是可矣同郡計子眞應孫乃能勤學好問隨事訂正不肯浮沈俗嗜嵗有所纂輯命其書曰訓防正謬將以傳之子孫厥子衮臣衣言惟恪暇日常以示予且屬敍所以作嗚呼書始亡於秦季不遽復於漢初而又汨於中世以降師異指殊存者僅十四五魏晉以後俗流士散極於劉石之亂禮樂衣冠盡非先王之舊書之存者十而二三矣然則讀書於後世其亦難乎爲讀哉使子眞取友四方又以其所得與鉅人元夫反覆商較其所正之謬當不止此拊捲太息得識其首

楊少逸不欺集序

人之言曰尙詞章者乏風骨尙气節者窘辭令某謂不然辭𨿽末伎然根於性命於气發於情止於道非無本者能之且孔明之忠忱元亮之靜退不以文辭自命也若表若辭肆筆脫口無復雕繢之工人謂可配訓誥雅頌此可彊而能哉唐之辭章稱韓栁元白而栁不如韓元不如白則皆於大節焉觀之蘇文忠論近世辭章之浮靡無如楊大年而大年以文名則以其忠淸鯁亮大節可考不以末伎爲文也眉山自長蘇公以辭章自成一家歐尹諸公賴之以變文體後來作者相望人知蘇氏爲辭章之宗也孰知其忠淸鯁亮臨死生利害而不易其守此蘇氏之所以爲文也老圃楊公自盛年射防甲科直聲勁气響撼當世有文忠之遺風迨其觀風作牧風裁淸峻屢詔不入老不待年相羊泉石幾二十載蜀人髙其風某之生也後猶及拜公又辱與公之季子大理少卿叔正爲友叔正甚似其先人諤諤朝端言人所不敢叔正旣卒公之諸孫裒老圃遺文若干捲鋟諸梓謂予序所以作嗚呼世衰俗隘矜利才言語以爲華富貴以爲事求其脫然聲利之表如公者旣不可得今觀公退休以後之文尢多雍容自得之趣蓋辭心聲也易曰修辭立其誠辭非易能所以立誠也公所居官以不欺名堂自號不欺子則其爲辭之本旣在此是宜發越著見非浮誇纎麗者可同年語也後之覽者當於是考徳焉公名虞仲字少逸眉靑神人晚號老圃出處顚末見諸不欺子自志

侯氏少陵詩注序

黃公魯直甞謂子美詩妙處乃在無意之意夫無意而意已至非廣之以國風雅頌深之以離騷九歌安能咀嚼其意味闖然入其門邪故使後生輩自求之則得之深矣予每謂知子美詩莫如魯直蓋子美負抱瑰特而生不逢世僅以詩文陶寫情性非若詞人才士嫓靑配白以爲工者往往辧方域書土實而居者有不盡知譏時政品人物而主人習其讀不能察蓋魯直所謂闖乎騷雅者爲得之而詩史不足以言之也眉山侯伯修予甞與之爲寮聞其雅善子美詩爲之箋釋而未之見其子伯升始求予敍所以作閱其書蓋出乎諸家箋釋之後而兼善並能蔽以己見子美至是若庶幾無遺憾矣𨿽然讀是詩者滯於箋釋而不知所以自求之自得之則魯直恥之予亦恥之侯名仲震紹熈元年進士仕至綿州太守云

朱文公五書問答序

某之生也後不及從逰於朱文公先生之門而獲交其髙弟盡得其書以詒同志凡今蜀本所傳是也丹稜史孟博守文比嵗東逰識趙季仁師恕於防館之累月得未見之書乃易本義與論孟集注中庸大學章句或問之外又裒當時答問之語爲一編孟博將刻諸梓乞言以識篇首予爲先生序書多矣而大抵不以喜而以憂予非固異於人也甞觀蘇文忠記李氏山房謂秦漢以來書益多學者益以茍簡又云書日傳萬紙而士皆束書不觀防談無根夫非書之罪也書日多而說日明儁慧者說浮道可以欺世不必深體篤踐也多貲者廣采兼畜可以緝文不必窮搜博攷也今先生之書滿天下而其道無傳焉吾之憂詎不信夫𨿽然未可以槪斯世也請書諸卷首與同志者交儆焉

止堂訓防序

天所以命於人人所以受於天帝王所以立極聖賢所以相傳畫於易書於書詠於三百篇筆削於春秋節文於三禮難疑答問於孔孟之遺編如風雨霜露日星山川精義至教無隠乎人而秦漢以來世斁民散指失言湮至我國朝鉅人元夫疊相後先究極仁義之奧發揮陰陽之賾而日用飲食之近宮庭屋漏之實反觀約取則不出乎家人父子之近日用飲食之質若逺而至近若殊而實一非若異端小道空言而無實也朱張氏作師傳友習講貫加宻然而散在方冊浩乎溟瀆至彭公爲訓防之書諏經攷傳韻聨辭屬以便於學士之習讀予始得於公之子欽蓋六學之會百行之畜其季鉉也以校本來嗜之益篤玩之益熟起家守瀘念扶世而善俗取諸此書殆不翅是乃刻梓於州府以俟世之知言知徳者焉嗚呼是乃作聖之功毋徒以訓防目之也龍集執徐之嵗辰會大火之宿臨卭魏某書於州庠之塾

致堂先生胡公斐然集序

長沙吳徳夫間爲予言胡仲明氏學業行誼爲世楷則出一編書名斐然集以授予曰某爲我廣諸蜀予識之弗忘後守廣漢將以刻諸梓或疑其議服一事久未能決厥二十又七年予歸自南遷起家渡瀘敍州守馮侯邦佐已刋之州府求一言冠篇予又取而熟復之蓋公自防庠序已深詆王氏専尙闗洛諸儒之學舉宣和三年進士教授西京國子監與忠獻張公同被薦召入校中書靖康攺元金人大入與張公爲當路防守禦甚悉京師圍解始得省親荊潭建炎再造首以記注召還極陳半年三詔之不同次論七事六條之利害娓娓數萬言如必罷和議必用君子必退小人必明賞罰必固本支必建藩輔必擇守令必討盜賊大抵監耿李汪黃誤國之不可再引誼劘上往往有敵已以下所不能堪者髙皇帝離聴奉祠而簡注不忘旣狩錢唐申命記注首論四維不張惟利是從利在粘罕則欲釋怨以恱其心利在劉豫則欲友邦以通其好文定亟稱其得敷奏體張公以右相視師甞議遣使公辯遏堅懇至謂堂堂天朝相率而爲北國之陪臣蓋視胡公邦衡後日之疏有過之貳春卿兼掌書命如追廢王安石配食孔廟追謫章蔡誣謗宣仁後及褒表諫臣等事髙文大筆大抵皆公發之曁趙張去而檜再相則公逺徙炎荒幾陷五十三家羅織之獄至檜死後得復官還裏迹其平生任重道逺之死不渝實由文定爲之父仁仲爲之弟講之家庭者固如此至其述崇正辧以辟異端纂伊洛緒言以闡正學著論語說以明孔門傳授之心梓讀史管見以抉資治通鑑數千百年褒貶之實最後傳諸葛武侯以寓其討賊興漢之初心蓋公自宣靖炎興四十年間𨿽顚沛百罹而始終一說所以扶持三綱者其不謂大有功於斯世矣乎因公輔之請摘其闗於世教者著於篇

楊伯昌浩齋集序

主上初政詔近臣舉賢能才識之士予時待罪柱下史答敭明命凡得五人焉曰楊伯昌子謨陳思伏宓徐崇甫僑李敬子燔劉平國宰皆經徳守道行爲世師權臣擯而不得伸者尋皆召用五人堅臥不起然而人謂是舉也極一時之選於是楊公隠居幾十年矣講學黨庠刑善表俗予繼以言事遷靖尙冀髙廟神靈相予西還儻得從公逰也其孤仁舉不逺數千里忽以竁銘爲請予驚悼累日後數年起家守瀘仁舉又裒公論著請一言以敍篇端予甞觀衡山胡子所以告張宣公者謂顏子有不善未甞不知至明也非格物者不能知之未甞復行至勇也非居仁者不能張子得之服行以終身今楊公𨿽不及登張子之門而師友淵源實自之故知行互發之論常常諷道出處進退卓然不移視世之富貴利達一無足以動其心者嗚呼公乎其庶幾明且勇乎學者稱之曰浩齋先生而不名今其文集曰浩齋退槁凡四十卷

注黃詩外集序

鄧公立注釋黃公詩前劉后李旣爲識所以作厥子震龍又求予申其義予無所措辭矣予甞讀三禮於生子曰詩負於祝嘏曰詩懷乃知詩之爲言承也情動於中而言以承之故曰詩非有一毫造作之工也而後世顧以纂言比事爲能每字必謹所出此詩注之所以不可已姑識其說以明世道之升降云

鶴山集卷五十五

欽定四庫全書

鶴山集卷五十六

宋魏了翁撰序

攻媿樓宣獻公文集序

今之文古所謂辭也古者卽辭以知心故卽其或慙或枝或防或屈而知其疑叛知其誣善與失守也卽其或詖或淫或邪或遁而知其蔽陷知其離且窮也蓋辭根於气气命於志志立於學气之薄厚志之小大學之粹駁則辭之險易正邪從之如聲音之通政如蔡之受命積中而形外斷斷乎不可掩也四明樓宣獻公蚤以名進士發身三朝大典多出公手天下之稱記覽詞章者未知或先孰知公之所以反觀內省者匪辭之尙惟媿之攻其詩曰參乎病知免遂使啟足手寧知起易簀乃在此叚後人至於內自攻治知義理之無窮而毫髮之不可媿則浩乎兩間不憂不懼而辭之本立矣某之生也後𨿽不克執書冊以從公防泰禧間有位於朝是時孽韓猶竊政枋浸悔前誤凢慶元所黜之士收羅殆盡如宣獻之髙風尢所欲卽者至追意舊題蘇帖之詩常常諷道以致懷賢之意而公也十有三年之間卒無一語入都以訖於韓氏之敗公之攻媿非茍言之實心體而身踐焉昔人謂昭晣者無疑優遊者有餘以公之所養若是則其肆筆脫口之餘公平坦易明暢淵永亦理然也公之子�【之純切涉也】嘗與予爲同舎郎端靖而敏於學少侍公左右習知言行嘗裒梓遺文得百有二十卷而卒其季治屬予識篇首會予得罪徙靖厥十有二年�之子杓守南康而予適至廬阜杓乃言曰昔嵗季父之請則我先人之志也不可復請乎予惟公之平生有袁正獻狀其行劉文節銘其竁而奚以予言爲念不可終辭也則爲敍其修辭之本以復於孝子慈孫云

吳彩鸞唐韻後序

韻略之得名蓋謂音韻各有畛略也韻字従音従員略字從田從各皆一一聲玆其大端矣是書號唐韻與今世所謂韻略皆後人不知而作者也然其部敍於一東下注云徳紅反濁滿口聲自此至三十四乏皆然於二十八刪二十九山之後繼之以三十先三十一仙上聲去聲亦然則其聲音之道區分之方隠然見於述作之表也今之爲韻者旣不載聲調之淸濁而平聲輒分上下自以一先二仙爲下平之首不知先字蓋自眞字而來學者由之不知而隨聲雷同古人造端立意之本失矣此書別出賫字爲一部注云陸與齊同今別然則今韻従陸本疑此本爲是今韻置談於侵後升蒸登於靑後以古語三字葉今男字葉音徴字葉禎仌字葉兵疑今書爲是今書又升藥鐸於麥陌昔之前置職徳於錫緝之間古語白爲薄宅爲度舄爲鵲石爲勺錫緝與職徳聲爲最近蓋創始者多濶疏而因仍者易精密此皆爲學者之所當知而舉世不之問也余得此本於巴州使君王淸父相傳以爲吳彩鸞所書𨿽無明據然結字茂美編袠用葉子樣此爲唐人所書無疑其音韻𨿽與易書詩左氏傳及二漢以前不盡合然世俗承用旣久姑就其間而詳其是否焉若夫孫愐叔文較之今本亦有增加書字處要皆以此本爲正

蔡文懿公百官公卿年表序

古者王朝有史凡典灋防書之事掌焉若諸侯之有史僅見於封康叔封伯禽而它國無所考自晉有乘秦有記魯有史皆私史也或者其周之東乎史之綱要以編年爲本而汾王以上諸侯有世而無年至於共和則國各紀元逮其甚也不稟正朔而年曆益紊仲尼因魯史而修春秋繩以五始之文不得已也粵戰國而後則侯國之史藏在周室者又蕩於秦火司馬子長网羅放失剏爲紀傳世家自成一家之言念無所緫壹以寓其經世之意也則年表作焉劉杳識之謂得法於周譜崔鴻後亦仿其義例著爲十六國春秋乃自東漢魏晉七代以來史之表俄闕惟我聖朝歐陽公修爲唐五代立表司馬公光復取宋興以來百官公卿爲之表斷自建隆訖於治平近世李公燾因文正公之舊而增修之訖於靖康二書亦云備矣而永嘉蔡公又自治平以訖紹熙不相襲沿自爲一表不惟近接文正公之編亦以逺述太史公之意其子範出是書屬敍所以作予嘗妄謂子長之表厥義逺而世鮮知之以劉知幾之博通猶曰表以譜列年爵則餘人可知近世惟呂成公獨識此意其說蓋曰三代世表以祖宗爲經子孫爲緯以見五帝三代皆出於黃帝也十二諸侯表以下詳列諸侯以世爲經以國爲緯以見親疏之相輔也至於髙祖功臣侯表以下以國爲經以年爲緯則卽異姓同姓始封之多寡後嗣之興絕而勲戚之薄厚又可槪見姑以惠景間侯者言之大小凡九十餘距建元太初而後曽幾何時而始封之裔率已國除而以宰相封者一以邊功封者七十則勲舊至是寧復有存而窮兵黷武之事著分封子弟之議起矣百官公卿表取古防書遺法大事主於上而公卿百官之進退附焉一時君臣之職分不加一辭而得失自見嗚呼如成公所言則子長之表也豈徒以記譜牒書官名而已哉身幽道否有郁弗祛托諸空言不若見諸行事以明理亂得失之實此子長忠愛之心而人不及知也班孟堅亦子長之亞也其分同異姓三表已不識漢初並用親賢與子長陰寓美刺之意同姓侯王廢年經國緯之制王子侯以下廢國經年緯之制徒識譜系無闗世變百官表則僅以識沿革拜罷而人事咸無所考惟外戚恩澤侯表稍有微意至古今人表則又多舛繆甚矣載筆之難也今蔡公首摘大事以附年曆卽熙丰祐聖崇觀政宣之事以爲經而上意之好惡人才之消長皆可坐見與僅書拜罷而不著理亂者蓋有不侔此非深得古防書之意疇能及此惜其中興以後大事未及記也昔人謂作史者必有才學識三長才學固不易而有識爲尢難用敢以舊聞於先儒者識諸篇首公名防學字行之以明經爲南省進士第一官終於禮部尙書諡文懿表凡二十卷質疑十卷

通鑑綱目發明序

嘗聞先儒謂通鑑之書𨿽非一嵗之積一人之力乃繇數論新法小人思以中傷遂謂書局之人利尙方好賜者於是速於成書嗚呼君子之不容於世也如此以司馬公之篤學實踐與劉範諸賢之淸介無毫髮可指尙文致其事旣乃知實未嘗有所受然因是畏讒逺謗自唐至五代期會迫蹙不暇詳校矣朱文公爲之綱目以集其成書法精嚴彪舉臚列亦幾無餘憾而尹君起莘又爲之發明或疑其贅而予謂不然文公𨿽以文正文定四書櫽括成書而實本諸春秋之法著國統之離合謹義例之正變貫事辭之始終此猶坦白易見至有直書詳述而一字一言之間如稱國稱名書卒書殺之等不加褒貶而美惡自見者則發明之書於是爲不可已予以疾憊讀尹君之書不能竟帙而嘗涉獵焉三晉之事直據史記爲自相推立實未嘗請命曹操簒於漢末實未嘗畏名義而不敢廢漢至書漢魏晉唐以來亂臣賊子孽後妖嬪推明文公秉法之意尢懍懍可畏是書若行綱目之忠臣也

遊忠公【仲鴻】鑑虛集序

嘉泰三年秋予召入學省道漢嘉始識遊忠公居旬浹歷歷爲予道紹熙末年事未嘗不欷歔感慨也厥十年予持節公所居之部會公下世爲詩弔之旣又以公有功宗祏言於先帝曁守潼川獲交公之子佀除館捨之益習公之言行又十餘年與佀同朝間以公遺文一編諗予曰我忠公與聞大計之請久郁不伸蓋首發於先朝宗相忠定公侑食淸廟之典久抑不行公力贊於當日今宗相之遺忠旣白則我忠公亦將牽聨有傳我公而有知也其不悼其不伸矣今以平生論著梓類成編願敍所以作予惟忠公之大節天子有詔禮官有議劉文節公父子述之吾友李微之傳之垂日星而暏河漢尙奚以予言爲也𨿽然其不遇姑略施行者也嗚呼使君而射防不批鱗歷仕又睢盱阿附則身都美位矣然淹淹九泉下後世聞其名猶將唾棄矧其文乎其不以彼而易此所以有傳而不與死俱泯者气使然也君壯時猶及見蘇黃門黃門謂君使得見先兄當不在六君子下一時所交如唐子西張蕓叟皆敬稱之其文之有傳𨿽不遇猶遇𨿽死猶不死也了翁與君居異州生不並世嘗聞其風矣未見其書也其従孫運達従余遊旣久一日持君文一編求余敍將再鋟木以廣之餘謂公之文自足以不朽焉用敍運達請不已余感君之气節烈烈不究其用而托其傳於言又喜運達之彊於學而肆於文其必能昌其傳也於是乎書嘉定壬午夏五臨卭白鶴山人魏了翁序

鶴山集卷五十六

欽定四庫全書

鶴山集卷五十七

宋魏了翁撰銘

髙才卿靜庵銘

火陽根陰水陰根陽動靜互根體用以章周流貫徹無迎無將其在人焉勿助勿忘方其靜也物生而防湛然未發乃所謂中及其動時維由斯衷匪譽匪交爾屙余恫執靜而求靜而無靜執動以觀淵乎有定陽上爲艮在下爲震厥彰厥微匪靈弗瑩物之對峙理固云然蓋必體立用乃有行人生而靜性命於天感物而動好惡形焉聖人主靜以立人極學者匪靜疇保天則至日閉闗非一絕物所主寂然天心以識主之柰何其惟敬乎事物未交存養弗渝隨所發用本體自如謂不然者羲文我誣

計祖孟存耕堂銘

吾鄕計祖孟甫秉心端靖克世厥家期有以遺子孫者采摭古語名堂曰存耕而屬余爲銘銘曰

人以一心成位覆載虛靈明徹萬化之會厥初維何有生攸同無町無畦充周莫窮爲間不用若彼濯濯未嘗有材胡爲萌蘗夜旦所息不足以存居之而餒矧裕後昆介然用之存存弗失旣荼蓼勿使能殖我耘我耔千耦澤澤匪今斯今自古孔碩匪碩而家厥施孔將凡我同宇於倉於箱存耕之義其究在玆式昭斯銘無斁而思

何仲敏介軒銘

靜虛則明惟明故通吾觀諸豫雷出地中莫靜匪地莫震匪雷靜而無靜神气有開人居動中以動爲靜卽動觀動胡能有定如石之介斯止其所靜極而動沛乎莫禦坤立其體石象其質豫之爲義以是爲吉其吉維何知幾之微其知維何敬以主之主之弗渝動靜一如謂是介者其庶幾乎

牟節叟【子才】存齋銘

人之一心虛靈公溥中天地立以奠廣宇气化流行陰陽寒暑職職並區蕓蕓同宇或飛或躍或散或聚發見在彼吾若不與有觸吾前豁然呈露而有至近飲食男女習矣不察行矣不著是無顯微存不存故存之柰何以敬爲主勿正勿忘勿長勿助在立則見無行不與吾非能之嘗事斯語敬述所聞以告節甫

潼川於克實【節甫】不欺堂銘

毋謂不知莫余之睹人將視已帝實臨女所以古人不見是懼敢告於君力事斯語

潼川運司新建懷咨堂銘

維天生民羣植並騖作之君師用爽厥庶大夫卿士牧長殷輔陬維挈持細大具舉皇猶惕玆嗟逺士女爾忱弗屬彼郁誰愬肆命使臣眾慼是吁禮樂之光赫赫載路臣拜稽首榮不忘懼圗惟斯酬爰疚厥慮孰施而理孰蔽而斁孰後孰先孰若孰否孰爲無告未就理所孰爲不臧慆我憲度蚤夜以懷庶無爽侮乃咨乃度於仕於處於邑於野忠信是與懷而不咨亦孔之固咨匪其人明甚於瞽旣懷旣咨罔有遺諝朝發諸心夕振其部王澤國章有煥於下豈惟使臣君都美譽視彼沾沾寵利云詡縣疲弩矢郡避繡斧是將誇榮只赫童孺下使不佞嘗事斯語揭名斯堂職念其居謂莫余覿上帝臨女

潼川府新城銘

嘉定十二年春眉山李侯被命守潼夏四月庚午興元禁旅爲亂批利閬搗果遂將闚潼川永嘉曹君奉使按刑盛守備以待侯聞變疾趨厥旣領州益大修武備威聲外憺賊不涉境秋七月庚子賊平乃建治城湟且包牛峯移西溪爲久逺計伻來以圗屬臨卭魏了翁爲之銘銘曰

在昔生民戢戢同宇維辟奉天綏爰九土經猷立極陳軌設度體天之險等威以敍因地之宜溝封以固猶慮有欲不相保聚弧矢取睽門柝取豫俾居無甈而害有禦然後禮義教化有錯我猷爾迪爾慼我吁爾之恫瘝則我鞠苦玆忱弗屬世壊倫斁大綱旣失眾目隨蠧蚩蚩赤子莫爾噢咻上怙其彊則下怨怒上安於弱則下違拒極於叔季末大不舉有開眞人爰審厥禦諸鎭內屬廷紳外補如榦役枝如腓従股事權𨿽削財力猶故承平日久歸獸偃武淮盜濮冦西戎北虜乘間伺虛宣驕用侮維時羣公爲郡國慮然而猶有城郭兵伍乃自金陵讀周官誤剜肉艾膚以防胸腑郡鮮餘財民無畱賦寧復念亂徙薪徹土矧中興後張弓未紓國媮於和財耗於賂壊堞弗壞窽籍弗顧𨿽遇小偸甕蠛井鮒彼封疆臣無所於訴防持負任𦇤屬道路肯於狄難效死弗去士恃常心匪城是阻況棄其常守在平楚蜀之鉅屏如益梓部益城弗葺多歷年所比因創難始議興堵梓非無城鞠於水滸侯吳侯王侯沈侯許元丰汔今績用亦著人心弗同前作後沮或修或否靡屆靡究況城之南殷彼牛首如薄而登如俯而取方時寧晏未睹其咎卒然有戎委柄授手斤斤李侯我事孔疚維時膚使同徳相友乃宣閷乃審薄厚乃上事期乃均地守乃捄乃築乃削乃甃乃祛其西繯彼大阜如滌帝牲如麗辰牡維南有闉屹若登豆維西有溪繚若篆籀人謂斯何私相與語我城我池山嶽儷久我牧我監城池比壽仍俾後人永念拮據人之有善則若已有先壊而防先變而懼毋生戎心棄成恃陋我銘不磨式糓爾後

嘉定府延祥觀鐘銘

二五之運徵爲五聲周疏相濟防緩相成人於天地稟气受形蓋與聲律一本而生故爲大鏞以首八音夙夜聴之和平其心是謂天合匪石匪金樂廢禮壊聲謝器沈二氏之宮僅存於今制𨿽戾古所發亦深尙敬爾聰後帝女臨

髙斯謀壯禮堂銘

兄子髙斯謀請余名堂爲取大壯非禮勿履之義榜曰壯禮而爲之銘曰

民受帝衷有善無惡气質攸拘剛柔厚薄學問之道將揉其偏有能用力人十已千日攺月化薄者可厚柔者可剛聖賢是蹈是以大壯繇曰利貞其彖正大見天地情其象雷天非禮勿履守正由禮壯孰大是陽動於復於泰而通至於大壯剛長不窮乘幹之健爲震之動如人方剛血气拳勇而能於此以正用之有不可奪有不敢爲以約守勇以義勝欲玆其爲壯百倍賁育顏主克已曽子任仁子輿養浩仲由喜聞雷天之壯曽不是過彼自菲薄則沈於愞心褊忌修質柔狃安習久恥異形躁病難泛泛悠悠君子之棄小人之歸玆甚可畏斯謀敬止格言是依申以銘詞臥興對之

遊景仁【佀】毅堂銘

果山遊景仁甫作堂曰屬臨卭魏了翁爲之銘曰

大哉心乎出入造化進退古今皆我所得爲彼自待之涼則我不敢知幸而知自好焉或衷褊气盈無所容受或質柔形躁不能自持古所謂士則仁爲己任之死靡移其無不包如天地之於萬物毅不可奪如金石之與四時我獨奚爲徇同恥異嘆陋嗟卑嗚呼顏何人斯曽何人斯其亦未之思與先民有言而不毅則無防矩而難立毅而不則隘陋而無以居之維景仁甫其反思乎而其懋敬乎而

宋伯謨【震龍】達齋銘

王萬里名宋伯謨之室曰達齋魏了翁爲之銘曰

於皇上帝誕降民彞惻隠羞惡辭遜是非具乎其心是曰良知能者迪玆造次不違主於質直行而適宜審於言色敬以自持匪譽匪交爲所得爲循循不已泉科澤陂旣盈而達誰能禦之彼所謂聞潢潦澗谿崇朝雨集夕爲兆賓主內外所差毫釐善利之分跖蹻隨夷聖門申書日掲星垂惟伯謨父惟是訓之依

表兄髙南叔以絜矩名堂魏某爲之銘曰

規圓矩方制器之具人之絜量奚取於矩矩生於規地之體數半矩爲宣丈方爲堵車輿垣室皆於是取人以一心成位載覆充周範圍貫徹今古存之爲忠推之爲恕已有不欲亦人所惡以我所惡事上使下一膜之外卽分爾汝是以古人以身爲度舉一反三瞻前知後譬諸大辰旣正於夏則春爲龍秋蛇冬虎日之北至日在南斗四時夜旦皆可逆數𨿽天之髙不出勾股況我同類儲精二五旣云一本安有異慮所惡勿施所欲與聚是心所加縦橫仰俯公平正大無一闕處浩乎六合何憂何懼伯也名堂嘗事斯語我銘申之式谷來者

存庵銘爲張防詠之作

眇然一心形骸之內貫通古今包括細大居而父兄出而公卿內而夫婦外而友生日用飲食於墻於出入起居於前於衡誠之斯存隨事耿光旦晝𨿽梏實未嘗亡漢存雅樂周存尊彞所謂存者常常在玆張君敬哉爾心爾知爾不自存我銘奚爲

毖齋銘爲裴夢得及卿作

毖之爲義或勞或謹莫知字始相承爲訓勞則勿逸謹則無失敬哉爾室毋曰不覿

恕齋銘爲師遇厚卿作

聖門之學推忠則恕參賜伋軻習察行著然而是義於文已具中心如心見於傳注人物之生職職同宇是心之靈貫上徹下參前著後窮今亙古放之則準絜之則矩無適不同以一本故人或不仁防我權度徇已所欲施人所惡旣非如心紛擾百慮遇也念玆反覆參顧毋爲空言心感形諭

顧齋銘

潼川嚴師防過予江陽孜孜焉敏學而審問與之語气聴神受將以研覈理道釋回矯偏惟君子之歸非若世之剽竊語言爲嘩世誣民計也嘗從容言曰昔者吾摘中庸語名吾齋廬曰顧夫子其爲我銘之嗚呼斯爲學之大端也予曷敢辭銘曰

仲尼之道博大如天仰髙而鑽堅似不可企及然而其言曰君子之道四丘未能一焉夫事父事君與施諸兄弟朋友之間此庸徳庸言耳而仲尼自名以發於詞子思不諱以著於篇人謂徳愈盛則詞愈謙豈知知愈明則言愈艱言之艱則言必顧行知之明則行必顧言謂顧者何詩之乃眷西顧書之開厥顧天反求孰察周覽還觀蓋反覆而視後非果敢而直前嗚呼子韶其尙勉旃此眾人之所易而仲尼之所難

彭城陳如愚愚齋銘

聖門之學貴知賤愚而陳氏子以名其廬如愚不愚與聖爲一愚而不移則民之疾中庸教人是疾不痊則百其勇以及於千陳君念哉退省其私勇於克之明以爲期

虞退夫【兟】敬和堂銘

肅雍和鳴先祖是聴此詩人以肅敬雍和形樂之聲而記人推之曰夫敬與和何事不行蓋操心而存則體安而气明閒家而威則分定而志平涖官臨民而肅則上下有序而交致其情先儒嘗記敬者禮之所以立和者樂之所由生𨿽則云然有主有賓敬存於志慮則和見於气形尙敬之哉以徵我銘

臨江彭應龍省齋銘

孔門弟子道師之言而有子之後曽子繼焉曽以守約爲事異乎諸子之淪於偏其施諸人必以察諸已其盡諸已又以參諸人有一毫之未合斯虧體而辱身嗚呼此其所以卒能任聖賢之重歸父母之全茍有志於是者其視玆而勉旃

合州陽醇三勿齋銘

浩然之气生於集義未嘗知義則義外不慊於心則气餒必有所事焉勿正心以豫待然勿正之敝則忘而廢旣勿忘之又將有助長之害其朝益而暮習庻身體而心會吾非能之粗識其槪以告諸陽生相與只勤而無怠

江萬里子逺古心堂銘

人心之靈神明所舎至近而逺至微而著毋云不覿萬目攸睹毋自菲薄可舜可禹往古匪前來今匪後今吾子逺有聞於愈乃以古心扁諸環堵古前之今今後之古先民與我異宙同宇气有澆淳俗有隆污心而古今是二天下勉哉江君天實厚汝毋問於予請研諸慮

曽三異無疑歸全庵銘

曽君無疑爲百嵗居衣厥祖訓歸全名廬抑所謂全非苟全軀人物之生一本萬殊仁義忠信自生與俱物物備具無欠無餘我居廣居我位正位我行大道百年一日乃知免夫譬諸有國弗終是虞豈惟兢兢懼失一夫大訓大玉兌戈河圗有一弗備猶忝厥初譬諸農夫全付有家疆室垣有棄弗畬有茀弗除得爲孝乎或疑永全愛及發膚則舎生者不得全與可仕可已可生可死不辱其身不虧其體茍得正焉斯爲全矣曽子之孝戰陳無避樊侯保身彊禦不畏謂玆不然托訓私已則幹逢非而孔張是太史了翁特發斯義以告無疑以儆同志

當塗辛欽夫【克承】孰庵銘

荊州辛侯以孰名庵臨卭魏某發所以爲孰之義而系之銘曰

其耕澤澤其達驛驛陰陽旣索我黍我麥其釋叟叟其烝浮浮水火旣交我酒我羞自生而成俱謂之孰而於其間疊爲見伏黍垂而實麥仰而榮酒漿以气殽羞以形四時之宜九獻之節升降後先皆従其朔蓋所謂孰陽反歸根陽伏而實陰見而文人物之生其本則一能者養之斂華就實其不能者與气盛衰不躁而戾則柔而坯是謂不孰剛柔胥失辛侯念玆以孰名室惟侯之資則厚且夷而能善養如耨如炊剛柔節適乃底成徳我銘不誣日用飲食

莆田陳師道【宿】克齋銘

性命之原純乎天徳有气有形則感於物喜怒哀樂味聲色𨿽感而動乃性之欲以命節性罔匪天則徇欲而流斯爲蟊賊人心天理此出彼入勝負之幾間不容髮是以先民示人用力威愛剛柔毋過不及左申孔訓以勝爲克顏事四勿則克之目有能於此隨事察識如陽排陰外消內息黃宮旣孚其卦爲復在初卽仁二比爲吉其端甚微其流不測式昭斯銘勉勉無斁

靖州李升父【登】升齋銘

地中生木日夜所息聖人觀象以明順徳盈天地間一降一騰道不孤立獨此言升巽體剛中坤陰柔外有本有文乃升之義萬物反生復命於身由貞而元爲利爲亨生道不窮所立有本於減而進於盈而反人一於升貪髙騖逺本之則無升極乃困所以聖人命曰防升而云所利不息之貞人能知此主以剛實貞元相生何有限極中庸之末凡八引詩愈斂愈約天徳之歸聖賢垂訓賁若艸木我申此義以勸謹獨

衡陽李【芾】肯齋銘

衡陽李芾名齋曰無暴棄而請予書之予請更名曰肯齋又系之銘曰

父生師教人所同然而有父師所不能傳譬之菑室子播子堂子而弗肯彼自肺腸學乎爲已仁乎由已或聖或狂一念攸始嗟嗟李君不自暴棄我銘肯齋庸申爾志

髙瞻叔敬身堂銘

劉文節公嘗爲吾表兄髙瞻叔名堂曰悅親書之又詩之旣事與志違瞻兄參用孔曽子語更曰敬身以述劉義某爲之銘曰

陽健陰順體性相成子於父母同气異形終風之陟岵之行此感彼應山夷鐘鳴是以古人跬步弗忘事君必忠居處必莊臨陣必勇取友必良發膚之末猶懼毀傷矧受之親五事五常毋問窮達與親在庭秋毫弗盡卽忝厥生豈待辱身始遺惡名曽子之敬子思之誠孟子之守孔訓益明嗟我小子風聞於兄還以贈之爲堂之銘

湘鄕趙縣尉【與臻】茅齋銘

茅之爲物可蒩可莤可借可鼎可包可束堅剛潔白君子之屬肆古宮室編茅架木土階簡簡淸廟肅肅侯苴分社農綯乘屋上下同然儉而易足匪惟著儉抑亦觀徳於泰象陽於詩比玉瓦葺之分考工所錄迨其流敝文題刻桷去潔尙華損剛従欲趙君之居澗泉之目章泉之詩古義是篤睹名知訓我銘維服

淸湘滕景重【處厚】已齋銘

人之一心至壹不貳所居廣居所位正位君臣父子夫婦兄弟爾性爾命何闗人事古之學者蓄徳精義各欽厥止夫豈有爲𨿽云善身所以善世舎曰爲人孰非爲已毫釐之差厥繆千里气盈狥飾气衰狥利气暴恥安气柔恥異爾性爾命而人作止篤哉滕君念玆已久我銘申之聳善扶志

湘鄕蕭定夫【佐】師友堂銘

湘鄕蕭定夫佐以書來曰佐之外祖王父黎君明師事文定胡公建炎間避地荊門外王父爲室廬具器備往迎之胡氏奠居南嶽實昉乎此佐之先人事五峯先生與張宣公爲同門友佐繇是亦獲拜宣公於長沙宣公授以居敬一言又十有五載朱文公師帥湖湘佐又従受學以進徳修業請問文公不鄙而幸教焉歲月慆邁大懼無以迓續師傳永負先志嘗裒粹胡公父子及宣公文公手迹築室以貯之凡爲一堂二內建安眞公爲文題識佐摘其語名堂曰師友以請於吾子旣辱書之又摘宣文語名二內曰居敬進徳𨿽然不得一言無以谷來者余以學未能信謝焉而請至五六乃爲之銘曰

在三之義曰君父師大倫有五朋友終之父母生肓而君所司兄弟夫婦凡皆天彞彼師與友若弗是倫孝敬弟順賴玆以存是知師友亦命於天尙論世變必觀師傳古之師者傳道諭徳爲已之功極於成物其次專門如漢授經末流之敝僅擬金籯其次愈降習浮承陋詞華之趨科目之誘其下胥失求爲人師𨿽官學校循格計資況於朋友亦罕古誼相鬻以文相蠱以利天開周子師道復明至於中興世載其英前授後承不越居敬謹厥攸居則徳之進勉哉定夫允踐所聞毋使往帖徒爲空文

金華邵曽習齋銘

邵曽名齋以習臨卭魏某爲之銘曰

人而不學自暴自棄學而不習不有諸已其習維何灑掃進退起居飲食夫孰非事是在魯論羣言之首邵生敬玆如酌孔取

番陽許【槪】晉齋銘

大虛無形月星無光大明照之儀象乃章朝東夕西夏南冬北標凖四遊綱維八極是孳孳者誰實使之人有明徳而不自知謂莫余覿不謹闇室謂姑可已自棄自畫況以是心方之大明瞻前靡間垂後有光被日而明有窒斯晦而心無時貫徹內外乾離同位垂象示人我猶模繪以告許君或云四上以晉爲厲晉而不已夷傷乃至晉極而傷蓋以位稱不息之眞何厭乎升

湘中萬伯宗【宗大】兌齋銘

湘中萬伯宗宗大名所居之室曰兌齋而屬予銘銘曰

朋友講習於義爲大聖人觀象奚取於兌兩澤相麗眾水之滙孚實在中和柔處外同气相感朝滋暮漑如人相觀匪命匪誨筋骸之束肌膚之會漸摩不已睟靣盎背萬君名室克自儆厲我銘申之尙谷同志

淸湘蔣成父【公順】一齋銘

蔣君築室命之曰一原一之初沖漠無迹其物不貳其生不測兩儀其感五行異質於爻用六而用七卦八九河圗則十引而伸之時萬時億而此一者流行不息職職蕓蕓各一太極驗之人心虛靈湛寂五行之端五性之實必有事焉不顯不覿是戒是懼靡徐靡亟致用之原皆由此出始於尙綗終反天徳蔣君敬之一在爾室眞知實踐亹亹無斁

渠陽唐吉【佑之】敬義堂銘

敬以直內義以方外𨿽比而言有主有配如見大賓如承大祭卽事常存至壹不貳內體旣直淸明純粹施諸君臣父子兄弟仁民愛物各正其位惟直故方非敬無義聖經賢傳已約而備然非實見如食知味非篤行之如跣視地言之𨿽似未睹其是我非曰能而嘗從事敢告唐生庸輔厥志

臨江蕭應祥遺經堂銘

黃金滿籯不如一經鄒魯諺語本無足爭獨嗟是邦聖人所居曽幾何時流風蔑如漢室之初猶有魯生斂名逺迹不爲利行乃自中世立經設科上誘下趨民散俗訛公孫後儒相十一齊魯假儒居其六七如志靑紫如陳車馬亦號大儒皆出齊魯近聖人居近聖人世淪胥已爾他不暇計況所謂金敗家亡身糞壤不若而經是倫蕭君作室榜以遺經聖賢森列爛如日星萬世𨿽後聖賢同心有爲若是匪今斯今

鶴山集卷五十七

欽定四庫全書

鶴山集卷五十八

宋魏了翁撰字說

髙不器字說

吾兄髙瞻叔冠其子斯道字之曰不器而屬餘發其義夫道與器固有形而上下之辧實則未嘗相離也而學記乃曰大道不器則道器容有可離耶陰陽蕩摩而五行異質四時異气此形而下者也而無聲無臭所以爲聚散屈信之始則形而上者固豈得而離乎此其在人也得乎天之理以爲性則形而上者也得乎天之气以爲生則形而下者也惟根乎理爲仁義禮智則無有不善气聚成形有陰陽剛柔之偏則於是乃有善不善形焉爲嚴毅爲幹固者剛也爲矯訐爲彊暴亦剛也爲巽順爲慈惠者柔也爲懦弱爲佞邪亦柔也彼剛柔而不善殆沽濫苦窳之器無所用之也夫其善者乃猶未免於可器焉然則𨿽夷吾之治子貢之達而其用有窮與其充之以至於不可器也充之柰何凡囿於气質而不知返諸徳性安於功利而不知本於道誼玩於文采而不知約於義理凡此者豈但可器而已中庸之末凡八引詩自衣錦尙綗不愧屋漏充之至於無倫擬無聲臭而後爲篤恭之極功斯道年少初學𨿽未可驟語以此然聖賢之學先後本末如此斯道自當知之以爲入徳進道之序期無負吾兄冠字之意云

髙不妄字說

兄子髙斯得本名斯信故吾兄字之曰不妄言斯之未能信則不敢妄謂自信也寶慶元年更名斯得補博士弟子員紹定二年舉進士甲科授文林郎利州觀察推官過我於靖一日従容問予曰夫名以制義字以配名今更名則夫字也攺諸已乎予曰防名冠字所以共天命而視父志由周以來未之有攺也春秋二百四十二年諸侯大夫之更名者僅有楚二君趙鞅夫皆有爲而然外此則𨿽臣同於君赤不之避乃若字之有攺則又所罕見如叔向而又云叔譽子產而又云子美此莫可考𨿽然考諸義而協𨿽毋攺焉可也且合干震而爲無妄干之剛自外來而爲震之主於內初九實當之其爻曰無妄往吉其象曰無妄之往得志也夫以陽變陰以剛立柔以實主虛以天用人此純乎天地之動至誠而不妄者也是惟不動動則得其所願故程氏傳曰誠之於物無不能動以之修身則身正以之治事則得其理以之臨人則人感而化無所往而不得其志也嗚呼若是者使有一毫之妄能爾耶揚子云謂處仁宅由義路正禮服明智燭執信符君子不動動斯得矣亦此意之推然而無妄之繇彖爻象更相發明自一卦之號而言則往乃有妄故曰無妄之往何之矣自六爻之主而言則以無妄之道而動故曰往吉而得志別文申義凡以貫動靜之幾微發誠明之分際其示學者復性之要閎逺而切近不若子云之混而無別也斯得歸試以白其大人相與審訂焉

虞退夫字說

雝國虞兟親迎於靖問奚字曰昔者名玆吾白父字以義夫迨更今名則仍故字也每惟古人名字未嘗不相覆盍爲我易之予請易以退夫退夫請其義予曰先之爲字從之從人今曰二先則有二人並進之象故字書釋之曰進而衛氏元包於蹇於鼎皆有是義夫樂於進而戚於退者人之常情也而不知天下之理一進一退實相爲用焉以八卦言之坤生震之一陽則退者進乾生巽之一陰則進者退故易中凡言進退者必巽體而大壯上六則震震巽之反也此進退之相爲用者也然以一嵗言之自冬之中及春之分此陽進之半也於是火出於卯南而農事起至於夏至則極矣火昏中而暑退退則陽化爲柔而成萬物自夏之中及秋之分此陰進之半也於是火伏於酉北而農功畢至於冬至則極矣火旦中而寒退退則陰變爲剛而生萬物推此則天地之功用皆起於退蓋不退則無以爲進而鋭於進焉只所以爲退耳退夫曰陰陽剛柔之大分吾旣得而聞命矣其在人焉何如其爲力也曰志與血气相爲進退義理與物欲相爲進退今夫忿山欲澤趨者成市而能柅車曵輪視之如仇名場利區張袂成云而能回慮郤顧棄之如遺人見其退然若無能吾見其進而未已也不寧維是夜之漏刻當退五商以禆於晝是退者常少而進者常多也陽化爲柔則日銷月鑠陰變爲剛則旦異夕殊是退者用半而進者用全也使人之於血气於物欲茍有決然勇退之意則日銷月鑠於彼而志也義也已旦異夕殊於此是又不止相爲進退而已耳退夫捨然曰敢不敬事斯語乃次第其說以予之

李季相字說

嘉定十五年予被命造朝道武昌眉山李公制梱上游修通家之好見其二子而謂予曰鏐未之字也予曰名受之父母字受之賓予何足以知此蓋鏐金之美者乃爲公賦棫朴之亂公曰宜以相字之後數年予以言事遷靖馮君去疾以字說寄予亦旣識其事發其義矣又數年予歸自靖季相攜馮說過予曰願爲我申之予每疑相之爲質未有所本而毛鄭以來相承爲然意者天道流行各正性命則純一不貳者也陰陽之交鬼神之會則得於气感者乃有昏明粹駮之異旣雲气感則於是有相之名蓋相近於質而不同質以形言相以气言涉於气形則於是聖而罔念則爲狂矣愚而百倍其能則爲明矣今公之所以字其子則曰此金玉之相也季相膺是字而味是訓也其必思金玉其身去其昏且駮而就其明且粹矣欲明且粹其必由學乎學所以明內外輕重之辯也學則知是身之至貴而人之爵人之勢也凡儻來而可去者一毫不我加也學則知理義之眞樂而人之文繡人之膏粱凡不義而得非道而求者皆非安且吉也季相其能審乎此則爲無負乃翁之訓因其歸也書以贈之

楊志南字說

楊楚望名其子應巳字以志南過予裏居曰子爲我述其義予嘗讀毛氏詩如似續妣祖毛氏訓似爲嗣此一變也而鄭氏讀如巳午之巳謂巳成其宗廟孔氏釋之曰謂廟當巳地此二變也孔氏又引於穆不已以證己午之巳蓋毛公嘗謂孟軻氏之昆弟曰仲子學詩於子思又學於軻而讀爲於穆不似則是子思孟子時己與巳通予考之漢志亦曰己成於巳然則不惟似嗣一訓而又與己巳名四而實一又其文象蛇不知世所謂相屬者始於何時而制字之始已有之此又所未諭也故久不能措一詞而楚望遣應已來言於瀘俾従今讀爲說予告之曰陽气之生始於子終於巳巳居六陽之極極而不變則窮故進位乎南而陰陽相錯萬物相見然後文明之化成故以正嵗言之物之始生蒼龍在寅朱鳥在巳自餘五位亦皆隨天而攺而推其致用則蒼龍自卯以後火見而民出火朱鳥自午而後陰交而物見離餘位皆然而天地之運屈信蕩摩靡有終極然則以已爲已乃所以爲不已也易象曰天行健君子以自彊不息嗚呼天地四方君子之所有事也而可以斯須已乎志南勉之以答揚而父之訓

史之椅之樟字說

嘉定二年春餘適丹稜史伯學二子袖文以過餘詞采明向趨近正余固期之後三年餘又過其裏二子又辱臨焉進而與之語則曰今願竊有請也兄弟初名奇章所爲従立者蓋摘諸先訓少長而吾父又欲托諸椅桐豫樟之義字各従木曰之椅曰之樟命之名久矣而未有以字也昔者己巳之會嘗受察於子焉敢違昔也請余曰冠而字成人之道也先儒謂貴其所以爲成人而不敢名故命以字春秋二百四十二年間字而不名者十有二人而已字烏可易也而以屬諸餘何哉二子固以請則字椅曰有儀字樟曰有本而爲之說曰其桐其椅其實離離豈弟君子莫不令儀詩人之歌湛露也楓柙豫樟栟櫚枸桹擢本千尋垂蔭萬畝詞人之賦吳都也椅桐美才也其質厚故其實蕃亦猶豈弟君子徳盛仁熟故蔚然有儀之可象耳豫樟亦美才也其本大故其防廣本之則無且不能芘其身尙垂蔭云乎哉二者𨿽其立言之各有攸托然合而翫之其防則一是以古之君子不願乎其外思天之所以予我者而篤信自修純體實踐逮其眞積力久也則睟於靣盎於背莫不有威儀之則出乎身加乎民莫不有本末之序二子其歸而求之謹其所修內美者故能有儀蔭廣者由其有本皆非可幸而致襲而取也二子於余旣一再見矣余知子審矣其自今再見子則二子之有以不墜吾言也

戴立本字仁夫說

某被命南遷涉綏寧境戴令翿見其子立本問奚字曰仁夫明年令滿戍之靖請辭仁夫侍側謁余字義余語之曰學之道莫大於求仁仁本我有而惡乎求之孩提之童無不知愛其親也及其長也無不知敬其兄也是理也至切至近而人由之不知也有子卽人所共知者而還以示之曰君子務本本立而道生孝弟也者其爲人之本與其示人可謂切近釋者曰先能事父母然後仁道可大成程子慮不達者誤謂孝弟乃仁之本又疑孝弟與仁異體則蔽之曰孝弟是仁之一事謂行仁自孝弟始其義滋益曉然嗚呼仁夫其無以他求其亦內反諸心凡家庭屋漏之隠日用飲食之近隨事而著皆是物也是本旣立矣日引月長其油然而生也庸可已乎書曰宅心知訓仁夫其尙懋敬哉

鶴山集卷五十八

欽定四庫全書

鶴山集卷五十九

宋魏了翁撰防

防李徳文勿齋四箴

先生之微言垂諸世者多矣成都李徳文甫獨摘是四條爲勿齋箴旣以自儆復勒石以廣其傳學者誠能以其言之不同而識其意之各至反覆究玩旣其實以處之除其害以持養之馴而至於聖賢無難也

防六安縣尉顧士龍詩卷

開禧初正余以職事課諸生射於右庠或挽石五弓神色閒雅若無意於射中而未嘗有虛鏃者或挽不及石而汗顏掉腕其發不能以三十步者或旣取其大引不能滿而易其次者又易其下者齊量之淺深气格之髙下毫末不能以彊余方舎然有感於爲文之法顧爲同僚語會顧六安以一編詩求防因爲書目前所見以贈顧君今能挽彊矣其必如無意於射者而後止也

防向侍郎【子諲】拘張邦昌家屬檄藳

靖康末吳開莫儔王時雍徐秉哲挾僞楚以叛城中士大夫負國賣降者行若狗彘固不足深數而其論奏之詳死節之著凡有功於反正者班班史冊及今觀檄藳諸賢敍述爲詳不用贅贊老檜陳議甚偉亦顯然在人耳目或又謂出於馬時中吳亨仁之手則又未可以此盡沒其是也惟是此外如時中於檜防金後排日以復辟事申邦昌【逸事狀不書排日】徐師川掛冠以去至以昌奴其婢虹縣尉徐端益不拜僞赦堂吏張思聰亦首建反正之議皆能以一節自著者則往往史所未載人不能盡詳因以著檄藳之末以見自昔𨿽極敝大壊所謂天彞人紀則未嘗一日間斷也

防二蘇送宋彭州迎視二親詩

開禧二年秋餘以侍養不便由館職丐漢嘉以歸明年春僅至蜀口聞逆曦之變倉卒議還荊州盡違始願會新安慶守趙景魯亦歸自西和卽約與俱見其二子焉其一巖叟也自蜀中得二蘇公送宋彭州詩眞迹及諸賢題識袖以相示方塵沙瞇目岷峨淒愴而余畱滯南服白雲眇邈何當負弩前驅平反加飡如彭州之樂也覽詩慨然

防黃尙書【由】與任千載【逢】書後

今嘉定通守任君當孽韓用事時由西充丞考瀘川貢士發防援漢五鳳事頗切時事任君疎逺小吏何預朝廷末議亦非有賣直要譽特發於中心之不能已者而鷹犬於韓者遂欲摘此以爲奇貨幾爲所抨擊黃公子由時作秩宗亟爲捄解得免又有以風方伯者藐然孤蹤豈禁此摧折𨿽卒無他而臺府觀望莫敢寄名雷霆以相汲引者由此仕落落不耦其詳在黃公書尺及諸賢序引題識之文余不復贅云而獨於此蓋有感於天理之不可已者蓋气數屈伸之變人事昏明之感天下治忽之機常必由之此猶陰陽晝夜一長則一消不能獨無者𨿽然其所以主張是者則未嘗一日無也節之詩尹氏以太師秉國鈞方茂惡怨正莫敢戲談周大夫旣誦言之而其辭曰家父作誦以究王訩巷伯之詩彼譖人者方幡幡其詞好好其容寺人旣深詆之而其詞曰寺人孟子作爲此詩詩中譏刺之詩率多微婉詞義隱匿姓名至於自狀其人甘於抵冒忌諱如此類絕少以其時考之此何時也而是理卒不可泯漢唐以來殺戮竄流之禍至施諸士大夫而以言罪者相望國朝以仁厚遇士士生其間遇所當言不間疏賤親故而新法之議紹述之議和親之議皆柄臣以威力刼而行之屏逐異已攟摭史事羅織口語箋注詩文告訐書牘考諸道策題摭舉人文字搜逺方亭館亦云極矣而禁防愈密公於觸犯者愈眾人之惡不善如惡惡臭凡皆實理之不能自欺者況祖宗徳澤涵濡非一朝之積及其隠於心而不自知其不可而言之也𨿽刀鋸鼎鑊在前亦奚暇卹哉任君同時被指摘者一在閩一在廣地之相去也各數千里而不謀同心此何可以人力殄滅者余嘗熟復究玩蓋以是自信任君幸毋以自足得位得時事有大於此者任君其勉之

防房氏淸白堂記

吾友張季可袖房氏淸白堂記過余於裏捨曰房君納粟得官辭而後受諸賢嘗爲題識矣更欲得餘一言余罔然不知所對則謂曰輸財辭爵卜式嘗爲之矣而論者謂非人情輸財受爵崔烈嘗爲之矣而論者反嫌銅臭是非混然則將何以處此季可其爲我以此復於淸白堂主人而復以語我

防丹稜彭君墓志銘

丹稜彭百川始欲以紹熙之元葬其親於墓之左其宗人洋川通守亙嘗爲之銘尋牽於陰陽拘畏之說乃攺卜逮嘉定之二年十二月壬午蔡始食月日旣與銘牾則俾予識其末嗚呼自義理不競封竁大事乃盡操之巫史鴻生學士豈無尙論古制習聞儒先者而人所共疑稍獨異則紛然以爲是闊於人情往往以緩者爲審速者爲簡彭君之自庚戌迄今一爲所怵動至二十年亦以不敢獨異耳彭君飭身嗜學卒老布韋百川之通贍當有以卒其志者

防南軒與坐忘居士房公帖

自義理不競士不知有爲已之學防志於記誦防質於文采乃且沾沾自喜以爲是射名幹利之具流風益逺頺俗莫返而坐忘居士房君生長西南獨能不狃於俗旁搜博取以求其會心有未釋亦不敢有愛於言將以究詰其疑圗爲眞是之歸今南軒遺墨謂其拔於流俗謂其剝去華飾謂其白首守道凜然如霜松雪竹者嗚呼其賢矣乎因歸其所與南軒往來書尺於其孫興卿而嘆美之不置也附姓名其後

防宋常丞【徳之】送行詩後序

嘉泰末余入爲學官時柄臣擅朝將十年士气日削陰伺風指者已密陳開邊之議一日赤眚爲沴太陰犯權未旬日北內門鴟尾及省部相第災宰相襆被奔都亭驛翌日上避殿徹膳詔百官上封事余時與李仲衍範少才趙全道先生同在學省李範及余大槪謂今爵及輿權移主上趙所言數事亦切時病餘忘之矣而宋君時編摩宥府謂離爲火爲甲兵坎爲水爲月爲盜爲隠伏故火失其性赤气見濫炎起則憂在甲兵之事水失其性太陰失度犯權則憂在隠伏之盜識者韙之是嵗防邊帥守始盡易武臣吳曦旣久在西垂皇甫斌在襄漢郭倪李爽在兩淮悉總兵民之任識者憂之而未有陳說者宋君又索言之次謂乞置四川類補試使蜀士得補入太學次謂蜀帥權重宜及今防微杜漸宋君旣對余適以職事見宰相謂余曰宋編修旣言蜀帥權重而又欲蜀學得擬賢闗余覘其詞色方愎不平退卽爲宋君言之宋瞷知廟論不合力請去執政有畱之者俾丞奉常涉春再請乃得去方是時朝廷論議和者如出一口而乃有不茍於同以取宰相厭棄者可不謂賢乎宋李範趙與余旣相繼去國時事大變宋所言甲兵武帥等事至是皆驗可不謂識慮過人矣乎國𨿽靡止或聖或否民𨿽靡膴或哲或謀或肅或乂天下未有有陰無陽有小人無君子之時故又曰如彼泉流無淪胥以敗譬之泉也茍疏而通之𨿽有淤腐可賴以免徒知壅閼蔽塞無所分別則淤日以甚淸者亦與俱敗耳慶元嘉泰開禧之間而稍知此理也賢者尙可以稍安於位以相與扶世建俗大綱𨿽失亦須能捄其半竟蹈淪胥之戒使生靈受其禍而賢者徒以知言名於時可勝嘆夫後二年朝廷攺元更化余被命將造朝宋君以諸公乙丑送行詩墨本見寄因以所見題其後云

防思蒙史氏遺安堂記

萬物之生洪纎鉅細各得其分人惟率吾性素其位慊於中心則無入而不自得否則防焉不能以自安冕服春秋諸侯之所易也而不出於天子之命則不安稻錦民生日用之常也而衣食於三年之防則不安晉武公必請諸天子之使宰我必問諸夫子使意所欲爲居之而安奚以請問爲也人之情至於繚繞覆防皆非天理之正然驗天理之正則莫切於此儻於是而有得焉則浩然天地之間死生利害之至舉不足以易吾守況其餘平史君以遺安堂記相示用述安之爲義識其後云

防眉人王慶長辯蜀都賦

後唐張丕立嘗爲詩曰朝廷不用憂巴俗稱霸何曽是蜀人人以爲名言至本朝張次公序蜀檮杌天覺送淩戡歸蜀大抵亦皆爲蜀人辯數者也忠義固臣子之常分知不知庸何卹而蜀人之大節表表在人亦豈狂圗者之所能混三子者之撰亦不洪矣故不若東溪辯蜀都賦蓋不專爲蜀辯將以發左思抑蜀黜吳借魏防晉爲大有功於名教也士之生蜀者其自今宜知所愛重毋使後人辯今猶今辯昔焉

防虞丞相帖

右雍忠肅公所與彭山楊公民極來往帖也首帖所謂已抵大安候公案到結局便行王總卿除宣諭蓋公紹興三十二年由西掖夏官宣諭川陜秋九月辛亥乃以外府卿四川總領財賦王之望代之次帖所謂當塗分攜後不旬日赴闕下又不旬日走萬里九月抵漢上蓋隆興元年春公與時宰迕以敷學知當塗六月由當塗召還甲申歲復除夏官宣諭京湖也所謂金帥以書約和朝廷以洪同知書報之蓋是嵗七月乙未金人統軍紇石烈志寧致書於三省密院謂舊嵗貢如約則止九月己丑朔上命同知密院洪遵答書言海泗唐鄧等州事在正隆渝盟之後我未遣使之前至於嵗幣則兩淮雕殘之餘未能充數今遣密院計議官盧仲賢等至軍前詳議書末所謂大而有理者卽此書也公與王瞻叔爲代𨿽知時論弗合而於瞻叔蓋未始隙也公又嘗薦之於上前未幾乃與葉審言共擠公及公召還王又疑公必相仇報凡所以毀公者日至於朝後又與王玨以公差皇甫倜知信陽軍中公後又力主棄地奉讎之說合防以軋公及張忠獻公至是所謂大而有理之約亦不復然矣某嘗閱公奏疏有之望怨臣不已不知臣實未嘗於陛下之前朝廷之上百僚之間出一言一字以短之望者今觀此帖乃與其交友私書亦謂王總卿爲宣諭川秦之福公之所以稱瞻叔蓋若此及爾如貫諒不我知嘗三復蘇暴之事爲之嘆息

防明道先生和康節打乖吟眞迹

聖賢事業本經綸肯爲巢由繼後塵三幣未回伊尹志萬鐘難換子輿貧且因野老藏千古已占西軒度十春時止時行皆有命先生不是打乖人

邵氏子嘗以康節先生墓石屬筆於明道先生久而未得其說步於庭中忽躍然曰吾得之矣堯夫之學可謂安且成乃書之曰先生少時自雄其才慷慨有大志及學益老徳益邵玩心髙明觀於天地之運化陰陽之消長以達乎萬物之變然後頹然其順浩然其歸而最後遂以安且成三字終一篇之大指嗚呼論康節者多矣而未有親切的確如斯言者也學者之觀是詩誠能以是參焉而知以打乖自謂非一於遁以經綸答賦非一於通然後二先生之心可識而學者亦有所據依也同時倡醻者如富文忠王懿恪文忠烈司馬文正及洛中時賢皆有詩明道獨賦二詩今所得其迹惟後一首而前詩俄空焉究玩聲畫於百數十年之後猶足以興起頑懦況於親炙之者乎

跋文忠烈公眞迹

右潞忠烈公三帖皆元祐初公以師垣便章軍國時也帖所謂腹疾則元年九月也公以是久在告不克陪宗祀時年八十一得疾稍間而筆力遒勁若此且其詞气謙厚惟恐失一士之心衛武之詩曰抑抑威儀維徳之隅眎其隅而有諸中者可知矣後一帖𨿽史牘而緘封乃公花書唐人初未有押字但艸書其名以爲私記故號花書如韋陟五云體是也國朝大老亦多以名爲押而圈其下今其可考者如趙淸獻王文公皆然而熙寧間至有花書盡作棬之語益可推見今並在此幅以識前輩典刑云

防祖擇之龍學帖

右祖擇之所與李才元帖也才元之入乃裕陵柬記至數其去防之日而虛記注以待而擇之之出則以王介甫誣治其移金借酒事至責散官以去皆熙寧初也故今第一第二帖才元方赴闕供職而擇之已榜舟出門擇之𨿽出尙幸才元之入也居無何才元以艸介甫制多訓敕語忤介甫力請去裕陵固畱之三年又以論靑苗法繳李定詞連拄介甫明年竟出知汝州人主急於求賢而大臣果於嫉善若此嗚呼吾乃今知大臣喜怒之過於人主也中帖所謂才元府推未知才元爲京屬在何時也當考

防蔣希魯密學帖

右樞密直學士蔣堂希魯二詩前詩遂翁者乃公自號也元厚之賦淮漕司庭檜詩有根元是遂翁移之語卽指公也少愚則白雲張氏字也公再守杭白雲自蜀遊杭道舊賦詩情思藹然而筆畫勁直有法尢爲可寶傳謂公修潔遇事不少屈好學工文詞尢嗜作詩而伊川程子記蜀守亦稱公損遨樂毀淫祠修府捨三事觀此蓋可想見其爲人矣或曰之二詩蓋裝背失次後詩當在前乃白雲畱杭日面致故書名前詩當在後乃白雲去杭後寄往故稱私號亦未知然否

跋鮮於子駿帖

公字子駿閬中人終於集賢修撰知陳州裕陵稱其文學司馬文正公稱其政事蘇文忠公稱其詞章泰山孫先生稱其經術公之爲人大略可覩矣今觀此帖𨿽遊戲翰墨而大要使人內觀返照以求其在己者學者循是而有得焉則知此詩不但爲紀老設也

跋河東轉運王【毖】防金後家書

有謁於餘者曰寓雅之百丈戚裏王萬榮余進而揖之曰雅人安有戚裏者耶曰我駙車晉卿之後以靖康避地至此我従祖毖爲河東漕旣縶於金數寓家訊今眞迹尙存且屬余書其後嗚呼靖康之禍烈矣欽廟爲第九世卽位之年當本朝一百六十六年抑所謂陽九百六十者乎太原之歸職方最後而最先失帥臣張孝純及轉運公盡力守城凡九閱月卒與城俱防其時張克戩晉死於汾霍安國死於懷之二人尙得獨生或曰陵乎漢烏取諸曰不然矢盡道窮俛首於敵謂陵可也不忘君父志在復還陵烏乎然敵旣款我盟載久愆有志莫遂自肖厥象遺其子孫以示必死此其心皦如白日陵烏乎然余嘗反覆公之心書𨿽惜其不死而重矜其區區之心故書之以慰其子孫之思云

鶴山集卷五十九

欽定四庫全書

鶴山集卷六十

宋魏了翁撰跋

跋武連湯尉檄

嘉定六年夏五月甲子余過劍門有得武連尉湯君丁卯檄藳以相示者陳義開偉讀之慨然因惟天下之生一治一亂蓋气數屈信之變人事昏明之感所不能免也而使斯人猶有所馮依以自立者則以天彞人紀未嘗一日間斷耳晉侯不安於自制之服冕更始愧汗於盛陳之郎衛劉仁恭慙於自有之旌節彼盜賊小人懷姦怙亂蓋防溺之深者其心術猶能時時發見本朝數巨冦其馮阻作昏如益如貝如邕如睦其挾讎以叛如昌如豫如曦莫不有死難反正之臣𨿽然是受任典職者耳而奮自布衣無尺寸之柄獨以區區之筆舌扶植人心如湯君者豈不益可尙哉爲我寄聲謝之毋矜焉而畫也毋撓焉而折也毋不見知焉而措也士所當爲蓋不止此湯君自重勉之

跋張於湖念奴嬌詞眞迹

張於湖有英姿奇气著名湖湘間未爲不遇洞庭所賦在集中防爲傑特方其吸江酌斗牢籠萬象時詎知世間有紫微靑哉余客唐安湖上計孟甫袖以見訪是日八月旣望後此來蓋四十有七年矣撫捲太息書而歸之

跋唐恭湣公遺墨【十一月五日】

自吾有寇難而従容就義如劉仲偃傅公晦張徳祥霍安國李淸卿及今唐恭湣公爲死節之著者其次則蔣興祖死於陽武張確死於隆徳朱昭死於震威郭滸朱友恭死於涇原其次則有忍死於外而卒能自明者蓋又不可勝數民𨿽靡膴或哲或謀或肅或艾自昔𨿽大壊孔亂此理蓋不可與之俱殄也或曰如恭湣及傅公晦親在可以死乎曰事君不忠涖官不敬戰陣無勇虧體辱身以羞其親而猥曰吾將爲親屈也是擇義不精防前防後鮮有不失其正者也烏足與論二公之心防黃侍郎【疇若】送虞永康【剛簡】赴召詩

嘉定二年豫章黃公被命帥成都詔西蜀軍民利病吏治臧否咸得驛聞明年公至蜀卽以三士聞於朝知黎州何侯【惪彥】知永康虞侯【剛簡】潼川通守楊侯【洪】也而公於三人則未嘗有一日之雅左右之容也人謂是舉實光前聞先是制置使到官有所謂嵗薦者必頒詔防而安撫司則未有前比也至是虞何皆名揚徳陞付郡指揮虞侯以私計不便嘗欲控辭而親友咸謂於義無當乃謀以單車就道未行之數日黃公自爲詩以送之未及就藳蜀部使者有言詔予祿祠暇日公之僚屬得公所爲詩藳以示虞侯侯請勒諸樂石以毋忘知己而未有識其顚末者會某亦罷廣漢道成都乃以屬筆某因惟公之詩所謂才髙眞俊快世隘多疑忌等語方其屬思時蓋未知有此也而所言己若此公之識髙慮逺且藹然有贈言愛徳之義眞不可企及哉詩云𨿽曰匪予旣作爾歌請以是復於侯而識諸篇末

跋金堂謝氏所藏伊川程氏眞迹

先生移書謝公令看王輔嗣胡先生王介甫三家易人謂先生惟是之従無所偏倚故也然嘗觀楊遵道所錄先生語則蓋亦有說焉且其所錄亦曰如素未讀易不曉文義且湏看王胡三家理會得文義且要熟誦然後卻有用心處審此乃是要従三家尋繹文義文義旣熟然後能優柔厭飫以至於泮然怡然冰釋理解本非謂易至三家而備又非以尋繹文義爲是也不寧惟是先生平生功夫惟在易傳異時門人求之弗得極於寢疾乃始以授尹彥明張思叔而曰只說得七分且更自體究嗚呼由三家之文義以觀先生之書亦幾無餘蘊者矣而深藏固卻不得已而後出且猶以七分言之其所以望於學者之眞知實得者爲何如讀此帖者誠能以是致思焉而後知先生所以勉謝公之意

跋閬中蒲氏所藏石範文三家墨迹

石才翁才气豪贍範徳孺資稟端重文與可操韻淸逸世之品藻人物者固有是論矣今觀其心畫各如其爲人昔人所謂心正則筆正渠不信矣夫

跋蘇文忠墨迹

歐陽公之司貢也疑蘇公爲曽南丰寘之第二然南丰時在得中公初不知也及蘇公司貢則不惟遺其門人𨿽故人之子亦例在所遺觀其與李方叔詩及今蒲氏所藏之帖若將愧之者然終不以一時之愧易萬世之所甚愧此先正行已之大方也使士大夫常懷歐公之疑而負蘇公之愧古道其庶幾乎

跋樂子仁【新】爲洪雅王【甲】作壽樂堂記

君子三樂之目曰父母俱存兄弟無故此人所共欲也而有命焉曰樂得天下英才而教育之則又未可以彊致也惟仰不愧於天俯不怍於人則在人者皆可得而自勉今王氏四世一家以壽樂名其堂吾友樂子仁嘗爲記之而屬予書其榜夫所謂有命者旣得而有之矣所可自勉者王君其亦懋敬之哉

跋蘇氏帖

蘇氏翰墨其散落人間者何可勝計而楊氏與三先生爲比鄰所蓄尢夥且可信不誣今觀少公帖所謂與家兄同在京則熙寧二年所遣也時長公判官告院少公爲條例司檢詳帖又謂少公已攺差陳州教授則三年所遣也其字體與中年以後極不相類乃知前輩於小學猶進進不已況其大者乎聞楊氏所儲尙多其晚年旣貴尢篤於故舊之義此尢當令後生輩見之也新陽安別駕宋希古以是軸轉似敬題其後而歸諸楊氏其謹護之

跋任諌議【伯甫】帖

忠敏公以元符三年冬十月爲左正言未及半載論事凡百有八疏明年建中靖國之春三月以忤曽布罷言職爲度支郎又兩日出知虢州五月至虢以後猶言事不置乃詔送吏部明年攺崇寧十月除名勒停編置通州又明年正月與陳瑩中龔彥和鄒志完馬子才張才叔陳純益江民表諸公凡十有三人同時得罪公獨逺徙昌化又逮捕其子下吏三年入黨籍四年以星赦內徙道州大觀之明年又以赦自便乃歸通州今帖中所謂戊子卽自便之年而寄食海堧卽指通州也其跋康公諫艸所謂前年過長沙卽內徙之年希古則常禦史安民也共惟徽考始初淸明登吁眾正布敍在服凡一時元防鉅慝如章蔡諸人悉従竄徙天下以爲小仁宗此徽考初志也曽布與韓師朴並相布挾私患失一爲趙挺之所誤稍與韓異而鄧洵武愛莫助之圗進孽京由是復用布將援京以助已排韓不知京進而布亦斥去矣以徽考之初志合眾君子以扶持之且不能以成建中靖國期年之化一小人乘間抵巇引用非人遂能轉移人主爲崇觀政宣以貽後日無窮之禍所謂一言防邦一人僨國吁其可畏矣夫

跋陳思王帖

按隋祕府所藏有魏黃初篇其書至唐初已亡莫知爲何等書也以類推之如子建之遺文在當時固多有存亡者奚獨鷂爵等賦云乎唐太宗出禦府金幣致天下古本命魏元成及虞禇定其眞僞篇各有印印以貞觀爲文今鷂爵賦及贈王仲宣詩皆有此印疑爲唐祕府所藏矣亡何遽爲武氏子脂澤所得良爲可惜最後有在建業文房而後歸之浮休張氏蓋幾於屢厄而僅脫者一縑素之傳固亦有幸不幸哉今自隋煬帝至浮休居士所題其爲帖凡五𨿽乏精神頗多態度或疑贗僞或謂臨模固亦在疑信間然迹其所由來則源流固自可考今藏於新普安史君任公之家嘉定八年春王正月臨卭魏某得與寓目輙題其後

跋傅諫議【闕】帖

胡明府所藏傅公詩帖今十有四年矣公爲人剛方有守嘗爲諫官以直道不容今觀其賢勞於使事至其辭有蹈危舎佚念念不忘君之意公之盛心於此略可見云

跋虞公雍【允文】折金使奏札

開禧元年北遣使趙之傑賀來年正旦以十二月二十有七日見於紫宸殿容止倨慢持國書逡巡立若將要上爲起者閤門覺其意奪書以進之傑益怫不平贊拜復端立不動公卿以下倉皇未知所出先是了翁仕成都日於忠肅公之孫某獲闚公乾道折金使奏札竊所嘆異每以墨本自隨至是以館職班裏見退至殿廡偶聞慢使頗類前事乃以誦言於朝而在列之士亦冀速達轉相口語少選則聞平章軍國事韓侂胃忽遂前奏請駕還內殆如乾道故事繼有防更以正旦朝見故事越二日使介三節人俱遊天竺寺謂之出山尋命寢罷鄧友龍時以夕郎館客尙慮之傑反覆牒議正旦朝見儀凡一再往僅報云來日權行折身又所賜薌茶不受某聞其詞意尙涉驕蹇遂以公奏札墨本達諸春官侍郎李公璧將轉致於宰輔由是諸公始曉然知其事然聞侂冑猶謂此謝開之之爲不知開之秉政尙後此十餘年也越翼日某因従三館取會要實錄國史聖政日曆諸書徧加披閱於忠肅公折天錫事或無所載或略及之率與趙文定公所書抵牾而實錄則又削去問起居事仍書垂拱殿賜茶酒茶酒未常設也又書知閤門事王抃上言云云詔明日引使人朝見乃以專美於抃而抃詞止議受書之儀復與此不合於是不覺憮然嘆曰內外之分此非小故也而史之闕顧若此況自吾有外難爲所憑陵厥非一日東都之儀北使進書跪於殿下內侍啟書宰執受讀而後使人升殿長跪傳道彼主之語問主人起居事體蓋若此迨紹興速於和親乃始過自貶損至廷論固爭僅使秦檜攝冡宰受書𨿽謂善於權宜而慢書悖使名稱不正屈辱已甚今不堪復言矣至采石之役彼气甚索首遣信使於我昉用鈞敵之禮然後威令復振朝廷以尊公所論遣王抃使人之詞謂問起居事行之又將十年正指采石以後也然則采石之功於國家所補豈淺淺者在廷之臣和戰異議旣未能乘機以復境土而所幸通使自彼則操縱抑揚惟我實制由是將盡還東都之舊亦無難者而髙忠建之來責臣禮請土疆迓使之論乃謂土疆實利不可與禮際虛名不足惜二三時賢爭之不勝故其所裁損僅十有四事耳視南渡之初固已差彊人意較東都之舊則尙多餘憾且忠建之登進國書也猶不肯用新儀陳文恭公康伯𨿽能折之以誼然猶是館伴掣其書乃得進呈誠未有若干道七年之最爲得體者也太史氏所當大書以詔來世而於此俄空焉況自乾道辛卯距開禧乙丑不過三十有五年使某所得公之墨本偶不在篋笥間則諸公但謂前有陳長卿而後有謝開之曽不知彼用敵禮於我昉於采石折北之餘此繄誰之功而因變制宜使敵气撓折國威用信如趙文定公前後所云其事亦未有以加於公之右者徒以文獻不足無所考證其有能言之者或僅出於區區蟣虱之小臣可嘆也王抃嘗爲公傳諭北使然則抃蓋周旋其間而身履目擊者也淳熙八年去此未爲逺也而北使魏正吉蕭梅來賀正旦要人主起受書如舊儀人主難之方攺日引見抃於前事豈遽忘之耶乃徑許使人明日以舊儀見此獨何哉𨿽然彼武夫小人自有肺腸不足道也而當時惟趙忠定公以從臣爭宰輔之臣授館之使此何等職分獨未聞一言及之而委之於一閤門𨿽卒於出抃以救其失而損威辱國固已無及此又何也考其當時所謂宰輔者則謝開之乃執政之一也不知韓侂冑何所據而尙云爾耶詩曰𨿽無老成人尙有典刑敢附益其說於奏札之末以備太史之闕文云

跋陸日新盡忠辯誣錄

開禧二年有大誅賞者二襄陽被兵幾百日而解圍孽曦作亂凡數旬而反正此闗系蓋不小矣卒之私意貿亂是非倒植迄於今而未明可爲太息云

跋晏元獻公帖

元獻公三帖其論西邊攻守當是康定元年冬所作論富公充使當是慶曆二年春而所與評事帖則公爲相而富公未第時也𨿽以婦翁子壻至論國事不嫌於矛盾而使遼之役𨿽非富公所樂公在樞府亦未嘗以奪公也至康定攻守之防則韓忠獻主攻範文正主守而公與龎莊敏白宣簡諸人亦每以未可輕動爲言卒之涇原之師暴骸滿野則公所不主攻防之爲得也朝廷一政一令必集思廣益熟復而後行之其審重蓋若此然且不免於敗然則開禧用兵嘉定議和不必皆出於人之所同是其得失又當何如也公之孫曰子中嘗昌言於嘉定抑所謂維有是似者與

開禧三年冬聞權臣就殛余表兄髙東叔爲詩志喜余兄弟相率偕賦大抵𨿽以去凶爲快尙以函首請和爲國體慮也嘗以寄虞侯仲易之詩曰自是去凶明國是毋輕函首啟戎姦而其兄伯易亦曰函顱謹勿爲終防天下英雄暗破顏或者尙謂過慮也明年其事果出於此有傳賢闗士人書者乃子中也英詞勁气疏暢磊落識者傳誦信知義理之在人心蓋有不期而同者也跋崔吉甫【闕】三邊表裏圗

寢薪於未火昔人以爲闇於治體火而旣燃矣寢者奚自若也吉甫方持徙薪之說以行於天下所見公卿貴人爲不少矣亦有發於斯言矣乎

跋東坡獲鬼章告裕陵文眞迹

前乎此王韶用師熙河後乎此韶之子厚用師湟鄯𨿽僅得空虛無用之地而阬士之精殫民之力所防已不貲然則無亡矢遺鏃之費而黠酋卽擒余冦踵附盡境而止叛服而舎君子與小人之異蓋若此崇寧以後尙未垂簾之政違背先志何哉

跋東坡書張志和漁父詞大字

文忠公自謂作大字不如小字𨿽亦有之然其英姿傑气有非筆墨所能管攝者則無問大小一也

跋山谷與楊君全詩帖眞迹

右二詩一帖筆意淸贍與世所藏者絕異蓋元符三年所作公晚年書也後此者五年而公下世公嘗自謂年衰病侵百事不進惟覺書倍增勝前輩進學之功𨿽於書翰餘事猶然今藏於楊氏之孫齊巽餘同年友也嘉定九年春二月攜以過余於梓州因書其後

跋東坡次韻王晉卿乞花詩眞迹

東坡元丰詩獄鞫其所以往來者凡二十有四人而首及王駙車蓋取其一時語言煆煉文致幾以抵幹大僇它日元祐召還西見又與駙車往來視昔亡替此𨿽小事亦足以見公素守不以禍福利害動其心也

跋丹淵墨竹詩帖

右墨竹二副行艸三副皆迫近文湖州乃李致堯筆也雙魚印爲時雍二字圓印文爲致堯而方印則云李大醉墨致堯隲之長子故自謂李大致堯早以書畫名於時元符初黃魯直在戎州致堯嘗従乞書黃甚予之距元祐四年蓋十年耳其後爲尙書郎馮澥書奏疏由是被遇爲書學博士云

跋東坡辭免中書舍人槁眞迹

元祐垂簾凡熙丰法令有不便於民者罷之惟恐後諸公但知目前事勢不得不爾然議之則曰是以子攺父也従而辟之則又曰以母變子此皆非眞識事體者惟坡公訓辭獨能推本於神考欲爲而未能之意文寛夫範堯夫韓子華孫和甫安厚卿之去公所艸詔皆以先朝付托爲詞而用楊元素陳彥叔李邦直呂穆仲唐義問之詞亦捲捲於先帝之約束溫文正公以議新法不合去終元丰不起而臨奠之文曰知之者神考用之者聖母呂惠卿被遇神考致位宰席其南遷之詞亦曰此先皇帝之意至於熙寧宰相之卒不過曰方觀功業之成遽起山林之興亦未嘗深詆之也今觀公辭官之奏始歸美於神考其詞气和平而不懟也其識慮深長而有托也使時賢而皆知此意也豈不足以章先志而彌後憂矧神考固嘗流涕於二後之請憤惋於安上門之圗慟哭於永洛城之敗凡闗於元祐諸賢者又未嘗不知之特當時未有將順而正救之者耳其曰受先朝之知𨿽宣仁亦嘗言之公非姑爲是詞也

鶴山集卷六十

欽定四庫全書

鶴山集卷六十一

宋魏了翁撰跋

題趙侍郎【公碩】帖後

米南宮心畫髙妙不肯爲他人下筆獨爲劉巨濟書此詩浚儀趙公才思詞華𨿽見之餘事者類絕人逺甚亦爲米公臨此帖前輩髙懷曠度𨿽一技一能樂取諸人不必皆自已出也米帖今刻諸括蒼【闕】宅趙帖今藏諸成都貢士郭之章家郭之先君子嘗事趙公云

跋南軒所與李季允【】帖

南軒先生受學於五峯胡子久而後得見猶未與之言也泣涕而請僅令思忠淸未得爲仁之理蓋往返數四而後予之前輩所以成就後學不肯易其言若此故得其說者啟發於憤悱之餘知則眞知行則篤行卒能以學問名是有非俗儒四寸口耳之比今帖所謂無急於成乃先生以其所以斆於人者斆人耳

跋髙宗付吳玠凡事宻奏宸翰

淮西之變乃紹興七年秋八月戊戌此九月壬申以後詔書也涪王始爲涇原都監張忠獻公處置川陜寔拔爲統制官明年擢永興軍帥由是受任數有克捷上旣因魏公以知涪王魏公俄以罪去嘗爲所薦引者皆不獲自安上謂宰臣趙鼎曰頃防諫好以朋黨罪士大夫如罷一宰相凡所薦引不問才否一時罷黜此非所以愛惜人才而厚風俗矧如涪王固魏公之所拔邈在逺外上慮其不獲安也乃詔使得專達君臣之情亡所壅底若此用能﨑嶇戎馬間防犯崄卒以濟大難紹開中興也

跋遂寜傅氏所藏濓溪伊川眞迹

蜀𨿽僻左而先正大儒如濓溪周先生河南二程先生皆嘗不鄙而幸臨之今其遺墨多在蜀而了翁偶獲闚見者如濓溪先生帖伊川先生手刺則遂寜傅氏各藏其一而濮陽度周卿所藏程刺亦得之傅氏也伊川先生帖則金堂謝氏有之明道先生帖則余得其一焉乃和邵子打乖吟後一章也三先生始在蜀時所聞未彰而蜀人從之者已眾矣誦其詩讀其書且猶以未足也得其只辭防冊猶寶之不置至貽之子孫弗敢失墜今三先生之書滿天下而學士大夫不知好之有好之矣審思而篤行之者蓋鮮而抗之於髙逺姍之爲艱或托之以爲衒鬻之媒者往往若是吁可嘆也

題劉左史【光祖】所書潼川陳荷之母任氏墓銘

潼川陳荷初以其母任氏之墓屬銘於起居劉公公前後四仕於潼習其族世士風故紀載平實可傳世示後昔人之葬求之天下名能文辭者必曰是其死不爲辱而名永長存況公端人也其言滋可信荷也持是有以葬云

跋胡文靖公【晉臣】橄欖詩眞迹

無味之味至味也乃五行之太極也鹹苦酸辛甘則五行之所作也皆五味之一也然其間所謂甘者在天爲樞在地爲土在色爲黃在音爲宮則甘於四者猶得爲味之中也故荼不如薺也堇不如飴也毒藥不如嘉谷也苦節不如甘節也龍逢比干不如後夔稷契也然則橄欖之以苦見取何也謂其變之正者也崔嵬諫臣心憂主無一僞世固有持是而不見錄者多矣三復是詩而有感焉

跋孟蜀防憑

凡前代之遺編防簡茍嗜古者皆知好之亦有事𨿽麼瑣而以久見貴者且王孟之在蜀也何翅井蛙甕蠛昶於建之墳墓獨能爲之厲禁其厚於前人之意猶可槪見於此以知秉彛之不可殄防𨿽紀綱大壊之時而猶然也伯起藏書至此亦可謂好古博雅也矣

跋山谷所書香山七徳舞

黃太史得書之變者今此帖又因觀海怪圖以發其趣故視他書尢更沈著痛快然不出其氏名稱號豈猶有所靳於戴鏈師邪此詩舊本子夜作夫子今來作爾來治定作理定以子夜對辰日則今本爲是惟廿有九廿有五以字書及秦漢銘文証之只當作一字讀今乃並二字爲一成六言其偶然邪今藏於資中李氏誠爲可寶云

跋胡知院【闕】與【闕】季溥往來書帖

首帖以貧賤憂虞爲砭劑以撫事不及古人自嘆此前輩進學功夫也余帖亦皆平實有味因知世道污薄𨿽箋牘之間率爲防說不情之言是特數十年間事耳

跋楊參議【興】家書後

資中楊侯東叔自涪陵罷歸攜其先君子參議公手澤以示余爲之憮然曰防諫許風聞言事此本先朝良法美意也然旣務博采故亦時有譛人之詞得以乘間竊售者且歐陽公一世大儒也而一再以閨門事得奇謗故最後公自列之疏謂臣苟有之是犯天下之大惡無之是負天下之至寃神考亦曰豈有致人大惡便以風聞爲托卒正其事嗚呼楊侯東叔其亦處於大惡至寃之未明者乎茹而不言則所加之詞乃蓋載不容之惡也抑窮辧而力白之則風聞之地無可辧之理然則將何以自明矣昔者唐人栁珪遷右拾遺而蕭仿諸人謂其不能事父封還詔書其父仲郢訴之曰謂珪冒處諫職則可謂不孝則誣夫人謂珪爲不孝而父謂人言爲誣使仲郢而偶不逮見也珪將得爲全人乎今楊氏之謗不若仲郢不幸而偶不逮見矣故未有以明也然亦幸而手澤歷歷若存也玩其詞蓋兼之以教愛訰【之閏之純二切亂也】惻而詳盡極天下之眞情者也楊侯持是以立於世也其亦無靦矣乎𨿽然已事無可復言所謂勇於從而順令者今固無及矣若體受而歸全則侯尙勉之以復於親以信於人

跋楊司理【徳輔】之父【紀】問辯歷

易言學聚問辧寛居仁行中庸言博學審問愼思明辧篤行大要惟一問字最是喫蓋好學之人旣有以備事物之理括古今之宜苟不得所疑而問之則將紛紜膠固無以發其思而進於眞知實見之地𨿽欲行之惡得而行諸吾鄕楊君爲問辧歷以質諸師此最得爲學之要後生初學哆然自是恥於叩問者視此亦可以少警矣里人魏某書而歸諸其子徳輔嗚呼其永享勿替

題普慈馮【惟一】率錢建貢院疏後

普於東蜀爲士大夫郡而未有貢士之宮誠爲闕典然普之公私財力則反出諸郡下故繕營之費亡所從出只如劉光逺冠類試前所未有職風化者長而出之是以建一門閭遂致斂民而給用幾以啟訟然則工役之不可輕議蓋若此馮生盍爲我持是以白郡侯物土賦文慮材計庸屬役於某人取財於某所俟成規略定乃以控於諸防是時提學司當首議給助爲諸防倡時不可失生其念之哉

跋邵康節逢春詩

先生妙極道數從容於義理之防𨿽形諸餘事無間精粗莫非實理秦漢以來諸儒鮮能及之此所謂豪傑之士也陵陽牟君鉉得其所書逢春詩嘗以遺臨卭魏某辭不敢有仍書而歸諸

跋呂正獻公繳進興龍節北使例外送土物奏槁

元祐初政以文忠烈平章軍國重事司馬文正呂正獻爲左右揆範忠宣呂正湣劉忠肅韓門下王右丞諸賢爲執政文正旣卒正獻獨爲右揆者幾一年有大遼使耶律拱辰韓寧之來則正獻爲右揆時也羽儀百辟參錯顯序者皆若人也敵人聞之不謂中國有人乎方物之獻度軼常比亦足以見尊賢尙徳之風行乎蠻貊於斯時也遼夏納貢鬼章卽擒交趾效順不以有人矣乎詩曰無競維人四方其訓之嗚呼盛哉

跋韓持國帖

韓持國以元祐元年五月爲門下侍郎明年七月壬戌以與範榮公爭論刑名事口陳其過而不具文字由是罷政分司南京是時潞忠烈公平章軍國而申正獻公獨相今帖中所謂僕射相公者蓋指正獻也禦札至謂奏劾臣僚旣無明文何異姦讒正獻遂累章力爭中批之詞猶厲則復引近比進擬越三日甲子乃有大資政鄧州之命然猶用前責詞曁正獻再請及於便殿反覆敷陳越八月辛未然後命詞臣蘇文定以均逸爲詞前輩之於气類愛防保全不得請不已非所以合黨締交也非所以揚已取名也爲事體惜也爲人主心術慮也爲國家畱賢也其言曰皇帝春秋方富正賴太皇太后訓以仁義之道調平喜怒以復仁祖之政正獻誠心於此可見而宣仁亦委折從之不以爲忤不如是不足以爲元祐猗其休哉

跋何丞相【防】家所藏欽宗禦書

嗚呼靖康之外難始於熈丰成於紹聖極於宣和迨欽廟倉皇卽祚則事已不可爲矣明年攺元猶欲勉自支持內則募兵以爲禦外則奉幣以求成皆不可得則土彊帝號至是亦無所吝矣事勢若此乃始罷唐恪而相何防此正如晉侯之疾晏安佚樂以成之蓋非一日迨二豎子者己據守其膏肓攻之不可達之不及且召毉緩而視之𨿽百緩何爲徒承二子之一笑耳而況未必緩者乎所幸康王霸府之議首發於何公宋之中興繄一語是賴他日金營易代之議公亦持不可卒以不食而死之二者不猶愈終無可以自贖者乎蔡京操持天下五十年及禍亂之成乃得保首領以沒欽廟卽祚十有四日而寇薄城下尋以北遷何公爲相數月而逢辰百罹殞命朔漠天之夢夢殆不可暁蟣虱臣了翁後此九十年伏讀宸翰謹拜手稽首書於下方繼以霣涕云

又跋

抑之詩曰夙興夜寐灑掃庭內維民之章修爾車馬弓矢戎兵用戒戎作用逷蠻方古所謂詰爾戎兵者不過如此今國家閒暇及是時不此之圗而防疾忌醫一旦潰裂四出乃始壞城郭驅市人繕戎器以爲守禦之計割土地輸金帛質子女以幸和好之成內奰【皮祕切不醉而怒也】於中國覃及鬼方猶謂國家有人乎自中興以迄於今又四爲和議所誤而用事者每恃此以爲固三復獻陵宸翰爲之流涕太息恭書其後

跋鄭忠穆公家問遺事

敍南守鄭君繼道以其大父忠穆公手澤及遺事一編建炎復辟記屬了翁識其末了翁於先正行義年蓋嘗譜而爲書矣故於其所歷亦竊幸有聞焉方二凶諭其黨建請防諫章疏露名付外蓋以是恐喝言者公獨於此時連斥其罪又請於太母乞降付三省以示二凶如寺人孟子作爲此詩家父作誦以究王訩皆著其姓字於詩之亂無所顧忌此人所難能也東朝辛卯詔書以睿聖爲皇太弟明受爲皇太侄公復畱百官班爭之旣不果則請朝獨對退又與王廷秀上疏力爭又與宰執同對簾前又乞召廷秀𨿽以太母欲攺令睿聖總領兵馬公猶不諾然太母又令至都堂則朱藏一顏夷仲路公弼張逢明諸公皆在藏一於靑嚢出羣臣所上書示公公與廷秀力陳昨日詔書不可宣於外比猶曰若以五日時事豈爭此名位邪必欲行出公卒爭之故乙巳制書亟止前詔公之所陳𨿽未盡行然正論不冺亦足以興起人心此又人所難能也今諸書所載乃尙有疏略如前一事蓋公抗凶熖於方張不制之衝諸書乃不書賊黨首乞防章露名事故無以見公犯難不顧之意後一事蓋公起人心於繚繞回互之際諸書乃不書一日而再三對又至都堂與宰執爭辯事𨿽實錄中書亦不詳故無以見此叚實爲復辟之張本二者最是人所難能及事之要切者姑記所聞以備放失

跋髙宗賜吳玠招納關陜流亡禦紮

嘉定十一年春王正月敵出我不意分道入冦防邊降附之民嘗爲疆吏所遏至是致忿於我反爲寇資據險因糧王師數戰不利伏讀思陵宸翰有以仰窺深識逺馭之萬分謹拜手稽首書於下方爲萬世鑑

題山谷安樂山畱題後

徽祖始初淸明登吁眾正収用廢棄之人於黃太史有復朝奉知舒州之命元符三年冬十二月發戎州明年建中之春正月過安樂山畱題蓋自熈豊以後僅有元祐數年之治調停紹述之說起矣紹聖以後僅有元符之末建中之初未及期嵗而愛莫助之之圖進孽京用矣治之日少而亂之日多乃若此也安樂山之遊雲霧晦冥將出山而晚霽豈天地之間一气之運亦多慘少舒而人之所歷亦多違寡偶每每若此耶

題米南宮帖

本朝以書名家者至黃太史米儀曹各得書法之變自成一家未易優劣景獻兼二者而有之可謂奇遇但今米帖間有弱筆乃不逮黃何也

跋張存之行狀

余友張孝謙將葬其先府君持事狀求銘余防侍諸父卽習聞壽安二張氏之賢蓋府君與其季巴西明府也今願有述焉以光昭府君之令徳而儼在憂服其請也不敢固辭因嘆夫世以升沈窮達論士如府君者卽其狀所云則自夫誠身悅親以至信乎朋友蓋人之大端君也固己純體而篤踐焉又能推其所得筆而爲書以淑其子孫然則𨿽挾是以窮不一施而死詎知其中固有不與窮俱阨不與死俱霣者乎孝謙持是有以葬矣

跋李文簡公手記李棁等十事

李文簡公所記多京檜時事𨿽得諸所聞者適若此然大抵平世事罕所佚遺惟事在柄臣則未有不憚史官而嫉記者故是非毀譽鮮不失實率閱嵗歷時而後其事浸明自唐許李以至近世王蔡秦韓皆莫不然也且裕陵一朝大典旣爲羣小所淟汨𨿽紹興更定差勝諸本而其間詆姍謾讕之詞終有刋落未盡其後紹述之議𨿽行於紹聖而實昉乎元祐之末至紹興重修泰陵實錄獨元祐八年事皆無存者至參取玉牒日曆諸書以足之僅得成書中興後事亦是紹興八年至二十五年最爲疎略小人終日爲不善遑卹乎人言惟於傳世詒後之書則必永以遏絕而竄移之此其良心之不可蝕者不知聞見於時人而筆削於家乘野錄者父兄子弟姻戚友朋之間轉相傳習便如申伏之口制竇之心蓋有不與秦火俱燼者也公平生記聞當不止是若更加搜攬而裒梓焉豈特有補於史氏之缺亦足以爲後來茂惡怨正者之儆云

跋司馬文正帖

申正獻長於溫文正公一嵗此帖往來時申年六十有七此溫所以兄之也嗚呼人才以黨論故疊爲僨興古人選於眾聴於國人旁搜而渴用焉猶慮弗治後世俗薄世壊人才鮮少尙乃畨休代進一則常以一半置在閒散故才不周於用次則久閒者多君子而小人固不久於閒也三則棄之於聰明未衰之日而用之於老疾交至之時四則小人敗壊國家浸不可支然後以君子救之小人常居其逸而幸免君子常處其難而受責五則疊爲消長進退如人數更疾病元气不無耗傷拊二老之事而嘆千載間君臣相尋於一轍也

跋宋龍學帖

呂正獻公居家簡重申國夫人性嚴有法度又得焦伯彊之剛方以訓諸子而戚姻間則宋次道範純甫諸公其雅所尊禮則二程兄弟與孫石諸儒先也觀善之功若此宜有三希克大其家又以遺其諸孫至今不墜云

跋劉禦史【述】帖

劉公爲雜端論張文定不當參政事王懿恪不當使宣徽滕章敏爲中司無所建明及王文公專令中司舉薦公又以爲非是且其語並侵宣靖同列如劉公玉錢安道旣謫監當公爲之倡得禍宜不輕微馬範二老力救之則奚止九江之行嗚呼許以風聞而無官長此先朝任防諫舊制今劉公不肯承望宰執𨿽於防長不惟無所開白也又從而並擊之眞可畏而仰哉介甫旣開其端後來之柄國者又爲介甫所不敢者矣

跋黃太史帖

前輩謫居類爲州縣長吏所不禮甚者恫疑虛喝或又從而加害焉太史居黔中守貳曹伯達張茂宗旣善遇之𨿽一掾曹亦致蔬筍之饋風味良不淺矣承望要人者觀此寧不知怍云

跋馬禦史【防】帖

元符諫官多賢者亦多所奏論而防中則惟陳當一時人獨多焉公在防八閱月亦不爲不久而所論止二事至其得罪乃亦與元祐元符之正人等大抵無所附麗卽爲憸壬所憚初不在於言之多寡也所謂君錫提刑則宣和元年二月以後宣和元年三月以前蒲公卣詳刑梓州時也

跋諸賢帖【王拱辰楊安國李淸臣錢明逸錢象先刁約

林希】

呂氏父子醇疵固不同而七人賢否亦異所不待論也諸賢所題惟以刁氏事不大顯故特致詳焉然旣爲先正諸老所予其人要自可見陳履常談叢所載刁夜半得見奏邸之累玆事則防不信蓋談叢之舛誤非一而所載奏邸祠神事尢繆戾記刁獨免而刁謫官去也謂杜正獻與丁文簡同在政府奏邸祠神事作正獻避嫌不與而文簡論以深文然正獻以慶曆五年正月罷相而文簡始以四月自翰長爲樞副正獻之罷猶是文簡當制則二公元未嘗同在政府也則半夜之語奚足多據云

跋趙忠定公與遊忠公【仲鴻】帖

某久荷遊公之知固知公言行甚悉迨奉使東川而公已下世乃言於上曰遊某曽發宗社至計於簾闈猶豫未決之初時宰燕居深念之日幸而成事不惟不見知於時乃遭誣罔以防於譴其肯絕勿敢言賫恨以沒乞下本路監司取索當年事迹及所上章疏與劉某所作銘志宣付史館仍下有司別議褒錄今歷年而未報天旣厄於平生尙終厄於死乎詩曰旣克有定靡人弗勝景仁姑俟之

跋朱呂學規

右朱文公呂成公所著學規縣令長眉山家子鑑屬某書之以勒諸鄕校且曰並爲我識其末白鹿之規五溫溫乎先民之徽言也麗澤之規三凜凜乎後學之大戒也至矣備矣無以了翁之言爲也學者誠能惟是之依五者以事其心三者以範其體則猶稻粱之養正藥石之伐邪凡皆足以康濟吾身不容一闕者夫二規亦異訓而同指異調而同功矣不然規矩誠陳而不能以約諸躬也不能以攝諸友也聲利相先也詞華相詡也躁相競也慢相狃也本學旣錯末習滋放則二先生異時所以風厲與縣令長今日所以發揮者亦徒爲掛壁之空言耳可不甚懼矣夫可不甚懼矣夫

跋陳了齋責沈

蒲江令眉山家子鑑俾邑民魏了翁書周子太極說張子西銘朱文公呂成公學規勒石於鄕校又從了翁得陳忠肅公責沈文與楊文靖公劉忠肅公張宣公三跋凡皆眞迹也遂以並勒焉某伏讀是數者赩然嘆曰富哉言乎太極圖自一理本然之妙以推明二气五行之幾西銘發事親事天之義以極言一統萬殊之實二規則又以理之最切近者開警後學學者而果能事此則內外交養精粗相發求端用力之要亦取諸此而足矣況又以責沈之文示之以前賢徙義好學之事其爲寒鄕晚出安陋愎已者之警不旣多矣乎詩云民之靡盈誰夙知而莫成夫人心本虛有我則盈陳公惟其不自盈也故一有異聞遂慨然於思誠務學之不可已於以開其變化气質成就徳業之基然則學者之於是書也亦庸可闕諸了翁少也慕藺今又以邑令之屬俾敍所以勒石之意輙書其後

跋王君詔詩

王君詔不識一字而爲詩皆根諸孝友其言兄弟之爭未有不因諸婦言者此尢切近人情有合於易家人詩常棣之防𨿽世之名能文詞者往往有弗過然則理義之同豈自外至哉讀者當有發於斯

跋程正伯家所藏山谷書杜少陵詩帖

前輩評昌黎示符樊川示冝詩謂不當以利祿施於始教者今杜詩黃字皆同此意古今人已之學之異自孔子時而旣然矣此四君子者抑未免稍狥流俗以爲循誘之術乎

跋崔次和勉齋銘

【安子文銘曰千里之行始於企步九仞之危成於積土日計不足月計有餘勉與不勉賢否異閭】

自士習日浮大抵務記覽爲詞章以嘩眾取寵焉爾否則以小慧纎能掠儒先之言駕傳注之說乘有司之闇而攖取之爾自孝弟謹信仁愛之餘乃及學文自離經辧志而推以至彊立不反此古人銖積寸累功夫今則曰是不難知也或曰是不必學也皛山閱士多矣爲是企步積土之說其亦審於後學慮者乎次和勉諸

跋南軒帖

厥考以宗社生靈爲己任厥子以聖門事業爲己任然則士之以記覽詞章哆然自足者其待己亦大涼矣

跋張魏公帖

上帖所謂畱意聖賢之學愛養精神使淸明在身自然讀書有見處以之正身正家而事業從此興矣此數語蓋公推所以淑其身者而淑諸人也有能服行無斁𨿽等而至於爲聖爲賢豈外是乎

跋史峴之母家氏墓志

峴旣爲其母乞銘於舅氏彭州君彭州端人也其言發於悃愊足以感動人之善心峴持此有以葬矣尙欲余語識諸碑陰余謂愛之斯錄銘之稱美此固孝子著存之不能己者然多求諸文人才士之稱述此漢魏之末造也而所謂孝者曽是之云乎不虧其體不辱其身是則顯親之大者然不必曰逾禮佚義而後爲虧且辱也甘於中畫安於小成志於爲人凡皆自薄其身以忝所受者也峴好修而敏於文則必知所以待己之厚矣儻由是充之庶幾所謂體受敬身者焉則其爲銘志不己多乎峴將之陽安謁後溪劉公滄江虞侯其試以是言之亦將以爲然乎

鶴山集卷六十一

欽定四庫全書

鶴山集卷六十二

宋魏了翁撰跋

跋虞秦公【祺】所撰杜府君【與權】墓銘

府君余之妻之髙伯祖也雅善虞秦公其葬也秦公爲銘其墓且親爲書府君爲人不問可知後六十有六年餘守潼川府君之曽孫【闕】仲攜以相示因嘆前輩講學於利善之分文行之序率委曲致意凡以淑州裏而攝友朋務在可傳不爲苟作今公之聞孫剛簡率用是說蓋逺有端緒云

跋楊少卿子謨所題趙子安一經閣詩

謂籯金不若一經此鄒魯諺語也近聖人之世之居皆未逺也其詞气己全不類鄒魯間語𨿽當時魯之大儒如夏侯長公輩亦不過以取靑紫教授諸生蓋自漢武設科射防勸趨利祿後學所志大抵若此況於俚諺自無足責至於他邦以及後世又從可知而經生學士往往摘此語以訓子孫惟今棘卿楊侯獨推明六經妙用以約之於身而後方信籯金非所樂此大與魯諺本指不同必嘗從事於斯者而後知是是理之亶然

跋張魏公帖

公自紹興十六年因天申節繳進無逸篇遂有連州之役至二十年移永二十五年秦檜卒而後公有出殿豫章之命則太夫人尋亦不待養矣此數帖正在連州時﨑嶇險側有人所不堪而卽其自處則從容自得藹然有孝敬忠信之意蓋白駒考槃人也嗚呼所謂讀易者誦說訓詁云乎哉

跋江宗愽致仕帖

古所謂七十而致仕者乃約而言之耳然而豈必七十仕止久速皆惟其時何謂時止其所而不忘慊於中而無餒則時也江君蓋審於是矣願與同志者共講焉

跋廣漢趙【爕】論語說

自秦漢以後爲語孟者何翅千有餘家稽合同異參訂舛訛亦云粗備極於二程先生以後聖賢之心蓋己暴白庶幾無復余憾矣廣漢趙君爕一日以語說一篇示余爲之喟然嘆曰聖人之道如彼衢尊之不禁有味之而知其防樂焉而不厭者矣又有得其涓滴而知好之者有不知而唾棄弗顧者今趙君爲之躊躇四顧蓋亦知其可好者充之而至於樂焉則更以勉之

跋杜忠可【孝嚴】曽祖節範處士告

封贈非古也而可以植世教厚民徳慰孝子慈孫之心則𨿽先王未之有也而固可義起然而自一世至三世猶可以例取無賢不肖一也乃若追錫號榮如衝靖史氏者義起之中又有義焉使非其祖孫之賢則下不敢以請上不輕以予今寶田公以縣佐而賜號至處士少常公以庶僚而追崇及曽祖則又加於史氏一等非其祖孫皆有以自致而能然乎猗其盛哉𨿽然禮所謂如執玉如奉盈洞洞屬屬然如弗勝如將失之夫其敬身而不敢易也則所以報其先者又將出於號榮之外少常其知此矣

書潼川栁彥養墓碑陰

先天之學秦漢而後惟魏伯陽闚見此意至華山陳處士圖南始發其祕一再傳而爲邵子建圖著書以示人曰先天學心法也故圖皆自中起萬化萬事皆生於心嗚呼眾人以易觀易而於易邵子以易觀心而得乎心於易則象數文字然耳得乎心則天地萬物與我一本也邵氏死而失其傳迨漢上朱氏及朱文公蔡元定始申其說吾鄕觀物張公行成亦嘗推本邵氏說爲通變經世諸書故今鄕父兄往往有能道之者余𨿽生晚亦幸得與聞乎此然師友之功未能浹洽蓄疑蘊惑罕所質問來守潼川乃得郡人栁振坤其父申錫先天太極諸書以示余自一嵗一月一日一身皆有圖說至於九疇防極中央立極中星合極復分畫而附益之又作三易圗說十卷以探羲文孔氏之祕而上下經六十四卦卦爲二圗以釋其義嗚呼是區區者奚所爲而然哉身旣隱矣明旣喪矣非以釣名幹澤也自陰陽五行星歷气候反覆參驗以求之心凡以自明耳矣余旣不及與栁君接其說有餘所弗及余所偶同又有餘所欲言於君者皆不得而相與可否焉旣以恨恨又嘆夫世之有志於學而不見之於人槁項黃馘以死者多矣然其書固不與俱亡也葬有日吾友度周卿爲銘其墓振坤更欲求余語以識諸碑陰振坤之所以稱美愛錄者亦旣無所不盡矣𨿽然洞洞乎屬屬乎如執玉如奉盈如將失之振坤苟於是焉求之以不隊考志焉玆其爲稱美愛錄也不旣多乎尙懋敬之

跋遊景仁【佀】所藏裴紹業告

自周之季封爵文書皆以印璽捨是則亡以爲信而此告所用印乃以東都尙書兵部之印爲文特進尙書右僕射下有在京二字當是在東都所給告耳然印文自尙之二字外率於篆法不合東不從木而平其上下都不從邑而巴上爲口書不從曰而其下爲日如兵部印三字則乃若傳摹失眞者更無一筆可取唐士大夫於書法極工而此獨不合當闕之以俟知者

跋康節先生答富韓公柬

溫公曆年圗起共和之庚申汔顯徳己未上下凡千有八百年以治平元年書成上送則邵子年五十有四富公年六十有一矣帖謂公亦以謂失之鄙夫亦以謂失之是富公先有所可否而康節答之也前輩講學不倦聞善相告聞過相規若此用能進則有以尊主庇民退有以扶世立教也

跋賜潞京卹刑詔

猗其盛哉此天地生物之仁而尭舜三王之所以治天下國家我祖宗所以祈天永命之張本也熈寧始更舊制紹聖又以元祐所常行而攺之小人挾其私意壊法亂紀而並與此廢之子云爾愛其羊我愛其禮後之知治體者寜無吿於吾君而復行之者乎

跋康節與韓康公唱和詩

惟古於文必己出而先生此詩全用韓文公送李願序意豈人心之所同固不嫌於相襲邪先生𨿽不爲公卿得時行道而發明先後天之奧約之於事必踐於形所以淑時賢而啟來哲爲斯世治理之助其爲公卿不旣多乎

跋秦伯鎭兵部問易康節書

眾人以易觀易而於易先生以易觀心而得乎心其方圎圗皇極經世諸書消息陰陽之幾貫融內外之分蓋洙泗而後絕學也其見於擊壌諸詩造次顚沛無非此理之發焉者是何嘗有隱於人特秦伯鎭鄭揚庭章子厚諸公不足以知之耳先生嘗語鄭曰山川風俗人情物理有益吾學者必取諸焉秦曰道滿天下何物不有豈容人關鍵耶先生字字言言莫非推赤心以置人腹中亦幸夫人之得其傳彼沈存中謂竟不知何術旣不足以語此邵子文亢其父於太髙而待人太薄亦知污者也

跋康節詩

理明義精則肆筆脫口之餘文從字順不煩繩削而合彼月煆季煉於詞章而不知進焉者特秋虫之吟朝菌之媚爾

跋呂文靖公試卷眞迹

文靖公三相仁宗以才識稱其卓卓可記者如納天書於方中與夫止玉淸營繕正章懿喪禮卻契丹借兵罷宦寺監軍杜母后專政之漸謹人主禦樓之拜發郡國建學宗正睦親之議此非無素者所能辦𨿽與範歐異論晚年乃能同心戮力以扶王室是宜子孫之傳自惠穆正獻而後滎陽右丞中書駕部代有顯人至成公而以學問名世與宋靡己猗其盛哉此我太祖太宗之徳也科舉特爲之梯航耳

跋靑神杜才叔和歸去來詞

三馬食曹叔夜有宜去之書一龍禪宋淵明興歸來之嘆然而淵明𨿽勇退而能雝容不迫若將防罪行者視叔夜之【闕】直而輕慍殆有間矣史載淵明之去在義熈三年以其時考之蓋宋髙祖殺劉仲文之嵗昭明所謂恥復屈身異代者爲得其心夫豈以一督郵而爲此悻悻哉而古今罕有能發之者杜君此文作於蜀盜未平之日其尙淵明之心乎某昔守君之鄕顧不及識君嘉定十五年九月邂逅其子安石於臨安始見是作因推本昔人所未發者識諸篇末而歸其書杜氏

跋端明程公振謚剛湣議

自吾有寇難如劉仲偃傅公晦張徳祥霍安國李淸卿唐聖任及梅陳程安四從臣皆死節之著者其次蔣興祖死於陽武張子固死於隆徳朱彥明數人死於震威郭滸朱友恭死於涇原又其次則忍死於外而卒能自明者不可勝數鳴呼王呂始禍章蔡諸人成之皆以七秩八秩之年生都將相沒保首領若死者則不必皆所用者也詩曰如彼泉流淪胥以敗亦足以發千古之一嘆

跋張忠獻公所與張忠簡【闡】三帖

張忠獻公再相首薦張忠簡及虞忠肅陳正獻王文忠汪端明皆可備執政劉忠肅胡忠簡諸公可備風憲然大抵皆紹興末年所與同志葉謀者也自戊午議和胡忠簡以言語得罪十有八年之間竄逐者相望而能於此時誦言義不可和者如張忠獻之三十餘疏如張忠簡累千百言則尢難其人然則二公蓋又同爲人所難能也功之成不成天實爲之而著明大義炳若日星使爲人子爲人臣者莫不暁然知其分之所當止玆其有功又惡可以淺近計哉此帖蓋隆興癸未督府所書時六十有七距卒之日才一年耳嗚呼是所謂鞠躬盡力死而後己者眞可敬仰也

跋三傅祠記行狀

余始識正夫於都城問奚自曰玆湖楊氏也閒袖一編書過余蓋南城之人祠其先君子若伯仲父玆湖爲之記防齋袁氏書之其諸父行實系其後俾余識之餘謂南城之人奉嘗夫三子者於傅氏子弟何與期有以告之而未能也他日又以玆湖問答相視其間有遺其伯氏道夫書雲天乎吾道之亨乎自兩楹夢奠𨿽漢之黃叔度唐楊文簡公未知淺深本朝濓溪明道康節所覺未全伊川未覺道夫昆仲皆覺余憮然自失千載一門可謂盛矣玆其爲顯揚不旣多乎而求諸人以爲信無乃有外之心與正夫其終覺焉

跋吳正憲公充帖

正憲以其從子畱獄得罪諭之使歸夫獄之不修𨿽執政之從子有不得免焉祖宗所以祈天永命此其推也後二帖則余亡友宋正仲之說已得之猶恨有闕遺者如謂壻爲郎謂叔父爲叔叔母爲嬸等語皆漢魏以後流俗稱道求其義而不得者𨿽士大夫亦不免襲訛踵陋當並出之以識世變云

跋吳正肅公【育】帖

諸賢所題無復遺恨獨念靖康之禍故家文獻半爲煨塵吳氏世居浦城中又諸子皆位通顯而手澤亦無有存者今其曽孫所藏四帖皆自外得之亦可嘆矣夫

又帖

此帖所稱希深以詩中有謝家郎之句故皆指爲謝希深且希深以正字卒於寶元今爲故希深舍人而正肅爲西臺在嘉祐間其事偶亦相符然後帖乃彷佛有王丈字不知誰之而墨防如新或曰安知非稱三丈邪然希深乃賔客之長子不在第三未知果爲誰也當考

跋盧氏正嵗防拜錄

古者比閭族黨之法修則有相保相受相葬相救相賙相賔若吉凶賔射之器服民不能自爲也則主集者以裏布屋粟之物爲之以給其用而又屬之讀法屬之飲酒以維持防養之其詳宻若此蓋盈宇宙間無尺地一民之不相聨絡者所以共明命而厚同體也而況於吾宗族乎裳裳者華其葉湑兮气相屬潤相滋也常棣之華鄂不韡韡體相親意相承也士大夫而知此則上治祖禰下治子孫旁治昆弟由根心以枝葉必不忍薄其所厚疏其所親者自王制壊敬宗收族之義不明歷漢魏以後𨿽間有重民族爭門戶立廟院修宗防等事斑斑見於史冊而利欲重焮親疏厚薄之等有不得其本心者多矣先儒所以欲収世族欲復小宗欲立譜法蓋深有感於世道之變者而卒亦不能行因同年友盧申之以其族正嵗防拜錄相示歆慕咨嘆使人孝敬之心油油翼翼然不能己敬以所聞書於下方且以自勉云

跋鄭資政【剛中】遺事

余嘗過利州登鄭公思耕亭未嘗不撫事嘆息也守防陽者多矣歐公記峴山亭獨稱羊叔子守廣漢者豈無他人而劉夢得李文饒諸人獨稱房次律凡名實殽於毀譽向背變於死生皆不足以定是非至於嵗月浩瀚情僞寂寥而著乎斯人之心獨隱然與所寓俱存斯其爲人不問可知然則士之所以爲可傳者將在此不在彼夫

跋李【淸臣】奏疏

李定黃履諸人固不足多道常夷甫晚節亦鄙賤可笑其欲追帝孔子何但知聖人污也淇水翁𨿽與元祐諸公異論而此疏非喜爲異者迨今百五十有一年曆觀人物品第判若黒白吾黨亦可以自儆矣

跋沈國錄【煥】淳熈八年太學私試策問

古之仕二爲貧爲道而己爲貧焉則苟以祿仕然非饑餓不能出門戶不爲也亦有饑餓而不肯爲者矣夫茍爲道則立乎人之本朝大將行其道次猶欲行其言否則去之𨿽窮乏者得我且不爲也況妻妾宮室乎此義久矣不明沈公乃能招諸生而誨之人主不以爲忤宰相趙文定亟稱之此人心之所同也不知位司成職言責者獨何人而齗齗【魚斤切齒根肉】不可否之三曰包羞其象曰位不當也三以陰柔居上自知不當其位亦赧【亦作】然不能自安然則彼齗齗者夫非盡人之子與後四十有四年臨卭魏了翁撫捲太息書而歸其子省曽跋晏元獻公帖【晏大正自跋以文定致仕爲康定二年康定無二年也以公撿傅樞使爲慶曆初亦差】

案公康定元年三月自三司使除刑書知宻院厥九月以撿校太傅刑書充使慶曆二年七月加檢尉平章三年三月以行刑書爲集賢相而李文定公由彰信之節除宮傅致仕則慶曆二年七月也然則前二帖其康定之元與慶曆之二年乎後帖半幅所謂五十年作官苦學猶自步步事事共人商量此語尢可玩昔人謂至微勛業有難立盡大功名或易爲元獻公流聞光顯吾嘗以其行於家人父子間者觀之

跋朱文公所與輔漢卿帖

亡友漢卿端方而沈碩文公深所許與往來書帖當不止此然其懷人憂世勸學興善之心於此亦可略見矣所謂當此時節立得腳定者亦難其人況更向上事邪文公之所望於學者蓋若此吾黨盍知所儆發云

跋李肩吾【從周】所書損益二卦

李伯謙每誦懲忿窒欲遷善攺過之訓以自儆李肩吾爲書損益二卦以贈其歸又以修裕名所居堂而屬余書之嗚呼觀山髙澤下之象以懲忿窒欲不其修乎觀風行雷迅之象以遷善攺過不其裕乎修所以自克也裕則復於禮矣二者易之要義伯謙勉之

跋顏魯公爭帖

魚朝恩擠郭令公折元載搖相裏造侵王縉一時權焰燻灼若此魯公秉義以奪其驕至今幾五百年尙凜凜有生意猗其偉與但其間稱譽朝恩數十言大半於行間增入豈猶未免於危行言孫邪

米南宮云絳有顏氏守一圗書且顏字以彥彥從文從廠下三畫則當在文字之旁而移於廠下者也今印文從卒從�書字下從者今從曰跋胡復半埜詩藳

古之爲文皆以徳盛仁熟流於旣溢之餘故𨿽肆筆脫口而動中音節非特歌詩爲然也禮辭易象亦莫不然自離騷作而文辭之士與世之以聲律爲文者傅會牽合始與事不相儷文人才士習焉而不之察也縉雲胡復亨道攜詩編過余請序其篇端余以未有雅素辭焉亨道求之不已余觀昔人蓋有序他人文集者矣如蕭頴士之於李翰權徳輿之於陸贄劉禹錫之於栁宗元李漢之於韓愈皆以其行成言立故爲紀述其事以傳世示後耳今亨道年三十餘如沃桑夭楚未已方將而遽以一編自畫乎姑試一言以謝勤辱他日再見當申此義以覘進學之嗚呼亨道其亦以餘言爲然乎

跋朱文公所與任伯起樞宻柬

前帖論處已接物之要曰循理而行自然中節後帖論讀書作文之要曰平心熟看自見滋味嗚呼防哉斯言聖賢所謂勿正勿忘勿助長所謂欲其自得之自得之則居安資深者皆是義也賢者宜有以精體而篤踐焉

跋陳了齋辯王荊公目錄

古人之學自格物致知誠意正心修身齊家治國平天下初無二本自本諸身至徴諸庶民考諸三王建諸天地質諸鬼神俟諸後聖亦是一理今曰不通政事卻深於經術又曰其人節行過人甚多審如其說是能格物致知能正心誠意而不能以行之天下國家本諸身矣而於庶民且不合三王后聖天地鬼神從可知也此理暁然易知而能惑世誣民於十九年間以養成亂本又能使紹聖以後守其說而莫之攺嗚呼天不欲使斯世平治邪何了齋諸人聨章累疏而莫一省也後了齋之死一百三年臨卭魏某撫捲太息而書其後

跋趙淸敏公墨迹

此軸大槪惟公亷二字皆士大夫所當爲者自義理不競貨物成習淸敏髙風邈不可及嗚呼亦足以悲夫

跋蘇文定公帖

蘇氏兄弟平生大節在於臨死生利害而不可奪其厚於報知己勇於疾非類則歷熈丰祐聖之變如一日而後知世之以文詞知二蘇者末也此祭文書疏凡八紙距今一百三十有四年一時風誼尢可想慕撫捲太息書而歸之番陽張氏

跋米友仁帖

米南宮大字雅逸細書結宻皆有可法至好爲小篆則有不知而作者元暉𨿽不逮其父然如王謝家子弟竟自有一種風格也

跋斜川帖

斜川侍坡翁至儋耳父子相對如霜松雪竹堅勁不搖而作詩結字乃爾潤麗其襮順裏方者乎

跋蘇養直後湖一詩

後湖辭召之語殆與昔人絕交書同意其作爲歌詩殆若不以世務嬰懷此豈以防身爲髙者士之進退去就亦惟度徳比義行吾心之所安臨卭魏某凡五乞祠未獲命方襆被待去防張學古二子世美世南將歸番陽出是二紙慨然興感書而授之

題林叔淸古易

易之爲書廣大悉備知仁隨見小大由識各適所求至近世周程邵張子以後諸儒輩出易道幾無餘蘊矣三山林君又爲周易古經解依上下部敍以六十四卦三百八十六爻臚分彪析而證以古今善惡是非之事此非積嵗累月不能爲或曰審爾則易之書四百五十事而已乎曰不然也林君之爲是也亦不過約爲之說以自識其知仁之見云爾非防防然以是爲不可易也程正公易傳晚而後出猶以迫於門人再三之請且自謂僅得七分然則林君尙勉之哉

跋陳尙書【宗召】均贍宗族眞迹

範文正公嘗謂其子弟曰吳中宗族固有親疎吾祖先視之則均是子孫吾安得不卹其饑寒哉又曰祖先積徳百餘年而始發於吾得至大官若獨饗富貴而不卹宗族何顏以入家廟每味此語使人孝敬忠愛之心油油翼翼不能自己今獲觀內翰尙書陳公此紙於公之子貴誼蓋範公之心異世一轍足以厚倫而勵俗不勝興敬謹書於下方詩曰裳裳者華其葉湑兮來者尙勉之哉

跋瓌溪吳先生【沆】夢記

古者文史星歷卜筮之職領於春官皆以大夫士爲之三巫之屬凡以神仕者亦皆精爽不貳齊肅中正之民故夢之於祲也丰荒之於云也軍聲民气之於風也皆若不相關而古人精體熟察視爲至近至切之事周自文武之世距宣王凡三百年甫申之生亦何關乎文武而記夫子者自天地之神至气志之神嵩嶽之神文武之徳只通作一體士大夫而能識此理然後可與語瓌溪夢記

跋範太史記司馬公布衾銘

範正獻公以書局從溫文正於洛凡十有五年於公之起居動息必審視而詳記𨿽布衾角枕亦以驗公所安於儒生窮達之際殆與孔門弟子書鄕黨同意孔子曰吾無行而不與二三子者今愚於馬範師友亦云跋聶侍郎【子】述所藏徐明叔篆赤壁賦

才知之士滿天下而書學不得其傳許叔重稽諸通人作說文解字猶未能無闕誤李少溫中興篆籀而所刋定尙多臆說信書學之難能也徐鼎臣楚金兄弟最有能稱一時如鄭仲賢郭恕先皆號善書皆自許氏非謂許氏果能盡字書之蘊蓋捨是則放而無據耳舊聞徐明叔善篆今觀其遺墨則說文解字之外自爲一家𨿽其名及字見於印文者亦與篆法不同又有保大騎省之文保大爲南唐年號騎省乃雝熈職秩亦所未諭姑識所疑以俟識者

跋陳中捨【貴誼】所藏杜正獻艸書

杜正獻公嘗爲詩曰老來楷法不如初試向閒齋習艸書落筆何曽見飛動雕章早已過吹噓公楷書端勁如其人逮暮年始學艸書而歐蔡蘇黃皆盛許之豈非大本先立則縱橫造次無往不合邪

鶴山集卷六十二

欽定四庫全書

鶴山集卷六十三

宋魏了翁撰跋

跋陳正獻公所藏孝廟禦書用人論

止獻公以乾道五年秋八月升昭文相其冬對選徳殿詔撰用人說今載在集中與所被宸翰文𨿽異而指則同猗與盛哉君以是戒其臣臣以是復其君開誠布公兼眾盡下孜孜若弗及焉凡以敕時幾而釐帝命云耳詩曰鳶飛戾天魚躍於淵豈弟君子遐不作人猗其盛哉後五十又八年靖州逐臣魏某獲拜觀於公之子宿追惟一時明良之會不勝感嘆謹拜手稽首書於下方

跋陳忠肅公嶽山壽寧觀畱題

詩云閣前千尺碧瑯玕喬嶽蒼松苦嵗寒此是萬年峯上竹何湏更待雪中看

了齋陳公以元丰己未擢進士三名後數年爲博士校書郎以鯁直不得久居中徽廟初政召爲諫官忤蔡京謫揚州管庫欽聖持其事攺知無爲軍明年又自著庭宰掾攝官瑣闥坐忤曽布出守海陵崇寧元年蔡京相除名勒停編袁州尋移亷移郴五年春正月以彗出僕碑而京罷相凡黨人皆得歸故今嶽山壽寧畱題所謂丙戌四月蓋公東歸道所從出也後元丰一百二十年當慶元己未臨卭魏某始以進士起家又二十有八年當寶慶丙戌某得罪南遷四月七日度湘卽公畱題之日防壽寧道士唐從善以是日掘地得公石刻介郡人張南仲杞求一語記嵗月嗚呼人嘗涉於憂患則見似而目動聞名而心惕故於公之忠孝大節所願學也若夫出處嵗月之適相似則吾甚懼焉

跋楊文公書遺教經

某自結髮遊聖人之門窮益深測益逺今發星星矣大懼年數之不足其於他道蓋未暇及也今伏觀內翰文公手書遺教經嘆先賢餘力所及猶若此謹拜手書於下方

跋楊文公眞迹

公博極羣書自經史百氏以及於倚馬急就之文稗官虞初之說旁行敷落之義靡不該貫今於公之裔孫紹云見公手抄唐人詩及遺教經益知公所以用力於文者蓋若此嗚呼此公之所以爲文與曰不然也同時以文鳴者如王定國丁謂之孫漢公曽正臣梅昌言錢希白諸人非不爭相長雄而天下之士獨宗楊劉至於以文易名則公擅其美文乎文乎其纂組綴緝之云乎正色直道不苟於合能使人主憚其性气𨿽在上前亦曰如此富貴非臣所願他日昭陵語王文康曰楊某爲國竭忠有君子之大節然則是可以爲文矣是以謂之文也劉中山與公齊名其出處大致亦近之

跋方宣諭宗卿【庭實】奏議

國家自熈丰大臣養成禍本崇寜攺弦未竟而紹聖以後再踵前誤以濟私欲卒之俗頺世敗潰裂四出而猶謂和親可以暫安辟徙可以亡患至建炎中興亦云極矣而於是失河南北失京東西維揚而渡江會稽而桴海猶不敢與彼抗其間徒賴宗忠簡李忠定張忠獻諸賢後先維持僅僅自立而權檜再用則挾寇以扼君父矣防公與王胡曽李諸賢大聲疾呼以立正論之幟幾無以爲國三京淮北之役繕修陵廟還定遺民表善搜賢招攜振乏則又不徒以言語立國凡皆正人心植邦本之實政𨿽不幸而不卒其志然其以疏逺當權焰以孤忠破羣慝則有人所甚難者焉不寕維是蔡氏之盛附之者立致華顯公莆人也於蔡又夙有連自公舉政和進士正孽京之時也而公之立朝乃在紹興以後然則以其所主以其所不爲公之所志所學蓋自其始進而固然矣豈無膏沐誰適爲容亦足以發千古之一嘆云

題復州鴻軒

故起居舍人張公文潛以元符二年秋坐元祐黨人謫復州監酒明年春徽宗踐阼起通判黃州以秋至而春去托諸鴻以名軒軒之壊已久而邦人思之不釋嗚呼其孰爲思之耶廣安楊伯洪恢來攝州事自皮陸諸賢以來頺宮廢址咸爲興復是軒亦居一焉而屬余題榜且識嵗月顧辠戾之人何所容喙每愛其集中有坐局沽酒與務中晚作諸詩豈惟素位而行無一毫不自得且方矻矻於所當事者焉詩曰敬天之怒無敢逸豫此未易與俗人言也伯洪以爲如何

跋張魏公帖

公平生凡五謫而居永者三紹興七年自祠官謫永一也二十年自連移永二也二十六年以母還蜀猶不爲時論所容自蜀還永三也此帖所謂零陵之行以詞翰及事實攷之蓋七年九月以後也方被防放逐之餘而感恩思過無纎毫忿懟困躓之意且爲從母賻喪志葬期有以慰其母心昔人謂仁義人其言藹如也非公之謂與後九十二年蜀國同郡人費誼屬魏某識其後於是書於靖州客捨

跋陳忠肅公帖

余早有慕藺之志𨿽於公無能爲役而始初入官亦有適相似者故於公平生言行頗得其詳而公所爲易解日錄辯及簡牘數十取素尊尭集家書千數百言凡皆得其眞迹而藏之是帖蓋晚嵗自九江移南康南康移山陽時也宣和三年八月方防旣平蔡氏方以飛語謂公之壻嘗爲防所抄取公竟坐遷陽山君子亨否碩蹇無毫髮加損也祗以成宣靖之亂耳宣和之六年而公卒又明年而劉諫議卒元祐气數旣盡北寇內侵然則亂匪降自天乎抑人實爲之也

跋北山戇議

予自嘉泰三年冬造朝道淮西始識鄧伯允友龍慨然以興復自任明年鄧召還予意開邊之議已決防明年春正月召試玉堂乃極陳權姦猾胥債帥驕卒必取禍辱宜急於內修緩於外攘凡數千言侂冑見之大怒徐柟承望風指擊之侂曰得無成其去就之名乎乃止是時張伯子徐文子與地官侍郎王公皆先後以不合去大抵皆徐疏也丁侍郎常任亦能以條具異論去極於錢伯同之謫上饒自是莫敢有言者矣錢張徐丁之議則固知之若北山戇議則昉見乎此嗚呼何其直而暢辯而不訐也詩曰匪用爲教覆用爲虐亦足以發千古之一嘆云

跋司馬子紀先後天諸圖

洓水司馬叔原覃思義理之學自羲文周孔之易河圖洛書之數陰陽動靜之義日月遲速之度以及周程張邵朱張子之書旁觀歷覽爲圗爲書時賢皆有題識又欲求一言於予予遷靖未返不得與叔原共學姑識數者之疑於末且先天圗自魏伯陽參同陳圗南爻象卦數始略見此意至邵尭夫而後大明千數百年間不知此圗安所托而圗南始得此圗亦已奇矣而諸儒無稱焉數往者順謂震離兌乾知來者逆謂巽坎艮坤皆以左旋言之今叔原以爲自乾至震自坤至巽此必有所據朱文公以十爲河圖九爲洛書引邵子說辯析甚精叔原從之而邵子不過曰圓者河圖之數方者洛書之文且戴九履一之圖其象圓五行生成之圖其象方是九圓而十方也安知邵子不以九爲圖十爲書乎故朱子𨿽力攻劉氏而猶曰易範之數誠相表裏爲可疑耳又曰安知圖之不爲書書之不爲圖則朱子尙有疑於此也近世朱子發張文饒精通邵學而皆以九爲圖十爲書朱以列子爲證張以邵子爲主予嘗以干鑿度及張平子傳所載太極五行九宮法考之卽所謂戴九履一者則是圖相傳已久安知非河圖也靖士蔣得之云當以先天圖爲河圖生成數爲洛書亦是一說叔原謂日月亦左旋此張說朱意也第日起北陸春西陸夏南陸秋東陸而冬返乎北陸則爲右乎左乎謂日速月遲讀書窮理正欲其自得況叔原所引見處一分虧之詩卽予少作也吾儕所見本不相逺第以歷家細算分數言之則月行十三度餘者特約法耳其實則一日至四二十四至晦行十四度餘五日至八二十至二十二行十三度余惟自九日至十九僅行十二度余此猶二至之晷刻最遲不爲無理而叔原反疑之獨取望日爲證則望日正行遲之日也況本乎陽者常舒遲本乎陰者常急促若日遲而月速大者舒而小者促此亦陰陽自然之分也叔原之圖精且宻矣盍更以是審思之日食書甲乙如辛夘日與辰相尅爲異尢不經康成𨿽有是說然春秋壬午日食亦日與辰相尅也而左氏謂不爲災又何邪叔原謂分星起於漢唐謂漢則已後謂唐則滋邈豈以左氏內外傳與周禮爲不可信邪是三書亦有可疑而分次之說相傳已久獨星不依方而以受封之日爲次此傳注之可疑而未有說以破之耳大抵叔原之說十得六七予方斂袵之不暇尙有未能釋然者姑摘一二以備審訂他時道僰以如卭叔原必有以復於予也紹定四年六月甲子臨卭魏某書

跋彭忠肅公眞迹後

止堂集之成書也公之子鉉旣屬敍篇首今又從公之諸孫壻蕭仲友應祥獲觀公手迹二詩大抵與朋友唱酬可以吟詠情性揚防理道惟貴人生日詩難乎爲言蓋人主生日爲樂始於唐士大夫生日之盛則始於近世故前輩詩集惟少陵示宗武生日與東坡爲同气之親或知己偶有所賦而他集罕有若用之公卿貴人則無之直自京檜以來此風日甚始則稱功頌徳甚至將以金玉帛幣嗚呼唐太宗之感蓼莪獨何人邪止堂所上張端明詩𨿽未能免俗然其間如雲江湖秋已多宇宙淸無邊气凝萬類實人亦體其全端明英邁人也止堂不以頌而以規然則非志於古道者其能然乎仲友其寶此庶來者有以觀世變焉

跋尢氏遂初堂藏書目錄序後

餘生晚不及拜遂初先生聞儲書之盛又恨不能如劉道原所以假館於春明者寶慶初元冬得罪南遷過錫山訪前廣徳使君則書厄於火者累月矣爲之徬徨不忍去因惟國朝以來藏書之盛鮮有久而弗厄者孫長孺自唐僖宗爲榜書樓二字國朝之藏書者莫先焉三百年間再燬於火江元叔今江南吳越之藏凡數萬爲臧僕竊去市人裂之以借物其入於安陸張氏者傳之未幾一篋之富僅供一炊王文康李文正廬山劉壯輿南陽幵氏皆以藏書名凡未久而失之宋宣獻兼有畢文簡楊文荘二家之書不減中祕而元符中蕩爲煙埃晁文元累世所藏自中原無事時已有火厄至政和甲午之災尺素不存斯理也殆不可暁聖賢不遇托之憲言以垂世示後所以共天命而植民彛也兼收並蓄博覧精索以淑其身以待後之人此何辜於天而厄之爾極也使子孫不能守如江張王李諸家是固可恨若孫宋晁氏則子孫知守之矣而火攻其外矧如尢氏子孫克世厥家滋莫可暁𨿽然是穮是蓘𨿽有饑饉亦有丰年吾知有穮蓘耳丰凶非我知也尢氏子孫其尙思所以勿替先志云

題李肩吾爲許成大書鄕黨內則

吾友李肩吾彊志精識嘗爲字通一編以正法繩俗許成大見而悅之亟從問李肩吾授以鄕黨內則二篇夫內則先王所以降徳於民而鄕黨吾聖人無行而不與二三子者也民有是物必有是則顧習其讀而弗之察嗚呼其能朝夕於斯則不惟知言語容貌居處飲食皆立誠定命之要亦以見書名之學偏旁防畫具有顚末乃知類入徳之本而世亦罕能知之也詩曰朋友攸攝攝以威儀成大其懋敬之哉寶慶三年三月甲子臨卭魏某書於靖州鶴山書院

題李肩吾所書鄕黨

吾友李肩吾博見彊誌書名之學世亦鮮及之渠陽山中爲余從子令憲書鄕黨篇余獲與觀焉嗚呼天道至教風雨霜露接人耳目而人由之不知也聖人至徳威儀容貌洋洋乎簡冊而人習焉不察也嗚呼小子憲肩吾所以遺爾者多矣往敬哉其體習踐修惟無斁

跋鄧氏四世死事

嗚呼自童蔡以及秦韓養癰防疾以底於潰敗者誰與而封疆之吏首當其禍君子小人之幸不幸每每若此撫鄧氏遺事爲之三嘆

跋處士蔣南式家傳

嘉定之季年重珍不以某不肖屬書母夫人顧氏之竁因得習觀處士言行明年攺元某得罪南遷過錫山重珍又出示家傳斂容伏讀嘆味不忘詩曰維其有章矣是以有慶矣然則處士之有子也宜哉

跋顧夫人墓志後

明年十二月癸夘某過錫山觀典型於堂阼參聞見於國人益信前銘之不誣尙恨筆力淺弱不足以盡發潛懿也

跋家季文守富順日拒吳曦僞檄事

予平生爲人記述多矣觀書太史氏閱人益廣姑據予所身歷者言之孽韓柄國逆吳事仇士大夫不曰拒則曰去使誠有之亦爲臣之常分況不必皆然方事變之殷𨿽能言者已鮮及事已變息則敢爲者常多此可盡據邪家侯季文富順文檄與趙薛二守報書則信而有證嗚呼是非之心其孰無之而奪於利害以謬迷其所固有甘於禍家凶國而不知顧者多矣此非素講預定安能防防若此予嘗爲侯記積善堂今江淛閩湘間家有是記大略謂吾惟循理盡分而爲之他人何與焉幾若爲此事發者故又識於此以申侯善善惡惡之初志云

跋邵康節檢束二大字【趙丞相子直孫必願所藏二字下注云檢謂檢其行止束謂束其情性】

先生嘗爲詩曰憶昔初書大字時學人飲酒與吟詩若非益友惟金石四十五年成一非然則玆二大字與束其情性之語未必晚年安且成之時也後學魏某謹書

跋樓參政紹熈五年內禪詔艸

某未冠時侍長老聴紹熈末年內禪詔書至所謂𨿽喪紀自行於宮中而禮文難示於天下爲之色然以嘆知朝廷有人也後此三十二年乃獲觀藳墨於宣獻樓公之季子又見當時刪易鉤注𨿽倉卒之頃動中理道孟子曰天子不能以天下與人然則言動幾微之間莫非天命之流行豈一毫人力所能予奪其間乎史官魏某謹書

跋毛氏增韻

三衢毛氏增韻奏禦之六十二年其子居正義夫應大司成校正經籍之聘始克鋟梓於冑庠然人情異向趨簡厭煩故校其始著尙多刋削世之不遇者非特一增韻也

跋畨陽董氏所藏東坡墨迹

蘇文忠雅耆陶公文其有感於歸去來詞蓋元丰五年之夏蔡章被遇而呂正獻不合之時也長公在黃少公在筠此何時也而猶可以仕乎否之訟曰大人否亨其遁曰包羞然則以亨易羞果孰爲得失乎遺墨藏於義夫之族子煟臨卭魏某與之爲寮因得寓目因識其後

跋黃太史帖

董季興壻於沙隨程氏多識前言往行余與爲寮皆得與聞之獨太史此帖未睹今其子甄自竟陵以石本見寄則時賢題識已悉尙何云姑識嵗月紹熙二年七月鶴山魏某

跋張忠獻呂忠穆與李忠肅書

明受之變不有居者誰守社稷不有援也守將奚爲復辟之後張呂李鄭諸賢以次受上賞蓋人臣所當爲人主所當報各適其分焉耳而或者猶不免著書以詆平江之功惟文肅於呂張二公情誼始終無少猜間嗚呼其深明於事君交友之分者乎不寕惟是張忠獻以李忠定殺諫臣攻之至再隆祐泛舟之役公與呂忠穆亦異論迨其間退之後死喪之際考於是帖則懷人憂世固未嘗有纎介之嫌信乎周比和同之別特毛髮耳而公私誼利縣隔霄壌嗚呼其嚴乎前史臣魏某謹書

跋趙昌父送劉淸之【子澄】事後

靜春劉公之去衡也章泉趙公亦去之或曰非悻悻與曰禮有之凡食賔君迎賔大門賔入君再拜賔辟君揖入賔從三揖三遜久而後成禮賔出君送之大門則擯者已返告曰賔不顧矣夫始焉迎之拜之揖之而後升其後君送而已不顧非始煩而終簡也然則士大夫進退之節於此亦可槪見云

跋類省試防捲後

予以貧賤未免有科舉之累然亦恥爲揣摩剽襲之文始舉於鄕故吏部郎趙公大全取之於類省試吏部與故知邕州李公取之故簽書宻院宇文公又主之嗚呼乖逢得失其孰爲之耶嘉祐間尙西昆體而歐文忠公典舉首取古文紹聖以後尙王氏說而陳忠肅公主別試多取史學主司之不徇時好固難其人而舉人亦有以是應之者然則乖逢得失豈必皆工於舉業者李先生之子義山以予大慚之文相視因識其末

跋羅文恭公防諫稾

文恭公奉疏旣嘗爲之序引後二年防恩歸自靖道荊州公之子愚出視元稾其間所謂諫者歸過求名人才至身後議論乃公贜吏之弗戢繇大吏越足三尺外人才不更事者必不可用此皆千數百年相承而莫知其非者我視謀猶伊於胡底亦足以悲夫

跋羅文恭公薦士稾

予嘗以呂正獻公掌記司馬文正薦士編陳宻學章稾範正獻手記李邦直舉官記及近世虞忠肅公翹材館錄輯成一書刻之潼川漕司惟呂文穆公夾袋小冊韓忠獻甲乙丙丁集曽宣靖雌黃公議未得全本今幸從文恭公之子愚獲觀薦士稾前輩懷人憂世之規大抵皆如此凡以謹時幾而釐帝命也俗流世隘此事久無聞矣三復遺墨爲之永嘆

跋羅文恭公後省繳駮稾

祖宗虛已盡下一政令之出自始進擬已有中書三省宻院分班同班之別人得以自靖自獻不嫌於異同迨其旣行則給事中舍人或書或否各行其志不關白長官或諫官有言臺臣不及知臺臣有謂不可諫官或是之蓋臺諫官平居未嘗私相往來也臺諫偶已同是侍從以次至於臣民或特以爲不可此事甚眾不暇枚舉自京檜用事惡異喜同士大夫始以是爲驚怪幹淳涵育之久積而至於紹熈然後此意僅僅有存今觀文恭公後省諫稾明逐臣之寃斥臺臣之誣乃其一事也謹書稾末以識世道升降云

跋公安張氏所藏東坡帖

世之知蘇子者必曰言語文章妙天下其不知之則曰譏訕嫚侮不足於誠乃若蘇子始終進徳之序人或未盡知也方嘉祐治平間年盛气彊熈寕以後嬰禍觸患靡所回撓元祐再出益趨平實片言只詞風動四方迨紹聖後則消釋貫融沈毅誠慤又非中身以前比矣士不精考而以一事槪一人一言蔽一生者姑以是思之是數帖卽紹聖後事今藏之永平令張仲車篋中紹定四年春臨卭魏某與寓目焉因識其末

永嘉薛榮祖臨予觀亭記本而書袁和叔之語曰觀外不如觀內觀民不如自觀以求予一言

薛君引袁防齋語識諸觀亭記之末觀之義滋有所發大抵古人觀象觀法觀物觀我無一物而不知察所以防眾理而致吾知也觀之爲卦實明是義今傳注之說則彖象爲觀示之觀六爻爲觀瞻之觀竊意韻有四聲反切以前安知不皆爲平聲乎於是聞見視聴髙深先後逺近上下之等皆有二字且考諸義則二字固可一而參諸易詩以後東漢以前則凡有韻之語亦與孫炎沈約以後必限以四聲拘以音切亦不可同日語並識是於記末以質諸同志者

跋鄧某宣和使金賜私覿茶幣

本朝立國規模好生惡殺故於外國盜賊常有招懷之意然其間以戰致和者其盟易而久宣靖以來反是往往怨我而誨盜刓民而誤國覽鄧氏遺事爲之慨然跋蘇文忠屬黃州教授作賀鄧樞宻啟

言貴於有物無物非言也後世非放誕相髙則虛美相加迨其流獘至爲駢四儷六以相謟瀆則不足以謂之言矧曰文乎哉東坡付他人作賀啟亦初無甚異而疑者喋喋不厭何也

題李肩吾爲尹商卿書鄕黨

天之生民有是物必有是則故凡威儀容貌飲食衣服何莫非天則之流行也聖人徳盛仁熟從容中道門弟子精體實踐詳說而備書之則所以學聖人也李肩吾爲人書鄕黨者數矣得是書者皆使予識其末今商卿又以屬余鳴呼商卿尙敬之哉昊天曰明及爾出王昊天曰旦及爾遊衍夫苟瞬存息養而實有得於斯焉則知古人之所謂學者蓋如此

跋辛簡穆公與秦檜爭和議奏稾

和親之說未有不怠我而長冦者耿秦諸公以來率襲是誤而不爲修攘之慮始於患失終以亂邦予固憤此久矣紹定四年防恩西歸舟至夔門防勁寇外侵臺梱內潰辛君俱出示先簡穆奏稾因識其後

鶴山集卷六十三

欽定四庫全書

鶴山集卷六十四

宋魏了翁撰跋

跋靜春先生劉子澄帖

靜春先生劉公淳熈五年八月十九日所與張宣公帖也宣公時爲祕閣修撰荊湖轉運副使過其弟端明公於宜春劉公之兄靖之字子和卒於贑州教官將葬而屬銘焉劉氏世載令徳爲國朝文章家逮公尢孜孜以人才爲己任朱文公稱其收卹宗黨接引後來樂人之善矜人之惡蓋得之親見宣公𨿽不及識公而書問往來間气味之同亦爾此可以彊致乎是嵗石林李公年二十恱齋李公年十有八而靜春以二公屬宣公已曰異日與川中作師表非小補也而數十年後悉如其言人固不易知然而心者神明之舍所以範圍天地出入古今苟志平气定不遷於私好惡不奪於小利害往往可以十得八九況稟气之淸明者固亦可以望而知之某生晚不及與觀一時師友之盛猶幸與輔漢卿趙昌父張元徳諸公遊知靜春事爲悉因恱齋李公刻此帖見寄附姓名其末嗚呼師友道廢利祿相挻上慢其下下防其上以講學儲才相規益者鮮矣張徳衡其寶此帖亦以覘世道之變云

跋牟少眞發防中庸大學俗解

吾儒之書自諸老先生語錄外未有方言俚字爲文者蓋弟子之於師惟恐稍失其指故聰聴之謹書之莫之敢易也近世乃入科舉之文以惑凡近以欺庸有司諉曰姑以紿取利祿耳是固可陋今牟君之爲中庸大學發防將以信今詒後而爲是俚俗之語五方之言語不相通而可彊同乎又若謂世人不可與荘語姑俯而就之者然則不淺之待人乎言之不文行而不逺牟君歸爲我精思而文言之亦有當商略者玆未暇及也

跋牛寶章大年記楊少卿事

牛聘君所記辧誣蓋寶慶三年趙敏若爲鄭損所誣幾成大獄楊叔正時爲軍器監帥蜀人之在朝者白於有位而有不謂然則自爲書爭辯益切前誣卒以盡白鳴呼此豈有爲爲之哉髙閭植槐等事則近乎有爲者矣書其末而歸之叔正之子埴其尙勿替先志云

題蘇叔明公誠陶然堂賦後

南麾退翁蘇文公之兄也持正不撓終於利州路提防刑獄子孫多賢且繼踵科級其五葉曰叔平者自號松菊花圃有子曰公誠字叔明以禮自牧爲族黨歸重嘗賦陶然堂以自述非明乎義利之際者不及此余歸自靖叔明訪余山居言論風指斂浮歸實進進未已嗚呼世家搖落不振邦國之恥也叔明尙懋敬之哉黙執徐壯月谷旦

跋東坡趙徳麟字說眞迹

趙徳麟始以僚屬受知於蘇公今蘇集有倡醻字說與秋陽春色二賦世之賢徳麟者以此𨿽然嘉祐元祐之蘇公孰不知趨而和之迨蘇公度嶺諸賢皆坐廢錮徳麟與焉而猶惓惓於片文遺墨之是寶於是有以知徳麟之所存者逺矣予歸自謫所今安徳節度趙公之子與洸武叔攜字說眞迹相眎安徳以儒科發身器周才裕而局不得施而有子是紹玆其爲麟不已多乎嗚呼武叔其尙勉之哉

題孟莘事狀

昔嵗銜命拜昭慈於攢宮器皿裳衣獲窺於奩中今觀心畫於孟氏之宗大抵徳而度溫而恭吾𨿽不識公進意其恂恂守正有昭慈之遺風

跋張宣公帖

張子論著惟論語說乃晚嵗更定而朱子四書於中庸尢所盡心今師君遇所藏宣公筆迹二者咸在是誠可寶矣當乾道淳熈間朱張呂三子以學問爲羣儒倡𨿽其才分天成功力純至然亦不可謂非師友切磋之益朱子序張子文集以其間有講焉未定之論爲恨序呂子讀詩記亦曰其間所謂朱氏者皆某少時講焉而未定之說以此知先儒進學朝益而暮習月異而嵗殊蓋有所謂勉焉維日孳孳斃而後已者彼世之粗涉梗槪而哆焉自足者殆亦不知愧懼耳

又

公以淳熈五年守荊七年二月七日易簀今其十四日書云詰朝陽至蓋六年長至正在月半則此帖距公之亡才八十四日耳其二十日帖雲气體未復不免灼艾想公之疾自此日侵鳴呼所謂任重而道逺於此亦可略見拊捲太息書其末以歸諸範文叔甫之壻師氏

跋朱文公帖

右朱文公與月舟範公文叔帖凡五皆寕考初元也是時孽韓枋國黨禍方張此何時也而以予所見於蜀士大夫如劉文節公李良仲宗丞季章參政君亮侍郎與今範公之家所藏朱公報帖則一時善類應與固自若也權臣威焰徒能怖赫庸貪而終不能以間人心之同剝之三曰剝之無咎失上下也復之四曰中行獨復以從道也夫居羣陰之間而獨能失其同類惟道是從矧玆聲气之合胡可刼而禦之予𨿽生晚而身履乎慶元泰禧盛衰之變周旋乎範劉諸李與二熈羣賢之間嗚呼我視謀猶伊於胡底亦足以悲夫

題蘄州儀曹範塤元帥府牒後

靖康之禍薦紳大夫士未嘗不憤惋於大官貴人無足倚賴而冗曹稗官猶可與有爲也趙哲一使臣能以百騎束勁敵向拱一尉掾能以棓繩批遊騎傅亮一文學能以義旅造靑城陳淬一小校能先諸將以敗敵於南華韓世忠一制將能引部將以卻敵於南京至於據神稷破鶻眼者乃安邑之士人日中碎敵五十壁者乃石濠之小吏首渡河以復新興者乃招撫司之屬將以千八百騎夜刺孛堇者乃經略司之都監曰孟迪曰種濳曰張勉曰張漸曰白保曰李進皆翹關超距雷動風從於王庶之檄異時中興諸將繇此其選使當時得將相大臣有以用之俾各竭所長經營河朔則彼當逺伏涼澱之北而祖宗境土遄歸職方矣蘄州儀曹範公其一也予歸自靖道雙流公之孫子郯誦公自蘄趨濟顚末咸嘆世獘俗偸方時晏然位驕祿侈者偃然物上盜弄人爵蠱壊士气胚胎禍機一朝潰裂幸而有懷忠蘊義之士起濟濡首之厲然猶扼塞不得亨嗚呼其車旣載乃棄爾輔自古禍亂相尋於無窮者類若此曹器逺辧紙尾三人乃汪黃耿非宗忠簡此說甚善使忠簡而在此位也吾所謂某某者必有以用之範公當不至流落秦陜待張忠獻之薦而後受知於思陵也後百餘年臨卭魏某斂涕書於下方

書瀘士周挺讀歷代書

古之學者習乎禮樂射禦書數內以養徳性之知外以固筯骸之束進乎大學則格物致知以往皆爲已之事也是皆失其傳惟有挾冊讀書以求之前言往行而讀之者亦罕讀之而有得焉又罕有也周文叔挺乃能取歷代帝王以來之書窮搜力索廣記詳說嗚呼其用力亦勞矣文叔求予一言方以王事未暇與之詳講也姑識其末以俟他日

題朱文公帖

王氏之盛也江南學者爭稱門生其黜也諱焉蘇氏之學爭尙於元祐而諱稱於紹聖以後又大顯於阜陵褒崇之日至程子諸儒亦莫不隨時之抑揚而爲輕重迨近世則朱張子諸儒一話一言散落人間者無一不顯予之精力獘於題識𨿽然予甚懼焉李君盍爲我語諸同志其相與用力於不睹不聞以庶幾無負於諸老先生之訓

題孫教授志銘

吾同年友孫次龍之葬張義立志之劉文節公銘之可以無憾矣然帖所謂嵗寒山之兆乃其考君手卜史巫紛言不可於是廟殯垂三十年厥子應龍彊善克家乃攺卜得負郭田惟兌食竭訾以庚之又爲豪右所奪刑獄使者歸其田始克葬卜九月之甲子先事過予言曰劉銘張志得之孔艱而兆異時攺乞公一言以識諸碑陰嗚呼次龍之才之懿之行之修而止於是而死於是也人孰無死而殞於奇禍人孰不葬而搖於異論夫世以作善離殃疑天之夢夢者信乎其陋矣終於不可詰則曰將在其子孫抑猶未免責償於天道也𨿽然應龍尙勉之哉

陳猷春龍出穴圖

天基節前一月獲觀於白鶴山是日邸吏以友人陳和仲塤奏札錄本見寄其間有云陛下居飛龍在天之位而晦之以潛龍勿用之徳讀之慨然識其說於此

王荊公眞翰

按集所載與此小異蓋爲江寧守陳和仲作也介甫旣爲相而庫屋寒蔬不攺其素所以見信於當時而得以肆行其志也

跋克齋遊吏部所書孟子一章

孟子之告宋句踐亦猶遊之告尹也是時三遊之風已勝孟子之說殆與貨色之對相似然尹君其知此則知景仁所以敬我者深矣若見同遊之士並出以告之某書於三瀘州宅

跋趙安慶所藏東坡帖

予昔遷靖與廣西爲鄰廣郡牧守多故舊時以方物問予如蘇公遺墨及海魚黎洞沈椰子酒吉貝黎莫之等率中州所罕見黎莫如靑棊布暑夕可以覆體𨿽然飲食之物則非靖比也靖之米斗百泉羊豕爲斤十減米之二蔬筍又不論也予常閱蘇公帖自謂衣食之奉視蘇子卿啖氊食防爲大靡麗以予居靖言之視文忠公之靡麗又加一等詩曰君子於役苟無饑渴吾儕勉諸上親政之嵗魏某書於瀘州官舍

跋趙安慶先世詩

舒守趙侯以其先君子所書黔婁詩六十言見寄又自爲九十言識其末凡皆表廉訓儉以示子孫是時攺元端平上手書戒貪吏艸茅賤臣某布宣徳音退而識於百五十言之末嗚呼以義利言則淸心約已士之常分也姑以利害言則世之黷貨徇利者祗見其害未睹其利公孫瓚以鐵爲門鐵非不固也董卓以金爲塢金非不多也徒以敗家亡身爲他人守耳

書魏少申謩仲碑陰

少伸予所厚也今其沒十有七年始克葬先事之月伯衡以一編書視予而言曰昔嵗將葬吾父前禮部侍郎曹公器逺爲志其竁尋以史巫拘忌志所書嵗月丘封與今不合且始卜日於嘉定十七年五月甲子今卜紹定六年十二月乙酉始卜地於盤石縣髙榮山震岡與先母裴氏合葬今卜瀘川縣天柴山巽岡以繼母張氏祔夫子爲我書之以輔前志且母裴之卒慶元二年五月庚子母張之卒紹定二年二月乙酉志亦未之書也爲我並識之嗚呼墓之有碑𨿽漢魏之末造而人子報親之心必誠必信於此亦可槪見乃爲勒其語於碑陰以備來者之參攷云

通典跋

杜氏通典之書包括古今涵貫精粗人習焉不察例以類書目之予自成都嘗仿其書爲國朝通典因得以熟復終帙今起家守瀘帑有刋本而文字漫漶半不可識將盡易之而先是有已經修者棄之亦可惜乃命工易十之四凡二千葉爲文五十七萬有奇端平元年九月甲子臨卭魏某書

鶴山集卷六十四

欽定四庫全書

鶴山集卷六十五

宋魏了翁撰跋

跋丹稜劉氏黨籍

崇寕定元祐爲姦黨第元符上書人爲邪等以附元祐之末且姦邪之名人所甚惡而子孫矜以爲榮作史者又以姦魁邪上爲最榮然則謂隨夷混謂跖蹻亷千數百年間用事之臣蓋一轍也臨卭魏了翁歸自靖州之明年書以遺劉東巽識諸炎興詔防之末

題史繩祖孝經

朱文公嘗著孝經刋誤公之子在嘗舉元稾以遺余余旣鋟梓與學士共之史慶長又以告予曰昔者繩祖嘗集先正名賢孝經注解今願得刋誤爲之章指余舉以畀之俾得彚次成編則又以黃直卿孝經本防及其所輯洙泗論孝合爲一書嗚呼此民生日用之常後王降徳之本而由之不知觀是書者其亦知所發哉

題彭山宋彥祥詩卷

宋彥祥前年過我袖出八詩有擊壤集中气脈今年又求予友肩吾書之索予題識詩造平澹此豈易得第擇理容有聖門所未道者如防檢精時管甚人與事事安排要佀渠等語更當商略而了翁方治東歸之裝未暇也

題吳武安所得髙孝兩朝宸翰

粵自宣靖畀政匪人女眞小醜敢抗大邦莫有北向發一矢者迨富平後我師始與彼角殺金平之後我師始挫其鋒則張忠獻倡之吳武安繼之然後彼知中國有人而不敢肆張韓劉嶽接迹於江淮然後中國之勢重而和好之議以定竊觀近日三京喪師悼頗牧之不可作撫捲太息拜手稽首識於下方

題周子靖理齋銘後【銘云窮則不循循則不窮】

義理之說千百載而一日千百人而一心也今東南之學有建有溫有明各是其說不可以彊同是說也了翁與徴之則以建爲然建蓋宗乎濓伊濓伊祖六經者也端平二年春書於眉山東郊

跋修全趙公所作防箴

吾鄕之俗以親師講學爲業以孝弟忠信爲本不趨時尙不事外飾予生𨿽後尙及見大父行於經子百氏書皆覆紙細字丹鈆防勘又必師傳友授必心體身踐視今之後生子弟捐金市書不累月可得千百卷聚友聨文不頃刻可成千百言者𨿽若迂頓不快人意而操心厚見理實傳家久遺後安流風余澤至今可識也慮此事久而無傳因楊子有以修全趙公防箴見示附志其末

題馮仰之因重論後

普慈馮起文以其父仰之先生因重論見寄請識其末予少讀易見諸儒重卦之說有四王輔嗣以爲伏羲鄭康成以爲神農孫盛以爲夏禹史遷以爲周文孫鄭之義亡據而馬王之說人多是之然予以爲唐虞之時固有卜筮則四營十八變尙矣固不待文王而後重爻也不寕惟是竊意先天一圖自古有之嘗舉似謝起文則曰何傷乎亦各述其所見以待後之學者於是識一時問答爲因重論序

跋師厚卿致仕十詩

師厚卿自紹定元年貢於鄕以母疾禱於上下神只曰萬有一齒一名於進士籍則貤祿吾母俾壽且寕不願仕也其秋不復試禮部厥三年而後舉進士則母不及見矣旣唱第廷中謀掛衣冠而奪於親暱之異論不遂初志卒受爵以歸歸而得疾幾殆則憮然嘆曰豈我食吾言以干天怒乎決意不仕賦十詩見志屬李肩吾書之予識之予謂之曰子以蒼蒼者爲天耶此心之神明則天也此心之所不安則天理之所不可天豈屑屑然與人商較是非也詩曰敬天之怒無敢戲豫子也急求緩棄違心所安是戲豫也語曰吾誰欺欺天乎子謂人心之外又有所謂天乎厚卿竦然曰我事吾志不他有侮矣乃識其事於詩末以成厚卿之志

跋禦書鶴山書院四大字

臣伏見廬山嵩嶽衡麓睢陽各有書院自太平興國訖大中祥符錫之號榮被以詔墨至近世東湖北巖濓谿象山之稱皆嘗有請於朝風聲所形聞者興起臣生於卭之鄙自開禧邊議不合去之古白鶴山之下築室聚友將終身焉兩朝聖明照知臣心訖荷眷憐致位通顯玆又防陛下申錫寶翰賁燿林廬臣竊惟先朝賜書必以名湏實顧臣燻心患難舊讀荒蕪大懼無以稱塞隆指其自今乞身得請將歸老鶴山之麓顧瞻奎文帝臨有赫誓畢余齒力求初心以無忘君師訓迪之意

跋禦書唐人嚴武詩二十八言

臣嘗妄謂易書詩春秋凡仲尼所述不言將蓋出師於郊遂而王朝之公卿董之四代以來未之有攺迨二禮三傳後出始有軍將將軍之名於是師久於外往往不從中遣非所以共武服謹師命也臣識闇能薄獨荷陛下殊典之遇自親大政召冠禁聨防靺鞨披猖受我亂民整居王略肆命臣以宥府視師賜對禁中假權閫外籯金篚幣賞賚優渥旣又親禦筆札大書唐人嚴武詩二十八言以寵靈之英云明露膏耀菅茅師乘傳觀人百其勇師之坤曰在師中吉承天寵也王三錫命懷萬邦也此陛下爲萬邦計臣獨何人遽當王朝公卿之選赫赫王命以鎭拊其幹【音捍】掫【側栁反出防公二十五年注言行夜也】下拜登受曷云其醻臣謹以宸翰被諸金石班其事於侯封用答揚明天子親命乾方之意爲臣工勸

題楊慈湖所書韓貫道墓後

安陽韓爕相從於督府一日以其先人貫道墓銘相示則爕之婦之祖楊敬仲所書也予不及與貫道接而敬仲所稱許若此且迹其所受知者則劉共父韓無咎劉子澄林和叔徐子宜王元石也嗚呼是可以知貫道矣忠獻之後多賢者特以開禧權臣例遭挫偃或曰權臣實非韓氏遺體也

予旣書此或曰先賢可字乎曰若用孔門弟子與子思孟子稱仲尼例則字先賢已過矣曰然則可乎曰魏晉以來文書不足證吾以六經二漢爲據

跋先表叔畱題鐘山西湖二詩後

珠簾白舫亂湖光隔岸龍舟艤夕陽今日懽遊復明日便將京洛看錢塘

右題臨安西湖

虛名自昔數椽廬流毒於今幾卷書擬代周顒報山鬼移文逋客請先渠

右題王文公祠臨卭髙孝璹公純父開禧二年十一月十一日

了翁以嘉泰三年造朝開禧二年補郡去同產兄髙稼皆得侍先表叔父大夫公東遊聴言觀行朝夕有所省發了翁𨿽甚愚不肖而不肯曲學阿世以取忤權貴人則大夫教忠之力也大夫遊杭之西湖金陵之鐘山皆嘗隨事賦詠定子幸得遺藳二首刻諸樂石了翁謹以從遊所見書其末亦以見前輩不苟於爲文也

跋陳君舉東宮進故事

右漢元帝事實一通故起居郎止齊陳先生傅良爲先皇帝嘉邸贊讀時所書也朱字三十有六則寕考卽所聞而記之今藏之蔡文懿之季子範簿以了翁在經筵日嘗爲主上論元成事發明班史二贊粗有益於謹獨之學因請識其後了翁𨿽不敢以固陋辭然而攺變气質最忌因循與夫歸其責於傅而實以咎帝此則有益於人主之講學非宿儒老生不及此敢用拜手書於下方

跋四十年前補試卷

慶元初仰之先生攝令於吾邑蒲江予以舉文受知今四十年過先生之鄕宰木成陰先生之子企文亦頒白矣袖出一卷書乃當時縣庠試論猶記是時日試二論此其次也前卷在第三名嗚呼是所謂大慚則大好者與人心之說𨿽未必皆本指然不爲無補於是教企文故存之

題陳思書苑菁華

古以書爲名如周官達書名於四方儀禮百官書於末則今所謂字也是故欲知學者不先識字則無以名百物𨿽顚張艸聖阿買八分猶爲不識字也臨安粥書人陳思乃能集漢晉以後論書者爲一編曰書苑菁華亦可尙矣𨿽然是猶後世誇工鬭妍非吾所謂識字者若好學者又於此遡流尋源以及於秦漢而上求古人所以正名之意則讀書爲文也其庶幾乎

題呂城李氏世藏名帖

寶慶元年冬魏某得罪時宰投畀蠻荊道呂城獲觀李唐裔孫祐所寶唐賢遺墨是日劉平國王去非踏雪見訪皆奇遇也惟是虞禇顏宋間乃有李林甫姓名此易繇所謂勿用取女之時重有感慨云

題茅山道士所藏朱晦庵以佛語調楊誠齋周益公帖

朱子訖爲佛氏語以寄周楊二老其戱言以效他人體邪抑逃墨以解學禁之禍邪其以修辭立誠之義於晚生終有未達不可彊爲之說也

題深衣畵像

言忠信行篤敬言若易聖猶病申六言以自儆行顧言言顧行

題盧祖嵒復別祖墓

予嘗爲同年友盧申之序盧氏防拜錄今其兄仲山以其別祖倉監之墓久失而復得復使識其事盧於唐爲甲族今六百餘年而子孫之賢者代不乏人況如吾仲山遊學膠庠虀鹽不瞻而能爲別祖復三百年之墓是滋可尙也

書劉仲坎習之孝義傳後

詩曰旣明且哲以保其身若習之之身首異處不保身乎然則此義不明人於毫髮利害趨之避之惟恐後則世之包羞含垢辱全軀保妻子皆保身也劉起居作孝義傳謂習之兄弟至死不相捨孝也罵賊而死義也此豈不善保身者哉後六年史臣魏了翁與其兄厚之從遊獲觀劉起居所識因附姓名其末

鶴山集卷六十五

欽定四庫全書

鶴山集卷六十六

宋魏了翁撰啟

謝卭守範季才宗丞啟

河南門下士或疑少年蓬萊海上仙偶蛻凡骨繄防鐡成金有循吏之化故搴旗執馘成竪子之名啣荷實深揆量莫稱竊以詞章本童子篆刻雕虫之技道學乃儒者心地汗馬之勲故功名成就不在於孔翠照影之初而气質變化當觀於異雞反走之後士而知此天其捨諸如某者口黃防生汗靑活計抱影韓檠之二尺刳心鄴架之萬籖誓鐡硯以進修指污渠而警策二十作文賦未當陸士衡挺異之年五字擢英才已無舒元輿不養之气偶陪鵠立獲侶鶚飛牛膝龍肝濫已甚矣風聲鶴唳幸可再乎不謂周人之璞得侶瑯玕之林遂使東郭之竽亦竊斗升之祿虎誤再中隼不空弮冒幸若然沾丐奚自此蓋伏遇某官學本誠一論不蘧蒢自浩气養心以味道腴不茹柔吐剛而獵聲利因蜚鳬之入覲陪振鷺之淸班九寺森嚴三山密邇謂卽侍紫宸之案簪筆螭頭而乃厭承明之廬分符鶴嶺祗恐趣大昕之對未容久外服之畱間者歌於一同已沐馴雉之化今焉師長於千里載陪鳴鹿之歌致使晚生亦玷公選某敢不勉睎前輩益勵後圖惟加膏而希光不速成而求益君門射策寧敢過期讜論批鱗誓不迎合或可代諸老先生之對庻不貽吾黨小子之羞弗負師承是報今賜

成都僉判到任謝劉制置

耕東臯之云方便野性詠南梅之月忽玷淸班正懼貽取禾三百廛之譏豈期得廣夏千萬間之庇決星辰之履委身造化之罏伏念某學懵癡龍詀迷雌霓繆且攬扶桑之六轡敢祈撠膠葛於九閎羣靑之盟未寒五白之采過望榜花污署濫竊小科頭之名吏板混吹徑登大幕府之選半生負長鑱而斸黃獨一日泛緑水而依紅蓮訴牒裝懷爰書瞇目渉筆占位墻面於鳬鶩行之來屍祿空餐芒背於麒麟楦之誚慙非洛北之處士賴有湖南之主人玆蓋伏遇某官標一世之龍門鼓九霄之羊角自當建上公府而躬吐握之任顧乃坐元帥閫而加羅致之勤油幕風淸閒郾城之棊屐緑沈苔臥省衛府之文書公遲兩地之登我獲二天之庇輝光耀幾艸旣分甓社湖之珠文采被諸生勿惜景陽機之錦誓期驂蹇勉附絕塵

通通判王國正

云屨橋門方願心國子先生之印晝繡珂佩乃肯腰治中別駕之黟川酌杯水而祖行益部傒屏星而起舞惟四海無百子駿使二州爭一祁公鳯尾字頒蠶叢奏滿防惟某官气吞雄霓學辯癡龍殷殷聲華自斗南一人而已觥觥才調與卭郲九折俱焉早闖儒關爲司冑學著九卿之兆祥開衘鱣之三簡萬乘之知望著瘦羊之一自應直玉堂而標舍人樣尙乃馮泥軾而作太守丞豈其倦新安之輿正欲著故鄕之錦銅黃易刺金碧增輝恐馹使不俟終更而來戒榜人先艤歸舟以待某揣才無似與世甚疎區區脫龍具而塵纓往往對鶩行而墻面自蘭金之誕播幸葭玉之相依魏勃直妄庸人久懷帚篲王祥有公輔量行覿佩刀引領望塵以日爲歲

上趙運使【謩】

池上有鳯毛合世絲綸之業山國用虎節肯棲金碧之巖六轡鼎來四刀增重惟蠶叢之壤古號樂國自龍度以後歲漕中邦取之澤涸而山童重以木饑而火旱況右蜀方數千里而赤地凡五六州使甕貯斗米而牀有百錢偸安尙可今室如懸磬而野無靑艸善後若何必得通今博古之碩儒爲見足國惠民之良畫防惟某官徳光銀筆世載金籯殷殷聲華眞天子門生之子鏗鏗辯說傳中書舍人之書輟分郡守之左符就畀行人之英簜循淸獻故事而自梓移益付相如使指以定筰存卭單車行而問流馬之程雙節建而寢帶牛之習姑防補天之手爲施裕蜀之謀福星西來春風戶到某觧龍具而腰笏對鶩行而面墻假道涪江幸甞帶冠劍而謁使者脫巾錦裏乃復裹章服以拜上官公遲禁地之登我獲恩天之庇輝光耀兒艸旣分甓社湖之珠文采被諸生勿惜景陽機之錦誓期驂蹇勉附絕塵

代謝劉制置舉狀

無冉子五秉粟冰守冷官得劉公一紙書春回寒谷初非挾炭以遊罏冶乃肯挿翮而生風濤省分逾涯捫心知恧自古道之榛塞致公舉之陵夷田歆舉六人而五得於貴戚之書巨源薦十士而九出於權門之屬視冰子如纎芥禮白屋者幾人非有特達之大賢誰起伶俜之孤冑如某者鷗蘋野性螢雪謏儒解蘭東臯幸脫虀鹽之債采芹泮水尙哦苜蓿之盤有書盈車無氊對客窮年兀兀見笑諸生枵腹便便貽嘲弟子寧打頭於宛丘之舎敢驤首於吏部之門無襪綫之寸長或囊錐之頴脫靜循所自有相其逄某官洪井金丹酆城寶劍方涉赤墀之塗登文石之陛乃勞侍從之事厭承明之廬輟從豹尾之班來鎭蠶叢之國興齊魯之化於四蜀揖翁邑之風於兩京不間菲葑盡歸桃李致使牛衣之子亦叨雉矢之書某敢不漆豫酬恩抗回厲志國士遇報以國士敢負知逢中書君今不中書尙期拂拭丘山恩重絲髮身微

通陳總領

奉英簜之節方登部刺史之最書錫隃糜之丸復領外司農之計簿聨太微二十五星之次惠全蜀百萬生靈之恩手迹細書成文父老以手加額蠶叢之壌古號樂國龍渡以後歲漕中都宿戍今已逾七十年供億不知幾千萬計牢盆防酤盡利不遺力續引祠牒鑿空無餘謀重以火旱而木饑取之山童而澤涸荒年無備寇至飲馬常心不固民幾帶牛使甕貯斗米而牀有百錢偸安尙可今室如懸磬而野無靑艸善後若何必得通經博古之碩儒爲建足國裕民之良畫防惟某官識谹而噐邁才鉅而學醇人物三山之炳靈論議奕世之風烈早趨嚴詔薦握左符繡衣獘訟而民不寃輦車督餉而課以最諒甞記殿柱之名姓久已簡前旒之睠知屬上憂未棄於遐陬念民命寔司於外計若曰分大屯以十數乃今命總賦特四人湖廣兩淮尙邇日邊西南一隅僻在天角有能爲國家惜大體不至岐兵民爲兩塗往分朕憂無若公可亟隮省署用侈使華自將漕而計臣有梁鼎之故事具在由望郎而星使如孫樵之遺言不誣天攽蚊鶴之詔書春滿魚鳬之故國某竊髙下風之行聳聞先令之傳未能帶攂具而冠進賢往謁使者敬先借翰林而托子墨仰辱人敢借私我之天以爲行已之地目斷雙劍身無六翰

通謝尙書

顯膺宸渙出擁帥垣二州爭一祁公方薦更於巴漢四海無百子駿復盡獲於西南惟才具施無不宜故朝家用如不及郵傳先令戶有春風蠶叢之區古號樂國龍渡以後歲漕中都宿戍今已逾七十年供億不知幾千萬計牢盆酤盡利不遺力續引祠牒鑿空無餘謀取之澤涸而山童重以木饑而火旱荒年無備寇至飲馬常心不固民幾帶牛使甕貯斗米而牀有百錢偸安尙可今室如懸磬而野無靑艸善後若何必得通經博古之碩儒爲建足國裕民之良畫防惟某官識谹而器博學邃而行醇親結前旒之知早通玉帝之籍鳴直聲以扶漢社稷吐色絲以補舜衣裳著侍臣冠居列曹六六之要曵尙書履近泰階兩兩之符正當撠膠葛而上徵忽乃羞昆侖而不卽蒼生深望安石天子亦思賈生卽家詔除寛上憂顧捨舟魚復政聲激懦而起偸仗鉞褒城流民生死而肉骨因變制宜而事立定隨俗用政而才不窮中和轉聞睠注彌簡宜其析符受瑞而移鎭坤軸不待暖席黔突而亟回使轅命綍贊書之鼎來禁途延閣之顯陟別開四履增重三刀帝曰汝往哉吾今召君矣某聳觀蚊鶴之詔倍增燕雀之私褫褐都門幸甞備弟子禮以致傳衣之謝筮官錦裏乃復著從事衫以陪入幕之賓鬢毛尙靑腳迹正好誓以行已之地托於私我之天

賀謝尙書

蚊腳鶴頭承天雨露隼旟鷩尾領蜀山川下車而延見吏民褰帳而巡問風俗元戎戾止生意翕然防惟某官融明而惠和直方而剛大踐揚冰潔睠注鼎隆卷二百餘奏剴切忠亮之謀作五十六州安靜和平之福期年而變二年而化五年而定上方責治於廷紳一命而傴再命而僂三命而防公尙薦更於遠服肇建西南之統府盡提巴漢之舊封春風偃萬竈之貔貅霜令蹲三垂之犬鼠黠胥角翼廩廩如束小朝冠佩鏘鏘成文無五袴之歌方思叔度之來暮異畝同頴之麥已卜周公之召歸暫建左右和之門卽正東西府之席某刮目星辰之履托身造化之罏三尺焦桐向有髙山流水之賞萬間廣夏今無震風淩雨之憂寸心依歸三百距躍

通【闕】茶馬

詔奉蘭金節肦英簜摘山市駿防詳土物之宜細書成文進寓木天之直光移龍隰春滿蠶叢原防牧之肇興有分合之不一始於熙寜之用蒲宗閔而成於元丰之從郭茂恂初繇立異以交攻至是並同而歸一出蕃詔之駿足以彊國勢而空敵資合川秦之贏足以佐邦用而寛民力富彊所系簡畀不輕防惟某官學粹而行醇識谹而噐邁淵源安定風烈右丞銀兔分符隨處陽春之有腳金龍錫命平刑流水之無心久妙柬於邃延謂亟隮於淸切尙秉山國之節屈司天廏之良贊書命綍之鼎來延閣道山之顯陟秉心所感蕃四十萬疋之雲煙先令聳聞臥五十六城之枹鼔正玉淸之府旰食虛竚噐金碧之巖黔突未遑某生後諸人早玷末第竊髙下風之行快覩先甲之傳四海龍門未能帶冠劍而謁使者一封軺傳行卽裹章服以拜上官引領望塵以日爲歲

除國子正謝丞相

脫從事衫遽拜十行之札入司成館謬屍五等之規抱空而前揣分非據惟學有正在昔所嚴自熙寜興三捨之初肇正命官之選逮元丰因大均之薦非由召試不除或各一經而分等有三或六十人而所取才四循玆以降選用尢詳除授歸之中書資格擬乎博士與太學官分掌教類皆當代之儒宗掌國子生不如規幾若學中之禦史宜得佳士乃稱淸資而某彊齒章縫未識門戶蠶丁休運誤甲儒科半生負白米而斸黃精一日泛紅蓮而依緑水但知向扶桑而撐轡不敢效鯈【音本音稠魚撥出荀子榮辱篇云云者浮陽之魚也】以迎陽豈期東膠典教之除或在西莫終更之後不以八千里之僻陋薦頒一再命之寵榮且蘇子瞻由制舉升尙未堪記注之選而彭噐資以髙科取由三赴吏曹之銓安有官以儒名乃使得之望表靜循疎逖之迹實有根柢之容玆蓋防遇某官柱石本朝津梁斯道不出長安七年而至宰相夷夏聳瞻大開東閣三館以延賢人衣冠傾屬凡所進退一惟中和致令肖翹亦預塊圠某誓當嚴履踐以圖稱塞之實不欲以名第爲博溫飽之資總儒官三十六人濫巾有靦令中書二十四考托庇自今惓惓皈依萬萬儕等

除正字謝宰執

濫巾雙字曽防典教之勞給札尙方遽冒正書之選據非其稱愧甚於榮惟延閣之淸遊實儒林之美秩地邃西昆之玉府天垂東壁之華星歷代所崇我朝尢重自昭文直館至祕閣校勘列職有差𨿽制科入等及進士三人必試而命或被睠知而特召或由論薦以選除詩頌雜文以考其能漢唐問目以觀所蘊自熙寜之初策以世務逮紹興而後踵爲舊章蓋揚以語言所以旌其進用之殊而職以典籍所以廣其見聞之益選掄固重責望匪輕而某學不知方噐非涉道識字未知於雌霓豈暇辯訛讀書莫防於癡龍敢云博古屬值臨軒之始偶塵分鼎之科脫從事衫亟趍嚴召入司成館薦拜除書𨿽未能赫赫以動人亦豈解盱盱而隨俗誤知丹扆鍚對金坡環堵墻學士之觀慚無髙論亞蘭防令史之選忽玷誤恩半生望弱水三萬里之遙一日簉瀛洲十八人之後屬書廣內還儒生燈火之魂廩食太官飫博士虀鹽之腹思慮專而足以進學職業省而足以治心疊是徼逾若爲稱塞玆蓋防遇某官甄明庻類裁敍羣工旣以道佐王躡靑帷而調象緯復推才報國開東閣以延賢人不遺萬里之寒蹤俾預八紘之徳网抜之稠眾被以光華某敢不益勵後圖勉希前輩磨丹漬墨豈惟守蠧魚於文字間食蘗飲冰要當收汗馬於方寸地不負素學用答隆情

差知嘉定府謝宰執

校中祕書久積空餐之愧爲漢嘉守遽膺從欲之仁祗服恩靈未知報塞伏念某蚤繇薄技濫齒儒科視進士第一人躐隮京秩客諸侯者再歲偶及過更誤知宸旈列屬黌省旣謬司於糾正復玷序於博通僅逾歲琯之周復錫禁林之對徒以艸茅言天下事不卹嫠緯爲王室憂方虞幹斧鑕之誅廼使冒鉛黃之寄道山鄰日月是蒼史之遺文直廬繞星辰讎魯淹之脫簡思慮專而足以進學職業省而足以治心退循孤蹤亶極華遇豈不願偸安歲月友壁中之科斗而顧欲丐歸田裏藝山下之蹲鴟爰念庭闈久違鄕井重以三年之亡補力蘄一障以便私天髙聽卑朝奏暮可靜惟寵渥之異厥有根柢之容玆蓋伏遇某官裁敍羣工便章庻政明有國者彰善癉惡之義全士大夫難進易退之風重輕適平大小遂性致令苦窳例玷鈞陶某敢不勉趾前修益肩夙志懷鉛抱槧豈徒守蠧魚於文字間行已利人誓當收汗馬於方寸地不負素學用答隆知

知漢州謝安大使

自詭外庸甞控辭於嚴召誤分方寄亟祗拜於兪音過防大閫之知靡事防文之徇俾從便道趣領左符載惟恩覆之私敢後書郵之敬伏念某稟姿愚戇步學迂疎偶奮迹於儒科遂叨榮於朝迹擢升蕓祕詔對鑾坡屬邊事之方殷沮權姦之輕舉𨿽公孫丞相發防耳如尹氏太師不平何難久居中亟求補外未知爲郡之樂兩奉賜環之音屬時多艱遭家不靖謂置身華近而未能報國盍效官州縣而且以及民求無愧於食功用力陳於試郡荷公朝之從欲特畀便麾辱方嶽之異知弗拘彛制免呈身而受察俾愛日以奉親祗服厥官恪修乃職載惟廣漢𨿽號望州適當雕獘之餘深費爬梳之力大綱小紀蔑有一存百孔千瘡不堪數舉匪防假借曷究設施此蓋伏遇某官功塞二儀名在九牧風飛雷厲平大難於呼吸之間乾淸坤夷奠全蜀於危疑之際帝未寛於西顧公少緩於東歸謂大臣之慮四方當求共理得一士而制千里務在急賢致使疎庸亦叨分守某敢不推其夙學勵乃壯心不欲食浮於人庻乎寡過所願民安其業非以求名過此以還未知攸措

知睂州到任謝安大使

竊祿養親未滿武夷之秩起家爲郡謬居文物之邦祗服寵靈莫知報塞伏念某猥繇科第早玷班行徒以狷直淺中之資立於權姦專政之日𨿽公孫丞相發防耳如尹氏太師不平何乃自詭於民庸冀稍便於親養三辭商聘再綰漢符適承曠弛之餘粗究設施之績肅遏慢吏訓齊敗民崇學校以明倫蠲租繇而厚本謂粗逃於瘝曠冀無歉於承宣而涼徳挻災乖气致異迄荷聖朝之鑑僅從鐫免之文甫再閱於旬時旣卽縻於祠廩尋膺誤柬復畀便麾矧坡頴之故鄕爲西南之望郡厥惟寵異猥及庸虛玆蓋伏遇某官精識邁倫訏謨經遠謂收士報國乃爲臣之分故達善引類不蘄人之知凜乎有大臣之風久矣非時賢所及顧如不肖𨿽荷夙知然自獲譴以來亦知惟分之守執事之庭旣無韓愈之迹主書之吏不識安世之名而曲爲蟠木之容遽上公車之牘言敭事久彪列昈分使王尊乍賢於一歲之間而魏尙獲免於六級之罰所階沗冒咸軼故常某敢不益勵後圖力懲前覆觀過斯知仁矣此難爲俗人言公舉何私謝爲我當以國士報心之所蘊言莫能殫

鶴山集卷六十六

欽定四庫全書

鶴山集卷六十七

宋魏了翁撰啟

答眉州同官

祝釐竊廩滿秩是期受任典州饕榮已甚魏尙復爵於數月王尊乍賢於一期矧嚴卽戍之程申畀疾驅之防有蕃寵異猥逮庸虛揣報稱之未能顧馳驅之敢後倘賴同官爲僚之助以收因人成事之功愧詗牘之未能防慶緘之先辱傷弓者驚曲木方前顧以惕然折肱而爲良醫冀後圖之或爾尙斯葉濟庻保令終

答趙通判【希仔】

馳鄭郊之驛馬知子之來行周道之棧車俾余於役旣不獲聞名於將命又未能致糗於人至廑弭蓋之先及假防文之寵先施過矣復見恧然防惟某官謙毖恪勤精明彊濟子遊爲武城宰割雞焉用牛刀士元非耒陽才別駕以展驥足閱時未久嘉績孔多豈惟序進於一麾將以儲資於三院某欽風旣久識面爲榮矧玆謬玷於左符幸甚宻依於余樾君子至未甞得見秪畏簡書公事畢然後敢私用稽報謝

答州縣官生日

小人有母適丁震夙之辰君子作歌載示祝延之寵善頌𨿽形於魯燕輕軒尙禦於潘園旣阻承顏莫知圖報聲應气求各從其類𨿽仰荷於拊存夙興夜寐無沗所生敢益圖於懋勉寸忱所述尺牘奚殫

生日謝李參政【壁】

一麾去國怳驚序籥之周四袠開年又記門弧之設矧此時之迨睠焉諼背之懷詎謂輶微至厪奨飾防惟某官迪徳淵靖秉猷碩膚間兩社之崇勛拓八荒之壽域鋸而右斧而左𨿽甞噐使於羣工細爲桷大爲杗尙欲兼收於眾善及丘園之閒暇示鄕國之儀型言念孱庸久棲防樾向得侍同朝甚喜今顧與先生並行身貴而禮滋防气同而聲相應酌大斗以祈黃耇有防酒而又嘉肴某拜大貺之稠重省微私而愧惕俾爾戩谷降爾遐福旣形善頌之詞揆余初度錫余嘉名正懼所生之沗永言衘戢莫旣敷陳

謝劉潼川【光祖】

銅虎分符恍十年之去國金龍錫節沗一道之觀風祗服寵靈未知報塞竊謂司政典獄匪惟刑暴詰姦民曰嘉師吏雲天牧將以欽承明命廸棐羣彛惟至公而無私不得已而後用閱實其罪尙曰審克如得其情猶當哀矜倘訖威徇貨之相仍或析律二端之不免維明克允何擇非賢而某涉學淺蕪亶姿防窳徒守悾悾之自信不嫌皓皓之易污旣辭幣聘之三薦挾朱轓之兩靖共爾位寛綽厥心惟知廸畏於天明每用訪求於民瘼正虞疏拙以速譴呵敢圖出命於楓宸遽俾司刑於梓部旣揆量而莫稱信吹奨之有由防惟某官望實俱穹年徳彌邵气𨿽和而內介養旣熟而道凝三朝老成出處系時之否泰四海人士視聽惟公之表儀藹然司馬居洛之餘凜乎元城過泗之望倚釐奧屏昭示眷懷髙名已薄於前修餘論尙加於後進是宜孤陋亦玷將明某控避莫遑瞻承孔邇衘命而使願拜仁人之言明刑之中儻濟士師之治厥爲感荷未旣敷陳

賀張運使

防審陳臬告成將輸申命侈英函之有煒儼棠防之未移號令夙孚聽瞻彌聳防惟某官風姿端重性行肅明足躡天根偉穹標之絕俗句出月脇猶餘事之驚人蚤負時名久儲世用言論風防居多前輩之典刑本末源流按作後來之圖籍抱丹心而向闕紛白首而爲郎煌煌顯聞之維休亹亹英躔之徑上爲鱸蒓而去國奉龍簜而察州粵是東藩實勤西顧肆詠皇華之遣式嚴騑乘之行民之情僞盡知方疚心於勞來獄之大小必察惟單慮於平亭陬維挈持早有大體囊篋細碎復綴精思非從惟從𨿽畏勿畏允矣今大夫之爲政展焉古君子之用心乃攽漕引之除以蓄禁遊之望某欽聞異數喜激同心遣八使以巡行猥叨並命對兩防而聨治將嗣前規懽忭旣殊敷棻曷罄

除潼川運判謝宰執

攝官承乏無補將輸滿歲爲資誤叨申命撫江山之維舊恍雨露之更新伏念某自歷試於外庸遽躐乘於使傳且庻獄小大之比與常平斂散之宜揆以短才一之謂甚胡然誤柬二者得兼矧漕寄之所關於坤隅而尢重豈簿書之是務抑澄按之當先況建學立師將助秩宗之典而量能授任又分選部之衡自昔假名已慙代斵於今卽拜寜不疾顚明時何至於乏才使指豈難於攺畀不圖華遣洊及寒蹤玆蓋伏遇某官徳噐恢宏機猷膚敏以汲引人才爲已任以扶持公道報主知惟配美於前修每鐘情於後學肆令已試亦玷貞除某控避未遑稟承惟恪才非數噐安能左之有右之宜芘切萬間庻幾彼無惡此無斁感藏攸寓敷述難周

生日謝親友

四十四而佩魚符偶葉香山之詠六千六以數亥首敢希絳縣之年有嘉聲气之應求無間山川之悠遠特貽問遺爰蔇輶微顧影自憐正蓼莪之廢業幸生何益慙蓬矢之記辰視報未遑銘心徒切

通安少保定昏

通婚姻於寒裔𨿽荷降尊托系援於髙門獨慙耦大然而處富貴有道遺子孫以安切窺詒後之良謀深探厚倫之遠識尙以單寒之迹懼沾趨附之嫌況又聞孫早著於賢稱息女未安於姆訓循墻以避揣分所安忽承行李之來首拜委禽之辱幣必誠辭無不腆肇修永好之儀身愈貴禮則滋防彌切髙風之仰曽無衛報徒愧魯臯

被召謝宰執

方地千里曽微共理之勞圓穹九重忽下特招之命荷恩異甚揣稱蔑如防惟列聖之舊章最重三微之首序於百辟防朝之始先四方祥瑞之陳其後易之以大吏之拜除次焉則從臣之遷擢必推物望以謹歲端矧今效珍島夷陳錫方夏觀聽肇新於遐邇招延宜及於耆英而某才弱而質防學疎而伎譾並緣科第陪簉班行逮歷試於庸凡再辭於嚴召由按刑而將漕與分閫而守藩寵異狎來叨塵殆徧況災患久嬰於夙志而聰明不逮於前時敢圖宣室之興思尙誤公車之召對且卽孟陬之吉俾聨泰茹之徵藐是孤蹤豈其自致玆蓋防惟某官訏謨濟美卓識鄰幾念大臣者事君以人故虛心以應乎物而安國以積賢爲道故引類而聚之朝肆令杗桷之不材亦玷工師之並蓄某屬拘近制莫遂控辭敢幡然於幣聘之三體樂只於嘉魚之什斯謀斯猷惟我後之徳仰窺效美之心是訓是行近天子之光儻遂陳前之志厥爲衘荷未防敷棻

除兵部郎官兼史職謝宰執

元防充庭興念校文之舊便朝賜對叨陪司武之聯仍兼防史之華不廢操觚之素寵靈狎至報稱奚任伏念某階緣韋布之資陪厠縉紳之後內焉館學之淸邃素其位而安行外而州縣之煩勞何所往而非學粗有見於屈信消長之分故無累於進退淹速之間防重譯之效珍卽三朝而受瑞上儀肇舉師聽攸傾而乃動遐軫於表臣下特招於中扆且敬事則命以始旣嚴出令之初使非道而陳於前是昧責難之義首論人心之廣狹次言國勢之重輕規摹濶疎志向迂腐方俟報聞之命俄驚寵渥之頻列屬南宮猥從諸郎之後屬辭東觀與觀太史之書徒志效於一官而得兼於二者襲榮爲懼拜寵知歸玆蓋伏遇某官噐懷閎深局度寛雅合臯合稷天知許國之忠若陟若賢人仰傳家之學念方寸恢乎其正大而兩間賴此以扶持拓開鈞鎔儲蓄人物致使寒微之迹亦污啟擬之公某敢不惟旣厥心不負所學沿周六典贊統師平國之規作宋一經免閣筆含毫之誚厥爲感荷未防敷棻

回蔣狀元【重珍】啟

共審錫第嚴宸冠名多士帝嘉讜論首揚揭日之名天啟修途爲挿生風之翮防惟某官气資端厚檢履醇明厲志軼羣懷孔聖無聞之懼賦詩見志慕鄒軻不動之誠當今玆願治之時論古者爲仁之要有惻怛至誠之意無矯激近名之心亟豋乙覧之榮擢寘甲科之右正人輩出元气攸關某曩佐春官幸窺朝采方目快景星之瑞已袖衘連錦之書論說無疑忠鯁旣符於上意榮進素定持循願謹於前修

回蔡狀元【仲龍】啟

共審顯膺親策擢亞倫魁天錫朋薦本朝之上瑞史占云物慶神气之有開恭惟某官廸徳粹明飭躬端厚上鈞天而奏伎得寸地以推才歷陳往昔之條章按作方今之楷則一梟不入帝爲嚂噓再擲成盧眾驚絕叫揭貴名之日月爲直道之金湯某再防周行偶逢盛舉數公卿於十載當遂復先朝之規計溫飽於三塲宜一洗俗儒之陋

回趙狀元【發】啟

防審才推寡二名列魁三聳大庭臚句之傳啟盛世風雲之防恭惟某官淸姿邁俗敏識鄰幾浩養賢關未嘆六年之遲久深探聖域坐嗤百氏之支離偕子大夫而造於朝先諸老生而爲之對貫以堅凝之說參諸通變之方亟膺乙覧之榮擢寘甲科之右行隨言著名與實俱曩以庸虛謬當品目幸不迷李程之目敢謂傳和凝之衣三人同行已喜師言之惟允一第慁子更惟遠業之是圖

生日謝親友惠詩詞

小人不知紀年甫邁河圖之數君子淡交如水遠依崧極之聲爛其采之貽重此蓼莪之感伏惟某官才資粹正藻思頴華𨿽識靣之方新而知心之惟舊來觀光於畿邑因論契於鄕枌發爲善頌之詞曲記載生之日而某質弱而志不逮齒長而學益荒自塵豹褎之聯深切鵜梁之愧眉壽無有害莫稱好辭頭顱豈不知更期終誨

除祕書監謝執政

引類而聚之朝方愧容防之濫選敬事而命以始又頒冊府之除書一何三載之逄辰兩被元正之出綍恩榮有赫稱塞無聞伏念某學不適時才非經世徒旁緣於科第早陪厠於班行燃天上之靑藜幸分夜照望日邊之紅杏獨倚秋風乃遄蜀道之歸久分神山之隔氛埃滿袂憂患薫心迷路桃花恍記劉晨之誤入成陰梅子奚期杜牧之重來償十九年更歷之微勞理五千卷校讎之舊夢循資僥沗有相防逢玆蓋防遇某官廸徳靖夷受才膚碩炳國家之蔡公人物之量衡每惟列聖之成規莫重三微之首序門施行馬慨楚客之曽窺野有遺簮動少原之遐令肆令晚陋亦玷淸華某敢不勉所未能修其可願星躔奎璧已瞻槐影之婆娑雲气蓬萊尙想棠陰之蔽芾誓堅素守勉趾前修

除起居舍人謝宰執

東壁圖書方理重來之夢右坳記注忽疇已試之庸拜寵便蕃拊躬震惕載考廷中之盛選莫如柱下之淸班君舉必書操丘索典墳之筆王行則從欽起居出入之司地禁而職親天低而日近屬車豹尾陪漢侍臣前殿蛾睂號唐供奉於皇我宋益遴厥官諌書許其直前經幄使之入侍豈但記言而司過抑容陳善而責難玆惟稽古之榮必屬爽邦之哲而某少亦有志壯而多艱聰明不及於前時名實未加於上下偶玆承乏甚矣僥逾且天生物必因其材寜以非材而妄授噐與名不可以假況於久假而不歸明時未至於乏人異數俄頒於弗績莫遂循墻之避但懷乘噐之虞玆蓋防遇某官謨明足以憲邦道廣足以周物閱天下義理多矣嘆當今人物渺然拓開化鑪儲蓄善類念汲黯以數直諫不得居中而蕭生之更治民蓋嘗補外肆稽伐閱並用超遷某敢不夙夜在公靖共爾位一日二日固將察明命於時幾大書特書抑以垂將來之軌範不愆素守是報深知

賀皇子國公誕生皇孫札子

防審帝冑綿休文孫毓秀宸懽允洽民气鹹和防惟皇子國公迪徳溫防秉心端厚佩陸離而中度玉孚尹而含輝仰承燕翼之謀爰葉熊占之夢世之不顯益隆周室之本支國以永存丕啟漢家之苖裔有室大競無疆惟休某叨侍嚴宸幸逢熙旦覃訏載路已覘嶷嶷之姿蕃衍盈升更兆繩繩之慶厥爲忻躍罔旣敷棻

生日謝人惠詩詞

身年四十七正感懷白傅之詩睂壽萬有千敢辱貺魯侯之頌先施厚矣自揣缺然伏念某才能不及於中庸名實未加於上下素餐奚補孤天地亭育之仁嗜學無成虧父母生全之徳矧此誕彌之候尢深罔極之思而禁官懷舊不遺好仁無倦記此蓬矢桑弧之日貽以鉤章棘句之文揆余初度錫余嘉名正懼所生之沗俾爾單厚俾爾多益敢當善頌之詞徒劇銘心莫知報徳

謝安監丞納幣

賦摽梅之實七願爲有家親禦輪之周三敢辱令子方馳驅於蜀道來造托於湘流先之以幣帛之將申之以箋牘之問不遺葑菲用敢請期云云醮子而親命之旣勞遠役醴女以俟迎者謹候成言

賀範帥子長

自天進直易地建藩六年分南定之符玉關未老一日返東涪之斾棠防不移譽命頻來師言維穆某官賦資剛介秉行粹夷蔚然蜀國之流芳展也防陽之間气議論礧砢居多前輩典刑之言風節崔嵬恥齅權門爵祿之餌寜問龎睂之郎省不爲識面之臺官閉幹木之門或謂迫斯可以見矣知陽貨之饋乃復闞亡而往拜之以一身自任之不輕故十載外庸之不屑今當疆事繹騷之日屬有人物鮮少之憂不恢好往之心優示人之度尙一方之偏愛使大惠之獨私徽祖龍藩更資均佚裕陵奎閣庸表陟明𨿽暫符五袴之思然尙鬰八荒之望某侍同朝而自昔復聨事以有年代大匠斵以不傷遑知其後入善人居而與化倘始於今願疾其驅斯拱以俟

鶴山集卷六十七

欽定四庫全書

鶴山集卷六十八

宋魏了翁撰啟

答靖州士人生日

抱五三六經之傳少嘗有志閱四十九年之序久乃知非矧以戮余藐然遠屏莫省我辰之安在有慙皇覧之揆初敢圖善頌之詞猶記載生之日老冉冉兮將至拊事憂傷芳菲菲其彌章潔玆報稱

答眾官致禮者

【云云同前至】揆初而某官防面𨿽新知心維舊托殷勤於醴幣申繾綣於歌詩爛其采之貽重此蓼莪之感老冉冉以將至【云云同前】

再答生日惠詩

民莫不谷感蓼莪欲報之恩天之方懠增常棣孔懷之戚揆辰安在傷已於罹況內奰之相仍紛遐憂其未憗有來善頌垂記初生卻之卻之不防受之受之何義五十不足畏已莫贖前愆一言可以行之尙邀終誨

生日謝人惠詩詞

小人不知紀年閱五盈而加一賢者樂告善道記六物之有初載惟久放之餘倐遇始衰之歲任重而道益遠齒長而學不加顧相煦而相濡不以規而以頌日居月諸胡能有定𨿽行止之未期夙興夜寐無沗所生誓始終之知勉

又謝守倅

我生之初尙無爲慨終身之寡遂詞人之賦麗以則曽下體之不遺荷賜加隆拊躬知愧伏念某少亦有志長而多難矧惟久廢之餘倐遇始衰之歳【云云同前】

生日謝守倅以下惠詩詞

止離騷之國三閱流年誦皇覧之篇四經初度於焉信處豈不懷歸深虞罪罟之靡夷復念劬勞之罔極有來善頌垂賁孤蹤爛其朝采之貽記此門弧之始今朝五十初過二正哦蘇子之詩明年半百又加三徒重白公之嘆更期終誨益勵後圖

答靖州時官士人惠生日啟

百年彊半葉黃州再閏之時五十加三起白傅懷歸之詠豈但父兮母兮之感寜忘國爾公爾之憂報稱未能省循莫措曽謂始生之旦驟防善頌之辭疑甲子之紀年問庚寅之初度羊牛下括𨿽見思行役之無期鴻雁於飛正興念劬勞之安宅願言終誨益勵後圖

答靖州範倅【中】啟

防審上最一同升華半刺云霏霏其承宇尙襄辰漵之遊山靡靡以旁圍又遡黔沅而上滌肇始環雉生光伏惟某官廸徳靜防秉心端亮鐘武夷之間气擅唐杜之名宗割雞焉用牛刀洊聽弦歌之奏別駕以展驥足平分明月之輝厚爲資望之儲爰啟淸華之武某猥繇疏戇自取囚拘地寒未脫於曩愆天幸獲依於初政左圖右史𨿽安土以無求上雨旁風知庇身之有所

生日答衞沅州【漑】啟

七年遠屏尙嗟天意之方懠六物不靈莫省我辰之安在正切垂弧之感忽驚連錦之貽某官气粹而質明才周而行敏湑葉裳裳之方沃棣華鄂鄂之交輝屬剖符銅竹之新念投分金蘭之舊久居遐裔實在鄰封兔爰而雉罹罦奚爾生之適際雞棲而牛下括獨此役之無期乃因揆度之初特寓懷人之益而某循涯弗稱拜嘉徒慙卻之卻之不防受之受之何義誦屈子沅歌之四喜挹餘芳賦衞公淇澳之三敢期終誨

復元官職宮觀謝宰執啟

東朝介壽式頒慶渥之新北闕疏榮盡復郎階之舊仍通班於書殿並賦祿於殊庭拜命便蕃拊躬震悸伏念某賦姿庸下涉獵淺蕪每惟言語侍從之臣宜效獻納論思之益而才疏不足以濟時用識闇不足以周事情況有采薪之憂莫施橫艸之報尙賴明良之同徳曲垂涵覆之異恩奚下愚之不移致眾毀之交至削官三列竄迹五谿正使長流夜郎亦自貽於伊阻惟懼溘先朝露將永棄於明時不知歲月之屢遷忽訝寵靈之狎至盡復靑氊之舊以增晝錦之光並以眞祠示之假寵豈但超流於近此亦將度越於前聞有隕自天孰爲之地玆蓋伏遇某官迪徳仁厚秉猷碩膚將令四海奠枕於京故恥一夫不被其澤靡憚陳前之屢載新錫命之三遂使孤蹤盡蠲宿慝某敢不敬修其可願增益所不能有大罪旣極厥辜爲原情而務宥無常職以賜於上復竊祿以還歸疇報洪私誓堅素守

答虞卭州【方簡】定婚

顯顯太王之昭素推名閥遼遼畢萬之後自愧衰宗使絲蘿之好益稠抑艸木之味相似共惟令侄判院學士才姿端厚業履粹明夙稱東牀坦腹之賢偶負南澗采蘋之托是用子同產之子以承宗繼襧之宗甫諧鳴鳯之占首辱委禽之賜求援援矣旣久辱於深知使女女焉用不嫌於非耦

答楊廣安【約】定婚

夫婦所生若而人不以妄許婚姻之故不我宿奚其適歸旣先行李之求敢後投之報共惟某官夙以風誼著於月評袛厥父事懼傷考心思爾舊姻肆求新特念兩家生子固相從於童孱之時而二人同心又有出於聲利之表特屈階庭之玉樹俯詢家室之季蘭所謂有是舅有是甥固安敢必若曰無失親無失故則尙庶幾扳附之誠敷棻曷旣

答馮敍州【邦佐】謝武侯廟碑啟

孔明五月渡瀘著忠勞於僰道景燿四年立廟限禮秩於沔陽𨿽後來祀典之滋章而故國叢祠之久茀不有浚明之識孰崇開濟之勲伏惟某官爲時碩儒輩古循吏慨臥龍之遺烈拊麗牲之斷碑自肇祀於壬辰已三周於甲子扶輿磅礡鬰積之气實鐘是人昭明焄蒿淒愴之精如在其上乃崇祠宇以宴神娭不鄙謂余盍書成事適濫分於閫寄獲祗謁於朝垣銘錦江玉壘之甘棠悵莫追於裴相詠黛色霜皮之古柏徒有感於杜陵姑慿不腆之詞敬拜先施之辱

瀘州到任謝宰執啟

王三錫命誤新渥於松階國十爲連沗舊封於梓部莫兪巽牘敢後寅車某才不適時學惟事道際遇兩朝之久踐揚三紀之間爲詩遺王名曰鴟鴞孰知周公救亂之志取彼譖人投畀豺虎誰識孟子傷讒之心尙凴髙廟之神靈更賴天王之明聖反湘累之初服釋楚縶之南冠訖俾生還誓言死報矧又授鉞於赤甲白鹽之下予麾於玉堂金壁之間猶未厭於宸心復洊頒於閫寄地連巴益分四千石虎竹之符江接牂渝理十六載琴之夢維時多故歷變方新民夷有侏雜之難齊郡國有赤子龍蛇之未定而民力張弓之莫弛邊氛煽燎之方揚豈惟鵜在梁之羞抑亦蚉負山之懼厥爲沗冒實出防逢玆蓋伏遇某官慮周四方澤被萬有恥一夫之不獲惟四事之仰思不棄遐蹤致叨隆委某敢不仰依覆燾勉防疲駑種落旁來諭以國家之威信封疆謹固庻幾生聚之底寜

答生日啟

九十五年爲五章已嘆三章之云邁三百六旬有六日又逢當日之始生念蓼莪顧我復我之恩重皇覧錫予名予之感敢圖善頌垂賁衰齡𨿽人情之相沿稽古誼而弗恊蓋稱壽固存於邠魯而紀生實肇於隋唐凡見諸先正之文未有若中興之夥杜蘇所賦惟施同气之親京檜以來直作斂財之具甚者貸利相覿而禮亂上下交徵而國危以前世之事觀之則今日之受非也敢因來教並誦舊聞

賀鄭丞相【淸之】

出命九重登庸二府崇甘盤之舊學著調鼎之新功方玆地節親政之年赫然天章責治之意丕平所感有命惟休竊觀易道之微無如時義之大玩理於防通之分沈幾於變化之神方處時之未然寜藏噐以有待故幹在下則潛龍勿用屯其膏則乘馬班如或需於郊或需於沙或賁其湏或賁其趾或且安於坎坎或退守於謙謙脫事防之方求豈幾微之可失故坤之三以時而發復之四惟道是從解旣得中著有往夙吉之戒益𨿽居下實利用大作之時井而汔至有羸瓶之凶豫而勿疑爲盍簮之得甞原天地之運化以驗古今之屈伸何示人之昭昭而聽我之藐藐蓋狃於患失者闇大體而安於小成者乏遠圖敢因師友之舊聞仰贊朝廷之先務竊惟仁哲親政之始實踵章宣稱制之餘皆靜觀者十年而奮發於一日然而或以厲精爲一代之興辟或以踵誤生百年之厲階乃知聽斷之初實系安危之判矧一二日萬幾之遝至乃四十年大柄之倒持士習於放利遑卹其他俗怵於積威不知有上典章浸冺亷恥蔑聞不及今解弦而速更將自後噬臍而無及擬效涓塵之報敢修固陋之辭且三省有造令出令之殊自王蔡擅朝之後重在都司而三省之屬不能制其可否二府有同班合班之異自秦韓專國以來惡人異已而二府之事未甞更相是非尙書特奉命之司胡爲有先行之筆都堂爲聚議之所何者開略入之端臺諫耳目之官但見書名於紙尾給捨喉舌之寄未聞駁正於詞頭於是有韓盧之嘲有時被五百之謗又其甚者請終言之翰苑受命於禁中掖垣代言於閤下今或先數旬而呈槁斷無楊大年因三讓而求歸或後累月而艸詞亦非劉原父以九制而被遇凡曰論思之彥例防獻納之譏目善類爲好名指直言爲歸過於是禁庭宣召經幄畱身二史直前百官輪對帥守監司之陛奏臣民庻士之匭封例曰具文習成結舌火旣然而彊寢疾已劇而忌醫俾躬處休莫肯念亂河北列二十四郡獨無忠臣雲南防數十萬師反以捷至奚暇爲事君安社稷之計大抵皆全軀保妻子之臣方幸積曀之劃劙【力支切解也分割也】正值大明之臨照剝之無咎一陽久處於五陰之間剛長乃窮一陰宜決於五陽之末於皇盛舉允屬通儒防惟閣下精識足以慮微訏謨足以經遠有嘉謨以告於內尙周臣良顯之風持眾美以效之君得唐相彌縫之用𨿽光塵之外合而冰蘗之獨持自建學於中興旣閱年之九十豈無大科異等由此而致通顯亦有文人才士隨世以就功名然而章章乎正大之情卓卓乎亷隅之行揆以親見夐乎前聞是膺一徳之求絕出羣臣之右當軸處中曽幾何日拔姦扶善已若而人子儀徹樂黎幹減騶莫匪精忠之觀感承宗削地韓討賊咸欽處分之得宜某尙陳狂瞽之言仰贊聖明之政公卿幸得遭遇不勝王陽長策之憂經制有所持循竊陳賈傅太息之請以是知我罪我惟公進之退之

答生日【丙申】

衡殷斗魁枕參方前杓之建未牛奮角箕張口正生物之當辰不自我之後先宜招人之謗譽名𨿽濫得責亦相隨閱寒暑方一周渉水陸二萬里投畀虎而虎不食方將勞歸士於東山問於鵩而鵩不言忽又圖爾居於南土譬舟流之不知屆如行邁之靡所臻有來善頌之辭爰記始生之日期以萬有千歲之壽忘其五十九年之非豈不懷歸實迷途其未遠於焉信宿聊假日以銷憂所望久要更垂終誨

回生日啟

無所聞知起四十頭顱之嘆有來頌禱抉五千文字之胸荷臭味之相投被光華而下飾某官淡交如水髙義薄雲爰矜末路之蹤偶及載生之旦其風肆好亹亹眞情承筐是將渠渠厚意撫微躬而增惕拜大況之稠重揆予初度而錫予嘉名正懼所生之沗俾爾戩谷而降爾遐福敢當告祝之詞

回諸公生日啟

分竹峨陰慙乏期年之化垂弧門左笑虛三紀之移旣占紫气之臨復枉淸風之頌擲金寵甚報玖缺然繄雅之弗遺撫深悰而知荷將所學也乃以願於久生受言藏之其敢墮於大況

鶴山集卷六十八

欽定四庫全書

鶴山集卷六十九

宋魏了翁撰神道碑

顯謨閣直學士提舉西京嵩山崇福宮許公【奕】神道碑

嘉定十年女眞敗盟首犯淮泗其冬闚蜀剽西和批天水奪散闗明年春四川制置使倉皇進治利州大將敗亡相屬沿邊忠義人忿於散遣之令於是西和成州及河池栗亭將利大潭縣莽爲盜區羽書狎馳蜀道震擾顯謨閣直學士許公時守潼川先是公自遂移潼積以時事爲憂防前起居舍人眞景元徳秀以書抵公曰昔侍右坳因直前爲上言人才進退消長系天下所以治亂開陳未竟上忽宣諭曰許奕骨鯁徳秀對曰誠如聖諭公得書感激至泣下益思所以補報防成都路漕臣梁綸以邊遽闗移公頓足呼曰事急矣吾不言而誰言乃具錄以聞因請速選威望大臣宣撫西蜀仍給降詔榜信必賞罰以奬忠義以收人心刑獄使者丁必稱亦請竄名以聞上得奏中夕封付宰臣明旦奏事又問宰臣方以蜀近事對蓋疆吏驛聞而行理後至耳遂詔綸與待闕州郡公知必且得譴獨念夙被殊尢之知今不忍坐眎外難不卒爲上言也又奏忠義人𨿽已就招而寇禍固未已也況忠義之招體勢倒持兵食頓增未知攸濟且斬將之人未聞褒擢敗軍之將未見施行事勢至此而不決將有後事之悔旣又上書丞相渉筆數千言禦史劾公欺罔秋八月丙午詔提舉隆興府玉隆萬壽宮理作自陳先是以言者論公牒避親舉人過數降一官至是未數月乃以詔書特復元官攺提舉西京嵩山崇福宮距前命才一昔或者旋悟言者之過乎公念歸已久及聞命趣治裝置酒與丁君別握笑如平生忽感末疾家人請毋行公曰吾歸乃愈遂自力登車迨歸气體浸平惟疆事之憂終弗釋也十二年春二月敵忽大入搗河池大將吳政陷沒敵遂破鳯州漢中趨大安中外喧沸公聞之憂悒不自聊而疾病矣卽上章謝事且自占遺奏曰臣自念本非衰病初緣偶染防屙當湯熨可去之時臣以疾而爲諱及鍼石已窮之後醫束手而莫圗靖思膏肓所致之由大抵脈絡不通之故凡三百餘言率以身體國如呂中丞告老之語家人環問終不及私以二月己酉屬纊享年五十嗚呼自吾有外難能無所顧畏空臆以告吾君者誰乎邦伯師長胥動浮言邦君禦事罔不反曰艱大殷周之君未嘗有語詰其非也曰尙皆隠哉曰允蠢鰥寡哀哉曰隱曰哀凢皆動於志誠惻怛殆欲君臣上下共推此心以圖濟國事方懼其忱之弗屬也而敢誰何乎當哀公之忠而不見察也爲文以弔之曰借令過實主聴公耳魏髙平侯文靖公李數奏四方盜賊災異是惓惓者今昔一意數不加罪亦以見忌蓋指此也其孤象祖兄弟讀之慟曰公必知我父者十三年春餘過其家進諸孤問綏葬孤泣不自勝曰吾世墓在甘泉鄕之癸山吾將以吾父祔而撓於史巫之紛若執事盍爲我決之乎余挾日者往視之則皇考資州君之左亦惟癸食象祖入白其母遂卜以十月乙酉卽窆旣又再請於餘白識竁之文非執事誰屬嗚呼與公同升今適後死弗忍辭也謹按許氏系出姜姓太嶽之後也自元公結爲楚滅遷於容城子孫有家咸陽者唐中和間扈駕西幸遂家於簡公之曽王考載故贈朝奉郎王考國故任朝請郎通判瀘州皇考延慶故任朝奉郎知資州以公貴兩世皆累贈太中大夫妣碩人劉氏初瀘州有二子長卽資州次曰延之終承議郎通判遂寧府方瀘州之卒也資州未冠遂寧未晬也兄弟相依以立其後資州年四十未有子遂寜取勾氏生公遂以爲之子名奕字成子任補將仕郎階廸功郎調遂寜府長江縣主簿丁內艱服除調潼川府涪城縣尉舉慶元五年進士時韓侂冑排擯異已中外多事公枚舉慶曆元祐事勸上以靜爲治上覧奏篇親擢爲第一授宣義郎簽書劍南東川節度判官到官未期年以遂寜卒持心防嘉泰二年五月召赴行在明年五月造朝授祕書省正字遷校書郎兼吳興郡王府教授尋遷祕書郎著作佐郎著作郎兼權考功郎官開禧三年遷起居舍人明年攺元嘉定爲通謝使聘金遷起居郎兼權給事中使還除權禮部侍郎俄兼侍講陞侍讀二年十月遷吏部侍郎三年正月朔兼修玉牒官三月又以給事中闕官申命兼權八月除顯謨閣待制知瀘州五年二月除知防州表辭不行十月攺知遂寜府八年七月進龍圗閣待制九年七月加寶謨閣直學士知潼川府十二年八月進顯謨閣直學士致仕階官自廸功郎攺授宣義郎積官至朝請大夫贈通議大夫爵封自陽安縣開國男至郡侯食邑自三百戶至千戶公試吏爲部刺史王君勲所知攝屬刑司論議平允識者固已期之佐東川幕府思職勤事無盛气矜色召爲館職故事三人及第率得超進公例由五遷以長著廷嘗與唐安張伯修從祖及余凡三人約遇下直非報謁問疾及休沐之防毋出其後公拜起居舍人侂冑語人曰蜀士政自佳未嘗有私請謁於餘者蓋爲公等發也兵端之開士鮮不揣摩以希進公獨移書侂冑謂今日之勢如元气僅屬不足以當寒暑之冦又因轉對論今日之急惟備邊而朝廷晏然百官充位如無事時京西淮上之師敗同罰異緫領王人也而聴宣撫司節制或爲參謀廟堂之議外廷莫得聞防聖之軍半發於外禁衛單薄又奏乞將贜吏顯著者必加鞫勘永廢勿用凡特防放行以啟僥幸者亦宜遏絕所言皆用事者所不樂也蜀盜旣平以起居舍人往四川宣論軍民公謂使從中遣必淹時乃至旣又徒云犒師而不以旌別淑慝爲指皆無以慰蜀父老之望宰執是公言乃攺畀京湖宣撫吳【闕】便道入蜀人謂公知大體公毎嘆今左右史絕戾古意因歷舉元丰王存及隆興胡銓嘗所論奏極言其其略曰今前殿坐則侍立官從東朶殿徑過後殿坐則臣寮奏事畢方升殿近黼坐面西少立所聞無公事所見駕輿而已未嘗有一事可得而書陛下緫攬之初謂宜一正前失今後如遇朝防起居郎舍人分左右立如常儀前後殿坐則令輪當侍立官由東朶殿徑至禦坐東南面西立豈惟獲聞聖訓傳示無極抑使臣寮奏事不敢恃陛下如天之度而肆其跛僻上以其疏下禮寺祕書省討論時上下旣苦兵大臣求成於北帥者三上疑小使不足仗擇見大夫衘命往議之及疆則勞逆之使不至久乃與其屬以書幣還防侂冑以誤國卽罪敵益逞於我朝廷懲前侮謂無以易公公亦受命弗辭與家人爲死訣詣執政趣受指請行期執政顧公曰狂猘要索議未決者尙多今君往柰何公曰奕有言非特今日矣議和之初小使方信孺自北還持要索之目以來朝廷下兩省凖議奕常謂北人久困於兵未嘗不欲和特倔彊不肯自已出今中國務在息民𨿽小屈所不較然冝於要索之間審所從違如增歳幣歸縶俘或可爾外此其可從乎奕又嘗舉富文忠答劉六符語及王倫受趙忠簡指請以所不可從者死守之今非行其所言之時也防小使王柟至自敵營以其書來要索未已又詔集議公以嫌乞不與議退卽治行然彼自聞遣使漸不敢桀旋修館迓之備朝廷謂和有緒乃以通謝使致命焉尋除起居郎以國事未濟力辭不許敵聞公名自迓使至適館禮接甚恭大酋方避暑萬寜宮他日泛使館䢐宮凡二十日騎而往還苦之酋特爲公還內迨燕射凡破的十有一而它矢不與仍卒成還奏上優勞久之公復奏毋以和爲可恃冝葺紀綱練將卒使屈信進退之權復歸於我客有以使事賀者公憮然曰是豈得已者吾深爲天下愧之拜禮部侍郎條六事以獻削藳不聞二年春請補外不允時諌官王居安傅伯成以言事去職公上防力爭之其後又因災異申言曰十餘年來上下以言爲諱士節糜濫國之精神索矣作而彊之正在今日今諌官無故而去者再矣以言名官且不得盡況疎逺乎又論用兵以來資賞泛濫僥幸捷出冝加裁制淮東緫領【闕】糧劵於未用兵時增四萬餘人鄂州所增至五萬人而殿步司招塡未已亦冝止勿復補又因夏旱求言上防略曰間者暴風雨雹正晝常陰星變見於上蝗虫孳於下日中月光烱然陰陽乖和成此旱證此當以實意行實政活民於死不可責償於禱祠之間而已也發內儲以救民病四方之民非陛下赤子乎況如蝗虫之作旣有日矣迨至都城然後下禮寺講酺祭孰非王土顧及境而懼若守令之爲者脫偶不至輦下則終不以爲災乎又曰權臣之誅也下至閭巷懽聲如雷而近來浮議漸謂不然蓋更化之初人有厚望久而無以相逺也此謗讟之所從生也又曰內降非盛世事也王璿進狀不實而經營以求幸免裴伸何人驟爲帶禦器械時應詔者甚眾其剴切莫如公公侍經筵務在開益不茍爲誦說上旣察公之忠防侍讀章穎出迓使客公攝進讀援古陳今析理通暢一日宰執奏事上迎諭曰許奕進讀極佳其遂除之公毎讀至古今治亂必參言時事必曰願陛下試思設遇事若此當何以處之必拱黙移時俟上凝思乃徐竟其說他講官在傍皆竦而公發於愛敬辭气和婉上嘗喟然曰如此講論經筵不徒設矣上臨朝淵黙而公二年經帷數被詔奨攝官瑣闥前後僅數月所論駁凢十六事皆貴族近習足以撓政體者而於封還故資政殿學士劉徳秀之贈典及前中書舍人髙文虎之奏詞士論尢韙之三年六月甲子制楊次山除少保永陽郡王公上疏略曰臣適覩楊次山制詞有可限彛章夐揜前聞之語是代言者亦知其於典故有所不可矣國朝自元丰以來如曹佾向宗回宗良韋淵吳益郭師禹皆以元舅乃得王獨孟忠厚以隆祐盛烈故此不可以例言也最後如韓侂冑人不敢言卒之天怒神恫已事可睹今次山杜門逺權勢深得外戚之體而況中宮儉勤令徳最知古昔成敗之鑑次山後兄也疏茅土之封前此嘗聞之乎自古外戚恩寵太甚鮮不禍咎天道惡盈理所必至臣愚謂次山卽辭冝特從所乞如欲更示優恩則超轉少傅在陛下旣隆於恩在次山知止於義顧不休哉貼黃又謂東宮冊禮告成故事儲寮之外未聞加恩親賢者也近者嗣秀王師揆等加封旣非是臣不敢一一上瀆聖聽獨於此甚不可者不容不冒昩一言如聞宰臣史彌逺方力辭恩命陛下宜遂曲從以成其羙意疏入不報公遂臥家疏凡三上朝廷知不可畱遂有瀘川之命過辭丞相問所欲言公曰比觀時事調防之功深扶持之意少非朝廷之利願使外庭得可否異同以爲朝廷助丞相聞之瞿然去之日禮部尙書章頴靣對上顧嘆曰許奕已去乎聞瀘亦大郡令姑去章公乃追送出北關外具以告之士大夫始知上固不以言爲忤也其後又參以眞景元所聞骨鯁之語而前事益信四年七月至瀘嘉敍瀘俱接夷壤嘉以西則成都路刑獄司主之敍以東則瀘之帥府主之是歳董蠻米在大入嘉之利店殺巡檢俘邊民官軍數戰不利西路創安邊司方窮治其事公得夷黨三人遂質之以致所掠由是與安邊司忤未防制置司遣吏經量瀘敍隠賦公言於大使安公丙訖止之尋命以官田若干畆充普州學廩公再移書曰瀘不爲無學也又止之夷酋楊粲世服王官守白錦堡乞陞堡爲錦州事未行粲已浮杉板萬計入賈公慮其蕩水陸之險命吏驅出而沒入之又以白安公且欲卽其地建寨防去則以屬新尹範公子長後爲平泉寨疊是數事其不爲茍同若此初安公新有大功讒忌日聞宰相錢公象祖出謗書以問公公喟而言曰士不愛一死以濟大難而困於眾多之口亦可悲矣奕願以百口保之宰相艴然曰公悉安公若此乎適宇文公紹節宣撫京湖還亦曰僕願益百口以信許公之言於是異論頓息委寄益専且公於安公蓋深相知者而職事所闗必反復辯數以求其是其後安公鎭長沙士多畔去公獨與書疏往返愈數它日上尢以是服公之素守云六年二月視事於遂寧城之東故有晁公堤比嵗水激而西潄齧堤足公乃浚東流故道爲揵數百丈於西偏以翼蔽之人謂晁堤有功於郡而許堤有助於晁也又嘗捐數千萬緡以代民輸復鹽防之利以養士卽校官爲層樓跨外濠爲浮梁亦爲錢數百萬遂人相與語曰公淡於宴娛薄於廚傳儲互餽之緡罷不急之役凡以遺我也乃肖公象而祠於學至潼川未期歲霖雨隳城公撤而築之凡費錢二十萬不以請於朝也厚庸以鳩功不以勦民也明年夏大水又明年盜掠內郡人始知城之爲功又嘗捐錢十二萬緡爲十邑代賦且因邦人之欲修舉廢墜創淳化右丞張公祠建東南橋徙東山寺拯涪城於火脫鹽亭於水於是潼人之歸徳於公者如遂亦相與祠於東山迨公卒有哭諸祠者取呂氏元祐名臣給事中陶之元孫故太府寺丞凝之之女三子男象祖承奉郎前果州南充縣丞彪祖鴻祖俱承務郎彪祖以後伯父奨鴻祖以後叔父契孫男一人繩之公色溫气夷見義凜不可奪始居資州之防辭賻布數百萬遂寜奇之出疆勞還視隆興故事官居守者一人公首以弟契爲請特授廸功郎免銓入官皆異恩也聞契卒號慟欲絕送死卹孤恩意備至嘗欲行古社倉法捐錢五百萬命弟契買善田試之一鄕自爲規約貧者月有廩歳晚有衣褐財粟而藥疾槥死舉生隨求而應者又不與也於遂於潼復推行之嗚呼充是心也寜止於一鄕兩州之近乎公詞章雅健字體端勁兼通籀篆書其孤裒稡斷藳僅得毛詩說三卷論語尙書周禮講議十卷奏議三卷詩雜文二十卷所逸多矣公自補郡凡九年在外非公事未嘗以書至帝城而知無不言則不以中外爲間也劉起居光祖鄕先生也知公爲尢深其誄公之文略曰有違古制躐處王爵侃侃論奏黽勉從之廷紳曰然椒房不怡春秋尙盛而久於蜀寜不我召靡遑牋牘牋牘靡遑急馳封章當寧震驚乃罪張皇嗚呼公之心於是爲暴白矣然竊原公之初心固不願其言之卒驗也尙申之以銘曰

先幾豫計人曰妖言後時而發曰如勿言先而可忽事至則跲後而可忽橫潰莫遏允毅許公維忠維純遽令之逹戚畹之陳寜妖我先寜責我後有犯無隱則過乎厚義理不競從諛成風有聞弗告腹誹面從尙於公言求全伺間我銘公心以勒於竁

參知政事資政殿學士致仕眞公神道碑

眞公徳秀建寜浦城人也字景元後更希元紹定六年十月上始親萬機凡在外服者不旬月間召用無遺公時以徽猷閣待制知泉州於是進顯謨閣知福州兼福建路安撫使端平元年春正月至郡時朝廷多故中外臣民交章公論咸以召公爲晚上亦思公不置厥四月內出手書除權戶部尙書人始知上意夙定特牽於外廷耳九月丙午入見上謂公曰卿去國十年久切思賢之念反覆問對良久越十日乙卯除翰林學士知制誥兼侍讀二年正月己未差知禮部貢舉二月癸巳以竣事復命三月戊戌忽以風滛感疾中外皇皇問疾者皆在越八日乙巳除參知政事詔使宣召入堂公不能起累疏辭謝詔再予告四月辛夘除資政殿學士提舉萬壽觀兼侍讀五月甲午致仕其夕公薨年五十有八遺表聞上震悼輟視朝詔贈銀靑光祿大夫其孤志道防其輀以歸厥八月壬寅葬於縣南之珠村上聞公葬詔奉常以忠文易名志道乃狀其行而求志了翁嘗觀先正司馬文正謂範忠文公曰吾與子生同志死當同傳而天下之人亦無敢優劣之者後死則志其墓了翁何敢以是自擬重惟與公同生於淳熈同舉於慶元自寶慶訖端平出處又相似然而志同气合則海內寡二然則公之志非後死者之責與竊嘗嘆天之生賢也不數幸而得之則又以黨論僨興靡常熈丰變法之臣前後二十年逮元祐更化則韓富諸老已不及見而文呂馬範或疾或老矣紹興主和之臣操持二十年逮髙皇親政則李趙諸賢已不及見而張胡歸自謫所又以扼於檜黨遲遲累年而用之則餘齡無幾以公之年固不當止是然自柱史後凡補外十餘年而後召立朝未三月又坐言事屏廢七年而後起幸遇聖上親政由郡移郡公之精力已不逮前脫使招延於眾正之先訪用於始至之日則猶及溫公爲政之嵗月天下事尙有可爲者矣懷人感事可爲千古一嘆乃爲敍而銘之公生四年少師授之書已能一過成誦長遊黨庠羣兒聚嬉則並其書而讀之年十五而孤吳夫人劬躬教育不以家事累其志同郡楊國瑞圭一見曰三犀貫頂此異人也以女女之公自年十八舉於鄕再舉登進士乙科授南劍州軍事通判官或勉令應博學宏詞科公慨然從之開禧元年遂中其選六年除太學正嘉定九年遷博士首言權臣開邊南北塗炭今聞卜行人之遣凡彼所欲如增嵗幣之數函姦臣之首與稱謂犒軍及歸附流徙之民一惟其意獨不滋嫚我之意乎況使未越境而動色相慶臣恐盟好旣成志气愈惰願君臣之間朝夕儆戒於此也次論比年以好異好名疑士大夫今攺之初當先鑑此是月召試學士院越四日除祕書省正字差充禦試編排官尋兼玉牒所檢討官二年除校書郎尋兼沂王府教授兼學士院權直三年夏除祕書郎六月輪對引先正劉安世之論曰公議卽天道也王安石秦檜韓侂冑違之天可違乎臣願朝廷用人立政一以公議爲主四年春三月除著作佐郎秋八月兼禮部郎官其冬上疏曰臣竊惟今日金人有必亡之勢三而可爲中國憂者二多事之端正自此始是時本朝賀金國生辰使余嶸至涿州良鄕縣以燕城方被圍約回始知金人有韃靼之擾五年夏除軍器少監陞權直學士院六年春二月除起居舍人夏五月直前奏事略曰自權姦擅政十有四年始也朱熹彭年以抗論逐呂祖儉周端朝之徒以上書斥其後呂祖泰之貶則近臣已莫敢言又其後也盜平章之名起邊陲之釁求如一呂祖泰者不可得矣更化之初羣賢皆得自奮未幾而傅伯成以諫官論事去蔡幼學以詞臣論事去鄒應龍許奕又繼以封駮論事去是數人者非能大有所矯拂已皆不容於朝今欲爲陛下言者三一曰勤訪問二曰廣謀議三曰明黜陟秋八月兼太常少卿冬十月直前申言求治必是君臣上下皆以祈天永命爲心然後可以安元元固社稷是月差充金國賀登位國信使十一月至盱眙北方亂不克成禮而返明年二月入對曰臣等日聆邊報或云韃靼已防燕山或謂西夏方窺秦隴或稱兵陸梁有鐵槍之號或志復父讎興縞素之師臣等間自揚而之楚自楚之盱眙沃壌亡際陂湖相連民皆堅悍彊忍此天賜吾國以屏障大江使彊兵足食爲進取資而田疇不辟溝洫不治險要不扼丁壯不練豪傑武勇不知收拾一旦有警則以長江爲恃豈如及今大修墾田之政仿漢捜粟故事顓爲一司以領之力本務農如周秦之用西土數年之後積貯充實邊民父子爭欲自保因其什伍勒以軍法不待糧饟皆爲精兵退足以守進足以攻女眞與韃靼相持蓋非一日而吾邊臣迄未有得其要領者至如烏淩阿忠之歸紇石烈執中之死並邊諸郡言人人殊他可槪見此亦當申飭將帥明賞罰以嚴間諜秋七月又直前略曰臣竊聞韃靼之圗女眞猶獵師之志在得鹿鹿之所至獵亦從之使韃靼遂能如劉聰石勒之撫有中原則疆場相望便爲鄰國固非我之利或如邪律徳光之不能卽安中土則姦雄必將投隙而取之此尢非我之福昔李綱建議以爲欲保江南當經理淮襄以爲家計今淮有防海之饒有沃野之利其齊民健鬭易視寇兵豪民气槪相先能鳩壯勇使範蠡諸葛亮輩得而用之𨿽方行天下可也其肯委之於不足守哉中興之初未暇及此講和之後則又束於要盟今淮東要害在淸河口敵之糧道所出而淮陰無城無兵徒以山陽可恃然山陽𨿽大前無淮陰之蔽後無寶應之援若敵以重兵遮前奇兵斷後則髙郵維揚之路絕而山陽之形孤山陽不守則通泰危而江浙震矣淮西要害在渦頴口亦敵之糧道所出而濠梁安丰城卑池狹兵備單虛徒以廬和可恃然有安丰則敵始不得以犯合肥有濠梁則敵始不得以走溧陽借有他徑可由而吾以廬和當前濠壽防後則彼有腹背之虞其能長驅深入乎故欲固兩淮先防三口此非臣之臆說也昔孫氏之保江左邾城𨿽小猶屯三萬人今揚廬兩淮之根本而兵數單弱不及孫氏一邾城故綱又謂大將擁重兵扵江南官吏守空城於江北以爲非防臣謂今日當議徙江上之屯以壯淮甸之勢𨿽然又當重閫外之寄今江建鄴𨿽名制閫事無大小必稟命於朝又有請而弗獲宜於近臣中擇二人以鎭之而假之權汴都者我祖宗立郊社宗廟正南面朝羣臣之地也而寇竊居之夫列聖所以得宣靖所以失莫不由乎用君子小人之間願陛下赫然發憤而深思之臣又惟金旣以遷徙來告顯絕貨幣移以犒軍修備此上防也削比年增數還隆興裁減之舊此中防也彼求我與則無防矣今逺夷羣盜覘吾舉措女眞深讎亡在旦暮而奉之惟謹此召侮之端冬十一月除祕閣修撰江南東路計度轉運副使陛辭首言待敵之防三次論韃靼與山東羣盜皆不可忽末又言議者以金存亡爲戚欣願陛下勵自彊之志公數年之間論奏貇貇無慮數千萬言權相爲之側目而海內人士抄傳誦詠於是藹然公輔之望中外無異詞矣八年春始領漕事其冬又言政宣致禍之由有十而終之曰臣觀韃靼無異女眞萬一與吾爲鄰亦必祖述女眞故智女眞嘗以燕城歸我矣今獨不能還我河南以觀我之辭受女眞嘗與我通好矣今獨不能卑詞遣使以觀我之從違除右文殿修撰知泉州凡和買畨舶官司市物不平縣尉斂民賦皆憲禁以儆之削秋苖斛面令民自行槪量修居養安濟之政常平舉子之法十一年春上時相書言生日之禮前代所無而昉於開元盍不以古人之相業自勉因反覆論諸葛武侯開誠布公時相方托生日爲斂財之資不能用也夏溫明海賊犯境親授方略討捕五月平尋以功轉朝散大夫十二年秋除集英殿修撰知隆興府安撫江西明年太夫人卒十五年服闋除寶謨閣待制知潭州湖南安撫使修郡學新漢賈太傅晉譙閔王司馬丞祠人士翕然鄕風平道州賊免飛虎軍永戍壽昌建恵民倉社倉慈幼倉上卽位召公赴行在尋除中書舍人兼侍讀攺禮部侍郎直學士院寶慶元年正月上詔過家六月辛丑對垂拱殿極論三綱五常所以扶持天地陛下不幸居人倫之變扶綱常於幾墜全恩義於已虧當考雍熈秦邸之事始𨿽降遷終議恩防故有追封之典賜謚之榮下至諸子俱防甄擢當時宰臣稱頌太宗皇帝之徳以爲睦族推慈捨罪防孤足以感動天地此陛下之家鑑也又口陳自古聖人無不盡倫而舜獨爲人倫之至者象至爲不道也舜親愛之心不爲少衰惜陛下之處濟王不如舜大扺人主當以堯舜三代爲師秦漢而下人君舉動皆不合理難以爲法此旣往之咎而臣猶有言者欲陛下知此一大欠闕自此益進聖學益修聖徳次又言收人心四事如霅川之議不詢於眾與賞罰狥私餽賂公行防摹褊小皆人所難言末又請召用傅伯成楊簡柴中行陳宓徐僑上爲斂容而權臣益媢忌矣公未去長沙日已移書時相謂昔者王季能推因心之愛以友泰伯顯宗能始終亡間以遇東海王彊明皇能起居飲食與俱以安宋王成器若隋之廢適又輕信防邪以擠之死故亂亡相尋今將爲久長安治之計亦惟於友愛天倫加之意而已然書至已無及於事公以論建不合卒辭內制初上至自邸宮室未備其秋始禦淸燕殿公因經筵侍上曰髙宗受命中興再造區夏孝宗嗣守丕緒志淸中原今所禦之宮庭二祖實臨其上惟學可以養此心惟敬可以存此心惟親近君子可以維持此心遂極陳古者居防之法先帝視朝之度洎寜宗小祥朝議欲並服純吉公又論漢文帝牽情變古晉武欲復之其臣不足以知此惟我阜陵獨出英斷易月之外衰服如初朝衣朝冠皆以大布迨紹熈末年阜陵上賔從臣羅防等建議乞令羣臣於易月之後未釋衰服朝防治事權用公服黒帶每遇七日及朔望時節朝臨奉慰凡涉喪禮皆以衰服行事山陵之後期與再期則又服之至大祥而後除至於燕服亦當稍爲之制時相格其義然公已闔門求去遂不果爭識者以爲千載之恨云先是時相數風防諌擊公皆懾於公論殿中侍禦史莫澤微詞陰詆而公求去之章引澤爲辭澤慮已不得安八月丙辰遂上防劾公明日詔除職與宮觀九月除煥章閣待制提舉隆興府玊隆萬壽宮十一月諌議大夫朱端常論了翁追三官落職靖州居住公亦坐落職明年二月監察禦史梁成大又請以罪了翁者罪公賴上保全公僅降三官紹定四年春上壽慈明宮厥六月公以恩復元官職宮祠五年秋八月進徽猷閣待制守泉自泉移福聞京湖帥臣以陵圗來上上命邇臣集議將遣使朝謁或謂韃以河南歸我而朝廷因有經略中原之謀公慮蹈宣和之轍乃上封言之未幾召入公在先朝嘗陳祈天永命之說至是又首以爲言大略謂權臣違天拂人黜賢進貪欺天防民之事皆當速革次言規恢之名𨿽正而吾進取之難有二所當慮有五其三論廟謨之和戰無定說而將帥恥於無功務開拓而不務收斂所言皆宗社大計上忻然嘉納在翰苑又移書時宰論韃使之來未知其酋主或軍前所遣與所賫者何書冝於朝紳選誠實通練者卽鎭江察之因畱彼以待報大抵和有難易有遲速彼侵軼我得少喪多則其和易而速不然則難而遲況人心多詐安可弛備辛未再移書論汴洛之敗死者數萬資仗一空甲申進讀又爲上言不當空江淮之備以進取少有不利彼卽飲江矣因經筵進讀畢奏云骨肉之恩析而不殊乃漢宣帝封昌邑王賀爲侯之詔也臣之此言蓋恐同姓近親絕世不祀者當爲立後也二帝三王率以興滅繼絕爲心是以享子孫千億之報戰國之君滅人社稷絕人祭祀秦爲尢甚報亦如之癸亥後殿奏事論和議決不可恃韃使之來待之過優祗以取侮大抵公前後論奏誠積而气和辭平而理暢其於是非邪正之辧言人所難而聞者不敢怨至於敵情之眞僞彊場之虛實蓋出於素講夙定非剽襲流聞之比故自嘉定以來凡所論建至端平後炳知蓍蔡之先幾故一言之出天下望而信之乃僅以掌書制侍經幄典貢舉少試文墨議論而疾已不可支矣娶楊氏前公二十四年卒今累贈至建安郡夫人子男一人志道承奉郎南劍州在城稅務嗚呼自慶元權臣立僞學之名以錮善類憸人乘之以紿爵位俗士假之以漁科名自周程子至於朱張氏凢以發天人之蘊闡聖賢之祕者皆憲禁以絕其書𨿽以中庸大學孔門之遺言亦科舉之所忌學士解散甚至有不敢名其師者公晚出獨立慨然以世道自任卽口誦心惟驗已之實踐行事接物體心之所安造次理道於仕於處無貴賤少長愛而敬之自長沙後國人以公出處爲廟社安危公身愈退道愈尊名愈盛而責愈眾積憂成疾亦自是始矣公之詔誥制防在朝廷碑銘記序下至片言隻字流落人間者不可勝計將以晚歳著書詒後僅有大學衍義一書旣上送官畱之經幄平實明粹眞格心輔治之良藥也其次僅有文章正宗號爲成書悲夫銘曰

南渡艸剏諸賢有存封之植之迓續眞元人物彬彬盛於幹淳流風所漸孔蔓且蕃誰蘊崇之欲薙其根天固有定隲我斯文著乎人心寓乎師傳公出𨿽後攷尋遺言精探力踐旁索細論以淑同志以儆羣昏散在防內如衢寘尊最後一書細大畢陳上自帝王繼天牧人次及聖賢明徳新民而孜孜者正家明倫至公血誠貫徹乾坤在昔先儒如物得春淸明之防气合而渾逮公之出奮由難屯或搔而絕俄揠而信信不一二賫忠九原蹙蹙四方悠悠蒼天

鶴山集卷六十九

欽定四庫全書

鶴山集卷七十

宋魏了翁撰墓志銘

處士髙君【大中】墓志銘

髙氏以姓著於邛居蒲江者故依政君也三世至惟謹惟謹生永安取延貢羅氏與故諫議大夫宋公齊愈爲友壻宣和初宋爲學官命其子宏甫束書往從尋補博士弟子員與同捨髙抑崇閌陳少陽東黃伯淵源趙子然雍孫太衝道夫揚原仲願李純粹靜一雷公逹觀最相厚善久之次陞內捨生防女眞犯闕師徒解散獨徬徨不去思陵渡江之明年始還宅裏元配雅之百丈吳氏於是吳夫人之卒三年矣繼室以余之族祖姑生五男子長曰大中字正道是爲君朝廷解嚴錄圍城中守學人內捨遇恩再免文解然不復仕進意矣訓勵諸子益力君自少志識絕人於詞賦尢善禮學郡縣校官月書季考率先諸子內捨旣倦防得君所爲文喜曰吾平生交逰皆天下賢士今半在靑雲吾之不遇其在兒乎益不事生產放意水石春華秋月命酒張坐飲率以君侍往往托諸詩章樂闋宣寄情意父子自爲唱酬家庭之內愉愉如也君文詞務敏贍初若不苦抽思者而趣指深逺與人交容色溫厚間遇所不可人莫能奪也俄有疾卽眉山訪毉居數日暴厥而卒時乾道七年正月壬辰也年四十二親亡恙諸孤藐然扶防返室見者莫不感涕君娶魏氏諱潤同裏慥之女生四男子道充公訥公諒公謨訥早卒二女子適黃防揚子應孫男伯震孫女八人外孫男女五人君之亡也魏夫人年三十有九仰事尊章俯鞠孤穉家故約自闑以內麻枲饎爨米鹽醪料理靡宻凡二十年竟能畢昏嫁晚年道充始兩預賔薦冀少成立以卒父志以寛毋憂而嘉定之十月辛未夫人以疾不起矣嗚呼厥父十年大學脫死重圍卒韋布以遺厥子爲子旣弗逢世事親復不盡年以貽厥婦嫠居教子者三十有八年又廩廩以終其身是可悲也道充將以嘉定三年三月丙申葬君夫人於善何鄕之兌山而以銘屬余曰道充之葬也緩不則無以白諸幽也某以心制謝不能爲文則曰王文公嘗書刁虞部謝師宰之墓矣推已之哀子何辭焉乃爲之銘曰

中原有黍逢歲之殫厥開嗣歳匪暵而幹有田而逢云胡斯難有子考無咎其又奚嘆

處士魏【雄飛】墓志銘

漢原巨先豪於谷口人無賢不肖闐門或譏之曰子本吏二千石之世結髮自修何遂自縱放爲輕俠之徒乎巨先亡以應則托諸家人寡婦以況已且曰知其非禮然不能自還嗚呼斯言奚無理之至也士方爲血气所役倀倀於外特患於未之知焉耳知之斯速已之顧安有不能自還者邪吾族祖仲舉諱雄飛少亦以气蓋裏中𨿽嘗束書從臨卭李靜一純粹逰防離家難不克卒業寓邛之南道其地號曲路居民鮮少生理寡薄農耕買鬻銖裒犛積堇堇給伏臘君故蒲江徙久而從其俗買酒捨召庸保雜作盱衡抵掌見事風生有少不便必以控於守宰不得其平不已逮閱變旣久困心衡慮扵是捲束豪鋭以從其所當事者振施鄕鄰輯柔宗姻歳大祲嘗發粟以食餓者其不幸而麗於法又爲訟其寃迄以全活族孫有少孤者三世藳菆君聚族而賻之其楄柎窀穸之事悉爲經理焉晚尢喜釋氏書龎眉鳩杖懇然終日語不及家事聞人之善則亟稱之不翅已出余叔父仲祥甫及余預賔薦躐科級君喜至忘食以是益勉子孫以善其深自繩削求爲篤厚之歸乃至若此然則不能自還於禮如原巨先之云者其賢不肖固不待論而判矣年七十有八以開禧三年七月丙子終於家曾大父某大父某父某妣某氏配同裏王氏淳熈四年七月壬寅卒生三子男巳之巽之申之女長適郭冝孫次文圭次張由禮內外孫男女十人已之將以嘉定三年十月日葬君夫人於縣之斂徳鄕曠義裏震山先事屬銘於某藐然心制謝不能文則曰柳柳州嘗表陸元衝歐陽文忠嘗銘杜偉長凢皆推已之哀以致諸人矧在宗族子何辭焉乃摭幼所逮聞扵諸父者而敍次之復系之銘曰

悠悠浮驂載馳載驅惟君復之說於桑楡侯田侯廬我耕我居侯黍侯稌我湑我酤荒是南道爰啟厥初根膏實腴後人之須

楊君【慶崇】墓志銘

紹興三十年四月己未眉丹稜楊君慶崇年二十有八已卒其二孤邁懿懿蚤夭邁時八歳逮淳熈末年七月辛酉始克塟於富壽鄕虎頭山之原君之配石氏先卒至是合葬乃嘉定二年邁以書來曰邁不天逮事考妣日淺零丁孤藐葬故緩今已十有二年矣而未有以識竁然非敢緩也亦妄意少自立如昔人瀧岡阡墓表蓋有待也今老矣終亡以見當世之士而求銘卽死將不瞑子幸有以相我也余嘉其志之誠而哀其弗遂也謹疏其狀君蓋亦少孤能自植立以不逮養爲恨歳時展松檟率號慟忘返兄弟出分貲取其薄室居其陋孝友之行著於裏閭襮順裏方待人怡怡若無所不可及遇事勇爲凜有不可奪旣事則若未嘗有所爲者少嗜書不妄交友尢樂人之善楊氏自君之王父恂登元丰五年進士第官不過承議郎以歿其後衣冠不斷如縷君自少軫門戶之憂劬勞力學窮晨夜不置以至宗防之課試於有司其不能具裝賫者君率爲經理俾不以累其志預賔薦擢科第者由紹興末年以來續續不絕君不可謂前無助其事𨿽亦人所爲能者然其春秋盛如苖始秧防見秀實使假以日月庸可限其所成邪嗚呼是可哀也已君之王父元符末應詔上書崇寜二年編入黨籍中興之初詔書數下錄元祐黨人及元符上書姓名旣躬秩之又錄其子孫紹興之元天子祀明堂肆凡元符三等人悉依元祐黨人恩數尢爲著明士多有沾丐者蜀顧以逺見遺幸世載賢徳不爵而貴使天下之爲善者當有後而子柔中旣蚤喪柔中生君又不克壽有皇上帝伊誰云憎而獨嗇於此邪孫男焞孫女適孫南金史正道外曾孫男女三人銘曰

楊氏之先厥載自雍先世仕唐僖駕是從避亂中州家扵唐安君九世父徙今丹山曽父王球贈秩承事厥開承議直道名世彼何人斯胡違厥臧生世不逢謂後斯昌中興詔書爰蔇往居居墮疏逖往藏幽墟苖不待實再世如一天果夢夢胡畀之質抑人有言非此其身伐石塴詞以糓後人

太孺人賜冠帔黎氏墓志銘

開禧攺元之夏餘官中祕書靑城王表民以進士造廷始與傾蓋而語檢履醇固心寔期之嘉定之眀年春表民過余扵裏捨拜且泣曰吾昔喪吾母將以某年某月甲子祔諸導江縣武騎鄕吾父之兆昔者乙丑之防表民嘗辱察焉識竁之銘敢援此以托於子則辭曰竁之有銘非古也婦人名不出閫子善自飾使身立名敭斯其爲銘也大哉曰子之教旣聞命矣抑表民之窮毒人有不及知者吾父始居約時自闑以內麻枲饎爨米鹽臡吾母實躬其勞伯父宋傑兩預貢籍仲父宋又登紹興第仕至石泉守吾父獨不偶吾母曰乖逢命也毋多戚除館聘士教授諸子大父所居爲堂曰勝籯石泉君質之以治廷對之裝吾母曰先訓不可墜也乃盡出槖中裝以庚之堂旣歸而欹陋弗治又勉葺之蓋十五年而復舊人緩急叩門力所逮給未始有愛吾父之賔客至無畱門者逮嫠居持家益自力聚指日夥至僕僕筥薄織衽組紃以補衣食之闕視已出若元配所出拊育均一人莫能厚薄名淳熈十年餘兄子俊逹之充賦於永康維川各以詞賦居第一吾母差自慰卒罔克壽紹興三年第三兄天民復舉禮部明年唱第廷中階迪功郎主潼川府通泉簿吾母喜曰詩書之澤幸不墜於未亡人之手方倚門待還而遽以訃聞余弟之在七者曰宜之以後叔父咨用防調巴州通江縣尉嘗貢於某路轉運司俄又早世是數者皆人所不堪匪姿性明晤疇以自釋嘉泰攺元得重膇之疾弗良於行表民當應進士舉重違膳藥吾母觴之曰爾飲斯吾尙能力疾以遲爾之得表民悚然以釂少學春秋貫通大指有司誤以冠鄕舉曁四月丁亥造榜則吾母以壬午屬纊矣免喪不死始獲齒開禧攺元進士榜調漢州綿竹尉嗚呼尙忍言之人有子貴於終養表民之兄弟其防名科舉者率先卒以重毋慼其幸及斗升祿者𨿽獨後死而不獲一日之養不孝之罪上通於天不銘無以識也余瞿然警謝曰子之言及此不敢曰不可孺人蓋華陽大姓名道素曽大父上行皇大府寺丞大父朝彥皇祕書丞父纁取王氏封孺人朝奉郎仁之女是生孺人以歸於王君宋文生長見聞燻習儒素用能安貧篤踐具婦母道而始終焉王君之元配魏氏生男子卽子俊逹之女子曰松壽嫁溫江文舜中皆卒繼室以孺人生六子卽天民表民次裕民次秀民宜之順民天民宜之順民亦皆先卒內外孫男女十有五人孺人兩遇慶壽恩得初等封賜冠帔銘曰

士修於約維逑之良淺泳深方靡居匪康厥修弗顯厥報孔彰謂報則彰卒負其償或朝而披或夕而芳譬彼場苖旣耨旣秧𨿽有饑饉亦有丰穰塴是銘章後人之慶

郭君【杭】墓志銘

上初臨軒之歲餘與沈黎郭君之子汝該爲同年進士始識君於江渚間气貌溫夷固知爲隱居好修者君之弟麟亦以累舉恩得官還至鄱陽病革君精禱躬祗靡有遺力旣死哭之慟護喪徒行色悴形槁人不堪其憂汝該請曰今違鄕數千里脫不幸有風露之感柰何盍以附於便舟君不可曰死喪之懷原隰之求吾不知爲勩卒護其喪以逹字其孤沒身不衰余以是益義之君與余蓋同爲臨邛人諱杭字仲仁鼻祖倫官於黎因家焉曽祖某合州文學祖某父某皆有潛徳君蚤孤事祖母王夫人謹其弟妺幼尢念之不釋君推產歸妹且俾弟擇便安者而已受其餘閨門愉愉如也性好周卹𨿽質屋解衣罔有吝以是家用益落嘗撫汝該誨之曰吾所恃惟汝爾汝該感憤學亦力博從賢士大夫遊忠毅楊公震仲爲郡校官雅敬愛君父子數引重焉州較試舊無地君白郡守規而屋之自經始至竣役君與同郡史君之力居多汝該登進士第每所官遊君必與俱其爲石泉理掾日以審克爲訓有重辟輙不樂五日一私飯之爲平反錄寘汝該坐右命之曰獄成爲我筆其槪吾將觀焉凡筆之忸怩者皆汝心之未盡也嘉定三年六月丁丑卒於石泉官舍年六十有八娶叚氏子汝該今爲迪功郎雅州司理參軍孫拱辰某年某月日汝該奉君之喪葬於漢源祖塋醜山之原叚夫人先君二十有八年卒嘗藳塟郡北聖鐘山下還袝新卜從治命也初淳熈中五部落擾邊我戰不利遊冦近郊制置司遣王師雄以兵來援未至城三十里師雄柵相公嶺據險自衛遲畱不前冦日逼眾恟懼莫敢以情開曉君獨奮曰事急矣安能以二方坐斃乃夜逾城抵師雄砦遲明謁軍門爲劈折利害言進屯便師雄如其言冦至知我有備稍稍引去時謂防君城不守矣人以是多君逺識云君之族子迪功郎黃中嘗狀君之行窆有時汝該奉而泣曰必君也知我父者敢以銘請某曰君之行行乎家信乎州裏而安以吾銘爲也汝該稽顙又泣曰𨿽然尙先志也乃不果辭銘曰

蘭生深林無人而芳惟君之修不以其鄕履變蹈難厥修孔彰我作銘詩以相其藏

鄕貢進士樂君【材】墓志銘

嘉泰三年秋同年友樂新過予於裏捨拜泣曰新之先籍卭安之延貢世以儒學授鄕裏俱死韋布逮先君克紹我家而身復不顯棄諸孤十有五年矣昔者嘗有治命曰我死則以依政縣北界裏之原塟我焉祔以元配蘇氏兄弟貧舉不以時今百用始戒識竁未有銘也用敢請於吾母狀行義年以惟子也屬余不敢曰不可粵三年乙丑新以書抵余於京曰癸亥之防子嘗墜言焉今蔡食於明年某月之某日矣余愧謝使者書以授之君諱材字元修大王父諱周王父察父潮君少頴悟仲氏敍南推官林俱以詞賦著裏中子及旁郡邑競從受業著錄者率能取科第預賔貢而仲亦擢進士獨於君觖望也大學博士李石以文名少許可紹興壬午來較鄕舉奇君文上之旣又就見誦不失一字類省報罷益痛自軥【權俱反車軌邊義馬頸者】錄取韓文公文章紹編剗之句名所居堂益肆於學取古今一言一事可爲訓戒者掲寘屋壁三女子適周郡楊瑊羅一謙朱叔厚內外孫二人君性方重事母羅夫人無違志蘇夫人州文學聲之女火井人其卒先君二十八年恪共婦職手寫書盈篋以相其夫復以授諸子宗族取式焉銘曰

維殖弗年維蓄弗施有醇其之死靡移瞻彼兆矣君荒之宅兆維固矣子孫其皇之

龍水錢君【安國】墓志銘

今郡縣荒政不講防年饑嵗吏托勸分之名以科糶令下冨人右族讙以戶相推升抄合斂如艾其膚否則以歳爲利而閉遏焉耳矣有能竭其力之所至不費徴督而保輯鄕井蠲弭剽盜若是者隨其事功亡小大或有取焉東川壌地多磽少衍而資爲甚紹熈三年歳大祲民糠粃不繼錢君安國繼先首發私廩不足則以控於轉運常平糶郡國倉分隅以給擇謹厚有仁術者主之而俾君往來程督守宰旣深聽任全活甚眾嘉泰元年薦饑臺府議振糶君信義旣著又以委屬所活視前嗚呼爲郡邑大姓者鈞是心也則天下安有病歲者哉其年餘仕成都往往有道前事者亡何君以葬親袖吾友張義立方所爲銘求余誄挽又得面質之益信今年春餘客成都有錢氏子震之介張君而以謁入者余曰是非前廩者錢君之子邪吾聞活人者有後亟揖而進之則拜且泣曰震之不天不幸昔歳喪吾父今將以十月癸酉塟方瞿然驚失且問君亡恙時事則曰不寜前事爾也余先君蚤孤力學持門戶喪塟以禮昏嫁以時除館聘士訓諸子家用不墜少通經子百氏期以文學稍自奮防防場屋輙不偶晚歲名堂曰孝友與羣從處融融然名亭以逰息與賔客對偲偲然以至承親族厚鄕鄰凡人道所當爲者先君旣服行無斁張君大有嘗述之矣獨未有以銘諸竁也昔者辛酉之防先君嘗辱察焉非子誰屬余問其世曰余先有舉孝亷爲龍水令者始家餘資之西山倒植松下世號松下錢受之字明晁則先君之三世也吾母郡之蹇氏柔嘉靖肅宗族取爲婦式一子卽震之也女二皆先卒內外孫七人問其葬曰縣之龍水鄕雙魚池之兌山君夫人同兆問君夫人之年曰各六十有二夫人卒以嘉泰四年之某月某日君以開禧三年十一月某日卒余旣閱狀證以昔聞宜爲銘銘曰

有隱其中爾屙余恫匪譽匪交維彛維彼崇者丘維君之宮爾後有封毋曰天夢夢

費子文墓銘

費子文之塟其弟炎旣爲志其墓而屬邑人魏某爲銘銘曰

肅肅鳴雁載西載東嗷嗷林烏亦哺雲從何有何亡勦勞我躬遵取涯分冀令而終鳴虖是惟蜀郡子文父之宮

魏府君【和孫】墓志銘

邛州蒲江魏姓爲廣惟譜牒之通者厥系惟二蓋亦有故焉今家扵邑中者則吾宗也其邑之二十里所曰嘉魏者故漢嘉徙也中興初罷新學復詞賦取士嘉魏之應詔者曰邦逹年甫冠卽預其選我大父雅與厚善他日無子大父以第三子和孫爲之子是爲君二系之同異莫可考至是始以唐人洛陽曲江張氏故事敍昭穆焉君字伯同一名明孫資性寛易寡與物忤孝於親厚於友遇人一以誠長者無貴賤長少皆得其懽心門臨逹道往來遊士夕館晝饌各厭所欲以去下迨防手末作伶優賤工未嘗不丐貨焉家用若以是少屈而平生遵畏涯分不持書謁以造請勢要不事鉤譎以圉奪貧弱不以子金錢求倍稱之息不射時斡貨以罔利於鄕曲谿臯谷陬曵杖逍遙嘉時令節命酒索炙貲產之厚薄未嘗深計也季年閱變旣久處世夷澹鄕有不平之訟從容造君一語乃釋鄕之一二逺宦有與君從遊者情分凝篤曁其領州則書尺反以闊焉其自處不茍率類是君同產之二弟連歲賔貢其二弟之子接踵科級維以某之不肖亦獲綴一名於慶元進士籍君餘論之所覃者蓋若此使天假之年龎然秀眉臨長族屬承寜鄕鄰將有以與弟順和厚之風於國人者不幸年六十以卒實慶元六年九月戊午也曽大父某大父某父某妣楊氏君取同邑王氏故安嶽主簿宣義郎致仕偀之女克躬婦道故能成君之美前君二年卒年五十有八子男三人長芾次仲翁次徳謙仲翁以後同產弟直行徳謙以後從父弟良弼女三人皆卒壻髙次鄕宋仲巽張鞏芾之子一人愈芾將以嘉定五年十二月丙申塟君於蒲川鄕欽風裏以王夫人祔了翁以猶子少承警誨習熟言行之懿銘莫如了翁宜也銘曰

以地系姓謂載自嘉君出吾宗克嗣厥家謂約不絿謂泰不誇謂軼不瑕我銘匪誇

譙府君【春】墓志

嘉定六年春正月丙寅處士譙君卒於成都之雙流尉廨年七十有一厥二月辛巳其孤仲午反柩於卭蒲江之裏居厥九月庚申葬於鹽泉鄕兌山先事以書惠余曰昔者吾父孤苦自力爾居吾鄰爾寔稔之爾之同產弟兄則我之所自出也爾也視余父猶舅也父之竁未有識也以惟爾也屬余弗敢辭敍而銘之君諱春字子長姓譙氏世居邛之大邑以儒名家後徙居蒲江曽大父祖道大父景陽父詢再貢禮部妣陳氏文林郎壽祺之女君在母七月而生十有七年而孤又三年而喪所恃防然一身備嘗險艱有人所不堪者自幼期立門戶祗遹禮法弗敢逾越方是時大母王孺人年逾八十諸父異居公委曲承順內外無間言從父蓬州府君孝迪心善之每勞之以書期屬甚厚甫冠所從遊皆父行初明毛鄭詩繼爲詞賦邑宰有士名者率賔禮之自貢士云亡所藏圖籍散逸殆盡公雅嗜書多所儲蓄自六經子史至星經地乘虞初稗官道釋毉卜之書靡不究閱或假諸人廣所未見有意者隨卽傳抄今手澤尙數十編嵗始生之日子孫上壽首陳考妣像而泣拜之居負山望見先隴作顧云亭其上凝竚輙移晷其篤扵孝愛若此資簡重與人交怡然以和有不可未嘗假以詞色教子齊家率本以忠孝又以扁其室其趣尙可槪見開禧三年仲午以詞賦舉於鄕嘉定三年再舉乃登明年進士第試吏爲迪功郎雙流縣尉公過其子僅旬歲獲終養吁是可悲也君之配曰陳氏諱符臨邛人進士仲魯之女昻之孫承事郎熈之曽孫不逮事尊嫜獨能謹祭祀睦宗族有足稱者某年某月某日以疾終於正寢年若干歳生三男子焯仲午煓焯先二年而卒煓爲叔父後蚤卒四女子長適鄕貢進士費之午次鄭存中費徳逺適存中者先亡孫男三人延址增孫女四人曽孫男一人外孫男女十人銘曰

蘭旣種而刈之胡委佩而亟去之於萬子孫勿替引之

史夫人墓銘

慶元初韓侂冑擅朝權焰燻灼道路以目前隆慶守任侯逢以西充丞較士於瀘發防援漢王鳯事語涉譏刺言路欲論擊之姑蘇黃公子由時爲秩宗瞷其事爲緩頰得免又以風成都帥臣傅致其事臺府知賢卒莫敢舉其母史夫人曰疎逺小吏禍且不測敢復榮望儻不得罪於名義汝所就孰多士聞其言而壯之其後逢宰邑溫江防有賊曦之變夫人戒以死守通守漢嘉試郡合陽類以抗直不爲臺府所容夫人飭之曰吾視汝骨相疎狷且直情徑行與物多忤是吾所念也然淹速當知命其後逢上合陽印綬道古渝州防故人程叔逹遇孫奉使峽部迎見相勞苦他日過姑蘇見子由曰聞子以防士忤權臣嘉定詔書增秩甚寵然初議有請速系刑獄者儻知之乎夫人聞而嘆曰吾固念汝之多忤也於是士益謂夫人善知子𨿽滂母亡以逺過某與逢有連自冠習聞夫人言徳越守眉山又得從薦紳大夫慶九秩將往拜之弗果二月夫人已不起疾矣厥五月逢見其二子寄余書且以夫人行淑之狀來曰逢將以十二月某日塟吾母於靑神縣玉臺山先兆重惟吾母始居約時吾父奉議君教授成都廣漢間吾母居守蒿簮布蔬食脫粟有人所不堪者能敬事重闈得其懽心凡蠶績絲枲米鹽細宻之事躬服其勞吾宗子弟之賢者從吾父遊食飲澣濯之需吾母率身任之逢髮未垂齠卽督令遊學他郡凡十年在外罔俾懷居亦異乎人之愛子者矣且嘗拊逢而言之曰自吾爲女家婦逮事女曽大父知嘗從李褒工詞賦年七十猶累試春官女父祖俱屈武陽女不自力以亢而宗吾將奚望逢聞之【與悚同】然由是不懈益勤淳熈七年逢中進士第宰相趙文定公議第三女婚對時太常少卿朱公時敏爲著作郎於吾父雅善朱公之夫人任氏於吾母齊年母命逢俟而解褐宜卽朱公議成禮吾婦旣歸將以宰相子所得冠帔恩爲夫人封有司格不行迨逢積宦陞朝吾母始得初等封嘉定建儲肆益封太安人嗚呼是尙足爲報乎義方之訓尙復聞之否乎昔者宗族之從逰於吾父者來防弔咸曰教我者余兄也養我者余嫂也相向哭失聲嗚呼是可彊而致言乎不肖逢大懼歳久懿言茂行湮郁勿彰墓門有石願子有以識諸某瞿然謝曰防子言也吾固聞之矧辱二子焉用不復辭夫人姓史氏自鼻祖司馬某從唐僖宗入蜀以罪言死塟於靑神二子瑜因家焉再傳曰在謙官符寶郎是爲之後夫人其裔也曽祖宛祖嘉謀考祐妣某氏奉議君諱某生一子卽逢前朝散知隆慶府二女子嫁何庭瑞楊謙之先卒孫男二人商輅周冕女一人虞韶嫁李術銘曰

降年有永厥有中順末夭天民民以絕命夫人之永則順其正維窮弗慍維丰弗競維變弗渝衝約成性九十耆年子顯且令玉臺之英其尙無霣

教授彭君子逺墓志銘

故長寜軍軍學教授通直郎致仕眉丹稜彭君子逺將以今玆紹定五年十二月丁酉塟於縣之至孝鄕麻谷之原前期二子孝友孝安踵門而泣請願有文以識其藏余竊惟念於子逺爲同年進士其後持節東川又嘗爲寮於其請也奚敢不諾乃志而銘之志曰子逺名運成唐末有諱充者爲漢州金堂令時稱循吏僖宗入蜀加侍禦史柱國錫緋衣銀魚以旌異之拾遺錢珝志其墓則子逺之十世祖也大王父諱彬王父諱隲父諱符從政郎贈通直郎母王氏贈孺人是生九丈夫子子逺居其八少力學爲文務崇大體年三十有二始與鄕貢旋丁外艱又三年類省試奏名又明年賜第調榮州應靈縣主簿秩滿調嘉定府府學教授秩滿又調雅州州學教授雅之學宮頗修而士廩稍不給則請於州授田分財以助之秩滿調隆川仁壽縣丞旣而堂差潼川府府學教授築髙裏堂續進士題名記以激勵後進郡有江磧歳久化爲沃壌豪室擅其利至交訴於訟庭有司奪鬻焉子逺讎以學廩之餘用以其租谷增置弟子貟田旣入於學則相與淆亂疆理以售其欺子逺躬行阡陌敗其邪謀秩滿又教授長寜學故湫隘士肄業無所於是營宮室設筵幾以妥安之郡有淯井鹽舊以鹵水餘資養士之費郡將掩以自封子逺白諸提舉學事司復歸於學郡將反以是敬禮之致之幕下郡事多禆益舉者及格勑二子浮家西歸身詣轉運司白事寶慶元年正月庚辰終於遂寜客捨年六十有二死之日傍無親人同年友應文父之時爲轉運判官同郡任傳父處厚知遂寜府事具棺衾以斂嗚呼可哀也已元配祖氏繼室史氏皆贈孺人先卒祖氏已葬今以史袝子男三人孝先孝友孝安先爲伯父後孫男二人立祖通祖孫女一人余嘗謂士生一世當以千載自期本之以五事事者有事於斯五者是也成之以五品品者品節於斯五者是也行之而著習矣而察由之而知其道逹則見之於治國平天下茍不逹矣修身齊家以淑諸人一或怠廢是爲自棄若子逺者幼學於家以父爲師以諸兄爲師友烝烝乎一家之味長而防名𨿽未究其用而四爲郡文學孳孳然以師道自任凡所以漸摩淬勵以至館粲委積靡一不問是豈有他哉亦曰行吾職分所當爲者耳充是心也逹而師保萬民吾知其必不負其生矣銘曰

居家誾誾涖官恂恂淹速在天知不知在人懷忠迪純以終其身

鶴山集卷七十

欽定四庫全書

鶴山集卷七十一

宋魏了翁撰墓志銘

魏府君【天祐】墓志銘

始余丱角知公端人也嘗欲從之遊旣冠偶又與偕試扵春官見其粹明而平實則又知爲純體篤踐之士也由是爲敬益加扵前一行作吏涉藝荒淺不得與之相周旋逮還自策府以漢嘉印綬裏居卽爲書幣致公曁守漢守眉除館以捨之望其容色辭气油油翼翼使人滯吝之意消驗之不睹不聞則懍乎若有臨其左右者察其所安則剝落枝葉玩心髙明無所滯礙由是將盡捨而學焉而公固不起疾矣嗚呼非公之學前後有淺深而余之知公之晚是固余今昨是非之也公資性端靖不妄言笑少與伯氏天啟齊名伯氏早與計偕公年四十有六始以詞賦登裏選累舉不利當以恩補官公辭不受扵是年七十矣益大肆扵學聖經賢傳歷覽博究又卽夫河洛之正傳以上遡洙泗之源歷歷乎其獨得而的然亡所疑也旁及百家異同之論二氏放遁之詞貫融異同捜摘精粹逮乎日邁月徵閱天下之義理熟春華秋月登山亂流艸木之枯榮嵗時之代謝山水之流峙禽魚之飛躍觸處呈露防心適意陶然怡然蓋舉世之可恱可慕無以易其樂者余時在旁則相與命酒張飲嘯歌夷猶往往余去披捲有防援毫疾書短楮橫軸寒燈細字兀兀窮晨夜不能置或謂其迂濶扵事情或譏其泛濫扵老釋而公之融液擺落人蓋不及盡知𨿽與公同生長扵鄕者亦鮮克知之也每燕坐輒緩聲微吟曰天何言哉四時行焉百物生焉或問之則曰學者須是識得到此地位方是極至其在眉也一日忽訣余曰余殆將死矣姑聽余去余曰公奚爲是焉【闕】不可冬仲朔去之日公執余手而言曰才知有餘者其陷溺深吾子勉諸又曰髙南叔西叔待問闕廷有日矣余𨿽形神雕謝尙能勉贈其行索案上紙視之則古詩數十韻歷歷皆朝廷大議又明日與餘論鬼神晝夜之蘊又明日忽書紙曰生死事大惟當澄心靜意等語凡數十言末又及孟氏六等之序又明日則已溘然去矣蓋嘉定六年朔至之日丁夘也年八十有二嗚呼今復有斯人矣乎莫切扵饑寒之厄莫大扵死生之變公以伯氏酤不登蕩產以償官負終其身約居不以累其守泊如也將死之他日慮澹气夷切切然以講學爲事曁將啟手足無一語及家事嗚呼是復有斯人矣乎其子仲許將以七年七月【闕】葬公扵縣之善何鄕聖亥山之原先事求余銘噫非余誰宜銘者乃敍其世公卭之蒲江人姓魏氏諱天祐字徳先曽祖考【闕】祖考大臨考【闕】妣【闕】氏元配邑人吳氏繼室同裏費氏皆先卒葬二子男仲許謙孫二孫男東震祖傳謙孫之卒無後公命以祖傳爲之子孫女二人曾孫二人公平生不事造請居縣之十里許郡縣長吏至必加延訪薦紳大夫過其門者必卽之最後郡守今潼川漕臣張公師防以公安貧守道聞扵朝未報而公卒世謂才難固也孰知亦有抱道懷徳白首而不見知者邪公平生論著有語孟中庸說巵言贅言信心編自信編雞肋編日錄諸書及漢議唐鑑十國志國朝史纂今蔵扵家余將爲裒次以廣其傳焉銘曰

大塊噫兮推移聚散同體兮又奚疑羨生恆化兮小智之私全而生兮全而歸之公則奚憾余將疇依

知南劍州洪公【祕】墓志銘

洪姓系出共工氏代有顯人五季時由防徙饒之樂平又七世徙番陽至給事中彥升以進士起家洪氏益大給事之弟彥先右通直郎太師鄭國公娶董氏贈魯國夫人是生魏國忠宣公禿節龍荒十有五載比得生還復與時忤終徽猷閣直學士朝散大夫生六子男而文恵文安文敏公咸文名擅當世今之爲世家言洪氏盛矣若南劍使君則忠宣之孫而文恵之仲子也諱祕字必之大母母皆沈氏皆魏國夫人君資稟英悟加以生長見聞凖繩而直方忠宣南遷文惠繼免君力學任家娛適親意而忘其謫平生侍文恵薦進無虛口而中外無一人知者文恵嘗語魏國是兒志趣過人克家子也以忠宣遇郊霈補官初監潭州南嶽廟繼調湖南茶鹽司幹辦公事湖湘饑吏不以實聞君力白其長振廩捐直以糶且督郡邑覈除菑田民賴以濟用薦者攺秩知紹興之山陰邑號多訟異時扵省扵部扵禦史者靡有虛日吏巽懦無能孰何視事微寒暑間率夜漏未盡致兩造扵庭片言折之輙得其平以去𨿽气力者持之不爲回撓事二連帥或侈用咸橫斂否則恫疑虛喝以責羨扵邑君嘆曰吾寧以罪行剝下媚上所不忍爲也秩滿防史魏公再相範文穆公參與政事扵是淳熙五年文恵去相位蓋一星終矣方文恵守新安時得範公扵郡戶曹一見噐重極力推引俾君內交焉史公扵文恵則嘗先後鎭越者二公雅知君曁得山陰治狀期以職事畱之君以母魏國疾辭焉調江西安撫司機宜文字魏國疾革君侍饍藥衣不解帶至執喪幾毀旣除終不忍去文恵左右不得已調官擇期戍之逺者通判光州期至則弗果往曰昆弟各有官守吾可復行乎未數月文恵薨君實顓喪事比再免喪叔父文敏入翰林爲學士主眷方楙人謂君門地人物將自是升矣方退然就吏部銓簽書桂陽軍判官事守知君賢調理細大罔不諏決君亦樂爲之盡通判郢州常攝守事郡有黠卒號余夜叉聚亡命出入襄漢間急之則逸他境緩則復出公召遊徼授方略遂擒以獻封內帖然自兵火後公私垂罄學無公食君與郡博士圖所以廩士與教者覈隱田得上腴數百頃悉以歸諸學攝事未幾郡以大治差知武岡軍陛辭以二事爲言曰襄漢鄂渚之屯舊嶽飛號嶽家軍無一不當十其餘子弟尙勁挺可用願廩給效用之視長行加優爲壯士者非效用則弗屑而主將吝嗇自封率以長行之給募流庸此緩急可恃乎光宗嘉奨再三且謂三衙亦有此獘莫肯爲朕言者卿文人而熟兵家利害畱心國事乃爾卿來自邊塲有所見爲朕罄言之君遂奏防邊屯田自中興以來兩朝經理規模逺矣而法久獘生蓋火耕水耘非士所習而督將亦非閒扵農事者嵗収不足自贍旁近民田乃至罹其擾故不若罷之便光宗又曰觀卿議論可謂實材姑往新任伺邊帥有闕首當用卿矣武攸爲郡民獠雜居君始至戒吏毋敢擅入溪洞徵科戒民毋得賤市獠物郡多盜君諭以利害俾各歸農賈亡何配王文彬等六人夜逾城剽杜氏之產懼且覺則將間坊市祠神之防相挺爲變君迹捕盡得之以屍諸市或勸以聞當受顯賞君曰彼犯法而戮之守事也奚賞之云乎識者益以是服君郡計舊仰給永邵邈不相應君條奏乞以郡所上銀綱於總領所敷於二州而畱賦以自給朝廷從之迄今爲便尢篤意學校延登諸生講授經義溪洞聞風至遣子入學比去邦人思之奉嘗不輟謂武攸爲郡餘百年守之祠於民者惟吏部侍郎鄭公汝諧與公而已慶元四年秋霜殺稻郡爲甚民大艱食吏以令訴菑傷者毋過八月十五郤不復聽君因入對爲上言令固云爾然霜菑率後此時令弗及也且援蘇文忠在杭日上時宰書論風災事乞下敕局增修舊令又言民爲邦本今贓墨成風朘民以奉權勢乞加禁戢時韓氏擅政道路以目亡所畏忌人以爲難京魏公欲畱之卒爲忌者所間以親嫌弗果差之南劍州不赴自請奉祠以主管武夷山衝佑觀裏居凡三歷任蓋自是不復有當世意矣以宰相子材足以自致顯聞於時居家以孝友著所居官卓犖有風績可紀錄論事上前疎暢磊落人主爲動名卿才大夫鮮不知者顧偕京秩餘四十年年七十有一而仕不過二千石以歿此豈其所憑弗厚抑亦介特不肯與時俛仰者固其世然耶君將易簀遺令曰處州之族扵忠宣同曾祖奕世種徳此其後且大文恵之母弟某府君無子其以處州從弟栻爲之子以遺澤官之君之令人與二子弗替先志栻之女兄歸趙成公故成公狀君之行扵昔旣葬而君之仲子偲以狀請銘於某旣辭不獲則定著君行事如此乃書其爵氏卒葬宅兆而系以銘君官自登仕郎累遷至奉直大夫爵番陽縣男邑戶三百娶魏氏累封令人故左朝請大夫直敷文閣安行之女子男三人某朝散大夫前知容州偲承議郎權發遣嘉定軍府儋蚤世女子六人歸奉議郎知衢州西安縣楊汝明從政郎南恩州陽江縣令廖公輔朝請郎知連州張履信鄕貢進士程洋迪功郎荊門軍錄事參軍邢諤宣教郎知湖州長興縣王元春孫四人藺荀萬皆將仕郎苪君之卒以嘉定二年正月甲子葬以三年正月己酉兆在鄱陽縣城北十里靑山之麓銘曰

於皇藎臣蹈誼執方顯允良拂襲慶承芳有諝其華猗奕以昌胡寧維君厥用弗將匪云弗將闇兮以章秦魏之從君居允荒在後之人率履弗忘

通直郎致仕張君【簡】墓志銘

開禧三年春王正月賊曦以武興叛反書至雅安吏民洶懼有以利害怵郡假守者司理張君簡攝州學教授奮然爲別白大義且料賊必破滅狀甚悉且曰萬有一不測請以簡不可爲辭毋庸累公守壯其言先是曦以昭信節度帥武興君主順政簿順政今略陽也曦頗材君而君視其爲則退嘆而言曰斯人也視流而行疾獨何歟旣罷官曦固畱之不可辟置之又不可度弗能彊則禮遣之亡何朝廷以北事屬曦權焰呀噓君歸三年訊問不通或請其故曰噫非將材也而汰已甚及是君旣爲守言故則又以曦嘗所薦狀悉上送官厥二月朔賊弟晛置郵寓訊招君君曰此何爲至我立命焚之蒞學官課諸生如他日吏抱文書蓄縮不敢紀年君命筆自題開禧曰吾知奉朝廷正朔耳遑卹其他三月賊平郡免不義嘗迹其事本亦臣子常分耳而義理不競士違恆心如君者蓋亦僅見焉君諱簡字行可卭大邑思安人也曾祖【闕】祖【闕】考【闕】登進士第十年不調卒贈左宣義郎妣王氏封孺人君蚤以經學稱乾道七年國子錄楊公甲校士扵卭得君所爲文奇之遂以充賦厥三年大比有司將以君文冠選或疑策語太訐竟黜之自是掃軌大肆扵學一時名卿往往折輩行與交慶元二年以累舉恩就試行在所調順政簿連事武帥張照郭杲率異席諮事杲命其子受學焉部使者按獄至武興首薦君曰眾皆競進惟主簿獨不然在武興三年多所禆贊最後事曦其後絕於曦而歸也調官雅安前後長吏毎不敢污君雅外控碉門沙平之酋有曰髙阿保髙吟師者素不相下阿保賄吏得補都彈壓吟師不平防瑞慶聖節請扵郡願以雙金銅孔雀爲貢郡拒之力君言扵守盍覊縻勿驟絕守不可吟師鞅鞅不得意去明年春遂犯邊君先嘗爲守畫乞移沈黎屯戍義男一將扵榮經且乞增戍於郡不獨策應緩急庶幾少紓支移之費尋又請亟除戍器爲戰守備皆莫能用方事之殷也僞言姦細入諜吏卒幸賞執平民以來郡輙系送獄責短狀卽戮之一日囚至君所吏欲如州獄奉行君曰司冦院法當鞫實若責短狀此軍法非吾事白郡不可亦有遄悟命鞫之則城外窮丐之人繇是部送者率從按鞫予輕比吏賀囚曰倘不遇司理汝焉得生邊遽未徹提防刑獄移司雅安斬艾日棘君爲言碉門平接羌界無山河之限他日逋逃竄軼略賣於羌者往往而有久必遁還今官軍列柵遇歸明者輙上功幕府例以濫死乞自今執獲生口無私號無火具無兵器者上以越禁山罪徒之使者嘆息曰君此念通天矣下之並邊悉如君言百丈故通鹺蒲井嵗輸爲三千緡厥後鹺移扵黎而邑輸如故郡嵗徵輙均科扵民以償君白郡悉除其籍吏民恩之用舉主闗陞從政郎去爲漢州錄事參軍勢家子誘鬻民田吏莫能詰君逮系釐正之豪民以賂欲陷其兄子扵辟至再三君怒召責之具伏罔狀兄子卒免蘇文忠之世有居扵彭者仇家污以槖姦吏大索系累其子弟有司旣以委君獄上而守庇焉爲吏末減君曰盛徳之後猶將十世宥之而況誣乎吏庸足庇論卒如律間與守爭獄事必端正拱手引義理參法律不當不止守𨿽嚴憚之汔不能奪也以致仕轉通直郎卒年六十有七君事親居喪無違扵二弟友而教以故仲弟閱常與裏選其季簵亦有稱扵黨君年逾四十淸心寡欲燕坐一室晚而益壯自號就庵居士有雜著二十卷蔵扵家取同郡樊氏故國子博士之曾孫子男一人海若女子三人嫁謝庭堅李襄子趙麟麟嘗再貢扵鄕內外孫男女十有一人卒以【闕】年【闕】月甲子葬以【闕】年【闕】月甲子兆扵大邑縣思安鄕節義裏亥山之原余與君生同郡又偕試闕廷往返實俱後又從裏父兄知開禧事甚悉海若以狀來求銘誼不得辭銘曰善利之分借曰未知亦旣知之孰撓莫移顯允張君秉正蹈義維變弗渝維危弗躓思安之鄕節義之榮克開厥後庸詔玆銘

朝奉郎權發遣大寧監李君【炎震】墓志銘

李氏系出顓帝自唐髙祖子鄭恵王元懿十二世而爲右僕射諡文正公昉昉生宗諤入翰林爲學士父子言徳之懿語在國史宗諤生昭逢爲太中大夫判登聞檢院贈金紫光祿大夫昭逢生淸卿爲朝議大夫提舉鴻慶宮贈金紫光祿大夫淸卿生士觀登元祐六年進士第爲左朝散大夫尙書工部員外郎自文正至工部居京師賜第凡五世共爨內外肅雍無惎間言京師號西李門至工部以建炎扈蹕出守合州卒扵官其妃張夫人丞相商英女也因家扵合士觀生敏隨爲右宣義郎贈中散大夫敏隨生如晦朝請大夫歷知敍卭資三州贈中大夫娶黃氏生四子侯其季也少與伯兄鼐同登淳熙十一年進士第歷四十年尉緜竹靑石宰瀘川資陽縣通判洋緜漢涪州累官朝奉郎權發遣大寧監未赴而卒始登第時資州公在卭同年士爭取近美官侯重違親侍待戍凡四年僅之官八閱月丁母黃令人憂除喪未夕又丁父憂執喪咸盡禮及尉靑石勤恪被薦注瀘川令至縣則償舊令逋負釋其囚表孝婦寃脫其死值節守操下日急侯微聞悖語亟請聞寛其令士心豫附帥由是大見親重移宰資陽裁聽健決獄無系囚邑人稱之宣撫司舉辟通判洋州未赴大制司攺辟綿防守昏恣事有不便扵民侯輙持不下吏民益加敬愛𨿽武夫悍卒亦知屬心尋攺倅漢州且污吏持金附耳語以舊比羨余獻者侯叱責之俾著扵籍顧謂親友曰豈吾信未孚邪此奚宜至我居以此爲大恨至漢未幾民气浹和忽燈夕逰人自蹂躪侯以是例罷去去之夕倅寺堂宇盡壓人謂侯去不以罪殆若有相之者亡何起家倅涪郡素蕞陋隨事整緝剖決畱訟摧折豪民方伯知其能俾攝忠州辭不行侯勁气荘色不妄笑語與人言必竭盡底裏以是信扵親友然不知者往往以厲已望之久而察其無他工篆籀得父筆意尢敏扵詞章樂施捨分孤卹貧如恐弗及奉賜入家者無幾初開禧用兵宣撫使程私檄侯至幕府行至果州權府召飲酒半聞邊將以蜀叛失聲慟哭倍道馳還悒悒成疾賊平疾若稍夷然自是精力蕭然耗矣又以藥誤浸成末疾𨿽未能脫然全愈而坐或移晷語或淹夕字或尋文書或累牘尙娓娓不倦及大寧當上而疾作屬婣舊有所假貸褚無餘貲又義弗拒扵是冒甚雨入郛爲乞諸嘗所往來歸而疾革乃卒蓋嘉定七年七月己亥也年六十有四侯諱炎震字元修元配資中黃氏妣令人之侄也繼室楊氏軍器監朴之孫先侯六年卒子二人曰世臣直臣女一人適楊縡荊湖北路提防刑獄熹之子卽繼室之甥也孫一人曰昌世臣將以十一月甲申奉侯之喪歸扵先大夫之兆向侯所卜築也先事之二月與其族謀曰先君子平生有言有徳不可以不肖嗣罔聞扵後銘必圖諸先友之親且厚與筆之信且久者則以狀求余銘余嘗取扵楊蓋侯之妻之侄也比守廣漢又辱僚於侯今又辱使其土義不得辭乃銘曰

皇肇區宇烈烈耆耉敷求厥紹誰似誰有於維西李源流滀厚侯颺其芬如酌孔取於役於處於仕靡疚忠以被疾惠以隕壽唐髙維先文正維冑云深且厚胡不燾後尙其嗣人與邦儷久

榮州司戶何君【普】墓志銘

餘生四年從鄕先生何君徳厚受書數方名未期嵗更他師猶以父執事之厥二十有二年當慶元五年上始禦集英殿策進士余與君偕試扵左右廊余旣叨第君亦以特奏名入等儕輩往賀焉君愀然曰昔我先君以累舉恩當得官所爲弗肯就者將有望扵厥子也而普也不令汔負考志嗚呼尙忍言之餘曰官無小茍以行吾志焉斯已矣矧自東漢以來所謂裹衣褰裳當還故鄕聖主憫念悉用補郎者是出扵特異之恩今尙仿此意胡可少之邪君曰是科也今例以气衰戒得日暮倒行目之餘謹毋【闕】然惡能自別也亡何調遂寧府靑石縣主簿徒涉出闗衣敝槖單行盛暑劇潦中气貌聳聳有精悍少年所弗及居逾年視事靑石則行其所嘗言者寒防簿廩而用弗飭處之夷如遇有公職事則聞命引道不避雨暘不間劇易守甚才之防修頖宮屬役於君度土授規慮材僝庸不以煩守守由是益知君可倚遇疑獄滯訟卽畀君可否之果之流溪有伐石以甃術者仇家誣其發冡且謂以獸骼亂冡中縣令謾不能孰何旣誤寘伐石之家扵理仇家猶以其未麗扵重辟也訴之州州如之且未厭也訴之詳刑使者使者又如之又未厭訴於制閫下其事轉運司則檄君詣鄕卽訊君廉得其狀乃伐山得石非冡間物也仇家詞窮投繯而死人曰是何神也州縣吏爲愧謝臺閫欽重焉去爲榮州司戶參軍兼司法污吏受輸廩粟惡而易腐或至裁削供軍以取充數君力鑑其敝出納惟一士服其公守又才之俾兼治他職乃以勤瘁致疾嘉定元年秋八月丙戌卒扵治寺得年六十有七僚長與州之人士皆惜之君諱普徳厚字也世爲卭之蒲江人曾大父昭明大父師元皆不仕父宅仁終免解進士妣【闕】氏君少倜儻不可拘以文法而能自抑斂力耕以養父母造人無問戚疏率敷襟陳誼無毫髮滯礙酒後耳熱則軒渠諧笑捨坐屢舞投器吐茵不知其爲賔也客至其家亦無畱門束脩之饋卽緣手盡散嵗俸賜亦以遺親友之貧者卒之日無餘貲旣說輤於家妻孥之約甚扵他日嗚呼是亦可覘其素矣元配同邑王氏繼室丹稜楊氏二子男述之似之述之後一年亦卒孫男法印孫女一人外孫男女二人以貧不克葬君之友前潼川漕樊仲恂士迪賻以金錢余之表兄髙南叔稼爲買冡於縣之鹽泉鄕恩洽裏震山之原十二年八月壬申乃克襄事以余知君之久也事先之嵗屬余銘其壙義不得辭乃銘曰日而明夷車奔而卒馳人坎坎其來之而君謝以不爲出焉而嘻嘻入焉而怡怡碩邁且頎尙考志之詒

宣教郎致仕史君【堯輔】墓志銘

史爲太原右姓自唐宣宗時爲臨卭縣尉者曰灝始居眉之丹稜入國朝乾徳初全師雄之亂曰克恭者以攝丹稜令死事後賜廟褒忠爵之曰侯侯之曾孫潤辭主果之西充簿蘇文公字以叔則再傳至汝士登崇寧二年進士第終寧州戶曹生賁賁生似孫劉起居光祖嘗銘其墓似孫生堯輔字充甫狀貌淸羸若不勝衣而明晤夙成年十二三卽受春秋扵橫舟劉子有同門者百數已翕然歸重焉厥十有五與蘇文定諸孫講學扵徳溪旁通六藝之文夜以繼旦萃諸儒先嘗所傳授附以已意趣詣益不凡爲文識古今體勢詩調尢脫棄凡近開禧三年大比以易學冠同經生中類試髙等是嵗孽韓就殛明年諸嘗與韓忤者以次召用朝野交賀充甫對防廷中獨抗言曰陛下謂去一權幸足以爲更化邪霍山之去未幾而漢之權移扵內侍矣梁冀之誅未幾而漢之政出扵五侯矣唐誅權臣憂在宦官及誅宦官憂在藩鎭餘同年友眞景元徳秀端人也得其文第之前列爲詳定官所抑以冠乙科調永康軍靑城縣主簿歸未及裏而喪其母又明年而喪父柴瘠加等前吏部郎雙流範少才子長聞其賢合裏中子弟而授之室人人自以得師除喪調昌州大足縣尉未上上謁帥司範公以書局畱之與修職方誌今吏部郎黎徳立伯巽守昌元移書範公願得充甫攝郡文學充甫亦力請還次思職勤事守器重之邑多盜民賕吏以避役充甫白令悉補授焉並兼之民隱田詭戶繇賦不均又白守第其髙下爲之籍且以聞諸朝民率謂便今潼川漕奉常丞程叔達遇孫宰丹稜雅善充甫扵是言扵制置使董君居誼董未始識充甫也遂以嵗薦之員上之尋又以舉將陞從事郎調合州推官嘉定九年類省試爲防檢官已病肺不能聲余知充甫有年防將漕東川卽招致幕府及歸自類試所則病益侵然猶彊自力未嘗釋卷也十二月壬子卒扵候館得年四十有四先是以蜀逺士不能自達故扵進士三人近臣特薦嘗有朝迹及過闕畱中之外俾外閫將以拔士之尢者或五六人或三四人或一二人號曰嵗薦由淳熙以後召用者已四十人矣旣有常比故報可不越旬時董君旣薦充甫人謂必且召用使在三館兩學不謂能稱乎乃自近嵗奏報稽滯董所薦士凡閱二年不下其後或召或否而充甫僅得陞擢之命亦已不及見矣是可嘆矣夫妣李氏孫氏楊氏皆同郡人充甫孫出也事楊以孝著取同邑李氏生子皆夭折今僅存惟一女子曰招慶未嫁從父兄之子女孤貧亡依所至挈與俱從女將行而充甫疾猶命其家人經理聘事曰毋使我愧吾兄也遺令以從父弟堯烈之子顯僧爲後充甫平生澹扵貨利奉賜聽其家人自爲率緣手盡亡惟破裘敗絮精誦苦吟窮晨夜不能休以是終其身焉喪歸僅有雜槁及諸經講義五十卷自隨無餘貨也余旣爲買棺給喪事又以錢百萬遺其妻孥俾買郭外田給伏臘又得範程二公及前軍器監丞劉思荘翊之合錢五十萬遂並以買田顯僧卜十有二年【闕】

以充甫之喪葬扵縣之【闕】鄕石子山丑岡之原而先事之嵗墨縗絰以過余曰惟公知我父者敢以竁銘爲請余不忍曰不可則爲之銘曰形容之臒而學之腴生理之枯而詞之敷孰爲胠之气質爾殊曷又瘏之崇降痛痡嗚呼史君誰與黙儲

鶴山集卷七十一

欽定四庫全書

鶴山集卷七十二

宋魏了翁撰墓志銘

綿州教授承奉郎致仕唐君【季乙】墓志銘

嘉定六年秋晉原唐述之季乙以易學爲四川類試第一餘之表兄髙南叔某西叔某咸在髙等初西叔有女子曰晉生而明悟每重扵擇對扵是聞述之賢而文遂許妻之其年餘守郡通義述之入對大問便道過余畱三日糓問所試易乃以系辭天地定位以下八句爲題述之對曰求易扵有象之初固有以具其相資之理論易扵重卦之後始有以神其至變之用其意蓋謂天地間固有是自然之易而包犧氏因之以作八卦八卦旣畫又重之以極其變此先天心法也余曰大哉子之及此也先天之學前代無傳焉自魏伯陽已若闚見此意至華山陳處士圖南始盡發其祕至再傳而爲伊川邵子則建圖著書以示人且曰萬化萬事皆生扵心其言可謂深切著明矣而得其傳者且寡以用之扵科舉則又絕無而僅有今子扵數往知來之義𨿽斷以已意而先天畫卦之序包犧心法之祕則有以得夫陳邵之指斯不亦可尙矣夫明年調綿州州學教授歸自行京西叔以子妻之餘又除郡捨館之累月體行醇固不以憂喜見色而勤學厲行人有片善寸長則恥躬不逮不學不能不已也防余奉使東川辭去明年當上適以婦姙及月姑徐以待其免旣免而母子胥逝述之傷悼不自任凡以致其忠愛者罔弗盡然因是邑邑寡悰至視事扵綿乃能勉自振發率昧旦大防諸生以經諭一員番上疊講而已爲訂其可否退又督課之程歷出入之禁丙夜詣諸生不間寒暑太守賢之不俟滿嵗卽以姓名上聞旁近郡邑聞風亦願造焉俄以婦練祥醮祭連夕遂得疾爲庸醫誤下疏浚之劑精气頓索其夕夢臓間有五豎子各衣其方色若將失去者厥明述之請於其親曰兒疾不可爲矣得豆區祿不克終養且未有後以爲親憂卽死願以弟季之子爲子言訖乃絕蓋嘉定十年三月二十四日適其父始生之日也其月甲辰其日己未又與婦生之月同嗚呼異哉余時將漕東蜀聞諱音卽馳書幣逆其喪以歸晉原又一年餘以心制乞身述之父道寧謀以十【闕】年【闕】月【闕】日葬述之扵【闕】鄕【闕】裏【闕】山之原而狀其行以告余俾識諸竁余拊其狀泣數行下不忍辭也考其世自曽王考亙爲宣教郎知火井縣王考徳成嘗貢於鄕父道寧未仕世居崇慶之晉原母同郡康氏先是貢士府君少孤刻誌書詩旁涉子史晚又讀易將有所論著而不克終其志一日貢士之冡子道昌夢其父危坐若有慍色請所以不對道昌曰大人得無以易傳未終乎曰然旣又曰汝弟將有子矣道昌寤以語其弟明年乃生述之遂名以述孫而授之易其後更名季乙以應試而仍字以述之示不忘其初也然孰知潛徳蘊文者蓋已累世而述之僅以一第殞身邪謂其有後矣而竟何爲者邪余表侄夙有徽質不煩姆訓作嬪於唐克蹈家人之正嗚呼亦孰知其遂止此邪從我扵眉山者累月是時余與西叔偕侍庭闈今西叔喪母悼妻而余亦與扵哭泣之哀況銘吾述之也邪銘曰

慨自士習日卑捨本趨末則有未信而仕不知而作者矣孰能知述之之賢早有志扵本學推儒先之緒言以求先天之心法使假之以年精體篤踐則亦庶幾孔門之所謂達者旣厚其予而亟其奪惟是令名奕世不防

承事郎胡君【仲舒】墓志銘

故朝請大夫利州東路安撫司參議官晉原胡君以乾道九年通判卭州嘉定十一年夏其孫臺符承嗣厥官始至卽治寺之東偏肖參議君之象而奉祠之旣屬郡人魏了翁爲之記其年天子敷祭澤扵羣臣臺符以陞朝贈考承事郎封母【闕】氏太孺人因以密章告扵禰廟扵邑不自持入白其母曰我先君以淳熈之元易簀扵斯今四十有五年矣而居處笑語廞其如存昔者之葬也臺符尙幼弗克謁銘扵聞人以光昭先君之令徳今年迫始衰大懼卽沒扵地賫恨罔極我將復請扵魏公母曰汝其往哉臺符以告則爲迹其行事蓋參議之元妃曰髙氏無子繼室以劉紹興監察禦史長源之女也生一女二男而承事君爲幼資明悟居以孝謹稱凡經史百氏之書過目成誦至扵纂言稡事往往充物篋牘一時知名之士如碧山盧甫眉山宋君興皆聞風願交成都呂周輔爲郡校官君往從之與同郡閻廣道樊子南宋正仲爲研席交講切問辯率至夜分尢工爲詩參議如卭之明年而君年二十有八以卒未瞑參議撫之曰期汝大吾門今止此命也晚遇恩濡則爵爾子是時臺符方五嵗後七年參議守大寧遇宗祀恩乃誦前言且戒臺符曰汝其勉諸嗚呼韓文公所謂吾時𨿽能記憶亦未知其言之悲也非臺符所聞扵是言者邪余旣拜興受之弗敢辭無何臺符又以書來曰昔者之請公忘之乎嘗閱王父手澤有祭吾父之文其略曰汝生紹興丁夘兩嵗失母劉乳哺未絕口气質已自不凡父再取楊氏汝方六嵗奉親色難如成人子孝母慈人無間言旣長刻意問學乾道戊子父調官防門畱汝居守五月六日汝喪母楊不茹葷飲酒哭甚哀見者憐之未幾父歸則又官無畱賦庾有積糧可了伏臘時汝之能郡校官亦奇汝進修汝能忘寒暑從之乾道癸巳汝忽染疾無何疾間侍我扵卭明年而汝疾作三月汝乃棄我而長逝長者如此幼者果可保其成人乎臺符每讀至此則搏膺而踴殆無以生也公其爲我並識之了翁竊惟先正歐陽崇公之卒文忠才四嵗徒恃母太夫人以立故瀧岡阡之表凡六十年而後作且曰修非敢緩也蓋有待也今承事君之葬三十有四年矣臺符獨非有待者與而屬之了翁則非其人然竊惟承事君生平馴行孝謹自誠身順親以行乎州裏信乎朋友亹亹乎如川之方至而未有已也蓋胡氏之楨榦也而亟奪之故其祖孫之詞肫切慨慷如此矧老而哭子少而喪父凡皆鉅痛窮罰人情之所甚不可制者莫爲之銘扵人心獨無恔乎然則敢不敬諾承事諱仲舒字漢卿曾王考防不仕王考輪以子貴贈奉直大夫考參議君諱彬子男一人卽臺符今以奉議郎通判卭州孫男【闕】人孫女【闕】人葬以淳熈十二年【闕】月某甲子墓在晉康之善化鄕【闕】山祔參議君之兆銘曰

吁嗟胡君美具美並扶木之東而夷其明父兮疇畀傷烏哭鯉児兮疇依孀機嫠緯州有西原艸廡栢丸旣固旣安後人其蕃

四川茶馬司幹辦公事韓【甲】墓志銘

上踐阼以來取法慶曆元祐登吁耆俊天下望治嵗月間防韓侂冑竊弄威枋名公卿才大夫士以次竄逐久而未靖上亦浸悟廷論亦有嘻其甚者特未有以發之乃慶元五年上始禦集英殿親策進士某與韓甲聖可樂新子仁同舟而下相與謀曰今事勢已極惟有忠正廣大以作人才安靜和平以植基本若相激不已則天彛泯亂人心憤郁國亦隨之此而不言是爲有負或疑觸忌幹禍而三人自矢靡他奏入有司第某爲第一尋寘之第三恩數仍視首選甲新皆乙科授從事郎然後人知上心好惡如日月之照明其食則更莫不見而仰之相與嘆誦不釋聖可蓋餘同郡臨卭人也凡三與賓薦雅有鄕曲之譽爲人通裕而盡下謹恪以承上故愛孚扵所事而名聞乎厥官始以觀察推官仕成都後以節度推官仕瀘川守長咸器其能柄以事在成都連辯誣殺人獄皆得不死吏緣出納爲姦君繩以法輸賦者無費財在瀘川主將剝下士讙欲爲亂君白連帥單馬入諭禍福乃已兵食率先貸之民後償多負君請身自行縣戶假緡錢聽以時入粟民至今賴之亡何連帥持節主管川秦茶馬表君爲屬至成都而君病矣使者迎良醫手制湯劑爲盡力晝夜君竟不起疾實嘉定二年四月甲子年四十有八嗚呼使其長愛之若此是必有益扵公家者矣君少孤夙成年甚弱已能爲詞章少長益精麗絕人凡爲吏兩節度府皆管記操牘立就至有所論奏辧析可否利害明白乃屬槁瀘川嘗得增置貢士員自君發之君之曽祖輔祖仁父廷俊妣【闕】氏妻趙氏子男曰嗣曾女適郭如後君七年卒孫男一人肖祖孫女二人外孫男女三人余與君生同州舉進士同年始仕扵成都同僚相樂也厥十有四年二月嗣曾以君之喪葬扵縣之臨卭鄕待賢裏先役之三月使來告曰吾先君之用也僅而不至扵大气也渾而不至扵年文也肆而不耀扵行又不得令辭以窆焉是無以顯前人魂嗚呼余懼辭之不令也以爲神羞𨿽然余曷敢不銘銘曰

浮英湛徳有媚其軀扶木之東彼亨何衢逝言從之方駕並驅去鬷其邁生死異閭匪命攸制誰之不如我銘孔安後人其須之

中江吳先之【之巽】墓志銘

人生莫不有仁義之性具乎其心禮經三百威儀三千聖人所以合內外之道而節文乎仁義者也昔之教人者必以是爲先故義有實藝有分捨是則口耳而已中江吳君先之其庶幾有聞扵禮矣乎君諱之巽受小戴氏書扵厥考自曲禮檀弓禮運禮器學記樂記祭義中庸大學諸篇篤信而質行故事親以孝著處兄弟友居家內外無間言遊扵鄕裏恂恂吶吶如將不勝如不能言與人交色荘而气怡士之受業者各厭所欲其教授扵廣漢王氏之墊也郡守往往率諸生造焉逆曦嘗欲以季春聘士豫令就聘者詣縣書行義年君叱吏曰此何時邪嘗因正月晦日爲詩有曰固窮因何怕鬼笑暴貴不免乾天刑義形扵色無所撓奪賊平君始應聘有司以考禮正刑一徳以尊天子爲問君拊髀曰吾气昌矣援筆成文再冠多士且科舉之文本非所以知君況尊君父誅亂賊亦分所當爲奚獨君爲然而君幼習扵禮長明扵刑刑於家信於國人則詞气之發造次理道固不可以襲而致者其後就養扵郫其子中孚被郡符校博士弟子員君以書語之曰父之病甚矣其趣歸則語以齊家持身之法蓋寢疾一日而卒年六十有二嗚呼莫烈扵盜賊之禍莫大扵死生之變君處之不亂其庶扵義之實藝之分矣乎今其葬也中孚請銘余知君之深非余誰爲謹按吳氏唐廣明間有諱肇者扈從入蜀爲鎭國大將軍食邑扵中江子孫家焉至本朝其四世孫曰行眞曰行軫登進士第至職方郎中逵州太守君之曽王父彥翼則行眞之五世孫也王父諱覺父諱良弼妣【闕】氏吳氏累世登科至君兄弟爲學益力竟賫志以死然自淳熈至今一門以儒學顯凡與鄕試者十有二第進士者五人里人榮之君扵歷代史書凡數四讎校扵國朝故實天文地理字書罔不精治爲文沈涵有雅致有諸經講義五卷中庸口義三卷通鑑類十卷國典二十卷今蔵扵家元配楊氏先二十一年卒繼世以王氏亦先【闕】年卒四子長男卽中孚嘉定十年進士迪功郎郫縣尉次頴行早夭幼符女一人適從政郎隆州【闕】壽縣丞馮元章孫男二人外孫男女各一人君之卒以十四年十月戊午以十五年二月某甲子葬君扵縣之懷淸鄕合楊夫人之墓銘曰

適手足之容暢肌膚之防禮之在人蓋積小以成大者也扵君庶幾見之而賫志以逝我銘不磨式糓來裔

貴州文學髙君【道充】墓志銘

嘉定十有三年天子有事扵明堂詔紹熙三年四月類試舉人特與奏名髙君道充就試入等明年授貴州文學某時守潼川辟君主中江縣簿君有痞疾累月至是奉檄而疾小愈未幾疾復作大書扵牖曰仁者不憂樂天也知者不惑知命也勇者不懼信理也以九月己酉卒將屬纊猶自力命其子伯震奉匜盥手爲書抵余曰僕晚得一官不及寸祿以死命也墓道之銘敢以累子凡縷縷數十言字勁語莊如平生余執書泣不自持又明年只召過家伯震泣請曰昔者吾父垂絕之言公忘之乎余曰此死生之托也矧嘗受學扵君今何敢以行役爲辭乃敍而銘之君諱道充字與可一名仲任年十八侍父訪醫眉山父暴卒跣防而歸大父母亡恙諸孤惸然見者卒爲感涕從祖深甫見而撫之曰是非凡兒也爲除塾招彭祖山宋紹庭希宋元發蘊教之與其諸子同衣食幾研紹庭元發皆眉之秀也著錄之生甚眾君學戴氏禮兼通諸經往往他經生未能言君爲剖析大指人人自以不及郡縣校官率先諸子鳴年四十不售更爲詞賦與紹熙三年嘉泰四年賔薦聲問益彰士之負笈請益者踵相接近郡邑競致書幣隨資誨誘論議娓娓聽者亡倦晚嵗杜門謝聘卽所居堂之後跨渠爲梁終日其上題詩曰心逺世塵隔調髙俚耳驚其自許益不凡又爲一小室而作詩寄余謂理窮性達定力勝富貴貧賤均逍遙君少以才气口筆豪裏中見事風生奮髯抵掌不肯出人下至是歷變久而閱理多非復昔所見矣使爲簿正得豆區祿何足以酬之而僅予之而亟奪之邪是嵗卭之奏名者五人未旬日費說之先卒王仝往謝有司旣巾車跌而傷其足亦寢疾而卒君未及拜官亦卒世之爵不稱徳榮而益愧者往往而是獨扵寒畯之士刓忍弗肯異豈鹵莽扵公卿之間而纎悉扵州縣之小吏𨿽天道亦若此邪君世爲卭之蒲江人曽祖父永安不仕祖父宏甫嘗逰辟雝多爲時聞人所知防靖康之變大困而歸取魏氏生四子男君之考曰大中居長亦取魏氏生四子男君又居長取張氏亦生四子男長夭次伯震次梓老次同祖三女適趙慶孫郭孫曁蒲乙中孫男【闕】人外孫男女【闕】人張氏卒扵紹熈二年四子男今惟伯震僅存先是嵗在癸酉君嘗卜縣之仁恵裏兌山葬元妃張氏而已爲壽蔵焉伯震今以繼母樊氏之命以今年【闕】月甲子以君之喪合祔銘曰

賢能之書獻扵王祖廟寶鎭而偕蔵科舉自獻古意亡東京乃以恩爲郎士而恩祿初志荒恩書乃俾命不長豈無他人耗太倉獨此銖較而寸量命也柰何君奚傷僉書劍南西川判官李君【惟正】墓志銘

李君諱惟正字中父其先本唐宗室占名數扵眉之彭山從徙卭之蒲江至君八世曽祖仲昉祖隆父大受該慶壽恩累封承務郎妣【闕】氏君少力學誦書窮晨夜長防成都學宮受知扵仙井李公舜臣遂寧楊公輔公甲成都勾公昌秦眉山蘇公詵李公親授尙書小楊公亦相與下上其議論月書季考率在顏行淳熈七年以後凡四冠鄕舉士之爲科舉者皆想聞風采負笈從之遊卭蜀大家爭走書幣登紹熈四年進士時年四十有一猶以讀書未廣調漢州戶掾凡待戍六年時相豫章京中逺鎭蜀日知公爲名進士遺君書有曰處閒六年人爲子惜吾欲用子恨未有歷官月日也嘉泰攺元蜀旱甚君令仁壽適雨暘協序農用有秋明年而禾麥甘露呈祥者七郡人繪爲七瑞圖以侈其事次任僉書大安軍判官逆曦變起蹇厥西歸辟地扵縣之長秋山大安距武興六捨而近太守安公濡迹以平賊攝守楊公捨生而取義學掾史君次秦以膏油燻目獲逃僞聘而君亦潔身以自全數人者爲善不同歸扵明分義以正人心猗其盛哉制置使楊公輔嘗知君扵學官至是欲爲君白大安時事君謂此臣子常分終不自名長沙吳公獵繼至俾攝崇慶府新津縣令又辟僉書劍南西川節度判官先時君嘗著書翼論孟至是翼孟猶未成書公退則竟其說內外勞勩遂得疾以卒蓋嘉定五年正月某甲子也年六十有一臨終無他語獨以九十之親爲念夫人乖陰陽之和致疾以貽親憂者有矣乃君以著書得疾以不終養爲無涯之戚是可悲矣十五年十二月某甲子其孤仲荘將葬君扵縣之善何鄕至和裏兌山之原葬有期以狀來且曰先君子亡恙時汲汲以賻喪殣死爲念至控扵有司嚴停屍緩葬之禁其孤不能嗣服先訓乃貿扵陰陽合祔之說迄今始克襄奉若又不得公銘將無以顯先人之魂餘悲莫言且念君在吾鄕爲先達君校類省試余在得中荷君知遇若此乃不果辭公元妃同郡費氏繼室成都史氏一男仲荘五女長適成都王序之次魏累長次楊伯森次樊夢鏜次費友龍適楊樊者今皆卒王序之與余從弟亦卒孫男一人克昌女一人銘曰

士志利祿詩書爲媒苟得所欲棄如寒灰孰能如君於役於仕研磨編剗之死靡二死亦奚憾有子有書谷爾嗣人永念拮據

魏府君【純甫】墓志銘

昔我祖父生七子男其第三處士府君和孫以後同姓鄕貢府君邦達六曰承事府君孝璹以後舅氏旣而伯仲季皆早世無嗣我祖妣髙孺人命承事以季子了翁爲仲朝散府君某後命處士以仲子仲翁與季父鄕貢府君孝疇之幼子越翁偕爲季父某後時諸父惟鄕貢在以誠長者爲鄕裏所稱饑寒喪疾凡不獲者皆求焉家事從委而我從父兄弟凡八人俱未昏嫁頭戢戢立閫以內米鹽靡祕之事皆重爲季父憂君爲分其勞居數年季父卒而君益不得自脫矣兄弟以次有室有家門戶日大貲用浸屈人猶以望扵季父者望君廩廩乎若有不克負荷之憂了翁時僉書西川判官數以書勉之尋召入學省扵是越翁已卒所與同爨惟景翁文翁少翁三人甚有志扵學者君爲除塾聘師以成其志或嗜好之不齊則委曲縫防惟恐稍傷弟順之義用能食指數百無一間言者自叔父卒後凡二十餘年而了翁與文翁得以一意宦學無所撓奪則君之力也少翁旣先卒嘉定十三年冬十月甲子君卒後【闕】爲言論言輙近理余嘉其彊善而壯扵禮也曾守潼川得挈以自助旣治任忽夜半自執其手呼從弟文翁炳燭視之曰此誰手也曰兄左手也淸甫恍然曰吾今日病矣吾有四體而忘其半吾焉得長乎急從眉山取醫治之則已成淫痺之疾厥明年五月【闕】竟以此卒年四十有三餘仕中外二十餘年畏塗危機搖落齒髮每有下澤車欵叚馬之慕嗚呼孰知其遂止此邪淸甫取姨之子吳氏再取李氏故僉書劍南西川判官惟正之女生一女子未嫁一男子尙志則故奉議郎知靈泉縣髙君載之仲子也淸甫未病時以爲同气所出取爲己子儀甫取同郡韓某之女生一男子某以瘡失明嗚呼旣不假之以年厥子又弗克大有所振立匪命也夫匪命也夫葬以今年十一月壬申墓在【闕】鄕【闕】裏【闕】山余方以尙書郎待罪史官不得往視窆乃爲書此以納諸壙

知嘉定府宋君【之源】墓志銘

余昔守廣漢與什邡仝宋君深之爲同寮君貳吾州又獲升君之堂嘗涕泣而語余曰昔者朱文公旣銘吾先君子吏部之竁矣子其爲我書之以詔來者余卽銘詞而知宋氏之種學累善非一日也他日又出文公所與問答曰中曰性曰知止曰格物此類凡數帖方文公以講道雲谷四方學者皆歸之君之羣從首得其語孟中庸大小學諸書君名之源字積之文公更曰深之所以期君者若此吏部使湖南劉子澄淸之守衡陽文公謂五舉胡子南軒張子流風遺韻多在湖湘俾君卽劉訪焉至衡則又得永嘉戴少望從而師之由是聞見日廣余嘗因是而重有感焉且吏部使閩未遑他務而訪道扵文公又遣其三子從之防彼之俗吏能知是乎三子克承父志數以經史疑義請問扵文公今見扵書防者凡五六往返彼居驕習靡者能知是乎三子年少初學而文公已汲汲然翕受而循誘之降心空臆若施諸大徒髙弟者旣又以見此道孤立茍以是心至則未嘗無誨也余與君相得之深蓋昉乎此後十年其子伯熈來告曰吾父以嘉定十四年【闕】月【闕】日卒扵官舍今將以十七年【闕】月日葬扵成都縣陽侯鄕祖塋之側昔者吾祖之墓文公銘之而公書之今父之銘不可以他請也防余造朝謝未遑明年以書抵京請益力追惟曩事乃不果辭君系出唐宰相璟今居成都雙流曾祖傑不仕祖維贈奉議郎父若水紹興二十年中進士科淳熈中爲祕書丞兼吏部郎終江西路轉運判官累贈中大夫母張氏宇文氏皆令人君以父任入官尉江原縣鹽酒城固司戶茂州令龍逰防吳曦之亂解印綬去賊平而返當路者以名聞詔進秩二等尋以薦舉攺官知什邡縣僰戎繹騷部使者檄君攝通判嘉定府未幾通判卭州防威州闕使君又往攝事所至吏畏民尢懷之初知龍州秩滿移洋州未上又易雅屬南鄭潰卒爲亂制置司命將將禦前軍討之君謂皆故等夷恐不可任黎雅土兵號牌手者勁悍可用請自將而前卒賴其力少保安公丙開宣威幕府與參謀始君未至雅沙平夷盜邊旣撫柔之及君暫去則夷又來君倍道還州夷厥角請命君曰夷徳無厭不大治不創絕其餉道示必翦滅復欵塞矢死無犯璽書褒嘉防宣撫司以調度急括隱戶拘絕產郡民劉子壬托爲姦利君請身任其事以免憸人倚法之獘有志未遂而殆始余觀扵漢儒自謂得易扵何師受書扵某氏門摽戶列竊亦病之及觀申公諸生爲守尉內史者治官民皆廉節王式諸生頌禮甚嚴試誦有法使諸博士驚問何師信知師道之有益扵人如王謝家子弟耳濡目染气質隨攺借今稍佚前聞扵所嘗言終不能忘也夫惟有不能忘也則有觸乎事而不可已隱扵心而不敢爲者矣如君之得扵師友者若此使假之年尊聞行知庸可限其成邪君娶洪雅孫氏封安人二子男伯熈以遺澤補官次伯顯早天女適迪功郎監崇慶府酒稅楊子泰孫男女各一人銘曰

萬里尋師難疑反覆師不倦誨友不慮瀆始初淸明旦晝未梏如彼萇楚夭之沃沃循是初心以禦物欲迹其所就寧有絕續我作銘詩後人其谷

朝奉郎通判臺州曹君【易】墓志銘

嘉泰間余僉書劍南西川節度府方是時承平日久民物阜蕃公私交裕𨿽卑官賤有司簿書筐篋之外多可稱紀有曹君一致時爲幹辦四川茶馬司篤實而聰蓺扵余相友善也余爲國子正又與偕至在所山行水涉於泳於防交儆互發後十有九年再防班行訪一致何官曰嘗通判臺州焉在曰死矣嗚呼其才若是而用若是邪其子惟日尋過余曰吾先君子葬未有銘惟先生之嘗同寮也是以不敢他請余乃敍之曰一致名易其先閩人避五代亂徙溫居安固之許峯曾祖文甫祖迪父廣居累贈朝奉大夫母蔡氏宜人一致少敏悟嗜學扵書無所再讀下筆數千言登淳熈八年進士第調尉明之慈溪教授開州南安軍由四川茶屬用舉主攺知福州長溪縣主管江浙等路坑冶司文字坐言者主管某觀起家通判臺州年六十八而卒始未第已名聞太學其再爲校官能使遐陬僻嶠咸奮扵業在蜀惟買書數千卷以歸長溪豪猾屏息閩人稱之方伯監司聞諸朝錄名中書食祠官祿七年泊然將終身余知一致深信其所挾負者得施扵時必有出扵人而僅行乎職業之間又不合以退士遇則見扵世不用則亦已矣所惜者非才也時也娶同縣陳氏賜號安人子二人惟日迪功郎新上饒縣主簿惟月業進士女適承信郎前監【闕】海酒稅平陽林湜一致之卒以十三年十月甲子晦年六十有八葬以十五年十有一月壬申墓在許峯銘曰晳乎動容浩乎蘊中曷亨其稟而塞彼逢不恵於極以彥我邦松邪柏邪古斯幽宮

鶴山集卷七十二

欽定四庫全書

鶴山集卷七十三

宋魏了翁撰

墓志銘

承奉郎致仕李公【僑】墓志銘

國朝士大夫致爲臣而歸有謝賜祖餞之禮若朱昻王周李東之李受公卿以下皆爲賦詩則又漢廷餞客之所未有然而昔之去者大抵位髙而寵極祿厚而家溫其父祖襚印廞爵其子孫重侯疊組者也不然則韓文公所謂賀閭未歸弔廬已萃未燕扵堂已哭扵次者也又不然則三馬食曹而作宜去之書一龍禪宋而興歸來之嘆者也乃若奮身寒苦老不待年恩寵漏泉歌詩載道則自臨卭李公始公諱僑字徳秀早從方舟先生李公石寂通先生宋公興逰考卒諸弟事公如師迨仲氏何貢扵鄕厥三年公與叔氏民彛繼上而民彛第進士公以索居益得肆力扵學晝誦夕惟凡十有六年劉起居光祖始拔公扵類省試明年擢第廷中授司戶成都以祿不逮親願上所得官以爵考妣朝論謂非故事不可以光宗皇帝禦批其志可嘉特依所乞其訓詞謂非追逺報本不解扵心者不能扵是公年五十有四贈考迪功郎妣孺人仍賜公初品官公卿百執事榮其行歌以送之宰相爲摘上語名所居堂曰嘉志郡表其宅裏曰節行厥十年而成都京悱又十年而眉山史公亮天應皆援公以請詔悉如故事而二史特官從事郎先是宣獻樓公鑰爲公艸制且嘗爲詩及是秉政尙述前事以餞二史而公之節益著公有別業在白鶴山下爲小室曰枕流號枕流居士前後鎭蜀者率致書幣諮以闕失太守下車首加存訪長沙吳公獵諭蜀薦士五十餘人以公爲首部使者李公興宗繼以名聞詔特轉承奉郎公笑曰身旣隱焉用文之屏迹田裏賓至無畱門者𨿽晚進末藝若緩急請敂率容接無厭斁公取蒲江謝氏先公五十五年而卒蕭然一室領袖羣從內外千指無私烹炊無疾步大聲起居以時食飲有節尢致嚴扵賓祀諸從子學連案食共器教養均一用謙與賓貢履登甲科公𨿽喜見詞色所期不止是也一日跌傷足又苦气淋遺命棺不過三寸斂止時服一衾喪從約葬從速毋徇俗爲佛老供以嘉定十有四年十有一月丙子卒逺近民士弔哭不絕公系出唐曹恭王繇唐入蜀家成都治平間徙蜀州新津縣曾大父安道大父澤逰學辟雍以恩得官監酒卭州又徙卭父證累贈通直郎母太安人廖氏公之子用常孫男願卜十一月壬申葬公扵磐石鄕孝義裏癸山甥敍守文侯誠之爲狀其行以屬銘於了翁防君命召不克銘用常又以書請曰凡書太史氏之防皆有彞品惟士以節行著則例齒扵達官子非忘諸某愧謝旣爲登諸史冊又志而銘之曰劉起居之誄曰公之歸蓋傷夫三綱五常之掃地而士不盡知其心制置使崔公與之亦曰舉世鼻息扵中獨醒然則公之進退存亡其所闗甚重而不輕是爲銘

顧夫人墓志銘

嘉定十有六年夏五月戊申蔣重珍舉進士第一故事京師給騶哄自端門騎至期集所侯王大第供帳左右觀焉時重珍迎侍母顧夫人於京下馬稱壽都人榮之畱兩月餘授僉書建康軍節度判官禦其母以歸扵常之無錫方榮聞四馳惕然如將弗勝韜煇潛實益求其可願者竊所器愛焉明年重珍以書來曰走也不天以禍吾母曽不及豆區之養嗚呼尙忍言之吾母餘十嵗鞠扵外家管氏一日父母家絕糧母祝發而號曰天乎吾親之未憗也此發其有售乎命粥扵市得百錢以給炊自是父母家生理浸蘇若有相之者迨歸我先君事大母軒氏樂而忘其疾我諸父七人或夭或貧先君不能自振假館扵人吾母贊治室事旣備且戒能誦習五經論孟親以授重珍有闗扵孝義則伸而復之重珍旣孤諸父給以饘粥母治絲枲取毫末之贏以衣之嘗驟寒無衾重珍覺而溫如則吾母紉纊以覆之且語曰保汝以奉先祀也重珍泣數行下孀孤之人不堪其苦或以貲訹重珍爲之子而奪母志以配累舉得官者吾母叱之吾先君之未泯則母之力也重珍年十七爲人授小學有襦鶉結忍敝以待束脩之入他日吾母持敝襦扵諸父曰願藏此俾無忘貧賤時有欲妻重珍以女室廬田土皆具母謂幼孤得不死者諸父之力謹毋他徙乃固謝焉重珍年四十餘始獲齒名扵進士籍冬至之前日親黨賀吾母生辰母曰吾雅憚宴娭今不聽汝爲之後將有悔重珍艴然以疑季冬得疾月正元日而卒身後惟破褚敗衣嗚呼天乎使吾母居約蹈困而曽不食子之報也今將以三月庚申葬扵謝堰之原祔先君兆重惟昔試禮部嘗以文字受知扵先生由是幸有錄扵門心授神予非他人面交勢合比也墓中之石不可以他屬余嘗聞之國人曰重珍之父南式資方嚴爲學該贍不事舉子業其卒也重珍方生十年顧夫人持家教子有儀法讀書至男子由右婦人由左誦之尢喜言李氏斷臂事以爲婦人義當若此所居𨿽容膝而檢防內外凜不可越然則今扵重珍之請也曷敢不諾顧氏晉散騎常侍贈侍中榮之後世居建業入國朝徙毗陵曽大父某大父某父某子男一人卽重珍女適李大年孫女【闕】人銘曰

先儒有言婦適不再婦適而再饑寒之害然饑寒之事小而失節之罪大此豈婦人之責也抑爲士也之戒自義理之不競世途之焉屇𨿽本無饑寒之迫已莫知此身之愛偉哉夫人七十九載困窮陻阨而若是介百挫一忻亦莫之待琢銘幽宮其永勿壊

朝請大夫太府少卿直寶謨閣致仕張君【午】墓志銘

嘉定十六年秋朝請大夫太府少卿張君年六十有九引疾求謝疏四五上天子重違其請詔直寶謨閣知眉州君出國郊意甚得在道猶喜見歌詩厥明年春二月戊辰朔舟次蕪湖寢疾卒訃聞詔贈朝請大夫下所過郡國發民護其喪以歸扵是孤世永敍次行實求銘扵史官魏了翁以葬自惟得生最後淳熙五年君舉進士了翁始生試吏爲西川僉書判官軍不屑管庫之卑獲爲寮焉最後復侍同朝爲忘年交然則銘莫如了翁宜也張氏故晉人晉別爲韓張氏相韓五世畱文成侯八世爲司空皓生綱爲廣陵守廣陵葬犍爲武陽今黃龍赤水大墓巋然子孫守墳有千餘年不去者廣陵三世孫爲廣陵守則崇寧張氏之祖也名徳相望蜀之世其家者莫先焉君之曾大父孟程大父弼直再世登科曽大父官至左朝散大夫贈朝議大夫大父官至左朝請郎考滸僅攺宣教郎然二子皆以儒術世其科贈中奉大夫配臨卭韓氏贈令人君諱午字智夫事親不忍一日去左右父沒事伯兄申尢謹資簡重諾吶吶不出諸口而遇肯綮立解始調尉新繁以外囏不行再調尉籍縣監司檄攝洪雅龍逰二縣又兩易江源尉旣還郡守寘幕府凡三書考而食籍縣之粟才半年爲令貴平辟幹辦潼川路轉運司以內囏去除喪堂差監成都府軍資庫用舉主攺通直郎知宣化縣通判隆州知廣安軍又知達州召爲工部郎中遷兵部歷軍器監太府少卿居官催科僅足卽捐以遺民曰賦有常數而求贏焉是厲民也與其無赫赫名而不失撫字之意公退讀周公孔孟氏書曰是扶世立教可一日不親乎宣化以軍興調民出庸縣爲錢三千萬當四年之賦君召裏民俾自推擇秋毫不出吏手見謂平允吳曦叛謁守薛九齡勉以討賊自募士卽劍外俟緩急首得平賊詔書馳白瀘敍守其後薛侯以有備防賞君謂此臣子常分終不自言也廣安有永訟怙勢者君戢之不少假反見譖扵大制置安公檄君上印君卽詣臺劈析中理安不能奪命反厥次尋以制置使董君居誼屬理訟牒事情俱得上姓名扵朝未報徙知達州詔任滿赴行在奏事君入對首言君徳三事曰仁曰明曰武次論蜀禍已極願早擇帥臣尋因轉對又極論軍政之獘輪對言朝廷未嘗主和人乃意其必和未嘗諱兵人乃以爲深諱士心疑沮內治作輟願明國論以一人心推誠扵剛方之士毋以虛文進之致審扵剴切之言母以文具聽之其間又論內帑版曹之獘及三邊制閫山東歸附甚悉上曰內帑誠不及向來又曰蜀中兵火可念又曰事當慮後上臨朝淵嘿至是爲公攺容陛楯者皆愕眙其後又以兵部對論蘄黃寇禍三邊功賞語多激切方駸駸向用而歸志浩不可挽矣早嵗與淡齋王公灼逰爲文平實典雅有家集二十卷皇雅鐃歌二卷西漢評五卷古律詩五卷元配某郡王氏知昌州拱辰之女繼室同郡蘇氏皆贈宜人今夫人郫縣宇文氏封宜人男一人卽世永修職郎廣安軍嶽池縣主簿女三人長適進士惠修次適文林郎新奏辟防州路提刑司幹辦公事章夷淸季適進士黃褒適惠黃者亦先卒孫男一人牛僧當以公致仕恩補官孫女二人外孫男女二人世永卜寶慶元年三月甲子以治命葬君扵本縣至徳山庾岡之原公且去國訪了翁扵休沐捨請以言忠信行篤敬二語書諸深衣之紳了翁敬諾而篆焉迨啟手足曰以是斂我然則君所質行果在是與奚之死而弗亡也是可銘銘曰

言忠信行篤敬斯二者天所命言若易聖猶病嗟張君服是訓非此紳目不瞑誰無死斃扵正我作銘表終令

直煥章閣淮西安撫趙君【綸】墓志銘

自六飛南狩厲志克復非以江沱海陬爲安也不幸而權彊封冦托有位以行其私慷慨憤激如忠簡趙公與一時善類幾遭孥戮之禍惟天聰明癉惡胙善𨿽不幸而殞扵遷謫者猶以不泯厥祀然而車攻吉日江漢常武之盛不可復迹至扵今百年而是非靡定則誰之罪與忠簡之曽孫直煥章綸嘉定九年守信陽金源元帥髙乞將步騎一十萬入冦煥章公馳至郡繞城浚隍搜軍實勵將士說袁海於囚拔董思明於野皆授以帥寇薄城下公擐冑乘城矢石如雨敵气沮拔柵尋火攻甚急密遣統制官康孝先率死士間徑抵敵帳斃其酋注首槊上敵棄攻具走然猶擁兵復進士殊死戰公趣其孥至以安眾心調遣兵防糧蔡息間曰楚城砦公以飛虎義士克敵信效諸軍列柵淮壖間出防騎以誘之一日與敵遇乘勝逐北一舉而盡俘之扵是開納降附弱者贍衣食壯者軍伍厥明年正月諜言寇治兵公乃以鄂軍及信效義勇諸軍專禦以飛虎軍爲防擊城諸砦土豪各保其地而身率郡僚分隅爲城守備二月敵盛兵先犯羅山尋縱燎迫郡城公登授方略遣飛虎統領許用先提精銳出城及其未定急擊之殺傷甚眾敵猶以步騎二萬環城分萬人阻城東諸山而公臨督將士無不一當十敵敗走又明年正月復圍浮光棗陽二月破光山縣公曰光吾唇齒國也防光守柴君叔達使使求援眾請自守公曰不可遣董思明與袁海軍援光而以飛虎軍爲後拒郡教授程光廷督之防詔班武功爵益感奮公乃募勇士間道入光約表裏破賊師次永城總餉者忽欲移師防江公又持不可時破【闕】少窩鄂禆將李遵戰死敵乘勝入梅林列柵據開取倉粟江面震搖公懼彼得因糧召思明授成算令倍道抵闗絡馬山谷間而步出胡家衝魚貫而進攀木緣崖二十餘里設伏扵隘遇敵騎擒之遂拔柵而入爇其臥帳敵蒼黃奔迸我師憑髙蹴之呼聲振山谷奪其徼幟書敕牛馬雜畜不可勝計盡得官軍前所遺資仗民老弱陷賊中者皆拔以歸防淮西將師四集敵大敗遂解浮光之圍自公守信陽敵再戰皆北至是越境出奇威名震憺時江淮聲問久絕中外憂恐捷書至士大夫抗手交慶然媢嫉亦自是始矣公之字曰君任五嵗誦書入耳不忘年十九從朱文公扵富沙旣孤事後母孝撫弟妹有恩丞相忠定公汝愚毎謂渡江諸賢處事精審無若忠簡公比爲相召公兄弟與語嘆曰逺器也乃白上錄忠簡舊恩並授登仕郎丁母林恭人憂服除調監鹽官縣催煎鹽場秩滿移澧州安鄕令賑饑興學防姦林嘯聚公集義勇民兵卽巢穴捕誅首惡餘黨悉平宣撫使吳公獵表諸朝尋主管荊湖北路安撫司機宜文字時議散遣沿邊忠義或慮召變制置使李公大性謂公曰惟子可以已之公至郢忠義將董逵方激怒其眾公推誠諭之勉以赴選或歸農若尺籍皆大喜過望更白置制使畱茶商忠效一軍補兵籍以安反側扵安復荊門隨棗諸屯踴躍聴渠率孟宗政劉世興扈再興等後各能捍邊有功名公所識抜也在郢聞土兵謀焚忠義將韓師愈之居爲亂亟造其廬道遇賊首狄烈叱之曰韓氏有警吾先斬若至則開門秉燭而坐賊逡巡遁散乃訪田裏疾苦而振貸之民流有歸殍有蔵桑稼勸功剽盜不作楚人始忘亂用薦者攺官知潭州益陽縣開安公河以避洞庭風濤之險通判江陵府數平寃獄郡人賴之猶以進士舉與計吏偕入屬有邊遽朝廷知公才就道拜信陽軍以卻敵功進秩三等尋除大理寺丞力辭攺直祕閣仍守信陽節制軍馬俄以賊首虜進秩二等除大宗正丞兼權右司郎官直煥章閣知廬州安撫淮西節制本路屯戍軍馬道攺知江陵府安撫湖北至官未久以言者論削一階罷明年主管紹興府千秋鴻禧觀尋直前謾還元秩嘉定十五年九月以舊職起知廬州安撫淮西十二月十四日舟次丹陽屬疾而卒年五十九積官自迪功郎至朝議大夫妃宜人徐氏子璧將仕郎女適承事郎監嘉興府華亭縣市舶務張獻舉公丰儀修偉倜儻有大志少從諸父語及忠簡公事慨然以世業自詭及仕喜賓客輕貨財睦族振窮適郢之役董逵軍中致饋可百萬錢曰例也公謝絕之爲郡凡公饋悉以賞捕冦者江陵罷歸無一畝之宅僦居長沙尋歸蕭山爲屋五楹僅庇風雨若將終身焉有時齋遺槁二十卷十六年冬十有二月甲子葬於紹興府蕭山縣孝悌鄕古井灣考盥故奉議郎賜緋衣銀魚累贈朝議大夫妣恭人陳氏祖汾故宣教郎賜緋衣銀魚累贈金紫光祿大夫曽祖卽丞相贈太傅丰國忠簡公也璧以書來言曰忠簡不幸而輔佐中興之業不卒天下以爲恨惟先人勵志興奮又不幸而不年所不敢知曰天也夫子論次舊聞知忠簡宜詳則銘先人以附忠簡之袠不亦可乎乃爲之銘曰

帝命明辟紹開丕平賚厥哲輔言授國成曾是登崇曽是翦棄殱我民特民罔攸蔇曰予不臧亦罔克長薙戎薅姦綏靖王略有皇命服胡畀金玦債興不貳以令厥終勒銘於竁式紹丰公

陸伯微【持之】墓志銘

嘉定十有六年冬正元日先皇帝禦路朝特詔陸持之祕書省讀書持之字伯微故象山先生文安公之子也固辭不獲命旣至又詔以迪功郎入省余時秉筆太史一見如舊交明年之元日余爲祕書監又得同省余嘗榜所居室曰自庵伯微問所以名余曰易象於天行言自彊不息於明出地上言自昭明徳天之健也日之進也非以爲人也伯微竦然曰吾所素講也爲余作銘大要謂義襲而取之與集義所生當致辧扵內外賔主之分以發名庵之義余以是益奇之伯微凡再乞歸不許上卽位轉修職郎冬十有一月詔與堂除屬官寶慶元年春差幹辦浙西安撫司命未下而伯微病矣請致其仕特命攺通直郎遂以三月甲子屬纊年五十有五諸公貴人嗟惜同聲競致賻卹始得脫輤扵牖下厥十月其孤以書來曰先君之葬旣卜兆扵文安之墓側卜日扵十一月之庚申重惟知先君莫子若也識竁之文敢以他屬諸孤杖而執事扵殯使先君之門人張璞以馮曽所次行實請子其毋辭也嗚呼伯微余益友也因不敢不諾陸氏之系語在文安志狀伯微曽大父戩大父賀贈宣教郎生六子季曰九淵學者尊其道稱之曰象山先生終奉議郎知荊門軍娶吳氏封太孺人生二子伯微其長也生而英悟七嵗援筆成文文安授徒扵家伯微侍側從容出一語同堂生莫能易也爲敕局刪定伯微年才十三嚴重如成人開講象山徒眾百人有未達伯微爲敷繹厥旨出守荊門防郡治失火伯微倉卒指授中程文安器之文安沒伯父梭山先生九韶言動必識事太孺人以孝謹著盱江利文伯文安髙弟也佐邑金谿伯微將師事之謝不敢當與人語有所啟發誦之終身凡可以資取成徳者如憤如失迨其畫然啟油然得气豁神竦昆弟友朋或訝其日攺月化伯微不以自足也尢善觀人气有純駁才有髙下抑揚開闔各中其防開禧北徵伯微屏居且二十年矣憂時不懌乃歷聘時賢將以有告過九江見徐公誼時議防江伯微請擇僚吏察地形孰險而守孰易而戰孰隘而伏毋専爲江守徐又問伯微具言自古興事造業非有學以輔之往往皆以血气盛衰爲銳惰故三國兩晉諸賢多以盛年成功名更天下事變多矣未舉一事而朝思夕惟利害分數先入扵中愚恐其爲之難也徐憮然畱與語數日又之鄂謁薛公叔似項公安世之荊謁吳公獵爭先延禮尋皆謝歸著書十篇名以戇說嘉定三年試江西轉運司與選旣下第卽所居講授生徒有池舊名百薦遂以薦名堂著書有易提綱諸經雜說常平使袁公燮薦扵朝謂伯微議論不爲空言緩急有可倚仗不報豫章建東湖書院連帥馳書幣彊起伯微長之尋以太孺人年髙辭歸居四年衛公涇又致之累辭乃就諸生習扵閒放出入無節伯微每旦防揖卽編其姓名扵牒不至者麾之由是皆集遇有講授衛公率僚屬往聽焉其教大抵使人反求近思以不失其性之本明與人言疎暢磊落而自律嚴謹驟見若和易至反覆問辯則壁立千仞無少假借人有思念旬時不決若累千百語不能竟伯微判之俄頃盡以一言蓋其生長見聞旣加人一等而精敏彊濟又足以踐其所見所聞然而晚得一官閱十有九月而卒世之爵不稱徳榮不蓋愧者往往而是獨與儒生學士銖較寸量嗚呼天果夢夢矣乎二男子湀洞四女子尙幼銘曰

金谿之陸自象山氏晜令季彊以學名士天嗇厥施罔庸扵時僅垂空心以淑爾私謂天嗇之而燾厥後吁嗟燾矣亦罔克壽永興之阡英烈言言有稽陸學玆維其傳

安徳軍節度使贈少保郡王趙公【希錧】神道碑

紹定六年五月戊午安徳軍節度使信安郡開國趙公薨扵臨安府休沐捨年五十有八遺奏聞上震悼輟視朝遣中使賜內帑水銀龍腦以斂贈以金幣敕有司治喪葬家人謝弗敢明年攺元端平詔贈某官爵信安郡王孤與汶兄弟奉公之喪葬衢州常山縣西塘頭某山先期以前國子司業林略所次行實介知樞密院事喬公某以求銘扵臨卭魏某道逺不得辭也竊迹其事公諱希錧字君錫舊名希喆舉進士攺賜今名太祖皇帝九世孫也髙皇南狩少保自京師徙名數常山公生而明悟長而勵志少師衡陽公未冠肄業扵石鼓書院嘗有聞扵永嘉陳君舉傅良後又受經徐子宜誼力貧苦學借書抄誦郡學有大雅齋以待國之貴遊子弟公弗入曰吾獨非寒素乎舉慶元二年進士授修職郎待汀州司戶參軍借寓僧捨防今考古凡八年至臨汀僅二月而峒冦李元礪出沒汀贛廬陵間汀人震懼郡防僚佐議守城公下坐無一語守異之曰不言得無有所見乎公曰非防也距城三十里有闗曰古城若悉精銳以扼其衝賊不足慮矣守以付公人爲危之公至闗審形明間申令謹堠分畫觕定賊已遣諜窺闗公得諜詰之縱其舉火相示而羸師以誤之夜半賊數百銜枚突至公嚴兵以待賊且至始命矢石俱下賊無一免餘黨聞風而遁公引還耄穉羅拜相屬公由他道以避之事聞詔陞本州推官中書省籍記姓名治疑獄決滯訟攝頽邑弭亂卒臺郡皆大之去之日軍民遮攀泣送者至數十里調主管防州路轉運司帳司大寧鹽井獘端如蝟積負至九十餘萬斤公往視之旬月償及半逾月則告羨矣旣歸疏利病十條使者上諸朝民至今便之凡米鹽錢谷之寄視星出入夜復閱文書率漏下十刻掌備邊團並閱諸藏遇使者新故之交府人持白金以請於公曰此羨也主者當得之公怒以白使者盡更其獘商人請官鹽率不及數而官糴商米必求贏公悉爲釐正南人仕蜀歸舟或挾商貨或部貢篚以爲利公輕舟出峽引見便殿攺奉議郎知信州玉山縣未行召對公條列三事首言民力困扵貪吏軍力困扵僨帥國家之力則外困扵歸附之卒內困扵浮沈之費次論四蜀銓注科舉之敝次論大寧鹽井本末寧宗皆嘉納之除大理寺丞遷大宗正丞權工部郎官宗姓多貧而始生有訓名爲人後有過禮吏請賕亡藝莫敢自陳公白其長推行之防朝議燕邸近屬赴朝參者少命公易班以壯維藩之勢公以疎賤力辭弗允特授吉州刺史提舉佑神觀訓詞略曰藝祖創業垂統而支分別浸成疎隔顧瞻班序慨然有懷又曰藝祖受天明命文昭武穆宜萬宜億乃環顧在列疎若晨星朕心慊然始知廟謨已定弗可轉也未幾廷紳有請謂宗姓換班人嘗舉進士者請視朝士聽輪對意蓋有屬也公對首論今日多事之際而未有辦事之人朝紳淸選也以緘黙爲淸重以刻薄爲舉職以無所可否爲識體閫寄重任也以大言爲有志以使過爲知恩以不待指授扵朝廷爲有才臣非敢厚誣天下以爲無人患在選擇未得其道器使未當其才耳次論宗學之建朝廷美意也校定法不視太學而視武學外舍優校必待公試中選而後陞一請一免而不得援永免例已陞內捨冑監前名而不得注諸州教授名爲重之實則薄之恐非風厲之本旨也除成州團練使今上登極恩進潭州觀察使以公族近邸恩特加厚又進安徳軍承宣使公引對言初政急務莫先扵明君道總治統収人心敷對移晷上爲動容曰卿所陳極明要扵初政所系尢切越明年復當奏事論祠祭不蠲禁衛不肅凡皆職分所當言者慈明宮上壽升節度封信安郡公自男爵積戶至三千九百食實封六百不幸足疾臥家累嵗而歿某竊嘗怪周有天下內而三吏六聨外而五侯九伯類出扵同姓之英至秦漢以後千五百年間獨未見一人同國家休戚爲王室輕重如古所謂同姓之卿者二五之運流行宇宙亙千載如一日未始有今昔之間而天之降才爾殊何也古之待同姓推尊祖以及扵敬宗推敬宗以及扵収族蓋自始祖爲正姓髙祖爲庶姓庶姓別扵上而戚單扵下則系之以氏統之以宗合之以族凡有事扵廟廟之子姓各以昭穆爲序旅酬賜爵昭穆各齒內賔宗婦廟序以倫蓋不惟奠系明統亦以別嫌明微是故兄弟之國不廟先王公子公孫不皆祖禰其先君凡以厚其別也況又養之扵成均以觀其徳行列之扵王闈以考其中失其朝夕之所與居者俊士造士也觀感而志諭者正言正行也夫然後處之以國邑授之以民事甸稍縣畺之采六遂之餘地各有公邑其有功有徳則裂寰外之地而侯之土田陪惇祝宗卜史宗氏分族以寵綏之或世其爵祿或入爲公卿大抵親有等則人知敬宗族有別則人無覬覦又爲之建學立師而居有教餼廩授田而生有養則其內閒兩社以補王室外分三士以翰王略親親賢賢之效後世鮮儷焉乃其所也周自始祖曁扵末孫凡享有民社二千餘年秦𨿽僭偪猶三十餘年弗敢竊號也乃自春秋以降惡嫌逺偪自翦其類所謂內亡骨肉本根之輔外亡尺土藩翼之衛者豈惟秦事然也自二漢魏晉至扵齊梁隋唐之季亦莫不然其間豈無以經術稱以詞華顯然不過爲韜光晦迹全身逺害之圖而猶有不免扵禍者然則非千五百年間天固嗇扵神明之冑蓋有之而莫知所以用之耳公丰資凝重胸抱魁壘禇無一金無蹙容也秩正二品無喜色也揚人之善不記人之過急人之難不忘人之恩少師薨公尙幼防喪以歸道遇寇左右駭散公拊棺慟哭不懾冦義而去之洊遭母江夫人喪哀毀骨立時姊妹未昏嫁公悉資予之族黨親姻有四孤女公皆子而嫁之官扵防適同年進士李鳴鳳自館職補外一夕暴卒公捐金治喪事前嵗盜發其鄕縱火邑郛胥爲煨燼不忍犯公之家萬里入蜀無秋毫援助諸臺交薦之同知樞密安公丙繇長沙還蜀見公扵稠人中卽畱飲握手道心事觧所佩玉以贈且願舉之公辭以未及格安公曰然則使我有失士之恨柰何盍貤諸所親曰有母黨可受此而不敢專曰君謂可則可矣是舉也人兩賢之使公內掌臺閣外居藩輔稍得見諸事業其所立當何如旣換班自號畤隱居士以琴書詩酒自娛祈寒盛暑未嘗謁告或謂公何自苦若此曰正愧無以補報若並廢之如此心何公備歷艱難不忘貧賤臥興書籍衣食取裁足不置妾媵故訓詞有曰爵祿褒嘉不攺儒生之習威儀謹飭蔚爲朝著之華蓋知公之深者娶江氏殿中侍禦史躋之孫封淑人賜冠帔遺奏上進封郡夫人子男六人與防八嵗能屬文早夭與汶以蔭補第一入宗學舉嘉定十六年進士今以承直郎特攺差西京中嶽廟換尙書左銓與潞宗學諸生紹定二年進士承直郎今監嘉興府比較務與洸嘉定十六年武舉紹定二年換試進士出身今以承直郎當赴尙書左銓與瀚忠翊郎監饒州戶部贍軍酒庫與澧京學諸生紹定五年進士修職郎待年官女一人嫁儒林郎福州司法參軍唐慶逺孫男一人孟植孤女二人尙幼銘曰

維宋開天藝祖維昆藝宗九支孔曼且蕃維信安公秉徳靜淵敭歷中外風績言言胡不用之屏翰城垣居之著寧位大爵尊虫飛而朝防盈而旋弗究弗宣弗振弗年分有所制以親擯賢我明古制識恨丘原

鶴山集卷七十三

欽定四庫全書

鶴山集卷七十四

宋魏了翁撰墓志銘

觀文殿學士左通奉大夫贈特進謚文靖朱公神道碑

恭惟髙宗皇帝聰睿神武格知天心自大難甫平深惟國本之未建乃紹興元年四月戊申以至和故事面諭宰臣宗尹等厥旣得人是爲孝宗皇帝由是詔書數下聖意益白紹興末詔禦史中丞朱公倬知貢舉舉人劉朔論賈誼通達國體在扵豫建太子公擢爲第一公平時造膝未嘗不反覆及此至是以典舉復命又論奏久之上再三稱善由是被遇迨建王正名從幸時惟陳文恭公與公實左右髙皇事無小大必以諮問矧揖遜大事蓋熟聞之三十二年春二月髙皇還自金陵公以年及七十引禮律求謝手書不允請至三四髙皇諭之曰卿風采仍未衰奮然遽欲引去何也知不可奪乃六月己巳詔以觀文殿學士提舉江州太平興國宮防孝皇升儲中外流傳疑信參半諫大夫故與公有怨乃以風聞上疏孝皇知公無他比再上降資政殿學士詞臣承望至謂元良天下之本乃覬疇庸不知君臣之間未嘗有異論也授受之意屢行詔諭誰不知之矧公自典舉嘗白髮其端繼以臣鄰陪扈出入與聞政幾脫有欲言當不待臨事而發也公之所啟不過曰靖康之事正以傳位太遽盍姑徐之揆諸人情此亦愛君之至者髙皇決不以爲忤而孝廟仁孝篤誠未嘗至扵趣得則亦必不以爲疑陛辭之日髙皇諭云所論扵卿何與朕欲過徳壽宮卿且歸俟年嵗當召卿明年公以致仕聞孝宗謂輔臣曰朱某有性气如何便欲致仕輔臣以訃聞上曰可憐可憐卹典一如前宰相遂詔復元職自通奉大夫贈特進致仕遺表恩澤凡十人然後人知兩宮果不以爲忤也迨淳熙初公之子端厚端學侍魏國太夫人扵行都六年以憂去端厚自左藏東庫除將作監主簿易太府寺簿端學自左藏南庫除大理寺主簿皆出自宸斷服除端厚又起家大理丞端學太府簿尋遷丞至是人益疑傳聞之謬淳熈十四年公之孫著舉進士唱第之日上顧謂二相王淮周必大曰此義方之訓二相出以語人人又知孝皇扵公曆二十有六年柬記未嘗忘也某每惟帝者之盛猶曰惟口出好興戎蓋授受之間古人所甚畏以範文富諸臣定策之功人知勿敢言微王同老自陳寧沒身不見錄至某公與予之議未嘗有異論也猶曰指社稷爲他家而譴之微其子仲修一言亦將無以自白𨿽然是尙有可諉者曰出好自口興戎自口故言之而不自爲徳也不見知而不敢辯也今髙皇之蔽志逾三十年而孝皇以繼志爲恱不以位爲樂凡皆中外所共知是豈較此遲速之間者今如言者之說則淺淺議聖徳也公之知不知庸何卹而揖遜古今之盛徳此不可以不辯後此者四十年著爲左帑某始獲托交每訝公前誣旣白而銘謚未請又二十年獲侍同朝始知以文靖易名著嘗從以語某曰先文靖卽世旣六十年昔者任公文薦嘗狀其行治尋厄扵火王公普嘗銘其年閥他未有紀子扵前言往行防嘗有聞盍爲我志而銘之某弗敢辭公字漢章朱氏自曹姓其後顓帝之後曰陸終終之子曰安安之裔孫曰俠周武王封之於邾至儀父十二世矣後八世爲楚所並子孫去邑爲朱氏世居沛國相縣至漢大司馬長史詡生大司空浮浮生下邳太守永永九世孫吏部尙書尙生司徒質二子禹卓禹坐黨錮之難子孫避地丹陽卓之後爲唐宰相敬則唐末公之七世祖又避地扵閩遂爲閩縣人其丹陽之別乎曾祖考翼累贈至太師追封衛國公祖敏修皇朝奉郎廣東路提舉常平贈少師考庭佐皇從政郎太學博士累贈太保取黃氏贈吳國夫人故宣奉大夫積之女生四子男公爲適長生而秀異曽祖妣周國疾亟猶撫之曰是必興我家恨不及見之少長誦書日萬言少師愛之寢食必俱朱氏世傳易公尢極精邃未冠以鄕舉至京補太學內捨生丁吳國憂哀羸不勝衣服除又居太保憂宣和三年復鄕舉法公以選登五年進士第調常州宜興縣主簿金將入寇居民求辟地公爲具舟給食全活甚眾亡何民告澇扵郡郡委公閱實公爲蠲田租至九分若全免守怒將攟治之旣知公秉直堅確乃俾攝屬張忠獻公薦公召對除廣東路茶鹽司幹官再用薦攺除檢福建廣東西經費財用所屬官明槖爲宣諭使至東人憚其風聲獨扵公慰薦甚異謂之曰宜興冦至脫民扵死者非公邪民至今思之遂表扵上時方以劉豫爲憂因賜對策其必敗髙皇大喜詔攺合入官與相秦檜忤出教授越州參知政事張守帥浙東又以表扵上除教授諸王宮檜惡言兵公所論掩骼又忤檜有邊警浙東制置使梁汝嘉以公詳練表攝參謀有捕獲羣冦梁屬公與呂稽中鞫實公獨得二人黥竄之餘釋不問曰吾大父尉崇安日有獲冦二百坐死者七十餘大父謂此饑民剽食耳未可盡以三尺繩之也悉緩其罪而不以徼賞今吾其無愧大父乎滿秩還裏辟秦禍食祠官之祿十餘年家蔵書數萬卷皆手自校讎除通判南劍州凡四年乃上建寇阿魏聚徒數千建壤接而卒愞不可用公以信賞擒獲一境賴之差知恵州陛辭因言嘗策劉豫必敗髙皇曰記得記得卿久淹何所公曰厄扵檜上憱然慰諭曰恵陽去朝廷逺賴卿撫百姓如朕親撫之目送公去旬日忽問大臣曰前日之對誰爲薦之曰守臣陛辭常典也上令亟召對政府有未知公者曰已去矣遂除國子監丞公聞命還眎事凡八閱月以職事轉對建請勤卹民隱未幾除提舉浙江西路常平二三大臣亦罔知上意忽特命自今在內除提舉官令朝辭上殿蓋爲公設也公首登對上曰近來內重外輕今卿以朕親擢之人出爲部使人皆知內外之任均又曰人不知卿惟朕獨知卿乃除右正言二十七年秋也二十九年春二月進侍禦史秋八月差國子監發解所監試官冬十二月進中丞公自爲臺諫眷滋厚而心益畏常言人主任我以耳目托我以腹心非報怨任气之地必須上答天心不爲子孫植荊棘也每上疏必夙興露告赫然如上帝之我臨朝論方畏言邊備公悉力開陳言詳气定𨿽逢盛怒不懾在言路久薦人論事以至發倉廩蠲米價減私鹽覈軍籍抑配禁州縣科借凡以興利除獘無慮數十條率焚槁不傳公經學醇深經筵侍上多所稱善自典舉還遷參知政事明年拜尙書右僕射公控免之詞謂一言寤主詎緣左右之容人以爲榮月餘詔提舉三朝國史詳定一司敕令明堂加恩進封開國公金亮窺江公陳戰備應三策且謂兵應者勝上曰卿所言三策甚當朕書扵坐右朝夕思之敵勢寢迫公又策金三事上焉者爲耕築計中焉守備下則妄意絕江然臣謂多從下策可無患焉旣皆如公所料史忠定張忠簡虞忠肅劉忠肅之進用公皆有力焉王魯公陳福公及王公之望芮公曄亦公所薦也有議敷編民助軍者公力止之有求遷進者公曰此朝廷之名器豈容以市私恩扈從親徵憂邊思職寢食俱廢得鼻衂之疾上方和藥以賜詔同知樞密院黃祖舜拊問而公去意不可回矣公事親誠孝遇族黨州閭以厚未嘗言人過無聲色之奉每飲食衣服必曰吾父母恭儉積徳以遺子孫吾徳不逮何敢享此昆弟姊妹凡八人昏嫁衣食鹹取給焉最嗜書捜訪古今圖史不遺博見而彊志天文曆數之學尢所究心元配劉氏僅兩月而卒贈相國夫人繼配李氏右宣教郎陔之女生膺九封至【闕】國夫人年七十有八二子卽端厚端學端厚終中散大夫知汀州贈中大夫端學終中奉大夫直祕閣三歷郡四持節贈光祿大夫女四人長適某官劉浚早卒次適某官張【闕】次適某官李璹次適某官陳宋衡孫男二人曾某官著今爲【闕】大夫吏部尙書兼侍讀孫女二人適某官某官曽孫男【闕】人某官曾孫女【闕】人公薨以隆興元年六月甲戌葬以二年五月辛夘墓在懷安縣山鄕飛山之原銘曰

維文靖公器逺識衝勵相中興而閟其能敬保元子而泯其功彼不我知謂我覬庸赫赫兩宮照知臣忠有子有孫簡在帝衷明明上天亦臨爾躬有孫有曽式亢厥宗觀湜知渭觀火知風我銘有徵匪私乎公

中大夫祕閣修撰致仕楊公墓志銘

上踐祚之元年楊公子謨與蜀士五人咸被時招公自嘉定八年累疏乞身書祠官之考考滿不復以請間二三嵗朝廷必時其滿而申命焉扵是臥家十有一年矣聞詔辭不就士爲公出處謀者不一今屯田郎度君正移書彊起公公扵屈伸之分察之已審固謝焉二年九月寢疾遂致其仕己夘屬纊年七十有四先是公扵縣之南山築室聚友號雲山書院嘗曰我死則葬扵是山至是孤仁舉卜日維四年十二月庚申食則今紹定元年也乃以書諗某曰維我先君子經徳履道克純厥終海內知心宜莫子若幽宮之銘敢以煩執事某執書泣曰今復有楊公邪士不幸而不生扵三代之前師異指殊無所統壹其亦幸而生扵國朝諸儒之後理明義精有所據依𨿽然抑又有甚不幸者焉陰陽鬼神之賾性命道徳之奧與夫爲人爲己成已成物之理先儒之講析旣精後學之誦說滋廣士習其讀玩爲常談甚者托之以飭詞辯假之以獵聲利反以爲學術之累有如明辯而篤行純徳表裏令名始終人無知愚皆曰浩齋先生者則走也𨿽藐焉罪疚寧敢以他爲辭謹爲敍而銘之楊氏世居華陰僊谷至唐太保漢公之曽孫庭輝入蜀爲普安令後居潼川五季時有爲銀靑光祿大夫潼川討擊使者徙飛烏生魯珣魯珣生延秀延秀生惟廣惟廣生士達士達生南重南重生裕裕生四子男其仲曰知章該累舉恩不復仕自號雲山老人累贈至通議大夫妣同郡何氏以淳熙慶壽恩封太孺人累贈至令人公字伯昌自幼孝友端慤能誦書屬文通泉王晉卿教授諸生爲第五等公時年十六受學旬嵗已輩行髙等旣冠有大慮周程子諸書𨿽傳扵蜀扵時未廣通議遊廣漢得張宣公之學以授公且誨之曰欲造聖門先從此入若造深養熟內外合一治已治人之道備矣公朝夕究圖凝然一室往往逾月不出戶自是黙識聖賢下學上達之序動靜語嘿不違乎誠淳熈四年以詞賦舉扵轉運司防父卒七年就外省試文靖胡公得其文以爲有格君气象置諸優等入對大問方阜陵鋭意扵治發策數十條公對略曰帝王躬行之實莫大扵學學者政事之本也𨿽然欲極乎學之用不可不求其要何謂要行之以至誠要之以不息是也大學之道自正心誠意以至乎平天下中庸之道自尊賢以至扵來逺人皆不外乎至誠之格言臣不知陛下之躬行果誠與抑未歟臣試以天人之應而卜陛下之誠則知容有未至也又曰臣聞之道路謂陛下左右近習之人𨿽無顯然害治之迹而諂諛欺矯實繁有徒故凡求扵速售者率造宦寺之門珠玉錦繡以充苞苴絡繹扵道而陛下有所不知此非細患也孝宗嘉其直擢寘甲科蓋自鄕舉至是三試皆第八人歷綿州廣安軍教授調崇慶府錄事參軍茶馬司攺辟幹辦公事未報堂差成都府教授以舉主攺通直郎知隆慶府晉城縣通判成都府權發遣黎州兼管內安撫司公事勅差四川類省試院考試官召赴行在除尙書吏部郎中遷軍器監仍兼郎宣差禦試詳定官遷大理少卿主管右治獄累請補外除直華文閣成都府路提防刑獄公事兼提舉常平等事凡再兼知嘉定府又累請歸田進直徽猷閣凡再任主管建寧府武夷山衝佑觀差知隆州辭不就直顯謨閣主管紹興府千秋鴻禧觀提舉亳州明道宮召赴行在控辭未報乞守中大夫飛烏縣男致仕詔除祕閣修撰公始職教二郡皆以義理訓迪諸生成都學官蓋四蜀之士咸在公之餘論漸被滋廣在晉城純用詩書不雜他術爲諸邑最嵗旱捐縣帑之贏爲民代輸者幾萬緡李公壁除兵部侍郎舉公自代公未嘗有書尺之數數成都帥守謝公源明繩下苛急幕府憚之公扵事無巨細劈析是非𨿽逢盛怒率爲公屈後嘗語人曰吾幾失楊公碉門蕃部冦邊宣撫司辟公之黎務以恩信覊縻且撙節浮費與邊民代輸二年又請扵朝降緡錢厚儲峙廣土丁省戍卒增義勇患士子聞見寡陋休沐卽學宮誨之士咸知趨鄕逆曦僭叛諸蠻將俟釁而動邊民皇皇公誓以死守飭家人毋輕去以爲民望移書方伯監司起義討賊願調禁軍義勇爲先驅戍將張燧將所部五百欲爲亂士不從號呼詣郡燧策馬隨至公麾郡卒縛燧歸扵制置司以張曇次補士俯伏聽命未幾逆黨董鎭至成都陵逼蜀帥分遣禆將雷珂徑至郡交曇所領軍禍且不測防安定寨諜羌出沒公卽遣珂軍二百乘邊以攜其黨而令義勇軍還郡以張聲勢賊气頓索曦尋遣校王安國犒軍安國持郡吏欲以畱令誅之公義形扵色安國不敢動文移遷延以底賊平人以是服公應變之略云主四川類省試事兼監試事公以取文之要五校士之目七示同事者大要先義理而後文采虛心從眾而不斷以己見且專以論策定去取公故爲防檢官及是典領咸謂得人蜀帥楊公輔遂以五要七目聞上且刻諸試院尋卽院拜召命控辭不獲秩滿去郡郡人像而祠之申詔趣發入對便殿首論權臣誤國叛將干紀陛下不動聲色誅此二孽如戮狐兔而臣愚猶有憂者鑑遄往之已事開惟新之令圖在陛下審處而己其二論皇太子旣正儲宮之位宜使親正人授正學王者之學果何學也大學之所謂正心中庸之所謂謹獨是也惟輔導得人而後有所受三乞招塡黎州土軍分番上寨嵗循舊比給緡糴粟以備緩急典銓二年不徒例之拘必權其資望而予奪之吏道無壅因轉對請扵淮上荊襄闗表漢中空閒之地招募軍民雜耕以省餉運節濫賜捐內帑以充糴緡以収楮幣嚴責州郡實常平之儲歸廣恵倉元蓄以備凶歉罷軍興一切科斂之法復師旅饑荒之地以紓民力又曰民之困苦極矣不可以其屢經兵荒而不離夫易失者人心難諶者天意修人事以符天意其要在養民除軍器監尋復兼侍左郎官輪對申言權臣叛將之獘如初對次論學術乃國家之壽脈公論乃天下之元气所以扶持皇極主張國是者必歸諸此更化以來眾正之路方啟而羣枉之門漸開善類𨿽進而忠鯁之士有相繼引去者矣姦黨𨿽斥而夤緣勢要有抆拭敍用者矣夫君子小人如薫蕕之不可同器今顧欲調停參用之幾何不爲君子之仇而基國家之禍歟始公奏陳先帝蹙頞頷首者久之權幸側目公謂同列縱以此得罪其甘如薺乃力請補外朝廷不欲以言罪人進介卿以畱之棘寺有坐僞告者株連甚眾公酌情爲三等奏聞決遣事連鉅閹鄭氏兄弟乃移文內侍省索粥告之贓小人由是益怨在寺僅半年而去公自念非達賢無以報國防免朝辭遂薦蜀士四十餘人扵當路公之規模識量蓋若此世論方隘不足以知公也過家上冢歷所部郡邑屏廚傳廣諮訪奨靜退抑躁競旣抵所治絕請托卻饋賂審彰癉一道徳肅然向風嘉爲邊郡公爲築堡寨結士丁嵗給衣裝春秋閱習焉刑獄司舊有備邊庫自比嵗利店之擾儲蓄幾盡公節縮冗費補還其半又上諸朝乞給緡錢爲新丁衣廩之儲撥還常平免役寛剰等錢爲水旱不測之備恩収耄疾之人毋得注獄官縣尉被命兼權嘉定府嘉之中鎭寨控扼虛恨之境自北二旣誅之後虛恨疑不受犒十餘年公遣吏往沈黎市所說諭虛恨酋領如約詣寨寨將馬槱利其犒賞擅殺數人公怒縛槱下吏竄徙之巡按屬部剖決滯訟惟成都以制閫所治典臬者例不敢孰何公曰是之不究何以厲余乃隨事平決新繁民曲防薀利嵗與新都相讎訟公臨視度其地多寡聚石爲象鼻堰口以均水利兩邑便之嘉定守洪偲報罷公再兼府事偲竊用府緡公督還其半黥竄其嬖吏以其狀上之一郡稱快然自是得請以去不復出矣卽雲山書院講授後進吉月月半誦論孟中庸大學語或至旰聽之者各充然有得嗚呼自井田封建壞君師之職分不明六經之道千數百年幾爲未試之書國朝自周程張氏及近世朱張呂氏相與扶持綿延斯道復明扵是百數十年間往往有聞見而作者然而依世則廢道違俗則危殆吏浮湛州縣出入裏閭以其所獨得私淑黨類則國人化之而仁遜子弟從之而忠孝乃猶有所行其志況如公之寛和質實發扵精神動扵气貌能使人鄙吝銷釋至扵閱事久而燭理明視精粗表裏眞知其爲一公私義利實見其爲異故𨿽卽溫愛泛而檢履金石儀觀山河世所謂可悅可慕者一無以動其心焉又不知觀而善聞而興者復幾人也未嘗有所著述惟欲使人精體實踐以造扵得故其遺文僅有浩齋退槁若干捲尢篤扵倫類塾居必屬其親族昆弟聘士而教之從弟子諤自幼受學登慶元五年進士第甫調官而卒終身念之以上宗祀恩官其子仁任登仕郎族之孤孽不能自立者爲辦喪葬婚聘鄕邑嘗有旱勸分賑糶不遺餘力取勾龍氏封恭人先四年卒加贈令人子八人四男傳孫綿孫蚤夭仁端嘗與賔貢終儒林郎小溪縣丞先一年卒仁舉再舉扵鄕今從事郎順慶府團練判官四女長適從事郎新井縣令何叔丁次適奉議郎知平泉縣費灋先十年卒次適儒林郎簽書普州軍事判官馮仲季女有盲疾未嫁孫男義質以致仕恩當補官外孫男女各二人銘曰

血气之知嘩世取妍嵗月慆邁志隨气遷卓哉楊公植基盛年騑騑翼翼陟巘自原知行互發華皓益堅𨿽撓弗奪𨿽誘弗挻雲山之顚巽後丙前有郁者仟公歸其全

朝奉郎新知卭州何君墓志銘

嘉定八年十一月庚午新知卭州何君卒其二子充褎營徳陽縣之義合鄕元池裏鶴壠命於蔡祔先君食卜葬厥九年十一月甲寅食其季弟徳固以朝請郎老扵家狀君行來謁銘某於仕於役久負然諾其後待罪太史氏充以書來趣銘竊迹其狀爲之志曰何氏系出蜀郡世居漢之綿竹曽大父延世大父革贈朝請大夫出贅扵徳陽史氏因徙名數父耕爲四川類省試第【闕】自朝請大夫祕書監出守潼川以卒贈正議大夫妣李氏累贈碩人生三子君爲長諱悳方字元方一字伯直自幼至冠未嘗去侍側資分旣髙漑以家學二弟悳彥悳固胥視以觀淳熈元年祕監守漢嘉公年二十餘以詞賦試轉運司與選祕監每念仲季氏貧欲盡推田廬畀之君力贊其決祕監卽世至無以奉賔祭乃卜築東山之麓四壁蕭條以書自娛怡如也初祕監當任子首以命從子之孤者至是君又以遺澤遜扵仲弼人謂禮律先冡嫡君固辭防二弟同舉淳熈十五年進士徑白宗長奏任焉君不及知也嗚呼天下俗薄豈惟鄰里鄕黨不相賙防甚有宗族兄弟甲富乙貧相視爲路人者祕監推產於同气施恩扵從子君能聳善扶誼以成考志可不謂賢矣乎君從外銓擬華陽尉未上擢紹熈元年進士階迪功郎攺調閬州司戶參軍楊恭惠公時總蜀賦以君監興元府戶部大軍倉用舉將陞從事郎教授龍州永康軍永康未上攺隆州又以舉將攺宣教郎知飛烏縣制置使辟通判簡州堂授通判成都府擢知懷安軍卭州卭未及上君爲吏嚴明人不敢幹以私其在興元平防量以市糴謹簿書以出納吏重足立未滿嵗所蓄裕如爲前官償宿更用善粟餉軍去之日斗食以上祖帳橫道十餘里不絕龍爲州地僻士鮮君孜孜教養不遺餘力士習競勸自南渡後無舉進士者至是趙楙以詞賦冠蜀隆𨿽士鄕防校官不修且嵗入薄不足以養士徒恃粥井之利又爲轉運司所防不以時給君白漕使者趙君善宣卽郡截撥廩粟用繼知飛烏有姦民比而撓法君疏其尢者聞諸方伯監司而竄徙之餘則楬櫫扵宅裏咸惕毋犯覈嵗之出入凡浮扵用者節之期嵗間眎始至倍蓰扵是條其賦役之病民者代之輸爲錢以鉅萬計又以十之八籍爲水旱之備又以修學宮市養士田成都爲西南劇而府公率崇位貌胥吏倚爲姦吏眎貳蔑如也君繩以法人始知有貳成都學宮凡四蜀之士咸在自比嵗挑達不檢孰何之則鼓眾詬詈羣去以持其長君曰苟避怨謗將何事可爲慨然以身任之汰冗濫嚴課試謹出入學校肅然通判分東西防君之父子兄弟前後爲西防劉文節公爲記其事其爲懷安也鄰邦以幣交則以其幣報焉約已嗇用得餘財數萬緡籍爲備荒若干義濟若干贍學若干余以代民賦視飛烏倍之又爲浮梁以濟人渡且蓄嵗修之費居不知役涉不告病嗚呼自貪刻成風視民如讎與吏爲市而君所居官約已以裕民力束吏以淸政本蓋皆今人之所難能者可不謂之賢矣乎無何仲弼以都官郎卒叔堅以知崇慶府致其事君歸意愈切聞臨卭之命自矢弗出矣卒之年六十有五君爲人果毅多識閒家有儀則涖官整嚴歷任幾三十年累階至朝奉郎娶穆氏贈安人先十二年卒二子長充今爲從政郎嘉定府司理參軍次褎一女適迪功郎監眉州在城酒務髙允績孫男女各四人銘曰

推產辭官匪以自潔也卹隱賙囏匪以茍悅也擿伏薅姦匪私之訐也趨勞棄安匪名之掠也行吾分之當然人謂我揭揭也勒銘幽仟光先監之烈也

朝散郎主管華州雲臺觀彭侯墓志銘

恭惟幹淳之盛封殖士气積而至扵紹熈之季異材輩出時惟吏部侍郎忠肅彭公以正學直道羽儀禁列孽韓柄國趨和者立致通顯公見上辯遏堅懇旣又拜疏極言其姦𨿽繇是挫偃不復起而風烈言言垂芳簡冊淸江彭氏遂爲江右名家忠肅之祖愈不仕父文通贈朝奉大夫忠肅之元配敖氏贈信安郡夫人繼趙氏贈新安生三子男其冡子卽侯也名欽字仲恭一字仲敬以父任爲承務郎監興化軍莆田縣涵頭鹽倉忠肅作初筮箴勉之其目曰處事必公舉職必勤禦吏以正撫民以仁誠以事大和以接人惟儉與廉治家及身公受命如將弗勝凡職所當問如覈登耗時出納檢姦盜戢讕辭訪求宿獘敬恭夙夜先是以稅戶運鹽嵗十三運運獻白金十二兩凡鹽丁出入謾不敢孰何侯立罷之而憲禁扵衢又移書轉運司極陳収耗鹽減腳費及上官敷配亭戶彊市海物之獘使者皆行其言且以廉謹是褒前執政鄭公僑亦聞而舉之知武陵縣以新制攺差僉書荊門軍判官未上而忠肅薨嘉定元年四月翰林學士樓公鑰上忠肅奏槁乞加命襚錄用子孫詔與侯陞擢差遣十一月差主管湖北安撫司機宜文字十二月詔與寺監簿差遣尋除太府寺主簿攺大理寺以新安卒皆不及拜四年三月除軍器監主簿五年八月輪對其略曰人才者治功之本學術者人才之本今貪冒奔競欺罔茍且爲害極矣古人幼學壯行本諸仁義忠信後世多以科目取士所學非所行所行非所學宜明示好惡風勵四方時扵科舉之外表顯實行以激昻之其次論兵器不中度宜程工歭材勒年名以詔賞罰遂上忠肅事潛邸事初政日所得上語參以事實名聖徳記詔付史館初忠肅輯祖宗家法爲書名內治聖監紹熈四年上之至是東宮官欲得之疑有觸忌諱摘數條謂公削之公持不可而歸諸策府請外添差通判嘉興府滿二嵗移通判潭州所至方伯監司表其廉平嵗孟夏上降祝冊遣吏祠衡嶽侯爲定祭式勒石齋廬今用之十三年京西制置使趙公方白時宰謂侯有實才十月差知峽州節縮浮費廣糴丰儲爲緩急備又以州控上防練軍實葺寨柵閱鄕卒寨置甲乙歷往來因以譏間諜戮彊盜五人境內肅淸社稷壇久圮寓祝亭驛侯命樹封如儀且謂社不宜僅視小祀乞下禮官議崇祀典州臨大江使客上下賈人憑依避徵侯曰是郡計所賴吐剛茹柔非吾志也繇是有以飛語中傷者長陽令久闕前後辟置者不旬月輙以計去侯嘗言上請善去者得增命秩或減舉員以勸願仕防又有挾印出境者公白諸臺正其罪而帥閫劾侯罷去侯居郡秋毫無妄費去之日視始至增緡錢萬廩給未入者千帑人白郡貳以廩給歸公公以爲校官養才與貢士續食之助侯旣去部使者寃之乃與劾郡僚以直前謾侯亦未嘗幾微見詞色也十七年差主管華州雲臺觀紹定元年再任五月己夘以疾卒年六十有五嗚呼祖宗丰芑之積山川神气之防是生忠肅而權焰所扼弗盡用以遺侯侯以生長見聞修身刑家使推其所挾得施扵時必有以異乎人而僅行扵職業之間又不合以退士不遇則亦已矣所惜者非才也時也侯嘗采前言往行目曰澹齋自鏡又取切扵宦學者曰愛蓮堂官箴又書坐右曰懲忿如摧山窒欲如塡壑遷善如風之速攺過如雷之烈其自律之嚴如此至扵忠肅遺文奏槁家訓聖徳記訓防裒梓刋鋟靡所失墜友愛二弟官其從子之孤者字而教之凡皆人道之當然而侯油然發華皓不渝元配同郡彊氏先十八年卒繼室丰城孫氏先一年卒贈封皆安人男子一人滋以祖任爲將仕郎女子二人長適文林郎黃州軍事判官趙括夫次適從仕郎新威武軍節度推官李義山先是孫安人葬郡之西山前直三橋襟抱平衍公嘗有樂哉斯丘之嘆卒後數月得之滋乃卜十二月庚申奉侯之喪窆焉以義山之狀求銘銘曰

烈烈名卿蹈義秉方貞名揭日帝用不臧謂帝不臧而世其良於何其臧亦罔克長皓皓易污物理之常莫榮無愧不遇奚傷

鶴山集卷七十四

欽定四庫全書

鶴山集卷七十五

宋魏了翁撰墓志銘

知南安軍宗丞都官邵公墓志銘

知大宗正丞兼都官郎邵公以紹熈四年二月丙辰卒扵南安軍治厥明年十一月壬寅其孤笥籥範葬扵金華縣白沙鄕楊源又三十有二年笥以書而請曰先君墓道之銘久未有屬笥之辠大矣𨿽然苟得公銘尙可以自贖余閱其狀又得泛溪遺槁知公之言之徳銘敢不諾謹按邵氏家婺之蘭溪曽大父文大父迪皆不仕父友賢以公贈朝奉郎妣翁氏徐氏曽氏皆贈至安人曽安人遺腹生公諱驥字徳稱數嵗喪母克自力學紹興二十六年入太學中乾道二年進士第以祖諱授寄理左將仕郎調隆興府丰城尉獲彊盜法當攺秩帥臣龔公茂良將以聞公辭曰此職分也敢徼以爲利公淳熈三年爲潭州醴陵丞以材擢善化令攝衡山安化皆稱治衡山饑民詣縣匄貸有轉運司枋木米六百石遇造船乃發公謂使吏上請則無及遂先貸而後請使者果大怒委劇吏廉其事無所得猶移主湘陰簿民訟其寃不逾月復舊八年用舉主攺宣教郎知衢州開化縣又承旱歉振防有方朱文公以常平使者忽輕車行縣至則喜謂公曰吾所以來有言邑多流莩今大異所聞文公風采震憺吏重足立而扵公獨捲捲焉且以陞陟舉之先是縣有惡少年比爲十友持吏短長公摘其渠長前後所坐上之州不爲竟治又上於監司於臺於省凡三置獄卒論如法俗爲之變公以是邑淸獻趙公北山程公荘簡李公流風未泯乃祠扵學以示風厲其他如罷科敷水碓錢免勸諭酒皆去積年之獘連帥監司論薦詔赴都堂審察十二年差監都進奏院尋爲大理寺主簿遷丞十六年光宗皇帝受內禪公進紹興聖烈淳熈聖孝二頌以侈兩朝之盛又嘗應詔言事論役法稅契刑法科舉皆中時病因輪對進芻言十篇上每事稱善攺知大宗正丞又論錢獘略曰銅錢毎越北界而彼之錢未嘗秋毫涉吾地也以彼輕貨易吾楮幣復以楮幣要我銅錢是以其無用傾我有用玆其爲謀莫測且彼能令行禁止而我顧不能此非直頑民猾商也吏奉法不謹耳上顧問再四下其疏集議所時議咸允紹熈元年權尙書都堂郎官明年以疾請出知南安軍地瘠民貧公謹事節費按淳熈十五年以後逋賦爲緡錢六萬盡蠲以予民貢聖節銀三千兩三嵗大祀半之異時取諸下三縣公請於朝議所以蠲之漕使者林公湜輟帑金爲代輸三年之一以成公志先是儂智髙叛郡以民當輸米石錢則千賦錢二百以供軍名曰紫蒿錢嵗約五百萬旣罷兵乃以資郡少府私用公悉除之在郡逾年政成位孚蓋嘗卽公之嵗閥而慨然有感扵世道之升降焉且公選表召寘奏邸正同郡畱魏公當國後二年遷理官又三年轉大宗正丞又逾年畱魏公相擢兼臺郎自郎請外防禦史中丞何公澹建請三丞二著權郎得持使者節若爲公設而公僅得一逺小郡公之守道不競扵此亦可略見惟居敬窮理有得扵屈伸之分則素位而行升降久速扵我乎無加也召南之詩曰羔羊之皮素絲五紽退食自公委蛇委蛇序詩者曰在位皆節儉正直上下相師官宿其業體安而志明也嗚呼二熈之際其尙有存者乎公享年六十有四娶徐氏以公封贈至安人以子笥爵累贈至恭人子男三人笥嘗中國子舉補太學員以公任入官今爲承議郎新差通判靖州次籥後公二十四年卒範未仕女子二人長適國學上捨生吳熈載次適進士童寅皆卒孫男五人長愚早夭次魯益晉曽女六人各得所歸公耆學至老彌篤任南安日掇司馬公通鑑所不載者爲書號南北申鑑卒後裒其文得家集三十卷賦二百首余槁有未及錄者銘曰

視所舉知其類觀所安見其志厚所予艱其試考無咎子是似

太常博士李君墓志銘

嘉定十有六年某爲太常少卿婺東陽李大有謙仲主簿謙仲習扵禮顧籩豆簠簋登俎尊罍位置失次脊脇臂臑肫肩亦多闕防蕡白黒禮以熬薦今用生形鹽傳謂象虎今散鹽黍稷稻粱而槪用秔五齊三酒而槪淸醑瘞燎徒具文樂歌不卒章乃按三禮條具其儀法請釐正之餘每嘆禮有數有義聖人事事而問不以有司之事而忽之所以明天地之性體陰陽之情也自周秦去籍漢瀆廟制極扵劉石之亂先王禮樂蕩無復存故𨿽經生學士有不盡知其數者況扵難知之義乎聞謙仲之說欣然而喜亦曰大者旣難遽易姑先其易者焉耳卽爲上之尙書而議者已曰事闗奏審必不可行只贅言焉謙仲愀然重有感扵學術之不明會當輪對上疏略曰國朝自周頥張載程顥程頥學本扵正心修身仕至扵致君行道近世張栻朱熹呂祖謙闡而大之而義理益明乃自慶元權臣創道學之名以排抵善類而爲士者始以道徳性命之說爲不足學能者求中扵科舉而怠者幸中扵剽竊夫公卿大夫由此而選也而胚胎之壞已若此願召宿儒崇置邇列推明儒先之訓扶植治本扵外師儒之官亦以此意風厲作成毋徒爲襲取利祿計其二曰臣觀自昔歸附之徒固有始扵效順卒扵反覆者況今入居內地而衣冠自若窺我虛實安知其中無伺間乘隙之人若其偃然自便者視昔之拜表輙行又甚焉是可不思所以處之國家自軍興以來屢開督府命大臣領其事權尊而望重亦足以陰弭豪彊潛杜窺間惟陛下亟圖之上獨以前疏下有司余不及盡用也尋遷博士疽發背且殆甥許元實往謙仲謂生知書顧彊我以藥邪家人問所欲惟以弟大同不及訣爲憾而大同至曰吾得見弟幸矣屏艾卻藥而卒嗚呼古所謂數有所不逮神有所不通其謂是乎突梯絜楹則壽而昌底厲名行或降之殃豈荷重褐貴得扵此故嗇扵彼邪謙仲所居官率善其職主管官告院書印旣具揭姓名於方吏無所容其姦邊將李全受節鉞有司命侈所給告謙仲白宰掾是有定制豈容爲一人輕易大農簿書舊悉付吏抄轉出納謾不可考謙仲請先經主簿簽說爲省試防檢試卷官時號得人者卒出謙仲𨿽廷試三人皆其所拔余時爲參防官聨事旬月凡皆得諸見聞其在奉常有言謙仲且爲臺諫得言天下事士莫不傾耳延頸恨出命之晚嗚呼此豈惟踐修之素有以得斯於人亦以見人之惓惓於忠臣良士幸其有以植公道而福斯人也詩曰行歸於周萬民所望是區區者果孰爲之然哉謙仲卒之明年當寶慶之元其孤卜十月丁酉葬於懷徳鄕蔣碑山之原以其吏部侍郎喬公行簡所狀行實求銘某以聲气之同不敢曰不可則敍而銘之謙仲本唐宗室世爲婺東陽人曾大父恱大父皓父侃贈奉議郎妣馬氏贈孺人謙仲气剛而質粹防與弟大同親師力學不幸早孤遣大同受學於朱文公先生而躬任家事不以遺母勞讀書窮晨夜不釋紹熙四年補博士弟子員慶元二年中進士第授迪功郎主簿潭之益陽教授平江府知福州閩縣通判通州主管官告院歷司農太常寺主簿遷太常博士積階至朝請郎初仕益陽考覈簿書閣其貳於府吏無敢出入賦役在平江著錄公明不可幹以私正嵗鄕之大夫士屬於序謙仲爲正齒位仿古飲酒禮且取前賢鄕約鄕儀鋟梓以風示之士習用勸趙成公希懌將舉謙仲或請謁諸辭曰求而得之則如勿得成公卒不能遺時自春官黃文叔度可成劉晦伯爚以次競薦遂以舉將六員攺秩其爲縣分三等以平役法因民便以救獘寛頌系以紆濫刑閩人徳之通民嘗欲引江漑田以五狼石麓所障礙輙阻謙仲受職後不月乃通更伐石峙牐以備豬泄農田商舶皆利焉轉運司致糧扵邊率拘民舟而富者以賄吏免謙仲白罷之更造郡學器服繕城浚濠建利民海山二橋及西門堰凡可以及人者無不爲也會攝守吏白事例錢數千緡謙仲防之曰有例可送無法可受秩滿候代遣家人先歸屬疆吏告警曰吾家行民聽惑矣命止之謙仲頌觀嚴重廉直不受請寄昧旦衣冠率諸子誦語孟若詩參以先儒傳釋精誦熟講日有常則處同產尢極友愛內外四百指五十年無間言居家頗采用古禮祀不焚楮巫覡不及門送死不以浮屠尢篤扵族姻鄕黨賙貧字孤殣死藥疾嘗宛轉請扵當路下常平司以所沒入富人財產爲鄕邑營社倉用朱文公及建安吳氏舊法嵗凶貸民至今守之得年六十有六娶馬氏封孺人四子男自勉自牧自得自修自得先七年卒三女適鄕貢進士蔡秦琰孫用庚從事郎新臺州寧海縣長寧鹽場管押鹽袋喬通孫孫男女各一銘曰

家人之威如兄弟之怡如靖共乃事委如蛇如予奕奕令姿孰嫓而如未晡戢暉孰阸而摧如正斃而全歸與其幸生之萎如

宣教郎致仕宋君墓志

宋氏爲彭山右族其家於縣之江東者自淑始淑生某某生才才生覺覺生熈封迪功郎早孤克自奮厲以行誼著扵鄕嘗病三鄕士民有虛市之徵控扵部使者爲奏除之民至繪其像與使者並祠迪功娶單氏是生君名祁仲字伯應自小卽束書遊學志鄕異齊等逾冠以詞賦試扵轉運司與選後以淳熈十四年慶壽恩父母皆受封十六年再舉扵鄕嘉定四年該累舉恩廷試入等授忠州文學階迪功郎調漢州什邡縣尉六年復以鎖應試居亞選縣境延袤有媼挾鏹於郊盜奪之而縊於溝後人至援之得免君命求盜召鄰里子弟以次視媼媼指一人君曰未也命三易冠服疊至對如初盜伏其辜有殺人逮捕久弗獲君自囚佛捨有盧山者自陳扵庭曰我實殺人媿公之誠請就捕眾乃大驚縣有馬腳鎭引江漑田曰牛欄堰旁漑雒縣鎭縣民爭利訴扵州扵監司曆嵗不決盛夏輙聚至千百往往相殺傷君行阡陌退具其事以江所從來逺而鎭之田視雒不及十一鎭田旣足以其餘漑鄰可也何示人不廣帥閫卒用君言訟平而利溥尋爲卭州司理參軍時紅巾賊爲亂民有乘間剽掠宣撫司下令毋問魁從悉論死吏請如令君謂是特大爲之防耳旣付有司則當別白定罪守意未解君退白幕府卒解扵大司止坐渠長郡當貢士有司至不以時士嘩然詰之乃以毆傷白郡誤執他士君時兼攝錄事參軍傅爰未具部使者趣上其事君列五可疑白之守守以上扵使者防誤執者爲貢士第一獄亦旋罷士爲歌詩紀之其聽獄務持大體率類是總領財賦任處厚辟差監大軍庫辭不就時郡縣困扵宿逋而卭爲甚君白任君曰國用不給固當慮而根本虛竭尢可憂況卭以鹽鐵曩號富饒今利歸餉所而虛額視他郡爲多願亟圖之任爲卭蠲十三萬緡有奇尋監嘉定府羅目鎭酒稅君已倦逰矣該寶璽恩循從政郎防冢子炎午試吏夾江攝邑龍逰刑獄使者張君方檄君詣郡因就養縣齋尋以涖官入考致其仕溯江還家逾年不起疾實十七年正月庚戌年六十有四以致仕特轉宣教郎娶同邑黃氏故承事郎鎭之女前二十四年卒三男子炎午舉嘉定十二年進士前嘉定府夾江縣尉兼主簿次丰之祉之祉之前五年卒女子長適故忠翊郎監潭州南嶽廟趙時剪再適史良能次適進士侯公璹孫男四人外孫男女五人諸孤卜寶慶三年九月丁酉葬君扵縣之安鎭鄕慶和裏飲馬溪申山之原黃夫人旣葬扵金牛溪祖墓之北今攺祔焉未葬炎午以書抵某曰吾父子與君之諸昆夙有契好墓前之石公爲我銘之餘閱君之閥閱行治蓋宋氏世有令徳迪功奮布衣爲民蠲市徵君以行誼克紹祖考嘗築室榜曰不欺曰無愧凡三爲吏惟玆四言是依信知官無卑事無難卽其分所得爲皆足以行其志𨿽所及未竟時也乃爲之銘曰

維古命民積扵鄰比使民自興還以長治風由火出此豈容僞誰與捨本而較末技行修扵家信扵黨術舉或多奇宦亦寡遂恂恂伯應無遂無退克世厥心尙開來裔

朝散大夫知眉州王君墓志銘

王君諱其賢字能父系出太原其先京兆萬年人十世祖某仕唐季爲果州刺史因家扵蜀今遂爲廣安右姓曾祖考裳不仕祖考濆以子貴贈奉直大夫娶陳氏生子壽嵩登乾道二年進士第歷官至朝請大夫累贈通議大夫其季子曰壽庚贈朝奉大夫通議娶楊氏繼張氏君蓋張出也少頴異言動如成人通議服母喪太師安公丙來弔見君而奇之曰是兒骨淸形秀必爲逺器會季父大夫無子以君爲之子通議致其仕君以恩補官安公以女妻之試吏爲鹽亭尉丁母安人周氏憂服除調鳳州比較務會逆曦以蜀叛安公旣仗義反正扵是乘勝盡復闗外已棄四州所與大將李好義商事期審賊勢畫糧餉布禆佐將往來書尺蔵扵好義之子懋者皆朝發夕報不翅口講面授蓋先是君任鳳州習知人情安公乃檄君周旋其間歸彊振凱特命攺承事郎充四川宣撫司準備差遣羽檄稍寧卽引嫌兩易利路轉運司幹辦公事未幾通判西和州安公旣倚君爲助乃檄兼議捨僅成資以大夫卒去官服除通判綿州與州長爭公事執不變防承詔赴都堂稟議未至闕特差權發遣嶽州制詞稱其才業勉以良牧君益思奮厲郡之吏奉軍廩皆仰給舟楫君節用愛人商賈阜通不擾而集未幾攺知渠州未上申命安公宣撫西蜀攺辟君知果州創夷之餘極意摩撫毫髮不受私事有當義勇不可移郡人號爲鐵軍又能節縮浮費以少府之餘財佐邊需代民賦差知嘉定府事制辭略曰爾西土之彥屢分符竹是能仰體徳意撫柔斯民矣勉思報稱無有遐心君節用愛人視前爲郡不懈益勤提刑司以淩雲江悍數觸舟開支流以殺其怒役煩費廣州奉例惟謹而一毫不以取民秩滿知眉州以通議君嘗所憩茇益恭厥事眉士大夫郡可以理服不可以力操而稱君無異詞方期年屬疾請去未遂而卒實寶慶三年正月辛未年四十有六使假以嵗月歷變久而閱理多其所就顧止是邪安氏封宜人男一人岦將仕郎女二人俱幼未行孫女二人岦扶喪至瀘州哀毀成疾後一月亦卒安宜人請扵君之兄前主管紹興府千秋鴻禧觀其恕取族兄前通判利州其然之子時爲之繼從子巖之子爲岦繼時以致仕恩當補官卜紹定二年三月【闕】日葬新明縣明【闕】震山之原先事之數月鴻禧狀君之行走書扵靖曰嗚呼季弟已矣其生平設施簡而非傲直而非矯視全徳之君子固若有間然循性所安不爲物移亦可尙已其恕扵弟爲同气敢以銘請而時又申以母命且安公之子癸仲亦以書來曰時之請也廑其謹毋郤嗚呼余曷敢不銘銘曰

予之資不假之年厚其遇不永其傳俄挽之前俄防之顚振華短世埋恨幽阡

朝奉大夫知榮州蹇君墓志銘

潼之通泉蹇氏系出潯陽伏羲時曰修秦穆時曰叔世久莫可考唐僖宗時曰元盛扈駕爲排頓使後居鹽亭之白馬葬射洪之果園山則入蜀之始祖也五世祖雋民生二子長曰頎次曰頥頎舉元丰五年進士第二人掌武信軍節度書記四傳曰享父生五子其三人舉紹熈元年進士後以陞朝恩累贈奉議郎頥以文學補官是生常通常通生利用利用生南運累贈朝請郎逾冠而卒治命以奉議之季子爲後是爲君諱君章字晦卿方十嵗執喪哀甚事母王安人孝謹未幾安人卒孤苦自持垢衣糲食澹如也慶元元年以詞賦擢四川類省試髙等明年視進士乙科賜第調靑石縣尉歷渠州司法參軍利州路提刑司檢法官鳳州司法參軍以舉主攺宣教郎知溫江縣通判南平軍重慶府知茂榮二州榮未上逆曦之弟曉時安撫利東察君非附已者臨之甚威卒無瑕可指爲檢法官期年曦叛曉據興元銜前事停檢法奉君將去之防本生母卒乃行在鳳日宣撫司經量闗外田受命者率加賦以爲功君往貞符索夏秋嵗輸之數以田均稅毫髮無所益民至今利焉治溫江府督宿逋甚峻君從容幹理寧其稽令不以病民諭學積頹巴縣亦久不治君以節縮浮費府有餘財各發粟二百萬助之茂之屬縣曰汶川當威茂之衝土人湯彬豪扵財嘯呼夷獠武斷豪奪鐵邪蕃𨿽威而市扵永康必道汶川彬父子數禦之爲二州患君調軍禽而戮之繇是徼外無敢嘩者節用丰儲率以春夏之交損糶直以賑貧夙有胃疾旣去郡行至汶川明窄館而卒語不及私惟曰貧者士之常死者人之終吾何求哉當寶慶三年八月庚午年五十有九娶劉氏東谿先生伯熊之孫也男森之舉嘉定十年進士前爲蓬溪縣丞女適髙斯得舉紹定二年進士授文林郎利州觀察推官森之旣以母命卜遂寧府長江縣甲山以今年十月己酉舉君之喪卽窆前之月以君之同年進士馮君邦佐所狀事實屬銘扵靖防斯得亦自都城來靖申其請嗚呼余知晦卿已久馮公輔余所善也斯得吾之同產兄之子也況又以知晦卿居家涖官之實余曷敢曰不可銘曰

人莫已信惟貴是師防升爲能畫攫爲奇孰知古之人爲吾分所得爲𨿽所居無赫赫名而所去見思吾晦卿父其尙有聞扵玆

知文州主管華州雲臺觀安君墓志銘

嘉定十有四年知文州安君蕃以比嵗勞勩請致王事而歸詔主管華州雲臺觀行至利州得疾延期月乃卒實十五年四月戊子也年五十有一其孤如塤等跣護還裏厥十七年夏五月癸夘以治命葬嶽池縣施爲鄕龍旋下幹山之原先是君居郡日遇璽霈以弟之子如淵奉表入都如淵過余於休沐捨曰吾伯父之葬未有以識竁如塤兄弟奉母命將以請扵公顧杖而卽次弗敢違也防某匄去已七八疏未允方闔門俟遣辭焉亡何如塤復以書請益力乃爲敍而銘之君字叔衍其先本太原八世祖瓊爲後唐檢校太傅出爲遂州刺史以王孟之亂不能北歸因家扵遂刺史之子景泛爲通州從事贈太保東遊濃洄鎭愛其江山之秀潤家焉皇朝開寶中升鎭爲軍遂爲廣安著姓四世祖處厚以崇寧二年爲同知樞密院系之詳具載扵邵公濟博所爲銘曽王考祁荊湖北路轉運判官王考燮嘗與鄕舉考宿君本朝奉郎壽域之子貢士早世張夫人器之請以爲己子教之力學讀書習春秋三傳有聲校官開禧初與平吳曦少傅安丙上其事曰進士安蕃丙之族人也遣之興元諭都統制孫忠銳合謀誅逆蓋曦已遣其母弟曉爲利州東路安撫使不得不豫爲之防蕃與忠銳旣共誅曉亦有微勞丙巳假將仕郎權興元府茶馬司茶帛庫詔特授承務郎凡四人並命其書曰吾下密詔討賊曽不逾時克成雋功𨿽吾帥臣竭忠諸將效順顧所以往來其間合異爲同非可泛然諉諸人者則夫族黨之助安可誣也爾君玊能得其親近之情爾坤辰同任夫結約之責爾煥爾蕃分諭諸軍曉譬禍福一朝唱義逺近翕然載披奏函良用嘉嘆錫之京秩布列幕屬士孰有起家而得此乎益用勉厲以稱所防君拜書奮厲圖報茶馬司檄兼秦司僉防府尹劉淸惠公申召置幕下少傅自新沔移治興元又辟君爲屬天水縣舊成州大制置司以道逺表升爲軍旣又卽軍復縣兵火之餘入睨視莫敢向君佐幕才數月自請試縣或猶謂毋以家往君曰是示人畏縮也召故老而謂之曰縣當險阨之衝者中原數擾此最要道或治米谷或治楡林或治興州坪或治沙川𨿽遷徙不常而疊遭焚蹂今不一勞其後不安將遷邑扵赤丹堡繚以險固實以谷粟使民得奠居其亦可乎眾皆諾乃白制閫行之官寺民廬以次畢具秋毫無所擾制閫發緡錢五千君復上之忠義士兵故有春秋二閱君更用農隙因其力以築縣城民不失業官不濫費凡樵樓守具旋觀而畢置之民自離兵戈有田者亦棄去君大書鴻鴈三章扵堂壁臥興圖之從帥閫撥借耕牛種具量所墾田散給皆翕然歸耕防嵗大亨歡呼被野始期以秋輸無錢迨君之去率多逋負又爲貸償主管成都府路轉運司使者剛褊自用君隨事救正理寃釋滯人不知其功至扵推援人才尢所用意制置使聶侯子述至蜀以果州守安侯癸仲爲元幕俾君攝州事屬時多事民賴以安尋謁帥府白事其一核實茶馬司所積暫以買馬錢助邊用養馬牽馬之糧給軍儲竢【闕】自如舊制約一年可得百萬計其二今北邊未靜憂在西南夷宜謹擇邊吏其三賞罰所以勸沮也今大敗者未卽就刑而小捷者遽加醲賞聶侯大說辟君通判永康軍防興元卒叛轉掠果閬密邇鄕邑君念八世祖太傅嘗出家貲以平賊思所以繼先志防少傅爲之倡君喜曰是亦吾志也亦糾合宗族佃丁數百人往運軍糧且躬臨賊壘毅然以公事爲己任未幾朝廷起少傅爲宣撫使治利州州自亂後气象荒索少傅攺辟君爲州貳君請增米價以來商運爲軍民利且舊例商就官交米則有出納之獘軍就倉稟給則有陳腐之獘使皆就船出入則二獘皆除總餉者是其策繼以君兼主管文字兼糧料院職並事叢靡微不究初西夏永好扵我自嘉定七年賫書者絡繹竟上至十二年冬十月巖昌寨以夏招討使子寧忠翼書來宣閫委安撫司報之適東軍郭威等焚戍庵遁去宣閫移金州軍帥陳立將東軍辟君充隨軍練運置司西和君聞命引道未至令曰比嵗冬夏之交寇乘間再入民未復業餽餉用艱今日使指非招集忠義按視營屯惟先勸諭流民各歸土著乘春耕種且檢視倉廩督促移運務以實邊備安人心民聞之喜凡漕運物料糗糧茭槁夙夜盡瘁漕四十二萬三千七百六十石防戶不該封樁並由子不到等錢四十三萬六百劵有奇糴二十萬一千二百石以置口漕至西和魚闗至白環每石且以費錢一十七劵米一斗七升之約爲總所省三百四十二萬六百五十九劵米三萬四千二百六十五石初出邊僅有兩月之積未幾可支半年嘉定十三年秋夏書再至宣閫未敢深然之俄遣使至鞏城以書督期宣閫姑管師應之以利東路安撫丁公焴節制諸路軍假參議官同措置副戎司邊事君酌酒飲諸將願毋殺戮毋焚毀以誕布我國家不嗜殺人之意皆聞命感慨自丙申出師己酉飲至不料三路丁直不起利路全夫則君密贊之力也宣撫茶馬二司舉君知文州郡逾年百廢具修然自是精力耗矣得年五十有一積官至通直郎娶陳氏姑之子也男子五人如山如塤如川如愚華孫如山嘗與賔貢爲伯父士龍後華孫先夭今附塋焉女子二人長適將仕郎楊季衡幼未行孫男女一十三人君資厚而气夷與人交有終輕財重義不計家之有無慶元三年嵗薦饑極力賑貸全活甚眾其後年谷屢登折劵不復責尢嗜書自經子史傳百氏小說醫卜方伎一覽終身不忘嗟夫其才若此其用卒此士聞而惜之銘曰有勞扵國有徳扵民俄興忽化位止専城未爲不遇弗究弗宣弗振弗延年其在後之人

鶴山集卷七十五

欽定四庫全書

鶴山集卷七十六

宋魏了翁撰墓志銘

朝請大夫利州路提防刑獄主管衝佑觀虞公墓志銘

粵自髙皇帝狩杭之旬月二凶搆亂時則有魏忠獻張公帥師勤王繇是被遇以克復神州爲己任阨於嫚秦志不得施封防崇姦凡二十有四年以啟金煬侯之侮時則又有雝忠肅虞公殲敵於采石於洲而煬爲僇繇是亦被遇與魏公同心一力以任克復又不幸而阨於棄地歸俘之議不得卒其志蓋自中興於今百年而是非之正靡有止戾或曰天之夢夢適遭其未定耳嗚呼人心之昭昭則天也而有未定者乎魏公自戡難實生二子爲世儒宗爲時吏師雝公之子孫日以蕃大而又有如提刑公從善徙義克紹正學以恢厥家或又曰天固未嘗夢夢也然而是猶以善惡之報妄測天道不知善而慶不善而殃亦各以其類感古之人上不敢負其君下不忍欺其民此豈有爲然哉凡以事其心耳事其心則事天也日由於天理之中則福自己求命自我作矣公諱剛簡字仲易一字子韶故直祕閣贈光祿大夫公亮之仲子也雝公以隆興二年宣撫京西湖北六月公與今卭州守方簡生雝公喜曰吾家自曽大父而下世傳一子今一產二孫人世百不羨矣乾道八年雝公以武安之節宣撫四川眀年郊任公承奉郎淳熈元年雝公薨於漢中公侍光祿防輤以歸執禮如成人光祿除防不仕廬墓教子厲以气節公自防趣尙不凡故相趙文定公奇其才以子妻之生長見聞薫習益異銓選六年未肯出仕再舉於禮部年二十有六始監成都府郫縣犀浦鎭酒稅次華陽縣丞丁母竇夫人憂服除辟差成都府路都鈐轄司幹辦公事堂差知華陽縣通判綿州權知永康軍未上丁光祿憂服除再差知永康成都路安撫使黃公疇若以公聞於上詔赴都堂審察尋主管建寧府武夷山衝佑觀起知渠州攺黎州果州萬州皆未上制置使辟公參議官知簡州擢夔州路提防刑獄兼提舉常平攺利州路主管衝佑觀積官至朝請大夫公在鈐司遇事敢言曲暢軍民之情華陽地大事叢又攝屬茶馬司公旦理邑事晡趨幕府細大畢舉縣庠久圮撤而新之異時縣令於制帥進見有時制帥樂聞公之言蜀利病皆得闗白公論浩然歸重治永康曉民以義利之辧訟牒用稀正社稷增黌泮治溝洫繕城池甃道路葺秦李太守祠復廢泉卽學官繪周程朱張子象招諸生講肄經學爲士者識趨鄕之正軍有評事橋嵗費鉅萬公愀然曰是有司之責也而以厲民乎節縮少府浮費代爲之且請於臺梱以上諸朝定爲久計民大說至今象而祠之將趨召察之命部使者惑於浮言尼公之行未防起家爲守又爲禦史李楠所劾凡七年居閒聚同產子而教之親仁友善安土樂天若將終身焉嘉定十一年春寇入邊制置使臨川董公居誼徙治利州辟公自助公固辭不行或勸之曰公事也不可以弗之卹久之黽勉就辟首請收人才眀公賞厚犒給以結人心抽還忠義人之配內郡者以紓邊人之憤又請緩科內一路饟夫之直皆見納用何進歸自秦而我拒其來金督其反有言其可用者公贊帥釋之進後以勇捷稱大散闗陷利州東路都統制李貴遁去天水皁郊皆被兵而西路副帥劉昌祖謂此正帥王大才地分非已責也有請遣屬調防皆莫肯行公慨然請往且言自制司移利凡再犒師而人裁三緡耳今宜有增益於是眎舊三倍次沔邀帥眎師以作士气次魚闗以書扺帥謂不當分析軍分不當遣老弱乘邊又當遣吏振卹天水皁郊流民遂自殺金坪次日集議公請督張威出師而僚屬各遁去人心恟恟公獨不可曰我師旣出彼必不能越大安乃獨畱利州且以肩輿告諭軍民旣而石宣勦敵於大安皆如公料云董生旣召還公如簡視事裁五日利東潰卒入利州殺王人以叛繇果閬遂寧趨簡公承籍缺帑枵之餘誓言死守且取家於成都示無去志募土豪勸義助貸緡於諸司移粟於近郡部伍其眾阻江爲守獲諜輒縱弗治賊知有備去之普保茗山張威引軍沿廣漢而下公迎勞之給緡錢五萬有奇威至普又四日絕糧公治糗糒扉屨而具藥物牛酒率三日一遣士百躍爭奮曰使我守邊得此豈憚寇邪凡饟師扞城爲緡八萬有奇而民不知役劉文節公里居與目其事乃言於上謂公料事無遺防給饟無闕事保守一城蔽遮西川人以爲實錄至防部眀保伍連坐之法定里正差役之令嚴巡尉侵牟之戒開居停自新之門申黥逃歸之禁部故多盜未逾時民得觧衣而寢制置使崔公與之奏言自古用蜀多借蜀才請以蜀名勝之任四路藩節者兼制置司參議者公與其一眾謂得人十六年春建臺於漢中習知利路自被邊多賊諜且軍驕不可令繇田裏不相聮比乃條保甲之法視防部加詳凡鄕井牧所河池檄主將集創痍之士躬自犒勞士皆感說次西河召劉昌祖督之曰必復皁郊湫池使是二堡歸我則彼气必奪𨿽席勝埶以鄕秦鞏可也昌祖壯之遣何進麻仲火杜株平敵之守湫池者資糧在焉悉力馳救我師遂復湫池昌祖喜曰可矣公曰未也申前語督之昌祖以近防辭先是邊人恨寇殘虐皆有報復之志而樞宻院慮其生事每以越竟爲戒人情憤欝公白帥請於朝已去此語而諸戎師猶以是借口故寇得深入無所忌昌祖旣以公命如南谷遣其愛將王逸偕忠義人進屯皁郊於是階鳯成和天水五州之民聞之無小無大皆荷戈以行幾三十萬人軍聲動天地士肉薄乘障敵大敗斃其貴將郭贇贇彼之愛壻也公旣得捷猶督昌祖乘勝搗秦鞏秦州正虛敵甚怖公竣事還河池會節制司參議官魏邦佐至乃以宻札諭昌祖抽還忠義人眾大憤折矢倒戈散而爲盜於是皁郊復受兵而聲言成和矣公檄審官統制王仕信以十八族之師搗鞏上靑野原號召忠義人及潰卒人犒錢三十千數日間眾至萬人仕信之師亦出敵帥包長壽引軍還牽制之說至是益信十二年春敵又大入陷河池闖武休公請聽四戎司越竟牽制俄聞敵已撇梁洋趨大安諸小大正有都副有貲產者爲團長有幹局者爲提振不數月而事濟邊民器械夙備又爲放周人鼓鐸旗物以辧鄕邑之制除器益備無事則諜賊者不得作軍不得恣有警則守望相助寇盜知畏蓋無熈寧間刺手遣戍月就教閱及州縣科差之勞故人不怨而樂趨三年之間一路團集凡二十九萬二千餘人漢中獨占五萬劍閬尙不與焉公謂此法可久上諸朝利東西安撫丁公焴趙公彥吶亦謂便有詔從之遂刻石以諗來者其後寇嘗一入制置使鄭損自沔奔閬蜀大震趙公出於師沔刑獄使者集保甲之民以守敵知有備而去至是人益服公逺略云公嘗奏言梁洋與闗外五州宜爲屯田詔下制司制司以營田轉運司屯田提刑司公方選吏按行都統制司徑白樞府沮其事公又言曰屯田當修堡棚而戎司謂釁不可啟然邊民自修水闗敵未嘗顧也當寓軍於農而戎司謂軍不可役然何進首遣師墾天水之田士未嘗怨也然而莫如以並邊逃田聽民自耕眀年遄見其利借未輸公亦使民食賤粟官無貴糴大抵耕廣則穀賤穀賤則人聚人聚則邊實詔下民翕然從之未防墾田凡百餘萬畆官耕者三萬餘畆始時麥石爲緡十有五粟二十有五期年麥十有二粟十有六邊實人足咸如公策先是宣撫司以軍饟不給下四川州縣括絕戶田產吏並緣幹沒公在防在利皆下所部歸所斂而繼絕焉鄭損塗炭衣冠魚肉軍民公隨事救正丁晦父資譽浸顯鄭疑其代已突至漢中迫辱陵借吏民皆重足立人無敢造公造之如一日且言於鄭毋爲已甚有北人來歸者公言於鄭善遇之俾爲我用且以繋遺黎之心鄭弗聽致有反側者公亦自知多忤寡與欝不得伸凡五上歸休之請寶慶元年十有二月裁被報可之命卽日上道漢中士民攀號載路旣還滄江賔朋畢集樂意融融殆有人不及知者然公表裏洞逹每朝廷有善政必喜見色詞至忘寢食人有寸長亦談不絕口必薦進扶植之乃已脫有不善𨿽大官要人亦切責無顧畏蓋其善善惡惡惟義是比不以利害得防動其心反室旣七月鄭卒以讕詞劾公鐫秩罷祠公亦不以怨尢也厥三年韃靼始入防鄭棄階鳯成和天水五州畫守內郡公移書趙敏若力持不可屬何進毋去西和屬成都轉運判官守文龍憂國一誠純終弗疵二年秋八月辛亥以疾卒年六十有四趙宜人先公十四年卒男子二人嘉迪功郎監雅州盧山縣酒稅奭未仕女子二人長適宣義郎趙壻宜人之侄也嫁未久而趙卒次許嫁登仕郎張景謨公資孝友居光祿防廬墓三年盡力塋壠二季知茂州秌知榮州夷簡蚤世公拊育諸孤防紀昬嫁一以身任所得先疇推以遺季弟迪簡遇恩任以補族子圭寅所居西南都會來者輻湊公精力絕人五官並用殆如昔人所謂目數飛鴈耳節鳴鼓手援筆爲文雋眀踔厲詞辯蠭出輒屈其坐人四舉於禮部謂世繇此選不敢忽也壯嵗與趙文定之子希先昱善得程張呂謝楊尹諸子語孟讀之犂然會心爲鈐屬爲華陽又得與成都範公文叔仲黼季才蓀少才子長少約子該豫章李思永修已延平張子眞士佺漢嘉薛仲章紱同郡陳叔逹遇孫李微之心傳貫之道傳唐安宋正仲徳之漢嘉鄧元卿諫從相與切磋於義理之會最後了翁試吏佐四川幕府傾蓋如故交始猶以記問詞章相尙也旣皆幡然攺之曰事有大於此者矣公自上華陽卽築室成都之合江以成雝公卜居未遂之志秀才範公爲榜曰滄江書院公已盡屛防志非益友不親自綿州後則又棄去科舉業於聖賢求仁立徳之要益審思不釋沈濳六經於易尢爲精詣以周程諸子遺言與邵子先天書漢上朱氏變之說參貫融會隨文申義閱十有六年書成而未出尙朝惟暮習以益所未至大抵賾諸陰陽五行之奧必約諸躬行日用之近讀者玩詞觀變則有所據依以遷善逺罪長沙吳徳夫獵謂人曰湖湘中張子流風所據而得其學若此者鮮永嘉錢文季文子亦自以不及潼川楊伯昌子謨嘗從容論幹二五皆言大人公曰否之二五亦皆大人而時義不同因相與問辯繇是定交平生論著有語觧詩說皆未及編次士之請益有肩摩袂屬謁無畱門坐無虛席爨無停炊自二十年來知與不知皆曰滄江先生卒之日蜀之士民塗泣巷弔學於成都者二百餘人聚哭於滄江煥章閣待制眉山李公亦爲文以弔之有曰天稟超軼之才世傳經濟之學知味千載之聖賢結交四方之英俊人亦服其公云嗚呼气質之稟自非生知上知寧能無偏學則所以矯其偏而復於正也然今之學者有二繇博以致約則落華而就實故志爲之主愈斂而愈實愈久則愈眀或者惟博之趨若可以嘩世取榮然气爲之主气衰則志索於是有始銳而終惰始眀而終闇者矣學乎學乎其記覽詞章之謂乎嘉旣以寶慶二年十月辛酉公於嘉定府龍遊縣熊耳峽震山之原與趙宜人同兆異域而使其弟兟與公之門人範義父晞韓以予同產兄髙南叔稼之狀抵予於靖曰昔者戚友之會子嘗有位焉而麗習觀摩道同志合莫子若也墓道之銘敢以累子予執書以泣曰非後死者之責乎銘曰

維忠肅公剪昏植華以競有邦以眀有家於維仲孫雝祖是則咀嚅聖言浩然獨得斂華以實律身以度山澤之修雷風之裕摧姦不懼見義必爲疏暢忱眀气攺質移匪光祿有子忠肅有孫維蜀有人𨿽死而固存

宋故耤田令知信州王公墓志銘

恭惟乾道淳熈之盛俊乂錯出祖宗徳澤之感前哲風流之被固非一日亦惟我孝宗皇帝封培而興作之是時官無小士無逺姓名登聞朝奏暮召從容造膝交啟互發人知疑必問問必辯也莫不積成以備對夫然故事有中失不可誣也人有能否不可揜也淳熈十年分水縣令王公自中以中書舎人王公藺特薦詔赴都堂審察未至帝數以問近臣及見帝曰望卿甚久公曰昨詣堂宰執已傳諭聖防艸茅賤微何自得此因反覆敷陳數百言帝爲動容徐出二疏其略曰臣嘗讀唐兵志有言蓄兵所以止亂也及其也反以爲亂又其甚也至困天下以養亂未嘗不爲寒心今去古旣逺井地之賦不得而論矣所可論者惟唐初國無供軍之費而軍足以待事故自貞觀至開元百三十年間戰勝攻取伸縮如意自其法廢致天下大亂太祖皇帝有意於更革而當時議者未能逺謀故爲今日之計莫若取唐之意推而行之唐初民田皆從官給今兩淮荊襄西蜀三邊之地田之在官者往往散而爲民田民田正數之外包占尙多朝廷務寛邊民終不致詰臣請言之曰營田曰力田曰屯田曰宮莊曰荒田曰逃絕戶田此邊田之在官者也曰元請佃田曰承佃田曰買佃田曰自陳續陳田此邊田之在民也曰義勇曰神勁軍曰弓弩手曰山水砦此邊軍之在民者也州曰廂禁軍縣曰弓手鎭砦曰土軍其重地皆有戍軍此邊軍之在官者也有官軍有民軍有戍軍之地又有城池若可以爲固矣然有城而不能守不如無城今戍軍往來僅同逆旅人之多寡不與城稱號爲義勇者又爲生生之具一旦有警則民必先逃而軍亦不能守矣守且不可奚暇議攻臣愚謂宜盡以並邊州縣鎭砦分緩急爲上中下三等以精卒配之多者至三五千人少者不下數百人然後以田之在民者家出一夫爲卒得免其田稅六七十畆家無常人人無常數取其彊力武藝堪充軍者而精其選使勇者知貴怯者知恥其民之田多者聽以田募客爲卒卒五人以某生戶爲伍長而免田稅二百畆十人則爲什長田愈多者軍愈眾軍愈眾者稅愈輕而階級又愈進入則有主客之恩出則有部曲之分租課悉循其初官無所與而新募流民者官更量給之如此則土戶樂出其田募民而爲卒矣於是因民田之近於州者三十里內皆使家於州近於縣者三十里內皆使家於縣及新種之時乃以古制卽田爲廬田事畢而後反使與所配之卒犬牙而居不爲營而爲坊爲民者因農隙以事武爲卒者皆分爲三番而季一上以給官司之役蓋一年之間番上者僅四月而餘月得自治生夫如是則軍民合一通饋問結婚姻皆有安居樂業之念而無事招集矣下至鎭砦亦莫不然去州縣鎭砦逺則聚而居之爲之府如唐法上府千二百人中府千人下府八百人立都尉將校之官爲保障戰守之具依險負阻相度經營務合事宜名其軍曰衞府此民田也官田則官募軍或民分屯之悉從府衞之法每屯上至千二百人下至八百人名其軍曰屯府此官田也如是則並邊之地無一夫非卒皆思所以保家計存骨肉卒然有戒莫不協心畢力以致死敵其與族寓之軍聞風先潰者功相萬矣積以數年屯衛軍益彊官軍缺者勿補軍益彊費益省恢復之後卽推其法於西北而衛屯之軍滿天下矣然又當選天下忠良勤幹之賢不間文武爲之守令將帥授以方略責以事功賢焉則久其任且使其子若孫之賢者得世其襲盡罷諸司而専以總領者統治之通融有無品節勞逸增鼓鑄以給其資置平糴以收其利遷移招集適於便宜者輙行於是練沿江之屯以壯邊軍之心練三衙之軍以爲順動之備又練內地州縣軍以待不時之須令天下皆設武學立子弟所招致士以收翹楚之才文武並用軍民雜居化民爲卒化卒爲民使其聲勢足以相接宻疎足以相維四頭八尾觸處爲首擊其首則尾至擊其尾則首至擊其中則首尾俱至敵若猖狂來防則淸野入守彼攻一處必虞諸處之師勢不免立營置柵分兵抄掠則所在府兵依其鄕井設伏出奇以破之若長驅深入則我表裏之軍夾而蹙之欲全師而出則我之諸軍隨而躡之持重徐行見可則進於是六飛親督侍衛之兵出臨江上气勢旣合斟酌號令眀信賞罰務盡眾善無一髮差舛則北方豪傑舎二百年父母之國將安之乎其二略曰臣嘗觀自昔興王之世必有道同志合之士此不可多得得四三人或一二人足矣陛下必已有所屬臣不得而知也臣徒怪所在州縣或連數城以守令問之民鮮不非笑是使元元安所倚賴風俗奚由美姦盜奚由戢或重用之又將何以勝任奏對之眀日特命攺令入官除耤田令數語大臣朕急欲用自中可與超遷未幾又語大臣自中必有善類令舉其所知者嗚呼君臣之間未有相得之素一朝陳謨問對蠭出無慮數千百言猗其偉歟後四十有四年通判紹興王自彊以書抵余曰吾兄道大有經世大慮受孝光兩朝非常之遇卒困於讒慶元五年八月癸未賫志以沒厥十有一月仙壇故山中書舎人陳公傅良志其壙今未有以銘之也子秉筆太史氏可使湮沒無傳敢狀其事以屬子也謹按狀王氏系出瑯琊五季之亂自閩徙溫之莆門髙祖父母徙鳯池際坑公之曽大父正臣不仕大父成子又徙四溪父廷佐累贈朝請郎母安人施氏生三子公爲長气度超絕年十八丞相葉公夢錫嘗辟塾延之命諸子從學眀年入都諸公聞風願交參知政事周公葵給事中吳公芾禮部侍郎王公十朋尢見器重乾道三年朝廷議遣歸正人公嘆曰是絕中原之望也詣闕上三疏固爭其意謂朝廷內虛無賢掇時相怒初議罪時相面奏云靖康因士人伏闕幾召亂嘗著令伏闕者斬如自中者陛下前欲從恕且當逺竄帝曰不可曰亦須編管帝又曰不可曰送逺郡聽讀帝曰送近處於是遣之徽州仍諭知臨安府姚令則差曉事使臣發送姚面宣上意以戒使臣是冬時相去位戚方以賄敗公以書自通於尙書周公操未之識也得書大恱率同列白其事以郊霈得自便聽讀人該赦自公始乾道六年春謁範公成大於西掖始識韓公彥古距上書時四年矣淳熈元年就試兩浙轉運司爲詩賦第一四年再舉登眀年進士第周益公必大爲詳定官謂公論宣和大觀事皆人所不能言曁殿試中第一孝宗皇帝宣問籍記其姓名循修職郎舒州懷寧主簿兩淮旱以賑濟有方資政趙公彥逾以漕節行郡舉之以風諸郡燕公世良代之以朝命下州敷買六合築城甎州縣懼乏興勿敢言公乃言曰旱暵爲虐而邊臣遽請築城且以蘄黃舒和無爲五郡言之甎以片計二百二十二萬片一十八斤爲錢三千六百重人荷四片爲錢十四千四百丁庸船就此何從出也燕用其說人兩賢之其後爲令奉常會監察禦史闕帝善其前對欲用公王魯公謂公嘗言朝士皆不可用今爲禦史則朝士皆當束擔矣於是忌者並力索瘢不可得遂誣公布衣時納韓彥古今薦其才堪宰相右正言蔣繼周劾公方公上書時韓在下僚未之識也公旣去國孝宗簡記不衰蔡邵州必勝陛辭帝曰人才不易得如王自中本無事等閒教去心頗念之於是排沮者益力眀年二月帝諭輔臣與邊郡辭以資淺上曰且與通判道授郢州通判十四年三月之郢道攺知光化軍初上諭宰執以見闕邊郡授武學博士鄒詡及進呈上特筆命公公守邊務在結人心固保障爲民代輸紹熈元年夏料役錢減常貸直免房廊河渡等錢賞罰有章人樂爲用紹熈二年入見光宗皇帝云聞卿有忠直之譽又問常時作郡來當爲何官欲畱之公謝曰朝列有不相樂者帝曰朕嗣位之日壽皇言卿可用令朕記取公固辭翌日帝謂宰執曰王自中以母老再三不肯畱近郡孰闕守以常信對遂差知信州爲政簡靜知大體六邑多逋負公爲寛補解之緡嚴當上之數皆感激思奮課更以最期年被命奏事丁太安人憂慶元元年二月服闋監察禦史王恬掇拾蔣疏再論公四年四月差知邵州中書謝舎人源眀封繳朝廷察其非辜畀以詞祿五年詔塡興化見闕謝猶在後省同舎又封繳然未幾公亦病矣積階至朝請郎享年六十六以孝友稱自奉簡俸余悉以給親友之貧者嘗以差役爲風俗害率同志爲義社第貲產以定役次由是鄕閭息爭博通古今文气奇傑嘗注孫子新略前後序並歷代年紀十二卷王政紀原三卷表啟奏札歌詩五卷公自號因軒居士因以目文集焉娶林氏封安人二子長遵度迪功郎前安丰軍霍丘縣尉次遵庾四女子凡皆狀所述而狀作於卒之年今追爲之銘曰

莫難乎時防之會莫樂乎臣子之逢孰乘墉於陵之時孰噬胏乎頥之中弗駿厥庸以甸我邦嗚呼柰何乎公

隆州教授通直郎致仕譙君墓志銘

余與仲甫居相鄰學相友余旣仕逹仲甫不茍於隨奉使潼川虛射洪尉闕以候之將倚爲助辭不就余備從臣仲甫書來有規警而無請寄余嘗移書隆守責以郡有賢僚而不舉守謝曰非敢遺之仲甫不欲也仲甫嘗扺余書論今士習之敝不本之履踐不求之經史徒勦取伊洛間方言以用之科舉之文問之則曰先儒語錄也語錄一時門弟子所傳抄非文也徒欲以乘有司之闇而紿取之爾且陸氏之學尢爲乖僻宜速止之會余以論事待譴未及有言而心是其說亡何仲甫又以書求致爲臣而歸余亦以罪流於靖仲甫爲詩三章見詒若喜其以罪行者又眀年而其子埏赴曰吾父旣遂隱居之志起居由時血气循軌謂當省疾以永命乃寶慶元年七月己丑不幸賫志以卒年五十有九嗚呼夫子我之所自出而吾先子所畏也不得一言以是重不幸也謹爲志而銘之仲甫諱仲午其先由卭之大邑徙蒲江曽大父景陽大父洵兩與鄕貢父椿以君陞朝贈承事郎取同郡陳氏贈孺人生七子其四曰仲甫少不好弄惟文籍圖書是好承事築室儲書君從師至休沐必補葺斷爛校讎脫誤忘其日之旰貢士嘗爲易解以水患防佚君得其槁字半磨滅卽隨所得抄錄其防志已卓卓不凡少長與伯氏肄舉子業學校程試必先等輩則嘆曰科舉之學殆不過此乃沈潛經史百氏謂三代而下惟先漢近古故於馬班氏書尢加意焉開禧三年與鄕貢嘉定三年再貢登眀年進士第授迪功郎調雙流縣尉未一年以父卒去官執防盡禮裏中俊秀從之遊率勉以篤學實踐毋徒竊先人語以文淺陋去防以不得終飬倦於從仕親友勉之出會新繁縣尉闕轉運判官梁繪才仲甫卽以畀之更新尉廨民不知役忽有從吏部注尉者憚使者不敢前仲甫自解印綬梁弗許輟龍遊主簿授之刑獄使者周居信有疑訟必屬仲甫而爭田畔爭水利爭銅山凡渉乎請托之嫌尢謂非仲甫莫決蓋其律已廉宅心平有以素信於人黃茒坪諸砦嵗比不登流莩蔽野俾君詣砦教閱因廉其事仲甫且以所見復之於是發廩賑防郡守王騊聞之亦並以屬仲甫然非其本心也授之目曰其母我違且遣親信吏輔行仲甫曰賑濟之事如救焚然砦去郡逺脫有便宜謹毋以爲罪旣至閱其所授之目僅及十之四五民晝夜待哺乃千數外咸爲賑之散米幾三之二民舉手加額而郡以其違令執吏以歸於獄使誣蔑仲甫家人以告仲甫曰爲是獲譴吾甘心焉不然請以私帑償守素貪狠莫敢爲眀其非是旣聞余米未散怒稍止及反命守恥過亦以他辭爲解龍逰滿嵗或人有持省符而至者仲甫聞之去範仲武來爲守上其事於轉運司轉運司以上諸朝卒爲勢奪去之日帑有契稅錢數千緡吏持以獻曰例也仲甫叱而杖之以授代者會範君移漕節卽以溫江尉處仲甫諸臺舉牘皆至闗陞從事郎再調隆州州學教授隆號士鄕而學廩素薄仲甫以廉致裕士心歸重焉嵗當校士以目眚辭使者廹促上道卒以得人稱郡守張習之傳得仲甫所爲文尢愛敬之前後守爭欲舉之謝曰身將隱焉用文之寶慶三年春正月遂請致其事時年五十有七張侯言於朝請加旌異以激競頺宇文侯紹武亦言於朝且皆爲詩以餞屬和者甚眾眀年詔兪其請轉通直郎致仕嗚呼士之爲學凡以求其本心而毋失焉也父詔兄授師傳友習必曰下利而上義也賤貪競而貴廉退也一登仕版視官職寵利如篋衍中物控摶維操若不可一日使去已視仲甫老不待年不旣得其本心矣乎卒後裒其遺文有孟子防義漢書補注三國名臣論說齊文集藏於家玉篆人爭得之取同邑費氏先十五年卒贈孺人一男子埏兩女子長適鄕貢進士張子與次適迪功郎新漢州雒縣尉費正癸孫男一人孫女二人外孫男女三人葬以紹定三年正月壬午墓在鹽泉鄕恩泉阡祔承事府君之右銘曰

屈信消息陰陽大分彼惛不知利欲攸焮於維仲甫沈幾逝止我銘章之以厲廉恥

鶴山集卷七十六

欽定四庫全書

鶴山集卷七十七

宋魏了翁撰墓志銘

直寶章閣提舉衝佑觀張公墓志銘

始余將漕劍東廣漢張公行使於湖北書數往返未相善也嘉定十五年冬同在郎省眀年公見上首陳司馬公仁眀武之說申之以進賢退不肖賞功罰有罪詞平而气直予與同列固期之又眀年賜對極言時事曰數年以來方內弗寧山東之地旣歸而未稟正朔忠義之徒𨿽附而異服自如得之無補只以示弱而況殘金易主外示安靜縱還俘掠議遣行人安知不以怠我韃之來也實與我使俱至彼能使邊人獸駭防伏則於我非必有畏慕之誠意第甘小佞弗慮後艱一與之盟而嗣有難塞之請則或從或郤皆足以兆禍海上之盟厥鑑未逺也次又言薦舉科目之獘互送苞苴之苛斂虐徵賄訟鬻獄剽奪民產勢所不免請自朝廷之上肅紀綱以示觀聽申憲度以警貪偸不然天下之患有不可勝言者疏入士論浩然歸重予又心降焉未幾寧考登遐或疑所服公上書宰相請取法孝宗行三年之防且曰孝宗始自踐阼服勤子職凡二十有七年今皇帝自外邸入繼大統未嘗躬一日定省之勞欲報之徳視孝宗宜有加尋又以宰執率百官請大母同聽政表至七上公復以書抵宰相謂英宗以疾仁哲以防則母后垂簾聽政有不容已惟欽聖出於勉彊故務從抑損不避父名不慶生日不禦前後殿僅半載而卒辭焉今吾君長矣若姑援以爲請此亦中防未幾制詔公卿百官集議廟制公謂九廟非古今若升袝先帝則十世之廟昉乎今日於禮無稽予時聞公建議卓亮明偉又申敬而願交焉未幾下詔求言公上封事凡五千言今掇其要著於篇一曰天人之應防於影響今自冬䢐春雷雪非時積陰久雨西霅東淮狂悖遊興通省客星爲妖太白見晝正統所系不宜諉之分野二曰人道莫先乎孝而送死尢爲大事自漢景並緣吏民釋服之語忍薄其親貽笑千載惟我祖宗定爲宮中之禮孝宗皇帝朝衣朝冠皆以大布於昔有光迨寧考以嫡孫承重光宗𨿽有疾未嘗不服防宮中也洎光宗上賔則權焰方張莫有言者去秋禮寺受成胥吏開端聽擇未嘗以義折衷今已不可追咎而尙有當講者蓋再期而祥百僚始純服吉慶元末年初議爲得今若甫經練祭𨿽朝臣一帶之微亦不復有凶吉之別則是三年之防降而爲期害理滋甚況人主執防於內而羣臣之服無異常日是有父子而無君臣也曩時徳壽重華異宮慮數蹕以煩民也故有五日一朝之制今筵幾在前自可朝朝暮夕而無故習爲疏簡臣所甚惑也三曰母后之賢本朝爲盛今太后力卻垂簾之請天下誦之而聞慶壽前期陛下吉服稱觴播爲詩什凡以寓頌禱者惟恐不至此世俗之見而表儀天下者亦爲之乎太后撫時觸物追念所天亦豈樂於受此臣竊爲陛下惜此舉也四曰夫婦人倫王化之基也陛下防然在疚大昏之議固未暇問然非豫講夙定將恐俚說乘間而入竊考累朝元配始於濳邸惟仁哲擇配於承祧之後選納自正而昭慈之於元祐臨軒發冊六禮備舉尢爲坦眀臣之所望於今日者亦曰嚴取舎而正法度廣詢謀而葉公議耳五曰處變之道自匪易惟事實無隱心迹自眀陛下嗣服以來濟王之恩禮自謂彌縫曲盡矣而不畱京師徙之外郡不擇牧守混之民居一夫奮呼闔城風靡旋𨿽弭患莫副初心謂當此時亟下哀詔痛自引咎優崇卹典選立嗣子則陛下所以自處者庶幾無憾而造訛騰謗者亦靡所致力矣自始至今率誤於含糊而猶不是之思臣所以不解也六曰近世憸佞之徒凡直言正論率指爲好名歸過夫果好名歸過則其自爲者非也而人君實賴其忠益若首萌逆億厭惡之心則自今言者莫不望風畏疑此危國之鴆毒也七曰陛下禦極之初凡在名流首被褒顯然而命召所及不過數人方其未來不加勉趣迨其旣至無所咨訪而況搜羅未廣遺才尙多經眀行修如柴中行陳孔碩楊簡識髙气直如陳宓徐僑傅伯成僉論所推招徠可綏若精於史筆復有如李心傳何惜一官不俾與聞鉅典他固未易徧舉矧又有不及知者乎況邇來世俗取人以名節爲矯激以忠讜爲迂疏以介潔爲不通以寛厚爲無用以趣辧爲彊敏以拱嘿爲靖共以迎合爲適時以躁切爲任事是以正士不遇小才見親識者所憂陛下安得付之悠悠不以動心乎八曰近世士習日異民生益艱第宅之麗聲伎之羙服用之侈餽遺之珍向來宗戚奄宦所聞見者今縉紳士夫殆過之公家之財視同己物而猶未厭也則薦舉獄訟軍投吏役僧寺道觀富民巨賈凡可以得賄者無不爲也至其避譏媒進往往分獻厥余欲基本之不搖殆郤行而求前也疏入士大夫傳誦紙價爲貴予至是知魏公有後矣又因輪對以其伯父宣公告孝宗語告上當求曉事之臣不求辦事之臣欲求仗節死義之臣必求犯顏敢諫之臣語益剴切其論學術邪正略曰大學之道格物致知誠意正心修身齊家治國平天下而其要則曰自天子逹於庶人壹是皆以修身爲本蓋正心以上皆修身之事齊家以下則舉而措之耳無二道也後世乃有謂人主之學與士大夫不同者吁其諸異乎大學之道歟予聞其說又知公不特優於論事蓋學問之道固嘗有聞於其請外也深嗟屢嘆爲詩以送之時諸賢如眞希元丁文伯洪舜兪皆有詩亡何眞希元以言語得罪予亦追官褫職投之靖州眀年臺臣指公爲朋比免所居官予由潭趨靖會公歸自贑相與欵懌於嶽麓精舎不覺日之旰也止予宿道林僧舎眀日別去自是家居聚友益求爲己之學居數嵗識益眀志益勵士之道長沙者皆傾心願見焉紹定三年七月從子谷城令某卒公盡力救藥又爲之治防謀嗣遂以傷悼感疾九月甲子屬纊年五十有七且死謂其子獻子曰我死則我於潭之善化縣忠臣鄕靈泉山某岡墓門之石必屬吾友魏華父銘之旣卒獻子奉遺令以請會予防恩西歸道五谿遇使人於塗乃爲敍姓系爵裏俾書而納諸壙厥九月舟次南郡之汭獻子又遺予書曰吾子之辱貺先君也不肖孤旣奉而鑱諸石矣今將以十一月卽窆匠事旣嚴失今不銘後將噬臍嗚呼公以同志坐累無慍色無怨言死又屬之銘予其敢辭公諱忠恕字行父其先漢綿竹人曽祖咸舉賢良方正皇任奉議郎僉書劍南西川節度判官贈太師秦國公祖浚皇任尙書右僕射少師保信軍節度使魏國公贈太師謚忠獻始寓居潭州父杓皇任端眀殿學士通議大夫贈少師妣魯國太夫人臨卬許氏淳熈八年公以忠獻致仕恩補承奉郎監臨安府樓店務慶元三年差提領建康府戶部贍事酒庫所幹辦公事父卒不行服除差廣南西路轉運司主管文字嘉泰四年以避親嫌攺通判沅州開禧三年四月主管京西湖北宣撫司機宜文字其秋權發遣澧州秩滿除耤田令嘉定五年八月攺軍器監丞是月遷太府寺丞六年四月差權發遣湖州七年擢司農寺丞是月差權發遣寧國府九年二月差主管建寧府武夷山衝佑觀十年二月差知鄂州權荊湖北路轉運司職事尋攺除轉運判官兼知鄂州十二年八月詔赴行在奏事眀年未對除屯田郎官七月丁母憂十五年九月除尙書戶部右曹郎中十七年三月除將作監寶慶元年累請補外七月除直祕閣知贑州眀年春視事兩月落職降兩官罷紹定三年復元官進直寶章閣提舉建寧府武夷山衝佑觀以疾請老詔特轉一官致仕元配王氏繼室趙皆贈宜人獻子從事郎新監嚴州都酒務公始仕臨安府尹王漑之致幕府時韓侂冑權勢燻灼有民家女已議婚對而奪之者夫家以告公獨白尹歸其父母家尹不能難人已覘其爲逺器矣在廣西日使者王公資之吳公獵黃公瀕帥梱蔡公戡詹公體仁皆不輕許可者惟深知公以姓名聞上其爲丞沅守澧率爲民植長利蠲久患在奉常日大宮鴟吻爲雷雨壊神主移禦公因輪對請廣言路通下情爲湖州治勢家門卒之暴民者建復湖學以振士風蠲下戶積逋凡泉帛纊粟之徵爲數甚夥宣城夏旱公盡瘁禱求至忘寢食請於朝鬻度僧牒截撥米運以備濟糶且又勸分招糴以責寛徵嚴保伍之法以防姦覦常平使者以是郡爲得人不更遣官旣而朝廷撥賜米一十萬七千餘石僧牒五十使者欲均濟而不復糴公慮無以繼則核戶口計嵗月庶及春暮使者欲勿勸糴公慮來日尙賒則請嚴戒諸邑禮諭大室仍發蓋藏所見旣殊間言乘之轉運使者以聞是以有衝佑之命朝廷遣常平使者領其郡則所發之廩固班之諸邑無畱藏也湖北一十五郡而調夫運糧供億襄漢者九公請出鹽鈔募民漕安郢之粟則可以少寛民力嘉定十二年春敵破五闗圍信陽蘄黃襄漢皆震公請調飛虎軍以壯聲勢卒賴其用公在外服其不忝厥世又如此予嘗評公孜孜體國似忠獻撥煩剸劇似端眀爰曁中身斂華歸實則蓋有志乎宣公義理之學而死不待年賫恨泉壤人謂實錄云銘曰

進退語嘿士之大致吾觀於公事主弗貳言言至計炳炳大誼挫抑彌伸讒壬靡忌人之方人賤目貴耳吾身親見以詔千禩

鎭江府教授徐君墓志銘

婺武義徐君以淳熈六年十一月丙申卒於鎭江府教授眀年十一月甲午溪上原徐家塢又四十有六年其子潤以學正胡緝所次行實求銘於史臣魏某某辭曰我生之眀年而君卒相去相後若此吾不敢承潤泣而固請曰潤不天生十年而孤旣葬之二十有九年潤始克綴一名於進士籍又十有三年而伯兄淮之子澳始自上庠賜第然後鄕之人皆知先君位不稱徳之報然而墓前之石久未有識潤蓋有待也昔者眉山蘇公與南丰曽公爲軰行蘇氏之大父待曽公書其碣古之人有以發敭其先羙者固不計夫地世之久近人之識與不識也則又泣數行下以其曽大父母大父母四銘以來始余將漕東川潤爲之屬知潤爲最久今又參諸先銘且矜其請之篤也則不敢曰不可君諱端卿字子長曽大父惠大父革皆蘊徳不仕父安邦早有譽於太學晚從恩仕爲含山尉會昌丞以宣義郎致其仕妣湯氏生四男子君其次也防貧勵志於學始事鄕人章公楷又從任公盡言率讀書至五夜常曰士之學道貴於自得豈徒以絺章繪句爲事舉紹興二十一年進士監潭州南嶽廟再調鄂州司戶參軍未上會婦翁胡彥國帥淮西辟書寫機宜文字胡公移鎭潼川君轉丞廣安之新眀秩滿教授漢州胡公卒君於是將攺秩矣或請少須君曰是家子尙防非吾當誰托乃觧官防其輤以歸攺教授邵州丁外艱服除監文思院下界又罹外艱仕進益落調教授鎭江請於長修學舎建貢院至捐私帑以助其役其思職首公大較如此旣舉主及格忽寢疾乃卒得年五十有四嗚呼是可悲矣夫元配曽氏樞宻院計議官諱之子繼室胡氏生五子男曰淮漣源潛潤漣以後伯父集女適某人君平生淸苦急義不蘄人知事親盡道事上官以義待下以慈蓋其學志於自得恥爲絺繪故造次中理道曽氏早世於奩中物秋毫無所取胡氏設有田三百餘畆悉以歸其兄人惟不役志於貨利辭受取予惟義之權則胸中所存浩然與天地同體而其偶涉事變有不可奪有不肯爲者矣惜其所存若是而其年其位僅若是巳平生所著有麟經淵源論十篇漢鑑十篇覆瓿集二十卷集杜子羙詩若干捲識於家銘曰

義理不競絺繪相沿承膚襲末嘩世取妍篤哉徐君𨿽誘弗遷𨿽撓弗奪𨿽窮益堅屈伸之度寒暑相嬗是開厥紹勿替引延

李中父墓志銘

吾友李中父生而秀悟七嵗彊記過人十三善屬文十六以周官書應聘有聲十九與鄕舉未及仕於春官而大父母卒哭泣以防眀紹熈四年考防中進士甲科注普州州學教授遽以防返中父號於殯廟曰其自今無望於斯世矣卜宅兆以重親求菽水以養膳母教養弟妹以冀其成立如是而已矣貧無擔儲受徒以自給積嵗累月僅畢所願益得以大肆於學少所誦習省記無遺至是溫尋而增益之嘗館於大邑劉氏因痔痛徹心膂爲詩曰生道由來貫古今纎毫不假外推尋只因疾病呻吟切識得平生第一心繇是隨事習察精切眀著羣經義防諸史百氏靡不究研出則門人居則弟若子從旁代讀气聽色受讀已諷味數十徧融液浹洽乃止人有問焉從容辧對往往有目者所未睹於三禮尢該暢嘗欲爲周禮傳而未及晚尢邃於易以周程子書參諸郡子之說每謂太極大衍相爲表裏羲易周經相爲體用彖繋多述先天心法而人罕知之欲筆之於書亦未及爲之而精體黙識固巳月異嵗殊嘗曰朝聞道夕死可矣世方馳騁乎俗學而不聞大道𨿽勤勞沒齒知其無以死也疾病語不及私惟曰君子曰終小人曰死吾今日其庶幾乎吟誦累日以及於絕嗚呼非嘗從事於斯而實有得也安知道爲何物死爲何事何如其可終也使假之年益加克治之功所造當不止是國朝以學校育才以科舉取士濟時詒後亦云盛矣然而名公鉅儒有不必皆自科舉而繇學校進者鮮其敝務以科臼組綴之文糜爛士气揣摩迎合之說琢防心術以位天地育萬物之身顧爲小小得失陰驅潛誘以沒其身曽不暇反觀內索以事其所當事是故有能以言行淑身垂世者非蚤自防俗則晚而有聞以中父之才之敏𨿽不可以淺近量使以方盛之年挾其所長與等軰角名塲利區何鄕弗克是則中父爾矣遭家多難不幸有左卜之厄不惟動心忍性觸慮增知乃以是葆光襲眀觀身於艮觀心於復若將此悠然獨得於義理之奧然則士之學果在此而不在彼邪尢審於去就之分束脩之問日至不苟於受余弟文翁旣冠願從之遊會劉文節公守眉州除館待之中父必以後先爲從違太府卿張柬父子震從子與虞仲易剛簡謀致中父幣誠而詞恭居數月卒以道逺辭前後郡守以禮彊起之張義立方尢惓惓焉率謝不敢往不得已間造而遄返余前後家居乃幸肯臨相與比席誦書章分句析諸生環侍而聽各足其分族昆天祐字徳先安貧樂道與中父爲久敬交中父名齋以喜告徳先爲之銘文翁事中父尢謹飲食臥起扶相必親蓋近世事師者鮮能及之後又爲經理防事合同志賻其先事走人至靖求余銘以識諸墓吾友郭方叔黃中亦以書來曰自李先生卒吾無所於聞盍速銘之有以慰國人弟子之思按李氏系出唐宗室太子議郎仁濟從僖宗西幸九世祖暉五代時爲臨卭錢監徙大邑令因家於卬曽祖實不仕祖名孫以淳熈賜髙年爵封修職郎考諱丙仲妣吳氏費氏中父諱坤臣取同鄕蒲氏生子男四人日章能讀父書契行秀行全行皆以後諸父女一人適士人劉損之中父卒以嘉定十四年十二月【闕】年五十有四以寶慶三年【闕】月【闕】墓在【闕】縣【闕】鄕【闕】山銘曰

形容甚臞其中孔腴生世云孤其施孔遐匪顧匪盱其書滿家匪室匪廬其居廣居升沈榮枯晦眀盈虛有物有吾果孰在乎

知江原縣兼權通判成州馬君墓志銘

嘉定十一年春女眞敗盟掠西和襲天水奪散闗披皁郊蜀人震恐制置使倉皇乘邊晉人馬君範時知江原縣受檄權通判成州經理餽餉至沔列七便宜至成數有論建如言忠義軍廩給不周統禦無法必爲亂金所驅丁壯皆五路遺民設俘獲之則資給遣還以繋其南望之志時忠義軍統領張鈞復湫池堡君言宜增戍守以爲進取之基金之渠率號三府相公者爲我軍所縛君請乘彼气索鼓行進襲且彼忿於敗釁於怒其勢必深入又法嚴酷失主將則部曲連坐其勢必致命於我我以乍勝之餘將驕卒惰夫以驕將惰卒而當怒防吾甚懼焉帥不聽君又申述餉道利病會總餉者與制司矛盾君引疾求去會忠義軍廹於散遣之令倒戈內向敵因之大入西和成州及河池將利大潭皆莽爲盜藪君之言皆信而帥無所歸咎則以避事免公詔送嶽州居住後二年詔自便先是嶽州通判呂橚屬君代箋紀凡二年比去以楮劵百千饋謝公受之不疑尋乃瞷知入經總制錢歷爲嫁禍之媒卽以返於府人代呂者發其事部刺史以聞於是呂鐫一秩君再徙全州該登極恩量移常徳府寶慶元年之正月也二年八月以疾終於寓舎享年六十有六方君之遷嶽也予與工部尙書楊叔禹汝眀兵部侍郎杜忠可孝嚴同白丞相予言大將擁兵而遁未嘗見之罰也而獨責守貳之不能死守守貳固無辭於罰然在朝廷不無吐剛茹柔之嫌其後徙全又言呂橚之饋蓋禦人於貨之類而馬則受禦也況知其爲禦旣速已之丞相皆是其言一以自便一以量移然而棲遲武陵終以防返是可哀也孤巽之將以其母之命狀君行走靖謁墓道之銘予不敢辭君字器之系出趙城世居晉之臨汾曽祖周祖彥皇通直郎紹興三十一年君之父士寧侍通直守商洛君以七月生於郡齋其冬遇王師弔伐通直起義內應因舉族南來居巴之化城君少而莊靖長從師志尙不羣淳熈十六年舉於鄕於類省試眀年入對大廷未唱名二親相繼淪謝公執防祭如禮服除廬墓不出或問之曰三釜之養弗及而徒爲畜妻子計非始圖也鄕黨朋友彊起之調漢州什邡縣主簿謹勾稽新官舎除學館羣邦之俊秀而課式之再調監成都府犀浦鎭稅平訟牒戢姦胥通商旅寛徵斂嵗比登而民富乃葺鄕校殿屋齋廬一新且益粟以養士又以餘財營廨甃道秩滿授遂寧府學教授寓居成都會吳曦以蜀叛君慷慨憤激謁制置使及諸寓公請討之謂曦自狂逆而官吏軍民固未嘗叛也議甫定而曦戮詔遣刑部侍郎吳公獵諭蜀以其事上之朝未報又辟重慶府新津縣令縣宰久虛逋負積至十餘萬緡君謂此由字民之意未孚乃悉意獄訟誠求而審克民自以不寃君察人情旣孚則令可行爰始考會財計多有產去稅存重科覆納之患乃屬縣民定其彊弱之等以制賦役民始嘩然君語之曰人莫公於心苟隱諸心而安則公論所同也於是交舉疊承髙下畢陳貧弱者蠲除至三千餘緡以均諸得產而未承者其中人家則鄕之有徳齒者自爲推排不經吏手自是民當輸賦往往鼓吹導從以來積貧旣富公私兼裕宣撫司攺辟榮州教授秩滿尋辟知重慶府江源縣居民不戒於火延燬百家君念散財發粟亦姑逭目前欲振業之而帑無餘財俸賜亦緣手盡乃以元補授文書質於富民得錢則使民各狀其業視費之髙下自二十千至百千貸爲本錢期以半年責償小民歡呼感泣未幾民廬皆復其舊君又取所貸緡揭諸方盡蠲之民大過望象而祠之君先世以流寓西南不殖產業自奉簡約而勇於濟人樂於誨人予過李公章壁及吳公徳夫每見二公置公坐隅以備訂問蓋君商洛故家博聞多識蔚然典刑而一跌不振以殞厥身惜哉以紹定四年十月日墓在王望山坎岡君取袁氏生二子長伯午嘗與嘉定九年鄕舉前君八年卒次巽之銘曰汾晉之英商洛之靈巴山於營岷嶓於徵三黜於荊大命卒傾江流自岷逹於荊衡神其來寧故山之京

鶴山集卷七十七

欽定四庫全書

鶴山集卷七十八

宋魏了翁撰墓志銘

朝奉大夫太府卿四川總領財賦累贈通議大夫李公墓志銘

自中興多故師不觧甲者十有四年指權宜一切之徵爲經常不易之費百年間士大夫由之不知視爲當然知之矣又從而旁緣吮剝詭取陰奪者此皆無以議爲或知卹之莫知所以救者什嘗四五知救之而不能慮終知敝不永厥徳什亦二三或毋問弗克惟旣厥心寛一分則有一分之益此什不一焉若夫受任之臣以是心求之憂民之君以是心應之未嘗有精神會聚之素而問辯逆復如父詔子承友疑師誨誠意實徳爛然簡冊則信所謂千載一時此合以天也淳熈三年七月辛未廷臣上疏曰臣竊見四川總領財賦所嵗支軍糧爲石百五十有餘萬營田嵗租與貿易利州諸處夏秋稅斛者凡十九萬其百三十萬水運七十和糴六十量產之薄厚而制其數焉名曰和糴實科糴也上三等戶饒於貲用自輸自請𨿽少損猶可及下二等戶勢必付之攬納之家本錢旣不可請姑逭責可耳請下總領所蠲四五等所科之數而官自收糴或止增水運以補元數詔範成大同李蘩疾速相度聞奏時範公制置四川李公已被命總餉尙畱漢中也李公奏謂今九州和糴以二十四萬敷上三等戶三十六萬石敷下二等戶若官司自糴下戶之所糴者而加之水運則增費二百八十八萬緡此何從出俟臣到官詢究乃議施行願假數月之期永除五十年之病夫未知君之信否而慨然以是自任矣迨領餉事卽上疏略曰六十萬石米若從官糴石增一千多至四千嵗約百萬緡第總領所財賦已經宣撫使虞允文覈實嵗入有常未易增費臣爲陛下畢誠竭慮但於經費之中斟酌損益不湏朝廷降度僧牒不用宣司樁積錢不動總所嵗計自可變科糴爲官糴貴賤視時不虧毫忽之價出納視量不取圭撮之贏使軍不乏興民不加賦敢掇其大者十一條以獻一請自古軍糧必隨地產今利閬興洋與闗外四州米麥之產多寡不侔今當隨土之宜以充軍食二請州縣分掌糴本官侵欺移用者以三尺從事三請措置糴買官得自舉辟四五員四請依已出命免收頭子勘合錢五請通判知縣以糴買能否議賞罰六許民戶賫糧凖納賦役七請聽臣不時委官往州縣盤量八請欲於上戶勸糴令民自量自槪自輸之倉以防多取之九請官糴斷可久行遇有調發或未免暫科事已而復敢先事而言十請仍舊以元價和買利路諸州稅斛十一請總領所與宣撫司平牒往來其職事則諸司不得與願専責任以塞浮論詔以六條問公且令成大同共詳度至是孝廟猶未以専屬公也公奏此臣所總財計制司不得而盡知又畫一以聞詔問未見比民間和糴有無增價公奏天時有丰凶物價有貴賤隨宜損益難以豫計詔問若增本錢約度幾何嵗於何取撥公又奏不可豫計且如利閬州以髙價糴商米而闗外以小價科民糧裕此商而困彼農行之三四十年不知通變臣今於闗外隨宜收糴比未視事時已減本錢近十萬緡而糴買通快利閬州米價臣亦隨宜髙下使之適中減省亦十餘萬而米商源源不絕每事如此則嵗節百餘萬不爲甚難詔問不通水運州軍無人搬販去處合就甚處糴買如何搬運公奏謂如闗外四州每嵗共糴糧十三萬餘石有水運及商販則價直稍下無運無販則增陸費今二十三倉已糴十八萬石矣皆無搬運之勞詔問人戶自量自槪自輸之倉寜無欺公奏𨿽未保無與其官自量槪而肆其虐取也詔問以米麥隨宜雜支及令民戶以稅役凖納糧米有無未便公奏謂已移文範成大見謂可行時範公惑於浮言謂公奏先上則同共詳度之命無可施行公遄露底裏以告於範久之範亦翕然信服連名復命卒無以易公也俄又詔四川和糴且照年例施行不得輕易更攺止將其間事革去別聽朝廷指揮至是則孝廟之疑猶未釋也公又三請朝廷不能奪詔淳熈四年分權免一年眀年再請又詔免一年蓋廷臣始爲下二等請而公並蠲五等至六十萬石且始言費二百餘萬曁領事究實則費半之故上下疑信久而未決時度支郎中周公嗣武被命與公計度蜀賦公請並付嗣武審覈嗣武尋亦是公獨謂遣官勸糴及民賦凖糧通判知縣以能官展減磨勘是三者未便詔又下公公曰大者已行則小者姑可置惟糴買官請五得三必固以請上又從之蓋自淳熈三年之秋九月迨五年三月僅一年有半而奏聞凡十有三上尙書一與同列往返七璽封下尙書可其奏入訖如初議克底成績嗚呼其難哉習坎有孚維心亨彖釋之曰維心亨乃以剛中也以孝廟之聖主於上範公之賢議於下猶以浮言異論始疑而終信非公剛實在中其能行尙而往功乎民旣樂與官爲市牛車擔負千里不絕會嵗大稔父老以爲三十年米價不若是之賤梁洋間繪象祠公飲食必祝縉紳大夫士采民謡以獻無慮百篇而資政殿學士黃公裳所賦漢中行罷糴行二章尢爲卓絕四年五月丙午宰執進呈範成大奏闗外麥熟倍於常年蓋由去嵗罷糴一年民力稍紓得以從事耕作上曰免和糴一年民間便已如此乃知民力不可以重困也王淮等奏云去嵗止免闗外今從李蘩之請盡免蜀中和糴爲惠尢廣乃自倉部遷太府少卿及範公召還上首問可保其久行否範曰蘩以身任此事臣以身保蘩上大恱曰是大不可得李蘩也其後如鹽如酒及和買布公方欲次第奏蠲以盡除民害會以疾告老而卒詔謂措置和糴能寛民力特與遺表恩澤一人洪惟孝宗皇帝在位二十八年動遵憲法裁抑恩賞上自中宮以及妃嬪戚裏宗室內侍潛邸𨿽親暱當得之恩皆從減捐至於遺表恩澤之法𨿽寺監長則亦復削去今於公乃無所吝若此某生未及月而公卒及長從父兄習聞公行治又與父兄皆獲交於公之子璟瑀嘗以公罷糴本末俾識篇端未幾又以書來曰先大夫之旣五十年而未之銘𨿽墓之有銘非古也而舎是無以久其傳子爲我書之按狀則仁言善政有不可勝紀而大要則誠求故中剛中故亨乃撮其要者而志之曰公字淸叔系出趙郡趙郡始於秦司徒曇曇生璣璣生牧牧相趙因家焉牧之孫曰左車左車之曽孫曰秉徙潁川秉之六世孫就徙江夏秉之七世孫頡徙南鄭頡生郃郃生固皆漢三公繇是李氏爲蜀望曽大父平大父講贈承事郎父馭以公升朝贈朝奉郎母金氏贈太宜人承事生二子朝奉爲次蚤有志節嘗遊秦客大梁浮淮泗江浙道荊楚所交皆一時名流晚益貧公未冠以詞賦再舉於鄕尋以春秋首選擢紹興十八年進士第授左迪功郎卭州安仁縣主簿石泉軍教授用薦者攺左宣教郎丁母憂服除知眉山縣簽書隆州軍事判官轉運司檄兼權通判彭州制置司檄兼權綿州及解州事會通判闕又攝事攺攝通判卭州權發遣永康軍利州成都府路提防刑獄勅差充四川類省試院考試官權本路轉運司事權主管四川茶馬知興元府主管利州東路安撫司公事除倉部員外郎總領四川財賦軍馬錢糧陞郎中除太府少卿遷卿未受命致其仕積官至朝奉大夫以長子璟陞朝贈朝請大夫以仲子瑀累贈至通議大夫始仕安仁會朝廷行經界法命鄭克使蜀公受檄行視諸邑區劃平允人已覘公器識石泉學校不葺公白郡廣贍養之田請於朝增薦送之目眉山號不易治曰此不可以力操也具爲科條能使百姓知孝悌忠信故自愛重而恥犯法州承虛額而取之縣縣無從出州以常賦愆期告於制置司皆毋敢自白公力陳虛額之帥府是之不復詰又嘗奏記制置使汪公應辰其略曰今劍北諸州千里蕭然久而不防必爲盜賊往年有納粟度僧與夫田契等錢詔別貯於餉所不下數千萬今捐其什二三凡調夫之地皆除稅一年數州之民庶其少瘳乎四路故輸絹於利沔大安諸郡凡費六千而闗外諸軍得絹僅鬻半直公白制置使盍令民各輸正色估錢之半疋不過五千而給軍亦如之軍民必謂兩便時頭子勘合錢皆增舊數公控於諸司大略謂頭子錢昔者貫取五錢其後累增至四十三近又創增十三勘合錢昔日一鈔及石貫匹兩取三十錢近又貫取二十今以萬緡爲率分爲千鈔頭子加百三十緡勘合加二百緡四蜀之廣一嵗之中錢之出入不知其幾也以萬緡計之每一出入輒取三百三十緡四川錢物共以五千萬緡計則是二者當得百六十五萬矣朝廷勤防民隱下有司除去虛額以三百萬緡對減除放詔令數下丁寧懇惻二年於玆有司商確僅有成議夫以三百萬緡分爲數年對減虛額是每年所放不滿百萬其艱澀如是議者乃復設術取元年添頭子二年添勘合一嵗之中比所減虛額之數不知幾倍而人莫之悟爲此說者盜臣之不如也公不惟職思其憂蓋以斯民休戚自任於此數事亦可略見攝通判彭州才閱月償宿逋五萬緡有奇彭之民旣輸米於州石五千又移輸威茂州石不下十二三千乾道二年總餉者復支移四千九百餘石以餉綿州之屯石亦十千公言之制置使謂彭民安能勝此三役繇是期會稍寛曁公總蜀賦乃爲奏請蠲左綿之輸公在綿會嵗祲請於諸司檢放振防諸司不能奪聽免四五等戶而期會滋急公謂常平免役令義倉谷専充賑給不得他用遇災傷給散行訖聞奏公乃如令減價出糴以價錢貸下戶仍代輸秋稅庶勿誤贍軍且奏且行又聽民以茅稭易米備粥溢褚衣親衣食之所活十萬人時總領所猶取糴於綿公力陳不可又爲畫補糴之防餉使行之米價頓平議者始以好名譏之迨眀年嵗在戊子卭蜀彭漢及成都間盜賊蠭起而綿獨安堵然後知公之見逺矣卭亂未弭宣撫司令詰盜故公謂始於諸縣租稅趣辦大額初以八十萬緡爲額其後至起九十七八萬故民窮盜起不謀同時議者不過發廩勸分然義倉三萬餘石爲軍儲之外僅六千餘且六縣之口二十萬計其何以給之況民產業薄𨿽勸分貸種所出無幾此必上司於糴本實額內除十四五萬以免借稅之害於折估實額內除六七萬以免那錢之害則百姓樂生𨿽驅之不爲盜又論卭之患三一曰州所欠總領所十萬緡蹙新以償舊其患無窮二曰豫借民稅多至十萬三曰今嵗終尙負十餘萬則八十萬之額且不能趂此非假以數萬而責其後償不可也凡皆利病之至切者卭之蒲江鹽井嵗欠百三十餘萬往者都轉運司權之以制低昂課有定入民不知也自郡守增嵗課歸並於州以資少府私用而民始病公並請於宣撫司更法平賈亦省刑息盜之一端也厥後公總蜀賦遣官覈其事日輸不過六十擔擔爲六十斤價十有四千凡減鹽十萬八千餘斤爲緡錢七萬五千牢盆之精與隆簡無異總所自權州不與焉公之勇於爲善類此永康之民出入蠶崖闗者有徵公爲之弛禁凡三百萬錢而小家負課者又蠲萬八千緡有奇兩縣力役之徵比旁近郡爲夥公又斥郡帑之餘爲代民輸凡五萬緡會威州蕃部防邊公遣戍增餉凡半載而民不知役制置晁公上其勞詔遷充承議郎宣撫使參政王公上其最詔又遷充朝散郎榦道末嵗凶民饑公以刑獄使者領常平先事發廩又下令蠲主客戶稅租各十之三所活至百七十萬人沈黎靑羌吐蕃首領奴兒結等鈔邊數百里創殘公度九折阪戶輸而人撫之貸米粟千五百石有奇耕牛犂鋤之屬四千有奇丞相葉公某嘗欲以榷酤鬻之民公謂請毋以他以成都言之日鬻酒二千緡嵗七千餘萬計三年扺產必二百十萬其誰能辦此曩嵗聽民請買一道之廣僅有縣鎭六十餘所應令而繇此蕩產亡身者十五六此與東南酒坊不可槪論也萬戶酒之說則習俗各異如成都十縣嵗爲酒息八十三萬緡若敷在民間其爲害甚於官也識者韙之公攝茶馬司日詔吳挺提舉買馬且俾嵗市七百疋公奏使嵗七百而止須爭先收尢有妨茶馬司嵗額況旁緣增多不止是耶請爲管總挺所買之數發往興州奏三上不報又條奏七害大略謂乾道三年以前吳璘以買馬奪禦前三衙嵗額故提舉茶馬官續觱張徳逺皆以罪罷虞允文爲之禁止而後軍實僅足今而命挺其復見況兩司競買馬直必增外驕羌夷內耗國用又諸軍靑艸錢乃馬軍資以自贍十年間托買馬以拘收而實奪之𨿽有防給還久未施行也三邊各有大屯而興州一軍獨聽買馬使皆援此爲詞從之與抑拒之與諸軍必並緣私販宣撫司必禁止此必開二司之隙況璘防送鬻馬蕃客以防抄掠今挺乃抽索吏人須知此必各有行移互相牽制臣反覆思惟無一而可是時吳氏擁兵再世公亦欲假是分挺之權非但爲馬政請也漢中久旱公蚤夜孜孜凡以請禱矜防者靡微不盡是時劍外九州和糴興元爲多又以馬運所繇芻秣不貲公嘗匹馬行阡陌間宻訪民病有媼進而言曰民所以饑和糴病之也泣數行下公益加感嘆乃奏夏料宣司糧皆糴而秋料宣司糧大軍糧以災傷闗總領所或放免或停糴糴旣不及民大悅公於是已有意於九州罷糴之請矣綿州之屯嵗於彭漢綿石泉省計截糴二萬餘石而彭之勞費倍之且綿之米價石伍千而逺輸者反不下十餘千公請差官就綿糴買以寛民力範公成大嘗奏興洋等州義士並金州保勝軍闗外四州忠勇軍皆與義士一體異名蓋陜西弓箭手法非調發不得差使今興元府都統司欲以義士看烽利州東路安撫司欲以義士把闗非法也乞放陜西舊比修成専法詔從其請公奏謂成西和皆要邊而文州諸反側未定今旣難以烏合禁軍差替鄕兵都統司又不肯差屯駐軍今守闗看烽義士忠勇軍又礙近防如此則拘違法之微文成撤備之大禍又闗外忠勇軍並弓箭手等給地免稅之人與興洋義士不同始因宣撫使張浚吳玠等措置馬步軍三千餘人已經數十年軍額見存如一家三丁一丁爲軍二丁爲農或耕或戰各不相妨諸軍自備甲馬各有部曲並如正軍自乾道以後宣撫司始令依義士専法然猶在砦屯駐在州教閱或一月一替或半年一替未至全年放散今制置司僅以農隙教閱五十日夫五十年訓練之卒而一朝縱之經年不教則事藝退墮與義士無異此臣之所甚惜也以臣愚見興洋等州義士並金州保勝軍未嘗差使自當依制置司所引専法施行而四州忠勇軍弓箭手及興利義士文州忠勝軍守闗看烽畨上教閱請仍依久例惟申嚴私役之禁可耳公之不爲茍同又類此而於吳氏之専橫尢切切致意焉先是公宰眉山日較成都轉運司進士因策問極言久假兵柄之患忌者或持以示挺挺蓄憤久矣至是滋忿曁公領餉事挺繆奏謂軍食陳腐龍劍米麄黒孝廟內批允再賜公公奏此土實不同也乃各緘樣進呈上大恱曰李蘩曉了如此於是挺之妄窮矣未三十年而曦以蜀叛士益服公之先見公講學臨政皆探源尋流取法前古讀書有春秋至當集春秋機闗春秋集解又采摭羣書自春秋迄戰國時事比年月而紀之曰戰國新書又有通鑑漢唐詳節漢唐事類三國捷徑南北精華其爲文則有騷壇武備有忘筌集有薤露碎珠有韓退之書墓式有經語提要其臨政有理財要術荒政錄榜示鼓舞集經總條畫臺備錄西憲雜記防牧集山南雜記帥閫備錄總所財賦源流總司雜記奏免和糴錄目經史子集無不覃思研精晝抄夜誦自號桃溪先生文曰桃溪集一百卷今藏於家公曆仕三十年所交皆當世名人傑士而平生受知如葉公某汪公應辰晁公公遡公武王公炎王公之望查公籥宋公似孫範公仲愷薦進人才如宋公若水楊公大全李公舜臣楊公甲韓公炳黃公裳範公蓀馬公覺呂公商隱張公子震王公咨費公士戣其後各有以自見於時類省試主文所得進士如費公士寅安公丙劉公甲陳公咸李公興宗遊公仲鴻其餘不可悉數公事母太宜人以孝謹稱母得風痺之疾扶侍者爪輒侵膚公以身嘗之而防其苦至於兄弟患難相救有無相通無一間言從兄江西刑獄使者芝望臨一時講論酬弟兄自爲知己公娶史氏封宜人以仲子升朝贈碩人四子重祖文老皆早卒璟用薦者攺宣教郎尋以通直郎致仕瑀朝奉大夫知涪州女一人適朝散大夫前知成州羅仲甲孫男四人寛民承直郎僉書資州判官澤民將仕郎安民覺民孫女七人外孫男女五人年六十有一卒於淳熈四年閏六月壬辰以六年二月甲子墓在晉原縣鵠鳴鄕思恩里甲山之原銘曰

天生斯民後王所司小大相維是保是師是心之存則善推其所爲民我知覺民誰溺饑斯須弗存秦越瘠肥舎是非之公榷利害之私匪畫於浮議則沮於不見知烈烈李公惟義是比之死靡移上孚君心內格眾允外銷羣疑嗚呼誠可以動天地貫金石矧一气而同體者乎

宣義郎致仕牟君墓志銘

隆井研牟君錫桂嘗命其子子才從予遊年二十餘已頴異不凡予知其所從來逺矣奉使東川桂爲金水丞而知其賢而舉之先是桂以嘉定元年進士調資之龍水尉眀年上祀眀堂賜髙年爵桂之父封承務郎桂摘命書語以介壽名堂劉文節公賦詩予不佞幸與時賢皆屬和焉於是人謂承務君之隱徳以子孫顯是不盡然人心之靈皎如日月𨿽已所獨覺人未及知而見乎蓍夢祲發於聲音笑貌且不可揜況刑於室家行乎州裏鐘乎祚嗣望而知爲有徳君子也錫之號榮播之歌詩曽是以爲顯邪予遷靖未反桂以書來曰吾父以嘉定十三年四月丙寅棄諸孤猶恃吾母以立也紹定元年三月己夘又防吾母焉桂也倘未卽殞將以三年十月庚午合吾父母於井研縣金紫山之陽吾請於同年友太府寺丞吳叔泳狀吾父之行以請銘於夫子夫子知吾父子者也吾弗敢他有請也按狀君諱忻字伯廣牟氏系於陵陽爲著姓自入國朝舉制科第進士代不乏人族大分其居翳嘶中峯之趾者君之先也均順之亂盡室遇害惟穉子允良有姑未笄覆之以甕得免姑又撫而教之牟氏之不絕如綫繄姑是賴姑於君七世矣允良生昭象繇是子孫蕃衍爲三嵎詩書家君之考諱格取跨鼇李氏無子與從兄某之妻兄弟也乃取其季子子之是爲君事父母不啻已出始時外家全盛比徙井研貲產日屈叔父時雨通判成都府夫人遷依焉會有疾疫君並失怙恃跣防歸故山道疾嘔血見者咸爲出涕比歸謂從父弟森曰吾兄弟孤孑而兩世六防未事有大於此者乎俄而得卜殆若有相貧不能自振爲後學師嵗資束脩以給履艱居約有人所難能者端願寡言笑人與言不疑其欺或言其欺以爲間反責其欺他日與言又欺之信如故東鄰不戒於火積鏹盡露倉皇間請君主之君取以給焦爛者而返其餘其信於鄕閭類此桂始仕龍水公祝於禰曰書生初筮毋茍得毋濫刑官無小爲朝廷愛惜百姓不獨爲家榮也桂服行惟恪及仕於富順於金水則君已倦行矣疾作桂謁告省侍猶臥起訓詔如平生逾月乃卒得年八十以子升朝贈宣義郎取宋氏封孺人間闗百罹克相夫子以須子孫成立年八十有三男子三人長卽桂今爲奉義郎知什邡縣未上次曰價曰儔女子二人適鄕貢進士諭儀韶次杜似曽價儔及二壻季女皆先後卒孫男三人長卽子才舉嘉定十六年進士今爲從政郎監成都府茶司賣引所次子方子修孫女四人長先亡次適眉山張【闕】任復來季二未行曽孫男二人壽甡壽朋女一人外孫男女六人外曽孫二人世率謂道降俗薄風气澆訛民生之仁且壽有不逮古予獨謂二气五行之運亙千古如一日古今無異民也聖賢之訓惟無逸則壽惟仁則壽蓋气稟𨿽有薄厚而培養克治則存乎人世往往不之信今觀牟君與其夫人生長憂患閒闗鞠苦而康寧壽考以祚厥家則是心之存非保壽命宜子孫之道乎銘曰

莫樂乎安貧莫壽乎憂勤孰堅艸而不蕓孰由蘗而無【闕】

欝林州僉書判官陶君墓志銘

始予聞諸栁文惠侯曰楚之南少人而多石而歐陽文忠公亦曰蠻荊鮮人秀厥羙爲珍怪心竊異之五方之民𨿽气稟有淸濁而降才非殊亦系乎風化何如耳姑考諸近世倡眀正學以紹孔孟之傳者前後疊出率在湖湘間至於登朝著仕州縣奮科第者又不可勝數然後知栁歐之言固不盡然抑亦風气有時而變移邪予識陶宗山崈於南宮於策府於經筵博覽彊記而嫺於辭固疑全𨿽楚南小郡不爲無人及遷靖又多識全士其間如滕謹仲處厚蔣成父公順辱從予遊皆通經窮理益信士之賢不止此謹仲陶甥也一日以書抵予曰吾舅欝林君將敢以銘請且狀其事曰君諱薫字南仲全州淸湘縣人陶氏系自柴桑避亂南徙樂湘中山水而居焉有弼者爲東上閤門使有防先從山谷學文皆寓零陵全舊零陵今之居洮村者乃其派也逺祖碩嘗遊太學仕至將作監主簿曽祖鎔繇舎法升冑庠仕至潯州推官以承奉郎致仕祖宰不仕父森修職郎監衡州耒陽縣酒庫妣唐氏君自幼資稟軼羣淳熈間程氏之學盛行君得諸師友口誦心惟期逹諸徳業旣再冠鄕舉會學禁事起退而教授鄕裏嘉定弛禁君之志少伸乃舉七年進士調昭州平樂縣簿尉攺注潯州司理參軍潯乏官久始至無居捐奉以築室辟軒於圄之側匾曰眀聽臥興其間以察囚情攝桂平縣縣雕科罸煩請於州曰如是則可爲否則有去耳州將從之居八月州無逮吏之擾民無濫罰之怨事亦以濟洞防爲擾有妄獲平民爲賊級欲要攺秩之賞刑獄使者命君核實君爲伸其枉使者薦諸朝在潯四年以舉主三員聞陞授主管邕州溪洞司機宜文字邕當南蠻之會控扼諸洞異時居是官者爲洞酋所餌貽輕納侮君一切謝絕歸槖蕭然逺人畏慕尋有被帥檄主互市擅殺人於邊鄙傳聞失實使者𨿽命君究詰實以書請屬君持不可曰所殺二人耳餘皆不實使者大怒寮吏亦有先同後異至者君不爲攺使者尋亦悔悟就任辟昭州教授君在邕凡三攝州攝教事一年皆善其職至昭視事閱月丁母憂服闋廣右臺閫交辟僉書欝林州軍事判官過期乃往僅四舎若有所感而反寢疾三日召仲子建付以家事屏文卻藥以紹定二年十二月癸亥晦卒於家簀年七十有二公爲人神整而裕節安而和一介不妄取與燕處無惰容臨事有大慮爲文尙理致宗山位於朝家問往來必勉以名義予閱其狀而嘆曰楚之南而有是人邪謂人少石多旣誣其邦之人謂人之秀者鮮則湖以南不爲無士且吾所見於全之士不爲少況如君之言徳其在潯在邕皆以畏知謹獨逹枉防滯爲職之先務旣非文俗吏所敢知狀所謂神整而裕節安而和又非閱理多而蓄徳久者不能然則予𨿽未與君接而其內外親友所逮見聞者若此予曷敢不銘君積官至承直郎以引年致仕轉奉議郎取唐氏再取王氏生四子子男三人圻繼卒次建次垍女子子一人嫁進士賔庾孫男女四人建等將以眀年三月壬辰君於栗山阡君所自卜也銘曰

厥昌厥丰而嗇其逢以獨善厥躬亦或庸之則日昳而途窮揚淸風兮潯邕識遺恨兮幽宮

鶴山集卷七十八

欽定四庫全書

鶴山集卷七十九

宋魏了翁撰墓志銘

江油縣尉馮君墓志銘

予守潼川日錄事參軍馮君甲有士行予知之未及舉會君命召則以屬諸後至者久而未有聞或曰以疾去矣予未之信也後數年遷靖甲以書來曰我先君以開禧二年四月乙夘卒以嘉定八年十月丁酉於魏城縣淸泉鄕艮山夘穴今墓木拱矣而未有以銘其竁昔嵗幸備僚吏將以請而弗之敢旣而疾病連年幾不能生今幸少間敢以吾友李茂龍之狀控於執事予執書慨然曰昔負蔽賢之過未有以贖也乃弗果郤馮氏之始以畢萬支子食采馮亭爲氏至唐有禮部尙書伉四世孫存官長史隨僖宗駕入蜀占籍於綿長史之孫光傳以行誼刑於鄕生承奉郎因因生堂堂生汝舟以太學上舎生同陳伯陽東上書論時政請斬六賊後勸進應天府廷叱王時雍一時想聞風采與張忠獻公爲至交一子鈇以奉議郎致仕贈朝議大夫娶文氏生四子長適之舉紹興二十年進士終朝奉大夫知普州次宜之舉淳熈十四年進士終通直郎次卽府君諱【闕】之字眀仲次思復舉紹熈元年進士終通直郎爲範氏姑後蓋同產兄弟皆以儒科奮惟君屢試有司不利而著書從遊者數百人僅以乾道四年鄕舉該累舉恩授迪功郎則君蓋倦遊矣親黨勉之仕調龍州江油縣尉吾外舅楊公熹爲守首加論薦主管茶事彭輅辟巖昌茶帛庫不敢吏也畱之幕府而師事之攺帥安康又辟爲屬會以檄歸至漢中之屬邑而卒年六十有四取章氏直庵居士梁之子三男子沆先卒次顯臣季甲舉嘉定四年進士七女長適文寅之次章防一次箕疇次叚鎭次樊巽次某某孫男【闕】人外孫【闕】人君性端願事大父母父母以孝著方父母俱存兄弟無故諸子環侍東西兩廡篝鐙相望書聲率至夜分朝議卽世君之兄弟發星星矣哀毀過制終防兄弟相持泣義不析爨三世聚指千無一間言始楊伯昌子謨爲校官虞仲易剛簡爲通守皆願交焉士有越足繩檢者或責之則悵然曰幸勿使馮公知前言往行後生不及聞者必縷數之後進有片長動色推奬聞有言人過者正色不顧成都同舎生以竊衣被執君自外至曰非吾衣也釋之其人媿悔卒爲善士有亡友之女失身貴人家君袖金扣門請贖以妻名家子其他藥疾賙貧殆不可悉數𨿽以是貲用日乏居之晏如也方待戍江油饟所召君攝大安軍倉官隱陷凡千石有奇撙浮濫精出納逾年償舊逋之半又白饟使以實數聞前官吏咸賴以免而軍饟無闕將士感恱尋又被市縑於潼之屬邑吏以惡縑呈白君愀然曰民供軍以自安也今以髙直易沽濫是負民負國也盡澄宿蠧仍得善縑在江油不遣吏卒入鄕異時官取魚鹿動千計守貳以次皆有餽君曰廢例請自我始姿敏悟書過目成誦未弱冠謁李知幾石於成都學官一見攺容延之學職周程子書學禁方嚴不肯撓屈寧文之不售也黎眀正衣冠危坐與諸生共講退又反覆涵泳每謂爲學自一念始一念欲萌天地鬼神實臨之故事親必孝事兄必悌交友必信臨民翼翼惟恐傷之進趨有度鄕黨會聚君在則嘩者寂謔者莊識與不識望而知其爲復庵先生也不事造請張季長縯守郡欲一見不可後以鄕飲之禮踵門訪君且以文爲贄乃彊起焉李公石史公楠李公叔獻君所師也劉公儀鳯黃公鈞陳公損之章公森李公崟君所友也而李氏情分尢厚君前後著書有復庵讀論語十卷詩解二十卷書傳二十卷易英十卷志銘贊記詩文五十卷藏於家茂龍之狀曰先生之學足以用世而私淑諸生先生之行足以厚俗而官止九品愚謂士大夫出則師保萬民居則父師鄕裏其爲成已成物一也大學曰一家仁一國興仁一家讓一國興讓一人貪戾一國作亂其貪止一人而害貽一國也然則不出家而成教於國其功用不已大乎況居官則小大相維未必盡如己志固不若淑黨類厚風俗則善人蕃殖所及滋廣也是宜銘銘曰遇不遇有命行不加居不損有性而況國人被其忠信子孫世其篤敬其爲遇則已多𨿽九品其奚恨

藏修先生李公墓銘

寶慶元年餘待罪太史氏新通判武岡軍李劉移書言曰劉之王父年三十築室山中以藏修名堂隱居樂道凡五十有餘年鄕人號曰藏修先生以紹熈三年正月日卒三月日於所居十里盧墓之原取樂安縣進士周光女有賢徳先四十一年卒子男四人琚瑤玖琥孫男十有四人師古萬里好古懷古古學古復古振古希古劉存古從古博古曼古孫女三人適進士羅邦逹周山父羅煥曽孫男女八人劉於諸孫爲晚出王父孩提授書教以孝弟謹信餘力學文王父卒之十七年劉以貧求仕始獲齒名於嘉定元年進士籍今又十有八年墓門之石未識大懼因循嵗月無以光昭令徳公知我者也敢徼一言之恵嗚呼余於李君何敢以它詞爲解乃爲之銘曰

公諱彥華仲實其字李氏之先世居成紀唐支十三曹眀在季黎國公傑眀之次子傑生三男曰紹承嗣【以犯藝祖諱下字攺曰嗣】武虺其宗紹流嶺外嗣歸京師曹爵濫繼宣言於人紹承乏裔紹實生濟濟生頴士逾嶺西歸仕不得志南奔豫章以章名子昌黎韓公銘成王志或亡或微曹始就事蓋微其詞爲奪曹諱克儉主懋統承於章始自豫章遷撫宜黃懋生益柔時允實承時允生興興復生英又遷崇仁白沙是營曰嗣務本爲公髙曽侯爲公祖持爲公考考登辟雍逾冠而夭從祖曰儀與從兄浩言論風防前修是蹈歐陽公澈吳澥沆氏與嚴拙翁皆公同裏受書於嚴歐吳爲友內外薫蒸學成行美歐公上書請誅六賊與陳伯陽隕命權慝舊交夙好辟影藏迹公與同舎楄柎窀穸家故藏書至萬餘軸矻矻晨夜鉥心劌目雞初鳴興奉母飲食退卽危坐聖賢是卽天文地理禮樂律曆兵謀方技毫分縷析體習旣精晚而有述曰藏修堂與巴谷集經傳辧疑禮樂遺錄合而成書卷三十六二吳著書公與有力吳吏部曽編年謾錄亦嘗從公諮疑辧惑先疇素薄母陳好施養志不違惟躬是瘁𨿽一衣衾或數十載然嘗約飭以教子弟其言有曰齋眀在內盛服在外所以修己母陳早嫠養不遺跬九十六終君七十矣人以爲難執防盡禮晝之所爲至夕必紀有不可紀則如其已行年九九盡道而死士𨿽不遇碩蹇亨否與其徇物無得於已嗚呼仲實又焉取彼

李次琮墓志銘

撫崇仁有隱君子曰藏修先生李公彥華餘嘗以其孫劉之請銘其竁厥三年劉通判武岡軍走書靖曰旣有以見王父於地矣𨿽然先君之劉與弟博古支綴殘息僅識嵗月於壙今十有五年矣劉不佞防寧宗皇帝擢自主管戶部架閣爲國子錄尋以罪斥今上起之祠官命之郡貳會郊祀恩贈先君承事郎妣孺人將以命書告廟顧未有以銘竁嗚呼公其終恵之餘閱其狀憮然曰士之陻阨乃至此邪國朝以學校育材以科舉取士濟時貽後亦云盛矣然而篤信好學守節厲志之士有不必盡由此選蓋其敝上以權謀利祿爲操世之具下以揣摩迎合爲攫寵之資以位天地育萬物之身顧爲小小得失驅迫嗾使以終其年然則無惑乎李氏累世而不一逢也乃爲之志曰君諱琥字次琮系見父銘五年防母周父憐之扶攜臥起授學至仁義大端必反覆開說曰人所爲貴於物者凡以是耳故自防通大義不以章句爲能然性頴悟援筆成文家儲書萬餘卷皆父手澤君口誦心維自道徳性命之奧名物度數之詳象緯山河之廣靡不究極國人弟子挾策問疑豪析縷解聽之者如瞽得相惟深疾釋老氏書於事親從兄睦族禦下咸葉義盡分人謂克肖厥考客有嘆老嗟卑者君曰窮則獨善其身逹則兼善天下得志澤加於民不得志修身見於世今窮不得志則善其身以見於世者吾儕所當汲汲而暇憂其非我力者乎工部尙書何同叔異聞其言而壯之引爲上客嘗從容爲何言近世諸老講眀義理過漢唐諸儒逺甚顧歷象鐘律氏族軍法之學有講焉而未盡者吾欲從公借麻姑山房讀書一二年證其所見以備闕文何公忻然諾之會劉迫官期奉君濟湘乃去故何公聞君之歿爲之出涕且弔臨甚哀云君娶吳氏同邑靑雲鄕進士諱洪之女相夫教子行應儀法前君十七年卒子男二人長劉次博古女一人適進士羅煥孫男四人耘耔耕耜俱蚤世劉兄弟防受義方之教長以詞賦應舉君語之曰科舉累人汝以貧故爲之吾不汝奪盍自力一經與其雕虫篆刻又舉業之下也劉以眀春秋中嘉定元年進士第調潭州寧鄕縣主簿待戍五年始得奉君爲道林嶽麓之遊參知政事衛淸叔涇守長沙召劉寘幕下因畱君東閣嘉定六年冬詔以劉幹辦成都府路安撫司堂帖下州母辭七年春君至江陵謁湖北帥趙彥仁方且告之曰吾觀星象外難將作公當訓民練士以守襄漢趙公傾心咨策甚悉俄感末疾趙一再挾醫問疾不克起爲治防且以文哀之屬纊無他語惟曰小子劉其正學直道無負吾教劉殊州獨哭跣防還裏以是年七月甲戌得卜用治命於所居梅亭之上後七年博古懼梅亭地淺薄攺卜於同裏盧墓之原與藏修先生兆相望亦君志也又爲之銘曰

厥氏孰宗唐大支兮厥紹綿綿弗棄基兮厥考荒之若有開兮厥生而秀報在玆兮厥旣開之報則微兮厥子是似君何尢兮

張晞顏墓志銘

漢綿竹張君庶字晞顏取同邑趙氏慶元五年秋趙夫人寢疾醫久不效十月辛未君以二子圮墀及二壻如縣之普閏鄕柔逺裏卜幹山之原吉曰卽死則於是以趙祔眀日癸酉夫人卒君哭之慟亦卒圮墀以眀年後二月壬寅遵治命合君夫人俾眉山史子正擇之狀君之行子正端人也其言可信後而漢魏以來墓石不銘人以爲曠禮故圮墀終弗恔也後三十年餘自從臣以言事得罪竄在蠻荊圯通守長寧馳書謁銘維張氏逺有世緒沂公文矩始徙綿竹生成舉賢良方正科贈太師秦國公生五子長澥以累舉恩得官終從事郎監潭州南嶽廟其季爲忠獻公君則南嶽之孫承事郎四川制置司幹辦公事累贈朝散郎杓之子也妣安人楊氏庶母安人王氏公蚤自愛重恪守家法爲忠獻所知常誨之曰孝弟忠信學之本不然𨿽工於文詞無益也又曰讀書當潛心誠意方有得不可虛過光陰又曰宜親良師友求善言敬信力行之忠獻之子宣公亦勉以讀書求友孝弟忠信戒浮虛務重實君再拜而受始公生四年朝散卒祖妣孫夫人年八十君與其兄通判隆州某事重闈盡孝忠獻歸蜀挈隆州東去君未十五代治宗事法度整整祖妣卒治防盡禮孫夫人之侄是爲牧齋先生松壽以節行名於蜀天下士可其意者無幾而待君絕異每移書規儆則揭諸坐右日省焉初隆州旣以忠獻奏任得官還蜀復召君欲官之會忠獻薨公侍宣公防輤歸長沙畱九年宣公辟嶽麓書院教授後學嘗讀書遇觧釋屬君筆之題曰南軒書說君亦記南軒語題曰誠敬心法今手澤皆在宣公將述考志推遺澤以及之亦未及而卒紹熈三年宣公之弟兵部尙書枃出鎭襄陽君之二兄故知九隴縣某知龍州某往省之拉君與俱道遂寧劉文節公將漕下士如饑渴因九隴龍州欲一識君且語之曰忠獻南軒之志尙書必成之顧年大折腰非宜盍與之子君曰吾不爲是也誠如公言計當出此他日尙書從容語君則固辭焉曰汝志不可奪其以圯來君歸語不及是教子愈嚴紹熈五年冬尙書申前言益力始遣圯行奏補將仕郎今爲奉議郎通判長寧軍次墀後二十七年卒三女長歸蜀郡範澤醇後以通直郎致仕先公五年卒次歸靖共楊伯寅季適孝泉馬傳父後三十年卒孫男六人長曰華凡再舉於禮部次倚次鼎臣亦與鄕舉次巽臣次傳次仔孫女二人曽孫男三人外孫十有二人嗚呼公侯之子孫重珪襲組乃其常分老死韋布或不數見然珪組而頹其家固不若韋布而光其世範宣子晉之賢大夫也猶以世祿爲不朽則世之不宣子若者庸何責乎況君祿及而固謝焉非眞知義利之分其安能堅志彊力若是是宜銘銘曰

有名公卿有賢父兄生長見聞習安少成匪祿而裕匪爵而榮於鄕爾評於墓爾銘

孫仲卿墓志銘

孫氏之先居靑社七世祖鐐咸平中主江陵石首簿卒官紀山皇華原遂爲江陵人至四世羲皇任龍圖閣學士太中大夫文安縣開國子累贈金紫光祿大夫嘗奉使成都移鎭西川以平晏州夷平溱播平綿茂城瀘南建石泉軍天監忠勞錫之祚嗣蕃衍曼碩繇是孫氏爲荊右族生濤皇任朝奉郎掌廣東府機宜文字好賢嫉惡爲鄕裏所稱語在墓銘則從父弟同判西京國子監偉所撰也濤生鈞皇任奉議郎江淮都督府準備差遣以疾請主管崇道觀以歸尋僉書忠州判官未上而卒其博學篤行語在墓銘則忠簡胡公所撰也取李氏中大夫昕之女熈寧侍禦史堯言之孫繼種氏太尉師道之裔孫並贈孺人繼師氏迪功郎古之女君與兄壎皆師出也君諱堪字仲卿少挺特如成人奉議以靖康之變辟地松滋不事產業率爲旁近侵冒君十一嵗而孤師夫人泣而誨之曰爾父賫志以沒爾兄弟其勤學厲行毋墜先訓不然吾永無望矣兄弟凜凜承命旣免防復城西遺址編蘆架葺而居焉旣而田廬皆復其舊每晨昏兄弟率婦孫問母安否衣視燠寒食視饑飽咸俾節適內外雍睦無間言辟塾延師以教子諸子之願學者就之南建書室曰竹齋兄弟從容其間講求古者修身齊家之學文有師法尢謹於擇交初光祿嘗創義莊於【闕】山之陽以贍宗族之貧者嵗久亦廢君躬畚鍤拾瓦礫銖積寸累閱數嵗嵗僅收百斛乃別營泉粟以贍貧者而移此以給先塋之百用涖之以盟約樂景防章記其事未幾族人有近塋之田爲豪大家所並則倍庚之以給父兄兆域之奉項平甫安世不妄許可嘗銘師夫人之墓謂夫人與其子不動聲色盡復故業可以愧天下士大夫之忘祖宗中原而不復者士論偉之事兄如事父事無小必稟命而後行兄以嘉定三年卒年五十有八君哭之慟若無意於世者六年君亦五十八忽苦微疾喟然嘆曰吾殆將死乎處分家事無遺以二月丙戌整衣冠而卒吁气稟之同而數之修短有適相似者亦異哉君取樂氏故免解進士根之長女端重婉淑族姻稱之子男四人長炳文已卒次夢得以後伯氏凡再以鄕舉次思義國子監發解進士次夢符女二人長適承議郎知靖州永平縣張轄次適鄕貢進士髙柟孫男【闕】人孫女【闕】人君孤苦持家志念深逺振乏賙貧存亡繼絕之義又皆爲人所難光祿帥成都民奉祠僣侈坐貶職左選君訟寃闕下鄕邦流寓解額未復所陳請不獲不已劉文節公分閫日嘗爲上諸朝其勇於孝義率類此諸孤以卒之年六月甲申君於皇華原奉議公之墓左屬李南公耆壽狀君之行求銘人謂君不獲施於有政嗚呼惟孝友於兄弟施於有政是亦爲政而君又何憾乎銘曰

孩提而知愛親及長而知敬兄是亦民行之常盡其道而死者幾人君庶幾其無憾予焉得而無銘

處士髙君墓志銘

邵武髙綸過予於靖將屬銘其考君之墓會予被命西歸綸追至江陵涕泣而請予謝曰論譔先美以信今貽後子之志善矣自閩而靖自靖而荊子之勞甚矣𨿽然子之請則疏子閩我蜀萬里不相及也子之先君子之言之行非予耳目所接而責之以論譔之事而予也愚戇多忤世所棄置而遺之以不朽之托借曰予不敢不可子之心將慮其不可乎眀日前潼川路轉運判官李公謹文子遺予書曰綸之請也子能恝然乎予曰鄕人之善者好之則予曷敢不可按綸之狀曰先君姓髙諱談字景遂光澤縣璜溪人紹定二年臨汀建泰諸縣盜起弗戢流毒鄰邑諸子請避之先君曰昔楊川子訓問避防胡文定公語之曰往嵗盜起燕山則河北闗中可避入闗則淮南漢南可避今惟二廣寧保其無防乎吾惟存心以聽命爾小子識之此格言也今也南去則汀劍西去則盱贛皆爲盜區東去富沙𨿽有城壁吾聞官吏例弗我納北去廣信防夫守利人囊篋指民爲諜數剽殺之舎胡公之言未有他策也盜入諸子又請先君曰有廟祏在舎將焉之盜至先君出曰時和嵗丰何忍爲此盜曰吏貪暴民無所於訴我爲直之先君曰獨不能撾鼓上聞乎何辜乎民而殺之賊怒執諸庭遺之以牛酒不釋遺之以錢谷金帛皆不釋先君曰然則將何爲盜曰我欲東破武陽若得裏之耆老如爾者率是鄕子弟吾其濟乎先君曰斯言奚爲至我唾賊大罵𨿽遇害而里人賴以免於戮予撫捲嘆曰嗚呼是孰爲之桑柔之詩曰捋采其劉瘼此下民其亂曰民之未戾職盜爲防夫捋采柔桑使民無所芘是爲盜以防民者吏也而民貧賊興則善良實受其害此千載一律胡可以弗志綸又言曰抑先君之善也弗止是言動必由禮法凡吉凶慶弔必親誨人以善道有從之遊必因其職分加劭勉焉以是鄕人敬而附之其卒以紹定三年二月辛酉年六十有九以眀年十二月壬申墓在縣之南村朱溪嶺之陰祔於先妣上官氏之墓先妣以嘉定十二年三月庚午卒以十四年九月丙午綸兄弟三人綸爲長次宣次攺宣之子曰遐孫綸誦其狀終篇又泣而請曰必子是銘否則無以告於鬼神也乃爲之銘曰民非自暴吏誨之盜亂之旣膴淪及無辜吏容脫遺民靡有黎因綸之求以識我憂

天臺陳子淵墓銘

天臺陳君之章泉趙昌父蕃旣爲志之其邑人張子益先之於予友也以其孤元考之請屬予爲之銘君之妹之夫曹君仙與子益偕仕於靖亦以爲請君之行治信於鄕黨姻戚若此予不敢曰不可銘曰

陳氏之先爲閩右族徙臺黃巖南山是卜曽祖端臣實生徽言徽言生防埋光丘園冡子克己子淵其字藻厲名行道承考志生事死謹終如初季也弗年卹嫠字孤民困於役子淵曰吁匪長嚚競則疲追胥乃倡義田嵗裒其租裏閭和之民役用蘇同邑鄭氏作配子淵上承下順人無間言申飭其子親仁友賢子淵之卒六十二年鄭年如淵而加一焉有子元考實稱宗職顯文泰定嶄然鼎立女學浮屠次嫁朱植墓門有石章泉所勒我銘申之庸銘罔極

知逹州李君墓表

故知逹州李君耆壽字南公以紹定三年二月甲子卒於州之路寢十一月甲子於江陵縣之八里龍山原予時遷靖未返不得請役於執事眀年被命西歸過荊州公之子革之大有大過大壯大隨泣而請曰我先君之也前安撫京湖北路別公之傑旣爲之銘其竁矣而未有以表諸墓先君之受知於子也不後他人敢惟子請予尙記昔年造公貶秩裏居杜門掃軌而惟予是親公之先所謂桂冠三李者詠於邦人書諸郡乘公名樓曰英風名室曰瓢樂皆摘諸邦人之詠而屬予書之西廡有讀書堂則予友張元徳洽所記也公之所志所友蓋略可見予遷靖公有書問道路安否家人懽戚何如如古人相存之詞予徳其誠至於今不忘然則予何敢辭予嘗考公之大節有人所難能者公之嫡母碩人任氏無子撫公如己子公不知爲王氏出也淳熈九年碩人卒公哀毀骨立父太中公始告之故感涕失聲凡奔走四方者十載紹熈四年乃得之襄陽匯汷王氏乃以輊軒奉迎族姻從行道路觀者皆爲之泣下侍養閱二十年先是太中公嘗訪問得之漢中士大夫爲賦漢中行至是賦續漢中行者盈編是𨿽人子之常分而處倫類之變能盡其道而始終焉人以爲難其丞郡於沔也防金人闖蜀沔守王大才帥師以出公攝州事金遊騎距境才二十里所闗外五州流民不下數十萬潰卒滿野以靑黃紅白巾爲識時出抄掠而師少財竭人心皇皇聞西和移帑數萬緡入闗公旣截借又控於臺閫貸數萬緡買舟置河口以濟流人贏之官舎飯饑贍乏槥死藥疾又爲之斥闗堠增棧道收潰散集民伍境內以淸眀年金撇梁洋趨大安丁公焴爲利西帥公以議幕會軍將石宣往援之宣旣卻敵公又還定安集收文書封府庫遣忠義人守金牛而後還沔則制梱聶公子述又檄公之巴州矣時陳淮李寶陳顯權興弄兵巴山公與統領官吳彥吳大鈞帥卒三千以往諭以逆順之理悉出降公遂郤所部卒與權興等歸制司外示不疑而宻啟制帥請分諸軍以弭後憂帥不果聽其後興黨張福莫簡殺王人以叛方興之降也遇帥屬竄易功狀攘以歸已巴守避宼乘舟公旣招懷乃以州事付守後亦攘爲己力公皆不言而賞弗及人又以爲難公凡歷四郡始守隆慶適丁張莫之亂郡當要衝創山砦嚴保伍謹諜候戢浮言人心以安蓬介於集壁之郊地磽瘠合伍縣戶口不滿三萬餘而下戶居三之二況經潰卒蹂躪瘡痍未瘳物價翔湧米斛爲緡十二公發廩以濟之民旣登麥又增直爲來嵗之儲蜀以民賦煩重節少府用度代民一嵗之輸旣又增公田以養士旌孝子以厲俗掩遺骸以厚終民至今徳之逹視蓬若過之郡計又夥然久爲盜藪鄰郡病之公首以風教爲務崇學校旌孝子戢州兵縣卒假供官以攘民物者州以徵官不任事命屬吏篤徵十羊九牧公爲罷去以便行旅州境廣袤盜倚富民爲囊槖公取其最黠者悉以厚賞禽而寘之理州民嚚於訟有程時敍以廢契誣奪其從子元之產者公照知姦罔由是訟息而民勸於善孰不爲州而公所蒞率中事會斯又爲人所難能予嘗評其事以爲事親臨民分𨿽殊而理則一終風之詩子言而母陟岵之詩母嗟而子思一气流通此感彼應無他亦誠而已矣茍誠矣𨿽襄陽鴈汊曽不崇朝也不誠焉則有隧而相見死而不相服者夫民亦從心誠求之則爾瘝予恫爾傷予慼凡以惠無告威弗弱弭囏卹患無幽枉弗燭也茍無誠求之心則所欲勿聚所惡必施嘆息愁恨在彼而我無與焉嗚呼公乎其庶幾有聞於此乎公之先居汾之孝義自公之八世祖彥從五季時爲濮州刺史因家於濮至公之髙祖堯言舉慶曆二年進士爲熈寧禦史知雜以論新法不合謝事徙居江陵由是爲江陵右族曽祖璵仕至通直郎累贈金紫光祿大夫祖昕仕至中奉大夫累贈正議大夫考康年仕至朝請郎累贈太中大夫公四嵗以祖父任補登仕郎淳熈十六年以銓中選調監戶部利州大軍倉父卒不行再調澧州司戶參軍嫡母卒又不行亡何庶祖母趙恭人卒以祿不逮養倦於仕進從朱文公陸文安公受學有勸之仕者又調監雅州名山縣茶場再轉爲郪縣丞以舉主開陞攺官知鄂州蒲圻縣通判鄂州主管臺州崇道觀丁王安人憂服除通判沔州知隆慶府蓬州以言者罷貶秩二等起家知逹州積官至朝奉大夫公資孝謹而臨事有大慮其修之家行之官率多可紀旣見於別公所爲銘志予不復贅獨摘其爲人所難能者而表諸墓

鶴山集卷七十九

欽定四庫全書

鶴山集卷八十

宋魏了翁撰墓志銘

果州流谿縣令通直郎致仕宋君墓志銘

某少聞諸父兄曰吾鄕蒲江其俗質實而近本以除塾館士教子務學競相標尙髙魏氏所館多賢屈指姓名尢稱彭山二宋君某避席請曰其略可得聞歟曰元發名蘊紹庭名希祖元發未冠卽有聲鄕曲經史百家觸手成編爲文尙體制恥華靡裏父師折軰行與交父久客梁洋元發奉母持家訓諸弟人不知其爲貧紹興二十九年朝廷以四科取士元發在選乾道四年與季弟元璧及從遊者又聮與賔貢淳熈五年與紹庭及前東闗令華祖皆元發從父弟也同舉進士其後元發終流谿令紹庭終石泉軍教授士論惜之其教曷以曰使人精講力踐不専以語言文字爲利祿計流谿君又嘗館於同郡之揚崇慶之成得其師法者後多可稱予時聞而識之流谿君卒之年而予始仕不及與君接也嘉定十二年五月庚申君之二子少章秉國以治命君於彭山縣鼎鼻鄕安東裏考君之墓側裒萃行實將求銘於予會少章卽世厥十年秉國造廷待問道荊州以書扺靖曰先君之也緩不肖孤無辭於罸必子之諸父羣從也知先君者墓道之銘故惟子請儻有以自贖予追感前聞不復以晚陋辭宋氏系出微子爲京兆大姓隋末有諱逺以直諌謫隆山則今眉之彭山也墓在縣北十里子孫散處於蜀而彭山之名數日蕃別爲五院五院之後曰爲善贈中散大夫則君之五世祖也始卜居縣之西郊曰翠微莊四子仲曰嶽舉進士官朝散大夫祕書丞紹聖中安章用事以臺官薦之固辭知嘉州未滿秩致其事裏居自中散後世舉進士翠微宋氏由是爲眉之聞家曽大父周士宣教郎成都府郫縣丞大父亙古父煇以恩授迪功郎致仕妣楊氏封孺人生三子君爲長逮事大父左右無違君以迪功郎主應靈縣簿祖考妣猶在殯君食息弗置將謁告歸營宅兆迪功曰是能養志矣𨿽然家事也苐居吾歸視其成凡親所欲爲率先意成之縣仰給鬻井民有逋課莫能償君攝令問故則曰井堙已久徒系我於此故積負益多君縱遣聽自爲約皆如期畢輸民有怙貲數犯法君至亦以果嘗試君笑卻之由是無敢一毫恣肆迪功卒解去服除遷射洪縣簿以才選攝戶曹兼僉防前後守勾龍公佃朱公時【闕】異席咨之邑有錄民男女於神祠曰舎身君白刑獄使者厲其禁逾年攺差不報攺赤水縣簿司農卿楊公經與君同居鄕學同舎時爲川秦茶馬使視君謁入愀然曰如吾元發而官不遂朋友之責也卽以上諸朝於是三仕爲簿正前後薦書皆不請而獲陞從政郎調果州流谿縣令未上戶部郎官馮公震武總蜀計以同年進士招君爲屬君條蜀利病其一曰今疆塲不警而徼賞絹者科斂如故此何爲者耶馮公感其言節末用定經費嵗免絹三之二果之諸邑舊無經界民並緣貿易爲姦流谿負錢帛萬計而業亡稅存者無以輸君計論發擿宿逋盡入貧者得釋俗嚚於訟取其險健者折之部使者戒諸縣毋以役人入鄕督賦倚之保正小不應程輙笞掠君聽令以庸代役常平司委君發廩捄荒郡欲以七分糶而三分賑君反而行之郡弗能詰嘗以酺羨爲縣創譙樓或請刻石紀之君謝曰吾職當爾也去官中道感疾眀年病致其仕而卒實慶元六年三月丙寅年六十有五尋轉通直郎配劉夫人朝請大夫諱髙之孫石泉軍錄參諱況之季女家世宦逹閒家謹儉上怡下順後君一年八月癸夘卒合於君之兆視夫爵當封孺人二子長卽少章次秉國舉紹定三年進士授迪功郎三女長適楊行之次程文仲季侯森皆業儒適程與侯者皆卒孫男五人曽來申之曽顯坤之曽賢孫女四人外孫男女九人君襮嚴而裏夷家儉素而賙卹弗吝常曰士非無賄之患不能行其志之憂臨終戒二子曰吾自防立學不妄語不欺暗教人子如己子理官事如家事𨿽憂患困躓然所爲無不可語人者一夕之枕晏如也以是遺汝曹勉之哉遺文有論語略解二十卷尙書講議五十卷膴仕編十卷翠微編以親友酬唱合八卷藏於家銘曰

一心存存萬善攸集豈惟子孫賴之使國人弟子咸有所矜式宋氏之祀其永永無極

朝散郎知宜州董君墓志銘

君諱道隆字徳從董氏其先濮之雷澤人自建炎南渡徙常徳府曽大父植皇奉議郎開封府刑曹累贈正奉大夫大父補之皇朝議大夫荊湖北路提舉常平茶鹽公事累贈宣奉大夫父臨皇朝請郎通判池州贈中奉大夫妣錢氏封安人贈令人君以冡適任爲迪功郎玆利縣主簿丁庶母王氏憂不行服除調永州司戶辟差公安縣主簿攺湖北京西宣撫司四川宣諭司皆準備差遣珍州司法參軍潼川府路常平司幹辦公事潯州推官知建始縣攺霍丘江淮制置司幹辦公事知南海縣攺平樂通判融州知宜州君才資頴拔神無滯用自補吏未上湖北旱澇部使者傅公伯成卽以攝丞華容任一道賑濟之責廩饑槥死藥疾貸貧賴以全活者眾傅公總湖廣餉事仍寘君幕府命按行邊徼時柄臣方開邊趨和者立致通顯君自襄漢反命條兵間事甚悉因奏記傅公力陳兵端不可妄開和議不可輕廢傅具以白諸柄臣侍禦史鄧友龍劾免傅官吳公獵詹公體仁代之皆倚君爲助吳公安撫湖北宣撫京湖宣諭四川又挈與俱潛江有基城義勇三千爲亂縣令方審父子遇害君往攝事戮其渠率而撫其餘民用按堵自開禧二年冬我師僨於神馬坡又殲於臥虎谷金薄我隨郢環我襄安踐我荊復人情震懼君飛書走檄捷如風雨逋卒流民剽吏禦人於四郊而二圍涉春未解君招集不下萬眾不惟威令復振盜亦濳弭吳曦以蜀叛君請扼歸峽以待王師金州都統制彭輅來歸人情恟恟君測其無他單騎出迎卒爲我用從吳公入蜀感激知遇劬躬朝夕乃以宣撫制置二司議不合知珍州郭槐劾君離次考任舉將皆格不行輒攺君之潯諸臺惜其才委攝潯貴二雕郡撫養賙給散鬻鹽貨戶口視昔阜蕃旣而西融桑江蠻猺嘯聚勢張甚守得罪去君又攝融未旬日羣防徙避邕筦以馬政壞經略趙公崇憲又假君機宜文字攝邕羅殿自杞二國聞之效牽惟恪於是舉將再及格嘉定九年班見攺通直郎自擇鄙小縣期自韜斂未至建始江淮制置使李公玨復以書招之君惟邊遽若此義不當辭盡室以東霍丘焚蕩之餘披艸萊立民社蓋嘉定十一年之冬也楚州俄易守忠義軍反側君單騎往與守相會議有南渡門石珪之變挽軍帥翟朝宗以下登城守備山東首領往來窺覘猶豫不敢逞君亟遣使臣防謙趙洪諭之珪等受命而盟使復其所會處遣侯摯擁重兵迫漣水或慮忠義人爲之表裏君以成略授之皆北向爭死敵凡再捷人情乃安亡何敵又舉國大入犯宣化流民爭濟江面繹騷制帥復以屬君治戰艦分甲卒眀諜候布旗鼓夜遣使臣王文等盡驅滁河之舟大小三千餘盡列南岸以伐敵謀城中士民咸服其敏會制帥以母憂免官君亦隨去不復以聞至南海僅兩月諸臺辟循倅未報諫官張次賢以宿隙論罷廣西路經略胡君槻惜其才復以平樂畱之且俾攝邕州守貳檢防馬政之羣蠻恱服繇是臺梱聮牘攺辟通判融州仍攝邕筦猺防黃炤黃南卿掠省丁轉鬻於交趾橫山砦民日受其困而有司莫敢孰何君與刑獄使者錢宏祖調洞丁立硬砦禽南卿戮於市炤聞之飲藥死左右二江溪洞自是寧謐二江提舉砦官俸給素仰溪洞率爲所脇制君請於經略司撥鹽下州糶鬻以廩之公私咸利焉宣州餓莩滿野君至發私財匄糴於鄰郡民賴以濟諸蠻納戈請降有言於朝廷召赴行在旣解印綬乃有沮前命者君旣出境諸洞猺結連賓邕酋長犯栁象朝廷憂之熟念無以易君卽令再任諸猺速引去宻遣邕州洞官古蘭知縣黃至大以兵襲之俘馘甚眾郡計匱乏又傾私帑以犒勇士且保任以聞未報六月丙寅卒於郡年五十有四嗚呼才非易得而亦非果無也古人儲才以擬用匪惟緩急賴之棫朴丰芑嵩髙烝民往往爲數世之仁乃自世降俗薄無事則摧折棄置俾不逹有事則湔祓扶持惟恐後士惟知國爾公爾緩而棄急而求一人譽而召一人毀而去士不以是戚欣也徒示人不廣且俾中外聞之得以淺深虛實我焉初余以館職補郡道荊及歸蜀吳公以宣撫置司參議官見招至再皆辭不就然前後各爲數旬畱因得徧閱吳公賔客精眀彊濟絕出儕等如君者固心期之然而才者名之府忌之招固疑君之老於行也卒之一僨一起以終其身君取聶氏故同知樞宻院昌之孫女封安人前君四年卒子男二人長衡年二十以卒次嗣孫女適從事郎僉書象州判官郭起宗起宗挈其孤防輤還裏以其年十二月桃源縣之僊洞鄕社靑村合於聶氏墓起宗繼爲靖州理曹會余遷靖起宗慨然曰公吾舅之所善也銘不可以他屬乃爲之銘曰

山木自焚雉文故翳材累則然義命有制僨興靡常世塗自隘於君何加坎止流逝武陵之原山環水汭我銘章之尙谷來裔

華容縣丞奉議郎致仕沈公墓志銘

故奉議郎致仕沈君諱連字少逸以寶慶二年四月庚子卒年五十有八其孤奉遺令卜分寧縣仁義鄕古城之原以眀年甲申窆而介張忠獻公諸孫以君伯氏沔所書壙記全州文學黃夢雷所狀行實求銘於余維君系出吳興徙豫章之分寧曽大父元大父世瑛父彥珙妣鄭氏嘉定二年舉進士三年大理卿張【闕】曽爲國信使辟君爲屬還循從事郎調太平州司戶參軍未上丁母憂免防調靜江府司法參軍京西路提刑司檢法官兼幹辦公事以勞累遷至承直郎調嶽州華容縣丞未上致其仕轉奉議郎君姿稟端粹早有庠校聲大理沒於使事君諏經司律動合軌程館伴使驚異曰南朝士大夫精練若此試吏爲法官每以所上成案識諸防而書其上曰日監在玆其審克之以是用法平恕民無稱寃郡計仰鬻鹽以給吏往往抑配齊民君禁防吏姦視鹽多寡爲價髙下不限以常直民樂爲市而無損於公嵗入視前增倍常平倉前後以緘鐍相授受詰之吏曰是腐不可校故未嘗孰何之君請閱實其數以新易陳會郡貳楊炎正亦主其議人頗難之君白於郡曰帑廩皆官物也以帑羨補廩闕其誰曰不可守莫能移官吏賴以免詔攝舉事延左右生論說無時嵗餘百廢具舉學廩用增或告以舊例當獻於郡公曰是朝廷所以養士而可獻乎乃以修大成殿刑獄使者方孚若信孺聞而善之爲助財用焉蠻防古縣焚掠生聚經略司命君撫定受命不辭訖事爲圖其所當備某事當更帥長大恱眀年再遣臨桂簿正李閎祖問民疾苦民指君昔所經理曰是皆可久願守之毋失京西刑獄司治襄陽以邊防移漢柬且兼領郡事尋又還襄寮屬惟君一人往來勞勩會寇薄襄城君入禆幕議出厲將士咸中機會制置使趙彥仁方亦移治襄君修十事以獻趙稱之不容口由是與參謀議嵗時犒士亦惟君屬秩滿薦書闕下當路者欲畱之君辭去曰柰何以己妨人有宅在豫章城中因徙居焉華容丞當上卽掛衣冠不復出矣平生事親從兄交友睦族皆盡其分取葉氏先二十一年卒繼馮氏男子二人曰【闕】曰榮發俱世其業榮發嘗與鄕舉女子子二人長適夔州司理同郡宋槻次適貢士廣漢張必大皆相閥也孫男二人光述進孫女二人余蜀人也不及與君接按狀所云仕桂日嘗以守法爲楊子直所知以補常平之乏爲崔正子所善二公端人也所取宜可信其後在襄趙彥仁才之旣去又以書來之去就遲速之節始終可觀是宜銘銘曰

莫樂無求莫榮無媿寧羸厥躬永壽爾嗣

孫武義墓志銘

嘉泰末某爲武學博士福唐孫從之應龍以舎選奏名後二十年某待罪史臣從之以守敍州還奏事闕下過余泣而言曰嗚呼尙忍言之先君以慶元二年春二月棄諸孤應龍貧且賤故緩嘉定元年卜寧徳縣之孝灣惟丙食厥【闕】月【闕】我先君以妣鄭氏祔又未有以識諸竁也應龍不佞階緣科第洊領州符又累被兩朝追命今先君爲武義郎妣孺人將以命書告廟而墓門之石若有待然重惟昔者古庠之席應龍幸有位焉則以是累子不爲無詞余每惟積善之有慶非曰爲某事則有某報也方寸之動已所獨知而見乎動乎四體顯然其不可揜況其子孫固一气之感者乎余不及與君接而知從之已久嗚呼余曷敢不銘按孫氏系出江表其居福之烏石山下者故光之固始遷也後又徙長溪之西鄕五代時割西鄕以西爲寧徳縣故君所居號寧徳之寛嶺曽大父勸大父藏皆不仕父舉取某氏生三子男君爲長諱景玉字公輔資醇重接物敬以嚴旁通陰陽地理書客有所欵扣語絡繹不窮閩土狹而民稠浮屠氏嵗所入厚於齊民民勤瘁節縮僅僅給伏臘而浮屠利田宅美衣食故中人以下之產爲子孫計往往逃儒歸釋君習其俗而從焉日積月累生理用饒營室廬卜宅兆凡以承寧考志者靡不殫竭尢惡聞訟獄冢子遊學未返有彊盜入室君熟視聽其自去旣瞷知其人亦不以干有司其遵禮循分大扺若此年七十有四以卒鄭氏同郡永福人以勤儉相夫子年若干前君卒子男四人長世長次某次應龍今積官至武節郎新差知靖州季某與仲俱學浮屠孫男七人女四人曽孫男女一人銘曰

乃基乃捄乃有闔廬匪菑匪畬匪其貯儲天之胙善至宻不疏式谷後人永念拮據

孫和卿墓志

余遷靖之眀年閩人孫君遇從其族父來爲守博志而彊善以余之進之也從容語及其大父事泣數行下且曰將有請焉而未之敢余曰何傷乎亦孝子慈孫之情也眀年以其父坦之所書事狀謁志則君以靖康元年生以嘉泰四年六月丙午卒且地相去世相後若此況如余之獨學寡聞安足以知君乃卽其狀而敍之曰孫君和卿諱調系出江表世居光之固始唐末從福之烏石山歷數世散處長溪縣大畱村數世又徙龍坡曽大父某大父某皆不仕父某號栢巖居士母葉氏君少有異質長通經子百家之書長溪自唐神龍元年薛令之初舉進士士知鄕學國朝中興初眉山師彥立古時號義門先生講授於縣之十里曰赤岸一方士習爲之丕變迨君講授邑中發眀經術砥礪名行時亦號龍坡先生閩俗喜爲浮屠君務以攘異端正人心爲己任縣令下車必首咨訪蓋館於校官者垂四十年前後著錄之生不下千人由是文物彬彬輩出與義門分曺焉恥爲世俗輭媚語故試有司率不合堂之東扁曰寄隱堂聚書千卷藏修息遊其間舉世之所謂可恱者一無以動其心焉嗚呼自屬民之法廢閭塾不修民無父師少師之教於是乃有鄕黨自好者合國人子弟而私淑之譬如大玉孚尹𨿽不幸不以鎭天府祼淸廟然含英蓄華輝潤一方所及不旣多矣乎裒其遺文得易解書解詩口義各五十卷左氏春秋事類二十卷冊府一百卷龍坡文集十六卷子男二人坦夫甫早卒女子子二人長適郭徳彰再適黃復次適進士林駿曽孫男一人坦夫將以某年某月某日君於某所以陳氏配是爲志

歸州推官承奉郎致仕張君墓志銘

君諱宇宗字巖夫系出東漢平子其後南徙居廣信郡子孫散入閩嶺五代初唐州長史又追贈補闕生五子長保寅次靄官至左司員外郎今居於崇安縣之白石山前者皆保寅之裔曽大父徳運行成名立學者稱爲白石先生語在建安郡乘大父稟不仕父璋以累舉恩得官初尉池之石埭轉丞邵武攺建寧循從事郎卽所居官致其事攺承奉郎母髙氏同縣將村人故武經大夫某之女繼母江氏建陽北樂人故通判某州杞之女君刻志勵行尢善事繼母未冠舉於鄕遊朱文公先生之門得爲學之要聳善扶誼厚親睦鄰邦人愛重之紹熈五年有盜焚掠裏閈由西而東及君之鄕境而返後五年復作自東而西亦及境而返咸曰此善人也謹毋犯鄕鄰旣賴以免乃因人情倡爲義甲一家有警則甲眾畢集盜以屏息光宗踐祚君以累舉恩授官時朱文公以忤權貴人免官君率僚友送諸武夷會於精舎君語及時事感憤激烈文公喟然曰巖夫眞可與語爲張飲盡歡書樂府一闋命同志歌之且題名以識嵗月今石刻猶存初調江州湖口尉屬開禧北徵縣當孔道師費百出君董餉役檢吏姦民以不擾授歸州推官當上卽追惟考志亦致其事攺承務郎後二十年今上嗣位以恩轉承奉郎自號玉峯逸老恬於寵利無聲色之奉家事授之二子惟詩書自娛樂道人之善而略其過建丰爲富沙之名鄕君刑善於里人尊哲乂禮名勝振貧乏字防孤而一門之內父慈子孝兄友弟恭故仁遜之風興焉以寶慶三年四月壬辰卒十月己酉於崇安縣仁義鄕嵐頭蘆山之下其子壻江淑文狀其行求文以識諸竁余惟士之進退去就亦惟反諸心而慊考諸義而協所謂七十而致仕者特約爲之制耳若樂行憂違翔集色舉固不是之計也夫使載髙位食厚祿則大將行其道次將行其言非容容爲祿仕計也猶未免乎祿仕也則辭尊而居卑辭富而居貧免死而已矣若上焉不能以有行也下焉不出於爲貧也禮際未善也陳力不能也有一於是而托尊富以爲祿仕假民社以自丰殖其於義也何居有如張君老不待年令徳表裏純名始終吾故喜聞而樂書之取同縣胡氏文定公之族也生二男子椿年南劍州將樂縣主簿樗年與鄕舉女二人江淑文卽長壻也今爲承議郎知靖州永平縣擢通判靖州次適昭武黃順之故儒林郎總領湖廣京西財賦所幹辦公事孫男五人時燀時煇時焯時燂時燡孫女四人長適江維寧次適江鐩舉寶慶二年進士第調撫州宜黃縣尉卽叔文之冡子也余未嫁外孫男子六人曽孫男女二人銘曰

物競而獨止人涉而卬不精蘊而神內守志彊而气亦至二十年閒退之味八十三康寜之嵗與其徇物以防已嘆老而嗟卑也

處士黃君墓志銘

黃氏自金華徙分寧至光祿卿中裏生五子其三爲湜大理丞庶之父太史庭堅之大父也四曰淳淳爲太常少卿則【闕】縣丞康之父紡之大父也紡兄弟十有二人是時族人有侍禦史某家於荊紡往從之尋又遊學於長沙愛郴陽山水徙名數焉肄業於學官之遊藝齋講學不怠邑人有爲長沙令曹某詣郡舎於學官之側夜聞誦書聲翌日從學掾得其姓名進而問其世遂以子妻之而館焉卽今郎官裏上應坊也生五子三曰中臣中臣生彥眀取王氏生四子君爲第三諱師南字鯁卿取何君某之女何君通判某州君就試轉運司而州教授適司校此宻以私居諗君君曰人稟命有定分辭焉何守廉州州壻以受賕下吏使人訹君曰茍得免請以一斗珠爲報君曰此言奚爲至我且事在有司吾得而知乎又辭焉其學務以謹獨畏知不爲利祿計年幾四十始舉於廣西路轉運司旣試春官不利遂棄去築室於所居桂坡之麓辟塾延師以學諸子琴書滿室賔客盈門浩然將終身焉慶元三年終於正寢享年七十有三越五年何氏卒享年七十有八君於耒陽縣平陵鄕馬王嶺尋歸於縣之桃源大父墓之側而何氏祔於峽村祖妣王氏墓之東男子四人長瑰早世次珍以鄕舉該特恩今爲靖州軍事判官次璵次璲女二人長適陳康年次適李多聞爲郁林州司戶參軍孫男五人汝諧汝說汝止汝遜汝礪孫女三人長適陳康年之子天奇次適向文簡七世孫汝振次適賀汝楫今主零陵簿外孫男女五人先是余舉進士始識珍都城後二十年相與道舊故珍然以先墓未銘爲請乃爲敍而銘曰

𨿽誘弗遷𨿽訹弗挻老壯而窮堅以終其年式谷後人勿替有延

從義郎胡君墓志銘

紹定攺元之冬餘放靖未還金華胡潛介其婦翁通判靖州邵伯方笥以書來曰潛不天以禍吾父寶慶三年九月己亥棄諸孤紹定二年三月乙酉旣卽金華縣之從善鄕上髙原焉墓道之銘莫夫子若而潛也無以自進於門墻儻因其舅以及其甥諸孤之幸亦雲從也試摭其狀胡氏自安定先生世居海陵後徙婺之金華宣和間淸溪防起剽掠鄕邑五世祖友聞戰死合於淸塘遵古制以昭穆今稱胡家大墓山陰陸務觀遊嘗爲之銘君距大墓三世諱大異字同之少自克厲冀大厥紹儒科不逹勉就右選初調寧國府旌徳酒官部使者見知委攝縣事訟淸政平監行在激賞西庫會遣使金國君以才選爲介訖事詔增一秩再調臺州兵馬監押秩滿堂授提舉邕州右江兵馬母卒不行服闋授行在侍衛步軍司醫藥飯食俄寢疾以歿君爲人沈毅而寛眀橋梁隄築之事凡以利人無不爲也婺多富人里正長募役吏舞文爲姦利君捐田爲義役倡規畫井然嘉定十六年詔修復經界是田幾廢君力持之又賴郡侯相與共守厪厪勿失余每惟王制旣壞民散而無所繋仁鄙壽夭貧富彊弱爲吏者弗及問也甚則有罔而奪之者矣幸而一鄕一閭猶有忠信誠慤之人聳善扶誼以維持保受之義則毋問其所及之廣狹人而術斯也不有裨於政教乎嗚呼君之銘也余曷敢曰不可君享年六十官至從義郎取範氏文正公七世孫也三子男潛渭漸三孫男似儋圓二女子嫁承信郎新監潭州南嶽廟趙希【闕】文林郎新池州司法參軍趙與珀銘曰

匪仕之榮而志之施匪譽之要而義之爲匪銘之羙尙嗣人之詒

於夫人墓志銘

始余官冑庠天臺張子益先之來爲博士弟子員闕二十有三年予遷靖又三年而子益來爲州教授從容語及家事蹙然曰吾婦氏將有謁焉而未之敢予薄而問之予與子益友也子益有骨肉之愛而予得恝然乎則辟席而進曰予外姑卒於開禧二年二月辛未今嵗再終矣史巫紛若實操封竁之柄迨紹定元年十二月庚申始克窆於翠巖樓谿余氏先塋之西原予也學先王之道疑不以簡防緩爲可婦之兄曰余由將以銘請而吾弗敢致也子其許我乎使誦其事則由之父防所爲事狀也其略曰吾妻於氏世爲臺之黃巖人父進武校尉光時祖父然曽祖父齡吾妻防莊重孝謹校尉死母胡氏有心疾侍膳藥潄浣左右無違旣歸余氏則以所事母事舅姑敬共夙夜承事賔祭防先君子樂爲善客至無畱門吾妻先意議酒食有友調官乏資思贍之不能吾妻出奩中金以告裏之黃氏有二女孤貧無依先君字而嫁之則又助之凡此類弗可勝數予喟然曰是𨿽婦徳之常亦人所難能也姑止是爲子志之子益曰抑吾姑之善也不寧維是吾聞諸婦曰吾母承寧族姻容禮娣姒綏禦妾妮燠休貧弱一門之內盎然似春而自律至嚴每誦古人夜行以燭之語未嘗越足禮法予曰子益之言宜信而予也罪放之餘也𨿽然予曷敢不銘銘曰

母良其子舅順其婦夫眞其配子慈其母壻義其姑我銘其墓

鶴山集卷八十

欽定四庫全書

鶴山集卷八十一

宋魏了翁撰墓志銘

贈奉直大夫丁公墓志銘

寶慶元年秋軍器監丁黼文伯過史臣魏某言曰黼不天吾父奉直府君以慶元二年月日棄諸孤於某年之某月日葬於石埭縣舒溪之南曰鸑溪黼𨿽貧凡以致其誠信於親者旣不敢不勉惟未有以銘吾竁也敢以前達州王侯東所次行狀將子是屬某曰墓必有銘漢魏之末造也文伯方以正學直道爲時聞人玆其顯敭不已多乎而必銘之云𨿽然余定交於文伯旣二十年知其世爲詳余曷敢不銘公諱泰亨字巖老丁氏故梁人自漢將軍寛以易授同郡碭田王孫碭沛相近其後徙沛公之曾大父洪贈訓武郎大父執中武徳郎溫處衢婺四州都巡檢使父逑徐州鄕貢進士公生四年而遇靖康之變江淮盜起馬吉等剽掠之靑陽石埭武徳以嘗中材武科入仕與討方臘有功遂以選差靑陽之武尉督捕羣盜未幾金入汴迫徐貢士攜家由淸河趨淮陰以達於靑陽丁於沛爲右族自經亂離南來者僅兩院武徳其一也武徳往來石埭經理平冦愛其山水淸麗因托居焉傳至貢士猶夢寐故疆之歸故流移再世未嘗治產業也公幼而明悟日記二千言時版本文字尙少經傳史漢書皆日抄夜誦漢晉以來詩文亦手自編萃善古文於詩尢長以餘力爲舉子業率先諸子鳴逺近爭辟塾延之其後疾不能出者十年皆負笈踵門諸從子亦従受業黼時年十四已知爲學之要會永嘉徐子宜爲郡教授公慨然挈往從之徐雅敬公畱與共學參授後進而訓黼以語孟中庸大學黼幼從公誦言觀行漸漬已久至是一聞義理之誘气竦神悟卒爲成材公資稟勁直務質不蘄人知不輕爲然諾在貢士侍側色莊而气怡貢士卒號毀骨立事母臧夫人晨興候戶外昏定率至夜分夫人自過江痛家族流離不肉食公食輒不懌有嘉疏旨蓄必問奉夫人已否夫人年八十二而卒公老猶致毀與二弟處極其和孺嗚呼公之學其亦異乎世之所謂學者矣享年七十有四元配章氏繼室孫氏前後凡五男六女長男輝次耀次某爲叔父某後次黼次黻輝耀某黻尋卒黼今以朝請大夫爲軍器監六女各得所歸孫男四人鑄鎰未仕鎬以軍器任爲將仕郎鎔從事郎紹興府司理參軍孫女五人曾孫男女四人銘曰

徐沛之間鄒魯所鄰質實近本故家典刑公生不辰逢世孔塡風气之感則厚且純衝約自持碩蹇亨屯柬周之思西方美人允毅丁公則我思存

承議郎通判敍州李君墓志銘

余自防於成都杜氏道雙流必李氏乎館李則余之妻之舅也其曾大父文顯大父庾爲裏善人父大年承議郎致仕累贈中散大夫娶同郡勾氏贈令人中散有六子長嘉謀爲宗正丞世號息齋先生與仲氏嘉猷同舉乾道二年進士其第五曰嘉量是爲君君生之三月而喪母中散念之以屬宗正教焉宗正博通經子百氏而深於易晚得專气致柔之說以陰符參同博考精玩篤信不懈君親聞其說而好焉余嘗與之語𨿽不盡合迨嘉定十五年春餘將造朝過君於裏捨君曰吾嘗爲子誦所聞子不吾與余以求諸易盈天地間致用之要無越乎坎離而大較則體性相須精神互足體不立則性無以行精不蘊則神無以發余心異之因相與推明本始究極分際勉之以聖賢之正相語移日不能休以是始信君之所蓄者厚而世不能以盡知之也十七年冬君之子防宗忽以書抵余於京曰先君以四月日啟手足於遂不肖孤無以顯敭厥考今葬有日敢以識墓爲請嗚呼其信然邪將俟後期以追前語而忍銘君之墓也君字平仲資醇實不事華飾宗正爲淳煕朝士舊聞遺獻尙多接識而君得周旋其間況以尙書郎勾公昌泰爲之舅劉文節公光祖爲姊之夫聞見燻濡趨向端正會科舉不利以宗正任爲迪功郎監嘉定府酒務遂寧府司法潼川府通泉縣令主管夔州路安撫司機宜文字用舉主攺宣教郎知漢州綿竹縣通判遂寧府敍州始爲掾於遂議法平恕遂有米粟之徵貴輸贏餘而不察其沽濫君請覈沽濫而罷贏餘兵民兩利焉明年當輸民詣郡願得李司法董其事有爲逺官死不能歸者爲經理其喪二女亦各有適通泉揵江嵗靡公私之力而民廩廩不適居君躬任其勞築事堅久至於今稱之緜竹邑大賦繁吏緣爲姦比豪猾而愚善良君請覈登載授券劑皆無過一日厥明以方楬之凡已輸而未獲券者使告焉或疑其不可繼公去之日視始至逾篤以是民無橫賦官有餘蓄學校橋梁之政皆以次舉行最後在遂寧更歷旣多裁決滋敏前後漕使者皆俾攝屬君以郡事辭不許迨轉丞敍南喜曰此吾兄所嘗憇茇也會以職事之普道暍歸而得疾屬纊之日尙區畫官事家政如平生年六十有五君爲吏三十年居室衣食不替儒素與人交平實而可久所居官皆以職事見知其長固也而吳徳夫獵崔正子與之未有雅素爭先辟舉楊恭惠公鎭蜀徑上其姓名迨選部關移乃克知之其恬於榮利大抵若此元配唐氏繼室尹氏皆贈孺人子男二人長巽宗次炳宗以後宗正女適迪功郎利州昭化縣尉家寅翁孫男一人思問孫女二人外孫男女四人葬以寶慶二年某月某日墓在新津縣會同鄕艮山之原祔宗正墓右從治命也銘曰

居焉而煕熈出焉而怡怡脫略於姑可已而黽勉於所當爲其晚而有得於已也蓋有人所不及知不知奚傷視此銘詞

安人史氏墓志銘

寶慶元年冬予得罪南遷明年春行至九江友人家朝南被命造朝其夏賜對便殿擢主軍器監簿秋以喪弟求去遷丞請益力又明年春差知隆慶府尋攺簡州予時待放未返朝南道荊州狀其母之行馳書抵靖乞文以識諸竁蓋朝南自先朝賜召今上申詔趣發及是西還凡閱四載而立朝僅十月餘謂朝南秉誼據正不虧其體不辱其身所以成其親者大矣而奚以文爲𨿽然朝南之請也廑余懼夫文之不足以發也余曷敢不可朝南之狀曰吾母史氏諱稷字虞卿隋柱國太平公萬歲之後曾大父鄕貢進士慥大父振父允諧妣楊氏母年二十歸我先君不幸三十而沒淳煕八年六月乙夘也大酉兄弟五人女爲長一日大母蘇夫人問曰能記而母乎淚棲睫莫能對長者曰母姿閒靚不事膏沐兒所能記僅此耳大母曰汝曾大父運幹府君方嚴家人不見其言笑媼禦嘗進葛衣不愜而母先意攺爲運幹喜與士接而母竭力酒羞𨿽服用可輟也汝之曾大母而母之族也運幹念外氏飄零嘗問其世墓而母自是嵗一展省如運幹臨之吾母程夫人以禮法持家子婦奔走承意惟恐失之見而母必爲之康色歲時慶賀奉儀物以獻如弗勝而精巧絕人其事吾舅吾母若是事我可知吾不能悉數也昔者我疾而母朝夕臥內膝行進藥久而疾間膝有瘢焉吾識之今弗忘語已顧女兄曰婦道不當如是乎而母師也及大酉齠齔粗省事每侍先君常曰吾大父年八秩寢食必我俱訓言娓娓而母時起躬奉溫凊敬事不怠大父憐之曰天何以報此婦也汝生三秊大父卒猶謂而母曰爾事我善報其在是夫先君言之於邑曰使而母不孤吾大父之望是在汝已先君嘗挈大酉過舅氏見者輒泣下曰而何以報而母乎自歸夫氏事重親拊而兄弟至忘其身之疾嵗時來寧尙嫁時衣也人謂弗堪而母無幾微見於言面則又人所甚難而何以報而母乎嗚呼大酉尙忍言之賴吾母之澤嘉泰三年齒一名於進士籍母之歿逾二十年男女婚嫁之事僅畢末有以葬也開禧俶擾從三嵎陳勤節公咸出入戎馬間轍不及息僥幸陞朝則姑待之又庶幾澤及吾母也嘉定八年大酉試邑成都上祀明堂吾母贈孺人將以命書之副告而卜葬焉未及滿戍而先君棄諸孤矣徒跣行營於靑神縣之長泉曰紹遠鄕母所居裏也命惟某山食問逺日惟十二年四月癸酉食是兆蓋考志也孰知遂與吾母偕葬乎除考喪之明年南海崔公與之帥蜀以大酉長幕府未幾薦士復先焉大酉敬共夙夜不敢墜厥紹今幸有以歸見先墓昔者吾父之葬劉文節公旣爲銘之子之知我不後劉公幸有以紓吾哀也某自孤露以來見人之思親則惕然以傷不自知身之罹此咎也讀國風至凱風陟岵河廣讀小雅至小弁蓼莪輒廢捲每謂彼以勞苦廢養以讒毀見逐皆親在而子一旦攜離之暫耳其詞已悲傷不自聊若此一日讀韓文公哭兄子文至不省所怙惟兄嫂是依嫂指愈父子言曰韓氏兩世惟此而已兄子尙幼不復省記愈𨿽能記不知其言之悲某爲之涕下不能止嗚呼未知情於文生文於情生而涕何從出乎顧我復我出入腹我今乃至眉目間略不及訾省僅従其大母若考聞一二言行以求銘然則朝南之請也余寧能恝然乎乃不果辭朝南之考君某以封承事郎卒今贈朝請郎母以贈孺人葬今贈安人三女長未笄而卒次嫁張子辰次孫景舒嘗貢於鄕二子長卽大酉今朝請郎知簡州次震已嘗與鄕舉以父命後族父不幸死矣子之季曰丙仲女之季嫁蘇烝則繼母今程安人出也內外孫曾十餘人銘曰

望秋而變衰旣去先時方春戢暉孰阸而摧祭以大夫之牲斂以內子之衣人謂母榮孰知子悲

太孺人吳氏墓志銘

寶慶元年餘待罪太史氏粵人孫之宏與余雅相善也一日泣而謂曰之宏不天夙喪我先君吾母撫諸孤凡二十有四年而又棄之厥旣得卜祔於吾父之兆而未有以銘也敢惟子也請余曰子善自飭以成其身玆其爲銘大矣曰是敢不勉𨿽然之宏之窮毒人有不及知者我先君之五世自山陰徙余姚皆力穡自給伯父早卒大父修職某大母胡夫人年浸髙先君獨任家事褚無私藏吾母承順其志𨿽餘財巾幣恬不訾省得故衣敗絮亦與冢婦陸氏尺裂而均之訖先君之世聚居雝睦無間言先君肆力於學州薦其名益從師友講肄兀兀窮晨夜或尋師他州動涉旬嵗吾母服勞饋事不以累先君君性素剛毋問戚疏必覘其所趣而進退之吾母務爲涵覆承寧族婣賙防鄕黨人人交相得也之宏兄弟年少長又俾負笈千里以赴師友之防多一時知名士課督諸孫察其少進則喜見詞色不靡衣食不事遊觀不溺佛老惟致嚴於宗室之奉嵗時夙興行事子婦若孫咸在翼翼如也之宏舉進士試吏爲某官薄祿不足養也吾母處之裕如聞楚撲聲則曰焉事此聞得其情以告則懌晚嵗聽聰視明徳性裕未嘗有厲聲疾呼會水心先生葉正則葬有日之宏往會吾母曰其已事卽反四月之吉起盥洗簮珥家人咸集忽指頭何岑岑若是肘扶就枕已不起哀哉之宏猶未反室終天之恨九殞莫贖脫又無以銘之於吾心獨無恨乎余瞿然謝曰如子之言子之先君子上順父母旁睦兄弟下宜子孫則先夫人棐承之力是烏可以無紀周公之詩曰妻子好合如鼓瑟琴兄弟旣翕和樂且湛宜爾室家樂爾妻孥孔子大之曰父母其順矣乎夫道行於家而妻子好合此刑善之著也則兄弟以和室家以宜子孫以樂順親之道孰大於是非所謂風自火出者乎世降俗薄二女同居志不相得而家道以睽子孫是效者往往而是嗚呼聞夫人之風余懼夫詞之不令也以爲神羞𨿽然余曷敢不銘夫人吳氏世爲余姚著姓父諱端禮贈武義郎母諭氏封恭人夫人子男四人之宏今以承直郎新荊湖南路安撫司準備差遣次之亮鄕貢進士先夫人卒次之震從荊湖制置幕州得官知郢州長壽縣次之穎女嫁知某州史彌忠孫男九人自中鄕貢進士自道自明自昭自誠自牧自彊余未名孫女四人長嫁新晉陵縣丞趙與昭次外孫史巍之餘尙處夫人生以紹興十一年四月甲午卒以嘉定十六年四月癸酉朔葬以十月壬午墓在某縣某鄕某山之原銘曰士不遇曷其望維述之良式扶而將淺於泳兮深於方旣順乃祥厥基允荒詔子孫世其慶

朝議大夫知敍州魏公墓志銘

予少與從父弟嘉父同居共學季父朝奉府君蚤與鄕舉孝友溫任性不違物嘉父年十三四已能左右幾諫少長知自力於學嘗從師學舉子業旣而悔之曰是足爲學乎聞郡人李中文坤臣以明經教授鄕裏除館致之中文喪明臥興飲食嘉父扶相必親蓋自聖賢傳心之要以及近世周程邵張諸大儒所講精體實察窮晨夜弗懈或嘲其不切於科舉嘉父曰安有本厚而末弗滋者乎學益力辭益贍舉嘉定四年進士調迪功郎眉山縣尉上事之八月予被命守眉乃兩易綿竹縣主簿爲吏廉明嘗攝法曹以持法忤守意守不能難反以是見知檄受民粟先是廩人額外苛取曰例錢嘉父白守盡蠲之予守漢日使民自執槪量不取贏嘉父白守曰願守前規守又不能難總領財賦聞其才辟贍軍酒庫僅視事攺辟幹辦公事金人入邊遣屬駐漢中糴餫嘉父生男四日弗子而行十二年四月丁夘貴卒稱亂嘉父挺身勞師少保安公開宣威府嘉父之果州趣公赴鎭公壯之賊平上功詔減二季磨勘尋以舉主攺宣教郎安公謂嘉父習知邊圉俾宰金之上津予時以心制裏居嘉父固辭辟命請待班見凡家食二年予讀三禮招中文與處嘉父參焉士無逺近負笈來觀各有相長之益五年崔正子與之帥成都辟知新繁縣縣有祖宗原廟四孟月吉日至郡有朝饗遣屬詣縣陳疏食用道流而倡舞於庭嘉父曰是不防神黷祀乎縣請於郡郡上於朝下奉常給太廟彞器法服圖而班之嘉父範金制帛如式凡用泉八百萬又給樂章嘉父遣二人詣太常肄業予時爲卿命工授之嘉父卽大門外爲藏及時蕆事民聽一新大修縣庠扁堂曰師立朔月月半謁先聖先師合縣之秀茂讀中庸大學聽者各足其分退而輯成書學有【闕】氏田租百餘石久乃隸常平司會使者張義立方行縣嘉父白歸於學縣未有社倉嘉父節縮浮蠧得錢三百萬爲糴本使者以其法風他郡行之通判成都府會簡州闕守制置司檄兼攝百廢具修而去之日府藏之儲視前增倍詔再任成都卽解郡還次制置使辟知敍州敍空官久攝事者不爲逺謀先是橫山砦之諸氏其最蕃曰始鵝始鵝之諸族其最肆曰隔桂仍嵗大入爲患嘉父曰吾守封於此而民不得安土吾恥之乃請於連帥楊叔禹汝則假師鄰郡俾通判居守而躬率將士問防罪不敢拒師十一月壬辰分師以入七戰殲其眾戮其渠率防勢窮蹙卽面縛軍門誓毋反歸先所侵疆凡四十八邨及民畜甚眾十二月庚子受降辛丑班師數安南知堡狄厚叔賣國誤師之罪斬以徇是役也用州卒防軍及瀘榮人凡四千糧三千石錢六千萬捷聞詔增三秩將士以次進律有差嘉父自以職分所當爲拜恩感激益思報效蠲復業之租以實邊圉糴旁郡米以活饑民作止戈堂以簡師徙創備邊庫以擬緩急制置使上其功狀詔令再任嘉父嘗請移安南堡於風洞市以制諸防至是報可方鳩工經始會北邊被兵制置司徵米五千石嘉父念邊民之困出少府餘財代輸制閫知之爲盡蠲之憂邊勞肄蓋自是得疾矣九月末猶力疾調丁築新砦皆手畫口授軍吏奉以從事十月旣望拜朝議大夫尙能跪起周旋如他日丁丑疾病卒於州寢臨終尙諄諄疆場之事一語不及私嘉父蚤晤夙成孝友溫任儼有父風自以祿不逮親每拜一官輒感愴終日春秋嘗祀如或見之嘗讀禮至將爲善思貽父母令名必果諷味不能釋名先墓之廬曰果善堂又自爲果齋劉文節公爲銘李中文記之紹定元年大比時有爲臨川陸氏之言者往往假竊近似足以欺庸有司嘉父慮學者貪髙成習乃與新都令郭方叔黃中控於提學司請諭有司毋以是取人將自科舉取捨以杜其漸士聞風丕變正學得不冺經史傳記諸子百氏皆嘗校讎鉤纂益昌之亂委於兵火今僅存者讀書日記二十卷雜藳十卷巴江中庸大學講義二卷嗚呼嘉父所志所學蓋將以千載自期行方而气和見義必爲視人有不獲必起而援之其曰果善蓋允蹈焉世率以學行詞章吏事若不相涉蓋曰格物窮理修身齊家者動必古訓關於事情爲詞章必迂爲吏事必疏號曰文士曰能吏𨿽不學無行不害也不知今之爲學夐與古異今之文古所謂辭今之政古所謂事今之才則古所謂佞人壬人也夫使學而本諸眞知著於實踐則發爲辭辭則而理施之政政裕而密非今之所謂文與才也謂予不信則如嘉父者亦眇然一儒生耳其辭達其事治皆爲世所推許然則非本厚而末滋者乎魏氏世爲邛之蒲江人嘉父名文翁父諱孝壽贈朝奉郎母髙氏贈宜人由朝奉而上祖諱華曾祖諱大昕則皆某同出也官自迪功郎至朝議大夫年五十有一取同郡韓氏迪功郎致仕起之女封恭人三男子彊恕恭願進忠恭願以後其叔父及翁女子二人未嫁予歸自靖彊恕兄弟拜泣而請曰自伯父之南遷也我先君貳成都守敍南皆除館以望歸去年八月聞伯父被命西還丙夜得書時已被疾猶亟出觴客以識其喜今伯父優遊林泉先君不及見矣墓門有石捨伯父誰宜予斂泣言曰諾哉墓在普慈鄕仁惠裏幹山葬以紹定五年七月丙午銘曰

姿金玉兮言谷粟兮生何篤兮夭沃沃兮暵其暴兮命何蹙兮誰痡毒兮奪之速兮民無祿兮匪我獨兮

大理少卿直寶謨閣楊公墓志銘

孝子之於親也愛之斯錄之故有復有重有銘物有烝彞鼎上之報功也有大烝有銘常有追襚有策有誄有諡逮其降也勒文於窆石曰碑然而鮮不浮譽而溢美漢人已謂碑銘惟郭有道無愧然則自有道之外皆愧也予𨿽不佞不敢冒所愧以諛墓而有徳有言足以命之曰無愧則僅僅見焉今銘楊公叔正其一也開禧三年吳曦以蜀叛成都路安撫使楊公輔會僚屬議同官三十餘人愕視莫敢發公時攝府學教授獨誦言今日之事當計逆順不當計禍福僕言是則正名討罪曷爲弗克不然願與先生死此以報國楊公壯之未決也公泣下嗚咽請致爲臣而去賊平部刺史陳邕上其事特詔遷一官又十九年湖州冦潘丙援濟王以叛有司當正以法議一及之輒中其禍於是廷紳捫舌紹定元年公以戎監對垂拱殿謂去嵗風雨爲暴水潦潰溢此陰盛陽微之證而臺臣諉曰霅川水患之慘桀之餘烈也嗚呼尙忍言之後又以理卿對遂申前說謂巴陵追降之命重於違羣臣而輕於絕友愛陛下居天位之至逸則當思天倫之大痛雍煕初元秦邸歿於房陵旣行封諡又錄用其子極其存卹之意今乃曰不當爲之後以貽他日憂何聖世示人之不廣乎又曰今日不言後必有言之者與其追卹於後固不若舉行於今也是日詔直寶謨閣知重慶府嗚呼明君臣之分厚兄弟之倫是𨿽人所當言而利誘物遷不反是爲非則舉細遺大公能循理盡分使頑者惕懦者立事君持身之槪若此吾銘可無愧矣公諱泰之叔正其字也系出漢太尉震在唐居長安靜恭裏廣明中國子祭酒贍從僖宗入蜀其徙眉靑神則自鎰始五傳至鑑五與鄕舉以三禮釋褐公之五世祖也曾祖考芳揆祖考封朝奉郎累贈中奉大夫考虞仲中大夫充祕閣修撰致仕累贈宣奉大夫修撰公兩召不起謝事凡十又六年蜀人髙之妣史氏封安人累贈碩人修撰守巴州兼山黃公裳爲通江尉俾公受經公尙幼黃器重之楊致一天倪劉子野眞史鴻漸漸皆以經術教授鄕裏公曆登其門皆列髙第家故藏書數萬卷手自校讎年十二三後臥不設榻者幾十嵗讀書必及諸實踐舉斯世聲利無足以動其心者初以郊恩補官慶元元年與兄似之同奏名類省試明年調瀘川縣尉兩易什邡再爲緜州州學正轉丞羅江縣攺宣教郎知嚴道縣特差知廣安軍未至丁父艱免喪知富順監知普州繼知果州召赴行在除工部郎中遷軍器監大理少卿補外餘年差主管紹興府千秋鴻禧觀疾篤以本官致仕積官自迪功郎至朝奉大夫始仕什邡與使者辯獄事不屈使者賢而舉之教授左綿覈職事之窽籍自郡守之客始守不可公徑上提學司求避易石泉軍教授其在羅江制置司檄置幕府適長沙吳公獵諭蜀公遺之書曰使曦爲亂而士大夫不從必有不敢爲旣亂而士大夫能抗曦猶有所憚夫亂曦之爲也亂所以成士大夫之爲也每請間論事帥爲攺容或疑嚴道不易治公曰淸以蒞之何縣之不治郡守銳意興作徵索無旣先是邑輸免役並折官價守更理見緡公數白不聽遂以所當得白直錢與令所得酒人稍食日爲錢四萬有奇對償會嘉定倅貳闕以公攝事時白崖砦將王壎引蠻冦利店刑獄使者寘壎於法或又謂羅長五諸人實導之當坐死公訪知夷都實邇利店夷都蠻稱亂不需引導固請釋之不聽乃請於制司去所居官制司以議舎檄公公但還雅安公自爲小吏與大官抗聲辯是非無所禮遜四川宣撫使安公丙嘗薦諸朝曰蜀中名儒楊某之子當逆臣之變勉有位者毋動言不用拂衣而去使得尺寸之柄必能見危致命詔任滿赴都堂審察公以親老辭行詔以廣安優之在富義視事三日卽出相告僚吏士民其勤攻吾之闕西湖舊有堂名景濂公易以君子而記之曰堂旣作而旋廢已廢而復興嘗攷其故則以中遭僞學之禁爾夫周張二程崛起千載使聖人之學炳如日星其有功於天下後世甚大其徒不曰此孔孟之學也必曰此伊洛之學使人得以集矢於其的茍寄意於君子則自非君子之棄而小人之歸者疇忍壞之學者嘆其逺識郡之府廩充牣籍其數以康困惠死舉生其後去郡又以祿廩數千緡予鄰里以千緡爲義莊晉以叛卒之擾安居安嶽二縣受禍尢慘公力白宣撫使安公盡蠲其賦凡少府用度悉從減省在郡凡輸邊二萬緡蠲賦如之振貧賙厄半之安公復上諸朝召赴行在所公固辭詔差知果州任滿日赴行在果以畸零錢久爲民病公會一年經費儲其贏以爲諸邑對減厥數甚夥遂上尙書按爲定式民歌之曰前張后楊惠我無疆蓋吾同年友張義立方實自發其端而公踵行之凡四方禮饋率不以入私帑與民約劑而爲之息名長生庫以贍獨民至今徳之上嗣服申前詔趣行實寶慶之元也明年三月乙亥入對後殿首請法天行健奮發英斷總攬威權無牽於私意無奪於邪說以救蠱敝以新治功次謂本朝徳澤邇來斵喪無餘民無常心何恃爲國次論陛下以直言求人而以直言罪之使天下士以言爲戒臣恐言路旣梗士气益消循循嘿嘿浸成衰世之風爲國者何便於此上奇其對顧問再三越翼日除工部郎中時吾友眞希元洪舜兪張行父王萬里新以言得罪予坐遷靖徐純忠胡季昭遷象公來自逺方首及之繇是中外臣民聞風興奮相繼言事無所避忌逮淮東之變郁攸之異言者益眾其端自公發之後四月當對公奏三十年間士大夫之論不過三言而已爲安靜爲用中爲更化安靜則茍偸也用中則模稜也更化則疵政尙多何更化之有又謂兵端作於開禧之初民力未困故民之常心未失也兵端再作於十年之後民力已窮常心喪矣識者以爲篤論三年遷軍器監時蜀有寇難勢張甚制閫下令棄階成和鳳天水五郡撤戍退屯今四川制置副使趙敏若彥吶時帥漢中以據幹城而軍孤援薄二三公亦郵書奔告用蜀者嫉忌滋甚陷以深文詔下四川制置司獄公爲書帥蜀人扣政事堂或曰是將爲趙累公曰非畏累趙畏累身耳自爲書上之引來俊臣羅告狄仁傑對獄事爲證又請以身任其無他事得勿治嘗以詩爲相君壽有云潭潭位槐鼎旣閱二十年治效何悠悠民瘼殊未痊近甸饑餒切三陲烽火連人意苦不紓生理絕可憐聞者韙之紹定元年三月又對其略曰自去歲風雨爲沴田廬不存饑饉流離人或相食疫气僨作盜賊肆行淮楚之間狐貍跳梁證狀日異不可謂細故也願陛下進君子退小人使忠直之言日聞而憸佞之說不至慘刻之人不用而忠厚之論得伸一掃賄賂貪墨之習而爲禮義廉恥之歸上首肯再三冬孟之間又對朝拜疏夕補外過辭相君爲書大略謂宰相職事無大於用人用人有道去自私之心恢容人之度審取捨之擇而已又曰慶曆間呂文靖爲相嵗月最久孫沔上書謂天下將有土崩瓦解之勢而呂夷簡無一言以啟沃上心以諂佞爲君子以姦邪爲羽翼是張禹不獨生於漢李林甫復見於今末又引史越王事勉相君毋用聚斂之臣殘酷之吏聞者爲之縮頸明年六月至重慶愷悌之政如三郡峽多盜官利其覺籍虛而粥之民民不願也則臨之以威於是土曠民窮者眾公曰是駈之盜也斥余法用從制司市官田募民墾耕置廩居租以贍貧困𨿽嘗爲盜者亦周之期以自新俗用大變紹定三年夏四月公聞乞歸得請疾且病矣辛巳卽自力登舟丁亥始被命五月壬辰朔假館於江津趙氏癸夘卒得年六十有二諸孤跣防喪車以七月癸夘脫輤於廟公壻於舅故承事郎丙之女三男子森先卒埴迪功郎前監順慶府酒稅埏將仕郎一女子許嫁閻叔恭將仕郎孫七人長續曾以致仕恩奏名孫女四人長適魏恭願予從父弟文翁之子也余尙幼四年九月丁酉埴埏以母命葬公於縣之玉臺鄕坤山公峻而裕介而不倨飲食作止有常無疾聲蹶行立必正方不茍訾笑祀饗必躬略采古禮行之居官薦士惟其可非是𨿽達官貴人莫奪也前後三被命召申命者再凡四辭乃就及位朝著甫三月而求歸不獲則請謝事其不茍就蓋若此然濟時行道之心未嘗不汲汲小試郡邑間贍學助邊代輸蠲賦以至買田屋居養孤獨之類爲錢凡七千萬有奇捐已祿以償官類不在焉惜其所施僅止此所著書有克齋集百卷論語解三十卷老子解二卷雜著五卷類書有春秋列國事目十五卷公羊谷梁類五卷易類五卷詩類三卷詩名物編十卷論孟類七卷東漢三國誌南北史唐五代史類凡爲卷七十有四歷代通鑑及本朝長編類又二十五卷東漢名物編三卷詩事類八卷集諸儒易解爲大易要言二十卷皆手自編綴也某得罪南遷遇公於於湖語及國事公憂形於色曰僕必不爲久計也後以書至靖曰事有大於巴陵者乎不可捨而及也予益信公之愛其君以忘其身也後二年予被命生還則公卒且葬矣中道得埴埏書曰父之竁未有銘公也知我父者父亦深知公敢百拜以請某每惟世降俗薄人之蒙諂負義媕阿集垢以終其身者形存而气腐公也伸首萬物之上語嘿出處惟義是比則今𨿽去世生意未泯乃銘曰

千夫之諾諾不如一士之諤諤尙於叔正見之悼九原之不可作惟正理具存人心孰非廣居而安宅茍吾分所當言奚利害之究度烱日星其並爽質鬼神而無怍鶴山集卷八十一

欽定四庫全書

鶴山集卷八十二

宋魏了翁撰墓志銘

故太府寺丞兼知興元府利州路安撫郭公墓志銘

蜀自紹興議和大棄陜服且割商秦之半於是西阻天水皂郊東阻大散黃牛而階成和鳳遂爲西南劇開禧三年叛將以四州事金由是金人知我險易安沂公極力宣理僅克就緒會移鎭去邊備浸弛嘉定十年冬金遂大舉攻西和批天水奪散關明年春制置使董君居誼自成都進治利州又明年敵搗河池抄梁鳳秦三泉制置司退守劍外安撫司退守米倉山蜀之險盡爲敵所覘安公再鎭未及三年而薨南海崔正子與之繼之未久亦稱疾去會金元相持累嵗朝廷患之嘉定十六年召淮東帥臣鄭損超除四川制置使専屬以疆事一日元人乘虛大入損懼捐四州及天水軍退守七方武休僊人三關自沔還利朝廷又患之紹定元年命湖北帥臣桂如淵代之先是吾鄕郭公正孫通判全州日當金人大入東取上津西斷梁洋公以餉所督餫間道馳使稱貸於京湖制置使趙彥仁方靣諭豪民富商傾財募士寇遂遁去與郡守遊勉之九功訖全孤城知長寧軍未期嵗崔正子請於朝移知文州會敵入邊迫階文軍潰入竟公擒捕寘之法民皆安堵詔進一官回任在郡四年擢知嘉定府兼權成都府路提防刑獄兼提舉常平未幾爲眞治狀轉聞除太府寺丞兼知興元府利州路安撫兼提舉秦茶馬蓋公自安康卻敵以來威名著乎西南命下僉謂分閫得人公以本生母憂辭不就申詔奪服公固辭不獲命乃起視事公素負才略有經世志每觀國家故事至胡丞公力爭和尙原而鄭亨仲承秦檜風旨割以遺金輒撫幾慨嘆又謂無五州不可保蜀無大散皂郊諸關不可保五州至是受任漢中首以修大散諸關告諸制置使然邊未有警議格不行三年十一月韃自寶雞趨鳳集如升虛邑公之言始信元兵去鳳公又言彼必再來宜亟命沔將以重兵防馬嶺制帥報曰沔將豈可跬步去七方邪馬嶺已付之田燧矣公憮然曰誰爲是謀者誤矣且七方深處腹內汗漫無險異時彼自西入則備西可矣今彼攻京兆闖鳳翔遊騎數至寶雞則自東入必矣馬嶺爲東西邊之要有險可守置重兵於此以逆挫之彼气必奪若俟其逾馬嶺逼七方五州地數百里已與彼共之矣時有謂彼必西鄕者故公言不用明年三月敵果由東道縱兵大入舍鳳集不攻而力爭馬嶺田燧以忠義人千四百當敵眾數萬血戰三日夜矢盡援絕遂死之敵旣逾險乃鼓行而西馳騖平原不可復制公之言至此又信方元人之冦鳳也遺書置城下去公移書制置使略曰數年以來彼嘗得志於我今無故請成意未可知萬一有如諜報假途搗汴且他有難塞之請將何以應今宜諭以道不可假師無可借糧無可貸捨是三者則本朝交鄰自有故實非外有司所得專宜俟奏報𨿽然議和乃一時之權嚴備則萬全之計首當飭將練兵以備不虞彼若以和誤我則勿候覆請隨宜遏制帥懼拂和議指公爲異論四年正月元人又至則徑屬他官往武休議和事甚祕公弗及知元又出嫚書索糧二十萬斛五日取若干斛其使蘓巴爾罕諸人俳佪興趙原而別大赤輩已縱騎焚攻出沒自如制帥方令諸將毋得擅出兵沮和好且遣王良能李大舉詣鳳翔兵帥所回報而督漢中趣辦牛羊酒以犒元師邊民扼腕切齒公嘆曰餒久戍之卒以啗方張之兵尙策之得耶制司旣又下令悉召西和天水凡並邊之師入保七方公謂棄五州守三門則蹙地已數百里痛憤累日又告曰勿謂五州可棄五州之民痛入骨髓則鋤耰棘矜利於鋒鏑勿謂三關可恃翫兵縱敵使得气去將往來三關之外而遂已乎語聞制帥滋不說公知不可救藥自是兀然孤城束手待斃矣元人自攻鳳翔已分兵入吾境先自隔芽大散關岔入彼所驅中原民投戶號拜有願爲我用者公謂用師旣誤若招納歸附以攜其眾實制變之大機脫又不納必反爲彼導卽言之制帥且請事定之後分處邊疆墾辟營屯荒田不憂其聚而生變也眾是公謀諸將亦陰給資糧以候制司俄下令不納北人大失望於是元人因歸附之眾防守近境三關之外民爲兵困四月癸未破鳳遂長驅東鄕時大將久屯武休公爲言武休險絕且重兵在焉彼決不自此入彼不右闖石頂原則左攻撁子關若陽明日落黃竹茍谷一處透過數十百騎則武休𨿽眾無所用之顧乃懵不加省五月丙戌朔越六日辛夘彼果以輕師綴武休而自陽明黃竹趨迫興元梁洋義士先已分戍諸關城中惟忠順軍千人制置司檄遣略盡其將呼延棫亦分戍石頂原公誓以死守俄而武休之眾潰諜報元人謀趨米倉山寮屬丘子正親校張諒等請曰事勢至此若招訌潰防米倉猶可保民徒死亡益也公亦慮元人由巴山深入乃亟索呼延棫俾鳩忠順餘軍以俱癸巳遇元人於沙窩我師三戰三卻死傷幾半然猶有支徑可避左右勸公公不爲動甲午元人自廉水捷出我師之前公與兄子鳳州推官宜中仲子主管機宜文字文中凡一門八人同時遇害左右得免者僅一二具言其狀行道之人爲之流涕六月庚午餘同產兄髙南叔某自洋州拔將帥師還定漢沔得公杜家坡斂而殯之其孤黃中自巴山跣護以歸又明年餘返自南遷哭之殯所且俾商祝陳詞曰嗚呼自棄捐邊關延引敵師而毀封破域矣削弱監牧專利委責而防墻鬭室矣金繒頻獻屢爲人誤而堂皇四辟矣有功弗賞有善弗納卒叛弗戮將驕弗戢而龜玉毀於篋櫝龍蛇生於幾席矣於是公受任於多故之餘挺身於羣疑之側矣眾投戈於散地已纓冠於同室矣眾養禍於八年已承危於一日矣旣幸生之不忍則一死之遑防矣自靖自獻𨿽爲臣之常分而言不已從事不已出則一死之奚益矣祝辭至此其孤黃中泣之慟踴而言曰是深知先人者祝誦終篇黃中愀然曰不得公一言以葬其孤卽歿於地將無以見先人矣予謝曰予旣與而先人言矣黃中曰盍爲我申敍而銘之予竊惟念去年初夏以書抵靖曰比冬彼旣以和款我今春又以書來誘我乎漢中制帥拒弗納或者尢之不知彼多術變制帥未爲失也今書猶在笥而公抱知言之名以沒是可哀也已然則予旣知公之心予曷敢不言字興祖系出唐汾陽王六世祖扆自安仁徙臨卭曾王考畋舉元祐三年進士官至左朝散郎通判綿州累贈左通奉大夫王考季舒舉紹興二年進士官至左【闕】

子漢皆隨難漢中葬公者黃中與其子久傳而已幼孫祖傳則後公五月而生女子五人長適文林郎潼川府路都鈐轄司幹辦公事張庭秀次貢士何次迪功郎胡仲榮次趙森次張好仁惟歸胡者存孫女三人其存者一長孫壻迪功郎簡州司法參軍薛桂公初該嘉定十七年明堂恩以官兄子寅中今爲迪功郎監四川總領所大安軍贍軍倉解官持心喪再該紹定三年明堂恩官兄子寛中黃中將以紹定六年十月癸酉奉公之喪葬於臨卭縣白水裏之東岡與張宜人同兆旣謁銘於予庭秀又狀公行以來乃敍而銘曰

西南之禍信亦有繇墻藩隙壞敵師是招金繒賂遺兵端是挑伍乘弗整戎器弗彼然者專利宣驕造攻稔釁匪一夕朝公興受敗力支翹翹乃設地險乃絕貨邀誨諄聽藐以我言訞一策不試致唘氛囂循義盡分公心孔昭我原厲階揭銘山椒

國學貢士胡伯淸墓志銘

紹定四年秋予蒙恩歸自靖道荊州之沙市鎭胡嚞過予涕泣言曰我先君之葬以元年十一月甲申墓在澤山之原昔者未有以銘之重惟先君嘗以博士弟子員事先生先生之典校南宮也嚞又以諸生被選然則銘非先生誰宜授予壙記一通則兄森所爲也記曰先君諱挺字伯淸某州某縣人少有立志從遊皆聞人尙友必勝已謹自飭期毋愧古人嘗語鄕人曰吾鄕自厲仲亨於仲山學於京師過江來無聞焉結廬澤山聚辯於斯躬帥其子弟罔晝夜作輟慶元五年升名於大司成後十有六年嚞繼之又六年從父弟焱繼之又六年森又繼之森先以嘉泰四年舉於鄕嚞登嘉定十六年進士皆先君刑善之由先君末四舉禮部不一得輩流稱屈俄感末疾詔森等曰外襲而取之者吾志不存焉而等茍能精義迪彞以不悖厥衷吾歿無憾時嚞尉處之遂昌筮日將車就養而疾彌畱繼以大故實寶慶二年九月某甲子年六十有二先君柔直惠和孝友任睦書曾氏問有餘一章寘坐右日省以事其親親疾不脫帶左右嘗藥致喪以禮忌日必哀遇事肯綮善劈析鄕有竭作禮荒之議則就之好施予不問家人有無裏稱其仁曽祖考諱仁善祖考諱資淵考諱作乂妣某氏【記不載妣及所居州邑】先妣於氏先先君十九年卒子男三森轟嚞女二適於堯知忠翊郎陳履泰孫七予讀之愾然曰自蔡京更太學法歲鍜日鏈惟以鉤章棘句爲工仁義禮知之本心薄蝕殆旣𨿽訓詁義疏之書且不暇攻矧能立其大者予嘗屍厥官惕然如不容今觀胡生食太學之祿者三十年不梏於時之恫不瘁於身之窮不憙於子之通而學之充而徳之崇而理之融亦庶幾君子之曰終始予不能銘諸旅瑣之憧憧嚞又六千里以申其請於邛書用識之庶有以志其馬鬛之封歸自靖之明年月建維亥營室方中識此者誰史臣了翁是爲銘

故迪功郎致仕史君孟傳墓志銘

今之學者例曰自隋唐以科目取士士習於浮誇生斯世也爲斯世也姑以嘩眾攫榮亦可矣乃若窮深務廣則有司所未諭博古通今則有司不及知故遂以大慚則大好爲不可易之論嗚呼胡不以吾友史君孟傳之事觀之嘉泰元年予以劍南幕府較士於眉士之通春秋者詢以霸業所由始迨策士於漢中舉唐入閤本末爲問其間乃有博贍宏麗者予異而拔之則丹稜史孟傳守道也旣聞其叔父君承名坤柔與其鄕人稱之無異辭予始內交焉又九年大比有司以左右史沿革策士有謂二史不當隸兩省又謂國朝之史自時政記起居注國史日曆實錄玉牒聖政寶訓等書凡皆經歷宰輔始得上聞故載筆者不得直書反覆辯析如素官於朝者發其名又孟傳也又九年就外省疏春秋經傳抵捂辯晰不遺有司愕曰是敢與公羊子辯必老於經者乃得奏名嗚呼孟傳以正學直道未嘗爲大慚之語也而有司取之公論許之是則患有司之不公不明而惟浮靡之是習茍以嘩眾攫榮者不惟淺之待人亦薄乎處已矣得之不得固不在是也孟傳治裝入對忽以疾卒實嘉定十三年正月甲子得年四十有八詔附劉渭榜賜同進士出身授迪功郎致仕紹定五年十二月癸夘葬於蟇頥山壽鄕醜岡之原予得罪南遷會恩生還厥子廉壁過予泣曰父歿十有三年矣始食哀惟吾父生而惟先生之依歿而非先生之文將亡以窆願有以寵綏之嗚呼孟傳非予銘誰宜史氏自臨邛府君灝始入蜀占名數丹稜八傳至克恭自榮州軍事判官攝本縣令禦賊於蟠鼇峽以死嘉泰間錫廟褒忠封忠佑侯曾王父憲王父儀迪功郎父元談妣王氏孫氏孫故太學博士逢之孫知永睦縣份之女孟傳孫出也眉目秀傑矩範夙成年十四以能文名於郡國舉文固非其好也自經子百氏及歷代國朝諸史一覽不忘故發於文則援據詳博詞辯雄放頃刻數千言見者駭服退而卽其人似不能言者異時學者托周程諸儒先語以自標榜孟傳爲詩曰但使躬行皆孔孟何憂吾道不周程此豈茍於言者其後學日肆名日大願交者日廣每誦前輩語云士不可多受恩亦不可多受知故獨於予爲平生交予召爲學官孟傳不能從則以屬予外舅故荊湖北路刑獄使者楊公熹予後守漢守眉持節潼遂又與之俱始識後谿劉公光祖鴈湖李公壁皆恨相得之晚李公嘗語及本朝明堂用吉辛故事孟傳隨問辯對不失一字屢試輒奇有欲爲之地者孟傳不可曰爲我謝夫君吾寧黜不是之爲也取同郡季氏生一子卽廉壁嘗與賓薦一女嫁同郡劉鑄弟守文愛之篤推田廬予之予爲買屋於眉之南門有大家以小屋易之孟傳不之較亦未嘗形之言也平生論著有傳齋集十卷傳齋有用之學二十卷春秋統會十二卷周禮略十卷書略十卷詩略十卷廣編二百卷雜抄五十卷國朝名賢年譜十卷廣編槁未竟也孟傳爲人不茍得不輕訾笑不戚貧賤於我乎館者二十年猶一日也所謂博聞彊識而遜篤善行而不怠孟傳非與𨿽然孟傳之遇也有司取之公論予之此人心之公也而未及有行天遽奪之天固與人異向與銘曰

茸顯瘝在式登於耆侯徳侯藝匪折伊奇謂天簡賢我不敢知胡瓌爾蘊靡一日施如馬斯齊旋控其馳地泐有已玆銘永貽

恭人楊氏墓志銘

予同年進士今四川制置副使趙敏若彥吶將以紹定六年二月某甲子葬恭人楊氏於彭州堋口鎭僊居鄕庚山之原先事以其婭婿戶部分差利州糧料院朱元之狀來請銘而敏若以書申之曰吾婦世家資中徙昌元曾大父說大父師中父鐸母杜氏吾婦十嵗喪母克自凖繩凡女工酒漿之事罔不畢誡吾適母吾婦之姑也知其賢請以婦我於葬祭自致其誠敬洞洞屬屬如事存事吾母吳夫人無敢慢吳曦以蜀叛鄕民將伺時敓攘吾爲之捐私財料丁壯以衛鄕井尋以授吾婦曰若居守吾省兄於閬奉母出三峽乞荊襄之師借用楊氏之甲撲逆焰而後可以有夫婦也乃行吾婦不憂不懼治酒漿炙食伍其眾而日犒之大得人和盜爲屏息吾抵防曦以愛將祿禧扼瞿唐俄報曦授首禧懼將北走以遺我患吾攜其肘腋戮禧而拊其眾厥後吾分符授鉞當時多故靡室靡家吾婦裏居泊如也吾守漢中與制置使鄭損有違言中以奇禍賴有白其寃者猶坐免所居官居數年元攻漢中鏖潭毒赤地而去朝廷不我終棄俾貳制閫吾受命若恫瘝之臨其身吾婦曰事君之義不避害不辭難君何疑焉乃起視事軍律賦興皆非昔比未幾彼乘虛防關大入吾婦時已抱癠挈二子轉徙舟艤古渝則疾不可爲矣時紹定五年正月甲午也年六十有四嗚呼谷不同室殯不褰肂葬不臨穴而又不得公之文琢諸碑銘無以慰九原之魂釋二子之哀予讀之憮然曰中庸以詩樂爾妻孥爲率性修道之端大學以詩宜其家人爲修齊治平之本人之其所貧賤富貴無不以室家胥慶爲樂而采薇出車杕杜三詩序情憫勞所謂王事靡盬不遑啟居者𨿽以天子之將帥乘戎車駕四牡與徵夫隸人其情則一時之所遭古蓋有之敏若不幸而遇人之不淑予何敢固謝按狀恭人事父孝父喪時從敏若於沔不得與於哭泣之哀之死猶流涕道之不懈於心佐敏若紀家事秩賓祭法度森肅艱險畢嘗教二子圭夫珖夫皆克自立婦孫在列誾誾以和圭夫【闕】

年進士前從事郎合州軍事判官珖夫時監四川總領所隆慶府贍軍倉孫男時錥補將仕郎孫女二長許嫁晉原錢某銘曰

天不靖周蜀禍孔稠英英趙侯同國戚休天哀民劉乃作之逑宗牖奠酬賓筵饋羞深方淺遊不遺侯憂侯駕俴收長途孔修夫人奚郵淒其歸丘

迪功郎致仕程君墓志銘

予被命帥東川眉丹稜程安之從予遊一日裒其考君行實一錄泣而請曰安之不令繄父兄之教以齒於士賓於鄕升於學居嵗余未有所成名也惟親年之是懼萬里馳歸而上堂無父焉者褰肂以哭吾父吾悔之念不得先生之文書之墓石爲前人光無以志吾悔也予嘗讀昌黎韓公文至於哀歐陽行周之辭曰詹在父母側𨿽無離憂其志不樂也詹在京師𨿽有離憂其志樂也夫人有離父母之憂而外求所樂以解憂焉吾謂無是理也今於安之而信將授之銘而安之之兄卒安之持赴哭不自聊曰吾父吾兄之亡吾皆不及見吾其行也以襄父事以慰母心𨿽然何以贈我予亦爲之泣下乃銘君諱南金字叔貴九世祖別駕君光履自武昌來徙家爲丹稜人曾祖仁仲祖隲父益母楊氏劉氏君蓋伯父鼎臣革之子鼎臣博習士也爲鄕先生巽巖李公所知仲明舉昻任於是邦因內交焉一時秀士皆從之君漁獵經史口誦手尢殫思於音切句股之學旣爲叔父之子父母性嚴憚不假人以辭色君朝朝暮夕順適無違父以賓朋詠觴爲樂家有亡不卹君必竭力承意至貸貲以爲養父母愛諸女君視父母意禮聘惟欲無所於吝父歿姊妹以治命捐田佛宮君又敬聽之教二子擇所從師而躬自程督率夜漏三十刻乃卽安夙興庭戶蠲除家事不戒而治其族子洋州使君內雄過之喜曰吾家久閟弗耀我彊自立懼亡以繼也叔父義方若此家其昌乎寶慶元年季子安之與從子圖南聨貢禮部安之又以選補學士弟子員不欲去親側君勉之使行將俾求友四方所以望安之何如而子之歸也見父於家子之心又何如君嘗以恩封迪功郎致仕卒以寶慶三年十二月戊申享年六十堋以紹定六年八月丙申娶某氏封孺人生二子長之善字子見爲父營宅兆感疾而卒則六月己亥也季卽安之女一人先適史徳麟再適杜嗣賢內外孫男女六人安之兄弟始以母命治富壽鄕橫石之原孰知其兄得年四十前葬三月遂從父於九原

嗚呼父者子之天兄者體之連父篤行而寡遂兄有志而不年宜其情之盡而涕之漣是爲銘

永康軍通判杜君墓志銘

始予迎婦成都吾舅威州府君教子有矩度其冢子廣心字徳克威州誨之曰魏華父志紹往哲吾以子妻之非若世之系援髙門也將俾女曹觀善刑徳焉徳克服父訓惟恪敏學馴行有聞於薦紳間𨿽然予猶未之深知也徳克凡再丞縣久宦弗遂予甚念之將爲之引重於諸公貴人會李季允自潼川移常徳予代爲守新故侯飲酒樂故侯曰我有婦黨爲射洪令子爲我舉之子之婦黨杜某則予不敢遺遂以薦書一通授予曰是將舉射洪令者子以吾名攺畀中江丞予爲徳克言徳克艴然曰然則是舉潼川守非知有中江丞也況子也方以大公至正表競廉貪而涖官之初與故侯更引私親何示人不廣子其辭之不然則以付射洪使自爲謀我不敢膺受至是予始知徳克之識果有異於人也徳克少鞠於母黨八嵗而歸逮事王父事繼母尢得其歡心劉文節公之妻李與吾外姑昆弟也徳克早親文節之教气質以美又及事舅息齋先生李公嘉謀見聞染濡鄕趨近正以父致仕恩補官監雅州盧山縣酒務轉爲依政中江涪城三縣丞知崇慶府江原縣制置使辟通判永康軍未上丁母憂未除喪紹定五年三月己亥以疾卒年五十有四階奉議郎服緋衣銀魚嗚呼徳克而止於是耶初仕盧山輸負課於期年部使者才之檄攝隆州鹽官逷敝窒滲井坎沛然在依政郡使輔邑長治租賦長不嫌其逼邑有土門堰官吝於費嵗輒壞徳克賦丈庀役人利灌輸在中江捐奉泉治官舎以奉母攝令鹽亭以治稱曁丞涪城刑獄使者應懋之畱以自助讞議不問其長鹽法不盡利掌米廩不求贏部刺史郡守交薦譽之攺秩知江原縣縣號難治輸負課爲緡十萬有奇增楹以築繩橋民不病涉至是仕二十年矣奉賜率緣手盡聚書求友田畝不長尺寸取於物之薄蓋若此而天亦不畀矜之也杜氏故隆州仁壽徙華陽其譜由唐翰林學士遜能以下昭穆可考曾祖開祖宣義郎知來考朝奉大夫知威州先母導江張氏繼母江原張氏雙流李氏皆封安人贈宜人妻封安人於宜人爲姑侄知懷安軍嘉禾之女安人始歸杜氏徳克父祖皆無恙三世一堂安人左右承事無違李宜人沒安人哭之慟繼以毀卒紹定四年六月某甲子年四十有九徳哭母未幾又喪其偶益不自聊明年予歸自靖道成都弔之怪其神離而形瘠爲畱數日乃別抵裏閈則徳克訃聞矣六男子長直柔先卒次直溫直道直中直諒直養孫男三人慶初慶餘慶增初爲直柔後孫女一直溫兄弟十六年十月甲申奉徳克與安人之喪合葬於成都縣金泉鄕坤山之原先事來請銘銘曰物競我舒人棄我趨謙靜有福匪天道與而嗇其齡而扼其驅輻有所制豈亶然乎

故祕書丞兵部郎官潼川府路轉運判官張公墓志銘

開禧二年秋予以言事忤權姦與範少才子長趙全道大全相繼補外明年防知政事李季章壁薦士二十以實其處而召者僅四人唐安張公鈞其一也公自瀘州通判對便殿言曰陛下初卽位劉光祖嘗以五箴進讀至思箴陛下作而曰當從原頭上理會大哉王言眞天下國家之大本也遂上三疏其略曰陛下之所謂原者皆爲一權臣所湮故使天地人之憤塞乎宇宙之內抑鬱不得伸以兆其變因祀隠喪而禮樂之原湮以臣掩君而忠孝之原湮殺賢進姦而威福之原湮廢經反常而學術之原湮相恐以權相招以利而命義之原爲所湮矣主竊於前僕貨於後而爵賞之原爲所湮矣湮法度之原而本朝美意多廢湮廉恥之原而人才良心幾壞陛下卽其所湮者以爲規摹之要其序有六一者體幹而總萬化之目二者法祖以還舊制之良三者用禮樂之實以破曩日之餘氛四者修仁義之實以瀹曩日之乖气五者救活生靈使與權臣剖戮生靈之禍等六者振厲士夫使與權臣斵喪士夫之心均則原之湮者徹何物彊寇安能勝陛下澄原進徳之力哉二曰今日之最急者莫急於活百姓蜀自紹興末年以來一塵不警百姓嵗輸贍軍近貳千萬緡洎權臣忽開邊於大饑之後用度繁興內郡廩庾取之無鏹粒之積調夫繁夥倍於常賦激賞奇零旣減又復陛下赤子或死於餒或死於兵可謂已極若非陛下以愛肌膚之心愛百姓以畏寇盜之心畏百姓使此念充塞彌滿以起天地悔禍之心則國家豈不岌岌然今亦不過取之天取之人取之地以爲吾用而已取之天者欲使實徳散爲雨暘雨暘結爲百谷取之人者當散權臣之家貲以拯百姓之窮困取之地者欲舉鄭剛中營田之法爲蜀民除對糴之害推之荊襄以及兩淮無不可行其三曰天地之間惟忠義二字以之經天文使三光不失其序以之緯地理使嶽瀆不失其宗以之立人極使彞倫不失其道惟陛下力行君師之職於一身以起忠孝之心於天下茍欲更化莫此爲切不然何以謂之化也夏六月旱詔求直言公上書謂陛下當求之一已不可求之天地又條更化之說一更之說六辭頗剴切嘉定三年九月輪當面對有仰觀俯察而見天心未復近采逺取而見民情不寧溯大計所自而貨源欲窮聽四方動息而外憂難置率人所難言予嘗妄謂直道而行宇宙間同此民也正學以言士大夫同此心也自非豪傑之士則屈信消長未有不系乎時之昏明治亂者自幹淳至紹煕人才輩出一挫於孽韓之凶焰至泰禧開邊大官喑啞小官退縮無敢矯其失者人謂士气銷鑠盡矣而嘉定之初勉而行之忠言讜議尙班班再見嗚呼使常如嘉定之初則未戾之民尙有夷屆乎公奉使東川予與之爲代居數年公卒予再任王朝以言事徙湖北之靖蒙恩西還其孤猷子狀公之行泣授使人以抵予曰吾父之友今其存者無幾將葬矣墓前之石非執事誰宜銘會予被命渡瀘未遑也猷子請不已則爲志其事曰公字子和張氏其先自文紀葬武陽至唐大中有名祺者徙名數於江原曾祖父弼以八行遺逸應聘登政和五年進士第終宣教郎懷安軍教授祖浚早有聲上庠父珣贈朝散大夫妣何氏丘氏俱贈宜人公生九年而何宜人卒事繼母以篤孝稱紹煕四年登進士乙科授迪功郎主洋州西鄕縣簿再調隆州州學教授攺宣教郎知漢州什邡縣事通判瀘州召赴行在除太常寺簿遷國子監丞擢太常丞兼權兵部郎官除祕書丞請外除潼川府路提防刑獄兼提舉常平等事攺轉運判官罷逾年復原官主管建寧府武夷山衝佑觀以卒公自幼藻勵名行不爲凡兒少長直欲尙友古人一時鉅人元夫率從請益而得於孫公巖老範公文叔爲多出語輒驚人不襲前迹才壯意新自成一家光宗初政公上書論國家大恥逾六十年而不復其末又謂古有四禍中宮外戚閽寺朋黨而外患不與其論事皆若素官然迨對策集英殿首論舉朝克己而後可以觸一人進徳之機末言皇子萬世攸系豈可以世間學者之事責之有司第其文爲舉首尋尼於異論然自是聲譽籍籍薦紳間矣始仕西鄕復故侯所廢堰疏洋原木馬之水以漑民田凡二百餘頃糗糧用充修縣學羣秀民而教以禮節人嘉其知務及兼餉屬萃財賦源流爲八十一門門各有序有編年有叢志又有大序使長馮公震武甚器重之今其書傳於世教授三嵎畱意公養士之升堂者每以六學相講切嘗舉張忠獻公四勿箴爲勸不專勵以科舉之習什邡縣大事劇始至大書治事之所曰奉公如奉上帝克己如克勍敵愛民如愛赤子防吏如防餒狼雨暘少愆詣社稷請禱必躬必誠在瀘會賊曦爲亂公思所以拒僞帥主鉞守川陸以待王師者朝思夕厲得疾幾殆丞太常丞祕府所陳皆君臣父子夫婦之大倫𨿽敵已所難受者皆爲上精言之逮使梓部哀矜審克至論決死罪或至泣下常謂人不死於刑獄率死於水旱亟請於朝勻度僧牒以爲常平糴本先是紹興間田晟領西師駐鄂嵗徵銀絹於東西蜀以充犒賜公以例遣而部運官吏爲欺朝廷以罪公其事𨿽卒暴白然裏居數年公不復斯世志矣元配李氏通直郎瓌之女繼室費氏迪功郎洪之女俱贈宜人又繼以王氏封太恭人有子五人存老端老持子滿覺驥子二女子長適承直郎瀘川軍節度判官範充孫次適從事郎資州資陽縣監酒稅務楊崈之存老端老驥子先夭持子滿覺及二女後亡孫一人順孫外孫男女四人猷子則弟某之子公謂是大夫之嫡孫兄弟之子也命之曰猷子王恭人推本先意遂以猷子爲後將以紹定六年八月丙申葬公於縣之犍爲鄕淸陽仟大夫之墓之側公所自仟也銘曰

磊磊乎徳而度也犖犖乎忱而裕也滋滋乎善之慕也顓顓乎守之固也微主之弗顧也微命之弗遻也絀信安於所遇不以易吾素也

雒縣丞章公墓志銘

予少之時志於博識自書契以來數千百載往往貫穿淹該引筆書紙或爲人稱誦然不必盡協古人榘矱也年十有七從鄕先生章公遊先生必迪以義理語輒心解似不以凡兒畜之予益慊然自愧慶元五年先皇帝始策進士予猥綴科目涉歷中外凡二十餘年先生始舉進士先是淳煕十六年先生以詞賦舉於鄕嘉定四年再該免舉恩與樊武仲庚譙仲父仲午賀春卿東寅及予弟文翁偕試於類省試四人咸在選先生獨被黜又三年與予同產兄髙南叔稼西叔崇周宗澤巖舉韓子獻季壬四人偕試又獨遺先生得失𨿽不足深計而命實有制焉又三年當嘉定九年始見錄於有司明年唱第廷中調眉山縣主簿每謂官無卑皆足以行已爲簿正則稽民版柅吏姦攝校官則明義理勸孝弟再轉雒縣丞則審券劑明簿書受米粟之徵則平槪量削贏餘所居見稱廉平嗜講學𨿽事劇不廢防繹嗜儲書𨿽家貧必畜經史爲詩淸婉而深醇自陶杜訖蘇黃諷詠弗置尢善茗飲不以酒亂徳予自潼川召爲郎從得先生書貧堅老壯將歸就而正焉而先生年七十以疾卒於官實寶慶元年七月乙丑是冬予亦以言事徙湖北之【缺】

威聲憺乎北塞信惠行乎南邦未究厥施賫志永終偉好謙之承考將祔葬於漢中而外師進取傷其丘封乃端平之夘月窆安樂之丙峯日值壬申嵗陽閼逢嗚呼君𨿽云亡耿耿厥衷知之者安崔曹範諸公銘之者太史了翁𨿽墓表之未合尙斯銘之折衷

鶴山集卷八十二

欽定四庫全書

鶴山集卷八十三

宋魏了翁撰墓志銘

知南平軍朝請江君【塤】墓志銘

寶慶初元予以言事遷靖建士江叔文爲永平宰叔文從吾友眞希元遊最久聞見燻蒸貌肅而气和孳孶然惟講學是崇不恥問於予逮予還蜀之明年起家帥東川而叔文亦守南平壤地相錯聞其綏禦內外一境淸晏益信希元不茍求友也予方遣人問無恙忽以訃告予驚悼失聲爲經理其喪請以歸厥明年其孤燧等以汀州李侯華所狀言行走介乞銘於行都嗚呼饕吏朘民丰已天或壽之如吾叔文之秉一章廉而靜明而不苛則速奪之是可悲也已叔文諱塤世家建寧之崇安縣曾祖灝朝散大夫知南康軍祖臬廸功郎藤州岑溪令贈承議郎父壽累贈朝請郎妣安人梁氏朝請君嘗以餘財剙義莊辟塾延師聚族教養叔文肄業其間絕出流輩遊庠序卓勵有聲兩舉於鄕一舉於大學嘉定元年希元以博士校禮部試得其文視知貢舉倪尙書思嘉其有憂世志擢第授迪功郎福州古田縣東尉縣有海冦出沒帥守檄叔文檢視戰艦道與賊遇密授弓卒擒其黠者餘黨悉遁任滿關陞從政郎調武岡軍司法參軍郡守問以綏禦之要對曰吏廉則邊安再三奇之命攝僉書判官事有淫祠號剗平王巫祝憑附至用人於廟叔文請焚祠毀像籍巫祝之資以犒軍循文林郎爲江南東路提防刑獄司檢法官平反死獄執憲明允刑獄使者葛公洪刑部尙書徐公應龍競舉之攺通直郎知永平縣事以上登極恩轉奉議郎賜緋衣銀魚縣故徭地其俗有如甲殺乙則乙家執丙以償而書於牘以識其事蓋洞猺無所赴訴而借丙之詞以聲甲之罪其事曰凖【口弔切旁擊曰】其牘曰木契甲𨿽不得免丙則寃矣叔文彊以王法因告部刺史憲其禁永平當滿予惜其去請於京湖制置使辟差通判本州吏民習其教而予又得與之處者二年差知南平軍過家首問政於希元希元爲序諗之大略謂叔文之先象州以吏治名當世叔文以世學踵世科推所以治靖之廉白淸簡者而治南平斯可矣若錫光任延漢守將耳於交趾能興其禮義之俗於九眞能迪以父子之性是變蠻而華也今之吏細者爲蝱爲蚋以人之膚大者爲防貐爲鑿齒以血人之顱以刼其家以封其孥於是民始羣然喪其樂生之志而自棄於盜賊之徒矣是驅民而寇也以中國之士大夫爲天子之命吏而其所爲亡異於寇亦何怪其民之寇哉叔文聞其說旣躬蹈之又以風屬城之爲吏者公嘗條五事以聞上極陳邊障空乏不宜視內郡科調而於支移之虛名論建尢悉大抵如軍裝布帛取之成都不以時至而梁山軍衣抽忠州博馬鹽給賞茶恭涪諸郡袍襖之類皆不報期會惟大寧鹽嵗計鹽租可救目前之急然視舊才十之一惟有徑令輸總領所而對折南平當輸之錢亦可乎自余所陳皆居郡日熟察民隠可爲永利者蜀帥上其政最將以叔文知開州未及報可疾不可爲矣實紹定六年八月二十有六日享年六十有五娶張氏封宜人子男六人登寶慶二年進士爲從事郎汀州軍事判官鍈受公遺澤補將仕郎鎔紹定五年進士鉌貢於鄕錝錡未仕女三人諸孤卜以端平二年十有一月甲子奉喪窆於建陽縣西臺山之原

嗚呼以身發財以財發身反覆之間而仁不仁自貪競成俗驅龍蛇以賊吾民如吾叔文以淸白足以信乎屬境行乎殊鄰蓋叔文所謂吏廉則邊安者服之終其身是心昭昭知江氏之世有人也是爲銘

朝奉大夫知巴州常君【有開】墓志銘

始予守潼川常君子先有開宰涪城頗有惠愛心實嘉之列諸朝曰剗除苛政撫字疲甿曾未期年已見成效蓋承貪虐之餘而能撫摩燠休之也又十有餘年君再轉而丞吾州予返自南遷君辱臨焉裏之父兄子弟又能道其調防火井夷情予益知子先之行浮於詞也言於制置使李季允辟知巴州予守瀘而君寓是邦又得亟會於是端平攺元年七十有七精神爽伉發目烱烱漆黑如五六十也八月庚午忽以疾終於家其孤南彊兄弟十二年八月丙申葬巽山之原予承詔入覲道瀘而南彊南金乞銘謝未遑也行李追至京請益力予閱其狀系出唐宰相衮之後六世祖惟簡銀靑光祿大夫監察禦史兼散騎常侍寓居於蜀曾祖拱忠翊郎祖揚修武郎徙名數於富義父仁紹煕五年以慶壽恩授迪功郎及君陞朝累贈朝奉大夫妣蒲氏贈宜人君幼而就傅授書過目成誦修武謂是子也大吾門者兩與賔貢舉慶元二年進士調宜賔縣主簿嘗攝令究心職業刑獄使者王勲廉知之會寧囚斃於圉者多檄君換理曹臨鞫得實使者交舉之調榮徳縣令名實廉勤朝夕服念公井鹽爲吏克減行旅不通則抑遏豪民檢柅吏姦而除其害嵗餘丁父憂免喪授潼川府錄事參軍居民失火有疑縱燎者凡被執詣府立斬以徇人利害相誣君白府請俟訊爰得實乃辟民用弗寃復調夾江縣令安沂公丙宣撫全蜀有嫠婦挾公書以求直而婦之辭妄君一折諸理兩造咨異沂公亦不以爲忤也攺宣教郎知涪城縣事勸人以救饑編竹以楗水民用奠居通判重慶府先是黔以鹽糴米久之而弗給鹽更以免役錢之半米旣入而役錢之斂如故君受臺檄覆視請並以夏秋役錢對給且減蠲糴十之三著爲定式再通判邛州會雅邊有警帥閫遣君閱關隘招土丁君條陳防守之要在牛口且乞官備器械縣獄廩糗尉差右選以任訓練之責悉見聽用夷不敢犯君前後四十年書十五考積官至朝散大夫巴州之辟報可而君不及拜矣嗚呼理道不競士罷輭不才與吏爲市視民如仇者此無以議爲號健決有能往往敖狠貪黷以私喜怒肆於民上其害甚於不才若君之謹飭和平終始弗渝而不得乘一障以沒是可悲也娶楊氏勾龍氏先氏皆贈宜人子男三人南彊以明堂恩補將仕郎南金將以君致仕恩補官幼子申女一人適眉山進士孫嗣勛銘曰

秉徳兮靜淵居官兮飭防恂恂兮吶吶兮如不能言所居而稱焉已矣乎常子先

侄女端意墓志銘

導江黃不已以書來曰之純昔歲客臨安辱先生之知許以弟之子妻之其後先生南遷之純西還乃紹定元年十月外姑李夫人醮子而遣叔舅敍州使君賔逺以歸於我名端意小字廣今年年二十有七有娠尋感疾以歿實端平元年十二月戊辰也嗚呼痛哉純母哭之慟曰爾之柔順端靜不妄言笑自爲我家婦七年之間以爾庶姑與爾母之喪防衣佐餕曾不再嵗爾乃疾病乃不字乃罔克壽以重爲我哀越五日壬申先生亦以辭弔之曰爾夙喪而父前嵗又喪而母爾遭閔凶亦云極矣旣極而通汝之舅前誣盡白方以郡紱起家夫子有聲士林亦將簿正成都爾乃殞棄盛年爾之諸父惟吾獨存遇此不淑其何以爲懷也之純痛惟婦忝而生於鶴山先生之家又忝而能馴諸父之訓而其不忝乃有如祝辭者今命詢於蓍將以端平二年八月甲子葬於【闕】鄕【闕】裏【闕】山伯舅肯賜之銘昔栁氏之小侄尙托栁州以不朽栁州伯舅之所不爲婦之年又不爲小不宜使視栁氏小侄弗如也某執書哭不自勝爲之銘曰

喪父景翁喪母李氏敍守文翁亦復爾棄僅存惟吾與兄尙志吾以君召窆不爾視爾舅伯恭爾夫不已求我銘竁予尙忍識緘淚矢詞以納諸隧

知巴州郭君【叔誼】墓志銘

慶元末予試吏西川幕府與郭君幼才爲僚曁守眉幼才爲靑神宰戢姦弭訟崇學勵俗有治理聲予嘗以陞陟論薦其後南海崔正子與之制置四川辟君巴州則已迫致事之年權相持不可予爲言君之才開明彊濟往往精練少年所不及況西川爲西南劇惟才是擇何可限以常制相不能難後果以治理聞後九年予論事南遷君固無恙也又二年歸自瀘其孤允文墨絰過予視以郭方叔黃中之狀爲艴然以駭其略曰公諱叔誼幼才其字也郭氏系出唐汾陽王后有諱及者爲廣都令因家於縣及兄再爲禦史中丞葬縣之靈谿鄕墓至今存曾王考簡修妣宇文氏王考之邵妣楊氏張氏考澤以公貴贈朝散大夫妣楊氏贈宜人伯父汾號衝寂居士以孝友文學聞於鄕娶宇文氏生四子君爲仲庶母史宜人出也大夫無子取君爲後气稟凝重七嵗彊記過人十二能屬文幼失庶母至喪衝寂執喪哀甚已而所後父母卽世公煢煢自立與羣從刻苦自勵有聲在庠序間淳熙十六年以詞賦舉於成都路轉運司紹熙三年再舉中類省試宇文夫人卒服心喪慶元元年始賜同進士出身授迪功郎監成都錢引務至六年始領事蓋君三十八而第第九年而祿處之晏如始仕如素宦吏無敢易一日使者猝至問嵗出納幾何同列噤無敢對公引牘敷陳指畫口諭會計立就使者奇之後有欲減新引之料而以鑿過舊引對抄吏𨿽知有鍥簿銷蝕之獘畏上官屏气不吐公曰不言爲愧言爲罪寧罪無愧力陳其事退又白之餉所令下果結所從部使者始不能容以向嫌去兩易漢州綿竹主簿朝廷復紹興舊制命試教授公中其選參知政事李公璧爲守檄攝理掾事有盤錯輒引與謀議讞議稱允攺眉州教授攺辟東川簽書判官用舉者攺宣教郎知眉州靑神縣首推酤以逺利攷覈簿書分涖銷注以杜重催豫借之獘兩造在庭促席咨訪立爲剖決獄無滯囚邑無寃民通判簡州一再攝郡事節費助邊爲緡錢三十萬通判瀘州攝安撫司機宜文字修城埤積倉斛復養濟院皆與有勞會巴有劇盜大爲一方患始至大明賞罰盜賊屏息潰卒過境執拘以歸制置司巴境用寧廩人以其羨二百石獻於州公卽以實常平之虛數絕饋獻希宴遊不飾廚湢考試類省崇雅黜浮四年不代有懷歸意會得怔忡之疾遂致其仕以慈明慶壽恩封朝奉大夫徜徉林下者八年以壽終實紹定六年六月八日也年七十有九自號肖舟老人築室藏萬卷書皆手自校讎遺文有雜著八十卷肖舟詩藳二十卷理學語類三十卷續通鑑長編增添綱目二十卷溫公通鑑評三卷藏於家元配費氏贈宜人先三十一年卒繼室費氏封宜人亦先三年而卒子四人允成允行皆將仕郎允文允久皆業進士允文以後叔氏女二人長適貢士費伯午次適儒林郎監懷安軍珍多鎭酒稅費伯英內外孫十五人端平二年三月甲子葬於縣之靈溪鄕震山以費宜人祔君气𨿽勁而心則厚事親居喪鄕黨有聞推田廬以畀同產弟所至與俱易職田以周外黨之乏不尙茍同𨿽壓以達官貴人遇所不可慷慨論辯不爲勢屈人咸以執拗目之不知其惟是之從也而嘗以謂二气五行流行於天地間𨿽曰厚薄殊稟剛柔異質然陽勝者多勁直陰柔者多委靡世衰俗壞士大夫依阿茍容气使莫敢異辭維梁丘據之可否滔滔皆是故於君之事有感焉銘曰

徳而度其守維固執而求靡迹之畱其行若流其止若休靈谿之幽我銘孔昭

杜隱君【希仲】墓志銘

予自幼與內外羣從兄弟皆從杜徳稱先生遊虫飛而興日三商而罷夜窓率漏下二十刻受館十餘年猶一日也厥後弟兄連年舉進士第析圭符節者相望余亦忝禁近而公卒不偶命也端平二年今天子親攬萬機凡權相所擯抑者以次收召余玷選中將朝公之子衍狀公之行謁銘余方抱空而前志慮紛棼引筆遄閣則又念末俗涼菲師道浸微於徳稱先生之葬能不慨然乃次其行而銘之公名希仲系出唐工部郎中子美之後曾祖隆祖該父師望皆潛徳弗耀師望壻於故驛之樊家焉生五男子公其四也未丱卓犖不凡母疾方革公能盡孝以起其疾父年彌髙公能竭力以致其養凡生事死葬惟禮之遵有人所難能安貧力學窮晝夜暑寒不間早有聲庠序間郡博士禮延之以爲多士式平生斥攘釋老之書崇尙禮義之學士有嘆老嗟貧者公曰窮則獨善其身達則兼善天下今窮不得志則修身以見於世可也奚其憂其受產則辭腴取瘠其約已則賙貧折券斥淫祠之方熾策曦變之必亡是豈無見而能爾者所爲文早嵗富贍晚造淸遒試有司弗合浮湛閭裏節衣縮食以經理其生家日以饒授諸子學躬自程督年【缺】得疾謝醫卻藥遺令毋奉佛老嗚呼師友道喪士不知學古人自幼儀簡諒方甲書名禮樂射禦書數朝省暮習序分彪列循序而進如農之有畔所以習徳輔性爲大學止善之本基也自科舉用人無復有入學之次而況士茍於得涉獵經傳以占畢訓故名物度數爲不足學襲污踵陋架虛鑿空茍能纂爲詞章以欺凡有司紿取聲利以駭庸夫孺子則舉世嘩然師之於是小學之師廢而大學之基不立吾於徳稱先生之教而重有慨嘆云徳稱娶王氏以慈明慶壽恩封孺人男子三人女子二人適張某髙某孫男子十三人孫女子五人曾孫男女子六人將以端平二年三月甲子窆於縣之正本裏兌山之原銘曰

釋老之患幾於無儒科舉之學幾於無書舉世由之徳稱病諸我銘昭之以警世愚

程叔運【掌】墓志銘

眉丹稜程叔運豪雋明辯有志斯世嘉泰元年予校士眉山得其文紹定元年始策名類省試明年射策廷中占第乙科以恩升甲授文林郎洋州觀察推官徒步杖策過予渠陽山中問所從來曰掌不佞訪洪公咨防於潛謁眞公徳秀於浦城聿求當今名教宗主觀善而歸今見先生志願畢矣袖出一編書大廷敷對之文也內而乘輿宮壼近而政府臺諫三衙宦寺外而山東邊防和戰利害鑿鑿牙頰間舜兪爲序以送之希元識其後又爲記孝友堂以旌其世徳予爲書之且賦詩以遣之予歸自靖之明年叔運再調巴州教授予方期之以逺則聞死於寓廨矣實紹定六年七月也享年五十其孤恪共治命以端平二年三月七日葬於雲歸山故居之北泣而前曰吾父易簀之言曰吾羈而窮惟鶴山是知吾葬而銘惟鶴山是祈汝不吾從吾死不瞑走也敢以父之請請其哀矜而賜之予不忍辭也叔運諱掌程氏系出武昌世家丹稜曾王考誥王考炎以孝友聞今以名堂考士龍鄕貢進士予嘗銘其墓妣褒忠史氏叔運蚤嵗能屬文年十八貢於鄕家貧自丁父憂千里負米爲孀母養破窓敗壁防繹編摩亹亹忘倦以是聲名籍甚繼丁母史憂自喪至葬禮而度有姑歸歸江之應氏貧不能窆求予言一舉四喪其後客遊梁洋始得諸公貴人資之稍稍卽故居增築歌哭有所嵗時伏臘亦僅自給𨿽然其勞甚矣初至洋州卽撤新官寺誘勸悍俗未幾而邊難作四川制置桂如淵檄令犒師於靑城華陽隆冬犯寒攀木緣磴徧歷山寨盡革虛名占籍之獘今禮部尙書李公爲四川制置喜其深識疆事將辟置成都鈐司幹官爲有气力者奪去利路轉運司又辟教授巴州多士方屬心而未及設施以死方叔運未仕時徧觀歷覽多所知識𨿽艸茅言事動中機務予在潼川嘗告予三事謂景獻之喪二年無主鬯者謂鞏州之師傷於不審謂靖康開禧之禍起於君子之不見用予固奇之洋州太守程侯伯雄參謀制閫叔運論關表五郡兵將之獘疏漕運便宜計關防利害程甚稱之今四川制置趙敏若帥興元上嫠憂十議曰議十八族議結邊豪議守險隘議城漢中議用義士議處忠順軍議防金州軍議糴夏熟議親僚友皆當時急務也類省程試之文條餉所一嵗錢谷出入分畫區處有理此豈局於舉子之科目者嗜周程子及朱張氏諸書尢詳於歷代通鑑本朝國史爲文不求合程度不唾塵爛語嘗舉韓秦故相之誤聲之樂歌以切時政爲趙公所稱館遇甚久今有雲歸鼓吹自由編歸田心畫萬物吐气編若干捲藏於家爲人彊項直情人有善稱之有不善攘臂厲辭叱之故所至落落有田數頃舉其租爲義濟以惠貧弱爲姑捐俸營田宅爲湯藥之助爲叔祖出緡以歸其已易之屋爲鄕子弟之貧者資束脩以招其學先是在洋州適當武休之變至巴南則代者過更而弗授印叔運平日負气不肯爲人低屈竟以郁勃不堪致病而斃予嘗反覆浩气一章大率集義以爲主不集則餒持志以爲帥不持則暴以叔運剛大之气而加之直養無害之功則行行之由亦可以爲聖門之髙弟矣觀其自贊有曰麤厲猛起頗欠時中彊矯磨礱晚果有功方以覘進學之候孰知其遂止於斯也娶蒲江譙氏生二子實務實銘曰

不可屈者志與气不可必者時與位誰扼其逢十步九躓鬱鬱泉原含憤賫志爾藏旣固尙輔於爾後嗣鶴山集卷八十三

欽定四庫全書

鶴山集卷八十四

宋魏了翁撰墓志銘

知富順監致仕家侯炎墓志銘

余蚤識家侯文甫吉士也後假守眉山於鄕大夫士之賢者益知侯爲人侯筮仕年已四十五練治於物情者已悉又世載淸約視萬事退然如不勝而勤小物臨大節凜不可亂余嘗識侯在富順時與諸郡守謀討賊曦檄及爲侯記積善堂以爲盡所當事而無計功蘄獲之心庶乎知侯者記之年侯八十有四後三年餘蒙恩歸自靖則侯已卒厥子寅翁以葬告累其行請銘諸碑余按家氏見於節南山之亂及春秋經至晉大夫僕徒唐侍禦史方世濟休聞方事徳宗以言事忤姦臣杞出刺戎州自戎居眉族乃大方五傳曰季遵爲導江令恥仕孟氏隠岷山之麓寶慶初錫號衝潔三傳爲大理評事正正生朝議大夫隠隱生太中大夫定國歷懷安渠嘉三郡守是爲侯之髙祖曾祖彬元丰三年進士哲宗朝爲尙書吏部郎中六持使節贈銀靑光祿大夫祖彥知資榮二州紹興間用趙忠簡公薦召未造朝卒考鑄知隆州贈宣奉大夫妣淑人孫氏侯諱炎文甫其字也爲人篤謹端靜自侯之髙曾祖禰宰郡持節而家無厚藏淳煕【缺】年貢於潼川路轉運司後以父任入官主金州石泉縣簿雅州司理參軍知潼川府【缺】縣通判敍州知富順監丁內艱起知資彭普三州自始爲吏己能爲邦人延師士知敬業去之日盡籍所載書畱於庠使學者稽焉爲理官捐廩給以葺囹圄植庭楠以防系囚茶馬使故入洪雅簿趙避贓幾萬緡侯直其枉使者皆盛气詬病不能屈也砦將誣兩平人爲蕃人盜邊者必寘之死侯瞷其非請於郡貸之弗聽守旣知其寃益重侯侯終以鞅鞅郪縣二十年皆攝令人疑其不利虛正寢弗敢居侯至新其寢以將母積負三萬緡侯疏滯已責未幾縣以治則又辟齋居以燕賓友甃經塗以利民旅無復近世簡陋莽鹵之政敍州譯將言畨人將以某日絕馬湖意不測及期而至人情恟動侯曰此譯所爲耳召而令之曰一畨人過江來乞汝首以殉譯犇命不遑而師息矣渠廣劇賊羅從義爲民害旣逮瀘帥欲徙之沈黎以責後用侯言黎接六詔萬一從義走畨中是資冦也帥動色爲攺之侯之晰情制變率類是抵富順之明年曦以蜀叛侯憤惋至忘饔寢母問故侯具以對且曰萬一變作守城臣當死爲母憂柰何母曰死城郭分也非吾憂侯乃夜自爲書告本道使者吏竊槁去侯不問馳使四出及至敍敍守薛君九齡亟和之至帥府帥府布其言十四州已而叛勢防張皆沮且怖侯不爲變曦誅侯亦不自言也母喪去官除喪宣撫使安公上富順抗僞事請知開州又薦充監司科侯辭起知資州宣諭使吳徳夫獵奏移西師屯成都以實內郡安公舉以問侯侯曰𨿽僅救目前而有二慮凶年糧不足則聚而逋掠者難制嵗久長子孫則浮而驕脆者難用安公然之奏畱四分之三不遣資西門曰珠江侵齧城下侯捐錢千萬築五隄而北之又捐三百萬置鹵井嵗收羨爲修隄費劉文節公寔記之又捐二千萬有奇代民賦葺王子淵諸賢祠築奇文館朔月月半屬學士試藝優奬風勵嵗大比得人爲多置內江井增隸於學以養士資人謂侯三世守此土築世徳堂爲生祠祠吏非古生祠又非也亦以識懷允之誠云耳守彭會慮眞批大安叛卒踐普遂赤白囊星火急而三邑期會弗應助邊犒師之費凡五百有奇皆取諸節縮之餘財不以厲民縣告豪民匿稅版民未就逮馮气力越訴於監司以屈郡縣侯辯折其姦使者不說捃拾無所得反以是知其廉最後守普承兵火盜創殘之餘折嚚訟簡冗費代民輸者又視資爲贏學故有沒盜田載祀四十鄕人有爲盜謀並緣宣撫司檄反其田士論弗與猶欲爲盜地侯具本末白宣撫使復歸於學後自普歸卽謝事裏居聽聰視明神正志彊婚友往來細書十行下仕至朝奉郎不復遷曰吾仕最晚幸不墜先澤有官遺子足矣十九年三遇異霈及磨勘所當陳乞凡五官不遷嘗謂諸朝以禭其先人弗許事孫淑人極其孝敬侯𨿽不以吏能名而治劇邑宰雕郡未嘗如今人皇皇求利於酤米粟之徵率能興僕補滯去之日必裕於始至又能推有餘以爲民賜平生踐行以約爲主溫敝甘糲大行不加族燕酒不過三酌自富順喪母而歸室燬於火脫輤爲斂居廟廡序賔之位自退休始有室廬嵗視租之入盛暑祁寒周族人之急者至於再凡三十年不易其則故居官號良吏居鄕稱善人是宜壽考康寧膺受遐福或謂侯嘗昧旦見天上宮闕隠有朱書壽圃二字爲侯上壽之證是誕漫之說不於其本焉求之書曰天壽平格彼動於怪神者安知此也紹定四年六月甲子以疾卒於積善坊之裏第年八十有七元配丹稜史氏故防州路安撫司凖備差遣壽朋之子繼室峩眉楊氏林氏贈封安人二男子羔先卒寅翁前修職郎綿州錄事參軍二女子長適從事郎文州曲水縣丞郭守中次適故從事郎邛州大邑縣丞虞玨再適宣教郎新知成都府新繁縣李溫男孫三森以侯致仕恩補將仕郎雙榮雙頂女孫三葬以六年月正元日墓在金倉山之原祔於隆州府君之兆余早入仕及接海內諸儒先每見昔人言論風指務存有餘不盡之澤爲可繼可傳今之君子少有才智則勢相憑利相誘得之不翅秒忽厥喪固已丘山甚至斬艾其先世所以遺後者豪發不疑於行此余於侯之葬深嘉屢嘆之而系之銘曰

成周取人曰常與吉家邦浚明載祀綿歷下逮春秋曰徳匪才字聚則裕汰愒則烖人之一心與天地貫盛窮壽短非可智算家侯存存動與善俱所感所遇吉祥畢儲彼巧防者則殆且厄謂予不信於侯是式

學究焦君【巽之】墓志銘

予行半天下爲碑銘多矣而於漢嘉焦遂良之請爲之慨然蓋自予筮仕佐西川幕府遂良之考君誠父袖文過我端厚質實予一見異之除館以待君以絫舉恩爲四川特奏名進士第一見其冢子自華言行克肖亡何蜀之士仕王朝者自費蜀公士寅以下招其來授學究出身詣吏部擬眉州司戶參軍未拜書卒於逆旅自華與其弟遂良舁其喪以歸今三十餘年𨿽自華行營宅兆奪於巫史奇衺之說不克葬而卒卒之明年遂良始得卜於古賢鄕之坤山得日於明年八月甲子嗚呼古之喪者日月有時丘封有度昭穆有位非有陰陽之拘風水之疑也惟誠信於附親附棺之物神明乎致生致死之分孜孜焉是之究圖耳爰自靑囊之說行至有沒齒而不能揜其親者桑門之供盛民有蕩產而不能供其費者焦君之始識予與予之聞君之名予時冠婚未久也今旣逾中身冉冉老矣而君之殯肂在堂猶不得以首於丘也而又不得於銘則賫恨何極遂良之請則死者之心也予不敢辭君諱巽之五世祖父自彭徙嘉之夾江曾大父晟大父松父昌彥官從政郎取藺氏生二男子君其仲也蚤明悟能自力於學淳煕元年始舉於禮部旣挫愈勵貫通古今論說經子有詩總有易原有曾子解宣城孟誠之綸久仕於蜀得君於劉文節公宰藩持節必招之與俱主賔款懌凡可以進賢揚善伸達幽枉者未嘗隠情惜已也畜厚思渾有志當世伯氏卒從政悲不自聊君左右以怡顏爲治喪卹孤以承考志裏有矜寡囏阸死喪之事率盡分爲之吉月會同宗同族旌子弟之尢以勸能者縣庠湫隘不可居合鄕人新之其所爲皆足以善後元配單氏繼室以楊皆同郡人皆有令徳而二子亦皆以明經舉於鄕人謂刑善觀徳之效云孫男女二人曾孫一人銘曰

古之命民積於比閭月屬嵗校鄕登其書鄕治旣廢科目取人一日之伎爵之終身法𨿽孔獘間亦得士有如誠父使在鄕遂眾賔之席亦於君避天道夢夢而昭昭是昭昭幾何而夢夢矣匪終夢夢爾子孫是似

監成都府錢引務鄧君【應午】墓志銘

予守潼川鄧明父應午爲中江縣尉恂恂守道言吶吶如不能出口予固期之尙疑其重遲也又明年春三月某以君命召上印綬去道中江館於縣寺會居民失火屋比延燬予挾從行壯士巡火所焮隨宜翦撲至則明父已率巡徼吏奮身顏行拔藩撤屋不移瞬而火熄厥明予拊而勞之曰尉不當如是邪尉斂板百寮底誠卑且賤矣然近民莫尉若也譏盜訊囚追亡擿伏始於不謹禍且蔓延亦猶救焚不務遏截炎炎孰禦予於是始信知人之不易而儒生之果可用也上其姓名於朝祥刑使者應君懋之茶馬使者鄒君孟卿聞之競薦其才乃以功令關陞從事郎十七年調華陽丞予旣召入爲郎從官每與蜀之有位者書記往返必稱明父之才未幾予以言事得罪屏之南州聲迹夐絕予歸自靖明父之子有中來言曰吾父不幸死矣今卜兆於會中鄕之坎山得日於今年十一月甲子哀惟吾父以職事受知於子不由左右之容維子之故歷事監牧皆受不凡之知今不得子銘無以逭不仁不明之責予瞿然問故則寶慶元年七月十三日殞於風淫嗚呼明父而止於是乎明父自嘉定六年以詞賦爲鄕舉首九年再舉中明年進士第調中江尉潰卒薄近境人情洶洶明父程督守禦人恃弗恐嵗大疫力請於臺閫飯饑藥疾至捐俸以資之同年進士徐君仁恭卒於閬中簿正爲字其孤卹其家府尹李公風力峻厲明父詣府白事爲康色顧之屬之城築屬之糴廩郡有疑獄累嵗不能決刑獄使者以付明父一訊立辧囚賴以活自是益見信任令攝銅山縣明父移書縣令俾其督吏治賦以應期會憲臺屢趣不行令亦謂明父言然卒以逭譴人兩賢之又令攝通泉以縣令鄕嫌辭旣不獲命則植縣綱擿吏姦爲教以諭百姓之怙勢逋租者不浹旬而令行財裕十七年調華陽丞部使者今工部侍郎黃公伯固俾攝縣事縣爲西南劇晝理邑事夜覈訟牒剸撥中理吏畏民安黃公才之學校之校比河渠之畚築將士之廩給徵商之檢柅悉以付之或嘲其煩明父曰事無精粗莫非學也郫令久虛又俾攝事縣以大治旣復而又攝去之日郫人繪而祀之華陽考滿黃公惜其去辟監錢引務至則官寺圮役丁窮上下蕩亡紀律君爲振而新之凡出入虛實之數增減少多之額工役勤惰之別皆籍而記之黃公勞之爲請於朝自官吏至役徒悉增其廩給職業用勸國無乏用實昉乎此嗚呼人果不易知而儒生之果可用也乃若此凡謂儒生不適用者特腐儒爲章句習占畢不知無事非學而拘滯一方者耳明父世居新都之彌牟其家彭之蒙陽自王父始鄧氏系出東漢司徒禹之後子孫散居蜀右爲多今成都雙流新都皆其裔也曾王父仲和生三子其季曰師況登紹興十一年進士第則明父之王父也奏辟通判潼川府未期卒於官父森妣王氏生二子明父其季也生有令姿方在齠齔親疾累月憂無所出刲股和藥親疾少差旣卒執喪如成人王夫人性嚴厲明父得其懽心事庶母宋夫人惟謹旣壯兄弟相依兄嫂以家事自任俾明父一意遊學明父徳嫂之恩死爲之服或以無服靳之明父曰昌黎不以義起乎鄧之族大而多貧明父事諸父生則致其養死則賻其喪世絕者命之後女笄者釐其聘親黨有札喪之事必身任之嗚呼古之學者爲已蓋有所事者矣元配李氏繼室以趙贈封皆孺人明父卒後宋夫人尙無恙年八十九乃卒有中今以趙氏之命求銘銘曰

古之所謂學以明徳而美身所謂士以範俗而明民道湮民散則嗟卑而居下惡囂而欲贏以予觀於明父事無精粗必信必誠尙庶幾古道之有存

中奉大夫知邛州李公【駿】墓志銘

予被命帥東川道漢嘉李君伯言合其昆弟之子與戚姻黨裏置酒送迎君在羣從巋然獨存於是生七十五年矣風采精贍論議娓娓心竊異之別僅旬時孤當楫當煒以狀告窆於瀘且乞銘爲之瞿然失聲李氏自唐禦史大夫贊皇公棲筠丞相趙國公吉甫太尉衛國公徳裕以來凡十一世迄曾祖浩煕寧中登進士乙科積官至朝議大夫累贈少師祖觀崇寧初榜登進士第官至太中大夫累贈少師自太華徙嘉生二子曰昌鄂官至朝奉郎知洋州贈通奉大夫次昌圖官至工部侍郎洋州取王氏贈淑人生四子君在第三諱駿莊重好修自同儒素凡再舉禮部擢慶元二年進士侍郎尙及見之每以訓其子曰吾門自入蜀以來繼八葉科第自此始女曹勉之初調隆州貴平尉盜入境輒敗論差役曲當民情前諫議大夫傅公伯成爲詳刑使者知而舉之再調重慶府巴縣令峽俗嚚訟分疏曲直民用勸止有巫左道惑眾寘諸法前後守賢之引以自助使者遊忠公仲鴻又知而舉之遇事有盤錯或欲爰訊鞫之不辜率以屬公見稱明辧尋攺宣教郎知蒙陽縣州以積負逮吏無虛日君白守定會期公私胥便堋口水灌輸民田歲以首春爲坊縣之工材率先諸邑通判漢州又通判遂寧府皆大郡開決敏明吏重足立無敢慢在漢嘗攝石泉在遂嘗攝宕渠所至以嚴明稱知永康大修學宮興李侯祠通商阜財振凶掩骼知普州如治三郡屬有疆事軍潰入境所過殘掠君遣官諭告毋害我民資爾糧否則以三尺從事軍爲斂戢差知邛州君曰吾少孤刻苦自勵以詩書發身祿四千石秩元士澤二子一孫於人世百無慕焉歸而築室曰塵外有終焉之意一日忽命諸子之仕於外者歸省屬以持守門戶更衣就簀而逝實紹定六年六月己丑也當楫以郊恩補官任文林郎雅州司理參軍當煒以上登極恩補官任從事郎宜賔縣主簿女子二適承直郎施州軍事推官王似孫儒林郎永康導江縣令髙斯謀斯謀予之同產兄子也遣賀嘉定十五年元會補官去年秋不幸死孫男一人燮果再遇郊恩補官以慈明宮慶壽恩循從事郎孫女三人外孫男女一人以是年九月辛酉葬公於嘉定府龍遊縣安國鄕幹山之原令人楊氏諭氏祔公風姿頎然臨事果決自幼周旋諸父間耳濡目染食不兼味衣必澣濯祭祀賔客澗毛山蔌必潔必精予曩聞劉淸惠公甲嘗言其外王父李用賔始自華徙監政宣奢麗以勤儉自持嗚呼如君可謂善繼厥家矣銘曰

考蟬嫣載五百自華徙監奢侈君衣訓自程式老彌卲窮不戚豈其窮四千石官元士年八袠詔來世食丰積

漢州通判楊君【令圭】墓志銘

楊君諱令圭字如斯世爲遂寧人大父恭惠公輔兄弟五人咸以文學行誼聞於時人號五楊其後恭惠與劉文節公光祖歷事三宗出入中外切劘獻納嫓徳齊名天下稱曰楊劉韓侂冑伏辜凡前日與侂冑論者以次召用恭惠除兵部尙書道拜江東路安撫使建康畱守以疾薨於位先是恭惠冢嗣有翔早世以君爲後萬里防喪西還葬祭如禮服除以恭惠致仕恩補承務郎監成都府糧料院再調潼川府中江【闕】

也繼室以普慈杜氏故兵部侍郎孝嚴之女子合祖早夭本生母鄧氏太安人命襲祖爲後授以恭惠余澤遺腹子曰昌祖九月丁未生四女子長適將仕郎姚季子余尙幼襲祖卜今年十二月甲申葬君於長江縣馬觀鄕坤山之原君之弟通判簡州事令式與襲祖以狀來請銘誼不得辭銘曰

昭昭匪天厚其質而夭其年丰其行而嗇其傳𨿽然李當戶生陵以紹廣鄭益恩生同以繼死者有知其無憾於重泉

知威州祿君【堅復】墓志銘

開禧攺元王師將北徵予時召對玉堂失權貴人意潼川祿子固擢進士造廷首以髙瞻叔書來謁旣亦以正論居末等予與之定交焉予旣補外念薦賢所以報國壓於權力撓於請寄乃盟心自訟自守郡以來凡請者弗予將以少戢趨競會詳刑潼川子固爲安嶽丞循循自守予始至境卽懷安傳捨擇書問之不至者四人舉之於子固之辭曰盡心職分不求人知人謂是舉也數十年所無子固亦曰是眞知我者其後俾攝遂寧學官又其後守潼川除館延之益得以察其所安信前言之爲實錄也祿本子姓以王父字爲氏唐季曰宗憲始自鳳翔徙名數於郪至本朝曰儒舉賢良方正科與眉山蘇氏厚善儒生勛舉鄕進士勛生天授天授生居一累贈朝奉郎居一生二子長曰東之登進士第善詞章尢任治劇淳煕初知敍州南蠻抄境上帥師討定以功除直祕閣成都府路提防刑獄次曰槱之以經學教授於家累贈朝請郎娶馬氏封宜人子固之父也子固名堅復生十七年而孤弟妹幼弱家貧爲太夫人憂子固率諸弟從舅氏傳堂先生王君行問學夙夜不敢怠習戴氏禮有鄕曲之譽君行名軫潼之秀彥也金堂仲明舉以禮幣致子固遣二子從遊凡再舉於鄕登進士第仕小溪食簿掾之祿將母一時諸公皆以學術操履期之舉考及格關陞爲渠江令沂國安公專閫於蜀辟黔州錄事參軍攝通判事將以成其秩秩行至合陽念母而反沂公不能奪也期年來安嶽以舉主攺尙書左銓注之蓬谿縣母喪去官服除從外銓擬什邡縣會有堂授者復來蓬谿凡九閱月又爲人所先復堂授知綿竹縣秩滿通判永康軍嘉定府會資州闕守制置使選子固攝事充四川類試院考校官差知威州解官來歸中道得疾寓漢州傳法僧捨去家僅兩日程而卒紹定六年十二月己丑也得年六十娶馬氏男女各三人長男紹本奏補將仕郎次諫孫後族父於祕閣爲諸孫季曰呂孫子固治命俾受致仕恩爲叔父甲南之子長女適閻徳方次適陳飛騰次適馬【缺】皆業進士外孫男女四人卒之明年端平元年十一月甲子葬於射洪縣依徳裏聖水原之新兆子固天姿謹厚念徳不怠每思二親輒欲絕旨去甘友愛二弟無行而不與俱也淸淨寡欲訟獄必躬聽之麗於罰者重輕平允後不爲之增減人言子固所至政平訟理無他道也一生知己如安子文劉徳修楊伯昌崔正子李季允虞仲易曹器逺茍得一二賢相與已足爲重而於子固皆交口稱道無異詞葬有期紹本以姚仲有所次行實來求銘余曰我乃知子固爲敍其槪而銘之曰

天理之流行以命萬物者性也而气數之感遇廢興厚薄之莫逃亦得以謂之命如子固者言而忠信行而篤敬不能以其所安施諸有政而防於命之有制僅見於三縣與三郡惟後人之紹聞迪訓則是心之昭昭者固不與气形俱爲澌盡也

蘇伯起【振文】墓志銘

予奉使潼川日今春官貳卿度周卿移書諗予曰子得人矣乎正有友二人曰羅堅父傳之蘇伯起振文今堅父舉進士而蘇落落不偶聚書數萬卷聖經賢傳山經地誌私乘野史以至虞初禆官旁行敷落之書靡不搜羅後谿劉徳修嘗舉賢良方正科長沙吳徳夫又以遺逸薦於朝子其言之矣先是予銜命入境首訪人物遂合人士多以蘇伯起馮仲新鼎重爲稱予首延致之皆魁岸人也伯起尢善詼辯諏經訂史援據防起坐爲屈服予嘗謔之曰晏子所謂儒者滑稽而不可軌法倨傲自順而不可以爲下君其近諸則捧腹大笑處數月而別予仕王朝以言事遷靖伯起遺予書曰吾於遂寧有宅一區竹萬个大木十圍者百章溪流徑其間將爲嘯歌終老之計請書其額曰水竹莊有亭曰玩芳以故禮部侍郎曹公叔逺記示予大抵述其放於騷人幽憤之意予遷靖後溫尋故書自四經三禮語孟以來摘精收粹探深抉異𨿽章句訓故名物度數悉加讎校往往有先賢未及發間爲人言或口呿目而伯起過我瀘上相與講切則率多領會予益知其用功之久方將勉以斂華就實去艱深而趨平易反而驗諸眞履實蹈庶不爲空言之歸而君以衰疾求去浩乎不可畱蓋亦自知血气之不可彊別未數旬而卒實紹定六年九月戊申也系出梓州之銅山淳化參知政事易簡乃其九世祖自銅山徙合之銅梁今又徙敍州之遂寧曾大父某大父某王考某元配趙氏朝散郎前知廣安軍楙之女繼室以錢氏二子男曰堅石堅木女適文林郎知合州巴川縣事姚仲子端平元年十二月庚寅堅石兄弟葬君於龍門裏先事使來乞銘曰尙死者之心也銘曰自鄕治廢而公道壅以科目之得失爲人才之輕重有如伯起抱珍蘊異而老不見用然則曾謂科目果可以選眾也龍門之峯淒其長終孰銘丘封太史了翁

鶴山集卷八十四

欽定四庫全書

鶴山集卷八十五

宋魏了翁撰墓志銘

顯謨閣學士特賜光祿大夫倪公墓志銘

開禧二年秋了翁以館職論事忤韓侂冑補外吳興倪公召爲禮部侍郎兼直學士院公上疏辭曰臣乃者嘗爲禦史徐柟所劾柟言而是臣不當召臣而可用柟不當畱廷論偉之於是申詔趣發以九月入見首言今宗祀孔邇乞用皇祐故事以光宗參侑盡尊祖嚴父之禮次言修君徳求直言用正人行公道明賞罸三言近歲士大夫寡廉鮮恥列拜於勢要之門甚者匍匐門庭穿竇而入門生弟子施於執經受業者今無往而不稱且加以恩坐恩主恩父之目諛文丰賂又在所不論也上𨿽優容而侂冑得之大怒其間所謂恩父者乃指毛自如之於蘇師旦也時謁侂冑者率鞠躬斂容公視之如亡且曰人言公有騎虎之勢非也此李林甫楊國忠晚節耳若進退裕如必以諸葛武侯先忠獻王爲法侂冑愕然明日謂參知政事李璧曰子嘗言倪正父之爲人今始至卽立異李曰配帝之議謂前之禮官者不知及此則亦以僕爲不然矣遂上疏爭辯了翁時自館職請外謂李曰執政與從官爭辯未問理之曲直從官必不勝是執政逐之也李三疏而止自如之父憲爲監察禦史劾公罷予與公偕至國門外數款語气勁而詞直心竊壯之至金陵與永嘉葉正則從容道前事因諗葉曰頗聞倪公不見知於周益公又忤趙丞相今又大忤於韓且韓與周趙諸賢人品不相侔也今日之忤是則前日之忤非葉曰善哉子之問也𨿽然皆是也方周公爲相公無所附麗事趙公又不合朱公入朝士傾心歸之公見之如他日人始謂其不然逮周公罷相趙公爲執政朱公說書崇政殿公當制詔稱奬優厚人已異之迨慶元元年五月公自溫陵召歸侂冑方排根異已意圖節鉞以公非趙黨且嘗與陳君舉章茂獻不咸將使再掌內命先遣弟仰冑從容伺公意公艴然曰上初卽位當惟賢是用以消朋黨之禍不當問其何學也旣而劉徳秀又勸公公正色叱之曰從趙公者皆一時之傑吾猶不肯輕附尙爾之從邪侂冑知公意鄕不回乃以節度使制屬傅伯壽俟答詔旣畢然後公直學士院至是人始知公之心蓋不茍於隨者予聞葉公之言瞿然興敬厥明年十一月侂冑旣殛公復進用以連抵史彌逺不得久居中出公知鎭江府攺福州治事逾月見彌逺拜右相制嘆曰昔董賢爲大司馬冊文有允執其中一言蕭咸以爲堯禪舜之文長老見之莫不心懼今制詞所引昆命元此舜禹揖遜語也天下有如蕭咸者讀之不大駭乎乃上書請貼攺麻制上付詞臣陳晦條具彌逺懼擬晦殿中侍禦史於是劾公輕侮朝廷落職鐫二秩罷予時以君命召辭不行聞公之風而竊髙之人之稱蘇文忠者謂其在熈丰不容於煕丰在元祐不容於元祐在紹聖見黜於紹聖嗚呼如吾倪公其無媿於此矣聖人明隨之義如六二系小子失丈夫其象曰弗兼與也蓋旣附小人必失君子其是非至易決也六三系丈夫失小子可謂得所隨矣而聖人猶戒之曰利居貞則𨿽親附君子亦不可以茍隨也此較之六二其失已難知矣若九五之孚於嘉則所信者皆嘉善矣而聖人曰孚於嘉吉位正中也而先儒程子曰隨以得中爲善乃知隨小人者固不足論而隨君子者亦貴乎居正得中如倪公者其眞有得於隨之三五乎端平三年予召爲春官公之子祖常過予言曰我先公以【闕】

年【闕】月【闕】日葬於某縣【闕】鄕【闕】山今十有【闕】年矣而墓道之銘未立子也吾先公所畏也敢以請於子予與之道前事祖常慨然曰蔣起居重珍嘗狀吾先公之行亦猶是矣明日再拜以徵前諾乃爲約良貴之文而敍之曰公諱思正甫字也湖州歸安縣人湖今爲安吉曾祖豫祖湜贈承事郎父【闕】安僖任承議郎行太常寺主簿後贈少師從橫浦先生張公九成遊舉某年進士公少師第三子也器質凝重少師深愛之擢乾道二年進士第授遂安軍節度掌書記丁少師憂再調筠州軍事判官明謹據正不爲茍從辧廬陵寃獄爲刑獄使者辛【闕】所知自後旁郡疑獄率從公決淳煕五年中博學宏詞科七年除國子正八年閏月遷太學博士六月丁王夫人憂服闋再入太學閱七月遷太常博士尋召試館職除校書郎兼魏惠憲王府小學教授進祕書郎十三年秋大旱公封事累數千言主於罷苛斂察寃獄且請別詔中外士大夫皆得有言避殿減膳明示畏天之實且請時召大臣講論治道拱黙充位者斥之次言臺臣職事官以言補外所宜昭示好言之實以釋人心之疑邏者嘗以倉庫事上聞𨿽頗得實然百吏各有統察監司臺諫皆耳目也焉用此輩爲上皆是公言立見施行初孝宗銳意規恢迎合者往往至大官言多不驗久亦厭之更用謹嘿之士公對延和殿言往時虛誕今者軟美胥失之上顧謂公曰卿奇才論事詳當可行翌日諭左相王淮曰倪思敷奏可嘉朕欲擢爲二吏宰相以未有闕對乃超遷著作郎公之自結主知始此十六年正月上問丞相曰學士院闕人誰可者周文忠公進擬數人公與其一然意主陸遊上特以命公公以內制不可兼名表因盡辭兼官嘗內直召見公言旌廉吏以律貪廣集議以審令光宗卽位公言光堯揖遜父子無間言今陛下承迎尢當過之又請日引職事官輪對如壽皇初政除權侍立修注官直前言事以北主新立爲憂且請增置諫員又請召將帥訪問以知其才否皆見納用五月遷將作少監兼權直學士院公言速進壽皇聖政按爲成規又言覃恩賞格之濫七月除將作監兼權中書舍人公言皇太子置翊善宜用老儒上以命黃裳八月論吳瑊不可爲兵部詔瑊攺知廣徳軍未幾上侍重華宮瑊入辭孝宗問上倪思今何官上曰權中書舍人孝宗曰猶爲權邪十月除中書舍人仍兼直學士院兼實錄同修撰時會計錄成凡錫賚皆三分減一適重陽節特詔伶人依舊公言不可吳琰知衢州公又言之紹煕二年兼侍講其春以大雪震電求言公謂大臣茍且給諫緘黙講讀官闕員節鉞遙刺輕濫內廷好賜無節燕飲防溺版曹州縣迫急商農愁嘆會計錄條具鐫減未十一而羣言未已無名之賦久議而未蠲疆埸之備不修緩急必誤事初孝宗以戶部經費之餘財於三省置封樁庫以待軍用至紹煕移用始頻會有詔發緡十五萬入內帑以備犒軍公謂實給他費請毋發且曰往歲所入約四百六十四萬緡而所出之餘不及二萬非痛加撙節則封樁自此無儲遂定議犒軍嵗有四十萬緡爲額由是費用稍有節矣上嘗語公邊事公曰若史院亂華編載海上之盟與北狩等事陛下豈容不觀上命經筵取索韋璞以後侄孫爲煥章閣待制公引馬季良孟忠厚故事及建炎詔書後族勿任侍從以爭之璞坐攺觀察使諫臣論吳端不當除帶禦器械給事中繳孫璫觀察使上遣使諭給諫侍禦史劉文節公光祖爭之上怒左遷劉太府少卿中外沸騰上謂外府之除乃以省闈拆號差訛不因論事公言遷除之命不在自劾之時而在論事之日終無以釋天下之疑劉公請外端亦報罷祖宗舊法凡遙郡至觀察使乃落階官轉正任防禦譙煕載以潛邸舊恩自遙郡觀察使徑除正任中書舍人莫叔光二疏不報會煕載辭免上令學士院降詔公封還詞頭卒如舊法左同諫鄧馹以論潘景珪結近幸袁佐李蔚宗遷將作監公力陳不可擢上批匠監之長乃是超擢公爭之益力又言姜特立諸人恃恩干請上爲出特立浙東副總管明年景珪知湖州卒繳罷之王士廉以皇后之姊之夫請佃平江府官田以內小臣楊愛卿袁佐宣諭漕臣公言此自陛下出批中宮邪是乃斜封墨敕之漸祕書監楊萬里求去以直龍圖閣轉運江東公畱行不報六月除禮部侍郎先是黃貴妃薨上忽忽不樂乘輿過重華宮已駕復輟冬至日晏不視朝中外莫敢諫公四疏開陳會上召嘉王公言壽皇之欲見陛下不亦猶陛下之於嘉王也上爲動容時宮闈頗與外事公因進講姜氏會齊侯於濼極論家之不齊至於陰陽易位甚則離間父子漢之呂氏唐武韋幾至亂亡不特一魯莊公也胡晉臣尢【闕】夏執守卒上不以爲信公因魯僖公十六年二大夫卒懇懇言之且曰陛下大抵因疑致疾疑愈深疾愈甚遂使父子之間中外之事有不能合理者上竦然四年正月兼權吏部侍郎公以飲酒過度爲諫上喜曰卿能盡言如此是時畱丞相請罷政待放於範村久不獲命廷臣謂上欲專相葛公邲陳起居贊章司諫擊之公於葛𨿽同郡人實未嘗附麗而陳疑之謀於執政命公爲金國賀正使以間之明日公待次重華宮語與陳忤公請納敕更選他使會報金國鄭王允蹈叛於河南謀刼使者公嫌於辭難遂行因言陛下屢愆問安之期中國猶知有疾也脫金人以爲問臣將何辭上悟曰旦夕便當過宮公嘗援仁宗故事請書孝經四章與無逸並寘左右至是章司諫劾公以使事脇君以孝經譏訕不報公出關待命上不得已畀以近郡差知紹興府主管浙東路安撫令朝辭之任未行六月孝宗升遐寧考受內禪攺婺州辭不行七月提舉江州太平興國宮會求言公條十二事曰兢畏曰敬天曰法祖宗曰奉先曰安親曰正心曰勤政曰任外庭曰親君子曰納諫曰節用曰謹終起知泉州未上慶元元年五月召爲吏部右侍郎二年同知貢舉監察禦史姚愈承侂冑風指文致試闈事劾公出知太平州新學校修社稷壞城郭繕器械練卒伍浚河渠造橋梁葺候館立養濟院百廢具修民不知役邦交之餽以掩骼埋胔嫁貧女之失時者劉徳秀劾公嘉泰元年復提舉興國宮俄差知泉州以所治當塗者治之畱丞相始知公有政以用公不盡爲嘆同郡李澄與徳淸令朱欽則俱求薦於公公不從後澄以韓壻驟用欽則爲監察禦史朱遂劾公罷郡侂冑久執國柄稍棄前怨以收士望於是彭子壽曾無逸復官林和叔宮觀徐子宜放自便呂子約量移公提舉玉隆萬壽宮皆三年七月也四年知建寧府察官徐柟劾免公數月柟進殿中又言公縱已害民再削一秩開禧二年又奉興國宮祠其秋入春官直禁林僅十餘日復食興國之祿蓋至是已五奉宮祠矣明年十一月侂冑誅召爲兵部尙書兼侍讀入見便殿請遵用故事命東宮參決政事以杜權臣之專不時宣引宰執及別創直廬令詞臣候對以備批旨諭大臣以容受直言飭朝列以砥礪名節嘉定元年兼修國史兼實錄院修撰同知貢舉三月給事中許奕使金公暫攝其事內侍李樞符澄李益徐考叔久竄得歸公執不行蓋是時斥官寺之黨韓者甘昺再圖知省而懼不獲使其子宗茂首以四璫嘗外庭聞公之風而寢公又言辛棄疾迎合開邊請追削爵秩奪從官防典陳自彊罪侔侂冑不可異罸乞用丁謂王黼故事逺竄簿錄其家皇子薨贈太師尙書令公言子爲父師名不正宜攺贈極品史彌逺在樞庭將以兄彌寧爲春坊公持不可婁機代公爲給事卒予之公嘗曰陽城脫不遇裴延齡爲相終無以自白故在瑣闥一百六日𨿽小事必言五月進禮部尙書許奕使還中書議表賀二府將以和成遷秩公曰澶淵之役捷而班師天子下詔罪已中書密院待罪今屈已受盟奚以賀爲乃止飛蝗蔽天公言不可諉之用兵遺孽宜修君徳懲權臣弭盜賊察姦貪以求弭災之實彌逺以樞廷造命除從官宰相錢公象祖數請去公請勿偏委任尋又言咨訪宰執不可獨召一人上曰前日趙彥逾亦如卿說彌逺銜之章良能將除禦史中丞公進臺諫論三篇上以付中書章見之滋不悅七月公請禁絕苞苴又請察小人之交締遂力請外補上諭畱再三公曰侂冑以臺諫爲私人今章良能未除中司前一日亦以小輿見彌逺矣侂冑盜權擅國專行執奏所稱聖旨類雜己意今彌逺亦獨班奏事矣侂冑未敗猶望舊人今舊人出矣而拯救無術臣恐宗社之不可再壞也越二日除寶謨閣學士知鎭江府未上攺福州治事逾月又以貼麻鐫免二年陳晦黜復公元官奉玉隆祠五年瑞慶節金有故未遣使公陳備邊十事謂金弱則元人之彊我獨當之執政不樂曰倪公尙云云以階太中大夫耳未幾禦史石宗萬論公降二官永置閒散八年復元官奉祀於是公年七十矣連疏請老不聴十一年除華文閣學士提舉嵩山崇福宮又請老不聽公嘗言從臣自休致外皆不可陳乞故自玉隆祠滿不復請十年間亦未嘗乞磨勘至是吏部檢舉轉通議大夫十二年宗祀明堂進爵國伯入請老不聽十三年十月以病乞骸骨不允再請未報屛醫卻藥自志其墓命諸孤喪事從簡詔特轉一官進職四等以通奉大夫顯謨閣學士歸安縣開國伯食邑八百戶致仕是月丙子卒享年七十有四其孤上公所定遺奏猶乞收爵祿賞罸之八柄張禮義廉恥之四維聞者感涕特贈光祿大夫後諸子陞朝該累恩進少保上親政之明年詔有司諡公文節妻淑人沈氏吏部尙書虛中之女贈福國夫人先十一年卒男六人祖仁朝奉大夫前通判南劍州祖義朝奉大夫前充江南西路安撫司主管機宜文字祖禮宣教郎知撫州金谿縣事祖智承直郎前監行在贍軍激賞西酒庫祖信承議郎新通判袁州公薨後相繼卒祖常通直郎監行在都進奏院祖禮以後兄知建平縣願祖智以后弟承務郎恵女子子二人適宣教郎沈鐸免解進士周侗孫男四人興公承公皆將仕郎餘二人尙幼孫女一人許適將仕郎徐椿年公少孤事繼母以孝聞仕五十年官二品而奉身淸約如一日先世田宅以推諸兄弟卜室城東之月河歸自當塗始辟小圃以逍遙名亭作屋三間扁曰齊齋左圖右史朝吟夕諷嘗語諸子吾生平素慕樂天蓋樂天直道屢黜而於牛李之黨終無所附居數郡有實徳在民晚歲委命無求與公出處相似然樂天未七十已苦風痺公晚而益彊善乎良貴之言曰方柄臣初相震赫中外公獨折其角而奪之气末流之獘至於避柄臣名諱以詔爲誥以照爲證以遠爲邈登之朝廷文書無所忌憚綱常倒置所不忍聞而在廷莫敢言其非至此而後知爲曲突徙薪之功也又曰國朝最重臺諫所以徹壅蔽而彊主威也彌逺把握言路輸款而後除納藳而後奏目諭意嗾翦伐忠良濁亂海內者二十有六年觀公臺諫論之作可謂知禍本矣又曰淳煕之士不變於慶元黨禍者鮮矣再壞之開禧三壞之嘉定公剛方質直不尙茍同以周趙之賢猶不肯微受爾汝則其奴視權孽固宜嗚呼予蚤聞葉公之言今又獲觀良貴之狀公之純忠表裏全節始終爛乎簡策予無所措詞矣所著齊齋甲藳二十卷乙藳十五卷兼山小集三十卷兼山四六集十卷詞科舊藳五卷翰林前藳二十卷後藳二卷翰林奏章一卷掖垣詞章二十卷繳論四卷銀臺章奏五卷南宮集一卷奏議二十六卷歷官表奏十卷承明集四十卷丙寅錄一卷更化奏對錄一卷臺諫論二卷昆命元說一卷北徵錄七卷合宮嚴父書五卷南正南轅詩二卷論著三十卷近體樂府二卷些章二卷易章三十卷易說二卷中庸集義大學解辯顏子子思子續曾子各一卷論語義證二十卷孟子問答十二卷老子原旨遺事六卷刀筆集十五卷家傳六卷經鉏雜誌十卷馬班異辭三十五卷馬史刪攺古書異辭十二卷藏於家銘曰

士放於利不有厥躬視人作輟隨俗介通維文節公懷誠秉忠相維周趙且不茍同況於韓史尙肯爾從嶷立孤聳如千丈松無依而立無托而容𨿽躋臺省而不久中八爲郡守八領祠宮位旣弗稱用亦罔終彼濫貴者浮雲飄風公之大節吳嵩比崇史官博士策名誄功我銘申之勒榮丘封

宣義郎致仕別公墓志銘

端平攺元之年予被命還朝明年別侯之傑授使者狀以其父母墓隧之銘爲請予謝不敏侯申以書曰親喪所自盡也𨿽然人處其常吾處其變始守徳安僅竊豆區祿以爲養無祿先君卽世跣防輿輤以返葬於上泉伏凶闍廬將伸顧復之報會四郊多壘起守安陸銜哀吁天屢請弗兪不肖孤懼以方命貽譴重爲吾母憂彊起視事厥十年再鎭荊州先夫人又捨去方煢煢在疚公朝未忍棄捐申命守荊尋攺儀眞追惟異時壓於時宰有慙初志乃上疏固辭然大懼不孝之誅終無以自贖也匪公發潛卽死將不瞑予惟三年之喪自天子達於庶人堯舜至孔孟無攺也記禮者奚據乃有金革無辟之說以徐戎作難之年攷之周公固無恙也或曰是爲母喪然不可攷矣獨惟伯禽治魯方以喪三年然後除之爲變禮易俗之先務故遲遲而後報政安有以此化民而身自畔之其決不然也本朝宰執起復如防富陳蔣諸賢終不可奪𨿽有彊起者亦未有不持余喪乃自比歲怙權固位之臣昉以伯禽借口𨿽一時賢牧守亦例被迫蹙至端平以後士大夫始克秉禮奉法以各如其志於儀眞之得請而侯之本心始見則可哀已按狀宣義公諱湜字景甫其先謂以大別山得氏嵗久無可攷證南渡後散居荊郢曾祖震祖宗考中孚妣王氏公幼而孤依兄澄以立甫入黨庠習射於圃升降揖遜發必中鵠年二十發憤力學夙夜不懈專以河洛諸儒及近世朱張二先生經說爲宗郡侯陸公九淵見而異之後徙名數於襄三舉於禮部而連黜於春官晚該特恩對策大廷語直多忤第居末等會天子試士以射公六發五中獨官在列外畀上州文學又遇郊賞授迪功郎監邛州合同茶場之傑亦舉進士第主應山簿以歸父子並命鄕黨榮之家食未上引避茶馬使親俾代者往自是不復再調掛其衣冠隠約阡陌聞族姻有不給者稱家有無以賙之鰥寡孤獨癈疾者絕甘分少以扶持之凡十有八年僅一就養於安陸每慿髙望逺中原在目感慨歔欷言言教思人始知公非果無異於世者以寶璽恩循修職郎主上登極以子陞朝恩授承事郎再遇郊恩進忠義郎於慶元元年某月日以疾終於府治之中和堂享年七十有五葬於明年三月壬午取同郡田氏累封太恭人壼儀肅穆嫓徳於公有女士風烈後公十年當端平元年二月卒於江陵府治之正寢年八十有三子男二人之英業進士次卽之傑朝散大夫直敷文閣前知江陵府女一人適齊可久孫三人模桷栩將以今年十一月庚申祔葬上泉予嘗觀春秋之世楚最多材流風所漸至有悅周公仲尼之道北學於中國者如公气而毅逮聞先獻亦所謂楚產之豪傑矣矧又有子承家是宜銘銘曰

允毅別公維徳之臧維卒不施匪夭則爽有赫其昌遺後人以慶我銘不亡以旌其藏

鶴山集卷八十五

欽定四庫全書

鶴山集卷八十六

宋魏了翁撰墓志銘

蘇和父墓志銘

自理義之學不明士衒於詞章之末怵於功利之下𨿽足以隨時就事繩以聖賢之訓終爲背戾本朝諸儒後先相望本諸書詩語孟易以明時用春秋以驗行事三禮以節人情然後知人所以官天地裕萬物者蓋在此而不在彼五三六經不爲虛言而匹夫匹婦皆可以與知與行周邵二程子之門人嗣守大訓至廣漢張子敬夫傳而習之有胡子仁仲爲之模範朱子元晦呂子伯恭相與下上其論議其學益以粹明二江範文叔早從張子問學剖析精微羅絡隱遁朱呂氏皆推敬之歸安故廬若將終身鄕人卽其所居以月舟先生稱之是時余忘年友人蘇君和父實從之逰其始也淹貫諸子百家旁及老釋二氏旁搜博采晚而斂博歸約落華就實目光炯如頭容儼如口授指擿意亡厭斁人有善稱奬風厲如弗及或謬於理道簡於容儀卽莊色厲聲道師之言以訓迪之故公在則惰者肅嘩者嘿毋敢慢其精神气貌之所感發者蓋若此嗚呼此其所以壽正學可繼前哲者乎君諱在鎔和父其字也其先簡陽安人後徙郫爲著姓大王父仲文王父處約父覺贈承事郎妣蔣氏趙氏皆贈孺人君方齔而孤趙孺人手抄經史以教之終其身言及母氏必流涕被面年三十一與鄕舉年五十六始登進士第涖官行已無一毫愧負初任監永康軍味江鎭再仕緜州魏城縣丞縣民仇其長鼔眾入縣將爲亂官吏竄伏君聞變推誠往諭民爲散去長官幸脫死反以是忌疾君乃托親嫌引去三仕果州學官四任潼川路常平司幹辦公事防獄有疑公不忍緘嘿以負使者俱以寃狀白之或疑其越職私請毅然上印西歸旋致其仕其剛決不撓之气可以觀其師友淵源之自矣退居七年譽處益尊諸公要人造門請益貽書講學無日無之四方大夫士識與不識想見其風采余爲瀘州欲挽致之行有日矣端平元年秋七月以五峯先生遺文授其子子禮曰此吾從月舟先生得之吾手自讐校汝可細觀當自得之五日命筆題詩溘然而逝得年八十有二娶同邑王氏封孺人先君而卒男三人子賢子起子禮今惟子禮在孫男三人垕振剰孫孫女三人曽孫男子三人子禮卜以二年三月【闕】

舉君之喪葬於縣之崇文鄕幹山前期來謁銘銘曰道逺民散師異指殊幸而猶有老師宿儒散在郡國教於裏閭儀型前哲領袖羣趨世莫知之有郁勿袪槁項臺背埋光丘墟我銘昭之以覺世愚

太常博士知紹熈府朝散郎王聘君墓志銘

上元年恭黙遵養權防伺間竊弄威柄醜正仇善是與比周予友人王萬里時爲博士應詔言事其略有三一曰厚風俗必本於明人倫人倫之目則君臣也父子也夫婦也兄弟也朋友之交也所以彌綸天地扶植人極使不爲禽獸異類之歸者以有是倫也人倫明於上小民親於下俗之不厚未之有也書曰惟民生厚因物有遷違上所命從厥攸好今天下風俗可謂薄矣化薄卽厚在陛下一轉移之頃陛下設亷恥以勵臣節明聽斷以彊主威赫然如大明正中萬物畢照而君臣之義立矣陛下以四海之歡心爲孝而不以一人之用勞爲孝念遺大投艱之托思繼志述事之重而父子之恩隆矣陛下致嚴亮陰不邇聲色俟三年終喪求昏淑徳之家然後聘而夫婦之道正矣又陛下之於兄弟不幸而居人道之變然友愛素深神人所共知也若垂念於死喪之威致厚於防終之典而兄弟之愛篤矣陛下日禦經幄親近友臣惟正人是親惟切已是務毋徒誦說以備故常而朋友之化行矣凢此五者陛下旣躬其厚誰忍復趨於薄二曰尊朝廷在於聚賢才漢梅福謂孝武時淮南王安緣間而起所以計慮不成而謀議泄者以眾賢聚於本朝也孝成之世蜀郡山陽亡徒布衣乃窺國家之隙見間而起者此皆輕量大臣無所畏忌國家之權輕故匹夫欲與上爭衡也賢才聚散足以爲國輕重者如此然所以聚之則必有道蓋天地沖和之气鐘而爲人賢者尢其气之淸也利祿不能誘威勢不能壓惟虛心忘我用其人而行其言則賢者樂爲吾用天下士皆悅而願立於朝士至於悅且願則自靖自獻惟恐其後寧復有遲回偃仰召而不至知而不言者哉三曰崇學校在於養士气士者國之元气而天下之精神也故可殺可貧而不可辱者謂之士京師者首善之地也太學者賢士之闗也士相與聚於閒晏豈徒誦說詞章攫取聲利而已哉蓋將講明義理涵養气質以成其才而待國家之用也上之人宜嬰以亷恥不可恐以戮辱宜閒以禮義不可繩以刑辟今朝廷並建長貳所當專其職任勿煩以他職博士正錄不徒以課試爲事日進諸生相與講論經術陳說古今以作其气萬一如有挑達不撿則成規具在長貳以次舉而行之其誰曰不然今乃郡吏得以繩之下走得以辱之殆非所以章好示俗風厲四方也世之論治者鮮不以城郭甲兵田野貨財爲有國之先務而孟軻獨以禮壞學廢爲憂非闊於事情也而況揆諸今日之事三邊風寒赤子露立非無城郭不修之患客彊主弱誨盜納侮非無兵甲不多之憂兵荒之餘屯墾未就非無田野不辟之慮幣輕物重十室九空非無貨財不聚之嘆而臣區區惟前三者是急亦曰人倫薄則世道廢賢才散則主勢孤士气索則邦國空此軻之所謂上無禮下無學賊民興喪無日者此臣之所爲大懼也時有濟邸之獄有蜀邊之擾有山陽之變有郡吏卒系捕弟子員之辱故萬里及之所引蜀郡山陽輕量大臣等語切中時務尢爲權防所嫉其秋萬里輪對又上疏略曰乃者中外之臣矢謨獻議指陳得失此皆激揚聖化鼓舞綸言願忠於陛下之職分也而在廷之臣已過憂其沽激逆慮其朋黨夫畱班伏閤封章扣匭此在先朝常常見之今以降詔求言久而後應尙曰沽激云乎內外小大之臣動以千百數而言事者無幾尙曰朋黨云乎今天下議論大槪有三勸陛下以崇孝道厚天倫篤意儒學以養聖明之資親近正人以杜邪佞之口此愛君憂國之論也憤主威之撓奪傷國體之搶攘疾貪暴如疾仇讐惡防佞如惡惡臭此憤世疾邪之論也聽其言汪洋汗漫而可樂察其意避就回曲而不根此模稜兩可之論也愛君憂國者其言懇惻憤世疾邪者其言激切模稜兩可者其言依違臣願陛下以其懇惻者施行之激切者奬借之依違者斥絕之則朝廷是非卽天下之是非也何憂乎沽激何慮乎朋黨哉其二論蜀之利害謂任閫寄者聞命勇往慨然以功名自任然政令峻急人情惶駭任驄餉者承命算計奮然以了辯自居始謂不以累公上今乃有七百萬緡之請旣上欺朝廷又苛取州縣陛下端拱穆淸亦知數千里外有嘆息愁恨之聲矣乎時以鄭損制梱四川李景翺總餉萬里及之上反覆顧問萬里隨事條析語音瑯瑯侍楓陛者愕眙曰此蜀人也了翁時充員柱下竊窺天顏甚怡而權防滋忤蜀之用事者咸不悅防朱端常論予不食周粟並及眞希元與萬里於是一時同志者皆得罪而蜀人無一立朝者蓋先是未有也萬里旣忤權防又忤蜀閫人謂持此安之萬里浩然歸田翠篠碧流之間於焉逍遙若將終身於是又有以見萬里所存之實矣萬里名萬家卭之蒲江曽祖某祖某考某贈宣教郎妣趙氏贈安人予昔志宣教墓世系已詳萬里之生也淑之學也篤博通經術尢善戴氏禮嘉定三年類省試以第一人充賦歷官資州教授以母喪後攺敍州四川宣撫司辟準備差遣召赴都堂審察除吏部架閣文字遷太學錄又遷太學國子太常博士出五年起通判成都府未上知廣安軍又知紹熈府積階至朝散郎平生自儆有心銘申儆其子若從子有淡齋規約皆善言也爲學官時教循循不倦凜不可幹以私在安沂公幕府爭辯不可奪爲郡牧視民如傷束吏如濕紹熈府胥彊於官君黥而借之郡人股栗躬儉節用察獄必以情皆善行也云闓日明旌淑簡修赴闕奏事之命下而萬里不及行矣惜夫予嘗觀五三盛時相天子者居位久則賢之積也必厚伊尹相商餘五十年招俊求哲列庶位以輔後嗣其後微子微仲箕子比干膠鬲之儔猶足以迓續靈承其忠臣義士歷武王周公成王君陳康王畢公播告深浹而愛商之心不衰後之相者居位久則日邁月慆銷刓鍥磨賢之戹也滋甚蔡秦韓史之效今可睹矣萬里不幸而不行於壽皇之時事還理明已不及見非命也夫端平元年三月某日終於治寺明年四月某日安厝於善何鄕坎山之原娶同邑趙氏贈安人繼資中楊氏與予之元配兄弟也今封安人子男子二述升於國子遵貢於鄕女子子一人尙幼述遵狀其事來乞銘萬里吾徒也義不可辭銘曰

丰艸之敷嘉谷之瘏旣薙旣誅亦斷而殊嗚呼天乎嗚呼天乎

大理少卿贈集英殿修撰徐公墓志銘

予自嘉定十一年被命帥東川以心制乞身徐公瑄來爲代明年公召還首爲上言蜀之師困財匱而徴調未已比潼川守許奕與刑獄使者丁必稱坐論邊事譴斥士齰舌以言爲諱願無嫌反汗以旌言者次又請明詔大臣分命宰掾樞屬以三邊所請各專其責庸儆蔽蒙時宰專忌人謂公言人所難除刑部郎官輪對極陳大臣恃獨智悅諂辭疏入不報臺臣承望風指詆公免官逮再入爲郎首言皇嗣天下之本宜專輔導之職宜擇親近之人時宰不爲榮國公擇傅而公能先事識微以切中其疾此又人所難言者十七年八月寧宗升遐公號慟幾絕退朝如喪考妣不旬月間須髮盡白上臨朝詔公卿各舉賢能才識之士公薦通判隆興府周端朝大理評事胡夢昱凢五人皆一時之選又嘗面對請以一日之晷刻而五分之一坐朝一禦講筵一省章奏一召儒臣閱書史商古今秋冬短晷則移此於夜漏之初餘一分爲淸閒之燕凢奏對封章令左右史銓擇付外施行又乞增輔郡之軍實以壯行都之威招江陰湖秀之閒民以補禁衞之闕公之爲慮遠矣明年正月湖州民潘甫與弟丙壬聚亡命數十爲亂夜入州刼濟王尋敗甫死於兵丙磔於市壬逸去餘黨就擒守臣謝周卿通判張宗濤以下悉付大理獄詔以公鞫其事公矢其寮曰國體民命爲重身爲輕不可爲利害怵幽有鬼神吾儕謹之先是寺之推鞫或付胥徒公偕二丞日躬訊之時壬未就逮蔓及亡辜猥至數十百人公詰其尢寃者全活十六七朝廷捕壬急時宰疑壬之本生父匿之命公織成其罪公弗聽未幾得壬於楚州時宰面授風防又數以手簡羅致不附已者且諭公可立致貴顯公語諸子曰王忠嗣唐武將也且不肯以人命易官吾忍以訟受服乎吏有希防摘壬詞謂他日僞擬某人爲某官者公手裂之吏爲危語公曰吾代諸賢受禍弗卹也獄具騰書於朝曰唐天寶之亂陳希烈等將抵死李峴獨曰衣冠奔亡各顧其生可盡責耶彼罪狀顯著峴欲脫之矧變生倉卒迹涉疑似者乎湖之守貳不能死猶曰可罪謂與聞謂故從不已過乎又論許澤等六人罪不當死詔徐煥沈源不貸余悉原之公復執論數四不報壬黨有偶同姓名傅之死議者公竟出之從政郎周成子坐與潘交時宰疑檄出其手驗治亡狀公以數百言爭之一日保章氏奏熒惑犯左執法廷尉當之公曰吾寧以身易人之死也防胡夢昱應詔言事例借印長官或怖公勿與公曰吾位亞卿無能建明而又沮同寮之言乎夢昱坐奪官竄象州公上書時宰爭之不可公亦鐫二官罷已而直舍人院王墍再論公故出死罪又鐫三官道州居住始至州監察禦史梁成大論公不已更追三官徙象州於是公年已六十矣人所不堪公不慍也先是去都之夕夢有以適嚴州告者旦而語其子至象閱郡乘則古嚴也意益安之州斗絕嶺外戶不滿百公築室瘴江之濵曰觀練掩闗謝客以書自娯取孟東野詩自號松月居士摘陶靖節語名堂曰欣止題寓居曰吾道非乎奚至此此心安處便爲鄕以紹定元年十月戊午卒嗚呼公可謂行乎患難者矣詔許歸象之人縞巾祖送過饒撫士有相率追哭數十里乃紹定三年八月庚申朔以公治命葬於正議之墓之對明年七月詔復元官致仕官其子一人上始親政攺元端平臺臣王遂請褒贈公錄用其子詔特贈集英殿修撰仍與子陞擢差遣十月詔又以寶慶三年郊恩特官一子訓詞有曰晚治廷尉獄怵之風防不移壓之禍福不折寧以一身蹈不測之淵不忍以株連根逮之命資其身公之本心庶幾其亡憾矣予與公先後得罪予防恩生還起家再守瀘尋召爲春官而公不及見公旣葬而獻子兄弟過予於臨安休沐含泣而言曰吾父𨿽葬而未有銘也實惟子之待嗚呼同時譴逐者如眞景元張行甫胡季昭王萬里皆相繼下世其存者惟予與洪舜兪丁文伯然則予奚敢辭公字純中一字漢玉其先晉江人後徙永嘉曽大父逢大父澤贈朝議大夫考定終朝散大夫主管衝佑觀累贈正議大夫妣碩人鮑氏光宗卽位正議守潮州遣公表賀補官授太平州司戶參軍未上慶元元年中刑法科攺授慶元府司法參軍除大理評事江東提刑司幹官卽所居官攺京秩知饒州安仁縣復召爲評事兩月間三遷至大宗正丞權刑部郎官兼戶部左曹歷知嘉興寧國府未上攺漢陽軍防州路轉運判官直祕閣防路安撫進寶謨閣知瀘州潼川路安撫召除刑部郎官主管成都府玉局觀還直寶謨閣主管紹興府千秋鴻禧觀知饒州召爲戶部郎官大理少卿公始仕慶元府有怙勢者侵人冢墓守付公予奪不爲勢利屈安仁縣於江左最貧公籍邑裏所儲之粟與民爲約遇糶則如元直官糴則更以髙直且先期給直十之二俄頃得萬餘斛藏於境內明年饑公私無損而民以不莩守嘗以期防致餽公辭曰賦入有常今以多爲功必將以少爲罪我能責有不能責無也戶刑部積牘如山隨事剖析不失毫釐嘉興府常有船遇風至吳江境上部使者借之凢得數萬緡船主請不予訴於戶部公爲下有司歸之防使者爲言事官劾公罷嘉興公在防嘗揭旗於車前曰有訴官吏貪贓蠧國者立其下遠近震竦峽俗嚚訟公發摘如神獄訟用稀防漕司故以鹽利之羨獻於朝公念施黔珍民貧地移其羨以代民輸爲緡十有二萬又嵗捐鹽若干以充其賦民爲立碑繪象而祠焉防之軍籍八千人而僅存三之一招刺搜簡得精悍五千防敵犯邊諸道之師畢防惟興元防卒嘗先登自漕移守吏以故事輸送迎之禮曰不過一遷居耳奚以此爲邦交之餽輒付公帑去瀘吏以送使舊比請公損其十之八潰卒莫簡爲亂公請起安忠定公鎭蜀逾月而盜平治家肅而和自奉澹泊日一肉獘衣故履者終身書不脫手少喜操琴賦詩後亦棄去嘗語後生曰士大夫飭亷隅厲名節未有不自約已始故公𨿽浸顯而淸苦自如凢四入朝遠不過三年積階至朝奉大夫垂當進秩而以罪削官者八娶吳氏累封令人子男三人長卽獻子先以嘉定郊思補官今爲儒林郎欽州司法參軍次文子以遺澤補官差監平江府百萬西倉門巽子以寶慶郊恩補官女子二適儒林郎趙希吉次適從事郎鄭儔孫男二人備孫偉孫孫女六人方湖黨之就鞫也時宰旣以付公又擢何處仁爲治獄少卿魏執中爲丞林演以簿攝丞旣而何以未至辭不與惟公據正不阿二丞翕然從公或曰故王不過朽骨殘胔安能富貴人𨿽歸獄於王無害也而諸公違時宰捐軀命以昭其寃不亦左乎公曰吾豈不知此亡何四人同日罷去予送之門退而語諸朝曰祖宗育材之盛一至於此漢武帝謂田千秋曰父子之間人所難言也此髙廟神靈使公教我當遂爲吾輔佐千秋非難言也父子天性一言可以動悟況又有封侯取相之利今以權臣專忌朝奏則莫遂而惓惓於所不報其意主於正人心扶善類爲來世慮蓋非有所利之也而得罪者前後凢十餘人相望於道此何爲者哉易曰艮其背止於所不見也止於所不見則惟義是比不知其他𨿽吾身且不有也況於人乎銘曰

獄有傅爰以察煩寃訖威殉貨固不足言亦或盡心以求諸道髙閭植槐是猶望報斤斤徐公則匪思存精誠發衷鼓聾昭昏彼饕怙權𨿽莫予省人心孔昭大議以定焉有所利而殞其身同列奚見亦歸吾仁我銘公竁以儆媮薄式昭性初有善無惡

故知辰州大夫張君墓志銘

予始仕成都番昜張君學古爲轉運司主管帳前博物而彊志自經子百氏以及天文星歷山經地乘伎巧醫卜之事靡不究悉又多蓄前言往行隠書祕牒凢世所罕見予灑然異之由是定交其後於行都於眉山毎見輒有異聞間以星歷推人吉防久乃能前知國家休戚往嵗閩冦方劇君就養於侯官臺梱扭問無虛日君策賊必敗去年聶善之子述陳子華韡吳毅夫潛及四方之賢士大夫憂國隠民者率從咨訪君謙抑不敢誦言然固謂京蜀得禍必慘後皆中今春予視師江上旣竣事遣人勞之得其子世南書曰吾父以正月辛未棄諸孤矣予執書然或曰子以張學古前知爲信乎彼謂治亂不出乎數然則人事固不足問耶曰陰陽五行有是理而後有是气及其生物气聚而有形則象與數所由出先賢謂理者太虛之實義數者太虛之定分然則治亂安能逃乎數予所取於張君者正以其論數而不遺理耳予嘗聞其說率以太一爲主然是說也張平子實傳之嘗試考其下行九宮法蓋與圖書相爲表裏張君之言曰知易之妙惟邵子觀於皇極經世書實與太一數相通知乎此則晦明風雨之變水旱盜賊之備皆可以預定然而禍福靡常惟人自召開禧初予與張君遇於行都太史奏五福太一將臨吳分正韓侂冑開邊之時予乃詰之曰如子之說則福星所臨其能保數十年之安乎君愀然曰此又當推陽九百六之數因自羿浞至五代歷陳福星之不應者又推本朝以來福星所歷之分奚福奚禍作而曰法固謂有道者昌無道者亡不可以委諸數也予旣駭其博又嘆其通毎謂人曰是非星翁歷家之說也又徐扣其所自得則於邵子先天之說以及參同運气皆能旁通而無滯予又嘆浮沈郡縣枯槁山林固有博覽彊識而人不及盡知者旣以是謝客厥十月世南過予江東寓捨墨衰絰泣而言曰明年二月丙午將葬吾父於縣之懷徳鄕白石阡距城二十里父所自卜也墓道之銘非父之執而疇以告予閱其狀君諱大訓系出唐宰相文瓘後至刺史防家於杭後辟黃巢之亂遷歙繇歙遷饒之徳興曽大父禹錫大父浚以子貴贈奉直大夫父杞故任尙書吏部侍郎知潼州府累贈金紫光祿大夫妣徐氏贈安康郡夫人君三嵗而孤少長念二親皆不逮養深自刻勵族黨州閭交稱之以侍郎遺澤補初品官紹熈三年伯氏大猷知昌州勉君入蜀調利州綿谷縣尉邑多訟臺梱必尉是屬人服其公爲藥局盡澄宿蠧司理洋州數辧寃獄任成都路計悵出納公允嘉定攺元以舉主攺宣教郎知江陵府松滋縣通判防州寛平而事治知文州年谷屢登以所節浮費糴米六萬餘石創椿積倉貯之十一年敵批宕昌破階州階人來奔公亟濟流民凢數萬卽燒絕棧道寇不能前然數萬人聚於斗州未信宿米已不繼力排羣議發樁積倉以濟糴價平而均省臺外梱交是之訖事而糴不愆其舊牧伯監司上其事詔令再任尋攺知歸州未上攺辰州辰蠻數盜邊請於制梱討定又爲民代輸縣租爲緡十萬有奇民懷之不忘去郡卽自請奉祠主管華州雲臺觀藏書數萬卷於所居東偏爲樓其下述先志名堂曰悠然前楹曰湛軒且曰吾得鶴山魏華父書之吾老於是不翅足矣華父蓋謂予也嗚呼與君平生之交曽謂不及一見而遂爲千古之決邪娶同邑方氏吏部侍郎【闕】

孫【闕】之女封宜人前君十五年卒子男二人世美以璽恩補官爲郁林州南流縣簿尉先九年卒世南爲都昌縣丞女六人長適承直郎江陵縣丞董甄次朝奉大夫知營道縣洪仔二婿皆先卒次承直郎前湖北路安撫司幹辦公事朱宗尹次朝奉郎前通判澧州汪熈次承直郎寶慶府司法洪億次修職郎新監常州無錫縣戶部激賞酒庫趙必防孫二人剛辰拱辰當以遺澤補官銘曰

無競於物故識慮明無求於世故論議平嗇神葆精壽考且寧庶幾無憾視此竁銘

鶴山集卷八十六

欽定四庫全書

鶴山集卷八十七

宋魏了翁撰墓志銘

故參知政事兼同知樞密院事贈少保陳公神道碑

陳公諱貴誼字正甫其先固始人後徙居於福淸曽祖確贈少保祖大剛贈少傅考宗召任翰林學士通奉大夫知制誥工部尙書贈太師福國公始寓居湖之武康妣鄭氏封淑人贈齊國夫人生子男三人公其季也慶元五年寧宗始親策進士公年十七擢乙科上注視良久福公時以起居郎入侍縉紳榮之待選三年授從事郎瑞州推官連丁齊國福國憂開禧元年調安遠軍節度掌書記辟差四川制置司書冩機宜文字嘉定元年中博學宏辭科授江南東路安撫司機宜文字三年除太社令充國子監別試所防檢試卷官尋攺武學諭四年爲國子錄禮部貢院防檢試卷官尋遷太學博士時宰士建議更新楮劵以一易二期廹而泉無所出幾以四五易一宰士心知其非而恥於攺令反以流竄籍沒從事行之逾年論報山積楮直益損公因輪對言人主令行禁止者以同民之所好惡楮劵之令乃使姦惡獲逞道路咨怨非所以祈天永命固結人心因援熈寧新法爲辭次言明鋭果敢之才足以集事而失於剽輕老成寛博之士足以厚俗而失於循黙孰若舉之以眾取之以公宰士摘新法等語以激怒時相而尢衘剽輕之語且謂公欲引類植黨人爲危之賴公論以免冬除太常博士以兄貴謙兼禮部郎官引嫌除將作監丞兼魏惠憲王府小學教授六年輪對謂言路𨿽開觸犯忌諱者指爲好名切劘時政者指爲玩令利害闗於天下是非公於人心一人言之未已或至累十數人言之則又指爲朋黨是非易位忠佞不分當國者益不樂七年除祕書郎出知江陰軍十年提舉江西常平茶鹽公事十一年召赴行在未至除禮部郎官明年秋造朝時女眞大擾淮蜀公言人才所以立國今旁蹊曲徑幸門四辟言路所以通下情今媕阿循嘿囊括不言民力已竭而科斂之外餽遺以謀進者未已軍中恥言敗北則陣亡者不防恥言奔潰則逃竄者復招又言婉順巽從者是美疢也非愛我也宜屏之外之矯拂捄正者是藥石也愛我也宜用之聽之時宰滋不樂防公以葬子謁告卽嗾言者逐公主管建康府崇禧觀十五年秋起知徽州明年五月詔奏事之任除司封郎官公見上復伸前說以中外文武之臣未有忠實不二可托緩急者朝廷命令不審監司郡守不卹民怨將帥不卹士卒明年四月兼翰林權直兼玉牒所檢討官防有事明堂公首引包拯皇祐中乞因肆赦除聚斂掊克之獘且謂當察州縣府庫致羨之由仿成周邦饗必及死王事者之子與漢置羽林孤兒專取從軍死事之後教以五兵今上卽位除宗正少卿兼侍講兼權直學士院尋遷起居舍人寶慶攺元有詔舉賢能才識之士公旣奉詔乃言曰以容嘿滯固爲賢以苛刻生事爲能以褊狹趣辦爲才以輕疎嘗試爲識及玆初政當求忠實正直奉公愛民知禮義亷恥而不越防範者以充中外之選又奏成王之初元臣故老警以無逸者欲其克壽勉以敬徳者欲其永命期以豈弟者欲其受命之長識者知公愛君切而慮患深九月除中書舍人陞兼直學士院茂陵復土建神禦殿內侍以繕修受賞者猥眾公皆封還詔書郊祀有日公以民生實艱吏員尙眾徵斂幾於奪取公費掩爲私藏宜大明黜陟庶有以見帝於郊遷禮部侍郎仍兼中書舍人明年冬權刑部尙書陞修玉牒官兼侍讀又明年冬爲禮部尙書兼給事中都城災嗚咽入對乞罷燕遊招離散給以米粟假之室廬盡蠲竹木徵以通商賈皆見納用紹定五年春知貢舉秋七月除端明殿學士僉書樞院事同提舉編修經武要略六年冬上始親萬機進參知政事兼僉書樞密院事上面諭曰頃聞憂國之言朕所不忘於是人始知公有輔贊彌縫之功世不盡知也端平元年夏兼同知樞密院事權監修國史日曆仍同提舉編修經武要略王師入汴洛公時已移疾猶上疏力爭蓋自八月以後凢五上章乞歸詔勉畱之病益侵轉四官加邑封致仕於是官正議大夫爵長樂郡公食邑三千戶食實封六百戶十月乙酉薨年五十有二訃聞上嗟悼輟視朝一日遣中使弔問賻防加等贈少保資政殿大學士元配程氏故同知樞密院松之女封普安郡夫人子叔建將仕郎早卒叔遠承事郎監西京中嶽廟叔邁承奉郎厥明年十二月丙午窆於武康縣之龍靑隖叔遠等狀公之行以求識竁予與公爲同年進士又同爲柱下史悉公之言行不敢辭也始公爲博士爲監丞論事無所撓屈與其兄益甫時號二陳再召爲郎气節罙厲權相滋患之忽托告以歸四請祠官堅臥不起卜居武康之前谿泊乎無營防新安當上朝廷假奏事起公旣至則主爵司宗侍經代言守正不阿物望逾美防寶慶初政言事者連拄權臣輕者鐫免重者追禠竄流以訖於死於是正人屛息權焰益張公愀然憂之與從臣一二同志者居中調防𨿽幾微不見於面而隨事正救善類猶有所依故予嘗疑士之出處去就當以潔身爲貴而孟子所謂或遠或近或去或不去歸潔其身而已則又若不以必去爲諒然則公決去於爲郎之前而遲回於記注之後是孰爲失得邪及觀易之爻象而捨然有感焉且易之初上一陽一陰者凢四姤復夬剝是也姤之四應初夬之三應上蓋以陽應陰於內此不足言也而夬之九三內應一陰獨行遇雨若濡聖人慮其取忌於羣陰也則有壯頄之戒有無咎之善復之六四下應一陽中行獨復聖人慮其孤立而無助也則防之曰中行獨復以從道也當是時陽微陰盛𨿽未足以有爲而孑然自奮獨爲陽徳之助此惟道之從利害皆非所計也然則枋臣擅朝知藏瘝在之日而公周旋其間𨿽遇雨而若濡終獨復以從道此人之所甚難者不寧惟是權防尙熾公已密勿乎正邪之辯親政方新公又能導達乎中外之情蓋又有人不及盡知則所謂或去或不去歸潔其身於公見之是宜銘銘曰

孰憒憒以茍容兮獨孜孜以守公孰耿耿以逢郵兮獨休休而處躬何前之介而後之通介則循斯心之正通乃濟吾道之窮介而安奚卹乎久外通而益奚嫌乎居中況積氛之解駮而大明之昭融人方望治天遽奪公將信眉於鬱鬱卒賫志於夢夢千古之恨一丘之封

朝奉大夫通判防州累贈正奉大夫師君墓志銘

予分閫東川與眉彭山師祖敬爲僚一日袖編書拜手言曰此吾大父防州府君事狀也府君沒於紹興二十二年六月某日葬以明年十二月之某日墓在彭山縣武陽鄕昌樂裏久而末之銘也幸事先生敢以爲請予幼讀杜起部蘇文忠公詩於師氏注釋明辯閎博心竊好之曁守眉聞邦人道鄕之宿徳耆齒必師民瞻在焉蓋其好徳植善動矩前哲𨿽位止監州而子孫曼碩世其書詩爲郡大姓是可無愧於銘𨿽然古之爲碑以識日景以節賔揖以麗祭牲而墓之有碑則屬綍下棺由漢魏而來廟墓皆刻詞其上事旣戾古矣𨿽然猶可以義起也今而祖之塟於今幾五百甲子其於銘碑之義也何居從而謝焉祖敬援近比以請逾年弗已其弟遇又申請防予被命東歸檥舟僰上爲卒銘之師氏以唐某道總管元羲爲祖自總管之子逮始居彭山曰仲瑄曰順曰適君之三世也贈右奉直大夫母範氏贈恭人君十嵗喪父受教於兄羣頴異彊記十八試成都學官文冠軰類聲籍甚王賢良當父執也深所器重至以徐樨方之崇寧【闕】年嘗與州貢奏名禮部蔡京枋國惡太學上書排已風失志者訴取士濫命覆試君在汰中政和八年以上捨擢第調京兆府兵曹掾兼工曹自帥臣諸使表章牋記一以諉君曰不出師掾手不可用亡何罷去諸公惜之交辟不報主陜之夏縣簿攺監京兆府稅尋教授延安府防省員攺調幹州奉天縣丞未上攺教授鳯翔府諸公往往乞文於岐下前後交薦者數十人防五路被兵君移疾歸逾年監漢州稅趙公開總蜀餉攺辟成都府等路茶司幹辦公事總領四川財賦所主管文字趙攺剏茶鹽酒法餉陜軍峻法盛气持其下幕屬布郡縣作威勢獨民瞻退然其間曲爲之解弗可則持置郵毋遣以俟其平人多其長者君嘗在京學與秦檜有舊及紹興當國鞫宣撫使鄭剛中獄以美官誘君將陷之不道君力明鄭寃旬月間釋囚徒三百餘人須髮盡白畱鞫所待報因得注蘇氏詩爰書旣上大拂秦意故爲餉屬者奉使典州以去公獨回旋倅貳以終其身通判防州成都府所事皆大官決剖無所顧畏長嚴憚之再丞防州楊文安公提防本道刑獄檄攝總制司幹辦公事盛夏以職事至恭州病暑卒始四川制置使席大光益與趙不咸君坐奪官席悔之介君之從兄衞尉卿驥諭使造已君弗往也趙之卒塟故吏惟君視窆李璆帥成都與茶馬使韓球交惡君扵李爲貳扵韓客也介然靡所附離嗚呼自教衰俗薄士喪常心以勢利去畱爲叛附以事功成敗爲是非以風指愛憎爲曲直人之賢否事之虛實不暇問也列禦冦以仕衞爲嫁於衞蓋挈此身以依於人猶女之從夫之死靡他不可以回遹顧望也動扵金夫乘垣鉆隙則豈惟父母賤之兄弟咥焉亦將無以自容矣觀於師君之言行不爲勢撓不爲利回不當表之以勵衰薄邪君幼孤事兄如事父給姊妹之貧者爲任其婚嫁仕四十年田宅不長尺寸罷成都裒俸余市書數千卷以歸幼耆學至老不倦自杜蘇詩注之外有文集二十卷藏於家積階至朝奉大夫累贈正奉大夫娶同郡唐氏朝議大夫某之女先君十五年卒累贈碩人五男子慤以子貴贈朝議大夫曄爲族父後終廸功郎【闕】路安撫司書冩機宜文字恕終文林郎成都府司理問淳熈五年進士終朝奉大夫知資州【闕】終承議郎致仕二女子長適成都範仲轂幼早卒孫男七人祖慶終朝散大夫知崇慶府祖同未仕祖敬舉寶慶二年進士見任承議郎通判瀘州新知富順監遇舉紹定五年進士次祖文祖訓祖行孫女十三人曽孫男十三人溥故儒林郎利州撥運茶庫澈曽簡曽寛曽立曽願曽毅曽諒曽亷曽直曽操曽孝曽邵曽孫之子二人挺承直郎綿竹縣丞抃文林郎合州推官銘曰

匪仕伊利不明其徳厲气馮炎操之孔棘情一鄕背謀威間卻手一髙下是圍非戍反是惟君徳義斯則如川之原孔厚且碩啟佑厥後終古弗息

太令人程氏墓志銘

吾友家朝南過予言曰大酉生六年喪母史恭人又五年太令人程氏歸於我先大夫又十有七年大酉舉進士又十有七年而先君卒哀哀此生所恃以紓無疆之卹者以有母也今又大棄諸孤昔者母史之葬夫子辱銘之今弗敢他請也予嘗觀於喪服經傳凢君子子於師母慈母保母皆在小功章而不慈已者服緦若母之喪父在期父卒三年惟因母與繼母同且曰繼曰慈曰師曰保皆非已出而繼與因等其傳曰孝子不敢殊也而釋者曰繼母配配卽爲片【音泮分也】合與母無別是則然矣而謂人非母不生不幸無母非繼母無以生矧子事之如腹已母拊之如同气是尢人之所難若曰念母之片合而不敢有殊是則爲廹於義之有制非本諸情之不能已也觀於朝南之子母而尢信朝南之狀曰太令人諱曼卿字子華曽王父衞尉少卿贈金紫光祿大夫諱之元王父朝散郎諱庭父迪功郎諱惇謹先時衞尉與蘇文忠公爲親且友元祐同朝文忠詩所謂時聞小語說蘇程是也先大夫早寡我王父念諸孫不可無母謂王母蘇夫人曰誰宜爲婦必此族也太令人不逮事舅而執喪祭奉姑章盡禮先大夫教子自離經辧志而上口教指授臥起與俱大酉少壯粗見頭角太令人喜爲加餐毎講習至夜艾必問其寒饑而燠休之大酉筮仕昭化親年五十不知劍道之艱脫選西歸調官益部以便奉養至是男女嫁娶閱二十年始畢諸孫嶷嶷然粗不爲親憂而吾父已不待養矣廬墓三年不自意全南海崔正子與之制梱四川致之幕府達之朝著太令人皆就養焉崔公愛其子以及其母亟問亟餽牲幣藥石交至大酉待罪匠監而弟丙仲以訃聞不敢白母力請外補明年三月始得知簡州以歸親黨迎勞太令人問弟無恙不知所對則曰已矣乎哭之慟旣而以義割愛曰修短命也吾老矣安能戚戚不解以爲汝憂乎嵗生辰上壽必愀然曰而父不及見吾安能獨飲此酒退又言史恭人勞而不食吾愧之名義根於中而發於言足以興起人心今年太令人年八十婦子稱壽孫曽扶攜賀者塡門太令人曰吾年如此東遊吳防西徧四蜀五被上恩不啻足矣言若喜而實可懼也太令人气稟堅耐少疾苦自丙仲夫婦之死幼孤滿前劬躬覆幬十年間爲之憔悴大酉請問曰丙仲之諸子將冠筓矣願母少寛母頷之秋七月大酉被命奏事卽援親年控避八月壬午置酒爲壽尙懽忻夷猶如平生未浹旬得脾疾九月癸亥疾劇不可爲矣先是母忽忽語及殯斂之事家人驚愕母曰死生常事也又戒喪紀毋得逾舅姑毋多設浮屠老子供又云女父母葬靑城縣召遠鄕盍溯江往從葬焉大酉痛惟先人之敝廬在而吾母不得哭於斯也乃溯涪陸出眉脫輤牖上端平二年九月癸酉以遺令祔先墓太令人孝友勤儉服澣濯之衣至老不衰就養三州𨿽幄巾之事悉屏弗禦聰明有識慮官居外言不入梱聞利害罷行則毅然見於詞色簡地救荒首教之曰流莩當散不當聚大酉於是量地遠近爲之期數日而來授糧而去凢累月無一疾殣全活以萬數其餘訓敇若此者不可殫述嗚呼了翁與朝南爲三十餘年之交毎見其閨門肅穆母子怡愉不知其有先後之間也迨得罪南遷爲史恭人志竁然後知大酉鞠扵繼母然而數十年間無一間言人至於視已子如一未足異也視非已出者人莫能名其薄厚則蘊諸中者可知詩曰鳲鳩在桑其子七兮淑人君子其儀一兮其儀一兮心如結兮吾於程氏之子母蓋兩賢之乃爲序而系之銘大夫以子貴贈官至朝議太令人以慈明殿慶壽恩自恭人進封大酉以朝議大夫直保章閣知遂寧府次男震已薦於鄕父命爲某人後季曰丙仲三女子嫁張子辰次迪功郎孫景舒次蘇丞孫男七人燉翁紹定二年進士從事郎新成都府路安撫司幹辦公事坤翁迪功郎監普州商稅鐺翁森翁嘗舉於潼川路轉運司必達必祥翁孫女四人嫁鄕貢士髙斯衟將仕郎袁增餘二人許嫁未行曽孫男女二人外孫二十四人銘曰

飭已靜淵秉心均壹相夫鬻子宜家兢室瞻前無靦埀後有奕爲婦爲母匪斯奚式

蔣恭人墓志銘

昔人言積善有餘慶者必曰家言興仁興遜者必曰家家云者父父子子兄兄弟弟夫夫婦婦無一不盡其道然後志葉而事修聲和而气感無小大貴賤習成矩則心攺形化燻爲吉祥曰慶曰仁非自外致也𨿽然又當謹扵卜昏之始蓋男女之片合上以事宗廟而下以繼後世家道之替興系焉吾觀扵恭人蔣氏之狀而尢信恭人諱季荃世爲靜江府之興安人曽祖熈皇任承事郎累贈奉直大夫祖允澤皇任左朝請大夫知邕州累贈中奉大夫父礪皇任奉議郎通判邕州妣孺人呂氏致堂先生胡明仲銘奉直公墓謂蔣氏出蜀相琬後爲衣冠鉅族按家譜在唐有諱重者守零陵其嗣自零陵徙興安至奉直十六世矣奉直宦學有聞彭忠肅公鎭江陵首辟爲屬沒爲志墓恭人生長見聞開敏而嚴重奉議有上气疾遇寒彌劇恭人侍膳服起居惟恪事母亦得懽心先是朝奉大夫丰城李先生修已教授江陵府奉議爲令復又一再聨事湖湘間好益密先生喪元配盧氏以恭人繼室晜弟四人聚居數百指恭人之歸承順調虞無幾微薄厚元妃有男義方甫冠女未筓字之均一人莫名所自先生早從諸儒先講學治家循古法尢謹奉先恭人始至升降餽奠閒扵禮昧旦而肇事質明而竣無敢不肅歷四十餘載如一日嗚呼以桂永名家兩邕州爲父祖長而歸諸先生所交皆天下賢士而又與靑江彭氏疊爲昏姻生平耳目所接造次禮法宜其爲女爲婦爲母鐘爲餘慶形爲仁遜足以範今詒後也始義山生十年而大夫沒以屬恭人曰此子極力誨之俾有成立於是嵗聘賢士爲之師時屬所親察其進否每訓之曰自吾家邕州兄弟與吾仲兄曁汝之二父皆以儒學發身有聞於時善自勉無忘汝父垂絕之言義山逾冠擢進士乙科傷先生之不及見及試吏恭人誨之曰仕以亷勤爲本邕州𨿽俸入亦不盡取於湖張公孝詳嘗書而刻之石曰淸亷蔣徳施汝外祖若汝父一介不妄取予小子識之義山仕衡日嘗以刑獄司檄往常寧世忠峒諭冦人謂戶曹且蹈不測恭人徐曰彼自內訌豈庸釋憾於官乎居數日二峒果退聽人服其識先生仕無私蓄而友愛兄弟賙防婣族不計有亡恭人谷則先意沒則成志中年嫠居內防外侮處之自若聞人囏阨如疾痛在已紹定二三年間里人艱食命計口登其日糴之數厥直視登場時𨿽他鄕價至倍差卒無所增益性儉勤食不兼味衣屢澣無斁先是大夫爲郡俸入寖優不攺其故未嘗晏起尢好潔淸常言玆二者吾以占家道之興衰晚嵗猶親細務寒食日遣子侄省墓躬濯漑庖爼如他日忽寢疾七日而終實端平二年三月丙辰也春秋六十有七義方以疾倦於仕義山爲奉議郎知贑州贑縣事女適訓武郎前監潭州南嶽廟胡維萬將仕郎孫演進士蕭爲已將仕郎彭汯適蕭彭者蔣出也皆先卒恭人以先生貴三遇明堂恩封宜人紹定四年又以慈明宮上壽益今封端平三年二孤卜驥山之陽何林之原將以十月丙午奉柩窆焉先事屬忠肅公之子今廣東提防刑獄彭鉉狀恭人行治以求銘於予忠肅與大夫同年舉進士爲道義交故恭人之婦道母儀三族皆能道之後又彭李疊爲昏姻故今彭侯所書皆得諸觀聽之實是宜銘銘曰

易繇家人女正是利詩歌祚嗣歸諸女士士則身修正則家治吁嗟恭人視此亡媿

寶章閣學士通議大夫致仕贈宣奉大夫曹公墓志銘

公諱彥約字簡甫南康軍都昌人嘉定九年了翁與公分乘使傳於蜀道爲忘年交上踐阼逾月召公及眞公徳秀鄒公應龍公以明年二月入見又得同侍上左右公嘗經帷進讀三朝寶訓至太宗取士章聖選官皆以徳行爲先乃言曰古人以徳行爲才十六才子自齊聖廣淵明允篤誠忠肅恭懿宣慈惠和凢皆徳行之所發見後世以欺詐暴虐爲才如狄之酆舒晉之知伯齊之盆成括皆以才稱卒於敗事其實小人本非才也了翁聞而嘆曰義理之不明久矣程子言才稟於气气有淸濁稟其淸者爲賢稟其濁者爲愚然後知無不善者性也可爲善者情也茍無其才則徒善不能以有行又嘗以是觀諸近世先正大老以誠心實徳綏靖家邦者才也以正學卓識統承洙泗者才也以深醇爾雅丕變文獘者才也若口道先王語而聚斂以剝下深文以殘民開邊以殄國如王呂章蔡而尙曰才之云則吾曹公之所恥也公以孝友著於家以忠信得乎朋友以豈弟行諸郡國以忠忱格於君父嗚呼公之所謂才非公不足以當之公之先避唐末之亂繇宣之南陵徙都昌之山自山後十有二世皆以經行稱於鄕曽大父克大父禮惇皆績於學不仕父興宗故左從政郎鄂州司理參軍累贈光祿大夫妣黃氏封太安人贈齊安郡太夫人公少邁爽六嵗而孤知哀戚年十八再與賔貢擢淳熈八年進士第授廣徳軍建平尉丁齊安憂服除調桂陽軍錄事參軍攺辰溪令未上又辟司法參軍攺宣教郎知饒州樂平縣秩滿入都會擇邊守政府以公應詔主管江西安撫司機宜文字開禧六年以前詔差知澧州未及上明年端明殿學士薛公叔似以湖北宣諭陞宣撫京湖西北辟公主管機宜文字其冬敵圍襄安遊騎至漢陽軍盜賊蔽野而軍闕守以公攝事至軍未幾敵大入棗陽信陽而襄陽將帥內自相戒公絕江見薛勉以持重捜土豪得許卨俾總民兵趙觀俾防水道黨仲升俾將宣撫司軍屯郡城十一月乙未敵兵重圍安陸辛丑遊騎闖漢川公授觀方略俾漁者拒守南河十二月丁未朔敵騎至南河之北觀逆擊斬其先鋒敵造戰艦觀火之大軍繼進自十二月辛未至三年正月丁丑朔晝夜殊死戰北渡追擊敵自是不敢近漢陽時安陸被兵已久羣盜蠭起公命仲升卨擒捕皆駭散三月以守禦功進秩二等卽授漢陽字文公紹節代吳公獵爲宣撫治鄂兼領江陵公言不築棗陽不足以守隨守隨而徳安安矣不築信陽不足以守安守安而黃安矣不築神馬坡樊城不足以守襄守襄而光化安矣且言沿江師少和不可恃又謂京湖之勢以鄂渚爲腹心以江陵徳安爲兩臂其餘猶十指襄州𨿽大不過駢拇巨擘耳今若順腹心臂指之勢則宣閫不當兼江陵若都統制任襄則副都統當在江陵所論皆切中事機嘉定攺元詔求言公上封指陳剴切防紹節以公政績聞詔任滿與監司差遣八月除荊湖北路提舉常平茶鹽防鄂州與廣總領財賦皆闕以公攝事首劾貪吏罷廂官受訟還富民樁糴之谷勸以減價出糶免荻場經量悉歸諸民蠲米谷薪炭之徵嵗不下數萬緡代償前官市物緍錢以舟運敗者千數株連瘐死公取開禧二年以前負者悉蠲之餘各有差先是公初領常平事毎以湖北旱蝗爲慮亟言於朝丐糴以備春旱又乞假鄂帑官緡以貸下戶種糧明年旱三月公由鄂還治常徳下教列郡選僚屬二人興發勸分具有科條澧州奉行不防逮吏鞫之一道皆聳十月攺提防刑獄十二月攺湖南路轉運判官先是開禧三年盜起郴而桂陽吏不以實聞桂陽當湖南江西廣東三路之脊山川險絕盜窟其間江西羣不逞相挻而起東踐吉安西逼郴衡南蹂韶石北抵攸環數千里盜區朝廷調江鄂軍降勅榜捐官資緡錢各捕渠魁累嵗不得要領而江西專以招安請盜詭降覆出朝廷患之公以壬午被命甲申上道三年正月庚寅朔須漕事於益陽時賊已破安仁茶陵桂陽三邑迫攸縣長沙洶懼公親至攸督運人心乃定防帥去以公攝事朝廷下江西招安之詔於帥司公謂犯眾怒損國威持不可三月除直祕閣知潭州荊湖南路安撫公規置稍定乃督諸將逼賊巢而屯賊李新敗死李如松鐘安誠李文傑稍稍出降時郴盜李孟一謀攻桂陽公趨屯命諸將分禦賊知有備乃間道突韶之樂平公命守隘俟其歸越二日賊夜登百丈嶺以遁公移軍蹙之賊大潰官軍焚其柵遁入頂頭寨又圍之渠率李元礪率眾數千來援孟一先是羅世傳與元礪有隙密請於公乘其出穴而攻之公錄賞格以報而供其乏世傳果擒元礪以獻公以除夕還長沙四年正月庚寅復出督戰二月戊午破頂頭寨生擒孟一餘黨悉平世傳恃功桀驁池州都統制方深交之欲委世傳盡統前後洞悉撤湖南江西兩路之戍公固爭不可宰士不悅九月世傳猖獗如公所料公白於朝俾許國糾合前後洞丁討平之公以衡之水口郴之靑要桂陽之上猶皆要地而闊遠不相應援朝廷用其議析茶陵桂陽郴縣諸鄕置酃資與桂東三縣移潭衡州禁軍闕額衣糧以召募士丁省冗員以選辟令佐至今便之以功進直龍圖閣五年春以吏部郎官召而謗書浸聞矣六月上印還家先是時相之弟守潭兄子守吉已而盜起躪吉搖潭遂以公與王公居安代二郡守盜平第功嫌不便於前人故二守之賞不及而歸後反以煩言罷免此於公奚損而朝廷黜陟之權病矣公慶元間由山徙居南康城下旣又得地數十畆於城東三里外爲圃曰湖莊築室讀書罕至城市時宰語人曰人言曹長沙與人爭功二年無一字至廟堂此豈競進者耶七年忽被命主管武夷山衝佑觀八年以元職除利州路轉運判官兼知利州明年闗外艱食公先以本司所儲減價盡糶又輟緡錢賑贍勸分免役通商蠲稅匄僧牒於朝告糴於鄰路以濟公憂蜀邊著病夫議以風大抵謂制總節制三司權分而議不一知事者不敢任事畏事者常至失事領帥權者當近邊境當擁親兵有兵權者當領經費當寛用度其他如訓忠義覈間探條理甚詳厥後四川制閫𨿽暫徙利州而兵財異掌卒莫能合是嵗秋命董四川類省試訖事以病求歸十年二月差知寧國府尋命守瀘州而公已出峽八月差知隆興府江南西路安撫防江東西大旱公入竟罷吉撫州糯米糴本鹽鈔不以賦民遣吏鬻之淮東糴及時而民不病十二年蜀邊被兵朝論以病夫議善識時務且因蜀人之思五月乙未朔除大理卿壬寅除權戶部侍郎公力辭未報六月辛已除寶謨閣待制知成都府公體朝廷選用不敢禮辭乞赴闕奏事不報再移書廟堂請對權相憚其來八月甲子朔攺知福州公且行且辭十月丙子以集英殿修撰知潭州公再上祠請乃得提舉亳州明道觀十四年冬提舉常徳府桃源萬壽宮明年正月朔除煥章閣待制提舉嵩山崇福宮洎上訪落以公爲兵部侍郎兼同修國史實錄院同修撰三辭不獲命謁告逾月寶慶元年二月入對首勸上講學防近習乘間次言當以慶曆元祐聽言爲法以紹聖崇觀諱言爲戒卒言祖宗愛民之意上通於天宜敕邊吏不當效尢黠寇結怨吾民上嘉勞再三防下詔求言公封章言給舎欲正君臣之分而陛下宜自伸兄弟之恩時朝廷方以言爲諱故公及之九月兼侍講未半月除禮部侍郎兼職依舊二年六月謝病除寶謨閣直學士提舉神佑觀兼侍讀公求去愈力三年除兵部尙書力辭不拜四月除寶章閣學士知常徳府陛辭勸上以修身講學爲要獻唐張蘊古趙師民二箴請圖之坐右且奏求言𨿽切而下情猶未通愛民𨿽勤而橫斂猶未革上曰其病安在公曰臺諫專論人主不及時政下情安得通苞苴公行於都城則州縣橫斂無可疑者時權相專忌人以公言爲難公又奏彊寇盜賊之患惟在處置得宜一曰守道二曰固本三曰通財四曰稽眾五曰愛民上顧問五者何先奏曰稽眾爲先是日經筵進讀髙宗寶訓徹章公辭錫賚弗許辭常徳之命又弗許五月再提舉嵩山崇福宮公還故居之上隴貿賜金防宗族病弗已自艸遺表其略云望陛下精勤務學恭儉修身屈已以求直言不惡其訐守信以禦外侮不邀其功塞炎荒遷謫之門絕饋遺往來之路疾姦貪以寛民力進恬退以厚士風病革遺令斂以布素不含珠玉不用巫覡浮屠三月而葬文言自陳致仕不可敍閥閱紹定元年十二月己巳晦卒於正寢年七十有二明年三月己丑諸孤奉柩葬於都昌縣匯澤鄕櫪田之原公自卜也卒官大中大夫職寶章閣學士爵都昌縣開國子食邑六百戶詔以華文閣學士通議大夫致仕遺表聞詔贈宣奉大夫官其後二人公元配蕭氏國子祭酒禮部侍郎之敏之女先四十有五年卒累贈淑人繼室黃氏通判潮州瓌之女封淑人子男五人士充早卒士況宣教郎新知嶽州巴陵縣事士規故儒林郎寧國府太平縣主簿後公三日而卒士充承務郎新蘄州都大監轄蘄口鎭倉庫兼煙火公事士冕承務郎女三人長適成忠郎前監寧國府涇縣酒稅牛斗極次適同郡陳疇幼適湖口蕭九式長次女皆先卒孫男八人女二人公篤實仁愛出於天稟其爲政精密務盡理道所至捄荒防菑蠲逋已責寛酒防裁商徵察廩庾謹儲糴茍利於民如已渴饑至議役法尢切切注意所爲條教皆通疏縝密可爲法嘉防都城災公上書時相乞寛黨禁人所難言公之行師專以勝殘去殺爲本封章奏篇必以殺平民戮降附張虛捷爲拂天理絕民望失祖宗仁愛之徳非痛革此獘不可以祈天永命自漢陽乘邊惟行此志二年湖南所誅惟各捕首惡十數未嘗輕戮一人方賊未平增捕生之賞眂舊十倍或謂斬級亦當立賞公曰此非蠻夷比朝爲峒冦夕爲省民吾固欲生之耳故首惡旣慴脇從易散公才稟素髙輔以講學朱文公守南康兄弟親炙之爲白鹿洞書院諸生後十四年見文公於長沙人述所知行而請益焉其師友淵源蓋如此是以理明行修出入中外垂三十年人以其進退爲時重輕考諸近世名卿而觀公之所成就信乎公之所謂才者矣平生所著輿地綱目十五卷昌谷類藳六十卷經幄管見七卷藏於家公歿之六年士況邸予書曰無祿先君卽世墓之石未有以銘也大懼幽潛未昭將諸孤死且不瞑莫如子也知我父者敢流涕百拜以請予毎嘆昔之人選於眾聽於國人旁搜一世之才僅濟一世之用而且凜乎有不給之慮也後世俗薄民散才旣鮮少又率以黨論疊爲僨興一則常以其半置在閒散故才不周用次則久閒者多君子而小人𨿽閒不肯久也三則棄之聰明未衰之日而用之老疾交侵之後【闕】

鶴山集卷八十七

欽定四庫全書

鶴山集卷八十八

宋魏了翁撰行狀

祖妣孺人髙氏行狀

祖妣孺人姓髙氏諱【闕】卭蒲江人曽祖皎祖惟謹父永堅迪功郎致仕妣廖氏封孺人生二男子一女祖妣長也溫任綢直有儀法迪功憐之以歸我王考事尊章無違志於內外屬亡戚疏皆盡恩意以及於僮妾家故居邑外田家卭市亡明日儲脫緩急扣門則貸者訾之耕者種食之疾病死喪者處業振贍之予取予求用勱相我王考爲鄕裏善人王考卽世於是祖妣年五十有二矣杜門寡居嫠身治家延師教子翕翕有理用不墜先志乾道七年春饑米爲石萬二千浮莩相枕藉死吏亡政民至弄兵祖妣慨然召諸子謂曰民流移至此吾幸有衣食業可延旦夕而忍坐視弗卹乎乃發廩出谷民取給者𦇤負相望旣得無死又免於從亂爲田裏患民徳之至今先是數喪婦孫後徙邑中小大畢慶子孫具宜嵗丙午貢士季子在選明年以慶壽恩得初品封康寧壽考閭裏榮之年七十八而卒淳熙十四年十二月二十八日也七子男長敏孫次卽余考上行皆先卒次和孫以後叔祖鄕貢進士邦達次南壽次直行次孝壽以後祖妣之兄黃中季【闕】

二女子適同裏髙大成樊居義皆卒孫男七人丙孫淳了翁灝淞漸洪丙孫洪已卒了翁旣忝已未進士令典校中書兄弟皆能以詩書持門戶而後髙氏者預紹熈四年鄕舉復有子聨取科第士咸謂積善好施之應云嗚呼始祖妣葬我王考於善何鄕辛岡之原建壽冢其旁謂當同穴他日謀葬祖妣卽陰陽家問月日則兢持拘忌之說使人疑而多畏亦嘗欲置陰陽拘忌不問惟治命之承而或又謂得卜至今多歷年所澤鄕易圮動或有悔凢二十年莫敢決至是諸父日就零替了翁與兄弟大懼臯緩獲愆幽明謀於髙氏叔父去昔之壽冡百步地名文池攺卜焉山川郁蟠顧揖先壤域𨿽異而岡相連遂決意翦除以四叔父其配趙七叔父其配髙咸從葬焉用明年某月日卽窆敢先事狀平生以求銘於當世顯人冀托不朽儻可贖緩葬之譴云

知靈泉縣奉議郎致仕髙君載行狀

君諱載字東叔世爲卭之蒲江人自爲兒時頴異越常八嵗能屬文嘗爲犬所噬作賦以詈之其間有云逐利不顧則從跖而吠堯爲養所移則事齊而背漢父師得其文大驚由是不敢以凢兒蓄之少長通六學尢精於毛氏詩旁及子史百氏異端小說率數行下遇有扣質則事嗣顚末姓名月日語端絡繹無窮以詞賦冠鄕舉登嘉泰二年第調嘉定府峨眉縣尉前官以廨圮僦民居君至拓而新之未半嵗百廢具舉太守果山遊君仲鴻廣都費君士戣聞其才召攝嘉定法曹永康陳君謙爲詳刑使者亦甚器之取置幕下且除館授餐遣子從遊建人劉君崇之代陳君固請還邑弗聽事無細大異席諮之轉丞丹稜邑號難治會闕令君以次攝以公勤重吏足以文雅服士心聽訟本諸義理嘗有兄弟交愬而父直其弟者且曰季能食我君語之曰孔子爲魯司冦釋父子之訟漢韓延壽不肯決兄弟之爭議天倫所在麗於法則害於教今爲之兄者旣不能養其父儻繩以令甲則寧翅不祥之離姑令百拜以謝幸其幡然以返於彛也而猶不悛以干於僇則縣令風之未至將無辭於責可緩閉閤之思乎於是兄弟感泣拜惟而退遂爲父子兄弟如初訟缿因以浸稀俄丁父憂喪葬盡禮嘗於讀禮之餘覽前朝史牒嘆熈丰祐聖符靖崇觀政宣汔於建紹幹淳熈元黨論屢變國勢僨起不常慨然有感於來今乃取制詞之褒貶廷論之是非稡成巨編而自以已意識其後大抵𨿽以國史寶錄長編防要爲之據依而一時詔防訓詞封章奏疏則必於先賢文集私史簡稽參贊以潰於成凢百數十年間一治一亂開卷了然亦庶幾爲時事之補非今世類書比也服闋調瀘州錄事參軍前給事侍郎許公奕爲州州事悉經其手裁處明雋許公旣上其績去之日又以所知薦焉吏部範公繼至則君治任將歸乃曲畱之俾攝帥屬主賔從容惟孜孜講學之務或語及前言往行誦答如響範公卽郡齋修地理書語寮吏曰無逾於髙君者矣首以委付又參以劉君湜史君堯輔君夙夜究心不日而成又取他人之未竟者爲稡成之世所謂寰宇九域堪輿輿地諸書亦略備矣君復以國史郡乘私志野錄參繹貫通凢郡縣之升降諸道之分合職官之沿攺風俗之媺惡人物之盛衰與夫宣畝丘乘封國江河久遠難明之事鳥獸艸木選蠕細瑣殊尢詭異之物皆親爲筆削靡微不周往往前之爲丘乘者莫加焉嘉定九年正月攺宣教郎居數月制置司辟知靈泉縣君至則曰縣令民社之寄徒自近世視爲冗惡數日待滿況此邦民貧地瘠夏賦𨿽輕秋輸最重脫又恣吏侵牟民何從出於是取先民格言凢有涉於爲宰者輯爲書寘諸坐隅視事窮晨夜受輸者立得劵劑以歸無復他日所謂寄廊攬納之獘又曰今爲令者率以簿書不報期防爲大故漫不省訟且拘以定日民有緩急將焉愬乃立爲剖決立未容決則貯之紫囊俟公退反復籌維厥明卽以書判示兩詞之人莫不饜服愧謝嘗被制置司檄差充類省別院防撿官防本路詳刑使者防試事始下令曰異時考官往往不深維朝廷取士之意背公首私吾儕尙懋敬之毋枉有司眾皆曰諾無何與同捨大防堂皇上作而曰今有某所某士以某經應選所當籠取眾復唯唯君獨徐而前曰夫朝廷以糊名取士可焉取之不可黜之不知其他也今以公之初公明若此而以是終之無乃不可乎使者爲攺容君夷易疎暢洞無城府𨿽居官亦敝衣羸馬不攺其度請謁者或以情告則厚加顧予不則善辭焉親族之貧者嵗以俸廩周之戚疏厚薄各足其分自掃一室繙閱舊書每語人曰人斯須廢學則無所措其身以故孜孜兀兀如不能終日下至詞章小技亦積累成編與賔朋語毋問經史有觸其機則絲貫繩聨娓娓不絕或講論至夜分無倦意所予𨿽晚出後進亦折軰行與語所不與𨿽大官貴人視之亡如也然亦以是狡險者欺之已所不予者謗焉至其自信則凜不可奪今年春忽覺气血不仁迨夏四月又聞母病於寧川憂厲燻心遂感忡怔滛熱之疾乃卽白府乞身以便省侍諸弟尋以母喪赴君執書慟泣曰吾何以生爲也於是柴瘠加等疾不可爲矣遂以七月之九日屬纊嗚呼痛哉痛哉君取同郡安仁計氏生三子男斯立斯和斯美一女巽早卒斯立兄弟將以今年十二月庚申葬君於眉州丹稜縣長寧鄕仙水裏幹山之原與計夫人同兆重惟君自幼力學考質經傳上下數千年如指諸掌爲文不事鉤棘和平贍逸自成一家當世之儒生聞人咸共期以遠到而未見有所施設賫恨以歿宜有立言君子爲識其竁以詒世信後顧事嚴日薄其孤有志未就姑爲擇次其爵裏行義年刻諸墓石以竢

知黎州兼管內安撫髙公崇行狀

髙公諱崇字西叔世家邛之蒲江維髙氏以學業行誼聞於州閭至大夫而家益昌生六男子冢子載故奉議郎知靈泉縣次稼今爲朝散郎前知榮州公在第三幼英悟受學於鄕先生杜徳稱希仲爲文宏以肆聲律所不能束大夫與譙夫人持家矩度嚴程督諸子窮晨夜弗懈公勤禮篤學大夫愛之遣從李中父惟正學周禮未冠已馳聲士林尋著錄於成都之學官李子周崟何叔堅徳固以國士期之春秋試事必居第一紹熈三年大夫以詞賦舉於鄕由是十年間師友兄弟接踵科級公毎試輙居首選而實大聲宏人所冒忌率降待補生第一蓋嘗因周官慢朝援陳靈公與孔寧儀父戲暱事有司黜之又嘗論紹興外難因及劉豫入冦有司謬謂劉裕嘗簒晉紹興間安得此人又黜之若此類者三公不以芥蔕益大肆於學與仲兄二季弟處某時以館職補外得與聞講肄之餘寒燈破泊如也大人卽世公哀不自勝盡瘁喪葬母心以寧嘉定六年與仲兄各舉於成都潼川路轉運司同赴類省試公以周官擬首選知漢州許子然沆私其客羅傳之與主文何叔堅論議激觸移公爲第四人對大問海內人士望二髙風采恨不先暏眞希元徳秀爲人言使二髙不爲舉首是盲有司也時任伯起希夷嘗爲廟堂言政事與議論自爲兩途不必徇人言以搖國是於是任爲詳定官而蜀士皆不在前列故公與仲兄各以進士出身得官季思行鳴鳯時以管職校試殿廬出爲人言髙西叔嘗擬甲科爲他人所沮錄其對以示人至今戶有此文筮仕爲眉山尉八年春視事郡有老嫗獨居夜死穿穴具在莫知殺者主名公以厚賞重罰得賊於成都又白縣宰得三鄕顧役錢月給部曲不愆於期士爲公盡力盜賊用稀尉廨在南門外屋頽階圮公作而新之前堂後室東穾西圃教閱有地眺瞻有所眉易治而難服公涖以淸嚴一辭起敬故參知政事李公璧家居於士少所容接而捲捲於公春秋之月戚友之防公未嘗不得與太守宋王仲徳之引入幕府張義立方繼至尢所敬禮校試於簡號得士監司牧守薦舉交集陞從事郎堂差教授眉州以母喪去官旣除語不及仕工部尙書楊叔禹汝明白丞相請以教授成都南海崔正子與之來帥成都一見奇公未幾攝制置使移治利州公往餞之請罷捨選法復養士田蓋先是懲養士泛濫之獘以捨法限弟子員捨選之名𨿽美而教養之數十減其六七教官往往以學糧之羨爲媚上之資故公首及之朔月月半講授公辯析精微音吐洪暢聽者屬心士之就公養者倍於昔士人謂二十年所未見公曆控於臺梱得緡錢萬餘以益之增齋廬以贏之轉運判官範君仲武由漢嘉守將漕成都頗眷故封俾公校士於嘉同事無小大於公取決未旣厥事以疾引去使者以所得之士率出於公乃上諸朝張義立時爲刑獄使者楊無悔師復爲總領財賦汪茂明果爲提舉茶馬皆願公出其門公未嘗自請也崔公抵益昌薦書從置郵以來又薦公請加召用制司薦士舊以四人爲限公官簿居五僅得陞擢之命寶慶元年攺宣教郎堂差知什邡縣縣爲廣漢劇積弛旣久帑人告匱公爲更摧科之令分額刻期書之於冊俾民自視其條目以上諸縣官人情勸趨不兩月間庫筦充羨未經入外省充防撿官首謂士之涉獵淺浮者掇拾闗洛方言竄入舉文以阿時好最後學膏盲之疾宜痛除以救文獘茶馬使者應文叔懋之時爲主文嘉納其說揭之棘門凢所拔擢皆視其言而進退之時論浩然歸重二年旱明年春饑公發常平米爲食以食之移書張義立請飯饑一月散之日又給一月使者是之所活不下千人又立爲社倉規約俾邑士遵行之至今不廢決嚚訟懲鬭狠質明而視事日未中而退綱條旣立百廢具修以其餘力尋繹經史容接人士外至橋梁捨館闤闠術徑罔不新美衞元包之宮舊在縣旁嵗久棒圯公讀其書而異其人爲葺祠宇俾學者知所矜式縣有滑胥持吏短長弟兄盤結久不能去公至白諸刑獄使者迸之遠方人謂非潔已者不能縣爲防以漑田貳令者往往取徒長之金而私其利𨿽旱漧水溢不卹也公悉更其法第賦役之髙下式竹楗之大小俾民自修官吏不得以並緣爲姦役簡而隄固至今爲便用登極恩轉奉議郎在邑三年餘無絲髮擾民紹定元年至利州謁制置使富川桂公如淵一見畱寘幕府先是利東西路分置安撫一治興元一治新沔自鄭損以制置使移司新沔敵嘗入冦損倉皇回利州人情震懼公謂爲今日計宜循舊比以二帥分治梁沔守衞邊場制置使還利端居堂奧委任責成庶幾緩急不致貽輕納侮譬諸象奕大將不出宮不臨河也又嘗謂川秦茶馬可分利東西路戎帥可分而不可合時論以爲識時務之要後皆如其言公才資爽亢遇事可否不少回屈時有餉所屬官吳震乙依憑王人陵籍州郡公移書諸司數其害民蠧政斷不可舉且誦言於眾謂今視蜀餉爲何等事乃付之此軰聞者快其言而媢疾者眾矣公自度不可畱辭至七八桂公姑聽其去二年通判黎州尋磨勘承議郎黎爲西川屛翰而備邊市馬闗系重大自奴兒結構難以來率以馬直爲兵端事郡丞而錢帛制於茶馬司毎嵗三千爲額前人常賴其賞然嵗入輙半之公綏禦有法夷落四集一嵗之馬當前官一任之數茶馬司本錢未到乃以他錢代之不足又以私帑繼之餘直未充蕃部流言公日夜調防闗白茶馬司先是茶馬司移書朝士馬直之當發而不發者爲寛剩錢丞相聞之將以充蜀中科降之數蔽防牽掣相持益堅及事轉急遣屬按視始究其實卽發緡以償之是役也微公盡言無隱幾啟夷釁事定邊寧不以及格爲賞反以要脇爲罪公一毫不較涖職滋恭近山有防秦池相傳爲古爛柯地符溪薛仲章紱嘗仕於彼建玉淵書院以來學者講習久廢不治公修其墻屋軒戶將與邦之秀彥肄業其間防闕守以公攝郡該慶壽恩轉朝奉郎四年六月被命卽眞未幾元人進師羽書絡繹盡發牌丁以備戰守褁糧積倉夥費醲賞去輙不返又召雄邊子弟多至千數百人邊地空虛彼輙俟隙或報白蠻逾河而來數幾七百公厚募男士一日而千餘人鳴鼔揚旌布列髙阜畨落望見奪气屏息甲仗軍需積久刓敝公命工攺爲之凢弓矢弩鏃刀戈甲冑數皆五百軍容一新鄰州資其用焉移屯戍卒嵗以千人自邊釁開益部內守久畱不遣公慮元人瞷知力請於制置副使僅得其半俾與州卒共守賞罰信核士气懽踴虜知有備久不敢窺置籌邊庫凢圖回貿易之利皆貯其中煮備邊鹽俾士人日用飲食無艱而官賴其用始至帑緡五百去之日鹽米雜物多至十餘萬而他藏名色不與自夏䢐秋疾日以亟視事如昔秋末始得報罷之命卽忻然曰吾欲退間久矣茍以是生還爲幸曷甚吾奉法潔身恃以無恐黃公辟書謂官箴士撿雅尙端潔人所共知不識坐我何罪曁堂帖以臺疏至讀半徐曰吾不欲久居幕府者蓋以是如抑求郡之僥幸塞覓舉之姦貪結憾同列取惡餉所今之得罪固其所矣而吾嘗移書數潘福之不可用帥不我聽報書具存今爲朝廷用人大閫命將皆我之由是誣天也敗蜀殄民責有在矣然而不足復計後九月癸酉忽索紙處分家事命魏良貴書之而自題其末十月癸未乃卒語不及私辯不及謗第言無負君親吾奚憾公積思力學抱負奇偉自爲布衣識遠才邁刑部侍郎吳徳夫獵諭蜀公謂今蜀道始平士修不率宜推明正學以厲人心吳公爲建三先生祠人謂知本公窮經析理明暢精詣遇事感慨奮髯抵掌視王公貴人亡如也逮爲吏益以直道自信遇所譏評皆推見肺腑故善者與居喜其交警互發而不善者並防則常病其盡言以招過然善者少不善者眾是故𨿽見知於善類亦受侮於羣小天分過人自經史傳注下逮騷曲記聞博洽名章俊語層見錯出絕去畦畛自成一家𨿽弄翰戱詞亦殫極精妙以科目舉者楊叔禹與吏部侍郎胡仲方榘兵部侍郎杜忠可孝嚴以召用請者前崔后桂今上嗣位以賢能才識舉士今工部侍郎黃徳常伯固與一時監司皆列上之平生著述有周官解十二卷有經史雜議【闕】捲歌詩【闕】篇【闕】捲其言論風防可爲後法者又莫之勝載生於乾道九年卒於紹定五年娶同邑樊氏卒於開禧二年年三十有四再娶新津扈氏卒於嘉定十二年年四十有二皆贈安人子四人斯猷斯仁斯和銀莬次斯仁以後季弟茂叔女二人長適前緜州教授唐季乙先卒次適譙似曽內外孫男女九人斯猷兄弟將以六年正月壬申舉公之喪葬於縣之普慈鄕仁惠裏坎山事嚴未及謁銘於立言之君子敢爲次其閥閱行治狀如右謹狀

鶴山集卷八十八

欽定四庫全書

鶴山集卷八十九

宋魏了翁撰行狀

敷文閣直學士贈通議大夫吳公行狀

曽祖象奇故不仕妣李氏

祖子民故不仕妣易氏

父唐年累贈太中大夫妣劉氏贈碩人

公諱獵字徳夫潭醴陵人自太中公徙名數於善化公年十五補郡博士弟子員受業於里人陳仲思符王明遠公明尋受易於陳善長元防魏忠獻張公寓長沙太中公以易受知因得交張宣公於是年二十有三遂從宣公卒業宣公見公引裕疏暢喜曰吾道其不孤矣兩以鄕舉試於禮部皆黜嶽麓書院成以選爲諸生乾道三年冬朱文公來防宣公又獲親炙焉公毎惟聖賢教人無先於求仁自秦漢以來學者失其傳乃以孔門問答及周子程子以來諸儒凢言仁者稡類疏折以求正於宣公宣公嘉之授以大義勉以體察尋以郡愽士異論辭歸七年卽城北僧捨受徒太中公交遊道廣公力貧養志不槪有矣宣公嘗與其弟定叟枃及吳伯承詮吳晦叔翌皆一時聞人過之張安國孝祥時爲守爲賦四公子詩夏六月甲子太中公卒執喪一循古制不用浮屠逾月葬東郭門外湘中士大夫喪禮黜浮屠自公始淳熈元年公又與賔貢劉樞密珙再以郡守舉送譽不釋口明年春試南宮遂之婺謁呂成公與語奇之且行拊而勉之曰小小得失亦足以驗學力也尋以選射策廷中賜同進士出身五月詮試授迪功郎潯州平南縣主簿冬十一月視事宣公方經略廣西檄公攝令尋又攝靜江府教授兼節度推官郡建學屬役於公公一仿長沙校宮宏敞過之宣公移使湖北司業劉公焞代爲帥問士於宣公以公對六年春以舉主闗陞從事郎劉公辟公經略司準備差遣夏五月陸川妖冦李接殺九州巡檢以叛癸酉夜聞變劉公戒僚吏趣發兵公請以沙世堅將效用軍自梧藤趣容效用栗全五人爲之導陳國立以髙州戍兵自化與世堅防調雷化州水軍截海道趨漕司轉餉募白霞土丁調巡尉吏士以至增郵兵明間諜攜賊黨招叛亡貸脇從纎悉畢陳劉公悉如其請賊勢益急陷容雷撇髙化破貴郁掠陸川博白等凢八縣秋七月劉公被命以節制軍馬督捕以公輔行露潦燻蒸暍死相望公扶持拯療士感激思奮遂請分軍薄賊營爲連珠砦十三以斷賊往來聲勢聨屬賊气浸索將抵貴太守馳騎報賊二千來自興業謀襲靜江上下愕眙公叱之曰第流移者返不聞有賊也劉公以詰貴守旣聞果流移者復郁林劉公往撫之公夜請曰師久不功主知故乎有勞不賞有罪不誅逗𨖻者獲全偃蹇者幸免人奚憚而不全且免也劉公於是大防將士錄郁林之功而誅南流縣尉郁林巡檢與其州胥黃益龍翼人人驚厲爭死冦冦窮之海以有備不得前生縛接及賊將彭四十諸人二百六十有五與接之妻孥以獻六州八縣平建畱屯以守冬十月丁未師還十一月辛酉至自郁林壬戌磔接等於靜江市膾其肝心以哭死事者七年三月以功遷文林郎爲轉運刑獄使者所劾攺主管廣東路轉運帳司初盜起劉公詰刑獄司佚捕轉運司乏興二司懼且怨事平有希賞不得與者遂乘間抵劉聞公之得譴也曰是將何以勸功上疏力爭七月丙寅丁母憂九月跣防還裏服除赴選注辰州漵浦令先是公以憂乞身劉公亦移鎭湖北刑漕司遂劾公公坐降授修職郎劉公亦坐褫職罷鎭尋卒公至是受命慨然嘆曰平南之役帥屬惟龔總楊炤與僕三人炤任督捕總任居守而始終同患則劉公與我耳吾而不言將爲死公乎遂上書闕下盛陳六州之功謂犯不測者四居其難者六且曰臣今不負劉焞乃是不負陛下辭義慷慨以仵時相不報當上漵浦念劉公誣謗未白不往郡守林公栗方館致之故相衞文定趙公雄守荊州移書趣行林亦贊其決縣介於五谿之間蠻徭嵗抄邊公拊而誨之相戒毋敢犯士不知學公命歐陽誠之爲師儒術浸明其後郭褒張逵相繼舉進士風流文獻至今有存焉十二年春有王涇者以公之官違年持吏部符代公公去其秋敍復從事郎明年赴選敍文林郎調監桂陽軍贍軍酒庫嵗余之官刑獄使者宋公若水以公攝常寧宰丞尋又以湖南路安撫潘公畤致之幕下且命兼嶽麓書院堂長陳公傅良來爲守願得公助潘公弗許防桂郴大饑潘公命還郡賑給公取南丰曽公率率五日計口授泉惠洽而民不勞又請發常平金貸下農陳公從之全活甚眾趙文定舉公舉公之詞曰才資有用气節甚髙使在要塗必不負國此知公之深者十六年以光宗卽位遷儒林郎尋又以年勞循承直郎紹熈元年以舉將及格攺奉議郎知常州無錫縣縣爲浙邑劇前令鮮以善去公使五家爲甲甲有長二十五家爲保保有大長凢一百二十五家則揭其黨裏姓名於都亭其有不孝不友不婣不卹凢以冺彛敗俗合眾而撻罰之若顚連獨則以告於縣縣稱給之比及旬嵗教行訟淸明年陳公以公聞於上謂公與平李接之亂未嘗言功而屢訟帥臣劉焞之寃逮及桂陽酒官助講荒政甚於饑渴詔赴都堂審察三年冬十二月召試館職四年春正月差禮部貢院防檢試卷官二月以年勞轉承議郎三月丙子給筆札於學士院問以兵射之策公對略曰大義不明而委兵民於交病之地此今日所患也靖康之禍天地之大變而古今之所無使南渡以來君臣上下朝思夕勉如勾踐之報吳田單之復齊則將必其將兵必其兵上無賄取幸得之門下無虛籍冗費之敝民之力庶其有瘳而紹興以來厄於權臣之和議乾道以來格於機防之未集馴至於今又非前比以偸安爲和平以不事爲安靜天經地義陷溺而不自知竭州縣之力以養不耕不戰之軍不惟不可用於外亦未保其能恬然於內也策入戊寅除祕書省正字夏六月召姜特立公率同列上封事命隨寢上以疾久不朝重華宮秋九月公又率三館之士上封不報退以書責宰相冬十月與同列三上封不報公又自爲疏以諫防慶節公又奏略曰今慈福宮有八十之太母重華殿有垂白之二親陛下宜於此時問安上壽恪共子職否則無以慰兩宮之望詞甚切至也五年春遂白宰臣乞召朱公熹楊公萬里且曰使朱公端委以立於殿陛之間聲容气色必有以感發人主風防意向必有以作興人心時相納用焉夏四月又率同列上封事亦自上疏極言之陳公爲中書舍人以不用去公爲書畱之且曰今天下安危之機已判然可見而未聞有叩頭流血牽裾折檻之士方且曰是不宜激激則已甚公不於此時有所奮發爲士大夫倡第潔身而去不欲歸過君父然則身𨿽退而奚益陳公爲攺容謝七月丙寅以寧考登極恩轉朝奉郎賜緋衣銀魚八月辛卯遷祕書省校書郎九月丁卯除監察禦史其冬以災異求言公疏五事以諫一曰服喪次以答神人之心二曰審菆殿以徼宗社之福三曰寢內札以専廟堂之責四曰體乾剛以彊主徳五曰建皇極以正人心是時上趣修大內韓侂冑已從中用事黜陟賞刑率托禦筆君子小人之勢將不兩立故公縷縷及之尋又詔侍從臺諫言事公上疏謂求言未廣願更令百執事悉許盡言上將移禦大內公又上疏略曰壽皇破漢魏以來之薄俗爲髙宗服三年之喪壽康屬疾以是付之陛下萬一輕棄喪次將無以慰在天之靈況太母春秋髙壽成又當大變之後皆悲切不自聊今陛下在行宮瞻前顧後猶有所馮恃一旦捨之以去不知兩宮何以爲懷陛下卽位以來未見上皇其間必有幾微曲折非外庭小臣所能盡言者陛下固宜篤勵精誠少紓嵗月以俟上皇和豫徐爲祗見之謀何苦爲是趣迫之舉而況行殿之次三年之喪所以祈天永命之意實肇基立本於此乎自後禦札日盛公復上疏略曰陛下臨禦未數月今日出一紙去一宰相明日出一帋去一諫臣其他令由中出不知其幾昨日又聞侍講朱熹遽以禦札畀之祠祿中外相顧惶駭謂事不出於中書是謂亂政熹當世老儒善類攸歸淸議所出陛下毋謂天下爲一人私有而用舎之間爲是輕易快意之舉疏上權幸側目閏十月被命監掩攢宮十二月集議孝廟配享公謂艱難以來首倡大義不與賊俱生不以成敗利鈍異其心精忠茂烈貫日月動天地未有過於張浚也孝宗皇帝規恢之志一飯不忘歷考相臣始終此念足以上配孝宗在天之意亦惟浚一人議不合求去除江南西路轉運判官慶元元年春至部下令曰其有下陵上卑逾尊賤犯貴不孝不友若當官貪殘居鄕武斷在役受賕茍以事至必罰無貸其後歷官率以此爲首公在江西僅半載爲言者所劾降奉議郎罷歸五年夏始盡復元官其冬主管華州雲臺觀嘉泰三年春除廣西路轉運判官廣右十六郡漕司嵗借鹽本錢有差郡率不能盡償故比嵗靳不與公曰是趣使斂民也卽給借緡錢十餘萬尋宣公舊規修校宮辟漕司酒庫以爲桂林精舍與同志共學焉嘗請蠲靜江府昭州折布之錢九萬餘緡及廣西攝官悉從漕司注擬未報三月攺知鄂州有父祖死於瘴子孫落南不能歸者數百人遮道公命給其歸貲夏五月丁卯至鄂州諭民以義利之辧凢家人族姻之訟悉以分義爲斷嘗奏沿江郡縣徵商之獘乞下諸道總餉之臣考覈入而裁其出以商旅又請募湖南北茶商以助大師江湖水手以濟水軍僅及期嵗除戶部員外郎總領湖廣江西京西財賦湖北京西軍馬錢糧蓋開禧元年夏四月也時柄臣議開邊敵諜知增戍公移書當路請號召防邊忠義人以保邊場刺軍中子弟以壯軍實增棗陽信陽之戍以備衝突分屯陽羅五闗以捍武昌杜越境誘竊以謹邊隙選試良家子以衞府庫且謂慮懲紹興末年之敗今其來必出荊襄軍宜有儲峙乃並輸湖南米於襄陽凢積米五十萬石馬料一百三十餘萬石又以湖北漕司和糴米三十萬石分輸荊郢安信四郡又蓄銀一百萬兩爲萬一進討之備其後董逵守郢孟宗政守隨柴發守南漳克有成績皆公所防而襄陽安郢之圍亦賴儲峙人心不搖閏八月丙寅被命赴行在奏事冬十一月癸未除祕書少監初對首言臣所聞於師友者惟大義是究奏疏先朝及叨召試未嘗捨是而言他今縱未能一舉以大快神人之憤謂宜簡收人才搜練軍實使一日有一日之積一嵗有一嵗之功其次招勇敢葺險要廣招募明間諜大抵皆申述前在鄂州所請而論光鄂當經理江黃當增戍於良家子中增爵賞以募間探擇近臣授之節制視前請加贍公峩冠大衣儀狀開偉至是造朝疏暢明亮朝論歸重焉然倡議者方指期克復而公所陳二疏大抵必欲先內後外日積月累使規摹先全異論不搖故往往不快於心防上流告饑十二月辛未除祕閣修撰知江陵府主管荊湖北路安撫司公事出大農十萬緡賑貸陛辭又申前說辟黃榦準備差遣陳椅營田司幹辦公事弟猶書寫機宜文字明年春二月至武昌卽馳遣嶽璠董道隆招商分糴三月視事發米二萬石糶給各有差米價爲平又念敵萬一窺襄陽則荊州爲天下劇方髙氏有國嘗注水爲防號三海先是守荊者𨿽嘗經理而未有緖公用五十餘萬夫緍錢半之築金鑾內湖通濟保安四櫃以達於上海而注之中海拱辰長林藥山棗林四櫃以達於下海分髙沙東奬之流由寸金堤外歷南紀楚望諸門東匯於沙市爲南海又於赤湖城西南遏走馬湖熨斗陂之水西北寘李公櫃水勢四合髙可注而下卑可限戎馬深可舟淺不可揭隄上有路路端有隘而隄穴以相灌注公嘗招某方方而履之其後敵騎東至竟陵北窺荊門而不敢睨荊州者以此公嘗數請募茶商水手至是行之又刺親效五百人調荊嶽鼎澧義勇防城冬敵犯棗陽公謂棗失則郢重郢重則荊危請調沿江及闗西兵未報敵圍襄陽徳安亦遣二千人由建陽荊門屯百頃援郢一千三百人由基城馬梁防百頃義勇千赴襄陽十一月丙午被命節制軍馬十二月庚戌金遊騎至官陂迫竟陵辛亥守臣林管亡公劾之請於朝得防州路鈴轄張榮以八百人援竟陵統領李橫提軍五百防送京西參議官魏良忠繼往時神馬陂潰軍所至剽掠下令招集前後共得萬餘以三千人援襄八百援安癸亥除寶謨閣待制辟王觀之主管機宜文字胡庚幹辦公事薦丰忠簡趙公之孫綸於朝三年春正月壬午卽拜湖北京西宣撫使仍治荊州辟吳竽於革爲參議官以忠恕張峨爲機宜文字弟猶書寫王觀之幹辦公事陳椅李壽朋陳之經董道隆周郁趙師蒼準備差遣胡庚羅頴李儒用王坰準備差使康彥明吳必達王灝黃輶準備使喚魏友諒乞濟師予之千五百又分命章彥珍將義勇軍金安世忠勇軍皆五百駐龍涴灘市馬瑾以義勇千官軍四百再援竟陵應城董逵郝恩各將兵援郢陳椅以義勇四千守荊門丙戌敵犯竟陵張榮死之癸巳復圍郢戊戌防路漕司以吳曦反書至內阻外猘公爲寢食俱廢某自春正月道荊西歸公謂其可與語嘗挈與分視守偹至是馳書至峽中挽回俾攝參議官且曰其爲我任西事之責公方以襄陽徳安之圍未觧勤勞夙夜募士入郢責王宗亷以死守而數調大軍及忠義保捷分道夾擊郢圍旣觧尙有襄安二圍乃督董逵李謙亨嚴江彭國自京山援徳安而趣董世雄孟思齊防黃陂李橫雍政馬旺仍魏友諒約山砦馬伸柴發及忠義統領孟宗政董世雄觧襄陽之圍部分旣定惟西事方殷防彭輅避亂至自金州秦世輔以失律謫荊公以二將爲問某因請分授民兵付以襄安之圍又贊公請以王大才爲池州都統將萬人戍江陵爲討叛計公遂移書當路請降禦札付大才輅咸任西事尋又募水軍得江令鈐轄趙翰以禁軍三百陳寶吉仲以禦前軍六百扼秭歸巫山立柵石門王舜舉亦以三百人控均房轉歸峽粟以待王俾余求一人往說僞防帥祿禧得衢士趙師濟請行防安公丙矯制誅曦三月戊子露布至荊公率吏士拜表賀遣人勞安公復馳書當路乞厚平蜀之賞壬辰除刑部侍郎戊戌上手書付公略曰云云書至荊則西事旣平公執書感泣知遇又念江北漢南之地創殘未復發緡錢十三萬八千賑湖北六萬三千賑京西新潼川僉書判官趙彥吶與防州判官希混進士昝世忠朱元之等誅祿禧公爲上其功尋又請城荊門應城請以歸峽二州專湖北未報除四川宣諭使賫詔諭蜀而自以禦札付公有曰比以逆曦負國付卿西計賴宗社之憂賊不旋踵已誅然遠方亂定之初猶軫憂顧必得信實之臣單車所至往宣徳音惟卿素知體國就輟以行其遂疾駈爲朕訪求民瘼鎭安羣情如武興一軍兵數偏重今欲分半屯於益昌別命一帥統之卿可與軍司商略條具來上諸有經畫並悉以聞且令至沔州興元府金州都統司犒軍五月己丑發江陵吳竽爲參議官自黃往金宣布詔防王觀之幹辦公事李儒用董道隆準備差遣嶽璠準備差使秋七月丙子至防吏民扶杖聽詔以蔣介當黜揭諸行司以丁焴名聞尋分遣觀之儒用往成都潼川布詔公由果閬至利區畫分屯道大安爲文以弔楊節毅公震仲卽學祠焉九月已夘至沔與安公定議分兵駐利十月還至利首奏楊公死節及李好義有大功皆請賜諡立祠且乞以官田給賜好義之家劾蔣介不忠遂以十二月戊辰至防將以淑慝功罪歸報天子防除敷文閣直學士卽授四川安撫制置使兼知成都府公惟受任若此無以上報遂列上倡義之士十有五人守節二十有九人去官二十有三人受僞命九人猶以爲未足也復上人才五十有二人以李僑爲首且援王文正公之說曰臣所薦之士非欲陛下一一召用也士大夫旣爲大臣所薦必知愛重若有養成可爲異日用公之心蓋若此而人不及盡知也又請蠲賦役以幸蜀民其略曰竊惟蜀之利病莫甚於賦斂姑以養兵言之嵗有二千萬之供取民百端未易毛舉鹽課之在建炎總爲緡八十萬後攺行引法逮增至四百萬今𨿽數數寛減尙存二百餘萬緡酒課之在建炎揔爲緍一百四十萬後攺場店法逮增至六百九十餘萬緡今寛減之餘尙存四百餘萬產茶之郡初亦無幾自熈寧始行榷法至元丰而培增及建炎攺收引緍至紹興而倍取今爲緡二百餘萬矣布估不過六州自薛田創於天聖毎疋給以本錢三百至建炎不給本錢而疋二千今爲緡一百三十七萬矣以至二百萬緡畸零之錢與三十萬緡激賞之絹當時固曰軍興暫科事已卽罷其後取之自如輾轉滋甚異時養兵費二千萬緡今又倍增至五千萬矣不知何以爲繼兩界錢引已五千萬緡今又添印五百萬且增一界又二千四百萬緡矣不知子母何以相權重以逆曦之變總所之積耗於妄賞闗外轉輸焚毀略盡今平賊之後諸軍累資俱髙毎嵗俸給增添何啻二百萬緡軍興之際起夫運糧固不可免地逺者出夫庸是亦權時之宜然有令人寒心者臣始至巫山士民遮道謂巫山科夫五百夫爲錢八十緡以鄙小縣刀耕火種裁自給而輸緡四萬餘可類推矣方軍事之殷非財莫濟顧以蠲減之議爲獻亦似不知時宜者願廟堂之上明詔侍從郎省之臣有懇惻愛民之心備諳蜀事者相與討論來上然後行下宣制總司硏窮節目條列利病凢無名之供煩重之賦一切蠲減庶幾興化更始咸被實徳祈天永命無越於斯其言𨿽不果用人以爲知本嘉定元年夏四月至成都蜀士學於成都者春秋試率數千人弟子員五百餘公揭朱文公白鹿書院學規誨之旣又祠周程三先生於學朱張氏配焉俾某記其事多士聞風胥勸學者益勉公念成都爲西南都防師少堞壞不足以控制諸道乃與宣撫司列上移興元中右軍二千分屯罷潼綿嵗戍五百人又念蜀之楮獘舊號交子隨閏更易曰兌界近嵗以二千五六百萬爲界惟兩界並行今乃增印至八千萬緡漸不可繼與宣撫司總領所共請以帑金三萬兩銀一百五十萬兩更自朝廷賣僧牒收回增數未報而總領所忽下令於利州收兌人情皇駭公截畱九十三界新引五百萬就成都置局且諭民以收兌不盡之數行用如故浮議遂止然自是與總餉者異向矣趙衞公有子曰昱聞曦變號慟不食而死劉公之子曰墍時亦去官而卒偶皆公所嘗事者遂倂上其事趙公賜諡文定制置使滿嵗得薦士遂以李嗣文何徳彥度正劉靖之何應龍李鳴鳯上之秋八月乙丑公被命召赴行所黃疇若到日起發九月安公除制置大使防彌結連靑冦邊尋卽竄伏請降公欲增戍防捍而安公欲擊之卒以取敗二司由是不咸明年四月癸亥解印去七月至荊州吏民迎拜聚觀象而祠之公俯江嘆曰吾昔守此正兩圍未解西事方殷嘗指天誓心事幸而濟卽幅巾還裏今因循累嵗遂力上歸田之請徑還長沙八月以臺疏落職罷召命五年春三月差提舉隆興府王隆萬壽宮公以行年七十請致其仕優詔不允明年十有一月乙亥以疾卒卒之日禇無餘貲帥守衞公涇與漕使曽工部槃爲給喪事詔以前請特復敷文閣直學士致仕尋覽遺表特贈四官致仕遺表恩澤如令云公襟度恢宏色莊而气怡人有不善不翅已有過焉曰此必非其本心當徐察之與公久處者咸曰未嘗見公有盛气矜色藏怒宿怨而聞言必復見義必爲則勇不可奪從張忠獻公聞復讎二字及從宣公又聞求仁之要終身誦而行之以故士心豫附所至林立幕府往往不下三十人館士亦數千計自爲吏凢四十年奉賜緣手盡或咎公施予太濫公曰通有無者理之常余嘗苦貧資人以活今幸有祿可以予人而閉戶獨享乎迨其乏絕亦處之夷然無一毫追咎也於諸弟尢極友愛均財共產亷遜之風被於國人嗚呼自師友道缺後生未至不及師事前軰儕類渙散典型云亡公以湖湘之英歷欵諸老先生之門得張公父子爲之依歸碩大寛深山嶽鎭而江河流也使不幸而不及事前軰其亦幸而親炙如公者猶有以考言行而察世變焉而暫起復僵多忤少逢方欲引年謝事聚友求志以私淑後學而天亟奪之志士仁人聚泣交弔嗚呼是惟哭其私也歟哉奏議【闕】捲經解【闕】捲雜著【闕】捲藏於家元配李氏故湖南路提舉常平茆之女歸公五年而卒繼室王氏故廣東路經略趯之女皆贈碩人子彌昭宣義郎前僉書歸州軍事判官彌慶承務郎孫男女二十人余以受知之久彌昭屬敍公閥閱年行以求銘於立言者乃不果辭謹狀

鶴山集卷八十九

欽定四庫全書

鶴山集卷九十

宋魏了翁撰祭文

哭杜威州文

嗚呼天下之生夭壽並區吉防同域莫可終詰也嵗在丙寅余校中祕書余友虞仲易及楊節毅公以書抵余曰子未有室成都杜子仁端人也其親知皆天下賢士今其子長矣子盍妻諸餘未及報尋丏守漢嘉以歸明年還裏捨余以虞楊之言宜信不復他求昏又明年而委禽焉禮成之夕公與余表叔父一見投分不翅平生僅逾月公死則元年三月也叔父常悒悒念之逾年始獲拜公像於成都哭之慟又逾月而叔父死則二年之三月也相望各旬嵗安知其遂相從於九原也與哉余與婦各執喪於服捨卒卒之懽曽不盈眥而無涯之戚殆將終身尙安用生斯世也與哉去冬餘葬余叔父衘茹荼毒曽未數月而公之子今又以公之卽幽之日月告憂患摧心精力遐漂靡所濟集益覺嵗月遒卒人命危淺嗚呼余永無望也與哉哀制攸系義不得先往以聽役於將事者亟一馳薄奠姑識余衷儻未卽溘去或能受我弔也與之義蒙縞曵素臨封宰上爲公一哀而出涕也言不能文神鑑之哉

哭袁參政說友文

嗚呼耆臣宿弼在今幾人日替月零如星斯晨維建安公蚤事阜陵揚歷中外今三十春歷從入藩翊樞佐衡維忠作純維夏斯楹萬目喁喁白麻在廷引疾求謝午橋幅巾人傒公歸帝圖乃廑天不憗遺胡嗇厥齡遠道折軸扶桑成薪逝如可贖何直百身如璧等軰生長西防自公之西實睠我儀粵來同行日睇衮衣一去不復今將疇依莫往予哭郁陶餘思一奠矢誠終古之違

哭楊寶謨震仲文

國朝以仁厚遇士大夫以禮義嬰臣節故士之處變率能隨事著見貝賊之變馬遂死之邕賊之變孔宗旦趙思旦曹覲死之睦賊之變彭汝方詹良臣死之僞楚挾讐以窺僭吳又夫死之僞齊引讐以陷大名郭永死之後此者八十年而興賊附讐以叛公死之𨿽然公非諸公比也或向賊不屈或臨陣死守而公未有所迫也責望猶後於時賢也以藐然孤蹤任六十州向背之機明萬世君子之分僞檄之來引義語寮吏寄聲訣家人而後屛人閉閤飾巾待終從容就義如往如歸由是而爲士者乃知所決擇也則視前諸公爲尢難也公非以一死爲諒也節義之稱不著於平世非無也欲惡有甚於生死者非獨賢者有是心也義在生則生義在死則死賢者亦率吾性素其位慊於中而行之以爲人所當爲者耳況在臣子本無毫髮過分事也世降道微義理不競而士之拔然自立不污不屈者則昭昭然揭節義之穪於天下矣間有遇患難而能眞知實見爲君決一死則又絕無而僅有矣是𨿽出於世降道微脫並是而無之則亦無以爲國矣能始終聽命於天地而不貳者矣紀天彛而扶人極立世教以奠民志皆在是矣有國家者無使全身失節者終其幸而賫忠入地者重不幸則可以正邦矣幸不幸則固有任之者矣某夙荷公知歸自萬里弔公獨後𨿽然公不亡矣吾知勉矣

哭趙廣安昱文

嗚呼君乎余之妻之母之弟也昔在辛酉余僉判西川君亦來介漕事始獲拜君於成都風規峻嚴气象開偉一見固心降焉而又聞親友間具言忠孝實徳古訓是師迂淡事業寵利莫撓則益起敬願交焉君亦以意气相許凢二年欵從未始三日不聚首聚輙移晷往往開醪命炙觥籌蝟毛擷醇注考務廣探深循嵩洛闗輔之源流以上遡洙泗之傳其爲學蓋參觀徧考而範之以正歷覽博識而防之於約毎使人惕然有寡陋固滯之愧癸亥之秋餘將造朝君亦解漕屬且別復相防曰昔者俱以職事不獲亟防悉露衷臆今皆在行將爲無相見期之別而捨我去乎方軌齊驅度萬松岡臨流釃酒飯於東門之圃累日搜郭外山水勝處不主於君則賓於我於飲於遊於釣於休蓋數日不能去君旣先余首塗出蕭寺飲之酒目視晢晢耳語刺刺持我毋去曰余歸杜門求吾事以期無隕吾世焉耳矣而子也方爲世用其正學之務毋負而志來日浩瀚子行勉之其數以書來毋我翦棄余惟其言之衣不忘以汔今三年周行逮得外補還至荊州猶得君手書累紙陳義悃幅且言宿疾幸少間或尙堪作州余持以自慰曰吾歸復得吾良師友矣正學立朝無負吾志固皆吾所當爲然獨幸名場利區免於顚蹶可持面以見君無恧矣舟未至瞿唐手吾婦翁書以君之訃來且曰夙有气疾自聞叛亂憤廢寢食而疾劇以至死嗚呼傷哉悠悠蒼天此何人哉呼巫陽而莫前頫大江而長號自今蔽誰余之啟而吝誰余之釋哉豈惟予之莫獲從也習往聖之裕言燭義理之正宗如君者能拔然自立於頽俗末學之中其於西南人士亦所少見者矣吁余今安所復質也矣河山載邈斂莫余待窆莫余遊奠羞陳詞悲惋積臆豈獨親舊之情爾哉嗚呼哀哉

哭女壁海文

嗚呼嵗在癸亥汝生於成都汝母以產余感疾而殂時吾已得學官之除亟解僉幕偕汝防汝母之喪以歸旣葬挈汝造朝明年至臨安吾屬汝你謹視汝時汝飲食冀汝長在吾側則猶汝母之存也逮九月汝以脾弱因致風癇吾親爲問藥又使醫者王永年診汝旣少間吾仍入太學考試謂當無他不一二日汝叔翁以書來云汝疾作吾歸省狀則已不可爲矣猶守汝藥汝數日而卒寓汝於僧捨後二年吾丏守漢嘉不忍使汝與我偕東而捐汝於萬里也使人負汝以歸越二年戊辰正月甲子穴汝母之墓之左藏焉吾行負神明使汝夭閼痛傷柰何汝其有知其歆此奠以從母於九原也

家廟祭文

維開禧四年戊辰二月辛丑朔越五日乙巳孝孫某等謹以牲脯酒茗之奠致祭於皇祖妣孺人髙氏鳯娘子先伯父南五郎伯母趙氏五娘子先叔父鄕貢進士南九郎叔母髙氏愛明娘子窀穸之靈嗚呼自葬我先大父於今三十有五年先大母爲壽冢其旁昔者嘗有治命於諸我父曰我死則合塟於是以從汝父於九原也後十四年大母卽世不幸天降割於我家疫厲相尋家人內外疾病無虛日明年四月伯母繼卒旣逾時不舉而陰陽家者流遂得以拘忌之說肆今年曰山頭不白白矣明年曰隧道不明明矣又明年曰墓龍不出出矣又明年復曰中呂不空家蓄一書人持多喙𨿽皆誕謾不根而人所共疑不敢獨異綿嵗歷防事日益變越六年辛亥而伯父卒越九年癸丑叔母卒越十四年庚申而叔父卒是嵗伯父之爲族人後者亦卒至是而諸父之存惟後髙氏者一人某等因自惟念自大母下世兄弟長者丱次者齔幼者𦇤今有室有家有祿有子矣使父祖淹延西序之攢而子孫食稻衣帛尙有顏面以生斯世乎爲父祖尙安用此不肖孤乎亦欲置拘忌不問以惟專之克濟或又謂澤鄕沮如坎隧久掩今啟之以納後喪設有圮頽咎將誰執乃稽之禮經酌之人情而又考諸唐神龍故事將合葬後於幹陵嚴善思謂尊者先葬卑者難復於後開入乞於幹陵之旁更擇吉地取生墓之法別爲一陵且如神道有知幽塗自得通防其議𨿽爲陵墓設然等而下之以用之於士庶人之葬送取義則一乃定議於昔壽冢之旁爲塋距百步地名文池得兌山上焉其地可容數穴兆域𨿽異而岡連勢接新故𨿽殊而魂气無不之遂命翦拂趙氏姆居左髙氏妉居右二父在後先大母在二父後撰卽窆之日得今年二月之庚申敢先事啟殯用酒醴牲牢以告嗚呼自大父始造我家我大母實相成之諸父皆不幸早世克紹我大父母者實惟今葬之二父賴焉不幸亦相繼零謝逮二十餘年緣情起義乃始克以二世之五喪窆不孝之罪上通於天𨿽百身奚贖神其有知尙歆此薄奠以卽安於新宅也

哭外舅杜威州文

某昔官於公之鄕乃識公見其容貎恂恂服用簡質夷考其行其鄕之人曰如其服若容訪其親知則皆蜀賢士大夫也余心降焉而未得也後數年取公之長子公不我棄遠道送將墍余於居凢三日谷敷袵論心情義欵篤始至如平生且別戒其子曰往之汝家善事爾長相爾夫子其儉共是務旣去則又數以書來防期我乎莫之春要我乎其家其悃愊無華亦如其服若容余將撰日越以婦邁乃季春之四日致土之毛遣人問無恙未三十里而及公之家之遇諸途來訃公喪矣致書之日而公死之明日矣踉蹌挈婦晝夜倍道行百八十里逮至而不及馮其棺矣今外姑以公之二子衰而逆我矣吁嗟天乎爲善者果不必報乎報而固若此乎三十年州縣以考進階階不過外郎以資受任任不過二千石今日藩臣以威州奏可而明日公寢疾病以死天胡奪之亟乎循分迪彛不事矯競不見知於世固也而蒼蒼者未知之乎善類惋嗟裏閭驚愕而況余舅甥之至情乎薄奠不腆公乎其尙能飲余酒如疇昔將爾子以過余之日乎嗚呼

哭族兄徳先文

嗚呼徳先甫其眞亡矣乎餘生也後不及知公於春秋鼎盛之日迨其知之則公旣耄而體衝慮澹宇靜气夷則未嘗與年俱耄脫有不知視其抑抑之儀而徳之蘊於中者固可推見矧余知公之深者乎聖賢精微之蘊百家異同之論二氏放遁之詞參稽徧考而融貫擺落以潰於成惟已之爲不蘄知聞余𨿽甚愚不肖而粗有志於學仕止必俱館置必親觀善之益旣足以啟發滯吝而誘誨之切又足以警策惰偸由是於公益親公一日謂余曰吾殆將死矣姑聽吾去余曰公奚爲是言也不可冬仲朔至之日公執余手而言曰才知有餘者其陷溺深吾子勉諸餘聞之悚然明日又與餘論鬼神晝夜之蘊又明日忽援筆書紙曰死生事大惟當澄心靜慮等語凢數十字末又及孟氏六等之序又明日則已溘然去矣嗚呼徳先甫果捨我而去邪大化流形聚散同體旣全而歸公則何憾而影沈聲謝旣自今安所復質也寧不使我涕泗之橫集也公今捨我去矣郡紱是縻不克從公於邁尙幾有以陰輔余志也嗚呼哀哉

哭表嫂李氏文

嗚呼自嫂之歸於四兄也敬共夙夜克相夫子以承姑志環佩穆然閨門化之不幸遘厲虐疾七年於玆暫已復作靡有夷瘳去年之秋力疾以辱於眉就訪良醫卽遄藥喜今年春疾作則曰昔者晷漏之不保眉之良醫嘗遺我以安矣盍俟少間而再往疾亦遄愈乃果就道防郡有樂事奉姑遊豫固無恙也俄而體少不平由是則旦異而晡不同盡醫師術窮極萬道汔以就木嗚呼人孰無疾而至於閱嵗之久也人孰無死而殞於方壯之年安車以來喪舟以還死生旦暮如夢一覺嗚呼哀哉

哭楊修撰虞仲文

嗚呼盈天地間人爲物靈匪祿匪爵而勢而榮人鮮克信以胥厥生維分懋徳秉政履純維進不絿維用不矜維居不矯先民是程龎然秀艾以考以寧無有只悔是遺子孫有苾其馨媚於堦庭蕓蕓並區丰悴【闕】奚集全福於公而並有來假手寔親美仁一見𨿽舊相知維新欲往從之簡書是繩獨於牋素數瞻儀型或有來諗公體不平謂適然耳大命以傾諱音之來隕涕失聲九袠非夭胡斯涕零嗚呼哀哉耆徳宿齒在今幾人日替月謝如星之晨州有二老巋然獨存厲我有士律我有民而奪其一天誰云憎殄瘁之悲善類同心終畏簡書往弔不能歸心典型寓此幽情【二老者謂長泉史容宜甫時以太中大夫老於家年八十終】

哭吳侍郎獵文

嗚呼自師友道闕天下學士堇堇屈指後生未至已不及師事前軰名場利區喪已爲人者蓋不足道也間亦有志則溺文博自爲曖昧保殘守闕私恐見破如公蓋親得廣漢張氏而事之者其宏深碩大槃槃乎山嶽之鎭也寛易夷曠委委乎江河之流也其不幸而不及事前軰者其亦幸而識公猶得以考言行觀儀型以闚眾芳之防也某蜀之鄙人早防策府偶聨王事海內之士如某者履屐間所不乏也公一見之頃似不以眾人待遇者合簮同席之際靡微不講罔末弗諏由是之荊之蜀往往異席而容禮焉肫篤懇欵洞見膺膈毎使人惕然有滯吝之愧自公去蜀今四年矣孤根弱質居養移鑠其勢安能奮然自立以獨卒其業音驛𨿽闊而風聲相聞猶足以自儆忽來有諗謂公引年謝事者某曰此禮經當然也旣又聞莫有縶維之者固竊異之旣遂知公不起疾矣嗚呼天乎奚降割於斯文乃至此乎殄瘁之悲吾未知其何如也徒見公在蜀僅二年耳諱音之傳某與同志之友隕涕失聲固也而識與不識聚泣交弔公微權勢人微交譽是捲捲者果何爲乎大化流行聚散同體公之此心其與形俱亡乎其不然乎防山之江至於衡湘冺然神交共此一水公乎其尙能歆余奠如疇昔岷陽祖帳之日乎嗚呼哀哉

哭虞簡州剛簡妻趙氏文

嗟嗟夫人而止於斯衞國之子雍國之歸延閣之婦萬侯之妻生長見聞不煩姆師終溫且任象服是宜云胡弗吪伊戚之詒天有六气人有四時孔惠孔時福祿爾綏哀樂樂哀如何勿思矧是婦事無非無儀夫人之儀則有過之過焉弗節則戾於彞幹和違豫卒以弗支顯允夫子秉徳不疵胡不偕老爲家之肥夫前子後哭踴涕洟赴車之來承問恐悲莫往余哭郡紱是縻亟陳圭薦神鑑鑑玆

哭宗五弟文

嗚呼天乎何使汝至於此極也汝質聰慧扶植門戶將於汝望焉而不自謹疾夭棄盛年嫠婦幼子今將疇依言念及此涕泗橫集郡紱攸系汝病不及親藥汝死不得憑棺負汝多矣遣人以奠將誠臨風一慟涕筆俱下

哭史致政【闕】母範夫人文

由我者吾不我者天是以夫人事所當然善惡之報則不敢必云不敢必報寧不卽有苾其馨媚於堦庭有茁其華交柯並榮或著之節冰明而潔或秉爾麾風行日揭以體以志養旣爾全孔曼且碩胡不百年晦明之爽遘厲瘧疾期飲弗更期養弗卒子前孫後屋號室啼至於閭井爲之助悲僕之假守亦旣滿嵗夫人之子托在交契𨿽則升堂儀型之覘莫我展兮徳容之瞻今其云亡何嗟及矣何嗟及矣聊陳我悝

鶴山集卷九十

欽定四庫全書

鶴山集卷九十一

宋魏了翁撰祭文

哭外舅楊提刑【熹】文

嗚呼公而止於斯乎生自名冑倩於相閥玩心往籍景行先正外視寛裕而內實縝密卽之粹溫而察焉剛方𨿽州符簜節皆三錫命而位以勞授官以次遷去就始終秉徳不疵非若世之詭獲而幸成者某甚愚不肖甥於公之館者今十有四年矣公始一見以爲可教往往異席而容禮焉泯然相投則喜見顏面命酒張飲雙亮交照洞見膺鬲蓋若不以世之常壻畜之者脫有小異則反覆訓詔亦無畱藏每使人躍然以舒復惕然以警也昔者公所敡歷皆在蜀某𨿽漫仕而投閒之日半之蓋未嘗不得從焉公之之楚某以守郡義不得往見胸臆結約良不可任旣聞將自楚反庶知見時以陶近憂猶以自慰然亦訝間者之何闊也一日公之子以書來諗進使者而問故則公之戢於木久矣嗚呼公而止於斯乎克自抑畏無有只悔於世果奚卹也世論淺隘旣加排抵無已則天乎天誰云憎顧亦夢夢於此乎生不得扶杖屨以從病不得執膳藥以侍死不得持楄柎以斂歸不得服緦襂以弔惽惽此心誰其愬之岷山之江至於荊州心契神交共此一水魂其來歸以卽安於華蕚之故尙有以歆予奠也嗚呼哀哉

哭宇文樞宻【紹節】文

嗚呼天之生公疇克度之旣予其資而厄其逄而嗇其終竟亦何爲者邪自公造朝郎闈樞掾宰士史坳東省南曹北門西掖淸資顯序閱歷殆徧至於析圭作牧専閫宣威則又無以易公蓋自是聲實旣孚遂儀政路尙謂公不逢耶而始值權臣威陵勢壓委心濡迹防克自靖晚居宥府誌亦少紓位則有制凡其尊主庇民之盛心推賢揚善之雅志訖未能有所展布嗚呼公乎其亦可悲矣夫自義理不競士習卑鄙而吾蜀之士習隘踵陋顧私患失媢忌成風汲引莫聞尢爲可嘆士將有望於公以一洗耳目之陋而有衘弗祛以隕厥身天乎盍不憗遺俾有以大慰民志者乎某昔以諸生受知於公他日又得侍同朝甚喜自丙寅請外音驛頓疎嘉定更化之初錄前爲權饕所軋者某首叨召用旣辭不獲請則將治任以趨防離心制榮望日頺公以徳愛我亮其烏鳥之情勉徇私請力遏前命俾守郡紱得以竊祿養母某佩荷此意至於今不忘山川悠逺旣不克馳漬絮之奠合以簡書之畏又弗克馳詣帳下爲之一哀而出涕忞忞此心將以醴幣神鑑之哉

哭張致政【闕】文

嗚呼人亦有年公壽而臧人亦有徳公流而光儀於一鄕聞於四方將子於仕率履弗忘蕃珪簜節孔修且張藻衣華綬孔曼且長忽然郤眎逍遙徜徉負陸侯之劍以自放於山顚水涯此又公不言之教而厥子是似寔承實將厲我有士律我有民維此義方寔闗正經僕以晚出拜公於京髙冠長佩爛其典刑徳子云愛施及其親撫嵗月之易邁慨前防之難並追遐感其未憗尙新益之是承復念間濶卽期中更綟拖江介攝齋前榮忽聞公之云亡寜不使我搏髀而失聲也旣壽允臧亦流而光今復有斯人耶簡書是畏欲弔不能薄奠申敬癙思涕零

哭劉少監【靖之】文

嗚呼降年有永厥有不永非天夭民民中絕命維此劉君旣戒旣謹不絕而隕天胡不定和平發衷衝約成性資裕器周體荘履正早遻聖朝服采於廷右府列屬昔佐樞柄其在於今實禆臺鼎殆與宰掾俱稱仕徑君𨿽無營時所委聽謂繇此升言授之政大車彭彭中道而僨父不哭子是謂大順胡今斯戾其夢其信僕之交君七閱嵗閏紀羣之間嘗挹淸峻夙期云逺大命以近合散消息陰陽之分矧如君者有死無霣我獨何爲癙思涕隕俯觀人事仰察天運宗周之憂鬱其未憗魂知無知瞑乎弗瞑

哭表侄女髙氏文

嗚呼汝亦止於斯耶毓徳於家柔靜有儀以得重闈之懽心迨作嬪於聞人又能敬共夙夜以事舅姑環佩穆然克有令問云胡不淑而止斯邪古謂婦人免乳大故十死一生是則然矣彼林林而生斯世者不屬於毛不離於裏邪而獨於汝乎不利也余方以王事逖在東土不克馮棺一慟嗚呼汝溘然而歸則亦已矣汝之祖母迨汝諸父將何以爲懷邪哀哉

外舅楊提刑【熹】哀詞

嗚呼公乎其安之乎言膏其車於梁之西不我後先兮遭逢百罹雷虺虺其未憗兮霧淫淫其無輝呼靈氛爲余占兮將引車而南之心忽忽其未安兮目烱烱其懷疑豕白蹢兮渉波女婉孌兮調饑吾其綟柂而還歸乎日曖曖兮髙舂路漫漫兮崄巇呼巫陽而莫余聞兮傷采旄之逶遲嗚呼噫嘻我將安之乎突梯絜楹我不敢爲劬躬盡力亦莫我知華蕚之椒珠江之湄山媚水秀云淸日熈玉植靑蔥交榦連枝蘭膏在室芳醑盈巵四方上下不可以托兮其將反吾之故居孰得孰喪孰成孰虧是將奚極竟亦何爲集遐感其靡已豈惟卹乎吾私噫

哭史帳幹【闕】

文

嗚呼眾萬之生夭壽不齊是惟其常於子奚悲謂今乏才我不敢知獨我知者如子亦希形容甚臒學日以肥生理槁悴而昌於詩鉥【時橘切又見藏修先生李公墓】心劌目搯擢肝脾劼毖之行深湛之思侯藩使傳舉辟交馳披云騁迹蒙泛是期云胡不淑而止於斯無兒傳業有妻啼饑一哀之涕非子而誰嵗且更始子遄其歸喪死賻生力所逮爲不敢有憂以愆於儀猶有鬼神尙克鑑玆

哭知遂寜宇文侍郎【闕】文

維宇文氏世載其英維公受才超俗邁倫夙敭休問迪簡在廷皇帝曰咨咨汝弟兄粵昔先正疊爲疑丞維今聞孫遹承家聲言食舊徳爲公爲卿邦采云亮王心亶寜故典是拘以公専城治理之效靡人弗稱溥彼寜川戎考所營將聲克頌以假魯靈晦明姦裕體少不平然猶自力以兾有成何恙勿克卒隕厥身我生𨿽後早識典刑昔侍同朝色予意傾今聯王事新益是承如何彼蒼殲我哲人寜不使我癙思涕零神其鑑玆愾如平生

哭韓運幹【廷珪】文

嗚呼君在劍之北我居卭之南地之相去也千有餘裏風聲不接素昧平生偶來涪川獲聮王事問其所主則陽安劉起居嘗亟稱之飛烏楊理卿嘗與之交成都範吏部則嘗所處薦者也問其所不與則見劾於吳挺矣見忌於吳旰矣嗚呼斯其爲人大略從可知矣何恙不已溘其云亡果毅之資直諒之益寜不使我睠然思澘然涕邪奠以招之魂尙不亡

哭張總卿【闕】文

嗚呼寛者難周縝密者不大彊濟者易過舒緩者弗及孰有能大而周不敢過也而未嘗弗及如君之幾於此者乎盡所當事而不蘄赫赫之名所居稱治所去見思士所以望君者將何如也而爲親求逸浩不可遏曾謂無何而喪其親以及其身也悠悠昊天亦若是恝邪偏駮纎之人匪利是營則事鮮濟幸生濫貴視人防極天亦畀矜之弗問也如君而防克壽則何爲者邪世道多艱匪才不乂日零月替如星之晨矢詞侑悲涕筆俱下

哭李郎中【道傳】文

昔有人見子產如舊識得鬷蔑如故知者聲應气求旣云匪易而亦有未及一見不交一言往往舊識故知之所不若也如某之於貫之者乎相距萬里行理之問無時不至孳孳矻矻先民是程靡有二事他日直道犯患奉身去國嘗使人勞請江介且遄其返也手書言報尙期有以相觀相切以共圖至善之歸也庸詎知其不復一見一言而卒以喪返也藐藐昊天而遂恝於斯世也幸生濫貴視人防極者天畀矜之弗敢傷也正道直學將以康時否而濟人窮也何辜於天而奪爾之亟也民今方殆匪賢弗乂道喪俗薄匪學弗經而又弱一个焉近憂遐感郁其未憗豈惟哀吾之私也

代開三兄同諸弟哭叔母文

嗚呼自喪我諸父於今歷年藐然諸孤異氏同气則我叔母實依黃芝紫蘭膏潤風雨越玆菌穉亦被余滋謂將百年作鎭親防晦明之不時以干常裕此亦膚理之微疾也曾謂赴車之戒而以凶諗榱崩棟折門戶殄瘁零丁孤露果將疇依嗚呼其自今永無望矣夫悼心失圖靡所底告將誠沃酹言不能文

哭樊李二表嫂文

維兩嫂氏收華茂年淒其寒堂永返宅疇啟龜兆於今告猶適丁斯時以與凶防兩兄衘卹屬茨倚廬諸幼滿前亦各念母前號後踴創鉅痛深行道之人往往爲之失涕矧伊同气儼在衰經者乎望旐容車明當歸穸將誠沃酹庶或饗之庶或饗之

哭薛祕書【紱】文

嗚呼充牣兩儀皆我同气厚薄感殊正衺習異傑魁如公蓋亦無幾敏士所怯敢人所畏天方夢夢人亦憒憒虫飛而朝防盈而退喑不鳴仗窳不供事而於斯時造辟陳誼事勢若玆今防攸蔇災異若玆亦防攸畏何恃不恐幸可常耳帝爲嚂噓曰卿言是又言陵木爲風所壊此豈小變恬不知怪帝爲斂容天幸敢恃特公卿者茍若而已公復開陳紀綱未治庶政未立恃幸攸致帝乃太息他人不爾同列厚顏大官羞泚公名以起而禍此始公之斯言爲社稷計而於公卿亦職有利不是之思方茂爾忮捨爾當事維胥斯忌嗚呼百人所指幸生濫貴欲其生者乃以窮死是闗天運匪公之爲我拘官常斂不撫肂【思利切埋也亦假葬道也】今我銜卹窆不臨隧歳路猶崪山澤殄瘁我憂方殷公則已矣

哭將作張少監【從祖】文

嗚呼上下千百載前言往行舊章故典於其成敗得喪如生其時爲其人以涖其事也今有如公者乎蕭然一室圖史左右蓋世所謂可慕可說可怵可愕之事舉不足以易其傃今又有如公者乎昔在嘉泰開禧之間某無似階緣薄技陪厠周行不四三年而蜀人之更疊出入者不下十七八人其始終同省惟公與參政李公及侍郎許公爾今十七八人中之僅存者乃獨李許二公與吏部範公而餘皆下世久矣矧三公者方以祠官之祿裏居而某越在哀防死亡無日撫人物之牢落感世道之惛怓於公之葬寜不使我寤嘆而啜泣乎毎朝防無白首大儒可備顧問昔人以爲深憂然則一哀之涕非特爲公出也

哭許侍郎【奕】文

嗚呼射防應書寜乏髙第名不揜行榮不蓋愧充曹牣省孰匪近侍喑不鳴仗窳不供使聳善扶誼如公亡幾不矜於譽不怵於毀始僕與公同堂並峙權門翕霍我宇髙邃然僕猶謂此常分爾尋遷起居遂陟顯美以郎從官爲中給事有臣次山王社是涖杜晚錫節髙止亷使自曹向吳韋郭鄭氏以元舅封以后父貴至於孟韓已揜前比矧玆後兄亶謂異禮颺於縉綎唇稽腹誹公獨誦言成命已出【出類切】次山卽辭請遂其志朝奏九重夕逺萬里人爲公危公甘如薺瀘遂汔庸往釐東梓弭囏卹隠防未弗理防有介敵阻兵負鄙莫肯念亂胥爲防蔽有告於公敵勢孔邇公曰吾嘗於朝有位吾而不言誰告君父乃爲奏書道所以故借令過實主聽公耳魏髙平侯文靖公李數白四方盜賊災異是捲捲者今昔一意數不加罪一己見忌況嗾使者遽加搏噬嗚呼危言直道婉孌攸忮天則不然惟善是庇胡亦夢夢崇降疾厲然猶庶幾天欲平治則罔殲良以勸善類終於夢夢公疾不起今年之春敵難滋熾腹敗枝披外訌內猘遂使有位以公懲艾坐視生人肝腦塗地吾相或知吾君則未是孰使然天實爲此一二年來頻喪吉士欲其生者率以忠死百人所指則久於世善罔攸勸惡罔攸畏是闗天運匪公之爲僕方在蹙矧得公諱嘗欲往弔屬有疆吏告警於我中路而廢防傷未憗憂結交至匪私憂傷言路榛閉將使寇難未有止戾公知不知我生靡屆

哭史孟傳【守道】文

自得孟傳今二十年破裘敗履斷簡殘編嘿坐兀兀疾書翻翻不見喜慍如一日然科舉之獘淺末相防昧於一慚求容取妍維此孟傳𨿽誘弗挻𨿽疚逾美𨿽窮益堅提撕初心脫棄俗攣書以範禦班其屯邅不以此獲獸禽丘山謂終不逢忽一遇焉人曰是理可必者天屈信之度轉續相嬗彼一慚者只足嘆憐人方交稱君已疾顚然則慚者爲是比者爲賢禦不必範屯不必班不然則窮搜歷覽細大不捐荷重掲貴神降之愆我不敢知獨傷孟傳進不盈寸復推而旋寜其不逢時命之延嗚呼哀哉

代南叔諸兄作先叔母大祥祭文

嗚呼昔喪吾父無母疇依母今云亡倐又三載愾彼泉戶淒其寒屋昊天孔昭我卹靡至大義攸制喪期有終勉卽先廬只薦祥事居處維舊杯圈如新藐然諸孤惕是遺體莫養於下不如無生嗚呼哀哉嗚呼哀哉

哭先叔母文

嗚呼陰陽之相嬗物化之循環此亦天運之常然而銜卹以來有蠲其前則動心惕志擢腎傷肝淒霜而怵露局地而蹐天非造化之運獨有異於間者之三年也昔喪叔父不自意全十年之間猶有母憐今陟屺而誰念上堂則無人焉悼昔養之不終愴前懽之莫旋岌孤蹤其無依紛遐感其相沿哀無窮而禮有制服𨿽攺而情不遷縱體受敬身或能圖酬於未死而伶俜孤露亦復何羨乎久生嗚乎哀哉嗚乎哀哉

哭張宣義文

嗚呼同登諸友親在者幾我免心喪而哭夫子我往乘傳使於遂州君來過我言泛其流曰從吾兒於帝之裏雪發蓬舟我拜我起駸駸令子有聞於朝淸衢肅軫華轂揚鑣胡不百年以永終養東徵不復輤裧西上我承王命來析藩珪望旐容車亦言還歸往弔無從矢詞侑奠廞其如昔顧我明薦

哭宗三弟文

嗚呼天禍我家乃至此夫自諸父淪喪中外弟兄相依爲命脫喪未幾淳甫兄捨我而去今僅八閱月外弟亦相從於九原藐是餘息亦何羨於久生也諱音來蔇舉室號慟乃挈孥累並走蕭寺爲位而哭神亦有知以歆余薦乎否也

哭楊通判【中之】文

曩余攝守武信防君爲長於屬邑精養而沈審寛平而剛特今又聯事於潼我警我導我扶我翊方赴車之來戒胡六月而遽息嗚呼屈信聚散𨿽物之常則然父不哭子是謂順徳忍使八十之親而至此極也善人之報茫不可謂楄柎衰麻之事所得爲者不敢不盡力𨿽然是惡足以冩余心之傷防也

哭表嫂李氏文

嗚呼同气諸兄早喪其儷巋然獨存惟仲嫂氏矧余兄南生世劬瘁年餘四十登太常第浮湛黃綬終養莫遂遭罹若此僅綴息視以訖免喪彊從祿仕三十年間嫂亦勞勩然幸有子有婦有婿女旣宜家男將生子蹙蹙半生僅此少慰胡寜未晡戢景入地兄來赴我驚怛失涕爲位而哭偕我婦穉緘詞往奠不逺千里不知余兄何以慰意嗚呼哀哉

哭宣撫安少保【丙】文

嗚呼天之方懠民靡有臻女眞假息銀夏詭盟達防稱幣靑冀款庭襮順裏暌孰罔孰眞內奰外覃孰撫孰寜何恃不恐福於王明其明維何鎭梁䢐荊英英安公犖犖產仁仁之云亡志士失聲曾未數月梁亦隕星同詔並峙猶懼國輕又弱一个天威孔頻昔歳單閼鴟義血人有狂者晢有潰者黥裒凶蔓毒赤子昏酲公惟無出大憝再淸寇不牧馬士不弄兵赤子晏眠婦織男耕視公未至川臊谷腥視今年春淮甸震驚掀蘄掇黃此烏可泯如千丈松磥砢輪囷𨿽多節目可任棟楹公今已矣事變日新豈終無才如公英英暢練軍事究諳戎情回翔西鄙幾四十春則匪驟致積習以成缿筩摘伏隠戶罷徵閉門謝質保境息民圖維厥終以遜名卿公則奚憾我憂方殷防泛舟流渺未有程天命難諶人心孔塡一哀之涕匪蜀父兄

哭劉閣學【光祖】文

嗚呼天下達尊曰爵徳齒君子三樂父母兄弟有才教育無事怍愧𨿽則云然彼事與位與倫與教命有攸制無徳居一孰權其二有一愧怍二樂弗遂乃知古今惟命惟義命乃在天義則由已矧如公者樂極尊備俯仰裕如維今鮮儷今春與公嘗論是理公答曰然吾庶幾此了翁造朝道出渝水公不我忘以言追遺相與共觀虞侯仲易嘆公聲畫气老神邃俄以書來江陵告我謂公疾聞凶音已叵我率親朋荊梓故吏爲位相向欲哭復止猶覬傳聞或與實戾日久地遙前聞狎至撫江長號奪我人瑞尊有不磨樂則永已何恃弗恐惟今之世鉅人長徳爲國元气茍尙有存無間中外如土在山餘潤旁漑奄其若斯天意方懠天匪公懠宛宛赤子行邁靡臻舟流莫屆公惟不知則亦已矣戾气未殄幽明一致歳晏風寒江回山瘁悵悵獨立靡所止戾嗚呼公乎母我翦棄尙如平生陰輔吾志

哭李防政【璧】文

五月辛酉哭後溪翁六月甲午而又哭公耆徳宿齒欲見無從風流文獻罔以考終岷嶓之西邦瘁國空𨿽天降才曷其有窮豈無後出可配前蹤獨嗟人物如千丈松培埴崇長非一旦功自文簡氏才識淸通下渉虞初上窮帝鴻靡遐不緯匪末弗攻公生其間薰炙貫融上下千載挺其遺風入防天縡竭力劬躬人謂斯人三出勿庸晦明之愆以離鞠防其在於今憂端蝟蠭露立赤子鼎分諸戎兼收眾逮猶慮弗充日替月零天其夢夢矧如了翁早荷奨崇今年造朝道出故封公已得疾體瘝力慵猶能三日燕豆歌鐘感新道舊慷慨發衷孰知此觴永矣無同伶俜顧影於江之東緘淚書詞以寄哀恫

哭閣學葉侍郎【適】文

嗚呼合散消息陰陽之分奚獨於公感深涕霣匪傷吾私我憂孔殷舟流莫屆行邁靡臻匪學弗濟匪才弗乂茍尙有存毋問中外如珠在淵如玉在山木石何知枯潤所闗公居海濵奚與人事海內同气眎爲榮顇門墻孤峻基宇邃深披剝傳注貫融古今東南諸老收聲戢影軒裳所忻公力未憗前年爲詩寄我鶴山去年貽書喜我東還精神風采英晤踔軼言論風指間見層出迨我造朝公詩未賡公書來報公體不平然猶私謂人畸天耦天如有意則俾單厚胡然藐藐不弔我師三朝舊人所存幾誰年開八袠不爲夭蹙天隲斯文寜有絕續獨嗟人物如千丈松封植培養匪一旦功日零月替世道攸系公知不知我未有屆

哭王常博【萬】文

嗚呼權凶旣殞聖斷日新吾謂曼裏必被選掄將與同徳之彥扶危持傾以乂我民而止於斯吾將以誰訊邪曼裏夙稟良質慮淡气醇居中則引義以劘上補外則節用而愛人蓋姦慝之讎而忠信之倫小人之忌而君子之親積气未靖公屈弗信厥旣靖之而殞厥身然則屈伸之感天邪人邪或開之先或推而旋或挽而前或擠之顚謂天佑善茍亦無然臨風一慟有淚如泉爲時數感匪私其親

哭楊尙書【汝明】文

嗚呼天之生材其幾何年自拱把而合抱人將賴之以持危扶顚而吾黨之中又弱一个焉惟公道廣而猷邁气和而慮純進而著定出而蕃宣有言以見於世有徳以及乎人敭歷中外餘四十春紛內奰之相仍事幾其無垠莫乂匪賢莫鞏匪天而白首耆艾之士如月星之麗晨公又棄去吾將誰親三十五年之交至於渡瀘又相後先方行李之踵問忽訃音之墮前合散消息𨿽陰陽之常分而風舟沸鼎之中吾獨伶俜其可憐北巖之趾盧峯之顚與公舊寮及其吏民爲位而哭癙憂酸辛斂涕爲書又以告於有神

哭髙嘉定【泰叔】文

嗚呼吾哭萬里百有餘日而又哭公予如何防世之論士或以科目或以官職吾觀萬里邑小而迫然士生其間者非無科目之患名之浮於實非無官職之憂位之溢於徳如公之賢才名四十年仕宦八千石此白屋之所甚榮而公退然無矜色於彭於嘉悼志之不行則懼去之不疾行其心之所安循乎理之獨得無詐取於斯世無厚望於造物胡亦奪之爾亟某藩紱所縻弔傷未及辭以矢哀不覺涕泗之橫臆也

哭虞提刑【仲昜】文

維寶慶三年冬十一月戊子追降朝請郎靖州居住魏某謹遣家明衝以酒脯庶羞之奠告於故某官虞公而系以詞曰天之方懠民罔攸蔇言所當言而人疑其幸變爲所當爲而人謂其軋已恐諛相師貪暴寡恥茍一日之安則有一日之肆腹敗枝披內訌外猘此何時也而越秦之相視學之不講其流禍乃至是若仲昜父則天生是人以擬緩急之備者也昔在先正唱明大誼風流文獻子孫是似公生其間培以父祖詩書之澤開以宇宙淸明之气瀹以師友道義之淵養以世故更嘗之味志足以充其學才足以達其志其尢著者陽安守禦之績防峽保伍之利迨乎梁洋之間比鄰節授又軍政之攸寄募民墾荒嵗已入十餘萬計此在經濟之胸僅陳其一二而驚愚駭俗已無所容其身於斯世滄江之濱習湖之涘順剝而遂困碩蹇而亨否世紛其無垠屹金石而獨止使得若人參諸宇內何難之弗濟而又弱一个焉嗟善人之難立而正理之果不可恃也合散消息陰陽之常分公全而歸則亦已矣而悠悠斯人莫常安處撫事懷人涕筆俱下嗚呼哀哉

哭茂叔兄

維年月日具位魏某收家記伏聞謙四宣教表兄訃音謹率妻孥就本州威徳寺爲位而哭而系之以詞曰嗟嗟吾兄而殞厥身勤約以處已畏謹以得親友愛著於兄弟而恩意浹乎鄕鄰博聞多識不溺志於詞采正色直道不受變於邅迍嘿坐兀兀疾書翩翩𨿽疚逾美𨿽誘弗挻同气之倫類爲世用而兄不一遇焉借曰得失有命顧不可少假之年乎去年之秋手書諄諄謂苦脹疾艱於屈伸旋聞入冬疾已少痊而相望數千里終莫能以釋然亦謂以半生之坎豈不能貿數歳之遷延胡爲凶問忽墮乎前猶幸斯得聞諸路人而彭門亦以書來此宜得諸族姻驚怛失據其夢其信藐是羈窮五溪之瀕疾不問膳藥之齊死不陪哭位之聯蠻荒一慟涕淚徹泉

哭張義立提刑郎中

維年月日具位魏某謹以襚奠敢昭告於提刑郎中年兄張公之靈嗚呼聚散屈信陰陽之常理忽然爲人以立乎兩間亦安能凝立而獨止惟是非邪正之辧著乎人心閱千載而靡已吾友義立雋厲踔偉不可徑而造如斷山絕壁無所麗而立如喬松鉅梓州符使節所居稱治此特義立之發諸事者而事親之實徳事君之誠意則可以貫金石監天地𨿽不幸中身亦庶幾盡其道而死平生之交越在荊鄙義立之喪其母也殞其身也曾不得尺書之赴比其知之則已昜簀而從祭緘詞寓哀無廢友紀紛內奰之相仍耿遐憂其未弭睠生人之靡屆嗟逝者之不可起嗚呼哀哉尙饗

哭張大監

維年月日臨卭魏某謹以襚奠昭告於某官友兄張公之靈嗚呼二气之運有屈有信有闔而無開乎如吾行父曷爲一去而不復長往而不來也自豫公雍公以儒學領大科維師魏公以篤誠佐中興世濟猷念則有宣公之學識端明之器業是纂是承宣失其傳茫茫墜緒端明有子維君行父閱變久而擇善明徙義速而立徳固恥貪得而茍容或違律而棄度獨正色而盡言𨿽九死而不懼建紹幹淳之風烈猶庶幾其是似方電激而雷轟倐風號而雨止民之無儀不容於位民之靡屆溘其永已嗚呼載之以岷峨之靈培之以雍魏之澤開之若是而傳之若是然則善人之世亦有時而不可恃邪楚山蒼蒼湘水洋洋遡長風而永號邈千里其相望嗚呼行父其尙予享乎

哭敍州弟

嗚呼昔在我大父有男子七人以其一後髙氏自諸父卽世兩家兄弟相依以生今其僅存者髙氏六千石而魏氏之從惟予與汝予仕王朝得罪南遷汝貳成都汝守簡守敍行理之問嵗時不絕知汝盡瘁民事宣昭令猶奮身戎行綏靖王略汝徳日懋予心亶寜上恩龎鴻俾予以故官還裏汝數奏記予問道所從出訖於十月之望手書尙歷歷也檥舟防子忽手凶問長號永嘆幾不能生嗚呼予將誰望矣乎汝之齒少於予汝之自持其身則愈於予而汝猶不可恃乎我祖父辛勤立家嗚呼其自今誰與共守孤穉滿室自悼至壯誰其字之而教誨之乎汝蚤有立志紹聞畜徳學修行明仕於州縣沈謹肅括所至稱治今而止於是乎是豈惟天禍我家方時多故匪才弗乂而又弱一个凡在善類不汝防傷乎道阻且修防盜爲梗撫棺一慟悠悠其何期乎銜哀矢詞間道馳使以諗諸殯廟儻賴我先靈數旬之間得反其田裏則尙與其二三孤圖所以送汝終事凡汝欲爲而未及者予尙有辭於責乎嗚呼哀哉尙鑑玆乎尙饗玆乎

哭郭興元

嗚呼自棄捐邊闗誨盜延敵而毀封破域矣削弱監牧専利委責而鬩墻鬭室矣金繒事讐飲欺茹詐而堂皇四辟矣有功弗賞有善弗納卒叛弗戮將驕弗戢而龜玉毀於篋櫝龍蛇生於幾席矣於是公受任於多故之餘挺身於羣疑之側矣眾蓄禍於八年而公持危於一日眾投戈於散地而公纓冠於同室矣曁幸生之不忍則一死之皇防矣自靖自獻𨿽爲臣之常分而言不已從事不已出則一死之奚益矣我生不辰離郵蹈絀南遷來反則公之逝魂邈不可卽矣悠悠斯世靡有夷屆而公賫忠原穸矣一奠冩哀何嗟及矣何嗟及矣尙享

哭楊季穆知縣

傷哉穆乎命何促乎豈民之無祿乎何遇人之不淑乎雋明開亮生不篤乎修絜博裕行不得乎何開之大而成之蹙乎何予之難而奪之速乎天運茫茫吾將以誰告乎傷哉穆乎傷哉穆乎生芻一束其人如玉嗚呼吾猶有望於爾似續矣乎

鶴山集卷九十一

欽定四庫全書

鶴山集卷九十二

宋魏了翁撰挽詩

任宜人

家聲開九防庭樹秀三株閫範閒金燧林風瑩玉壺未經親絳幔何遽作黃壚凝睇兩竿竹醇情一束芻

李大監

四海李南紀蚤從山斗韓恥擔兵部米寜著大夫冠人防黃金筆天頒白玉棺平生一厚字千古薄夫寛

嘉興張寺丞

壯气凜橫秋如何老作州有兒官左墄無地辦莵裘木落湖陰暝書沈塞外秋佳城千古恨樹靜晚風遒

韓主簿

當年門列三株樹馬足駸駸桐木韓誰謂平生螢雪事姓名盤古榜中看

不趨益守杜國輔醉伴鄰翁王慶源一代風流蓋棺了空餘翁仲慘靑原

馮校書

髙志崢嶸局九州直從人表著仙籌靑囊書在鬼神泣黃絹辭髙冰雪羞槐裏但知矜折角蘭臺無復問長頭玉棺夜入靑雲去山是人非白鶴愁

丹稜楊子金【諱城其子經字正父】

气象古君子【行狀語】淵源朝大夫裏門車下澤客捨馬靑芻霜栢寒逾勁庭荊老不枯只愁兒返哺不及見飛烏【子經爲飛烏簿】

楊經母範氏

大父生逢世嚴君死守城尊嫜全節義娣姒得賢名夫子行無玷男兒學有成典刑今已矣風雨送紅旌

於眉州【】

士爲謀身虵有足人於嚚訟鼠無牙獄書一落於公手不識從來豪大家

南浦冬陰翻手雨湓江春漲打頭風乖逢命耳吾何戚贏得三州桃李叢

老鴈長雲橫蜀道歸鵶落日倚江城摩娑少日生祠記忍聽虞歌薤露聲

賜冠帔楊氏

賓筵籩秩秩宗室被祁祁琴瑟雞鳴禦山河象服宜六珈不偕老兩髧誓維儀一代賢公子堂堂鎖繐帷嚴霜六月降老榦四時春事閱三朝舊年開九袠新母孫相與命輩行獨斯人蹇我幽憂久傷心倍等倫

李參政【璧】夫人張氏

澗谿蘋采采夙夜被祁祁琴瑟雞鳴禦山河象服宜西悲零雨日南望殷靁時彤管今猶美歸荑不及貽銜命龍荒日危機呼吸間內言知勉正時事迄多艱誤國頭顱去和戎使節還至今爲厲梗撫事不勝

王寶謨【勲】

寜懷會稽綬不遺帝城書仕止四千石年開八袠初傾囷除旱魃防岸免民魚欲識恩田廣銜哀到小胥瀘江蛟夜泣栁廟鶴秋飛零露傷蘭頴淒風撼玉徽焄蒿恍兮惚精爽是邪非豈必存亡問吾知全以歸昔我仕龜城猶能友寜馨記曾防別酒俄遽隔泉扃頃刻成三世淒涼隔九齡魂兮誰與作吾友許公銘

郭宣教

趨義古君子辭榮眞丈夫裏門車下澤子捨騎傳呼霜栢寒逾勁庭荊老不枯典刑今已矣宰木嘆羣烏

蟠鼇孫通直

趨義古君子辭榮眞丈夫澤車款叚馬古錦小奚奴老樹檠蒼榦修庭擁碧梧發潛無巨筆斜月照龜趺何府君【摶文前成都僉判應龍之父應龍赴堂察至中塗而摶文死】

林泉閒富貴縑素老功夫【晚年著氏族譜】古樹檠蒼榦修庭擁碧梧只安車下澤不侈騎傳呼軋軋成都道還家日未晡

槖裝隨寶劍將水過荊州世事云翻手客程風打頭空回剡溪棹莫挽海山舟欲報何嗟及堂堂閟一丘

袁參政【說友】

奕奕萬夫望才名四十霜重來陪講幄三入位文昌地辟南防峻塼重首折行修途日未旰弭節復相羊耆舊晨星似公胡不憗畱竟成靑塢去莫返赤松遊時事方欹枕天年不到頭獨餘經在笥衮衮付公侯生世恨不蚤庚申始識公象衣垂綷【子內切】防【思葛切】長佩奏瓏幸甚蠅依驥居然燕背鴻靈輀送無路淚灑霅溪風

樂府君【材】

縑緗迂活計屋壁老功夫月暗烏聲迥霜寒鴈影孤江靈知孝子天賦厚耆儒賸馥多沾丐於今道未臞大雅云亡久流風尙典刑賦登司馬室詩授伯魚庭不及瞻郎罷猶能識寜馨蕪辭書琬琰敢齒蔡邕銘

趙廣安【昱】

蚤志周程學期窺孔孟心人知行馬貴我愛隙駒陰秋樹檠蒼榦霜空聳翠岑一生迂事業造物作知音星隕南昌日梟鳴蜀道時孝誠移地軸忠淚灑天涯盡已遑他卹求仁不復疑衞公精爽在足慰九原思珪組曽分寄經綸未究才防心求已事眞气養胎月遽中河落蘭先白露摧若人嗟不淑天意謂何哉

譙修職

風髙鴻影只秋迥鶚飛防桐帽人耆耉綸封澤駿龎歐書曾肆力古調罕同腔且幸碑銘識無從親扣撞

韓少謨

早年豪气蓋區中晚嵗頺然一病翁負許才華竟何事有皇上帝豈夢夢

據鞍新息困壺頭欵叚何如弟少遊馬革裹屍吾願足不然肯向死前休

鏡裏孤鸞背影飛庭前玉樹向人稀尙思別我成都去忍聽虞歌薤露歸

郭孺人

一性根原匪自今厥生異甚理難尋【二十有四月而生】因思出腹恩難稱不卹傷膚念極深雷殷饑腸旋斂蟄春溫好語解移陰華堂命服蕃孫子天報還渠一片心

陳隠君

新息亡人過闗西畏已知袖無漫滅剌門鮮在亡辭庭下荊三樹墳前桂一枝堂堂風木恨掩淚讀邕碑

宇文瀘州【二首】

篤信寜違俗質行非近名室無官燭淚庖有甑塵生吏不知廝卒家毋役叟兵玆猶餘事耳徹底是眞淸風壑昂修幹霜空突翠峯介然疑苦硬行處獨從容不忝南軒嗣奚慚北學宗巫陽招不復曖曖日髙防

陳總領【三首】

士處宴安日咸歆節誼名範陽徒爾怵河朔莽然平僅識淺利害惡知眞重輕開禧忠義傳吾得扈農卿舉頭西日逺滿扇北塵污病已闗心腹吾何愛發膚變名逃越難微服過商都忽復天開霽依然只故吾聞詔彈冠日頺然禿鬢翁當肩百鈞重捲袂兩拳空旣上供軍最方修給饟功大鈞那可問曾不憗畱公

潼川孫監稅

平地九折阪通天一片心寜甘門骯髒不與俗浮沈方授縱橫對忍聞虞殯音平都秋月白精爽伴王陰【卒於丰都山】

廖巴州

區區白屋一生酸落落朱轓兩鬢斑篆水秋成蒼氏富字江春暖玉人閒二千石祿人常有九袠年華天所慳手種芝蘭香滿室堂堂歸去住靑山

王處士

槿籬山下屋桐帽水邊村遺子方寸地傳家廿【音入二十也】四言芳蓀生夕秀衰栁帶秋昏千古堂堂恨靑雲落淚痕

史制幹晦甫

菑川元自屬公孫竟策詞場第一勛理有是非寜撓奪官無大小只憂勤紛紛白地皆灘瀬豁豁靑天亡片雲滿腹詩書竟何用泉臺曖曖日西曛

崇慶通判楊君【光】

長佩髙冠集翠裾華途落落僅題輿官無大小皆行已理有是非寜問渠賦似長楊猶悔作材如椎劍獨藏余方相掩淚催歸去遺槁空傳子政書

羅承事

人爲浮名若掛鉤夫君知命獨休休寒烏落日風林晚老鴈長云夜壑秋寶劍裝畱松影裏黃金籯在架籖頭便隨丹旐堂堂去宰木號寒起伏牛

張隆州【爟】

行馬門闌宰冑巍髙冠長佩獨委蛇紫微自有申公學太史還從從祖知靜嘿無非防力處功夫全在不欺時故家遺俗寥寥甚忍聽虞歌薤露悲

計處士

我之外王父早嵗識殷州落落雙蓬鬢蕭蕭一衲裘天時四不出人事百無憂事業𨿽亡試全歸閟一丘

致政宋君

窓寒研冷一生酸坎止流行百念寛劍騎已荒江北艸簡編歸伴室中蘭孰癡孰覺從渠看眞是眞非只我觀掩淚方相人已矣廣平遺錄僅畱殘

楊隆慶

夜雨撼雝渠春風載畢逋畏途搖短夢壯志束長湖如此奇男子終於朝大夫鮮原千字誄賴有少公蘇

孫夫人

荘重知爲女寛和解相夫母慈均眾子婦道盡皇姑春日鳴摶黍秋風撼畢逋尙遲彤管筆宿艸臥龜趺

程節推

入官當是學優時政學尢知念昨非鬴實剖爭眞識變寶刀佩信解知幾人謀是處𨿽同好天理當然識者希易簀遺言無一愧死能如此庶全歸

從事郎致仕史【天應】

人爲浮名若掛鉤夫君知命獨休休東都門外蚤辭祿西峴山前不入州告第書歸泉壤底滿籯金在架籖頭當年勇退稱三老此老胡寜不憗畱

雅州教授杜君【侑】

衣冠不但教城南百世詩書味孔甘夜半辭金知畏四璞中有玉刖寜三宦情本與秋俱薄旅夢毎驚春未酣已矣參軍誰喜慍一陂緑水鎭涵涵

成都教授史君【漸】

惕幹迂事業講授老功夫日暮烏聲急山空鶴影孤髙譚霜皎潔及物雨昭蘇已矣公何憾於今道未臞

楊夫人【師復之妹】

行應珩璜女子師薦修蘋藻大夫妻禮門總是行持地宦海元非愛欲泥翚翟相傳猶白鳯鵷雛可伏勝黃雞栁州念妹嗟何及令徳章章銀筆題

楊修撰【虞仲】

早辭天子詔晚掛大夫車文雅三朝舊風流二祖余眼前甲乙石胸次丙丁書自古誰無死前休得似渠東都方枕奠方鎭尙根盤不得裴中立誰承田季安威稜行閫外聲績在朝端猶使江陽聞風亦膽寒玉樹檠雙幹靈椿老一株林泉閒富貴屋漏靜功夫靖節自爲傳英還有圖碑材還鎭石此墓不須諛

宇文樞密

人物然甚天胡不憗公北風鳴槭槭西火亂蓬蓬襄鄂誰専閫江淮孰總戎是應當饋嘆曩日鎭江功夷攷公言行眞成肅湣孫星樞繩懿武月殿嫓隆恩契濶成三世淒涼隔九原壯夫襟上淚並爲兩師垣

唐昌文【賁文】

重葩殗【於刧切】葉露華濃不忝家聲得似公休息生靈牙頰裏轉移事變笑譚中卻將仕宦四千石換取寛閒五百弓歳路今歸僊壽裏春來原上紙錢風

通直郎史君【子震】

亹亹南陔意孜孜北學宗片言銷巧詆三語劇崇墉正喜云隨步俄驚日下防樓前半輪月依舊掛長松

劉少監【靖之】

端重浮俗深沈燭事幾上天陪將相宥地贊樞機辰告言猶在朝回事已非空貽郎罷嘆不見子行歸天子龍飛日東徵與子同俄將滿船月換卻打頭風志尙觀其始規模識所終人才眇然甚胡不憗遺公

遊監丞【仲鴻】

論激回天力身開夾日勛危言起平勃姦膽落伾文淚灑衡山日神淒蜀嶺雲若微劉柱史千古閟淸芬冰至人猶玩波頺力不支搖搖路旁梗烱烱日中葵學道長身健憂時兩鬢絲竟搖天老眼畀以寜馨兒

張運判【闕】之母呂宜人

昔在傷皇辟子行猶不歸嫠居言有則喪事禮無違軻母三遷教萊兒七十衣至今霜月夜松竹帶芳徽錦鄕閒日月象服儼山河富貴吾無羨平反爾幾何相依在嵗晚不競得天多欲報無終極悲風振蓼莪

髙承事

長身拘矮屋雅志壓華顚已矣寜非命倚其尙有傳飽餐廣文飯不擊陸侯鮮惜也文明縣英欠此賢【承事嘗夢異人謂蒲江爲文明縣故云】

家涪陵

聞風唐禦史得意古田官治郡當如霸閒居略似潘慈庭春後寂書幌夜深寒漫有一區宅傳家地自寛

羅監廟

春風擢擢秀階庭嵗晚悠然物外身不把簮纓傷野趣肯迂劍騎拂天眞種成墳上一枝桂空老堂前百歳椿鄕裏善人今已矣龍門送客一酸辛

馬少卿

重葩殗葉露華濃不忝家聲得似公言行端和今世楷貎心醇質古人風直將趨走二三節換取寛閒五百弓如此名卿緣手盡同時更送竹溪翁【費參政葬於竹溪山故云】

費參政【士寅】

鼎鼐誰無宅人間晝錦難秋風三徑老夜雨兩峯寒有志時看劍無心晚據鞍行藏付千載反覆要人看黨論危疑日幾微細補縫平舟行浪穏暖气拆冰融風雨千間屋酸醎一鼎饔人才闗國本誰念昔培封曲突有危慮扣閽無隠情揮戈羣喙害斷鞅一精誠斬錯終何補徵遼禍已成惟公獨知我勸主不言兵

虞萬州【剛簡】妻趙安人【二首】

婦言加婦徳公子嫁公孫澹泊於心慊【去聲】紛華入耳頻晉秦稱匹國韓姞爛盈門乃與其夫子十年江上村江上有何樂蕭然吾亦忘午眠春寂歷晚步水滄浪倦去推門入忺來索酒嘗淸風那復見江濶莫雲長

樊仲恂母太碩人李氏

梁君遁世偕妻孟崔母祈天爲婦唐身是六朝人物舊眼看三世子孫昌人知翕翕味方雋誰識耽耽意最長猶恨年華不滿百僅成三萬五千塲

範聖門【子郯】之母孺人史氏【是中無一物快活快活此志中語】

是中無一物快活不容言以此行州裏畱之遺子孫寒泉鴻鴈影落日鳯皇原三復幽堂志夫人不死存

江州司馬安君【煥】

當年風雨脊令原共挈凶顱奏凱旋弄破峨眉山月影慵移湓浦荻花船浮雲都似夢中覺妙句猶於身後傳腸斷美人湘水隔慿鴻寄淚識新阡

李懷安【嘉木】

鄕邑賴龜天胡不憗遺與人交樂易處世事平夷甚矣古常者傷哉今已而撫時傷牧守忍淚讀劉碑

張隠君【才叔】

觸事無非學非儒果誤身體中識天地筆底定君臣安樂堂前月希夷枕上春【二語皆志中事】是應家有子不止活千人

臨卭張夫人之葬某旣先事爲之識竁今日月有時而某儼在衰絰義不獲往弔又不能爲文以侑虞殯命兒衝代賦

殗葉重葩兩大門只慿道義世婚姻養成气質槐爲芷發見儀容竹有筠自是子能爲國士何須女必嫁官人世衰俗薄昏成市三復碑銘憤滿巾

黃夫人之葬某新有喪不得爲文以侑虞殯命兒衝代賦

夫人心事與天謀錢鎛功夫嵗晚收稭鞠聲中春滿羽畢逋枝裏月橫秋將雛欲上空回首食蔗才甘不到頭況是我翁方念母兩鄕風雨一般愁

成都杜五一府君之葬某新有喪不得爲文以侑虞殯命兒衝代賦

尙記維川死今年又哭公琴聲辭夜月書葉臥春風兒女數行淚親朋十九空我翁方念母忍淚課兒衝

吳府君【漢臣】

人誇罵賊與尊君我看閒家與事兄更識爲人謀質實便知處已事分明夜窓殘夢鸞離照【吳君文妻先二十日卒】風壑哀號烏失聲從此長寜鄕下路兩山明月一般情

史宜人

勉夫惟有義爲舅可無生不是多聞識那知眞重輕子從觀處化身在吉中行況復無餘憾堂封勒蔡銘

家承事【昌時】

昆火玉孚尹喬松冬夏靑塵沙吹海立風月半窓醒適意問芒屩無心待屏星風流那復見食報在寜馨

史致政【公亮】

口道先王易躬行君子難浮榮殘夢覺活計一般酸日晚烏聲急風髙鴈影寒行藏付千載反覆要人看

王宜人

門譜誰誇郡姓彊是家元自孝亷郎長來但識詩書貴老去不知簮珥香吏部生涯缾裏粟夫人宗事槖中裝他年防檢挈庵槁寜愧歐公志薛楊

李徳邁

鳴嚶出谷邈難親斷鴈辭行不可羣論事期期箝在口逢人頟頟齒穿齦乾坤許濶猶有礙風雨滿前如不聞腸防天津邵夫子東籬掩淚立孤云

知重慶府致政何君【固】

外監名父子元方難弟兄鶴空黃壤夢鴈續紫霄聲山逺玉無脛春多天有情至今溪上月猶傍碧梧明不把英雄彀移爲仕進媒邑獒羣怪吠竈婢亦驚猜且效功成退寜湏興盡回蕓蕓終有謝贏得早歸來

任重慶【沂孫】

諸任方衮衮惜也大任君曲突人誰信扣閽天不聞膽隨豪滿幹齒爲憤穿齦莫挽泉臺恨周簫咽澗云

前利路運判衝佑李君【嗣文】

篤謹寜違俗淸淳不近名幾多歧上泣獨自吉中行嵗晚露沾艸山空霜滿荊南溪後月夜的的爲誰明從槖心知舊樞庭肺腑親不從呼爾食寕獨曵其輪吳子傑魁士黃公忠藎臣所知非所厚亦足驗爲人【李君平日最爲楊端明所愛與費參政至親不防其力乃爲吳徳夫黃文叔所愛】

楊仲逺【邁】

屬我銘先竁元符事益光十年黃壤夢再世短松崗樓外焄蒿集【作樓望墓】閣前名節香【元符閣】吳鉤無處掛芻束寄諸郎

程隠君

嵗防缾粟罄屋破褚衣單地寂鳥烏樂天髙鴻鴈寒墳前晚生桂露下艸摧蘭只把存耕處令人反覆看

通直致政姚君【漙】

一生官偪仄幾處獄平反夜雨滴歸思凱風吹淚痕竟令駒入夢莫盡柱銷寃防檢慈恩舊秋空幾防魂

樂隠君

人畸天則偶俗隘我常優謾道蚿憐鼈終成鵲避鳩蹇驢花露曉孤鴈稲云秋想見招魂曲人人說少遊

許侍郎【奕】

杏園春接袂蓬省夜分燈權相不吾以貴人惟子憎𨿽云殊爵位均不愧交朋顧影追前事悠然涕滿膺近事君知否王心莫與寜融風薄臺裏秋雨暗前星鴻集稲粱少虎嘷川谷腥人才闗世道斂涕爲公銘【己夘年慶元府大火皇太子薨】

峨眉主簿樂【曄】

尹心隨處驗舜樂切身看春味注胸臆秋河懸筆端胡爲鐵研敝才脫紵袍酸天匪夢夢者吾於由也觀

髙公權之母郭氏

婦道始衷終寜過三者從髧髦維我特蓬首爲誰容但識同心處寜拘異域封壇前兩溪水晝夜自溶溶

楊處士

丁年已分與時違便把書棚囑付兒峨嶺秋寒千古意符谿春暖一筒詩彩雲來往吾何與艸露消磨我自知含笑黃泉應不恨桂華猶有未開枝

教授致政李君【圻】

冠蓋任云浮門前日夜流不爲盱豫悔肯作浚恆羞科第聯五葉詩書閒一丘蕓蕓終有謝贏得早歸休

魏撫幹【正仲】

同姓又同升知君莫我深磨人三寸鐵行已四知金雪柏擎蒼幹霜鐘振曉音若人今在否撫事一沾襟

韓聖問【繪】

蠟貌寜違俗規行不競時苦思頭沒膝勤誦涕垂頥州縣頻勸駕藩方嘗俛眉飄零竟何益風雨脊令枝

黎州安撫趙【公庀】

不爲軟語混光塵獨把剛腸敵世紛讀史功夫頭沒膝疾時風論齒穿齦慈烏反哺終違志斷鴈辭行不作羣猶有寜馨傳素業爲求注傳賁丘墳

知廣安軍勾侯

突兀雙楠樹翹枝照戶靑春風吹湑湑秋雨立亭亭蟻夢迷符竹牛涔兀屏篂但令根本在有茁媚階庭

知合州趙侯

悃愊古循吏寛和鄕善人鸞宮六老防月墅四時春轉眼園松老驚心宰木新來遲傷杜牧賓主總成塵【六老與山月樓三客今皆亡矣】

家夫人

江鄕推甲乙家史自名門作配昔相友流風今尙存三珠方秀媚雙劍忽飛騫丹旐蓮峯路悲云落日翻

知敍州史侯

便乘龍嵗去吾黨果何觀春味注眉睫秋河懸舌端仁心隨處見民事切身看十載升堂夢堦前茁紫蘭

齊安郡向夫人

祥符名相裔元祐宰臣孫展也晉秦匹爛其韓姞門世紛冰似冷壼範玉如溫千古峨眉月爭輝北客魂蔡推官【用同】之父母與伯父母【劉左史以其兄弟合爲一志言其不析產與事父母愛宗族等事】

人生宇宙皆同气況此根心貫一機安用有生銜父卹只愁無徳報春輝桂芳春老傷何及樹靜風號願竟違更恨母慈臨訣日嗟嗟季役未曾歸

馮夫人

解道先天易能哦擊壤詩只因居有習毋謂女無儀在姆師逡立從夫婦得咨暮年尢慰意玉壻作門楣

費華文【士戣】

謹厚傳燕國寛和似蜀公材猷今世楷論建古人風閱世心猶壯憂時鬢已翁蕓蕓今有盡歸去得全終三鳯齊飛日相期到白頭一丘生處樂萬事死前休風急啼烏夜霜零防鴈秋懷人竟何極緘淚寄西州

張運判【師防】

悃愊漢循吏咨詢周使臣知心三坐主報國兩門人防繡方趨戶緦麻已在身至今寒食路孺慕鎭如新

李郎中【道傳】

太息金泉守西歸空好音孳孳求友意懇懇愛君心謀道身多阨憂時力不任懷人今永已爲世一霑襟解道公行止江東老父兄羣州垂瘵死膚使爲更生民裕身逾瘠時危命亦輕潯陽江上月猶傍諫書明

武康主簿吳【泳】

羯末誇羣從凝徽肖一之風花搖切夢梅雪照詩脾【風花梅雪志中語】日短烏聲急天寒鴈影悲廣輪髙隠地千古一漣洏

天臺張氏兄弟

靜將物理驗良知父母恩深報稱微羣動蕓蕓看夜息萬生防防發春輝錯居宇宙猶同气況此根心貫一機理道亶然人莫究是皆兄弟庶全歸

度周鄕【正】之母蹇太宜人

八十三年雪檜身直將簮珥當冠巾生兒須擬範孟博論士亦知程伯醇在約能令家有塾居閒肯使食無賔世間爲母皆如此扶值三綱不乏人【夫人嘗言今大儒惟朱文公命其子往從之】

朱邵州【拱辰】

杏園猶記賞花同忍看前旌照眼紅民命一絲懸晷刻仁心觸處作春風棣華韡韡天倫厚湑葉裳裳世澤隆萬事紛紛緣手盡只將孝友詔無窮

袁侍郎

學術趨平實年來似寂寥豈無先後覺未在始終條此老能深造諸公獨後雕平生寄心事髣髴見魚朝【志中論覺云食罷飲湯忽驗和叔之覺魚朝者公曾作眾魚朝鯉圖】

骯髒嘗三黜脂韋或萬鐘蕓蕓終有謝烱烱此何窮雛穴皆鳴鳯生涯僅老龍輪囷憂世抱撫事轉衝衝

恭挽寜宗皇帝

內禪逾三甲中興防百年歸疆才汶上勒石未燕然忽悵龍髯墮旋瞻燕翼傳遺民滿闗洛南望涕漣漣玉冊崇昭考寜王徳比純宮庭天事業廟室祖精神遣奠俄廞馬書言痛獲麟人窮天亦慼雨雪故連春

吳府君【廣】

篤信寜違俗徐行不競時與人交樂易處世事平夷甚矣古常者傷哉今已而龍山春夜月長照鳯凰枝

陳寺丞【宓】

人物晨星似如公正獻家皂囊眞相業黃卷舊生涯胡不憗遺老而興大耋嗟天髙那可問淚眼爲麻查聖主搜賢詔愚臣薦士書髙崗看穴鳯靈沼蟄潛魚時數自信屈帝心誰戚疏臧倉徒擾擾窮達不闗渠有子知乎否蒼生命益危共傷周赫赫誰叫廟譆譆隨處皆螗斧何方不繭絲斯人今已矣撫事轉傷悲

樊迪功【景南】

白鶴招人反舊廬舊人落落曉星疎正傷邢璧埋黃壌又嘆燕椿非老株不見登山靈運屐空懸下澤少遊車死於平世君奚憾鴻鴈嗸嗸未奠居

敍州弟

與汝爲兄弟前年五十年並驅驂接革偕立鴈差肩此意春融泄中年俗糾纒每期身蚤退白首對牀眠禍我天何酷子歸自占誠女孥俄別父宗直亦辭兄家難已稠疉防氛方滿盈分明天有眼不照此時情人物寂寥甚天心分付誰禦戎傷畜縮講學病支離吏橫民重足時危命一絲若人天亦靳撫事轉傷悲

楊子禮

事業古人謀寒鐙耿夜篝正靑諸老眼枉白一生頭犖確秋難熟崦嵫日易收可憐鴻影防老淚滴監州

文彭州【誠之】

二仲嬋嫣起淸修自一家踐塗中險阻宰郡晚光華气焰奔金敵威稜憺鐵耶料應九峯下朝露泣桃花

趙徳安【希混】

甲申露布告誅曦丙戌巴臺已磔禧或謂祿非漢患誰知田李遺唐危安州得禍聞人說荊莫上功惟我知三十三年舊寮友朔風吹淚讀殘碑

楊叔介

尙記少年場英英兀老蒼鄂不齊挺秀蘭茁竟摧芳老盡淩雲气悲成捉月狂若人奇且折此事費平章

張通判

規摹都水監文采白雲卿奕葉皆華貫夫君獨屏星滋滋熈世學藹藹擅詩聲老雕零盡從誰正典刑

魚耶孫氏

可堪風撼木不見雪盈簮嫠緯愁春晝兒書課夜深米鹽毋我累惸獨是予心未報熊丸苦寒堂服已廞

仲女

荊江春夢防虞殯夜魂孤未及陪宗室應難祔舅姑一時母從子百嵗婦隨夫此禮緣情制臨風老淚枯

武康軍僉判師君

換郤野人服衣之從事衫人忻犧被繡我笑馬羈衘客靜閒尊禁身彊閣杖函典刑那復見宰閟深嚴

楊極父

髙堂元祐腳下澤少遊鄕【志中語】自得林泉趣不登聲利塲年方登四豆日已下三商有子翁無咎存心味更長【存心堂名】

史合州

昔忝東川使知公才諝長莫邪寜是利薤本未爲彊橫槊悲秋塞凝香送夕陽邊闗正多事感慨臥龍岡

孺人譙氏

門閭冰似淸譙女復蘇甥幸有室家樂寜無兄弟情滅鄫𨿽未忍歸衛不容行獨殿諸昆後鸞封賁九京

李順慶【鏜】

蚤紹多聞學親承太史傳才資元近厚輩行最推賢七任二千石分符三十年大廷無一迹歸伴壑龍眠

髙開國【泰叔】

並遊英俊半歸泉何事夫君又弱焉亷退風標畱萬口勤勞心事入塵編團團故步八千石落落浮名四十年除卻江東膚使在一時舊話向誰傳

髙龍學

蜀自開禧後西垂畏廩秋更經兩單閼盡棄五邊州新沔依同谷中梁恃武休匆匆移米嶺往往阻金牛嶓冡略逋防益昌隨解舟近猶趨劍閬逺或至渝涪棄守儕民旅奔軍齒防讐亂生寜有豸眾潰已無鳩伯也傷時久民兮已作憂外沈隨分定行止與天謀髙尙辭丹詔低回佐碧油封疆資屏翰原隰賴咨諏事變方濡首人情苦掉頭誓言捐一死力與障橫流固分爲忠鬼安能效泣囚訣辭貽子弟壯語駭朋儔憤極拳穿爪兵交血染髏不隨餘民滅甘逐逺巡遊志士聞風起頑夫背面羞公身無復憾疆事更誰籌學士標龍直文階列禁遊湛恩沾骨肉新廟賁林丘三禭𨿽云厚百身安足酬遊魂如可作近事亦知不懲敗從婁敬交鄰激叛侯未論輕漢鼎長恐誤梁甌後事惟辛螫前修不憗畱玉棺行有日丹旐送無由河山隔皇皇兄弟求非惟在原急亦爲念宗周

贈

贈易數雍堯兪

宗君明受焦贛易其說長於災變分卦更直日用事以震離兌坎爲方伯監司之官凡近數月逺一嵗所言屢中史號呼大叫遂謂房用之尢精嗟夫易以占來天地之消長萬古之廢興且莫之逃今以能言逺一嵗者爲精之尢漢儒之陋可知矣考之傳況又未必能言及一嵗言乘傳奏事及湧水出近一月逺數月耳逮其不密失身乃不自鏡見京易未易疵也特其傳數而不論理易者少之雍君頗有志於學推測休咎歷歷如見無徒效漢儒托經傳數則幾矣

贈資中王彥正風水說

祖宗山陵自永安以後皆在嵩少之北洛水之南岡阜演迆互爲拱揖登永安縣之西坡望安昌熈三陵在平川尢爲卓絕蓋其地勢掌平凡一百十有三頃方三十里柏林環秀萬安山來朝遙揖嵩少考其始初營卜則安陵惟舊而昌熈以後乃以太祖生於洛陽愛其土風嘗欲都之不果末年因西幸嘆曰朕生不得居此死當葬此遂謁陵登闕臺西北向發鳴鏑中其所曰我後當葬此他日弓劍旣返卽其地爲昌陵而後來皆因之始亦不過以鳴鏑爲準蓋非有某山某水之說而至今陰陽家咸謂東南地穹西北地垂爲角音所利故能久安利不利吾不得而知也而獨知夫初卜之意爲不若是也爰蔇南狩庶事艸剏隆祐之喪權卜於防稽而朝向適又與永安諸陵相似亦協於音利有上皇山新婦尖而隆祐攢宮正宅其下吁開寶之行營蔽自上意紹興之權厝事出倉卒而山之朝向前後一體又於風水之說不相戾世蓋有本不出諸此而未嘗不出諸此者也資中王生𨿽本以風水名家而心目曠逺善識統體且能傅諸卦義裁之以理非史巫紛若之比餘一見而奇其有識會離憂患俾營兆域主賓一語乃決不數月乃克襄事王生辭去請餘言以信其說余固有感於風水之多異說而溺言者之不知返也乃書前說以遺之以見夫王生善發山川之閟而人之得王生以發之而俾死者有所歸皆非偶然也生乎其敬之重之毋忽

贈術士楊坤

開禧二年餘自館職補外普人何大圭善論太一數謂余曰子姑待之蜀且有亂余行至巴峽間而大圭之言驗迨安公以戮曦聞余始還裏蜀人往往能道曦未授首時事謂眉人有楊坤者能先事言之今觀安公所題果信前聞之不誣也天下之生久矣一治一亂蓋气數屈信之變使然有不容已者𨿽天之愛人不能使之常治而無亂然必爲之生才以擬其亂國𨿽靡止或聖或否民𨿽靡膴或哲或謀或肅或艾是理之在世間蓋了然若此而士之瞶瞶者往往一術士之不若甚至辱身防節吁其可嘆矣夫撫捲慨然書而歸諸坤

贈太素陳純

術家者流自秦漢以後盛於世者已有所謂風角遁甲七政元气逢占覆射挺専須臾孤虛望云省气等說其末益蔓則又不止是然大抵囿於陰陽之器乃若察脈以知吉防則於人之血气經絡往來消息之度而得之較諸他術最爲切近如醫緩識二豎子猶是易事至醫和遂能以君之疾而覘知其臣若社稷況一身之近者乎陳生挾此以遊諸公間數有奇中其術不爲不精矣今自遂而歸成都也索餘言又書此以勉之

贈王彥正

嘉定二年餘以心制裏居宅兆未卜聞資中王直夫雅善靑嚢之術卽具書幣致之居三日余表兄髙南叔拉與登隈支山過蟠鼇鎭歷馬鞍山未至山數里直夫頓足而言曰由長秋山而下乾岡數里其下當有坤申朝甲乙出之水子之先君子其當葬此乎下而卜之果如所云遂爲今長寜阡旣又爲餘言子未有室居子之先廬被山帶江其上有山與馬鞍之朝向若相似然隈支爲巽已峯實當其前儻知之乎余曰而未嘗渉吾地而惡乎知之曰余以气勢之所萃知之卜之又如其所云由是卽其地成室是爲今白鶴書院直夫又曰書院气勢之所鐘當有以文字發祥者余乃約十餘士之當赴類省試者會文其上是歲自類元王萬里而下凡得七人其不在得中者後亦接踵科第或以恩得官莫有遺者又曰白鶴書院𨿽得江山之要然此地堙郁已久今一旦開豁呈露則家於是山之下者其餘气所鐘亦當有科級之應是嵗余弟嘉甫與鄰居譙仲甫同登卽七人之選也先是貢士題名於浮屠以問直夫直夫曰若在七級則當七士後皆如其言凡此皆餘一嵗間身履而目擊者自余類此者不可勝數恐嵗浸久而忘之姑隨筆書此以記

贈術士孫守中

先王盛時瞽蒙與瞍皆得食於樂正大師小師教之眡了者相之不寜惟是凡窮而無告者皆有常餼凡瘖聾廢疾者各以其器食之蓋盈宇宙間無一民不屬焉所以共明命而厚同气也降春秋而此意亡往往假推算之伎以糊其口而聽其自爲養上之人不及知也吁亦旣可憫矣而孫生不特自爲養也又將推此以教其類則不亦重可愧乎吾防之士茍相與扶持之尙見古相師之意云

書龍協惠事

余自潼川造朝龍協惠以筆史從旣遣還復思其人從範殿撰借使久之未至余以辠去意不復我從矣抵於湖協惠闖然來逆余且請爲範公進所撰地誌卽馳還靖余爲言窮陬絕裔安以筆史爲其歸服爾事保爾祿養爾親畜爾孥乃爾久計則口呿目瞪若弗愜志卽而問之對曰昔也朝廷法從人所爭趨豈欠一賤故猶豫弗敢前今日渠陽逐客則前之爭趨者去之此正小人願效奔走之時已白吾父四方上下惟主所命余嘆嘉之聽其竣事而自至亡何逾嶺蹈谷跛曵以趨於靖敝衣糲食承事朝夕視異時事余於潼不懈益防會副使闕彼當次補請於今侯不願速遷且俾後來者居已上夫卽新而棄故趨利而辟害耆進而恥退樂囂而惡閒往往士大夫有不免而一郡史能守之不渝此豈亡見而然哉協惠方守其說而余懼其以是取憎於俗也遣之使歸而識其事於冊云

贈術士遊大有

五谿天下窮處靖居五谿之窮而逐客又其窮者旴江遊大有挾術而來言纚纚可聽乃請一言以探窮嗚呼其果有見耶抑其窮未有愈耶余雅愛顧愷之語人稟命有定分非知力所移惟應共已守道信天任運而闇者不達妄意徼幸徒虧雅道無闗得喪或有問於遊生者試以是告之安知無以爲然而濟其窮乎

送左轝歸廬陵

臨卭魏某讀易至艮會廬陵左行之東歸書以贈之易中光明多爲艮發蓋人心遷於物則蔽闇止其所則光明是以大象之文曰君子以思不出其位曰所曰位人心之本體所以官天地而命萬物也止非其所思出其位則志爲气役物欲外遷而光明內蝕矣嗚呼行之尙敬之哉

鶴山集卷九十二

欽定四庫全書

鶴山集卷九十三

宋魏了翁撰策

武學兵機策一道

世率謂漢初軍制徇秦凡命將出師率多疎略不若中葉之後選用之詳然嘗取其一代制度而參考之則有不然者髙帝知人善任量才授職誅秦蹷項所向摧拉者其將非特英盧韓彭等輩也主閒廐也而名廐將主輜重也而名重將將如林之師而名林將將築城之兵而名城將弩則有弩將射則有樓煩將騎則有郎騎將以至謹畏則謂之謹將勇特則謂之特將隨才而任之使得各盡其用焉不特此也並兩騎爲軍翼而謂之駢鄰衛軍行之止舎而謂之稅衛掌軍門則有門尉掌旗幟則有幟志掌蔽遮則有寨路執矛執盾各有其職車司馬騎司馬之各效其用長隊將二隊將三隊將之各因其才而遊擊將軍以遊擊爲事長鉦都尉以長鉦爲職蓋𨿽一技一能未嘗不兼收並錄也此等名號隨時建置而初無定制邪或秦楚間固有是名也然皆見之於楚漢未決之時而海內旣定如前所謂諸將之號乃不多見何邪當時如木罌擊豹嚢沙誑龍與夫雎敗泜勝漢亦屢陣於水矣而獨無掌舟楫之將何邪魏趙齊楚折北相繼而此等諸將乃未嘗有顯然可見之功以垂史冊何邪豈又量才授職職有所拘而不得逞邪或貴乎擇人而不必徒泥乎名或所重者在主將而其餘皆無益於成敗也反覆漢初任將之制而有疑焉試與諸君商訂之

策問一道

問古今治亂得失之變未嘗不自下情之通塞始工箴瞽詩道謗市議此風降三代而無聞焉不謂漢而僅存遺意也自髙帝十二年立吳王始詔諸侯王議而議之見於史者始此自後劉呂並王之議昭靈尊號之議稍稍見於史然不過及於二三大臣而止也文帝至代邸丞相上言與列侯宗室大臣吏二千石議其議幾若廣於前矣而卽位未幾收帑之議止於平勃肉刑之議止於蒼敬列侯九卿而下胡爲而不得以預諮訪之末邪然賈誼爲博士每詔令議下先諸老先生而爲之對而後元之詔亦曰令吏二千石博士議則是比六百石亦得以預議焉又若初無定制何邪逮武昭宣元而後築朔方之議及於中大夫挾弓矢之議及於光祿大夫侯史髙之議及於博士罷郡國廟之議見於議郎議出於小臣而可行則罷珠厓之議違二府而從待詔賈捐之呼韓邪保塞之議違有司而從郎中侯應虜使欲降之議違公卿而從光祿大夫谷永朱博得罪不以將軍二千石而廢諫大夫勝等之議王嘉得罪不以驃騎將軍禦史而棄少府猛等之議初不嫌於以卑抗尊也議出於大臣而可行則入粟屯田之議皆大臣辯論而不決者魏相一言而罷行如響初不嫌於以尊而抑卑也不茍同不挾和不順指而天子臨決可否亦未嘗以大小爲嫌幾若有公天下之意較之髙文諸君議不及於小臣似若有廣狹之不侔何邪然言路浸廣而治日益降豈其徒爲具文而未必若髙文之誠於聽納邪抑大臣失權而在廷競進之士更相論難其議未必出於公邪反覆一代之制而有惑焉試與諸君共商之

類省別試所防問第一道

問是是非非人之良心也不以職分之分合而有異同不以時論之向背而爲語嘿古先帝王欽承後帝顧享率吁羣獻布列有位越小大謀猷罔有攸伏將以使人罔不自盡昭事厥辟曁我國朝列聖相承屈已稽眾尢足以盡羣下之情不特分建三省以欽謹出令也中書密院分職授任各班奏事事有大者始得同進故有中書進擬有密院進擬有三省進擬有三省密院同進擬其別蓋如此趙明與西人戰郭達修堡柵二府不嫌於異議唐淑問除左司諫陸佃等罷侍講而侍禦史謂非西府所當同進副樞欲取中書防案而傅堯兪持之李淸臣爲吏部尙書而王巖叟辯之宰相欲用韓縝鎭北門而韓忠彥爭之自今觀之二府同列未始不相親也至於國事則公爾忘私凜不可奪抑不知是非太明亦有傷於同寅協恭之義否乎不特經由外省許其封駁也闗移臺諫先事究圖設有奏陳曾無嫌慮故臺臣論陳執中而諫官不以爲然諫官論蔡確而臺臣以不言罷去至於王汾爲諫議李常爲中司楊畏爲察官臺諫亦互有抨擊自今觀之臺諫同列宜無所矛楯也而於先朝舊制不相往來𨿽以長官亦無闗白遇有當言空臆無隠抑不知善惡太明亦有揚已取名之嫌否乎然猶以爲未也侍從之臣職親地近論思獻納惟旣厥心蓋不惟轉對可以盡言也或不時宣詔以備顧問不惟經筵可以進對也國家有大議如濮園新法河防邊奏從臣皆得以昌言之熈寜詔書謂言善而不用朕有厥咎道之而弗言爾爲不恭所以望於從臣者若此司馬光辭副樞亦曰臣未受恩命猶是侍從之臣於朝廷闕失無不可言者然則副樞𨿽尊返不若從臣之無不可言乎自今觀之所謂從臣分曹列局各有攸司謂於朝廷闕失無不可言抑不知論建太廣亦有越職言事之嫌否乎竊又有疑言祖宗盛時二府合之時少而分之日多以分者爲是邪如韓縝以中書獨進擬而私姻戚曾布以宥府獨奏事而擠宰臣則分者得爲是乎以合者爲是邪如元祐回河之役二府之議適同而迄於貽患則合者得爲是乎惟臺諫亦然以異者爲是邪始元祐四年以諫官之請而盡罷丞雜以下則得毋太甚以同者爲是耶如元祐初𨿽臺諫各與長官同對而當時已不謂然矣惟侍從亦然以有言者爲是邪有如溱襄奎絳以議論不阿悉從外補則若將不可以有言矣以不言者爲是邪有如範純仁所謂侍從之臣優遊養望退有後言則若又將有瘝官之譏矣嘗三復舊典於其分合而觀士气之屈信因其同異而察治道之進否蓋有感於中而不能嘿者詩曰不懈於位民之攸塈惓惓之誠願與諸君切磋究之

又一道

善爲天下者敵之彊不足畏敵之弱不敢忽顧吾所以自治之道何如耳玁狁孔熾我是用急此以弱敵彊也而侯誰在矣張仲孝友則敵𨿽彊而不足畏蠢爾蠻荊大邦爲讎此以彊禦弱也而方叔元老克壯其猶則敵𨿽弱而不敢忽故凡忽弱而畏彊者皆事外忘內者之爲也嘗攷諸北國之始蓋自山戎玁狁至於冒頓而其地始大東抵朝鮮南距長城西接烏孫北窮瀚海匈奴旣弱鮮卑嗣興蠕蠕浸衰突厥踵盛回紇僅破契丹崛起女眞垂弱韃靼驟彊𨿽其種族不一興替無常而疊相更代長爲北邊之患其間惟秦皇漢武長驅深入漢和唐太亦事窮徵而卒莫能殄其遺育豈天地間固不可有陽而無陰邪契丹之始至不足道也自入後魏其名始見於中國爰曁五年稍儗位號間擾疆場太宗旣平河東聲勢響撼取幽薊如振槁耳然亦不過旋師於幽迨其主少國危而復伐之乃以名將銳卒衂於歧溝此何爲者哉敵席新勝之餘防劉我邊垂蕩搖我鎭定至於咸平景徳以來勢益猖獗而乘輿旣駕彼折北不支委命下吏求成而退夫太平雍熈以我全盛之力而不能乘彼衰弱之機咸平景徳以我晏安之久乃能抗彼方張之勢豈勝負果不可以人力計邪蕭英劉六符之來旣厭所欲蕭禧再至又決棄地之議故治平熈寜以後敵勢益驕我師西徵未皇北顧元祐以來復主和親遷延至政宣以後則遼已爲女眞所殘不能國矣二虎交斃我疑若可以分功者是以有燕云之師以一時宿將悉闗陜驕銳之兵當契丹垂亡之餘而不能勝乃返以夾攻背約重女眞之忿其故何耶契丹旣亡女眞孔熾航江桴海迫我未巳敵之彊蓋若此而士气國威反振於昔西有和尙原殺金坪之勝南有大儀李家灣之勝有順昌柘臯之勝數年之間彼救死扶傷不暇至於金亮之暴而采石瓜洲之勝卒使自斃以彊弱之勢論之其相反乃若此豈吾所謂善爲天下者敵之弱不敢忽敵之彊不足畏惟內修政事外固封守將無不可爲之時邪自昔爲國鴟張虎視未有久而不衰者其範曄所謂叛服去來固自有數者邪抑亦不可委諸數而怠其事也諸君自此仕矣其素講預定以需世用

家塾試策問一道

問闕今試士於有司其有先於疆事乎外國相攻中國之福昔人有是言矣其於今也福乎禍乎或曰建炎以來百年之一時不可失也或曰紹興以來屢和之成效固可恃也或曰開禧以來輕舉之當鑑不可再也或曰按甲毋動緩幣毋遣以委之於事勢之所趨而沽名以守斯可矣或曰殘寇垂亡新防角立決非可和之時或曰縱彼未亡而以和欵我亦有宣靖以來之事可鑑或曰寓戰於守也或曰欵敵以和也或曰姑安之以待羣防之自相吞噬也是數說者惡乎長朝廷分道置帥使一切假以遂事之權則萬一付予非人寜無誤事必從中覆亦有不及事之憂若使節制司緫領所得以分其權則又不無掣肘之慮今當以何道處之王旅壊於刻剝禁旅墮於不素教民兵阻於有功而不見知士馬物故而不補則不給於用補之則力有不贍忠義人有志於事功而不用則反而讎我用之則費無所出今當以何策救之將之粗可用者或多驕恣而妄庸之夫或習爲誕謾沈勇之偏禆或見抑於猜忌輕俊之諸校或志在於貪功今當以何術禦之靑徐雍豫密接吾境殘寇之虛實諸防之盛衰此可立知也邊臣以諜報來上亦皆可信乎朝廷以餉兵之計盡付之四總領予之以諸郡之財賦而益之以鹽酒山澤之利十年生聚爲不少矣脫有風塵之警則科調嘩然是亦可常乎中原俶擾徯後之望未遂而欵塞之眾浸多受之則貽後憂拒之則失人心聴其自去自來則卒爲我患其間流徙之民或曰計口授田予以牛種或曰散處諸郡給以衣食不惟遊手末作有不願耕之人又慮無以贍其後將驅之出境與恐非所以慰遺黎之望山東西河南北之間固多豪傑隠淪屠販今豈無人招而徠之徒啟誕妄寘之邊郡又恐不靖將聴其銷磨與恐非所以收豪傑之心和糴勸糴私糴何者可從兵運募運防運其計安出截畱合撥綱運以給用度或恐乏公上之供億理已蠲窠名以救目前或恐觖齊民之望是亦所當精講者也而皆未有一定之論諸君爲我一一言之毋徒陳已然之病而不及治療之方

家塾再試策問一道

國朝之兵自太祖初定海內不過十有二萬至太宗以後日增月益極於章聖而西有靈夏之患北有契丹之難然且不過五十餘萬且所用皆正兵至康定慶曆而後正兵增至百萬乃又有河北河東忠義陜西保防河北弓箭社畿內及諸路保甲河東陜西彊壯是正軍之外創募民兵乃給於用何承平無事之日反不若經始多故之日邪非素拊循士大夫也而驅之鋒鏑之下果皆可用乎南渡以來速於弭變自三衙禁旅禦前諸軍及州縣兵之外民兵之目益繁有荊鄂義勇有洋漢等四郡義士有淮南萬弩手有禦前萬弩營有沿邊土丁有施黔勇敢義兵有福建槍杖手有諸路忠義社此皆民自爲守而不以靡廩粟者此外又有因其來歸而資爲鄕導生長邊方而願爲我用者率謂之忠義人自紹興以來頗亦賴其用然禦失其道則憑怙其眾以敵我師然則尙得謂之忠義乎將帥旣不能孰何聴其所如則往往生事於境外稍加遏截則誶曰我捐軀以徇國仗義以復讎也而胡爲我沮至反戈以疾視則其勢不得不厚資以招集也然茍得所欲則幡然而去願爲我用則仰給縣官民力旣屈豈能勝此橫費將於何而給之邪此其爲勢決不能久來者必圖所以更張之也萬一襲是迹而動殃禍之變寜有已耶韓忠獻公以義勇刺正兵劉忠肅公亦欲以保甲優等人刺正兵二公自謂得因變制宜之道矣而司馬公論義勇之害直謂教之挽射擊刺乃他日爲盜之資蘇文定論保甲之害亦謂一年不罷則廣勝之事可立而待然則今日以忠義分隸正兵其果可恃以爲安乎反覆其事未有稅駕之期也諸君其爲我籌之

家塾策問一道

自翠華南狩輿地之登於職方者東薄明粵南至瓊厓西盡岷嶓北極淮漢蓋僅當舜十二州之三漢十二部之四晉十九州之七爲國若此亦廩廩矣而說者曰讎恥所當雪也分義所當明也然而以彊弱利害言則動必有悔其信然乎陸有重闗水有長江自江以北又爲淮若漢皆天所以限南北也今釋是不守而與羣防角逐於兩河之間則勝負未可知古今論事亦專以地利言乎比年以來敵嘗越我濠梁踐我江北窺我漢南又嘗奪我西和成鳯梁洋大安之險矣尙地利之足恃乎九十年間生聚教訓亦豈不防和親之利今使幣之不通久矣脫又繼好寜不示弱於他防取輕於殘敵乎於其垂亡而猶與之和果可以紓目前之急乎無已則有戰耳出淮蔡可以晲陳出海道可以搗靑齊出襄陜可以襲許出汝可以通洛出嵩虢可以震河東出商於秦鳯可以圖陜西此𨿽武夫小人亦能按圖言之然中興以來固嘗得河南而復失矣得陜西十三州而旋棄之矣舉唐鄧海泗而授人矣自淮入泗自泗入宿紹興開禧凡再至而再衂矣休兵息民之久取之而不能得得之而不能守而謂今可爲乎沿邊之民習見其爾今復我信乎或曰資山東忠義可以平取靑徐結約夏人可以夾攻闗陜撫納宕昌十八蕃族可以援西和階文然非我族類亦可保信乎我未有以致人之服從而赤手空拳以禦狙詐得乎譬彼舟流莫知所屆願與諸君切磋究之

宗子取應策問一道

宗子取應之制務從寛易凡以厚同姓厚親親也𨿽然酌以古制竊有惑焉古之教者必由小學自幼儀簡諒方甲書名禮樂射禦具有次第蓋將陶鎔气質涵養性端以爲知類格物之基非以勞之也經傳所載小學大學之年𨿽互有不同然大要自成人以至彊仕自有二十餘年講學之功今敎養之序淺而祿仕之意多毋乃彊之以學問乎取之以科舉之文自其童習固已勸趨利祿寜不爲徳性之害乎或曰所謂彊仕者疑以用之鄕人及異姓也不然何其無別乎然古者王子羣後之太子與鄕人偕齒於學自造士以上官爵位祿未嘗有貴賤戚疏之別也今自行都以及郡國皆有學校科舉而王族之子弟曾不得與寒畯齒將以厚之也毋乃只以爲薄乎中興以來冠進士擢詞學舉童子者往往出於宗英寜可謂無人乎或又曰前所疑皆商制也周之宗盟其若是乎周制大抵仍商而升用之次又加嚴焉諸子攷其徳行道藝而進退之蓋有已入太學而復退之者宿衛者號故士其新升試士未得正爵者號新士蓋有已升諸司馬而未遽爵者貴遊子弟杜子春謂𨿽貴猶學蓋有已貴而猶在學者三等采地王子母弟之邑也而鄭氏釋中庸乃曰尊重其祿所以貴之而不授官守然則又有已祿而不授以官守者今務從寛易以廣宗英視商周孰爲然邪諸君其深惟古義參酌今制相與切磋究之

鶴山集卷九十三

欽定四庫全書

鶴山集卷九十四

宋魏了翁撰長短句

和孫蒲江【闕】

上元詞

又見王正班五瑞霽月光風恰與元宵際橫玉一聲天似水陽春到處皆生意十載奔馳今我裏昔元非未信今皆是風月惺惺人自醉卻將醉眼看榮悴

虞永康【剛簡】所築美功堂於城南以端午落成唐涪州賦水調歌卽席次韻

江水自石紐灌口怒騰輝便如黑水北出迆邐到三危百尺長虹天矯兩岸蒼龍偃蹇翠碧互因依古樹百尺長修竹萬竿旗畵堂開風與月巧相隨使君領客行樂旌纛立披披慨想二江遺迹更起三閭忠憤此日最爲宜推本美功意禹甸六章詩

張茶馬【闕】生日【六月十八日】

輕露瀹殘暑蟾影插髙寒團團只似前夕持向老萊看九袠元開父算六甲更逢兒換梧竹擁檀欒都把方寸地散作萬雲煙錦邊城雲間戍雪中山風流老監在此憂顧賴渠寛天上玉顏合笑堂上酡顏如酒家國兩平安又恐玉川子茗椀送飛翰

楊崇慶【熹】生日

風露浸秋色煙雨媚湖旌旗十里小隊擬約醮壇僊身在黃旗朱邸名在玉皇香案底事个人傳正恐未免耳驚攪日髙眠虎分符龍握節鹿衘轓於君本亦餘事所樂不存焉一防春風和气無限藍田種子玉生煙富貴誰不有借問此何緣

趙運判【師防】生日

萬里蜀山險難似上靑天誰知得有人心之險甚山川賴得皇華星使滿載春風和气來自鑑湖邊要識方寸地四十萬雲煙佩瓏璁冠昱爚組蟬聯眼前富貴餘事所樂不存焉聞道漢家子政博攷蘭臺載籍胸次著千年會有太一老同結海山緣

廣漢士民送別用韓推官韻爲謝

萬人遮道撥不防爭挽房湖逐客臣罪旣應九死全荷君王矜惻況是當年曾將愚技十字街頭立恩波浩蕩孤忠未報涓滴世事應若穿楊一不到前發皆虛的自判此生元有分不管筮違龜食靴帽叢中漁樵席上無入非吾得倚湖一笑夜深羣動皆息

杜安人生日

九十秋光三十八新居初度稱觴靑衫防服列郎娘孫枝無處著猶欠兩東牀盡是當年親手種如今滿院芬芳只憑方寸答蒼蒼个中無盡藏誰弱又誰彊

送嘉甫弟赴眉山

細雨斜風驅曉瘴綽開坦坦長途膏車秣馬問程初梅梢迎騎鴈影度平蕪行已不論官小大窮探不間精粗只從厚處作【去聲】規模簡編迂事業屋漏拙功夫

和閻廣安【闕】感皇恩韻

三峽打頭風吹回荊步坎止流行謾隨遇須臾風靜重踏西來舊武世間憂喜地分明覷喜事𨿽新憂端依舊徒爲岷峩且懽舞陰雲掩映天末扣閽無路一鞭歸去也鷗爲侶

登白鶴山借前韻呈同遊諸丈

防風長雨連宵昨朝晴色隨軒驟松聲花气江煙浦樹如相迎山送靑來僧隨麥去山爲吾友更攜笻直上薜蘿深處云垂幄蘚成甃未至相如獨後對山尊勸醻多又記曾犯雪重來已是緑肥紅瘦好語時聞憂端未歇倚風搔首謾持觴自慰冰山安在此山如舊【去冬來時僧無恙也】

次韻西叔兄詠蘭

玉質金相長自守閒庭闇室對黃昏月冷朦朧霧浥知我者希常我貴於人不卽而人卽彼云云謾自怨靈均傷蘭植【屈平子建憤世之不見知離騷常以蘭自況而子建亦謂秋蘭可諭桂樹冬榮】鶗鴂亂春芳寂絡緯叫池英摘惟國香耐久素秋同徳旣向靜中觀性分偏於發處知生色待到頭聲臭兩無時眞聞識

吳制置【獵】生日

世界要扶助人物載耆英茫茫四海誰識今代有龎臣萬頃靑湖佳气一片紫巖心事天付與斯人聳聳鐵冠吏表表白雲卿海沮漳城漢郢宅峨岷規摹妙處胸次納納幾滄瀛未說令公二紀先看武公百嵗年與學俱新星弁百僚準天宇四時春

和黃侍郎【疇若】見貽生日韻

萬里載浮名憶昔從容下帝京冉冉七年如昨夢分明贏得存存夜气淸誰使濫専城有罪當誅尙薄刑細數當時同省士皆卿落落韶陽獨九齡

張致政【闕】生日

冬至子之半玉筦罅微陽壺中別有天地轉覺日增長一樣金章紫服一樣朱顏緑發翁季儼相望翁是修何行未已且方將玉生煙蘭競秀防成行翁無他智只把一念答蒼蒼今日列城桃李他日八荒雨露都是乃翁荘要數義方訓不說竇家郎

楊子有【徳輔】母夫人生日

尙憶去年稱壽日防衣猶帶天香今年還見鴈成行兩頭娘子拜笑領伯仁觴知是幾年培植底如今滿院芬芳只憑方寸答蒼蒼春風來不防防綴艶陽妝婦生朝李倅【闕】同其女載酒爲壽用韻謝之

曾向君王說臣願守嘉州風流別乘初屆元在越王樓湖上龜魚何事橋上鴈犀誰使爭挽海山舟便遣舊姻婭邂逅作斯遊晚風淸初暑漲暮云収公堂髙防恍疑僊女下羅浮好是中郎有女況是使君有婦同對藕花洲擬把鶴山月換卻鑑湖秋

張卬州【師夔】生日

腰著萬釘犀玉帶肘垂斗大金章非闗性分總尋常要知眞樂處防服鬢毛蒼浩蕩春風生玉樹蒸成滿院芬芳斗城無處著韶光會歸天上去長捧伯仁觴

趙運判【師防】生日【四月十一日】

有斐碧巖使滿腹鑑湖秋不居上界官府來作散仙遊長佩髙冠人偉組練錦袍官貴淸獻舊風流杓柄長多少洗盡蜀民愁鵕防冠貂尾案鷺鷥輈時來正恐不免畱滯劍南州簾捲西州風雨庭竚百城歌鼔桃李翠云稠誰謂蜀山逺只在殿山頭

張總領【闕】生日

家住峩山趾暑風輕雙泉潄玉五坡攢翠坡上主人歸無計夢泛滄波淸泚曾拜奏前旒十二願上皇華將親去及翁年未老相扶曵乘欵叚過閭裏璽書未報人相謂倚西風戰塵漲野隠憂如蝟就似東門賢父子只恐榮親猶未待洗盡岷峨憔悴便把手中長杓柄爲八荒更作無邊施卻上表乞歸侍

管待李眉州勸酒

十載交盟可重尋賸於棠茇細論心雲遮晚日供秋思風逓荷香作晚陰紆勝引豁塵襟未須紫馬去駸駸玻瓈無計畱君住但乞天公三日霖

管待李參政【璧】勸酒

落日下平楚秋色到方塘人間袢暑難耐獨有此淸涼龍卷八荒霖雨鶴閟十州風露回薄水雲鄕欲識千里潤記取玉流芳石蘭衣江蘺佩芰荷裳个中自有服媚何必錦名堂吸取玻瓈淸漲喚取逍遙舊夢人物儼相望矯首望歸路三十六虛皇

管待楊伯昌【子謨】勸酒

獨立西風裏無塵銀河掛斗碧天如洗鳷鵲樓前迎風處吹墮乘槎星使弄札札機中巧思織就天孫云錦段尙輕陰未閣畱纎翳親爲挽天潢水等閒富貴浮雲似須存畱幾分淸論防持元气曾把古今興亡事奏向前旒十二𨿽去國言猶在耳念我獨兮誰與共謾凝思一日如三嵗夜耿耿不皇寐

李提刑沖佑【塈】生日

漙露侵秋色零雨濯湖做成特地風月管領老臞仙鴈落村間柸影魚識橋邊柱杖慮淡境長偏只恐未免耳驚攪日髙眠龍握節貂插案鹿防轓於公元只餘事所樂不存焉手植藍田種子無數堦庭成樹鬱鬱紫生煙富貴姑勿道借問此何緣

王總領【闕】生日【八月六日】

輕露瀹殘暑哉魄擬初天臺萬八千丈中有紫霞仙止理中樞舊武卻憶鄰環昨夢重上蜀靑天只守伯禽法駉野萬雲煙錦川星郎位宿又移躔爲無結輩十數踏徧蜀山川人識紹興奉使家有顯謨科約慧命得公傳從此造朝去兩地一靑氊

利路楊憲【熹】生日

嵗嵗爲公壽著語不能新自公持節北去我亦有遐徵坐我碧瑤洞府被我石楠嘉防冰柱向人淸待屈西風指王事有期程我嘗聞由漢水達河津癡牛騃女會處應有泛槎人便向漢川東畔直透銀河左界去上白雲京袖有傳婿研我欲丐餘芬

送張總領

知年來幾番拜疏但言歸去歸去問歸有底匆忙事得恁陳情良苦天未許將花綬藻衣爲插儀庭羽掉頭不顧念白髮翁兒本來天分不是折腰具從頭數多少漢庭簮組滔滔車馬成霧爭如祖帳東門外父子縹縹髙舉峩眉下有幾許湖山無著春風處畱君不住但逺景樓前追陪杖屨莫忘卻別時語

和趙黎州【闕】陪李參政【璧】遊醴泉西園

沙堤除道火成城換得午橋淸寒色般添酒令野芳抵當鉶松馨花气岸容山意浦思溪情誰記一時勝引坐中喜得閒平

李參政【璧】生日【十一月二十四日】

曾記武林日嵗上徳星堂相君襟度夷雅容我少年狂輦路升平風月禁陌淸時鐘鼓嗺【子𨿽反撮口也】送紫霞觴回首十年事邂逅衮衣鄕古今夢元一轍謾千場紛紛間較目睫誰解識方將霜落南山秋實風捲比鄰夜燎世事正怱忙天意那可問只願善人昌

送袁黎州【補】

曉色織蔥云日澹綽開坦坦長途西寜太守問程初梅梢迎騎栁樹困平蕪九折卭峽渾可事不妨叱馭先驅平平豈是策眞無撫摩迂事業細宻鈍功夫

安大使【丙】生日

人物正寥濶有美萬夫望七年塡拊方面帷幄自金湯千尺玉龍防詔六尺寶靮照路載績滿旂常富貴姑勿道難得此芬芳嘗試看今古夢幾千塲人情但較目睫誰解識方將霜落南山秋實風捲比鄰夜燎世事正怱忙海內知公者只願壽而臧

上元放燈約束妓筵燈火

慳見江鄕文物地輕豪爭逐春妍銀花斜嚲紫金鞭千燈渾是淚一笑不論錢今嵗遨頭窮相眼繁華不學常年只餘底事索人憐詩書眞气味農扈老風煙次韻史少弼致政賦李防政【璧】西園海棠

日日春風滿範圍海棠又發去年枝月籠火樹更深後露滴燕支曉起時看不足醉爲期宵徵寜問角巾欹一春好處無多子不分西園掇取歸

同日李提刑【塈】亦有詞因次韻

腳踏西郊紅世界才知春意分明不須更說錦官城香來遊冶騎得得爲渠停停到花眠人且去酒杯苦欲畱行直須醉飲到參橫不因歌白雪二日作狂醒

郡圃新開雲月湖約客試小舫

攛掇花枝防那天气一半春休未分眞休平湖新漲雅緑初抽等閒作个扁舟便都把湖光捲收世事元來都緣本有不在他求

餞黃侍郎【疇若】勸酒

向江頭幾回凝望垂楊那畔舟才艤江神似識東歸意故放一篙春水郤總被三百里人家祖帳連天起且行且止便爲汝遲畱三朝兩日如此只如此還須看世上憂端如蝟一枰白黑棊子肥邊瘦腹都閒事畢竟到頭何似當此際要嘿識沈思一著惺惺地目前誰是料當局諸公斂容縮手日夜待公至

楊提刑【子謨】生日

有斐碧嵓使長佩奏瑯球門前初暑才漲一室淡於秋簾捲峨眉煙雨袖挾西川風露滿眼緑陰稠人物然甚得似此風流此何時公猶滯劍南州分明憂在目睫只恁付悠悠未問人謀當否須信天生賢哲不只等閒休努力崇明徳巨浸要平舟

趙茶馬【師防】生日

漢使來何許到如今天邊又是薰弦三度見說山深人睡穩細雨自催茶戶向滴博雲間看取料得權奇空郤後指浮雲萬里追風去跨燕越抺秦楚不妨且爲斯人駐正年來憂端未歇壯懷誰吐頃刻陰晴千萬態怎解綢繆未雨算此事誰寛西顧待洗岷峨淒愴气爲八荒更著深長慮間兩社輔明主

鮮於安撫【闕】勸酒

固陵江上暮云急一夜打頭風雨嗺送春江船上水笑指故山歸去靴帽叢中漁樵席上總是安行處惟餘舊話爲公今日拈取見說家近岷山翠云平楚萬古靑如故要把平生三萬軸喚取山靈分付廬阜嵩髙睢陽嶽麓防與岷爲伍及時須做鬢邊應未遲暮【頃得手帖曾及此故云】

生日謝寄居見任官載酒【三十七嵗】

怕年來年去漸雅志易華顚嘆夢裏靑藜問邊銀信望外朱轓十年竟成何事𨿽萬鐘於我曷加焉海上潮生潮落山頭云去云還人生天地兩儀間只住百來年今三紀虛過七旬彊半四帙看看當時只憂未見恐如今見得又徒然夜靜花間明露曉涼竹外晴煙

張總領【闕】生日【六月十八日】

有美人兮招不至幾回凝佇應只爲家山自好不堪他顧忙裏抽頭眞得計閒中袖手看成趣念從前出處總無心天分付云冉冉更吞吐泉活活無朝暮與自家意思一般容與月壑曉寒垂葉露風窓午睡連山雨看蒼顏白髮兩間人摩今古

和李提刑【塈】見貽生日韻

宇宙中間還獨笑誰疎誰宻正從容行處山停川溢鐘鼎勒銘模物象山林賜路開行蓽要不如胸次只熈熈無今昔便百中穿牙防怕六鑿生虛室爲幽香小佇旋供吟筆人事未須勞預慮天公渾不消餘力看雨餘雲捲約簾旌明紅日

送宇文侍郎【闕】知漢州勸酒

尙憶都門祖帳時重來動是十年期云拖暮雨畱行色露挾秋涼入酒巵湖上鴈水邊犀未須矯首嘆來遲北風滿地塵沙暗宣室方勞丙夜思

李提刑【塈】生日

秋意泠然對宇宙一尊相屬君看取都無凝滯天機純熟水怕池塘鴻鴈聚露濃庭畹芝蘭馥笑何曾一事上眉頭縈心曲興不淺船明玉人更健巾橫幅問人間底處升沈遲速气壓晴嵓虹半吐眼明平楚云相逐但年年屈指問西風篘新醁

次韻李參政【璧】朝陽閣落成

月落星稀露气香煙銷日出曉光涼天東扶木三千丈一片丹心似許長湛以北洛之陽買花移竹且迷藏九重閶闔開黃道未信低回兩鬢霜

李參政【璧】生日

湖水平漪與我意一般容與任多少雙鳬乘鴈落花飛絮露冷云寒煙外竹霜明日潔梅邊路怪天隨人意作陰晴無非數方寸地圖書府老太史親分付況身名四海未爲不遇用捨行藏皆有命時來將相還須做且閒中袖手閱時人摩今古

鄧倅【子美】生日

許時閉戶閒疏散風月無人管自從陽律一番新又把前回風月送西鄰浮雲富貴非公願只願公身健更教剰活百來年此老終須不枉在人間

任隆慶之母正月十一日生隆慶十三日生日

無邊春色試從漢諭堂邊覓兒前上壽孫扶掖九十娘娘身是五朝客眼前富貴渾閒歷个中眞樂天然的兒孫彊勸持餘瀝娘道休休明日兒生日【堂名漢諭】

燕甲戌進士歸自都城

古說士夫郡猶欠殿頭魁記曾分付公等行矣勉之哉世事奕棋無定甲子循環復爾不免且低回人物價自定萬事付防杯試與公同握手上春臺繁紅麗紫何限轉首便塵埃欲識化工定處須向報秋時節未用較先開休道屋猶矮卿相个中來

張靜甫之母夫人生日

天爲西南分八使更分四道蕃臣爭如齒宿防衣新親年開百嵗又見子生孫一度平反供一笑無邊桃李皆春便歸天上極恩榮爲君圖壽母【去年曾以壽母圖爲獻】更看太夫人

叔母生日【前數月西叔方以女妻唐述之故末聮云云】

遙想庭闈上壽時芝蘭玉樹儼成圍問娘鼎鼎修何行一樣都生及第兒春淡沲日熹微兩頭娘子玉東西一杯更爲諸孫壽子捨新來恰上楣

某旣賦小闋爲叔母壽因復惟念昔者未嘗不得與稱觴之列今迎侍不果又以簡書不克往侍缺然於懷再遣小闋托諸兄代勸

記得年年阿奴碌碌常在眼前防舫吳天錦輪蜀地閱盡山川今年苦戀家園便咫尺千山萬山但想稱觴三荊樹下叢桂堂邊

次韻虞萬州【剛簡】以謁金門曲爲叔母壽

那復有气味醲於春酒猶向故鄕懷印綬相過何日又吐出心腸錦繡問我阿娘依舊娘亦祝君如柏壽相

看霜雪後

卽席和李參政【璧】白笑花淸平樂

藍田玉種爲我酬淸供香壓冰肌猶怕重更倩畱仙裠捧看花美倩偏工舉花消息方濃此笑知誰領解無言獨倚東風

鶴山集卷九十四

欽定四庫全書

鶴山集卷九十五

宋魏了翁撰長短句

次韻李提刑【塈】白笑詞並呈李參政

誰分天種來上花鬘供緑葉素云姿雅重那得愁心頻捧他花自是無工不闗香淡香濃才問爲誰含笑盈盈靴面欹風

約李彭州【塈】兄弟看荔丹有賦

雙荔堂前呼大撇虯枝看取垂垂帝憐塵土著冰姿故教凍雨過浴出萬紅衣緑幄頳圎髙下處中含玉色淸夷涴人應笑太眞肥破除千古恨須待謫仙詩李參政【璧】領客訪環湖瑞蓮席間索賦

曉鏡搖空髻聳丫夜盤承露掌分義翠芳綽約總無華欲往從之空悵望潛𨿽伏矣莫藏遮淤泥深處瑞蓮

花

李參政【璧】賦浣溪紗三首再次韻謝之

一日嘉名萬口傳都憑新樂播芳鮮非闗呈瑞作人妍地褊不妨金步穏境幽生怕皷聲塡余尊相與重畱

連

密葉畱香防境天好風時雨媚淸漣亭亭雙秀倚湖造化曾居公掌握呈祥寜許百花先聊占棣蕚蔕芳

連【栁子厚雙蓮表雙花擢秀連蔕垂芳】

試問伊誰若是班二喬銅雀鎖孱顏千年痕露尙餘羞向眼前供嫵媚獨於靜處愜幽人情多少逐河

間

生日謝寓公載酒

只記來時節又三年朱煒過了恰如時霎獨立薰風蒼涼外笑傍環湖花月多少事欲拈還輟扶木之陰三千丈逺茫茫無計推華髮容易過三十八此身待向淸尊說似江頭泛乎不系扁舟一葉將我東西南北去都任長年旋折風不定川云如撇惟有君恩渾未報又故山猿鶴催歸切將進酒緩歌闋

和李參政【璧】惠生日

物象蕓蕓知幾許功夫來格更時把荷衣芰制從容平熨雲淡天空詩獻狀竹深花靜機藏密對空前屏岫者儀刑眞顏色商古道誰儔匹評今士誰鈞敵向平舟問鴈久閒霜翮枰上舉碁元不定磨邊旋蟻何曾息儻天公有意要平治饒華發

送簡池宋倅【闕】之官卽席賦

修姱人物元如許誰把屏星畱郤弄破峨眉山月影似作平分消息捲霧名譚翳雲長袖未稱三池客且然袖手人間煩暑方劇分手未見前期風前耿耿目斷斜陽角亦欲乘風歸去也閒評故山猿鶴紞鼔聞雞揮弦送鴈轉首成乖各願加飱飯書來頻寄新作

虞萬州【剛簡】生日用所惠詞韻

久向閒邊著對滄江煙輕日淡雨疎雲薄一片閒心無人會獨倚團團羊角便捨瑟鏗然而作容室中間分明見暮鳶飛不盡天空濶靑山外斷霞末看來此意無今昨都不論窮通得失鎭長和樂此道舒之彌八極捲卻不盈一握但長把根基恢拓將相時來皆可做似君家祖烈彌闗洛康國步整戎略

七夕之明日載酒李彭州【塈】家卽席賦

銀潢濯月金莖團露一日淸於一日昨宵雲雨暗河橋似剗地不如今夕乘查信斷搘機人去誤了橋邊消息天孫問我巧何如正爲怕不曾陳乞

李彭州【塈】生日

促織誰遣汝喞喞不能休攬衣起舞四顧河漢淡如油露下南山薈蔚風抺西湖菱芰客感浩悠悠尙此推不去歳壽兩公侯自侯歸閒日月幾春秋東方千騎何事白首失爲州防有葛公淸侶攜上神仙官府玉案侍前旒卻袖經綸手歸伴赤松遊

王總卿【闕】生日

自王家無念住襄城世總生賢似謝堦蘭樹馬庭梧竹一一堪憐富貴闗人何事且問此何緣又踏前朝腳領蜀山川防檢重闗復閣尙甘棠匝地喬木參天中興規畫父老至今傳六十年山河未攺只芳菲不防緊相聯又參陪宰席還似當年

別李參政【璧】

此別情何限最闗情一林醒石重湖賔鴈幾度南樓攜手上十二闌干憑暖肯容我樽前疎散底事怱怱催人去黯西風別恨千千萬截不防整仍亂三千瞥忽如飛電記從前心情雙亮意詞交剗千古黎蘇登臨意人道於今重見又分付水流冰泮滿腹余疑今誰問上牛頭淨拭乾坤眼聊爾耳恐不免

許遂寜奕生日

多少龍頭客數從前何官不做淸名難得萬里吞氊歸報漢靑瑣還催當夕又一葉扁舟去國許史廬前車成霧末如公正怕雲霄逼畱不盡二三防一聲千里樓前笛遏天涯浮雲不防鎭長秋色試上層樓分明看無數水遙山碧問此意有誰曾識獨抱孤衷蒼茫外滿闌干都是長安日終有待佐皇極

和瞻叔兄除夕

一年一度屠蘇酒老我驚多又明年豈是更無年已是虛過三十八年前世間何物堪稱好家有斑衣老相期他日早還歸怕似瞻由出處不曾齊

劉左史【光祖】生日

岸容山意隨春好人在春風獨立立盡閒雲來又去目防一天紅日豈不懷歸於焉信宿此意無人識只看鬢髮絲絲都爲人白風露正滿人間防齁睡息渾不知南北要上南山披薈蔚誰是同心相覓天運無窮事機難料只有儲才急願公壽考養成元祐人物

和劉左史【光祖】人日遊南山追和去春詞韻

天公只解作丰年不相冶遊天小隊春旗不動行庖晚突無煙吟須撚防寒鑪撥盡鴈自天邊喚起主人失笑寒灰依舊重然【公所論聖忌日事凡歷二十年而所上疏亦半年餘才見施行故云】元夕行燈轎上賦洞庭春色呈劉左史

花帽檐行寶釵梁畔還是上元看去年芳艸如今又緑當時皓月此夕仍圓節序驅人人不解道嵗嵗年年都一般看承處有燭龍照夜鐵鳯連天東風不知倦客又吹向樓閣山巓任管弦閙處詩豪得志綺羅香裏俠少當權客與溪翁無一事但隨俗簮花含笑看無限意更醉騎花影飽看丰年

次韻劉左史【光祖】自和去年元夕詞

春漏逢懽恐不深銀花火樹燦成林酒中和樂無窮味燭裏光明一寸心金馬玊堂尋風流文獻未如今連宵坐我東風裏春滿肝脾月滿襟

劉左史【光祖】夫人生日

劉郎初度隨春到尙記防衣春立又上夫人千歳壽相望不曾旬日琴瑟儀刑山河態度長是春風識都將和气蒸成滿院紅白我被五十紅陳三升官酒驅到郪城北邂逅相逢同一笑此會幾年難覓寶蠟燒春花光縞夜未放觥籌急天然眞樂儻來知是尢物

同官載酒爲叔母壽次韻爲謝時自潼過遂

射洪官酒元曾醉又六十八年重至長江驛畔水如藍也應似向人重翠人生豈必髙官貴願長對詩書習气陶家髻子作賓筵有如个嘉賓也未【外祖譙公初任射洪簿再爲長江令叔母生於射洪故云】

叔母生日用許侍郎【奕】所和去歲詞韻爲謝

誰主誰爲客嘆人生別離容易會逢難得省戶髙門十年夢瞥忽渾如昨夕風不定亂雲飛急本自無心圖富貴也元知富貴無緣逼且還我兔園策誰知一曲柯亭笛向天涯依然邂逅長安本色怪我阿今老眼已是看朱成碧但猶記黃裳曾識多謝殷勤無以報願阿長健如今日送公去上霄極

和虞萬州【剛簡】所惠叔母生日詞韻

人生一世如此元如此造化都從起時起看庭前桃李弄蘂開花還又看一度成陰結子母壽親認取葉葉枝枝一气分來結成底便得故人書遺我新詞把寸心分明指似這過眼浮華幾何時剰培植根心等閒千嵗

婦生日許侍郎【奕】載酒用韻爲謝

曾記劉安雞犬誤隨鼎竈登仙十年塵土涴行纒怪見霞觴頻勸會合元非擇地逢寜得非天婦聞風月正防娟親潑牀頭醅面

叔母生日劉左史【光祖】以餘春時所與爲壽詞韻見貺復用韻謝之

夢中猶記來時路五馬踟躕攢立江北城南春澹沲山鎖一天晴日伊軋徵車徊徨去意只有東風識如今逺在誰人伴我浮白天外一曲陽春依然有腳來到萱堂北不是奇情雙照亮肯寄鱗鴻相覓酒引曹醇歌翻楚調觸撥歸心急醉魂時繞鶯花世界風物

叔母生日

人道三十九嵗暮日斜時兒今如許才覺三十九年非昨被玉山摟取今仗牛山挽住役役不知疲自已未能信漫仕亦何爲亦何爲應自嘆不如歸問歸亦有何好堂上防成圍上下東岡南陌來往北鄰西舎逷地看兒啼富貴適然耳此樂幾人知

和費五九丈【闕】見惠生日韻

早嵗騰身隮輦路秋月春風只作渾閒度手挾雷公驅電母袖中雙劍蛟龍舞如此壯心空浪許四十明朝忍把流年數又過一番生日去壽觴羞對親朋舉新亭落成約劉左史【光祖】和見惠生日韻

又一番雨過倚閣炎威采支秋色前度劉郎爲故園一出黃髮絲絲赤心片片儼中朝人物詩裏香山酒中六一花前康節倦客才歸新亭恰就萱徑陰濃卜林香發尊酒相逢看露花風葉躍躍精神生生意思入眼渾如滌更祝天公收回積潦放開晴日【久雨故雲】

次韻李參政【璧】見貽生日

水花湖蕩翠連天記年年甚因緣鬭鴨闌干雲霧踏靑妍人似風流唐太白披紫綺臥靑蓮如今別思浩如川欲騰騫隔風煙月到天心人影在長編只有此身飛不到翔鴈側狎鷗邊

和許侍郎【奕】韻

千里樓前客數從前幾般契分更誰同得尙記流鶯催人去又見莎雞當夕嘆天運相煎何急幸自江山皆吾土被南薰吹信還相逼臨大路控長防向來風月蘇家笛問天邊玉堂何似黃岡秋色萬事無心隨處好風定一川澄碧些个事非公誰識我亦年來知此意但聰明不及於前日誰爲我指無極

賀劉左史【光祖】進職奉祠

許大才名知幾許功夫做得獨自殿三朝耆舊巋然山立出處只從心打當去畱不管人忻戚抱孤衷脈脈倚秋風無人識龍可養凡鱗匹鸞可摯凡禽敵便翩然歸作玉龍仙客枰上舉棋元不定磨邊旋蟻何曾息儻天公有意要平治饒華髮

劉左史【光祖】別席和韻

一襟滿貯梓城春笑聲頻筆揮銀自有江山長是管將迎不似如今歸去客云外步水邊身蕭然今代傑魁人混光塵越精神不把浮雲軒冕拂天眞化洽堂邊應創見人物舊榜顏新

約劉左史【光祖】謝會再和

如公何地不陽春往來頻醉傾銀聞道河陽童稚正懽迎移向徳威堂上著疑潞國是前身行人還又送行人夜無塵對丰神自古知心別語轉情眞須信人生歸去好三徑舊四時新

又

西來紫馬倦行春上書頻闕排銀願聴臣歸子舎更將迎又爲老臣全晚節闗教化系臣身帝心終睠老成人想音塵倍畱神且把閒風澹月與全眞出處如公都有數今古夢幾番新

同官酌酒相賀再和前韻

與君同醉梓州春不辭頻漏更銀尙記梅時出郭喜相迎又對西風斟別酒云過眼月分身儻來官職不闗人等微塵苦勞神更向中間謾說假和眞只有交朋闗分義無久近與陳新

別許侍郎【奕】卽席賦

公在春官我已歸公來東蜀我居西及公自遂移潼日正我由潼使遂時如有礙巧相違人生禁得幾分飛只祈彼此身長健同處何曾有別離

許侍郎【奕】生日【十月二十日】

記北人騎屋看龍首許仲元自擁節來歸持荷直上誰與爭先好官到頭做徹些兒欠缺便徒然我愛慶元龍首當春不遂時妍人天地兩儀間且住百來年數初度庚寅未來甲子盡自寛閒太平竟須公等終不成造物謾生賢拾取面前路徑著身常要平寛

宴遂寜新進士

記薰風殿上曾當暑侍君王看絳服臨軒白袍當殿流汗翻漿今年詔書催發趂槐庭初夏午陰涼瘦馬行時臘雪疊猿啼處年光大科異等士之常難得姓名香嘆陋習相承駒轅垂耳麟楦成行平生學爲何事到得時遇主忍畱藏看取杏花歸路身名渾是芬芳

卽席和韻

問梅花月裏誰解唱小秦王向三疊聲軒蘭橈荃棹桂醑椒漿明朝濮渝江上對暮云平野北風涼準擬八千里路破除九十春光硯涵槐影漾旂常披拂禦鑪香念人世難逢玉堦方寸陛楯顏行休言舉人文字系一生窮達與行藏凡卉都隨歲換幽蘭不爲人芳

西江月夢中作覺後渾能省記獨欠第五句因足成之曉起大雪

一段同云似練更無剰幅閒邊玉娥不怕五更寒剪就飛花片片酒裏吟邊競爽枝頭枝底爭妍入春無物不芳鮮只我依然顏面

許侍郎【奕】碩人生日【十二月二十二日】

新符舊曆交割新年餘十日誰識春華元住東川太守家一年一曲擬盡形容無可祝願以庭梅長向春風伴斗魁

劉左史【光祖】生日【正月十日】

見說新來把閒事都齊閣束日用處渾無凝滯天機純熟簾捲春風琴靜好庭移曉日蘭芬馥笑可曾些子上眉頭縈心曲吞宇宙船明玉批風月詩成軸問人間底處升沈榮辱與我言兮𨿽我願不吾以也吾常足但年年先後放燈時篘新醁【先後放燈並謂夫人九日生也】

同官約瞻叔兄飲於郡圃海棠花下遣酒代勸

東君慣得花無賴看不盡冶容嬌態擬傍小車來又被輕陰紿陰晴長足隨人攺且特地畱花相待榮悴故尋常生意長如海

與同官飲於海棠花下燒燭照花卽席賦

自有天然眞富貴本來不爲人妍謹將醉眼著繁邊更擎髙燭照驚攪夜深眠花不能言還自笑何須有許多般滿空明月四垂天栁邊紅沁露竹外翠欺煙次韻同官約瞻叔兄及楊仲博【約】賞郡圃牡丹並遣酒代勸

玳筵綺席繡芙蓉客意樂融融吟罷風頭擺翠醉餘日腳沈紅簡書絆我賞心無托笑口難逢夢艸閒眠暮雨落花獨倚春風

東叔兄生日

去嵗玉堂山下住母旁後弟前哥今年作縣古松坡靜參朱祭酒閒印馬頭陀去路便無山隔防春風駿馬經過不妨緩轡盡婆娑願申臨別語長使得天多

小圃牡丹盛開舊朋畢至小闋寓意

昨夕相逢煙苞沁緑月艶羞紅旭日生時初春景裏太極光中別來三日東風已非復吳中阿防須信中間陰陽大造雨露新功

叔母生日每嵗兄弟多以校試莫遂防衣團欒之樂今嵗復爾良以缺然小詞寄五兄代勸

養得男兒百不中年年隨舉子踏春風【一作年年蠶蟻陣作元戎】壽觴庭院燕泥融將雛處長是半西東移孝便爲忠兒行𨿽逺母心同若將一念答天公歸來拜也勝橘雙紅

卽席次韻張太博【方】爲叔母生日賦

暮雨収塵馬薰風起籜龍夜涼人鎖武成宮卻憶親旁壽餅薦油蔥誰錫詩人類應晞潁谷封兒行𨿽逺母心通觸撥今宵夢逐防云東

瞻叔兄生日【五月三日】

夢魂不踏正牙班直作五雲間簡編眞樂壎篪雅韻菽水淸懽都將瞥忽榮華事春夢曉云看只期他日實頭受用大耐髙官

南叔兄生日用前韻【五月六日】

不居上界列仙班梅隠寄幽閒玉堂云曉玊珍雨夜總是眞懽如兄才譽居人上鵬路正看看只祈兄弟長隨母健不愛髙官

次韻許侍郎【奕】爲叔母生日

壽觴庭戶正栁酣桃炫擬斫江魚鱠銀綫被春風吹入錦城中惟有夢時到輕軒翠幰歸來春已過桃栁成陰但喜庭闈鎭彊健更得故人書遺我瑰詞應重記去年相見望白鶴朱霞杳難攀謾芳艸如煙靑靑河畔

又次韻爲婦安人生日

夫子同年第太常偶然二內亦同鄕其間更有眞用處道義塲中無別香花入思繡爲腸不妨冬月作重陽家人但歉今年會猶欠腰金與鞠黃【冬月重陽日東坡事鞠黃夫人鞠衣也】

叔母生日劉左史【光祖】以余正月十日所與爲壽詞韻見貽至是始克再用韻謝之

彼美人兮不肯爲時人妝束空自愛北窓睡美東鄰醅熟不道有人成離索直教無計分膏馥望鶴飛不到暮云髙闌干曲駒在谷人金玉槃在陸人寛軸笑吾今何苦耐司空辱應爲嗷嗷烏反哺眞成落落虵安足到梓州舊事上心來呼杯醁

鶴山集卷九十五

欽定四庫全書

鶴山集卷九十六

宋魏了翁撰長短句

再和班字韻謝南叔兄見貽生日

北風不競帝師班雨足桔橰閒且容湖使靜中藏拙忙裏偸懽一枰黑白終何若未可目前看自量愚分不堪世用只稱田官

生日謝同官【六月八日】

四十之年頭顱如此豈不自知正東家尼父嘆無聞日鄹人孟子不動心時顧我未能眞自信算三十九年渾是非隨祿仕便加齊卿相於我何爲人間鬱蒸難耐誰借我五萬蒲葵上玉臺百尺天連野樹髙樓千里江射晴暉此意分明誰與防但時把瑤笙和月吹吾歸矣有鴻相與和鶴自由飛

送趙閬州【希異】之官

凍雨洗煩濁烈日霽威光逸人去作太守旗志倍精芒莎外馬蹄香濕栁下旟陰晨潤景气踏蒼蒼夾道气成霧我獨犯顏行對顏行斟尾酒防頭綱請君釂此更拌頃刻笑譚香爲問錦屏富貴孰與熙寜諫議千古蔚儀章世道正頺靡此意儻毋忘

再用初八日韻謝通判運管以下

安石聲名買臣富貴我不敢知謾揚州泛泛浮湛隨水閶門軌軌開闔從時滿目浮榮何與我只贏得一塲閒是非誠知此問不歸何待不飲胡爲嵓松澗篁易老應只能采菽烹葵看風沙漠漠未淸紫邏煙雲冉冉時露晴暉誰喚當年劉越石爲攜取胡笳乘月吹吾無用但寤言獨宿奮不能飛

次韻東叔兄見貽生日

內貴何妨知我希芳蓀紉佩石蘭衣不教塵外専云壑誰向人間駕使騑憂國夢繞端闈靜言思奮不能飛時因風雨思疇昔嘆兩蘇公盍不歸

次韻髙才卿【泰叔】見貽生日因以爲壽

桃李春晝松柏傲霜時春妍不必皆是晚秀未爲非畫斧河邊瘴霧叱馭闗前險阻馬竭復人疲胡不效儕等趣取好官爲居之安於胥樂詠而歸氊裘鴂舌成市書史儼相圍月淡秋亭影日靜春齋鈴索未聽杜鵑啼美酒沽深巷莫道不吾知

次韻劉左史【光祖】和三月十八日詞見貽生日

開漢江山落手中滿城花燦爛錦防戎與人和气樂融融應憐我畱滯劍南東風味兩文忠恍如疇昔夜一樽同如今海內幾劉公覘天意猶在笑顏紅

次韻李參政【璧】見貽生日

閒放樓前千里目天邊云大如囤秋風入帽露華新無端憂國夢應到守封臣舊弼如今都有幾長教燕坐申申折楊笑靣背陽春憂酲頭欲雪濁夢肺生塵

賀許侍郎【奕】得孫

三十作龍首四十珥貂蟬幡然攜取名節錦繡蜀山川攬轡扶桑初暁飲馬咸池未旰來日盡寛閒玆事亦云足所樂不存焉女垂髫兒分鼎婦供鮮尊章靑鬂未攺和气玉生煙造物猶嫌缺防要啟公侯衮衮又畀賈嘉賢公更厚封植自古有丰年【又畀賈嘉賢一作更著一燈傳】

杜安人生日

七夕長畱河漢女重陽又屬騷人只餘八八號佳辰中和無與擬樁作一家春俗事縈人何日了隨緣女嫁男婚卻將不系自由身閒中書日月隨處弄兒孫

九日席上呈諸友

舊日重陽日嘆滿城闌風去雨寂寥蕭瑟造物翻騰新機杼不踏詩人陳迹都掃蕩一天云物挾客慿髙西風外暮鳶飛不盡秋空碧眞意思浩無極餻詩酒帽茱萸席算今朝無誰不飲有誰眞得子美不生淵明老幹載寥寥佳客無限事欲忘還憶金气髙明弓力勁正不堪回首南山北誰弋鴈問消息

送趙監丞【闕】赴利路提刑

西風吹信趣徵鞍日髙鴻鴈寒稲粱啄盡不畱殘儂歸阿那邊無倚著只蒼天將心何處安長教孫子滿人間猶令儂意寛

送客歸來道中再得數語

驪駒未徹客乘鞍徵鞭搖晚寒鴈邊醒夢角驚殘闗山斜日邊求道地托恩天人情久亦安轉移都在笑顰間鄙夫應也寛

茂叔兄生日

云外羣鴻逐稲粱獨乘下澤少遊鄕赤心片片爲人忙俗事縈纒何日了自身活計孰爲長閉門書卷聖賢

香

許侍郎【奕】生日

惠我田疇拯民水火春滿蜀東更山連睥睨長蛇隱霧紅移彴約【扶握切流星也】雌蜺橫空人臥流蘇行席上公心事久闌晨枕中長自苦算無人識得只有天公天教百般如願也應是天眼惺愡看田間泥飲門無夜打水濵廬處戶有朝舂擬上公堂稱兕爵酒未抵人間春意濃無可願願城池永與公壽無窮

李參政【璧】生日

宇宙一大物掌握付諸人人心不滿方寸坎北浩無垠或者寒蟬自比不爾禿犀貽笑齪齪竟何成胡不引賢者相與共彌綸未如何嘗試使問蒼旻四時疊起代謝有屈豈無伸昨夜伶倫聲裏一气排陰直上陽徳與時新道長自今日特此慶生申

劉監丞【翊之】生日

乃翁表裏玉無瑕渾是得天多一生受用不完全處都補塡他郎君心念和平處似得十分家天何以報重重印字滴滴檐窠

西叔兄生日

不肯呈身覓舉那能隨俗爲官梅花寒颭書窓月一味溧陽酸梅裏無邊春事書中千古遐觀鄰翁不識淸閒樂驚見滿堂歡

許侍郎【奕】碩人生日

無端嫁得龍頭客富貴長相迫云深碧落記驂鸞又逐東方千騎到人間婦前百拜兒稱壽季也參行酒最憐小女太憨生約住兩頭娘子索新聲

劉左史【光祖】之生正月十日李夫人之生以十九日賦兩詞寄之

老眼靜中看知我其天紛紛得失了無闗花栁乾坤春世界著我中間世念久闌隨寓隨安人情猶望衮衣還我願時淸無一事盡使公閒

鶴外倚樓看云颭晴天天髙雞犬礙云闗掉臂雙山畱不徹還住人間客佩振來賀平安年年直待捲燈還似是天公偏著意占破春閒

叔母慶七十

兒前捧勸孫扶掖共慶賀娘娘七袠此杯不比尋常百年間才是省陌眼前防繡成行立已應是天公偏惜何須剰覓長年且只消一百二十

東叔兄生日

才難如此一門生許奇男子長公更是惺惺底千百年間一寸心爲紙人知公在詩書裏天知公在詩書外人間百順由公起公把無心總備人間事

叔母生日同官載酒用去年詞韻

風雨移春醉夢中忽然吹信息墮瀘戎靑烽風物換朱融吾歸矣家在月明東公等爲人忠年年稱母壽一尊同恨無佳句可酬公相期意滴滴小槽紅

叔母生日次韻許侍郎【奕】臨江仙爲壽

春院繡簾垂籙一天風月橫陳慈親初度紀嘉名每從歌舞地猶記傑魁人大句忽隨烏鵲至恍如前嵗逢春只祈嵗嵗及玆辰天風吹寶唾華彩動文星

叔母生日同家人勸酒

涪右金華宅上有蔚藍天當年玉女何事未擺世間緣要把平夷心事散作吉祥種子春暖玉生煙回首生處所更欲與周旋自歸來生處所已三年山頭白鶴我應訝久畱連已作秋風歸夢忽逓春風消息吹我著瀘川安得且歸去綿上飽耕眠

約程漕使【遇孫】初筵勸酒

記幡然持節下靑雲巴月幾成待竹枝歌徹訟棠匝地扉艸連天卻尋當年舊夢來使蜀東川人物寥寥甚禁許回旋愧我推擠不去尙新官對舊後任如前與故人飲酒月露冩明蠲嘆書生康時無計謾憂思時墮酒痕邊且只願早休兵甲長見丰年

次韻費五十九丈【闕】題秋山閣有感時事

霞下天垂宇倚防幹月華都在大明生處扶木元髙三千丈不分閒雲無數謾轉卻人間朝莫萬古興亡心一寸只涓涓日夜隨流注柰與世不同趣齊封冀甸今何許百年間欲招不住欲推不去閘防河流障海水未放遊魚甫甫嘆多少英雄塵土挾客憑髙西風外問舉頭還見南山否花爛熳艸蕃廡

次韻西叔兄訪王總幹【萬】

夢隨瘦馬渡晨煙月猶稲初眠宇宙平寛著我一人閒夢破枇杷香滿袂應喚我駐行韀【王氏之門枇杷花正開】鴈聲砧杵落晴川撫流年嘆慳緣隨世功名未信果誰賢目防孤云東北角離復合防還連【時聞山東河北歸附者方費區處】卽席次韻南叔兄同親友餞王萬里【萬】回宣幕

鬂霜盈握嘆芻牧荒稲粱衰索落日牛羊晚云鴻鴈傍地飛空無著牧人困和雨睡田父醉連云酌醉夢未醒虎嘷川谷麕驚林薄離別誰不惡心事同時都不論離合眼底時幾鼻端人物誰辧北徵東略最憐世途局趣只道書生疎濶無可贈君松陰庭院菊華籬落

卽席次韻宋權縣【彞】約客

世道何常都一似水流云出嘆自古燕巾濫寶楚山迷璧老我如今觀變熟行藏語嘿惟時適似滄溟容得乘禽飛雙鳬集花露暁松風夕經味永山光吸歷巖中考第案頭月日物欲彊時心節制才資弱處書扶掖擬棕鞋桐帽了平生投簮舄

卽席和李潼川【】韻

靑燕臥霜角月魄幾回哉一聲云鴈淸叫推枕賦歸來流水落花去路畫像棠陰陳迹霄漢傍樓臺別憶入梅艶愁色上蓬萊記來時驚列缺走吳回人間都失箸老婢亦驚猜疋馬暁風鞭袖孤堞暮煙烽柝揮卻掛蛇杯不負此邦去笑口也應開

約李潼川飲卽席賦

昨夜嚴家集【是夕飲於嚴氏園】霜斗颭晴天干坤如許空闊著我兩人閒醉帽三更月影別袂一簾花气語雋不知還二十年間事肝肺冩明蠲記相逢一似昨兩經年風波鬧處推出心膽至今寒也爲故人飲酒也念邦人懷舊姑爲駐徵鞍未忍作離語畱待月華圓

賀李潼川【】攺知常徳府

更盡一杯酒春近武陵源源頭父老迎笑人似老臒仙撿挍露桃風葉問訊渚莎江艸防撿舊風煙世界要人拄公獨臥閒邊嘆從來分宇宙有山川主賔均是寄耳贏得鬂毛斑最苦中年相別更是人才難得相勸且加餐歸爲玉昆說時寄我平安

劉左史【光祖】生日慶八十

山嶽會元气初度首王春扶持許大穹壤全徳付耆英二萬九千日力四百八旬甲子釀此傑魁人玉劍掛霜斗金鎖制天扃學宗師人气脈國精神不應閒處袖手試與入經綸磊落蟠溪感遇迢逓彭籛嵗月逺到漆園椿用舎闗時運一片老臣心

十五日同憲使觀燈馬上得數語

解後皇華並轡遊追隨世好學風流兒童拍手攔街笑只是酸寒魏梓州千炬燭數聲謳不知白了幾人頭惺愡兩眼看來慣且得人心樂便休

十六日再賦

兩使星前秉燭遊滔滔車馬九河流耳聽宣政升平曲目防炎興未復州聞鼔吹彊歡謳被人催送作遨頭憑誰爲掃妖氛靜卻與人間快活休

再和四年前遂寕所賦韻

一防陽和渾在裏時來爾許芳妍春風吹上醉痕邊雋歡欺淺酌淸語失佳眠聊把繁華開笑口須臾雨送風般因花識得自家天炯然長不夜活處欲生煙

汪提刑【杲】宜人生日

荘敏傳家文安嫡冑文恵諸孫兩大相輝晉秦匹國韓姞盈門天風吹下雙軒恰趂得酴醿牡丹錦繡光中殿春不老閱嵗長存

餞汪漕使【杲】勸酒

可煞潼人眞慕顧接得官時只道來何暮嵗嵗何曾摏得住遂人又見迎將去謾自兒曹相爾汝心事同時千里元相悟況是棠陰隨處處秋江夜月春空霧王子振【辰應】生日同書院諸公各賦一闋

鳴蟬泊雨晴雲濕遊龍剪岸涪江碧气爾和平滿家渾是春公堂𨿽有酒不敵公眞有壽宿對魁星頰紅衫鬂靑

次西叔兄送南叔兄赴鈐幹見寄韻

中年怕踏長亭路便自有離愁苦一自送君趨幕府惺愡鸎舌呢喃燕嘴那解春無語三年山月移朝暮獨倚松風等閒度到得除書縈絆住卻愁不似當時皓月長伴君來去

卽席和書院諸友

早厭人間腐鼠要希云外飛凰羲和不肯系朝陽任向鬂邊來往出谷聲中气味編蒲冊裏晶光至今心膽爲渠狂夢倚銀潢天上

虞簡州【剛簡】生日

牛酒享賓客焦爛列前榮有人先事早計殘突伴孤星香火家家繪象鼛鼔村村祠宇剪不防人情淸唳九臯鶴喚起夢魂惺白蘋洲芳艸渡玉湖亭畫簾掛起籙簌一卷易同盟攜手錦江箍隱覿靣墨池叟扶杖蜀君平三老囅然笑雲散太空淸

應提刑【懋之】生日

紅杏花邊曾共賞天涯還是相逢人言契分兩重重誰知聲利外別有一般同烱烱奇情雙亮處天光水色相通磨中旋蟻何窮共扶天事業此意政須公

範遂寜【子長】生日和所惠詞韻報之

千里樓髙人與並个中徹地通天秋風吹髮半成仙都將彊嵗月空對舊山川養就人才端有意公今三祖差肩偏輕偏重幾番舩要公常把柂容我老閒邊

茂叔兄生日

占防人間閒富貴長秋應是長春前山推月上簾旌緩觴尋舊友急拍按新聲時倚晴空看過鴈幾州明月闗情知君早已倦靑冥時來那得免事業一窓螢

送西叔兄之官成都

逢著公卿誰不道人才難得須認取天根一防幾曾休息未問人間多少士一門男子頭頭立只其間如許廣文君誰人識冠蓋會漁樵席豪气度淸標格要安排穏當講帷詞掖蜀泮堂堂元不惡猶嫌偏恵天西壁囑公卿著眼看乾坤捜人物

劉左史【光祖】生日

天生耆徳占防四時先春院落錦山川萬家燈市明朱紫一庭花艶傍貂蟬婦承姑翁抱息子差肩匼匝是文公開九袠【司馬溫公語也文公謂文潞公】陸續看武公逾九十從九九到幹幹海風謾送天雞舞蟄雷未喚壑龍眠且從他歌緩緩鼓咽咽

人日南山約應提刑【懋之】

無邊春色人情苦向南山覓村村簫鼔家家笛祈麥祈蠶來趂元正七翁前子後孫扶掖商行賈坐農耕織須知此意無今昔會得爲人日日是人日

上元馬上口占呈應提刑【懋之】

連夕雨盈疇先爲農家做麥秋更放年頭晴甲子知不應是天公及爾遊隨事與民求又與隨時驗樂憂民气樂時天亦好休休爲爾花插滿頭

過淩雲和張太博【方】水調歌頭

千古峨眉月照我別離杯故人中嵗聚散脈脈若爲懷醉帽三更風雨別袂一簾山色爲放笑眉開握手道舊故抵掌論人才山中人竈間婢亦驚猜江頭新漲催發欲去重徘徊世事絲絲滿鬂嵗月怱怱上靣渇夢肺生埃酒罷聼客去公亦賦歸來

張太博【方】送別壁津樓再賦卽席和

檥櫂漢嘉口更盡渭城杯淩雲山色似爲行客苦傷懷橫出半天煙雨鎖定一川風景未放客船開想見此樓上閱盡蜀人才山猿鶴江鷗鷺亦相猜滔滔日夜東注全璧幾人回客亦莞然成笑多少醉生夢死轉首總成埃信屈四時耳寒暑往還來

次韻黃敍州【闕】滿江紅

風引舟來恰趂得東樓嘉集正滿眼轉紅重碧照筵浮席更是姓黃人作守重新墨妙亭遺迹對暮天疎雨話鄕情更籌急嗟世眼迷朱碧矜气勢才呼吸彼蔡章安在千年黃筆腐鼠那能鵷鳳嚇怒蜩未信冥鵬翼與使君酌酒酧興亡澆今昔

次韻黃敍州【闕】水調歌頭

煙雨斂江色江水大於杯蓬一枕宵夢忽忽到無懷苦被江頭新漲推起天涯倦客萬里片帆開收用到我輩天下豈無才路漫漫行又止信還猜淵魚得失有分須載月明回寄語鶴山親友若訪吾廬花栁爲我掃煙埃去去儻無辱振袂早歸來

次韻虞夔憲【剛簡】新作巴緑亭

江橫山簇栢箭森如束滿眼飛蓬撩亂知幾嵗未膏沐快意忽破竹一奩明翠玉千古江山只麼人都道爲

君緑

生日前數日楊仲博【約】載酒見訪卽席次韻

風定波紋細夜無塵云迷地軸月流天位搖曵飛來江山鶴猶作故鄕嘹唳淸鏡裏伴人無睡應嘆餘生舟似泛浪濤中幾度身常試書有恨劍無气從渠俗耳追繁吹撫空明一寒簟對人如砥夢倚銀河天外立云露惺惺滿袂看多少人間嬉戲要話斯心無分付路茫茫還有親朋至應爲我倒罍洗

李季允【】約登鄂州南樓卽席次韻

攜月上南樓月已穿雲去莫照峩眉最上峯同在峯前住東望極靑齊西顧窮商許酒到憂邊總未知猶認胡牀處

李季允【】同總漕載酒湖幹相送卽席再和

能得幾時畱王事催人去翠蕩涵空酒滿船苦要畱人住身世兩悠悠飄泊知何許但得心親志合時都是相逢處

李季允曾爲白芙蕖賦卜算子至是久旱得雨借前韻有賦

風雨滿空霏總得江山妙洗出湖光鏡似明不受纎塵淖心事竟堪憑天意眞難料呼吸丰年頃刻間也合軒渠笑

次韻西叔詹叔兄嘉甫弟恵生日詞

昨夢鶴山去風景逐時新藕花拍滿欄角松竹被池頻盡日兄酥弟酪觸處言鯖義防相對只翁卿【髙魏山弟】夢覺帝鄕逺有酒爲誰傾忽飛來天外句夢中人自憐何事彊把麋鹿褁朝紳【一作便花歸嵓岫橫竹掛朝紳】坐看九衢車馬鞭防長安日月擔閣太經只說來時節金气已髙明

孫靖州【應龍】生日【八月八日】

恰秋光四十箕斗外月初笑淺瀨平蕪寒城小市掌許山川半生夢魂不到與君侯嵗嵗此周旋鞍馬空銷髀肉兜牟未換貂蟬人生天地兩儀間須住百餘年數重卦三三後天八八來日幹幹靣前路頭盡濶放規模運量十分寛官職終還分定兒孫也靠心傳

又孫靖州【應龍】生日

九十九峯下百二十年州西風吹起客夢月滿驛南樓影入天河左界辰在壽星向上還是去年秋要和木蘭曲載酒壽君侯天邊信云外步去難畱壽觴庭院依舊已帶別離愁離合鐘情未免行止闗人何事浪白世間頭將相時來作身健百無憂

範靖州【良輔】生日【十月二十日】

猶托端門外鞭袖五更寒一聲天上鐘柝金鎖掣重闗君向紫宸上閣我侍玉皇香案都號舎人班夢覺帝鄕逺相對兩蒼顏玉圍腰金系肘繡籠韀鄕人衮衮嚴近五馬度荊山收拾五湖气度捲束蟠胸兵甲春意滿人間天錫公純嘏气象自平寛

靖州江通判【塤】生日

日上牛頭度嵗辰黃鐘吹籥煦乾坤歌堂上三稱壽風月亭前又有君人似舊景長新明朝六柱侍雙椿蠻邦父老驚曾見得似君家別有春

和虞壻恵生日

月上南箕還認得去年星歷知誰把一天星象蕩摩朝夕若使平生渾自棄如今老大何嗟及更年來偏得鈍工夫蹉跎力溪瘴礙蠻煙隔穹壌防江山窄縱燕巾濫寶楚山囚玊小小窮通都未問忍聞同气相煎急誦虞郎百字短長詩憂何極

範靖州【良輔】生日【十月二十日二十三日交十一月節】

誰把璿璣運化工參旗又掛玊梅東三三律琯聲余亥九九經卦起中新嵗月舊遊從一觴還似去年冬人間事防無終極分付翹闗老令公【郭令公以武舉翹闗負米科】

江通判【塤】生日

東五老峯前月南九疉坡前雪推出侍郎山著君戶間離騷鄕裏住恰記庚寅度挹取芷蘭芳酌君千嵗觴

綿州表兄生日【紹定壬辰五月】

被東風吹送都看盡蜀山川向涪水西來東山右去劍閣南旋家家露餐風宿數旬間渾不見炊煙踏徧王孫艸畔眼明帝子城邊萬家赤子日髙眠絲管夜喧闐自梓遂而東岷峩向裏漢益從前人人裏歌塗詠願君侯長與作蕃宣我願時淸無事早歸相伴華顚

榮州表兄生日

幸有天遮蔽爲西南空虛一靣挺生男子塞下將軍支頥臥夜半攬衣推起掃十萬蕃兒如洗見說巴山矟馬退也都因糧運如流水劍以北一人耳十年夢防斜陽外恰歸來菖蒲蘸酒祝兄幹嵗入従出藩誰不是誰是難兄難弟正樂意融融未已莫趣東方幹騎去願時平華皓長相對閒富貴只如此

髙嘉定生日和所恵韻

髙氏八千石騶哄溢街坊庸夫俗子誇道綿繡裹家鄕誰識書生心事各要濟時行已肯顧利名塲用我吾所欲不用亦何傷漢嘉守凡閱歷幾麾幢便教入從出節都是分之常但願國安人壽更只専城也好不用較彊梁準擬耆英防倚杖看人忙

送蔣成父【公順】

風雪錮遷客閉戶緊防頭一聲門外剝啄客有從予遊直自離騷國裏行到林閭【鶴山人子云】屋畔萬里入雙眸世態隨炎去此意澹於秋感畢逋懷稭鞠詠夫不【鵻也興不遑父母】尋師學道𨿽樂吾母有離憂嵗晚巫雲峽雨春日楚煙湘月詩思滿歸舟來日重過我應記火西流【韓退之云歐陽詹舎父母之養以來京師𨿽有離憂其志樂也此語有礙今反之】

髙嘉定生日【泰叔】

記年時三星明處尊前攜手相語家山幸有和芋何苦投身官府誰知道尙隨逐風華爲蜀分南土依前廉取便捲卻旌麾提將繡斧天口笑應許逢初度從頭要爲君數怕君驚落前箸天東扶木三千丈不照闗河煙雨誰砥柱想造物生才肯恁無分付九州風露待公等歸來爲淸天步容我賦歸去

上已和黃成之韻

尙記春歸日錦繡裹江城誰推日馭西去水認故鄕痕魚鳥自飛自躍紅紫誰開誰落天運無聲四序鎭如此當當復亭亭是何年修禊事暢幽情競傳元已天气別是一般淸便引鄭郊溱洧不道孔門沂泗大道掌如平待挽迷津者都向此中行

中秋

輕露濯秋風新樓插太空更遭逢解事天公爲喚羲和驅六馬將杲日掛簾櫳日影玉沈紅須臾月在東百萬家樂意融融民意樂時天亦好聊與眾一尊同

別吳毅夫趙仲權史敏叔朱擇善

朔雪上徵衣春風送客歸萬楊花數防橊枝春事無多天不管教爛熳任離披開謝本同機榮枯自一時算天公不遣春知但得溶溶生意在隨冷暖鎭芳菲

江東漕使兄髙瞻叔生日【端平丙申五月】

堪怪兩外府使傳載朝纓𨿽云身在江表都號漢公卿莫是才堪世用莫是有人吹送中外爾聫榮天運自消息龍蠖不闗情更尋思誰得失孰虧成潛魚要向深猶恐太分明且願時淸無事長把書生閣束歸踐對牀盟彊似抗塵俗嵗嵗上陪京

建康畱守陳尙書【韡】生日

天地一大物扶植要人才人才誰是不肯隨俗彊追陪與我言兮我願莫我知兮誰怨全仗帝爲媒此意久寥闊今見者畱臺笏圍腰書剏屋騎籠街時賢白盡須髮老子抑名齋更取堂名淇緑要把北山萬竹一日倚云栽自處只如此將相任時來

淮西總領蔡少卿【範】生日

人物盛幹淳東嘉最得人費江山幾許精神我已後時猶徧識君子子又相親秋入塞垣新風寒上醉痕萬百般倚靠蒼旻只願諸賢長壽健容老我著閒身

中秋新河

正秋陰盛處忽蕩起一冰輪甚漢魏從前才人勝士防簡殘文都無一詞賞翫更擬將美色似非倫此意誰能領會自誇光景長新得陰多處倍精神俗眼轉增明向大第髙樓癡兒騃女脆竹繁裀此心到頭未穩莫古人眞不及今人坐看兩儀消長靜觀千古澆淳

偶書

被西風吹不防新愁吾歸欲安歸望秦云蒼澹蜀山漭楚澤平漪鴻雁依人正急不柰稲粱稀獨立蒼茫外數徧羣飛多少曹苻气勢只數舟燥葦一局枯棋更完顏何事花玊困重圍算眼前未知誰恃恃蒼天終古界邊垂還須念人謀如舊天意難知

鶴山集卷九十六

欽定四庫全書

鶴山集卷九十七

宋魏了翁撰歌行

送張總卿【金】防餉益昌

陳陳之粟誇西都長旗一搖掃地無剝民肌血事軍賦天乎生此桑大夫有唐藩方旣旅拒中朝獨仰江淮租士安𨿽善操低昂羊百世仍同塗要知元和國計簿不以末世供軍圖人間遺利或盡取天下大本須持扶餉臺今復張省主【張省主乃安道曾孫】建置不用新規模但云宅家本忠厚當爲已責寛宿逋操觚數艸便民奏不用逋瘡及寕膚只將常賦供調度澤中有水民其蘇八十餘年久兵革有弓未弛仍張舒軍儲粒粒皆汗禾植根𨿽固憂其枯矧今兩虎方血鬭坐使叢鸇爲吾敺守邊但用平平防主計不湏急急符苔封木牛臥流馬塞南塞北無單於安西相君坐専閫與公體國心腸敷智名勇功不掛眼男粟女布思其餘玊皇正用富民相當見二公對府持鈞樞

南閣行

北城之陽有南閣李家石林丈人作上有儲皇資善顏下有先世淳熈腳前瞻平逺後闉闍左揖蟇頥右龍鶴丙丁架上書衡從甲乙檻前石參錯有時晨防披氤氳九萬帝靑闖簾幕有時夜幾凴泬寥海牛掛空月爲箔啾嘈市聲不我卽淡沱春風無處著斯幹秩秩兄弟好伐木丁丁友朋樂我亦時爲未至賓尊前往往追酬酢主人挽我觀南山南山分明在天角豈不倍朝隮浮雲翳林薄浮雲白衣蒼狗耳須臾變態山自若置之姑勿道願言細商略試觀天地之最中坎北離南儼成列人以一心位兩間取象爲離豈徒設譬如南方萬物皆相見又如日中纎微靡不炤亭亭當當亦綽綽逺看鳶魚近夫婦仰觀宇宙俯今昨隨事烱然存旦晝敢金爍主人聞此笑而興謂我此言亦觀噱次成古歌行聊當南閣說

山河嘆送劉左史【光祖】歸簡州

山河兩戒南北分天地一气內外鈞譬諸指搐非害事往往四體爲不信惟今彊寇相噬吞人言雪恥玆其辰盍驅卞莊刺鬭虎又嗾盧防擒狡防天王仁愛兼南北猶遣升勺蘇窮鱗諸公亦復創前誤閉戶不肯顧鬭鄰流移降附莫皇防斬艾驅迫如窮麕誰知炎炎將及我事體不與開禧倫竟因示弱啟外侮羽書赤白驚嚴宸天王坐朝色不怡我非爾畏民吾民急從雨中徹桑土更向火後移突薪大官亦復變前說羣而和者非一人制書丁寜示招納符檄旁午申拊循臣某【一作玨】奉詔移江介臣某【一作方】董師畱漢濵西南憂顧誰其寛卽授臣某【一作居誼】畱川秦夫何廷論忽中變復議保境思和親迅雷烈風僅翻覆明虹霽日俄逡巡敵人揶揄膽滿幹志士憤郁齒穿齦東由海泗盡襄漢西起梁沔連房均暴骸蹀血蔽原谷奪險因糧空窖囷將軍憂恚或自斃列校偃蹇不可馴縣徴更賦不遺算郡空少府無餘緡邊頭被兵甫屬耳公私已屈憂方新靜惟人事百罔一恃以亡恐惟蒼旻蒼旻茫茫若爲度但見咎異來相因連年夏旱天無雲江淮湖浙田生塵飛蝗排空如羽陣噍類猥眾何詵詵僰南山崒陵谷異后土矹矹如轉輪春秋二百四十載地震才五玆何頻去年西南復告旱徧以牲幣走百神太陽朔蝕忽無光金星晝見亦累旬漢沔沸騰地移軸涪潼湓溢濤翻銀星文屢變臺符坼陰象較著陽徳屯外爲兵戈爲蕃國內爲宮壼爲羣臣天心渝怒有如此猶以譴告施其仁懼而修政庶可弭恬不知警將仍臻且如前年旱蝗日開道求諫頒明綸庭中不鳴自如故猶有下位人姓陳內言椒房之舛令外及丞相之狎賓能如章向觸權忌不效欽永攻上身同時六館之髦彥陳義固爭尢肫肫藐如無聞亦異已宰士忿疾丞相嗔彼唐畋鐸何物耳詞鄙意佞如吠狺外省胡獨行其言公然賤玉而貴瑉自時厥後益懲創遏絕言路忘諮詢直臣久矣甚棄梗公道不迪隨荒榛嘗居丞疑轉猜忌稍負望實尢沈淪人心所同卽天意四方蹙蹙天亦顰公今掉頭不肯住攜家歸踏西園春大賢與國同休戚寕忍赤子方嚬呻我非荷蕢不知磬擬效執輿來問津請賦白駒之卒章願公飲酒車無巾

致語

燕新利路李運使

都觀裏桃千樹久懷旣去之思房相湖邊鵝一羣復動重來之喜占星有爛披霧爲榮恭惟都運龍圖雅量鎭浮髙標邁俗遠考世家之譜湑葉裳裳近稽昆友之原棣華韡韡粵隮膴仕藹著休聲尙遅潛省之遊洊領専城之寄十夷州之卉服未泯謳歌九折阪之棠陰猶聞蔽芾東徵在卽北去胡爲爰唘皇華用酬雅餞惟公正防明之譽又柬淸朝宜雕殘困獘之餘乃煩膚使先聲攸蔇輿允維均知府校書旣忝葭莩又同桑梓偶此分符之未幾屬聞濡轡之來臨不及陪臨卭諸公從門下以獻酒尙能以廣漢太守偕縣令而先驅舜琴等幸覩光華獲居卑末聊陳韻語用贊華筵

口號

怪底梅花破臘前只因春色到湖邊虹飛雲錦看華轡膾縷蒓絲秩玳筵今日房園供邂逅明朝漢省接馨妍一觴遮莫霜天暁梅角聲中更少延

燕孫節推【望之】

考辛未鼎科之目粵惟文懿之賢由甲子三周而來又見聞孫之盛豈惟士大夫郡有此鮮儷蓋凡儒家者流指於榮觀工歌鳴鹿之三燕舉嘉魚之什恭惟某官書樓名冑山學故家人稱諸孫之孫世謂君子之子行誼藹然於大學名聲籍甚於諸公十年不出都城未嘗宿許史廬而入金張館一朝遂擅天下殆將摩屈賈壘而短曹劉墻由河陽處士廬佐西川節度府𨿽負陸侯之寶劍喜扶潘母之輕軒將不待於外庸便入躋於中祕毛女峯前尋舊約紫鼇禁裏看重遊知郡校書向來投分於儒庠今者托交於仁裏第二舉狀元及第眞不輸胡旦之籌十三名進士登科敢謂傳和凝之鉢詹階符之兩兩慶前後之三三仰贊華筵可無韻語

口號

身是書樓東眷孫老仙況復種仙根髙科恰是承先躅盛事還應表裏門堂上承顏情最樂前艸制夢猶存著鞭且向長安道春色如今紫詔溫

鶴山集卷九十七

欽定四庫全書

鶴山集卷九十八

宋魏了翁撰祝文

導善觀人日祈雨

逾時不雨深憂宿麥之傷靡神弗宗尙觖祈年之望循愆陽之示異繄謬政之爽中新年換故年渉春已久元日至人日常燠有加方玆領事之初惕若求芻之托亟修圭薦仰叩穹崇伏望興雨其蒙大慰來麰之望多稼且碩用資終嵗之勤

焚黃告先墓文

嗚呼子不天不逮事厥父母亦惟衣厥父事以無敢失墜嵗已未猥以薄技濫齒峻甲該龍飛恩賜進士第一人躐畀京秩越四年癸亥以國子正造朝明年爲武學博士又明年召試賔館六月以實歷湊前學官減年遂得陞朝又明年九月上祀明堂同休諸臣某時由校書郎出守漢嘉旣陛辭猶以官簿得贈考承事郎妣孺人今年始克還墓下以命書之副告吁何及矣弗可贖也矣不孝不令豈其自致實繄我先世克績我家遺我後人休其不肖嗣特防積行之成以不隕其世以奉而致之於我考妣焉耳矣𨿽然亦尙有可勉者體受敬身以期無忝以庶幾顯揚萬一以對揚天子之寵靈則今其未死兢斯惕斯圖惟酬斯惟神之鑑斯

焚黃告楊孺人墓文

嗚呼君棄余而死今五年矣而墓之木樅樅其陰君死之年之冬餘造朝明年甲子九月二十六日女壁海亦不幸以病死於臨安之官舎矣恍昔懽之猶夢慨響象之滋邈弗可追也矣又明年六月餘始以實歷湊學官減年得陞朝又明年九月上祀明堂敷祭澤時由校書郎出守漢嘉已陛辭猶以官簿得贈考妣君亦得婦人初品封今年始克還墓下命書之副以告吁谷不受祿死而飾壤何嗟及矣尙其有知以服天子之休命

祭先墓文

某治郡亡狀誤叨恩除司臬東梓嘗申審朝廷待報解郡會憲漕空官制司速令上事遂於前月之晦上眉山印綬涓十月之望只服司存敢具所以忝竊告謝於祠下靜惟庸虛薦更中外蔑然報效亦旣茍免今委寄日劇倀倀乎未知所以將厚望稱隆指者惟神尙陰相之毋俾瘝敗而作神羞

代鄕人祭周孔祝文

古之士未嘗無求也而求其有益於得未嘗不欲仕也而仕惡不由其道於鑠皇家尙仿周制三嵗大比興其賢能承學之士服先聖之訓有年矣於求於仕未之能忘而無益於得不由其道則所不敢用修明薦以自歸於斯文之宗惟聖尙終相之汔用有濟

梓潼廟祝文

某卭之鄙人也早緣末技濫齒峻甲佐兩川節度府召官學省賜對禁林愚戇淺中輕沮邊議以取忤時好蓬山未幾力陳詭郡冀便將親一遠闕廷八移嵗琯三辭聘召再玷使麾推本所天已不待養尙冀有以慰母心也而繆政致異郡人遊觀死傷橫道遂使素嘗慍嫉者得以甘心焉尙賴寛恩僅從鐫免曾未半載卽察前誣亟頒祠廩繼還舊秩復畀左符成命初頒申詔趣上厥惟忝冒寔惟我有神是嘏是祐敢不自知而郡大人微未知所以稱隆指者惟神聰明正直永奠西土祝釐禳沴咸克顧享是用圭薦以希靈佑匪釐敢祝惟沴實禳神鑑之哉

先聖祝文

某已試罔功固分久棄敢圖誤柬畀守江鄕成命初頒申詔趣上以未信之學冒承劇寄敗車傷錦廩乎未知攸免獨惟敬信節愛聖有明訓敢不夙夜究圖以期無負惟聖實鑑之【三蘇云獨惟一翁二季流風未冺髙山景行敢不夙夜敬共以期無愧神尙鑑之】

載英堂釋菜文

維士大夫郡逺有自來爰蔇國朝風烈彌邵奠祀於學厥存彞章而象設渙然顧瞻罔一乃稽史牒郡乘家言室於東廂列繪惟肖翼翼其序後先以時玆考厥成敬用舎菜告於先聖先師神保如在是饗是皇啟佑後知其永無斁

謁蘇文公祠祝文

眉號士大夫郡聖天子不以某不肖奠守玆土其在境內凡百辟卿士有益於民者夙夜承祀無忒矧惟山川炳靈世載蘇氏一翁二季先後相望文章事業在太史氏之典防今居郡滿嵗顧嵗時奉嘗闕然弗講殆非所以厲賢崇化律我有民也用修圭薦展於宰下以內翰太師文忠公黃門文定公從祀旣齊旣稷神保攸歆敢不永與多士承繹斯文以毋忘徳

祈晴

積陰爲沴毎深稼之憂下民其咨尙觖祈年之願原乖气之致異繄繆政之爽中方玆領事之初惕若求芻之托亟修圭薦仰致宗祈伏望帝靈居歆神聽來假杲杲出日式蠲常雨之愆厭厭其苗俯慰大田之望

謝晴

曀曀其陰久觖大田之望杲杲出日爲蠲常雨之愆旣皁旣堅是刈是獲錫之多稼旣荷神釐貽我來麰敢邀終恵

祈雨【二月二十八日】

春膏動陸期首種之向榮常燠爽中尙貽麰之觖望旣非下民之罪亦豈上帝之心惟守吏之弗防乃愆陽之示譴敢修圭薦仰冀恵寕伏望興雨其蒙悉慰大田之望多稼且碩用資終嵗之勤

祈稷及諸廟祈雨

維莫之春常暘爲沴時雨久曠土膏弗滋若吏之弗防政有闕繆以干陰陽之和則罰止厥躬元元何辜罹此菑暵敢修明薦以冀恵寕儻賴神休敷霈嘉澤俾物無疵癘麰麥以登則由吏若民咸永有嘉賴

謝雨

厥罰常暘懍農疇之告瘁以祈甘雨冀雲漢之恵寕果防顧諟之仁亟霈涵濡之澤錫之多稼貽我來麰物無疵癘之憂民有丰穰之望用伸報謝仍露懇祈惟靈造之鑑觀悼民生之不易念一人耕而百人食振古如玆使十日雨而五日風自今以始終承嘉恵汔用康年

寺觀祈雨

南訛紀斯穯事之向榮旱魃爲災懍農疇之告瘁旣非下民之罪亦豈上帝之心惟吏守之弗防乃常暘之示譴敢修圭薦仰冀恵寕伏望興雨其蒙悉慰大田之槁多稼且碩用資終嵗之勤

祭先墓文

某不孝不令徒賴世積之休猥繇薄技濫齒儒科自癸亥造朝遂不獲躬汛掃於松檟夙夜廩廩惟祭祀之不供是懼最後遷校書郎丐守漢嘉以歸淸朝防下惟欲爾從中遭叛亂遡沿往復逮今年六月始獲善還舎裏越三月始展墓下之拜而致壤奠焉明日則黃於父母妻之塋自顧麼麼繄誰云致實惟我先世克績我家遺我後人休其不肖嗣特防積行之成以不墜厥世焉耳矣𨿽然尙有可勉者體受敬身以期無忝以庶幾顯揚萬一則今其未死兢斯惕斯惟神實保佑之

謁趙衞公【雄】祝文

於皇阜陵遊精太平首撰大吏言授國成英英衞公命世篤生立談寤主迪簡在廷典司百工身修庶明邦采云亮王心亶寜淳熙之治於今耿光爰考敡歷昉於涪濱迨還寜韍復杭守旌流風善政蔚其猶存我生孔後𨿽忝戚不及於公前授後承今以王命恪共明刑維棠有茇維公所營是用往拜睇言風聲神其來娭監於克誠

寺觀祈雪

朋陽起陸正宿麥之方興常燠爽中顧祈年之敢後矧惟蜀左介在山丘土𨿽廣而民稀地旣磽而功倍方冬不雪嗣嵗之憂且陰陽之久愆將疾癘之弗戒用修圭薦庶底恵寕惟冀上天同云式霈雰雰之澤大田多稼少寛閔閔之憂

告射洪廟文

惟王嘉師厥有常性道失民散刑章以滋得情則矜閱實其審矧惟貨惟反惟內惟來防黜乃心將有不辜於戮惟王吉士則又異於民無待而興無產而固今利祿之誘胡亦不然幹澤要爵已喪所貴甚至詭遇貪獲謂人不知其將誰欺帝實臨汝某猥陳時臬受王嘉師郵罰麗事旣防攸忽防攝將漕爲王吉士謬職選舉有邦攸謹曰教與刑玆惟何人敢共二事若曰使民以不寃士防佚遺則單見謏聞所不敢必惟自靖自獻謹所不睹懼所不聞則昊天旦臨實鑑猷念神亦左右照知厥心尙以是自勉惟神汔保佑之

攺除潼川運判辭廟祝文

某頃被誤旨嘗以司臬兼攝漕引才譾能薄不堪供二乃叨申命卽俾爲眞廩乎未知攸濟旣卽憲治亟祗成命將以詰朝往庀厥司惟神照知防有遐邇尙終相之

社稷壇謝晴文

間者常陰爲沴害我粢盛於社於方祈求孔力惟神鑑諟克庥於人劈析重陰顯行麗日旣諧多稼爰啟來牟織婦耕男居民行商忻忻衎衎咸荷神況吏實無狀神罔恫怨不恵之罰而俾防成敢率厥僚肅恭以謝惟神實保佑之

射洪縣截江告射洪神文

射洪瀕江爲縣比嵗水失故道岸屢崩官寺民廬壓覆是懼徙避無所某自春䢐秋三過其土躬爲相攸念非疏鑿故道以順水性遏截新流以除永患則嵗一興築抏民之精而患固自若也民懼昏墊莫有固志殆猶行邁靡所止戾今不知援而止之是已溺之也於是物土慮材屬役賦丈遴敬事之吏以督工作合一府之斥幣以給丁庸隨山濬川使故道旣通然後架筠揵石以捍新流或誚其迂或哂其愚亦惟拯民是問消功殫賄不遑卹也吉日丁亥庀事云始惟我有神奠祀玆土敢用圭薦以告事期惟神右之俾勿壊

春祈祝文

載芟載柞首重春祈敢迪彞章式陳明薦儻賴神況五風十雨靡有愆戾使物無疵癘年谷順成則嘉與千里之民敢忘昭報惟神汔保佑之

社稷壇祈雨

自冬䢐春雨暘燠寒鹹罔不時土膏用滋首種旣入乃旬有四日陽驕肆梗以害於垂成人情皇皇靡所馮依職吏之愆民則何罪惟邦有社實司我民是用敬共以祈甘澤沛然來下咸俾昭蘇儻穡事齊登物無疵癘則若民若吏祗荷休徳其永永無斁

社稷壇謝雨

頃以常暘爲沴穡事告傷於社於方以祈甘雨滂沱來下物意昭蘇吏責以寛人情胥恱敢帥寮吏敬謝神貺惟神尙終相之

祭江神文

維郡瀕江地居下濕常陰未解江水橫流民墜塗泥防知攸舎吏則有罪民其何辜維我有神實宅玆土遏絕泛濫劃劙重陰使民猶奠居吏逃曠責則荷神之賜寕有弭忘

又

間以水沴禬於明神神保居歆江流遄返降丘宅土甫奠厥居乃甲申之夕漲潦暴至厥明乙酉黝云如屯向日霾曀雨亙晨夜江溢常流民情皇皇宵寤晝訛惟懼墊溺之復不免也吏實亡狀神降之罰則止厥躬元元何辜大命近止敢以柔毛剛鬛制幣量齊申寓禱祈儻水歸其壑民得平土而居則所不與邦人徳神之恵者有如大江

祭周孔文

竊惟成周令典造士以詩書禮樂興賢以徳行道藝而吾先聖先師之訓亦以溫良恭敬爲求以見聞言行爲祿以仁義忠信爲爵諸生服是明訓亦旣有年應聘云初敢述所聞以自歸於斯文之宗惟神尙終相之

代鄕人告靈應神文

昔先王肅恭明神教民昭事祈報以無忘本始維坊農表畷之蠟門行戶竈之享伯侯祖縣之靈有徳於民則無不崇也矧惟大神令徳孝恭奠祀坤倪士之徳爵神實司之應聘云初敢用只遹舊典毖祀於我有神尙無忘本始之薦庶綏靈顧襲於休祥

代鄕人祭靈應廟文

維我有神世篤忠孝承寕帝命陰隲斯文維我有士追遹本始寅念於祀罔或不防矧玆靈辰揆度云始敢修祀物只薦精純尙其來娭崇降多福

靈恵廟祈雨

維莫之春嘉生動陸𨿽時雨之數下尙土膏之弗滋人情嗷嗷靡所底告敢用牲醴以告於我有神庶幾顧歆大霈嘉澤終惠多稼汔成康年則荷神之休曷維其已

天慶觀祈雨

三陽動陸正宿麥之方興一雨愆期懼土膏之未奮矧惟蜀左介在山椒地廣而民稀田磽而功倍冬深未雪嵗首尙暘又念陰陽之或乖亦將疾癘之不免用修圭薦亟控宗祈惟冀霈潤澤於羣生散之霢霂變札瘥爲和气襲於休祥

社稷壇祈雨

某自抵厥官荷神之休雨澤洊至首種旣入乃浹辰之間陽驕弗戢以害於垂成人情皇皇易喜爲憂靡所馮依職吏之愆民則何罪惟邦有社實司我民是用敬共以祈終恵儻沛然下雨咸俾昭蘇穡事濟登物無疵癘則若民若吏祗荷神保其永永無斁謹以制幣淸酌脯醢明薦於社神稷神社神以後土勾龍氏稷神以後稷氏配神作主

靈惠廟生辰祝文

我有民人我神祐之我有田疇我神雨之時禋嵗祀我儀主之誕彌厥旦我民赴之享有舊典我儀舉之無腆具修神毋吐之

靈應廟神父生日祭文

惟我有神世篤忠孝是生哲嗣陰隲斯文惟我有士追遹本始寅念於祀罔或不防維仲之春揆度云始敢修祀物祗薦精禋尙其來娭芘我有士時厥純嘏襲於休祥

祭靈應神文

惟王生爲正人沒爲明神生則令徳純孝垂世範俗沒而備物之享貤於其親二月中吉維聖考揆度之辰郡有彞典酌醴薦純惟王其歆之芘我有士福我有民

再祈雨

農有三時而東作實爲首種凡資糧錢鎛實取具焉而方春愆陽害我穡事於方於社若旣應祈乃旬日以來復有暵瘼之慮惟我神保奠祀玆土出雲爲雨以惠我民則於神是望敢敬共以告尙克顧享

社稷壇再禱雨

春日愆陽農疇告瘁吏則有罪民其何辜惟我有神憫玆下地敷遺甘雨以綏來牟則民業用安吏瘝少逭神亦永有依嗚乎尙鑑之哉

詈湫文

某自抵厥官旣四閱月天久不雨以害我穡事𨿽然豈誠不雨者殆杯水車薪不足以勝爾今浸迫南譌秀麥被野又五日不雨蒔麥且稿死穜稑之種蒔不入土饑饉將至疾癘乘之嗚乎神之空我師乃至此也守之庸虛自底不類則自菑於厥躬不於其躬於其無辜之氓神之降罔是爲爽忒且神之馮依而人所輸何也亦惟俟禳禱神人交賴焉耳守率僚吏若士民有事於神亦旣累日而神如不聞立而視民之死而不卹也然則民安所復望也謹以元湫投之江流神其有知奮張馮怒速出云爲風雨則尙有以章神之心恵被我師守𨿽無狀寜忘報塞

撓湫文

守遣僚吏有事於神神臥而不我聽也然則民安所復望也挾此躬詣湫潭樅金伐鼔以請神庶幾攺之

東嶽生辰祝文

淸寜奠位五嶽方峙維東曰岱帝實主之初度嘉名相傳自昔舊儀肅穆罔敢不防惟今春暘過亢膏澤未洽麥不堅好稲種不入帝閔下地儻出雲爲雨以澤四境使百谷登阜民用妥安則吏瘝其少逭敢並以請

進士題名大成殿舎菜文

某學未能信冒承民社之托圖所以崇化善俗者惟教學明倫簡修旌淑所不敢後昔嵗大比邑士王辰應等八人以經明行修爲天子使入治其民今將服厥采敢遹舊典用舎菜之禮於我先聖退而書名於泮示不忘徳且俾承學之士有觀焉

明堂後祀百神文

於鑠皇家裒祀廟室旣竣釐事爰濡恵術眷我有神輔天福民申嚴報祀命吏薦陳吏敢不共王之休命重惟愆陽奪我冬令凍閉不密雷出非時敢並以告神其來娭導迎時和推廣徳意雨我大田以開嗣嵗

社稷諸廟禱雨

自冬愆陽雨雪未應於方於社靡神不舉神不我答而屯其膏神其聰明則降罰於吏躬毋使我民饑而死也敢率寮吏蹐躬俟命神鑑之哉

周程三先生賜諡舎菜祝文

嗚呼大道湮阨千五百年人安於時君之化士習於世儒之言淸虛卽明理之極詞華卽間代之賢富貴卽稽古之力功利卽用世之權大哉人乎成位兩間蓋鬼神之會而五行之端天命我作天明我先人之大也气命於徳則日星山川事感於證則雨暘燠寒天且不違而遏其躬者乃若是之顓顓微吾周子首發其祕二程夫子親得其傳知幾於屈信動靜之感觀生於性命理气之源明一本以示人則亦惡睹夫我生之全奉常易三子之名曰純曰正而首以元𨿽出於一介外臣之請而人不咎其且専信道之將行而文之未喪在天非人力之能爾乃是心之同然敢繪徳容於學東偏並以命書之三勒於牲石之前無腆幣醴告神掲防明中子之諡則嗣有請焉嗚乎凡我受學之士疇敢不祗治理所闗

告先墓文【紹定五年】

某猥由愚戇自速罪辜偶被誤防放歸田裏盡還職秩申畀眞祠脫命讒波挺身防熖十年於外一日生還職是僥逾繄神之芘敢共酒幣悉帥妻孥展墓告衷神其歆止

告楊宜人墓文

嘉定三年夏君以疾卒是年秋卜何村之癸山以葬今三十年矣而陰陽家者流多言其不利幽明𨿽異情則一致竊計九原有知亦不能卽安於此土也用攺卜茅林先墓之側得幹山之原爰以今辰啟壙舉柩徙於新兆之廬越七日甲申卽窆謹以淸酌庶羞陳於墓前

社稷壇祈雨

劍之南東土田下十日不雨四民嗸嗸矧時朱煒陽沴弗戢職吏爲孽繄民何辜民生所資於社於稷謹率僚吏敢共幣辭神其來娭雨我多稼瞻仰以俟降假是期

諸廟禱雨

劍之南東土田下十日不雨四民嗸嗸矧時朱明陽沴弗戢職吏爲孽繄民何辜惟我有神廟食玆土匪逭吏譴亦爲神羞神其來娭雨我多稼永與民吏荷神之休

再祈雨社稷壇

比以亢旱謁於神保神弗我顧驕陽如惔耕耨失時大命攸系敢再用幣以祈以禳神其哀恫益之霢霂雨我多稼神不民卹將率具僚敬共夙宵得請乃已

社稷諸廟祈晴

比以積潦霖圮於水龍見戒事玆維其時乃以常雨害我穡事神尙陰相剨劙重陰俾克勸功迄底成績荷神之賜寕有弭忘

春祀祝文

維莫之春農功載新厥有彞章祈於有神神聽來娭顧享苾芬庶幾旟魚夢我收人

過資州展外舅提刑楊大夫墓祝文

龍集閹茂造公之居其在涒灘別公之袪公不憖畱荊江之墟欲逆公喪乘使者車欲視公窆攝郡守符厥三十年被命守瀘上印趨召道公鄕閭始以漬絮傅於生芻偕我婦子見吾舅姑嗚乎公乎其有知夫尙輔吾志如平生與

赴召辭先墓及諸廟祝文

上親攬萬機凡爲權臣所嫉者以次召還某誤在選中辭不獲命神靈陰相職是僥逾將簡元辰往趨嚴詔不負所學是報神庥

焚黃告先墓文

上踐阼之嵗某自柱下吏升事官之貳未幾以言事得罪贈禭之命凡十餘年不敢以請比嵗生還起家爲吏會宗祀明堂先考妣以恩升四品官明年攺元親政被命勒諸樂石以其貳焚於墓神其有知歆此休命尙幾終相毋爲神羞

禡祭祝文

古者師行必有禡祭鄭氏謂是祭也禱气勢之增倍蠢玆要荒敢犯王略天子震怒受命仗鉞専徵董師七路謹用牲以告於神惟神典司五兵具在載籍其佑我王國相我戎昭儻賴神休肅淸天步匪惟受任之臣得以復命於天子將社稷生靈實嘉賴之

池州祭文孝廟

惟神以禦菑捍患秩在祀典蠢彼狂猘自乾天誅受我亂民整居王略天子震怒以一介臣爲八州督恪共武服師次池陽神其相我戎昭殄彼羣醜肅淸天步以赫神之靈

祭富池廟祝文

惟神以捍患禦災秩在祀典蠢彼狂猘自乾天誅受我亂民防劉疆圉天子震怒以一介臣爲八州督東至於海西接固陵北盡漢淮南曁湘淦【古南切又古暗切縣名也】力小任重未知攸濟神其相我武服殄彼羣醜妥安天步以赫神之靈

鶴山集卷九十八

欽定四庫全書

鶴山集卷九十九

宋魏了翁撰醮詞

遷居設淨宅醮詞文

降原陟巘抉江山千古之藏慮材鳩庸營風雨一枝之托自景岡而庀役逮旬嵗而考成茍美茍完爰居爰處肆燻修於淨供將布露於防祈伏念某人微地寒質薄材朽不揆繩樞之子漫營環堵之宮非徒更爽塏而惡囂蓋謂存室神之無所然畚築不時而禁忌多觸土木太盛而涼薄弗勝伏望赦爾積愆錫之多福敢謂美哉而其誰有此庶幾奐然而聚族於斯子孫眾多葉斯幹之占夢親朋輯睦希伐木之求仁

文昌醮啟壇詞

順詩書禮樂以造士嘗粗知四術之崇攷徳行道藝而興賢今復際三年之比玆惟多士各迪乃心思皇盛旦之逢期就季春之聘然念道之將行有命文之未喪在天用穆卜於靈辰將協陳於圭薦仙科考式具繙寶櫝之文祕館延眞恭挹飈斿之馭庶防鑑諟嗣致宗祈

靑詞

天爵修而人爵從固無逃於義命人道邇而天道逺尙有凟於髙明【中謝】伏念某等生長寒鄕迂疎末學少承父師之訓勉服聖賢之書念食求飽居求安學將不固而言寡尢行寡悔祿在其中故惟藏器以待時不肯枉道而從彼或托情於文賦或肆力於聖經人欲幼而學壯而行之辰何來之遲去之速也撫嵗陰之遒邁恍科詔之郵傳重念邑𨿽介於窮陬士薦登於峻甲文風浸廣儒習用修益惟根本之趨咸恥浮華之尙油油然日攺而月化駸駸乎家詩而戶書曷濟登玆惟畀矜爾用啟無厭之欲敢儌終惠之私伏願帝靈居歆神聽來假因彼向趨之正示之勸慕之方棫朴芃芃共赴作人之治榛楛濟濟無慙幹祿之詩

散壇

企淸虛之鴻覆旣幸博臨陳固陋之蕪辭不嫌屢凟載惟爲已之學初豈求人之知惟窮則獨善其身而仕將以行其義玆因大比庸激懦衷咸造在廷願終有請伏冀作興多士式谷斯文鄕禮禮賔秀者造者俊者功懋懋賞官之爵之祿之疇報洪恩誓堅素守

祈雨醮詞

春膏動陸期首種之向榮常燠爽中尙貽牟之觖望旣非下民之罪亦豈上帝之心惟守吏之弗防乃愆陽之示譴敢修圭薦仰冀恵臨伏望興雨其蒙悉慰大田之望多稼且碩用資終嵗之勤

祈雨醮詞

厥罰常暘已迫晏陰之靡神不舉未防嘉澤之滋繄粃政之積愆顧烝民之何罪瞻仰以請怵惕靡皇伏願靈監博臨純忱孚徹念國無六年之蓄曰急矧惟救死於須臾使雨自三日以往爲霖尙可更生於田裏望霓待命以刻爲年

再設九龍醮詞

時澤昭蘇僅徧畇畇之原隰陽驕肆梗而驚滌滌之山川民易喜而爲憂物向榮而俄悴實繄政事之謬以戾陰陽之和斯民何辜大命近止敢復憑於馨薦以薦控於宗祈儻賴帝臨不崇朝而徧雨尙令田畯乃力穯以有秋震懼靡寕瞻仰以伺

設太一碧玉醮啟壇詞

浹辰不雨烈日如惔莫髙匪天洋洋乎在其上何爲使我皇皇然憫其苗匪帝意之云憎顧民生其何罪厥惟粃政實召常暘用穆卜於靈辰將控祈於甘澤發蕋笈瑯函之祕涓祓靜壇望紫微碧玉之宮肅延列馭庶防鑑諟嗣致宗祈

靑詞

閔閔農夫暵其瘼矣皇皇后帝欲必從之敢凟髙明薦念懇欵【中謝】伏願臣所領偏郡𨿽名江鄕然灌漑之利不及二三而磽之田蓋幾八九地磽功倍土狹民稠使十日雨而五日風截然有序則一人耕而百人食僅可無饑脫不幸而稍愆將莫知於攸屆矧日在北至時惟南訛方驚滌滌之山川莫惠畇畇之原隰𨿽滂沱之數下猶霑足之未聞豈時政之爽中有以召災抑字民之失職至於無告孽由自作寕止吏躬民實何辜俾罹旱暵惟天心之陰隲悼民力之長勤敢冀恵寕以銷大戾且國無六年之蓄曰急矧惟救死於湏臾使雨自三日以往爲霖猶可更生於田裏情之所迫言莫能殫

元夕安寕軍府醮詞

斗正孟陽方萬寶向榮之始月盈三五爲羣靈祚善之辰敢捈毣毣之愚仰凟髙髙之聽【中謝】伏念臣誤將使指實治寜川屬守吏之空官揆彞章而攝事垂榮三組懼緜薄之弗任祗謁九闗肆齋明而有禱伏几靈娭來假神監博臨三光全而寒暑平長無菑害五穀熟而民人育汔用康年

叔母有疾報恩觀設醮

小人有母正喜懼之交懷大夏積陽俄晦明之幹裕浸迫晏陰之未遄勿藥之功匪天降災繄人召禍使不臧之惟子則自戾於厥躬何辜於親乃並是咎用謹齋明之薦亟伸請禱之私仰惟皇上帝之有仁閔今此下民之無告迓續乃命庶圖孝報於母慈寛綽厥心防俾興嗟於季役由衷之悃得請是期

再爲叔母有禱

七十之親今不幸而有疾再三之凟寜自災於厥躬乃至累旬未有起色日月逾邁而不任瞑之藥血气旣衰而莫敵晦明之淫豈上帝之云憎致下民之孔痗是用申述醮陳之事洊希鑑諟之仁使攻之達之卽奏良醫之技則老者少者誓酬鴻覆之私儻不踐於斯言將有詞於再罰

爲叔母追設薦醮【靈泉兄名】

靡依匪母未醻顧復之恩何辜於天倐啟膏肓之夢未旋臯復汔棄餘齡藐然諸孤尙忍一死蓋以未說喪車之輤莫褰殯肂之帷旣跣防以來歸若充窮而無措毎思其居處而思其笑語如聞乎嘆息而聞乎容聲儼精爽之猶存徒攀號而何及爰謹醮陳之事仰希鑑諟之仁棘心夭夭旣莫效劬勞之報長夜漫漫冀速超冥漠之魂

又【九隴兄名】

無父何恃無母何怙悵未報於劬勞謂地蓋厚謂天蓋髙曾靡容於局蹐敢循道式恪薦忱辭伏念姓某等自斬焉衰絰以來已十閱星霜之變尙以北諼之奉少酬南棘之恩夫何纒陟屺之悲又弗竟循陔之養嘆防服繡衣之如夢奉蒲裳葦屋以來歸居處之思攀號欲絕而長兄某自聞喪於他邑亦從母於九原嘆凶防之若斯𨿽幸生而何益惟祕洞唘超升之式而列眞惟誠意之孚是用醮陳爲慈闈而有請庶防右饗脫罪籙以紀生誓畢餘齡勉酬洪造

先叔母卒哭醮詞

三月皇皇念母之不見中心養養過時而不忘𨿽云禮制之中當卒旦晡之哭然而集遐憂其未憗感知气之如新用陳醮祭之儀少寓劬勞之報漫漫長夜深嗟體魄之何之明明上天尙冀超升之有所

叔母葬事設醮啟壇詞

日月有時方纒哀於陟屺須臾無死尙綴息以號旻言念諸孤自罹大故亦旣痛深而創鉅然猶禍博而釁仍冢嗣承宗僅及黃泉之見季蘭尸祭不勝縗絰之喪蓋在子若孫各喪其親𨿽扣地號天無詞於罰縱圖生而何益欲卽沒而未能旣得吉於嘉平將致嚴於厚夜粵稽道式夙開濟度之門敢卽殊庭恪具齋明之薦醮陳伊始昭假是期

靑詞

棘心夭夭未罄劬勞之報喪事縱縱勉趨窀穸之期尙於枕凷之餘敢控吁天之請【中謝】伏念臣某等無父何怙有母尸饔夙夜敬共粗竭循陔之養晦明襲逆遽罹嗟耋之凶謂酷罰之云深奚餘殃之未殄幼婦卒扵防喪之日冢子殂於聞訃之餘豈但一嵗之間而有喪者二焉所謂鮮民之生不如死之久矣姑延眎息以奉葬虞旣習卜於靈辰將唘帷於殯阼維皇上帝繄誰云憎今此下民亦孔之痗敬循道範冒貢忱辭伏冀悔禍之延於誠克饗母前子後俱承超度之恩婦婉姑慈咸遂逍遙之樂更推余澤溥及含情

散壇

掩再世之喪忍見累累之冢室望九闗之邃不勝繭繭之言容旣景馭之博臨鑑精衷之昭事敢邀終恵汔濟逝魂儻未先朝露之晞姑逃不孝脫遂及黃泉之見亦永有詞

代鄕人設文昌醮唘壇詞【立春前三日】

時正孟陬於四時而首序日臨上浹屬三日之先春亶惟泰長之初光唘彚徵之兆思皇多士咸造在庭仰瞻九列之崇各厲四方之志文昌六宮之次儼司祿之騰輝太微五帝之庭炯進賢之在望醮陳伊始降假是期

靑詞

進有道得有命𨿽古訓之莫逾幼而學壯而行乃人情之甚欲玆因大比咸激懦衷敢輸毣毣之愚仰凟髙髙之聽竊念臣等或靑氊之冷裔或白屋之寒儒刳心於經術之閎深遊思於詞章之麗則撫嵗時之慆邁尙衡泌之棲遲寕敢怨尢但知循省謂天之於人有出於語言之外士之爲學豈矜乎口耳之間故爵從於仁義忠信之修而祿在於疑殆悔尢之謹鄕老三年之比攷徳行道藝以興賢樂正四術之崇順詩書禮樂以造士是匪浮詞之尙久惟實踐之稽況稟五行之秀而命曰人習先聖之術而謂之士將以紀天彞而扶民極康時否而濟世屯重任若玆匪才防畀一念及此中夜以興莫知唘處之遑寕但冀恢疎之垂宥儻棄瑕而錄善獲效明時誓攺往以修來終酬大道

散壇

天威咫尺庶或享誠童瀆再三尙玆瀝懇念世道晦明之靡定實人才消長之相闗維今戎索尙騷師幹弗戢賦輿無藝農扈告窮玆惟時事之多艱未省天心之欲治郁遐憂其如結欲終嘿而不能惟冀有赫監觀無疆申錫恵綏黎獻長開泰始之祥陰隲下民永覿幹明之化斯文未冺善數有依

三臺山禱雨醮唘壇詞

浹辰不雨烈日如燻莫髙匪天洋洋乎在其上何爲使我皇皇然憫其苗匪帝意之云憎顧下民而何罪厥惟粃政寔召常暘用穆卜於靈辰將禱求於甘澤衣冠戒旦陳三洞之仙科樓殿切云企九闗之列馭庶防鑑諟嗣致宗祈

靑詞

閔閔農夫暵其瘼矣皇皇后帝欲必從之敢瀆髙明薦伸懇欵【中謝】伏念臣所領郡昔稱要藩然土狹而民貧地磽而功倍矧自比嵗疲於餉邊姦民嚚訟以受賕污吏並緣而爲市方當事變遝來之日已有本根先撥之虞使十日雨而五日風誠無災害則一人耕而千人食猶慮饑寒設不幸而稍愆將未知於攸屆用修精禱亟冀惠寕儻荷帝臨大沛雨雲之施庶幾民免少紓旦夕之憂

散壇

山崈宇迥仰瞻咫尺之天威事迫詞危敢冒再三之童瀆惟今師幹弗戢周索尙騷農扈旣窮賦輿無藝厥十有一月東啟融風之異迨一百五日北垂大星之妖惕玆災變之薦臻邈矣穹蒼之難問欝遐憂其未憗欲終嘿而不能惟幾垂有赫之監觀申無疆之容保自今後日三光全而寒暑平俾我周邦五穀熟而民人育庶存常產永殄兵端

保和觀禳火祈雨醮詞

舊楡旣攺正出火於當辰新谷將升尢作云之在望𨿽夙祈之數應然沴气之未銷敢憑醮祭之儀並露禳祈之悃伏冀融風戢燎奠民業於妥安膏雨澤枯濟田苗於秀實人心以固吏責少寛

設五雷醮啟壇詞

旱气蘊隆芒芒然閔苗之不長憂心隕獲倀倀乎終夜之有求維皇上帝繄誰云憎今此下民亦孔之痗尙冀感通之萬一復殫祈請之再三𨿽以陰召陰以陽召陽實人心之所感然曰暘而暘曰雨而雨惟天意之密移戴日望霓以刻爲嵗

靑詞

民亦勞止矧堪五穀之不豋天惟顯思忍使余黎之俱燼莫遑寕息敢用瀆陳【中謝】伏念臣自服攸司克恭乃事當鴻鴈劬勞之粗定受牛羊芻牧之交求力所得爲心焉旣竭然而閱冬時而不雪迨春日之愆陽肅共明神奔走羣望亦粗殫於厥慮曾莫恵於我師使刑政之爽中孽由已作則穹蒼之降防罰止吏躬斯民何辜大命近止寕冒頻煩之譴以希鑑諟之仁敢冀鼔以雷霆散札瘥爲和气奮之風雨轉饑饉而丰年旣少固於民心抑共扶於國步

散壇

豈無膏雨殆十暴而一寒亦有來牟徒寸進而尺退炎炎未殄罔防可憐𨿽饑食渇飲之易爲僅濡亦濟然杯水輿薪之相敵不救柰何敢紓危迫之情終冀燾臨之況念國無六年之蓄曰急矧惟捄死於須臾使雨自三日以往爲霖始可更生於田裏傾心以俟得請爲期

冠山保福寺設碧玉醮詞

出雲爲雨旣畜極則有孚終風且霾乃屯膏而不下吏敢自赦天惟民矜尙圖萬一之鑑臨輒冒再三之塵瀆【中謝】伏念臣冒分地守介在山椒傷哉土確而民貧重以錢荒而物貴張弓未弛煽燎方揚脫一谷之不登紛百憂而未憗社稷風雷之祀山林川澤之宗旣瀝懇以誠求亦隨時而姑應或霹靂奮張而遄沮或蜚防壊散於垂成或出日而無光或瞻星而有嘒豈政教錯謬以戾陰陽之和抑獄訟煩寃以傷天地之徳有一於此自菑厥躬忍鴻鴈之哀鳴眎牛羊之立死幸有醮禱之式敢希保佑之仁伏冀貸慢吏之積尢閔遺黎之俱燼縱饑饉難逃於定數而轉移實自於洪鈞風馬云車戒列神而受職雷鞭電幟沛三日以爲霖豈惟收東作之功將以救夏畦之病使其卽沒於地亦永有辭於民

冠山再設碧玉醮詞【四月十日】

其雨其雨乃有杲然出日之光蒼天蒼天豈無矜此勞人之意𨿽瀆陳而莫遂欲終嘿而不能【中謝】伏念臣繆政旣足以姦陰陽之和涼徳不能以回天地之造十同所一視維鈞云胡巡屬之封或被滂沱之澤獨耳目之所接慨山川其如惔暝陰四垂涷雨交集忽飛防之馮怒卽屏翳之遄開云尙往而無功雷滿盈而不發豈政令未平於郊闗之內豈煩寃無告於邦域之中不然天癘之流行奚獨地封之孔邇省循於此譴異曉然而違孽於吏躬以移災於農畝吏則幸免民其何辜用伸太一之儀靡憚再三之禱尙冀蕩除陽沴蠲滌風霾三日爲霖無間乎逺近郊之境百神受職不難於翻覆手之間得請是期蹐躬以俟

南山祈雪靑詞【十二月初八日】

凍閉不密雷出非時未霑雨雪之雰久缺來牟之望使政令之謬孽自已作則災異之來罰止吏躬何辜元元爲此凜凜恭藏醮陳之式仰希保佑之仁幽則有鬼神鑑臨在上益之以霢霂霑足爲期誓攺往以修來冀善終之如始

天慶觀祈雨醮詞

時雨久愆懍懍常暘之罰首種不入皇皇嗣嵗之憂敢瀆髙明洊伸祈懇【中謝】伏念臣所承郡寄介在山椒土狹而民稠地磽而功倍五日不雨卽抱甕而灌畦一谷弗登則操瓢而隕壑矧今錢荒物貴賦重斂煩獨仰嵗以爲生將救民於垂死當微陽之未復乃冷气之先乘豈惟疫癘之是虞殆恐饑荒之不免皆由政専之謬以戾陰陽之和而違孽於吏躬以挺災於農畝敢修醮告仰冀哀矜伏願上天同云式霈雰雰之澤大田多稼少寛閔閔之情

祈晴醮詞

肅霜戒律幸三務之成功積雨彌旬傷羣陰之蔽日豈但稼穡之納圃抑虞麰麥之違時況江沱泛溢之餘有井邑蕭條之慮剝廬未葺壊堞弗支旣妨土木之功且病舟車之役有皇上帝伊誰云憎今此下民亦孔之痗於方於社不克不臨敢度越於彞章冀哀矜於洪造伏願云霾解駁天日熈明三光全寒暑平田裏咸銷於愁恨五穀熟民人育工商亦保於阜康

疏文

紫極觀化蓋三殿疏

紫極爲縣之主山古殿頺垣師徒鮮少十數年來道士羅天啟慨然更新之髙其閈閎蕃其徒視昔亦云葺矣又念三殿椽瓦簡陋相承不足以館禦天神方議繕完會有欲捐金以相其役者葺蓋之議乃決慮材計庸或愆於素才勉以告諸大姓相與葉成其事而屬邑人魏某爲書疏端某因記八九年間嘗有鶴六西來翔舞於殿之前榮其後間嵗復至嵗在庚午又有見焉某來輒兆人物之祥以知江山興旺有時理之先見章章如此宅於玆土者盍有以導迎之至於勉所當事以無負江山之靈則疏弗及也

徳陽縣鹿堂化鐘疏

徳陽之鹿堂道士公孫如海將爲鐘於其宮以警晨夕而謁余求一言以信諸人余應之曰奚以餘言爲也爾之師有南華眞人者爾獨不見其記北宮奢爲鐘之說乎三月而成或曰子何術之設奢曰一之問無敢設也旣雕琢復歸於朴來者勿禁往者勿止今爾盍持是以歸余不復贅云也道士曰惟因書以贈之

四川文昌醮疏文

成都進士宋一鄂黃仲振等過前進士魏某言明年當科舉之前一年其日秋分循舊比同四蜀之士以道家者流有事於府北五里梓潼大神之別祠願得一言以勵眾志某曰易系言天地鬼神陰陽之道而卒之以嘿而成之不言而信存乎徳行中庸論鬼神之徳之盛而卒之以微之顯誠之不可揜如此夫夫神之與人隱顯異致而聖人乃合言之終歸諸徳行與誠云者非夫至嘿與微之地徳行而誠之所自是則神人之所以一者乎夫孰爲嘿乎其諸不言而信者乎徳行之不修非信也夫孰爲微乎其諸誠之不可揜者乎不賭不聞之不謹非誠也嘿與微徳行而誠一道也人神之際於是乎在旣進此矣𨿽安行吾常何有於計功謀利而人神已契福祿攸系有不占者焉詩曰各敬爾儀天命不又諸君其勉所當事以思【闕】

潼川提刑司瑞慶聖節功徳疏

惟天生徳與日並明屬陽月之維良慶休符之載夙顧縻乘傳阻預稱觴用敷繹於靈文冀祝延於宸算皇帝陛下伏願禦圖有永錫羨無疆布春日之寛條延洪景命掃秋荼之密网綏靖嘉師

潼川轉運司瑞慶聖節功徳疏

堯舜同符方域民而躋壽瞿異道亦度世以延年肆繙二氏之靈文仰祝一人之寶祚皇帝陛下伏願善積而名顯道久而化成天地長根保谷神之牝山河並算邁佛力之威雄

潼川提舉司瑞慶聖節功徳疏

寶緒當陽月旅純坤之吉虹流紀瑞時聞載震之祥式嚴淨笈之陳逺效修齡之祝皇帝陛下伏願誕膺多福式辟四方運神武不殺之機掃淸氛祲保淸淨無爲之治綏靖邦家

廣利寺謝晴疏文

曀曀其陰正爾滌塲之杲杲出日頓紓害稼之憂顧庀職之云初愧祈年之不夙敢圖昭假亟啟時暘無害無菑旣愜大田之望有祈有報用殫下土之誠仰答洪私並儌終佑

陳來叟率葬費疏

古者弔卹之禮珠玉衣服車馬貨財以爲含襚贈賻之禮問其所乏而給之其有勿能助也則爲之執紼負土聽事聽役茍可以將敬者不敢不盡而亦不家於防也世道衰薄往往以報施爲稱以下裏諸僞物爲禮無從之涕無實之敬甚非古人救喪墐死之義然亦有親死以爲利者故亦使弔卹之家競相懲創然則救之柰何彼喪家固所自盡也若親防朋友亦惟盡吾分焉耳吾鄕陳來叟父有親未葬來叟學禮者也寕忍以親爲利今日月有時余旣賻之矣敢復爲告諸吾防之士相與問其所乏而助成之

廣利寺謝雨疏

常燠爽中浹辰不雨卽淨坊而有請祈甘澍之及時豈期蠁之潛孚亟致滂沱之來下錫之多稼貽我來牟敢伸報謝之私仍露忱誠之懇令一人耕而百人食振古如玆使十日雨而五日風自今以始終承嘉惠汔用康年

陳圭度其弟爲道士化疏

韓退之送文暢師謂浮屠之說何故謁吾徒而請也曾子固記仙都觀曰老子之教其宮視予或過焉旣知異端之惑又猶若曲筆以從眾始余閱此竊謂不然今天臺陳君圭與其弟踵門而告余將由是逃儒而歸老願得一語以信諸人夫聖賢之所必膺律令之所不許況我心之所拂敢世好之彊從然而屢郤而請不休累月而意逾厲乃知習俗之皆以襲訛而從舛儒先之文未嘗以私而廢公用述前言爲書疏首𨿽有求於其類寕無發於斯言

鶴山集卷九十九

欽定四庫全書

鶴山集卷一百

宋魏了翁撰勸農文

漢州勸農文

蜀地險隘多磽少衍側耕危獲田事孔難惟成都彭漢平原沃壤桑麻滿野昔人所謂大旱不旱者較之他郡差易爲功而民多遊惰不事本業其所成往往視他郡無以相逺非古今異時地有肥磽也太守以天子命來守漢職在勸農自冬渉春常暘爲沴震懼靡寕旣露宗祈迄旋嘉澤今以中春之望率履官常躬行阡陌將進爾民而勉之以服田力穡之要爾之生於平沃亦云幸矣毋曠土毋末作各服爾耕以勤乃事則丰年之報將不爾遺養爾父母睦爾兄弟樂爾妻孥速爾朋友禮義防遜將由是興焉若舎是不爲越其防有黍稷則因無常心以防於辟𨿽悔奚及謹之重之明聽我言

權遂寜府勸農文

嵗二月勸農於郊太守事也今部使者攝郡乃得與爾父老周旋於此且吾聞之造物能予人以丰年不能殖不耕之田能遺人以安富不能福不率之民自比年來江浙淮漢蝗旱相仍流離蔽野惟我蜀土嵗比有秋乃去年之冬三白呈瑞入春雨暘以時爾之得斯於造物也亦云幸矣玆何時也挈率子弟簡而稼器修而穡事若時和嵗丰錫爾多稼則仰事父母俯育妻子豈惟爾利賦租以時無闕我餉事盜賊衰息無罹我憲网吾與爾父老咸職有利焉若子若弟乃有不率於教不服田畝不孝養厥父母以害於閭裏者其亦以告我當與爾懲之若郡若縣乃有官吏不體此意興不急之務以廢而事肆無名之求以害而力亦當爲爾去之使者不妄語敬聽毋忽

潼川府勸農文

太守下車厥旣兩月詣學宮仿鄕飲酒禮以觀孝弟防賔友招諸生講肄學業以興文行壞城郭練軍實除盜賊以安民業有不率教於鄕者有嚚訟以擾民者有以不當與聞之事挾持上下者有憑恃豪猾武斷鄕曲者有妄告絕產與官吏爲市使民不得奠居者太守旣爲爾民繩以法令無所貸又慮政事之爽中官吏之剝下工役之妨農遊觀之廢時亦爲爾民圖所以除蔽去吝𨿽未保其無過亦庶幾盡心焉耳爾民旣知太守畱意爾事則亦當服勞稼穡以副玆丁寜勸諭之意𨿽然又當推廣此義崇孝弟以植善行之根勵廉恥以除心術之莠親善類以浸灌气質逺小人以隄防蟊賊戒闘狠飲博以毋害於爾生夫然後可以上承天意享丰登之報而綿永久之休其用我言毋曰具文

潼川府勞農文

太守以九月丁亥尙仿古制勞農於郊登進厥父老而告之曰方春常暘害我穡事告於方社冀得中熟焉亦云幸矣孰惠其寜乃克有秋大逾始望太守才薄徳菲無以臻玆也皆爾民孝弟力田以濟登於休祥太守亦職有幸焉故今日屬爾民而飲之酒非徒懽樂之也七月之詩曰我稼旣同上入執宮功晝爾於茅宵爾索綯亟其乘屋其始播百谷方築塲內稼又急治廬屋爲來年種植計古之人𨿽國有餘財民有餘力而未嘗敢一日舎穡以嬉也矧惟今日徵調不休公私迫蹙貪吏假威於州縣伺民之隙而肆其剽奪姦民防利於邑野逢吏之貪而售其告訐爾孝弟力田循理奉法毋忿爭嚚訟毋博奕慢遊則可以免一有不然則貪吏姦民將不汝卹矣夫天道福善禍滛彼爲貪爲姦者終必自敗而爾之傷財蕩產亡身辱親則已不可悔矣夫爾民終嵗勤動猶不足以養父母畜妻子豈容更以錙銖之積供此泥沙之用吾爲此懼故屬爾民而申儆之者懼汝之狃於目前而怠厥事棄爾成如余前之所謂也又恐吾言不能詳盡汝不深省今將晦庵先生朱侍講示俗文一篇刋刻頭連在前汝能聽用太守言歸以告而子弟族姻鄕黨鄰里相與遵行無斁則人事旣盡天報不爽嗚乎敬哉其毋忽

紹定六年勞農文

照防當職曩叨誤恩自本路憲漕移帥東川旣不果來今十六年間不自意罪謫之餘申詔起家再爲此行控辭不獲冒昧一出到官半年未有報效照防當職所歷州郡嵗以二月勸農於郊農事旣畢則又率寮吏以十月勞農因相與講明風化今仍修故事且列勸諭如後一東川之俗素號淳朴乃自近嵗物貴錢囏重以科條百出民不聊生浸失常心有闗風化且如子於父母一體而分若兄若弟實同一气至於族屬𨿽有逺近自祖先視之則均爲骨肉今或父母尙在而子孫析居異財視父母如路人兄弟乖爭田產貲用纎毫必較往往疊相吞並連嵗興訟又不幸偶無子孫逺近族屬爭相睥睨死者之肉未寒他人入室奄有家貲如被刼盜甚者誣謗寡婦撼搖當立之人此風薄惡漸不可長又如甥舅之親婚姻之家𨿽由人合實系天倫或因貧富不侔以匃貸而爭訟或因孤弱無知以欺陵而致詞不思一到訟庭便是仇敵如其無理不免犯法縱令得理亦已傷恩其爭起於毫芒其怨及於子孫此皆長吏無以感移惟有閉閤思過然而爲士若民亦宜各率天常循理安分相期無訟省事息爭以召和气以厚風俗

一夫人家道之興替傳世之久近皆系乎心念之感易曰積善之家必有餘慶書曰作善降之百祥韻語相傳蓋有自來然而所謂善者只是爲其所當爲如忠於君孝於親友於兄弟信於朋友皆本分當爲之事茍循理而行則一日之間一家之內吉祥和气薰蒸爲慶爲祥皆由乎此近則一家一國興仁興遜逺則流及子孫垂慶無窮卻與異端之說爲一善則責一報大有不同彼朝爲善而暮責報者乃是利心非所謂善又有一種人終日爲不善而謟事佛老祈求神明不知惡念之感家道衰替子孫絕滅皆由此始而況貨悖而入者必悖而出各宜儆省同迓休祥

一古者比閭族黨患難相卹守望相助自時事多囏人心不固乘時幸變所在皆然且如前年之冬寇入軍潰遊手之民傍緣爲姦大則殺傷小則刼奪已有當時被人誅戮者其幸而得免則事定之後官司窮治或殺或竄終無淸脫曷若守常安分勿起貪心和睦族鄰保防鄕井可以全軀保家近事昭然所宜深鑑

一東川與峽郡接壤家詩戶書與峽俗異其尙有不識是非利害之人往往以窩停爲事內與盜賊結連外與猾吏盤錯自謂得計然而世間爲盜未有終身不敗者一防於罪連及窩戶身犯重刑家財破散骨肉流離誠可哀痛今加勸諭各宜自新免貽後悔

一士農工商各専一業教唆爲事非善謀生本路之民元是淳朴其間或被凶猾之人扇搖是非興起詞訟甚至假儒衣冠出入官府目前豈無所得然兩造在庭必有勝負用錢得理者終於理索不得理之家亦有詞訴監贓斷罪勢必不免各宜攺過毋取羞辱

一近來風俗日獘不安義命之人皆以支幹八卦爲名不務本業奔走神佛祈求夢兆以圖科舉不思行義不修學業有歉亦豈謟神佞佛可以竊取爲士若此何責乎民各期勉自進修以須世用

右令給付父老各宜準此更相勸率以稱當職勞農之意

端平元年勸農文

太守居郡期嵗無徳於民上始親萬幾用漢宣帝增秩賜金故事以寵靈之滋懼無以稱塞明詔茍利於民惟旣厥心昔嵗三務成功嘗勞爾於郊庶用我言胥訓保惠今春二月復以故事躬行阡陌進爾農而申告之嗚乎爾亦知事猶可爲者乎異時柄臣黷貨濁亂朝綱貪刻相師刓民蹙國使水旱盜賊無嵗無之以害爾穯事今氛翳澄霽大明昭升表廉戢貪旌善別慝若誠意實徳持之悠久則民气和樂精神流通四序協宜三光軌道災癘不作防賊消弭爾農亦得以畢力於所當事服田力穯以孝養爾父母輯寜爾族姻爾之生斯時顧非幸與爾不我聽遊惰般樂博奕飲酒闘狠嚚訟以違農時則𨿽有聖明在上時和嵗丰爾之自棄不獲丰亨以饑餓於我土𨿽悔奚及尙慮爾農不諭吾志今以先儒朱文公孝經解一章列於篇首爾尙聰聽之以告爾子弟毋忽

端平元年勞農文

太守前年十月以古典勞農於郊今年十月當修故事而太守以君命召去官有日用登進爾父老而終告之曰維民之生於天地間相保也相教也相救也相賙也相葬也此同類之至情也而出乎其類者爲之君公師長則又有以保之教之救之賙之葬之蓋無以保則危無以教則昏無以救則厄無以賙則闕無以葬則傷有一於此太守懼焉於是以學校爲第一事治器服正堂序壊者更之未備者補之所當辧正者定其位而營築之使鄕裏之英無間逺近皆得以麗習其間庻幾不貽乎無禮無學之憂也其次謂比年以來國有火難兵盜相乘郡邑之間城築當固戎器當除今龍見於正以次具舉尙庶幾無忝於城郭之臣矣則又念民有不幸顚連廢疾鰥寡孤獨莫遂生全州故有養濟院嵗久法弛乃爲買田以增益之而三者之外又有所謂養生送死者乃循社倉之法官本錢秋糴春糶以平物價庶免乎塗莩溝壑者矣然死者人所不能免也則又擇髙燥之地以殣之俾各有歸太守所爲止於如斯而已𨿽然小惠未徧此何可恃以爲安微爾父老務本居業服田力穯則國無餘財民無餘力學校有時而弗葺也城築有時而圮壊也養濟有時而窮也生有時而弗給死有時而弗卹也而所謂務本居業非一人所能自爲則又在於詔而子弟訓而妻孥安其安無悖於義事其事無惰於嬉養老而慈幼食力而助弱賦役以時上下兼裕則所謂五事者𨿽千百年可使爲太守者繩繩不替以與此邦相爲無窮也顧不美歟

鶴山集卷一百

欽定四庫全書

鶴山集卷一百一

宋魏了翁撰舉文

韓愈不及孟子論

凡天下欲爲而不能者其辭厲衛道之君子視天下之小不正孰不欲大其門以受之哉然去聖賢愈逺私智曲學方視古爲有加而已之才力气量乃非古聖賢之比則心聲之發往往有峻厲而恨其不能者矣嘗觀韓昌黎答孟簡一書始終憤世嫉邪類非平時雍容徐緩等語說者以其不及孟子之辭爲愈之過乎謙吁以愈之身而慨然自謂韓愈不及之語愈之辭气亦厲矣彼其意蓋以爲邪說之移人今已甚於孟子之時以堂堂韓愈之言乃不能如孟子之息邪說號呼大叫於語人之際愈誠有不足之恨哉其曰韓愈不及孟子恨之也今夫喜怒哀樂之情未有不自夫辭气之發者見之然其意亦各有所向也成瞷謂彼丈夫也我丈夫也吾何畏彼哉則是恥其不若人也顏淵謂舜何人也予何人也有爲者亦若是則是必爲而後已也韓愈謂彼能是我乃不能是則是欲爲而不能也夫惟欲爲而不能者其憤必深天下未有懷不能爲之恨而泰然帖息於辭气之表也而況愈當觝排異端之日又非若異時慕舜周公之心比也何則自昔異端之病天下莫烈於戰國然孟子以亞聖大才力閒先聖之道貉白圭夷許子直夷之妾婦儀衍羞比管晏又非止禽獸楊墨然當時邪說者不得作𨿽以楊墨之害牢不可破且能康色以受其歸而侏離左袵之未有後世猶賴之非軻之力於排擊也人心正而邪說自息公道明而私見不作軻之道蓋有以受之也今也降漢魏而唐緇黃之徒風天下而惟已之從其爲害又慘於孟子之時而愈乃以一世山斗顧乃不能如孟子之所以受正人心之責則以愈視軻愈當少降哉愈也學術所宗惟孟氏一人而其言一曰愈嘗推尊孟子平時推尊者乃使異端小道屏息而不敢肆今非惟不能息而又甚焉含憤抗腕宜其托諸孟簡慨嘆其遺恨也異時杏壇之語人循循然應對進退紆徐和緩宛然有溫厚之意而今也愈之一書峻厲激發一則曰韓愈二則曰韓愈且凜然於辭气之表而不及孟子等語所以致其不若人之恨者亦深矣𨿽然愈恨其不及孟子其意不爲不切而夷攷其論議則愈與孟子固自有不容及者孟子謂性本善也愈則品而爲三孟子謂墨亂孔也愈則合而爲一孟子謂堯舜不偏愛而愈則有同仁之說孟子言必稱堯舜而愈則有易伯之論異時趦趄光範之門又靦顏於孟子之藐大人辭萬鐘者嘗使愈充其觝排攘斥之功以進於孟子純全之地則軻得其傳矣

唐文爲一王法論

任斯道之托以統天下之異則不可無以尊其權天下惟一王之法最足以一天下之趨向彼其慶賞刑威之用於天下而天下莫與之抗者以其法之所存故也君子任斯道於一身以正天下之不正裁節矯揉而不使之差跌於吾規矩凖繩之所不能制則一王之法豈獨有天下者司之而斯文獨無之哉聖人不作學者無歸往之地重之以八代之衰而道喪文敝後生曲學之於文僅如偏方小伯各主一隅而不覩王者之大全或主於王楊或主於燕許非無其主也然特宗於伯爾有韓子者作大開其門以受天下之歸反刓剗僞堂堂然特立一王之法則𨿽天下之小不正者不於王將誰歸史臣以唐文爲一王法而歸之韓愈之倡是法也惟韓愈足以當之天下莫不有所主江海能爲百谷主也而後百川歸之太山能爲羣嶽主也而後羣目仰之天下之分自敵已以上毫髮不可妄逾而況於道之所統其去取予奪可無王法以裁正之乎孔孟一窶人爾魯史記一書孔子何爲傲然立一王之法以刑賞天下之諸侯而當時謂之素王七篇之書孟子胡爲司距放之權而天下亦謂爲亞聖孔子豈不知華衮鈇鉞施之列國則爲僭而禹周公執天下之勢孟子亦豈不知與己大相遼絕乎書以載道文以經世以言語代賞罰筆舌代鞭撲其所立之法𨿽儼然南面之尊有不能與之爭衡者然後知一王之法吾孟孔立之以垂世久矣非用空言而徒爲記載也不幸聖人沒而王法絕火於秦黃老於漢佛於晉宋齊梁之間間有文人才士以主持斯文攘臂鼓吻以自立其說然目離騷爲奴婢指屈宋爲衙官罵宋玉爲罪人呼阮借爲俗吏其標立气勢則有之矣而王法則吾不知也有唐之興絺章繪句尙存江左之失未宗燕許如翠微宮之頌啟母碣之銘洛寶書之頌周受命之頌皆迎合揣摩之文也未得王楊則韓休之薄滋味張九齡之窘邊幅王勃之多玷缺許景先之乏風骨皆未能粹然一出於正也是何也主王楊之伯主燕許之宗則蕞爾之國不足以一天下之異也有昌黎韓愈者出刋落陳言執六經之文以繩削天下之不吾合者原道一書汪洋大肆佛骨一表生意凜凜正聲勁气巍然三代令王之法且遜之其始也王楊爲之伯天下安其伯而不敢辭以爲文章之法出於王楊也及其久也燕許爲之宗則天下宗其文而不敢異以爲文章之法出於燕許也最後愈之爲文法度勁正迫近盤誥宛然有王者之法下視燕許諸人直猶殘陋之曺檜皆大國之一方爾則凡天下之爲文者誰敢不北面厥角以聴王法之予奪哉𨿽然天下之習沈涵浸漬之久則其非一朝之可革變齊僅可以至魯變魯僅可以至道以聖人之才量豈不能直變一齊而且革之以漸焉況唐之文敝漸靡晉宋之餘習自貞觀後黜王師旦張昌齡裴盧駱賔王等輩𨿽太宗髙宗主之而斯文之且不能盡革使文章之變非燕許諸人爲之先則一韓愈豈能以一發挽千鈞哉𨿽然立一王之法以裁天下之異習此上之人爲之愈何與焉大歷貞元徒事姑息而元和長慶戾吾道尢甚焉立唐文章之王法不出於時君而出於愈愈亦甚不得已也𨿽然史臣之說𨿽論愈也亦規唐也

鶴山集卷一百一

欽定四庫全書

鶴山集卷一百二

宋魏了翁撰舉文

問漢唐官官外戚藩鎭外國

天祐皇宋藝祖皇帝提纛下之師收神器於五閏金戈鐵馬之餘異時內患外禍稠見疊作今則傳禩二三百載升平之日居多異時尾大不掉足上首下今則居重馭輕君制臣承內外之勢大順竊嘗伏讀國史然後知聖人之所遺後世者其智慮規畫固自有逺且大者也自大難甫平大臣如趙韓王輩左右扶翊元勲宿將休兵歸衛老於牖下相臣樞臣或上印綬不以典藩則亦廩之祠祿或奉朝請外而郡之政寄於守縣之政付於令守令之權歸於按察按察之權歸於朝廷上下相維輕重相制近臣無専恣之患藩鎭無擅權之勢郡縣無専殺之威自一命以上刑辱不加𨿽間有擊柝之虞而絕無蕭墻之患立法剏制如此其善行之三百載而患不作豈非聖祖神宗剏法之善而聖子神孫守法之嚴歟若夫漢唐之患大異此矣漢之過乎變者也唐之輕乎變者也過乎變至於矯枉而過正輕乎變適以階變而召亂漢初懲秦孤立大啟九國跨州連城拜上東門之命適足以爲吳楚連衡之階而三庻孽之封適足以培漢法不行之地後來者懲羮推恩之令起附益之法設左官之律興諸侯惟得衣食租稅甚而至於乘牛車又甚而至於上璽綬以養成王氏之禍光武之興此監未逺於是盡奪三公之權而歸之尙書厥後大臣權輕不足以制小人而順帝之立蠡吾之建閻顯之誅梁冀之夷至此而外戚宦寺始足以病漢故曰漢過乎變至於矯枉而失正此也唐太宗力剗隋亭障列玉門號令暢南海辮髮之長待唐璽纛而後立貞觀詔書四夷寶之而傳世上封域圗者有之獻黃金鵝者有之後世子孫循守勿失則唐無外國之患矣而乃輕變之柰何太宗府衛設兵循西魏以來之舊居重馭輕舉天下不能敵闗中之半故今日之扶犁南畆卽異時之荷戈閫外者也異時之云屯塵合卽今日之火耕水耨者也後世子孫循守勿失則唐無藩鎭之患矣而乃輕變之柰何太宗以北門營繕無與南衙政事此固可議者然親近如內侍省而不立三品官目不以事任之守禦閤門掃除庭廡不過使之供輿防皂之職帝蓋謹於履霜者後世子孫循守勿失則唐無閹寺之患矣而乃輕變之柰何故曰唐輕乎變至於階變而召亂此也𨿽然桃虫之不戒而拚飛蟻穴之一潰而滔天人君之用心其嚴乎漢侯王之患𨿽烈特外變耳自馬竇權移主上宦者遊後庭二將軍揚旌陰山而後世外戚宦官外國之變皆自武帝之欲心啟之唐女主之禍𨿽熾然天所命耳自楊國忠獲用髙力士蒙寵諸節度受封而後世女主宦官藩鎭之變皆自宗之侈心啟之先儒蘇公子瞻謂漢有一變石公守道謂唐有三患皆貽咎於漢唐之諸君愚請用其責於二英主之用心以附責備之法

問六經疑

漢儒六經之學以辯說勝而是否不與焉瑕丘江公受谷梁董仲舒受公羊二人同時辯論仲舒辯而江公訥故公羊勝嚴彭祖受公羊劉向蕭望之受谷梁二人同時辯論劉向辯而彭祖訥故谷梁勝至於解頥而說詩折角而論易傳古禮十七篇而言禮增師法百萬言而談書漢儒六經之學陋矣今者執事以諸經之疑不鄙夷後學而教督之愚不敢效漢儒以虛辭勝請爲執事質其是否者且書之不記宣王亦猶詩之不錄康王也詩之不錄桓文亦猶春秋之不錄管仲也黍離降於國風聖人所以嘆王室之卑七月列於國風聖人所以示列國之正晉用天子禮樂則魯之有頌夫何疑二雅有正變則小雅多文王大雅多幽厲夫何怪詩書之義大略可覩矣三易所以明三代正朔之殊上下經所以言天道人事之異義理象數則學者之自異也剛柔往來則卦之渉於變者也以至春秋爲尊王而作以臣召君春秋猶爲晉侯諱況射王中肩之事春秋尙忍言之哉楚爲中國患始而稱荊吳爲中國援則進而稱爵一字之華衮斧鉞春秋之法具在易春秋之義大略可覩四經之疑旣略陳其槪矣若夫執事所謂學經之失則請終言之以爲經生之戒誦麥靑之詩以發冡大誥之書以文姦詠驪駒之歌則病曲禮矣假瑤爵之贊則悞周官矣幾神祖品題易賊也遂事啟邊釁春秋蠧也黃太史之詩曰自古非一秦六籍蓋多難愚憤此久矣願從執事印之

問兵民財吏之今將何以爲革之之方

嘗讀漢金布令甲其文曰邊郡數被兵罹饑寒令天下供給其費夫經費調度不仰給於縣官而倚辦於天下令甲所書特一端耳觸類長之漢之求多於民者亦苛哉漢人色色倚辦於民疑其兵民財吏之費天下必有涸然不給者然攷之班史則乘堅防肥履絲曳縞墻屋被文繡閭閻食粱肉僮騎帶刀劍此風𨿽侈猶可以見漢民之優裕也會稽計簿三年不上右族占墾縣數負課內史假貸租多不入追科𨿽拙猶可以見漢吏之卹民也自文迄武有都內太倉之積初元永光有水衡少府之贏則國用充積而財不聞其困民會稽兵以備閩粵巴蜀兵以備西南夷上谷等郡兵以徵匈奴則近郡調發而兵不聞其病民漢取辦於天下若此其夥然民力旣優而吏不擾民財不困民兵不病民經費調度隨補輙羨將以其帑藏之所儲過於密而足以給之耶則軍市之租委之邊吏釋罪之錢寄於北軍廩犧之義散於馮翊平陵工作假於水衡則帑藏未嘗密也將以其版圖之所入足以贍之邪則少府陂澤貴戚冒墾關東流民名數頗落中尉脫卒得數萬人樂安隠田多四百頃則版圖未始詳也天下之財使天雨而鬼輸也則可今養兵置使與夫生財之道色色倚辦於民則是可不爲根本慮哉漢之人君吾知其所以致此者蓋有道矣漢自髙恵文景五六十載間或十五而稅一或三十而稅一取民旣輕而減田租之詔無嵗無之其後武帝以賈人之子市中錐刀之末將盡爭之若此者疑於苛取矣然惟漢人二十稅一之制猶存不攺張敞謂其百姓不加賦而軍用給班孟堅謂其民不加賦而國用饒攷之西域傳有司請益民賦三十以給邊用而帝不從夫當邊用不給之秋益賦之請是宜忻然一肯首矣而牢辭固拒不忍有一毫之橫賦而加諸本根夫苛取如武帝而且知爲根本慮他可見矣不然經費所以責於民者繁而田賦之所以卹於民者薄則凡養兵與夫國用之制其能一一無歉乎執事枚舉民兵吏財下諮承學執事旣已條列四者於前而又謂修其一而吏以此治財以此富軍政以此成執事其欲先修裕民之政以爲三者之本乎敢以此說復於執事且今日天下何病哉置吏養兵等政類多不滿人意者先正宋公祁作郡牧論謂國家倚辦於二千石特皆簿領之期會獄犴之文致吁今日之事又甚矣追科迫於星火符移慘於矛防健敏治辦以爲進取之梯媒九重降詔至謂士有橫翔防出之心則吏之刻民如之何而絕之先正蘇公轍元祐會計錄謂藝祖府庫充塞創景福內庫以蓄金帛今之用度大率多於前世吁今日之事又甚矣錙銖之取泥沙之用畎澮之益尾閭之泄一遇水旱常平倉無粒粟以賑民則財之困民若之何而裕之先正呂公陶記成都備武堂謂蜀無事七十有三年民惡干戈吁今日之事又甚矣翠華南渡無事者亦七十有三年矣鶴膝犀渠蠱壊蠧朽萬州蜀口云屯九萬八千之師不爲不多然嵗縻廩粟至有名尺籍伍符而身爲家人子者則兵之病民如何而革之𨿽然廟堂旰食以此爲憂執事明問以此爲憂是固可憂矣然愚知其不足憂者何也主上孜孜愛民日者命大臣裒類列聖寛卹詔令又從有司之請薄斂省責賑荒救饑百萬生靈獲拜大賜自今本根旣厚而國用寛綽矯河內發粟制焚益昌搉茶詔不患無若人左藏之贏餘六庫之別貯不患無此政輸家財以給邊用送義租以助恢復不患無此民一舉而三利則本末其有相病哉兒寛鹽鐵論曰儒者釋耒耜而學不驗之語愚無似執事大人無以不驗鄙之

問進讀三朝寶訓講明外內治

按漢藝文志自太史公馮商史記之外有髙祖傳十三篇有孝文傳十一篇有漢著記百九十卷此書𨿽不存於今竊覩其明堂玉版之所藏蘭臺石室之所記爛然奎璧所謂漢祖宗治略皆聚此書也降武宣而後大夫愽士議郎領給事中加官掌中顧問應對未聞有一語援此書以告其君者故漢初之制後世一切反之髙文諸君詳於內治而治外爲緩武宣以後詳於治外而治內反疏治內者內外皆治而治外者內外俱廢漢初相府領計籍中丞督部刺史分刺州而吏治核衣絲乘車有禁掌教化有吏孝悌力田有科而集俗厚問其民力則乘堅防肥履絲曵縞閭閻食粱肉僮騎帶刀劍問其防計則庾廩餘財太倉紅腐司農倉在郡國卒更錢在州內修政事整齊嚴密如此而當時外治何如哉尉佗竊據桂林象郡卽今之廣南西路也閩越王猶保閩中卽今福建路也匈奴盡盜河南地而白羊樓煩去長安才七百里而將帥方且因事設屯而士卒或起家人子霸上棘門或多兒戱而從軍中或都貨子錢故劉安謂漢興以來七十二年吳越人相攻天子未有舉兵而入其地者推此則可以見髙文諸君詳於治內而治外爲緩自時厥後篤意右武大司馬冠兩府諸將軍領加官而將軍之號又不時置則將帥厲矣命太守等以都試敕武官以防劉臨曲臺以饗罷則卒乘精矣問其邊鎭則築堠成列屯田山西自三輔而外郡才十有三而置都尉者乃三十問其糗糧則武關給吏卒之食北軍儲釋罪之錢少府續太農之費外修武備光明俊偉如此而當時之內治何如哉會稽不上計黃龍多避課長安猶仿侈靡公鄕猶廣地宅渾邪內附不能具三萬乘而兩軍出戰士頗不得祿故班固謂漢宣修武帝故事而又謂孝成修武帝故事蓋咎其不復循髙文諸君之法而徒效武帝之外治矣推此則可見夫武宣詳於治外而治內反疏執事大人輟金華之淸要衡四蜀之文雅發防下詢首以侍讀之官進讀三朝寶訓爲問愚無似今願切有請焉翠華自駐蹕東吳迄今七十有三年承平日久皇帝以方寸之印丈二之組鎭撫薄海而翫嵗愒日內外漸弛樊川自治之防謂國家焦焦然七十餘年今日之內治似之先正呂公陶作成都備武堂記蜀無事七十有三年民惡干戈今日之外治似之日中必熭操刀必割二者將何以處此𨿽然物有本末事有終始由內以及外𨿽皆不可以偏廢而知其所先後則幾矣昔唐長興中大理少卿康澄上防曰國朝有不足懼者五有深可畏者六𨿽蟊賊等事皆以爲不足懼而獨曰賢人藏匿深可畏四民遷業深可畏上下相徇深可畏亷恥道喪深可畏毀譽亂眞深可畏直言蔑聞深可畏蓋謂不足畏者外變而深可畏者內患也使澄而愚人也則可澄而少知治體則是豈可不恝慮哉方今州縣額課最虛僞亂眞亦聞有如祖宗時命雷徳驤欲令具功過之迹者乎民俗士風日流澆薄亦聞有如祖宗時令禦史臺訪察所在以聞者乎國計盡蠲亦無愛惜太宗成訓具在亦嘗慮及此乎所在充羨割內庫以貯金帛太祖往事可覆亦嘗講及此乎如其視三朝無愧則天下幸甚若猶未也則今日之所不當緩者唐李翺作幽懷賦役眾志之囂囂兮嘆老而嗟卑神堯以一旅取天下後世子孫不能以天下取河北歐陽永叔書之曰使當時之事咸易其嘆老嗟卑之心如翺所憂唐之天下豈有亂亡哉嗟夫內治之不立其流乃至於此愚願舉此以爲盛時獻鍜鏈精粹是則何敢若其披露肝膽則有玉堦方寸地

問正朔

漢賈生於漢文之時上言乃以夏嵗二月定明堂造太學班孟堅於髙後文景紀年多書春正月以爲嵗首竊讀史而疑之漢自太初元年始從寅而二氏於未攺正朔前已首言夏時何也及觀汲冡周書其紀年篇起自夏商周皆用建寅之月爲嵗首後知三代𨿽以子丑寅建正而授時以建事紀年以垂世率皆行夏之時而𨿽商周有不能易也秦人采鄒衍終始五勝之說更以十月爲嵗首歷變閏餘率多舛失髙皇受命之初不能反之以從夏時猥用北平侯之歷而循亥正夫漢火徳也北平侯一誤而遂因仍之帝庻事艸剏固未暇責也以孝文盛時漢興二十餘年而猶謙遜於攺正朔一事是宜正朔𨿽未攺而班賈二氏乃咸於此而標言夏正蓋咎其可以攺夏時而不攺也非特此也𨿽聖人之意未始不以夏時爲正也故諸經則示其正春秋則用其權用其正者本夏正以示萬世之常而用其權者托周正以繩一時之變何謂用其正七月之詩惟用寅正周官垂治象𨿽曰用子正然於嵗首則標之以正嵗是尙存寅正也異時聖人著之於書猶拳拳致意焉紀堯之事曰正月上日紀舜之事曰月正元日紀禹之事曰正月朔旦且堯舜禹用寅正故聖人書其正焉乃若於商則曰十有二月於周則曰一月不獨不謂之正月聖人蓋不與其正也此所以示萬世之常何謂用其權行夏之時自聖人平居議論聖人非不知夏時之爲正而春秋乃止用周正何也二百四十二年之間正朔相承周也而天下不知有周聖人筆之史正次王王次春華衮斧鉞寄之一字使天下曉然知有王室之尊其或不書正不書王皆所以譏其無正也此所以繩一時之變嗟夫正朔一事費夫子議論久矣用繒用黑之說受圖立始之說紛紛籍籍自漢儒固已信之傳世愈久而聖人之意愈晦魏景初元年有司奏魏得地獨宜以建丑爲正遂攺是年三月爲孟夏唐天授四年始用周正攺十一月爲正月十二月爲臘月夏正月爲一月吁陋哉唐固不足道也然尙有可諉者曰周之子正猶本於陰陽之度也而魏獨何爲者哉季春三月而遽易爲孟夏之四月作訛成易之序不舛乎搜苖狝狩之事不紊乎然則余將孰從曰曾經聖人手議論安敢到【闕】

鶴山集卷一百二

欽定四庫全書

鶴山集卷一百三

宋魏了翁撰舉文

禦防一道

臣對臣恭惟國朝以忠厚爲治以好生爲心以和平養天下之福以中正作士君子之气熈丰大臣之變法鄰於驟元祐諸君子起而救之疑於激惟我仁祖皇帝培養根本扶植政道治體渾大汪汪乎有唐虞成周防和之風誠足以爲萬世法陛下習祖宗之餘休膺上皇之重寄誠能持平守正以與天下輯安靖和平之福而不鑿吾祖宗渾厚之治體則陛下所以防臣數條如薦舉之尙難其人財貨之未知其序吏未稱其職民未安其業賢愚同滯軍政未修皆上廑陛下之宵旰者臣願以祖爲法則六者之臣當熟數之於前惟陛下裁察臣伏讀聖防曰朕嗣承丕緒六年於玆兢業自持防敢逸豫宵旰圗乂其效悠綿常考古先帝王之治安靖自然靡弗有成矯厲多事者未免於失臣有以見陛下嘆六年治效之未著而酌之古先以爲出治之鑑也陛下寅畏天威遵守祖武勤卹民隠貶玉食之奉服浣濯之衣屏聲色之娛天資固已超絕而且閱大臣章奏或至日晏禦內殿講筵不問雙只日孜孜求理尙懼闕失是以比年以來親享而霽景舒日蝕而雲霧散先春而瑞雪應此天之所以相陛下也邊塵不驚獄訟希省盜賊屏息此天之所以順陛下也陛下兢業自持臻玆六年其大體固已素定今臨軒防士之始詢臣等於庭乃謂古先帝王之治安靖者成矯勵者失則陛下旣知安靖之足以凝治體矣而獨有言宵旰圗乂其效悠綿陛下責效於六年則切矣臣猶未敢以聖問爲然也我仁宗四十二年之治巍巍堂堂如此今以其卽位之六年考之則亡具甚矣天聖之五年卽仁宗之六年也是嵗範仲淹上書執政歷言時事其略曰今朝廷無憂矣天下久太平矣兵久不用矣士曹未教矣中外方奢侈矣百姓反困窮矣使好功喜名之君臨政發憤者六年而治效悠久若此則必鋭意勇爲以激天下於多事之塲惟我仁宗一切爲根本慮財以不聚爲富兵以不用爲功刑以不殺爲威人才以不作聰明爲賢慶曆之治迄今有光陛下無謂六年之久而治效悠緬誠能以忠厚和平植治本以中正廣大作人才則安靖自然靡不有成當不虛陛下所以攷古之意而矯厲多事之失非所憂耳伏惟陛下遵家法而施行之臣伏讀聖防曰漢文未遑用賈生之防武帝則效唐虞之治一乃興於禮義幾至刑措一乃海內虛耗戶口減半此其證也朕以涼菲凜凜乎兆民之上其敢嫓蹤五三黙觀卿士大夫莫不髙談稷契下卑漢唐然今日之亦多端矣臣有以見陛下酌漢文武之得失以爲鑑戒而患卿士大夫之髙談危論而不切於時政之也然嘗觀今日之治以言乎薦賢則人才未嘗輩出如漢文而數路得人不如武帝之多以言乎理財則用度節約如漢文而剖析秋毫不如武帝之精以言乎吏治無可紀之績如漢文而擊防於州縣不如武帝之察以言乎裕民則除稅減稅如孝文而外施仁義不如武帝之矯以言乎張官置吏選將練民大抵有漢文之寛厚而無武帝之激烈然要其終而觀其寛厚者有餘味而激烈者無成謀臣切意陛下之所以絕望嫓蹤五三者以是數者之政未能掉厲奮發以新斯人之耳目而卿大夫所以髙談危論者亦必厭滿於此也然今日之治𨿽小緩要亦不可太激文武二君之得失臣不敢以爲陛下獻臣之所以拳拳於陛下者本朝自有家法耳仁宗在禦一時事勢浸流於弛請總權綱時則有若宋綬請攬威權時則有若余靖請立威福時則有若孫甫請出號令時則有若蘇伸謂政令姑息者張方平也謂威柄漸移者宋祁也謂十事不及先朝者富弼也謂天下之勢近於弱者蘇洵也而我仁宗曷嘗以治具之未張而絕意於五三之治以卿大夫之髙談逺古而亟求之所以更作之術歟陛下誠能涵養治體以取法仁宗則陛下六條之問臣當件舉而對而陛下詳擇其中若陛下方以治效悠緬爲憂而亟欲大有所作爲則臣𨿽言之無益也聖防曰百執事蓋已略備時下之令而謀一帥擇一部使者戞乎每難其人豈世徒尙於美觀而未防實用歟臣有以見陛下患薦舉之未得實才也然今日薦賢之法矣異時士大夫介潔不茍求舉今不見也異時舉官不妄薦人今未能矣牘章旁午率多具文類曰某人可備監司而不明夫州縣之嘗有勞績某人堪充將帥而不明夫謀略之嘗有顯效某人可舉防吏某人可備著述某人善治獄訟某人善治財賦而不列其可紀之績下泛然而舉之上亦泛然而用之上下俱以虛文不實相尙宜乎謀一帥擇一部使而尙難其人也往年陛下論議臣之謀凡宰執臺諫侍從不許親戚子弟交薦日者議臣有請自今科目薦延者各因其長明著實迹茍不如舉卽坐以妄謬之罰陛下欣然嘉納聖意一形舉官當無謬舉而實才當爲時輩出矣然持循至於今而薦舉不實之自若者何也未聞陛下罪一舉官之不實而賞一舉官之得人而明示天下以賞罰之信必也昔我仁宗嘗詔舉官自今已攺遷而貪污者許元舉官以實狀聞其不實者置之罪臣願陛下考仁祖之遺意詔中外大臣自今舉三人皆實者特與防擢俱不如舉則舉官責降已舉而易所守者舉主匿其罪而不言他日以事敗則以其罪罪舉主選之三年而謀一帥擇一部使尙難其人者未之有也惟陛下遵家法而施行之聖防曰國家之經制有常朕之自處罔或不約而內焉省計外焉郡邑惴惴乎每虞不給豈財貨本末源流未知其序歟臣有以見陛下慮理財之不得其序也財非天雨鬼輸必責之民今自兩稅而外凡軍興之一切權宜者皆入於經賦且茶鹽酒鐵之所立古人不敢盡利以遺民者今自一孔以上根括無餘國家𨿽號承平然猶有經費之不可闕者郊廟之費百官之費軍儲之費備荒之費嵗賂之費闕一不可使藏之州縣藏之府庫某色可以供某數某數可以備某用官司不相侵移財貨可以得其序而今也有所謂備撥有所謂登承有所謂塡補有所謂兌措移易文歷變亂色額有司者將亦病之往年議臣患州郡財物之虛數應郡守替移卽委本路漕司具實在之數以聞其後又欲於監司郡守放罷及宮祠省符到日卽令同官拘定見在財物之數具申朝省其隄防不可謂不密矣然以處升平則可往年五穀不登而諸路常平司支發不給不知欲建規恢等議國胡以餽之昔仁宗朝大臣建言欲令三司使具先朝與天聖中賦入若干官若干及今賦入之數與兵數官數約取中道立爲經制以十分爲率七分爲養兵及官省之費以三分備水旱非常遲之十年始可以言上從之臣願陛下規仿此制明詔三司大臣及諸道計臣自今量入爲出不得更相爲用以紊經常之目庶使盈虛可攷而緩急不至無備惟陛下遵守家法而施行之聖防曰考課之制戒飭之詔深切著明而吏治茍簡皆自丰賄財有愧乎吏稱其職臣有以見陛下之望吏治爲甚切也然今日之天下陛下與守令共治者也得一賢太守則十萬戶受其福得一賢令尹則萬家之縣蒙其利然受其福蒙其利者百不一二而貪豢以枉法苛酷以虐民妄誕以廢事者緫緫也應守令得官之初率多矯爲公防之迹以要虛譽二年之後本心稍見淹延獄訟移易府藏撓亂文歷互送之費公帑之費送迎之費則視爲當得至有合解諸處綱運則占防而不解支應於諸軍請給則積壓而不支縣蘄之州州又蘄之監司動以闕乏借口嗟夫斯民亦重不幸矣日者獻議之官謂監司郡守送迎不得過數吏籍不得額外收補監司通判行部不得騷擾又嘗有謂欲寛逺郡之憂莫若重守臣之選欲校臧否之實莫若重監司之罰莫非所以責吏治之實陛下悉兪其請陛下責吏之意非不迫切然人不易知以天下郡邑之繁陛下安得人人親見而後任之哉今之監司宜總諸道之守令而進退之也陛下於一道止得一二賢監司則人人知所警懼矣今守令不必擇而監司不可不擇側聞慶曆三年範仲淹富弼條上時事請以次漸易諸路監司之不才者使懲汰所部吏令兩府通選轉運卽委諸路自擇知州況日者廷臣有自今後監司遇有闕者乞専用在廷之臣願陛下自今親擇賢監司分部諸道若內若外必待陛辭而後行當行之日陛下親禦殿假詞色以諭之曰一道之吏實汝之托吏有政績者其具名以聞而闒冗酷虐者亦仰覺察重加典憲汝將匿不言異時下轉上聞汝將有顯戮彼知上意勤懇則賢監司之下不容有濫員矣惟陛下遵守家法而施行之聖防曰監稅之蠲逋賦之除前後相踵而嵗𨿽丰登民尙愁嘆有愧乎民安其業臣有以見陛下念民力爲甚周也然今日之民力病矣往年江淮湖浙四川等處所申災傷數目輕重各有差今秋成又未可預計假令嵗果大熟則亦僅可支一年之湏而無贏而況國家之徵賦夏輸絹冬輸防以苗折帛有不一之名役錢有兩科之數而額外之科斂不與是以年來爲產戶者小則易田以避追擾甚則竭產而供轉輸其亦有在也朝廷責之戶部戶部責之監司監司責之郡守郡守責之縣令期限迫於星火文移慘於戈防大書長牒遽然而至則系逮案胥淩辱長吏且如朝廷嚴稅絹掯納之數足而後施行者其患皆起於期會之不容緩也使州縣府庫有以爲應手之備則猶可以紓目前之憂而今也扶東而西傾捉襟而肘見一額之輸僅可以應本額之期限財非出於官而使不責之稅產戶不責之四五等得乎日者陛下兪臣寮之請纂集寛卹詔條頒行郡國慮長吏奉行不防則令監司劾奏臣觀聖慮非不懇惻然使州縣之財未裕則長吏𨿽稱有愛民之心果能一一承宣乎昔仁宗以京東饑出內藏絹代上供以淮南饑出內藏絹代民輸下京西糴軍儲財則出內庫錢下河北市糧艸則出內藏絹夫仁宗不惟不責之州縣而反取之內庫蓋謂迅州縣之期會適所以重斯民之雕瘵也今欲民生之安其業先自裕州縣始惟陛下遵守家法而行之聖防曰官益猥冗而入仕之源未澄率數人而同一闕使賢愚同滯臣有以見陛下欲淸入仕之路而使賢不肖有別也國家有三嵗進士之外由特科進者多昏耄補進者多驕佚由雜進者多舞文由鬻爵進者多貪污入仕之路𨿽狹特三嵗一用郊三嵗一取士名之登於吏部者爲員可勝計哉故有一闕則替者一人任者一人待之者一二人𨿽曰速仕者志於營近次仰祿者志於得厚祿而自便者志於得淸安然自京秩而上猶未至太冗而未脫選調者至於員多而無闕可取是以憂國之臣𨿽屢求所以汰冗之術然多畏於所拂而不行昔我仁宗朝大臣議省冗官是知立法自貴近則人無怨請自嬪禦宗室兩府大臣及諸司帶職員內外臣之家裁減補防則十年當見成功今世賞之數𨿽煩然減任子廢恩赦昔人常難之議者又欲裁奏防之法嚴銓選之數則又恐非祖宗忠厚之意今欲裁省冗濫而仕者仍無所拂莫若開張銓試之期二年一銓不惟俾之涵養气質學而後從政而吏員猥冗之稍淸矣惟陛下遵守家法而施行之聖防曰兵𨿽搜擇而將佐莫之拊循第聞有掊克苛役使軍政未修臣有以見陛下欲革將佐之苛使軍政修舉也今日之兵自三衙之宿衛江淮之列屯諸道之禁軍階級欲其嚴號令欲其明軍勢不可謂不張比年以來繕治沿邊之城壁制造禦前之軍器命臣寮以撿視戰艦之詔諸將以講求馬政之利則武備不可謂不講江上諸軍軍器數目則委官撿閱沿邊州縣土兵弓手則議行招塡則搜練不可謂不至今日軍政之不在乎他而在乎上下之情不相得爲之將者裁簡犒賞積壓請給而爲之兵者傲睨邀賞驕悍難制平居不能同甘苦則臨事難以共患難昔我仁宗經略西夏是時升平日久兵輸百萬範仲淹慮其驕悍條上邊政大略以和靖軍情爲先臣願陛下詔諸道將帥自今賞罰欲其信必毋掊克傷士情則軍政不修之患非所憂矣惟陛下遵守家法而施行之聖防曰況欲教化之行習俗之美不賞而勸不罰而懲動容貌出詞气天下向風而化如詩書所載隆古盛時其可得乎朕未嘗不當寧慨嘆期一新蠧深爲矯厲多事之過抑何修而前六者各得其理陛下所以慨慕古先而一新六者之蠧陛下責治則亦鋭矣然嘗恭聞哲宗皇帝朝範祖禹建言曰陛下欲法堯舜惟法仁祖法仁祖則可至天徳矣夫詩書所載隆古盛時其教化習俗固非世之所可及然我仁宗之治才智不用而道徳有餘功業難名而福祿無窮則所謂隆古盛時亦何以異此何陛下近捨家法而乃取法於太古久逺之事哉蟣虱賤臣防聞嘉恵聖問之所及臣旣竭愚忠冒犯忌諱件別於前矣陛下於其終復防臣曰自昔抗議之臣奏防之士文采則富議論則濶殆類石田將孰與耕有侔畫餅莫濟於食或矜於爲異惑一時之見聞或陰寓其私覬他日之進用朕固不取亦豈公言今始延天下之秀茂防之於庭其詳著於篇俾無多事之蹈而日臻於盛朕將親覽焉陛下之問及此天下之幸也臣請復以取法仁宗爲陛下終其說國用自藝祖以至仁祖積四世而治體成自乘輿駐蹕東吳至陛下又四世涵養根本作成人才以凝治體於不變以爲我宋築億萬年無窮之基則在陛下當無以辭其責然嘗觀仁祖之治體所以汪洋洪大而與唐虞成周比隆者𨿽自仁祖持平守正以扶植治本而亦一時元老大臣中正廣大而維持公道於上也慶曆盛時杜富韓範相與主公道於上而歐陽修蔡襄王素余靖等居言路相與維持正論以固治本天章閣所條陳時事富範諸人身言之而身行之初豈矜於爲異惑一時之見聞如陛下之所憂者哉範仲淹以忤大臣去國願與俱貶者相繼初豈陰寓其私覬他日之進用如陛下之所弗取者哉今日涵養治體作成人才以無愧於我仁宗之盛其責在陛下而扶植公道薦進實才以無愧慶曆之大臣其責在人臣願陛下與左右大臣深思熟計思祖宗之艱難念上皇之付托爲千萬世子孫治體慮一切以中正廣大行之實宗廟幸甚臣無任惓惓之至臣謹對

鶴山集卷一百三

欽定四庫全書

鶴山集卷一百四

宋魏了翁撰周禮折衷【得之何璟提幹】

按漢唐以來三禮元本首列正經卷第而書名與傳注人附於下此必先後鄭有所傳授今鶴山先生折衷兩篇標題仿之惟自宮正又中分者非敢輕有因革蓋以賈氏所發明昉爲義例學者其詳考云

天官冡宰第一

鄭象天所立之官冢大也宰官也天統理萬物天子立冢宰使掌邦治亦所以總禦眾官不言司者太宰總禦眾官不主一官之事

賈鄭云象天者周天有三百六十餘度天官亦總三百六十官宰者調和膳羞之名冢宰亦能調和眾官天官兼攝羣職故不言司春官以其祭祀鬼神鬼神非人所主故亦不言司

惟王建國辧方正位體國經野設官分職以爲民極賈六官之首同此序五句者以其建國設官爲民不異也案桓公二年左氏云昔武王克商遷九鼎於洛邑則居洛本是武王之意至成王周公時恐天下爲疑更與諸侯謀定之也

鄭周公歸攝而作六典謂之周禮營邑於土中七年致政成王以此禮授之使居洛邑治天下司徒職曰日至之景尺有五寸謂之地中天地之所合也四時之所交也風雨之所防也陰陽之所和也

賈書傳云五年營成周成周與王城同時營則五年營洛邑與孔安國爲營洛邑封康叔制禮作樂同是攝政七年異彼先鄭注云土圭之長尺有五寸以夏至之日立八尺之表其景適與土圭等謂之地中今潁川陽城地爲然

鄭司農云別四方正君臣之位君南面臣北面之屬謂考工匠人建國水地以縣置以縣視以景爲防識日出之景與日入之景晝參諸日中之景夜考之極星以正朝夕是別四方後鄭破先鄭爲君臣父子之位以其國家艸創下論體國經野理應先定宮廟等位豈有宮廟等位未成先正君臣面位乎又云營國方九里國中九經九緯左祖右社面朝後市野則九夫爲井四井爲邑之屬是也

賈營國方九里旁三門旁爲四方方三門則王城十二門門有三道三三而九則九道南北之道謂之經東西之道謂之緯經緯之道皆九軌左祖右社者此據中門外之左右宗廟是陽故在左社稷是陰故在右面朝後市者三朝皆是君臣治政之處陽故在前三市皆是貪利行刑之處陰故在後也野則九夫爲井四井爲邑四邑爲丘四丘爲甸【亦音乘】四甸爲縣四縣爲都也井方一里邑方二里丘方四里甸方八里縣方十六里都方三十二里載師職雲家邑任稍地小都任縣地大都任畺地若畿內鄕遂及四等公邑皆爲溝洫法無此方裏爲井之事家邑小都大都三等采地乃有方裏爲井之屬但郊外曰野大總言耳散文國外則曰野故鄕大夫職云國中七尺野自六尺是城外則經中野對國言之謂國外則曰野但據小司徒成文而言

鄭司農云置冡宰司徒宗伯司馬司防司空各有所職而百事舉賈人一日無主不散則亂是以立君治之君不獨治也又當立臣爲輔極中也言設官分職者以治民令民得其中正使不失其所設官分職助理天工眾人取中以爲治體其實建國之初主在設官分職爲民極耳

位字注謂君臣之位先鄭之說非不通只是不該蓋位總言宮廟朝廷之位故後鄭破

之

王城十二里或又注云九里已不同又云甸音乘其以出車一乘詩信彼南山惟禹甸之左氏渾良夫衷甸亦音乘

極本無中義只天下之理到中便不可過不可過便是窮極如斗極屋極洛邑爲天地之中是四方所取正之地商邑翼翼四方之極是也此極字至朱文公發明始分曉

經字是經之營之經畫也言經則緯在其中九經九緯是也經常經界皆此經後人只此一字尙存如權字便錯看

乃立天官冡宰使帥其屬而掌邦治以佐王均邦國鄭司農云邦治謂總六官之職也故大宰職曰掌建邦之六典以佐王治邦國故論語曰君薨百官總已以聴於冡宰兼百官之義言百則三百六十亦一也且論語言君薨據諸侯言冡宰百官防天子互言之也冡宰大宰者言不異人也賈言主治則兼六官以其五官𨿽有教禮刑事不同皆是治法也云佐王均邦國者以大宰掌均節財用故也周禮以邦國連言者防諸侯也單言邦多據王國也然不先均王國而言均邦國者王之冡宰若言王國恐不兼諸侯今言邦國則舉外可以包內也

先鄭未見尙書故天官冡宰一叚引論語

爲說又云周禮連言邦國多是諸侯邦有封之義建邦設都乃命諸王邦之蔡皆訓封後來爲避漢祖諱傳注多攺邦字槪稱國於寶亦曰邦彊國之境有封略之義

又云周禮制度數目康成多是使約法推之如大夫五命士三命周七廟便推殷六廟不知何書出來卻殷已有七世之廟可以觀徳之辭則約法遂窮

大宰之職掌建邦之六典以佐王治邦國一曰治典以經邦國以治官府以紀萬民二曰教典以安邦國以教官府以擾萬民三曰禮典以和邦國以統百官以諧萬民四曰政典以平邦國以正百官以均萬民五曰刑典以詰邦國以刑百官以紏萬民六曰事典以富邦國以任百官以生萬民

賈大宰總禦羣職故六典俱建治典教典云官府禮典已下四典皆云百官者尊天地二官不局其數故不云百官而云官府也天子曰兆民諸侯曰萬民此天子之禮不言兆民而言萬民者以畿外封諸侯惟有畿內不封故以畿內防近而言鄭云王謂之禮經常所秉以治天下也者凡言經者以經紀天下故王言禮經常所秉以治天下也云邦國官府謂之禮法者凡言法者下法於上故邦國官府謂之禮法常所守以爲法式也云常者上下通名者經防在上法防在下至於王與邦國官府俱有常義也

典從冊從�自是一件物不可以常訓之

漢儒去古未逺然字義已不甚暁故多失經意

以八法治官府一曰官屬以舉邦治二曰官職以辧邦治三曰官聫以會官治四曰官常以聴官治五曰官成以經邦治六曰官法以正邦治七曰官刑以紏邦治八曰官計以邦治

賈此法𨿽不云建亦有建義上六典云治邦國此八法云官府官府在朝廷之官府也鄭謂百官所居曰府者欲以官府爲一事解與上府史之府別彼府主藏文書此府是百官所居處皆是府聚之義也官刑先鄭謂司刑所掌墨辠劓辠宮辠刖辠殺辠此是正五刑施於天下非爲官中之刑故後鄭不從之也官計謂三年大計羣吏之治而誅賞者此爲三年一考乃一計之此官計每嵗計之故後鄭亦不從之謂官刑司防之職五刑其四曰官刑上能紏職是専施於官府之中於義爲當官計謂小宰之六計所以防羣吏之治羣吏之治卽是官中之計於義亦當故引破司農也

府藏受藏之謂藏受用之謂府若言藏

主收受府主支用也人一身之藏府亦同後世以府名州郡不知起於何時

周之官聯其聯事處最密故朱文公謂一部周禮盛水不漏

周禮用字處文法極嚴如小宰八成之類一字移不得

以八則治都鄙一曰祭祀以馭其神二曰法則以馭其官三曰廢置以馭其吏四曰祿位以馭其士五曰賦貢以馭其用六曰禮俗以馭其民七曰刑賞以馭其威八曰田役以馭其眾

後鄭注都之所居曰鄙都鄙公卿大夫之采邑王子弟所食邑周召毛耼畢原之屬在圻內者祭祀其先君社稷五祀祿若今月奉也位爵次也賦口率出泉也貢功也九職之功所稅也禮俗昏姻防紀舊所行也鄭司農云士謂學士賈大司徒云凡造都鄙鄭注其界曰都鄙所居也春秋傳云遷鄭焉而鄙畱是鄙所居不遷也典法則三者相訓但邦國言典官府言法都鄙言則所用處異謂都鄙公卿大夫之采邑者載師職雲家邑任稍地則大夫之采也小都任縣地則六卿之采也大都任畺地則三公之采也云王子弟所食邑者親王子母弟與公同處而百里次防者與六卿同處而五十里次疏者與大夫同處二十五里也云祿若今月奉也者古者祿皆月別給之漢之月奉亦月給之云賦口率出泉者下文九職九賦職賦相繼而言故知賦卽九賦口率出泉也

邑有先君之廟曰都鄙是附【闕】

左氏曰是鄙鄭也西鄙北鄙以爲我邊鄙鄙有外意如貪鄙彼都人士只當通作一義防

賦有分頒之意以井地所出獻於王也如禹貢之賦與詩賦政於外左氏悉率敝賦凡三等采地所出之物與兵車之屬盡謂之賦賦是上頒其式貢則下以供上賦通人力所出貢止是地所產如士謂之貢士亦謂之充賦皆地所出之人也康成以漢制解經以賦爲口率出泉三代安有口賦其誤後學甚多此其一也

以八柄詔王馭羣臣一曰爵以馭其貴二曰祿以馭其富三曰予以馭其幸四曰置以馭其行五曰生以馭其福六曰奪以馭其貧七曰廢以馭其罪八曰誅以馭其過

鄭康成幸謂言行偶合於善則有以賜予之以勸後奪謂臣有大罪沒入家財者六極四曰貧誅責讓也曲禮云齒路馬者有誅凡言馭者所以毆而內之於善

賈太宰以此八柄詔告於王馭羣臣余條皆不言詔獨此與下八統言詔王者余並羣臣職務所當依行此乃王所操持王不獨執羣臣佐之而已故特言詔也言馭者此八者皆是敺羣臣入善之事此經自五曰已上皆是善事則大善者在前小善者在後自六曰已下皆是惡事則大惡者在前小惡者在後此中爵與祿廢與置皆別文以王徳爲大能明辧之八則中爵祿廢置皆共文者以其徳小不能辧故也八則八柄言馭者凡十六字只當通作一

義講康成以敺而內之於善訓馭字不知祭祀如何敺神以內於善臣有大罪沒入而奪其家財如何敺貧者而內於善竊意古之馭者斟酌疾徐自有其法康成不察此十六个馭字若以古之善馭者推之當訓品節而歸於範之意如祭祀而斟酌天神地示人鬼之品節而不違其則庶乎其可以馭神也自祭祀馭神而皆得其品節以下則其他盡通然其間以漢制沒入家財爲奪以馭貧一條尢害義理三代安得有沒入人臣家財之法古者待臣下無絕法如臣之去國素車白馬以防服去𨿽待放於郊然猶爵祿有詔於朝出入有詔於國三年然後收其田裏𨿽奪之而不使其妻子至於乏絕故禮爲舊君有服上下皆以忠厚存心及至戰國孟子始有君之視臣如艸芥則臣視君如防讎防讎何服之有之言如臧武仲去國猶以防求爲後於魯爲臧爲也武仲去而猶防防以請立臧爲爲後故孔子以爲要君是三代之法臣有罪而奪爵之類亦必斟酌而不使至於貧困此其所爲馭而康成之誤解經當表而出之

以八統詔王馭萬民一曰親親二曰敬故三曰進賢四曰使能五曰保庸六曰尊貴七曰達吏八曰禮賔賈鄭云統所以合率以等物也此八者民與在上同有物事也謂率下民使與上合皆有以等其事上行之下效之也故以萬民爲主也

統有總統之意如綱領之屬若剏業垂統

是總於祖宗而垂之無窮且制度紀綱是四件物儀禮純爲全匹半匹爲制幣長一丈八尺如銖只是二十四銖今廣稱二十五銖便非古制八統如中庸九經達吏不可拘在下位不能自達者吏則通上下之官稱之三公謂之三吏孟子以諸侯爲天吏今之吏部則舉天下之官皆掌之胥史謂之吏不知起於何時

天官冡宰盡統眾職自小宰以下無非分職授任各有條理以此知冡宰事無不統

以九職任萬民一曰三農生九糓二曰園圃毓艸木三曰虞衡作山澤之材四曰藪牧養蕃鳥獸五曰百工飭化八材六曰商賈阜通貨財七曰嬪婦化治絲枲八曰臣妾聚斂疏材九曰閒民無常職轉移執事

鄭三農平地山澤也先鄭以九糓爲黍稷秫稻麻大小豆大小麥後鄭以無秫大麥而有粱苽爾雅髙平曰原下濕曰隰原及平地可種黍稷之等隰中可種稻麥及苽也後鄭三農乃以平地及原隰謂山澤不生九糓下食毉亦云凡膳食之冝有犬冝粱魚冝苽以知無秫大麥而有粱苽地官掌山澤者謂之虞掌川材者謂之衡澤無水曰藪牧田在逺郊

賈謂鄭約家人所受田處卽有牧六畜之地故云逺郊八材珠曰切象曰磋玉曰琢石曰磨木曰刻金曰鏤革曰剝羽曰析金玉曰貨案食貨志王莽居攝更作金銀貝錢布之器名曰寶貨嬪婦人之美稱臣妾男女貧賤之稱疏材百艸根實可食者爾雅疏糓皆不熟爲大荒

嬪止匹妃之稱傳注泥堯女邑姜是有徳

行之妃故以爲美稱橫渠破生曰妻死曰嬪之說最是疏材案委人掌斂野之賦斂薪芻凡疏材木材凡畜聚之物凡疏材共野委兵器與其野囿財用注軍旅又有疏材以助禾粟野委謂廬宿止之薪芻其兵器謂守衛陳兵之器野囿之財用苑囿藩蘺之材故臣妾聚斂之閒民載芟詩曰侯彊侯以注彊有餘力者以謂閒民今時傭賃也春秋之義能東西之曰以朱氏謂傭力之人隨主人所左右是也

古無豆之稱只是菽字於豆於登乃是俎豆之豆先後鄭以菽爲豆疑此字自漢始

以九賦斂財賄一曰邦中之賦二曰四郊之賦三曰邦甸之賦四曰家削【本又作稍】之賦五曰邦縣之賦六曰邦都之賦七曰關市之賦八曰山澤之賦九曰幣余之賦先鄭財泉糓也邦中之賦二十而稅一各有差也幣餘百工之餘

後鄭謂賦口率出泉也今之算泉民或謂之賦此其舊名與鄕大夫以嵗時登其夫家之眾寡辧其可任者國中自七尺以及六十野自六尺以及六十有五皆徵之遂師之職亦云以徴其財徵徵者謂此賦也邦中在城郭者四郊去國百里邦甸二百里家削三百里邦縣四百里邦都五百里此平民也關市山澤謂占防百物幣余謂占賣國中之斥皆末作當增賦者若今賈人倍算矣自邦中以至幣餘各入所有糓物以當賦泉之數每處爲一書所待異也

賈以九賦斂財賄此賦謂口率出泉其處有九云賦計口率出泉則財賄非泉云斂財賄者計口出泉者取財賄以當算泉之賦故云斂財賄也變邦稱家削者謂二百里之內地名削其中有大夫采地謂之家削大夫采地中賦稅入大夫家但大夫家采地外其地爲公邑公邑之內其民出泉入王家故舉家削以表公邑之民邦縣之賦者四百里地名縣有小都賦入采地之主其中公邑之民出泉入王家也邦都之賦者其五百里中有大都大都采地其賦入主外爲公邑其中民所出泉入王家也關市之賦王畿四面皆有關門及王之市防二處其民之賦口稅所得之泉也山澤之賦謂山澤之中財物山澤之民以時入而取之出稅以當邦賦所稅得之物貯之而官未用有人占防取之爲官出息此人口稅出泉謂之山澤賦也幣余之賦者謂爲國營造用物有餘並歸之職幣得之不入府藏則有人取之爲官出泉此人亦口稅出泉謂之幣余之賦然關市山澤幣余不出上六處而特言者以其末作當增賦故也賦爲口泉鄭氏引漢法民年二十五以上出口賦錢人百二十以爲算故於此注云今之算泉民或謂之賦此其舊名與邦中在城郭下至五百里此皆約載師所云逺郊甸地削地縣地畺地之等逺近之差

三代賦字只是頒其式以任井地所出獻

於上初非計口出泉唐陸贄猶以民間出泉爲不便況成周乎鄭氏以漢法解經至熈寧而禍不可勝言此九賦又其一也周禮有三个縣字畿內爲天子之縣六遂上有縣四甸上有縣故漢猶以天子爲縣官字書無縣字卽寰字又云王畿四面有關謂之近關甸稍縣都自有逺關

以九式均節財用一曰祭祀之式二曰賔客之式三曰防荒之式四曰羞服之式五曰工事之式六曰幣帛之式七曰芻秣之式八曰匪頒之式九曰好用之式鄭司農云匪分也頒讀爲班布之班班謂班賜也後鄭謂王所分賜羣臣也好用燕好所賜予

以九貢致邦國之用一曰祀貢二曰嬪貢三曰器貢四曰幣貢五曰材貢六曰貨貢七曰服貢八曰斿貢九曰物貢

鄭注嬪故書作賔先鄭云祀貢犧牲包茅之屬賔貢皮帛之屬器貢宗廟之器幣貢繡帛材貢木材也貨貢珠貝自然之物也服貢祭服斿貢羽毛物貢九州之外各以其所貴爲摯肅愼貢楛矢之屬是也後鄭嬪貢謂絲枲器貢銀鐵石磬丹漆也幣貢玉馬皮帛也材貢杶榦栝栢篠簜也斿讀爲遊囿之遊斿貢燕好珠璣瑯玕也物貢雜物魚鹽橘柚九貢先後鄭多異說

賈言故書者鄭注周禮時有數本劉向未出之前或在山嵓石室有古文考校後爲今文古今不同故云故書作賔此九貢皆是諸侯賔之所貢不得特以一事爲賔貢若言絲枲堪爲婦人所作是也器貢服貢大行人因朝而貢此後鄭不從幣貢謂玉馬皮帛禹貢堯時無貢馬法覲禮諸侯享禮云匹馬卓上九馬隨之周則有之先鄭以斿貢爲羽毛后鄭以斿貢讀爲遊謂燕好珠璣瑯玕也

月令內有貢犧牲者自有一項田養犧牲

馬是人主所用之物亦無貢惟康王之誥布乘黃朱以爲庭實卻非常貢後鄭斿貢添水傍爲遊恐是九斿斿旗上羽毛當從先鄭又云古者旗便是物各以其物乃是字象形所謂九旗之物古人數物多用旗幟之類物馬而班之卻是物色之物今物貢只是泛言物

以九兩系邦國之民一曰牧以地得民二曰長以貴得民三曰師以賢得民四曰儒以道得民五曰宗以族得民六曰主以利得民七曰吏以治得民八曰友以任得民九曰藪以富得民

鄭兩猶耦也所以恊耦萬民系聯綴也牧州長也長諸侯也師諸侯師氏有徳行以教民者儒諸侯保氏有六藝以教民者宗繼別爲大宗收族者

鄭司農云主謂公卿大夫世世食采不絕民稅薄利之吏小吏在鄕邑者友謂同井相合耦耡作者孟子曰鄕田同井出入相友守望相助疾病相扶持則百姓親睦藪亦有虞掌其政令爲之厲禁使其地之民守其材物以時入於王府頒其餘於萬民富謂藪中材物

賈訓兩爲耦欲取在上與民相恊聯綴使不離散也鄭引孟子鄕田同井但鄕遂爲溝洫不爲井田而云鄕田同井者鄕遂𨿽不爲井田亦三三相任以出稅與井田同

周制上自國都王畿外至侯國皆相聨絡

大而言之分天下爲二伯曰牧九州之長九牧亦曰牧牧有司牧之義長有君臨之義師有師道焉通人君卿大夫皆有師道儒之名見於後世周官此一字元無歸著不知何所當次第一鄕一邦自各有有道之人表儀風俗居鄕謂之父師少師亦謂之先生處士亦謂之上老中老此皆可以當儒但周官不分曉說宗以族得民凡人受氏各自有宗大宗一小宗四一子一宗別子四宗左氏謂之立宗諸侯之後是大宗非諸侯之後皆小宗亦有爲嫡子而無嫡孫者亦有【云云】宗藩序詳之主以利得民主是公卿大夫左傅謂主相晉國於今八年又事吳敢不如事主乃瞑皆是吏以治得民吏是羣吏凡官皆是不必是胥吏友以任得民田間比閭族黨無非相友之義藪以富得民上八者皆在井田內惟藪則如鄭之原圃秦之具囿楚之云夢皆是藪

古制上下相聯絡親比如此竊意凡一人生死閭胥便計其年月日時有保有受天地間人都有个數溝洫道路自有條數閭有門以譏出入縱有盜賊也來不得自後世上失其道民散久矣民間自生自死盜竊亂賊並作此井田不復之也

正月之吉始和布治於邦國都鄙乃縣治象之法於象魏使萬民觀治象挾日而斂之

鄭正月周之正月吉謂朔日大宰以正月朔日布正治之事於天下至正嵗又書而縣於象魏振木鐸以徇之使萬民觀焉

賈知正月是周之正月者下文乃縣是建寅明上云正月是周正月知乃縣是正嵗建寅之月者下云小宰所以佐大宰彼云正嵗縣之與此乃縣爲一事象魏闕也

鄭司農云周公謂之象魏雉門之外兩觀闕髙巍巍焉孔子謂之觀春秋定二年傳夏五月雉門災及兩觀是也觀者以其有教象可觀望又謂之闕者闕去也仰視治象闕去疑事或解闕中通門左氏莊公二十一年鄭伯享王於闕西注闕象魏也案公羊傳云子家駒謂昭公云諸侯僣天子大夫僣諸侯公曰吾何僣哉曰設兩觀乘大輅何氏雲天子兩觀諸侯臺門季桓子禦公立於象魏之外命藏象魏曰舊章不可忘是縣教象之法可知始和鄭謂始調和六典八法已下之事和訖卽頒布從甲至甲爲挾凡十日斂藏之於明堂於後月月受而行之謂之告朔也自鄭康成以正月之吉爲周正月乃有三

正之說某以爲無也前乎爲商以十二月爲嵗首而夏時不攺後乎爲秦漢以十月爲嵗首夏時亦不攺甘誓所謂怠棄三正是廢天地人之正道咸有一徳之爰革夏正亦謂政也正月之吉始和乃孟春天气始和亦不如鄭說牽彊其讀法則或吉月或四孟月鄭謂去民愈近讀法愈多象魏觀闕也釋名曰觀在門兩旁中央闕然爲道謂之魏以其巍巍也謂之象魏以其縣象也諸侯有臺門無兩觀春秋傳新作雉門及兩觀譏加其度謂之觀以其可觀也謂之闕以其闕中也【或曰雜記孟獻子曰正月日至可以有事於上帝七月日至可以有事於祖則正月指夏時四月如正月繁霜又一義】武帝𨿽建寅從夏時然終西漢至東漢大朝會元以十月爲嵗首嘗於諸志檢討盡然

乃施典於邦國而建其牧立其監設其防傅其伍陳其殷置其輔乃施則於都鄙而建其長立其兩設其伍陳其殷置其輔乃施法於官府而建其正立其貳設其攷陳其殷置其輔

鄭以侯伯有功徳者加命作州長謂之牧所謂八命作牧者監謂公侯伯子男各監一國書曰王啟監厥亂爲民防謂卿三人伍謂大夫伍人鄭司農云殷治律輔爲民之平也謂殷眾也謂眾士也輔府史庶人在官者天臺周成子謂牧州牧也舜十二州則有十二牧周九州則有九牧王制卽以殷制名曰伯其實一也但八州八伯以王畿王者所治其州不復設牧故云伯然王畿千里以舜十二牧之例例之又參以左氏五侯九伯汝實徵之當有九伯但不統王畿耳監後鄭以爲諸侯非也所以眀國亦有侯爾豈以監各侯哉此乃牧之屬長之帥就擇賢侯爲之猶殷有連帥卒正也職方曰凡邦國小大相維王設其牧制其職設牧之下又曰制職可見州牧必有監長二職以相維也但五長爲五國置長甚眀監則莫知防國而設一監豈亦如殷之聯乎王制言天子使大夫爲三監監於方伯之國國三人乃漢愽士撰王制篇因書言三監挾殷畔據以立此條決非立監本制州牧自有命卿大夫上監州牧而每牧至二人哉且武庚但承殷祀初非方伯武王以三子並監者以革命之初殷民疑貳一時權冝不爲定法漢初未見周禮王制闕然故漢儒旁錄三監臆爲之說耳參佐也國之卿也非指三人也伍眾大夫也猶行伍之云非指五人也卿大夫多少之數隨國大小爲之差殷眾士也輔府史胥徒也五都亦立之長如外諸侯但在王畿內不復有帥牧耳書云外薄四海咸建五長是也兩卿前鄭云兩丞按都家無卿官朝大夫乃止上士名爲朝大夫惟都宗人都司馬秩𨿽均上士而職之與名則兩卿之似者玆其謂之兩與小都之有家宗人而司馬則以其家臣爲之伍其都家之士及都鄙之屬殷則下士庶子輔則胥徒也

後鄭曰正六官之卿貳小宰小司徒小宗伯小司馬小司寇也攷稽察也宰夫鄕師肆師軍司馬士師也此文先云施法則於官府則官府乃總言三百六十之官非止六官也左傳云百官之正長師旅是每官秩之最髙者爲正其次爲貳爲攷惟獨員及員少者則不能備貳攷及殷鄭専云六官則拘矣

凡治以典待邦國之治以則待都鄙之治以法待官府之治以官成待萬民之治以禮待賔客之治

鄭成八成

賈八成小宰職掌據上文官成在八法治官府中今特出之者以其八成本待萬民不待官府若不特出之則無此待萬民之事以禮待賔客本在八統今特見之者以他皆王行之於朝以示民惟禮賔特別有禮若聘禮之類是也

祀五帝則掌百官之誓戒與其具修

鄭祀五帝謂四郊及明堂誓戒要之以刑重失禮也明堂位所謂各揚其職百官廢職服大刑是也具所當共修掃除糞灑

賈五帝者東方靑帝靈威仰南方赤帝赤熛怒中央黃帝含樞紐西方白帝白招拒北方黒帝汁光紀依月令四時迎气及季夏六月迎土气於南郊故云祀五帝於四郊

前期十日帥執事而卜日遂戒及執事眡滌濯及納亨贊王牲事及祀之日贊玉幣爵之事祀大神示亦如之享先王亦如之贊玉几玉爵

賈案明堂位君肉袒迎牲於門卿大夫贊君及殺訖納與亨人

古人祀祭最嚴王親牽牲又親射牲以

授亨人宗廟不用幣而幾爵則以玉爲飾與天地五帝之幾爵不同

大朝覲防同贊玉幣玉獻玉几玉爵大防贊贈玉含玉作大事則戒於百官贊王命

鄭大會同或於春朝或於秋覲玉几王所依也立而設幾優尊者天臺周氏云朝覲防同大禮宗伯爲上相今贊以冢宰者亦以防同之大也

朝覲巡守之禮舜典王制周禮周官皆不

合以事理揆之六年五服一朝又六年王乃大時巡爲近之若一年而巡四嶽則恐無是理然傳注謂魯以春朝廢春祭又不可曉

王眡治朝則贊聴治眡四方之聴朝亦如之

鄭治朝在路門外羣臣治事之朝

賈王有三朝必知此是路門外朝者但外朝是斷疑獄之朝路寢庭朝圖宗人嘉事二者並於事簡非正朝故知治朝路門外司士所掌四方之聴朝謂王巡狩在外時

凡邦之小治則冢宰聴之待四方賔客之小治

鄭大事決於王小事冢宰専平

嵗終則令百官府各正其治受其防聴其致事而詔王廢置三嵗則大計羣吏之治而誅賞之

鄭正正處也會大計也先鄭云三載攷績

賈百官致其治政功狀與冡宰聴斷其所致之功狀文書而詔於王大無功不徒廢更加罪大有功不徒置更加賞

誅止責讓字從言六經皆然自秦漢來始

以誅訓殺嘗記陵陽三禮辧云嵗終廢置各因其事而舉錯之也三嵗誅賞大計其凡而升黜之也舜之法三載而攷績九載而後黜陟加焉待嶽牧九官之法也羣吏則不容之如此其久鄭仲師旣講引攷績爲比而說者又以爲虞周事法詳略繁簡之不同又誤矣又云太宰之屬自宮正至掌次掌王起居飲食之事自太府至掌皮掌王財賄出入之事自內宰至屨人掌王之內事夏采掌王之終事凡此諸職在漢則少府領之三公不預在唐則殿中省専之九卿不預此可以觀世變矣今之制自宮正以下其職總於內侍省別於禦藥院內東門司分於內藏庫禦廚太毉局翰林儀鸞司禦輦院之類其典領者皆奄人也

小宰之職掌建邦之宮刑以治王宮之政令凡宮之紏禁

鄭杜子春雲宮皆當爲官謂宮刑在王宮中者之刑若今禦史中丞

賈後鄭以宮刑宮中之刑不從子春官刑者見司防已云四曰官刑此小宰不往貳之則不湏重掌又下文觀治象乃退以宮刑憲禁於王宮故知宮刑明矣應劭云禦史中丞秩二千石朝會獨坐副貳禦史大夫內掌蘭臺圖籍外督刺史紏察百僚故舉漢法以況之

鄭以漢制釋經類此不知周之禦史在五

史之下戰國時禦史在前執法在後猶未甚重秦漢歷代至以禦史大夫爲三公至本朝不輕除大夫後來亦不除中丞以侍禦史爲臺端殿中爲副端因云如中書尙書侍中古只是在左右前後掌圖書之臣到東漢凡事盡出尙書到唐以爲三省長官本朝侍中只除兩人曺韓而已因親近遂竊權竊權遂秉政

掌邦之六典八法八則之貳以逆邦國都鄙官府之治執邦之九貢九賦九式之貳以均財節邦用

鄭逆迎受之鄭司農云貳副也

賈太宰所掌小宰副貳之

六典只是國家舊章上從冊下從�王荊

公表內用遵閣字乃是字書說典爲遵閣之也典是定本六敍六職等是作職事故上說經邦國下說平上說擾萬民下說寧如此推之皆別是義用字極嚴

以官府之六敍正羣吏一曰以敍正其位二曰以敍進其治三曰以敍作其事四曰以敍制其食五曰以敍受其防六曰以敍聴其情

賈凡言敍者皆是次序先尊後卑各依秩次則羣吏得正故云正羣吏也

賈局於後鄭以敍爲秩次凡皆先尊後卑

情爲爭訟之辭恐情字難訓爭訟又專以先尊後卑爲說則訟豈以尊卑而分曲直乎

以官府之六屬舉邦治一曰天官其屬六十掌邦治大事則從其長小事則専逹二曰地官其屬六十掌邦教大事則從其長小事則専達三曰春官其屬六十掌邦禮大事則從其長小事則専達四曰夏官其屬六十掌邦政大事則從其長小事則専達五曰秋官其屬六十掌邦刑大事則從其長小事則専達六曰冬官其屬六十掌邦事大事則從其長小事則専達

鄭六官之屬三百六十象天地四時日月星辰之度數天道備焉前此成王作周官其志有述天授位之義故周公設官分職以法之

賈鄭依書傳云公攝政三年踐奄與滅淮夷同時又按成王周官成王旣黜殷命滅淮夷還歸在丰作周官則成王作周官在周公攝政三年時周公制禮在攝政六年時此鄭義不見古文尙書故爲此解若孔據古文尙書多士以下並是周公致政後成王之書周公攝政時淮夷奄與管蔡同作亂成王卽政後又叛成王親徵之故云滅

孔安國注明王奉若天道亦說設官以象

天地日月星辰之意然成王卽政與周公攝政年月多不可攷周禮冬官闕與夏官輿司馬軍司馬及司祿等皆闕大率是溝洫兵賦與班爵祿之制諸侯惡其害己而去其籍至秦而又並天下詩書百家語燒之

秦𨿽焚書止焚天下所藏私書其博士官所職固自若也惜蕭何以刀筆史止收圖籍以知天下戶口隘塞至項羽焚咸陽愽士所藏始蕩盡故山嵓屋壁所出皆訛闕不完耳因舉三禮辧云六官之屬各六十而經文參差不齊自今考之天官之屬六十【九嬪世婦女禦附】地官之屬七十二【胥師已下附防人職】春官之屬六十四【內宗外宗附世婦瞽蒙眡了附小師職卜人附小師職男巫女巫共爲巫師一職神仕不爲職】夏官之屬六十九【圉人不爲職】秋官之屬六十一【五不爲職】冬官之屬三十四【考工記三十工外當有大小司空及匠梓四職】或曰六十舉其大數也或曰多少相乘恰得三百六十也然考工記又有梓師輈人之名則其脫遺蓋不止此矣大事各從其長長六卿也小事則専達達於王也尊不親小事卑不屍大功是以權不侵而國無滯事也

以官府之六職辧邦治一曰治職以平邦國以均萬民以節財用二曰教職以安邦國以寧萬民以懷賔客三曰禮職以和邦國以諧萬民以事鬼神四曰政職以服邦國以正萬民以聚百物五曰刑職以詰邦國以紏萬民以除盜賊六曰事職以富邦國以養萬民以生百物鄭懷亦安也賔客來共其委積所以安之聚百物者司馬主九畿職方制其貢各以其所有

賈教典共其委積者大司徒下有遺人掌十里有廬廬有飲食之等故云共委積也云司馬主九畿並引職方者司馬直主九畿無貢物之事故引其屬職方也

六官皆有事大率扶持世界合有六官一

件少不得冬官所謂事此書惜乎不存疑其盡是營國授田等事必有容心去之者荊公謂刑不能勝然後有事此說未盡職字之義則是主此事者謂之職其實典是定本職便是推而行之處王昭禹解是賊字非從戎毀則爲�乃從刀從戈

以官府之六聯合邦治一曰祭祀之聯事二曰賔客之聯事三曰防荒之聯事四曰軍旅之聯事五曰田役之聯事六曰斂弛之聯事凡小事皆有聯

鄭司農云大祭祀太宰贊玉幣司徒奉牛牲宗伯視滌濯涖玉鬯省牲鑊奉玉齍司馬羞魚牲奉馬牲司防奉明水火大防太宰贊贈玉含玉司徒率六鄕之眾庶屬其六引宗伯爲上相司馬平士大夫司冦前王此所謂官聯杜子春云弛讀爲施謂荒政弛力役及國中貴者賢者服公事者老者疾者皆舎不以力役之事奉牲者其司空奉豕與

賈大祭大防二事皆不言司空司空亡故也

聨事如每事有關防處多也記得朱文

公曽說陳君舉解受誓戒與分胙付之刑官是要檢柅其惰慢之意不必如此說司防刑官亦合舉是職三禮辧云六聯皆官府之大事非一官所能共故合事而共治也防荒二事而相類田役二事而相關斂民之財弛民之力亦二事而相備也言斂則散可知言弛則用可知凡小事皆有聯謂一官之內自相通屬者【如膳夫之於庖人亨人內外饔酒正之於漿人淩人師保之於諫救太府於內外玉府】

以官府之八成經邦治一曰聴政役以比居二曰聴師田以簡稽三曰聴閭裏以版圖四曰聴稱責以傅別五曰聴祿位以禮命六曰聴取予以書契七曰聴賣買以質劑八曰聴出入以要會

先鄭比居謂伍籍也簡稽士卒兵器簿書簡猶閱也稽猶計也版戶籍圖地圖也稱責謂貸子傅別謂劵書也聴訟責也以劵書決之傅傅著約束於文書別別爲兩兩家各得一也禮命謂九賜也書契符書也質劑謂市中平賈今時月平是也要會謂計最之簿書月計曰要嵗計曰會傅別謂爲大手書於一札中字別之書契謂出予受入之凡要凡簿書之最目獄訟之要辭皆曰契質劑謂兩書一札同而別之長曰質短曰劑傅別質劑皆今之劵書也

賈責謂貸子者謂貸而生子者若今舉責卽地官泉府職云凡民之貸者以國服爲之息若近郊民貸則一年十一生利之類是也傅別謂於劵背上大作一手書字札字中央破之爲二叚別之云書契謂出予受入之凡要者此予則取予謂若泉府云凡賖者祭祀無過旬日防紀無過三月及旅師云春頒秋斂賖取官物後還無生利之事質劑案地官質人云大市曰質小市曰劑注大市人民牛馬之屬用長劵小市兵器珍異之物用短劵言兩書札同而別之者謂前後作二劵中央破之兩家各得其一背無手書字異於傅別

禮曰右契古者作字自右起故謂之右契

左券者卻是主者執右對者執左八成皆是舊法成事品式依時而行之先鄭謂簡稽士卒兵器簿者如黃池之會行頭官行擁鐸拱稽名籍云責謂貸而生子若今舉責卽地官泉府國服爲息近郊民貸則一年十一生利此國服爲息恐是劉歆傅會康成誤解以致荊公禍天下周公之制必不放債取利三禮辧謂比居爲五家爲比居所居若今差役簿是也簡稽遂人所謂稽其民人簡其兵器者今軍籍也版圖六鄕二十五家爲閭六遂二十五家爲裏版戶籍圖地圖也聴稱責以傅別稱舉貸也責取償也【孟子曰又稱貸而益之太史公曰焚劵棄責】傅別荊公謂卽地傅判書也判書者著約束文書中別爲兩各得其一如今所謂合同分支也【地傅具朝士職】余並從鄭賈說此叚取予出入相似而不同傅別書契質劑難分而實異故詳著之

以聴官府之六計羣吏之治一曰防善二曰防能三曰防敬四曰防正五曰防法六曰防辧

鄭聴平治也平治官府之計有六事防也旣防以六事又以防爲本杜子春云防辧爲防端賈此經六事皆先言防後言善能之等故知將防爲本防者潔不濫濁也防法謂守法不失荊公謂治污謂之污治荒謂之荒治亂謂之亂治擾謂之擾則治謂之矣防者察也聴官府吏治察此而已善其行謂之善善事謂之能能直內謂之敬能正直謂之正能守法謂之法能辧事謂之辧此六行能而謂之六計者察其吏治而知其所以治者行能如此此聴官府吏治之數也故謂六計

字書無獘字只是敝敝斷也與一言以蔽

之字同義廉者以廉隅堂廉謂有分辧界限鄭賈王所謂絜防與治污皆失之以潔防加於六者義皆不通三禮辧謂聴字衍

以法掌祭祀朝覲會同賔客之戒具軍旅田役防荒亦如之

賈言以法掌祭祀已下七者皆是上六聯百官聯事通職者以官共故經云令百官府共其財用也然六聯中不言朝覲會同者以彼賔客中可以兼之此七事在太宰八法中六曰官法彼在八曰官計上者以其彼有數故在上此官法無數故退在六計下也荊公云小宰掌戒而不掌誓掌具而不掌修蓋誓聴於一而修則有所加損戒與眾共而具則共之而已又言以法則亦不豫道揆故也

王荊公常以道揆自居而元不曉道與法不可離如舜爲法於天下可傳於後世以其有道也法不本於道何足以爲法道而不施於法亦不見其爲道荊公以法不豫道揆故其新法皆商君之法而非帝王之道所見一偏爲害不小因記永嘉二陳作唐制度紀綱論云得古人爲天下法不若得之於其法之外彼謂仁義道徳爲法之外事皆因荊公判道法爲二後學從而爲此說曾於南省試院爲諸公發明之眾莫不服如周禮一部三百六十官甸稍縣都鄕遂溝洫比閭族黨教忠教孝道正寓於法中後世以刑法爲法故流爲申商

七事者令百官府共其財用治其施舎聴其治訟鄭七事謂先四如之者三施舎不給役者七事故書爲小事杜子春云當爲七事書亦爲七事荊公恵施焉謂之施政役焉謂之舎理其事謂之治爭其事謂之訟財用出於官府施舎加於人民治訟則或以財用之不共或以施舎之不治故先言共其財用次言治其施舎後言聴其治訟

凡祭祀贊王幣爵之事祼將之事凡賔客贊祼凡受爵之事凡受幣之事防荒受其含襚幣玉之事

鄭又從太宰助王也贊王酌郁鬯以獻屍謂之祼惟人道宗廟有祼天地大神至尊不祼

賈喪謂王喪諸侯諸臣有致含襚幣玉之事荒謂凶年諸侯亦有致幣玉之事荊公宗廟之祼求神於陰賔客之祼則若今禮賔客祭酒也祼將祼而將瓚也喪荒有幣玉則賻贈賙委之物

宗廟祭祀自坐屍迎牲以後無非是義理此正所謂精義入神處故曰見君臣之義焉

見父子之倫焉如祭天以特牲器用陶匏酒明水不近人情者最尊若夫祭爓祭熟近人情者禮之降故記曰禮之近人情者非其至也

賔客之禮諸侯來朝朝享旣畢王禮之王𨿽不酌而有受酢之禮使宰夫爲主人示公卿大夫不敢抗禮於君而受酢則臣不可以代君飲故有受酢之事

喪荒之幣玉鄭賈謂賓客所賙委之禮不知何故不引宣王禱旱之詩云靡神不舉靡愛斯牲圭璧旣卒寧莫我聴乎

月終則以官府之敍受羣吏之要贊冢宰受嵗會嵗終則令羣吏致事

鄭每月之小計

賈小計對下經嵗會爲大計言冢宰則防百官總焉謂助冢宰受一嵗之計嵗終則令羣吏致事者謂使六官各致一年之功狀將來考之漢之朝集使謂之上計吏謂上一年防計文書及功狀也

正嵗帥治官之屬而觀治象之法徇以木鐸曰不用法者國有常刑

鄭正嵗謂夏之正月得四時之正以出教令者審也古者將有新令必奮木鐸以警眾木鐸木舌也文事奮木鐸武事奮金鐸

賈知正嵗是夏之正月者見淩人云正嵗十有二月令斬冰若正嵗是建子周正卽今之十月冰未堅不得斬之言正嵗得四時之正周殷則不得以此知諸言正嵗者皆四時之正是建寅之月

乃退以宮刑憲禁於王宮令百官府曰各修乃職攷乃法待乃事以聴王命其有不共則國有大刑

鄭憲謂表縣之若今新有法令云

賈凡刑禁乃出秋官今云憲禁者與布憲義同故小宰得秋官刑禁文書表而縣之於宮內也此經於職末當稟於太宰而令百官謹於此數事以結之也

憲疑訓顯字禮記舉憲憲令徳則古字通用

宰夫之職掌治朝之法以正王及三公六卿大夫羣吏之位掌其禁令

鄭治朝在路門之外其位司士掌焉宰夫察其不如儀賈知此治朝在路門外者燕朝在路寢庭外朝在庫門外其事希簡非常治政之所此云治朝是常治事之朝

天子五門三朝

鄭司農云王有五門外曰臯門二曰雉門三曰庫門四曰應門五曰路門【一曰畢門】謂雉門三門也

祥道謂臯門之內外朝也朝士建其法小司防掌其政列三槐與九棘設嘉石與肺石而朝諸侯聴獄訟詢大事在焉應門之內治朝也司士正其位宰夫掌其法太僕正王之位而王日視朝在焉路門之內燕朝也太僕正其位掌擯相而族人朝焉玉藻曰朝服以視朝退適路寢聴政然則王日朝於治朝而退聴政於燕朝矣雉門之外縣治象所以待萬民應門之外設宗廟社稷所以嚴神位路門之外則九室九卿朝焉路寢之內亦九室九嬪居焉是臯庫雉應路也後鄭雉門與先鄭異

臯門

詩曰臯門有伉左傳曰魯人之臯杜氏曰臯緩也臯皷臯舞皆以臯爲緩則門之逺者謂之臯宜矣毛氏以臯門爲郭門非也

庫門

郊特牲曰王聴誓命曰庫門之內戒百官也曲禮曰在府言府在庫言庫天文東壁爲文府西奎爲武庫漢書於府言財物之府於庫言武庫則庫門兵庫在焉

雉門

春秋書新作雉門及兩觀公羊傳云五版爲堵五堵爲雉蓋城雉之制在是也何休曰天子外闕兩觀諸侯內闕一觀然天子外闕於經無見

應門【亦謂之正門】

應門發政以應物也明堂位南門之外亦曰應門康王出在應門之內太保率西方諸侯入應門左畢公率東方諸侯入應門右

路門

路大也王之路車路馬路寢皆曰路則大寢之門謂之路門宜矣路門書謂之畢門師氏謂之虎門春秋之時齊晏子端委於虎門鄭子良伐虎門末世諸侯之門亦仿其名耳

後鄭云記檀弓曰魯莊公之防旣而絰不入庫門言其除防而反由外來是庫門在雉門外必矣如是則王五門雉門爲中門雉門設兩觀周禮閽人掌中門之禁意者雉門與雉門謂之中門猶應門書謂之南門爾雅謂之正門路門書謂之畢門師氏謂之虎門蓋中於五門謂之中門前於路門謂之南門發政以應物謂之應門門畢於此而謂之畢門畫虎於此謂之虎門門之名豈一端哉大抵天子五門臯庫雉應路諸侯三門庫雉路耳諸家皆以天子庫門之外外朝也朝士掌之路門之外治朝也宰夫司士掌之路寢燕朝也太僕掌之諸侯亦有路寢有燕朝諸侯內朝司士掌之其官與天子同燕朝庶子掌之其官與天子異魯語曰天子及諸侯合民事於外朝合神事於內朝自卿以下合官職於外朝合家事於內朝又月令季春餧獸之藥毋出九門注天子九門者路門也應門也雉門也庫門也臯門也城門也近郊門也逺郊門也關門也魯有庫雉路則諸侯三門又陳祥道曰閽人掌王宮之中門之禁防服凶器不入宮潛服賊器不入宮司防凡民之有獄訟入束矢鈞金於朝朝士凡獲貨賄人民六畜者委於朝是禁施於雉門之內而不於雉門之外故庻民得以造外朝而奇服怪民得以入臯門庫門若然縣法於中門宜矣又太僕建路鼔於大寢之門外是窮者達其情於外朝之肺石朝士又達窮者之情於內廟之路皷與古者天子內五門庫臯雉應路應門之外

左右設宗廟社稷治朝居其中康王受顧命於路寢訖諸侯出廟門俟廟門指應門外也故康王出在應門之內注王出畢門立應門門內之中廷太保畢公率東西方諸侯入應門左右則康王出禦治朝而誥諸侯是治朝得稱廟以廟社在左右故天子朝諸侯在廟中亦謂之廟受在廟行饗禮然後路朝行燕禮謂此乃祖宗之治朝非已之治朝也其三公六卿大夫羣吏之位則司士見焉

敍羣吏之治以待賔客之令諸臣之復萬民之逆鄭恆次敍諸吏之職事三者之來則應使辧理之鄭司農云復請也逆迎受王命者復之言報也反也反報於王謂於朝廷奏事自下而上曰逆逆謂上書賈鄭司農云復請也逆迎受王命者復是報白之義不得爲請故後鄭不從又王命旣出在下受而行雲逆逆者向上之言不爲向下之義故後鄭亦不從據夏官諸侯臣民皆復逆並有則此亦有上書奏事耳及至夏官太僕先鄭注云復謂奏事逆謂受下奏卽與後鄭義同是先鄭兩解也

東西相迎謂之逆並行謂之順

掌百官府之徴令辧其八職一曰正掌官法以治要二曰師掌官成以治凡三曰司掌官法以治目四曰旅掌官常以治數五曰府掌官契以治藏六曰史掌官書以贊治七曰胥掌官敍以治敍八曰徒掌官令以徴令鄭別異諸官之八職以偹王之徴召所謂正辟於治官則冡宰也治要若嵗計也師辟小宰宰夫也治凡若月計也司辟上士中士治目若今日計也旅辟下士也治數每事多少也治藏藏文書及器物贊治若今契文書艸也治敍次序官中如今侍曺伍伯傳吏朝也徵令趨走給召呼荊公合眾數而爲目合眾目而爲凡合眾凡而爲要要則月計凡則旬計目則日計旬計則宰夫所謂旬終正日成也二三四之數府史之所掌也而旅治之目則旅之所掌也而司治之凡則司之所掌也而師治之要則師之所掌也而正治之此官府之八職也故治之至於要而止若夫防則正之所掌也而王治之矣故大宰受百官府之防而詔王廢置廢置在王則王治之矣凡治官府以法爲主成則以待萬民之治常則聴官治而已故正掌官法師掌官成旅掌官常司亦掌官法者正掌官法以正其屬司掌官法則貳之而已

漢趨走者謂之伍伯著絳衣朝防處追班之類徒只是空手人如舎車而徒徒善徒法亦此義

掌治法以攷百官府羣都縣鄙之治乘其財用之出入凡失財用物辟名者以官刑詔冢宰而誅之其足用長財善物者賞之

鄭羣都諸采邑也六遂五百家爲鄙五鄙爲縣言縣鄙而六鄕州黨亦存焉乘猶計也財泉糓也用貨賄也物畜獸也辟名詐爲書以空作見文書與實不相應也官刑在司防五刑第四者荊公謂宰夫所考及於百官府羣都縣鄙則大宰小宰所謂官府都鄙其爲百官府羣都縣鄙可知矣不言財用之出入而曰乘其財用之出入者以一二三四乘之則謂之乘總會其數則謂之會失其所藏之貨賄則謂之失財非所用而用焉則謂之失用所失之物非貨賄也則謂之失物辟名則其出入名不正而已足用者用無不足而已長財則所藏又有餘焉善物則所作所受又無不善失物有不可謂之財而財亦物也言失財用物則失物非財以其旣言失財故也言善物則財亦物也以其未嘗言善財故也所誅非特治官之屬也故曰以官刑詔冢宰而誅之誅以詔冢宰則當可知矣

辟名詐爲文書以空物作見在文書鄭說是也

凡禮事贊小宰比官府之具凡朝覲會同賔客以牢禮之法掌其牢禮委積膳獻飲食賔賜之飱牽與其陳數凡邦之弔事掌其戒令與其幣器財用凡所共者鄭比校次之牢禮之法多少之差及其時也三牲牛羊豕具爲一牢委積謂牢米薪芻給賔客道用也膳獻禽羞俶獻也飲食燕享也鄭司農云飱夕食春秋傳云飱有陪鼎牽牲牢可牽而行者春秋傳曰餼牽竭矣謂飱客始至所致禮凡此禮陳數存可見者賈牛一羊一豕一稱牢經以牢禮爲饔餼案大行人上公饔餼九牢饗禮九獻食禮九舉此等其侯伯降二等以七爲節子男降二等以五爲節又掌客云上公飱五牢五積侯伯飱四牢四積子男飱三牢三積是其數也荊公云牢禮之法膳則殷膳太牢之屬是也獻則上介有禽獻之屬是也下則飱五牢之屬是也飲則壺四十之屬是也食則食四十之屬是也牽則牽四牢之屬是也賔之飱牽則有司所共賜之飱牽則王所好賜陳數則以爵等爲之

飱夕食以文解字後鄭以爲客始至所致禮其義方該

大防小防掌小官之戒令帥執事而治之三公六卿之防與職防帥官有司而治之凡諸大夫之防使其旅帥有司而治之

鄭大防王后世子也小喪夫人以下小官士也其大官則冢宰掌其戒令治謂共辧賈三公六卿尊故宰夫與春官職防帥其於防家有事官有司而治之大夫之防卑宰夫不自爲使在已之下其旅三十有二人帥有事於防家之有司治之

嵗終則令羣吏正歳防月終則令正月要旬終則令正日成而以攷其治治不以時舉者以告而誅之

鄭嵗終自周季冬正猶定也旬十日也治不時舉者謂違時令失期會

賈知嵗終是周之季冬者以其正月之吉始和彼正月是周之正月始和布治於天下至今嵗終考之是一嵗之終故知非夏之嵗終也

以後鄭注月令於季秋下云秦以十月爲

嵗首於是嵗終使諸侯及鄕遂之官定其國家宮室車旗衣服禮儀爲來嵗受朔日爲度入唐孔頴達正義亦案史記案文公獲黒龍自爲水瑞命河爲徳水以十月爲嵗首則知之以十月爲嵗終而以十一月爲嵗首未嘗有之爲失正之說也

正嵗則以法警戒羣吏令修宮中之職事書其能者與其良者而以告於上

鄭良善也鄭司農云正嵗之正月以法戒敕羣吏若今時舉孝防方正茂才異等

賈正嵗乃夏之正月是其嵗始故以法警戒羣吏四科異等此經據宮中子弟先鄭所云不要宮中之人避光武諱攺秀爲茂一部周禮諸言正月者先後鄭謂爲周之正月諸言正嵗者先後鄭謂爲夏之正月故書嵗終之事常介乎正月正嵗之間

鶴山集卷一百四

欽定四庫全書

鶴山集卷一百五

宋魏了翁撰周禮折衷

宮正上士二人中士四人下士八人府二人史四人胥四人徒四十人

宮伯中士二人下士四人府一人史二人胥二人徒二十人

注正長也宮正主宮中官之長伯亦長也賈上大宰至旅下士緫禦羣職故爲上首自此宮正以下至夏采六十官隨事緩急爲先後故自宮正至宮伯二官主宮室之事安身先須宮室故爲先也自膳夫至臘人皆供王膳羞飲食饌具之事人之處世在安與飽故食次宮室也自毉師以下至獸醫主療疾之事有生則有疾故醫次食饌也自酒正至宮人陳酒飲肴羞之事醫治旣畢須酒食養身故次酒肴也自掌捨至掌次安不忘危出行之事故又次之自太府至掌皮並是府藏計防之事旣有其餘理須貯積或出或納宜計防之故相次也自內宰至屨人陳后夫人已下內教婦功婦人衣服之事君子明以訪政夜以安息故言婦人於後也夏采一職記招魂以其死事故於末言之也此宮正並下宮伯𨿽俱訓爲長其義則異若宮正則主任王宮卿大夫士之身故爲宮中官之長故其職云以時比宮中之官府故宮伯所長者亦掌之故言正長也宮伯雲長者直主宮中卿大夫士之適子行其秩序授其捨次之事亦得爲長故云伯長也宮正上士二人爲官首中士四人爲之佐下士八人理眾事府二人主藏文書也史四人主作文書胥四人爲什長徒四十人給徭役諸官體例言府史胥徒之義皆然不可文文重釋他皆放此

宮正掌王宮之戒令紏禁以時比宮中之官府次捨之眾寡爲之版以待夕擊柝而比之

鄭時四時比校次其人之在否官府之在宮中者若膳夫玉府內宰內史之屬次諸吏直宿若今部署諸廬者舎其所居寺版鄭司農云爲官府次舎之版圗待待比也夕莫也莫行夜以比直宿者爲其有觧惰離部署又云柝戒守者所擊也賈此時是尋常事故爲四時觧之先鄭於八成注版名借圗地圗後鄭謂版其人之名借增成先鄭義也荊公戒戒其怠忽糾糾其緩散令使爲之禁勿爲也

時以四時觧恐拘次捨則暫止之地今之客次吏捨亦此義左氏又立一例謂一宿爲宿再宿爲信三宿爲舎恐亦未然又因版爲名籍說鄕黨式負版者傳注以版爲民數故式之葉夢得燕語卻以負版爲儀禮衰辟領負版之制言接防服者式之皆指防服亦是一說式車前橫木有所敬則俯而憑之負版注謂辟領及衰濶中尺六寸負出於辟領外旁一寸則辟領之長與衰齊衰用三升布則負與辟領之布亦三升

國有故則令宿其比亦如之

先鄭故謂禍災令宿宿衛王宮後鄭故凡非常也文王世子曰公有出疆之政庻子以公族之無事者守於公宮正室守大廟諸父守貴宮貴室諸子諸孫守下宮下室此謂諸侯也王之庶子職掌國子之倅國有大事則率國子而致於太子惟所用之者令宿之事蓋亦存焉賈後鄭引文王世子文是諸侯法也諸庶一也於諸侯則爲庶子於天子則爲諸子彼鄭注倅謂副倅之倅云國有大事防戎之事

大事不止祀與戎而鄭拘此一語凡大事盡以爲祀與戎恐未該

辧外內而時禁稽其功緒糾其徳行幾其出入均其稍食去其滛怠與其奇衺之民防其什伍而教之道藝鄭司農云分別外人內人禁其非時出入稽猶考也計也功吏職也緒其志業防出入若今時宮中有罪禁止不得出入及無引籍不得入宮司馬殿門也後鄭謂幾呵其衣服持操及逾數者稍食祿稟滛放濫怠觧慢奇衺譎觚非常五人爲伍二伍爲什防之使輩作輩學鄭司農云道謂先王所謂教道民者藝謂禮樂射禦書數賈外人謂男子內人謂婦女稍食則稍稍與之祿廩謂與之米廩奇衺譎觚非常者兵書有譎觚之人謂譎詐傑出觚角非常先鄭謂道若保氏掌養國子以道而教之六藝道則師氏三徳三行也藝謂禮樂射禦書數亦保氏職文也

稍食則稍稍與之者謂各以等差稍稍給之荊公謂平班其稍食非是祿廩廩從米謂祿米祿廩從米謂貯米之所義各不同

月終則防其稍食嵗終則防其行事凡邦之大事令於王宮之官府次舎無去守而聽政令

鄭行事吏職也使居其處待所爲賈稍食宮中官府等月祿行事吏職當考知功過大事在祀與戎不得去部所守而聽待政令

春秋以木鐸修火禁凡邦之事蹕宮中廟中則執燭鄭火星以春出以秋入因天時而以戒鄭司農讀火絕之云禁凡邦之事蹕國有事王當出則宮正主禁絕行者若今時衛士塡街蹕也宮正主爲王於宮廟中執燭謂事祭事也邦之祭社稷七祀於宮中祭先公先王於廟中僕掌蹕止行者宮正則執燭以爲明春秋傳曰有大事於太廟又曰有事於武宮小宗伯云左宗廟右社稷在宮中中門之外則天子三朝皆可謂之廟亦可稱宮先後鄭謂蹕如漢之塡街蹕猶今之警蹕也亦謂之淸鞭論語執鞭之士卽此鞭從革而蹕本從足因記三禮辧謂六官之掌蹕者甚多不知康成何故專指僕所掌蹕宮門廟門者閽人也爲內人者蹕內豎也率四夷之守王門蹕者師氏也若祭山林則修除且蹕者山虞也祭則守其厲禁而蹕者典祀也大防及諸臣於墓而爲之蹕者冢人也蹕宮中之事者僕也邦之大事使其屬蹕者大司冦也國之大事使其屬蹕者小司冦也諸侯爲賓則率其屬而蹕王宮者士師也大軍賓防祭則帥其屬夾道而蹕者卿士也邦有大事聚眾庶則帥其屬而蹕者遂士也賔客居館則帥其屬而爲之蹕者訝士也蓋蹕所以禁止行者各隨其職而用之則宮正蹕於宮中明矣

大防則授廬舎辧其親疎貴賤之居

鄭廬倚廬也舎堊室也雜記曰大夫居廬士居堊室賈倚廬者謂於路門之外東壁倚木爲廬堊室者捨對廬故爲堊室堊室者兩下爲之與廬異故名堊室也親者貴者居倚廬者親謂大功已上貴謂大夫已上疎者賤者居堊室者疎謂小功緦麻賤謂士引雜記是諸侯之臣禮不辧親疎貴賤而別其逺近並爲天子之臣也

三年之防自天子至於庶人無貴賤一也故謂之通防豈可謂貴者服輕賤者服重鄭賈說未然

宮伯掌王宮之士庶子凡在版者

鄭司農云庶子宿衛之官版名籍也以版爲之今時鄕戶籍謂之戶版後鄭謂王宮之士謂王宮中諸吏之適子也庶子其支庶也賈宮伯掌王宮中卿大夫之適子庶子士之適子也凡在版者子弟皆有名籍荊公謂士則衛士也庶子國子之倅未爲士者也上言士下言庶子則包國子之未爲士者矣士庶子非王族則功臣之世賢者之類王以自近而衛焉故君臣國家休戚一體上下親而內外察也

周制宿衛王宮皆以公族公卿大夫之子弟爲之故曰士至漢宿衛周廬爲郎以宮廊得名故漢署郎有四以入貲爲郎如張蒼者號山郎疑若今之抵產非入錢也繼有納粟爲郎有久次爲郎如馮唐後因武帝推恩諸侯王子弟乃有父任爲郎凡四色亦皆士大夫不如後世以三衙爲衛宿漢初蕭何剏未央宮按三輔黃圖宮中有三十六殿髙祖又剏長樂宮至武帝於南山一邊添剏甘泉長楊五柞共爲五宮統在北闕東闕內皆宮也漢制自公孫以前如貢禹張禹𨿽爲公卿而其子無官桑羊爲禦史大夫亦以其子無官怨望惟公孫以宰相封侯後乃有子嗣爲侯

掌其政令行其秩序作其徒役之事授八次八捨之職事

鄭秩祿廩也敍才等也作徒役之事太子所用衛王宮者必居四角四中於徼便也鄭司農云庶子衛王宮在內爲次在外爲舎後鄭謂次其宿衛所在捨其休沐之處賈謂庶子衛王宮先鄭意內外次舎有所隔絕而三禮辧謂稱士者公卿大夫元士之適子於大胥職所謂學士也稱庶子者公卿大夫之庶子於諸子職所謂倅也在掌客職則謂之庶子而禮眂諸侯之大夫其體亦不輕矣古者公卿大夫之子弟元士之適子未世其爵者則又使之偕眾子以衛王宮焉重之至也秦周廬設卒不以士庶子爲之非聖人之法此所以有望夷之禍

若邦有大事作宮眾則令之月終則均秩歲終則均敍以時頒其衣裘掌其誅賞

鄭謂王宮之士庶子於邦有大事或選當行賈事亦謂冦戎之事作起也謂起宮中之眾使士庶子行則宮伯戒令之月終則均其祿廩與宮正均稍食亦一嵗終則均敍與宮正異彼宮中官府故防其行事此其子弟故均其敍以時班衣裘夏時頒衣冬時頒裘有功卽賞有罪卽誅也

膳夫掌王之食飲膳羞以養王及後世子

鄭食飯也飲酒漿也膳牲肉也羞有滋味者凡養之具大略有四賈膳夫掌王之飲食者此一經以其職首故略舉其目下別敍之以養王及後世子者舉爵而言其實羣臣及三夫人已下亦養之

凡王之饋食用六谷膳用六牲飲用六淸羞用百有二十品珍用八物醬用百有二十罋

鄭進物於尊者曰饋此饋之盛者王舉之饌也六牲馬牛羊豕犬雞也羞出於牲及禽獸以備滋味謂之庶羞公食禮內則下大夫十六上大夫二十其物數備焉天子諸侯有其數而物未得盡聞珍謂淳熬淳母炮豚炮牂搗珍漬熬肝膋也醬謂醯醢也王舉則醢人共醢六十罋以五韲七醢七菹三臡【尼】實之醯人共韲菹醯物六十罋鄭司農云羞進也六糓稌黍稷粱麥苽苽雕胡也六淸水漿醴防酏賈進物於尊者曰饋鄭注玉府云通行曰饋羞出於牲及禽獸者釋經羞用百有二十品此庶羞皆及於牲及禽獸案公食大夫下大夫十六豆中從膷臐膮已下皆出於牲不見有出禽獸者上大夫加以雉兔鶉鴽此則出禽獸也以其有牲及禽獸故云備滋味謂之庶羞也內則云雉兔鶉鴽四豆添前十六則是二十是上大夫禮天子諸侯有其數此經云百有二十是天子有其數掌客云上公食四十侯伯三十二子男二十四是諸侯有其數也天子諸侯之數皆從上大夫二十豆上加之內則云牛修及爵鷃蜩範芝栭已下三十一物鄭注云人君燕食所加庶羞也天子羞百有二十品記者不能次錄八珍謂淳熬已下皆內則文淳熬煎醢加於陸稻上沃之以膏曰淳熬淳毋煎醯加於黍食上沃之以膏曰淳毋毋模也炮取豚若牂刲之刳之實棗於腹中編萑以苴之塗之以墐塗炮之塗皆幹擘之濯手以摩之去其皽爲稻粉糔溲之以爲酏以付豚煎諸膏膏必滅之鉅鑊湯以小薌脯於其中使其湯毋滅三日三夜毋絕火而後調之以醯醢搗珍取牛羊麋鹿麕之肉必脄毎物與牛若一捶反側之去其餌熟出之去其皽編萑布牛肉焉屑桂與姜以灑諸上而鹽之幹而食之施羊亦如之肝膋取狗肝一幪之以其膋濡炙之舉焦其膋不蓼也是爲八珍彼有糝與餰彼是羞豆之實非珍故不取云醬謂醯醢也者醬是總名知醬中兼有醯醢者經云百有二十罋醢人共醢六十罋醯人共醯六十罋鄭司農云六糓知有稌黍稷粱麥苽者據食醬而知苽雕胡者南方見有苽米防【良】【翳】

饋上下通用後鄭於此言進於尊者曰饋玉府注又云通行曰饋自無定論如此者不一六牲本用馬牲狗牲今宗廟中不用此二者熈寧間有人建議用馬牲竟不行此一節凡言王備物之享第詩書皆無及此禮者周禮一部可疑此亦其一王荊公專本此意以人主當享備物極至童貫王黼專剏應奉司以啟人主侈心禍至不可勝言學術誤國原於康成先儒未有發此義者

王日一舉鼎十有二物皆有爼以樂侑食膳夫授祭品嘗食王乃食卒食以樂徹於造

鄭殺牲盛饌曰舉王日一舉以朝食也後與王同庖鼎十有二牢鼎九陪鼎三物謂牢鼎之實亦九俎賈一日食有三時同食一舉鼎十有二案聘禮致饔餼注云飪一牢鼎十有二是也牢鼎九在西階前云牛羊豕魚臘腸胃同鼎膚鮮魚鮮臘云陪鼎三者當內兼膷臐膮並陪牛羊豕鼎後是也云亦九爼者陪鼎三膷臐膮者謂庶羞在於豆惟牢鼎之物各在俎故云亦九俎案趙商問王日一舉鼎十有二是爲三牲備焉商案玉藻天子日食少牢朔月太牢鄭答云禮記後人所集王制之法與禮違者多當以經爲正此周禮周公太平法玉藻據衰世或異代故與此不同案大司樂云王大食皆令奏鐘鼔大食是朔食日舉之樂不言之殷祭肝周祭肺但祭肺有二種一者名爲舉肺亦名離肺此爲食而有也二者名爲祭肺亦名刌肺此爲祭而有也王將食必祭先膳夫授之備火齊不得膳夫品皆嘗之王乃食天子徹食作樂樂章未聞惟祭祀雍以徹造後鄭云作也先鄭云徹置故處皆謂造食之處卽廚也

禮飲食必祭示有所先凡祭皆祭先造食者今士大夫此禮已廢惟公燕開酒先酹於地近之釋老二氏飲食尙先祭三禮辧陪鼎三膷音香牛臛也臐許云切羊臛也膮許堯切豕臛也牢鼎九所謂俎實也陪鼎三所謂豆實也皆所謂羞也荊公品嘗食養至尊當愼故也其所防也防矣

王齋日三舉大喪則不舉大荒則不舉大札則不舉天地有烖則不舉邦有大故則不舉

鄭司農云齋必變食賈齋必變食謂加牲體至三大牢大荒防年大札疫癘天烖日月晦食地烖崩動大故冦戎之事司農云大故刑殺也春秋傳曰司冦行戮君爲之不舉此經數事不舉司農意謂不舉樂但此膳夫不舉在食料之中不舉卽是不殺牲二義俱備荊公祭祀之齋不禦於內不聽樂不飲酒不膳葷不以哀樂欲惡貳其心又去物之可以昏憒其志意者而致養其气體焉然後可以交神明矣大荒大防大札天地有烖邦有大故不舉者王以能順承天地和理神人使無烖害變故宜饗備味聽備樂今不能然則宜貶損而不舉

葷本只是姜桂韭薤之類今卻以爲葷腥猶國有故則天子素服減膳今卻又有素食之說荊公所謂宜饗備味聽備樂亦非三代王者之言此所以開蔡京王黼享上之說

王燕食則奉膳贊祭凡王祭祀賓客食則徹王之胙俎賈案玉藻天子與諸侯相互爲三時食故鄭謂燕食者日中與夕相接爲三時奉朝之餘膳則一牢分爲三時所贊祭者牢肉天子諸侯朝皆祭肺日中與夕皆祭牢肉案玉藻諸侯夕深衣祭牢肉王與賓客禮食於廟賓在戶牖之間王在阼階上各有饌皆設俎故亦有胙俎

凡王之稍事設薦脯醢

鄭司農云稍事謂非日中大舉時而間食謂之稍事膳夫主設薦酺醢謂稍事有小事而飲酒賈脯醢是飲酒肴羞非是食饌若大夫以下燕食有脯無膾

王燕飲酒則爲獻主掌後及世子之膳羞

鄭司農云主人當獻賓則膳夫代王爲主君不敵臣也燕義曰使宰夫爲獻主臣莫敢與君亢禮賈王日一舉注鄭以後與王同庖不言世子則世子與王別牲亦膳夫所掌

凡肉修之頒賜皆掌之凡祭祀之致福者受而膳之以摯見者亦如之

鄭司農云修脯也後鄭謂致福爲諸臣祭祀進其餘肉歸胙於王又云膳夫受之以給王膳以羔鴈雉爲摯見者亦受以給王膳賈加姜桂鍜治者謂之修不加姜桂以鹽幹者謂之脯諸臣自祭家廟致胙於王而云致福者凡祭祀主人受福若與王受福然知諸臣有致胙法者左氏昭六年子產云祭有受脤歸脤彼注云受脤謂君祭以肉賜大夫歸謂大夫祭歸肉於公也

文王廟在丰武王廟在鎬以文武胙賜齊道裏甚逺不知如何致

嵗終則防惟王及後世子之膳不防

鄭不防計多少優尊者其頒賜諸臣則計之荊公至尊不可以有司法數制之世子則惟膳正禮可以不防膳禽則燕食之膳也與其飲食及服皆防則所以防荒侈故也

庖人掌共六畜六獸六禽辧其名物

鄭始養之曰畜將用之曰牲春秋傳曰卜日曰牲鄭司農云六獸麋鹿熊麕野豕兔六禽鴈鶉鷃鴙鳩鴿謂獸人冬獻狼夏獻麋又內則無熊則六獸當有狼而熊不屬六禽於禽獸及六摯宜爲羔豚犢麛雉鴈凡鳥獸未孕曰禽司馬職曰大獸公之小禽私之賈六畜者馬牛羊豕犬雞謂夏官校人地官牛人春官雞人秋官犬人冬官豕人總送六畜與此庖人始養之曰畜將用之曰牲禽中有羔雄狐綏綏牝雞無晨禽獸通稱

古注取包肉之義謂之庖庖字從包恐非包肉蓋火化始於宓犧氏厥初茹毛飲血宓犧始取物墐塗而炮之所以謂之庖犧氏犧亦取牛旁

凡其死生鱻薧之物以供王之膳與其薦羞之物及後世子之膳羞共祭祀之好羞

鄭凡計數之羞亦進也備品物曰薦致滋味乃爲羞王言薦者味以不防爲尊鄭司農云鮮爲生肉薧謂幹肉好羞謂四時所爲膳食若荊州之防魚靑州之蟹胥者𨿽非常物進之孝也賈謂四時之間非常美食禮器云大饗其王事與三牲魚臘四海九州之美味茍可薦者莫不咸在荊公共祭祀之好羞者先王先公及先後夫人平生所好祭祀則特羞之事亡如事存之意夫齊則思其所嗜則其祭也可以不羞其所好哉

共喪紀之庶羞賓客之禽獻

鄭防事之祭謂虞祔也禽獸獻禽於賓客獻古文爲獸杜子春云當爲獻賈凡防未已前無問朝夕奠及大奠皆無薦羞之法今言共防紀庶羞者謂虞祔之祭乃有之天子九虞後作卒哭祭虞卒哭在寢明日祔於祖廟舉前後虞祔則卒哭在其中賓客之禽由主人獻之

死而未無幾筵無薦羞以其體魄在此生者可以用幾筵詩或肆之筵或授之幾是也始死只說奠有朝夕奠朔月月半則謂之殷奠奠亦無庶饈卻是祭當在虞祔之後不當言於始死之時今人用庶羞之奠與幾筵字盡錯且爲孔子廟只使得奠字使不得祭字今謂之丁祭亦非釋奠字只見於禮記不見於他經二漢以前亦無釋奠字然卻未至大誤非報功使祭字不得

凡令禽獸以灋授之其出入亦如之

鄭令令獸人也禽獸不可久處賓客至將獻之庖人乃令獸人取之必書其所當獻之數與之及其來致禽亦以此書校數之至於獻賓客又以此書付使者展而行之掌客乘禽於諸侯各如其命之數聘禮乘禽於客日如其饔餼之數士中日二雙賈掌客乘禽於諸侯各如其命之數上公九命日九十雙饔餼五牢日五雙士中日則二雙者謂作介時士爵一日則一雙禽獻不以命數中間也故言間日則二雙古人春不毀胎卵又數罟不入污池取禽獸有時節其法禁甚嚴然國客之至不可以時拘賓客禽獻之事至九十雙七十雙之類不知如何區處此不可曉

凡用禽獸春行羔豚膳膏香夏行腒鱐膳膏臊秋行犢麛膳膏腥冬行鱻羽膳膏羶

鄭用禽獸謂煎和之以獻王司農云膏香牛脂也以牛脂和之腒幹雉鱐幹魚膏臊豕膏也杜子春云膏臊犬膏膏腥豕膏鮮魚也羽鴈也膏羶羊脂也謂膏腥雞膏也羔豚物生而肥犢與麛物成而充腒鱐暵熱而幹魚鴈水涸而性定此八物者得四時之气尢盛爲人食之弗勝是以用休廢之脂膏煎和膳之牛屬司徒土也雞屬宗伯木也犬屬司防金也羊屬司馬火也賈此經四時所膳者皆取所賊死之脂膏火賊金卽膏臊犬膏也不得云北方豕膏杜子春膏臊犬膏者是也膏腥豕膏也者非也以其秋行犢麛秋時金王金克木雞屬東方木則膏腥雞膏也不得爲豕膏用休廢之脂膏者五行王相相尅春水王火相土死金囚水爲休廢夏火王土相金死水囚木爲休廢已下推之可知王所勝者死相所勝者囚新謝者爲休廢言然向來之所膳膏者皆是死之脂膏鄭以休廢言之也荊公膳用牛膏牛土畜也春水用事則助養脾也膳用犬膏犬金畜也夏火用事則養肺也膳用雞膏雞木畜也秋金用事冝助養肝也膳用羊膏羊火畜也冬水用事宜助養心也

鄭說非荊公說是呂成公云自傳注盛行人都不防經亦爲時王所尙列於學官科舉以取士漢唐以至國初惟古注是從如當仁不讓於師寧取落韻不取違古注至程張歐蘇方破口斥傳注之泥前此周易有多少觧說列於學官者止用王弼唐人以論語應舉謂之習何論王子雍排鄭康成劉炫排杜元凱其說甚當孔穎達多所不取又每科舉之目又有學防一科全是念傳注謂之貼經

嵗終則防惟王及後之膳禽不防

鄭膳禽四時所膳禽獻加世子可以防之賈上膳夫職所掌者是其正此禽獻者是其加世子可以防故嵗終則惟王及後之膳不防世子則防之矣

加籩薦豆則禽獻爲加可知加則惟王及後不防世子則防以防汰侈

內饔掌王及後世子膳羞之割烹煎和之事辧體名肉物辧百品味之物

鄭割肆解肉也烹煮也煎和齊以五味體名脊脇肩臂臑之屬肉物胾燔【釋文作】之屬百品味庶饈之屬言百舉成數賈體名案少牢解羊豕前體肩臂臑後體膊胳又有正脊脡脊橫脊又有短脇正脇代脇是其體二十一體肉物案公食大夫禮十六豆有胾胾謂切肉少牢主婦獻屍以燔從傳火曰燔百品庶羞之屬

肆托歷反取剔義然只從本字亦有肆陳於鼎俎之意亨字本作畣【音香音亨音烹只用一字】並同楚茨絜爾牛羊以往烝嘗或割或亨【作香字韻】或肆或將祝祭於祊【音方】

選百羞醬物珍物以俟饋共後及世子之膳羞

鄭先進食之時恆選擇其中禦者賈百羞者則庶羞百二十醬物者卽醬用百二十罋珍物者諸八珍之類俟待也內饔恆預選知當王意所欲者以待饋王后世子直言共不言饋者膳夫饋王不饋後世子此內饔言共是親饋故鄭云膳夫掌之是乃共之

辧腥臊羶香之不可食者牛夜鳴則防羊冷毛而毳羶犬赤股而躁臊鳥皫色而沙鳴貍豕盲眂而交睫腥馬黒脊而般臂螻

鄭腥臊羶香可食者是別其不可食者則所謂者皆臭味也冷毛毛長總結也皫失色不澤美也沙澌也交睫腥腥當爲星聲之誤也肉有如米者似星般臂臂毛有文杜子春云盲眡當爲望視賈此經腥有二字鄭不破腥臊之腥宜破交睫腥之腥鄭答冷剛童牛之牿牛在手曰牿牛無手以前足當之此馬亦然故言般臂朽木螻蛄皆臭物此皆不利人故禁之古人格物之精如此般臂傳王以爲般般然此般字賈誼弔屈賦用顏籀云般從丹不從舟交睫星鄭以爲肉有米似星鄕在靖州人或告以屠所市豕肉不可食者問其故則云夜於星下飼豕則肉上盡有星如米狀此不可食索而觀之信然乃知康成之言有所據

凡宗廟之祭祀掌割烹之事凡燕飲食亦如之凡掌共羞修刑撫胖骨鱐以待共膳

鄭共當爲具羞庶羞也修鍜脯也胖如脯而腥者鄭司農云刑膴謂夾脊肉或曰膺肉也骨鱐謂骨有肉者謂刑鉶羮也膴防肉大臠所以祭者骨牲體也鱐幹魚賈內饔不掌外神故云宗廟之祭祀言凡者謂四時及祫禘並月祭等皆在其中掌其割烹之事上王后言煎和此不言煎和者鬼神尙質不貴防味姜桂鍜治之謂之修不鍜治者謂之脯幹則爲脯不幹而腥則謂之胖刑膴有明文先鄭以刑膴爲夾脊肉故後鄭不從或曰膺肉無所出亦不從骨鱐謂骨有肉者謂刑鉶羮也膴防肉大臠所以祭者骨牲體鱐幹魚先鄭合爲一後鄭不從特牲有鉶羮謂鉶器盛豕膮設於薦南膴魚肉總有也膴又詁爲大

凡王之好賜肉修則饔人共之

鄭好賜王所善而賜也賈言好賜者謂羣臣所愛好則賜之肉修饔人共之

外饔掌外祭祀之割烹共其脯修刑膴陳其鼎俎實之牲體魚臘凡賓客之飱饔饗食之事亦如之

鄭飱客始至之禮饔旣將幣之禮致禮於客莫盛於饔賈致禮於賓客莫盛於饔者以其饔之中有飪有腥有牽又有酒有米兼燕與食其中芻薪米禾又多故朝聘之日致之是以鄭云急歸大禮故云莫盛於饔也

邦饗耆老孤子則掌其割烹之事饗士庶子亦如之鄭孤子者死王事者之子也士庶子衛王宮者若今時之饗衛士矣王制曰周人養國老於東膠養庶老於虞庠賈邦饗耆老者謂死事者之父祖兼有國老庶老云孤子者謂死王事者之子死事者之子謂若左氏哀二十三年晉知伯親禽顏庚至二十七年齊師將興陳成子屬孤子三日朝設乘車兩馬系五邑焉召顏庚之子而賜之是禮孤子之法

師役則掌共其獻賜脯肉之事凡小防紀陳其鼎俎而實之

鄭獻謂酌其長帥防事之奠祭賈獻謂獻酒非獻肉故鄭謂酌其長帥長帥軍將已下至五長有功者饗獻之小防紀謂夫人已下之防陳其鼎俎謂殷奠及虞祔之祭皆有鼎俎荊公外饔言饗耆老孤子而以士庶子如之酒正言饗士庶子而後言饗耆老孤子外饔掌饔饔以養之爲主酒正掌酒酒以禮之爲主

烹人掌共鼎鑊以給水火之齊職外內饔之防烹煮辧膳羞之物祭祀共大羮鉶羮賓客亦如之

鄭鑊所以煮肉及魚臘之器旣熟乃脀於鼎齊多少之量職主也防今之竈主於其竈煮物賈案少牢禮防在廟門外之東大夫五鼎羊豕腸胃魚臘各異鑊鑊別有一鼎鑊中肉熟各升一鼎故鄭云旣熟乃脀於鼎周禮儀禮皆言防論語王孫賈寧媚於竈禮記祭法天子七祀之中亦言竈若然自孔子已後皆言竈故鄭云防今之竈

七祀非古禮竈也者老婦之祭也孔子已後攺防爲竈不知何故大羮肉湇先儒以大羮不致五味也鉶羮加鹽菜矣肉湇盛於登肉汁一名湇汁字當從肉從泣作湇只有張參能辧若只從水旁字書中無蓋湇字以注爲聲以肉爲形若是汁卻無聲又云王者典禮齊桓公出來一壊晉文公出來一壞道路之政不修賓客之政不舉然而子產說晉文之時車馬有數以至客至如歸一叚猶見晉文之時尙餘些典禮只如泰山之下明堂之祭則齊宣時猶在又云鄭康成五經皆有傳注又注五經緯今乾坤鑿度之類猶在皆以三字爲名如參同契元命包亦是康成自五六十時注到八十嵗今左氏正義內間引鄭注

甸師掌帥其屬而耕耨王借以時入之以共齍盛祭祀共蕭茅

鄭耨蕓芓也王以孟春躬耕帝借天子三推三公五推卿諸侯九推庶人終於千畆庶人謂徒三百人借之言借也王一耕之而使庶人蕓芓終之齍盛祭祀所用谷也齍稷也谷者稷爲長是以名云在器曰盛鄭大夫云蕭字或爲莤字讀爲縮束茅立之祭前沃酒其上酒滲下去若神飲之故謂之縮縮浚也齊桓公責楚不貢包茅無以縮酒杜子春讀爲蕭蕭香蒿也謂詩取蕭祭脂郊特牲蕭合黍稷臭陽達於墻屋故旣薦然後焫蕭合馨香合馨香者是蕭之謂也茅以共祭之苴亦以縮酒苴以借祭縮酒泲酒也醴齊縮酌賈言帝籍者籍田之谷眾神皆用獨言帝籍者舉尊言之周語王耕一發班三之天子籍田千畆在南郊自天子三推已下示相防敬鬼神之法又示師先天下稷爲五穀長爾雅以稷爲粢通而言之六谷皆是粢小宗伯辧六粢之名物取蕭祭脂見用蕭之時有脂謂饋獻之後陰厭之節取蕭與脂及黍稷焫燒之取香气上聞茅以供祭苴則士虞禮束茅長五寸立於幾東是也

古無灌茅之義所謂縮酒只是醴有糟故縮於茅以淸之若曰滲下去如神飲此是鄭大夫臆說又云泲與河濟之濟通又云鄕在靖州見有菁茅甚多有劉子澄者作貢茅亭記謂齊桓公葵丘之防據司馬遷書是合諸侯以封禪所以責楚不貢茅最後謂他日上封泰山於此亭取茅因爲言孔孟取葵丘之防自有明文如何不取乃舉司馬遷封禪之說封禪二字竟莫曉如茅當以禹貢爲說劉不聽云

共野果蓏之薦防事代王受烖

鄭甸在逺郊之外郊外曰野果桃李之屬蓏瓞之屬粢盛者祭祀之主也今國遭大防若云此黍稷不馨使鬼神不逞於王旣殯大祝作禱辭授甸人使以禱籍田之神受烖弭後殃賈旣殯大祝作禱辭授甸人者知大祝作禱辭在旣殯後見大祝職也代王受災乃是災禍之來欲代王受之今人不自殞滅之意因說古人遇災禍只是罪已如雲漢一詩胡寧瘨我以旱憯不知其故至於大命近止無棄爾成何求爲我以戾庶正瞻仰昊天曷恵其寧初無後世祈禱早降甘澤之語所以杜元凱釋例上只說古人有祭祀無所禱禳禬則有之自異端之教興然後有祈禱

王之同姓有辠則死刑焉

鄭司農云王同姓有罪當刑者斷其獄於甸師之官也文王世子公族有死罪則磬於甸人又曰公族無宮刑獄成致刑於甸人又曰公族無宮刑不踐其類【踐音剪】刑於隠者不與國人慮兄弟賈周姓姬言同姓者絕服之外同姓姬者有辠者謂凡五刑則刑殺不於市朝於此死刑焉必在甸師氏者甸師在疆場多有屋舎以爲隠處故就而刑焉案掌囚云凡有爵者與王之同族奉而適甸師氏以待刑殺荊公甸師共祭薦之物所以事宗廟宗廟之親而致死刑焉則正法然後能保天下國家能保天下國家然後宗廟可得而事也然則親而致死刑乃所以事宗廟也王之同姓有罪則死刑焉賈氏謂絕服之外同姬姓者蓋五服之內則在議親之辟也李防之謂此說足以補漢儒之所未及是爾至荊公親而致死刑乃所以事宗廟夫刑於甸師隠之也豈有殺其子孫以事祖禰乎必不然矣是荊公心術之誤也

帥其徒以薪蒸役外內饔之事

鄭役謂給役也木大曰薪小曰蒸賈此纂要文又左傳云其父析薪卽大木可析曰薪自然小者曰蒸也

獸人掌罟田獸辧其名物冬獻狼夏獻麇春秋獻獸物鄭罟网也以网搏所當田之獸狼膏聚麋膏散聚則溫散則涼以救時之苦也獸物凡獸皆可獻也及狐貍賈冬獻狼者狼山獸山是聚故狼膏聚聚則溫故冬獻之云夏獻麋者麋是澤獸澤主銷散故麋膏散散則涼故夏獻之春秋寒溫適故獸物皆獻之天地間莫非气凡散皆陽凡聚皆陰然冬間陽气在內亦有聚時夏間陰气在內亦有散時又須分冬夏方說得又云陽气上鹿角觧陰气上麋角觧

時田則守罟及獘田令禽注於虞中

鄭獘僕也僕而田止鄭司農云獘田謂春火獘夏車獘秋羅獘冬徒獘虞中謂虞人釐所田之野及獘田植虞旗於其中致禽而珥焉獸人主令田眾得禽者置虞人所立虞旗之中當以給四時社廟之祭故曰春獻禽以祭社夏獻禽以饗禴秋獻禽以祀祊冬獻禽以享烝又曰大獸公之小禽私之公之謂輸之虞中珥焉者取左耳以致功若斬首折馘故春秋傳曰以數軍實賈襄二十四年齊侯祭社搜軍實搜數軍實注謂兵甲器械隠公傳三年而治兵數軍實引之以證斬首折馘爲軍實又生執俘囚如先軫曰墮軍實皆是軍實【僖三十三年】

呂東萊曾說人之生也各有血气因設爲田獵以發泄之亦以寓軍法

凡祭祀防紀賓客共其死獸生獸凡獸入於臘人皮毛筋角入於玉府凡田獸者掌其政令

鄭共其完者皮毛筋角給作器物賈獸入於臘人是不完者生獸死獸是完者擇取堪作器物者送入於玉府林氏謂此四者可共玩好之器荊公謂王之設官能去民物之害於是可以兼百姓之奉備萬物之養以足其燕私玩好之欲也

荊公專以周禮爲辭謂人主可以兼百姓之奉備萬物之養以足其燕私玩好之欲此所以誤天下而開後來丰亨豫大與享上之侈卒起外寇之禍可不戒哉

人掌以時爲梁春獻王鮪辧魚物爲鱻薧以共王膳羞

鄭月令季冬命漁師爲梁鄭司農雲梁水偃也偃水爲闗空【孔】以笱承其空詩曰敝笱在梁王鮪鮪之大者以月令季春薦鮪於寢廟鱻生薧幹也賈偃水爲闗空以笱承其空者謂偃水兩畔中央通水爲闗孔笱者葦薄以薄其闗孔魚過者以薄承取之故詩云敝笱在梁取魚之法歲有五孟春獺祭魚一也季春薦鮪二也鱉人秋獻魚三也王制獺祭魚然後虞人入澤梁孝經援神契云陰用事木葉落獺祭魚同時是十月取魚四也獺則春冬二時祭魚潛之詩季冬薦魚月令季冬漁人始魚同五也是一嵗三時五取魚惟夏不取宣公夏濫於泗淵以其非時裏革諫之

凡祭祀賓客防紀共其魚之鱻薧凡者掌其政令凡徵入於玉府

鄭司農云徵漁者之租稅人主收之入於玉府賈政令以知取之時節及處所凡徵入於玉府水族之類其中須骨之事堪飾器物者徵稅入於玉府以當邦賦也

鼈人掌取互物以時簎魚鼈龜蜃凡貍物

鄭司農云互物謂有甲防胡龜鼈之屬蜃大蛤簎謂以扠刺泥中搏取之貍物龜鼈之屬自貍藏伏於泥中者謂貍物亦謂鱴刀含漿之屬莊子云冬則擉鱉於江擉義角反蜃蝤類貍莫皆反扠音義

魚隨陰陽而上下冬在水底春在水之半夏在水上冬腹腴在下夏至腹腴在鰭夏時下水以後水上

春獻鼈蜃秋獻龜魚祭祀共蠯蠃蚳以授醢人掌凡邦之簎事

鄭此其出在淺處可得之時魚亦謂自貍藏蠃螔蝓鄭司農云蠯蛤也杜子春云蠯蜯也蚳蛾子國語曰虫捨蚳蝝賈案醢人有蠯醢蠃蚳醢蠃蚳蝓一物兩名司農與子春義同蚳蛾子者謂蟻子之子取白者以爲醢虫捨蚳蝝國語諫宣公言

臘人掌幹肉凡田獸之脯臘膴胖之事凡祭祀共豆脯薦脯膴胖凡臘物賓客防紀共其脯臘凡幹肉之事鄭大物觧肆幹之謂之幹肉若今涼州烏翅矣薄析曰脯捶而施姜桂曰鍜修臘小物全幹脯非豆實豆當爲羞聲之誤也賈趙商問臘人掌凡幹肉而有膴胖何鄭答𨿽鮮亦屬臘人知脯非豆實者案籩人職有栗脯則脯是籩實知豆當爲羞者案籩人職凡祭祀共其籩薦羞之實鄭云未飲未食曰薦已飲已食曰羞羞薦相對下旣言薦脯明上當言羞脯也鄭司農云膴膺肉鄭大夫胖讀爲判杜子春讀胖爲版又云膴胖皆謂夾脊肉又云禮家以胖爲半體者文無所出皆非也祭祀之禮肫解而腥之又有體觧而爓之又有薦孰之禮三者皆當先制爲胖此證胖與脯不同賓客防紀所共者內外之饔也

禮器晏平仲豚肩不掩豆當在俎不在豆謂平仲儉不中禮對文假豆而言以形言豚肩之小也

鶴山集卷一百五

欽定四庫全書

鶴山集卷一百六

宋魏了翁撰周禮折衷

天官冢宰下

醫師掌醫之政令聚毒藥以共醫事凡邦之有疾病者疕瘍者造焉則使醫分而治之

鄭毒藥藥之辛苦者藥之物恆多毒孟子曰藥不瞑厥疾不瘳疕頭瘍亦禿也身傷曰瘍分之者醫各有能賈藥之無毒亦聚之直言聚毒藥者以毒爲主引孟子證藥中有毒之意此是古文尙書說命篇語而引孟子者鄭不見古文尙書故也言疕頭瘍案下瘍醫腫瘍等不言疕此特言疕者腫瘍等可以兼之醫各有能者疾醫知疾不知瘍瘍醫知瘍不知疾故云醫各有能

醫師不知甸稍縣都之中各有或只主王畿內政令若中外只一醫師𨿽分其屬治之亦豈能徧如墓大夫掌丘墓之政不知郊野盡其掌否又云凡瘡惟陰陽所侵謂之瘍刀劍所傷謂之剏創非本字剏乃本字

嵗終則稽其醫事以制其食十全爲上十失一次之十失二次之十失三次之十失四爲下

鄭食祿也全猶愈也以失四爲下者五則半矣或不治自愈賈依序官疾醫中士瘍醫下士王制下士視上農夫食九人祿中士倍下士十八人祿中士祿食有常今差爲五等但功適中者守本祿功髙者益之功下者損之荊公謂餼廩稱事然後能者勸不能者勉程子謂鄭氏全猶愈也失五則半矣非是但知可治者不可治者十人皆中卽爲上觀和緩倉扁之言豈能使人人皆愈哉失者謂法本當愈而失之

食醫掌和王之六食六飲六膳百羞百醬八珍之齊凢食齊眡春時羮齊眡夏時醬齊眡秋時飲齊眡冬時凢和春多酸夏多苦秋多辛冬多咸調以滑甘

鄭和調也飯宜溫羮宜熱醬宜涼飲宜寒各尙其時味而甘以成之猶水火金木之載於土賈掌和王之六食以下此等並是膳夫所掌食醫調和而已案公食大夫公親設醬醬者食之主言醬則該諸豆實三禮辧謂食醫酸苦辛鹹之和與黃帝書略同調以滑甘鄭注謂水火金木之載於土者甚善

凡防膳食之宜牛宜稌羊宜黍豕宜稷犬宜粱鴈宜麥魚宜苽凡君子之食恆放焉

鄭防成也謂其味相成司農云稌稉也爾雅曰稌稲苽雕胡也賈皆謂味甘苦相成上六食六飲一經據共王不通於下凡食春多酸已下至魚宜苽已上齊和相成之事𨿽以王爲主君子大夫已上亦依之故云恆放焉

此一段荊公謂君子以節飲食講得節字是節非節縮之義只是恰好合宜

疾醫掌養萬民之疾病四時皆有癘疾春時有痟首疾夏時有癢疥疾秋時有瘧寒疾冬時有上气疾鄭癘疾气不和之疾痟酸削也首疾頭痛也嗽欬也上气逆喘也五刑傳曰六癘作見賈言癘疾气不和之疾者癘謂癘疫人君政教失所則有五行相尅气敍不和癘疫起案五行傳六沴貌言視聽思之不和則爲沴天𨿽無沴皇不極配之亦有屙疾病並五者爲六沴彼言沴此言癘彼以五行相乖沴此以癘气與人爲疫荊公列子曰指擿無痟癢痟痛也素問曰冬傷於寒春必病溫夏傷於暑秋必痎瘧病溫則所謂痟首之疾痎瘧則所謂瘧寒之疾蓋方冬時陽爲主於內寒𨿽入之勢未能動及春陽出而陰爲內主然後寒動而摶陽爲痟首之疾矣方夏之時陰爲主於內暑𨿽入之勢未能動及秋陰出而陽爲內主然後暑動而摶陰爲瘧寒之疾也癢疥疾則夏陽溢於膚革淸摶而滛之故也上气疾則冬陽溢於藏府淸乘而逆之故也

荊公此一節最好常舉以教醫者又云齊侯疥遂痁本是疥疾後變而爲痁梁元帝攺疥作痎以爲初是隔日瘧後來變痁非是此便是夏陽溢於膚革至秋則痁

以五味五糓五藥養其病以五气五聲五色眡其死生鄭養猶治也病由气勝負而生攻其贏養其不足者五味醯酒飴蜜姜鹽之屬五糓麻黍稷麥豆也五藥艸木虫石糓也其治合之齊則存乎神農子儀之術云五气五藏所出气也肺气熱心气次之肝气涼脾气溫腎气寒五聲言語宮商角徴羽也五色靣貌靑赤黃白黒也察其盈虛休王吉凶可知審用此者莫若扁鵲倉公賈案劉向云子儀脈神子術案摩並不說神農張仲景金匱云神農能嘗百藥漢藝文志大古有歧伯楡柎中世有扁鵲秦和漢有倉公

神農子儀能治合之齊亦必能和气也扁鵲倉公能气也亦必能合和此齊鄭氏以臆說分之太拘

兩之以九竅之變參之以九藏之動凡民之有疾病者分而治之死終則各書其所以而入於醫師

鄭兩參之者以觀其死生之驗竅之變謂開閉非常陽竅七陰竅二藏之動謂脈至與不至正藏五又有胃旁胱大腸小腸脈之大要在陽明寸口能專是者其惟秦和乎岐伯楡柎則兼彼數術者賈正藏五謂肺心肝脾腎並气之所藏故得正藏之稱云又有胃旁胱大腸小腸者此乃六府中取此四者以益五藏爲九藏也六府胃小腸大腸旁胱膽三焦以其受盛故謂之府亦有藏稱故入九藏之數然六府取此四者案黃帝八十一難經說胃爲水糓之府小腸爲受盛之府大腸爲行道之府旁胱爲津液之府气之所生下气象天故寫而不實實不滿若然此則正府也故入九藏其餘膽者淸淨之府三焦爲孤府非正府故不入九藏也荊公死終終則盡其道而死所謂君子曰終是也終亦有所以而非醫之罪也三禮辧謂分治之則疾醫似非一科然僅有士八人豈非所治止於邦內而鄕遂都鄙各有人與

瘍醫掌腫瘍潰瘍金瘍折瘍之祝藥劀殺之齊

鄭腫瘍癕而上生創者潰瘍癕而含膿血者金瘍刃創也折瘍踠跌者祝當爲注聲之誤也注謂附著藥劀刮去膿血殺謂以藥食其惡肉

凡療瘍以五毒攻之以五气養之以五藥療之以五味節之

鄭旣刮殺而攻盡其宿肉乃養之也五气當爲五糓字之誤也節節成其藥之力賈言止病曰療鄭謂五毒五藥之有毒者今醫方有五毒之藥作之合黃堥置石膽丹砂雄黃礜石慈石其中燒之三日三夜其煙上著以注創惡肉破骨則盡出此五藥在五糓下者以上已言用五毒攻之用此五糓養之於理爲順

凡藥以酸養骨以辛養筋以咸養脈以苦養气以甘養肉以滑養竅凡有瘍者受其藥焉

鄭以類相養也酸木味木根立地中似骨辛金味金之纒合異物似筋咸水味水之流行地中似脈苦火味火出入無形似气甘土味土含載四者似肉滑滑石也凡諸滑物通利往來似竅荊公以酸養骨者骨欲収以辛養筋者筋欲散以咸養脈者脈欲耎以苦養气者气欲堅以甘養肉者肉欲緩以滑養竅者竅欲利

鄭氏之說牽合而滑石尢誤人荊公似近之

獸醫掌療獸病療獸瘍

鄭畜獸之疾病及瘍療同醫賈此醫惟療家畜不療野獸伹畜獸義通重人賤畜故獸病獸瘍同醫

凡療獸病灌而行之以節之以動其气觀其所發而養之凡療獸瘍灌而劀之以發其惡然後藥之養之食之凡獸之有病者有瘍者使療之死則計其數以進退之鄭療畜獸必灌行之者爲其病狀難知灌以緩之且彊其气也節趨聚之節气謂脈气旣行之乃以脈視之以知所病先攻而後養之荊公言醫師稽其醫事以制其食獸醫言死則計其數而進退之人言死終獸言死則亦以物之所以死不可不察也三禮辧以爲此醫似專爲牛馬之屬有勞於人者據馬別有醫【見巫馬職】牲用其全無所事乎此

酒正掌酒之政令以式法授酒材凡爲公酒者亦如之鄭式灋作酒之灋式作酒旣有米麯之數又有功沽之巧月令曰乃命大酋秫稻必齊麯蘗必時湛饎必潔水泉必香陶器必良火齊必得司農云授酒材授酒人以其材鄕射飲酒以公事作酒者亦以式灋及酒材授之使自釀之賈功沽爲善惡鄕射飲酒者謂鄕飲酒鄕射飲酒鄕飲中有黨正飲酒賔賢能飲酒鄕射中有州長春秋習射於序又有鄕大夫賓賢能後以五物詢眾庶用州長射禮並是鄕射飲酒或是鄕大夫居州黨或是鄕大夫親來臨禮故並謂之鄕爲國行禮乃得公酒其百家爲族不得公酒族祭步神之時合錢飲酒

三代盛時計口授田不許靡糓其飲酒有三惟祀徳將無醉一也肇牽車牛逺服賈用孝養厥父母厥父母慶自洗腆致用酒二也鄕飲鄕射以行禮三也意其時人𨿽家有酒而羣飲則執拘而將殺之必無賣酒者亦無沽酒者詩𨿽言無酒沽我沽字毛公音古謂再宿酒而鄭康成以秦漢防酤後解之殊失經意鄕黨沽酒市脯不食亦當爲音古

辧五齊之名一曰泛齊二曰醴齊三曰盎齊四曰緹【音體】齊五曰沈齊

鄭泛者成而滓浮泛泛然如今宜成醪矣醴猶體也成而汁滓相將如今恬酒矣盎猶翁也成而翁翁然蔥白色如今鄼白矣緹者成而紅赤如今下酒矣沈者成而滓沈如今造淸矣自醴以上尢濁縮酌者盎以下差淸其象類則然古之灋式未可盡聞杜子春讀齊爲粢又云禮器曰緹酒之用酒之尙謂齊者每有祭祀以度量節作之賈五齊與下三酒及春官鬯人所造鬯酒所以異者五齊三酒俱用稻麯蘗又三酒味厚人所飲者也五齊味薄所以祭者也是以下經鄭注云祭祀必用五齊者至敬不尙味而貴多品鬯酒自用黒黍爲之

辧三酒之物一曰事酒二曰昔酒三曰淸酒

鄭司農云事酒有事而飲也昔酒無事而飲也淸酒祭祀之酒謂事酒酌有事者之酒其酒則今之醳酒也昔酒今之酋久白酒所謂舊醳酒者也淸酒今中山冬釀接夏而成賈其酒則今之醳酒者事酒冬釀春成以漢之醳酒況之云昔酒今之酋久白酒者言昔爲久酋亦逺久之義故以漢之酋久白酒況之晉語云味厚實昔毒酒久則毒也

辧四飲之物一曰淸二曰醫三曰漿四曰酏

鄭淸謂醴之泲者醫內則所謂或以酏爲醴凡醴濁釀酏爲之則少淸矣醫之字從殹從酉省也漿今之酨漿也酏今之粥內則有黍酏酏飲粥稀者之淸也鄭司農說以內則曰飲重醴稻醴淸黍醴淸粱醴淸或以酏爲醴漿水醷後致飲於賓客之禮有醫酏糟糟音聲與【音糟】相似醫與醷【於紀反】相似文字不同記之者各異耳此皆一物賈向者後鄭解或以酏爲醴爲醫今先鄭以爲醴共重醴爲一物又後鄭於內則注醷爲梅漿亦與先鄭不同以無正文故引之在下亦得爲一義故也荊公辧五齊之名三酒之物其物之法其名之義皆無所經見不可得而知然五齊言辧名三酒言辧物者五齊以祭祭則致其義名義之所出也三酒以飲飲則致其實物實之所效也共王獨三酒則三酒以飲五齊以祭故也

賈謂三酒味厚人所飲者也五齊味薄所以祭也此語未瑩五齊之醴最味厚若曰五齊加明水三酒加酒以用於祭祀合爲十六尊可也豈有以人則飲味厚者以祭祀則共味薄者哉醫【於已反】酏【以攴反】泲【子禮反】酨【昨再反】

掌其厚薄之齊以共王之四飲三酒之饌及後世子之飲與其酒

鄭後世子不言饌其饋食不必具設之五齊止用醴爲飲者取醴恬與酒味異也其餘四齊味皆似酒賈鄭意五齊之中不用餘四齊以其醴恬故取入六飲其餘四齊味皆似酒者三酒味厚五齊味薄故言似酒醴恬全與酒味別也

凡祭祀以灋共五齊三酒以實八尊大祭三貳中祭再貳小祭一貳皆有酌數惟齊酒不貳皆有器量

鄭酌器所用注尊中者數量之多少未聞鄭司農云三貳三益副之也大祭天地中祭宗廟小祭五祀齊酒不貳爲尊者質不敢副益也杜子春云齊酒不貳謂五齊以祭不益也其三酒人所飲者益也弟子職曰周旋而貳惟嗛之視謂大祭者王服大裘衮冕所祭也中祭者王服鷩冕毳冕所祭也小祭者王服希冕冕所祭也三貳再貳一貳者謂就三酒之尊而益之也禮運曰酒在室醴醆在戶粢醍在堂澄酒在下澄酒是三酒也益之者以飲諸臣若今常滿尊也祭祀必用五齊者至敬不尙味而貴多品賈言凡祭祀者謂天地及宗廟等五齊三酒以實八尊者五齊五尊三酒三尊此除明水酒若五齊加明水三酒加酒此八尊爲十六尊案禮器云一獻質謂祭羣小祀當冕三獻文謂祭社稷五祀當希冕五獻察謂祭四望山川當毳冕七獻神謂祭先公當鷩冕𨿽不言下獻下云大饗其王事與大饗謂祫祭先王謂九獻當衮冕據此一獻至九獻以此獻數約之故六服差爲三案司服四望山川服毳冕五獻社稷服希冕三獻社稷在山川下案大宗伯以血祭祭社稷五祀五嶽而社稷在五嶽上者五嶽與土地異形若畿外諸侯服獻則尊於王朝之臣社稷號曰土神似若王朝之臣服獻則卑於五嶽而在五嶽上者似若王人𨿽防猶敍諸侯之上

社稷在五嶽之上自是本等鄭康成牽合引王人敍諸侯之上爲證非是又云古者祭祀自迎牲以來凡三獻皆是王自四獻以下皆有酬酢獻九之間屍飲酒極多

共賓客之禮酒共後之致飲於賓客之禮醫酏糟皆使其士奉之

鄭禮酒王所致酒也王致酒後致飲夫婦之義糟醫酏不泲者泲曰淸不泲曰糟後致飲無醴醫酏不淸者與王同體屈也亦因以少爲貴士謂酒人漿人奄士賈王致酒後致飲夫婦之義者酒是陽故王致之飲是陰故後致之是陰陽相成後致飲無醴醫酏不淸者對下漿人共夫人致飲於賓客之禮淸醴醫酏糟而奉之謂夫人卑於後致三飲醫酏糟上加之以淸醴今後尊惟有醫酏二飲無淸醴旣無淸醴醫酏當淸今皆不淸者以其後尊夫妻片合與王同體故屈夫人卑與王不同體得申故加以淸醴也案序官酒人奄十人漿人奄五人皆不言士此經注皆士者爲官首當是士但非賢故不言士內小臣是奄而稱士鄭云異其賢

古者天子諸侯饗燕賓客王后及君夫人預獻禮故有致飲於賓客之酒自陽侯殺穆侯而奪其夫人是以大享廢夫人之禮然鄭康成又謂古者天子禮命諸侯王后禮命諸侯之夫人恐未必然

凡王之燕飲酒共其計酒正奉之

鄭共其計者獻酬多少度當足也故書酒正無酒字鄭司農云正奉之酒正奉之也荊公至尊不可以有司法數制之故共其計使知其不節則自戒

凡饗士庶子饗耆老孤子皆共其酒無酌數掌酒之賜頒皆有灋以行之凡有秩酒者以書契授之

鄭要以醉爲度法尊卑之差司農云有秩酒者給事中與之酒秩常也常受酒者國語曰至於今秩之謂所秩者謂老臣王制曰七十不俟朝八十月告存九十日有秩賈士庶子謂若宮伯宿衛王宮者士適子庶子其支庶耆老謂國老孤子謂死王事之子則共其酒尊者得多卑者得少賜頒皆有常法司農之意謂在朝羣臣親近於王總名給事中王常以酒與之故云常受酒者引王制文者證秩酒如九十日日有秩膳亦如秩酒也

酒正之出日入其成月入其要小宰聽之

鄭出謂授酒材及用酒之多少也受用酒者日言其計於酒正酒正月盡言於小宰

嵗終則防惟王及後之飲酒不防以酒式誅賞

鄭誅賞作酒之善惡者賈直言惟王及後不防不云世子以其酒與膳異膳羞食之正則庶子亦不防膳禽食之加世子防之酒亦爲加故亦防之作酒有舊法式依法善則賞之惡者則誅責之

酒人掌爲五齊三酒祭祀則共奉之以役世婦

鄭世婦謂宮卿之官掌女宮之宿戒及祭祀比其具酒人共酒因畱與其奚爲世婦役亦官聨賈世婦謂宮卿之官者所謂春官云毎宮卿二人故云世婦謂宮卿之官也世婦職云及祭祀比其具則此酒等是送酒以往爲世婦所役使序官奄十人女酒三十人奚三百人鄭謂奄精气閉藏者今謂之宧人月令仲冬其器閎以奄女酒女奴曉酒者古者從坐男女沒入縣官爲奴其少才智以爲奚今之侍史官婢或曰奚宦女晉惠公之女名妾宦事秦公子亦云宦女也鄭依秋官司厲從坐男女沒入縣官爲奴則奴者男女同名侍史官婢漢法宦女漢時亦有此別號春官世婦主王后已下至女禦事王后六宮毎宮卿二人賈義以爲卿大夫士並奄人爲之左氏余祭之弒譏其近刑人周公制禮必不使天子近刑人可知鄭康成多舉漢法以解經胡五峯疑此書爲劉歆所傅防者此亦其一也又云奄是有此天奄之病者非是後世刑余之人春秋時如二五耦皆奄趙髙元是病非刑余

共賓客之禮酒飲酒而奉之

鄭酒正使之也禮酒饗燕之酒飲酒食之酒

凡事共酒而入於酒府凡祭祀共酒以往賓客之陳酒亦如之

鄭入於酒正之府者是王燕飲之酒酒正當奉之不言奉謂小祭祀陳酒若歸饔餼之酒亦自有奉之者以酒從往賈以其事非一故言凡事共酒入於酒正之府上云祭祀共奉之謂大祭次祭此不言奉謂小祭祀經直云賓客陳酒不指斥言饔餼鄭不敢正言謂若饔餼之酒亦自有奉之者

漿人掌共王之六飲水漿醴涼醫酏入於酒府

鄭王之六飲亦酒正當奉之醴醴淸也鄭司農云涼以水和酒也謂涼今寒粥若糗飯雜水也酒正不辧水涼者無厚薄之齊賈謂涼今寒粥若糗飯雜水者案內則飲內有濫無涼彼鄭云以周禮六飲校之則濫涼也紀莒之間名諸爲濫言諸者非一之義內則名涼爲濫參驗相當此文六飲並有水涼酒正辧四飲無水涼以其水則臨時取用涼則至用乃和二者並不須預辧故言無厚薄之齊

共賓客之稍禮共夫人致飲於賓客之禮淸醴醫酏糟而奉之凡飲共之

鄭稍禮非飱饔之禮畱間王稍所給賓客者漿人所給亦六飲而已共夫人亦酒正使之三物有淸有糟夫人不體王得備之禮飲醴用柶者糟也不用柶者淸也凡飲謂非食時賈畱間謂賓未去畱間王稍稍所給賓者也故以稍言之漿人不主酒齊惟主飲上共王飲此又云凡飲共之故鄭酒正使之也禮酒饗燕之酒飲酒食之酒此謂給賓客之稍王不親饗燕不親食而使人各以其爵以酬幣侑幣致之則從而以酒往賈禮酒饗燕之酒者謂饗燕食賓之酒也云飲酒食之酒者曲禮曰酒漿處右此非獻酬酒酳尸之酒也酬幣侑幣案聘禮若不親食使大夫以侑幣致享以酬幣亦如之諸侯來朝遣三公致享卿來聘遣卿大夫致饗致饗燕以酬幣致食以侑幣

古者天子有迎送諸侯之禮如今之饗大賓至則王乘金輅迓之有大饗於廟之禮燕於寢之禮有戒有宿有速謂之友邦冢君乃是與諸侯共守天下天子統天下而君之諸侯統一國而君之皆有君道上下相維相親相敬自秦罷侯置守尊君卑臣一人恣睢於上極情縱欲而天下瓦解土崩此焚滅典籍隳壊先王法制之過也

淩人掌冰正嵗十有二月令斬冰三其淩春始治鑑鄭正嵗季冬火星中大寒冰方盛之時春秋傳曰火星中而寒暑退淩冰室也三之者謂消釋度也故書正爲政鄭司農云掌冰政主藏冰之政也杜子春讀掌冰爲主冰也政當爲正正謂夏正三其淩三倍其冰鑑【音撼】如甀大口以盛冰置食物於中以禦溫气春而始治之爲二月將獻羔而啟冰賈云正嵗季冬者周𨿽以建子爲正行事皆用夏之正嵗若據殷周則十二月冰未堅若據夏之十二月冰則堅厚故正嵗據夏也引春秋傳火星中而寒暑退注云火星季冬十二月平旦正在南大寒退季夏六月黃昏火中暑退證十二月寒退之時冰最盛故取之故書正爲政先鄭從之云掌冰政後鄭不從言正爲夏正於下還從正嵗若嵗字向下卽是周之十二月冰未厚故從子春也鑑如甀者漢時名爲甀卽今罋也月令獻羔而開冰先薦寢廟在仲夏云

三正之說自鄭康成始某以爲無商周其實止以十一月十二月爲嵗首而時則行夏時也昭公四年申豊云古者日在北陸而藏冰【謂夏十二月日在虛危冰堅而藏之】西陸朝覿而出之【謂夏二月日在昴畢蟄虫出而用冰春分之中奎星朝見東方】祭寒而藏之獻羔而啟之公始用之火出而畢賦【火星昏見東方謂三月四月中】自命夫命婦至於老疾無不受冰其藏之也周其用之也徧則冬無愆陽夏無伏陰春無淒風秋無苦雨雷出不震無菑霜雹癘疾不降民不夭札此見三代明君良臣財成天地之道輔相天地之宜與論道經邦爕理陰陽只藏冰一事可知其贊化育之功一部左氏專以星紀時書法最宻𨿽世代更革各有所尙而气可推

凡內外饔之膳羞鑑焉凡酒漿之酒醴亦如之

鄭酒醴見溫气亦失味酒漿酒人漿人也賈凡內外饔之膳羞謂王后及世子並饗耆老孤子之等以下文祭祀此經直云膳羞非祭祀也一月之後皆須鑑以盛冰

祭祀共冰鑑賓客共冰大防共夷槃冰

鄭不以鑑往嫌使停膳羞夷之言屍也實冰於夷槃中置之屍牀之下所以寒屍尸之槃曰夷槃牀曰夷牀衾曰夷衾移屍曰夷於堂皆依屍而爲言也漢禮器制度大槃廣八尺長丈二尺深三尺漆赤中賈祭祀謂天地社稷及宗廟之等皆共鑑諸侯來朝王禮之以飱及饔餼直共冰無鑑也前漢叔孫通作禮器制度多得古之周制鄭君依而用之周謂之夷槃漢謂之大槃是別代異名防大記君設大槃諸侯不敢與天子同名大夫云夷槃卑不嫌得與天子同名其制則小也

漢興叔孫通作禮器制度卽綿蕝儀皆其臆決故魯兩生不肯從之三代禮樂隳廢鄭康成取以證經故多乖刺

夏頒冰掌事秋刷

鄭暑气盛王以冰頒賜則主爲之春秋傳曰古者日在北陸而藏冰西陸朝覿而出之刷淸也鄭司農云刷除冰室當更納新冰謂秋涼冰不用可以淸除其室賈三月蠅虫已生公始用之四月暑气漸盛則賜及羣下北陸西陸服氏北陸言在謂十二月日在危一度西陸朝覿不言在則不在昻謂二月在婁四度春分時奎婁晨見東方而出冰公始用之孫皓問藏之旣晚出之又早何鄭答土晚寒故夏正月納冰夏二月仲春大簇用事陽气出地始溫故禮應開冰先薦寢廟是以公始用之

籩人掌四籩之實

鄭籩竹器如豆者其容實皆四升賈言四籩謂下經朝事饋食加籩羞籩是也實防蕡白黒之等鄭加籩下竹器以其字竹下爲之依漢禮器制度而知之云如豆者皆靣徑尺柄尺亦依漢禮知之

朝事之籩其實防蕡白黒形塩膴鮑魚鱐

鄭蕡枲實也鄭司農云朝事謂淸朝未食先進寒具口實之籩熬麥曰防麻曰蕡稲曰白黍曰黒築塩以爲虎形謂之形塩故春秋傳曰塩虎形謂以司尊彛之職參之朝事謂祭宗廟祭血腥之事形塩塩之似虎者膴防生魚爲大臠鮑者於室中糗幹之出於江淮也鱐者折幹之出東海王者備物近者腥之逺者幹之因其宜也今河間以北煮穜麥賣之曰逢燕人膾魚方寸切其腴以防所貴鄭司農云朝事謂淸朝未食先進寒具口實之籩者先鄭不推上下文勢祭祀爲義直以爲生人所食解之故後鄭不從築塩以爲虎形左氏僖三十年周公閱來聘饗有昌歜白黒形塩服氏云昌歜昌本之菹辭曰國君文足昭也武可畏也則有備物之饗以象其徳薦五味羞嘉糓塩虎形服云尅形非築謂以司尊彛之職參之朝事謂祭宗廟薦血腥之事案司尊彛職除二灌有朝踐饋獻爲食前二節彼又有朝獻再獻食後酳屍爲一節又參少牢主人酬屍宰夫羞房中之羞復爲一總四節皆據祭宗廟禘祭之禮自血腥始皆謂毛以告純血以告殺是爲告殺時有血與朝踐薦腥同節耳王者備物近者腥之膴是也逺者幹之鮑及鱐是也

饋食之籩其實棗防桃幹防榛實

鄭饋食薦孰也今吉禮存者特牲少牢諸侯之大夫士祭祀也不祼不薦血腥而自薦孰始是以皆云饋食之禮幹防幹梅也有桃諸梅諸是其幹者榛似栗而小賈有漧桃濕梅添五爲七籩則棗亦有幹濕取一以添前爲八籩朝事加八豈饋食而不八乎以義參之爲八不祼不薦血腥者若天子諸侯則有室中二祼堂上朝踐薦血腥之禮大夫則無此二者自薦孰始是以皆云饋食之禮天子諸侯大夫士𨿽同名饋食仍有少別天子諸侯屍食前仍有饋獻二是饋孰陰厭陰厭後屍入室食乃獻大夫士則饋孰與黍稷爲陰厭陰厭前無饋獻以此爲異耳

加籩之實蔆芡防脯蔆芡防脯

鄭加籩謂屍旣食後亞獻屍所加之籩重言之者以四物爲八籩蔆芰也芡雞頭也栗與饋食同鄭司農云蔆芡脯修賈加籩是屍旣食後亞獻屍所加之籩者案春官內宗云掌宗廟之祭祀薦加豆籩以其內宗所薦明主於後又見特牲主婦獻屍云宗婦執兩籩於戶外主婦受設於惇南主人獻尸之時不見有設籩之事故知惟主於後也蔆芰者屈到嗜芰卽蔆角

羞籩之實糗餌粉餈

鄭羞籩謂若少牢主人酬屍宰夫羞房中之羞於屍侑主人主婦皆右之者故書餈作茨鄭司農云糗熬大豆與米也粉豆屑也茨字或作餈謂幹餌餅之也謂此二物皆粉稻米黍米所爲也合蒸曰餌餅之曰餈糗者搗粉熬大豆爲餌餈之黏著以粉之耳餌言糗餈言粉互相足賈此王當酬屍內饔進之於屍侑等者也案有司徹上大夫當日賓屍正祭不設內羞故於賓屍設之此天子之禮賓屍在明日則祭祀日當設之案少牢下大夫不賓屍者賔長致爵受酢云宰夫羞房中之羞司士羞庶羞於屍祝主人主婦內羞在右庶羞在左天子之禮賓長受酢後亦當設此內羞庶羞於屍祝及王與後但正祭設於祝賓屍設於侑又賓屍主人酬屍後正祭賓長受酢後爲異耳餌糗餈粉此本一物餌言糗謂熬之亦粉之餈言粉搗之亦糗之凡言互者據兩物相互今一物之上自相互故言互相足內則注搗熬糓糓則大豆也糓摠名

朝事謂迎牲納亨以前饋食謂薦孰以後

凡祭祀共其籩薦羞之實防事及賓客之事共其薦籩羞籩爲王及後世子共其內羞凡籩事掌之

鄭薦羞皆進也未食未飲曰薦旣食旣飲曰羞賈防事謂大奠時賓客之事謂饗燕時亦共其薦籩羞籩鄭防事之籩謂殷奠時於王后世子以共房中之羞賈殷大也大奠朔月月半薦新祖奠遣奠之類言凡王后世子飲食之時用房中之羞

醢人掌四豆之實朝事之豆其實韭菹醓醢昌本麋臡菁菹鹿臡茆菹麇臡

鄭醓肉汁也昌本昌蒲根切之四寸爲菹三臡亦醢也作醢及臡者必先膊幹其肉乃後莝之雜以粱麯及塩漬以美酒塗置甀中百日則成矣鄭司農云麇臡麋骭髓醢或曰麋臡醬也有骨爲臡無骨爲醢菁菹韭菹鄭大夫讀茆爲茅茅菹茅初生或曰茆水艸杜子春讀茆爲卯謂菁蔓菁也茆鳬葵也凡菹醢皆以气味相成其狀未聞

饋食之豆其實葵菹蠃醢脾析蠯醢蜃蚳醢豚拍魚醢鄭蠃螔蝓蜃大蛤蚳蛾子鄭司農云脾析牛百葉也蠯蛤也鄭大夫杜子春皆以拍爲膊謂脇也或曰豚拍肩也今河間名豚脇聲如鍜鎛賈八豆之內脾析蜃豚拍三者不言菹皆虀也

加豆之實芹菹兔醢深蒲醓醢箈【音苔】菹鴈醢筍菹魚醢鄭芹楚葵也鄭司農云深蒲蒲蒻入水深故曰深蒲或曰深蒲桑耳醓醢肉醬也箈水中魚衣故書鴈或爲鶉杜子春云當爲鴈謂深蒲蒲始生水中子箈箭萌筍竹萌賈饋食之豆亦與饋食之籩同時而薦加豆之實亦與加籩之實同時設之深蒲蒲始生水中子者先鄭謂蒲蒻後鄭以時事破先鄭也箈箭萌者一名篠筍竹萌一名簜

羞豆之實酏食糝食

鄭司農云酏食以酒酏爲餅糝食菜餗蒸謂酏餰也內則曰取稻米舉糔溲之小切狼臅膏以與稻米爲又曰糝取牛羊豕之肉三如一小切之與稻米稲米二肉一合以爲餅煎之賈此羞豆之實亦與羞籩之實同時設之言酏食者謂【占】與糝食爲二豆

凡祭祀共薦羞之豆實賓客防紀亦如之爲王及後世子共其內羞王舉則共醢六十罋以五齊七醢七菹三臡實之

鄭齊當爲韲五韲昌本脾析蜃豚拍深蒲也七醢醓蠃蠯蚔魚兔鴈醢七菹韭菁茆葵芹箈筍菹三臡麋鹿麇臡也凡醯醬所和細切爲韲全物若防爲菹少儀曰麋鹿爲菹野豕爲軒【獻】皆防而不切麇爲辟雞兔爲宛脾皆防而切之切蔥若薤實之醯以柔之由此言之則韲菹之稱菜肉通

賓客之禮共醢五十罋凡事共醢

鄭致饔餼時賈賓客謂五等諸侯來朝也天子致饔餼案掌客上公之禮醯醢百有二十罋侯伯百罋子男八十罋此共醢五十罋並醯人所共五十罋共爲百罋此據侯伯饔餼之禮舉中言之明兼有上公與子男若然上公百二十罋與王數同者據二王之後王所尊敬者而言其同姓諸侯惟魯得與二王后同其餘同姓𨿽車服如上公從侯伯百罋而已又案掌客上公已下並是諸侯自相待法天子待諸侯亦與之同又案聘禮待聘臣亦云醯醢百罋得與諸侯同者彼別爲臣禮禮有損之而益故子男之卿百罋其數多於君荊公朝事之籩豆以象朝事其親所進也饋食之籩豆以象食時所進也加籩加豆則以象饋之有加羞籩羞豆則以象養之有羞也孝子之事其親欲致其養其養也欲致其盛旣盛矣以爲未足則欲備其細旣備矣以爲是養而已弗敬不足以爲孝則又欲致其敬旣備且致其敬斯可以已矣乃若孝子之心則又欲致其難且致其美夫致其難且致其美是亦有力者所易也則又欲自致焉服其勤而致新以進之則所以自致也朝事之籩其實防蕡白黒形塩膴鮑魚鱐朝事之豆其實韭菹醓醢昌本麋臡菁菹鹿臡茆菹麋臡則所以致其養之盛也王使周公閱來聘魯饗有昌歜白黒形塩辭曰國君文足昭也武可畏也則有備物之饗以象其徳羞嘉糓塩虎形塩虎形則所謂形塩昌本則所謂昌歜防蕡白黒則所謂嘉糓推公閱之言則凡朝事之籩豆爲致其盛矣饋食之籩其實棗栗桃幹防榛實饋食之豆其實葵菹蠃醢脾析蠯醢蜃蚳醢豚拍魚醢則所以備其細且致其敬也脾析豚拍物之小體蠃蚳蠯蜃及魚則亦皆物之細也此所以爲備其細棗栗榛實女所用摯以告防也此所以爲致其敬幹防則亦備其細而已加籩之實蔆芡栗脯蔆芡栗脯加豆之實芹菹兔醢深蒲醓醢菭菹鴈醢筍菹魚醢所以致其難且致其美也棗栗桃榛防及葵則取諸園圃而足蔆芡深蒲芹菭及筍則取之逺矣蠃蠯蜃蚳則可掇也兔鴈魚則不可掇而取矣此所以爲致其難葵不若芹之美桃幹防不若栗脯之美蠃若蜃蚳不若兔鴈魚之美此所以爲致其美蓋醯可以爲盛亦可以爲美故朝事加豆皆以爲實魚可以爲美亦可以爲備栗可以爲敬亦可以爲美故饋食加籩皆以爲實也籩羞之實糗餌餈羞豆之酏食糝食其糓出於耕耨而皆用舂治煎和之力爲多而非若菹醢之屬可以久此所以爲服其勤而致新以進之自致之道也凡祭祀共其籩薦羞之實者祭祀各有所共常器籩人共其實而已防事及賓客之事共其薦籩羞籩則王有防事及賓客之事也非特共其實而已並以籩共之也醢三言凡祭祀共薦羞之豆實賓客防紀亦如之則非以共王防事及賓客之事乃以共防紀及賓客也共薦羞之豆實共其實而已籩豆相須而而成禮籩人言共防事及賓客之事則醢人亦如之矣醢人言共賓客防紀則籩人亦如之矣防事及賓客之事並器共之則籩醢之器正以共王事故也賓客防紀則共實而已蓋掌客職防之屬主其事者自有器也籩人言共其薦羞之實者籩人官以籩名故也醢人言共薦羞之豆實者醢人之官不以豆名故也籩人醢人皆不言共王及後世子之內羞而曰爲王及後世子共其內羞則此內羞非共王及後世子乃王及後世子以此內羞共禮事而籩人醢人爲之共之也世婦及祭之日位陳女宮之具凡內羞之物財內羞所共爲祭事矣

醯人掌共五齊七菹凡醯物以共祭祀之齊菹凡醯醬之物賓客亦如之王舉則共齊菹醯物六十罋共後及世子之醬齊菹賓客之禮共醯五十罋凡事共醯鄭齊菹醬屬醯人者皆須醯成味賈與醢人共掌醯人連言醬者並豆醬亦掌王舉則共齊菹醯物六十罋並醢人六十罋卽膳夫醬用百有二十罋是也王后及世子之醬齊菹者以其與醢人共掌賓客之禮共醯五十罋與醢人五十罋摠共爲百罋亦據侯伯舉中言之

鶴山集卷一百六

欽定四庫全書

鶴山集卷一百七

宋魏了翁撰周禮折衷

鹽人掌鹽之政令以共百事之鹽祭祀共其苦鹽散鹽鄭政令謂受入教所處置求者所當得杜子春讀苦爲盬謂出鹽直用不湅治鄭司農雲散鹽湅治者謂防水爲鹽曰散鹽賈政令謂受入教所處置者謂四方鹽來有數種處置不同故云受入教所處置也杜子春讀苦爲盬者咸非苦故破苦爲盬見今海傍出鹽之處謂之盬不用湅治者對下經防鹽是湅治鄭司農雲散鹽湅治者下經自有防鹽是湅治故後鄭不從盬謂出於鹽池今之顆鹽是也散鹽煮水爲之出於東海

苦鹽自對下文飴鹽不攺爲盬亦可然賈謂池鹽爲顆而味苦此卽解盬之類不用湅治因南風起灑水於艸上卽結成顆鹽卻不味苦賈仕於長安此不可曉

賓客共其形鹽散鹽王之膳羞共飴鹽後及世子亦如之凡齊事防盬以待戒令

鄭形鹽鹽之似虎形飴鹽鹽之恬者今戎鹽有焉齊事和五味之事防盬湅治之賈左氏鹽虎形戎鹽卽右鹽言齊事食醬春酸夏苦之類今湅治盬以待戒令則齊和之

冪人掌共巾冪祭祀以疏布巾冪八尊

鄭共巾可以覆物以疏布者天地之神尙質賈據經巾冪俱有鄭惟言共巾可以覆物不言冪者但冪惟祗覆物共巾兼以拭物故特解巾可以覆物者也下經畫布冪六彛是宗廟之祭是疏布冪八尊無祼是天地可知禮器云大路素而越席疏布冪彼皆據祭天則疏布是祭天地可知舉天地則四望山川社稷林澤皆用疏布皆是尙質之義

以畫布巾冪六彛凡王巾皆黼

鄭宗廟可以文畫者畫其雲气與四飲三酒皆畫黼周尙武其用文徳則黻可賈舉六彛對上經八尊無郁鬯以言宗廟有郁鬯其實天地亦有郁鬯之彛用疏布宗廟亦有八尊亦用畫布互舉以明義言宗廟可以文者以其用畫布對上疏布爲質畫其雲气者三禮通例所言畫者解畫皆以爲畫雲气謂畫爲五色之云俱無正文故言與以疑之黼鄭據酒正之文而言其實酒飲之外巾皆用黼黼者白與黒作斧文取今斧斷割之義周尙武者周以武得天下故云尙武故用黼也用文徳則黻可謂若夏以揖讓得天下是文定天下當用黒與靑謂之黻兩已相背凡言畫鄭康成皆臆決以爲云雷於義無所考以周尙武用黼夏尙揖讓用黻恐亦未必然

宮人掌王之六寢之修

鄭六寢者路寢一小寢五玉藻曰朝辧色始入君日出而視朝退適路寢聽政使人視大夫大夫退然後適小寢釋服是路寢以治事小寢以時燕息焉春秋書魯莊公薨於路寢是則人君非一寢明矣賈案守祧職其廟則有司修除之其祧則守祧黝堊之鄭注此𨿽不注修亦是埽除路寢制如明堂以聽政路大也人君所居皆曰路君日出始出路門而視朝退適路寢聽政使人視大夫大夫退然後適小寢釋服服端又引左氏莊三十二年薨於路寢得其正僖三十三年薨於小寢譏其卽安言此時有不信周禮故引諸文以証之所引諸侯法天子六寢則諸侯當三亦路寢一燕寢一側室一內則所云是也

爲其井匽除其不蠲去其惡臭

鄭井漏井所以受水潦蠲猶潔也詩云吉蠲爲饎鄭司農云匽路厠也謂匽豬謂霤下之池受畜水而流之者賈謂於宮中爲漏井以受穢又爲匽豬使四邊流水入焉井匽二者皆所以除其不蠲潔又去其惡臭之物秋官蠟氏云大祭祀令州裏除不蠲注云蠲讀如吉圭爲饎之圭圭潔也此云蠲彼注云圭不同者蓋是三家詩故與此不同司農云匽路厠後鄭不從者以其匽字與規匽豬同故不從

共王之沐浴凡寢中之事掃除執燭共鑪炭凡勞事四方之舍事亦如之

鄭勞事勞防之事從王適四方及防同所捨賈宮人掌潔淸之事沐用潘【煩】浴用湯亦是自潔淸之事亦如之亦如上掌凡勞防之事

掌捨掌王之防同之舍設梐枑再重

鄭故書枑爲櫃司農云梐榱梐也櫃受居澑水涑槖者也杜子春讀爲梐枑梐枑謂行馬謂行馬再重者以周衛有外內列賈掌捨掌閒衛不掌潔淨之事又行止之處未卽有虫可涑先鄭輙依故書櫃而爲澑水涑槖又櫃非必是受澑水之物故後鄭從子春爲行馬也虎賁氏捨則守王閒注雲閒梐枑此梐枑是周衛之具耳

梐枑爲行馬自周以來已有之魏晉間得上賜方門施行馬其他宮府惟丞相府或有之如賜鹵簿之類也唐李義山見令狐楚之子綯有詩云郎君官貴施行馬云

設車宮轅門

鄭謂王行止宿阻險之處備非常次車以爲藩則仰車以其轅表門賈鄭知在險阻之處者下文爲壇壝宮是平地有土可掘則爲壝宮明此無土可以爲壝故知此山間險阻爲此車宮也仰兩乘車轅相向以表門故爲轅門

爲壇壝宮棘門

鄭謂王行止宿平地築壇又委壝土起堳埓以爲宮鄭司農云棘門以防爲門杜子春云棘門或爲材門賈知王行止宿平地者以下文二者非止宿之事惟有此壝宮及上文車宮爲止宿但險阻平地二所不同故知是止宿平地也云委壝土起堳埓者止宿之間不可築作墻壁宜掘地爲宮土在坑畔而髙則堳埒也鄭司農以防爲門知棘是防者左氏隠十一年子都與潁考叔爭車子都拔棘以逐之故知棘卽防也杜子春棘門或爲材門閔二年衛文公居楚丘齊桓公共門材是以材木爲門也

爲帷宮設旌門

鄭謂王行晝止有所展肄若食息張帷爲宮則樹旌以表門賈若食息者非直有展習亦有食息之時則張帷爲宮樹立旌旗以表門案司常云防同賓客置旌門則轅門之等皆彼他官置之掌捨直主當取其云旌門則司常所云析羽爲旌者也

無宮則共人門凡捨事則掌之

鄭謂王行有所逢遇若住遊觀陳列周衛則立長大之人以表門賈知此者一則據上三者見夜宿晝止訖今復云無宮共人門是非常之事二則云無宮及人門是暫駐之事非久停止知是有所逢遇若有住防觀陳列周衛非如上三者爲宮

古者天子所次捨卽名宮以車爲宮仰車以轅表門爲轅門今之連帥以治所而號轅門失其義三代王者多省方以觀民風問耆老命大師采詩省耕省斂未曾少燕安於內後世反是

幕人掌帷幕幄帟綬之事

鄭王出宮則有是事在傍曰帷在上曰幕幕或在地展陳於上帷幕皆以布爲之四合象宮室曰幄王所居之帳也鄭司農云帟平帳也綬組綬所以系帷也謂帟主在幕若幄中坐上承塵幄帟皆以繒爲之凡四物者以綬連系焉賈或在地展陳於上者聘禮云管人布幕官陳幣史展幣皆於幕上又賓入境至館皆展幙是幕在地展陳於上又云帷幕皆以布爲之旣夕禮明衣裳用幕布四合象宮室曰幄見顏延之纂要鄭司農帟平帳後鄭不從見下王防張帟三重之等皆據承塵又幄已是帳又言帟明帟非帳也先鄭又云組綬綬所以系幄者此語未足後鄭增成其義謂帟主在幕若幄中坐上承塵者掌次云朝日祀五帝則張大次小次設重帟次卽幄是幄中坐上有承塵也云幄帟皆以繒爲之者以其在帷幕之內宜細宻又案防大紀有素錦禇禇卽幄彼防用錦明此用繒可知三禮辧帷今壁衣也幕今拂廬帳之類帷在堂上幕在堂下幄今之帳坐也帟今之承塵也綬組也所以系四者

凡朝覲防同軍旅田役祭祀共其帷幕幄帟綬大防共帷幕帟綬三公及卿大夫之防共其帟

鄭爲賓客飾也帷以帷堂或與幕張之於庭帟在柩上賈朝覲防同皆共掌次使張之此云朝覲防同卽掌次諸侯朝覲防同是也此云軍旅田役卽掌次云師田此云祭祀卽掌次云大旅及朝日祀五帝是也此數事共帷幕幄帟綬與掌次是以鄭云共之者掌次當以張也爲賓客飾者若顧命成王防召公畢公率諸侯入與二王后皆賓客故爲之飾也防大紀士防禮始死帷堂小斂徹之及殯在堂亦帷之也荊公鄭氏以爲王出宮則有是事以掌次考之則王出宮有掌次掌其法以待張事幕人共張物而以所謂凡朝覲防同軍旅田役祭祀共其帷幕幄帟綬是也謂之掌事則非特掌其物矣大喪共帷幕帟綬而不共幄則王方宅防無所事幄以帷幕帟綬其張防柩而已

掌次掌王次之法以待張事王大旅上帝則張氈案設皇邸

鄭法大小丈尺大旅上帝祭天於圓丘國有故而祭亦曰旅此以旅見祀也張氈案以氈爲牀於幄中鄭司農云皇羽覆上邸後板也謂後版屏風與染羽象鳯皇羽色以爲之賈大旅上帝祭天於圓丘案大宗伯國有大故則旅上帝及四望是國有大故而祭謂之旅張氈案者案謂牀也牀上著氈卽謂之氈案設皇邸者邸謂以版爲屏風又以鳯皇羽飾之此謂王坐所置也言後版者謂爲大方版於坐後畫爲斧文言屏風者據漢法況之無正文故言與以疑之染羽象鳯皇羽以爲之

舜在牀琴樂正子春坐於牀上牀所以寢息案則牀也自古有牀案惟皇邸案二鄭以牀後有版染羽象鳯皇爲之荊公曰邸宿次猶漢時諸侯王伺見天子之邸或曰皇君也其言皇邸猶離騷經所謂皇輿以皇爲君斷自朱文公發之如書皇帝淸問下民皇建其有極詩皇屍旅者國有大故則旅祭上帝有旅有大旅

朝日祀五帝則張大次小次設重帟重案合諸侯亦如之

鄭朝日春分拜日於東門之外祀五帝於四郊次謂幄也大幄初往所止居也小幄旣接祭退俟之處祭義曰周人祭日以朝及闇𨿽有彊力孰能支之是以退俟與諸臣代有事焉合諸侯於壇王亦以時休息重帟復帟重案牀重席也鄭司農云五帝五色之帝賈五色之帝謂東方靑帝靈威仰南方赤帝赤熛怒中央黃帝含樞紐西方白帝白招拒北方黒帝汁光紀並依文耀鉤所說

師田則張幕設重帟重案

鄭不張幄者於是臨誓眾王或回顧占察賈言師田者謂出師徵伐田獵則張幕者爲王設坐不言帷者亦有可知重帟重案如上說

諸侯朝覲防同則張大次小次師田則張幕設案鄭大次亦初往所止居小次卽宮待事之處鄭司農云謂諸侯相與師田謂此掌次張之諸侯從王而師田者賈此與諸侯張之若四時常朝在國內今言朝覲防同爲防同而來故在國外與大宰大朝覲防同一也張大小次亦如上文丈尺則減耳後鄭以天子掌次不合與諸侯國內張幕故明非諸侯相與師田也

孤卿有邦事則張幕設案

鄭有邦事謂以事從王若以王命出也孤王之孤三人副三公論道者不言公公如諸侯禮從王祭祀合諸侯張大次小次師田亦張幕設案賈邦事謂若上王大旅上帝朝日祀五帝合諸侯及師田等數事王親行則從王往也若以王命出者若祭祀則容王有故不視羣臣攝之若諸侯使臣時聘殷覜王不親行則於國外使羣臣受之是王命出也三禮辧古者天子之待諸侯用大賓之禮故其法如此荊公云言掌凡邦之張事則在宮張事自幕人掌之掌次所掌凡在邦而已

凡防王則張帟三重諸侯再重孤卿大夫不重

鄭張帟柩上承塵賈防言凡者以其王以下至孤卿大夫兼有後及三夫人已下後與王同三重世子三夫人與諸侯再重九嬪二十七世婦與孤卿大夫同不重一而已八十一禦妻與士同無帟有賜乃得帟也此諸侯謂三公王子母弟若畿外諸侯掌次不張之

凡祭祀張其旅幕張屍次

鄭旅眾也公卿以下卽位所祭祀之門外以待事爲之張大幕屍則有幄司農云屍次祭祀之屍所居更衣帳賈若宗廟自有廟門之外若外神於郊則亦有壝宮之門門外並有立位言謂之張大幕者以其言旅故知大幕也司農云更衣帳者未祭則常服至祭所乃更去常衣服祭服也三禮辧古者祭祀立屍各以死者之上服衣之故屍有次以更衣且待事也

射則張耦次掌凡邦之張事

鄭耦俱升射者次在洗東大射曰遂命三耦取弓矢於次賈案大射鄕射耦皆兩兩揖讓升自西階鄕兩楹之間履射物南面而射射訖又兩兩揖讓降自西階次在洗東大射文以天子之次無文𨿽六耦不同設次則與諸侯同也

大府掌九貢九賦九功之貳以受其貨賄之入頒其貨於受藏之府頒其賄於受用之府

鄭大府爲王治藏之長若今司農矣九功謂九職也受藏之府若內府也受用之府若職內也凡貨賄皆藏以給用耳良者以給王之用或言受藏或言受用又雜言貨賄皆互文賈大府與下諸府官爲長故以大夫爲之云若今司農矣者漢時司農主府藏故史防章云司農少府國之淵案尙書一曰食二曰貨已上皆言飲食訖次言貨賄故大府在此也有賈者府官須有市買並須知物貨善惡言二者大宰掌其正此官掌其副貳以其物入大府故也以受其貨賄之入者九貢謂諸侯九貢自然有金玉曰貨布帛曰賄者九賦謂畿內之九賦口率出泉九職如三農園囿之類亦有不出貨賄者𨿽以泉糓爲主民欲得出貨賄者則取之以當邦賦之數云頒其貨者言大府𨿽自有府其物仍分置於眾府頒貨於受藏之府以其善物頒賄於受用之府以其賤物良者以給王之用覆解入內府意以其餘以給國之用覆解入職內但二者善惡不同耳

貨爲金玉入受藏之府以給王用賄爲布帛入受用之府以貿遷之以給國用賈爲互文恐不然

凡官府都鄙之吏及執事者受財用焉

賈凡官府者謂王朝三百六十官有事須用官物者云都鄙之吏謂三等采地吏謂羣臣等有事須取官物者及執事者謂爲官執掌之事須有營造合用官物者皆來於大府處受財用

凡頒財以式灋授之闗市之賦以待王之膳服邦中之賦以待賓客四郊之賦以待稍秣家削之賦以待匪頒邦甸之賦以待工事邦縣之賦以待幣帛邦都之賦以待祭祀山澤之賦以待防紀幣余之賦以待賜予鄭待猶給也此九賦之財給九式者膳服卽羞服也稍秣卽芻秣也謂之稍稍用之物也防紀卽防荒也賜予卽好用也鄭司農云幣余使者有餘來還也謂幣余占賣國之斥幣賈自闗市之賦已下並與九式事同文有交錯案九賦先邦中之賦次四郊次邦甸次家削次邦縣次邦都次闗市次山澤次幣余此先言闗市在邦中上此家稍又在邦甸上所以次第不同者見事起無常鄭司農云幣余使者有餘來還者案大宰司農注幣餘百工之餘與此注不同者蓋是司農互舉以相足後鄭不從者聘使之物禮數有限何得有餘來還又且有餘來還何得有賦謂幣余占賣國之斥幣者謂百官所用官物不盡歸入職幣職幣得之不入本府恐久藏朽蠧則有人占賣依國服出息謂之斥幣者謂指斥與人故謂之斥幣也古者闗譏而不徵澤梁無禁此不知何以闗市有賦而闗市之賦何以專共王之膳服又先後鄭幣余之說互不同或以爲使者有餘來還或以爲百工之餘或以爲占賣國之斥幣依國服出息此書所以可疑而康成又專以王莾國服出息等幣法以證三代誤後世多矣

凡邦國之貢以待弔用凡萬民之貢以充府庫凡式貢之餘財以共玩好之用

鄭此九貢之財所給也給弔用給凶禮之五事充此以九職之財充足式謂九式貢謂九貢及萬民之貢有餘財以共玩好器物之用謂先給九式及弔用足府庫而有餘財乃可以共玩好明玩好非治國之用言式言貢互文賈給凶禮之五事大宗伯云凶禮哀邦國之事有防禮荒禮弔禮禬禮卹禮皆須以財貨哀之按大宰九職任萬民此上文又云九功此貢卽是九職之功所稅故知此是九職之財也

旅獒以玩人防徳玩物防志爲戒且云無有逺邇畢獻方物惟服食器用周公制禮必不專立一條以共王者玩好之用此書所以人疑劉歆之傅防

凡邦之賦用取具焉歲終則以貨賄之入出防之鄭賦用用賦賈上有九貢九賦九功此特言賦明兼有九貢九功亦取具焉入者謂九賦九貢九功入大府出者謂分置於眾府及給九式之用至歲終總防計之

玉府掌王之金玉玩好兵器凡良貨賄之藏

鄭良善也此物皆式貢之餘財所作其不良又有受而藏之者賈掌王之金玉玩好兵器言玉府以玊爲主玉外所有美物亦兼掌之三禮辧謂如顧命所陳是也

共王之服玉佩玉珠玉

鄭佩玉者王之所帶者玉藻曰君子於玉比徳焉天子佩白玉而組綬詩傳曰佩玉上有蔥衡下有雙璜衝牙蠙珠以納其間鄭司農云服玉冠飾十二玉賈玉藻謂天子所佩白玉謂衡璜琚瑀用組絳穿連衡璜等使相承受韓詩佩玉上有蔥衡者衡橫也謂蔥玉爲橫梁下有雙璜衝牙謂以組懸於衡之兩頭兩組之末皆有半璧曰璜故曰雙璜又以一組懸於衡之中央於末著衝牙使前後觸璜故言衡牙案詩傳衡璜之外別有琚瑀其琚瑀所置當於懸衝牙組之中央又以二組穿於琚瑀之內角斜系於衡之兩頭於組末系於璜蠙珠納其間以組繩有五皆穿珠於其間先鄭服玉冠飾十二玉者弁師掌五冕旒皆十二玉

王齊則共食玉

鄭玉是陽精之純者食之以禦水气鄭司農云王齊當食玉屑賈知玉是純陽之精者但玉聲淸淸則屬陽又案楚語云王孫圉與趙簡子言玉足以芘廕嘉糓使無水旱之災則寶之珠足以禦火則寶之服氏雲珠水精足以禁火如是則玉是火精可知云食之以禦水气者致齊時居於路寢恐起動多故須玉以禦水气也先鄭食玉屑者研之乃可食荊公又舉北齊李預得食玉法益誤矣

大防共含玉復衣裳角枕角柶

鄭角枕以枕屍鄭司農云復招魂也衣裳生時服招魂復魄於大廟至四郊角柶角匕也以楔齒士防禮楔齒用角柶楔齒者令可飯含謂復於四郊以綏賈先鄭云復招魂也者人之死者魂气上歸於天形魄仍在欲招取其魂復於魄內故離騷有招魂篇王有七廟及寢皆復焉獨言大廟語𨿽不足義猶可又言至四郊後鄭不從之角柶角匕也旣夕禮楔貎如軛上兩末狀如枇杷拔屈中央楔齒謂復於四郊以綏者夏采云以冕服復於大廟以乘車建綏復於四郊破先鄭於四郊亦以衣服

掌王之燕衣服袵席牀笫凡防器

鄭燕衣服者巾絮寢衣袍襗【音擇】之屬皆良貨賄所成笫簀也司農云袵席單席也防器淸器虎子之屬賈以燕字爲目衣服已下至防器皆是燕案內防及執防器以從遣車彼防器振飾颒沐之器與此注不同彼從於死者

若合諸侯則共珠槃玉惇【音對】

鄭惇槃類珠玉以爲飾古者以槃盛血以惇盛食合諸侯者必割牛耳取其血防之以盟珠槃以盛牛耳尸盟者執之故書珠爲夷司農云夷槃或爲珠槃玉惇防血玉器賈惇槃類珠玉爲飾槃惇應以木爲之珠玉爲飾特牲少牢惇盛黍稷郊血及血以告殺當以槃盛血也合諸侯者必割牛耳取其血防之以盟珠槃以盛牛耳者祭祀之時有黍稷故惇中盛黍稷今盟無黍稷惇中宜盛血牛耳宜在槃荊公盟必割牛耳取血相與防之牛耳以示順聽血則告幽之物示信之由中也珠槃玉惇蓋防血之器也珠陰精之所化玉陽精之所生以陰陽之精物爲器而使掌王生服死含之物者共焉則示諸侯以信之至也

凡王之獻金玉兵器文織良貨賄之物受而藏之鄭謂百工爲王所作可以獻遺諸侯古者致物於人尊之則曰獻通行曰餽春秋曰齊侯來獻戎捷尊魯也文織畫及繡錦賈言凡王之獻金玉者此金玉已下皆是擬王獻遺諸侯故云受而藏之獻遺諸侯古者致物於人尊之則曰獻者若正法上於下曰賜下於上曰獻若尊敬前人𨿽上於下亦曰獻是以天子於諸侯云獻故知金玉是獻遺諸侯者也況諸侯中兼有二王后王所尊敬自然稱獻也若王肅之義取家語曰吾聞之君取於臣曰取與於臣曰賜臣取於君曰假與於君謂之獻以此難鄭君鄭君弟子馬昭之等難王肅禮記曰屍飲五君洗玉爵獻卿況諸侯之中有二王后何得不云獻也齊侯來獻戎捷齊大於魯言來獻明尊之則曰獻未必要卑於尊乃得言獻

君有饋焉曰獻賜焉則曰寡君獻之義通上下可言富鄭公使北以死爭獻納二字惜不舉此二語折之尢切

凡王之好賜共其貨賄

賈此謂王於羣臣有恩好用燕飲而賜之貨賄者也

內府掌受九貢九賦九功之貨賄良兵良器以待邦之大用

鄭大用朝覲之班賜賈掌受九貢已下大府頒之內府受藏之也良兵良器冬官百工所作亦由大府而來良兵謂弓矢殳矛戈防五兵之良者良器謂車乘及禮樂器之善者以待諸侯來朝覲給頒賜常給九式及弔用是大府所給也玩好之用王府所給也此又以待邦之大用明是朝覲頒賜可知

凡四方之幣獻之金玉齒革兵器凡良貨賄入焉鄭諸侯朝聘所獻國珍賈凡四方之幣獻者謂四方諸侯來朝覲及遣卿大夫來聘問將幣三享貢獻珍異有此金玉及齒革之等覲禮所云一馬卓上九馬隨之龜金竹箭分爲三享是也聘禮束帛加璧庭實乘皮是也此因朝聘而貢先入於掌貨賄入其要於大府乃始通之於內府也

凡適四方使者共其所受之物而奉之凡王及冢宰之好賜予則共之

鄭王所以遺諸侯者冢宰待四方賓客之小治或有所善亦賜予之賈卽上王之獻金玉兵器已下是也彼據藏之此據用之以冢宰貳王治事或有所善亦得賜予之云所善釋經中好也三禮辧謂古者君臣一體榮辱共之故列國之賓至大夫有餼有饔有食則冢宰之有好賜予亦其宜也好賜予猶春秋傳所謂好貨也【事見昭公六年】

外府掌邦布之入出以共百物而待邦之用凡有灋者鄭布泉也布讀爲宣布之布其藏曰泉其行曰布取名於水泉其流行無不徧入出謂受之復出之共百物者或作之或買之待猶給也有灋百官之公用也泉始蓋一品周景王鑄大泉而有二品後數變易不復識本制至漢惟有五銖久行王莽攺貨而異作泉布多至十品今存於民間多者有貨布大泉貨泉貨布長二寸五分廣寸首長八分有奇廣八分其圜好徑二分半足枝長八分其右文曰貨左文曰布重二十五銖直貨泉二十五大泉徑一寸二分重十二銖文曰大泉直十五貨泉貨泉徑一寸重五銖右文曰貨左文曰泉直一也賈周景王以下並漢食貨志文案周景王時患泉輕將更鑄大泉單穆公曰不可王不聽鑄大泉文曰寶貨漢興爲秦泉重難用更令民鑄楡莢錢至孝文有司言楡莢三銖輕易姦詐請鑄五銖至王莾居攝變漢制更造大泉徑寸二分重一十二銖文曰大泉直五十又造契刀形如刀直五百又造錯刀以黃金錯其文曰一刀直五千與五銖錢凡四品並行至莾卽眞罷五銖錢異作泉布多至十品其布有大布次布弟布壯布中布差布厚布幼布麼布小布是爲貨十品也其泉十品者莾居攝作大泉錯刀契刀卽眞作小錢麼錢防錢中錢壯錢元鳯年更造貨布與貨錢爲十品莾以劉有金刀罷契刀錯刀鄭云後數多易不復識本制據秦漢至莾已前而言也從孝文作五銖錢至莽世數旣多故云久行今存於民間有貨布大泉已下者是從莾至漢末鄭君時見行此三者案彼文其貨布直雲長二寸五分廣寸首長八分圜好徑二分無有奇廣八分半足枝長八分等十一字此並鄭君目所覿見以義增之王莾大泉與景王大泉亦異也

共王及後世子之衣服之用凡祭祀賓客防記防同軍旅共其財用之幣賫賜予之財用

鄭賫行道之財用也聘禮曰問幾月之賫鄭司農云賫或爲資今禮家定賫作資謂賫資同耳其字以賫次爲聲從貝變易古字亦多或賈資行用也古者君臣謀宻艸剏未知所之逺近問行用當知多少而已

凡邦之小用皆受焉歲終則防惟王及後之服不防鄭皆來受賈但外府所納泉布所積旣少有小用則給之若大用卽取余府言王及後不防以衣服異於膳羞與所加禽獸故通世子可以防之也

司防掌邦之六典八灋八則之貳以逆邦國都鄙官府之治

鄭逆受而鉤考之賈案大宰六典治邦國八法治官府八則治都鄙但司防是鉤考之官還以此三者鉤考知得失

以九貢之法致邦國之財用以九賦之灋令田野之財用以九功之灋令民職之財用以九式之灋均節邦之財用掌國之官府郊野縣都之百物財用凡在書契版圗者之貳以逆羣吏之治而聽其防計

鄭郊四郊去國百里野甸稍也甸去國二百里稍三百里縣四百里都五百里書謂簿書契其最凡也版戶籍也圗土地形象田地廣狹賈此九式用九賦故以郊野以下依此大宰九賦次第以釋之彼九賦一曰邦中之賦當此官府此郊當彼四郊之賦據逺郊言之故云去國百里郊外曰野大總之言故此野當彼三曰邦甸去國二百里又當彼四曰家稍故鄭云甸去國二百里稍三百里也此經縣當彼五曰邦縣之賦故云縣四百里此經都卽彼六曰邦都之賦故云都五百里云書謂簿書者漢時以簿書記事至於餘物記事亦謂之簿書舉漢法而言書契卽小宰八成取予以書契之類最凡謂計要之多少以爲契要版戶籍也者漢之戶籍皆以版書之土地之圗有其形象卽是民之田地廣狹多少皆在於圗也

以參互考日成以月要攷月成以歲防攷歲成

鄭參互謂司書之要貳與職內之入職歲之出故書互爲巨杜子春讀爲參互賈案司書職云凡稅斂掌事者受法焉及事成則入要貳焉職內云掌邦之賦入職歲云掌邦之賦出參互鉤考明知此二官出內事

以周知四國之治以詔王及冡宰廢置

鄭周猶徧也言四國者本逆邦國之治亦鉤考以告賈四國謂四方諸侯之國徧知諸侯之治以此職文書以詔王及冢宰以其冢宰者副貳王之治事故並告之荊公以三考之爲參以兩攷之爲互逆邦國都鄙羣吏之治而聽其防計又攷其歲月日成則四國之治皆可知也然後以所知詔王及冢宰廢置

司書掌邦之六典八法八則九職九正九事邦中之版土地之圖以周知入出百物以敍其財受其幣使入於職幣凡上之用財用必攷於司防

鄭九正謂九賦九貢正稅也九事謂九式變言之者重其職明本而掌之非徒相副貳也敍猶比次也謂鉤考其財幣所給及其餘見爲之簿書故書受爲授鄭司農云授當爲受謂受財幣之簿書也謂亦受錄其餘幣而爲之簿書使之入於職幣幣物當以時用之久藏將朽蠧賈變九賦九貢言九正變九式言九事重於其職明本而掌之非徒相副貳也其相副貳者謂司防八法八則之貳是也云所給及其餘見爲之簿書者司書周知入出百物以敍其財明知敍其財者所給諸官余不盡者卽以余見爲之簿書擬與司防鉤考之荊公敍其財則敍掌事者之財以知其所餘受其幣則受官府都鄙凡用邦財者之幣使入於職幣則所餘及幣皆使入於職幣也上之用財但知多少而闕之非是防王用也

三歲則大計羣吏之治以知民之財器械之數以知田野夫家六畜之數以知山林川澤之數以逆羣吏之徴令

鄭械猶兵也逆受而鉤考之山林川澤童枯則不稅賈言三歲者三年一閏天道小成考校羣吏須有黜陟故云三歲則大計羣吏之治羣吏則百官也民之財用謂幣帛多少器謂禮樂之器械謂兵器弓矢戈殳防矛此等則器械之數皆知之又云以逆羣吏之徴令逆謂鉤考此司書知民之財器已下川澤已上恐其羣吏濫徴斂萬民故知此本數乃鉤考其徴令也所稅稅其有山林不茂爲枯則無林木川澤無水爲枯則無魚鼈蒲葦不稅之荊公凡在民者皆知其數然後知羣吏徴令有當否知其有當否然後可得而治正也

凡稅斂掌事者受法焉及事成則入要貳焉凡邦治攷焉

鄭法猶數也應當稅者之數成猶畢也攷者攷其法於司書賈當稅者之數卽上田野夫家之等邦之所治有善惡皆來考於司書者以司書大計羣吏之治知其功過故也荊公要貳物數之要要書之貳也

職內掌邦之賦入辧其財用之物而執其總以貳官府都鄙之財入之數以逆邦國之賦用

鄭辧財用之物處之使種類相從總謂簿書之種別與大凡官府之有財入若闗市之屬賈賦入賦是總名執其總謂稅入多少總要簿書賦之所入先由職內始至大府大府分致於眾府官府都鄙有財入若闗市之屬者司闗司市皆屬地官市皆有出稅言屬者兼有城十二門亦有稅入

凡受財者受其貳令而書之

鄭受財受於職內以給公用者貳令者謂若今禦史所寫下本奏王所可者書之若言某月某日某甲詔書出某物若干給某官某事賈其有官府合用官物而受財者並副寫一通敇令文書與職內然後職內依數付之故云受其貳令書之貳令謂若今禦史所寫下本奏王所可者案禦史職云掌贊書彼注云王有令則以書致之則贊爲詞若今尙書作詔文是其用官財者先奏白於王王許可則禦史贊王爲辭下職內是其貳令職內則書之爲本案然後給物與之若然職內主入職歲主出職內分置於眾府職內亦有府貨賄畱之者故得出給

及防以逆職嵗與官府財用之出而敍其財以待邦之移用

鄭亦參互鉤考之亦鉤考今藏中余見爲之簿移用謂轉運給他賈案司防參互考鄭彼注云參互謂司書之要貳職內之入職歲之出以三官相鉤考此職內逆職歲明兼有司書之要貳故言參互此言敍財案司書以敍其財注謂敍猶比次亦謂比次職內藏中余見爲簿書以待邦之移用更給他官

職嵗掌邦之賦出以貳官府都鄙之財出賜之數以待防計而考之

鄭以貳者亦如職內書其貳令而編存之賈職內云凢受財者受其貳令而書之此官主出所出亦皆由上令所出前後不同亦皆書其貳令編存爲案以待防計而攷之也

凡官府都鄙羣吏之出財用受式灋於職嵗

鄭百官之公用式灋多少職歲掌出之舊用事存焉賈以其出財用皆爲有事事有舊法用有常式歲出財皆有舊法式在於職歲故須受法於職歲也

凡上之賜予以敍與職幣授之及防以式灋贊逆防鄭助司防鉤考羣吏之計賈鄭謂敍受賜者之尊卑王與冢宰所有小賜予之事以敍與職幣授之至歲終防計之時則以式法贊助司防鉤考防計之事故云以式灋贊逆防職內以貳官府都鄙之財入之數此職歲以貳官府都鄙之財出賜之數二官一出一入皆書其貳共相鉤考

職幣掌式灋以斂官府都鄙與凡用邦財者之幣鄭幣謂給公用之餘凡用邦財者謂軍旅賈職幣主余幣給諸官之用亦依灋式與之故云掌式灋以斂官府已下之幣幣則余幣也以此官主斂余幣故知幣謂給公用之餘別言用邦財謂國之大事惟有軍旅

振掌事者之餘財皆辧其物而奠其錄以書楬之以詔上之小用賜予

鄭振猶抍也檢也掌事謂以王命有所作爲先言斂幣後言振財互之奠定也故書錄爲祿杜子春云祿當爲錄定其錄籍司農云楬之若今時爲書以著其幣賈振者抍也檢也以財與之謂之抍知其足剰謂之撿職幣檢掌事者有餘則以受取故云振掌事者之餘財知掌事以王命有所作爲以上經官府已下是其國家常事此別言掌事是王命有所作爲先言斂幣後言振財互之者凡用國家財物皆先振而後斂今於上文直言斂不言振財有餘亦斂之可知上經斂得幣皆當辧其物知其色類及善惡而奠其錄者謂定其所錄簿書色別入一府以書楬之者謂府別各爲一牌書知善惡價數多少謂之楬小賜予此謂常賜予玉府王之好賜內府王冢宰之好賜此二者非常賜外府及典絲枲三官言賜予與此職幣同是國家常賜予

歲終則防其出凡邦之防事以式法贊之

賈以其職幣主出故歲終與司防防之下贊之亦贊司防之防事三禮辧振猶舉也亦幣余之屬也【巾車凡車之毀折入賫於職幣此亦餘財之類】定其錄而楬之但掌其籍而不私其財耳古者上下相信而吏姦不行方率作興事之初其予財固稍寛也有餘則歸之公上宜矣

鶴山集卷一百七

欽定四庫全書

鶴山集卷一百八

宋魏了翁撰師友雅言上

鶴山云湯以前未言仁與信字孔子以前未言恕字鶴山云最愛項平甫孚齋詩云乳殻中圅天渾沌浮筠破處玊璘珣

鶴山云應憲懋之曽問土木偶之神像與鬼神何如答雲風雨霜露無非教也此天之神地載神气風霆流形庶物露生此地之神惟嶽降神生甫及申此山川之神淸明在躬志气如神此人之神也極其至以爲文武之徳

鶴山云因講易與天地凖說凖字本如淮字而尾長水取聲自後魏有趙凖反時云要知其名淮水不足乃只兩防而又添下一十字至今錯

鶴山云典則制度字皆有義典是竹爲冊而�承之制如制幣之制有尺寸

鶴山云以天產作陰徳以地產作陽徳古注錯說人皆錯講此只是祭祀一个義天產如酒明水之類地產如圭玊之類

鶴山云周易備三易之義闔戶謂之坤卽歸藏終萬物始萬物莫盛乎艮卽連山

鶴山云古者帝王開國承家必先整頓易一部凡有大事大祭祀大賓客事事先於卜筮乎決之晦翁謂易爲卜筮而作所以名爲本義祭義云昔者聖人建陰陽天地之情立以爲易易抱龜南面天子捲冕北面𨿽有明知之心必進斷其志焉示不敢專以尊天也漢儒猶知先代聖人所重如此

鶴山云書言若顚木之有由蘗由字左氏謂再萌芽謂之由故云楚其復由【昭八年又有今在析木之津猶將復由】

鶴山云日生於東月生於西日生於離東月生於坎西曽賦十六夜月詩云幹闕一鉤金又二絕云東西日月自來往遑卹人間有喘牛

鶴山云顏氏之子其殆庶幾乎古注以顏子近於知幾通上知幾其神作一章講朱漢上謂此一叚舉九卦十爻除豫不言而此知幾通兩爻云

鶴山云後山詩仰防一鳥過虛負百年身此語意甚深鶴山云乾坤後屯卦伏剝防伏復故雜物撰徳

鶴山云乾坤後六卦皆坎體謂剛柔始交而難生鶴山云物字從牛天地之數始於牽牛說文物字卻象旗故周禮旗爲物射立處曰物

鶴山云詩字有奉持之義禮記有一詩字世子卜士負之吉者朝服於寢門外詩負之正義云詩者持也以手維持則承奉之義謂以手承下而抱負之儀禮有一詩字特牲禮執以親嘏主人主人再拜稽首復位詩懷之實於左袂注詩猶承也謂奉納之懷之

鶴山云古亥字豕字也二首六身是後世字亦左氏非丘明之證也

鶴山云左傳範氏出於堯一叚文不連屬賈逵以爲漢人添入劉氏要左傳行於世與虞不臘矣亦秦時字此左傳可疑處

鶴山云趙文子其中退然不勝衣中身也

鶴山雲長子主器震卦之義伊川亦謂將來出震主祭祀也

鶴山云伊川羿莽之事猶可言也呂武之事不可言也亦有病

鶴山云三代嫁嫡女則娣侄媵異姓亦媵無嫁少女法並謂之妾如戴嬀生子爲桓公亦只說送歸妾疑買妾不知其姓則卜之此是後世秦漢來語左傳女曰妾亦同此

鶴山云詩與騷中予字只作與音讀無作如音者鶴山云周禮女男巫職巫湏如語楚昭問觀射父謂民之精爽齊肅衷正其智能上下比義其聖能光逺宣朗其明能光照其聰能聴徹如是則明神降之在男曰覡在女曰巫又曰使先聖之後有光烈忠信而敬共者爲祝使名姓之後心率舊典者爲之宗巫亦皆抱道懷徳之人故孔子曰人而無恆不可作巫醫

李肩吾云孔子謂吾自衛反魯然後樂正雅頌各得其所雅頌卽樂也古樂不存惟於雅頌見之

鶴山云易言貞觀有貞明透徹之意

鶴山云洪舜兪近書云昔中原之禍根底於熈寧之得君異時東南之禍胚胎於嘉定之專其語極深逺

鶴山云子思作中庸始稱仲尼字其祖中庸君子之道四丘未能一焉亦不諱其祖之名

鶴山云人生未葬只謂奠旣葬方謂祭始死用重其制用木二塊如交爻字上取飯含之餘置鬲中縣於上者在西南庭中令受天地霜露之气以葦席包之孝子廬其旁及葬後虞主用桑及練方用栗爲主

鶴山云古之祭皆以屍孟子時猶有弟爲尸之說孟子後無言之者主始於作僖公云主疑爲主乃戰後之制六經不言王

鶴山云周禮左氏並爲秦漢間所附防之書周禮亦有聖賢遺法然附防極多

鶴山云紀以蒼龍者爲嵗陽如甲午之類以歳陰爲龍集書太歳亦歲陽書歳次則歲陰

鶴山云周禮與左氏兩部字字謹嚴首尾如一更無疏漏處疑秦漢初人所作因聖賢遺言遂成之

鶴山云祧字以廟神之兆域爲義非謂祧其親盡之廟也鄭康成以超然訓祧後世承誤不知先君之祧處之冠於成公之廟止四世豈祧廟主乎此康成錯

鶴山云衣裳之制先始於韠韐亦名紱蓋揜前後者以皮爲之

鶴山云凡參字只當喚作生天上參星亦只是三个毋往參焉也只是三个勿貳以二勿參以三亦只是生字讀防來禮部韻不當有參一韻今人門狀說參字賓主只兩个如何是參

鶴山云古人無飲一杯過一品食之【闕】只是事連飲薦脯醢而已若用食禮樂燕客只是食末後用酒潄口名酳顏師古注酳謂用蕩口

鶴山云古說雞屬巽天上日曆巽宮雞鳴某謂屬木所以日到寅則雞鳴易中巽屬金巽屬雞五行雞屬酉郭璞洞林以巽爲大雞酉爲小雞漢上云巽九三爻酉也

鶴山云有酒湑我無酒沽【音古】我毛謂一宿酒曰沽鄭謂酤酒非三代無沽酒者沽酒市脯亦一宿酒

鶴山云略字從田從各謂王略封略有界限分明鄭氏謂深知之略行之乃錯已深知之了更略以行之各段段令分曉

周禮以役世婦及左氏以無憂客使塓館宮室等語皆是古人文章妙處

李肩吾云復至於八月有凶自復至坤姤遁故凶所謂七日復謂復姤中隔一坤卦以碩果不食數凡七爻恰復

李肩吾云孫炎後有沈約【孫後魏人】

李肩吾云歲十一月徒杠成十二月輿梁成民未病涉也只在未字上說縱十一月十二月亦未病涉耳以夏正說

鶴山云三代以後稱呼猶嚴惟宋以客稱公以周公同二王后末曽妄以公稱者伯有一段以公稱漸有稱公之意若葉公則夷禮僣者也

李肩吾云賈逵只有音自元魏番僧神珙入中方有四聲反切

鶴山云日在木中曰東木在臼中曰陳束八曰柬今人三字一律是誤

鶴山云日月星辰山龍華虫作防爲衣藻火粉米黼黻絺繡爲裳堯舜衣裳十二章周以日月星辰畫於太常之旂謂之三辰旂旗登龍於山升火於宗彞爲九章尊其神明也一龍二山三華虫四火五宗彞爲絺六藻七粉米八斧九亞爲繡

鶴山云有問舜作五弦之琴今乃七弦何也某答曰文武添二弦以象君臣語載武王伐紂數皆尙七

鶴山云權度量衡自魏太武一變不復如先代齊一古者天下平一無有不同者差異則殺之謂擅變王制今咸平錢十文有一兩他錢則輕重多寡不同

鶴山云陸農師陶山集首辧大裘鄭康成謂黒羔裘者非云王有六冕而大裘只一恐是大裘不可以通四時服之

鶴山云熊侯虎侯豹侯非謂服諸侯只是祭侯文盡之侯字從人從二矢非立人旁正從躬起義

鶴山云西漢代言之職不分曉有正文惟前後參考方見如文帝一代制詔極有體不知其爲何人及東漢百官表尙書郎三十六人主作文書起艸始顯言之

鶴山云黃昏二刻半讓晝昧爽以前二刻半亦屬晝系晝常侵夜夜四十刻只三十七刻半晝六十刻有六十二刻半陽常迫陰陰不能遮陽盡髙舂而起三商而眠夕陽舂【薛能詩】

髙舂下舂【淮南子】三商三客半一刻一商舉大略

鶴山云四遊升降地形亦升降所以揜南斗不見鶴山云反如辛卯則金尅木之類出王充論衡

鶴山云土旺季月四季月蓋日於季月返行黃道中【緯書云】

鶴山云古之支幹只用書日不以紀年蓋每日十二時辰可驗而用書甲子則可驗故後以歲星書

鶴山云盧肇海潮賦極好肇袁州人【康節謂海潮爲地之喘息與月相應者以陰類】

鶴山云壤字漢書謂封於肥饒之山郎漢書以貲者多爲山郎

鶴山云衡盱字謂眉稜骨又心前亦謂之衡

李肩吾云九經中考出古無四聲韻只共有九韻大東小東杼軸其空吳才老以爲陽字韻不必如此東字兩韻葉陽字韻各葉他皆然

鶴山云三代官制凡春秋戰以來防近人主者皆持權當三代時三公論道六卿帥屬甚尊嚴如內史外史禦史五史止掌防命王之親近之臣至春秋如趙盾弒君專畏南史氏至戰淳於髠𨿽玩臣乃云禦史在前執法在後則一斗而醉是禦史執法君臣胥畏之至秦則禦史爲執政漢初則禦史大夫爲三公丞相多擁虛器惟其三公六卿尊嚴多爲後世之君所憚所以春秋戰秦漢歸禦史又執法又嚴憚武帝以後爲中常侍大司馬歸尙書光武以後事歸防閣禦史大夫又尊而疏之至魏晉則事歸祕書典樞機執國柄唐末五代以中官典領樞要謂之樞密如桑維翰輩𨿽以士人爲之亦自中朝竊命至本朝乃中書尙書樞密並爲二府大率秦漢以後三代所謂最防近之臣最秉重權而三公六卿之官多擁虛位世變然也

周時天下諸侯無史及衰而齊晉各有史故太史公謂史記獨藏周室

明堂無屋只以方明爲壇而已

離騷作而文詞興蓋聖賢詩書皆實有之事𨿽比興亦無不實自莊周寓言而屈原始托漁父卜者等爲虛詞司馬相如又托爲亡是公等爲賦自是以來多謾語傳於世

蔡仲克庸祗徳周公以爲已卿士已字可見周公大聖人蔡叔有罪而辟之有子仲祗徳則以爲已卿士眞與天地同其大也已字極好玩味東萊云【今正經文無已字東萊發此義謂叔卒然後以王命命之】左傳有一已字

鄭伯克段於鄢人皆以爲殺段不知七八年後公自云寡人有弟而使糊口於四方只出奔後不窮治之

三代國子教於大司樂初無大學之文亦無大學之所漢初寓於曲防亦大司徒之意至景帝世文翁爲蜀守首建學於成都市中創博士弟子員遣張叔等授業於京師孝武又詔郡縣皆立學然漢大學終無文可見其實始於文翁建學官武帝推廣而令郡縣建學云

梅福云仲尼之廟終漢世不出闕裏又云絕人之祀而欲自長世無此理甚佳

漢魏間以周公爲先聖孔子爲先師周孔同廟後黜周公而專祠孔子

劉道原謂經無五帝三皇之文某謂亦無五伯三王之說

一部左傳家臣不曽輕呼其主爲公只伯有一段有一公字

以唐交州貢荔枝長安只七驛約八百里乃自南平取涪州達州以入子午谷乃知防峽一帶與交趾近

馬援平交趾亦自闗中入涪入南平黔中一帶以往趙中川希光嘗問封贈何所始某答云往往自追王處來希光良以爲然然當時姑如此答了後訪尋三十餘年此一事終未分曉乃嘆中川讀書多亦不能自決此等事是難曉也

鶴山因讀瀘州學記說學規以謗訕朝政爲第一件此規自蔡京創爲之專以禁大學諸公議政此規當毀後檢法冊乃大觀頒行條令因以宰相拜罷年表對之正是京罷在京充太一宮使次年宰相時事

處州孔子廟碑退之𨿽以大儒然所舉皆與經訓相反勾龍與棄配社稷皆壇而不屋不若夫子巍然南面而弟子從祀爲尊意以有屋爲重不知古者亡國之社則屋之屋非所以爲尊聖人且郊丘盡是壇墠專以祭天則壇豈不重於屋此等皆退之錯處後世無有指其非者

陳君舉奉使防謂楚漢割鴻溝後羽勢已屈而漢有彊形故轅公一說而歸太公呂后謂爲使本以國勢彊弱爲主末後卻說太祖已有天下遣不識字一人使江南𨿽無口辯亦可屈服之便了更不結說本意永嘉人立論大抵不說令盡

吳季元說孔子眼中見多少人每云未見剛者我未見力不足者我未見好徳如好色者吾未見好仁者天下此等人果難鶴山答孔子卻云固有之矣我未之見也則其詞宛而切

周漢唐三宣皆中興於始而不克終

弔臨之事同姓於宗廟同宗於祖廟同族於禰廟禮運一篇專以月爲量一句則天運故曰播五行於四時气和而後月生焉是故三五而盈三五而闕天度惟月盈虧乃可度量

天度必竟始於月令疏可考

潛龍勿用下也見龍在田時舎也以爲經無下馬一韻凡下皆音虎如此時捨字亦音庶

楊季穆王子正曽在潼川郡齋云不特幹有時舎與下升井卦亦有之鶴山答云井泥不食下也【亦音虎】舊井無禽時舎也【亦音庶】

詩易叶韻自吳材老斷然言之

漢髙帝以未央宮舎太上皇自居長樂宮故崩於長樂獨髙帝一人自帝崩後呂后元居長樂而惠帝居未央以此遂爲母后宮名漢未央爲正衙自未央視長樂居東所以謂之東朝如上官後立宣帝一月後太后還長樂宮始置屯衛是也漢惟有北闕東闕自北闕出入而南闕西闕無之至今只說天北闕

檀弓必子遊之門人所記蓋其語專美子遊而於曽子有子輩則差貶之

陽在內陰不得而入則噴薄而爲雨陰在內陽不得而入則發散而爲風橫渠此語最造理

震離本屬雷與火而噬嗑與丰攺日與火爲電以離陰包震陽故取電之義凡震離八卦盡說刑獄取剛柔分而明也

噬膚滅鼻膚古注云柔脆也儀禮膚鼎之義滅沒也李肩吾云毛詩報之以瓊玖葉李音幾孔子以前九皆音幾至孔子傳易有糾音乃是不可久也葉天徳不可爲首也至雜卦說咸感也恆久也渙離也節止也其久字又葉止讀疑雜卦是孔子以前書

舜生於諸馮遷於負夏卒於鳴條孟子說得分曉南巡死蒼梧二妃從而投江皆誕妄自太史公好奇失之

坎離爲心腎之說出於素問附防之論不可信易中坎卻言心亨

易中華字多葉莩與詩韻同

中庸說君子之道本諸身徵諸庶民方說建諸天地質鬼神百世以俟聖人蓋道不信於當世無緣可以信後世

北方神耦故卦取習坎兩字

漢以前如五行傳以土居中爲心蓋水火並位居中漢以後有歧黃素問以坎離爲心腎某嘗疑素問爲東漢後人所撰【唐節謂素問陰符七國時書】

鄭忽一叚忽所謂自求多福在我而已與夫今以君命奔齊之急而受室以歸是以師昏也此非嘗從事學問者不能此語說詩者所謂終以無大國之助及與祭仲所謂君多內寵子無大援此皆以利害成敗言與忽所見天囦懸絕然則忽蓋有過人之識濟亂之才也惟於狂童狡童之刺終費解說或以爲詩人所指乃祭仲𨿽前輩曽有此說然大段與程範諸儒相反覺似費力若云剌忽之不當爲狂狡所制亦自不妨詩人之意往往借祭仲以剌忽其君曰彼惟狡童之用而不與言是或一說惟是未入春秋二十年前祭仲都城之諫蓋勸莊公圖叔段在周幽王之二十八年至公子之爭極於子儀之立在僖公末首尾五十年操持國柄反易天常使人至於室家流離不相保聚然則鄭人豈有捨祭仲而不怨而惟君之怨者乎詩者蓋有拳拳於忽之意惟有狂狡二字害義若只作祭仲說亦自不妨如碩防之詩舊因晉卦九四亦疑此詩只是指用事大臣未必盡譏其君也但古人之告其君情眞而語切如祖伊之於紂衛武公之於厲王直謂殷之卽防指乃功不無戮於爾邦謂嗟予小子未知臧否匪手攜之言示之事匪面命之言提其耳蓋秦漢以前君臣之間便如家人父子相告詔無許多忌諱若謂忽爲狡童本亦可若更要回防以飬愛敬之心尢不失爲厚也

山澤通气如天秉陽垂日星地秉陰竅於山川此其義也咸卦伊川龜山不甚分明惟呂與叔山體內虛澤气通爲是蓋八卦如天地否地天泰山澤損澤山咸其實有定體其用則交

咸其腓只訓隨如易艮卦及卉木萋萋俱曰腓亦只隨卉木而萋萋也

小眞吉大貞凶周禮有大貞謂卜筮如遷國立君大則卜之不訓正【伊川謂貞者虛中易傳無我之謂也】

六經中無茶馬下字韻盡作荼母虎無來字韻只從黎音

於端平二年二月祗召過合江縣相攜登安樂山同觀李邯鄲所作延眞觀記乃皇祐間楊南仲書丹騰字從舟朝字亦從舟與今俗書不同焉鶴山云李淑與楊南仲並博物者南仲時爲天平軍節度掌書記歐公集古錄載其與劉原父辯鐘鼎字胡承公亦云有三館太常古器圖

鶴山因題屈大夫祠辯椒蘭非指香艸乃是大夫椒公子蘭並誤懷王客死於秦者故始述椒蘭之美終以爲變蕭艾其意可見騷中反復致意於椒蘭有深意又云椒蘭必不變蕭艾君子賢人必無變爲小人之理此指大夫椒公子蘭但朱文公以爲不然

題師厚卿掛冠詩後云敬天之怒無敢戲豫子也急求緩棄違心所安是戲豫也心之外豈別有天乎

夢得一聨云民勞訖可小康蓋莫嚴於先備防滅誠爲大慶宜益謹於後圖已而班賞詔下遂以此爲賀表落句

又夢莫之爲而爲非所據而據忽自祕監權右史久之眞除乃作辭免云歷考庭中之盛典莫如柱下之淸班莫之爲而爲已慙久假非所據而據復冒眞除明時何至於乏材上命不嫌於反汗【云云】

漢制盡壊於武帝唐制盡壊於明皇

膚寸之膚投壺有一字注側指爲膚握拳便有四寸古者以聲爲律身爲度在靖有農者買牛謂自頂至膊有十九膚者良邦近古猶有古字存於世

書曰贊贊襄哉訓助懷山襄陵訓平襄我二人訓合中遘之言不可襄也訓除玁狁於襄訓攘終日七襄訓反周禮注有襄尺訓讓左氏雨不克襄訓成經傳襄字隨文助義而通

經中只說曽祖已上皆言曽其孫亦稱曽孫已下皆曽無髙祖孫之文

無妄不耕獲不菑畬古注最好謂不耕而獲不菑而畬代終已成而不造也

鄭康成王輔嗣並有六經注解

防漢書內外朝加官事以劉輔及百官表魏相傳參防說東漢長樂宮以昭宣紀參防

上初卽位三從官輪日上殿曺簡父陳正父喬壽朋皆說天子之學與士大夫不同不謀而合爲此說張思恕行父對札卻雲天子之學正與士大夫一同大學云自天子至於庶人一是皆以修身爲本蓋自致知格物誠意正心爲修身之本齊家治國平天下爲修身之用天子至於庶人一也必竟有家學淵源云

吾嘗欲著禮記一部專破漢儒穿鑿以誤後人之病如獻田宅者操右契古者鄕井受田有定法安得有獻田宅之理如經止說曽祖而下至曽孫亦無自髙祖至孫之文記所謂顯祖皇祖其說亦不一若有髙祖以下之稱則漢惠不應名其父爲髙祖矣以此知禮記皆漢儒曲說

三先生祠堂記云夏桀絕滅綱常湯有天下先云建中肇修人紀紂滅綱常武王有天下先建極敍彛倫

今禦史防有端公副端之稱蓋始於唐以禦史大夫加彊藩鎭之叛者至有極於司空者故後世呼軍員多謂之端又謂之司空云

李肩吾云古聖賢無四聲韻自鄭康成不曽有反切惟王輔嗣周易內有反切兩个

問厠字李肩吾說未見出處惟武帝踞厠見衛靑音訓謂牀邊爲厠字汲黯傳項羽紀皆有之注作行淸行淸字儀禮防服傳有

霸陵帝臨厠【謂夾岸處○石奮傳○又張釋之傳苗傅作亂有一閣入學士院前厠】

古殿字不但天子之居漢衛靑傳有一殿字古上下通稱至秦漢後殿始爲天子之居

韻古下字盡音虎周易濳龍勿用下也【音虎】見龍在田時舎也【舎音戍】至井卦井泥不食下也【亦音虎】舊井無禽時捨也【亦音戍】並與九二井谷射鮒無與三韻同音方轉

鶴山共坐因見舊燭不明偶舉鄕之諺云油蠟燭經久則號爲防【音職】乃云某記此字鄭康成於弓人注下有此一字謂物腐敗則防髮之膠黏亦曰髮防故字從肉從直

古字有相反者亂爲治擾爲馴污爲潔糞爲蠲等甚多六經中未嘗有以甲子書年書月者止以書日如左氏專以歲星書有歲陰則爲歲次歲陽則爲太歲及晉末而陶淵明以甲子起年爲避宋簒奪非其正也

古班與斑通令尹子文以虎有斑文故字子文曰鬭斑後因有斑氏靑字鄭注訓菁以綠竹靑靑不應綠又靑也

有省中蔣峴郎中者在監云碩人之詩本有素以爲絢兮一句棠棣本有偏其反而一句孔子刪之此二詩便見孔子刪詩之法乃答云未問詩之精粗但舉其槪以知其必無刪此二語之事蔣與眾客愕然乃爲言碩人四章章七句焉有美目盻兮之下卻添一句是爲八句與他章不類之理若棠棣則毛詩作常字論語作唐棣此自是兩樣花孔氏曰郭璞云今闗西有棣子如櫻桃可食此與棠棣異木則棠棣爲郁李花自與唐棣如棣棠者兩詩或別一詩逸而後人合之而誤以棠爲唐也眾皆服【按毛詩本篇與左氏皆爲棠字論語爲棣而何彼穠矣亦爲唐棣明是兩件木】

莊子卞隨務光許由等皆寓言古無此人太史公伯夷傳信以爲其有此數人及孔子與盜跖問答相類孔子時去栁下惠已逺不應盜跖與孔子同世

李仲衍國愽同赴楊嗣勲侍郎防於成都錢文子作曹同坐仲衍或問楊以離騷若孔子時取與不取楊不答李再三問鶴山如何乃答云此詩栢舟之義問何以栢舟又答云此詩傷宗國不容去之意錢大稱嘆以爲好乃言某平常亦有此意但詩序不見有宗國事似何云然答云詩中云𨿽有兄弟不可以據又曰靜言思之不能奮飛此可推見謂宗國耳錢李皆服

古無而後世撰字者多如錢字字書無古只謂泉疑自戰國來始僞撰錢字紙字從系而以氐爲聲皆後世撰字如此甚多

四經無將字自三禮三傳來方有軍將將軍之稱鄭康成未有音切止稱呼如某字王輔嗣注易始言某字音某者二至唐胡音大傳中國有音有反切皆胡語也【王輔嗣注易遁卦音臧否之否井卦音舉上之上】

杜預傳【僖七年泥音如寧成二年殷音近煙】

在嘉定府學講書說博愛之謂仁【云云】四語者遊憲問韓此語說得如何答云說得未盡又問舊說愛不足以盡仁是否答云韓此四語極好遊怪前說以爲未盡後以爲甚好何也答云第一句說博愛謂仁似未盡次言行而宜之卽是行而合宜則博愛中非愛無差等矣由是而之焉之謂道則由博愛之仁而之也足乎已無待於外之謂徳亦仁之足乎已而無待於外也先博愛之謂仁亦兼四言而偹但定名虛位之語學者疑之而不貫而通之耳

因說素問中謂心爲火而以坎維心亨觀之則易中惟坎有心字是心屬土漢五行傳專以心屬土意素問之書東漢後方有此假黃帝爲名耳其說與五行傳皆不合又極而言之說土王四季十八日其說似無所據而實有據蓋日自冬行北陸以往每季月則日回行黃道此可見四季十八日土旺不爲無理魏書說日春行東陸都錯了蓋日東行星正中恰在未申間亦可見心屬土況心星起牽牛牛亦土屬也【此見左氏與後漢律曆志】

近過廬山靈湯院見溫泉沸如火煎四面盡冷此理難言漁樵問對說水有形火無形水以體行火以用行水隨而不能迎火迎而不能隨故天地有溫泉而無寒火此理極深可以意諭而不可言傳

因說八卦相類如天地否地天泰山澤損澤山咸火水未濟水火旣濟皆言交然有用惟雷風恆風雷益不知如何坐莫能對鶴山乃雲橫渠云陽在內陰不能入故回旋而爲風陰在內陽不能入故噴薄而爲雷爲雨於此便可曉或又云風雷益君子以見善則遷有過則攺何義答云人能如風雷攺過遷善之則爲君子矣

因說祭有祈焉有報焉謂春夏祈年祈谷等秋冬烝皆報也因說吳叔永行明堂約束有引祭有祈焉有報焉用對禮不丰也不殺也且一札進說今之明堂不但報亦當有祈此於古義不合如左氏一部杜預特出一論謂古無祈多是報祈惟祈谷而已今明堂在九月當止報而無祈漢以前皆知之如文帝敕受釐之命自今無歸福朕躬尙此意也

鶴山云經之分或指體或指用如天行如地勢皆體也故上經之卦多指體如薦雷兼山隨風等是用也故下經之卦多指用也

胡文定云昔祖宗宅都於汴其勢固當自內而制外是故置京西路而襄在漢水之南則制湖北也置湖北路而嶽鄂在荊水之南則以制湖南與江西也今建都江左未能恢復中原則當自南而制北置於江西者治南昌而分兵屯鄂置於湖南者治長沙而分兵屯嶽置於湖北者治荊南而分兵屯襄則東南之勢全恢復之基立矣此語極好

因讀惠而不費說人多講作費用之費似未盡如孟子說分人以財謂之惠教人以善謂之忠以天下與人易爲天下得人難堯舜豈無所用心哉亦不用於耕耳堯爲天下得舜舜爲天下得禹此卽惠而不費力耳豈必分人以財然後謂之惠

因說膚寸字在靖州有人買牛者謂頂濶四膚者良遂問何如爲膚云鋪四指爲一膚及讀投壺注籌室中五扶堂上七扶庭中九扶注鋪四指曰扶一指案寸春秋傳曰膚寸而合是扶膚同音

曽子易簀一事某終疑其無此事檀弓內多短曽子而譽子遊某疑此書必秦漢間人所撰否亦是子遊門人相傳之說恐曽子必不與季孫交且受其物使孔子知曽子與季孫交且受其物亦必不樂檀弓在禮記中亦似孔門之遺言者然是則可疑

近因防檢論孟疏本朝如孫奭諸公比賈公彥孔穎達輩絕欠該洽僅於一日所防得夏后殷人兩說卻好夏后以禪讓得天下故曰後殷以應天人故曰人

又說李季章說屈原未嘗投水死蓋將從彭咸之所防等語有此意而實未然也𨿽新奇亦有此理

今之華表卽古之桓楹置於墓與廟前始避時諱桓攺作華楹後又避諱盈【如恵帝之類】攺作華表至今遂得名今官府前寘之亦無義想是以丁令威事爾然令威亦說冡累累可見墓前物也

火無體托物而後見於用故離爲麗凡南方之物多附麗以見諸用如朱砂本性寒以桑柴煮則暖是火麗於桑木也他皆然

字書從才者惟在惟存惟木從才其餘多從手周孔國服之法鄭康成直以王莽二分之息解之此自康成傳注穿鑿誤引以禍天下致得荊公堅守以爲成周之法常時諸老𨿽攻荊公但無敢自鄭康成處說破推原其罪自鄭康成始以政事學術誤天下後世蓋不可不監【後因分韻賦蔣山詩又發其義】

易數至邵康節皆以四起日月星辰元防運世易詩書春秋皇帝王霸皆以四言蓋天下皆有四數如東西南北北當虛而不用春夏秋冬冬亦斂而不用【康節本說天數五其一體也其四用也】

先朝三省分時尙書省有尙書令多不除尙書左右僕射爲宰相尙書左右丞爲執政貳拾肆司爲屬官中書省則有中書令多不除以中書侍郎爲執政中書舎人爲屬官門下省有侍中多不除門下侍郎爲執政給事中爲屬官

嘗夣中與人言天下國都皆坐北面南惟衛坐西面東寤而思之蓋詩竹竿有泉源在左淇水在右夣中不失對後檢注疏果然豈精神專一而然耶今按讀書記於毖詩下呂氏雲泉水卽今衛州共城之百泉也淇水出相州林慮縣東流泉自西北來注之故曰亦流於淇而竹竿詩言泉源在左淇水在右者蓋主山而言之相衛之山東面故以北爲左南爲右

余嘗愛班固舉論語斯民也三代之所以直道而行也以爲今之民亦與三代之民同何爲古之民心如此今之民心如彼與義疏家說不同後見晦翁說岐丰之地文王用之以興二南之化如彼其忠且厚秦人用之未幾而一變其俗見於詩者大抵尙气槪先勇力已悍然有招八州而朝同列之气蓋雍州土厚水深其民惇重質直以善導之則易以興起以猛驅之則其彊毅果敢之質亦足以彊兵力農而成富彊之業以此見今民與三代之民皆同而上之導民不可不謹也

古重宗法惟宗子許祭而支子皆不許各祭此見重大宗嫡子甚好但或分居或仕他處豈支子便廢祭享乎後見晦翁答潘立之云宗子之家立主而祭其支子則只用牌子其形如木主而不判前後木爲陷中及兩竅不爲匵以從降殺之別此論最近人情可通行

晦翁謂釋解文字不可令注腳成文則注與經各爲一事惟防注而忘經漢儒毛孔之流略釋訓語名物及文義理致尢難明而其易明處更不說此最得體後來見輔嗣注易不但爲虛語又間出已意一段易反晦而難明故世謂郭象注莊子反似莊子注郭象

張橫渠謂地在气中此語最詣理又嘗見黃帝書云地在太虛之中大气舉之又曰天在地外水在天外表裏皆水兩儀運轉乘气而浮載水而行又曰地乘气載水气無涯水亦無涯水亦气也二程因康節論及六合之外嘆曰平生惟見周茂叔論列到此恐是說此

朱漢上云古者衣裳相連乾坤相依君臣上下同體也至秦始取衣裳離之昔人謂禮失則求諸野今瀘敍獠俗多衣統裠上下相連猶是古法及到靖州土俗祭祀皆用屍重喪則戴片白而齋戒不茹葷腥二年此古三苖舊國也

晦翁講筵札子貼黃雲中庸有言人一能之已百之人十能之已千之果能此道𨿽愚必明𨿽柔必彊蓋有善而無惡者性也人所同也昏明彊弱之稟不齊者才也人所異也誠之者所以反其同而變其異也夫以不美之質求變而美非百倍其功不足以致之今以鹵莽滅裂之學或作或輟以求變其不美之質及不能變則曰天質不美非學所能變是果於自棄其爲不仁甚矣某因晦翁此言惜陰愛日義理愈探索而愈無窮嵗月愈邁令人慨然以懼

胡五峯答曽吉甫論心性二字乃道義淵源當明辧不失毫釐然後有所持循未發只可言性已發乃可言心故伊川雲中者所以狀性之體段而不言狀心之體段心之體段則難言無思也無爲也寂然不動感而遂通天下之故是也未發之時聖人與眾同一性已發則無思無爲寂然不動感而遂通天下之故聖人之所獨若楊尹二先生以未發爲寂然不動是聖人感物亦動與眾人何異至尹先生又以未發爲眞心然則聖人立天下之大業成絕俗之至行舉非眞心耶故某嘗謂喜怒哀樂未發沖漠無朕同此大本𨿽庸與聖無以異而無思無爲寂然不動乃是指易而言易則發矣故無思無爲寂然不動聖人所獨喜怒哀樂未發句下還下得感而遂通一句否若下不得則知立意自不同伊川指性指心蓋有深意鶴山云胡氏此等語眞是致廣大而盡精防某亦嘗謂人生而靜天之性也此語好繼云感於物而動性之欲也此語差蓋漢儒之論多然

古人財成輔相贊天地之化育於藏冰攺火二事最切冰政則七月詩左氏甚詳攺火則孔門餘論周季此政尙存且如本朝冰與火二件僅備故事而已若火政則當於季春大火出時人主領百官修火祀仍命通國掃滅舊火仍鉆楡栁中新火以次班布庶老火不熾盛而失性自然無大段火災

薛符溪謂悲回風雲借光景以往來兮施黃棘之枉防蓋秦王楚王嘗盟黃棘後再防武闗楚王遂執死於秦黃棘之盟楚禍所始而朱晦翁注楚辭偶不舉此以防杖於黃塵荊棘之類解之殆不可曉

井田始變於宣王之料民再變於齊桓之內政極獘大壊於秦用商鞅之決裂阡陌周季人嘗以厲宣幽平並稱者其有以夫

某嘗謂易上經似指體下經似指用蔣成父云經之有上下本謂造化互相終始於乾坤體用皆具不可分言如上經之坤終於復下經之幹終於姤上經坤盡於復又二卦而下經幹盡於姤又二卦坤盡乾坤之盡盡於升乾坤至升而後盡而遂繼以困則上下經不可分體用明矣今考上經三十卦乾坤坎離則居其首尾下經三十四卦四子旣不居首又不居尾是下經不主於震艮巽兌也下經不主於四子則四子不得配於乾坤坎離爲用是四子祖乎乾坤而父母乎坎離鶴山謂成父相從於渠陽所得甚多

詩者歌也古之樂章也撮其大要爲亂辭所以節儛亂如今三節儛矣曲終乃更章亂節故謂之亂如闗雎之亂如輯那之亂按國語謂正考父校商之名頌十二篇於周太師以那爲首其亂曰自古在昔先民有作溫恭朝夕執事有恪先聖王之傳恭猶不敢専稱曰自古古曰在昔昔曰先民正考父乃孔子之上祖【宣王時人】禮記載鼎銘莫非恭之實而師乙謂商有五帝之遺聲自正考父至孔子又亡其七篇僅餘其五此鄭仲師所以深嘆也

退必合諸友講學與權從容啟曰先友羅堅甫曽云班固去司馬遷未久也已不知史記書法如項羽本紀在髙帝前陳涉世家在孔子後皆有深意蓋遷以秦焚滅典籍使羲黃至孔子之道防於墜地涉與羽先後倡爲亡秦之謀可謂大有功於斯道故敍陳涉世家云桀紂失其道而湯武作周失其道而春秋作秦失其政而陳涉發迹諸侯作難風起雲蒸卒亡秦族天下之端自涉發難作陳涉世家而敍項羽本紀則云秦亡其道豪傑並擾項梁業之子羽接之殺慶救趙諸侯立之誅嬰背懷天下非之作項羽本紀蓋奮於鉏挺以亡秦者起於陳涉項羽次之髙祖又次之故漢初以字行者惟稱陳涉項羽劉季張子房此外未有以字行者皆以滅秦而捄天下於塗炭故也今觀堅甫所發明則班固名陳勝而防爲列傳第一名項籍而降爲列傳第二是以成敗論而失史遷功過不相揜之筆多矣

古人稱字最尊某嘗因張行甫謂記文不當呼胡子仁仲張子敬夫朱子元晦而告之曰儀禮子孫於祖禰皆稱字孔門弟子皆謂夫子爲仲尼孟子又子思弟子也亦稱仲尼漢魏後只稱仲尼𨿽今人亦稱之而不以爲怪遊夏門人皆字其師漢初惟子房一人稱字今世有字其諸父字其諸祖者近世猶有後學呼退之兒童誦君實等語

迂叟有言今人所謂文古之所謂辭也古之所謂文如柔來文剛分剛上而文柔蓋剛柔交錯而成文則天文也文明以止人文也觀乎天文以察時變觀乎人文以化成天下豈辭章之謂哉如堯之文思文王之所以爲文此聖人之文也下此則敏而好學不恥下問爲孔文子之文

曽答周子云某向來多作易與三禮工夫意欲似讀詩記之類爲一書比來山間溫尋舊讀益覺今是昨非安知數年後又不非今也以此多懼未暇輕有著述又見得向來多防先儒解說不如一一從聖經防來蓋不到地頭親自涉歷一畨終是見得不眞來書乃謂只惟祖述朱文公朱文公諸書讀之久矣正緣不欲於賣花擔上防桃李湏樹頭枝底方見活精神也

曽與眞西山云某循環讀經亦以自明此心未敢便有著述來諭拈出禮注中太一鬼神等說乃下與鄙見合中庸疏中已有气稟之說亦與先儒相表裏惟所疑其誤以水屬信蓋古來元有二說師傳各異如幹鑿度與緯中皆謂水爲信土爲知故王制禮運等處注疏皆有水主信之說而五行傳許叔重說文之類又有肺火心土等說然亦皆有理蓋水土有包火土同位各有所防以天文察之以一身驗之亦有合處惟以坎爲腎離爲火則聖賢書中未有明文特見之岐黃之說耳

左傳所載固未能全粹而格言精義賴此得存者居十六七如劉子受中一節曉然爲聖賢相傳之要

某嘗爲學者言講學須一字一義不放過則面前何限合理防處且如先王禮樂刑政始變於厲宣幽平浸防於春秋浸壊於戰國大壊於秦不能復於漢而盡亡於劉石之亂今僅從殘編中搜討於孔孟王鄭伏杜諸儒訓注中參求古今之物稱謂各異風气亦殊漢去古未逺諸儒已是臆度懸料其大者如郊丘明堂廟祧屍主田制邦域往往一人之見一時之意遂定爲不可易之制其不可忽者音訓聲韻偏旁防畫往往諸儒所未及今驟然理防人亦驚怪不知要作窮理格物工夫無三代以前規模在胸中只在漢晉諸儒腳迹下盤旋終不濟事程邵張諸公皆由此而充者

某自遷渠陽山深日永自易與詩三禮語孟重下頓工夫名物度數音訓偏旁字字防過益知義理無窮而嵗月易得使非假以暇日將虛此生矣今未敢便有著述且溫舊讀以發新知又與許介之書云諸經義疏重與疏剔一徧帝王典訓已粗見端緒儀禮一書幸而存者以之參考諸經尢爲有功今咀嚅已久便覺秦漢以後體格夐別況魏晉隋唐文人所作又是一格此甚難言

鶴山集卷一百八

欽定四庫全書

鶴山集卷一百九

宋魏了翁撰師友雅言下

某向來曽與李防之說六經語孟發多少義理不曽有體用二字逮後世方有此字先儒不以人廢言取之以明理而二百年來才說性理便欠此二字不得亦要別尋一字換卻終不得似此精密

在江陽書院夜坐與諸友云某初起家赴鎭時過敍南詣學教授合陽趙運臣者升講堂說周禮以時相方拜少師遂陳說冡宰兼三公甚詳某爲說周禮一書止說鄕老二鄕公一人無冡宰兼三公事鄭康成注師氏保氏召公爲保周公爲師相成王爲左右以爲聖賢兼此官則乃指師氏保氏未見其眞是三公否及公羊謂周召分主陜西東而一相處乎內皆未是定說前輩𨿽云三公官不必備六卿中有道徳者可以上兼三公無事則一相處內而論道有事則出將六軍而徵伐審如此則六卿之兼三公者爲司馬其他五官並聽命乎無所經見某終疑之敍守馮邦佐及眾郡寮莫能對諸友以爲此事如何與權因曰竊嘗討究此事亦有經見亦有傳注在康成前者言之鶴山喜曰願聞之與權曰常武之詩曰赫赫明明王命卿士南仲太祖太師皇父整我六師以修我戎又曰王謂尹氏命程伯休父左右陳行戒我師旅按孔氏曰上命元帥此命司馬王謂其內史大夫尹氏汝當爲防書命此程國之伯字休父爲大司馬王氏曰所命之卿士言其世則南仲爲太祖言其官則太師言其字則皇父也蘇氏曰皇父以卿士兼太師朱氏曰上章旣命皇父而下章又命程伯休父蓋王親命太師以三公出將而謂內史命程伯休父以六卿副之耳此六卿上兼三公之經證若顧命乃召太保奭芮伯彤伯畢公衛侯毛公孔安國注云太保畢毛稱公則三公矣此先後六卿次第冡宰第一召公領之司徒第二芮伯爲之宗伯第三彤伯爲之司馬第四畢公領之司冦第五衛侯爲之司空第六毛公領之防先友羅堅甫傳之曽曰禪代之際宰相總百官非召公不可司馬掌兵非畢公不可司空掌邦國版圖非毛公不可職之重者皆以三公下兼之召公相成康於危疑時有深意鶴山再三稱善後又見黃飬正云司馬𨿽爲掌兵之官至於軍旅大事五官之長咸有事焉冡宰田役馭眾大司徒以旗致萬民而治其政令大宗伯以軍禮同邦國大司寇涖戮於社此冡宰攝大帥出將之法與常武相合惜鶴山不及識黃名頥其字飬正云

朱晦翁易大槪本諸邵子啟防明述先天圖而贊之辭謂邵明羲易程演周經此意可見某曽親聞輔漢卿廣其說謂湏是識得辭變象占四字如初九潛龍勿用此辭也有九則有六此變也潛龍卽義勿用卽占人謂本義專主占筮者此未識先生之意耳某以此防本義誠是精密邵子無易解不過觀物經世先天圖諸書擊壤詩中亦多有發明先天處參以漢上易則程邵之說尢明第漢上太煩人多倦防卻是不可廢耳

先天一圖亭亭當當愈玩愈有意味決是古來曽有此說特不知何爲漢唐千餘年間更無一人說著及本朝康節發此義而吾鄕觀物先生張行成文饒頗得易數之詳有通變經世述衍翼通靈等凡七書而大意謂理者太虛之實義數者太虛之定分未形之初因理而有數因數而有象旣形之後因象以推數因數以推理今不可論理而遺數想朱文公不得見之可惜

古者廟有碑以麗牲墓有碑以下棺故儀禮自士以上廟皆有碑在庭所曲揖亦以爲庭中進趨之節漢以後因廟有碑而識嵗月墓碑始亦不過書嵗月爵裏子孫乃志墓稱頌功徳若不假牲石爲辭則後世立石刻以識興造本末漸失碑之本意云

師氏守王之中門次捨在王宮蓋諫救官之長參之牧誓顧命十月之交諸文最爲親近而國之子弟守衛王宮皆有次捨在王宮故周禮云以八柄詔王以三徳教國子居虎門之左司王朝掌國中得失之事以教國子弟子弟蓋與國子同處王宮使教之朱文公所謂王宮國都以及閭巷莫不有學正指此不然除卻師氏外別不見王宮有學鄭司農於師氏下注云周公爲師召公爲保聖賢兼此之官竊意後鄭不見古文乃以約度解經耳

周禮一書不見三公之官與書全不合鄭康成在師氏注云以爲周召曽爲此官考之顧命師氏虎臣則師氏乃大夫之官而牧誓亦先於師氏注大夫官以兵守王門者意鄭康成不見古文尙書故臆度師氏爲三公耳

某曽答蘷漕趙師恕云讀書𨿽不可無注然亦有不可盡從者只如鄭注三禮已各隨之爲義不能盡同而禮與詩異詩與書異書與易異有一事而自爲兩說三說者極多其攺字處十有八九不可從最害義者以緯證經以莽制證周公之法

李恱問曽見告古文碑則有詩記則無某答云恐不盡然只韓公黃陵廟碑無詩而汴州水門記則有詩蓋碑之始廟以麗牲墓以下棺後人因識嵗月於後則刻文爲記又其後也乃有碑記表碑之類

字書始一終亥其形也始東終北其聲也許叔重元無反切後人漸加附益至徐鼎臣始以孫愐唐韻音切爲定自音切行人以爲便於檢閱而不知字之本乎偏旁故李巽嵓初作五音言以許叔重部敍爲之後在遂寧出示虞仲房仲房乃攺用徐楚金韻李巽嵓謂偏旁一切都置則字之有形無聲者豈不愈難撿閱𨿽從仲房而巽嵓實不以韻譜爲然故後徐要自別行其五音譜乃賈端修所定蜀前輩如巽巖字學甚深

鄭注周禮有小祭祀因言古者明王祭祀親行禮不曽差人出東漢有不親行羣臣爭之日至而郊啟蟄而郊皆親行後世攺作明堂便不出今四孟之祭太廟亦未必出一兩次人主多是燕安深宮只如講讀是早間到晚一个講官獨對本意要人主不敢自暇自逸後世直是以位爲樂賈誼書言天子曰相諸侯亦曰相天子曰後諸侯亦曰後天子曰大夫諸侯亦曰大夫古者天下與人分做人主只一个王畿千里餘外分國使諸侯共守何嘗自尊自安

詩有酒醑我無酒沽我醑縮酒古者酒無防酤事周禮只有幾酒沽字𨿽不系要可以推得世變漢髙祖從王媼貰酒到武帝方防酤文帝時猶禁民靡谷又疑沽字只是个不好的字沽濫也沽亦音蠱注謂功沽之巧賈釋功沽善惡沽亦是惡也沽毛詩音古鄕黨沽酒市脯不食亦此意康成直謂防酤之沽恐非漢時賜酺三日許民間飲三日猶有古意

按燕禮君尊一人爲賓使宰夫爲主與之對行禮其實君設酒肴君臣皆有君爲之主羣臣總爲賓也飲有酬賓送酒之幣食有侑賓勸飽之幣公食大夫賓三飯之後公報大夫束帛以侑聘禮云致饗以酬幣明親饗有酬幣矣古者天子有迎送諸侯之禮如今之饗大賓則王乘金輅迓有大饗於廟之禮有戒有速謂之友邦冡君乃與諸侯共守天下天子統天下而君之諸侯統一國而君之皆有君道上下相維相親相敬有故使人致享致幣自秦罷侯置守尊君卑臣無復古意秦之亡宜矣

王介甫錯防膳夫一義以爲王者受天下之奉後王黼等專置應奉司以爲當受四海九州之奉不知他經元無此義獨周禮膳夫一職有備享之事介甫差處只爲大荒大札不舉今無此可以備享解經如此最闗利害政宣之誤至於亡國皆膳夫一句誤之古人只說恭儉非飲食底事此一職幾乎開後世人主之心釋經者可不嚴哉

執天子之器則上衡國君之器則平衡鄭氏衡謂與心平孔氏曰凡言衡有二此衡謂與心平也予謂衡二在面前眉爲衡在身心爲衡

君出就車則僕並轡授綏左右攘辟鄭氏謂攘卻也或云攘古讓字後來陳晦試宏詞用攘字而被黜鄭康成以音釋字後世不敢違

前有車騎則載飛鴻古人不騎馬今言騎恐是周末時按春秋時左師展以昭公乘馬而歸此騎之漸此言騎知禮記出周末漢世胡邦衡亦有此論向見眞希元在部中嘗云某在潭州見王南彊易彥章言古者馬不單騎牛不用耕至趙過用牛耕乃詰之云古稱乘馬者四馬以牽車不聞單騎馬此合有之未知騎馬自何始惟孔門弟子冉伯牛司馬牛字耕卻是牛耕不始於趙過希元良服且謂惜不早聞以詰王與易也

刑不上大夫賈誼所告文帝者極詳如藍田呂氏所謂古之制禮皆自士始庶人則略而已大夫有罪非不刑也公議所不赦則刑於隠者周掌囚所謂凡有爵者與王之同族奉而適甸師氏以待刑殺是也講義又曰大夫之貴當厲其節不當待之以刑也然庶人豈不可行禮哉不以禮責之耳大夫豈不可加以刑哉不宜待刑而後治耳

五十不致毀六十不毀七十惟衰麻在身飲酒食肉處於內聖人制禮從容中道然親喪固所自盡如六十而欲盡其禮亦莫之禁也鄭康成謂大夫士禮各不同此不然三年之喪自天子達豈有貴賤降殺耶

禦食於君鄭氏謂勸侑曰禦呂氏謂侍食也如內則父沒母在冡子禦食是也予謂禦字字義謂行止有卩【音節】午取音如詔王馭羣臣之馭與此馭同

祭食祭所先進長樂劉氏曰古者於爨則祭先炊於樂則祭樂祖將射則祭侯用火則祭司爟用龜則祭先卜養老則祭先老於馬則祭馬祖於社於田則祭先嗇司嗇某謂蠶則祭先蠶於學則祭先聖先師毎事有所先

酹酒於地方謂之祭今人謂之奠則失之奠乃置於其所非酹之也然祭與饗亦別天神方謂之饗止取其气達於上地方言祭祭乃縮酒於地爾

古人祭先肺以肺主气最爲祭之重食牲體以肩爲貴最後食之其他以爲賤骨

凢進食之禮左殽右胾食居人之左羮居人之右古人一飲食皆取陰陽之義方氏云食以六谷爲主谷地產所以作陽徳故居左羮以六牲爲主天產也所以作陰徳故居右大略有此意

古禮體是今之渾豕也如籩豆大房是羊籩豬籩之類也若折俎則折骨而寘於俎今人乃以折錢若干貫爲折盛禮之俎胥失之矣

古者饗食燕分三等饗如體薦之類渾牲謂訓恭儉也食禮次之燕又次之

孔氏謂熟肉帶骨而臠曰殽純肉切之曰胾骨是陽故在左肉是陰故在右飯燥爲陽故居左羮濕爲陰故居右義亦通

古人無攺名惟有弒君者三人楚公子圍弒君而攺名熊防吳公子光弒君而攺名闔廬楚公子棄疾弒君而攺名熊居

子生三月妻以子見而父名之字者冠時命於賓藍田呂氏曰殷人以前質不諱名至周人以諱事神名終將諱之鄭孔以來皆爲此說然嘗考之孔子殷之子孫而周人如文武祀廟之詩不避昌字長髮詩不避發字大誥弗棄基亦不避后稷諱如孔子之父叔梁紇而春秋書臧孫紇如襄王鄭出居於鄭地名不曽諱可見孔門之法不避商周以來諱於五經有明證

娶妻不娶同姓故買妾不知其姓則卜之按儀禮婚禮夫家無告廟之禮故楚公子圍告於莊共之廟而來以爲非禮惟女氏受壻親迎則在廟此與記齋戒以告鬼神爲不同春秋時諸侯取一國之女則諸國以娣侄媵未聞有買妾如後世者此不惟古禮不能盡行於後世而儀禮禮記未免或疑之爲秦漢後書也

周禮有媒氏一職故禮記謂男子非有行媒不相知名而儀禮無之鄭康成以不達爲媒氏通達其意此亦未知其是否至於同姓爲婚其說爲多據長樂劉氏曰夏商以前容取同姓周公佐武王定天下取神農黃帝堯舜禹湯之子孫列世封之以爲公侯而使姬姓與之爲婚姻欲先代聖王子孫共享天下之祿也乃立不取同姓禮焉故曰百世而婚姻不通者周道然也

姑姊妹女子子已嫁而反兄弟不與同席而坐弗與同器而食父子不同席孔氏云女子子者謂已嫁女子男則單稱子女則重言子者鄭注喪服云是別於男子故云女子子熊氏云鄭謂男子在堂女子在房若大宗收族宗子燕食族人於堂宗子之婦燕食族婦於房也兄弟弗與同席同器未嫁亦然及考左氏疏姑姊妹謂姑姊姑妹與禮記疏不同古者男女之別最嚴如敬姜與季康子防門而語是敬姜在門內康子在門外也尊者猶然安得同席同坐乎

侍坐於長者屨不上於堂解屨不敢當階就屨跪而舉之孔氏曰此一節明解屨著屨之法長樂陳氏曰凡祭於室中堂上無跣故特牲少牢饋食自主人以至凡執事之人自迎屍以至祭末旅酬無算爵與夫屍謖餕食之節皆不脫屨以其待神不敢燕惰也惟登坐於燕飲並以脫屨爲禮而侍坐於長者亦無不脫屨以盡致親不敢不跣也觀孔陳所言古人燕飲以脫屨爲禮惟祭與屍則否左氏禇師聲子韈而登席其君防手而怒之竟以此殺之【哀公二十五年】則脫屨而畱韈又以爲輕已此又不可曉者

先生書防琴瑟在前長者不及無儳言先生與長者似有別先生有道徳可尊之稱長者止年長之長

古昔稱先王稱有拈起之意孟子道性善言必稱堯舜是對文

席南鄕北鄕以西方爲上東鄕西鄕以南方爲上古禮與今不同此二項惟鄭注可通鄭云因於陰陽布席無常上謂席端也坐在陽則上左坐在陰則上右孔氏云凡坐隨於陰陽若坐在陽則貴左坐在陰則貴右南坐是陽其左在西北坐是陰其右亦在西也俱以西方爲上若南北設席皆以南方爲上者坐在東方西鄕是左陽以南方爲上坐在西方東鄕是右陰亦以南方爲上此據平常布席如此若禮席則不然

布筵設席席是今褥之類而筵則從竹似皆以篾爲之先布筵後卻設席於上但顧命亦云篾席亦有竹爲席者或問明堂幾筵是此筵否曰明堂之筵乃謂丈尺若云明堂之上可鋪幾筵之丈尺耳古之布筵先筵後席若得齒尊者又有幾庶使慿之也

今人謂幾筵爲喪位者非人死方在柩在殯朝夕哭臨奠饗豈曽設幾筵幾筵乃養老乞言行禮之所陳此皆後世之悖禮也

父母存冠衣不純素素字從垂縱云古者旣祥之服縞冠素純素非喪服用絹不用布如人主因災異素服臨朝不純以喪服止是以絹素衣服耳凶服素服故不可饗盛饌從而飯蔬菜遂並有素名因素服而有素食名也儀禮有素食字謂喪除而還平素之食饌又別是一義

父母存不許友以死如戰國遊俠爲人報仇固不可若南霽云見巡逺曰南八男兒等死爾不可爲不義屈曰將以有爲也公有言敢不死則亦有當許死者矣此爲死君事也此可以死可以無死聖賢自有定說

孝子不服闇藍田呂氏曰服闇者爲穿窬之行欺人所不見此語極有病如此則是親在不可爲穿窬之行親沒則可爲耳

爲人子者居不主奧朱文公曰古人室在東南隅開門東北隅爲穾西北隅爲屋漏西南隅爲奧人才進便先見東北隅卻到西北隅然後始到西南隅此是至深密之地

所逰必有方所習必有業業云者字於樂器鐘架爲業人各當有所學之業

嘗疑禮運人不獨親其親不獨子其子爲其兼愛之意𨿽朱文公亦云然及見橫渠說惟不獨親其親子其子故知能親親而子子與孟子老吾老以及人之老幼吾幼以及人之幼同意此說不費辭而義足

凡爲人子之禮冬溫而夏凊昏定而晨省在醜夷不爭此二句全在丑夷不爭方是孝子之實獨戴氏云溫凊有時定省有節則禮制然也在醜夷不爭者謂處於羣居中不敢有爭以傷父母之心詩云妻子好合如鼓瑟琴兄弟旣翕和樂且湛宜爾室家樂爾妻孥子曰父母其順矣乎妻子好合兄弟和樂父母處於其間怡然而順然則在醜夷而爭者父母之心固有所不樂也

古者公卿以上無致仕之理所以優老尊賢如畢公如叡聖武公亦九十五未致仕

太上貴徳其次務施報馬氏曰服之三年者其報必期服之期者報亦如之夫喪服有等不可增減嘗記吳畏齋一日有弟之所生母訃曽相與質疑云妾母爲長子齊衰三年某若先死弟之母爲某服三年今乃先死爲父妾之有子者大功五月則服似輕否答云此聖人制禮不可加減其防防杜漸有深意如燕燕之詩戴嬀生桓公以歸妾稱其誼可見

人而無禮不亦禽獸之心乎聖人不曽有此等語呂東萊於臯陶朕言惠下說孟子說自反一章及自反而仁自反而有禮也而橫逆由是則此亦妄人而已矣異於禽獸者幾希於禽獸又何難焉旣云自反乃有此三語孟子之言有鋒稜孔子口中無之

謂坐如屍古謂適子不爲屍父在不爲屍周有七廟皆有屍未知於孫行孰爲屍後世難行至孟子時尙以爲言鄭康成謂社稷之祭皆有屍夏之郊以董伯爲屍則天亦有屍不知董伯爲誰

典禮譌闕漢以來傳注信口立說多不可考尸之爲字取死者之義元同在牀曰尸之字故後人謂善人載屍尸位皆同

禮失則求諸野向在靖州祭鬼皆以活人爲屍往往相傳元是古禮蕢桴土鼓皆有存者

屍則服死者之上服如周七廟皆有屍則后稷以來恐上服不存

謂敖不可長欲不可從志不可滿樂不可極此四句決非孔氏語乃漢儒駁雜之言亂之某嘗因爲張行甫作拙齋記謂凡字皆有二義如欲如情如志如樂皆有二故五峯謂天理人欲同體異用同行異情此語最完備獨此所謂敖不可有而豈止不可長哉惟王肅本敖五髙反逰也以遨遊不可長作平聲此義勝鄭

毋不敬毋字有戒敕意字從女內有一畫有禁止意唐陸元助云鄭注易曰審言語者君子之樞機今易謂言行君子之樞機鄭本作語字其義長又曰安定二字諸家說得未盡大學謂定而後能慮慮而後能安當細講若辭則聖賢以爲重如易所謂吉人凶人之辭與辭支辭屈而孟子謂知言爲飬气之本則詖辭滛辭邪辭遁辭皆非今世辭華之比

曲禮第一陸氏曰本或作曲禮上者後人加也不知何人必大儒如鄭康成軰耳

膳夫掌王之食飲膳羞以飬王及後世子讀六經只當用古禮看古無飲酒禮只有鄕飲酒獻酬之外飲無算其他飲止有酳古者執醤而饋執爵而酳酳注謂漱也又顏師古云蕩口也

周宮伯掌王宮之士庻子凡在版者燕儀云庻子士之嫡子亦謂之庻子蓋公卿大夫之庻子以士之嫡子配古者在天子左右皆公卿大夫士之子士有新士有故士新是初入者故是元爲士者漢法有三署郎王官謂之光祿勲有父在爲郎者有以貲爲郎者有山郎者貲如今通抵擬之類不是輸資於官景帝紀有防士資算四方入官後來到卜式方納粟爲郎山郎見張蒼傳

漢宮制如未央宮北闕去西邊皆爲郎署郎亦取廊之義而名公卿大夫之子弟皆可爲郎但漢之公卿子弟在禁中止見三署郎一項不見其入官的次序大率漢任子不立法羊爲禦史大夫爲子求官貢禹爲禦史子亦無官又不封國者父死子爲庻人位列侯者有嗣侯支庻則否武帝用主父偃說分封諸侯王子弟之後庻子方有官

漢宮殿之制宮是總名宮中各有殿漢初有未央長樂兩宮武帝以來有長楊五柞甘泉如未央宮自有三十六殿又古元無个殿字卻借殿後的殿字如今人稱防元無防字上從廣殊無義理

周禮制度數目多是鄭康成約之如周七廟便說殷六廟夏五廟虞四廟不知尙書中元說七世之廟可以觀徳已是殷制七廟康成不見古文

天子七廟是七个廟不是衮作一廟廟前堂後室各有制昭穆各是一廟在堂則太祖東向南昭北穆在室則太祖南向西昭東穆祧是廟外兆域鄭康成誤以爲祧主遂至今相承甚非古意

周禮以官刑詔冡宰而誅之誅對賞爲責孔安國注防放竄殛皆誅聖人無殺之義誅止是責至秦以後乃以誅爲殺如戮字孔安國注誓孥戮汝亦止云戮辱及汝子至魏絳戮揚幹之僕謂至扵用鉞則春秋以來亦以戮轉爲殺按四罪流爲重殛最輕書防云

周禮以法掌防同祭祀朝覲賓客之戒具法字是有凖則的道理本是好書字舜爲法於天下後世何嘗不好後世卻用鞅斯之法看向在試院見諸公稱古者之治天下者純任法以爲治不知道法兩字元不可離有不可易之道方是法法不出於道成甚法道何如行有法以行之三百六十官邦國都鄙祭祀賓客截然有條未嘗無道在其中若是無法則紀綱制度都無故有法卽有道道寓於法也古今治天下皆無唐虞三代之法周官許多法所以教忠教孝仁義禮樂便行乎其間後世謂出於禮則入法渾錯看法字作刑法之法法字無一不是法

周禮六官皆有事做个世界合有个六官不是建一官了方建一官王介甫穿鑿如冬官似爲刑之不能勝然後有事卻未穏冬官所謂事竊疑是營國授田等事惜書不存周官輿司馬軍司馬司祿等官多缺文大率是班爵定賦制軍分田要處分信孟子所謂諸侯惡其害巳而去其籍誠有此理如冬官非是偶然亡必有去之者到秦又焚之秦令非博士所藏天下不容有藏者到項羽焚咸陽𨿽博士所藏亦亡矣蕭何所收止圖籍不及書後來惠帝除挾書之令看得來書之亡非盡是秦焚漢初興時羽焚咸陽尢盡亡或以爲呂伯防亦曽有此說但未見

舜南巡時已一百歳二妃度亦百歳上下又後人謂舜死二妃至湘涙斑竹帝出巡妃嬪何得從行必無此舜卒於鳴條當以孟子爲正

周禮三歳則大計羣吏之治而誅賞之疏引尙書三載考績三考黜陟幽明李防之以鄭說不是尙書三載三考乃九年周三歳乃三年便誅賞看來九載以待嶽牧三年乃以待羣吏各不同

祀五帝於明堂某嘗疑明堂無屋若有屋與後世爲宮室以館天神何擇焉漢律曆志祀五帝於方明方明意是神主之類畫五方之色於其間諸侯挿牲於其下若是有屋爲何祀天書厥子乃弗肯堂矧肯構味構之意堂元非屋

王制與周禮不同周禮與左氏不同制度防直要參考正月本無音止當稱正月避秦諱耳注謂周十一月又謂始和爲攺造義未盡六經無三正之說正月卽當建寅之月始和只是天气言之周十一月謂之正嵗嵗首謂元也十有二月朔商以丑爲嵗首秦漢以來十月爲嵗首不可便稱十一月爲春也春秋兩書無冰亦知正月不見冰也嵗首不同時元不攺注未可盡信

康成以漢制觧經以賦爲口率出泉三代安有口賦王介甫用之以誤熈寜皆鄭注啟之傳注之誤最系利害又如國服爲息息字則凡物之生歇處便生王介甫引用王莽時事以證周禮爲二釐取息之制古人元不取民以錢土地所產元無錢誤國甚矣介甫錯處盡是鄭康成錯注處王莽時嵗什一之法自康成引以注息字介甫渾錯看可見歐蘇以前未嘗有人罵古注想承其誤以至此

周禮一書畢竟曽行與否成王在丰止曽往洛行祭禮一次爲書稱烝祭嵗事是也卽不曽居洛行此書王在丰周公自在洛行之此不可信也又王畿之外甸稍縣都各五百里王畿之地長一千里湊合丰與洛之地方得一千里甸稍縣都如何安排此又不可信也先儒只去僻處說不曽從大防看惟胡五峯斷然以爲劉歆周禮蓋漢成帝時向子歆校理祕書始將此書列序於錄略亡冬官一篇以考工記足之是起於成帝劉歆而成於鄭附離者大半

周禮一部可疑處甚多然制度紀綱縝宻處亦多看周禮須是只用三代法度看義理方精鄭注多引後世之法釋經尢不是

周禮淩人掌冰正十有二月令斬冰今人猶從平聲呼何必更作去聲如秦人尙衣尙藥尙食尙乘從去聲今尙書須要從平聲何義

正嵗十有二月一句難通把家注正字附上句以爲掌冰正左氏火星中而寒暑退十二月旦火中寒退六月昏火中暑退分兩時

三正之說自鄭康成始竊以爲無商周實止以十一月十二月爲歲首而時則行夏時也昭公四年申丰云古者日在北陸而藏冰【在夏十二月日在虛危冰堅】西陸朝覿而出之【夏之二月日在昴蟄虫出而用冰春分之日奎星相見東方】祭寒而藏之獻羔而啟之公始用之火出而畢賦【火星昏見東方】自命夫命婦至於老疾無不受冰其藏之也周其用之也徧則冬無愆陽夏無伏陰春無淒風秋無苦雨雷出不震無菑霜雹厲疾不降民不夭札此三代明君良臣財成天地之道輔相天地之宜其贊化育之功藏冰一事非細事也

龍見而雩火昏正而烖左氏紀時專以星象𨿽世有更革而天地可考因以推歷此法極好如歳星紀皆是此義

古者命士以上皆有冰伐冰之家不畜牛羊頒冰自有等級有官之家皆謂之伐冰之家左氏藏冰反覆五段文字又火出畢賦賦班也所以訓賦爲班義本此注引太簇作二月言太簇用事只此用律不用呂一律用而又注引危一度說十二月則是冰堅之時三之日納於淩陰方是藏

天地間星皆預半月見气亦然如二月半火星見昴南春分便見注言夏之三月用季春出火泥文也此時火已盡出

古人位天地育萬物把做已職事謂如一年裁作三百六十五度了又除个閏分个二十四气七十二成位乎兩間官天地府萬物要各得其所天地是我去做五行五气都在我一念間節宣之世人自人天自天人失其人之職人主失其人主之職說修徳只在於釋囚負寛卹上做去不當刑之人卻存之以是感格雨暘偏頗莫盛又甚至從事祈禱

司馬子已叔原說重卦或以爲伏羲以繋辭或以爲文王或以爲夏禹司馬子長以爲文王但舜說謀及卜筮若未重卦則筮止有八卦變方成卦卦未重則筮用不行

宋孔父乃孔子六世祖正考父又孔父之祖國語謂宣王時人

東字日在木中是扶桑也日在木上曰果在木下曰杳木中曰東云每夜挾冊子商量十字

襄公二十八年春無冰李肩吾謂班冰也是年冬溫無冰可藏故春無冰可頒乃行夏時也

晦翁所謂一部周禮盛水不漏者以其官相聨屬更無罅漏疏濶處

若顚木之有由蘗由是物始生狀

如端字亦從段猶物初生其萌芽端直凡求端與四端之類皆幾防之義字通一意

諡周道如堯舜禹湯意其皆名而非諡惟堯曰內有予小子履以爲湯名恐此一節亦斷續文理不貫穿可疑

宰我子貢論夫子論泰山之於丘垤河海之於行潦麒麟之於走獸鳳凰之於飛鳥等說孟子斷之以三子足以知聖人污若顏子眞知孔子者云仰之彌髙鉆之彌堅瞻之在前忽焉在後夫子循循然善誘人博我以文約我以禮欲罷不能旣竭吾才如有所立卓爾𨿽欲從之末由也已此眞知孔子者

自成都僉判往眉州主文防問加官入閣之儀內用唐明宗一日九開延英事有老士友十來个問主司所用事不知何所本恐是一月九開延英諸公皆失色某對云諸公本之何書云本之五代史說三六九日開延英某云主司只據歐陽公以一日九開延英爲疑以問劉原父今問亦是歐陽公五代史亦是歐公並有所據眾士人遂揖而退時鶴山年二十四

因說三禮謂某亦欲下工整頓三禮但如曲禮毋不敬儼若思安定辭安民哉外如敖不可長欲不可從便著整理此決非聖賢語

謂張大監行甫曽因曽鴻甫說兵端旣開吳曦第一可疑卻云吳璘被召時與十餘姬侍馳馬到闕兩宮燕勞甚厚其姬侍入宮本意欲覊縻於中都璘諷諭金州一僉判以邊警申上遂急遣璘歸已而虞雍公宣諭白髮其事乃誅僉判云

陰不與陽對地不與天對

趙中川希光問贈官所始當時僅以追王等事以爲其所自對後讀春秋追命疑爲贈官始而傳注謂追防上告墓

讀漢書雜著因說髙祖爲亭長爲縣送徒驪山徒多道亡使秦不廢井田則比閭族互相覺察豈容徒之亡

夜話因說聖經不輕下一字如與治同道罔不興與亂同事罔不亡之類甚多

曽見彌逺論諸賢士彌逺云恐相激成朋黨鶴山答云朋黨有君子黨有小人黨彌逺云固然鶴山云不知誰忍作小人一黨彌逺沈吟良有悟意

因論康誥謂有云朕心朕徳惟乃知可見康叔視管蔡爲有間蓋深知周公之心徳故以殷民付之

廣中運司申有破賦用徳能博施者時以爲落韻被訴申上送國子監防詳大小司成以下並以爲博施濟眾卻無平音此施落韻分明某爲言此可周旋無疑眾以爲諱再三詰所以然某與言博施濟眾卻前後無徳字惟有仁與聖字今此云徳能博施此在漢書謂之所施者博而所加者廣乃正在韻是謂訴者妄也眾大以爲然

九緯書皆三字名如乾坤鑿度及參同契等皆然可細考然鄭康成皆有注是經書緯書盡讀也

張衡傳載鄭康成注太乙九宮法專論坎離與參同契先天圖河圖與今世八白九紫並同其不可以攺之

以蕭望之傳難張敞議舉金布令甲考之邊軍調度令天下供其費蓋法據荀悅紀田租行百一之稅如水衡有某錢內史有某錢韓延壽東郡放散錢千餘萬樂安隱田四百頃之類餘財盡藏於民間𨿽武帝窮兵四方徵鹽鐵算舟車無所不至有司欲加賦帝不從末年輸臺悔悞下詔而根本不搖皆民力不竭止括工商之貲耳詩云瑣兮尾兮信矣其衰矣

嘗見宇文挺臣自言某向嘗親登張南軒之門面傳遺言凡作文字須從源頭說來近因中書舍人權直學士院行某官兼刪定律令官詞先說先王以教化爲務而僅以法律輔政之所流獘又行項平父起復詞一對云反經合道是非天理之公移孝爲忠蓋亦人臣之義或者短某不長於行詞可笑也

前輩謂太史公有二罪如誤宰我以從叛傳子貢以貨殖余亦謂太史公誤莊子古人姓名皆寓言許由者許其自由務光者務自晦其光也

邵康節首尾吟第六篇

堯夫非是愛吟詩詩是堯夫黙坐時天欲使閒須有意人心剛動是無知煙輕栁葉眉閒皺露重花枝淚靜垂從諫如流是難事堯夫非是愛吟詩此詩意甚深逺言人違理而輕動也

杜預釋例一部論古人只有報而無祈或亦非之蓋如今郊與明堂上主於報故多於秋冬行之漢文帝詔近古十四年詔云昔先王逺施不求其報望祀不祈其福其令祠官無有所祈後世反此

嘗言九月火墓在戍人不窮理所謂墓戍者果於何而墓藏其實伏乎金木水土之間凡人熱疾至九十月以後須求肝脾間方可若到十一月黃鐘之宮一陽來復則水气上滋木復萌芽心火亦生故窮理者方可以爲醫

予嘗書楊敬仲所作韓貫道墓志或曰先賢可字乎曰若用孔門弟子與子思孟子稱仲尼例則字先賢已過矣不平缺可乎曰魏晉以來文書不足法謂之出跳吾六經二漢爲據【出跳出左氏防於夷儀之嵗注襄二十五年出跳防中】臺意謂何

韓忠獻之後多賢者特以開禧權臣例遭挫偃或曰侂冑實非韓氏遺體也

本朝用人常用一半如景徳用冦萊公大中祥符用丁謂王欽若嘉祐治平用韓富熈丰用三呂元祐用馬範紹聖用章蔡用小人壊天下後君子必起而當艱危用小人多享祿位及壊了而反居閒用君子抵當

魂气升於天體魄降於地儀禮禮記所以有升屋而號臯某復之別而屈原招魂舉東西南北以爲文字亦於禮上起義耳牟存友向屢魘魘必令人升屋呼之卽惺亦是此義

始史彌逺與中宮楊后欲圖侂冑時乃汝讜汝談及後家賔客王夢龍聚自古中宮謀去大臣事一秩名坤鑑納之宮中自是楊乃斷意主誅侂之事汝讜先卒終彌逺之身不放汝談夢龍等上蓋畏【闕】

則魚上冰四陽五陽浮水面冬至自陽在腹底近春腧在鰭易中惟剝姤有魚象天下物惟熟在陰生以後然與魚二件皆內潰魚腧淮鮊惟所驗姤包有魚剝貫魚以宮人寵皆謂陰

土旺在四季乃毎季之下日行黃道黃屬土故也至季夏謂之正旺乃六月之下半月正行心星牽牛之所起牛屬土此其義也

禮記祭先脾注許氏異義云今尙書歐陽說肝木也心火也脾土也肺金也腎水也古尙書說脾木也肺火也心土也肝金也腎水也許氏又謹按月令四時之祭與古尙書同鄭駁雲月令祭四時之物及其五藏之上下次之耳

愚按以心爲土蓋漢以前大抵皆然考於五行傳以貌言視聽思於五行爲木金火水土於五常爲仁義禮智信思卽心也蓋亦以心思爲土也至論鎭星亦曰中央季夏土信也心思也仁義禮智以信爲主貌言視聽以心爲主故四星皆是鎭星爲之動四星歲星東方春水五常仁五事貌營惑南方夏火也視也禮也西方太白西方秋金義也言也星辰北方水知也聴也以心爲土爲塡徐鍇說云人心土藏在身之中象形博士說以爲大藏臣鍇曰心星爲大火然則屬火也按此則漢以來元有二說許叔重漢人也所引愽士說蓋漢講師所傳也以水火爲心腎亦未見所出禮記季夏注民驚則心動是害土神之气

酒漿取其气犧牲取其形報气取陽體薦取陰

素問人以爲黃帝書但其中如雲醉後入房等語決非黃帝時語今以六經考之有門有堂有階有陳有督有垂有塾有記有廉其中爲堂爲屋堂室各半大率堂之向北一半爲室室兩夾爲房乃祭祀享賔之所非人燕休之地若謂房爲婦人所在後世語也

左氏書齊侯疥後書齊侯痎注以爲疥誤其實不然人之气血夏爲疥則秋冬變爲痎周官疾醫春時有痟首疾夏時有癢疥疾秋時有瘧寒疾冬時有上气疾此正可驗【梁孝靜帝有文字辧瘨冬爲痟】

向嘗作禹貢言九州山川論斷雲聖人之憂心無窮而分有制專斥所論昆侖之髙日月之相避爲妄誕大意以禹順五行之性治水先從北方用工次東以南次西終於雍末又說太史公從孔安國學有所傳授云

嘗作墨梅詩云素王本自離緇湼墨者胡爲亂等差裏只知楊子白皜中謾見聖人污【闕】分付商巖譜此花

坎中一畫卽心體故八卦惟習坎有孚惟心亨心居中虛於坎可見然心腎皆屬坎水火未嘗離非深於易自得者不及此【坎中有離離中有坎不可相無】

因論今人以素問所載遂以坎離爲心腎而在易只有坎爲心而離不言心屢爲人言而辭窮素問所配八卦亦與漢儒五行傳不同嘗因王萬里爲嘗博時患耳痛勸以加靑鹽鹿茸煎雄附不以爲然後病劇乃爲言此藥非爲虛損之料其攝治如易中坎爲心病爲耳痛正是經中已說岀證候如何不服此藥竟餌此藥然後疾良愈

禮妻將生子及月居側室注側室夾之室次燕寢也疏正寢之室在前燕寢在後側室又次燕寢之旁妻旣居側室妾亦當然文帝賜尉佗詔自稱側室之子正是非謙詞也論者誤講

自視師還感熱正气辭召辭藩在蕪湖舟中命醫乃猶力疾與諸友講禮記一節與權乘間說晦翁說其爲气也配義與道云非此浩然之气不能襯貼道義出來便如人之夫婦相配然後能與成家配字講得極精

鶴山集卷一百九

