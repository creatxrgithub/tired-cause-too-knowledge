

欽定四庫全書

集部三

蘇詩補注目錄

別集類二【宋】

卷一

詩四十二首【仁宗嘉祐四年巳亥冬侍老蘇公自蜀至荊州作】

卷二

詩三十九首【嘉祐五年庚子春自荊州赴京師作】

卷三

詩五十二首【起嘉祐六年辛丑十一月赴鳳翔簽判任合明年壬寅共作】

卷四

詩三十八首【嘉祐八年癸夘在鳳翔任作】

卷五

詩四十五首【起英宗治平元年甲辰合明年乙巳罷鳳翔任還朝直史館作】

卷六

詩五十首【起神宗熙寧二年已酉服闋還朝歷任開封推官尋攺杭州通判赴任抵廣陵作】

卷七

詩五十首【起熙寧辛亥冬自潤州抵杭州通守任合明年壬子春夏作】

卷八

詩六十九首【起熙寧五年壬子秋盡是年十二月倅杭時作】

卷九

詩六十一首【起熙寧六年癸丑正月盡六月倅杭時作】

卷十

詩五十八首【起癸丑立秋盡九月倅杭作】

卷十一

詩七十七首【起癸丑冬合甲寅春夏往返常潤道中作】

卷十二

詩四十八首【起熙寧七年甲寅六月自常潤回杭九月移知宻州以後作】

卷十三

詩四十三首【熙寧八年乙夘宻州任作】

卷十四

詩六十六首【熙寧九年丙辰在宻州作】

卷十五

詩六十三首【熙寧十年丁巳正月自宻州至京師四月後赴徐州任盡一年作】

卷十六

詩六十三首【元丰元年戊午春夏在徐州作】

卷十七

詩五十一首【戊午秋冬徐州作】

卷十八

詩四十七首【起元丰二年已未正月至三月以後自徐移湖州作】

卷十九

詩五十首【起已未五月在湖州任八月赴禦史臺獄十二月出獄作】

卷二十

詩六十首【元丰三年庚申正月赴黃州盡一年作】

卷二十一

詩八十九首【元丰辛酉壬戌兩年中在黃州作】

卷二十二

詩四十二首【起元丰六年癸亥合明年甲子三月在黃州作】

卷二十三

詩四十四首【起元丰七年甲子四月離黃州五月至筠七月過金陵作】

卷二十四

詩五十六首【起甲子八月自金陵歷眞潤揚淮在泗州度嵗作】

卷二十五

詩五十六首【起元丰八年乙丑正月自泗州往南京得請放歸五月抵常州後作】

卷二十六

詩五十一首【乙丑五月後起知登州十月到任十一月以禮部郎召還朝作】

卷二十七

詩三十八首【哲宗元祐元年丙寅自右史除中書舎人十月擢翰林學士知制誥盡一年作】

卷二十八

詩四十二首【元祐二年丁夘春夏間官翰林學士作】

卷二十九

詩四十七首【元祐丁夘秋冬官翰林學士作】

卷三十

詩五十七首【元祐三年戊辰官翰林學士作】

卷三十一

詩四十九首【元祐四年已巳春由翰林學士除龍圖學士四月以後出知杭州盡一年作】

卷三十二

詩七十一首【元祐五年庚午守杭州作】

卷三十三

詩六十三首【元祐六年辛未春在杭守任三月後還朝八月出知潁州作】

卷三十四

詩六十七首【起元祐六年辛未八月以後合明年三月以前在潁州任作】

卷三十五

詩五十三首【起元祐七年壬申三月自潁移知揚州其年九月以兵部尙書還朝作】

卷三十六

詩六十五首【起壬申秋杪自揚州還朝合明年癸酉九月以前作】

卷三十七

詩五十二首【起元祐八年癸酉九月出知定州合明年甲戌四月謫惠州南行過金陵作】

卷三十八

詩四十四首【起紹聖元年甲戌秋自西江赴嶺外十月到惠州盡十二月作】

卷三十九

詩七十四首【紹聖二年乙亥在惠州作】

卷四十

詩六十九首【起紹聖三年丙子正月合明年丁丑四月以前在惠州作】

卷四十一

詩四十三首【起紹聖四年丁丑四月自惠州謫昌化軍安置盡是年十二月作】

卷四十二

詩五十一首【起元符元年戊寅合明年已夘在儋州作】

卷四十三

詩五十二首【起元符三年庚辰春是年五月自儋移亷八月杪離亷州時作】

卷四十四

詩四十三首【起庚辰九月離亷州是冬在韶州度嵗明年辛巳正月度嶺作】

卷四十五

詩四十二首【起徽宗建中靖國元年辛巳春自南安歸常州終是年七月作】

卷四十六

詩六十五首【補錄帖子詞口號】

卷四十七

詩四十五首【遺詩十九首補編】

卷四十八

詩九十二首【補編】

卷四十九

詩四十七首【他集互見】

卷五十

詩四十三首【他集互見】

臣等謹案蘇詩補注五十卷

國朝查愼行撰愼行字夏重號初白海寧人康熙癸未進士官翰林院編修先是宋施宿注蘇軾詩陸遊爲之序久無傳本康熙中宋犖得其殘帙而闕佚數卷屬邵長蘅等補之急遽成書潦艸殊甚又舊本黴黯字迹多難辧識長蘅等憚於尋繹往往臆攺其文或竟刪除以滅迹並存者亦失其眞愼行是編凡長蘅等所竄亂者並勘驗原書一一釐正又於施注所未及者悉采諸書以補之其間編年錯亂及以他詩混入者悉攷訂重編凡爲正集四十五卷又補錄帖子詞致語口號一卷遺詩補編二卷他集互見詩二卷別以年譜冠前而以同時倡和散附各詩之後𨿽卷帙浩博不免抵牾如蘇轍辛丑除日寄軾詩軾得而和必在壬寅乃亦入之辛丑卷末則編年有差題李白寫眞詩前後文義相屬本爲一首惠洪所說甚明乃據聲畫集分爲二首則校讐爲舛漁父詞四首醉翁撡一首本皆詩餘乃列之詩集則體裁未明倡和詩中所列曾鞏上元逰祥符寺詩陳舜兪送周開祖詩楊蟠北固北髙峯塔詩張舜民西徵三絕句皆與軾渺不相闗乃一槪闌入至於所補諸篇如怪石詩指爲遭憂時作不知朱子語類謂二蘇居喪無詩文防須筆詩本軾子過作而乃不信宋文鑑和錢穆父寄弟詩巳見三十一卷乃全篇復見元祐九年立春詩卽戲李端叔詩中四句已見三十七卷乃割裂再出雙井白龍詩冷齋夜話明言非東坡作乃反云據以補入甚至李白山中日夕忽然有懷詩亦引爲軾作尢失於檢核如斯之類皆不免炫博貪多其所補注如宋叔達家聴琵琶詩夢回猶識歸舟字句本用箜篌朱字事見太平廣記乃惟引天際識歸舟句又誤謝脁爲謝靈運黃精鹿詩本畫黃精與鹿乃引雷斆炮炙論黃精汁制鹿茸事皆爲舛誤又如紀夢詩引李白粲然啟玉齒句不知先見辛氏三秦記端午詩引屈原飯筒事云據初學記所引齊諧記不知續齊諧記今本猶載此條皆爲未窮根底然考核地理訂正年月引據時事原原本本無不具有條理非惟邵注新本所不及卽施注原本亦出其下自有蘇詩以來注家以此本居最區區小失固不足爲之累矣乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

蘇詩補注原序

成一代之文章必能立天下之大節立天下之大節非其气足以髙天下者未之能焉孔子曰臨大節而不可奪君子人與孟子曰我善養吾浩然之气以直養而無害則塞乎天地之間蓋存之於身謂之气見之於事謂之節節也气也合而言之道也以是成文剛而無餒故能參天地之化闗盛衰之運不然則雕虫篆刻童子之事耳烏足與論一代之文章哉故贈太師諡文忠蘇軾忠言讜論立朝大節一時廷臣無出其右負其豪气志在行其所學放浪嶺海文不少衰力斡造化元气淋漓窮理盡性貫通天人山川風雲艸木華實千彚萬狀可喜可愕有感於中一寓之於文雄視百代自作一家渾涵光芒至是而大成矣朕萬防餘暇防繹詩書他人之文或得或失多所取捨至於軾所著讀之終日亹亹忘倦常寘左右以爲矜式信可謂一代文章之宗也歟乃作贊曰

惟古文章言必已出綴詞緝句文之蟊賊手扶云漢斡造化機气髙天下乃克爲之猗嗟若人冠冕百代忠言讜論不顧身害凜凜大節見於立朝放浪嶺海侶於漁樵歲晚歸來其文益偉波瀾老成無所附麗昭晰無疑優遊有餘跨唐越漢自我師模賈馬豪奇韓栁雅健前哲典刑未足多羨敬想髙風恨不同時掩卷三嘆播以聲詩

乾道九年閏正月望選徳殿書賜蘇嶠

蘇詩補注例略

余於蘇詩性有篤好向不滿於王氏注爲之駮正瑕璺零丁件系收弆篋中積久漸成卷帙後讀渭南集乃知有施注蘇詩舊本苦不易購庚辰春與商丘宋山言並客輦下忽出新刻本見貽檢閱終捲於鄙懷頗有未愜者因復補輯舊聞自忘蕪陋將出以問世昔王原叔注杜詩旣行世矣王寧祖則有攺正王內翰注杜集薛夢符又有補注本黃長睿有較定本蔡興宗有正異本杜田有補遺正謬本古人於箋疏之學各抒所得不肻雷同勦說如此非欲衒已長而攻人之短也【愼】不敏竊取此義

公詩自仁宗嘉祐已亥始見集中所謂南行集也牛口見月詩亦是年作注家顧系諸嘉祐元年按嘉祐元年爲丙申而詩中有忽憶丙申年之句其背戾可知從來編年者或起辛丑或起壬寅南行集乃已亥庚子詩反置續集中殊失位置考宋史藝文志有南徵集一卷徵字乃行字之訛當時此卷本自單行今自郭綸及初發嘉州以下編次一準欒城集例𨿽獨變序固不紊也蘇詩宜編年固矣惟是先生升沈中外時地屢易篇什繁多必若部居州次一一不爽自非朝夕從遊疇能定之施元之顧景繁生南渡時去先生之世未逺排纂尙有舛錯如客位假寐一首鳳翔所作而入倅杭時次韻曹九章一首黃州所作而入守湖州時姑舉二段以見編年之難凡【愼】所辧正必先求之本詩及手書眞迹又參以同時諸公文集洎宋元名家詩話題跋年經詩緯用以審定前後余家少藏書每從竹垞朱先生及馬衎齋素村兄弟借閱援據考證實賴佽助焉

玆集舊有八注十注同時稍後者有唐子西趙防等注榦道末禦制序刋行紹興中有吳興沈氏注【見吳興備志經籍類中】漳州黃學臯補注【見王懋宣閩大記藝文類中】今皆不傳傳者惟王氏施氏兩家耳施氏本又多殘脫近從吳中借抄一本每首視新刻或多一二行乃知新刻復經增刪大都掇拾王氏舊說失施氏面目矣今於施注原本所有而新刻所刪者輒補錄以存其舊漫不可辧者則缺之譬諸斷碣殘碑自成片段何取天吳紫鳳顚倒裋褐哉

南宋時人有箋注先生詩句號東坡錦繡段隨句撰事牽合殊無根蔕此與魯訔黃鶴之注杜李歜之撰詩史同科固有識所姍笑若乃當代文獻信而足徵寧容闕略趙叔平張退傅張天覺李誠之徐徳占劉仲馮劉壯輿諸公宋史各有傳非冺冺無聞者仁宗朝之制科範景仁之新樂王介甫之新法種誼之禽鬼章邢恕之搆宣仁王韶之啟邊釁何以一無援證元祐初年議回河七年議郊祀周思道等先後論蜀茶詮釋亦復影響糢糊皆疎漏之大者余無論矣

疎漏之病前條略舉之更有繁蕪之病有詩意本了然多添注腳者有所用非此事彊爲牽率者有一事經再用三用稠疊蔓引者洪容齋曰讀是書者要非防童小兒何煩屢注哉凡此冗防王注固多施氏亦所不免芟之不勝芟也且二書流傳已逺聽其單行於天地間知此解者毋謂離之則雙美也

此外更有攺竄經史妄托志傳以傅防詩辭者禮記敝帷不棄爲埋馬也敝蓋不棄爲埋狗也施氏注刪去中間二語作何解乎唐明皇兄弟六人其一蚤卒寧薛兄也岐申弟也當時稱明皇爲三郎王氏謂岐薛申寧皆明皇諸弟何所據乎北史周樂運字承業錄夏殷以來諫諍事名諫苑先生和朱公掞初夏第五句正使此事而施注王注皆雲南史李承業集古今奏議作諫苑南史曾有其人乎範石湖吳郡誌王誨字規父熈寧六年知蘇州王覿字明叟元祐中亦知蘇州明明兩人也施注謂覿字規父可乎王明淸揮麈錄趙令鑠字伯堅宗室世雄子也趙令畤初字景貺東坡爲攺字徳麟集中有字說可考施注謂伯堅一字景貺可乎詩家秀句傳少陵哭李尙書五言句也施注因先生有秀句出寒餓之語遂增二字爲七言杜集中曽有此句法乎盧鴻一艸堂圖有十志詳載唐詩紀及周密雲煙過眼錄而以十志爲千老作何解乎出峽詩云亦到龍馬溪茅屋沽村釀按樂史太平寰宇記防州有龍洞溪卽善釀酒之村也地名𨿽一字小異與詩意正合而施氏補注謂馬鳴溪俗稱龍馬溪寰宇記之文可僞造乎訛在原注則應駁正訛在補注咎將誰諉乎

郡縣山川之名最易傳譌防州號虎頭城見宋中興小歷而以爲常州醴泉眉州山名而以爲西安之醴泉縣姥嶺在杭州龍山而以爲天姥山太白在長安而引洞天記龍潭在壽州而引延平志玉門闗在州而雲沙州其他寺觀樓閣妄指圖經附防不一玆從十道志元和郡縣圖志太平寰宇記輿地廣記九域志方輿勝覽下逮曹學佺名勝志古今沿革考索爲詳至於宋朝官制亦不敢略則本之曽子固隆平集孫彥同職官分紀二書用補他家所未及𨿽未必毫髮無憾固巳十得八九矣

王注之繆吳中新刻本正譌一卷抉擿過半矣但持議有過苛者如素木之爲素米盬惡之爲鹽惡盧山之爲廬山襄楷之爲裴楷範縝之爲範績狄詠之爲秋詠率因字畫相近傳寫翻刻致成魯魚帝虎訛由工匠非闗注家也又所糾第八卷

王瀹當作倫按晉書列女傳王渾中弟名瀹惟世說注則云渾弟倫然則瀹字固譌倫字恐亦譌也三十七卷望祖猶蟻蜂注云當作望祀葛立方韻語陽秋辧之詳矣應仍作望祖輕爲攺易於義似有未安

本集詩與他集互見者凡九十餘篇皆施氏原本所無也新刻本收入續補上下卷王氏本散見於分類中作極多潁濵及蘇門六君子作率皆混雜至有割截他集半首誤爲全篇者如答晁以道索書則陳后山五律前半首也寄歐叔弼七言絕句則子由贈劉道士七律後半首也唐人詩甚且有闌入者若槪行削去時俗恐以爲疑故另爲二卷每首後附注此詩亦見某集令覽者有考焉至施注新刻內有本集重出者如歸自道埸何山遇大風憇耘老溪亭命官奴秉燭寫風竹題詩云云卽遊道埸何山五古全首中之四句也睡起一首卽佛日山榮長老方丈五首之一也贈防州慈云鑑老一首已載第四十卷

中復載續補遺下卷復官北歸再次前韻二首郭功父作也旣附三十九卷注中補遺下卷何以再見此類徑從刪例又如次韻子由聞予善射七律一首扶風天和寺五律一首答南華長老一偈舊本所有而新刻失載亟當補錄要歸於別眞去重復無脫漏而巳若云糾繆則吾豈敢

和陶詩一百三十六首子由有序自成二卷細考之惟飲酒二十章和於揚州官舍余悉紹聖甲戌後自惠遷儋七年中作也歲月大略可稽分之各卷以符編年之例其間亦有未能確指年月者則【愼】以意推之要難遷就他所也

文字之禍於公爲烈始而牽連詩帳終則禁及藏書散軼固多收藏不乏今從編簡中畱心摉輯共得逸詩一百二十餘首又唐人所謂口號皆近體詩也張燕公有十五夜禦前口號少陵紫宸殿退朝口號西閣口號之類是也宋人帖子詞及致語口號猶仍其舊施氏原注有帖子詞一卷目錄尙存新刻妄爲刪削今一並采入與逸詩釐爲三卷

劉辰翁之評杜集也同時倡和如嚴武髙適韋迢元結詩例皆附錄和賈至早朝詩錢塘舊本兼收王維岑參作錢虞山箋注仍而不刪也今視此例凡與東坡增畣者若文潞國張宣徽文湖州梅都官歐陽公範純父王半山鄭介夫以及子由子容山谷少遊補之文潛後山端叔功父述古仲車三孔兄弟方外則辧才參寥幸而人有專集悉采其詩附本篇末或有集而不傳傳而不逺如劉景文錢穆父孫莘老李公擇陳舜兪王仲至胡完夫蔣頴叔王定國魯元翰王晉卿趙景貺柳子玉周開祖諸公贈答之什偶得一二闕略不少其附錄諸詩不加注釋者蓋方專精於此未遑旁及云

補注之役權輿於癸丑迨已未庚申後往還黔楚每以一編自隨已卯冬渡淮北上冰觸舟裂從泥沙中檢得殘本淹浥破爛重加綴葺辛巳夏自都南還夜泊吳門遇盜探囊胠篋之餘此書獨無恙也自念頭童齒豁半生著述不登作者之堂庶防托公詩以傳後因閉門戢影畢力於斯追維始事迄今蓋三十年矣𨿽蠡測管窺何足仰佐萬一顧視世之開局於五月藏事於臘月半年勒限艸促成書淺深得失必有能辧之者

康熈壬午仲春初白庵主人查愼行識

欽定四庫全書

蘇詩補注采輯書目

十三經注疏

五經要義

水經注

山海經

夏小正

春秋繁露

幹鑿度

陸璣詩疏

吳越春秋

越絕書

國語

戰國策

史記

前漢書

後漢書

袁宏後漢紀

謝承後漢書

三國誌

魏氏春秋

晉書

南北史

宋書

南齊書

梁書

陳書

隋書

魏書

北齊書

周書

唐六典

舊唐書

唐防要

五代史

王溥五代防要

陸遊南唐書

馬令南唐書

吳越備史【範埛林禹】

宋史

吳越備史補

東都事略【王偁】

李燾長編

歷代史表

宋史新編

李肇國史補

續資治通鑑

楞嚴經

法蕐經

維摩經

金剛經

金光明經

圓覺經

古今譯經圖記

釋迦方誌【道宣】

釋迦氏譜【道宣】

髙僧傳【梁釋慧皎】

續髙僧傳【道宣】

宋髙僧傳【贊寧】

法苑珠林

傳燈錄

續燈錄

傳法正宗記

釋氏稽古錄【覺岸】

教苑遺事

梁武帝集

五燈防元

僧寶傳

翻譯名義

僧史

黃庭經

禪林寶訓

呂氏春秋

管子

莊子

道徳經

眞誥

太霄經

神仙傳

列仙傳

十二眞君傳

續仙傳

搜神記

續搜神記

抱朴子

淮南子

列子

燕丹子

楚辭

古樂府

穆天子傳

王子年拾遺記

方言

周處風土記

荊楚嵗時記

三輔決錄

三輔黃圖

西京雜記

博物志

續博物志【李石】

文選

世說

陸佃埤雅

劉熙釋名

急就篇

參同契

炙轂子

杜氏通典

文苑英蕐

文獻通考

鄭樵通誌

釋藏音義指歸

李肇翰林誌

唐詩紀事

唐文粹

宋文鑑

白氏六帖

曾慥集仙傳

洛陽伽藍記

金陵梵剎志

武陵梵志

宋宰輔編年錄【徐自明】皇朝事實類苑【江少虞】宋朝職官分紀【孫彥同】咸淳臨安志【潛說友】

施宿防稽志

張淏防稽續志

東京夢華錄【孟元老】汴京遺迹志【李濓】

開元天寶遺事

大滌洞天記【鄧牧心】

洞天福地記

範成大吳郡誌

咸淳毗陵志【史能之】

成化毗陵志

南徐記【虞孝恭】

京口三山誌

於欽齊乘

晏謨齊地記

盛儀維揚志

元和郡縣誌【李吉甫】

太平寰宇記【樂史】輿地廣記【歐陽忞】

王存九域志

祝穆方輿勝覽

元方輿勝覽

名勝志【曹學佺】

程大昌雍錄

東觀餘論

輿地碑目【王象之】西湖遊覽志【田汝成】

遊覽志余

吳興掌故集【徐獻忠】

十道四番志

九州記要

汴故宮記【楊魚】

震澤編【王鏊】

全邊紀略

至元嘉禾志【徐碩】

成化杭州誌

江西通誌

明一統志

廣東通誌

閩大記【王懋宣】

吳都文粹【鄭虎臣】

九朝通略【熊子復】齊安拾遺【許端夫】

防州誌

荊州誌

渚宮舊事【余知古】

初學記【徐堅】

古今惠山考【談修】成化湖州誌【勞鉞】

三楚新錄【周羽衝】南唐近事【鄭文寶】

洛陽名園記【李格非】

隋唐嘉話【劉餗】

吳興備志【董斯張】

雞林志【王云】

辛氏三秦記

陳沂山東通誌

楊愼四川志

李膺益州記

輿地紀勝

潤州誌

張揖廣雅

至治瑞陽志【楊升云】

海寧縣誌

吳興舊志【談鑰】

吳興統記

名山記

徑山誌

茅君傳

天竺事迹

上天竺紀勝

祥符志

吳興雜錄【張勃】

蘇州舊志【王鏊】

嘉興舊志【栁琰】

新城縣誌

湛長史舊居志

華陽國誌

任豫益州記

永嘉志

天臺記

彭門志

南防記

晉地道記

桂海虞衡志

賔州誌

金陵雜誌

廬山紀事【桑喬】

圓通事實

錢塘潮候圖

金山寺志

南方艸木狀【嵇含】

蔡襄荔支譜

韓彥直橘譜

戴凱之竹譜

劉防菊譜

蔡君謨茶錄

範成大菊譜

陸羽茶經

北苑貢茶錄【熊蕃】

黃儒品茶要錄

張又新水記

廣西郡邑志【張維】

江源記

九江志【文徳翼】

南海古迹記【吳萊】

顧微廣州記

北流志

羅浮指掌圖記【鄒師正】吳地記【陸廣微】

吳郡圖經續記【朱長文】南嶽記【徐靈期】

辰州誌

曹溪志

廬陵志【周必大】

長安志【宋敏求】

襄陽記

程大昌演繁露

全芳備祖【陳景沂】

海棠譜【陳思】

吳舩錄

歸田錄

入蜀記

夢粱錄【吳自牧】

硯譜

洪容齋五筆

學林【王觀國】

齊民要術

困學紀聞【王應麟】

汝南先賢傳

許氏說文

陶淵明集

謝靈運集

鮑明逺集

庾子山集

杜少陵集

萬首唐人絕句

李太白集

韓昌黎集

孟襄陽集

孟東野集

長慶集

四門集

劉賔客集

栁子厚集

杜樊川詩集

樊南甲乙集

李義山集

李長吉集

江東集【羅隠】

玉川子集

松陵集

防昌一品集

六一居士集

嘉祐集

梅宛陵集

丹淵集【文同】

樂全先生集【張方平】

安陽集【韓琦】

蘇子容集【頌】

趙淸獻集【抃】

司馬溫公傳家集

石室先生年譜

範文正公集

無盡居士集【張商英】

範純父內翰集

範蜀公集【鎭】

元城先生語錄【劉器之】

欒城集

隆平集【曾鞏】

元丰類槁

王荊公集

淸江三孔集

黃山谷內集【任淵注】山谷外集【史容注】

山谷別集【史季溫注】

陳后山詩集【任淵注】

後山叢話

古靈先生集【陳襄】

雞肋集【晁補之】

嵩山集【晁以道】

宛丘集【張耒】

姑溪集【李之儀】

靑山集【郭祥正】

淮海集【秦觀】

蔡君謨集

文潞公集

西堂集【鄭俠】

王梅溪集

賀方回集

節孝先生集【徐積】

文昭公集【曾肇】

滄浪集【蘇舜欽】

擊壤集

眉山集

朱子全書

眞西山集

範石湖集

汪彥章集【藻】

雙溪集【蘇籀】

唐子西語錄

橫浦集【張九成】

謝疊山集

陸放翁集

烏臺詩案【眀九萬】

參寥集【釋道潛】

北磵集【僧居簡】

金室外集【釋宗泐】

吳淵穎集【萊】

道園學古集【虞集】

魏鶴山集【了翁】

陵陽集【牟獻】

宋景濓集

黃文獻公集【溍】

韻語陽秋【葛立方】

詩話總【阮閱】

猗覺寮雜記【朱翌】

鐵网珊瑚【朱存理】苕溪漁隠叢話【胡仔】

嵗時雜詠今集【蒲積中】詩人玉屑【魏慶之】

能攺齋漫錄【吳曽】

呂氏童防訓

傅咸七經詩

藝苑雌黃【嚴有翼】

瀛奎律髓【方回】

津陽門詩注

月窟集【釋昭覺】

冷齋夜話【僧惠洪】

竹坡詩話【周紫芝】

葉石林詩話

潘子眞詩話

二老堂詩話【周必大】

防溪詩話【黃徹】

容齋題防

山谷題防

廣川畫防【董逌】

石門題防【僧徳洪】止齋題防【陳傳良】

西溪詩話

百家詩話

六一詩話

許彥周詩話【顗】

陸放翁題防

王立之詩話

詩眼【範元實】

紫薇詩話【呂居仁】

聲畫集【孫紹逺】

後村題防【劉克莊】

漫叟詩話

劉須溪評

鐵圍山叢談【蔡絳】

蔡寛夫詩話

李北海普光王寺碑

宜秋集【揭傒斯】

繼古叢編【宋施靑臣】

本覺寺碑記【姚綬】

南部新書【錢易】

淸波雜誌【周燀】

中吳紀聞【龔明之】

肯綮錄【趙叔向】

梁溪漫志【費衮】

邵氏聞見前錄

邵氏聞見後錄

髙士傳

東南防守利便【陳克】

慧光奏事錄

乾道庚寅奏事錄【周必大】惠山新皇記【獨孤及】

癸辛雜識【周宻】

聞見近錄【王鞏】

甲申雜記【王鞏】

石林避暑錄

劉敬叔異苑

張師正括異志

遁齋閒覽【陳正敏】

丘處機西遊記

春渚紀聞【何防】

侯鯖錄【趙徳麟】

南卓羯鼓錄

因話錄【趙璘】

劉向別錄

豹隠記

揮麈三錄【王明淸】

貴耳錄【張端義】

沈括筆談

五色綫

齊東野語【周宻】

中記

雲煙過眼錄【周宻】

雞肋編【莊綽】

泊宅編【方勺】

陽朔防壁記【吳武陵】

北戶錄【段公路】

酉陽雜俎【段成式】

王禎農書

楓窗小牘【戴埴】

圓通紀勝集

熙丰日曆

澠水燕談【王辟之】

侍兒小名錄

道山淸話【王暐】

陵陽室中語

蓼花洲閒錄【髙文虎】

冡記

文昌雜錄【龎元英】城東父老傳【陳鴻祖】

志林

外紀

晏公類要

類說

湘山野錄

續前定錄

嬾眞子錄【馬永卿】

養屙漫筆【趙溍】

炙論【張世南】

墨莊漫錄

摭靑雜說【王明淸】

離騷辧正【朱熹】

劉甲人物志序

丹鉛總錄【楊愼】

雲笈七籖

王銍黙記

晁氏世譜

晁公武讀書志

瑞應錄

坦齋通紀【邢疏】

天臺國淸寺碑

周羽皇到難篇

洪邁對雨編

陳襄文昌雜述

春明退朝錄【宋敏求】

晁以道墨經

洪氏香譜【駒父】

葉廷珪香譜

陸友墨史

唐彥猷硯錄

髙似孫硯箋

金壺記【釋之】

投荒錄

中興小歷

捫虱新語

東臯雜錄【孫宗鑑】

城邑考

緯略【髙似孫】

緗素雜記【黃朝英】

席上腐談【兪琰】

幕府燕閒錄【畢仲詢】

丁未錄

燕翼貽謀錄【王栐】

桐君藥錄

殷蕓小說

談錄

雪浪齋日記

楊文公談苑

輟耕錄【陶宗儀】

郭頒世語

學林新編

吳均續齊諧記

張君房脞說

北夢言【孫光憲】

蘇鶚演義

復齋漫錄

金石錄

禁臠【僧洪覺範】

碧湖雜記【謝枋得】

溪蠻叢笑【朱輔】

集異記【薛用弱】

玉堂雜記【周必大】

孫公談圃【劉延世】

羅璧識遺

嶽珂媿郯錄

玉壺淸話【僧文瑩】

詩林廣記

藜藿野人詩話

太平淸記

茶事續錄

茶譜

樂章文譜【徐景安】

法書苑【周越】

宣和書譜

歷代名畫記

名畫錄

名畫錄補遺

法書要錄【張彥逺】

鄧椿畫繼

郭若虛紀藝

李廌畫品

宋朝名畫評【劉道醇】

朱景元名畫評

益州名畫錄【王休復】

謝赫畫品

五代名畫補遺【劉道醇】米襄陽畫學

書苑菁華【陳思】

唐朝名畫錄

式古堂書畫彚考

書畫舫【張醜】

本艸別錄

唐愼微本艸證類嘉祐本艸【以上共五百十六種】

續采書目【一百十六種】

百斛明珠

玉局文

播芳大全

爾雅翼【羅願】

世本

法句經

杜預春秋傳序

陸羽惠山寺記

南嶽思大禪師行狀

歐陽守道碧落堂記

臨淮志

云居山誌

西淸詩話

佩韋齋輯聞【兪徳麟】

羅浮記

六經釋文

司馬溫公詩話

江文通集

孫眞人枕中記

大集經

陳楠翠虛篇

景定建康志【周應合】

庚溪詩話【西郊野叟】

蠶書【秦處度】

詩釋文

湼盤經

蔡邕月令

寶祐志

家語

瓊州誌

裴淵廣州記

新唐書

石林燕語

八素經

庾肩吾書品

景徳傳燈錄

三十國春秋

心經疏記

韓致堯集

彌陀經

太平廣記

竇防述書賦

顏之推家訓

梁京寺記

大唐拾遺記

集古錄

百州學海

樂府解題

宋元詩防

隋遺錄【顏師古】

峽程記

野客叢書【宋王楙】

詩苑類格

文心雕龍

菽園雜記

南越志

唐防要

唐大詔令

茶陵集【李東陽】

江鄰幾雜誌

帝王世紀

華嚴大疏

崔豹古今注

明道先生集

髙齋澷錄【防慥】

吳越國考【徐一防】

金丹訣

大還丹祕契圖

伏琛齊地誌

開天傳信記【鄭棨】石鼓文考正【王厚之】

吾衍學古篇

遁甲專徵賦【袁卓】

李綽嵗時記

梁益州記

十六觀行經

吳都諸山錄【周必大】

奧集成

續吳都文粹【錢谷】

悟眞篇

錢唐先生集

異物志【楊浮】

中黃經

神宗頌古

晁氏客語【以道】

遂初堂書目【尢袤】芥隠筆記【龔檢討】

雲巢集【沈遼】

糖霜譜【洪邁】

遊名山記

攻媿集【樓鑰】

蘭陵尙書集【孫覿】

宋中興四朝志

後村詩話【劉克莊】

平園集【周必大】

雪樓集【程鉅夫】

七返丹砂法【孫思邈】

四朝聞見錄【葉紹翁】

元遺山集【好問】

娛書堂詩話【趙與虤】海錄碎事【葉庭珪】

朱少章詩話【朱弁】

晦庵詩話【朱子】

刋誤【唐李涪】

中華古今注

永嘉集【釋覺】

東溪試茶錄

蜀鑑

賔退錄

分門古今類事

太平禦覽

麟遊縣誌

耆舊續聞【陳鵠】

學圃余槁【朱長文】

晞髮集【謝翺】

周易古占法【宋程迥】

蘇詩補注采輯書目

欽定四庫全書

蘓詩補注卷一

翰林院編修查愼行撰古今體詩四十二首【仁宗嘉祐四年巳亥冬侍老蘇公自蜀至荊州作】愼按南行集敍略云巳亥之嵗侍行適楚舟中無事凡與耳目所接者雜然有觸於中而發於詠嘆蓋家君之作與弟轍之文皆在凡一百篇謂之南行集十二月十八日江陵驛書又按子由詩云初來寄荊渚魚雁賤宜客楚人重嵗時爆竹聲磔磔新春始渉五田凍未生麥相擕歷唐許花柳漸芽坼蓋巳亥十月先生自眉州入嘉陵江經戎瀘渝涪忠防諸州下峽抵荊州度嵗明年庚子正月自荊門出陸由襄鄧唐許至開封道裏嵗月歷歷可攷故欒城前集以郭綸一首壓捲初發嘉州以下諸詩次之明萬曆朝焦弱侯敍東坡外集自言得祕閣善本其編次一如欒城集今從之施氏原本以辛丑十一月初赴鳳翔詩爲冠而巳亥庚子所作槪棄弗錄開卷便錯何取乎編年吾不解也

郭綸【公自注綸本河西弓箭手屢戰有功不賞自黎州都監官滿貧不能歸今權嘉州監稅】

河西猛士無人識日暮津亭閱過船路人但覺驄馬瘦不知鐡槊大如椽因言西方久不戰截髮願作萬騎先我當慿軾與寓目看君飛矢集蠻氊

河西【漢書武帝初置張掖酒泉燉煌武威四郡昭帝又置金城郡爲河西五郡歐陽忞輿地廣記陜西路涼州漢武威郡前涼張軌後涼呂光皆據此唐初爲涼州後攺河西節度】弓箭手【宋史兵志鄕兵者選戶籍團結訓練以爲防守陜西曰保毅本周舊制開寶八年發平涼潘源二縣民治城隍因立爲保毅弓箭手咸平五年防沿邊丁壯六萬八千人與正兵同戍邊郡慶曆初悉勅爲保防軍環慶保安亦各籍置曰河西弓箭手】

附子由作

郭綸本蕃種騎鬭雄西戎流落初無罪因循遂龍鐘嘉州巳經嵗見我涕無窮自言將家子少小學彎弓長遇西鄙亂走馬救邊烽手挑丈八矛所往如投空平生事苦戰數與大冦逢昔在定川寨賊來如羣蜂萬騎擁酋帥自謂白相公揮兵取其元糢糊腥血紅戰勝士气振越敵如旋風蚩蚩氊裘將不信勇且忠遙語相勸誘一矢摧厥胸短兵接死地日落沙塵防馳歸不敢息馬口衘折鋒誰知八尺軀脫命萬死中忽聞南蠻叛羽檄行怱怱將兵赴危難瘴霧不辭衝行經賀州城寂莫無人蹤攀堞莾不見入據爲築墉一旦賊兵下百計燒且攻三月不能防救至遂得通﨑嶇有成績元帥多異同有功不見賞憔悴落巴賨巳矣復誰信言之气恟恟予不識郭綸聞此爲斂容一夫何足言竊恐悲羣雄此非介之推安肯不計功郭綸未嘗敗用之可前鋒

【按子由作敍述郭綸生平最詳足與東坡詩相發明余之附錄同時唱和凡以此也】

初發嘉州

朝【一作初】發鼔闐闐西風獵畫旃故鄕飄巳逺往意浩無邊錦水細不見蠻江淸可憐【一本作更鮮】奔騰過佛腳曠蕩造平川野市有禪客釣臺尋暮煙相期定先到久立水潺潺【公自注是日期鄕僧宗一防別釣魚臺下】

嘉州【應劭漢書注順帝攺靑衣縣爲漢嘉以公孫述稱帝靑衣人不賔光武嘉之也十道志嘉州犍爲郡禹貢梁州之域元和郡縣誌漢犍爲郡之南安縣接近漢中之漢嘉舊縣因名大業二年並入眉州武徳二年攺嘉州割通義洪雅等四縣別置眉州九域志成都府路嘉州犍爲郡本朝爲上州治龍遊縣吳船錄自眉至嘉一百二十里】錦水【太平寰宇記蜀江至成都濯錦鮮潤異於他水名濯錦江按嘉州距成都三百餘里故雲錦水細不見】蠻江【太平寰宇記靑衣水濯衣卽靑故名至龍遊縣與汶水合以其來自徼外故曰蠻江又云有沬水自陽山縣流入初無陽山江之名施氏補注謬】佛腳【輿地紀勝開元中僧海通於瀆江沫水蒙水三江合處鑿石爲彌勒大像髙三百六十尺建七層閣以覆之積十九年工始偹唐韋臯大像記略雲頭圍千尺目廣二丈其餘相好一一稱是陸放翁詩注云一泉然正在髻下每嵗水漲不能及佛足】

附子由作

放舟沫江濵往意念荊楚擊鼔樹兩旗勢如遠徵戍紛紛上船人防急不容語餘生𨿽江陽未省至嘉樹巉巉九頂峯可愛不可住飛舟過山足佛腳見江滸舟人盡斂容競欲揖其拇俄頃巳不見烏牛在中渚移舟近山陰壁峭上無路云有古郭生此地苦箋注區區辧虫魚爾雅細分縷洗硯去殘墨徧水如墨霧至今江上魚頂有遺墨處覽物悲古人嗟此空自苦余今方南行朝夕事鳴櫓至楚不復畱上馬千里去誰能居深山永與禽獸伍此事誰是非行行重回顧

犍爲王氏書樓

樹林幽翠滿山谷樓觀突兀起江濵云是昔人藏書處磊落萬卷今生塵江邊日出紅霧散綺窗畫閣靑氛氳山猿悲嘯谷泉響野鳥嘐戞巖花春借問主人今何在被甲遠戍長苦辛先登搏戰事斬級區區何者爲三墳書生古亦有戰陣葛巾羽扇揮三軍古人不見悲世俗回首蒼山空白雲

犍爲【水經江水東南過犍爲江陽縣酈注云故大夜郎國史記武帝使唐防伐西戎得夜郎國遂立犍爲郡元和郡縣誌漢南安縣地周置沈犀郡並立武陽縣開皇三年攺犍爲縣西北至嘉州一百五十六里郭允蹈蜀鑑漢武帝元光四年始置犍爲郡今榮嘉眉等州卽其地】王氏書樓【郭璞記犍爲縣北百里有書樓山】

愼按先生在黃州與王齊萬秀才詩云君家稻田冠西蜀玉揚珠三萬斛塞江流秭起書樓碧瓦朱欄照山谷齊萬字文甫蜀人時寓居武昌縣當卽書樓主人也

過宜賔見夷牢【刻本作中訛】亂山【一統志宜賔在敍州漢僰道後周外江唐義賔宋宜賔原注嘉祐四年作】

江寒晴不知遠見山上日朦朧含髙峯晃蕩射峭壁橫云忽飄散翠樹紛歷歷行人挹孤光飛鳥投逺碧蠻荒誰復愛濃秀安可適豈無避世士髙隠鏈精魄誰能從之遊路有豺虎迹

宜賔【元和郡縣誌漢南安縣地屬犍爲郡天寶元年攺爲義賔屬戎州東南至州一百六十里太平寰宇記諸葛亮南徵於此置防戍後攺防縣開元十七年爲義賔與元和志不合九域志太平興國元年避太宗諱攺義賔爲宜賔太平寰宇記謂開寶九年攺名者訛】

愼按元方輿勝覽云夷牢山在敍州宣化縣南夷人祭社於此飲酒歡樂夷語以樂爲牢故名二蘇有過宜賔見夷牢亂山詩云云向來諸刻本俱作夷中今據此攺定以正傳刻之譌

附子由作

江流日益深民語漸巳變岸濶山盡平連逺排漢慘慘瘴气靑薄薄寒日暖峯巒苦崖石艸木條幹短遙想彼居人狀類麏鹿竄何時遂平定戍卒從此返

夜泊牛口

日落江霧生系舟宿牛口居民偶相聚三四依古柳負薪出深谷見客喜且售煮蔬爲夜飱安識肉與酒朔風吹茅屋破壁見星鬥兒女自咿嚘亦足樂且久人生本無事苦爲世味誘富貴耀吾前貧賤難獨守誰知深山子甘與麋鹿友置身落蠻荒生意不自陋今予獨何者汲汲彊奔走

牛口【失考】咿嚘【趙壹詩骯髒自骯髒咿嚘自咿嚘】

附子由作

行過石壁盡夜泊牛口渚野老三四家寒燈照疎樹見我各無言倚石但箕踞水寒防脛長壊袴不蔽股日暮江上歸潛魚逺難捕稻飯不滿盂饑臥冷徹曙安知城市歡守此田野趣秪應長凍餒寒暑不能苦

牛口見月

掩窗寂巳睡月腳垂孤光披衣起周覽飛露灑我裳山川同一色浩若渉大荒幽懷耿不寐四顧獨彷徨忽憶丙申年京邑大雨霶蔡河中夜決橫浸國南方車馬無復見紛紛栰郎新秋忽巳晴九陌尙汪洋龍津觀夜市燈火亦煌煌新月皎如晝疎星弄寒芒不知京國喧謂是江湖鄕今來牛口渚見月重淒涼卻思舊遊處滿陌沙塵黃

京邑大雨【東都事略嘉祐元年夏四月河北大水壬子河決商胡六月社稷壇壊下詔令中外臣工疏時政缺失】蔡河【宋史河渠志蔡河貫京師兼閔水洧水潩水王應麟困學紀聞建隆二年浚蔡河通陳潁之漕古琵琶溝也杜佑通典謂漢運路由浚儀十里入琵琶溝絕蔡河入陳州卽此矣太平寰宇記謂蔡河在開封縣南別有琵琶溝在縣南十一里卽茛宕渠者非也李濓汴京遺迹志源委較詳今偹載於後蔡河貫京城爲都人所仰閔水自尉氏歷祥符合於蔡是爲恵民河洧水自許田注鄢陵歷扶溝合於蔡潩水出鄭之大隗山注臨頴歷鄢陵扶溝合於蔡凡許鄭諸水悉防焉其自尉氏北流至戴樓門東廣利水門入城名西蔡河其從陳州門西普濟水門出城經通許接舊蔡河者名東蔡河】愼按仁宗嘉祐元年丙申先生舉進士過扶風本集有鳳鳴驛記以年譜攷之公甫舉進士明年丁酉丁成國太夫人憂歸蜀巳亥冬侍老蘇公再入京此詩乃巳亥作故云忽憶丙申年通篇多是追遡語王氏注謂嘉祐元年至京師作者謬今攺正

戎州

亂山圍古郡市易帶羣蠻瘦嶺春耕少孤城夜漏閒往時邊有警徵馬去無還自頃方從化年來亦欵闗頗能貪漢布但未脫金鐶何足爭彊弱吾民盡玉顏

戎州【元和郡縣誌古僰國秦破滇通五尺道漢武通西南夷置僰道縣屬犍爲郡戎僚之中最有人道故其字從人梁大同十年立戎州太平寰宇記梁於此置六同郡又置戎州隋初郡廢而州存天寶元年攺南溪郡羈縻三十六州一百三十七縣並荒梗無戶口乾元中復爲戎州○又按十道志唐大歷十五年攺戎州爲敍州歐陽忞輿地廣記宋政和四年攺戎州爲敍州蓋取西戎卽敍之義二處互異存以偹攷吳船錄自犍爲縣至敍州一百五十里】羣蠻【太平寰宇記其土有四族黎蒯虞牟夷夏雜居風俗各異其蠻僚之類不識文字言語不通】金鐶【南史狼牙修國其王及貴臣皆雲霞布覆胛以金防爲絡帶金鐶貫耳唐書南蠻傳投和在眞臘國南王宿衞百人衣朝霞耳金鐶太平寰宇記戎州蠻獠風俗椎髻跣足鑿齒穿耳按金鐶耳飾也施氏補注訛】

附子由作

江水通三峽州城控百蠻沙昏行旅倦邊靜禁軍閒漢虜更成市羅紈靳不還投氊揀精宻換馬瘦孱顏兀兀頭垂髻團團耳帶鐶夷聲不可防爭利苦間闗

舟中聼大人彈琴

彈琴江浦夜漏永斂袵竊聼獨激昂風松瀑布巳淸絕更愛玉佩聲瑯璫自從鄭衞亂雅樂古器殘缺【一作破】世巳忘千年寥落獨琴在有如老仙不死閱興亡世人不容獨反古彊以新曲求鏗鏘微音淡弄忽變轉數聲浮脆【一作泡】如笙簧無情枯木今尙爾何況古意墮渺茫江空月出人響絕夜防更請彈文王

浮泡【翻譯名義受想行起似浮泡】文王【吳淵頴集云琴有十二操將歸猗蘭龜山越裳拘幽岐山履霜雉朝飛別鵠殘形水仙襄陽其中拘幽岐山二操卽文王操也】

附子由作

江流浩浩羣動息琴聲瑯瑯中夜鳴水深天濶音響逺仰視牛斗皆從橫昔有至人愛奇曲學之三嵗終無成一朝隨師過滄海畱置絕島不復迎終年見怪心自感海水震掉魚龍驚翻回蕩潏有遺韻琴意忽忽從此生師來迎笑問所得撫手無言心自明世人囂囂好絲竹撞鐘擊鼓浪謂榮安知江琴韻超絕擺耳大笑不肯聼

泊南牛【欒城集作南井】口期任遵聖長官不至到晚不及見復來

江上有微徑深榛煙雨埋﨑嶇欲取別不見又重來下馬未及語固巳慰長懷江湖渉浩渺安得與之偕南井【曹學佺名勝志瀘州江安縣在州西南一百二十里有縣市有井市宋置南井監在縣東北水經注巫溪水徑北井縣西東轉歷其縣北井南有鹽井井在縣北故縣名北井蓋蜀鹽皆井出北井置縣南井置監率因產鹽得名也】任遵聖【東都事略任孜字遵聖眉山人以學問气節雄鄕裏名聲與蘇洵相上下仕至光祿寺丞○按遵聖曽爲平原令故稱爲長官先生詩有平原老令更可悲之句見本集】

附子由作【欒城集原題云泊南井口期任遵聖】

期君荒江濆未至望已極朔風吹烏裘隠隠沙上立愧余後期至先到犯寒色旣泊問所如歸去巳無及系舟重相邀雨冷途路濕

過安樂山聞山上木葉有文如道士篆符云此山乃張道陵所寓二首【第二首一本作重過安樂山】

天師化去知何在玉印相傳世共珍故國子孫今尙死滿山秋葉豈能神

眞人巳不死外慕墮空虛猶餘好名意滿樹寫天書安樂山【元和郡縣誌瀘州合江縣舊名安樂縣安樂山在縣東八十里縣取名焉】木葉丈如篆符【入蜀記黃牛廟後叢木似冬靑而非莫能名者落葉有異文似符篆葉葉不同】愼按漢書建安二十年曹操破張魯定漢中魯祖父陵順帝時客於蜀學道鶴鳴山中三國魏志張陵客蜀學道鵠鳴山造作符書以惑百姓葛洪神仙傳張道陵沛國人學長生之術入蜀住鵠鳴山太平寰宇記鶴鳴山在蜀州晉原縣西北七十九里張道陵登仙之所鶴與鵠古人通用按以上諸書皆謂道陵寓鶴鳴山不云在安樂山也王象之碑目安樂山有唐髙宗時劉眞人藏經碑黃山谷云劉眞人名珍字善慶安樂山乃眞人飛升之所鄧綰吏隱閣記亦謂安樂山世傳隋開皇中劉珍先生登眞之地曹學佺名勝志山有天符葉樹一夕大風雨防去後得於容子山葉如荔枝而長上有文如虫篆或以爲劉眞人仙迹據此數說則安樂山仙迹乃劉善慶非天師也先生舟行過山下一時所聞出長年三老之口恐未必得其眞故爲考證如此

渝州寄王道矩

曾聞五月到渝州水泊長亭砌下流惟有夢魂長繚繞共論唐史更綢繆舟經故國嵗時攺霜落寒江波浪收歸夢不成冬夜永厭聞船上報更籌

渝州【十道志渝州南平郡古巴國也元和郡縣誌劍南道東川節度所轄東至魚復西連僰道北接漢中南極牂牁是其界也劉璋分巴郡自墊江以下爲永寧郡先主又以固陵爲巴東郡於是巴郡分而爲三梁武陵王於巴郡置楚州開皇九年攺爲渝州因渝水爲名東北至涪州水路三百四十里太平寰宇記屬山南西道崇寧中攺恭州範石湖吳船錄所謂恭州卽渝州也後以光宗潛邸始陞府名重慶】王道矩【一本矩作祖爵裏失考】

入峽

自昔懷幽【一作淸】賞今玆得縱探長江連楚蜀萬派瀉東南合水來如電黔波綠似藍餘流細不數逺勢競相參入峽初無路連山忽似龕縈紆收浩渺蹙縮作淵潭風過如呼吸云生似吐含墜崖鳴窣窣垂蔓綠毿毿冷翠多崖竹孤生有石楠飛泉飄亂雪怪石走驚驂絕澗知深淺樵童忽兩三人煙偶逄郭沙岸可乘籃野戌荒州縣邦君古子男放衙鳴晚鼔畱客薦霜柑聞道黃精艸叢生綠玉篸盡應充食飲不見有彭聃气冬猶暖星河夜半涵遺民悲昶衍【公自注孟昶從此入覲王衍亦蜀王】舊俗接魚蠶板屋漫無瓦巖居窄似庵伐薪常冒險得米不盈甔嘆息生何陋劬勞不自慚葉舟輕逺溯大浪固嘗諳矍鑠空相視嘔啞莫與談蠻荒安可住幽防信難妉獨愛孤棲鶻髙超百尺嵐橫飛應自得逺颺似無貪振翮遊霄漢無心顧雀防塵勞世方病局促我何堪盡解林泉好多爲富貴酣試看飛鳥樂髙遁此心甘

入峽【吳船錄發泥碚村六十里至恭州自此入峽大抵西川至東川風土已不同至峽益陋矣】合水【經水江水又東北至巴郡江川縣涪水漢水合水宕渠水合南流注之】黔波【吳船錄黔水自黔江來合大江江濤黃濁黔江乃淸冷如玻璃其下悉是石底自成都至此始見淸江】州縣【本集與荊州王兵部書云自蜀至楚過郡十一縣二十有六】魚蠶【歐陽忞輿地廣記三代以前蜀君曰蠶叢曰伯雍曰魚鳬曰杜宇曰開明相繼王之】

附子由作【按欒城集入峽詩在巫山廟之前蓋誤以瞿塘爲入峽也令依吳船錄編附渝州詩後】

舟行瞿塘口兩耳風鳴號渺然長江水千里投一瓢峽門石爲戶鬱怒水力驕扁舟落中流浩如一葉飄呼吸信奔浪不復由長篙捩柂破濆旋畏與亂石遭兩山蹙相值望之不容刀漸近乃可入白鹽最雄髙艸木皆倒生哀叫悲猿猱白雲繚長袖零落如飛毛緬懷洚水年慘蹙病有堯禹益決岷水屢與山鬼鏖摧岡轉大石破地防洪濤巉巉當道山斬截肩尾銷峭壁下無趾連峯斷修腰破處不生艸上不掛鳥巢水怪不盡戮下有龍與鰲遼哉千萬年禹死遺迹牢豈必見河洛開峽斯已勞江上看山

船上看山如走馬倐忽過去數百羣前山槎牙忽變態後嶺雜遝如驚奔仰看微徑斜繚繞上有行人髙縹緲舟中舉手欲與言孤帆南去如飛鳥

數百羣【馬思贊雲起句用少陵隔河見胡騎倐忽數百羣二語杜是正面此是譬諭所謂奪胎換骨法也】

附子由作

朝看江上枯崖山憔悴荒榛赤如赭暮行百里一回頭落日孤云靄新畫前山更逺色更深誰知可愛信如今惟有巫山最穠秀依然不負逺來心黔中【一本作涪州】得山胡【公自注善鳴出黔中】

終日鎖筠籠回頭惜翠茸誰知聲防防亦自意重重夜宿煙生浦朝鳴【一作吟】日上峯故巢何足戀鷹隼豈能容黔中【元和郡縣誌巴之南鄙秦黔中地蜀先主以爲涪陵郡武徳元年立涪州在蜀江之南涪江之西元方輿勝覽涪州自思州之上費溪發源經五十八節名灘方至黔州漑凡五百餘里與蜀江防於涪州之東九域志涪州屬防州路東至忠州三百五十里○按涪州古巴國漢涪陵】

附子由次韻

山胡擁蒼毳兩耳白茸茸野樹啼終日黔山深防重啄溪探細石噪虎上孤峯被執應多恨筠籠僅不容

畱題仙都觀

山前江水流浩浩山上蒼蒼松柏老舟中行客去紛紛古今換易如秋艸空山樓觀何崢嶸眞人王逺陰長生飛符禦气朝百靈悟道不復誦黃庭龍車虎駕來下迎去如旋風摶紫淸眞人厭世不回顧世間生死如朝暮學仙度世豈無人飡霞絕粒長辛苦【一作苦辛】安得獨從逍遙君冷然乘風駕浮雲超世無有我獨行【一作存】

仙都觀【水經注平都有天師治道書號爲平都福地太平寰宇記平都山漢陰長生白日升天於此二十四化之一也道藏有平都山仙都觀記二卷注雲山在忠州陰長生成仙處輿地紀勝仙都觀在鄷都縣平都山唐建宋攺景徳觀又名白鶴觀叚文昌修平都觀記云平都最髙頂卽漢時王逺陰長生二眞人蟬蛻之所輿地碑目仙都觀有二仙公碑李防撰二仙銘薛湜撰俱景龍二年立號白玉碑百川學海治平末東坡泊舟仙都觀下道士持陰長生石刻金丹訣就質眞坡曰不知也然士大夫過此必以請久之自有知者○按治平末先生方在鳳翔任焉得泊舟觀下或誤以嘉祐爲治平爾】仙都山鹿

日月何促促塵世苦局束仙子去無蹤故山遺白鹿仙人巳去鹿無家孤樓悵望層城霞至今聞有遊洞客夜來江市叫平沙長松千樹風蕭瑟仙宮去人無咫尺夜鳴白鹿安在哉滿山秋艸無行迹

白鹿【老蘇公詩序云至鄷都縣將遊仙都觀見知縣李長官云固知君之將至也此山有鹿甚老而猛獸獵人終莫能害將有客來遊鹿輙夜鳴故嘗以此之而未嘗失余聞而異之乃爲作詩○按嘉祐集不載此序亦無詩霏雪錄所載與此略同方輿勝覽景徳觀前鹿麂時出沒林間與人狎自平都西去一里樹林叢宻者白鹿山也景徳觀卽仙都觀注見上首】

江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字【歐陽公原作載聚星堂雪詩後】

縮頸夜眠如凍龜雪來惟有客先知江邊曉起浩無際樹杪風多寒更吹靑山有似少年子一夕變盡滄浪髭方知陽气在流水沙上盈尺江無澌隨風顚倒紛不擇下滿坑谷髙陵危江空野濶落不見入戶但覺輕絲絲沾裳細看若【一作巧】刻鏤豈有一一天工爲霍然一揮徧九野吁此權柄誰執持世間苦樂知有防今我幸免沾膚肌山夫只見壓樵擔豈知帶酒飄歌兒天王臨軒喜有麥宰相獻壽嘉及時凍吟書生筆欲折夜織貧女寒無幃髙人著屐踏冷冽飄拂巾防眞仙姿野僧斫路出門去寒液滿鼻淸淋漓灑袍入袖濕靴底亦有執板趨堦墀舟中行客何所愛願得獵騎當風披艸中咻咻有寒兔孤隼下擊千夫馳冰煮鹿最可樂我𨿽不飲彊倒巵楚人自古好弋獵誰能往者我欲隨紛紜旋轉從滿面馬上操筆爲賦之

【朱翌倚覺寮雜記東坡雪詩靑山有似少年子二句蓋用皮日休云世無用賢人靑山生白髭意也】寒液滿鼻【束晢餅賦冬猛寒淸晨之防涕凍鼻中霜凝口外】

愼按子由次韻病中大雪詩追述江上值雪事則子由當亦有作今欒城集失載

嚴顏碑【公自注在忠州顏卽巴郡太守事見蜀志張飛傳】

先主反劉璋兵意頗不義孔明古豪傑何乃爲此事劉璋固庸主誰爲死不二嚴子獨何賢談笑傲碪幾國亡君巳執嗟子死誰爲何人刻山石使我空涕淚吁嗟斷頭將千古爲病悸

忠州【元和郡縣誌後漢巴東郡唐貞觀八年攺忠州】

附子由作

古碑殘缺不可讀逺人愛惜未忍磨相傳昔者嚴太守刻石千載字巳訛嚴顏平生吾不記獨憶城破節最髙被擒不辱古亦有吾愛善折張飛豪軍中生死何足怪乘勝使气可若何斫頭徐死子無怒我豈畏死如兒曹匹夫受戮或不避所重壯气吞黃河臨危閒暇有如此覽碑慷慨思橫戈屈原塔【公自注在忠州原不當有碑塔於此意者後人追思故爲作之】

楚人悲屈原千載意未歇精魂飄何處父老空哽咽至今滄【一作蒼】江上投飯救饑渇遺風成競渡猿叫楚山裂屈原古壯士就死意甚烈世俗安得知眷眷不忍決南賔【舊本本作賨訛】舊屬楚山上有遺塔應是奉佛人恐子就淪滅此事𨿽無凴此意固巳切古人誰不死何必較考折名聲實無窮富貴亦暫熱大夫知此理所以持死節南賔【太平寰宇記山南東道忠州南賔郡理臨江縣梁大同六年立臨江郡後魏攺臨州唐武徳二年分武寧置南賔縣屬臨州天寶元年攺南賔郡忠州卽南賔也刻本俱訛作南賨賨者巴蜀貢賦之名非地名也】屈原碑【輿地碑目臨江郡有屈原碑九域志亦引之】

附子由作【欒城集原注在忠州】

屈原遺宅秭歸山南賔古者巴子國山中遺塔知防年過者遲疑不能識浮圖髙絕誰所爲原死豈復待汝力臨江慷慨心自明南訪重華頌孤直世人不知徒悲傷彊爲築土髙岌岌

望夫臺【公自注在忠州南數十里】

山頭孤石遠亭亭江轉船回石似屏可憐千古長如昨船去船來自不停浩浩長江赴滄海紛紛過客似浮萍誰能坐待山月出照見寒影髙伶俜

望夫臺【名勝志南山卽翠屏山在忠州城對岸山中有朝眞巖望夫臺】

附子由作

江上孤峯石爲骨望夫不來空獨立去時江水拍山流去後江移水成磧江移岸攺安可知獨與髙山化爲石山髙身在心不移慰爾行人逺行役竹枝歌【並序】

竹枝歌本楚聲幽怨惻怛若有所深悲者豈亦往者之所見有足怨者與夫傷二妃而哀屈原思懷王而憐項羽此亦楚人之意相傳而然者且其山川風俗鄙野勤苦之態固巳見於前人之作與今子由之詩故特緣楚人疇昔之意爲一篇九章以補其所未道者

蒼梧山髙湘水深中原北望度千岑帝子南遊飄不返惟有蒼蒼楓桂林楓葉蕭蕭桂葉碧萬里逺來超莫及乘龍上天去無蹤艸木無情空寄泣水濵擊鼓何喧闐相將扣水求屈原屈原巳死今千載滿船哀唱似當年海濵長鯨徑千尺食人爲糧安可入招君不歸海水深海魚豈觧哀忠直吁嗟忠直死無人可憐懷王西入秦秦闗巳閉無歸日章華不復見車輪君王去時簫鼓咽父老送君車軸折千里逃歸迷故鄕南公哀痛彈長鋏三戶亡秦信不虛一朝兵起盡讙呼當時項羽年最少提劍本是耕田夫橫行天下竟何事棄馬烏江馬垂涕項王巳死無故人首入漢庭身委地富貴榮華豈足多至今惟【一作猶】有冡嵯峨故國淒涼人事攺楚鄕千古爲悲歌

竹枝【其聲本出於巴渝唐貞元中劉禹錫在沅湘以俚歌鄙陋乃依騷九歌作竹枝新歌】附子由作

舟行千里不至楚忽聞竹枝皆楚語楚言啁哳安可分江中明月多風露扁舟日落駐平沙茅屋竹籬三四家連舂並汲各無語齊唱竹枝如有嗟可憐楚人足悲訴嵗樂年丰爾何苦釣魚長江江水深耕田種麥畏狼虎俚人風俗非中原處子不嫁如等閒防鬟垂頂髮巳白負水采薪常苦艱上山采薪多荊棘負水入溪波浪黒天寒斫木手如龜水重還家足無力山深瘴暖霜露幹夜長無衣猶苦寒平生有似麋與鹿一旦白髮巳百年江上乘舟何處客列肆諠嘩占平磧逺來忽去不記州罷市歸船不相識去家千里未能歸忽聼長歌皆慘淒空船獨宿無與語月滿長江歸路迷路迷鄕思渺何極長怨歌聲苦淒急不知歌者樂與悲逺客乍聞皆掩泣

八陣磧

平沙何茫茫髣髴見石蕝縱橫滿江上歳歳沙水齧孔明死巳久誰復辧行列神兵非學到自古不畱訣至人巳心悟後世徒妄說自從漢道衰蠭起盡姦傑英雄不相下禍難久連結驅民市無煙戰野江流血萬人賭一擲殺盡如沃雪不爲久逺計艸艸常無法孔明最後起意欲掃羣孽﨑嶇事節制隱忍久不決志大遂成迂嵗月去如瞥六師紛未整一旦英气折惟餘八陣圖千古壯防峽

八陣磧【困學紀聞八陣圗可見者三一在浦陽之髙平舊壘一在新都之八陣鄕一在魚復永安宮南江灘上魚復石磧迄今如故太平寰宇記八陣圖在奉節縣西南七里荊州圖副云永安宮南一里渚下平磧上周圍四百十八丈中有孔明八陣圖按奉節縣本漢魚復縣地桓溫徵蜀過此見常山蛇陣遂勒銘曰望古誡其眞臨源愛往迹恐君遺事節聊下南山石水經注八陣圖東跨故壘皆累細石爲之聚石八行行間相去二丈入蜀記防州東南有八陣磧孔明之遺迹碎石行列如引防每嵗江漲磧上水數十丈比退陣石如故】石蕝【晉語楚爲荊蠻置茅蕝設望表說文蕝束茅表位也按此云石蕝謂八陣磧以石表位如茅蕝也】心悟【蜀志諸葛亮傳亮性長於巧思推演兵法作八陣圖咸得其要】事節制【蜀志建安十二年亮悉眾由斜谷出據武功五丈原毎患糧不繼使巳志不伸是以分兵屯田爲久住之基耕者雜於渭濵居民之間而百姓安堵軍無私焉】

附子由作

漲江吹八陣江落陣如故我來苦寒後平沙如匹素乘髙望遺迹磊磊六十四遙指同布碁就視不知處世稱諸葛公用眾有法度區區落褒斜軍旅無濶步中原竟不到置陣狹無所茫茫平沙中積石排隊伍獨使後世人知我非莾鹵柰何長蛇形千古徑不悟惟餘桓元子久視不能去

諸葛鹽井【公自注井有十四自山下至山上其十三井常空盛夏水漲則鹽泉迆遷去常去於江水之所不及】

五行水本咸安擇江與井如何不相入此意誰復省人心固難足物理偶相逞猶嫌取未多井上無閒綆鹽井【太平寰宇記八陣磧下三里有一磧東西百步南北四十步上有鹽泉井五口以木爲桶昔嘗取鹽卽時沙壅冬出夏沒】

白帝廟

朔風催入峽慘慘去何之共指蒼山路來朝白帝祠荒城秋艸滿古樹野藤垂浩蕩荊江逺淒涼蜀客悲遲回問風俗涕泗憫興衰故國依然在遺民豈復知一方稱警蹕萬乘擁旌旗逺略初吞漢雄心豈在防﨑嶇來野廟閔黙愧常【一作當】時破甑蒸山麥長歌唱竹枝荊邯【一本作都訛】眞壯士吳柱本經師失計𨿽無及圖王固巳奇猶餘帝王號皎皎在門楣

白帝廟【水經注江水又東逕魚復故城南故魚國也地理誌江闗都尉治元和郡縣誌公孫述攺魚復爲白帝城元方輿勝覽白帝廟在奉節縣東八里舊州城內有三石筍猶存入蜀記白帝廟气象甚古松柏皆百年物王象之碑目白帝廟凡三其一元和元年其二長興二年其三廣政元年立廟前有柏柱大可十圍髙二十餘丈乃公孫述時樓柱】荒城【盛之荊州記巴東郡峽上北岸有一山孤時甚峭巴東郡據以爲城注水經白帝山北緣馬嶺接赤甲山其間平處南北相去八十五丈東西七十丈東傍瀼溪卽以爲隍寒山九阪最爲險峻公孫述據蜀自以爲承漢土運故號曰白帝城】吳柱【時爲公孫述博士事詳公孫述傳中】

永安宮【公自注今防州之永安門卽宮之遺址也】

千古陵谷變故宮安得存徘徊問遺老惟有永安門遊人雜楚蜀軍馬晚喧喧不見重樓好誰知昔日尊吁嗟蜀先主兵敗此亡魂只應法正死使公去遭燔

永安宮【三國誌先主伐吳不利自夷陵道還攺白帝爲永安仍於州西七里築永安宮水經江水又東逕永安宮南注云劉先主終於此距平地可二十里許江山迥濶入峽所無樂史謂公孫述築者訛陸遊入蜀記夔州在山麓沙上所謂魚復永安宮也宮今爲州倉州治在宮西北永安門無可考以地裏揆之當是防之西門】遭燔【三國誌章武二年先主自巫峽至夷陵連營七百里吳將陸遜令軍士人持一把茅以火攻之連燒四十營】

過木櫪觀

石壁髙千尺微蹤逺欲無飛檐如劍寺【公自注出劍門東望上寺宇彷佛可見】古柏似仙都許子嘗髙遁行舟悔不迂斬蛟聞猛烈提劍想崎嶇寂莫棺猶在修崇世巳愚隱居人不識化去俗爭吁洞府煙霞逺人間爪髮枯飄飄乘倒景誰復顧遺軀

木櫪觀【老蘇公詩序云許旌陽得道之所舟人不以相告旣過至武寧縣乃得其事縣人云許旌陽棺槨猶在山上旌陽許遜也嘗爲旌陽令太平寰宇記木櫪山在萬州武寕縣東南十三里輿地紀勝許旌陽舊宅今之白鶴寺也】劍寺【王象之碑目劍門山頂有一寺曰梁山寺】古柏似仙都【元方輿勝覧自鄷都縣東行二里石徑縈回翠柏萬株卽平都山】許子【列仙傳許遜字敬之晉永嘉中爲蜀之旌陽令從吳猛得神方棄官居洪州西山下時海昏有大蛇眞君用正一斬邪之法殱之】

愼按十二眞君傳與此略同又云東晉尙書郎邁防軍長史穆皆遜之族子也又眞誥云許尙八男第四邁五【當作字須考】叔自攺名逺遊則旌陽令名遜非邁也詩序以旌陽爲邁者訛今爲考正

巫山【按欒城集有巫山廟七言古詩一首無巫山詩】

瞿塘迆邐盡巫峽崢嶸起連峯稍可怪石色變蒼翠天工運神巧漸欲作奇偉坱軋勢方深結搆意未遂旁觀不暇瞬步步造幽防蒼崖忽相偪絕壁凜可悸仰觀八九頂俊爽淩顥气晃蕩天宇髙奔騰江水沸孤超兀不讓直防勇無畏攀緣見神宇憇坐就石位巉巉隔江波一一問廟吏遙觀神女石綽約誠有以俯首見斜鬟拖霞弄修帔人心隨物變逺覺含深意野老笑我旁少年嘗屢至去隨猿猱上反以繩索試石筍倚孤峯突兀殊不類世人喜神怪論說驚防穉楚賦亦虛傳神仙安有是次問掃壇竹雲此今尙爾翠葉紛下垂婆娑緑【一作緣】鳳尾風來自偃仰若爲神物使絕頂有三碑詰曲古篆字老人那解讀偶見不能記窮探到峯背采研黃楊子黃楊生石上堅瘦紋如綺貪心去不顧澗谷千尋縋山髙虎狼絕深入坦無忌洪【一作溟】蒙艸樹宻蔥蒨雲霞膩石竇有泉甘滑如流髓終朝自盥潄冷冽淸心胃浣衣掛樹梢磨斧就石鼻徘徊云日晚歸意念城市不到今十年衰老【一作疾】筋力憊當時伐殘木牙蘗巳如臂忽聞老人說終日爲嘆喟神仙固有之難在忘勢利貧賤爾何愛棄去如脫屣嗟爾若無還絕糧【一作粒】應不死

巫山【水經注江水歷峽東逕新崩灘其下十餘里有大巫山首尾一百六十里謂之巫峽�因山爲名也樂史太平寰宇記舊云自三峽取蜀數千里恆是一山此好大之言也惟三峽七百里兩岸連山略無缺處重巖疊嶂隱天蔽日自非亭午夜分不見日月所謂髙山尋云怒湍流水絕非人境神女廟在峽北岸】瞿塘【水經注白帝城西有孤石冬出水二十餘丈夏卽沒秋時方出樂府觧題瞿盛也塘陂池也言盛水其中可以行舟也又云夏則爲瞿冬則爲塘入蜀記瞿塘闗西門正對灔澦堆太平寰宇記瞿塘在防州東一里古西陵峽也連崖千丈奔流電激方輿勝覽以爲三峽之門吳船錄泊防州視瞿塘水僅漫灔澦之頂盤渦散其上謂之灔澦發十五里至瞿塘口】八九頂【入蜀記巫山十二峯不可悉見所見八九峯】神女石【按峽中十二峯曰望霞翠屏朝雲松巒集仙來鶴淨壇上升起雲飛鳳登龍聖泉無神女峯之名範成大吳船錄云陽臺髙唐觀人云在來鶴峯上入蜀記云十二峯惟神女峯最爲纎麗奇峭宜爲仙眞所托云云竊意來鶴峯卽神女峯之別名未可知也】

巫山廟上下數十里有烏鳶無數取食於行舟之上舟人以神之故亦不敢害

羣飛來去噪行人得食無憂便可馴江上饑烏無足怪野鷹何事亦頻頻

廟烏【吳船錄凝眞觀前有馴鴉客舟將來則迎於數里之外舟過亦送數里土人謂之神鴉入蜀記神女祠中有烏數百送迎客舟自唐防州刺史李貽詩巳云羣烏幸胙余矣】

附子由作

巫廟眞人古列仙髙心獨愛玉鑪煙饑烏巧防行人意來去紛紛噪客船

神女廟

大江從西來上有千仭山江山自環擁恢詭富神姦深淵鼉鼈橫巨壑龍蛇頑旌陽斬長蛟雷雨移滄灣蜀守降老蹇至今帶連鐶縱橫若無主蕩逸侵人寰上帝降瑤姬來處荊巫間神仙豈在猛玉座幽且閒飄蕭駕風馭彌節朝天闗倐忽巡四方不知道裏艱古妝具法服防殿羅煙鬟百神自奔走雜防來趨班云興靈怪聚雲散鬼神還茫茫夜潭靜皎皎秋月彎還應搖玉佩來聼水潺潺

神女廟【盛之荊州記神女廟在峽之北岸入蜀記過巫山凝眞觀謁妙用眞人祠卽世所謂巫山神女祠正對巫山峯巒上入霄漢山腳直挿江中】瑤姬【神女賦我帝之季女名瑤姬封於巫山之防所謂巫山之女髙唐之姬】秋月【入蜀記神女峯每八月十五夜月明時有絲竹之聲往來山頂山猿皆鳴逹旦方止】

過巴東縣不泊聞頗有萊公遺迹

萊公昔未遇寂莫在巴東聞道山中樹猶餘手種松江山養豪俊禮數困英雄執板迎官長趨塵拜下風當年誰刺史應未識三公

巴東縣【水經注江水經巴東峽後漢公孫述遣田戎防巫之巴東縣名始此太平寰宇記山南東道巴東縣在歸州西六十里本漢巫縣地後周置樂鄕縣開皇十八年攺爲巴東縣九域志屬荊州湖北路】萊公【按曾鞏隆平集凖沒後仁宗哀其以忠貶死贈中書令萊國公謚忠湣萊國乃仁宗朝追贈非眞宗朝所封施氏補注譌】手種松【按入蜀記巴東縣江山雄麗大勝秭歸謁冦萊公祠登防柏堂舊有公手植栢今巳槁死澠水燕談亦云萊公知巴東手植防栢於庭民比之甘棠謂之萊公栢今先生詩以爲手種松似爲韻所轉移抑傳聞失實也】

昭君村

昭君本楚人艷色照江水楚人不敢娶謂是漢妃【一作家】子誰知去鄕國萬里爲胡鬼人言生女作門楣昭君當時憂色衰古來人事盡如此反覆縱橫安可知

昭君村【漢書注應劭曰王嬙王氏女名嬙字昭君文穎曰本南郡秭歸人也太平寰宇記歸州興山縣有王昭君宅王嬙卽此邑人故曰昭君之縣村連巫峽香溪在邑界昭君所遊處方輿勝覽昭君村在歸州東北四十里】胡鬼【白居易昭君詩生爲漢宮妃死作胡地鬼】

附子由作

峽女王嬙繼屈須入宮曾不媿秦姝一朝逺逐呼韓去遙憶江頭捕鯉魚江上大魚安敢釣轉柁橫江筋力小深邊積雪厚埋牛兩處辛勤何處好去家離俗慕榮華富貴終身獨可嗟不及故鄕山上女夜從東捨嫁西家

新灘

扁舟轉山曲未至巳先驚白浪橫江起槎牙似雪城番番從髙來一一投澗坑大魚不能上暴鬛【一作鰓】灘下橫小魚散復合瀺灂如遭烹鸕鷀不敢下飛過兩翅輕白鷺誇瘦防揷腳還欹傾區區舟上人薄技安敢呈只應灘頭廟賴此牛酒盈

新灘【吳船錄歸州下五里白狗灘又三十里新灘名豪三峽入蜀記新灘南岸曰官漕北岸曰龍門龍門水湍急多暗石官漕差可行故舟率由南上然石多鋭易穿船爲峽中最險處宋初山崩石壅爲舟害於是著令自十月至二月禁行舟知歸州趙誠疏鑿之灘害梢去江絕於天聖中至皇祐三年復通然灘害至今未能悉去】灘頭廟【入蜀記江瀆北廟正臨龍門江南岸又有江瀆南廟】

新灘阻風

北風吹寒江來自兩山口初聞似搖扇漸覺平沙走飛雲滿巖谷舞電穿窗牖灘下三日畱識盡灘【一作山】前叟孤舟倦鵶軋短纜困牽揉嘗聞不終朝今此獨何【一作何其】久只應畱逺人此意固亦厚吾今幸無事閉戶爲飲酒

黃牛廟

江邊石壁髙無路上有黃牛不服箱廟前行客拜且舞擊鼓吹簫屠白羊山下耕牛苦磽確兩角磨崖四蹄濕靑芻半束長苦饑仰看黃牛安可及

黃牛廟【荊州記夷陵南岸重嶺疊起最大而髙岸間有石狀如人負力牽牛人黒牛黃成就分明此巖旣髙加以江湍紆廻𨿽途經信宿猶望見之行者歌曰朝發黃牛暮宿黃牛三朝三暮黃牛如故吳船錄過新灘八十里至黃牛峽上有沼川廟黃牛之神也云助禹疏川者入蜀記黃牛廟神封嘉應保安侯其下卽無義灘亂石塞中流望之可畏】磽確【詩疏阪田崎嶇磽確之處】靑芻【少陵詩與奴白飯馬靑芻】

蝦蟇碚【一作培】

蟇背似覆盂蟇頤似偃月謂是月中蟇開口吐月液根源來甚逺百尺蒼崖裂當時龍破山此水隨龍出入江江水濁猶作深碧色稟受苦潔淸獨與凡水隔豈惟煮茶好釀酒應無敵

蝦蟇碚【歐陽公集自注云碚土人寫作背字音佩荊川記蝦蟇碚在夷陵石鼻山下黃山谷雲從舟中望之頤項口吻甚類蝦蟇尋泉入洞中石气淸寒泉出石骨若虯龍水流循蝦蟇背垂鼻口間乃入江入蜀記云蝦蟇在扇子峽麓頭鼻吻頤絕類而背脊皰處尢逼眞】煮茶【張又新水記峽州扇子峽石中突而泄水俗謂之蝦蟇石其水煎茶第一曹能始云陸羽品其水爲天下第四陸放翁詩巴東峽裏最初峽天下泉中第四泉】

出峽

入峽喜巉巖出峽愛平曠吾心淡無累遇境卽安暢東西徑千里勝處頗屢訪幽尋逺無厭髙絕每先上前詩尙遺略不錄久恐忘憶從巫廟回中路寒泉漲汲歸眞可愛翠碧光滿盎忽驚巫峽尾巖腹有穿壙仰見天蒼蒼石室開南向宣尼古廟宇叢木作帷帳鐡楯橫半空俯瞰不計丈古人誰架構下有不測浪石竇見天囷瓦棺悲古葬新灘阻風雪村落去攜杖亦到龍馬溪茅屋沽村釀玉虛悔不至實爲舟人誑聞道石最奇寤寐見怪狀峽山富奇偉得一知防防苦恨不知名歷歷但想象今朝脫重險楚水渺平蕩魚多客庖足風順行意王追思偶成篇聊助舟人唱

出峽【吳船錄黃牛峽盡則爲扇子峽過此盡峽中灘矣三十里得南岸則盡平地曰平善壩舟出峽至此人皆相慶如更生三十里至峽州】宣尼古廟【入蜀記發巴東山益奇怪有夫子洞在峭壁人迹不可至彷佛若有欄楯不知所謂夫子者何也按王梅溪集巫山縣東有靈泉謂之孔子泉其旁居民生子輙能讀書據此二說則峽中當有孔子廟而無可考】村釀【水經注魚復戍左岸有巴鄕村村人善釀故俗稱巴鄕淸村側有溪溪中多靈壽木】玉虛【晏公類要玉虛洞周園石壁隠出異文日居左而圓月居右而缺龍虎艸木之狀不可殫述文獻通考荊湖北路歸州興山縣有玉虛洞太平寰宇記玉虛洞在興山縣南五十里唐天寶五載其洞忽開入蜀記玉虛洞去江岸五里許洞門小才尋丈旣入則可容數百人有石成幢蓋旛旗芝艸竹筍仙人龍虎鳥獸之屬】

愼按太平寰宇記龍洞溪在防州西一百里輿地誌云永安宮西有南鄕峽峽西八十里有溪溪中有靈壽木此卽是龍洞溪卽善釀酒之村也據此與詩語正相合但記作龍洞詩作龍馬必有一訛馮氏補注妄托寰宇記云馬鳴溪在防州俗稱龍馬溪又僞造土人牧馬於溪上產龍駒事以傅防之杜撰假托用以欺人寰宇記全書具在眞不滿覽古者一笑也

遊三遊洞

凍雨霏霏半成雪遊人屨冷蒼苔滑不辭擕被巖底眠洞口云深夜無月

三遊【白居易詩序云予自江州司馬授忠州刺史之郡與知退防於夷陵翼日微之返棹送子至下牢戍聞石間泉聲因捨棹步入缺岸水石相薄跳珠濺玉驚動耳目各賦古詩二十韻書於石壁以吾三人始遊故因名三遊洞洞在峽州上二十里北峯下兩岸相廞間】

附老蘇詩

洞中蒼石流成乳山下寒溪冷欲冰天寒二子苦求去吾欲居之亦不能

附子由詩

昔年有遷客擕手過嵌巖去我嵗巳百遊人忽復三

【愼按老蘇子由二詩嘉祐欒城集俱失載今從王氏注中采錄】

遊洞之日有亭吏乞詩旣爲畱三絕句於洞之石壁明日至峽州吏又至意若未足乃復以此詩授之

一徑繞山翠縈紆去似蛇忽驚溪水急爭看洞門呀滑磴攀秋蔓飛橋踏古槎三扉迎北吹一穴向西斜嘆息煙雲老【一本作去訛】追思嵗月遐唐人昔未到古俗此爲家【自此以下王注分爲二首今從施氏本合而爲一】洞暖無風雪山深富鹿豭相逢衣盡艸環坐髻應髽竈突依巖黒樽罍就石窪洪荒無傳記想象在羲媧此事今安有遺蹤我獨嗟山翁勸畱句彊爲寫槎牙

峽州【十道志三峽口地曰峽州楚蜀分畛輿地廣記魏武平荊州分置臨江郡蜀先主攺爲冝都後周攺曰硤州九域志峽州夷陵郡屬荊湖北路後周硤州唐初攺硤爲峽東界至江陵府二百六十五里西界至歸州一百五里】三扉一穴【入蜀記過下牢闗系船登三遊洞躡石磴二里其險處不可著腳洞大如三間屋有一穴通人過然陰黒可畏繚山腹傴僂自巖下至洞前差可行下臨溪潭石壁二十餘丈又一穴後有壁可居鐘乳嵗久垂地正當穴門】

附子由作

洞前危徑不容足洞中明曠坐百人蒼崖兀硉起成柱亂石散列如驚麏淸溪百丈下無路水滿沙上如魚鱗夜深明月出山頂下照洞口才及唇沈沈深黒若大屋野老煹火靑如燐平明欲出迷上下洞气飄亂爲橫云深山大澤亦有是野鳥鳴噪孤熊蹲三人一去無復見至今冠蓋長滿門寄題淸溪寺【公自注在峽州鬼穀子之故居】

口舌安足恃韓非死說難自知不可用鬼谷乃眞姦遺書今未亡小數不足觀秦儀固新學見利不知患嗟時無桓文使彼二子顚死敗無足怪夫子固使然君看巧更窮不若愚自安遺官若有神頷首然吾言

淸溪【太平寰宇記淸溪在峽州逺安縣南六十五里源出淸溪山下冬夏無增減鬼谷先生傳云楚有淸溪下深千仭其水靈異郭璞遊仙詩淸溪千仭余中有一道士借問是何人云是鬼穀子】遺書【柳宗元讀鬼穀子漢時劉向班固錄書無鬼穀子鬼穀子最後出學者宜其不道也】秦儀新學【程明道曰秦儀學於鬼谷其術先揣摩然後捭闔旣動然後用鉤鉗】

附子由作

淸溪鬼穀子雄辧傾六國視世無足言自閉長黙黙蘇張何爲者欲竊長短術學成果無賴遂爲世所惑顚倒賣諸侯傾轉莫可執後世何不明疑我不汝及誰知居深山玩世可終日君觀二弟子死處竟莫得客齊自披裂投魏求寄食悠悠淸溪中石亂流水急溪魚爲朝飡老死得安穴居亂獨無言其辯吾不測

畱題峽州甘泉寺【公自注姜詩故居】

輕舟橫江來弔古悲純孝逶迆尋逺迹婉孌見遺貎淸泉不可掬涸盡空石窖古人飄何之惟有風竹閙行行翫村落戶戶懸网罩民風坦和平開戶夜無鈔叢林富筍茹平野絕虎豹嗟哉此樂鄕母乃姜子敎

甘泉寺【歐陽修詩自注云甘泉寺在臨江一山上與縣廨相對寺有淸泉一俗傳姜詩泉亦有姜詩祠按詩廣漢人疑泉不在此陸遊入蜀記峽州西山甘泉寺竹橋石磴甚有幽趣法堂之右小徑數十步至孝婦泉謂姜詩妻龎氏也泉上有祠歐陽不以爲信故其詩云事迹難尋楚語訛】姜子【後漢書作姜詩○愼按水經注洛縣有沈鄕去江七里江士遜之所居士遜名詩至孝母好飲江水嗜魚膾常以雞鳴溯流汲江子坐取水溺死婦恐姑知稱詩遊學冬夏衣服實投江流於是至孝上通泉出其捨側湧泉之中旦旦出鯉魚一防以膳焉華陽國誌廣寒郡治雒縣洛字原從水漢火徳忌水故攺從雒則詩爲廣漢人與後漢書合但所記事迹稍異而姓又不同束觀漢記亦以爲江詩或系流傳之譌當以史傳爲正也】

夷陵縣歐陽永叔至喜堂

夷【一作西】陵𨿽【一作有】小邑自古控荊吳形勝今無用英雄久巳無誰知有文伯逺謫自王都人去年年攺堂傾嵗嵗扶追思猶咎呂感嘆亦憐朱【公自注時朱太守爲公築此堂】舊種孤楠老新霜一橘枯淸篇畱峽洞醉墨寫邦圖【公自注三遊洞有詩夷陵圖後有畱題處】故老問行客長官今白須著書多念慮許國減歡娯寄語公知否還須數倒壺

夷陵【吳錄昭烈帝立宜都於西陵卽夷陵也】至喜堂【居士集至喜堂記略云景祐三年修有罪謫是邦朱公至縣捨擇其防事之東以作斯堂與賔客偕至而落之按峽州又有至喜亭歐公亦有記堂在縣署中非至喜亭也】咎呂【李燾長編範仲淹權知開封府言事無所避時呂夷簡執政仲淹上言進退近臣不宜全委宰相夷簡不恱斥仲淹越職言事坐貶韓魏公安陽集歐陽墓志云文正範公權京尹直陳時政得失大忤時宰意斥守饒州諫官不敢言公胎書責之坐貶夷陵今按宰輔編年錄呂夷簡於明道二年四月罷相十月復入相前後共七年】朱太守【宋史景祐二年朱慶基以郎中出守峽州】孤楠【歐陽集有至喜堂新開北軒手植楠木詩云爲憐碧砌宜佳樹手劚蒼苔選綠叢】愼按自嘉州至荊州水路二千六百八十餘里其經由郡縣古迹先後次第欒城集亦有舛訛者故以上排次依範石湖吳船錄

蘇詩補注卷一

欽定四庫全書

蘇詩補注卷二

翰林院編修查愼行撰古今體詩三十九首【嘉祐五年庚子春自荊州陸行赴京師作】

息壤詩【並引】

淮南子曰鯀湮洪水盜帝之息壤帝使祝融殺之於羽淵今荊州南門外有狀若屋宇防入地中而猶見其脊者旁有石記云不可犯畚鍤所及輙復如故又頗以致雷歳大旱屢發有應予感之乃爲作詩其辭曰

帝息此壤以藩幽臺有神司之隨取而培帝勑下民無敢或開惟帝不言以雷以雨惟民知之幸帝之恕帝茫不知誰敢以告帝怒不常下土是震使民前知是役於民無是墳者誰取誰予惟其的之是以射之

【愼按幸帝之恕恕字似當作怒誰敢以告告字叶韻似當作訴諸刻本恐訛存疑再考】

附子由作

江上寒沙薄如席一夕墳起成髙丘江流傾轉力不勝左齧右吐非自由南郡城南獨何者平地生長殊不休當中屋背不盈尺深入百丈皆石樓古人不知下有怪發破不掩水漲浮傳言夏鯀塞洚水上帝愛此無敢偸竊持大畚負長鎛刺取不巳帝使流禹知水怒非塞止网捕百怪雜蜃鰍掘壕入土不計丈投擲塡壓聲鳴啾一時旣定憂後世恐此竊出壤九州神人巳死無復制故以此土封其頭髮之輙滿不可旣意使靈物長幽囚前年大旱千里赤取土盈掬雨不收誰言咫尺舊黃壤中有千嵗龍與虯髙山萬仭猶可削嗟此何獨生如疣天長地逺莾無極𨿽有缺壤誰能賙我疑天意固有在患世多事窮鐫鎪埏陶鼓鑄地力困久不自補無爲憂世無女媧空白石磊磊滿地如浮漚耕田鑿井自無巳息壤無防安能酬

荊州十首

遊人出三峽楚地盡平川北客隨南賈吳檣間蜀船江侵平野斷風捲白沙旋欲問興亡意重城自古堅荊州【元和郡縣誌荊南節度屬江南西道太平寰宇記荊州江陵郡屬山南東道楚郢都秦爲南郡卽今州也九域志西至峽州水路三百三十里北至襄州四百五十里至東京一千八百八十里】三峽【庾仲雍荊州記巴楚有明月峽廣川峽東突峽今謂之巫峽秭歸峽歸鄕峽太平寰宇記巫峽在巫山縣明月峽在夷陵懸崖間黃牛峽在夷陵西又云三峽者西峽巫峽歸峽也峽程記三峽者明月廣谿仙山也○愼按三峽之名有二或以瞿塘灎澦巫山爲三峽或云州境之明月峽黃牛峽與西陵峽爲三峽】

南方舊戰國慘澹意猶存慷慨因劉表淒涼爲屈原廢城猶帶井古姓聚成村亦觧觀形勝升平不敢論古姓【太平寰宇記武昌郡六姓吳伍程史龍郢武陵郡三姓卞伍龔皆載山南東道荊州下】

楚地濶無邊蒼茫萬頃連耕牛未嘗汗投種去如捐農事誰當勸民愚亦可憐平生事遊惰那得怨凶年楚地【元和郡縣誌春秋以來楚國之都謂之郢都西接巴巫東連云夢亦一都防之所史記鶉首楚之分自張十八度至軫十二度楚之分野】遊惰【太平寰宇記荊之爲言彊也陽盛物堅其气急悍故人多剽輕唐至徳以後流傭爭食者眾五方雜處風俗大變五月五日競渡戱舟廢業耗民莫甚於此】

朱檻城東角髙王此望沙江山非一國烽火畏三巴戰骨淪秋艸危樓倚斷霞百年豪傑盡擾擾見魚蝦髙王【五代史南平世家髙季興於後梁開平元年爲荊南節度末帝時封渤海王后唐莊宗朝封南平王子從誨嗣封父爵】望沙【荊州誌城東南有望沙樓後梁時髙季興建以望沙津陳堯咨知荊州更名仲宣樓五代史南平世家髙從誨多權詐晉髙祖遣陶谷爲國信使從誨晏谷於望沙樓大陳戰艦於樓下曰吳蜀不賔願修武備以待師期】三巴【華陽國誌劉璋攺永寧爲巴郡以固陵爲巴東墊江以上爲巴西是爲三巴】

愼按此詩因南平而致慨於五季也季興初爲荊南節度所領止江陵歸峽三城地狹而兵弱難與諸國爭衡父子祖孫與五代相終始假其封號竊據單州是時楊李擅吳王氏保閩劉氏鴟張於南粵王孟跳梁於蜀中莫不帝制自爲志圖兼並獨髙氏所向稱臣中間不自揣量間一搆兵初敗於王宗壽再敗於孔勍及後唐伐蜀請以本道兵自取防萬等州終不敢出畏蜀如虎之譏其能觧免乎未防而彊弱大小同歸澌滅百年以來戰骨巳銷孤城猶在千秋形勝之區惟危樓倚斷霞耳一時豪傑自命者細瑣麼防無足比數魚蝦擾擾一語說得五代君臣及僭號諸國可憐可憫可鄙可羞又無論孱弱之髙氏也施氏補注此篇専爲南平而發淺之乎論蘇矣

沙頭煙漠漠來往厭喧卑野市分麞閙官船過渡遲遊人多問卜傖叟盡擕龜日暮江天靜無人唱楚辭沙頭【元徽之江陵玩月詩闐咽沙頭市荊州誌市在江陵縣東南十五里謂之沙頭市】擕龜【此譏楚人尙巫也施氏補注引支牀龜甚無謂】

太守王夫子山東老俊髦壯年聞猛烈白首見雄豪食雁君應厭驅車我正勞中書有安石愼勿賦離騷太守【先生全集有上荊州王兵部書又有與王刑部書二人皆爲荊州守又同姓其名字俱失考】

殘臘多風雪荊人重嵗時客心何艸艸里巷自嬉嬉爆竹驚鄰鬼驅儺逐【一作聚】小兒故人應念我相望各天涯爆竹【宗懍荊楚嵗時記正月一日雞鳴而起先於庭前爆竹以辟山魈惡鬼十二月八日爲臘村人並擊細腰鼓作金剛力士以逐疫】驅儺【周禮夏官方相氏掌防熊皮黃金四目衣朱裳執戈揚盾帥百隸而時儺以索室敺疫呂氏春秋注前嵗一日擊鼓驅疫癘之鬼謂之逐除亦曰儺】

江水深成窟潛魚大似犀赤鱗如琥珀老枕勝玻瓈上客舉雕俎佳人搖翠箆登庖更【一作兼】作器何以免屠刲琥珀【本艸靑魚生江湖間多以作鮓所謂五侯鯖也其頭中枕骨蒸令气通曝漧狀如琥珀荊楚人煮拍作酒器梳箆甚佳】老枕【爾雅魚枕謂之丁注云枕在頂骨中如丁字】

北雁來南國依依似旅人縱橫遭折翼感惻爲沾巾平日誰能挹髙飛不可馴故人持贈我三嗅若爲珍【荊俗蓋好食雁故詩云爾合第六首食雁君應厭句觀之可見】

柳【一作修】門京國道驅馬及春陽野火燒枯艸東風動緑芒北行連許鄧南去極衡湘楚境橫天下懷王信弱王修門【招魂篇歸來兮修門王逸注郢城門也盛之荊州記郢南門二門一名龍門一名修門唐吳融畱獻荊南成相公詩行行柳門路回首下離東則荊州別有柳門他無可考】許鄧【太平寰宇記許州許昌郡屬河南道西南至汝州一百八十里鄧州南陽郡屬山南東道南至襄州一百八十里北至汝州四百九十里】衡湘【文獻通考荊湖南路衡州秦屬長沙郡吳以地置衡陽湘東二郡】渚宮

渚宮寂莫依古郢楚地蒼茫非故基二王臺閣已鹵莾【公自注湘東王髙氏】何況逺問縱橫時楚王獵罷擊靈鼔猛士操舟張水嬉釣魚不復數魚鼈大鼎千石烹蛟螭當時郢人架宮殿意思絕妙般與倕飛樓百尺照湖水上有燕趙千蛾眉臨風揚揚意自得長使宋玉作楚詞秦兵西來取鐘簴故宮禾黍秋離離千年壯觀不可復今之存者蓋已卑池空野迥樓閣小雅有深竹藏狐貍臺中絳帳誰復見臺下野水【一作鴨】浮淸猗【一作漪】綠窗朱戶春晝閉想見深屋彈朱絲腐儒亦觧愛聲色何用白首談孔姬沙泉半涸艸堂在破窗無紙風颸颸陳公蹤迹最未逺士【一作七】瑞寥落今何之百年人事知防變直恐荒廢成空陂誰能爲我訪遺迹艸間應有湘東碑

渚宮【郭允蹈蜀鑑江陵有津鄕故城在今江陵縣東渚宮卽其地○按左傳楚子西沿漢溯江將入郢王在渚宮下見之太平寰宇記亦引此未嘗云渚官襄王所建也施氏補注謬今駁正】古郢【余知古渚宮舊事鬻熊爲周文王師成王封其孫熊繹於楚後六世熊渠立又數世至文王國始大遂都郢今江陵北郢城紀城是也】二王臺閣【渚宮舊事湘東王繹於子城中穿構池山長數百丈上有通波閣跨水爲之南有芙蓉堂東有禊飲堂西有鄕射堂堂置竹堋可移動東南有連理堂堂北有映月亭修竹堂臨水齋齋前髙山山有石洞潛行苑中山上有陽雲樓北有臨風亭明月樓顏之推詩屢陪明月宴是也竹林堂庭前有桂竹冬月抽筍味如桂而辛其中有劉宅紫薔薇康家四出薔薇白馬裏薔薇長沙千葉薔薇並以長格架其上下有十間花房仰而望花葉交映其間花艸𨿽繁竹林彌盛故號竹林堂太平寰宇記謂之湘東苑髙氏事無可考】郢人宮殿【渚宮舊事靈王作傾宮三年未息而爲章華之臺翟人來朝王誇之與客登章華之臺三休乃至太平寰宇記章華防在江陵東三十三里防形三角名勝志云楚離宮也又謂之豫章臺水經注江水又東得豫章口是也陳子昂詩遙遙下巫峽望望得章防】陳公【按宋史天禧中陳堯咨以右正言知制誥出守荊南事迹無可考】

荊門恵泉

泉源從髙來走下隨石脈紛紛白沫亂隠隠蒼崖拆縈【一作灣】回成曲沼淸澈見肝膈潨【別本作眾者訛】瀉爲長溪奔駛蕩蛙蟈初開不容椀漸去巳如帛傳聞此山中神物嬾【一作頗】遭謫不能致雷雨灩灩吐寒碧遂令山前人千古灌稻麥

荊門【太平寰宇記荊門本漢舊縣荊襄之要津唐末荊南髙氏建爲軍北至襄州一百七十里九域志宋開寶五年卽江陵府荊門鎭建軍與太平寰宇記沿革稍異要之非宜都荊門山也施氏補注題下云荊門山在宜都大江之南與虎牙相對詭托於公自注他本俱無今駁正】恵泉【葛立方韻語陽秋荊門軍有恵泉李徳裕題詩云玆泉由太潔終不蓄纎鱗到底淸何益涵虛祗自貧至今碑版存焉本名防泉沈傳師有防泉聊息駕可以洗君心之句而徳裕乃直曰恵泉曹學佺曰荊門州西有防恵二泉卽州城所引以爲池者源出象山北曰防南曰恵防泉常寒恵泉常溫葛立方混而爲一非也】附子由作

泉源何從來山下長溪發油然本無營誰使自激冽茫茫九地底大水浮一葉使水皆爲泉地巳不勝泄應是眾水中獨不容至潔涓涓自傾瀉奕奕見淸澈石淨無塵中有三尺雪下爲百丈溪冷不受魚鼈脫衣浣中流解我防足熱樂哉泉上翁大旱不知渇

次韻答荊門張都官維見和恵泉詩

楚人少井飲地气常不泄蓄之爲恵泉坌若有所拆泉源本無情豈問濁與澈貪愚彼二水終古恥莫雪只應所處然遂使語異別泉旁地平衍泉上山嵽嵲君子愼所居此義安可闕古人貴言贈敢用況髙節不爲冬霜幹肯畏夏日烈泠泠但不巳海逺要當徹

張維【吳興志張子野之父名維以子都官郎中貴封正四品能詩孫莘老爲作十詠圖序疑卽其人】附子由作

荒涼荊門西泉水誰爲泄發源𨿽甚微來意不可拆平鋪淸池滿皎皎自明澈甘涼最宜茶羊炙可用雪炎風五月交中夜吐明月太守燕已還靑嶂空嵲嵲泉上白髮翁來飲杯饌闕酌水自獻酬箕踞無禮節區區遊泉人常值午日烈回首憂重城賞玩安能徹

浰陽早發

富貴本無【一作先】定世人自榮枯囂囂好名心嗟我豈獨無不能便退縮但使進少徐我行念西國巳分田園蕪南來竟何事碌碌隨商車自進苟無補乃是嬾且愚人生重意气出處夫豈徒永懷江陽叟種藕春滿湖浰陽【按浰乃水名防州誌龍南龍川之交有水曰浰非先生經由之地也存疑俟再考】江陽【水經注江水東南過犍爲江陽縣郭允蹈蜀鑑江陽今瀘州曹學佺名勝志晉時曽置江陽郡於眉州此爲得之】

附子由作

春气入楚澤原上艸猶枯北風吹栗林梅蕋颯巳無我行亦何事驅馬無疾徐楚人信稀少田畝任蓁蕪空有道路人擾擾不畱車悲傷彼何嬾嘆息此亦愚我今何爲爾豈亦愚者徒行行楚山曉霜露滿陂湖

夜行觀星

天髙夜气嚴列宿森就位大星光相射小星閙若沸天人不相干嗟彼本何事世俗彊指摘一一立名字南箕與北鬥乃是家人器天亦豈有之無乃遂自謂廹觀知何如逺想偶有似茫茫不可曉使我長嘆喟

漢水

捨棹忽逾月沙塵困逺行襄陽逄漢水偶似蜀江淸蜀江固浩蕩中有蛟與鯨漢水亦云廣欲渉安敢輕文王化南國遊女儼如鄕洲中浣紗子環佩鏘鏘鳴古風隨世變寒水空泠泠過之不敢慢佇立整冠纓

漢水【按漢沔二水水經通稱漢有二源出鞏昌秦州之嶓冡至四川由重慶江津縣入江此西漢水也出漢中府沔縣之嶓冡至漢陽府入江者東漢水也水經所紀沔與漢合者也】襄陽【大平寰宇記山南東道襄州本楚邑檀溪帯其西峴山亙其南爲楚之北津建安十三年始置襄陽郡以地在襄山之南爲名南至荊門軍三百二十五里東北至唐州二百五十里輿地廣記屬京西南路去江陵步道五百勢同唇齒】

襄陽古樂府三首

野鷹來

野鷹來萬山下荒山無食鷹苦饑飛來爲爾系防絲北原有兔老且白年年飬子秋食菽我欲擊之不可得年深兔老鷹力弱野鷹來城東有臺髙崔嵬臺中公子著皮袖東望萬里心悠哉鷹何在嗟爾公子歸無勞使鷹可呼亦凡曹天陰月黒狐夜嘷

呼鷹【防陽記劉表墓在城東又東二十里有呼鷹臺】

附子由作

野鷹來雄雉走蒼茫荒榛下毰毸大如斗鷹來蕭蕭風雨寒壯士臺中一揮肘臺髙百尺臨平川山中放火秋艸幹雉肥兔飽走不去野鷹飛下風蕭然嵯峨呼鷹臺人去臺巳圮髙臺不可見況復呼鷹子長歌野鷹來當年落誰耳父生已不武子立又不彊北兵果南下擾擾如驅羊鷹來野雉何暇走束縛籠中安得翔可憐野雉亦有爪兩手捽鷹猶可傷

上堵吟【欒城集缺和詩】

臺上有客吟秋風悲聲蕭散飄入宮臺邊遊女來竊聽欲學聲同意不同君悲意何事千里金城兩稚子白馬爲塞鳳爲闗山川無人空且閒我悲亦何苦江水冬更深鯿魚冷難捕悠悠江上聽歌人不知我意徒悲辛堵【水經注沔水又東過堵陽縣堵水出焉歷新城郡故漢中之房陵縣漢末爲郡又分置上庸郡其城三面注水九域志竹山縣有堵水】千里金城【元和郡縣誌引盛之荊州記云孟逹爲新城守登白馬山嘆曰劉封申耽據金城千里而不能守豈丈夫哉因爲上堵吟今人猶傳此聲音韻憤激其哀思之音乎郭允蹈蜀鑑昭烈遣孟逹攻房陵下之遣劉封乘沔水與逹防攻上庸太守申耽舉郡降以耽爲上庸太守耽弟儀爲西城太守定漢中上庸西城皆今金州地也章武元年孟逹以上庸降魏合房陵上庸西城三郡爲新城以逹領之入城登白馬塞嘆云云】

愼按元和郡縣誌白馬山在竹山縣西南三十里太平寰宇記云卽新城山荊州記所謂孟逹登白馬山而嘆卽此按竹山舊屬襄陽府之均州施氏補注逺引衡州白馬闗者大謬今駁正

襄陽樂

使君未來襄陽愁提戈入市裹氊裘自從氊裘南渡沔襄陽無事多春遊襄陽春遊樂何許峴山之陽漢江浦使君朱斾來翻翻人道使君似羊杜道邊逢人問洛陽中原苦戰春田荒北人聞道襄陽樂目送飛鴻應斷膓襄陽樂【南史劉道產初爲無錫令後爲雍州刺史領寧蠻校尉加都督兼襄陽太守善於臨職在雍部政績尢著蠻夷前後不受化者皆順服百姓樂業由此有襄陽樂歌自道產始也】

附子由作

誰言襄陽苦歌者樂襄陽太守劉公子千年未可忘劉公一去嵗時攺惟有州南漢水長漢水南流峴山碧種稲耕田泥沒尺里人種麥滿髙原長使越人耕大澤澤中多水原上干越人爲耕楚人食火耕水耨古常然漢水魚多去滿船長有行人知此樂來買槎頭縮項鯿

峴山

逺客來自南遊塵昏峴首過闗無百步曠蕩吞楚藪登髙忽惆悵千載意有偶所憂誰復知嗟我生苦後團團山上檜嵗歳閱楡栁大材固巳殊安得同永久可憐山前客倐忽星過霤賢愚未及分來者當自剖

峴首【襄沔記紫蓋山萬山峴山謂之三峴宋時攺紫蓋山爲中峴以峴山爲峴首】山上檜【名勝記晉柏在峴山上相傳羊叔子手植有碑題曰晉柏】賢愚【暗用羊祐傳與鄒湛等登峴山慨嘆語】

萬山【公自注時獨不遊問轍而作】

西行度連山北出臨漢水漢水蹙成潭旋轉山之趾禪房久巳壊古甃含淸泚下有仲宣欄綆刻深容指回頭望西北隠隱龜背起傳云古隆中萬樹桑柘美月炯轉山曲山上見洲尾綠水帶平沙盤盤如抱珥山川近且秀不到嬾成恥問之安能詳畫地費簪箠

萬山【元和郡縣誌萬山一名漢臯山在襄陽縣西十里與南陽鄧縣分界處古諺云襄陽無西言其界廹促太平寰宇記萬山北隔沔水】潭【孟浩然萬山潭詩自注云卽沈碑潭】仲宣欄【襄陽耆舊傳王粲與繁欽並鄰同井其墓及井見在曽鞏元丰類槁魏侍中王粲石井欄記參謀太子舍人甄濟撰上元二年來稹移井欄置於襄州刺史官舍集古錄井欄記有二貞元十七年者於頔撰胡鉦書上元二年者甄濟撰彭朝書】

隆中

諸葛來西國千年愛未衰今朝遊故里蜀客不勝悲誰言襄陽野生此萬乘師山中有遺貎矯矯龍之姿龍蟠山水秀龍去淵潭移空餘蜿蜒迹使我寒涕垂

隆中【王象之碑目蜀丞相諸葛公碑今在武侯故宅晉李興撰南雍州記隆中有諸葛故宅荊州記宅西有山臨水孔明嘗登之鼓琴爲梁父吟因名此山爲樂山太平寰宇記襄陽縣有諸葛宅蜀志三顧艸廬卽此宅也有井深四丈壘砌如初】襄陽野【裴松之三國注引漢晉春秋曰亮家於南縣之鄧縣商蕓小說云孔明躬耕南陽乃襄陽之南陽墟非今之南陽郡也愚按襄陽東二十里有鄧城習鑿齒記所云楚王城鄧之濁水卽斯地矣蓋鄧之南鄙也今爲鎭裴松之謂在南陽鄧縣者訛】竹葉酒

楚人汲漢水釀酒古宜城春風吹酒熟猶似漢江淸耆舊何人在邱墳應巳平惟餘竹葉酒畱此千古情宜城酒【太平寰宇記宜城襄陽屬縣在府南九十五里本楚之鄢都天寶元年攺宜城縣故城在今縣南其地出美酒俗號宜城酒爲竹葉春名勝志宜城有金沙泉在縣東二里其泉造酒甘美世稱宜城醖又名竹葉春梁元帝詩宜城醖酒今朝熟】

鯿魚

曉日照江水遊魚似玉瓶誰言解縮項貪餌每遭烹杜老當年意臨流憶孟生吾今又悲子輟筯涕縱橫縮項鯿【襄陽耆舊傳峴山下漢水中出編魚極肥美宋張敬兒爲刺史作六櫓船獻齊髙帝曰奉槎頭縮項鯿一千八百頭】憶孟生【孟浩然詩鳥泊隨陽雁魚藏縮項鯿杜甫詩復憶襄陽孟浩然新詩句句盡堪傳只今耆舊無新語漫釣槎頭縮項鯿】

食雉

雄雉曵修尾驚飛向日斜空中紛格鬭防羽落如花喧呼勇不顧投网復誰嗟百錢得一防新味時所佳烹煎雜雞鶩爪距漫槎牙誰知化爲蜃海上落飛鴉

修尾【陸佃埤雅雉之健者爲鷮尾長六尺傳曰四足之美有麃兩足之美有鷮】化爲蜃【禮記月令雉入大水爲蜃】落飛鴉【埋雅蜃形如蛇而大噓气成樓防如在煙霧中髙鳥倦飛就之以息气輙吸之而下俗謂之蜃樓】

潁大夫廟【公自注潁考叔也廟在汝州潁橋】

人情難彊回天性可微感世人爭曲直苦語費搖撼大夫言何柔暴主意自慘荒祠傍孤冡古隧有殘坎千年惟茅焦世亦貴其膽不觧此微言脫衣徒勇敢

頴廟【太平寰宇記穎大夫廟在許州許昌縣西十里隋大業中重建不言在汝州或汝州別有一廟未詳】

新渠詩【並引】

庚子正月予過唐州太守趙侯始復三陂疏召渠招懷逺人散耕於唐予方爲旅人不得親執壺漿簞食以與侯勸逆四方之來者獨爲新渠詩五章以告於道路致侯之意其詞曰

新渠之水其來舒舒溢流於野至於通衢渠成如神民始不知問誰爲之邦君趙侯

唐州【十道志唐州淮安郡秦爲南陽郡元和郡縣誌秦南陽地後魏太和中置東荊州恭帝時攺淮州開皇中攺顯州貞觀九年攺唐州北至汝州葉縣一百八十里至許州二百七十里○按太平寰宇記謂顯徳五年分置唐州輿地廣記謂貞觀十年攺名沿革嵗月與元和志俱不同未詳孰是】趙侯【東都事略趙尙寛字濟之知唐州按視地圗得召信臣故迹發卒復三大陂一大渠漑田萬餘頃又教民自爲支渠轉相浸灌四方之民雲集尙寛復請以荒田計口授之貸民官錢置耕牛比三年盡爲膏腴之田仁宗聞而嘉之進秩賜金再畱民畫像祠之章俊卿山堂考索嘉祐五年三司使包拯言唐州治四縣田之入艸萊者十八九知州趙寛興復召信臣渠並境內之陂堰下漑民田數萬頃非獨流民自歸又有淮湖之民至者萬餘戶請畱再任從之○按公過唐州正趙寛再任時也】三陂【水經注東荊州冇馬仁陂湖陽陂唐子陂元和郡縣誌太平寰宇記輿地廣記諸書皆失載】召渠【輿地記漢召信臣爲南陽守興水利露宿課耕民呼爲召父有召堰在今唐縣界內荊州圖副湍水作耑在鄧州城北七里有六門堰擁湍水而成亦召信臣所作也】

新渠之田在渠左右渠來奕奕如赴如湊如雲斯積如屋斯澑嗟唐之人始識秔稌

新渠之民自淮及潭挈其婦姑或走而顚王命趙侯宥我新民無與王事以訖七年

侯謂新民爾旣來止其歸爾邑告爾鄰里良田千萬爾擇爾取爾耕爾食遂爲爾有

築室於唐孔碩且堅生爲唐民飽粥與饘死於唐祭有雞豚天子有命我惟爾安

附王介甫作

離離新田其下流水孰知其初灌莽千里其南背江其北逾淮父抱子擕十百其來其來僕僕墁我新屋趙侯劬之嵗乃大熟作者不饑飽及雞鶩就船與車四鄰出谷今遊者處昔止者畱維昔牧我不如今侯侯來適野不有觀者稅於水濵問我鰥寡侯其來矣三嵗於玆誰能止侯我往來之防鳬觀【公自注在葉縣】

王喬古仙子時出觀人寰常爲漢郎吏厭世去無還防鳬偶爲戱聊以驚世頑不然神仙迹羅网安能攀紛紛塵埃中銅印紆靑綸安知無隱者竊笑彼愚姦

王喬古仙子【元和郡縣誌汝州葉縣後漢書謂之小長安開元三年於縣置仙州以漢時王喬於此得仙也太平寰宇記王子喬壇在緱氏縣東南六里】

愼按後漢方術傳王喬河東人爲葉令或云古仙人王子喬也王觀國學林云案左傳稱太子晉蓋周靈王之太子名晉左傳及史記不言晉字喬而劉向列仙傳云王子喬者必太子晉字喬劉向得之他書耳至後漢王喬者姓王名喬也鄕裏氏族仕版皆有定籍而本傳曰或云卽古仙人王子喬是何言耶近世有王氏神仙傳類聚古今王姓之得仙者王喬凡三人前漢書王莽傳中有予之皇祖叔父子僑之語殊不知王子喬乃靈王之子非姓王也先生詩云云似亦承本傳之譌今援證於後

附子由作

王喬西飛朝洛陽飄飄千里防鳬翔鳬飛遭网不能去惟有空屨鳬巳亡誰知野鳥不能化豈必防屨能飛揚鳬神屨怪當有在搔首野廟春風長許州西湖

西湖小雨晴灩灩春渠長來從古城角夜半傳新響使君欲春遊浚沼【一作治】役千掌紛紜具畚鍤閙若蟻運壤夭桃弄春色生意寒猶怏惟有落殘梅標格尙矜爽遊人坌巳集挈榼三且兩醉客臥道旁扶起尙偃仰池臺信宏麗貴與民同賞但恐城市歡不知田野愴潁川七不登野气長蒼莽誰知萬里客湖上獨長想

許州西湖【元和郡縣誌陳許節度使理許州秦潁川郡東魏攺南鄭州今州城是也太平寰宇記河南道忠武軍節度唐同光二年復爲許州東北至東京二百十五里九域志京西北路許州宋升潁昌府程大昌云神宗初爲忠武軍節度後封潁王故元丰三年升爲府石林詩話許昌西湖與子城宻相附云是曲環作鎭時取土築城因以其地導潩水瀦之廣百餘畝中爲橫隄初但有其東之半其西廣於東增倍而水不甚深宋莒公爲守因起黃河春夫浚治之始與西相通故其詩云鑿開魚鳥忘情地展盡江湖極目天】

阮籍嘯臺

阮生古狂逹遁世黙無言猶餘胸中气長嘯獨軒軒髙情遺萬物不與世俗論登臨偶自寫激越蕩乾坤醒爲嘯所發飲爲醉所昏誰能與之較亂世足自存

阮籍臺【太平寰宇記阮籍臺在尉氏縣東南二十步籍每追名賢擕酌長嘯登此】

大雪獨畱尉氏有客入驛呼與飲至醉詰旦客南去竟不知其誰

古驛無人雪滿庭有客冒雪來自北紛紛笠上巳盈寸下馬登堂面蒼黒苦寒有酒不能飲見之何必問相識我酌徐徐不滿觥看客倒盡不畱濕千門晝閉行路絕相與笑語不知夕醉中不復問姓名上馬忽去橫短策尉氏【水經注尉氏鄭國之東鄙獘獄官名也鄭大夫尉氏之邑應劭曰尉氏鄭之別獄也太平寰宇記晉時南阮所居九域志在開封南九十里○尉氏系地名此不待言至應注鄭之別獄按左傳欒盈出奔周西鄙掠之辭於行人曰天子陪臣盈得罪於王之守臣將逃罪罪重於郊甸無所竄伏敢歸死於尉氏王使司徒禁掠欒氏者云云注尉氏討姦之官是尉氏乃王朝討姦之官非鄭之別獄也應劭注謬又按罪重於郊甸似尉氏亦周之郊甸與鄭東鄙無渉】

愼按諸刻本此題止大雪獨畱尉氏六字今從外集采錄全題

黃河

活活何人見混茫昆侖气脈本來黃濁流若觧污淸濟驚浪應須動太行帝假一源神禹迹世流三患梗堯鄕靈槎果有仙家事試問靑天路短長

昆侖【爾雅河出昆侖墟色白所並渠千七百一川色黃王肅云昆侖在臨西水經昆侖虛在西北去嵩髙五萬里地之中也注引外國圖雲從大晉國正西七萬里得昆侖之墟釋宗泐全室外集云河源出抺必力巴赤山番人呼黃河爲抺處犛牛河爲必力處巴赤者分界也其山西南所出之水是謂河源東抵昆侖七八百里今所渉處尙三百餘里下與昆侖之水合流中國相傳謂源出昆侖非也昆侖名麻琫刺其山最爲髙大四時常雪番書載其境內祭祀之山有九此其一也】三患梗堯鄕【莊子華封人謂堯曰天下有道則與物皆昌無道則修徳就閒千載厭世去而上仙乘彼白雲歸於帝鄕三患莫至身常無殃何辱之有】

朱亥墓【公自注俗謂屠兒原】

昔日朱公子雄豪不可追今來遊故國大塜屈稱兒平日輕公相千金棄若遺梁人不好事名姓寄當時魯史盜齊豹求名誰復知愼無怨世俗猶不遭仲尼

朱亥墓【朱亥事詳史記信陵君傳太平寰宇記朱亥墓在封邱縣西三十里李濂汴京遺迹志云朱亥墓在開封西南朱仙鎭未詳孰是】

【愼按信陵旣誘竊兵符復使亥椎殺晉鄙而奪其軍所報者私恩所負者大義史遷不羙晉鄙之死節而多朱亥之豪俠取予似乎失當故公詩意謂以春秋之義責之則必曰盜殺晉鄙矣幸而不遭孔子獲免盜名然則世俗呼爲屠兒猶未爲辱也】

次韻水官詩【並引】

淨因大覺璉師以閻立本畫水官遺編禮公公旣報之以詩謂某汝亦作某頓首再拜次韻仍錄二詩爲一卷獻之

髙人豈學畫用筆乃其天譬如善遊人一一能操船閻子本縫掖疇昔慕云淵丹靑偶爲戲染指初嘗黿愛之不自巳筆勢如風翻傳聞貞觀中左袵解椎鬟南夷羞白雉佛國貢靑蓮詔令擬王防別殿寫戎蠻熊冠金絡額豹袖擁旛旜傳入應門內俯伏脫劍拳天姿儼龍鳳雜防朝鵬鱣神功與絕迹後世兩莫扳自從李氏亡羣盜竊山川長安三日火至寶隨飛煙尙有脫身者漂流出東【一作東出】闗三官豈容獨得此今巳編吁嗟至神物防合當有年京城諸權貴欲取百計難贈以玉如意豈能動髙禪信應一篇詩皎若畫在前

淨因【五燈防元汴京自周毀寺太祖建隆間復興兩街止是南山律部慈恩賢首抄疏義學而巳天臺止觀逹摩禪宗未行也皇祐中內侍李允寧始施汴宅一區剏興禪席賜額十方淨因院】大覺璉師【僧寶傳仁宗皇祐中初創淨因院止有道者住持歐陽修陳師孟奏請廬山居訥訥稱目疾不起聼舉自代乃以懷璉應詔禪林寶訓明州育王寺懷璉禪師字器之漳州陳氏子嗣泐潭懷澄靑原下十四世宋仁宗皇祐二年詔住京師十方淨因院賜號大覺禪師】閻立本【唐朝名畫錄立本位居宰職與兄立徳齊名廣川畫跋云立本顯慶初爲工部尙書總章元年拜左相封博陵縣公有應務之才兼工畫號爲丹靑神化】編禮【宋史蘇洵傳嘉祐間除祕省校書詔集建隆以來禮書乃以霸州文安主簿與項城令姚辟同編纂爲太常因革禮一百卷】云淵【漢書終軍字子云王褒字子淵二人合傳故先生並稱之非揚子云也】擬王防【洪景盧云汲冡周書七十篇所載事物多過實王防篇皆大防諸侯及四夷事所記四夷國名頗古奧獸畜亦奇崛唐大宗時逺方諸國來朝貢者甚眾服裝詭異顏師古請圖以示後作王防圖蓋取諸此】

附老蘓原作【此詩嘉祐集失載今從王注采出錄】

水官騎蒼龍龍行欲上天手攀時且住浩若乘風船不知防何長足尾猶在淵下有二從臣左右乘魚黿矍鑠相顧視風舉衣袂翻女子侍君側白頰垂防鬟手執雉尾扇容如未開蓮從者八九人非鬼非戎蠻出水未成列先登揚旗旜長刀擁旁牌白羽注彊拳𨿽服甲與裳狀貎猶鯨鱣水獸不得從仰面以手扳空虛走雷霆雨雹晦九川風師黒虎囊面目昏塵煙翼從三神人萬里朝天闗我從大覺師得此鬼怪編畫者古閻子於今三百年見者誰不愛予者誠巳難在我猶在子此理寧非禪報之以好詞何必畫在前

蘇詩補注卷二

欽定四庫全書

蘇詩補注卷三

翰林院編修查愼行撰古今體詩五十二首【起嘉祐六年辛丑十一月後赴鳳翔任合明年壬寅作】愼按嘉祐五年庚子先生授河南福昌主簿未赴而以歐陽公薦召試祕閣復應制科入三等明年十一月除大理評事簽書鳳翔判官十二月到任時陳希亮爲府帥以屬禮待之或謁入不得見先生壯年盛气不肯相下所作淩虛臺記及客位假寐詩不平之語時一發露烏臺詩案中有任簽判日爲中元節假不赴知府防罰銅八斤亦希亮任內事也施氏原本移客位假寐一首入倅杭時蓋訛以公弼爲述古耳今據邵博聞見後錄攺正又和子由除夕見寄五古一首和子由聞余善射七律一首皆在鳳翔時作施氏本缺今補入卷中

辛丑十一月十九日旣與子由別於鄭州西門之外馬上賦詩一篇寄之

不飲胡爲醉兀兀此心巳逐歸鞍發歸人猶自念庭闈今我何以慰寂寞登髙回首坡壠隔但見烏防出復沒苦寒念爾衣裘薄獨騎瘦馬踏殘月路人行歌居人樂童僕怪我苦淒惻亦知人生要有別但恐歳月去飄忽寒燈相對記疇昔夜雨何時聼蕭瑟君知此意不可忘愼勿苦愛髙官職【公自注嘗有夜雨對牀之言故云爾】

辛丑【仁宗嘉祐六年】鄭州【元和郡縣誌春秋鄭國晉置滎陽郡開皇三年攺鄭州貞觀七年自武牢移於今理東至東京一百四十里九域志屬京東北路宋爲奉寜軍節度】念庭闈【潁濵遺老傳轍年二十三舉直言是時先君被命修禮書而兄子瞻出簽書鳳翔判官旁無侍子因奏乞飬親○按許彥周詩話云詩云燕燕於飛差池其羽之子於歸逺送於野曕望弗及泣涕如雨此詞可泣鬼神矣東坡送子由詩登髙回首陂隴隔但見烏防出復沒乃逺紹其意】

和子由澠池懷舊

人生到處知何似應似飛鴻踏雪泥泥上偶然畱指爪鴻飛那復計東西老僧巳死成新塔壊壁無由見【一作覓】舊題往日﨑嶇還記否路長人困蹇驢嘶【公自注往歳馬死於二陵騎驢至澠池】

澠池【太平寰宇記卽秦趙相防之地在河南府西城與澠池水源南北相對許氏說文澠似蛙而大池內產此故名輿地廣記澠池有東西俱利二城元魏置澠池郡今爲縣元和郡縣誌廣陽山亦名澠池山在縣東北自澠池東至河南府一百五十里】飛鴻畱爪【傳燈錄天衣懷義禪師云雁過長空影沈寒水雁無遺迹之意水無畱影之心若能如是方觧向異類中行先生此詩前四句暗用此語】老僧【字奉閒子由詩注云昔與子曕應舉過宿縣中寺捨題老僧奉閒之壁】

附子由原作

相擕話別鄭原上共道長途怕雪泥歸騎還尋大梁陌行人巳度古崤西曾爲縣吏民知否【轍曾爲此縣簿未赴而中第】舊宿僧房壁共題遙想獨遊佳味少無言騅馬但鳴嘶

次韻和劉京兆石林亭之作石本唐苑中物散流民間劉購得之

都城日荒廢往事不可還惟餘古苑石漂防向【一作尙】人間公來始購蓄不憚道裏艱忽從塵埃中來對冰雪顏瘦骨防凜凜蒼根潄潺潺唐人惟奇章好石古莫攀盡令屬牛氏刻鑿紛斑斑嗟此本何常聚散實循環人失亦人得要不出區寰君看劉李末不能保河闗況此百株石鴻毛於太山但當對石飲萬事付等閒

都城【文獻通考京兆府周之舊都凡周秦漢晉西魏後周隋至於唐並爲帝都】劉京兆【東都事略劉敞字原父袁州臨江人進士甲科在長安得古器數十愛其欵識文字奇古因以考知三代制度與先儒所說不同者六一題防嘉祐中原父以翰林學士出爲永興軍路安撫使其治在長安原父博學好古多藏古奇器物能讀古文銘識而長安秦漢故都時時發掘所得原父悉購而藏之鐡圍山叢談劉原父出守長安其地多古簋惇鏡甗尊彛之屬因自著一書號先秦古器記太平寰宇記闗西道京兆郡漢幹祐初攺永興軍其京兆府仍舊宋因之東至西京八百五十里西至鳳翔三百十里】石林亭【王象之碑目石林亭在麟遊縣治東劉敞有詩蘇軾和石刻尙存】奇章好古【詳見白居易太湖石記】

附劉原父石林亭原作【此詩從麟遊縣誌采出】

朝廷入忘返山林往不還念無髙世資聊處可否間築基仿崔巍鞭石輕險艱羣玉相磊落萬峯正孱顏種樹亦蒼蒼激流復潺潺湡浯歘在眼昆閬若可攀自我攖世网爾來鬢毛斑丘壑誠若喪簿書常自環及爾滅聞見曠若逺塵寰豈願同避世庶防善閉闗子牟固懷魏謝傅悲䢐山玆焉可娯老詎厭終嵗閒

和劉長安題薛周逸老亭周善飲酒未七十而致仕

近聞薛公子早退驚常流買園招野鶴鑿井動潛蚪自言酒中趣一鬥勝涼州翻然拂衣去親愛挽不畱隱居亦何樂素志庻可求所亡嗟無防所得不啻酬靑春爲君好白日爲君悠山鳥奏琴築野花弄閒幽𨿽辭功與名其樂實素侯至今淸夜夢尙驚冠壓頭誰能載美酒往以大白浮之子𨿽不識因公可與遊

愼按薛周爵裏莫考此詩因前篇而附錄

附子由次韻

飛鳥不知穴山鹿不知流薛子善飲酒口如吸水虯吾聞腸胃間何異族黨州人滿地巳盡一芥不可畱謂子試飲水一酌不再求謂子飲醇酒百釂豈待酬酒可水不可其說亦繆悠以我視夫子胸腹百丈幽譬如田中人視彼公與侯未省破顏飲何況裸露頭鴟謂大瓠皆飽安用浮多少苟自適豈害爲朋遊

驪山三絕句

功成𨿽欲善持盈可嘆前王恃太平辛苦驪山山下土阿房才廢又華淸【首句𨿽字疑訛當作惟】

驪山【程大昌雍錄驪山周爲驪戎國卽藍田山也輿地廣記天寶元年更名防昌山太平寰宇記驪山在昭應縣東南二里溫泉出其下三秦記始皇作閣道至驪山八十里人行橋上車行橋下今石柱猶存】阿房【元和郡縣誌阿房宮在萬年縣西北十四里太平寰宇記始皇築阿房宮十五年始成以在山阿之旁故名】華淸【雍錄華淸宮開元十年建初名溫泉宮後攺華淸宮在驪山最爲奢盛百司皆有邸第宗嘗以十月往幸嵗竟乃歸宋朝事實類苑故宮在繡嶺之下今靈泉觀是也宋敏求長安志四面皆有繚墻內有朝元閣長生殿羯鼔樓】

防變雕墻防變灰舉烽指鹿事悠哉上皇不念前車戒卻怨驪山是禍胎

海中方士覓三山萬古明知去不還咫尺秦陵是商鑑朝元何必苦躋攀

秦陵【元和郡縣誌始皇陵在萬年縣東八里始皇卽位治驪山陵役徒七十萬人蓋驪山水源本北流者陂障使東西流又此土無石取大石於渭北其費功力如此】朝元【長安志朝元閣在華淸宮東南老君殿之北天寶七載老君見於朝元閣攺名降聖閣江少虞事實類苑繡嶺山半有玉蕋峯所謂朝元閣者峯側有夾柱作王母之像其禦階甃以蓮花磚千條次一石柱柱端有孔相傳雲天寶中貫以紅綿組宮女攀援而上天聖末尙在至慶曆中王母像巳失石柱亦爲道士燒爲灰矣】

和子由岐下詩【並引○欒城集缺原作】

予旣至岐下逾月於其廨宇之北隙地爲亭亭前爲橫池長三丈池上爲短墻屬之堂分堂之北廈爲軒窗曲檻俯瞰池上出堂而南爲過廊以屬之防廊之兩旁各爲一小池皆引汧水種蓮飬魚於其中池邊有桃李杏梨棗櫻桃石橊樗槐松檜柳三十餘株又以鬥酒易牡丹一叢於亭之北子由以詩見寄次韻和答凡二十一首

北亭

誰人築短墻橫絕擁吾堂不作新亭檻幽花誰爲香【公自注舊堂北有墻子始去之爲亭】

橫池

明月入我池皎皎鋪紵縞何日變成緇太吾嬾艸

短橋

誰能鋪白簟永日臥朱橋樹影欄邊轉波光版底搖

軒窗

東鄰多白楊夜作聲急窗下獨無眠秋虫見燈入

曲欄

流水照朱欄靑紅亂明鑑誰見檻上人無言觀物泛

防池

溯流入城郭亹亹渡千家不見防池水長漂十里花

荷花

田田抗朝陽節節臥春水平鋪亂萍葉屢動報魚子

魚

湖上移魚子初生不畏人自從識鉤餌欲見更無因

牡丹

花好常患稀花多信佳否未有四十枝枝枝大如斗【公自注牡丹花有四十餘枝】

桃花

爭開不待葉密綴欲無條傍沼人窺鑑驚魚水濺橋

李

不及梨英軟應慚梅蕚紅西園有千葉淡佇更纎穠【公自注城西有千葉李如荼防】

杏

開花送餘寒結子及新火闗中幸無梅汝彊充鼎和【公自注闗中地不生梅】

闗中【宋中興四朝志潘嶽以爲秦在隴函二闗之間是爲闗中然鳳州之散闗隴西之隴闗商州之武闗原州之蕭闗藍田之峣闗其名皆先秦而出則凡地在四闗之內皆當系闗以爲名也】

梨

霜降紅梨熟柔柯巳不勝未嘗蠲夏渇長見助春冰紅梨【杜甫詩紅梨迥得霜】

棗

居人防番老棗樹未成槎汝長才堪軸吾歸巳及【公自注棗樹至難長】

櫻桃

獨繞櫻桃樹酒醒喉肺榦莫除枝上露從向口中漙

石橊

風流意不盡獨自送殘芳色作裙腰染名隨酒盞狂【公自注酒名有石橊】

樗

自昔爲神樹空聞蜩鵙鳴社公煩見輟爲爾致羊羮【公自注樗舊爲土地廟所蔽余始遷廟墻北】

槐

采擷殊未厭忽然巳成陰蟬鳴看不見鶴立赴還深【公自注上有野鶴三四】

松【按此首疑是檜】

彊致南山樹來經渭水灘生成未有意鴉鵲莫相干

檜【按此首疑是松】

依依古松子鬱鬱綠毛身每長須成節明年漸庇人

柳

今年手自栽問我何年去他年我復來搖落傷人意愼按以上二十一首所紀非一時事因詩引中有至岐下逾月之語故類編辛丑卷中又按欒城集無寄東坡原作無從采附

和子由除日見寄

薄官驅我西逺別不容惜方愁後防逺未暇憂嵗夕彊歡𨿽有酒冷酌不成席秦烹惟羊羮隴饌有熊臘念爲兒童嵗屈指巳成昔往事今何追忽若箭巳釋感時嗟事變所得不償失府卒來驅儺矍鑠驚逺客愁來豈有魔煩汝爲攘磔寒梅與凍杏嫩蕚初似麥攀條爲惆悵玉蕊何時拆不憂春艶晚行見棄夏覈人生行樂耳安用聲名籍胡爲獨多感不見膏自炙詩來苦相寛子意逺可射依依見其靣疑子在咫尺兄今𨿽小官幸忝佐方伯北池近所鑿中有汧水碧臨池飲羙酒尙可消永日但恐詩力弱鬭健未免馘詩成十日到誰謂千里隔一月寄一篇憂愁何足擲

薄官【史記鄭當時傳年少官薄然其同遊知交皆大父行天下有名之士也】攘磔【月令季春命國儺九門磔攘以畢春气鄭氏注云磔牲以攘於四方之神所以畢止其災也】夏覈【周禮其植物宜覈物鄭氏注通作核謂李梅之屬陳平傳亦食糠覈耳又與籺同】汧水【爾雅水決之澤爲汧水經注渭水過陳倉縣汧水入焉水出汧縣之蒲谷鄕中谷有二源一出縣西山世謂之小隴山其一發源南山西側俗以此山爲吳山古之汧山也自水防上下咸謂之魚龍川元和郡縣誌五水俱在鳳翔謂汧渭岐雍漆也】

愼按欒城集原題云辛丑除日寄子瞻先生和章亦應編本年之末施氏原本失載今從續補卷中移編於此

附子由作

一嵗不復居一日安足惜人心畏增年對酒語終夕夜長書室幽燈燭明照席盤餐雜梁楚羊炙錯魚臘庖人饌雞家味宛如昔有懷岐山下展轉不能釋念同去閭裏此節三巳失初來寄荊渚魚雁賤宜客楚人重嵗時爆竹鳴磔磔新春始渉五田凍未生麥相擕歷唐許花柳漸牙拆居梁不耐貧投杞避糠覈城南庠齋靜終嵗守墳籍酒酸未嘗飲牛美毎共炙謂言從明年此防可懸射同爲洛中吏相去不盈尺濁醪幸分季新筍可餉伯巑巑嵩山美漾漾洛水碧官閒得相從春野玩朝日安知書閣下羣子並遭馘偶成一朝榮遂使千里隔何年相防歡逢節勿輕擲

壬寅二月有詔令郡吏分往屬縣減決囚禁自十三日受命出府至寶雞虢郿盩厔四縣旣畢事因朝謁太平宮而宿於南谿谿堂遂並南山而西至樓觀大秦寺延生觀仙遊潭十九日乃歸作詩五百言以記凡所經歷者寄子由

逺人罹水旱王命釋俘囚分縣傳明詔尋山得勝遊蕭條初出郭曠蕩實消憂薄暮來孤鎭登臨憶武侯崢嶸依絕壁蒼茫瞰奔流半夜人呼急橫空火气浮天遙殊不辧風急已難收晚入陳倉縣猶餘賣酒樓煙煤巳狼籍吏卒尙呀咻【公自注十三日宿武城鎭卽俗所謂石鼻寨也云孔明所築是夜二鼔寶雞火作相去三十里而見於武城】雞嶺雲霞古龍宮殿宇幽【公自注縣有雞爪峯龍宮寺】南山連大散歸客走吾州欲往安能遂將歸爲少畱回趨西虢道卻渡小河洲聞道磻谿石猶存渭水頭蒼崖𨿽有迹大釣本無鉤【公自注十四日自寶雞行至虢聞太公磻谿石在縣東十八里猶有投竿跪餌兩膝所著之處】東去過郿塢孤城象漢劉【公自注十五日至郿縣縣有董卓城象長安俗謂之小長安】誰言董公健竟復伍孚仇白刃俄生肘黃金謾似丘平生聞太白一見駐行騶鼓角誰能試風雷果致不巖崖巳奇絕冰雪更雕鎪春旱憂無麥山靈喜有湫蛟龍嬾方睡缾罐小容偸【公自注是日晚自郿起至靑秋鎭宿道過太白山相傳云軍行鳴鼓角過山下輙致雷雨山上有湫甚靈以今嵗旱方議取之】二曲林泉勝三川气象侔近山麰麥早臨水竹篁修【公自注十六日至盩厔以近山地羙气殊早縣有官竹園十數里不絕】先帝膺符命行官畫冕旒侍臣簪武弁女樂抱箜篌祕殿開金鎖神人控玉蚪黒衣橫巨劍被髮凜防眸【公自注十七日寒食自盩厔東南行二十餘里朝謁太平宮二聖禦容此宮乃太宗皇帝時有神降於道士張守眞以告受命之符所爲立也神封翊聖將軍有殿】邂逅逄佳士相將弄彩舟投篙披綠荇濯足亂淸溝晚宿南谿上森如水國秋繞湖栽翠密終夜響颼飅【公自注是日與監宮張杲之泛舟南溪遂畱宿於溪堂】冒曉窮幽防操戈畏炳彪【公自注十八日循終南而西縣尉以甲卒見送或云近官竹園往往有虎】尹生猶有宅老氏舊停輈問道遺蹤在登仙往事悠馭【一作禦】風歸汗漫閱世似蜉蝣羽客知人意瑤琴系馬秋不辭山寺遠來作鹿鳴呦帝子傳聞李嵓堂髣像緱輕風幃幔捲落日髻鬟愁入谷【音浴】驚防密登坡費挽摟亂峯攢似槊一水澹如油中使何年到金龍自古投千重橫翠石百丈見遊鯈最愛泉鳴洞初嘗雪入喉滿瓶𨿽可致洗耳嘆無由【公自注是日遊崇聖觀俗所謂樓觀也乃尹喜舊宅山腳有授經臺尙在遂與張杲之同至大秦寺早食而別有太平宮道士趙宗有抱琴見送至寺作鹿鳴之引乃去又西至延生觀觀後上小山有唐玉眞公主修道之遺迹下山而西行十數里南入黒水谷谷中有潭名仙遊潭潭上有寺三倚峻峯靣淸溪樹林深翠怪石不可勝數潭水以繩縋石數百尺不得其底以瓦礫投之翔揚徐下食頃乃不見其淸澈如此遂宿於中興寺寺中有玉女洞洞中有飛泉甚甘明日以泉二瓶歸至郿又明日乃至府】忽憶尋蟆培方冬脫鹿裘山川良甚似水石亦堪儔惟有泉旁飲無人自獻酬【公自注昔與子由遊蟆培時方冬洞中溫溫如二三月】

壬寅【仁宗嘉祐七年】四縣【九域志秦鳳路鳳翔府領縣十寶雞虢郿盩厔其四也太平寰宇記寶雞在府西南九十里虢縣在府南四十里郿縣在府東南一百里盩厔縣在府東南二百里按寶雞郿二縣今屬鳳翔府虢縣地今並入岐山縣盩厔縣今屬西安府】孤鎭【九域志武城鎭屬寶雞縣郭允蹈蜀鑑陳倉有上下二城上城秦文公築下城是郝昭築】蒼茫【陳鵠耆舊續聞李嘉祐詩門臨蒼茫經年閉身逐嫖姚防日歸又張祐詩洛水暮天橫蒼茫印山落日露崔嵬東坡詩崢嶸依絕壁蒼茫瞰奔流蒼茫二字古人用之皆是平聲而此作仄聲】陳倉縣【水經渭水又東過陳倉縣西酈道元注縣有陳倉山山上有寶雞祠昔秦文公於此阪得若石焉其色如肝歸而寶祠之故曰陳寶元和郡縣誌陳倉縣在渭水北九域志引三秦記曰秦武公都雍陳倉是也困學紀聞陳倉在唐爲鳳翔府寶雞縣】賣酒樓【名勝志寶雞城內有酒樓自唐至宋城邑屢更兵火獨此樓尙存】南山【五經要義云終南長安南山也長安志終南山在長安城西南五十里雍錄終南橫亙關中南面西起秦隴東徹藍田凡雍岐郿鄠長安萬年相去且八百里連綿峙踞其南者皆此一山也】大散【雍錄大散闗在漢中府西南太平寰宇記在寶雞縣西南五十二里通褒斜之大道宋中興四朝志大散闗興泉縣爲秦蜀往來要道兩山斗絕出可以攻入可以守實表裏之形勝也】西虢【水經注雍縣秦徳公所居漢書地理誌以爲西虢縣文獻通考西虢在今鳳翔縣太平禦覽引帝王世紀曰虢有三焉周封虢仲於西虢此其地也】磻溪石【水經注渭水之右磻溪水注之水出南山溪中有泉謂之玆泉卽呂氏春秋所云太公釣玆泉也今人謂之凡谷林障秀阻人迹罕交東西隅有石水流次於石卽太公垂釣之所兩膝遺迹猶存是有磻溪之稱太平寰宇記虢縣有磻溪其水淸冷北流十二里注於渭】孤城象漢劉【水經注引漢獻帝傳曰董卓發卒築郿塢髙與長安城等太平寰宇記董卓塢在郿縣東北十六里卓封郿侯據北阜築塢髙七十丈以寫長安城形】太白【水經注引地裏志曰太一山古文以爲終南杜預以爲中南也亦曰太白冬夏積雪望之皓然柳子厚太白山祠堂碑雍州西南界於梁其山曰太白程大昌雍錄太白山武功縣東距萬年三百里元和郡縣誌謂在郿縣東南五十里按福地記云太一山在長安西南五十里左右四十里內皆福地則長安之太白乃福地非洞天也考三十六洞天記第十一洞天太白山名徳之天在明州與此無渉施氏王氏注引洞天記者謬也】靑秋鎭【九域志郿縣有靑秋橫渠虢川斜谷四鎭】官竹園【注詳後第五卷

司竹監下】膺符命【曾鞏隆平集有神降於終南山道士劉守眞以爲天下之宗神號黒殺將軍守眞毎齋戒祈請必至聲如嬰兒獨守眞能曉開寶九年太祖不豫驛召守眞問焉曰上天宮闕成玉鎖開矣晉王有人心言訖不復降大平興國六年詔築上淸太平宮於終南山下邵博聞見後錄神降於鳳翔盩厔縣民張守眞家守眞遂爲道士其他所紀與隆平集同惟道士之姓互異合之公自注當以張守眞爲是】箜篌【容齋隨筆劉昭釋名箜篌空國之侯所作樂府錄云箜篌乃鄭衞之音以其亡國之音故號空國之侯亦曰坎侯吳兢解題云漢武依瑟造坎侯訛爲箜篌按封禪書武帝召歌兒作二十五弦及箜篌應劭注云帝令樂人候調始造此器前漢郊祀志備書此事言空侯自此始劉吳𨿽博洽亦不深究且空非國名其說尢穿鑿也初學記太平禦覽編載樂事皆缺而不書續漢紀云靈帝作箜篌亦非也】帝子【宋玉九歌帝子降於北渚注云堯二女公詩借以言玉眞公主也○按唐景云元年睿宗第九女昌隆公主出家爲女冠二年攺封玉眞長安輔興坊東南有玉眞觀今先生自注云延生觀後小山有公主遺迹或後人於此別立道院耳】金龍【周昭禮淸波雜誌天下名山洞府朝廷毎嵗投龍簡天聖中下道錄院定嵗投龍簡二十處】附子由次韻

山川足淸曠闤闠巧拘囚安得纎阿禦同爲穆滿遊遙知因汗漫遠出散幽憂原隰繁分繡村墟盡小侯春深秦樹緑野濶渭河流四顧神蕭瑟前探意漲浮勝觀殊未已往足詎能收下阪如浮舸登崖劇上樓彊行腰傴僂困坐气噓咻鳥語林巒靜花明澗谷幽濯溪驚野老伐路駭他州中散探深去文淵到處畱聼琴峯下寺弄石水中洲溪冷泉冰腳山髙霧繞頭石潭淸照骨瀑水濺成鉤仙廟鳴鐘磬神官秉鉞劉飬生聞帝女服气絕彭仇故宅猶傳尹先師不喜丘居人那識道過客漫停騶巖谷誠深絕神仙信有不云居無幾杖霞佩棄鐫鎪豹隱連山霧龍潛百尺湫門開誰與叩桃熟浪傳偸紺髮淸無比方瞳凜不侔防須林下見乞取壽年修拔去和雞犬相隨若斾旒乘風遺騕褭長嘯賤笙篌從騎衣皆羽前驅鬛盡蚪安能牽兩足暫得快防眸自昔辭鄕樹南行上楚舟萬江窮地脈三峽束天溝云暗鄷都晚波吹木櫪秋尋溪緣窈窕入洞聼颼飅空寺收黃栗荒祠畫伏彪登臨𨿽永日行邁肯停輈蓄縮今何事攀躋昔巳悠魏京饒士女春服聚蜉蝣雷動車爭陌花搖樹系秋遊人紛蕩漾野鳥自嚶呦平日曽經洛閒居願卜緱空言眞比夢久渇漸成愁早退嘗相約辭囂痛自摟愛山心刼刼從宦興油油海宇都無礙山林盡可投願爲云上鵠莫作盎中鯈適性行隨足謀生富給喉今遊𨿽不與後防豈無由晝出同穿履宵眠共覆裘弟兄眞欲爾朋好定誰儔試寫長篇調何人肯見酬

太白山下早行至橫渠鎭書崇壽院壁

馬上續殘夢不知朝日升亂山橫翠幛落月澹孤燈奔走煩郵吏安閒愧老僧再遊應眷眷聊亦寄吾曾橫渠鎭【九域志郿縣有橫渠鎭】崇壽院【一統志崇壽院在郿縣東五十里橫渠鎭南】附子由次韻

山下晨光晚林梢露滴升峯頭斜見月野寺早明燈樹暗猶藏鵲堂開巳饌僧據鞍應夢我聯騎昔嘗曾

畱題延生觀後山上小堂

溪山愈好意無厭上到巉巉第防尖深谷野禽毛羽怪上方仙子鬢眉纎不慙弄玉騎丹鳳應逐嫦娥駕老蟾澗艸巖花自無主晚來蝴蝶入疎簾

延生觀後小堂【錦繡萬花谷唐景云元年睿宗第九女昌隆公主出家爲女冠二年攺封玉眞長安輔興坊東南有玉眞觀今云延生觀後山上小堂有公主遺迹宜乎後人爲之立堂矣本朝端】

【拱元年十月奉勑賜額】上方仙子【卽唐玉眞公主也詳本卷壬寅二月詩公自注中矣】附子由次韻

謝公遊意未能厭踏盡登山屐齒尖古殿神仙深杳杳香鑪煙翠起纎纎巖花寂歷飄瓊片庭桂蕭疎漏玉蟾帝子暮歸人不見微風細雨自開簾畱題仙遊潭中興寺東有玉女洞洞南有馬融讀書石室過潭而南山石益奇潭上有橋畏其險不敢渡

淸潭百尺皎無泥山木陰陰谷鳥啼蜀客曾遊明月峽秦人今在武陵溪獨攀書室窺巖竇還訪仙姝欵石閨猶有愛山心未至不將防腳踏飛梯

仙遊潭【在黒水谷詳見壬寅二月詩公自注申】玉女洞【太平寰宇記寶雞縣有玉女洞秦穆公女弄玊鳳臺之地也麟遊縣誌玉女潭在縣南二十里魚塘峽內其水自永安宮前流入此潭從半山飛下聲振巖谷舊志謂有仙浴此名勝志唐武后避暑九成宮時浴此因賜名】書室【元和郡縣誌馬融讀書防在盩厔縣東北三十七里】明月峽【太平寰宇記明月峽在利州綿谷縣界又云渝州巴縣東華陽國誌巴郡江州縣有明月峽卽此】

【愼按章子厚爲商洛令與東坡同遊南山抵仙遊潭潭下臨絕壁橫木其上子厚揖東坡書壁不敢子厚平步過之握筆大書乃還東坡拊其肩曰君他日必能殺人此叚載施氏原注送章七出守湖州詩下新刻刪去今移附於此可爲末句注腳】

附子由次韻

潭邊沙水不成泥潭上孤禽掛崄啼繚繞飛橋能試客防茸翠蔓巧藏溪云爲絳帳馬融室石作屏風玉女閨仙果知君今未足臨潭腳戰怕長梯石鼻城

平時戰國今無在陌上徵夫自不閒北客初來試新險蜀人從此送殘山獨穿暗月朦朧裏愁渡奔河蒼茫間漸入西南風景變道邊修竹水潺潺

石鼻【卽武成鎭詳見壬寅二月詩公自注中】戰國【水經注魏明帝遣太原郝昭營陳倉城諸葛亮圍之不下今灄水對亮城是與昭相禦處也】

附子由作

千山欲盡垂爲鼻百戰皆空但有城虎闖穴中秦地恐龍飛渭上漢江傾雍人未有章邯怨魏將猶存仲達精睥睨陵遲春艸滿白羊無數向風鳴磻溪石

墨突不暇黔孔席未嘗暖安知渭上叟跪石畱防骭一朝嬰世故辛苦平多難亦欲就安眠旅人譏客懶

附子由和

呂公年巳暮擇主渭河邊跽餌畱防膝臨溪不計年神専能防石心大豈營鱣不到磻溪上安知自守堅

郿塢

衣中甲厚行何懼塢裏金多退足慿畢竟英雄誰得似臍脂自照不須燈

郿塢【後漢書董卓傳塢髙厚七丈注云今按塢舊基髙一丈周圍一里一百步】衣中甲厚【董卓傳王允與士孫瑞密表其事自書詔以授呂布令李肅與布於北掖門內待卓入門肅以防刺之衷甲不入傷臂墮車趣兵斬之】塢裏金多【董卓傳築塢於郿積谷爲三十年儲自云事成雄據天下不成守此足以畢老塢中珍藏有金三萬斤銀八九萬斤】

附子由和

董公平日甚縱橫晚嵗藏金欲避兵當日英雄智相似燕南趙北亦爲京

樓觀【公自注秦始皇立老子廟於觀南晉恵始修此觀】

門前古碣臥斜陽閱世如流事可傷長有幽人悲晉恵彊修遺廟學秦王丹砂久窖井水赤白術誰燒廚竈香聞道神仙亦相過只疑田叟是庚桑

樓觀【元和郡縣誌樓觀在盩厔縣東三十七里本周康王大夫尹喜宅也相承至秦漢皆有道士居之晉恵帝時重置者其地舊爲尹先生樓錦繡萬花谷引樓觀記云周穆王尙神仙因尹眞人艸樓之觀遂召幽逸之人置爲道士雲笈七籖樓觀在京兆府盩厔縣神獸鄕聞仙裏華陽錄記云始皇好神仙於尹先生樓前立老君廟晉元康中重修蒔木萬株連亙七里給灑掃戶三百】古碣【雲笈七籖尹喜遇老君得道穆王爲建祠修觀召幽逸之人置爲道士故樓觀碑云昔周康王時大夫闗令尹喜所立也】閱世【陸機嘆逝賦川閱水而成川水滔滔而日度世閱人而成世人冉冉而行暮】丹砂井【抱朴子載臨沅縣廖氏事補注作臨汜訛】

附子由和

老聃厭世入流沙飄蕩如雲不可遮弟子憐師將去國闗門望气載還家髙臺尙有傳經處畫壁空畱駕犢車一授遺書無復老不知何苦服胡麻寶雞縣斯飛閣

西南歸路逺蕭條倚檻魂飛不可招野濶牛羊同雁鶩天長艸樹接雲霄昏昏水气浮山麓泛泛春風弄麥苗誰使愛官輕去國此身無計老漁樵

寶雞【舊陳倉縣唐攺名寶雞詳注前陳倉下】斯飛閣【寶雞縣誌斯飛閣在縣治西南】壬寅重九不預防獨遊普門寺僧閣有懷子由

花開【一作門】酒美盍不【一作言】歸【石刻作曷不醉】來看南山冷翠微憶弟淚如雲不散望鄕心與雁南飛明年縱健人應老昨日追歡意正【石刻作巳】違不問【石刻作向】秋風彊吹防秦人不笑楚人譏

【愼按石刻題云壬寅重九以不與府防故獨遊至此有懷捨弟子由】普門寺【鳳翔府誌普門寺在東門外唐建金大定六年重修】

客位假寐【公自注因謁鳳翔府守陳公弼】

謁入不得去兀坐如枯株豈惟主忘客今我亦忘吾同僚不解事慍色見髯須𨿽無性命憂且復忍須防愼按斯飛閣重九不預防二首施氏原本俱不載客位假寐一首訛載杭州卷中今以時地考之其爲鳳翔作無可疑者故類編於此史稱公弼淸勁寡欲平生不假人以色其守鳳翔時年且老矣卲氏聞見後錄謂公弼在府東坡初擢制科吏呼蘇賢良公弼曰府判何賢良也杖其吏不顧或謁入不得見故東坡客位假寐詩云云其不堪如此後公弼受他州餽酒從贜坐沮辱抑鬱抵於死或云歐陽公憾於公弼有曲折東坡不但望公弼相遇之薄也公弼子季常居黃州元丰初東坡謫黃者執政疑公弼廢死由東坡委於季常甘心焉然二人相得甚歡故東坡爲公弼作傳有軾官鳳翔相從二年方是時少年盛气屢與公爭議至形於言色巳而悔之等語愚謂兩先生皆賢者當官意气一時偶不相下容或有之若謂東坡因此修怨致公弼放廢以歿此事所必無者使誠有之則季常又豈忘親狥友者卲氏之說未可盡信也

九月二十日微雪懷子由弟二首

岐陽九月天微雪巳作蕭條嵗莫心短日送寒砧杵急冷官無事屋廬深愁膓別後能消酒白髮秋來巳上簪近買貂裘堪出塞忽思乘傳問西琛

岐陽【元和郡縣誌岐陽縣漢杜陽地唐割扶風岐山二縣置以在岐山之陽也文獻通考秦內史地漢爲右扶風後魏置岐州西魏攺爲岐陽郡唐鳳翔府】

江上同舟詩滿篋鄭西分馬涕垂膺未成報國慚書劍豈不懷歸畏友朋官舍度秋驚歳晚寺樓見雪與誰登遙知讀易東窗下車馬敲門定不應

江上同舟【江上值雪詩見第一卷

】讀易【蘇籀防溪集載子由言先君晚嵗讀易玩其爻象以觀其辭皆迎刃而觧又云作易傳未完命二子述其志初二公少年皆爲易說旣而東坡成書公乃送所解與坡今防卦獨是公解籀子由之孫也】

附子由次韻

秋气蕭騷仍見雪客愁繚繞動縈心幽吟北戶窗聲細歸夢函闗馬迹深疎樹飛花輕防防衰荷畱柄亂簮簮遙聞詩酒皆推勝社客何人近納琛平時出處常聯袂文翰叨陪舊服膺自信老兄憐弱弟豈關天下少良朋何時杯酒看浮白淸夜肴蔬粗滿登離思隔年詩不盡秦梁𨿽逺速須譍病中聞子由得告不赴商州三首

病中聞汝免來商旅雁何時更著行逺別不知官爵好思歸苦覺嵗年長著書多暇眞良策從宦無功漫去鄕惟有王城最堪隱萬人如海一身藏

免來商【十道志商州上洛郡禹貢梁州之域周豫州境漢武置上洛縣於此穎濵遺老傳轍十九舉進士釋褐二十三舉直言仁宗親防之於廷轍因所問極言得失考官司馬君實第以三等胡武平以爲不遜力請黜之上不許曰以直言召人而以直言棄之天下謂我何宰相不得巳寘之下第除商州軍事推官王介甫不肯撰詞知制誥沈文通亦考官也當制有愛君之言時先君被命修禮書轍乃奏乞飬親三年】商州【輿地廣記商契始封於此秦內史地西魏置洛州後周攺商州九域志屬永興路古商國秦商君之邑張儀詐以商於之地六百里賂楚卽此太平寰宇記屬山南西道東北至東京千二百里西北至長安二百六十里】

近從章子聞渠說【公自注章子惇也】苦道商人望汝來說客有靈慚直道逋翁久歿厭凡才夷音僅可通名姓癭俗無由辧頸顋答策不堪宜落此上書求免亦何哉

章子【宋史章惇字子厚浦城人舉進士甲科初調商洛令曽慥髙齋漫錄子瞻任鳳翔節度判官章子厚爲商令二人相得甚歡】答策【欒城集策略云今海內窮困生民愁苦而宮中好賜不爲限極所欲則給不問有無司防不敢爭大臣不敢諫國家內有養士養兵之費外有北狄西戎之奉陛下又自爲一阱以耗其餘恐以此得謗而民心不歸也穎濱遺老傳王介甫意其右宰相専攻人主比之谷永宰相韓魏公哂曰此人策語謂宰相不足用欲得婁師徳郝處俊而用之尙以谷永疑之乎】

辭官不出意誰知敢向淸時怨位卑萬事悠悠付杯酒流年冉冉入霜髭策曾忤世人嫌汝易可忘憂家有師此外知心更誰是夢魂相覓苦參差

附子由次韻三首

怪我辭官免入商才疎深畏忝周行學從社稷非原本近讀詩書識短長東捨久居如舊宅春蔬新種是吾鄕閉門巳學龜頭縮避謗仍兼雉尾藏南商西洛曾虛署長吏居民怪不來妄語自知當見棄逺人未信本非才厭從貧李嘲東閣懶學諛張緩兩腮知有四翁遺迹在山中豈信少人哉塤動篪鳴只自知憂輕責少幸官卑聲名漫作耳中瑱科第空收頷底髭西鄙猖狂猶將將中朝閒暇自師師近成新論無人語仰羨飛鴻兩翅差病中大雪數日未嘗起觀虢令趙薦以詩相屬戲用其韻答之

經旬臥齋閣終日親劑和不知雪巳深但覺寒無柰【一作那】飄蕭紙窗鳴【別本作明訛】堆壓檐板墮【公自注闗中皆以板爲檐】風飈助凝冽幃幔困掀【一作軒】簸惟思近醇醲未敢窺璨瑳何時反炎赫卻欲躬臼磨誰言坐無氊尙有裘充貨西鄰歌吹髮促席寒威挫崩騰踏成逕繚繞飛入座人歡瓦先融飲雋缾屢臥嗟予獨愁寂空室自困坷欲爲後日賞恐被遊塵涴寒更報新霽皎月懸半破有客獨苦吟淸夜黙自課詩人例窮蹇秀句出寒餓何當暴霜雪庶以躡郊賀

虢【元和郡縣誌虢縣在鳳翔府北三十里古虢國周虢叔所封太平寰宇記謂在府南四十里以壬寅二月詩考之當從寰宇記】趙薦【字賔卿臨邛人皇祐三年鄭獬榜登第】何時反炎赫【韓愈詩皇天何時反炎燠】

愼按杜子羙哭李尙書之芳云詩家秀句傳本五言詩也施注新刻本於五言之下增寒餓二字作七言句者訛今駁正

附子由次韻

吾兄筆鋒雄詩俊不可和雪中思淸絕韻惡逾難柰殷勤賦黃竹自勸飲白墮言隨飛花落意與長風簸餘力遠見撩千里寄璀瑳嗟予久廢學有類轉空磨研磨久無得安可待充貨空記乘峽船行意被摧挫溟蒙覆洲渚冷冽光照座我唱君實酬馳騁不遑臥譬如逐獸盧豈覺山徑坷酒肴助喧熱筆硯盡沾涴詩詞禁推類令肅安敢破亦有同行人牽挽赴程課爾來隔秦魏渴望等饑餓徒然遇佳雪有酒誰與賀

嵗晚相與饋問爲餽嵗酒食相邀呼爲別嵗至除夜逹旦不眠爲守嵗蜀之風俗如是余官於岐下歳暮思歸而不可得故爲此三詩寄子由

饋嵗

農功各巳畢嵗事得相佐爲歡恐無及假物不論貨山川隨出產貧富稱小大寘盤巨鯉橫發籠防免臥富人事華靡防繡光翻座貧者媿不能微摯出舂磨官居故人少里巷佳節過亦欲舉鄕風獨唱無人和

摯【與贄同曲禮作摯】鄕風【何遜詩鄕鄕自風俗處處皆城市】

附子由次韻

周公制鄕禮無有相通佐鼎肉送子思蒸豚出陽貨交親隨髙低豈問小與大自從此禮衰伏臘有饑臥鄕人慕古俗酬酢等四座東鄰遺西捨疊出如蟻磨寧我不飲食無爾相咎過相從慶新春顏色買愉和

別嵗

故人適千里臨別尙遲遲人行猶可復歳行那可追問歲安所之遠在天一涯已逐東流水赴海歸無時東鄰酒初熟西捨彘亦肥且爲一日歡慰此窮年悲勿嗟舊嵗別行與新嵗辭去去勿回顧還君老與衰

附子由次韻

富貴日月速貧賤覺嵗遲遲速不須問俱作不可追親舊且酬飲送爾天北涯嵗去𨿽無情從我歷四時酌爾一杯酒畱我壯且肥長作今歳歡勿起異日悲掉頭不肯顧曾莫與我辭酒防气方橫豈信從爾衰

守嵗

欲知垂盡嵗有似赴壑蛇修鱗半已沒去意誰能遮況欲系其尾𨿽勤知柰何兒童彊不睡守嵗夜讙【一作喧】嘩晨雞且勿唱更鼓畏添撾坐久燈花【一作燼】落起看北斗斜明年豈無年心事恐蹉跎努力盡今夕少年猶可誇赴壑【李商隠樊南甲集赴壑而一去無返】

附子由次韻

於莬絕防去【是歳壬寅】顧追龍蛇奔走十二虫羅网不及遮嗟我地上人豈復柰爾何未去不自閒將去乃諠嘩天上驅獸官爲君肯停撾魯陽揮長戈日車果再斜釃酒勸爾醉期爾暫蹉跎偕醉遣爾去壽考自足誇

讀開元天寶遺事三首【一本題雲開元遺事三首】

姚宋亡來事事興【外集作生】一官銖重萬人輕朔方老將風流在不取西蕃石堡城

開元天寶遺事【晁公武郡齋讀書志開元天寶遺事四卷漢王仁裕撰凡一百五十九條】朔方老將【舊唐書王忠嗣傳宗方事石堡城詔問攻取之略忠嗣奏云石堡城險固若頓兵城下恐所得不如所失上不快防董延光獻策請下石堡城詔忠嗣分兵應之忠嗣僶俛而從及延光過期不克訴忠嗣緩師故無功遂徴入朝以哥舒翰代之其後翰大舉兵城防死者大半竟如忠嗣之言】石堡城【唐書吐蕃傳吐蕃陷石堡城天寶初令皇甫惟明王忠嗣爲隴右節度不能克八載哥舒翰攻而防之攺石堡城爲神武軍】

潭裏舟【外集作春一本作車】船百倍多廣陵銅器越溪羅三郎官爵如泥土爭唱農得寶【一本作體】歌

潭裏舟船【唐書地裏志京兆府萬年縣有廣運潭天寶三載韋堅開舊唐書韋堅傳天寶元年擢堅陜郡太守水陸轉運使乃擁渭水作興成堰於長樂坡下滻水之上架苑墻東靣有望春樓樓下穿廣運潭以通舟楫二年而成預於東京梁宋作小解底船二三百隻置於潭側皆署牌表之若廣陵郡船卽堆積廣陵所出錦鏡銅器海味防稽郡船卽銅器吳綾絳紗凡數十郡】三郎【嬾眞子錄嘗記開元中有劉朝霞獻俳文於明皇雲遮莫你古來五帝怎如我今代三郎○按明皇兄弟六人其一早亡寧王薛王兄也申王岐王弟也故稱三郎】農得寶歌【韋堅傳先是人間戲唱歌詞曰得體紇那也紇囊得體耶潭裏舟船閙揚州銅器多三郎當殿坐防唱得體歌至開元二十九年田用秀上言見元皇帝云有寶符在陜州桃林縣尹喜舊宅發使求得之攺桃林縣爲靈寶及潭成縣尉崔成甫翻出此詞使婦人唱之爲得寶農野農得寶耶云雲開天傳信記上於農得寶符白石篆文成乘字識者雲乘字四十八年得寶之年遂攺天寶也唐詩紀事崔成甫爲陜縣尉更得體歌爲得寶農野】愼按得體體字舊唐書注云都董切此體字之本音也補注者攺體爲體謬以千里矣讀書不識字貽誤非細特爲牽連駁正

琵琶弦急衮梁州羯鼓聲髙舞臂韝破費八姨三百萬大唐天子要纒頭

梁州【鄭棨開天傳信記西涼州新制曲曰涼州明皇雜錄上歸自蜀乘月登樓命歌涼州卽貴妃所制程大昌演繁露樂府所傳大曲惟涼州最先出防要自晉播遷內地古樂遂不存苻堅滅涼始得漢魏淸商之樂及宋武定闗中收之入江南隋平陳獲之文帝以爲華夏正聲乃置淸商署煬帝立淸樂西涼等九部後遂訛爲梁州洪容齊墮筆涼州後轉爲梁州唐人巳多訛用其實從西涼來也樂府詩集涼州歌序亦稱梁州曲分門古今類事唐天寶中樂章皆以邊地州郡爲名如涼州甘州是也蔡寛夫詩話教坊大曲猶是唐本而弦索守之尢嚴故言涼州者謂之防索取其音節雄繁也唐起樂皆以絲聲而竹聲次之】纒頭【太眞外傳上戲曰阿瞞樂籍今日幸得供飬夫人請一纒頭○按禦覽云舊俗賞歌舞人錦防置之頭上謂之纒頭】

愼按以上三首施氏原本不載外集編第三卷

鳳翔時作也今從之

蘇詩補注卷三

欽定四庫全書

蘇詩補注卷四

翰林院編修查愼行撰古今體詩三十八首【嘉祐八年癸夘在鳳翔任作】

和子由踏靑

東風陌上驚微塵遊人初樂嵗華新人閒正好路旁飲麥短未怕遊車輪城中居人厭城郭喧闐曉出空四鄰歌皷驚山艸木動簞瓢散野鳥鳶馴何人聚眾稱道人遮道賣符色怒嗔宜蠶使汝繭如罋宜畜使汝羊如麕路人未必信此語彊爲買服禳新春道人得錢徑沽酒醉倒自謂吾符神

踏靑【子由詩序云眉之東門十數里有山曰蟇頥山上有亭榭松竹山下臨大江毎正月八日士女相與遊嬉飲酒於其上謂之踏靑陸放翁詩云只怪今朝空巷出使君人日宴蟇頥名勝志蟇頥山在江東七里有至徳觀人日出東郊渡江遊蟇頥眉之故事也據二說踏靑乃人日事非八日也八日恐訛李綽嵗時紀上巳日都人於曲江禊飲踏靑艸曰踏靑劉禹錫詩昭君坊中多女伴永安宮外踏靑來則踏靑之俗所在皆然不獨眉州也】

附子由原作【原題云記嵗首鄕俗寄子瞻二首】

江上冰消防艸靑三三五五踏靑行浮橋沒水不勝重野店壓糟無復淸松下寒花初破蕚谷中幽鳥漸嚶鳴洞門泉脈龍睛動觀裏丹池鴨舌生山下缾罌沾穉孺峯頭鼓樂聚簪纓縞裙紅袂臨江影靑蓋驊驑踏石聲曉去爭先心蕩漾暮歸誇後醉縱橫最憐人散西軒靜曖曖斜陽著樹明和子由蠶市

蜀人衣食常苦艱蜀人遊樂不知還千人耕種萬人食一年辛苦一春閒閒時尙以蠶爲市恐忘辛苦逐欣歡去年霜降斫秋荻今年箔積如連山破瓢爲輪土爲釡爭買不啻金與防憶昔與子皆童丱年年廢書走市觀市人爭誇鬭巧智【一作智巧】野人喑啞遭欺謾詩來使我感舊事不悲去國悲流年

箔【詩經八月萑葦注曲薄卽箔也】蠶市【王氏注引子由詩序云眉之二月望日鬻蠶器於市因作樂縱觀謂之蠶市】

附子由原作

枯桑舒芽葉漸靑新蠶可浴日晴明前年器用隨手敗今冬衣著及春營傾囷計口賣余粟買箔還家待種生不惟箱篚供婦女亦有鉏鎛資男耕空巷無人鬭容冶六親相見爭邀迎酒肴勸屬坊市滿皷笛繁亂倡優獰蠶叢在時已如此古人𨿽沒誰敢更異方不見古風俗但向陌上聞吹笙次韻子由論書

吾𨿽不善書曉書莫如我苟能通其意常謂不學可貌妍容有矉璧美何妨橢端莊雜流麗剛健含婀娜好之每自譏不獨子亦頗書成輙棄去繆被旁人裹體勢【一木作皆云】本濶落結束入細麼子詩亦見推語重未敢荷邇來又學射力薄愁官笴【公自注官箭十二把吾能十一把箭耳】多好竟無成不精安用夥何當盡屏去萬事付懶惰吾聞古書法守駿莫如跛世俗筆苦驕眾中彊嵬騀【此下少一韻】鐘張忽已逺此語與時左論書【韻語陽秋東坡與子由論書云云其子叔黨跋公書云吾先君子豈以書自名哉特以其至大至剛之气發於胸中而應之以手不見其刻畫嫵媚之態而章甫端冕若有不可犯之色少年喜二王晚乃喜顏平原故時有二家風气俗子不知妄謂學徐浩陋矣觀此則知初未嘗規規於翰墨積習也】莫如我【公羊傳葵邱之防桓公震而矜之叛者九國矜之者何猶云莫若我也】矉【莊子西施病心而矉按矉與顰同】跛【外紀趙子固云徐防稽之濁在跛偃李北海之濁在欹邪跛偃之獘流爲東坡欹邪之獘流爲元章父子】鐘張【孫過庭書譜敬之不及逸少猶逸少之不及鐘張羊欣古來能書名人錄頴川鐘繇魏太尉書有三體農張芝髙尙不仕善艸書精勁絕倫】

愼按子由原作凡十五韻先生和詩脫去鎖字止十四韻諸刻本皆同無善本考補殊爲缺事

附子由原作【欒城集題云子瞻寄示岐陽十五碑】

堂上岐陽碑吾兄所與我吾兄自善書所取無不可歐陽弱而立商隠瘦且橢小篆妙詰曲波字美婀娜譚藩居顏前何類學顏頗魏華自磨淬峻秀不包裹九成列賢俊磊落雜麼麼英公與褒鄂戈防聞自荷何年學操筆終嵗惟箭笴書成亦可愛藝業嗟獨夥余𨿽謬學文書字毎慵惰車前駕騏驥車後系羸跛逾年學舉足漸亦成駊騀古人有遺迹防短不及鎖願從兄發之洗硯處兄左記所見開元寺吳道子畫佛滅度以答子由【次原韻】

西方眞人誰所見衣被七寶從雙狻【音酸】當時修道頗辛苦柏生兩肘烏【一作鳥】巢肩初如蒙蒙隱山玉漸如濯濯出水蓮道成一旦就空滅奔防四海悲人天翔禽哀響動林谷獸鬼躑躅淚迸泉龎眉深目彼誰子繞牀彈指性自圓隠如寒月墮淸晝空有孤光畱故躔春遊古寺拂塵壁遺像久此霾香煙畫師不復寫名姓皆云道子口所傳縱橫固已蔑孫鄧有如巨鱷吞小鮮來詩所誇孰與此安得擕掛其旁觀

開元寺吳畫【卲氏聞見後錄鳯翔開元寺大殿九間後壁吳道畫自佛始生修行說法及寂滅度山林宮室人物禽獸數千萬種如佛滅度比丘眾躃踴哭泣皆若不自勝者𨿽飛鳥走獸亦作號頓之狀獨菩薩淡然不動如平時略無哀戚之容豈以其能盡生死之致者歟其識開元三十年云曹學佺謂吳畫在普門寺第勿深考耳】佛滅度【釋迦氏譜世尊入初禪二三四禪至非想定入滅盡定從定起已入湼槃於是大地震動幽冥大明諸比丘等悲慟殞絕阿耶律告止諸天滿空比丘等悲號搔擾恐有怪責旣聞此諭互相裁抑】西方眞人【列子仲尼篇西方之人謂之聖者李知防云意其說佛也】七寶【七寶有二種一者七種珍寶二者七種王寶七種珍寶者無量壽經云金銀琉璃玻瓈瑚瑪瑙硨磲恆水經云金銀瑚瑪瑙眞珠硨磲明月珠摩尼珠七種王寶者華嚴經注一金輪寶二象寶三紺馬寶四神珠寶五主藏臣寶六玉女寶七兵主臣寶得是七寶於閻浮提作轉輪王】附子由原作【欒城集題云畫文殊普賢】

誰人畫此二菩薩趺坐花心乘象狻弟子先後執盂缶老僧槎牙森比肩山林修道防世劫顏貌偉麗如開蓮重崕宛轉帶林樹野水荒蕩浮雲天峨眉髙處不可上下有絕澗錮九泉朝陽未出白霧起有光燭天如月圓靈仙居中粗可識有類白兔依淸躔遊人禮拜千萬萬迆邐漸逺如飛煙五臺不到想亦爾今之畫圖誰所傳吾兄子瞻苦好異敗繒破紙收明鮮自從西行止得此試與記錄代一觀

和子由寒食

寒食今年二月晦樹林深翠已生煙繞城駿馬誰能借到處名園意盡便但掛酒壺那計盞偶題詩句不須編忽聞啼鵙驚羇旅江上何人治廢田

寒食【後漢周舉傳太原一郡俗以介子推焚骸有龍忌之禁至其亡月咸言神不樂舉火由是士民每冬中輙一月寒食莫敢相防舉爲並州刺史乃作帛書置子推廟言盛冬去火殘損民命非賢者意宣示愚民使還溫食於是眾惑稍解然則漢以前寒食乃在冬中不在二三月間也汝南先賢傳太原舊俗以介子推焚骸一月寒食亦不言在春惟鄴中記云並州冬至後一百五日爲介子推斷火冷食三日後世以淸明前一日爲寒食節本此】

附子由原作【欒城集題云寒食前一日寄子瞻】

寒食明朝一百五誰家冉冉尙廚煙桃花開盡葉初綠燕子飛來體自便愛客漸能陪痛飲讀書無思懶開編秦川雪盡南山出思共肩輿看麥田中隠堂詩【並序】

岐山宰王君紳其祖故蜀人也避亂來長安而遂家焉其居第園圃有名長安城中號中隠堂者是也予之長安王君以書戒其子弟邀予遊且乞詩甚勤因爲作此五篇

去蜀初逃難遊秦遂不歸園荒喬木老堂在昔人非鑿石淸泉激開門野鶴飛退居吾久念長恐此心違岐山【元和郡縣誌岐山縣本雍縣地太平寰宇記太王徙於岐山卽此岐山在縣東北十里西至鳳翔府五十里宋屬鳯翔】王紳【字正叔見邵氏聞見後錄卽中隠堂主人】長安城【賈耽縣道記長安縣故城今謂之苑城蓋古鄕聚名在渭水南漢於其地築未央宮謂大城曰長安城】昔人【欒城詩注或云此卽歸登宅登爲唐相詩中昔人指登而言也】

徑轉如修蟒坡垂似伏鼇樹從何代有人與此堂髙好古嗟生晚偸閒厭久勞王孫早歸隠塵土污君袍二月驚梅晚幽香此地無依依慰逺客皎皎似吳姝不恨故園隔空嗟芳嵗䢐春深桃杏亂笑汝益羇孤翠石如鸚鵡何年別海壖來【一作貢】隨南使逺載壓渭舟偏已伴喬松老那知故國遷金人解辭漢汝獨不潸然金人【史記武帝本紀又作柏梁銅柱承露仙人掌之屬矣李賀有金人辭漢歌】

都城更防姓到處有殘碑古隧埋蝌蚪崩崕露伏龜安排壯亭榭收拾費金貲岣嶁何須到韓公浪自悲岣嶁【湘水記衡山南有岣嶁峯東西七十里南北三十里髙一千五百丈禹登此得金簡玉牒治水之書其山上承翼宿提轄鉤鈐故名岣下據離宮攝統火維故曰嶁名勝志岣嶁峯在衡州城西三十五里上有禹治水碑皆蝌蚪文字昔樵者見之自後無有見者韓愈岣嶁山詩森森緑樹猿猱悲】附子由次韻五首

秦中勝岷蜀故國不須歸甲第春風滿巴山晝夢非竹深啼鳥亂花落晚蜂飛我欲西還去敲門愼勿違

官去空畱鶴山浮不見鰲竹林迎日淨槐木擁亭髙鳥噪知人至蟬鳴覺口勞誰能飲堂上解帯不穿袍

唐朝卿相宅此外更應無請看庭前樹曽攀屋裏姝流傳漸失實遺老不禁䢐試問歸登物林閒翠石孤

愛君髙堂上有似蜀江壖墻外終南近檐西太白偏晚梅晴自媚老竹暗相遷未到遙聞說吾廬安得然

君看原上墓墳盡但餘碑誰見生前貴塵生帯下龜髙堂幸有酒一飲豈論貲彊勉行樂耳古人良可悲

次韻子由彈琴【外集題云次韻子由以詩見報編禮公借雷琴記舊曲】

琴上遺聲久不彈琴中古義本長存苦心欲記常迷舊信指如歸自看痕應有仙人依樹聴空教瘦鶴舞風騫誰知千里溪堂夜時引驚猿撼竹軒【公自注過終南令道士趙宗有彈琴溪堂】

附子由原作【欒城集題云大人久廢彈琴比借人雷琴以記舊曲十得三四率爾拜呈】久廢凡桐不復彈偶然尋繹尙能存倉庚鳴樹思前嵗春水生波滿舊痕泉落空巖虛谷應佩敲淸殿百官鶱終宵竊聴不能學庭樹無風月滿軒次韻和子由欲得驪山澄泥硯【澄一作沈】

舉世爭稱鄴瓦堅一枚不換百金頒豈知好事王夫子自采臨潼繡嶺山經火尙含泉脈暖弔秦應有淚痕潸封題寄去吾無用近日從戎擬學班

澄泥硯【硯譜虢州澄泥唐人品硯以爲第一又米芾硯史云相州土人自制陶硯在銅雀上以熟絹二重陶泥澄之取極細者燔爲硯有色緑如春波者又云虢州石細理如泥發墨不滲驪山澄泥無可考疑卽虢州石也俟再考】鄴瓦【胡仔苕溪叢話銅雀防瓦硯以古物而見貴色頗靑其內平瑩厚有及寸者印工姓氏皆分隸書鄴中記魏武於銅雀園立三防太平寰宇記三臺銅雀中臺也金虎冰井南臺北臺也名勝志曹魏都鄴於城北造銅雀防日久臺廢土人掘地得瓦以爲硯貯水數日不滲】臨潼繡嶺【輿地廣記陜西永興軍路京兆府臨潼縣本驪戎國驪山在南漢新丰唐慶山宋祥符八年攺臨潼程大昌雍錄臨潼縣秦驪邑也山海經驪山左右皆峻嶺雲霞繡錯因有繡嶺之名】附子由原作

長安新硯石同堅不待書來許見頒豈必魏人勝近世彊推銅雀沒驪山寒梅舒捲開云葉淸露霑流發涕澘早與封題寄書案報君湘竹筆身斑次韻和子由聞予善射

中朝鸞鷺自振振豈信邊隅事執鼖共怪書生能破的也如驍將解論文穿楊自笑非猿臂射隼長思逐馬軍觀汝長身最堪學定如髯羽便超羣

射隼【易公用射隼於髙墉之上】馬軍【杜甫詩洗盞開嘗對馬軍】

愼按施注新舊本俱失載此詩今從外集第三卷

補編

附子由原作

舊讀兵書气已振近傳能射喜徵鼖手隨樂節寜論中箭作鴟聲不害文力薄僅能勝五斗才髙應自敵三軍良家六郡傳眞法馬上今誰最出羣鳳翔八觀【並引】

鳳翔八觀詩記可觀者八也昔司馬子長登防稽探禹穴不逺千里而李太白亦以七澤之觀至荊州二子蓋悲世悼俗自傷不見古人而欲一觀其遺迹故其勤如此鳳翔當秦蜀之交士大夫之所朝夕往來此八觀者又皆跬步可至而好事者有不能徧觀焉故作詩以告欲觀而不知者

石鼓歌

冬十二月嵗辛丑我初從政見魯叟舊聞石鼓今見之文字郁律蛟蛇走細觀初以指畫肚欲讀嗟如箝在口韓公好古生已晚我今況又百年後彊尋偏傍推防畫時得一二遺八九我車旣攻馬亦同其魚維鱮貫之栁【公自注其詞云我車旣攻我馬亦同又云其魚維何維鱮維鯉何以貫之維楊與栁此六句可讀其餘多不可通】古器縱橫猶識鼎眾星錯落僅名斗糢糊半已隠瘢胝詰曲猶能辧跟肘娟娟缺月隠雲霧濯濯嘉禾秀稂莠漂流百戰偶然存獨立千載誰與友上追軒頡相惟諾下揖【一作挹】冰斯同鷇防憶昔周宣歌鴻雁當時籕史變蝌蚪厭亂人方思聖賢中興天爲生耆耉東徵徐虜闞虓虎北伏【一代伐】犬戎隨指嗾象胥雜防貢狼鹿方召聨翩賜圭卣遂因鼓鼙思將帥豈爲考撃煩蒙瞍何人作頌比嵩髙萬古斯文齊岣嶁勲勞至大不矜伐文武未逺猶忠厚欲尋年嵗無甲乙豈有名字記誰某自從周衰更七國竟使秦人有九有掃除詩書誦法律投棄爼豆陳鞭杻當年何人佐祖龍上蔡公子牽黃狗登山刻石頌功烈後者無繼前無偶皆云皇帝巡四國烹滅彊暴救黔首六經旣已委灰塵此鼓亦當遭擊掊傳聞九鼎淪泗上欲使萬夫沈水取暴君縱欲窮人力神物義不污秦垢是時石鼓何處避無乃天工令鬼守興亡百變物自閒富貴一朝名不朽細思物理坐嘆息人生安得如汝壽

鳳翔【元和郡縣誌頂羽封章邯爲雍王卽此地漢爲右扶風唐武徳中爲岐州至徳元載攺鳯翔郡乾元中攺府東至東京一千一百七十里九域志屬秦鳳路】秦蜀之交【九域志鳳翔府地裏東至京兆府一百七十里西至隴州一百十四里南至鳳州七十五里北至涇州九十里東南至洋州四百五里西南至鳳州一百三十里東北至邠州六十七里西北至渭州八十里】石皷【困學紀聞石皷原在天興縣南乃雍縣也太平寰宇記石形如鼓其數有十蓋紀周宣王田獵之事其文卽史籀之迹唐貞觀中蘇朂紀其略云虞禇歐陽共稱古妙𨿽嵗久訛缺然尙有可觀名勝志鳳翔縣南有石鼓鎭石鼓初散陳倉野中韓文公爲博士請於祭酒欲輿致太學不從後鄭餘慶始遷於鳯翔孔子廟元季移燕京國子監○愼按石鼓文歐陽集古錄始設三疑然前此已多紛紛之說王厚之石鼓文考正云周王之獵碣也韓愈以爲宣王鼓韋應物以爲文王鼔宣王刻鄭樵以爲秦鼓馬定國以宇文泰曽搜岐陽指爲後周物董逌曰傳云成有岐陽之搜杜預謂還歸自奄乃大搜於岐陽叔向曰昔成王盟諸侯於岐陽楚爲荊蠻置茅絕宣王搜岐陽世遂無聞哉方成康與穆賦頌鐘鼎之銘皆番吾之迹則此爲番吾可知程大昌雍錄亦以爲成王鼓自韓蘇詩以爲宣王後人無敢有異議者其實按諸左傳及杜注言成王而不及宣王其爲成王鼓無疑】指畫肚【陳思書苑菁華鐘繇初師劉徳升後傳蔡邕筆法臨終謂其子防曰吾積三十餘年行坐未嘗忘若在寢息則畫其被皆爲之穿周越法書苑云虞七被中以指畫肚】籕史變科斗【虞世南書防述史籕循科斗之書采蒼頡古文別署新意號曰籕文書苑菁華周宣王時史籕始著大篆十五篇世謂之籕書亦曰籕篆石鼓文是也宣和書譜史籕書存者石鼓以其爲籕所創故曰籕書以其爲太史氏而得名又曰史書石鼔文考正引呂氏紀云蒼頡造大篆後世有科斗書則謂篆爲籕書張懷瓘以柱下史始變古文是大篆與籕異不得定爲史籕所書也韋續五十六種書體其六爲科斗之書因科斗名故飾之以形不知年代或云顓頊所制今古文是也水經注古文出於黃帝之世蒼頡本鳥迹爲字自秦用篆書古文絕矣魯恭王得孔子宅書不知有古文謂之科斗書】冰斯【吾衍學古篇李陽冰名潮後以字行別字少溫韓昌黎蝌蚪書後記云大歷世李監陽冰獨能篆書國史補陽冰工小篆自言李斯之後至小生曹喜蔡邕不足言也按陽冰趙郡人太白之從叔許氏說文解字序云秦兼天下李斯作蒼頡篇攺大篆爲小篆書斷雲斯小篆入神大篆入妙】

附子由和

岐山之陽石爲鼓叩之不鳴懸無虡以爲無用百無直以爲有用萬物祖置身有用無用閒自托周宣誰敢侮宣王沒後墳壠平秦野蒼茫不知處周人舊物惟存山文武遺民盡囚虜鼎鐘無在鑄戈防宮殿已倒生禾黍厲宣子孫竄四方昭穆錯亂不存譜時有過客悲先王綢繆牖戶徹桑土思宣不見幸鼓存由鼓求宣近爲愈彼皆有用世所好天地能生不能主君看項籍猛如狼身死未冷割爲脯馬童楊喜豈不仁待汝封侯非怨汝何況外物固已輕毛擒翡翠尾執麈惟有蒼石於此時獨以無用不見數形骸偃蹇任苔蘚文字皴剝困風雨遭亂旣以無用全有用還爲太平取古人不見見遺物如見方召與申甫文非蝌蚪可窮詰簡編不載無訓詁字形汗漫隨石缺蒼蛇生角龍折股亦如老人遭暴橫頥下髭禿口齒齬形𨿽不具意可知有云楊栁貫魴鱮魴鱮豈厭居溪谷自投网罟入君俎栁條柔弱長百尺挽之不斷細如縷以栁貫魚魚不傷貫不傷魚魚樂死登之廟中鬼神格錫汝丰年多黍稌宣王用兵徵四國北摧犬戎南服楚將帥用命士卒驩死生不願闞虓虎問之何術能使然撫之如子敬如父弱栁貫魚魚弗違仁人在上民不怒請看石鼓非徒然長笑泰山刻秦語

詛楚文【公自注碑獲於開元寺土下今在太守便防秦穆公葬於雍槖泉祈年觀下今墓在開元寺之東南數十步則寺豈祈年之故基耶淮南王遷於蜀至雍道病卒則雍非長安此乃古雍也】

崢嶸開元寺髣髴祈年觀舊築掃成空古碑埋不爛詛書𨿽可讀字法嗟久換詞云秦嗣王敢使祝用瓚先君穆公世與楚約相捍質之於巫咸萬葉期不叛今其後嗣王乃敢搆多難刳胎殺無罪親族遭圉絆計其所稱訴何啻桀紂亂【公自注秦嗣王至此皆詛楚文中語】吾聞古秦俗面詐背不汗豈惟公子卬社鬼亦遭謾遼哉千載後發我一笑【一作笑一】粲

詛楚文【六一題防秦祀巫咸神文今流俗謂之詛楚文首述秦穆公與楚成王事遂及楚王熊相之罪按史記世家自成王以後王名有熊良夫熊適熊槐熊元而無熊相據文言倍十八世之詛盟今以世家考之自成王十八世爲頃襄王而頃襄王名橫不名熊疑相傳寫爲橫也】祈年觀【雍錄雍縣古牢井秦恵公之所居所謂祈年宮也孝公又謂之槖泉太平寰宇記祈年宮在天興縣漢書地理誌扶風雍縣有槖泉宮秦孝公起祈年宮恵公所起又有祈年觀注詳後秦穆公墓詩下】

附子由和

詛楚楚如桀詛秦秦則紂桀罪使信然紂語安足受牲肥酒醪潔誇誕鬼不祐鬼非東諸侯豈信辧士口碑埋祈年下意繞章華走得楚不付孫但爲劉季取吾聞秦穆公與晉實甥舅盟鄭絕晉歡結楚將自救使秦詛楚人晉亦議秦後諸侯疊相詛禍福果誰有世人不知道好古無可否何當投涇流渾濁蓋鄙醜

王維吳道子畫

何處訪吳畫普門與開元開元有東墖摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气已吞亭亭雙林閒彩暈扶桑暾中有至人談寂滅悟者悲涕迷者手自捫蠻君鬼伯千萬萬相排竸進頭如黿摩詰本詩老佩芷襲芳蓀今觀此壁畫亦若其詩淸且惇只園弟子盡鶴骨心如死灰不復溫門前兩叢竹雪節貫霜根交柯亂葉動無數一一皆可尋其源吳生𨿽妙絕猶以畫工論摩詰得之於象外有如仙翮謝籠樊吾觀二子皆神俊又於維也斂袵無間言

王維畫【名勝志王右丞畫竹兩叢交柯亂葉飛動若舞在開元寺東墖】吳道子畫【注詳本卷開元寺下】畫工【唐朝名畫錄太宗幸武池見鶒召閻立本圖之左右誤云宣畫工立本大恥之遂絕筆戒子弟不令學畫】開元寺【鳯翔府誌開元寺在城北街唐開元元年建內有詛楚文及吳道子畫佛王維畫竹】

附子由和

吾觀天地間萬事同一理扁也工斲輪乃知讀文字我非畫中師偶亦識畫防勇怯不必同要以各善耳壯馬脫衘放平陸步驟風雨百夫靡美人婉娩守閒獨不出戶庭修容止女能嫣然笑傾國馬能一踧致千里優柔自好勇自彊各自勝絕無彼此誰言王摩詰乃過吳道子試謂道子來置汝所挾從軟美道子掉頭不肯應剛傑我已足自恃雄奔不失馳精妙實無比老僧寂滅生慮微侍女間絜非復婢丁寜勿相違幸使二子齒二子遺迹今豈多岐陽可貴獨能備但使古壁常堅完塵土𨿽積光長不毀

維摩像唐楊惠之塑在天柱寺

昔者子輿病且死其友子祀往問之跰鑑井自嘆息造物將安以我爲今觀古塑維摩像病骨磊嵬如枯龜乃知至人外生死此身變化浮雲隨世人豈不碩且好身𨿽未病心已疲此叟神完中有恃談笑可卻千熊羆當其在時或問法俛首無言心自知至今遺像兀不語與昔未死無增虧田翁裏婦那肯顧時有野防衘其髭見之使人每自失誰能與詰【別本作結訛】無言師

維摩像【名勝志維摩詰像在鳯翔縣天柱寺爲朅摩室示疾者】天柱寺【鳯翔志天柱寺在鳳翔縣東北唐李洞宿鳯翔天柱寺詩天柱暮相逢吟思天柱峯】

附子由和

金粟如來瘦如臘坐上文殊秋月圓法門論極兩相可言語不復相通傳至人養心遺四體瘦不爲病肥非妍誰人好道塑遺像鮐皮束骨筋扶咽兀然隠幾心己滅形如病鶴聳兩肩骨節支離體疏緩兩目視物猶炯然長嗟靈運不知道彊翦美須挿兩顴彼人視身若枯木割去右臂非所患何況塑畫已身外豈必奪爾庸自全眞人遺意世莫識時有防僧施缽錢

東湖

吾家蜀江上江水淸如藍爾來走塵土意思殊不堪況當岐山下風物尢可慙有山禿如赭有水濁如泔不謂郡城東數步見湖潭入門便淸奧怳如夢西南泉源從髙來隨波走涵涵東去觸重阜盡爲湖所貪但見蒼石螭開口吐淸甘借汝腹中過胡爲目耽耽新荷弄晚涼輕棹極幽探飄飄忘逺近偃息遺佩篸【簪同】深有龜與魚【一作魚與龜】淺有螺與蚶曝晴復戱雨戢戢多於蠶浮沈無停餌倏忽遽滿籃絲緡𨿽彊致瑣細安足戡聞昔周道興翠鳳依孤嵐飛鳴飲此水照影弄毿毿【公自注此古飲鳳池也】至今多梧桐合抱如彭聃彩羽無復見上有鸇搏防嗟予生𨿽晚好古意所妉圖書已漫漶猶復訪僑郯捲阿詩可繼此意久已含扶風古三輔政事豈汝諳聊爲湖上飲一縱醉後談門前逺行客刼刼無畱驂問胡不回首毋乃趁朝參予今正疏懶官長幸見函不辭日遊再行恐嵗滿三暮歸仍倒載鐘鼓已韽韽

東湖【鳯翔志在縣東門外鳳泉自北繞城南流名勝志東湖在鳯翔城東雍渭二水所溢今城介於東北二湖間】翠鳳孤嵐【太平寰宇記岐山亦名天柱山周之興也鸑鷟鳴於山上】古三輔【元和郡縣誌鳳翔禹貢雍州之域秦屬內史漢景帝時更名主爵都尉武帝太初元年攺右扶風與京兆尹左馮翊謂之三輔初共治長安城中至後漢扶風出理槐裏卽今興平縣東南七里槐裏城是也施氏補注以爲楓裏訛】

附子由和

不到東湖上但聞東湖吟詩調已淸絕佳境亦可尋蜿蜒蒼石螭蟠拏據湖心倒腹吐流水奔注爲重深淸風蕩微波渺渺平無音有鼈行在沙有魚躍在潯鼈圓如新荷魚細如蠧蟫梧桐生兩涯蕭蕭自成林孫枝復生孫已中瑟與琴秋虫噪蜩春鳥鳴鴂鵀有客來無時濯足防淸陰自忘府中官取酒石上斟醉倒臥石上野虫上其襟醒來不知暮湖月翻黃金油然上馬去縱意不自箴作詩招路人行樂宜及今人生不滿百一瞬何所任路人掉頭笑去馬何駸駸子有不肖弟有冠未嘗簪願身化爲綫使子爲之鍼子欲烹鯉魚爲子漑釡鬵子欲枕山石爲子求布衾異鄊𨿽云樂不如反故岑瘦田可耕鑿桑柘可織絍東有軒轅泉隠隠如牛涔西有管輅宅尙存靑石碪彭女畱膝踝禮拜意已欽慈姥抱眾子亂石寒森森朝往暮可還此豈不足臨愼勿語他人此意子獨諶

眞興寺閣

山川與城郭漠漠同一形市人與鴉鵲浩浩同一聲此閣防何髙何人之所營側身送落日引手攀飛星當年王中令斫木南山赬寫眞畱閣下鐵面眼有稜身彊【一作長】八九尺與閣兩崢嶸古人𨿽暴恣作事今世驚登者尙呀喘作者何以勝曷不觀此閣其人勇且英眞興寺閣【鳳翔志眞興寺閣宋節度使王彥起建在城中髙十餘丈】王中令【宋史王彥起臨淸人歷後唐晉漢至周祖革命遷節度顯徳中累功加侍中歷永興軍節度移鎭鳳翔宋初加中書令代還太宗朝封邠國公致仕】

附子由和

秦川不爲廣南山不爲髙嵯峨眞興閣傑立陵風飈危檻俯翔鳥跳檐落飛猱上有傲世人身衣白鶴毛下視市井喧奔走何嗷嗷蕭然倚楹嘯遺響入雲霄淸風吹其裾冉冉不可操不知何所爲豈卽非盧敖遊目萬里間逺山如伏羔遺語謝世俗釣魚當釣鰲

李氏園【公自注李茂貞園也今爲王氏所有】

朝遊北城東回首見修竹下有朱門家破墻圍古屋舉鞭叩其戶幽響答空谷入門所見夥十步九移目異花兼四方野鳥喧百族其西引溪水活活轉墻曲東注入深林林深窗戶緑水光兼竹淨時有獨立鵠林中百尺松嵗久蒼鱗蹙豈惟此地少意恐闗中獨小橋過南浦【一作圃】夾道多喬木隱如城百雉挺若舟千斛陰陰日光淡黯黯秋气蓄盡東爲方池野雁雜家鶩紅棃驚合抱映島孤云馥春光水溶漾雪陣風翻撲其北臨長谿波聲捲平陸北山臥可見蒼翠間磽禿我時來周覽問此誰所築云昔李將軍負險乘衰叔抽錢算閒口但未防羮粥當時奪民田失業安敢哭誰家美園囿籍沒不容贖此亭破千家鬱鬱城之麓將軍竟何事蟣虱生刀防何嘗載美酒來此駐車轂空使後世人聞名頸猶縮【公自注俗猶呼皇后園蓋茂貞謂其妻也】我今官正閒屢至因休沐人生營居止竟爲何人卜何當辦一身永與淸景逐

李茂貞【按五代史李茂貞於唐昭宗時以鳯翔節度封岐王終梁世奉唐正朔及唐莊宗滅梁茂貞上箋猶稱岐王其後乃攺封秦王氏注謂昭宗景福元年進封秦王者訛】奪民田【按五代史稱茂貞居岐寛仁愛物民頗安之又稱其子從曮有田千頃竹千畝在鳯翔懼侵民利未嘗省理鳳翔人愛之似不應有奪田籍圃之事而江鄰防雜誌謂茂貞幽昭宗於紅泥院自據使宅民獻善田薄租以佃之稱秦王戶後子孫以劵收田府西土腴各百餘頃不十年蕩盡與先生詩脗合意其奪田開園乃唐末事其後旣爲世土則市小惠以結民心亦姦雄之故智東坡身至鳯翔所見必眞故詩云云可補史傳之缺】皇后園【五代史唐亡諸侯之彊者皆相次稱帝獨茂貞不能但稱岐王開府置官屬以妻爲皇后鳴稍羽扇視朝出入擬天子而已】

附子由和

有客騎白駒揚鞭入靑艸悠悠無逺近但擇林亭好蕭條北城下園號李家媼系馬古車門隨意無灑掃鳴禽驚上屋飛蝶紛入抱竹林淨如濯流水淸可澡閒花不著行香棃獨依島松枝貫今昔林影變昏早艸木皆蒼顏亭宇已新造臨風置酒尊庭下取栗棗今人彊觀笑古人已枯槁欲求百年事不見白須老秦中古云樂文武在丰鎬置囿通樵蘇養獸讓麀池魚躍金碧白鳥飛紵縞牛羊感仁恕行葦亦自保當年歌靈防後世詠魚藻古詩宛猶在遺處不可考悲哉李氏末玉霸出奴早城中開芳園城外羅戰堡擊鼓鳴巨鐘百姓皆懊惱及夫聖人出戰國捲秋潦園田賦貧民耕破園前道髙原種菽粟陂澤滿秔稻春耕雜壺漿秋賦輪稭槁當年王家孫自庇無尺橑空餘百嵗木妄爲妖巫禱遊人足譏罵百世遭舌討老翁不願見垂涕祝𦇤褓持用戒滿盈飲酒無醉倒

秦穆公墓

槖泉在城東墓在城中無百步乃知昔未有此城秦人以泉識公墓昔公生不誅孟明豈有死之日而忍用其良乃知三子殉公意亦如齊之二子從田橫古人感一飯尙能殺其身今人不復見此等乃以所見疑古人古人不可望今人益可傷

穆公墓【羅璧識遺云穆公葬槖泉祈年觀程大昌雍錄劉向言穆公葬無丘壠處矣恵公孝公並是繼世之君子孫無由起宮於祖宗之墳陸惟三輔黃圖謂祈年觀穆公所造】槖泉【鳯翔志槖泉在城內東南隅秦穆公建宮於上】三子【括地誌三良塜在雍縣南一里故城內】

附子由和

泉上秦伯墳下埋三良士三良百夫特豈爲無益死當年不幸見廹脇詩人尙記臨穴惴豈如田橫海中客中原皆漢無報所秦國吞西周康公穆公子盡力事康公穆公爲不負豈必殺身從之遊夫子乃以侯嬴所爲疑三子王澤旣未竭君子不爲詭三良殉秦穆要自不得已

和子由聞子瞻將如終南太平宮谿堂讀書

役名則已勤殉身則已媮我誠愚且拙身名兩無謀始者學書判近亦知問囚但知今當爲敢問向所由士方其未得惟以不得憂旣得又憂失此心浩難收譬如倦行客中路逢淸流塵埃𨿽未脫暫憩得一潄我欲走南澗春禽始嚶呦鞅掌久不決爾來又䢐秋橋山日月廹府縣煩差抽王事誰敢愬民勞吏宜羞中間羅旱暵欲學喚雨鳩千夫挽一木十步八九休渭水涸無泥菑堰旋挿修對之食不飽餘事更遑求近日秋雨足公餘試新篘劬勞幸已過朽鈍不任鎪秋風欲吹帽西阜可縱遊聊爲一日樂慰此百年愁

終南太平宮【揮麈錄祖宗神禦像在鳯翔者爲上淸太平宮注詳本卷壬寅二月詩下】橋山【帝王世紀黃帝葬於上郡陽周之橋山元和郡縣誌子午山亦曰橋山在闗內道寜州眞寜縣東八十里按宋史仁宗崩於癸夘三月其年十月葬永昭陵橋山借以言山陵事】挽木【宋史本傳闗中自元昊叛民貧役重岐下歳輸南山木栰自渭入河經砥柱之險衙吏踵破家軾訪其利害爲修衙前規使自擇水工以時進止自是害減半】

附子由原作

爲吏豈厭事厭事日惰媮著書𨿽不急實與百世謀問吏所事何過客及系囚客實虛擾人囚有不自由辦之何益增不辦亦足憂嗟此誰不能脫去使自收幽幽南山麓下有溪水流溪上亦有堂其水可濯潄終日不見人惟有山鹿呦是時夏之初溪冷如孟秋山椹黃笠展林筍紫角抽朝取筍爲羮暮以椹爲羞溪魚鯉與魴山鳥鸒與鳩食之飽且平偃仰自佚休試探篋中書把卷挹前修恍如反故鄊親朋自相求蔚如甕中糟久熟待一篘爲文若江河豈復有刻鎪尙何憶我爲欲與我同遊我𨿽不能往寄詩以解愁

將往終南和子由見寄

人生百年寄鬢須富貴何啻葭中莩惟將翰墨畱染濡絕勝醉倒蛾眉扶我今廢學如寒竽久不吹之澁欲無嵗雲暮矣嗟防余欲往南溪侶【一作旅】禽魚秋風吹雨涼生膚夜長耿耿添漏壺窮年弄筆衫袖烏古人有之我願如終朝危坐學僧趺閉門不出閒履鳬下視官爵如泥淤嗟我何爲久蜘躕嵗月豈肯與汝居僕夫起餐秣吾駒

愼按此詩施氏原本不載今因題附編又按欒城集此詩失原作

讀道藏

嗟予亦何幸偶此琳宮居宮中復何有戢戢千函書盛以丹錦囊冒以靑霞裾王喬掌闗籥蚩尢守其廬乘閒竊掀攪涉獵豈暇徐至人悟一言道集由中虛心閒反自照皎皎如芙蕖千嵗厭世去此言乃籧篨人皆忽其身治之用土苴何暇及天下幽憂吾未除

道集虛【莊子惟道集虛虛者心齋也】籧篨【詩疏竹席也晉書皇甫謐自爲葬送之制气絕以後以籧篨裏屍不用棺槨詩中正用此事王氏注謂有二義者非】

附子由和

道書世多有吾讀老與莊老莊亦已多何況其駢旁所讀嗟甚少所得半已彊有言至無言旣得旋自忘譬如飲醇酒已醉安用漿昔者惠子死莊子哭自傷微言不復知言之使誰聴哭已輙復笑不如斂此藏脂牛雜肥羜烹熟有不嘗安得西飛鴻送弟以與兄

眞興寺閣禱雨

太守親從千騎禱神翁逺借一杯淸云陰黯黯將噓徧雨意昏昏欲醖成已覺微風吹袂冷不堪殘日傍山明今年秋熟君知否應向江南飽食稉

愼按眞興寺閣鳳翔八觀之一也子由賦序云季夏六月子瞻與張戶曹琥同遊眞興寺晚登寺後重閣東南望五丈原原上有白雲如覆釡慨然思孔明遺迹作書與轍曰可以賦此則此詩當亦癸夘六月所作施氏原本不載新刻載續補遺卷中今移編於此

七月二十四日以久不出禱磻溪是日宿虢縣二十五日晚自虢縣渡渭宿於僧捨曾閣閣故曽氏所建也夜久不寐見壁間有前縣令趙薦畱名有懷其人

龕燈明滅欲三更欹枕無人夢自驚深谷畱風終夜響亂山銜月半牀明故人漸逺無消息古寺空來看姓名欲向磻溪問姜叟僕夫屢報斗杓傾

趙薦【詳本集苐三卷和趙薦雪詩】

二十六日五更起行至磻溪天未明

夜入磻溪如入峽照山炬火落驚猿山頭孤月耿猶在石上寒波曉更喧至人舊隠白雲合神物已化遺蹤蜿安得夢隨霹靂駕馬上傾倒天瓢翻

是日自磻溪往陽平憩於麻田靑峯寺之下院翠麓亭

不到峯前寺空來渭上村此亭聊可喜修徑豈辭捫谷映朱欄秀山含古木尊路窮驚石斷林缺見河奔馬困嘶靑艸僧畱薦晚飱我來秋日午旱久石牀溫安得云如蓋能令雨瀉盆共看山下稻涼葉晚翻翻

陽平【九域志虢縣有陽平鎭郭允蹈蜀鑑褒谷西北有古陽平闗其地在梁州褒城縣西北今大安軍五里亦有陽平闗頗險要然非舊迹也】靑峯寺【岐山縣誌靑峯山在縣南一百五十里上有靑峯寺】翠麓亭【岐山縣誌翠麓亭在縣東南一百八十里靑峯禪寺之下】

附子由和

走馬紅塵合開懷野寺存南山抱村轉渭水帶沙渾亭峻朱欄繞堂虛白佛尊煩襟喜修竹倦馬樂芳蓀白柔隨手淸泉滿照盆塵顏洗濯淨髀肉再三捫饋食靑蔬軟流匙細粟翻老僧勿施敬對客說山門

二十七日自陽平至斜谷宿於南山中蟠龍寺

橫槎晚渡碧澗口騎馬夜入南山谷谷中暗水響瀧瀧嶺上疏星明煜煜寺藏巖底千萬仞路轉山腰三百曲風生饑虎嘯空林月黒驚麏竄修竹入門突兀見深殿照佛靑熒有殘燭愧無酒食待遊人旋斫杉松煮溪防板閣獨眠驚旅枕木魚曉動隨僧粥起觀萬瓦郁參差日亂千巖散紅綠門前商賈負椒荈山後咫尺連巴蜀何時歸耕江上田一夜心逐南飛鵠

蟠龍寺【鳯翔府誌蟠龍寺在郿縣西南三十里】斜谷【元和郡縣誌郿縣亦曰斜城城南當斜谷因爲斜口郭允蹈蜀鑑斜口谷中褒水所流穴山架木以行長安志褒谷長四百七十里與斜同爲一谷南口曰褒北口曰斜太平寰宇記郿縣有斜谷路館驛停廢唐永貞元年重置】橫槎【韋應物詩楡栁飄枯葉風雨倒橫槎】突兀深殿【杜甫詩夜深殿突兀】板閣【太平寰宇記斜谷舊有棧閣二千九百八十九間板閣二千九百九十二間】山後連巴蜀【郭允蹈蜀鑑常璩謂蜀以褒斜爲前門則南鄭者蜀之扞蔽也南鄭本古褒國自褒谷至鳯州界一百三十里始通斜谷在郿縣今地名石門】

附子由和

谷口夜行不見月上下不辧山與谷前呼後應行相從山頭誰家有遺燭蛩蛩深徑馬蹄響落落稀星著疏木行投野寺僧已眠叩門無人狗出縮號呼從者久嗔罵老僧下牀揉兩目問知官吏冒夜來掃牀延客臥華屋釡中無羮甑實盡餽客滿盎惟脫粟客來已逺睡忘覺僧起開堂勸晨粥自嗟奔走閔僧閒偶然來過何年復畱詩滿壁待重遊但恐塵埃難再讀

是日至下馬磧憩於北山僧捨有閣曰懷賢南直斜谷西臨五丈原諸葛孔明所從出師也【石刻云題合龍懷賢閣】

南望斜谷口三山如犬牙西觀【石刻作臨】五丈原郁曲【石刻作屈】如長蛇有【石刻作緬】懷諸葛公萬騎出漢巴吏士寂如水蕭蕭聞馬撾公才與曹丕豈止十倍加顧瞻三輔間勢若風捲沙一朝【石刻作柰何】長星墜竟使蜀婦髽山僧豈知此一室老煙霞往事逐雲散故山依渭斜客來空弔古淸淚落悲笳

下馬磧【九域志鳯翔岐山縣在府東四十里有驛店馬磧二鎭】五丈原【蜀志建興十二年諸葛亮悉大眾由斜谷以流馬運據武功五丈原長安志石橋山在岐山縣南三十里渭水所逕其側有五丈原諸葛屯兵處又十里卽南山元和郡縣誌五丈原在郿縣西南三十五里太平寰宇記引魏氏春秋云靑龍二年諸葛出斜谷郭淮防其必登積石原遂先據之亮至不得上因屯渭南司馬懿謂諸將曰亮若出武功依山東轉是其勇也若西屯五丈原諸君無事矣亮果屯此原水經注引武侯與步隲書曰僕前軍在五丈原原在武功西十里馬冡在武功東十餘里有髙勢攻之不便是以畱耳郭允蹈蜀鑑五丈原在武功故縣今在鳯翔府郿縣】長星墜【蜀志建安十二年八月亮卒於軍中時年五十四裴松之注亮卒於郭氏塢宋書天文志諸葛亮伐魏屯於渭南有長星赤而芒角西南流投亮營占曰兩軍相當有大星流來走軍上及墮軍中皆破敗徵也名勝志五丈原西有落星村】故山依渭【水經注渭水逕武功縣斜水自南注之北歷斜谷逕五丈原諸葛亮與步隲書雲水出武功縣亦謂之武功水名勝志渭水北去長安五十里發源鳥防山西自鄠縣界流入】

攓云篇

余自城中還道中雲气自山中來如羣馬奔突以手掇開籠收其中歸家云盈籠開而放之作攓云篇

物役防有時星言從髙駕道逢南山云歘吸如電過竟誰使令之衮衮從空下龍移相排拶鳳舞或頺亞散爲東郊霧凍作枯樹稼或飛入吾車偪仄入肘胯摶取置笥中提攜返茅舍開緘乃放之掣去仍變化云兮汝歸山無使達官怕

攓云【莊子攓蓬而指之注音搴方言楚謂取曰攓亦讀上聲】排拶【韓愈雪詩崩騰相排拶龍鳳交橫飛】

愼按此詩及後一首施氏原本不載外集類編第三卷

鳳翔時作也今據此從續補上卷移編

妬佳月

狂云妬佳月怒飛千里黒佳月了不嗔曽何污潔白爰有謫仙人舉酒爲三客今夕偶不見汍瀾念風伯母煩風伯來彼也易滅沒支頥少待之寒空淨無迹粲粲黃金盤獨照一天碧玉繩慘無輝玉露洗秋色浩瀚玻瓈琖和光入胸臆使我能永延約君爲莫逆

三客【太白詩舉酒邀明月對影成三人】

太白詞【並引】

岐下頻年大旱禱於太白山輙應故作迎送神辭一篇五章

雷闐闐山晝晦風振野神將駕載云防從玉蚪旱旣甚蹷往救道阻修兮

旌旗翻疑有無日慘變神在塗飛赤篆訴閶闔走陰符行羽檄萬靈集兮

風爲幄云爲蓋滿堂爛神旣至紛醉飽錫以雨百川溢施溝渠歌且舞兮

騎裔裔車斑斑鼓簫悲神欲還轟振凱隠林谷執妖厲歸獻馘千里肅兮

神之來悵何晚山重復路幽逺神之去飄莫追徳未報民之思永萬祀兮

太白神【唐書天寶八載太白山人李渾上言金星洞內有玉版石紀聖皇福壽之符命中丞王珙往求獲之因禦勤政樓大赦封太白山神爲神應公栁宗元祠堂碑序雍州西南界於梁其山曰太白其地恆寒其人以爲神故嵗水旱則禱之本集乞封太白山神狀伏見當府太白山雄鎭一方載在祀典按唐天寶八年封山神爲神應公迨至皇朝始攺封侯而加以濟民之號自去嵗九月不雨䢐冬及春父老咸謂此山舊有湫水祈禱必應擇日齋戒旣至之日大雨周飫起二麥於垂枯鬼神𨿽幽報答甚著若贈公爵實未爲過】

愼按此五章施氏原本不載今從全集采出因地附編

扶風天和寺

逺望若可愛朱欄碧瓦溝聊爲一駐足且慰百回頭水落見山石塵髙昏市樓臨風莫長嘯遺響【別本作涕訛】浩難收

天和寺【扶風縣誌天和寺在城南鳳翔志此詩石刻在扶風縣南山馬援祠中先生自題其後云癸夘九月十六日挈家來遊遺涕石刻作遺響今攺正又宋人陳雄題雲天和寺在扶風縣之南山蘇公畱詩於庭壁迄今二十年矣予承乏斯邑因暇日與絳防田願子立洛陽趙卭勝翁同觀愛其眞墨之妙慮久而漫滅乃召方渠閻圭公儀就摸於石元丰癸亥六月二十三日終南陳雄仲武題】

愼按陳奕禧益州於役記云扶風南山取公詩首句有逺愛亭今此詩石刻尙存又按此詩施氏原本不載今據石刻考定年月編癸夘詩卷末

附子由次韻【欒城集題云次韻子瞻題扶風道中天和寺小亭】

客車來不息轍迹自成溝莫怪慵登寺猶宜常舉頭獨遊知憶弟望逺勝登樓處處題詩徧篇篇誰爲收

蘇詩補注卷四

欽定四庫全書

蘇詩補注卷五

翰林院編修查愼行撰古今體詩四十五首【起英宗治平元年甲辰合明年乙巳罷鳳翔任還朝直史館作】和子由記園中艸木十首

煌煌帝王都赫赫走羣彥嗟汝獨何爲閉門觀物變微物豈足觀汝獨觀不倦牽牛與葵蓼采摘入詩卷吾聞東山傅置酒擕燕婉富貴未能忘聲色聊自遣汝今又不然時節看蔓懷寶自足珍藝蘭那計畹吾歸於汝處愼勿嗟嵗晚

牽牛【陶景曰此藥始出田野人牽牛謝藥故名本艸三月生苗作藤蔓繞籬墻髙二三丈炮炙論謂之艸金鈴酉陽雜俎謂之盆甑艸近人隠其名爲黒丑以醜屬牛也】葵蓼【爾雅菺戎葵郭璞注今蜀葵也歐陽詹詩芭蕉一葉妖戎葵一花妍本艸蓼有紅白二種秋花經月】計畹【王逸離騷章句十二畝曰畹】

荒園無數畝艸木動成林春陽一以敷妍醜各自矜蒲萄𨿽滿架困倒不能任可憐病石橊花如破紅襟葵花𨿽粲粲蒂淺不勝簪叢蓼晚可喜輕紅隨秋深物生感時節此理等廢興飄零不自由盛亦非汝能

葡萄【漢書作蒲桃張騫自西域歸始得此種】石橊【博物志張騫使西域得塗林安石國橊種以歸故名安石橊】

種柏待其成柏成人已老不如種叢篲春種秋可倒陰陽不擇物羙惡隨意造柏生何苦艱似亦費天巧天工巧有防肯盡爲汝耗君看藜與藿生意常艸艸

篲【爾雅葥王彗郭璞注王帚也似藜其樹可以爲掃篲海東呼爲落帚】

萱艸𨿽微花孤秀能自防亭亭亂葉中一一勞心挿牽牛獨何畏詰曲自牙蘗走尋荊與榛如有夙昔約南齋讀書處亂翠曉如潑偏工貯秋雨嵗嵗壊籬落

萱【大觀本艸萱本作蘐鄭樵通誌謂萱艸一名合歡者訛】

蘆筍初似竹稍開葉如蒲方春節抱甲漸老根生須不愛當夏緑愛此及秋枯黃葉倒風雨白花搖江湖江湖不可到移植苦勤劬安得雙野鴨飛來成畫圖

蘆筍【爾雅葮蘆菼薍其萌虇注云今江東呼蘆筍虇音拳】

行樂惜芳晨秋風常苦早誰知念離別喜見秋老秋感霜霰莖葉颯已槁宦遊歸無時身若馬系皁悲鳴念千里耿耿志空抱多憂竟何爲使汝發縞

官舎有叢竹結根問囚防下爲人所徑土宻不容釘殷勤戒吏卒挿棘防中庭繞砌忽墳裂走鞭瘦竛竮我常擕枕簟來此防寒靑日暮不能去臥聽窗風泠

芎防生蜀道白芷來江南漂流到闗輔猶不失芳甘濯濯翠莖滿愔愔淸露涵及其未花實可以資筐籃秋節忽已老苦寒非所堪斸根取其實對此微物慙

芎防【大觀本艸芎防一名山鞠防出蜀中者名川芎】白芷【本艸芷一名藥許氏說文晉謂之防齊謂之楚謂之蘺生於下澤故有澤芬之名】

自我來闗輔南山得再遊山中亦何有艸木媚深幽菖蒲人不識生此亂石溝山髙霜雪苦苗葉不得抽下有千嵗根蹙縮如蟠虯長爲鬼神守徳薄安敢偸

徳薄【法華經徳薄之人不種善根抱朴子仙藥篇凡庸道士心不專精行穢徳薄是終不能得也】

野菊生秋澗芳心空自知無人驚嵗晚惟有暗蛩悲花開澗水上花落防水湄菊衰蛩亦蟄與汝嵗相期楚客方多感秋風詠江籬落英不滿掬何以慰朝饑

愼按欒城集記園中所有止十首先生和詩刻本皆作十一首蓋譌入紀夢一首耳今攺正

附子由原作十首【自注云時在京師】

萱艸朝始開呀然黃鵠觜仰吸日出光口中爛如綺纎纎吐須鬣冉冉隨風哆朝陽未上軒粲粲幽閒女美人生山谷不解歌與舞君看野艸花可以解憂悴

寒地竹不生𨿽生常若病斸根種幽砌開葉何以猛嬋娟冰雪姿散亂風日影繁華見孤淡一个敵千頃令人憶江上森聳緣崖勁無風籜自飄策防鳴荒徑

蘆生井欄上蕭騷大如竹移來種堂下何爾短局促莖靑甲未解枯葉已可束蘆根愛溪水餘潤長鮮緑彊移性不遂灌水惱童僕晡日下西山汲者汗盈掬

堂後病石橊及時亦開花身病花不齊火漸已差芳心竟未已新蕚綴枯槎誰言石橊病乃久占年華鄰家花最盛早發豈容遮殘紅巳零落婀娜子如

蒲桃不禁冬屈盤似無气春來乘盛陽覆架靑綾被龍髯亂無數馬乳垂至地初如早梅酸晚作釀酪味誰能釀爲酒爲爾架前醉滿斗不與人涼州防時致

室幽來客稀塵土積不掃鄰翁笑我拙教我種叢艸經霜斫爲篲不讓秋竹好始生如一毛張王忽侵道鉏耰禁芟斸愛惜待枯槁有用皆勿輕吾師灌園老

吾兄客闗中果臝施吾宇兄𨿽未得還我豈如婦女呦呦感微物涕泗若零雨但愛果臝莖屈曲上墻堵朝見緣墻頭暮已過墻去物生隨年華還日何足數

牽牛非佳花走蔓入荒榛開花荒榛上不見細蔓身誰翦薄素紗浸之靑藍盆水淺浸不盡下餘一寸銀嗟爾脆弱艸豈能淩霜晨物性有稟受安問秋與春

南園地性惡雙柏不得長蓬麻春始生今已滿一丈柏生嗟防年失意自淒愴有子壓枝低已老非少壯尢柏柏已寃尢地亦恐忘兩旣無所尢髙枝防時放

葵花開已防結子壓枝重長條困風雨倒臥枕丘壠憶初始放花岌岌旌節聳得時能防時狼藉成荒冗浮根不任雪采剝收遺種未忍焚枯莖積疊墻角擁

紀夢

我歸自南山山翠猶在目心隨白雲去夢繞山之汝從何方來笑齒粲如玉探懷出新詩秀語奪山緑覺來已茫昧但記說秋菊有如采樵人入洞聽琴築歸來寫遺聲猶勝人閒曲【公自注八月十一日夜宿府學方和此詩夢與弟遊南山出詩數十首夢中甚愛之及覺但記一句云蟋蟀悲秋菊】

笑齒燦如玉【李白詩粲然啟玉齒授我煉藥說】

附子由和【欒城集原題和子瞻紀夢】

兄從南山來夢我南山下探懷出詩卷捲捲盈君把詩詞古人似弟則吾弟也相與千里隔安得千里馬擕手上南山不知今乃夜晨雞隔墻唱欹枕窗月亞百語記一詞秋菊悲蛩吒此語鮑謝流平日我不暇我夲無此詩嗟此誰所借

和子由種菜久旱不生

新春堦下筍芽生廚裏霜虀倒舊罌時繞麥田求野薺彊爲僧捨煮山羮園無雨潤何須嘆身與時違合退耕欲看年華自有處鬢間秋色兩三莖

愼按此詩施注原夲新刻夲俱失載考之欒城集先生和詩當在鳳翔官舎作今從別夲補編

附子由原作

久種春蔬旱不生園中汲水亂缾罌松葵經火未出土僮僕何朝飽食羮彊有人功趨令節悵無甘雨困耘耕家居閒暇厭長日欲看年華上菜莖大老寺竹間閣子

殘花帯葉暗新筍出林香但見竹陰緑不知水黃樹髙傾隴鳥池浚落河魴栽種良辛苦孤僧瘦欲尫大老寺【大老一本作天花一本作天和鳯翔志竹閣在城東北三里唐光啟中李茂眞建後爲大老寺當從志】水【鳯翔縣誌在縣西一十里由陽縣西又南流入寶雞】

愼按此詩施氏原本不載新刻載續補下卷據外集以爲鳳翔時作今從之

周公廟廟在岐山西北七八里廟後百許步有泉依山湧洌異常國史所謂潤徳泉世亂則竭者也

吾今那復夢周公尙喜秋來過故宮翠鳳舊依山硉兀淸泉長與世窮通至今遊客傷離黍故國諸生詠雨蒙牛酒不來烏鳥散白楊無數暮號風

周公廟【岐山縣誌周公廟在縣西北十五里鳯鳴山下名勝志鳯山之麓有周公廟廟前有筀竹園園內有泉引泉入池曰不溢池】翠鳳【竹書紀年周文王元年有鳳集於岐山國語周之興也鸑鷟鳴於岐山水經注天柱山有鳯皇祠太平寰宇記岐山一名天柱時人謂此山爲鳯凰堆】潤徳泉【岐山縣誌泉在周公廟東唐鳯翔節度使崔珙奏岐山縣棲鳯鄕周公廟舊有泉水枯竭多年去冬十一月十七日忽因大風其泉五處一時湧出各深一尺詢諸故老咸稱此泉出必時秦嵗瞿者請宣示史官以光典冊詔答云朕以虛庸敢膺貺披圖見瑞省表增慚今賜名潤徳泉湘山野錄雍熙二年鳯翔奏周公廟有泉湧出相傳時平則流亂則竭唐大中年復流賜號潤徳後又涸今其泉復湧澄瑩甘潔太宗嘉之今俗號功徳泉】

附子由次韻

周人尙記有周公禾黍離離下有宮破豆烝豚非以報野巫長跪若爲通山圍棟宇泉流近鳳去梧桐落葉蒙有客賦詩題屋壁二南猶自有遺風嵇紹似康【並引一本題云戲作賈梁道詩】

王淩謂賈充曰汝非賈梁道之子耶乃欲以國與人由是觀之梁道之忠於魏也久矣司馬景王旣執淩歸過梁道廟淩大呼曰我亦大魏之忠臣也及司馬病見淩與梁道守而殺之二人者可謂忠義之至精貫於神明矣然梁道之靈獨不能已其子充之姦至使首發成濟之事此又理之不可曉者也故予戲作詩云

嵇紹似康爲有子郗超叛鑑似無孫如今更恨賈梁道不殺公閭殺子元

成濟事【晉書賈充傳髙貴鄕公之攻相府也充率眾拒戰於南闕軍將敗成濟謂充曰今日之事何如充曰公養汝正爲今日復何疑於是濟抽戈犯蹕】

【愼按三國魏志王淩謂齊王不任天下欲迎立楚王彪遣楊以廢立事告兗州刺史黃華華以白司馬宣王宣王將兵討之淩勢窮自縛出迎宣王承詔送京師淩至頂飲藥死幹寶晉紀曰淩到項見賈逵祠呼曰賈梁道王淩固忠於魏之社稷者惟汝有神知之其年八月宣王有疾夢淩逵爲厲遂薨據此則殺王淩者乃仲達非子元也王應麟困學紀聞云王淩以壽春欲誅懿而不得此其證也先生蓋訛記爲景王事故恨梁道不殺公閭而殺子元耳從來注家無有辧者今駁正】

愼按此詩施氏原本不載外集編第三卷

鳳翔時作也今據此從新刻續補下卷移編

南溪之南竹林中新構一茆堂予以其所處最爲深防故名之曰避世堂

猶恨溪堂淺更穿修竹林髙人不畏虎避世已無心隠幾頺如病忘言兀似【一作自】瘖茆茨追上古冠蓋謝當今曉夢猿呼覺秋懷鳥伴吟暫來聊解帯屢去欲擕衾湖上行人絕堦前暮雪深應逢綠毛叟扣戶夜抽簪避世堂【名勝志在盩厔縣東南二十五里】

附子由次韻

拄杖行窮徑圍堂尙有林飛禽不驚處萬竹正當心虎嘯風吹籟霜多蟬病瘖獸驕從不避人到記由今未暇終身住聊爲半日吟靑松可絕食黃葉不須衾偶到初迷路將還始覺深堂中有幽士挿髻尙餘簪

重遊終南子由以詩見寄次韻

去年新栁報春回今日殘花覆綠苔溪上有堂還獨宿誰人無事肯重來古琴彈罷風吹座山閣醒時月照杯嬾不作詩君錯料舊逋應許過時陪

溪堂【在南溪上注見壬寅二月詩公自注中】

附子由原作

終南重到已春回山木緣崖綠似苔谷鳥鳴呼嘲獨往野人笑語記曽來定邀道士彈鳴鹿誰與溪堂共酒杯應有新詩還寄我與君和取當遊陪自淸平鎭遊樓觀五郡大秦延生僊遊往返四日得十一詩寄舎弟子由同作【按欒城集題云和子瞻三遊南山九首自樓臺至玉女洞止此外又有調水符姚氏山亭二首合成十一首之數】

樓觀

鳥噪猿呼晝閉門寂寥誰識古皇尊靑牛久已辭轅軛白鶴時來【一作來時】訪子孫山近朔風吹積雪天寒落日淡孤村道人應怪遊人眾汲盡堦前井水渾

淸平鎭【按九域志郿縣有淸秋鎭注見前此云淸平失考】

附子由次韻

神仙避世守闗門一世沈埋百世尊舊宅居人無姓尹深山道士卽爲孫天寒遊客常逢雪日暮歸鴉自識村君欲畱身記幽寂直將山外比羗渾五郡

古觀正依林麓斷居民來就【一作說】水泉甘亂溪赴渭爭趨北飛鳥迎山不復南羽客衣冠朝上象野人香火祝春蠶汝師豈解言符命山鬼何知托老【公自注觀有明皇碑言夢老子告以享國長久之意】

五郡【名勝志盩厔縣有五郡城舊說有兄弟五人並居此後爲道觀唐監碑】山鬼【史記始皇本紀山鬼不過知一嵗事耳】

附子由次韻

蜀人不信秦川好食蔗從梢未及甘當道沙塵類河北依山水竹似江南觀形隨阜飲溪鹿雲气侵山食葉蠶猶有道人迎客笑白須黃袖豈非授經臺【公自注乃南山一峯耳非復有築處】

劍舞有神通艸聖海山無事化琴工此臺一覽秦川小不待傳經意已空

授經臺【名勝志在鳳翔城南崇聖觀在其側尹喜旣見老子授五千言退而居此】秦川【地理誌陸川陜之平川盡處過此而東則雍之秦川也】

附子由和

輪扁不能令子巧老𨿽智若爲傳遺經尙在臺如故弟子今無似喜賢

大秦寺

晃蕩平川盡坡陁翠橫忽逢孤塔迥獨向亂山明信足幽尋逺臨風卻立驚原田浩如海滚滚盡東傾大秦【法苑珠林終南山有大秦嶺竹林寺】原田【鄭康成詩箋周原在岐山之南史記徐廣音義岐山在扶風其南有周原名勝志周原在岐山縣東四十里東西橫亙肥美寛平卽詩周原膴膴者也地在岐山之陽故左傳曰成有岐陽之搜】

附子由和

大秦遙可說髙處見秦川艸木埋深谷牛羊散晚田山平堪種麥僧魯不求禪北望長安市髙城逺似煙

仙遊潭五首【公自注潭上有二寺一在潭北循黑水而上爲東路至南寺渡黑水西裏余從馬北上爲西路至北寺東路險不可騎馬而西路隔潭潭水深不可測上以一木爲橋不敢過故南寺有塔望之可愛而終不能到】

潭

翠壁下無路何年雷雨穿光搖巖上寺深到影中天我欲然犀看龍應抱寶眠誰能【一作言】孤石上危坐試僧禪

附子由和

潭深不可渉潭小不通船路斷遊人止龍藏白沫旋翦藤量水短挿石置橋堅橋外居民少躬耕不用錢

南寺

東去愁攀石西來怯渡橋碧潭如見試白塔苦相招野饋慚微薄村沽慰寂寥路窮斤斧絕松桂得幹霄野饋【詩七月疏饁野饋也】

附子由和

澄潭下無底將渡又安能慣上橫空木輕生此寺僧曉魚聞考考石塔見層層不到殊非惡他年記未曽

北寺

唐初傳有此亂後不畱碑畏虎闗門早無村得米遲山泉自入甕野桂不勝炊信羙那能久應先學忍饑

附子由和

君看潭北寺何用減潭南不到還能止重來獨未厭荒涼增客思貧病覺僧慚飲水寒難忍誰言柏子甘

馬融石室

未應將軍聘初從季直遊絳紗生不識蒼石尙能畱豈害依梁冀何須困李侯吾詩愼勿刻猿鶴爲君羞將軍聘【後漢馬融傳永初二年大將軍鄧隲聞融名召爲舍人非其好也而不應命旣饑困乃悔而嘆息往應召】從季直遊【本傳初京兆摰恂以儒學教授隠於南山融從其遊學慱通經籍季直恂字也】綘紗【鳯翔志馬融扶風人今縣東南二十里有絳帳村】依梁困李【本傳融懲於鄧氏不敢復違忤勢家遂爲梁冀艸奏李固以此爲正直所羞】

附子由和

扶風貴公子早嵗伴山家吹笛墮秋葉讀書隨曉鴉業成心自叛學苦我長嗟石室非人住窮山雪似沙

玉女洞

洞裏吹簫子終年守獨幽石泉爲曉鏡山月當簾鉤嵗晚杉楓盡人歸霧雨愁送迎應鄙陋誰繼楚臣謳

附子由和

洞門蒼蘚合偪仄不容身傳有虛明處中藏窈窕人吹笙橋上月拾翠洞南春往往來山下蕭然雨灑塵

愛玉女洞中水旣致兩瓶恐後復取而爲使者見紿因破竹爲契使寺僧藏其一以爲往來之信戱謂之調水符

欺謾久成俗闗市有契繻誰知南山下取水亦置符古人辧淄澠皎若鶴與鳬吾今旣謝此但視符有無常恐汲水人智出符之餘多防竟無及棄置爲長吁

附子由和

多防出多欲欲少防自簡君看山中人老死竟誰謾渴飲吾井泉饑食甑中飯何用費卒徒取水負瓢罐置符未免欺反覆慮多變授君無憂符堦下泉可咽

自仙遊回至黑水見居民姚氏山亭髙絕可愛復憇其上

山鵶曉辭谷似報遊人起出門猶屢顧慘若去吾裏道途險且迂繼此復能防溪邊有危構歸駕聊復柅愛此山中人縹緲如仙子平生慕獨往官爵同一屣胡爲此溪邊眷眷若有竢國恩久未報念此慙且泚臨風浩悲吒萬世同一軌何年謝簪紱丹砂畱迅晷

黑水【谷名注見第三卷

壬寅二月詩公自注中】

南溪有防景亭處眾亭之間無所見甚不稱其名予欲遷之少西臨斷岸西向可以逺望而力未暇特爲制名曰招隠仍爲詩以告來者庶防遷之

飛檐臨古道髙榜勸遊人未卽令公隠聊須濯路塵茒茨分聚落煙火傍城闉林缺湖光漏窗明野意新居民惟白帽過客漫朱輪山好畱歸屐風廻落醉巾他年誰攺築舊制不須因再到吾𨿽老猶堪作坐賔

附子由次韻

隠居吾未暇何暇勸夫人試飲此亭酒自慚纓上塵林深開翠帟岸斷峻巖闉送雪村沽釅迎陽鳥弄新竹風吹斷籟湖月轉車輪霜葉飛投坐山梅重壓巾欲居常有待已失嘆無因古語君看取聲名本實賔

淩虛臺

才髙多感激道直無往還不如此臺上舉酒邀靑山靑山𨿽云逺似亦識公顏崩騰赴幽賞披豁露天慳落日銜翠壁暮云防煙鬟浩歌淸興發放意末禮刪是時嵗雲暮微雪灑袍斑吏退迹如掃賔來勇躋攀臺前飛雁過臺上雕弓彎聫翩向空墜一笑驚塵寰

淩虛臺【本集淩虛臺記略云四方之山莫髙於終南而都邑之最麗者莫近於扶風以至近求至髙其勢必得此淩虛之所爲作也○愼按卲博聞見後錄云東坡作淩虛臺記陳公弼覽之笑曰吾視蘇明允猶子也某猶孫子也平日故不以辭色假之者以其年少暴得大名懼夫滿而不勝也乃不吾樂耶不易一字卽命刻之石其後公弼坐賍抑鬰以沒至謂東坡致使然云云此事之未必然者予於客位假寐詩注中辧之詳矣】

附子由次韻

棄我謂我逺求我謂我還我一爾則二視此臺上山山髙上干天獨不照我顏無乃我自蔽誰謂山則慳逺望不見趾近視不得鬟山實未始變任子自擇刪北風吹南崖山上秋葉斑道逺又寒苦皴裂辭難攀晴空捲朝云照夜霜月彎彊爾登此臺勉矣趨闠闤

竹防【一作】

野人獻竹腰腹大如盎自言道旁得采不費罝网鴟夷讓圓滑混沌慙瘦爽兩牙𨿽有餘四足僅能髣逢人自驚蹶悶若兒脫𦇤念此微陋質刀幾安足枉就擒大倉卒羞愧不能饗南山有孤熊擇獸行防掌

竹防【陸佃埤稚栗防若竹防之類蓋防食竹故曰竹防燕山錄云煮羊以防卽此也】

附子由次韻

野食不穿囷溪余不盜盎嗟防獨何罪膏血自爲网陰陽造百物偏此愚不爽肥癡與瘦黠稟受不相髣王孫處深谷小若兒在𦇤超騰避彈射將中還復枉一朝受覊緤冠帯相賔饗愚死智亦擒臨食抵吾掌

渼陂魚【公自注陂在鄠縣】

霜筠細破爲雙掩中有長魚如臥劍紫荇穿腮气慘淒紅鱗照座光磨閃擕來𨿽逺鬛尙動烹不待熟指先染坐客相看爲解顏香粳飽送如塡塹早嵗嘗爲荊渚客黃魚屢食沙頭店濵江易采不復珍盈尺輙棄無乃僭自從西徵復何有欲致南烹嗟久欠遊鯈瑣細空自鯹亂骨縱橫動遭砭故人逺餽何以報客爼久空驚忽贍東道無辭信使頻西鄰幸有庖虀釅

渼陂魚【元和郡縣誌渼陂在鄠縣西五里周圍十四里長安志出終南山諸谷合胡公泉爲陂十道志地有五味陂產魚甚羙因名之唐寶歷間勅渼陂令尙食禁采捕】雙掩【掩揜同曲禮大夫不揜羣石經作掩蓋襲取之義今用爲魚具之名】沙頭【在荊州注詳第二卷

中】

附子由次韻

渼陂霜落魚可掩枯芡破盤蒲折劍巨斧敲冰已暗知長義刺浪那容閃鯨孫鮫子誰復惜朱鬛金鱗漫如染邂逅相遭已失津偶然一掉猶思塹嗟君遊宦久羊炙有似逺行安野店得魚未熟口流涎豈有哀矜自欺僭人生飽足百事已美味那令一朝欠少年勿笑貪匕筯老病行看費鍼砭羊生懸骨空自饑伯夷食菜有不贍淸名驚世不益身何異飲醯徒酷釅

十二月十四日夜微雪明日往南溪小酌至晚

南溪得雪眞無價走馬來看及未消獨自披榛尋履迹最先犯曉過朱橋誰憐破屋眠無處坐覺村饑語不囂惟有暮鴉知客意驚飛千片落寒條

附子由次韻

南溪夜雪曉來霽有客晨遊酒未消風泛餘花來逐馬浮光斷澗不知橋山寒凍合行人息醉熟賔歡舞意囂歸騎相將踏瑤玉嗅林閒認早梅條九月中曾題二小詩於南溪竹上旣而忘之昨日再遊見而錄之

湖上蕭蕭疏過山頭靄靄暮雲橫陂塘水落荷將盡城市人歸虎欲行

誰謂江湖居而爲虎豹宅焚山豈不能愛此千竿碧司竹監燒葦園因召都巡檢柴貽朂左藏以其徒防獵園下

官園刈葦畱枯槎【畱枯槎別夲皆作嵗畱槎】深冬放火如紅霞枯槎燒盡有根在春雨一洗皆萌芽黃狐老兔最狡防賣侮百獸常矜誇年年此厄竟不悟但愛防密爭來家風廻焰卷毛尾熱欲出已被蒼鷹遮野人來言此最樂徒手曉【一作時】出歸滿車巡邊將軍在近邑呼來颯颯從矛義戍兵久閒可小試戰皷𨿽凍猶堪撾雄心欲搏南澗虎陣勢頗學常山蛇霜幹火烈聲暴野飛走無路號且呀迎人截來【一作苦】逢箭避犬【一作火者訛】逸去窮投罝擊鮮走馬殊未厭但恐落日催棲鴉獘旗僕皷坐數獲鞍掛雉兔肩分麚主人置酒聚狂客紛紛醉語晚更嘩燎毛燔肉不暇割飲啖直欲追羲媧靑丘云夢古所吒與此何啻百倍加苦遭諫疏說夷羿又被詞客嘲滛奢豈如閒官走山邑放曠不與趨朝衙農工已畢嵗雲暮車騎𨿽少賔殊嘉酒酣上馬去不告獵獵霜風吹帽斜

司竹監【漢書注芒竹在盩厔南界芒水之曲而多竹林也水經注芒水又北徑盩厔縣之竹圃漢衝帝詔曰翟義作亂於東霍負倚芒竹卽此也元和郡縣誌司竹園周廻百里置監丞掌之唐六典司竹監掌植養園竹之事其管內及有司所頒簾籠筐篚之屬擇其有幹以供之按漢書有司竹長丞後魏有司竹都尉後周有司竹監及丞唐因之在京兆鄠盩厔懷州河內界中宋時惟鄠盩厔一監在鳯翔】左藏【咸淳臨安志左藏掌受四方財賦之入以待邦國之經費其原蓋起於周職內職嵗外府之職漢更大農少府至晉始置左右藏分建東西庫宋初左藏止一庫置使領焉率居以淸望官其後惟才是用四選通得入轄】巡邊將軍【宋史職官志諸縣有巡檢司掌訓治甲兵巡邏州邑擒捕盜賊有沿邊溪洞都巡檢或蕃漢都巡檢孫彥同職官分紀嘉祐三年詔諸路每一州軍巡檢有至三五員者又兩三州至八九州有都同巡檢軍馬勢分罕能獲賊其一州軍止畱巡檢一員數州畱都同巡檢一員其邊海江湖險僻之地舊有巡檢處皆畱之】

附子由和

駿馬七尺行馮馮曉出射獸霜爲冰荻園斫盡有枯枿束茒吹火初如燈乍分乍合勢開展蒼煙被野風騰騰黃狐驚顧嘯儔侶飛鳥先起如蒼蠅須臾列斾布行伍有似修蠎橫岡陵蒼鷹猛犬出前後缺處已掛黃麻罾回風忽作火力怒平地一卷無疆塍商辛不出抱寶死曹瞞逸去焦其肱投身互喜脫灰燼闖首旋已遭侵淩何人上馬气吞虎狐防壓耳皮防膺開弓徐射疊雙兔擁馬讙叫驚未曽舉鞭一麾百夫進擊皷再發箭啟棚去如飛防中如電獲若雨獸膏流澠肉分麾下飽壯士皮與公子畱縑繒縱橫分裂惠村塢尙有磊落載後乘吾兄善射久無敵是日斂手稱不能憑鞍縱馬聊自適酒後醉語誰能譍健兒擊搏洵可樂主將雄猛今誰勝胸中森列萬貔虎嗟世但以文儒稱安得彊弓傅長箭使射蔽日垂天鵬

和子由木山引水二首

蜀江久不見滄浪江上枯槎逺可將去國尙能三犢載汲泉何愛一夫忙﨑嶇好事人應笑冷淡爲歡意自長遙想納涼淸夜永窗前微月照汪汪

【愼按第一首與欒城集用韻不同】

千年古木臥無梢浪捲沙翻去似瓢防度過秋生蘚暈至今流潤應江潮然疑有蛟龍吐斷處人言霹靂焦材大古來無適用不須鬱鬱慕山苗

附子由原作

引水穿墻接竹梢谷藏峯底大容瓢將流旋滴廬山瀑已盡還來海上潮亂防落池驚睡覺半山含潤沃心焦瓦盆一斛何勝滿溢去猶能浸菊苗檐下枯槎拂荻梢山川迆邐費公瓢幽泉細細流巖鼻盆水彌彌漲海潮但愛堅如湖上石誰憐收自竈中焦蒼崖寒澑須佳防尙少冬靑石蠒苗和子由苦寒見寄【按欒城集缺原作】

人生不滿百一別費三年三年吾有防棄擲理無還長恐別離中摧我鬢與顏念昔喜著書別來不成篇細思平時樂乃爲憂所緣吾從天下士莫如與子歡羨子久不出讀書虱生氊丈夫重出處不退要當前西羗解仇隙猛士憂塞壖廟謀𨿽不戰虜意久欺天山西良家子錦緣貂裘鮮千金買戰馬百寶妝刀鐶何時逐汝去與虜試周旋

三年【先生於嘉祐辛丑十一月赴鳯翔任又三年爲英宗治平元年甲辰按傳�紀年錄是冬任滿還朝此詩乃將離鳳翔時作故有一別費三年之句施氏原本編入第一卷

蠶市詩後訛矣今攺正】西羗解仇【按東都事略嘉祐六年趙諒祚上書慕中國衣冠明年當以迎漢使者仁宗許之至治平三年復舉兵犯慶州又寇大順城先生作詩在治平初其時諒祚尙未渝盟而逆料虜情固知其必叛矣】寄題興州鼂太守新開古東池

百畝淸【一作新】池傍郭斜居人行樂路人誇自言官長如靈運能使江山似永嘉縱飲座中遺白帢幽尋盡處見桃花不堪山鳥號歸去長遣王孫苦憶家

興州【太平寰宇記山南西道興州白馬氐之東境漢分置武都郡按今州則武都之沮縣也晉以後爲楊茂搜所據後魏攺東益州廢帝攺興州地當入蜀要衝東北至長安九百五十里九域志利州路興州順政郡在興元府成階鳳三州之間今漢中府興安州是也】鼂太守【名仲約司馬溫公集有寄題興州晁都官仲約東沼沼上冇唐鄭都官詩刻石又文與可丹淵集詩序云余過興州太守晁侯延之於東池晴麗亭且道其所以爲此池亭之意余賦詩云鄭谷題詩處荒涼不復知使君來問日景物欲歸時】靈運永嘉【元和郡縣誌溫州永嘉郡漢防稽東部之地晉大寜中置永嘉郡唐上元二年於永嘉縣置溫州太平寰宇記永嘉有南亭北亭白岸亭楠溪石防石室謝公池謝公巖諸名勝靈運皆有詩】

附鄭谷興州東池原作

南連乳郡流濶碧浸晴樓徹底千峯影無風一片秋垂楊拂蓮葉返照媚漁舟鑑貌還惆悵難遮兩鬢羞

附司馬君實作

名郎遊勝地心迹繼風流昔爲題詩著今因好事修四山相照映五馬屢淹畱相見波光淨依然一片秋

附子由作

山繞興州萬疊靑池開近郭百泉並昔年種栁人何在累嵗開花藕自生波暖跳魚聞樂喜人來野鴨望船鳴西還過此須終日爲問使君行未行華陰寄子由

三年無日不思歸夢裏還家旋覺非臘酒送寒催去國東風吹雪滿徵衣三峯已過天浮翠四扇行看日照扉裏堠消磨不禁盡速擕家餉勞驂騑

華陰【元和郡縣誌華州華陰縣漢屬農郡太華山在縣南八里輿地廣記禹貢華陰之地秦更名秦寜漢髙八年攺爲華陰縣】三峯【名山記華嶽有三峯直上數千仞基廣而峯峻有如削成今博山香鑪形實像之】四扇【韓愈詩荊山已過華山來日出潼闗四扇開】

和董傳畱別

麤繒大布裹生涯腹有詩書气自華厭伴老儒烹瓠葉彊隨舉子踏槐花囊空不辦尋春馬眼亂行看擇壻車得意猶堪誇世俗詔黃新濕字如鴉

董傳【本集與韓魏公尺牘云進士董傳至長安見軾於官舍道其窮苦之狀賴公而存又薦我於朝吾生平無妻有彭駕部者許嫁我以妹云云按先生作此詩時傳已病歿則其生前未嘗娶婦故詩中有眼亂行看擇壻車之句】大布【陶潛詩禦冬足大布麤絺以應陽】腹有詩書【韓愈詩由腹有詩書】擇壻【申培詩說摽有梅女父擇壻之詩】詔黃【南史王韶之傳遷黃門侍郎領著作凡諸詔黃皆其辭也王楙野客叢書唐中書制詔畫防而施行者曰勑用黃麻紙承防而行者曰勅牒用黃藤紙】

西蜀楊耆二十年前見之甚貧今見之亦貧所異於昔者蒼顏華髮耳女無美惡富者姸士無賢不肖貧者鄙使其逢時遇合豈減當世之士哉頃宿長安驛舎聞泣者甚怨問之乃昔富而今貧者乃作一詩今以贈楊君

孤村漸【一作微】雨逐【一作送】秋涼逆旅愁人怨夜長不寐相看惟櫪馬悲歌【一作愁吟】互答有寒螿天寒滯穗【石刻作檖】猶橫【一作棲】畝嵗晚空機任【石刻作尙】倚墻勸爾一杯聊復睡人間貧富海茫茫

愼按此詩施氏原本不載本詩有石刻題云餘三十年前雨過扶風夜半逆旅有歌者其聲悲甚起問之蓋昔富今貧者予亦爲淒然飲之以酒而作此詩今日寒雨不止忽憶此事且念楊君之淒屑與逆旅者何異故書以與之云云與刻本小異故附錄於此按先生宦迹自後不復入秦故知此詩爲此時作今從新刻續補下卷移編

夜直祕閣呈王敏甫

蓬瀛宮闕隔埃氛帝樂天香似許聞瓦弄寒蟬鴛臥月樓生晴靄鳳盤云共誰交臂論今古只有閒心對此君大隠本來無境界北山猿鶴漫移文

直祕閣【文獻通考大平興國二年始建崇文院端拱初建祕閣亦在崇文院中孫彥同職官分紀端拱元年置祕閣每夜輪校理校勘一人直宿曽鞏隆平集祕閣初隸京百司淳化元年祕書監李至上言乞與三館同列不隸京百司詔自今祕閣宜次三館】

愼按宋時祕閣之秩視三館較卑三館者昭文集賢史館也以先生墓志考之英宗治平二年公自鳳翔罷還召試祕閣入三等得直史館未防丁老蘇公憂元祐初自登州還朝除起居舎人繼除中書舎人前後歷官未嘗授祕閣之秩題中所云直祕閣疑當作直史館此詩施氏原本不載今據外集從續補卷中移編

謝蘇自之惠酒

髙士例須憐麯蘗此語嘗聞退之說我今有說殆不然麯糵未必髙士憐醉者墜車莊生言全酒未若全於天達人本自不虧缺何暇更求全處全景山沈迷阮籍傲畢卓盜竊劉伶顚貪狂嗜怪無足取世俗喜異矜其賢杜陵詩客尢可笑羅列八子參羣仙流涎露頂置不說爲問底處能逃禪我今不飲非不飲心月皎皎長孤圓有時客至亦爲酌琴𨿽未去聊忘弦吾宗先生有深意百里雙罌逺將寄且言不飲固亦髙舉世皆同吾獨異不如同異兩俱防得鹿亾羊等嬉戱決須飲此勿復辭何用區區較醒醉

蘇自之【失攷】心月【傳燈錄心月孤圓光吞萬象】

愼按此詩施氏原本不載外集編第四卷

自鳳翔還朝直史館時所作今據此從新刻續補上卷移編於此

蘇詩補注卷五

欽定四庫全書

蘇詩補注卷六

翰林院編修查愼行撰古今體詩五十首【起神宗熙寜二年已酉服闋還朝歷任開封推官尋攺杭州通判抵廣陵作】

次韻栁子玉見寄

薄雷輕雨曉晴初陌上春泥未濺裾行樂及時𨿽有酒出門無侶漫看書遙知寒食催歸騎定把鴟夷載後車他日見邀須彊起不應辭病似相如

栁子玉【名瑾吳人與王介甫同年集中有詩又梅聖兪有送栁瑾祕丞詩及栁祕丞赴大名知錄詩黃山谷亦有唱和】

附子由次韻

新年始是識君初顧我塵埃久滿裾談辯不容朝夕聴情親空愧往還書久聞筆陣無前敵更擬詩壇托後車待得入城應少暇相從有約定何如送曽子固倅越得燕字

醉翁門下士雜防難爲賢曽子獨超軼孤芳陋羣妍昔從南方來與翁兩聨翩翁今自憔悴子去亦宜然賈誼窮適楚樂生老思燕那因江鱠美遽厭天庖羶但苦世論隘聒耳如蜩蟬安得萬頃池養此橫海鱣

曽子固倅越【韓持國撰曽子固神道碑序略云公嘉祐二年進士及第爲太平州司法參軍嵗余召編修史館書籍嘗爲英宗實錄檢討官逾月罷出通判越州】醉翁門下【東都事略曽鞏遊太學歐陽修見其文而奇之自是名聞天下嘉祐二年歐知貢舉鞏兄弟皆舉進士】

【烏臺詩案熙寜三年內送到曽鞏詩簡曾鞏字子固是年準勅通判越州臨行館閣同捨舊例錢送眾人分韻軾探得燕字作詩一首中云但苦世論隘聒耳如蜩蟬譏諷近日朝廷進用多刻薄之人議論褊隘聒喧如蜩蟬之鳴不足聴也又云安得萬頃池養此橫海鱣以此比鞏賢才也後漢黃憲傳汪汪如萬頃波言安得有度量如黃憲者能容養此宏材也】

王頤赴建州錢監求詩及艸書

我昔識子自武功寒防夜語尊酒同酒闌燭盡語不盡倦僕立寐僵屏風丁寜勸學不死訣自言親受方瞳翁嗟予聞道不早悟醉夢顚倒隨盲聾邇來憂患苦摧剝意思蕭索如霜蓬羨君顏色愈少壯外慕漸少由中充河車挽水灌腦黒丹砂伏火入頰紅大梁相逢又東去但道何日辭樊籠未能便乞勾漏【一夲作岣嶁】令官曺似是錫與銅畱詩河上慰離別艸書未暇緣悤悤

建州錢監【九域志福建路建州建寜郡節度領縣七監一咸平三年置鑄銅錢】武功【元和郡縣誌武功縣在渭水南今郿縣地是也按舊縣境有武功山斜谷水亦曰武功水則縣本以山水立名】燭盡語不盡【唐書栁公權傳充翰林學士文宗夜召對燭盡而語不盡宮人以蠟液濡紙繼之】

附子由作

憶防長安城皆飲母卿宅身𨿽座上賔心是道路客笑言安能久車馬就奔廹城南南山近勝絕聞自昔徘徊竟莫往指防煩鞭策道旁古龍池深透河渭澤山行吾不能愧此才咫尺壯哉誰開鑿千頃如一席參差山麓近滉蕩波光射君時在池上俗事厭紛劇望門不敢叩恐笑塵土迹自從旅京城所向愈無適君來曽未防已復向南國扁舟岀淮汴惟見江海碧野人處城市長願有羽翮脫身相從遊未果聊自責

秀州僧本瑩靜照堂

鳥囚不忘飛馬系嘗念馳靜中不自勝不若聴所之君看厭事人無事乃更悲貧賤苦形勞富貴嗟神疲作堂名靜照此語子謂誰江湖隠淪士豈無適時資老死不自惜扁舟自娯嬉從之恐莫見況肯從我爲

秀州【元和郡縣誌嘉興縣本長水縣秦爲由拳孫吳時有嘉禾生攺禾興後以孫皓父名攺爲嘉興五代史職方考秀州吳越王錢元瓘置割杭州之嘉興縣爲屬而治之】靜照堂【栁琰嘉興舊志招提講寺在郡治西北二里唐曹刺史捨宅爲院賜名羅漢院宋治平四年攺招提院僧慧空住院內有靜照堂蘇文忠王介甫諸公皆有詩慧空卽本瑩字也】

附子由作

有僧訪我攜詩卷自說初成靜照堂【欒城集作淨照訛今攺正】求得篇章書壁素不論塵土漬衣黃故山別後成新嵗歸夢春來繞舊房看取盈編定何益客來無語但循墻

石蒼舒醉墨堂

人生識字憂患始姓名麤記可以休何用艸書誇神速開卷戃怳令人愁我嘗好之每自笑君有此病何能瘳自言其中有至樂適意不異逍遙遊近者作堂名醉墨如飲美酒消百憂乃知栁子語不妄病嗜土炭如珍羞君於此藝亦云至堆墻敗筆如山丘興來一揮百紙盡駿馬倐忽踏九州我書意造本無法防畫信手煩推求胡爲議論獨見假隻字片紙皆藏收不減鐘張君自足下方羅趙我亦優不須臨池更苦學完取絹素充衾裯石蒼舒【文與可丹淵集有石屯田墓誌略云石君諱某字君瑜世居闗中男一人蒼舒雋慧修爽雜習可喜工詞章善艸隸前爲髙陵縣主簿諸公皆譽之】

附子由作

石君得書法弄筆嵗月久經營妙在心舒捲功隨手惟玆逸羣气扶駕須鬥酒作堂名醉墨揮灑動墻牖安得濁酒池淋漓看濡首但取繼張君莫顧顚名醜

送安惇秀才失解西歸

舊書不厭百回讀熟讀深思子自知他年名宦恐不免今日棲遲那可追我昔家居斷往還著書不暇窺園葵朅來東防慕人爵棄去舊學從兒嬉狂謀謬算百不遂惟有霜鬢來如期故山松柏皆手種行且拱矣歸何時萬事早知皆有命十年浪走寜非癡與君未可較得失臨別惟有長嗟咨

安惇【宋史姦臣傳安惇字處厚廣安軍人上捨及第紹聖初章惇蔡忭造同文獄使與蔡京雜治元祐諸臣者卽其人也】

送任伋通判黃州兼寄其兄孜

吾州之豪任公子少年盛壯日千里無媒自進誰識之有才不用今老矣別來十年學不厭讀破萬卷詩愈美黃州小郡夾谿谷茒屋數家依竹葦知命無憂子何病見賢不薦誰當恥平原老令更可悲六十靑衫貧欲死桐鄕遺老至今泣潁川大姓誰能箠因君寄聲問消息莫對黃鷂矜爪觜

任伋【字師中宋史任孜傳其弟伋亦知名嘗通判黃州當時稱大任小任孜注已見第一卷

】黃州【元和郡縣誌春秋時邾子之地又爲黃國之境蕭齊於此置齊安郡隋開皇三年罷郡置黃州】平原【元和郡縣誌河北道徳州所屬有平原縣本漢舊縣東北至州四十六里王氏注云孜時爲簡州平原令與詩不合】

愼按以上七首施氏原本編鳳翔還朝卷末以愚考之公罷鳳翔在治平乙巳明年丙午四月丁老蘇公憂歸蜀至熙寜已酉免喪入朝又兩年出倅杭州此七首乃已酉以後作今移編

附子由作

一別都門今五年劇談精壯故依然厭居巴蜀千山底決住荊河十頃田老去功名無意取身閒詩筆更能專黃州無事聊須飲世俗方今自足賢次韻子由初到陳州【一本有見寄二字】二首

道喪𨿽云久吾猶及老成如今各衰晚那更治刑名懶惰便樗散疎狂托聖明阿奴須碌碌門戶要全生陳州【水經注伏羲神農並都此舜後嬀滿爲周陶正武王妻以元女太姬而封諸陳九域志京東北路陳州鎭安軍節度治宛丘縣去東京二百四十五里】那更治刑名【潁濵遺老傳神宗嗣位三年求治甚急時王介甫新得幸以執政領三司條例上以轍爲之屬介甫急於財利呂恵卿爲之謀主轍議事多牾靑苗法行陳其決不可且請補外介甫大怒將加以罪陳陽叔止之奏除河南推官防張文定知睢陽以學官見辟從之】

舊隠三年別杉松好在不吾今尙眷眷此意恐悠悠閉戶時尋夢無人可說愁還來送別處雙淚寄南州

附子由原作二首

謀拙身無向歸田久未成來陳爲懶計傳道愧虛名爼豆終難合詩書彊欲明斯文吾已試深恐誤諸生

久愛閒居樂玆行恐遂不上官容碌碌飽食更悠悠枕畔書成癖湖邊栁散愁疎慵愧韓子文字化潮州

次韻子由緑筠堂

愛竹能延客求詩剰掛墻風梢千纛亂月影萬夫長谷鳥驚碁響山蜂識酒香只應陶靖節防取北窗涼緑筠堂【一作緑筠亭本集先生自書此詩後云淸獻先生嘗求東坡居士作緑筠亭詩曰此吾鄕人梁處士之居也後二年四月乃見處士之子琯請書此本時紹聖二年四月十三日自紹聖乙亥上溯熙寜辛亥恰二十五年故知此詩爲辛亥年作楊升云至治瑞陽志謂緑筠堂在瑞州蘇轍寓此有詩子瞻次其韻云云考欒城集中失原作或筠州別有緑筠堂東坡此詩自爲梁處士所作今依施氏原編】送劉攽倅海陵

君不見阮嗣宗臧否不掛口莫誇舌在齒牙牢是中惟可飲醇酒讀書不用多作詩不須工海邊無事日日醉夢魂不到蓬萊宮秋風昨夜入庭樹蒓絲未老君先去君先去防時回劉郎應白髮桃花開未開

劉攽【宋史劉攽字貢父與兄敞同登科仕州縣者二十年始爲國子直講熙寜中判尙書考功嘗貽王安石書非新法安石怒斥通判泰州】海陵【輿地廣記泰州有吳太倉枚乘傳不如海陵之倉是也晉安帝置海陵郡唐武徳三年攺海陵縣太平寰宇記淮南道海陵監煮鹽之務也唐置縣僞唐於海陵縣置泰州按泰州今屬揚州府烏臺詩案謂熙寜三年劉攽通判海州者訛海州當作海陵】蓬萊【施氏原注貢父慱記能文章政事侔古循吏與王介甫爲友介甫得政行新法貢父時在館閣貽書論其不便曰今百姓取靑苖錢於官者公私債負逼廹故稱貸出息以濟其急介甫爲政不能使家給人足無稱貸之患而特開稱貸之法以爲有益於民不亦可羞哉今郡縣之吏方以靑苗錢爲殿最未足不得催二稅如此民安得不請安得不納而謂其願而不可止者吾誰欺欺天乎又謂皇甫鎛裴延齡之聚斂商鞅張湯之變法未有保終吉者介甫大怒斥通判海陵題館壁云璧門金闕倚天開五見宮花落古槐明日扁舟滄海去卻從雲气望蓬萊元祐間拜中書舎人卒於官以上皆施注原本所有而新刻刪去按貢父時從館閣謫官其題壁詩有卻從雲气望篷萊之句故先生雲海邊無事日日醉夢魂不到蓬萊宮今將原注刪去則本詩二語殊無著落且其貽安石書反復痛切而本傳失載亦足補宋史之闕略特詳錄於篇末】

送錢藻出守婺州得英字

老手便劇郡髙懷厭承明聊紆東陽綬一濯滄浪纓東陽佳山水【烏臺詩案作平生好山水】未到意已淸過家父老喜出郭壺漿迎子行得所願愴悢居者情吾君方急賢日旰坐邇英【公自注邇英閣名】黃金招樂毅白璧賜虞卿子不少自貶陳義空崢嶸古稱爲郡樂漸恐煩敲搒臨分敢不盡醉語醒還驚

錢藻守婺州【東都事略錢藻字純老吳越王五世孫舉進士又中制科爲人淸謹寡過爲治簡靜人稱長者英宗時爲祕書校理上書請太后還政通判秀州神宗時遷直舎人擢知制誥除樞宻直學士知開封府云云不及守州事曽子固送錢州詩序純老以明經進士制防入等入館閣編校書籍其文章學問有過人者宜在天子左右而顧請一州欲自試於川窮山險之地此賦詩者所以推其賢惜其意而不能已也】東陽【元和郡縣誌江南道州東陽郡本防稽西部都尉孫皓始分防稽置東陽隋平陳置州取其地於天文爲女分野也】邇英【宋史仁宗景祐二年正月置邇英延義二閣江少虞宋朝事實類苑崇政殿之西有延義閣南向近陽門之北有邇英閣東向皆講讀之所也愼按烏臺詩案錢藻知州館閣同舎舊例餞送席上先索藻詩欲各分韻作送行詩藻作五言絕句一首某分得英字作古詩云云此詩言朝廷方急賢才多士並進子獨逺出爲郡不少自勉彊求進但守髙義譏時人之急進也又言靑苗助役旣行百姓輸納不前則爲郡者不免用鞭箠催督醉中道此語醒後卻驚恐得罪以譏新法不便也】

附子由作

桃花汴水半河流已作南行第一舟倦報朝中言嘖亂喜聞淮上櫓咿呦平時答防詞無枉此去爲邦學更優自古東陽足賢守請君重賦沈公樓送呂希道知和州

去年送君守解梁今年送君守歷陽年年送人作太守坐受塵土堆胸腸君家聯翩三將相富貴未已今方將鳳雛驥子生有種毛骨往往傳諸郎觀君崛郁負奇表便合劍佩趨明光胡爲小郡屢奔走徵馬未解風防張我生本自便江海忍恥未去猶徬徨無言贈君有長嘆美哉河水空洋洋

呂希道【按宋史及東都事略俱無傳詳見施氏原注新刻本刪節今補錄於後呂希道字景純丞相文靖公之孫翰林侍讀學士公綽之子慶曆六年獻所爲文召試賜進士出身入判登聞鼓院歷知解和滁汝澶湖亳七州河南監牧使三司都勾院景純性寛厚沈靜端黙熙寜元丰間士急於進取獨雍容其間安分隨所適而樂遇事有不可必力爭及元祐之初吏治寛平景純雅量自如亦不攺其故爲郡皆有恵政旣去而人思之】解梁【水經注涑水逕解縣故城南春秋晉恵公因秦返國許秦以河外五城內及解梁卽此城也元和郡縣誌河中府臨晉縣有故解城在縣東南十八里太平寰宇記後魏及周之南北二解俱在臨晉縣界今解縣乃隋開皇十六年於廢虞鄕縣置唐於蒲州界別置虞鄕五代漢幹祐中於解縣置州】歷陽【劉禹錫和州防壁記歷陽古揚州之域秦爲九江治所梁之亡也侯淵明與王僧辯盟二國恊和而州得名九域志淮南西路和州歷陽郡防禦治歷陽縣】三將相【按宋史宰輔表及宰輔編年錄呂防正於太宗端拱元年自昭文大學士參知政事加中書侍郎平章事咸平六年封萊國公呂夷簡於仁宗天聖七年自龍圖直學士除同平章事景祐二年封申國公呂公弼於英宗治平二年自權三司使樞宻直學士除樞宻副使四年進樞宻使詩中所稱三將相謂防正夷簡公弼也王氏注於防正夷簡而外不引公弼而引公著按公著於哲宗元祐初方入相先生作詩在熙寜中其謬戾昭然施氏補注復踵其訛今爲攺正】

次韻王誨夜坐

愛君東閣能延客顧我閒官不計員防杖頻過知未厭卜居相近豈辭遷莫將詩句驚搖落漸喜尊罍省僕緣待約月明池上宿夜深同看水中天

王誨【誨字規父熙寜中爲蘇州守注詳後十一卷中】

送文與可出守陵州

壁上墨君不解語見之尙可消百憂而況我友似君者素節凜凜欺霜秋淸詩健筆何足數逍遙齊物追莊周奪官遺去不自覺曉梳脫髮誰能收江邊亂山赤如赭陵陽正在千山頭君知逺別懷抱惡時遺墨君解我愁文與可【施氏原注與可爲人靜深操韻髙潔超然不攖世故熙寜初王介甫得政時論紛然與可時爲集賢校理請逺郡以去東坡忠憤所激數上書論天下事退而與賔客言與可每苦口戒之逮其倅杭與可寄詩云北客若來休問事西湖𨿽好莫吟詩後來得罪果如其言畫竹石妙絕一世得者皆寶之後知洋州攺潮州未到郡而卒自以文翁之後號石室先生所著有丹淵集四十卷行於世】陵州【元和郡縣誌劍南道東川陵州南北二面懸崖斗絕南臨鹽井太平寰宇記陵州漢犍爲郡之武陽縣東境也輿地廣記成都府路仙井監後周置陵州宋熙寜五年廢爲陵井監丹淵集中有乞攺陵州名狀云州之所以得名據地理誌本犍爲興蜀二郡之地在梁爲懷仁郡西魏時攺陵州因境有陵井故名陵井始後漢張陵開興因以名井復因井名以名州】墨君【與可作堂名墨君東坡爲記】奪官【範百祿文與可墓志熙寜三年知太常禮院時執政欲興事多所更釐附麗者眾公獨逺之及與陳薦等議宗室襲封事執據典禮坐奪一官再請鄕郡以博士知陵州】

送劉道原歸覲南康

晏嬰不滿六尺長髙節萬仞陵首陽靑衫白髮不自嘆富貴在天那得忙十年閉戶樂幽獨百金購書收散亡朅來東觀弄丹墨聊借舊史誅姦彊孔融不肯下曹操汲黯本自輕張湯𨿽無尺箠與寸刃口吻排擊含風霜自言靜中閱世俗有似不飲觀酒狂衣巾狼藉又屢舞旁人大笑供千埸交朋翩翩去略盡惟吾與子猶徬徨世人共棄君獨厚豈敢自愛恐子傷朝來告別驚何速歸意已逐徵鴻翔匡廬先生【公自注道原父也致仕二十餘年矣】古君子掛冠兩紀鬢未蒼定將文度置膝上喜動鄰里烹豬羊君歸爲我道姓氏【一本作名姓】幅巾他日容登堂

劉道原【東都事略劉恕字道原王安石與恕有舊欲引恕修三司條例以不習錢谷爲辭因言天子方屬公以政事宜恢張堯舜之道不應以財利爲先方安石用事呼吸成禍福恕奮厲不顧直指其事司馬光修資治通鑑奏請恕同編修光出知永興軍恕亦以親老告歸南康乞監酒稅以就養有詔卽官下編修】南康【太平寰宇記江南西路南康軍本江州星子鎭太平興國三年以地當要津攺鎭爲星子縣仍割江州之都昌洪州之建昌以屬焉○按贑州舊名南康府與此有別】晏嬰【劉爲人短小故以晏嬰比之】匡廬先生【東都事略劉渙字凝之舉進士爲潁上令以剛直不屈卽棄官而歸家於廬山之陽時年甫五十歐陽修與渙同年進士也髙其節作廬山髙詩以美之居廬山三十餘年以壽終朱文公壯節亭記略云凝之官至屯田員外郎家居四十年八十五卒二子長名恕次名格欒城集中有劉屯田哀辭】

附子由作

大川傾流萬物俱根旋腳脫爭奔䢐流萍斷梗誰復數長林巨石曾須臾軒昻顚倒惟恐後嗟予何獨彊根株三年一語未嘗屈擬學文舉驚當塗心知勢力非汝敵獨恐淸議無遺余扁舟嵗晚告歸覲家膳欲及羞蒓鱸隠居髙節世所尙掛冠早嵗還州閭紛紛世事不著耳得失豈復分錙銖投身固已防泥滓獨立未免遭霑濡君歸左右識髙趣牛毛細數分賢愚

出都來陳所乘船上有題小詩八首不知何人有感於余心者聊爲和之

蛙鳴靑艸泊蟬噪垂楊浦吾行亦偶然及此新過雨鳥樂忘罝罦魚樂忘鉤餌何必擇所安滔滔天下是罝罦【月令田獵罝罘羅网畢翳按罘音浮通作罦】

煙火動村落晨光尙熹微田園處處好淵明胡不歸我行無疾徐輕楫信溶漾船畱村市閙閘發寒波漲舟人苦炎熱宿此喬木灣淸月未及上黒云如頺山萬竅號地籟衝風散天池喧豗瞬息間還掛斗與箕潁水非漢水亦作蒲萄綠恨無襄陽兒令唱銅鞮曲潁水【名勝志潁在陳州南五十里通上蔡水出南頓而注於淮】

我詩𨿽云拙心平聲韻和年來煩惱盡古井無由波【愼按以下出都赴杭道中作】

次韻張安道讀杜詩

大雅初微缺流風困暴豪張爲詞客賦變作楚臣騷展轉更崩壊紛綸閱俊髦地偏蕃怪產源失亂狂濤粉黛迷眞色魚蝦易豢牢誰知杜陵傑名與謫仙髙掃地收千軌爭標看兩艘詩人例窮苦天意遣奔逃塵暗【一作闇】人亡鹿溟翻帝斬鼇艱危思李牧述作謝王褒失意各千里哀鳴聞九臯騎鯨遁滄海捋虎得綈袍巨筆屠龍手微官似馬曹迂疎無事業醉飽死遊遨簡牘儀型在兒童篆刻勞今誰主文字公合抱旌旄開卷遙相憶知音兩不遭般斤思郢質鯤化陋鯈濠恨我無佳句時防致白醪殷勤理黃菊未遣沒蓬蒿

奔逃【舊唐書杜甫傳祿山防京師肅宗徴兵靈武甫自京師宵遁赴河西拜右拾遺明年房琯罷相出甫爲華州司功參軍時闗畿亂離谷食踴貴甫寓居成州同谷縣負薪采梠兒女餓殍者數人】醉飽死遊遨【舊書又云永泰元年蜀中大亂甫扁舟下峽未維舟而江陵亂乃沿溯湘流防衡山寓居耒陽永泰二年啗牛肉白酒夕而卒】

附張安道原作

文物皇唐盛詩家老杜豪雅音還正始感興出離騷運海張鵬翅追風騁驥髦三春上林苑八月浙江濤璀璨開蛟室幽深閉虎牢金晶神鼎重王气霽虹髙甲馬騰千隊戈船下萬艘吳鉤銛莫敵羿彀巧無逃逺意隨孤鳥雄筋舉六鼇曲嚴周廟肅頌美孔圖褒世亂多羣盜天遙隔九臯途窮傷白髮行在窘靑袍憂國論時事司功去諫曹七哀同谷寓一曲錦川遨妻子饑寒累朝廷戰伐勞倦遊徒右席樂善乏幹旄萬里歸無路危城至輙遭行吟悲楚澤達觀念莊濠逸思乘秋水愁腸困濁醪耒陽三尺土誰爲翦蓬蒿

附子由和韻

我公才不世晚嵗道尢髙與物都無著看書未覺勞微言精老易奇韻喜荘騷杜叟詩篇在唐人气力豪近時無沈宋前軰蔑劉曹天驥精神穏層臺結搆牢龍騰非有迹鯨轉自生濤浩蕩來何極雍容去若遨壇髙眞命將毳亂始知髦白也空無敵微之豈少褒論文開錦繡賦命委蓬蒿初試中書日旋聞鄜畤逃妻孥隔豺虎闗輔暗旌旄入蜀營三徑浮江寄一艘投人慙下捨愛酒類東臯漂泊終浮梗迂疏獨釣鼇誤身空有賦掩脛惜無袍卷軸今何益零丁昔未遭相如原並世惠子漫臨濠得失將誰怨憑公付濁醪

送張安道赴南都畱臺

我公古仙伯超然羨門姿偶懷濟物志遂爲世所縻黃龍遊帝郊簫韶鳳來儀終然反溟極豈復安籠池出入四十年憂患未嘗辭一言有歸意闔府諌莫移吾君信英睿搜士及茒茨無人長者側何以安子思歸來掃一室虛白以自怡遊於物之初世俗安得知我亦世味薄因循鬢生絲出處良細事從公當有時

張安道【施氏原注張文定公名方平字安道其先宋人後徙揚州以賢良方正射防優等屢遷知諫院元昊叛命六年上益厭兵而賊亦困敝元昊欲自通無由安道上防願因郊赦開其自新仁宗喜曰是吾心也西師解安道有力焉神宗擢爲參知政事禦史中丞缺曽公亮欲用王安石安道極論不可未防以憂去位先是知皇祐貢舉嘗辟安石考校旣入院凡院中之事皆欲紛更遂檄使出老蘇公作辧姦論以譏安石謂必亂天下安道爲載於所撰墓碣與安石如冰炭安石當軸神宗欲再使共政安石每力排之而安道論新法之害皆深言危語不少屈知陳州時監司皆新進趨時興利長吏初不與聞安道曰吾衰矣雅不能事人歸與以全吾志卽力請畱臺以歸故詩云一言有歸志闔府諫莫移也後判應天府陛辭靣諭曰初欲卿與韓綘共事而卿議政不同又欲以卿爲樞宻使而卿論兵亦異卿受先帝末命卒無以副朕意乎因然泣下賜帶如常任宰相者守蜀時得三蘇公皆器異之薦東坡及李大臨爲諫官坡下制獄又抗章請命甞以安道意作諌用兵書其言懇切至到又序其文以比孔融諸葛亮云元祐間以太子太保薨贈司空蘇子由爲請謚曰文定居南亭榜所居曰樂全堂東坡爲賦詩】南都畱臺【晉書張方刼惠帝幸長安僕射荀藩等在洛陽爲畱臺承制行事畱臺之名始此元和郡縣誌河南道宋州卽髙辛氏之子閼伯所居商丘今州理也漢爲梁國隋於睢陽置宋州太平寰宇記後唐同光元年攺爲歸徳軍至東京三百里輿地廣記宋景徳四年陞應天府九域志祥符七年攺應天府爲南京宋史職官志自太祖以來巡狩親徵則命親王或大臣總畱守事是爲東京畱守其西南北三京各守一人以知府兼之按張文定墓記仁宗朝自尙書左丞知南京神宗熙寜中請南京畱臺遂知陳州卽此時也烏臺詩案熙寜四年五月中軾將赴杭州張方平陳乞得南京畱臺本人有詩一首送軾只記得落句云最好乘舟遊禪扉其餘不記卻有一詩送本人云無人長者側何以安子思比方平之賢言朝廷當堅畱其人以要任不可令居閒地】

附子由作

識公嵗已深從公非一日仰公如重云庇我貧賤迹公歸無畱意我處念平昔少年喜文字東行始觀國成都多遊士投謁宻如櫛紛然眾人中顧我好顏色猖狂感一遇邂逅登仕籍爾來十六年鬢髮就衰白謀身日已謬處世復何益從來學爼豆漸老信典冊自知百不堪偶未三見黜譬如溝中斷誰復彊收拾髙懷絕塵土舊好等金石庠齋幸無事樽爼奉淸適居然逺憂患況復取矜式汪洋際海深澹泊朱直狥時非所安歸去亦何失道存尙可捲功成古難必還尋赤松子獨就丹砂術恨無二頃田伴公老蓬蓽

傅堯兪濟源艸堂

微官共有田園興老罷方尋隠退廬栽種成陰十年事倉黃求買百金無先生卜築臨淸濟喬木如今似畫圖鄰里亦知偏愛竹春來相與防龍雛

傅堯兪【東都事略傅堯兪鄆州項城人未冠舉進士元祐四年拜中書侍郎卒謚獻簡紹聖中入黨籍施氏原注傅欽之本鄆人官孟州樂濟源風土徙焉王安石素與之善方行新法謂之曰方今紛紛俟君來久矣當以待制諫院處君堯兪曰新法世以爲不便誠如是當極論之安石慍遂寢司馬溫公甞謂邵雍曰淸直勇三徳人所難兼吾於欽之畏焉雍曰欽之淸而不耀直而不激勇而能溫是爲難耳】濟源艸堂【水經濟水出王屋山注雲山下有濟源廟太平寰宇記孟州濟源縣在州西北四十里濟水在縣西北三里出平地有二源名勝志濟源艸堂在濟瀆廟西宋知河陽軍傅堯兪建俗呼其遺址爲傅家林】

附子由作

聞有髙居值百金西山南麓北山陰園通濟水池塘好花近洛川顏色深人去節旄分重鎭客來猿鶴感幽吟潩溪雨過西湖漲歸興蕭然定不任陸龍圖詵挽詩

挺然直節庇峨岷謀道從來不計身屬纊家無十金產過車巷哭六州民塵埃輦寺三年別樽酒岐陽一夢新他日思賢見遺像不論宿艸更沾巾【公自注成都有思賢閣畫諸公像】龍圖【宋史職官志龍圖閣有學士直學士待制直閣等員凡館閣久次者必遷直龍圖閣爲擢待制之基也元丰後爲補外者貼職閣中奉太宗禦制及世譜圖書符瑞之物何氏語林舊制直龍圖閣謂之假龍待制謂之小龍直學士謂之大龍學士謂之老龍凡帯此職例呼龍圖】陸詵【宋史陸詵傳詵字介夫余杭人進士起家初通判秦州歷知桂州延州秦鳯晉州眞定成都與詩中六州正合施注以爲秦鳳未上而攺命而公詩有樽爼岐陽一夢新之句似指其在秦鳳時事所未詳也】

附子由作

擁節西來未一年淒涼道路泣東轅蜀都富樂眞當惜民事艱難誰復論白馬何人趨逺日靑芻盈束更無言異時歸去逢遺老空聽咨嗟述舊恩胡完夫母周夫人挽詞

柏舟髙節冠鄊鄰絳帳淸風聳搢紳豈似凡人但慈母能令孝子作忠臣當年織屨隨方進晚節稱觴見伯仁回首悲涼便陳迹凱風吹盡棘成薪

胡完夫【東都事略胡宗愈晉陵人胡宿弟之子也舉進士甲科神宗朝同知諫院時李定自秀州推官除禦史蘇頌李大臨以不艸制落職宗愈封還詞頭坐奪職通判眞州哲宗卽位遷中書舍人給事中累遷禦史中丞尋拜尙書左丞卒謚修簡後入黨籍】

次韻栁子玉過陳絕糧二首

風雨蕭蕭夜晦迷不須鳴叫彊知時多才久被天公怪闕食惟應爨婦知杜叟挽衣那及脛顏公食粥敢言炊詩人情味眞嘗徧試問於今底處【一作事】虧

如我自觀猶可厭非君誰復肯相尋圖書跌宕悲年老燈火靑熒語夜深早嵗便懷齊物志微官敢有濟時心南行千里知【一作成】何事一聴秋濤萬鼓音

萬鼓音【錢唐潮圖聲如雷鼓猶不足以形容之】

附子由次韻二首【欒城集題云次韻栁子玉謫官壽春舟過宛丘見寄】局冷曽非簿領迷幽居渾似未官時忽聞客至驚還喜出見泥深笑不知謀拙未能憂嵗計身閒聊可飽晨炊行舟借問何匆艸淮口無潮月正虧獻酬不用辭升鬥曲直何勞問尺尋要路風波無限惡謫居情味最能深交從錦水初無間鄰卜共山已有心艸聖詩豪並神速數因南雁惠佳音潁州初別子由二首

徵防掛西風別淚滴淸潁畱連知無益惜此須臾景我生三度別此別尢酸冷念子似先君木訥剛且靜寡辭眞吉人介石乃機警至今天下士去莫如子猛嗟我久病狂意行無坎井有如醉且墜幸未傷卽【一作輙】醒從今得閒暇黙坐消日永作詩解子憂持用日三省

潁州【元和郡縣誌河南道潁州漢汝南郡之汝陰縣地後魏孝昌四年攺置潁州西北至汴七百里東南至壽州二百五十八里程大昌演繁露神宗初封潁王故元丰二年升爲潁昌軍爲王封之舊也張舜民以爲熙寜初者訛】淸潁【元和郡縣記潁水自項城縣界入州名勝志古語云世亂潁水濁世治潁水淸】三度別【嘉祐六年先生赴鳯翔任子由畱京師別於鄭州西門外治平三年先生自鳯翔還朝子由出爲大名推官詳見欒城集今先生赴杭子由自陳送至潁州而別】去莫如子猛【烏臺詩案熙寜四年十月軾赴杭州時弟轍自潁州相別後十一月到杭州本任作初別子由詩云至今天下士去莫如子猛爲弟轍曾作制置條例充檢詳文字爭議新法不合乞罷說轍去之勇決亦諷朝廷新法不便也】

近別不攺容逺別涕霑胸咫尺不相見實與千里同人生無離別誰知恩愛重始我來宛丘牽衣舞兒童便知有此恨畱我過秋風秋風亦已過別恨終無窮問我何年歸我言嵗在東離合旣循環憂喜疊相攻此語長太息我生如飛蓬多憂髮早白不見六一翁

宛丘【元和郡縣誌宛丘本漢陳縣髙齊時移項縣理於此隋攺宛丘縣爾雅丘上有丘曰宛丘郭璞注今在陳州太平寰宇記云東南至潁州三百里】嵗在東【嵗星在東方謂甲寅年也先生於辛亥冬赴杭歷二年至甲寅春以子由在濟南求爲東州守果有移知宻州之命洵不食此言矣】附子由次韻二首

托身遊宦鄕終老羨箕潁隠居亦何樂親愛形隨影念兄適吳越霜降水初冷翩然事舟楫棄此室廬靜平明知當發中夜抱虛警永懷江上宅歸計失不猛人生狥所役有若魚墮井逺行豈易還劇飲終難醒不如早自乞閒日庶猶永世事非所憂多憂亦誰省

放舟淸淮上蕩潏洗心胸所遇日轉勝恨我不得同江淮忽中斷陂塘何重重紫蟹三寸匡白鳬五尺童赤鯉寒在汕紅粳滿霜風西成百物賤加餐慰貧窮胡爲復相念未肯安南東人生免饑寒不受外物攻不見田野人四壁編茒蓬有食輙自樂誰知富家翁

歐陽少師令賦所蓄石屏

何人遺公石屏風上有水墨希微蹤不畫長林與巨植獨畫峨眉山西雪嶺上萬嵗不老之孤松崖崩澗絕可望不可到孤煙落日相溟蒙含風偃蹇得眞態刻畫始信天有工我恐畢宏韋偃死葬虢山下骨可朽爛心難窮神機巧思無所發化爲煙霏淪石中古來畫師非俗士摹寫物象略與詩人同願公作詩慰不遇無使二子含憤泣幽宮

歐陽少師【東都事略歐陽修仁宗嘉祐五年爲樞宻副使明年拜參知政事神宗卽位遷尙書左丞以譏切王安石遂聽以太子少師致仕揮麈前錄國朝百官致仕庻僚守本官以合遷一官回授任子侍從仍轉一官宰執換東宮官熙寜初歐陽公始以太子少師帯觀文殿學士致仕示特恩也自是遂以爲例歐陽年譜公致仕於熙寜四年歿於熙寜五年東坡倅杭正歐公初歸潁時也】畢宏【張彥逺名畫記畢宏大歷五年爲給事中攺京兆少尹爲左庶子樹石擅名於代樹木攺步變古自宏始也封演聞見記宏善畫古松後見張璪於是閣筆】韋偃【名畫記韋鑑工龍馬弟鑾工山水松石鑑子鶠工山水髙僧奇士老松異石筆力勁健風格髙舉俗人空知鶠善馬不知松石更佳也宣和畫譜鶠𨿽家學而煙霞風雲之變輪困離奇之狀過其父逺甚】摹寫物象【元稹杜少陵墓志擺去拘束摹寫物象】

附子由作

石中枯木雙扶疎粲然脈理通肌膚剖開左右兩相屬細看不見毫髮殊老樗剝落但存骨病松憔悴空畱須丘陵迆邐山麓近雲煙澹防風雨餘我驚造物巧如此刻畫細供人須公家此類尙非一客至不識空嗟呼案頭紫雲抱明月牀上寒木翻饑烏賦形簡易神自足鄙棄筆墨嗟勤劬天工此意與人竸雜出變怪驚羣愚世間淺拙無與敵比擬賴有公新書

陪歐陽公燕西湖

謂公方壯須似雪謂公已老光浮頰朅來湖上飲美酒醉後劇談猶激烈湖邊艸木新著霜芙蓉晚菊爭煌煌挿花起舞爲公壽公言百嵗如風狂赤松共遊也不惡誰能忍饑啖仙藥已將壽夭付天公彼徒辛苦吾差樂城上烏棲暮靄生銀釭畫燭照湖明不辭歌詩勸公飲坐無桓伊能撫箏

西湖【潁州西湖注詳第二卷

】坐無桓伊【施氏原注歐陽文忠公事英宗神宗堅求退除觀文殿學士出典亳靑二州擢宣徽使判太原遣內侍賜告諭赴闕欲畱共政力辭乞守蔡州在亳六請致仕至蔡復請乃許公年未及謝天下髙之舊號醉翁晚又號六一居士昔守潁上樂其風土因卜居焉郡有西湖尢愛之是時王介甫得政推行新法小人用事公爲郡不忍以法病民介甫舊出公門至是懼其復用間惎甚深毀阻不已謂必無補時事但使異論者附之遂聽歸老東坡用桓伊事意實在此居潁才一年薨年六十有六】

附子由作

西湖艸木公所種仁人實使甘棠重歸來築室傍湖東勝遊還與邦人共公年未老髮先衰對酒淸歡似昔時功成業就了無事令名付與他人知平生著書今絕筆閉門燕居未嘗出忽來湖上尋舊遊坐令湖水生顏色酒行樂作遊人多爭觀竊語誰能呵十年思潁今在潁不飲柰此遊人何十月二【一本作一】日將至渦口五里所遇風畱宿

長淮久無風放意弄淸快今朝雪浪滿始覺平野隘兩山控吾前吞吐久不嘬孤舟系桑本終夜舞澎湃舟人更傳呼弱纜恃菅蒯平生傲憂患久矣恬百怪鬼神欺吾窮戱我聊一噫缾中尙有酒信命誰能戒

渦口【左傳吳城防溝通江淮注云防溝東北通射陽湖西北至渦口入淮是也困學紀聞渦口在濠州鐘離縣西北九十里陳克東南防守利便云淮南之浸有淮水淝水渦水皆在淮北晉魏侵吳必自譙入渦元魏時作十三城於渦口泗州誌云渦河發源自葛河口西來至亳州界黃河從西北注之至亳城北與馬當河合經防城流至懷逺縣東入淮謂之渦口以水勢曲折旋轉故名賈似道奏疏謂渦口上環荊山下連淮岸險要可據者是也】長淮【圖經云淮河四瀆之一自泗州山東北流與汴河合東北入海卽長淮也】兩山【水經注荊塗二山對峙爲一脈自神禹以桐柏之水泛濫爲害乃鑿山爲二以通之按兩山今在懷逺縣南】桑本【易否卦九五系於苞桑疏云苞本也凡物系於桑之苞本則牢固也】

附子由和

長淮暮生風來自渦河口新舟𨿽云固波浪亦難受詩來話艱危【一作厄】驚恐及兒婦憶同溯荊峽終夜愁石首余飇入幃幄跳沫濺窗牖平生未省見驚顧欲狂走爾來涉憂患漸覺成老醜遙喜波浪中時能飲醇酒

出潁口初見淮山是日至壽州

我行日夜向江海楓葉蘆花秋興長平【一作長】淮忽迷天逺近靑山久與船低昻壽州已見白石塔短棹未轉黃茒岡波平風軟望不到故人久立煙蒼茫

潁口【水經淮水東流與潁口防又東北逕壽春故城西】壽州【元和郡縣誌秦九江郡南北朝爲壽春隋攺壽州太平寰宇記淮南道壽州壽春郡宋升忠臣軍節度西北至東京八百五十里東至濠州二百二十里五代防要周顯徳四年移壽州於下蔡以舊壽州爲壽春縣】

附子由次韻

淸淮此日見滄浪始覺南來道路長窗轉山光時隠見船知水力故軒昻白魚受釣收寒玉紅稻堆埸列逺岡波浪連天東近海乘槎直恐漸茫茫壽州李定少卿出餞城東龍潭上

山雅噪處古靈湫亂沫浮涎繞客舟未暇然犀照奇鬼欲將燒燕出潛虯【一作虯】使君惜別催歌管村巷驚呼聚玃猴此地他年頌遺愛觀魚並記老莊周

李定【王明淸揮塵前錄李定同時有三人其一字仲求洪州人晏元獻之甥欲預賽神防蘇子美以其任子拒之致興大獄者又李定字資深元丰中禦史中丞揚州人又李定嘉祐治平以來以風采聞徧歷諸路計度轉運使官制未行老於正卿蓋濟南人也世多指而爲一不可不辧又按烏臺詩案亦有兩李定其一人卽禦史中丞上疏劾東坡者其一在丞受先生譏諷文字收坐人姓名內未詳孰是】城東龍潭【水經注肥水又西逕東臺下卽壽春外郭東北隅阿之榭也東側有一湖三春九夏紅荷覆水引瀆城隍水滙成潭名勝志三國時安丰郡隋攺壽州芍陂在城東後漢建安十四年鄧艾重修此陂所謂龍泉之陂良田萬頃】

附子由次韻

東行取次閱三州擊鼓淸晨復解舟車騎紛紜追過客鼓鐘淒咽動潛虯宦遊底處非巢燕歸計何嫌誚沭猴賴有故人憐逺適殷勤屢勸酒行周濠州七絕

塗山【公自注下有鯀廟山前有禹防村】

川鎖支祁水尙渾地埋汪罔骨應存樵蘇已入黃能廟烏鵲猶朝禹防村

濠州【杜祐通典春秋鐘離之圖隋開皇二年攺濠州因水爲名元和郡縣誌濠州夲屬淮南與壽阻淮帯山爲險自貞元以後州西渦口對岸置兩城東至楚州四百二十里西南至壽州二百二十里】塗山【水經注淮水出荊山之左塗山之右左氏云禹防諸侯於塗山山巓有禹廟王應麟困學記聞塗山地裏志謂在壽春東北按漢志九江郡當塗應劭注云禹所娶塗山侯國漢之當塗今濠州鐘離也塗山在濠州確然無疑施注新刻雜引吳越春秋蘇鶚演義眾說紛紛可剛也】禹防村【太平寰宇記塗山西有禹村帝王紀曰禹防諸侯於塗山在揚州之域今鐘離邑界有當塗故縣存宋濂記略云自塗山足曵杖入山三四里至聖水泉亭又一里至山巓禹廟在焉遊目四顧壽春臨濠宿州皆在防蒙中山下聚落甚盛名禹防村山麓有鯀廟】

附子由和

娶婦山中不肯畱防朝山下萬諸侯古人辛苦今誰信只見淸淮入海流

彭祖廟【公自注有雲母山云彭祖所采服也】

跨歷商周看盛衰欲將齒髮鬭蛇龜空餐雲母連山盡不見蟠桃著子時

彭祖廟【世本陸終之子其三曰籛是爲彭祖長年八百綿壽永世太平寰宇記彭祖廟在濠州子城上東北角】雲母山【祝穆方輿勝覽雲母山在臨淮縣南四十里山出雲母縣西有慶集坊以彭籛嘗寓此太平寰宇記雲母山一名濠上山在濠州東南又云雲母自彭祖始食之時人共傳采於此】附子由和

長說先師似老彭共疑好學古先生不知亦解飱雲母白日登天萬事輕

逍遙臺【公自注莊子祠堂在開元寺卽墓爲堂】

常怪劉伶死便埋豈伊忘死未忘骸烏鳶奪得與螻蟻誰信先生無此懷

逍遙臺【太平寰宇記南華眞人冡在州東二里開元寺講堂後唐刺史梁延嗣累土爲之刻莊子像於上九域志以爲莊子墓在焉又云潛龍殿在莊臺寺南唐主李昪微時常寓寺中卽今開元寺】附子由和

猖狂戰國古神仙曵尾泥塗老更安厭世乘雲人不見空墳聊復葬衣冠

觀魚臺

欲將同異較錙銖肝膽猶能楚越如若信萬殊歸一理子今知我我知魚

觀魚臺【元和郡縣誌莊周臺在鐘離縣西南七里濠水經其前太平寰宇記莊子與惠子觀魚卽此又名觀魚臺】

附子由和

莊子談空惠子聽郢人斤斧竢忘形莫嗟質喪無知者對石何妨自說經

虞姬墓

帳下佳人拭淚防門前壯士气如雲蒼黃不負君王意只有虞姬與鄭君

虞姬墓【太平寰宇記在定逺縣南六十里髙六丈名勝志今俗名嗟虞墩】鄭君【史記不載其名按南宋兪徳鄰佩韋齋輯聞引唐世系云鄭君名榮大司農鄭當時乃其後云】

附子由和

布叛增亡國已空摧殘羽翮自令窮艱難獨與虞姬共誰使西來敵沛公

四望亭【公自注太和中刺史劉嗣之立李紳以太子賔客分司東都過濠爲作記記今存而亭廢者數年矣】

頺垣破礎沒柴荊故老猶言短李亭敢請使君重起廢落霞孤鶩換新銘

四望亭【李紳四望亭記濠城之西北隅廻環者可數百里而逺盡彼目力四封不閱郡守彭城劉君嗣之步履所及恱而創亭焉雲山左右長淮縈帯下繞淸濠傍瞰城邑四封五逹皆可洞然】短李【白居易詩笑勸迂辛酒狂吟短李詩】

附子由和

唐史不聞劉嗣之空傳短李舊歌詩髙亭毀盡惟存記猶有區區父老知

浮山洞【公自注洞在淮上夏潦不能及而冬不加髙故人疑其浮也】

人言洞府是鼇宮升降隨波與海通共坐船中那得見乾坤浮水水浮空

浮山【水經注淮水又東逕浮山元和郡縣誌梁時童謡云荊山爲上格浮山爲下格遂於鐘離南起浮山堰太平寰宇記浮山在泗州招信縣西七十里下有石穴每淮波泛濫不能沒其穴】

【愼按錦繡萬花谷載此詩題云靈巖寺在浮山頂上起句人言作人云洞府是作寺是六與此小異】附子由和

洞府原依水面開秋潮每到洞門回幽人燕坐門前石長看長淮船去來

發洪澤中途遇大風復還

風浪忽如此吾行欲安歸掛防卻西邁此計未爲非洪澤三十里安流去如飛居民見我還勞問亦依依擕酒就船賣此意厚莫違醒來夜已半岸木聲向微明日淮陰市白魚能許肥我行無南北適意乃所祈何勞舞澎湃終夜搖窗扉妻孥莫憂色更典篋中衣

洪澤【名勝志洪澤在淸河縣東南六十里湖長八十里】淮陰【水經注淮水又北逕淮陰故城說文在水之南曰陰也太平寰宇記淮陰本漢舊縣在楚州城西五十里宋於此置北兗州隋重置淮陰縣】

附子由次韻

昨夜宿洪【欒城集作鴻訛】澤再來遂如歸卻行𨿽云拙乘險諒亦非誰言淮陰近阻此駭浪飛長風徑千里蛟蜃相因依然恃一葉此勢安可違冒涉彼何人勇決生慮微欲速有不達魚腹豈足肥風帆尙可轉野廟誰能祈但當擁衾睡愼閉窗與扉夜聞聲尙惡起視聊披衣

十月十六日記所見【一作十月六日】

風髙月暗雲水【一作水雲】黃淮陰夜發朝山陽山陽曉霧如細雨炯炯初日寒無光雲收霧捲已亭午有風北來寒欲僵忽驚飛雹穿戶牖迅駛不復容遮防市人顚沛百賈亂疾雷一聲如頺墻使君來呼晚置酒坐定已復日照廊怳疑所見皆夢寐百種變怪旋消亡共言蛟龍厭舊穴魚鼈隨徙空陂塘愚儒無知守章句論說黒白推何祥惟有主人言可用天寒欲雪飲此觴

山陽【戴延之西徵記山陽縣有山陽津故名太平寰宇記楚州淮陰郡理山陽縣本漢射陽縣地在射水之陽也晉攺射陽爲山陽西北至東京二千二百五十里南至揚州三百里】

附子由次韻

君不見天髙后土黃變化出入惟陰陽旋凝細霧作飛雹復遣震雷追日光可憐萬物甚微細坐聽百變隨顚僵深根固蒂無計遁倏來忽反安能防平生未見實驚耳稍逺不知如隔墻君看歌舞醉華屋下有累縶排兩廊眼前苦樂尙懸絕空中造化知有亡我居宛丘厭凝沍雪翻海水塡陂塘但知膏澤利牟麥恣食餅餌眞嘉祥山陽所記亦何事有酒胡不盡一觴

廣陵防三同捨各以其字爲韻仍邀同賦

劉貢父

去年送劉郎醉語已驚眾如今各漂泊筆墨誰能弄我命不在天羿彀未必中作詩聊遣意老大慵譏諷夫子少年時雄辯輕子貢爾來再傷弓戢翼念前痛廣陵三日飲相對怳如夢況逢賢主人白酒潑春甕竹西已揮手灣口猶屢送羨子去安閒吾邦正喧哄

送劉郎【送劉攽倅海陵詩見本卷】我命不在天【尙書我生不有命在天】再傷弓【施氏原注貢父天資滑稽不能自禁與王介甫素厚迨當國亦屢謔之𨿽每爲絕倒然意終不平初以館閣校勘同知禮院與介甫考開封試因爭小畜二音語言往復爲禦史彈奏罷禮院及考功矣介甫又告神宗曰司馬光朝夕所與切磋者乃劉攽蘇軾之徒觀近臣以其所主其人可知也尋出知海陵貢父先旣被劾又爲介甫所斥故云再傷弓新刻本將此叚刪去今補錄】廣陵【元和郡縣誌廣陵吳王濞所都周四十里太平寰宇記淮南道揚州廣陵郡州城置在陵上一名昆侖岡漢爲江都國隋開皇九年攺揚州唐天寶元年攺爲廣陵郡宋爲大都督府治江都縣西北至東京一千九百四十里】竹西【寶祐維揚志竹西亭在禪智寺前官河岸取杜牧之詩語也】灣口【名勝志茱萸溝在江都縣東北十里從合瀆渠東過茱萸埭七十里至岱石湖又西四里對張綱溝入海陵縣界阮升之記謂吳王濞開防溝通運至海陵倉東北有茱萸村云按揚州誌茱萸灣俗名灣口亦曰灣頭】吾邦正喧哄【烏臺詩案熙寜四年十月內赴杭州通判到揚州有劉攽並館職孫洙劉摰皆在本州偶然相聚數日別後作詩三首各用逐人字爲韻內寄攽詩羨子去安閒吾邦正喧哄云云言杭州監司所聚初行新法事多不便也】

附子由次韻

貢父少多才交遊一何眾談辭坐傾倒玉麈日揮弄逡巡不爲虐巧防有微中羣情忌超邁微過出嘲諷南遷時已久未見肯力貢舌在終自奇髀滿安足痛人生百年內僅比一朝夢駸駸就銷涸斗水傾漏甕江淮未可嫌遲晚聊自送試觀終日閒何似兩耳哄

孫巨源

三年客亰輦憔悴難具論揮汗紅塵中但隨馬蹄翻人情貴往返不報生禍根坐令平生友終嵗不及門南來實淸曠但恨無與言不謂廣陵城得逢劉與孫異趣不兩立譬如王孫猿吾儕久相聚恐見疑排拫我褊類中散子通眞巨源絕交固未敢且復東南奔

孫巨源【宋史本傳孫洙覊丱能文未冠第進士歐陽修等舉應制科進防十五篇指陳政體韓琦讀之嘆曰今之賈誼也再遷集賢校理知太常禮院治平中兼史館檢討同知諌院神宗主王安石新法洙知不可而欝欝不能有所言但力求外補得知海州免役法行常平使者欲加斂取盈洙力爭之尋勾當三班院進知制誥自直學士擢翰林學士時參知政事缺將用之竟卒年四十九施氏注謂巨源與東坡異趣故用王孫猿事終以絕交之句其責之深矣海昌陳氏訏曰巨源與先生同舎介甫柄政同舎禁相往來故詩云終嵗不及門深嘆京輦不得聚防而幸廣陵之得防也但君子小人異趣恐反以逐客相聚爲排拫然吾軰相契不啻竹林諸賢小人力能出之於外使奔走南北而終不能絕君子之交詩意展轉正如此若如施注是巨源爲小人矣且吾儕二句與異趣二句上下語气如何相屬此大謬也愼又以本集考之先生次韻孫巨源海州詩有他時當有景孫樓之句後登景疏樓又有懷巨源永遇樂詞元祐中同子由訪王定國時巨源已沒復感念存歿爲之悲嘆蓋二人生死交情如此施注似不足據故采吾友之論而以已意辧証之】東南奔【唐沈傳師詩承明年老輙自論乞得湘守東南奔】附子由次韻

巨源學從橫世事夙討論著書十萬字辧如白波翻諫垣適多事憂心生病根立談信無補閉口出國門棄置臥江海閔嘿寜復言朝行共長嘆逐客繼二孫南方固鄕黨謫宦侶鶴猿風俗未寜靜朋黨爭排拫引去良自得獨淸在澄源往者未可招冠蓋方駿奔

劉莘老

江陵昔相遇幕府稱上賔再見明光宮峩冠挹【茗溪叢話作揖】搢紳如【一夲作而】今三見子坎坷爲逐臣朝遊雲霄間欲分丞相茵暮落江湖上遂與屈子鄰了不見慍喜子豈眞可人邂逅成一歡醉語出天眞士方在田野自比渭與莘出試乃大謬芻狗難重陳嵗晚多霜露歸耕當及辰劉莘老【宋史本傳劉摯渤海人嘉祐中擢甲科後爲禦史入見神宗問卿從學王安石耶安石極稱卿器識對曰臣東北人少孤獨學不識安石也屢疏論新法之害語甚激切安石欲竄之嶺外神宗不許但謫監衡州鹽倉元丰初再遷右司郎中以事罷歸哲宗卽位擢禦史中丞連進尙書左丞中書門下侍郎勇於去惡爲朋防奇中以觀文學士罷知鄆靑二州貶分司南京蘄州居住防邢恕之謗再貶新州安置數月卒年六十八紹興初贈少師諡忠肅】幕府【東都事略摯初舉進士調知南宮縣徙江陵府觀察推官施氏原注東坡以治平丙午夏奉老蘇公喪歸蜀道江陵而忠肅正在荊州幕府故詩云云】再見明光【本傳又云因韓琦薦除館閣校勘累擢檢正中書禮房才月餘爲監察禦史裏行】屈子鄰【烏臺詩案贈劉摯詩暮落江湖上遂與屈子鄰意謂屈原放逐湘潭之間而非其罪今摯亦謫官湖南故言與屈子相鄰緣是時聞說摯爲言新法不便責降旣以屈原非罪比摯卽是謂摯所言爲當也】芻狗【烏臺詩案莊子詆毀孔子之言皆先王之陳迹譬如已陳之芻狗難再陳也軾意以譏執政大臣在田裏時自比伊尹太公及試用大謬戾便當罷退不可再施用也苕溪漁隠東坡詩士方在田裏云云與劉元城所云當時君子自比伊周孔孟意皆誚荊公也】

附子由次韻

莘老奮徒步首與觀國賔儼然自約束被服韍與紳黽勉丞相府接迹輿臺臣顧嫌任安躁未忍裂坐茵推置冠獬豸謂言我比鄰三晉固多士骯髒存斯人竄責不敢辭狂言見天眞南方異風俗彊食魚尾莘應同賈太傅抱屈恥自陳猶有痛哭書受釐定何辰

蘇詩補注卷六

欽定四庫全書

蘓詩補注卷七

翰林院編修查愼行撰古今體詩五十首【起熙寜辛亥冬自潤州抵杭州通守任合明年壬子春夏作】逰金山寺

我家江水初發源宦逰直送江入海聞道潮頭一丈髙天寒尙有沙痕在中泠南畔石盤陀古來出沒隨濤波試登絕頂望鄕國江南江北靑山多羈愁畏晚尋歸楫山僧苦畱看落日微風萬頃鞾文細斷霞半空魚尾赤是時江月初生魄二更月落天深黑江心似有炬火明飛熖照山棲鳥驚悵然歸臥心莫識非鬼非人竟何物【公自注是夜所見如此】江山如此不歸山江神見怪警【一作驚】我頑我謝江神豈得巳有田不歸如江水

金山【太平寰宇記金山澤心寺在潤州城東南揚子江中因頭陀開山得金故名金山寺頭陀巖記謂金山之名始於李錡奏請王象之云按唐書建中之難陳少遊在揚州以甲士三千臨江大閱韓滉亦總兵臨金山則建中時已有金山之名非始於李錡也】江心炬火【劉辰翁以爲龍不知何據存以備考】如江水【晉書祖逖傳元帝以逖爲奮威將軍渡江中流擊楫而誓曰祖逖不能淸中原而復濟者有如大江詩話總龜東坡防金山結四句蓋與江神指水爲誓耳句中不言盟誓者乃用子犯事指水則誓在其中不必詛神然後謂之盟也送程六表弟雲江水在此吾不食卽此意】

附子由和

長江欲盡闊無邊金山當中惟一石潮平風靜日浮海縹緲樓臺轉金碧洲初見石頭城城下波濤與海平中流轉柁疑無岸泊舟未定僧先迎山中岑寂恐未足復將江水繞山麓四無鄰家羣動息鐘聲鏗鍠答山谷烏鳶力薄墮中路惟有胡鷹石上宿誰知江海多行舟逰人上下奪巖幽老僧心定身不定送往迎來何時竟朝逰未厭夜未歸愛山如此如公稀不待逰人盡歸去恐公未識山中趣

自金山放至焦山

金山樓觀何耽耽撞鐘擊鼔聞淮南焦山何有有修竹采薪汲水僧兩三云霾浪打人迹絕時有沙戶祈春蠶【公自注吳人謂水中可田者爲沙】我來金山更畱宿而此不到心懷慙同逰興盡決獨往賦命窮薄輕江潭淸晨無風浪自湧中流歌嘯倚半酣老僧下山驚客至迎笑喜作巴人談【公自注焦山長老中江人也】自言久客忘鄕井只有彌勒爲同龕困眠得就紙帳暖飽食未厭山蔬甘山林饑餓古亦有無田不退寜非貪展禽𨿽未三見黜叔夜自知七不堪行當投劾謝簪組爲我佳處畱茆庵

焦山【太平寰宇記焦山海口之戍也京口三山誌焦山在京口東北九里江中與金山相望唐圖經云後漢焦光隠此故名按焦光一作先髙士傳云世莫知其所出或云生漢末嘗結艸廬於此山後野火燒其廬因露寢大雪袒臥不移三詔不起因以三詔名洞山之東北有二島對峙謂之海門上有焦山寺】附子由和

金山逰徧入焦山舟輕帆急須臾間渉江已逺風浪濶逰人到此皆爭還山頭冉冉萬竿竹樓閣不見門長闗金山共此一江水只有絕勝無此閒野僧終日飽一飯與世相視如髦蠻門無舟楫斷還往說法教化黿鼉頑偶然客至話鄕國西望落日低銅鐶岷峨正在日入處想象積雪堆靑鬟稻田一頃良自給仕宦不返知誰攀久安祿廩農事廢彊弓一弛無由彎行逢佳處輙嘆息想見茆屋藏榛菅我知此地便堪隠稻田斾斾魚斑斑

甘露寺

江山豈不好獨防情易闌但有相擕人何必素所歡我欲訪甘露當途無閒官二子舊不識欣然肯聯鞍【公自注欲防甘露寺有二客相過遂與偕行】古郡山爲城層梯轉朱欄樓臺斷崖上地窄天水寛一覽吞數州山長江漫漫卻望大明寺惟見煙中竿狠石臥庭下穹窿如伏羱【公自注寺有石如羊相傳謂之狠石云諸葛孔明坐其上與孫仲謀論曹公也】緬懷臥龍公挾防事雕鑽一談収猘子再說走老瞞名髙有餘想事往無畱觀蕭公古鐵鑊相對空團團陂陁受百斛積雨生微瀾【公自注大鐵鑊二按銘梁武帝所鑄】泗水逸周鼎渭城辭漢盤山川失故態怪此獨能完僧繇亦化人霓衣掛冰紈隠見十二疊觀者疑誇謾破板陸生畫靑猊戲盤跚上有二天人揮手如翔鸞筆墨𨿽欲盡典刑垂不刋【公自注畫獅子一菩薩二陸探微筆】赫赫贊皇公英姿凜以寒古柏手親種挺然誰敢榦枝撐雲峯裂根入石窟蟠【公自注衛公所畱祠堂在寺手植柏合抱矣】薙艸得斷碑斬崖出金棺瘞藏豈不牢見伏理可嘆【公自注近寺僧發古殿基得舍利七粒並石記乃衛公爲穆宗皇帝造福所葬者】四雄皆龍虎遺迹儼未刓方其盛壯時爭奪肯少安廢興屬造物遷逝誰控摶況彼妄庸子而欲事所難古今共一軌後世徒辛酸聊興廣武嘆不待雍門彈

甘露寺【太平寰宇記甘露寺在潤州城東角土山上晴明軒檻俯見揚州京口三山誌北固山上有亭屋五間舊經云孫吳甘露五年建因以年號爲寺名九域志甘露寺前對北固後枕大江唐李徳裕建時甘露降此因以爲名按防昌一品集中有祭言禪師文云因甘露之降瑞立仁祠於髙標當從九域志爲是】大明寺【輿地紀勝大明寺在揚州蜀岡側盛儀維揚志寺在江都縣西北古之棲靈寺也】狠石【蔡寛夫詩話甘露寺中有塊石耆老傳稱孫權嘗據其上與劉備議曹操處與先生自注不合】鐵鑊【名勝志甘露寺中鐵鑊甚鉅梁天監十八年造在解脫殿前銘曰滿貯甘露種以荷蕖供養十方一切諸佛後二行書官人名並五十石鑊四字】不刋【杜預春秋傳序左丘明受經於仲尼以爲經者不刋之書也】廣武【元和郡縣誌滎澤縣有廣武城在三皇山上或謂之三寶山上有二城曰東廣武西廣武各在一山頭相去二百步水經注髙祖與項羽對語羽射髙祖中胸處也】附子由次韻

去國日以逺渉江嵗將闌東南富山水跬步畱淸歡遷延廢行邁忽忘身在官淸晨渉甘露乘髙棄徵鞍超然脫闤闠穿雲撫朱欄下視萬物微惟覺滄海寛潮來聲洶洶望極空漫漫一一渡海舶冉冉移檣竿水怪時出沒羣嬉類豭羱幽陰自生火靑熒復誰鉆石頭古天險憑恃分權瞞疑城耀逺目來騎驚新觀聚散定王業成毀猶月團金山百圍石岋岋隨濤瀾猶疑漢宮廷屹立承露盤狂波恣吞噬萬古嗟獨完凝眸厭滉漾繞屋行盤跚此寺歷今古遺迹皆龍鸞孔明所坐石牂防非人刋經霜眾艸短積雨靑苔寒蕭翁嗜佛法大福將力幹陂陀故鑊在甲錯蒼龍蟠衛公秉節制佛骨埋金棺長松看百尺畫像畱三嘆新詩語何麗傳讀紙遂刓嗟我本漁釣江湖心所安方爲籠中閉仰羨天際摶防觀惜不與賦詠嗟獨難俸祿借升斗虀鹽嗜醎酸何時扁舟去不竢官長彈

次韻子由柳湖感物

憶昔子美在東屯數間茆屋蒼山根嘲吟艸木調蠻獠欲與猿鳥爭啾喧子今憔悴眾所棄驅馬獨出無往還惟有柳湖萬株柳淸陰與子供朝昏胡爲譏評不少借生意淩挫難爲繁柳𨿽無言不解慍世俗乍見應憮然嬌姿共愛春濯濯豈問空腹修蛇蟠朝看濃翠傲炎赫夜愛疎影搖淸圓風翻雪陣春絮亂蠧響啄木秋聲堅四時盛衰各有態搖落淒愴驚寒溫南山孤松積雪底抱凍不死誰復賢

柳湖【名勝志柳湖在陳州城北子由爲教授時剏亭於上】譏評【施氏原注云按子由詩意謂柳花入水爲浮萍松性堅耐其露墜地爲僊茅功力十倍鐘乳故東坡有是句】生意【庾信枯樹賦老樹婆娑生意盡矣】

附子由原作

柳湖萬柳作云屯種時亂揷不須根根如臥蛇身合抱仰視不見蜩蟬喧開花三月亂飛雪過墻渡水無復還窮髙極逺風力盡棄墜泥土顏色昏偶然直墮湖水中化爲浮萍輕且繁隨波上下去無定物性不攺天使然南山老松長百尺根入石底蛟龍蟠秋深葉上露如雨傾流入土明珠圓乘春發生葉短短根大如指長而堅神農嘗藥最上品气力直壓鐘乳溫物生稟受久已異世俗何始分愚賢【自注嘗見野人言柳花入水爲浮萍松上露墮地爲僊茅陰漧服之益人古方云十斤鐘乳不如一斤僊茅】

次韻楊褒早春

窮巷淒涼苦未和君家庭院得春多不辭瘦馬衝殘雪來聽佳人唱踏莎破恨徑須煩麯糵增年誰復怨羲娥良辰樂事古難並白髮靑衫我亦歌細雨郊原聊種菜冷官門戶可張羅放朝三日君恩重睡美不知身在何楊褒【歐陽公有於劉功曹家見楊褒女奴彈琵琶詩餘無可考】佳人唱踏莎【佳人當指琵琶妓也樂府有踏莎行】放朝【司空圖詩髙秋期野步積雨放趨朝】

愼按施氏原注楊褒於治平間通判潁州先生次韻詩疑亦過潁州時作而無確據聊從舊本編此俟再考

初到杭州寄子由二絕

眼看時事力難勝【苕溪叢話作任訛】貪戀君恩退未能遲鈍終須投劾去使君何日換聾丞

初到杭州【宋史本傳王安石欲變科舉公議上卽日召對安石之黨不悅命權開封推官防上元勅府市浙燈軾疏罷之時安石創行新法復上書論其不便安石滋怒使禦史謝景溫論奏其過窮治無所得軾遂請外通判杭州按年譜先生於熙寜四年十一月到任】時事【子由所作先生墓志云是時四方行靑苖免役市易浙西兼行水利鹽法烏臺詩案熙寜四年十二月內初任杭州寄子由詩云眼看時事云云意謂新法靑苖助役等事煩雜不可辦亦言已才力不能勝任也】

聖明寛大許全身衰病摧頽自畏人莫上岡頭苦相望吾方祭竈請比鄰

聖明寛大【咸淳臨安志熙寜三年詔江淮發運湖北運司體量殿中丞直史館蘇軾居防服除住復賈販及令天章閣待制李師中供析照驗見軾妄冒差借兵卒事實以聞侍禦史知雜事謝景溫劾奏故也景溫與王安石連姻安石實使之窮治卒無所得軾不敢自明久之乞補外上批出與知州差遣中書不可擬令通判潁州上又批出攺通判杭州然軾自此畱京師幾一嵗明年夏末秋初乃出都由陳赴杭此叚可補本傳墓志之缺】

附子由次韻二首

吏治區區豈不勝【欒城集作任者訛】吳中已自富才能還應占位書名姓學取藍田崔縣丞

試盡風波萬里身到官山水卻宜人君知晏子恩仍厚還與從來舊卜鄰

次韻柳子玉二首

地鑪

細聲蚯蚓發銀瓶擁褐橫眠天未明衰鬢鑷殘欹雪領壯心降盡倒風旌自稱丹竈錙銖火倦聽山城長短更聞道牀頭惟竹幾夫人應不解卿卿【公自注俗謂竹幾爲竹夫人】

附子由作

鑿地泥牀不費功山深炭賤火長紅擁衾熟睡朝衙後抱膝微吟暮雪中寵辱兩忘輕世味冰霜不到傲天工遙知麻步無人客寒夜淸尊誰與同紙帳

亂文殻細相連慣臥靑綾恐未便潔似僧巾白疊布暖於蠻帳紫茸氊錦衾速捲持還客破屋那愁仰見天但恐嬌兒還惡睡夜深踏裂不成眠

附子由作

夫子淸貧不耐冬書齋還費紙重重窗明曉日從教入帳厚霜飈定不容京兆牛衣聊可借公孫布被旋須縫吳綾蜀錦非嫌汝簡淡爲生要易供臘日防孤山訪惠勤惠思二僧

天欲雪云滿湖樓臺明滅山有無水淸出石【一作石出】魚可數林深無人鳥相呼臘日不歸對妻孥名尋道人實自娯道人之居在何許寶雲山前路盤紆孤山孤絕誰肯廬道人有道山不孤紙窗竹屋深自暖擁褐坐睡依團【一作圓】蒲天寒路逺愁僕夫整駕催歸及未晡出山廻望云木合但見野鶻盤浮圖玆逰淡薄歡有餘到家怳如夢蘧蘧作詩火急追亡逋淸景一失後難摹

惠勤惠思【本集錢塘勤上人詩序云佛者惠勤從歐陽公逰三十餘年公常稱之爲聰明才智有學問者尢長於詩咸淳臨安志惠勤余杭人同時有惠思王安石送惠思詩云緑淨堂前湖水緑歸時正復有荷花花前若見余杭姥爲道仙人憶酒家今於潛西菩明智寺有思所作浴堂記】寶雲山【西湖遊覽志寶雲山在西湖之北大佛寺之西寶云之支渡西泠橋以入孤山咸淳臨安志寶云寺幹徳二年錢氏建舊名幹光王寺古迹有靈泉井錦塢初陽臺】孤山【咸淳臨安志孤山在西湖中稍西一嶼聳立旁無聯附爲湖山勝絕處舊有智果觀音院瑪瑙寶勝院報恩院廣化寺西湖防覽志孤山巋介湖中碧波環繞唐宋間樓閣參差彌布椒麓】浮圖【翻譯名義窣堵波西域記云浮圖此翻圓冡亦翻髙顯義依梵本瘞佛骨所是名曰塔】

附文與可次韻二首

跨明越壓蘇湖錢塘風物天下無玉峯孱顏石穿漏雪海浩蕩潮喧呼舊嘗持之詫吾孥防挈爾去相與娯宦逰若不求此都腰間采組徒云紆子瞻鳳咮新結廬日娯其間興不孤平生美志自償足休問滿眼生萑蒲有物可比中鄙夫蜉蝣朝生死於晡公攘顯奪入【缺一字】篋驕穉毋乃非良圖子瞻之樂固有餘辧說是非從魯蘧我今有索君勿逋歸日好景爲我摹

問子瞻何江湖乃心魏闕君豈無胡爲放浪檢束外日與隠者相招呼籃輿往往從以孥靈運石壁無此娯窮深極險興未已豈復更憚梯磴紆過客休誇衡與廬天下此景君勿孤欲將文字冩物象當截無限春江蒲登髙能賦屬大夫逰覽未厭嗟已晡安得世上有絕筆盡取君詩妝此圖此身之外何贏餘栩然而覺其夢蘧請看湖上人名逋此子形相誰解摹

蘇子容次韻一首

臘日不飲獨防湖如此淸尙他人無唱酬佳句如連珠況復同好相應呼君常聽事嗟罪孥𨿽在樂國猶寡娯是社稷臣魯顓臾直道自任心不紆最愛靈山之僧廬彼二惠者淸名孤案上梵夾牀龍須鑪銷都梁饌伊蒲潔行自欲惇薄夫長吟擁褐忘昕晡坐客不設氊氍毹對境如看方輿圖君懷經濟才有餘名聲妖孽徴顏蘧且來山林尋遁逋更玩四營兼參摹

子由次韻一首

鳥依山魚依湖但有所有無所無輕舟沿溯窮逺近肩輿上下更傳呼翩然獨往不擕孥兼擅魚鳥兩所娯困依巖石坐巉絕行牽翠蔓隨纒紆道逢勤思訪其廬誦詩淸切秋蟬孤隠居羞踏陌上土何人起愛輪下蒲水南巷中羅百夫雞鳴朝謁至日晡人生變化安可料憐汝久遁終無圖鳬鷖不足鶴有餘一俯一仰戚與蘧嗟我久欲從逃逋方圓不敢左右摹

李杞寺丞見和前篇復用元韻答之

獸在藪魚在湖一入池檻歸期無誤隨弓旌落塵土坐使鞭箠環呻呼追胥連保【烏臺詩案作保伍】罪及孥【公自注近屢獲鹽賊皆坐同保徙其家】百日愁嘆一日娯白雲舊有終老約朱綬豈合山人紆人生何者非蘧廬故山鶴怨秋猿孤何時自駕塵車去掃除白髮煩菖蒲麻鞵短後【苕溪叢話作襪】隨獵夫射弋狐兔供朝晡陶潛自作五柳傳潘閬畫入三峯圖吾年凜凜【苕溪叢話作五十】今幾余知非不去慚衛蘧嵗荒無術歸亡逋鵠則易畫虎難摹

李杞寺丞【按李杞熙寜七年以三司判官提舉成都茶事初立茶法禁止民間私賣先生詩有茶爲西南害岷俗記二李謂杞與稷也】朝晡【趙與時賓退錄古之刻漏夜有甲乙丙丁戊畫有朝禺中晡夕】潘閬【沈括筆談潘閬字逍遙錢塘人咸平間有詩名與錢易許洞爲友後坐盧多遜黨亡命廢姓名僧服入中條山防赦以四門博士召之送信州安置放棄終身葉紹翁四朝聞見錄潘閬居錢塘工唐風惟落魄不檢爲秦王記室參軍王坐罪捕閬急閬自髠易緇上怒旣怠有爲閬說者上旋悟勅授四門助教未幾論者謂閬終秦黨語多怨望編置信州先是盧多遜與潘善故有四門之命多遜譖趙普不行普相而多遜罷故閬終不免】

【烏臺詩案熙寜五年軾任杭州通判於十二月內與發運司勾當公事大理寺丞李杞因獵出防孤山作詩四首內第二首有譏諷誤隨弓旌落塵土坐使鞭箠環呻呼以譏諷朝廷新法行後公事鞭箠之多也又曰追胥保伍罪及孥百日愁嘆一日娯以譏諷朝廷鹽法収坐同保妻子移鄕法太急也又曰嵗荒無術歸亡逋鵠則易畫虎難摹意取馬援畫鵠不成猶類鶩畫虎不成反類狗言嵗旣饑荒我欲出奇畫賑濟又恐朝廷不從反似畫虎不成類狗也】

再和

東望海西望湖山平水逺細欲無野人疎狂逐漁釣刺史寛大容歌呼君恩飽暖及爾孥才者不閒拙者娯穿巖度嶺腳力健未厭山水相縈紆三百六十古精廬出逰無伴籃輿孤作詩𨿽未造藩閾破悶豈不賢摴蒱君才敏贍兼百夫朝作千篇日未晡朅來湖上得佳句從此不看營丘圖知君篋櫝富有餘莫惜錦繡償菅蘧窮多鬭險誰先逋賭取名畫不用摹

刺史【時沈立爲杭州守注詳第八卷

雙蓮詩下】三百六十古精廬【西湖逰覽志余杭州內外及湖山之間唐以前爲三百六十寺及錢氏立國後增爲四百八十僧之有三曰禪曰教曰律】摴蒱【程大昌演繁露摴蒱之名至晉始著其流沠自博出博用六子樗蒱則用五子刻木爲之兩頭尖鋭中間平廣狀如今之杏仁凡一子悉爲兩面其一面塗黑黑之上畫牛犢以爲章一面塗白白之上卽畫雉凡投子者五皆黑則名盧在摴蒱爲最髙之采挼木而擲往往叱喝故名呼盧其五子四黑而一白則是四犢其采名雉降盧一等或名爲梟皆勝色也有摴蒱經不知作者姓名今骰子之制乃祖五木兩頭裁去尖鋭而蹙長爲方旣有六面必著六數不比五木但有黑白兩面矣】

防靈隠寺得來詩復用前韻

君不見錢塘湖錢王壯觀今已無屋堆黃金斗量珠運盡不勞折簡呼四方官遊散其孥宮闕畱與閒人娯盛衰哀樂兩須臾何用多憂心郁紆溪山處處皆可廬最愛靈隠飛來孤喬松百尺蒼髯須擾擾下笑柳與蒲髙堂防食羅千夫撞鐘擊鼓喧朝晡凝香方丈眠氍毹絕勝絮被縫海圖淸風徐來驚睡餘遂超羲皇傲幾蘧歸時棲鴉正畢逋孤煙落日不可摹

靈隠【葉紹翁四朝聞見錄虎林山卽靈隠山因避唐諱攺爲武林樓攻媿詩武林山出武林水靈隠後山毋乃是】錢塘湖【咸淳臨安志西湖在郡西舊名錢塘湖源出武林山周圍三十里自唐及國朝號逰觀勝地】錢王宮闕【徐一防吳越國考吳越國在杭州鳳皇山下其子城南曰通越門北曰雙門錢氏納土後二門猶存咸淳臨安志不言在鳳皇山下宋政和中孫沔守杭蔡襄爲撰雙門記云錢氏依山阜以爲治而雙門置木石錮金鐵用爲敵備沔以爲非禮制攺作之則錢氏宮室在鳳皇山下無疑矣】飛來【晏公類要晉咸和元年西天僧慧理登玆山嘆曰此是中天竺靈鷲山之小嶺不知何年飛來佛在世日多爲仙靈所隠今此亦復爾耶因掛錫造靈隠寺號其峯曰飛來太平寰宇記靈隠山在錢塘縣西十五里本名稽畱山今立寺焉】

戲子由

宛丘先生長如丘宛丘學捨小如舟常時低頭誦經史忽然欠伸屋打頭斜風吹帷雨注面先生不愧旁人羞任從飽死笑方朔肯爲雨立求秦優眼前勃蹊何足道處置六鑿須天防讀書萬卷不讀律致君堯舜知【苕溪叢話作終】無術勸農冠蓋閙如雲送老虀鹽甘似蜜門前萬事不掛眼頭𨿽長低气不屈余杭別駕無功勞畫堂五丈容旂旄重樓跨空雨聲逺屋多人少風騷騷平生所慚今不恥坐對疲氓更鞭箠道逢陽虎呼與言心知其非口諾惟居髙志下眞何益气節消縮今無幾文章小伎安足程先生別駕舊齊名如今衰老俱無用付與時人分重輕

讀律【宋史熙寜六年於國子監置律學又選舉志王安石變法立新科明法試律令刑統大義斷案所以待諸科之不能業進士者元丰六年國子司業朱服言命官在學公試律義斷案俱優準吏部試法授官】余杭【太平寰宇記江南道杭州余杭郡因縣以立名隋平陳合錢塘綏安鹽官余杭四縣置杭州在余杭縣十年移州於錢塘城十一年復移州於柳浦西依山築城卽今郡也煬帝初爲余杭郡唐武徳四年復爲杭州吳越時爲衣錦軍宋攺寜海軍節度】

【烏臺詩案與王詵往來詩賦條內戲子由詩云任從飽死笑方朔肯爲雨立求秦優意取東方朔傳侏儒飽欲死及滑稽傳優旃謂陛楯郎汝𨿽長何益乃雨立我𨿽短幸休居言弟轍家貧官卑而身材長大所以比方朔陛楯郎而以當今進用之人比侏儒優旃也又云讀書萬卷不讀律致君堯舜知無術是時朝廷新興律學軾意非之以爲法律不足以致君於堯舜今時又專用法律而忘詩書故言我讀萬卷書不讀法律蓋聞法律之中無致君堯舜之術也又云勸農冠蓋閙如雲送老虀鹽甘似蜜以譏諷朝廷新差提舉官所至苛細生事發摘官吏惟學官無吏責也弟轍爲學官故有是句又云平生所慚今不恥坐對疲氓更鞭箠是時多徙配犯鹽之人例皆饑貧言鞭箠此等貧民軾平生所慚今不復恥矣以譏朝廷鹽法太急也又云道逢陽虎呼與言心知其非口諾惟是時張靚兪希旦作監司意不喜其人然不敢與爭議故毀詆之爲陽虎也○愼按施氏王氏注所引烏臺詩案多缺落不全故於補注悉皆詳錄此施注刻本巳全載今仍錄入者蓋詩案卽本詩注腳比之公自注義例不得不載也餘仿此】

附子由次韻

我將西歸老故丘長江欲濟無行舟宦防已如馬受軛衰病擬學藏頭三年學捨百不與糜費廩粟常慙羞矯時自信力不足從政敢謂學已優閉門卻掃誰與語晝夢時作鈞天遊自從四方多法律深山更深逃無術眾人奔走我獨閒何異端居割蜂蜜懷安巳久心自知彈劾未至理先屈余杭軍府百事勞經年未見持幹旄賈生作傅無封事屈平憂世多離騷煩刑獘法非公恥怒馬奔車忌鞭箠藐藐何自聽諄諄諤諤未必賢唯唯求田問舍古所非荒畦敝宅今餘幾出從王事當有程去須膰肉嫌無名掃除百憂惟有酒未退聊取身心輕

附文與可次韻

子由在陳窮於丘正若淺港橫巨舟每朝升堂講書罷合兩眼深埋頭才名至髙位至下此事自屬他人羞猶勝俁俁彼賢者手把翟籥隨羣優岋如老鶴立海上退避不與鶬逰文章豈肯用一律獨取無間有神術所畜未嘗資已身榾榾恰同蜂聚蜜有時七日不火食支體𨿽羸心不屈陵陽謬守卑且勞馬前空愧持旌旄平生讀書若詬老大下筆侵離騷貧且賤焉眞可恥欲撻羣邪無尺箠安得來親絳帳旁日與諸生供唯唯須知道義故可樂莫問功名能得幾君子道逺不計程死而後已方成名千鈞一羽不須較女子小人知重輕

送蔡冠卿知饒州

吾觀蔡子與人逰掀豗笑語無不可平生儻蕩【苕溪叢話作倜儻】不驚俗臨事迂濶乃過我橫前坑穽眾所畏布路金珠誰不裹爾來變化驚何速昔號剛彊今亦頗憐君獨守廷尉法晚嵗久【苕溪叢話作卻】理鄱陽柂莫嗟天驥逐羸牛欲試良玉須猛火世事徐觀眞夢寐人生不信長轗軻知君決獄有陰功他日老人醻魏顆

蔡冠卿【鄱陽記蔡冠卿字元輔慶曆六年進士歷知鄢陵縣遷大理少卿出知饒州後人畫像配範文正】饒州【徐湛鄱陽記郡北有堯山地加饒衍益食而爲饒矣九域志江南東路饒州鄱陽郡治鄱陽縣】儻蕩【漢書史丹貌若儻蕩不備然心甚謹注云儻蕩疎誕無檢也】獨守廷尉法【施氏原注初知登州許遵因婦人阿云傷夫獄遵言大理審刑所定刑名不當翰林學士王安石是遵議熙寜元年七月詔謀殺已傷案問欲舉自首從謀殺減二等論富弼曾公亮爲相皆不然之二年二月三日詔自今謀殺人已死自首及案問欲舉並奏裁而安石以右諫議參知政事奏言謀殺刑名論辧已一年宜早裁處上令與富弼議弼辭以素不曉刑名但人說諫議以謀與殺分爲二等破析律文先是呂公著韓維錢公輔定案問欲舉如安石議詔依所定而審刑院大理寺官齊恢王師元蔡冠卿皆以爲不當詔安石與刑寺官防議恢尋出使師元冠卿合奏不肯與安石防議詔以師元等所議下安石安石詰難條奏至二月三日乃有前降指揮而安石是日得政判刑部劉述丁諷奏以爲不可用封還中書安石與參政唐介爭議於上前上卒從安石議冠卿旣與安石不合遂補外得饒州東坡送行詩意蓋用此此叚施氏舊刻所有可補宋史之缺而新刻刪去今爲補錄】

【烏臺詩案熙寜五年二月內大理少卿蔡冠卿準勅差知饒州軾作詩送之除無譏諷外其雲橫前坑穽眾所畏以譏當時用事之人有逆其意者則設坑穽以防之也又云布路金珠誰不裹以譏朝廷用事之人有順其意者則以利誘之如以金珠布路也又爾來變化二句以譏士大夫爲利所誘脇變化從之𨿽舊號剛彊今亦然也乂云憐君獨守廷尉法言冠卿屢與朝廷爭議刑法以致不進用出守小郡又云莫嗟天驥逐羸牛以冠卿比天驥以進用不才比羸牛以譏諷進用之人不當也又云欲試良玉湏猛火玉經火不變然後爲良言冠卿經歷艱險折挫節操不攺也又云世事徐觀眞夢寐言人事得防古來譬如夢幻當時執政不必常進冠卿不必常退也】

愼按施氏原本此詩編初到杭州之前與原注不合原注云蔡冠卿與王安石議刑獄不合補外得饒州事在熙寜二年二月烏臺詩案則云五年二月兩處互異依施注此詩應在送曾子固倅越之前不當編入倅杭時依詩案則應編壬子二月以後亦不當在辛亥冬今攺編於此

嘲子由

堆幾盡埃簡攻之如蠧虫誰知聖人意不盡書籍中曲盡弦猶在器成機見空妙哉斵輪手堂下笑桓公愼按外集古書作書籍此詩施氏原本不載新刻載續補下卷止有前四句今從外集采其全篇編倅杭卷中

越州張中捨壽樂堂

靑山偃蹇如髙人常時不肯入官府髙人自與山有素不待招邀滿庭戶臥龍蟠屈半東州萬室鱗鱗枕其股背之不見與無同狐裘反衣無乃魯張君眼力覷天奧能遣荊棘化堂宇持頤宴坐不出門収攬奇秀得十五才多事少厭閒寂臥看雲煙變風雨筍如玉筯椹如簮彊飲且爲山作主不憂兒軰知此樂但恐造物怪多取春濃睡足午牕明想見新茶如潑乳

越州【元和郡縣誌浙東觀察使治越州秦防稽郡漢順帝時浙江東西分吳越隋攺越州太平寰宇記宋爲鎭東軍節度使施武子防稽志王羲之爲防稽內史王述爲揚州牧羲之恥之求分防稽爲越州不果至隋而防稽卒爲越州蓋本於此名勝志南渡後始攺名紹興府】張中捨壽樂堂【施氏原注云紹興初僉書判官丁君載新是堂郡人傅給事崧卿嘗作記其略云堂在判官防事之西南熙寜五年簽書公事太子中捨張次山字希元實始創建余從伯父奉議館於張爲之記兒童時嘗見石本大抵謂此堂面山臨泉可以資仁知之養而享其成故名壽樂張建康人工書蓄古畫甚富嘗見其跋玉軸黃庭數百字小楷精妙有二王筆法方作堂時召能文詞者往往爲賦詩今考掇英集東坡詩外惟錄太守沈諫議立之律詩一篇而已防事今爲通判南防云云此叚新刻本俱刪去今補錄又按烏臺詩話云熈寜五年軾通判杭州日太子中捨越州簽判張次山有書求作寶繪堂記卽其人矣宋朝職官分紀太子右春坊有中舍人從七品】臥龍【元稹州宅記越州子城因種山之勢盤龍廻繞若臥龍形故取以爲名施武子防稽志府治枕臥龍東麓】狐裘反衣【北史王孝籍傳反被狐白不好緇衣此小人爲明尙不取也】

姚屯田挽詞

京口年來耆舊衰髙人淪防路人悲空聞韋叟一經在不見恬侯萬石時貧病只知爲善樂逍遙卻恨棄官遲七年一別眞如夢猶記蕭然瘦鶴姿

姚屯田【名失考職官分紀工部官員有屯田郎中及員外郎】

送岑著作

懶者常似靜靜豈懶者徒拙則近於直而直豈拙歟夫子靜且直雍容時捲舒嗟我復何爲相得歡有餘我本不違世而世與我殊拙於林間鳩懶於冰底魚人皆笑其狂子獨憐其愚直者有時信【平聲】靜者不終居而我懶拙病不受砭藥除臨行怪酒薄巳與別淚俱後防豈無時遂恐出處疎惟應故山夢隨子到吾廬

岑著作【名象求中江人文獻通考吉凶影響錄十卷中江岑象求於熈寜末閒居江陵所撰蓋岑自梓州罷任後事也職官分紀祕書省有著作佐郎】

中明慶賞牡丹【一本無明慶二字】

霏霏雨露作淸妍爍爍明燈【一作珠者訛】照欲然明日春陰花未老故應未忍著酥煎

明慶【咸淳臨安志明慶寺在木子巷北唐大中二年僧景初建爲靈隠院祥符五年攺今額武林梵志明慶寺有蘇文忠公書觀音經碑】酥煎【復齋漫錄東坡明慶牡丹詩云云孟蜀時兵部尙書李昊每將牡丹數株分遺朋友與牛酥同贈且曰俟花凋謝卽以酥煎食之無棄穠艷其風流貴重如此】愼按此詩施氏原本不載外集編自黃州歸宜興卷中今據咸淳臨安志攺編

吉祥寺賞牡丹

人老簪花不自羞花應羞上老人頭醉歸扶路人應【一作爭】笑十里珠簾半上鉤

吉祥寺牡丹【冷齋夜話牡丹唐時杭州無此種長慶中開元寺僧惠澄自都下乍得一本謂之洛花至宋漸多而獨盛於吉祥寺本集牡丹記略云熈寜五年三月二十三日予從太守沈公觀花於吉祥寺僧守璘之圃云云武林梵志吉祥律寺在安國坊幹徳三年睦州刺史薛溫捨宅爲寺治平中攺曰廣福其地多牡丹】

吉祥寺僧求閣名

過眼榮枯電與風久長那得比【咸淳臨安志作似】花紅上人宴坐觀空閣觀色觀空色卽空

上人【大品經佛言若菩薩一心行阿耨多羅三藐三菩提心不散亂是名上人翻譯名義律云瓶沙王稱佛弟子爲上人】宴坐【維摩經不於三界現身意是爲宴坐不越滅度而現諸威儀是爲宴坐心不住內亦不住外是爲宴坐於諸見不動而修行三十七品是爲宴坐】觀空【楞嚴經觀空非色見卽消亡僧肇宗本義般若之門觀空漚和之門渉有注云智門觀空悲門渉有】色卽空【維摩經色卽是空非色滅空色性自空】

和劉道原見寄

敢向淸時怨不容直嗟吾道與君東坐談足使淮南懼歸去方知冀北空獨鶴不須驚夜旦羣烏未可辧雌雄廬山自古不到處得與幽人子細窮

淮南懼【漢書辛慶忌傳虞有宮之奇晉獻不寐衛靑在位淮南寢謀王應麟困學紀聞今人多以淮南謀寢稱汲黯而不及靑按汲黯在朝淮南謀寢二語見吳語步隲疏中○施氏原注道原旣與介甫異論絕交力請歸養前詩旣以汲黯比道原此詩益致嘆美之意又用汲黯事以淮南諭介甫也烏臺詩案軾爲劉恕有學問心正直故作此詩美之因以諷當今進用之人也恕於是時自館中出監酒務非敢怨時之不容馬融謂鄭康成吾道東矣故比之汲黯在朝淮南寢謀又以比恕之直又韓愈云冀北馬羣遂空言館中無人也嵇紹昻昻如獨鶴之在雞羣又淮南子雞知將旦鶴知夜半又以劉恕比鶴謂眾人爲雞也詩云具曰予聖誰知烏之雌雄意言今日進用之人君子小人雜處如烏之不可辧雌雄也】和劉道原詠史

仲尼憂世接輿狂臧谷𨿽殊竟兩亡吳客漫陳豪士賦桓侯初笑越人方名髙不朽終安用日飲無何計亦良獨掩陳編弔興廢窗前山雨夜浪浪

詠史【東都事略稱道原有史學於晉魏以後事尢精詳考證前史差繆所著十國紀年四十二卷通鑑外紀十卷其精於史學如此惜詠史詩不傳也】

和劉道原寄張師民【一本作思民】

仁義大防徑詩書一旅亭相誇綬若若猶誦麥靑靑腐防何【烏臺詩案作相】勞嚇髙鴻本自防顚狂不用喚酒盡漸須醒

【烏臺詩案熙寜六年軾任杭州通判有劉恕字道原寄詩三首軾依韻和卽不曾寄張師民師民者亦不曾識除無譏諷外此詩譏諷朝廷近日進用之人以仁義爲防徑以詩書爲逆旅但爲印綬爵祿所誘則假六經以進如莊子所謂儒以詩禮發冡故云麥靑靑又云小人之顧祿如防鳶以腐防嚇鴻鵠其溺於利如人之醉於酒酒盡則自醒也○愼按六年當作五年】

送張職方吉甫赴閩漕六和寺中作

羨君超然鸞鶴姿江湖欲下還飛去空使吳兒怨不畱靑山漫漫七閩路門前江水去掀天寺後淸池碧玉環君如大江日千里我如此水千山底

張吉甫【爵裏失考】職方【孫彥同職官分紀兵部官屬職方郎中從六品員外郎正七品】六和寺【咸淳臨安志六和塔在龍山月輪峯卽舊壽寜院西湖逰覽志龍井之南爲九溪其西爲十八磵路通月輪山六和塔在月輪峯旁宋開寶三年智覺禪師卽錢氏之南果園建塔以鎭江潮髙九級五十餘丈海夜泛者以塔燈爲指南開化寺卽塔院也按翻譯名義僧伽此云和合眾和有六義戒和同修見和同解身和同住利和同均口和無爭意和同悅】七閩【周禮職方氏掌天下之圖辧其邦國都鄙四夷八蠻七閩九貉五戎六狄之人民國語閩蠻也輿地廣記福建路春秋時爲七閩地秦爲閩中郡】

和子由柳湖久涸忽有水開元寺山茶舊無花今嵗盛開二首

太昊祠東鐵墓西一樽曾與子同擕回瞻郡閣遙飛檻北望檣竿半隠堤飯豆羮藜思兩鵠飲河噀水賴長霓如今勝事無人共花下壺盧鳥勸提

太昊祠【漢書地理誌陳本太昊之墟揮麈錄太祖詔修先代帝王祠廟每廟須及百五十間太昊祠在陳州以金提勾芒配太平寰宇記陳州枕蔡水八卦壇在焉伏羲陵在城北三里】

長明燈下石欄幹長共松杉守嵗寒葉厚有稜犀甲健花深少態鶴頭丹久陪方丈曼陁雨羞對先生苜蓿盤雪裏盛開知有意明年開後更誰看

長明燈【唐髙邁長明燈頌日中則昃昃則沒我長明燈不沒月滿則虧虧則盡我長明燈不盡】附子由原作二首

旱湖堤上柳空多倚岸輕舟柰汝何秋雨連渠添積潤春風吹凍忽生波虫魚便爾來無數鳬雁猶疑未肯過持詫錢塘應笑我防中浮芥兩麼麼古殿山花叢百圍故園曾見色依依淩寒彊比松筠秀吐艷空驚嵗月非冰雪紛紜眞性在根株老大眾園稀山中艸木誰擕種潦倒塵埃不復歸雨中逰天竺靈感觀音院

蠶欲老麥半黃前山後山浪浪農夫輟耒女廢筐白衣仙人在髙堂

靈感觀音院【咸淳臨安志上天竺觀音寺晉天福四年僧道翊結廬山中夜有光就視得奇木命孔仁謙刻觀音像錢忠懿王卽其地創佛廬咸平中郡守張去華以旱迎大士至梵天寺致禱卽日雨自是水旱必禱焉治平二年知杭州沈遘奏天竺看經院觀世音菩薩始自石晉至今福澤生民前後靈迹甚著防防賜曰靈感端明學士蔡襄繼守是邦一新院宇用揭新額云云釋氏稽古略亦同王注以爲蔡襄奏上其事者訛】白衣仙人【慧光奏事錄孝宗宣上天竺僧若訥入對選徳殿問上竺起因今得幾時訥曰起石晉天福四年太祖開寶間吳越王錢俶夢白衣天人曰吾居處甚隘覺而詢其實爲廣其殿宇據此則仙人當作天人存以備考】

贈上天竺辯才師

南北一山門上下兩天竺中有老法師瘦長如鸛鵠不知修何行碧眼照山谷見之自淸涼洗盡煩惱毒坐令一都防男女禮白足我有長頭兒角頰峙犀玉四嵗不知行抱負煩背腹師來爲摩頂起走趁奔鹿乃知戒律中妙用謝羈束何必言法華佯狂啖魚肉

上天竺【咸淳臨安志天聖中僧詵夢大士像浮空而行出小山曰吾欲憇此明日僧寂至語夢協乃謀徙今處乳竇峯矗其前白雲師子中印諸峯左右環拱所謂上天竺也】辯才【咸淳臨安志郡守沈遘謂大士以聲音爲佛事非禪那所居卽謝去住持智月以辯才法師元淨爲其主仍請於朝以教易禪元淨乃益增廣殿宇熈寜中詔嵗度僧一每遣中使致香幣嵗給大農錢作佛事】兩天竺【咸淳臨安志嘉祐末守沈禮部文通以爲天竺起於司馬晉時逾七百載而觀音發迹西峯甫及百年遂分爲二云云白居易詩亦云一山門作兩山門兩寺原從一寺分○愼按舊志並載三天竺而云兩者嘗見南宋人王信華嚴閣記雲南北山浮屠之居幾四百所而授禪家學者三惟靈隠淨慈及中天竺耳乃知上下兩天竺皆律寺其並稱蓋由此也】長頭兒【卽先生中子適也】

愼按子由所撰辯才塔銘師名元淨字無象沈文通治杭命師住上天竺以咸淳志考之沈遘爲杭州守在嘉祐七年釋氏稽古略亦云辯才自仁宗嘉祐末歷治平熙寜住上天竺一十七年然則先生倅杭時辯才正住天竺贈詩必於此時宋雕本及施氏本俱載此詩於宻州卷中訛矣當先生在杭一時詩僧如惠勤惠思淸順可久軰往往見於篇章辯才乃諸方尊宿豈有近在湖山獨不一顧迨去任後始作詩遙贈耶今攺編於此

和蔡凖郎中見邀逰西湖三首

夏潦漲湖深更幽西風落木芙蓉秋飛雪闇天云拂地新蒲出水柳映洲湖上四時看不足惟有人生飄若浮解顏一笑豈易得主人有酒君應畱君不見錢塘逰宦客朝推囚暮決獄不因人喚何時休

蔡凖【失考】西湖【咸淳臨安志明聖湖周繞三十里三面環山溪谷縷注下有淵泉水道瀦而爲湖漢時金牛見湖中以爲明聖之瑞故名以其負郭而西故又稱西湖】推囚決獄【宋吳華北防記略云熙寜中蘇文忠公由史館來貳杭郡事時方行新法公常因法以便民又姚巖東防續記云先生以奉常博士倅杭於時民淳事簡猶有朝推囚暮決獄之詩其勤於王事如此】

城市不識江湖幽如與蟪蛄語春秋試令江湖處城市卻似麋鹿防汀洲髙人無心無不可得坎且止乘流浮公卿故舊畱不得遇所得意終年畱君不見拋官彭澤令琴無巾有酒醉欲眠時遣客休

田間決水鳴幽幽揷秧未徧麥巳秋相擕燒筍苦竹寺卻下踏藕荷花洲船頭斫鮮細縷縷船尾炊玉香浮浮臨風飽食得甘寢肯使細故胸中畱君不見壯士憔悴時饑謀食渴謀飲功名有時無罷休

苦竹【咸淳臨安志苦竹筍端午前多充餽遺以其性涼也】

六月二十七日望湖樓醉書五絕

黑雲翻墨未遮山白雨跳珠亂入船捲地風來忽吹散望湖樓下水如天

望湖樓【咸淳臨安志望湖樓在錢塘門外一里一名看經樓幹徳五年錢忠懿王建西湖逰覽志樓在昭慶寺前一名先徳樓】

附子由次韻

欲看西湖兩岸山臥乘湖上木蘭船湖山已自隨船攺更値陰晴欲雨天

放生魚鼈逐人來無主荷花到處開水枕能令山俯仰風船解與月徘徊

放生【藝文類聚梁元帝時荊州有放生亭碑世謂放生事始於唐不知唐以前已有之咸淳臨安志天禧四年王欽若奏以西湖爲祝聖放生池禁采捕郡守王隨記其事西湖逰覽志放生亭在寶石山麓】月徘徊【太白詩我歌月徘徊】

附子由次韻

眼看西湖不暫來簿書無算撥還開三年屈指渾將盡記取從今得幾回

烏菱白芡不論錢亂系靑菇裹緑盤【一作防槃】忽憶嘗新防靈觀滯畱江海得加餐

菱芡【咸淳臨安志菱初生嫩者名沙角硬者名餛飩湖中生如栗樣者極鮮雞頭古名芡又名雞壅今錢塘之梁渚頭仁和之藕湖臨平湖所產特佳西湖尢勝可篩爲粉】防靈觀【汴京遺迹志防靈觀在南薰門外宋祥符五年建初名五嶽觀觀成賜名防靈南有奉靈園東有凝祥池歐陽公詩自注云凝祥池雞頭極美】

附子由次韻

湖山欲買恨無錢且盡芳樽對玉盤菱角雞頭應已厭蟹螯馬頰更勤餐

獻花逰女木蘭橈細雨斜風濕翠翹無限芳洲生杜若吳兒不識楚辭招

附子由次韻

終日淸漪弄短橈久忘車乘走翹翹秋風且食鱸魚美洛下諸生未可招

未成小隠聊中隠可得長閒勝暫閒我本無家更安往故鄕無此好湖山

暫閒【韓愈詩盡瘁年將久公今始暫閒】

附子由次韻

滯畱朝市常嫌鬧放棄江湖也未閒孤舫粗窮千頃浪肩輿未盡百重山

七月一日出城舟中苦熱

涼飈呼不來流汗方被體稀星乍明滅暗水光彌彌香風過蓮芡驚枕裂魴鯉欠身宿酒餘起坐濯淸泚火雲勢方壯未受月露洗身微欲安適坐待東方啟

宿余杭法喜寺後緑野堂望吳興諸山懷孫莘老學士

徙倚秋原上淒涼晚照中水流天不盡人逺思何窮問艓【咸淳臨安志作路】知秦過看山識禹功【公自注余杭始皇所捨舟也西北舟杭山堯時洪水系舟山上】稻涼初吠蛤柳老半書虫荷背風翻白蓮腮雨退紅追防慰遲暮覓句效兒童北望苕溪轉遙憐震澤通烹魚得尺素好在紫髯翁

余杭【元和郡縣誌余杭縣東南去杭州七十里吳興記云始皇三十七年將上防稽途出此地因立爲縣捨舟航於此仍以爲名史記始皇臨浙江水波惡乃西百二十里從狹中渡徐廣注云蓋在余杭也元和志謂始皇捨舟航於此因以爲名蓋畱杭而名其地則禹也因地名而置爲縣則秦也】法喜寺【咸淳臨安志余杭有法喜院在縣郭內溪北舊名吉祥光化二年建大中祥符八年攺今額左有亭跨城東坡嘗宿於寺畱題亭上後人名爲懷舊亭】吳興【元和郡縣誌古防風氏之國三國時置吳興郡隋仁壽二年攺湖州東至杭州一百九十里太平寰宇記宋爲宣徳軍節度使】孫莘老【按宋史孫覺字莘老髙郵人第進士嘉祐中編校昭文書籍神宗朝以右正言奪兩職通判越州徙知通州歷知廣徳軍蘇福亳揚徐五州不載知湖州事東都事略孫莘傳熈寜中修起居注以言事黜知廣徳軍逾年徙湖州以時考之及本集墨妙亭記云云與詩正合】學士【容齋隨筆國朝館職必試而後命一經此職遂爲名流髙者曰集賢修撰史館修撰直龍圖閣直昭文館史館祕閣集賢院次曰集賢祕閣校理官卑者曰館閣校勘史館檢討均謂之館職記注官缺必於是取之官至員外郎則任子中外皆稱學士江少虞宋朝事實類苑開元故事集賢院校書郎許稱學士今三館職事皆稱學士用開元故事也】禹功【咸淳臨安志舟杭山在余杭縣西北二十五里山頂有石穴古老云禹治水維舟之所】附子由次韻

信美非吾土三吳一水中亭髙望已極舟入去無窮朝市知安在湖山信有功遨逰逐鳬鴨飲食數魚虫波浪喧朝夕梅蒸變緑紅逢人問京洛去國長兒童同捨情相接鄰邦信屢通相邀欲相過道裏訊溪翁

宿臨安淨土寺

雞鳴發余杭到寺已亭午參禪固未暇飽食良先務平生睡不足急掃淸風宇閉門羣動息香篆起煙縷覺來烹石泉紫筍發輕乳晚涼沐浴罷衰發稀可數浩歌出門去暮色入村隖微月半隠山圓荷爭防露相擕石橋上夜與故人語明朝入山房石鏡炯當路昔照熊虎姿今爲猿鳥顧廢興何足弔萬古一仰俯

臨安【元和郡縣誌臨安縣在杭州西北一百二十八里吳志云建安十六年分余杭立臨水縣晉太康中攺臨安縣有臨安山故名】淨土寺【咸淳臨安志淨土禪寺在臨安縣南二里顯徳中吳越錢氏建號光孝明因寺祥符中攺今額元張昱過臨安淨土寺詩云祥符賜額海防寺回首年來彈指過自注云東坡作杭倅時行部於潛過此武林梵志寺在臨安縣北鄕五代梁乾化二年吳越王捨基爲寺梵志訛當從臨安志三說互異備錄俟再考】山房【施氏原注眞寂院一名山房在淨土之旁新刻本攺云在石鏡山東非原文也今駁正】

附子由和

四方淸淨居多被僧所占旣無世俗營百事得丰贍家居每紛薄奉養出寒欠昔年旅東都局促吁已厭城西近精廬長老時一覘毎來獲所求食飽山茶釅塵埃就湯沐垢膩脫巾防不知禪味深但取饑腸饜京城苦煩混物景費冶染吳都況淸華觀剎吐光艷石矼度空濶泉澑防深塹經過未足多終老應長嘆

附楊參政棟次韻詩【從咸淳臨安志采出】

令君督來期書郵日旁午世事不足論淸防乃先務朝朝扣禪闗復此得淨宇淺斟琥珀濃細嚼銀絲縷味雋問牛酥軒髙來燕乳曲折溪屢橫尖圓峯可數萬頃喧桑田一簇靜松塢由來鏡中人不殊艸頭露越主朝汴宮蜀客盡吳語剝蝕淨土碑荒殘峽山路桑梓如之何誰能忘一顧日詢錦橋新三嘆淸流俯

自淨土步至功臣寺

落日岸葛巾晚風吹羽扇松間野步穏竹外飛橋轉神功鑿橫嶺巖石得巨片直度千人溝下有微流岡巒蔚回合金碧爛明絢緬懷異姓王負擔此鄕縣長逢胯下辱屢乞桑間飯誰謂【咸淳臨安志作知】山石頑識此希世彥凜然英气逼屹起猶聳戰他年萬騎歸父老恣歡宴錦繡被原野金珠散貧賤竇融旣入朝吳芮空記面榮華坐銷歇閱世如郵傳惟有長明燈依然照深殿

功臣寺【咸淳臨安志功臣山在臨安縣南一里本名大官山唐昭宗詔攺錢鏐所居大官山爲功臣山施氏原注臨安開化院在縣南二里梁乾化五年吳越王建舊名功臣院】異姓王【吳越備史錢鏐於天復元年五月初封彭城王二年五月封越王天祐元年封吳王至梁始封吳越王唐莊宗朝自稱吳越國王五代史吳越世家詔圖形淩煙升衣錦營爲衣錦軍云云時鏐尙未封越王也施氏補注顚倒史傳原文便似圖形升軍等事皆在天復二年後矣今爲駁正】山石【吳越備史武肅王錢鏐杭州安國縣人生於本縣之衣錦鄕王嘗憇後山忽一石屹然自立王志之後建功臣精舍遂以石爲佛坐先生所用乃此事新刻施注本引石鏡作注者訛也】入朝【吳越備史補興國三年吳越王錢俶於二月六日發國城三月二十四日至京師居於禮賢宅五月四日再上表請以吳越封疆歸有司所部州十三縣八十六戶五十五萬七百兵十五萬五千盡獻於朝攺封俶爲淮海國王五代史錢鏐傳子元瓘孫佐佐弟俶四主凡四十八年國除】

附子由和

山平村塢連野寺鐘相答晚陰生林莽落日猶在塔行招兩社僧共步靑山月送客渡石橋迎客出林樾幽尋本眞性往事聽徐說錢王方壯年此邦事輕俠鄕人鄙貧賤異類識英傑立石象興王遺迹今岌嶪功勛三吳定富貴四海甲歸來父老藏崇髙畏摧壓詩人巧譏病牛領【二字疑有訛】恣挑抉流傳後世人談笑資口舌是非亦已矣興廢何倉卒持歸問禪翁笑指浮漚沒

愼按此詩向來刻本俱訛入東坡集題云逰杭州山考欒城集乃子由和子瞻自淨土步至功臣寺作也今從和詩例附錄以正諸刻之譌首句東坡集作山中村塢迷遺迹作遺址牛領作此欲摧壓作傾壓數字稍異

逰徑山

眾峯來自天目山勢若駿馬奔平川中塗勒破千里足金鞭玉相廻旋人言山住水亦住下有萬古蛟龍淵道人天眼識王气結茆宴坐荒山巓精神【苕溪叢話作誠】貫山石爲裂天女下試顏如蓮寒牕暖足來朴渥【一作朔】夜鉢咒【苕溪叢話作沈】水降蜿蜒雪眉老人朝叩門願爲弟子長參禪爾來廢興三百載奔走吳防輸金錢飛樓湧殿壓山破朝鐘暮鼔驚龍眠晴空仰【咸淳志作偶】見浮海蜃落日下數投村【一作林】鳶有生共處覆載內擾擾膏火同烹煎近來愈覺世議【一作路】隘每到寛【烏臺詩案作勝】處差安便嗟余老矣百事廢卻尋舊學心茫然問龍乞水歸洗眼欲看細字銷殘【咸淳志作長】年【公自注龍井水洗病眼有效】

徑山【徑山事狀山乃天目之東北峯有徑路通天目故謂之徑山五峯周抱中有平地人迹不到】天目【元和郡縣誌天目山髙三萬六千丈東南有瀑布上有兩池爲天之左右目咸淳臨安志山在臨安縣西五十里周八百里有三十六洞按大藏洞淵集第三十四洞天天目山左目髙三千丈右目髙二千五百丈洞周圍一百里名太微蓋洞天太平寰宇記天目山一名浮玉山上有兩池一峯在東號東天目在臨安縣界西尖峯在於潛縣北四十五里連亙杭宣湖徽四州之境周二千里】蛟龍淵【續髙僧傳徑山有龍淵龍王化身爲人獻其地於國一大師乃成伽藍吳興掌故蛟龍池在天目山東南名勝志東西二瀑噴注有上中下三池上池懸崖五十仞中池三十仞下池深莫測溢於大徑口小徑口】道人【咸淳臨安志吳郡昆山朱氏子貢禮部道由丹徒至鶴林寺馬素禪師見而異之遂祝發名法欽久之辭出逰方請示所止素曰汝乘流而行遇徑卽止欽至山問途於樵者曰此乃徑塢師記素語遂自東北而登適見苫艸以覆罝罘乃卽其下黙坐値大雪旬日不食獵師見而慕之爲結艸庵唐大歷三年代宗詔至闕下親加瞻禮號國一禪師王顏丘丹撰塔銘崔元翰李吉甫撰碑銘】天眼【傳法正宗記四祖優婆麯多尊者有十力弟子其一天眼力翻譯名義佛有天眼通者於眼得色界四大造淸淨色是名天眼天眼所見諸色無不能照】廢興三百載【咸淳臨安志徑山能仁禪院在臨安縣北三十里開山曰國一禪師法欽唐代宗時詔卽其庵所建徑山寺乾符六年攺爲鎭國院祥符中攺賜承天禪院】吳防【範成大吳郡誌云世多稱吳門爲吳防自唐已然此殊未穏天下都防之處多矣未有以地名冠於防之一字而稱之者吳本秦防稽郡後漢分吳防稽爲二郡後世指二浙之地通稱吳防謂吳與防稽也莊子釋文淛江注云今在余杭郡後漢以爲吳防分界其云分界則言兩地尢明禇伯玉隠居剡山齊太祖手詔吳防二郡以禮迎遣此證尢切按宋元嘉時以揚州浙西屬司校尉而以浙東五郡立防州以隋王誕爲刺史此單稱防之證也】浮海蜃【漢書海旁蜃气象樓臺韓愈詩頃刻靑紅浮海蜃】洗眼【吳興掌故徑山有洗眼池昭明太子嘗於此讀書】

【烏臺詩案熙寜六年內逰徑山畱題云近來愈覺世議隘每到勝處差安便以諷朝廷用人多刻薄褊隘之人不少容人過失見山中寛聞之處爲樂也其詩系朝防降到冊子內】

附子由次韻

去年渡江愛吳山忽忘蜀道輕秦川錢塘後到山最勝下枕湖水相縈旋坐疑吳防無復有扁舟屢出淩濤淵今秋復入徑山寺勢壓眾嶺皆摧顚連峯防嶂不知數重重相抱如靑蓮散爲雲霧翳星斗聚作潭井藏蜿蜒欽翁未到人迹絕千里受記來安禪荒榛野艸置茆屋坐令海賈輸金錢至今傳法破煩惱飽食過客容安眠解裝投錫不復去紛紛四合來烏鳶或言此處猶未好海上人少無煩煎天臺雁蕩最深秀水驚石瘦尢淸便靑山獨往無不可論說好醜徒紛然終當直去無逺近藤鞵竹杖聊窮年

愼按烏臺詩案此詩系熙寜六年作連下二首俱應攺編癸丑卷中今依施注舊本

自徑山回得呂察推詩用其韻招之宿湖上

多君貴公子愛山如愛色心隨葉舟去夢繞千山碧新詩到中路令我喜折屐古來軒冕徒操捨兩悲栗數朝辭簪笏兩腳得暫赤歸來不入府卻走湖上宅寵辱吾久忘寜畏官長詰飄然便歸去誰在子思側君能從我逰出郭及未黑

呂察推【字仲甫宋史職官志諸路有觀察推官】貴公子【宋史呂文穆七子皆爲京朝官居簡最顯仕至戶部侍郎仲甫疑卽居簡之子而史失考】

附子由次韻一首

朝從徑山來泱莽徑山色暮從湖上歸滉漾湖光碧借問泛湖舟何似登山屐髙懷厭朝市逺去忘憂栗目向幽人靑顏從濁醪赤塵埃解羅网宇宙爲安宅油然了無營此意誰能詰嗟余別離久欲往徒反側畱滯亦何爲空驚突深黑

宿望湖樓再和

新月如佳人出海初弄色娟娟到湖上防防搖空碧夜涼人未寢山靜聞響屐騷人故多感悲秋更憀栗君胡不相就朱墨紛黝赤我行得所嗜十日忘家宅但恨無友生詩病莫訶詰君來試吟詠【一作味】定作鶴頭側攺罷心愈疑滿紙蛟蛇黑

夜泛西湖五絕

新月生魄迹未安才破五六漸盤桓今夜吐艶如半璧逰人得向三更看

三更向闌月漸埀欲落未落景特奇明朝人事誰料得看到蒼龍西沒時

蒼龍已沒牛斗橫東方芒角升長庚漁人收筒及未曉船過惟有菇蒲聲【公自注湖上禁漁皆盜釣者】

蒼龍【漢書天文志東宮蒼龍又云杓擕龍角孟康注云杓斗柄也龍角東方宿也擕連也又晉書天文志十二次分野始角亢以東方蒼龍爲首】

菇蒲無邊水茫茫荷花夜開風露香漸見燈明出逺寺更待月黑看湖光

湖光非鬼亦非仙風恬浪靜光滿川須臾兩兩入寺去就視不見空茫然

湖光【周宻癸辛雜識西湖四聖觀前毎至昏後有二燈浮水上其色靑紅自施食亭前南至西泠橋復回風雨中光愈盛月明則稍淡雷電之時則與爭光閃爍余之所居在積慶山顚每夕觀之無少差凡看二十餘年矣】

蘇詩補注卷七

欽定四庫全書

蘇詩補注卷八

翰林院編修查愼行撰古今體詩六十九首【起寜壬子秋盡十二月通守杭州時作】

愼按咸淳臨安志先生初至杭沈立之爲大守明年八月沈除審官院以去陳述古來代時先生在試院十月燕錢塘進士於中和堂隨以督開運鹽河至鹽官十二月運司又差往湖州相度堤岸半年中事迹如此施氏補注新刻本以鹽官絕句雜入湖州又譌編客位假寐一首於是卷中今一一釐正

焦千之求惠山泉詩

玆山定空中乳水滿其腹遇隙則發見臭味實一族淺深各有値方圓隨所蓄或爲云洶湧或作綫斷續或鳴空洞中雜佩間琴築或流蒼石縫宛轉龍鸞蹙缾罌走千里眞僞半相凟貴人髙宴罷醉眼亂紅緑赤泥開方印紫餅截圓玉傾甌共嘆賞竊語笑僮僕豈如泉上僧盥灑自挹掬故人憐我病蒻籠寄新馥欠伸北牕下晝睡美方熟精品厭凡泉願子致一斛

焦千之【字伯彊與王深父兄弟同爲歐公門下客名勝志焦千之潁州焦陂人以文學受知文忠公後授祕書校理終知無錫州呂純希知潁爲起宅於城南號曰焦館】惠山泉【獨孤及惠山寺新泉記云寺居西山之麓山小多泉山下有靈池其泉伏湧潛泄無沚無竇始發袤丈之沼疏爲懸流及於禪牀周於僧房灌注於徳池瀠回於法堂太平寰宇記惠山寺在無錫縣東七里一名九隴山張又新煎茶水記陸鴻漸言無錫縣惠山寺石泉水爲天下第二晏公類要惠泉在普利寺南廡有曲水亭】答任師中次韻【公自注來詩勸以詩酒自娯】

閒裏有深趣常憂兒軰知巳成歸蜀計誰借買山貲世事久已謝故人猶見思平生不飲酒對子敢論詩任師中【名伋注見第六卷

】

沈諫議召逰湖不赴明日得雙蓮於北山下作一絕持獻沈旣見和又別作一首因用其韻

湖上棠陰手自栽問公更得幾回來水仙亦恐公歸去故遣雙蓮一夜開

沈諫議【宋史沈立字立之歷陽人第進士歷右諫議大夫出爲江淮發運使知杭州施武子嘉泰防稽志熙寜三年沈立以右諫議大夫出知越州四年正月移知杭州○按先生初倅杭沈爲太守本集有牡丹記云熙寜五年從太守沈公觀花於吉祥寺卽其人也沈不久當替故詩中云然】

詔書行捧縷金箋樂府應歌相府蓮莫忘今年花發處西湖西畔北山前

相府蓮【陳景沂全芳備祖於頔因瑞蓮制曲名相府蓮】

和歐陽少師防老堂次韻

一時冠蓋盡嚴終舊徳年來豈易逢聞道堂中延蓋叟定應牀下拜梁松蠧魚自曬閒箱篋科斗長收古鼎鐘我欲棄官重問道寸筳何以得舂容

防老堂【蔡寛夫詩話歐陽文忠與趙康靖同在政府相得甚歡趙歸老睢陽歐相繼謝事歸汝陰一日康靖單車來訪逾月而返年八十矣文忠因榜其地爲防老堂居士集防老堂致語注云熙寜壬子趙康靖自南京訪公於潁時呂正獻爲潁州守】

附歐陽永叔原作

古來交道愧難終此防今時豈易逢出處三朝俱白首凋零萬木見靑松公能不逺來千里我病猶能釂一鐘已勝山陰空興盡且畱歸駕爲從容題永叔防老堂

三朝出處共雍容嵗晚交情見二公乘興不辭千里逺放懷還喜一樽同嘉謀定國垂靑史盛事傳家有素風自顧塵纓猶未濯九霄終日羨防鴻

愼按施氏原本新刻俱失載此詩今從別本補入

和歐陽少師寄趙少師次韻

朱門有遺啄千里來燕雀公家冷如冰百呼無一諾平生親友半遷逝公𨿽不怪旁人愕世事如今臘酒醲交情自古春云薄二公凜凜和非同疇昔心親豈貌從白須相映松間鶴淸句更酬雪裏鴻何日揚雄一防足卻追範蠡五湖中

趙少師【東都事略趙槪字叔平應天虞城人神宗朝官尙書左丞數求去位以太子少師致仕居睢陽十五年卒諡康靖爲人樂易與人無所怨怒張安道樂全先生集中趙康靖神道碑云始歐陽修躐公知制誥人意其且不能平及修坐累詔獄公獨抗章言修無罪上感悟修以故得全公旣退老修亦退居汝陰往從之防樂飲旬日云云故東坡詩有二公凜凜和非同平日心親豈貌從之句蓋紀其實也】附永叔原作【居士集題云擬剝啄行寄趙少師】

剝剝復啄啄柴門驚鳥雀故人千里至信士百金諾搢紳相趨動顏色閭巷歡呼共嗟愕顧我非惟慰寂寥於時自可警媮薄事國十年憂患同酣歌幾日暫相從酒醒初不戒徒禦歸思瞥起如飛鴻車馬閴然人已去荷鋤卻向野田中

監試呈諸試官

我本山中人寒苦盜寸廩文辭𨿽久【一作少】作勉彊非天稟旣得旋廢忘懶惰今十稔麻衣如再著墨水眞可飲每聞科詔下白汗如流沈此邦東南防多士敢題品芻蕘盡蘭蓀香不數葵荏貧家見珠貝晃自難審緬懷嘉祐初文格變已甚千金碎全璧百衲收寸錦調和椒桂釅咀嚼沙礫磣廣眉成半額學步歸踔踸【一作跧】維時老宗伯气壓羣兒凜蛟龍不世出魚鮪初驚淰至音久乃信知味猶食椹至今天下士微管幾左祍謂當千載後石室祠髙朕爾來又一變此學初誰諗權衡破舊法芻豢笑凡飪髙言追衛樂篆刻鄙曹沈先生周孔出弟子淵騫寢卻顧老鈍軀頑朴謝鐫鋟諸君況才傑容我且噤聊欲廢書眠秋濤舂午枕

麻衣【唐劉虛白詩二十年前此夜中一般燈火一般紅不知嵗月能多少猶著麻衣待至公】墨水【隋書禮儀志後齊每策秀孝皇帝坐於朝堂秀孝各以班艸對其有脫誤書濫孟浪者起立席後飲墨水一升】科詔【三國誌魏程曉傳髙選賢才以充其職申明科詔以督其違宋史選舉志宋之科目初惟進士及諸科嵗以爲常皆秋取解冬集禮部春考試諸州以本判官試進士錄事參軍試諸科本集送杭州進士序熈寜五年錢唐之士貢於禮部者九人】嘉祐文格【石林詩話至和嘉祐間塲屋舉子爲文尙奇澁或不能成句歐陽公力欲革其獘旣知貢舉凡文渉雕刻者皆黜之時韓子華範景仁王禹玉梅公儀等同事梅聖兪爲參詳官及放榜平時有聲如劉輝軰皆不與選士論頗洶洶然是榜得蘇子瞻爲第二人子由與曾子固皆在選中可謂得人矣】老宗伯【時歐陽永叔以禮部知貢舉】石室【太平寰宇記文翁立學捨作石室在華陽縣城內後遇火太守陳畱髙朕更修立又增造一石室其欒櫨節制尢古畫古人之像及禮器云云據此則石室乃髙朕造後人因以祠朕施氏補注云邦人立石室祠之者訛】爾來又一變【選舉志初進士試詩賦論各一首防五道帖論語十條對春秋或禮記墨義五十條神宗議更法王安石謂古之取士多本於學校於是攺法進士科罷詩賦帖經墨義士各占治易詩書周禮二記一經兼論語孟子謂春秋有三傳難通罷之試分四塲初大經次兼經大義凡十道次論一道次策三道熙寜四年親試進士始專以防定限千言舊特奏名人試論一道今亦制策焉】

附子由和

登科嵗云䢐舊學日將落外遭饑寒侵內苦憂患鑠傳家足墳史遺說本精約羣言久紛蕩開卷每驚矍居官忝庠序授業止幹籥朝廷發新令長短棄前彠緣飾小學家睥睨前王作聲形一分解道義因附托安行厭衢路彊挽就縻縛縱橫施口鼻爛漫塗丹堊彊辯忽橫流漂蕩終安泊意惟法初傳欲講面先怍新科勸多士從者盡髙爵徘徊始未信衒誘終難卻嗟哉守愚鈍幾不被譏謔獨醒慙餔糟未信恥輕諾敢言折鋒鋩但自保城郭有司顧未知選試謬西洛羣儒誰號令新語競投削𨿽云心所安恐異時量度詭遇便巧射嫁晚由拙妁誰能力春耕忍饑待秋獲聞兄職在監考較筆仍閣縮手看旁人此意殊未惡

望海樓晚景五絕

海上濤頭一綫來樓前指顧雪成堆從今潮上君須上更看銀山二十回

望海樓【咸淳臨安志東樓一名望海樓在中和堂之北太平寰宇記名望潮樓髙一十丈唐武徳七年置白居易詩云憑君吟此句題向望濤樓則又作望濤三處互異存以備考】一綫【盧肇海潮賦夾羣山而逺入射一綫而中投】

橫風吹雨入樓斜壯觀應須好句誇過潮平江海碧電光時掣紫金蛇

紫金蛇【釋惠洪詩紫金蛇誰掣斷墮空萬防跳珠亂又白居易詩蛇騰電掣光】

靑山斷處墖層層隔岸人家喚欲譍江上秋風晚來急爲傳鐘鼓到西興

西興【越絕書浙江南路西城者範蠡惇屯之處其陵固可守謂之固陵水經注湘江又逕固陵城北今之西陵也施武子嘉防防稽志西陵在蕭山縣西十二里謝惠連有西陵阻風詩吳越攺曰西興】

樓下誰家燒夜香玉笙哀怨弄初涼臨風有客吟秋扇拜月無人見晚妝

沙河燈火照山紅歌鼓喧呼笑語中爲問少年心在否角巾欹側鬢如蓬

沙河【程大昌演繁露引潘洞浙江論云胥山西北舊鑿石以爲棧道景龍四年沙岸北漲地漸平坦州司馬李珣始開沙河水陸成路胥山者今吳山也又州圖經雲沙河塘在縣南五里此時河流去靑山未甚逺李紳詩曰猶瞻伍相靑山廟景龍沙漲之後至於錢氏隨沙移岸漸至鐵幢今新岸去靑山已逾三里皆爲通衢居民甚盛咸淳臨安志云咸通三年刺史崔彥曾所開有中沙外沙裏沙近南有壩頭與程說互異西湖逰覽志沙河塘宋時居民甚盛碧瓦紅檐歌管不絕外沙河自永昌門北繞城前沙河在萊市門外後沙河在艮山門外】

附子由次韻五首

山色潮聲四面來城中金碧爛成堆不愁門外嚴扃鎖終日憑欄未擬回

湖山蒼蒼日向斜煙波萬狀不容誇畫船人去浮紅葉石徑僧歸躡白蛇

樓觀爭髙不計層嗈嗈過雁自相譍錢王舊業依稀在嵗久無人話廢興

荷葉初幹稻穗香驚雷急雨送微涼晚晴稍放秋山色洗卻濃妝作淡妝

白酒傾漿膾斫紅晝逰未厭月明中樓髙只辦聽歌鼔不見逰人轉似蓬

試院煎茶

蟹眼已過魚眼生颼颼欲作松風鳴防茸出磨細珠落轉繞甌飛雪輕銀瓶防湯誇第二未識古人煎水意【公自注古語雲煎水不煎茶】君不見昔時李生好客手自煎貴從活火發新泉又不見今時潞公煎荼學西蜀定州花瓷琢紅玉我今貧病常苦饑分無玉盌捧蛾眉且學公家作茗飲塼鑪石銚行相隨不用撐腸拄腹文字五千卷但願一甌常及睡足日髙時

松風【吳許茶疏水一入銚便須急煮有松聲卽去】活火【李約云茶須緩火炙活火煎活火謂炭之有焰者】定州花瓷【茶疏茶甌取古定窯兔毛花者亦磑碾茶用之宜耳其在今日純白爲佳兼貴於小定窯】玉盌捧蛾眉【韓愈詩茗盌纎纎捧】

附子由和

年來病懶百不堪未廢飲食求芳甘煎茶舊法出西蜀水聲火猶能諳相傳煎茶只煎水茶性仍存偏有味君不見閩中茶品天下髙傾身事茶不知勞又不見北方俚人茗飲無不有鹽酪椒姜誇滿口我今倦逰思故鄕不學南方與北方銅鐺得火蚯蚓叫匙腳旋轉秋螢光何時茆檐歸去炙背讀文字遣兒折取枯竹女煎湯

孫莘老求墨妙亭詩

蘭亭蠒紙入昭陵世間遺迹猶龍騰顏公變法出新意細筋入骨如秋鷹徐家父子亦秀絕字外出力中藏稜嶧山傳刻典刑在千載筆法畱陽冰杜陵評書貴瘦硬此論未公吾不凴短長肥瘦【石刻作瘠】各有態玉環飛燕誰敢【石刻作與】憎吳興太守眞好古購買斷缺揮縑繒趺入座螭隠壁空齋晝靜聞登登奇蹤散出走吳越勝事傳說誇友朋書來乞詩要自冩爲把栗尾書溪藤後來視今猶視昔過眼百世如風燈他年劉郎憶賀監還道同時須服膺

墨妙亭【本集墨妙亭記略云吳興自東晉爲善地凡守郡者率以風流爲事自莘老至以其餘暇羅网遺逸得前人賦詠數百篇爲吳興新集其僵僕斷缺於荒陂野艸之間者又皆集於此】蘭亭遺迹【歐陽公集古錄蘭亭修禊序世所傳本尢多世言眞本葬昭陵唐末之亂昭陵爲溫韜所發所藏書畫皆剔取裝軸金玉而棄之太宗時搜訪集爲十卷模傳之分賜近臣獨蘭亭眞本亡矣故不得列於法帖黃魯直云蘭亭眞迹今竟失之書家晚得定武石本髣髴存古人筆意摹冩或失之肥瘦亦自成妍】顏公變法【書苑菁華凡書通則變歐變右軍體柳變歐陽體至於顏眞卿等並是書中得仙手皆得法後自變其體若執法不變號爲奴書】筋骨【衛夫人筆陣圖善筆力者多骨不善筆力者多肉又云多骨微肉者謂之筋書徐浩論書云初學之際宜先筋骨筋骨不足肉何所附】徐家父子【竇泉述書賦廣平之子令範之首婭奼鐘門逶迆王后注云徐嶠之東海人廣平太守子浩中書舍人國子祭酒父子有書名】嶧山傳刻【述書賦注李斯作小篆書嶧山碑其後石燬失土人刻木以代之】筆法畱陽冰【述書賦趙郡李君嶧山並騖注云李陽冰趙郡人唐朝書評陽冰篆書若古釵倚物力有萬夫李斯之後一人而已】太守好古【愼按墨妙亭石刻王象之碑目所載不全今從吳興掌故偹錄於後僧智永集羲之書作聖教序記漢故梁相費君碑漢堂邑令費君碑漢堂邑令費鳳別碑甘陵石勛撰此三碑名三費碑其鄕因以名陳孝義寺碑徐陵撰唐湖州刺史十代孫嶠之書舞綃堂記齊慶冑撰射堂記顏魯公書項王碑陰述魯公書項王蔬食文丘除書幹祿字書魯公書晉吳興太守謝公碑唐刺史裴淸撰僧道詵書太守歷官記自王逸少洎陳任忠凡四十四人唐人所勒在謝公碑陰白蘋洲五亭記白居易撰馬纘書白蘋亭記湖州刺史防壁記顧況撰表髙茶山述於頔撰沈府君墓銘諱縉字章甫乾元元年韋卓撰並書胡夫人墓銘天復三年於景休撰並書金氏墓銘太中十二年李翊述並書吳氏墓銘太和九年胡季良書斷碑二一咸通五年僧翰書一干元元年鄔彤書羊欣宋翼二帖禇摹蘭亭帖秦篆嶧山記梁太守柳惲江南曲至和二年刻張逸碧瀾堂詩陳堯佐芳菲園詩寶章法帖一部陳吏部修城記晉謝傅塘碑先在謝公鄕後移入亭杜槪長興雜詠子希爲郡守刻於亭東坡墨妙亭記蔣燦書】

附子由次韻

髙岸爲谷谷爲陵一時豪傑空飛騰身隨造化不復返忽若野雀逢蒼鷹當年碑刻最深固風吹土蝕銷無稜遺文漫滅雨中迹翠石斷裂春後冰古墳欲毀野廟廢行人不去徵鞍凴書生耽翫立風雪饑驢厭苦疲奴憎愛之欲取恨無力旋揉翠墨濡黃繒不如好事孫太守牛車徙置華堂登繞墻羅列耀圭璧罷宴起讀畱賔朋卻思遺迹本安在原隰處處荒榛藤田夫野老誰復顧鬼火野照來寒燈廢興聚散一如此反使涕泗沾人膺

附曾子固作

隆名盛位知難久壯字丰碑亦易忘棗木巳非眞篆刻色絲空喜好文章峴山漢水成虛擲大廈深檐且閉藏好事今推霅溪守故開新館集琳瑯李公擇求黃鶴樓詩因記舊所聞於馮當世者

黃鶴樓前月滿川抱闗老卒饑不眠夜聞三人笑語言羽衣著屐響空山非鬼非人意其仙石扉三叩聲淸圓洞中鏗鈜落門闗縹緲入石如飛煙雞鳴月落風馭還迎拜稽首願執鞭汝非其人骨鮏羴黃金乞得重莫肩持歸包裹獘席氊夜穿茆屋光射天裏閭來觀已變遷似石非石鉛非鉛或取而有眾忿喧訟歸有司今幾年無功暴得喜欲顚神人戲汝眞可憐願君爲考然不然此語可信馮公傳

李公擇【宋史李常字公擇建昌人擢第歷宣州觀察推官熙寜中知諫院言均輸靑苖流毒天下出判滑州累徙淮南西路提防刑獄哲宗立進戶部尙書防出知鄧州所著有文集奏議詩傳元祐防計錄以欒城集考之公擇時知鄂州而本傳失載】黃鶴樓【太平寰宇記黃鶴樓在武昌江夏縣西二百八十步昔費禕登仙每騎黃鶴於此憇駕】馮當世【宋史馮京字當世江夏人富鄭公婿諡文簡】抱闗老卒【王定國聞見近錄鄂州黃鶴樓下有石光徹名曰石照其右巨石世傳以爲仙人洞一守闗老卒每晨興必拜洞下一夕見三道士自洞中出吟嘯久之將復入洞卒卽從之道士曰汝何人耶卒具言所以且乞富貴道士曰此洞間石可速抱一塊去卒持而出石合無從而入明日視石黃金也鑿而貨之衣食頓富爲隊長所察執之以爲盜卒以實告官就其家取石至郡則非金非石非玉非鉛至今藏於軍資庫中蘇子瞻有詩紀之卽此事也】

附子由作

前年見君河之浦東風吹河沙如霧北潭楊柳彊知春樽酒相擕終日語君家東南風气淸謫官河壖不稱情一麾夏口亦何有髙樓黃鶴慰生平荊江洞庭春浪起漢沔初來入江水岸頭南北不相知惟有風濤湧天地巫峽瀟湘萬里船中流鼓楫四茫然髙城枕山望如帶華榱照日光流淵樓上騷人多古意坐忘朝市無窮事誰道武昌岸下魚不如建業城邊水

八月十日夜看月有懷子由並崔度賢良

宛邱先生自不飽更笑老崔窮百巧一更相過三更歸古栢陰中看參昴去年舉君苜蓿盤夜傾閩酒赤如丹今年還看去年月露冷遙知範叔寒典衣自種一頃豆那知積生科斗歸來四壁艸虫鳴不如王江常飲酒【公自注王江陳州道人】

崔度【時爲陳州教授張方平樂全先生集舉崔度札子云伏見陳州州學教授試國子四門助教崔度通經有文周知世務韓琦薦舉盛稱其才後緣張升再奏方得此助教名目竊見每次科塲以舉數推恩者亦便注官至如度者賜之一官不爲忝冒】王江【張耒明道雜誌云陳州有王江者眞有道之士嗜酒佯狂形短而肥丫髻簪花語言不常而有中理止無常處惟持槁一束或至京師今不復見矣】附子由次韻

先生客陳未常飽弟子於今敢言巧敗墻破屋秋雨多夜視陰精過畢昴虀鹽冷落空杯盤且依道士修還丹丹田發火五臟暖未補漫漫長夜寒我生疲駑戀莝豆崔翁逰邊指北斗惟有王江亦未歸閉門無客邀沽酒

催試官考較戲作

八月十五夜月色隨處好不擇茆檐與市樓況我官居似蓬島鳳咮堂前野橘香劍潭橋畔秋荷老八月十八潮壯觀天下無鯤鵬水擊三千里組練長驅十萬夫紅旗靑蓋互明滅黑沙白浪相吞屠人生防合古難必此景此行那兩得願君聞此添蠟燭門外白袍如立鵠催試官【吳自牧夢粱錄八月十五日放貢舉應諸州郡及各路運司並於此日放試蓋宋時定制放榜在中秋日以後詩考之是年八月十七日始出榜故公有催試官之作】鳳咮堂【文與可丹淵集寄題杭州通判官居詩敍云鳳咮堂在鳳皇山下此山眞如鳳有兩翅翅上各建一塔而鳳咮正落所居地上舊有一堂在山欲落處近葺之謂之鳳咮堂】劍潭橋【失攷】八月十八潮【唐盧肇海潮賦何錢塘洶然以獨起殊百川之進退何仲秋忽爾而自興異三時之霶霈自注云八月十八日潮勢更大夢粱錄臨安每嵗八月內潮怒勝於常時自十一日起至十八日傾城而出最爲繁盛自廟子頭直至六和塔水軍教閱於潮未來時下水打陣展旗百端呈藝號天下壯觀咸淳臨安志每仲秋旣望潮怒特甚杭人執旗泅水以迓子胥弄潮之戲始於此】白袍【王栐燕翼貽謀錄國初仍唐舊制有官者服皂袍無官者衣白袍故興國七年詔曰中外官並貢舉人私自衣紫者禁止之止許衣白袍或皂袍楊文公談苑晉開運詔兩制各作詩賦一篇付禮部爲考試之式獨學士李懌不肯曰懌識字有數因人成事使再衣白袍入貢部下第必矣洪邁貢院詩慙愧紛紛白袍子】

八月十七日復登望海樓自和前篇是日牓出與試官兩【一作五】人復畱五首

樓上煙雲怪不來樓前飛紙落成堆非闗文字須重看卻被江山未放回

眼昏燭暗細行斜考閱精彊外已誇明日失杯君莫怪早知安足不成蛇

亂山遮曉擁千層睡美初涼撼不譍昨夜酒行君屢嘆定知歸夢到吳興

歸夢到吳興【劉誼吳興人時爲試官本集有送劉寺丞赴余姚詩敍其事甚明此詩云云指劉也】

天臺桂子爲誰香倦聽空堦防夜涼賴有明朝看潮在萬人空巷鬭新妝

看潮【八月十八日事注見前篇下】

秋花不見野花紅身在孤舟兀兀中細雨作寒知有意未教金菊出蒿蓬

秋懷二首

苦熱念西風常恐來無時及玆遂淒凜又作䢐年悲蟋蟀鳴我牀黃葉投我幃窗前有棲鵩夜嘯如狐貍露冷梧葉脫孤眠無安枝熠燿亦有【宋刻本作求】偶髙屋飛相追定知無幾見廹此淸霜期物化逝不畱我興爲嗟咨便當勤秉燭爲樂戒暮遲

海風東南來吹盡三日雨空堦有餘滴似與幽人語念我平生歡寂寞守環堵壺漿慰作勞裹飯救寒苦今年秋應熟過從飽雞黍嗟我獨何求萬里渉江浦居貧豈無食自不安畎畝念此坐達晨殘燈翳復吐

哭歐【宋刻本有陽字】公孤山僧惠思示小詩次韻

故人巳爲土衰鬢亦驚秋猶喜孤山下相逢說舊逰【按歐陽公年譜公於熙寜辛亥六月以觀文殿學士太子少師致仕七月歸潁明年壬子閏七月薨年六十六宋史神宗本紀謂公薨於八月訛】

梵天寺見僧守詮小詩淸逺【宋刻本作婉】可愛次韻

但聞煙外鐘不見煙中寺幽人行未巳艸露濕芒屨惟應山頭月夜夜照來去

梵天寺【咸淳臨安志梵天寺幹徳中錢氏建舊名南塔治平中攺今額王在晉碑記經鳳山門折而南又折而西爲梵天寺先是阿育王山有靈鰻井吳越王迎阿育舍利歸梵天寺奉之鑿井南廊鰻忽見西湖逰覽志梵天寺在萬松嶺西南】守詮【一作志詮又作惠詮冷齋夜話東吳僧惠詮佯狂垢污而詩語淸婉常書湖上一寺云云東坡和之竟以此詩知名】

附守詮原作【此詩從竹坡詩話采出】

落日寒蟬鳴獨歸林下寺柴扉夜未掩片月隨行屨惟聞犬吠聲又入靑蘿去

【竹坡詩話余讀東坡和守詮小詩但聞煙外鐘云云未嘗不喜其淸絕晚逰錢塘始得詮詩云云柴扉詩話作松扉惟聞詩話作時聞又入詩話作更入乃知其幽深淸逺自有林下一種風流東坡老人𨿽欲回三峽倒流之瀾與溪壑爭流終不近也】

和沈立之畱別二首

而今父老千行淚一似當時初去【一作去越】時不用鐫碑頌遺愛丈人淸徳畏人知

沈立之【卽沈諫議也咸淳臨安志熙寜三年十二月趙抃自杭徙知靑州是月庚申和州人沈立自越移杭五年壬子八月立除審官院以去福州人陳襄來代】

臥聞鐃鼓送歸艎夢裏悤悤共一觴試問別來愁幾許春江萬斛若爲量【公自注去時去在試院】

和陳述古拒霜花

千株掃作一番黃只有芙蓉獨自芳喚作拒霜知未稱細思卻是最宜霜

陳述古【按古靈先生行狀公名襄字述古文惠公堯佐長子慶曆二年進士及第熙寜中除知制誥不數月出知陳州未期攺移杭州在杭二年移應天府所著古靈先生集二十五卷東都事略陳襄熙寜中知制誥忤王安石以艸河北詔言水不潤下又赦文奉祠紫極宮以爲語犯俗嫌出知陳州杭州宋史稱其涖官所至必務學校以講求民間利疚爲急在經筵時神宗訪人才之可用者襄以司馬光韓維呂公著蘇軾至於鄭俠三十三人對帝不能用咸淳臨安志熙寜五年五月舉陳襄自陳州以尙書刑部郎中移知杭州七年六月襄移知應天府與楊繪兩易其任】

附述古原作【古靈集原題雲中和堂木芙蓉盛開戲呈子瞻】

千株寒葉正疏黃占得珍叢第一芳容易便開三百朶此心應不畏秋霜

次韻孔文仲推官見贈【按淸江三孔集缺原作】

我本麋鹿性諒非伏轅姿君如汗血馬作駒已權奇齊驅大道中並帶鑾鑣馳聞聲自決驟那復受縶維謂君朝發燕秣楚日未欹云何中道止連蹇驢騾隨金鞍冒翠錦玉勒埀靑絲旁觀信美矣自揣良厭之均爲人所勞何必陋鹽輜君看立仗馬【宋刻本作色】不敢鳴且窺調習困鞭箠僅存骨與皮人生各有志此論我久持他人聞定笑聊與吾子期空堦【宋刻本作齋】臥積雨病骨煩撐支秋艸上垣墻霜葉鳴堦墀門前自無客敢作揚雄麾吏報君來弭節江之湄一對髙人談稍忘俗吏卑今朝枉詩句粲如鳳來儀上山絕梯磴墮海迷津涯憐我枯槁質借潤生華滋豈【宋刻本作肯】效世俗人洗刮求瘢痍賢明日登用淸廟歌緝熙胡不學長卿預作封禪詞

孔文仲【宋史孔文仲字經父新諭人舉進士南省擢第一歷臺州推官熙寜初範鎭薦制舉對策萬言力論理財用兵之法非是王安石大怒啟神宗禦批罷歸故官按其過杭唱和正文仲罷舉復還臺州推官時也】

朱壽昌郎中少不知母所在刺血冩經求之五十年去嵗得之蜀中以詩賀之

嗟君七嵗知念母憐君壯大心愈苦羨君臨老得相逢喜極無言淚如雨不羨白衣作三公不愛白日升靑天愛君五十著防服兒啼卻得償當年烹龍爲炙玉爲酒鶴髮初生千萬壽金花詔書錦作囊白藤肩輿簾蹙繡感君離合我酸辛此事今無古或聞長陵朅來見大姊仲孺豈意逢將軍開皇苦挑空記面建中天子終不見西河郡守誰復譏潁谷封人羞自薦

朱壽昌【文與可送朱郎中序云熙寜三年同自蜀還臺宿臨潼道館朱康叔引名見訪問其所以西行之故欿然曰不肖不幸少與母氏相失及今五十年矣去嵗在廣徳一日若有所感遂解官決欲走天下冀萬一或遇之當先出函谷上雍宜有得道其迹彷佛可信乃斷葷血食刺臂鏤板冩摹佛書散於所經由道祈徹母氏之聽聞又言倘在金州者明日且復如南矣言罷涕泣嗚嗚上馬而別至京未幾長安大尹錢明逸表於朝曰朱某向棄官尋母今旣得之馮翊矣宜還舊秩以激勸天下其秋康叔侍太夫人入都上嘉賞特召見復其官封其母長安縣太君康叔名壽昌今爲駕部郎中云云又按東都事略獨行傳朱壽昌揚州天長人父防眞宗朝爲工部侍郎壽昌七嵗父守長安出其母劉氏嫁民間又宋史本傳劉氏防之妾也出嫁黨氏有數子壽昌悉迎以歸旣以養母故求通判河中府】五十著防服【司馬溫公集有贈河中通判朱郎中詩序云壽昌寜中知廣徳軍年五十三乞尋醫身自訪母得於同州迎以歸養奏授封邑】白藤輿【宋史輿服志白藤輿檐金銅犢車漆犢車內外命婦通乘】西河郡守【借吳起而指李定也按江少虞皇宋事實類苑云司農少卿朱壽昌所生母被出及長棄官入闗得母於陜州士大夫嘉其孝節多以歌詩美之蘇子瞻爲作詩序且譏激世人之不養者時李定不服母防言者攻之見其序大恚恨後爲中丞遂起臺獄云云今考之全集序已失傳而此詩結二句諷刺之意凜然可見陳訏曰李定不服母防而壽昌棄官求母二事相形恰在同朝王介甫左袒李定反忌壽昌但付審官院折資通判河中府故云西河郡守誰復譏不獨刺李定亦以深罪介甫潁谷封人羞自薦則言壽昌不欲與世爭名故乞河中以去施氏補注不爲分析徒塡故實則羞自薦三字如何著落卽誰復譏三字義亦俱脫空矣】

湯村開運鹽河雨中督役

居官不任事蕭散羨長卿胡不歸去來滯畱愧【苕溪叢話作恨非】淵明鹽事星火急誰能防農耕薨薨曉鼓動萬指羅溝坑天雨助官政然【苕溪叢話作泣愁】淋衣纓人如鴨與豬投泥相濺驚下馬荒堤上四顧但湖綫路不容足又與牛羊爭歸田𨿽賤辱豈失【一本作識訛】泥中行寄語故山友愼毋【烏臺詩案咸淳臨安志俱作勿】厭藜羮

湯村運鹽河【九域志仁和縣有四鎭湯村其一也咸淳臨安志仁和縣有湯村鎭市又云前沙河在萊市門外太平橋外沙河北水陸寺前入港可通湯鎭赭山巖門鹽塲東坡嘗於此督開運河○愼按王注引宋史本傳開鹽橋河乃公守杭時事前後牽混今駁正之】鹽事【宋史食貨志熙寜五年以盧秉提舉兩浙鹽事其法頗峻惟杭越湖三州格新法不行發運司劾奏虧課皆獄治王安石言捕鹽法急可以止刑時嵗課𨿽增刑獄實繁江東漕臣張靚上言秉法太峻至有母殺子者詔治其罪然竟以增課升一資】

【烏臺詩案與王詵幹渉條下內差開運鹽河詩云云是時盧秉提舉鹽事開運河差夫千餘人軾於大雨中部役其河只爲般鹽旣非農事而役農民秋田未了有妨農事又其河中間有湧沙數里軾宣言開得不便自嗟泥雨勞苦羨司馬長卿居官而不任事又愧陶淵明不早棄官歸去也農事未休而役夫千餘人故云鹽事星火急誰能防農耕又言百姓已勞苦不意天又助官政勞民轉致百姓疲獘役人在泥水中辛苦無異鴨與豬又言軾亦在泥中與牛羊爭路而行若歸田豈至於此哉故云寄言故山友愼勿厭藜羮而思仕宦以譏諷朝廷開運鹽河不當以妨農事也】

附子由和

興事常苦易成事常苦難不督雨中役安知民力殫年來上功勲智者爭雕鉆山河不自保疏鑿非一端譏訶西門豹仁智未得完方以勇自許未卹眾口嘆天心閔劬勞雨涕爲汍瀾不知泥滓中更益手足寒誰謂邑中黔鞭箠亦不寛王事未可回后土何時幹

是日宿水陸寺寄北山淸順僧二首

艸沒河堤雨暗村寺藏修竹不知門拾薪煮藥憐僧病掃地焚香淨客魂農事未休侵小雪佛燈初上報黃昏年來漸識幽【咸淳臨安志作閒】居味思與髙人對榻論

水陸寺【咸淳臨安志水陸院在太平橋北東坡督開湯鎭運河宿此西湖逰覽志南山分脈入城佛剎有水陸寺在獅子巷宋太平興國七年生法師建寺故在城外武林梵志水陸寺內有銀杏二株宋物也】淸順【冷齋夜話西湖僧淸順字頤然淸苦多佳句常賦十竹詩云城中寸土如寸金幽軒種竹只十个春風愼勿長兒孫穿我堦前緑苔破又詩云久服林下防頗識林下趣從渠緑陰繁不礙淸風度閒行石上眠落葉不知數一鳥忽飛來啼破幽絕處荊公逰湖上愛之東坡亦與逰多唱和按西湖逰覽志頤然作怡然】

長嫌鐘鼔聒湖山此境蕭條卻自然乞食繞村眞爲飽無言對客本非禪披榛覓路衝泥入洗足闗門聽雨眠遙想後身窮賈島夜寒應聳作詩肩

披榛【抱朴子葛洪貧無僮僕籬頭頽破常披榛出門排艸入室】

附子由次韻二首

雲气連山雨防盆暮投僧捨欲闗門暫時灑掃寛行役終夕﨑嶇入夢魂煩熱暗消秋簟冷烝濡未解夜燈昏二年逰宦多勞苦何日相從得細論野寺蕭條厭客喧雨披修竹亂紛然巳因無食聊從仕深悟勞生不問禪未至莫憂明日事偸閒且就此宵眠天明歸去芒鞋滑𨿽有藤輿懶上肩鹽官部役戲呈同事兼寄述古

新月照水水欲冰夜霜穿屋衣生稜野廬半與牛羊共曉鼓卻隨鴉鵲興夜來履破裘穿縫紅頰曲眉應入夢千夫在野口如林豈不懷歸畏嘲弄我州賢將知人勞已釀白酒買豚羔耐寒努力歸不逺兩腳凍硬須公軟鹽官【元和郡縣誌引吳志云孫權爲將軍陸遜始仕幕府出爲海昌屯田都尉卽此地武徳七年省入錢塘貞觀四年復置海水在縣南七里太平寰宇記本漢海鹽由拳二縣之境吳越地理云鹽官本名海昌時攺爲鹽官沈約宋書云此說非也鹽官乃漢之舊縣按吳志陸遜爲海昌屯田都尉並領縣事建安五年也故太康地誌云漢鹽官也咸淳臨安志云漢志但有海鹽縣晉宋志乃有海鹽鹽官兩縣見得鹽官之置當在吳時今嘉興海鹽與此接壤必置縣之初析海鹽爲之以地有鹽官故因以名縣吳王濞煮海爲鹽在此在府治東一百二十九里管時和昌亭元吉東元吉西靈泉長平等六鄕】州將【漢書嚴延年傳注謂郡守爲郡將者以其兼統武事也】軟腳【大唐拾遺記郭子儀自同州歸詔大臣就宅軟腳局人率三百千】

鹽官絕句四首

南寺千佛閣

古邑居民半海濤師來構【咸淳臨安志作基】築便能髙千金用盡身無事坐看香煙繞白毫

南寺【咸淳臨安志慶善寺在鹽官縣西南二百步天監七年土人靈度因井中有光三日不止捨宅爲寺地濵海遂以觀海爲名祥符元年攺今額有千佛閣門外有唐大中間石幢有竇思永撰銅僧伽像記葛蔡撰天臺致院記】

北寺悟空禪師塔【公自注名齊安宣宗微時師知其非凡人】

已將世界等微塵空裏浮花夢裏身豈爲龍顏更分別只應天眼識天人

北寺【武林梵志安國寺在鹽官西北二十步唐開元元年建名鎭國海昌院宋祥符四年攺齊丰寺咸淳臨安志亦同按悟空唐末人海昌院創於元和中非開元也兩志皆訛當從髙僧傳】悟空塔【髙僧傳鹽官海昌院釋齊安姓李氏實唐帝系出家從南京大寂禪師元和末逰越之蕭山時海昌有法昕者於放生池廢地葺禪居請安主之懸知宣宗隠曜緇行預戒知事曰當有異人至此明日行腳數人參禮安黙識帝令維那髙位安置且語帝曰時至矣無滯泥蟠囑以後事而去帝本憲宗第四子穆宗異母弟也武宗恆忌之宦者仇公武拯防俾髠發爲僧縱之而逸武宗崩百官迎立之聞安已終勅諡悟空爲建塔王象之碑目唐宣宗悼安國寺悟空禪師碑在鹽官縣○愼按宣宗爲憲宗第十三子初憲宗納李錡妾生光王怡防時宮中皆以爲不慧武宗疾篤宦官宻於禁中定防立爲皇太叔後卽位是爲宣宗見於唐書者如此髙僧傳爲宣宗第四子者訛其爲僧出亡事正史無可考觀東坡自注有宣宗微時師知其非凡人之語則髙僧傳所載似非無稽錄存備考】

塔前古檜

當年雙檜是雙童相對無言老更恭庭雪到腰埋不死如今化作兩蒼龍

塔前古檜【石林避暑錄雲華亭悟空禪師塔前檜亦唐物宣和中詔朱衝取之檜大不可越橋梁乃以大舟泛海出楚州以入汴行一日張帆風猛檜枝與帆低昻不可制舟與人皆歿云云咸淳臨安志亦云鹽官安國寺悟空禪師塔前有古檜宣和間朱勔移以去據此則古檜宣和中乃被厄東坡至鹽官猶及見之今悟空塔現在吾邑安國寺中石林以爲華亭訛】

僧爽白雞【公自注養二十餘年嘗在坐側聽經】

斷尾雄鷄本畏烹年來聽法伴修行還須卻置蓮花漏老怯風霜恐不鳴

僧爽【梵志失攷】白雞【陶隠居云學道之士居山宜養白犬白雞可以辟邪梅聖兪詩禪庭鳴白雞祖道歌黃鵠】

愼按以上四首施氏原本訛編鴉種麥行之後今攺正

六和寺衝師閘山溪爲水軒

欲放淸溪自在流忽教冰雪落沙洲出山定被江潮涴能爲山僧更少畱

六和寺【注見第七卷

送張職方詩下】衝師【失攷】

冬至日獨逰吉祥寺

井底微陽回未回蕭蕭寒雨濕枯荄何人更似蘇夫子不是花時肯獨來

吉祥寺【西湖逰覽志自觀橋南至眾安橋街東有安國坊宋時有吉祥寺幹徳三年睦州刺史薛溫捨宅爲寺治平二年攺廣福中有牡丹蔡襄有吉祥寺賞牡丹詩】

後十餘日復至

東君意淺著寒梅千朶深紅未暇栽安得道人殷七七不論時節把【宋刻本作遣】花開

戲贈

惆悵沙河十里春一番花老一番新小橋依舊斜陽裏不見樓中埀手人

和人求筆迹

麥光鋪幾淨無瑕入夜靑燈照眼花從此剡藤眞可弔半紆春蚓綰秋蛇

愼按以上五首施氏補注本雜編往湖州詩中今攺正

將之湖州戲贈莘老

余杭自是山水窟側【宋刻本作仄】聞吳興更淸絕湖中橘林新著霜溪上苕花正浮雪顧渚苶芽白於齒梅溪木紅勝頰吳兒膾【一作鱠】縷薄欲飛未去先說饞涎埀亦知謝公到郡久應怪杜牧尋春遲鬢絲只可對禪榻湖亭不用張水嬉

湖中橘林【石林避暑錄吳中橘惟洞庭東西二山最盛吳興備志橘出洞庭宋時洞庭山屬吳興】顧渚茶【元和郡縣誌顧渚山貞元以後每嵗以紫筍荼進奉太平寰宇記茶產長興縣界生顧渚山中者與峽州光州同顧渚在縣西北三十里吳興山墟名云吳王夫槪顧其渚次原隰平衍崖谷林薄中多產茶以充嵗貢】梅溪木【太平寰宇記梅溪在吳興縣隋圖經云吳興故鄣縣東三十里有梅溪山元和郡縣誌湖州土產有木吳興備志湖州唐時貢連蔕木牟瓛陵陽集四安道中詩自注云木園入折山數里土人取埋其半於沙中以紙鏤花貼上以溪水灑之日曬乃紅】膾縷【談鑰吳興志唐吳昭徳吳興人善造鱸膾時人嘲之曰鱠若遇吳縷細花鋪】謝公【顏魯公題謝公塘碑陰雲太保謝公晉咸和中以吳興山水淸逺求典此郡按詩借以諭莘老也下引杜牧先生自謂】水嬉【吳興掌故引統紀云淸明日橈彩舟於溪上爲競渡之戲謂宜田蠶荊楚嵗時記則以五月五日吳興止是寒食爲此者崔元亮爲牧之張水嬉卽此】

鴉種麥行

霜林老鴉閒無用畦東拾麥畦西種畦西種得靑猗猗畦東已作牛尾稀明年麥熟芒攢【宋刻本作鉆】槊農夫未食鴉先啄徐行俯仰若自矜鼓翅跳踉上牛角憶昔舜耕歷山鳥爲耘如今老鴉種麥更辛勤農夫羅拜鴉飛起勸農使者來行水

勸農使者【杜氏通典勸農謁者梁天監九年置唐大詔令開元十二年置勸農使巡按郡邑安撫戶口孫彥同職官分紀景徳二年詔諸道轉運使副使及知州少卿監以上並兼勸農使其餘知軍通判等並兼勸農事天禧二年攺諸路提防刑獄爲勸農使副天聖四年令逐路轉運司自今勸農更不置司】

送張軒民寺丞赴省試

龍飛甲子盡豪英嘗喜吾猶及老成人競春蘭笑秋菊天教明月伴長庚傳家各自聞詩禮與子相逢亦弟兄洗眼上林看躍馬賀詩先到古宣城【公自注伯父與太平州張侍讀同年此其子】

寺丞【職官分紀太常宗正光祿太僕鴻臚司農大理太府皆有丞】古宣城【太平寰宇記漢宛陵縣順帝攺宣城郡唐置宣州開元中析置靑陽太平寜國三縣寶應二年又析太平置旌徳縣自乾元以後爲寜國軍節度】

和致仕張郎中春晝

投紱歸來萬事輕消磨不【宋刻本作未】盡祗風情舊因蒓菜求長假新爲楊枝作短行不禱自安緣壽骨深【宋刻本作苦】藏難沒是詩名淺斟杯酒紅生頰細琢歌詞穏稱聲蝸殻卜居心自放蠅頭冩字眼能明盛衰閱過君應笑寵辱年來我亦平跪履數從圯下老逸書閒問濟南生東風屈指無多日只恐先春鶗鴂鳴

張郎中【吳興掌故集張子野仕至都官郎中晚年漁釣自適至今稱張釣魚灣按吳興志張先烏程人康定進士齊東野語雲天聖八年進士與志不合志訛也又按周公謹齊東野語載孫莘老十詠圖序略云贈尙書刑部侍郎張公諱維吳興人以吟詠自娯不出仕以子先封正四品年九十有一公卒十八年子尙書都官先亦致仕家居取公平生自愛詩十首冩之縑素號十詠圖都官字子野蓋其年八十二云按胡安定言行錄慶曆六年郡守宴六老於南園其一爲衛尉寺丞張維世固知有子野而不知有其父也十詠詩中如灘頭斜日鳬鷖隊枕上西風鼓角聲花有秋香春不知皆佳句也又先生本集有祭文稱爲子野郎中其文曰惟餘子野歸及彊仕優防故鄕若復一世與孫莘老序略正相合因詳錄之】用和人求筆迹韻寄莘老【宋刻本題云再用前韻寄莘老】

君不見夷甫開三窟不如長康號癡絕癡人自得終天年智士死智罪莫雪困窮誰要卿料理舉頭看山笏拄頰野鳬翅重自不飛黃鶴何事兩翅【宋刻本作翼】埀泥中相從豈得久今我不往行恐遲江夏無雙應未去恨無文字相娯嬉【公自注黃庭堅莘老婿能文】

【愼按山谷後集云庭堅初室曰蘭溪縣君孫氏故龍圖閣直學士孫公覺莘老之女庭堅年十七從舅氏李公擇學士於淮南孫公憐其少以蘭溪歸之因公自注附志於此】

附子由次韻

宦防莫向長城窟冬冰折膠亦絕吳中臘月百事便蠏煮黃金鱸鱠雪京城舊友一分散近憶吳興須滿頰世事反覆如翻飛今日共鯀前益埀畏人但恐去不逺適意未覺歸來遲借問校讐天祿閣何如江海同防嬉

畫魚歌【公自注湖州道中作】

天寒水落魚在泥短鉤畫水如耕犂渚蒲防【宋刻本作披】折藻荇亂此意豈復遺鰍鯢偶然信手皆虛擊本不辭勞幾萬一一魚中刃百魚驚蝦蟹奔忙誤跳擲漁人養魚如養雛揷竿貫【宋刻本作冠】笠驚鵜鶘豈知白梃閙如雨攪水覓魚嗟已疎

畫魚【欒城集自注云吳人以長釘加杖頭以杖畫水取魚謂之畫魚注家不知引此王氏分類編入書畫類中固謬施氏補注謂以鉤畫魚亦未詳確今爲考正】

附子由和

潛魚在淵安可及埀餌投竿易如拾投江設网𨿽不仁一瞬未移收百十畫魚何者漫區區終日辛勤手拮據已嫌長网不能徧肯信一竿良有餘鯤鯢駭散蛟龍泣獲少驚多亦何益願從网罟登君庖碎首屠鱗非所惜

吳中田婦嘆【公自注和賈收韻】

今年粳稻熟苦遲庶見霜風來幾時霜風來時雨如防杷頭出菌鎌生衣眼枯淚盡雨不盡忍見黃穗臥靑泥茅苫一月隴上宿天晴獲稻隨車歸汗流肩赬載入市價賤乞與如糠粞賣牛納稅拆屋炊慮淺不及明年饑官今要錢不要米西北萬里招羌兒龔黃滿朝人更苦不如卻作河伯婦

粳稻【大觀本艸粳與秔同有早中晚三收諸家獨以晚稻爲粳者非也凡不粘者皆爲粳】要錢【司馬溫公論靑苖及坐倉糴米之害云東南錢荒而粒米狼戾今棄其所餘取其所無農未皆病矣】河伯婦【聖賢冡墓記河伯姓呂名公夫人姓馮名夷華陰人服八石得水仙爲河伯婦】

附子由次韻

久雨得晴惟恐遲旣晴求雨來何時今年舟楫委平地去年蓑笠爲裳衣不知天公誰怨怒棄置下土塵與泥丈夫彊健四方走婦女齷齪將安歸塌然四壁倚機杼收拾遺粒炊糠粞東鄰十日營一炊西鄰誰使救汝饑海邊惟有鹽不旱賣鹽連坐収嬰兒傳聞四方同此苦不闗東海誅孝婦同邵同年戲贈賈収秀才三首

傾蓋相歡一笑中從來未省馬牛風卜鄰尙可容三徑投社終當作兩翁古意已將蘭緝佩招詞閒詠桂生叢此生自斷天休問白髮年來漸不公

邵同年【吳興志邵迎字茂誠髙郵人本集邵茂誠詩集序云茂誠與餘同進士十有五年而見之於吳興孫莘老座上則茂誠亦嘉祐二年進士詩集今不傳】賈收【字耘老烏程人所著有懷蘇集見吳興志】

朝見新叢【宋刻本作荑】出舊槎騷人孤憤苦思家五噫處士大【宋刻本作太】窮約三賦先生多誕誇帳外鶴鳴奩有鏡筒【宋刻本作筩】中錢盡案無鮭玉川何日朝金闕白晝闗門守夜叉【公自注時賈欲再娶】

夜叉【維摩經注夜叉有三種一在地二在虛空三天夜叉也地夜叉不能升空天夜叉能飛行佛轉法輪地夜叉唱空夜叉聞空夜叉唱四天王聞如是乃至梵天也】

生涯斷處似檣烏科第無心摘頷須黃帽刺舩忘嵗月白衣擔酒慰鰥孤狙公欺病來分栗水伯知饞爲出鱸莫向洞庭歌楚曲煙波渺渺正愁予

渺渺愁予【耘老有侍姬二人名雙荷葉本集答耘老尺牘云齒落目昏當是爲雙荷葉所困此詩結句蓋用九歌作隠語以戲其目昏也】

逰道塲山何山

道塲山頂何山麓上徹雲峯下幽谷我從山水窟中來尙愛此山看不足陂湖行盡白漫漫靑山忽作龍蛇盤山髙無風韻【宋刻本作松】自響誤認石齒號驚湍山僧不放山泉出屋底淸池照瑤席階前合抱香入雲月裏仙人親手植出山回望翠雲鬟碧瓦朱欄縹緲間白水田頭問行路小溪深處是何山髙人讀書夜達旦至今山鶴鳴夜半我今廢學不歸山山中對酒空三嘆

道塲山【釋氏稽古略梁乾化二年湖州道塲山如訥禪師卓庵於山乘虎防行吳興掌故謂唐中和間建伏虎道塲於此者訛湖州舊志吳越建十聖殿爲眞正寺宋攺萬壽禪寺】何山【太平寰宇記何口山一曰何山在烏程縣南十里亦曰金蓋山吳興掌故金蓋山郡誌訛以爲何山何山與道塲山聯接爲北一支金蓋是南一支】髙人讀書【汪藻何氏書堂記圖經相承以何氏爲晉何楷楷嘗讀書此山後爲吳興守以其居爲寺而名其山顏魯公杼山碑亦曰寺西南有何楷釣臺則楷常居此無疑然楷之姓名於晉史無所見惟沈約宋書敍何子平曾祖楷爲晉侍中而唐林氏姓纂亦云何叡渡江生楷爲晉侍中晉書稱叡有五子獨充凖有傳而不及其餘括地誌謂楷吳興太守宋書以楷爲侍中豈約見何充嘗除侍中因訛以充爲楷耶以余考之有宋禪幽寺碑云元嘉十四年創立精舍於金蓋山初不言楷時有寺且何山之名於梁吳均詩始見之疑楷常學於此山後人慕之指其處謂其以居爲寺者非也】

附子由次韻

兩山相負爲峯麓流水重重注溪谷逰人上尋流水源未覺﨑嶇病雙足山深下視云漫漫徑埀石底千屈盤松林陰森白日靜忽驚人世如奔湍客行不避苦寒出僧定端居不下席人生嗟與艸木同置身所在由初植堂中白佛靑髻鬟气象沖淡非人間坐令逺客厭奔走徑欲築室依空山木魚桹桹夜將旦星斗欹斜掛山半行役有程未可畱將出山門復長嘆

贈孫【宋刻本無孫字】莘老七絕

嗟余與子久離羣耳冷心灰百不聞若對靑山談世事當湏舉白便浮君

【烏臺詩案熙寜五年十二月防運司差往湖州相度隄岸利害因與湖州知州孫覺相見軾作詩若對靑山談世事當湏舉白便浮君是時約孫覺並坐客如有言及時事者罰一大盞𨿽不指時事是非意言事多不便更不可說說亦不盡也】

天目山前淥浸裾【苕溪叢話作蕪】碧瀾堂下看銜艫作隄捍水非吾事閒送苕溪入太湖

碧瀾堂【吳興掌故碧瀾乃霅溪館中堂名杜牧之佐宣城時來逰吳興爲書堂額作霅溪館詩吳興自郡齋外凡治中別駕之防俱名爲館惟霅溪館以待過從之客今館廢而碧瀾之名獨存重牧之也張廉有重修碧瀾堂記不知其爲霅溪館】作隄捍水【東都事略孫覺知湖州以松江隄爲民害易以石長百餘里○按東坡往湖州相度隄岸正是築隄事王氏舊注謂先生以開運鹽河至湖州者謬運鹽河在仁和鹽官界注見本卷又按宋進士單諤論湖州水利略云吳江岸界於吳淞江震澤之間岸東則江岸西則震澤江之東則大海自慶曆二年欲便糧道遂築此隄橫絕江流致震澤之水溢而不泄蓋湖州運河通達平望幾百二十里太湖之水半泄其間大抵嵗多南風則水患在蘇州嵗多北風則水患在湖州】苕溪入太湖【元和郡縣誌苕溪西南自長城安吉兩縣東北流至湖州城南與余不溪薴溪水合流入太湖在州北三十五里長城今長興也湖州舊志苕溪水出天目山之陰廣苕山東過安吉南邵渡折而北與獨松水合東過浮石山南又折而東北過梅溪鎭北爲龍溪又北過彭滙篛溪四安諸水北來注之滙而爲西溪北過釣魚灣又北過淸塘門又折而東至臨湖門自古苕水入太湖之溪也】

【烏臺詩案天目山前一首軾爲先曾言水利不便卻被轉運司差往相度隄岸意言本非興水利之人而不敢預者以譏諷時世與昔不同水利不便而然也】

夜來雨洗碧巑岏浪湧云屯繞郭寒聞有弁山何處是爲君四面竟【宋刻本作意】求看

弁山【劉敬叔異苑卞山本名土山有項籍廟自稱卞山神故攺名吳興備志引吳興山墟名云卞山峻極非淸秋爽月不見其頂元和郡縣誌卞山當作冠弁之弁徐陵孝義寺碑云髙弁蒼蒼遙聞天語程大昌演繁露東坡初至湖州詩曰聞有弁山何處是爲君四面意求看及其旣久凡詩及此山皆爲卞不爲弁蓋圖經云卞姓居之故以名山至風土記其文又加山爲案左氏昭九年爲弁髦杜注弁冠也陸曰弁亦作卞然則古蓋通用矣謂山形爲弁亦與卞通】

夜橋燈火照溪明欲放扁舟取次行暫借官奴遣吹笛明朝新月到三更

三年京國厭藜蒿長羨淮魚壓楚糟今日駱駝橋下泊恣看修网出銀刀

淮魚楚糟【邵氏聞見錄至和間皇后好食糟淮白魚呂文靖公夫人欲以十奩爲獻公悵然曰玉食所無之物人臣家安得有十奩也梅聖兪詩頭尾接淸淮淮魚日登网吳蒓芼羮美禁糟增味爽】駱駝橋【太平寰宇記駱駝橋在湖州府治前湖州舊志橋跨霅溪上又名迎春吳興備志又有東駱駝橋在江水滙建炎間郡人於中流析爲二南曰甘棠北曰長橋劉禹錫送韓七之湖州詩駱駝橋上蘋風起】

烏程霜稻襲人香釀作春風霅水光時復中之徐邈聖無多酌我次公狂

烏程【元和郡縣誌烏程本秦縣越絕外傳云始皇至防稽徙大越之人於烏程吳興統記秦時有烏巾程林善釀美酒因置縣張協七命荊南烏程箋云在荊溪之南也熊明遇若下酒疏云義興爲荊溪而若下在其南故曰烏程若下蓋當時尙未分長興也】霅水【太平寰宇記霅溪在烏程縣南一里凡四水合爲一水自浮玉山曰苕溪自天目山曰余不溪自銅峴山曰前溪自徳淸縣東北流至州前興國寺前曰霅溪顧長生三吳土地記曰霅溪水至深者又四水激射之聲】

去年臘日訪孤山曾借僧牕半日閒不爲思歸對妻子道人有約徑湏還

莘老葺天慶觀小園有亭北向道士山宗說乞名與詩

春風欲動北風微歸雁亭邊送雁歸蜀客南逰家最逺吳山寒盡雪先晞扁舟去後花絮亂五馬來時賓從非惟有道人應不忘抱琴無語立斜暉

歸雁亭【吳興掌故歸雁亭孫莘老作道士乞名東坡以歸雁名之蓋自寓思歸之意】天慶觀【勞鉞湖州舊志天慶觀在府治北梁大同二年建名風觀唐攺龍興宋祥符元年攺天慶】至秀州贈錢端公安道並寄其弟惠山老【一作惠山山人】

鴛鴦湖邊月如水孤舟夜榜鴛鴦起平明系纜石橋亭慙愧冒寒髯禦史結交最晚情獨厚論心無數今有幾寂寞抱闗嘆蕭生耆老執防哀揚子怪君顏采卻秀發無乃遷謫反便美天公欲困無柰何世人共抑眞疎矣毘陵髙山錫無骨陸子遺味泉冰齒賢哉仲氏早拂衣占斷此山長洗耳山頭望湖光潑眼山下濯足波生指倘容逸少問金堂記與嵇康畱石髓

秀州【注詳第六卷

】錢端公安道【東都事略錢顗字安道無錫人自知烏程縣召爲禦史裏行熙寜初與劉述劉錡等上疏劾王安石曾公亮貶監衢州鹽稅後起通判秀州而卒按唐時禦史裏行稱端公】惠山老【失考】鴛鴦湖【至元嘉禾志長水塘源出杭州府屬之海昌諸山出硤石東北流入嘉興其支流北注秀水之幽湖其正流至城南瀦爲鴛鴦湖宋聞人滋記略云檇李澤國也東西皆陂湖南湖尢大計百二十頃其禽多鴛鴦故名又云兩湖相麗若鴛鴦然】毘陵【元和郡縣誌常州晉陵郡漢曰毘陵晉元帝時避諱攺晉陵】

秀州報本禪院鄕僧文長老方丈【石刻題云題秀州本覺鄕僧文長老方丈】

萬里家山一夢中吳音漸已變兒童每逢蜀叟談終日便覺峨眉翠掃空師已忘言眞得道我除搜句百無功明年采藥天臺去更欲題詩滿浙東

報本禪院【本覺寺碑記檇李西郭二十七里外有空翠亭遺趾唐宣宗時僧冀來自臨海宿亭下感異人夢結庵以居事聞賜額報本禪院】文長老【碑記又云宋時蜀僧文及主之請易爲寺攺本覺寺周必大吳郡諸山錄云早行至本覺寺登岸卽古檇李也舊號小長蘆東坡過此爲文長老賦詩處】

王復秀才所居雙檜二首

吳王池館徧重城奇【宋刻本作間】艸幽花不記名靑蓋一歸無覓處只畱雙檜待升平

王復【錢唐人所居在杭州潮門外詳見後種徳亭詩序】吳王【吳越備史錢鏐於昭宗天祐元年封吳王】

凜然相對敢相欺直干淩空未要奇根到九泉無曲處世間惟有蟄龍知

蟄龍【胡仔苕溪叢話東坡在禦史獄獄吏問曰根到九泉云云有無譏諷答曰王安石詩天下蒼生待霖雨不知龍向此中蟠此龍是也獄吏爲之一笑此叚烏臺詩案所不載】

宋叔達家聽琵琶

數弦已品龍香撥半面猶遮鳳尾槽新曲翻從【宋刻本作從翻】玉連鎖舊聲終愛郁輪袍夢回只記歸舟字賦【一作舞】罷雙埀紫錦絳何異烏孫送公主碧天無際雁行髙宋叔達【範忠宣集朝請大夫宋君墓志云公諱道字叔達河南人少孤力學登進士甲科與弟廸同榜累遷祕省著作郎尙書屯田郎中神宗朝提防福建刑獄入爲開封推官出知同州年髙倦於民事提舉西京崇福宮與賢士大夫防善爲詩歌元丰六年終於洛之私第】半面遮【白居易詩猶抱琵琶半遮面】歸舟字【謝靈運詩天際識歸舟】紫錦絳【周霆震詩西園蹴踘醉蒲萄北裏琵琶紫錦絳】烏孫公主【史記元封中遣江都王建女細君爲公主妻烏孫昆莫昆莫年老語言不通公主悲愁自作歌天子憐之文選王昭君詞序云昔公主嫁烏孫令琵琶馬上作樂以慰其道路之思】

蘇詩補注卷八

欽定四庫全書

蘇詩補注卷九

翰林院編修查愼行撰古今體詩六十一首【起熙寜六年癸丑正月盡六月在杭州通守任作】元日次韻張先子野見和七夕寄莘老之作

得句牛女夕轉頭參尾中靑春先入睡白髮不遺窮酒社我爲【宋刻本作無】敵詩壇子有功縮頭先夏鱉【公自注見玉川子】實腹鄙秋虫莫唱帬埀綠無人臉斷紅舊交懷賀老新進謝終童袍鵠【一作鶻】雙雙瑞腰犀一一通小蠻知在否試問囁嚅翁

張先【齊東野語是時有兩張先俱字子野其一開封人天聖三年進士歐陽公爲作墓志其一湖州人天聖八年進士宋史不立傳故其家世不詳○愼按吳興志張子野烏程人康定進士仕至都官郎中致仕年八十九卒葬弁山多寶寺後○又按張先志以爲康定進士齊東野語以爲天聖進士兩處不同當從周公謹爲是公謹南宋人必有所據】袍鶻【白居易詩鶻銜瑞帶繞腰飛】

正月九日有美堂飲醉歸徑睡五鼓方醒不復能眠起閱文書得鮮於子駿所寄雜興【諸本作古意者訛】作古意【諸本作雜興者訛】一首答之

眾人事紛擾志士獨悄悄何異琵琶弦常遭腰鼓閙三杯忘萬慮醒後還皎皎有如轆轤索已脫重縈繞家人自約飭始慕陳婦孝可憐原巨先放蕩今誰弔平生嗜羊炙識味肯輕飽烹蛇啖蛙蛤頗訝能稍稍憂來自不寐起視天漢渺闌干玉繩低耿耿太白曉

鮮於子駿【宋史鮮於侁字子駿閬州人第進士神宗朝詔近臣舉所知範鎭以侁應選除利州路轉運判官升副使提舉常平後爲京東西轉運使元丰二年知揚州蘇軾自湖州赴獄親朋皆絕道揚侁往見臺吏不許通或謂侁宜亟焚軾所往來書文以避禍侁曰欺君負友吾不忍爲也刻意經術所著有詩傳易斷作詩平淡淵粹尢長於楚詞蘇軾讀其九誦謂近屈原宋玉自以爲不可及也】有美堂【庚溪詩話嘉祐初龍圖閣直學士尙書吏部郎中梅摯公儀出守杭州仁宗特制詩寵賜其首章曰地有吳山美東南第一州梅旣到杭遂建堂山上名曰有羙歐陽修爲記略云錢塘有天下之美斯堂又盡得錢塘之美焉西湖防覽志余有羙堂在鳳凰山之頂左江右湖舉陳目下】

愼按鮮於子駿集原題云雜興三首先生和詩題當云得鮮於子駿所寄雜興作古意一首答之諸刻本俱訛今攺正

附鮮於侁雜興三首

幽居觀物變天道固虛盈炎炎日方熾微陰一已生涼風動野艸桃李先飄零蜩螗集髙柳絡緯響空庭愁心獨耿耿宵夢竟難成

一气斡元造爲功未嘗煩羣生自委化天地亦何言鳬脛不可增楮葉不可鐫欲益固爲損勞心非自然不見平陽侯醇酒聊終年

三王貴養老所重在乞言酒醴副嘉肴黃髮斯皤然朝廷本忠厚風俗亦變遷豈意漢道微侍中惟少年耆舊無備問李公所以難

次韻答章傳道【宋刻本無道字】見贈

並生天地宇同閱古今宙視下則有髙無前孰爲後達人千鈞弩一弛難再彀下士沐猴冠已系猶跳驟欲將駒過隙坐待石穿澑君看漢唐主宮殿悲麥秀而況彼區區何異壹醉富鶢鶋非所養俯仰金奏髑髏有餘樂不博南面後嗟我昔少年守道貧非疚自從出求仕役物恐見囿馬融旣依梁班固亦仕竇效矉豈不欲頑質謝鐫鏤仄聞長者言婞直非養壽吐面愼勿拭出跨當俛就居然成懶廢敢復齒豪右子如照海珠网目疎見漏宏材乏近用巧舞困短袖坐令傾國容臨老見邂逅吾衰信久矣書絕十年舊門前可羅雀感予【宋刻本作子】煩屢叩願言歌緇衣子粲還予授

章傳道【名傳閩人吳都文粹載蘇子美贈詩內二句雲南閩章其氏傳名字傳道卽其人也烏臺詩案熙寜六年正月作詩次章傳韻次答云馬融旣依梁四句云云所引梁冀竇憲並是漢時人因時君不明驟躋顯位驕暴竊威福用事而馬融班固二人皆儒者並依托之軾詆毀當時執政大臣我不能效班固馬融茍容依附也】

法惠寺橫翠閣

朝見吳山橫暮見吳山縱吳山故多態轉側爲君容幽人起朱閣空洞更無物惟有千步岡東西作簾額春來故國歸無期人言秋悲【宋刻本作悲秋】春更悲已泛平湖思濯錦更看橫翠憶峩眉雕欄能得幾時好不獨憑欄人易老百年興廢更堪哀懸知艸莾化池臺逰人尋我舊逰處但覓吳山橫處來

法惠寺【咸淳臨安志西林法惠院幹徳元年吳越王建舊名興慶祥符中攺今額西湖逰覽志自淸波門折而南爲方家峪峪畔舊有法惠院慶曆間法言作西軒於此】橫翠閣【失考】吳山【咸淳臨安志吳山在城中吳人祠子胥山上因命曰胥山盧元輔作銘燬於火舊有胥山坊今廢】祥符寺九曲觀燈

紗籠擎燭迎門入銀葉燒香見客邀【公自注見諸香名譜】金鼎轉丹光吐夜寶珠穿蟻閙連宵【宋刻本及咸淳臨安志作朝】波翻熖裏元相激魚舞湯中不畏焦明日酒醒空想象淸吟半逐夢魂銷

祥符寺【咸淳臨安志大中祥符寺梁大同二年鮑侃捨宅爲寺舊名發心祥符初攺賜今額按武林梵志祥符寺在祥符橋畔孤山別有寺亦名祥符】九曲【咸淳臨安志錢塘門外有九曲路又有九曲法濟院九曲寶嚴院】銀葉【沈立之香譜用黑角沈蠟茶定粉白蜜等爲末収沙瓶中久窨尢佳燒時以雲母銀葉襯之】寶珠穿蟻【唐楊濤蟻穿九曲珠賦蟻爲質兮微渺珠有竅而虛圓茍一縷之是系𨿽九曲而可穿】

附曾鞏上元防祥符寺詩【從臨安志采出】

月明如晝露華濃錦帳名郎笑語同金地夜寒消美酒玉人春困倚東風紅雲燈火浮滄海碧水樓臺浸逺空白髮蹉跎歡意少彊顏猶入少年叢上元過祥符僧可久房蕭然無燈火

門前歌舞鬭分朋一室淸風冷欲冰不把琉璃閒照佛始知無盡本無燈

可久【咸淳臨安志西湖舊多好事僧往往喜作詩其最知名者熙寜間有淸順可久兩人順字怡然久字逸老所居皆湖山勝處而淸約介靜不妄與人交士大夫多往就見時有餽之米者所取不數升以瓶貯幾上日取二三合食之𨿽蔬茹亦不常有人尢重之武林梵志法師可久錢塘錢氏子天聖初得度學教觀於靜覺喜爲詩居西湖祥符蘇軾元夕去從者獨行入師室了無燈火但聞薝卜餘香嘆仰畱詩云云晚年送客不逾閾如此十餘年牕外惟紅蕉數本翠竹百个一日謂人曰吾死蕉竹亦死未幾皆驗】正月二十一日病後述古邀往城外尋春

屋上山禽苦喚人檻前冰沼忽生鱗老來厭伴【一作逐】紅裙醉病起空驚白髮新臥聽使君鳴鼓角試呼穉子整冠巾曲欄幽榭終寒窘一看郊原浩蕩春

附述古和詩【原題云和蘇子瞻通判在告見寄】

郊原芳意動防人湖上晴波見躍鱗閒逐牙旗千騎逺暗驚梅蕚萬枝新防僧每拂題詩壁邀客仍將漉酒巾寄語文園何所苦且來相伴一行春有以官法酒見餉者因用前韻求述古爲移廚飲湖上

喜聞【宋刻本作】門外白衣人欲鱠湖中赤玉鱗逰舫已妝吳榜穏舞衫初試越羅新欲將漁釣追黃帽未要靴刀抹絳巾芳意十分彊半在爲君先踏水邊春

移廚【鄭谷詩花落移廚送晚春】吳榜【晉書張載傳吳榜越船不能無水而浮】越羅【杜甫詩越羅蜀錦金粟尺老學庵筆記云遂寜出羅謂之越羅似防稽尼羅而過之】

飲湖上初晴後二首

朝曦迎客宴【宋刻本作艷】重岡晚雨畱人入醉鄕此意自佳君不防一杯當屬水仙王【公自注湖上有水仙王廟】

水仙王【咸淳臨安志水仙王廟在西湖第三橋北西湖逰覽志余在孤山南麓】

水【一作湖】光防灔晴方【一作偏】好山色空蒙雨亦奇欲【一作若】把西湖比西子淡妝濃抹也【宋刻本作總】相宜

往富陽新城李節推先行三日畱風水洞見待

春山磔磔鳴春禽此間不可無我吟路長漫漫傍江浦此間不可無君語金鯽【苕溪叢話作魚】池邊不見君追君直過定山村路人皆言君未逺騎馬少年淸且婉風巖水穴舊聞名只隔山溪夜不行溪橋曉澑浮梅蕚知君系馬巖花落出城【咸淳臨安志作行】三日尙逶迆【宋刻本作遲】妻孥怪罵歸何遲【宋刻本作時】世上小兒誇疾走如君相待今安有富陽【元和郡縣誌漢富春縣晉太元中避鄭太后諱攺春爲陽古迹考富陽城唐咸通中縣令趙訥所築九域志在杭州西南七十三里太平寰宇記縣有潮戶朔望迎潮而歌】新城【元和郡縣誌本富春地唐永淳元年分西境置東北去州一百三十二里沈約宋志新城在浙江西南名桐溪吳立新城縣按二說建革互異以寰宇記考之吳始立縣後廢入桐廬唐永淳中復置也○咸淳臨安志吳越王攺新城爲新登宋太平興國三年復攺爲新城邑人羅隠爲記】李節推【名佖一作泌見烏臺詩案及年譜中宋史職官志軍府幕職有節度推官又有觀察防禦團練推官此則節度推官也咸淳臨安志節度推官防在府前近民坊】金鯽池【在六和塔下】定山村【太平寰宇記定山在錢塘縣西四十七里突出浙江數百丈江濤至此輙抑聲過此便雷吼霆怒上有可避濤處行者賴之謂是海神婦家又虞喜志林錢塘江有浙山潮水沖山卽回入海故名亦名定山咸淳臨安志定山髙七十五丈周廻七里一百二步山下居民數百家】風巖水穴【咸淳臨安志風水洞在楊村慈巖院舊名恩徳院有洞極大流水不竭頂上又一洞立夏淸風自生立秋則止白居易逰恩徳寺詩雲水埋藏恩徳洞簪裾束縛使君身卽此也】

【烏臺詩案熙寜七年爲通判杭州於正月二十七日逰風水洞有本州節推李泌知軾到來在彼等軾到乃畱題於壁其卒章不合云世上小兒誇疾走云云以譏世之小人多務急進也愼按年譜防風水洞乃六年事詩案訛以爲七年當攺正】

風水洞二首和節推

風轉鳴空穴泉幽寫石門虛心聞地籟妄意覓桃源過客詩難好居僧語不繁歸瓶得冰雪淸冷慰文園風水洞【注詳見前詩下】

山前乳水隔【臨安志作洗】塵凡山下【宋刻本作上】仙【臨安志作淸】風舞檜杉細細龍鱗生【臨安志作鋪】亂石團團羊角轉空巖馮夷窟宅非梁棟禦防車輿謝轡銜世事漸艱吾欲去【一本作出訛】永隨二子脫譏讒

羊角【莊子逍遙逰摶扶遙羊角而上者九萬里又道藏載丘處機西逰記云風初起如羊角者數十須臾合爲一風】二子【指馮夷禦冦也】

【烏臺詩案當年再逰風水洞又云世事漸艱吾欲去永隨二子脫譏讒意謂朝廷行新法後來世事日益艱難小人多務讒謗軾度斯時之不可以合又不可以容故欲棄官隠居也】

愼按詩案再逰風水洞云云咸淳臨安志云坡在杭三年風水洞在五十里外防且再至則此二首與前詩非同時所作而月日莫攷仍附編於此

附子由和

風送江湖滿洞天洞門可聽入無緣土嚢鬱怒聲初散石齒聱牙勢未前樂奏洞庭眞跌宕歌傳帝所亦淸便何人隠幾觀遺韻重使顏成問防然獨逰富陽普照寺

富春眞古邑此寺亦唐余鶴老依喬木龍歸防賜書連筒春水逺出谷曉【臨安志作晚】鐘疎欲繼江潮韻何人爲起予

普照寺【咸淳臨安志淨明寺在富陽縣北五里舊普照寺治平二年攺今額】龍防賜書【咸淳臨安志寺枕髙山名曰舒璧山防有龍潭澗水橫流上有橋亭有禦書閣】

【愼按李白詩天臺國淸寺天下爲四絕今爲普照防到來復何別據此唐時已有此寺與本詩第二句正合】

附子由次韻

塵埃日以逺斗擻更無餘寺到逢門入詩成信手書山深僧自樂路逺客終疎訪盡前朝景他年一告予

自普照防二庵

長松吟風晚雨細東庵半掩西庵閉山行盡日不逢人裛裛野梅香入袂居僧笑我戀淸景自厭山深出無計我𨿽愛山亦自笑獨往【咸淳臨安志作幽獨】神傷後【一作復】難繼不如西湖飲美酒紅杏碧桃香覆髻作詩寄謝采薇翁本不避人那避世

二庵【咸淳臨安志大明院在富陽縣北四里四峯環繞前如連璧俗呼裏庵卽東坡所謂東西二庵是也舊名普明幹徳三年建治平二年攺今額】獨往神傷【杜甫詩晚來幽獨恐傷神】附子由次韻

披榛入山山路細鐘聲出寺門將閉石苔冉冉上芒鞵艸露團團著衣袂野人茆茨苫竹屋終身局促無生計天公未省長困人春田米盡秋田繼老妻穉子亦自樂野艸山花還揷髻長笑人閒醉未醒終老辛勤漫欺世

富陽妙庭觀董雙成故宅發地得丹鼎覆以銅盤承以璢璃盆盆旣破碎丹亦爲人爭奪持去今獨盤鼎在耳二首

人去山空鶴不歸丹亡鼎在世徒悲可憐九轉功成後卻把飛升乞內【咸淳臨安志作肉】芝

妙庭觀【咸淳臨安志妙庭觀在富陽縣西十五里舊號明眞治平二年攺賜今額世傳董雙成故宅天聖中道士朱去非發地得丹鼎紹興初建香風堂玉笙庵里人謝伋取李白月華詞名之】九轉【鮑昭升天行雲九龠隠丹經注云仙家有九轉金丹法而龠所以藏書也抱朴子金丹篇第一轉名丹華第二名神符第三名神丹第四名還丹第五名餌丹第六名煉丹第七名柔丹第八名伏丹第九名寒丹】

琉璃擊碎走金丹無復神光發舊壇時有世人來防鼎欲隨雞犬事劉安

新城道中【諸刻本有二首兩字今刪去】

東風知我欲山行吹斷檐間積雨聲嶺上晴雲披絮帽樹頭初日掛銅鉦野桃含笑竹籬短溪柳自搖沙水淸西崦人家應最樂煮葵【宋刻本作芹】燒筍餉春耕

絮帽【晉灼注漢書冒音陌顏師古曰帽絮老人以覆其頭應劭曰冒額絮也】

附晁端友次韻

身世悠悠我此行溪邊委轡聽溪聲散材畏見搜林斧疲馬思聞捲斾鉦細【律髓作小】雨足時茶戶喜亂山深處長官淸人間岐路知多少試向桑田問耦耕

愼按新城道中二首諸刻皆入先生集宋雕本亦然方回瀛奎律髓止載前一首而評其下云東坡爲杭倅時熙寜六年癸丑二月循行屬縣由富陽至新城有此作是年三十八嵗晁無咎之父端友令新城其和篇有小雨足時茶戶喜亂山深處長官淸云云乃其佳句方回南宋人其言必有所本則第二首乃晁作也向來無有辧證者今從和詩例攺附於此端友字君誠黃山谷作晁君成墓志誠作成而不署其名本集有晁君誠詩集序後公出知揚州和晁無咎詩又有少年獨識晁新城卽端友也而山谷志君成墓獨不載爲新城令事

附子由次韻

春深溪路少人行時聽田間耒耜聲饑就野農分餉黍迎嫌尉卒閙金鉦閒花開盡香何在白酒沽來壓未淸此味暫時猶覺勝問兄何日便歸耕山村五絕

竹籬茅屋趁谿斜春入山村處處花無象太平還有象孤煙起處是人家

細雨蒙蒙雞犬聲有生【一作身】何處不安生但令【宋刻本作教】黃犢無人佩布糓何勞也勸耕

【烏臺詩案山村第二首云云言是時販私鹽者多帶刀仗故取前漢龔遂事意謂但將鹽法寛平令人不帶刀劍而買牛買犢則自力耕不勞勸督以譏諷朝廷鹽法太峻不便也】

老翁七十自腰鎌慚愧春山筍蕨甜豈是聞韶解忘味邇來三月食無鹽

腰鎌【元結詩老公七十自腰鎌將引兒孫行時稼】

【烏臺詩案第三首云云意言山中之人饑貧無食𨿽老猶自采筍蕨充饑時鹽法太峻僻逺之人無鹽食動經數月若古之聖人則能聞韶忘味山中小民豈能食淡而樂乎亦以譏鹽法太峻也】

杖藜裹飯去悤悤過眼靑錢轉手空贏得兒童語音好一年彊半在城中

【烏臺詩案第四首云云意言百姓𨿽得靑苖錢止便於城中浮費使卻又言鄕村之人一年兩度夏秋稅又數度請納和預買錢今此更添靑苖助役錢因此莊家防小子弟多在城市不著次第但學得城中語音而已以譏諷朝廷新法靑苖助役不便也】

竊祿忘歸我自羞丰年底事汝憂愁不須更待飛鳶墮方念平生馬少遊

附子由次韻五首

山行喜遇酒旗斜無限桃花續杏花與世浮沈眞避世將家漂蕩似無家

塍間白水細無聲日暖泥融艸不生似恐田家忘帝力多差使者出催耕

旋舂紅稻始經鎌新煮黃雞取次甜無慕無營人自樂莫將西子愧無鹽

升平事業苦怱怱未信浮名到底空何用槖駝朝塞外試聽碌碡語塲中

貧賤終身未要羞山林難處更堪愁近來南海波尢惡未許乘槎自在防

癸丑春分後雪【一本作二月十日雪】

雪入春分省見稀半開桃李不勝威應慚落地梅花識卻作漫天柳絮飛不分東君專節物故將新巧發陰機從今造物尢難料更暖須畱禦臘衣

愼按此詩施氏原本訛編是年立秋後今依欒城集次移置前卷

附子由次韻

春雪漫天密又稀勾芒失據走靈威故欺貧窶冬裘盡巧助遨逰酒盞飛林下細花添百艸堦前輕素翦新機老農先解憂桑柘九月家人當授衣湖上夜歸

我飲不盡器半酣味尢長籃輿湖上歸春風灑【宋刻本作吹】面涼行到孤山西夜色已蒼蒼淸吟雜夢寐得句旋已忘尙記梨花村依依聞暗香入城定何時賔客半在亡睡眼忽驚矍繁燈閙河塘市人拍手笑狀如失林麞始悟山野姿異趣難自彊人生安爲樂吾防殊未良河塘【卽沙河塘注見第八卷

】在亡【漢書且緩急人所時有夫一旦叩門不以親爲解不以在亡爲辭天下所望者獨季心劇孟】

曾元恕防龍山呂穆仲不至

靑春不覺老朱顏彊半銷磨簿領間愁客倦吟花以【一作似】酒佳人休唱日銜山共知寒食明朝過且赴僧牕半日閒命駕呂安邀不至浴沂曾防暮方還

曾元恕【失攷】龍山【咸淳臨安志龍山在嘉防門外去城十里一名臥龍山田汝成西湖總序自淸波門折而南爲方家峪又西南爲慈云嶺嶺之南爲龍山山上有天眞禪寺】呂穆仲【按穆仲時爲杭州察推】日銜山【李白烏棲曲吳歌楚舞歡未畢靑山欲銜半邊日】

愼按此詩施氏原本不載新刻本載續補下卷今據題攺編

寒食未明至湖上太守未來兩縣令先在

城頭月落尙啼烏烏榜紅舷早滿湖鼓吹未容迎五馬水雲先已颺雙鳬暎山黃帽螭頭舫夾【一作橫】道靑煙鵲尾鑪老病逢春只思睡獨求僧榻寄須臾

兩縣令【輿地廣記錢塘縣五代晉時攺爲錢江別置錢塘縣與錢江分治州郭下太平興國四年攺錢江曰仁和○愼按本集立秋日禱同周徐二令詩周名邠字開祖時爲錢塘令徐爲仁和令咸淳臨安志仁和縣令北宋時有徐璹春渚紀聞徐璹字全父嘗與東坡坐雙檜堂公指二檜曰二疏辭漢去璹應聲曰大老入周來公爲撃節卽其人也】五馬【程大昌演繁露太守五馬莫知的據古樂府五馬立躊躇卽其來已久或言詩良馬五之侯國事也漢有駟馬車止用四馬而鄭元注詩曰周禮州長建旟漢太守比州長法禦五馬則太守之用五馬后漢已然矣至唐白居易和春深詩曰五匹鳴珂馬雙輪畫防車其自杭分司詩曰錢塘五馬畱三匹還擬騎來攪擾春老杜亦曰使君五馬五驊驑則是眞有五馬矣若其制之所始則未有知者】鵲尾鑪【海錄碎事引珠林云香鑪有柄曰鵲尾鑪費崇先信佛法常以鵲尾鑪置於膝上】

次韻孫莘老見贈時莘老移廬州因以別之

鑪錘【宋刻本作錘】一手賦形殊造化無心敢望渠我本疎頑固當爾子猶淪落況其餘龔黃側畔難言政羅趙前頭且書【公自注莘老見稱政事與書而莘老書至不工】惟有陽闗一杯酒慇懃重唱贈離居

廬州【文獻通考古廬子國梁攺合肥爲合州隋攺廬州○愼按莘老知廬州事東都事略及宋史本傳皆失載史容山谷詩注云莘老以言事謫知廣徳軍逾年徙湖州又徙廬州與公詩相合可補宋史之缺】羅趙【葛立方韻語陽秋張芝嘗自品其書上比崔杜不足下方羅趙有餘故世之言惡札者必曰羅趙東坡詩云云蓋譏之也羅爲羅暉趙爲趙襲張彥逺書法要錄襲與暉並以能艸見重闗西矜巧自異眾頗惑之】

贈別

靑鳥銜巾久欲飛黃鶯別主更悲啼殷勤莫忘分擕處湖水東邊鳳嶺西

次韻代畱別

絳蠟燒殘玉斚飛離歌唱徹萬行啼他年一舸鴟夷去應記儂家舊住【諸刻作姓者訛】西

舊住西【韻語陽秋寰宇記載西施事施其姓也是時有東施家西施家故李白詩曰自古有秀色西施與東鄰而東坡詩乃云記取儂家舊姓西似與寰宇記不同○愼按呂氏童防訓曰東坡詩云云僕謂坡公不應如是之疎乃是舊住西傳冩之訛以住字爲姓字耳旣是姓西何問新舊此說甚不通應記儂家舊住西正此一字語意益精明矣乂按王楙野客叢書所辧與此亦略同】

月茶

環非環玦非玦中有迷離玉兒一似佳人裠上月月圓還缺缺還圓此月一缺圓何年君不見鬭茶公子不忍鬭小團上有雙銜綬帶雙飛鸞

月茶【黃山谷集有都濡月茶按涪州有廢都濡縣月茶此地所產】

薄命佳人

雙頰凝酥發抹漆眼光入簾珠的皪故將白練作仙衣不許紅膏污天質吳音嬌軟帶兒癡無限閒愁總未知自古佳人多命薄閉門春盡楊花落

吉祥寺花將落而述古不至

今嵗東風巧翦裁含情只待使君來對花無信花應恨直恐明年便不開

述古聞之明日卽至坐上復用前韻同賦

仙衣不用翦刀裁國色初含【一作酣】卯酒來太守問花花有語爲君零落爲君開

【愼按盡日問花花不語爲誰零落爲誰開全首載松陵唱和集唐嚴惲惜花絕句也○又按古靈先生集中此題缺和詩】

李鈐轄坐上分題戴花

二八佳人細馬防十千美酒渭城歌簾前柳絮驚春晚頭上花枝柰老何露濕醉巾香掩冉月明歸路影婆娑緑珠吹笛何時見欲把斜紅插皂羅

鈐轄【宋史職官志總管鈐轄司掌軍旅屯戍營防守禦之政令或一州一路有兼二路三路者】細馬【唐六典凡馬有左右監以別其粗良細馬之監稱左粗馬之監稱右細馬謂馬之良者】於潛令刁同年野翁亭

山翁不出山溪翁長在溪【公自注前二令作二翁亭】不如野翁來往溪山間上友麋鹿下鳬鷖問翁何所樂三年不去煩推擠翁言此間亦有樂非絲非竹非蛾眉山人醉後鐵冠落溪女笑時銀櫛低我來觀政問風謡皆云吠犬足生犛但恐此翁一旦捨此去長使山人索寞溪女啼【公自注天目山唐道士常冠鐵冠於潛婦女皆插大銀櫛長尺許謂之蓬防】

於潛【元和郡縣誌縣西有替山因名舊替字無水後漢郡國志始加水作潛武徳七年置潛州八年廢爲縣太平寰宇記秦徙大越鳥語之人置替闞駰十三州誌替讀爲潛九域志於潛縣在杭州西二百里】刁同年【咸淳臨安志刁璹與東坡同年熙寜中爲於潛令今浮橋立三賢祠與東坡毛國華並祠】山翁溪翁【咸淳臨安志山翁亭在縣圃東白雲庵之側溪翁亭在縣西北之潘洲】於潛女

靑裠縞袂於潛女兩足如霜不穿屨沙鬢髮絲穿檸蓬防障前走風雨老濞宮妝傳父祖至今遺民悲故主苕溪楊柳初飛絮照溪畫眉渡谿去逢郎樵歸相媚嫵不信姬姜有齊魯

蓬防【注見前首公自注下】老濞【王注指吳越王錢氏】父祖【晉書陸機傳我父祖名播四海寜不知耶杜甫詩塞上得阮生迥繼先父祖】

自昌化雙谿館下步尋谿源至治平寺二首

亂山滴翠衣裘重雙澗響空牕戶搖飽食不嫌溪筍瘦穿林閒覓野芎苖卻愁縣令知防寺尙喜漁人爭渡橋正似醴泉山下路桑枝刺眼麥齊腰

昌化【太平寰宇記昌化縣在杭州西二百四十里唐初爲紫溪縣後攺唐山梁爲吳昌咸淳臨安志太平興國三年攺吳昌縣爲昌化】雙谿【咸淳臨安志雙溪在昌化縣前一百一十步徐冠新亭略云縣治之前溪分南北流舊有雙溪館熙寜間縣令陸元長臨北流爲亭東坡經防亭上題詩紀事有雙澗響空之語】治平寺【武林梵志治平寺在昌化縣西一里舊名忭平唐大中二年建開平三年攺今額】醴泉山【楊愼四川通誌醴泉山在眉州治西八里環繞州城山半有八角井淸甘如醴故名○按先生送程六表弟歸蜀詩有醴泉寺古埀橘柚之句今詩中所云醴泉山卽此地也因昌化而觸蜀中之景與後篇夢歸時到錦江橋意略同蓋先生宦防所至田園退歸之念無時或忘往往見於篇什施氏補注本妄引西安醴泉縣與此何渉今駁正】

每見田園輙自招倦飛不擬控扶搖共疑楊惲非鋤豆誰信劉章解立苖老去尙餐彭澤米夢歸時到錦江橋宦逰莫作無家客舉族長懸似細腰

錦江橋【元和郡縣誌大江一名汶江一名流江經成都縣南七里蜀中又謂流江爲懸笮橋水西南兩江共七橋李冰所造上應七星太平寰宇記蜀濯錦江卽蜀江水至此濯錦錦彩鮮潤於他水華陽國誌蜀江眾多作橋故蜀立裏多以橋爲名西南兩江有七橋直西門有衝治橋西南石牛門曰市橋城南曰江橋南渡流曰萬里橋西上曰夷裏橋上裏曰窄橋從衝治橋西出曰長升橋李膺益州記七里橋者一長星橋今名萬里二員星橋今名安樂三璣星橋今名建昌四夷星橋今名窄橋五尾星橋今名禪尼六沖星橋今名永平七曲星橋今名升仙】

於潛僧緑筠軒

可使食無肉不可使居無竹無肉令人瘦無竹令人俗人瘦尙可肥俗士不可醫旁人笑此言似髙還似癡若【石刻作欲】對此君仍大嚼世間那有揚州鶴

於潛僧【名孜字惠覺見參寥子集】緑筠軒【咸淳臨安志寂照寺在於潛縣南二里丰國鄕寺舊有緑筠軒後徙縣齋寶慶初避禦名易以此君軒仍用坡詩晉王徽之語也】

附參寥作【原題惠覺孜師緑筠軒】

緑筠蕭蕭含爽籟幽姿冷落人誰愛壁間但有謫仙詞【指坡公也】聲名自到江湖外當年創軒非壯觀局促簾櫳日虧蔽一朝經畫有底難推倒墻頭了無礙坐挹西南十里山彩翠浮空屹相對開池鑿圃增气象佳致眞爲一方最鳥聲鳴春春漸融蘭芽蕙茁初防茸我來正值新雨後弄日吹香聞坐中主人散防邀我步池南池北聊從容防待龍孫添夏防借君此地眠淸風

與臨安令宗人同年劇飲

我𨿽不解飲把盞歡意足試呼白髮感秋人令唱黃雞催曉曲與君登科如隔晨敝袍霜葉空殘緑如今莫問老與少兒子森森如立竹黃雞催曉不須愁老盡世人非我獨

宗人【蘇舜舉字世美時爲臨安令見烏臺詩案及欒城集】同年【唐書許孟容傳李絳與孟容弟同舉進士絳曰進士明經嵗百人吏部得官至千人私謂爲同年本非親舊也】黃雞催曉【出白居易玲瓏歌】登科【石林避暑錄世以登科爲折桂注詳下卷汪覃秀才詩下】

附子由次韻【欒城集題云次韻子瞻與蘇世美同年夜飲】

晚嵗事遊宦相從未嘗足羨君四海皆兄弟棧中直木不容曲臨安老令況同科相逢豈厭樽中緑潦倒誰憐澗底松嵗寒尙有霜前竹聞道渠家八丈夫他日歸耕免幽獨

寶山晝睡

七尺頑軀走世塵十圍便腹貯天眞此中空洞渾無物何止容君數百人

寶山【西湖志遡吳山西上有寶月山又東爲淺山淺山之支爲七寶山】容君數百人【先生自題此詩後云余在錢塘一日晝寢於寶山僧捨起題壁云云其後有數小子亦題名壁上見者乃謂予誚之也周伯仁所謂君者乃王茂之流豈此輩哉】

僧淸順新作埀云亭

江山𨿽有餘亭榭苦【一作著】難穏登臨不得要萬象各偃蹇惜哉埀云軒此地得何晚天功【一作公】爭向背詩眼巧增損路窮朱欄出山破石壁狠海門浸坤軸湖尾抱雲巘蔥蔥城郭麗淡淡煙村逺紛紛鳥【宋刻本作烏】鵲去一一漁樵返雄觀快新獲微景收昔遁道人眞古人嘯詠慕嵇阮空齋臥蒲褐芒屨每自捆天憐詩人窮乞與供詩本我詩久不作荒澁旋鋤墾從君覓佳句咀嚼廢朝飯淸順【注詳本卷上元過僧可久房詩注下西湖逰覽志余東坡一日防僧捨壁間見小詩云竹暗不通日泉聲落如雨春風自有期桃李亂深塢問誰所作或以淸順對卽日求得之聲名頓起○怡然冷齋夜話作頤然】埀云亭【咸淳臨安志寶巖院後唐天成二年錢氏建舊名乘雲治平二年攺額元丰中僧淸順作垂云亭又作借竹軒】

附陳述古垂云亭

小亭巉絕出雲間萬象升沈不得閒莫怪詩翁頭白早時來向此冩湖山

五月十日與呂仲甫周邠僧惠勤惠思淸順可久惟肅義詮同泛湖遊北山

三吳連月湖水日夜添尋僧去無路防防水拍檐駕言䢐北山得與幽人兼淸風洗昏翳晚景分穠纎縹緲朱樓人斜陽半疎簾臨風一揮手悵焉起遐瞻世人騖朝市獨向谿山廉此樂得有命輕薄【宋刻本作傳】神所殱北山【西湖志自寶雲山葛嶺棲霞嶺一帶統謂之北山以其在西湖之北也】呂仲甫【卽呂穆仲】僧惟肅義詮【俱失考】

防客有美堂周邠長官與數僧同泛湖往北山湖中聞堂中歌笑聲以詩見寄因和二首時周有服

藹藹君詩似嶺雲從來不許醉紅裠不知野屐穿山翠惟見輕橈破浪紋頗憶呼盧袁彥道難邀罵坐灌將軍【公自注皆取其有服也】晚風落日元無主不惜淸涼與子分載酒無人過子云掩闗晝臥客書裠歌喉不共聽珠貫醉面何因作纈紋僧侶且陪香火社詩壇欲斂鸛鵞軍憑君徧繞湖邊寺漲緑晴來巳十分

附周開祖原作【此詩從咸淳志采出】

堂上歌聲想遏云玉人休整碧紗裠妝殘粉落胭脂暈飲劇杯深琥珀紋簪屣定知髙楚客笑談應好卻秦軍莫辭上馬玉山倒已是遲畱至夜分席上代人贈別三首

淒音怨亂不成歌縱使重來柰老何淚眼無窮似梅雨一畨勻了一畨多

天上麒麟豈混塵籠中翡翠不由身那知昨夜香閨裏更有偸啼暗別人

蓮子擘開須見臆楸枰著盡更無期破衫郤有重縫日【宋刻本作逢處】一飯何曾忘卻時

【葛立方韻語陽秋古辭云槁砧今何在山上復有山何當大刀頭破鏡飛上天古詞又云圍棋燒敗襖著子故衣然皮陸嘗擬之陸云旦日思雙履明時願早諧皮云莫言春蠒薄猶有萬重思此皆以下句釋上句與槁砧異矣樂府解題以此格爲風人詩取陳詩以觀民風之意至東坡蓮子擘開須見臆云云是文與釋並見於一句之中與風人意又小異矣】

畱題徐氏花園二首

莫防羣玉山頭路莫看劉郎觀裏花【劉郎一作京都】但解閉門畱我住主人休問是誰家

退之身外無窮事子美生前有盡花更有多情君未識不隨柳絮落人家

愼按此二首施氏原本不載諸刻本所載共三首題雲藏春塢今據外集以莫防羣玉山頭路云云一首退之身外無窮事一首系此題之下其朱閣前頭露井多一首題云密州藏春塢分編兩卷以正諸刻之訛

唐道人言天目山上俛視雷雨每大雷電但聞雲中如嬰兒聲殊不聞雷震也

巳外浮名更外身區區雷電若爲神山頭只作嬰兒看無限人間失箸人

天目山雷雨【咸淳志引圖經雲天目山一名浮玉山東天目在臨安縣界西尖峯在於潛縣界有雷神宅在西尖峯山半間】

追和子由去嵗試舉人洛下所寄暴雨初晴樓上晚景五首

秋後風光雨後山滿城流水碧潺潺煙雲好處無多子及取昏鴉未到間

洛邑從來天地中嵩髙蒼翠北邙紅風流耆舊消磨盡只有靑山對病翁【公自注謂富公也】

洛邑【輿地廣記西京河南府周成王作洛邑今曰王城是也邵氏聞見錄洛陽形勢郟鄏山在西邙山在北成臯在東闕塞直其南隋文帝登邙山對闕塞嘆曰眞天闕也】嵩髙【名山記嵩山在登封縣東十里五嶽之中嶽也山有三峯中曰峻極東曰太室西曰少室】北邙【名山記北邙山在偃師縣北水經注以爲芒山元和郡縣誌北邙西自洛陽縣界東入鞏縣界舊說是隴山之尾乃眾山總名連嶺修亙四百餘里】耆舊【邵氏聞見錄元丰五年文潞公畱守西京時富鄭公以司徒致仕乃集洛中卿士大夫年徳髙者爲耆英防就資聖院建大廈曰耆英堂命鄭奐畫像其中時富公年七十九潞公與席汝言皆七十七王尙恭七十六趙丙劉幾馮行己皆七十五楚建中王愼言皆七十二張問張壽皆七十王拱辰時畱守北京願與其防年七十一獨司馬公年未七十亦請入防凡十三人洛陽多名園古剎水竹林亭之勝諸老須眉皓白衣冠甚偉每宴集都人隨觀之】病翁【富鄭公神道碑公名弼字彥國河南人熙寜二年八月以病辭位出判河南攺汝州公言新法臣所不曉不可以復治郡願歸洛養病許之防封鄭國公致仕六年閏六月薨於洛陽私第○按子由赴洛在五年公已臥病矣】

白汗翻漿午景前雨餘風物便蕭然應傾半熟鵞黃酒照見新晴水碧天

水碧【程大昌演繁露李白詩多言采水碧碧玉類也水中有此碧也字書云玉之縹靑者古大夫佩水蒼玉殆用此乎】

疾雷破屋雨翻河一掃淸風未覺多應似畫師吳道子髙堂巨壁冩降魔

寫降魔【張彥逺歷代名畫記吳道陽翟人任兗州瑕丘縣尉初名道子宗召入禁中攺名道工畫下筆有神名曰畫聖西京唐安寺菩提院北壁降魔變相道子畫也此叚施注所有新刻本剛去今補錄○按傳燈錄天魔念世尊成道且受折抑率眾作難世尊以指按地地大震魔皆顚僕於是降之】

客路三年不見山上樓相對夢魂間明朝卻踏紅塵去羞向淸伊照病顏

踏紅塵【白居易詠拙詩亦曽舉兩足學人踏紅塵】淸伊【水經注伊水逕前亭西名勝志伊水出南陽縣西蔓渠山東北過伊闕中又東過洛陽縣南入於洛】

附子由原作【欒城集題云洛陽試院棲上新晴五絕】

縹緲危譙面面山朝來雲作雨潺潺忽然風捲歸何處百里陰晴反掌間

嵩少猶藏薄霧中前山迆邐夕陽紅髙樓一閉三十日遙憶巖頭種藥翁

伊闕遙臨鳳闕前龍門女幾气蒼然唐朝禦路依稀在猶想東巡塵暗天

天壇王屋北侵河髙比嵩丘一倍多小有淸靈今尙在俗緣深重柰成魔

前朝宮闕倚芒山殿閣層層半嶺間猶恐北來岡阜淺太行東抱故孱顏

過廣愛寺見三學演師觀楊惠之塑寶山朱瑤畫文殊普賢

寓世身如夢安閒日似年敗蒲翻覆臥破祴再三連勸客眠風竹長齋飲石泉回頭萬事錯自笑覺師賢【右和見三學演師】

廣愛寺楊惠之塑寶山【名畫錄補遺楊惠之於河南府廣愛寺三門上塑五百羅漢及山亭院楞伽山先是惠之將塑楞伽山乃爲大義淨三藏咒其土故至今蠕物飛禽悉不敢至山所唐末黃巢亂京洛焚毀寺宇惟惠之手迹率不殘毀名畫補遺塑作門神品三人惠之其一也】朱瑤【名畫錄朱瑤字溫琪學吳道子筆迹由是知名客逰雍洛時河南府全眞觀請瑤畫經相及周廡中門列壁世稱神筆】

附子由原作【欒城集題云將出洛城過廣愛寺見三學演師】

寺古依喬木僧閒正暮年爲生何寂寞愛客尙流連虛牖羅修竹空廚響細泉坐聽談舊事徧識洛中賢

妙迹苦難防玆山見幾層亂峯螺髻出絕澗陣云崩措意元同畫觀空欲問僧莫教林下意終老嘆何曾【右和觀楊惠之塑寶山】

附子由原作

虛室無防丈靑山有百層廻峯看不足危石恐將崩聽法來天女依巖老梵僧須彌傳納芥觀此信還曾

朱瑤唐晚輩得法尙雄深滿寺空遺迹何人識苦心長廊欹雨腳破壁撼鐘音成壞【一作敗】無窮事他年復弔今【右和朱瑤畫文殊普賢】

附子由原作

壁毀丹靑在移來殿廡深賦形驚變態觀佛覺無心旌斾翻空色笙竽含妙音風流出吳樣遺法到如今

韓子華石淙莊

絳侯百萬兵尙畏書牘背功名意不已數與危機防我公抱絕識凜凜鎭橫潰欲收伊呂迹逺與巢由對誓言𨿽未從久已斷諸內區區爲懷祖頗覺羲之隘此身隨造物一葉舞澎湃田園不早定歸宿終安在彼美石淙莊每到百事廢泉流知人意屈折作濤瀬寒光洗肝膈淸響跨竽籟我舊門前客放言不自外園中亦何有薈蔚可勝計請公試回首嵗晚余蒼檜

韓子華【宋史韓絳字子華舉進士甲科歷事仁宗英宗及神宗立以韓琦薦拜樞密副使代陳升之同制置三司條例熙寜三年參知政事出爲陜西宣撫使卽軍中拜中書門下平章事昭文館大學士慶卒作亂罷知鄧州明年以觀文殿學士徙許州按子由赴洛正知許州時也】石淙莊【欒城集自注雲水中有石曰淙唐天后朝嘗宴羣臣於此石刻尙存名勝志石淙山在登封縣東南三十里則天與羣臣防飲於此賦詩薛曜序云石淙者俗謂之平樂澗近接嵩嶺俯屆箕峯瞻少室兮若連睇潁水兮如帶】

【愼按此詩施氏原注稱子華遵忠憲公之命服闋誓墓年五十請謝事上疏引王羲之去郡不仕云云章屢上不允先生此詩誓言𨿽未從四句乃用子華表語其推重子華如此愚謂不然按子華前後兩入相皆在熙寜中初創役法之議安石倚以爲助後與呂惠卿不合請帝再用安石計其歷仕三朝出入中外埀四十年至元祐初年七十六始請老致仕生平汲汲仕宦不甘閒退槪可知矣以史傳考之熙寜三年自副樞密出爲陜西宣撫以素不習兵致慶卒作亂罷知鄧州此詩起四句用絳侯事正指此旣而移許州進觀文殿大學士再相之機駸駸已兆而謂迹同伊呂心慕巢由天下其誰信之故一則曰誓言𨿽未從再則曰田園不早定此身碌碌方以官爲家彼石淙莊者洵美而非吾土其可謂歸宿之地乎故終之以勸勉之詞曰請公試回首嵗晚余蒼檜𨿽自托於放言實緣賔舊之故而不敢自外一篇之中三致意焉所謂君子愛人以徳也覽者不攷生平猥舉誓墓一節謂子華爲恬退一流失作者本防矣】附子由原作

飛泉來無窮發自嵩嶺背奔馳兩山間偶與亂石防傾流勢摧毀泥土久崩潰堅姿未消釋嶻嶭儼相對居然受噴潑雷轉諸壑內初喧墮深谷稍放脫重隘跳沫濺霏微余瀾洶澎湃宸遊昔事逺絕壁遺刻在人迹久寂寥物理系興廢相君厭紛華築室俛湍瀬濯纓離塵垢洗耳聽天籟將追赤松逰自置靑雲外道人亦何者預此事歸計猶恐山未深更種萬株檜

愼按子由於熙寜壬子八月赴洛陽於妙覺寺考試舉人及還道出嵩少之間至許昌往返詩共二十六首東坡所和暴初晴樓上晚景五首過廣愛寺三首韓子華石淙莊一首共九首諸刻本但以暴初晴五首爲和子由作今移五首二字於首題之下而廣愛寺三首石淙莊一首類附於後

蘇詩補注卷九

欽定四庫全書

蘇詩補注卷十

翰林院編修查愼行撰古今體詩五十八首【起癸丑立秋盡九月在杭州通守任作】

立秋日禱宿靈隱寺同周徐二令

百重堆案掣身閒一葉秋聲對榻眠牀下雪霜侵戶月枕中琴築落階泉﨑嶇世路【宋刻本作味】嘗應徧寂寞山棲老漸便惟有憫【一作問者訛】農心尙在起占【一作瞻】云漢更茫然

二令【注見前】堆案【少陵有早秋苦熱堆案相仍詩】

附子由次韻

世故紛紛誰復閒蛟龍不獨安眠人間巳厭三秋旱澗底猶慳一掬泉廟令酒肴時醉飽田家糠粃久安便憂心未巳誰知防更把鑪香試一然遊靈隱寺戲贈開軒李居士

推倒垣墻也不【外集作有底】難一軒復作兩軒看若教從此成千里巧歷如今也被謾

開軒李居士【咸淳臨安志開軒在合澗橋西北元祐中有李居士者居此與東坡往還名失考】

愼按此詩施氏原本不載外集編第四卷

倅杭旹作本題下自注有李佖節推四字則李居士卽李佖也咸淳志失於詳考今補注

病中獨遊淨慈謁本長老周長官以詩見寄仍邀遊靈隱因次韻答之

臥聞禪老入南山淨掃淸風五百間我與世疎宜獨往君緣詩好不容攀自知樂事年年減難得髙人日日閒欲問云公覓心地要知何處是無還【公自注楞嚴經云我今示汝無所還地】淨慈【名勝志南屏山在僊姥墩西南中峙者爲慧日錢王俶建永明院於前南渡時永明院燬復興紹興九年賜額淨慈寺今按北宋時有淨慈之名不始於南渡也】禪老【釋氏稽古略元丰初蘓州瑞光寺禪師宗本移住杭州淨慈寺奔走天下禪子道塲甚盛○愼按是時有兩本長老一圓照禪師宗本姓管氏熈寜中住淨慈見傳燈錄其一大通禪師善本姓董氏元祐初亦住淨慈見續燈錄世謂之大小本先生守杭時有送小本禪師赴法云詩此作在倅杭時其爲大本無疑也】五百間【釋氏稽古略杭州永明寺禪師道潛謁法眼益禪師益曰子向後有五百毳徒爲王侯所重至廣順元年吳越忠懿王建慧曰永明寺請師居之師請塔下羅漢過新寺符王之先夢也咸淳臨安志淨慈寺中有五百羅漢堂曹勛作五百羅漢記】

附周開祖原作

放歸騶騎獨防山直入靑蘿翠靄間謝客杖藜方自適阮公蠟屐許誰攀何愁白髮能添老須信黃金不買閒應向林泉眞得趣徜徉終日未經還【愼按本集先生倅杭時與開祖唱酬甚多惜開祖詩傳流絕少今從王氏舊注中采出此詩附錄於後其詩序冗長不具載】

病中遊祖塔院

紫李黃邨路香烏紗白葛道衣涼閉門野寺松陰轉欹枕風軒客夢長因病得閒殊不惡安心是藥更無方道人不惜階前水借與匏樽自在嘗

祖塔院【咸淳臨安志祖塔法云院唐開成二年欽山法師建舊名資慶大中八年攺大慈開運二年攺仁壽太平典國六年攺賜今額武陵梵志定慧禪寺俗稱虎跑寺唐元和中僧寰中建賜額廣福院其剏建年月互異未詳孰是】白葛【杜甫詩韶州白葛輕】

【愼按名勝志載先生虎跑泉七律一首卽次遊祖塔院韻必系同時作子由和二章先生原唱亦應有二首今采入逸詩卷中】

附子由次韻二首【原題云次韻子瞻病中防虎跑泉僧捨】

掃地開門松檜香僧家長夏亦淸涼公庭多事久來厭靜處安眠計甚長修竹塡窗藤簟緑白蓮當戶石盆方香廚晚飯紅粳熟忽憶烹雞田舍嘗澗谷新晴艸木香野情蕭散自生涼雨添山色翠將澑日轉松陰晚更長病客獨來惟有睡遊僧相見亦他方還家煩熱都消盡不信醫王與藥甞虎跑泉

亭亭石塔東峯上此老初來百神仰虎移泉眼趁行腳龍作浪花供撫掌至今遊人盥濯罷臥聽空堦環玦響故知此老如此泉莫作人間去來想

虎跑泉【咸淳臨安志大慈山有虎跑泉宋濓虎跑泉寺碑記云虎跑泉在杭之南山大慈定慧禪院唐元和十四年性空大師來遊慈山棲禪其中○愼按宋釋贊寧所撰髙僧傳杭州大慈山寰中姓盧氏蒲阪人年二十五隨計中甲科遭母憂服闋往北京童子寺出家初隱南嶽常樂寺其地乏水俄而深宵有虎嘷嘯廬側詰旦視之泉坼地而湧足其汲用後之杭浙江之北有山曰大慈旋成巨院後終窆於塔所又云常樂寺山虎跑泉當中公滅日忽焉漧涸云云據本傳所載虎跑泉在南嶽常樂山不云在大慈也大慈之有虎跑泉後人托名所未可知但相傳旣久先生詩尙云爾郡誌梵志固無足辧也】撫掌【成化杭州誌玉泉寺在錢塘門西靑芝塢南齊建元中靈悟禪師曇超卓庵講經龍於庵前撫掌泉自湧出號撫掌泉】

佛日山榮長老方丈五絕【咸淳臨安志東坡熙寧六年七月五日自長安堰還來遊畱贈長老榮公詩五首】

陶令思歸久未成逺公不出但聞名山中只有蒼髯叟數里蕭蕭管送迎

佛日【太平寰宇記臯亭山西爲黃鶴山舊有黃鶴樓在山巓吳越錢氏建佛日院於此咸淳臨安志佛日山在母山之東北中有佛日淨慈寺施氏原注佛日山在城東北四十里天福七年建佛日院祥符元年攺爲淨慈武陵梵志明教嵩禪師道塲也○愼按北史客問三教優劣李士謙曰佛日也道月也佛日之義取此】蒼髯叟【武陵梵志佛日山徑下有大松皆唐宋物】

千株玉槊攙云立一穗珠旒落鏡寒何處霜眉碧眼客結爲三友冷相看

東云根露角牙細泉幽咽走金沙不堪土肉埋【咸淳臨安志作藏】山骨未放蒼龍浴渥窪

金沙【咸淳臨安志金沙泉在仁和縣永和鄕引先生詩爲據】渥窪【咸淳臨安志引祥符志云黃鶴山在佛日之北髙百餘丈巓有龍池一名渥窪出云必周必大吳郡諸山錄淨慧院靣對黃鵠峯堂後有渥窪泉出石罅中】

食罷茶甌未要深淸風一榻抵【咸淳臨安志作直】千金腹搖鼻息庭花落還盡平生未足心

愼按施氏補注新刻本續補遺下卷重載此詩攺題云睡起刻書艸率致有此病今存此而刪彼附志於此

日射西【施氏原本作回】廊午枕明水沈燒【臨安志作銷】盡碧煙橫山人睡覺無人見只【咸淳志作惟】有飛蚊繞鬢鳴

弔天竺海月辧師三首

欲尋遺迹彊沾裳本自無生可得亡今夜生公講堂月滿庭依舊冷如霜

海月【釋氏稽古略杭州天竺靈山寺慈云靈照尊者名遵式示寂後嗣法者明智大師祖韶韶有二弟子曰慧辧卽海月禪師曰元淨卽辧才法師也海月華亭人本集海月眞贊序云錢塘佛者之盛甲於天下於僧職正副之外別補都僧正一員號爲僧官余通守錢塘時海月大師慧辧實在此位一日師臥疾使人請余入山適未暇旬餘乃往視則師之化四日矣余至乃闔棺趺坐如生】

生死猶如臂屈伸情鐘我輩一酸辛樂天不是蓬萊客憑仗西方作主人

臂屈伸【十六觀行經云譬如壯士屈伸臂頃卽生西方】樂天【白居易詩海山不是吾歸處歸卽須歸兜率天后二句用此意】

欲訪浮雲起滅因無緣卻見夢中身安心好住王文度此理何須更問人

愼按天竺事迹熙寧六年七月十七日海月大師慧辧晨起盥潄謝眾趺坐而寂杭州通守蘇公弔以三詩序而贊之云云據此先生詩當是七月所作施氏原本訛編下卷今攺正

孤山二詠【並引】

孤山有陳時柏二株其一爲人所薪山下老人自爲兒時巳見其枯矣然堅悍如金石愈於未枯者僧志詮作堂於其側名之曰柏堂堂與白公居易竹閣相連屬余作二詩以紀之

柏堂

道人手種幾生前鶴骨龍筋【咸淳志作姿】尙宛然雙榦一先神物化九朝三見太平年忽驚華構依巖出乞與佳名到處傳此柏未枯君記取灰心聊伴小乘禪

柏堂【咸淳臨安志陳文帝天嘉二年建廣化寺寺有當時所植兩柏舊本云蘓軾嘗作詩以記今有小亭孝宗禦書此詩刻石亭上東坡作孤山二詠序云云堂久廢】三見太平年【謂隋唐宋也漢書食貨志凡三登曰太平】

附楊蟠柏堂詩【從臨安志采出】

零落雪霜後猶含千載春一株化爲石誰是種時人

附郭祥正柏堂詩【從臨安志采出】

歲老枝葉簡春深香气新可憐湖上檜曾識井中人

竹閣

海山兜率兩茫然古寺無人竹滿軒白鶴不畱歸後語蒼龍猶是種時孫兩叢恰似蕭郎筆千畝空懷渭上村欲把新詩問遺像病維摩詰更無言

竹閣【傳燈錄鳥窠禪師名道林富陽潘氏子出家後見西湖之北秦望山有長松盤屈如蓋遂棲止其上元和間白居易刺杭數從問道乃起竹閣於湖上近師之居以便參益○按髙僧傳鳥窠禪師名圓修與傳燈異白居易詩晚坐松檐下宵眠竹閣間咸淳臨安志白公竹閣舊在廣化寺柏堂之後王象之碑目唐白舎人鳥窠禪師問答頌在定業院】兜率【楞嚴經欲界六天一四天王天二忉利天三夜摩天四兜率天五化樂天六曰他化自在天】蕭郎【名恱善畫竹唐人詳見白樂天集】與述古自有美堂乘月夜歸

娟娟雲月稍侵軒防防星河半隱山魚鑰未收淸夜永鳳簫猶在翠微間淒風瑟縮經弦柱香霧淒【宋刻本作萋疑當作低】迷著髻鬟共喜使君能鼓樂萬人爭看火城還有美堂【注見第九卷

】弦柱【施氏原注引玉臺新詠朝時篇纎弦促柱】

附子由次韻

飲防鐘虡欲移軒香霧猶殘金博山明月飛來松嶺外遊人散落馬蹄間城嚴畫鼔初傳角路暗山花自落鬟淸境暫時都不見夜深人靜始來還有美堂暴雨

遊人腳底一聲雷滿座頑云撥不開天外黒風吹海立淛東飛雨過江來十分防灎金樽凸千杖敲鏗羯鼓催喚起謫僊泉灑面倒傾鮫室瀉瓊瑰

黒風【法華經普門品若有眾生入於大海假使黒風吹其船舫漂墮羅剎鬼國】海立【容齋隨筆東坡有美堂防客詩頷聫雲天外黒風吹海立浙東飛雨過江來讀者疑海不能立黃魯直曰蓋是爲杜老所誤因舉三大禮賦朝獻太淸宮云九天之云下垂四海之水皆立以告之二者皆句語雄俊前無古人坡和陶停雲詩有云云屯九河雪立三江之句亦用此也】浙東【石林避暑錄水經兩浙獨略浙江謂之漸江余意漸江卽浙字欽訛分爲二酈道元注引地理誌浙江出丹陽黟南率中者是矣然浙江不見於禹貢以錢塘江爲浙江始於秦紀陸廣防吳地記漢順帝永建四年山陰殷重獻防分江置兩浙詔司空王襲封從錢塘江中分向東爲防稽郡向西爲吳郡】杖【南卓羯鼓錄杖用黃櫨花楸等木○愼按南卓唐肅代時人有和張志和漁父辭施氏補注訛作南京可發一笑】

附賈耘老有美堂詩

自刋宸畫入云端神物應知防翠巒吳越不藏千里色鬥牛嘗占一天寒四檐望盡回頭懶萬象搜來下筆難誰信靜中疎拙意略無蹤迹到波瀾【愼按耘老所著有懷蘇集世不傳偶閱庚溪詩話云有美堂士大夫畱題甚眾東坡倅杭令吏盡錄之而未著其姓名嘿定詩之髙下遂以賈收詩爲冠其詩云云皖上陳焯宋元詩防中亦選此詩今因題附錄】

八月十五日看【一作觀】潮五絕

定知玉兔十分圓巳作霜風九月寒寄語重門休上鑰夜潮畱向月中看

萬人鼓噪懾吳儂猶是【宋刻本作似】浮江老阿童欲識潮頭髙幾許越山渾在浪花中

潮頭【越絕書子胥死其神依潮往來有見其素車白馬於潮頭者】

江邊身世兩悠悠久與滄波共白頭造物亦知人易老故教江水向【宋刻本作更】西流

江水西流【枚乘七發江水逆流海水上潮蓋江水本自東流潮自海門逆入江勢不能敵往往隨潮西流】

吳兒生長狎濤淵冒利輕【烏臺詩案作忘】生不自憐東海若知明主意應敎斥鹵變桑田【公自注是時有防禁弄潮】

狎濤【成淳臨安志每中秋旣望潮怒特甚杭人執旗泅水上以迓子胥弄潮之戲蓋始於此往往有沈沒者治平中郡守蔡襄作戒弄潮文熙寧中兩浙察訪使李承之奏請禁止然終不能遏也烏臺詩案熙寧六年任杭州通判因八月十五日觀潮作詩五首寫在安濟亭上前三首並無譏諷至第四首云云言弄潮之人貪官中利物致其間有溺而死者故朝防禁斷軾謂主上好興水利不知利少而害多言東海若知明主意應教斥鹵之地盡變桑田此言事之必不可成者譏諷朝廷水利之難成也其詩系冊子內】

江神河伯兩醯雞海若東來气吐霓安得夫差水犀手三千彊弩射潮低【公自注吳越王嘗以弓弩射潮頭與海神戰自爾水不近城】海若東來【咸淳臨安志海門在仁和縣東北六十五里有山曰赭山與越州龕山對峙潮水出入其間郭璞所謂海門一防防山小指此】射潮【吳越備史梁開平四年八月始築捍海塘王因江濤衝激命彊弩五百以射潮頭旣而潮遂趨西陵】

東陽水樂亭【宋本公自注爲東陽令王都官槪作】

君不學白公引涇東注渭五斗黃泥一鐘水又不學哥舒橫行西海頭歸來羯鼔打涼州【一作梁州】但向空山石壁下愛此有聲無用之淸流流泉無弦石無竅彊名水樂人人笑慣見山僧巳厭聽多情海月空畱照洞庭不復來軒轅至今魚龍舞鈞天聞道磬襄東入海遺聲恐在海山間鏘然澗谷含宮徴節奏未成君獨喜不須寫入薫風弦縱有此聲無此耳

水樂亭【元和郡縣誌東陽縣西去婺州一百五十里名勝志縣南有山三峯相對曰東峴西峴飛瀑數丈自巓而下注於澗淙淙如潄玉宋熙寧中縣令王槪作亭澗上號水樂亭與公自注正合施氏注則云錢塘東陽皆有水樂洞未甞以水樂洞專屬錢塘惟潛說友咸淳臨安志則謂煙霞嶺下舊爲錢氏西闗淨化院有洞虛渟涵如淵洞中有水聲如金石熙寧二年守鄭公獬名之曰水樂洞後二年東坡來爲倅遂賦詩近歲有施宿父子注蘇詩引志林云此詩爲東陽令王都官作今考志林初無此語按坡倅杭凡三年足迹徧湖山如楊村風水洞逺在五十里外遊且至再安有近在城南隅乃不一到再詳詩中語有多情海月空畱照遺聲恐在海山間若婺之東陽介在萬山烏睹所謂海其指錢塘巖洞甚明太傅平章賈公甞得此詩眞迹題云右賦東陽水樂亭亦無爲王令作之語蓋此地東陽村亦猶風水洞之在楊村也】

【愼按咸淳臨安志南宋潛說友所撰成於咸淳四年正賈似道柄國時水樂洞適爲賈所得志中極爲鋪張巖壑亭臺之勝特欲借坡公爲重以逢合當局意其所辧證似難取信余於杭州名勝引用此書不一而足獨此條未敢輕狥一証之宋刻居世英家大字本題下有爲東陽令王都官槪作九字再証之元人黃晉卿集記水樂亭詩一則今摘數語東陽婺大縣宋王君槪爲令在熙寧時嘗登西峴山作亭泉上名水樂二蘇公咸爲賦詩亭旣廢好事者或以其詩刻寘杭之南山水樂洞猶存其舊題曰東陽云云據此可證咸淳志之謬竊幸余之駁辧乃非臆說也】

附子由和

君不見武安前堂立曲旃官髙利厚多憂患又不見夏侯好伎貧無力簾箔爲衣人莫識兩人操行𨿽不同辛苦經營實如一不如君家激水石中流聽之有聲百無憂笙竽窅渺度溪谷琴築淒咽穿林丘髙人處世心淡泊眾聲過耳皆爲樂退食委蛇石上眠幽音斷續牀頭作政如古人樂易多歡娛積土爲鼓塊爲桴但能復作太古意君家水樂眞有餘

與周長官李秀才遊徑山二君先以詩見寄次其韻二首

少年飲紅裙酒盡推不去呼來徑山下試與洗塵霧癡馬惜障泥臨流不肯渡獨有汝南君從我無朝暮肯將紅塵腳暫著白雲屨嗟我與世人何異笑百步功名一破甑棄置何用顧更憑陶靖節問徵夫路【右答周長官】周李【按烏臺詩案熙寧六年因往諸縣提防到臨安縣隔得一兩日周邠李行中二人亦來與軾同遊徑山周邠作詩一首軾和答卽後勝字韻詩也】

龍亦戀故居百年尙來去至今雹在殿闇風纒霧而我棄鄕國大江忘北渡便欲此山前築室安遲暮又恐太幽獨歳晚霜入屨同遊得李生仄足隨蹇步孔明不自愛臨老起三顧吾歸便卻掃誰踏門前路【右答李秀才】龍戀故居【蔡襄徑山記其間小井故龍湫也歳率一來雷雨暝曀】

附子由次韻一首

我兄東南遊我亦夢中去徑山聞巳熟意穿雲霧夢經山前溪足冷忽先渡舉頭雲峯合到寺霜日暮香廚饌巖防野徑踏藤屨平生共遊處蹇足躡髙步﨑嶇每生胝晃屢回顧何年棄防官攜手眾山路

臨安三絕

將軍樹

阿堅澤畔菇蒲節元徳墻頭羽葆桑不防世間閒艸木與人何事管興亡

錦谿

楚人休笑沐猴冠越俗徒誇翁子賢五百年間異人出盡將錦繡裹山川

錦溪【晏公類要石鏡溪在臨安縣東南一里咸淳臨安志石鏡溪一名錦溪】錦繡裹山川【湘山野錄開平元年梁太祖封錢鏐爲吳越王攺臨安縣爲衣錦軍是年省塋墓延故老旌鉞鼙吹振耀山谷自昔遊釣之所盡防以錦繡爲牛酒大陳鄕飲別張蜀錦爲廣幄以飲鄕婦凡男女八十以上金樽百歳以上玉樽鏐起執爵於席自唱還鄕歌以娛賔曰三節還鄕兮掛錦衣吳越一王駟馬歸臨安道上列旌旗碧天明明兮愛日輝父老逺近來相隨家山鄕眷兮會時稀鬥牛光起兮天無欺】

石鏡【一本作照訛】

山雞舞破半巖云菱葉開殘野水春應笑武都山下土枉敎明月殉佳人

石鏡【太平寰宇記山之東峯有石鏡徑二尺七寸其光照人如鏡不爽毫髮咸淳臨安志衣錦山舊名石鏡山在縣南一里髙二十六丈周二百六十步】

登玲瓏山

何年僵立兩蒼龍瘦脊盤盤尙倚空翠浪舞翻紅罷亞白雲穿破碧玲瓏三休亭上工延月九折巖前巧貯風腳力盡時山更好莫將有限趁無窮

玲瓏山【咸淳臨安志玲瓏山在縣西二十里兩山屹起盤屈凡九折上通絕頂名曰九折巖南行百許步有亭下瞰百里山名曰三休亭】紅罷亞【愼按王注引杜牧詩云罷亞百頃田西風吹半紅考牧之詩葉陽韻乃半黃非半紅也注家傅防遷就往往竄攺古人句以爲注腳今駁正】三休亭【注見上】九折巖【注詳本卷洞霄宮詩九鎖注中】

宿九僊山【公自注九僊謂左元放許邁王謝之流】

風流王謝古僊眞一去空山五百春玉室金堂余漢士桃花流水失秦人困眠一榻香凝帳夢繞千巖冷逼身夜半老僧呼客起雲峯缺處湧冰輪

九僊山【咸淳臨安志九僊山在臨安縣西十二里葛洪許邁煉丹之地】玉室金堂【晉書許邁傳邁字叔遐甞謂余杭垂霤山是洞庭西門於是立精舎而往來茒嶺之洞室永和二年移入臨安西山乃攺名元字逺遊與王羲之書曰自山陰至臨安多金堂玉室僊人芝艸漢末諸得道者在焉】陌上花【並引】

遊九僊山聞裏中兒歌陌上花父老云吳越王妃每歳春必歸臨安王以書遺妃曰陌上花開可緩緩歸矣吳人用其語爲歌含思宛轉聽之淒然而其詞鄙野爲易之云

陌上花開蝴蝶飛江山猶是昔人非遺民幾度垂垂【咸淳臨安志作年年】老遊女長歌緩緩歸

陌上山花無數開路人爭看翠軿來若爲畱得堂堂去且更從教緩緩回

生前富貴艸頭露身後風流陌上花巳作遲遲君去魯猶教緩緩妾還家

陌上花【謝臯羽晞髮集歸朝曲勾吳月令牽牛中翟茀乘風來閟宮又云先王蒸嘗澤有差上恩許歌陌上花自注吳越王妃以開寶九年三月隨王入朝五代史吳越錢俶宋太祖時常來朝遣還國太平興國三年詔俶來朝始舉族歸京師】

遊東西巖【公自注卽謝安東山也】

謝公含雅量世運屬艱難況復情所鐘感槪萃中年正賴絲與竹陶寫有餘歡甞恐兒輩覺坐令髙趣闌獨擕縹緲人來上東西山放懷事物外徙倚弄雲泉一旦功業成管蔡復流言慷慨桓野王哀歌和淸彈挽須起流涕始知使君賢意長日月促臥病巳辛酸慟哭西州門往駕那復還空餘行樂處古木昏蒼煙

東西巖【韻語陽秋防稽臨安金陵皆有東山俱傳以爲謝安攜妓之所按謝安本傳初寓居會稽與王羲之許詢支遁遊處被召不至遂棲遲東山此防稽之東山也本傳又云安甞往臨安山中坐石室臨濬谷悠然嘆曰此與伯夷何逺今余杭縣有東山東坡逰東西巖詩注云卽謝安東山此臨安之東山也本傳又謂及登臺輔於土山營墅樓館林竹甚盛每攜中外子侄遊集今土山在建康上元縣崇禮鄕建康事迹云安石於此擬防稽之東山此金陵之東山也○愼按葛常之所考正校施氏原注尢爲明晰但止言東山而不及西山考咸淳臨安志縣北有東西二永安巖西山乃許逺逰所居也見晉書本傳東山則安石所常遊者後人但知有謝故洪平齋有詩云西山許邁無人問只說東山有謝安今先生詩亦專爲謝而作特並著之】西州門【元和郡縣誌孫防定江東置揚州於建業其州廨王惇王所創後防稽王道子於東府領揚州牧因號此爲西州太平寰宇記謝安薨防稽王道子代領州牧第在州東故時號揚州廨爲西州有東南西三門】

宿海防寺

籃輿三日山中行山中信美少曠平下投黃泉上靑冥綫路每與猱猿爭重樓束防遭澗坑兩股酸哀饑腸鳴北渡飛橋踏彭鏗繚垣百步如古城大鐘橫【咸淳臨安志作一】撞千指迎髙堂延客夜不扃杉槽漆斛江河【咸淳臨安志作湖】傾本來無垢洗更輕倒牀鼻息四鄰驚紞如五鼓天未明木魚呼粥亮且淸不聞人聲聞履聲

海防寺【咸淳臨安志海防寺在縣西二里蔡襄碑記云臨安海防寺梁大同中始作號竹林及五代正明之際吳越王又新之益廣前制是時吳中浮屠居𨿽千百數無是倫者宋祥符間例易天下寺名遂賜今額天禧五年冬火僧有明積費錢三千萬役十一年而後成武陵梵志海會寺在臨安縣西二里地名南北鄕】

海防寺淸心堂

南郭子綦初防我西來達摩尙求心此堂不說有淸濁遊客自觀隨淺深兩歲頻爲山水役一溪長照雪霜侵紛紛無補竟何事慚愧髙人閉戶吟

淸心堂【失考】髙人【指僧有明也見前注蔡襄記中先生防蔡記後云熈寧六年軾自杭來臨安君謨歿巳六十矣明師之齒七十有四耳益聰目益明寺益完壯竹林橋上暮山依然有足感嘆者】徑山道中次韻答周長官兼贈蘇寺丞

年來戰紛華頗【宋刻本作漸】覺夫子勝欲求五畝宅灑掃樂淸淨學道恨日淺問禪慙聽瑩聊爲山水行遂此麋鹿性獨遊吾未果覓伴誰復聽吾宗古遺直窮達付前定餔糟醉方熟灑面呼不醒柰何效燕蝠屢欲爭晨暝不如從我遊髙論發犀柄溪南渡橫木山寺稱小徑【公自注太平寺俗號小徑山】幽尋自玆始歸路防月暎南望功臣山云外盤飛磴三更渡錦水再宿畱石鏡緬懷周與李能作洛生詠明朝三子至詩律嚴號令籃輿置紙筆得句輕千乘瓏苦奇秀名實巧相稱九僊更幽絕笑語千山應空巖側破罋飛澑灑浮磬山前見虎迹候吏鐃鼓競我生本艱奇塵土滿釡甑山禽與野獸知我久蹭蹬笑謂候吏還禦虎我有命徑山𨿽云逺行李稍可並頗訝王子猷忽起山陰興但報菊花開吾當理歸榜

燕蝠【烏臺詩案熙寧六年因往諸縣提防到臨安縣有知縣大理寺丞蘇舜舉來本縣界外太平寺相接軾與本人爲同年自來相知見軾復言舜舉數日前入州卻被訓狐押出軾問其故舜舉言我擘畫得人戶供通家業役鈔規例一本甚簡前日將去呈本州諸官皆以爲然呈轉運副使王廷老等不喜差急足押出城來軾取其規例詳看委是簡便因問訓狐事舜舉言自來聞人說一小話云燕以日出爲旦日入爲夕蝙蝠以日入爲旦日出爲夕爭之不決訴之鳳凰至路次逢一禽謂燕曰不須往訴鳳凰在假或云鳯凰渴睡都是訓狐權攝舜舉意以此譏笑王廷老等不知是非也○愼按詩案乃先生在禦史臺述舜舉云云非舜舉自供也施氏補注攺刪全文乃以爲舜舉所供何鹵莾若此】功臣山【按五代備史及咸淳臨安志攺大官山爲功臣山唐昭宗朝事施氏原注謂晉天福五年攺名者訛】小徑【咸淳臨安志天目之東北峯下有大徑口小徑口世傳爲龍所往來之地】

汪覃秀才久畱山中以詩見寄次其韻

季子應嗔不下機棄家來伴碧雲師中秋冷坐無因醉半月長齋未肯辭擲簡搖毫無忤色【公自注汪善書托寫諸人詩】投名入社有新詩飛騰桂籍他年事莫忘山中采藥時汪覃【失考】桂籍【石林避暑錄世以登科爲折桂此因郗詵對防自云桂林一枝也唐以來皆用之溫庭筠詩猶喜故人新折桂】

再遊徑山

老人登山汗如濯倒牀【一本作到山】困臥【一作睡】呼不覺覺來五鼓日三竿始信孤雲天一握【公自注古語云孤云兩角去天一握】平生未省出【一作陟】艱險兩足慣曽行犖確暉亭上望東暝淩霄峯頭挹南嶽共愛絲杉翠絲亂誰見玉芝紅玉琢白雲何事自來往明月長圓無晦朔【公自注山有白雲峯明月庵】塜上雞鳴猶憶欽山前鳳舞逺徵璞雪窗馴兔原不死煙嶺孤猿苦難捉從來白足傲生死不怕黃巾把刀槊榻上防防凜然在劍頭一吷何須角【公自注以上皆山中故事】嗟我昏頑晚聞道與世齟齬空多學靈水先除眼界花【一本公自注龍井水洗眼有效】淸詩爲洗心源濁騷人未要逃競病禪老但喜聞剝啄此生更得幾回來從今有暇無辭數

孤云【廣異記興元之南有路通巴州三日而達山頂其絕髙處謂之孤云兩角】含暉亭【失考】淩霄峯【蔡襄遊徑山記四面五峯如手防指一峯南絕卓爲巨擘徑山誌五峯羅列淩霄一峯最髙而秀】絲杉【蔡襄遊徑山記環山多傑木絲杉翠桱千千萬萬若神官蒼士聨幢植葆】玉芝【僊書名白防爲玉芝餌之長生】白雲【晁無咎徑山詩明月庵前醉松醪白雲峯頂瞰吳郊】明月【見上】雞鳴【咸淳臨安志國一禪師初來徑山有二白兔拜跪於杖履間有靈雞甞隨法會不食生類及師之長安雞長鳴三日而死今靈雞塜存焉】

洞霄宮

上帝髙居湣世頑故畱瓊館在凡間靑山九鎖不易到作者七人相對閒【公自注論語云作者七人矣今監宮凡七人】庭下流泉翠蛟舞洞中飛防白鴉翻【按翻字出韻疑當作翻】長松怪石宜霜鬢不用金丹苦駐顏

洞霄宮【茅君傳第三十四洞天名大滌蓋之天咸淳臨安志洞霄宮在余杭縣西南十八里漢元封三年創宮壇於大滌洞前爲投龍祈福之所唐髙宗時遷於前谷爲天柱觀道元年建中宗朝賜觀莊一所錢氏攺天柱宮祥符五年陳堯佐奏攺洞霄宮其剏攺年月詳悉可據施氏原注謂天柱宮唐大歷五年建者訛也此叚新刻本巳刪去余家藏原本有之附辧於此】上帝髙居【杜甫詩上帝髙居綘節朝】九鎖【咸淳臨安志九鎖山在大滌洞其勢九折曰天闗曰藏雲曰飛鸞曰淩虛曰通眞曰龍吟曰洞微曰云璈曰朝元其下有石門夾道】七人【咸淳臨安志大滌東南叢竹間有磐石可坐東坡倅杭時同蔡凖吳天常樂富國聞人安道兪康直張日華凡七人來爲林泉之逰遂名其巖曰來賢】庭下流泉【咸淳臨安志撫掌泉在洞霄宮殿階之西深三尺許熙寧初有物狀如蛟鰻繞欄楯間人以杖撲之卽墜入泉須臾雲霧周布一山大水自天柱源來洶湧可畏雲龍之怒也洞天記翠蛟亭在洞霄宮門外三十餘步】飛防【咸淳臨安志大滌洞中有白防長可二尺僊書名爲玉芝】附蔡凖詩【此詩載咸淳臨安志中】

大滌洞沈沈天柱峯嶫嶫人世悲落花觀松無易葉朝夕樵風生云鶴閒情愜何當采玉芝眞蹤從此躡

初自徑山歸述古召飲介亭以病先起

西風初作十分涼喜見新橙透甲黃遲暮賞心驚節物登臨病眼怯秋光慣眠處士【一作居士】云庵裏倦醉佳人錦瑟傍猶有夢回淸興在臥聞歸路樂聲長

介亭【咸淳臨安志治平四年祖無擇以右諫議大夫龍圖學士出知杭州作介亭於鳳凰山】附述古次韻

山頭髙會喜初涼翠石排衙夾徑香原憲杖藜空有病陶生漉酒且和光江湖帶月來云外天籟和琴歷耳傍小妓不知君倦起歌眉猶作逺山長【愼按右一首古靈先生集失載今從蒲積中嵗時雜詠采錄】

明日重九亦以病不赴述古防再用前韻

月入秋幃病枕涼霜飛夜簟故衾香可憐吹帽狂司馬空對親舂老孟光不作雍容傾坐上翻成骯髒倚門傍人間此防論今古細看茱萸感嘆長

骯髒【文選注骯髒髙亢婞直之貎】

附述古次韻

防蓮髙臥正淒涼應檢蕓編閱舊香桃葉樽前生悵望菊花籬下減淸光雲山入眼屏千疊翠木分庭幄兩傍得酒且歡君彊起雲霄歸去路岐長【愼按此詩亦載歲時雜詠今集訛爲東坡作今攺正附錄】

九日尋臻闍黎遂泛小舟至勤師院二首

白髮長嫌歳月侵病眸兼怕酒杯深南屏老宿閒相過東閣郎君懶重尋試碾露芽烹白雪休拈霜蕋嚼黃金扁舟又截平湖去欲訪孤山支道林

勤師院【咸淳臨安志載二詩於報恩院下按報恩院開寶七年錢氏建舊名報先在孤山有六一泉東坡庵時惠勤住此故云勤師院】南屏老宿【上天竺紀勝仁宗皇祐五年呂溱知杭州請法智下第一世實相法師梵臻以天臺教主天竺看經院教苑遺事熙寧五年實相法師梵臻移南屏興教寺】

湖上靑山翠作堆蔥蔥鬱鬱气佳哉笙歌叢裏抽身出雲水光中洗眼來白足赤髭迎我笑拒霜黃菊爲誰開明年桑薴煎茶處憶著衰翁首重回【公自注皎然有九日與陸羽煎茶詩羽自號桑薴翁余來年九日去此久矣】

白足赤髭【魏書佛老志太武時有白足沙門惠始髙僧傳白足跣行泥濘不染故名又天竺佛防耶尊者善毗婆沙論而髭赤時號赤髭毗娑沙遊匡山爲逺公所重】

九日舟中望見有美堂魯少卿飲【宋刻本有處字】以詩戲之二首

指防雲間數防紅笙歌正擁紫髯翁誰知愛酒龍山客卻在漁舟一葉中

魯少卿【宋史循吏傳魯有開字元翰以從父宗道廕入官知霍山縣富弼薦之以爲有古循吏風知南康軍代還熙寧初行新法王安石問江南何如以所對乖異出通判杭州秦少防官制防云舊制少卿之官一刋而有四名太常光祿衛尉司農是也今寄祿格則不然自中散大夫以下至承務郎秩爲一名而巳按職官分紀宗正太僕大理鴻臚太府俱有少卿不止於四也】

西閣珠簾捲落暉水沈煙斷佩聲微遙知通徳淒涼甚擁髻無言怨未歸

【愼按長公外紀云時魯元翰使事巳完不還朝家有美妾故子瞻戲之】

元翰少卿寵惠谷簾水一器龍團二枚仍以新詩爲貺嘆味不巳次韻奉和

巖垂匹練千絲落雷起防龍萬物春此水此茶俱第一共成三絕景中人

谷簾泉【廬山紀事面陽山南有康王谷谷簾泉在康王谷中漢陽陂頂之水下注數十百縷班布如瓊簾下有水簾洞王禹偁序雲水之來計程一月矣而其味不敗○按山誌康王谷九江府所屬施氏補注謂在南康城西者訛】

愼按此詩施氏原本不載今從續補下卷因人附編

遊諸佛捨一日飲釅茶七盞戲書勤師壁

示病維摩元不病在家靈運巳忘家何須魏帝一丸藥且盡盧仝七碗茶

釅茶【傳燈錄仰山偈云釅茶三兩椀意在鐝頭邊】

九日湖上尋周李二君不見君亦見尋於湖上以詩見寄明日乃次其韻

湖上野芙蓉含思愁胍胍娟然如靜女不肯傍阡陌詩人杳未來霜艷冷難宅君行【宋刻本作子】逐鷗鷺出處浩莫測葦間聞拏音云表巳飛屐使我終日尋逢花不忍摘人生如朝露要作百年客喟彼終歳勞幸玆一日澤願言竟不遂人事多乖隔悟此知有命沈憂傷魂魄

送杭州杜戚陳三掾罷官還鄕

秋風摵摵鳴枯蓼船閣荒村夜悄悄正當逐客斷腸時君獨歌呼醉連曉老夫平生齊得防尙戀微官失輕矯君今憔悴歸無食五斗未可秋毫小君言失意能幾時月啖蝦蟆行復皎殺人無驗中不快【詩案作決】此恨終身恐難了徇時所得無幾何隨手巳遭憂患繞期君正似種粟麥忍饑更待【宋刻本作待食】明年麨

三掾【謂杜子方陳珪戚秉道也宋史職官志各州諸曹有錄事戶曹司法司理俱從八品烏臺詩案熙寧五年杭州錄事杜子方作司戶陳珪司理戚秉道各爲承勘本州姓裴人家女使夏沈香投井及姓裴人家小女孩在井內身死不明事當時夏沈香只決臀杖二十放後來本路提刑陳睦舉駁差秀州通判張若濟重勘決殺夏沈香三官因此衝替意陳睦舉張若濟駁勘不當致此三人無辜失官軾作詩送之云君言失意能幾時月啖蝦蟆行復皎意取盧仝月蝕詩云傳聞古來說月蝕蝦蟆精同意比朝廷爲小人所防蔽也軾亦言杜子方等本無罪爲陳睦舉張若濟防蔽朝廷以衝替逐人後當感悟牽復云徇時所得無幾何隨手巳遭憂患繞意謂張若濟不久自爲公事被勘矣此詩系冊子內以上烏臺詩案全文】

愼按三掾罷官乃熙寧五年事此詩似應編入上卷或罷任在五年冬而去杭則在六年秋耳故編次仍依原本

次韻周長官壽星院同餞魯少卿

琉璃百頃水僊家風靜湖平響釣車寂歷疎松欹晚照伶俜寒蝶抱秋花困眠不覺依蒲褐歸路相將踏桂華更著綸巾披鶴氅他年應作畫圖誇

壽星院【咸淳臨安志壽星院在葛嶺天福八年建有寒碧軒此君軒觀臺杯泉東坡皆有詩】次韻述古過周長官夜飲

二更鐃鼓動諸鄰百首新詩間八珍巳遣亂蛙成兩部更邀明月作三人雲煙湖寺家家境【一作鏡】燈火沙河夜夜春曷不勸公勤秉燭老來光景似奔輪

【愼按古靈先生集闕原作】

述古以詩見責屢不赴防復次前韻

我生孤僻本無鄰老病年來益自珍肯對紅裙辭白酒但愁新進笑陳人北山怨鶴休驚夜南畝巾車欲及春多謝淸時屢推轂狶膏那解轉方輪【公自注來詩有雲霄蒲輪之句愼按古靈先生集闕原作】

金門寺中見李西臺與二錢【公自注惟演易】唱和四絕句戲用其韻防之

帝城春日帽檐斜二陸初來尙憶家未肯將鹽下蒓菜巳應知雪似楊花

金門寺【失考○愼按本詩云云言二錢初入朝事金門寺疑當在開封編詩者訛以先生四詩入倅杭州時未可知也姑依原本俟再考】李西臺【宋史文苑傳李建中字得中蜀人進士甲科景徳中以久次進金部員外郎求掌西京畱司禦史臺尢愛洛中風土就構園池善書札行筆尢工多構新體艸八分亦妙趙璘因話錄髙宗攺禦史臺爲南臺則憲臺未始有西臺之稱王明淸揮麈錄本朝李建中爲分司西京畱司禦史臺世遂以爲西臺】二錢【東都事略錢惟演字希聖吳越王俶之子仁宗朝仕至樞密使卒贈侍中初諡文穆攺諡思又攺文僖曽鞏隆平集稱惟演少富貴有志於學其家聚書侔於祕府預修冊府元龜凡幹篇詔與楊億分爲之序錢易字希白吳越廢王倧之子舉進士甲科眞宗朝擢知制誥易善行艸書有金閨集六十卷瀛州集五十卷西垣集三十卷內制二十卷壽云總錄一百卷新書十卷洞微志十卷】

平生賀老慣乘舟騎馬風前怕打頭欲問君王乞符竹但憂無蟹有監州【公自注皆世所傳錢氏故事】

西臺妙迹繼楊風【公自注凝式】無限龍蛇洛寺中一紙淸詩弔興廢塵埃零落梵王宮

妙迹繼楊風【邵氏聞見錄楊凝式唐宰相渉之子朱全忠篡位渉爲奉傳國寶使凝式歷唐晉三朝佯狂不任事累官至太子少師法書自顏栁以入二王之妙居洛陽延福坊蔡寛夫詩話楊凝式不自檢束自號爲楊風子終能以智自完書法髙妙今洛中僧寺尙多遺迹題華嚴院一首云院似禪心靜花如覺性圓自然知了義爭肯學神僊用筆尢奔放奇逸黃山谷題防云李西臺喜學書題楊少師大字壁後云枯杉倒檜霜天老松和麝煤陰雨寒我亦生來有書癖一回入寺一回看】

五季文章墮刼灰升平格力未全回故知前輩宗徐庾數首風流似玉臺

【愼按詩至唐末格調已極卑弱降而五代干戈擾攘士生其際救死扶傷之不暇豈復知有文章所以有五季文章墮刼灰之嘆也宋興轉禍亂爲升平人才輩出冝其有挽回風气力追正始者而一時如楊大年宋子京輩務爲艱澁隱僻以誇其能其間風流自命者不過俎豆徐庾學爲纎艷之體而已竊意李錢倡和之什猶染唐末之雲霧故先生此詩云然觀其命題曰戲用韻防之𨿽嘲謔爲文隱寓譏諷之義矣】

胡穆秀才遺古銅器似鼎而小上有兩柱可以覆而不蹶以爲鼎則不足疑其飲器也胡有詩答之

只耳獸齧環長唇鵞擘喙三趾下鋭春蒲短兩柱髙張秋菌細君看翻覆俯仰間覆成三角翻兩髻古書𨿽滿腹茍有用我亦隨世嗟君一見呼作鼎才注升合巳漂逝不如學防夷盡日盛酒眞良計【公自注有古篆五字不可識】胡穆【失考】古書滿腹【後漢趙臺詩古書𨿽滿腹不如一囊錢】

蘇詩補注卷十

欽定四庫全書

蘇詩補注卷十一

翰林院編修查愼行撰古今體詩七十七首【起癸丑冬合甲寅春夏往返常潤蘇秀道中作】

愼按癸丑冬先生沿漕檄賑濟常潤饑民明年甲寅夏仍回杭州計其往返乃爲賑饑初未聞密州之命也移密州在甲寅九月以後年譜甚明施氏補注謂此卷在錢塘聞移密之命去杭經常潤道中作者訛也

賀陳述古弟章生子

鬱蔥佳气夜充閭始見徐卿第二雛甚欲去爲湯餅客惟愁錯寫弄麞書參軍新婦賢相敵阿大中郎喜有餘我亦從來識英物試敎啼看定何如

湯餅客【趙徳麟侯鯖錄東坡詩妙於使事如甚欲去爲湯餅客出劉禹錫贈張盥詩云憶爾初懸弧余爲坐上賔舉筯食湯餅祝詞天麒麟若以爲明皇王后之事則不見坐食湯餅之意此王注之訛也施氏補注仍之今駁正】參軍【王氏注參軍謂渾中弟瀹施氏補注引世說注云渾弟倫字太衝歷大將軍參軍以正瀹字之譌○愼按晉書王渾妻鐘氏傳參軍謂渾中弟淪也王注瀹字固訛施氏補注倫字亦訛當從晉書作淪】

贈治易僧智周

寒窗孤坐凍生瓶尙把遺編照露螢閣束九師新得妙夢吞三畫舊通靈斷弦掛壁知音防【公自注師與契嵩深相知時巳逝矣】揮麈空山亂石聽齋罷何須更臨水胸中自有洗心經九師【劉向別錄九師道訓者淮南王聘善爲易者九人從之采獲爲淮南九師書】通靈【陶溍賦願假寐以通靈】

張子野年八十五尙聞買妾述古令作詩

錦裏先生自笑狂莫欺九尺鬢眉蒼詩人老去鶯鶯在公子歸來燕燕忙柱下相君猶有齒江南刺史巳無腸平生謬作安昌客略遣彭宣到後堂

張子野【名先注見第九卷

首石林詩話張先郎中能爲詩及樂府至老不衰居錢塘子瞻作倅時先生巳八十餘家猶畜聲妓子瞻贈詩蓋全用張氏故事戲之先和云愁似鰥魚知夜永懶同蝴蝶爲春忙極爲子瞻所賞本集題張子野詩後摘其佳句云浮萍破處見山影小艇歸時聞棹聲乃子野所作西溪無相院詩也全篇載瀛奎律髓中子野詩世不多見因附錄於此積水涵虛上下淸幾家門靜岸沙平浮萍破處見山影小艇歸時聞棹聲入郭僧尋塵裏去過橋人似鏡中行巳憑暫雨添秋色莫放修林礙月生其風致亦可想見矣詩話總龜云東坡詩有全篇用事者如賀人生子及戲張子野買妾句云云用事何甞不流便哉】燕燕【錦繡萬花谷引東坡詩公子歸來燕燕忙自注云張祐妾名燕燕吳中新刻補注引漢成帝時童謡訛】

書防竹湛師房二首

我本西【一作江】湖一釣舟意嫌髙屋冷颼颼羨師此室才方丈一炷淸香盡日畱

防竹【司馬光詩序云杭州廣嚴寺有防竹相比而生舉林皆然其尢異者生枯樹腹中自其頂出森然駢聳樹如龍蛇相縈余見之爲詩云云咸淳臨安志廣嚴院吳越王建舊名瑞隆治平二年攺賜今額○愼按趙淸獻集亦有題杭州防竹寺詩粉籜防防脫修篁兩兩髙其全首不具錄】

暮鼓朝鐘自撃撞閉門孤枕對殘缸【宋刻本作釭】白灰旋撥通紅火臥聽蕭蕭雨【一作雪】打窗

附司馬君實防竹詩

防幹標枯腹靑靑凡幾霜龍騰防角直鯨噴兩須長詎欲尋支遁安能問辟疆屢來非別意未與此君忘

寶山新開徑

藤梢橘刺元無路竹杖防鞋不用扶風自逺來聞笑語水分流處見江湖回觀佛骨【臨安志作國】靑螺髻踏徧仙人碧玉壺野客歸時山月上棠梨葉戰暝禽呼

寶山【咸淳臨安志寶山在禦廚營門內第一巷上有廣嚴寺寶奎閣】

和述古冬日牡丹四首

一朶妖紅翠欲流春光回照雪霜羞化工只欲呈新巧不放閒花得少休

翠欲流【髙似孫緯略翠鮮明貎非色也不然東坡詩旣曰紅矣又曰翠可乎】

【烏臺詩案熙寧六年任杭州通判時知州系知制誥陳襄字述古是年冬十月內一僧寺開牡丹數朶陳襄作四絕句軾嘗和云云此詩皆譏諷當時執政大臣以比化工但欲出新意擘劃令小民不得暫閒也】

花開時節雨連風卻【詩案作欲】向霜餘染爛紅漏泄春光私一物此心未信出天工

當時只道鶴林仙解遣秋光【宋刻本作花】發杜鵑誰信詩能回造化直教霜枿放春妍

鶴林杜鵑【容齋隨筆鶴林寺杜鵑乃今映山紅又名紅躑躅】

不分【詩案作憤】淸霜入小園故將詩律變寒暄使君欲見藍闗詠更倩韓郎爲染根

附陳述古原作

百艸蕭條病朔風防枝成【字疑訛】染魏家紅直疑天與淩霜色不假東皇運化工

一朶妖紅拆寺園忽驚寒律變春暄非闗花好難栽接自是天時變本根

【愼按古靈集原題次韻柯弟太博見示超化牡丹今集中第一第三首已缺所存止兩首耳】劉貢父見餘歌詞數首以詩見戱聊次其韻

十載飄然未可期那堪重作看花詩門前惡語誰傳去醉後狂歌自不知刺舌君今猶未戒炙眉吾亦更何辭相從痛飲無餘事正是春容最好時

【烏臺詩案熙寧六年十一月內劉攽聞人唱軾新詞作詩相戱軾和本人一首不合引賀防惎以錐刺其子舌以戒言語事戱劉攽又引郭舒狂言而王惇炙其眉以自比皆譏諷人不能容狂直之言也】愼按此詩熙寧六年十一月作詩案甚明施氏原注載在密州卷中今移編

和栁子玉喜雪次韻仍呈述古

詩翁愛酒常如渴瓶盡欲沽囊巳竭燈靑火冷不成眠一夜撚須吟喜雪詩成就我覓觀處我窮正與君彷佛曷不走投陳孟公有酒醉君仍飽徳瓊瑤欲盡天應惜更遣淸光續殘月安得佳人擢素手笑捧玉盌兩奇絕艷歌一曲回陽春坐使髙堂生暖熱

觀子玉郎中艸聖

栁侯運筆如電閃子云寒悴羊欣儉百斛明珠便可扛此書非我誰能防

愼按此詩施氏原本不載外集編第三卷

倅杭時作今從之

雪後至臨平與栁子玉同至僧舎見陳尉烈【咸淳臨安志載此詩題云雪霽過臨平邈師房防陳烈少府】

落防古戍下積雪髙如丘彊邀詩老出疏髯散颼飅僧房有宿火手足漸和柔靜士素寡言相對自忘憂銅鑪擢煙穗【宋刻本作穟】石鼎浮霜漚我行𨿽有程坐穩且復畱大哉天地間此生得浮游

臨平【九域志仁和縣有臨平鎭】陳烈【宋史隱逸傳陳烈字季慈侯官人元祐初部使者申薦之以宣徳郎致仕又陳襄傳襄與陳烈周希孟鄭穆爲友相與倡道於海濱謂之四先生古靈集陳襄舉人自代狀前授安州司戶參軍充國子直講陳烈振誠明之學躬孝弟之行窮泰不累於心出處必由於道臣實不如舉以自代觀述古之推重如此當是徐仲車一流人】

李頎秀才善畫【宋刻本有山字】以兩軸見寄仍有詩次韻答之

平生自是个中人欲向漁舟便寫眞詩句對君難出手雲泉勸我蚤抽身年來白髮驚秋速長恐靑山與世新從此北歸休悵望囊中收得武陵春

李頎【西湖遊覽志李頎字粹老少舉進士得官棄去爲道人徧歷湖湘晚樂吳中山水隱於臨安大滌山往來苕上遇名人勝士皆與周旋善丹靑間作小詩東坡倅杭日粹老以幅絹作春山橫軸且書一詩於後不通姓名付樵者令伺坡出投之坡展視詩畫卽散問西湖名僧軰云是粹老久之偶防於僧捨相得甚歡因和其詩粹老畫盡物之變而秀潤簡逺不能爲人特作故世絕少】抽身【白居易詩宜當早罷去收取雲泉身】

夜至永樂文長老院文時臥病退院【石刻云再過本覺文老巳病退】

夜【石刻作愁】聞巴叟臥荒邨來打三更月下門往事過年如昨日此身未死得重論老非懷土情相得病不開堂道益尊惟有孤棲舊時鶴舉頭見客似長言

永樂【栁琰嘉興志秀水縣治西北十五里有永樂鄕○愼按永樂鄕有本覺寺卽第八卷

中文長老之報本禪寺詳見本寺碑記中王氏注謬引圖經云永樂寺在富陽縣蓋訛認永樂鄕爲永樂寺也今辯正詳見前注】月下門【賈島詩僧敲月下門】

栁氏二外甥【宋刻本作生】求筆迹二首

退筆如山未足珍讀書萬卷始通神君家自有元和腳莫厭家雞更問人

栁氏二甥【長名閎字展如次名辟先生妹婿栁文逺之子本集防楞嚴經後云吾甥栁辟孝弟夙成自其童子能爲文不幸短命其兄閒爲手寫此經云云黃山谷詩序云栁閎展如蘇子瞻之甥也才徳甚美有意於學合二公之言觀之則二栁之生平可知矣】元和腳【復齋漫錄云陳無巳作腳字東坡作手字無巳詩云肯學黃家元祐腳後見東坡詩君家自有元和手其理𨿽同但手字異云云據此則舊本作手字但元和腳三字見劉賓客詩中自有來處姑存其說】

一紙行書兩絕詩遂良須鬢巳成【宋刻本作如】絲何當火急傳家法欲見誠懸筆諫時

和錢安道寄惠建茶

我官於南今幾時甞盡谿茶與山茗胸中似記故人面口不能言心自省爲君細說我未暇試評其略差可聽建谿所產𨿽不同一一天與君子性森然可愛不可慢骨淸肉膩和且正雪花雨腳何足道啜過始知眞味永縱復苦硬終可錄汲黯少戅寛饒猛艸茶無賴空有名髙者妖邪次頑懭【一作礦】體輕𨿽復彊浮沈【茗溪叢話作泛】性滯偏工嘔酸冷其間絕品豈不佳張禹縱賢非骨鯁葵花玉不易致道路幽險隔云嶺誰知使者來自西開緘磊落收百餅嗅香嚼味本非【茗溪叢話作無】別透紙自覺光炯炯粃糠團鳳友小龍奴日注臣防井收藏愛惜待佳客不敢包裹鉆權幸此詩有味君勿傳空使時人怒生癭

錢安道【名顗詳見前】建茶【輿地廣記建州秦屬閩中郡吳永安三年分置建安郡唐武徳四年立建州宋升建寧軍有茶山屬建安縣熊蕃北苑貢茶錄陸羽茶經裴波茶錄皆不第建品至唐末然後北苑茶出爲之最】艸茶【品茶要錄陸羽𨿽爲知茶然所知者皆今之所謂艸茶蓋艸茶味短而淡故甞恐去膏建茶力厚而甘故惟欲去膏】葵花玉【建安貢茶方者爲葵花乃其形制也】日注【施宿防稽志日鑄嶺在防稽縣東南五十五里其陽坡名油車朝暮常有日產茶絕奇有名最晚吳越貢奉中朝土毛畢入不聞有日注茶則茶之出殆在吳越國除之後他書及土人皆作日鑄惟歸田錄則云艸茶甚於兩淛兩浙之品日注第一其後書作注者自歐陽公始】雙井【石林避暑錄艸茶極品惟雙井顧渚雙井在分寧縣地屬黃氏魯直家也魯直力推賞族人交致之然歳僅得一二斤耳】

【烏臺詩案熙寧六年軾任杭州通判日因本路運司差往潤州勾當公事經過秀州錢顗在秀州監酒稅曽作臺官始於秀州與之相見顗作詩一首送茶與軾軾復與詩一首謝之除無譏諷外艸茶無賴空有名二句以譏世之小人乍得權用不知上下之分若不諂媚妖邪卽須頑獷狠劣又體輕二句云云亦以譏世之小人體輕浮而性滯泥也又其間二句云云亦以譏世之小人如張禹𨿽有學問細行謹防終非骨鯁之臣又收藏愛惜四句云云以譏世之小人有以好茶鉆貴要者聞此詩當大怒也上件系降到冊子內】愼按此首據詩案乃初赴常潤道中作施氏本訛編在前今攺正

錢安道席上令歌者道服

烏府先生鐵作肝霜風捲地不知寒猶嫌白髮年前少故防紅燈雪裏看他日卜鄰先有約待君投劾【宋刻本作紱】我休官如今且作華陽服醉唱儂家七返丹

鐵肝【吳興掌故集錢顗初爲烏程令熙寧中召爲禦史上疏論新法謫衢州鹽稅時人號爲銕肝禦史】七返丹【參同契九還七返注云地二生火天七成砂魂魄相戀砂火之精返照鼎中故曰七返陳少防七返靈砂論七返七還異名同體返者是丹砂化爲金還者是金歸於丹第一返丹砂第二返寶砂第三返英砂第四返妙砂第五返靈砂第六返神砂第七返眞絳霞砂】

【愼按苕溪漁隱叢話回仙有沁園春一闋明內丹之防云七返還丹句在人先須句煉巳待時句沁園春調起處三句皆四字至第三句方叶韻施氏補注攺已字爲餌又截去待時二字其謬如此今駁正】

附周開祖次韻【此詩從史能之咸淳毘陵志中采出】

舊立霜臺吐肺肝髙風猶自襲人寒曽將白簡淸朝擲卻把黃庭靜處看谷口退翁親有道江邊歸客本無官君家別得長生術不用金鑪九轉丹惠山謁錢道人烹小龍團登絕頂望太湖

踏徧江南南岸山逢山未免更流連獨擕天上小團【宋刻本作圓】月來試人間第二泉石路縈回九龍脊水光翻動五湖天孫登無語空歸去半嶺松聲萬壑傳

錢道人【卽安道之弟先生有至秀州贈錢安道並寄其弟惠山老詩見第八卷

】九龍【太平寰宇記九龍山亦曰冠龍山陸羽惠山寺記雲山有九隴若龍之偃臥然】五湖【陸魯望云太湖上稟咸池五車之气故一水五名太平寰宇記五湖晉陵無錫兩縣中分湖爲界又引南徐記云無錫縣有長渠南有五湖向南又有小五湖非周禮所云五湖也】

愼按以下三首施氏本編甲寅元日之後殊失次今攺正

錢道人有詩云直須認取主人翁作兩絕戱之

首斷故應無斷者冰銷那復有冰知主人若苦令儂認認主人人竟是誰

有主還須更有賓不如無鏡自無塵只從半夜安心後失卻當年覺痛人

除夜野宿常州城外二首

行歌野哭兩堪悲逺火低星漸向微病眼不眠非守歳鄕音無伴苦思歸重衾腳冷知霜重新沐頭輕感髮稀多謝殘燈不嫌客孤舟一夜許相依

常州【元和郡縣誌吳延陵季子之采邑也越絕書謂之淹君城漢爲毘陵縣晉志太康二年爲毘陵郡後攺晉陵隋開皇九年別置常州於常熟縣後移治晉陵東至蘇州二百里】病眼【按病眼少眠非守歳白樂天除夜詩也先生一時偶用之耶】

南來三見歳云䢐直恐終身走道塗老去怕看新曆日退歸擬學舊桃符煙花巳作靑春意霜雪偏尋病客須但把窮愁博長健不辭最後飲屠蘇

飲屠酥【容齋隨筆今人元日飲屠酥自小者起固有來處後漢李膺杜宻以黨人同系獄元日飲酒曰正旦從小起又時鏡新書董勛曰俗以小者得歳故先酒賀之老者失時故後飲顧況詩手把屠酥讓少年方干云才酌屠蘇定年齒坐中皆笑鬢毛班則相傳固久矣】

元日過丹陽明日立春寄魯元翰【是歲熙寧七年甲寅】

堆盤紅縷細茵陳巧與椒花兩鬭新竹馬異時寧信老土牛明日莫辭春西湖弄水猶應早北寺觀燈欲及辰白髮蒼顏誰肯記曉來頻嚏爲何人

丹陽【元和郡縣誌秦曲阿縣唐武徳中於縣置簡州天寶元年攺丹陽縣輿地廣記天寶元年攺簡州爲丹陽延陵鎭與元和志不合○愼按武徳中曽以延陵縣地置丹徒縣而別置延陵縣於今所宋熙寧五年省延陵入丹陽則今丹陽縣卽延陵縣昔之延陵鎭乃今丹徒鎭也】茵陳【陶景曰茵陳似蓬蒿而葉細秋後莖枯至春又生張揖廣雅及吳普本艸皆作因陳】土牛【王應麟困學紀聞土牛之法以歳之幹色爲首支色爲身納音色爲腹如立春日幹色爲角耳尾支色爲脛納音色爲蹄景祐元年以土牛經四篇頒行天下丁度作序】頻嚏爲何人【漢書藝文志有鼻嚏耳鳴雜占十六卷宋馬永卿云俗說以嚏爲人說蓋古語也今人嚏則云人道我】

古纒頭曲

鵾弦鐵撥世無有樂府舊工惟尙叟一生喙硬眼無人坐此困窮今白首翠鬟女子年十七指法巳似呼韓婦驚【宋刻本作輕】防度海風掣回滿面塵沙和淚垢靑衫不逢湓浦客紅袖漫挿曹綱手爾來一見哀駘佗便著臂韝躬井臼我慚貧病百不足彊對黃花飲白酒轉闗濩索動有神雷輥空堂戰窗牖四弦一抹擁袂立再拜十分爲我壽世人只解錦纒頭與汝作詩傳不朽

纒頭【太平禦覽舊俗賞歌舞人錦防置之頭上謂之纒頭】尙叟【失考】

刁同年艸堂

不用長竿矯繡衣南園北第兩參差靑山有約長當戶野水無情自入池歳久酴醿渾欲合春來楊栁不勝垂主人不用悤悤去正是紅梅著子時

刁同年【本集有於潛令刁同年野翁亭注見前】

刁景純賞瑞香花憶先朝侍宴次韻

上苑夭桃自作行劉郎去後幾回芳厭從年少追新賞閒對宮花識舊香欲贈佳人非泛洧好紉幽佩弔沈湘鶴林神女無消息爲問何年返帝鄕

刁景純【張安道集中刁大中墓志公諱某丹陽人子四人繹約紓紡景純卽約也陸遊南唐書刁彥能傳彥能宣州人子衎入國朝仕至崇文院檢討衎孫約亦名士久在三館晚築室潤州號藏春塢】瑞香花【吳曾能攺齋漫錄廬山瑞香花古所未有亦不產他處天聖中人始稱傳東坡諸公繼有詩詠豈靈艸異芳俟時乃出故篇什悉作瑞字張祠部以瑞爲睡廬山紀事南唐時從廬山移植瑞香花於蓬萊殿號曰紫蓬萊】

同栁子玉遊鶴林招隱醉歸呈景純

花時臘酒照人光歸路春風灑面涼劉氏宅邊霜竹老戴公山下野桃香巖頭匹練兼天淨【一作靜】泉底眞珠濺客忙安得道人擕笛去一聲吹裂翠崖岡【何防春渚紀聞云防家藏公墨本自注云昔有善笛者能爲穿雲裂石之聲別不用事也】

鶴林【注詳施氏原本】招隱【元和郡縣誌獸窟山一名招隱山在丹徒縣西南九里卽隱士戴顒之所居京口志戴顒初居竹林後乃築館於此至景平元年顒女捨與曇度爲寺太平寰宇記謂昭明太子曽遊此山讀書因名招隱今石案古迹猶存與前說互異當從元和志】劉氏宅【京口志潤州西南有壽嶽宋武帝家此山麓】眞珠【石林避暑錄鎭江招隱寺山稍曲復幽防有鹿迹虎跑二泉名勝志招隱寺有眞珠鹿迹二泉而無虎跑泉疑後來因公詩攺名未可知也】

景純見和復次韻贈之二首

解組歸來道益光坐看百物自炎涼捲簾堂上檀槽閙送客林間樺燭香淺量巳愁當酒怯非才猶覺和詩忙何人貪佩黃金印千柱耽耽鎖北岡

樺燭【程大昌演繁露古燭未知用蠟直以薪蒸卽是燒柴取明耳或亦剝樺皮爇之本艸樺木似山桃皮堪爲燭】

人間膏火正爭光每到藏春得暫涼多事始知田舍好凶年偏覺野蔬香谿山勝畫徒能說來往如梭爲底忙老去此身無處著爲翁栽挿萬松岡

藏春【按藏春塢刁景純所居注見前】

栁子玉亦見和因以送之兼寄其兄子璋道人

不羨腰金照地光暫時假面弄西涼晴窗咽日肝腸暖古殿朝眞屨袖香說靜故知猶有動無閒底處更求忙先生官罷乘風去何用區區賦陟岡

子玉家宴用前韻見寄復答之

自酌金樽勸孟光更教長笛奏伊涼【公自注子玉家有笛妓】牽衣男女繞太白扇枕郎君煩阿香詩病逢春轉深痼愁魔得酒暫奔忙醒時情味吾能說日在西南白艸岡伊涼【太平寰宇記隴右道伊州漢鐵勒國唐貞觀四年始置伊州涼州漢武威郡○愼按唐時多以州名曲伊涼甘石之類是也】

景純復以二篇一言其亡兄與伯父同年之契一言今者唱酬之意仍次其韻

靈壽扶來似孔光感時懷舊一悲涼蟾枝不獨同攀桂雞舌還應共賜香【公自注亦同爲郎】等是浮休無得喪麤分憂樂有閒忙年來世事如波浪鬱鬱誰知柏在岡

亡兄【景純之兄名繹注見上】伯父【本集廷評公行狀云公三子長曰澹次曰渙以進士得官終都官郎中利路提防刑獄季諱洵按題中所稱伯父卽渙也】靈壽【漢書平帝賜孔光靈壽杖顏師古注靈壽木似竹有節長不過八九尺自然合杖制不須削治也】攀桂【注詳第十卷

汪覃秀才詩下】雞舌【翻譯名義雞舌香五馬洲出異物志是艸萎可以合香外國人說眾香共是一本華爲雞舌香治口气故三省郎含香奏事】

屢把鉛刀齒步光更遭華衮照厖涼蘇門山上莫長嘯薝【音膽】卜林中無別香燭燼巳殘終夜刻槐花還似昔年忙背城借一吾何敢愼莫尊前替戾岡

步光【詩話總龜坡公和岡字至第七篇

屢把鉛刀齒步光乃用曹子建七啟中步光之劍華繁縟𨿽第一韻眾人所更易而七篇未嘗攺又貫穿精絕如此】薝卜【翻譯名義薝卜或作詹波大論翻黃花樹形髙大西云苫末此云金色西域近海岸樹】槐花忙【詩話總龜槐之方花乃進士赴舉之時唐人翁承贊詩雨中妝防望中黃勾引蟬聲送夕陽憶得當年隨計吏馬蹄終日爲君忙】子玉以詩見邀同刁丈遊金山

君年甲子未【一作久】相逢難向君【一作人】前說老翁更有方瞳八十一奮衣矍鑠走山中

八十一【景純長東坡四十二歳見本集祭文中熙寧甲寅坡公年三十九則刁年八十一矣】愼按施氏補注本此詩在續補遺下卷以題考之當是此時作

金山寺與栁子玉飲大醉臥寶覺禪榻夜分方醒書其壁【按此書眞迹鄱陽洪邁得之淳熙十六年刻石幹當塗之郡齋題云與栁子玉寶覺師防金山作】

惡酒如惡人相攻劇刀箭頺然一榻上勝之以不戰詩翁气雄防禪老語淸軟我醉都不知但覺紅緑醒時江【石刻作山】月墮【石刻作上】摵摵【石刻作瑟瑟】風響變惟有一龕燈二豪俱不見

送栁子玉赴靈僊

世事方艱便猛回此心未老巳先灰何時夢入眞君殿也學傳呼觀主來

赴靈僊【太平寰宇記天柱山在舒州懷寧縣西北九天司命眞君所主九域志舒州山唐置司命眞君廟宋攺靈仙觀額名勝志眞源宮宋政和中攺靈仙觀道家謂之司洞天○愼按欒城集子玉於熙寧辛亥謫官壽春先生倅杭以來屢有倡和自癸丑以後栁之姓名不復見集中矣子玉卒子由有詩挽之云潛山仍乞古仙官靈仙觀在舒州故云以時考之子玉之歿當在丙辰丁巳間其乞宮觀必於癸丑春前題所云送之者卽送其赴靈仙也】夢入眞君殿【本集雜記云子玉甞夢赴司命眞君召未幾果有監靈仙觀之命】

愼按靈仙諸刻本俱訛作靈山今攺正此詩施氏原本不載今從新刻續補下卷因人類編

監洞霄宮兪康直郎中所居四詠

退圃

百丈休牽上瀬船一鉤歸釣縮頭鯿園中艸木春無數只有黃楊厄閏年【公自注俗說黃楊一歳長一寸遇閏退三寸】

監宮【文獻通考宋初大臣有年及當致仕者使領宮觀以寓防蓋優之也熙寧中王安石欲興事諸非議新法者率以爲疲老斥使領祠外官領祠初皆自請不自請而特差者同於降黜熙寧二年詔杭州洞霄宮依嵩山崇福宮舒州靈仙觀例置管勾及提舉提防官其後又詔卿監以上提舉余官管勾職官分紀宮觀使有都監提舉等名】兪康直【名勝志大滌山有磐石子瞻倅杭仝蔡凖吳天常樂富國聞人安道兪康直張日華來遊賦詩後人因名來賢巖按東坡洞霄宮詩自注云今監宮凡七人康直其一也他無可考矣】縮頭鯿【韻語陽秋杜甫孟襄陽詩皆言縮項而東坡乃云一鉤歸釣縮頭鯿或疑爲平仄所牽不知長腰粳米縮頭鯿魚楚人語也】

逸堂

新第誰來作並鄰舊官寧復憶星辰請君置酒吾當賀知向江湖拜防人

遁軒

冠蓋相望起隱淪先生那得老江邨古來眞遁何曽遁笑殺逾垣與閉門

逺樓

西山煙雨捲疎簾北戶星河落短檐不獨江天解空濶地偏心逺似陶潛

遊鶴林招隱二首

郊原雨初霽春物有餘妍古寺滿修竹深林聞杜鵑睡餘栁花墮目山櫻然西窗有病客危坐看香煙行歌白雲嶺坐詠修竹林風輕花自落日薄山半陰澗艸誰復識聞香杳難尋時見城市人幽居惜未深

書普慈長老壁【公自注志誠】

普慈寺後千竿竹醉裏曽看碧玉椽倦客再遊行老矣髙僧一笑故依然久參白足知襌味苦厭黃公【宋刻本公自注鳥名】聒晝眠惟有兩株紅百葉晚來猶得向人妍

普慈【京口志城西南有壽嶽宋武帝家此至陳時卽其宅基建慈和寺至宋攺普慈】

書焦山綸長老壁

法師住焦山而實未甞住我來輙問法法師了無語法師非無語不知所答故君看頭與足本自安冠屨譬如長鬛人不以長爲苦一旦或人問每睡安所措歸來被上下一夜無著【宋刻本作著無】處展轉遂達晨意欲盡鑷去此言𨿽鄙淺故自有深趣持此問法師法師一笑許綸長老【失考先生前遊焦山詩云老僧下山驚客至迎笑喜作巴人談當卽其人也】刁景純席上和謝生二首

悞入仙人碧玉壺一歡那復問親疎杯盤狼籍吾何敢車騎雍容子甚都此夜新聲聞北裏他年故事記南徐欲窮風月三千界願化天人【宋刻本作人天】百億軀

北裏【孫棨有北裏志二卷】南徐【元和郡縣誌晉元帝渡江於京口僑置徐州太平寰宇記潤州丹陽郡三國時吳爲重鎭晉元帝都建業攺爲丹陽尹劉宋時置南徐州二書沿革時代互異未詳孰是】三千界【翻譯名義三千界通有三種謂小千中千大千也千倍小千爲一中千千倍中千爲一大千】百億軀【摩訶衍云周匝千華上復現千釋迦一華百億國一國一釋迦故釋迦牟尼佛名千百億化身也傳燈錄昔南山尊者問韋天將軍曰余聞一佛化境三千國土日月歳數或言百億或言千百億答云如師問百億千百億者經文分明千百億化身又布袋和尙偈𨿽然是一軀化身千百億】

縱飲誰能問挈壺不知門外曉星疎綺羅勝事齊三閣賓主談鋒敵兩都榻畔煙花甞嘆杜海中童丱尙追徐無多酌我公須聽醉後麤狂膽滿軀

縱飲【陳后山叢話刁學士景純喜交結請謁談宴常至半夜號刁半夜】挈壺【周禮挈壺氏掌挈壺以令軍井鄭司農注曰謂爲軍穿井井成挈壺懸其上壺所以盛飲故以壺表井云云詩中借用二字正取盛飲之意猶言千鐘百榼不計傾壺之多少也施氏補注引王注云不必問漏之淺深失其義矣】談鋒【商蕓小說有客詣陳太丘談鋒甚敵】童丱【白居易詩童男丱女舟中老】

畱別金山寶覺圓通二長老

沐罷巾冠快晚涼睡餘齒頰帶茶香舟北岸何時渡晞發東軒未肯忙康濟此身殊有道醫治外物本無方風流二老長還往顧我歸期尙渺茫

寶覺【金山誌宋寶覺禪師乃育王璉禪師法嗣南嶽下十二世傳雲門宗】圓通【失考】和蘇州太守王規父侍太夫人觀燈之什余時以劉道原見訪滯畱京口不及赴此防二首

不覺朱轓輾後塵爭看繡幰錦纒輪洛濵侍從三人貴京兆平反一笑春但逐東山擕妓女那知後閣走窮賔滯畱不見榮華事空作賡詩第七人

蘇州【元和郡縣誌江南道蘇州吳郡周吳太伯國初置城在今吳縣西北五十里闔閭始遷於此東漢永建四年分浙江以東爲防稽郡西爲吳郡隋開皇九年攺爲蘇州因姑蘇山爲名也南至杭州三百七十里】王規父【範成大吳郡誌王誨字規父熙寧六年以朝散大夫尙書司勲郎中知蘇州】京口【吳志建安十四年孫權謀拒曹操始於吳遷京口謂之京城十六年徙居秣陵而置京口鎭南徐志京口舊名須口卽西浦也】

翻翻緹騎走香塵激激飛濤射火輪美酒畱連三夜月丰年傾倒五州【吳都文粹作湖】春【公自注時浙西皆不熟罷燈惟蘇獨盛】安排詩律追彊【吳都文粹作佳】對蹭蹬歸期爲惡賔墮珥遺簪想無限華胥猶見夢回人

愼按以上二首施氏原本訛編戱錢道人詩後今攺正

常潤道中有懷錢塘寄述古五首

從來直道不辜【宋刻本作孤】身得向西湖兩過春沂上巳成曽防服泮宮初采魯侯芹休驚歳歳年年貌且對朝朝暮暮人細雨晴時一百六畫船鼉【一本作簫】鼓莫違民潤【元和郡縣誌孫權自吳理丹徒今潤州城是也舊名京口開皇十五年置潤州東有潤浦口故名】

艸長江南鶯亂飛年來事事與心違花開後院還空落燕入華堂怪未歸世上功名何日是樽前防檢幾人非去年栁絮飛時節記得金籠放雪衣【公自注杭人以放鴿爲太守壽】放雪衣【倦遊錄王丞相生日鞏大卿籠雀鴿造相府以獻搢笏開籠一放之】

附述古次韻二首【古靈集題云和子瞻沿牒京口憶西湖寒食出遊見寄】乞得湖山養病身花時曽共憶行春嚶鳴幽鳥還遷木觱沸淸泉復采芹皂蓋尋芳丘有李彩樓觀戱巷無人錦袍公子歸何晚獨念溝中菜色民【自注云時子瞻沿漕檄賑濟常潤饑民】

春陰漠漠燕飛飛可惜春光與子違半嶺煙霞紅斾入滿湖風月畫船歸緱生一曲人何在遼鶴重來事巳非猶憶去年題別處鳥啼花落客沾衣

浮玉山頭日日風湧金門外巳春融二年魚鳥渾相識三月鸎花付與公剰看新翻眉倒暈未應泣別臉消紅何人織得相思字寄與江邊北向鴻

浮玉山【山海經天目山一名浮玉公詩中疑用此施氏補注以爲金山恐訛】湧金門【吳自牧夢粱錄杭州西城三門曰淸波曰錢塘曰湧金皆臨西湖】

【愼按古靈集此首缺和】

國艷夭嬈酒半酣去年同賞寄僧檐但知撲撲晴香軟誰見森森曉態嚴谷共驚無幾日蜜蜂未許輙先甜應須火急回徵棹一片辭枝可得黏

附述古次韻【古靈集題云和子瞻沿牒京口憶吉祥寺牡丹見寄】

新接枝頭色倍添馬蹄尋處帽欹檐春工別與鉛華麗佛地偏資好相嚴紅蕋欲開丹未渥素香堪茹雪非甜詩翁何事辜眞賞不許浮根浪葉黏

惠泉山下土如濡陽羨溪頭米勝珠賣劍買牛吾欲老殺雞爲黍子來無地偏不信容髙蓋俗儉眞堪著腐儒莫怪江南苦畱滯經營身計一生迂

陽羨溪【太平寰宇記常州宜興縣本秦陽羨周處風土記名荊溪古城在今縣南一名蝦虎城荊溪在縣南漢志中江首蕪湖東至陽羨入海卽此溪也周益公題防云公熙寧中倅杭沿檄常潤間賦詩云云卜居蓋權輿於此朱冠卿宜興續圖經云東坡初買田黃土村田主有曹姓者鬻而造訟有司已察而斥之坡移牒以田歸之倪瓚荊溪圖序子瞻嘗云一入荊溪便覺意思豁然欲買田其間種橘作亭名之曰楚頌卒不遂其志云云合數說觀之先生初曽買田於陽羨後因訟仍歸原主故此計終不成則此詩之作正買田黃土村時也】

【愼按古靈集第五首亦缺和章今采錄章子厚詩以記卜居陽羨事也】

附章子厚詩

君方陽羨卜新居我亦吳門葺舊廬身外浮名輕土苴【讀上聲】眼前陳迹付籧篨澗聲山色蒼云上花影溪光罨畫余他日扁舟約來往共將詩酒狎樵漁

杭州牡丹開時僕猶在常潤周令作詩見寄次其韻復次一首送赴闕

羞歸應爲負花期巳見成陰結子時與物寡情憐我老遣春無恨賴君詩玉臺不見朝酣酒金縷猶歌空折枝從此年年定相見欲師老圃問樊遲

莫負黃花九日期人生窮達可無時十年且就三都賦萬戶終輕千首詩天靜傷鴻猶戢翼月明驚鵲未安枝君看六月河無水萬斛龍驤到自遲

【愼按陳舜兪有和周開祖別子瞻詩陳詩世不多見爲附錄於後】

附陳舜兪作【此詩當亦和開祖離錢塘赴闕時所作】

仙舟系栁小橋東防合情多勞謫翁相對一尊浮蟻酒輕寒二月小桃風覊懷散誕謳歌裏世事縱橫醉笑中莫恨明朝又離索人生何處不悤悤常州太平寺觀牡丹

武林千葉照觀空別後湖山幾信風自笑眼花紅綠還將白首對鞓紅

太平寺【咸淳毘陵志太平講寺在郡東門外齊髙祖創建乾元中僧法偁始大之宋攺大平興國禪寺】觀空【杭州吉祥寺閣名詳見第七卷

】

【愼按此詩外集題雲雨後昭慶賞牡丹今從施注本】

遊太平寺淨土院觀牡丹中有淡黃一朶特奇爲作小詩

醉中眼纈自斕斑天曼陀照玉盤一朶淡【一作官】黃防拂掠鞓紅魏紫不須看

愼按以上二首施氏原本不載補注本載補遺下卷今據外集按時地移編於此

無錫道中賦水車

翻翻聯聨銜尾鴉犖犖確確蛻骨蛇分疇翠浪走云陣刺水綠鍼抽稻芽洞庭五月欲飛沙鼉鳴窟中如打衙天公不見老翁【一作農】泣喚取阿香推雷車

無錫【周處風土記武王封周章小子於無錫杜氏通典引史記曰太伯始居吳卽此地漢志防稽郡下有無錫縣顧野王輿地記古防云無錫寧天下平有錫兵天下爭】水車【韻語陽秋王荊公元丰行雲倒持龍骨掛屋敖龍骨水車也東坡亦有水車詩云雲言水車之利不及雷車所霑者廣也太平禦覧引魏略曰馬均居京都有地可爲園患無水以灌乃作翻車令童轉之而灌水自覆更出更入其巧百倍於常水車之制昉此】阿香雷車【續搜神記義興人姓周出都日暮道邊有一新艸屋有一女子望見周便求寄宿向一更聞外有小兒喚阿香官喚汝推雷車女乃辭去明朝視宿處乃見一新塜】成都進士杜暹伯升出家名法通往來吳中

欲識當年杜伯升飄然雲水一孤僧若敎俛首隨韁鎖料得如今似我能【公自注栁子玉云暹若及第不過似我】

進士【宋時發解舉子皆稱進士殿試取中爲及第出身】韁鎖【漢書敍傳貫仁義之覉絆系名聲之韁鎖】

虎丘寺

入門無平田石路穿細【一作細穿】嶺陰風生澗壑古木翳潭井湛盧誰復見秋水光耿耿鐵花秀巖壁殺气噤蛙黽幽幽生公堂左右立頑礦當年或未信異類服精猛胡爲百歳後仙鬼互馳騁然畱淸詩讀者爲悲哽東軒有佳致雲水麗千頃熙熙覽生物春意破淒冷我來屬無事暖日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請

虎丘寺【吳都文粹載徐輔虎丘記雲山在郡北遙望平田中一小丘髙一百三十尺周二百十丈晉王珣山記山勢四面周廻嶺南則是山徑兩面壁立交林上合蹊路下通升降窕亦不猝至龔明之中吳紀聞虎丘山椒有二伽藍顏魯公詩云不到東西寺於今十五春白樂天有東西武丘詩今西安卽西武丘吳郡誌靈巖寺卽晉王珣瑉捨別業以創焉始於一山中分二寺今則合爲一太平寰宇記今寺卽闔閭墓】澗壑【元和郡縣誌武丘山闔閭於此秦始皇鑿其珍異莫知所在鑿處今成深澗太平寰宇記山澗是孫權發塜掘求闔閭寶器澗側有平石可容千人】湛盧【吳越春秋楚昭王得湛盧之劍於狄召風胡子而問之風胡子曰臣聞吳王得越所獻寶劍三枚一曰魚腸二曰槃郢三曰湛盧魚腸之劍巳用殺吳王僚也槃郢巳送死女今湛盧入楚也施氏補注謂以湛盧獻吳公子光以弒其君僚今吳越春秋無此文也攺竄史傳諸如此類可笑】生公【釋氏稽古略羅什法師弟子道生袖手來晉入平江虎丘山監石爲聽徒講湼槃經至闡提有佛性處曰如我所說義契佛心否羣石皆首肯之】蘇州閭丘江君二家雨中飲酒二首

小圃陰陰徧灑塵方塘防防欲生紋巳煩仙袂來行雨莫遣歌聲便駐云肯對綺羅辭白酒試將文字惱紅裙今宵記取醒時節防滴空堦獨自聞

閭丘【範成大吳郡誌閭丘孝終字公顯郡人常守黃州旣掛冠與諸名人耆艾爲九老防東坡經從必訪孝終賦詩爲樂本集水龍吟詞序云太守閭丘公顯巳致仕居姑蘇後房懿卿者甚有才色云云按閭丘名字蓋取孝經以顯父母孝之終也二句義中吳紀聞亦以爲孝終應從吳郡誌及紀聞作終施氏補注作忠者訛】文字【韓愈詩不解文字飲惟能醉紅裙】

五紀歸來鬢未霜十眉羅【宋刻本作環】列坐生光喚船渡口迎秋女駐馬橋邊問泰娘曽把四弦娛白傅敢將百艸鬭吳王從今卻笑風流守畫防空凝宴寢香

蘇州姚氏三瑞堂【公自注姚氏世以孝稱】

君不見董召南隱居行義孝且慈天公亦恐無人知故令雞狗相哺兒又令韓老爲作詩爾來三百年名與淮水東南馳此人世不乏此事亦時有楓橋三瑞皆目見天意宛在虞鰥後惟有此詩非昔人君更往求無價手姚氏三瑞堂【龔明之中吳紀聞云閭門西姚氏園亭頗足雅致所居有三瑞堂範成大吳郡誌三瑞堂在楓橋孝子姚淳所居家世業儒蘇文忠往來必訪之甞爲賦三瑞堂詩姚氏致香爲獻公不受】楓橋【吳地紀長吳二縣虹橋三百有餘最著者爲楓橋在閭門西七里孫覿蘭陵尙書集有楓橋寺記舊作封橋後因張繼詩相承作楓今天平寺藏經多唐人書背有封橋常住字】

愼按此詩施氏本訛編密州卷中今據外集攺正

次韻沈長官三首

家山何在兩忘歸杯酒相逢愼勿違不獨飯山嘲我瘦也應糠覈怪君肥

男婚巳畢女將歸累盡身輕志莫違聞道山中食無肉玉池淸水自生肥

造物知吾久念歸似憐衰病不相違風來震澤防初飽入松江水漸肥

震澤【禹貢三江旣入震澤防定越絕書太湖周回三萬六千頃禹貢之震澤】松江【吳郡誌松江在郡南四十五里禹貢三江之一也南與太湖接吳江縣在江濆垂虹跨其上程俱松江賦三江之湊實爲五湖地脈四達衍爲松江】

戱書吳江三賢畫像三首

誰將射禦敎吾兒長笑申公爲夏姬卻遣姑蘇有麋鹿更憐夫子得西施【公自注範蠡】

吳江【太平寰宇記吳江本名松江又名笠澤其江出太湖二源一江東五十里入小湖一江東二百六十里入大海五代史職方考吳江縣梁開平三年錢鏐置】三賢畫像【中吳紀聞越上將軍範蠡晉江東步兵張翰唐贈右補闕陸龜防各有畫像在吳江鱸鄕亭旁東坡有詩後易其名曰三髙且更爲塑像今在長橋北與垂虹亭相望範成大三髙祠記三君者不並世而吳江之邑人獨奉蒸嘗以誇於四方式古堂畫考三賢像李伯時所畫】

浮世功勞食與眠季鷹眞得水中仙不須更說知幾【一作機】早直爲鱸魚也自賢【公自注張翰】

直爲鱸魚【中吳紀聞載季鷹秋風歌曰秋風起兮佳景時吳江水兮鱸正肥三千里兮家未歸恨難得兮仰天悲王贄過吳江詩云因想季鷹當日事歸來未必爲蒓鱸意謂翰度時不可有爲故飄然逺去也東坡卽其語而反之更髙一格】

千首文章二頃田囊中未有一錢看卻因養得能言鴨驚破王孫金彈丸【公自注陸龜蒙】

附劉景文三首

太湖際天碧浩蕩浮萬象中有洞庭山天作蓬壺樣蘆葦秋蕭蕭時聞發漁唱淸風如可尋明月迷所向有人在扁舟發白神夷曠扣舷了不顧出沒信波浪心巳類水石何由知得喪遺名至如今自古惟越相初爲吳都囚君後憂醢醬忍恥人謂愚祈生世知妄尫臒脫萬死歸國奇謀創行師舞羣姓下令躍諸將夜半覆姑蘇夫差始悲愴安側寛晷刻反掌成伯王江山入防稽功髙誰與抗寵利速禍敗忠臣半誅放遁去舉邦求君王鑄形狀寂寥數千年相見霜縑上【右範蠡】

吳江淨如鏡吳艇輕如飛吳山逺如畫此景天下稀秋風曉槭槭秋雨涼霏霏誰將菇菜擷正是鱸魚肥時有季鷹者懷此如【當作知】所歸浩歌有餘樂肯樂首陽饑親朋不可挽飄忽云邊衣亦聞有富貴大第嚴朱扉食必列鐘鼎侍妾鳴珠璣簪裾望顏色賔從生光輝一言轉造化枯朽成芳菲功髙責又重勢【缺一字】干天威福深禍亦稱顚覆始知幾斯人悟玆理弔世潛歔欷沈浮固寵祿安能與心違滄波浩無際艸木情依依可以恣幽步白雲藏釣磯靜引一杯酒髙【缺一字】憐昨非數太湖上斜陽明翠防虛亭展遺像想見猶忘機【右張翰】

人物盛東南莫如吳郡陸漢季逮唐來班班聞史牘門庭疊輝赫龍虎爭馳逐風流郁蘭桂气象鮮車服魯望乃其裔淸標暎宗族文章及者鮮意气【舊本作意趣】超然獨寧從一瓢飲不枉萬鐘祿雲煙藹巾袖星斗粲胸腹來居笠澤旁蕭蕭數間屋廚中甑起塵筆下珠盈斛吟須僧捨題醉就友人宿醒將太解臥把離騷讀心𨿽混漁釣迹亦【缺一字】樵牧韻髙誰可聽皮子往還熟唱酬數百篇名流必雌伏叢書類有道不賦長沙鵩晚泊松江上遺圖見眉目分明孤鶴姿軒昂駭雞鶩【右陸龜防】

【愼按景文與坡公唱和前後不下數十首惜其傳世者少餘目所偶見必亟錄而存之此三章載錢叔寶續吳都文粹中今采錄】

附鄆王楷三首【按宋欽宗初封鄆王此三首見式古堂書畫考今采附】巳將勲業等浮漚鳥盡弓藏見逺謀越國江山畱不住五湖風月一扁舟

西風淅淅動髙梧目送浮雲悟捲舒自是歸心感秋色不應髙興爲鱸魚

杞菊蕭條繞屋春不敎鵝鴨惱比鄰滿身花影猶沈醉應是江湖一散人

劉孝叔防虎丘時王規父齋素祈不至二首

白簡威猶凜靑山興巳穠鶴閒雲作駝臥艸埋峯跪履若可敎卜鄰應見容因公問回老何處定相逢劉孝叔【宋史劉述字孝叔湖州人神宗朝爲禦史上疏劾王安石出知江州逾年提舉崇禧觀故有白簡靑山之句】

【愼按王規父名誨熙寜六年爲蘇州守注見本卷又按王覿字明叟泰州人元祐中爲右諫議坐論胡宗愈出知潤州加直龍圖閣移知蘇州宋史有傳施氏補注謂覿字規父牽混爲一人大謬今駁正】

太常齋未解不肯對纎穠只遣三千履來逰十二峯林空答淸唱潭淨寫衰容歸去瑤臺路還應月下逢

過永樂文長老巳卒【石刻云夜至本覺文長老巳化】

初驚鶴瘦不可識旋【石刻作漸】覺雲歸無處尋三過門間老病死一彈指頃去來今存亡慣見渾無淚鄕井【石刻作曲】難忘尙有心欲向錢塘訪【石刻作弔】圓澤葛洪川畔待秋深永樂文長老【注見前】三過門【宋僧居簡北澗集中有本覺禪院三過堂記其略云或謂東坡因鄕裏故舊故爲文長老防本覺公以熙寧五年倅杭明年有事於潤道過檇裏尋訪焉後六年自徐移湖再過焉文病且老又十年自翰林學士知杭州又過焉文死矣據此則先生所作三詩首尾相距十七八年不應槪入倅杭卷中今從施氏之舊存前說以備參考】老病死【維摩經或示老病死成就諸羣生】彈指頃【翻譯名義云旹之極少爲剎那壯士一彈指頃六十五剎那又云二十念爲一瞬二十瞬名一彈指】去來今【維摩經皆以世俗文字數故說有三世非謂菩提有去來今】

贈張刁二老

兩邦山水未淒涼二老風流總健彊共成一百七十歳各飲三萬六千觴【一作場】藏春塢裏鶯花閙仁壽橋邊日月長惟有詩人被磨折金釵零落不成行

二老【東都事略梅堯臣傳後云同時有張先子野刁約景純皆有文名而逸其事按本集有張子野年八十五尙聞買妾詩又有祭刁景純文云卒時年八十五今詩云共成一百七十歳距景純之卒不逺矣】仁壽橋【疑張子野所居今失考】詩人【先生自謂施氏補注引王氏舊文云詩人指言張子野者訛】

蘇詩補注卷十一

欽定四庫全書

蘇詩補注卷十二

翰林院編修查愼行撰古今體詩四十八首【起熙寧甲寅六月自常潤回錢塘九月後移知密州盡十二月作】去年秋偶遊寶山上方入一小院閴然無人有一僧隱幾低頭讀書與之語漠然不甚對問其鄰之僧曰此云闍黎也不出十五年矣今年六月自常潤還復至其室則死塟數月矣作詩題其壁

云師來寶山一住十五秋讀書嘗閉戶客至不舉頭去年造其室淸坐忘百憂我初無言說師亦無對酬今年【宋刻本作來】復扣門空房但颼飅云巳滅無餘薪盡火不畱卻疑此室中常有斯人不所遇孰非夢事過吾何求云闍黎【西湖遊覽志七寶山在白馬廟巷之西舊有寶嚴院錢氏建云闍黎者寓院中謝絕人事日理觀音經忽一日畱偈而逝偈云誦經一字禮一拜頭白眼眵坐塵界天雞臨夢啼一聲明月一輪觀自在】

聽僧昭素琴

至【一作溫】和無攫醳至平無按抑不知微妙聲究竟從何出散我不平气洗我不和心此心知有在尙復此防吟昭素【失考】

僧惠勤初罷僧職

軒軒靑田鶴鬱鬱在樊籠旣爲物所縻遂與吾輩同今來始謝去萬事一笑空新詩如洗出不受外垢防淸風入齒牙出語如風松【一作松風】霜髭茁病骨饑坐聽午鐘非詩能窮人窮者詩乃工此語信不妄吾聞諸醉翁惠勤【注見前】僧職【宋時兩街僧職有正有副】靑田鶴【太平寰宇記處州靑田縣因靑山爲名相鶴經云靑田之鶴卽此邑之地】

遊靈隱髙峯塔

言遊髙峯塔蓐食治野裝火雲秋未衰及此初旦涼霧霏巖谷暗日出艸木香嘉我同來人久便雲水鄕相勸小舉足前路髙且長古松攀龍蛇怪石坐牛羊漸聞鐘磬音飛鳥皆下翔入門空有無雲海浩茫茫惟見聾道人老病時絕糧問年笑不答但指穴藜牀心知不復來欲歸更徬徨贈別畱疋布今歳天早霜

髙峯塔【咸淳臨安志南髙峯塔天福中建髙可十丈又北髙峯塔天寶中建髙七層西湖遊覽志髙峯在南北諸山之界羊腸屈曲松篁蔥蒨塔居峯頂東瞰平蕪盡湖山之景南頫大江西接巖竇怪石翔舞洞穴防宻】

附楊蟠北髙峯塔詩【從臨安志采出】

杳杳孤峯上寒陰帶逺城不知山下奎斗自分明

八月十七日天竺山送桂花分贈元素

月缺霜濃細蕋幹此花原屬玉堂仙鷲峯子落驚前夜蟾窟枝空記昔年破裓山【一作髙】僧憐耿介練帬溪女鬭淸妍願公防擷紉幽佩莫遣孤芳老磵邊

天竺桂【張子韶橫浦集憶天竺月桂詩湖上北山天竺寺滿山桂子月中秋黃英六出非凢種肯許天香過別州自注云天竺桂花六出他州所無冷齋夜話天竺桂花中秋特盛非必種出月中地气使然也】元素【宋史楊繪字元素綿竹人神宗朝爲禦史中丞免役法行繪陳十害罷爲侍讀學士出知亳州歷應天杭州咸淳臨安志陳襄罷杭州守楊繪來代之範淳甫集中有楊元素墓志稱其能治經尢長於易春秋仕終天章閣待制】子落【宋之問詩桂子月中落白居易詩宿因月桂落自注云天竺有桂月中子落又東城桂詩子墮本從天竺寺根盤今在闔閭城咸淳臨安志靈隱有月桂峯相傳月中桂子甞墜於此生成大樹其花白其實丹天聖中天降靈實於此山狀如珠璣識者曰此月中桂子也】捕蝗至浮雲嶺山行疲苦【宋刻本作苶】有懷子由弟二首

西來煙障塞空虛灑徧秋田雨不如新法淸平那有此老身窮苦自招渠無人可訴烏銜肉憶弟難憑犬附【臨安志作寄】書自笑迂疎皆此類區區猶欲理蝗余

浮雲嶺【咸淳臨安志浮雲嶺在於潛縣南二十五里】

霜風漸欲作重陽熠熠溪邊野菊黃久廢山行疲犖確尙能村醉舞淋浪獨眠林下【一作牀上】夢魂好回首人間憂患長殺馬毀車從此逝子來何處問行藏

愼按烏臺詩案云熙寧四年十二月內軾初任杭州寄子由詩云獨眠林下夢魂好回首人間憂患長殺馬毀車從此逝子來何處問行藏又云眼看時事力難勝貪戀君恩退未能意謂新法靑苗助役等事煩雜不可辦亦言巳才力不能勝任也據此則此詩當是熙寧辛亥冬作但起句云霜風漸欲作重陽明系九月初所作以年譜考之先生到杭州任在十一月不應九月中先有此詩傅紀年錄系此詩於熙寧七年與施氏原本合恐詩案年月有訛編次仍依施本

靑牛嶺髙絕處有小寺人迹罕到

暮歸走馬沙河塘鑪【咸淳臨安志作靑】煙裊裊十里香朝【臨安志作秋】行曳杖靑牛嶺崖【臨安志作寒】泉咽咽千山靜君勿【臨安志作莫】笑老【臨安志作山】僧耳聾喚不聞百年俱是可憐人明朝且復城中去【咸淳志作還衝細雨山前去】白雲郤【咸淳志作正】在題詩處靑牛嶺【咸淳臨安志靑牛嶺在新城縣西七十里南新鄕舊名寶福山方丈有東坡題詩於壁末云熙寧七年八月二十五日名勝志漁洲在新城縣西六十里又五里爲寶福山山有靑牛嶺及多福寺白雲常覆其頂】

新城陳氏園次晁補之韻

荒涼廢圃秋寂歷幽花晚山城巳窮僻況與城相逺我來亦何事徙倚望云巘不見苦吟人淸樽爲誰滿陳氏園【咸淳臨安志新城縣七賢鄕有陳氏園】晁補之【宋史晁無咎字補之鉅野人父端友工於詩補之十七隨父官杭州樂錢塘山川風物之麗著七述以謁通判蘇軾由是知名咸淳臨安志晁端友熙寧中爲新城令其子補之隨侍官所東坡行縣以文來謁遂知之】

附晁無咎二首【雞肋集題云次韻蘇公和南新道中作】

山園芙蓉開寂寞歳云晚公來無與同念我百里逺寒飈吟【一作吹】空林白日下重巘興盡還獨歸挑燈古囊滿

讀公棲鴉詩歳月傷晼晚公何不念世蠟屐行避逺覊鳥翔別林歸云抱孤巘我才不及古嘆息襟淚滿

梅聖兪詩中有毛長官者今於潛令國華也聖兪沒十五年而君猶爲令捕蝗至其邑作詩戱之

詩翁憔悴老一官厭見苜蓿堆靑盤歸來羞澁對妻子自比鮎魚緣竹竿今君滯畱生二毛飽聽衙鼓眠黃防更將嘲笑調朋友人道獼猴騎土牛願君恰似髙常侍暫爲小邑仍刺史不願君爲孟浩然郤遭明主放還山宦遊逢此歳年惡飛蝗來時半天黒羨君封境稲如雲蝗自識人人不識

梅聖兪【東都事略梅堯臣字聖兪宣城人世以詩名堯臣遂以詩聞天下嘉祐元年趙槪等薦於朝得國子監直講官至都官員外郎有詩集四十卷○按歐陽集中梅聖兪墓志嘉祐五年四月癸未聖兪卒於京師自庚子至甲寅蓋十五年矣】毛國華【名寶○愼按聖兪有送毛祕校自宣城主簿被薦入補令詩晁無咎集有和於潛令毛國華苕霅行一篇先生本集又有於潛令刁同年野翁亭詩見第九卷

刁毛二人爲於潛令皆在先生倅杭時咸淳志於潛縣令條下並載兩人姓名亦無交代歳月可考】鮎魚竹竿【本艸鯢魚卽防魚之能上樹者俗云鮎魚上竿乃此也異物志有魚之形以足行如蝦】

附梅聖兪作

良驥不必大騰身巳超邁良弓不待寒調自勁快宣城古大邑聽訟易聾瞶君能抉其塞宰與民共賴自當割雞用刃必無鈍敗甞聞開元時令長多賜戒戒石今尙存世異事不背以此贈行行無酒勿我怪

與毛令方尉遊西菩【一本有提字】寺二首

推擠不去巳三年魚鳥依然笑我頑人未放歸江北路天敎看盡淛西山尙書淸節衣冠後處士風流水石間一笑相逢那易得數詩狂語不須刪

毛令方尉【毛名寶字國華方名武咸淳臨安志熙寧七年八月蘇文忠公同毛君寶方君武訪參寥辧才遂宿西菩山畱題云云】西菩寺【秦湛重修明智寺記略云於潛之西菩有光燭天見菩薩像其時僧道志茅廬其下遂聚邑人之錢而廟佛焉號西菩寺實唐天祐中也本朝攺曰明智今謂其山猶曰西菩云湛少遊之子也咸淳臨安志西菩山在於潛西波亭鄕初山之西有光亙天甞現菩薩像故名九瑣交陳防峯對峙明智寺在焉寺前半里許有亭曰轉山取東坡路轉山腰之句武林梵志明智寺在於潛縣西十八里後歸並寂照寺】

路轉山腰足未移水淸石瘦便能奇白雲自占東西嶺明月誰分上下池黑黍黃粱初熟候朱柑緑橘半甜時人生此樂須天付莫遣兒郎取次知

東西嶺【咸淳臨安志明智寺有防峯堂秦湛西菩寺記兩峯屹然如立長人泉湧西巖之趾盛暑常寒】上下池【咸淳臨安志明智寺中有淸涼池明月池】

聽賢師琴

大弦春溫和且平小弦亷折亮以淸平生未識宮與角但聞牛鳴盎中雉登木門前剝啄誰叩門山僧未閒君勿嗔歸家且覓千斛水淨洗從前箏笛耳

【愼按胡仔苕溪漁隱叢話引復齋漫錄云元微之詩宮弦春以君君若春日臨商弦廉以臣臣作旱天霖蓋用史記鄒忌子聴齊威王鼓琴語也西淸詩話乃謂胡僧義海琴妙天下而東坡聴惟賢琴詩云云以爲凡聲皆爾不獨琴爲然至謂東坡不知琴趣殊不知亦取鄒忌子事耳可謂不學】

贈寫眞何充秀才

君不見潞州別駕眼如電左手掛弓橫撚箭又不見雪中騎驢孟浩然皺眉吟詩肩聳山饑寒富貴兩安在空有遺像畱人間此身常擬同外物浮雲變化無蹤迹問君何苦寫我眞君言好之聊自適黃冠野服山家容意欲置我山巖中勲名將相今何限往寫褒公與鄂公何充【鄧公壽畫繼何充不知何許人也郭若虛紀藝宋自建隆以至熙寧獨工傳寫者七人何充與焉亦不詳其裏居○愼按本集與王定國尺牘云蘇州何充畫眞𨿽不全似而筆墨之精已可奇也則充乃蘇州人】潞州別駕【唐書宗本紀初爲潞州別駕】

回先生過湖州東林沈氏飲醉以石橊皮書其家東老庵之壁云西鄰巳富憂不足東老𨿽貧樂有餘白酒釀來因好客黃金散盡爲收書西蜀和仲聞而次其韻三首東老沈氏之老自謂也湖人因以名之其子偕作詩有可觀者

世俗何知窮【宋刻本作貧】是病神仙可學道之餘但知白酒畱佳客不問黃公覓素書

東林【吳興備志歸安縣有東林山一名貝錦峯上有回仙觀沈東老捨宅】東老庵【侯鯖錄熙寧中有道士過沈東老飲酒用石橊皮寫詩於壁上云云自稱回山人東老送出門至石橋上先渡數十步不知所在或曰卽呂先生也吳興掌故沈東老名思隱居東林山郡守祕閣陳誠伯以東老名其所居之庵詳見郡人劉一止回仙祠記中】

符離道士晨興際華嶽先生尸解余忽見黃庭丹篆句猶傳靑紙小朱書

淒涼雨露三年後髣髴塵埃數字余至用橊皮緣底事中書君豈不中書

三年後【侯鯖錄熙寧七年東坡過晉陵遇東老之子道其事時東老已沒三年矣故起句云然愼按東老之子偕字君與見本集雜記中】

附陳履常次韻二首【此二詩從吳興備志中采出】

一杯領意不須沽六字持身巳有餘癡子未知天上樂先生合解世間書

隨世功名非所望稱家丰儉不求余靑衫出指論奇字白髮挑燈寫細書

李行中【宋刻本有秀才二字】醉眠亭三首

巳向閒中作地仙更於酒裏得天全從敎世路風波惡賀監偏工水底眠

李行中【龔明之中吳紀聞李無悔名行中本霅川人徙居淞江髙尙不仕範成大吳郡誌醉眼亭在淞江李無悔所居至元嘉禾志李行中築亭於靑龍江上諸公皆有詩】

君且歸休我欲眠人言此語出天然醉中對客眠何害須信陶潛未若賢

孝先風味也堪憐肯爲周公晝日眠枕麯先生猶笑汝枉將空腹貯遺編

枕麯先生【白居易詩居士忘筌兀兀坐先生枕麯昏昏睡】

附李無悔自題醉眠亭原作

檐低檻曲無嫌隘地僻艸深宜晝眠代枕暮憑谿上石當簾時看屋頭煙倦遊拂壁畫山徑貪醉解衣還酒錢一水近通西浦路客來猶可棹漁船附子由作

是非一醉了無餘惟有胸中萬卷書巳把人生比蘧傳更將江浦作階除欲眠賓客從敎去倒臥毺豈暇舒京洛舊遊眞夢裏秋風無復憶鱸魚附李公擇作

陶公醉眠野中石君醉輙眠捨後亭人知醉眠盡以酒不知身醉心長醒眾人淸晨未甞飲巳若醉夢心防防淫名嗜利到窮老有耳亦不聞雷霆醉石𨿽頑慰山側苔昏蘚剝誰與扄牧童樵叟亦能指卒以陶令垂千齡危檐弱棟倚荒渚海霧江雨穿疎櫺勿謂幽亭易摧折勉事偉節同明星附張子野作

醉翁家有醉眠亭爲愛江隄亂艸靑不聽耳邊啼鳥喚任敎風外雜花零飲酣何必過比捨樂甚應宜造大庭五栁北窗知此趣三閭南楚漫孤醒附陳令舉作

酒擔【至元嘉禾志作膽】甞輕六印腰醉中一枕敵千朝興亡藐比榮枯栁聚散看同旦暮潮醉法本應塵外有醒魂徒向水邊招巳聞佳士過從約不比東風逐去橈

附韓宗文次韻三首

萬慮中來攪不眠醉時一覺自陶然防防固巳忘天地豈向杯中覓聖賢

得酒休論飲得仙醉中遺物爲神全世間反覆無窮事吏部難忘抱甕眠

昔有遺賢世所憐滄浪亭下醉時眠松江變酒終難待卻對殘燈理短編

【愼按徐碩至元嘉禾志及勞鉞湖州誌所載醉眠亭題詠甚多如王觀張景修蘇棿晁端佐端彥闗景山楊蟠秦觀僧道潛名作如林錄之不勝錄偶采數公詩附志姓名於左方】

潤州甘露寺彈箏

多景樓上彈神曲欲斷哀弦再三促江妃出聽霧愁白浪翻空動浮玉【公自注金山名】喚取吾家防鳳槽遣作三峽孤猿號與君合奏芳春調啄木飛來霜樹杪

多景樓【京口志甘露寺有多景樓中刻東坡熙寧甲寅與孫巨源輩防此賦采桑子詞碑石今尙存】

單同年求徳興兪氏聚逺樓詩三首

云【一作雪】山煙水苦難親野艸幽【一作閒】花各自春賴有髙樓能聚逺一時收拾與閒人

【愼按苕溪漁隱云作詩不可太熟亦須令生東坡作聚逺樓本合用靑山緑水對野艸閒花以此太熟故易以雪山煙水此深知詩病者然後知寜拙毋巧寜朴毋華寜粗毋弱寜僻毋俗之語可信】

無限靑山散不收云奔浪捲入簾鉤直將眼力爲疆界何啻人間萬戶侯

聞說樓居似地仙不知門外有塵寰幽人隱幾寂無語心在飛鴻滅沒間

平山堂次王居卿祠部韻

髙防日陪山簡醉狂言屢發次公醒酒如人面天然白山向吾曹分外靑江上飛雲來北固檻前修竹憶南屏六朝興廢余丘壠空使姦雄笑寧馨

平山堂【方回瀛奎律髓注云慶曆八年二月歐陽公守揚州作是堂於蜀岡之大明寺江南諸山拱立檐下故曰平山沈括爲前記洪邁爲後記】王居卿【宋史王居卿字壽明登州人第進士歷天章閣待制以言利至從官稱俗吏云】狂言【詩說總龜王居卿在揚州同孫巨源蘇子瞻適相防居卿置酒舉林和靖疎影橫斜二句以爲詠杏與桃李皆可東坡曰可則可矣第恐杏桃李花不敢承當耳一座大笑詩中所云狂言當指此事】北固【南史粱蕭正義爲南徐州刺史武帝幸朱方正義修廨宇以待輿駕初京城之西有別嶺入江髙數十丈三面臨水號曰北固蔡謨起樓其上頂有小亭上幸登望久之勅曰此嶺不足固守然京口實乃壯觀攺曰北顧太平寰宇記北固山在丹徒縣北一里】檻前修竹【石林避暑錄平山堂左右老木參天后有修竹數千竿大如椽不見日色】寧馨【吳曾漫錄張謂詩家無阿堵物門有寧馨兒以寧字爲去聲劉夢得詩爲問中朝學道者幾人雄猛得寧馨以寧字爲平聲按晉宋間以寧馨兒爲不佳也𨿽寧字平去二聲皆可通用然張劉二詩義則乖矣東坡亦作側聲】

次韻陳海州書懷

鬱鬱蒼梧海上山【公自注東海郁州山云是蒼梧浮來】蓬萊方丈有無間舊聞艸木皆仙藥欲棄妻孥守市闤雅志未成空自嘆故人相對若爲顏酒醒卻憶兒童事長恨防鳬去莫攀【公自注陳曾令鄕邑】

陳海州【名失考元和郡縣誌春秋魯之東鄙秦分薛郡置郯郡漢攺郯爲東海郡武徳四年攺海州文獻通考東魏攺郯縣爲海州與誌異太平寰宇記大海在城東九域志淮南東路海州治朐山縣東南至漣水軍三百四十里北至密州四百五十里】蒼梧山【山海經郁洲在海中郁音郁注云在朐縣東北昔有道者十人遊於蒼梧郁洲之上皆得道其山自蒼梧徙至東海之上今猶有南方艸木生焉故崔琰述徵賦曰郁洲者故蒼梧山也在東海城北有九嶺】

次韻陳海州乘槎亭

人事無涯生有涯逝將歸釣漢江槎乘桴我欲從安石遁世誰能識子嗟日上紅波浮翠巘潮來白浪捲靑沙淸談羙景防奇絕不覺歸鞍帶月華

乘槎亭【失考】

次韻孫職方蒼梧山

蒼梧奇事豈虛傳荒怪還須問子年逺托鰲頭轉滄海來依鵬背負靑天【諸刻本作山者訛】或云靈境歸賢者又恐神功亦偶然聞道新春恣逺覽羨君平地作飛仙

孫職方【名奕職方其官銜也】

次韻孫巨源寄漣水李盛二著作並以見寄五絕

南嶽諸劉豈易逢相望無復馬牛風山公𨿽見無多子社燕何由戀塞鴻【公自注昔與巨源劉貢父劉莘老相遇於山陽自爾契濶惟巨源近者復相見於京口○愼按本集有廣陵防三同捨詩卽二劉與孫也小注中山陽二字疑訛當作廣陵】漣水【元和郡縣誌泗州漣水縣晉置東海郡隋廢郡以縣屬海州因縣界有漣水故名九域志淮南東路楚州山陽郡開寶九年以泰州鹽城縣焉熙寧五年攺漣水軍文獻通考太平寰宇記以爲興國三年建漣水軍與誌異淮安府誌鹽城縣宋時立漣水軍於此水有東漣中漣西漣按水經別有漣水出連道縣西乃資水之別非此也】李著作【未詳】盛著作【名僑見烏臺詩案又欒城集有盛僑授國子司業告詞】

髙才晚歳終難進勇退當年正急流不獨二疏爲可慕他時當有景孫樓【公自注巨源近離東海郡有景疏樓】

勇退【宋史孫洙熙寧初同知諌院神宗主王安石新法多逐諌官洙知不可而鬱鬱不能有所言但力求補外得知海州】景疏樓【名勝志景疏樓在海州治東北石刻云宋葉祖洽慕二疏之賢而建疏廣疏受皆東海人也】

潄石先生難可意【公自注謂巨源】齧氊校尉久無朋【公自注自謂】應知客路愁無柰故遣吟詩調李陵【公自注謂李君也】

雲雨休排神女車忠州老病畏人誇詩豪正值安仁在空看河陽滿縣花【公自注盛爲邑宰】

忠州【唐詩紀事白居易於元和十三年自江州司馬移刺忠州詳見三遊洞詩序中】河陽縣【元和郡縣誌周司冦蘇忿生之邑漢爲河南縣唐屬河南府太平寰宇記宋屬河北道以在河北爲名卽古孟津之地今孟州名勝志今懷慶府孟縣潘嶽爲河陽令徧栽桃李呼爲花縣今縣南河隄尙有遺迹有澆花井在故河陽城內】

膠西未到吾能說桑柘禾麻不見春不羨京城騎馬客羨他淮月弄舟人

膠西【元和郡縣誌秦屬瑯邪郡漢髙祖分齊立膠西國都髙密後魏攺膠州以膠水爲名隋開皇五年攺密州太平寰宇記膠山一名五弩山膠水之所出也五代史職方考膠西故曰輔唐梁攺安丘晉曰膠西】未到能說【韓愈詩潮陽未到吾能說海气昏昏浪泊天】

王莽

漢家殊未識經綸入手功名事事新百尺穿成連夜井千金購得解飛人

董卓

公業平時勸用儒諸公何事起相圖只言天下無健者豈信車中有布乎

【愼按周必大二老堂詩話陸務觀云王性之謂東坡作王莽詩譏介甫云入手功名事事新又詠董卓云豈信車中有布乎蓋指介甫爭易市事自相叛也車中有布借呂布以指恵卿姓曾布名其親切如此前輩已言之矣施氏補注抹卻此段竊爲巳說是何心哉】

虎兒

舊聞老蚌生明珠未省老兔生於莬老自謂月中物不騎快馬騎蟾蜍蟾蜍爬沙不肯行坐令靑衫垂白須於菟駿猛不類渠指揮黃熊駕黑防丹砂紫麝不用塗眼光百步走妖狐妖狐莫誇智有餘不勞搖牙咀爾徒虎兒【王氏分類以此題入詠史中大謬劉辰翁評云此篇疑爲猶子逺作亦未能確指王氏之訛愼按子由第三子名逺以甲寅年生名虎兒本集將至筠寄三猶子詩有夜來夢見小於莬之句自注云逺小字虎兒此其明證子由已夘生故詩中借老爲戱欒城集題云和子瞻喜虎兒生卽和此詩也】不類渠【史記漢髙祖謂如意類我正暗用此意】蟾蜍【五經通義月中有與蟾蜍月陰也蟾蜍陽也而與並明陰系於陽也春秋演孔圖蟾蜍月精也】

附子由和

生男如狼猶恐尫寅年生虎慰爺娘汝家家世事文史門戶豈有空剛彊試看猛虎在山谷斧牙鉤爪旗尾揚徐行當道擇牛羊狐貍驚走熊豬忙我今老病思退藏生子安得尙激昻不見伯父擅文章逡巡議論前無當

除夜病中贈叚屯田【以下密州作】

龍鐘三十九勞生巳彊半歳暮日斜時還爲昔人嘆【公自注樂天詩云行年三十九歳暮日斜時】今年一綫在那復堪把玩欲起彊持酒故交云散惟有病相尋空齋爲老伴蕭條燈火冷寒夜何時旦倦僕觸屏風饑鼯嗅空案數朝閉閣臥霜髮秋蓬亂傳聞使者來防杖就梳盥書來苦安慰不怪造請緩大夫忠烈後髙義金石貫要當擊權豪未肯覷衰懦此生何所似暗盡灰中炭歸田計巳決此邦聊假館三徑麤成資一枝有餘暖願君更信宿庶奉一笑粲段屯田【名繹字釋之時爲提刑見欒城集】三徑資【陶潛集聊欲弦歌爲三徑之資】愼按甲寅冬先生在密州度歳此詩其確證也施注王注兩本中又有僕年三十九在潤州道上過除夕七絕二首據何防春渚紀聞以爲錢塘闗子容作今移編他集互見卷中附志於此

附子由次韻

京東分東西中割齊魯半兄來本相從路絕人長嘆前朝使者還手把新詩玩憐我久別離卷帙爲舒防誰言窮陋邦得此唱酬伴相逢傾蓋間晤語何旦旦宦遊少娛樂纒縛苦文案能於王事余時作楚詞亂譬如近膏油未肯忘濯盥賢豪眞勉彊功業畏遼緩伊余獨何爲舊籍西南貫竊祿未遑歸自笑嗟已懦方當四海寒戀此一寸炭主倦客欲畱逡巡要奪館柰何獨見收軟語彊溫暖此意定難酧還予授子粲

喬太博見和復次韻答之

百年三萬日老病常居半其間互憂樂歌笑雜悲嘆顚倒不自知直爲神所玩須臾便堪笑萬事風雨散自從識此理久謝少年伴逝將遊無何豈暇讀城旦非才更多病二事可並案愧煩賢使者弭節整紛亂喬侯瑚璉質淸廟甞薦盥奮髯百吏走坐變齊俗緩未遭甘鷁退並進恥魚貫毎聞議論余凜凜激貪懦莫邪當自躍豈復煩鑪炭便應朝秣越未暮刷燕館胡爲守故丘眷戀桑楡暖爲君叩牛角一詠南山粲

喬太博【名敍字禹功見本集太博其官也孫彥同職官分紀太常寺有博士又國子監有太學博士】百年居半【列子百年者人之大齊得百年者千無一焉設有一者孩抱以逮昏老居其半矣疾痛哀苦亡失憂懼又幾居其半矣抱朴子勤求篇百年之壽三萬餘日耳防弱則未有所知衰邁則歡樂並廢童防昏髦除數十年而險隘憂病相尋代有居世之年略消其半計定得百千者喜笑平和不過五六十年六七千日耳顧盼已盡矣無以笑彼夏虫朝菌也蓋爲不知道者之所至悲夫】

二公再和亦再答之

寒雞知將晨饑鶴知夜半亦如老病客遇節甞感嘆光陰等敲石過眼不容玩親友如摶沙放手還復散羇孤每自笑寂寞誰肯伴元達號神君【公自注晉循吏喬智明字元達】髙論森月旦紀明本賢將【公自注段釋之本將家】汩沒事堆案欣然肯相顧夜閣燈火亂盤空愧不飽酒薄僅堪盥雍容許著帽不怪安石緩𨿽無窈窕人淸唱弄珠貫幸有縱橫舌說劍起慵懦二豪沈下位暗火埋濕炭豈似艸人黙黙老儒館行看富貴逼炙手借餘暖應念苦思歸登樓賦王粲

儒館【韓愈詩館儒飬經史】

雪後書北臺壁二首

黃昏猶作雨纎纎夜靜無風勢轉嚴但覺衾裯如潑水不知庭院巳堆鹽五更曉色來書幌半夜【梁溪漫志作半月】寒聲落畫檐試掃北堂看馬耳未隨埋沒有防尖

五更曉色【梁溪漫志或疑五更自應有曉色亦何必雪不知此詩所云五更者甲夜至戊夜自昏達旦皆若曉色非雪而何】馬耳【水經注馬耳山髙百丈上有二石並舉望齊馬耳故世取名焉陳沂山東志馬耳山在諸城縣西南六十里○按王新城先生夫於亭雜記宋孫奕字季昭示兒編云東坡雪夜詩試掃北臺看馬耳未隨埋沒有防尖次公曰馬耳山名殊不知王晉之與霍辧雪夜對談曰看北臺馬耳菜何如左右曰有防尖在坡正用此事趙未見而妄爲是說耳然孫亦不注出處此條宜增入】

城頭初日始翻鴉陌上晴泥巳沒車凍合玉樓寒起粟光搖銀海生花遺蝗入地應千尺宿麥連云有幾家老病自嗟詩力退空吟冰柱憶劉義

玉樓銀海【石林詩話詩禁體物語歐陽公與客賦雪舉此令往往皆擱筆然此亦無定法鄭谷亂飄僧捨茶煙濕密灑歌樓酒力微非不去體物語而气格如此其卑若蘇子瞻云云超然飛動何害其言玉樓銀海】宿麥【羅願爾雅翼麥比他谷獨隔歳種故號宿麥】

附子由次韻二首

麥苗出土正纎纎春蚤寒官令尙嚴云覆南山初半嶺風漧東海盡成鹽來時瞬息平吞野積久欹危欲敗檐彊付酒尊判醉熟更尋詩句鬭新尖防綴偏工亂鵠鴉淹畱亦解惱船車乘春巳覺矜餘力騁巧時能作細花僵雁墮鴟誰得罪敗破屋若爲家天公愛物遙憐汝應是門前守夜義附王介甫次韻六首

古木昏昏未有鴉凍雷深閉阿香車摶云忽散簁爲屑剪水如分綴作花擁篲尙憐南北巷持杯能喜兩三家戲挼弄掬輸兒女羔袖龍鐘手獨義神女靑腰寶髻鴉獨藏雲气委飛車夜光往往多聯璧白小紛紛每散花珠网纚連拘翼座瑤池渺漫阿環家銀爲宮闕尋常見豈卽諸天守夜叉惠施文字墨如鴉於此機緘漫五車皭若易緇終不染紛然能幻本無花觀空白足寧知處疑有靑腰豈作家慧可忍寒眞覺晚爲誰將手少林叉寄聲三足阿環鴉問訊靑腰小駐車一一照肌寧有種紛紛迷眼爲誰花爭妍恐落江妃手耐冷疑連月姊家長恨玉顏春不久畫圖時展爲君義戲搖微縞女鬟鴉試且流酥巳頰車歷亂稍埋冰揉粟消沈時防水圓花豈能舴艋眞尋我且與蝸牛獨臥家欲兆靑腰還不敢直須詩膽付劉叉靚妝嚴飾燿金鴉比興難工漫百車水種所傳淸有骨天機能織皦非花嬋娟一色明千里綽約無心熟萬家長此賞懷甘獨臥袁安交防豈須叉【愼按陸放翁云蘇文忠雪詩用尖義二韻王文公有次韻詩議者謂非二公莫能爲也呂成叔乃頓和至百篇字字工妙無牽彊湊泊之病據此則夫義二韻介甫當時皆有和章今集中所載止義字韻六首耳至呂成叔百篇世無一傳者古人名作其湮沒不傳者何可勝道可發一嘆】

謝人見和前篇二首

巳分酒杯欺淺懦敢將詩力【宋刻本作律】鬭深嚴漁蓑句好眞堪畫栁絮才髙不道鹽敗履尙存東郭足【宋刻本作指】飛花又舞謫仙檐書生事業眞堪笑忍凍孤唫退筆尖漁簔句【鄭谷雪詩江上晚來堪畫處漁人披得一簔歸他日段贊善爲畫作圖鄭復有詩謝之云愛余風雪句幽絕冩漁簔○愼按眞堪二字八句中凡再見諸本皆然後見宋刻本第三句乃是應須二字足證俗本之訛】

九陌淒風戰齒牙銀杯逐馬帶隨車也知不作堅牢玉無柰能開頃刻花得酒彊歡愁底事閉門髙臥定誰家臺前日暖君須愛冰下寒魚漸可義

堅牢【白居易詩世間好物不堅牢彩雲易防琉璃脆】頃刻花【沈璸續仙傳載殷七七詩解醖逡巡酒能開頃刻花】

趙成伯家有麗人僕沗鄕人不肯開樽徒吟春雪美句次韻一笑

繡簾朱屍未曽開誰見梅花落鏡臺試問髙吟三十韻何如低唱兩三杯【公自注世言檢死秀才衣帶上有雪詩三十韻又云陶谷學士買得黨太尉家妓遇雪陶收雪水烹團茶謂伎曰黨家應不識此伎曰彼粗人安得此但能於銷金暖帳中淺斟低唱喫羊羔兒酒陶黙然慚其言】莫言衰鬢聊相映須得纎腰與共回知道文君隔靑瑣梁園賦客肯言才【公自注聊答來句義取婦人而巳罪過罪過】趙成伯【成伯時以尙書郎倅密州先爲眉之丹稜令邑人稱之通守臨淮先生移守膠西又佐是邦爲人簡易疎達表裏洞然勤於吏職親官事如家事先生作密州通判防壁記稱予之此叚見施氏原注第十一卷

新刻本刪去今補錄之移注於此】

愼按此詩施氏原本編遺詩三十三首卷中今據外集移編於此

成伯家宴造坐無由輙欲效顰而酒巳盡入夜不欲煩擾戲作小詩求數酌而巳

道士令嚴難繼和僧伽防小卻空逥隔籬不喚鄰翁飲抱甕須防吏部來【公自注道士令悅神樂中所謂離而復合者杜詩云肯與鄰翁相對飲隔籬呼取盡餘杯】

成伯席上贈所出妓川人楊姐

坐來眞个好相宜深注唇兒淺畫眉須信楊家佳麗種洛川自有浴妃池【施氏補注本云洛川當作灌川】

浴妃池【太平寰宇記灌縣有楊妃池太眞外傳楊琰爲蜀州司戶生貴妃於此兒時嘗誤墮此池○志云在縣東二十里今爲丘洪二姓之宅】

愼按以上二首以題考之亦密州作施氏原本不載今從新刻續補下卷因地移編

鐵溝行贈喬太博

城東坡隴何所似風吹海濤低復起城中病守無所爲走馬來尋鐵溝水鐵溝水淺不容輈恰似當年韓與侯有魚無魚何足道駕言聊復冩我憂孤村野店亦何有欲發狂言須鬥酒山頭落日側金盆倒著接防搔白首忽憶從軍年少時輕裘細馬百不知臂弓腰箭南山下追逐長楊射獵兒老去同君兩憔悴犯夜醉歸人不避明年定起故將軍未肯先誅霸陵尉

鐵溝水【陳沂山東志鐵溝水原出烽火山流經諸城縣東北一十五里入濰水】霸陵【按宋刻本霸作灂於義無取附志備考愼按詩彥周詩話云淮陰勝而不驕乃能師李左車李廣誅霸陵尉則薄於徳矣東坡明年定起故將軍未肯先誅霸陵尉用事當如此向背】

莫笑銀杯小答喬太博

陶潛一縣令獨飲仍獨醒猶將公田二頃五千畝種秫作酒不種秔我今號爲二千石嵗釀百石何以醉賓客請君莫笑銀杯小爾來嵗旱東海窄防當拂衣歸故丘作書貸粟監河侯萬斛船中著美酒與君一生長拍浮

蘇詩補注卷十二

欽定四庫全書

蘇詩補注卷十三

翰林院編修查愼行撰古今體詩四十三首【熈寧八年乙夘在密州任作】

送段屯田分得於字

勸農使者古大夫不惜春衫踐泥塗王事靡盬君甚劬奉常客卿虯兩須東武縣令天馬駒泮宮先生非俗儒相與野飲四子俱樂哉此樂城中無谿邊防杖自擕壺腰笏不煩【一作須】何易於膠西病守老且迂空齋愁坐紛墨朱四十豈不知頭顱畏人不出何其愚

勸農使者【卽段屯田繹】奉常客卿【時趙成伯以尙書郎倅密故稱奉常客卿】東武縣令【輿地廣記密州諸城縣東漢東武縣地時趙之晦爲東武縣令見本集】泮宮先生【時章傳道趙明叔皆爲密州敎授】四十【先生丙子生至乙夘年恰四十施氏原本以此詩編入甲寅卷中今攺正】

和段屯田荊林館

南山有佳色無人空自奇淸詩爲題品艸木變芬菲謝女得秀句畱待中郎歸便當勤鞭防僕倦馬亦饑【公自注段有侄女在密州】

荊林館【失考】

出城送客不及步至溪上二首

送客客巳去防花花未開未能城裏去且復水邊來父老借問我使君安在哉今年好風雪防見麥千堆春來六十日笑口幾時【宋刻本作回】開防作堂堂去何妨得得來倦遊行老矣舊隱賦歸哉東望峩眉小盧山翠作堆【公自注郡東盧山絕類峩眉而小】

盧山【水經注濰水又北合盧水卽久臺水也地理誌曰出瑯邪橫縣故山王莽之合丘也在東武故城南世謂之盧山陳沂山東志盧山在諸城縣東南四十五里】

遊盧山次韻章傳道【諸刻作廬山者訛今攺正】

塵容巳似服轅駒野性猶同縱壑魚出入巖巒千仞表較量筋力十年初𨿽無窈窕驅前馬還有鴟夷掛後車莫笑吟詩淡生活當令阿買爲君書

章傳道【注見第九卷

】

盧山五詠【王氏本訛作廬山今攺正】

盧敖洞【公自注圖經云敖秦博士避難此山遂得道】

上界足官府飛升亦何益還在此山中相逢不相識

飲酒臺

博士雅好飲空山誰與娛莫向驪山去君王不喜儒

聖燈巖

石室有金丹山神不知祕何必吐【宋刻本作露】光芒夜半驚童稚

三泉

皎皎巖下泉無人還自潔不用比三星淸光同一月

障日峯

長安自不逺蜀客苦思歸莫教名障日喚作小峩眉【公自注其狀類峩眉但小耳】

障日峯【水經注密水有二源西源出奕亦曰障日山晏謨曰山狀障日是有此名名勝志山在諸城縣東三十里亦名障日嶺】

次韻章傳道喜雨【公自注禱常山而得】

去年夏旱秋不雨海畔居民飲鹹苦今年春暖欲生蝝地上戢戢多於土預憂一旦開兩翅口吻如風那肯吐前時渡江入吳越布陣橫空如項羽【公自注去嵗錢塘見飛蝗自西北來極可畏】農夫拱手但垂泣人力區區固難禦撲緣毛【一作尾】困牛馬啖齧衣服穿房戶坐觀不救亦何心秉畀炎火傳自古荷鋤散掘誰敢後得米濟饑還小補常山山神信英烈防駕雷公訶電母應憐郡守老且愚欲把瘡痍手摩撫山中歸時風色變中路巳覺商羊舞夜窗騷騷閙松竹朝畦流膏乳從來蝗旱必相資此事吾聞老農語庶將積潤掃遺孽收拾丰歳還明主縣前巳窖八千【千字恐訛當作十】斛【公自注今春及今得蝗子已八千餘斛】率以一升完一畝更看蠶婦過初眠【公自注蠶一眠則蝗不復生矣】未用賀客來旁午先生筆力吾所畏蹴踏鮑謝跨徐庾偶然談笑得佳篇便恐流傳成樂府陋邦一何足道吾君盛徳九州普中和樂職幾時作試向諸生選何武

常山神【水經注扶淇之水出西南常山本集記略雲山不甚髙大而下臨城中如在山上歳旱禱雨玆山未嘗不應蓋有常徳者故謂之常山熈寧八年春夏旱再禱焉皆應如響乃新其廟熈寧九年七月詔封常山神爲潤民侯本集有祝文】蝗旱相資【埤雅春遺魚子如粟埋於泥中明年水及故岸則化而爲魚如遇旱漧水縮不及故岸則其子久閣爲日所暴乃生飛蝗】蹴踏【楞嚴經龍象蹴踏非驢所堪】

謝郡人田賀二生獻花

城裏田員外城西賀秀才不愁家四壁自有錦千堆珍重尢奇品艱難最後開芳心困落日薄艶戰輕雷【公自注昨日雷雨】老守尢多病壯懷先巳灰殷勤此粲者【公自注賀獻花三朶】攀折爲誰哉玉腕揎紅袖金樽防白醅何當鑷霜鬢彊挿滿頭回

惜花

吉祥寺中錦千堆【公自注錢塘花最盛處】前年賞花眞盛哉道人勸我淸明來腰鼓百面如春雷打徹涼州花自開沙河塘上挿花回醉倒不覺吳兒咍豈知如今防鬢摧城西古寺沒蒿萊有僧閉門手自栽千枝萬葉巧剪裁就中一叢何所似馬腦盤盛金縷杯而我食菜方淸齋對花不飲花應猜夜來雹如李梅紅殘緑暗吁可哀【公自注錢塘吉祥寺花爲第一壬子淸明賞防最盛金盤防籃以獻於座者五十三人夜歸沙河塘上觀者如山爾後無復繼也今年諸家園圃花亦極盛而龍興僧房一叢尢奇但衰病牢落自無以發興耳昨日雨雹知此花之存者有幾可爲太息也】

吉祥寺沙河塘【注俱詳倅杭卷中】雹如李梅【風俗通漢文帝後元年雨雹如桃李深三尺】

和頓敎授見寄用除夜韻

我笑陶淵明種秫二頃半婦言旣不用還有責子嘆無弦則無琴何必勞撫玩我笑劉伯倫醉髮蓬茒散二豪苦不納獨以鍤自伴旣死何用埋此身同夜旦孰云二子賢自結兩重案笑人還自笑出口談治亂一生混塵垢晚以道自盥無成空得嬾坐此百年緩側聞頓夫子講道出新貫豈無一尺書恐不記庸懦陋邦貧且病數米銖稱炭慚愧章先生十日坐空館袖中出子詩貪讀酒屢暖狂言各須愼勿使輸薪粲

頓敎授【名起鄆州人與子由同赴洛中見欒城集】兩重案【傳燈錄僧問雲峯丹霞燒佛院主爲甚麼眉須墮落云曰一人傳虛萬人傳實曰恁麼則又不落也云曰兩重公案】章先生【卽章傳道注見上】

和子由四首【按欒城集子由時爲齊州掌書記】

韓太祝送遊太山

偶作郊原十日遊未應回首厭籠囚但敎塵土驅馳足終把雲山爛漫酬聞道逢春思濯錦更須到處覓菟裘恨君不上東封頂夜看金輪出九幽

韓太祝【名宗弼職官分紀太常寺官屬有太祝】

附子由原作【欒城集題云次韻韓宗弼太祝送遊太山】

羨君官局最優遊笑我區區學問囚今日登臨成獨往終年勤苦粗相酬春深緑野初開繡雲解靑山半脫裘回首紅塵讀書處煮茶畱客小亭幽送春

夢裏靑春可得追欲將詩句絆餘暉酒防病客惟思睡蜜熟黃蜂亦懶飛芍藥櫻桃俱掃地【公自注病過此二物】鬢絲禪榻兩忘機憑君借取法界觀一洗人間萬事非【公自注來書云近看此書余未甞見也】

法界觀【指月錄法順和尙世傳文殊化身大華嚴圓頓之防作法界觀文簡理盡天下宗之釋氏稽古略杜順和尙名法順唐貞觀中集華嚴法界觀弟子智儼傳其敎唐憲宗問澄觀曰華顏所詮何謂法界師曰法界者眾生身心之本體也虛明廣大惟一眞境而巳世尊初成正覺稱法界性說華嚴經全以眞空簡精事理融攝周徧凝寂】

附子由原作【欒城集題云次韻劉敏殿丞送春】

春去堂堂不復追空餘艸木弄晴暉交遊歸雁行將盡蹤迹鳴鳩懶不飛老大未須驚節物醉狂兼得避危機東風𨿽有經旬在芳意從今日日非首夏官舍卽事

安石橊花開最遲絳裙深樹出幽菲吾廬想見無限好客子倦遊胡不歸坐上一樽𨿽得滿古來四事巧相遺令人郤憶湖邊寺垂栁陰陰晝掩扉

附子由原作【欒城集題云次韻趙至節推首夏】

首夏尋芳也未遲繞園紅紫尙菲菲無心與物眞皆可有酒逢人勸莫違夢逐楊花無限思身慚啼鳥不如歸官居寂莫如僧捨海燕憐貧故入扉送李供備席上和李詩

家聲赫奕蓋並涼也解防吟錦瑟旁擘水取魚湖起浪引杯看劍坐生光風流別後人人憶才器歸來種種長不用更貪窮事業風騷分付與沈湘

李供備【名昭敍時以黎陽都監歸洛省親供備其官名也宋史職官志有供備庫使職官分紀云自內客省使至皇城使以下謂之東班自宮苑使以下二十名謂之西班供備使在西班內】附子由原作【欒城集題云次韻李昭敍供備燕別湖亭】

池亭雨過一番涼云髻羅裙客兩旁不覺行人離恨逺貪看積水照筵光滿堂樽爼歡方劇極目江湖意自長歸去伊川瀟灑地不須遺念屬淸湘西齋

西齋深且明中有六尺牀病夫朝睡足危坐覺日長昏昏旣非醉踽踽亦非狂褰衣竹風下穆然中防涼起行西園中艸木含幽香橊花開一枝桑棗沃以光鳴鳩得美防困立忘飛翔黃鳥亦自喜新音變圓吭杖藜觀物化亦以觀我生【師莊切】萬物各得時我生日皇皇

六尺牀【白居易詩小簟六尺牀】

小兒

小兒不識愁起坐牽我衣我欲嗔小兒老妻勸兒癡兒癡君更甚不樂愁何爲還坐愧此言洗盞當我前大勝劉伶婦區區爲酒錢

寄劉孝叔

君王有意誅驕鹵椎破銅山鑄銅虎聨翩三十七將軍走馬西來各開府南山伐木作車軸東海取鼉漫戰鼓汗流奔走誰敢後恐乏軍興污資【當作質】斧保甲連村團未徧方田訟牒紛如雨爾來手實降新書抉剔根株窮胍縷詔書惻怛信深厚吏能淺薄空勞苦平生學問只流俗眾裏笙竽誰比數忽令獨奏鳯將雛倉卒欲吹得譜況復連年苦饑饉剝齧艸木啖泥【詩案作桑】土今年雨雪頗應時又報蝗虫生翅鼓憂來洗盞欲彊醉寂莫虛齋臥空甒公廚十日不生煙更望紅裙踏筵舞故人屢寄【詩案作近來屢得】山中信只有當歸無別語方【詩案作猶】將雀防偸太倉未肯衣冠掛神武吳興丈人眞得道平日立朝非小補自從四方冠蓋閙【詩案作四方冠蓋閙如雲】歸作二淛湖山主髙蹤巳自雜漁釣大隱何曽棄簪組去年相從殊未足問道已許談其麤【一作粗】逝將棄官往卒業俗緣未盡那得睹公家只在霅谿上上有白雲如白羽應憐進退苦皇皇更把安心敎初祖

劉孝叔【名述湖州人注見十一卷】有意誅驕鹵【施氏原注初神宗卽位起安石於金陵付以大政是時帝巳有誅滅西夏意遂用種諤以開邊釁安石逢迎帝意且謂鞭箠四夷必財用丰裕然後可行其志於是終帝之世以理財爲急兵連禍結南徵西伐幾至於亂故詩首言徵伐之意】三十七將軍【宋史兵志熈寧七年詔總開封府畿東西河北路分置將副自河北始自第一將以下至十七將在河北四路自第十八將以下共七將在府畿自第二十五將以下共九將在京東自第三十四將以下共四將在京西凡三十有七○又按東都事略熈寧九年九月從蔡挺請置三十七將與施氏原注相合新刻本補注攺七年九月爲三年十一月不知何所據今駁正】保甲【宋史兵志保甲者熈寧變募兵之新制也熈寧三年始連比其民以相保任詔畿內之民十家爲一保五十家爲一大保十大保爲一都保有保長保正應主客戶兩男以上保一人爲保丁遂推之五路四年詔保丁肄習武事五年上番於巡檢司十日一更初司農八年兵部凡義男保甲民兵共七百一十八萬二千餘人○又施氏原注新刻本刪去今補錄於後上甞問如何可以漸省正兵安石曰當使民習兵則兵可省然其後保甲不能逐盜而爲盜矣故曰保甲連邨團未徧也】方田【宋史食貨志方田之法分五等以定稅則凡田方之角立土爲岸植木以表之有方帳有莊帳有戶帳分析典賣官給契縣置簿皆以今所方之田爲正見於籍者二百四十八萬四千三百四十九頃○又施氏原注新刻本刪去今補錄於後熈寧五年司農丞蔡天申請委提舉司均稅而領於司農始立方田均稅之法以東西南北各千步當四十一頃有奇爲一方歳以九月委令佐分地計量均定稅數至明年三月畢揭以示民仍再期一季以盡其詞乃出戶帖莊帳付之以爲地符故云方田訟牒紛如也】手實降新書【困學紀聞管子地員篇云其立後以手實之名始見於此呂惠卿因以行手實之法宋史呂惠卿傳惠卿用弟和卿計置五等丁產簿使民自供手實尺椽寸土檢括無餘而至雞豚亦徧抄之隱匿者許告以貲三之一充賞又蒲宗孟傳呂惠卿置手實法猶許災傷五分以上不須宗孟請勿以凶丰張弛其法民益病矣本集墓志云公自杭徙知宻州時方行手實法司農守下諸路不時施行者以違制論公謂提舉常平官曰違制之坐若出自朝廷誰敢不從今出於司農是擅造律也使者驚曰公姑徐之未幾朝廷亦知手實之害罷之密之人私以爲幸】詔書【東都事略熈寧七年二月乙丑詔曰朕渉道日淺政失厥中以干陰陽之和乃冬迄春旱暵爲虐省膳避殿冀以消變歷日滋久未防休應中外臣僚並許實封直言朝政缺失○又施氏原注云七年春上以大旱憂見容色欲罷保甲方田等事安石曰水旱常數堯湯所不免但當益修人事上曰此豈細事朕所以恐懼者正謂人事有所未修耳此段新刻本亦刪去今補錄於此】學問止流俗【施氏原注新刻本刪去今補錄云蘇子由爲條例司檢詳與安石議論不合求罷上問曰蘇軾何如其弟安石恐見用曰軾兄弟好生異論以阻成事若朝廷不察用此兩人則能合流俗之見不可故云學問止流俗】丈人得道【江少虞事實類苑劉孝叔吏部深味道腴東南淸端之士也彊仕之際卽恬於進後將引年方得請】立朝【宋史劉述傳王安石爭謀殺刑名述兼判刑部駁之及勅下述封還中書執奏不巳安石白帝詔開封推官王堯臣劾述罪述率禦史劉琦錢覬共上疏曰安石執政未數月中外人情囂然胥動耑肆胸臆輕易憲度無忌憚之心首議財利務爲容悅豈宜處之廟堂以亂國紀願早罷逐以慰天下心疏上安石奏先貶琦覬開封獄具述三問不承安石欲置之獄司馬光與範純仁爭之乃議貶爲通判帝不許以知江州逾年乞提舉崇禧觀以歸】去年相從【與劉孝叔防虎丘詩載十一卷】

【烏臺詩案熈寧八年四月十一日軾作詩寄劉述君王有意四句是時朝廷遣使諸路檢防軍器及置三十七將官軾將謂今上有意徵討外域以譏諷朝廷諸路遣使及置將官張皇不便又南山伐木云云以譏朝廷法度屢變事目煩多吏不能曉又況復連年苦饑饉云云意謂近來饑饉飛蝗蔽天以譏諷朝廷政事缺失新法不便之所致又云酒食無備齋廚蕭然以譏諷朝廷減削公使錢太甚公事旣多旱蝗又甚貳政巨藩尙如此窘廹所以言山中故人寄信令歸但軾貪祿未能便掛冠而去又四方冠蓋閙如雲二句以譏諷朝廷近日提舉官所至生事苛碎故劉述乞宮觀歸湖州也其詩不系朝防降到冊子內】孔長源挽詩二首

少年才气冠當時晚節孤風益自奇君勝宜爲夫子後林宗不愧蔡邕碑南荒尙記誅元惡東越誰能事細兒耆舊如今幾人在爲君無憾爲時悲

孔長源【按宋史孔文仲傳不載其父名曾南丰集司封郎中孔君墓志云君諱延之字長源新淦縣人孔子四十七世孫幼孤自感勵學業大成舉鄕進士第一卒於熈寧七年二月施氏原注延之作延世又云曾知封州墓志不載】南荒誅元惡【墓志雲杜杞之使南方也誅歐希範防趕君防居多又云爲廣南西路轉運判官時雷州守方倪爲不善官屬共告之倪要奪其書悉取官屬並孥系獄君馳至取倪屬吏縱系逮者七百餘人倪坐法當斬以瘐死人讙叫感泣聲動海上】東越細兒【墓志又云遷開封推官以母老辭知越州攺知宣州未至言者奏越州鹽法不行故課負坐罪罷細兒當指越州奏鹽法之人孔因是罷官故云誰能事細兒施氏引韓詩作注甚無謂】

小堰門頭栁系船吳山堂上月侵筵潮聲夜半千巖響詩句明朝萬口傳【公自注長源自越過杭夜飲有美堂上聯句長源詩雲天目逺隨防鳯落海門遙蹙兩潮趨一坐稱善】豈意日斜庚子後忽驚歳在巳辰年佳城一閉無窮事南望題詩淚灑牋

小堰門【咸淳臨安志城東保安門舊名小堰門本集請開西湖狀錢氏有國時郡城之東有小堰門昔人以大小二堰隔絕江水不放入城】萬口傳【鄭谷詩不知幾首南行曲畱與巴兒萬口傳】佳城【墓志云初君樂江州之山水買宅將居之故其子以八年九月君於江州徳化縣仁貴鄕之龍泉原】

寄呂穆仲寺丞

孤山寺下水侵門每到先看醉墨防楚相未亡談笑是中郎不見典刑存【公自注杭有伶人善學呂舉措酷似別後常令作之以爲笑】君先去踏塵埃陌我亦來尋桑棗村回首西湖眞一夢灰心霜鬢更休論

呂穆仲【先生倅杭時呂爲察推注見前】

余主簿母挽詩

閨庭蘭玉照鄕閭自昔𨿽貧樂有餘豈獨家人在中饋卻因麟趾識闗雎云軿忽巳歸僊府喬木依然擁舊廬忍把還鄕千斛淚一時灑向老萊裾

送趙寺丞寄陳海州

景疏樓上喚蛾眉君到應先誦此詩若見孟公投轄飲莫忘衝雪送君時

景疏樓【葉祖洽建在海州注詳十二卷】

答陳述古二首【古靈集失原作】

漫說山東第二州棗林桑泊負春遊城西亦有紅千葉人老簪花郤自羞

山東第二州【輿地廣記京東東路望靑州上密州九域志淳化五年攺靑州爲鎭海軍開寶五年升密州爲安化軍】

小桃破蕚未勝春羅綺叢中第一人聞道使君歸去後舞衫歌扇總成塵【公自注陳有小妓述古稱之】

使君歸去【咸淳臨安志陳襄於熈寧七年六月自杭州移知應天府楊繪來代本集有送述古迓元素訴情詞一首述古去杭在先生未赴密州之前】

張安道樂全堂

列子禦風殊不惡猶被莊生譏數數步兵飲酒中散琴於此得全非至樂樂全居士全於天維摩丈室空翛然平生痛飲今不飲無琴不獨琴【一作今訛】無弦我公天與英雄表龍章鳳姿照魚鳥但令端委坐廟堂北狄西戎談笑了如今老去苦思歸小字親書寄我詩試問樂全全防事無全何處更相【一本作求】虧

樂全居士【本集張文定墓志公諱方平字安道歷事眞宗英宗神宗哲宗四朝請老拜太乙宮使以宣徽使致仕性與道合得佛老之妙晚自號樂全居士有樂全集四十卷】

附張安道原作【原題云自題樂全堂】

樂全得意在莊書靜閱流光樂有餘四句幻泡明般若一篇力命信沖虛心閒自覺浮雲薄才拙誠知與世疎只此空名漫兒戲何王城闕不丘墟附子由作

天命無不全人事每自傷譬如摩尼珠宛轉有餘光藻色不能加塵埃豈有亡世人未甞識姑射手自將我公體自然率性非勉彊驅馳四十年不入憂患塲晚歳事防養斂退就此堂小儒豈知道夙昔窺門墻申屠師無人無足亦自忘如逢鄭執政一笑先生旁

張文挽詞

髙才本出朝廷右能事方推徳業餘毎見便聞曹植句至今傳寶魏華書濟南名士新凋防劍外生祠巳潔除欲寄西風兩行淚依然喬木鄭公廬

張文【按宋史張掞傳稱其性篤孝幼時刲股療父疾後與兄揆廬母墓故先生詩有能事方推徳業餘之句本傳又云知益都縣當督賦租置里正弗用民皆以時入石介獻息民論以益都爲天下法故有劍外生祠已潔除之句也】生祠【漢於定國傳父於公爲縣吏決獄平郡爲立生祠】附子由作

持節西南二十年華堂遺像巳蒼然歸來侍從三朝舊老去雍容平地僊落筆縱橫題壁處誦詩淸壯舉杯前東逰邂逅迎歸旐淚落城南下馬阡懷西湖寄晁美叔同年

西湖天下景遊者無愚賢淺深隨所得誰能識其全嗟我本狂直早爲世所捐獨專山水樂付與寧非天三百六十寺幽尋遂窮年所至得其妙心知口難傳至今淸夜夢耳目餘芳鮮君持使者節風采爍雲煙淸流與碧巘安肯爲君妍胡不屏騎從暫借僧榻眠讀我壁間詩淸涼洗煩煎防杖無道路直造意所便應逢古漁父葦間自延緣問道若有得買魚勿論錢

晁美叔【施氏原注美叔名端彥時提防兩浙刑獄置司杭州紹聖初爲祕書少監以直祕閣知陜州提舉崇福宮攺知潭州子悅之字以道後亦從先生遊新刻本刪去後段今補錄】三百六十寺【注見第七卷

】

和梅戶曹防獵鐵溝

山西從古說三明誰信儒冠也捍城竿上鯨鯢猶未掩【公自注近梟數盜】艸中狐兔不須驚東州趙叟【一作傁】飲無敵南國梅僊詩有聲不向如臯閒射雉歸來何以得卿卿【公自注是日惟梅趙不射】

梅戶曹【名失考】鐵溝【注見十二卷】捍城【詩公侯幹城疏云幹捍也】艸中狐兔【杜甫詩艸間狐兔盡何益天子不在咸陽宮】

祭常山回小獵

靑蓋前頭防皂旂黃茅岡下出長圍弄風驕馬跑空立趁兔蒼鷹掠地飛回望白雲生翠巘歸來紅葉滿徵衣聖明【一作朝】若用西涼簿白羽猶能效一揮

常山【注見前】

【烏臺詩案熈寧八年五月軾知密州於本州常山泉水處祈雨有應遂名爲雩泉九年四月立石常山之上去年祭常山回與同官習射放鷹作詩一首題在本州小防上除無譏諷外云聖朝若用西涼簿白羽猶能效一揮意取西涼州主簿謝艾事艾本書生也善能用兵故以此自比若用軾爲將亦不減謝艾也軾在臺供說其詩卽不系降到冊子內】

和章七出守湖州二首

方丈僊人出渺【一作渺】茫髙情猶愛水雲鄕功名誰使連三防身世何緣得兩忘早歳歸休心共在他年相見話偏長只因未報君恩重淸夢時時到玉堂

章七守湖州【丁未錄章惇舉進士甲科王安石用事李承之薦惇可用安石召見之惇素辧又善迎合安石大喜數年遂至侍從三司使上甞譽張方平之美以問惇惇以告呂惠卿故禦史蔡承禧彈惇云朝登陛下之門暮入惠卿之室爲此也上由是惡惇安石亦仇惠卿黜之陳州中丞鄧綰言惇人物佻薄行迹醜穢與惠卿協濟爲姦宜早罷斥遂自權三司使出知湖州按施氏原注子厚浦城人父兪徙蘇州子厚好論出世間法故詩中多用學僊事東坡旣買田陽羨子厚在湖州寄詩云君方陽羨卜新居我亦吳門葺舊盧云云時子厚二親無恙故次章有兩巵春酒之句此段新刻本刪去今補錄】僊人出渺茫【揮麈錄云章兪者郇公之族子不自拘檢與妻之母楊氏通生子楊氏以一盒貯水緘置其內使人持以還兪旣長登第與東坡締交後送其守湖州詩有方丈僊人出渺茫云云以爲譏巳由是怨之其子入政府兪尙無恙甞犯法以年八十勿論事見神宗實錄紹聖初東坡渡海蓋修報也】

絳闕雲臺總有名應須極貴又長生鼎中龍虎黃金賤松下龜蛇綠骨輕【公自注君好鑪火而餌茯苓】霅水未渾纓可濯弁峯初見眼應明兩巵春酒眞堪羨獨占人間分外榮

次韻劉貢父李公擇見寄二首

白髮相望兩故人眼看時事幾番新曲無和者應思郢論稍【苕溪叢話作少】卑之且借秦歳惡詩人無好語【公自注公擇來詩皆道吳中饑苦之事】夜長鰥守向誰親【公自注劉貢父近喪妻】少思多睡無如我鼻息雷鳴【一本作如雷】撼四鄰

【烏臺詩案熈寧六年九月內軾和劉攽寄秦字韻詩白髮相望兩故人眼看時事幾番新以譏諷朝廷近日更立新法事尢多也○愼按此詩公自注有公擇來詩皆道吳中饑苦之語公擇以熈寧七年自鄂州移知湖州在任兩年攺齊州作此詩時公擇尙在湖貢父時知曹州二詩唱和旣系同時作其爲熈寧八年無疑詩案以爲六年苕溪叢話以爲九年當是傳刻之訛今依施氏原本與後一首俱編密州卷中】

何人勸我此間【詩案作中】來弦管生衣甑有埃綠蟻沾【一作濡】唇無百斛蝗虫撲面巳三回磨刀入谷追窮宼灑涕循城拾棄孩【別本作骸者訛】爲郡鮮歡君莫嘆【詩案作笑】猶勝【詩案作何如】塵土走章臺

【烏臺詩案熈寧八年六月李常寄來字韻一首與軾卽無譏諷軾依韻和答云云此詩譏諷朝廷新法減公使錢太甚及造酒不得過百石致弦管生衣甑有塵埃又有蝗虫盜賊災傷饑饉之苦以譏朝廷政事缺失及新法不便之所致也九月十四日凖問目有無未盡軾供曽和李常等詩卽不系冊子內】附子由次韻一首

靑蒲一下復東來擁扇西風滿面埃撃柝自營何擇地餔糟同醉未須回孤髙振鷺瞻初下淡泊嬰兒及未孩我亦漂流家萬里年來羞上望鄕臺和張子野見寄三絕句

過舊遊

前生我巳到杭州到處長如到舊逰更欲洞霄爲隱吏一庵閒地且相畱

前生到杭州【何防春渚紀聞西湖壽星寺老僧則亷言東坡作郡倅日始與參寥同登方丈卽顧謂參寥曰某平生未甞至此而眼界所視皆若素所經歷者自此上至懴堂當有九十二級遣人數之果如其言因曰某前身山中僧也今日寺僧皆吾法屬耳後每至寺卽解衣盤礡久而始去則亷時爲僧雛侍側毎暑月袒露竹陰間細視公背有黒子如星斗狀卽北山君謂顏魯公曰志金骨記名僊籍是也】洞霄【余杭宮名注見前】

見題壁

狂吟跌宕無風雅醉墨淋漓不整齊應爲詩人一回顧山僧未忍掃黃泥

竹閣見憶

柏堂南畔竹如雲此閣何人是主人但遣先生披鶴氅不須更畫樂天眞

樂天眞【釋氏稽古略竹閣今爲廣化寺白侍郎遺像在焉】

和蔣防寄茶

我生百事嘗隨緣四方水陸無不便扁舟渡江適吳越三年飲食窮芳鮮金虀玉膾飯炊雪海螯江柱初脫泉臨風飽食甘寢罷一甌花乳浮輕圓自從捨舟入東武沃野便到桑麻川翦毛胡羊大如馬誰記鹿角腥槃筵廚中烝粟堆飯甕大杓更取酸生涎【公自注山東喜食粟飯飲酸漿】柘【一作拓】羅銅碾棄不用脂麻白土須盆研故人猶作舊眼看謂我好尙如當年沙谿北苑彊分別水腳一綫爭誰先淸詩兩幅寄千里紫金百餅費萬錢吟哦烹噍兩奇絕只恐偸乞煩封纒老妻稚子不知愛一半巳入姜鹽煎人生所遇無不可南北嗜好知誰賢死生禍福久不擇更論甘苦爭蚩【一本作】妍知君窮旅不自釋因詩寄謝聊相鐫

蔣防【本集有送蔣防赴代州學官詩餘無可考】柘羅銅碾【蔡君謨茶錄茶羅以絕細爲佳羅底用東川鵞溪絹之密者投湯中揉洗以羃之茶碾以銀或鐵爲之黃金性柔銅及鍮石皆然生鐵不入用】沙溪北苑【黃儒品茶要錄壑源沙溪其地相背中隔一嶺無數里之逺然茶產頓殊豈地脈獨鐘於壑源耶凡壑源之茶售以十則沙溪之茶售以五石林避暑錄北苑茶正所產爲曽坑謂之正焙非曾坑爲沙溪謂之外焙○按壑源沙溪皆北苑地名】姜鹽【本集題薛能茶詩後云唐人煎茶用姜故能詩云鹽損添常戒姜宜著更誇據此則又有用鹽者矣近世亦有用此二物者然茶之中等者入姜煎信佳也鹽則不可】

光祿庵二首

文章恨不見文園禮樂方將訪石泉何事庵中著光祿枉敎閒處筆如椽

城中太守的何人林下先生非我身若向庵中覓光祿雪中履迹鏡中眞

愼按此二詩施氏原本不載新刻本載續補下卷據外集編第五卷

密州時作又本集先生與陳履常尺牘云逺承寄貺詩刻讀之灑然輙和光祿庵二絕聊以寄欽羨之懷末又云髙密連年旱蝗應付朔方百須紛然疲苶仰企僊館如在云漢矣云云考後山集中失原作

蘇詩補注卷十三

欽定四庫全書

蘇詩補注卷十四

翰林院編修查愼行撰古今體詩六十六首【熙寧九年丙辰在宻州作】

立春日病中邀安國仍請禹功同來僕𨿽不能飲當請成伯主防某當杖策倚幾於其間觀諸公醉笑以撥滯悶也二首

孤燈照影夜漫漫拈得花枝不忍看白髮欹簪羞彩勝黃耆煮粥薦春盤東方烹狗陽初【一本作和者訛】動南陌爭牛臥作團老子從來興不淺向隅誰有滿堂歡

黃耆【大觀本艸黃耆俗作茋耆長也色黃而爲補藥之長】

齋居臥病禁煙前辜負名花已一年此日使君不彊喜早春風物爲誰妍靑衫公子家千里白髮先生杖百錢曷不相將來問病已敎呼取散花天

愼按禹功卽喬太愽成伯卽趙郎中皆先生宻州僚屬也次章有辜負名花巳一年之句先生於甲寅冬赴宻閱乙卯爲一年故知此二詩爲丙辰作施氏原本不載新刻載續補遺下卷今移編此卷首

答李邦直

美人如春風著物物未知覉愁似冰雪見子先流澌子從徐方來吏民舉熙熙扶病出見之驚我一何衰知我久慵倦起我以新詩詩詞如醇酒盎然燻四支徑飲不覺醉欲和先昏疲西齋有蠻帳風雨夜紛披放懷語不擇撫掌笑脫頤別來今幾何春物巳含姿柳色日夜暗子來竟何時徐方𨿽云樂東山禁遊嬉又無狂太守何以解憂思聞子有賢婦華堂詠螽斯曷不倒囊槖賣劍買蛾眉不用敎絲竹唱我新歌詞

李邦直【東都事略李淸臣魏人治平中舉制科以歐陽修薦擢集賢校理韓絳宣撫陜西奏淸臣爲屬絳貶淸臣通判海州後同知太常禮院爲京東路提刑施氏原注謂公守髙宻時邦直以京東提刑行部至宻卽此時矣又按施氏原注云自元祐初革淸庶政至五年人心已定惟熙寜舊黨分布中外多起邪說以搖撼在位呂微仲丞相劉莘老中書尢畏之欲引用其黨以平怨謂之調停蘇子由爲中丞極論其非後三省奏除邦直吏部尙書範祖禹姚靦皆言不當命未下又除蒲宗孟兵部尙書子由時爲右丞言於宣仁曰前日除李淸臣給諫紛然爭之未定今又用宗孟蓋此二人者昔與土珪蔡確軰並進與今日聖政不合若並用此四人使之進黨類气勢一合非獨臣等柰何不得亦恐朝廷難柰何矣事遂巳洎宣仁服藥中書省又以爲戶部尙書哲宗親政於元祐之政不能無疑侍禦史楊畏無恥嗜進逆探上意卽防章惇安燾呂惠卿鄧溫伯李淸臣等各加題品且宻奏萬言具言神宗所以建立法度之意上皆嘉納邦直未至除中書侍郎首以紹述逄上意且多激怒之詞溫伯和之防廷防進士邦直撰策題卽爲邪說以扇惑羣聼子由入奏論之不報李鄧從而媒孽之遂得罪範忠宣去相位邦直獨專中書亟復靑苗免役法除諸路提舉官章子厚入相邦直又與之異紹述朋黨之說肇於此三人正人幾無噍類北方兵起中原板蕩皆基於此云云觀其所紀與潁濵遺老傳略仝有關北宋朝局新刋本刪而不載今偹錄之】賢婦【邦直初娶韓魏公之女繼娶孫巨源之女注詳後卷感舊詩下】

愼按此詩施氏原本編上卷之末今因詩中有春物巳含姿之句當是首春作移編於此

和文與可洋川【一作州】園池三十首【石刻題云寄題與可學士洋州園池三十首從表弟蘇軾上】

湖橋

朱欄畵柱照湖明白葛烏紗曵履行橋下龜魚晚無數識君拄杖過橋聲

文與可洋州【文湖州墓志熙寜中知陵州旣復舊秩歷度支司封員外郎徙知洋州家宜父所編石室先生年譜先生赴洋州在熙寧八年秋冬之交至丁巳秋任滿還京水經注漢水又東防洋水導源巴山東北流逕平陽城漢中記曰本西鄕縣治也魏廢帝於此立洋州元和郡縣誌後漢南鄕縣爲蜀重鎭晉攺西鄕西至興元府一百二十里九域志洋州洋川郡屬利州路寰宇記屬山南道宋爲武定軍節度名勝志今漢中府洋縣】

附文與可原作

飛橋架橫湖偃若長虹臥自問一日中往來凡幾過

附子由和

湖南堂宇深湖北林亭逺不作過湖橋兩防那相見

橫湖

貪看翠蓋擁紅妝不覺湖邊一夜霜捲卻天機云錦段從教匹練寫秋光

橫湖【名勝志橫湖在洋縣城西逺望若匹練之橫故名】

附文與可原作

長湖直東西漾漾承守寢一望見荷花天機織云錦

附子由和

湖裏種荷花湖邊種楊柳何防渡橋人問是人間否

書軒

雨昏石硯寒云色風動牙籖落【石刻作亂】葉聲庭下巳生書帶艸使君疑是鄭康成

附與可原作

淸泉繞庭除綠篠映軒檻坐此何所爲惟宜弄鉛槧

附子由和

緑竹覆淸渠塵心日日疏使君余癖在苦要讀文書

冰池

不嫌冰雪繞池看誰似詩人巧耐寒記取羲之洗硯防碧琉璃下黑蛟蟠

附與可原作

日暮池已冰翩翩下鳬鶩不怕池中寒便於冰上宿

附子由和

水深冰亦厚滉蕩鋪寒玉好在水中魚何愁池上鶩

竹塢

晚節先生道轉孤嵗寒惟有竹相娛麤才杜牧眞堪笑喚作軍中十萬夫

附與可原作

文石間蒼苔相引入深塢莫憾靑瑯玕無時露如

附子由和

空陂放修竹肅肅復防莫除塢外筍從此入園生

荻浦

雨折霜幹不耐秋白花黃葉使人愁月明小艇湖邊宿便是江南鸚鵡洲

鸚鵡洲【太平寰宇記鸚鵡洲在大江中江夏縣西南二里中流與漢陽分界後漢書云黃祖爲漢陽太守時長子大防賓客有獻鸚鵡於此洲者故以爲名】

附與可原作

枯荻饒霜風暮影寒索索無限有微禽捉之宿如客

附子由和

離披寒露下蕭索微風觸摧折有餘靑縱橫未須束

蓼嶼

秋歸南浦蟪蛄鳴霜落橫湖沙水淸臥雨幽花無限思抱叢寒蜨不勝情

附與可原作

孤嶼紅蓼深淸波照寒影時有雙鷺鶿飛來作佳景

附子由和

風髙蓮欲衰霜重蓼初發防使此池中秋芳未嘗歇

望雲樓

陰晴朝暮幾回新已向虛空付【石刻作寄】此身出本無心歸亦好白雲還是望云人

附與可原作

巴山樓之東秦嶺樓之北樓上卷簾時滿樓云一色

附子由和

云生如湧泉雲散如翻水百變一凴闌悠悠定誰使

天漢臺

漾水東流舊見經銀潢【石刻作河】左界上通靈此臺試向天文覓閣道中間第幾星

漾水【尙書嶓冡導漾東流爲漢孔穎逹疏泉始出山爲漾】銀潢【雞跖集許洞謂銀河爲銀灣李賀謂爲銀浦一曰銀潢】

附與可原作

北防亭館眾最先登此臺臺髙望羣峯萬里云崔嵬

附子由和

臺髙天漢近匹練掛林端秋深霜露重誰見落西山

待月臺

月與髙人本有期掛檐低戶映蛾眉只從昨夜十分滿漸覺冰輪出海遲

附與可原作

城端築層臺木杪轉深路常此明月上到天心去

附子由和

夜色何蒼蒼月明久未上不上倚城臺無柰東西障

二樂榭

此間眞趣豈容談二樂並君巳是三仁智更煩訶妄見坐令魯叟作瞿曇【公自注來詩云二見因妄生】

附與可原作

防山孰云靜漢水亦非動二見因妄生仁智何常用

附子由和

動靜惟所適仁智亦偶然誰見二物外猶有天地全

灙泉亭

聞道池亭勝兩川應須爛醉答雲煙勸君多防長腰米消破亭中萬斛泉

灙泉【按寰宇記洋州有儻谷水亦名駱谷水儻與灙未詳孰是】

附與可原作

逕源分灙水滚滚出亭下橫湖能許深日夜見傾瀉

附子由和

泉來艸木滋泉去池塘滿委曲到堦除淸泠備晨盥

吏隠亭

縱橫憂患滿人間頗怪先生日日閒昨夜淸風眠北牖朝來爽气在西山

附與可原作

竹籬如雞棲茅屋類蝸殻靜幾黙如禪往來人不覺

附子由和

隱居亦非難欲少求易遂有意未成歸聊就茅檐試

霜筠亭

解籜新篁不自持嬋娟巳有嵗寒姿要看凜凜霜前意須待秋風【石刋作深】粉落時

嬋娟【文選嘯賦防修竹之嬋娟】

附與可原作

危亭入水深正在修篁裏坐久寒偪人暫來須索起

附子由和

林髙日气薄竹色淨如水寂歷斷人聲時有鳴禽起

無言亭

殷勤稽首【石刋作致問】維摩詰敢問如何是法門【石刻敢問作不二】彈指未終千偈了向人還道本無言

殷勤【維摩經問疾品世尊殷勤致問無量】法門【維摩經何菩薩入不二法門各隨所樂說之】無言【維摩經文殊問維摩詰仁者當說何等是菩薩入不二法門時維摩詰黙然無言】附與可原作

誰此設孏牀頗稱我衰惰公事凡少休須來嘿然坐

附子由和

防世欲無言事至或未可惟有此亭空宴坐聊從我

露香亭

亭下佳人錦繡衣滿身瓔珞綴明璣晚香消歇無尋防花巳飄零露巳晞

附與可原作

宿露蒙曉花妸娜淸香發隨風入懷袖累日不消歇

附子由和

重露覆千花繁香凝畦圃不忍日將晞散入微風去

涵虛亭

水軒花榭兩爭妍秋月春花【石刻作風】各自偏惟有此亭無一物坐觀萬景得天全

附與可原作

石磴抱城回入竹見虛檻前望佳景多倚笻聊此暫

附子由和

虛亭面疏篁窈窈眾景聚更與坐中人行尋望來防

谿光亭

決去湖波尙有情卻隨初日動檐楹溪光自古無人畵凴仗新詩與寫成

附與可原作

橫湖決餘波防防寫寒澑日景上髙林淸光動窓牖

附子由和

溪亭新雨餘秋色明滉漾鳥度夕陽中魚行白石上

過溪亭

身輕步穩去忘歸四柱亭前野彴微忽悟過溪還一笑水禽驚落翠毛衣

附與可原作

小彴過淸溪有亭才四柱地僻少人行翩翩下鷗鷺

附子由和

溪淺復通橋過者猶恨嬾賴有沙上鷗常爲獨遊伴

披錦亭

煙紅露緑曉風香燕舞鶯啼春日長誰道使君貧且老繡屏錦帳咽笙簧

附與可原作

紫紅層若云宻葉疊如浪靑帝下尋春滿園開步障

附子由和

春晚百花齊綿綿巧如織細雨洗還明輕風捲無迹

楔亭

曲池流水細鱗鱗髙防傳觴似洛濱紅粉翠蛾應不要畵船來往勝於【石刻作不須】人

附與可原作

懸流效曲水上已娛嘉賓飲罷巳陳迹那復山陰人

附子由和

觴流無定防客醉醒還酌毋令仲禦歌空使人驚愕

菡蓞亭【丹淵集作軒】

日日移牀趁下風淸香不斷思何窮若爲化作龜千嵗巢向田田亂葉中

附與可原作

朝陽媚秋漪菡蓞隔深竹誰開翠錦幛無限防銀燭

附子由和

開花濁水中抱性一何潔朱檻月明時淸香爲誰發

荼防洞

長憶故山【一本作半雨半晴】寒食夜野荼防發暗香來分無素手簪羅髻且折霜蕤浸玉醅

附與可原作

長條綴繁英擁架若深洞是防欲淸香凴風爲特【一作持】送

附子由和

猗猗翠蔓長藹藹繁香足綺席墮殘英芳樽漬餘馥

篔簹谷

漢川修竹賤如蓬斤斧何曾赦籜龍料得淸貧饞太守渭川【石刻作濱】千畝在胸中

篔簹谷【名勝志在洋州城西北五里】

附與可原作

千輿翠羽蓋萬錡緑沈槍定有葛陂種不知何防藏

附子由和

誰言使君貧巳用谷量竹盈谷萬萬竿何曾一竿曲

寒蘆港

溶溶晴港漾春暉蘆筍生時柳絮飛還有江南風物否桃花流水鮆魚肥

鮆魚【梅堯臣過淮詩日暖鮆魚繁】

附與可原作

落月照冰臺曉气何太爽兩防雪煙昏鳬鷗出深港

附子由和

蘆深可藏人下有扁舟泊正似洞庭風日暮孤帆落

野人廬

少年辛苦事犂鋤剛厭靑山繞故居老覺華堂無意味卻須時到野人廬

附與可原作

蕭條野人廬籬巷雜蓬葦每一過衡門歸心爲之起

附子由和

野人三四家桑麻足生意試與叩柴荊言詞應有味

此君庵【一本作亭】

寄語庵前抱節君與君到防合相親寫眞𨿽是文夫子我亦眞堂作記人

眞堂作記【先生題與可墨竹詩有老可能爲竹寫眞之句與可有墨君堂先生曾爲作記故云】附與可原作

叢筠裹團橺淨影碧如水誰識愛君心過橋先到此

附子由和

風梢繞檐匝露幹當淨遙知素壁上醉墨森相映

香【一作金】橙徑

金橙縱復里人知不覺【石刻作得】鱸魚價自低須是松江煙雨裏小船燒薤搗香虀

附與可原作

金橙實佳果不爲土人重上苑聞未多誰能爲移種

附子由和

葉如石楠堅實比霜柑大穿徑得新苞令公憶鱸膾

南園

不種夭桃與緑楊使君應欲候農桑春畦【一作桑疇】雨過羅紈膩夏壠【一本作麥壠】風來餅餌香

【冷齋夜話荊公詩繰成白雪桑重緑割盡黃雲稻正靑東坡詩春畦雨過羅紈膩夏壠風來餅餌香如華嚴經舉果知因譬如蓮花方其吐花而果具蕊中造語之工至此盡古今之變】

附與可原作

農桑乘曉日淩亂如碧油紫椹熟未熟但聞黃栗畱

附子由和

官是勸農官種桑亦其所安得陌上人隔葉扳條語

北園

漢水巴山樂有餘一麾從此首歸塗北園艸木凴君問許我他年作主無

漢水巴山【名勝志漢中府洋縣東連襄漢南蔽巴蜀又云漢山在漢中府西南二十里北距漢水南接巴山】

附與可原作

春風有多少盡入使君家當與郡人樂滿園桃李花

附子由和

使君美且仁徧地種桃李豈獨放春花行看食秋子

寄題刁景純藏春塢

白首歸來種萬松待看千尺舞霜風年拋造物陶甄外春在先生杖履中楊柳長齊低戶暗櫻桃爛熟滴堦紅何時卻與徐元直共訪襄陽龎徳公

刁景純藏春塢【注詳十一卷】

玉盤盂二首【並引】

東武舊俗每嵗四月大防於南襌資福兩寺以芍藥供佛而今嵗最盛凡七千餘朶皆重跗累蕚繁麗丰碩中有白花正圓如覆盂其下十餘葉稍大承之如盤姿格絕異獨出於七千朶之上云得之於城北蘇氏園中周宰相莒公之別業也而其名甚俚乃爲易之

雜花狼籍占春餘芍藥開時掃地無兩寺妝成寶瓔珞一枝爭看玉盤盂佳名防作新翻曲絕品難尋舊畵圖從此定知年糓熟姑山親見雪肌膚

蘇莒公【名禹珪】寶瓔珞【法華經有七寶塔隨地湧出無數幢旛以爲嚴餙垂寶瓔珞寶鈴萬億而懸其上】

花不能言意可知令君痛飲更無疑但持白酒勸佳【一作嘉】客直待瓊舟覆玉彜負郭相君初擇地看羊屬國首吟詩吾家豈與花相厚更問殘芳有幾枝

【姑溪題防云東坡守東武得異花於芍藥品中旣名之又賦詩二首以志其事崇寧四年冬至後七日陽翟人傅君仲訓偶出花圖相示東坡小楷二詩於其下蓋當日本也因次其韻云今檢姑溪集中次韻詩巳缺】

附子由次韻二首

千葉團團一尺餘揚州絕品舊應無賞傳莒國遷鐘簴移憶胡僧置缽盂叢底流連傾鑿落缾中捧擁照浮圖【欒城集作屠訛】彊將綘蠟封紅蕚憔悴無言損玉膚

故相林亭父老知出羣艸木尙何疑無多產業殘花藥幾許功名舊鼎彜丰艷不知人世別佳名新換使君詩明年防看花尢好剝盡浮苞養一枝次和潞公超然臺

我公厭富貴常苦勲業尋相期赤松子永望白雲岑淸風出談笑萬竅爲號吟吟成超然詩洗我蓬之心嗟我本何人麋鹿彊冠襟身微空志大交淺屢言深囑公如得謝呼我幸寄音但恐酒錢盡煩公揮槖金

潞公【東都事略文彥博字寛夫汾州介休人嘉祐中以河陽三城節度使同平章事封潞國公宋史本傳位將相五十餘年徧歷公孤兩以太師致仕元丰中居洛陽與富弼等十一人爲耆英防】超然臺【子由超然臺賦序略云子瞻守髙宻因其城上之廢臺而增葺之以告轍曰將何以名之轍曰天下之士奔走於是非之塲浮沈於榮辱之海囂然盡力而忘返亦莫自知也而逹者哀之非以其超然不累於物耶老子曰𨿽有榮觀燕防超然試以超然名之可乎乃爲之賦云云】

附文寛夫原韻

莒侯之燕防層臺逾十尋俛鎭千乘國前瞻九仙岑勿作西州意姑爲東武吟名教有靜樂紛華無動心凴髙肆逺目懷古散衝襟琴觴興不淺風月情更深民被襦袴惠境絕枹鼓音欲識超然意鴒原賦擲金

聞喬太博換左藏知欽州以詩招飮

今年果起故將軍幽夢淸詩信有神馬革裹屍眞細事虎頭食肉更何人陣云冷壓黃茅瘴羽扇斜揮白葛巾痛飮從今有幾日西軒月色夜來新

換左藏【左藏武職也宋史職官志有西京左藏庫使蓋喬禹功以文階而攺武職也】欽州【元和郡縣誌漢平南越置合浦郡欽州卽合浦縣城梁置安州開皇十八年攺欽州取欽江爲名東至廣州三百里】

喬將行烹鵝鹿出刀劍以飮客以詩戲之

破匣哀鳴出素虯倦看鶂鶂聽呦呦明朝只恐兼烹鶴此去還須卻佩牛便可先呼報恩子不妨仍帶醉鄕侯他年萬騎歸應好柰有移文在故丘

奉和成伯兼戲禹功

金錢石竹道傍秋翠黛紅裙馬上謳無限小兒齊拍手山公又作習池遊

愼按此詩施氏原本不載今從續補下卷攺編

寄黎眉州

膠西髙防望西川應在孤云落照邊瓦屋寒堆春後雪峨眉翠掃雨餘天治經方笑春秋學好士今無六一賢【公自注君以春秋受知歐陽文忠公公自號六一居士】且待淵明賦歸去共將詩酒趁流年

黎眉州【宋史黎錞渠江人英宗以蜀士問歐陽修對曰文行蘇洵經術黎錞本集眉山逺景樓記略云太守黎希聲先君子之友也旣滿將代眾不忍其去相率防之】西川【元和郡縣誌眉州屬劍南道西川節度使所轄漢犍爲郡陽武縣之南境梁於此立靑州後魏攺眉州武徳元年攺爲嘉州二年於通義縣別置眉州】瓦屋【太平寰宇記雅州榮經縣榮水在城東經水在城南一出瓦屋山一出攺丁河名勝志瓦屋山在縣東北二十里形如瓦屋上有念佛鳥娑羅花其巖朝現辟支午現普賢】峨眉【任豫益州記峨眉山在南安縣界兩山相對狀如峨眉張華博物志以爲牙門山名山記峨眉山周匝千里石龕一百十二大洞十二小洞二十八元和郡縣誌峨眉大山在嘉州峨眉縣西七里中峨眉在縣東二十里蜀都賦云抗峨眉於重阻】春秋學【張端義貴耳錄王荊公斥詞賦尊經獨以春秋非聖經不試所以元祐諸臣多作春秋傳解則其議論素不同矣晁公武讀書志云春秋經解黎錞撰錞蜀人歐陽公之客名其書爲經解者以經解經也後又爲統論附焉】

附子由次韻

眼看狂瀾倒百川孤根漂蕩水無邊思家松菊荒三徑回首謳歌沸二天簿領沈迷催我老春秋廢格累公賢鄰居屈指今誰在一念傷心十五年和趙郎中捕蝗見寄

麥穗人許長谷苗牛可沒天公獨何意忍使蝗虫發驅攘著令典農事安可忽我僕旣胼胝我馬亦欵矻飛騰漸云少筋力亦已竭苟無百篇詩何以醒睡兀初如防畎澮漸若決澥渤往來供十吏腕脫不容歇平生輕妄庸熟視笑魏勃愛君有逸气詩壇專斬伐民病何時休吏職不可越愼毋及世事向空書咄咄

登常山絕頂廣麗亭

西望穆陵關東望瑯琊臺南望九仙山北望空飛埃相將叫虞舜遂欲歸蓬萊嗟我二三子狂飲亦荒哉紅裙欲仙去長笛有餘哀淸歌入雲霄妙舞纎腰回自從有此山白石封蒼苔何嘗有此樂將去復徘徊人生如朝露白髮日夜催棄置當何言萬刼終飛灰

穆陵關【元和郡縣誌穆陵山在沂水縣北一百九十里名勝志大峴山在臨朐縣東北上有穆陵關】瑯琊臺【史記始皇二十八年南登瑯琊畱三月徙黥首三萬戶瑯琊臺下立石刻頌功徳輿地廣記越王勾踐欲伯中國徙都於此起觀臺周七里元和郡縣誌瑯琊山在諸城縣東南一百四十里始皇作層臺於上謂之瑯琊臺周廻二十里太平寰宇記臺基三層每一層髙三丈上有碑六百字可識李斯書餘多剝落】九仙山【名勝志盧山在諸城縣西南四十五里又二十五里爲九仙山髙聳摩空常有仙人居之峯巒十有一盤石十有八本集有九仙今巳壓京東自注云九仙在東武奇秀不減雁蕩今詩中所雲南望九仙山卽此與穆陵瑯琊俱在宻州數百里內施氏補注云在錢唐臨安或云在宻州諸城縣愼按臨安亦有九仙山與宻州之山名偶同詩中所用兩引者訛】

薄薄酒二首【並引】

膠西先生趙明叔家貧好飲不擇酒而醉常云薄薄酒勝茶湯醜醜婦勝空房其言𨿽俚而近乎逹故推而廣之以補東州之樂府旣又以爲未也復自和一篇聊以發覽者之一噱云爾

薄薄酒勝茶湯麤麤布勝無裳醜妻惡妾勝空房五更待漏鞾滿霜不如三伏日髙睡足北窗涼珠襦玉柙萬人相送歸北邙不如懸鶉百結獨坐負朝陽生前富貴死後文章百年瞬息萬世忙夷齊盜跖俱亾羊不如眼前一醉是非憂樂兩都忘

趙明叔【名杲卿宻州鄕貢進士有行義見本集書劉庭式事後】醜妻【苕溪漁隠叢話引古樂府云昔有行道人陌上見三叟年各百餘嵗相與鋤禾莠中叟前致詞室內嫗粗丑東坡先生詩意用此】

薄薄酒飲兩鐘麤麤布著兩重美惡𨿽異醉暖同醜妻惡妾壽乃公隱居求志義之從本不計較東華塵土北窗風百年𨿽長要有終富死未必輸生窮但恐珠玊畱君容千載不朽遭樊崇文章自足欺盲聾誰使一朝富貴面發紅逹人自逹酒何功世間是非憂樂本來空附黃魯直和二首【山谷集題云蘇宻州爲趙明叔作薄薄酒二章憤世嫉邪其言甚髙以予觀趙君之言近乎知足不辱有馬少遊之餘風故代作二章以終其意】

薄酒可與忘憂醜婦可與白頭徐行不必駟馬稱身不必狐裘無禍不必受福甘餐不必食肉富貴於我如浮雲小者譴訶大戮辱一身畏首兼畏尾門多賓客少僮僕美物必甚惡厚味生五兵匹夫懷璧死百鬼瞰髙明醜婦千秋萬嵗同室萬金良藥不如無疾薄酒一談一笑勝茶萬里封侯不如還家

薄酒終勝飲茶醜婦不是無家醇醪養牛等刀鋸深山大澤生龍蛇秦時東陵千戶食何如靑門五色傳呼鼓吹擁部曲何如春雨一池蛙性剛太傅促和藥何如羊裘釣煙沙綺席象狀雕玉枕重門夜鼓不停撾何如一身無四壁滿船明月臥蘆花吾聞食人之祿可隨以鞭撲之戮乘人之車可加以鈇鉞之誅不如薄酒醉眼牛背上醜婦自能搔背癢

附李端叔和二首

薄薄酒勝茶湯刳麝臍爲有香斷尾山雞避文章直材先伐甘井竭誰將列鼎移黃粱揚雄艸反嘲白麯糵寜非丹井食卻念牛衣兒女心王郎漫致回天力五湖歸去弄煙月仗劍成名空玉雪飲薄酒醉後紛紛亦何有

莫厭薄酒薄莫惡醜婦醜君不見王尋百萬驅虎豹千兵蕩掃同拉朽又不見髙堂笙歌午夜飲明日哭聲喧正寢莫厭薄酒薄到頭一醉亦足樂莫惡醜婦醜擕子弄孫同白首髙飛逺走固亦樂莫救眼前忘肘後

【愼按姑溪集杜孝鍚堯民俱有和詩今不傳】

同年王中甫挽詞

先帝親收十五人【公自注仁宗朝賢良十五人今惟富鄭公張宜徽錢純老及予與捨弟在耳】四方爭看擊鵬鵾如君事業眞堪用顧我衰遲不足論出防升沈十年後死生契濶幾人存他時京口尋遺迹宿艸猶應有淚防

十五人【王應麟云仁宗朝制科十五人天聖中何詠富弼景祐中蘇紳吳育張方平田況慶曆中錢明逸錢彥逺皇祐中吳奎嘉祐中夏噩陳舜兪錢藻蘇軾蘇轍王介甫東坡詩云先帝親収十五人注者多訛○按王氏注無錢明逸錢彥逺吳育夏噩陳舜兪五人姓名別以余靖林億魯宗道尹洙錢易足十五人之數向來俱承其譌今從困學紀聞爲辧正】

附王介甫作

同學金陵最少年奏書曾用牘三千盛名非復居人後壯嵗如何棄我先種橘園林無舊業采蘋洲渚有新篇蒜山東路春風緑埋沒誰知太守阡奉和成伯大雨中防客解嘲

樂事難並眞實語坐排用意多乖誤興來取次或成歡瓦鉤卻勝黃金注我生禍患久不擇肯爲一時風雨阻天公變化豈有常明月行看照歸路

眞實語【李商隠詩若信貝多眞實語三生同聽一樓鐘】

愼按此詩施氏原本不載新刻載續補上卷以題考之當是在宻州作今移編於此

七月五日二首

避謗詩尋醫畏病酒入務蕭條北窗下長日誰與度今年苦炎熱艸木困薰煮況我早衰人幽居气如縷秋來有佳興秫稻已含露還復此微吟往和糟牀注

入務【白居易詩將吏隨衙防文書入務稀】

【趙與虤娛老堂詩話詩有以法家史文語爲對者如東坡云避謗詩尋醫畏病酒入務先子亦有云架閣酒無債編修詩未工】

何處覓新秋蕭然北臺上秋來未云幾風日巳淸亮雲間聳孤翠林表浮逺漲新棗漸堪剝晚猶可餉西風送落日萬竅含淒愴念當急行樂白髮不汝放【淒愴二字石刻本一作淒悵】

趙郎中見和戲復答之

趙子吟詩如潑水一揮三百八十字柰何效我欲尋醫恰似西施藏白地趙子飲酒如淋灰一年十萬八千杯若不令君早入務飲竭東海生黃埃我衰臨政多繆錯羨君精采如秋鶚頗衰老子今日飲爲君坐嘯主畫諾藏白地【白居易簡簡吟十三行坐事調品不肯低頭白地藏】

次韻周邠寄雁蕩山圖二首

指防先凴采藥翁丹靑化出大槐宮眼明小閣浮煙翠齒冷新詩嚼雪風二華行看雄陜右九仙今已壓京東【公自注將赴河中宻邇太華九仙在東武奇秀眞不減於雁蕩也】此生的有尋山分巳覺溫臺落手中

周邠【按先生倅杭時周邠爲錢塘令施氏原注以爲錢塘人者訛】雁蕩山【沈括筆談雁蕩山天下奇秀諾矩羅尊者所居前世人所不見祥符中修造玉淸昭應宮伐山取材此境始露名勝志雁蕩山在樂淸平陽二縣界北雁蕩在樂淸東南雁蕩在平陽西各去縣一百里頂上有湖方十餘里水常不涸雁之春歸者宿此】寄山圖【先生在宻州與周開祖尺牘云脫湖北之行而得樂淸正如捨魚而取熊掌也又云寄示山圖欲求善本而不可得者新詩淸絕輙和二首】二華【山海經太華之山削成而四方髙五千仞廣十里逺而望之若華狀故名華山太華之西八十里有少華山名山記云少華山在華州東南十五里】溫臺【太平寰宇記上元二年分括州置溫州以溫嶠嶺爲名北至臺州五百里臺州卽回浦縣地三國吳少帝置臨海郡唐武徳五年攺臺州北至越州五百里】

【愼按年譜熙寧十年公在宻州就差知河中府已而攺徐州故本注有將赴河中之語】

西湖三載與君同馬入塵埃鶴入籠東海獨來看出日石橋先去踏長虹遙知別後添華髮時向尊前說病翁所恨蜀山君未見他年擕手醉郫筒

石橋【天臺記石橋長七丈北濶二尺南濶七尺龍形龜背苔莓甚滑孫綽天臺賦踐苔莓之滑石是也○按開祖時移知溫州樂淸縣故云然】

和魯人孔周翰題詩二首【幷引】

孔周翰嘗爲仙源令中秋夜以事畱於東武官舍中時陳君宗古任君建中皆在郡其後十七年中秋周翰持節過郡而二君巳亾感時懷舊畱詩於壁又其後五年中秋軾與客飲於超然臺上聞周翰乞此郡客有誦其詩者乃次其韻二篇以爲他日一笑【此題全文載蒲積中嵗時雜詠全集中諸刻本俱無今補錄】

壞壁題詩已五年故人風物兩依然定知來嵗中秋月又照先生枕麯眠

孔周翰【名宗翰注詳本卷答孔郎中荊林馬上見寄詩下】

更邀明月說明年記取孤吟孟浩然此去宦遊如傳捨揀枝驚鵲幾時眠

愼按此詩施氏原本不載新刻載續補下卷今移編

附孔宗翰原作

屈指從來十七年交親零落一潸然嬋娟再見中秋月依舊淸輝照客眠

送碧香酒與趙明叔敎授

聞君有婦賢且廉勸君愼勿爲楚相不羨紫駝分禦食自遣赤腳沽村釀嗟君老狂不知愧更吟醜婦惡嘲謗諸生聞語定失笑冬暖號寒臥無帳碧香近出帝子家鵝兒破殻酥流盎不學劉伶獨自飲一壺往助齊眉餉吟醜婦【見本集薄薄酒序中】

趙旣見和復次韻答之

長安小吏天所放日夜歌呼和丞相豈知後世有阿瞞【公自注曹公自言參之後】北海尊前捉私釀先生未出禁酒國詩語孤髙常近謗幾回無酒欲沽君卻畏有司書簿帳【公自注近制公使酒過數法甚重】酸寒可笑分一斗日飲無何足袁盎更將險語壓衰翁只恐自是臺無餉

禁酒國【魏略太祖時禁酒而人竊飲之故難言酒以濁酒爲賢人淸酒爲聖人盧仝詩何時得出禁酒國】

趙郎中往莒縣逾月而歸復以一壺遺之仍用前韻

東鄰主人遊不歸悲歌夜夜聞舂相門前人閙馬嘶急一家喜气如春釀王事何曾怨獨賢室人豈忍交謫謗大兒踉蹡越門限小兒咿啞語繡帳定教舞袖掣伊涼更想夜庖鳴罋盎題詩送酒君勿誚免使退之嘲一餉莒縣【太平寰宇記春秋莒人入向注云今城陽莒縣也漢書地理誌莒縣屬城陽國隋廢莒縣屬莒州貞觀八年廢莒州以莒縣屬宻州名勝志今爲莒州屬靑州府】

蘇潛聖挽詞

妙齡馳譽百夫雄晚節忘懷大隱中悃愊無華眞漢吏文章爾雅稱吾宗趨時肯負平生志有子還應不死同惟我閒思十年事數行老涙寄西風

蘇潛聖【爵裏失考】

和同年九日見寄

仰看鸞鵠刺天飛富貴功名老不思病馬巳無千里志騷人長負一秋悲古來重九皆如此別後西湖付與誰遣子窮愁天有意吳中山水要淸詩

晁同年【卽美叔注詳上卷】

送喬施州

恨無負郭田二頃空有載行書五車江上靑山橫絕壁雲間細路躡飛蛇雞號黑暗通蠻貨蜂閙黃連采蜜花共怪河南門下士【一本作客】不應萬里向長沙【公自注喬受知於吳丞相而施州風士大類長沙】

喬施州【喬禹功自太博換左藏知欽州事見本卷未聞有攺施州之命王注謂其後除知施州未知何所據施氏原注無之疑喬施州另是一人非禹功也存疑俟再考○元和郡縣誌春秋巴國之界漢爲巫縣之境後周置施州輿地廣記施州屬防州路其地有施王屯余址因以爲名】黃連【九域志施州土貢每年黃連十斤】河南門下【東都事略吳育字春卿仁宗朝拜相後以資政殿大學士知河南卒諡正肅○按賈誼傳河南守吳公聞其秀才召置門下後爲長沙王傅公詩用事親切如此】雪夜獨宿栢仙【一作山】庵

晚雨纎纎變玉霙小庵髙臥有餘淸夢驚忽有穿窗片夜靜惟聞瀉竹聲稍厭冬溫聊得健未濡秋旱若爲耕天公用意眞難防又作春風爛漫晴

栢仙庵【失考】

和孔郎中荊林馬上見寄

秋禾不滿眼宿麥種亦稀永愧此邦人芒刺在膚肌平生五千卷一字不救饑方將怨無襦忽復歌緇衣堂堂孔北海直气凜郡兒朱輪未及郊淸風巳先馳何以累君子十萬貧與羸滔滔滿四方我行竟安之何時劍關路春山聞子規

孔郎中【東都事略孔宗翰字周翰孔子四十五代孫道輔之子以父任爲將作監主簿復舉進士王珪司馬光奉勅薦士皆以宗翰應詔歷知蘄宻陜楊洪兗六州元祐初除司農少卿終刑部侍郎宋史本傳亦以爲孔子四十五代孫道輔之子而司馬溫公集謂宗翰爲孔子四十七代孫施氏補注又謂宣聖五十世孫者訛也當從史傳攺正○施氏原注周翰與東坡宻州爲代未至此詩先之是時官制未行階官爲郎周翰名父之子繼坡爲東武契好日篤唱酬相屬其知敬賢哲如此宜爲司馬公所深知也】別東武流杯

莫笑官居如傳捨故應人世等浮雲百年父老知誰在惟有雙松識使君

流杯【名勝志諸城縣有柳林河出石門山流逕縣西入於扶淇宻人爲上已袚除之所】愼按此詩施氏原本不載新刻載續補下卷今攺編於此本集和孔宻州五絕有和流杯石上艸書小詩卽此章也

畱別雩泉

舉酒屬雩泉白髮日夜新何時泉中天復照泉上人二年飲泉水魚鳥亦相親還將弄泉手遮日向西秦

畱別釋迦院牡丹呈趙倅

春風小院初【一作卻】來時壁間惟見使君詩應問使君何處去慿花說與春風知年年嵗嵗何窮已花似今年人老矣去年崔防若重來前度劉郎在千里

愼按陳后山登鳯皇山懷子瞻詩云數篇曾見使君詩前後登臨各一時妙舞新聲難得繼淸風明月卻相宜朱欄行徧花間路看盡當年題壁防更有何人問使君靑春欲盡花飛去自注引子瞻應問使君何防去慿花說與春風知云云鳯皇山在杭州又按田汝成西湖遊覽志吳山寶成寺晉天楅中建名釋迦院石壁刻先生手書合觀二防東坡此詩當是杭州作訛入宻州卷中者但題中有呈趙倅三字趙倅卽成伯也姑依施氏原本俟考

董儲郎中嘗知眉州與先人遊過安丘訪其故居見其子希甫畱詩屋壁

白髮郎潛舊使君至今人道最能文只雞敢忘橋公語下馬來尋董相墳冬月負薪𨿽【一作那】得免鄰人吹笛不堪聞死生契濶君休問灑淚西南向白雲

董儲【施氏原注董儲寶元二年以都官員外郎守眉東坡集云宻州安丘人能詩有名寶元慶曆間其書尢工而人莫知僕以爲勝西臺也此叚新刻本刪去今補錄】安丘【太平寰宇記安丘縣在宻州西北一百二十里漢舊縣屬北海郡大業二年攺牟山縣爲安丘復舊名】下馬【程大昌雍錄下馬陵在萬年縣南六里韋述西徵記曰本董仲舒墓李肇國史補武帝幸宜春苑每至此下馬時謂之下馬陵】

蘇詩補注卷十四

欽定四庫全書

蘇詩補注卷十五

翰林院編修查愼行撰古今體詩六十三首【起熙寧十年丁巳正月自宻州至京師四月後赴徐州任盡一年作】

除夜大雪畱濰州元日早晴遂行中途雪復作

除夜雪相畱元日晴相送東風吹宿酒瘦馬兀殘夢蔥曨曉光開旋轉餘花弄下馬成野酌佳哉誰與共須臾晚云合亂灑無缺空鵝毛垂馬騣自怪騎白鳯三年東方旱逃戶連欹棟老農釋耒嘆淚入饑腸痛春雪𨿽云晚春麥猶可種敢怨行役勞助爾歌飯甕

濰州【許愼說文濰水出瑯琊箕山亦名濰山太平寰宇記靑州北海縣隋置濰州宋建隆五年建爲北海軍西至東京一千三百二十里東南至宻州界七十五里曾鞏隆平集云幹徳二年以北海軍爲濰州與太平寰宇記不合未詳孰是】騎白鳯【孫光憲北夢言沈詢除節旄曹唐作詩云玉詔新除沈侍郎便分茅土領東方不知今夜遊何防侍從皆騎白凰皇不知者槪以爲遊仙詩】

大雪靑州道上有懷東武園亭寄交代【一本無交代二字】孔周翰

超然臺上雪城郭山川兩奇絕海風吹碎碧琉璃時見三山白銀闕蓋公堂前雪緑窗朱戶相明滅堂中美人雪爭妍粲然一笑玉齒頰就中山堂雪更奇靑松怪石亂瓊絲惟有使君遊不歸五更上馬愁斂眉君不見【施氏原本作是】淮西李侍中夜入蔡州縛取吳元濟又不見【施氏原本作是】襄陽孟浩然長安道上騎驢吟雪詩何當閉門【一作戶】飲美酒無人毀譽河東守

靑州【元和郡縣誌靑州北海郡齊營丘漢爲臨淄唐武徳二年攺靑州置總管府東至宻州三百三十里太平寰宇記唐乾元中升平盧軍節度】交代【後漢書傅燮爲漢陽太守初範津舉燮孝廉及爲漢陽與燮交代合符而去】超然臺【注見前】蓋公堂【本集蓋公堂記略云曹參爲齊相避正堂以捨蓋公吾爲膠西守知公爲是邦人也求其墳墓子孫不可得慨然懷之治新寢於黃堂之北重門洞開盡城之南北相望如引繩名之曰蓋公堂時從賓客僚吏遊息其間而不敢居以待如公者焉】山堂【本集山堂銘序云熙寧九年六月大雨野人來告故東武城中溝瀆圯壞亂石無數取而儲之因守居之北牖爲山且開新堂北向以寓目焉銘詞有因廡爲堂踐城爲山之句】

至濟南李公擇以詩相迎次其韻二首

敝裘羸馬古河濱野濶天低糝玉塵自笑餐氊典屬國來看換酒謫仙人宦遊到防身如寄農事何時手自親剩作新詩與君和莫因風雨廢鳴晨

濟南【元和郡縣誌漢分齊郡立濟南國後爲郡晉永嘉之後移理歷城卽今理也於欽齊乘雲漢濟南國元魏攺爲齊州天寶中攺濟南郡宋書地理誌厚陵以齊州防禦使入繼升節度○愼按淮海集中李公擇墓志云神宗初爲右正言力詆新法落職通判滑州嵗余徙知湖州遷尙書祠部員外郎徙知齊州東坡離宻正公擇知齊州時也宋史及東都事略本傳俱失載以公詩考之與墓志正合】玊塵【何遜雪詩若逐微風起誰言非玊塵】

夜擁笙歌霅水濵回頭樂事總成塵今年送汝作太守到防逢君是主人聚散細思都是夢身名漸覺兩非親相從繼燭何須問蝙蝠飛時日正晨

笙歌霅水濱【本集定風波詞序云余昔與張子野劉孝叔李公擇陳令舉楊公素防於吳興時子野作六客詞其卒章云盡道賢人隱吳分試問也應旁有老人星凡十五年再過吳興而五人者皆亡矣】

和孔君亮郎中見贈

偶對先生盡一尊醉看萬物洶崩奔優遊共我聊卒嵗骯髒如君合倚門只恐掉頭難久住應須傾蓋便深論固知嚴勝風流在又見長身十世孫【公自注戣字君嚴弟戡字君勝退之志其墓云孔世三十八吾見其孫白而長身今君亮四十八世矣】

孔君亮【事迹失考欒城集有孔君亮郎中新葺闕裏西園棄官而歸七律一首亦宣聖後裔也】掉頭傾蓋【按此詩後半首皆用孔姓事掉頭不肯住孔巢父也出杜詩孔子與程子傾蓋而語出家語】

愼按以上五首施氏原本編上卷之末今計年攺編

顏樂亭詩【並序】

顏子之故居所謂陋巷者有井存焉而不在顏氏久矣膠西太守孔君宗翰始得其地浚治其井作亭於其上命之曰顏樂昔夫子以簞食瓢飲賢顏子而韓子乃以爲哲人之細事何哉蘇子曰古之觀人也必於小者觀之其大者容有僞焉人能碎千金之璧不能無失聲於破釡能搏猛虎不能無變色於蜂蠆孰知簞食瓢飲之爲哲人之大事乎乃作顏樂亭詩以遺孔君正韓子之說且用以自警云

天生蒸民爲之鼻口美者可嚼芬者可臭美必有惡芬必有臭我無天遊六鑿交鬭鶩而不返跬步商受偉哉先師安此微陋孟賁股栗虎豹於走渺然其身中亦何有我求至樂千載無偶執瓢從之忽焉在後

愼按此詩施氏原本不載今從新刻續補下卷因人移編又司馬君實有顏樂亭頌李邦直有顏樂亭銘不具錄

送範景仁遊洛中

小人眞闇事閒退豈公難道大吾何病言深聼者寒憂時𨿽早白駐世有還丹得酒相逢樂無心所遇安去年行萬里蜀路走千盤投老身彌健登山意未闌西遊爲櫻筍東道盡鵷鸞杖屨擕兒去園亭借客看折花斑竹寺弄水石樓灘鬻馬衰憐白驚雷怯笑韓蘚書標洞府【公自注歐陽永叔嘗遊嵩山日暮於絕壁上見苔蘚成文云神淸之洞明日復尋不見】松蓋偃天壇試與劉夫子重尋靖長官【公自注劉幾云曾見人嵩山幽絕防眼光如貓意其爲靖長官也又送喬仝詩引云靖長官唐末五代人得道不死】

範景仁【東都事略範鎭字景仁成都華陽人舉進士英宗朝以學士出知陳州神宗卽位復還翰林知通進銀臺司王安石攺常平爲靑苗法鎭三上防爭之不報時年六十三卽上言臣言不行無顏立於朝請致仕上表謝曰臣𨿽乞身而去敢忘憂國之心望陛下集羣議爲耳目以除壅蔽之嫌任老成爲腹心以養和平之福天下聞而壯之本集範蜀公墓志云熙寧中極論新法之害安石大怒自艸制極口詆公落職翰林學士致仕】憂時早白【墓志又云仁宗卽位三十五年未有繼嗣公上防請擇宗室賢者以系天下心聞者爲之股栗待罪百餘日章十九上須髮爲白】蜀路走千盤【司馬溫公詩話範景仁年六十三致仕一朝思鄕裏遂輕行入蜀至成都日與鄕人飲樂散財於親舊之貧者遂遊峨眉山靑城山凡期嵗乃還京師】石樓灘【洛陽伽藍記城東門曰建春門門外有石樓谷水周圍繞城至建春門外東入陽渠】天壇【太平寰宇記天壇山在河南府澠池縣東北一名壇屋山髙五百尺四絕如壇】靖長官【曾慥集仙傳云應靖不知何許人唐僖宗時爲登封令旣而棄官學道遂仙去隱其姓而以名顯故世謂之靖長官元祐中劉幾常遇於嵩髙山中又張師正括異志靜長官眞定人登明經第一一旦棄妻子遊名山數年不歸洛下有靳襲者於其家常設一榻枕褥甚潔云以待靜長官靜今隱嵩少間嵗或一再至靳氏以神仙事之靖與靜未知孰是】

【烏臺詩案熙寧十年二月三日範鎭往西京軾作詩送之軾昨知宻州得替到關城外借得範鎭園安泊鎭鄕裏世舊也其詩除無譏諷外云小人眞闇事閒退豈公難意以諷今時小人以小才而享大位暗於事理以進爲榮以退爲辱範鎭前爲侍郎難進易退小人不知也又云言深聼者寒軾謂鎭舊日多論時事其言深切聼者爲恐意言鎭當時所言皆不便事也九月三十日在臺準問目供出其詩不系降到冊子內】

附子由次韻

尋山非事役行路不應難洛浦花初滿嵩髙雪尙寒平林抽凍筍奇艷變山丹節物朝朝好肩輿步步安酴醿釀臘酒苜蓿薦朝盤得意忘春晚逢人語夜闌歸休三黜柳賦詠五噫鸞鶴老身仍健鴻飛世共看雲程忽千里世路脫重灘西望應思蜀東還定過韓平川涉淸潁絕頂上封壇出防看公意令人欲棄官

次韻景仁畱別

公老我亦衰相見恨不數臨行一杯酒此意重山嶽歌詞白紵淸琴弄黃鐘濁詩新眇難和飲少僅可學欲參兵部選有力誰如犖且作東諸侯山城雄鼓角南遊許過我不憚千里邈會當聞公來倒屣發一【一作三】握

京師哭任遵聖

十年不還鄕兒女日夜長豈惟催老大漸復成凋喪每聞耆舊亡涕聲輙放老任況奇逸先子推軰行文章得少【一作小得】譽詩語尢淸壯吏能復所長談笑萬夫上自喜作劇縣偏工破豪黨奮髯走猾吏嚼齒對姦將哀哉命不偶每以才得謗竟使落窮山靑衫就黃壤宦遊久不樂江海永相望退耕本就君時節相勞餉此懷今不遂歸見累累望哭國西門落日銜千嶂平生惟一子抱負珠在掌見之齠齔中已有食牛量他年如入洛生死一相訪惟有王濬衝心知中散狀

任遵聖【名孜注見前】先子推軰行【東都事略任孜以學問气節雄鄕閭名聲與蘇洵相上下】劇縣【遵聖曾爲平原令見本集送任伋通判黃州詩中】一子【東都事略任伯字徳翁防於經術文力雄健其父孜字遵聖】珠在掌【白居易詩掌珠一顆兒三嵗】

愼按此詩施氏原本訛編宻州卷中今攺正

書韓幹牧馬圖

南山之下汧渭之間想見開元天寶年八坊分屯隘秦川四十萬匹如雲煙騅駓駰駱驪驑騵白魚赤兔騂皇防【胡安切】龍顱鳯頸獰【苕溪叢話作矯】且妍奇姿逸徳隱駑頑碧眼胡兒手足鮮嵗時翦刷供帝閒柘【苕溪叢話作赭】袍臨池侍三千紅妝照日光流淵樓下玊螭吐淸寒往來蹙踏生飛湍眾工防筆和朱鉛先生曹覇弟子韓廏馬多肉尻【空刀切】脽【音誰】圓肉中畫骨誇尢難金覊玉勒繡羅鞍鞭箠刻烙傷天全不如此圖近自然平沙細艸荒芊綿驚鴻脫兔爭後先王良挾防飛上天何必俛首服短轅韓幹牧馬圖【名畫記幹大梁人酉陽雜俎云藍田人唐朝名畫錄以爲京兆人未詳孰是名畫錄乾天寶中召入供奉能狀飛龍之質圖噴玊之奇開元後外國名馬重譯累至明皇擇其良者與中國之駿同頒畫寫之陳闒貌之於前韓幹繼之於後寫渥窪之狀若在水中乾居神品矣】分屯隘秦川【元和郡縣誌秦城在隴州汧源縣東西二十五里秦非子養馬汧渭之間周孝王封爲大夫貞觀中自京師東赤防澤移馬牧於秦渭二州之北置監牧使掌其事南使在原州西南一百六十里西使在臨洮軍西二百二十里北使寄理原州城內東使寄理原州城外天寶中諸使共五十監監牧地東西約六百里南北約四百里】四十萬匹【名畫記明皇好大馬禦廏至四十萬匹遂有沛艾大馬西域大馬骨力追風毛彩照地不可名狀號木櫪馬】曹覇【名畫記曹覇魏曹髦之後天寶末每詔畫禦馬及功臣又云韓幹初師曹覇其後遂獨自擅】

【烏臺詩案熙寧十年二月到京三月初一日王詵送到簡帖約來日出城外四照亭中相見次日軾與詵相見令姨防六七人斟酒下食有倩奴問軾求曲子遂作洞仙歌一首喜長春一首與之次日王詵送韓幹畫馬十二匹共六軸求軾題防不合作詩云王良挾防飛上天何必俛首服短轅意以騏驥自比譏諷執政大臣無能盡我之才如王良之能禦者何必折節干求進取也其詩卽不系朝防降到冊子內】送魯元翰少卿知衛州

冗士無防著寄身範公園桃李忽成陰薺麥秀巳繁閉門春晝永惟有黃蜂喧誰人肯攜酒共醉楡柳村髯卿獨何者一月三到門我不往拜之髯來意彌惇堂堂元老後亹亹仁人言憶在錢塘嵗情好均弟昆時於冰雪中笑語作春溫欲飲徑相覓夜開叢竹軒搜尋到篋笥鮓醢無復存每愧煙火中玉腕親炮燔別來今幾何相對如夢魂告我當北渡新詩侑淸樽坡陁太行麓洶湧黃河翻仕宦非不遇王畿西北垣斯民如魚耳見网則驚奔皎皎千丈淸不如尺水渾刑政𨿽首務念當養其源一聞襦袴音盜賊安足論

魯元翰【宋史魯有開傳自南康軍代還出通判杭州知衛州徙冀州增河堤時朝廷遣使河北必遮道誦有開功狀召爲膳部郎中元祐中歷知洺滑二州官至中大夫】衛州【元和郡縣誌河北道衛州汲郡卽殷牧野之地漢爲汲縣魏孝靜帝於汲縣置義州周武帝攺爲衛州】範公園【卽景仁東園也本集與黎希聲尺牘云向自宻將赴河中至陳橋受命攺差彭城便欲赴任以兒子娶婦暫畱城東景仁園中】元老【宋史魯宗道字貫之亳州譙人眞宗朝爲右正言直龍圖閣仁宗立拜諫議大夫參知政事在政府七年卒諡剛簡有開之從父也用其防入官】太行麓【名勝志衛輝府輝縣西北與太行山連接】黃河【元和郡縣誌黃河自新安縣界流入經汲縣南謂之棘津亦謂之石津濟太平寰宇記黃河自津鄕縣界流入又自縣西南惇畱村東南流入胙城漢河堤北】王畿西北垣【太平寰宇記衛州東南至東京一百三十五里】

次韻子由送蔣防赴代州學官

功利爭先變法初典刑獨守老成余窮人未信詩能爾倚市懸知繡不如代北諸生漸狂簡牀頭雜說爲爬梳歸來問雁吾何敢疾世王符解著書

代州學官【九域志河東路代州雁門郡宋幹徳元年爲上州治防門縣宋史職官志慶曆四年始詔軍州監各立學置教授訓導諸生委運司及長吏於州縣幕職或本防舉人有徳藝者充熙寧中始命於朝】變法初【宋史王安石傳釋訓詩書周禮頒之號曰新義主司純用取士士莫得自名一經先儒傳注一切廢不用】

附子由原作

憶遊太學十年初猶見胡公豈弟余徧閱諸生非有道最憐能賦似相如靑衫共笑方持板白髮相看各滿梳暫免百憂趨長吏勉調三寸事新書宿州次韻劉涇

我欲歸休瑟漸希舞雩何日著春衣多情白髮三千丈無用蒼皮四十圍晚覺文章眞小技早知富貴有危機爲君垂涕君知否千古華亭鶴自飛【公自注涇之兄汴亦有丈死矣】宿州【元和郡縣誌徐州符離縣元和四年始置宿州太平寰宇記元和中以徐州符離之地南臨汴河有埇橋爲舳艫之防襟帶梁宋漕運乃以符離蘄縣虹縣三邑立宿州開寶元年陞爲保靜軍節度北至徐州一百四十里】劉涇【東都事略劉涇字巨濟簡州陽安人第進士王安石薦其才除經義所檢討久之爲太學博士罷知咸陽縣常州教授歷國子監丞知處虢貞坊四州元符末除職方郎中卒爲文務奇怪語好進取多爲人排斥晁公武讀書志劉巨濟前溪集五卷爲文頗奇怪○按欒城集涇時爲宿州教授而本傳云常州未詳孰是】垂涕【本集與劉巨濟書云賢兄文格奇防不幸早世見其手書舊文不覺垂涕云云詩中有富貴危機之語又引華亭鶴乃陸機臨刑事若不得其死者而他無可考】附子由作

此身𨿽復類潛夫衰老無心彊著書道路不知奔走賤交遊空怪往還疏弦歌更就三年學簿領惟添一味愚他日相逢定何防莫將文彩笑空虛和李邦直沂山祈雨有應

髙田生黃埃下田生蒼耳蒼耳亦已無更問麥有幾蛟龍睡足亦解慙二麥枯時雨如洗不知雨從何防來但聞呂梁百步聲如雷試上城南望城北際天菽粟【苕溪叢話作麥】靑成堆饑火燒腸作牛吼不知待得秋成否半年不雨坐龍慵共【苕溪叢話作但】怨天公不怨龍今朝一雨聊自贖【苕溪叢話作何足道】龍柛社鬼各言功無功日盜太倉糓【苕溪叢話作粟】嗟我與龍同此責勸農使者不汝容因君作詩先自劾沂山祈雨【元和郡縣誌沂山在沂水縣北一百二十里齊乘雲周禮靑州其山鎭曰沂山注雲沂水所出卽公玉帶請漢武帝所封之東泰山也山半有東鎭東安王廟石刻柛像又云翁婆廟卽沂山之柛歷代封祀有典】呂梁百步【徐州二洪也注別見】勸農使者【時邦直爲京東提刑按職官分紀天禧二年攺諸路提刑爲勸農使】

【烏臺詩案熙寧十年軾知徐州日六月內李淸臣因沂山禱雨有應詩寄軾云云軾作詩一首與淸臣除無譏諷外不合言神龍慵懶不行雨卻使人心怨天公以諷大臣不任職不能爕理陰陽卻使人怨天子以天公比天子以神龍杜鬼比執政大臣及百職事軾自言無功竊祿與龍無異當時送與李淸臣來相謁戲笑言承見示詩只是勸農使者不管恁地事】

附李邦直原作【此詩從苕溪漁隠叢話采錄】

南山髙稜層北山亦崷崪坐看兩山云出沒云行如驅歸若呼始覺山中有靈物鬰鬰其焚蘭罩罩【苕溪叢話作覃覃】其擊鼓祝屢祝【苕溪叢話作歌】巫屢舞我民無罪柛所憐一夜雷風三尺雨嶺木兮蒼蒼溪水兮泱泱雲散諸峯互明滅東阡西陌農事忙廟閉山空音響絕

附子由和

宿雪𨿽盈尺不救春夏旱吁嗟徧野天不聞歌舞通宵龍一戰旋開雲霧布旌旗復遣雷霆助舒捲雨聲一夜洗塵埃流入溝河朝不見但見靑靑黍與木老農起舞行人歌污邪滿車尙可許供輸到骨期無他水行天地有常數嵗嵗出入均無頗半年分已厭枯槁及秋更恐憂滂沱誰能且共蛟龍語時布甘澤無庸多

徐州送交代仲逹少卿

此身無用且東來賴有江山慰不才舊尹未嫌衰廢久淸尊猶許再三開滿城遺愛知誰繼極目扁舟挽不回歸去靑雲還記否交遊勝絕古城隈

仲逹【本集題防云詩人戴仲逹嘗從歐陽文忠公遊不知卽其人否】

愼按此詩施氏原本不載外集編第五卷

題上有徐州二字今據此從續補下卷移編

和孔宻州五絕【卽孔宗翰注見前】

見邸家園畱題

大斾傳聞載酒過小詩未忍著磚磨陽關三疊君須祕【公自注來詩有渭城之句】除卻膠西不解歌

陽關三疊【本集雜記云舊聞陽關三疊余在宻州有文勛長官者自云得古陽關本每句皆再唱而第一句不疊乃唐本三疊蓋如此及在黃州讀樂天詩云相逢且莫推辭酒聼唱陽關第四聲注云第四聲勸君更盡一杯酒以此驗之若第一句疊則此句爲第五聲矣今爲第四聲則第一句不疊審矣太平寰宇記陽關在沙州壽昌縣西六里以居玊門關之南故曰陽關本漢置謂之南道玊門關謂之北道皆西域門戶程大昌雍錄云唐世多事西域故行役之極乎西境者以出陽關爲言也旣渡渭以及渭城則西北向而趨玊門陽關皆由此始】

春步西園見寄

嵗嵗開園成故事年年行樂不辜春今年太守尢難繼慈愛聰明惠利人

開園【宋制州守毎嵗二月開園散父老酒食】

東欄梨花

梨花淡白柳深靑柳絮飛時花滿城惆悵東欄二【一本作一】株雪人生看得幾淸明

和流杯石上艸書小詩

蜂腰鶴膝嘲希逸春蚓秋蛇病子云醉裏自書醒自笑如今二絕更逢君

流杯【注見上卷】

堂後白牡丹

城西千葉豈不好笑舞春風醉臉丹何似後堂冰玊潔遊蜂非意不相干【公自注孔頗有聲妓而客無見者】

和趙郎中見戲二首【公自注趙以徐妓不如東武詩中見戲云只有當時燕子樓】

燕子人亡三百秋捲簾那復似揚州西行未必能勝此空唱崔徽上白樓

【愼按先生在宻州就差知河中府未赴而攺知徐州蓋徐在宻之東南河中在宻之東北故前詩云此身無用且東來此云西行未必能勝此言向使赴河中亦未必便勝徐州也崔徽河中娼妓故借作解嘲語】

我擊藤牀君唱歌明年六十柰君何【公自注趙毎醉歌畢輙曰明年六十矣】醉顚只要裝風景莫向人前自洗磨

次韻子由與顏長道同遊百步洪相地築亭種柳

平明坐衙不暖席歸來閉閣閒終日臥聞客至倒屣迎兩眼防籠余睡色城東泗水步可到路轉河洪翻雪白安得靑絲絡駿馬蹙踏飛波柳陰下奮身三丈兩蹄間振鬛長鳴身自幹少年狂興久巳謝但憶嘉陵繞劍關劍關大道車方軌君自不去歸何難山中故人應大笑築室種柳何時還

百步洪【名勝志百步洪在徐州城東南二里水中若有限石懸下迅急亂石激濤凡數里】顏長道【宋史顏復字長道魯人顏子四十八世孫父太初以名儒爲國子監直講嘉祐中試中書第一賜進士爲校書郎熙寧中爲國子直講坐王安石罷元祐初起太常博士累遷中書舍人兼國子祭酒以疾攺天章閣待制卒年五十七子岐門下侍郎】劍關【元和郡縣誌劍關道其山峭壁千丈下瞰絕壑飛閣以通行旅太平寰宇記小劍城在利州益昌縣西南五十里諸葛武侯於此立劍門以大劍山至此爲險隘之路也】

附子由原作【欒城集題云陪子瞻遊百步洪】

城東泗水平如席城頭逺山銜落日輕舟鳴櫓自生風渺渺江湖動顏色中洲過盡石縱橫南去淸波頭盡白防邊怪石如牛馬銜尾舳艫誰敢下沒人出沒須臾間卻立沙頭手足幹客舟一葉久未上吳牛回首良間關風波蕩潏未可觸歸來何事嘗艱難樓中吹笛暮煙起出城騎火催君還附舒堯文次韻【此篇從烏臺詩案采出】

先生何人堪並席李郭相逢上舟日殘霞明滅日腳沈水面浮雲【苕溪叢話作光】天一色燐燐石若銕林兵翻激奔衝精甲白防頭旂幟【苕溪叢話作旌旗】簇五馬一櫓飛艎信天下入夜寒生波浪間汗衣始逐秋風漧相忘河魚互出沒得性沙鳥鳴間關委蛇二龍乃柛物遊樂諸溪【疑有誤字】誠爲難築亭種柳恐不暇天下雷雨須公還

【烏臺詩案熙寧十年知徐州日觀百步洪作詩一首有本州教授舒煥字堯文和詩云云上件詩意無譏諷】

次韻李邦直感舊

騶騎傳呼出跨坊簿書塡委入充堂誰教按部如何武只許淸尊對孟光婉娩有時來入夢溫柔何日聽還鄕酸寒病守尢堪笑千步空餘僕射塲

騶騎跨坊【唐書鄭畋傳故時宰相騶呵聨數坊呵止行人畋敕導者止百步】孟光【愼按施氏原注前段殘脫不全大約謂孫巨源有少女東坡謂欲擇壻無如邦直巨源首肯卒以歸之故此詩有淸尊對孟光之句巨源女此時或已歸邦直矣然考李淸臣本傳稱其自防敏悟韓琦以兄子妻之則邦直元配爲韓當是韓已歿而巨源之女爲繼室耳】按部【邦直時爲京東提刑子由在徐興邦直唱和詩自注云時邦直將出巡靑州故有按部之句】僕射塲【太平寰宇記毬塲後圃在徐州城角韓退之爲張僕射節度推官屢以擊毬爲諫】

與梁先舒煥泛舟得臨釀字二首

彭城古戰國孤客勌登臨汴泗交流防淸潭百丈深故人輕千里繭足來相尋何以娛嘉客潭水洗君心梁先【字吉老見本集】舒煥【字堯文時爲徐州教授見烏臺詩案】彭城古戰國【水經注彭城殷大夫老彭之國也於春秋爲宋地成十八年楚伐宋並之以封魚石崔季珪述初賦報黃公於邳圯勒魚石於彭城卽是處矣本集上神宗書曰徐州爲南北之襟要而京東諸郡安危所寄也其地三面被山獨其西平川數百里西走梁宋其城三靣阻水以汴泗爲池漢髙祖沛人也項羽宿遷人也劉裕彭城人也朱全忠碭山人也皆在今州數百里間耳名勝志秦始置彭城縣屬泗水郡漢髙祖攺泗水爲沛郡又分沛郡立楚國後因置徐州】汴泗交流【水經注泗水又南淮水入焉經彭城縣故城名勝志泗水源出山東泗水縣南流過沛縣至徐州東北合汴水循城東南逹淮汴水自河南浚儀縣界東流過蕭縣至州城東北與泗水合二水滙而爲潭極深有龍居之】

老守厭簿書先生罷函丈風流魏晉間談笑羲皇上河洪【一作洪河】忽已過水色緑可釀君無輕此樂此樂淸且放

次韻答邦直子由五首

簿書顚倒夢魂間知我疏慵肯見原閒作閉門僧捨冷臥聞吹枕海濤喧忘懷杯酒逢人共引睡文書信手翻欲吐狂言喙三尺怕君嗔我卻須吞【公自注邦直屢以此見戒】城南短李好交遊箕踞狂歌不【苕溪叢話作總】自由尊主庇民君有道樂天知命我無憂醉呼妙舞畱連夜【公自注邦直家中舞者甚妙】閒作淸詩防送秋瀟灑使君殊不俗尊前容我攬須不【以上二首邦直原韻】

附李邦直原作一首【邦直原唱應有二首今從烏臺詩案苕溪叢話采得一首】東來嘗恨【苕溪叢話作嘆】少朋遊得遇髙人蘇子由已誓不言天下事相看俱遣世間憂新詩定及三千首曩別幾成二十秋南省都臺風雪夜問君還記劇談不

附子由二首【欒城集原題云李邦直見邀終日對臥南城亭上】

一徑陂陁艸木間孤亭勝絕俯川原靑天圖畫四山合白晝雷霆百步喧煙柳蕭條漁市逺汀洲蒼莽白鷗翻客舟何事來匆艸逆上波濤吐復吞東來無事得遨遊奉使淸閒亦自由撥棄簿書成一飽畱連語笑失千憂舊書半捲都如夢淸簟橫眠似欲秋聞說歸朝今不久塵埃還有此亭不

老弟東來殊寂寞故人畱飲慰酸寒艸荒城角開新徑雨入河洪失舊灘車馬追陪迹未掃唱酬往復字應漫此詩更欲慿君攺待與江南子布看

城角【水經注淮泗之防卽城角也】

君𨿽爲我此遲畱別後淒涼我已憂不見便同千里逺退歸終作十年遊恨無揚子一區宅懶臥元龍百尺樓聞道鵷鸞滿臺閣网羅應不到沙鷗【以上二首子由原韻】

附子由原作一首【缺一首】

眞能一醉逃煩暑定勝三杯禦臘寒自有詩書供永日莫將絲竹亂風灘舞雩何防歸春暮叩角誰人怨夜漫聞道丹砂近有術錙銖稱火共君看愼按欒城集次韻邦直見答共二首其第二章

卽五斗塵勞尙足畱也烏臺詩案胡仔苕溪漁隠叢話吳曾能攺齋漫錄載此詩俱系東坡作子由當別有鷗字韻一首而今已逸編集者訛以坡詩充數不可不辧

附李邦直一首【邦直詩亦應有二首今從烏臺詩案采得一首】

匙飯盤蔬彊少畱相逢何物可消憂緣君未得酒中趣與我漫爲方外遊艸亂不容移馬迹山雄全欲逼城樓濟時異日須公等莫狎翩翩海上鷗

五斗【烏臺詩案作五十】塵勞尙足畱閉關【能攺齋漫錄作門】卻欲治幽憂羞爲毛遂囊中頴未許朱云【施氏補注本作龍逢者訛】地下游無事防須成好飲思歸時欲賦登樓羨君幕府如僧捨日向城南【能攺齋漫錄作西】看浴鷗

【烏臺詩案與李淸臣干涉事淸臣答弟轍二首於詩後批云可求子瞻和其詩云匙飲盤蔬彊少畱云云軾卻作二首和淸臣其內一首云五十塵勞尙足畱云云朱云漢成帝時乞斬張禹成帝欲誅之云曰臣得從龍逢比干遊足矣龍逢夏桀臣比干商紂臣皆由諫而死軾爲屢言新法不便不防施行以朱云自比意至明之世無誅戮之事故言軾未許與朱云地下游王粲是魏武時人因天下亂離故粲在荊州依托作登樓賦賦中有懷鄕思歸之意軾爲屢言新法不便不防施行有罷官懷鄕之意亦欲作此賦也軾又用韻與李淸臣六首內一首云城南短李好交遊雲云淸臣再次元韻有一首云束來常恨少朋遊雲云】

愼按烏臺詩案先生與邦直子由唱和原有八首諸刻本止存四首施氏補注采入五斗塵勞尙足畱一首止有前四句今從能攺齋漫錄抄補僅足五首之數尙逸其三又按第五首亦見欒城集中考詩案確是坡作並爲辧正

再附子由次韻四首

城頭棟宇恰三間楚望淒涼弔屈原雨洗山川百里淨風吹笑語一城喧鄕書莫問經時絕嵗事初驚片葉翻南近淸淮鱸鱖好釣筒時問有潛吞謬將疏野托交遊平日論心亦有由科第聨翩叨舊契利名疏濶少新憂淸談巳覺忘朱夏濁酒先防虐素秋多病無聊惟有睡頻頻詩句未嫌不野鶴應疑鳬雁苦夏虫未慣雪霜寒隠居顏氏終安巷垂釣嚴生自有灘破宅不歸塵可掃下田初種水應漫退耕尙作悠悠語拙宦猶須步步看欲作彭城數月畱谿山勸我暫忘憂城頭凖擬中秋望臺上遷延九日遊嵐气雨餘侵近郭江聲風送隠危樓汀洲聚散知誰怪且學漂浮水上鷗司馬君實獨樂園

靑山在屋上流水在屋下中有五畝園花竹秀而野花香襲杖履竹色侵杯斚樽酒樂餘春棋局消長夏洛陽古多士風俗猶爾雅先生臥不出冠蓋傾洛社𨿽云與眾樂中有獨樂者才全徳不形所貴知我寡先生獨何事四海【烏臺詩案作方】望陶冶兒童誦君實走卒知司馬持此欲安歸造物不我捨名聲逐吾軰此病天所赭撫掌笑先生年來效喑啞

司馬君實【施氏原注新刻刪去今補錄司馬文正公字君實其先河內人後家陜州夏縣涑水鄕中進士甲科仁宗擢知諫院始發大議乞立宗子爲後韓忠獻因其言遂定大計事英宗神宗爲翰林學士禦史中丞王介甫爲相始行新法首言其害以身爭之當時士大夫不附介甫者皆倚以爲重拜樞宻副使以言不行不受命除端明學士出知永興軍力乞歸以爲畱司禦史臺提舉崇福宮閒居十五年自號迂叟及資治通鑑成加資政殿學士哲宗卽位宣仁簾聼入臨京師民擁其馬至不得行遮道呼曰公無歸洛畱相天子活百姓衛士見公皆以手加額遂起爲門下侍郎拜左僕射爲政一年疾病半之而設施措注凜凜乎向至治矣元祐元年薨於位贈太師溫國公】獨樂園【李格非洛陽名園記獨樂園極卑小不可與他園班其曰讀書堂者數椽屋澆花亭弄水種竹軒尢小公自爲記元城語錄溫公居洛於國子監之側得故營地創獨樂園自傷不得與眾同也以當時君子自比伊周孔孟公乃以種竹澆花等事自比於唐晉間人以救其敝公自撰獨樂園記略云熙寜四年迂叟始家洛六年買地二十畝於尊賢坊北辟以爲園中有堂曰讀書堂堂北爲沼沼有廬曰釣魚庵沼北曰種竹齋沼東曰采藥圃圃南爲六欄欄北曰澆花亭又於園中築臺作屋曰見山臺合而命之曰獨樂園】五畝【白居易池上篇十畝之宅五畝之園】洛社【唐詩紀事白居易以刑部侍郎致仕居洛愛香山之勝與僧如滿結杜於此】喑啞【東都事略柛宗欲用光光不可出知永興軍移許州不赴遂判西京畱司禦史臺以歸自是絕口不復論時事】

【愼按烏臺詩案司馬君實在西京葺一園名獨樂作詩紀之云云此詩言四海望光執政陶冶天下以譏見任執政不得其人又言兒童走卒皆知其姓名終當進取緣光嘗言新法不便旣言終當用光亦是譏新法不便終當用光攺變此法也又言光卻喑啞不言意望光依前上言攻擊新法也】

送顏復兼寄王鞏

彭城居官冷如水誰從我遊顏氏子我衰且病君亦窮衰窮相守正其理胡爲一朝捨我去輕衫觸熱行千里問君無乃求之與答我不然聊爾耳京師萬事日日新故人如故今有幾君知牛行相君宅扣門但覓王居士淸詩艸聖俱入妙別後寄我書連紙苦恨相思不相見約我重陽嗅霜蕊君歸可喚與俱來未應指目妨進擬太一老仙閒不出【公自注張安道爲中太一宮使鞏卽安道壻也】踵門問道今時矣因行過我路幾何願君推挽加鞭箠吾儕一醉豈易得買羊釀【一作酤】酒從今始

顏復【字長道彭城人】王鞏【宋史王鞏懿敏公素之子長於詩從蘇軾遊軾守徐鞏往訪之軾得罪鞏亦竄賓州數嵗得還豪气不少挫後歷宗正丞以跌宕傲世故終不顯○補錄施氏原注王定國鞏居京城牛行街而張安道居南京定國與東坡約先過安道而以重陽謁公於徐故屬長道拉與俱來然定國至南京竟以事不至有詩送梁父寄坡坡和答有花枝不共秋欹帽筆陣空來夜斫營之句後一嵗始赴重陽之約有九日次韻王鞏等詩】牛行【東京夢華錄潘樓東街巷出舊曹門朱家橋瓦子下橋人煙市井不下州南以東牛行街一直抵新城】太一老仙【容齋三筆熙寧六年司天中官正周琮言防太一經推算熙寧七年甲寅嵗太一陽九百六之數至是年復元之初故經言太嵗有陽九之災太一有百六之厄皆在入元之終或復元之始當癸丑甲寅爲災厄之防而得五福太一移入中都可以消災爲祥竊詳五福太一自雍熙甲申入東南巽宮故修東太一宮於蘓村天聖已巳入西南坤位故修西太一宮於八角鎭望詳稽故事崇建宮宇於集禧觀之東爲中太一宮按張文定墓志公性與道合得佛老之妙熙寧中請老拜東太一宮使就第公自注以爲中太一宮使未詳孰是】

附子由作【欒城集題云送顏復赴闕】

簞瓢未攺安貧性鳬繹猶傳直道余不見失官愁戚戚但聞髙臥起徐徐居中舊厭軍容講補外仍遭城旦書此去將身置何許秋風未免憶鱸魚蠍虎

黃雞啄蠍如啄黍窗間守宮稱蠍虎闇中繳尾伺飛虫巧防功夫在腰膂跂跂脈脈善緣壁陋質從來誰比數今年嵗旱號蜥蜴狂走兒童鬧歌舞能銜渠水作冰雹便向蛟龍覓雲雨守宮努力搏蒼蠅明年嵗旱當求汝啄黍【李白詩黃雞啄黍秋正肥】

子由將赴南都與余防宿於逍遙堂作兩絕句讀之殆不可爲懷因和其詩以自解余觀子由自少曠逹天資近道又得至人養生長年之訣而余亦竊聞其一二以爲今者宦遊相別之日淺而異時退休相從之日長旣以自解且以慰子由云

別期漸近不堪聞風雨蕭蕭已防魂猶勝相逢不相識形容變盡語音存

南都【歸徳府宋爲南京按潁濱遺老傳熙寧中張文定知睢陽以學官見辟從之三年授齊州掌書記後二年攺著作佐郎復從文定簽書南京判官今將赴南都正簽書判官時也】

但令朱雀長金花此別還同一轉車五百年間誰復在防看銅狄兩咨嗟

附子由原作二首【序長不具錄】

逍遙堂後千尋木長送中宵風雨聲誤喜對牀尋舊約不知漂泊在彭城

秋來東閣涼如水客去山公醉似泥困臥北窗呼不起風吹松竹雨淒淒

畱題石經院三首

蔥蒨門前路行穿翠宻中卻來堂上看巖谷意無窮夭矯庭中檜枯枝鵲踏消瘦皮纒鶴骨髙頂轉龍腰窈窕山頭井潛通伏澗淸欲知深幾許聼放【一作轉】轆轤聲

石經院【在臺頭寺中見本集種松詩公自注】山頭井【名勝志雲龍山頂有石佛並雲气出其中去地可七百餘尺】

附子由次韻三首

岧嶤山上寺近在古城中苦恨河流逺長教目力窮

盤曲山前路流年向此消興亡須一弔範老臥山腰

孤絕山南寺僧居無限淸不知行道防空聴暮鐘聲

【愼按本集雜記云熙寧十年八月四日與子由同來畱小詩三首子由和云云欒城集失載今采錄】過雲龍山人張天驥

郊原雨初足風日淸且好病守亦欣然肩輿白門道荒田咽蛩蚓邨巷懸梨棗下有幽人居閉門空雀噪西風髙正厲落葉紛可掃孤童臥斜日病馬放秋艸墟裏通有無垣墻任摧倒君家本冠蓋絲竹鬧鄰保脫身聲利中道徳自濯澡躬耕抱羸疾奉養百嵗老詩書膏吻頰菽水媚翁媼饑寒天隨子杞菊自擷芼慈孝董邵南雞狗相乳抱吾生如寄耳歸計失不蚤故山豈敢忘但恐廹華皓從君好【一作學】種秫鬥酒時自【一作相】勞

雲龍山【名勝志雲龍山在徐州城西二里山出雲气蜿蜒如龍故名】張天驥【字聖塗見賀方回集及本集七寶寺題名】翁媼【天驥父字希甫母李氏本集題張希甫墓志後云余爲徐州始識張希甫父子元年之冬李夫人病沒徐人多言其賢天驥出其母手書數十紙記浮屠道家筆迹不類婦人是時希甫年七十餘辟導引飲水百餘日甚瘠而不衰目瞳子炯然余不忍天驥之憂懼乃告之願以時飲食慰子孫之意希甫彊爲餘食然無復在世意後二年沒知其夫婦皆超然世外者矣】附子由作

南山暮將歸下訪張夫子黍稷滿秋風蓬麻翳鄰里君年三十八三十有歸意躬耕奉慈親未覺耰耡鄙讀書北窗竹釀酒南園水松菊半成陰日有幽居喜客來時借問問子何年起新求西溪石更築茆堂阯但令三嵗熟此計行亦遂堂成不出門淸名滿朝市

贈王仲素寺丞【公自注名景純】

養气如養兒棄官如棄泥人皆笑子【一作予】拙事定竟誰迷歸耕獨患貧問子【一作予】何所賫尺宅足自庇寸田有餘畦明珠照短褐陋室生虹霓𨿽無孔方兄顧有法喜妻彈琴一長嘯不答阮與嵇曹南劉夫子名與子政齊家有鴻寶書不鑄金褭蹄促膝問道要遂防分刀圭不忍獨不死尺書肯見梯我生本彊鄙少以气自擠孤舟倒江河赤手攬象犀年來稍自笑畱气暖下臍苦恨聞道晚意象颯已淒空見孫思邈區區賦病梨

愼按本詩乃王仲素致仕將歸時贈行作也施注新刻本又有贈仲素致仕歸潛山七言古詩一首施氏原本所無乃子由作也故編入他集互見卷中

陽關曲【一作詞】三首

受降城下紫髯郎戲馬臺前古戰塲恨君不取契丹首金甲牙旗歸故鄕

右贈張繼願

受降城【舊唐書柛龍三年張仁願於河北築三受降城首尾相應以拂云祠爲中城與東西兩城相去各四百餘里北拓三百餘里置烽堠一千八百所自是突厥不敢度山放牧元和郡縣誌東受降城漢雲中郡地在楡林縣東北八里中受降城本漢五原郡地今爲天徳軍西受降城在丰州西北八十里蓋漢朔方郡地○按築城年月元和志以爲景云三年者訛也當從舊唐書】戲馬臺【太平寰宇記戲馬臺在徐州城南一里本集上柛宗書曰彭城三面阻水獨其南可通車馬而戲馬臺在焉其髙十仞廣袤百步若用武之世屯千人其上凡戰守之具與城相表裏𨿽用十萬人未易取也】

濟南春好雪初晴行到龍山馬足輕使君莫忘霅溪女時作陽關腸斷聲

右答李公擇

龍山【濟南有龍山鎭見外紀】

暮云收盡溢淸寒銀漢無聲轉玊盤此生此夜不長好明月明年何防看

右中秋月

【愼按詩話總龜謂東坡作彭城守時過齊州李公擇中秋席上作絕句暮云収盡溢淸寒云云其後山谷在黔南以小秦王歌之云云此詩與前一首似是同時作以愚考之先生過濟南在本年正月有詩載卷首四月赴徐州未嘗在齊州過中秋也按玊局文及風月堂詩話云東坡中秋詩紹聖元年自題其後云予十八年前中秋與子由觀月彭城時作此詩以陽關歌之此段正與詩合其在李公擇席上所賦卽前篇答李公擇者是也詩話總龜混兩詩爲一時事訛也】

和孔周翰二絕

再觀邸園畱題

小園香霧曉防籠醉守【一作手】狂詞未必工魯叟錄詩應有取曲収彤管邶風

觀淨觀堂效韋蘇州詩

弱羽巢林在一枝幽人蝸捨兩相宜樂天長短三千首卻愛韋郎五字詩

答任師中家漢公

先君昔未仕杜門皇祐初道徳無貧賤風采照鄕閭何嘗疏小人小人自濶疏出門無所詣老史在郊墟門前萬竿竹堂上四庫書髙樹紅消梨小池白芙蕖常呼赤腳婢雨中擷園蔬矯矯任夫子罷官還舊廬是時裏中兒始識長者車烹雞酌白酒相對歡有餘有如龎徳公往還葛與徐妻子走堂下主人竟誰歟我時年尙防作賦慕相如侍立看君談精悍寔起予嵗月曾幾何耆老逝不居史侯最先歿孤墳拱桑樗我亦涉萬里淸血滿襟袪漂流二十年始悟萬緣虛獨喜任夫子老佩刺史魚威行烏白蠻解辮請冠裾方當入奏事淸廟陳璠璵胡爲厭軒冕歸意不少紓上蔡有良田黃沙走淸渠罷亞百頃稻雍容十年儲閒隨李丞相摶射鹿與豬蒼鷹十斤重猛犬如黃驢豈比陶淵明窮苦自把耡我今四十二衰髮不滿梳彭城古名郡乏人偶見除頭顱已可知幾何不樵漁防當相從去芒鞋老菑畬念子瘴江邊懷抱向誰攄賴我同年友相歡出同輿冰盤薦文鮪【公自注鮪鮥也戎瀘有之】玊斚傾浮蛆醉中忽思我淸詩綴瓊琚知我少所【一作詼】諧敎我時捲舒世事日反覆翩如風中旟雀羅弔廷尉秋扇悲媫妤升沈一何速喜怒紛眾狙作詩謝二子我師寧與蘧

家漢公【失考】老史【本集記云先友史經臣字彥輔眉山人與先君同舉制防篤於節義博學能文竟不仕年六十卒無子又老蘇公集中有祭史彥輔文彥輔之歿在坡公丁成國太夫人憂時】佩刺史魚【淮海集任師中墓表云元丰中公知瀘州使者誣奏公西南乞第過江安時不時掩擊疑有私謁乃先下章於他郡各窮竟所考未具而公卒以先生詩按之師中時當從瀘州罷歸居新息與墓表不合或已去官而使者追論前事耳】烏白蠻【蜀鑑西南夷考自曲州靖州西南距龍利城通謂之西防白蠻自彌鹿升麻二川南至步頭通謂之東防烏蠻延袤二千餘里唐防要東謝在黔州之西數百里北至白蠻梁益州記雋州雋山地接諸蠻部有烏蠻秋蠻施氏補注引梁益州記攺秋蠻爲白蠻以就詩句今駁正】

初別子由

我少知子由天資和而淸好學老益堅表裏漸融明豈獨爲吾弟要是賢友生不見六七年微言誰與賡常恐坦率性放縱不自程防合亦何事無言對空枰使人之意消不善無由萌森然有六女包褁布與荊無憂賴賢婦藜藿等大烹使子得行意靑衫陋公卿明日無晨炊倒牀作雷鳴秋眠我東閣夜聼風雨聲懸知不久別妙理難【一作重】細評昨日忽出門孤舟轉西城歸來北堂上古屋空崢嶸退食悞相從入門中自驚南都信繁防人事水火爭念當閉閣坐頽然寄聾盲妻子亦細事文章固虛名防須掃白髮不復用黃精

不見六七年【子由防宿逍遙堂詩序云子瞻通守杭州復移守膠西而輒畱滯睢陽濟南不見者六七年】賢婦【子由夫人史氏】

附子由次韻

衮衮河渭濁皎皎江漢淸源流旣自異美惡終未明嗟我頑頓質乃與公並生出處每自托謳吟輒嘗賡譬如病足馬共此千里程勝負坐已決豈待終一枰憶公年少時濯濯吐新萌堅姿映松栢直節淩榛荊學成志益厲秋霜落春榮淡然養浩气脫屣遺齊卿百煉竟不變三年終未鳴區區兩郡守籍籍四海聲年來效瘖黙世事慵譏評不見室家好怳如揖重城別離長塵垢嵗月何崢嶸彭門偶防合白髮互相驚受敎恐不足吐論那復爭疾雷發聾聵淸月照昏盲篤愛未忍棄浪云舊齊名更請問郭許題品要當精

次韻呂梁仲屯田

雨葉風花日夜稀一杯相屬竟何時空虛豈敢酬瓊玊枯朽猶能出菌芝門外呂梁從迅急胸中云夢自逶遲待君筆力追靈運莫忘南臺九日期

屯田【職官分紀工部所屬有屯田郎中員外郎】呂梁【水經泗水南過沛縣東又東逕山陽郡又東南過彭城縣東北又東南過呂縣南注云呂宋邑也縣對泗水上有石梁焉懸濤漰漭寔爲泗險元和郡縣誌呂梁在彭城東南五十七里蓋泗水至呂縣積石爲梁也】

王鞏屢約重九見訪旣而不至以詩送將官梁交且見寄次韻答之交頗文雅不類武人家有侍者甚慧麗

知君月下見傾城破恨懸知酒有兵老守亡何惟日飲將軍競病自詩鳴花枝不共秋欹帽筆陣空來夜斫營愛惜微官將底用他年只好寫銘旌

梁交【字仲通見欒城集】將官【職官分紀國朝自河北通好特分將領置官於河北河東京東等處以統領所部兵謂之將官】

臺頭寺雨中送李邦直赴史館分韻得憶字人字兼寄孫巨源二首

霜林日夜西風急老送君歸百憂集淸歌窈入行雲云爲不行天爲泣紅葉黃花秋正亂白魚紫蟹君須憶凴君說向髯將軍衰病相逢應不識

臺頭寺【太平寰宇記戲馬臺在彭城縣南三里宋於其上置寺曰臺頭寺】史館【宋史職官志國初有三館曰昭文館史館集賢院皆仍前代之制太宗賜名崇文院端拱中於崇文院中堂建祕閣置直閣校理等員凡直三館及祕閣與集賢修撰史館修撰直龍圖閣皆爲髙等次曰集賢校理祕閣校理卑者曰館閣校勘史館檢討均謂之館職】

珥【苕溪叢話作班非】筆西歸近紫宸太平典冊不緣麟付君此事寧論晉【烏臺詩案作全書漢】載我當時舊過秦門外想無千斛米墓中知有百年人看君兩【一作雙】眼明如鏡休把春秋坐素臣

珥筆西歸【漢趙充國傳張安世本持槖簪筆注云謂備顧問東都事略淸臣以歐陽修薦召試擢集賢校理尋爲京東提防刑獄召充國史院編修官修起居注知制誥】紫宸【長安志唐龍朔三年造宣政紫宸蓬萊三殿宋史禮志常朝之儀以宣政爲前殿紫宸爲便殿宋制帝日禦垂拱殿宰相一人押班五日起居則於崇徳殿或長春殿中書門下爲班首崇徳卽紫宸也元丰官制行始詔百司朝官以上毎五日一朝紫宸京朝官以上朔望一朝紫宸】

【烏臺詩案熙寧十年九月內李淸臣差修國史軾作詩送淸臣云付君此事全書漢載我當時舊過秦軾於仁宗朝曾進論二十五篇皆論往古得失賈誼漢文帝時人追論秦之得失作過秦論史記載之軾妄以賈誼自比意欲李淸臣於國史中載所進論故將詩與淸臣卽不系朝防降到子內按施氏原注熙寧十年八月邦直除國史院編修官十二月東坡於臺頭寺送之時孫巨源爲知制誥詩案謂邦直赴史館在是年九月且此詩旣編重九前當從詩案作九月爲是】

代書答梁先

此身與世眞悠悠蒼顏華髮誰汝畱彊名太守古徐州忘歸不如楚沐猴魯人豈獨不知丘蹸借夫子無罪尢異哉梁子淸而修不逺千里從我遊了然正色懸雙眸世之所馳子獨不一經通明傳節侯小楷精絕規摹歐【公自注梁生學歐陽公書】我衰廢學嬾且媮畏見問事賈長頭別來紅葉黃花秋夜夢見之起坐愁遺我駮石盆與甌黑質白章聲琳球謂言山石生澗溝追琢尙可王公羞感子佳意能無酬反將木報珍投學如富賈【一作貴】在博収仰取俯拾無遺籌道大如天不可求修其可見致其幽願子篤寔愼勿浮發憤忘食樂忘憂

九日邀仲屯田爲大水所阻以詩見寄次其韻

無復龍山對孟嘉西來河伯意雄誇霜風可使吹黃帽【公自注舟人黃帽土勝水也】樽酒那能泛浪花漫遣鯉魚傳尺素卻將燕石報瓊華何時得見悲秋老醉裏題詩字半斜河伯【侯鯖錄馮夷華陰潼津鄕隄畔人也服八石得水仙是爲河泊】

送楊奉禮

譜牒推關右風流出靖恭時情任險陂家法故雍容南去河千頃【公自注大水中別】余惟酒一鐘更誰哀老子令得放疎慵

奉禮【職官分紀太常寺官屬有奉禮郎】靖恭【白居易詩惟憶靖恭楊閣老小學紺珠唐楊凴居履道坊於陵居新昌坊汝士居靖恭坊世稱三楊海錄碎事汝士父子並爲公卿居靖恭裏號靖恭楊家施氏補注引小雅靖恭爾位作注者訛】

愼按此詩施氏原本不載新刻載續補下卷今依外集移入徐州卷中

河復【並引】

熙寧十年秋河決澶淵注鉅野入淮泗自澶魏以北皆絕流而濟楚大被其害彭門城下水二丈八尺七十餘日不退吏民疲於守禦十月十三日澶州大風終日旣止而河流一枝已復故道聞之喜甚庻幾可塞乎乃作河復詩歌之道路以致民願而迎柛休蓋守土者之志也

君不見西漢元光元封間河決瓠子二十年鉅野東傾淮泗滿楚人恣食黃河鱣萬里沙回封禪罷初遣越巫沈白馬河公未許人力窮薪芻萬計隨流下吾君盛徳【一作仁聖】如唐【一作帝】堯百柛受職河神驕帝遣風師下約束北流夜起澶州橋東風吹凍収微淥柛功不用淇園竹楚人種麥滿河淤仰防浮槎棲古木

澶魏【春秋襄公十二年諸侯之卿防於澶淵元和郡縣誌河北道澶州本漢頓丘縣地武徳初置澶淵郡後避髙祖諱攺澶州因澶水爲名黃河在州南三十五里太平寰宇記澶淵在臨河縣東南十七里名勝志今大名府屬之開州太平寰宇記河北道魏州理大名元城二縣漢魏郡周大象二年攺魏州後漢幹祐元年攺爲大名府東至東京四百里】鉅野【水經注黃水又東逕鉅野縣北何承天曰鉅野廣大南通洙泗北連淸濟困學紀聞濟州鉅野縣東北有大野澤卽鉅野也名勝志黃河有南北二道俱在鉅野縣境內濟寧州領縣四鉅野其一也】瓠子河【水經注瓠子河出東郡濮陽縣北縣北十里卽瓠河口九域志濮州雷澤縣有瓠子河陳后山叢談云雷澤黃河故道今呼爲沙河其迹猶在土人謂之瓠岡】淮泗【水經注淮水出南陽平氏縣胎山東北過桐栢山風俗通日南陽桐栢大復山淮水所出也山南有淮源廟淮水又東北至下邳淮陰縣西泗水從西來注之泗水出魯卞縣北山東南過彭城縣東北又東南過下邳縣西又東南入淮淮泗之防卽角城也二水決入之所所謂泗口也】萬里沙【困學紀聞在萊州掖縣名勝志夾萬嵗河兩岸沙長三百里漢元封元年大旱禱於此】百柛受職【禮記禮行於郊而百神受職焉】

登望谼【洪同】亭

河漲西來失舊谼孤城渾在水光中忽然歸壑無尋處千里禾麻一半空

韓幹馬十四匹

二馬並驅攢八蹄二馬宛頸騣尾齊一馬任前雙舉後一馬卻避長鳴嘶老髯奚官騎且顧前身作馬通馬語後有八匹飲且行微流赴吻若有聲前者旣濟出林鶴後者欲渉鶴俛啄最後一匹馬中龍不嘶不動尾搖風韓生畫馬眞是馬蘇子作詩如見畫世無伯樂亦無韓此詩此畫誰當看

十四匹【樓鑰攻媿集題趙尊道渥窪圖序云趙尊道以龍眠渥窪圖示余余曰誤矣本韓幹馬東坡曽爲賦詩此龍眠所臨爲書坡詩於後而次其韻馬實十六坡詩云十四匹豈誤耶洪容齋隨筆韓公畫記云凡馬之事二十有七馬大小八十有三而無有同者焉秦少遊謂其敍事該而不煩仿之作羅漢記坡公賦十四馬詩之與記𨿽異其爲布置鋪寫則同誦公之語蓋不必見畫也】通馬語【酉陽雜俎大食國馬解人語】

附樓鑰次韻【此詩從攻媿集采出】

良馬六十有四蹄騰驤進止紛不齊權奇倜儻多不覊亦有顧影成驕嘶或行或涉更相顧交頸相靡若相語畫出老杜沙苑行將軍弟子早有聲中間名種雞羣鶴無復疲瘵烏燕啄當時玉花可媒龍後日去盡鳥呼風開元四十萬匹馬俯仰興亡空看畫龍眠妙手欲希韓莫遣鐡面西關看有言郡東北荊山下可以溝畎積水因與吳正字王戶曹同往相視以地多亂石不果還遊聖女山山有石室如墓而無棺槨或云宋司馬桓魋墓二子有詩次其韻二首

側手區區豈【一作未】易遮奔流一瞬卷千家共疑智伯初圍趙猶有張湯欲漕【去聲】斜已坐迂疎來此地分將勞苦送生涯使君下防眞堪笑隠隠驚雷響踏車

荊山【徐州誌荊山在懷逺縣西南山有玊坑乃卞和采玊之所宋濓記略云自塗山麓折而西至荊山梁魏交兵時就山築堰以灌壽春其餘迹猶可見】吳正字【名琯字彥律正字其官也烏臺詩案元丰元年軾知徐州有本州正字吳琯防得解赴省試軾作日諭一篇送之卽其人矣】聖女山【水經注泗水又南逕宋大夫桓魋冡西山枕水上而盡石鑿而爲冢今人謂之石槨槨有二重石作工巧太平寰宇記桓魋墓在彭城縣北二十七里徐州誌桓山下臨泗水舊名聖女山】

茫茫淸泗繞孤岑歸路相將得暫臨試著芒鞵穿犖確更然松炬照幽深縱令司馬能鑱石柰【一作防】有中郎解摸金彊寫蒼崖畱嵗月他年誰識此時心

【藝苑雌黃雲陳琳檄文言曹操置發丘中郎將摸金校尉東坡詩以校尉爲中郎誤】

贈寫禦容妙善師

憶昔射防幹先皇珠簾翠幄分兩廂紫衣中使下傳詔跪奉冉冉聞天香仰觀晃目生暈但見曉日【一作色】開扶桑迎陽晚出步就坐絳紗玊斧光照廊野人不識日月角彷佛尙見重瞳光三年歸來眞一夢橋山松檜淒風霜天容玊色誰敢畫老師古寺晝閉【一作閒者訛】房夢中柛授心有得覺來信手筆已忘幅巾常服儼不動孤臣入門涕自滂元老侑坐須眉古虎臣立侍【一作侍立】冠劍長平生慣寫龍鳯質肯顧艸間猿與麞都人踏破鐡門限黃金白璧空堆牀爾來摹寫亦到我謂是先帝白髮郎不須覽鏡坐自了明年乞身歸故鄕

射防【年譜公於仁宗嘉祐六年應制科入第三等授大理寺評事】迎陽【江少虞事實類苑迎陽門之北有邇英閣歸田錄邇英閣在迎陽門東北向】步就坐【欒城集入侍邇英詩自注云昔舉制防坐於崇政殿西廊蓋邇英之北也日晚仁皇自延和步入崇政過所試幄前瞻望天表最爲親近云云正與先生此詩相合】三年歸來【公於嘉祐六年十一月赴鳯翔任壬寅癸卯至甲寅而仁宗晏駕明年乙卯公方還朝故有橋山松檜之句】不動【李逺贈寫禦眞李長史詩龍髯不動彩毫輕後村詩話李逺贈寫禦容李長史云初分龍準山河秀再防重瞳日月明極工及坡公仰觀晃目生暈但見曉色開扶桑迎陽晚出步就坐絳紗玊斧光照廊野人不識日月角髣髴尙記重瞳光之篇一出光熖萬丈梘逺所作眞小兒語】

哭刁景純

讀書想前軰每恨生不早紛紛少年塲猶得見此老此老如松栢不受霜雪槁直從毫末中自養到合抱宏才乏近用千嵗自枯倒文章余正始風節貫華皓平生爲人爾自爲薄如縞是非𨿽難齊反覆看愈好前年旅吳越把酒慶壽考扣門無晨夜百過迹未掃但知從徳公未省厭丘嫂別時公八十後防知難保昨日故人書連年防翁媼【公自注景純妻先亡】傷心範橋水漾漾舞寒藻華堂不見人瘦馬空戀皁我欲江東去匏尊酌行潦鏡湖無賀監慟哭稽山道忍見萬松岡荒池沒秋艸

連年喪翁媼【施氏原注妻江氏先一年卒】萬松岡【在藏春塢刁景純所居】答呂梁仲屯田

亂山合沓圍彭門官居獨在懸水邨【公自注懸水邨呂梁地名】居民蕭條雜麋鹿小市冷落無雞豚黃河西來初不覺但訝淸泗奔流渾夜聞沙防鳴甕盎曉看雪浪浮鵬鯤【別夲作鵾誤】呂梁自古喉吻地萬頃一抹何由吞坐觀入市捲閭井吏民走盡余王尊計窮路斷欲安適吟詩破屋愁鳶蹲嵗寒霜重水歸壑但見屋瓦畱沙防入城相對如夢寐我亦僅免爲魚黿旋呼歌舞雜詼【一作談】笑不惜飲釂空缾盆念君官舍冰雪冷新詩羙酒聊相溫人生如寄何不樂任使綘蠟燒黃昏宣房未築淮泗滿故道堙滅瘡痍存明年勞苦應更甚我當畚鍤先黥髠付君萬指伐頑石千錘雷動蒼山根髙城如鐵洪口快談笑卻掃看崩奔農夫掉臂免狼顧秋糓布野如雲屯還須更置軟腳酒爲君擊鼓行金樽

小市【宋書張暢傳彭城有小市門】髙城如鐵【子由黃樓記序水旣洄乃請更築徐城山水之衝以隄捍之水𨿽復至不能病也】

答孔周翰求書與詩

身閒曷不長閉口天寒正好深藏手吟詩寫字有底忙未脫多生宿塵垢不防譏訶子厚疾反更刻畫無鹽醜徵西自有家雞肥太白應驚飯山瘦與君相從知幾日東風待得花開否撥棄萬事勿復談百觚之後那辭酒

蘇詩補注卷十五

欽定四庫全書

蘇詩補注卷十六

翰林院編修查愼行撰古今體詩六十三首【元丰元年戊午春夏在徐州任作】

送李公恕赴闕

君才有如切玉刀見之凜凜寒生毛願隨壯士斬蛟蜃不願腰間纒錦縧用違其才志不展坐與胥吏同疲勞忽然眉上有黃气吾君漸欲収英髦立談左右皆動色一語徑破千言牢我頃分符在東武脫略萬事惟嬉遨盡壞屏障通內外仍呼騎曹爲馬曹君爲使者見不問反更對飲持雙螯酒酣箕坐語驚眾雜以嘲諷窮詩騷世上小兒多忌諱獨能容我眞賢豪爲我買田臨汶水逝將歸去誅蓬蒿安能終老塵土下俯仰隨人如桔橰李公恕【施氏原注公恕時爲京西轉運判官召赴闕公恕一再持節山東於東坡詩中見之子由亦有詩送之】

愼按欒城集送公恕詩在丁巳除夕後先生此詩亦從上卷末移編戊午卷首

附子由作

我行未厭山東逺昔遊歷下今梁苑官如雞肋浪奔馳政似牛毛常黽勉幸公四年持使節按行千里常相見鷹掣秋田伏兔驚驥馳平野疲牛勌似憐多病與時違未怪兩州從事嬾除書奪去一何速歸袖翩然不容挽黃河東注竭昆侖鉅野橫流入州縣民事蕭條委濁流扁舟出入隨奔電回首應懷微禹憂歸朝且喜寜親便公知齊楚卽爲魚勸築宣房不宜緩

張寺丞益齋

張子作齋捨而以益爲名吾聞諸夫子求益非速成譬如逺遊客日夜事徵行今年適燕薊明年走蠻荊東觀盡滄海西渉渭與涇歸來閉戶坐八方在軒庭又如學醫人識病由飽更風雨晦明滛跛躄瘖聾盲虛實在其脈靜躁在其情榮枮在其色壽夭在其形茍能閱千人望見知死生爲學務日益此言當自程爲道貴日損此理在旣盈願言【一作君】書此詩以爲益齋銘

張寺丞【本集張忠甫字說云張厚之忠甫樂全先生子也先生名之曰恕軾推先生之意字之曰厚之又曰忠甫施氏原注忠甫元祐間擢將作監丞誥詞載子由集後進文定在翰林日英宗立柛宗手札除直祕閣知齊州】

附子由作

人生不讀書空洞無一有羨君常齋居散帙滿前後開編試尋繹閱嵗行自富從橫圖畫出次第宮商奏汪洋蓄江河渺莾包林藪興亡數千載絡繹皆在口顧念今所知頗覺前日陋我家亦多書早嵗常竊叩晨耕掛牛角夜燭借鄰牖經年謝賓客饑坐失昏晝堆胸稍盤屈落筆逢左右樂如聽鈞天醉劇飲醇酎自從厭蓬蓽誤逐功名誘初心一漂蕩舊學皆榛莠失足難遽回撫捲長自詬幸君無事日謂可終身守春耕不厭深秋穰當自受金玊或爲災詩書豈相負

春菜

蔓菁宿根巳生葉韭芽戴土拳如蕨爛蒸香薺白魚肥碎防靑蒿涼餅滑宿酒初消春睡起細履幽畦掇芳辣茵陳甘菊不負渠鱠縷堆盤纎手抹北方苦寒今未巳雪底波稜如鐵甲豈如【一作知】吾蜀富冬蔬霜葉露芽寒更茁久拋松菊【一作葛】猶細事苦筍江豚那忍說明年投劾徑須歸莫待齒搖並髮脫

韭芽戴土【本艸韭之美在黃乃未出土者】靑蒿【本艸一名靑蒿】茵陳【本艸茵陳蒿類也經冬不死更因舊苗而生】甘菊【本艸菊有二種一種紫莖而味甘葉可作羮者爲眞菊】纎手【杜甫立春詩菜傳纎手出靑絲】波稜【本艸一名赤根菜八九月種者可備冬食】附黃魯直次韻

北方春蔬嚼冰雪妍暖思采南山蕨韭苗水餅姑置之苦菜黃雞羮糝滑蒓絲色紫菇首白蔞蒿芽甜蔊頭辣生菹入湯翻手成芼以姜橙誇縷抹驚雷菌子生萬釘白鵝截掌鼈解甲瑯玕林深未飄籜軟炊香粳煨短茁萬錢自是宰相事一飯且從吾黨說公如端爲苦筍歸明日靑衫誠可脫送鄭戶曹

遊徧錢塘湖上山歸來文字帶芳鮮羸童瘦馬從吾飲陋巷何人似子賢公業有田常乏食廣文好客竟無氊東歸不趁花時節開盡春風誰與妍

鄭戶曹【宋史鄭僅字彥能彭城人第進士屢遷直龍圖閣陜西轉運使進集賢修撰顯謨閣待制攺知寧州徙秦州召拜吏部侍郎知徐州以顯謨閣學士卒諡修敏徐州誌鄭僅第進士爲大名府司戶參軍歷知冠氏福昌二縣有善政仕終顯謨閣學士按施氏原注僅作瑾與史傳州誌不合或系傳刻之訛當從宋史又職官志軍州諸曹有戶曹參軍掌戶籍賦稅倉庫受納後去參軍二字攺司戶曹事孫彥同職官分紀司戶參軍上州從八品中下州從九品按集中送鄭戶曹詩凡三首此篇當是赴任大名時也】

防州八境圖八首【並引】

南康八境圖者太守孔君之所作也君旣作石城卽其城上樓觀臺榭之所見而作是圖也東望七閩南望五嶺覽羣山之參差俛章貢之奔流雲煙出沒艸木蕃麗邑屋相望雞犬之聲相聞觀此圖也可以茫然而思粲然而笑嘅然而嘆矣蘇子曰此南康之一境也何從而八乎所自觀之者異也且子不見夫日乎其旦如槃其中如珠其夕如破璧此豈三日也哉苟知夫境之爲八也則凡寒暑朝夕雨暘晦明之異坐作行立哀樂喜怒之接於吾目而感於吾心者有不可勝數者矣豈特八乎如知夫八之出乎一也則夫四海之外詼詭譎怪禹貢之所書鄒衍之所談相如之所賦𨿽至千萬未有不一者也後之君子必將有感於斯焉廼作詩八章題其上

坐看奔湍【一作灘】繞石樓使君髙防百無憂三犀竊鄙秦太守八詠聊同沈隠侯

濤頭寂寞打城還章貢臺前暮靄寒倦客登臨無限思孤云落日是長安

章貢臺【太平寰宇記貢水源出雩都縣新樂山章水源出大庾縣聶都山至贑縣合流爲贑水歐陽忞輿地廣記雲贑水東源出雩都曰湖漢水西源出南野曰彭水二水皆北流合於贑縣總爲豫章水北流入大江後人因贑字以湖漢水爲貢水彭水爲章水劉澄之遂以爲章貢合流因以名縣失之矣按趙抃章貢臺記略雲水別二合流城郭於文爲贑予嘉祐六年出守間爲遊觀治西北隅有野景亭舊趾於是復臺其上以新其名爲章貢蓋不失實也據此則贑字取章貢二水合流爲義蓋不獨劉澄之也】

白鵲樓前翠作堆縈云嶺路若爲開故人應在千山外不寄梅花逺信來

白鵲樓【贑州誌八景臺在郡治東北下瞰奔流白鵲樓在八景臺北趙淸獻記云望闕鬰孤軒豁於前皁蓋白鵲瞰臨左右】

朱樓深防日微明皁蓋歸時酒半醒薄暮漁樵人去盡碧溪靑嶂繞螺亭

螺亭【述異記螺亭在南康郡昔有貞女采螺爲業曾宿此亭螺噉其肉故號螺亭太平寰宇記螺亭石山巨石臨水螺殻無數凝結石畔】

使君那暇日參禪一望叢林一悵然成佛莫敎靈運後著鞭從使祖生先

叢林【景徳傳燈錄江西禪師道一漢州什邡人姓馬氏開元間習定南嶽山中遇讓和尙得心印始自建陽佛迹嶺遷臨川次至南康龔公山南防記龔公山在城北今爲寶華寺有馬祖遺迹江西舊志馬祖巖在贑州城東五里】

卻從塵外望塵中無限樓臺煙雨蒙山水照人迷向背只尋孤塔認西東

塵外【亭名也防州誌馬祖巖上有馬禪關及云端駒巖一憇塵外四亭】孤塔【釋氏稽古略馬祖於貞元中示寂元和八年賜諡大寂禪師塔日大莊嚴之塔趙與虤娛書堂詩話歐陽文忠公詩雲山浦轉防迷向背夜江看斗辧西東東坡亦雲山水照人迷向背只尋孤塔認西東身遊山水間果有玆理二公可謂善於形容者矣】

雲煙縹緲鬰孤臺積翠浮空雨半開想見之罘觀海市絳宮明滅是蓬萊

鬰孤臺【名勝志鬰孤臺一名賀蘭山在府治麗譙坤維百步隆阜鬰然孤峙故名唐李勉爲刺史更名望闕愼按趙淸獻記云望闕鬰孤軒豁於前乃二臺名曹能始謂更名望闕者訛也】之罘【史記始皇二十九年登之罘刋石太平寰宇記之罘山在文登縣西北百九十里其山在海中山東南有壘石俗傳武帝造橋有兩石銘仍存山髙九里周廻五十里】

回亂嶂鬰參差云外髙人世得知誰向空山弄明月山中木客解吟詩

木客【太平寰宇記上洛山在贑縣南九十里山多木客能斫杉枋與人交易以木易人刀斧又五色綫引南防記雲南康山間有木客形骸皆人也但鳥爪耳一名山魈詩話總龜云十道四番志興國上洛山有木客形容似人遙見分明近則隠藏所載木客未嘗言能作詩也後得續法帖記木客詩云云方知得句之因徐鉉謂鄱陽山中有木客爲詩一章云云者豈鉉未嘗見十道四番志耶】

讀孟郊詩二首

夜讀孟郊詩細字如牛毛寒燈照昏花佳防時一遭孤芳擢荒穢苦語餘詩騷水淸石鑿鑿湍激不受篙初如食小魚所得不償勞又似煮彭竟日持【一作嚼】空螯要當鬭僧淸未足當韓豪人生如朝露日夜火消膏何苦將兩耳聽此寒虫號不如且置之飲我玊色【一作巵】醪孟郊【舊唐書孟郊少隠於嵩山稱防士畱守鄭慶余辟爲賓客性孤僻寡合韓愈一見以爲忘形交嘗稱其字曰東野與之唱和葛立方韻語陽秋云孟郊詩楚山相蔽虧日月無全輝萬株古柳根挐此燐燐溪等句造語工新無一防俗韻然其他篇章似此者絕少李觀評其詩云髙處在古無上平防下觀二謝許之太甚東坡詩云云貶之亦太甚矣】彭【郭璞爾雅注螃卽彭螖也本艸蟹之最小者名蟛螖音越吳人訛爲彭】寒虫號【爾雅注寒號夜鳴求旦之鳥冬月裸體盡夜鳴叫四足有肉翅不能逺飛本艸曷旦一名寒號虫】

我憎孟郊詩復作孟郊語饑腸自鳴喚空壁轉饑防詩從肺腑出出輙愁肺腑有如黃河魚出膏以自煮尙愛銅鬥歌鄙俚頗近古桃弓射鴨罷獨速短蓑【一作莎】舞不憂踏船翻踏浪不踏土吳姬霜雪白赤腳浣白紵嫁與踏浪兒不識離別苦歌君江湖曲感我長覊旅

訪張山人得山中字二首

魚龍隨水落猿鶴喜君還舊隱丘墟外新堂紫翠間野麋馴杖履【一作屨】幽桂出榛菅灑掃門前路山公亦愛山【公自注張故居爲大水所壊新卜此室故居之東】

張山人【卽張天驥也】新堂【本集放鶴亭記云熙寕十年秋彭城大水雲龍山人張君之故居水及其半扉明年春水落遷於故居之東東山之麓升髙而望得異境焉作亭於其上山人有二鶴甚馴而善飛故名之曰放鶴亭】

萬木鎖雲龍【公自注山名】天畱與戴公路迷山向背人在瀼西東薺麥餘春雪櫻桃落晚風入城都不記歸路醉眠中

雲龍山【注見本卷】薺麥【韓愈琴操詩雪霜貿貿薺麥之有】

送孔郎中赴陜郊

驚風擊面黃沙走西出崤函脫塵垢使君來自古徐州聲震河潼殷關右十里長亭聞鼔角一川秀色明花柳北臨飛檻捲黃流南望靑山如峴首東風吹開錦繡谷淥水翻動蒲萄酒訟庭生艸數開尊過客如雲牢閉口孔郎中赴陜郊【東都事略孔周翰歷知蘄宻陜揚洪兗六州此則自宻移陜時也水經河水又西徑陜縣故城之南注云河北對茅城春秋茅津也河南卽陜城周召分陜以此城爲東西之別太平寰宇記屬河南道郡夾河河南諸縣則豫州域河北則冀州域魏太和十一年置陜州九域志永興軍路陜州宋爲保平軍節度理所】崤函【元和郡縣誌崤山一名嵚崟山自東崤至西崤相去三十五里路極險峻漢地理誌農故秦函谷關也崔浩注云東自崤山西至潼津通名函谷】河潼【杜預左傳注桃林塞潼關是也元和郡縣誌潼關在華陰縣東北關西一里有潼水又云河在關內南流衝激因謂之衝關按秦函谷關今靈寶縣西南十里故關是也大路在北本非鈐束之要漢楊僕宜陽人恥居關外請徙關於新安武帝從之建安十六年曹操破馬超於潼關則從中間徙於今所歷三處而至河潼上躋髙阿俛視洪流寔爲天險名勝志潼谷水經松果山下北流入黃河唐天授初置潼津縣長安二年廢今爲驛有石橋尙名潼津橋卽潼谷水所逕也】峴首【名勝志峴山在陜州靈寶縣東以形似襄陽峴山故名】錦繡谷【名勝志宜陽縣在陜州西南七十里有錦屏山春時花卉繁盛如錦武后遊此賜名錦繡谷邵堯夫詩錦屏山映一川霞桃李爭妍二月花先生詩中所云錦繡谷當指此王氏注所引乃在廬山非此也】蒲萄酒【錢希白南郡新書太宗破髙昌収馬乳蒲萄種於苑中並得酒法仍自損益之造酒緑色長安始識其味太白詩遙看漢水鴨頭緑有似蒲萄初撥醅本此】

與梁左藏防飲傅國博家

將軍破賊自艸檄論詩說劍俱第一彭城老守本虛名識字劣能欺項籍風流別駕貴公子欲把笙歌暖鋒鏑紅斾朝開猛士噪【一作讙】翠帷暮捲佳人出東堂醉臥呼不起啼鳥落花春寂寂試教長笛傍耳根一聲吹裂堦前石

國博【職官分紀國子監博士有太學五經四門武學律學書學算學諸名】

附子由次韻

彭城欲往臺無檄初喜東西合爲一將軍走馬隨春風精銳千人森尺籍口占佳句驚眾坐手鏈彊兵試鳴鏑酒酣起舞花滿地醉倒不聽人扶出歸來相對如夢寐虎踞熊經苦岑寂黃樓方就可同遊飲盡官廚三百石

寒食日答李公擇三絕次韻

從來蘇李得名雙只恐全齊笑陋邦詩似懸河供不辦故欺張籍隴頭瀧

供不辦【似謂詩才敏防左右供事之人書寫不及也】

【愼按公擇時知濟南故有全齊之句】

簿書鼛鼓不知春佳句相呼賴故人寒食徳公方上冢歸來誰主復誰賓

巡城已困塵埃瞇執僕仍遭蟣虱緣欲脫布衫擕素手試開病眼防黃連【公自注來詩謂僕布衫督役】

約公擇飲是日大風

先生生長匡廬山山中讀書三十年舊聞飲水師顏淵不知治劇乃所便偸兒夜探黑【一作赤】白丸奮髯忽逢朱子元半年羣盜誅七百誰信家書藏九千春風無事秋月閒紅妝執樂豪且妍紫衫玊帶兩部全琵琶一抹四十弦客來畱飲不計錢齊人愛公如子產兒啼臥路呼不還我慙山郡空畱連牙兵部吏笑我寒邀公飲酒公無難約束官奴買花鈿薫衣理髮夜不眠曉來顚風塵暗天我思其由豈坐慳作詩愧謝公笑讙歸來瑟縮愈不安要當啖公八百里豪气一洗儒生酸

【愼按施氏原注云公擇知齊齊素多盜公擇至痛懲艾之論報無虛日而不少止他日得黠盜以爲郡兵使直事鈴下稍任使之因詢其姦狀對曰此由富家爲之囊槖官吏迹捕及門禽一人以首則免矣公擇乃令得藏盜之家皆發屋破柱盡防其根株自是姦不容匿境內遂淸始公擇在江夏吳興政尙寛簡吏民安樂之郡以大治及爲濟南頗峻丈深詆郡亦大治由是人知其通疏適變所值無不可者此詩有偸兒夜盜黑白丸云云蓋謂是也此種注於本詩大有發明可史傳之闕略而吳中新刻本槪行刪削今亟錄以存其舊古人苦心不敢沒也】

坐上賦戴花得天字

淸明初過酒防折得奇葩晚更妍春色豈關吾軰事老狂聊作坐中先醉吟不耐欹紗帽起舞從敎落酒船結習漸消畱不住卻須還與散花天

夜飲次韻畢推官

簿書叢裏過春風酒聖時時且復中紅燭照庭嘶騕褭黃雞催曉唱玲瓏老來漸減金釵興醉後空驚玊筯工【公自注畢善篆】月未上時應蚤散免敎壑谷問吾公

畢推官【字景儒時爲徐州從事見淮海集曾爲杭僧法言篆雪齋二字本集遊桓山記同遊有畢仲孫者卽景儒之名也】

芙蓉城【並引】

世傳王迥子髙與仙人周瑤英遊芙蓉城元丰元年三月餘始識子髙問之信然乃作此詩極其情而歸之正亦變風止乎禮義之意也

芙蓉城中花冥冥誰其主者石與丁珠簾玊案翡翠屏霞舒云卷千娉婷中有一人長眉靑炯如微雲淡疏星往來三世空鏈形竟坐誤讀黃庭經天門夜開飛爽靈無復白日乘雲軿俗緣千刼磨不盡翠被冷落淒余馨因過緱山朝帝廷夜聞笙簫弭節聽飄然而來誰使令皎如明月入櫺忽然而去不可執寒衾虛幌風泠泠仙宮洞房本不扄夢中同躡鳯凰翎徑度萬里如奔霆玊樓浮空聳亭亭天書雲篆誰所銘繞樓飛步髙竛竮仙風鏘然韻流鈴蘧蘧形開如酒【一作醉】醒芳卿寄謝空丁寧一朝覆水不返瓶羅巾別淚空濙濙春風花開秋葉零世間羅綺紛膻腥此身【苕溪漁隠叢話作生】流浪隨滄溟偶然相值兩浮萍願君収梘觀三庭勿與嘉糓生蝗螟從渠一念三千齡下作人間尹與邢

長眉靑【許彥周詩話詩人寫人物態度至不可移易退之華山女詩洗妝拭面著冠帔白紅頰長眉靑此定是女道士芙蓉城詩雲中有一人長眉靑炯如微雲淡疏星便有神仙風度】

愼按施氏原注此詩王荊公嘗和之首云神仙出沒藏杳冥帝遣萬鬼驅六丁嘗爲兪紫芝誦之紫芝請書於紙荊公曰此戲耳不可以爲訓故不傳此叚新刻本刪去今補錄又按本詩序元丰元年三月作也施氏本編入卷末與詩序不合今移於前

續麗人行【並引】

李仲謀家有周昉畫背面欠伸內人極精戲作此詩

深宮無人春日長沈香亭北百花香羙人睡起薄梳洗燕舞鶯啼空斷腸畫工欲畫無窮意背立東風初破睡若敎回首卻嫣然陽城下蔡俱風靡杜陵饑客眼長寒蹇驢破帽隨金鞍隔花臨水時一見只許腰肢背後看心醉歸來茅屋底方信人間有西子君不見孟光舉案與眉齊何曾背面傷春啼

周昉【唐朝名畫錄昉字仲朗京兆人施注以爲字景未詳孰是】

聞李公擇飲傅國博家大醉二首

兒童拍手閙黃昏應笑山公醉習園縱使先生能一石主人未肯獨畱髠

不肯惺惺騎馬廻玊山知爲玊人頺紫雲有語君知否莫喚分司禦史來

傅子美召公擇飲偶以病不及往公擇有詩次韻

樊素阿蠻皆已出使君應作玊箏歌可憐病士西窗下一夜丹田手自摩

觀子美病中作嗟嘆不足因次韻

百尺長松澗下摧知君此意爲誰來霜枝半折孤根出尙有狂風急雨催

愼按以上二首施氏原本不載新刻載續補下卷據外集編第五卷

皆守徐州時作今從之子美當卽傅國博字也

起伏龍行【並引】

徐州城東二十里有石潭父老云與泗水通增損淸濁相應不差時有河魚出焉元丰元年春旱或云置虎頭潭中可以致雷雨用其說作起伏龍行

何年白竹千鈞弩射殺南山雪毛虎至今顱骨帶霜牙尙作四海毛虫祖東方久旱千里赤三月行人口生土碧潭近在古城東柛物所蟠誰敢侮上欹蒼石擁巗竇下應淸河通水府眼光作電走金蛇鼻息爲云擢煙縷當年負圖傳帝命左右羲軒詔柛禹爾來懷寶但貪眠滿腹雷霆瘖不吐赤龍白虎戰明日【公自注是月丙辰明日庚寅】倒捲黃河作飛雨嗟我豈樂鬭兩雄有事徑須煩一怒鼻息爲云【杜甫詩如絲气或上爛漫爲雲雨】

聞公擇過雲龍張山人輙往從之公擇有詩戲用其韻

我生固多憂肉食嘗苦墨軒然就一笑猶得好飲力聞君過雲龍對酒兩靜黙急攜淸歌女出郭及未昃一歡難力致邂逅有勝特喧蜂集晚花亂雀啄叢棘山人樂此耳寂寞誰侍側何當求好人聊使治要襋使君自孤憤此理誰相值不如學養生一气服千息

送李公擇

嗟予寡兄弟四海一子由故人𨿽云多出處不我謀弓車無停招逝去勢莫畱僅存今幾人各在天一陬有如長庚月到曉爛不収宜我與夫子相好手足侔比年兩見之賓主更獻酬樂哉十日飲衎衎和不流論事到深夜僵僕鈴與騶頗嘗見使君有客如此不欲別不忍言慘慘集百憂念我野夫兄知名三十秋已得其爲人不待風馬牛他年林下見傾蓋如白頭

【愼按施氏原注公擇在濟南東坡赴彭城過之公擇罷濟南復過東坡於彭城唱酬甚多故云比年兩見之賓主更獻酬野夫公擇之兄名莘嘗爲江西轉運使東坡自黃移汝道建昌過其故居有詩云何人修水上種此一雙玊謂其兄弟也新刋本刪去今補錄之】

送筍芍藥與公擇二首

久客厭鹵饌【公自注蜀人謂東北人爲鹵子】枵然思南烹故人知我意千里寄竹萌駢頭玊嬰兒一一脫錦防庖人應未識旅人眼先明我家拙廚膳彘肉芼蕪菁送與江南客燒煮配香粳

今日忽不樂折盡園中花園中亦何有芍藥裊殘葩久旱復遭雨紛披亂泥沙不折亦安用折去還可嗟棄擲亮未能送與謫仙家還將一枝春挿向兩髻丫

和孫莘老次韻

去國光陰春雪消還家蹤迹野雲飄功名正自妨行樂迎送才堪博早朝𨿽去友朋親吏卒卻辭讒謗得風謡明年我亦江南去不問雄繁與寂寥

博早朝【白居易詩雞鳴猶獨睡不博早朝人】雄繁【指言劇郡也】

【愼按史容注山谷集云莘老前後典郡自廣徳徙湖州又徙廬州持祖母防服除知蘇州云云先生倅杭時莘老自湖移廬有詩送之今是詩之作當在莘老知蘇州時故結處有明年我亦江南去之句】遊張山人園

壁間一軸蘿子盆裏千枝錦被堆慣與先生爲酒伴不嫌刺史亦顏開纎纎入麥黃花亂颯颯催詩白雨來聞道君家好井水歸軒乞得滿瓶回

煙蘿子【經籍志有煙蘿子內眞通元歌一卷又有煙蘿子養柛關鎖祕訣圖一卷蓋古之學仙得道者也】

杜介熙熙堂

﨑嶇世路最先回窈窕華堂手自開咄咄何曾書怪事熙熙長覺似春臺白砂碧玉味方永黃紙紅旗心巳灰遙想閉門投轄飲鵾弦鐵撥響如雷

杜介【字幾先揚州人居平山堂見本集】

次韻答劉涇

吟詩莫作秋虫聲天公怪汝鉤物情使汝未老華髮生芝蘭得雨蔚靑靑何用自燔以出馨細書千紙雜眞行新音百變口如鶯異義蜂起弟子爭舌翻濤瀾捲齊城萬卷堆胸兀相撐以病爲樂子未驚我有至味非煎烹是中之樂吁難名綠槐如山闇廣庭飛蝱【一作虫】繞耳細而淸敗席展轉臥見經【一作驚訛】亦自不【一作不自】嫌翠織成意行信足無溝坑不識五郎呼作卿吏民哀我老不明相戒無復煩鞭刑時臨泗水照星星微風不起鏡面平安得一舟如葉輕臥聞郵籖報水程蒓羮羊酪不須評一飽且救饑腸鳴

劉涇【字巨濟注見前】

擕妓樂遊張山人園

大杏金黃小麥熟墜巢乳鵲拳新竹故將俗物惱幽人細馬紅妝滿山谷提壺勸酒意𨿽重杜鵑催歸聲更速酒闌人散卻關門寂歷斜陽掛疎木

種徳亭【並引】

處士王復家於錢塘爲人多技能而醫尢精期於活人而已不志於利築室候潮門外治園圃作亭榭以與賢士大夫遊惟恐不及然終無所求人徒知其接花蓺果之勤而不知其所種者徳也乃以名其亭而作詩以遺之

小圃傍城郭閉門芝術香名隨市人隱徳與佳木長元化善養性倉公多禁方所活不可數相逢旋相忘但喜賓客來置酒花滿堂我欲東南去再觀雙檜蒼山茶想出屋湖橘應過墻木老徳亦熟吾言豈荒唐

雙檜【本集有王復秀才所居雙檜二絕句見第八卷

】荒唐【莊子天下篇以繆悠之說荒唐之言無端崖之詞時縱恣而不儻】

附子由作【欒城集題云贈王復秀才】

候潮門外王居士平昔交遊徧海涯本種松杉爲老計晚將亭榭付鄰家爲生有道終安隱好事來遊空嘆嗟猶有東坡舊詩卷忻然對客展龍蛇【自注王君舊有園亭子瞻兄名之曰種徳其亭頃以貧故鬻之矣】

【愼按欒城集子由此詩自續溪還朝道過錢塘乃元丰乙丑所作距東坡寄詩已七年亭已易主而王復尙無恙也】

次韻僧潛見贈

道人胸中水鏡淸萬象起滅無逃形獨依古寺種秋菊要伴騷人餐落英人間底處有南北紛紛鴻雁何曾防閉門坐穴一禪榻頭上嵗月空崢嶸今日偶出爲求法欲與慧劍加礱硎云衲新磨山水出霜髭不翦兒童驚公侯欲識不可得故知倚市無傾城秋風吹夢過淮水想見橘柚垂空庭故人各在天一角相望落落如晨星彭城老守何足顧棗林桑野相邀迎千山不憚荒店逺兩腳欲趁飛猱輕多生綺語磨不盡尙有宛轉詩人情猿吟鶴唳本無意不知下有行人行空堦夜雨自淸絕誰使掩抑啼孤惸我欲仙山掇瑤艸傾筐坐嘆何時盈簿書鞭撲盡塡委煮茗燒栗宜宵徵乞取摩尼照濁水共看落月金盆傾

僧潛【咸淳臨安志道潛於潛浮溪邨人字參寥本姓何防不茹葷以童子誦法華經爲比丘於內外典無所不通崇寧末示寂賜號妙總大師○補錄施氏原注東坡守吳興防於松江旣謫居不逺二千里相從於齊安畱期年遇移汝海同遊廬山有次韻畱別詩坡守錢塘卜智果精舍居之入院分韻賦詩又作參寥泉銘坡南遷遂欲轉海訪之以書力戒勿萌此意自揣餘生必須相見當路亦捃其詩語謂有刺譏得罪反初服建中靖國初曾子開言其非罪詔復薙髮此段序參寥生平及與先生遊好最詳不知新刋本何故刪去之】綺語【佛氏口之四業妄言綺語其二也】詩人情【朱弁風月堂詩話參寥自杭謁坡於彭城一日燕郡寮謂客曰參寥𨿽不與此集然不可不惱之也遣官妓馬盼盼持紙筆就求詩參寥援筆立成有禪心已作沾泥絮不逐春風上下狂之句坡喜曰吾嘗見柳絮落泥中謂可以入詩偶未収入遂爲此人所先】

愼按參寥於是年四月過徐州有詩案可據施氏原本訛編九日詩後今與下篇俱移於此

次韻潛師放魚

法師說法臨泗水無數天花隨麈尾勸將淨業種西方莫待夢中呼起起哀哉若魚竟坐口逺媿知幾穆生醴況逢孟簡對盧仝不怕校人欺子美疲民尙作魚尾赤數罟未除吾顙泚法師自有衣中珠不用辛苦泥沙底淨業【梁武帝淨業賦見淨業之可愛與不殺而爲囙】孟簡【唐詩紀事孟簡字幾道徳州人元和中擢第】子美【左傳襄公二十五年鄭子展子產帥車七百乘伐陳宵突陳城遂入之子美入數俘而出注云子美卽子產也】泥沙底【白居易放魚詩不須泥沙底辛苦覓明珠】

【烏臺詩案元丰元年四月軾知徐州日有相識浙僧道潛來相看同在河亭上坐見人打魚其僧買魚放生作詩一首卽無譏諷軾依韻和詩一首與本人云疲民尙作魚尾赤左傳云如魚頳尾衡流而方揚裔注云魚勞則尾赤是時徐州大水之後夫役數起軾言民之疲病如魚勞而尾赤也數罟謂魚网之宻細者以言民旣疲病朝廷又行靑苗助役不爲除放如宻网之取魚皆以譏朝廷新法不便以致大水之災也此段施氏原注失載補注本亦不全今備錄之】

附參寥原作

嘉魚滿盤初出水尙有靑萍防紅尾銀鰓戢戢畏烹煎崛彊有時俄自起彼客殷勤贈使君願向中廚薦醪醴使君事道不事腹杞菊終年食甘美傳呼愼勿付庖人百步洪邊放淸泚回首無欺子產淳漫道悠然泳波底

文與可有詩見寄云待將一段鵝溪絹掃取寒梢萬尺長次韻答之

爲愛鵝溪白蠒光掃殘雞距紫毫芒【一作鋩】世間那有千尋竹月落庭空影許長

鵝溪【任淵山谷內集注鵝溪在今潼川畫絹所出】千尋竹【本集雜記與可畫竹初不自貴重持縑素而請者足相踵於門與可厭之投諸地曰吾將以爲櫗材及與可自洋州還餘爲徐州與可寄書曰近語士大夫墨竹一近在彭城襪材當萃於子矣書尾復一詩云云予謂與可竹長萬尺當用絹二百五十匹因答詩云云與可笑曰蘇子瞻辧則辧矣然二百五十匹吾將買田而歸老焉○愼按丹淵集失原作全首無從采錄】

聞辯才法師復歸上天竺以詩戲問

道人出山去山色如死灰白雲不解笑靑松有餘哀忽聞道人歸鳥語山容開神光出寶髻法雨洗浮埃想見南北山花發前後臺寄聲問道人借禪以爲詼何所聞而去何所見而回道人笑不答此意安在哉昔年本不住今者亦無來此語竟非是且食白楊梅

辯才復歸天竺【欒城集辯才塔碑云師年二十五賜紫衣及辯才號沈遘治杭請住上天竺居十七年有僧文防者利其富倚權貴人奪而有之遷師於下天竺復逐師於潛逾年捷敗事聞朝廷復以上天竺畀師防之在天竺也施者不至巗谷艸木爲之索然及師之復歸山中百物皆若有喜色淸獻趙公親見而贊之曰師去天竺山空鬼哭天竺師歸道塲光輝畱三年終捨去老於南山之龍井】南北山【白居易寄天竺禪師詩南山雲起北山云】前後臺【白居易詩又云前臺花發後臺見先生二句皆用之】

和子由送將官梁左藏仲通

雨足誰言春麥短城堅不怕秋濤捲日長惟有睡相宜半脫紗巾落紈扇芳艸不鋤當戶長珍禽獨下無人見覺來身世都是夢坐久枕痕猶著面城西忽報故人來急掃風軒炊麥飯【公自注徐州所出】伏波論兵初矍鑠中散談仙更淸逺南都從事亦學道不惜腸空誇腦滿問羊他日到金華應許相將遊閬苑

梁仲通【名交見欒城集】

附子由原作【欒城集題云送梁交之徐州】

湖水淸且深新荷半猶捲未見紅妝窈窕娘先排翠羽參差扇水面風生人未知欹傾俯仰長先見防上遊人暮不歸淸香入袖涼吹靣投壺擊鞠綠楊陰共盡淸樽飱白飯坐中飛將忽先起輕衫出試彭門逺百步洪西白浪翻戲馬臺南云岫滿江山雄麗洵宜人風流孰似梁王苑

次韻秦觀秀才見贈秦與孫莘老李公擇甚熟將入京應舉

夜光明月非所投逢年遇合百無憂將軍百戰竟不侯伯郎一鬥得涼州翹關負重非無力十年不入紛華域故人坐上見君文謂是古人吁莫測新詩說盡萬物情硬黃小字臨黃庭故人已去君未到空吟河畔艸靑靑誰謂他鄕各異縣天遣君來破吾願一聞君語識君心短李髯孫眼中見江湖放浪久全眞忽然一鳴驚倒人縱橫所值【一作往】無不可知君不怕新書新千金敝帚那堪換我亦淹畱豈長算山中旣未決同歸我聊爾耳君其漫

秦觀【宋史秦觀字少遊少豪雋慷慨溢於文詞登第歷祕書省正字兼國史院編修官紹聖初坐黨籍出通判杭州禦史劉拯論其損益實錄貶監處州酒稅尋削秩徙郴州編管又徙雷州徽宗卽位復官放還至藤州而卒文集四十卷施氏原注東坡剛直忠正二聖追神宗遺言將付大政臺諌多惎間凡所與輙攻之少遊其一也】秀才【唐書杜正倫傳隋世重舉秀才天下不十人而正倫一門三秀才皆髙第】

附秦少遊原作

人生異趣各有求系風捕影祗懷憂我獨不願萬戶侯惟願一識蘇徐州徐州雄偉非人力世有髙名擅區域珠樹三株詎可攀玊海千尋眞莫測一昨秋風動逺情便憶鱸魚訪洞庭芝蘭不獨庭中秀松栢仍當雪後靑故人持節過鄕縣敎以東來償所願天上麒麟昔漫聞河東鸑鷟今才見不將俗物礙天眞北斗以南能幾人八磚學士風標逺五馬使君恩意新黃塵冥冥日月換中有盈虛亦何算據龜食蛤暫相從請結後期遊汗漫

附子由作【欒城集題云次韻秦觀秀才攜李公擇書相訪】

淮南三嵗吾何求使君到後銷人憂君言有客輕公侯扁舟相從古揚州致之匹馬恨無力千里相望同異域新詩空使四座驚隠居未易凡人測使君南歸無限情鴻飛擕書墮我庭此書兼致昔年客袖中麗句淮山靑老夫彊顏依府縣堆案文書本非願淸談亹亹解人頤安得座右長相見狂客吾非賀季眞醉吟君似謫仙人末契長遭少年笑白髮應慚傾蓋新都城酒貴誰當換塵埃垢靣非良算歸來泗上正思君莫待黃花霜爛漫

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則已裝背完好子駿以見遺作詩謝之

貴人金多身復閒爭買書畫不計錢巳將鐵石充逸少【公自注大王書中有殷鐵石字鐵石乃梁武帝時人】更補朱繇爲道【公自注世所収吳道子畫多朱繇筆也】煙薰屋漏裝玉軸鹿皮蒼璧知誰賢吳生畫佛本神授【一作駿】夢中化作飛空仙覺來落筆不經意柛妙獨到秋毫顚昔我長安見此畫嘆息至寶空潸然素絲斷續不忍看巳作蝴蝶飛聨翩君能収拾爲補綴體質防落嗟柛全志公彷佛見刀尺修羅天女猶雄妍如觀老杜飛鳥句脫字欲補知無緣問君乞得良有意欲將俗眼爲洗湔貴人一見定羞怍錦囊千紙何足捐不須更用博麻縷付與一炬隨飛煙

修羅天女【維摩經注阿修羅男醜女端正有大勢力常與天共鬭此柛果報最勝鄰次諸天而非夭也】博麻縷【言貴人所蓄書畫多物不值一錢不足以博麻縷止宜付之一炬而巳王注謬引佛氏麻三斤語施氏補注復取之何也】

雨中過舒敎授

疎疎簾外竹瀏瀏竹間雨窗扉靜無塵幾硯寒生霧美人樂幽獨有得緣無慕坐依蒲褐禪起聴風甌語客來淡無有灑掃涼冠履濃茗洗積昏妙香淨浮【一作無訛】慮歸來北堂闇一一微螢度此生憂患中一餉安閒處飛鳶悔前笑黃犬悲晚悟自非陶靖節誰識此間趣

舒敎授【卽舒煥施氏原注時舒爲徐州教授元祐八年以左朝郎校對祕書省黃本書籍紹聖初通判熙州孫彥同職官分紀云通典漢郡國皆有文學椽唐府郡置經學博士各一人以五經敎授學生宋無專員諸州文學之職從九品爲散官】

次韻舒敎授寄李公擇

艸書妙絕吾所兄眞書小低猶抗行論文作詩俱不敵看君談笑収降旌去年逾月方出晝【公自注予去年畱齊月餘】爲君劇飲幾濡首今年過我𨿽少畱寂寞陶潛方止酒【公自注此行公擇病酒夕不飲】別時流涕攬君須懸知此懽墮空虛松下縱橫余屐齒門前轣轆想君車怪君一身都是徳近之淸潤淪肌骨細思還有可恨時不許藍橋見傾國【公自注公擇有婢名雲英屢欲出不果】

又送鄭戶曹【按本年中秋月詩鄭子向河朔公自注云鄭僅赴大名戶曹施氏云時爲冠氏令者訛】

水繞彭城【一作祖】樓山圍戲馬臺古來豪傑地千載有餘哀隆凖飛上天重瞳亦成灰白門下呂布大星隕臨淮尙想劉徳輿置酒此徘徊爾來苦寂寞廢圃多蒼苔河從百步響山到九里回山水自相激夜聲轉風雷蕩蕩淸河壖黃樓我所開秋月墮城角春風揺酒杯遲【去聲】君爲座客新詩出瓊瑰樓成君已去人事固多他年君倦遊白首賦歸來登樓一長嘯使君安在哉

彭城樓【太平寰宇記魏刺史王延明移彭祖廟於子城東北樓爲彭城樓】戲馬臺【元和郡縣誌戲馬臺在彭城縣東南二里項羽所造戲馬於此】劉徳輿【南史宋髙祖本紀劉字徳輿文選注宋武帝爲宋公在彭城九日出項羽戲馬臺至今相承以爲舊凖】九里山【太平寰宇記引中記云彭城有九里山有穴潛通瑯琊名勝志九嶷山在徐州東北九里山陰有孫氏墓碑上刋九嶷山俗名九里山】

次韻黃魯直見贈古風二首

嘉谷臥風雨稂莠登我塲陳前漫方丈玊食慘無光大哉天宇間美惡更臭香君看五六月飛蚊殷回廊玆時不少假俯仰霜葉黃期君蟠桃枝千嵗終一嘗顧我如苦李全生依路傍紛紛不足道悄悄徒自傷

黃魯直【宋史黃庭堅字魯直第進士哲宗立召爲祕書郎神宗實錄檢討官紹聖初章惇蔡卞論實錄多誣貶涪州別駕黔州安置又移戎州徽宗卽位乞郡得太平州到任九日罷主管玊隆觀尋除名編管宜州徙永州卒年六十○施氏原注魯直學問文章天成性得於詩尢髙善法書自成一家東坡所以推揚汲引如恐不及初遊灊皖山谷寺樂其林泉因自號山穀道人建炎問贈直龍圖閣髙宗愛其筆札禦府収蓄甚富且錄用其家云】

【烏臺詩案元丰元年二月內北京國子監敎授黃庭堅寄書一封幷古詩二首與軾依韻和答云嘉谷臥風雨至玊食慘無光以譏今之小人勝君子如稂莠之奪嘉谷又云大哉天宇間至悄悄徒自傷意言君子小人進退有時如夏月蚊虻縱橫至秋自息比黃庭堅於蟠桃進必遲自比苦李以無用全生又取詩云慍於羣小以譏諷當今進用之人皆小人也此段全文已載施氏原注中今依例附錄】

空山學仙子妄意笙簫聲千金得奇藥開視皆豨苓不知市人中自有安期生今君已度世坐閱霜中蔕摩挲古銅人嵗月不可計閬風安在哉要君相指似

附黃魯直原作二首

江梅有佳實托根桃李塲桃李終不言朝露借恩光孤芳忌皎潔冰雪空自香古來和鼎實此物升廟廊嵗月坐成晚煙雨靑已黃得升桃李盤以逺初見嘗終然不可口棄擲官道旁但使【烏臺詩案作但取】本根在棄捐果【詩案作庸】何傷

靑【一作長】松出洞【一作澗】壑十里聞風聲上有百尺絲下有千嵗苓【苕溪漁隠叢話尙有自性得久要爲人制頽齡二句】小艸有逺志相依在平生醫和不並世深根且固蒂人言可醫國何用太早計小大才則殊气味固【詩案作苦】相似次韻答舒敎授觀余所藏墨

異時長笑王防稽野鶩膻腥污刀幾暮年卻得庾安西自厭家雞題六紙二子風流冠當代顧與兒童爭慍喜秦王十八已龍飛嗜好晚將蛇蚓比我生百事不掛眼時人繆說云工此世間有癖念誰無傾身障簏尢堪鄙人【一作一】生當著幾緉屐定心肯爲微物【一作塵】起此墨足支三十年但恐風霜侵髮齒非人磨墨墨磨人缾應未罄罍先恥逝將振衣歸故國數畝荒園自鋤理作書寄君君莫笑但覓來禽與靑李一螺防漆便有餘萬竈燒松何處使君不見永寧第中搗龍麝列屋閒居淸且美倒暈連眉秀嶺浮雙鴉畫鬢香雲委時聞五斛賜蛾綠不惜千金求獺髓聞君此詩當大笑寒窗冷硯冰生水

送鄭戶曹賦席上果得榧子

彼美玊山果粲爲金【一作銀】槃實瘴霧脫蠻溪淸樽奉佳客客行何以贈一語當加璧祝君如此果徳膏以自澤驅攘三彭仇已我心腹疾願君如此木凜凜傲霜雪斵爲君倚幾滑淨不容削物微興不淺此贈毋輕擲玊山果【本艸榧實一名玊山果藝苑雌黃雲予與潘伯龍食榧子言諸防皆不及玊山者方悟東坡詩語恐是上饒玊山縣潘云玊山地名在婺之東陽縣所生榧子香脆與他處迥殊故集韻榧字注云木名有實出東陽諸郡而本艸亦云出今東陽諸郡施氏補注引王注云出信州玊山者訛】斵爲幾【本艸又云榧一作棑其木名文木葉似杉木如栢理如松肌細軟可爲器用詩家所云棑幾卽此】三彭【中黃經云一者上虫居腦中二者中虫居明堂三者下虫居腸胃名曰彭琚彭質彭矯惡人進道喜人退志】

送胡掾

亂葉和淒雨投空如散絲流年一如此遊子去何之節義古所重艱危方自玆他年著淸徳仍復畏人知

答仲屯田次韻

秋來不見渼陂岑千里詩盟忽重尋大木百圍生逺籟朱弦三嘆有遺音淸風捲地収殘暑素月流天掃積陰欲遣何人賡絕唱滿堦桐葉候虫吟

宻州宋國博以詩見紀在郡雜詠次韻答之

吾觀二宋文字字照縑素淵源皆有考奇險或難句後來邈無繼嗣子其殆庶胡爲尙流落用捨眞有數當時茍悅可愼勿笑枤杜斵窗誰赴捄袖手良優裕山城辱吾繼缺短煩遮防昔年繆陳詩無人聊瓦注於今賡絕唱外重中已懼何當附家集擊壤追咸濩

二宋【宋史宋庠初名郊字公序安陸人弟防字子京兄弟同舉進士禮部奏祁第一庠第三章

獻太后不欲以弟先兄擢庠第一置祁第十入呼二宋以大小別之庠練習典故擅儒雅之望祁亦能文多建白】嗣子【史譏公序愛信防子多與小人遊爲禦史呂誨所劾請勅庠不得以二子隨子京於皇祐中亦坐其子從張彥方遊以龍圖閣學士出知亳州則二宋之子俱不能世其家者也故先生詩中亦多微詞】

答範淳甫【按範內翰集中失原作】

吾州下邑生劉季誰數區區張與李【公自注來詩有張僕射李臨淮之句】重瞳遺迹已塵埃惟有黃樓臨泗水【公自注郡有防事俗謂之覇王防相傳不可坐僕拆之以蓋黃樓】而今太守老且寒俠气不洗儒生酸猶勝白門窮呂布欲將鞍馬事曹瞞

範淳甫【梁溪漫志範淳甫之母夢鄧禹而生子故名祖禹字夢得司馬溫公爲攺字淳甫宋史範柤禹成都華陽人進士甲科従司馬溫公編修通鑑書成薦爲祕書省正字哲宗立遷著作郎兼侍講蘇軾稱爲講官第一○補錄施氏原注柤禹防孤鞠於叔祖忠文公景仁元祐初自正字擢右正言修柛宗實錄由著作郎兼侍講又試中書舎人自除拾遺及螭掖皆以婦父呂正獻秉政辭不拜正獻薨乃擢右諫議大夫遷給事中禮部侍郎翰林學士其議論皆關天下大體哲宗親政忠讜日聞紹述事興言不見聴請外以龍圖學士知陜州言者論修實錄詆誣連貶永賀賓紀而卒年五十八東坡與範氏同爲蜀人而忠文敬愛其兄弟故與淳甫意好尢篤元祐中居要路志同道合相與力持國是後南遷淳甫歿於煙瘴坡於海外聞之以書弔諸子許爲志墓坡旣北還淳甫亦許歸葬期諸子於道中一見竟不相遇子衝字元長髙宗擢爲學士】下邑【元和郡縣誌沛縣東南至徐州一百四十三里本秦舊縣取沛澤爲名漢興四年攺爲沛郡理相城以此爲小沛魏分立譙郡又以沛國爲王國宋爲沛縣攺屬徐州隋罷郡縣屬仍舊史記髙祖十二年破黥布還過沛謂沛父老曰遊子悲故鄕吾𨿽都關中萬嵗後吾魂魄猶樂思沛且朕自沛公以誅暴亂其以沛爲朕湯沐邑】白門【輿地誌徐州南門也】

次韻答王定國

每得君詩如得書宣心寫妙書不如眼前百種無不有知君一以詩驅除傳聞都下十日雨靑泥沒馬街生魚舊雨來人今不來悠然獨酌臥淸虛我𨿽作郡古云樂山川洵美非吾廬願君不廢重九約念此衰冷勤呵淸虛【王定國堂名本集有詩子由有記】

和鮮於子駿鄆州新堂月夜二首【公自注前次韻後不次】

去嵗遊新堂春風雪消後池中半篙水池上千尺柳佳人如桃李蝴蝶入衫袖山川今何許疆野【一作界】已分宿嵗月不可思駛若船放澑繁華眞一夢寂寞兩榮朽惟有當時月依然照杯酒應憐船上人坐穩不知漏鄆州【元和郡縣誌漢東平國後爲郡隋分兗州萬安縣置鄆州宋史地理誌鄆州初爲京東路熙寜七年分爲東西兩路鄆州屬西路名勝志今爲鄆城縣屬濟寧州宋史鮮於侁傳柛宗朝自利州路轉運使判官爲京東西路轉運使】澑【鮮於子駿原作流自注云去聲先生和詩及欒城集俱作澑二字固可通用也】

附鮮於子駿原作【原詩載宋文鑑題云新堂夜坐月色皎然由連理亭信步亭中徘徊久之因爲五言一首】

秋風吹微涼天雨新霽後閒齋獨隱幾明月在髙柳振衣步庭下顥气入襟袖天空云漢明隱約辧列宿蒼蒼松檜上零露霏欲澑脫葉滿閒園繁華迨衰朽淸霄望蟾影宜付一杯酒多病謝樽罍城頭轉寒漏

附子由次韻

長愛陶先生閒居棄官後牀上臥看書門前自栽柳低回顧微祿畢竟誰挽袖索莫秋後蜂靑熒曉天宿惟將不系舟托此春江澑尺書慰窮獨秀句驚枯朽遙知新堂夜明月入杯酒千里共淸光照我茅檐漏

明月入華池反照池上堂堂中隱幾人心與水月涼風螢已無迹露艸時有光起觀河漢流步屧響長廊名都信繁防千指調笙簧先生病不飲童子爲燒香獨作五字詩淸絕如韋郎詩成月漸側皎皎兩相望

韋郎【賓退錄韋應物京兆長安人貞元十年二月由左司郎中補外得蘓州刺史年九十餘不知所終洪容齋題防云韋蘇州集中有詩云少事武皇帝無賴恃恩私一字都不識飲酒肆頑癡武皇升仙後憔悴被人欺讀書事已晚把筆學題詩兩府始収迹南宮繆見推非才果不容出守撫惸嫠云云蓋應物自序其少年事也唐史失其事不爲立傳】

送將官梁左藏赴莫州

燕南垂趙北際其間不合大如礪至今父老哀公孫烝土爲城鐵作門城中積谷三百萬猛士如雲驕不戰一旦鼓角鳴地中帳下美人空掩面豈如千騎平時來笑談謦欬生風雷葛巾羽扇紅塵靜投壺雅歌淸燕開東方健兒虓虎樣泣涕懷思亷恥將彭城老守亦淒然不見君家雪兒唱

左藏【元丰類稿興國初左藏之財旣充斥始分爲三錢與金帛皆別藏典守者亦各異宋史職官志左藏庫東西作坊使階武顯大夫西京左藏庫使階武經大夫作坊副使階武顯郎左藏副使階武經郎楊奐汴故宮記宣防院北曰禦藥院其北曰右藏庫右藏庫之東曰左藏庫】莫州【太平寰宇記河北道莫州文安郡領鄚縣任丘長丰三縣易京城在鄭縣西北三十里然則今之雄縣乃公孫瓚易京也王注莫州卽易京訛】

附子由作【欒城集題云送梁交供備知莫州】

猛士當令守四方中原諸將近相望一樽度日空閒暇千騎臨邊自激昻談笑定先降鹵使詩書仍得靖戎行君看宿將何承矩安用摧鋒百戰塲

蘇詩補注卷十六

欽定四庫全書

蘇詩補注卷十七

翰林院編修查愼行撰古今體詩五十一首【元丰戊午秋冬在徐州任作】

次韻子由送趙防歸覲錢塘遂赴永嘉

歸舟轉河曲稍見楚山蒼吏來迎客吳音已帶鄕言從謝康樂先獻魯靈光已擊三千里何須四十彊風流半刺史淸絕校書郎到郡詩成集尋溪水濺裳芒鞵隨采藥蠒紙記流觴海靜蛟鼉出山空艸木長宦遊無遠近民事要更嘗願子傳家法他年請上方

趙防【按東都事略趙抃傳後云子防亦篤行君子嘗爲禦史論事知治體後爲太僕少卿以卒初不著其字亦不及倅溫事文與可丹淵集趙祕書墓志則云治平二年天水趙公之子新授祕書省校書郎知杭州於潛縣事名防字景仁以疾卒於洛陽官舎云云以歲月考之淸獻公守杭在熙寧之末元丰之初其子省覲正此時事淸獻集中有十八男防自溫倅迎於雁蕩詩則公自杭罷歸永嘉防尙爲溫倅若據墓志前此十餘年防早歿矣後閱淸獻公神道碑公二子長曰岏終於潛令次卽防乃知丹淵集防當作岏景仁乃岏字也施氏原注趙防字景口景字下脫去一字補注本遂以景仁實之失於考證竟混兩人爲一矣不可不辧】

附子由原作

世人何局促奔走鬢蒼蒼聞道余杭守獨遊何有鄕禪心朝吐日元气夜生光淸靜安罷瘵寛仁服暴彊聲名髙一世風采見諸郎謁帝朱爲紱還家防作裳經過畱畫舫談笑接淸觴問訊顏依舊崢嶸歲自長人生眞幾許世味不堪嘗歸去聞詩罷求余卻老方

中秋月【一本有寄子由三字】三首

殷勤去年月防灩古城東憔悴去年人臥病破窗中徘徊巧相覓窈窕穿房櫳月豈知我病但見歌樓空撫枕三嘆息扶杖起相從天風不相哀吹我落瓊宮白露入肺肝夜吟如秋虫坐令太白豪化爲東野窮餘年知幾何佳月豈屢逢寒魚亦不睡竟夕相噞喁

六年逢此月五年照離別【公自注中秋有月凡六年矣惟去歲與子由會於此】歌君別離曲【公自注子由有水調歌頭】滿座爲淒咽畱都信繁麗此會豈易擲鎔銀百頃湖掛鏡千尋闕三更歌吹罷人影亂淸樾歸來北堂下寒光翻露葉喚酒與婦飲念我向兒說豈知衰病後空盞對梨栗但見古河東荍【一作蕎音義同】麥花【一作如】鋪雪欲和去年曲復恐心斷絕

畱都【謂南京時子由在張安道幕】

舒子在汶上閉門相對淸【公自注舒煥試舉人鄆州】鄭子向河朔【公自注鄭僅赴北京戶曹】孤舟連夜行頓子𨿽咫尺兀如在牢扃【公自注頓起來徐試舉人】趙子寄書來水調有餘聲【公自注今日得趙杲鄕書猶記余在東武中秋所作水調歌頭也】悠哉四子心共此千里明明月不解老良辰難合幷回頭【一作顧】坐上人聚散如流萍嘗聞此宵月萬里同陰晴【公自注故人史生爲餘言嘗見海賈雲中秋有月則是嵗珠多而圓賈人常以此之𨿽相去萬里他日會合相問則陰晴無不同者】天公自著意此會那可輕明年各相望俯仰今古情

水調【本集有丙辰中秋懽飲達旦大醉作水調歌頭兼懷子由詞】

中秋見月懷【一作寄】子由

明月未出羣山髙瑞光萬【一作千】丈生白毫一杯未盡銀闕湧亂雲脫壊如崩濤誰爲天公洗眸子應費明河千斛水遂令冷看世間人照我湛然心不起西南大星如彈丸角尾奕奕蒼龍蟠今宵注眼看不見更許螢火爭淸寒何人艤舟臨古汴千燈夜作魚龍變曲折無心逐浪花低昻赴節隨歌板【公自注是夜賈客舟中放水燈】靑熒滅沒轉山前【一作前山】浪颭風廻豈復堅明月易低人易散歸來呼酒更重看堂前月色愈淸好咽咽寒螿啼露艸卷簾推戶寂無人窗下咿啞惟楚老【公自注近有一孫名楚老】南都從事莫羞貧對月題詩有幾人明朝人事隨日出怳然一夢瑤臺客

楚老【本集與李公擇尺牘云某有一孫體頗碩重八月十二日生名楚老】

附子由次韻

西風吹暑天益髙明月耿耿分秋毫彭城閉門靑嶂合臥聽百步鳴飛濤使君攜客登燕子月色著人冷如水筵前不設鼓與鐘處處笛聲相應起浮雲捲盡畱金丸戱馬臺西山郁蟠杯中淥酒一時盡衣上白露三更寒扁舟明日遊古汴回首逡巡陵谷變河吞巨野入長淮城沒黃流只三板明年築城城似山伐木爲隄隄更堅黃樓未成河已退空有遺迹令人看城頭見月應更好河流深處今生艸子孫幸免魚鼈食歌舞聊寛使君老南都從事老更貧羞見靑天月照人飛鶴入籠不能出曾是彭城坐中客

答王鞏【公自注鞏將見過有詩自謂惡客戱之】

汴泗繞吾城城堅如削銕中有李臨淮號令肝膽裂古來彭城守未省怕惡客惡客云是誰祥符相公孫是家豪逸生有種千金一擲頗黎盆連車載酒來不飲外酒嫌其村子有千瓶酒我有萬株菊任子滿頭挿團團見花不見目醉中挿花歸花重壓折軸問客何所須客言我愛山靑山自繞郭不要買山錢此外有黃樓樓下一河水美哉洋洋乎可以療饑並洗耳彭城之遊樂復樂客惡何如主人惡

嫌其村【演繁露云唐令在田野者爲村別置村正一人故世之鄙陋者因以村名之東坡詩不飲外酒嫌其村正用此意】

次韻王定國馬上見寄

昨夜霜風入裌衣曉來病骨更支離疎狂似我人誰顧坎坷憐君志未移但恨不攜桃葉女尙能來趁菊花時南臺二謝人無繼直【一作只】恐君詩勝義熙【公自注二謝從宋武帝九日燕戱馬臺】

義熙【晉安帝年號時宋武帝爲晉臣鎭徐州】

與頓起孫勉泛舟探韻得未【一作味】字

窗前堆梧桐牀下鳴絡緯佳人尺書到客子中夜喟朝來一樽酒晤語聊自慰秋蠅已無聲霜蟹初有味當爲壯士飲眥裂須磔蝟勿作兒女懷坐念蠨蛸畏山城亦何有一笑瀉肝胃泛舟以娯君魚鼈多可餼縱爲十日飲未遽主人費吾儕俱老矣耿耿知自貴【一作愧】寧能傍門戶啼笑雜猩狒要將百篇詩一吐千文气蕭條嵗行暮迨此霜雪未明朝出城南遺迹觀楚魏西風廹吹帽金菊亂如沸顧君勿言歸輕別吾所諱

頓起【鄆州人時來徐州試舉人見公自注】孫勉【觀先生送勉詩當是淮南人莘老之弟也時與頓起同爲考官】

次韻答頓起二首

挽袖推腰踏破紳舊聞攜手上天門相逢應覺聲容似欲話先驚歲月奔新學已皆從許子諸生猶自畏何蕃殿廬直宿眞如夢猶記憂時策萬言【公自注頓君及第時余爲殿試編排官見其答防語頗直其後與子由試舉人西京旣罷回登嵩山絕頂嘗見其唱酧詩十餘首頓詩中及之】上天門【言其同子由登嵩山事先生自注甚明施注引太山非也】

十二東秦比漢京去年古寺共題名【公自注去歲見之於靑州】早衰怪我遽如許苦學憐君太瘦生茅屋擬歸田二頃金丹終掃雪千莖何人更似蘇司業和徧新詩滿洛城

九日黃樓作

去年重陽不可說南城夜半千漚發水穿城下作雷鳴泥滿城頭飛雨滑黃花白酒無人問日暮歸來洗鞾襪豈知還復有今年把盞對花容一呷莫嫌酒薄紅粉陋終勝泥中千柄鍤黃樓新成壁未乾淸河已落霜初殺朝來白露【一作霧】如細雨【一作細如雨】南山不見千尋剎樓前便作海茫茫樓下空聞櫓鴉軋薄寒中人老可畏熱酒澆腸气先壓煙消日出見漁村遠水鱗鱗山齾齾詩人猛士雜龍虎【公自注坐客三十餘人多知名之士】楚舞吳歌亂鵝鴨一杯相屬君勿辭此景【一作境】何殊泛淸霅

黃樓【秦觀黃樓賦序云太守蘇公守彭城之明年旣治河決之變民以更生因繕修其城作黃樓於東門之上以爲水受制於土而土之色黃故取名焉子由亦有賦】

太虛以黃樓賦見寄作詩爲謝【秦觀初字太虛後攺少遊陳后山集中有字說】

我在黃樓上欲作黃樓詩忽得故人書中有黃樓詞黃樓髙十丈下建五丈旗楚山以爲城泗水以爲池我詩無傑句萬景驕莫隨夫子獨何妙雨雹散雷椎雄詞雜今古中有屈宋姿南山多磬石淸滑如流脂朱蠟以【一作爲】摹刻細妙分毫釐佳處未易識當有來者知

九日次韻王鞏

我醉欲眠君罷休已教從事到靑州鬢霜饒我三千丈詩律輸君一百籌聞道郎君閉東閣且容老子上南樓相逢不用忙歸去明日黃花蝶也愁

送頓起【欒城集中有次韻頓起考試徐沂舉人寄詩一首今不附錄】

客路相逢難爲樂常不足臨行挽衫袖更賞折殘菊佳人亦何念淒斷陽關曲酒闌不忍去共接一寸燭畱君終無窮歸駕不免促岱宗已在眼一往繼前躅天門四十里夜看扶桑浴回頭望彭城大海浮一粟故人在其下塵土相豗蹴惟有黃樓詩千古配淇澳【公自注頓有詩記黃樓本末】

【按頓起鄆州人故云岱宗已在眼此詩所雲天門則指太山與前詩有別】

送孫勉

昔年罷東武曾過北海縣白河翻雪浪黃土如蒸麫桑麻冠東方一熟天下賤是時累饑饉嘗苦盜賊變每憐追胥官野宿風裂面君爲淮南秀文采照金殿【公自注君嘗考中進士第一人】胡爲事奔走投筆腰羽箭更被髯參【一作將】軍豪篇來督戰【公自注其兄莘老以詩寄之皆言戰事】親程三郡士玊石不能衒欲知君得人失者亦稱善君才無不可要使經百鏈吾詩堪咀嚼聊送別酒咽

北海縣【太平寰宇記後漢北海國齊北海郡皆此地也隋開皇初罷郡置下宻縣屬靑州十六年又於此置濰州大業二年州廢攺下宻爲北海縣歐陽忞輿地廣志唐武徳二年以北海置濰州水爲北海軍幹徳二年升爲州治北海縣】三郡士【本集徐州鹿鳴宴詩序元丰元年三郡之士皆舉於徐謂徐及沂鄆三州也】

李思訓畫長江絕島圖

山蒼蒼水茫茫大孤小孤江中央崖崩路絕猿鳥去惟有喬木攙天長客舟何處來棹歌中流聲抑揚沙平風軟望不到孤山久與舩低昂峩峩兩煙鬟曉鏡開新妝舟中賈客莫漫狂小姑前年嫁彭郎

李思訓【名畫錄思訓與子昭道俱得山水之妙號大李小李思訓神品昭道妙品本集雜記云唐人王摩詰李思訓之流畫山水峯巒自成變態𨿽蕭然有出塵之姿然頗以云物間之作浮雲髙靄與孤鴻落照明防於江天之外舉世宗之而唐人之典刑盡矣】大孤小孤【太平寰宇記彭蠡湖周圍四百五十里湖心有大孤山以別徳化都昌之界小孤山髙三十文周圍一里在彭澤縣古城西北九十里吳曾能攺齋漫錄南唐陳致雍曲臺奏議集其間一首正大姑小姑山神像曰準祠部防彭澤鎭申大姑小姑乞攺神像者孤山釋山云蜀孤也今下民訛言穿鑿浮僞作爲滛祀必也正名於義安取彭澤鎭所申攺正甚允中所安排神像部伍典或不載但依常式去婦人位立山神廟貎乃知南唐已嘗討論攺正至本朝因循旣久又復婦人像而勅額至以聖母爲稱其鹵莽曽不若南唐也】彭郎【名勝志小孤北岸與彭澤縣接界山之西有小孤廟對岸有澎浪磯語訛爲彭郎遂有小姑嫁彭郎之語】張安道見示近詩

人物一衰謝微言難重尋殷勤永嘉末復聞正始音淸談未足多感時意殊深少年有奇志欲和南風琴荒林【一作村】蜩【一作蛩】亂廢沼蛙蟈滛遂欲掩兩耳臨文但噫瘖蕭然王郎子來自緱山陰【公自注其婿王鞏擕來】云見浮丘伯吹簫明月岑遺聲落淮泗蛟鼉爲悲吟願公正王度祈招繼愔愔

【烏臺詩案元丰元年八月內張方平令王鞏將詩一卷來徐州封題云樂金堂雜詠乃是方平舊詩軾作一詩題卷末云云言晉元帝時衛玠初過江左不意永嘉之末復聞正始之音軾意言人物衰謝不意復見張方平之文章才气以譏諷今時衰薄也意以衛玠比方平故云淸談未足多感時意殊深言我非獨多衛玠淸談但感時之人物衰謝微言難繼此意殊深遠也又少年有奇志至臨文但噫瘖言軾少年本有志欲和天子薫風之詩因見學者多空言無實或雜引佛老異端之書文字雜亂故以荒林廢沼比朝廷新法屢有變攺事多荒廢致風俗虛浮學者誕妄如蜩之紛亂遂掩耳不欲論文也又蕭然王郎子六句以王子晉比王鞏以浮丘伯比方平也願公正王度祈招繼愔愔據左氏楚靈王欲求鼎於周求地於諸侯其臣右尹子革諫王其詩曰祈招之愔愔式昭徳音思我王度式如玊式如金形民之力而無醉飽之心靈王不能用以及於難軾欲張方平勿爲虛言之詩當作譏諷朝廷闕失如祭公謀父作祈招之詩以正王也按此段施氏原注所載刪落不全今考舊本備錄焉】

附子由次韻

世俗甘枉尺所願求直尋不知一律訛大樂無完音見利心自揺慮害安得深至人不妄言淡如朱絲琴悲傷感舊俗不類騷人滛又非避世翁閔嘿遽陽瘖嘐嘐晨雞鳴豈問晴與陰世人積寸木坐使髙樓岑晚歲臥艸廬誰聽梁甫吟他年楚倚相倘能記愔愔

次韻王鞏顏復同泛舟

沈郎淸瘦不勝衣邊老便便帶十圍蹀身輕山上走懽呼舩重醉中歸舞腰似雪金釵落談辯如雲玊麈揮憶在錢塘正如此回頭四十二年非

次韻張十七九日贈子由

千戈萬槊擁笓籬九日淸樽豈復持【公自注是日南都敇使按兵】官事無窮何日了菊花有信不吾欺逍遙瓊館眞堪羨取次塵纓未可縻迨此暇時須痛飲他年長劍拄君頤張十七【卽張恕寺丞注見前】笓籬【北史笓籬戰格於女墻跳出安之以遮矢石】附子由次韻

無限黃花簇短籬濁醪霜蠏正堪持坐曹漫爾誇勤瘁割肉何妨笑詆欺世外尊罍終日放俗間簿領莫相縻茱萸挿徧知人少談笑須公一解頤【愼按欒城集又有戱次前韻寄王鞏二首今不具錄】

次韻王鞏獨眠

居士身心如槁木旅館孤眼體生粟誰能相思琢白玊服藥千朝償一宿天寒日短銀燈續欲往從之車脫軸何人吹斷參差竹泗水茫茫鴨頭緑

次韻王鞏畱別

去國已八年故人今有誰當時交遊內未數蔡充兒豈無知我者好爵半已縻爭爲東閣吏不顧北山移公子表獨立與世頗異馳不辭千里遠成此一段奇蛾眉亦可憐無柰思餅師無人伴客寢惟有支牀君歸與何人文字相娯嬉持此調張子一笑當脫頤

【補錄施氏原注時王介甫罷相歸金陵以韓絳子華代之又薦呂惠卿參知政事相與守新法而不變故子華號傳法沙門惠卿號防法善神正人端士皆以異論指爲流俗廢棄於外其不能自持者亦枉道以從之故詩八句云云意有所指獨嘆定國異於他人不肯屈節爲用故又云公子表獨立云云也】登雲龍山

醉中走上黃茅岡滿岡亂石如羣羊岡頭醉倒石作牀仰看【石刻作觀】白雲天茫茫歌聲落谷秋風長路人舉首東南望拍手大笑使君狂

黃茅岡【徐州誌雲龍山在徐州城東山之陰曰黃茅岡】

愼按此首先生手書刋石詩後題云元丰元年九月十七日張天驥蘇軾顏復王鞏始登此山

題雲龍艸堂石磬

折爲督郵腰懸作山人室殊非濮上音信是泗濵石愼按此詩施氏原本不載新刻本載續補下卷今附錄於此

與舒教授張山人參寥師仝遊戱馬臺書西軒壁兼簡顏長道二首

古寺長廊院院行此軒偏慰旅人情楚山西斷如迎客汴水南來故繞城路失玊鉤芳艸合林亡白鶴古泉淸淡遊何以娯庠老坐聽郊原琢磬聲

西軒【名勝志戱馬臺髙數十仭周圍皆土阜宋時於上建臺頭寺鑿磴以升中有西軒】楚山【卽楚王山注見後卷送張師厚詩下】

竹杖芒鞋取次行下臨官道見人情天寒菽粟猶棲畝日暮牛羊自入城沽酒獨教陶令醉題詩誰似皎公淸更尋陋巷顏夫子乞取微言繼此聲

滕縣時同年西園

人皆種楡栁坐待十畝陰我獨種松栢守此一片心君看閭裏間盛衰日駸駸種木不種徳聚散如飛禽老時吾不識用意一何深知人得數士重義忘千金西園手所開珍木來千岑養此霜雪根遲彼鸞鳳吟池塘得流水魚自浮沈幽桂日夜長白花亂靑衿豈獨蕃艸木子孫已成林拱把不知數會當出千尋樊侯種梓漆壽張富華簪我作西園詩以爲里人箴

滕縣【齊乘雲古滕國漢初夏侯嬰封滕公後置蕃縣隋攺蕃爲滕縣唐屬徐州宋屬鄆州按寰宇記及輿地廣記皆以滕縣爲徐州屬縣齊乘謂宋屬鄆州者訛】時同年【失考】

次韻王廷老和張十七九日見寄

霜葉投空雀啅籬上樓筋力彊扶持對花把酒未甘老膏面染須聊自欺無事亦知君好飲多才終恐世相縻請看平日衘杯口會有金椎爲控頤

王廷老【名伯官至虢州守其子爲東坡壻見欒城集祭王虢州文注詳本集送伯守虢州下】鹿鳴宴

連騎怱怱畫鼓喧喜君新奪錦標還金罍浮菊催開宴紅蕋將春待入關他日曾陪探禹穴白頭重見賦南山何時共樂升平事風月笙簫坐夜防

鹿鳴宴【宋史州郡貢士曰鹿鳴宴其登第曰聞喜宴二宴許用雅樂本集徐州鹿鳴宴詩序云元丰元年三郡之士皆舉於徐九月辛丑晦會於黃樓修舊事也】奪錦標【古今詩話盧肇黃頗皆宜春人同舉郡守獨餞頗明年肇狀元及第歸郡守會觀競渡肇卽席賦詩云向道是龍剛不信果然奪得錦標歸】將春入關【杜牧及第後寄長安故人詩秦地少年多釀酒待將春色入關來】愼按此詩施氏原本不載今考據年月從續補下卷移編

次韻參寥師寄秦太虛三絕句時秦君舉進士不得【按參寥集失原作】

秦郎文字固超然漢武憑虛意欲仙底事秋來不得解定中試與問諸天

定中問天【防溪詩話東坡寄參寥問少遊失解云底事秋來不得解定中試與問諸天蓋用劉禹錫和宣上人賀王侍郎放榜詩云借問至公誰印可支郎天眼定中觀不惟兼具儒釋又正屬科塲事其不泛如此】

一尾追風抹萬蹄昆侖元圃謂朝隮回看世上無伯樂卻道鹽車勝月題

得防秋毫久已冥不須聞此气崢嶸何妨卻伴參寥子無數新詩咳唾成

與參寥師行園中得黃耳蕈

遣化何時取眾香法筵齋缽久淒涼寒蔬病甲誰能采落葉空畦【落葉一作落蕋】半已荒老楮忽生黃耳菌故人兼致白茅姜蕭然放箸東南去又入春山筍蕨鄕

黃耳蕈【傳法正宗記十五祖迦那提婆至迦毘羅國有長者梵摩淨徳園樹中生耳如菌味甚美長者與第二子羅防羅多取而食之盡而復出】

附參寥次韻

鈴閣追隨十月彊葵心菊腦厭甘涼身行異地老多病路憶故山秋易荒西去想難陪蜀芋南來應得共吳姜白雲出處原無定只恐從風入帝鄕百步洪【並引】

王定國訪余於彭城一日棹小舟與顏長道攜盼英卿三子遊泗水北上聖女山南下百步洪吹笛飲酒乘月而歸余時以事不得往夜著羽衣佇立黃樓上相視而笑以爲李太白死世間無此樂三百餘年矣定國旣去逾月復與參寥師放舟洪下追懷曩遊已爲陳迹喟然而嘆故作二詩一以遺參寥一以寄定國且示顏長道舒堯文邀同賦云

長洪斗落生跳波輕舟南下如投梭水師絕叫鳬雁起亂石一綫爭磋磨有如走鷹隼落駿馬下注千文坡斷弦離柱箭脫手飛電過隙珠翻荷四山轉風掠耳但見流沫生千渦崄中得樂𨿽一快何異水伯誇秋河我生乘化日夜逝坐覺一念逾新羅紛紛爭奪醉夢裏豈信荊棘埋銅駝覺來俛仰失千刼回視此水殊委蛇君看岸邊蒼石上古來篙眼如蜂窠但應此心無所住造物𨿽駛如吾何回舩上馬各歸去多言譊譊師所呵【容齋三筆韓蘇爲文用譬諭處重復聨貫至有七八轉者韓送石洪序云論人髙下事後當成敗若河決下流而東注若駟馬駕輕車就熟路而王良造父爲之先後也若燭照數計而卜也盛山詩序云儒者之於患難其拒而不受於懷也若築河堤以障屋其容而消之也若水之於海冰之於夏日其玩而忘之以文詞也若奏金石以破蟋蟀之鳴飛虫之聲蘇公百步洪詩斗落生跳波云云之類是也】

佳人未肯回秋波幼輿欲語防飛梭輕舟弄水買一笑醉中蕩漿肩相摩不學長安閭裏俠貂裘夜走胭脂坡獨將詩句擬鮑謝涉江共采秋江荷不知詩中道何語但覺兩頰生微渦我時羽服黃樓上坐見織女初斜河歸來笛聲滿山谷明月正照金叵羅柰何捨我入塵土擾擾毛羣欺臥駝不念空齋老病叟退食誰與同委蛇時來洪上看遺迹忍見屐齒靑苔窠詩成不覺雙淚下悲吟相對惟羊何欲遣佳人寄錦字夜寒手冷無人呵胭脂坡【李濂汴京遺迹志胭脂城在開封府城西北朝暮斜暉照之若胭脂俗呼爲紅沙岡】送參寥師

上人學苦空百念已灰冷劍頭惟一吷焦谷無新穎胡爲逐吾輩文字爭蔚炳新詩如玊屑【一作雪】出語便淸警退之論艸書萬事未嘗屏憂愁不平气一寓筆所騁頗怪浮屠人視身如丘井頺然寄淡泊誰與發豪猛細思乃不然眞巧非幻影欲令詩語妙無厭空且靜靜故了羣動空故納萬境閱世走人間觀身臥云嶺醎酸雜眾好中有至味永詩法不相妨此語當更請

苦空【翻譯名義苦以偪惱爲義身爲諸苦之本當求空寂此最爲樂】

夜過舒堯文戱作

先生堂上【一作前】霜月苦弟子讀書喧兩廡推門入室書縱橫蠟紙燈籠晃雲母先生骨淸少眠臥長夜黙坐數更鼓耐寒石硯欲生冰得火銅瓶如過雨郎君欲出先自贊坐客斂袵誰敢侮明朝阮籍過阿戎應作羲之羨懷祖

郎君【舒堯文之子名彥舉見本集遊桓山記】

和參寥見寄

黃樓南畔馬臺東雲月娟娟正防空欲共幽人洗筆硯要傳流水入絲桐且隨侍者尋西谷莫學山僧老祝融待我西湖借君去一杯湯餅潑油蔥

祝融【南嶽記衡山者火臺之寶洞赤帝館其嶺祝融托其陽祝融衡山一峯也山僧老祝融暗用懶殘事】

愼按此詩施氏原本不載新刻載續補下卷考之外集題云奉答參寥離彭門至淮上見寄今據此移編

附參寥原作

朅來淮上臥蕭宮回首人間萬事空院靜水沈消薄幔睡餘寒日耿修桐南方訪古思杯渡北海談經憶孔融寂寞蒹葭霜雪後何時重倚玊靑蔥十月十五日觀月黃樓席上次韻

中秋天气未應殊不用紅紗照坐隅山上白雲橫匹素水中明月臥浮圖未成短棹還三峽已約輕舟泛五湖爲問登臨好風景明年還憶使君無

答王定民【定民字佐才東萊人俊民弟也】

開緘奕奕滿銀鉤書尾題詩語更遒八法舊聞宗長史五言今復擬蘇州筆蹤好在畱臺寺旗隊遙知到石溝欲寄防須並繭紙請君章艸賦黃樓

五言擬蘇州【白居易與元微之書近嵗韋蘇州五言尢髙雅閒澹自成一家】

次韻王廷老退居見寄二首

浪蕋浮花不辧春歸來方識嵗寒人回頭自笑風波地閉眼聊觀夢幻身北牖已安陶令榻西風還避庾公塵更搔短髮東南望試問今誰裹舊巾

王廷老退居【欒城集中送王廷老朝散詩有一廢十五年直坐多才耳之句正謂其退居時也】

附子由作

歌吹新城百尺臺靑山臨水巧崔嵬佳人解作回文語狂客能鳴摻鼓雷擷菊傳杯醒復醉采菱蕩槳去仍回新年聞欲相從飲春酒還須剩作醅

接果移花看補籬腰鐮手斧不妨持上都新事長先到老圃閒談未易欺釀酒閉門開社罋殺牛畱客解耕縻何時得見纎纎玊右手持杯左捧頤

愼按欒城集詩原題云次韻王廷老寄子瞻今東坡集中無臺字韻詩疑闕一首又第二章

乃次張十七九日韻也先生又有次王廷老和張十七見寄韻詩此章疑亦同時作而編集者訛入此題未可知也

次韻顏長道送傅倅

兩見黃花掃落英南山山寺徧題名宗成不獨依岑範魯衛終當似弟兄去歲雲濤浮汴泗與君泥土滿衣纓如今別酒休辭醉試聽雙洪落後聲

雙洪【宋史河渠志呂梁百步兩洪湍急險惡多壊舟楫徐州誌呂梁洪在城東南五十里有上下二洪巨石齒列波流洶湧呂梁西岸有尉遲城唐尉遲恭疏二洪因築城】

雲龍山觀燒得云字

丁女眞水妃寒山便火耘隕霜知已殺坯戶聽初焚束熅方熠燿敲石俄氤氳落防甘泉烽橫煙楚塞氛窮虵上喬木潛蛟躡浮雲驚飛墮傷雁狂走迷癡麏谷蟄起蜩燕山妖竄防羵野竹爆哀聲幽桂飄寃芬悲同秋照蠏快若夏燎蚊火牛入燕壘燧象奔吳軍崩騰井陘口萬馬皆朱幩搖曵驪山陰諸姨爛紅裙方隨長風捲忽值絕澗分我本山中人習見匪獨聞偶從二三子來訪張隱君君家亦何有物象移朝曛把酒看飛燼空庭落繽紛行觀農事起畦壠如纈紋細雨發春穎嚴霜倒秋蕡始知一炬力洗盡狐兔羣

甘泉【太平寰宇記長安縣有桂宮廟記云漢武造關中記云桂宮在未央宮北周四十餘里三秦記云桂宮一名甘泉中有迎風臺以避暑又鄠縣有隋甘泉宮在縣東二十里對甘泉谷故名】燧象【梁元帝詩連雞隨火度燧象帶烽然】井陘口【元和郡縣誌河東太原府廣陽縣有井陘故關在縣東八十里太平寰宇記井陘口今名土門口在獲鹿縣西南十里卽太行八陘之第五陘也四面髙中央下似井故名困學紀聞土門口在鎭州卽井陘關也】張隱君【卽雲龍山人張天驥】

愼按以下四首皆戊午冬作施氏原本訛編下卷今移置本卷之末

和田國博喜雪

疇昔月如晝晚來云暗天玊花飛半夜翠浪舞明年螟螣無遺種流亡稍占田歲丰君不樂鐘磬幾時編【公自注田有服不樂】

田國博【字叔通本集有畱別叔通元弼坦夫詩首句云田三昔同寮卽其人也時以國子博士爲徐州通判故先生贈詩又有風流別乘多才思之句】

祈雪霧豬泉出城馬上作贈舒堯文

三年走吳越踏徧千重山朝隨白雲去暮與棲鴉還翩如得木狖飛走誰能攀一爲符竹累坐老敲榜間此行亦何事聊散腰腳頑浩蕩城西南亂山如玦環山下野人家桑柘雜榛菅歲晏風日暖人牛相對閒薄雪不蓋土麥苗稀可刪願君發豪句嘲詼【一作笑】破天慳

霧豬泉【徐州誌蕭縣東南五十里爲大觀山其處有霧豬山其泉曰豬泉爲豬龍所伏嵗旱禱雨極應本集祈雪祝文云噫嘻我民何辜於天不水則旱於今二年天未悔禍百日不雨雪不斂塵麥不蓋土天子命我禱於山川側聞此山神龍之淵】敲榜【韓愈赴江陵詩何況親犴獄敲榜發姦偸】次韻舒堯文祈雪霧豬泉

長笑蛇醫一寸腹銜冰吐雹何時足蒼鵝無罪亦可憐斬頸橫盤不敢哭豈知泉下有豬龍臥枕雷車踏陰軸前年太守爲旱請雨防隨人如撒菽【公自注傅欽之曾禱此泉得雨】太守歸國龍歸泉至今人詠淇園緑我今又復罹此旱凜凜疲民在溝瀆卻尋舊迹叩神泉坐客仍攜王子淵【公自注欽之時客惟舒在矣】看艸中和樂職頌新聲妙語慰華顚曉來泉上東風急須上冰珠老蛟泣怪詞欲偪龍飛起險韻不量吾所及行看積雪厚埋牛誰與春工掀百蟄此時還復借君詩餘力汰輈仍貫笠揮毫落紙勿言疲驚龍再起震失匙

前年太守【按宋史傅堯兪傳不載知徐州事一統志徐州名宦條下列傅堯兪姓名以公詩考之傅守徐當在熙寧乙卯丙辰間】

附黃魯直次韻

老農年饑望人腹想見四溟森雨足林回投璧負嬰兒豈聞烹兒翁不哭未論萬戶無炊煙蛛絲蝸涎經杼軸使君憫雪無肉味煮餅靑蒿下鹽菽豈云剪爪宜侵肌霜不殺艸仍故緑幽靈奰贔西山霧牲肥酒香神未凟得微往從董父餐寧當睡系葛陂淵卜擇祠官齊博士暴露致告蒼崖顚請天行澤不汲汲爾亦枯魚過河泣生鵝斬頭血未幹風馬云車坐相及百里旌旗灑玊花使君義動龍蛇蟄老農歡喜有春事呼兒飯牛理蓑笠博士勿嘆從公疲明年麥飯滑流匙

宋復古畫瀟湘晚景圖三首

西徵憶南國堂上畫瀟湘照眼雲山出浮空野水長舊遊心自省信手筆都忘會有衡陽客來看意渺茫宋復古【夏文彥圖繪寶鑑宋迪字復古擢第爲郎師李成畫山水運思髙妙筆墨淸潤又喜畫松或髙或偃或孤或雙以至於千萬株森森然殊可駭江少虞皇朝事實類苑度支員外郎宋迪善爲平遠山水其得意者有平沙落雁遠浦歸帆山市晴嵐江天暮雪洞庭秋月瀟湘夜雨煙寺晚鐘漁村落照謂之八景好事者多傳之湘山野錄長沙有八景臺宋迪度支工畫有平沙落雁等名謂之八景僧惠洪各賦詩於左】

落落君懷抱山川自屈蟠經營初有適揮灑不應難江市人家少煙邨古木攢知君有幽意細細爲尋看經營【謝赫畫品畫有六法五曰經營位置杜甫詩意匠慘淡經營中】

咫尺殊非少陰晴自不齊徑蟠【一本作遙】趨後崦水會赴前溪自說非人意曾經入馬蹄他年宦遊處應指劍山西愼按以上三首施氏原本不載外集編第五卷

今從新刻本續補下卷移編

贈狄崇班季子

狄生臂鷹來見客不會揖踞牀吒得雋借筯數禽入短後掬豹裘猶濺猩血濕指呼索酒嘗快作長鯨吸半酣論刀槊怒髮欲起立北方老猘子狂突尙不縶要須此慓悍气壓邊烽急夜走追鋒車生斬活離級持歸獻天王封侯穩可拾何爲走獵師日使羣毛【一作毛羣】泣

狄崇班【名失考孫彥同職官分紀淳化二年置內殿崇班在東西供奉侍禁殿直之上先是供奉殿直等有四十年不遷者故特置崇班差定其次授焉】得雋【韓愈詩得雋語時囂】

愼按此詩施氏原本不載外集編第五卷

在徐州時作今據此從新刻本續補上卷移編

石炭【並引】

彭城舊無石炭元丰元年十二月始遣人訪獲於州之西南白土鎭之北治銕作兵犀利勝常云

君不見前年雨雪行人斷城中居民風裂骭濕薪半束抱衾裯日暮敲門無處換豈料山中有遺寶磊落如防萬車炭流膏迸液【一作乳】無人知陣陣腥風自吹散桹苗一發浩無際萬人鼓舞千人看投泥潑水愈光明爍玊【一作石】流金見【一作實】精悍南山栗林漸可息北山頑鑛何勞鍜爲君鑄作百鏈刀要斬長鯨爲萬段

石炭【水經注石虎作冰井臺井深十五丈藏冰及石墨焉石墨可書又然之難盡亦謂之石炭】白土鎭【禹貢徐州厥貢惟土五色漢郊祀志王莽使徐州歲貢五色土九域志徐州蕭縣有永安白土二鎭】

愼按此詩施氏原本編已未卷首今據本題年月攺正

蘇詩補注卷十七

欽定四庫全書

蘇詩補注卷十八

翰林院編修查愼行撰古今體詩四十七首【起元丰二年已未正月在徐州任三月後移知湖州道中作】人日獵城南會者十人以身輕一鳥過槍急萬人呼爲韻得鳥字

兒童笑使君憂慍常悄悄誰拈白接防令跨金騕褭東風吹濕雪手冷怯淸曉忽發兩鳴髇相趁飛蝱小放弓一長嘯目送孤鴻矯吟詩忘鞭轡不語頭自掉歸來仍脫粟鹽防煮芹蓼何似雷將軍兩眼霜鶻皎黒頭巳爲將百戰意未了馬上倒銀缾得兔不暇燎少年負奇志蹭蹬百憂繞回首英雄人老死已【一作亦】不少靑春還一夢餘年眞過鳥莫上呼鷹臺平生笑劉表

濕雪【埤雅霰閩俗謂之米雪今名濇雪亦曰濕雪】呼鷹臺【水經注沔水南有層臺號曰景升臺表蓋遊於此太平寰宇記呼鷹臺在襄陽鄧城縣東南一里劉表所築表常登此鼓琴作樂有鷹來至因名】

【烏臺詩案軾先與將官雷勝並同官寄居等一十人出獵作詩各一首計十首後批請王定國轉示晉卿都尉當輸我一籌也王詵字晉卿詵令書表司張遵寄軾詩十一首並後序云子瞻所寄新詩並會獵事迹誇示一時之樂余因回示報樂侍寢淸歌者雲英等凡十有一人輙效子瞻十家之詩各以其名制詞一篇寄子瞻不知卻復輸此一籌否其意說富貴作樂卽無譏諷上件詩不系冊子內】

附子由次韻

將賢士气振令肅軍聲悄晨登戲馬臺一試胡騕褭城空巷無人里社轉相曉吾公庶無疾但恐園囿小荊榛一焚蕩雉兔皆驚矯翩翩白馬將手把靑絲掉少小事邊徼斬刈輕荼蓼殿前賜鞍勒珂月明皎皎自言得所事彊暴無不了廟算本詩書下策禁焚燎當令百煉剛甘就一指繞低回未嘗試坐被世人少秋霜一朝下淩厲見鷙鳥爲君整驕惰重立穰苴表

將官雷勝得過字代作

胡騎入云【一作回】中急烽連夜過短刀穿鹵陣濺血貂裘涴一來輦轂下愁悶惟欲臥今朝從公獵稍覺天宇大一雙鐵絲箭未發手先唾射殺雪毛狐腰間餘一个一个【大射禮搢三挾一个詩疏引之云搢者插也挾謂手挾之射用四矢故插三於帶間挾一以扣而射也荀子負矢五十个个个二字古通用愼按餘一个謂尙餘一矢也左傳成公十六年楚王召養由基與之兩矢使射呂錡中項伏弢以一矢復命詩中後四句正用此舊注引杜詩峽口驚猿聞一个似無謂今駁正】

臺頭寺步月得人字

風吹河漢掃微云步屧中庭月趁人浥浥鑪香初泛夜離離花影欲揺春遙知金闕同淸景想見氊車輾【一作碾】暗塵回首舊遊眞是夢一簪華發岸綸巾

【石林詩話詩下雙字極難須使五言七言之間除去五字三字外精神興致全見於兩言方爲工妙唐人記水田飛白鷺夏木囀黃鸝爲李嘉祐詩王摩詰添漠漠陰陰四字如李光弼將郭子儀軍一號令之精彩數倍如老杜無邊落葉蕭蕭下不盡長江滚滚來江天漠漠鳥雙去風雨時時龍一吟等乃爲超絕近時蘇子瞻浥浥鑪香初泛夜離離花影欲揺春可以追配前作也】

臺頭寺送宋希元

相從傾蓋只今年送別南臺便黯然入夜更歌金縷曲他時莫忘角弓篇【公自注是日與宋君同栽松寺中】三年不顧東鄰女【公自注取宋玉】二頃方求負郭田【公自注取季子】我欲歸休君未可茂先方議斸龍泉

南臺【卽戲馬臺以在徐州城南故名】宋希元【爵裏失考】

種松得徠字【公自注其四在懷古堂其六在石經院】

春風吹楡林亂莢飛作堆荒園一雨過戢戢千萬栽靑松種不生百株望一枚一枚已有餘气壓千畝槐野人易斗粟云自魯䢐徠魯人不知貴萬竈飛靑煤束縛同一車胡爲乎來哉然解其縛淸泉洗浮埃枝傷葉尙困生意未肯回山僧老無子養防如嬰孩坐待走龍蛇淸陰滿南臺孤根裂山石直榦排風雷我今百日客【公自注時去替不百日】養此千歲材茯苓無消息雙髩日夜催古今一俯仰作詩寄余哀

䢐徠【水經注環水又左入於汶水又西南流經䢐徠山西山多松栢詩所謂䢐徠之松也記曰䢐徠山在梁甫奉髙博三縣界猶有美松亦曰尢徠之山也名勝志在泰安州東南四十里】

作書寄王晉卿忽憶前年寒食北城之遊走筆爲此詩

北城寒食煙火微落花胡蜨作團飛王孫出遊樂忘歸門前驄馬紫金鞿吹笙帳底煙霏霏行人舉頭誰敢睎扣門狂客君不麾更遣傾城出翠帷書生老眼省見稀畫圖但覺周昉肥別來春物已再菲西望不見紅日圍何時東山歌采薇把盞一聽金縷衣

王晉卿【補錄施氏原注王晉卿名詵太原人徙開封自少志趣不羣能詩善畫選尙魏國賢惠公主母宣仁髙後於神宗爲同產主性賢厚不妬忌好讀古文章喜筆札晉卿慕東坡相與遊從嘗爲作寶繪堂記多蓄法書名畫及自制丹靑每爲題詠坡以詩對禦史臺謫黃州晉卿自絳州團練使坐追兩秩停廢賢惠病神宗復其官以慰主意未防薨遂貶官安置均州元丰七年春徙穎哲宗卽位許居京師元祐初自登州刺史復文州團練使駙馬都尉與東坡不相聞者七年感嘆作詩相屬坡和篇眞迹在臨川王掞子兪家刻於倅防徽宗爲端王相與情好最厚旣卽位自州防禦使遷定州觀察使】周昉肥【廣川畫跋李龍眠得周昉按箏圖指以問曰人物丰穰肌勝於骨蓋畫者自有所好哉余曰此固唐世所好諸說太眞丰肌秀骨今見於畫亦肌勝於骨韓公言曲眉丰頰便知唐人所尙以丰肌爲美昉於此時知所好以圖之矣】

往在東武與人往反作粲字韻詩四首今黃魯直亦次韻見寄復和答

苻堅破荊州止獲一人半中郎老不遇但喜識元嘆我今獨何幸文字厭奇玩又得天下才相從百憂散陰求我輩人規作林泉伴寧當待垂老倉卒収一旦不見梁伯鸞空對孟光案才難不其然婦女厠周亂世豈無作者於我如旣盥【一作灌非】獨喜誦君詩咸韶音節緩夜光一已多矧獲累累貫相思君欲瘦不往我眞懦吾儕眷微祿寒夜抱寸炭何時定相過徑就我乎館飄然東南去江水淸且暖相與訪名山微言師忍粲

附魯直次韻三首【山谷集原題云見子瞻粲字韻詩和答三四反不困而愈奇崛輙次韻寄彭門】

公才如洪河灌注天下半風日未嘗攖晝夜聖所嘆名世三十年窮無歌舞玩入宮又見妬徒友飛鳥散一飽事難諧五車書作伴風雨暗樓臺雞鳴自昏旦𨿽非錦繡贈欲報靑玊案文似離騷經詩窺關雎亂賤生恨學晚曾未奉巾盥昨防雙鯉魚遠托鄭人緩風義薄秋天神明還舊貫更磨薦禰墨推挽起疲懦忽忽未嗣音微陽歸候炭仁風從東來拭目望齋館鳥聲日日春栁色弄晴暖漫有酒盈樽何因見此粲

人生等尺捶豈耐日取半誰能如秋虫長夜向壁嘆朝四與暮三適爲狙公玩臭腐暫神奇喑噫卽飄散我觀萬世中獨立無介伴小黠而大癡夜气不及旦低首甘豢飬尻脽登俎案所以終日飲醉眠朱碧亂無人明此心忍垢待濯盥仰看東飛雲只使衣帶緩先生古人學百氏一以貫見義勇必爲少作衰俗懦忠言願回天不忍效吞炭還從股肱郡待詔圖書館投壺得賜金侏儒余飽暖寧令東方公但索長安粲

元龍湖海士毀譽略相半下牀臥許君上牀自永嘆丈夫屬有念人物非所玩坐令結歡客化爲煙霧散武功有大略亦復寡朋伴詠歌思見之長夜鳴曷旦東南望彭門官道平如案簡書束縛人一水不能亂斯文嫓秬鬯可用圭瓚盥誠求活國醫何忍棄和緩開疆日百里都內錢朽貫銘功甚俊偉乃見儒生懦且當置是事勿使冰作炭上帝羣玊府道家蓬萊館曲肱夏簟寒炙背冬屋暖只令文字垂萬世星斗粲

【愼按山谷集中三首之外又有次韻答堯民一首次韻聞子瞻得湖州一首陳后山亦有次韻二首今不具錄】

雪齋【公自注杭僧法言作雪山於齋中】

君不見峨眉山西雪千里北望成都如井底春風百日吹不消五月行人如凍蟻紛紛世人爭奪中誰信言公似贊公人間熱惱無處洗故向西齋作雪峯我夢扁舟入吳越長廊靜院燈如月開門不見人與牛【公自注言有詩見寄雲林下閒看水牯牛】惟見空庭滿山雪

雪齋【秦觀雪齋記略云雪齋者杭州法慧院言師所居之東軒也始師開此軒汲水爲池界石爲山又灑粉於峯巒艸木之上以象飛雪之集州倅蘇公過而愛之名曰雪齋後四年公爲彭城復命郡從事畢景儒篆其名作詩寄之於是雪齋之名有聞於時】成都【十道志益州成都府古梁州巴濮庸蜀之地】言公【名法言字無擇見淮海集】人牛【歸宗牧牛圖序云嶺上人牛俱不見空畱篛笠與蓑衣】

以雙刀遺子由子由有詩次其韻

寶刀匣不見但見龍雀環何曾斬蛟蛇亦未切瑯玕胡爲穿窬輩見之要領寒吾刀不汝問有愧在其肝念此力自藏包之虎皮斑湛然如古井終歲不復瀾不憂無所用憂在用者難佩之非其人匣中自長嘆我老眾所易屢遭非意幹惟有王通堦庭秀芝蘭知子後必大故擇刀所便屠狗非不用一歲六七刓欲試百鏈剛要須更泥蟠作詩銘其背以待知者看

龍雀環【水經注赫連龍升七年遣將作大匠梁公叱造五兵器銳精利乃咸百鏈爲龍雀大環銘其背曰古之利器吳楚湛盧大夏龍雀名冠神都可以懷遠可以柔逋如風靡艸威服九區】百鏈剛【文選豈意百鏈剛化爲繞指柔】

【愼按王氏注云詩案曽供此詩胡爲穿窬輩四句以詆當時邪佞之人也世所傳烏臺詩案無此一段附錄於此】

附子由原作

彭城一雙刀黃金錯刀環脊如雙引繩色如靑瑯玕開匣飛電落入手淸霜寒引之置膝上凜然愁肺肝我衰气力微覽鏡毛髮斑誓將斬鯨鯢靜此滄海瀾又欲戮犀兕永息行路難有志竟不從撫刀但長嘆投刀淚如霰北斗空防幹歸來刈蓬蒿鋤田植芳蘭惜刀不忍用用亦非所便棄置塵土中坐使鋒刄刓牀頭夜生光知有蛟螭蟠慚君贈我意時取一磨看

遊桓山會者十人以春水滿四澤夏云多奇峯爲韻得澤字

東郊欲尋春未見鸎花迹春風在流水鳬雁先拍拍孤帆信溶漾弄此半篙碧艤舟桓山下長嘯理輕策彈琴石室中幽響淸磔磔弔彼泉下人野火失枯臘悟此人間世何者爲眞宅暮回百步洪散坐洪上石愧我非王襄子淵肯見客臨流吹洞簫水月照連璧此歡眞不朽回首歲月隔想象斜川遊作詩寄彭澤

桓山【注見前】十人【按本集遊桓山記從遊者八人畢仲孫舒煥冦昌朝王適王遹王肄軾之子邁煥之子彥舉合戴道士及先生爲十人】

戴道士得四字代作

少小家江南寄迹方外士偶隨白雲出賣藥彭城市雪霜侵鬢髮塵土污冠袂賴此三尺桐中有山水意自從夷夏亂七絲【一作弦】久已棄【一作廢】心知鹿鳴三不及胡琴四使君獨慕古嗜好與眾異共弔桓魋宮一灑孟嘗淚歸來鎖塵匣獨對斷弦喟掛名石壁間寂寞千歲【一作載】事

戴道士【遊桓山記元丰二年正月晦從二三子遊於泗上登桓山入石室使道士戴日祥鼔雷氏之琴操履霜之遺音曰噫嘻悲夫此宋司馬桓魋之墓也太霄經平王東遷洛置道士七人漢書郊祀志注漢宮闕疏云神明臺髙五十丈上有九室常置九天道士百人道士之名自武帝始平王事不可考】次韻田國博部夫南京見寄二絕

歲月翩翩下阪輪歸來杏子巳生仁深紅落盡東風惡栁絮楡錢不當春

部夫【督部夫役也本集有鹽官部役詩義同】下阪輪【白居易詩我今六十五走若下阪輪】

火冷稀杏粥稠靑裙縞袂餉田頭大夫行役家人怨應羨居鄕馬少遊

月夜與客飲杏花下

杏花飛簾散【一作報】餘春明月入戶尋幽人褰衣步月踏花影炯如流水涵靑蘋花間置酒淸香發爭挽長條落香雪山城酒薄不堪飲勸君且吸杯中月洞簫聲斷月明中惟憂月落酒杯空明朝捲地春風惡但見緑葉棲殘紅

送蜀人張師厚赴殿試二首

忘歸不覺鬢毛斑好事鄕人尙往還斷嶺不遮西望眼送君直過楚王山

楚王山【水經獲水又東過蕭縣南注云北流注之蕭縣南對山世謂之蕭城南山戴延之述徵記謂之同孝山劉澄之山川志謂縣南有冒山按志卽徐州之桓山也有楚元王墓彭門志雲山下古冡數十皆依山爲之甃以巨石元王冡特大餘者皆其子孫○按楚王山以楚元王得名非因項羽也施氏補注引史記項羽本紀者訛原本無此條今駁正】

雲龍山下試春衣放鶴亭前送落暉一色杏花三十里新郎君去馬如飛

新郎君【摭言薛逢厄於宦途嘗策臝赴朝值新進士榜下綴行而出見逢行旅蕭條前導曰回避新郎君逢語之曰阿婆三五少年時也曾東塗西抹來】

再次韻答田國博部夫還二首

西郊黃土沒車輪滿面風埃笑路人已放役夫三萬指從教積雨洗殘春

枝上稀疎地上稠忍看紅糝落墻頭風流別乘多才思歸趁西園秉燭遊

紅糝【韓愈詩始見洛陽春桃枝綴紅糝】

田國博見示石炭詩有鑄劍斬佞臣之句次韻答之

楚山鐵炭皆奇物知君欲斫姦邪窟屬鏤無眼不識人楚國何曾斬無極玊川狂直古遺民救月裁詩語最眞千里妖蟇一寸鐵地上空愁蟣虱臣

答郡中同僚賀雨

水旱行十年饑疫徧九土奇窮所向惡歲歲祈晴雨𨿽非爲已求重請終愧古鬼神亦知我老病入腰膂何曾拜向人此意難不許重云萋已合微潤先流礎蕭蕭止還作坐聽及三鼓天明將吏集泥土滿鞾屨登城望麰麥緑浪風掀舞愧我賢友生雄篇鬭新語君看大熟歲風雨占十五天地本無功祈禳何足數渡河不入境未【一作豈】若無蝗虎而況刑白鵝下策君勿取

歲歲祈晴雨【先生倅杭時有立秋禱及捕蝗詩繼守宻州有禱雨張龍公及雩泉記及移徐州初至卽被水災旣而祈雪霧豬泉又有元丰元年春旱禱雨詩皆見本集】拜向人【三十國春秋慕容儼少見潘樂長揖而已或勸屈節儼攘袂曰吾狀貎如此行望人拜豈能拜向人】風雨占十五【論衡儒者論太平瑞應皆言五日一風十日一雨】

畱別叔通元弼坦夫

田三昔同寮向我每傾倒當年或齟齬反復看愈好防三我部民孝弟化鄰保有如袁伯業苦學到衰老石生吾邑子勁立風中艸宦遊甑生塵飯【疑當作飲】水媚翁媼我窮交舊絕計拙集枯槁三子尢見存往復紛紵縞迎我淮水北送我睢陽道願存金石契凜凜貫華皓

愼按田三卽叔通防三卽元弼石生卽坦夫也叔通時爲徐倅故稱同寮陳后山防參軍集序云太常少卿防君之子其季曰元弼曾爲許州司戶參軍徐州人也又有次韻元弼三兄詩惟石坦夫不可考先生初自宻移徐故云迎我淮水北今自徐往南京故云送我睢陽道其爲離彭城時作無疑施氏原本不載今從補遺上卷移編於此

罷徐州往南京馬上走筆寄子由五首

吏民莫扳援歌管莫淒咽吾生如寄耳寧獨爲此別別離隨處有悲惱緣愛結而我本無恩此涕誰爲設紛紛等兒戲鞭遭割截道邊雙石人幾見太守發有知當解笑撫掌冠纓絕

徐州【元和郡縣誌秦泗水郡項羽都此號彭城漢攺沛郡立楚國今州理是也宣帝攺彭城郡宋永初二年攺徐州自隋氏鑿汴以來南控埇橋以扼汴路其鎭尢重西南至宋州三百一十里】雙石人【陳師道送杜純詩云國家有急君得辭徐人不勞扣關請向來此地幾送迎艸間翁仲口不瘖任淵注雲水經注鄗南千秋亭壇廟之東枕道有兩石翁仲東坡罷徐州詩曰道邊雙石人幾見太守發則徐州有石人可知】

父老何自來花枝裊長紅洗盞拜馬前請壽使君公前年無使君魚鼈化兒童舉鞭謝父老正坐使君窮窮人命分惡所向招災凶水來非吾過去亦非吾功

古汴從西來迎我向南京東流入淮泗送我東南行暫別復還見依然有餘情春雨【一作風】漲微波一夜到彭城過我黃樓下朱防照飛甍可憐洪上石誰聽月中聲古汴【水經睢水東逕睢陽縣南汴水從北來注之太平寰宇記汴水在商丘縣北梁孝王廣睢陽城七十里開汴河後汴水始經城南】

前年過南京麥老櫻桃熟今來舊遊處櫻麥半黃緑歲月如宿昔人事幾反覆靑衫老從事坐穩生髀肉聨翩閱三守迎送如轉轂歸耕何時決田舎我已卜

老從事【時子由尙爲南京簽書判官】閱三守【子由初到陳州時張安道畱守南都至熙寧七年陳述古自杭州移知應天府其一人無可考】

卜田向何許石佛山南路下有爾家川千畦種秔稌山泉宅龍唇平地走膏乳異時畝一金近欲爲逃戶逝將解簪紱賣劍買牛具故人豈不懷廢宅生蒿穭便恐桐鄕人長祠仲卿墓

石佛【九域志眉山縣有石佛鎭】山泉【怪異記豬龍泉有眉山石佛鎭曽有乳豬伏於此化二鯉】附子由和五首【欒城集題云和子瞻自徐移湖將過宋都途中見寄】

東武厭塵土彭門富溪山從兄百日畱退食同躋攀輕帆過百步船底驚雷翻肩輿上南麓眼界涵川原愛此忽忘歸願見且三年我去已匆匆兄來亦奔奔永懷置酒地繞郭多雲煙

我昔去彭城明日河流至不見五斗泥但見三竿水驚風郁飆怒跳沫髙睥睨防灔三月餘浮沈一朝事分將食魚鼈何暇顧鄰里悲傷念遺黎指顧出完壘繞堞對連山黃樓麗淸泗功成始逾歲脫去如一屣空使西楚氓欲語先垂涕

千金築黃樓落成費百金誰言使君侈聊慰楚人心髙秋吐明月白璧懸靑岑晃蕩河漢髙恍悢窗戶深邀我三日飲不去如籠禽使君今吳越𨿽往將誰尋

欲買爾家田歸種三頃稻因營山前宅遂作泗濵老奇窮少成事飽暖未應早願輸槖中裝田家近無報平生百不遂今夕一笑倒他年數畝宮懸知迫枯槁

梁園久蕪沒何以奉君遊故城已耕稼臺觀皆荒丘池塘塵漠漠雁鶩空遲畱俗衰賓客盡不見枚與鄒輕舟捨我南吳越多淸流

泗州僧伽塔

我昔南行舟系汴逆風三日沙吹面舟人共勸禱靈塔香火未収旗腳轉回頭頃刻失長橋卻到山未朝飯至人無心何厚薄我自懷私欣所便耕田欲雨刈欲晴去得順風來者怨若使人人禱輙遂造物應須日千變我今身世兩悠悠去無所逐來無戀得行固願畱不惡每到有求神亦倦退之舊云三百尺澄觀所營今已換不嫌俗士污丹梯一看雲山繞淮甸

泗州【元和郡縣誌秦泗水郡漢武分置臨淮郡周大象二年攺泗州開元中自宿遷縣移今理太平寰宇記泗州南至淮水一里與盱眙分界東南防守利便泗州夾河爲城古盱眙縣在淮岸北今城鎭淮泗之衝】僧伽塔【髙僧傳僧伽者蔥嶺北何國人也何國在碎葉國東北伽在本土少而出家始至西涼次歷江淮當龍朔初至臨淮就信義坊居人乞地下標誌之穴土獲古碑乃齊香積寺得金像衣葉刻普照王佛字嘗臥賀防氏家現十一面觀音形其家遂捨宅其香積寺基卽今寺也中宗景龍二年詔赴內道塲仍褒飾其寺曰普光王后示寂歸葬淮上多於塔頂現小僧狀於時乞風者得風求子者得子太平興國七年勅重蓋塔務從髙敞加其層累釋氏稽古略云宋太宗雍熙元年詔修增僧伽塔加諡大聖二字與本傳年月小異劉貢父中山詩話泗州塔人傳下藏眞身後閣有碑道興國中塑僧伽像事甚詳云云與本傳正合稽古略訛也詩話又云退之詩火燒水轉掃地空則眞身焚矣塔本諭都料所造極工巧俗謂塔頂爲天門蘇國老詩云上到天門最髙處不能容物只容身】耕田欲雨二句【困學紀聞劉夢得賦云同涉於川其時在風沿者之吉溯者之凶同藝於野其時在澤伊穜之利乃稑之厄東坡詩耕田二句意本此】澄觀【葛立方韻語陽秋唐中葉浮屠中有四澄觀架支提以舎僧伽者洛陽之澄觀也退之元和五年爲洛陽令與之詩者也參無名大師爲嚴華疏主譯經潤文者會稽之澄觀也裴休爲塔銘云元和五年授僧統印歷九宗聖世爲七帝門師俗壽一百二者也傳燈錄有鎭國大師澄觀又有曹溪別出第二世五臺山華嚴澄觀大師似卽會稽之澄觀然續云無機緣語句可錄則又非也】

愼按本篇有我昔我今二語後篇又有再過山之句乃自徐移湖時作也先生初赴杭時有將至渦口遇風畱宿及發洪澤中途遇大風復還二詩故此云我昔南行舟系汴逆風三日沙吹面也先生於甲寅秋杪自杭守宻至已未夏自徐移湖是爲歲五周矣故下首云再過山歲五周施氏原本編入倅杭卷中者訛今與山一首俱攺入本卷凡余之編次卽以本詩爲證皆此類也

附子由和

淸淮濁汴爭彊雄山下閟支祁宮髙秋水來無遠近蕩滅洲渚乘城墉千艘銜尾復誰惜萬人雨泣哀將窮城中古塔髙百尺下有蛻骨黃金容蛟龍百怪不敢近回風倒浪歸無蹤越商胡賈豈知道脫身獻寶醻元功至人已立萬物表劫火僅置毛孔中區區淮汴亦何有一挹可注滄溟東胡爲尙與水族較時出變怪驚愚聾嗚呼此意不可詰仰視飛栱淩晴空

山

我生飄蕩去何求再過山歲五周身行萬里半天下僧臥一庵初白頭地隔中原勞北望潮連滄海欲東遊元嘉舊事無人記故壘摧頽今在不【公自注宋文帝遣將拒魏太武築城此山】

山【宋書元嘉二十七年遣臧質拒魏遂於梁山築長圍城造浮橋絕水路太平寰宇記梁山又攺爲長圍山在楚州西南一百八十里在盱眙縣北三十里卽下山也上有絕壁下有重淵宋文帝築城拒魏處】

書泗州孫景山西軒

落日明孤塔靑山繞病身知君向西望不媿塔中人孫景山【名奕見欒城集】孤塔【卽僧伽塔】

泗州遇倉中劉景文老兄戱贈一絕

旣聚伏波米還數魏舒籌應笑蘇夫子僥幸得湖州愼按此詩施氏原本不載據詩語仍自徐移湖時作今從續補下卷移編

過淮三首贈景山兼寄子由

好在長淮水十年三往來功名眞已矣歸計亦悠哉今日風憐客平時浪作堆晚來洪澤口捍索響如雷三往來【先生於熙寧辛亥赴杭甲寅移知宻州元丰已未自徐移湖往來經淮上相距九年今云十年亦略約言之耳】

過淮山漸好松檜亦蒼然藹藹藏孤寺泠泠出細泉故人眞吏隱小檻帶巖偏卻望臨淮市東風語笑傳臨淮【元和郡縣誌泗州臨淮郡漢武置南臨淮水西枕汴河水路東至楚州二百二十里詳見泗州注】

回首濉陽幕簿書髙沒人何時桐栢水一洗庾公塵此去漸佳境獨遊長慘【一作愴】神待君詩百首來寫浙西春濉陽【元和郡縣誌春秋宋國秦碭郡漢曰濉陽以濉水在郡之南也】桐栢水【禹貢導淮自桐栢疏云桐栢山在南陽平氏縣東南淮水所出水經云出胎簪山東北過桐栢山胎簪蓋桐栢之旁小山傳言南陽郡之東也】

附子由次韻三首【欒城集題云次韻子瞻過淮見寄兼東孫奕職方】出處平生共江淮恨不來宦遊良誤我老病賦懷哉狥物終今世量書盡幾堆歸耕少憂患惟有仰春雷【自注蜀中謂田無水利者爲雷鳴田】

山昔同到松栢故依然紅印封鹽防黃罌分井泉靑天擕杖處晚日落帆偏無限相思意新詩句句傳

行役饒新喜臨川逢故人相看對泉石憐我在埃塵會合終多故分張類有神南遊得如願夢想霅溪春

舟中夜起

微風蕭蕭吹菇蒲開門看雨月滿湖舟人水鳥兩同夢大魚驚竄如奔狐夜深人物不相管我獨形影相嬉娯暗潮生渚弔寒蚓落月掛栁看懸蛛此生忽忽憂患裏淸鏡過眼能須臾雞鳴鐘動百鳥散船頭擊鼔還相呼余去金山五年而復至次舊詩韻贈寶覺長老

誰能鬥酒博西涼但愛齋廚法防香舊事眞成一夢過髙談爲洗五年忙淸風偶與山阿曲明月聊隨屋角方稽首願師憐久客直將歸路指茫茫

附秦少遊次韻

雲峯一變隔炎涼猶喜重來飯積香宿鳥水漧迎曉閙亂帆天際受風忙靑鞋踏雨尋幽徑朱火籠紗語上方珍重故人惇妙契自憐身世兩微茫大風畱金山兩日

塔上一鈴獨自語明日顚風當斷渡朝來白浪打蒼崖倒射軒窗作飛雨龍驤萬斛不敢過漁艇【苕溪叢話作舟】一葉從掀舞細思城市有底忙卻笑蛟龍爲誰怒無事久畱童僕怪此風聊得妻孥許灊山道人獨何事夜半不眠聽粥鼓

塔鈴語【晉佛圖澄外傳石宣與佛圖澄同坐浮圖一鈴獨鳴澄聽鈴音以言事無不效驗按明日顚風當斷渡一句卽鈴音也】龍驤漁艇【苕溪漁隱叢話對句法人不過以事以意出處備具謂之妙不若東坡之奇特如曰聞說騎鯨遊汗漫記曽捫虱話酸辛又曰龍驤萬斛不敢過漁舟一葉從掀舞以鯨爲虱對以龍驤爲漁舟對大小气熖不等其意若玩世而英傑之气終不可沒】

愼按先生自徐移湖過髙郵與少遊參寥同行遊金山時兩公皆在焉故前篇少遊有和詩此篇結句所云灊山道人卽參寥也施氏原本訛編倅杭卷中今攺正

遊惠山【並引】

余昔爲錢塘倅往來無錫未嘗不至惠山旣去五年復爲湖州與髙郵秦太虛杭僧參寥同至覽唐處士王武陵竇羣朱宿所賦詩愛其語淸簡蕭然有出塵之姿追用其韻各賦三首

夢裏五年過覺來雙髩蒼還將塵土足一步【一作涉】猗瀾堂俯窺松桂影仰見鴻鶴翔炯然肝肺間已作冰玊【一作雪】光虛明中有色淸淨自生香還從世俗去永與世俗忘

惠山【陸羽惠山寺記惠山古華山也顧歡吳地誌華山在吳城西北一百里釋寶唱名僧傳雲沙門僧顯宗元徽中入吳憇華山精舎老子枕中記所謂吳西神山是也梁大同中有靑蓮花育於此尋更爲惠山寺寺前有曲水亭中有方池名千葉蓮花池亦名纑塘亦名浣沼獨孤及惠山新泉記寺居吳西神山之足山小多泉山下有靈池異花唐丹丘湛長史舊居志云無錫縣西郊七里有惠山寺卽宋司徒長史湛茂之之別墅也】王武陵【字晦伯】竇羣【字丹列】朱宿【字遐景】猗瀾堂【朱昱毘陵志猗瀾堂在惠山第二泉上】

附王武陵原作【明談修惠山古今考載此詩原題云戊辰八月吳郡朱遐景自秦還吳次無錫命予及竇丹列會於惠山之精舎是時山林始秋髙興在目涼風白雲起於坐隅逍遙於長松之下偃息於盤谷之上仰視云嶺俯瞰寒影夕陽西歸皓月東出羣動皆息視身如空言妙論以極窮奧丹列有遁世之志遐景有塵外之心予亦樂天知命怡然契合夫良辰嘉會古人所惜序述不作是闕文也山水之下景物秀茂賦詩以紀方外之遊】

秋日遊古寺秋山正蒼蒼泛舟次巖壑稽首金仙堂下有寒泉流上有珍禽翔石門吐明月竹木涵淸光中夜何沈沈但聞松桂香曠然出塵境幽慮澹已忘

薄雲不遮山疎雨不濕人蕭蕭松徑滑策策芒鞋新嘉我二三子皎然無緇燐勝遊豈殊昔淸句仍絕塵弔古泣舊史疾防歌小旻哀哉扶風子難與巢許鄰【公自注謂竇羣朱彜尊曰王武陵朱宿新舊唐書無攷惟竇羣有之按王字晦伯朱字遐景三人後皆登諫列而題詩惠山日皆未仕也故東坡目以處士五竇集近白門龔賢依宋本刋行然羣遊惠山詩亦不載其初入諫司喜家室至絕句曰一旦悲歡見孟光十年辛苦伴滄浪不知筆硯緣封事猶問傭書日防行近於俗狀矣此蘇詩所以有難與巢許鄰之句也】

附竇羣原作【惠山古今考載此詩原題云元和二年五月三日重遊此寺獨覽舊題二十年矣當時三人皆登諫列朱遐景方詣行車王晦伯尋卒郎署余自西掖累遷外臺復此躊躇吁嗟存歿因題壁以志所懷】

共訪靑山寺曾隱南朝人問世松桂老開襟言笑新步移月亦出水映石燐燐予洗腸中酒君濯纓上塵結彩入幽抱淸气達蒼旻信此澹忘歸淹畱冰玊鄰

敲火發山泉烹茶避林樾明窓傾紫盞色味兩奇絕吾生眠食耳一飽萬想滅頗笑玊川子饑防三百月豈如山中人睡起山花發一甌誰與共門外無來轍

紫盞【蔡襄茶錄茶色白宜黒盞建安所造者紺黒紋如兔毫他處或色紫皆不及也】

附朱宿原作【亦見惠山古今考】

古寺隱秋山登攀度林樾悠然靑蓮界此地塵境絕機閒任晝昏慮淡知生滅微吹遞遙泉疎松對殘月庭虛露華綴池淨荷香發心悟形未畱遲遲履歸轍

附秦太虛次韻三首

輟棹縱幽討籃輿入靑蒼圓頂如邀迓旃檀燎深堂層巒淡如洗傑閣森欲翔林芳含雨滋岫日隔林光涓涓續淸澑靡靡傳幽香俯仰佳覽眺悠然身世忘

使君厭機械所與惟散人顧慙蒹葭陋謬倚瓊林新上干靑磝磝下矚白燐燐洞天不知老金界無棲塵緬彼人間世烏蟾閱靑旻詎得踵三隱山阿相與鄰

樓觀相復重邈然閟淸樾九龍吐淸泠防防曾未絕罌缶走千里眞珠猶不滅況復從茶仙玆焉試葵月岸巾塵想消散防佳興發何以慰遨嬉操觚繼前轍

附參寥次韻三首

山煙弄滅沒山木含蔥蒼刺舟傍遙岸理防升虛堂周遭矚層巘矯矯如翺翔下瞰平田流澹然浮日光靑篁解初籜洗雨聞幽香𨿽云迫前途眞賞豈易忘

松門暗朝雨寂歷無行人蔓艸忽穿徑卉木郁以新堦泉潄石齒照眼光燐燐使君美無度卓犖遺囂塵風標傲竹栢談笑淩窮旻何媿沈防子臥霞吞結鄰

揚帆渡江來洗眼驚翠樾云姿旣容裔鳥防更淸絕淩梯訪前蹤蜿蜿亦未滅嗟我魚目光疇能綴明月狂墨掃瑯玕風煙坐中發殊勝區中人茫茫走飛轍

附李端叔次韻三首【姑溪集題云子瞻參寥太虛同遊惠山用王武陵竇羣朱宿三詩韻各有所賦參寥錄以相示予將遊焉因次其韻】

曾爲惠山客心已寄莽蒼知今防何時常在山間堂淹畱情莫摰悵望自疑翔聨翩得秀句古殿逢燈光耳冷徹孤神境幽拂淸香買舟行有期此興安能忘

三子骨已朽來者非一人簫聲起孤鳳抑按皆淸新松陰貯老月蘚暈涵蒼燐﨑嶇固有屢千載無纎塵物物吾已矣今昔均可旻何當事一防顧水終爲鄰

膏肓有前人老意系叢樾差池紛繽霜味蠟火已絕一啜風潄液幽思起復滅詎慚數及七緬子在明月疎更蹇修途景耿重激發泠然倘可禦千古同一轍

贈惠山僧惠表

行徧天涯意未防將心到處遣人安山中老宿依然在案上楞嚴【一作伽】已不看欹枕落花餘防片閉門新竹自千竿客來茶罷空無有盧橘楊梅尙帶酸

惠表【失考】老宿【翻譯名義梵云體毘履此云老宿又云五十夏以上一切沙門所尊敬者名耆宿】楞嚴【翻譯名義首楞嚴經言一切究竟而得堅固定名爲佛性又翻爲金剛藏諸菩薩證此定故名】

贈錢道人

書生苦信書世事仍臆度不量力所負輕出千鈞諾當時一快意事過有餘怍不知幾州鐵鑄此一大錯我生涉憂患常恐長罪惡靜觀殊可喜腳淺猶容卻而況錢夫子萬事初不作相逢更何言無病亦無藥

無病無藥【傳燈錄百丈懷海禪師云佛是眾生邊藥無病不要喫藥藥病俱消諭如淸水】與秦太虛參寥會於松江而關彥長徐安中適至分韻得風字二首

吳越溪山興未窮又扶衰病過垂虹浮天自古東南水送客今朝西北風絕境自忘千里遠勝遊難復五人同舟師不會畱連意擬看斜陽萬頃紅

松江【九域志卽吳江也注詳十一卷】垂虹【吳郡誌垂虹吳江東門外橋名一名長橋慶曆八年縣尉王庭堅建東西百餘丈中間有垂虹亭錢公輔作記治平三年縣令孫覺重修以木爲之南渡後判官張顯祖始甃以石輟耕錄吳江長橋七十二間作橋者僧從雅師立總其役】

二子緣詩老更窮人間無處吐長虹平生睡足連江雨盡日舟橫擘岸風人笑年來三黜慣天教我輩一尊同知君欲寫長相憶更送銀盤尾鬛紅

附秦太虛作【得浪字】

松江浩無旁垂虹跨其上漫然銜洞庭領略非一狀恍如陣平野萬馬攢穹帳離離云抹山窅窅天粘浪煙中漁唱起鳥外徵防颺愈知宇宙寛斗覺東南壯太史主文盟諸豪盡詩將超搖外形檢語笑供頡頏便娟棄追逐撥刺亦從放獨畱三百缸聊用沃軒曠

附參寥作【得岸字】

蜿蜒跨長虹吳會稱極觀淪漣防萬頃放目失垠岸倒影射遙山靑螺防空半從來誇震澤勝事無昏旦破浪湧長鬐排空度飛翰肺肝入淸境劃若春冰泮安得淩九垓從公遊汗漫

次韻關令送魚

舉网驚呼得巨魚饞涎不易忍流酥更煩赤腳長須老來聽西風十幅蒲

關令【卽前題中關彥長也前詩第二首結句更送銀盤尾鬛紅當指送魚事】

次韻秦太虛見戲耳聾

君不見詩人借車無可載畱得一錢何足賴晚年更似杜陵翁右臂𨿽存耳先聵人將蟻動作牛鬭我覺風雷眞一噫聞塵掃盡根性空不須更枕淸流派大朴初散失渾沌六鑿相攘更勝敗眼花亂墜酒生風口業不停詩有債君知五蘊皆是賊人生一病今先差【瘥同】但恐此心終未了不見不聞還是礙今君疑我特佯聾故作嘲詩窮崄怪須防額癢出三耳莫放筆端風雨快

五蘊是賊【心經五蘊皆空又云無色無受想行識疏記云五蘊亦爲五陰維摩經樂離五欲樂觀五陰觀如怨賊楞嚴經眼耳鼻舌及與身意六爲賊媒自刼家寶】

【愼按此題淮海集失原作】

端午徧遊諸寺得禪字

肩輿隨所適遇勝輙流連焚香引幽步酌茗開淨筵微雨止還作小窗幽更妍盆山不見日艸木自蒼然忽登最髙墖眼界窮大千卞峯照城郭震澤浮雲天深沈旣可喜曠蕩亦所便幽尋未云畢墟落生晚煙歸來記所歷耿耿淸不眠道人亦未寢孤燈同夜禪

最髙墖【吳興志飛英寺在湖州府治北寺中有墖名飛英注詳後卷】大千【道宣釋迦方誌統攝篇雲海外有山是鐵所成數至一千鐵圍都繞名小千世界卽此小千數至一千鐵圍都繞名中千世界卽此中千數至一千鐵圍都繞名爲大千世界】卞峯震澤【注俱見前】

【愼按先生自題此詩後云僕爲吳興遊飛英寺詩微雨止還作小窗幽更妍盆山不見日艸木自蒼然自非至吳越不見此景也】

附秦太虛作【淮海集原題云同子瞻端午日遊諸寺賦得深字】

太史抱孤韻暢懷在登臨別乘載鄒枚佳辰事幽尋參差水石瘦窈窕房櫳深淸磬發疎箔妙香橫素襟復登窣堵坡環回矚嵚崯雙溪貫城郭暝色帶孤禽涼飇動爽籟薄雨生微陰塵想澹淸漣牢愁洗芳斟揮箋訂往古援毫示來今愧無刻燭敏續此金玊音

送劉寺丞赴余姚

中和堂後石楠樹與君對牀聽夜雨玊笙哀怨不逢人但見香煙橫碧縷謳吟思歸出無計坐想蟋蟀空房語明朝開鏁放觀潮豪气正與潮爭怒銀山動地君不看獨愛淸香生云【一作雪】霧別來聚散如宿昔城郭空存鶴飛去我老人間萬事休君亦洗心從佛祖手香新寫法界觀眼淨不覷登伽女余姚古縣亦何有龍井白泉甘勝乳千金買斷顧渚春似與越人降日注

劉寺丞【施氏原注前半缺後段云寺丞名誼號宜翁本集又有送劉行甫赴任余姚詞調寄南柯子山雨瀟瀟過一首是也行甫手寫華嚴經八十一卷故詩中有手香新寫法界觀之句宜翁提舉廣西常平上書極論新法載國史學道欲輕舉自稱三茅翁元祐間知韶州公行其詞云汝昔爲使者親見民病盡言而不諱夫豈知有今日之報哉又甞有書從其問道云此段新刻本刪去今補錄○湖州舊志劉誼字公曼號宜翁長興人治平四年進士子名燾字無言元丰三年中甲科吳興掌故劉宜翁有文集三十卷奏議四十卷】中和堂【咸淳臨安志載李左史中和堂記略云始錢王鏐於其宮作堂名閱禮本朝至和中威敏孫公沔來守此土易名中和守居負鳳皇山堂跨山慿髙蘇文忠嘗謂下瞰海門洞視萬里觀覽之傑抑可想見】聽雨【咸淳臨安志聽雨軒在中和堂後景定五年劉安撫良貴爲屋八楹取東坡中和堂後石楠樹與君對牀聽夜雨之句爲扁】余姚古縣【元和郡縣誌舜後支庶所封舜姓姚故曰余姚本漢舊縣太平寰宇記余姚山一名姚丘山在余姚縣西北六十里九域志余姚縣在越州東北百四十七里】龍井白泉【嘉泰會稽志余姚縣祕圖山之西一里有靈緒山南俯姚江亦名嶼山山腰有防泉未嘗竭所謂龍泉也孔曄記雲山巓有葛仙井】顧渚春【吳興備志引吳均入東記云顧渚在長興縣北三十里吳王夫差顧其渚次原隰平衍可爲都邑故名勞鉞湖州誌長興縣有堯市山在縣西北又七里爲顧渚山旁有二山相對大澗中流產茶異品有泉曰金沙不常出每春將造茶太守致祭頃卽淸溢造畢卽涸南郡新書唐制湖州造茶謂之顧渚貢焙晁公武讀書志陸羽與皎然朱放輩論茶以顧渚春爲第一】日注【嘉泰會稽志日鑄嶺在會稽縣東南五十五里嶺下有寺名資壽其陽坡名油車朝暮常有日色產茶絕奇有名最晚吳越貢奉中朝土毛畢入不聞有日鑄茶則日鑄之出殆在吳越國除之後歸田錄云艸茶盛於兩浙兩浙之品日注第一芽纎白而長其絕品至二三寸不過數十株余𨿽不逮然非他產可比多啜宜人無停滯酸噎之患按日鑄他書及土人皆用此鑄字惟歸田錄則書爲日注疑歐公自有所防其後書作注者自歐始也】

蘇詩補注卷十八

欽定四庫全書

蘇詩補注卷十九

翰林院編修查愼行撰古今體詩五十首【起元丰已未五月盡十二月作】

愼按元丰二年四月二十九日先生到湖州任七月二十八日中使到湖追攝八月十八日赴臺獄十二月二十八日獄具謫黃州團練副使在獄出獄詩共十一首施氏原本編遺詩卷中胡仔云此數詩東坡不欲傳於世蓋手自芟者今從編年例附入湖州以後

霅上訪道人不遇

花光紅滿欄艸色緑參岸不逢靑眼人長歌白石澗【一作爛】

愼按此詩施氏原本不載新刻載續補下卷據外集編湖州卷中題云霅上訪道人不遇諸本作靈上者訛今攺正移編

李公擇過髙郵見施大夫與孫莘老賞花詩憶與僕去歲防於彭門折花餽筍故事作詩二十四韻見戲依韻奉答亦以戲公擇云

汝陽眞天人絹帽著紅槿纒頭三百萬不買一笑哂共誇靑山峯曲盡花不隕當時謫仙人逸韻謝封畛詩成天一笑萬象解寒窘驚開小桃杏不待雷發軫餘波尙涓滴乞與居易稹爾來誰復見前輩風流盡寂寞兩詩人殘紅對櫻筍饑腸得一醉妙語傳不冺君來恨不與更復相牽引我老心已灰空煩扇餘燼天遊照六鑿虛室掃充牣懸知色竟空那復嗜烏吻蕭然一方丈居士老龎蘊散花從滿裓不答天女問故人猶故目【一作日】怨句寫餘恨疑我此心在遮防費欄楯應虞已斃蛇折尾時一蠢仄聞孟光賢未學處仲忍【公自注開閣放出事見本傳】寄招應已足左右侍云鬒何時花月夜羊酒謝不敏此生如幻耳戲語君勿慍應同亡是公一對子虛聽

折花餽筍【先生在徐州有送筍芍藥與公擇詩見第十六卷

】汝陽【舊唐書讓皇帝長子璡封汝陽郡王】天人【裴松之三國誌注引魏略云邯鄲淳見曹植才辧謂之天人杜甫贈特進汝陽王詩特進羣公表天人夙徳升】櫻筍【韓偓食含桃詩自注云秦中謂三月爲櫻筍時南部新書引李綽秦中歲時記四月十五以後自堂廚至百司廚通謂之櫻筍廚施氏補注專屬宰相者訛】欄楯【彌陀經極樂國土七重欄楯注雲橫曰欄直曰楯】烏吻【本艸烏喙卽艸烏頭也】

愼按唐書藝文志有南卓羯鼓錄一卷考吳興志卓徳宗朝人與張志和同時有和漁父詞五首施氏補注所引羯鼓錄訛南卓爲南京不止一處附辧於此

王鞏淸虛堂

淸虛堂裏王居士閉眼觀心【一作身】如止水水中照見萬象空敢問堂中【一作前】誰隱幾吳興太守老且病堆案滿前長渴睡願君勿笑反自觀夢幻去來殊未已長疑安石恐不免未信犀首終無事勿將一念住淸虛居士與我蓋同耳

淸虛堂【汴京遺迹志淸虛堂在開封府城東子由記略云王定國爲堂於居室之西置圖史百物而名曰淸虛蕭然如山林髙僧逸居忘其在京師塵土之鄕也及其經涉世故出入禍患乃發篋出其玩好投以予人意其眞有淸虛者在焉】觀身如止水【用楞嚴經中月光童子事】

次韻答王鞏

我有方外客顏如瓊之英十年塵土窟一寸冰雪淸朅來從我遊坦率見眞情顧我無足戀戀此山水淸新詩如彈丸脫手不暫停昨日放魚回衣巾滿浮蘋今日扁舟去白酒載烏程山頭見月出江路聞鼉鳴莫作孺子歌滄浪濯吾纓吾詩自堪唱相子棹歌聲

愼按此詩施氏原本編入彭城卷中細觀詩語極道山水之勝當是先生守湖州定國復來相訪與淸虛堂詩同時作也若在彭城不應有白酒載烏程之句故攺編於此

和孫同年卞山龍洞禱晴

吳興連月雨釡甑生魚蛙往問卞山龍曷不安厥家梯空尙【一作上】巉絕俯視驚谽谺神井湧云蓋陰崖垂蘚花交流百道泉赴谷走羣蛇不知落何處隱隱如繅車我來叩石戶飛鼠翻白鴉寄語洞中龍睡味豈不嘉雨師少弭節雷師亦停撾積水得反壑稻苗出泥沙農夫免菜色龍亦飽豚豭看君擁黃防髙臥放晚衙

孫同年【名失考】卞山龍洞【吳興掌故集卞山有一石上大而末小危立如幢旁有洞深叵測相傳神龍居之黃魯直書黃龍洞三字名勝志引山墟名云卞山之陰有黃龍洞吳越時立祥應宮以祀之】神井【談鑰吳興志黃龍洞在城北十八里舊名金井梁貞明初有黃龍見於井中易今名歲以五月二十二日致祭】

【愼按吳興備志公手書此詩當時刻石置黃龍洞後移府中明正徳朝郡守呂某爲跋今石猶在郡署聽事後】

乘舟過賈収水閣収不在見其子三首

愛酒陶元亮能詩張志和靑山來水檻白雨滿漁蓑淚垢添丁面貧低舉案蛾不知何所樂竟夕獨酣歌賈収水閣【苕溪漁隱叢話賈耘老舊有水閣在苕溪之上沈會宗爲賦小詞吳興掌故集賈収所居名浮暉閣】添丁舉案【本集與耕老尺牘云念賈處士貧甚乃作怪石古木一紙可令雙荷葉収掌須添丁長以付之也又本集戲贈賈収詩第二首公自注云賈將再娶今云貧低舉案蛾則賈此時已再娶矣】

嫋嫋風蒲亂猗猗水荇長小舟浮鴨緑大杓瀉鵞黃得意詩酒社終身魚稻鄕樂哉無一事何處不淸涼曵杖靑苔岸系船枯柳根徳公方上冡季路獨畱言已占蒲魚港更開松菊園從玆來往數兒女自譍門

次韻孫祕丞見贈

感槪【一作慨】淸哀【一作衷】似變風老於詩句耳偏聰迂疎自笑成何事冷淡誰能用許功不怕飛蚊如立豹肯隨白鳥過垂虹吟哦相對忘三伏擬泛冰溪入雪宮【公自注湖州多蚊蚋豹腳尢毒垂虹吳江亭名】

孫祕丞【名失考按宋史職官志祕書省丞從七品位次少監下】飛蚊如豹【齊東野語吳興多蚊蓋水虫之所變生艸木中者吻尢利而足有文采號爲豹腳】白鳥【夏小正丹鳥螢也羞白鳥謂螢以蚊爲糧施氏補注又引金樓子云白鳥蚊也○愼按詩中所云白鳥乃鷗鷺之類蓋上句旣用飛蚊本句白鳥若再作蚊蚋解於義重復非作者本防也】

與客遊道塲何山得鳥字

淸溪到山盡飛路盤空小紅亭與白墖隱見喬木杪中休得小庵孤絕寄云表洞庭在北戶雲水天渺渺庵僧俗緣盡淨業洗未了十年畫鵲竹益以詩自繞髙堂儼像設禪室各深窈奔泉何處來華屋過溪沼何山隔幽谷去路淸且悄長松度翠蔓絕壁掛啼鳥我友自杭來尙嘆所歷少歸途風雨作一洗紅日燎俄驚萬竅號黒霧捲蓬蓼舟人紛變色坐羨輕鷗矯我獨喚酒杯醉死勝流殍書生例彊狠造物空煩擾更將掀舞勢把燭畫風篠美人爲破顏正似腰支嫋【公自注歸自道塲何山遇大風因憩耘老溪亭命官奴秉燭捧硯寫風竹一枝】明朝更【一作便】陳迹淸景墮空杳作詩記餘歡萬古一昏曉

白墖【朱彧蘋州可談云宋熙寧中有老僧言道塲山在州之離方文筆山也低於他山故未有魁天下者僧乃乞緣卽山背建墖望之如卓一筆其後大觀賈安宅政和莫儔相繼爲廷試魁○按詩中所云白墖卽山巓浮圖也施氏本引白墖巷有白石墖與道塲山無涉今駁正】

愼按更將掀舞勢四句諸刻本另作五言絕句一首明屬重出今移原題作四句注腳以正向來之譌

僕去杭五年吳中仍歲大饑疫故人往往逝去聞湖上僧舎不復往日繁麗獨淨慈本長老學者益盛作詩寄之

來往三吳一夢間故人半作冢累然獨依舊社傳眞法要與遺民度厄年趙叟近聞還印綬【公自注聞資政趙公致政得謝】竺翁先已反林泉何時策杖相隨去任性逍遙不學禪淨慈【咸淳臨安志南山報恩寺卽淨慈寺顯徳元年建初號慧日永明院中有五百羅漢堂】本長老【釋氏稽古略元丰初蘇州瑞光寺禪師名宗本移杭淨慈寺奔走禪子道塲甚盛】趙叟還印綬【咸淳臨安志熙寧十年五月趙抃自知越州以資政殿大學士移知杭州淸獻公神道碑云公年未七十告老不許請之不已元丰二年二月加太子少保致仕】竺翁【指辧才公在徐州有聞辧才復歸上天竺詩施氏注謂指本長老者訛】

舶趠風【並引】

吳中梅雨旣過颯然淸風彌旬歲歲如此湖人謂之舶趠風是時海舶初回云此風自海上與舶俱至云爾

三旬已過黃梅【一作梅黃】雨萬里初來舶趠風防處縈回度山曲一時淸駛滿江東驚飄防防先秋葉喚醒昏昏嗜睡翁欲作蘭臺快哉賦卻嫌分別問雌雄

舶趠風【庚溪詩話吳中每暑則東南風數日名舶趠風雲海外舶船禱於神而得之乘此風到江浙間也余官吳門庚午六月旣望風作逾旬而止暑气頓減丙子歲餘罷官寓居無錫六月晦前三日此風作凡七日乃止按坡詩則當在五月或六月初而余兩見之乃在六月望後與六月晦前節气有早晚也】黃梅雨【埤雅江湘兩浙四五月梅欲黃落則水潤土溽其霏如霧名曰梅雨自江以南三月雨謂之迎梅五月雨謂之送梅】

【劉須溪曰先生詩格固豪放老健至對偶切處如黃耳蕈對白芽姜牛尾貍對雞頭鶻今以舶趠風對黃梅雨或者謂因事請客然原其句意每每相貫】

丁公黙送蝤蛑

溪邊石蟹小於【一作如】錢喜見輪囷赤玊盤半殼含黃宜防酒兩螯砍雪勸加餐蠻珍海錯聞名久怪雨腥風入坐寒堪笑吳興饞太守一詩換得兩尖團

丁公黙【爵裏失考】石蟹【蟹譜明越溪澗石穴中出小蟹其色赤而堅俗呼爲石蟹】小於錢【博物志南海有水虫名蒯其中有小蟹大如楡英又廣志蜅小蟹大如貨錢】赤玊盤【大觀本艸生南海中其螯最鋭斷物如芟刈扁而最大後足濶者名蝤蛑南人謂之撥棹子大者如升如盤小者如盞楪兩螯如手異於眾蟹一名執火其色赤也咸淳臨安志蝤蛑鹽官產者佳】含黃【吳興掌故集蟹子未成時曰黃甲有細骨黃依以生入海則黃化爲子而芒亦漸長至春深散子則芒亦輸出蟹腐矣】海錯【禹貢海物惟錯】尖團【唐彥謙蟹詩謾誇風味過蝤蛑尖臍猶勝團臍好】送孫著作赴考城兼寄錢醇老李邦直二君於孫處有書見及

使君閒如雲欲出誰肻伴淸風獨無事一嘯亦可喚來從白蘋洲吹我明月觀門前遠行客靑衫流白汗問子何匆匆王事不可緩故人錢與李淸廟兩圭瓚蔚爲萬乘器尙記溝中斷子亦東南珍價重不可算別情何以慰酒盡對空案惟持一榻涼勸子巾少岸此風那復有塵土飛灰炭欲寄二大夫發發不可絆

孫著作【名失考按宋史職官志祕書省有著作郎及佐郎】錢李【錢醇老名藻李邦直名淸臣注見前】考城【水經注考城周之采邑春秋戴國陳畱風俗傳曰秦縠縣也後攺菑縣名勝志漢顯宗東巡攺爲考城今河南睢州之屬縣】白蘋洲【白居易五亭記湖州城東南二百步抵霅溪溪連汀洲一名白蘋吳興掌故集其名起於栁惲之詩光起中李師悅廢而爲倉太平寰宇記白蘋洲在霅溪東南去州治一里】明月觀【勞鉞湖州誌府治有明月樓在子城西南隅唐貞元十三年建梅聖兪吳興五詠明月樓其一也吳興備志引王氏畫苑有李伯時所畫水晶宮明月館圖王氏注謂在江寧府故臺城者謬今駁正】發發【詩飄風發發漢書發發者非古風也】

泛舟城南會者五人分韻賦詩得人皆苦炎字四首

城中樓閣似魚鱗不見淸風起白蘋試選苕溪最深處仍呼我輩不覊人窺船野鶴何曾下見燭飛虫空自馴繞郭荷花一千頃誰知六月下塘春

苕溪【咸淳臨安志引祥符志云苕溪濶七十六步秋冬深五尺春夏深九尺山海經雲天目山一名浮玊山苕溪出焉在於潛臨安兩縣界耆老相傳云夾岸多苕花每秋風飄散水上如飛雪然因名】繞郭荷花【吳興掌故集引姜白石云吳興號水晶宮荷花極盛陳簡齋詞云今年何以報君恩一路荷花相送到靑墩亦可見矣】下塘【梅堯臣送胡武平詩始時繞郊郭水不通蹄輪公來作新塘直抵吳淞垠程大昌演繁露湖州東門外上塘路武平始築也咸淳臨安志上下塘河南自天宗水門余杭水門二河合於北郭稅務前與城東水合分爲兩派一由東北上塘入大運河一由西北過江漲橋以北入安吉州界曰下塘河】

苦熱誠知處處皆何當危坐學心齋海螯要共詩人把溪月行遭霧雨霾鄕國飄零斷書信弟兄流落隔江淮便應築室苕溪上荷葉遮門水浸堦

紫蟹鱸魚賤如土得錢相付何曾數碧筩時作象鼻彎白酒微帶荷心苦運肘風生看斫鱠隨刀雪落驚飛縷不將醉語作新詩飽食應慙腹如鼓

得錢【杜甫詩溪女得錢畱白魚】斫鱠【吳興掌故集湖人往時善斫鱠縷切如絲簇成人物花艸雜以姜桂山谷云吳興庖人砍松江鱸鱠則吳興斫鱠之名遠矣七啟輕隨風飛刀不轉切潘嶽西徵賦饔人細切鸞刀若飛卽此也】

橋上遊人夜未厭共依水檻立風檐樓中煮酒初嘗芡月夜【一作下】新妝半出簾南郭淸遊繼顏謝北歸臥等羲炎人間寒熱無窮事自笑疎頑不受痁

痁【左傳齊侯疥遂痁杜預注痁瘧疾也】

與王郎夜飲井水【一作贈王郎】

吳興六月水泉溫千頃菇蒲聚鬭【一作暗】蚊此井獨能深一丈源龍如我亦如君

王郎【名適字子立注見前】

【愼按外集題工有湖州二字詩中源龍作龍源如我作如故】

次韻李公擇梅花

詩人固長貧日午饑未動偶然得一飽萬象困嘲防尋花不論命愛雪長忍凍天公非不憐聽飽卽喧閧君爲三郡守所至滿賓從江湖常在眼詩酒事豪縱奉使今折磨淸比於陵仲永懷茶山下攜妓修春貢更憶檻泉亭插花云髻重蕭然臥灊麓愁聽春禽哢忽見早梅花不飲但孤諷詩成獨寄我字字愈頭痛嗟君本侍臣筆槖從上雍脫鞾吟芍藥給札賦云夢何人慰流落嘉蘤天爲種杯傾笛中吟【一作曲】帽拂果下鞚感時念覊旅此意吾儕共故山今【一作亦】何有桐花集麼鳳君亦憶匡廬歸掃藏書洞何當種此花各抱漢陰罋

三郡守【宋史李常傳熙寧中自諫院出守鄂州未防徙湖州又自湖移知齊州】茶山修貢【吳興備志常州宜興縣東南有茶山唐時茶入貢又名唐貢山杜牧之湖州詩山實東南秀茶稱瑞艸魁剖符𨿽俗吏修貢亦仙才】檻泉亭【在濟南欒城集中有和孔教授濟南四詠其一爲檻泉亭李公擇曾知齊州故云施氏補注引爾雅失之矣】臥灊麓【公擇時提防淮南西路刑獄提刑司在舒州九域志舒州灊山縣漢移南嶽於此】

送淵師歸徑山

我昔嘗爲徑山客至今詩筆余山色師住此山三十年妙語應須得山骨谿城六月水雲蒸飛蚊猛捷如花鷹羨師方丈冰雪冷蘭膏不動長明燈山中故人知我至爭來問信今何似爲言百事不如人兩眼猶能書細字【公自注徑山夏無蚊余舊詩云問龍乞水歸洗眼欲看細字銷殘年】

送表忠觀錢道士歸杭【並引】

熙寧十年詔以龍山廢佛祠爲表忠觀元丰二年通教自杭來見予於吳興問觀亦卒工乎曰未也杭人比歲不登莫有助我者余曰異哉杭人重施輕財是不獨爲福田也將自托於不朽今歲成矣子其行乎及還作詩送之

先王舊徳在民心著令稱忠上意深墮淚行看會祠下掛名爭欲刻碑陰淒涼破屋塵凝坐憔悴云孫雪滿簪未信諸豪容郭解卻從他縣施千金

表忠觀【咸淳臨安志表忠觀在城南龍山熙寧十年趙淸獻公請於朝卽龍山廢佛剎妙因院爲觀詔賜額曰表忠詳具蘇公所撰碑】墮淚【趙抃奏疏云錢氏墳廟在錢塘者二十有六在臨安者十有一父老過之有流涕者】碑陰【施氏原注表忠觀碑文實東坡爲之掛名爭欲刻碑陰之句指此碑也】云孫【爾雅昆孫之子爲仍孫仍孫之子爲云孫按指通教錢道士也】

次韻周開祖長官見寄

俯仰東西閱數州老於岐路豈伶優初聞父老推謝令旋【一作已】見兒童迎細侯政拙年年祈水旱民勞處處避嘲謳河吞巨野那容塞盜入防山不易搜仕道固應慚孔孟扶顚未可責由求漸謀田舎猶懷祿未脫風濤且傍洲惘惘可憐眞喪狗時時相觸是虛舟朅來震澤都如夢只有苕溪可倚樓齋釀酸甜如蜜水樂工零落似風甌遠思顏栁並諸謝近憶張陳與老劉【公自注謂張子野陳令舉劉孝叔】風定軒飛豹腳雨餘欄檻上蝸牛舊遊到處皆蒼蘚同甲惟君尙黒頭憶昔湖山共尋勝相逢杯酒兩忘憂醉看梅雪淸香過夜棹風船駭汗流百首共成山上集三人同作月中遊海南未起垂天翼澗底仍依徑寸庥已許春【一作秋】風歸過我【一作歸便得】預憂詩筆老難酬此生歲月行飄忽晚節功名亦謬悠犀首正緣無事飲馮驩應爲有魚畱從今更【一作便】踏靑州麯薄酒知君笑督郵

周開祖【名邠先生倅杭時周爲錢塘令多唱和詩又有送周邠赴闕及周邠寄雁蕩山圖作蓋周自錢塘赴闕復出宰樂淸故雲海南未起垂天翼澗底仍依徑寸庥惜其未大用於時也】河吞巨野【公在徐州事】盜入防山【公在宻州事】張陳老劉【張子野名先陳令舉名聖兪劉孝叔名述注詳見前先生罷杭倅赴宻李公擇時知湖州先生與令舉輩過之子野作六客詞見樂府序】豹腳【苕溪漁隱叢話吳興澤國也春夏之交地尢卑濕仍多蚊蚋子瞻有詩云風定軒飛豹腳雨餘欄檻上蝸牛眞紀實也】

【烏臺詩案元丰二年六月十三日軾知湖州有周邠作詩寄軾軾答云政拙年年祈水旱民勞處處避嘲謳河吞巨野那容塞盜入防山未易搜自言遷徙數州未防朝廷擢用老於道路並所至遇水旱盜賊夫役數起民防其害以譏諷朝廷政事闕失並新法不便之所致也仕道二句云云以言已仕而道不行則非仕道也故有慙於孔孟孔子責由求云危而不持顚而不扶則將焉用彼相矣顚謂顚僕也意以譏諷朝廷大臣不能扶正其顚僕軾在臺於九月十四日準問目有無未盡事軾供出上件詩因依不系朝防降到冊子內】

林子中以詩寄文與可及余與可旣沒追和其韻

斯人所甚厭投畀毎不受欲其少須臾奪去惟恐後云誰屍此職無乃亦假守賦才有巨細無異斛與鬥胡不安其分但聽物所誘時來各飛動意合無妍醜坐令雞棲車長載朱伯厚平生無一旅旣死吒萬口自聞與可亡胸臆生堆阜懸知臨絕意要我一執手相望五百里安得自其牖遺文付來哲後事待諸友伶俜嵇紹孤老病孟光偶世人賤目見爭笑千金帚君詩與楚詞識者當有取但知愛墨竹此嘆吾巳久故人多厚祿能復哀君否不見林與蘇饑寒自奔走

林子中【宋史林希字子中福州人第進士元祐初歷進中書舎人紹聖初章惇用事時方推明紹述希皆宻豫其議自司馬光呂公著呂大防劉摰蘇軾轍等數十人之制皆希爲之詞極醜詆讀者無不憤嘆遷吏部禮部尙書擢同知樞宻院徽宗立以其詞命醜正之罪奪職知揚州徙舒州卒贈資政殿學士諡文節】與可亡【按文湖州墓志與可以元丰戊午移知湖州卒先生作詩在己未相距才一年耳】嵇紹孤【與可之子字逸民子由壻也】

與王郎昆仲及兒子邁繞城觀荷花登峴山亭晚入飛英寺分韻得月明星稀四首

昨夜雨鳴渠曉來風襲月蕭然欲秋意谿水淸可啜環城三十里處處皆佳絕蒲【一作浦】蓮浩如海時見舟一葉此間眞避世靑蒻低白髮相逢欲相問已逐驚鷗沒峴山亭【韻語陽秋吳興峴山去城三里有李適之漥尊亭勞鉞湖州誌晉太守殷康築亭於顯山上名曰顯亭後避廟諱攺焉凡守令之去而見思者勒石峙亭以比羊叔子之峴山云】飛英寺【勞鉞湖州誌飛英寺在府城北門內唐咸通中僧云皎自長安來得舍利建飛英石墖中和五年攺上來寺景徳二年攺今額後分爲二東曰飛英教寺西曰飛英墖院】

淸風定何物可愛不可名所至如君子艸木有嘉聲我行本無事孤舟任斜橫中流自偃仰適與風相迎舉杯屬浩渺樂此兩無情歸來兩溪間雲水夜自明

君子風【風俗通風或淸明來久長不搖樹木離地二三丈者此謂龍徳在於下風或淸明不及二三尺者此君子風也】

苕水如漢水鱗鱗鴨頭靑吳興勝襄陽萬瓦浮靑防我非羊叔子媿此峴山亭悲傷意則同歲月如流星從我兩王子髙鴻插修翎湛輩何足道當以徳自銘

湛輩【鄒湛字潤甫洪客齋題跋云晉代名臣文集凡十四家有張敏者太原人其中一篇雲頭責子羽文凡九百餘言鄒湛姓名因羊叔子而傳字曰潤甫蓋見於此○按元和郡縣誌云羊叔子鎭襄陽與鄒潤甫同登峴山湛之字世亦有稱之者矣】

吏民憐我嬾鬭訟日已稀能爲無事飲可作不夜歸復尋飛英遊盡此一寸暉撞鐘履聲集顚倒雲山【一作山云】衣我來無時節杖屨自推扉莫作使君看外似中已非撞鐘【楞嚴經食辦擊鼔眾集撞鐘】

次韻章子厚飛英畱題

欵段曾陪馬少遊而今人在鳳麟洲黃公酒肆如重過杳杳白蘋天盡頭

愼按宋史章惇本傳熙寧中出知湖州徙杭州入爲翰林學士元丰三年拜參知政事先生來吳興正子厚爲翰林學士時也故云而今人在鳳麟洲此詩施氏原本不載新刻編續補遺下卷今因題附錄

城南縣尉水亭得長字

兩尉郁相望東西【一作南】百步塲揮【一作插】旗蒲柳市伐鼓水雲鄕已作觀魚檻仍開射鴨堂全家依畫舫極目亂紅妝防防波頭細疎疎雨腳長我來閒濯足溪漲欲浮牀澤國山圍裏孤城水影旁欲知歸路處葦外記風檣縣尉【趙與時賓退錄隋攺縣尉爲縣正又爲書佐新唐書武徳元年仍攺書佐曰縣尉唐六典諸州上縣尉各二人宋史職官志千戶以上縣置令簿尉若不置簿則以尉兼之五代多用軍校大爲民患太祖以初賜第人充掌閱借弓手戢姦禁暴】水亭【吳興掌故集載顏魯公記略云湖州烏程縣南水亭卽柳惲之西亭也繚以遠峯浮以淸流實資遊宴之美陸羽圖記云西亭在縣南六十步跨苕溪爲之】與胡祠部遊法華山

陂湖欲盡山爲界始見寒泉落髙派道人未放泉出山曲折虛堂瀉淸快使君年老尙兒戲緑棹紅船舞澎湃一笑翻杯水濺帬餘歡濯足波生隘長松攙天龍起立蒼藤倒谷云崩壊仰穿防宻得淸曠一覽震澤吁可怪誰云四萬八千頃渺渺東盡日所曬歸途十里盡風荷淸唱一聲聞露薤【公自注是日樂工有作此聲者】嗟予少小慕眞隱白髮靑衫天所械忽逢佳士與名山何異枯楊便馬疥君猶鸞鶴偶飄墮六翮如雲豈長鎩不將新句紀玆遊恐負山中淸淨債

胡祠部【名失考按宋史職官志禮部所屬祠部郎中從六品員外郎正七品】法華山【湖州誌卞山之別峯有石斗山又名法華山下有法華寺】一覽震澤【吳興掌故集法華寺髙頂有臨湖亭勞鉞湖州誌太湖周三萬六千頃縱廣二百八十里東爲松江又東流二百里入海】東盡日【斤戶】曬【困學紀聞引楚漢春秋下蔡亭長詈淮南王曰封汝爵爲千乘東南盡日所出尙未足黔徒羣盜所耶而反何也】枯楊馬疥【五燈會元僧問仁嶽禪師一大藏教盡是名言離卻名言如何指示師曰癩馬揩枯栁】

又次前韻贈賈耘老

具區吞滅三州界浩浩湯湯納千派從來不著萬斛船一葉漁舟恣奔快仙壇古洞不可到空聽余瀾鳴湃湃今朝偶上法華嶺【一作頂】縱觀始覺人寰隘山頭臥碣弔孤冡下有至人僵不壊空餘白棘网秋虫無復靑蓮出幽怪【公自注事見本院碑】我來徙倚長松下欲掘茯苓親洗曬聞道山中富奇藥往往靈芝雜葵薤詩人空腹待黃精生事只看長柄械【公自注子美詩雲長鑱長鑱白木柄我生托子以爲命】今年大熟期一飽食葉微虫眞癬疥【公自注賈云今歲有小虫食葉不甚爲害】白花半落紫穗香攘臂欲助磨鎌鎩安得山泉變春酒與子一洗尋常債

三州界【勞鉞湖州誌太湖歸墟一名震澤兼跨蘇常湖三州之界】納千派【王鏊震澤編北曰百凟納建康常潤之水南曰諸溇納宣歙臨安苕霅之水】仙壇古洞【中記洞庭古人謂仙壇之靈區有龍威林屋等洞】山頭臥碣【王象之碑目烏程縣法華寺有唐太光和尙神異碑李紳書】不壊【白居易詩身壊口不壊舌根如紅蓮】長松【吳興備志法華寺前有松逕數里皎然詩路入松聲逺更奇山光水色共參差中峯禪寂一僧在坐對梁朝老樹枝卽此地也】黃精【苕溪漁隱叢話杜詩黃精無苗後人所攺也舊乃黃獨本處謂之土芋根惟一顆而色黃故名黃獨饑歲土人掘以充食故老杜云爾東坡云詩人空腹待黃精則坡讀杜詩亦以黃獨爲黃精矣】大熟【書秋火熟未獲漢書食貨志大熟則上糴三而舎一】

趙閱道髙齋

見公奔走謂公勞聞公隱退云公髙公心底處有髙下夢幻去來隨所遭不知髙齋竟何義此名之設緣我曹公年四十已得道俗緣未盡余伊臯功名富貴俱逆旅黃金知系何人袍超然已了一大事掛冠而去眞秋毫坐看猿猱落罝【一作罟】罔兩手未肯置所操乃知賢達與愚陋豈直相去九牛毛長松百尺不自覺企而羨者蓬與蒿我欲贏糧往問道未應舉臂辭盧敖

趙閱道【東都事略趙抃字閱道衢州西安人元丰二年致仕退居於衢有溪石松竹之勝與山僧野老遊不復有貴勢也居六年卒諡淸獻○施氏原注趙淸獻爲侍禦史京師目爲鐵面禦史知成都以一琴一鶴自隨爲政簡易擢參知政事時王介甫行新法閱道屢斥其不便最後上言制置條例司遣使者四十輩騷動天下安石彊辧自用詆天下之公論以爲流俗違眾罔民順非文過奏入懇乞去位拜資政殿學士知杭州移靑再帥蜀歸知越州復徙杭遂致仕薨年七十七】髙齋【施氏原注其自杭告老而歸也錢塘州宅之東舊據城闉橫爲屋下瞰虛白堂不甚髙大而最超出州宅爲州者多居之謂之髙齋東坡守杭秦少章輩寓焉亦有畱下髙齋月明之句淸獻旣治室衢州其旁不遠數步亦有山麓屹然而起卽作別館其上亦名髙齋○按以上二段皆施氏原本所有新刻刪去今補錄】

附趙閱道自題髙齋絕句二首【按淸獻集退居十詠今錄髙齋雙松二首】

軒外長溪溪外山捲簾空曠水雲間髙齋有問如何樂淸夜安眠白日閒

少時親手植雙松晝愛層陰夜聽風今日歲寒逾五紀也應心似主人翁

送兪節推【公自注汝尙之子汝尙字退翁○愼按兪汝尙宋史有傳諸本脫去汝字今補正】

吳興有君子淡如朱絲琴一唱三太息至今有遺音嗟余與夫子相避如辰參【公自注退翁官於蜀余在京師余歸而退翁去及余官於吳興則退翁亡矣】猶喜見諸郎窈然淸且深異時多良士末路喪初心我生不有命其肻枉尺尋

兪節推【吳興掌故集退翁之子兪節推名有任施氏原注以爲名溫甫兩處互異存以備考】吳興君子【周必大題滕元發與退翁詩後云四朝國史於遺逸中立兪退翁傳大槪用孫莘老所作墓表惟自西川召爲禦史力辭不拜墓表但云以闕員召傳乃云王介甫借其淸望使擊故老夫退翁淸徳安肻妄發介甫用人寧不察此竊疑元發嘗倅湖州退翁郡人熟知其賢觀所贈詩可知當熙寧元年神廟待元發方厚擢爲中丞必舉臺屬退翁之召或以其薦是歲十二月元發攺翰林明年春介甫得政出之於外知防而退是乃所以爲退翁況舉主補外自應隨罷耶墓表不書其由莘老亦嘗攻元發故也退翁元孫洪出示元發詩翰妄意如此又題溪堂集後亦云然】

附子由作【欒城集題云送靑州簽判兪退翁致仕還湖州】

不作淸時言事官海邦那復久盤桓早依蓮社塵緣少新就艸堂歸計安富貴暫時朝露過江山故國水精寒宦遊從此知多事収取楞伽靜處看附兪退翁次韻【此詩亦見欒城集末附跋語云髙祖郎中以侍禦史召力辭不允解組而歸先生作是詩送之髙祖溪堂集中亦嘗賡和淳熙丁未澂假守筠陽謹刋篇末澂退翁之仍孫也】

釋屩從軍早濫官已衰能復尙盤桓邇來齒髮羞相問乞有衡茅覓自安使我襟懷遺內熱送君詩句襲人寒知誰便是知音者且作巖溪雪景看【愼按吳興備志兪汝尙有溪堂集四卷惜不傳今從欒城集采出附錄一章於此】

次韻答孫侔

十年身不到朝廷欲伴騷人賦落英但得低頭拜東野不辭中路候淵明艤舟苕霅人安在卜築江淮計已成千里論交一言足與君蓋亦不須傾

孫侔【宋史孫侔字少述眞州人事母盡孝屢舉進士及母病革終身不求仕與王安石友善安石爲相過眞州待之如布衣交宋文鑑載林希所作孫少述傳云侔吳興人父及仕至簡州倅侔方四歲從其母吳氏家揚州初名處字正之王安石自序所云淮之南有賢人焉曰正之餘得而友之者也○愼按少述本吳興人而家於揚與先生詩五六聨正合宋史以爲眞州人者訛當從宋文鑑】傾蓋【楊誠齋曰孔子與程子相見傾蓋而語鄒陽云傾蓋如故孫侔與東坡初不相識以詩寄坡坡和云與君蓋亦不須傾此翻案法也】

重寄

凜然髙節照時人不信微官解凂君蔣濟謂能來阮籍薛宣眞【一作直】欲吏朱云好詩衝口誰能擇俗子疑人未遣聞乞取千篇看俊逸不將輕比鮑參軍

微官【施氏原注劉原父敞知揚州言孫侔孝弟忠信足以扶世矯俗詔以爲揚州教授力辭沈文通王陶韓維連薦之授忠武軍推官常州通判皆不就元丰三年命以通判致仕】千篇【吳興備志孫侔所著名徵士集】

次韻和劉貢父登黃樓見寄並寄子由二首

淸派連淮上黃樓冠海隅【一作禺】此詩尢偉麗夫子計魁梧【公自注劉爲人短小】世俗輕瑚璉巾箱襲武夫坐令乘傳遽奔走爲儲胥邂逅我已失登臨誰與俱貧貪倉氏粟身聽冶家橅會合難前定歸休試後圖腴田未可買【公自注本欲買田於泗上今已不遂矣】窮卻須呼二水何年到雙洪不受艫至今淸夜夢飛轡策天吳【公自注此詩寄劉】

計魁梧【錦繡萬花谷云史記張良傳魁梧注蘇林曰梧音悟東坡和夫字韻詩平聲押韻似訛趙次公注蘇亦云然○愼按後漢書臧洪體貎魁梧注音吾杜甫詩魁梧秉哲尊曽文淸詩亦有乃翁容貎計魁梧之句皆作平聲用安得單據一說以坡公爲訛耶】乘傳遽【東都事略劉攽傳熙寧中與安石不合斥通判泰州又知曹州歷京東轉運使徙知兗亳二州吳居厚代爲轉運使能奉法令致財賦追坐攽廢弛黜之以先生詩考之正貢父爲京東轉運時也】二水【謂汴泗】

與子皆去國十年天一隅數奇逢惡歲計拙集枯梧好士余劉表窮交憶灌夫不矜持漢節猶喜攬桓須淸句金絲合髙樓雪月俱吟哦出新意指畫想前橅【公自注子由初赴南京送之出東門登城上覽山川之勝云此地可作樓觀於是始有攺築之意】自寫千言賦新裁六幅圖【公自注近以絹自寫子由黃樓賦爲六幅圖甚妙】傳看一座聳勸著尺書呼莫使騷人怨東流不到吳【公自注此詩寄子由】

附子由次韻二首

靑山開四面白水繞三禺野濶時聞籟人閒舊據梧畫船畱上客遺迹問田夫事少日常飲才疎世未須決河初洊至勝事偶相俱燕子卑無取滕王遠可橅飛濤隱埤堄落日麗浮圖同舎新持節專城敢遽呼未迎行部駕已放下淮艫試問登消暑【自注吳興有消暑樓】如何楚與吳

藹藹才名世駸駸日轉禺一時同接淅平昔共棲梧攬轡眞壯士擁旄良丈夫塵埃脫緇綬水石慰霜須勝地來相失淸尊未暇俱射余空見括鑄罷只觀橅歸計何當決䢐年貴早圖檻中終爲食鞲上恥聞呼顧我牛羊毳平生一釣艫微官不須滿也復試遊吳

吳江岸

晚色兼秋色蟬聲雜鳥聲壯懷銷鑠盡回首尙心驚吳江岸【宋宜興進士單鍔水利書吳江岸界於吳松江震澤之間岸東則江岸西則震澤自慶曆二年欲便糧運遂築此堤橫絕江流五六十里致震澤之水溢而不泄吳江岸之東水常低於岸西之水一二尺】

愼按此詩施氏原本不載新刻本編續補遺下卷考年譜公前後過吳江或在春夏之交或秋盡或冬杪今詩中所敍乃初秋景物當是已未七月攝赴臺獄時作故移於此

禦史臺楡槐竹柏四首

楡

我行汴堤上厭見楡陰緑千株不盈畝斬伐同一束及居幽囚中亦復見此木蠧皮澑秋雨病葉埋墻曲誰言霜雪苦生意殊未足坐待春【別本作秋訛】風至飛英覆空屋禦史臺【孫彥同職官分紀引漢官解詁注云西京謂禦史府亦謂之禦史臺江少虞事實類苑自大夫至主簿並存六典舊式宋史職官志禦史臺掌紏察官邪肅正紀綱其屬有三一臺院二殿院三察院國初置推直官二人專治獄事凡推直有四曰臺一推臺二推殿一推殿二推咸平中又置推勘官十人刑法志凡羣臣犯法大者多下禦史臺小則大理寺開封府鞫治曾肇重修禦史臺記門北向取陰殺之義李濂汴京遺迹志禦史臺在京城內東澄淸街北】汴隄【元和郡縣誌禹開汴渠以通淮泗漢永平初築隄隋煬帝更令自板渚引河入汴口又從大梁之東引汴達淮河畔樹之以楡栁】附子由次韻

秋風一何厲吹盡山中緑可憐淩雲條化爲樵夫束凜然造物意豈復私一木置身有得地不問直與曲靑松未必貴枯楡還自足紛然落葉下蕭條愧華屋

槐

憶我初來時艸木向衰歇髙槐𨿽經【一作驚】秋晚蟬猶抱葉淹畱未云防離離見疎莢棲鴉寒不去哀叫饑啄雪破巢帶空枝疎影掛殘月豈無兩翅羽伴我此愁絕抱葉【杜甫詩抱葉寒蟬靜】無翅羽【白居易詩奮飛無翅羽】

附子由次韻

盛衰日相尋循環何曾歇攀條擥柔荑回首驚脫葉緑槐陰最厚零落今存莢千林一枯槁平地三尺雪艸木何足道盈虛視新月微陽起泉下生意未應絕

竹

今日南風來吹亂庭前竹低昻中音會甲刄紛相觸蕭然風雪意可折不可辱風霽竹已【一作亦】回猗猗散靑玊故山今何有秋雨荒籬菊此君知健否歸掃南軒【一作三徑】緑

中音會【莊子庖丁爲解牛奏刀騞然莫不中音合於桑林之舞乃中經首之會】

附子由次韻

故園今何有猶有百竿竹春雷起新萌不放牛羊觸𨿽無朱欄擁不見紅塵辱淸風時一過交戞響鳴玊淵明避紛亂歸嗅東籬菊嗟我獨何爲棄此北緑

柏

故園多珍木翠柏如蒲葦幽囚無與樂百日看不已時來拾流膠【一作肪】未忍踐落子當年誰所種少長與我齒仰視蒼蒼幹所閱固多矣應見李將軍膽落溫禦史溫禦史【指李定舒亶輩】

愼按先生赴獄詩共十一首施氏原本止錄獄中遺子由二首出獄二首太皇太后挽詞二首入遺詩卷中此外俱不載胡仔苕溪叢話謂禦史府諸詩先生意不欲傳於世故居世英家所刻前集無之施氏在南宋時故尙仍其舊今從續補卷中移入湖州以後黃州以前編年之例應爾也

附子由次韻

曲如山下藤脆若溪上葦春風一張王秋霜死則已胡爲南澗中辛勤種柏子上枝撓云霓下根絞泉齒伐之爲梁棟歲月良晚矣白首閱時人君看柱下史

已未十月十五日獄中恭聞太皇太后不豫有赦作詩

庭柏陰陰晝揜門烏知有赦閙黃昏漢宮自種三生福楚客還招九死魂縱有鋤犁及田畝已無面目見丘園只應聖主如堯舜猶許先生作正言

太皇太后【東都事略仁宗後曹氏贈韓王彬之孫贈吳王玘之女仁宗崩英宗卽位詔軍國大事請太后權同處分乃禦內東門小殿垂簾聽政神宗卽位尊爲太皇太后】

愼按此詩施氏原本不載新刻本載續補下卷今移編

十月二十日恭聞太皇太后升遐以軾罪人不許成服欲哭則不敢欲泣則不可故作挽詞二章

巍然開濟兩朝勲信矣才難十亂臣原廟固應祠百世先王何止活千人和熹未聖猶貪位明徳𨿽賢不及民月落風悲天雨泣誰將椽筆寫光塵

十月【東都事略后妃世家曹太后崩於元丰二年十月二十日諸刻本題中多訛爲十二月今刪去二字以正向來之訛】兩朝勲【宋史曹彬字國華眞定靈壽人太祖開寶六年進檢校太傅七年平江南拜樞宻使太宗卽位加同平章事從徵太原加兼侍中太平興國三年進檢校太師尋封魯國公咸平二年卒追封濟陽郡王諡武惠】原廟【本傳配享太祖廟庭】何止活千人【本傳幹徳二年伐蜀彬爲都監所下郡縣諸將欲屠城以逞其欲彬申令戢下所至悅服開寶七年奉詔赴荊南發戰艦以彬爲都部署八年師次秦淮彬每緩師冀李煜歸命使人諭曰事勢如此所惜者一城生聚城垂充忽稱疾諸將來問疾彬曰惟諸公誠心自誓城克之日不妄殺一人則吾疾自愈矣明日城防煜與其臣詣軍門降彬待以賓禮卒賴保全】

未報山陵國士知繞林松柏已猗猗一聲慟哭猶無所萬死酬恩更有時夢裏天衢隘云仗人間雨淚變彤帷關雎捲耳平生事白首累臣正坐詩

國士知【東都事略蘇軾以詩得罪知必死慈聖太后違豫中聞之謂神宗曰嘗憶仁宗以制科得軾兄弟甚喜曰吾爲子孫得兩宰相今聞軾以作詩系獄得非仇人中傷之捃至於詩其過微矣吾疾勢已篤不可以寃濫致傷中和神宗涕泣軾由是得免】累臣坐詩【烏臺詩案監察禦史舒亶札子包藏禍心訕讟慢罵無復人臣之節未有如軾者也陛下發錢以本業貧民則曰贏得兒童語音好一年彊半在城中陛下明法以課試羣吏則曰讀書萬卷不讀律致君堯舜知無術陛下興水利則曰東海若知明主意應教斥鹵變桑田陛下謹鹽禁則曰豈是聞韶解防味邇來三月食無鹽其他觸物卽事無不以譏謗爲主旁屬大臣緣以指斥乘輿可謂大不恭矣禦史中丞李定札子軾自度不爲朝廷奬用銜怨懷怒恣行醜詆見於文字或有燕蝠之譏或有竇梁之比訕上罵下法所不宥】

予以事系禦史臺獄獄吏稍見侵自度不能堪死獄中不得一別子由故作二詩授獄卒梁成以遺子由

聖主如天萬物春小臣愚暗自亡身百年未滿先償債十口無歸更累人是【一作到】處靑山可埋骨他年夜雨獨傷神與君世世爲兄弟又結來生未了因

柏臺霜气夜淒淒風動瑯璫月向低夢繞雲山心似鹿魂驚湯火命如雞眼中犀角眞吾子身後牛衣愧老妻百歲神遊定何處桐鄕知葬浙江西【公自注獄中間杭湖間民爲余作解厄道塲者累月故有此句】

愼按先生獄中詩向不入正集南宋人詩話中往往載之多有不同者石林避暑錄未滿先償債作未了須還債無歸作無家埋骨作藏骨他年作他時眼中作額中百歲作他日何處作何所知葬作應在韻語陽秋埋骨亦作藏骨捫虱新語世世作今世吾子作無子知葬作知在

十二月二十八日防恩責授檢校水部員外郎黃州團練副使復用前韻二首

百日歸期恰及春餘年樂事最關身出門便旋風吹面走馬聨翩鵲啅人卻對酒杯渾是夢試拈詩筆已如神此災何必深追咎竊祿從來豈有因

檢校員外郎【孫彥同職官分紀檢校兼官也唐會要員外郎神龍以後有之惟皇親戰功之外不復除授今則貶責者然後以員外官處之】團練副使【職官分紀國朝節度防禦團練副使從八品】百日【公以八月十八日赴獄十二月二十八日出獄恰滿百日】樂事【陶潛詩樂事滿餘齡】便旋【詩子之還兮傳便捷之貎疏云便捷本作便旋】

【烏臺詩案禦史臺根勘所於十一月三十日結案具狀申奏差陳睦錄問別無翻異準勅作匿名文字嘲訕朝政及中外臣僚徒二年情重者奏裁準律犯私罪以官當徒者九品以上一官當徒一年據按蘇軾見任祠部員外郎直史館並歷太常博士其蘇軾合追兩官系情重及比附並或以官或以職奉聖防蘇軾可責授檢校水部員外郎充黃州團練副使本州安置不得簽書公事又按孫君孚談圃云子瞻得罪時有朝士賣一詩策內有使墨君事者遂下獄李定何正臣劾其事以指斥論謂蘇曰學士素有名節何不與他招了蘓曰軾爲人臣不敢萌此心卻未知何人造此意一日禁中遣馮宗道按獄止貶黃州團練副使此段烏臺詩案所不載附錄於此】

平生文字爲吾累此去聲名不厭低塞上縱歸他日馬城東不鬭少年雞休官彭澤貧無酒隱幾維摩病有妻堪笑睢陽老從事爲余投劾向江西【公自注子由聞予下獄乞以官爵贖予罪貶筠州監酒】

城東鬭雞【城東父老傳云賈昌年七歲明皇召爲雞坊小兒長至元和庚寅年九十八矣語太平事歷歷可聽自言少年以鬭雞媚上上以倡優畜之】維摩有妻【維摩經法喜以爲妻注云法喜謂見法內生喜也世人以妻色爲悅菩薩以法喜爲悅】

愼按十月二十日以下六章施氏原本俱載遺詩三十一首卷中今據歲月移於此

蘇詩補注卷十九

欽定四庫全書

蘇詩補注卷二十

翰林院編修查愼行撰古今體詩六十首【起元丰三年庚申正月赴黃州盡一年作】

陳州與文郎逸民飲別攜手河隄上作此詩

白酒無聲滑瀉油醉行隄上散吾愁春風料峭羊角轉河水渺綿蔓流君已思歸夢巴峽我能未到說黃州此生聚散何窮已未忍悲歌學楚囚

陳州【太平寰宇記自開封府東南至陳州三百十里】黃州【注詳後】文逸民【名務光子由壻也故呼爲文郎按範百祿所撰文湖州墓志男五人務光第四子也】

子由自南都來陳三日而別

夫子自逐客尙能哀楚囚奔馳二【一作三】百里徑來寛我憂相逢知有得道眼淸不流別來未一年落盡驕气浮嗟我晚聞道欵啟如孫休至言難久服放心不自收悟彼善知識妙藥應所投納之憂患塲磨以百日愁防頑𨿽難化鐫發亦巳周平時種種心次第去莫畱但餘無所還永與夫子遊此別何足道大江東西州畏蛇不下榻睡足吾無求便爲齊安民何必歸故丘

南都來陳【宋州歸徳軍宋爲南京太平寰宇記自歸徳軍西南至陳州二百八十里】善知識【法華經本事品其善知識能作佛事】種種心【猶俗言般般也施氏原注引左傳餘發種種者訛】睡足【杜牧之齊安郡詩平生睡足處云夢澤南州】齊安【元和郡縣誌春秋邾地後爲黃國之境蕭齊於此置齊安郡開皇三年罷郡置黃州太平寰宇記淮南道黃州齊安郡唐中和五年移於舊邾城南與武昌對岸東北至東京一千九百里南至武昌縣隔大江北至光州七百里】

正月十八日蔡州道上遇雪次子由韻二首

蘭菊有生意微陽回寸根方憂集暮雪復喜迎朝暾憶我故居室浮光動南軒松竹半傾瀉未數葵與萱三徑瑤艸合一缾井花溫至今行吟處尙餘履舄痕一朝出從仕永愧李仲元晚嵗益可羞犯雪方南奔山城買廢圃槁葉手自掀長使齊安人指說故侯園

蔡州【元和郡縣誌漢汝南郡隋自豫州移入懸瓠城今理是也大業二年攺蔡州東北至陳州二百六十里東南至光州三百二十里九域志京東西北路蔡州汝南郡淮康軍節度領新息新蔡等十縣一統志今汝寧府】井花【杜甫詩兒童汲井花慣防瓶在手】

鉛膏染髭須旋露霜雪根不如閉目坐丹府夜自暾誰知憂患中方寸寓羲軒大雪從壓屋我非兒女萱平生學踵息坐覺兩溫下馬作雪詩滿地鞭箠防佇立望原野悲歌爲黎元道逢射獵子遙指狐兔奔蹤迹尙可原【一作尋】窟穴何足掀寄謝李丞相吾將反丘園

染髭須【劉禹錫詩近來時世輕前輩好染髭須媚後生】方寸【黃庭經注三丹田各方一寸曰寸田】

【愼按欒城集原題云次韻王適雪晴復雪二首其首章用韻不同先生所和皆第二首韻也】附子由原作一首

同云自成幄飛雪來無根一爲淸風捲坐見東方暾重陰偶復合飛霰滿南軒油然靑春意巳見出土萱老病一不堪惟恃濁酒溫開戶理松菊掃蕩無遺痕捲舒朝夕間誰識造化元乾坤本何施中有神怪奔萬物極毫末顚倒何足掀老農但知種荷鋤理南園

過新息畱示鄕人任師中【公自注任時知瀘州亦坐事對獄】

昔年嘗羨任夫子卜居新息臨淮水怪君便爾忘故鄕稻熟魚肥信淸美竹陂雁起天爲黒【公自注小竹陂在縣北】桐柏煙橫山半紫【公自注桐柏廟在縣南】知君坐受兒女困悔不先歸弄淸泚塵埃我亦失收身此行蹭蹬尢可鄙寄食方將依白足附書未免煩黃耳往𨿽不及來有年詔恩倘許歸田裏卻下關山入蔡州爲買烏犍三百尾【公自注蔡州出水牛】任師中【名伋注見前】新息【元和郡縣誌漢新息縣唐武徳二年置息州貞觀中廢爲縣太平寰宇記新息縣在蔡州東南一百五十里淮水自西流入經縣南漢書注本息縣其後東徒故加新字】卜居【欒城集云任師中名伋世家眉山吾先君子之友也始爲新息令其民愛之買田而居】坐受兒女困【淮海集瀘州使君任公墓表熙寧五年熊本薦伋知瀘州元丰二年納溪砦互市有毆夷人至死者故事漢人殺夷人旣論死仍償其資謂之骨價時砦將欲勿與夷人爭噪公曉以禍福投兵請降而轉運判官意與公異公具奏使者欲貪功生事使者卽誣奏公前乞弟過江安不時掩擊疑有私謁朝廷疑之乃先免而下章於他郡各窮究所考未具而公卒】

過淮

朝離新息縣初亂一水碧暮宿淮南村巳度千山赤麏鼯號古戍霧雨暗破驛回頭梁楚郊永與中原隔黃州在何許想象云夢澤吾生如寄耳初不擇所適但有魚與稻生理巳自畢獨喜小兒子少小事安佚相從艱難中肝肺如鐵石便應與晤語何止寄衰疾【公自注時家在子由處獨與兒子邁南來】

淮南邨【元和郡縣誌淮水去新息五里自西流入經縣南】云夢澤【史記司馬相如傳楚有七澤其小者名云夢太平寰宇記云夢澤在安陸縣東南濶數百里南接荊州○愼按左傳防子之女棄子於夣中史記楚令尹子文生時父母棄雲中羅子蒼識遺云江北爲云今玉沙監利景陵等縣江南爲夢今公安石首建寧等縣跨江南北總謂之云夢乃二澤名禹貢爾雅皆言云夢並舉而言耳舊尙書云夢土作乂唐太宗得古本尙書作云土夢作乂遂詔從古本】晤語【詩陳風彼美淑姬可與晤語】書黁公詩後【並引】

過加祿鎭南二十五里大許店休馬於逆旅祁宗祥家見壁上有幅紙題詩云滿院秋光濃欲滴老僧倚杖靑松側只怪髙聲問不譍嗔余踏破蒼苔色其後題雲滏水僧寶黁宗祥謂余此光黃間狂僧也年百三十死於熙寧十年旣死人有見之者宗祥言其異事甚多作是詩以足之黁公本名淸戒俗謂之戒和尙云

黁公昔未化來往淮山曲壽逾兩甲子气壓諸尊宿但嗟濁惡世不受龍象蹴我來不及見悵望空遺躅霜顱隱白毫鏁骨埋靑玉皆云似達摩只履還西竺壁間餘淸詩字勢頗拔俗爲吟五字偈一洗凡眼肉

鏁骨【續怪錄延州有婦人甚有姿色少年悉與狎數嵗而歿葬道左有胡僧敬禮其墓曰斯乃大慈悲喜捨俗之欲無不狥焉此卽鏁骨菩薩眾人開視其骨鉤結皆如鏁狀遂與起墖】

遊淨居寺【並引】

淨居寺在光山縣南四十里大蘇山之南小蘇山之北寺僧居仁爲餘言齊天保中僧惠思過此見父老問其姓曰蘇氏又得二山名乃嘆曰吾師告我遇三蘇則住遂畱結庵而父老竟無有蓋山神也其後僧智顗見思於此山而得法焉則世所謂思大和尙智者大師是也唐神龍中道岸禪師始建寺於其地廣明庚子之亂寺廢於兵火至幹興中乃復而賜名曰梵天云

十載遊名山自制山中衣願言畢婚嫁攜手老翠微不悟俗緣在失身陷危機刑名非夙學陷穽損積威遂恐生死隔永與雲山違今日復何日芒鞋自輕飛稽首兩足尊舉頭雙涕揮靈山防未散八部猶光輝願從二聖往一洗千刼非徘徊竹溪月空翠搖煙霏鐘聲自送客出谷猶依依回首吾家山嵗晚將焉歸

淨居【名勝志淨居山在光山西南山上有淨居寺】光山縣【元和郡縣誌光山縣在光州南三十里本漢西陽縣魏屬弋陽郡宋孝武於此立縣光山一名弋山在縣西北八十里】惠思【南嶽思大禪師行狀師諱慧思武津李氏子依北齊慧聞禪師悟入法華三昩時稱思大和尙及領徒南邁值梁之亂暫止大蘇後居南嶽般若寺爲法華三祖釋氏稽古略云初南嶽慧聞探藏經得龍樹大士所造中觀論悟旨遂遙禮龍樹爲師以法華宗旨授慧思思授智者大師智顗顗授灌頂尊者頂授縉雲威縉雲傳東陽威東陽傳左溪元朗朗傳湛然荊溪尊者通爲九祖後世宗之曰天臺教】智顗【續髙僧傳智顗字徳安姓陳氏年十八投相州果願寺出家後詣光州大蘇山慧思禪師受業思每嘆曰昔在靈山同聴法華今復來矣卽示普賢道塲爲說四安樂行顗乃於此山行法華三昩又入白沙如前入觀於經有疑輙見思來防爲披釋後常令代講聞者伏之思旣遊南嶽顗便詣金陵】道岸【髙僧傳道岸姓唐氏世居潁川爲大族永嘉南渡遷於光州出家後居防稽龍興寺時號大和尙孝和皇帝召入朝圖形於林光宮禦制像贊後辭還光州度人置寺於是只陀苑囿鬰起僧坊】兩足尊【傳燈錄黃蘗云舉足卽佛下足卽眾生諸佛兩足尊者卽理足事足眾生足生死足一切等足足故不求】靈山防【釋氏稽古略智者大師初謁大蘇山惠思禪師悟法華三昩見靈山一防儼然未散】八部【翻譯名義一天二龍三夜乂四幹闥婆五阿修羅六迦樓羅七那羅八摩防羅皆有大神力能變形在座聴法】二聖【謂惠思與智顗】

【愼按施氏原注此詩墨迹今在湖州向氏首有淨居二字新刻刪去今補錄】

梅花二首

春來幽谷水潺潺的皪梅花艸棘間一夜東風吹石裂半隨飛雪度關山

【愼按周必大題跋東坡手書梅花二絕元丰三年正月貶黃州道中作一夜手書作昨夜】

何人把酒慰深幽開自無聊落更愁幸有淸溪三百曲不辭相送到黃州

戲作種松

我昔少年日種松滿東岡初移一寸根瑣細如插秧二年黃茅下一一攢麥芒三年出蓬艾滿山散牛羊不見十餘年【一作十年餘】想作龍蛇長夜風波浪碎朝露珠璣香我欲食其膏已伐百本桑【公自注煮松脂法用桑柴灰水】人事多乖迕神藥【一作物】竟渺茫朅來齊安野夾路須髯蒼防開龜蛇窟不惜斤斧瘡縱未得茯苓且當拾流肪釡盎百出入皎然散飛霜槁死三彭仇澡換五穀腸靑骨凝綠髓丹田發幽光白髮何足道要使雙瞳方卻後五百年騎鶴還故鄕

【愼按雲笈七籖養生家有服松脂法此詩後半首本此】

萬松亭【並引】

麻城縣令張毅植萬松於道周以芘行者且以名其亭去未十年而松之存者十不及三四傷來者之不嗣其意也故作是詩

十年栽種百年規好徳無人助我儀【公自注古語云一年之計樹之以谷十年之計樹之以木百年之計樹之以徳】縣令若同倉庾氏亭松應長子孫枝天公不救斧斤厄野火解憐冰雪姿爲問幾株能合抱殷勤記取角弓詩

萬松【復齋漫錄萬松嶺在關山防溪詩話麻城縣界有萬松連日行淸陰中其亭館亦可愛適當關山路孔武仲詩注云萬松治平中張毅所植】麻城【太平寰宇記麻城在黃州東北一百七十里本漢西陵縣地周大象元年置麻城縣名勝志石勒使其將麻秋所築隋以立縣與太平寰宇記不合】張毅【失考】

附孔常父作

鬱鬱靑山夾路松行人笑語緑陰中排云架壑無餘地灑面侵襟有好風一日勞心非欲速千年流惠亦何窮我來俯仰尋遺愛更喜淸虛萬慮空張先生【並引】

先生不知其名黃州故縣人本姓盧爲張氏所養陽狂垢污寒暑不能侵常獨行市中夜或不知其所止往來者欲見之多不能致余試使人召之欣然而來旣至立而不言與之言不應使之坐不可但俯仰熟視傳捨堂中久之而去夫孰非傳捨者是中竟何有乎然余以有思維心追躡其意蓋未得也

熟視空堂竟不言故應知我未天全肯來傳舎人皆說【別本作悅者訛】能致先生子亦賢脫屣不妨眠糞屋流澌爭看浴冰川士廉豈識桃椎妙妄意稱量未必然

故縣【九域志黃州麻城縣有岐亭故縣等六鎭】能致【後漢書陳蕃傳郡人周璆髙潔之士前後郡守招命莫肯至惟蕃能致焉】

附子由次韻

得罪南來正坐言道人閉口意深全天遊本自有眞樂羿彀誰知定不賢構火暾暾初吐日飛流滚滚旋成川此心此去如灰冷肻更逢人問復然初到黃州

自笑平生爲口忙老來事業轉荒唐長江繞郭知魚美好竹連山覺筍香逐客不妨員外置詩人例作水曹郎只慙無補絲毫事尙費官家壓酒囊【公自注檢校官例折支多得退酒袋】員外置【唐書百官志初太宗省內外官定制爲七百三十員然是時巳有員外置其後又有特置同正員至於檢校兼守判知之類非本制也又魏元忠傳令州牧縣宰割削自私而更員外置官古謂之十羊九牧宋史職官志隋唐以來以省臺寺監府衛分庶務以品爵勲階別羣才復有員外之置有檢校試攝判知及諸使之名歷五季不廢唐趙謙光詩惟愁員外置不應列星文】例作水曹郎【瀛奎律髓何遜張籍孟賔於三詩人皆水部】

陳季常所蓄朱陳村嫁娶圖二首

何年顧陸丹靑手畫作朱陳嫁娶圖聞道一村惟兩姓不將門戶買崔盧

朱陳邨【事詳白氏長慶集】

我是朱陳舊使君勸農曾入杏花邨而今風物那堪畫縣吏催錢【一作租】夜打門

陳季常【名慥自號方山子陳公弼之少子】杏花邨【名勝志朱陳村距蕭縣東南百里杏花村與朱陳村相連】

少年時嘗過一村院見壁上有詩云夜涼疑有雨院靜似無僧不知何人詩也宿黃州禪智寺寺僧皆不在夜半雨作偶記此詩故作一絕

佛燈漸暗饑防出山雨忽來修竹鳴知是何人舊詩句已應知我此時情

【愼按潘閬夏日宿西禪寺詩此地絕炎蒸深疑到不能夜涼如有雨院靜似無僧枕連云石窗虛照佛燈浮生多賤骨時日恐難勝全篇見宋文鑑方回瀛奎律髓亦載之今附錄】

定惠院寓居月夜偶出

幽人無事不出門偶逐東風轉良夜參差玉宇飛木末繚繞香煙來月下江云有態淸自媚竹露無聲浩如瀉巳驚弱栁萬絲垂尙有殘梅一枝亞淸詩獨吟還自和白酒已盡誰能借不惜靑春忽忽過但恐歡意年年謝自知醉耳愛松風防防霜林結茅舍浮浮大甑長炊玉澑澑小槽如壓蔗飲中眞味老更濃醉裏狂言醒可怕閉門【一作但當】謝客對妻子倒冠落佩從嘲罵

定惠院【名勝志在黃岡縣東南】

【愼按施氏原注此詩墨迹在臨川黃掞家嘗刻於婺倅防但當謝客墨迹作閉門謝客此段新刻本刪去今補錄】

次韻前篇

去年花落在徐州對月酣歌美淸夜【公自注去年花下對月與張師厚王子立兄弟飲酒作蘋字韻詩】今年黃州見花髮小院閉門風露下萬事如花不可期餘年似酒那禁瀉憶昔扁舟溯巴峽落防樊口【公自注在黃州南岸】髙桅亞長江衮衮空自流白髮紛紛寧少借竟無五畝繼沮溺空有千篇淩鮑謝至今歸計負雲山未免孤衾眠客捨少年辛苦眞食蓼老境安【一作淸】閒如啖蔗饑寒未至且安居憂患已空猶夢怕穿花踏月飲村酒免使醉歸官長罵

附子由次韻二首【欒城集題云次子瞻夜字韻作中秋對月二篇一以贈王郎一以寄子瞻】

平明坐曹黃昏歸終嵗得閒惟有夜已邀明月出墻東更遣淸風掃庭下城上靑鬟四山合門前白練長江瀉誰家髙防吹參差鄰婦悲歌舂罷亞二年憂患今巳過一夕淸光天所借西京詩句出蘇李南國風流數王謝巳隨孤棹去中原肻顧新科求上捨讀書本自比嵇鍛學劍要須問曹蔗淸觴灩灩君莫違佳句駸駸余已怕狂夫猖狂終累人不返行遭親黨罵

十年秋月照相思相從只有彭門夜露侵笳鼓思城闕寒迫魚龍舞潭下厭厭夜飲歡自足落落襟懷向人瀉秋深河來巨野溢水漧樓起滕王亞北海孔公𨿽好客河內防君那得借是非朝野忽紛紜得喪芳菲一開謝明月多情還入戶流水何知空繞捨晨餐江市富鱣魴夜宿山邨足梨蔗坐隅鵩鳥不湏問墻外蝮蛇猶足怕婁公見唾行自幹馮老尙多誰定罵

附李端叔次韻二首【姑溪集題云常愛東坡去年花落在徐州二詩因卽其韻聊記目前】

老來不慣離家久獨臥一牀今八夜抓搔十爪垢巳滿降伏千魔心未下熒熒病眼日更昏皎皎孤懷誰與瀉恨無蠻帳與睡俱獨有笻枝伴身亞華嚴性海毎深味兜率陀天聊復借平生好書陋顏栁近日作詩幾沈謝百年旅夢行將覺萬事家園猶未捨妄緣倘或未嘗膽佳境安能如食蔗從來少味燕偏知早已忘機防休怕行當遂作重屏圖闒茸凡材任譏罵【自注世圖白老謂之重屏圖】

良宵明月爲誰好記得初來正今夜城頭火客咯不斷花下鵲棲驚欲下更深未覺單衣怯風細只疑淸露瀉漂流南北心已老綿歷間關身自亞傷心黃卷不相契過眼靑春難更借那知交臂輒深扁驟學問【缺一字】誰與謝家書杳邈隔重嶺客飯酸醎眞傳捨殷勤兒女到雙鯉璀璨肴蔬勝木蔗定知何日遂能歸卻憶今朝眞可怕解衣就枕已多三喘咄多言翻自罵

安國寺浴

老來百事嬾身垢猶念浴衰髮不到耳尙煩月一沐山城足薪炭煙霧防湯【一作暘】谷塵垢能幾何翛然脫覊梏披衣坐小閣散髮臨修竹心困萬緣空身安一牀足豈惟忘淨穢兼以洗榮辱黙歸毋多談此理觀要熟安國寺【本集黃州安國寺記云城南精舍曰安國寺有茂林修竹陂池亭榭寺僧曰繼連寺立於僞唐保大二年始名防國嘉祐八年賜今名堂宇齋閣連皆新易之嚴麗深穩悅可人意至者忘歸】安國寺尋春

臥聞百舌呼春風起尋花栁村村同城南古寺修竹合小房曲檻欹深紅看花嘆老憶年少對酒思家愁老翁病眼不羞雲母亂鬢絲彊理茶煙中遙知二月王城外玉仙洪福花如海薄羅勻霧蓋新妝快馬爭風鳴雜佩玉川先生眞可憐一生耽酒終無錢病過春風九十日獨抱添丁看花發

王城【指開封也王氏注謂洛陽者謬】玉仙【孟元老東京夢華錄玉仙觀在開封城南苕溪漁隠叢話玉仙觀在宣化門外八里仁宗朝陳道士所修葺花木亭臺四時遊客不絕東坡詩所謂玉仙洪福花如海是也】洪福【汴京遺迹志洪福寺有二其一在開封城西金水河北其一在城東北沙窩岡】寓居定惠院之東雜花滿山有海棠一株土人不知貴也

江城地瘴蕃艸木只有名花苦幽獨嫣然一笑竹籬間桃李漫山總麤俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有淚亦淒愴月下無人更淸淑先生飽食無一事散步逍遙自捫腹不問人家與僧捨拄杖敲門看修竹忽逢絕艷照衰朽嘆息無言揩病目陋邦何處得此花無乃好事移西蜀寸根千里不易致【一作到】銜子飛來定鴻鵠天涯流落俱可念爲飲一樽歌此曲明朝酒醒還獨來雪落紛紛那忍觸

【愼按魏淳甫詩人玉屑云東坡海棠詩辭格超逸不復蹈襲前人平生喜爲人寫蓋人間刋石者自有五六本生平得意詩也】

附趙次公和韻【次公名防此詩載南宋人陳思海棠譜中】

化工妙手開羣木酷向海棠私意獨殊姿艷艷雜花裏端似神仙在流俗睡起胭脂嬾未勻天然膩理還丰肉繁華增麗態度逺婀娜含嬌風韻足豈惟婉孌彤管姝眞同窈窕關雎淑未能奔往白玉樓要當貯以黃金屋顧𨿽風暖欲黃昏脈脈難禁倚修竹可憐俗眼不知貴空抱容光照山谷此花本出西南地李杜無詩恨遺蜀髙才沒世孰雕龍後輩補亡難刻鵠貂裘季子客齊安相逢忽慰覊人目當年甫白君可繼爲花重賦陽春曲把酒因澆壘塊胸搜句輙傾空洞腹多情恐作絳雲收兒童莫信來輕觸

次韻樂著作野步

老來幾不辧西東秋後霜林且降紅眼暈見花眞是病耳虛聞蟻定非聰酒醒不覺春彊半睡起常驚日過中植杖偶逢爲黍客披衣閒詠舞雩風仰看落蕊收松粉俯見新芽摘杞叢楚雨還昏云夢澤吳潮不到武昌宮【公自注黃州對岸武昌縣有孫權故宮】廢興古郡詩無數寂寞閒窗易粗通解組歸來成二老風流他日與君同

樂著作【宋史樂京荊南人在鄕以行義聞用薦爲校書郎神宗初知長葛縣不奉助役法乞去坐奪官經十年乃復監黃州酒稅後以承議郎致仕○愼按先生初至黃正樂京監酒稅時也校書郎與著作郎同祕書省故得通稱】楚雨【李商隱詩楚雨含情皆有托】武昌宮【名勝志吳王城在武昌縣東一里周四百八十步有五門北臨大江城內有安樂宮宮前有禦溝水流出爲牧馬港宮殿故基今爲天王殿相傳南樓卽安樂宮端門卽今譙樓也】易粗通【粗上聲先生在黃州著易傳九卷】

二月二十六日雨中熟睡至晚彊起出門還作此詩意思殊昏昏也

夘酒困三杯午餐便一肉雨聲來不斷睡味淸且熟昏昏覺還臥展轉無由足彊起出門行孤夢猶可續泥深竹雞語村暗鳩婦哭明朝看此詩睡語應難讀

雨晴後步至四望亭下魚池上遂自幹明寺前東岡上歸二首

雨過浮蘋合蛙聲滿四鄰海棠眞一夢梅子欲嘗新拄杖閒挑菜秋千不見人殷勤木芍藥獨自殿餘春髙亭廢已久下有種魚塘暮色千山入春風百艸香市橋人寂寂古寺竹蒼蒼鸛鶴來何處號鳴滿夕陽四望亭【名勝志四望亭在雪堂南髙阜之上○按濠州亦有四望亭唐太和中刺史劉嗣之所立李紳作記曹學佺訛引此條不足據也】

雨中看牡丹

霧雨不成防映空疑有無時於花上見的皪走明珠秀色洗紅粉暗香生雪膚黃昏更蕭瑟頭重欲相扶的皪【上林賦宜笑的皪】

明日雨當止晨光在松枝淸寒入花骨肅肅初自持午景發濃艷一笑當及時依然暮還斂亦自【一作似】惜幽姿【愼按施氏原注午景發濃艷集本作濃麗今從墨迹】

幽姿不可惜後日東風起酒醒何所見金粉抱靑子千花與百艸共盡無妍鄙未忍污泥沙牛酥煎落蘂【愼按施氏原注此三詩墨迹在玉山汪氏嘗摹刻之後題云黃州天慶觀牡丹三首新刻刪去今補錄】次韻樂著作送酒

少年多病怯杯觴老去方知此味長萬斛覊愁都似雪一壺春酒若爲湯

湯雪【後漢書皇甫嵩傳折枯消堅甚於湯雪】

次韻樂著作天慶觀醮

濁世紛紛肯下臨夢尋飛步五云深無因上到通明殿只許微聞玉佩音

天慶觀【本集先生在黃州與秦少遊尺牘云謫居無事借得本州天慶觀道堂三間冬至後入此室四十九日乃出自非放廢安得就此】

王齊萬秀才寓居武昌縣劉郎洑正與伍洲相對伍子胥奔吳所從渡江也

君家稻田冠西蜀搗玉揚珠三萬斛塞江流柹起書樓碧瓦朱欄照山谷傾家取樂不論命散盡黃金如轉燭惟餘舊書一百車方舟載入荊江曲江上靑山亦何有伍洲遙望劉郎藪明朝寒食當過君請殺耕牛壓私酒與君飲酒細論文酒酣訪古江之濆仲謀公瑾不湏弔一酹波神英烈君【公自注杭州伍子胥廟封英烈王】

王齊萬寓居【齊萬字文甫嘉州犍爲人見本集與秦少遊尺牘能攺齋漫錄云王文甫所居在黃之車湖卽車武子故居宅枕大江卽散花洲也】武昌縣【水經注江之右岸有鄂縣故城舊樊楚也九州記曰鄂今武昌也元和郡縣誌武昌在鄂州東北一百七十里三國吳攺江夏縣後爲武昌輿地廣記孫權初都此黃初三年攺爲武昌縣李燾鄂州南樓記云孫氏更名漢鄂曰武昌今州東武昌縣是也】劉郎洑【十道志劉郎浦在荊州圖經亦云在石首縣不言在武昌名勝志舊傳孫權迎蜀先主於此或曰舊名流浪訛爲劉郎】伍洲【吳越春秋伍員奔吳到昭關追者在後至江有漁父乘船溯江而上子胥呼之曰漁父渡我子胥入船漁父知其意乃渡之於潯之津旣渡解百金之劍以贈漁父不受齊安拾遺伍洲與解劍亭相對而水經注則云江中有五洲相接故以爲名宋孝武舉兵江州建牙洲上卽是洲也據此則伍當作五存以備考又何遜詩睠言還九派回艫出五洲】書樓【本集有犍爲王氏書樓詩見第一卷

】仲謀公瑾【三國誌孫權字仲謀二十五年都鄂攺名武昌周瑜字公瑾孫策以瑜爲中防軍領江夏太守】

杜沂遊武昌以酴醿花菩薩泉見餉二首

酴醿不爭春寂寞開最晚靑蛟走玉骨羽蓋防珠幰不妝艷已絕無風香自逺淒涼吳宮闕紅粉埋故苑至今微月夜笙簫來翠巘餘妍入此花千載尙淸婉怪君呼不歸定爲花所挽昨宵雷雨惡花盡君應返

杜沂【失考】酴醿花【詩話總龜本酒名也新開花本以顏色似之故名山谷有名字因壺酒風流付枕幃之句】菩薩泉【本集菩薩泉銘序云陶侃爲廣州刺史有漁人見神光海上侃使人迹之得金像阿育王所鑄文殊師利像也初送武昌寒溪寺後惠逺迎歸廬山今寒溪少西數百步爲西山寺有泉出嵌竇間色白而甘號菩薩泉豈昔像之所在乎】

君言西山頂自古流白泉上爲千牛乳下有萬石鉛不媿惠山味但無陸子賢願君揚其名庶托文字傳寒泉比吉士淸濁在其源不食我心惻於泉非所患嗟我本何有虛名空自纒不見子栁子余愚污谿山

西山【名勝志西山卽樊山也在武昌縣西三里世傳孫權嘗獵此山見一老姥曰我樊噲母也魏將伐吳當助一戰後果有赤壁之防因立廟祀之以名其山按春秋後語云鄂渚樊楚則樊山之名亦不起於三國】

陳季常自岐亭見訪郡中及舊州諸豪爭欲邀致之戲作陳孟公詩一首

孟公好飲寧論斗醉後闗門防客走不妨閒過左阿君百謫終爲賢太守老居閭裏自浮沈笑問伯松何苦心忽然載酒從陋巷爲愛揚雄作酒箴長安富兒求一過千金壽君君笑唾汝家安得客孟公從來只識陳驚坐岐亭【太平寰宇記岐亭在麻城西北八十里唐武徳三年於縣置亭州取此爲名九域志淮南西路黃州治黃岡縣麻城在縣北一百七十里有岐亭鎭】

遊武昌寒谿西山寺

連山蟠武昌翠木蔚樊口我來巳百日欲濟空搔首坐看鷗鳥沒夢逐麕防走今朝橫江來一葦寄衰朽髙談破巨浪飛屨輕重阜去人曾幾何絕壁寒溪吼風泉兩部樂松竹三益友徐行欣有得芝術在蓬莠西上九曲亭眾山皆培塿卻看江北路雲水何有離離見吳宮莽莽眞楚藪空傳孫郎石無復陶公栁爾來風流人惟有漫浪叟買田吾已決乳水況宜酒所須修竹林深處安井臼相將踏勝絕更裹三日糗

寒溪西山寺【太平寰宇記樊山在卾州西一百七十三里山下寒溪盛暑之月亦有寒气子由記云武昌諸山中有浮圖精舍西曰西山東曰寒溪】樊口【水經注江水右得樊口名勝志樊山下爲樊口亦名樊港控湖澤九十九泉南滙入江】九曲亭【子由九曲亭記云將適西山行於松栢之間羊腸九曲而獲少平有廢亭焉子瞻與客入山相與營之亭成而西山之勝始具】吳宮【名勝志吳王避暑宮在寒溪上今圓通閣是也】

西山戲題武昌王居士【並引】

予往在武昌九曲西山亭上有題一句云鴻橫號黃槲峴九曲亭卽吳王峴山一山皆槲葉其旁卽元結陂湖也荷花極盛因爲對云皓鶴下浴紅荷湖座客皆笑同請賦此詩

江幹髙居堅關扄犍耕躬稼角掛經篙竿系舸菇茭隔笳鼓過軍雞狗驚解襟顧影各箕踞擊劍賡歌幾舉觥荊筓供膾愧攪聒幹鍋更戞甘羮

【漫叟詩話東坡作喫語詩山谷亦有戲題詩二老亦作詩戲耶外紀云古之口喫難言者如周昌韓非鄧艾之徒皆載史傳東坡此詩亦緣是善謔耳】

愼按此詩施氏原本不載今從續補遺詩卷中因地攺編

武昌銅劍歌【並引】

供奉官鄭文嘗官於武昌江岸裂出古銅劍文得之以遺余冶鑄精巧非鍛冶所成者

雨餘江淸風捲沙雷公躡雲捕黃蛇蛇行空中如枉矢電光【一本亦作雷公】煜煜燒蛇尾或投以塊鏗有聲雷飛上天蛇入水水上靑山如削鐵神物欲出山自裂細看兩脇生碧花猶是西江老蛟血蘇子得之何所爲蒯緱彈鋏詠新詩君不見淩煙功臣長九尺腰間玉具髙拄頤銅劍【周密雲煙過眼錄與施氏注所引廣異記大同小異今錄於此昔漁者於江濱見雷公逐一黃小蛇擊殺之化爲劍背有八字許旌陽斬蛟第三劍蓋至寶也今在張伯雨處】

定惠院顒師爲余竹下開嘯軒

啼鴂催天明喧喧相【一作更】詆譙【一作誚】暗蛩泣夜永喞喞自相弔飲風蟬至潔長吟不攺調食土蚓無腸亦自終夕叫鳶貪聲最鄙鵲喜意可料皆緣不平鳴慟哭等嬉【一作嘻】笑阮【一作嵇】生已【一作旣】粗率孫子亦未妙道人開此軒淸坐黙自照衝風振河海不能號無竅累盡吾何言風來竹自嘯

衝風【楚詞九歌衝風起兮水橫波】

【周益公題跋云喧喧更詆誚更字下注平聲而集本攺作相詆譙嘻笑之下自添一聯云嵇生旣粗率孫子亦未妙按阮籍遇孫登與商略終古及棲神導气之術登皆不應籍長嘯而退行至半嶺聞有聲若鸞鳯響振巖谷乃登長嘯也嵇康𨿽有永嘯長吟之句特言志耳其用阮對孫無疑某每校前賢遺文不敢專用手書及石刻恐後來自攺定也】

石芝【並引】

元丰三年五月十一日癸酉夜夢遊何人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也余率爾折食一枝眾皆驚笑其味如雞蘇而甘明日作此詩

空堂明月淸且新幽人睡息來初勻了然非夢亦非覺有人夜呼祁孔賓披衣相從到何許朱欄碧井開瓊戶忽驚石上堆龍蛇玉芝紫筍生無數鏘然敲折靑瑚味如蜜藕和雞蘇主人相顧一撫掌滿堂坐客皆胡盧亦知洞府嘲輕脫終勝嵇康羨王烈神山一合五百年風吹石髓堅如鐵

雞蘇【本艸水蘇一名雞蘇其葉辛香可以烹雞故名多生水旁南人多以作菜微溫無毒久服通神明輕身耐老石門題跋云雞蘇本龍腦薄荷也東吳林下人夏月多以飲客而俗人不知私議東坡誤用雞蘇爲紫蘇可發一笑】王烈【神仙傳王烈字長休邯鄲人常服黃精及鉛嵇叔夜甚敬愛之共入山遊戲采藥後烈獨之太行山中見山破石裂數百丈兩畔皆是靑石石中有一穴靑泥流出如髓烈取泥試丸之隨手堅凝气如粳米飯擕歸與叔夜取而視之已成靑石卽與烈再往視之斷山復合如故烈語弟子曰叔夜未合得道故也】

附子由次韻

雞鳴東海朝日新光防洲島霧雨勻一晞石上徧生耳幽子自食無來賓寄書乞取久未許篛籠蕉囊海神戶【自注戶止也左傳屈蕩戶之】一掬誰令墮我前無爲知我超其數此身不願淸廟瑚但願歸去隨樵蘇龜龍百嵗豈知道養气千息存其胡塵中學仙定難脫夢裏食芝空酷烈中山軍府安得閒更試朝霞磨鏡鐵

今年正月十四日與子由別於陳州五月子由復至齊安以詩迎之

驚塵急雪滿貂裘淚灑東風別宛丘又向邯鄲枕中見卻來云夢澤南州暌離動作三年計牽挽當爲十日畱早晚靑山映黃髮相看萬事一時休

附子由次韻

西歸猶未有莵裘擬就南遷買一丘舟楫自能通蜀道林泉眞欲老黃州魚多釣戶應容貰酒熟鄰翁便可畱從此莫言身外事功名畢竟不如休遷居臨臯亭

我生天地間一蟻寄大磨區區欲右行不捄風輪左𨿽雲走仁義未免違【一作遲】寒餓劍米有危炊鍼氊無穩坐豈無佳山水借眼風雨過歸田不待老勇決凡幾个幸玆廢棄余疲馬解鞍防全家占江驛絕境天爲破饑貧相乘除未見可弔賀澹然無憂樂苦語不成些【蘇个切】臨臯亭【許端夫齊安拾遺云夏澳口之側本水驛有亭曰臨臯名勝志臨臯館在黃州朝宗門外其上有快哉亭縣令張夢得建子由記略云亭之所見南北百里東西一捨晝則舟楫出入於其前夜則魚龍悲嘯於其下西望武昌諸山岡陵起伏艸木行列煙消日出漁父樵夫之舍皆可指數】曉至巴【一本有河字】口迎子由

去年禦史府舉動觸四壁幽幽百尺井仰天無一席隔墻聞歌呼自恨計之失畱詩不忍寫苦淚漬紙筆餘生復何幸樂事有今日江流鏡面淨【一作靜】煙雨輕羃羃孤舟如鳬鷖防破千頃碧聞君在磁湖欲見隔咫尺朝來好風色旗腳【一作尾】西北擲行當中流見笑眼淸光溢此邦疑可老修竹帶泉石欲買柯氏林玆謀待君必巴口【水經注水出雩婁縣之下靈山卽大別山也亦或曰巴山南歷蠻中吳時舊立屯於水側引巴水以漑野又南逕巴水戍南流注於江謂之巴口】磁湖【輿地廣記大冶縣有磁湖名勝志磁山在縣東四十里磁湖側磁湖者以旁岸多磁石故名欒城集云舟次磁湖以風浪畱二日卽此地也】與子由同遊寒溪西山

散人出入無町畦朝遊湖北暮淮西髙安酒官𨿽未上兩腳垂欲穿塵泥與君聚散若雲雨共惜此日相提擕千揺萬兀到樊口一箭放澑先鳬鷖層層艸木暗西嶺瀏瀏霜雪鳴寒谿空山古寺亦何有歸路萬頃靑玻瓈我今漂泊等鴻雁江南江北無常棲幅巾不擬過城市欲踏徑路開新蹊【公自注路有直入寒溪不過武昌者】卻憂別後不忍到見子行迹空餘淒吾儕流落豈天意自坐迂濶非人擠行逢山水輙羞嘆此去未免勤鹽虀何當一遇李八百【公自注李八百宅在筠州】相哀白髮分刀圭

髙安【輿地廣記筠州自唐以前屬洪州南唐李景置筠州領髙安等三縣太平寰宇記筠州理髙安縣唐武徳五年置靖州七年攺米州又攺筠州宋名髙安郡與輿地廣記不同按今江西瑞州府也】惜此日【韓愈詩此日足可惜】新蹊【詩行道兌矣傳兌成蹊也疏云蹊者先無行道初爲徑路之名名勝志萬松山在樊山北臨江松陰夾道特爲幽邃有路直入寒溪山下之防徑也】李八百宅【歐陽守道碧落堂記略云髙安郡於江西稱道院相傳爲上古仙人李八百修煉之所至治瑞陽志仙洞在州治後圃卽李八百棲隱處楊廷秀詩李眞宅子故依然道院西偏古洞前卽此地矣】

附子由作

千里到齊安三夜語不足勸我勿重陳起遊西山麓西山隔江水輕舟亂鳬鶩連峯多廻溪盛夏富艸木杖防看萬松流汗升九曲蒼茫大江湧浩蕩眾山蹙上方寄云端中寺倚巖腹淸泉類牛乳煩熱須一掬縣令知客來行庖映修竹黃鵝特新煮白酒亦近熟山行得一飽看盡千山緑幽懷苦不遂滯念每煩促歸舟浪花暝落日金盤浴妻孥寄九江此防難再卜君看孫討虜百戰不揺目猶憐江上臺髙防飲千斛巾冠墮臺下坐使張公哭異時君再來擕被山中宿

次韻答子由

平生弱羽寄衝風此去歸飛識所從好語似珠穿一一妄心如膜退重重山僧有味寧知子瀧吏無言只笑儂尙有讀書淸淨業未容春睡敵千鐘

附子由原作

慙愧江淮南北風扁舟千里得相從黃州不到六十里白浪俄生百萬重自笑一生渾類此可憐萬事不由儂夜深魂夢先飛去風雨對牀聞曉鐘武昌酌菩薩泉送王子立【一本題云武昌別王子立】

送行無酒亦無錢勸爾一杯菩薩泉何處低頭不見我四方同此水中天

愼按此詩施氏原本不載據外集在黃州作欒城集王子立隨子由赴髙安此時必同至黃故連類附編於此

和何長官六言【一本有次韻五首四字】

作邑君眞伯厚去官我豈曼容一防願托仁政六字難賡變風

何長官【名失考】

五噫已出東洛三復願比南容學道未逢潘盎【公自注南海謂狂爲盎潘近世得道者也】艸書猶似楊風

潘盎【名冕本集趙先生舍利記雲南海有潘冕者陽狂不測人謂之潘盎嘗與京師言法華偈頌往來言云盎日光佛也趙先生嘗從盎遊盡得其道○愼按潘盎事詳見江少虞事實類苑中儂智髙之叛在皇祐四年施氏新注引王注謂元祐中者訛】

石渠何湏反顧水驛幸足相容長江大欲見庇探支八月涼風

水驛【卽臨臯亭也注見前別本作水澤者訛】

淸風初號地籟明月自寫天容貧家何以娛客但知抹月披風

靑山自是絕色無人誰與爲容說向市朝公子何殊馬耳東風

觀張師正所蓄辰砂

將軍結髮戰蠻溪篋有殊珍勝象犀漫說玉牀收【一作分】箭鏃何曾金鼎識刀圭近聞猛士收丹穴欲助君王鑄褭蹏多少空巖人不見自隨初日吐虹蜺

張師正【玉壺淸話張師正字不疑初爲辰帥熈寧中復帥鼎州著括異志倦遊錄江少虞事實類苑云師正英宗朝爲荊州鈐轄楊文公談苑張師正本進士換武爲遙郡防禦使亦能詩其佳句云蝸角功名時不與澗松材榦老甘休分鹿是非皆委夢落花貴賤不由人】辰砂【範成大桂海志宜州出砂處與湖北犬牙山相連北爲辰砂南爲宜砂江少虞事實類苑辰州硃砂佳者出蠻峒錦州界老鴉井其井深廣十丈欲取必先聚薪於井令滿以火燎之石壁迸裂入火者旣化爲煙其偶存在壁者方得之乃靑色朱輔溪蠻叢笑辰砂以錦砂爲最良麻陽古錦州也舊隸辰郡】玉牀箭鏃【事實類苑云頑石有砂處卽有小龕中坐白石牀如玉牀上乃坐丹砂小者如箭鏃大者如芙蓉研之如猩血砂洎牀大者重七八斤價十萬小者五六萬亦有赤色如箭鏃而帶石者得自土中非此之比也】猛士收丹穴【宋史神宗本紀熙寧九年章惇招降五溪蠻遂城下溪州元丰三年五月復命韓存寶經制瀘州納夷】

五禽言【並引】

梅聖兪嘗作四禽言余謫黃州寓居定惠院繞捨皆茂林修竹荒池蒲葦春夏之交鳴鳥百族土人多以其聲之似者名之遂用聖兪體作五禽言

使君向蘄州更唱蘄州鬼我不識使君寧知使君死人生作鬼防不免使君已老知何晚【公自注王元之自黃移蘄州聞啼鳥問其名或對曰此名蘄州鬼元之惡之果卒於蘄】

使君向蘄州【宋史王禹偁字元之鉅野人九嵗能文擢進士眞宗朝歷知制誥咸平初出知黃州四年徙蘄州禹偁上表謝有宣室鬼神之問敢望生還茂陵封禪之書止期身後之語果至郡未逾月而卒年四十八所著名小畜集元和郡縣誌漢蘄春縣地後置郡周平淮南攺曰蘄州去黃州二百三十里】

昨夜南山雨西溪不可渡溪邊布谷兒勸我脫破褲不辭脫褲溪水寒水中照見催租瘢【公自注土人謂布谷爲脫卻破袴】去年麥不熟挾彈規我肉今年麥上塲處處有殘粟丰年無象何處尋聴取林間快活吟【公自注此鳥聲云麥飯熟卽快活】力作力作蠶絲一百箔壠上麥頭昂林間桑子落願儂一箔千兩絲繅絲得蛹飼爾雛【公自注此鳥聲云蠶絲一百箔】

姑惡姑惡姑不惡妾命薄君不見東海孝婦死作三年幹不如廣漢龎姑去卻還【公自注姑惡水鳥也俗云婦以姑虐死故其聲云】

附梅聖兪四禽言

泥滑滑苦竹岡雨蕭蕭馬上郎馬蹄淩兢雨又急此鳥爲君應斷腸

婆餅焦兒不食爾父向何之爾母山頭化爲石山頭化石可柰何遂作微禽啼不息

提胡蘆沽美酒風爲賓樹爲友山花撩亂目前開勸爾一杯千萬壽

不如歸去春山雲暮萬木兮參天蜀天【一作山】兮何處人言有翼可歸飛安用悲啼向髙樹

【愼按梅詩巳載施注新刻例當附見故仍采錄】

次韻子由病酒肺疾發

憶子少年時肺病【一作喘】疲坐臥喊呀或終日勢若風雨過虛陽作浮漲客冷仍下墮妻孥恐悵望膾炙不登坐終年禁晚食半夜發淸餓胃彊鬲苦滿肺斂腹輙破三彭恣啖囓二豎肯逋播寸田可治生誰勸耕黃稬【公自注新法方田謂黃稬爲上腴】探懷得眞藥不待君臣佐初如雪花積漸作櫻桃【一作珠】大隔墻【一作壁】聞三咽隱隱如轉磨自玆失故疾陽唱陰輒和神仙多歷試中路或坎坷平生不盡器痛飲知無柰【一作那】舊人眼看盡老伴餘幾个殘年一斗粟待子同舂簸云何不自珍醉病又一挫眞源結棃棗世味等糠莝耕耘當待獲願子勤自課相將賦逺遊仙語不用些

附子由原作

朝防麯塵居夜傍糠牀臥鼻香黍

過囊中衣已空口角涎虛墮啜嘗未云足恣釂恐深坐使君信寛仁髙防慰寒餓西樓適新成明月猶半破擁檐靑山橫拂檻流水播雕盤貯霜實銀盎薦秋稬共言文字歡豈待紅裙佐惟知醍醐滑不悞叵【一作頗】羅大夜歸肺增漲晨起脾失磨淸懷忽牢落藥餌費調和衰年足奇窮一醉仍坎坷淸尊自不惡多病欲何柰聞公話少年舉白不論个歌吟雜嘲謔笑語爭掀簸平明起相視鋭气曽未挫達人遺形骸駑馬懷豆莝不知逃世网但解憂嵗課不見獨醒人終費招魂些

鐵拄杖【並引】

栁眞齡字安期閩人也家寶一鐵拄杖如楖栗木牙節宛轉天成中空有簧行輒微響栁云得之浙中相傳王審知以遺錢鏐鏐以賜一僧栁偶得之以遺余作此詩謝之

栁公手中黑蛇滑千年老根生乳節忽聞鏗然爪甲聲四坐驚顧知是鐵含簧腹中細泉語迸火石上飛星裂公言此物老有神自昔閩王餉吳越不知流落幾人手坐看變滅如春雪忽然贈我意安在兩腳未許甘衰歇便尋轍迹訪崆峒徑渡洞庭探禹穴披榛覓藥采芝菌刺虎鏦蛟擉蛇蠍防教化作兩錢錐歸來見公未華髮問我鐵君無恙否取出摩挲向公說

閩王【五代史閩世家王審知字信通光州固始人兄潮本縣吏唐末爲福建觀察使以審知爲副使幹寧四年潮卒審知代立唐以福州爲武威軍拜審知爲節度使封瑯邪王梁太祖時加拜中書令封閩王】

附子由和

截竹爲杖瘦且輕石堅竹破誤汝行削木爲杖輕且好道逺木折恐不到閩君鐵杖七尺長色如黒蛇气如霜提擕但恐汝無力撞堅遇險安能傷栁公𨿽老尙彊健閉門卻掃不復將知公足力無險阻憐公未有登山侶回生四海惟一身袖中長劍爲兩人洞庭漫天不覺過半酣起舞驚鬼神願公此杖亦如此適意遨遊日千里歸來倚壁示時人海外蒼茫空自記

與潘三失解後飲酒

千金敝帚人誰買半額蛾眉世所姸顧我自爲都眊矂憐君欲鬭小嬋娟靑雲豈易量他日黃菊猶應似去年醉裏未知誰得喪滿江風月不論錢

蘇詩補注卷二十

欽定四庫全書

蘇詩補注卷二十一翰林院編修查愼行撰古今體詩八十九首【元丰四年辛酉五年壬戌在黃州作】

正月二十一日往岐亭郡人潘古郭三人送余於女王城東禪莊院

十日春寒不出門不知江栁已揺村稍聞決決流冰谷盡放靑靑沒燒痕數畝荒園畱我住半瓶濁酒待君溫去年今日闗山路細雨梅花正斷魂

女王城【隋書地理誌黃州古永安郡名勝志去黃州十里有永安城俗謂之女王城初春申君相楚受淮北十二縣之封今之女王城蓋楚王城之訛耳在唐爲禪莊院】

愼按施氏原本此詩眞迹刻石於成都府治題云正月二十一日諸本作二十日訛又按施氏本此詩編上卷末今據年月攺正

東坡八首【並引】

余至黃州二年日以困匱故人馬正卿哀余乏食爲於郡中請故營地數十畝使得躬耕其中地旣久荒爲茨棘瓦礫之塲而嵗又大旱墾辟之勞筋力殆盡釋耒而嘆乃作是詩自湣其勤庶幾來嵗之入以忘其勞焉

廢壘無人顧頽垣滿蓬蒿誰能捐【一作損】筋力嵗晚不償勞獨有孤旅人天窮無所逃端來拾瓦礫嵗旱土不膏崎嶇艸棘中欲刮一寸毛喟然釋耒嘆我廩何時髙東坡【陸遊入蜀記自州門而東岡壠髙下至東坡則地勢平曠開豁東起一壠頗髙○按施氏原注引周益公雜誌云白樂天爲忠州刺史有東坡種花二詩又有步上東坡詩蘇文忠公不輕許可獨敬樂天屢形詩篇蓋其文章意主辭達而忠厚好施剛直盡言與人有情於物無著大略相似謫居黃州始號東坡其原蓋起於樂天忠州之作此段新刻本刪去今補錄】馬正卿【名夢得見本集】

荒田𨿽浪莽髙庳各有適下隰【一作濕】種秔稌東原蒔棗栗江南有蜀士桑果巳許乞好竹不難栽但恐鞭橫逸仍須卜佳處規以安我室家僮燒枯艸走報暗井出一飽未敢期瓢飲巳可必

蜀士【王齊萬時寓武昌見第二十卷

】

自昔有微泉來從逺嶺背穿城過聚落流惡壯蓬艾去爲柯氏陂十畝魚蝦防嵗旱泉亦竭枯萍粘破塊昨夜南山雲雨到一犁外然尋故瀆知我理荒薈泥芹有宿根一寸嗟獨在雪芽何時動春鳩行可膾【公自注蜀人貴芹芽膾雜鳩肉爲之】

柯氏陂【名勝志柯山在赤壁髙塞亭之東圖經云柯山四望南直髙丘故名柯丘按先生詩云欲買柯氏林又云柯丘海棠吾有詩卽此地也】

種稻淸明前樂事我能數毛空暗春澤鍼水聞好語【公自注蜀人以細雨爲雨毛稻初生時農夫相語稻鍼出矣】分秧及初夏漸喜風葉舉月明看露上一一珠垂縷秋來霜穗重顚倒相撐拄但聞畦隴間蚱猛如風雨【公自注蜀中稻熟時蚱猛羣飛田間如小蝗狀而不害稻】新舂便入甑玉粒照筐筥我久食官倉紅腐等泥土行當知此味口腹吾巳【一作巳吾】許

鍼水【杜甫詩濁江如綫如鍼水荊岑彈丸心未巳】

良農惜地力幸此十年荒桑柘未及成一麥庶可望投種未逾月覆塊巳蒼蒼農夫告我言勿使苗葉昌君欲富餅餌要須縱牛羊再拜謝苦言得飽不敢忘

縱牛羊【賈思勰齊民要術菅茅之地宜縱牛羊踐之周紫芝竹坡詩話河朔土人言河朔地廣麥苗彌望方其盛時湏縱牧其間踐蹂令稍疎則其收倍多是縱牛羊所以富餅餌也】

種棗期可剝種松期可斲事在十年外吾計亦已慤十年何足道千載如風雹舊聞李衡奴此防疑可學我有同捨郎官居在灊嶽【公自注李公擇也】遺我三寸甘照座光卓犖百栽倘可致當及春冰渥想見竹籬間靑黃垂屋角灊嶽【爾雅注霍卽天柱山潛水所出漢書郊祀志元封五年冬南巡狩登灊天柱山應劭注云灊音潛徐靈期南嶽記衡山南嶽也至於軒轅乃以潛霍之山爲副故爾雅云霍山爲嶽九域志舒州潛山漢之南嶽○按黃山谷年譜元丰庚申李公擇提防淮南西路刑獄提刑司在舒州故云居官在灊嶽】

潘子久不調沽酒江南村郭生本將種賣藥西市垣古生亦好事恐是押牙孫家有十畝竹無時容叩門我窮交舊絕三子獨見存從我於東坡勞餉同一飱可憐杜拾遺事與朱阮論吾師卜子夏四海皆弟昆

潘子【張耒宛丘集潘昌言墓志潘氏在唐爲滎陽人有名吉甫者入本朝爲博士生子衢爲屯田郎中屯田嘗官於黃遂居之生處士革隱徳不仕君諱鯁字昌言處士長子也元丰乙未進士以宣徳郎監淮陽軍酒稅遂以奉議致仕男二人大臨大觀先生本集雜記云樊口有潘生善釀酒醇美而不著其名疑卽昌言也】江南村【武昌與黃州隔江在江之南岸故云江南村】郭生【名莫考施氏原注云名遘汾陽人原本所無不敢遽信】古生【名耕道黃州進士見本集祭任師中文施氏原注謂新平人恐未足據】

馬生本窮士從我二十年日夜望我貴求分買山錢我今反累君借耕輟玆田刮毛龜背上何時得成氊可憐馬生癡至今誇我賢眾笑終不悔施一當獲千

龜毛【翻譯名義龜毛兔角皆成假設】

再次前韻三首【系織錦圖上回文】

春機滿織回文錦粉淚揮殘露井桐人逺寄情書字小栁絲低日晚庭空

紅牋短寫空深恨錦句新翻欲斷腸風葉落殘驚夢蝶戍邊回雁寄情郎

羞云斂慘傷春暮細縷詩成織意深頭畔枕屏山掩恨日昏塵暗玉窗琴

回文【詩格類苑謂回文出於竇滔妻所作文心雕龍云回文所興則道原爲始○愼按傅咸有回文反覆詩溫嶠亦有回文詩皆在竇妻前百家詩話引苕溪漁隱叢話云東坡後集有題織錦回文三首春晚落花餘碧艸云云淮海集載先生跋云余少時見江南本其後有人題詩十餘首皆奇絕今記其三然則此詩非東坡作也少遊又云子瞻記江南所題詩本不全余嘗見之記其五絕今以補子瞻之遺卽淮海集所載回文五首是也世以爲少遊作亦非也】

愼按題織錦圖上回文三首乃江南本詩也經籍志有江南集十卷今其詩訛入先生集中又和人回文五首卽少遊所記江南本詩也施氏補注本載續補遺下卷謹據百家詩話以再和前韻三首爲先生作而以織錦圖上回文原詩三首附於後其和人回文五首則移置他集互見卷中用正諸刻之訛

附江南本織錦圖上回文原作三首

春晚落花餘碧艸夜涼低月半梧桐人隨逺雁邊城暮雨映疎簾繡閣空

紅手素絲千字錦故人新曲九廻腸風吹絮雪愁縈骨淚灑縑書恨見郎

羞看一首回文錦錦似文君別恨深頭白自吟悲賦客斷腸愁是斷弦琴

數日前夢一僧出二鏡求詩僧以鏡置日中其影甚異其一如芭蕉其一如蓮花夢中與作詩

君家有二鏡光景如湛盧或長如芭蕉或圓如芙蕖飛電著子壁明月入我廬月下合三璧日月跳明珠問子是非我我是非文殊

愼按此詩施氏原本不載新刻載續補上卷據外集編黃州卷中今從之

岐亭道上見梅花戲贈季常

蕙死蘭枯菊亦摧返魂香入嶺頭梅數枝殘綠風吹盡一防芳心雀啅開野店初嘗竹葉酒江云欲落豆稭灰行當更向釵頭見病起烏雲正作堆

返魂香【李石續博物志月氏國獻返魂香十洲志聚窟洲有神鳥山多大樹名返魂樹伐其根於玉釡中煮取汁曰返生香聞數百里死者聞香气乃活能起夭殘之疾下生之神藥也疾疫夭死者以燻牙及聞气者卽活○按禪宗頌古所載唐僧古梅詩云雪虐風饕水浸根石邊尙有古苔痕天公未肯隨寒住又孽淸香與返魂東坡詩正用此而注家未及也】豆稭灰【錦繡萬花谷載王勉之雪詩上天飛下豆稭灰】

樂全先生生日以鐵拄杖爲壽二首

先生眞是地行仙住世因循五百年每向銅人話疇昔故教鐵杖鬭淸堅入懷冰雪生秋思倚壁蛟龍防晝眠遙想人天防方丈眾中驚倒野狐禪

樂全先生【張方平自稱樂全居士】野狐禪【古禪師語錄六祖云汝但善惡都莫思量自然得入趙州云你若記一个元字腳在心永刼作野狐精又傳燈錄百丈代一轉語老人於言下大悟脫野狐身雪峯偈云一條榔防甚縱橫野狐跳入金毛隊】

二年相伴影隨身踏徧江湖艸木春擿石舊痕猶在【一作作】眼閉門髙節欲生鱗畏塗自衞眞無敵防徑爭先卻累人逺寄知公不嫌重筆端猶自斡千鈞

附張安道和一首【此詩從黃州誌采錄】

隨書初見一枝藤入手方知鍛錬精逺寄只緣憐我老閒擕常似共君行靜軒獨倚身同廋小圃頻遊腳爲輕何日歸舟上新洛拄來河岸笑相迎杭州故人信至齊安

昨夜風月淸夢到西湖上朝來聞好語扣戶得吳餉輕圓白曬荔脆釅紅螺醬更將西庵茶勸我洗江瘴故人情義重說我必西向一年兩僕夫千里問無恙相期結書社【公自注故人相約醵錢雇僕夫一嵗再至黃】未怕供詩帳【公自注僕頃以詩得罪有司移杭取境內所畱詩杭州共數百首謂之詩帳】還將夢魂去一夜到江漲【公自注江漲杭州橋名】

江漲【九域志仁和縣有江漲橋鎭咸淳臨安志江漲橋在余杭門外江漲稅務東】

送牛尾貍與徐使君【公自注時大雪中】

風捲飛花自入帷一尊遙想破愁眉泥深厭聽雞頭鶻【公自注蜀人謂泥滑滑爲雞頭鶻】酒淺欣嘗牛尾貍通印子魚猶帶骨披綿黃雀漫多脂殷勤送去煩纎手爲我磨刀削玉肌雞頭鶻【本艸竹雞一名山菌子蜀人呼雞頭鶻南人呼泥滑滑】牛尾貍【本艸南方有白面而尾似牛者名牛尾貍亦曰白面貍專上樹食百果冬月極肥人多糟食之大爲珍品】子魚【莊綽雞肋編莆田縣通應江水鹽淡得中子魚生其間味極美以子名者謂子多爲貴也不知者乃謂子魚大可容印者爲佳】

附子由作【欒城集筠州二詠之一也】

首如貍尾如牛攀條防險如猱猴橘柚爲漿栗爲餱筋肉不足惟膏油深居簡出善自謀尋蹤發窟並執囚蓄租分散身爲羞松薪瓦甑烝浮浮壓入糟盎肥欲流熊肪羊酪眞比儔引筯將舉訊何尢無功竊食人所仇

四時詞

春雨陰陰雪欲落東風和【一作吹】冷驚簾【一作羅】幙漸看逺水綠生漪未放小桃紅入蕚佳人瘦盡雪膚肌眉斂春愁知爲誰深院無人剪刀響應將白紵作春衣

垂栁陰陰日初永蔗漿酪粉金盤冷簾額低垂紫燕忙蜜脾巳滿黃蜂靜髙樓睡起翠眉嚬枕破斜紅未肯勻玉腕半揎云碧袖樓前知有斷腸人

新愁舊恨眉生緑粉汗餘香在蘄竹象牀素手熨寒衣爍爍風燈動華屋夜香燒罷掩重扃香霧空蒙月滿庭抱琴轉軸無人見門外空聞裂帛聲

霜葉蕭蕭鳴屋角黃昏陡【一作斗】覺羅衾【一作衣又作裳】薄夜風揺動鎭帷犀酒醒夢回聞雪落起來呵手畫雙鴉醉臉輕勻襯眼霞眞態生香誰畫得玉如【一作奴】纎手嗅梅花

【愼按宋檢討龔公芥隱筆記云東坡冬詞玉奴纎手嗅梅花眞迹作玉如墨莊謂意方全楊升庵亦云東坡玉如纎手嗅梅花俗攺玉如作玉奴今據此攺正】

附李端叔次韻四首

紅緑枝頭自開落薄日低雲天一幕可堪困緒尙眠蠶未擬芳心先破蕚寶鬟半脫畏侵肌百刻縈香竟屬誰旋制稱衣宮樣窄慵看架上去年衣蜀葵易過紅橊永鱗鱗瑩角波紋冷水光汗透玉枕涼扇影風揺深院靜無言一晌幾回顰品盡麼弦竟不勻空被梁間偸眼燕黃蜂原是竊香人畫圖展盡瀟湘綠窈窕新詞寫題竹薄衾笑拂又經年已報莎雞入重屋漸施簾幕作深扃時看明河步廣庭旋索羅衣防露下隔墻聞叫侍兒聲休願車輪生四角莫向金尊嫌酒薄門外風號雁陣低擁衾同看殘燈落轆轤敲凍驚棲鴉睡紅笑引燕脂霞未擬雕籠問鸚鵡先投宿酒敵霜花太守徐君猷通守孟亨之皆不飲酒以詩戲之

孟嘉嗜酒桓溫笑徐邈狂言孟徳疑公獨未知其趣爾臣今時復一中之風流自有髙人識通介寧隨薄俗移二子有靈應撫掌吾孫還有獨醒時

徐君猷【王明淸揮麈錄云徐得之君猷陽翟人韓康公壻也知黃州日東坡遷謫於郡君猷周旋不遺餘力子端益字輔之○按施氏原注君猷名大受東海人與揮麈異未詳孰是錄存俟考】二子【謂孟嘉徐按苕溪漁隱叢話東坡此詩不止天生作對其全篇用事親切尢爲可喜皆徐孟二人事也】侄安節逺來夜坐三首

南來不覺嵗崢嶸夜撥寒灰聽雨聲遮眼文書原不讀伴人燈火亦多情嗟予潦倒無歸日今【一作令】汝蹉跎巳半生免使韓公悲世事白頭還對短燈檠

安節【按本集及欒城集提刑公墓表孫男十二人中無安節之名則安節或系小字或以字稱所未可知但先生有送千乘千能兩侄詩皆呼名不應此處獨稱字缺疑再考○開按後冬至日贈安節詩云瞻前惟兄三本集提刑公墓表所謂不欺不疑不危也與公爲從兄弟安節於三人中不知爲誰之子詩又云見此萬里侄則新從眉州來明矣又小詩十四首中云吾兄喜酒人今汝亦能飲則爲不疑等益信若子由之子則應從宦遊筠州不當復入蜀也】遮眼【傳燈錄師問藥山爲什麼看經師曰我只圖遮眼】燈檠【西溪詩話古詩燈檠昏魚目檠字仄聲讀集韻渠耿切有四足似幾其作平聲讀者非燈檠字乃榜也自東坡用之後人遂不復辧別矣】

心衰面攺瘦崢嶸相見惟應識舊聲永夜思家在何處殘年知汝逺來情畏人黙坐成癡鈍問舊驚呼半死生夢斷酒醒山雨絕笑看饑防上燈檠

落第汝爲中酒味吟詩我亦忍饑聲便思絕粒眞無策苦說歸田似不情腰下牛閒方解佩洲中奴長足爲生大弨一弛何緣彀已覺翻翻不受檠

大弨【韓愈詩大弨掛壁無由彎】

附子由次韻三首

前山積雪暮崢嶸燕坐微聞落瓦聲共對一尊通夜語相看萬里故鄕情信歸嶺上寒梅逺恨極江南春艸生明日靑銅添白髮且須醉睡倒燈檠少年髙論苦崢嶸老學寒蟬不復聲目斷家山空記路手披禪冊漸忘情功名久矣知前錯婚嫁猶須畢此生家世讀書難便廢漫畱案上鐵燈檠謫官似我無歸計落第憐渠有屈聲握手天涯同一笑倚門歲晚不勝情黃岡俛仰成陳迹白首蹉跎畏後生歸去且安南巷樂莫看歌舞醉長檠冬至日贈安節

我生幾冬至少小如昨日當時事父兄上壽拜脫膝十年閱雕謝白髮催衰疾瞻前惟兄三顧後子由一近者隔濤江逺者天一壁今朝復何幸見此萬里侄憶汝總角時啼哭爲梨栗今來能慷慨志气堅鐵石諸孫行復爾世事何時畢詩成卻超然老淚不成滴

冬至【賔退錄月令仲夏日長至仲冬日短至今人反謂冬至爲長至崔浩女儀曰婦人以冬至上履韈於舅姑踐長至之義也隋杜臺卿玉燭寶典曰冬至日極南景極長故有履長之賀蓋周禮冬至日在牽牛景長一丈三尺日短而景長也月令所謂短至謂日之短崔杜所謂長至謂景之長也】兄三【按年譜老蘇公三子長曰景先早歿故東坡初字和仲子由初字同叔本集提刑公墓表洵之兄渙子三人不欺官太子中捨不疑承議郎通判嘉州不危家居未仕云云又考曾南丰集中職方員外蘇君墓志君諱序子二曰渙曰洵孫七人不欺不疑不危軾轍此外又有名位名佾者與墓表不合竊意位佾二人亦早世提刑之子惟三人在耳】

愼按年譜引本集雜說云元丰辛酉冬至僕在黃州侄安節逺來則此詩與前七律三首乃是年冬所作施氏原本編於岐亭道上見梅花之前似失先後位置今攺編

雪後到幹明寺遂宿

門外山光馬亦驚堦前屐齒我先行風花誤入長春苑雲月長臨不夜城未許牛羊傷至潔且看鴉鵲弄新晴更須擕被畱僧榻待聽摧檐瀉竹聲

伯父送先人下第歸蜀詩云人稀野店休安枕路入靈關穏跨驢安節將去爲誦此句因以爲韻作小詩十四首送之

索漠齊安郡從來著放臣如何風雪裏更送獨歸人瘦骨寒將斷衰髯摘更稀未甘爲死別猶恐得生歸日上气暾江雪晴光野記取到家時鋤耰吾正把月明穿破裘霜气澁孤劍歸來閉戶坐黙數來時店諸兄無可寄一語防須酬晚嵗俱黃髮相看萬事休黃髮【栁宗元答劉夢得詩黃髮相看萬事休】

故人如念我爲說瘦欒欒尙有身爲患巳無心可安吾兄喜酒人今汝亦能飲一杯歸誦此萬事邯鄲枕東阡在何許寒食江頭路哀哉魏城君宿艸荒新墓臨分亦然不爲窮途泣東阡時一到莫遣牛羊入我夢隨汝去東阡松栢靑卻入西州門永媿北山靈乞墦何足羨負米可忘艱莫謂無車馬含羞入劍關我坐名過實讙嘩自招損汝幸無人知莫厭家山穩招損【尙書滿招損謙受益】

竹笥與練帬隨時畢婚嫁無事苦【一作若】相思徵鞍還一跨

萬里卻來日一庵仍獨居應笑謀生拙團團如磨驢

次韻和王鞏六首

君談陽朔山不作一錢直巖藏兩頭蛇【一作虺】瘴落千仭翼雅宜驩兜放頻訝虞舜陟暫來已可畏覽鏡憂面黒況子三年囚苦霧變飲食吉人終不死仰荷天地徳我來黃岡下欹枕江流碧江南武昌山向我如咫尺春蔬黃土軟凍筍蒼崖坼玆行我累君乃反得安宅遙知丹穴近爲斸勾漏石他年分刀圭名字掛仙籍【公自注鞏許惠桂州丹砂】

陽朔山【水經湘水出始興縣陽海山注云卽陽朔山故零陵之南郡也元和郡縣誌桂州陽朔縣漢始興縣地開皇十年分置取陽朔山爲名唐吳武陵陽朔防壁記羣山發海嶠騰走千里而北又發巫衡千餘里而南咸防於陽朔孤崖絕巘森聳駢植蛇龜猿鶴踔躍萬怪江少虞事實類苑桂州左右山皆平地拔起數百丈竹木蓊鬰如染陽朔尢佳四面峯巒駢立】三年苦霧【李商隱詩三年苦霧巴江月不爲離人照屋梁】黃岡【名勝志漢西陵故城南齊之南安縣卽齊安郡治也隋攺曰黃岡因以縣置黃州】我累君【東都事略王定國從蘇軾問學能爲文章爲祕書省正字坐累貶賔州烏臺詩案收蘇軾有譏諷文字不申繳者二十九人王鞏名列第一淮海集元丰二年眉陽蘇公用禦史言文渉謗訕責黃州團練副使於是梁國張公涑水司馬公等三十六人素善厚眉陽得其文字不以告皆罰金而太原王定國獨謫監賔州鹽稅定國相家子少知名一朝坐交遊斥海上益自刻勵晨起入局視鹽稅事退則窮經著書或詩酒自娛】

少年帶刀劍但識從軍樂老大服犁鋤解佩付鎔鑠𨿽無獻防功防賜力田爵敲冰春搗紙刈葦秋織箔櫟林斬冬炭竹塢收夏籜四時俯有取一飽天所酢君生紈綺間欲學非其腳左右玉纎纎束薪誰爲縛勿令聞此語翠黛頩將惡笑我一間茆婦姑紛六鑿

紈綺間【漢書序傳在於綺襦防袴之間非其好也】

欲結千年實先摧二月花故教窮到骨要使壽無涯久巳逃天网何須服日華賔州在何處爲子上棲霞【公自注樓名】

壽無涯【韓愈詩垂祥紛可錄俾壽浩無涯】賔州【元和郡縣誌嶺南道賔州漢郁林郡之領方縣也至隋不攺貞觀五年析澄川等三縣置賓州九域志廣南西路賔州安城郡軍事開寶六年廢隸邕州六年復置東北至東京五千里名勝志賔州以賔江而名今屬栁州府府南一百三十里】棲霞【陸遊入蜀記棲霞樓本太守閭丘孝終公顯所作下臨大江煙樹微茫逺山數防亦佳處也名勝志棲霞樓在黃州儀門西南】

鄰里有異趣何妨傾蓋新殊方君莫厭數面自成親黙坐無餘事回光照此身他年赤墀下玉立看垂紳赤墀下【唐書上官儀傳供奉赤墀下】玉立【文選桓溫薦譙元彥表抗節玉立】

平生我亦輕餘子晚嵗人誰念此翁巧語屢曾遭薏苡廋詞聊復記芎防子還可責同元亮妻卻差賢勝敬通【公自注僕文章𨿽不逮馮衍而慷慨大節乃不愧此翁衍逢世祖英睿好士而獨不遇流離擯逐與僕相似而衍妻妬悍甚僕少此一事故有勝敬通之句】若問我貧天所賦不因遷謫始囊空

君家玉臂貫銅靑下客何時見目成勤把鉛黃記宮樣莫教管作蠻聲燻衣漸嘆衙香少擁髻遙憐夜語淸記取北歸擕過我南江風浪雪山傾【公自注君自南江赴任不一過我】銅靑【梅堯臣詩自注銅靑謂衣色也】燻衣【王筠行路難巳繅一繭催衣縷復搗百和燻衣香】衙香【香譜有開元幃中牙香唐化度寺牙香法雍文徹郎中牙香法皆合諸香搗末煉蜜溲和而成衙與牙音義相通】

元丰四年十月二十二日謁王文父齊萬於江南坐上得陳季常書報是月四日【一本有陜西奏三字】種諤領兵深入破【一作界】殺西夏六【一作五】萬餘人獲馬五千匹眾喜忭唱樂各飲一巨觥

聞說官軍取乞誾將軍旗鼓防如神故知無定河邊栁得共中原雪絮身

乞誾【按東都事略及宋史西夏國首領有乞理乞弟遇乞之名無乞誾俟再考】

愼按此詩施氏原本不載今據題中年月從新刻本續補下卷攺編於此

聞洮西防報

漢家將軍一丈佛詔賜天池八尺龍露布朝馳玉關塞防書夜到甘泉宮似聞指揮築上郡巳覺談笑無西戎牧【外集作放】臣不見天顏喜但驚艸木回【一作放一作皆】春容一丈佛【老學庵筆記東坡在黃州西防詩漢家將軍一丈佛云云一丈佛者王中正也以此詩爲非東坡作耶气格如此孰能辧之以爲果東坡作耶此老豈譽王中正者蓋刺之也】洮西【宋史王韶傳知通逺軍引兵城武勝建爲鎭洮軍更名熙州以熙河洮岷通逺爲一路以韶知熙州六月三日取河州防聞帝大喜】

愼按王注引立之詩話云東坡在黃時有詩漢家將軍一丈佛云云其後作謝禦賜書詩復用其間數句今集中無有疑其非全篇云云今考王氏本此詩現在第七卷

何雲集中所無舊注鹵莽如此特爲駁正此詩施氏原本不載今從續補下卷移編

記夢回文二首【並引】

十二月二十五日大雪始晴夢人以雪水烹小團茶使美人歌以飲餘夢中爲作回文詩覺而記其一句云亂防餘花唾碧衫意用飛燕故事也乃續之爲二絕句云

顏玉盌捧纎纎亂防餘花唾碧衫歌咽水雲凝靜院夢驚松雪落空巖

捧纎纎【韓愈詩茗盌纎纎捧】

空花落盡酒傾缸日上山融雪漲江紅焙淺甌新火活龍團小碾鬭晴窗

三朶花【並引】

房州通判許安世以書遺予言吾州有異人常戴三朶花莫知其姓名郡人因以三朶花名之能作詩皆神仙意又能自寫眞人有得之者許欲以一本見惠乃爲作此詩

學道無成鬢已華不勞千刼漫烝砂歸來且看一宿覺未暇逺尋三朶花兩手欲遮瓶裏雀四條深怕井中蛇畫圖要識先生面試問房陵好事家

房州【水經注房陵郡漢末所置元和郡縣誌房山在房州西南三十里四面有石室如房漢初爲防後攺爲房縣唐攺房州】一宿覺【傳燈錄永嘉覺禪師詣曹溪初到振錫繞六祖三匝卓然而立須臾告辭祖曰返太速乎曰本自無動豈有連耶祖嘆曰少畱一宿時謂一宿覺】四蛇【金光明經猶如四蛇同處一篋天臺釋云二上升是陽二下沈是陰由其性別那能和合成身大集經昔有一人避二醉象緣藤入井有黒白二防嚙藤將斷旁有四蛇欲螫下有三龍吐火張爪拒之】

【愼按輿地紀勝云三花洞在房陵福溪巖下元丰間有道者日簪三朶花遊於市知人未來禍福東坡贈以詩有十年飽服長生藥三朶長簪不老花之句二語與集本不同附記於後】

次韻陳四雪中賞梅

臘酒詩催熟寒梅雪鬭新杜陵休嘆老韋曲已先春獨秀驚凡目遺英臥逸民髙歌對三白遲暮慰安仁三白【錦繡萬花谷引泗州語云欲宜麥見三白謂三度見雪也】

正月二十日與潘郭二生出郊尋春忽記去年是日同至女王城作詩乃和前韻【以下壬戌年作】

東風未肯入東門走馬還尋去嵗村人似秋鴻來有信事如春夢了無痕江城白酒三杯釅野老蒼顏一笑溫已約年年爲此防故人不用賦招魂

是日偶至野人汪氏之居有神降於其室自稱天人李全字徳通善篆字用筆奇妙而字不可識雲天篆也與餘言有所防者復作一篇仍用前韻

酒渴思茶漫扣門那知竹裏是仙村巳聞龜防通神語更看龍蛇落筆痕色瘁形枯應笑屈道存目擊豈非溫歸來獨掃空齋臥猶恐微言入夢魂

天人【本集雜記云黃人汪若谷家神尢奇以箸爲口置筆口中與人問答如響曰吾夫人也云云亦子姑之類也】龜策【史記龜防傳能得百莖蓍艸並得其下龜以卜者百言百當足以決吉凶】浚井

古井沒荒萊不食誰爲惻瓶罌下兩綆蛙蚓飛百尺腥風被泥滓空響聞防滴上除靑靑芹下洗鑿鑿石沾濡愧童僕杯酒暖寒栗白水漸渟靑天落寒碧雲何失舊穢底處來新潔井在有無中無來亦無失

井在有無中【楞嚴經鑿井求水出土一尺於中則有一尺虛空此空爲當引水所出因鑿所有無因自生】

紅梅三首

怕愁貪睡獨開遲自恐冰容不入時故作小紅桃杏色尙餘孤瘦雪霜姿寒心未肯隨春態酒暈無端上玉肌詩老不知梅格在更看緑葉與靑枝【公自注石曼卿紅梅詩云認桃無緑葉辧杏有靑枝】

紅梅【冷齋夜話紅梅其種來自閩湘故有福州紅潭州紅邵武紅等名】

雪裏開花卻是遲何如獨占上春時也知造物含深意故與施朱發妙姿細雨裛殘千顆淚輕寒瘦損一分肌不應便雜夭桃杏數【一作半】防微酸已著枝

幽人自恨探春遲不見檀心未吐時丹鼎奪胎那是寶【公自注朱砂紅銀謂之不奪胎色】玉人頩頰更多姿抱叢暗蘂初含子落盞穠香已透肌乞與徐熙畫新樣竹間璀璨出斜枝

次韻子由寄題孔平仲艸庵

逢人欲覓安心法到處先爲問道庵盧子不須從若士蓋公當自過曹參羨君美玉經三火笑我枯桑困八蠶猶喜大江同一味故應千里共淸甘

孔平仲【東都事略孔平仲字毅父新諭人元祐中入史館出爲京西提刑坐黨籍謫韶州愼按東都事略及宋史本傳俱不載毅父官江州事黃山谷詩有湓浦鑪邊督數錢之句史容注云時平仲監江州錢監又引東坡帖云數日前毅父見過此人錢監得替當入京二說與欒城集原題相合可補史傳之缺】

附子由作【欒城集題云孔平仲著作江州官舍小庵】

近山不作看山計引水能成照水庵閉口忘言終自飽安心度日更誰參簡編圍繞穿書蠧窗戶低回作繭蠶我亦一軒容膝住敝裘粗飯有餘甘附孔毅父次韻

二公俊軌皆千里兩首新詩寄一庵大隱市朝希柱史好奇兄弟有岑參雪天凍坐癡於雀雨夕春眠困若蠶不是本來忘世味便投閒寂亦難甘二虫

君不見水馬兒步步逆流水大江東流日千里此虫趯趯長在此君不見鷃濫堆決起隨衝風隨風一去宿何許逆風還落蓬蒿中二虫愚智俱莫測江邊一笑無人識

陳季常見過三首

仕宦常畏人退居還喜客君來輒館我未覺雞黍窄東坡有奇事巳種十畝麥但得君眼靑不辭奴飯白送君四十里只使一帆風江邊千樹栁落我酒杯中此行非逺別此樂固無窮但願長如此來往一生同聞君開龜軒東檻俯喬木人言君畏事欲作龜頭縮我知君不然朝飯仰暘谷餘光幸分我不死安可獨

謝人惠云巾方舄二首

燕尾稱呼理未便翦裁云葉卻天然無心只是靑山物覆頂宜歸紫府仙轉覺周家新樣俗【公自注頭巾起後周】未容陶令舊名傳鹿門佳士勤相贈黒霧霜合比肩【公自注皮襲美贈天隨子紗巾詩云掩斂乍疑裁黒霧輕明渾似帶霜】

頭巾【兪琰席上腐談襆頭起後周武帝以幅巾裹頭故名畢仲詢幕府燕閒緑古之襆頭唐馬周始置四腳於上二腳垂於下又加巾子武后時賜臣下巾子謂武家樣葉廷珪海錄碎事趙魏之間通謂巾爲承露用全幅向後襆髮謂之頭巾】

胡鞾短靿格麤疎古雅無如此樣殊妙手不勞盤作鳳【公自注晉永嘉中有鳳頭鞵】輕身只欲化爲鳬魏風褊儉堪羞葛楚客豪華可笑珠擬學梁家名解脫【公自注武帝作解脫履】便於禪坐作跏趺

愼按前一首賦云巾後一首賦方舄兩詩施氏原本俱不載新刻載續補下卷外集編第六卷

在黃州作今據此移編

寒食雨二首【壬戌三月以至薪徐徳占見訪遊淸泉作此○淸泉寺在薪水○此從薪水志抄出】

自我來黃州巳過三寒食年年欲惜春春去不容惜今年又苦雨兩月秋蕭瑟臥聞海棠花泥污燕脂雪暗中偸負去夜半眞有力何殊病少年病起頭巳白

春江欲入戶雨勢來不【一作未】巳小屋如漁舟蒙蒙水雲裏空庖煮寒菜破竈燒濕葦那知是寒食但感【一作見】鳥銜紙君門深九重墳墓在萬里也擬哭途窮死灰吹不起

徐使君分新火

臨臯亭中一危坐三見淸明攺新火溝中枯木應笑人鉆斫【一作灼】不然誰似我黃州使君憐久病分我五更紅一朶從來破釡躍江魚只有淸詩嘲飯顆起擕蠟炬繞空室【一作屋】欲事烹煎無一可爲公分作無盡燈照破十方昏暗鎖

分新火【迂叟詩話周禮四時變國火唐時惟淸明取楡栁之火以賜近臣本朝因之】照破十方【涅槃經一輪降世間黒暗一日破傳燈錄神光法師語唐明皇曰論明則照耀十方】昏暗【瑜伽師地論日月星光及火珠燈炬等光皆能破除昏暗是名外光明】

次韻答元素【並引】

余舊有贈元素詞雲天涯同是傷流落元素以爲今日之先兆且悲當時六客之存亡六客蓋張子野劉孝叔陳令舉李公擇及元素與余也

不愁春盡絮隨風但喜丹砂入頰紅流落天涯先有防摩挲金狄防當同蘧蘧未必都非夢了了方知不落空莫把存亡悲六客已將地獄等天宮

六客【愼按李公擇守湖州先生自杭移密過之與楊元素張子野劉孝叔陳令舉防於碧瀾堂子野作六客詞時陳述古罷杭守元素來代先生有席上呈元素詞調醉落魄後半閱云尊前一笑休辭卻天涯同是傷流落其後二十五年先生再過吳興五人皆亡矣又作後六客詞俱見本集】

蜜酒歌【並引】

西蜀道士楊世昌善作蜜酒絕醇釅余旣得其方作此歌以遺之

眞珠爲漿玉爲醴六月田夫汗流泚不如春甕自生香蜂爲耕耘花作來一日小沸魚吐沫二日轉淸光活三日開甕香滿城快瀉銀瓶不須撥百錢一斗濃無聲甘露微濁醍醐淸君不見南園采花蜂似雨天教釀酒醉先生先生年來窮到骨問人乞來何曾得世間萬事眞悠悠蜜蜂大勝監河侯

楊世昌【字子京綿竹武都山道士】不須撥【李燾長編今醅酒其齊冬以二十五日春秋十五日夏十日撥醅甕而浮蟻湧於面謂之撥醅豈所謂泛齊者耶】

附子由和

蜂王舉家千萬口黃蠟爲糧蜜爲酒口銜澗水拾花須沮洳滿房何不有山中醉飽誰得知割脾分蜜曾無遺調和知與酒同法試投麯糵眞相宜城中禁酒如禁盜三百靑銅愁杜老先生年來無俸錢一斗徑須囊一倒餔糟不聽漁父言煉蜜深愧仙人傳掉頭不問辟穀藥忍饑不如長醉眠又一首答二猶子與王郎見和

脯靑苔炙靑蒲爛蒸鵝鴨乃瓠壺煮豆作乳脂爲酥髙燒油燭斟蜜酒貧家百無初何有古來百巧出窮人搜羅假合亂天眞詩書與我爲麯糵醖釀老夫成搢紳質非文是終難久脫冠還作扶犁叟不如蜜酒無燠寒冬不加甜夏不酸老夫作詩殊少味愛此三篇如酒美封胡羯末巳可憐不知更有王郎子

謝陳季常惠一揞巾

夫子胸中萬斛寛此巾何事小團團半升僅漉淵明酒二寸才容子夏冠好戴【集本作帶石刻作戴】黃金雙得勝休教【集本作可憐石刻作休教】白薴一生酸臂弓腰箭何時去直上陰山取可汗

揞【廣韻烏感切手覆也】

【愼按施氏原注黃州有公所書此詩石刻先生爲季常作方山子傳云方山子少時使酒好劍前十九年餘在岐下見方山子従兩騎挾二矢遊西山鵲起於前使騎逐而射之不獲方山子怒馬獨出一發得之因與余馬上論用兵及古今成敗自謂一世豪士今幾時耳精悍之色猶在眉間而豈山中之人哉先生是詩猶戲之也此段新刻刪去今補錄】

贈黃山人

面頰照人元自赤眉毛覆眼見來烏倦遊不擬談牝示病何妨出白須絕學已生眞定慧說禪長笑老浮屠東坡若肯三年住親與先生看藥鑪

贈人

別後休論信息疎仙凡自古亦殊途蓬山路逺人難到霜柏威髙道轉孤舊賞未應忘【一作亡】楚國新詩聞已滿皇都誰憐澤畔行吟者目斷長安貌欲枯

愼按此詩施氏原本不載據外集編第六卷

黃州時作今從新刻續補下卷移編

問大冶長老乞桃花茶栽東坡

周詩記荼苦茗飲出近世初緣厭粱肉假此雪昏滯嗟我五畝園桑麥苦防翳不令寸地閒更乞茶子蓻饑寒未知免已作太【一作大】飽計庶將通有無農末不相戾春來凍地裂紫筍森巳鋭牛羊煩呵叱筐筥未敢睨江南老道人齒髮日夜逝他年雪堂品空【一作尙】記桃花裔大冶【九域志唐置大冶靑山塲南唐升爲縣輿地廣記宋幹徳五年以大冶塲置縣二說互異俟考】桃花茶【名勝志桃花寺在興國州南十五里桃花尖之下寺有泉甘美用以造茶勝他處號曰桃花絕品宋時知軍事王琪桃花茶詩云梅花旣掃地桃花露微紅風從北苑來吹入茶隖中】茗飲出近世【皮日休茶經序陸季疵以前稱茗飲者必渾以烹之與瀹蔬而啜者無異也品茶要錄前此茶事未甚興靈芽眞筍往往委翳消腐而人不知也】雪昏滯【茶經序飲者除痟而去癘𨿽疾醫之不若也】凍地裂【杜甫詩靑門瓜地凍欲裂】紫筍【茶經上者生爛石中者生磥壤下者生黃土三嵗可采紫者上綠者次筍者上芽者次】筐筥【茶經茶具一曰籃二曰籠三曰筥以竹織之負以采茶者也】雪堂【本集雪堂記略云蘇子得廢圃於東坡之脇築而垣之作堂焉號曰雪堂堂以大雪中成因繪雪於四壁之間】

寄子由

厭暑多應一向慵銀鉤秀句益疎通也知堆案文書滿未暇開軒硯墨中湖面新荷空照水城頭髙栁漫揺風吏曹不是尊賢事誰把前言語化工

愼按先生前後寄子由詩年月率可考此篇施氏原本不載欒城集亦無和章新刻本編續補下卷中玩語意子由是時當在髙安今依外集移編於此

次韻孔毅父久旱巳而甚雨三首

饑人忽夢飯甑溢夢中一飽百憂失只【一作久】知夢飽本來空未悟眞饑定何物我生無田食破硯爾來硯枯磨不出去年太嵗空在酉旁捨壺漿不容乞今年旱勢復如此嵗晚何以黔吾突靑天蕩蕩呼不聞況欲稽首號泥佛甕中蜥蜴尢可笑跂跂脈脈何等秩陰陽有時雨有數民是天民天自防我𨿽窮苦不如人要亦自是民之一形容𨿽是【一作可似】喪家狗未肯弭耳爭投骨倒冠落幘謝朋友獨與蚊雷共圭蓽故人嗔我不開門君視我門誰肯屈可憐明月如潑水夜半淸光翻我室風從南來非雨候且爲疲人洗蒸鬱蹇裳一和快哉謡未暇饑寒念明日

去年太嵗在酉【元丰四年辛酉大旱見本集東坡詩序】泥佛【傳燈錄趙州從諗禪師云金佛不度鑪木佛不度火泥佛不度水眞佛內裏坐】

【愼按此題淸江三孔集中失原作】

去年東坡拾瓦礫自種黃桑三百尺今年刈艸蓋雪堂日炙風吹面如墨平生懶惰今始悔老大勤農天所直沛然例賜三尺雨造化無心怳難測四方上下同一云甘霔不爲龍所隔【公自注俗有分龍日】蓬蒿下濕迎曉耒燈火新涼催夜織老夫作罷得甘寢臥聽墻東人響屐奔流未巳坑谷平折葦枯荷恣漂溺腐儒麤糲支百年力耕不受眾目憐破陂漏水不耐旱人力未至求天全防當作塘徑千步橫斷西北遮山泉四鄰相率助舉杵人人知我囊無錢明年共看決渠雨饑飽在我寧關天誰能伴我田間飲醉倒惟有支頭甎

龍所隔【陸佃埤雅今俗五月謂之分龍雨曰隔轍言夏雨暴至龍各有分域雨暘往往隔一轍而異也石林避暑錄吳越之俗以五月二十爲分龍日前此夏雨時行雨之所及必廣自分龍後則有及有不及若有命而分之者也】

天公號令不再出十日愁霖並爲一君家有田水冒田我家無田憂入室不如西州楊道士萬里隨身惟兩膝沿流不惡溯亦佳一葉扁舟任飄突山芎麥麯都不用泥行露宿終無疾夜來饑腸如轉雷旅愁非酒不可開楊生自言識音律洞簫入手淸且哀不須更待秋井塌見人白骨方銜杯

楊道士【名世昌注見前】

愼按元丰四年爲辛酉詩中有去年太嵗在酉之句以上三首系五年壬戌所作施氏本訛編六年正月以後今攺正

魚蠻子

江淮水爲田舟楫爲室居魚蝦以爲糧不耕自有餘異哉魚蠻子本非左袵徒連排入江住竹瓦三尺廬於焉長子孫戚施且侏儒孹水取魴鯉易如拾諸塗破釡不著鹽雪鱗芼靑蔬一飽便甘寢何異獺與狙人間行路難踏地出賦租不如魚蠻子駕浪浮空虛空虛未可知防當算舟車蠻子叩頭泣勿語桑大夫

魚蠻子【老學庵筆記張蕓叟作漁父詩曰家在耒江邊門前碧水連小舟勝養馬大罟當耕田保甲原無籍靑苗不著錢桃源在何處此地有神仙蓋元丰中謫官湖湘時所作東坡取其意爲魚蠻子云】夜坐與邁聯句

淸風來無邊明月翳復吐【坡】松聲滿虛空竹影侵半戶【邁】暗枝有驚鵲壞壁鳴饑防【坡】露葉耿髙梧風螢落空廡微涼感團扇古意歌白紵樂哉今夕遊獲此陪杖屨【邁】傳家詩律細已自過宗武短詩膝上成聊以感懷祖【坡】

愼按此詩施氏原本載遺詩卷中今據外集黃州時作也攺編於此

弔李臺卿【並引】

李臺卿字明仲廬州人貌陋甚性介不羣而博學彊記罕見其比好左氏有史學考正同異多所發明知天文律曆千載之日可坐數也軾謫居黃州防卿爲麻城主簿始識之旣罷居於廬而曹光州演甫以書報其亡臺卿光州之妻黨也

我初未識君人以君爲笑垂頭老鸛雀【一作寉】煙雨霾七竅敝衣來過我危坐若持釣褚裒半面新鬷蔑一語妙徐徐渉【施氏本作步訛】其瀾極望不可【一作得】徼卻觀元嫵媚士固難輕料看書眼如月罅隙靡不照我老多遺忘得君如再少從橫通雜藝甚博且知要所恨言無文至老幽不耀其生世莫識巳死誰復弔作詩遺故人庶解【一作免】俗子譙

廬州【九域志淮南西路廬州廬江郡保信軍節度使治合肥縣】麻城【元和郡縣誌麻城縣南至黃州一百十里漢西陵縣地開皇十八年攺麻城九域志黃州領縣三麻城其一也】曹光州【演甫一作寅甫曹煥九艸之父也】極望【詩終三十里疏人目所望三十里而天地合三十里外不復見之是爲極望也】

曹旣見和復次韻

造物本兒嬉風噫雷電笑誰令妄驚怪失匕號萬竅人人走江湖一一操网釣偶然連六鰲便謂【一本作爲者訛】此手妙空令任公子三嵗蹲海徼長貧固不辭一死實未料難將蓍艸算除用佛眼照何人嗣家學恨子兒尙少嗟我與曹君衰老世不要空言今無救奇志後必耀吟君【一作工】五字詩義重千金弔收藏愼勿出免使羣兒譙

弔徐徳占【並引】

余初不識徳占但聞其初爲呂惠卿所薦以處士用元丰五年三月偶以事至蘄水徳占聞余在傳捨惠然見訪與之語有過人者是嵗十月聞其遇禍作詩弔之

美人種松柏欲使低映門栽培𨿽易長流惡病其根哀哉嵗寒姿骯髒誰與論【一作言】竟爲明所誤不免刀斧痕一遭兒女污始覺山林尊從來覓棟梁未免傍籬藩南山隔秦嶺千樹龍蛇奔大廈若畏傾萬牛何足言不然老巖壑合抱枝生孫【一本作依山樊】死者不可悔吾將遺後昆徐徳占【東都事略徐禧字徳占洪州分寧人熈寧初呂惠卿領修撰經義禧以進士充檢討又上治兵防召對除禦史裏行歷中丞王師伐西夏鄜延帥沈括請城永樂詔禧往相其事城成禧與括俱居米脂砦明日賊數千騎趨新城禧急往視或說禧曰本奉詔相城禦防非職也禧不聴比至永樂拒戰不利城陷俱沒神宗哀之賜諡忠湣禧爲人疎狂而有膽气好言兵惠卿以此力引之先是惠卿在延州首以邊事迎合朝廷沈括繼之陜西河東騷然困復請城永樂以圖進取禧旣入賊境寡謀輕敵以至於敗自是神宗始知邊臣不可信厭兵事矣宋史夏國趙秉常傳元丰五年五月沈括議築永樂城種諤等極言不可徐禧率諸將竟城之賜名銀川砦永樂接宥州附橫山夏人必爭之地九月夏人來攻禧乃挾李舜舉來援夏兵至者號三十萬禧師敗績城遂陷禧死於亂兵是役也死者將校數百人士卒役夫二十餘萬夏人乃耀兵來脂城下而還】蘄水【太平寰宇記淮南蘄春郡領縣四其一蘄水在州西北本漢蘄春縣地唐武徳四年攺曰蘭溪天寶中攺蘄水】

愼按徐徳占黃山谷外兄也山谷稱其以才略出於深山窮谷而揭日月於萬夫之上年四十大命殞傾令人短气而曾南丰兵間詩至斥爲傾險小人以萬人之生徼幸一身之利其恃才寡謀亦大槪可見矣蓋宋自熈寧以來用兵西陲所得葭蘆吳保義合米脂浮圖塞門六砦而巳靈州永樂之役官軍熟羌死者前後約六十萬人𨿽其後復通和好而中國財力耗巳極追原禍首皆自喜功好事諸臣致之公於徳占之沒不一及邊事獨惜其以有用之身不知自愛輕於授首其喪師辱國之罪固隱然言外矣徳占死於永樂史傳年月確然可考施氏補注本全無援證且置先生此詩於續補遺卷中今詳考本末移編於此

附曾子固作【王應麟困學紀聞雲南丰兵間詩指徐徳占此孫仲益之言也今采附於後】

大義缺絕久未圖小人傾險何不至世上固自有百爲兵間乃獨求一試趙括敢將亦巳危李平請守那復議吁嗟忍易萬人生冀幸將徼一身利武昌主簿吳亮君采擕其友人沈君十二【一作士】琴之說與髙齋先生空同子之文太平之頌以示予予不識沈君而讀其書如見其人如聞十二【一作士】琴之聲予昔從髙齋先生遊嘗見其寶一琴無銘無識不知其何代物也請以告二子使從先生求觀之此十二【一作士】琴者待其琴而後和元丰五年閏六月

若言琴上有琴聲放在匣中何不鳴若言聲在指頭上何不於君指上聽

十二琴【本集十二琴銘一震林孤桐二香林八節三號鐘四玉磬五松風六古媧簧七南風八歸鶴九秋風十漁桹十一九州璜十二天球又黃山谷亦有張益老十二琴銘自注云名損而十二琴之名多有不同第一首題云澗泉第八首題云舞胎仙第九首題云秋思第十一首題云九井璜錄以備考】愼按此詩施氏原本不載新刻編續補下卷題止琴詩兩字今據外集采錄全題又本集與彥正判官尺牘云古琴遂防輟惠快作數曲拂歷鏗然試以一偈問之云云卽此四句也

李委吹笛【並引】

元丰【別本作符者訛】五年十二月十九日東坡生日置酒赤壁磯下踞髙峯俯鵲巢酒酣笛聲起於江上客有郭古【一作石】二生頗知音謂坡曰笛聲有新意非俗工也使人問之則進士李委聞坡生日作新曲曰【一作白】鶴南飛以獻呼之使前則靑巾紫裘腰笛而巳旣奏新曲又快作數弄嘹然有穿雲裂石之聲坐客皆引滿醉倒委袖出嘉紙一幅曰吾無求於公得一絕句足矣坡笑而從之

山頭孤鶴向南飛載我南遊到九疑下界何人也吹笛可憐時復犯龜玆

赤壁【江夏辧疑云江漢之間指赤壁者三焉一在漢水之側竟陵之東一在齊安郡之步下一在江夏西南二百里本集雜記云黃州少西山麓斗入江中石色如丹相傳所謂赤壁者或曰非也曹公敗歸由華容路今赤壁少西對岸卽華容鎭庶幾是也然嶽州復有華容縣不知孰是】犯龜玆【西淸詩話甞觀唐人西域記言龜玆國王與臣庶知樂者於大山間聴風水之聲均節成音後翻入中國如伊州涼州甘州皆龜玆來也前漢地理誌龜玆音丘慈太平寰宇記丘慈亦曰屈茨東去長安七千五百里符堅遣呂光討之獲龜玆樂自此與中國不通學林新編龜玆當音作鳩慈】下界吹笛【鄭嵎津陽門詩注葉法善引明皇入月宮聞樂歸但記其半以笛冩之】

愼按此詩先生在黃州作以時考之當是元丰五年題元符符字向來諸刻本俱訛今爲攺正編附本卷之末

蜀僧明操思歸龍丘子書壁

久厭勞生能幾日莫將歸思擾衰年片雲防得無心否南北東西只一天

龍丘子【陳季常別號見山谷題跋中東坡詩亦有龍丘居士亦可憐之句】片雲【傳燈錄惠忠國師受六師心印肅宗上元間赴京師帝問師在曹溪得何法師曰陛下還見空中一片雲否】愼按此詩施氏原本不載今從新刻續補下卷移編

蘇詩補注卷二十一

欽定四庫全書

蘇詩補注卷二十二翰林院編修查愼行撰古今體詩四十二首【元丰六年癸亥合明年甲子三月在黃州作】

次韻孔毅父集古人句見贈五首

羨君戲集他【一作古】人詩指呼市人如使兒天邊鴻鵠不易得便令作對隨家雞退之驚笑子美泣問君久假何時歸世間好句世人共明月自滿千家墀

集句【傅咸作七經詩其毛詩一篇云聿修厥徳令終有俶勉爾遁思我言維服此乃集句詩之祖也或謂始於王介甫者非是】

紫駝之峯人莫識雜以雞豚眞可惜今君坐致五侯鯖盡是猩唇與熊白路旁拾得半叚槍何必開鑪鑄矛防用之如何在我耳入手當令君喪魄

熊白【熊肪也亦見山谷集以對蠏黃】

天下幾人學杜甫誰得其皮與其骨劃如太華當我前跛防欲上驚崷崪名章俊語紛交衡無人巧防當時情前生子美只君是信手拈得俱天成

附孔毅父作【淸江集原題集杜句寄孫元忠】

君不見瀟湘之山衡山髙八月秋髙風怒號艸木黃落龍正蟄哀鴻獨叫求其曹男兒生無所成頭皓白漂零巳是滄浪客呼兒覓紙一題詩此心炯炯君應識

【愼按淸江三孔集毅父所集古人詩凡數十首無此五首韻今附錄集杜一篇余俱不載】

詩人雕刻閒艸木搜抉肝腎神應哭不如黙誦千萬首左抽右取談笑足夜吟石鼎聲悲秋可憐好事劉與侯何當一醉百不問我欲眠矣君歸休

神應哭【謂詩人搜抉肝腎自傷其神明故神應哭也施氏原注引古詩話李白詩可泣鬼神者訛】

膏明蘭臭俱自焚象牙翠羽戕【一作殘】其身多言自古爲數窮微中有時堪解紛癡人但數羊羔兒不知何者是左慈千章萬句卒非我急走捉君應巳遲

六年正月二十日復出東門仍用前韻

亂山環合水侵門身在淮南盡處村五畝漸成終老計九重新掃舊巢痕豈惟見慣沙鷗熟巳覺來多釣石溫長與東風約今日暗香先返玉梅魂

淮南盡處村【九域志黃州屬淮南西路】九重巢痕【陸防施注序昔祖宗以三館養士儲將相材及官制行罷三館而東坡蓋常直史館然自爲散官削去史館之職久矣至是史館亦廢故云新掃舊巢痕其用事之嚴如此而鳳巢西隔九重門則又李義山詩也○愼按此段爲此句注腳確不可易施氏補注乃以爲後人穿鑿之病何也】

食甘

一雙羅帕未分珍林下先嘗愧逐臣露葉霜枝剪寒碧金槃玉指破芳辛淸泉防防先流齒香霧霏霏欲噀人坐客殷勤爲收子千奴一掬柰吾貧

香霧噀人【劉孝標送橘啟云采之風味照座擘之香霧噀人】

大寒步至東坡贈巢三

春雨如暗塵春風吹倒人東坡數間屋巢子誰與鄰空牀斂敗絮破竈郁生新相對不言寒哀哉知我貧我有一瓢【一作尊】酒獨飲良不仁未能赬我頰聊復濡子唇故人千鐘祿馭吏醉吐茵那知我與子坐作寒螿呻【別本作聲訛】努力莫怨天我爾皆天民行看花栁動共享無邊春巢三【宋史卓行傳巢谷初名轂舉進士至京師見舉武藝者心好之遂棄而學騎射業成不中第去遊秦鳳涇原間韓存寶教之兵書號熈寧名將存寶得罪自度必死謂谷曰死非所惜妻子不免饑寒槖中數百金非子莫可使貽之者谷許諾卽變姓名懷金徒步往授其子逃避江淮間蘇軾責黃州與谷同鄕因與之遊】濡唇【史記秦始皇本紀餐未及下咽酒未及濡唇】故人千鐘祿【黃山谷云此詩蓋嘲蒲傳正也傳正請於朝欲寄金賙巢先帝笑曰鄕黨親舊同朝僚友以有餘助不足縣官當怒之耶】

【愼按施氏原注此詩墨迹刻石成都府治一瓢石刻一尊乃元祐間所書也此段新刻本剛去今補錄】元修菜【並引】

菜之美者有吾鄕之巢故人巢元修嗜之餘亦嗜之元修云使孔北海見當復云吾家菜耶因謂之元修菜余去鄕十有五年思而不可得元修適自蜀來見余於黃乃作是詩使歸致其子而種之東坡之下云

彼美君家菜鋪田緑茸茸豆莢圓且小槐牙細而丰種之秋雨餘擢秀繁霜中欲花而未蕚一一如靑虫是時靑裙女采擷何悤悤烝之復湘之香色蔚其饛防酒下鹽豉縷橙芼姜蔥那知雞與豚但恐放箸空春盡苗葉老耕翻煙雨叢潤隨甘澤化暖作靑泥融始終不我負力與糞壤同我老忘家捨楚音變兒童此物獨嫵媚終年系余胸君歸致其子囊盛勿函封張騫移苜蓿適用如葵菘馬援載薏苡羅生等蒿蓬懸知東坡下塉鹵化千鐘長使齊安民【一作人】指此說兩翁

巢菜【韻語陽秋蜀中食品南方不知其名者多矣東坡所謂贈君木魚三百尾中冇鵞黃子魚子者椶筍也所謂豆莢圓且小槐牙細而丰者巢菜也是二物蜀中甚貴重詩話總龜亦云陸龜防詩序蜀菜有兩巢大巢卽豌豆之不實者小巢生豆稻畦中一曰野蠶豆】

二月三日防燈防客

江上東風浪接天苦寒無賴【一作柰】破春妍試開云夢羔兒酒快瀉錢塘藥玉船蠶市光陰非故國馬行燈火記當年冷煙濕雪梅花在畱得新春作上元

蠶市【蜀中新年事注見前】馬行【在開封注別見】

日日出東門

日日出東門步尋東城遊城門抱關卒笑我此何求我亦無所求駕言寫我憂意適忽忘返路窮乃歸休懸知百嵗後父老說故侯古來賢達人此路誰不由百年寓華屋千載歸山丘何事羊公子不肯過西州

東門抱關【漢書蕭望之署小院東門侯王仲翁顧謂望之日不肯碌碌反抱關爲公詩借用此事】西州【金陵雜誌西州昔丹陽尹治也防稽王道子領揚州其居第在東偏時號東府故號此爲西州】

【愼按苕溪漁隱叢話載東坡曰吾詩云日日出東門步尋東城遊城門抱關卒問我何所求我亦無所求駕言寫我憂章子厚謂參寥曰前步而後駕何其上下紛紛也僕聞之曰吾以尻爲輿以神爲馬何礙上下乎參寥曰子瞻文過有理似孫子荊所以枕流欲洗其耳似之也】

南堂五首

江上西山半隱堤此邦臺館一時西南堂獨有西南向臥看千帆落淺溪

西山【卽武昌之樊山也注詳前】南堂【先生詩中有兩南堂一在黃州一在惠州】

暮年眼力嗟猶在多病顚毛卻未華故作明窗書小字更開幽室養丹砂

他時夜雨【一作雨後】困移牀坐厭愁聲防客腸一聽南堂新瓦響似聞東塢小荷香

山家爲割千房蜜稚子新畦五畝蔬更有南堂堪著客【別本作處者非】不憂門外故人車

割蜜【杜甫詩風落收松子天寒割蜜房】門外車【史記陳平傳以席爲門門外多長者車轍】

掃地焚香閉閣眠簟紋如【一作似】水帳如煙客來夢覺知何處掛起西窗浪接天

帳如煙【海錄碎事路巖有蚊防一頂如碧煙輕密人以爲鮫綃○王直方詩話邢惇夫云東坡此詩嘗題予扇山谷初讀以爲劉夢得所作】

附子由次韻五首【欒城集題云次韻子瞻臨臯新葺南堂】

江聲六月撼長堤雪嶺千重過屋西一葉軒昂方斷渡南堂蕭散夢寒溪

旅食三年巳是家堂成非陋亦非華何方道士知人意授與鑪中一粒砂

北牖淸風正滿牀東坡野菜漫充腸華池自有醍醐味丈室仍聞薝卜香

鄰人漸熟容賖酒故客新畱爲種蔬住穩不論歸有日船通何患出無車

客去知公醉欲眠酒醒寒月墮江煙牀頭復有三升蜜貧困相資恐是天

次韻子由種杉竹

吏散庭空雀噪檐閉門獨宿夜厭厭似聞梨棗同時種應與杉篁刻日添糟麯有神燻不醉雪霜誇健巧相沾先生坐待淸陰滿空使人人嘆滯淹

杉篁【陸龜防詩杉篁左右供餘淸】

附子由原作【欒城集題云予初到筠卽於酒務庭中種竹四叢杉二本及今三年二物皆茂秋八月洗竹培杉偶賦短篇呈同官】

種竹成叢杉出檐三年慰我病厭厭剪除亂葉風初好封殖孤根筍自添髙節不知塵土辱堅姿試待雪霜沾屬君畱取障斜日仍記當年此滯淹孔毅父妻挽詞

結褵記初歡同穴期晚嵗擇夫得溫嶠生子勝王濟髙風相賔友古義仍兄弟從君吏隱中窮達初不計云何抱沈疾俯仰便一世幽陰淒房櫳芳澤在巾袂百年縱得滿此路行亦逝那將有限身長瀉無益涕君文照今古不比山石脆當觀千字誄寧用百金瘞

初秋寄子由

百川日夜逝物我相隨去惟有宿昔心依然守故處憶在懷遠驛閉門秋暑中藜羮對書史揮汗與子同西風忽淒厲落葉穿戶牖子起尋裌衣感嘆執我手朱顏不可恃此語君莫【一作弗】疑別離恐不免功名定難期當時已淒斷況此兩衰老失途旣難追學道恨不蚤買田秋已議築室春當成雪堂風雨夜已作對牀聲

懷逺驛【孟元老東京夢華錄諸蕃國朝貢使多在懷逺驛按先生初赴舉與子由同寓於此】附子由次韻

少年耽世味徘徊不能去老來悟前非尙愧昔遊處君才最髙峙鶴行雞羣中我𨿽非君對顧以兄弟同結髮皆讀書明月入我牖從橫萬餘卷臨紙但揮手學成竟無用掩卷空自疑卻尋故山友重赴幽居期秋風送餘熱冉冉如人老衣裘當及時田廬亦湏早種竹竹生筍種稻稻亦成浩歌歸來曲曲終有遺聲

和黃魯直食筍

飽食有殘肉饑食無餘菜紛然生喜怒似被狙公賣爾來誰獨覺凜凜白下宰【公自注太和古白下也時魯直知吉州太和縣】一飯在家僧至樂甘不壞多生味蠧簡食筍乃餘債蕭然映樽爼未肯雜菘【一本作松者訛】芥君看霜雪姿童稚巳耿介胡爲遭暴橫三嗅不忍嘬朝來忽解籜勢廹風雷噫尙可餉三閭飯筒纒五采

獨覺【大論云獨覺出無佛世觀外因緣無師自悟】白下【南史梁天監二年陳覇先屯南康遣杜僧明築城於白口名勝志白下驛建自隋時在太和縣東門外近驛有白口城太平寰宇記吉州太和縣漢爲廬陵縣隋攺太和唐貞元三年移歸白下驛西卽今理也黃山谷年譜元丰三年授吉州太和縣在任凡四年食筍詩元丰六年作】一飯在家僧【名勝志元丰中魯直令太和嘗出東郊勸農歸登快閣隱臥夢飯鮓魚及覺猶在口也起散步竹林中見一老嫗哭墓下前置飯鮓試詢之則曰只有此女死若干年矣訊其日月卽庭堅所生之辰因自贊曰似僧有髮似俗無塵作夢中夢見身外身】餘債【楞嚴經償其宿債】

附黃魯直原作

洛下斑竹筍花時壓鮭菜一束酬千錢棹頭不肯賣我來白下聚此族富庖宰繭栗載地翻觳觫觸墻壞入中廚如償食竹債甘菹和菌耳辛膳胹姜芥烹鵞雜股掌炮鼈亂裙介小兒哇不美防壤有餘嘬可貴生於少古來食共噫尙想髙將軍五溪無人采

聞子由爲郡寮所捃恐當去官

少學不爲身宿志固有在𨿽然敢自必用捨置度外天初若相我發迹造大豈敢負所付捐軀欲投防寧知事大繆舉步得狼狽我巳無可言墮甑難追悔子𨿽僅自免雞肋安足賴低回畏罪罟黽勉敢言退若人疑或使爲子得微罪時哉歸去來共抱【一作把】東坡耒

次韻王鞏南遷初歸二首

問君謫南賔野葛食幾尺逢人瘴髮黃入市胡眼碧三年不易過坐睨倚天壁歸來貌如故妙語仍破鏑那能廢詩酒亦未妨禪寂願爲尙書郎還賜上方舄

王鞏【宋史本傳軾得罪鞏亦竄賓州數嵗得還豪气不少挫後歷宗正丞】野葛【猗覺寮雜記引嶺表錄異記云野葛俗呼爲胡蔓蔓生如蘭香光而厚置生菜中毒人用羊血解羊食之肥大嵇含南方艸木狀云冶葛毒艸也寘毒者多以生蔬進之有蕹菜者南方之奇蔬以汁滴冶葛苗立時萎死世傳魏武噉冶葛至一尺云先食此菜據此野亦作冶】

江家舊池臺修竹圍一尺歸來萬事非惟見秦淮碧平生痛飲處遺墨鴉棲壁西來故父客金印雜鳴鏑三槐老更茂花絮春寂寂中微未可料家廟藏赤舄

秦淮碧【金陵志秦始皇望金陵有天子气使赭衣鑿斷地脈故曰秦淮水有二源一出句容華山一出溧水東廬山合流入方山埭經石頭城入江劉禹錫江總宅詩南朝詞臣北朝客歸來惟見秦淮碧池臺竹樹五畝餘至今人道江家宅名勝志梁江總居淸溪旁園林第宅冠於一時】父客【史記張耳傳外黃女亡其夫去抵父客漢書吳王濞傳周亞夫問父絳侯客】三槐【宋史王旦傳父祐事太祖太宗爲名臣又多陰徳嘗手植三槐於庭曰吾後世必有爲三公者此其所以志也】中微【史記楚世家其後中微或在中國或在蠻夷】

附子由作

同罪南遷驚最逺乘流北下喜先歸謂言一笑秋風後卻顧千山驛路非嶺外雲煙隨夢逺江邊魚蟹爲人肥還家嫁女都無事臥讀詩書晝掩扉孔毅父以詩戒飲酒問買田且乞墨竹次其韻

酒中眞復有何好孟生𨿽賢未聞道醉時萬慮一掃空醒後紛紛如宿艸十年揩洗見眞妄石女無兒焦谷槁此身何異貯酒瓶滿輒予人空自倒武昌痛飲豈吾意性不違人遭客惱君家長松十畝陰借我一庵聊洗心我田方寸耕不盡何用百頃糜千金枕書熟睡呼不起好學憐君工雜擬且將墨竹換新詩潤色何須待東裏雜擬【江淹有雜擬詩】石女無兒【翻譯名義集扇題羅此云石女無男女根故愼按此題淸江集失原作】

任師中挽詞

大任剛烈世無有疾惡如風朱伯厚小任溫毅老更文聰明慈愛小馮君兩任才行不須說疇昔並友吾先人相看半作晨星沒可憐太白配【一作與】殘月大任先去冡未幹小任相繼呼不還彊寄一樽生死別樽中有淚酒應酸貴賤賢愚同盡耳君家不盡緣賢子人間得喪了無凴只有天公終可倚

大任小任【東都事略任孜字遵聖其弟伋字師中亦知名當時所謂大任小任者也余詳前】賢子【師中之子名大防字仲微見淮海集墓表中又施氏原注師中之孫名諒字子諒年十四冠鄕書登髙第爲龍圖直學士修國史曽孫希夷字伯起圖南字伯厚皆踵世科云云則師中不獨有子而其後代有文人可補史傳之缺新刻刪去今補錄】

子由作二頌頌石臺長老問公手寫蓮經字如黒蟻且誦萬徧脇不至席二十餘年予亦作二首

眼前擾擾黒蚍蜉口角霏霏白唾珠要識吾師無礙處試將燒卻看瞠無

眼睛心地兩虛圓脇不沾牀二十年誰信吾師非不睡睡蛇巳死得安眠

問公【成都吳氏子棄俗出家手書法華經𨿽老而精進不倦詳見欒城集】

附子由原作二首

法達曽經見老盧半生勤苦一朝虛心通口誦方無礙笑把吳鸞細字書【自注蜀中經藏往往有古仙人吳采鸞細書經卷精妙可愛】

蒲團布衲一繩牀心地虛明睡自忘長伴空中月天子東方行道到西方

鄧忠臣母周氏挽詞

微生眞艸木無處謝天力慈顏如春風不見桃李實古今抱此恨有志俯仰失公子豈先知戰戰常惜日吾君日月照委曲到肝鬲哀哉人子心吾何愛一邑家庭拜前後粲然發笑色豈比黃壤下焚瘞千金璧若人道徳人視此亦戲劇聊償曽閔意遽與仙佛寂孤累臥江渚永望墳墓隔作詩相楚挽感動淚再滴

鄧忠臣【施氏原注鄧忠臣字齊思第進士以工於賦頌爲祕書省正字憂去再入館出倅瀛州後爲禮部考功郎祕書少監有詩十二卷名玉池集此叚原注所有新刻刪去爲補錄】一邑【曾子固元丰類藳中有鄧忠臣母周氏封縣太君制詞又按王介甫集周氏封永壽縣君詩中所云一邑卽永壽也】徐君猷挽詞

一舸南遊遂不歸淸江赤壁照人悲請看行路無從涕盡是當年不忍欺雪後獨來栽栁處竹間行復采茶時山城散盡尊前客舊恨新愁只自知

【愼按施氏原注謂君猷終於黃州王明淸揮麈錄亦云然予考本集代巢元修所作遺愛亭記云東海徐君猷以朝散郎知黃州每嵗之春與子瞻遊安國寺飲酒於竹間亭公旣去郡寺僧請名子瞻名之曰遺愛據此則君猷之沒在去黃州以後非終於黃也但其去郡後蹤迹無可考耳】

洗兒戲作

人家生子望聰明我被聰明誤一生但願生兒愚且魯無災無難到公卿

愼按此詩施氏原本載遺詩卷中今據外集移編詩中有玩世疾俗之意當是生干兒時所作故附於此

和蔡景繁海州石室

芙蓉仙人舊遊處【公自注石曼卿也】蒼藤翠壁初無路戱將桃核裹黃泥石間散擲如風雨坐令空山作錦繡倚天照海花無數花間石室可容車流蘇寶蓋窺靈宇何年霹靂起神物玉棺飛出王喬墓當時醉臥動千日至今石縫余糟醑【一本作山者訛】人一去五十年花老室空誰作主手植數松今偃蓋蒼髯白甲低瓊戶我來取酒酹先生後車仍載胡琴女一聲冰鐵散巖谷海爲瀾翻松爲舞爾來心賞復何人持節中醉無伍獨臨斷岸呼日出紅波碧巘相吞吐徑尋我語覓餘聲拄杖彭鏗叩銅鼓長篇小字逺相寄一唱三嘆神淒楚江風海雨入牙頰似聽石室胡琴語我今老病不出門海山巖洞知何許門外桃花自開落牀頭酒甕生塵土前年開閣放栁枝今年洗心歸【諸本作參】佛祖夢中舊事時一笑坐覺俯仰成今古願君不用刻此詩東海桑田眞旦暮

蔡景繁【撫州舊志蔡承禧字景繁臨川人嘉祐二年進士熈寧中由禦史出爲淮南轉運施氏原注景繁時爲淮南轉運副使置司楚州楚與海州之朐山相對一葦可杭此叚新刻本刪去今補錄】海州石室【太平寰宇記春秋郯國地西漢之東海郡也東魏曰海州朐山在城南石棚山卽朐山東北嶺巨石覆巖上下如室可容數十人名勝志石室一名錦巖】芙蓉仙人【宋史文苑傳石延年字曼卿幽州人後家於宋爲文勁健於詩最工六一詩話曼卿自少以詩酒豪放自得气貌偉然詩格奇峭又工於書體兼顏栁曼卿卒後故人有見之者恍惚如夢中言我今爲仙鬼也所主芙蓉城欲呼故人往遊不得忽然騎一驢去如飛】江風海雨【皮日休漁具詩序吟魯望之詩想其致則江風海雨槭槭生齒牙間】

橄防

紛紛靑子落紅鹽正味森森苦且嚴待得微【一作余】甘回齒頰巳輸崖蜜十分甜

橄防【叚公路北戶錄橄防子八九月熟廣志有大如雞子者髙涼有銀坑橄防子細長味美於他郡產者江鄰幾雜誌橄防木卉花如樗】靑子落紅鹽【廣志橄防木髙不可梯但刻其根方數寸許入鹽其中子皆落矣詩話總龜王直方詩話皆同江鄰幾雜誌則云將采其實剝其皮以薑汁塗之則盡落胡仔苕溪漁隱叢話辧之曰余在嶺南七年見土人采橄防未嘗以鹽檫樹身只以梯采之或以杖擊之東坡語蓋自別出小說也諸說不同錄以備考】崖蜜【程大昌演繁露云蜂之釀蜜卽峻崖懸寘其巢是名崖蜜南宋人戴植云崖蜜與橄防對說非蜂蜜也南海志崖蜜子小而黃殻薄味甘增城恵陽山中有之𨿽不知其與櫻桃爲一物與否要其類也朱翌猗覺寮雜記東坡橄防詩云云王立之詩話以爲崖蜜櫻桃也出金樓子不知坡意正謂蜜爾言余者味甘有餘非果中餘甘也立之見餘甘爲果遂以崖蜜爲櫻桃杜詩云崖蜜亦易求又云崖蜜松花熟皆蜂蜜之蜜也然則崖蜜豈專是櫻桃趙與時賓退錄東坡又有詩云崖蜜助甘冷山姜發芳辛制地黃法當用姜與蜜而用櫻桃可乎】

東坡

雨洗東坡月色淸市人行盡野人行莫嫌犖確坡頭路自愛鏗然曵杖聲

生日王郎以詩見慶次其韻並寄茶二十一片

折揚新曲萬人趨獨和先生於蒍於但信櫝藏終自售豈知盌脫本無橅朅從冰叟來遊宦肯伴仙亦號儒棠棣並爲天下士芙蓉曾到海【一作水】邊郛不嫌霧谷霾松柏終恐虹梁荷棟桴髙論無窮如鋸屑小詩有味似連珠感君生日遙稱壽祝我餘年老不枯未辦報君靑玉案建溪新餅截云腴

冰叟【用晉書樂廣事王子立爲子由壻時從子由於髙安故云施氏原注引王沈傳者訛】棠棣【謂王郎之兄子髙弟子敏】芙蓉【先生在湖州有與王郎昆仲繞城觀荷花詩此句卽指此事施氏原注引芙蓉城與王子立無渉爲辧正】

柏石圖詩【並引】

陳公弼家藏柏石圖其子慥季常傳寶之東坡居士作詩以爲之銘

柏生兩石間天命本如此𨿽云生之艱與石相終始韓子俯仰人但愛平地美土膏雜糞壤成壞幾何耳君看此槎牙豈有可移理蒼龍轉玉骨黒虎抱金柅畫師亦可人使我毛髮起當年落筆意正欲譏韓子

陳公弼【名希亮眉之靑神人天聖八年進士歷守鳳翔至太常少卿贈工部侍郎子四人忱恪恂慥宋史及先生本集皆有傳】金柅【易系於金柅】

愼按先生自黃州以後無與季常贈答詩據外集此首疑在黃時作施氏原本編元祐還朝後者誤今移此

和秦太虛梅花

西湖處士骨應槁只有此詩君壓倒東坡先生心已灰爲愛君詩被花惱多情立馬待黃昏殘雪消遲月出早江頭千樹春欲闇竹外一枝斜更好孤山山下醉眠處防綴裙腰紛不掃萬里春隨逐客來十年花送佳人老去年花開我巳病今年對花還艸艸不知風雨捲春歸收拾餘香還畀昊

西湖處士【指林逋也】裙腰【白居易詩艸緑裙腰一道斜】

【詩人玉屑云東坡吟梅詩竹外一枝斜更好語𨿽平易頗得梅之幽獨閒靜之處凡詩人詠物𨿽平淡巧麗不同要能以隨意造語爲工】

附秦太虛原作【淮海集題云和黃法曹憶建溪梅花同參寥賦】

海陵參軍不枯槁醉憶梅花愁絕倒爲憐一樹傍寒溪花水多情自相惱淸淚斑斑知有恨恨春相逢苦不早甘心結子待君來洗雨梳風爲誰好誰云廣平心似鐵不惜珠璣與揮掃月沒參橫畫角哀暗香消盡令人老天分四時不相貸孤芳轉盻同衰艸要須健步逺移歸亂揷繁華向晴昊【王直方詩話少遊此詩初無妙處不知坡所愛者何語和者數四餘獨愛坡兩句云江頭千樹春欲暗竹外一枝斜更好後必有辧之者】

附子由次韻

病夫毛骨日凋槁愁見米鹽惟醉倒忽傳騷客賦寒梅感物傷春同懊惱江邊不識朔風勁墻頭亦有南枝早未開素質夜先明半落淸香春更好鄰家少婦學閒媚靚妝惟有長眉掃孤芳已與飛霰競結子仍先百花老苦遭橫笛亂飛英不見遊人醉芳艸可憐物性空自知羞作繁華助芒昊附黃魯直次韻【山谷集題云花光仲仁出秦蘇詩卷兩國士不可復見開卷絕嘆因花光爲我作梅數枝及畫煙外逺山追少遊韻記卷末】

夢蜨眞人貌黃槁籬落逢花須醉倒雅聞花光能畫梅更乞一枝洗煩惱扶持愛梅說道理自許牛頭參已蚤長眠橘洲風雨寒今日梅開向誰好何況東坡成古丘不復龍蛇看揮掃我向湖南更嶺南系船來近花光老嘆息斯人不可見喜我未學霜前艸寫盡南枝與北枝更作千峯倚晴昊再和潛師

化工未議蘇羣槁先向寒梅一傾倒江南無雪春瘴生爲散冰花除熱惱風淸月落無人見洗妝自趁霜鐘早惟有飛來雙白鷺玉羽瓊枝鬭淸好吳山道人心似水眼淨塵空無可掃故將妙語寄多情橫機欲試東坡老東坡習气除未盡時復長篇書小艸且撼長條餐落英忍饑未擬窮呼昊

除熱惱【翻譯名義梵言胡蘇多此云除一切鬱蒸熱惱】

附參寥原作【參寥集題云次韻少遊和子理梅花】

朔風蕭蕭方振槁雪壓茅齋欲欹倒門前誰送一枝梅問訊山僧少病惱彊將筆力爲君寫麗句已輸何遜蚤碧桃丹杏空自妍嚼蕋嗅香無此好先生擕酒傍玉叢醉裏雄辭驚電掃東溪不見謫仙人江路還逄少陵老我𨿽不飲爲詩牽不惜山衣同借艸要須陶令揷花歸醉臥春風軼軒昊附子由次韻

憐君古木依巖槁西江飲盡須彌倒野花幽艸亦何爲崄韻髙篇空自惱萬防浮溪輙長嘆一枝過嶺仍誇蚤拾香不忍遊塵污嚼蕋更憐眞味好道人遇物心有得瓦竹相緣自掃誰知眞妄了不妨令我至今思璉老妙明精覺昔未識但向閒窗看詩艸浮雲起時鳥四飛畢竟安能亂淸昊海棠

東風嬝嬝【一作渺渺】泛崇光香霧霏霏【一作空蒙】月轉廊只恐夜深花睡去髙【一作故】燒銀【一作髙】燭照紅妝

【冷齋夜話先生嘗作大字如掌書此詩似是晚年筆紮與集本不同者嫋嫋作渺渺霏霏作空蒙墨迹舊藏秦少師伯陽家後歸林右司子長】

次韻曹九章見贈

蘧瑗知非我所師流年已似手中蓍正平獨肯從文舉中散何曾靳孝尼賣劍買牛眞欲老得錢沽酒更無疑雞豚異日爲同社應有千篇唱和詩

曹九章【名煥子由壻也見本集下卷範忠宣集中有和浮光曹九章大夫詩按本集雜記記神淸洞事云曹煥遊嵩山中途遇道士盤礡石上揖曰汝非蘇轍之壻曹煥乎】手中蓍【幹鑿度蓍一百嵗方生四十九莖足承天地數聖人采之而用四十九運天地之數】

愼按此詩起二句當是元丰甲子作先生丙子生至甲子年四十九故用蘧伯玉事及周易系辭語施氏原本訛編自徐移湖卷中今攺正

上巳日與二三子擕酒出遊隨所見輙作數句明日集之爲詩故辭無倫次

薄雲霏霏不成雨杖藜曉入千花塢柯丘海棠吾有詩獨笑深林誰敢侮三杯夘酒人徑醉一枕春眠【一作睡】日亭午竹間老人不讀書畱我閉門誰教汝出檐藂枳十圍大寫眞素壁千蛟舞東坡作塘今幾尺擕酒一勞農工苦卻尋流水出東門壞垣古塹花無主臥開桃李爲誰妍對立防防相媚嫵開尊借艸勸行路不惜春衫污泥土褰裳共過春艸亭扣門卻入韓家圃轆轤繩斷井深碧秋千掛索人何所映簾空復小桃枝乞漿不見雁門女南上【別本作山者訛】古臺臨斷岸雪陣翻空迷仰俯故人餽我玉葉羮火冷煙消誰爲煮崎嶇束緼下荒徑婭奼隔花聞好語更隨落影盡余尊卻傍孤城得僧宇主人勸我洗足眠倒牀不必聞鐘鼓明朝門外泥一尺始悟三更雨如許平生所向無一遂玆遊何事天不阻固知我友不終窮豈弟君子神所予

柯丘【名勝志柯丘在赤壁髙寒亭之東】春艸亭【名勝志春艸亭在黃州東門外齊安志門外有春艸亭故基是也】玉葉羮【本集雜記云步出城東入何氏韓氏園遂置酒竹陰下有劉唐年主簿者餽油煎餅其名爲甚酥味極美】

愼按年譜公於元丰甲子四月奉量移汝州之命是年上巳猶未離黃州也觀其自記云定慧院東小山有海棠一株每嵗開時必爲置酒已五醉其下矣今年復與參寥及二三子訪焉元丰七年三月初二日也此叚正記上巳出遊與詩相合施氏原本訛編此詩於六年正月之後殊失位置今攺正

劉監倉家煎米粉作餅子余云爲甚酥潘邠老家造逡巡酒餘飲之云莫作醋錯著水來否後數日擕家飲郊外因作小詩戲劉公求之

野飲花間百物無杖頭惟掛一葫蘆巳傾潘子錯著水更覓君家爲甚酥

劉監倉【名唐年時爲黃州主簿注見上首】潘邠老【張文潛宛丘集中潘大臨文集序云大臨字邠老故閩人後家黃州嘗舉於有司無知其才而力振之於困者後客死於蘄春潘子眞詩話潘邠老唐太僕卿季荀之後衢之曾孫鯁之子寓居齊安得句法於東坡年未五十歿】

愼按此詩與前首皆同時所作施氏原注載遺詩卷中今移編於此

和參寥

芥舟只合在防堂紙帳心期老孟光不道山人今忽去曉啼處月茫茫

附參寥原作【參寥集題云畱別雪堂呈子瞻】

防杖南來寄雪堂眼看花絮又風光主人今是天涯客明日孤帆下渺茫

愼按先生居黃參寥自杭來訪旣將別矣意其未行之先適聞汝州之命而不遽發遂與同遊廬山至九江始別此二詩乃在黃唱和之什施氏補注載續補下卷今移此

蘇詩補注卷二十二

欽定四庫全書

蘇詩補注卷二十三翰林院編修查愼行撰古今體詩四十四首【元丰甲子四月離黃州五月至筠七月過金陵作】別黃州

病瘡老馬不任鞿猶向君王得敝幃桑下豈無三宿戀尊前聊與一身歸長腰尙載撐腸米濶領先裁蓋癭衣投老江湖終不失來時莫遣故人非

蓋癭衣【汝州人多癭先生時量移汝州故第六句云】

過江夜行武昌山上聞黃州鼓角

淸風弄水月銜山幽人夜渡吳王峴黃州鼓角亦多情送我南來不辭逺江南又聞出塞曲半雜江聲作悲健誰言萬方聲一槪鼉憤龍愁爲余變我記江邊枯栁樹未死相逢眞識面他年一葉溯江來還吹此曲相迎餞吳王峴【水經注樊口之北有灣昔孫權裝大船與羣臣泛江津值風起權欲西取蘆洲谷和不從乃令取樊口船至岸而敗因鑿樊山爲路以上人卽名其處爲吳造峴在樊口上一里今缺處尙存太平寰宇記吳造峴在卾州一百七十里徧考地誌無吳王峴之名當卽吳造峴而俗呼吳王峴耳】愼按以上二首施氏原本編上卷之末今攺編

岐亭五首【並引】

元丰三年正月餘始謫黃州至岐亭北二十五里山上有白馬靑蓋來迎者則余故人陳慥季常也爲畱五日賦詩一篇而去明年正月復往見之季常使人勞余於中途余久不殺恐季常之爲余殺也則以前韻作詩爲殺戒以遺季常自爾不復殺而岐亭之人多化之有不食肉者其後數往見之往必作詩詩必以前韻凡余在黃四年三往見季常季常七來見余蓋相從百餘日也七年四月餘量移汝州自江淮䢐洛送者皆止慈湖而季常獨至九江乃復用前韻通爲五首以贈之

昨日云陰重東風融雪汁逺林艸木暗近捨煙火濕下有隱君子嘯歌方自得知我犯寒來呼酒意頗急撫掌動鄰里繞村捉鵞鴨房櫳鏘器聲蔬果照巾羃久聞蔞蒿美初見新芽赤洗盞酌鵞黃磨刀削熊白須臾我徑醉坐睡落巾幘醒時夜向防喞喞銅缾泣黃州豈云逺但恐朋友缺我當安所主君亦無此客朝來靜【一作坐】庵中惟見峯巒集

鵞鴨【施氏原注鵞石本作雞】朋友缺【毛詩疏伐木廢則朋友缺矣】

我哀籃中蛤閉口防殘汁又哀网中魚開口吐微濕刳腸彼交病過分我何得相逢未寒溫相勸此最急不見盧懷愼烝壺似烝鴨坐客皆忍笑髠然發其羃不見王武子每食刀幾赤琉璃載蒸防中有人乳白盧公信寒陋衰發得滿幘武子𨿽豪華未死神巳泣先生萬金璧防此一蟻缺一年如一夢百嵗眞過客君無廢此篇嚴【宋刻本作聚者訛】詩編杜集

盧公寒陋【唐詩盧懷愼傳淸儉不營產業旣屬疾宋璟盧從願候之日晏設烝豆兩器菜數杯而已按烝壺乃鄭餘慶事先生偶誤用耳】嚴詩杜集【許彥周詩話東坡贈季常詩末云君勿棄此篇嚴詩編杜集謂嚴武也工部集中有武唱和數首】

君家蜂作窠嵗嵗添漆汁我身牛穿鼻捲舌聊自濕二年三過君此行眞得得愛君似劇孟扣門知緩急家有紅頰兒能唱緑頭鴨行當隔簾見花霧輕羃羃爲我取黃封親拆官泥赤仍須煩素手自防葉家白樂哉無一事十年不蓄幘閉門弄添丁哇【一作談】笑雜呱泣西方正苦戰誰補將帥缺披圖見八陣合散更【宋刻本公自注平聲】主客不須親戎行坐論教君集

葉家白【建溪茶名注別見】

酸酒如虀湯甜酒如蜜汁三年黃州城飲酒但飲濕我如更防擇一醉豈易得幾思壓茆柴禁网日夜急西鄰推【宋刻本作椎】罋盎醉倒豬與鴨君家大如掌破屋無遮羃何從得此酒冷面妬君赤定應好事人千石供李白爲君三日醉蓬髮不暇幘夜深欲逾垣臥想春甕泣君奴亦笑我髩齒行禿缺三年已四至嵗嵗遭惡客人生幾兩屐莫厭頻來集

飲酒【一作乏酒見張耒宛丘集注中】

枯松彊鑕膏槁竹欲瀝汁兩窮相值遇相哀莫相濕不知我與君交遊竟何得心法幸相語頭然未爲急願爲穿雲鶻莫作將雛鴨我行及初夏煮酒映疎羃故鄕在何許西望千山赤玆遊定安歸東泛萬頃白一歡寧復再起舞花墮幘將行出苦語不用兒女泣吾非固多矣君豈無一缺各念別時言閉戶謝眾客空堂淨掃地虛白道所集

疎羃【周禮羃人以疎布巾羃八尊】

初入廬山三首

靑山若無素偃蹇不相親要識廬山面他年是故人【公自注山南山面也】

廬山【水經注王彪之廬山賦序廬山彭澤之山也周景式記云匡俗周威王時人廬於此山世稱廬君故山取號焉非實證也海內東經曰廬江出三天子都入江是有廬江之名山水相依互舉殊稱名不因匡俗始元和郡縣誌廬山在潯陽縣東三十二里本名鄣山昔匡俗字子孝隱淪於此漢武帝拜爲大明公太平寰宇記匡俗周武王時人兄弟七人皆有道術結廬於此仙去空廬尙有故曰廬山○愼按一匡俗也或以爲周威王時人或謂武王時人或謂漢武時人紀載互異無從考正故備錄之】

自昔懷淸賞神遊杳靄間如今不是夢眞个是廬山芒鞵靑竹杖自掛百錢遊可怪深山里人人識故侯

贈東林總長老

溪聲便是廣長舌山色豈非淸淨身夜來八萬四千偈他日如何舉似人

東林【廬山誌繙經臺南下爲東林寺晉沙門惠逺之道塲本律寺也其後禪學興禪者乃繼居之髙僧傳惠逺姓賈雁門樓煩人出家從道安於恆山後至潯陽始住龍泉精舍時惠永居在西林要逺同止永謂刺史桓伊所棲褊狹不足相處桓乃爲逺於山東更立房殿卽東林也】總長老【僧寶傳照覺禪師常總劍州尢溪施氏子年十一出家後得法於黃龍南元丰三年升東林爲禪寺請師住持爲東林第一代祖師元祐四年賜號照覺大師】廣長舌【法華經如來神力品世尊於一切眾前現大神力出廣長舌彌陀經出廣長舌說誠實言】淸淨身【法華經功徳品受持是經得八百身功徳得淸淨身如淨琉璃】八萬四千偈【楞嚴經能說無邊祕密神咒其中或現一首二首五首七首九首十一首如是乃至一百八首千首萬首八萬四千爍迦羅首】

題西林壁

橫看成嶺側成峯逺近髙低各【石刻作看山了】不【一本作無一】同不識廬山眞面目只緣身在此山中

西林【廬山紀事逺公塔西北爲香谷南下爲西林寺故沙門竺曇現之禪室也竺死其徒恵永自太行至潯陽就居之陶範爲立寺曰西林事詳歐陽詢西林寺碑惠永姓繁河內人】

圓通禪院先君舊遊也四月二十日晚至宿焉明日先君忌日也乃手寫寶積獻蓋頌佛一偈以贈長老僊公僊公撫掌笑曰昨夜夢寶蓋飛下著處輙出火豈此祥乎乃作是詩院有蜀僧宣逮事訥長老識先君云

石耳峯頭路接天梵音堂下月臨泉此生初飲廬山水他日徒參雪竇禪袖裏寶書猶未出夢中飛蓋巳先傳何人更識嵇中散野鶴昂藏未是僊

圓通禪院【廬山紀事甘泉口西爲圓通山山南有圓通寺本潯陽人侯氏之居李后主取爲功徳院初名崇勝寺宋太祖朝賜名圓通崇勝禪寺中有宋碑】先君舊遊【圓通事實嘉祐中老蘇與二子寓圓通寺僧爲建一翁二季亭後攺蘇亭○按子由贈順長老詩序云轍幼侍先君聞嘗遊廬山過圓通見訥禪師流連久之云云則老蘇遊圓通時二子未嘗從也寺志不足據】忌日【歐陽永叔所作蘇明允墓志公卒於治平三年四月戊申】寶蓋【維摩經爾時毘耶離城有長者子名曰寶積與五百長者子俱持七寶蓋來詣佛所頭面體足各以其蓋共供養佛佛之威神令諸寶蓋合成一蓋徧覆三千大千世界而此世界廣長之相悉於中現長者子寶積於佛前以偈贊云云偈長不具錄】僊公【圓通紀勝集可僊禪師行錄云師諱眞覺字可僊嶺南人遊歷諸門偶屆冮州郡守李某請住圓通東坡先生訪之師於先一夕定中見空現一寶蓋霞光匝地繞獻師前次日公果至獻詩云云後序云圓通乃先君舊遊地追念音容蔑以爲悼謹書寶積菩薩獻蓋一首防幡一對以資助】訥長老【寶僧傳居訥梓州東川蹇氏子出家徧遊荊楚至襄州榮禪師處密契心印遊廬山道望日重南康守程師孟請住圓通皇祐元年京師新建淨因禪院召往住持稱目疾固辭不起】石耳峯【廬山誌馬耳峯西南爲石耳峯其峯峭厲後山尢聳防王梅溪詩集自注雲峯多石耳故名】梵音堂【圓通事實寺中有夜話亭淸音亭歐陽永叔與居訥談道處或云梵音堂卽淸音亭】

子由在筠作東軒記或戱之爲東軒長老其壻曹煥往筠余作一絕句送曹以戲子由曹過廬山以示圓通愼長老愼欣然亦作一絕送客出門歸入室跌坐化去子由聞之仍作二絕一以答餘一以答愼明年餘過圓通始得其詳乃追次愼韻

君到髙安幾日回一時斗【一作抖】擻舊塵埃贈君一籠牢收取盛得東軒長老來【公自注予送曹詩】

附愼長老和詩

東軒長老未相逢巳見黃州一信通何必揚眉資目擊須知千里事同風

附子由和詩

東軒只似虛空樣何處人家籠解盛縱使盛來無處著雪堂自有老師兄

大士何曽有生死小儒底處覓窮通偶畱一吷千山上散作人間萬竅風【公自注予次愼韻】

一吷【莊子道堯舜於戴晉人之前猶劍首之一吷】

附子由答愼詩

擔頭挑得黃州籠行到圓通一笑開卻到山前人已寂亦無一物可擔回

余過溫泉壁上有詩云直待眾生總無垢我方淸冷混常流問人雲長老可遵作遵已退居圓通亦作一絕

石龍有口口無根自在流泉誰吐吞若信眾生本無垢此泉何處覓寒溫

溫泉【周景式廬山記主簿山在胡郎廟南數里山下有溫泉穴口圍丈許沸泉湧出如湯豫章古今記輔山有二泉其一常溫廬山紀事隘口東南爲黃龍山北麓有二池水曰溫泉井尙有存者皆沒於水中其無井處有沸泉東一池尢熱西池水稍深又有他水來雜之故其冷者三之一太平寰宇記廬山有黃龍湯院】淸冷混常流【正宗紀云二十五祖婆捨斯多尊者初至中天竺有湯泉師以爲神業所致焚香臨水爲其懴悔現一長人前禮尊者已而遂隱後七日其水果淸冷如常泉】可遵【冷齋夜話福州僧可遵好作詩曰某所長以蓋人叢林貌禮而心不然之嘗題詩溫泉壁間云云遵自是愈自矜伐】石龍【廬山紀事溫泉寺僧常鑿石爲龍首以出泉今廢】

世傳徐凝瀑布詩云一條界破靑山色至爲塵陋又僞作樂天詩稱羨此句有賽不得之語樂天𨿽渉淺易然豈至是哉乃戲作一絕

帝遣銀河一垂古來惟有謫僊詞飛流濺沫知多少不與徐凝洗惡詩

瀑布【太平寰宇記瀑布在廬山東亦名布水源出髙峯掛流三百丈許逺望如匹帛常有徐凝題詩云云】

書李公擇白石山房

偶尋流水上崔嵬五老蒼顏一笑開若見謫僊煩寄語匡【一作康】山頭白蚤歸來

白石山房【本集李氏山房藏書記李公擇少時讀書於五老峯下白石庵之精舍公擇旣去山中之人思之指其所居爲李氏山房淮海集李公擇行狀云元祐中進士甲科神宗哲宗兩朝累官禦史中丞少時讀書於白石庵後𨿽出仕而書藏山中每得異書輙益之至九千卷廬山紀事含鄱口西爲寶陀巖有僧捨曰楞伽院院內有白石庵卽李公擇讀書處也公擇在朝時以詩寄庵端老曰煩師爲掃山中石待請歸時欲醉眠然竟不克歸】五老【山誌含鄱口東北爲五老峯在南康府北太平寰宇記五老峯在廬山東懸崖突出如五人羅列之狀商丘漫語自下望之勢如離立自上觀之相距甚逺不連屬也軒軒然如人箕踞而窺重湖又如五云翩然欲飛】匡山【廬山紀事舊名匡廬山避宋太祖諱攺康山】

附黃魯直次韻

幽人八座復中臺想見書堂山杏開四十餘年僧屈指時因秋雁寄聲來

附孔常父二絕

碧落僊官侍玉除至今遺迹在匡廬當時兄弟共年少他日歸榮比二疏【自注公擇讀書廬山時年十六】

松篁夾路水濺濺自是廬山小洞天盡道秀才心好靜誰知風骨是眞僊

廬山二勝【並引】

余遊廬山南北得十五六奇勝殆不可勝紀而懶不作詩獨擇其尢佳者作二首

開先潄玉亭

髙巖下赤日深谷來悲風擘開靑玉峽飛出兩白龍亂沫散霜雪古潭揺淸空餘流滑無聲快瀉雙石谼我來不忍去月出飛橋東蕩蕩白銀闕沈沈水精宮願隨琴髙生腳踏赤鯶公手持白芙蕖跳下淸泠中

開先【嶽珂愧郯錄廬山之址有寺曰開先華藏寺黃庭堅開先禪院修造記南唐李中主少年無經世意慕物外之名問捨五老峯下有野人獻地買之爲書堂及卽位以爲寺以獻地爲有國之祥故名開先○愼按王氏舊注訛爲開元遂以此寺爲唐明皇時建又或以爲梁昭明太子者皆非也】靑玉峽兩白龍【山疏云漢陽峯之頂多濆泉趵突播流西爲谷簾泉東爲開先之二瀑二瀑同源異流其在東北者瀉出鶴鳴龜背二峯之間曰馬尾水其在西南者則自山頂下注雙外峯背滙爲大龍潭下注大壑懸掛數百丈曰瀑布水循壑東北與馬尾水合流出兩山峽中下注石潭石碧而削水練而飛潭紺而淵爲開先佳境因名其峽曰靑玉峽潭曰龍池二瀑俱奇觀而西瀑尢勝】

附子由開先瀑布潄玉亭二首

山上流泉自作溪行逢石缺吐虹霓定知云外波濤濶飛到峯前本末齊入海明河驚照曜倚天長劍失提擕誰來臥枕莓苔石一洗塵心萬斛泥山回不見落銀潢余澑喧豗響石塘目亂珠璣濺空谷足寒雷電繞飛梁入瓶銅鼎春茶白接竹齋廚午飯香從此出山都不棄滿田秔稻挿新秧棲賢三峽橋

吾聞太山石積日穿綫澑況此百雷霆萬世與石鬭深行九地底險【一作崄】出三峽右長輸不盡溪欲滿無底竇跳波翻潛魚震響落飛狖淸寒入山骨艸木盡堅瘦空蒙煙靄間澒洞金石奏彎彎飛橋出防防半月彀玉淵神龍近雨雹亂晴晝垂缾得淸甘可咽不可潄

棲賢三峽橋【廬山紀事七尖山東北有大谷是爲棲賢谷值含鄱口之南三峽澗水出焉萬壽寺東南行龜峯之末眾水所防也凡迆東團山黃石諸水迆西桃林長壠諸水大小支流九十有九皆入於三峽澗玉淵之南有棲賢橋卽三峽橋也作於祥符間橫絕大壑締構偉壯從橋上俯視澗底可百餘尺】玉淵【廬山紀事棲賢寺東爲玉淵潭在三峽澗中諸水奔注潭中驚湧噴空潭上有白石橫亙中流故名玉淵】

愼按先生於四月初離黃州先遊廬山後至筠州詩題日月歷歷可據施氏原本訛編廬山詩於筠州以後今攺正

附子由三峽石橋詩

三峽波濤飽溯沿過橋雷電記當年江聲髣髴瞿塘口石角參差灩澦前應有夜猿啼古木巳將秋葉作歸船老僧未省遊巴蜀松下相逢問信然自興國往筠宿石田驛南廿五里野人捨

谿上靑山三百疊快馬輕衫來一抹倚山修竹有人家橫道淸泉知我渴芒鞵竹杖自輕軟蒲薦松牀亦香滑夜深風露滿中庭惟有【一作見】孤螢自開闔

興國【九域志江南西路有興國軍○按防州別有興國縣非興國軍也】筠【五代史職方考南唐時割洪州之髙安上髙萬載淸江四縣置筠州陸遊南唐書元宗保大十年陞洪州髙安縣爲筠州太平寰宇記筠州北至奉新縣一百五里】石田驛【名勝志在興國州治南】

過建昌李野夫公擇故居

彭蠡東北源廬阜西南麓何人修水上種此一雙玉思之不可見破宅余修竹四鄰戒莫犯十畝森似束我來仲夏初解籜呈新緑幽鳥向我鳴野人畱我宿裵徊不忍去微月掛喬木遙想他年歸解組巾一幅對牀老兄弟夜雨鳴竹屋臥聴鄰寺鐘書窗有殘燭

建昌【元和郡縣誌建昌縣北至洪州一百二十里卽昌邑王賀所封太平寰宇記南康軍領縣三其一爲建昌本海昏縣地後漢永元中分海昏立建昌縣在南康軍南三百里】彭蠡【太平寰宇記彭蠡湖在徳化縣東南與都昌縣分界周圍四百五十里】修水【水經注修水在艾縣南東流屈曲六百三十里出建昌城又百二十里入於彭蠡以其流長故曰修名勝志修水源出寧州幕阜山江西舊志土人稱修水爲西河】

將至筠先寄遲適逺三猶子

露宿風餐【一作飱】六百里明朝飲馬南江水未見丰盈犀角兒先逢玉雪王郎子【公自注時道逢王郎於建昌方北行也】對牀欲作連夜語念汝還須戴星起夜來夢見小於莵【公自注逺小名虎兒】猶是髧髦垂兩耳憶過濟南春未動三子出迎殘雪裏我時移守古河東酒肉淋漓渾捨喜而今憔悴一羸馬逆旅擔夫相汝爾出城見我定驚嗟身健窮愁不須恥我爲乃翁畱十日掣電一歡何足恃惟當火急作新詩一醉兩翁勝酒美

南江【太平寰宇記蜀水在髙安縣南三里源出小界山東流入南昌與章水合水南有錦江亭髙安志蜀江一名錦江水自袁州萬載縣發源子由詩朝來櫂酒江南寺日暮歸爲江北人】移守古河東【按潁濱遺老傳及年譜熙寧九年子由爲齊州掌書記時先生自密州就差知河中府明年正月過濟南故云我時移守古河東時尙未聞攺徐州命也】火急【唐詩紀事載武后詩云明朝遊上苑火急報春知】

附子由次韻

老兄騎驢日百里據鞍作詩若翻水忽吟春艸思惠連因之亦夢添丁子羣兒盡長堪一笑老馬臥餐何日起聞兄盡室皆舊人見面未曾惟遁耳遲年最長二十六巳能乾父窮愁裏豫兒揚眉稍剛勁黨子溫純無慍喜我兄憔悴我亦窮門戶久長眞待爾但令戢戢見頭角甑倒囊空定何恥家藏萬卷須盡讀此外一簪無所恃船中未用廢詩書閉窗莫看江山美

端午遊眞如遲適逺從子由在酒局

一與子由別卻數七端午身隨防絲系心與昌歜苦今年疋馬來佳節日夜數兒童喜我至典衣具雞黍水餅旣懷鄕飯筒仍湣楚謂言必一醉快作西川語寧知是官身糟麯困燻煮獨擕三子出古剎訪禪祖髙談付梁羅【公自注梁羅遲適小名也】詩律到阿虎歸來一調笑慰此長齟齬眞如寺【至治瑞陽志大愚山在州治東南有眞如寺本大愚禪師所居亦名大愚寺寺中有松林】酒局【子由時尙監筠州酒稅】水餅【南史何戢傳髙帝好水引餅戢每設上焉】飯筒【初學記引續齊諧曰屈原五月五日投汨羅楚人每至此日以竹筒貯米投水祭之】

附子由次韻

人生逾四十朝日已過午一違少壯樂日迫老病苦丹心變爲灰白髮粲可數惟當理鉏耰教子藝稷黍誰令觸网羅展轉在荊楚平生手足親但作十日語朝遊隔提擕夜臥困蒸煮未歌唐棣詩已治芻靈祖有生際風雲富貴若騎虎柰何貧賤中所欲空齟齬

別子由三首兼別遲

知君念我欲別難我今此別非他日風裏楊花𨿽未定雨中荷葉終不濕三年磨我費百書一見何止得雙璧願君亦莫嘆畱滯六十小刼風雨疾

不濕【傳燈錄洞山與云居過水洞問水多少云居曰不濕居卻問水多少洞曰不幹】六十小刼【法華經佛所防念六十小刼不起於座時防聴者亦坐一處六十小刼身心不動聴佛所說謂如食頃又釋迦方誌雲從十嵗至於八萬復從八萬至於十嵗經二十反爲一小刼】

先君昔愛洛城居我今亦過嵩山麓水南卜築吾豈敢試向伊川買修竹又聞緱山好泉眼傍市穿林瀉冰玉遙想茅軒照水開兩翁相對淸如鵠

先君愛洛【韻語陽秋東坡兄弟以仕宦久不得歸蜀懷歸之心屢見於篇詠嘉祐丙申老蘇在京師乃有厭蜀之意嘗有意嵩山之下洛水之上買地築室而居故爲詩曰岷山之陽土如腴江水淸滑多鯉魚古人居之富者眾我獨厭倦思移居是時鄕人陳景回自蜀居蔡故以是詩告之則是二蘇欲歸蜀而老蘇欲去蜀也厥後老蘇塟於蜀治命指其墓旁庚壬地爲二子之藏而二子終不得歸信知人事之不可期也】伊川【元和郡縣誌洛陽三川伊洛河也伊水西自陸渾縣界流入伊闕東北過洛陽縣南入於洛】緱山【元和郡縣誌緱氏山在緱氏縣東南二十九里王子晉得仙處】

【愼按施氏原注康夢師石刻卜築作卜宅遙想茅軒作想見茅檐與集本互異新刻刪去今補錄】

兩翁歸隱非難事惟要【一作有】傳家好兒子憶昔汝翁如汝長筆頭一落三千字世人聞此皆大笑愼勿生兒兩翁似不知樗櫟薦明堂何似鹽車壓千里

附子由次韻三首

公來十日坐東軒手自披云出朝日山川滿目竟何有波浪翻天同一濕諸門疊出驚異狀間道懷歸終舊璧此行千里隔江河何人更問維摩疾野人性似修行僧長願幽居近林麓南遷無計脫簪組西歸誰爲栽松竹頭上白雲卽飛蓋耳畔淸泉當鳴玉洛川猶是冠蓋林更願髙飛逐黃鵠東西南北無住身羯末封胡四男子雕鎪不遣治章句爛漫先令飽文字疎慵嗟我厲之人生子夜中惟恐似傳家粗足不願餘同駕柴車還我裏初別子由至奉新作

雙鵲先【一作如】我來飛上東軒背書隨好夢到人與佳節防一歡難把玩回首了無在卻渡來時溪斷橋號淺瀨茫茫暑天濶靄靄孤城背靑山眊矂中落日淒涼外盛衰豈我【一作吾】意離合非所礙何以解我憂粗了一事大奉新【歐陽忞輿地廣記奉新吳縣地漢中平中置屬洪州太平寰宇記漢南昌縣地僞唐攺爲奉新在洪州西一百五十里】東軒【在筠州官舍子由有東軒記】孤城背【讀作倍與起韻有別】靑山【輿地廣記奉新縣有華林山大雄山】一事大【法華經諸佛世尊惟以一大事因緣故出現於世】

附子由次韻

四年候公書長視飛鴻背十日畱公談欲作白蓮防【自注筠州無可語者往還但一二僧耳】匏一遭系賣酒長不在夜歸步江漘明月照淸瀨心開忽自得語異竟非背一尊談笑間萬事寂寥外欲同千里行柰此一官礙何年眞耦耕舉世無此大

白塔鋪歇馬【一本題云歇白塔鋪】

甘山廬阜郁相望林隙熹微【一作依稀】漏日光吳國晚蠶初斷葉占城蚤【一作早】稻欲移秧迢迢澗水隨人急冉冉巖花撲馬香望眼盡從【一作窮】飛鳥逺白雲深處是吾鄕廬阜【卽廬山】占城稻【王溥五代防要占城國在中國西南東北至兩浙海行一月程粒食稻未前世多未與中國通周顯徳五年始入貢本艸秈一名占稻又曰早稻粳之先熟者羅願爾雅翼秈比粳小其種甚早今人號秈爲早稻又爲之占城稻云始是占城國有此種宋眞宗聞其耐旱遣求其種始植於後苑後在處播之】

愼按此詩施氏補注載續補遺下卷白塔鋪無可考因起句有廬阜相望之語又晚蠶斷葉早稻移秧皆四五月景物據外集本題上有筠州還三字今移編

同年程筠【一本無筠字】徳林求先墳二詩

思成堂

宰樹連山谷祠堂照路隅養松無觸鹿助祭有馴烏歸夢先寒食兒啼到白須遙知鄰里化醉叟道爭扶

歸眞亭

舊笑桓司馬今師鄭大夫不知䢐嵗月空覺老楸【一作松】梧祭禮傳家法阡名載版圖防看千字誄木抄見龜趺

陶驥【一本無驥字】子駿佚老堂二首

文舉與元禮尙得稱世舊淵明吾所師夫子乃其後掛冠不待年亦豈爲五斗我歌歸來引【公自注余增損淵明歸去來以就聲律謂之歸來引】千載信尙友相逢黃卷中何似一杯酒君醉我且歸明朝許來否

陶驥【字子駿九江人以宣徳郎致仕見參寥集】

我從廬山來目送孤飛雲路逢陸道士知是千嵗人試問當時友虎溪已埃塵似聞佚老堂知是幾世孫能爲五字詩仍戴漉酒巾人呼小靖節自號葛天民

陸道士【廬山紀事宋陸靜修吳興人少懷虛素元嘉末遊京都還入廬山隱居簡寂觀太平寰宇記觀在江州東南一百四十里】虎溪【東林志虎溪在東林寺前】

附孔武仲一首

不逐漁商不問農悠然今作綠【缺一字】翁地臨白傅荒臺畔人在華胥樂國中一榻逺分廬阜月兩軒平挹廣寒風杖藜亦欲頻還往肯使淸閒並屬公附參寥二首

湓浦城南舊隱淪一堂無地可棲塵石牀春臥酴醿砌撩亂餘花墮酒巾

歸來詩酒洽天機騷客無煩詠式微三徑就荒松菊在洗余蒿艾淨秋暉

和李白【並引】

李太白有潯陽紫極宮感秋詩紫極宮今天慶觀也道士胡洞微以石本示余蓋其師卓玘之所刻玘有道術節義過人今亡矣太白詩云四十九年非一往不可復今予亦四十九感之次其韻玉芝一名瓊田艸洞微種之七八年矣云更數年可食許以遺余故並記之

寄臥虛寂堂月明浸疎竹泠然洗我心欲飲不可掬流光發永嘆自昔【一本作惜訛】非余獨行年四十九還此北窗宿緬懷卓道人白首寓醫卜謫僊固逺矣此士亦難復世道如奕棋變化不容覆惟應玉芝老待得蟠桃熟潯陽【元和郡縣誌江南西道江州秦屬廬江郡吳黃初中分潯陽武昌晉太康十年始置江州初理豫章至成帝咸通六年移江州理湓城卽今郡是也晉初理在江北岸地名蘭城溫嶠領郡之日移於此尋又置潯陽郡大業三年攺九江郡】紫極宮【李石續博物志武徳三年晉州人吉善行於羊角山見白衣父老呼善行日爲吾語唐天子吾爲老君卽汝祖也髙祖因立廟明皇時兩京及諸州各立廟京師號元宮諸州號紫極宮程大昌雍錄宋朝置天慶觀許就以紫極宮爲用】卓玘【失考】附李太白原作

何處聞秋聲翛翛北窗竹回薄萬心古攬之不盈掬靜坐觀眾妙浩然媚幽獨白雲南山來就我檐下宿嬾從唐生決羞訪季主卜四十九年非一往不可復野情轉蕭散世道有翻覆陶令歸去來田家酒應熟

附黃魯直次韻

不見兩謫僊長懷倚修竹行繞紫極宮明珠得盈掬平生人欲殺耿介受命獨往者如可作抱被來同宿砥柱閱頺波不疑更何卜但觀艸木秋葉落根自復我病二十年大斗久不覆因之酌蘇李蟹肥社釀熟

【愼按淸江集孔武仲亦有過紫極宮感卓玘遺迹詩非與公唱和作且不次李韻故不錄】次韻道潛畱別

爲聞廬嶽多眞隱故就髙人斷宿攀已喜禪心無別語尙嫌剃髮有詩斑異同更莫疑三語物我終當付八還到後與君開北戶舉頭三十六靑山

三十六靑山【指少室也按志河南府永安縣少室山在縣西南七十里有三十六峯先生時移汝州汝在洛陽之南宋時永安今永寜縣】

附參寥原作【參寥集原題云九江與東坡居士話別】

霅水黃樓赤壁間勝遊長得共躋攀屠龍冉冉空三載窺豹悠悠愧一斑投錫雲林聊避暑絕江舟楫自東還求田問舍知何處杖履他時訪小山贈江州景徳長老

白足髙僧解達觀安排春事滿幽欄不須天女來相試總把空花眼裏看

景徳長老【曽子固江州景徳戒壇記云初景徳寺幾廢僧智暹不捨晝夜之勤凡二十年爲佛殿山門與戒壇統爲屋若干區費錢二十餘萬不知卽其人否】

愼按施氏補注此詩在續補下卷中今因地附編

郭祥正家醉畫竹石壁上郭作詩爲謝且遺二古銅劍

空【一作枯】腸得酒芒角出肝肺槎牙生竹石森然欲作不可回【周益公題防引此詩回作畱】吐向君家雪色壁平生好詩仍好畫書墻涴壁長遭罵不瞠不罵喜有餘世間誰復如君者一防銅劍秋水光兩首新詩爭劍鋩劍在牀頭詩在手不知誰作蛟龍吼

郭祥正【東都事略文藝傳郭祥正字功甫其母夢太白而生不樂仕進自號謝公山人梅聖兪呼爲謫僊後知髙安郡請老歸所居有醉吟庵東坡過而題詩畫竹石於壁有詩文三十卷名靑山集故宅在當塗城內壽俊坊宋史本傳祥正第進士熙寧中以殿中丞致仕後復出通判汀州知端州又棄去所載宦迹與東都事略不同按東坡自海外歸與功甫有唱和詩乃其知端州時也東都事略失載其再出一節合史傳考之功甫生平始備】醉畫竹石【畫繼云子瞻所作枯木枝榦虯屈無端倪石皴亦奇怪如其胸中蟠郁也作墨竹從地直起至頂黃庭堅枯木賦云恢詭譎怪滑稽於秋毫之頴尢以酒爲神故其觴次滴瀝醉餘呻吟取諸造物之鑪錘盡用文章之斤斧又題石竹詩云東坡老人翰林公醉時吐出胸中墨先生自題郭祥正壁亦云云則知先生平日非乘酣以發眞興則不爲也】書墻涴壁【金壺記云賀知章嘗與張旭遊凡見人家防館好墻壁及屏障落筆數行如虫篆鳥飛愼按郭功甫靑山集中此題失原作黃山谷有和詩亦殘脫不全故不錄】

附李端叔次韻

大枝憑陵力爭出小幹縈紆穿瘦石一杯未釂筆已濡此理分明來面壁我嘗旁觀不見畫只見佛祖遭訶罵人知見畫不見人紛紛豈是知公者汗流几案慘無光忽然到眼如鋒鋩急將兩耳掩雙手河海震動雷電吼

【愼按姑溪集原題云次韻東坡所畫郭功甫家壁竹木怪石韻今采出附錄】

龍尾硯歌【並引】

余舊作鳳咮石硯銘其略云蘇子一見名鳳咮坐令龍尾羞牛後已而求硯於歙歙人云子自有鳳咮何以此爲蓋不能平也奉議郎方君彥徳有龍尾大硯奇甚謂余若能作詩少解前語者當奉餉乃作此詩

黃琮白珀【宋刻本作琥】天不惜顧恐貪夫死懷璧君看龍尾豈石材玉徳金聲寓於石與天作石來幾時與人作硯初不辭詩成鮑謝石何與筆落鐘王硯不知錦茵玉匣俱塵垢搗練支牀亦何有況嗔蘇子鳳咮銘戲語相嘲作牛後碧天照水風吹云明窗大幾淸無塵我生天地一閒物蘇子亦是支離人粗言細語都不擇春蚓秋蛇隨意畫願從蘇子老東坡仁者不用生分別

方彥徳【失考】龍尾硯【新安誌龍尾山在源縣東南開元中獵人葉氏逐獸入山見疊石瑩潔擕歸刋成硯南唐元宗時歙守獻硯薦工李少微擢硯官髙似孫硯箋龍尾石在水中極溫潤性堅密聲淸如玉歐陽公硯譜天下之硯四十餘品歙縣龍尾石品居第三歙縣硯譜羅紋山亦曰芙蓉溪硯坑十餘處訪於彼俗𨿽有龍尾山而山實無石好事者相傳多雲水中石】鳳咮【本集雜記云建州北苑鳳凰山有石聲如銅鐵作硯至美有如膚筠又云僕好用鳳咮硯論者多異同蓋少得眞者多爲黯淡灘石所亂耳子由硯銘序云北苑鳳凰山咮潭中石蒼黒堅致如玉以爲硯與筆墨宜熙寧中太原王頥始發其妙然石性薄厚者不及寸○愼按胡仔苕溪漁隱叢話云鳳山石頑燥非硯材工人未嘗以爲硯若劍浦黯淡灘有一種石黒眉黃眼人以爲硯鳳咮必此灘石也又云鳳凰山之後有一泉廣三四尺石甃其底特一小井子由所云咮潭其地初無之又安得潭中石以爲硯乎蘇氏兄弟爲王頥所紿信以爲然附錄備考】

張近幾仲有龍尾子石硯以銅劍易之

我家銅劍如赤蛇君家石硯蒼璧橢而窪君持我劍向何許大明宮裏玉佩鳴衝牙我得君硯亦安用雪堂窗下爾雅箋虫鰕二物與人初不異飄落髙下隨風花蒯緱玉具皆外物視艸艸無等差君不見秦趙城易璧指圖睨柱相矜誇又不見二生妾換馬驕鳴啜泣思其家不如無情兩相與永以爲好譬之桃李與瓊華張近【宋史張近字幾仲第進士累選大理寺正歷少卿以集賢修撰知瀛州徙知太原以疾奉祠施氏原注謂鎭髙陽八年爲顯謨直學士徙知太原歷官稍異】子石【歐陽公硯譜子石者在大石中生蓋精石也而俗訛傳遂以紫石爲上唐彥猷硯錄山有自然圓石剖其璞得焉謂之子石○愼按前篇云願隨蘇子老東坡此云雪堂窗下爾雅箋虫蝦合後共三首當是在黃州時作姑仍依施氏原本編此】張作詩送硯反劍乃和其詩卒以劍歸之

贈君長鋏君當歌每食無魚嘆委蛇一朝得見暴公子櫑具欲與冠爭峩豈比杜陵貧病叟終日長鑱隨短蓑斬蛟刺虎老無力帶牛佩犢吏所訶故將換硯豈無意恐君雕琢傷天和作詩反劍亦何謂知君欲以詩相磨報章苦恨無好語試向君硯求餘波詩成劍往硯應笑那將屋漏供懸河

餘波【左傳僖公二十三年重耳曰其波及晉國者君之餘也杜詩餘波綺麗爲】

去嵗九月二十七日黃州生子遁小名干兒頎然頴異至今年七月二十八日病亡於金陵作二詩哭之

吾年四十九覊旅失幼子幼子眞吾兒眉角生已似未期觀所好蹁躚逐書史揺頭卻梨栗似識非分恥吾老常鮮歡賴此一笑喜忽然遭奪去惡業【一作孽】我累爾衣薪那免俗變滅須臾耳歸來懷抱空老淚如瀉水惡業【楞嚴經注防陀羅華言嚴熾惡業】變滅須臾【寶積經念念不可住須臾還變滅維摩經是身如浮雲須臾變滅】

我淚猶可拭日逺當日忘母哭不可聞欲與汝俱亡故衣尙懸架漲乳已流牀感此欲忘生一臥終日僵中年忝聞道夢幻講已詳儲藥如丘山臨病更求方仍將恩愛刃割此衰老腸知迷欲自反一慟送余傷

附子由和二首

人生本無有眾幻妄聚耳手足非吾親何況妻與子偶來似可樂彊作室家喜忽去未免悲欣成要矜毀君家兩嵗兒畢竟何自始變化違初心涕泗劇翻水吾儕近始悟造物聊復試道力竟未完聰明信難恃

破甑不復顧彼無愛甑心棄璧負赤子始驗愛子深誠知均非我胡爲有不任一從三界遊久被百物侵朝與喜怒交暮與寵辱臨四物皆不勝生死獨未禁不經大火燒孰爲眞黃金棄置父子恩長住旃檀林

葉濤致逺見和二詩復次其韻【公自注濤顚倒原韻】

平生無一女誰復嘆爾【一作耳】耳滯畱生此兒足慰周南史那知非眞實造化聊戲爾煩惱初無根恩愛爲種子煩公爲假說反覆相指示欲除苦海浪先幹愛河水棄置一寸鱗悠然笑侯喜爲公寫余習缾罍一時恥葉濤【宋史本傳濤字致逺中進士乙科從王安石於金陵學爲文詞按介甫與致逺唱酬極多乃其弟平甫之婿詳半山集墓志中】

聞公少已悟拄杖久倚牀笑我老而癡負鼓欲求亡庶幾東門子柱史安敢望嗜毒戲猛獸慮患先不詳囊破蛇巳走尙未省齧傷妙哉兩篇詩洗我千結腸黠蠶不作蠒未老輒自僵永謝湯火厄泠然超無方

蘇詩補注卷二十三

欽定四庫全書

蘇詩補注卷二十四翰林院編修查愼行撰古今體詩五十六首【元丰甲子八月自金陵歷眞閏楊淮在泗州度嵗作】次韻荊公四絕

靑李扶疎禽自來淸眞逸少手親栽深紅淺紫從爭發雪白鵞黃也鬭開

荊公【宋史王安石傳安石再相屢謝病求去帝益厭之罷爲鎭南軍節度使同平章事判江寧府明年攺集禧觀使封舒國公元丰三年復拜左僕射觀文殿大學士換特進攺封荊按先生自黃移汝正安石罷相居金陵之時也】

砍竹穿花破緑苔小詩端爲覓榿栽細看造物初無物春到江南花自開

騎驢入荒陂想見先生未病時勸我試求三畝宅從公已覺十年遲

【愼按潘子眞詩話謂東坡得請歸宜興道過鐘山時荊公病方愈約坡卜居秦淮故坡詩云勸我試求三畝宅云云按陸務觀題防云東坡自黃州歸見荊公於半山劇談累日約卜鄰以老焉蓋宜興得請在明年春夏之交未嘗再過金陵也今依施氏本編自黃移汝時】

甲第非眞有閒花亦偶栽聊爲淸淨供卻對道人開【公自注荊公病後捨宅作寺】

甲第非眞有【臨川集請捨宅爲寺札子云臣幸遭興運超防等夷顧廹衰殘糜捐何補願以臣所居江寧府上元縣園屋爲僧寺永逺祝延聖壽如防矜許特賜名額庶昭隆典江少虞事實類苑云荊公再罷政到金陵築第於舊門外七里去蔣山六七里元丰末公被疾奏捨爲寺賜名報寧院六朝事迹云半山報寧禪寺荊公故宅也其地名白塘舊以地卑積水爲患自荊公卜居乃鑿渠決水以通城河元丰七年請以宅爲寺熈寧日曆則云王安石奏請以所居爲僧寺奉防依所乞以報本禪寺爲名額報本與報寧互異日曆訛也】

附王介甫原作四首【臨川集題云池上看金沙花數枝過酴醿架盛開】酴醿一架最先來夾水金沙次第栽濃緑扶疎云乍起醉紅撩亂雪爭開

午陰寛占一方苔映水前年坐看栽紅蕋似嫌塵染污靑條飛上別枝開

北山輸緑漲橫陂直塹回塘灩灩時細數落花因坐久緩尋芳艸得歸遲

故作酴醿架金沙秪漫栽似矜顏色好飛度雪前開

半山亭【外集有次韻二字】

登嶺勢巍巍蓮峯太華齊憑欄紅日早回首白雲低松柏月中老猿猴物外啼禪師吟絕後千古指人迷半山亭【六朝事迹報寧禪寺地名白塘由城東門至蔣山此半道也故今亦名半山寺金陵志獨龍岡有上下二定林寺王荊公卜居於二定林之間名曰半山】

愼按此詩施氏原本不載新刻載續補下卷今據外集移編

張庖民挽辭

東晉巾車令西京執防郎甘心向山水結髮事文章故自輕千戶何曽羨一嚢天髙鬼神惡骨朽姓名芳庾嶺銘旌暗秦淮舊宅荒吾詩不用刻妙語有黃香【公自注黃魯直爲庖民作哀詞】

張庖民【字翔父】巾車令【錦繡萬花谷巾車令陶潛也】甘心向山水【山谷集中張翔父墓表云翔父才徳俯仰庸人不甚出奇見異其於林泉心安性服之也】

次韻葉致逺見贈

欲求五畝寄樵蘇所至【一作到處】遲畱【一作畱連】似賈胡信命不須歌去汝逢人未免嘆猶吾人皆勸我杯中物我獨憐君屋上烏一伎文章何足道要知【一作言】摩詰是文殊【末句宋刻作要言磨卻是文殊】

葉致逺【名濤注詳上卷末】一伎文章【杜甫詩文章一小伎於道未爲尊】次韻致逺

長笑右軍稱艸聖不如東野以詩鳴樂天自愛吟淮月懷祖無勞聴角聲

愼按此詩施氏原本不載新刻本載續補下卷今因人附編

次韻杭人裴維甫

余杭門外葉飛秋尙記居人挽去舟一別臨平山上塔五年云夢澤南州淒涼楚些緣吾發邂逅秦淮爲子畱寄謝西湖舊風月故應時許夢中遊

裴維甫【咸淳臨安志仁宗嘉祐四年劉輝榜進士】余杭門【吳自牧夢梁錄杭州北城門者三一曰余杭門舊名北闗者是也咸淳臨安志余杭門有水陸二門】臨平山【咸淳臨安志臨平山去仁和縣五十四里周圍十八里上有塔下有藕花洲卽鼎湖也】云夢澤南州【杜牧齊安詩平生睡足處云夢澤南州】

【愼按施氏原注東坡倅杭官滿以九月離錢塘故云余杭門外葉飛秋在黃五年至是復與維甫邂逅於秣陵也新刻本刪去今補錄】

次韻叚縫見贈

季子東周負郭田須知力穡是家傳細思種薤五十本大勝取禾三百防若得與君連北巷故應終老忘西川短衣匹馬非吾事只擬關門不問天

叚縫【字約之按施氏原注約之居金陵與王介甫遊而意不相與知興國軍甞論免役法不便元丰初吳衝卿爲相頗進熈寜異議之人除知秦州蔡確言其無才能止以曽詆毀新政故膺奬任詔與合入差遣乃俾通判閬州縫避逺求分司遂以本官致仕元祐二年春左司諌王覿薦之詔縫致仕與管勾宮觀秩爲朝散大夫此叚新刻刪去今補錄】種薤五十本【藝苑雌黃前漢龔遂傳有令民種一百薤五十本蔥之說坡詩誤以一百本爲五十本矣】西川【全蜀藝文志唐貞觀初置劍南道爲西川至貞元增置東川府於梓州北宋分西川爲東西兩路防爲川東益爲川西】

題孫思邈眞

先生一去五百載猶在峩眉西崦中自爲天僊足官府不應尸解坐蝱虫

孫思邈【舊唐書思邈京兆華原人周宣帝時隱居太白山隋文帝徴爲國子博士不起唐髙宗召見賜鄱陽公主邑宅以居焉學殫術數自云年九十三鄕裏咸云數百嵗人注老子莊子及千金方子行天授中爲鳳閣侍郎】

戲作鮰魚【一本作洄魚】一絕

粉紅石首仍無骨雪白河防不藥人寄語天公與河伯何妨乞與水精鱗

鮰魚【釋氏稽古略鐘山寶公以翦刀尺扇掛杖頭負之行聚落遇食鱠者從而求食啗者遺而薄之寶公卽吐水皆成活魚今江中鮰魚是也○愼按說文玉篇均無鮰字廣韻類篇止有鮠字廣韻注似鮎類篇注鯷之小者惟本艸云鮠今作鮰】河防【程大昌演繁露河防當作河魨嚴有翼藝苑雌黃魨水族之奇味世傳其能殺人】

同王勝之遊蔣山

到郡席未【一作不】暖居民空惘然好山無十里遺恨恐他年欲欵南朝寺同登北郭船朱門收畫防紺宇出靑蓮【公自注荊公以宅爲寺】夾路蒼髯古迎人翠麓偏龍腰蟠故國鳥爪寄層顚竹杪飛華屋松根細泉峯多巧障日江逺欲浮天略彴橫秋水浮圖挿暮煙歸來踏人影云細月娟娟

王勝之【東都事略王益柔字勝之少力學尹洙見其文曰贍而不流制而不窘未可量也爲人伉直尙气喜論天下事杜衍薦於朝除集賢校理蘇舜欽以祠神防客事除名言者謂益柔作傲歌坐奪職久之爲開封推官歷知制誥遷龍圖直學士除祕書監出知蔡揚亳三州江寧應天二府宋史王益柔用父曙廕至殿中丞熈寧元年判度支審官院詔百官轉對益柔言人君之難莫大於辧邪正邪正之辧莫大於置相意指王安石也後以直學士知江寧府○按史傳所載與施注詳略不一故並錄之】蔣山【元和郡縣誌鐘山在上元縣東北十八里古金陵山也唐地理誌江南道其名山衡廬茅蔣景定建康志鐘山一名蔣山漢末秣陵尉蔣子文逐盜死事於此吳大帝爲立廟封爲蔣侯初學記載揚雄潤州箴所云蔣廟鐘山孫陵曲衍是也】到郡席不暖【施氏原注勝之至江寧才一日移南都坡在賞心亭作長短句送之末云公駕飛車淩彩霧紅鸞驂乘靑鸞馭卻訝此洲名白鷺非吾侶翩然欲下還飛去此叚新刻本刪去今爲補錄】南朝寺【杜牧詩南朝四百八十寺多少樓臺煙雨中】蒼髯【金陵地紀蔣山初少林木東晉時令諸州刺史罷還京者人栽松百株郡守五十株宋時刺史栽三十株下至郡守各有差】

【西淸詩話元丰中王文公在金陵東坡自黃北還日與公遊後渡江至儀眞和遊蔣山詩寄金陵守王勝之公亟取讀至峯多巧障日江逺欲浮天乃拊幾嘆曰老夫平生作詩無此二句】

附王介甫次韻

金陵限南北形勢豈其然楚役六十里陳亡三百年江山空幙府風月自觥船主送悲涼岸妃埋想故蓮臺傾鳳久去城踞虎爭偏司馬壖廟域獨龍層路顚森疎五願木蹇淺一人泉棁杖窮諸嶺籃輿罷半天朱門圍綠水碧瓦第靑煙墨客誰能賦畱詩野竹娟

至眞州再和二首

老手王摩詰窮交孟浩然論詩曾伴直話舊巳忘年北上難陪驥東行且趁船離亭花映肉醉眼路窺蓮柂轉三山沒風回五兩偏荒祠過步古甃墮松顚聞道淸香閣新篘白玉泉莫教門掩夜坐待月流天小院檀槽閙空庭樺燭煙公詩便堪唱爲賦【宋刻本作付】小嬋娟眞州【隆平集幹徳二年以揚州迎鑾鎭爲建安軍九朝通略祥符二年建安軍鑄玉皇太祖太宗像成陞軍爲眞州太平寰宇記眞州本揚州白沙鎭僞吳攺爲迎鑾鎭大江入京口之岸東至揚州六十里】孟浩然伴直【新唐書孟浩然傳王維常私邀入內署俄而宗至浩然匿牀下維以實對帝曰恨未見也何懼而匿詔浩然出】北上【時王勝之自江寜移守南都故云】三山【金陵志三山在江寧府城西南周圍四里大江從西來勢如建瓴此山當其衝輿地誌謂其積石森郁濵於大江有三峯南北相接謝眺有晚登三山望京邑詩卽此矣】荒祠步【王象之曰州渡在江都縣南四十里楊子江之沙磧也沙漸長其狀如字廟記云江祠祀江妃也以伍員配阮升之記云其神亦號江都王】

公顏如雪柏千載故依然笑我無根栁空中不待年肯畱歸闕棹【宋刻本作斾】坐待逆【一作迎去聲】風船特許門傳籥【一作鑰】那知箭起蓮相逢月上後小語坐西偏流落千帆側追思百尺顚躬耕懷谷口水石羨平泉茅屋歸元亮霓裳醉樂天行聞宣室召歸近禦鑪煙未用歌池上隨宜教李娟

千帆側【劉禹錫詩沈舟側畔千帆過】

次韻答寶覺

芒鞵竹杖布行纒遮莫千山與【宋刻本作更】萬山從來無腳不解滑誰信石頭行路難

寶覺【金陵定林寺僧也與王荊公遊見周益公題防臨川集中多贈答詩】

眉子石硯歌贈胡誾

君不見成都畫手開十眉橫云卻月爭新奇遊人指防小嚬處中有漁陽胡馬嘶又不見王孫靑橫雙碧腸斷浮空逺山色書生性命何足論坐費千金買消渴爾來喪亂愁天公謫向君家書硯中小窗虛幌相嫵媚令君曉夢生春紅毘耶居士談空處結習已空花不住試教天女爲磨鉛千偈瀾翻無一語

眉子硯【苕溪漁隱叢話新安龍尾石性皆潤澤可以敵玉滑膩而能起墨以之爲硯故世所珍石𨿽多惟羅紋者眉子者刷絲者佳髙似孫硯箋羅紋坑在眉子坑東金星坑在羅紋西北並南唐李氏發眉子坑在羅紋坑西開元中發眉子石有金花眉金星眉對眉短眉長眉簇眉濶眉雁胡眉錦蹙眉菉豆眉等名】毘耶【維摩經毘耶離大城中有長者名維摩詰翻譯名義毘耶離此云廣博嚴淨其國寛平城邑華麗故名】

【愼按施氏原注此詩墨迹刻石成都題爲古眉子石硯歌新刻刪去今補錄】

以玉帶施元長老元以衲裙相報次韻二首

病骨難堪玉帶圍鈍根仍落箭鋒機欲教乞食歌姬院故與雲山舊衲衣

元長老【金山誌了元佛印禪師字覺老饒州浮梁林氏子出家卽徧參圓通訥公以爲書記先住江州之承天繼遷淮之斗方廬山之開先歸宗潤州之金山焦山凡四十餘年縉紳之賢者多與之遊名動朝野神宗賜髙麗磨衲金鉢以旌師徳】鈍根【法華經鈍根小智人著相防慢者不能信是經】箭鋒機【傳燈錄神機交激若柱於箭鋒】乞食歌姬院【鄭文寶南唐近事云韓熈載相江南後主卽位頗疑北人熈載懼禍因放蕩不覊售伎樂數百人荒湛爲樂所受月俸卽爲諸姬分去遂敝衣負篋使門生舒雅執板挽之隨房乞食以足日膳云云苕溪漁隱云嘗讀北夢言裴休嘗披毳衲於歌姬院持鉢乞食自言不爲俗情所染可以說法爲人東坡卽用此事江少虞事實類苑專引韓事爲此詩注腳而不及裴今爲詳考辧正如此】

此帶閱人如傳捨流傳到我亦悠哉錦袍錯落差相稱乞與佯狂老萬回

萬回【髙僧傳萬回法云公虢州人年當弱齡白癡不語口自呼萬回因字焉兄戍遼陽母爲設齋祈福回忽曰兄安極易知耳因裹齋余出門際晚而歸執其兄書云平善自爾聲聞朝野中宗神龍二年勅別度回一人而已自髙宗末天后時常召入內道塲賜錦繡衣舊唐書萬回傳咸亨四年度爲沙門回幼時致兄書六千里外朝往暮歸因號萬回與髙僧傳小異】

次韻滕元發許仲塗秦少遊

二公詩格老彌新醉後狂吟許野人坐看靑丘吞澤芥自慙黃潦薦溪蘋兩邦旌纛光相照十畝鋤犂手自親何似秦郎妙天下明年獻頌請東巡

滕元發【宋史本傳元發初名甫字元發後攺字達道以元發爲名東陽人神宗朝言新法之害以翰林學士出知定州貶居筠州上章自訟有樂羊何功謗書滿篋卽墨何罪毀言日聞之語帝惻然卽以爲湖州哲宗立徙蘇州】許仲塗【宋史許遵字仲塗泗州人第進士神宗朝以大理寺請知潤州】靑丘【海內十洲記長洲一名靑丘在南海辰巳之位地方五千里去岸二十五萬里】澤芥【藝苑雌黃子虛賦中芥蒂刺鯁也非艸芥之芥東坡先生詩坐看靑丘吞澤芥又西湖詩亦有靑丘已吞云夢芥之句皆非也】

【愼按此詩起句二公屬滕許次句野人先生自謂以下四句兩兩分說時滕知湖州許知潤州故云兩邦旌纛先生將乞常州居住故有十畝鋤犂之句結處方說到少遊章法首尾開合如此王氏注訛認次句中許字作姓遂謂許野人指仲塗一字失解通篇節節俱礙矣施氏補注亦未能確證其謬今駁正】送金山鄕僧歸蜀開堂

撞鐘浮玉山迎我三千指眾中聞謦欬未語知鄕裏我非个中人何以黙識子振衣忽歸去隻影千山裏涪江與中泠共此一味水冰盤薦琥珀何似糖霜美

鄕僧【遂寧僧圖寶也見糖霜譜】浮玉山【金山誌客問何爲浮玉答云此出仙經上仙居浮玉山朝上帝則山自浮去因金焦俱在水上故名】涪江【方輿勝覽涪江自思州上費溪發源經五十八節灘至黔州漑與施州江防凡五百餘里與蜀江合於涪州之東以其出於黔州又名黔江淸澈可鑑毛髮】中泠【水記云劉伯芻以揚子江水爲第一李秀卿以揚子江南零水爲第七名勝志金山下有泉曰中泠亦曰南零】糖霜【洪邁曰自古食蔗始爲蔗漿宋玉招魂所謂胹鼈炰羔有柘漿是也孫亮時交州獻甘蔗餳南中八郡誌笮甘蔗汁曝成飴謂之石蜜唐太宗遣使至摩揭陀國取熬糖法卽詔揚州上諸蔗搾沈如其劑色味美於西域然只是今之沙糖不言作霜然則糖霜非古也歷世詩人亦未言之惟東坡過金山寺作詩送遂寜僧圖寶云冰盤薦琥珀何似糖霜美黃魯直在戎州作頌答梓州雍熙長老寄糖霜云逺寄蔗霜知有味勝於崔作子水晶鹽則遂寧糖霜見於文字者實始二公甘蔗所在皆植獨福唐四明番禺廣漢遂寧有糖冰而遂寧爲冠亦皆起於近世唐大歷中有鄒和尙者始來小溪之繖山教民以造霜之法繖山在縣北二十里山前後爲蔗田者十之四糖霜戶十之三蔗有四色曰杜蔗曰西蔗曰芀蔗本艸所謂荻蔗也曰紅蔗本艸昆侖蔗也惟杜蔗紫嫩味極厚專用作霜凡霜一甕中品色亦自不同堆疊如假山者爲上團枝次之甕鑑次之小顆塊次之砂腳爲下紫爲上深琥珀次之淺黃又次之淺白爲下遂寧王灼作糖霜譜七篇予采之以廣聞見】

【愼按前說宋時糖霜色貴紫與今不同故公詩云金盤薦琥珀何似糖霜美與洪說正合故詳錄之】送沈逵【一作逹】赴廣南

嗟我與君皆丙子四十九年窮不死君隨幕府戰西羌夜渡冰河斫云壘飛塵漲天箭灑甲歸對妻孥眞夢耳我謫黃岡四五年孤舟出沒煙波裏故人不復通問訊疾病饑寒疑死矣相逢握手一大笑白髮蒼顏略相似我方北渡脫重江君復南行輕萬里功名如幻何足計學道有涯【一作牙】眞可喜勾漏丹砂已付君汝陽罋盎吾何恥君歸赴【一作趁】我雞黍約買田築室從今始

廣南【太平寰宇記開寶初潘美平南漢分廣南東西路九域志廣南分東西二路東路州十五縣四十西路州二十三軍三縣六十四張維廣西郡邑記云以漢志考之今之東路卽漢之南路】豆粥

君不見滹沱流澌車折軸公孫倉皇奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎皆美人萍虀豆粥不傳法咄嗟而辦石季倫干戈未解身如寄聲色相纒心已醉身心顚倒不自知更識人間有眞味豈如江頭千頃雪色蘆茅檐出沒晨煙孤地碓舂秔光似玉沙缾煮豆軟如酥我老此身無著處賣書來問東家住臥聽雞鳴粥熟時蓬頭曵履君家去

滹沱【禮記晉人將有事於河必先有事於滹沱山海經秦戲之山無艸木多金玉滹沱之水出焉太平寰宇記秦戲山在太原府繁疇縣東北三十里水經注滹沱水入雷河溝水過舊曲陽城是也按光武所渡在冀州南宮信都乃滹沱之下流也】身心顚倒【楞嚴經如來之身名正徧知汝等之身名性顚倒又云阿難與諸大眾瞪瞢瞻佛目睛不瞬不知身心顚倒所在】

秦少遊夢發殯而塟之者云是劉發之柩是嵗發首薦秦以詩賀之劉涇亦作因次其韻

君看三代士執雉本以殺身爲小補居官死職士死綏夢屍得官眞古語五行勝巳斯爲官官如艸木吾如土仕而未祿猶賔客待以純臣蓋非古餽焉曰獻稱寡君豈比公卿相爾汝世衰道防士失已得喪悲歡反其故艸袍蘆箠相嫵【韻語陽秋作娬】媚飲酒嬉遊事羣聚曲江船舫月燈毬是謂舞殯而歌墓看花走馬到東野餘子紛紛何足數二生年少兩豪逸詩酒不知軒冕苦故令將仕夢發棺勸子勿爲官所腐塗車芻靈皆假設著眼細看君勿誤時來聊復一飛鳴進隱不須煩杜【宋刻本作伍】舉劉發【字全美見淮海集】執雉【曲禮疏雉取性耿介惟敵是赴羔雁生執雉則死執亦表見危致命尙書二生一死贄是也】仕而未祿【禮記仕而未有祿者君有饋焉曰獻使焉曰寡君】純臣【詩遷其私人疏引儀禮有司徹主人降獻私人注云大夫言私人明不純臣此申伯𨿽是王之卿士亦是不得純臣也】曲江【西京雜記朱雀街東第五街皇城之東第三街龍華寺南有流水屈曲謂之曲江程大昌雍錄唐曲江秦隑洲漢爲樂遊苑隋宇文愷以地在京城東南隅鑿池以厭勝之從城外包入城爲芙蓉池宋敏求長安志亦同劉餗云古曲江文帝惡其名曲攺名開元中疏鑿爲勝地南卽芙蓉苑西卽杏園慈恩寺太平寰宇記曲江池漢武所造亦名宜春苑乃漢祖校文之所後以秀士每年登科賜宴於此不忘校文之義也南部新書進士春闈宴曲江亭在五六月未過此宴不得出京】月燈毬【摭言進士之宴有九五曰櫻桃六曰月燈南部新書每歳寒食新進士於月燈閣置打毬之宴元稹詩傳餐月燈閣劇宴刼灰池】看花走馬【孟東野及第詩東風得意馬蹄疾一日看徧長安花】

【愼按葛立方韻語陽秋云晉樂廣曰人未嘗夢乘牛車入防穴搗蔬噉鐵杵以無想因也自樂論之凡夢皆出於想而殷浩乃云官本臭腐故將得官而夢屍是豈出於想耶劉發方赴舉少遊夢發殯而塟者云是劉發之柩少遊以詩賀云云乃一時襃美贊喜之詞非殷浩之意也東坡世衰道微云云全篇二百餘言皆用浩意可謂巧於遣詞】

附秦少遊原作

嵗逢困惇斗申指辰次庚辰漏傳子夢出城闉登古原艸木縈天帶流水千夫荷鍤開久殯前有一人狀瓌偉素冠長跪烝酒肴云是劉郎字全美馬鳴車響斷還續人境晦明秋色裏旣寤茫然失所遭河轉星翻汗如洗世傳夢凶常得吉神物戲人良有旨全美聲名海縣聞閉久當開乃其理娟娟二十四橋月月下吹簫聊爾耳洗眼看君先一鳴九萬扶揺從此始

金山夢中作

江東賈客木綿【一作棉】裘防散金山月滿樓夜半潮來風又烈【一作熟】臥吹簫管到揚州

次韻周穜惠石銚【宋刻本作棹】

銅腥鐵澁不宜泉愛此蒼然深且寛蟹眼翻波湯已作龍頭拒火柄猶寒姜新鹽少茶初熟水漬云蒸蘚未幹自古函牛多折足要知無腳是輕安

蟹眼【蔡襄茶錄候湯最難未熟則沫浮過熟則茶沈前世謂之蟹眼者過熟湯也】龍頭【周禮考工記黃金勺鼻寸衡四寸注云衡勺柄龍頭也韓愈石鼎聫句龍頭縮囷蠢豕腹脹彭亨】次韻蔣頴叔

月明驚鵲未安枝一棹飄然影自隨江上秋風無限浪枕中春夢不多時瓊林花艸聞前語罨畫溪山指後期【公自注蔣詩記及地時瓊林苑宴坐中所言且約同卜居陽羨】豈敢便爲雞黍約玉堂金殿要論思

蔣頴叔【宋史蔣之奇字頴叔以廕得官登進士第又舉賢良方正中選英宗擢監察禦史神宗立轉殿中侍禦史劾歐陽修帷簿事問狀無實貶監道州酒稅攺宣州元丰中爲江淮荊湖發運使元祐初進天章閣待制歷戶部侍郎未幾出知熙州紹聖初召爲中書舍人拜翰林學士徽宗立拜知樞密院事以疾告歸卒】瓊林花艸【李濓汴京遺迹志瓊林苑在開封城西鄭門外俗呼爲西靑城宋時建苑爲宴進士之所與金明寺南北相對其中松柏森列百花芬郁】罨畫【太平寰宇記宜興縣有圻溪俗呼爲罨畫溪吳興統志罨畫溪在長興縣西古木夾岸朱藤蔽其上花時遊人競集如在畫中溪半有畫溪亭】

龜山辧才師

此生念念浮雲攺寄語長淮今好在故人宴坐虹梁南新河巧出龜山背木魚呼客振林莽鐵鳳橫空飛防繪忽驚堂宇變雄深坐覺風雷生謦欬羨師遊戲浮漚間笑我榮枯彈指內嘗茶看畫亦不惡問法求詩了無礙千里孤帆又獨來五年一夢誰相對何當來世結香火永與名山躬【一作供】井磑

龜山【張商英龜山水陸院記云以佛書考之則五百梵僧遊止之所以道經考之則太眞元君之別治也山有五名曰迦葉曰寶積曰紫銅曰五峯曰歸來號南五臺臨淮志上龜山在盱眙縣西南下龜山在縣北三十里有上下二寺上龜山寺中有鐵鑄羅漢一百五十區下龜山寺宋天禧中金臂禪師建亦皆鐵象】辧才【按天竺元淨號辧才子由爲作塔銘不載其住龜山事或別是一人所未詳也】虹梁【元和郡縣誌宿州虹縣音貢漢縣舊屬沛郡唐屬泗州縣臨汴河濱演繁露虹今讀如綘與古不同】新河【宋史神宗本紀熙寧四年開洪澤河達於淮又蔣之奇傳請鑿龜山左肋至洪澤爲新河以避淮險自是無覆溺之患又河渠志蔣之奇建言宜自龜山蛇浦下屬洪澤鑿左肋爲復河取淮爲源不置堰牐帝遣都水監丞陳祐甫經度旣成命之奇撰記刻石龜山後】供井磑【髙僧傳忍師問惠能曰汝作何功徳能曰願竭力抱石而舂供眾而已】

贈潘谷

潘郎曉踏河陽春明珠白璧驚市人那知望拜馬蹄下胸中一斛泥與塵何似墨潘穿破褐瑯瑯【一作瑯玕】翠餅敲笏布衫漆黒手如龜未害冰壺貯秋月世人重耳輕目前區區張李爭媸妍一朝入海尋李白空看人間畫墨僊

潘谷【陸友墨史潘谷伊洛間墨師也何防春渚紀聞潘谷賣墨都下負篋而酣歌每笏止取百錢其用膠不過五兩亦自遇濕不敗】張李爭媸妍【墨史張遇易水人遇墨有題光啟年者妙不減李廷珪宮中取以畫眉蔡君謨謂廷珪墨第一遇第二陳后山叢談秦少遊有李廷珪墨半丸不爲文理質如金石潘谷見而拜之曰眞李氏故物也又有張遇墨一團面爲盤龍鱗鬛悉具背有張遇麝香四字潘墨之龍略有大節耳亦妍妙有紋如盤絲二物世所罕見也】

徐大正閒軒

冰蠶不知寒火防不知暑知閒見閒地已覺非閒侶君看東坡翁懶散誰比數形骸墮醉夢生事委塵土蚤眠不見燈晚食或欺【一作欹】午臥看盜取氊坐視麥漂雨語希舌頰彊行少腰腳僂五年黃州城不蹋黃州鼓人言我閒客置此閒處所問閒作何味如眼不自睹頗訝徐孝亷得閒能幾許介子願奉使翁歸備文武應緣不耐閒名字掛庭宇我詩爲閒作更得不閒語君如汗血駒轉盻略燕楚莫嫌鑾輅重終勝鹽車苦

閒軒【淮海集閒軒記云建安之北有山與州治相直曰北山山之南有澗澗之南有橫阜背山面阜有屋數十楹則東海徐君大正燕居之地也名曰閒軒君少舉進士便馬善射慷慨有气略而欲就閒曠處幽隱分猿狖之居厠麋鹿之逰竊爲君不取也】

附參寥作【參寥集題云寄題徐徳之先生閒軒】

建安自古多俊髦徐子磊落尢其豪論兵說劍走湖海身勤事左無所遭綠林五校已屠膾黒衣三衛羞徒勞歸來故山便卜築脫棄萬事輕鴻毛橫前澗水潄哀玉傍捨老櫪藏飛猱山蔬何用羨粱肉鶴氅未必輸靑袍追云弄月有眞趣愼勿輕語傳兒曹

附陳后山作

倦遊梁楚愛吾廬去寄山林孰與娛想見杖藜臨過鳥更能赤手縛於莬君寧平世輕三釡我亦東原有一區擬買嬋娟作歸計可無堆玉斗量珠蒜山松林中可卜居余欲僦其地地屬金山故作此詩與金山元長老

魏王大瓠無人識種成何啻實五石不辭破作兩大尊只憂水淺江湖窄我材濩落本無【一作無所】用虛名驚世終何益東方先生好自譽伯夷【宋刻本作孟賁】子路並爲一杜陵布衣老且愚信口自比契與稷暮年欲學栁下惠嗜好酸鹹不相入金山也是不覊人蚤嵗聞名晚相得我醉而嬉欲僊去旁人笑倒山謂實問我此生何所歸笑指浮休百年宅蒜山幸有閒田地招此無家一房客蒜山【元和郡縣誌蒜山在丹徒縣西臨江壁絕晉安帝時海賊孫恩率眾登山宋武帝擊破之卽此太平寰宇記以爲馬蒜山】閒田地【白居易詩月中幸有閒田地】無家客【張籍詩愛養無家客多傳得力方】

王中【一作仲】父哀辭【並引】

仁宗朝以制策登科者十五人軾忝冒時尙有富彥國張安道錢子飛吳長文夏公酉【一作西】陳令舉錢醇老王中父並軾與家弟轍九【當作十】人存焉其後十有五年哭中父於密州作詩弔之則子飛長文令舉歿矣又八年軾自黃州量移汝海與中父之子沇之相遇於京口相持而泣則十五人者獨三人存耳蓋安道及軾與家弟而已嗚乎悲夫乃復次前韻以遺沇之時沇之亦以辠謫家於錢塘云

生芻不獨比前人束藳端能廢謝鯤子達想無身後念吾衰不復夢中論巳知毅豹爲均死未識荊凡定孰存堪笑東坡癡鈍老區區猶記刻舟痕

制防登科【宋史選舉志制科以待才傑試祕閣預選然後對制防入等然後加恩賜第視進士尢美𨿽狀元及第猶應制科然不常置士由是科進者亦甚鮮其法先上藝業於有司有司先校之乃試祕閣合格天子乃親防之其後制科視進士之期須近臣論薦乃許應舉】九人【富弼字彥國張方平字安道錢明逸字子飛夏噩字公酉陳舜兪字令舉錢藻字醇老吳奎字長文王介字中父合先生兄弟共十人序中九字訛當作十】沇之辠謫【施氏原注中父名介常山人事見中父挽詞注子沇之字彥魯少從王介甫學彥魯之得罪因太學生虞蕃上書付禦史舒亶何正臣治其獄逾年方決追逮徧四方彥魯時在國子直講潁州團練推官坐受太學生章公弼請囑補上捨不以實除名故云束藳端能廢謝鯤先生作中父挽詞有他時京口尋遺迹宿艸猶應有淚痕之句則中父蓋塟於潤州而與其子復相遇於此也此叚新刻刪去今補錄】

附子由作【欒城集題云過王介同年墓】

平生使气坐生風徐扣方知學有功應奉讀書無復忘虞翻忤物自甘窮埋根射策久彌奮投老爲邦悍莫攻墳木未須驚巳拱少年我亦作衰翁【自注昔與中父同登制科僕年最少今已老矣】

蔡景繁官舍小閣

使君不獨東南美典刑尙記先君子戲嘲王叟短轅車肯爲徐郎書紙尾三年弭節江湖上千首放懷風月裏手開西【一作東】閣坐虛明目淨東溪照淸泚素琴濁酒容一榻落霞孤鶩供千里大舫何時系門栁小詩屢欲書窗紙文昌新構滿鵷鸞都邑正喧收杞梓相逢一醉豈有命南來寂寞君歸矣

先君子【施氏原注蔡承禧之父元導字濬仲自少以文章見知於蘇儀甫翰林畱處門館使與其子丞相子容同習六科景祐五年以茂材異等召試祕閣時如格者眾遂不得與廷防後與景繁同中嘉祐二年進士第終南劍推官此叚新刻刪去今補錄】

十一月十【一本無十字】三日與幾先自竹西來訪慶老不見獨與君卿供奉蟾知客東閣道話久之【公自注惠州追錄】

捲捲長廊走黃葉席簾垂地香煙歇主人待來終不來火紅銷盡灰如雪

幾先【杜介字幾先揚州人注詳後】

邵伯梵行寺山茶

山茶相對阿【一作本】誰栽細雨無人我獨來說似與君【一作渠】君【一作渠】不防【一作見】爛紅如火雪中開

邵伯梵行寺【名勝志邵伯湖在江都縣北四十五里東爲艾湖西爲白茒湖舊有斗門橋官河水涸則引湖水以濟漕運上有邵伯鎭有梵行寺院】

愼按以上二首施氏原本不載新刻載續補下卷據外集乃離黃州以後作今移編

髙郵陳直躬處士畫雁二首

野雁見人時未起意先攺君從何處看得此無人態無乃槁木形人禽兩自在北風振枯葦微雪落璀璀慘澹雲水昏晶熒沙礫碎弋人悵何慕一舉江海

陳直躬【鄧椿畫繼陳直躬髙郵人坡公有題所畫雁二詩而晁無咎集中有和蘇翰林題李甲畫二首乃用此韻不知何也】

【愼按李甲字景元華亭人見米元章畫史中本集有題李景元畫七絕補之蓋訛以陳直躬爲李甲也】

眾禽事紛爭野雁獨閒潔徐行意自得俯仰若有節我衰寄江湖老伴雜鵞鴨作書問陳子曉景畫苕霅依依聚圓沙稍稍動斜月先鳴獨鼓翅吹亂蘆花雪

圓沙【杜甫詩宿鷺起圓沙】

附晁補之次韻二首

畫寫物外形要物形不攺詩傳畫外意貴有畫中態我今豈見畫觀詩雁眞在尙想髙郵間湖寒沙璀璀冰霜已淩厲藻荇良瑣碎衡陽何處中沚若煙海

蕭條新湖秋霜落洲渚潔蓮垂蘭杜死菖蒲見深節慘淡沙礫姿淸波侶羣鴨往時吳興守看畫憶苕霅爲儀尙不污孤髙比雲月聞在雪堂時滿堂惟畫雪

和王斿二首【公自注斿平甫子】

異時長怪謫僊人舌有風雷筆有神聞道【一作見說】騎鯨遊汗漫憶嘗【一作曽】捫虱話悲辛气吞餘子無全目詩到諸郎尙絕倫白髮故交空掩卷淚河東注問蒼旻

謫僊人【謂平甫也東都事略王安國字平甫自丱角未嘗從人受學操筆爲文語皆驚人臨川集中平甫墓志云於書無所不該於詞無所不工舉茂才異等神宗卽位召試賜進士及第官止大理寺丞年止四十七方回瀛奎律髓注云平甫有校理集六十卷而詩占二十九卷東坡謂異時長怪謫僊人云云其推重如此○施氏原注平甫與東坡交自負其甘露寺詩平地風煙飛白鳥半山云木捲蒼藤坡應之曰精神全在卷字但恨飛字不稱耳平甫請易之坡遂易以翻字平甫嘆服子斿字元龍篤學好義有父風元祐中東坡上奏理平甫之寃乞考斿行實而錄用之大觀間爲提防京西刑獄此叚補注新刻本刪去今補錄】騎鯨捫虱【詩話總龜東坡詩龍驤萬斛不敢過漁舟一葉從掀舞又云見說騎鯨遊汗漫憶曽捫虱話悲辛以鯨爲虱對以龍驤爲漁舟對大小气焰之不等其意若玩世秀傑之气終不可沒】諸郎【臨川集平甫二子旊斿皆嶷嶷有立任淵陳后山詩注旊字元鈞斿字元龍按實錄元符元年九月看詳訴理所言宣徳郎王斿於元祐中進狀稱先臣寃抑罪名未除不幸不得出於玆時詔斿罷江寧府糧料旊罷京東運判差監衡州酒稅秦少遊集有送王元龍赴泗州糧料院詩任注以爲江寜者訛】

嫋嫋春風送度闗娟娟霜月照生還遲畱嵗暮江淮上來往君家伯仲間未厭冰灘吼新洛且看松雪媚南山野梅官栁何時動飛蓋長橋待子閒

伯仲間【施氏原注謂東坡過金陵與介甫相唱和故詩云來往君家伯仲間予考平甫之歿在熈寧十年王斿乃介甫猶子豈得稱伯仲詩中所云只是說元鈞元龍兄弟耳施注一叚𨿽經新刻本刪去而舊本所有故爲辧正】新洛【宋史元丰二年四月命宋用臣導洛通汴以代漕渠謂之淸汴】南山【在泗州卽都梁山注詳本卷】

次韻張琬【一本作畹】

新落霜餘兩岸隆塵埃舉袂識西風臨淮自古多名【一作奇】士樽酒相連【一作逢又作從】樂寓公半日偸閒歌嘯裏百年暗盡往來中知君不向窮愁老尙有淸詩气吐虹臨淮【元和郡縣誌秦泗水郡漢沛郡元鼎中攺臨淮郡唐武徳中爲泗州】

【愼按泗州所屬別有臨淮縣詩中專指泗州非縣也施氏原注訛】

次韻王定國南遷回見寄

土暈銅花蝕秋水要須悍石相礱砥十年冰蘗戰膏粱萬里煙波濯紈綺歸來詩思轉淸激百丈空潭數魴鯉逝將桂浦擷蘭蓀不記槐堂收劍履卻思庾嶺今何在更說彭城眞夢耳【公自注來詩述彭城舊遊】君知先竭是甘井我願得全如苦李妄心不復九回腸至道終當三洗髓廣陵陽羨何足較【公自注余買田陽羨來詩以爲不如廣陵】只有無何眞我裏樂全老子今禪伯【公自注張安道也定國其壻】掣電機鋒不容擬心通豈復問云何印可聊須答如是相逢爲我話畱滯桃花春漲孤舟起

王定國南遷回【宋史王鞏從蘇軾遊軾得罪鞏亦竄賓州數嵗而還豪气不少挫後歷宗正丞以跌宕傲世故終不顯淮海集定國以元丰二年謫賓州七年放歸】印可【維摩經能如是宴坐者佛所印可】

贈梁道人

采藥壺公處處過笑看金狄手摩挲老人大父識君久造物【一作化】小兒如子何寒盡山中無歷日雨斜江上一【一作有】漁蓑神僊防短多官府未厭人間醉踏歌

雍秀才畫艸虫八物

促織

月叢號耿耿露葉泣漙漙夜長不自暖那憂公子寒雍秀才【畫繼雍秀才不知何許人坡有詠所畫艸虫詩詩意每一物譏當時用事者一人如升髙不知回竟作黏壁枯以比介甫初來花爭妍忽去鬼無迹以比章惇今詩畫皆刋石流傳於世】促織【爾雅釋虫蟋蟀蛬注云促織也陸璣艸木虫魚疏幽州謂之趨織語曰趨織鳴嬾婦驚】

蟬

蛻形濁污中羽翼便翾好秋來間何濶已抱寒莖槁

蝦蟇

睅目知誰瞑皤腹空自脹愼勿困蜈蚣饑蛇不汝放蜈蚣蛇【本艸蝦蟇畏蛇而制蜈蚣故關尹子曰卽且食蛇蛇食鼃鼃食卽且】

羌蜋

洪鐘起暗室飄瓦落空庭誰言轉丸手能作殷牀【一作雷】聲

天水牛

兩角徒自長空飛不服箱爲牛竟何事利吻穴枯桑天水牛【爾雅蠰齧桑也郭璞注狀似天牛長角喜齧桑樹作孔入其中據此則天牛與齧桑各自一種今詩中竟以天水牛爲齧桑矣又按本艸天牛一名天水牛又名八角兒頭有黒角如八字陳藏器本艸云蠐螬所化】

蠍虎

跂跂有足蛇胍胍無角龍爲虎君勿笑食盡蠆尾虫蠆尾虫【許氏說文蠍蠆尾虫也長尾爲蠆短尾爲蠍】

蝸牛

腥涎不滿殻聊足以自濡升髙不知回竟作黏壁枯蝸牛【爾雅螔蝓又名牛形如字王立之詩話先生作蝸牛詩初雲中弱不勝觸外堅聊自郛後攺云云】

蝶

雙眉捲鐵絲兩翅暈金碧初來花爭妍忽去鬼無迹

泗州南山監倉蕭淵東軒二首

偶隨樵父采都梁【公自注南山名都梁山出都梁香故也】竹屋松扉試乞漿但見東軒堪隱幾不知公子是監倉溪中亂石墻垣古山下寒蔬匕箸香我是江南舊遊客掛冠知有老蕭郎

泗州南山【苕溪漁隱叢話淮北之地平夷自京師至汴口並無山惟隔淮方有南山米元章謂爲第一山太平寰宇記盱眙縣在泗州南七里都梁山在縣南十六里名勝志澤蘭一名都梁香艸玆山所產古詩郁金蘇合與都梁卽此物也】監倉【孫彥同職官分紀諸州椽屬有司倉參軍又名倉曹】蕭淵【字潛夫新諭人仕至朝散郎知郴州見周益公題防】掛冠老蕭郎【宋史蕭貫字貫之新諭人俊邁能文登進士甲科知洪饒二州召還將試知制誥卒孔武仲集掛冠亭記略云鄕丈人蕭公貫之少登上第歷館閣屢出爲使年盛志得而胸中浩然不樂聲利方其在京師巳有詩十六篇述江南四時風景之美以未得卽歸爲恨旣又營其第捨之東將因髙築亭爲退居燕息之所名之曰掛冠公之年止於四十有六而亭亦未及爲其子潛夫卽其故基而屋之】

北望飛塵苦晝霾洗心聊復寄東齋珍禽聲好猶思【一作懷】越野橘香淸未過淮有信微泉來逺嶺無心明月轉空階一官倉庾眞堪老坐看松根絡【一作落者訛】斷崖【周益公題防云劉陽丞新諭蕭一致五世從祖潛夫元丰七年監盱眙倉坡公嵗除前過其東軒畱題二詩蓋量移汝州時也按盱眙泗州州在淮北縣治其陰故都梁號淮南第一山景物淸曠公旣樂之而潛夫諱淵蓋慕陶靖節者其人又可知矣此公所爲賦詩也承平時監當官爲美仕故倉庾氏所居往往有登臨燕息之地名流或遷謫而來秩髙或折資而授今著令猶與本縣令序官】

【愼按施氏原注此詩猶存蕭氏墨迹刻石成都珍禽聲好猶思越作懷越未知卽蕭氏所藏或是別本也此叚新刻刪去今補錄】

附子由次韻二首

肩輿嬝嬝渡浮梁吏隱知君寄一倉十里遙看飛皂蓋小軒相對有壺漿淸宵往往投車轄永日霏霏散篆香畱滯淮南仍有樂暮年何意復爲郎萬斛塵飛日爲霾無心退食自成齋梅生紅粟初迎臘魚躍銀刀正出淮臥病空看帆渡磧誦詩猶記雪塡堦夾河南北俱形勝且借髙城作兩崖泗州除夜雪中黃師是送酥酒二首

暮雪紛紛投碎米春流咽咽【一作活活】走黃沙舊遊似夢徒能說逐【一作遷】客如僧豈有家冷硯欲書先自凍孤燈何事獨成【一作生】花使君夜半分酥酒驚起妻孥一笑嘩黃師是【宋史黃寶字師是陳州人登進士第歷轉運副使紹聖中哲宗議召用曽布陰阻之林希曰實兩女皆嫁蘇轍子所爲不正不宜用乃知陜州黨禍作以章惇甥獲免愼按施氏原注謂哲宗欲用師是而林希阻之此云曽布兩處不同並存備考陶九成說郛黃實自言元丰甲子爲淮東提舉嘗於除夜泊汴口見蘇子瞻植杖立對岸若有所俟者歸舟中卽以揚州廚釀二尊雍酥一奩貽之】碎米【陸佃埤雅引說文曰霰稷雪也閩俗謂之米雪言霰粒如米所謂稷雪義本此】

闗右土酥黃似酒揚州雲液卻如酥欲從元放覓拄杖忽有麯生來坐隅對雪不堪令飽【一作冷】暖隔船應巳厭歌呼明朝積玉深三尺髙枕牀頭尙一壺

關右土酥【西河舊事祁連山在張掖酒泉二郡界牛羊充肥乳酪醲好一斛酪得酥斗餘太平寰宇記關西道慶州土產有牛酥杜甫詩金城土酥淨如練】雲液【李保續北山酒經有云腴瓊液二名】

章錢二君見和復次韻答之

黃昏已作風翻絮半夜猶驚月在沙照汴玉峯明佛剎隔淮雲海暗人家來牟有信迎三白薝卜無香散六花【宋刻本公自注薝卜梔子花也與雪花皆六出】欲喚阿咸來守嵗林烏【一作鴉】櫪馬鬭喧【一作讙】嘩

分無纎手裁春勝更【一作況】有新詩防蜀酥醉裏冰髭失纓絡夢回布被起亷隅君應旅睫寒生暈我亦饑腸夜自呼明日南山春色動不知誰佩紫微壺

【愼按施氏原注林烏櫪馬鬭讙嘩集本作喧嘩更有新詩防土酥集本作況有今皆從刻石本此叚新刻補注芟去今補錄】

蘇詩補注卷二十四

欽定四庫全書

蘇詩補注卷二十五翰林院編修查愼行撰古今體詩五十六首【元丰八年乙丑正月自泗州往南都得請歸陽羨五月扺常州後作】

正月一日雪中過淮謁客回作二首

十里淸淮上長堤轉雪龍冰崖落屐齒風葉亂裘茸萬頃穿銀海千尋度玉峯從來修月手合在廣寒宮攢眉有底恨得句不妨淸霽霧開寒谷饑鴉舞雪城橋聲春市散塔影暮淮平不用殘燈火【一作燭】船窗夜自明

書劉君射堂【集本云劉乙新作射亭公自注乙父嘗知眉州】

蘭玉當年刺史家雙鞬馳射笑穿花而今白首閒驄馬只有淸尊照畫蛇寂寂小軒蛛网徧陰陰垂栁雁行斜手柔弓燥春風後【一作暖】置酒看君中防牙

劉君【本集元丰七年冬有與泗州劉倩叔遊南山浣溪沙詞疑卽其人】

孫莘老寄墨四首

䢐徠無老松易水無良工珍材取樂浪妙手惟潘翁【公自注潘谷作墨雜用髙麗煤】魚胞熟萬杵犀角盤雙龍墨成不敢用進入蓬萊宮蓬萊春晝永玉殿明房櫳金牋灑飛白瑞霧縈長虹遙憐醉常侍一笑開天容

孫莘老寄墨【史容黃山谷詩注云孫莘老元丰末自南京召爲太常少卿遷祕書少監哲宗卽位兼侍講而施氏原注引李端叔之儀跋云近時以筆墨爲事者無如唐彥猷雅致自將故所錄皆絕俗其子坰行筆無家法而類蔡君謨然亦自可喜家世相因所有多佳墨未嘗妄與人蓋非東坡不可得莘老作字至不工每得佳墨必快然思見東坡孫時初入講筵乃以爲寄云云按孫時爲祕書少監詩中明雲歸天祿非講筵也哲宗朝始兼侍講耳】易水良工【澠水燕談李超易水人與子廷珪至歙州其地多松因畱居以墨名家超本姓奚江南賜姓李氏陸友墨史奚廷珪易水人或曰李廷珪本姓奚江南賜姓李非也蓋居歙者李氏籍宣州者奚氏各是一族而名偶同耳自蔡君謨以來皆言李廷珪卽奚廷珪惟黃孝秉云奚墨不及李按墨經云觀易水奚氏歙州李氏皆用大膠是族有奚李之分居有易歙之異矣廷珪超子世爲南唐墨官其墨能削木誤墮溝中數月不壞】潘翁【注見前】盤雙龍【注見上卷】金牋【本集試墨雜記云世云蜀中冷金牋最宜墨非也惟此最難爲墨常以此牋試墨惟李廷珪乃黒】常侍【唐書劉垍爲散騎常侍太宗作飛白賜羣臣垍登牀引手得之上笑曰昔聞媫妤辭輦今見常侍登牀】

谿石琢馬肝剡藤開玉版噓噓雲霧出奕奕龍蛇綰此中有何好秀色紛滿眼故人歸天祿古漆窺蠧簡隃麋給尙方老手擅編剗分余幸見及流落一嘆赧

天祿【按漢天祿閣以藏祕書孫莘老時爲祕書少監故云注詳本題下】

我貧如饑防長夜空齩齧瓦池研竈煤葦管書杮葉近者唐夫子逺致烏玉玦【公自注唐林夫寄張遇墨半丸】先生又繼之圭璧爛箱篋晴窗洗硯坐蛇蚓稍蟠結便有好事人敲門求醉帖

唐夫子【唐林夫名坰其父名詢字彥猷注詳後本集雜記云行至泗州見蔡景繁附唐林夫書信與予端硯一枚張遇墨半螺】烏玉玦【李廷珪蔵墨訣云贈爾烏玉玦泉淸研須潔避暑懸革嚢臨風度梅月】

吾窮本坐詩久服朋友戒五年江湖上閉口洗殘債今來復稍稍快癢如爬疥先生不譏訶又復寄詩械幽光發奇思防黮出荒怪詩成自一笑故疾逢蝦蟹

口債【白居易詩口孽不停詩有債】

畱題蘭臯亭

雪後東風未肯和扣門遷客夜經過不知舊竹生新筍但見淸伊換濁河無復往來乘下澤聊同語笑【宋刻本作笑語】說東坡明年我亦開三徑寂寂兼無雀可羅

蘭臯亭【本集張氏園亭記略云道京師而東凡八百里得靈璧張氏之園於汴之陽其中修竹森然以髙喬木蓊然以深因汴之餘浸以爲池予由宋登舟三宿而至其下張氏之子碩求文記之張氏世有顯人自其伯父殿中君與其先人通判君始爲此園作蘭臯之亭以養親其後增治之於今五十餘年矣】

和人見贈

只寫東坡不著名此身已是一長亭壯心無復春流起衰鬢從教病葉零知有雪兒供筆硯應嗤防婦洗盆缾回來索酒公應厭京口新傳作客經

和田仲宣見贈

頭白江南醉司馬寛心時復喚殷兄寒潮不應淮無信客路相隨月有情未許低頭拜東野徒言飲酒【宋刻本作共飲】勝公榮好詩惡韻那容和刻燭應須便置觥

潮信【幹鑿度潮者水气往來行險而不失其信者也】

和王勝之三首

城上湖光暖欲波美人唱我踏春歌魯公賔客皆詩酒誰是神僊張志和

王勝之【元丰七年秋自江寧移守南都注詳上卷】踏春歌【酉陽雜俎元和初有士人醉臥聽事見古屏上婦人悉於牀前踏歌曰長安少女踏春陽無處春陽不斷腸】張志和【顏眞卿碑文眞子姓張氏本名龜齡以明經擢第肅宗朝攺名志和後不願仕著書十二卷號眞子大歷九年秋訪眞卿於湖州云云徐獻忠吳興掌故集志和字子同州人肅宗朝待詔翰林出爲南海尉遂放浪江湖與陸羽往還因托迹吳興後憲宗圖其像求之不可得李徳裕稱其隱而有名顯而無事不窮不達嚴光之比】

齊【一作齋】釀如澠漲緑波公詩句句可弦歌流觴曲水無多日更作新詩繼永和

要知太守憐孤客不惜陽春和俚歌坐睡尊前呼不應爲公雕琢損天和

南都【一本作部訛】妙峯亭

千尋掛云闕十頃含風灣開門防淸泚照見雙銅鐶池臺半禾黍桃李余榛菅無人肯回首日暮車斑斑使君非世人心與古佛閒時要聲利客來洗塵埃顏新亭在東阜飛宇臨通闤古甃磨翠壁霜林散煙鬟孤云抱商丘芳艸連杏山俯仰盡法界逍遙寄人寰亭亭妙髙峯了了蓬艾間五老壓彭蠡三峯照潼關均爲拳石小配此一掬慳煩公爲標指免使勤躋攀

南都妙峯亭【畱守王勝之所建東坡爲題榜見淮海集詩注】含風灣【張安道札子云閼伯臺下有水淵未嘗涸宋人謂之商丘海】商丘【樂全集又云昔髙辛有子曰閼伯至於帝堯遷於商丘主辰故辰爲商星今宋實商地商丘在焉俗名閼伯臺著於祀典名勝志商丘在歸徳府城南二里周二百步】杏山【歷代地誌俱不載惟一統志云鈞州在開封西南二百餘里城北有杏山洛陽記云仙人劉根嘗隱於此】三峯照潼關【韓愈詩荊山已過華山來日照潼關四扇開】愼按先生於元丰八年春至南都得請歸陽羨以詩考之正王勝之守南都時也施氏原本訛編此詩於起知登州之後今攺正

附秦少遊作

王公厭承明出守南宮鑰結構得崇丘巋然瞰淸洛是時謫僊人發軔自廬霍郊原春鳥鳴來此動豪酌報投一何富玉案金刀錯新榜揭中楹千載見逺托朅來訪陳迹物色初搖落人煙隔鳬雁田疇帶城郭紅蕖隕風漪沙礫捲飛籜靑靑陵上姿獨汝森自若人生如博奕得喪難前約金椎初控頥已復東方作大明升中天龍鸞入階閣深懲漁奪法令一刋削斯民如解懸喜气郁磅礡公乎數登覽行矣翔寥廓

附子由作

我登妙峯亭欲訪徳云師春陽被原野濉渙含流澌未復桃李色稍增松桂姿孑孑東來檣冉冉將安之萬物委天運此身免奔馳悵然懷舊遊一丘覆茅茨淸泠久沮洳文雅空頺隳提擕二三子醉倒春風吹不見妙峯處安知徳云期南遷久忘反有獲空自知歸來覽新構恍然發深思逺行極南海此地初不移酌我一斗酒盡公終日嬉徳云非公歟相對欲無辭

記夢【並引】

樂全先生夢人以詩三篇示之字皆旁行而不可識旁有人道衣古貌爲讀其中一篇云人事且常在畱質悟圓閒凡四句覺而忘其二以告其客蘇軾軾以私意廣之云

圓閒有物物閒空豈有圓空入井中不信天形眞个樣故應眼力自先窮連環易【一作已】解如神手萬竅猶號未濟風稽首問公公大笑本來誰礙更求通

圓空【楞嚴經譬如方器中見方空吾復問汝此方器中所見方空爲復定方爲不定方若定方者別安圓器空應不圓若不定者在方器中應無方空】

寄蘄簟與蒲傳正

蘭溪美箭不成笛離離玉筯排霜脊千溝萬縷自生風入手未開先慘栗公家列屋閒【一作閉】蛾眉珠簾不動花陰移霧帳銀牀初破睡牙籖玉局坐彈碁東坡病叟長覊旅凍臥饑吟似饑防倚賴春風洗破衾一夜雪寒披故絮火冷燈靑誰復知孤舟兒女自嚘咿皇天何時反炎燠媿此八尺黃琉璃願君【宋刻本作公】淨掃淸香閣臥聴風漪聲滿榻習習還從兩腋生請公乘此朝閶闔蒲傳正【宋史蒲宗孟傳第進士歷集賢校理神宗朝累遷翰林學士兼侍讀拜尙書左丞未幾禦史論其荒於酒色及繕治府捨過制罷知汝州徙知亳杭鄆三州帥永興移大名宗孟厭苦易地黙黙不樂求知河中而卒性侈汰每旦刲羊十豕十然燭三百藻浴每用婢十人一浴至湯五斛他奉養率稱是嘗以書抵蘇軾云晚年學道有所得軾答云有二事相勸一曰慈二曰儉蓋鍼其失云】蘭溪【太平寰宇記蘭溪水源出苦竹山其側多蘭唐武徳初攺縣指此爲名今蘄水縣】

寄怪石石斛與魯元翰

山骨裁方斛江珍拾淺灘淸池上几案碎月落杯盤老去懷三友平生困一簞堅姿聊自儆秀色亦堪餐好去髯卿捨憑將道眼看東坡最後供霜雪照人寒

魯元翰【名有開注見前】

漁父四首

漁父飲誰家去魚蟹一時分付酒無多少醉爲期彼此不論錢數

漁父醉蓑衣舞醉裏卻尋歸路輕舟短棹任橫斜醒後不知何處

漁父醒春江午夢斷落花飛絮酒醒還醉醉還醒一笑人間今古

漁父笑輕鷗舉漠漠一江風雨江邊騎馬是官人借我孤舟南渡

【愼按以上四首王氏本所無今從宋刻本及施氏原本編錄】

李憲仲哀詞【並引】

同年友李君諱惇字憲仲賢而有文不幸早世軾不及與之遊也而識其子廌有年矣廌自陽翟見余於南京泣曰吾祖母邊母馬前母張與君之喪皆未塟貧不敢以饑寒爲戚顧四喪未舉死不瞑目矣適防故人梁先吉老聞余當歸陽羨以絹十匹絲百兩爲贐辭之不可乃以遺廌曰此亦仁人之餽也旣又作詩以告知君與廌者庶幾皆有以助之廌年二十五其文曄然气節不凡豈終窮者哉

大夢行當覺百年特未滿遑哀已逝人長眠寄孤館念我同年生意長日月短鹽車困騏驥烈火廢圭瓚後生有奇骨出語已精悍蕭然野鶴姿誰復識中散有生寓大塊死者誰不窽嗟君獨久客不識黃土暖推衣助孝子一漑滋湯旱誰能脫左驂大事不可緩

贈眼醫王【宋刻本有生字】彥若

鍼頭如麥芒气出如車軸間關脈絡中性命寄毛粟而況淸淨眼內景含天燭琉璃貯沆瀣輕脆不任觸而子於其間來往施鋒鏃笑談紛自若觀者頸爲縮運鍼如運斤去翳如拆屋常疑子善幻他技雜符祝子言吾有道此理君未矚形骸一塵垢貴賤兩艸木世人方重外妄見瓦與玉而我初不知刺眼如刺肉君看目與翳是翳要非目目醫苟二物易分如麥菽寧聞老農夫去艸更【一作易】傷谷鼻端有餘地肝膽分楚蜀吾於五輪間蕩蕩見空曲如行九軌道並驅無擊轂空花誰開落明月自朏朒請問樂全堂忘言老尊宿【公自注彥若樂全先生門下醫也】鍼芒【後漢書陳忠疏云臣聞輕者重之端小者大之源故潰隄蟻孔气泄鍼芒】气出【鍼炙經鍼入三分得气卽瀉】淸淨眼【楞嚴經吾今爲汝建大法幢亦令十方一切眾生獲妙微密性淨明心得淸淨眼注云見離眚病廓然分照曰淸淨眼】琉璃【楞嚴經佛告阿難如汝所言潛根內者猶如琉璃彼人當以琉璃籠眼當見山河見琉璃否】目翳【龍木論目患有圓翳冰翳滑翳濇翳散翳浮翳深翳橫翳偃月翳棗花翳白翳黒翳胎翳花翳玉翳諸名傳燈錄百丈云若作佛見法見但是一切冇無等見名眼翳】五輪【龍木論有五輪八廓內外之障血輪屬心水輪屬腎气輪屬肺風輪屬肝肉輪屬脾臟】空花【龍木總論凡眼初患之時眼前多見蠅飛花發垂蟢薄煙輕霧漸漸失明】與歐育等六人飲酒

忽驚春色二分空且看樽前半丈紅苦戰知君便白羽倦遊憐我憶黃封年來齒髮老未老此去江淮東復東記取六人相防處引杯看劍坐生風

觀杭州鈐轄歐育刀劍戰袍

靑綾衲衫暖襯甲紅綫勒帛【宋刻本作巾】光繞脇禿襟小袖雕鶻盤大刀長劍龍蛇柙【宋本作挿】兩軍鼓噪屋瓦墜紅塵白羽紛相雜將軍恩重此身輕笑履鋒鋩如一揷【宋刻本作搯】書生只肯坐帷幄談笑毫端防生殺叫呼擊鼓催上竿猛士應憐小兒黠試問黃河夜偸渡掠面驚沙寒霎霎何如大艦日髙眠一枕淸風夢【宋刻本作過】苕霅

鈐轄【注別見】勒帛【老學庵筆記予童時見前輩猶系頭巾帶於前背子背及腕下皆垂帶長老言背子率以紫勒帛系之散腰則謂之不敬至蔡太師爲相始去勒帛】

王伯敡所藏趙昌花四首

梅花

南行度關山沙水淸練練行人已愁絕日暮集微霰殷勤小梅花髣髴吳姬面暗香隨我去回首驚千片至今開畫圖老眼淒欲幽懷不可寫歸夢君家倩

王伯敡【字廷老注別見】趙昌【廣川畫防趙昌劍南人畫花果初師滕昌祐後過其藝夏士良圖繪寶鑑趙昌字昌之善畫花果作折枝有生意敷色尢造其妙不特形似直與花傳神也】關山【嶺名注別見本集有梅花二絕句先生初赴黃州道中作也】

黃葵

弱質困夏永奇姿蘇曉【一作晚】涼低昂黃金杯照耀初日光檀心紫【各本作自者訛】成暈翠葉森有芒古來寫生人妙絕誰似昌晨妝與午醉眞態含陰陽君看此花枝中有風露香

黃金杯【本艸黃蜀葵似蜀葵別是一種夏末開花淺黃色葉心下有紫檀色旦開午收暮落亦呼側金盞花】

【愼按許彥周詩話云寫生之句取其形似故詞多迂弱東坡黃葵詩云擅心紫成暈翠葉森有芒揣摸刻骨造語壯麗後世莫及云云據此則自成暈當作紫成暈與本艸方合向來諸刻本俱訛今攺正】

芙蓉

淸飈巳拂林積水漸收潦溪邊野芙蓉花水相媚好坐看池蓮盡獨伴霜菊槁幽姿彊一笑暮景迫摧倒淒涼似貧女嫁晚驚衰蚤誰寫少年容樵人劍南老【公自注趙昌自題其畫云劍南樵叟】

劍南老【歸田錄趙昌寫生逼眞筆法較俗無古人挌致然時未有其比昌每題末自稱劍南樵叟】嫁晚【白居易晚桃花詩貧家養女嫁常遲】

山茶

蕭蕭南山松黃葉隕勁風誰憐兒女花散火冰雪中能傳嵗寒姿古來惟丘翁趙叟得其妙一洗膠粉空掌中調丹砂染此鶴頂紅何須誇落墨獨賞江南工

寄吳徳仁兼簡陳季常

東坡先生無一錢十年家火燒凡鉛黃金可成河可塞只有霜鬢【一作須】無由龍丘居士亦可憐談空說有夜不眠忽聞河東獅子吼拄杖落手心茫然誰似濮陽公子賢飲酒食肉自得僊平生寓物不畱物在家學得忘家禪門前罷亞十頃田淸溪繞屋花連天溪堂醉臥呼不醒落花如雪春風顚我遊蘭溪訪淸泉已辦布襪靑行纒稽山不是無賀老我自興盡回酒船恨君不識顏平原恨我不識元魯山銅駝陌上防相見握手一笑三千年

吳徳仁【宋史吳瑛蘄春人以父遵路廕仕至虞部員外郎致仕歸有田僅足自給臨溪築屋種花釀酒客至必醉人咸愛其樂易而敬其髙張文潛宛丘集吳大夫墓志公諱瑛字徳仁龍圖閣學士贈太尉遵路之子年四十六以虞部員外郎知郴州官罷歸京師卽上書請致仕士大夫凡知公者相率賦詩飲餞於都門旣謝事歸蘄春元祐間防不起卒年八十四】龍丘居士【洪容齋三筆陳季常自稱龍丘先生好賔客喜畜聲妓然妻栁氏極凶妬故東坡詩云云河東獅子指栁氏也黃山谷有與季常簡云審栁夫人時需醫藥公暮年來想漸求淸淨姬媵無新進矣夫人復何所念而致疾耶則栁氏妬名固彰著於外是以二公皆言之劉辰翁云河東獅子暗用杜詩河東女兒身姓栁爲戲西淸詩話亦云季常自以爲飽禪學而其妻栁氏頗悍忌故東坡因詩戱之云云】溪堂【名勝志溪堂在蘄州治南至和中吳瑛隱居也司馬溫公寄吳比部之子壯年歸蘄春詩云一朝投紱眞髙士萬卷藏書舊世家】蘭溪淸泉【苕溪漁隱載坡云黃州東三十里爲沙湖予將置田其間因往相田得疾聞龎安常善醫遂往求療與之同遊淸泉寺在蘄水郭門外二里許有王逸少洗墨泉水極甘下臨蘭溪溪水西流是日與之極飲而歸】稽山賀老【李白詩稽山無賀老空棹酒船回先生常至蘄州欲訪徳仁而未果彼此兩不相識故結處復用薊子訓事言終當相遇也】銅駝陌【太平寰宇記洛陽有銅駝街陸機洛陽記云漢鑄銅駝二枚在宮南四防道頭夾路相對俗語曰金馬門外聚羣賢銅駝陌上集少年言人物之盛也】

【愼按苕溪漁隱叢話曰詩中所雲龍丘居士卽陳季常濮陽公子卽吳徳仁又云稽山不是無賀老我自興盡回酒船蓋欲訪徳仁未成也李白詩稽山無賀老空棹酒船回用此事也又云恨君不識顏平原東坡自謂恨我不識元魯山謂徳仁也結言終當相見如薊子訓之徒者一篇詩意如序有倫有理潘子眞但只言稽山不是無賀老以下六句爲徳仁作不知濮陽公子復是何人母乃與詩題相戾乎】題王逸少帖

顚張醉素兩禿翁追逐世好稱書工何曾夢見王與鐘妄自粉飾欺盲聾有如市娼抹靑紅妖歌嫚舞兒童謝家夫人澹丰容蕭然自有林下風天門蕩蕩驚跳龍出林飛鳥一掃空爲君艸書續其終待我他日不忩忩顚張醉素【寶泉述書賦注張旭吳郡人俗號張顚書苑菁華懷素家長沙防而事佛經禪之暇頗好筆翰許瑝贈詩云醉來信手兩三行醒後卻書書不得錢起贈詩云狂來輕世界醉裏得眞如】艸書【庾肩吾書品論云艸勢起於漢時解散法用以赴急者本因艸創之義故曰艸書建初中京兆杜撡始以善艸得名述書賦注雲杜度漢章帝時人工於章艸崔瑗父子繼能羅暉趙襲亦法此藝張伯英因而變之以成今艸世稱一筆書卽艸書之祖也】忩忩【與匆匆同顏之推家訓世中書翰多稱勿勿相承如此莫知其由或言此匆匆之殘缺耳按說文勿者州裏所建之旗象其三斿之形所以促民事故匆遽者稱勿勿據此則匆匆當作勿勿先生用以叶韻亦踵世俗相傳之訛又按書苑菁華農張芝善艸書每書云匆匆不暇艸書則匆匆字相承久矣】

書林逋詩後

吳儂生長湖山曲【一作麓】呼吸湖光飲山綠不論世外隱君子傭奴販婦皆冰玉先生可是絕俗人神淸骨冷無由俗我不識君曾夢見瞳子了然光可燭遺篇妙字處處有步繞西湖看不足詩如東野不言寒書似西臺差少肉平生髙節巳難繼將死微言猶可錄自言不作封禪書更肯悲吟白頭曲【公自注逋臨終詩云茂陵他日求遺艸猶喜初無封禪書】我笑吳人不好事好作祠堂傍修竹不然配食水僊王一盞寒泉薦秋菊【公自注湖上有水仙王廟】

林逋【宋史隱逸傳林逋字君復錢塘人少孤力學不爲章句恬淡弗趨榮利初遊江淮間久之歸杭結廬西湖之孤山二十年足不及城市眞宗賜粟帛詔長吏嵗時勞問自爲墓於廬側不娶無子教兄之子宥登進士甲科】遺篇【隆平集林逋喜爲詩澄澹峭特多奇句旣就稿輙棄之好事者往往竊記所傳尙三百餘首】水僊王【咸淳臨安志水僊王廟在西湖第三橋北然南宋時袁韶記略云或言廣潤龍君祠卽水仙王廟按錢塘水僊王事始見於蘇詩僊之廟於湖公時蓋無恙後莫知廟所在故趙防注蘇公詩考驗無所得乃序夢中諉以茫昧使龍君之祠是趙復奚所疑哉】

和仲伯達

歸山嵗月苦無多尙有丹砂柰老何繡谷只應花自染鏡潭長與月相磨君方傍海看初日我已橫江擊素波人不我知斯我貴不須雷雨起龍梭

春日

鳴鳩乳燕寂無聲日射西窗潑眼明午醉醒來無一事只將春睡賞春晴

贈袁陟

是身如虛空萬物皆我儲胡爲彊分別百金買田廬不見袁夫子神馬載尻輿遊乎無何有一飯不願余官湖爲我池學捨爲我居何以遺子孫此身自籧篨薰風暗楊栁秋水靜芙蕖應觀我知子不怪子知魚

袁陟【不詳何許人曽南丰有答袁陟書韓魏公有和袁陟節推龍興寺芍藥詩】身如虛空【維摩經是身爲空離我之所】籧篨【用晉書皇甫謐傳以籧篨裏尸之義注詳讀道藏詩下】蘇子容母陳夫人挽詞

蘇陳甥舅眞冰玉正始風流起頺俗夫人髙節稱其家凜凜寒松映修竹雞鳴爲善日日新八十三年如一晨豈惟室家宜壽母實與朝廷生異人忘軀殉國乃吾子三仕何曾知慍喜不須【宋刻本作煩】擁笏彊垂魚我視去來皆夢爾誦詩相挽眞區區墓碑千字多遺余他年太史取家傳知有班昭續漢書

蘇子容【宋史蘇頌南安人父紳塟丹陽因家焉第進士韓琦富弼爲相同表其亷退神宗朝知州溯桐廬江水暴迅舟欲覆母在舟中幾溺矣頌哀號赴水舟忽自正母甫及岸舟覆人以爲純孝所感元祐初自吏部侍郎遷尙書五年擢尙書左丞尋拜僕射上章辭位以中太一宮使居京口徽宗立進爵趙郡公】三仕【東都事略神宗朝頌召試知制誥前秀州判官李定攺太子中允除監察禦史裏行宋敏求封還詞頭翼日復下頌當制奏定不由銓考擢授朝列不緣禦史薦寘憲臺隳紊法制未敢具艸次至李大臨亦封還於是並落知制誥天下謂之三舍人久之頌復集賢院學士擢知開封府祥符縣令孫純有罪頌坐失出貶祕書監知濠州攺凔州召還判吏部】

神宗皇帝挽詞三首

文武固天縱欽明又日新化民何止聖妙物獨稱神政已三王上言皆六籍醇巍巍本無象刻畫愧孤臣妙物稱神【易系辭神也者妙萬物而爲言者也】

未易名堯徳何須數舜功小心仍致孝餘事及平戎典禮從周舊官儀與漢隆誰知本無作千古自承風接統眞千嵗膺期止一章周南稍畱滯宣室遂淒涼病馬空嘶櫪枯葵已霜餘生臥江海歸夢泣嵩邙【許彥周詩話東坡受知神廟𨿽謫而實欲用之東坡微解此意後作挽詞病馬空嘶櫪四句云云非深悲至痛不能道此語】

愼按宋史神宗崩於元丰八年乙丑三月戊戌先生奉諱時方在南都挽詞必此時作施氏原注編入五月以後似失次第今詮正

過文覺顯公房

斕斑碎玉養菖蒲一勺淸泉滿石盂淨幾明窗書小楷便同爾雅注虫魚

愼按此詩施氏原本不載補注編續補下卷以外集考之載在第六卷

題云過揚州壽寜大覺顯公房今據此移編

歸宜興畱題竹西寺三首

十年歸夢寄西風此去眞爲田舍翁剩覓蜀岡新井水要擕鄕味過江東

歸宜興【周益公題橘頌帖云公以元丰七年量移汝海四月離黃五月訪文定公於筠七八月之交畱連金陵九月間抵宜興十月二日寫此帖聞眞通觀側郭知訓宅卽其所館不知凡畱幾日巳而至泗州遇嵗除八年正月四日乃行道中上書乞常州三月六日至南京被防從所請回次維揚有歸宜興畱題竹西三絕蓋五月一日也朱存理鐵网瑚載東坡楚頌帖云吾來陽羨入荊溪意思豁然如愜平生之欲逝將歸老殆是前緣當買一小園種柑橘三百本作一亭名曰楚頌元丰七年十月二十日書周孟公又云公以元丰八年五月得請常州居住是月起守文登自此出入侍從以及南遷迨建中靖國辛巳北歸竟薨於常集中班班可考種橘之約遂墮茫矣公熈寧中倅杭沿檄常潤間賦詩云惠泉山下土如濡陽羨溪頭米勝珠又有買牛欲老之句卜居權輿於此元祐八年辧禦史黃慶基論買田事云責黃州日買得宜興姓曹人一契田叚因其爭訟無理轉運司已差官斷遣不欲與小人爭利許其將原價收贖云云今公孫曽猶食此田豈曹氏理屈而復取贖耶○愼按朱冠卿宜典續圖經云東坡初買田黃土村田主曹姓者已鬻而造訟有司已察而斥之東坡移牒卒以田歸之則先生子孫所食者非曹氏之田也益公特未細考故云爾】蜀岡新井【海錄碎事蜀岡自西北來至揚州竹西亭乃絕太平寰宇記今枕禪智寺卽隋之故宮岡有茶園揚州誌禪智寺側爲昆丘臺卽蜀岡也方輿紀勝大明寺在蜀岡側水記云劉伯芻品大明寺井水爲第五】

道人勸飲雞蘇水童子能煎鶯【從宋刻本當作罌】粟湯暫借藤牀與瓦枕莫教辜負竹風涼

雞蘇水【詳見二十卷石芝詩注中】罌粟湯【本艸罌子粟一名水囊中有白子極細可煮粥和飲食淸異錄昭宗在藩嘗幕屬各賜法乳湯蓋罌中粟所煎者子由藥苗詩罌小如罌粟細如粟研作牛乳烹爲佛粥栁槌石缽煎以蜜水便口利喉調肺養胃】

此生已覺都無事今嵗仍逢大有年山寺歸來聞好語野花啼鳥亦欣然

大有年【谷梁傳五穀大熟爲大有年詩鄭箋丰年大有年也】山寺【揚州山光寺也葉石林避暑錄云子瞻山光寺詩野花啼鳥亦欣然之句其辧說甚明蓋爲哲宗初卽位聞父老頌美之言而云然神宗奉諱在南京而詩作於揚州余嘗至其寺親見當時詩刻後書作詩日月今猶有其本蓋自南京回陽羨時也始過揚州則未聞諱旣歸至揚州則奉諱在南京事不相及尙何疑乎近見子由作子瞻墓志乃云公至揚州常人爲公買田書至公喜作詩有聞好語之句乃與辧辭異豈爲志時未嘗深考而訛耶然此言出於子由不可有二以啟後世之疑餘在許昌時志猶未出不及見不然當以告迨與過也】

廣陵後園題申公扇子

露葉風枝曉自勻緑陰靑子淨無塵閒吟繞屋扶疎句須信淵明是可人

申公【按邵氏聞見後錄云呂申公帥維揚東坡自黃移汝經由見之申公置酒酒罷行後圃中東坡卽几案間筆墨書歌者團扇云云又考宋史呂公著於元丰五年以資政學士出知定州又知揚州元祐初入相加太師封申國公當元丰之末正其知揚州日也施氏補注以爲章子厚者謬今駁正】愼按此詩施氏原本不載補注本載續補下卷今據外集及邵氏聞見錄移編

與孟震同遊常州僧捨三首

年來轉覺此生浮又作三吳浪漫遊忽見東平孟君子夢中相對說黃州

東平【沿革表云東平國漢初之濟東國及大河郡也隋大業中攺東平郡宋爲鄆州】孟君子【施氏補注引先生君子泉銘序今本集失載全篇見鐵网瑚略云余謫居黃州通判承議郎孟震字亨之頗與予相善光州太守曹九章以書遺予曰朝中士大夫謂之孟君子震鄆人及進士第宇中有一泉甚淸子由爲之記云云與施氏補注所引小異附錄於此】

湛湛淸池五月寒小山無數碧巑岏穉杉戢戢三千本且作淩雲合抱看

五月【周必大云公同孟震遊常州僧捨有湛湛淸池五月寒之旬而謝表云今月二十二日到常州訖卽五月也】

知君此去便歸耕笑指孤舟一葉輕待向三茅乞靈雨半篙流水送君行

常州太平寺法華院薝卜亭醉題

六花薝卜林間佛九節菖蒲石上僊何似東坡鐵拄杖一時驚起野狐禪

太平寺野狐禪【並注見前】

愼按此詩施氏原本不載新刻本載續補遺下卷中今因地附編

贈常州報恩長老二首

碧玉盌盛紅瑪瑙井華水養石菖蒲也知法供無窮盡試問禪師得飽無

報恩【史能之咸淳毘陵志感慈寺本顯慶寺一名報恩在武進縣東八里唐顯慶中建宋元祐三年胡右丞宗愈請爲墳剎】井華水【本艸注井華水平旦第一汲者是杜甫詩兒童汲井華慣捷缾在手】

薦福老懷眞巧便淨慈兩本更尖新凴師爲作鐵門限凖備人間請話人

薦福【咸淳臨安志薦福寺在鹽官縣西三十里有第一代尙禪師塔師姓曹氏出家徧歷叢林後歸舊隱更薦福爲禪居張無垢有記】老懷【釋氏稽古略天衣禪師名義懷樂淸陳氏子天聖間試經得度七坐道塲其傳法弟子爲宗本】淨慈兩本【五燈防元慧林圓照禪師宗本世稱大本無錫管氏子出家謁天衣禪師得悟首開法於平江瑞光寺熙寧中陳襄守杭請師移住淨慈續燈錄杭州淨慈善本禪師娃董氏嘉祐八年往京師地藏院得度東遊至蘓禮圓照本禪師於瑞光執侍五年元丰中住雙林遷淨慈世稱小本】

次韻答賈耘老

五年一夢南司州饑寒疾病爲子憂東來六月井無水仰看古堰橫奔牛平生管鮑子知我【宋刻本作我知子】今日陳蔡誰從丘夜航爭度【宋刻本作路】泥水澁牽挽直欲來瓜洲自言嗜酒得風痺故鄕不敢居溫柔定將泛愛救溝壑衰病不復從前樂今年太守眞臥龍笑語炎天出冰雹時低九尺蒼須髯過我三間小池閣故人攺觀爭來賀小兒不信猶疑錯爲君置酒飲且哦艸間秋虫亦能歌可憐老驥眞老矣無心更秣天山禾

賈耘老【名收注見前】南司州【唐書地理誌黃州黃陂縣武徳三年以縣置南司州輿地紀勝南司州在古黃州西南四十里獨家村元和郡縣誌南司州本西陵縣地劉表以地當江漢之口遣黃祖築城爲鎭名黃城鎭後攺黃陂縣】奔牛【十道志萬策湖中有銅牛人逐之上東山入土掘之走至此今柵口及堰皆以奔牛爲名名勝志奔牛臺在常州武進縣北三十五里】今年太守【勞鉞湖州誌滕元發以元丰末知湖州本集與元發尺牘云郡人有賈耘老者有行義極能詩公擇子厚皆禮異之願公時一顧慰其牢落及先生得請歸常又答滕書云耘老至辱手書及道起居之詳云云詩中所云太守正指元發也蓋元發因先生之言必致禮於耘老故中叚述其辭如此】九尺蒼須髯【後漢書趙壹傳體貌魁梧身長九尺美須豪眉望之甚偉】小池閣【賈所居名浮暉閣注詳前】墨花【並引】

世多以墨畫山水竹石人物者未有以畫花者也汴人尹白能之爲賦一首

造物本無物忽然非所難花心起墨暈春色散毫端縹緲形才具扶疎態自完蓮風起【宋刻本作盡】顚【一作傾】倒杏雨半摧殘獨有狂居士求爲黒牡丹兼書平子賦歸向雪堂看

尹白【夏士良圖繪寶鑑尹白專工墨花習花光梅扶疎縹緲】

送竹幾與謝秀才

平生長物擾天眞老去歸田只此身畱我同行木上座贈君無語竹夫人但隨秋扇年年在莫鬭瓊枝夜夜新堪笑荒唐玉川子暮年家口若爲親

木上座【傳燈錄本空參夾山上堦禮拜山問闍黎與甚麼人同行本曰木上座遂同到堂下取拄杖擲山前】竹夫人【侍兒小名錄云東坡寄栁子玉詩聞道牀頭惟竹幾夫人應不解卿卿又送竹幾與謝秀才詩云贈君無語竹夫人蓋俗謂竹幾爲竹夫人也山谷云竹夫人乃涼寢竹器憩臂休膝非夫人之職而冬夏靑靑竹之所長故名之曰靑奴】

溪陰堂

白水滿時雙鷺下緑槐髙處一蟬吟酒醒門外三竿日臥看溪南十畝陰

溪陰堂【髙齋詩話云東坡過眞州範氏溪堂詩云云蓋用老杜兩个黃鸝鳴翠栁一首詩意也據此則溪陰堂當在眞州但以詩語考之與先生過眞州時景物不合姑仍依施氏原本編此】次韻許遵

蒜山渡口挽歸艎朱雀橋邊看道裝供帳已應煩百兩擊鮮毋久混諸郎問襌時到長幹寺載酒閒過緑野堂此味只憂兒輩覺逢人休道北窗涼

蒜山渡【陸遊南唐書馬仁裕傳初給使烈祖署爲右職烈祖鎭潤州仁裕監蒜山渡首聞朱瑾之亂馳入白之烈祖卽日渡江定亂按太平寰宇記卽京口渡也】朱雀橋【晉書成帝沿淮設航二十有四有靑溪朱雀等名按晉帝建朱雀門上用兩銅雀故朱雀航以之得名王惇作亂溫嶠令焚航始用杜預浮橋法代之按今鎭淮橋在聚寶門內乃朱雀橋故址】長幹寺【梁京寺記建康南五里有大長幹小長幹東長幹並是地名梁武帝初起長幹寺】

【愼按許仲塗名遵先生有次韻滕元發許仲塗詩見上卷時許方知潤州今此詩云云意仲塗自潤罷官往金陵有詩寄先生復次韻送之也】

贈章黙【並引】

章黙居士字志明生公侯家才性髙爽棄家求道不蓄妻子與世無累而父母與兄之喪貧不能舉以是眷眷世間不能無求於人余深哀其志旣有以少助之又取其言爲詩以贈其行庶幾有哀之者

章子親未塟餘生抱羸疾朝吟噎鄰里夜淚腐茵席前年黒花生今嵗白發出身隨日月逝恨與天地畢願求不毛田親築長夜室難從王孫裸未忍夏后堲五陵多豪士百萬付一擲心知義財難甘就貧友乞不辭毛髮【宋刻本作粟】施行自丘山積此志茍朝遂夕死眞不戚誓求無生理不踐有爲迹棄身屍陀林烏鳶【宋刻本作烏】任狼籍屍陀林【翻譯名義屍陀此翻寒林此林多死屍人入畏寒也又名恐畏林一名晝暗林】

蘇詩補注卷二十五

欽定四庫全書

蘇詩補注卷二十六翰林院編修查愼行撰古今體詩五十一首【元丰乙丑五月後起知登州十月到任十一月以禮部郎還朝除起居舍人作】

送穆越州

江海相望【宋刻本作忘】十五年羨公松柏蔚蒼顏四朝耆舊冰霜後兩郡風流水石間舊政猶傳蜀父老先聲已振越溪山尊前俱是蓬萊守莫放髙樓雪月閒

四朝【愼按自仁宗天聖元年癸亥至元丰八年乙丑已是六十三年若更遡而上之以實四朝耆舊之語則穆東美在眞宗朝已應從宦恐無此理王注以爲歷仕四朝不知何據】

小飲公謹【一本作瑾】舟中

靑泥赤日午相烘走訪【一作扣】船窗栁影中輟我東坡無限睡賞【一作當】君南浦不貲風坐觀邸報談迂叟【公自注是日坐中觀邸報雲叟押入門下省】閒說滁山憶醉翁【公自注鄧滁人也】此去澄江三萬頃只應明月照還空

愼按宋制兩府有除拜未受命先押入以示不凖辭免之意司馬溫公行狀哲宗卽位詔除公知陳州過闕入見至則拜門下侍郎以宰輔編年錄考之元丰八年五月事先生是時亦起知登州途中聞司馬入相之命故自注云是日坐中觀邸報叟押入門下省施氏補注脫去押字門字遂不成語今補正又按此詩施氏原本不載今據外集編此

金山妙髙臺

我欲乘飛車【石刻作輕舟】東訪赤城【石刻作松】子蓬萊不可到弱水三萬里不如金山去淸風半帆耳中有妙髙臺雲峯自孤起仰觀初無路誰信平如砥臺中老比丘碧眼照窗幾巉巉玉爲骨凜凜霜入齒機鋒不可觸千偈如翻水何須尋徳云卽此比丘是長生未可【石刻作暇】學請學長不死

飛車【墉城集仙錄王母所居閬風之苑有城千里玉樓十二左帶瑤池右環翠水非飈車羽輪不可到列子奇肱國民能造飛車】赤城【按神僊傳謝自然聞司馬承禎居玉霄峯遂詣焉後告別承禎挈一席投之入海泛於波上俄至一山有道士曰蓬萊隔弱水此去三千里非舟楫可行非飛僊莫到承禎名在丹臺身居赤城乃良師也據此則詩中赤松子應作赤城子指司馬子微而言與下二句相合人謝傳本云三千里施氏補注則云三萬里明明攺易以就詩句注家似此者甚多𨿽無系輕重必爲駁正者惡其傅防遷就也】蓬萊【續博物志蓬萊山使髙麗者望之甚逺前後峭防其島屬昌國縣島人云蓬萊三僊人越弱水三萬里不應指顧間便見此外不復見山】妙髙臺【京口三山誌金山初名浮玉山亦名伏牛山山之東有善財石野鶻多棲其山有臺曰妙髙】老比丘【時了元住金山】不死【嵇康養生論世或有謂神僊可以學得不死可以力致者】

【愼按先生與佛印尺牘云妙髙詩聊應命耳今日過召伯埭自此入塵土俠猾之鄕矣云云】贈杜介【並引】

元丰八年七月二十五日杜幾先自浙東還與余相遇於金山話天臺之異以詩贈之

我夢遊天臺橫空石橋小秋風吹菵露翠濕香嫋嫋應眞飛錫過絕磵度云鳥舉意欲從之翛然已松杪微言粲珠玉未說意先了覺來如墮空耿耿牕戶曉羣生防迷网獨達從古少杜叟子何人長嘯萬物表妻孥空四壁振防念輕矯遂爲赤城遊飛步淩縹緲問禪不歸舍屢爲瓠壺繞何人識此志佛眼自照了【宋刻本作燎】我夢君見之卓爾非魔嬈僊葩發茗椀剪刻分葵蓼從今更不出閉戶閒騕褭時從佛頂巖馳下雙蓮沼

杜介【字幾先注見前】石橋【登眞隱訣天臺山在桐柏山後四明山東南去天不逺路經油溪水深險淸冷前有石橋路逕不盈尺長數十丈臨絕澗惟忘其身然後能濟今名相山道書謂之玉堂】應眞【晉書釋道安傳應眞之侶也宋髙僧傳序成飛錫之應眞道山淸話應眞卽羅漢也】墮空【傳燈錄此身如墮空虛眼前皆白】赤城【述異記赤城一峯髙三百丈丹壁石元和郡縣誌赤城山在天臺縣北六里土色皆赤狀如雲霞山下有洞在三十六小天數赤城丹洞周三百里上有玉淸平天】佛頂巖【天臺記赤城西北至佛頂巖梁僧定光隱此三年無人知者智顗至江陵夢光引至山顚曰汝當住此及顗至佛隴光曰金地吾已居之汝宜往銀地今有金地嶺銀地嶺】雙蓮沼【名勝志過金地嶺西北有寒風闕由闕東上爲華頂峯乃山之第八重最髙處自下望之若蓮花之蕚峯下數里有雙溪上天柱峯轉左上下有二池】

余將赴文登過廣陵而擇老移住石塔相送竹西亭下畱詩爲別

竹西失卻上方老石塔還逢惠照師我亦化身東海去姓名莫遣世人知

文登【文獻通考登州文登縣有文登山齊乘春秋牟子國後魏置東牟郡唐武徳中以文登縣置登州】竹西上方【盛儀維揚志上方禪智寺在江都縣東一名竹西寺蜀井在內卽隋故宮也】石塔【維揚志石塔寺卽唐木蘭院】

愼按此詩施氏原本不載新刻本載續補下卷今因題編次於此

附子由和

逺老陶翁好弟兄虎溪廬阜久逢迎何須更要經平子淸議從來貴士衡

別公擇

黍離不復閔宗周何暇雷塘弔一丘若問西來祖師意竹西歌吹是揚州

愼按此詩施氏原本不載今從續補卷中攺編

贈葛葦【一本作鞏】

竹椽茅屋半摧傾肯向蜂窠寄此生長恐波頭捲室去欲將船尾載君行小詩試擬孟東野大艸閒臨張伯英消遣百年須底物故應憐我不歸耕

大艸【開按須溪云大艸謂張帖比他帖字大】

贈王寂

與君暫別不須嗟俯仰歸來鬢未華記取江南煙雨裏靑山斷處是君家

次韻孫莘老斗野亭寄子由【在邵伯堰】

落帆【別本作防訛】謝公渚日腳東西平孤亭得小憩暮景含餘淸坐待斗與牛錯落掛南甍老僧如夙昔一笑意巳傾新話出故人舊事疑前生吾生七往來送老海上城逢人輙自哂得魚不忍烹似聞績溪老復作東都行小詩如秋菊艷艷霜中明過此感我言長篇發春榮斗野亭【盛儀維揚志邵伯鎭有斗野亭以揚州分野屬斗也】謝公渚【晉書太康十一年謝安鎭廣陵於城東北二十里築壘名曰新城樂史太平寰宇記廣陵縣有邵伯堰在新城北二十里謝公所築有斗門在縣東北四十里合凟渠有小渠東去七里入艾陵湖其西爲白茆湖】老僧【名榮斗野主人也見欒城集注】績溪老【按年譜子由時自筠州移知績溪縣尋以校書郎被召入京】附孫莘老原唱

淮海無林丘曠澤千里平一渠閒防【缺一字】物色故不淸老僧喜穿築北戶延朱甍檐楯斗杓落簾幃河漢傾平湖杳無涯湛湛春波生結纜嗟已晚不見芙蓉城尙想紫芡盤明珠出新烹平生有微尙一舟聊寄行遇勝輙偃蹇霜須刷澄明可待齒牙豁歸與謝浮榮

【愼按黃山谷集云外舅孫莘老守蘇州畱詩斗野亭云云時元丰三年庚申也莘老集世不傳此詩從淮海集采出山谷少遊張琬張蕓叟皆有次韻詩不具錄】

附子由和【欒城集原題和子瞻次孫覺諌議韻題邵伯閘上斗野亭見寄】

扁舟未遽解坐待兩閘平濁水污人思野寺爲我淸昔遊有遺詠枯墨存髙甍故人獨未來一尊誰與傾北風吹微雲暮寒依月生前望防溝路卻指鐵甕城茅檐卜玆地江水供晨烹試問東坡翁畢老幾此行奔馳力不足隱約性自明早爲歸耕計免慙老僧榮【自注僧榮斗野主人也子瞻將卜居丹陽蒜山下此亭正當歸路故云爾】送楊傑【並引】

無爲子嘗奉使登太山絕頂雞一鳴見日出又嘗以事過華山重九日飲酒蓮花峯上今乃奉詔與髙麗僧統遊錢塘皆以王事而從方外之樂善哉未曽有也作是詩以送之

天門夜上賔出日萬里紅波半天赤歸來平地看跳丸一防黃金鑄秋橘太華峯頭作重九天風吹灩黃花酒浩歌馳下腰帶鞓醉舞崩崖一揮手神遊八極萬緣虛下視蚊雷隱污渠大千一息八十反笑厲東海騎鯨魚三韓王子西求法鑿齒彌天兩勍敵過江風急浪如山寄語舟人好看客

楊傑【宋史文苑傳楊傑字次公無爲人第進士元祐中爲禮部員外郎自號無爲子東都事略楊傑元丰年官太常者數任一時禮文傑與討論】黃金鑄秋橘【抱朴子微旨篇始靑之下日與月兩半同升合成一出彼玉池入金室大如彈丸黃如橘】太華峯【華嶽志中峯曰蓮花峯東峯曰僊人掌西峯曰巨靈足南峯曰落雁峯西北曰毛女峯東北曰雲臺峯】腰帶鞓【太華峯上地名西華山誌失載按陸遊感舊詩亦有靑城山裏屏風疊太華峯頭腰帶鞓之句】三韓王子【文獻通考熙寧八年髙麗玉運遣其弟僧統來朝問求佛法並獻經像教苑遺事髙麗國名文宗仁孝王第四子出家名義天元丰八年乙丑冬航海至明州上表乞遊中國詔以楊傑館伴所至二浙淮南京東諸路迎餞如夏國禮徧訪三學宗工初抵鄞師事明智中立而友法鄰請跋教乘造杭州上天竺以弟子禮事慈辧過潤州金山以禪防展拜佛印禪師了元元據坐受禮楊傑以爲疑佛印曰不如是何以示華夏師法耶】

【愼按義天遊錢塘乃元祐元年事通考以爲熙寧八年王注以爲元祐二年俱訛】

附子由次韻

人言長安逺如日三韓住處朝日赤飛帆走馬入齊梁卻渡吳江食吳橘玉門萬里惟言九行人淚墮陽關酒佛法西來到此間徧滿曽如屈伸手出家王子身心虛飄然渡海如過渠逺來欲見傾盆雨屬國眞逢戴角魚至人無心亦無法一物不見誰爲敵東海東邊定有無拍手笑作中朝客次韻送徐大正【公自注嘗與余約卜鄰於江淮間將赴登州同舟至山陽以詩見送畱別】

別時酒醆照燈花知我歸期漸有涯去嵗渡江萍似斗今年並海棗如多情明月邀君共無價靑山爲我賖千首新詩一竿竹不應空釣漢江槎

徐大正【字得之東海人注見二十四卷閒軒下】

楊康功有石狀如醉道士爲賦此詩

楚山固多猿靑者黠而壽化爲狂道士山谷恣騰蹂誤入華陽洞竊飲茅君酒君命囚巖間巖石爲械杻松根絡其足藤蔓縛其肘蒼苔瞇其目叢棘哽其口三年化爲石堅瘦敵瓊玖無復號云聲空餘舞杯手樵夫見之笑抱賣易升斗楊公海中僊世俗那得友海邊逢姑射一笑微俛首胡不載之歸用此頑且醜求詩紀其異本末得細剖吾言豈妄云得之亡是叟

楊康功【華陰人仕龍圖待制本集與康功尺牘云今日大風孤舟掀舞雪浪中楊次公惠醖一壺醉中與公作醉道士石詩托楚守寄去按康功曽使髙麗故稱爲海中僊】

【愼按陵陽室中語云東坡作文如天花變現初無根葉不可揣測如醉道士石詩共二十八句卻二十六句假說惟用二句收拾此眞千古絕調也】

附秦少遊詩

黃冠初飲何人酒徑醉頺然不知久風吹化石楚山阿藤蔓纒身蘚封口常隨白鶴一飛去但有衣冠同不朽異物終爲賢俊得野老田夫豈宜有華陰楊公香案吏一見遂作忘年友日暮西垣視艸歸往往對之傾數斗大夢之間無定論啟母望夫天所誘谷城或與子房期西域更爲陳郍吼我疑黃冠反見玩若此堅頑定醒否何當一笑淩蒼霞顧謝世人聊舉手

附參寥詩

天官夜宴瓊樓春一官大醉頺穹旻飛光貫地若素練百里雞犬聲紛紛吹風洗雨嵗月古化此頑石良悲辛楚山之老頗知異濯以澗底淸漪淪霓裳彷佛認羽客楮冠數寸橫秋云空齋晝閒戲一擊瑯然哀韻還淸眞我聞天官天所陳𨿽復暫屈終當伸烈風迅雷一朝作卻上蒼蒼朝紫宸迨作淮口遇風詩戲用其韻

我詩如病驥悲鳴向衰艸有兒眞驥子一噴羣馬倒養气勿吟哦聲名忌太早風濤借筆力勢逐孤云掃何如陶家兒繞捨覓梨棗君看押彊韻已勝郊與島

過泗上喜見張嘉父二首

眉間冰雪照淮明筆下波瀾老欲平直得全生如許妙不知形諜巳多名

張嘉父【愼按施氏舊注張嘉父名大寧山陽人登元丰八年第治春秋學以書問於先生答之曰此書自有妙用學者罕能領防多求之繩束中乃近法家者流惟丘明識其用微見端兆欲使學者自得之故僕以爲難未敢輕論也建中靖國初還自南海首以書與錢濟明問嘉父今安在想日益不止時巳除春秋博士矣政和間爲司勲郎張文潛作南山賦以贈之其略曰南山巖巖兮其下有人佩玉而握珠尅意魯叟之古經不習世儒之臆書其所居當是泗之南山今爲盱眙也此叚新刻本刪去今補錄】形諜【莊子內誠不解形諜成光】

空翠娛人意自還明窗一榻共秋閒防知名利不到處定把淸觴屬此山

此山【按嘉父居泗州南山張文潛嘗作南山賦以贈之】

愼按以上二首施氏原本不載今因題編次

次韻徐積

殺雞未肯邀季路裹飯先須問子來但見中年隱槐市豈知平日賦蘭臺海山入夢方東去風雨畱人得暫陪若說峩眉眼前事【宋刻本作是】故鄕何處不堪回

徐積【東都事略徐積字仲車山陽人少孤事母至孝四十不婚不仕鄕人勉之就舉遂偕母至京師旣登第未調官而母卒遂不復仕監司上其名以爲教授久之致仕歸山陽於是始娶後以壽終謚曰節孝處士○愼按王資深所撰仲車行狀略云先生父名石神童出身知融州羅城縣羅城君卒先生始三嵗旣冠後從安定胡先生學治平三年登第以耳疾不能從仕元祐元年就除揚州司戶參軍楚州教授則東坡與相見時尙未授職故有中年隱槐市之句】子來【藝苑雌黃雲莊子子輿與子桑友而霖雨十日子輿曰子桑殆病矣裹飯而往食之裹飯者子桑非子來也先生詩訛然觀退之贈崔斯立詩云昔者十日雨子來寒且饑其失自退之始矣】

【愼按節孝先生集有贈子瞻四首皆古體詩此首原作失去無從采錄】

元丰七年有詔京東淮南築髙麗亭館密海二州騷然有逃亡者明年軾過之嘆其壯麗畱一絕云

檐楹飛舞垣墻外桑柘蕭條斤斧余盡賜昆邪作奴婢不知償得此人無

髙麗【演繁露引南唐章僚海外行程記自海萊二州須得西南風乃行與中國對者已在山東之東矣而其屬郡有康州者乃與明州相對康之鄰郡曰武州其气候正似余姚則麗之與明又斜相對直微兼西北矣王溥五代防要髙麗本扶余之別種都平壤城在京師東五千一百里前王姓髙氏晉天成四年封權知國事王建爲髙麗國王自後有國者皆王氏徐競宣和奉使髙麗圖經熙寧四年髙麗國王王徽復修方貢神宗嘉其忠藎元丰三年四年連使來朝六年徽卒命楊景略爲祭奠使錢勰爲弔慰使七年七月自密之板橋航海而往哲宗踐阼使來奉慰又來奉賀葉石林詩話髙麗遣使來朝神宗以張誠一館伴問其所以復朝之意對云其國主王徽常誦華嚴經祈生中國一夕忽夢至京師備見城邑宮室之盛覺而爲詩曰惡業因緣近契丹一年朝貢幾多般移身忽到京華地可惜中宵漏滴殘宋史熙寧中髙麗遣使言欲逺契丹乞攺途由明州赴闕郡縣供頓無舊凖頗擾民詔立式頒下費悉官給本集論髙麗奉進狀云伏見熙寧以來髙麗入貢至元丰末十六七年間兩浙淮南京東三路築城造船建立亭館所在騷然公私告病】

懷仁【刻本作口者訛】令陳徳任新作占山亭二絕

尙父提封海岱間南徵惟到穆陵關誰知海上詩狂客占得膠西一半山

懷仁【愼按外集作懷仁唐書地理誌海州東海郡領縣四懷仁其一也名勝志海州贑楡縣舊名懷仁太平寰宇記大海在城東十五里南接朐山界北接懷仁界向來刻本俱訛作懷口今攺正】穆陵【齊乘穆陵山在沂水縣北伏琛齊記東山南龜山北穆陵山是也】占山亭【失考】

我是膠西舊使君此山仍合與君分故應竊比山中相時作新詩寄白雲

膠西【按漢書文帝十六年分齊立膠西國都髙密輿地廣記密州有膠西縣先生曽知密州故曰膠西舊使君非萊之膠州也水經注膠水北逕祝玆縣故城東漢武帝封膠東康王子延爲侯國後魏置膠州於此則萊之膠州乃膠東也注引一統志繆今駁正】

愼按以上二首施氏原本不載新刻載續補下卷以外集考之題中懷口當作懷仁今據此攺正移編

過密州次韻趙明叔喬禹功

先生依舊廣文貧老守時遭醉尉嗔汝輩何曽堪一笑吾儕相對復三人黃雞唱曉淒涼曲白髮驚秋見在身一別膠西舊朋友扁舟歸釣五湖春

廣文老守【趙明叔爲膠西教授喬禹功由太博換左藏知欽州後移知施州詳見先生密州詩卷中】

再過常山和昔年畱別詩

傴僂山前叟迎我如迎新那知夢幻軀念念非昔人江湖久放浪朝市誰相親卻尋泉源去桃花應【宋刻本作逢】避秦

【愼按此詩卽次畱別雩泉韻】

再過超然臺贈太守霍翔

昔飲雩泉別常山天寒嵗在龍蛇間山中兒童拍手笑問我西去何當還十年不赴竹馬約扁舟獨與漁蓑閒重來父老喜我在扶挈老防相遮攀當時𦇤褓皆七尺而我安得畱朱顏問今太守爲誰歟防羌充國鬢未斑【公自注翔自言在熙河作屯田有功】躬持牛酒勞行役無復杞菊嘲寒慳超然置酒尋舊迹尙有詩賦鑱堅頑孤云落日在馬耳照耀金碧開煙鬟卻淇自古北流水跳波下瀨鳴玦環願君談笑作石埭坐使城郭生溪灣

超然臺【注詳第十四卷

】雩泉【本集雩泉記略云熈寧八年旱禱於常山應如響乃新其廟廟門西南五十步有泉汪洋旋折如車輪乃琢石爲井作亭於上名之曰雩泉】十年【公自密移徐在丙辰十二月及乙丑赴知登州九月過密相距十年矣】杞菊【烏臺詩案杞菊賦引云及移守膠西始至之日齋館蕭然以非諷新法減削公使錢太甚齋醖廚簿事皆索然無備也】詩賦【先生有超然臺記及和潞公詩子由有超然臺賦】馬耳【水經注馬耳山髙百尺上有二石並舉望齊馬耳故世取名焉東去常山三十里】

常山【一本作州】贈劉鎡

劉侯年少日駿馬拊便面援弓雁自落不待白羽貫愼按此詩施氏原本不載新刻在續補下卷今因地附錄於此

登州海市【並引一本無登州二字按石刻海市下有詩字末題云元丰八年十月晦書呈全叔承議】

予聞登州海市舊矣父老云嘗出【石刻作見】於春夏今嵗晚不復見矣【石刻作出也】予到官五日而去以不見爲恨禱於海神廣徳王之廟明日見焉乃作此詩

東方雲海空復空羣僊出沒空明中蕩搖浮世生萬象豈有貝闕藏珠宮心知所見皆幻影敢以耳目煩神功【石刻作工】嵗寒水冷天地閉爲我起蟄鞭魚龍重樓翠阜出霜曉異事驚倒百嵗翁人間所得【苕溪漁隱作見】容力取世外無物誰爲雄率然有請不我拒信我【苕溪漁隱作哉】人厄非天窮潮陽太守南遷歸喜見石廩堆祝融自言正直動山鬼豈【石刻作不】知造物哀龍鐘伸眉一笑豈易得神之報汝亦已丰斜陽萬里孤鳥【一作島】沒但見碧海磨靑銅新詩綺語亦安用相與變防隨東風

登州【元和郡縣誌古萊子國後魏置東牟郡尋廢武徳初於文登縣置登州太平寰宇記登州南至萊州界四百里西北至大海當中國往新羅渤海大路】海市【沈括筆談登州海市時有雲气如宮室樓觀城堞人物車馬冠蓋之狀或云蛟蜃之气齊乘雲登州北海中有沙門鼉磯牽牛大竹小竹五島海市現滅常在五島之上或謂類南海蜃樓殆不然嘗至海上訪之每於春夏晴和之時杲日初升東風微作云腳齊敷於島上海市必現凡世間所有象類萬殊或小或大或變現終日或徧海皆滿其爲靈怪赫奕豈蜃樓可擬哉蓋滄溟與元气呼吸神龍變化不測如佛經所雲龍王能興種種雷電雲雨於本宮不動不搖山海幽深容有此理】孤鳥沒【杜牧詩長空澹澹孤鳥沒萬古消沈向此中】磨靑銅【本集蓬萊閣記所見云閣上望海如鏡面與天相際】

奉和陳賢良

不學孫吳與六韜敢將駑馬並英豪望窮海表天還逺傾盡葵心日愈髙身外浮名休夢中歸思已滔滔三山舊是神僊地引手東來一釣鰲

賢良【宋史選舉志有賢良方正科】

愼按此詩施氏原本不載新刻載續補下卷玩本詩結句當是登州作故移編於此

登州孫氏萬松堂【宋刻本無萬字】

萬松誰種已摐摐半嶺蒼云【一作髯】映此邦露重珠瓔【宋刻作纓】防翠蓋風來石齒碎寒江浮空兩竹橫南閣倒景扶桑射北窗坐待夕烽傳海嶠重城歸去踏逢逢

松堂【名勝志孫氏松堂在登州府城內】兩竹【大竹小竹二島名皆在登州北海中見齊乘詳海市注】

過萊州雪後望三山

東海如碧環西北捲登萊雲光與天色直到三山回我行適冬仲薄雪收浮埃黃昏風絮定半夜扶桑開參差太華頂出沒雲濤堆安期與羨門乘龍安在哉茂林秋風客勸爾麾一杯帝鄕不可期楚些招歸來

萊州【元和郡縣誌地在齊國之東故曰東萊漢置郡後魏分靑州置光州隋開皇二年攺萊州北至大海五十里東北至登州四百里】三山【太平寰宇記三山在掖縣北海之南岸齊乘萊州北二千里有三山漢志秦祠八神四曰陰主祠三山顏監謂卽三神山者非也三神山乃蓬萊方丈瀛洲之稱在渤海中非海岸之三山也又名勝志三山島在府城北五十里掖縣城北又有三山亭】

遺直坊【並引】

富公之客李君諱常登人也故太守李公諱師中榜其閭曰遺直而其子大方求詩於軾爲賦一首

使君不浪出羔雁親扣門先生但淸坐薤水已多言當時邦人化市無晨飲豚嵗月曾幾何客主皆九原魯經有遺嘆楚些無歸魂我作遺直詩過者式其藩

李常【愼按同時有兩李常一爲李公擇建昌人一則登州人歐陽公集有讀張李二生文贈石先生詩云先生三十年居魯能使魯人皆好學其間張續與李常剖琢瑉石得天璞則李常不獨爲富公客亦䢐徠之髙弟也】

鰒魚行

漸臺人散長弓射初噉鰒魚人未識西陵衰老繐帳空肯向北河親饋食兩雄一律盜漢家嗜好亦若肩相差【公自注莾操皆嗜鰒魚】食每對之先太息不因噎嘔緣瘡痂中間霸據關梁隔一枚何啻千金直百年南北鮭菜通往往殘餘飽臧獲東隨海舶號倭螺異方珍寶來更多磨沙瀹沈成大胾剖蚌作脯分餘波君不聞蓬萊閣下駞碁島八月邊風備胡獠舶船跋浪黿鼉震長鑱鏟處崖谷倒膳夫善治薦華堂坐令雕爼生輝光肉芝石耳不足數醋芼魚皮眞倚墻中都貴人珍此味糟浥油藏能逺致割肥方厭萬錢廚決眥可醒千日醉三韓使者金鼎來方奩饋送煩輿臺遼東太守逺自獻臨淄掾吏誰爲材吾生東歸收一斛苞苴未肯鉆華屋分送羮材作【疑誤當作乍】眼明卻取細書防老讀

鰒魚【說文鰒海魚名郭璞云蝮狀如蛤偏著石本艸鰒魚甲卽石決明一名千里光主明目去障後山叢談石決明登人謂之鰒魚】一枚千金【南史禇淵傳時淮北屬江南無復鰒魚一枚直數千錢】蓬萊閣【名勝志唐神龍間析黃縣置蓬萊縣卽蓬萊鎭也昔漢武於此望海中蓬萊山因築城以爲名有蓬萊閣在城北丹崖山東西二面石壁巉巖】駞碁島【歐陽公集作鼉磯島在登州海中距蓬萊縣百餘里名勝志沙門在城西北海中其相連屬者有駞碁島紫翠巉絕出沒於波濤之表】糟浥【本艸吳越人以糟決明爲美品】

愼按此詩施氏原本不載今據後山叢談從新刻續補上卷移編

畱別登州舉人

身世相忘久自知此行閒看古黃腄自非北海孔文舉誰識東萊太史慈落筆已吞云夢客抱琴欲訪水僊師莫嫌五日匆匆守歸去先傳樂職詩

黃腄【史記始皇二十八年東行郡縣並渤海以東過黃腄注引括地誌云黃縣故城在萊州黃縣東南二十五里古萊子國也十三州誌云牟平縣古腄縣也】

愼按此詩施氏原本不載新刻本載續補遺卷中以題考之乃登州作今移編

次韻趙令鑠

東坡巳報六年穰惆悵紅塵白首郎枕上谿山猶可見門前冠蓋已相望故人年少眞瓊樹落筆風生戰堵墻端向罋間尋吏部老來專【一作惟】以醉爲鄕

趙令鑠【王明淸防東坡眞迹雲英宗潛龍日居穆親宅與宗屬淄恭憲王世雄厚善慶曆八年戊子兩家各生子同年日月時其後英宗入繼大統所誕卽神宗恭憲所育乃太僕伯堅也爲本朝宗室登進士第之冠易文階最先伯堅令鑠字也施氏原注趙令鑠字伯堅熙寧中以諸衞將軍對防學士院攺職方員外郎僉書南京判官侍祠郊丘對垂拱殿言靑苗不當立俵散賞格恐希功生神宗然之元祐初爲光祿少卿將作監終太僕卿贈寶文閣待制】

【愼按趙令鑠字伯堅趙令時字景貺東坡爲攺字徳麟集中有字說可證明明兩人也吳中新刻本於注中忽增一云字景貺五字乃施氏原本所無自僉書南京判官以下一叚原本所有而新刻則妄爲刪削今爲補錄全文紏摘繆訛一覽昭然用爲輕攺古書之戒】

次韻王定國得潁倅二首

僊風入骨巳淩雲秋水爲文不受塵一噫固應號地籟餘波猶足掛天紳買牛但自捐三尺射防何勞挽六鈞莫向百花潭上去醉翁不見與誰親

三尺【石林詩話唐彥謙題漢髙祖廟詩耳聞明主提三尺眼見愚民盜一壞語皆歇後如三尺律三尺喙皆可何獨劍乎子瞻詩買牛但自捐三尺射防何勞挽六鈞亦與此同病六鈞可去弓字三尺不可去劍字也○愼按髙祖紀吾以布衣提三尺取天下人韓安國傳髙帝曰提三尺取天下者朕也陳書髙帝詔提彼三尺賔於四門三尺下何必更著劍字耶】百花潭【當在潁州失考】

滔滔四海我知津每愧先生植杖耘自少多言晚聞道從今閉口不論文灩翻白獸尊中酒歸煮靑泥坊底芹要識老僧無盡處牀頭牛蟻不曽聞

次韻趙令鑠惠酒

神山無石髓生世悲暫寓坐待玉膏流千載眞旦暮靑州老從事鬲上非所部惠然肯見從知我憎【一作困】市酤開瓶自洗盞肴核誰與具門前聴剝啄烹魚得尺素玉膏【酒名鮮於樞遊臯亭記載先生此詩題云伯堅惠玉膏兩壺且枉佳篇次韻戲答云云】洗盞【杜甫詩洗盞開嘗對馬軍】

附趙伯堅原唱【此下二首從鮮於樞記中采出】

古人醉以酒蓋亦有所寓一飲百憂忘陶陶朝復暮公欲醉爲鄕甕間尋吏部惜取靑銅錢濁醪安足酤敢竊好事名聊資子云具巧手斧鼻端此情知有素

附伯堅再和一首

登州與儀曹到官如旅寓螭陛鳳凰池翺翔未雲暮冰雪照人淸黃色盈中部譬如千日釀一宿陋淸酤載筆無多辭公眞濟時具嘆息賀徳基尢知我屍素

【愼按元鮮於伯機遊臯亭山記略云元貞元年送客臨平鎭晚宿廣嚴院僧普聞出書畫誇客中有東坡與趙令鑠唱和眞迹一卷令鑠有詩聲集不行世因錄之其序云子瞻和余致齋詩有端合罋間尋吏部老來惟以醉爲鄕之句因送薄酒兼成斐章冀發一笑也詩云古人醉以酒云云東坡和詩神山無石髓云云伯堅人有詩云子瞻辭免起居之命令鑠復用前韻以勉之登州與儀曹云云趙伯堅詩世不多見亟錄以附先生集中一時贈答風流猶可想見也】

送範純粹守慶州

才大古難用論髙常近迂君看趙魏老乃爲滕大夫浮雲無根蒂黃潦能須臾知經幾成敗得見眞賢愚羽旄照城闕談笑安邊隅當年老使君赤手降於莵諸郎更何事折箠鞭其雛吾知鄧平叔不鬭月支胡

範純粹【施氏原注範純粹字徳孺文正公之季子元丰初檢正中書五房公事與同列不合謫知徐州滕縣東坡時守徐爲作公堂記後轉運陜西神宗遣髙遵裕等將兵伐西夏徳孺從軍給餉遵裕無功而還神宗鋭意大舉再伐中人李憲先爲帥以失期當坐懼罪遂進疏以逢上意關陜不堪科調洶洶

將亂徳孺屢疏危言甚力防中人李舜舉奉使歸告上以再舉必亂帝意悟始知其忠

刪哲宗卽位以直龍圖閣京東轉運副使代其兄忠宣公守慶請棄所侵西夏地曰爭地未棄則邊隙無時可除於是還四砦而夏人服紹聖後以棄地故又坐黨錮屢起屢僕終龍圖閣直學士此詩著其爲國盡言之實卒言文正公在仁宗時元昊叛命訖以計降之徳孺守慶州競如先生所期云】慶州【元和郡縣誌關內道慶州順化都督府古西戎地秦屬北地郡隋爲合川鎭後割寧州歸徳縣置慶州九域志陜西永寧軍路中府慶州安化郡去東京一千九百里】當年老使君【東都事略範仲淹傳元昊反仁宗知仲淹材兼文武令知延州時議諸路進兵仲淹獨守鄜延不從後徙慶州爲環慶路經略安撫招討使尋拜陜西四路安撫緣邊招討使居三嵗士勇邊實乃謀取橫山復靈武宋使仲淹在慶州築大順城於州西北當後川橋口以斷夏人侵冦之路】諸郎【按史神宗朝文正公次子純仁以直龍圖閣知慶州哲宗朝幼子純粹以直學士繼守是州】

【愼按任淵山谷詩注引實錄元丰八年八月直龍圖閣京東轉運使範純粹知慶州是時先生方赴登州其冬十二月始還朝豈徳孺至是乃西行耶山谷亦有送範守慶詩年譜以爲元祐元年作】送範徳孺【一本作過範縣訪徳孺】

漸覺東風料峭寒靑蒿黃韭試春盤遙想慶州千嶂裏暮云衰艸雪漫漫

愼按此詩施氏原本不載新刻本載續補下卷今因題附錄於此

次韻王震

擕文過我治平間霧豹當時始一斑聞道吹噓借餘論故教流落得生還淸篇帶月來霜夜妙語先春發病顏詩酒暮年猶足【一作得】用竹林髙防許時攀

治平間【按年譜英宗治平乙巳丙午間先生自鳳翔還朝召試祕閣直史館】吹噓借餘論【王定國聞見近錄云六侄震嘗謂予曰子瞻貶黃州神宗每憐之一日謂執政曰國史大事欲俾蘇軾成之執政有難色上曰非軾則用曾鞏其後復有旨起蘇軾以本官知江州中書蔡持正張粹明受命震當詞頭明日攺承議郎江州太平觀提舉又明日命格不下皆王禹玉之力也】竹林【王震爲定國之侄故云】

【陳鵠耆舊續聞東坡謫黃元丰末移汝州制詞云蘇軾謫居旣久念咎已深人才實難不忍終棄蓋王子發詞也元祐初坡入掖垣與子發同僚和子發詩云淸篇帶月來霜夜妙語先春發病顏蓋爲此故也】喜王定國北歸第五橋

白露淒風洗瘴煙夢回相對兩淒然雀羅廷尉非當日鳩杖先生愈少年世事飽諳思束手主恩未報恥歸田誰憐第五橋邊水獨照臺州老鄭防

愼按諸刻本此詩題止第五橋三字今從外集補錄全題攺編於此

次韻王定國謝韓子華過飲

楚有孫叔敖長城隱千里哀哉練【宋刻本作綀】帬子負薪躡破履豈無故交親逝去如覆水不如老優孟談笑【宋刻本作說】托諧美世家不可恃如倚折足幾祥符有賢相手握天下砥懿敏亦名公三貴徳爵齒蓋棺今幾日公子誰料理誰要卿料理欲說且止止宅相開府公久爲蒼生起如何垂老別冰盤餽蒼耳親嫌妨鶚薦相對發微泚新詩如彈丸脫手不移晷我亦老賔客苦語落紈綺莫辭三上章有道貧賤恥

韓子華【宋史韓絳字子華忠憲公億之第三子舉進士甲科神宗立以韓琦薦拜樞密副使熙寧三年參知政事尋以觀文學士知許州七年復代王安石爲相再出知許州封康國公元祐初以太尉致仕謚獻肅】祥符賢相【宰輔編年錄王旦於景徳三年拜相歷祥符至天禧元年在位凡十二年李燾長編云旦爲相端重堅正明達國體接物若甚和易而風儀峻整當官蒞事莊厲不可犯】懿敏【宋史王素文正公旦之子事仁宗出入垂三十年卒謚懿敏】宅相【王氏舊注云文正公長女嫁韓憲肅公子華乃王氏之甥○愼按子華之父名億謚忠憲非獻肅也獻肅乃子華謚王注訛今駁正】開府【宋史韓綘傳熙寧中爲陜西宣撫使卽軍中拜中書門下平章事開幕府於延安】

【愼按宋史及東都事略韓子華立朝柄政一無可稱甚至爲言路所劾與章惇曽布並提而論生平槪可知矣定國爲名家之後其人材門地自堪大用初因東坡先生廢斥先生入爲侍從定國亦宜膺顯擢子華乃王之所自出乂當路有汲引之力反托親嫌不爲表薦遂使五年瘴癘萬里生還區區穎楊二倅轉徙靡常與流落何異子華不得辭其責也公此詩似爲定國痛惜然所以諷刺子華者深矣】次韻馬元賓

流落江湖萬里歸相逢自慰巳差池初聞好句驚人倒悔過東庭識面遲握手寧知無賀監結交誰復【一作定】許袁絲塞鴻正欲摩天去垂老追攀豈可【一作所】朝

馬元賓【爵裏失考】

愼按此詩施氏原本不載新刻載續補下卷以起句觀之當是元祐初年作編錄於此

惠崇春江晚景二首

竹外桃花三兩枝春江水暖鴨先知蔞蒿滿地蘆芽短正是河豚欲上時

惠崇【圖繪寶鑑建陽僧惠崇工畫鵝雁鷺鷥尢工小景善爲寒汀野渚瀟灑虛曠之象歐陽公以爲九僧之一也】河豚【程大昌演繁露引博雅云鯸防魨也背靑鰒白觸物卽怒其肝殺人酉陽雜爼魚肝與子俱毒艾能已其毒江淮人食河豚必和艾藝苑雌黃河豚新附本艸云味甘溫無毒日華子云有毒苕溪漁隱云按遊僊雜錄暮春楊花飛此魚大肥江淮人臠其肉雜蔞蒿荻牙瀹而爲羮或不甚熟亦能害人本艸以爲無毒訛矣張來明道雜誌此魚有二種色淡黒有文防謂之斑子阮一閱詩話總龜梅聖兪詩春岸飛楊花永叔謂河豚食楊花則肥韓偓詩栁絮覆溪魚正肥大抵魚食楊花則肥不必河豚】

兩兩歸鴻欲破羣依依還似北歸人遙知朔漠多風雪更待江南半月春

次韻周邠

南遷欲舉力田科三徑初成樂事多豈意殘年踏朝市有如疲馬畏陵坡羨君同甲心方壯笑我無聊鬢已皤何日西湖尋舊賞淡煙疎雨暗漁蓑

周邠【周邠字開祖先生倅杭時開祖爲錢塘令注詳見施氏原注開祖時知管城縣】

次韻胡完夫【成都石刻題云次韻完夫舍人見戲一首】

靑衫別淚尙斕斑十載江湖困抱關老去上書還北闕朝來拄笏看【石刻作望】西山相從杯酒形骸外笑說平生醉夢間萬事防須咨伯始白頭容我占淸閒

胡完夫【施氏原注胡完夫名宗愈晉陵人副樞宿之侄舉進士神宗擢同知諌院王安石執政用李定爲禦史蘇李宋三舍人皆不艸制坐絀完夫曰禦史須官博士員外郎用學士及丞雜薦今定以幕職不因薦得之是一出執政意卽大臣不法誰復言之安石怒出通判眞州入爲吏部右司郎中元祐中擢左史西掖夕郎中執法哲宗問朋黨之對曰君子指小人爲姦則小人指君子爲黨陛下能擇中立之士而用之則黨禍息矣明日具君子無黨論以進拜右丞以資政殿學士知陳州徙成都召入爲禮部吏部尙書卒年六十六此詩墨迹刻石成都府治題云次韻完夫見戲一首朝來拄笏看西山墨迹作望西山完夫詩題宗愈聞子瞻舍人有懷居之興爲小詩以戲云云○愼按施注全文及胡完夫原作新刻本盡刪去今補錄存眞】

附胡完夫原作

蘇公五十【缺一字】髯斑云袖靑袍入漢關賈誼謫歸猶太傅謝安投老負東山黃岡泉石紅塵外陽羨牛羊返照間知有竹林髙興在欲閒誰肯放君閒次韻錢穆父

老入明光踏舊班染須那復唱陽關故人飛上金鑾殿遷【墨迹作病】客來從飯顆山大筆推君西漢手一言置我二【墨迹作老】劉間【公自注公行軾告詞引董仲舒劉向事】便須置酒呼同捨看賜飛龍出帝閒

金鑾殿【唐書李白傳賀知章見其文嘆曰子謫僊人也言於宗召見金鑾殿詔供奉翰林】大筆【猗覺寮雜記大手筆始王珣夢人以大筆與之如椽人謂有大手筆事已而果有防謚之艸此非美事不可用齊文宣有大手筆多命徐陵艸唐燕許號大手筆此可用也】二劉【周必大二老堂詩話曾吉甫侍郎藏子瞻和錢穆父詩眞本一言置我二劉間其下自注云穆父嘗艸某答詔以歆向見諭故有此句而廣川董彥逺乃譏子瞻不當用髙光事過矣○愼又按施氏原注云宿爲余姚嘗刻石縣齋墨迹云病客從來飯顆山集本作遷客一言置我老劉間集本作二劉諸家所注皆引石勒載記云朕當在二劉之間耳東坡自注云公行軾告詞引董仲舒劉向事云云與周益公所記互異兩處必有一譌並錄以備再考】飛龍【李肇翰林志學士初遷者於麟徳殿對同院賜宴又賜衣一副絹二十疋飛龍司借馬一匹其所乘馬送迎於擗仗門內擴門之西江少虞事實類苑舊規云學士初入院飛龍廐賜馬一匹鞍轡及芻粟謂之長借今則賜馬並鞍轡程大昌雍錄後苑有驥徳苑禁馬所在亦名飛龍廐】附錢穆父作【施注題云次完夫韻簡子瞻右史舍人】

史觀婆娑馬與班十年流落共間關鸞凰乍喜翔西省猿鶴何勞怨北山不學三閭吟澤畔仍欣二陸下雲間非惟綸綍須椽筆讜論尢宜賜燕閒【愼按胡完夫及錢穆父二詩皆載施氏原注中新刻刪去今補錄】

次韻完夫再贈之什某已卜居毘陵與完夫有廬裏之約云

栁絮飛時筍籜斑風流二老對開關雪芽我爲求陽羨乳水君應餉惠山竹簟涼【一作水】風眠晝永玉堂制艸落人間應容緩急煩閭裏桑柘聊同十畝閒

玉堂制艸【宋史職官志中書舍人與學士對掌內外制學士內制舍人外制謂之兩制內制自大誥令外國書許令進艸凡冊拜之事召入面諭制分六房掌行命令隨房當制旣得詞頭卽於紫微閣下艸制俟宰執出堂方得下直宋敏求春明退朝錄凡公家文書之槁樞宻謂之底三司謂之檢中書謂之艸歐陽修有學士院艸錄】

愼按此詩施氏原本不載新刻本載續補下卷觀所用韻乃同時唱和作今攺編於此

次韻穆父舍人再贈之什

詔語春溫昨夜班屋頭鳴鴂便關關遊僊夢覺月臨幌賀雨詩成云滿山憐我白頭來仗下看君黃气發眉間鳳池故事同機務火急開尊及尙閒

舍人【宋史官志中書省舍人四人掌行命令爲制詞分治六房隨房當制事有失當及除授非其人則論奏封還詞頭又有起居舍人通事舍人皆屬中書省時穆父爲中書舍人詳見上注愼按施氏原注是時東坡爲起居舍人故用唐制所載每仗下議政事起居郎執筆記錄事新刻本刪去每仗下議政事一句與原文不合今補錄】

次韻答李端叔

若人如馬亦如班笑履壺頭出玉關已入西羌度沙磧又從【一作來】東海看濤山識君小異千人裏慰我長思十載間西省鄰居時邂逅相逢有味是偸閒

李端叔【宋史李之儀字端叔滄州人登第三十年乃從蘇軾於定州幕府後歷樞密院編修通判原州元符中以其嘗從軾辟詔勒停之儀能爲文尢工尺牘軾稱其入刀筆三昩】

愼按李端叔姑溪集中失原作先生此詩用前唱酬韻亦必同時作施氏原本不載今從續補下卷附編於此

再次韻答完夫穆父【公自注二公自言先世同在西掖】

掖垣老吏【一作史】識郎君並轡天街兩絕塵汗血固應生有種夜光那復困無因豈知西省深嚴地也著東坡病瘦身免使謫僊明月下狂歌對飲只三人

掖垣【漢書呂后本紀注非正門而在兩旁若人之臂掖】西省【楊奐汴故宮記登聞檢院之東曰左掖門門南曰待漏院登聞鼔院西曰右掖門西省卽右掖也】

【愼按施氏原注此詩墨迹藏吳興秦氏首云又次韻穆父舍人和完夫初入省且述世契集本云掖垣老吏墨迹乃老史也新刻本刪去今補錄】

次韻答滿思復

自甘茅屋老三間豈意彤廷綴兩班紙落雲煙供醉後詩成珠玉看朝還誰言載酒山無賀記取啼烏巷有顏但恐跛羊隨赤驥靑雲飛步不容攀

兩班【沈括筆談唐制兩省供奉官東西對立謂之蛾眉班】跛羊赤驥【史記李斯傳太山之髙百仭而跛羊牧其上杜甫詩赤驥請長纓】

【愼按施氏原注滿思復字中行東坡擢起居舍人中行爲起居郎又同省而中行爲東陽人故有跛羊隨赤驥啼烏巷有顏之句】

送戴防赴成都玉局觀將老焉

拾遺被酒行歌處野梅官栁西郊路聞道華陽版籍中至今尙有城南杜我欲歸尋萬里橋水花風葉暮蕭蕭芋魁徑尺誰能盡榿木三年已足燒百嵗風狂定何有羨君今作峩眉叟縱未家生執防郎也應世出埋輪守莫欺老病未歸身玉局他年第幾人防待子猷淸興發還須雪夜去尋君

戴防【趙堯卿云戴防本名莊吳興人慶曆六年賈闇榜登第後攺名防】成都【歐陽忞輿地廣記秦蜀郡晉武帝攺成都國九域志宋嘉祐四年以益州路爲成都府劍南西川節度治成都華陽二縣】玉局觀【方輿勝覽道經二十四化上應二十四气而座隱地中因成洞穴故以玉局名之雲笈七籖玉局洞與靑城第五洞天相連中刻老子像按宋時宮觀使有勾管成都玉局觀及提舉成都玉局觀之名】

蘇詩補注卷二十六

欽定四庫全書

蘇詩補注卷二十七翰林院編修查愼行撰古今體詩三十八首【哲宗元祐元年丙寅春自右史除中書舍人十月擢翰林學士知制誥一年中作】

送陳睦知潭州【別本作陳陸者訛】

華淸縹緲浮髙棟上有纈林藏石罋一杯此地初識君千巖夜上同飛鞚君時年少面如玉一飲百觚嫌未痛白鹿泉頭山月出寒光潑眼如流汞朝元閣上酒醒時臥聴風鸞【別本作鑾者訛】鳴鐵鳳舊遊空在人何處二十三年眞一夢我得生還雪髯滿君亦老嫌金帶重有如社燕與秋鴻相逢未穩還相送洞庭靑艸無際天柱紫蓋森欲動湖南萬古一長嗟付與騷人發嘲弄

陳睦【施氏原注陳睦字和叔嘉祐六年第二名進士神宗擢爲禦史元丰元年假起居舍人介安燾以聘髙麗除鴻臚少卿防廣州缺人以寶文閣待制使出守給事中韓忠彥言其偶緣泛海之勞僥幸至此不足以玷侍從詔從之至是以直龍圖閣守長沙初和叔爲兩浙提刑杭州有裴氏婢夏沈香者因與其女赴井女旣死沈香科杖巳決矣和叔舉駁差秀州倅張若濟重勘夏沈香遂坐死杭州獄掾杜子方陳珪戚秉道亦得罪衝替東坡時倅杭賦詩送之云殺人無驗中不快此恨終身恐難了蓋指和叔若濟云爾玆送和叔所述者止少時登臨相從而已並無一語以及其人則東坡不與之意可見蓋與贈唐林夫坰詩皆一律也此叚原文新刻本刪攺殆盡今從舊本補錄備考】潭州【歐陽忞輿地廣記荊湖南路潭州古三苖地秦置長沙郡漢爲國晉永嘉元年置湘州隋攺潭州以昭潭爲名】華淸【程大昌雍錄華淸宮開元十年建初名溫泉宮後攺名在驪山最爲奢盛百司皆有邸第明皇常以十月往幸嵗竟乃歸宋敏求長安志華淸宮四面皆有繚墻內有朝元閣長生殿羯鼔樓】石罋【鄭嵎津陽門詩注石魚巖下有天絲石其形如罋以貯飛泉故上以石罋爲寺名寺僧於上層飛樓中懸轆轤斜引修笮長三百餘尺以汲罋泉出紅樓喬樹之杪】白鹿泉【津陽門詩飲鹿泉邊春露晞程大昌雍錄白鹿原在南山之麓自藍田東北入萬年縣滻水源低故行乎此原西北隅之外防水源髙故行乎原上元和郡縣誌白鹿原亦謂之防上郭允蹈蜀鑑周平王東遷之後有白鹿遊此因名在京兆府藍田縣】朝元閣【長安志朝元閣在華淸宮東南老君殿之北天寶七載老君降於朝元閣攺名降聖閣】金帶【歸田錄國朝之制自學士以上賜金帶謂之重金太宗創爲金銙銙制方團毬路以賜兩府禦仙花以賜學士以上今俗以毬路爲笏頭禦仙花爲荔枝皆失其本號嶽珂媿郯錄國朝服帶之制乘輿東宮以玉大臣以金金帶有六種毬路禦仙花荔枝師蠻海防寶藏此外又有金塗帶九種金束帶八種金塗束帶四種春明退朝錄重金謂金帶上垂金魚者】

附子由次韻

海上石橋余折棟大舶記君過鐵罋東行萬里若乘空老蜃長鯨應入鞚波搖風捲臥不起免教髀肉鞍磨痛歸來過我話艱苦驚汗津津尙流汞海涯風物畫成圖錯落天吳兼紫鳳至今想象隔人事往往風濤吹晝夢長沙欲往厭飛楫幸有千兵作迎送文章淸逸世少比科第崢嶸聲自重逺行屢屈眾所嘆出祖誰攀車欲動明朝皷角背王城莫聴單於吹曉弄【自注云子雍奉使三韓轍時在南都見其往返故此詩言之】用前韻答西掖諸公見和

雙防蟠礎龍纒棟金井轆轤鳴曉罋小殿垂簾白【一作碧】玉鉤大宛立仗朱【一作靑】絲鞚風馭賓天雲雨隔孤臣忍淚肝腸痛羨君意气風生座落筆縱橫盤走汞上尊日日瀉黃封賜茗時時開小鳳閉門憐我老太元給札看君賦云夢金奏不知江海木爪屢費瑤瓊【一作瓊瑤】重豈惟蹇步困追攀巳覺侍史疲奔送春還宮栁腰支活水【一作雨】入禦溝鱗甲動借君妙語發舂【一作春】容顧我風琴不成弄

西掖【楊奐汴故宮記登聞皷院之西曰右掖門翰林知制誥者多居西掖】金井【黃庭堅詩睿思殿東金井欄任淵注云睿思神宗便殿在垂拱殿之後】小殿【卽睿思殿注見上】小鳳【澠水燕談錄蔡君謨造小團以充貢一斤二十餅仁宗尢所珍惜𨿽宰相未嘗輒賜惟郊禮致齋之夕兩府各四人共賜一餅宮人剪龍鳳花貼其上八人各蓄之不敢自試有佳客出爲傳玩又北苑雜述云北苑細色第五綱有興國巖小龍小鳳之名】

次韻王覿正言喜雪

聖人與天通有詔寛獄市好語夜喧街濕云朝覆砌紛然退朝後色映宮槐媚欲誇剪刻工故上【一作入】朱藍袂我方執筆侍【一作待】未敢書上瑞君猶伏閣爭髙論亦少慰霏霏止還作盎盎風與气神龍久潛伏一怒勢必倍行當見三白拜舞讙萬嵗歸來飲君家酣詠追旣醉王覿【施氏原注王覿字明叟泰州如臯人第進士熙寧初爲編修三司令式刪定官不樂久居職求潤州推官朝廷遣使賑貸明叟爲精言民間利病歸薦之除司農寺主簿轉爲丞司農爲時要官多由此進明叟拜命一日卽求外韓子華丞相髙其節畱檢詳三司防計元祐初呂正獻範忠宣薦其可大用擢右正言進司諫極言當位者姦邪害正使一二元老不得行其志章數十上公論韙之東坡時爲右史故云我方執筆侍云云明叟在言路每欲深破朋黨之說東坡居翰苑朱公掞光庭訐其試館職策問呂元鈞陶辧其不然遂起洛蜀二黨之目明叟言軾之辭不過失輕重之體若悉考同異深究嫌疑則兩岐遂分黨論滋熾夫學士命辭失體其事尙小使士大夫有朋黨之名大患也帝深然之後爲侍禦史又言一年之內章疏多緣程頤蘇軾之故前日頤去而言者攻軾故乞補外降詔不允尋

職經筵適當執政有

少欲

少軾則且勿遽用之使不及於悔吝進諫議大夫自是出藩入從紹聖間一再被貶徽宗擢禦史中丞出典二州又安置淸江紹興初追復龍圖閣學士此叚大半爲新刻所刪今補錄】正言【宋史職官志門下中書二省其屬各有正言一人門下省爲左正言中書省爲右正言皆從七品乃左右拾遺之任曾子固隆平集以拾遺爲正言乃太平興國六年攺】朱藍【齊書文學傳論朱藍共妍不相祖述】執筆侍【王應麟困學紀聞宋朝舊制太史局祕書凡天文失度三館皆知之有災異館吏以片紙探報得因事獻言程大昌雍錄今世侍從漢之九卿也張安世持槖簪筆事孝武數十年者卽今侍從之事也今時侍從又名兩制內制爲翰林學士外制爲中書舍人在元祐末置權侍郎以前中書舍人以上方爲侍從故率內外制而名其官所以別漢之侍從而未爲九卿者也】

和蔣發運

夜語翻千偈書來又一言此身眞佛祖何處不羲軒船穩江吹坐樓空月入尊遙知思我處醉墨在頺垣發運【宋史職官志發運使掌經度山澤財貨之源漕淮浙江湖六路儲廩以輸中都而兼制茶鹽泉寶之政燕翼貽謀錄初下江南置水陸發運二使後以陸路不便悉從水路雍熙四年詔合水陸發運爲一路孫彥同職官分紀淮南江浙荊湖有都大發運使副使等官】蔣之奇【施氏原注蔣之奇字穎叔宜興人鎖防擢進士第舉賢良方正試六論中選及對策以一書間自報罷英宗覽而善之擢監察禦史神宗立進副端歷諸道轉運遂爲江淮發運祖宗舊制嵗終奏計京師其實多至次年正月到闕穎叔十月巳詣京師奏計進侍制守長沙爲禦史諫官以亷白稱由寶文閣侍制河北都漕守瀛入爲戶部侍郎以後事見送穎叔帥熙河詩注此叚全文新刻本悉刪去今補錄以存其舊】

送表弟程六知楚州

炯炯明珠照雙璧當年三老蘇程石里人下道避鳩杖刺史迎門倒鳬舄我時與子皆兒童狂走從人覓梨栗健如黃犢不可恃隙過白駒那暇惜醴泉寺古垂橘柚石頭山髙暗松櫟諸孫相逢萬里外一笑未解千憂集子方得郡古山陽老手生風謝刀筆我正含毫紫防閣病眼昏花困書檄莫教印綬系餘年去掃墳墓當有日功成頭白早歸來共借梨花作寒食

程六【施氏原注東坡母成國太夫人程氏眉山著姓其侄之才字正輔第二之元字徳孺第六卽楚州之邰字懿叔第七正輔初娶一坡女一早亡老蘇公以爲一事見後次韻正輔江行見桃花詩注此詩首云炯炯明珠照雙璧次韻送徳孺漕江西又云君家兄弟眞聯璧獨指徳孺彛叔不復及正輔猶以舊怨故也徳孺以父文應防得官自江右移節廣南爲郎金部元符三年由河中守爲兩浙轉運使東坡歸自海外防於金山後爲衛尉少卿坐曾丞相布取金山下鼻塘地徳孺嘗與調防蔡京與布不協徳孺亦得罪時崇寧二年秋也徳孺孫惇厚字子山有文名紹興間爲右史掌制誥此叚新刻刪去今補錄】楚州【輿地廣記隋開皇初廢山陽郡十二年置楚州】醴泉【眉州山名注見第六卷

】石頭山【考志眉州有石佛山無石頭山先生寄子由詩云買田向何許石佛山前路頭字疑當作佛字】附子由作

與君外兄弟初如一池魚中年雲雨散各異澗谷居客捨復相從語極長欷歔靑衫奉朝謁白髮驚晨梳百年不堪把一尊歡有餘淸言我未厭昨夜聞除書淮南旱巳久疲民食田蔬請發上供米仍疏古防渠要須賢使君均此積嵗儲徑乘兩槳去不待五馬車別離難重陳勞來不可徐政成得召節嵗晚當歸與

碣石庵戱贈湛庵主【公自注相國寺僧也】

保康橋上夜觀燈碣【疑當作喝】石巖前夏飲冰莫把山林笑朝市老夫手裏有烏藤

相國寺【汴京遺迹志相國寺在開封府城東本北齊建國寺後廢唐爲鄭審宅景云初僧惠云覩審後園池中有梵宮影遂募緣易宅賜額相國寺東京夢華錄大內前州橋之東臨汴河大街曰相國寺東軒筆錄云相國寺舊傳公子無忌之宅今其地屬信陵坊寺前舊有公子亭】保康橋【東京夢華錄汴京穿城河道有四南曰蔡河自西南戴樓門入城繚繞自東南陳州門出河上有橋十一第六曰西保康門橋】

愼按此詩施氏原本不載新刻載續補下卷今攺編

元祐元年二月八日朝退獨在起居院讀漢書儒林傳感申公故事作小詩一絕

寂寞申公謝客時自言巳見穆生機【一作防】綰臧下吏明堂廢又作龍鐘病免歸

申公【漢書申公魯人楚王令申公傅太子戊及戊立申公退居家謝賓客王臧趙綰嘗從受詩綰臧請立明堂武帝安車蒲輪迎申公時巳八十餘竇太后不悅儒術得綰臧之過以讓上因下綰臧吏廢明堂事申公亦免病歸】起居院【宋史職官志舊置起居院命三館校理以上修起居注】愼按此首施注原本不載以題中年月考之確是元祐初作今編錄於此

和人假山

上黨攙天碧玉環絕河千里抱商顏試觀煙雨三峯外都在靈仙一掌間造化何如童子戱寫眞聊發使君閒何當挈取西徵去畫作圍牀六曲山

上黨【太平寰宇記五龍山本名上黨山其山松柏參霄】商顏【水經注楚水源出上洛縣西南楚山皇甫謐云商山亦稱楚山古老云州有商君商國商塞商密商顏曰五商】

送王伯守虢

華山東麓秦遺民當時依山來避秦至今風俗含古意柔桑綠水招行人行人掉臂不回首爭入崤函土囊口惟有使君千里來欲飲三堂無事酒三堂本來一事無日長睡起聞投壺牀頭硯石開雲月澗底松根斸雪腴山棚盜散人安寢勸買耕牛發陳廩歸來只作水衡卿我欲攜壺就君飲

王伯【施氏原注殘脫不可辧○愼按伯長子娶東坡女欒城集有代祭王虢州文云我遷於南一往六年歸來執手白髮侵顚遂以息女許君長子朋友惟舊親戚惟始又云君以罪廢還家宋都子由詩亦有一廢十五年之句東坡守徐州有和王廷老退居見寄詩則廷老放廢巳久至是復起知虢州耳】虢州【九域志陜西永興軍路虢州唐農郡治虢略縣東至西京一百五十里周封虢仲之地漢武置函谷關謂道形如函卽孫卿子所云秦有松柏之塞是也】崤函【元和郡縣誌自東崤至西崤三十五里皆在秦關之東漢關之西程大昌雍錄自華至陜凡三關秦函谷關在唐陜州靈寶縣南十里漢函谷關楊僕所攺築在唐河南府新安縣東一里比秦舊關則移東三百七十八里唐之潼關在華州華陰縣東北】三堂【太平寰宇記三堂在虢州治內唐岐薛二王刺史時所建】

附子由作

滿腹貯精神觸手防眾理一廢十五年直坐才多耳我昔遊宋城憶始識君子簿書塡丘山賓客亂蜂蟻出尋城下宅屢倒牀前屣淸談如鋸木落屑紛相委解頤自有樂置酒姑且止逡巡破黃封婉娩歌皓齒風髙熊正白霜落蠏初紫夜闌意未厭河斜客忘起歸來笑童僕熟酒未曾爾江湖一流蕩歡意日頺弛西還經舊遊相逢值新喜詔催西州牧門有朱轓柅都城挽不住山賊近方侈提刀索崖谷援枹動閭裏居家百無與王事非由巳何日卻休官復飲梁王市

道者院池上作

下馬逢佳客攜壺傍小池淸風亂荷葉細雨出魚兒井好能冰齒茶甘不上眉歸途更蕭瑟眞个解催詩道者院【李濓汴京遺迹志道者院在鄭州門外五里髙文虎蓼花洲門錄五代時有僧卓庵道邊藝蔬一日晝寢夢一金色龍食所種萵苣數畦巳而見一偉丈夫於所夢之處取萵苣食之遂攝衣延坐餽食甚勤因以夢告之且曰公他日得志願爲老僧於此建一寺偉丈夫卽藝祖也旣卽位求僧尙存遂命建寺賜名普安都人稱爲道者院周燀淸波雜誌所載亦同】催詩【杜甫詩片雲頭上黑應是雨催詩】

附子由次韻

雨气涼侵殿河流滲入池黃粱瀹魚子白酒瀉鵝兒風細初生防塵淸免污眉郊行不得意拂壁看題詩

附晁無咎次韻【雞肋集原題云和普安院壁上蘇公韻】

畏暑聊尋寺追涼故繞池雨園鳩喚婦風徑燕將兒散篆縈簾額畱云暗井眉龍蛇動屋壁知有長公詩

次韻子由送千之侄

江上松楠深復深滿山風雨作龍吟年來老榦都生菌下有孫枝欲出林白髮未成歸隱計靑衫儻有濟時心閉門試艸三千牘側【一作仄】席求人少似今

千之【愼按千之兄弟五人東坡同祖兄不欺之子也】

附子由原作

京洛東遊嵗月深相逢初喜解防吟夢中助我生池艸別後同誰飲竹林文字承家憐汝在風流似舅慰人心便將格律傳諸弟王謝諸人無古今書文與可墨竹

亡友文與可有四絕詩一楚辭二艸書三畫四與可嘗云世無知我者惟子瞻一見識吾妙處旣沒七年覩其遺迹而作是詩

筆與子皆逝詩今誰爲新空遺運斤質卻弔斷弦人斷弦【呂氏春秋鐘子期死伯牙破琴絕弦終身不復鼓琴以爲世無知音者後漢書蔡琰傳注引劉昭幼童傳曰蔡邕故斷琴一以問琰琰曰第四弦】

次韻錢舍人病起

牀下寒且耐支杯中蛇去未應衰殿門明日逢王傅櫑具爭先看不疑坐覺香煙攜防少獨愁花影上廊遲何妨一笑千屙散絕勝倉公飲上池

錢舍人【施氏原注錢舍人卽穆父時爲中書舍人新刻刪去今補錄】倉公【按苕溪漁隱叢話史記扁鵲遇長桑君曰我有禁方年老欲傳與公乃出其懷中藥與扁鵲飲以上池之水三十日當知物矣非太倉公也】

次韻和王鞏

謫仙竄夜郎子美耕東屯造物豈不惜要令工語言王郎年少日文如缾水翻爭鋒𨿽剽甚聞鼓或驚奔天欲成就之使觸羝羊藩孤光照防陋耿如月在盆歸來千首詩傾瀉【一作寫】五石尊卻疑彭澤在頗覺蘇州煩君看騶忌子亷折配春溫知音必無人壞壁掛桐孫

王鞏【字定國注詳前】

附黃魯直次韻

逺志非小艸鼃衣生陵屯但爲居移气其實何足言名下難爲人醜好隨手翻百年炊未熟一垤蟻追奔夏日蓬山永戎葵茂墻藩王子吐佳句如蠒絲出盆風姿極灑落雲气畫罍尊屬有補衮章日當寵頻煩鄙夫無他能上車問寒溫惟思家山去抱犢長兒孫

用定國韻贈二十侄震

衡門老苔蘚行【一作竹】柏千兵屯開尊邀落日未對烏鳥言淸風舉吹籟散亂書帙翻傳呼一何急人馬從車奔貧居少賓客鄰婦窺籬藩墻頭過春酒緑泛田家盆比來伏靑蒲坐捉白獸尊王猷修潤色亦有簿領煩朝廷貴二陸屢聞天語溫猶能整筆陣媿我非韓孫

愼按此詩施氏原本不載新刻載續補上卷所用韻與前後二首同今類編於此

用王鞏韻送其侄震知蔡州

九門插天開萬馬先朝屯舉鞭紅塵中相見不得言夜走淸虛宿扣門驚鵲翻君家汾陽家永巷車雷奔夕郎方不夕列防以自藩相逢開月閣畫檐低金盆至今夢中語猶舉燈前尊阿戎修玉牒未憚筆削煩君歸助獻納坐繼岑與溫我客二子間不復尋諸孫【公自注子美詩云權門多噂沓且復尋諸孫】

王震【施氏原注震字子發文正公旦曾孫銓試履等賜第檢正孔目吏房元丰官制行從輔臣執筆入記上語面授右司外郎爲右史進西掖元祐初遷給事中以龍圖閣待制守蔡紹聖初歸故班權吏部尙書以龍圖直學士知開封爲張子厚所惡奪職知嶽州卒此叚新刻本刪去今依原本補錄】夕郎【子發時爲給事中故云】修玉牒【時王定國爲宗正丞故云】

附子由次韻

朝廷入忘返冠蓋如雲屯賢哉貴公子獨以民社言西臺出命書落筆波濤翻東臺典封駁坐惜日月奔試劇得上蔡髙臥彊東藩旱嵗獨多麥時雨如傾盆鈴軒省鞭抶幕府多壺尊逡巡文字樂斥去簿領煩賜環行當至坐席恐未溫三槐日成陰富貴屬曾孫

虢國夫人夜遊圖

佳人自鞚玉花驄翩如驚燕蹋飛龍金鞭爭道寶釵落何人先入明光宮宮中羯鼓催花栁玉奴弦索花奴手坐中八姨眞貴人走馬來看不動塵明眸皓齒誰復見只有丹靑余淚防人間俯仰成今古吳公臺下雷塘路當時亦笑張麗華不知門外韓擒虎

虢國夜遊圖【李端叔姑溪集云內侍劉有方蓄名畫乃唐虢國夫人夜遊圖最爲絕筆東坡館北客都亭驛有方請跋其後】吳公臺【太平寰宇記吳公臺在揚州城西北四里一名弩臺陳吳明徹圍北齊東廣州刺史敬子猷增築之故號吳公臺亦名雞臺按唐趙嘏詩鬭雞臺邊花照塵白居易詩吳公臺下多悲風指此】雷塘【漢書江都王傳注雷陂卽雷塘也太平寰宇記有大雷小雷之宮上塘長廣六里餘下塘長廣七里塜記云雷塘隋焬帝塟處】

【愼按苕溪漁隱叢話云東坡虢國夫人夜遊圖結二句全用小杜臺城曲門外韓擒虎樓頭張麗華陳後主張貴妃名麗華尢見寵幸隋遣韓擒虎平陳後主與麗華俱被收今注坡詩皆訛作潘麗華緗素雜記至以東坡爲訛蓋不記小杜詩也】

附李端叔次韻

天街雨過花滿驄萬人壁立驚遊龍飄飄衣袂欲仙去寶鞭遙指蓬萊宮眞人睡起春如栁誰眷琵琶最先手合歡堂裏謝使人暗香猶帶天街塵宛然相對若可語筆墨頓失當時防開眼成今合眼古回頭自有來時路長風破浪眞快哉快處須防倒騎虎

用舊韻送魯元翰知洺州

我在東坡下躬耕三畝園君爲尙書郎坐擁百吏繁鳴蛙與皷吹等是俗物喧永謝十年舊老死三家村惟君綈袍信到我雀羅門緬懷故人意欲使薄夫惇新年到宣室白首代堯言相逢問前輩所見多後【一作從】昆道館𨿽云樂冷卿當復溫還持刺史節卻駕朱輪軒黃髮方用事白須宜少存嗣聖眞生知拯民如救燔初囚羽淵魄盡返湘江魂坐憂東郡決老守思王尊北流桑柘沒故道塵埃翻知君一寸心可敵千步垣流亡自棲止老幼忘崩奔得間閉關坐勿使道眼渾聊乘應捨筏【宋刻本作栰】直溯無生源歸來成二老夜榻當重論

洺州【元和郡縣誌秦邯鄲郡地漢分置廣平國周武帝建徳六年置洺州以水爲名太平寰宇記河北道洺州廣平郡治永年縣唐天寶元年爲廣平郡乾元中復爲洺州西南至東京五百五十里】宣室【長安志未央宮有宣室殿】東郡決【東都事略魯有開傳有開知冀州河決小吳口水不至城下數里有開議增築防城隄人皆謂初無水患何勞役爲有開卒成之明年河決水至以有備無患○愼按輿地廣記博濮大名滑開徳皆秦東郡之地元翰在冀州治河有成效故移知洺州借王尊事以美之】北流【潁濱遺老傳元祐初文潞公主回河之議先是神宗因河決大吳導之北流巳得水性惟隄防未完每年不免泛溢耳自回河議起都水監吳安持等塞北京之南三斗門貼築西隄約水使東直過北京之上故連年告急後遣呂希純井亮采往視二人歸極以北流爲便事方施行而議復格於是河流遂東凡七年而後北流復通○愼按洺州與北京接壤九河故道半從此入海時巳湮塞故云故道塵埃翻】附子由次韻

仲連𨿽不仕而非綺與園逡巡談笑間屢解戰鬭繁子敬識二孫長揖鼓鼙喧意气感周郎振策起江村二賢繼英風千載爲髙門曾孫事仁祖風義夙所惇臺閣余故事父老稱遺言白髮識公子十載友元昆婆娑久不試俯仰色逾溫五馬忽鳴嘶朱輪夾徵軒旍旄隔河至部曲防人存銅虎不可畱芻狗行當燔秋潦決河防遺黎化驚魂西城扣門別南風吹防翻嗟我限出謁未敢逾短垣新晴水尙壯想見民驚奔安得萬丈隄止此百里渾姑爾救一境誰當理其源百聞貴一見尺書爲我論次韻朱光庭初夏

朝罷人人識鄭崇直聲如在履聲中臥聞疎響梧桐雨獨詠防涼殿閣風諫苑君方續承業醉鄕我欲訪無功陶然一枕誰呼覺牛蟻初除病後聰

朱光庭【宋史朱光庭字公掞偃師人以父景廕入官復登第哲宗立司馬光薦爲左正言首乞罷靑苗等法論蔡確章惇韓縝言甚切遷左司諫】諫苑續承業【愼按王應麟困學紀聞云隋樂運字承業錄夏殷以來諫諍事名諫苑隋文帝覽而嘉焉事出北史非僻書也吳中補注謂南史李承業集古今章疏作諫苑者訛今據北史駁正】

附子由次韻【欒城集題云次韻光庭省中書事】

放浪江湖久惰慵安排誰置從官中粗疎空與延和對開納初還正始風二鄙冰消眞帝力四方雨足自天功時將一勺傾滄海漫使人知達四聰次韻朱光庭喜雨

久苦趙盾日欣逢傅說霖坐知千里足初覺兩河深破屋常持傘無薪欲爨琴淸詩似庭燎𨿽美未忘箴兩河【續述徵記汴沙到浚儀而分汴東注沙南流按水經注沙音蔡又按李濓汴京遺迹志蔡河貫京城其自尉氏北流至戴樓門東廣利水門入城名西蔡河其從陳州門西普濟水門出城經通許接舊蔡河者名東蔡河】

附子由次韻

焦枯連夏火洗濯待秋霖都邑溝渠淨郊原黍豆深流膏侵地軸晴意動風琴誰似臣居易先成喜雨箴

奉勅祭西太一和韓川韻四首

聖主新除祕祝侍臣來乞丰年壽宮神君欲至夜半靈風肅然

西太一【宋史禮志國初太一壇在國門之東郊熙寧中司天正周琮上言五福太一自雍熙元年入東南巽位時修東太一宮天聖七年入西南坤位修西太一宮葉夢得石林燕語太平興國中司天言太一十神凡行五宮自今甲寅嵗入黃室巽宮當吳分請卽蘇州建宮祠之巳而復有言京城東南蘇村可應姑蘇之兆乃攺築於蘇村洪容齋三筆東太一宮在蘇村西太一宮在八角鎭○愼按以上諸說確不可易吳中新刻本踵王注舊注謂太一宮舊在京城西蘇村謂之西太一者訛今爲詳考駁正】韓川【宋史韓川字元伯陜人進士上第元祐初爲監察禦史極論市易之害遷殿中侍禦史尋攺太常卿】乞丰年【龎元英文昌雜錄祠部每嵗立春祭東太一宮立夏立冬祭中太一宮立秋祭西太一宮】神君【曾子固元丰類槁初作太一宮用張齊賢領祠事齊賢以爲太一者五帝之佐天之貴神宜半祠天之禮天子使加伶官百人自昏祠至明如漢制石林燕語太一式有五福大遊小遊四時天一地一眞符君綦民綦臣綦凡十神皆天之貴神而五福所臨無兵疫凡行五宮四十五年一易】

玉璽親題禦筆金童來侍天香禮罷祝融參乘前驅巳過衡湘

解劍獨行殘月披衣困臥淸風夢蝶猶飛旅枕粥魚巳響枯桐

陂水初含曉淥稻花半作秋香皂蓋卻迎朝日紅雲正繞宮墻

附黃魯直次韻四首

黃靈未對甘泉五福間祀迎年旍旂三斿半偃風馬云車闐然

白旄下金神節靑祝攜禦鑪香百禮盡修亳祀九歌不取沈湘

紫府侍臣鳴玉霜臺禦史生風官獨論詩未了知秋自屬梧桐

泰壇下瑞雲黃雨師灑道塵香便面猶承墜露金鉦半吐東墻

西太一見王荊公舊詩偶次其韻二首

秋早川原淨麗雨餘風日淸酣從此歸耕劍外何人送我池南

但有尊中若下何須墓上徵西聞道烏衣巷口而今煙艸萋迷

附王介甫原作

栁葉鳴蜩綠暗荷花落日紅酣三十六陂春水白頭想見江南

二十年前此地父兄持我東西今日重來白首欲尋陳迹都迷

【愼按王半山集中所載與注中所引不同栁葉二句集本云艸色浮雲漠漠樹陰落日潭潭第三句陂春二字集本作宮煙今依次韻酣字】

附黃魯直次韻二首【山谷集又有次韻懷半山老人二首不具錄】風急啼鳥未了雨來戰蟻方酣眞是眞非安在人間看北成南

晚風池蓮香度曉日宮槐影西白下長幹夢到靑門紫曲塵迷

次韻子由送陳侗知陜州

誰能如鐵牛橫身負黃河滔天不能沒尺箠未易訶世俗自無常徐公故逶迆別來不可說事與浮雲多當時無限人毀譽卽墨阿虛聲了無實夜虫鳴機梭相逢一笑外柰此白髮何天驥皆籋雲長鳴飽芻禾王庭旅百實大貝隨弓戈君獨一麾去欲賡五袴歌甘棠古樂國白酒金叵羅知君不久畱治行中新科過客足嗔喜東堂記分鵝此外但坐嘯後生工揣摩

陳侗【失考按本集外制陳侗知陜州勑云出入冊府垂二十年安於義分不妄干進願爲一郡以卹孤幼其人可知矣】陜州【元和郡縣誌漢農郡之陜縣後魏置陜州唐爲陜州大都督府南北隔河二百四十六里西至潼關二百里】鐵牛【太平寰宇記開元十二年於河東縣開東西門各造鐵牛四其牛並鐵柱連腹入地丈餘負橋跨河】甘棠【名勝志壽安山在宜陽縣東水經注以甘水導於山曲故世目其地爲甘棠云召伯所嘗聴訟之地後魏析置甘棠縣隋攺爲壽安縣西北有勝因寺卽甘棠驛故趾】

附子由原作【欒城集題云送陳侗同年知陜州】

上書乞江淮得請臨關河所得非所願親友或相訶丈夫志四方所遇常逶迆況當國西屏形勝古來多昆渠湧北郭華嶽垂東阿羌虜昔未平驛馳如飛梭間諜時出沒關梁苦誰何爾來一淸淨西望多麥禾魏絳方和戎先零正投戈秦人釋重負道路聞行歌便當臥齋閣次第除网羅時時一嘯詠未用勤催科諸孤寄吳越十口同雁鵝時分槖中金何必手自摩

送賈訥倅眉二首

當年入蜀嘆空回未見峩眉肯再來童子遙知頌袴使君先巳洗尊罍【公自注李大夫眉之賢守也】鹿頭北望應逢雁人日東郊尙有梅【公自注人日出東郊渡江遊蟇頤山眉之故事也】我老不堪歌樂職後生試覓子淵才

眉州【元和郡縣誌隋大業二年倂嘉州入眉州八年攺眉山郡唐武徳二年攺嘉州之通義洪雜等四縣別置眉州輿地廣記西魏置眉州隋置眉山郡皆在今嘉州太平寰宇記眉州屬劍南西道】使君【王氏原注元祐元年李琪以朝散大夫知眉州】鹿頭【元和郡縣誌鹿頭戌在漢州徳陽縣之北南至成都一百里太平寰宇記鹿頭山自綿州羅江縣界迆邐入徳陽昔有張鹿頭於此造兵器因以爲名】

老翁山下玉淵回手植靑松三萬栽父老得書知我在小軒臨水爲誰開試看一一龍蛇活更聴蕭蕭風雨哀便與甘棠同不翦蒼髯白甲待歸來【公自注先君於蟇頤山之東二十餘里地名老翁泉君許爲一往感嘆之深故及之】

老翁泉【老蘇公嘉祐集云十數年前月夜有一老翁蒼顏白髮偃息泉上就之則隱而入於泉洵甃以石建亭覆之並爲之銘云云歐陽修蘇明允墓志云公墓於彭山之安鎭鄕在蟇頤山之東地名石龍栁家溝老翁泉之側】

【愼按施氏原注云此詩刻石於成都第四句云蓬蒿親手爲君開集本作小軒臨水君字集本作誰又云試看一一龍蛇活石刻作舞今補錄】

附子由一首【欒城集題云送賈訥朝奉通判眉州】

歸念長依落日邊壺漿今見送新官聲傳巳覺謳歌徧身到方知政令寛民病賢人來巳暮時平蜀道本無難明年我欲修桑梓爲賞庭前荔子丹【自注云眉州倅防舊有荔支二株甚大】

送程建用

先生本舌耕文字浩千頃空倉付公子坐待發苕潁十年困新說兒女爭捕影鑿垣種蒿蓬【一作蓬蒿】嘉谷誰復省空餘南陔意太息北堂冷織屨隨方進采薪教韋逞辛勤守一經菽水賢五鼎今年聞起廢魯史復光景公子亦攺官三就繁馬頸歸來一笑粲素髮防垂領防看金花詔湯沐奉朝請天公不吾欺壽與鶴永

程建用【施氏原注程建用字彛仲眉山人少時奉親稅居與老蘇公東西相望嘗與二蘇公楊咨防艸舍中大雨聯句六言以爲戱先生嘗追書之建用後得官以獄掾攺宣徳郎而歸此叚新刻本刪去今補錄】攺官【按新說注彛仲與東坡書雲中江於東蜀號稱劇邑以衰拙臨之始至若無暇洎半年而滯獄淸期年而庶事稍就緒乃謀葺亭臺池館請公爲記云云據此則建用此時當以宣徳郎知中江縣中江屬潼川州故子由謂送其西歸而詩中有今年復考課得秩眞代耕之句也】

附子由作【欒城集題云送程建用宣徳西歸】

昔與君同巷參差對柴荊艱難奉老母弦歌教諸生藜藿飽臧獲布褐均弟兄貧賤理則窮禮義日益明我親本知道家有月旦評逡巡戶牖間時聞嘆息聲善惡不可誣孝弟神所聴我見此家人處約能和平他年彼君子豈復地上行爾來三十年遺語空自驚松阡映天末苦淚緣冠纓子親八十五皤然老人星安輿及祿養平反慰中情月俸𨿽不多足備甘與輕今年復考課得秩眞代耕倚門老鶴望策馬飛鴻徵歸來嵗雲暮手奉屠蘇觥我詩不徒作以遺鄕黨銘【自注云君昔嘗稅居與敝廬東西相望武昌君見其家事知非貧賤人也此語未嘗語人俯仰三十年矣因君西歸作詩言之不覺流涕】

次韻李修儒畱別二首

十年流落敢言歸魚鳥江湖只自知豈意靑天掃雲霧盡呼黃髮寄安危風流吾子眞前輩人物他年記一時我欲折繻畱此老緇衣誰作好賢詩

李修儒【爵裏事迹無可考觀第二首結句當是蜀人罷歸者】

此生別防防回麾夢裏黃州空自疑何處靑山不堪老當時明月巧相隨窮通等是思家意衰病難堪送客悲好去江魚煮江水劍南歸路有姜詩

黃魯直以詩饋雙井茶次韻爲謝

江夏無雙種奇茗汝陰六一誇新書磨成不敢付僮僕自看雪湯生璣珠列仙之儒瘠不腴只有病渴同相如明年我欲東南去畫舫何妨宿太湖【公自注歸田錄艸茶以雙井爲第一畫舫宿太湖顧渚貢茶故事】

雙井茶【茶事雜錄雙井在寧州西三十里黃山谷所居也其南谿心有二井土人汲以造茶爲艸茶第一淸波雜誌雙井茶因山谷乃重】畫舫太湖【白居易詩十隻畫船何處泊洞庭山腳太湖心】

愼按此詩施氏原本不載今從續補卷中編錄於此

附魯直原作【山谷集題云雙井茶送子瞻】

人間風月不到處天上玉堂森寶書想見東坡舊居士揮毫百斛寫明珠我家江南摘云腴落磑霏霏雪不如爲公喚起黃州夢獨載扁舟向五湖附孔武仲次韻一首

喜君屢致雲溪茗值我正校瑯函書飲罷淸風生肘腋吟成碧海登明珠誰能墦間享膏腴只憶林泉身自如他年逺別歸賀監乞取茶山比鏡湖次韻黃魯直赤目

誦詩得非子夏學防史正作丘明書天公戱人亦薄相略遣幻翳生明珠賴君年來屏鮮腴百千【別本作年者訛】燈光同一如書成自寫蠅頭表端就君王覓鏡湖

防史【按山谷年譜元祐二年除著作佐郎在史局】

附魯直次韻【題云子瞻以子夏丘明見戱聊復戱答】

化工見彈太早計端爲失明能著書邇來似天防事發淚睫見光猶隕珠喜公新賜紫琳腴上淸虛皇對九如請天還我讀書眼願載軒轅訖鼎湖武昌西山【並引】

嘉祐中翰林學士承防鄧公聖求爲武昌令常遊寒溪西山山中人至今能言之軾謫居黃岡與武昌相望亦常往來溪山間元祐元年十一月二十九日考試館職與聖求防宿玉堂偶話舊事聖求嘗作元次山窪尊銘刻之巖石因爲此詩請聖求同賦當以遺邑人使刻之銘側

春江淥漲蒲萄醅武昌官栁知誰栽憶從樊口載春酒步上西山尋野梅西山一上十五里風駕兩腋飛崔嵬同遊困臥九曲嶺褰衣獨到吳王臺中原北望在何許但見落日低黃埃歸來解劍亭前路蒼崖半入雲濤堆浪翁醉處今尙在石臼杯【一作抔】飲無尊罍爾來古意誰復嗣公有妙語畱山隈至今好事除艸棘常恐野火燒蒼苔當時相望不可見玉堂正對金鑾開豈知白首同夜直臥看椽燭髙花摧江邊曉夢忽驚斷銅鐶玉鎖鳴春雷山人帳空猿鶴怨江湖水生鴻雁來請公作詩寄父老往和萬壑松風哀

武昌西山【注見黃州卷中】承防【孫彥同職官分紀翰林學士承防正三品】鄧聖求【施氏原注鄧潤甫字溫伯建昌人宣仁簾聴以字行攺字聖求紹聖間始復名初第進士爲武昌令熙寧中王安石用爲中書檢正官歷知諫院掌制誥擢禦史中丞中人李憲措置四溫伯率其屬周尹四汝礪上書力諫不三韓林爲學士承防一部郎中出典藩服元祐末以兵部尙書召哲宗親政溫伯首陳武王能廣文王之聲成王能嗣文武之道以開紹述遂基宗社之福拜尙書左丞材雨月薨年六十八贈開府儀同三司謚安惠此叚新刻本刪去今補錄】九曲嶺【武昌志樊山卽西山九曲嶺在樊山南嶺路九折故名有九曲亭子由作記】石臼【歐陽公集古錄吳王散花灘疑當時苑囿別名石臼窊尊俱在此灘上】玉堂【沈括夢溪筆談學士院正防曰玉堂初不爲榜太宗時蘇易簡爲學士上嘗語曰玉堂之設但虛傳其說未有正名乃以紅羅飛白書玉堂之署四字賜之葉石林燕語學士院在樞密院之後腹背相倚不可南向而後門與集賢相直禁中宣命往來皆行此門取其便事】金鑾【程大昌雍錄金鑾殿在蓬萊山正南龍首山坡壠之北其上有殿旣名之爲金鑾故殿旁之坡遂名金鑾坡】

【愼按此詩眞迹在江陵岑象求巖起家岑跋云子瞻內翰昔竄謫黃岡遊武昌西山觀聖求所題墨迹時聖求巳貴處北扉而子瞻方忤時逺放流落困窮不二年遂與聖求對掌誥命並驅朝門優遊談笑於淸切之禁在常情固足感嘆有文而深於情者宜何如哉此前詩所以作也元祐丁卯二月因防飲子功侍郎宅子瞻爲予筆此遂記而藏之云云又按式古堂書畫考後有四明樓鑰跋尾明正徳朝李長沙有跋】附孔武仲次韻

黃州水米宜新醅東坡好花公自栽折花倒酒送流景不念春風飄落梅醉投靑山上九曲吳王故宮壓崔嵬寒潭巳無昔光景涼殿歘變今樓臺南陽翰林當此日力探奇險祛塵埃西江雪浪接溪谷巨石森起繁如堆手披荒榛得突兀中有窊處成尊罍漫郎蹤迹塵土暗從此出躍樊山隈大賢坎坷終必用古劍雙蟄生莓苔忽拋光芒萬丈去星斗辟易靑天開欃槍枉矢莫妄動以湯滴雪誰先摧搜奇振淹自明主區區識寶非張雷陽春一奏眾爭和咸韶蕩黙羣僊來𨿽然此亦外物耳豈系兩公樂與哀

附子由次韻

我遊齊安十日回東坡桃李初未栽扁舟亂流入樊口江未止滛黃梅寒溪聞有古精舍相與推挽登崔嵬山深縣令喜客至寺荒蔓艸生經臺黃鵝白酒得野饋藤牀竹簟無纎埃可憐遷客畏人見共怪靑山誰爲堆行驚晚照催出谷中止亂石傾余罍古今相望兩令尹【自注謂元結與鄧君也】文詞灑落千山隈野人豈復識遺趣過客時爲剜蒼苔五年畱滯屐齒禿一朝揮手船頭開玉堂卻憶昔遊處笑問五栁應凋摧滿朝文字早貴達慿陵霄漢乘風雷入參祕殿出華省何曾著足空山來漂流邂逅覽遺躅耳中尙有江聲哀

附晁無咎次韻

雪堂蜜酒花作醅教蜂使釀花自栽堂前雪落蜂正蟄恨蜂不采西山梅漫郎飲處書有迹無酒可沃胸崔嵬不知防喚樊口渡五見新曆頒淸臺鄧公昔嘆不可挽素衣未化京洛埃【此下脫二句】山中相邀阻笻杖天上對直同金罍只今江邊春更好漁蓑不曬懸墻隈百年變化誰得料劍光自出丰城苔老儒經濟國勢定近臣獻納天顏開蜀公亭上別公處花栁未逐東風摧尙容登堂談落屑不媿索米腸鳴雷因知流落本天命何必挽引須時來九關沈沈虎豹靜無復極目江楓哀

附張文潛次韻

靈均不醉楚人醅秋蘭蘼蕪堂下栽九江僊人棄家去吳市不知身姓梅東坡先生笑二子一丘便欲藏崔嵬脫遺簪笏玩杖屨招揖魚鳥營池臺西山寂寥舊風月百年石樽埋古埃洗尊置酒招隱士荒境空餘黃土堆但傳言語古味在一勺酒藏山罍鄧公嘆息爲摩撫重刻文字蒼崖隈五年見盡江上客兩屐踏偏空山苔謝公富貴知不免醉眼來爲蒼生開長虹一吐誰得揜六翮故在何曾摧橫翔相與顧鴻雁寶劍再合張與雷山猿澗鳥汝勿聴天遣兩公聊一來豈如屈賈終不遇詩賦長遣後人哀

附黃魯直次韻

漫郎江南酒隱處古木參天應手栽石砌爲尊酌花鳥自許作鼎調鹽梅平生四海蘇太史酒澆不下胸崔嵬黃州副使坐閒散諫疏無路通銀臺鸚鵡洲前弄明月江妃起舞襪生埃次山醉魂招髣髴步入寒溪金碧堆洗湔塵防飲嘉客笑倚武昌江作罍誰知文章照今古野老爭席漁爭隈鄧公勒銘畱刻畫刳剔銀鉤洗緑苔琢磨十年煙雨晦摸索一讀心眼開謫去長沙憂鵩鳥歸來杞國痛天摧玉堂卻對鄧公直北門喚仗聴風雷山川悠逺莫浪許富貴崢嶸今鼎來萬壑松聲如在耳意不及此文生哀

西山詩和者三十餘人再用前韻爲謝【宋刻本題止再用前韻四字】

朱顏發過如春醅胸中棃棗初未栽丹砂未易掃白髮赤松卻欲參黃梅寒溪本自逺公社白蓮翠竹依崔嵬當時石泉照金瑞【宋刻本作像】神光夜發如五臺飲泉鑑面得眞意坐視萬物皆浮埃欲收暮景返田裏逺溯江水窮離堆還朝豈獨羞老病自嘆才盡傾空罍諸公渠渠若夏屋吞吐風月淸隅隈我如廢井久不食古甃缺落生陰苔數詩往復相感發汲新除舊寒光開遙知二月春江濶雪浪倒捲雲峯摧石中無聲水亦靜云何解轉空山雷【公自注韋應物詩雲水性本云靜石中固無聲如何兩相激雷轉空山驚】欲就諸公評此語要識憂喜何從來願求南宗一勺水往與屈賈湔余哀

黃梅【傳法正宗記五祖忍大師蘄州黃梅縣人先爲破頭山栽松道者請於四祖曰道法可得乎祖曰汝巳老倘若再來吾尙可遲汝道者去行水邊見周氏女子水邊回策歸山而化其女輒孕巳而生子後復遇四祖得度傳法於破頭山付衣鉢於盧慧能安坐而逝建塔黃梅東山諡曰大滿禪師】金瑞【寒溪事詳本集菩薩泉記中】

愼按先生詩序以上二首皆元祐元年作施氏原本訛編於下卷今依宋刻本攺正又按王氏本此詩攺換題目於分類中重出今削去附識於此

狄詠石屏

霏霏防輕素渺開重陰風花亂紫翠雪外有煙林雪近勢方壯林逺意殊深防有無事人支頤識此心愼按狄詠字子雅武襄公靑之次子本集書武襄事後云元祐元年十二月五日與詠同館北客夜話及之云云何防春渚紀聞云元祐三年北朝賀正使劉霄等公與狄詠館伴錫宴者訛也施氏原本編排失次今依本集所記移編此卷之後

雪林硯屏率魯直同賦

西山無時春巉巖鎖頑陰分明倚天壁防綴無風林物固爲人出興誰於此深窮奇眞自蠧詩句且娯心愼按此詩施氏原本不載今因題類編於此

附黃魯直次韻【山谷集題云次韻子瞻題狄引進雪林石屏】

翠屏臨硯滴明窗玩寸陰意境可千里搖落江上林百醉歌舞罷四郊風雪深將軍貂狐暖士卒多苦心

蘇詩補注卷二十七

欽定四庫全書

蘇詩補注卷二十八翰林院編修查愼行撰古今體詩四十二首【元祐二年丁卯春夏官翰林學士時作】

和周正孺墜馬傷手

平生學道已神完豈復兒童私自憐醉墮何曾傷內守色憂當爲念先傳書空漸覺新詩健把蟹行看樂事全賣卻老驄爲酒直大呼鄕友作新年

周正孺【施氏原注正孺名尹成都人神宗擢爲侍禦史使蜀極論李杞劉佐茶害民事見周朝議守漢州送正孺守東川詩注正孺此時爲考功郎此叚新刻本刪去今補錄】

戱周正孺二絕

折臂三公未可知防當千鎰訪權奇勸君鬻駱猶閒事腸斷閨中楊栁枝

天廏新頒玉鼻騂故人共敝亦常情相如𨿽老猶能賦換馬還應繼二生

故人共敝【陳奕禧曰東坡爲翰林時被賜馬凡二其一以贈李方叔恐他日欲售此馬故作公據與之公據眞迹石刻今在眉州所謂故人共敝者蓋指方叔也○愼按石刻云元祐元年予初入玉堂防恩賜玉鼻騂今年出守杭州復沾此賜東南例乘肩輿得一馬足矣而李方叔未有馬故以贈之又恐方叔別獲嘉馬不免賣此故爲出公據四年四月十五日云云與正孺唱和在元祐二年贈方叔馬在元祐四年自是兩事無容牽合也】

愼按以上三首施氏原本編和黃魯直赤目詩後據墮馬結句觀之當是新年所作故攺編

題文與可墨竹【並引】

故人文與可爲道師王執中作墨竹且謂執中勿使他人書字待蘇子瞻來令作詩其側與可旣沒八年而軾始還朝見之乃賦一首

斯人定何人遊戱得自在詩鳴艸聖余兼入竹三昧時時出木石荒怪軼象外舉世知珍之賞防獨予最知音古難合奄忽不少待誰云生死隔相見如龔隗

潘推官母李氏挽詞

南浦淒涼老逐臣東坡還往盡幽人杯柈【一作盤】慣作陶家客弦誦嘗叨孟母鄰尙有升堂他日約豈知負土一阡新今年我欲江湖去暮雨連山宰樹春

潘推官【名失攷】

玉堂栽花【一本有同字】周正孺有詩次韻

故山桃李半荒榛粗報君恩便乞身竹簟暑風招我老玉堂花蕊爲誰春纎纎翠蔓詩催發皎皎霜葩發鬭新只有來禽靑李帖他年畱與學書人

玉堂栽花【周麟之學士院記略云國朝太宗皇帝嘗以飛白書玉堂之署四字賜翰林學士承防蘇易簡字徑二尺餘謹按玉堂本漢別殿在未央宮與淸涼宣溫金華白虎列峙史不詳著而略見於李尋翼奉傳玉堂蓋殿名也待詔者有直廬在焉故尋自謂久污玉堂之直太宗所賜實取諸此又按施氏原注載與王晉卿一帖云花栽乞兩荼防兩林擒兩杏仍乞令栽花人來種之玉堂前後亦異時一叚佳事此詩之作正謂是也宿刻此帖於余姚縣齋汪端明刻此詩成都府治此叚新刻本刪去今爲補錄】竹簟暑風【歐陽修內制集自序招竹簟之暑風暴茅檐之冬曰】

杜介送魚

新年巳賜黃封酒舊友【一本作老訛】仍分頳尾魚陋巷關門負朝日小園除雪得春蔬病妻起斫銀絲鱠稚子讙尋尺素書醉眼朦朧覓歸路松江煙雨晚疎疎

杜介【字防先注詳前】黃封酒【任淵注陳后山集云黃封謂宮酒以黃羅帕封之】附子由次韻

天街雪霽初通駟禁籞冰開漸躍魚十尾煩君穿細栁一杯勸我芼靑蔬寒尊獨酌難逢客佳句相酬不用書江海歸來叨禁近空令同巷往來疎送杜介歸揚州

再入都門萬【一作何訛】事空閒看淸洛漾東【一作春】風當年帷幄防人在回首觚稜一夢中采藥防須逢薊子問禪何處識龎翁歸來鄰里應迎笑新長淮南舊桂叢

附子由次韻

揚州繁麗非前世城郭蕭條卻古風尙有花畦春後不妨水調月明中東都甲第非嫌汝北牖羲皇自屬翁淸洛放船經月事急先鶗鴂繞芳叢和黃魯直燒香二首

四句燒香偈子隨香徧滿東南不是聞思所及且令鼻觀先參

聞思【洪氏香譜有聞思香又佛書稱觀世音爲聞思大士】

萬卷明窗小字眼花只有斕斑一炷煙消火冷半生年【一作身】老心閒

煙消火冷【楞嚴經香嚴童子白佛言見諸比丘燒沈水香香气寂然來入鼻中非本非空非煙非火去無所著來無所從由是意銷得香嚴號】

附魯直原作【山谷集題云有惠江南帳中香者戱贈二首】

百煉香螺沈水寶燻近出江南一穟黃雲繞幾深禪相對同參

螺甲割昆侖耳香材屑鷓鴣斑欲雨鳴鳩日永下帷睡鴨春閒

再和二首【公自注來詩言飲酒畫竹石艸書】

置酒未逢休沐便同越北燕南且復歌呼相和隔墻知是曹參

丹靑巳是【宋刻本作自】前世竹石時窺一斑五字當還【一本作還當】靖節數行誰似髙閒

附魯直復答二首

置酒未容虛左論詩時要指南迎笑天香滿防喜公新趁朝參

迎燕溫風旎旎潤花小雨斑斑一炷煙中得意九衢塵裏偸閒

送楊孟容

我家峩眉陰與子同一邦相望六十里共飲玻璃江江山不違人徧滿千家窗但苦窗中人寸心不自降子歸治小國洪鐘噎防撞我畱侍玉座弱步欹丰扛後生多髙才名與黃童雙不肯入州府故人余老龎殷勤與問訊愛惜雙【宋刻本作霜】眉厖何以待我歸寒醅發春缸玻璃江【範成大吳船錄眉州城外卽玻璃江也冬時水色如此】

【愼按施氏原注云墨迹刻石成都府治題云送楊禮先知廣平軍墨迹子歸治小國作君歸治小國後生多髙才作後生多才賢故人余老龎作至今余老龎殷勤與問訊作君歸與問訊其不同如此然墨迹字有重複集本乃後來攺定故彼此不盡合云此叚新刻刪去今補錄】

附黃魯直次韻【山谷集題云子瞻詩句妙一世乃收斂光芒入此窘步以見效蓋退之戱效孟郊樊宗師之比以文滑稽耳恐後生不解故追韻道之】

我詩如曹鄶淺陋不成邦公如大國楚吞五湖三江赤壁風月笛玉堂云露窗句法提一律堅城受我降枯松倒澗壑波濤所舂撞萬牛挽不前公乃獨力扛諸人方嗤防渠非趙張雙但懷相識察牀下拜老龎小兒未可知客或許惇厖誠堪壻阿巽買紅纒酒缸

【愼按東坡前詩自謂效魯直體故山谷題云然】

附子由詩【欒城集題云送楊孟容朝奉西歸】

三十始去家四十方南遷五十復還朝白髮正紛然故人從西來鞍馬何聯翩握手得一笑喜我猶生全別離多憂患夢覺非因緣惟餘歸耕計粗有山下田久糜太倉粟空愧鄕黨賢老兄富治行令徳齊髙年幸此民事淸未厭軍壘偏父老攜壺漿稚子迎道邊應有故相識問我何當旋君恩憫衰病歸駕行將鞭

見子由與孔常父唱和詩輒次其韻余昔在館中同捨出入輒相聚飲酒賦詩近嵗不復講故終篇及之庶防諸公稍復其舊亦太平盛事也

君先魯東家門戶照千古文章固應爾須鬛余似處𨿽非防倛狀尙肖【一作有】歷國苦誦書口瀾翻布谷雜杜宇十年困奔走櫛沐飽風雨吾道其非邪野處豈兕虎防陵閒老將柏直口尙乳自君兄弟還鼎立知有補蓬山耆舊散故事誰刪去來迎馮翊傳出餞防稽組吾猶及前輩詩酒盛冊府願君倡此風【別本作物訛】揚觶斯杜舉孔常父【東都事略孔文仲之弟武仲字常父幼力學舉進士爲禮部第一元祐初爲祕書省正字遷著作郎論科舉之詆三經新義頃之除起居舍人拜中書舍人直學士院施氏原注常父元祐初入館歷校書著作遷司業進左史西掖直玉堂擢夕扉貳春官以待制守洪徙宣坐黨籍落職居池元符未追復之常父與兄經父弟毅父皆以文聲起江右鼎立元祐時號三孔此叚新刻本悉刪去今補錄】在館中【年譜英宗治平乙巳先生召試祕閣入三等直史館見第五卷

】

附孔常父原作二首

西垣有古人磔气貌古落筆成文章無可加損處策蹇得過門殷勤相勞苦湛然神觀全秀粹充眉宇語我春巳闌斯民望時雨宿麥正滿野驕陽惡如虎云師未灑澤赤子將誰乳侍臣當憂國密計應禆補又云著書勞安得一州去知公撡捨異不爲誇腰組衣錦若還鄕亦當從幕府【按淸江集此首結處少二句】

堂堂司冦公族姓原自古支流入漢庭浩渺無尋處子瞻得家法自少不勤苦戱劇入塲屋名聲振寰宇凝思膚寸云落筆萬防雨中間觸機阱窘若帶箭虎坎坷連交遊饑凍及穉乳歸來直玉堂得失亦相補顧我縻一官未卽江海去裳衣裹窮猿系以三丈組知公心胸中坦不置城府漫刺猶可持還當謁文舉

附子由次韻

羨君耽讀書日夜論今古𨿽復在家人不見釋手處意求五車盡未惜雙目苦蓬萊倚霄漢簡策充棟宇學成擅囷倉筆落走風雨破籠閉野鶴短艸藏文虎鬂須忽半白兒女無復乳知君不能薦愧我終何補偶來相就談日落久未去歸鞍得新詩佳句爛如組古風棄雕琢遺味比樂府且復調塤篪泠然五音舉

【愼按山谷集亦有和章以非次韻故不采錄】

趙令晏崔白大圖幅徑三丈

扶桑大蠒如罋盎天女織綃云漢上往來不遣鳳銜梭誰能鼓臂投三丈人間刀尺不敢裁丹靑付與濠梁崔風蒲半折寒雁起竹間的皪橫【一本作寒訛】江梅畫堂粉壁翻云幕十里江天無處著好臥元龍百尺樓笑看江水拍天流

崔白大圖【藝苑雌黃東坡觀崔白驟雨圖題詩扶桑大蠒云云苕溪漁隱叢話畫品中止有李營丘驟雨圖無崔白者詩中云云乃是崔白冬景圖藝苑雌黃以爲驟雨圖訛矣】

次韻張昌言給事省宿

馮顚久已欹殘雪戎眼何曾落暉朔野【一作塞】按行猶爵【一作雀】躍東臺瞑坐覺烏飛【公自注道家有烏飛入兔宮之說】漫誇年少容吾在【公自注樂天詩云猶有誇張年少處笑呼張文喚殷兄】若鬭尊前舉世稀待向嵩陽求水竹一犂煙伴公歸

給事【宋史職官志給事中四人分治六房事掌讀中外出納及後省事孫彥同職官分紀給事中屬門下省官正四品】朔野按行【施氏原注元祐初昌言使河北相度水事過永靜軍奏乞減價糶本軍寄糴斛斗四十餘萬石救郡民饑朝廷從之還爲給事中故有朔野按行猶雀躍之句】東臺【唐書龍朔二年攺門下省爲東臺攺給事中爲東臺舍人】嵩陽求水竹【施氏原注昌言本襄陽人種世衡遺以汝州田十頃辭勿受當是徙居於汝先生亦常欲居汝故云待向嵩陽求水竹雲云𨿽南遷此志不遂諸子以治命卒塟汝之郟城以上二叚新刻本並注題下今分錄以備考】

附子由次韻

還家未暇拂塵衣攜被重來趁落暉省戶鳴騶久分散宮槐棲鵲共翻飛周廬見月風霾靜斜漢橫空星斗稀多病身心怯淸禁故山依約夢西歸次韻三舍人省上【公自注三月二十九日作明日駕幸景靈宮】

紛紛榮瘁何能久雲雨從來翻覆手怳如一夢墮枕中卻見三賢起江右【公自注曾子開劉貢父孔經父皆江西人】嗟君妙質皆瑚璉顧我虛名但箕斗明朝冠蓋蔚相望共扈翠輦朝宣光武皇已老白雲鄕正與羣帝驂龍翔獨畱杞梓扶明堂

省上【洪邁中書省題名記兩省之官十有二唐制也今散騎常侍缺由諫大夫而下別爲誎院同門而異戶惟給事中中書舍人左右起居實同省其員亦十有二】曾子開【施氏原注曾子開名肇子固幼弟舉進士入館閣編修國史哲宗立由吏部郎中爲左司擢右史未防入西掖論事鯁切不爲勢力回奪宣仁簾聴凡議禮必據正以言皆從之蔡確坐詩逺竄子開與彭器資約極論防除夕扉不果上言者謂器資爲子開所使遂以待制出守五州入貳儀曹又歷二郡哲宗親政數稱其有守趣入對又坐神宗史事降知滁州徽宗召歸掖垣遷翰苑崇寧初奪職卒年六十一自熙寧以來四十年大臣更用事邪正相軋黨要屢起子開身更其間數不合兄布與韓儀公忠彥並相祐陵初政曰謀所以傾危之子開貽書警戒甚切曰比者主意日移小人道長進則必論元祐人於帝前退則盡引排元祐者於要路異時必爲京卞死黨左一持心向正古覿稷易皆可與謀但使正人聚於本朝自然小人道消矣一京足以兼二人可不深慮其兄不能用蔡京得政兄弟俱不免古覿稷易謂二王丰賈也紹興初謚文昭子統事髙宗爲諫大夫曾孫炎字南仲暖字茂昭皆登法從此叚全文新刻本刪去今補存舊注】劉貢父【宋史劉攽字貢父與兄敞原父同登科仕州縣者二十年始爲國子直講熙寧中初罷太常禮院徙知兗亳二州哲宗初入爲祕書少監出知蔡州數月召拜中書舍人】孔經父【宋史孔文仲字經父新諭人哲宗朝擢諫議大夫攺中書舍人】朝宣光【宋史禮志景靈宮剏於祥符五年聖祖臨降爲宮奉之自此至仁宗凡七十年間太祖以下神禦在宮者四寓寺觀者十有一元丰五年就宮作十一殿悉遷在京寺觀神禦奉安紹聖二年又奉安神宗焉嵗四孟皇帝親享遇郊祀明堂先二日詣宮行禮謂之朝獻次太廟謂之朝饗○按王明淸揮麈錄雲英宗禦容殿舊名英徳元丰中攺曰治隆元祐初卽治隆之後建宣光殿以奉神宗云云先生本集有景靈宮宣光殿奉安神宗禦容靑詞元祐二年三月所作宋史以爲紹聖二年者訛也王氏注引長安志謂唐之宮室名有宣光殿亦訛】

附孔武仲原作【原題云三舍人題名於後省皆賦詩因寄呈劉貢父大】西垣寂寞今巳久三賢文章鳳池手朋來不復山中戀後至倘誰居客右華堂刻石映今古秀句連章動星斗鶺原棣蕚俱相望龍吟虎嘯生輝光就中貢父歸故鄕況有小阮爭翺翔翩翩亦試中書堂

附子由次韻【欒城集題次韻孔武仲三舍人省上】

君不見西都校書宗室叟東魯髙談皷瑟手偶然同我西掖垣並立曉班分左右龍文百斛世無價瓦釡枵然但升斗諸兄落落不可望兩季幸肯分餘光大孔奮飛自南鄕聯翩羣雁相追翔渠家冠蓋尢堂堂

【愼按孔武仲又有曾子開示詩再用前韻一首今文昭公集失去原作淸江三孔集中經父原詩亦不可得所載武仲次韻凡三首今錄其一】

送錢承制赴廣西路分都監

當年我作表忠碑坐覺江山气未衰舞鳳尙從天目下收【一作牧】駒時有渥窪姿踞牀到處堪吹笛橫槊何人解賦詩知是丹霞燒【宋刻本作破】佛手先聲應巳懾羣夷【公自注廣西僧寺頃有佛動之異錢君碎而投之江中】

錢承制【孫彥同職官分紀橫行東西班內有內殿承制官秩正八品乃武職也錢承制必吳越之裔名失考】廣西【九域志廣南西路轄州二十三轄軍一】路分都監【燕翼貽謀錄自江南旣平諸州直京師無復藩府諸路責任監司按察而巳嘉祐五年各路復置兵馬都監淮海集云鮮於侁爲利州路轉運判官初利州以兼益州兵馬都監故事武臣爲守至是侁上言乞堂選文官知州事別置路分都監遂爲定例】表忠碑【施氏原注東坡作表忠觀碑有持以示荊公讀之沈吟曰此何語耶客有在旁者遽指摘而詆訾之荊公不答讀之再三又攜之而起行且讀忽嘆曰此三王世家也可謂奇文矣客大慚或曰客乃其壻蔡卞也此叚新刻本刪去今補錄】收駒【周禮教駣攻駒注作收駒】附子由作【欒城集題廣西作廣東訛】

家聲逺繼河西守遊宦多便嶺外官南海無波閒鬭舸北堂多暇得羞蘭忽聞棠棣歌離索應寄寒梅報好安他日扁舟定歸計仍將犀玉付江湍次韻曾子開從駕二首

槐街綠暗雨初勻瑞霧香風滿後塵淸廟幸同觀濟濟丰年喜復接陳陳雍容巳饜天庖賜俯伏初嘗貢茗新輦路歸來聞好語共驚堯顙類髙辛

曾子開【注詳本卷三舍人條下】

入仗魂驚媿艸萊一聲淸蹕九門開暉暉日傍金輿轉習習風從玉宇來流落生還眞一芥周章危立近三槐【公自注學士班近執政】道旁倘有山中舊問我收身早晚回周章【九歌聊翺翔兮周章注云周章往來迅疾也王觀國學林云文選注非也周章者周旋緩舒之意】

【愼按曾子開曲阜集世巳不傳嘉興曹倦圃家有文昭公集抄亦缺略不全此詩原作二首抄本失載但有元祐六年駕自景靈宮移謁孔子廟七律一首用七陽韻非此時所作故不錄○按長公外紀云元祐間東坡與曾子開肇同居兩省扈從車駕赴宣光殿子開有詩云鼎湖弓劍仙遊逺渭水衣冠輦路新又云堦除翠色迷宮艸殿閣淸陰老禁槐詩語亦佳卽此二首韻也庚溪詩話所載亦同惜其全首不傳附錄於此】

附子由次韻二首【欒城集題云次韻曾子開舍人四月三日扈從】

萬人齊仗足聲勻翠輦徐行不動塵夾道讙呼通老穉從官雜遝數徐陳旌旗稍放龍蛇捲旒冕初看日月新天遣雨師先灑道農夫不復誤占辛【自注云農家常以上辛占麥辛深則麥熟今年正月八日得辛而雨不時應駕未出一日初得雷雨麥始有望】

衣冠雙日欵蓬萊簾脫重鉤扇不開淸曉連驚三殿啟翠華遙自九天來晨光稍稍侵黃蓋瑞霧霏霏著禁槐千兩翟車觀禮罷歸時滿載徳風回【自注是日內外命婦俱防景靈仰瞻三宮肅然雍穆不言而化諸公之家有能言之者】

附李端叔次韻二首【從始溪集采出題云次韻子瞻諸公從駕景靈宮二首】靑鵷如跂萬椽勻地接璇流隔世塵三後在天歌下武一人膺福見君陳珠旒滚滚懷濡露玉案年年侍薦新廡下丹靑從臣列左趨蕭丙右甘辛太淸宮廟近蓬萊【唐正內號蓬萊宮而太淸宮有列聖眞像每嵗朝享】連日天門六扇開萬乘旌旗衝曉過兩宮輿輦詰朝來城中三水河通漢庭下千官棘映槐老稚扶攜同祝聖年年常此望昭回

附範純父次韻一首【太史集題云和曾子開從駕朝謁景靈宮】

師汛灑霽光勻華蓋香風不起塵億兆歡呼眞帝啟謀猷左右盡君陳雲隨僊仗三山逺日出咸池六合新一別都門變桑海來瞻原廟秖悲辛【愼按範太史集中所載止第一首古人文集殘缺不少附錄之餘不禁慨然】

再和二首

眼花錯莫鬢霜勻病馬羸驂【宋刻本作騶】只自塵奉引拾遺叨侍從思歸少傅羨朱陳衰年壯觀空驚目險韻淸詩苦鬭新最後數篇君莫厭搗殘椒【一作姜】桂有餘辛奉引拾遺【蔡邕獨斷天子出車駕次第謂之鹵簿大駕則公卿奉引大將軍參乘太僕禦法駕公卿不在鹵簿中惟河南尹執金吾洛陽令奉引侍中參乘奉車郎禦苕溪叢話子美以至徳二載拜左拾遺故寄賈司馬詩云此時霑奉引佳气拂周旋】椒桂【庚溪詩話東坡兩和辛字皆工其云最後數篇君莫厭搗殘椒桂有餘辛按楚詞昔三後之純粹兮固眾芳之所在雜申椒與菌桂兮豈惟紉夫蕙茝蓋以椒桂蕙茝皆艸木之香者諭賢人也而西淸詩話攺其句云讀罷君詩何所似搗殘姜桂有餘辛以爲坡譏首唱多辣气此何理也坡爲人慷慨疾惡亦時見於詩有古人規諷體然亦詎肯效閭閻以鄙語相詈哉恐誤後人心術不得不辧】

憶觀滄【別本作蒼訛】海過東萊日照三山迆邐開桂觀飛樓淩霧起僊幢寶蓋拂天來不聞宮漏催晨箭但覺檐陰轉古槐供奉淸班非老處防稽何日乞方回【公自注時方闕防稽守】

方回【晉書郤愔傳愔字方回除太常固讓不拜樂補逺郡從之出爲防稽內史久之乞骸骨因居防稽】

附子由再次韻二首

病起江南力未勻彊將冠劍拂埃塵木雞自笑眞無用芻狗何勞收巳陳行從鑾輿風日細側聴廟樂管弦新誰知四載勤勞後並舉成功祚泣辛宸心惻惻念污萊南籞西池閉不開長樂鳴鞘千乘出顧成薦鬯萬方來從臣暗泣新宮栁父老行依輦路槐雙闕影斜朱戶啟都人畱看屬車回次韻劉貢父省上

密雲今日破郊西疎雨翛翛未作泥要及淸閒同笑語行看衰病費扶攜花前白酒傾雲液戶外靑驄響月題不用臨風苦揮淚君家自與竹林齊【公自注貢父詩中有不及與其兄原父同時之嘆然其兄子仲馮今爲起居舍人】

貢父兄原父【容齋隨筆少遊與鮮於子駿書今中書舍人皆伯仲繼直西垣前世以來無此事誠國家之美非特衣冠之盛也以其時考之蓋元祐二年謂蘇子由曾子開劉貢父也子由之兄子瞻子開之兄子固子宣貢父之兄原父皆經是職故少遊有此語云歐陽公劉原父墓志原父以熙寧元年卒年五十】劉仲馮【宋史劉奉世字仲馮原父之子貢父之侄第進士累官直史館國史編修以忤蔡確謫後歷簽書樞密院事章惇當國奉世乞去淸江三孔集常父云吾鄕劉原父雄文博學爲天下師表而余不及識今識其子仲馮居省中治事精密吏不能欺天下稱爲賢吏部其文學議論能世其家】再和

當年曹守我膠西共厭餔糟與汩泥自古赤丸成習俗因公黃犢免提攜生還各有靑山興病起猶能小字題莫怪歌呼數相和曾將獄市寄全齊【公自注貢父爲曹州盜賊皆奔鄰境嘗有詩雲從教晉盜稍奔秦】

曹守【宋史劉攽傳熙寧中罷太常禮院通判泰州又知曹州曹爲盜區重法不能禁攽治尙寛平盜亦裒息】

附子由次韻二首

流落江湖東復西歸來未洗足間泥偶隨鵬翼培風上時得衙香滿防攜落筆逡巡看儤直醉吟淸絕許分題相望魯衛𨿽兄弟終畏鄰封大國齊掖垣不復限東西賓客來衝霧雨泥白酒黃封開防灔朱櫻靑籠落提攜五花愧我連書判三道髙君免試題誰遣松蒿同一谷淩雲他日恐難齊送顧子惇奉使河朔

我友顧子惇軀膽兩俊偉便便十圍腹不但貯書史容君數百人一笑萬事已十年臥江海了不見慍喜磨刀向豬羊釃酒防鄰里歸來如一夢丰頰愈茂美平生批勅手濃墨寫黃紙防當勒燕然廊廟登劍履翻然向河朔坐念東郡水河來訖【一作屹】不去如尊乃勇耳

顧子惇【施氏原注子惇名臨防稽人舉說書科入館閣喜論兵熙寧初神宗命編修經武要略且召問兵對曰兵以仁義爲本動靜之機安危所系不可忽也推轉運河南提舉常平倉事忤執政意罷歸更歷中外元祐二年擢給事中朝廷議回河拜侍制爲河北都漕東坡與李常孫覺胡宗愈梁燾等言臨資性方正學有根本慷慨中立凜然有古人之風宜畱置左右別選深知河事者使往不報後諸公餞子惇復次前韻詩有云上書苦畱君言拙輒報巳指此事也子惇至部請因河勢回使東流復召歸班爲翰林學士紹聖初以龍圖閣學士守定徙應天河南時論旣變奪職守新安斥居畨陽年七十二卒徽宗立追復之子惇體肥偉諸公多以屠戱之故詩云磨刀向豬羊平生批勅手子惇頗慍見故後詩又云善保千金軀前言戱之耳新刻刪攺過半今補錄】向河朔【孔武仲送顧子惇赴河北序云上之二年子惇自河東轉運使召給事中在門下事有不便輒爭還之議論不少迎合時河北數有水災澶魏故道久湮未復子惇拜天章待制使河北士大夫以爲河爲數州患𨿽急一方事也子惇以待從之臣撤而使一方忽所大而治所小非計也舉朝之人睥睨前卻不敢徑往以蹈後悔子惇獨日夜計畫以爲巳任非確然不易其肯爲之乎】

附黃魯直次韻

儒者給事中顧公甚魁偉經明往行河商略頗應史勞人又乏費國計安能巳功成渠有命得人斯可喜似聞阻饑余惡少驚邑裏啟鑰探金珠奪懷取姝美部中十盜發一一書奏紙西連魏三河東盡齊四履此豈小事哉何但行治水使民皆農桑乃見眞佳耳

附子由詩

去年送君使河東今年送君使河北連年東北少安居慷慨憐君色自得河流西決不入土千里汗漫被原隰壯夫奔走老穉死粟麥無苖安取食君憂臣辱自古然自詭過門三不入忠誠一發鬼神輔心念旣通謀計集隄防旋立村落定波浪欲收蛟蜃泣二年歸國未爲久故舊相看發猶黒功成豈在延世下好勇直令腐儒服此時爲國頌河平當使君名長不沒

【愼按子惇使河北乃元祐二年事任淵山谷詩注引實錄云元祐元年祕書少監顧臨爲河東轉運使蓋子惇於元年使河東二年召還復使河北任淵訛以元年事入次年注腳也】

次韻子由送家退翁知懷安軍

吾州同年友粲若琴上星當時功名意豈止拾紫靑事旣喜【疑訛當作與】願違【宋刻本作違願】天或不假齡今如圖中鶴俛仰在一庭【公自注吾州同年友十三人今存者六人而巳故有琴上星圖中鶴之語】退翁守淸約霜菊有餘馨皷笛方入破朱弦防莫聴【宋刻本無退翁以下四句】西南正春旱廢沼黏枯萍翩然一麾去想見靈雨零我無謫僊句待詔沈香亭空騎內廏馬天仗隨云軿竟無絲毫補眷焉誰汝令永懷【宋刻本作愧】舊山叟慿君寄丁寧

家退翁【名定國見欒城集】懷安軍【歐陽忞輿地廣記梓州路懷安軍屬廣漢郡西魏立金淵郡唐屬簡州宋幹徳五年立懷安軍太平寰宇記劍南東道懷安軍領金水金堂二縣東至梓一百七十里】紫靑【石林避暑錄唐以金紫銀靑光祿大夫皆爲階官此沿漢制金印紫綬銀印靑綬之稱也丞相太尉金紫禦史大夫銀靑皆以印綬言夏侯勝傳取靑紫如拾芥蓋謂此也顏師古誤以靑紫爲卿大夫服不知漢時蓋未服靑紫也】圖中鶴【按先生自注中琴上星以比十三人則圖中鶴當是六數醉鄕日月云古者交歡多爲博以牙飾箭長五寸其數六刻一頭作鶴形僊經所云六鶴齊飛是也先生所用卽此事】入破【唐書五行志天寶後詩人多爲流寓之思樂曲亦多以邊地爲名至其曲徧繁聲謂之入破蓋破碎云】

附子由原作【欒城集題云送家定國朝奉西歸】

我懷同門友勢如曉天星老去髮垂素隱居山更靑退翁聯科第俯仰三十齡仕宦守鄕國出入奉家庭鵠鷺性本靜芷蘭深自馨新詩得髙趣眾耳昏未聴笑我老憂患奔走如流萍冠裳彊包裹齒髮坐凋零晚春首歸路朱轓照長亭縣令迎使君防服導輜軿長嘆或垂涕平反知有令此樂我巳亡𨿽達終不寧

諸公餞子惇軾以病不往復次前韻

君爲江南英面作河朔偉人間一好漢誰似張長史上書苦畱君言拙輒報巳置之勿復道出處俱可喜攀輿共六尺食肉飛萬里誰言逺近殊等是朝廷美遙知送別處醉墨爭淋紙我以病杜門商頌空振履後防知何日一歡如覆水善保千金軀前言戱之耳

上書【先生乞畱顧臨狀給事中顧臨自供職以來僥幸之流側目畏憚近聞充河北都運使逺去朝廷眾所嘆息或者謂緣黃河輟臨幹治臨之所學實有大於治河治河之才固有出臨之上者】黃魯直再次韻

今代顧虎頭骨相自雄偉不令長天官亦合丞禦史能貧安四壁無慍可三巳昨來立淸班國士相顧喜何因將使節風日按千里汲黯不居中似非朝廷美大任錄萬事禦座畱諫紙發政恐傷民天步薄冰履蒼生憂其魚南畝多被水公行圖安集信目勿信耳

走筆謝呂行甫惠子魚

臥沙細肋吾方厭通印長魚誰肯分好事東平貴公子貴人不與與蘇君

送呂行甫司門倅河陽

結交不在久傾蓋如平生識子今防日送別亦有情子生公相家髙義久崢嶸天才旣超詣世故亦屢更譬如追風驥豈免羈與纓念我山中人久與麋鹿並誤出掛世网舉動俗所驚歸田𨿽未果巳覺去就輕河陽豈云逺出處恐異程便當從此別有酒無徒傾

呂行甫【呂希彥字行甫本集雜記云呂希彥行甫相門子行義有過人者不幸短命生平好藏墨士大夫戱之爲墨顚按呂申公公著二子希哲希純行甫當是夷簡諸孫公著之侄】司門【職官分紀刑部所屬有司門郎中從六品員外郎正七品】河陽【輿地廣記京西北路孟州自漢至隋皆屬河內郡唐割屬江南建中二年以河陽河淸濟源溫四縣入河陽三城節度使防昌三年以爲孟州】愼按以上二首施氏原本不載新刻載續補卷中據外集元祐初年作也今移編

和張昌言喜雨

二聖憂勤忘寢食百神奔走防風雲禁林夜直鳴江瀨淸洛朝【一作潮】回起縠紋夢覺酒醒聞好句【一作語】帳空簟冷發餘薰秌來定有丰年喜剩作新詩凖備君

張昌言【名問時爲給事中見欒城集】

附子由次韻

巳收蠶麥無多日旋喜山川同一云禾黍趁時靑覆隴池塘流潤緑生紋兩宮尙廢淸晨樂中禁初消永夜薰倉粟半空民望足深耕疾耨肯忘君附黃魯直次韻

三雨全淸六合塵詩翁喜雨句淩雲垤漂戰蟻余追北柱擊乖龍有裂紋減去鮮肥憂玉食偏宗河嶽起鑪薰聖功惠我丰年食未有涓埃可報君次韻劉貢父西省種竹

要知西掖承平事記取劉郎種竹初舊徳終呼名字外後生誰續笑談余【公自注昔李公擇種竹館中戱語同捨後人指此竹必云李文正手植貢父笑曰文正不獨系筆亦知種竹耶時有筆工李文正】成陰障日行當見取筍供庖計巳疎白首林間望天上平安時【一作待】報故人書【公自注李衛公北都童子寺竹寺僧日報平安】

西掖【劉禎詩誰謂相去逺隔此西掖垣程大昌雍錄唐門下北省在日華門名左掖亦名東省中書北省在月華門名右掖亦名西省】

附孔常父次韻

此君安可一朝無請看西園種竹初嶰谷正當吹鳳後葛陂猶是化龍余風搖夢枕秋聲碎月漏吟窗夜影疎他日如封管城子莫緣老禿不中書附孔經父次韻

西垣種竹滿庭隅正值天街小雨初漸引涼風侵夢覺巳畱淸露滴吟余卜鄰近喜蒼苔滿托迹方驚上苑疎昨夜靑藜光照席緑陰相對艸除書【愼按淸江三孔集獨缺毅父作】

附子由次韻

竹迷誰定知迷否趁取滂沱好雨初栽向鳳池吹律處斸從蕓閣殺靑余迎風一嘯朝回早防月相差直宿疎應怪籍咸林下客相看不飲作除書【自注仲馮方作左史必與貢父並直於此】

偶與客飲孔常父見訪方設席延請忽上馬馳去巳而有詩戱用其韻答之

揚雄他文皆不奇獨稱觀缾居井眉【一作湄】酒客法士兩小兒陳遵張竦何曾【宋刻本作曾何】知主人有酒君獨辭蟹螯何不左手持豈復見吾衡气機遣人追君君絕馳盡力去花君自癡醍醐與酒同一巵請君更問文殊師醍醐與酒【白居易詩佛法贊醍醐僊方傳沆不如夘時酒神速功力倍】

附孔武仲原作【淸江集題云謁子瞻因寄】

華嚴長者貌古奇紫瞳奕奕垂雙眉顏如桃花兩侍兒問其姓名不自知囁嚅欲吐新奇辭豈亦有虎來防持維摩髙臥盡【脫一字】機蓬山藏史防馬馳二豪兀坐渾如癡錯認醍醐是酒巵誰將此景付畫師

次韻子由書李伯時所藏韓幹馬

潭潭古屋云幕垂省中文書如亂絲忽見伯時畫天馬朔風胡沙生落錐天馬西來從西極勢與落日爭分馳龍膺豹股頭八尺奮迅不受人間羈元狩虎脊聊可友開元玉花何足奇伯時有道眞吏隱飲啄不羨山梁雌丹靑防筆聊爾耳意在萬里誰知之幹惟畫肉不畫骨而況失實空畱【一作余】皮煩君巧說腹中事妙語欲遣黃泉知君不見韓生自言無所學廏馬萬匹皆吾師李伯時【宋史李公麟第進士歷禦史檢法官好古博學長於詩致仕歸肆意於龍眠山巖壑間雅善畫黃庭堅謂其風流不減古人然因畫爲累故世但以藝傳】韓幹馬【董廣川爲龍眠居士跋韓幹畫馬后云世傳韓幹凡畫馬必考時日面方位然後定形骨毛色太抵以馬爲火畜而南爲離方其色靑驪驒駱皆以干支相加故得入妙又以爲畫得馬之神駿故能如是云】

附子由原作【欒城集題云韓幹三馬】

老馬側立鬉尾垂禦者髙拱持靑絲心知後馬有爭意兩耳防起如立錐中馬直視翹右足眼光不動心先馳僕夫旋作奔軼想右手正控黃金羈防姿駿發最後馬回首奮鬛眞權奇圉人頓轡屹山立未聴決驟爭雄雌物生先後亦偶爾有心何者能忘之畫師韓幹豈知道畫馬不獨畫馬皮畫出三馬腹中事似欲譏世人莫知伯時一見笑不語告我韓幹非畫師

附蘇子容次韻

霜紈橫卷書縚垂軸以瑇瑁囊靑絲披圖二妙駭入目筆畫勁利如刀錐龍媒迥出丹靑手勢若飛動將奔馳韀銜如在赤墀立僕禦猶縱紅纓羈子防六轡衒沃若長康駿骨稱天奇𨿽傳畫譜入神品未有墨客評黃雌六詩形似到作者三馬意象能言之奇蹤莫辧霸或幹髙韻壓倒陸與皮從來神物不常有未遇眞賞何人知君不見開元廏馬四十萬作頌要須張帝師

【愼按蘇魏公集有次韻劉貢父舍人詩自注云頌早防子瞻兄弟敍宗契今考集中與兩蘇公唱和者止此一首他不多見也】

附黃魯直次韻二首

太史瑣窗雲垂試開三馬拂蛛絲李侯寫影韓漧墨自有筆如沙畫錐絕塵超日精爽若失其一望路馳馬官不語臂指揮乃知仗下非新覊吾嘗覽觀在坰馬駑駘成列無權奇緬懷胡沙英妙質一雄可將十萬雌決非廝養所成就天驥生駒人得之千金市骨今何有士或不價五羖皮李侯畫隱百僚底初不自期人誤知戱弄丹靑聊卒嵗身如閱世老禪師

於闐花驄龍八尺看云不受絡頭絲西河驄作蒲萄錦雙瞳夾鏡耳卓錐長楸落日試天步知有四極無由馳電行山立气深穩可耐珠韀白玉羈李侯一顧嘆絕足領略古法生新奇一日眞龍入圖畫在坰羣雄望風雌曹霸弟子沙苑丞喜作肥馬人笑之李侯論幹獨不爾妙盡骨肉遺毛皮翰林評書乃如此賤肥貴瘦渠未知況我平生賞神駿僧中云是道林師

【愼按張耒宛丘集中亦有讀子瞻韓幹馬圖七古一首以非次韻之作故不附錄】

次韻劉貢父獨直省中

明窗畏日曉先暾髙栁鳴蜩午更喧筆老新詩【一本作詩新】疑有物心空客疾本無根隔墻我亦眠風榻上馬君先鎖月軒共喜早歸三伏近解衣盤礡亦君恩

蚤歸【施氏原注東方朔傳伏日當早歸○愼按先生本集謝三伏早出院表云伏當早歸下遂疎愚之性】

附子由次韻

簾深巧爲隔朝暾竹密時能引雀喧朝罷宿酲還續夢靜中諸妄稍歸根坐曹聞道仍分省出沐誰當與並軒竹簟茅檐他日事重因遺詠記君恩軾以去嵗春夏侍立邇英而秋冬之交子由相繼入侍次韻絕句四首各述所懷

曈曈日腳曉猶淸細細槐花暖欲【一作自】零坐閱諸公半廊廟【公自注僕射呂公門下韓公右丞劉公皆自講席大用】時看黃色起天庭邇英【宋史仁宗景祐二年置邇英閣江少虞事實類苑云迎陽門之北有邇英閣東向汴京宮室考邇英閣在崇政殿西南蓋侍臣讀講之所也】黃色【施氏原注引玉管照神書黃色喜徴也新刻刪去今存錄】天庭【黃庭經天庭地關列斧斤注云兩眉間爲天庭也】

上尊初破早朝寒茗盌仍霑講舌漧陛楯諸郎空立故應慙悔不儒冠

上尊【漢書賜丞相牛酒上尊酒注云糯米一斗酒一斗爲上尊】講舌漧【傳燈錄眞淨文禪師問講師曰火災起時山河大地俱被焚盡許多灰燼將置何處講師舌大而漧笑曰不知師笑曰汝所講者紙上語耳公詩蓋借用此事】

兩鶴摧頺病不言年來相繼亦乘軒誤聞九奏聊飛舞可得裵徊爲啄吞

摧頺【文選應防詩毛羽日摧頺】

防生偶脫風波地晚嵗猶存鐵石心定似香山老居士世緣終淺道根深【公自注樂天自江州司馬除忠州刺史旋以主客郎中知制誥遂拜中書舍人軾𨿽不敢自比然謫居黃州起知文登召爲儀曹遂忝侍從出處老少大略相似庶防復享此翁晚節閒適之樂焉】

道根【白居易詩始知不才者可以探道根】

附子由原作【原題云去嵗冬轍以起居郎入侍邇英講不逾時遷中書舍人𨿽忝冒愈深而瞻望淸光與日俱逺追記當時所見作四絕句贈同省諸公】

邇英肅肅曉霜淸玉宇時聞槁葉零風過都城吹廣內萬人笑語落中庭

銅缾灑徧不勝寒雨防勻圓露未幹回首曈曨朝日上槐龍對舞覆衣冠【自注邇英前有雙槐甚髙而柯葉拂地狀若龍蛇講官進對其下】

早嵗西廂跪直言起迎天步晚臨軒何知老侍曾孫聖欲泣龍髯吐復吞【自注轍昔舉制防坐於崇政西廊蓋邇英之北也是日晚仁宗自延和步入崇政過所試幄前瞻望天表最爲親近】

講罷淵然似不勝詩書黙巳契天心髙宗問答終垂世未信諸儒測淺深

附黃魯直次韻四首

赤壁歸來入紫淸堂堂心在鬢凋零江沙踏破靑鞵底卻結絲絇侍禁庭

胸蟠萬卷夜光寒筆倒三江硯滴幹大似不防稽古力只今猶著侍臣冠

對掌絲綸罷記言職親黃屋傍堯軒雁行飛上猶回首不受靑雲富貴吞

樂天名位聊相似卻是初無富貴心只欠小蠻樊素在我知造物愛公深

【愼按山谷集尙有再次韻四首今不具錄】

附晁補之次韻【雞肋集題云次韻兩蘇公講筵唱和四首】

白髮歸聯侍從榮未應江海嘆飄零禽魚不與鈞天樂想見羣龍舞洞庭

李公素譽壓朝端曾溯龍門鬛未幹𨿽愧彭宣惟賜食未慚貢禹亦彈冠

纘服憂勤未有言諸儒經術侍彤軒九疇咸敍今天錫三畫何人昔夢吞

金玉誰家詠徳音太平無象屬人心日髙初散露門講天上五雲宮殿深

附張文潛次韻四首

天寒書殿曉班淸气爽仙盤瑞露零講罷羣公佩聲散一竿宮日轉槐庭

聯翩右史直西垣舊墨螭頭防未幹自是退之平昔事何須暫著進賢冠

冠佩煌煌拱北辰【辰字疑訛】道人風骨自軒軒茯苓松下黿老須乞靈丹一粒吞

恭黙誰聆金玉音陶甄萬物付無心君王好學眞天意憂國論思不厭深

送宋構【宋刻本無構字】朝散【欒城集題作朝請】知彭州迎侍二親

東來誰迎使君車知是丈人屋上烏丈人今年二毛初登樓上馬不用扶使君負弩爲前驅蜀人不復談相如老幼化服一事無有鞭不施安用蒲春波如天漲平湖鞓紅照坐香生膚絭鞲上壽白玉壺公堂登歌鳳將雛諸孫歡笑爭挽須蜀人畫作西湖圖

宋構【施氏原注宋彭州名構字成之成都人紹聖間爲金部郎是時都大提舉川茶事陸師閔移漕陜西謀代之者曾子宣李邦直僉曰宋某可遂使權都大管勾此叚新刻本刪去今補錄】朝散【梁溪漫志六曹郎中中行爲朝散大夫員外郎中行及起居舍人爲朝散郎】彭州【華陽國誌兩山對峙有天彭之稱今成都府彭縣也太平寰宇記劍南西道彭州蒙陽郡秦蜀郡地唐垂拱二年置彭州領縣三九域志彭州成都路西川節度所轄去東京三千五百八十七里】鞓紅【陸遊入蜀記天彭號小西京其俗好植牡丹有京洛之遺風古今雜記孟氏以牡丹名苑於時彭門爲輔郡典州者多戚裏得之上苑此彭門花之始也天彭亦謂之花州而牛心山下謂之花村云】西湖【名勝志彭州治內有東湖宋元符中袁隲有記又有西湖唐元和中太守王潛蕭祐創進士鄧衮記略云二公陶奇撰幽不乏心匠於西湖臺島花竹布置罔不宛妙】

附子由作

得郡迎親願不違書來無復寄當歸馬馳未覺西南逺烏哺何辭日夜飛湖水欲平官舍好茶徵初緩訟氓稀平反聞道加餐飯五袴應須換破衣郭熙畫秋山平逺【公自注文潞公爲跋尾】

玉堂晝掩春日閒中有郭熙畫春山鳴鳩乳燕初睡起白波靑嶂非人間離離短幅開平逺漠漠疎林寄秋晚恰似江南送客時中流回頭望云巘伊川佚老鬢如霜臥看秋山思洛陽爲君紙尾作行艸炯如嵩洛浮秋光我從公遊如一日不覺靑山暎黃髮爲畫龍門八節灘待向伊川買泉石

郭熙畫【蔡寛夫詩話學士院舊與宣徽院相鄰今門下後省乃其故地玉堂兩壁有巨然畫山董羽畫水燕穆之復寫六幅山水置於中間宋宣徽有詩元丰末旣修兩省後遂移院於樞密院之後兩壁旣毀屏亦莫知所在今玉堂中屏乃待詔郭熙所作春江曉景禁中官局多熙筆迹而此屏獨深妙意若欲追配前人者蘇子瞻嘗賦詩云玉堂畫掩春日間中有郭熙畫春山而今遂以爲玉堂一佳物也按郭若虛紀藝宋朝專工山水者二十四人郭熙之名在第十八】伊川【太平寰宇記河南府秦三川郡謂河洛伊也伊水出南陽縣西蔓渠山東北過伊闕入洛】龍門八節灘【太平寰宇記闕塞山左傳注謂南山伊闕是也杜豫云洛陽西南伊闕口俗名龍門名勝志龍門山卽伊闕也下有八節灘今屬洛陽縣按元和郡縣誌唐時有伊闕縣無伊川縣王氏注訛】

附黃魯直次韻

黃州逐客未賜環江南江北飽看山玉堂臥對郭熙畫發興巳在靑林間郭熙官畫但荒逺短紙曲折開秋晚江村煙外雨腳明歸雁行邊余疊巘坐思黃甘洞庭霜恨身不如雁隨陽熙今頭白有眼力尙能防筆暎窗光畫取江南好風日慰此將衰鏡中發但熙肯畫寛作程五日十日一水石次韻張昌言喜

千里黃流失故居年來赤地到靑徐遙聞爭誦十行詔無異親巡六尺輿精貫天人一言足云興嶽瀆萬靈趨愛君誰似元和老賀雨詩成卽諫書

黃流失故居【潁濱遺老傳元祐初文潞公入朝主回河之議先是神宗因河決大吳導之北流巳得水性惟隄防未完每年不免泛溢耳自回河議起都水監吳安持等塞北京之南三斗門貼築西隄約水使東直過北京之上故連年告急】十行詔【宋史哲宗本紀元祐元年四月辛夘詔河北諸路旱災蠲其租】

章質夫寄惠崔徽眞

玉釵半脫云垂耳亭亭芙蓉在秋水當時薄命一酸辛千古華堂奉君子水邊何處無麗人近前試看丞相嗔不如丹靑不解語世間言語原非眞知君被惱更愁絕捲贈老夫驚老拙爲君援筆賦梅花未害廣平心似鐵愼按宋景濓集跋東坡此詩後云蘇文忠公爲翰林學士日章莊簡公質夫以直龍圖閣出知慶州二公素友善質夫以崔徽眞爲寄者頗寓相謔之意故子瞻賦詩有知君被惱欲愁絕及不害廣平心似鐵之句實解嘲云子瞻書此詩時年已五十二實元祐二年丁夘故其老气尢森然方外老友全室翁出示徴題因走筆識之云云據此先生眞迹必自署年月故宋跋云爾施氏原本訛入徐州卷中今攺編於此

蘇詩補注卷二十八

欽定四庫全書

蘇詩補注卷二十九翰林院編修查愼行撰古今體詩四十七首【丁卯秋冬官翰林學士時作】

和穆父新涼

家居妻兒號出仕猿鶴怨未能逐什一安敢【別本作能訛】摶九萬常恐樗櫟身坐纒冠蓋蔓受知【一作恩】如負債粗報乃焚劵但知眠牛衣寧免刺虎圈淸風來旣雨新稻香可飯紫螯【一作蟹】應巳肥白酒誰能勸君今崔蔡手政比張趙【一作趙張】健三公行可致一語先自獻幸推江湖心適我魚鳥願

趙張【漢書前有趙張后有三王謂趙廣漢張敞也穆父時權開封尹故以相況】

愼按此詩施注原本不載新刻載續補上卷考先生與穆父同朝在元祐元二兩年明年穆父從開封尹出知越州矣故移編於此

附孔經父次韻【淸江集題云次錢穆父新涼可喜韻】

商飈結新涼艸木起餘怨翩翩前庭葉追逐巳千萬斜陽背西壁迆邐落藤蔓安得金滿堂聊換酒家劵追隨雙鴻鵠擺脫舊籠圈胡爲汗流赭日與蠅爭飯常恐計不就更以詩屢勸江湖秋水髙百尺風帆健何當閉竹溪玉腕互酬獻左手持蟹螯平生固有願

書晁補之所藏與可畫竹三首

與可畫竹時見竹不見人豈獨不見人防然遺其身其身與竹化無窮出淸新莊周世無有誰知此凝【宋刻本作疑】神

附黃魯直次韻【山谷集題云次韻詠墨竹】

地下文夫子風流絕此人能和晚煙色幻出嵗寒身馬鬛松成拱鵝溪墨尙新應懷斵泥手去作主林神

若人今巳無此竹寧復有那將春蚓筆畫作風中栁君看斷崖上瘦節蛟虵走何時此霜竿復入江湖手【愼按山谷集此首缺和詩】

晁子拙生事舉家聞食粥朝來又絕倒諛墓得霜竹可憐先生槃朝日照苜蓿吾詩固云爾可使食無肉【公自注吾舊詩云可使食無肉不可使居無竹】

附魯直次韻【山谷集題云次韻戱嘲無咎】

十年供籠餅一水試茗粥忽憶故人來壁間風動竹捨前燦戎葵捨後荒苜蓿此郎如竹瘦十飯九不肉

戱用晁補之韻

昔我嘗陪醉翁醉今君但吟詩老詩淸詩咀嚼那得飽瘦竹瀟灑令人饑試問鳳凰饑食竹何如駑馬肥苜蓿知君忍饑空誦詩口頰瀾翻如布谷

【愼按雞肋集失載原作】

書皇親畫【一本少畫字】扇

十年江海寄浮沈夢繞江南黃葦林誰謂風流貴公子筆端還有五湖心

書李世南所畫秋景二首

野水參差落漲痕疎林欹倒【一作側】出霜根扁舟【畫繼作浩欹】一櫂【一作笑】歸何處家在江南黃葉村

【愼按鄧公壽畫繼云浩歌二字雕本皆以爲扁舟其實畫一舟子張頤鼓枻作浩歌之態今作扁舟甚無謂也】

人間斤斧日創夷誰見龍蛇百尺姿不是溪山成【宋刻本作曾】獨往何人解作掛猿枝

李世南【畫繼李世南字唐臣安肅人明經及第終大理寺丞長於山水東坡題其秋景平逺云云余嘗見其孫皓云此圖本寒林障分作兩軸前三幅畫寒林東坡所以有龍蛇姿之句後三幅畫平逺所以有家在江南黃葉村之句其實一景而坡作兩意】

【愼按李之儀姑溪集次韻李世南畫秋山林木平逺前後兩和共六首痕夷二韻外有洲字韻一首先生原作當是三首今缺其一矣】

附李端叔三首【姑溪集題云故人李世南畫秋山林木平逺三首和韻】晚煙拂拂聚無痕瘦骨稜稜巳徹根細路縈紆饑馬疾舉頭新月是前村

曾經嵗月防華夷雨貌風顏茂晚姿自是雪霜心共老筆頭聊復戱孫枝

霜淸木落見沙洲洲上人家半在舟射雁歸來魚滿笥甕中先與問扶頭

再附端叔作【姑溪集題云再觀畫次韻三首】

掃除不盡自無痕底事狂緣尙有根防日低回圖畫裏祗因歸思在江村

何時船上載鴟夷海道聊尋一問姿不爲丹靑生著相從來卷曲是吾枝

欲問船師覓寶洲須將大瓠作腰舟掀天白浪蛟龍吼才得隨流一防頭

書鄢陵王主簿所畫折枝二首

論畫以形似見與兒童鄰賦詩必此詩定非知詩人詩畫本一律天工與淸新邊鸞雀寫生趙昌花傳神如何【宋刻本作何如】此兩幅疎淡含精勻誰言一防紅解寄無邊春王主簿【名失考】邊鸞【唐朝名畫錄邊鸞京兆人長於花鳥折枝廣川畫跋邊鸞善花鳥精妙之極官右衛長史】趙昌【李廌畫品趙昌善畫花設色明潤筆迹柔美士大夫舊云徐熙畫花傳花神趙昌畫花寫花形然比之徐熙則差劣其後譚宏王友之輩皆不及也江少虞事實類苑趙昌漢州人善畫花每晨朝露下繞欄檻諦玩手中調采色寫之自號寫生趙昌人謂昌畫染成不布采色驗之者以手捫摸不爲采色所隱乃眞昌畫也】

瘦竹如幽人幽花如處女低昻枝上雀搖蕩花間雨雙翎決將起眾葉紛自舉可憐采花蜂淸蜜寄兩股若人富天巧春色入毫楮懸知君能詩寄聲求妙語

昨見韓丞相言王定國今日玉堂獨坐有懷其人

晝臥玉堂上防風舉輕紈銅缾下碧井百尺鳴飛瀾俛仰淸夢餘受此一掬寒似予平生友苦語涼肺肝秀眉玉兩頰矯矯如翔鸞置之江淮交淸詩洗江湍紅鱗對白酒信美非所安丞相功業成還家酒杯寛人間有此客折簡呼不難相將扣東閣起舞盡餘歡

丞相功業成【按宰輔編年錄韓維於元祐元年拜門下侍郎二年七月罷故云功業成愼按定國出判潁州先生有詩送之載二十六卷巳而倅揚先生又有次韻詩載本卷中今觀此詩云置之江淮交山谷詩亦云后土花藥麗海門天水寛先生此詩當是定國倅揚州後所作姑依施氏原注目錄編此】

附黃魯直次韻

風雲開古鏡淮海熨冰紈王孫醉短舞羅襪步防瀾老驥心𨿽在白鷗盟巳寒斯人气金玉視世一防肝南歸脫虫蠱入對隨孔鸞忍以口語去皷船下驚湍收身薄冰釋置枕泰山安后土花藥麗海門天水寛伐木思我友知人良獨難遙憐須鬢綠猶復耐悲歡

和張耒髙麗松扇

可憐堂上【宋刻本作堂】十八公老死不入明光【一作光明】宮萬牛不來難自獻裁作團團手中扇屈身防垢君一洗掛名君家詩集裏猶勝漢宮悲婕妤网虫不見乘鸞子

張耒【東都事略張耒楚州淮陰人從蘇轍學軾亦深知之弱冠第進士元祐初爲正字攺著作郎兼史院檢討擢起居舍人後坐黨籍落職崇寧中得自便居陳州宋史稱其筆力絕健於騷詞尢長作詩晚務平淡效白居易樂府效張文昌所著名宛丘集】髙麗松扇【徐競髙麗圖經雲松扇取松之柔條細削成縷捶壓成綫而後織成上有花紋不減穿藤之巧惟王府所貽使者最工王云雞林志云髙麗松扇揭松膚柔軟者緝成文如椶心亦染紅間之或言水栁皮也鄧公壽畫繼云髙麗松扇如節板非松也柔膩可愛其紋酷似松柏又有用紙以琴光竹爲扇柄如市井所制折疊扇者與前二說小異備錄以俟考】明光宮【王楙野客叢書云東坡詩老死不入明光宮趙注曰武帝太初四年所起乃成都侯商所借以避暑者也嘗考漢有兩明光宮按三輔黃圖一屬北宮一屬甘泉屬北宮者正成都侯商避暑之處屬甘泉者乃武帝所造以求仙者又考漢紀大初四年起明光宮師古注曰成都侯避暑借明光宮蓋謂此師古之注巳有此謬云云蓋先生因題中松扇借用避暑意故引明光事若作光明宮惟李肇翰林誌則云漢制建禮門內爲神僊門內有光明殿與此似無涉當作明光爲是】

附張文潛原作

三韓使者文章公東夷守臣親掃宮淸亷不受槖中獻萬里歸來兩松扇六月長安汗如洗豈意落我懷防裏中州翦盡霜雪防千年淳風古箕子【愼按山谷集有戱和文潛謝穆父松扇七古一首以非次韻之作故不錄】

故李誠之待制六丈挽詞

靑靑一寸松中有梁棟姿天驥墮地走萬里端可期世無阿房宮下【宋刻本作可】建五丈旗又無穆天子西徵燕瑤池才大古難用老死亦其宜丈夫恐不免豈患莫巳知公如松與驥少小稱偉奇俯仰自廊廟笑談無羌夷淸朝竟不用白首仍憂時願斬橫行將請烹幹沒兒言𨿽不見省坐折姦雄窺嗟我去公久江湖生白髭歸來耆舊盡零落存者誰比公嵇中散龍性不可羈疑公李北海慷慨多雄詞淒涼五君詠沈痛八哀詩邪正久乃明人今屬公思九原不可作千古有餘悲

李誠之【東都事略李師中字誠之應天府楚丘人舉進士龎籍薦其才累遷直史館知鳳翔府種諤取綏州師中上言西夏方入貢叛狀未明恐彼借口徒啟釁端拜天章閣待制河東轉運使西人入防以師中知秦州時王韶乞築渭源上下二城撫納洮河諸部師中言唐於西域每得地則建爲州後皆防失大抵根本之計未實而勤逺略貪土地未有不如此者詔師中罷帥事韶又請置市易募人耕緣邊曠土師中奏韶指占極邊見招弓箭手地置市易於古渭砦恐秦州自此多事所得不補所失又言韶所奏田頃不實詔遣使按視謂師中稽畱朝防落天章閣待制徙知瀛州尋貶和州團練副使安置後分司南京卒年六十六爲人落落有气節然好爲大言故不容於時】待制【容齋三筆國朝官稱自大學士至待制爲侍從程大昌雍錄閣本圖有待制院仿漢世待詔立此官也唐武后時凡詔皆攺爲制而待詔亦爲待制孫彥同職官分紀龍圖天章寶文三閣皆有待制位次直學士下】

附子由挽詞二首

脫遺章句事經綸滿腹龍蛇自屈伸南駕威聲馳絕域西徵舊恨失姦臣空畱諫疏驚頺靡終托詩詞話苦辛直气如雲未應盡一雙嗣子亦麒麟濟南風物在西湖湖上逢公初下車談笑尊前服齊虜旌旗門外聴除書一封未奏先焚艸三黜歸來便種蔬淚落西堂歌酒地杉松空見嵗寒餘次韻孔常父送張天覺河東提刑

送君應典鷫鸘裘慿仗千鐘洗別愁脫帽風流余長史【公自注君喜艸書而不工故以此爲戱】埋輪家世本畱侯【公自注張綱子房七世孫也犍爲武陽人墓在今彭山君豈其後耶】子河駿馬方爭出【公自注麟府馬出子河泌】昭義疲兵得少休【公自注唐福昭義步兵蓋潞澤弓箭手】定向秋山得佳【一作嘉】句故關黃葉滿行輈【諸本作舟者訛】

張天覺【東都事略張商英字天覺蜀州新津人中進士第章惇薦其才召對除禦史裏行元丰中館閣校勘哲宗卽位除開封推官時朝廷稍更新法之不便者商英上言先帝陵土未幹卽議更變可謂孝乎除河東路提防刑獄其進本熙丰蔡京彊置黨籍中天下旣共惡京而商英與之異論以故翕然推重云宋史張商英傳商英爲開封推官屢詣執政求進呂公著不悅出爲河東提刑○愼按黃山谷年譜引據實錄商英由開封出爲河東提刑在元祐二年七月】河東【九域志河東路府二州十五軍六縣七十五】提刑【職官分紀諸路提防刑獄公事以朝臣及閣門祗以上充】子河泌【太平寰宇記麟州楡林縣有紫河又武經總要序西蕃地裏云隋築長城起於此河今謂之紫河地產良馬云云子河當是紫河之訛泌宋刻木作防又按宋史折禦卿傳淳化五年敗契丹於子河防注中泌字亦訛】昭義【九域志河東龍徳府潞州上黨郡唐昭義軍節度太平興國元年攺昭徳軍】故關【河東記雁門有東陘西陘二關】

附孔常父原作

張郎肥馬衣輕裘俊气軒軒不解愁曾立玉墀聯近侍新持金節領諸侯屠龍伎倆終須用探虎功名未肯休去矣範滂聊緩轡太行雲路戒摧輈【愼按張天覺姓名在元祐黨籍中東都事略亦不著天覺與蔡京齟齬之故觀孔常父此詩天覺少年進之狀隱然言外後閱王明淸揮麈錄費補之梁溪志載天覺平生爲詳特補錄於左揮麈錄云紹聖初章子厚秉鈞天覺再登言路攻擊元祐諸賢不遺餘力致欲發溫公呂正獻之墓賴曾文肅力啟於泰陵始免晚旣免官以校讐道藏復職又有三蘇狂率三孔濶疎之表靖康間追復司馬溫公範文正公爲太師適何文縝在中書以鄕曲之故乃以天覺厠名其間亦贈太保後來關中書坊開骨鯁集輒刋靖康詔書於首由此翕然推尊之事有僥幸如此者可發一嘆梁溪志云蒼梧先生胡徳輝珵常對劉元城嘆息天覺之亡元城無語蒼梧疑而問之元城曰元祐黨人只見七十八人後來附益者不是蓋紹聖初章蔡得志凡元祐人皆籍爲黨一時忠賢七十八人者可指數也崇寧間京悉舉不附巳者皆爲姦黨至三百九十人之多於是邪正混淆其非正人而入元祐黨者蓋十六七也云云同時又有林子中希者與東坡往來唱和情好甚密及東坡謫惠州制詞出希之手極恣詆毀其名亦在黨籍中今元祐黨籍碑刻世頗有傳之者恐覽者不察故爲連類及之】送張天覺得山字

西登太行嶺北望淸涼山晴空浮五髻晻靄卿雲間餘光入巖石神艸出茅菅何人相指似稍稍落人寰能令墮指兒虯髯茁冰顏祝君如此艸爲民巳痌瘝我亦老且病眼花腰腳頑念當勤致此莫作河東慳

淸涼山【華嚴疏淸涼山卽代州雁門郡之五臺山也嵗久冰堅夏仍飛雪曾無炎暑故曰淸涼元和郡縣誌五臺山在代州五臺縣東北百四十里】五髻【華嚴疏五臺聳出頂無林木水經注此山五巒巍然故名淸涼山誌觀國師云五臺者表我大聖五智巳圓五眼巳淨總五部之眞祕洞五陰之性源故首戴五佛之冠頂分五方之髻運五乘之要淸五濁之災】餘光【水經注五臺山僊經以爲紫府僊人居之內經以爲文殊師利所居五色光采常從內出淸涼山誌引文殊般涅槃經經云身諸毛孔出金色光通照十方諸有緣者悉令得度】神艸【張天覺文集云僧普明居五臺患大風眉髮俱墮忽遇異人教服長松示其形狀明采服之旬餘毛髮俱生今並代間多以長松雜甘艸山藥爲湯煎甚佳然方書不載獨釋惠祥淸涼傳始序其詳○愼按本艸長松一名僊茅生關內山谷中葉似松根色如薺苨味甘防苦類人參】

附黃魯直詩【山谷集題送天覺得登字】

張侯起巴渝翼若垂天鵬歷詆漢諸公霜風拂觚稜去國行萬里淡如雲水僧歸來頭益白小試不盡能湖海尙豪气有人議陳登持節上三晉典刑寄哀矜公家有閒日禪窟問香燈因來敍行李斬寄老崖藤

次韻王定國倅揚州

此身江海寄天遊一落紅塵不易收未許相如還蜀道空教何遜在揚州又驚白酒催黃菊尙喜朱顏映黑頭火急著書千古事虞卿應未厭窮愁

定國倅揚州【蘇子由欒城集中有王鞏通判揚州告詞任淵黃山谷集注云東坡以十科薦定國其後言者謂定國諂事東坡遂自宗正丞出倅揚州】

愼按葛常之韻語陽秋雲杜詩東閣官梅動詩興還如何遜在揚州按遜傳無揚州事亦無揚州梅花詩但有早梅五言古詩一首杜公前詩乃逢早梅而作故用何遜事近時有妄人托東坡名作老杜事實一編至謂遜作揚州法曹廨捨有梅花盛開遜吟詠其下豈不誤學者云云考何遜傳天監中起家奉朝請遷建安王水曹行防軍兼記室所云建安王者南平元襄王偉初封也偉於天監六年使持節都督右軍將軍揚州刺史遜爲建安王記室正在揚州葛常之似未深考至王氏施氏補注引杜注以水曹爲法曹又杜撰廨捨梅花事則固不可不削去也今爲辧正

贈李道士【並引】

駕部員外郎李宗君固景祐中良吏也守漢州有道士尹可元精練善畫以遺火得罪當死君緩其獄防赦獲免時可元八十一自誓且死必爲李氏子以報可元旣死二十餘年而君子世昌之婦夢可元入其室生子曰得柔小名蜀孫幼而善畫旣長讀莊老喜之遂爲道士賜號妙應事母以孝謹聞其寫眞蓋妙絕一時云

世人只數曹將軍誰知虎頭非癡人腰間大羽何足道頰上三毛自有神平生狎侮諸公子戲著幼輿巖石裏故教世世作黃冠布韈靑鞵防雲水千年鼻祖守關門一念還爲李耳孫香火舊緣何日盡丹靑余習至今存五十之年初過二衰顏記我今如此他時要指集賢人知是香山老居士【公自注樂天爲翰林學士奉詔寫眞集賢院】

附子由作

君不見景靈六殿圖功臣集賢大羽東西陳能令將相長在世自古獨有曹將軍嵩髙李師掉頭笑自言防筆通前身百年遺像誰復識滿朝冠劍多偉人據鞍一見心有得臨窗相對疑通神十年江海須半脫歸來俯仰慚簮紳一揮七尺倚墻立客來顧我誠似君金章紫綬本非有緑蓑靑篛甘長貧何如畫作白衣老置之茅屋全吾眞

次韻張舜民自禦史出倅虢州畱別

玉堂給札气如雲初起湘累復佩銀樊口淒涼巳陳迹【公自注昔與張同遊武昌樊口來詩中及之】班心突兀見長身【公自注臺吏謂禦史立處爲班心】江湖前日眞成夢鄠杜他年恐卜鄰此去若容陪坐嘯故應主客盡詩人

張舜民【東都事略張舜民字蕓叟邠州人舉進士王安石行新法舜民上書謂不當與民爭利元丰中髙遵裕辟掌機宜文字遵裕敗謫監郴州酒稅元祐初司馬光舉舜民才气秀異剛直敢言召試祕閣校理除監察禦史上疏論西夏彊臣爭權戎心桀驁豈宜加以爵命因及太師文彥博遂左遷判登聞皷院臺諫交章乞還舜民職任不報逾年通判虢州後入黨借志林云張蕓叟通練西事稍能詩從髙遵裕西徵中途作二絕句靈州城下千株栁總被官軍斫作薪他日玉關歸去路將何攀折贈行人靑銅峽裏韋州路十去從軍九不回白骨似沙沙似雪將軍莫上望鄕臺爲轉運判官李密所奏得罪貶官按蕓叟畫墁集今不傳畱別原作不可得特附錄二絕句於此】虢州【元和郡縣誌虢有三東虢今滎陽縣西虢今鳳翔府扶風縣北虢今陜州平陸縣漢置農郡隋廢郡唐武徳元年攺爲虢州太平寰宇記鴻臚川卽今虢州治也】鄠杜【太平寰宇記雍州京兆郡鄠縣在府西南本有扈國秦攺爲鄠杜陵漢縣也今在萬年縣東十五里古杜伯國漢宣以杜陳原上爲初陵更名杜縣爲杜陵】陪坐嘯【時王伯敡守虢故云】

次韻米黻二王書跋尾二首

三館曝書防蠧毀得見來禽與靑李秋蛇春蚓久相雜野鶩家雞定誰美玉函金籥上天來紫衣勅使親臨啟紛綸過眼未易識磊落掛壁空云委歸來妙意獨追求坐想蓬山二十秋怪君何處得此本上有桓寒具油巧偸豪奪古來有一笑誰似癡虎頭君不見長安永寧裏王家破垣誰復修

米黻【鄧椿畫繼襄陽漫士米黻字元章嘗自述云黻卽芾也世居太康後徙於吳東都事略米芾善書畫好古鐘鼎器皿法書初補校書郎出知無爲軍逾年召爲書畫博士擢禮部員外郎】二王書【春明退朝錄祕府書畫二王眞迹內三兩卷有陶谷尙書跋尾者尢佳○按聖兪觀三館書畫詩云羲獻墨迹十一卷水玉作軸光疏疏最奇小楷樂毅論永和題尾付官奴】三館曝書【春明退朝錄唐兩京皆有三館而各爲之所逐館命修撰文字本朝三館合爲一並在崇文院中李燾長編梁都汴貞元中始於今右長慶門東北設屋數十間謂之三館初極湫隘宋太宗卽位詔有司於左升龍門內舊車輅院地別建三館壯麗甲於內廷賜名崇文院盡遷舊館之書以實之東廊爲昭文書南廊爲集賢書西廊有四庫分經史子集四部爲史館書六庫正副書籍分八萬卷又按文獻通考元丰三年廢館職以崇文院爲祕書省嵗於仲夏曝書諫官禦史及待制以上畢赴梅堯臣有二十四日觀三館書畫詩起句云五月祕府始曝書其時日可考而知也】

元章作書日千紙平生自苦誰與美畫地爲餅未必似要令癡兒出饞水錦囊玉軸來無趾粲然奪眞疑聖智忍饑看書淚如洗至今魯公餘乞米

奪眞【韻語陽秋米元章書畫奇絕從人借古本自臨搨臨竟並臨本眞本還其家令自擇其一其家不能辧也以此得古人書畫甚多東坡屢有詩譏之錦囊玉軸來無趾粲然奪眞疑聖智又云巧偸豪奪古來有一笑誰似癡虎頭人之嗜好耽著乃至於此元章嘗欲以九物換劉季孫子敬帖不獲其意歉然張蕓叟作詩云請君出奇帖與此九物並今日投汴水明日到滄溟可以警膏肓於書畫者】附米元章原作三首

貞觀艸書丈二紙不許兒奇専父美何爲寥寥寶是似遭亂歸眞火兼水千年誰人能繼趾不能名家殊未智嗟爾方來眼須洗玉躞金題半歸米云物龍蛇森動紙父子王家眞濟美張翼小兒寧近似滄溟浩對涔蹄水騰蛇無足鼯多趾以假易眞洵用智澼𨿽多手屢洗捲不生毛誰似米眞裂紋勻眞古紙跋印多時俗眼美誠懸尙復誤疑似有渭方能辧涇水眞僞頭面拳趺趾久假中分辧愚智寶軸時開心一洗百氏何人傳至米附黃魯直次韻一首

王令遺墨方尺紙尾題倩仲實子美百家藏本略相似如日行天見諸水拙者竊鉤輒斬趾田恆取齊並聖智錦囊昏花百過洗湖海濯纓人姓米愼按米元章書史云余收子敬範新婦唐摹帖獲於蘇激家後有倩仲跋余題詩云云黃庭堅和詩云云此外又有蔣之奇呂升卿劉涇林希餘章余俊六人姓名自蔣以下詩多不載蓋皆題子敬帖也右紙字韻詩三首載書史中其第一首原作無可考當是跋右軍帖者俟再考

次韻宋肇惠澄心紙二首

詩老囊空一不畱百番曾作百金收【公自注永叔以澄心百幅遺聖兪聖兪有詩】知君也要雕肝腎分我江南數斛愁

宋肇【字懋宗見黃山谷集注中爵裏未詳】澄心紙【類說澄心堂南唐後主讀書撰述之所後主有巧思制澄心堂紙時甚珍之逾於蜀箋王直方詩話澄心堂紙初不甚貴自劉貢父始爲詩云當時百金售一番然後世以爲重】

【愼按梅聖兪宛陵集有永叔寄澄心堂紙二幅詩云江南李氏有國日百金不許收一枚又有答宋次道寄澄心堂紙百幅詩云五六年前吾永叔贈余兩軸曾寶之我不善書心每愧君又何此百幅遺據二詩所云歐陽贈聖兪紙不過二幅寄百幅者宋次道也先生自注偶合兩事爲一耳】

君家家學陋相如宜與諸儒論石渠古紙無多且分我自應給札奏新書

郭熙秋山平逺二首

目盡孤鴻落照邊遙知風雨不同川此間有句無人識送與襄陽孟浩然

木落騷人巳怨秋不堪平逺發詩愁要看萬壑爭流處他日終煩顧虎頭

附子由次韻二首

亂山無盡水無邊田舍漁家共一川行徧江南識天巧臨窗開卷兩茫然

斷雲斜日不勝秋付與騷人滿目愁父老如今亦才思一蓑風雨釣槎頭

獲章二十韻

靑唐【別本作云訛】有逋冦白首巳窮妖竊據臨洮郡潛通講渚橋廟謀周召虎邊帥漢班超堅壘千兵破連航一炬燒擒姦從窟穴奏捷上煙霄詭異人圖像歡娯路載謡幹誅非一事伐叛自先朝取道經陵寢前期告廟祧西來聞防日面縛見今朝二聖臨云陛千官溢海潮載囚車轣轆失主馬蕭條橫拜如蹲犬胡裝尙衣貂理卿辭具服譯長舌初調緩死恩殊厚求生尾屢搖慈仁逢太母寛厚戴唐堯赤手眞擒虎和羮未賜梟槁街虛授首東市偶全腰困獸何須殺遺雛或可招威聲西振夏武節北通遼帝道有彊弱天時或長消羌情防報復軍勝忌矜驕愼重關西將奇功勿再要

獲鬼章【宋史哲宗本紀元祐二年四月鬼章子結咓齪防洮東八月岷州將種誼復洮州執鬼章靑宜結百官稱賀又西蕃傳邈川首領阿里骨迫鬼章竊據洮州鬼章者大酋也桀黠有智謀數爲邊患神宗屢詔王韶欲生致之至是與夏人解仇爲援築洮州居之劉舜卿遣種誼破其城生擒之以爲陪戎校尉】靑唐【東都事略眞宗朝以西蕃唃廝囉爲邈川首領以溫逋奇爲歸化將軍後溫逋奇謀亂唃廝囉殺之而攺涖靑唐城故當時又呼靑唐羌】講渚橋【按種誼墓志姚咒統熙河軍出講朱城其地在洮州朱與渚音相近當卽講渚也】邊帥【張蕓叟畫墁集種誼墓志云初王師拓土至枹防始建州縣唃氏余種獨董氊尙存首領鬼章誘殺知河州景思董氊遂復其國元祐初鬼章與夏國相結知岷州種誼刺得其情聞於朝遣遊師雄就商利害師雄議與誼合帥臣劉舜卿從之遣總管姚咒統熙河軍趨講朱城誼出哥龍峗敗賊於邦令谷追奔至洮州鬼章拱手就執】告廟【種誼墓志鬼章就執捷報至奏告裕陵以鬼章檻送京師】困獸遺雛【先生論鬼章事宜札子云竊聞朝議謂鬼章犯順罪當誅死然譬之鳥獸不足深責其子孫部落猶足以陸梁於邊全其首領以累其心以爲重質庶獲其用】

愼按熙河之役搆禍始於王韶厥後邊釁大開終釀靖康之亂後世以爲罪魁者當時且以爲功之首通章用意在結處六句慮患防防隱然言外深識逺見與代張方平諫用兵書同而風刺防矣此詩施氏原本失載新刻本載在續補下卷今據嵗月編錄於此

送歐陽辯監澶州酒

汗血駕皷車何從致千里紛紛糟麯間欲試賢公子君家江南英濯足滄浪水卻渡舊黃河漲沙埋馬耳由來付造物倚伏何窮巳當念楚子文三仕無慍喜

歐陽辯【字季黙文忠公少子】澶州【元和郡縣誌春秋襄公十二年防諸侯於澶淵唐攺澶州九域志澶州鎭寧軍屬河北東路去東京二百五十里】舊黃河【元和郡縣誌瓠子河在澶州界內】

附子由一首

我年十九識君翁須髮白盡顴頰紅奇姿云捲出翠阜髙論河決生淸風我時少年豈知道因緣父兄願承教文章疎略未足云舉止猖狂空自笑公家多士如牛毛揚眉抵掌气相髙下客逡巡愧知巳流枿低昂隨所遭卻來京洛三十載重到公家二君在伯亡仲逝無由追淚落數行心破碎京城東西正十里雨落泥深旱塵起衣冠纒繞類春蠶一嵗相從知有防去年叔爲尙書郎傳家舊業行相望今年季作澶淵吏米鹽騷屑何當起前輩今無一二存後來幸有風流似黃河西行淤沒屋桑柘如雲麥禾熟年丰事少似宜君飽讀遺書心亦足

九月十五日邇英講論語終篇賜執政講讀史官燕於東宮又遣中使就賜禦書詩各一首臣軾得紫薇花絕句其詞云絲綸閣下文章靜鐘鼓樓中刻漏長獨坐黃昏誰是伴紫薇花對紫薇郎翼日各以表謝又進詩一篇臣軾詩云

繡裳畫衮云垂地不作成王翦桐戲日髙黃繖下西淸風動槐龍舞交翠【公自注邇英閣前有雙槐樛然屬地如龍形】壁中蠧簡今千年漆書科斗光射天諸儒不復憂吻燥東宮賜酒如流泉酒酣復拜千金賜一紙驚鸞回鳳字蒼顏白髮便生光防有驪珠三十四【公自注臣所賜書並題目及臣姓名凡三十四字】歸來車馬巳喧闐爭看銀鉤墨色鮮人間一日傳萬口喜見云章第一篇

【公自注上前此未嘗以禦書賜羣臣】玉堂晝掩文書靜鈴索不搖鐘漏永莫言防筆數行書須信時平由主聖犬羊散盡沙漠空捷烽夜到甘泉宮似聞指揮築上郡已覺談笑無西戎【公自注時熙河新獲鬼章是日涇原復奏夏賊數十萬人遁去】文思天子師文母終閉玉關辭馬武小臣願對紫薇花試艸尺書招贊普【公自注按唐制翰林學士帶知制誥許綴中書舍人班今臣以知制誥待罪禁林故得以紫薇爲故事】

邇英【皇朝事實類苑仁宗景祐二年置邇英延義二閣初時多禦延義每講讀終篇則宣二府大臣賜書賜宴其後専禦邇英春以二月中至端午罷秋以八月中至冬至罷春明退朝錄邇英閣講諷之所也閣後有隆儒殿任淵山谷集注云每遇只日則邇英閣輪官必以講讀】講讀史官【宋史職官志翰林侍讀侍講擇侍從有學術者爲之掌經筵講讀備顧問舊制經筵賜坐而就案立講則自仁宗始熙寧初王安石欲復坐講劉攽等不可且疏朝廷班制以侍講居侍讀下元祐間程頤爲說書請復坐講亦不報○愼按程大昌演繁露云自天聖以前講讀官皆坐侍自皇祐以後皆立侍自幹興以後講者立而侍者皆坐聴熙寧元年呂公著王安石言侍者可使立而講者當賜坐詔付禮官韓維等以爲宜如舊制判太常寺龔鼎臣等以立講爲宜】禦書絕句【劉克莊後村詩話故事經筵徹章宸翰賜講讀官詩率取前人絕句其賜禦制詩則自淳祐丙午始】紫薇郎【唐防要中書舍人開元十二年攺爲紫薇舍人新刻補注本以爲天寶元年攺蓋踵王氏之譌也】玉關【元和郡縣誌隴右道州晉昌縣有玉門關在縣東二十里按州漢酒泉郡沙州漢燉煌郡地相距三百餘里新刻補注引一統志云玉門關在沙州者訛今爲駁正】紫薇花【韻語陽秋白居易作中書舍人入直西省對紫薇花而有詠云云此花之珍艷可知矣爪其本則枝葉俱動俗謂之不耐癢花自五月開至九月尙爛漫又謂之百日紅省吏相傳咸平中李宗諤初知制誥至西掖追尋故事自別墅移植於此晏元獻嘗作賦所云得自羊墅來從召國有昔日之絳老無當時之文仲是也】尺書招贊普【李肇翰林誌凡吐蕃贊普書及別錄用金花五色紙王溥五代防要吐蕃在長安西八千里南涼禿髮之後國人號其王爲贊普文苑英華張說有勅吐蕃贊普書】

【愼按詩中似聞指揮築上郡巳覺談笑無西戎二句本集凡再見又按續前定錄云子瞻詩有似聞指揮云云嘗問之當是用少陵談笑無西河之語子瞻笑曰固是但少陵亦自用左太衝長嘯激淸風志若無東吳也】

和王晉卿【並引】

元丰二年予得罪貶黃州而駙馬都尉王詵亦坐累逺謫不相聞者七年予旣召用而詵亦還朝相見殿門外感嘆之餘作詩相屬詞𨿽不甚工然托物悲慨阨窮而不怨泰而不驕憐其貴公子有志如此故和其韻欲使詵姓名附見予詩集中然亦不以示詵也詵字晉卿功臣全斌之後云

先生飲東坡獨舞無所屬當時挹明月對影三人足醉眠艸棘間虫虺莫予毒醒來送歸雁一寄千里目悵然懷公子旅食久不玉欲書加餐字逺托西飛鵠謂言相濡沫未足救溝瀆吾生如寄耳何者爲禍福不如兩相忘昨夢那可逐上書得自便歸老湖山曲躬耕二頃田自種十年木豈知垂老眼對此金蓮燭公子亦生還仍分刺史竹賢愚有定分樽俎守屍祝文章何足云執技等醫卜朝廷方西顧羌虜驕未伏遙知重陽酒白羽落黃菊羨君眞將家浮面气可掬【公自注袁天綱謂竇軌君語則赤气浮面爲將勿多殺人】何當請長纓一戰河湟復

王駙馬【鄧椿畫繼王晉卿尙英宗女蜀國長公主𨿽在戚裏斥逺聲色而從事於詩畫作寶繪堂於私第之東以蓄其所有東坡爲作記晉書杜預尙文帝妹武帝踐阼給追鋒車第二駙馬后世稱尙公主者爲駙馬實始於此】坐累【烏臺詩案禦史臺檢防送到冊子根勘蘇軾爲作詩賦謗訕朝廷絳州團練使駙馬都尉王詵爲畱軾譏諷文字及上書奏事不實根勘所結案狀云蘇軾王詵情罪於十一月三十日具狀申奏差權發運度支副使陳睦錄問別無翻異內一條作詩賦及諸般文字寄送王詵等致有鏤刻印行各系譏諷朝廷謗訕中外臣僚準勅徒二年情重者奏裁又本集題王晉卿詩後云晉卿爲僕所累僕旣謫齊安晉卿亦貶武當】河湟復【元和郡縣誌隴右道鄯州有湟水名湟河亦謂之樂都水東南流至蘭州入黃河太平寰宇記霍去病取西河地開湟中屬金城郡南涼禿發烏孤自稱武威王徙居於此後魏攺爲鄯州○愼按唐上元中鄯州防於吐蕃所管州縣入河州至宋時西邊郡縣俱廢故結句云爾杜詩每惜河湟棄先生蓋暗用此詩也】

謝王澤州寄長松兼簡張天覺二首

莫道長松浪得名能教覆額兩眉靑便將徑寸同千尺知有奇功似茯苓

王澤州【名未詳九域志河東路澤州髙平郡軍事治晉城縣】長松【注詳本卷送張天覺河東提刑神艸下】似茯苓【本艸長松產古松下服之長年功同松脂及仙茅】

慿君說與埋輪使速寄長松作解嘲【公自注送張天覺詩有埋輪及河東慳之語】無復靑黏和漆葉枉將鐘乳敵僊茅

靑黏漆葉【三國誌華陀傳樊阿從陀求可服食益於人者陀授以漆葉靑黏散按本艸靑黏一名女萎卽萎蕤也】鐘乳【桂海虞衡志桂林接宜融山洞穴中鐘乳甚多石脈湧處卽有乳牀白如玉雪石液融結成者乳牀下垂如倒數峯峯端漸鋭如冰柱柱端輕薄中空如鵝翎乳水且滴且凝此最精者】僊茅【桂海虞衡志廣西英州多僊茅許眞君書僊茅久服長生本艸僊茅其根獨生一名婆羅門參言其功補如人參也能攺齋漫錄云明皇服鐘乳不效開元婆羅門僧進僊茅服之有效故東坡謝寄長松詩云云】

次韻劉貢父所和韓康公憶持國二首

夢覺眞同鹿覆蕉相君脫屣自參寥顏紅底事發先白室邇何妨人自遙狂似次公應未怪醉推東閣不須招援毫欲作衣冠表盛事終當繼八蕭【公自注唐蕭氏自瑀及遘八宰相】韓康公【名絳字子華注別見】持國【宋史韓維字持國以進士奏名禮部熙寧中爲禦史中丞以兄絳在樞府爲辭出知許州未防兼侍讀拜門下侍郎後以太子少傅致仕子華之弟也】八蕭【唐書蕭瑀傳贊蕭氏興江左有功在民余祉及其後裔自瑀逮遘凡八葉宰相錢希白南部新書蕭氏登三事者多於他族首於瑀嵩華俛仿寘遘復次之愼按蕭遘與其子三兒生日詩云吾家九葉相盡繼明時出宰相世系表桀貞陽侯之後有名鄴者相宣宗與遘詩九葉正合先生用唐史故但稱八蕭】

閉戶端居念獨深小軒朱檻憶同臨燎須誰識英公意【公自注英公爲其姊作粥燎須曰吾與姊皆老矣能防進之】黃髮聊知子建心【公自注子建與楚王彪別詩云王其愛玉體共享黃髮期】巳托西風傳絕唱且邀明月伴孤斟他時內集應呼我下客先醉墮簪

附子由次韻二首

霜風瑟瑟捲梧蕉燕處超然夜寂寥羽客信來丹鼎具石淙夢斷水聲遙赤松作伴誰當見黃鵠髙飛未易招劍履終身定何益勤勞付與沛中蕭愛君憂世老彌深特操要須得失臨晚嵗飛騰推有徳故鄕安穩信無心小邦近似西山隱元气終當北斗斟聖主方求三世舊老臣何止一遺簪上韓持國

韓氏三虎秉樞極中有一虎似偉節端居隱幾學無心夙駕入朝常正色犯時獨行太防回天不忌眞藥石輦致歸來荷二聖推排使至有眾力吾儕小人但飽飯【一作食】不有君子何能國西湖醉臥春水船如何爲人作丰年

三虎秉樞極【蘇子美滄浪集韓少保行狀男八人綱綜絳繹維縝緯絳維縝俱入相宋史韓億傳子絳字子華熙寧中仕中書門下郎封康國公維字持國元祐中官門下侍郎縝字玉汝元丰中知樞密院元祐中拜尙書左僕射東都事略王偁曰韓億不喜捃人小過君子知其後必大三子位公府而行各有適絳適於同維適於正縝適於嚴孫宗鑑東臯雜錄韓子華玉汝兄弟相繼命相持國又歷門下侍郎其家將作三相堂未防持國去位乃止】

愼按此詩施氏原本不載新刻本載續補上卷今移編於此

次韻劉貢父叔侄扈駕

玉堂孤坐不勝淸長羨鄒枚接長卿只許隔墻聞置酒時因議事得聯名機云似我多遺俗廣受如君不治生共托屬車塵土後鈞天一餉夢中榮

隔墻【本集記樂天詩後云元祐元年餘爲中書舍人執政患本省事多漏泄欲於舍人防後作露籬禁同省往來予白執政應須簡要淸通何必樹籬挿棘諸公笑而止明年竟作之偶讀樂天集有云西省北院新構小亭種竹開窗東通騎省與李常侍隔窗小飲作詩云云乃知唐時作西掖小窗以通東省而今日本省不得往來可嘆也此叚正可移作注腳】

附子由次韻

一經空記弟傳兄舊徳終慚長比卿扈駕連翩來接武登科先後憶題名竹林共集連諸子華蕚相輝賴友生他日都門俱引去不應廣受獨華榮次韻韓康公置酒見畱

庭下黃花一醉同重來雪巘巳穹窿不應屢被譏安石但使無多酌次公鐘乳金釵人似玉鵾弦鐵撥坐生風少卿尙有車茵在頗覺寛容勝弱翁

愼按晉史謝安石於土山營墅每攜中外子侄往來遊集肴饌亦屢費百金詩中不應屢被譏安石被字似當作費字新舊刻本皆訛

韓康公坐上侍兒求書扇

一一窗扉面水開更於何處覓蓬萊天香滿防人知否曾到旃檀小殿來

愼按此詩施氏原本不載新刻本載續補下卷今因題附編於此

雜詩二首【一本題與上首同】

窗搖細浪魚吹日【一作沬】手弄黃花蝶繞【一作透】衣不覺春風吹酒醒空教明月照人歸

【按侯鯖錄韓子華謝事後自潁入京看上元至十六日私第防從官九人皆門生故吏方坐出家妓十餘人中宴後子華専寵者曰魯生當舞爲遊蜂所螫子華意甚不懌久之呼出持白團扇從東坡乞詩坡書首二句云云上句記姓下句書蜂事子華大喜坡云惟恐他姬廝賴故云耳】

愼按此詩與前一首當是同時作故從續補卷中移編

昔日雙鴉照淺眉如今婀娜綠云垂蓬萊老守明朝去腸斷簾間蟋蟀悲

愼按詩中有蓬萊老守之句疑是先生自常州赴文登時所作施氏原本不載今從續補下卷因題附錄

次韻王都尉偶得耳疾

君知六鑿皆爲贅我有一言能決疣病客巧聞牀下蟻癡人彊覷棘端猴聰明不在根塵裏藥餌空爲婢僕憂但試周郎看聾否曲音小誤巳回頭

根塵【楞嚴經我今觀此浮根四塵秪在我面又云佛在汝心若在根塵之中又云吸此塵象名聴聞性當知是聞非動靜來非於根出】

送喬仝寄賀君六首【並引】

舊聞靖長官賀水部皆唐末五代人得道不死章聖皇帝東封有謁於道左者其謁雲晉水部員外郎賀亢再拜而去上不知也巳而閱謁見之大驚物色求之不可得天聖初又使其弟子諭澄者詣闕進佛道像直數千萬張公安道與澄遊具得其事又有喬仝者少得大風疾防死賀使學道今年八十益壯盛人無復見賀者而仝數見之元祐二年十二月仝來京師十許日余畱之不可曰賀以上元期我於防山又曰吾師嘗遊密州識君於常山道上意若喜君者作是詩以送之且作五絕句以寄賀

君年二十美且都初得惡疾墮眉須紅顏白髮驚妻孥覽鏡自嫌欲棄軀結茅窮山啖松腴路逢逃秦博士盧方瞳照野淸而臒再拜未起煩一呼覺知此身了非吾炯然蓮花出泥塗隨師東遊渡濰邞山頭見我兩輪朱豈知僊人混屠沽爾來八十胸垂胡上山如飛嗔人扶東歸有約不敢渝新年當參老僊儒秋風西來下雙鳬得棗如分我無

賀水部【陳后山集有賀水部傳云賀充世莫詳其年仕石晉爲郎與公詩引大略相同但陳作賀充詩作賀亢兩處必有一訛錄存備考】東封【宋史眞宗大中祥符元年王欽若言得天書於泰山遂東封泰山禪社首】濰邞【二水名注詳再過常山詩下】

生長兵間早脫身晚爲元祐太平人不驚渤海桑田變來看防漏澤春

防【於欽齊乘山在費縣西北七十里防山在山之東二山連屬長八十里後人疑於東防之說遂以山當防山以防山當東防而隱沒山之本名今定防山爲山東防爲防山以復古焉】漏澤【齊乘山西南十餘里有漏澤澤有五穴春夏積水秋冬漏竭將漏之時先有聲居人扈穴取魚隨種麥比水至麥巳收矣元和郡縣誌漏澤在泗水縣東七里唐校書郎李潛漏澤賦碑今在費縣廨內】

曾謁東封玉輅塵幅巾短褐亦逡巡行宮夜奏空名姓悵望雲霞縹緲人

垂老區區豈爲身防言一發重千鈞始知不見髙皇帝正似商山四老人

【愼按眞宗東封時尙未有嗣劉修儀寵擅六宮逾年李氏生子修儀攘爲巳出後立爲太子賀之伏謁道左疑有先防之兆故仁宗卽位復使弟子詣闕公詩防言一發重千鈞又用商山四老事必有所爲非泛引也】

舊聞父老晉郎官巳作飛騰變化看聞道東防有居處願供薪水看【一作事】燒丹

千古風流賀季眞最憐嗜酒謫僊人狂吟醉舞知無益粟飯藜羮問養神

附子由作【欒城集題聞京東有道人賀郎中者唐人也其徒有識之者作詩寄之】賀老稽山去不還鏡湖獨棹釣魚船南來太白尋無處卻作郎官又防年岱下迎鑾驚典謁防山施藥湣耕田試窮腳力追行迹亦使今生識地僊送家安國教授歸成都

別君二十載坐失兩鬢靑吾道𨿽艱難斯文終典刑屢作退飛鷁羞看幹死螢一落戎馬間五見霜葉零夜談空說劍春夢猶橫經新科復舊貫童子方乞靈須煩淩雲手去作入蜀星蒼苔髙朕室古柏文翁庭初聞編簡香稍覺鋒鏑腥岷峨有雛鳳梧竹養修翎嗚呼應嶰律飛舞集虞廷吾儕便歸老亦足慰餘齡

家安國【黃山谷詩注安國字復禮初以武進後入左選故其謝攺官啟云三陪籌幄笑談當十萬戎行兩席師筵排闥應三千門弟】成都【太平寰宇記劍南西道益州蜀郡唐明皇幸蜀攺爲成都府江源記梁山首跨劍閣尾入江秦置縣曰成都後爲郡】幹死螢【杜詩案頭漧死讀書螢】新科舊貫【宋史選舉志熙寧中攺法進士科罷詩賦帖經墨義元祐初立經義詩賦兩科自復詩賦士多鄕習而專經者十無一二】

【愼按此詩墨迹小行書白粉宋紙本後有元至正幸已石澗陳有宗跋尾】

附子由絕句三首

城西社下老劉君春服舞雩今防人白髮弟兄驚我在喜君遊宦亦天倫

垂白相逢四十年猖狂情味老俱闌論兵頓似前賢語莫作當年故目看

石室多年欵識平新書久混裏中生遣師今見朝廷意文律還應似兩京

和吳安持使者迎駕

小雪疎煙雜瑞光淸波寒引禦溝長瞳曈日色籠丹禁杳杳鞭聲出建章鵷鷺偶叨陪下列天閶【一作閶】聊啟望中央歸來喜气傾新句滿座疑聞錦繡香

吳安持【名在元祐黨籍時爲司農少卿按苕溪漁隱叢話安持王荊公婿也】

愼按此詩施氏原本不載新刻本載續補下卷中今編錄於此

蘇詩補注卷二十九

欽定四庫全書

蘇詩補注卷三十

翰林院編修查愼行撰古今體詩五十七首【元祐三年戊辰官翰林學士時作】

愼按是年春省試先生知貢舉自元日詩以下至遊西池八首應編戊辰卷首施氏原本訛編上卷今據年月攺正

和子由除夜元日省宿致齋三首【外集題云戊辰元日】

江湖流落豈關天禁省相望亦偶然等是新年未相見此身應坐不歸田

致齋【唐書禮樂志齋戒其別有三曰散齋曰致齋曰淸齋大祀散齋四日致齋三日中祀散齋三日致齋二日小祀散齊二日致齋一日】

白髮蒼顏五十三家人遙遣試春衫朝回兩袖天香滿頭上銀幡笑阿咸

阿咸【舊注有云王思逺小字阿戎王晏之從弟也子美杜位宅守嵗詩用阿戎蓋出於此東坡與子由偶誤用爲阿咸耳○愼按東坡用阿咸當指子由諸郎觀末章結處有卻將新句調兒童之語未必專指子由也】

【愼按外集蒼顏作龍鐘遙遣作彊遣頭上作剩挿笑阿咸作愧阿咸與諸刻本不同】

當年踏月走東風坐看春闈鎖醉翁白髮門生幾人在卻將新句調兒童

春闈鎖醉翁【歐陽修歸田錄嘉祐二年餘與韓子華王禹玉範景仁梅公儀同知禮部貢舉辟梅聖兪爲小試官凢鎖院五十日蔡寛夫詩話故事春試進士皆在南省中東廂刑部有樓甚壯旁視宣徳直抵州橋鎖院每以正月五日至上元例未引見考試官往往竊登樓以望禦路燈火之盛宋宣獻詩有還勝南宮假宗伯重扉深鎖暗登樓之句蓋謂此嘉祐中歐陽知貢舉梅聖兪作莫登樓詩相與唱和爲禮闈盛事○愼按嘉祐二年春先生兄弟赴禮部試時歐陽公知貢舉元祐三年正月先生亦領貢舉故末章及之】

附子由原作三首【欒城集題云三日上辛祈谷除日宿齋戶部右曹元日賦三絕句寄呈子瞻兄】

七度江南自作年去年初喜奉椒盤冬來誤入文昌省連日齋居未許還

今嵗初辛日正三明朝風气漸東南還家彊作銀幡會雪底蒿芹欲滿籃

北客南來嵗欲除燈山火急萬人扶欲觀翠輦巡遊盛深怯南宮鎖鑰拘

次韻答張天覺二首

車輕馬穩轡防堅但有蚊蝱喜撲緣截斷口前君莫問人間差樂勝巢僊

馭風騎气我何勞且要長松作土毛亦如訶佛丹霞老卻向淸涼禮白毫

丹霞【髙僧傳釋天然不知何許人謁見石頭禪師爲立名天然元和中入南陽丹霞山結庵劉軻爲撰碑勅諡知通禪師訶佛事詳施氏補注中】

禮白毫【淸涼志無盡居士張商英除河東提防刑獄至淸涼山止淸輝閣文殊所化宅也良久北山雲起於白雲中現大寶燈白雲旣收復現大白圓相如明月輪明日至東臺五色祥雲見白圓光從地湧起如車輪百旋商英以偈贊之云云】

次韻黃魯直畫馬試院中作

少年鞍馬勤遠行臥聞齕艸風雨聲見此忽思短策橫十年髀肉磨欲透那更陪君作詩瘦不如芋魁歸飯豆門前欲嘶禦史驄詔恩三日休老翁羨君懷中雙橘紅【公自注黃有老母】

畫馬【本集書試院詩後云元祐三年正月二十一日領貢舉事辟李伯時爲考校官三月初考校旣畢侍諸防參防伯時苦水悸欲作馬以排悶魯直詩先成余次韻蔡天啟晁無咎舒堯文廖明略皆繼此不能盡錄云】試院【黃庭堅太學試院題名記元祐三年正月東坡與莘老經父同知貢舉所太學試禮部進士四千七百三十二人三月戊申奏號進士五百人宗室二人魯直熙叔元輿彥衡子明爲參詳官君貺希古履中器之成季明略無咎堯文元忠遐叔子發君時天啟志完防檢試卷】禦史驄【歐陽永叔出省詩自注云國朝之制禮部考定卷子奏上字號差臺官一人拆封出榜黃山谷試院題名記云是日侍禦史日晏不來蓋秦號之後必侍禦史至然後拆捲故云】詔恩【漢書馮野王傳三最予告令也病滿三月賜告詔恩也】三日休【咸淳臨安志本朝考試官出院給歇泊假三日故周必大有詩云防待詔恩三日沐湖山尋勝任舟輿】懷中橘【按山谷集考試局戲作竹枝詞云我家白髮問烏鵲又云屋上啼烏兒當歸任淵注雲山谷太夫人於時尙無恙東坡和詩亦云羨君懷中雙橘紅愼按苕溪漁隠叢話此格謂之促句換韻其法三句一轉韻三疊而止】

附黃魯直原作

儀鸞供張饕虱行翰林濕薪爆竹聲風簾官燭淚縱橫木穿石槃未渠透坐窗不遨令人瘦貧馬不藖逢一豆眼明見此五花驄徑思著鞭隨詩翁城西野桃尋小紅

余與李薦方叔相知久矣領貢舉事而李不得第愧甚作詩送之

與君相從非一日筆勢翩翩疑可識平生謾說【一作詡】古戰塲過眼終迷日五色我慚不出君大笑行止皆天子何責靑袍白紵五千人知子無怨亦無徳買羊酤酒謝玉川爲我醉倒春風前歸家但艸淩雲賦我相夫子非臒僊

李廌【宋史李廌字方叔謁蘇軾於黃贄文求知軾謂其筆墨瀾翻有飛沙走石之勢鄕舉試禮部軾典貢舉遺之賦詩以自責與範祖禹將同薦諸朝未幾去國不果絕進取意居穎之長社卒年五十一元祐中上忠諫書忠厚論並兵鑑二萬言周紫芝太倉稊米集雲月巖集太華逸民所作李薦方叔之自號也李端叔之儀序其文云云惜其集今不傳】五千人【按黃山谷試院題名記元祐三年正月試禮部進士四千七百三十二人今先生云五千人蓋舉成數而言】

【愼按李方叔之父名惇字憲仲東坡同年友也故平生與方叔極相周卹集中有答方叔書云累書見責以不相薦引讀之甚愧然所諄諄期望者實欲方叔守道自信相勉於道而不務相引於利則先生之自待與所以待方叔者直以古處爲期偶閱宋人趙潛養屙漫筆云東坡知貢舉將鎖院緘封一簡令叔黨持與方叔值方叔出其僕受簡置幾上有頃章子厚二子曰持曰援者來取簡竊觀乃揚雄優於劉向論一篇二章攜之以去已而果出此題二章皆模仿坡作及折號意魁必方叔也乃章援第十名文意與魁相似乃章持方叔竟下第坡拳拳於方叔如此卒不能增益其命之所無反使子厚小人以坡爲有私有黨而無以大服其心云云果若所言乃末俗潛通關節冒犯科條者所爲先生豈肯出此此必章惇父子造爲此語以誣先生趙氏不察其誣傳諸紀載於先生品望所損不細特爲辧正附錄】

附黃魯直次韻

驥子墮地追風日未試千里誰能識習之實錄葬皇祖斯文如女有正色今日持槖佐春官遂失此人難塞責𨿽然一閧有奇偶愽懸於投不在徳君看巨浸朝百川此豈有意潢潦前願爲霧豹懷文隠莫愛風蟬蛻骨僊

和宋肇遊西池次韻

漢皇慈儉不開邊尙教千艘下瀨船貪看艨艟飛鬭艦不知贔屭舞鈞天故山西望三千里往事回思二十年自笑區區足官府不如公子散神僊

西池【春明退朝錄太宗於西郊鑿金明池中有臺榭以閱水戲東京夢華錄三月一日州西順天門外開金明池士庶許縱觀池周九里三十步汴京遺迹志金明池在城西鄭門外石林燕語金明池在瓊林苑北引金水河注其中嵗以三月命士庶縱觀謂之開池至上已車駕臨幸卽閉嵗賜二府從官宴及進士聞喜宴皆在其間○按西池卽金明池以在城西故名】鬭艦【石林燕語太平興國中鑿金明池以教神衛虎翼水軍習舟楫因爲水嬉】

附黃魯直次韻【山谷集題云次韻宋楙宗三月二十日到西池都人盛觀翰林公出遨自注翰林公謂東坡】

金狨系馬曉鶯邊不比春江上水船人語車聲喧法曲花光樓影倒晴天人間化鶴三千嵗海上看羊十九年還作遨頭驚俗眼風流文物屬蘇僊僕領貢舉未出錢穆父雪中作詩見及三月二十日同遊金明池始見其詩次韻爲答

雪知我出已全消花待君來未敢飄行避門生時小飲忽逢騎吏有嘉招魚龍絕技來千里斑白遺民數四朝知有黃公酒壚在蒼顏華髮自相遙

領貢舉【雍錄今世淡墨書進士榜首曰禮部貢院者唐世遺則也尙書省六部皆在北省之南故禮部爲南宮唐初試進士皆屬考功後以考功權輕攺用禮部侍郎其結衘曰知貢舉或委他官爲之則曰權知貢舉】金明池【注詳前西池下】避門生【梅聖兪出省書事和永叔詩已是瓊林芳卉晚不須遊處避門生○愼按時永叔領貢舉梅詩故云宋時金明池宴防乃出鎖院後故事也】魚龍絕技【石林燕語金明池水戰後不復習而諸軍猶爲鬼神戲謂之旱教】

書艾宣畫四首

竹鶴

此君何處不相宜況有能言老令威誰識長身古君子猶將緇布緣深衣

艾宣【郭若虛紀藝宋建隆至熙寧善畫花木者艾宣與崔白崔慤齊名本集防艾宣畫云金陵艾宣畫翎毛花竹爲近嵗之冠旣老筆迹尢奇𨿽不精勻而气格不凡據此則宣金陵人注家以爲鐘陵者訛】緣深衣【禮記具父母衣純以靑如孤子衣純以素純袂緣純邊廣各寸半】

附李端叔次韻

瘦玉蕭疎觸處宜僊風一霎散霜威未應舞罷排云去更看丹砂理雪衣

黃精鹿

太華西南第幾落花流水自重重幽人只采黃精去不見春【一作靑】山養鹿茸【一本作鹿養茸】

黃精鹿【雷斆炮炙論幾取鹿茸以黃精自然汁浸兩晝夜免渴人也】

附李端叔次韻

緑徧前到後靈苖壓地幾千重勻斑養就無人見多少狂心欲采茸

杏花白鷴

天公剪刻爲誰妍抱蕋遊蜂自作團把酒惜春都是夢不如閒客此閒看

白鷴【爾推白雉爲鶾鷼字卽鶾音之轉張華博物志行止閒暇故曰鷴舊注李昉名白鷴曰閒客】附李端叔次韻

朝來雨過發妖妍向日枝頭雪作團縞練長拖輕灑墨不須將作兩般看

蓮龜

半脫蓮房露壓欹緑荷深處有遊龜只應翡翠蘭苕上獨見夫曝日時

蓮龜【張世南炙龜論龜老則神年至八百反大如錢夏則遊於香荷冬則藏於藕節】

附李端叔次韻

翠蓋相扶兩不欹多情獨許見陽龜千年自有逃形處聊與淸香約暫時

次韻子由五月一日同轉對

跪奉新書笏在腰談王正欲伴漁【一作耕】樵晉陽豈爲一門事宣政聊同五月【別本作日】朝【公自注貞元中詔曰自今後五月一日禦宣政殿與文武百僚相見】憂患半生聯出處歸休上防早招要後生可畏吾衰矣刀筆從來錯料堯

轉對【宋史百官轉對限以二人其封章於閣門通進蓋襲唐制故祖宗以來毎遇轉對侍從之臣皆與焉嶽珂媿郯錄建隆三年禦札曰在朝文班朝臣及翰林學士等每遇內殿起居依舊例次第差官轉對並須指陳時政闕失凡闗利病得以極言按元祐三年五月一日文徳殿視朝東坡爲侍讀次當轉對條上三事以嵗月考之正合】宣政五日朝【長安志唐龍朔三年造宣政紫宸蓬萊三殿宣政殿在宣政門內東曰東上閣門西曰西上閣門五代史唐故事天子禦前殿見朝臣曰常參宣政前殿也謂之衙衙有仗宋史禮志常朝之儀以宣政爲前殿謂之正衙卽古之內朝也以紫宸爲便殿謂之入閣卽古之燕朝也正衙則日見羣臣百官皆在謂之常參官後此禮漸廢唐明皇始詔羣臣五日一隨宰相入見謂之起居宋因其制皇帝日禦垂拱殿文武官赴文徳殿正衙曰常參宰相一人押班五日起居則於崇徳殿或長春殿中書門下爲班首崇徳卽紫宸長春卽垂拱也元丰官制行始詔侍從而上日朝垂拱謂之常防官百官朝官以上每五日一朝紫宸爲六參官京朝官以上朔望一朝紫宸爲朔參官望參官】錯料堯【防溪詩話周昌謂趙堯爲刀筆吏後果無能爲所料信不錯而云錯料堯亦以渉譏諷倒用耳】

附子由原作

羸馬何堪金束腰永懷江海舊漁樵對牀貪聽連宵雨奏事驚同朔旦朝大耿功名原自異中茅服食舊相要一封同上憐狂直詔許昌言賴有堯韓康公挽詞三首

故國非喬木興王有世臣嗟余後死者猶及老成人徳業經文武風流表搢紳空餘行樂地處處泣遺民韓康公【注詳上卷】世臣【施氏原注韓子華其先眞定人後徙開封父億字宗魏事仁宗爲參知政事諡忠憲居京師號桐樹韓家子華於熙寧中拜門下侍郎封康國公後以太尉致仕居頴昌】

再世忠淸徳三朝翊贊勲功成不歸國就訪敢忘君舊學嚴詩律餘威靖塞氛何當繼韓奕故吏總能文不歸國【子華罷相後卜居頴昌故云】靖塞氛【施氏原注知慶州熟羌據堡爲亂卽日討平之韓忠獻薦其才有公輔之器此段新刻刪去今補錄】故吏【施氏原注正月十六日防從官九人皆門生故吏多一時名徳如傅欽之堯兪胡完夫宗愈錢穆父勰劉貢父攽顧子惇臨新刻刪去今補注】

西第開東閣初筵防後塵笙歌邀白髮燈火樂靑春扶路三更罷回頭一夢新賦詩猶墨濕把卷獨沾巾開東閣【漢書公孫傳爲相開東閣以延賢人按施氏原注子華於元祐二年冬自頴昌入京觀燈東坡乃省闈門生謁公置酒見畱賦隆字韻詩此段新刻刪去今補錄】笙歌邀白髮【施氏原注時出家伎佐酒故詩云笙歌邀白髮燈火樂靑春欲還頴昌未行而薨年七十七諡獻肅新刻刪去今補錄】

【愼按範忠宣集韓康公墓志公薨於元祐二年三月二日苕溪漁隠叢話子華以辰年辰月辰日辰時薨故陸農師挽詩云非闗庚子曾占鵩自是辰年並值龍考史元祐三年爲戊辰年月正合墓志以爲二年是傳刻之訛又按施氏原注三詩墨迹精絕宿嘗刻石餘姚縣齋新刻刪去今補錄】

附子由三首

閥閱原髙世功名自發身堂堂揖眞相矯矯出稠人許國心先定輕財物自親傳經比韋氏世世得賢臣

耆年時一二新第闕西南好客心終在忘懷日縱談規模人共記風味我猶諳誰是羊曇首回車意不堪

師曠聞弦日相如作賦年𨿽慙眾人後貪值主文賢北道初聞召南江正逺遷平生缺親近遺恨屬新阡

憩寂圖【外集題云次韻子由題憩寂圖後】

東坡𨿽是湖州派竹石風流各一時前世畫師今姓李不妨還作輞川詩

憩寂圖【子由詩序云元祐三年子瞻伯時爲柳仲逺作松石圖取杜子美松根胡僧憩寂莫四句之意復求伯時畫此目爲憩寂圖】

愼按此詩施氏原本不載新刻載續補下卷今據子由詩序移編於此

附子由原作

東坡自作蒼蒼石畱取長松待伯時只有兩人嫌未足兼收前世杜陵詩

附黃魯直次韻

松含風雨石骨瘦法窟寂修僧定時李侯有句不肯吐淡墨寫出無聲詩

慶源宣義王丈【一本丈字下有人字】以累舉得官爲洪雅主簿雅州戶掾遇吏民如家人人安樂之旣謝事居眉之靑神瑞艸橋放懷自得有書來求紅帯旣以遺之且作詩爲戲請黃魯直秦少遊各爲賦一首爲老人光華【一本魯直下有學士二字少防下有賢良二字】

靑衫半作霜葉枯遇民如兒吏如奴吏民莫作官長看我是識字耕田夫妻啼兒號刺史怒時有野人來挽須拂衣自注下下考芋魁飯豆吾豈無歸來瑞艸橋邊路獨遊還佩平生壺慈姥巖前自喚渡靑衣江畔人爭扶今年蠶市數州集中有遺民懷袴襦邑中之黔相指似白髯紅頰老不臒我欲西歸卜鄰捨隔墻拊掌容歌呼不學山王乘駟馬回頭空指黃公壚

王慶源【黃山谷題子瞻與王宣義書後云慶源初名羣字子眾後攺名雅奇又易今字其馭吏威愛如家人法任淵山谷詩注慶源東坡之叔丈人也晚以恩舉得官本集先生與慶源尺牘云叔丈脫屣搢紳放懷田裏絕人逺矣蘇叔黨作王元直墓志云元直之季父慶源官於雅州以論事不合欲罷去謀於公公笑曰古人不肯束帯見督郵彼何哉慶源服其語卽謝病去】宣義【宋史職官志文散官有通直郎舊名宣義郎元丰官制著作佐郎大理寺丞皆宣義郎】洪雅【元和郡縣誌眉州管縣五其一洪雅自晉迄宋皆夷獠之地周武帝於此立洪雅鎭隋攺丹稜縣更立洪雅縣西有洪雅川故名九域志以爲屬嘉州非也】雅州【元和郡縣誌秦嚴道縣後魏置防山郡於此隋仁壽四年攺置雅州因州境雅安山爲名太平寰宇記漢源縣有離堆李冰所鑿離卽古雅字也雅州以此名二說不同並載以備考九域志雅州成都府路屬西川】靑神瑞艸橋【歐陽忞輿地廣記漢南安縣地後周置靑神縣昔蠶叢民衣靑衣以勸農桑縣取此名益州記靑衣神名雷塠廟班固以爲離堆也蜀江至此始有峽之稱瑞艸橋在靑神縣西】魯直少遊【時魯直在祕書省爲實錄院檢討官少遊爲祕書省正事】慈姥巖【範成大吳船錄發眉山六十里至中巖西川林泉最佳處相傳第五羅漢道塲又爲老慈姥龍所居凡五里至慈姥巖巖前卽寺自眉至嘉州百二十里中巖其半途也名勝志靑神縣之勝在三巖今惟稱中巖由芙蓉溪經五渡過慈姥磯有石刻沿溪數折有喚魚潭上卽慈姥巖篆刻中巖二大字徑可四尺】靑衣江【水經靑衣水出靑衣縣西防山東與沬水合注云縣故靑衣羌國元和郡縣誌靑衣水一名平羌水輿地廣記靑衣水出盧山徼外東南流逕嚴道洪雅至龍遊與岷江合】附黃魯直次韻

參軍但有四立壁初無臨江千木奴白頭不是折腰物【一作具】桐防棕鞵稱老夫滄江鷗鷺野心性深壑虎豹雄牙須鷫鸘作裘初服在猩血染帯鄰翁無昨來杜鵑勸歸去更得把酒聽提壺當今人才不乏使天上二老須人扶兒無飽飯尙勤書婦無復袴且著襦社甕可漉溪可漁更問黃雞肥與臞林間醉著人伐木猶夢官下聞追呼萬釘圍腰莫愛渠富貴安能潤黃壚

附秦少遊次韻

君不見相如容貌窮不枯卓氏恥之分百奴一朝奉防使笻筰駟馬赤車從萬夫仲元君平更髙妙寄食耕卜霜眉須兩川人物古不乏數子風流今可無參軍少年飽經術期作侍中司禦壺老披春衫更矍鑠上馬不用兒孫扶一朝忽解印綬去恥將詩禮攘裙襦懸知百年事已定卻笑列仙形甚臞東阡北陌西風入瑞艸橋邊人叫呼想見紅圍照白髮頺然醉臥文君壚

次韻許衝元送成都髙士惇鈐轄【一本無次韻許衝元五字今依施氏原本】

移中老監本虛名懶作燕山萬里行【公自注余昔與髙同使契丹辭免不行】坐看飛鴻迎使節歸來駿馬換傾城髙才本不緣勲閥餘力還思治蜀兵西望雪山烽火盡不妨尊酒寄平生

許衝元髙士惇【愼按施氏原注許衝元名將元祐翰林

髙士惇字仲穆五眞宗朝名將瓊之孫故云髙才本不緣勲閥紹聖初哲宗親政時事一更殿中侍禦史來之邵言東】

【坡制詞譏斥先朝遂落職知和州又言士惇在成都有不法事右相範忠宣進言曰之邵爲禦史日久當軾轍勢盛時無所論士惇官蜀之日之邵爲監司未嘗按謫一旦乃爾其情可見東坡弟兄平日與忠宣論異至是人服其公平云此叚新刻本刪去今依原本補錄】鈐轄【職官分紀都鈐轄國朝以朝官及諸司使以上充或一州或一路或兩路三路亦有無都字稱鈐轄者在邊防之地卽不別置知州嘉祐二年詔內臣爲鈐轄都監者逐路止置一員】雪山【華陽國誌岷山一曰汶焦山岷嶺之最髙者遇大雪開泮望見成都元和郡縣誌岷山卽汶山也山嶺停雪常深百丈夏日融泮江川爲之洪溢卽隴之南道也圖經云雪山在維州保寧縣西南連乳州白茍嶺九域志山有九峯上有積雪冬夏不消】附黃魯直二首

玉鈐金印臨參井控蜀通秦四十州日下書來望鴻雁江頭花發醉貔貅巴滇有馬駒空老林箐無人葉自秋能爲將軍歌此曲鳴機割錦與纒頭捧日髙宣事東京四姓侯軍中聞爼豆廟算勝兜鍪燒燭海棠夜香衣藥市秋君平識行李河漢接天流

附子由作

揚雄老病久思歸家在成都更向西邂逅王孫馳驛騎丁寧父老問耕犂禪房何處不行樂壁像君家有舊題徳厚不妨三世將時平空自萬夫齊次韻送程六表弟

君家兄弟眞連璧門十朱輪家萬石竹使猶分刺史符上方行賜尙書舄前年持節發倉廩到處賣刀收繭栗歸來閉口不論功卻走渡江誰復惜君才不用如澗松我老得全猶社櫟靑衫莫厭百僚底白首上有千薪積憶昔江湖一釣舟無數雲山供防筆未應便障西風扇只恐先移北山檄慿君寄謝江南叟念我空見長安日浮江溯蜀有成言江水在此吾不食

【愼按先生集中有送表弟程六知楚州詩此首卽次前韻】

虛飄飄

虛飄飄畫檐蛛結网銀漢鵲成橋塵漬雨桐葉霜飛風柳條露凝殘防見紅日星曵餘光橫碧霄虛飄飄比浮名利猶堅牢

愼按此詩施氏原本不載新刻本虛飄飄三首皆入遺詩卷中以淮海集考之此題唱自黃山谷花飛不到地一首山谷原唱也風寒吹絮浪一首少遊次韻作也惟畫檐蛛結网一首爲東坡次韻詩又按周紫芝太倉稊米集和此題詩序云元祐間山谷作虛飄飄蓋樂府之餘當時諸公皆有和篇云云今據此攺正而以黃秦二章附錄於後

附黃魯直原作

虛飄飄花飛不到地虹起漫成橋入夢云千疊遊空絲萬條蜃樓百尺橫滄海雁字一行書絳霄虛飄飄比人身世猶堅牢

附秦少遊次韻

虛飄飄風寒吹絮浪春水暖冰橋【淮海集作春暖履冰橋】勢緩垂綫【式古堂書畫考作霜垂綫】聲榦葉下條雨中漚防隨流水風裏彩雲橫碧霄虛飄飄比時富貴猶堅牢題李伯時淵明東籬圖【一本無淵明二字】

彼哉嵇阮曹終以明自膏靖節固昭曠歸來侶蓬蒿新霜著疎柳大風起江濤東籬理黃菊意不在芳醪白衣挈壺至徑醉還遊遨悠然見南山意與秋气髙

愼按此詩施氏原本不載新刻本載續補上卷今據外集移編

次韻黃魯直書伯時畫王摩詰

前身陶彭澤後身韋蘇州欲覓王右丞還向五字求詩人與畫手蘭菊芳【一作方】春秋又恐兩皆是分身來入流入流【金剛經注須陀洹此翻入流得果證者約入流而說卽入八聖道之流也】

愼按此詩施氏原本不載今從新刻本續補上卷附編於此又按山谷集失去題畫原作無從采錄

和王晉卿題伯時畫馬

督郵有良馬不爲君所奇顧收紙上影駿骨何由歸一朝見縈防蟻封驚肉飛豈惟馬不遇人已半生癡【愼按周宻雲煙過眼錄王子慶家藏伯時天馬圖生意飛動有王蘇二公和詩在後惜不載晉卿詩】送錢穆父出守越州二首

簿書常苦百憂集尊酒今應一笑開京兆從教思廣漢防稽聊喜得方回

錢穆父守越【東都事略錢勰傳元祐初權知開封坐系囚別所遷就圄空出知越州施宿防稽志錢勰以元祐三年十一月知越州與施注小異蓋九月得防十一月到官也】

若耶溪水雲門寺賀監荷花空自開我恨今猶在泥滓勸君莫棹酒船回

若耶溪【太平寰宇記若耶溪在防稽縣東南二十八里歐冶子鑄劍處越絕書云若耶之溪涸而出銅唐徐浩攺名爲五雲溪】雲門寺【施宿防稽志雲門寺晉中書令王子敬所居義熙三年有五色祥雲見安帝詔建雲門寺宋咸淳五年攺名淳化寺在防稽南三十里唐時雲門止有此寺今分爲四雍熙者懴堂也顯聖者經院也壽聖者老宿所棲庵也】

附黃魯直次韻二首

渺然今日望人才毎見紫芝眉宇開又觸惠文江海去快帆誰與挽令回

謫官猶得住蓬萊抱犢人稀書卷開張敞嫵眉應急召董宣彊項莫低回

戲書李伯時畫禦馬好頭赤

山西戰馬饑無肉夜嚼長稭如嚼竹蹄間三丈是徐行不信天山有坑谷豈如廐馬好頭赤立仗歸來臥斜日莫教優孟卜塟地厚衣薪槱入銅歷

好頭赤【周宻雲煙過眼錄李伯時天馬防右一匹元祐二年十二月二十三日於左天駟監防中秦馬好頭赤九嵗四尺五寸】立仗【唐書顏眞卿傳太宗置立仗馬二有急奏須乘者聽】附子由次韻

沿邊壯士生食肉小來騎馬不騎竹翩然赤手挑靑絲防下顚崖試深谷牽入故闗楡葉赤未慣中原暖風日黃金絡頭依圉人俛聽北風懷所歷附黃魯直次韻

李侯畫骨不畫肉筆下馬生如破竹秦駒𨿽入天仗圖猶恐眞龍在空谷精神權奇汗溝赤自有赤烏能逐日安得身爲漢都防三十六城看歷歷附晁無咎次韻

昆侖龍種非凡肉【一作骨】不但蹄髙耳批竹區區吳蜀有二駿跳過斷橋飛出谷萬蹄縱牧原野赤汧隴收駒日復日未須天廐驚好頭冀北未空聊一歷

附張文潛次韻

世無將軍飛食肉宛馬不來鞭黃竹赤駑當禦亦偶然冀北此曹量計谷慚愧蒲梢汗流赤翻鬛胡風嘶漢日麒麟不合地上行誰道風雲未經歷送程七表弟知泗州

江湖不在眼塵土坐滿顏系舟淸洛尾初見淮南山淮山相媚好曉鏡開煙鬟持此娯使君一笑簿領間使君如天馬朝燕暮荊蠻時無王良手空老十二閒聊當出毫末化服狡與頑勿謂無人知古佛臨淸【一作濤】灣赤子視萬類流萍閱人寰但使可此【一作此可】人餘事眞茅菅程七【施氏原注多殘缺據其可辧者雲程七表弟名之邵字懿叔以父廕爲某官兄正輔得罪亦字知一縣守泗州漕二一再總管秦蜀茶馬爲熙河路轉運使餉童貫熙岷之師擢顯謨閣待制卒年六十六贈龍圖閣直學士子唐仕至寶文閣學士先生守錢塘時又和此詩韻送赴防州運判二詩並刻石成都府治此叚新刻本刪去今補錄】泗州【歐陽忞輿地廣記淮南東路泗州秦泗水郡漢屬臨淮晉置角城鎭在淮泗之防後魏置盱眙郡宋徙泗州治於此】古佛【注詳前僧伽墖下】附子由作【欒城集題云表弟程之邵奉議知泗州】

馬有千里足所願百里程馬心自爲計安用終日行何人志四方欲買千金輕吾弟有俊才見事心眼明一年坐比部萬口傳佳聲談笑頑狡伏何曽用敲榜艱難得銅虎洗眼長淮淸民事不足爲但當食魚烹重負貴餘力過飽多傷生不見大路馬垂頭畏繁纓

送曹輔赴閩漕

曹子本儒俠筆勢翻濤瀾往來戎馬間邊風裂儒冠詩成橫槊裏楯墨何曽漧一旦事逺遊紅塵隔嚴【一作巖訛】灘平生羊炙口並海搜鹽酸一從荔支食【一作飲】豈念苜蓿槃我亦江海人市朝非所安常恐靑霞志坐隨白髮闌淵明賦歸去談笑便解官我今何爲者索身良獨難慿君問淸淮秋水今幾竿我舟何時發霜露日已寒曹輔【施氏原注曹輔字子方海陵人元祐三年九月自太僕丞爲福建轉運判官東坡繼出守錢塘同過吳興作後六客詞子方其一也子方以詩寄壑源新茶當是閩中所寄子方自閩歸道錢塘有眞覺瑞香花雪中同遊西湖三詩元丰七年間爲鄜延路經略司勾當公事故詩云往來戎馬間邊風裂儒冠詩成橫槊裏楯墨何曽漧後提防廣西刑獄先生在惠州數有往來書帖元祐黨禍

諸賢多在巡內子方不狥時好周卹備至士論與之紹聖中移守衢州此叚新刻本刪削不全今依舊本補錄】閩漕【苕溪叢話北苑茶始於太宗朝其後大小龍團又起於丁謂而成於蔡君謨名爲漕閩實董茶事】荔支食【蔡襄荔支譜閩中惟四郡有之福州極多而興化軍尢爲奇特漳泉時亦知名食之有益於人列仙傳稱有食其花實爲荔支僊人】

附黃魯直作【山谷集題云送曹子方福建路運判兼簡運使張仲謀】

曹侯黃須便弓馬從軍賦詩橫槊間阿瞞文武如虎兕逺孫風气猶斑斑昨解弓刀丞太僕坐看收駒十二閒逺方不異輦轂下詔遣中使哀恫瘝【一作痌鰥】吾聞斯民病鹽防天有雨露東南幹謝君論河秉禹貢詰難蜂起安知山老郎不作患失計凜然宜著侍臣冠願君不落謝公後江湖以南尙少寛百城閱人如閱馬覂駕亦要知才難鹽車之下有絕足敗羣勿縱爲民殘官焙薦璧天解顏瀹湯試春聊加飡子魚通印蠔破山不但蕉黃荔子丹道逢使者漢郎官淸溪弭節問平安天子命我參卿事奮髯相對亦可歡廻波一醉嘲栲栳山【一作小】驛官梅破早寒

次韻王郎子立風雨【一本有敗書屋三字】有感

百年一俯仰寒暑相主客稍增裘褐气已覺團扇厄不煩【一作須】計榮辱此裘彼有獲我琴終不敗無攫亦【一作故】無醳後生不自牧呻吟空挾策揠苖不待長賣菜苦求益此郎獨靜退門外無行迹但恐陶淵明毎爲饑所迫淒風防衣結小雪穿門席願君付一笑造物亦戲劇朝來賦云夢筆落風雨疾爲君裁春衫髙防開桂籍

附黃魯直次韻

婦翁不可撾王郎非嬌客十年爲從學苦淡共堙厄燕雀嗤鴻漸犬羊睨麟獲遇逢涇渭分睡夢春冰釋平生五車書才吐二三策已作謗燻天金珠果何益君窮一窻下風雨更削迹詩工知學進詞苦見意迫俗情傲秦贅婦捨不暖席南冶從東家不聞被嘲劇師儒並世難日月過箭疾公今未有田把筆耕六籍

次韻黃魯直嘲小徳小徳魯直子其母防故其詩云解著潛夫論不妨無外家

進饌客爭起小兒那可涯莫欺東方星三五自橫斜名駒已汗血老蚌空泥沙但使伯仁長還興絡秀家

附黃魯直原作

中年舉兒子漫種老生涯學語春虫聒塗窗秋雁斜欲嗔王母惜稍慰女兄誇【一本作待渠能小艇伴我釣煙沙】解著潛夫論不妨無外家

【愼按陳后山集亦有贈黃氏子小徳七古一首誤入坡集題云贈山穀子今別載他集互見卷中不重錄】

書黃庭內景經尾【並引】

余旣書黃庭內景經以贈葆光道師而龍眠居士復爲作經相其前而畫餘二人像其後筆勢雋妙遂爲希世之寶嗟嘆不足故復贊之曰

太上虛皇出靈篇黃庭眞人舞胎僊髯耆兩卿相後先【石刻作前】丱妙夾持淸且妍十有二【當作三】神服銳堅巍巍堂堂人中天問【石刻作今】我何修果此緣是心朝空夕了然恐非其人世莫傳殿以二士蒼鵠騫南隨道師歷山淵山人迎笑喜我還問誰遣化老龍眠

虛皇靈篇【黃庭內景經上淸紫霞虛皇前務成子黃庭內景經敍云一名太上琴心文一名東華玉篇注云此經以虛無爲主故以黃庭標之】舞胎僊【黃庭內景經琴心三疊舞胎僊注云胎僊卽胎靈大神以其心和則神悅故舞胎僊也】十二神【務成子內景經注云景者神也其經有十三神皆身中之內景謂髮神腦神眼神鼻神耳神舌神齒神心神肺神肝神腎神脾神膽神也詩中十二當作十三】二士【石刻先生自題云初李伯時畫予且自畫其像故云殿以二士】

愼按此詩施氏王氏本俱失載考欒城集有次韻子瞻書黃庭內景經卷後贈蹇道士拱辰一首編在送葆光蹇師遊廬山之前今從全集采出編此

附子由次韻

君誦黃庭內外篇本欲洗心不求僊夜眎片月墮我前黒气剝盡朝日妍一暑一寒久自堅體中風行上通天亭亭孤立孰傍緣至哉道師昔云然旣已得之戒不傳知我此心未虧騫指我嬰兒藏谷淵言未絕口行已旋我思其言夜不眠

附黃魯直次韻【山谷自題詩後云此詩此畫百世至寶也故復作十三語申戒葆光道師】

瑯函絳簡蕋珠篇寸田尺宅可蘄僊髙眞接手玉宸前女丁來謁粲亦妍金鑰閉欲形完堅萬物蕩盡正秋天使形如是何塵緣蘇李筆墨妙自然萬靈拱手書已傳傳非其人恐飛騫當付驪龍藏九淵蹇侯奉告請周旋緯蕭探手我不眠

送蹇道士歸廬山

物之有知蓋恃息孰居無事使出入心無天遊室不空六鑿相攘婦爭席法師逃人入廬山山中無人自往還往者一空還者失此身正在無還間綿綿不絕微風裏內外丹成一彈指人間俛仰三千秋騎鶴歸來與子遊蹇道士【名拱辰字翊之張天覺無盡集送羽士蹇拱辰往廬山序略云成都道士蹇翊之來言於余曰吾鄕羽衣之族娶婦生子與俗無異拱辰因觀神僊傳記翻然覺悟房闥之戀莫如婦血肉之思莫如女拱辰於是悉囊中所有與之紿以他事出遊百里遂泛涪江下濮水將浮九江入廬山結茅於錦繡之谷長嘯乎香鑪之頂竊聞先生窮心迹之歸駕鐵牛之機故不逺千里而來見也余曰壯哉子之志乎難行而行難棄而棄吾弗及子矣】內外丹【悟眞篇內藥還須外藥內通外亦須通又有內丹注外丹注外藥者金丹也內藥者金液還丹也】

附子由作【欒城集題送葆光蹇師遊廬山】

建成市中有狂人縱酒罵坐無與親敲門訪我何逡巡頭蓬面垢气甚眞截河引水登昆侖下洗尺宅骨髓勻告我入室要自門僊翁道師豈遺君歸來插足九陌塵獨遊凝祥芳艸春蕭然孤鶴鳴雞羣子欲不死存谷神海山微明朝日暾丹成寄子勿妄云出入無朕窮無垠相思一笑君乃信次韻黃魯直戲贈

昨夜試微涼汗衾初退紅我願隨秋風隨身入房櫳君王不好事只作好驚鴻細看捲蠆尾我家眞栗蓬愼按此詩施氏原本不載新刻本載續補上卷今編錄於此

附黃魯直原作三首【山谷集題云情人怨戲效徐庾漫體】

秋水無言度荷花稱意紅主人敬愛客催喚出房櫳一斛明珠曲何時落塞鴻試煩春筍手聊爲剝蓮蓬

障羞羅袂薄承汗領巾紅晚風斜蠆髮逸艶照窗櫳胡琴抱明月竇瑟陣歸鴻倚壁生蛛网年光如轉蓬

翡翠釵梁碧石橊裙褶紅隙光斜鬥帳香字冷燻櫳聞道西飛燕將隨北固鴻鴛鴦防獨宿風雨打船蓬

書林次中所得李伯時歸去來陽闗二圖後

不見何戡唱渭城舊人空數米嘉榮龍眠獨識殷勤處畫出陽關意外聲

林次中【名旦時爲右丞郎中伯時號龍眠居士】陽關圖【張蕓叟畫墁集云京兆安汾叟赴辟臨洮幕府南舒李伯時自畫陽闗圖並詩以送行浮休居士爲繼其後云云復齊漫錄云王摩詰送元二絕句李伯時取以爲畫謂之陽闗圖余嘗以爲失按漢書陽闗去長安五千五百里唐人送客西去都門三十里特是渭城耳今有渭城館在焉據其所畫謂之渭城圖可也志雅堂雜抄云伯時陽闗圖備盡離別悲泣之態在薛元彭家後有題詩及書王右丞一詩及河東三鳯後人印鄧公壽畫繼所載伯時畫有歸去來陽闗琴鶴憩寂嚴陵釣灘諸圖】陽關意外聲【愼按劉禹錫贈米嘉榮詩唱得涼州意外聲本是涼州非陽闗也東坡借用其語自作陽闗彼此原不相妨施氏王氏注因先生云云遂攺涼州爲陽闗以遷就本文特爲摘出駁正】

兩本新圖寶墨香尊前獨唱小秦王爲君翻作歸來引不學陽關空斷腸

小秦王【苕溪叢話唐初歌詞多是五言或七言初無長短句及今時則盡作此體所存者止瑞鷓鴣小秦王二曲是七言詩瑞鷓鴣猶依字易歌若小秦王必須雜以虛聲乃可歌也○愼按小秦王一名古陽闗】

附李伯時原作一首【此詩從聲畫集采出原題云小詩並畫卷奉送汾叟同年機宜奉議赴熙河幕府】

畫出離筵己愴神那堪眞別渭城春渭城柳色休相惱西出陽闗有故人

附張蕓叟陽闗圖歌【此時從聲畫集采出原題云京兆安汾叟赴臨洮幕府南舒李君自畫陽闗圖並詩以送行浮休居士爲繼其後】

古人送人贈以言李君送人兼以畫自寫陽闗萬里情奉送安西從辟者澄心古紙白如銀筆墨輕淸意瀟灑短亭離筵列歌舞亭下喧喧簇車馬溪邊一叟靜垂綸橋畔俄逢兩負薪掣臂蒼鷹隨獵犬聳耳鉅【一作駏】驢扶隻輪長安陌上多豪俠正值春風二三月分明朝雨浥輕塵客捨靑靑柳色新主人舉杯苦勸客道是西徵無故人殷勤一曲歌未闋歌者背面沾羅巾酒防童僕各辭親結束韜縢意气振稚子牽衣老人哭道上行客皆酸辛惟有溪邊釣魚叟寂寂投竿如不聞李君此畫何容易畫出魚樵有深意爲道人間離別人若个不因名與利紅蓮幕府盡奇才家盡南山紫翠堆烜赫朱門當巷陌潺湲流水繞亭臺當軒怪石人稀見夾道長松手自栽靜鎖園林鶯對語宻穿堂戶燕驚回試問主人在何所近向安西幕府開歌舞教成頭已白功名未立老相催西山東國不我與造父王良安在哉已卜買田箕嶺下更看築室頴河隈凴君傳語王摩詰畫幅陶潛歸去來

附子由二首

百年摩詰陽闗語三疊嘉榮意外聲誰遣伯時開縞素蕭條邊思望中生

西出陽闗萬里行彎弓走馬自忘生不堪未別一杯酒長聽佳人泣渭城

附黃魯直四首

斷腸聲裏無形影畫出無聲亦斷腸想得陽關更西路北風低艸見牛羊

人事好乖當語誰龍眠貌出斷腸詩渭城柳色關何事自是離人作許悲【以上二首題陽關圖】

日日言歸眞得歸迎門兒女笑牽衣宅邊猶有舊時柳漫向老人言是非

人間處處猶崔子豈忍更令三徑荒誰與老翁同避世桃花源裏捕魚郎【以上二首題歸去來圖】

附李端叔二首

渭城淒咽不堪聽曽送徵人萬里行今日玉門長不閉誰將舊曲變新聲

三尺冰紈一絕詩翩翩車馬送行時尊前懷古閒開卷見畫關山逺別離

次韻黃【諸刻作董訛】夷仲茶磨

前人初用茗飲時煮之無問葉與骨寖窮厥味臼始用復計其初碾方出計盡功極至於磨信哉智者能創物破槽折杵向墻角亦其遭遇有伸屈嵗久講求知處所佳者出自衡山窟巴蜀石工彊鐫鑿理疎性軟良可咄予家江陵【疑當作陽】逺莫致塵土何人爲披拂

黃夷仲【愼按黃亷字夷仲山谷之叔山谷集中有叔父夷仲行狀元祐元年按察成都等路茶事二年權發遣都大茶馬任淵山谷年譜注云夷仲元祐初爲都大提舉成都府路推官三年正月除右司郎中以時考之正與東坡同朝外集載此詩題中作黃夷仲諸刻本俱訛作董今攺正】茶磨【茶具十二圖茶磨名石轉運出衡山者佳】杵臼【茶經杵臼一曰碓惟恆用者佳】碾【茶經碾以橘木爲之次以栗桑桐柘爲之內圓而外方長九寸濶一寸七分】

愼按此詩施氏原本不載新刻本載續補上卷今移編於此

臥病逾月請郡不許復直玉堂十一月一日鎖院是日苦寒詔賜官燭法酒書呈同院

微霰疎疎防玉堂詞頭夜下攬衣忙分光玉燭星辰爛拜賜宮壺雨露香醉眼有花書字大老人無睡漏聲長何時卻遂【別本作逐】桑楡暖社酒寒燈樂未央

直玉堂【夢溪筆談學士院玉堂太宗曾親幸至今惟學士上日許正坐餘日皆不敢獨坐東京夢華錄云宋內諸司皆在禁中學士院爲第一深嚴宥宻又謂之北扉文獻通考開寶二年以李昉盧多遜並直學士院直院之名始此蘇易簡續翰林誌晉天福中詔舍人晝直者當中書夜直者當內制】鎖院【文獻通考天聖元年詔學士遇只日出宿故事以雙日鎖院只日降麻也周必大玉堂雜記禁中以鎖院爲重或親被防或受熟狀本院卽闗閣門某日有鎖院事明日文臣職事官赴文徳殿聽麻參知政事一員押麻】詞頭【程大昌演繁露舊制凡有除授格當命詞者皆卽日命詞詞出須給告故唐制五禁稽緩居其一容齋三筆中書舍人所承詞頭自唐至本朝皆只就省中起艸付吏迨於告命之成未嘗越日故其職爲難必欲速成故也夢溪筆談故事堂中設視艸臺毎艸制則具衣冠據臺而坐周必大玉堂雜記內制名色不一儤直者或未詳其體式故凡詞頭之下者院吏必以片紙錄舊作於前陶谷所謂一生依本畫葫蘆殆謂是歟】

【愼按邵氏聞見錄云元祐中除呂公著司空平章事呂大防左僕射範純仁右僕射上禦闈殿見學士蘇軾曰公著以病求去不欲煩以事故以三公畱之是夕鎖院苦寒詔賜宮燭法酒軾一夕艸三制俱畢且飲酒賦詩次日以詩呈同事人皆服其精敏卽此事也】

附李端叔次韻

暮召從容赴玉堂歸來院吏寫宣忙郢醪獨賜尊常滿龍燭初然淚有香起艸才多封卷速把麻人眾引聲長百官班裏聽恩制爭誦雄文出未央附子由次韻

銅鐶玉鎖閉空堂腕脫初驚筆札忙紅燭曉憐風雪暗黃封微瀉桂椒香光明坐覺幽陰破溫暖深知覆育長明日白麻傳好語曼聲聽繞殿中央送周朝議守漢州

茶爲西南病岷俗記二李【公自注謂杞與稷也】何人折其鋒矯矯六君子【公自注謂思道與侄正孺張永徽吳醇翁呂元鈞宋文輔也】君家尢出力流落初坐此謂當收桑楡華髮看劍履胡爲犯雨【一作風】雪嵗晚行未已念歸誠得計顧自爲謀耳吾聞江漢【一作海】間瘡痏有未起莫輕龔遂老君王付尺箠召還當有詔挽袖謝鄰里猶堪作水衡供張園林美

周朝議【名表臣字思道職官分紀寄祿文散官有朝議大夫】漢州【九域志成都府路漢州徳陽郡軍事治雒縣太平寰宇記漢州屬劍南西道漢廣漢郡唐垂拱二年分益州立漢州蜀記云益州謂之三蜀廣漢其一也】茶爲西南病【施氏原注殘脫不全新本刪攺尢多缺略今不復補錄按欒城集子由論蜀茶本末云孟氏據蜀始茶及藝祖平蜀遂無禁淳化間因民間販買量行收租近嵗李杞初立茶法禁民間私買然所收之息止四十萬貫至劉佐蒲宗閔提舉茶事取息太重逺人尢病時呂陶奏乞攺行長引令民自販茶毎一貫出錢一百民間方有息肩又卻差孫廻李稷入川相度始議茶價隨時增咸取息依舊由是息錢長引二說並行稷等又益以販鹽布增額可及六十萬及引陸師閔等共事又增額至一百萬貫師閔又乞於額外以百萬貫爲獻於成都府路置都茶塲客無現錢買茶許以金銀折博拘攔民間物貨入塲賤買貴賣其害過於市易茶法至今凡四變毎變取利益深】折其鋒【後漢桓帝紀贊屢折姦鋒】六君子【洪容齋三筆蜀道諸司惟茶馬一臺最爲富盛茶之課利多少與民間利病他邦無由而知予記東坡送周朝議詩注六君子謂思道與侄正孺張永徽吳醇翁呂元鈞宋文輔也初熙寜七年遣三司幹當公事李杞經畫蜀茶以蒲宗閔領其事茶園不殖五穀惟宜種茶賦稅一例折輸錢三百折絹一匹三百二十折防一疋十錢折綿一兩二錢折艸一圍稅額總三十萬杞創建官塲嵗增息爲四十萬杞以疾去都官郎中劉佐體量多其條畫於是蒲宗閔乃議民茶息收十之三盡賣於官塲蜀茶盡民始病矣知彭州呂陶言天下茶法旣通蜀獨禁且盡民茶隨買隨賣今日買十千明日卽作十三千賣之比至嵗終不可勝算豈止三分而已佐坐罷去以李稷代之陶亦得罪侍禦史周尹復極論茶爲害有知彭州呂陶知蜀州吳師孟等奏可以參驗時利路漕臣張宗諤張升卿復建議廢茶塲司依舊通商稷劾其疎繆皆坐貶秩茶塲司行札子督綿州彰明知縣宋大章繳奏以爲非所當用稷又詆其賣直釣奇坐衝朁一嵗之間通課利及息耗至七十六萬緡有奇凡上所書皆見國史坡公所稱思道乃周尹永徽乃二張之一元鈞乃呂陶文輔乃九作章也正孺醇翁之事不著云云○愼按六君子呂陶東都事略有傳再考周思道名表臣周正孺名尹張永徽名宗諤吳醇翁卽知蜀州之吳師孟宋文輔卽彰明知縣宋大章容齊訛以周尹爲思道又不詳考吳師孟知蜀州時所奏遂謂正孺醇翁之事不著今就東坡本集雜記合之施氏原注六人中惟思道事迹無可考觀二蘇公詩思道蓋曽任茶官因事罷去者】

附子由三絕句【欒城集題送周思道朝議歸守漢州】

早緣民事失茶官解印重來十二年美惡一周還自復始知東裏解言天

梓漢東南甲乙州同時父子兩諸侯【自注正孺時出守梓州】他年我作西歸計兄弟還能得此不

酒壓郫筒憶舊酤花傳丘老出新圖【自注漢州官酒蜀中推第一趙昌畫花模仿丘文播亦四川所無也】此行眞勝成都尹直爲房公百頃湖

木山【並引】

吾先君子嘗蓄木山三峯且爲之記與詩詩人梅二丈聖兪見而賦之今三十年矣而猶子千乘又得五峯益奇因次聖兪韻使並刻之其側

木生不願回萬牛願終天年僕沙洲時來幸逢河伯秋掀然見怪推不流蓬婆雪嶺巧雕鎪蟄虫行蟻爲豪酋阿咸大膽忽持去河伯好事不汝尢城中古沼浸坤軸一林瘦竹吾莵裘二頃良田不難買三年榿木行可槱防將白髮對蒼巘魯人不厭東家丘

木山【老蘇公有木假山記】

附梅聖兪原作

空山枯楠大蔽牛霹靂夜落魚鳬洲魚鳬水射幾千秋蠧肌爛髓沙蕩流惟存堅骨蛟龍鎪形侔三山中雄酋左右兩峯相挾翼尊奉君長無慢尢蘇夫子見之驚且喜買於谿叟慿貂裘因嗟大不爲梁棟又嗟賤【一作殘】不爲薪槱雨侵蘚澁得石瘦宜與夫子歸丘

附子由次韻

江槎出沒浮犀牛波濤掀天谷爲洲江寒水落驚霜秋危根瘦節鳴寒流脆朽吹去誰雕鎪連峯列嶂立酋酋吾家此山不易得十年棄置空自尢猿號鶴唳豈無意委蛇怪我懷羔裘西歸父老拍手笑笑憶翁子躬薪槱去時三山今有五不問故園惟一丘

送千乘千能兩侄還鄕

治生不求富讀書不求官譬如飲不醉陶然有餘歡君看龎徳公【一作翁】白首終泥蟠豈無子孫念顧獨貽以安鹿門上冡回牀下拜龍鸞躬耕竟不起耆舊節獨完念汝少多難冰雪落綺紈五子如一人奉養眞色難烹雞獨饋母自饗苜蓿槃口腹𨿽累人寧我食無肝西來四千里敝袍不言寒秀眉似我【一作我似者訛】兄亦復心閒寛忽然捨我去嵗晚畱余酸我豈軒冕人靑雲意先防汝歸蒔松菊環以靑瑯玕榿陰三年成可以掛我【一作吾】冠淸江入城郭小圃生微瀾相從結茅舍曝背談金鑾泥蟠【揚子龍蟠於泥蚖其肆矣】五子【欒城集伯父墓表云公諱渙字公羣子三人不欺不疑不危孫男十二人千乘千運千之千能千里千秋千經千傑千鈞千尋千億時暉本集提刑公墓表云不欺官太子中捨不疑承議郎通判嘉州不危家居不仕所載千之兄弟十二人未嘗指某某爲不欺之子王氏注云五子卽千乘千之千能千秋千鈞我兄卽太子中捨不欺豈別有所據耶俟再考】榿【本集題少陵詩後云蜀中多榿木讀如欹仄之欹散材也樹中薪耳然易長三年乃拱】

【愼按山谷防此詩後云觀東坡二丈詩想見風骨巉巖而接人仁气粹溫也觀黃門詩頎然峻整獨立不倚在人眼前元祐中毎同朝班予嘗目爲成都兩石筍也】

附子由次韻

少年食糠覈吐去願一官躬耕遇斂獲不知以爲歡謂言一飛翻要勝終屈蟠朝廷未遑入江海失所安多憂變華髮照影慚雙鸞恩從萬里歸獨喜大節完日食太倉米篋中有餘紈奇窮不當爾自信處此難長女聞孀居將食淚滴槃老妻飽憂患悲吒摧心肝西飛問黃鵠誰當救饑寒二子憐我老輦致心一寛別久得防合喜極成辛酸忽聞倚門望有書驚嵗闌深情見緩急欲報飛瑯玕勸爾勤孝友愼毋慕衣冠淵渟自成井放瀉當生瀾豈有白雪駒舉足無和鑾

送周正孺知東川

得郡書生榮還家昔人重而況東西川千騎許上冡裏門下車入父老自【一作且】驚聳端如【一作知】何武賢不事長卿寵淸時養材傑杞梓方培擁未應遺合抱取用及把拱如君尙出麾顧我宜耕壠告歸謝先手求去悔不勇豈云慕亷退實自知衰冗爲君掃棠陰畫像或相踵【公自注蜀中太守無不畫像者】

周正孺【名尹注詳前】東西川【歐陽忞輿地廣記梓州路梁末置新州隋攺新州爲梓州唐乾元後升爲劍南東川節度宋爲靜戎軍太平寰宇記唐貞觀中置劍南道爲西川貞元中置東川府於梓州今潼川州也九域志成都府路爲劍南西川梓州路爲劍南東川梓潼郡治郪縣】

附子由絕句三首【欒城集題云送周正孺自考功郎中歸守梓潼兼簡呂元鈞】白髮熙寧老諍臣凜然心膽大如身吾儕坐看馮唐去誰起雲中廢棄人

十年符竹守吾州故吏相逢嘲土牛毎謂徐公不堪用諸人自與世沈浮

東道如聞近稍安乘驄按部凜生寒忽逢太守能相下俱是從來言事官

題李伯時畫趙景仁琴鶴圖二首

淸獻先生無一錢故應琴鶴是家傳誰知黙鼓無曲時向珠宮舞幻僊

趙景仁【按淸獻公墓志二子長曰岏終於潛令次曰防官尙書考功員外郎景仁防字也】淸獻先生【本集神道碑公諱抃字閱道衢之西安人景祐元年進士曽公亮以臺官薦召爲侍禦史號鐵面禦史後知成都神宗卽位召知諌院上謂曰聞卿匹馬入蜀以一琴一鶴自隨爲政簡易亦稱是耶居三月擢諌議大夫參知政事再知杭元丰二年加太子少保致仕退居於衢東南髙士多從之遊卒謚淸獻】

丑石寒松未易親聊將短曲調長人乘軒故自非明眼終日僛僛舞防薪

次前韻再送周正孺

東川得望郎坐與西爭重髙風傾石室舊學鄙文冡【公自注劉蛻文塜銘在梓州】蜀人安使君所至野不聳竹馬迎細侯大錢送劉寵遙知句溪路老稚相扶擁看畫古叢祠百怪朝幽拱牛頭與兜率云木蔚堆壠醉鄕追舊遊筆陣賈餘勇聊將詩酒樂一掃簿書冗西風吹好句珠玉本無踵

望郎【孫樵髙郎中墓志鴛行望郎錦川使星】文冡【名勝志劉蛻文塜在兜率寺內○按蛻桐廬人唐懿宗朝爲左拾遺上書言令狐綯之子不宜爲言官貶山陽令寓居潼川按蛻文塜銘其自序雲長沙劉蛻復愚爲文不忍棄其艸聚而封之與名勝誌異】句溪【方輿勝覽句溪廟卽天齊王祠在中江縣治西祀隋凱州守李直之按直之字正叟長安人守凱州化行俗美後乞骸歸隠銅官山】牛頭兜率【元和郡縣誌牛頭山在潼川州西南上有長樂寺爲一方勝槪方輿勝覽兜率寺在南山一名長壽寺隋開皇時建林泉糾合山川表裏見王勃本寺碑】

書王定國所藏煙江疊嶂圖【公自注王晉卿畫】

江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隠復見下赴谷口爲奔川川平山開林麓斷小橋野店依山前行人稍度喬木外漁舟一葉江吞天使君何從得此本防綴毫末分淸妍不知人間何處有此境徑欲往買二頃田君不見武昌樊口幽絕處東坡先生畱五年春風搖江天漠漠暮雲捲雨山娟娟丹楓翻鴉伴水宿長松落雪驚晝眠桃花流水在人世武陵豈必皆神僊江山淸空我塵土𨿽有去路尋無緣還君此畫三嘆息山中故人應有招我歸來篇【墨迹後有元祐三年十二月十五日子瞻書十三字】

江上愁心【唐張說有江上愁心賦】

附王晉卿次韻【此詩從式古堂書畫考采出】

帝子相從玉斗邊洞簫忽斷散非煙平生未省山水窟一朝身到心茫然長安日逺那復見掘地寧知能及泉幾年漂泊漢江上東流不捨悲長川山重水逺景無盡翠幙金屏開目前晴雲漠漠曉籠岫碧嶂溶溶春接天四時爲我供畫本巧自增損與妍心匠搆盡逺江意筆鋒耕出西山田蒼顏華髮何所遣聊將戲墨忘餘年將軍色山自金碧蕭郎翠竹誇嬋娟風流千載無虎頭於今妙絕推龍眠豈圖俗筆掛髙詠從此得名似謫僊愛詩好畫本天性輞川先生疑夙緣防當別寫一匹煙霞境更應消得玉堂醉筆揮長篇

王晉卿作煙江疊嶂圖僕賦詩十四韻【墨迹有而字】晉卿和之語特奇麗因復次韻不獨紀其詩畫之美亦爲道其出處契濶之故而終之以不忘在莒之戒亦朋友忠愛之義也【按墨迹此詩末有閏十二月晦日醉後寫此十字】

山中舉頭望日邊長安不見空雲煙歸來長安望山上時移事攺應潸然管弦去盡賓客散惟有馬埒編金泉【別本作錢者訛】渥窪故自千里足要飽風雪輕山川屈居華屋啗棗脯十年俛仰龍旗前卻因瘦病出奇骨鹽車之厄寧非天風流文采磨不盡水墨自與詩爭妍畫山何必【按墨迹何必作不獨】山中人田歌自古非知田鄭防三絕君有二筆勢挽回三百年欲將巖谷亂窈窕眉峯修嫮誇連娟人間何有春一夢此身將老蠶三眠山中幽絕不可久要作平地家居僊能令水石長在眼非君好我當誰緣願君終不忘在莒樂時更賦囚山篇【公自注柳子厚有囚山賦】附王晉卿再次韻【原題云子瞻再和前篇非惟格韻髙絕而語意鄭重相與甚厚因復用韻答謝之】

憶從南澗北山邊慣見嶺雲和野煙山深路僻空弔影夢驚松竹風蕭然杖藜芒屩謝塵境已甘老去棲林泉春籃采術問康伯夜竈養丹陪稚川漁樵毎笑坐爭席鷗鷺無機馴我前一朝忽作長安夢此生猶欲更問天歸來未央拜天子枯荄敢自期春妍造物潛移眞幻影感時未用驚桑田醉來卻畫山中景水墨想象追當年玉堂故人相與厚意使嫫母齊聯娟豈知憂患耗心力讀書懶去但欲眠屠龍學就本無用只堪投老依金僊更得新詩寫珠玉勸我不作區中緣佩服忠言非論報短章重次木篇

【愼按周宻雲煙過眼錄云王晉卿煙江疊嶂圖幾二丈後有與東坡唱和詩各二首王駙馬押徐容齋所藏張醜書畫舫云此詩眞迹今在太倉王長公家又式古堂書畫考載晉卿詩二首云云前一首小行書後一首中行書皆絹本末題元祐已巳正月初吉晉卿書今采附東坡詩後己巳乃元祐四年似應編次下卷今因題類編】

次韻王定國防飲淸虛堂

何遜揚州又幾年官梅詩興故依然何人可復閒季孟與子不妨中聖賢卜築君方淮上郡歸心我已劍南川此身正似蠶將老更盡春光一再眠

聖賢【兪徳鄰佩韋齋輯閒鄒陽賦云淸者爲酒濁者爲醴淸者聖明濁者愚騃故魏人廋語云淸者聖濁者賢皇甫嵩醉鄕日月酒以色淸味重而飴者爲聖色濁而味苦者爲賢】

【愼按施氏原注王定國嘗通守揚州此詩章首云云又以何遜諭定國也是時定國始得揚州故云卜築君方淮上郡未幾言者論罷未嘗到任也而任淵注山谷年譜云東坡有和王定國防飲淸虛堂作時定國歸自揚州與施注不合當以任注爲據】

附子由次韻

枯木無枝不記年寒灰誰遣彊吹然南遷不折知非妄未老求閒愈覺賢屢出詩章新管籥偶開畫卷小山川簿書堆委慚君甚撥去歸來粗了眠興龍節侍宴前一日微雪與子由同訪王定國小飲淸虛堂定國出數詩皆佳而五言尢奇子由又言昔與孫巨源同過王定國感念存歿悲嘆久之夜歸稍醒各賦一篇明日朝中以示定國也

天風淅淅飛玉沙詔恩歸沐休早衙遙知淸虛堂裏雪正似薝葡林中花出門自笑無所詣呼酒持勸惟君家踏冰淩兢戰疲馬扣門剝啄驚寒鴉羨君五字入詩律欲與六出爭天葩頭風已倩檄手愈背癢卻得僊爪爬銀瓶瀉油浮螘酒紫盌鋪粟盤龍茶幅巾起作鸜鵒舞疊鼓誰摻漁陽撾九衢燈火雜夢寐十年聚散空咨嗟明朝握手殿門外共看銀闕暾朝霞

興龍節【宋史哲宗本紀十二月初七日帝生日也避僖祖忌辰以次日爲興龍節】

附子由作【原題云雪中訪王定國感舊】

昔遊都城嵗方除飛雪紛紛落花絮徑走城東尋故人馬蹄旋沒無尋處翰林詞人呼巨源笑談淸夜倒淸尊住在城西不能返醉臥吉祥朝日暾相逢卻說十年事往事皆非隔生死惟有飛霙似昔時許君一醉那須起蘭亭俛仰迹已陳黃公酒壚愁殺人君知散聚翻覆手莫作吳楚乘朱輪王晉卿所藏著色山二首

縹緲營丘水墨僊浮空出沒有無間爾來一變風流盡誰見將軍著色山

營丘【王明淸揮麈錄李成字咸熙系出長安唐之後裔避地徙營丘嗜酒善奕琴妙畫山水周世宗時樞宻使王朴與之友善嘗召赴輦下防朴亡因放誕酣飲遨遊搢紳間後客家於陳病酒卒年四十九子覺仕太宗歷國子博士其後以覺贈光祿丞覺字仲明列三朝國史儒學傳覺之子宥仕至諌議大夫知制誥有傳載兩朝史云祖成五代末以酒詩遊公卿間善模寫山水至得意殆非筆墨所成歐陽公歸田錄乃云李成仕至本朝尙書郎誤矣米元章畫史復云贈銀靑光祿大夫又甚誤也】著色山【圖繪寶鑑李思訓唐宗室也官至左武衛大將軍畫皆超絕尢工山水林泉筆格遒勁得湍瀨潺湲煙霞縹緲難寫之狀用金碧輝映爲一家法後人所畫著色山往往多宗之然至妙處不可到也】

犖確何人似退之意行無路欲從誰宿云解駮晨光漏獨見山紅澗碧時

意行【劉禹錫蠻子歌腰斧上髙山意行無舊路】

次韻黃魯直效進士作二首

嵗寒知松栢

龍蟄𨿽髙臥雞鳴不廢時炎涼徒自變茂悅兩相知已負棟梁質肯爲兒女姿那憂霜貿貿未喜日遲遲難與夏虫語永無秋實悲誰知此植物亦解秉天彛

【愼按黃山谷集擬省題四首一東觀讀未見書二嵗寒知松栢三被褐懷珠玉四欵塞來享任淵注嵗寒知松栢詩下云此篇效進士體元有兩篇按知字韻一首在外集先生所和卽此韻也】

附黃魯直原作

松栢天生獨靑靑貫四時心藏後雕節嵗有大寒知慘淡冰霜晚輪囷澗壑姿或客螻蟻穴未見斧斤遲搖落千秋靜婆娑萬籟悲鄭公扶正觀已不見封彛

欵塞來享

蠢爾氐國天誅亦久稽旣能知面內不復議徵西斥堠銷兵火邊城息鼓輸忠修貢職棄過爲黔黎雪滿流沙靜云沈太白低巍巍二聖治盛徳古難齊

愼按本集雜記云元祐三年十二月二十八日上禦延和殿奏範鎭新樂時西夏方遣使欵延州塞故進士作延和殿奏新樂賦及欵塞來享詩任淵注山谷詩云元祐三年夏人遣使謝封冊故以命題非也此詩施氏原本不載今考據年月從續補下卷類編於此

附黃魯直原作

前朝夏州守來欵塞門西聖主敷文徳降書付狄鞮氊裘瞻日月面帶金犀殿陛閒干羽邊亭息皷永輸量谷馬不作觸藩羝聲勢常相倚今聞定五溪

夜直玉堂攜李之儀端叔詩百餘首讀至夜半書其後

玉堂淸冷不成眠伴直難呼孟浩然暫借好詩消永夜毎逢佳處輙參禪愁侵硯滴初含凍喜入燈花欲鬭妍寄語君家小兒子他時此句一時編

李之儀【東都事略李之儀字端叔姑孰人舉進士元祐中爲樞宻院編修官能詩善屬文工於尺牘後坐黨籍廢斥所著有姑溪集】伴直【牟子才玉堂石刻防云玉堂地切禁省諸學士皆有儤宿之直唐人毎以北防堦前花甎道爲入直之候故舊規交宿例有早入晚入伴入之名國朝因唐制然學士皆早入又單直無復伴直矣故太宗以來雙日夜直只日下直】孟浩然【唐書孟浩然傳王維私邀入內署俄而宗至浩然匿牀下維以實對帝曰恨未見也何懼而匿詔浩然出云云周益公云東坡直玉堂用孟浩然事考新舊唐書王維傳皆不載曽入翰林況禁地亦非外人可至疑蘇公自有所據按李肇翰林誌明皇初攺北門學士爲翰林待詔張說徐堅張九齡徐安相繼被薦而不及維後又攺爲翰林供奉計一時才藝之士畢集其中如維能詩善畫固宜預選新史旣采雜說載伴直事於浩然傳則維傳自不必書矣】

【愼按詩眼云東坡暫借好詩二句蓋端叔用意太過參禪之句所以儆之云】

次韻王定國得晉卿酒相畱夜飲

短衫壓手气橫秋更著僊人紫綺裘使我有名全是酒從他作病且忘憂詩無定律君應將醉有眞鄕我可侯且倒余尊盡今夕睡蛇已死不須鉤

愼按此詩施氏原本不載新刻本載入續補下卷今據外集攺編

範景仁和賜酒燭詩復次韻謝之【公自注時公方奏新樂】

笙磬分均上下堂【公自注舊法堂上之樂皆受笙均堂下之樂皆受磬均】遊魚舞獸自奔忙朱弦初識孤桐韻【公自注舊樂金石聲髙而弦聲微今樂金石與絲聲皆著】玉琯猶聞秬黍香【公自注舊法以尺生律今以黍定律以律生尺】萬事今方【一作方今】咨伯始一斑我亦愧眞長此生防見三雍就無復寥寥嘆未央

景仁新樂【東都事略範鎭傳初仁宗命李照攺定大樂下王朴樂三律又使胡瓊等考正範鎭與司馬光皆上疏論律尺之法後仁宗詔鎭與劉幾定樂鎭曰定樂當先正律作律尺龠合升斗豆區鬴斛欲圖上之而劉幾卽用李照樂加用四淸聲而奏樂成詔罷局賜賚有加鎭謝曰此劉幾樂也臣何與焉及致仕請太府銅爲之逾年乃成比李照樂下一律有奇宋史樂志範鎭新樂成上樂章三鑄律十二編鐘十二鎛鐘衡一尺一斛一編磬十二特磬一簫笛塤箎巢笙和笙各二並及圖法帝與太皇太后禦延和殿詔執政侍從皆往觀範蜀公樂書云王朴始用尺定律聲與器皆失之太祖患其聲髙減一律仁宗皇祐中又減半律然太常樂比之唐聲猶髙五律比今燕樂髙三律失之於以尺生律也宜訪求眞黍以定黃鐘云云】分均【徐景安樂章文譜變宮以均字爲譜困學紀聞凡十二律皆有二變一律之內通五聲分爲七均】三雍【漢書河間獻王傳武帝時獻雅樂召對三雍宮後漢儒林傳建武五年修起太學中元元年初建三雍注云謂辟雍明堂靈臺也】

附範純父次韻【此詩從範太史集中采出】

晨入金華暮浴堂聲容不動筆奔忙星間忽降龍銜耀天上重分玉醴香欲灺寒宵宮漏永半酣歸夢蜀山長起看絳闕銀河曉山立千官拱未央

蘇詩補注卷三十

欽定四庫全書

蘇詩補注卷三十一翰林院編修查愼行撰古今體詩四十九首【元祐四年己巳春由翰林學士除龍圖閣學士四月以後出知杭州盡一年】

愼按以下四首施氏原本錯編上卷末今攺置卷首以從編年之例

次韻劉貢父春日賜幡勝

寛詔隨春出內朝三軍喜气挾狐貂鏤銀錯落翻斜月剪防繽紛舞慶霄臘雪彊飛才到地曉風偸轉不驚條脫冠徑醉應歸臥便腹從人笑老韶【公自注前一日微雪是日幕次賜酒】春日賜幡勝【東京夢華錄立春日宰執親王百官皆賜金銀幡勝入賀訖戴歸私第文昌雜錄立春日賜三省官采勝謝於紫宸殿門】

附孔武仲次韻

鏤幡剪勝喜傾朝不問紆藍與珥貂羣玉參差排曉日萬花碎動春霄蕙風已轉東郊緑柳雪猶低北苑條從此恩波與溫律並隨歌頌入咸韶再和

與君流落偶還朝過眼紛綸七葉貂莫笑華顚羞采勝幾人黃壤隔靑霄行吟未許窮騷雅坐嘯猶能出教條記取明年江上郡五更春枕夢春韶

附孔武仲再次韻

拜賜怱怱早上朝公卿前列盡金貂日畱愛景明雙闕春逐恩輝下九霄靈沼輕澌猶覆水上林微緑已縈條自慚羽翮非鸞鳯亦預彤庭舞舜韶葉公秉王仲至見和次韻答之

袗絺方暑亦堪朝嵗晚淒風憶皂貂共喜鵷鸞歸禁籞心知日月在重霄君如老驥初遭絡我似枯桑不受條彊鑷霜須簪彩勝蒼顏得酒尙能韶

葉公秉【施氏原注葉公秉名均時爲祕書監】王仲至【宋史王欽臣字仲至宋城人以父洙廕入官試學士院賜進士第侯鯖錄欽臣神宗時名臣原叔之子大臣薦文藝召試學士院試罷賦詩有翠木陰陰白玉堂老來方始試文章之句蓋被用時年已老矣】

再和

衰遲何幸得同朝溫勁如君合珥貂誰惜異才防徑寸自慚枯枿借淩霄光風泛泛初浮水紅糝離離欲綴條後日一尊何處共奉常端冕作咸韶

紅糝【韓愈詩始見洛陽春桃枝綴紅糝】

和王晉卿送梅花次韻

東坡先生未歸時自種來禽與靑李五年不踏江頭路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激明年我復在江湖知君對花三嘆息

愼按石刻先生自題此詩後云僕去黃州五周嵗矣飲食夢寐未嘗忘之方請江湖一郡書此一詩寄王文父子辯兄弟亦請一示李樂道也此詩施氏原注編上卷知貢舉之後而詩中有五年不踏江頭路之句當是元祐四年作今攺編

次韻王晉卿惠花栽栽所寓張退傅第中

坐來念念失前人共向空中寓一塵若問此花誰是主天教閒客管靑春

張退傅【宋宰輔編年錄張士遜字退傅博州人歷事太宗眞宗仁宗凡三入相康定元年致仕封鄧國公就第十年卒年八十六諡文懿宋史新編云士遜字順之與編年錄互異○愼按東都事略士遜以太傅致仕歸老自號退傅非其字也大觀末蔡魯公以太師罷相詔以南園賜之蔡作詩云八年帷幄竟何爲更賜南園寵退師以此例之可知矣】

次韻王晉卿上元侍宴端門

月上九門開星河繞露臺君方枕中夢我亦化人來光動仙毬縋香餘步輦回相從穿萬馬衰病若爲陪上元端門【石林燕語端門在大慶殿之南朱弁曲洧紀聞本朝太宗以三元不禁夜上元禦端門中元下元禦東華門後罷中元下元而上元遊觀之盛冠於前代矣】

王鄭州挽詞

羨君華髮起琳宮右輔初還鼓角雄千里農桑歌子產一時冠蓋慕蕭嵩那知聚散舂糧外便有悲歡過隙中京兆同僚幾人在猶思對案筆生風【公自注吾爲開封府幕與子難同防】王鄭州【字子難失考】

附子由作【欒城集題云王子難龍圖挽詞】

帝子乘鸞已列仙遺芳畱得眾孫賢俊科早與寒儒競禁從終償白髮年輦路聯鑣驚往事圃田回首泣新阡舊聞推歷知天命看熟黃粱定灑然書王定國所藏王晉卿畫著色山二首

白髮四老人何曽在商顏煩君紙上影照我胸中山山中亦何有木老土石頑正賴天日光澗谷紛斕斑我心空無物斯文定何閒【一作何足闗】君看古井水萬象自往還定何閒【陶潛連雨獨飲詩世間有松喬於今定何閒】古井水【白居易詩無波古井水】

君歸嶺北初逢雪我亦江南五見春寄語風流王武子三人俱是識山人

呈定國【外集題云絕句呈王定國】

舊病應逢醫口藥新妝漸畫入時眉信知詩是窮人物近覺王郎不作詩

愼按此詩施氏原本不載新刻本載續補下卷今據外集移編

寄傲軒

先生英妙年一掃千兔禿仕進固有餘不肯踐塲屋通闤何所傲傲名非傲俗定知軒冕中享榮不償辱豈無自安計得失猶轉轂先生獨揚揚憂患莫能凟得如虎挾乙失若龜藏六茅檐聊寄寓俯仰亦自足東坡無邊春方寸盡藏蓄醉哦旁若無獨侑一尊醁【一作緑】牀頭車馬道殘月掛疏木朝客紛擾時先生睡方熟

龜藏六【法句譬諭經云龜從河出水狗欲噉龜龜縮頭尾四腳藏於甲中遂不敢噉沙門說偈雲藏六如龜防意如城慧與魔戰勝則無患】

愼按此詩施氏原本不載新刻本載續補上卷今據外集移編

附李端叔詩【姑溪集題云題韋深道寄傲軒】

南窗何似北窗涼寄傲風來各有方千古光輝如昨日一時收拾付新堂已驚醆裏醅初緑更覺籬邊菊漸黃就使主人官卽顯此間髙興定難忘送呂昌朝知嘉州

不羨三刀夢蜀都聊將八詠繼【一作寄】東吳臥看古佛淩雲閣勅賜詩人明月湖得句防應緣竹鶴思歸寧復爲蒓鱸橫空好在修眉色頭白猶堪乞左符

八詠寄東吳【海錄碎事僞蜀歐陽彬出領嘉州曰靑山緑水中爲二千石作詩飲酒爲風月主人豈不佳哉其後太守呂昌朝以宋廸所畫八景皆天下名勝懸於州治與相映發蘇子瞻有八詠寄東吳之贈】淩雲閣【方輿勝覽九頂山在嘉州城東毎峯舊皆有寺今惟存淩雲一寺唐開元中僧海通鑿山爲彌勒大像髙三百六十尺積十九年而工始備韋皇有大像記墨莊漫錄嘉州淩雲寺大像記張綽書其碑甚丰】明月湖【名勝志明月樓在嘉州城譙樓之右下瞰明月湖郭璞防云鬰姑鬰姑將州對洛都但看千載後變成明月湖後隋鬰姑將軍始開此湖也洛都山名在嘉州西五里】左符【唐書輿服志隨身魚符左一右一者通內右者隨身皆盛以袋三品以上飾以金五品以上飾以銀景雲中詔衣紫者以金飾衣緋者以銀飾謂之章服程大昌演繁露漢太守之官必得左符以出至郡用以爲驗蓋右符先已畱州故令以左合右也唐世刺史亦執左魚至州與右魚合契】

次韻黃魯直寄題郭明父府推潁州西齋二首

樹頭啄木常疑客客去而瞠定不然脫轄已應生井沬解衣聊復起庖煙平生詩酒眞相污此去文書恐獨賢早晚西湖暎華髮小舟翻動水中天

府推【孫彥同職官分紀惟開封及京畱守有判官推官其餘名節推察推者皆幕職官也】

寂寞東京月旦州徳星無復綴珠旒莫嗟平輿空神物尙有西齋接勝流春夢屢尋湖十頃家書新報橘千頭雪堂亦有思歸曲爲謝平生馬少遊

月旦州【太平寰宇記蔡州汝陽縣唐貞元七年割汝水之南地置汝南縣元和十三年以地復歸汝陽安城廢城在汝陽縣東水北有二龍鄕月旦裏是也】平輿神物【歐陽忞輿地廣記平輿縣有葛陂水物含靈後漢費長房投竹化龍處】

附黃魯直原作二首

食貧自以官爲業聞說西齋意凜然萬卷藏書宜子弟十年種木長風煙未嘗終日不思潁想見先生多好賢安得雍容一尊酒女郎臺下水如天東京望重兩並州遂有汾陽整綴旒翁伯入關傾意气林宗異世想風流君家舊事皆靑史今日髙才未白頭莫倚西齋好風月長隨三徑古人遊次韻秦少章和錢防仲

碧畦黃隴稻如京嵗美人和易得情鑑裏移舟天外思地中鳴角古來聲山圍故國城空在潮打西陵意未平二子有如雙白鷺隔江相照雪衣明

秦少章【東都事略秦觀弟覿字少章亦能文陳后山有送少章詩注云元祐四年三月東坡自翰苑出知杭州少章時從東坡學黃山谷有送少章從蘇公餘杭詩張文潛有送秦覿從蘇杭州爲學序少遊有送少章弟赴仁和主簿詩】錢防仲【穆父之子穆父知越州防仲時亦在越故結句云隔江相照雪衣明】西陵【越絕書浙江南路西城者範蠡惇兵處也其陵可守故謂之固陵】二子如鷺【詩振鷺箋杞宋之君有潔白之徳其至止亦有此容言威儀之善如鷺然】

次韻錢越州

髯尹超然定逸羣南遊端爲訪雲門謫仙歸侍玉皇案老鶴來乘刺史轓已覺簿書哀老子故知籩豆有司存年來齒頰生荊棘習气因君又一言

錢越州【名勰字穆父先生有送穆父守越州詩見上卷】髯尹【穆父自知開封府出守越故稱尹】玉皇案【唐志宣政殿朝日殿上設黼座躡席燻鑪香案宰相兩省官對班於香案前程大昌演繁露香案在殿上對班案前者乃從殿下凖望言之及入閣而夾侍香案亦從左右凖望非眞夾並香案也元稹自言我是玉皇香案吏其亦凖望而爲言歟宋景文筆記予領門下省天子排正仗吏設香案於前殿修注官夾案立此時二史已立殿上矣】

同秦仲二子雨中遊寶山

平明已報百吏散半日來陪二子閒立鵲【一作鶴】低昻煙雨裏行人出沒樹林間

秦仲二子【施氏原注黃師是龍圖諸孫直孺以其先世此詩石刻歸宿後題云元祐四年八月二十六日偶同仲天貺秦少章來遊寶山石刻𨿽巳湮泐而字極姿媚可愛此叚新刻本刪去今補注】寶山【注見前】

去杭州十五年復遊西湖用歐陽察判韻

我識南屏金鯽魚重來拊檻散齋余還從舊社得心印似省前生覓手書葑合平湖久蕪沒【一作漫】人經丰嵗尙凋疏誰憐寂寞髙常侍老去狂歌憶孟諸

去杭十五年【咸淳臨安志元祐四年熊本自杭徙知江寧府蘇軾自翰林學士乞郡三月丁亥得防以龍圖閣學士知杭州○愼按年譜先生於熙寧辛亥通判杭州甲寅九月自杭移知宻州至元祐己巳十五年矣先生以七月三日到杭州任謝表云江山故國所至如歸父老遺民與臣相問知朝廷輟近侍爲太守蓋聖主視天下如一家云云】歐陽察判【名失考按職官分紀諸州幕職有觀察判官】南屏【西湖逰覽志淨慈寺畔有南屏興教寺舊名善慶中有齊云亭淸曠樓載先生此詩於條下】金鯽魚【長公外紀南屏萬工池舊有金魚魚有鯽有鯉鯽食淤澱鯉食螺蜆若餅餌之類則皆食之咸淳臨安志中都有豢魚者多變金色鯽爲上鯉次之問其術祕不肯言或云以闤市洿渠之小紅虫飼凡魚百日皆然初白如銀漸次黃久則金矣又別有雪質而黒章的皪若漆曰玳瑁魚文采尢可觀】葑合平湖【本集請開西湖狀云錢氏有國置撩湖兵千人日夜開濬自國初以來稍廢不治水涸艸生漸成葑田熙寧中通判本州湖之葑合者蓋十二三今者十六七年間遂塞其半父老皆言更二十年無西湖矣】孟諸【元和郡縣誌孟諸澤名在宋州虞城縣西北周圍五十里俗號盟諸澤髙適詩我本狂歌孟諸野一生自是悠悠者】

與莫同年雨中飲湖上

到處相逢是偶然夢中相對各華顚還來一醉西湖雨不見跳珠十五年

莫同年【施氏原注莫君陳字和中吳興人官至少府監】

送子由使契丹

雲海相望寄此身那因逺適更沾巾不辭驛騎淩風雪要使天驕識鳯麟沙漠回看淸禁月湖山應夢武林春單於若問君家世莫道中朝第一人

子由使契丹【宋史元祐四年八月十六日詔翰林學士蘇轍爲賀遼國生辰國信使】附子由次韻

朔雪胡沙試此身靑羅便面紫狐巾擁代北隨飛雁頓足江東有臥麟欺酒壺冰將送臘照溪梅蕚定先春漢家五餌今方驗更愧當年嘆息人次韻答劉景文左藏【公自注有美堂燕集景文有詩】

我老詩壇僕鼓旗借君佳句發良時但空賀監杯中物莫示孫郎帳下兒夜燭催詩金燼落秋芳壓帽露華滋故應好語如爬癢有味難名只自知

劉景文【施氏原注劉景文名季孫開封祥符人壯閔公平之少子初以右班殿直監饒州酒稅王荊公提防江東刑獄行部至饒按酒務至防事見小屏間景文所題絕句云呢喃燕子語梁間底事來驚夢裏閒說與旁人應不解杖藜攜酒看芝山大稱賞之時饒學缺教授士人以言荊公卽俾兼攝後以左藏副使爲兩浙兵馬都監駐杭州東坡爲守一日遇景文遂表薦之得隰州以沒先生爲從官上奏曰季孫仕至左藏副使年至六十篤志好學博通史傳工詩能文輕利重義至於忠義勇烈識者以爲有平之風家無甔石妻子寒餓欲望特詔有司優與賻贈又嘗自書云劉景文慷慨奇士也博學能詩英偉冠世孔文舉之流嘗寄僕詩云四海共知霜髸滿重陽曽挿菊花無死之日家無一錢但有書一萬軸畫數百幅云其愛重之如此所與唱和幾二十篇載以後五卷中此叚新刻刪攺不全今補錄】左藏【本集乞擢用劉季孫狀云元昊防延州危急環慶將官劉平以孤軍戰歿平有數子皆早世今臣同僚西京左藏庫副使劉季孫平之少子年已五十八備位將領未盡其用云云黃山谷書景文詩後云景文樞宻副使盛文肅公之壻余嘗評景文胸中有萬卷書筆下無一防俗气東坡守余杭而景文以左藏副使爲東南第三將按王栐燕翼貽謀錄元丰四年詔東南團練諸軍爲十三將淮東第一淮西第二浙西第三浙東第四】

附劉景文原作

雲間獵獵列旌旗公在胥山把酒時笑語幾番畱湛軰風流千載與吳兒湖山日落丹靑煥樓閣風收雨露滋誰使管簫江上住胸中事業九門知【自注云是日大霈】

【愼按尢延之遂初堂書目劉景文詩名橫槊集今不傳與東坡唱和二十餘篇予所見者十餘首耳此首從王氏注中采出附錄公詩之後】

坐上復借韻送岢嵐軍通判葉朝奉

雲間踏【一作】白看纒旗莫忘西湖把酒時夢裏吳山連越嶠尊前羌婦雜胡兒夕烽過後人初醉春雁來時雪未滋爲問從軍眞樂不書來粗遣故人知

岢嵐軍【元和郡縣誌河東節度所理太原府岢嵐軍在樓煩郡北百里太平寰宇記岢嵐軍理嵐谷縣隋大業中置岢嵐鎭唐長壽中置軍取東北岢嵐山爲名東至雪山六十里與朔州分界九域志河東路岢嵐軍太平興國五年以嵐州嵐谷縣建軍去東京一千八百里】葉朝奉【名失考宋史職官志文散官有朝奉大夫朝奉郎舊名通議太平興國中攺今名費衮梁溪漫志六曹郎中後行爲朝奉大夫員外郎後行及左右司諫爲朝奉郎】踏白【宋史宋琪傳去官軍三五十里踏白先行王淸明摭靑雜說云北人南侵朝廷遣大軍遏其衝主將毎令小校四出遊徼謂之踏白軍】

始於文登海上得白石數升如芡實可作枕聞梅丈嗜石故以遺其子子明學士子明有詩次其韻

海隅荒怪有誰珍零落瑚泣季倫法供坐令微物重【一本公自注軾舊有怪石供】色難歸致孝心純只疑薏苡來交趾未信蠙珠出泗濱願子聚爲江夏枕不勞揮扇自寧親梅丈【子明之父也名失考先生有寄梅宣義園亭詩載後卷中卽其人矣】子明【施氏原注梅子明吳郡人自館閣求便親養爲杭州通判張文潛有長篇送之云吾公神仙後厭直承明廬借問太守誰子云蜀名儒太守謂東坡也】

次韻錢越州見寄

莫將牛弩射羊羣臥治何妨晝掩門稍喜使君無疾病時因送客見車轓搔頭白髮秋無數閉眼丹田夜自存欲息波瀾須引去吾儕豈獨坐多言

引去【施氏原注東坡起流落中掌二制勇於報國不爲顧慮且復疏於言語是時眾賢𨿽聚本朝而已有洛黨川黨朔黨之語言路以謗訕誣之二聖察其忠藎不以爲罪諸公無以泄其怒凢所薦引如黃魯直歐陽叔弼王定國秦少遊皆被彈劾無得免者公乃屢章乞去歷辧謗傷元祐四年三月除龍圖閣學士知杭州而錢穆父時以京尹坐奏獄空事守越正言劉器之謂責之太薄錢與公以气類厚善故後和詩又云欲息波瀾須引去吾儕豈獨坐多言意皆有在也按本卷有次韻錢越州七律一首此詩再次前韻】

文登蓬萊閣下石壁千丈爲海浪所戰時有碎裂淘灑嵗久皆圓熟可愛土人謂此彈子渦也取數百枚以養石菖蒲且作詩遺垂慈堂老人

蓬萊海上峯玉立色不攺孤根捍滔天云骨有破碎陽侯殺亷角陰火發光彩累累彈丸間瑣細成【一作或】珠琲閻浮一漚耳眞妄果安在我持此石歸袖中有東海垂慈老人眼俯仰了大塊置之盆盎中日與山海對明年菖蒲根連絡不可解倘有蟠桃生旦暮猶可待

文登蓬萊閣【元和郡縣誌蓬萊鎭在黃縣東北五十里齊乘宋治平中登州郡守朱處約於海神廟基建蓬萊閣爲山海登臨勝槪名勝志蓬萊閣在蓬萊縣城北丹崖山舊傳漢武於此望海中蓬萊山東西二面石壁巉巖】彈子渦【齊乘蓬萊閣下有碎石白者可以爲奕名勝志珠璣巖在丹崖山下石壁千尺水中有小石狀如珠璣或如彈丸】垂慈堂老人【武林梵志垂慈堂在千頃廣化院僧了性精於醫善艸書趙淸獻公名其堂曰垂慈以著其療疾濟人之功】珠琲【吳都賦金鎰磊珂珠琲防幹】

次韻毛滂法曹感雨

江南佳公子遺我錦繡端攬之溫如春公子焉得寒興雨自有時膚寸便防斂藏以自潤牛斗何足幹空庭月與影彊結三友歡我豈不足歟要此淸團團欲【一作所】歡在一醉常恐尊中幹捨酒尙可樂明珠如彈丸但恐千仞雀悤悤發虛彈迨子閒暇時種子田中丹一朝渉世故空腹容欺謾我頃在東坡秋菊爲夕餐永媿坡間人布褐爲我完雪堂初覆瓦上簟無下筦時時亦設客每醉筒輙殫一笑便傾倒五年得輕安公子豈我徒衣缽傳一簞定非郊與島筆勢江河寛悲吟古寺中穿帷雪漫漫他年記此味芋火對嬾殘

毛滂【施氏原注滂字澤民公出守錢塘澤民適爲椽○愼按本集與毛滂書云承示長箋及詩文一軸今時爲文者至多可喜者亦眾然求如足下閒暇自得淸美可口者實少也公在嶺南又有與澤民推官尺牘云得書累幅又獲新詩一篇居夷久矣不意復聞韶濩之餘音又云秋興之作追配騷人矣不肖何足以窺其粗遇不遇自有定數然非厄窮無聊何以發此奇思以自表於世耶觀先生之推服如此澤民文品非同流俗泛泛者所著東堂集世不傳後無知之者】

送鄧宗古還鄕

廣漢有姜子孝弟行裏閭赤眉𨿽豺虎防兵過其墟至今空淸泉無復雙鯉魚南鄭有李郃妙得【一本作得妙】甘公書夜坐指流星驚倒兩使車抱關不肯仕布褐防璠璵西南固多士君得二子余凜凜忠文公搜士及樵漁澗溪有幽討蘋芷眞嘉蔬嵗晚終不食心惻當何如

鄧宗古【宋史孝義傳鄧宗古簡州人父死自培土爲墳廬其側晨夕號慟甘露降墓木裏中呼爲鄧孝子】

參寥上人初得智果院防者十六人分韻賦詩得心字【施氏原本有公自注云用圓覺經以大圓覺爲我伽藍身心安居平等性智新刻本刪去今補錄】

漲水返舊壑飛雲思故岑念君忘家客亦有懷歸【一作居】心三間得幽寂數步藏淸深攢金盧橘塢散火楊梅林茶筍盡禪味松杉眞法音云崖有淺井玉醴常半尋遂名參寥泉可濯幽人襟相攜橫嶺上未覺衰年侵一眼吞江湖萬象涵古今願君更小築嵗晚解我簪

參寥【名道潛注詳徐州詩卷中】智果院【咸淳臨安志上智果院開運元年錢氏建元祐中重修蘇文忠公重建法堂有題梁武林梵志智果寺在孤山西湖遊覽志紹興間徙築於寶石山麓】禪味【維摩經𨿽復飲食而以禪悅爲味】參寥泉【本集序云予嘗與參寥同遊武昌西山夢相與賦詩有寒食淸明都過了石泉槐火一時新之句後七年予守錢塘參寥子卜智果禪院居之又明年新居成舍下舊有泉出石間是月又鑿石得泉參寥笑曰是見夢於九年衛公之靈也久矣乃名之參寥泉】小築【杜詩畏人成小築褊性合幽棲】

附參寥詩【自注云得以字】

防山屹天下四海同仰止我公命世英突兀等於是胸中廓秋漢皎絕微云滓當年事危言軒冕如脫屣正貴知我希寧慚不吾以風雲果再符六翮排風起一時厭承明抗章求迆邐余杭古雄藩比屋富生齒立談政卽成興不負山水雍容惇末契訪我頑且鄙大斾輝松門禽猿亦驚喜森森門下士左右燦朱履使君道徳姿圭角非所恃軟語如春風薫然著桃李今朝眞勝事千載足遺美安得筆如椽磨崖爲公紀

哭王子立次兒子迨韻三首

彭城初識子照眼白而長異夢成先兆【公自注余爲宻州子立未嘗相識忽告同捨生曰吾夢爲宻州壻何也已而果以子由之子妻之】淸言得未嘗豈惟知禮意遂欲補詩亡【公自注子立能詩而有禮學】咄咄眞相逼諸生敢雁行

王子立【本集王子立墓志序云子立名適趙郡臨城人始余爲徐州子立爲州學生知其賢而有文喜怒不見得喪若一曰是類子由者故以其子妻之與其弟遹皆從余於吳興學道日進東南之士皆稱之餘與子由有六男皆從子立遊學文有師法○愼按子立於元祐四年十月歿於奉髙官舍其從先生於吳興實元丰已未先生守湖州時有與王郎兄弟繞城觀荷花詩故第三章

結句回看十年事云云】

非無伯鸞志獨有子云悲恨子非天合猶能使我思兒曹莫淒慟老眼欲枯萎防哭皆豪傑【公自注子立與黃魯直張文潛晁無咎秦少遊陳無已皆友善】誰爲感舊詩

龍困嘗魚服羊儇或虎防悤悤成鬼錄憒憒到天公偶落藩墻上同遊羿彀中回看十年事黃葉捲秋風

異鵲【並引】

熙寧中柯侯仲常通守漳州以救饑得民有二鵲棲其聽事訖侯之去鵲亦送之漳人異焉爲賦此詩

昔我先君子仁孝行於家家有五畝園麼鳯集桐花是時烏與鵲巢鷇可俯拏憶我與諸兒飼食觀羣呀里人驚瑞異野老笑而嗟云此方乳哺甚畏鳶與蛇手足之所及二物不敢加主人若可信眾鳥不我遐故知中孚化可及魚與豭【一作鰕訛】柯侯古循吏悃愊眞無華臨漳所全活數等江幹沙仁心格異族兩鵲棲其衙但恨不能言相對空楂楂善惡以類應古語良非誇君看彼酷吏所至號鬼車

柯仲常【名述見晁無咎集其子曄爲廣陵掾餘無可考】通守漳州【職官分紀軍州俱有通判大臣出鎭多指名奏辟九域志福建路漳州漳浦郡軍事治龍溪縣東南至海一百六十九里】鬼車【齊東野語鬼車俗稱九頭鳥陸長源辧疑志又名渠逸鳥世傳此鳥血滴人家能爲災咎聞之者必叱犬滅燈以速其過風雨之夕往往聞之身圓如箕十脰環簇其九有頭其一獨無而鮮血防滴毎脛各生翅飛時十翼競進不相爲用至有爭抝相傷者】

次韻詹適宣徳小飲巽亭

君方夢謫仙【公自注來詩紀李白郎官湖事】我亦弔文園江上同三黜天涯共一尊濤雷殷白晝梅雪耿黃昏歸去多情雨應隨禦史軒【公自注詹爲禦史臺主簿】

詹適宣徳【詹適事迹失考職官分紀寄祿文散官有宣徳郎政和四年以犯宣徳門名攺宣教郎】巽亭【趙淸獻公守杭有八詠題云有美堂中和堂淸暑堂虛白堂巽亭望海樓望湖樓介亭咸淳臨安志南園巽亭慶曆三年郡守蔣堂建在鳯皇山舊府治內以在郡城東南故名蘇舜欽詩東南地本多幽勝此向東南轉壯哉胡宿詩武林天下奇巽亭境中絕趙抃詩閒上東南巽亭望直疑身世似蓬瀛】禦史雨【舊唐書顏眞卿開元中爲監察禦史使隴時五原有寃獄久不決眞卿至立辧之天方旱決獄乃雨郡人呼爲禦史雨】

東川淸絲寄魯冀州戲贈

鵝溪淸絲淸如冰上有千嵗交枝藤藤生谷底飽風雪嵗晚忽作龍蛇升嗟我𨿽爲老侍從骨寒只受布與繒牀頭錦衾未還客坐覺芒刺在背膺豈如髯卿晚乃貴福祿正似川方增醉中倒著紫綺裘下有半臂出縹綾封題不敢妄裁剪刀尺自有佳人能遙知千騎出淸曉積雪未放浮塵興白須紅帶柳絲下老弱空巷人相登但放奇紋出領防吾髯𨿽老無人憎

魯冀州【魯有開字元翰注詳前九域志河北東路冀州信都郡安武軍節度治信都縣】鵝溪淸絲【任淵黃山谷詩注鵝溪潼川溪名出畫絹甚佳太平寰宇記劍南東道梓州舊進兩熟烏頭紋綾水紋綾九域志梓州路東川節度土貢白綾十一疋其地有蠶絲山毎嵗上春七日士女遊此以祈蠶絲云云淸絲必綾絹之名也】

怡然以垂云新茶見餉報以大龍團仍戲作小詩

妙供來香積珍烹具大官揀芽分雀舌賜茗出龍團曉日云庵暖春風浴殿寒聊將試道眼莫作兩般看怡然【杭州寶巖院僧名淸順注詳先生倅杭時詩卷中】垂云茶【咸淳臨安志錢塘寶云庵產者名寶云茶下天竺香林洞產者名香林茶上天竺白雲峯產者名白雲茶又寶巖院垂云亭亦產茶】大龍團【北院貢茶錄興國初特置龍鳯模遣使卽北苑造團茶遂爲嵗貢大龍大鳯皆粗色也歸田錄茶之品莫貴於龍鳯謂之團茶大者凡八餅重一觔蔡君謨始造小片龍茶謂之小團凡二十餠重一觔】揀芽【黃儒品茶要錄茶之精妙者曰鬭曰亞鬭其次曰揀芽徧園隴中擇其精英造揀芽剔取鷹爪乃一芽帶一葉者號一旗一槍】

次韻王忠玉遊虎丘三首

當年大白此相浮老守娯賔得二丘【公自注郡人有閭丘公太守王規父嘗云不謁虎丘卽謁閭丘規父忠玉伯父也】白髮重來故人盡空餘叢桂小山幽

王忠玉【名瑜洛陽人顧仲瑛玉山集拜石壇記云忠玉乃王規父侄孫觀此詩公自注則忠玉爲規父之侄玉山集訛也】老守【王規父名誨吳郡誌王誨於熙寧六年知蘇州時東坡爲杭州通守沿檄往來常潤過吳有唱和詩見前卷】

靑蓋紅旗暎玉山新詩小艸落泉風流使者人爭看知有眞娘立道邊【公自注虎丘中路有眞娘墓】

眞娘【吳都文粹李坤詩序云眞娘吳妓死塟虎丘寺前墓多花艸以蔽之白居易詩眞娘墓虎丘道不見眞娘鏡中面惟見眞娘墓頭艸】

舞衫歌扇轉頭空只有靑山杳靄中若共吳王鬭百艸使君未敢借驚鴻

寄蔡子華

故人送我東來時手栽荔子待我歸荔子已丹吾髮白猶作江南未歸客江南春盡水如天腸斷西湖春水船想見靑衣江畔路白魚紫筍不論錢霜髯三老如霜檜舊交零落今誰軰莫從唐舉問封侯但遣麻姑更爬背蔡子華【名褒眉之靑神人見施氏原注】三老【謂子華及王慶源楊君素也慶源注詳三十卷本集與慶源尺牘云日與蔡子華楊君素聚防毎念此卽致仕之興濃矣君素名失考乃東坡表叔本集又有與楊君素尺牘云吾丈優遊自得心恬體舒必享龜鶴之壽劣侄與時齟齬終當捨去相從林下云】和錢四寄其弟龢

再見濤頭湧玉輪煩君久駐浙江春年來總作維摩病堪笑東西二老人

東西二老【施氏原注錢四卽穆父時穆父守越東坡守杭故云東西二老人】

老來日月似車輪此去知逢幾个春昨夜冰花猶作柱曉來梅子已生人

【愼按王氏舊注先生和穆父詩凡二首今從注中采出補編於後】

附錢穆父原作【題雲走筆代書寄岊仲七弟】

東方千騎擁朱輪衣錦歸逢故國春莫向西湖戀風月鴒原知有望歸人

附錢岊仲次韻

烏衣巷裏走防輪正是家山二月春明日湖平定歸去蓬萊還見謫仙人

附劉景文次韻

會稽山上月如輪鴻雁相將江水春幕府英雄𨿽可數尊前誰是急難人

附周次元次韻【次元名燾注見後】

東山蠟屐壊【此字疑訛】車輪小艸靑知塞外春園柳鳴禽喚幽夢惠連詩句更何人

【愼按以上四首俱載王氏舊注中今采出依和詩例附錄】

故周茂叔先生濓溪【公自注溪在廬山下】

世俗名實至人疑有無怒移水中蟹愛及屋上烏坐令此溪水名與先生俱先生本全徳廉退乃一隅因拋彭澤米偶似西山夫遂卽世所知以爲溪之呼先生豈我軰造物乃其徒應同柳州柳聊使愚溪愚

周茂叔【施氏原注周茂叔先生名惇頤道州營道人以舅任入官在州縣間遇事剛果爲政簡而宻嚴而恕官蜀時趙淸獻爲使者不爲所識察逮守防而先生爲倅熟其行事乃執手嘆曰吾幾失君矣用淸獻及呂正獻薦爲廣東轉運判官提防刑獄以疾求知南康軍因家廬山蓮花峯下前有溪合於湓江取營道所居濓溪以名之先生博學力行著太極圖窮天地造化之妙而及於人物之終又著通書發明太極之祕防約而道大文質而義該得孔孟之本原有功於學者也初掾南安時程明道伊川二先生侍其父通判軍事重其知道使受業焉二程之學由此起子燾字次元東坡守杭次元爲兩浙轉運同在錢塘爲賦此詩此叚新刻本刪削過半今補錄】

次周燾韻【並引】

周燾遊天竺觀激水作詩云云東坡和之

道眼轉丹靑常於寂處鳴蚤知雨是水不作兩般聲周燾【史容山谷外集注濓溪先生二子壽燾壽字季老後攺元翁燾字通老後攺次元元翁於元丰五年黃裳榜登第次元於元祐三年李常寧榜登第元翁終司封員外郎次元終徽猷閣待制施宿注謂次元終寶文閣待制未詳孰是】天竺激水【咸淳臨安志下天竺靈山教寺隋開皇中建中有曲水亭一曰流杯亭有水臺盤石刻周次元與東坡和詩】

愼按此詩施氏原本失載今從新刻本采出據咸淳志編次守杭時

附周次元原作【從詩引中采出】

拳石耆婆色兩靑竹龍驅水轉山鳴夜深不見跳珠碎疑是檐前滴雨聲

送南屏謙師【並引】

南屏謙師妙於茶事自云得之於心應之於手非可以言傳學到者十二月二十七日聞軾遊落星遠來設茶作此詩贈之

道人曉出南屏山來試防茶三昧手忽驚午盞兔毛斑打作春罋鵝兒酒天臺乳花世不見玉川風腋今安有先生有意續茶經防使老謙名不朽

南屏山【咸淳臨安志南屏山在興教寺後怪石聳秀中穿一洞上有石壁若屏障然】謙師【失考】毛盞【蔡襄茶錄茶色白宜黒盞建安所造者紺黒紋如兔毫其杯微厚熁之久熱難冷他處或薄或色紫皆不及也其靑白盞鬭家自不用】

愼按此詩施氏原本載遺詩卷中今據外集攺編

次韻子由使契丹至涿州見寄四首

老人癡鈍已逃寒子復辭行理亦難【公自注余昔年辭免使北】要到盧龍看古塞投文易水弔燕丹

涿州【太平寰宇記河北道涿州理範陽縣古涿鹿地唐大歷四年於範陽縣置涿州水經注漢髙六年分燕置涿郡晉太始元年攺曰範陽縣今郡理涿縣故城九域志州因涿水而名城周九里形如凹字】盧龍塞【元和郡縣誌盧龍鎭有山如龍形黒色十六國春秋柳城之北龍山之南所謂福地也自鎭以西又一百里曰盧龍道魏志曹公北徵烏桓田疇自盧龍道引軍出塞太平寰宇記盧龍塞在平州郡城西北二百里又云契丹居黃水之南黃龍之北故地在長安東北五千三百里一統志卽今永平府】易水【名勝志易水有南北中三水水經所云出涿郡故安縣閻鄕城谷中者燕丹祖荊軻卽此處也】

胡羊代馬得安眠窮髮之南共一天又見子卿持漢節遙知遺老泣山前

山前【五代史石晉割燕云十六州以賂契丹皆在山後故云遺老泣山前】

氊毳年來亦甚都時時鴂舌問三蘇【公自注予與子由入京時北使已問所在後予館伴北使屢誦三蘇文】那知老病渾無用欲向【宋刻本作向別本作問者非】君王乞鏡湖

鏡湖【任昉述異記軒轅鑄鏡湖邊或云黃帝獲寶鏡於此故名鏡湖元和郡縣誌漢永和五年太守馬臻創立鑑湖在山陰防稽兩縣界築塘蓄水水少則泄湖灌田水多則閉湖泄田中水入海所以無凶年曽南丰元丰類槁鑑湖圖序鏡湖一曰南湖周三百五十八里】

始憶庚寅降屈原旋看蠟鳯戲僧防隨翁萬里心如鐵此子何勞爲買田【公自注時猶子遲侍行】

蠟鳯僧防【按宋書王與兄弟防集任子孫戲僧達跳下地作虎子僧綽正坐采蠟燭珠爲鳯皇僧防累十二碁則蠟鳯之戲乃僧綽非僧防也南史王僧防傳與宋書略同先生偶訛用僧綽事爲僧防注家旣遷就史傳以就本文復曰或云僧綽其紕繆如此】

附子由原作【欒城集題云神木館寄子瞻兄四首十一月二十六日是日大風】少年病肺不禁寒命出中朝敢避難莫倚皂貂欺朔雪更催靈火煮鉛丹【自注馬上作李若芝守一法似有功】

夜雨從來相對眠玆行萬里隔胡天試依北斗看南斗始覺吳山在目前

誰將家集過幽都逢見胡人問大蘇莫把文章動蠻貊恐妨談笑臥江湖

虜廷一意向中原言語綢繆禮亦防顧我何功慙陸賈槖裝聊復助歸田

蘇詩補注卷三十一

欽定四庫全書

蘇詩補注卷三十二翰林院編修查愼行撰古今體詩七十一首【元祐五年庚午守杭州作】

臥病彌月聞垂云花開順闍黎以詩見招次韻答之

道人心似水不礙照花妍宴坐春彊半淸陰月屢遷平生無起滅一念有陳【一作塵】鮮嫋嫋風枝舉離離日蕚蔫病吟終少味老醉不成顚何必遨頭出湖中有散仙垂云【亭名在孤山廣嚴院注見前】順闍黎【卽淸順注見前】

雪後便欲與同僚尋春一病彌月雜花都盡獨牡丹在爾劉景文左藏和順闍黎詩見贈次韻答之

殘花怨久病剩雨泣餘妍不見雙旌出空令九陌遷【公自注開園時市井皆入】知君苦寂寞妙語嚼芳鮮淺紫從爭發深【一作浮】紅任蚤蔫天葩尙靑蕚國色待華顚載酒邀詩將臞儒不是仙

愼按以上二首乃同時次韻之作施氏原本編排失次今攺正

病後醉中

病爲兀兀安身物酒作逢逢【各本作蓬者訛】入腦聲堪笑錢塘十萬戶官家付與老書生

愼按此詩施氏原本不載今從新刻續補下卷移編

次韻劉景文周次元寒食同遊西湖

絮飛春減不成年老境同乘下瀬船藍尾忽驚新火後遨頭要及浣花前【公自注成都太守自正月二日出遊謂之遨頭至四月十九日浣花乃止】山西老將詩無敵洛下書生語更妍共向北山尋二士畫橈鼉鼓聒淸眠

周次元【名燾注見上卷】藍尾【蘇鶚演義今人以酒巡匝爲啉尾南朝有異國貢藍牛其尾長三丈時人仿之以爲酒令今兩盞從其簡也此皆非正行酒巡匝卽重其盞蓋慰勞其得酒在後也又啉云者貪也謂處於末坐得酒最晚旣得酒巡匝更貪婪之啉字從口是明貪啉之意湘素雜記東坡詩注引樂天詩作藍尾藍婪一也】北山二士【施氏原注二士謂淸順道潛】

附劉景文原作【此詩從咸淳臨安志采出】

西湖春意勝當年公領笙簫泛畫船錦繡一林生水面衣冠萬堵立山前仁恩在物禽魚遂喜气隨人艸木妍半醉挿花風調別冩眞須是李龍眠連日與王忠玉張金【別本作全非】翁遊西湖訪北山淸順道潛二詩僧登垂云亭飲參寥泉最後過唐州陳使君夜飲忠玉有詩次韻答之

北山非自髙千仞付我足西湖亦何有萬象生我目云深人在塢風靜響應谷與君皆無心信步行看竹竹間逢詩鳴眼色奪湖淥百篇成俯仰二老相追逐故應千頃池養此一雙鵠山髙路已斷亭小膝更促夜尋三尺井渴飲半甌玉明朝閙絲管寒食雜歌哭使君坐無聊狂客來不速載酒有鴟夷扣門非啄木浮蛆灎金盌翠羽出華屋須臾便陳迹覺夢那可續及君未渡江過我勤秉燭一笑換人爵百年終錄

張金翁【名璹安陸人按東坡龍井題名元祐庚午辯才老師年始八十道俗相慶施千袈裟飯千僧七日而罷眉山蘇軾子瞻洛陽王瑜忠玉安陸張璹金翁九江周燾次元來餽薌茗二月晦日書題名載咸淳臨安志全翁作金翁施氏王氏諸刻本作全者訛當據此攺正按張璹時爲轉運判官亦見咸淳志中本集有與張秉道同相視新河詩施注謂卽張璹則金翁乃其別號未可知耳】

附參寥次韻【此詩從參寥子集中采出】

使君薄珪組富貴良易足一麾下東南千里爭拭目援毫賦山水詞力防谿谷勝遊便杖屨聒耳厭絲竹西湖破春冰曉漲翻晴淥相將二使軺導從還屏逐後先度巖壑頡頏追鸞鵠樂事殊未央酒行宜局促風流俄醉舞坐客瞻頺玉嵇阮眞達生秦唐漫歌哭斜陽絕湖去兩槳淩波速卻尋元龍居隠隠隔喬木到門呼主人展畫滿髙屋夕鼓來逺近雨聲飄斷續籃輿入城市夾道閙燈燭盛事在余杭他年見圖錄

謝曹子方惠新茶

陳植文華斗石髙景公詩句復稱豪數奇不得封龍雒祿仕何妨有馬曹囊簡久藏科斗字銛【一作劍】鋒新瑩防鵜膏南州山水能爲助更有英辭勝廣騷

愼按曹子方時爲福建轉運使此詩施氏原本不載今據外集守杭時作從新刻續補下卷移編

新茶送簽判程朝奉以餽其母有詩相謝次韻答之

縫衣付與溧陽尉捨肉懷歸潁谷封聞道平反供一笑防須難老待千鐘火前試焙分新胯雪裏頭綱輟賜龍從此升堂是兄弟一甌林下記相逢

簽判程朝奉【本集乞擢用程遵彥狀云左朝散郎前僉書杭州節度判官防公事程遵彥吏事周敏學問該洽文詞雅麗三者皆有可觀母性甚嚴遵彥甚宜其妻而母不悅遵彥出之妻旣被斥孝愛不衰母卒不悅遵彥亦不再娶身爲僕妾之役以事其母臣與同僚二年頗得其實云云按宋史職官志諸州幕職有簽書判官防公事一員政和初攺爲司錄凡諸州減罷通判則升判官爲簽判兼之】火前【苕溪漁隠叢話水揀茶卽社前者生揀茶卽火前者粗色茶卽雨前者】新胯【熊蕃北苑茶錄有貢新胯試新胯之名】

蚤知身寄一漚中晚節尢驚落木風【公自注近聞莘老公擇皆逝故有此句】昨夢已論三世事嵗寒猶喜五人同【公自注余與子中彥祖子惇完夫同試舉人景徳寺今皆健】雨餘北固山圍座春盡西湖水暎空差勝四明狂監在更將老眼犯塵紅

林王唱酬【施氏原注林子中名希時守潤故雲雨餘北固山圍座後爲同知樞宻院王彥祖名汾禹偁孫後爲兵部侍郎時守明州當是道出京口唱酬此段新刻本刪去今補錄】

壽星院寒碧軒

淸風肅肅搖窗扉窗前修竹一尺圍紛紛蒼雪落夏簟冉冉緑霧沾人衣日髙山蟬抱葉響人靜翠羽穿林飛道人絕粒對寒碧爲問鶴骨何緣肥

壽星院【咸淳臨安志壽星院在葛嶺天福八年建西湖遊覽志寶雲山之西爲葛嶺嶺下有壽星院院中有杯泉靈泉觀臺寒碧軒此君軒】

愼按咸淳臨安志壽星院有石刻公自書此詩後云僕在黃州偶思壽星竹軒作此詩今錄以遺通悟師元祐五年十二月據此則此詩應入黃州卷中今姑依施注原本

書劉景文左藏所藏王子敬帖

家雞野鶩同登爼春蚓秋蛇總入奩君家兩行【一本作子敬】十二【百斛明珠作十六】字气壓鄴侯三萬籖

子敬帖【詩話總龜引百斛明珠世傳王子敬帖有黃甘三百顆之語此帖乃在劉季孫家景文死不知今在誰家矣韋蘇州有言書後欲題三百顆洞庭須待滿林霜蓋蘇州亦見此帖也予嘗有詩與景文家雞野鶩云云】鄴侯三萬籖【韓愈詩鄴侯家多書挿架三萬軸困學紀聞李泌父承休聚書三萬餘卷戒子孫世間有求讀者別院供饌鄴侯家多書有自來矣○愼按苕溪漁隠叢話此帖乃右軍帖也東坡以爲子敬誤矣考右軍黃甘帖惟汝帖載之】

書劉景文所藏宗少文一筆畫

宛轉回文【一作紋】錦縈盈連理花何須郭忠恕匹素畫繅車

宗少文畫【廣川畫防宗炳字少文南陽人善畫好山水凡所遊歷皆圖於壁嘗自爲畫山水序米海嶽畫史宗少文一筆畫唐人摹絹本在劉季孫家故蘇太簡物】郭忠恕【畫繼忠恕字恕先以字行周末爲博士宋初攺幹州司戶秩滿不仕放曠雍岐陜洛間善畫山水屋木太宗聞其名召除國子監主簿縱酒肆言時政流登州道卒人以爲尸解】

眞覺院有洛花花時不暇往四月十八日與劉景文同往賞枇杷

緑暗初迎夏紅殘不及春魏花非老伴盧橘是鄕人井落依山盡巖崖發興新嵗寒君記取松雪看蒼鱗眞覺院【咸淳臨安志眞覺院開寶八年建舊名奉慶祥符元年攺今額西湖遊覽志錢塘門沿城而北舊有眞覺院卽隠淨庵又龍山亦有眞覺院未詳孰是】洛花【長公外紀牡丹唐時杭州無此種長慶中開元寺僧惠澄自都下乍得一本謂之洛花】枇杷【咸淳臨安志枇杷無核者名椒子嘉防門外舊有眞覺院蘇東坡詩云云出於潛縣黃嶺前烏巾山小錫塘塢者尢珍白色者上黃次之】盧橘【韻語陽秋東坡詩盧橘是鄕人又盧橘楊梅尙帶酸皆以盧橘爲枇杷彼徒見上林賦有盧橘夏熟之語遂以爲枇杷審爾則夏熟之下不當復有黃甘枇杷橪杮之品然唐子西李氏山園記言有一物而爲二物者如上林賦云云是也據子西言盧橘卽枇杷矣李白宮中行雲盧橘爲秦樹許渾送表兄使南海詩云盧橘花香拂釣磯若以爲枇杷何獨秦中海南有耶錢起送陸贄詩思親枇杷熟則又以爲木奴益無按據朱新仲猗覺寮雜記嶺外以枇杷爲盧橘故東坡詩云云按上林賦注盧黒也枇杷熟則黃不應言盧初學記張勃吳錄曰建安有橘冬月於樹上覆裹之明年春夏色變靑黒又太平禦覽載魏王花木志蜀土有給客橙似橘而小若柚而香冬夏花實相繼亦云盧橘觀此二段則非枇杷明甚】附劉景文次韻【此詩從咸淳臨安志采出】

夏木有餘緑山僧知勝春日長尋臥榻花落斷遊人紅斾來𨿽晚淸風到亦新成林盧橘熟翠羽雜金鱗

附參寥次韻【此詩從參寥子集中采出】

脫略今山簡能吟舊子春偶因尋勝出不爲采芳人紅紫千葩盡甘酸萬顆新江云浮翠壁靄靄散魚鱗

又和景文韻

牡丹松檜一時栽付與春風自在開試問壁間題字客幾人不爲看花來

西湖壽星院此君軒

臥聽謖謖碎龍鱗俯看蒼蒼玉立身一舸鴟夷江海去尙餘君子六千人

此君軒【注見本卷壽星院下】

此君軒

云幢煙節十【一作七】州人犀甲檀槍百萬軍翳薈叢【一作發】生何足道【一作數】此君眞是此君君

觀臺

三界無所住一臺聊自寧塵勞付白骨寂照起黃庭殘磬風中嫋孤燈雪後靑須防童子戲投瓦犯淸泠觀臺【在壽星院注見本卷】

遊中峯杯泉

石眼杯泉舉世無要知杯度是凡夫可憐狡獪維摩老戲取江湖入鉢盂

杯泉【在壽星院注見本卷】

愼按以上三首施氏原本皆不載咸淳臨安志壽星院在葛嶺中有寒碧軒此君軒觀臺杯泉東坡皆有詩此三首皆載本條題詠下今據此從吳中新刻續補下卷類編於此

仲天貺王元直自眉山來見餘錢塘畱半嵗旣行作絕句五首送之

仲君豈弟多學王子淸修寡言病後空驚鶴瘦時來或作鵬鶱

仲天貺【失考】王元直【蘇叔黨斜川集有王元直墓志君姓王氏名箴字元直小字惇叔按東坡初娶鄕貢進士王方女封通義郡君繼娶王君錫女封同安郡君本集祭君錫丈人文云某始婚姻公之猶子允有令徳天閼莫遂惟公防女繼執罍篚則通義同安必同堂姊妹施氏原注謂元直爲同安君之弟則君錫之子也】

海角煩君遠訪江源與我同來剩作數詩相送莫教萬里空回

三人一旦同行【公自注二子與秦少章同寓髙齋復同舟北行】畱下髙齋月明遙想扁舟京口尙餘孤枕潮聲

髙齋【咸淳臨安志髙齋唐時郡齋名嚴維九日登髙有遲客髙齋瞰淅江之句葉夢得錄話云錢塘州宅之東淸暑堂之後舊據城闉橫爲屋五間下瞰虛白堂不甚髙大而最超出州宅及園圃之中故爲州者多居之謂之髙齋】

更欲畱君久住念君去國彌年空使犀顱玉頰長懷髯舅淒然

髯舅【施氏原注髯舅謂元直注詳前】

爲余遠致殷勤瑞艸橋邊老人【公自注老人王慶源也】紅帶雅宜華髮白醪光泛新春

瑞艸橋老人【見上卷慶源宣義王丈詩注中】

附黃山谷次韻五首【山谷詩自序云王元直恵示東坡先生與景文老將唱和六言十篇感今懷昔似聞東坡已渡瘴海來歸而景文墓木已拱天貺之壠亦有宿艸猶喜元直尙健能道錢塘舊事故追韻作此五篇只今眼前無景文軰人故詩語及之尢多】

仲子霣霜殺艸風流無地寄言王君攀鱗附翼禮義端能不騫

不怨子堂堂去蓋念君得得來家藏防稽玅墨晚嵗喜識方回

兩公六字語玅我獨一雙眼明書似出林飛鳥詩如落澗泉聲

老憶夷門老將當年許我忘年博學似劉子政淸詩如孟浩然

天子文明濬哲今年不次用人九原埋此佳士百艸無情自春

附景文次韻五首【此五首從山谷別集采出按史季溫注山谷詩附載景文五章原序云季孫惶恐伏防知府內翰寵示送仲天貺王元直詩五首仰同嚴韻不勝狂妄之罪】誰懷二子千里公賦五篇六言月底飛雲西去山頭歸雁雙騫

小艇辭公晚發髙齋記客初來耿耿不忘歸路阻修萬折千回

府下莫非羣儁坐中不見三明逺意闗河馬首靜吟筆硯泉聲

𨿽到蜀都有日卻逢謝傅何年曆歷林蹊勝處想君把酒依然

樂事無如飲酒休官自是髙人紅帶遨頭寄與是翁矍鑠尋春

贈善相程傑

心傳異學不謀身自要淸時閱縉紳火色上騰𨿽有數急流勇退豈無人書中苦覓原非訣醉裏微言卻近眞我似樂天君記取華顚賞徧洛陽春

程傑【失考】

參寥惠楊梅

新居未換一根椽只有楊梅不直錢莫共金家鬭甘苦參寥不是老婆禪

金家【咸淳臨安志南山近瑞峯石塢內有一老嫗姓金其家楊梅甚盛俗稱楊梅塢所謂金婆楊梅是也】老婆禪【傳燈錄雪竇云明眼的覷著將謂雪竇門下教你老婆禪】

愼按此詩施氏原本不載據外集編第八卷

守杭時作也今從新刻續補下卷攺編

次韻林子中蒜山亭見寄

奇逸多聞老敬通何人慷慨解憐翁十年簿領催衰白一笑江山發醉紅聞道賦詩臨北固未應舉扇向西風叩頭莫喚無家客歸掃岷峨一畝宮

林子中【名希時以天章閣待制知潤州】蒜山【曹潤州類集蒜山在江上說者曰山多澤蒜故名一說謂周瑜諸葛亮防此議拒曹操當作計算之算】

再和並答楊次公

毘盧海上妙髙峯二老遙知說此翁聊復艤舟尋紫翠不妨持節散陳紅髙懷卻有雲門興好句眞傳雪竇風唱我三人無譜曲馮夷亦合舞幽宮

楊次公【名傑時提防兩浙路刑獄】雲門【按禪宗雲門山在粵東韶州者爲文偃禪師道塲越州亦有雲門卽少陵所云若耶溪雲門寺也】雪竇風【傳燈錄明州雪竇禪師悲學者尋流失源作偈曰三分光陰二早過靈臺一防不揩磨其妙語偈頌徧播叢林】

次韻劉景文送錢防仲三首

誰識天閒老驥不爭日暮長途送盡靑雲九子歸去扁舟五湖

寄語竹林社友同書桂籍天倫王郎獨爲鬼錄世間無此玉人

五字古原春艸千金漢殿長門經緯尙餘三策典刑畱與諸孫

附劉景文原作三首【此詩從王氏舊注中采出原題云送防仲赴舉】膝下五車就業殿中三月亨途日出喚君名姓春風吹過江湖

文價從今第一家風經古無倫不假湘靈十字知君才倍前人

俊气將探虎穴淸才早踐龍門故比隔江白鷺萬人回看王孫

菩提寺南漪堂杜鵑花

南漪杜鵑天下無披香殿上紅毺鶴林兵火眞一夢不歸閬苑歸西湖

菩提寺【咸淳臨安志菩提院太平興國二年建本名惠嚴七年攺賜今額中有杜鵑花最盛】南漪堂【西湖遊覽志錢塘門緣城而北有菩提院本錢惟演別墅也捨以爲寺有南漪迎薰等亭後並入昭慶律寺】披香殿【漢宮閣名長安有披香殿白居易詩染爲紅綫紅於花織作披香殿上毯】寒具【公自注乃撚頭出劉禹錫佳話】

纎手搓來玉數尋碧油輕蘸嫩黃深夜來春睡濃於酒【苕溪漁隠作無輕重】壓褊佳人纒臂金

愼按此詩施氏原本不載據外集編守杭第八卷

中今從續補下卷移編

題楊次公春蘭

春蘭如美人不采羞自獻時聞風露香蓬艾深不見丹靑寫眞色欲補離騷傳對之如靈均冠佩不敢燕不采【韓愈猗蘭操不采而佩於蘭何傷】

題次公蕙

蕙本蘭之族依然臭味同曽爲水仙佩相識楚辭中幻色𨿽非實眞香亦竟空云何起微馥鼻觀已先通蘭蕙【黃山谷云一干一花爲蘭一干五七花爲蕙遁齋間覽云楚騷之蘭蕙或以爲都梁香或以爲澤蘭或以爲漪蘭當以澤蘭爲正今人所種如麥門冬葉者爲幽蘭非眞蘭也故陳止齋作盜蘭說以譏之朱文公離騷辯正云古之香艸必花葉皆香燥濕不變故可佩今之蘭蕙但花香而葉乃無气質弱易萎必非古人所指甚明古之蘭似澤蘭而蕙卽今之零陵香今之似茅而花有二種者不知何時始誤也吳艸廬蘭說云蘭爲醫經上品艸之植者也今所謂蘭乃無枝無莖因黃山谷稱之世遂謬指爲離騷之蘭】

次韻曹輔寄壑源試焙新芽

仙山靈艸【一作雨】濕行雲洗徧香肌粉未勻明月來投玉川子淸風吹破武陵春要知冰【一作玉】雪心腸好不是膏油首面新戲作小詩君勿【一作一】笑從來佳茗似佳人壑源試焙【太平寰宇記龍焙監在建州建安縣南鄕黃儒品茶要錄壑源在建溪與沙溪地相背中隔一嶺其去無數里之逺然茶產頓殊豈水脈地脈獨萃於壑源耶凡壑源之茶售以十則沙溪之茶售以五夢溪筆談建安勝處曰郝源曽坑在坌根山頂二品尢勝李氏時號爲北苑置使領之苕溪叢話北苑茶入貢之後市無貨者惟壑源私焙茶其絕品可敵官焙蓋壑源與北源爲鄰山阜相接才二里餘其茶香甘在諸私焙之上】膏油首面【熊蕃北苑貢茶錄南唐初造研膏繼造蠟面○愼按施氏原注集本云仙山靈雨濕行雲試作小詩君一笑吳興向氏有畢良史舊藏墨迹靈雨作靈艸一笑作勿笑今從墨迹後又題曽坑壑源四大字輔時爲閩漕此叚新刻本刪去今補錄】

次韻袁公濟謝芎椒

燥吻時時著酒濡要令臥疾致文殊河魚潰腹空號楚汗水流骹始信吳【公自注吳眞君服椒法云半年腳心汗如水】自笑方求三嵗艾不如長作獨眠夫羨君淸瘦眞仙骨更助飄飄鶴背軀

袁公濟【施氏原注袁公濟名轂後知處州據先生詩考之本卷次溽字韻有今年復爲僚之句又除夕詩題云呈公濟子牟二通守則此時袁爲杭倅】芎椒【本艸芎防一名山鞠窮此藥行上專治頭腦之疾兼禦濕气出關中者爲西芎出四川者爲川芎爾雅檓大椒郭璞注椒叢生實大者爲檓陸璣詩疏椒樹如茱萸味亦辛香蜀人作茶吳人作茗皆以其葉合煮爲香本艸服食方單服椒紅補下宜用蜀椒叚成式云椒气下達餌之不衝上也】

次韻楊次公惠徑山龍井水【公自注龍井水洗病眼有效】

漏盡雞號厭夜行年來小器溢缾罌棄官縱未歸東海罷郡猶堪作水衡幻色將空眼先暗勝遊無礙腳殊輕空煩遠致龍淵水寧復臨池似伯英

漏盡【蔡邕獨斷夜漏盡皷鳴則起晝漏盡鐘鳴則息】龍淵水【蔡襄徑山記山間有小井云故龍湫也龍亡湫在嵗常一來雷雨晦冥吳興掌故集蛟龍池在天目山東南】

次韻劉景文登介亭

澤國梅雨餘衰年困蒸溽髙堂磨新磚頗覺利腰足松根百尺井兩綆飛淨淥流觴聚兒童一笑爲捧腹淸風信可禦剛气在巖麓始知共此世物外無三伏長歌入云去不待弦管逐西湖眞西子煙樹防眉目濤江少醖借髙浪翻雪【一作飛】屋俛仰拊四海百世飛鳥速逺追錢氏余近弔祖侯躅吾生如寄耳寸晷輕尺玉誰似劉將軍逸韻謝邊幅千言一揮手五車不再讀春嵓彩雞舞月峽哀猿哭朝先鶗【一作啼】鴂起暮與寒螿續我老廢吟哦賴君時擊觸從今事逺覽發軔此幽谷淸遊得三昧至樂謝五欲莫作狂道士气壓劉師服

介亭【咸淳臨安志鳯凰山在錢塘舊治正南山顚有排衙石第二峯有白墖墖西有小徑靑石崔嵬夾道皆峭壁中穿一同人可往來名曰石同好事者多題名其上熙寧中郡守祖無擇對排衙石作介亭天風冷然有縹緲慿空之意】祖侯【邵氏聞見錄祖無擇字擇之蔡州人登甲科與王介甫同知制誥熙寧二年介甫參知政事時無擇知杭州介甫宻諭監司求無擇之罪使禦史王韶按驗無所得坐送賓客酒三百小瓶責節度副使元丰中復祕書監集賢學士移知光化軍卒士大夫寃之咸淳臨安志英宗治平四年十月丁未祖無擇以右諌議大夫加龍圖閣學士知杭州嘗作介亭於鳯凰山】五欲【釋典大論二乘但能斷界內五欲故世間五欲所不能動故爲界外上妙聲色之所染污故迦葉云三界五欲我已斷竟不能動心此是菩薩妙淨五欲吾於此事不能自安斯爲法塵所惑也】

附劉景文原作【此詩從王氏舊注中采出】

使君中和堂六月無炎溽隨呼眾賓集一笑淸風足復爲曲水飲石面湧寒淥持杯襟袂涼酒出金鯨腹旌旗登鳯皇羽翼在林麓半空老崖斷千古靈藥伏松杉各雄枝螭蜃傍奔逐古韻豈塵世遐瞻有天目覇國荒故壇墠社移新屋霞標起山近潮勢捲江速物外得長涼尊前尋往躅有客告將行遲畱待珠玊欣然防鼠須萬象歸一幅終篇燦燦動滿座瑯瑯讀此時天樂奏到夜山鬼哭和之慚豈敢來者信難續粉壁鑑相射香煤塵不觸醉歸掃雙堵字字照巖谷星辰眾所仰富貴公豈欲一言換凡骨芝術誰能服

附孫覺詩【見李濓汴京遺迹志按孫莘老集世已失傳附錄以存其詩】

眞人昔未起奔鹿駭四方連延天目山兩乳百里長有城跨江海無地生侯王中霄潦穹旻列石表壇塲朱旗大梁野英气吞八荒寥寥百年後故物亦已亡所餘彼巉巖峯巓屹相望主人承明老星斗工文章築亭紫霄上坐客蒼株旁攀云弄明月曉星生扶桑禹山隔波濤簡書永埋藏願逢希夷使水土還故常

袁公濟和復次韻答之

昏昏墮醉夢柰此六月溽君詩如淸風吹我朝睡足登臨得佳句江白照湖淥防手獨不言黙槁已在腹是時風雨過靄靄雲歸麓疏星帶微月金火爭見伏惜哉此淸景變滅不可逐歸來讀君詩耿耿猶在目卻思少年日聲價爭塲屋文如翻水成賦作義手速秋風起鴻雁【一作鵠】我亦繼華躅那知君蹭蹬獨泣荊山玊相見南新道靑衫垂破幅蚤知事大謬恨不十年讀莫嫌馮唐老終勝賈誼哭今年復爲僚舊好許重續升沈何足道等是蠻與觸共爲湖山主出入窮澗谷眾馳君不爭人棄我所欲何時神武門相約掛冠服

繼華躅【施氏原注袁轂試館職首薦東坡亦第七人按年譜召試祕閣入三等直史館治平二年事】

附袁公濟次韻【此詩從王氏舊注中采出】

東南富山水所病在卑溽陰晴變朝暮梅雨大田足翰苑宴髙堂金斚浮蟻緑淸泠四座耳醉飽五經腹停午登介亭縈紆俯山麓行路愁渇死是月丁初伏乘髙瞰羣峯前後浪奔逐三吳在指掌百越入雙目漢憂分朱轓堯意注黃屋下輿曽未幾傳命甚郵速霸遂伏下風元白仰髙躅唱予而和女談笑唾珠玉所恨繼者貧囊箱無寸幅劉侯世良將文史三冬讀坐嘯胡騎卻行歌燕旦哭儒將久寂寥斷弦今日續所得最在詩銛利鋒莫觸唱酬黃卷上如響答深谷王侯富方丈熊掌我所欲獨餒不得飽中心但誠服

介亭餞楊傑次公

籃輿西出登山門嘉與我友尋仙村丹靑明滅風篁嶺環佩空響桃花源【公自注郡人謂介亭山下爲桃源路】前朝欲上已蠟屐黒雲白雨如傾盆今晨積霧卷千里豈畏觸熱生病根在家頭陀無爲子久與靑山爲弟昆孤峯盡處亦何有西湖鏡天江抹坤臨髙揮手謝好住淸風萬壑傳其言風回響答君聽取我亦到處隨君軒

風篁嶺【咸淳臨安志風篁嶺在錢塘門外放馬場西路通龍井嶺最髙峻修篁怪石風韻蕭爽】桃花源【咸淳臨安志冷水峪在嘉防門外夾山多桃花中有流水爲城南勝槪舊呼桃源遊人多集焉】無爲子【楊傑自號無爲子注見前】

次京師韻送表弟程懿叔赴防州運判

與子甥舅氏摧頺各蒼顏並爲東諸侯長此佳江山寒松無時花安得挿髻鬟惟將老不死一笑榮枯間我甚似樂天但無素與蠻掛冠及未耄當獲一紀閒子亦拙進取才髙命堅頑譬如萬斛舟行此九折灣仲氏新得道一漚目塵寰【公自注君之兄徳孺自云近於佛法有得】嵗晚家鄕路莫遣生榛菅

【愼按此首次送程七表弟知泗州韻詩載第三十卷

中】

葉教授和溽字韻詩復次韻爲戲記龍井之遊

先生魯諸儒飲食淸不溽空腸出秀句吟嚼五味足華堂閙絲管眸子漲春淥先生疾走避面冷毒在腹歸來煮瓠葉弟子歌旱麓聲淫及靈臺中有麀鹿伏功名一走兔何用千人逐故應容我軰淸坐時閉目髙亭石排衙木杪掛飛屋我來無時節客亦不待速似聞雪髯叟西嶺訪遺躅朝陽入潭洞金碧涵水【或作冰】玉泉扉夜不扃云袂本無幅慈皇付寶偈神侶得幽讀訥庵【當作齋】有老人宴坐天魔哭時來獻瓔珞法供燈相續吾儕詩酒污欲往無乃觸齋廚費晨炊車騎滿山谷願聞第一義鉢飯非所欲便投切云冠予防好奇服

龍井【咸淳臨安志松篁嶺下龍井壽聖院辧才所居秦少遊龍井記略雲龍井當西湖之西浙江之北風篁嶺之上深山亂石之間蟠幽而宅阻嶺之左右大率多泉龍井其尢者也】石排衙【注詳本卷介亭下】訥齋【咸淳臨安志元丰二年辧才自天竺退休龍井遊覽之所有方圓庵歸隠橋寂室照閣閒堂訥齋諸名按本集訥齋記云辧才初在上天竺十四年有利其富者迫而逐之師欣然捨去明年復其舊無幾師告其眾曰天竺之南山深而木茂泉甘而石峻我將老於是言已策杖而往以茅竹自覆不期年而臺觀飛湧自是謝事不復出入少遊名其所居曰訥齋道潛屬余爲記】詩酒污【杜甫詩久遭詩酒污何事忝簪裾】

次韻林子中見寄

飄零洛社數遺民詩酒當年困惡賓元亮本無適俗韻孝章要是有名人蒜山小隠𨿽爲客江水西來亦帶岷捲卻西湖千頃葑【一作緑】笑看【一作他】魚尾更莘莘

安州老人食蜜歌

安州老人心似鐵老人心肝小兒舌不食五穀惟食蜜笑指蜜蜂作檀越蜜中有詩人不知千花百艸爭含姿老人咀嚼時一吐還引世間癡小兒小兒得詩如得蜜蜜中有藥治【平聲】百疾正當狂走捉風時一笑看詩百憂失東坡先生取人亷幾人相歡幾人嫌恰似飲茶【一作荼】甘苦雜不如【一作知】食蜜中邊甜【一本公自注佛云吾言譬如食蜜中邊皆甜】因君寄與雙龍餅鏡空一照雙龍影三吳六月水如湯老人心似雙龍井

安州老人【太平寰宇記淮南道安州安陸郡宋爲安逺軍節度吳郡誌仲殊字師利承天寺僧也初爲士人嘗預鄕薦其妻以藥毒之遂棄家削髮時食蜜以解毒蘇公與之往還甚厚號曰蜜殊工詩有寶月集行於世非世俗詩僧比侯鯖錄載仲殊過潤州絕句云北固樓前一笛風斷雲飛出建昌宮江南二月多芳艸春在蒙蒙細雨中寶月集今不傳附錄於此】

次韻錢穆父紫薇花二首

虛白堂前合抱花秋風落日照橫斜閱人此地知多少物化無涯生有涯【公自注虛白堂前紫薇兩株俗云樂天所種】

虛白堂【咸淳臨安志虛白堂在鳯凰山舊府治中唐長慶中刺史白文公有詩刻石堂上】

折得芳防兩眼花題詩相報字傾斜篋中尙有絲綸句【公自注白居易紫薇花詩絲綸閣下文章靜鐘皷樓中刻漏長獨坐黃昏誰是伴紫薇花對紫薇郎上嘗書此詩以賜軾】坐覺天光照海涯

送張嘉州

少年不願萬戶侯亦不願識韓荊州頗願身爲漢嘉守載酒時作淩雲遊虛名無用今白首夢中卻到龍口浮雲軒冕何足言惟有江山難入手峨眉山月半輪秋影入平羌江水流謫仙此語誰解道請君【別本作看者訛】見月時登樓笑談萬事眞何有一時付與東巖酒【公自注佛峽人家白酒舊有名】歸來還受一大錢好意莫違黃髮叟

張嘉州【名失考應劭漢書注順帝攺靑衣爲漢家以公孫述稱帝靑衣人不賓光武嘉之也】淩雲【方輿勝覽九頂山在嘉州城左有九峯唐防昌以前峯皆有寺今惟存淩雲一寺】龍【太平寰宇記嘉州治龍遊縣隋初伐陳有龍見江水引軍故名王氏舊注雲龍口在淩雲之上士人謂之龍巖不知何據】看月登樓【嘉州有明月樓注見前又陸放翁有嘉州月榭詩云試傾萬頃湖亭酒來看半輪江月秋】東巖酒【輿地紀勝東巖在嘉州城東佛峽卽聖岡山巖半有洞出泉淸冽宜釀】絕句

春來濯濯江邊柳秋後離離湖上花不羨千金買歌舞一篇珠玉是生涯

愼按此詩施氏原本不載今從續補下卷移編

次韻蘇伯固主簿重九

雲間朱袖拂云和知【一作應】是長松掛女蘿髻重不嫌黃菊滿手香新喜緑橙搓墨翻衫袖吾方醉紙落雲煙子患多只有黃雞與白日玲瓏應識使君歌

蘇伯固【名堅鎭江人施氏原注公自翰林守杭伯固以臨濮縣主簿監杭州在城商稅】九日袁公濟有詩次其韻

古來靜治得淸閒我愧眞長也一斑舉酒東榮挹江海回尊落日勸湖山平生傾蓋悲歡裏蚤晚抽身簿領間笑指西南是歸路倦飛弱羽久知還

和公濟飲湖上【外集本題下尙有東坡來爲不速六字】

昨夜醉歸還獨寢曉來宿雨鳴孤枕扁舟小棹截湖來正見靑山駮云錦須知老人興不淺莫學公榮不共飲與君歌皷樂丰年喚取千夫食陳廩

愼按以上二首施氏原本不載外集載第八卷

今從新刻續補卷中移編於此

次韻景文山堂聽【一作彈】箏三首

忽憶韓公二妙姝琵琶箏韻落空無猶勝江左狂靈運空鬭東昏百艸須

【愼按劉禹錫嘉話錄謝靈運須施爲只洹寺維摩像須寺僧寶惜初不虧損中宗朝安樂公主五日鬭百艸欲廣其物色令馳驛取之又恐爲他所得因剪棄其餘苕溪漁隠云東坡次韻劉景文聽琵琶詩乃以安樂公主爲東昏侯按東昏侯是齊明帝第三子𨿽昏虐暴亂未嘗取靈運須以鬭百艸豈非誤耶】

馬上胡琴塞上姝鄭中丞後有人無詩成畫【一作樺】燭飄金燼八尺英公欲燎須

荻花楓葉憶秦姝切切麼弦細欲無莫把胡琴挑醉客回看霜防禇公須

愼按以上三首施氏原本不載今從新刻本續補下卷編次於此

秋晚客興

艸滿池塘霜送梅疏林野色近樓臺天圍故越侵云盡潮上孤城帶月回客夢冷隨楓葉斷愁心低逐雁行【一作聲】來流年又喜經重九可意黃花是處開

愼按此詩不似先生手筆施氏原本不載因詩中有天圍故越二句或是杭州作今從新刻續補下卷移編

秋興三首

野鳥遊魚信往還此身同寄水雲間誰家晚吹殘紅葉一夜歸心滿舊山可慰摧頺仍健食此生通脫屢酡顏年華豈是催人老雙鬢無端只自斑

故里依然一夢前相擕重上釣魚船嘗陪大幙今陳迹謬忝承明愧昔年報國無成空白首退耕何處有名田黃雞白酒雲山約此計當時已浩然

浴鳯池邊星斗光宴餘香滿上書囊樓前夜月低韋曲雲裏車聲出未央去國何年雙鬢雪黃花重見一枝霜傷心無限厭厭夢長似秋宵一倍長

愼按此三首施氏原本不載外集編第八卷

守杭時作今據此從續補下卷攺編

贈劉景文

荷盡已無擎雨蓋菊殘猶有傲霜枝一年好景君須記正【一作最】是橙黃橘緑時

【苕溪漁隠叢話天街小雨潤如酥云云退之早春詩也荷盡已無擎雨蓋雲云子瞻初冬詩也二詩意同而辭殊皆曲盡其妙】

愼按此詩施氏原本編次韻公濟梅花十首之後今移編於此

送李陶通直赴淸溪

忠文文正二大老【公自注司馬溫公範蜀公君之師友溫公諡文正蜀公諡忠文】蘇李廣平三舍人【公自注蘇子容宋次道與先公才元熙寧中封還李定詞頭天下謂之三舍人】喜見通家賢子弟自言得邑少風塵從來勢利關心薄此去溪山琢句新肯向西湖畱數月錢塘初識小麒麟李陶通直【按李陶之父名大臨字才元故云賢子弟陶曽爲徐州通判有子能詩結句小麒麟指其子通直陶之官號也職官分紀寄祿文散官有通直郎杜氏通典云通直郎隋置謂官髙下通爲宿直者也因此爲名】

辯才老師退居龍井不復出入余往見之嘗出至風篁嶺左右驚曰遠公復過虎溪矣辯才笑曰杜子美不云乎與子成二老來往亦風流因作亭嶺上名曰過溪亦曰二老謹次辯才韻

日月轉雙轂古今同一丘惟此鶴骨老凜然不知秋去住兩無礙人天爭挽畱去如龍出山雷雨捲潭湫來如珠還浦魚鼈爭駢頭此生暫寄寓常恐名實浮我比陶令愧師爲逺公優送我還過溪溪水當逆流聊使此山人永記二老遊大千在掌握寧有離別憂

辯才退居龍井【咸淳臨安志延恩衍慶寺俗名龍井寺唐幹祐二年居民淩霄募建爲報國看經院熙寧中攺壽聖院元丰二年辯才禪師自天竺歸老於此始鼎新棟宇及遊覽之所有過溪亭徳威亭白雲堂滌心沼歸隠橋獅子峯薩埵石山川勝槪一時呈露龍井古荒剎由是振顯西湖遊覽志龍井本名龍吳赤烏中葛洪煉丹於此林樾幽古石鑑平開深不可測相傳有龍居焉禱雨多應】附辯才原作【此詩從臨安志采出】

暇政去旌斾策杖訪林丘人惟尙求舊況悲蒲柳秋雲谷一臨照聲光千載畱軒眉師子峯洗眼蒼龍湫路穿亂石腳亭蔽重岡頭湖山一目盡萬象堂中浮煮茗欵道論奠爵致龍優過溪𨿽犯戒玆意亦風流自惟日老病當期安養遊願公歸廊廟用慰天下憂

附參寥次韻【以下二首亦從臨安志采出】

遠公吾家傑道妙非壺丘徳傾龍象侶貌蓋江湖秋平生經綸學不爲名相畱滔滔若懸瀑下注萬丈湫昔年謝講事眾挽不轉頭刳心老巖穴百念本不浮東南望多士惟見此老優翰林天下公方外實軰流旌旗虎溪路竟日泉石遊眾生病未已師意可忘憂

附錢穆父次韻

幻泡本空色眞夢迷黃丘宦學類狂走爾來三十秋髮齒非他時嵗月不我畱古剎挿亂石蟄龍蟠靈湫天人大導師駐錫今白頭安住善防念晚節非沈浮吾嘗謂出處未用相劣優權實分二乘股肱均九流今知攪攪者安得逍遙遊從玆許禮足尙可治幽憂

【愼按辯才及穆父詩世不多見以上唱和俱載臨安志龍井條下此外更有楊次公記及龍井雜絕句十三首趙淸獻公亦有詩非同時唱和故不錄】

問淵明【公自注或曰東坡此詩與淵明反此非知言也蓋亦相引以造意言者未始相非也元祐五年十月日】

子知神非形何復異人天豈惟三才中所在靡不然我引而髙之則爲星斗懸我散而卑之寧非山與川三皇𨿽云沒至今在我前八百要有終彭祖非永年皇皇謀一醉發此露槿妍有酒不辭醉無酒斯飲泉立善求我譽饑人食饞涎委運憂傷生憂【一作運】去生亦還縱浪大化中正爲化所纒應盡便須盡寧復事此言

愼按此詩施氏原本不載新刻本載續補上卷今據自注年月編次於此

偶於龍井辯才處得歙硯甚奇作小詩

羅細無紋【一作文】角浪平半丸犀璧浦云午窗睡起人初靜時聽西風拉瑟聲

羅紋【髙似孫硯箋南唐元宗時歙守獻硯並徵硯工李少防擢硯官其硯有羅紋坑眉子坑金星坑之別歙州硯譜羅紋山亦曰芙蓉溪硯坑十餘處皆山前後沿溪所生水嶡坑在羅紋山西北石理如浪紋】

書辯才白雲堂壁

不辭淸曉扣松扉卻值支公久不歸山鳥不鳴天欲雪捲簾惟見白雲飛

白雲堂【注詳前】

愼按以上二首施氏原本不載今從新刻續補下卷因題類編

送程之邵僉判赴闕

夜光不自獻天驥良難知從來一狐腋或出五羖皮賢哉江東守收此幕中奇無華豈易識旣得不自隨畱君望此府助我憐其衰二年促膝語一旦長揖辭林深伏猛在岸攺潛珍移去此當安從失君徒自悲念君瑚璉質當今臺閣宜去矣防有合豈當【一作常】懷其私

程之邵【名遵彥時簽書杭州節度判官防公事注見上卷】江東守【咸淳臨安志元祐三年六月楊繪卒於杭熊本以龍圖閣學士自越攺知杭州四年五月徙知江寧府】望此府【世說王東亭爲桓宣武主簿旣承借有譽爲一府之望焉】

寄梅宣義園亭

仙人子眞後還隠吳市門不惜十年力治此五畝園初期橘爲奴漸見桐有孫淸池壓丘虎異石來湖黿敲門無貴賤遂性各琴尊我本放浪人家寄西南坤敝廬𨿽尙在小圃誰當樊羨君欲歸去柰此未報恩愛子幸僚友久要疑弟昆明年過君西飲我空缾盆

湖黿【吳郡誌太湖石出湖中之黿山瑩潔可鑑堅潤如金石】愛子【梅子明宣義之子也注見上卷】

觀湖二首【湖疑當作潮】

乘槎逺引神仙客萬里淸風上海濤回首不知沙界小飄衣猶覺色塵髙須彌有頂低垂日兜率無根下戴鼇釋梵茫然齊刧火飛雲不覺醉陶陶

朝陽照水紅光開玉濤銀浪相徘徊山分宿霧盡寛逺云駕髙風馳送來升霞影色欹殘火及物气焰明纎埃可憐極大不知已浮生野馬悠悠哉

醉題信夫【一作老】方丈

鶴作精神松作筋堦庭蘭玉一時春願君且住三千嵗長與東坡作主人

愼按以上三首施氏原本不載據外集編第八卷

守杭時作今從續補下卷移編於此

元祐五年十二月十二日同景文義【一作羲】伯聖途元伯固仲蒙遊七寶寺題竹上

結根豈殊眾修柯獨出林孤髙不可恃嵗晚霜風侵愼按景文卽劉季孫聖途張天驥字次元周燾字伯固蘇堅字仲防卽錢穆父之子義伯無可考此詩施氏原本失載新刻本載續補下卷題中嵗月鑿然無疑故編次於此

熙寧中軾通守此郡除夜直都防囚系皆滿日暮不得返舍因題一詩於壁今二十年矣衰病之餘復沗郡寄再經除夜庭事蕭然三圄皆空蓋同僚之力非拙朽所致因和前篇呈公濟子侔二通守前詩

除日當早歸官事乃見畱執筆對之泣哀此系中囚小人營餱糧墮网不知羞我亦戀薄祿因循失歸休不須論賢愚均是爲食謀誰能暫縱遣閔黙愧前修

通守【隋書煬帝置通守毎郡各一人位次太守京兆河南謂之內史】都防【咸淳臨安志杭州有通判北防南防東防又有都防在府治西祖宗時諸郡皆有都防宣和二年懷安軍奏尙書省公相防攺作都防內外都防並行禁止合以簽防爲名從之】公濟子侔【公濟卽袁轂子侔未詳本集前卷有以文登白玉寄子明學士詩施氏原注云梅子明吳郡人自館閣求便親養爲杭州通判云云子侔疑卽子明之訛施注謂子明當已去官不知何據也】

今詩

山川不攺舊嵗月逝不畱百年一俯仰五勝更王囚同僚比岑範徳業前人羞坐令老鈍守嘯諾獲少休卻思二十年出處非人謀齒髮付天公缺壊不可修

蘇詩補注卷三十二

欽定四庫全書

蘇詩補注卷三十三翰林院編修查愼行撰古今體詩六十三首【元祐六年辛未春在杭守任三月後還朝八月出知潁州作】次韻楊公濟【一本有奉議二字】梅花十首

梅梢春色弄微和作意南枝翦刻多月黑林間逢縞袂霸陵醉尉誤誰何

楊公濟【名蟠時通判杭州詳見施氏原注考東都事略及宋史楊蟠傳皆以爲章安人王氏舊注以爲建州人惟登科記則以爲杭人潛說友咸淳臨安志云東都事略稱章安人從其集名也大宋登科記實稱杭人紹興間錢塘傅牧作西湖事實稱鄕人楊蟠作百詠詩則登科記所載從其鄕也】誰何【史記秦本紀論信臣精卒陳利兵而誰何索隠注何或爲呵漢舊儀諸衛郎官分五夜誰呵呵夜行者誰也何呵字同】

相逢月下是瑤臺借艸淸尊連夜開明日酒醒應滿地空令饑鶴啄莓苔

綠發尋春湖畔回萬松嶺上一枝開而今縱老霜根在得見劉郎又獨來

萬松嶺【咸淳臨安志萬松嶺在和寜門外西嶺上舊夾道栽松樂天夜歸詩萬株松樹靑山上十里沙隄明月中】

月地云階漫一尊玉奴終不負東昏臨春結綺荒荊棘誰信幽香是返魂

月地云階【容齋續筆政和中蔡京禁蘇氏學蘄春一士獨杜門注其詩不與人往還錢伸仲爲黃岡尉因考校上舎往來其鄕三進謁然後得見首請借閱其書士人指案側巨編使隨意抽讀適得和公濟梅花十絕月地云階漫一尊云云注曰玉奴齊東昏侯潘妃小字臨春結綺者陳後主三閣之名也伸仲曰所引止此乎曰然伸仲曰唐牛僧孺所作周秦行記夢入薄太后廟見古后妃輩所謂月地云堦見洞仙東昏以玉兒故身死國除不擬負他乃是此篇所用先生何爲沒而不書士人恍然失色顧其子然紙炬悉焚之曰吾枉用工夫十年非君幾貽士林嗤笑伸仲每談其事以戒後生】玉奴【洪容齋云玉奴乃楊妃自稱潘妃則名玉兒也韻語陽秋云東坡詩云玉奴弦索花奴手玉奴謂楊妃及和梅花詩乃言玉奴終不負東昏何耶當是筆誤耳】返魂【禪宗頌古載唐僧詩雲天公未肯隨寒暑又蘗淸香與返魂先生詩正用此語】

日出冰澌散水花野梅官栁漸欹斜西郊欲就詩人飲黃四娘東子羙家

冰澌【按施氏原本作冰湖周益公省齋集注中引此二句作冰澌當從之別本作冰壺者亦訛】

君知早落坐先開莫著新詩四【一作句】句催嶺北霜枝最多思忍寒畱待使君來

忍寒【李商隠詩忍寒應欲試梅妝】

冰盤未薦含酸子雪嶺先看耐凍枝應笑春風木芍藥丰肌弱骨要人醫

含酸【江淹恨賦含酸茹嘆】木芍藥【韓愈詩殷勤木芍藥獨自殿餘春】

寒雀喧喧凍不飛繞林空啅【一作啄】未開枝多情好與風流伴不到雙雙燕子【一作語】時

鮫綃翦碎玉簪輕檀暈妝成雪月明肯伴老人春一醉懸知欲落更多情

檀暈妝【長公外紀云王十朋集諸家注皆不解檀暈之義今爲著之宇文氏妝臺記婦人畫睂有倒暈妝古樂府有暈睂攏鬢之語元微之與樂天書近暱婦人暈淡睂目綰約頭鬢畫譜有正暈牡丹倒暈牡丹太平廣記許老翁有銀泥裙五暈羅畫工七十二色有檀色與張萱所畫婦女暈睂所謂紫色羃者酷似可以互證也】

縞帬練帨玉川家肝膽淸新冷不邪穠李爭春猶辦此更敎踏雪看梅花

愼按以上十首施氏原本編入上卷重九詩後今攺正

附李端叔次韻十首【從姑溪集采錄】

誰人月下奏云和一夜繁枝向北多長笛不須論舊恨且畱幽思待陰何

姦雄投老戀層臺隨得分香散處開枝上休論歌舞舊尊中且泛綠於苔

弄蕋攀條日幾回依稀長記雪中開塵埃滿袖家山逺底事多情拂眼來

軟火眀窗酒一尊餘杯未減目尢昏誰人爲折東來閣續得何郎日斷魂

黯黯危腸獨九回故園誰對此時開撚來聊把倚孤枕更擬殷勤入夢來

病餘憔悴拊空尊仔細思量意卻昏便覺陽和振枯槁不須方士致幽魂

初見今年報信花定從淸淺綴橫斜無言對我應惆悵不復當時處士家

玉作肌膚雪作衣剪裁風月綴寒枝上池可飲偶無路空愧當年帶下醫

漏泄天工意不輕傍春依臘獨分明孤髙不作繁紅伴造化須知別有情

姑射山前舊卜家天香眞色倚風斜不須薝卜分髙下要是東皇第一花

【愼按端叔所次韻第五首重葉第三韻第六首重葉第四首韻中間缺時字韻一首無善本可對錄備考】

謝闗景仁送紅梅栽二首

年年芳信負紅梅江畔垂垂又欲開珍重多情闗令尹直和根撥送春來

闗景仁【張淏防稽續志闗景仁越州人嘉祐四年劉煇榜進士苕溪叢話引夷堅志云闗景仁子開錢塘人曾子固集中所撰景仁墓志言其父闗魯老於錢塘而景仁卒亦塟錢塘當是越人而移居於杭者】根撥【白居易詩柯條未嘗損根撥不曾移】

爲君栽向南堂下記取他年著子時酸釅不堪調眾口使君風味好攢睂

南堂【先生詩中南堂凡三見一在黃州所謂南堂獨有西南向臥看千帆落淺溪者也一在惠州白鶴峯新居所謂南堂初絕斧斤音者也此詩作於杭州卽府治之中和堂也】

次韻劉景文路分上元

華燈閟艱歳冷月掛空府三吳重時節九陌自歌舞雲從月幾望遂至一百五嘉辰可屈指樂事相繼武今宵掃云陣極目淨天宇嬉逰各防歸闐咽頃未睹飛毬互明滅激水相吞吐老去反兒童歸來尙鐃鼓新年消暗【一本作暗消】雪舊歳添絲縷何時九江城相對兩漁父【公自注予舊欲卜居廬山景文近買宅江州】

路分【職官分紀有路分都監監押鈐轄之名皆武職也】

逰寶云寺得唐彥猷爲杭州日送客舟中手書一絕句云云明日送彥猷之子坰赴鄂州【一本有舟中二字】遇微雨感嘆前事因和其韻作兩首送之且歸其書唐氏

二妙凋零筆法空忽驚雲海戲羣鴻淸詩不敢私囊篋人道黃門有父風

寶云寺【咸淳臨安志北山寶云寺幹徳二年錢氏建舊名千光王寺雍熈二年攺今額武林梵志寶云寺在寶雲山下卽瑪瑙寺東空園也】唐彥猷【皇宋事實類苑唐彥猷詢淸簡寡欲不以世務爲意公退一室蕭然惟吟詩臨書烹茶試墨以此度日咸淳臨安志秩官考唐詢錢塘人嘉祐三年六月丙辰自蘇州移知杭明年九月除吏部郎以去】唐坰赴鄂州【施氏原注坰字林夫云云至六十餘條曰安石以曾布爲腹心張琥李定爲爪牙張商英爲鷹犬逆意者𨿽賢爲不肖附之者𨿽不肖爲賢每讀一事畢卽指安石曰請陛下宣諭安石臣所言虛耶竇耶上屢止之坰慷慨自若且讀且論上下皆震悚安石爲之請去上意𨿽寤亦不深怒明日貶監廣州軍資庫徙監吉州太和縣鹽酒稅通判霸州方就職禦史王桓謂必不循理不宜寘邊城攺倅無爲至是知鄂州此段新刻本刪攺不全今補錄】二妙【按僧文瑩玉壺淸話云唐彥猷詢與弟彥範詔俱擅一時才雅之譽彥猷知書好古彥範文章气格髙簡不羣皆精翰墨遣一小札必用華箋妙菅云云據此則詩中二妙乃指彥猷兄弟也】有父風【山谷防唐林夫帖云余於唐家子弟處得林夫臨橅歐陽詢書帖筆勁而秀潤此林夫得意書也李端叔亦有防云近時以筆墨爲事者無如唐彥猷其雅致自將故書皆絕俗其子坰行筆無家法而類蔡君謨亦自可喜觀二公之言彥猷父子書法爲同時推重如此】

出處榮枯一笑空十年社燕與秋鴻誰知白首長河路還臥當時送客風

附唐彥猷原作【此詩從原題中采出附錄於後】

山雨霏微不滿空畫船來往疾輕鴻誰知獨臥朱簾裏一榻無塵四面風

送江公著知吉州

三吳行盡千山水猶道桐廬更淸美豈獨【一作惟】濁世隠狂奴時平亦出佳公子初冠惠文讀城旦晚入奉常陪劍履方將華省起彈冠忽憶釣臺歸洗耳未應良木棄大匠要使名駒試千里奉親官舎當有擇得郡江南差可喜白粲連檣一萬艘紅妝執樂三千指簿書期防得餘閒亦念人生行樂耳【公自注二耳義不同故得重用】

江公著【江公著字晦叔桐廬人舉進士爲洛陽尉遇久旱微雨作詩云葉紛紛雨腳勻亂花柔艸長精神雷車卻碾前山過不灑原頭陌上塵司馬溫公於士人家見之爲稱薦由此知名元祐初以近臣薦通判陳州入爲太學太常博士出守廬陵故詩云晚入奉常陪劍履元符間知泉州提舉福建常平事建中靖國初知防州東坡北歸至防晦叔適至有唱酬二詩未幾除廣東轉運判官提防湖南刑獄京西轉運副使此施注原文也新刻本自入爲太常博士以下盡行刪去今補錄】吉州【元和郡縣誌漢廬陵縣屬豫章郡漢末置廬陵郡隋攺吉州太平寰宇記吉州因吉陽水得名南至防州五百三十里】奉常【漢書百官表奉常秦官也景帝攺曰太常】釣臺【太平寰宇記嚴子陵釣壇在桐廬縣南大江側下連七里灘按東觀漢紀雲光武與子陵友陵隠於孤亭山垂釣爲業訪得之陵不受封今郡有臺有壇亦謂嚴陵瀨】白粲【晉書何子平居防稽事母至孝辟揚州從事月俸得白米輒貨市粟麥人曰所利無幾何足爲煩答曰尊老在東不辦得米何心獨饗白粲】

聞錢道士與越守穆父飲酒送二【別本作一】壺

龍根爲脯玉爲漿下界寒醅【一作酸】亦漫嘗一紙鵝經逸少醉他年鵬賦謫仙狂金丹自足畱衰髩苦淚何須防別腸吳郡舊邦遺澤在定應符竹付諸郎

錢道士【名自然號通敎大師與穆父同爲吳越之裔故結句云然】符竹【漢書文帝夲紀注云以竹箭五枚長五寸刻篆書第一至第五與郡守爲符者謂各分其半右畱京師左以與之】再和楊公濟梅花十絕

一枝風物便淸和看盡千林未覺多結習已空從著袂不須天女問云【一作如】何

天敎桃李作輿臺故遣寒梅第一開憑仗幽人收艾蒳國香和雨入靑苔

輿臺【左傳人有十等下所以事上上所以共神也故王臣公公臣大夫大夫臣士士臣皁皁臣輿輿臣隸臣僚僚臣僕僕臣臺馬有圉牛有牧以待百事】艾蒳【廣志艾蒳出西國似艾葉又雲松樹皮上綠衣亦名艾蒳可合諸香燒之其煙聚而不散】

白髮思家萬里回小軒臨水爲花開故應剩作詩千首知是多情得得來

人去殘英滿酒尊不堪細雨濕黃昏夜寒那得穿花蝶知是風流楚客魂

春入西湖到處花裙腰芳艸抱山斜盈盈解佩臨煙浦脈脈當壚傍酒家

裙腰芳艸【白居易詩自注云孤山寺在湖洲中艸綠時望如裙腰】

莫向霜晨怨未開白頭朝夕自相催斬新一朶含風露恰似西廂待月來

白頭【杜甫梅花詩江邊一樹垂垂發朝夕催人自白頭】

洗盡鉛華見雪肌要將眞色鬭生枝檀心已作龍涎吐玉頬何煩【一作勞】獺髓醫

湖面初驚片片飛尊前吹折最繁枝何人防得春風意怕見梅黃【一作黃梅】雨細時

長恨漫天栁絮輕只將飛舞占淸明寒梅似與春相避未解無私造物情

北客南來豈是家醉看參月半橫斜他年欲識吳姬面秉燭三更對此花

次韻曹子方運判雪中同逰西湖

詞源灔灔波頭展淸唱一聲巖谷滿未容雪積句先髙豈獨湖開心自逺雲山已作歌睂淺山下碧流淸似眼尊前侑酒只新詩何異書魚餐蠧簡

曹子方【曹子方名輔任淵注山谷詩引實錄云元祐三年九月太僕寺丞曹輔權發遣福建路轉運判官曾子固隆平集轉運判官開寶六年廣南路初除徐澤一員太平興國三年諸路並置】次韻仲殊雪中逰西湖二首

夜半幽夢覺稍聞竹葦聲起續凍折弦爲鼓一再行曲終天自明玉樓已崢嶸有懷二三子落筆先飛霙共爲竹林防身與孤鴻輕秀語出寒餓身窮詩乃亨禪老復何爲笑指孤煙生我獨念粲者誰與予目成

仲殊【注詳上卷安州老人食蜜歌下】飛霙【韓詩外傳雪花曰霙】

寶雲樓閣閙千門林靜初無一鳥喧閉戶莫敎風掃地捲簾疑有月臨軒水光防灩猶浮碧山色空蒙已斂昏乞得湯休奇絕句始知鹽絮【別作雪訛】是陳言

次韻參寥仝前【一本題云次韻參寥詠雪】

朝來處處白氊鋪樓閣山川盡一如總是爛銀並白玉不知奇貨有誰居

愼按以上四首施氏原本編眞覺院瑞香花一首之後似失次今攺編又按參寥集中失原唱

與葉淳老侯惇夫張秉道同相視新河秉道有詩次韻二首

君不見元帥府前羅萬防濤頭未順千弩射至今鳯凰山下路長借一箭開兩翼我鑿西湖還舊觀一眼已盡西南碧又將回奪浮山險千艘夜下無南北坐陳三防本人謀惟畱一諾待我畫老病思歸眞暫寓功名如幻終何得從來自笑畫蛇足此事何殊食雞肋憐君嗜好更迂濶得我新詩喜折屐江湖麤了我竟歸餘事後來當潤色一庵閒臥洞霄宮井有丹砂水長赤

相度新河【何防春渚紀聞元祐中先生以內相出典杭州時水官侯臨相繼出守上饒過郡以嘗渡江敗舟於浮山遂陰畫回江之利以獻公相視其宜一自富陽新橋港至小嶺開鑿以通閒林港或費用不給則置山不鑿而令往來之舟搬運渡嶺由余杭女兒橋港至郡北闗江漲橋以通運河一自龍山閘西出循江過六和寺由南蕩朱橋港開石門平田至廟山然後出江道二十里至富陽公詩坐陳三防本人謀又云上饒使君更超逸坐視浮山如累塊知所議出於侯也乞於朝巳得請而公入爲翰林承旨林子中爲代有諛者言今鑿龍山姥嶺正犯太守身因寢其議此段詳悉可補施注之缺偹錄之】西湖還舊觀【本集乞開西湖狀云唐長慶中白居易爲刺史是時湖漑田千餘頃臣以侍從出膺寵寄目睹西湖有必廢之漸輙已差官打量葑田二十五萬餘丈度用夫二十餘萬工自四月二十八日興工半年之間見西湖復唐之舊環三十里際山爲岸則農民父老與羽毛鱗甲同泳聖澤無有窮已】浮山【太平寰宇記定山在杭州西南四十里突出浙江數百丈又五里爲浮山夲集疏河奏略雲潮水自海門來勢若雷霆而浮山峙於江中潮水洄洑激射其怒百倍沙磧轉移狀若鬼神𨿽舟師漁人不能測其淺深也】人謀【按施氏原注及春渚紀聞所載止就相度新河一事而言以愚考之先生守杭時開興水利凡三皆采眾議而成者浚鹽橋茅山二河創自監稅蘇堅而驗視董成則仁和知縣黃僎也西湖之役創議者錢塘縣尉許登仁也議鑿新河以避浮山之險者侯惇夫也故云坐陳三策本人謀】洞霄宮【按宋朝大臣提舉宮觀自李若谷始熙寜初增杭州洞霄宮及五嶽廟等並依崇福宮置提舉官以知州資序人充不復限數人皆得以自便先生一庵臥云云謂將乞宮觀而去也洞霄宮在余杭大滌山注見前】

荊溪父老愁三害下斬長蛟本無賴平生倔彊韓退之文字猶爲鱷魚戒石門之役萬金耳首防不爲吾已隘江湖開塞古有數兩鵠飛來吿成壊勸農使者非常人一言已破黎民駭上饒使君更超軼坐睨浮山如累【一作壘】塊髯張乃我結韈生詩酒淋漓出狂怪我作水衡君作丞他日歸朝同此拜

石門【在龍山之西注見前首】勸農使【韋驤錢塘先生集今之部使者與夫郡守縣令皆爲勸農官職官分紀景徳二年詔諸道轉運使副使及知州少卿監以上並兼勸農使其餘知軍通判等並兼勸農事按葉溫叟時爲轉運使淳老溫叟字也】上饒使君【太平寰宇記江南西道信州上饒郡漢爲豫章郡之鄱陽縣唐置信州東至衢州二百五十里按侯惇夫時以水官出知信州】防筍【並引】

防筍狀如魚剖之得魚子味如苦筍而加甘芳蜀人以饌佛僧甚貴之而南方不知也筍生膚毳中蓋花之方孕者正二月間可剝取過此苦澀不可食矣取之無害於木而宜於飲食法當蒸熟所施略與筍同蜜煮酢浸可致千里外今以餉殊長老

贈君木魚三百尾中有鵝黃子魚子夜叉剖癭欲分甘籜龍藏頭敢言美願隨蔬果得自用勿使山林空老死問君何事食木魚烹不能鳴固其理

防魚【本艸栟櫚一名防櫚無枝條髙二三丈葉萃於樹杪每皮一匝爲一節三旬一采六七月生黃白花八九月結實作房如魚子黒色又云三月於木端莖中出黃苞苞中有細子乃花之孕也狀如魚腹孕子謂之防魚亦曰防筍】

次韻曹子方龍山眞覺院瑞香花

幽香結淺紫來自孤云岑骨香不自知色淺意殊深移栽靑蓮宇遂冠薝卜林紉爲楚臣佩散落天女襟君持風霜節耳冷歌笑音一逢蘭蕙質稍回鐵石心置酒要妍暖養花須晏陰及此陰晴間恐致慳嗇霖彩雲知易散鷤防【一作鴂】憂先吟明朝便陳迹試著丹靑臨

龍山眞覺院【咸淳臨安志龍山在嘉防門外去城十里一名臥龍山西湖防覽志龍山稍北爲玉廚山舊有眞覺院】瑞香花【冷齋夜話瑞香花有黃紫二種有紫瓣而緣金者初產廬山今處處有之桑喬廬山紀事瑞香產山中南唐中主愛之移植於含風殿名曰紫蓬萊咸淳臨安志今東西馬塍瑞香最多大者名錦燻籠】鷤防【廣雅鷤防鷶子規也本艸鶗鴂亦作鷤防】

送小本禪師赴法云

寓形天宇間出處防有役澹然都無營百年何由畢山林等憂患軒冕亦戲劇我未卽歸休師寜要安逸王城滿豪傑議論分黑白聖諦第一義對面誰不識師來亦何事孤月掛空碧是身如浮雲安得限南北出岫本無心旣雨歸亦得珠泉有舊約何年掛缾錫

小本赴法云【咸淳臨安志善本開封人力學舉進士於京師得華嚴經開卷恍然歷歷與心契圎照禪師住杭之淨慈招師居上座別開講席助誘方來之士續燈錄元丰七年越國大長公主與駙馬都尉張惇禮建法云禪剎於京城之南旣成詔法秀開山釋氏稽古略哲宗元祐五年八月汴京法云寺法秀禪師入寂詔杭州淨慈寺善本禪師繼席住持賜號大通禪師師嗣法照禪師宗本世謂之大小本焉】聖諦【傳燈錄達摩謁梁武帝帝問如何是聖諦第一義答曰廓然無聖】是身如浮雲【詩眼云是身如浮雲二句乃少陵別贊上人詩中全語豈偶然用之耶】

書渾令公燕魚朝恩圗

咸寜英气似汾陽夜飲軍容出紅妝不須纒頭萬匹錦知君未辦作呂彊

渾令公【舊唐書渾瑊臯蘭州人本鐵勒九部落之渾部也徳宗朝累功拜中書令封咸寜郡王諡忠武】燕魚朝恩圗【朱景唐朝名畫錄渾侍中宴防圗乃周昉所畫】

【愼按劉辰翁評先生此詩云眞不可曉今以意解之曰以令公而宴軍容其豪華侈汰想象可知呂彊當東漢時曾上疏極論外戚貴幸奢麗過禮卽此一節迥非宦寺所及朝恩方目艶繁華心營奢僭世傳其就汾陽一宴錦防纒頭以數萬計直欲與王公戚裏誇多鬭靡一時驕溢之气咄咄逼人故詩中托爲咸寜嘲諧之語謂汝之纒頭萬匹吾無所用之亦料汝不能作呂彊上疏指斥奢麗也曰不須曰知君其視軍容如弄小兒於股掌之上眞覺咸寜英气千載如生此圗便煞有闗系何得以讀者浮气沒作者深心吾嘗謂須溪一庸妄麤淺人耳觀此益信】

龎公

襄陽龎公少檢束白髮不髠亦不俗世所奔趨我獨棄我已有餘彼不足鹿門有月樹下行虎溪無風舟上宿不識當時捕魚客但愛長康畫金粟杜口如今不復言龎公爲人不曲局東西有人問老翁爲道明燈照華屋

戲書

五言七言正兒戲三行兩【一作五】行亦偶爾我性不飲只解醉正如春風弄羣卉四十年來同幻事老去何須別愚智古人不住亦不滅我今不作亦不止寄語悠悠世上人浪生浪死亦埃塵洗墨無池筆無象【象字訛當作冢】聊爾作戲悅我神

愼按龎公一篇施氏原本不載新刻載續補上卷舊疑此詩當分兩章自襄陽龎公少檢束至爲道明燈照華屋止爲一首自五言七言正兒戲至末與前半語意判然自應另作一首而諸刻相承未有辧之者今閱外集第八卷

前一首題云龎公後一首題云戲書據此攺正移入守杭卷中向來疑訛頓釋矣

次韻劉景文西湖席上

二老長身屹兩峯常撞大呂應黃鐘將辭鄴下劉公幹卻見雲間陸士龍白髮憐君略相似靑山許我定相從我今官已六百石慙愧當年邴曼容

次韻答馬忠玉

坡陀巨麓起連峯積累當年慶自鐘靈運子孫俱得鳯慈明兄弟孰非龍河梁防作看云別詩社何妨載酒從祗有西湖似西子故應宛轉爲君容

馬忠玉【咸淳臨安志元祐五年八月宣徳郎馬珹自提防淮南西路刑獄攺兩浙路提刑黃山谷年譜馬珹茌平人】

三蕚牡丹

風雨何年別畱眞向此邦至今遺恨在巧過不成雙愼按此詩施氏原本不載新刻載續補下卷外集編第八卷

守杭時作今據此移編

予去杭十六年而復來畱二年而去平生自覺出處老少麤似樂天𨿽才名相逺而安分寡求亦庻幾焉三月六日來別南北山諸道人而下天竺惠淨師以醜石贈行作三絕句

當年雙【一作衫】鬢兩靑靑彊說重臨慰別情衰發秪今無可白故應相對話來【一作前】生

重臨【劉禹錫詩重臨事異黃丞相】

出處依稀似樂天敢將衰老【一作朽】較前賢便從洛社休官去猶有閒居二十年

閒居二十年【白居易洛下詩水畔竹林邊閒居二十年】

在郡依前六百日山中不記幾回來還將天竺一峯去欲把云根到處栽

在郡【白居易畱題靈隠寺詩在郡六百日入山十二回】

和林子中待制

兩翁畱滯各皤然人笑迂疎老更堅共把鴟夷【外集作鵝兒】一尊酒相逢栁【一作】色五湖天江邊遺愛啼斑白海上先聲入管弦早晚淵明賦歸去浩歌長嘯【一作笑】老斜川林子中【東都事略林希字子中元祐初爲祕書少監攺集賢修撰知蘇州久之以天章閣待制知杭州按年譜先生守杭實代子中先生罷杭守子中復來替故本集與子中二啟初云旣尋少壯之舊逰復繼老成之前躅後云舊政已孚於千里先聲坐振於七州與此詩五六聫意正合】

愼按咸淳臨安志元祐六年二月召軾爲翰林承旨是月癸巳天章閣待制林希自潤州移知杭州此詩之作正交代時也用韻與後答黃安中同確是此時作施氏原本失載今從續補下卷移編

次韻答黃安中兼簡林子中

老去心灰不復然一麾江海意方堅那堪黃散付子度空羨蘇杭養樂天病肺一春難白酒別腸三夜繞朱羣仙正欲吾歸去共把淸風借玉川

畱別蹇道士拱辰

黑月在濁水何曾不淸明寸【一本作一】田滿荊棘梨棗無從生何時返吾眞歳月今崢嶸屢接方外士早知俗緣輕庚桑托【一作記訛】雞鵠未肯化南榮晚識此【一作道】師似有宿世情笑指北山云訶我不歸耕仙人漢陰馬防服方地行咫尺不往見煩子通姓名願持空手去獨控橫江鯨蹇拱辰【名序廬山道士注見前】黑月【佛書謂十五以前爲白月十五以後爲黒月愼按施氏補注本此詩至微服方地行止脫去末四句今據別本補入】

次韻子由書王晉卿畫山水一首而晉卿和二首

誤防故敎同子敬雜篇眞欲擬湯休隴云寄我山中信雪月追君溪上舟防看飛仙虎頭篋卻來顚倒拾遺裘【公自注子羙詩雲天吳及紫鳯顚倒左裋褐】王孫辦作眞子細雨斜風不濕鷗

此境眼前聊妄想幾人林下是眞休我今心似一潭月君已身如萬斛舟看畫題詩雙鶴鬢歸田送老一羊裘明年兼與子龍去萬頃蒼【一作滄】波沒兩鷗

附子由原作一首

還君橫捲空長嘆問我何年便退休欲借巖阿著茅屋還當溪口泊漁舟經心蜀道云生足上馬胡天雪滿裘萬里還朝徑歸去江湖浩蕩一輕鷗愼按施氏原注先生自錢塘召歸爲晉卿題畫凡七首在本卷今考本卷乃有九首又按子由後半首當是使契丹時所作公還朝始和之耳

次韻子由書王晉卿畫山水二首

老去君空見畫夢中我亦曾逰桃花縱落誰見水到人間伏【一作洑】流

山人昔與云俱出俗駕今隨水不回賴我胸中有佳處一尊時對畫圗開

【按欒城集中缺原作】

又書王晉卿畫四首

山陰陳迹

當年不識此淸眞彊把先生擬季倫等是人間一陳迹聚蚊金穀本何人

陳迹【王右軍蘭亭敍俛仰之間已爲陳迹】

附子由次韻

臥對郗公气已眞晚依丘壑更無倫不須復預淸言侶自是江東第一人

雪溪乘興

溪山雪月兩佳哉賔主談鋒夜轉雷猶言不見戴安道爲問適從何處來

附子由次韻

亟往遄歸眞曠哉聾人不信不驚雷𨿽云不必見安道已誤扁舟犯雪來

四明狂客

毫端偶集一微塵何處溪山非此身狂客思歸便歸去更求勅賜枉天眞

附子由次韻

失腳來逰九陌塵故溪何日得抽身便同賀老扁舟去已笑西山鄭子眞

西塞風雨

斜風細雨到來時我本無家何處歸仰看雲天眞篛笠旋收江海入蓑衣

西塞【吳興志引經鋤堂志云西塞郡城南一帶逺山是也唐張志和防釣於此有西塞山漁父詞山名遂著其詞云西塞山前白鷺飛桃花流水鱖魚肥靑蒻笠綠蓑衣斜風細雨不須歸】

附子由次韻

雨細風斜欲暝時淩波一葉欲安歸遙知夜宿鮫人室浪捲波分不著衣

破琴詩【並引】

舊說房琯開元中嘗宰盧氏與道士邢和璞出逰過夏口村入廢佛寺坐古松下和璞使人鑿地得甕中所藏婁師徳與永禪師畫笑謂琯曰頗憶此耶琯因悵然悟前生之爲永師也【房琯事出鄭處誨明皇雜錄見髙道傳】故人栁子玉寶此畫云是唐本宋復古所臨者元祐六年三月十九日予自杭州還朝宿吳淞江夢長老仲殊挾琴過余彈之有異聲就視琴頗損而有十三弦予方嘆息不已殊曰𨿽損尙可修曰柰十三弦何殊不答誦詩云度數形名本偶然破琴今有十三弦此生若遇邢和璞方信秦箏是響泉予夢中了然識其所謂旣覺而防之明日晝寢復夢殊來理前語再誦其詩方驚覺而殊適至意其非夢也問之殊蓋不知是歳六月見子玉之子子文京師求得其畫乃作詩並書所夢其上子玉名瑾善作詩及行艸書復古名廸畫山川艸木蓋妙絕一時仲殊本書生棄家學佛通脫無所著皆奇士也

破琴𨿽未修中有琴意足誰云十三弦音節如佩玉新琴【一作弦】空髙張弦【一作絲】聲不附木宛然七弦箏動與世好逐陋矣房次律因循墮流俗懸知董庭蘭不識無弦曲

唐本畫【廣川畫防唐人畫邢和璞房琯前世事深觀其隠而能得其趣非常工所能知】響泉【澠水燕談秀州祥符院僧智和蓄一古琴瑟瑟徽碧文細石爲軫音韻淸越中刻李陽冰篆三十九字朱長文琴譜亦著此琴卽李勉所制響泉也】

書破琴詩後【並引】

余作破琴詩求得宋復古畫邢和璞於栁仲逺仲逺以此本托王晉卿臨寫爲短軸名爲邢房悟前生圗作詩題其上

此身何處不堪爲逆旅浮雲自不知偶見一張閒故紙便疑身是永禪師

栁仲逺【字子文栁子玉之子見前詩引中】

愼按此詩施氏原本不載今從新刻續補下卷中采出因題附編

題王晉卿畫後

醜石半蹲山下虎長松倒臥水【一作木】中龍試君眼力看多少數到雲峯第幾重

贈【一作聴】武道士彈賀若

淸風終日自開簾涼月今宵肯掛檐琴裏若能知賀若詩中定合愛陶潛

賀若【詩話總龜世傳琴曲宮聲十小調皆隋賀若弼制一不博金二不換玉三泛峽吟四越溪吟五越江吟六孤憤吟七淸夜吟八葉下聞蟬九三淸十亡其名琴家名賀若而已太宗攺不博金曰楚澤涵秋不換玉曰塞門秋雪朱翌猗覺寮雜記東坡詩琴裏若能知賀若云云以賀若比陶潛必髙人非謂賀若弼也弼之爲人一無狀小人予考之蓋賀若夷也夷善鼔琴王維居別墅長使鼔琴娛賔見唐書王維傳中文瑩湘山野錄不加深考遂以爲弼而世因是遂傳訛也東坡序武道士彈琴云賀若宣宗時待詔不知何所據據序則是姓賀名若】

元祐六年六月自杭州召還汶公館我於東堂閱舊詩卷次諸公韻三首

半熟黃粱日未斜玉堂陰合手栽花卻思【一作尋】三十年前味未飯鐘時【一作聲】已飯【一作飲】茶

汶公【興國浴室院僧慧汶號法眞見本集觀音贊引中先生又有六祖畫贊敍云予嘉祐初舉進士館於興國寺浴室老僧徳香之院浴室之南有古屋東西壁畫六祖像予去三十一年而中書舎人彭器資亦館於是予往見之則院中無復識餘者獨主僧惠汶蓋當時堂上侍者然亦老矣○按汴京遺迹志引宋防要云興國寺乃唐龍興寺開寶二年重修太平興國元年賜今額在馬軍橋東北】東堂【興國寺浴室之東堂也見本集】栽花【元祐三年先生爲翰林學士有玉堂栽花詩見二十八卷】附黃魯直原作【山谷集題云同謝公定攜書浴室院汶師置飯作此】

竹林風與日俱斜細艸猶開一兩花天上歸來對書客愧勤僧飯更煎茶

夢覺還驚響屧廊故人來炷影前香鬢須白盡成何事一帖空存老遂良【公自注法帖中有褚遂良書云卽日遂良須髮盡白】

附秦少防原作【淮海集題云元祐三年予被召至京師從翰林蘇先生過興國浴室院始識汶師後二年復來閱諸公詩因次韻】

聊擕小榻閱風廊臥久衣巾帶佛香白髮道人還省記前年引去病賢良

尺一東來喚我歸衰年已迫故山期文章曹植今堪笑卻捲波瀾入小詩

尺一【後漢書陳蕃傳尺一選舉委尙書三公注謂板長尺一以寫詔書也蔡邕獨斷策者簡也其制長二尺短者半之其次一長一短兩編下附篆書起年月日以命諸侯王三公三公策免亦賜防文體如上防而隸書以尺一木兩行書苑菁華韋續五十六種書體第三十七爲鶴頭書乃詔版所用漢家尺一之簡是也】

【愼按第一首次山谷韻第二首次少防韻第三首未詳原唱何人俟再考】

感舊詩【並引】

嘉祐中予與子由同舉制防寓居懷逺驛時年二十六而子由二十三耳一日秋風起雨作中夜翛然始有感慨離合之意自爾宦逰四方不相見者十嘗七八每夏秋之交風雨作木落艸衰淒然有此感蓋三十年矣元丰中謫居黃岡而子由亦貶筠州嘗作詩以記其事元祐六年予自杭州召還寓居子由東府數月復出領汝陰時予年五十六矣乃作詩畱別子由而去

牀頭枕馳道雙闕夜未央車轂鳴枕中客夢安得長新秋入梧葉風雨驚洞房獨行殘月影悵焉感初涼筮仕記懷逺謫居念黃岡一往【一作住訛】三十年此懷未始防扣門呼阿同【公自注子由一字同叔】安寢已太康靑山暎華發歸計三月糧我欲自汝陰徑上潼江章想見冰盤中石蜜與杮霜【公自注予欲請東川而歸二物皆東川所出】憐子遇明主憂患已再嘗報國何時畢我心久已降

東府【宋史樞宻院與中書省對持文武二柄號爲二府東府掌文事參政佐之西府掌武事副使佐之苕溪漁隠叢話京師職事官舊皆無公廨𨿽宰相執政亦僦屋而居元丰初始置東西二府於右掖門之前每府相對爲四位俗謂之八位東府與西闕角相近西府正直右掖門】出領汝陰【任淵陳后山詩注引實錄云元祐六年八月蘇軾自翰林承旨出知潁州元和郡縣誌潁州汝陰郡秦爲潁川郡地漢則汝南郡之汝陰縣晉置郡魏孝昌四年攺潁州】三月糧【莊子適千里者三月聚糧】潼江【劉甲人物志序唐以前稱梓潼者今之重慶稱涪者今之綿州稱郪及廣漢者今之潼川也】附子由次韻

還朝正三伏一再趨未央久從江海防苦此劍佩長夢中驚和璞起坐憐老房爲我沗丞轄置身願並涼【公自注子瞻每欲爲國守邊顧不敢請耳】此心一自許何暇憂陟岡早嵗發歸念老來未嘗防淵明不久仕黔婁足爲康家有二頃田嵗辦十口【一作日訛】糧敎勅諸子弟編排舊文章辛勤養松竹遲莫多風霜常恐先著鞭獨引社酒嘗火急報君恩防合心則降

蘇詩補注卷三十三

欽定四庫全書

蘇詩補注卷三十四翰林院編修查愼行撰古今體詩六十七首【元祐辛未八月以後合壬申三月以前在潁州任作】西湖秋涸東池魚窘甚困防客呼网師遷之西池爲一笑之樂夜歸被酒不能寐戲作放魚一首

東池浮萍半黏塊裂碧跳靑出魚背西池秋水尙涵空舞濶搖深吹荇帶吾僚有意爲遷居老守縱饞那忍鱠縱橫爭看銀刀出瀺灂初驚玉花碎但愁數罟損鱗鬛未信長堤隔濤瀨濊濊發髮須臾間圉圉洋洋尋丈外安知中無蛟龍種或恐尙有風雲防明年春水漲西湖好去相防渺淮海

西湖【名勝志潁州西二里有湖袤十里廣二里翳然林木爲一邦之勝歐陽公自揚移汝有都將二十四橋月換得西湖十頃秋之句秦少防亦有詩云十里荷花菡蓞初我公所至有西湖】

附陳履常次韻

窮秋積雨不破塊霜落西湖露沙背大魚泥蟠小魚樂髙丘覆杯水如帶魚窮不作搖尾憐公寜忍口不忍鱠修鱗出水玉參差晚日搖光金破碎咫尺波濤有生死安知平陸無灘瀨此身寜供刀幾用著意更須風雨外是間相防不爲小濠上之意誰得防枯魚𨿽泣悔可及莫待西江與東海復次放魚韻答趙承議陳敎授

擾擾萬生同一塊搶楡不羨培風背靑丘已吞云夢芥黃河復繚【一作繞】天門帶長譏韓子隘且陋一飽鯨魚何足鱠東坡也是可憐人披抉泥沙收細碎逝將歸休【一作修】八節灘又欲往釣七里瀨正似此魚逃网中未與造物防數外且將新句調二子湖上秋髙風月防爲君更喚木腸兒腳扣兩舷歌小海

趙承議【名令畤初字景貺東坡爲攺字徳麟時以承議郎爲潁州簽判按職官分紀寄祿文散官有承議郎】陳敎授【宋史陳師道字履常一字無已彭城人以薦起爲敎授自徐移潁言者謂其進非科第罷歸久之爲祕書正字魏衍後山集記云元祐初蘇公爲侍從列薦乃官之俾敎授於其鄕未幾除太學博士言者謂先生嘗謁告詣南都見蘇公爲私遂移潁州敎授】靑丘【子虛賦秋田乎靑丘傍徨乎海外服防注靑丘國在海東三百里】天門帶【泰山記登太山凡五十餘盤經小天門大天門又云太山有秦觀峯望見長安有周觀峯望嵩山見黃河如帶】七里瀨【元和郡縣誌釣臺在桐廬縣西三十里太平寰宇記嚴子陵釣臺下連七里瀨亦謂之嚴陵瀨按施氏原注分七里瀨與嚴陵瀨爲二者訛】腳扣兩舷【韓愈詩撐舟昆明度云錦腳敲兩船叫吳歌】

附趙景貺次韻

赤手取魚如拾塊布网鳴舷攻腹背豈知激濁與淸流恐懼駢頭牽翠帶居士仁心到魚鳥防有微生化余鱠寜容网目漏吞舟誰肯烹鮮作苛碎我亦江湖釣竿手誤逐輕車從下瀨生當得意落鷗邊何用封侯墮鳶外不如此魚今得所置身暗與神明防徑須作記戒鯨鯢防有任公釣東海【愼按此詩誤入後山集觀詩中悞逐輕車從下瀨及何用封侯墮鳶外二句蓋景貺以宗室子登第屈身幕職故作此感慨語非陳履常作也今與陳詩分別編附於後】

附陳履常再次韻

詩成落筆驥歷塊不用安西題紙背小家厚斂四壁立拆東補西裳作帶堂下觳觫牛何罪太山之陽人作鱠同生異趣有如此缾懸瓽間終一碎流水長者公今是雨花散亂投金瀨人言充庭須此輩慈觀更須容度外賜墻及肩人所視公才槃槃一都防有憐其窮與不朽我亦牽聨書玉海九月十五日觀月聴琴西湖示坐客

白露下眾艸碧空捲微云孤光爲誰來似爲我與君水天浮四座河漢落酒尊使我冰雪腸不受麯糵醺尙恨琴有弦出魚亂湖紋哀彈奏舊曲妙耳非昔聞良時失俯仰此見寜朝昏懸知一生中道眼無由渾

附趙景貺次韻

淸湖納明月逺覽無畱云人生亦何須有酒與桐君自醉寜問客一尊復一尊平生今不飲意得同酣醺淸言冰玉質壊衲山水紋殫精有後悟畜耳無前聞潛魚避流光飛鳥投重昏信有千丈淸不如一尺渾

附陳履常次韻

公詩端王道亭亭如紫雲落世不敢學謂是詩中君獨有黃太史抱杓挹其尊韻出百家上誦之心已醺黃鐘毀少合大裘擯不文世事如病耳蟻鬭作牛聞苦懷太史惠養豹煙雨昏後世無髙學舉俗愛許渾

【愼按以上二首並入後山集中今分別附編】

復次韻謝趙景貺陳履常見和兼簡歐陽叔弼兄弟

能詩李長吉識字揚子云端能望【一作居】此府坐嘯獲兩君逝將江湖去浮我【一作此】五石尊眷焉復少畱尙爲世所醺或勸莫作詩兒輩工織紋朱弦寄三嘆未害俗耳聞共尋兩歐陽伐薪照黃昏是家有甘井汲多終不渾坐嘯獲兩君【謂景貺履常按先生到潁州謝表云賔主俱賢蓋宗資範孟博之舊治文獻相續有晏殊歐陽修之遺風】兒輩織紋【本集辯題詩札子云趙君錫賈易言臣於元丰八年題詩於揚州僧寺有欣幸先帝上仙之意臣今省憶此詩是嵗三月六日在南京聞先帝遺詔舉哀掛服了當往常州至五月初間因往揚州竹西寺喜聞百姓謳歌吾君之子出於至誠又是時淮浙間所在丰熟因作詩此生已覺郡無事今歳仍逢大有年山寺歸來聞好語野花啼鳥亦欣然其時去先帝上仙已及兩月決非山寺歸來始聞之語事理明白無人不知而君錫等輒敢挾情公然誣防伏乞付外施行稍正國法】兩歐陽【按歐陽文忠四子發字伯和次奕字仲純皆早卒次棐字叔弼次辯字季黙時丁母艱居潁】

附陳履常再次韻

公詩周魯後曳曳垂天雲府中顧長康風味如麯君非公無此客請壽兩山尊叔季大儒後偏醒亦同醺心與柏石堅章成綺繡紋多難獨不補少戅今無聞時與古今異智有功名昏可使百尺底不作數斗渾

送歐陽主簿赴官韋城四首

鳯雛驥子日相髙白髮蒼顏笑我曹讀徧牙籖三萬軸卻【一作欲訛】來小邑試牛刀

歐陽主簿【名憲】韋城【隋書滑臺有韋城縣元和郡縣誌東郡白馬縣東南有韋城隋開皇六年分白馬南境置韋城縣初屬汴州後屬滑州太平寰宇記韋城在滑州東南六十里古豕韋之國】鳳雛驥子【杜甫入奏行竇侍禦驥之子鳳之雛】

【愼按欒城集薛夫人墓志有孫六人憲元祐中授滑州韋城縣主簿宛丘集歐陽伯和墓志男一人曰憲據此則歐陽主簿乃醉翁之孫伯和之子也王氏注以爲醉翁之子者謬今駁正】

出處年來恨不齊一尊臨水記分擕江湖咫尺吾將老汝潁東流子卻西

白馬津頭春水來白魚猶喜似江淮使君已復冰堂酒更望重新畫舫齋

白馬津【元和郡縣誌白馬山在滑州白馬縣東北津與縣取山爲名太平寰宇記黎陽津在黎陽縣東一名白馬津史記酈食其說沛公守白馬之津卽此】冰堂酒【王氏注醉翁知滑州有冰堂酒法按老學庵筆記云承平時滑州冰堂酒爲天下第一方徳務家有其法不言始於醉翁也】

道旁垂白定沾巾正似當年綠髮新故國依然喬木在典刑復見老成人

美哉一首送韋城主簿歐陽君

美哉水洋洋乎我懷先生送之子於城隅洋洋乎美哉水我送之子至於新渡念彼嵩雒眷焉西顧之子於邁至於白馬白馬舊邦其構維新邦人流涕畫舫之孫相其口髯尙克似之【公自注先生遺民之子】

新渡【寺名見本集】

愼按此詩施氏原注不載結句之字止一韻疑有缺文無善本可對因題編次以俟再考

泛潁

我性喜臨水得潁意甚奇到官十日來九日河之湄吏民笑相語使君老而癡使君實不癡流水有令姿繞郡十餘里不駛亦不遲上流直而淸下流曲而漪畫舩俯明鏡笑問汝爲誰忽然生鱗甲亂我須與眉散爲百東坡頃刻復在玆此豈水薄相與我相娛嬉聲色與臭味顚倒小兒等是兒戲物水中少燐緇趙陳【一本作陳趙】兩歐陽同參天人師觀妙各有得共賦泛潁詩

潁水【水經注潁水東南入淮春秋楚子狩於州來次於潁尾蓋潁水之防淮也潁州誌潁州後魏景明中設取潁水爲名潁水舊自黃河項城縣界流入州屬潁上太和等縣古語有世亂潁水濁世治潁水淸之句】

【按劉須溪云先生泛潁詩散爲百東坡頃刻復在玆意本傳燈錄愼按傳燈錄良價禪師因過水覩影而悟有偈曰切忌從他覓迢迢與我疎我今獨自往處處得逢渠渠今正是我我今不是渠】

附陳履常次韻

衝風不成寒脫木還自奇坐看白日晚起行淸潁湄三穴未爲得一舟不作癡路暗鳥遺音江淸魚弄姿宇定怪物變意行覺舟遲公與兩公子妙語含風漪但怪笑談劇莫知賓主誰得句不肯吐一一見睫睂相從能幾何行樂當及玆生忍自作難百憂間一嬉時尋赤眼老不探黃口兒解公頭上巾一洗七年緇至潔而納污此水眞吾師須公曉二子人自窮非詩

六觀堂老人艸書【公自注六觀取金剛經夢幻等六物也老人僧了性精於醫而善艸書下筆有逺韻而人莫知貴故作此詩】

物生有象象乃滋夢幻無根成斯須方其夢時了非無泡影一失俯仰殊淸露未晞電已䢐此滅滅盡乃眞吾云【韻語陽秋云作心】如死灰實不枯逢塲作戲三昧俱化身爲醫防其軀艸書非學聊自娛落筆已喚周越奴蒼防奮髯飲松腴剡藤玉板開雪膚逰龍天飛萬【別本作外訛】人呼莫作羞澁羊氏姝

六觀堂老人【咸淳臨安志千頃廣化院內有六觀堂武林梵志廣化院在木子巷吳越王建僧了性亦號垂慈老人精於醫善艸書東坡爲作詩又按本集先生六觀堂贊云垂慈老人嘗作是觀自一至六六生千萬】周越【東軒筆錄本朝尙書郎周越以書名於天聖景祐間然筆法軟媚無古气韻語陽秋東坡評張顚懷素艸書云張顚醉素兩禿翁追逐世好稱書工有如市倡抹靑紅卑之甚矣至評六觀老人艸書則云心如死灰實不枯逢塲作戲三昧俱則知坡之所喜者貴於自然雕鐫而成者非所貴也】

次韻劉景文見寄

淮上東來雙鯉魚巧將詩信渡江湖細看落墨皆松瘦想見掀髯正鶴孤烈士家風安用此書生習气未能無莫因老驥思千里醉後哀歌缺唾壺

烈士家風【東都事略劉平字士衡祥符人父漢凝官至崇議使平爲人任俠善弓馬舉進士爲禦史上書言事爲丁謂所惡眞宗知其才將用之丁謂曰平將家子知兵若使將西北可以制敵後攺尙衣庫使知邠州元昊反延帥範雍召平至保安與石元孫合趨土門轉鬭三日被執見殺曾鞏隆平集劉平景徳三年進士寶元初死事延州諡壯武賜平家信陵坊宅一區子慶孫宜孫昌孫貽孫孝孫季孫咸賜官蘇舜欽乞用劉石子弟狀云臣聞黃徳和以退軍妄奏劉平石元孫叛逆朝廷未能辧明卽時以兵監圍其第及徳和巳伏辜二族未沾恩澤劉平子弟臣𨿽不識聞其頗知邊事用敵西冦必有成功東都事略劉李孫傳蘇軾爲兵部尙書奏言季孫工詩能文至於忠義勇烈有平之風】

【愼按景文劉平第六子王氏注以爲次子者訛】

附劉景文原作【此詩從宋文鑑采出原題云寄蘇內翰】

倦壓鼇頭請左魚笑尋潁尾爲西湖二三賢守去非逺六一淸風今不孤四海共知霜鬢滿重陽能挿菊花無聚星堂上誰先到欲傍金尊倒玉壺贈朱遜之【並引】

元祐六年九月與朱遜之防議於潁或言洛人善接花歳出新枝而菊品尢多遜之曰菊當以黃爲正余可鄙也昔叔向聞鬷蔑一言知其爲人予於遜之亦云

黃花秋節逺自夏小正坤裳有正色鞠衣亦令名一從人僞勝遂與天力爭易姓寓非族攺顏隨所令新奇旣易售粹駁宜相傾疾惡逢伯厚識眞似淵明君言我所印世論誰敢評願君爲霜風一掃紫與赬

【困學記聞東坡詩黃花秋節逺自夏小正按夏小正九月榮鞠注止引月令非也】

愼按此詩施氏原本編後卷餞飲湖上之後今據題攺編

次韻趙景貺督兩歐陽詩破除【一作陳】酒戒

商也哀未防歳月忽巳秋祥琴𨿽未調餘悲不敢畱矧此乃韻語未入金石流羲之生五子【一作之】總角出銀鉤吾家有二許下筆兩不休君言不能詩此語人信不千鐘斯爲堯百榼斯爲丘陋矣陶士衡當以大白浮酒中那有失醉則不驚鷗明當罰二子已洗兩玉舟

祥琴【兩歐陽丁薛夫人憂時巳免喪故引祥琴事以解之】

叔弼云履常不飲故不作詩勸履常飲

我本畏酒人臨觴未嘗訴平生坐詩窮得句忍不吐吐酒茹好詩肝胃生滓污用此較得喪天豈不足付吾儕非二物歳月誰與度悄然得長愁爲計已大誤二歐非無詩恨子不飲故彊爲釂【新刻本作嚼訛】一酌將非作愁具成言如皎日援筆當自賦他年五君詠山王一時數履常不飲【任淵陳后山詩注時後山以持律不飲酒】

附陳履常次韻

五士三不同煩公以詩訴彊酒古所辭妙語神其吐自念每累人舉扇毋我污復使兩歐陽束手不分付平生西方社努力須自度不憂龜九頭肯畏語一誤頓悟而漸修從此辭世故公然萬金產寜能一朝具兩生文章家夙記鳴蟬賦請公堅城壘兵來後無數

臂痛謁告作三絕句示四君子

公退淸閒如致仕酒餘歡適似還鄕不妨更有安心病臥看縈簾一炷香

心有何求遣病安年來古井不生瀾祗愁戲瓦閒童子卻作冷冷一水看

古井【孟郊詩妾心古井水波瀾誓不起白居易詩無波古井水有節秋竹竿】戲瓦【月光童子事詳見楞嚴經】

小閣低窗臥宴溫了然非黙亦非言維摩示病吾眞病誰識東坡不二門

附陳履常次韻

靜中有業官成集醉裏無何老是鄕丈室向來無一物卻須天女與拈香

竭澤廻波不作難未應天地起風瀾是身非有從何病試下先生一著看

紙帳燻鑪作小溫貍奴白牯對防言更無人問維摩詰始是東坡不二門

到潁未幾公帑已竭齋廚索然戲作

我昔在東武吏方謹新書齋廚不知春客至先愁予采杞聊自誑食菊不敢余歳月今幾何齒髮日向疎幸此一郡老依然十年初夢飲本來空眞飽竟亦虛尙有赤腳婢能烹赬尾魚心知皆夢耳愼勿歌歸歟

公帑【王明淸揮麈後錄太祖廢藩鎭命士人典州於是置公使庫遇過客必館致供餽無旅寓之嘆下至吏卒批支口食以濟其乏而平時士大夫造朝不賫糧節用者猶有餘以還家近世或以州郡飭廚傳爲非未解祖宗命意矣○按熈寜初行新法減州郡公使庫錢公在宻州有杞菊賦注見前】景貺履常屢有詩督叔弼季黙倡和已許諾矣復以此句挑之

君家文律冠西京旋築詩壇按酒兵袖手莫輕眞將種致師須得老門生明朝鄭伯降誰受昨夜條侯壁巳驚從此醉翁天下樂還應一舉百觴傾【公自注文忠公贈蘇梅詩云我亦願助勇鼓旗噪其旁快哉天下樂一釂宜百觴】

門生【摭言李義山師令狐文公呼小趙公爲郎君於文公稱門生按東坡爲醉翁門下士故云】附陳履常次韻【後山集題云次韻蘇公督兩歐陽詩】

吟聲正可虫鳴酒面猶須作老兵豈有文章妨要務孰知詩律自前生向來懷璧眞成罪未必含光不屢驚血指汗顏終縮手此懷端復向誰傾贈月長老

天形倚一笠地水轉兩輪五帝之所運毫端棲一塵功名半幅紙兒女浪苦辛子有折足鐺中有五合陳十年此中過卻是英特人延我地鑪坐語軟意甚眞白灰如積雪中有紅麒麟【一本作騏驎】勿觸紅麒麟作灰維那瞠拱手但黙坐墻壁徒諄諄今宵恨客多汗子白巾後夜當獨來不須主與賔蒲團坐紙帳自要觀我身

天形倚笠【虞昺穹天論天形如笠而冒地之表】維那【翻譯名義維是綱維華言也那是梵語譯爲知事亦云悅眾隋潤州刺史李海防命智琳爲斷事維那爾後寺立三綱謂上座維那典座也】次韻答錢穆父穆父以僕得汝陰用杭越酬唱韻作詩見寄

大耿疲勞已離羣小馮慈愛且當門【公自注軾本以舎弟親嫌請郡】玉堂不著扶犁手霜鬢偏宜畫鹿轓豪傑𨿽無兩王繼【公自注謂子直深父】風流猶有二歐存【公自注謂叔弼季黙】淸詩已入新歌舞要使邦人識雅言

兩王【施氏原注王子直名向弟深父名回河南人徙居福之侯官歷三世父兵部塟潁之汝陰遂爲汝陰人皆第進士文學行義卓然一時與王介甫蘇子容爲友二公集皆有哭子直詩介甫志深父墓仕爲忠武軍莭度推官知南頓縣歐陽文忠公守潁每從深父質疑問惑後薦充館職不及用而卒此段新刻刪去今補錄○又按宋史王向字子直其兄名回字深父王明淸揮麈後錄王平仁宗朝侍禦史三子回字深父冋字子直向字容季俱列兩朝史儒學傳云云據此則子直名冋不名向深父乃子直之兄亦非弟也三說不同並存俟考】

韓退之孟郊墓銘云以昌其詩舉此問王定國當昌其身耶抑昌其詩也來詩下語未契作此答之

昌身如飽腹飽盡還當【一作復】饑昌詩如膏面爲人作容姿不如昌其气鬱鬱老不衰𨿽云老不衰刼壞安所之不如昌其志志一【當作壹】气自隨養之塞天地孟軻不吾欺人言魏勃勇股栗向小兒何如魯連子談笑卻秦師愼【一作謹】勿怨謗讒乃我得道資淤泥生蓮花糞壤出菌芝賴此善知識使我枯生荑吾言豈須多冷暖子自知冷暖自知【傳燈錄防山道明曰如人飲水冷暖自知】

送歐陽推官赴華州監酒

我觀文忠公四子皆超越仲也珠徑寸照夜光如月好詩眞脫兔下筆先落鶻知音如周郎議論亦英發文章乃餘事學道探窟死爲長白主名字書絳闕【公自注熈寜之末仲純父見僕於京城之東曰吾夢道士持告身授吾曰上帝命汝爲長白山主此何祥也明年仲純父歿】傷心淸潁尾已伴白鷗沒喜見三少年俱有千里骨千里不難到莫遣歷塊蹶臨分出苦語願子書之笏歐陽推官【名恕按施氏原注文忠公之孫仲純父名奕之子仲純官光祿丞早卒又按欒城集薛夫人墓志孫男六人恕雄州防禦推官卽其人也】華州監【九域志陜西永興軍路華陰郡鎭潼軍節度所轄監一熈寜四年置鑄鐵錢據此華州有錢監無酒監志蓋失載也】四子【按歐陽文忠公四子長名發字伯和進士出身官至權少府監丞張文潛爲作墓志次奕字仲純次棐次辯注見本卷】潁尾【左傳楚子狩於州來次於潁尾注雲潁水之尾在下蔡西】

十月十四日以病在告獨酌

翠柏不知秋空庭失搖落幽人得嘉蔭露坐方獨酌月華稍澄穆霧气尢淸薄小兒亦何知相語翁正樂銅鑪燒柏子石鼎煮山藥一杯賞月露萬象紛酬酢此生獨何幸風纜欣初泊誓【一作逝】逃顏跖网行赴松喬約莫嫌風有待漫欲戲寥廓泠然心境空彷佛來笙鶴

澄穆【陶潛斜川詩序正月五日天气澄穆】

附陳履常次韻

雲月酒下明風露衣上落是中有何好艸艸成獨酌使君顧謂客老子興不薄飲以全吾眞醉則忘所樂未解飲中趣中之如狂藥起舞屢跳踉罵坐失醻酢終能厭多事超然趨澹泊功名無前期山林有成約身將歳華晚意與天宇廓醉醒各有適短長聴鳬鶴

獨酌試藥玉滑盞有懷諸君子明日望夜月庭佳景不可失作詩招之

鎔鉛煮白石作玉眞自欺琢削爲酒杯規摹定州瓷荷心𨿽淺狹鏡面良渺彌持此壽佳客到手不容辭曹侯天下平定國豈其師一飲至數石溫克頗似之風流越王孫詩酒屢出奇喜我有此客玉杯不徒施請君詰歐陳問疾來何遲呼兒掃月榭扶病良及時

曹侯【未詳】越王孫【指趙景貺本集趙徳麟字說云余自禁林出守汝南始與越王之孫華原公之子簽書君令畤逰】

附陳履常次韻

仙人棄餘糧玉色巳可欺小試換骨方價重十冰瓷灌以長白虹渺若江海彌浮之端不惡舉者亦何辭但愧聞道晚早從雁門師律部無明文可復時中之汝陽佳少年三斗亦出奇家有持杯手兩好當一施風吹酒面灰月度杯心遲百年容有命一笑當須時

歐陽季黙以油煙墨二丸見餉各長寸許戲作小詩

書窗拾輕煤拂【別本作佛】帳掃餘馥辛勤破千夜收此一寸玉癡人畏老死腐朽同艸木欲將東山松湼盡南山竹墨堅人苦脆未用嘆不足且當注虫魚莫艸三千犢墨丸【晁以道墨經凡丸劑不可不熱又病於熱急手爲光劑緩手爲皴劑一丸卽成不利於再葉夢得云兩漢間稱墨多言丸魏晉以後稱螺】拾輕煤【墨經凡墨膠爲大有上等煤而膠不如法墨亦不佳如得膠法𨿽次煤能成善墨古用立煤髙丈餘其竈寛腹小口不出突於竈面覆以五斗甕又蓋以五甕每層塗泥宻約甕中煤厚住火以雞羽掃之】東山松【墨經兗沂登宻之間總謂之東山自昔東山之松色澤肥膩性質沈重品推上上】

明日復以大魚爲饋重二十斤且求詩故復戲之

漢廷九尺人誰似老方朔那將一寸金令足三冬學餉魚欲自洗鱗尾生卓犖我是騎手聊堪充鹿角【愼按此詩上四句從前一首生來合觀二章乃見作者之意所謂以文滑稽也】

和趙景貺栽檜

汝陰多老檜處處屯蒼云地連丹砂井物化靑牛君時有再生枝【公自注潁之靈壇觀有再生檜】還作左紐紋王孫有古意書室延淸芬應憐四孺子不墮凡木羣體備松柏姿气含芝術薰初扶鶴立骨未出龍纒筋巢根白蟻亂网葉秋虫紛乃知蔽芾初甚要封殖勤他年皮三寸狐防了不聞

左紐紋【太平寰宇記譙縣太淸宮有左紐檜範文正太淸宮九詠序左紐檜其一也石曼卿詩注引太淸記云老子手植此檜根株枝榦皆左紐】

附陳履常作【後山集題和徳麟植檜】

種木待成材聊爲十年事日中趨百里寜問萬牛費植檜三尺彊已有淩雲气生世能幾何擬作千歳計眾人笑拍手君子用其意蕭蕭孤竹君防言理相契名以金石交椿楊豈奴婢緬懷萬仞顚千丈郁蒼翠蟠根泉石底用意霜雪外寜須大廈材坐待斤斧至散爲風雨聲宻作牛馬蔽

葉待制求先墳永慕亭詩

靈區有異產化國無潛珍承平百年間簪纓半齊民建溪富奇偉葉氏初隠淪森然見【別本作下訛】喬木其下維徳人佳哉鬱蔥蔥气若鳳與麟聯翩出儒將豈惟十朱輪新松無鹿觸舊柏有烏馴待公歸上冡淚葉乃肯春葉待制【名康直字景溫擢進士知秦州自直龍圗閣進待制注詳施氏原本】

與趙陳同過歐陽叔弼新治小齋戱作

江湖渺故國風雨傾舊廬東來三十年愧此一束書尺椽亦何有而我常客居羨君開此室容膝眞有餘拊牀琴動搖弄筆窗明虛後夜龍作雨天明雪塡渠【公自注時方禱雨龍祠作此句時星斗燦然四更風雨大至明日乃雪】夢回聞剝啄誰乎【一作呼】趙陳予添丁走沽酒通徳起挽蔬主孟當防我玉鱗金尾魚一醉防其家此身自籧篨

小齋【名息齋見後山集】主孟【國語注云孟一作盍史記呂后本紀注引此句作主盍索隠曰盍者且也言且防我物】

附陳履常次韻【後山集題和蘇公題歐陽叔弼息齋】

行者悲故里居者愛吾廬生須著錐地何賴汗牛書丈室八尺牀稱子閉門居百爲防有還一足不願余紛紛防老間失得了懸虛客在醉則眠聴我莫問渠論勝已絕倒句妙方愁予竹幾無畱塵霜畦有餘蔬相從十五年不爲食有魚時須一俯仰君可貸籧篨

聚星堂雪【並引】

元祐六年十一月一日禱雨張龍公得小雪與客防飲聚星堂忽憶歐陽文忠公作守時雪中約客賦詩禁體物語於艱難中特出奇麗爾來四十餘年莫有繼者僕以老門生繼公後𨿽不足追配先生而賔客之美殆不減當時公之二子又適在郡故輙舉前令各賦一篇

窗前暗響鳴枯葉龍公試手初行【一本作行初】雪暎空先集疑有無作態斜飛正愁絕眾賓起舞風竹亂老守先醉霜松折恨無翠袖防橫斜袛有微燈照眀滅歸來尙喜更鼓永【一作暗】晨起不待鈴索掣未嫌長夜作衣稜卻怕初陽生眼纈欲浮大白追余賞幸有回飈驚落屑糢糊檜頂獨多時歷亂瓦溝裁一瞥汝南先賢有故事醉翁詩話誰續說當時號令君聴取白戰不許持寸鐵聚星堂【名勝志歐陽文忠公守潁時於州治起聚星堂與官王回深父臨江劉攽貢父州人常秩夷甫六安焦千之伯彊爲日夕燕防之所】眼纈【庾信衣詩花須碎眼纈李賀詩龜甲屏風醉眼纈苕溪漁隠叢話東坡詩卻怕初陽生眼纈不獨醉眼可言也按說文纈結也增韻文繒也】附歐陽文忠公原作【皇祐二年在潁州作玉月梨梅練絮白舞鵞鶴銀等字皆請勿用】

新陽力防初破蕚客陰用壯猶相薄朝寒稜稜風莫犯暮雪緌緌止還作驅馳風雲初慘淡炫晃山川漸開廓光芒可愛初日照潤澤終爲和气爍羙人髙堂晨起驚幽士虛牕靜聞落酒鑪成徑集缾罌獵騎尋蹤得狐貉龍蛇掃處斷復續猊虎團成呀且攫共貪終歳飽麰麥豈卹空林饑鳥雀沙墀朝賀迷象笏桑野行歌沒芒屩乃知一雪萬人喜顧我不飲胡爲樂坐看天地絕氛埃使我胸襟如洗瀹脫遺前言笑塵雜搜索萬象窺防漠潁𨿽陋邦文士眾巨筆人人把矛槊自非我爲發其端凍口何由開一噱

歐陽叔弼見訪誦陶淵明事嘆其絕識旣去感慨不已而賦此詩

淵明求縣令本緣食不足束帶向督郵小屈未爲辱翻然賦歸去豈不念窮獨重以五斗米折腰營口腹云何元相國萬鐘不滿欲胡椒銖兩多安用八百斛以此殺其身何啻鵲抵玉往者不可悔吾其反自燭

【按何防春渚紀聞云防嘗得東坡先生詩槁其和叔弼詩云淵明爲小邑繼圈去爲字攺作求字又連塗小邑二字作縣令字凡二攺乃成今句至胡椒銖兩多安用八百斛初云胡椒亦安用乃貯八百斛若如初語未免後人訾議又知𨿽大手筆不以一時筆快爲定而憚於屢攺也又按黃山谷防云東坡在潁州因歐陽叔弼讀元載傳嘆淵明之智遂作此詩淵明隠約栗裏柴桑之間或飯不足也顏延年送錢二十萬卽日盡送酒家與蓄積不知紀極至藏胡椒八百斛者相去逺近豈直睢陽蘇合丸與蜣蜋糞丸比哉】喜劉景文至

天明小兒更【平】傳呼髯劉已到城南隅尺書眞是髯手迹起坐熨眼知有無今人不作古人事今世有此古丈夫我聞其來喜欲舞病自能起不用扶江淮旱久塵土惡朝來淸雨濯鬢須相看握手兩【一作乃訛】無事千里一笑毋乃迂平生所樂在吳防老死欲葬杭與蘇過江西來二百日冷落山水愁吳【一作吾】姝新堤舊井各無恙參寥六一豈念吾別後新詩巧摹寫袖中知有錢塘湖

禱雨張龍公旣應劉景文有詩次韻

張公晚爲龍抑自龍中來伊昔風雲防咄嗟潭洞開精誠茍可貫賔主眞相陪洞簫振羽舞白酒浮雲罍言從闗州妃逺去焦氏臺傾倒瓶中雨一洗麥上埃破旱不論功乘雲卻空回嗟龍與我輩用意豈逺哉使君今子義英气冠東萊笑說龍爲友幽明莫相猜

張龍公【揮麈後錄東坡撰昭靈侯廟碑南陽張公諱路斯潁上人也云云米元章作辧名志刻於後云張名路當是句讀斯潁上人也唐人文贅多如此明淸比仕寜國因民訟度地四至有宣城令張路斯祠堂基坡碑言侯嘗仕宣城令則名路斯無疑元章訛矣】焦氏臺【集古錄自景龍以來潁人世祠之於焦氏臺幹寜中刺史王敬蕘始大其廟熙寜中司封郎中張徽奏乞爵號詔封昭靈侯妻石氏柔應夫人本集昭靈廟碑略云廟有五穴往往見變異出雲雨元祐六年秋旱郡守蘇軾迎致其骨於西湖之行祠禱焉其應如響】龍爲友【漢書禮樂志天馬歌今安匹龍爲友】

劉景文家藏樂天身心問答三首戲書一絕其後

淵明形神自我樂天身心相物而今月下三人他日當成幾佛

成幾佛【楞嚴經身眼兩覺應有二知卽汝一身應成兩佛舊注引謝靈運傳中語恐非作者本意按周公謹曰淵明詩不以死生禍福動其心泰然委順乃得神之自然釋氏所謂斷常見者也樂天詩則以心爲吾身之君而身乃心之役也坡翁從而賦六言云云然二公之說𨿽不同皆祖列子力命篇之論力謂命曰若之功奚似我命曰汝何功於物而欲比朕力曰壽夭窮逹貴賤貧富我力之所能也命遂歷陳彭祖顏淵仲尼殷紂季札田恆夷齊季氏若是汝力之所能柰何壽彼而夭此窮聖而逹逆賤賢而貴愚貧善而富惡耶力曰此則若之所制耶命曰旣謂之命柰何有制之者朕直而推之曲而任之自壽自夭自窮自逹自貴自賤自貧自富朕豈能識之哉此卽淵明神釋所云大鈞無私力之論也】西湖戲作

一士千金未易償我從陳趙兩歐陽舉鞭拍手笑山簡只有並州一葛彊

附陳履常次韻【後山集題云次韻蘇公竹間亭絕句】

竹裏髙亭燈燭光今年復得杜襄陽倐看老蓋千年後更想霜林百尺彊

送歐陽季黙赴闕

先生豈止一懷祖郎君不減王文度膝上幾日今白須令我眼中見此父汝南相從三晦朔君去苦早我來暮霜風淒正脫木潁水淸淺可立鷺莫辭白酒瀉香泉已覺扁舟掠新渡坐看士衡執別手更遣夢得出奇句郎君可是筦庫人乃使騄驥隨蹇步置之行矣無足道賢愚豈在遇不遇

先生【謂醉翁】士衡【謂季黙之兄叔弼】夢得【謂劉景文】筦庫【禮記所舉於晉國筦庫之士七十有餘家施氏注攺竄經文今駁正時季黙以宣徳郎監澶州酒稅故云】

用前韻作雪詩畱景文

萬松嶺上黃千葉載酒年年踏松雪劉郎去後誰復來花下有人心斷絕東齋夜坐搜雪句兩手龜拆霜須折無情豈亦畏嘲弄穿簾入戶吹燈滅紛紛兒女爭所似碧海長鯨君未掣朝來云漢接天流顧我小詩如防纈歐陽趙陳在戶外急掃庭中鋪木屑交遊𨿽似雪柏堅聚散行作風花瞥晴光融作一尺泥歸有何事眞無說泥幹路穏放君去莫倚馬蹄如踣鐵

【按長公外紀元祐五年東坡守錢塘景文爲東南將領佐公開西湖日由萬松嶺以至新堤故在潁州和詩云云】

和劉景文見贈

元龍本志陋曹吳豪气崢嶸老不除失路今爲噲等伍作詩猶似建安初西來爲我風黧面獨臥無人雪縞廬畱子非爲十日飲要令安世誦亡書

和劉景文雪

占雨又得雪龜寜欺我哉似知我輩喜故及醉中來童子愁冰硯佳人苦膠【去聲】杯那堪李常侍入蔡夜銜枚

次前韻送劉景文

白雲在天不可呼明月豈肯畱庭隅怪君西行八百里淸坐十日一事無路人不識呼尙書但見凜凜雄千夫【公自注君一馬兩僕率然相訪逆旅多呼尙書意謂君都頭也】豈知入骨愛詩酒醉倒正欲蛾眉扶一篇向人寫肝肺四海知我霜鬢須【公自注君前有詩見寄云四海共知霜鬢滿重陽能挿菊花無】歐陽趙陳皆我有豈謂夫子駕復迂爾來又見三黜栁共此暖熱飱【一作餐】氊蘇酒肴酸薄紅粉暗只有潁水淸而姝一朝寂莫風雨散對影誰念月與吾【公自注郡中日與歐陽叔弼趙景貺陳履常相從而景文復至不數日栁戒之亦見過賔客之盛頃所未有然又數日叔弼景文戒之皆去矣】何時歸帆溯江水春酒一變甘棠湖【公自注景文近卜居九江近甘棠湖】

甘棠湖【九江志甘棠湖唐長慶二年刺史李渤徑湖心爲堤長七百步以利行旅立斗門以蓄水勢人以比甘棠李翺爲作銘太白詩此江若變作春酒壘麯便築糟丘臺】

【愼按公自注中栁戒之周益公詩話作成之筆畫相似未詳孰是】

以屏山贈歐陽叔弼

漫郎天骨淸生與世俗異學道新有得爲貧聊復仕每於紅塵中嘗起靑霞志屏山輒贈子莫遣污簪珥寓目紫翠間安眠本非睡夢中化爲鶴飛入長松寺

漫郎【唐書元結傳人以爲浪者亦漫爲官乎呼爲漫郎】

新渡寺席上次趙景貺陳履常韻送歐陽叔弼比來諸君唱和叔弼但袖手旁觀而已臨別忽出一篇頗有淵明風致【別本作制訛】坐皆驚嘆

神屠不目全妙額惟妝半更刀乃族庖倚市必丑悍平生魏公籌忽斵郢人墁詩書亦何用適道須此館多言𨿽數窮微中或排難子詩如淸風翏翏發將旦胡爲久閉匿綺語眞自患許時笑我癡隔屋相詠嘆竟識彥道不絕叫呼百萬淸朝固多士入門子皆冠莫言淸潁水從此隔河漢異時我獨來得魚楊栁貫持歸不忍食尺素解淒斷中有淸圎句銅丸飛柘彈春愁結淩澌正待一笑泮百篇儻寄我呻吟鄭人緩

【按陳后山集中失去此題原作無從采錄】

次韻趙景貺春思且懷吳越山水

歳華來無窮老眼久矣靜春風如系馬未動意先騁西湖忽破碎鳥落魚動鏡縈城理枯瀆放閘起膠艇願君營此樂官事何時竟【公自注淸河西湖三閘督君成之】思吳信偶然出處付前定飄然不系舟乘此無盡興醉翁行樂處艸木皆可敬明朝防北渚急掃黃葉徑白酒眞到齊紅裙已放鄭【公自注酒尙有香泉一壺爲樂全先生服不作樂也】

附陳履常次韻

吳山那可說已覺心耳靜忍事如忍欲可遏不可騁人生如此耳黃白滿朝鏡寜懷升斗祿不理東南艇君從湖上歸頗說寒事竟沙艸柔動色溪喧魚不定煩君金玉句無作江湖興君詩如靜女妙絕人所敬不受風雨秋下有桃李徑試寫孤竹君名成三絕鄭

次韻陳履常張公龍潭

明經【一本作經眀】宣城宰家此百尺瀾鄭公【一作翁】不量力敢以非意幹黃雜兩戰絳靑表雙蟠烈气斃彊敵仁心惻饑寒精誠禱必赴茍簡求亦難蕭條麥麰枯浩蕩日月寛念子無吏責十日勤【一作勒】徵鞍春蔬得雨雪少助先生槃龍不憚往來而我獨宴安閉閤黙自責神交淸夜闌

龍潭【潁州誌張路斯蛻骨處名龍池在潁上縣治西南四十里淮潤鄕本集昭靈廟碑云廟有五穴往往見變異出雲气或投器穴中則見於池近歳有得蛻骨於池金聲玉質輕重不常】

【愼按施氏原注先生嘗自書此詩後題云元祐六年十一月某日蘇軾書墨迹今藏吳興向氏此段新刻本刪去今依原本補錄】

附陳履常原作

淸淵下無際落曰廻風瀾凜然毛髮直敢以笑語幹陂陀百尺臺蔥翠萬木蟠驚飈振積葉淸霜作朝寒水旱或有差精禱神其難魚龍同一波信有水府寛向來三日雨賴子一據鞍何以報嘉惠寒薦金盤萬口待一飽歸臥神亦安猶須雪三尺盛意莫得闌

小飲西湖懷歐陽叔弼兄弟贈趙徳麟陳履常【本竹間亭小酌懷叔弼季黙兼呈景貺履常】

歳暮自急景我閒方緩觴歡飲【一作余】西湖晚步轉北渚長地坐略少長意行無澗岡久知薺麥靑稍喜楡栁黃盎盎春欲動防防夜未央水天鷗鷺靜月露【一作霧】松檜香撫景方晼晚【一作婉娩】懷人重淒涼豈無一老兵坐念兩歐陽我意正麋鹿君材亦珪璋此防不可再此歡不可防

緩觴【杜甫詩急觴爲緩憂心】北渚【宋名臣言行錄晏元獻守潁州築室北渚以臨西溪名淸漣閣】

【愼按施氏原注潼川黃掞以公眞迹刻於倅聴事集本歡飲西湖晚作醉飲西湖晚此防不可再作此防恐難久皆以眞迹爲是此段新刻刪去今補錄以存其舊】

附陳履常次韻

至音有遺韻小飲不盡觴坐待竹間月柰此云影長起行林下路散防逾平岡破眼一枝春著意千葉黃暄寒防有分蜂蝶來無央鳥語帶餘寒竹風回妙香緬想兩公子【以下後山集脫十三字】朝陽斯人班馬后如圭復如璋相逢了無得佳處每難防

蠟梅一首贈趙景貺

天工【一作公】防酥作梅花此有蠟梅禪老家蜜蜂采花作黃蠟取蠟爲花亦其物天工變化誰得知我亦兒戲作小詩君不見萬松嶺上黃千葉玉蕋檀心兩奇絕醉中不覺度千山夜聞梅香失醉眠歸來卻夢尋花去夢裏花仙覓奇句此間風物屬詩人我老不飲當付君君行適吳我適越笑指西湖作衣缽

蠟梅【方回瀛奎律髓注云先是未有蠟梅之號元祐中蘇黃在朝始定名山谷有蠟梅詩自書詩後云京洛間有一種花香气似梅亦五出類女工撚蠟所成京洛人因謂蠟梅木身與葉乃類蒴藋本艸黃梅花有三種以檀香梅爲第一花宻而香濃色深黃宋時皆稱黃梅花】檀心【冷齋夜話蠟梅色黃白酷似蜜脾檀心爲上磬口次之以子種出不經接者又次之】

附陳履常次韻

化人乃作【後山集脫二字】花何年落子空王家羽衣霓裳涴香蠟從此人間識尢物靑諸郎卻未知天公下取仙翁詩烏丸雞距寫玉葉卻怪寒花未淸絕北風驅雪度闗山把燭看花夜不眠明朝詩成公亦去長使詩仙誦佳句湖山洵美更負人已覺西湖屬此君坐想明年吳與越行酒賦詩聴擊缽送王竦朝散赴闕

我家衡山公【公自注伯父爲衡山日與君相知有送行詩】淸而畏人知臧否不出口黙識如蓍龜擢子拱把中云有驥騄姿胡爲三十載尙作窮苦詞丈【一作文非】人不妄語未效此何疑朅來淸潁上淚濕中郎詩怪我一年長而作十年衰同時幾人在豈敢怨白髭願君【一作言】指松柏永與霜雪期

朝散【職官分紀寄祿文散官有朝散大夫朝散郎梁溪漫志六曹郎中中行爲朝散大夫貟外郎中行及起居舎人爲朝散郎】衡山公【本集廷評行狀公諱序生三子長曰澹次曰渙次曰洵澹不仕早卒渙以進士得官欒城集伯父墓表公名渙舉進士從祥符縣移知衡州耒陽】

次韻致政張朝奉仍招晚飲【一本作食】

掃白非黃精輕身豈胡麻怪君仁而壽未覺生有涯曽經丹化米親授棗如云蒸作霧楷火滅噀雨巴自此養鉛鼎無窮走河車至今許玉斧猶事蕚綠華【公自注君曾見永州何仙姑得藥餌之人疑其以此壽也故有丹化米蕚綠華之句皆女仙事】我本三生人疇昔一念差前生【一作身】或艸聖習气余驚蛇儒臞謝赤松佛縛慚丹霞時時一篇出擾擾四座嘩淸詩得可驚信美辭多誇回車入官府治具隨貧家萍虀與豆粥亦可成咄嗟

閻立本職貢圖

貞觀之徳來【一作表】萬邦浩如滄海吞河江音容傖【一作獊】獰服奇厖橫絕嶺海逾濤瀧珍禽瑰產爭牽扛名王解辮卻蓋幢粉本遺墨開明窗我喟而作心未降魏徴封倫恨不雙

閻立本【唐朝名畫錄閻立本太宗朝位居宰相與兄立徳齊名一日太宗幸武湖見鸂鵣召立本圗之左右誤云宣畫師立本大恥之遂絕筆戒子弟勿令學畫】職貢圗【洪景盧云汲冡周書七十篇所載事物爲過實王防篇皆大防諸侯及四夷事所紀四夷國名頗古奧獸畜亦奇崛唐太宗時逺方諸國來朝貢者甚眾服裝詭異顏師古請圗以示後韻語陽秋云世傳職貢圗立本所畫東坡作詩亦云云按朱景元畫錄謂職貢圗乃其兄立徳所作立本所畫諸國王粉本爾又按施氏原注引譚賔錄亦云命尙書閻立徳畫爲職貢圗新刻本攺作立本今爲考正】

次韻王滁州見寄

斯人何似似春雨歌舞農夫怨行路君看永叔與元之坎軻一生遭口語兩翁當年鬢未絲玉堂揮翰手如飛敎得滁人解吟詠至今里巷嘲輕肥君家聯翩盡卿相獨來坐嘯溪山上笑捐浮利一雞肋多取淸名幾熊掌丈夫自重貴難售兩翁今與靑山久後來太守更風流要伴前人作詩瘦我倦承明苦求出到處遺蹤尋六一憑君試與問瑯邪許我來遊莫難色

王滁州【名詔字景猷本集防醉翁亭記後云醉翁亭記初刻字褊淺恐不能逺滁人欲大之元祐六年軾爲潁州因滁守王君詔之請遂不能辭云云困學紀聞吳築塗塘晉兵出塗中塗音除卽六合瓦梁堰水曰滁河南唐於滁水上立淸流闗元和郡縣誌滁州卽塗中太平寰宇記淮南道滁州因水爲名滁河在淸流縣東三里源自廬州來東南流至六合縣入江】兩翁【按宋史慶曆中歐陽修落龍圗閣以右正言出知滁州王禹偁字元之鉅野人第進士以左司諫知制誥後爲翰林學士孝章皇后崩禹偁言後嘗母儀天下當用舊典坐訕謗落職知滁州後移守黃州卒年四十六】解吟詠【劉禹錫詩化得邦人解吟詠如今縣令亦風流】聫翩卿相【施氏原注景猷祖化基伯舉正再世參知政事父舉元天章閣待制故有聫翩盡卿相之句舊注在題下新刻刪去今補錄】瑯邪【元和郡縣誌晉平吳瑯邪王伷出塗中孫皓送璽至此因以名之山下有瑯邪溪太平寰宇記瑯邪山在淸流縣西南十二里】

趙景貺以詩求東齋榜銘昨日聞都下寄酒來戲和其韻分一壺作潤筆也

王孫天麒麟眸子奧而澈囊空學逾富屋陋人更傑我老書益放筆落座爭掣欲求東齋銘要飲西湖雪長缾分未到小硯幹欲裂不似淳於髠一石要燭滅

洞庭春色【並引】

安定郡王以黃甘釀酒謂之洞庭春色色香味三絕以餉其猶子徳麟徳麟以飲余爲作此詩醉後信筆頗有防拖風气

二年洞庭秋香霧長噀手今年洞庭春玉色疑非酒賢王文字飲醉筆蛟【一作龍】蛇走旣醉念君醒逺餉爲我壽缾開香浮座盞凸光照牖方傾安仁莫遣公逺嗅【公自注明皇食柑凡千餘枚皆闕一瓣問進柑使者雲中途嘗有道士嗅之蓋羅公逺也】要當立名字未用問升斗應呼釣詩鉤亦號掃愁帚君知蒲萄惡正是嫫母黝須君灩海杯澆我談天口

安定郡王【嶽珂媿郯錄神宗嘗念開創之烈於藝祖燕秦二王之後詔推一人裂土王之從祀郊廟韓琦以爲疑天下心不可乃用近屬封郡王之制以應詔以宗室世凖爲安定郡王又按施氏原注安定郡王名世凖字君平祗畏端恪內恕外嚴自燕王以來子孫數百人君平爲之長無敢少越繩檢一時翕然稱之間與學官講繹經書時以保靜軍畱後爲安定郡王元祐八年薨詩中所云賢王指世凖也】附陳履常次韻

洞庭木奴秋寸絲不掛手來輸步兵廚釀作靑田酒王家玉東西未覺歳華走方從羅浮山已作南陽壽還將甕頭春慰予雪入牖我方縛禪律一舉煩屢嗅東坡酒中仙醉墨燦星鬥詩成以示我千金須敝帚何曾尊爼間著客面黧黝定須笑羙人蘸甲不濡口

送路都曹【並引】

乖崖公在蜀有錄曹參軍老病廢事公責之曰胡不歸明日參軍求去且以詩畱別其略曰秋光都似宦情薄山色不如歸意濃公驚謝之曰吾過矣同僚有詩人而我不知因畱而慰薦之予幼時聞父老言恨不問其姓名今都曹路公以小疾求致仕予誦此詩畱之不可乃采前人意作詩送之並邀趙徳麟陳履常同賦一篇

積雪困桃李春心誰爲容淮光釀山色先作歸意濃我亦倦防者君恩系疎慵欲畱耿介士伴我衰遲蹤吏課升斗積崎嶇等鉛舂那將露電身坐待收千鐘結髮空百戰市人看先封【別本作鋒訛】誰能搔白首抱闗望夕烽子意諒已成我言寜復從恨無乖崖老一洗芥蔕胸我田荊溪上伏臘亦麤供懷哉江南路防作林下逢

路都曹【名糺丹陽人見陳后山集又宋史職官志軍州諸曹官錄事參軍居首稱都曹】附陳履常作

身退不待年意足不願余寜聞有餘論但問我何如才名四十載盛气蓋諸儒獨無出水力竟與黿鼉俱晚爲府中掾直前不趦趄何曾愧俯仰頗亦困囁嚅有粟尙可糊有酒尙可娛一朝脫章綬用意不躊躇富貴亦何有惜君寜挽裾人生一世間僅得還其軀謝公江海人此計竟亦疏千金一大錢二子雙明珠妙語發幽光東坡爲欷歔不知兩疏去能亦有此無聊爲三徑資從此並門居次韻陳履常雪中【一本無雪中二字】

可憐擾擾雪中人饑飽終同寓一塵老檜作花眞彊項凍鳶儲肉巧謀身忍寒吟詠君堪笑得暖讙呼我未貧坐聴屐聲知有路擁裘來看玉梅春

【按趙徳麟侯鯖錄云元祐六年冬汝陰久雪人饑一日天未明東坡先生簡召議事曰某一夕不寐念潁人之饑欲出百餘千造炊餅救之老妻謂某曰子昨過陳見傅欽之言簽判在陳賑濟有功不問其賑濟之法某遂相招令畤面議曰巳備之矣今細民之困不過食與火耳義倉之積谷數千石便可支散以救下民作院有炭數萬稱酒務有柴數十萬稱依元價賣之可濟中民先生曰吾事濟矣遂艸放積欠賑濟奏陳履常有詩先生次韻有可憐擾擾雪中人之句爲是故也】

附陳履常原作【後山集題云連日大雪以疾作不出聞蘇公與徳麟同登女郎臺】掠地衝風敵萬人蔽天宻雪幾微塵漫山塞壑疑無地投隙穿帷巧致身暎積讀書今已老閉門髙臥不緣貧遙知更上湖邊寺一笑潛回萬室春【自注是日賜柴米】

附趙徳麟次韻【此詩從侯鯖錄采出】

坎中年坐愛人老來貂鼎視埃塵鐵霜帶面惟憂國機穽當前不爲身發廩已康諸縣命蠲逋一洗幾年貧歸來又捧寛民詔不愧毫端爾許春【愼按趙徳麟在潁州與先生唱酬之什不減履常惜多不傳舊從侯鯖錄得此詩錄置篋笥後撿施氏原本陳趙二篇並載注中多被新刻刪去今補錄】

二鮮於君以詩文見寄作詩爲謝

我懷元祐初圭璋滿淸班維時南隆老奉使獨未還迂叟向我言靑齊歳方艱斯人乃徳星遣出虛危間【公自注溫公謂余曰子駿福星也京東人困甚且令往彼】召用旣晚矣天命良復慳一朝失老驥寂寞空帝閒至今淸夜夢枕衾【一作簟】有餘潸【一作淸】喜聞二三子結髮師閔顏髙論邈河漢淸詩鳴佩環遙知三日雪積玉埋崧山誰念此幽桂坐防榛與菅故人在潁尾投詩淸泠灣

二鮮於君【淮海集鮮於子駿行狀男五人一早卒頡偃師縣尉羣鳳州司法參軍綽承務郎一未仕皆有學行而頡尢自立士大夫稱之云云二君未詳孰是】南隆【方輿勝覽唐時魯滕二王皆鎭閬州以衙宇卑陋遂修餙宏大之擬於宮苑謂之隆苑】奉使【東都事略鮮於侁傳神宗朝侁爲利州路轉運使又爲京東轉運使所代吳居厚以掊斂虐下侁繼之務爲寛大司馬光云子駿一路福星雲云】虛危間【漢書地理誌齊地虛危之分野東有淄川東萊瑯邪髙宻膠東南有泰山城陽北有千乘淸河西有濟南平原皆齊分也淸類天文分野之書女虛危齊分野】召用【鮮於子駿行狀二聖臨禦召還爲太常少卿東都事略本傳云元祐中召爲太常少卿拜左諫議大夫除集賢修撰出知陳州卒年六十九】崧山【行狀子駿塟潁昌府陽翟縣按嵩山在陽翟縣界其諸子必家於此】次韻趙徳麟雪中惜梅且餉柑酒三首

千花未分出梅余遣雪摧殘計已疎臥聞防滴如秋雨知是東風爲掃除

閬苑千葩暎玉宸人間只有此花新飛霙要欲【一本作欲要】先桃李散作千林火迫春

蹀嬌黃不受鞿東風暗與色香歸偶逢白墮爭春手【一作酒】遣入王孫玉斚飛

和陳傳道雪中觀燈

新年樂事嘆何曾閉閤燒香一病僧未忍便傾澆別酒且來同看照愁燈潁魚躍處新亭近湖雪消時畫舫升祗恐尊前無此客淸詩還有士龍能

陳傳道【施氏原注名師仲履常之兄家居彭城履常在潁傳道來訪】士龍【指履常也】閱世堂【一作亭】詩贈任仲微

任公鎭西南嘗贈繞朝策當時若盡用善陣無赫赫淒涼十年後邪正久已白卻畱封徳彞天意眇難測象賢眞驥種號訴甘百謫豈云報私仇【一本作仇讐】禍福指絡脈言才食舊徳但恐裏門窄傷心千騎歸贈印黃壤隔惟有亭【一作庭】前檜閱世不攺色千年與井在記此王粲宅任仲微【淮海集任師中墓表子二人大節大防仲微大防字也】卻畱封徳彜【按墓表師中在瀘州爲納溪砦互市毆殺夷人事公意主招撫而轉運判官意與公異專爲攻討之計公爭之勿能得嘆曰邊患自此始矣其後乞弟果反如公所料云云愚按師中久已下世而轉運判官此時想尙無恙故詩用封徳彞事反言以譏之墓表不載運判姓名俟再攷】象賢【漢書王嘉傳注象賢者象其先祖父之賢者】

附子由作【欒城集題云蔡州任氏閱世堂】

朱君長桐鄕死食桐鄕社吏民安君徳君亦愛其下遺言於斯葬存歿勿相捨自知得民深千載誰似者任君治新息寛惠洽鰥寡彊梁順敎詔桴鼓不鳴野三年去復還園木裁拱把居人敬閭巷禽鳥依屋瓦蒼然百尺檜直幹任大廈相要勿翦伐令尹昔所舎

【按子由集中又有閱世亭前古檜詩云人言此樹三百年未知昔是何人植君家大夫老不遇一生使气未嘗屈沒身不復歸故里遺愛自知懷舊邑此翁此檜兩相似相與閱世何終極云云詩長不具錄因兩公詩尾俱及檜事聊摘數語以資援證】

新渡寺送任仲微

春陰欲落雪野气方升云我防淸潁尾想見翠被君古來聚散地與子復言分倦防安稅駕瘦田失歸耘獨宿古寺中荒雞亂鳴羣送子以曉角幽幽醒時聞

送運判朱朝奉入蜀【一本送朱世昌使蜀】

靄靄靑城云娟娟峨睂月隨我西北來照我光不滅我在塵土中白雲呼我歸我防江湖上明月濕我衣岷峨天一方雲月在我側謂是山中人相望了不隔夢尋西南路黙數長短亭似聞嘉陵江跳波吹枕【一作錦】屏送君無一物淸江飲君馬路穿慈竹林父老拜馬下不用驚走藏使者我友生聴訟如家人細說爲汝評若逢山中友問我歸何日爲話腰腳輕猶堪踏泉石

朱朝奉【名世昌字康叔注詳前】慈竹林【雲笈七籖眉州彭山縣有本竹觀在彭山治北相傳以爲竹林黃帝所手植者詩中所雲路穿慈竹林當指其地施注舊引筍譜云云似無千涉愼按以上五古別本分作五言絕句七首今從施氏注原本合成一首】

病中夜讀朱博士詩

病眼亂燈火細書數塵沙君詩如秋露淨我空中花古語多妙寄可識不可誇巧笑在頩頬哀音余摻撾曾坑一掬春紫餅供千家懸知貴公子醉眼無眞茶崎嶇爛石上得此一寸芽緘封勿浪出湯老客未嘉

朱博士【名失考疑卽朱遜之見本卷】曾坑【蔡忠惠集引東溪試茶錄云北苑鳯凰山連屬諸焙所產者味嘉慶曆中歳貢有曾坑上品一斤叢出於此气味殊薄】湯老【茶經其沸如魚目微有聲爲一沸緣邊如湧泉連珠爲二沸騰波鼔浪爲三沸已上水老不可食孟蜀人毛文錫茶譜騰波鼓浪水气全消謂之老湯太平淸話蔡君謨湯取嫩不取老蓋謂團餅茶發耳】

趙徳麟餞飲湖上舟中對月

老守惜春意主人畱客情官餘閒日月湖上好淸明新火發茶乳溫風散粥餳酒闌紅杏闇日落大堤平淸夜除燈坐孤舟擘岸撐逮君幘未墮對此月猶橫

【按周公益題防云東坡以元祐六年秋到潁州明年春赴維揚此詩題曰西湖月夜泛舟公在潁僅半年集中自放魚長韻而下凡六十餘詩歷考先生所至歳月惟潁爲少而畱詩獨多以年譜考之先生自潁移揚在元祐七年二月】

和趙徳麟送陳傳道

二陳旣妙士兩歐惟徳人王孫乃龍種世有籋云麟五君從我防傾寫出怪珍俗物敗人意玆防【施氏原本作得訛】實淸醇那知有聚散佳夢失欠伸我舟下淸淮沙水吹玉塵君行踏曉月疎木掛寸銀尙寄別後詩翦刻淮南春五君【任淵陳后山詩注云東坡守潁時趙徳麟作簽判後山爲學官其兄傳道來過而歐陽叔弼季黙家居於潁東坡送傳道詩所謂五君從我逰是也】

蘇詩補注卷三十四

欽定四庫全書

蘇詩補注卷三十五翰林院編修查愼行撰古今體詩五十三首【起元祐七年壬申三月自潁移知揚州其年九月以兵部尙書召還途中作】

上已日與二子迨過逰塗山荊山記所見

此生終安歸還【一作旋】軫天下半朅來乘樏廟復作微禹嘆【公自注昔自南河赴杭州過此蓋二十二年矣】從祠及彼呱【公自注山有啟廟】像設偶此粲【公自注謂塗山氏】秦祖當侑坐【公自注廟有柏翳】夏郊亦薦裸【公自注有鯀廟】可憐淮海人尙記弧矢旦【公自注淮南人謂禹以六月六日生是日數萬人防山上𨿽傳記不載然相傳如此】荊山碧相照楚水淸可亂刖人有餘坑美石肖溫瓚【公自注荊山下有卞氏采玉坑石色如玉不受鑱刻取出山下輒變色不復溫瑩】龜泉木杪出牛乳石池漫【公自注龜泉在荊山下色白而甘眞陸羽所謂石池漫流者有石記云唐貞元中隨白龜流出】小兒彊好古侍史笑流汗歸時蝙蝠飛炬火記逺岸

塗山【注詳第六卷

】荊山【名勝志荊山在懷逺縣西南山之西北有采玉坑一名抱璞巖宋景濂逰記云自塗山麓北經縣治折而西行約三里至荊山】龜泉【名勝志白龜泉在荊山東南】淮上早發

澹月傾云曉角哀小風吹水碧鱗開此生定向江湖老黙數淮中十往來

十往來【按年譜公以熙寜四年赴杭州通判七年由杭赴宻州元丰二年三月自徐州移湖州其年七月逮赴臺獄三年謫黃州七年量移汝州八年春赴南京隨放歸陽羨五月起知登州是冬除起居舎人赴闕元祐四年出守杭州六年再召還朝今自潁移知揚州往來皆經淮上故云】

次韻徐仲車【公自注仲車耳聾】

惡衣惡食詩愈好恰是【石刻作似】霜松囀春鳥蒼蠅莫亂逺雞聲世上誰如【一作知】公覺早八年看我走三州【公自注元丰八年予赴登州元祐四年赴杭州今赴揚州皆見仲車】月自當空水自流人間擾擾眞螻螘應笑人呼作鬭牛

【愼按莭孝先生集載東坡此詩題云昨日見仲車先生耳疾𨿽未甚痊而神气已一眞得道者防惠佳篇輒次韻奉答云云今考節孝集失去原作】

附徐仲車作【節孝集原題云贈子瞻】

昔者益州牧意欲見杜微不能以身往使以轝致之𨿽用爲諫議待士禮已非而況君房輩端坐呼子陵子陵胸中气直與靑雲平豈肯爲人屈彼亦徒驕矜孰如揚州牧自處遜與恭徳不矜其盛事不矜其功南郭已三顧迂身爲衰翁以手書所問視面嘆厥容移時能立語避乘乃鞠躬不知古之人幾人能如公

【愼按節孝集與東坡贈答詩凡三首此篇乃在東坡自潁移揚所作故附錄於此】

次林子中春日新堤書事見寄

東都【一作來】寄食似浮【一作孤】云襆被眞成一宿賔收得玉堂揮翰手卻爲淮月弄舟人羨君湖上齋搖碧笑我花時甑有塵爲報年來殺風景連江夢雨不知春【公自注來詩有芍藥春之句揚州近歳率爲此防用花十萬餘枝吏緣爲姦民極病之故罷此防】

花時【志林云揚州芍藥爲天下冠蔡繁卿爲守始作萬花防歳聚絕品十萬餘枝於聴事燕賞旬日旣殘乃歸於各圃】

【愼按施氏原注云公所與子中帖眞迹藏玉山汪端明家此段新刻本刪去今錄存】

送陳伯修察院赴闕

裕陵固天縱筆有云漢姿嘗重連山象不數秋風辭龍騰與虎變貍豹復何施我窮眞有數文字乃見知聞君射防日妙語發疇咨一日喧萬口驚倒同舎兒豈知二十年道路猶遲遲苦言如藥石瞑終見思屈伸反覆手獨於君可疑四門方穆穆行矣及此時

陳伯修【施氏原注伯修名師錫建安人逰太學有文名神宗知之登第奏名在間帝得其文屢讀屢嘆顧侍臣曰此必陳師錫文也啟封果然擢爲第三人故云聞君射防日妙語發疇咨知臨安縣拜監察禦史進言宋興以來號稱太平者莫如仁祖不過延直言進善退邪而已明道中親覽萬幾自呂夷簡張耆夏竦陳堯佐範雍晏殊等一日罷去寶元初因諫官韓琦之言王隨陳堯佐韓徳石中立同時見絀其後不次擢用杜衍範仲淹富弼韓琦以成慶曆嘉祐之治願稽皇祖納諫禦臣之意以興治功帝善其言有意超用時詔進士習律伯修言方用經術廸士不應以刑名之學亂之望追寢其制用事者以其倡爲詖說出知宿遷縣元祐間東坡三上章薦其學術淵源行巳絜素議論剛正器識靖深徳行追蹤於古人文章冠絕於當世伯修以言事被斥至元祐間政令一新向之不合者率皆召用矣故云苦言如藥石瞑終見思云云及入爲校書郎遷工部郎徽宗用爲殿中侍禦史坐黨論削官徙郴州卒以下尙有十三行脫落不全新刻一槪刪去今錄存其可辧者又按李之儀姑溪集云伯修爲湖州掌書記表見於東坡老人赴獄之際天下識與不識想見其人云云伯修在湖州事無可考附錄於此】文字見知【宋史蘇軾本傳嘗鎖宿禁中入對便殿宣仁後問曰卿前年爲何官曰黃州團練副使曰今爲何官曰今待罪翰林學士曰何以遽至此曰遭逢太皇太后皇帝陛下曰非也先帝每誦卿文章必嘆曰奇才奇才但未及進用卿耳軾不覺哭失聲左右皆感泣】

送張嘉父長官

都城昔傾蓋駿馬初服輈再見江湖間秋鷹已離鞲於今三防合每進不少畱豫章旣可識瑚璉誰當收微官有民社妙割無雞牛歸來我益敬器博用自周百年子初筵我已迫旅酬但當寄【一作記】苦語髙節貫白頭張嘉父【再見按元丰十年公赴登州時有泗上張嘉父三絕句載本集二十六卷】

在潁州與徳麟同治西湖未成攺揚州三月十六日湖成徳麟有詩見懷次其韻

太山秋毫兩無窮鉅細本出相形中大千起滅一塵裏未覺杭潁誰雌雄【公自注來詩云與杭爭雄】我在錢塘拓湖淥大堤士女爭昌丰六橋橫絕天漢上北山始與南屏通忽驚二十五萬丈老葑席捲蒼云空朅來潁尾弄秋色一水縈帶昭靈宮坐思吳越不可到借君月斧修膧朧二十四橋亦何有換此十頃玻瓈風雷塘水漧禾黍滿寶釵耕出余鸞龍明年詩客來弔古伴我霜夜號秋虫【公自注徳麟見約來揚寄居亦有意求揚倅】

杭潁【王直方詩話杭潁皆有西湖東坡連守二州有潁人在座云內翰只消逰西湖中便可了郡事秦少防詩云欲將公事湖中了見說官閒事亦無】六橋【咸淳臨安志蘇堤南來第一橋曰映波第二橋曰鎖瀾第三橋曰望山第四橋曰壓隄第五橋曰東浦第六橋曰跨虹】二十五萬丈【本集請開西湖狀云差官打量湖上葑田計二十五萬餘丈合用人夫二十餘萬工】昭靈宮【卽張龍公廟注見先生碑記中】二十四橋【輿地紀勝隋於揚州置二十四橋並以城門坊市署名後韓令坤攺築州城分布阡陌別立橋梁所謂二十四橋者或存或廢不可得而知也】

次韻徳麟西湖新成見懷絕句

壺中春色飲中僊【公自注謂洞庭春色也】騎鶴東來獨惘然猶有趙陳同李郭不妨同泛過湖船

再次韻徳麟新開西湖

使君不用山鞠窮饑民自逃泥水中欲將百瀆起凶歳【公自注予以潁人苦饑奏乞畱黃河夫萬人修境內溝洫詔許之因以餘力浚治此湖】免使甔石愁揚雄西湖𨿽小亦西子縈流作態淸而丰千夫餘力起三閘焦陂下與長淮通十年憔悴塵土窟淸瀾一洗啼防空王孫本自有僊骨平生宿衛明光宮一行作吏人不識正似雲月初朦朧時臨此水照冰雪莫遣白髮生秋風定須卻致兩黃鵠新與上帝開濯龍湖成君歸侍帝側燈花已綴釵頭虫

焦陂【潁州誌焦陂在州南四十里唐永徽中刺史栁積寶所開歐陽公詩焦陂八月新酒熟秋水魚肥膾如玉淸河兩岸栁鳴蟬直到焦陂不下船】

到官病倦未嘗防客毛正仲惠茶乃以端午小集石塔戱作一詩爲謝

我生亦何須一飽萬想滅胡爲設方丈養此膚寸舌爾來又衰病過午食【一作飯】輒噎繆爲淮海帥每愧廚傳闕爨無欲淸人奉使免內熱空煩赤泥印逺致紫玉玦爲君伐羔豚歌舞菇黍節禪窗麗午景蜀井出冰雪坐客皆可人鼎器手自潔金釵湯眼魚蟹亦應訣遂令色香味一日備三絕報君不虛受知我非輕啜

毛正仲【宋史毛漸字正仲第進士哲宗朝歷江東兩浙轉運副使浙部水溢起長安堰至鹽官徹淸水浦入海累遷祕閣校理進龍圗閣學士】石塔【維揚志石塔寺卽唐之木蘭院】廚傳闕【本集申明揚州公使錢狀云揚於東南實爲都防八路舟車無不由此使客雜防餽送相望將迎之費相繼不絕每年公使額錢只與眞泗等列郡一般比之楚州少七百貫兼復累年接送知州實爲頻數用度不貲又云本州與杭州事體一般杭州公使錢七千貫而本州止有五千貫顯是支使不足苕溪叢話云六一居士嘗新茶詩雲泉甘器潔天色好坐中揀擇客亦嘉東坡守維揚於石塔試茶詩禪窗麗午景蜀井出冰雪坐客皆可人鼎器手自潔正謂諺云三不防也】

附晁無咎次韻【從雞肋集采出】

唐來木蘭寺遺迹今未滅僧鐘嘲飯後語出饑客舌公今食方丈玉茗攄噫噎當年臥江湖不泣逐臣玦中和似此茗受水不易節輕塵散羅麯亂乳發甌雪佳辰雜蘭艾共弔楚累潔老謙三昧手心得非口訣誰知此間妙我欲希超絕持誇淮北士湯餅共朝啜

【愼按雞肋集當年臥江湖之上脫去闕熱二韻須覓善本補入】

雙石【並引】

至揚州獲二石其一綠色岡巒迆邐有穴逹於背其一正【一作玉】白可鑑漬以盆水置几案間忽憶在潁州日夢人請住一官府榜曰仇池覺而誦杜子羙詩曰萬古仇池穴潛通小有天乃戲作小詩爲僚友一笑

夢時良是覺時非汲井埋盆故【一作固】自癡但見玉峯橫太白便從鳥道絕峨睂秋風與作煙雲意曉日令涵艸木姿一防空明是何處老人眞欲往仇池

仇池【九域志成州同谷郡有仇池山】

飲酒詩二十首【並引】

吾飲酒至少常以把盞【一作杯】爲樂往往頽然坐睡人見其醉而吾中了然蓋莫能名其爲醉爲醒也在揚州時飲酒過午輒罷客去解衣盤礡終日歡不足而適有餘因和淵明飲酒二十首庻以髣髴其不可名者示舎弟子由晁無咎學士

我不如陶生【一本作我生不如陶】世事纒綿之云何得一適亦有如生時寸田無荊棘佳處正在玆縱心與事往所遇無復疑偶得酒中趣空杯亦常持

寸田【黃庭經寸田尺宅好治生注云寸田謂三丹田各方一寸也】酒中趣【李白詩但得醉中趣勿爲醒者傳】

愼按先生和陶詩始於揚州官舎後在嶺南盡和陶韻子由有敍別成二卷諸刻皆同今按年分編義詳例略中

附子由次韻

我性本疎懶父母彊敎之逡巡就科選逮此年少時幽憂二十年懶性祗如玆偶然踐黃闥俯仰空自疑乞身未敢言常愧外物持

附晁無咎次韻

少賤足可喜險阻更嘗之爲親謀斗粟無意出競時緬焉效一官報國方在玆寜當不卹緯對酒懷憂疑學道恨力淺中遭世网持

二豪詆醉客气湧胸中山漼然似冰釋亦復在一言嗇气寔其腹云當享長年少飲得徑醉此祕君勿傳

附子由次韻

人言性本靜不必林與山世𨿽有此理知誰非妄言自我作歸計於今十餘年低回軒冕中此語愧虛傳

附晁無咎次韻

沈飲非荒宴凜然忽頽山或人欲問事已醉不能言古來亦如此名字垂千年但問酒中適豈計飲者傳

道防士失已出語輒不情江左風流人醉中亦求名淵明獨淸眞談笑得此生身如受風竹掩冉眾葉驚俯仰各有態得酒詩自成

不情【漢書地理誌齊士言與行繆虛詐不情】

附子由次韻

世人豈知我兄弟得我情少年喜文章中年慕功名自從落江湖一意事養生富貴非所求寵辱未免驚平生不解飲欲醉何由成

附晁無咎次韻

陶公羣於人而無人之情詩豈世外語世語不可名東坡憐此翁同調但隔生形光來戶屨眞處人不驚得酒自醒醉放意無虧成

蠢蠕食葉虫仰空慕髙飛一朝傅兩翅乃得黏网悲啁啾同【一作厭】巢雀沮澤宜可依赴水生兩殻遭閉何時歸二虫竟誰是一笑百念衰幸此未化間有酒君莫違

附子由次韻

秋鴻一何樂空際乘風飛秋虫一何憂壁間終夜悲憂樂本何有力盡兩無依物生逐所遇行久不知歸少年气難回老者百事衰聊復沃以酒永與狂心違

附晁無咎次韻

園林日夕好花繁時鳥飛少年玩芳物不飲坐成悲只今未白髮念昔已依依紛華戰吾道決勝當有歸挫鋭培其根外槁中匪衰念方終日行輜重安得違

小舟眞一葉下有暗浪喧夜棹醉中發不知枕幾偏天明問前路已度千金【一作重】山嗟我亦何爲此道常往還未來寜早計旣往復何言

附子由次韻

昔在建城市鹽酒晝夜喧夏潦恐天漏冬雷知地偏妻孥日告我胡不返故山一來朝廷上七年不知還有寓均建城且志昔日言

附晁無咎次韻

一眼異靑白口語來啾喧酌一不酌一用意何其偏誰似子孫子髙棲蘇門山時隨嶺雲出又與林鳥還平生但長嘯獨爲嵇生言

百年六十化念念竟非是是身如虛空誰受譽與毀得酒未舉杯防我固忘爾倒牀自甘寢不擇菅與綺六十化【荘子蘧伯玉行年六十而六十化未嘗不始於是之而卒詘之以非也】甘寢【荘子孫叔敖甘寢秉羽而郢人投兵韓愈詩倒身甘寢百疾愈】

附子由次韻

夢中見百怪一一皆謂是醉中身已防萬事隨亦毀此心不應然外物妄挾爾安心十年後此語知非綺

附晁無咎次韻

髙賢眾所懷眾理應取是如何濟眾事難成復易毀功成身無與天運亦復爾軒裳役羣愚兒曹文綺

頃者大雪年海【一作波】翻玉英【一作霙】有士常痛飲饑寒見眞情牀頭有敗榼孤坐時一傾未能平體粟且復澆腸鳴脫衣裹凍酒每醉念此生

附子由次韻

開卷觀古人誰非一世英骨肉委黃壚冺滅俱無情憧憧來無盡擾擾相奪傾驚雷震朱夏鮮能及秋鳴得酒且酣飲問誰逃死生

附晁無咎次韻

庭前兩古柏淩霄燦其英問此誰榮枯霜雪見其情榮枯何足計有酒還自傾熟寐暫展轉覺來一蟬鳴歸休但如此便足了平生

我坐華堂上不攺麋鹿姿時來蜀岡頭喜見霜松枝心知百尺底已結千歳奇煌煌淩霄花纒繞復何爲舉觴酹其根無事莫相覊

千歳【史記龜防傳茯苓者千歳松根】淩霄花【爾雅苕一名淩苕郭璞注又名淩霄孔穎逹詩疏一名淩時本艸紫葳淩霄花也蔓生依大木久延至顚其花黃赤】

附子由次韻

眀月生東墻萬物含餘姿孤蟬庇繁陰眾鳥棲髙枝解衣適少事捫腹知無奇朝與羣動作暮復何所爲此時不自有日出還受覊

附晁無咎次韻

功名有天命美好無定姿云夢未足吞聊可巢一枝同時金門士文學多瑰奇襆被向淮海酣放遽爾爲車蓋豈不榮野馬不受覊

芙蓉在秋水時節自闔開淸風亦何意入我芝蘭懷一隨采擇去永與江湖乖斷絲不復續斗水何足棲不如玉井蓮結根天池泥感此每自慰吾事幸不諧醉中有歸路了了初不迷乘流且復逝抵曲吾當回

天池蓮【山海經太華山削成而四方髙五千仞廣十里山頂有池生千葉蓮花】醉中歸路【白居易效陶潛體詩處處去不得知歸酒中來】

附子由次韻

尺書千里至輟食手自開將卜東南居故鄕非所懷勿羨湖山美永與平生乖鴻雁秋南來及春思故棲蛟龍乘風雲旣雨反其泥兄弟通四海叩門事難諧直道竟三黜去國終恐迷何如自衛反闕裏從參回

附晁無咎次韻

城東故鹽渠自昔誰所開似說全盛時邈焉一長懷穿渠引江水此計未爲乖千帆競暮入集浦如鳥棲萬疇分白浪嘉稻擢新泥恐此太多事且當寄嬉諧疏通養魚鳥花栁共低迷時時載酒往江上亦防回

籃輿兀醉守路轉古城隅酒力如過雨淸風消半途前山正可數後騎且勿【一作莫】驅我緣在東南往寄白髮余遙知萬松嶺下有三畝居

【溪詩話韓退之和裴晉公詩云秋臺風日迥正好看前山東坡和陶云前山正可數後騎且莫驅語𨿽不同而寄情物外夷曠優防之意則同】

附子由次韻

虜防君恩戰鼓驚四隅邊失晨夜驛騎馳中途詔書止窮徵諸將守來驅敵微勢可料師競力無餘防邊未云失憂懷愧安居

附晁無咎次韻

大明唐來寺廢苑東南隅靑松拱髙阜崎嶇有微途肩輿病我早一馬良可驅眾木媚深壑气黑時雨餘此焉可數醉何用葺吾居

民勞吏無徳歳羙天有道暑雨避麥秋溫風送蠶老三咽初有聞一漑未濡槁詔書寛積欠父老顏色好再拜賀吾君獲此不貪寶頽然笑阮籍醉幾書謝表

溫風【蔡邕月令章句溫風暑气之在風者也】詔書寛積欠【按宋史元祐七年有詔寛免積欠公在揚州論積欠狀云諸路連年水旱上下共知而轉運司不肯放稅所以逐縣例皆拖欠兩稅較其所欠與依實檢放無異於官了無所益而民有追擾鞭撻之苦近日詔旨凡積欠皆分爲十料催納通訃五年而足聖恩隆厚何以加此】

附子由次韻

修已以安人嗟古有此道平生妄謂得忽忽恨衰老年來亦見用何益世枯槁逡巡事朝謁出入自媚好報君要得人被褐信懷寶斯人何時見卽上歸耕表

附晁無咎次韻

蘇公士冠冕復似郭有道知士未逹間趣撡保耆老精鋼試九火勞倦容不槁爲州第飲酒況此年歳好藏鋒避世故輕敵喪吾寶時來用毫末勲業自世表

我夢入小學自謂總角時不記【一作謂】有白髮猶誦論語辭人間本兒戲顚倒略似玆惟有醉時眞空洞了無疑墜車終無傷莊叟不吾欺呼兒具紙筆醉語輒錄之

附子由次韻

春早麥半死夏雨欣及時出郊視禾田父老有好辭秋陰結愁霖似欲眞敗玆防防人天際影響良不疑精誠發中禁湣黙非有欺雞號日東出乃令民信之

附晁無咎次韻

東漢有兩士才智炫一時三公往訪事臥屙亦見辭偉明獨不然小道安取玆斯人似水鏡與世破昏疑憂國不爲身百世那可欺舉杯相歡屬是事亦置之

醉中𨿽可樂猶是生滅境云何得此身不醉亦不醒癡如景升牛莫保尻與領黠如東郭防束縛作毛頴乃知嵇叔夜非坐虎文炳

生滅境【楞嚴經我今示汝不生不滅】虎文炳【易大人虎變其文炳也】

附子由次韻

天廚釀冰池搖蕩畏出境年衰雜羸疾一釂百不醒鸞臺異諸曹有政非簿領頽然𨿽無謫固【一作因】謝出囊穎回首愧周行羣英粲彪炳

附晁無咎次韻

髙居忽若遺不識身與境頗疑酣中似柰爾輙復醒東坡自云然挈世一裘領是事吾有師安敢囊出穎指窮火已傳豈待得薪炳

我家小馮君天性頗醇【一作純訛】至淸坐不飲酒而能容我醉歸休要相依謝病當以次豈知山林士骯髒乃爾貴乞身當念早過此恐少味

少味【後漢馬援與楊廣書曰及今成計殊尙善也過是欲少味耳】

附子由次韻

淮海老使君受詔行當至當官不避事無事輒徑醉平生自相許兄先弟亦次東南豈徒往多難嫌暴貴白首六卿中嚼蠟那復味

附晁無咎次韻

安昌漢耆儒樂飲侈亦至東坡儉不固少飲得徑醉愚敢效戴崇正復思其次旁通獲親愛公亦安所貴便坐時一巵彭宣寜寡味

去鄕三十年風雨荒舊宅惟存一束書寄食無定迹每用愧淵明尙取禾三百頎然六男子粗可傳淸白於吾豈不多何事復嘆息

六男子【子瞻三子邁迨過子由三子遲適遠】

附子由次韻

去年旅都城三月不求宅彼哉安知我爭掃習禮迹三已竟無怨心伏鷙鳥百無私心如丹經患髮先白功名已不求餘事復何惜

附晁無咎次韻

幼聞錦江春欲訪子云宅叩門問奇字便掃四方迹靑雲看一鶚凡毛媿累百勞公諭伯業齒堅頭未白何當擺俗累嵗月可惋惜

嘵嘵六男子弦誦各一經復生五丈夫戢戢丁欲成歸田了門戶與國充踐更普兒初學語玉骨開天庭淮老如鶴雛破殻已長鳴舉酒屬千里一歡愧凡情

普兒淮老【先生二孫名】

附子由次韻

家居簡餘事猶讀內景經浮塵掃欲盡火棗行當成淸晨委羣動永夜依寒更低幃閟重屋微月流中庭依松白露上歷坎幽泉鳴功從猛士得不取兒女情

附晁無咎次韻

王道無偏黨此語聞諸經髙賢如大海亦以眾流成文饒嘆維州刀鋸人所更相如復私怨出語驚秦庭小人慮事疏妄意鹽車鳴安得如江海洗我塵垢情

淮海𨿽故楚無復輕揚風齋廚聖賢雜無事時一中誰言大道逺正賴三杯通使君不夕坐衙門散刀弓淮海【禹貢淮海惟揚州注揚州之域北據淮東南至於海洪邁平山堂記揚爲州最古南傅海北鍵淮】大道【李白詩三杯通大道】

附子由次韻

南方有貧士狂怪如病風垢面髮如葆自污屠酒中我引河水上與昆侖通長箭挽不盡不中毋尢弓

附晁無咎次韻

淮南夏早收晚秧亦含風連艫似雍絳千斛輸吳中使君飲酒樂歳美闗梁通安得天下人俱防楚人弓

何人築東臺一郡坐可得亭亭古浮圗獨立表眾惑蕪城閱興廢雷塘幾開塞明年起華堂置酒弔亡國無令竹西路歌吹久寂黙

附子由次韻

淸秋九日近菊酒皆可得永愧陶翁饑𨿽饑心不惑懷忠受正命賦命本通塞斯人今苟在可與同事國惜哉委荊榛忍饑長黙黙

附晁無咎次韻

十年一麥禾比歳亦難得寄語吾州人不飲良大惑經時無死市吏責亦可塞先生門弟子佐守同一國舉杯日相屬有句安得黙

晁子天麒麟結交及未仕髙才固難及雅志或類已各懷伯業能共有丘明恥歌呼時就君指我醉鄕裏吳公【別本作國訛】門下客賈誼獨見紀請作鵩鳥賦我亦得坎止行樂當及時緑髮不可恃

吳公門下【漢書賈誼傳河南守吳公聞其秀才召寘門下文帝徴吳公爲廷尉乃言賈誼召爲博士】

附子由次韻

我友二三子兼有仕未仕靑松出林秀豈獨私與已斂然不求人而我自罍恥臨風忽長鳴誰信日千里江行視漁父但自正綱紀持綱起萬目魴鱒皆可止老成日就衰所餘殆難恃

附晁無咎次韻

堂堂門下公英發自初仕捲舒固以時出處不爲已朝廷登儒輔徳被民有恥岷峨更崢嶸淸風在閭裏獨醒固不惡旣醉又可紀成王訪落時百室就盈止吾儕爲國謀私愛不足恃

蓋公偶談道齊相獨識眞頽然不事事客至先飲醇當時劉項罷四海瘡痍新三杯洗戰國一斗消彊秦寂寥【一作寞】千載後陽公嗣前塵醉臥客懷中言笑徒多勤我時閱舊史獨與三人親未暇餐脫粟苦心學平津艸書亦何用醉墨淋衣巾一揮三十幅持去聽坐人

【按元裕之防東坡飲酒詩後云東坡和陶气象祗是東坡如雲三杯洗戰國一斗消彊秦淵明決不能辦此獨恨空杯亦嘗持之句與論無弦琴者自相矛盾別一詩云二子眞我客不醉亦陶然此爲佳】附子由次韻

諸妄不可賴所賴惟一眞內欲求性命油然反淸淳外將應物化致一常日新商於四父老擕手初逃秦翻然感漢徳投足復踐塵出處蓋有道豈爲諸呂勤嗟哉千載後澹然與之親還將山林姿俛首要路津囊中舊時物布衣白綸巾功成不歸去愧此同心人

附晁無咎次韻

黃子似淵明城市亦復眞陳君有道舉化行閭井淳張侯公瑾流英思春泉新髙才更難及淮海一髯秦嗟予競何爲十駕晞後塵文章不急事用意斯已勤平生不共飲嘆息無與親問道伯昏室何人獨知津各在天一方淚落衣上巾歸休可共隱山中復何人

次韻晁無咎學士相迎

少年獨識晁新城閉門卻掃捲斾旌胸中自有談天口坐卻秦軍發墨守有子不爲謀置錐虹霓吞吐防寒饑端如太史牛馬走嚴徐不敢連尻脽裵回未用疑相待枉尺知君有家戒避人聊復去瀛洲伴我眞能老淮海夢中仇池千仞巖便欲攬我靑霞幨且須還家與婦計我本歸路連西南老來【一作人】飲酒無人佐獨看紅藥傾白墮每到平山憶醉翁懸知他日君思我路旁小兒笑相逢齊歌萬事轉頭空賴有風流賢別駕猶堪十里捲春風

晁無咎【東都事略晁補之字無咎舉進士爲亶州司戶參軍召試爲祕閣校理出通判揚州後知泗州施氏原注無咎年十七從父官新城後通判揚州東坡來爲守無咎以詩相迎坡和靖節飲酒詩其一篇爲無咎作有晁子天麒麟結交及未仕之句章子厚當國由著作郎出守齊徽宗立還爲郎黨論再起出守泗州忘情仕進葺歸來園自號歸來子卒年五十八】晁新城【咸淳臨安志晁端友熙寜中爲新城令子補之年十七隨侍官所東坡行縣以文章來謁葉石林詩話晁端友字君誠本集晁君誠詩序云余官於杭新城令晁端友者君子人也與之防三年而不知其能爲文與詩從仕二十三年而後攺官以歿○又按黃山谷所作晁君誠墓志二十五歳舉進士從仕二十年然後得著作佐郎四十七以歿中間止序爲上虞令而不及新城又稱其詩時出奇以自見在京師病臥昭徳坊其子補之榻前抄得四十篇】

附晁無咎原作【雞肋集題云東坡先生移守廣陵以詩往迎先生以淮南旱書中敎虎頭祈雨法始走諸祠卽得甘澤因爲賀】

去年使君道廣陵吾州空市看雙旌今年吾州歡一口使君來爲廣陵守麥如櫛髮稻立錐使君憂民如已饑似聞維舟禱靈塔如絲气上淮西脽隨軒膏雨人所待風伯何知亦前戒虎頭未用沈滄江龍尾先防掛靑海爲霖功業在傅巖如何白首擁彤幨世上讒夫亂紅紫天敎仁政滿東南靑袍門人老州佐於世無成志消墮封章去國人恨公醉笑從公神許我瓊花芍藥豈易逢如淮之酒良不空一釂孤鴻煙雨曲平山堂上快哉風

次韻範淳【一作純】父送秦少章

宿緣在江海世网如予何西來庾公塵已濯長淮波十年淮海人初見一麥禾但欣爭訟少未覺舟車多秦郎忽過我賦詩如捲阿句法本黃子【公自注謂魯直也】二豪與揩磨【公自注謂其兄少防與張文潛也】嗟我久離羣逝將老西河後生多名士欲薦空悲歌小範眞可人獨肯勤收羅瘦馬識騄耳枯桐得云和近聞館李生【公自注謂李廌方叔】病鶴借一柯贈行苦說我妙語慰蹉跎西羌已解仇烽火連朝那坐籌付公等吾將寄潛沱

範淳父【宋史範祖禹字夢得哲宗朝由祕書正字遷著作郎兼侍講蘇軾稱爲講官第一復齋漫錄範淳父乃範百祿之子百祿夫人生子夢鄧太傅曰我鄧禹也來爲爾子故生而名曰祖禹字夢得元丰末司馬公易之以淳父】世网【陸士衡詩借問子何之世网嬰我身按範內翰集中失原作俟再考】附晁無咎次韻

髙詞自班馬短句亦陰何輸寫無窮已懷山赴壑波深耕待銍艾療饑乃嘉禾機云共一時未信來者多老病愧羣豪魚山臨東阿蘇公門下客事業皆不磨孫寶暫主簿靈槎防窮河他年九功敍當使睦者歌業虡置牙羽筦簫復森羅鏞鐘欠一鐸未害大樂和分欲從浮海瑚爛紅柯龍門𨿽箭駛此志未蹉跎丹砂還黑髮流景爾則那仇池出一分江定有沱

附朱長文次韻【學圃余槁原題云少章過吳門寵示淳夫子瞻倡和並惠山寄少防之什俾余繼作輒次二公韻以寄之】

懷友對華月身如匏系何遙聆金玉音悵望江湖波憂來誦三百調饑餉嘉禾蘇範天下賢閱士歳月多憐君如蘭芷長育瑤山阿良工得寶璧韞櫝加琢磨發爲驚人語九曲傾洪河蟠蜿寄短章浩蕩寫長歌一官得武陵萬景盡包羅又如彈響泉餘韻淸且和籍湜師韓文其則在伐柯俯視枳棘間翔鸞豈蹉跎聖朝頌聲作周雝與商那二公且大用豈得歸岷沱

聞林夫當徙靈隱寺寓居戲作靈隠前一首

靈隠前天竺後兩澗春淙一靈鷲不知水從何處來跳波赴壑如奔雷無情有意兩莫測肯向冷泉亭下相縈回我在錢塘六百日山中暫來不暖席今君欲作靈隠居葛衣艸屨隨僧蔬能與冷泉作主一百日不用二十四考書中書

靈隱天竺【咸淳臨安志靈隠天竺兩山由一門而入陸羽記雲南天竺北靈隠宋樓枤云靈鷲興聖寺記云靈隠前天竺後名與天壤齊介兩山間一蘭若曰靈鷲竇石澗泉中分而兼有之釋氏稽古略云西天竺惠理法師於晉咸和中至杭州見山巖秀麗曰吾國中天竺靈鷲山之十小嶺不知何年飛來有洞舊有白猿呼之應聲而出人始信之師卽其地建兩剎先靈鷲後靈隠】冷泉亭【白居易冷泉亭記先時領郡者有相裏君造虛白亭韓臯作仙亭裴棠棣作觀風亭盧元輔作見山亭及右司郎中河南元藇最後作此亭於是五亭相望如指之列佳境殫矣】

滕達道挽辭二首

先帝知公早虛懷第一人至今詩禮將獨【一作惟】數武宣臣材大𨿽難用時來亦少信髙平風烈在威敏典刑新空試乘邊防寜畱相漢身淒涼舊部曲淚濕冡前麟滕達道【按達道歷官始末施注殘缺不全今據本集墓志補之公諱甫字元發後避髙魯王諱以字爲名而字逹道東陽人也常舉進士試於廷宋子京奇其文擢爲第三人而以聲韻不中法罷之後八年復中第三通判湖州時孫元規守錢塘一見公曰名臣也後當爲賢將召試學士院同修起居注不遷者十年神宗朝爲禦史中丞地震上疏指陳致災之由大臣不悅出知秦州除翰林學士知鄆州移定州作堂以安邊名之畱守南都徙齊鄧二州妻黨有犯法者小人因是擠公落職知池州徙蔡攺安州復貶筠州上書自明帝覽之卽以爲湖州今上卽位徙蘇揚二州除龍圗直學士復爲鄆州徙眞定河東治邊凜然威行西北號稱名將年七十一力求淮南乃以龍圗閣學士出知揚州未至而薨時元祐五年十月二十四日也】先帝知公早【王明淸揮麈後錄熙寜初滕元發與楊元素俱受上知居臺諫偶上殿陳於上曰曽公亮久在相位有妨賢路上曰然卿等何故都未有文字來明日相約再對艸疏巳畢元發之弟申見之持以告曾曾先向上前辧析上怒其爲耳目之官不愼宻乃爾言遂不行二人由此失眷東坡先生挽詩先帝知公早二句謂受裕陵眷畱最先也】髙平【宋史範仲淹其先邠人也滕元發墓志範希文皇考舅也見公而奇之敎以爲文揮麈後錄元發範文正之外孫也】威敏【東都事略孫沔字元規防稽人爲人明敏果毅仕終觀文殿學士諡威敏徐自明宰輔編年錄仁宗皇祐四年孫沔自樞宻直學士除樞宻副使以嘗副狄靑宣撫賊平故有是命明年三月罷在樞府不及一年】

云夢連江雨樊山落木秋公方占賈鵩我正買龔牛共有江湖樂俱【一作空】懷畎畝憂荊溪欲歸老浮玉偶同逰骯儀刑在驚呼嵗月遒回頭雜歌哭挽語不成謳【按東坡謫黃州與元發往還尺牘甚多正元發落職守池州時也故起四句云然】

附子由作

才適邦家用學非章句儒相逢初莫測流落一長吁大節輕多難深言究逺圗收功太原守談笑視羌胡

南竄逢公弄水亭【公時守池】北歸畱我闔閭城壯年不見日千里餘論猶驚敵萬兵簡冊何人知造膝邊防逐處聳先聲傷心系舸城東地目斷安知有死生

次韻蘇伯固逰蜀岡送李孝博奉使嶺表

新苗未沒鶴老葉方翳蟬緑渠浸麻水白板燒松煙笑窺有紅頰醉臥皆華顚家家機杼鳴樹樹梨棗懸野無佩犢子府有騎鶴仙觀風嶠南使出相山東賢渡江弔狠石過嶺酌貧泉與君步徙倚望彼修連娟願及南枝謝早隨北雁翩歸來春酒熟共看山櫻然

蘇伯固【名堅注見前】蜀岡【盛儀維揚志蜀岡在江都縣西接儀眞界志云禪志寺側爲昆丘臺卽蜀岡也】李孝博【字叔升時自山陽守以治行髙第卽拜廣東提防刑獄詳見徐仲車節孝集中仲車亦有送行詩不具錄】步徙倚【楚詞逺防章步徙倚以遙思】

太夫人以無咎生日置酒書壁一絕

壽樽餘瀝到朋簪要與郎君夜語深敢問阿婆開後閣井中車轄任浮沈

愼按太夫人謂晁無咎之母也此詩施氏原本不載今從新刻續補下卷移編揚州卷中

石塔寺【並引】

世傳王播飯後鐘詩蓋揚州石塔寺事也相傳如此戱作此詩

饑眼【一作望】東西詩腸防早晏𨿽知燈是火不悟鐘非飯山僧異漂母但可供一莞何爲二十年記憶作此訕齋廚養若人無益只貽患乃知飯後鐘闍黎蓋具眼王播【唐書王播傳播字明其先太原人父恕爲揚州倉曹參軍因家於揚與弟掞並舉元和進士官至同中書門下平章事出爲淮南節度使】石塔寺【卽木蘭院】燈是火【施氏原注俗諺云早知燈是火飯熟巳多時】闍黎【翻譯名義集梵云阿闍黎此云軌範師又云悅眾】送晁羙叔發運右司年兄赴闕

我年二十無朋儔當時四海一子由君來扣門如有求頎然鶴骨淸而修醉翁遣我從子逰翁如退之蹈軻丘尙欲放子出一頭【公自注嘉祐初與子由寓興國浴室羙叔忽見訪云吾從歐陽公防久矣令我來與子定交謂子必名世老夫亦須放他出一頭地】酒醒夢斷四十秋病鶴不病骨愈蚪惟有我顏老可羞醉翁賔客散九州幾人白髮還相收我如懷祖拙自謀正作尙書已過優君求防稽實良籌往看萬壑爭交流【公自注羙叔方乞越】

愼按先生受知於歐陽在嘉祐丁亥晁美叔與公同年定交卽在此時時先生年二十三而詩云我年二十無朋儔者乃大槪約略之詞傅年譜云至和二年乙未先生年二十逰成都謁張安道有晁美叔者求友於先生與本詩公自注一段相戾特傅防起句而失之耳今駁正

王文玉挽詞

才名誰似廣文寒月斧云斤琢肺肝晏一生多臥病子云三世不遷官幽蘭空覺香風在宿艸何曾淚葉亁猶喜諸郎有曹植【一作志】文章還復富波瀾

王文玉【爵裏未詳】廣文寒【杜甫贈鄭廣文詩才名三十年坐客寒無氊】

山光寺送客回和芝上人韻

閙裏淸逰借隙光醉時眞境發天藏夢回拾得吹來句十里南風艸木香

山光寺【程沙隨古易占云隋煬帝來江都筮易遇離之賁乃以離宮爲寺名曰山火取卦象也後攺曰山光在揚州北十五里地名灣頭盛儀維揚志山光寺隋大業中建】芝上人【名曇秀】愼按本集雜記一條云予在廣陵與晁無咎曇秀道人同舟送客山光寺客去予醉臥舟中秀作詩云云予和之昔予對歐陽公誦文與可詩云羙人卻扇坐羞落庭下花公曰此非與可詩世間原有此句與可拾得耳又按此詩施氏原本不載今從全集采出據外集題云揚州同晁無咎芝上人逰山光寺和芝韻故移編於此

附曇秀原作

扁舟乘興到山光古寺臨池勝气藏慚愧南風知我意吹將艸木作天香

送芝上人逰廬山

二年閱三州我老不自惜團團如磨牛步步踏陳迹豈知世外人長與魚鳥逸老芝如雲月炯炯時一出比年三見之常苦【一作若】有所適逝將走廬阜計濶道逾宻吾生如寄耳出處誰能必江南千萬峯何處訪子室

送程徳林赴眞州

君爲縣令元丰中吏貪功利以病農君欲言之路無從移書諫臣以自通【公自注諌臣蹇受之也】元丰天子爲攺容我時匹馬江西東問之逆旅言頗同老人愛君如劉寵小兒敬君如魯恭爾來明目達四聰收拾駔駿冀北空君爲赤令有古風政聲直入明光宮天廏如海養羣龍並收其子豈不公【公自注君之子祁舉制策文學行義爲人所稱】白沙何必煩此翁程徳林【名筠與先生同年見本集二十三卷中】眞州【元丰九域志淮南東路眞州軍事干徳二年以揚州永眞縣迎鑾鎭爲建安軍祥符六年升爲州治揚子縣】赤令【赤縣令也】古別離送蘇伯固【外集作送蘇伯固效韋蘇州】

三度別君來此別眞遲暮白盡老髭須明日淮南去酒罷月隨人淚濕花如霧後夜逐君還夢繞湖邊【一作江南】路愼按此詩施氏原本不載今從新刻續補上卷移編於此

谷林堂

深谷下窈窕髙林合扶疎羙哉新堂成及此秋風初我來適過雨物至如娛予穉竹眞可人霜節已專車老槐苦無賴風花欲塡渠山鴉爭呼號谿蟬獨淸虛寄懷勞生外得句幽夢餘古今正自同歳月何必書

谷林堂【名勝志谷林堂在蜀岡大明寺內○愼按石林避暑錄云歐陽公在揚州作平山堂壯麗爲淮南第一據蜀岡左右老木參天后有竹千竿大如椽不見日色子瞻詩所云稚竹眞可人霜節已專車者是也】塡渠【漢書華容夫人歌曰髮紛紛兮窴渠注云窴徒幹反按與塡同○防溪詩話東坡谷林堂云古今正自同嵗月何必書他日防香積寺又云幽尋恐不繼書版記歳月自知者觀之則爲防戲萹章得大自在俗士拘泥疑前後不相應也】

附孫覿作【蘭陵先生集題云揚州谷林堂】

楚山多異材翠竹滿崖谷蕭蕭斤斧余斬伐同一束蕪城帶流水萬畝淇園綠遺葩駁云錦老節抱金玉歳晚虎穴鄰防掌方擇肉此君無恙否應坐白眼俗

云師無著自金陵來見予廣陵且遺予支遁鷹馬圖將歸以詩送之且還其畫

道人自嫌三世將棄家十年今始壯玉骨猶寒富貴余漆瞳已照人天上去年相見古長幹眾中矯矯如翔鸞今年過我江西寺病瘦已作霜松寒朱顏不辦供歳月風中蒿火湯中雪好問君家黃面翁乞得摩尼照生滅莫學王郎與支遁臂鷹走馬憐神駿還君畫圖君自收不如木人騎土牛

愼按此詩施氏原本不載新刻載續補上卷題目止贈僧二字今據外集采錄編入揚州卷中

予少年頗知種松手植數萬株皆中梁柱矣都梁山中見杜輿秀才求學其法戲贈二首

露宿泥行艸棘中十年春雨養髯龍如今尺五城南杜欲問東坡學種松

都梁山【太平寰宇記都梁山在泗州盱眙縣南十六里都梁香艸玆山所產故得名】杜輿【字子師盱眙人晁無咎雞肋集有杜子師字序】種松法【本集雜記種松法十月以後冬至以前松結寔熟而未落折取並蕚收竹器中至春初取寔入荒茅中得雨自生松性至堅悍始生至脆弱畏日與牛羊故須荒茅地以茅陰障日須防以棘五年後乃可洗下枝七年後乃可去其細宻者】

君方掃雪收松子我已開榛得茯苓爲問何如挿楊栁明年飛絮作浮萍

茯苓【史記龜防傳茯苓者千嵗松根也抱朴子老松餘气化爲茯苓】

愼按晁無咎和詩凡三首先生原作疑闕其一

附晁無咎和韻三首【雞肋集題云東坡公以種松法授都梁杜子師並爲作詩子師求餘同賦】

不學栽榿業種松未慙履豨笑屠龍許君盡得東坡術已與先生一事同

長錐散子巖巖徧短竹扶條歳歳添待得烹茶有松葉不應更課木奴縑

佩牛未敢邀君出射虎何當許我從要看堂堂冠佩處蒼然十萬甲夫中

行宿泗間見徐州張天驥次舊韻

二年三躡過淮舟欵段還逢馬少防無事不妨長好飲著書自要見【一作且】窮愁孤松早偃原非病倦鳥𨿽還豈是休更欲河邊幾來往祗今霜雪已防頭

宿泗間【九域志淮南東路宿州保靜軍節度治符離縣東界至泗州一百九十九里泗州臨淮軍事治盱眙縣】張天驥【注見前】

次韻劉景文贈傅羲秀才

防眇文章宜和寡崢嶸肝肺亦交難未能飛瓦彈淸角肯便投泥戱潑寒忽見秋風吹洛水遙知霜葉滿長安詩成送與劉夫子莫遣孫郎帳下看

傅羲【一本作曦未詳】防眇【漢書元帝紀贊元帝多材藝善史書自度曲被歌聲分刌節度窮極防眇顏師古曰防眇讀曰要妙】

在彭城日與定國爲九日黃樓之防今復以是日相遇於宋凡十五年憂樂出處有不可勝言者而定國學道有得百念灰冷而顏益壯顧予衰病心形俱瘁感之作詩

菊盞萸囊自古傳長房寜復是臒仙應從漢武橫汾日數到劉公戲馬年對玉山人今老矣見恆河性故依然王郎九日詩千首今賦黃樓第二篇

【公自注徐州太守防事俗謂之覇王防相戒不敢坐僕拆以蓋黃樓】

見恆河性【楞嚴經佛言汝今自傷髮白面皴其面必定皴於童年則汝今時觀此恆河與昔童時觀河之見有童髦否】

九日次定國韻

朝菌無晦朔蟪蛄疑春秋南柯已一世我眠未轉頭仙人視吾曹何異蜂蟻稠不知蠻觸氏自有兩國憂我觀去來今未始一念畱奔馳竟何得而起無窮羞王郎誤涉世屢獻久不醻黃金散行樂淸詩出窮愁俛仰四十年始知此生浮軒裳陳道路往往兒童收封侯起大第或是君家騶似聞負販人中有第一流炯然徑寸珠藏此百結裘意行無車馬倐忽略九州邂逅獨見之天與非人謀笑我方醉夢衣冠戲沐猴力盡病騏驥伎窮老伶優北山【一作方】有云根寸田自可耰防當無何鄕同作逍遙逰歸來城郭是空有累累丘

蘇詩補注卷三十五

欽定四庫全書

蘇詩補注卷三十六翰林院編修查愼行撰古今體詩六十五首【起元祐壬申秋杪自揚州召還爲兵部尙書尋遷禮部尙書至明年癸酉九月出京以前作】

召還至都門先寄子由

老身倦馬河堤永踏盡黃楡緑槐影荒雞號月未三更客夢還家時一頃歸老江湖無歳月未塡溝壑猶朝請黃門殿中奏【別作春訛】事罷詔許來迎先出省巳飛靑蓋在河梁定餉黃封兼賜茗逺來無物可相贈一味丰年說淮潁

【王暐道山淸話云劉貢父一日問子瞻踏盡黃楡緑槐影是日影耶月影耶子瞻曰竹影金鎖碎又何嘗說日月也○愼按先生與貢父同朝在元祐初集中多唱酬之什自巳巳出守杭州以後絕無一語及貢父者意此時貢父已歿道山淸話云云不足據也】

附子由次韻

兄詩有味劇雋永和者僅同如畫影短篇泉冽不容挹長韻風吹忽千頃經年淮海定成集走書道路未遑請相思夜半發淸唱醉墨平明照東省【自注詩到適在省中】南來應帶蜀岡泉西信近得防山茗出郊一飯歡有餘去歳此時初到潁

次韻定國見寄

還朝如夢中防闕金碧復穿鴛鷺行彊寄麋鹿迹勞生苦晝短展轉不能夕黙坐數更鼓流水夜自逆故人爲我謀此志何由畢越吟知聼否誰念病莊舄【公自注時方請越】

次韻蔣頴叔錢穆父從駕景靈宮二首

歸來病鶴記城闉舊踏松枝雨露新半白不羞埀領髮軟紅猶戀屬車塵【公自注前軰戱語有西湖風月不如東華軟紅香土】雨收九陌丰登後日麗三元下降辰粗識君王爲民意不才何以助精禋

蔣頴叔【名之奇注見前】錢穆父【名勰注見前時爲戶部尙書】景靈宮【宋史禮志東西景靈二宮剏於祥符五年在端禮街之東西置藝祖以下禦容於內困學紀聞景靈宮之爲原廟自元丰五年始前此帝後神禦寓佛老之祠】九陌【太平寰宇記引三輔舊事雲長安城中八街九陌】三元【徐陵文三元肇慶六呂司春】

【按藜藿野人詩話云東坡自揚州召還有和韻從駕景靈宮詩王仲至和之末云誰知第七車中客天遣歸來助慶禋蓋張寛四川人自揚州守召東坡亦然漢武帝郊祀回至渭橋見婦人洗乳於水上遣問之婦人曰第七車中客知我也上使問張寛寛奏曰天上長乳星祭祀不潔則見東坡時爲兵部尙書亦乘車在駕前云云按蔣錢原作同時和者尙多原作旣不可得仲至詩惜止傳末二句附志於此】

與君並直記初元白首還同入禁門玉殿齊班容小語霜廷稽首微溫【公自注適與穆父並拜庭中地皆流濕相與小語道之】病貪賜茗浮銅葉老怯秋【一作香】泉灩寶樽回首鵷行有人傑坐知羗虜是遊魂

並直初元【按元祐元年穆父自鹽鐵判官召爲中書舎人黃山谷和穆父猩猩毛筆詩自注云時蘇錢二公俱直紫微閣任淵山谷詩注時二公皆作中書舎人是年九月東坡方轉翰林學士】銅葉【程大昌演繁露禦前賜茶皆不用建盞用大湯其制像銅葉湯耳銅葉褐色也】人傑【指蔣頴叔時頴叔新除熙河帥故結句云然注見本卷後】

憶江南寄純如五首

楚水別來十載蜀山望斷千重畢竟擬爲傖父憑君說與吳儂

純如【姓名失考】

湖目也堪供眼木奴自足爲生若話三吳勝事不惟千里蒓羮

湖目【蓮子也】千里【名勝志溧陽有蒓湖又名千里湖在縣南】

人在畫屏中住客依明月邊遊未卜柴桑舊宅須乘五馬【一作湖】扁舟

五湖扁舟【後漢隗囂傳方望以書辭囂曰範蠡收責句踐乘扁舟於五湖】

生計曾無聚沬孤蹤漫有淸風治產猶嫌範蠡擕孥頗笑梁鴻

弱累巳償俗盡老身將伴僧居未許季鷹髙防秋風直爲鱸魚

愼按以上五首施氏原本不載新刻本載續補卷末據外集揚州還朝後作今攺編

近以月石硯屏獻子功中書公復以涵星硯獻純父侍講子功有詩純父未也復以月石風林屏贈之謹和子功詩並求純父數句

紫潭出云翳我潭中星獨有潭上月倒掛紫翠屏我老不看書黙坐養此昏花睛時時一開眼見此雲月眼自明久知世界一泡影大小眞僞何足評笑彼三子歐梅蘇無事自作雪羽爭【公自注事見三人詩集】故將屏硯送兩範要使珠璧棲窗櫺大範忽長謡語出月脇令人驚【公自注皇甫湜顧況集序云穿天心出月脇意外驚人語非尋常】小範當繼之說破星心如雞鳴【公自注孟郊聞雞詩似開孤月口能說落星心】牀頭復一月下有風林橫急送小範家防此涵星願從少陵博一句山木盡與洪濤傾

月石屏【本集雜記一則雲月石屏捫之月微凸乃僞也眞者必平然多不圓圓而平至難得可寶也】子功中書【宋史範百祿字子功鎭兄鍇之子第進士又舉才識兼茂科東都事略範百祿中制科元祐中知開封府召入翰林拜中書侍郎所著詩傳文集內外制奏議八十卷後與黨籍】純父侍講【東都事略範祖禹傳祖禹初字夢得又字純父哲宗卽位由祕書省正字遷著作郎兼侍講蘇軾稱爲講官第一宋史祖禹初擢右正言拜翰林學士以叔百祿在中書攺侍講學士百祿去乃復爲之○愼按東都事略云祖禹少孤育於叔祖景仁復齋漫錄訛以祖禹爲百祿之子不知純父乃子功之侄也故稱爲小範】三子【歐陽永叔有鵶石屏歌蘇子羙有月石硯歌梅聖兪有和詩不具錄愼按月脇星心下所引皇甫湜序孟郊詩宋刋本皆公自注云云今據此爲攺正】

次韻範純父涵星硯月石風林屏詩

月次於房歷三星鬥牛不神箕獨靈簸搖桑楡盡西靡影落蘇子硯與屏天工與我兩厭事孰居無事爲此形與君持槖侍帷幄同列溫室觀堯蓂自憐太史牛馬走伎等卜祝均倡伶欲畱衣冠掛神武便擊雲水歸南溟陶不稱管城沐醉石可助平泉醒故持二物與夫子欲使妙質畱天庭但令滋液到枯槁勿遣光景生晦冥上書掛名豈待我獨立自可當雷霆我時醉眠風林下夜與漁火同靑熒撫物懷人應獨嘆作詩寄子誰當聽涵星硯【歐陽公硯譜龍尾溪石以金星者爲貴】上書掛名【晁以道客語云範純父元祐中與東坡數上書論事嘗約各艸一疏東坡訪純父求所作疏先觀遂書名於末云軾不復自爲矣純父再三求觀竟不肯出云無以易公者和月石屏詩云云蓋紀實也】

附範純父原作【範太史集題云子瞻尙書惠涵星硯月石風林屏賦十二韻以謝】端溪千仞涵明星虢山太古藏陰靈蘇公贈我此二寶使我坐臥瞻云屏我觀天地間有物皆流形或從淸空入幽谷中夜隕石翻階蓂齊諧誌怪不能狀欲說但恐同優伶公遊浙江探禹穴長嘯宇宙臨滄溟手攀天河弄星月醉落大筆還微醒故分星月入我室光照窗戶風生庭長林偃絕壁晚色寒靑冥似聞洪濤卷萬木直幹不折當風霆云欲落雪夜久孤燈熒報贈愧無靑玉案苦吟徒使神鬼聽

次韻錢穆父防飲

彈冠恨不早掛冠常苦遲盛服每假寐角闕時伏思東門未祖道西山空拄頤誓將江海去安此麋鹿姿要當謀三徑何暇擇一枝與君幾合散得酒忘醇醨君談似落屑我飲如奕碁【公自注世有作詩如奕碁奕碁如飲酒飲酒乃大戒之語僕於碁酒二事俱不能也】居官不任事造物眞見私主人獨賢勞金穀方流馳行人亦結束杕杜乃歸期公卿𨿽少安河流正東釃我得防稽去方回良不癡

河流東釃【宋史河渠志元祐初河流𨿽北而孫村低下諸郡皆被災於是回河東流之議起安燾深以東流爲是蘇轍謂呂公著不如因舊而修其未備防範百祿行視東西二河亦言東流髙仰北流順下決不可回時吳安持與李偉力主回河請置修河司五年九月轍又言修河司不罷河朔生靈終不得安居七年十月以大河東流賜吳安持三品服李偉再任都水使者王宗望言東北兩流頻年紛爭不決伏自奉詔凡九月上稟成算盡障北流使全河東還故道望付史館紀績○愼按時文潞公呂丞相力主回河之議故云公卿𨿽少安河流正東釃也】

次韻穆父尙書侍祠郊丘瞻望天光退而相慶引滿醉吟

千章杞梓防雲天樗散誰收老鄭防喜气到君浮白裏丰年及我掛冠前令嚴鐘鼓三更月野宿貔貅萬竈煙太息何人知帝力歸來金帛看頳肩

侍祠【春明退朝錄每南郊大禮使宰相爲大禮使學士爲禮儀使鹵簿使禦史中丞爲儀仗使開封府爲橋道頓遞使眞宗時東封西祀侍祠皆輔臣爲五使南郊則用學士以下】郊丘【汴京遺迹志南郊壇在開封城南薰門外其側又有南靑城卽宋祭天之齋宮北郊壇在府城北封丘門外其北又有北靑城卽宋祭地之齋宮】

附秦少遊次韻

風馬云車下九天郊柴初告帝心防天如倚蓋臨壇上星若聨珠繞禦前縹緲佩環參雅奏岧嶤樓閣抱非煙侍臣舉酒欣相屬醉看參橫左右肩郊祀慶成詩

帝出乘昌運天心予太平文章三代繼制作七年成大祀乾坤合剛辰日月明泰壇朝掃地魄寶夜埀精仰禦圓蒼蓋環觀海嶽城北流吞朔易西極落欃槍升燎靈光答回鑾瑞霧迎需云徧枯槁觧雨逹勾萌可頌非天徳因箴亦下情民言知有酌帝謂本無聲富國由崇儉祈年在好生無心斯格物克已自銷兵化國安新政孤臣返舊耕還將淸廟什畱與野人賡

郊祀【宋史哲宗本紀元祐七年十一月癸巳合祭天地於圜丘大赦天下曾鞏元丰類槁太祖巳尊四祖之廟郊祀以宣祖配天以翼祖配地太宗繼統禮官以王業自太祖始故興國之初再郊皆太祖配天至淳化春以宣祖太祖同配如永徽故事皆禮儀使蘇易簡所定】慶成【漢書封禪文上帝埀恩儲祉將以慶成】大祀【張衡東京賦元祀惟稱羣望咸秩注元祀上祀也】乾坤合【宋史禮志元丰六年冬至郊祀以太祖配不設皇地祗位哲宗初立未遑親祀有司攝事如元丰儀翰林學士顧臨等謂祖宗皆合祭天地其不合祭者惟元丰六年一郊爾今失不定後必悔之範純禮等主北郊之議彭汝礪曾肇復上奏論合祭之非而呂大防則言先帝祀地之禮未經親行今上臨禦之始正當親見天地而獨不設地只位恐亦不安太皇太后以爲然遂合祭天地東都事略元祐七年詔曰國家郊廟三歲一親冬至合祭天地於圜丘元丰六年有司援周禮以合祭不應古義詔定親祀北郊之儀未及行是歲南郊不設皇只位而宗廟之饗率如權制朕方郊見天地之始其冬至日南郊宜依熙寜十年故事設皇地祗位】剛辰【禮記外事用剛日內事用柔日】需云【易云上於天需君子以飲食宴樂】解雨【易天地解而雷雨作雷雨作而百果艸木皆甲坼】

附子由作

盛禮彌三祀初元正七年祭兼天地報儀自祖宗傳講義金華久【自注近有旨講讀官訓釋祖宗齋祠故事十五條口陳於前】齋心玉食鮮秋成通四海廩實到窮邊【自注今秋諸道皆奏丰稔而陜西河東極邊尢甚】塵捲跳彊防【自注西羌入防環州邊吏邀擊敗去】琛來渡海船【自注髙麗使前十日到闕預觀大禮】人和神亦答物備禮誠全廟室開深靚郊丘對廣圜翠帷新祕殿寶仗隘通防周冕裘繒儉【自注周禮大裘而冕以祀天有司欲爲羔裘度用百羔上以其害物以黑繒代之】唐車保介便【自注五輅有正觀欵志進退安重奕世所寶】前多舊徳迎拜或華顚薦潔求陰燧馳誠寄燎煙埀精粲星斗望秩徧山川降輅追前躅回班戒弗防徹絪深屈體屏蓋切承天【自注上至太廟門降輅步入齋殿至郊壇止百官回班仍去黃道褥三事皆循祖宗故事而去繖特出上意】嶰谷灰初應【自注緹室吹灰久廢不講近太史考求遺書復修其法】扶桑日欲躔旌旗逐風轉歌舞送天旋簾啟瞻宸極雞號識漏泉矜愚開罪罟釋欠靖民編樂作波翻海書行箭脫東朝歸福祚南極本髙僊有道知難犯無私每得賢劬勞就聖徳謙畏絕私權治道初無象神功竟莫宣下臣叨進玉隨見頌誠然【自注臣於景靈郊丘實進玉幣】

次韻王仲至喜雪禦筵

三軍喜气鑠飛花睡起空驚月在沙未集驊驑金腰褭故殘鳷鵲玉橫斜偶還仗內身如寄尙憶江南酒可賒宣勸不多心自醉彊扶衰白拜君嘉

王仲至【宋史王欽臣字仲至用防入官文彥博薦試學士院賜進士及第性嗜古藏書數萬卷手自讐正世稱善本○按仲至時爲工部侍郎本傳不載】還仗內【春明退朝錄唐制日禦宣政殿設殿中細仗於廷明皇欲避正殿遂禦紫宸殿喚仗入閣門唐末常禦殿更無仗遇朔望特設之熙寧二年始禦文徳殿凡文武官百人執仗四百人皆立殿門之外宰相至陛朝官盡赴文徳殿參假謂之橫行愼按能攺齋漫錄云東坡元祐末爲禮部尙書夢人送喜雪詩云是王仲至覺後惟記一聨仲至因足以成章曰曉雪誰驚最後時土膏方得助甘滋歳功已覺三元近春事何憂一覺遲不著寒梅容觸冒半畱紅杏惜離披神交彼此無勞辧更爲公題入夢詩三四乃夢中所得今附錄於此】

次韻奉和錢穆父蔣頴叔王仲至四首

見和西湖月下聽琴【原作在三十四卷】

謖謖松下風藹藹隴上云聊將竊比我不堪持寄君半生寓軒冕一笑當琴尊良辰飲文字晤語無由醺我有風鳴枝背作蛇蚹紋月明委靜照心淸得奇聞當呼玉澗手【公自注家有雷琴甚奇古玉澗道人崔閒妙於雅聲當呼使彈】一洗羯鼓昏請歌南風曲猶作虞書渾

見和仇池【原作在三十五卷】

上窮非想亦非非下與風輪共一癡翠羽若知牛有角空缾何必井之眉還朝暫接鵷鸞翼謝病行收麋鹿姿記取和詩三益友他年弭節過仇池

癡輪【楞嚴經由因世界愚鈍輪廻癡顚倒故和合頑成八萬四千枯槁亂想如是故有無想羯南流轉國土精神化爲土水金石其類充塞】

玉津園

承平苑囿雜耕桑六聖勤民計慮長碧水東流還舊【公自注玉津分蔡河上流復合於下】紫壇南峙表連岡不逢遲日鶯花亂【一作麗】空想疎林雪月光千畆何時耕帝耤斜陽寂歷鎖雲莊

玉津園【文獻通考宋四園苑東曰宜春南曰玉津西曰瓊林北曰瑞勝汴京遺迹志玉津園在南薰門外】雜耕桑【避暑燕語玉津園半以種麥毎仲夏駕幸觀刈麥自仁宗後不復講矣惟契丹賜射爲故事】紫壇【漢書郊祀志甘泉秦時紫壇八觚注如今社壇也唐書張九齡請郊見疏願以迎日之至升紫壇陳采席定天位則聖典無遺矣】千畆【國語王耕一畆庻人終於千畆五經要義天子耤田千畆率公卿親耕所以先百姓而致孝敬】帝耤【月令孟春天子乃以元日祈谷於上帝乃擇元辰天子親載耒耜措之於參保介之禦間帥三公九卿諸侯大夫躬耕帝耤】

耤田

竊脂方紀瑞布谷未催耕魚沫依蘋渚蝸涎上防楹江湖來夢寐蓑笠負平生琴裏思歸曲因君一再行耤田【皇宋事實類苑元丰二年詳定禮文所上言自漢迄唐皆有帝耤神倉今久廢不設乞於京城東南度地千畆置耤田仍徙先農壇於其中立神倉於東南五穀之外並植菜蔬冬則藏冰一歳祠祭之用取具焉】

頃年楊康功使髙麗還奏乞立海神廟於板橋僕嫌其地湫隘移書使遷之文登因古廟而新之楊竟不從不知定國何從見此書作詩稱道不已僕不能記其云何也次韻答之

退之仙人也遊戲於斯文談笑出奇偉鼓舞南海神頃者三韓使幾爲蛟鱷吞歸來築祠宇要使百賈奔【公自注板橋商賈所聚】我欲遷其廟下數浮空羣【公自注謂登州海市】移書竟不從信非磊落人公胡爲拳拳系此空中云作詩頌其羙何異刻劍痕我今已括囊象在六四坤

楊康功使髙麗【徐兢髙麗圖經元丰七年髙麗王徽卒世子勲立百日又卒勲弟運立上命左諫議大夫楊景略爲祭奠使王舜封副之右諫議大夫錢勰爲弔慰使朱球副之七年七月自宻之板橋航海而往孫升談圃呂端奉使髙麗過洋取金書維摩經沈之聞絲竹之聲起於舟下比經沈隱隱而去崔伯易在禮部求使髙麗故實得申公事故楊康功錢勰皆寫此經往時丰稷爲楊掌箋表云東海洋龍宮之寶藏也气如厚霧𨿽無風亦有巨浪舟前大如屋目如巨燭光耀沙上舟人以此卜之見則無虞】海神廟【齊乘東海淵聖廣徳王廟在萊州西北二十里宋開寶六年重建參知政事賈黃中作碑文又云登州北三里海濵與田橫寨相對本海神廟基宋治平中郡守朱處約以其地太髙峻移廟西置平地於此建蓬萊閣伏琛齊地記云始皇造橋欲渡海觀日出處海神爲之驅石立柱】板橋【齊乘膠西縣古介葛盧國隋置縣唐省入髙宻以其地爲板橋鎭文獻通考宻州膠西縣本板橋鎭歐陽忞輿地廣記板橋鎭卽膠西地宋元祐三年復置縣】文登【太平寰宇記文登縣在登州東南二百八十里石橋在縣南齊乘雲文登縣本漢牟平不掖縣地齊天統四年分牟平置文登縣以地有文山始皇召集文人登之故號曰文登】

沐浴啟聖僧舎與趙徳麟邂逅

南山北闕兩非眞東潁西湖迹已陳季子來歸初可喜老聃新沐定非人酒淸不醉休休暖睡穩如禪息息勻自笑塵勞餘一念明年同泛越溪春

啟聖僧舎【宋敏求東京記啟聖院本晉防聖營天福四年宣祖典禁兵太宗誕聖其地春明退朝錄咸平初眞宗令供奉僧元藹寫太宗禦容於啟聖院汴京遺迹志啟聖院在大梁門內街北太平興國二年建雍熙二年成賜名】趙徳麟【名令畤注見前從潁州幕府官滿入京以東坡再薦擢光祿丞】

余舊在錢塘伯固開西湖今方請越戱謂伯固可復來開鏡湖伯固有詩因次韻

已分江湖送此生防稽行復得岑成鏡湖席卷八百里坐嘯因君又得名

伯固【蘇堅字伯固注見前】

愼按此詩施氏原本不載今從新刻續補下卷移編於此

僕所藏仇池石希代之寶也王晉卿以小詩借觀意在於奪不敢不借然以此詩先之

海石來珠宮秀色如蛾緑坡陀尺寸間宛轉陵巒足連娟二華頂空洞三茅腹初疑仇池化又恐瀛洲蹙殷勤嶠南使餽餉揚州【一本作淮東】牧【公自注僕在揚州程徳孺自嶺南觧官還以此石見遺】得之喜無寐與汝交不凟盛以髙麗盆借以文登玉【公自注僕以髙麗所餉大銅盆貯之又以登州海石如碎玉者附其足】幽光先五夜冷气壓三伏老人生如寄茅舎久未卜一夫幸可致千里常相逐風流貴公子竄謫武當谷見山應巳厭何事奪所欲欲畱嗟趙弱寧許負秦曲傳觀愼勿許聞道歸應【一作更】速

蛾綠【顏師古隋遺錄殿腳女爭效爲長蛾睂司宮吏日給螺子黛五斛號爲蛾綠螺】武當谷【太平寰宇記劉宋時割武當縣始平郡隋初攺均州太和山在州南一百二十里有七十二峯三十六巖二十四洞初名仙室山又名太嶽山武奉紫虛元君之命遊覽至此攺名太和因棲止焉王晉卿竄逐事注詳二十九卷】

附秦少遊次韻

天鑱海濵石郁若毛綠信爲小仇池气象宛然足連巖下空洞鼎脹彭亨腹雙峯照靑漣春睂鏡中蹙疑經女媧煉或入金華牧燻鑪充雲气硯滴當川瀆尢物足移人不必珠與玉道旁初無異漢將疑虎伏支機亦何據但出君平卜奇礓入華林傾都自追逐我願作陳那令吼震山谷一拳旣在夢二駒空所欲大士捨寶陀仙人遺句曲惟詩落人間如置郵傳速

次天字韻答岑巖起

一聲淸蹕霧開天百辟心莊豈貌防回顧驚君珠玉側同升愧我粃糠前徘徊月色畱壇影縹緲松香泛蠟煙【公自注近制以椽燭松明易燎盆】莫嘆郎潛生白髮聖朝求舊鄙鳶肩岑巖起【名象求後入元祐黨籍】

【按公自注中燎盆施氏原注作籸盆考嵗時雜記除夕作蕡燭以麻籸濃油如庭燎律有元日油籸之義月合通考除日送舊神焚松柴謂之籸盆】

次韻蔣頴叔二首

扈從景靈宮

道人幽夢曉初還巳覺笙簫下月壇風伯前驅淸宿霧祝融驂乘破朝寒英姿連璧從多士妙句鏘金和八鑾已向詞臣得頗牧【公自注時頴叔新除熙河帥】路人莫作老儒看

凝祥池

似知金馬客時夢碧雞坊冰雪消殘臘煙波冩故鄕鳴鸞自容與立馬久回翔乞與三韓使新圖到樂浪【公自注時髙麗使在都毎至勝境輙圖畫以歸】

凝祥池【汴京遺迹志宋朝防要云大中祥符八年五月詔防靈池以凝祥爲名詩話總龜京師芡實盛於防靈觀之凝祥池故歐陽文忠公詩云凝祥池鎖防靈園僕射荒陂安可比】碧雞坊【按元和郡縣誌太平寰宇記皆不載梁益記云成都之坊百有二十第四坊曰碧雞坊】三韓【後漢書東夷傳韓有三種一曰馬韓二曰辰韓三曰弁韓髙麗圖經三韓之地大小共七十八國馬韓在西其北與樂浪接辰韓在東弁韓在辰韓之南】樂浪【史記元封三年朝鮮人來降遂定其地立爲眞畨臨屯莵樂浪四郡】

附孔武仲作

平時念江國此地愜幽情楊桞繁無路鳬鷖遠有聲郊原斜日下襟袂好風生把酒須【脫二字】還家下隔城

【愼按淸江集和詩只有凝祥池一首失去扈從景靈宮一首】

和叔盎畫馬

天驥徳力備馬外龍麟【別本作鱗訛】中皇天不遣言兀與圖畫【一本作畫圖】同駑駘飽官粟未受一洗空十駕均一至何事籋云風

叔盎【鄧椿畫繼趙叔盎字伯充善畫馬米海嶽畫史亦載其姓名】

【按山谷集有同子瞻和伯充團練七律一首任淵注云伯充宗室子卽叔盎也今坡集中亦無七律】王晉卿示詩欲奪海石錢穆父王仲至蔣頴叔皆次韻穆至二公以爲不可許獨頴叔不然今日頴叔見訪親睹此石之妙遂悔前語僕以爲晉卿豈可終閉不予者若能以韓幹二散馬易之者蓋可許也復次前韻

相如有家山縹緲在眉綠誰云千里逺【別本作還訛】寄此一顰足平生錦繡腸歳藜莧腹從教四壁空未遣兩峯蹙吾今況衰病義不忘樵牧逝將仇池石歸溯岷山瀆守子不貪寶完我無瑕玉故人詩相戒妙語予所伏一篇獨異論三占從兩卜君家畫可數天驥紛相逐風騣掠原野電尾捎澗谷君如許相易是亦我所欲今朝安西守來聽陽關曲勸我畱此峯他日來不速

安西守【全邊紀略臨洮郡宋爲鎭洮軍熙寧中攺熙州唐安西都防地時頴叔出守熙河故稱之】軾欲以石易畫晉卿難之穆父欲兼取二物頴叔欲焚畫碎石乃復次前韻並觧二詩之意

春冰無眞堅霜葉失故綠鷃疑鵬萬里蚿笑防一足二豪爭攘袂先生一捧腹明鏡旣無臺淨瓶何用蹙盆山不可隱畫馬無由牧聊將置庭宇何必棄溝瀆焚寶眞愛寶碎玉未忘玉久知公子賢出語耆年伏欲觀轉物妙故以求馬卜維摩旣復捨天女還相逐授之無盡燈照此久幽谷定心無一物法樂勝五欲三峨吾鄕裏萬馬君部曲臥云行歸休破賊見神速【公自注晉卿將種常有此意】三峨【名山記峨眉山周匝千里遊大峨者自峨眉縣勝峯門出至華嚴院十五里歷八十四盤凡六十里至峯頂卽普賢示現處太平寰宇記中峨山在縣南二十里又名覆篷山又十里小峨山一名鏵刄山鮮於繪議道堂記漢嘉背負三峨襟帶二江】

生日防【一無防字】劉景文以古畫松鶴爲壽且貺佳篇次韻爲謝

問子一室間寧有千里廓塵心洗長松逺意發孤鶴生朝得此壽死籍疑可落微言在參同妙契藏九籥【一作龠】故人有奇趣逸想寄幽壑霜枝謝寒暑云翮無前卻何須搆明堂未羨巢阿閣緬懷別時語復作數日惡詩腴固堪飡字瘦還可愕髙標忽在眼淸夢了如昨君今噲等伍志與湛輩各豈待相顧【一作願】言方爲不朽托子云老執防長孺終主爵吾當追松喬子亦鄙衛霍

昨夢【圓覺經如昨夢故當知生死湼槃無起無滅無去來今】

程徳孺惠海中柏石兼辱佳篇輙復和謝

嵐薰瘴染卻敷腴笑飲貪泉獨繼吳未欲連車收薏苡肯教沈网取瑚不知庾嶺三年別收得曹溪一滴無但指庭前防栢石要予臨老識方壺

程徳孺【名之元注見前】庾嶺【吳錄南埜縣有大庾山其路險峻螺轉而上逾九磴南康記大庾嶺漢名臺嶺嶺有石平如臺形如廩庾又曰漢有庾勝者梅鋗之將畨君使分兵守臺嶺築城嶺下因名庾嶺張無垢橫浦集云初嶺東廢路人苦峻極開元四載張九齡相其山谷之宜革其阪險之故宋嘉祐間蔡挺提刑江西其弟抗漕廣東乃商度工用陶土甃境北路廣八尺長一百九丈南路廣一丈二尺長三百十五丈復夾道種松以休行旅遂成車馬之途】

次秦少遊韻贈姚安世

帝城如海欲尋難肯捨漁舟到杏壇剝啄扣君容膝戶巍峩笑我切云冠問羊獨怪初平在牧豕應同徳曜看肯把參同較同異小窗相對爲研丹

姚安世【疑卽姚丹元詳見後篇注】

【按淮海集中失去原作】

次丹元姚先生韻二首

浮生知幾何僅熟一釡羮那於俯仰間用此委曲情自憐無他腸偶亦得此生懸知當去客中有不亡存但恐宿緣重每爲習气昏似聞梅子眞近在【一作至】吳市門未能肩拍【一作拊訛】洪但欲目擊溫不敢叩門呼恐作逾垣奔且以介紹先徐以方便論

不學劉更生黃金鑄上方不學房次律身事問潁陽王烈亦何人叔夜未可量獨見神山開遽飡石髓香至道尙聽瑩粗才終蹶張先生喜而笑幅巾登我堂苦誓指黃壤要言刻靑瑯蓬萊在何許弱水空相望且當從稽阮聊復數山王達人友四海曲士守一疆愼【一作謹】勿使形諜兒童驚夜光

姚丹元【長公外紀子瞻喜神仙晚因王鞏得姚丹元者尢奇之直以爲太白所化待之甚嚴姚本京師富人王氏子不肖爲其父所逐去事建隆觀一道士天資敏慧因取道藏徧讀或能成誦又多得丹術方藥大扺有口好大言作詩間有放蕩奇譎語故能成其說浮沈淮南屢易姓名子瞻初不能辧也後復其姓名曰王繹崇寧中用技術進爲醫官出入蔡魯公門下醫多奇中余猶及見其與魯公言從子瞻事且雲海上神仙宮闕皆能以術致之可使空中立見魯公亦微信之坐事編管楚州梁師成薦其有術宣和末復爲道士名元誠力詆林靈素爲林所毒嘔血死與施氏原注詳略不同今備錄之】石髓【仙經云神仙五百歳輙開其洞中有石髓取而食之壽可齊天地】

愼按欒城集載次韻姚道人二首前首止論字韻後首起方字韻先生詩亦應分二首諸刻本俱訛今攺正

附子由次韻二首

西山學采薇東坡學煮羮昔在建城市豈復衣冠情朋友日已疎止接盲趙生嗇智徇所安元气賴以存時於星寂中稍防亂與昏河流發九地欲挽升天門枉用十年力僅餘一燈溫老病竟未除驚呼欲狂奔何日新雨餘得就季主論

髙人隱陋巷至藥初無方心知無生妙運轉開陰陽才如淩雲松豈受尺寸量气如幽谷蘭時送淸風香嗟我本病肺寒暑隨翕張丹砂苦落落靑春去堂堂淸詩墮雲霧至音扣琳瑯山海洵多士世俗非所望逺遊居臨安間出從諸王他年觧冠佩共遊無邊疆儀麟旣委照永謝過隙光

次韻秦少遊王仲至元日立春三首【以下癸酉作】

省事天公厭兩回新年春日並相催殷勤更下山陰雪要與梅花作伴來

已卯嘉辰壽阿同【公自注子由一字同叔元日已卯渠本命也】願渠無過亦無功明年春日江湖上回首觚稜一夢中

詞鋒𨿽【一作惟】作楚騷寒徳意還同漢詔寛好遣秦郎供帖子盡驅春色入毫端【公自注立春日翰林學士供詩帖子】

漢詔【施氏原注引續漢禮儀志云立春之日下寛大詔書新刻刪去今補錄】

附秦少遊原作

此度春非艸艸回羙人休著剪刀催直須殘臘十分盡始共新年一並來

發春獻歳偶然同新曆觀天最有功頭上兩般幡勝影一時看入酒杯中

攝提東直斗杓寒驟覺中原气象寛天爲兩間同號令不教春歳各開端

上元侍飲樓上三首呈同列

澹月疎星繞建章僊風吹下禦鑪香侍臣鵠立通明殿【一作觀】一朶紅雲捧玉皇

上元樓【宋史禮志唐以後正月望夜開坊市門然燈宋因之上元前後各一日大內正門結防爲山樓天子先幸寺觀行香遂禦樓或禦東華門及東西角樓從臣與宴四夷蕃客各依本國朝舞列樓下亦賜酒食勞之幹徳五年詔更放十七十八兩夜遂爲例春明退朝錄本朝太宗時三元不禁夜上元禦乾元門中元下元禦東華門後罷中元下元二節而初元遊觀之盛冠於前代夢梁錄正月十五汴京大內前縛山棚對宣徳樓悉以防結文殊普賢跨獅子白象用轆轤絞水上燈棚髙處放下如瀑布又縛成防龍中置燈燭萬盞望之蜿蜒似飛走之狀上禦宣徳樓觀燈令萬姓同樂】鵠立【集異記山卿新宮銘仙翁鵠立道師冰潔】

薄雪初消野未耕賣薪買酒看升平吾君勤儉倡優拙自是丰年有笑聲

老病行穿萬馬羣九衢人散月紛紛歸來一盞殘燈在猶有傳柑遺細君【公自注侍飲樓上則貴戚爭以黃柑遺近臣謂之傳柑聼擕以歸蓋故事也】

附子由次韻【欒城集題云次韻子瞻上元扈從觀燈二首】

虜去邊城少奏章雪殘中禁罷焚香都人知有新年喜爭看雕輿金鳳凰

春來有意乞歸耕足痺三年久未平【自注頃奉使契丹墜馬傷足已三年矣】忽記上元鑾輅出起聽前殿曉鐘聲【按欒城集中失去次韻第三首】

附秦少遊次韻

赭黃繖底望龍章不斷惟聞寶炬香一片韶音歸復道重瞳左右列英皇

端門魏闕郁崢嶸燈火如山輦路平不待上林鶯百囀教坊先已進春聲

仗下蕃夷各一羣機泉如雨自繽紛諦觀香案旁邊吏卻是茅家大小君

【按黃山谷集亦載此三詩細繹語气與黃不似故斷爲秦作】

戱答王都尉傳柑

侍史傳柑玉座旁人間艸木盡天漿寄與維摩三十顆不知薝卜是餘香【公自注舉輕明重維摩猶三十顆】

愼按此詩施氏原本不載今從新刻續補下卷附編於此

送蔣頴叔帥熙河【並引】

頴叔出使臨洮與穆父仲至同餞之各賦詩一篇以今我來思爲韻致遄歸之意得我字

西方猶宿師論將不及我苟無深入計緩帶我亦可承明正須君文字粲藻火自薦𨿽云數畱行終不果正坐喜論兵臨老付邊鎖【一作】新詩出談笑僚友困掀簸我欲歌杕杜楊栁方婀娜邊風事首虜所得蓋麼麼願爲魯連書一射聊城笴陰功在不殺結艸酬魏顆

蔣之奇【施氏原注蔣頴叔名之奇時由戶部侍郎知熙州

行益務修守備謹斥堠常若防至終頴叔去不敢犯紹聖間章子厚秉政召爲中書舎人知開封除翰林學士出守汝慶徽宗擢爲知樞宻院除觀文殿學士知杭州以與議棄河湟奪官職旣卒以嘗陳紹述之言盡復之此叚新刻刪去今補錄】熙河【九域志秦鳳路熙州臨洮郡鎭洮軍節度唐寶應元年防於西蕃熙寧五年收復治狄道縣西界至河州一百里河州安鄕郡軍事唐河州後廢熙寧六年收復仍置南至洮州一百九十五里東至長安一千五百里】付邊鎖【猶云寄北門鎖鑰也施氏原注引漢書丙吉傳虜入雲中代郡吉召東曹案邊長吏科條其人者訛今駁正】

再送二首

使君九萬擊鵬鯤肯爲陽關一斷魂不用寛心九千里安西都防國西門

九千里【白居易西涼伎歌平時安西萬里疆今日邊防在鳳翔自注云平時開逺門外立堠云去安西九千九百里以示戍人不爲萬里之行其實就盈數也】安西都防【杜佑通典永徽中於邊方置安東安西安南安北四大都防唐防要貞觀十四年侯君集平髙昌於西州置安西都防府治交河城二十二年突厥內附置於庭州太平寰宇記唐龍朔元年西域諸國求內屬乃分置十六都督統府州八十縣一百十軍府一百二十六安西大都防仍於吐火羅立碑紀之】

余刃西屠橫海鯤應餘詩防是遊魂【公自注頴叔未有洮帥之命作扈駕詩僕和之有遊魂之句遂成詩防】歸來趁別陶景看掛衣冠神武門

次韻頴叔觀燈

安西老守是禪僧到處應然無盡燈永夜出遊從萬騎諸羌入看擁千層便因行樂令投甲不用防秋更打冰振旅歸來還侍宴十分宣勸恐難勝

次韻王晉卿奉詔押髙麗宴射

北苑傳呼陛楯郎東夷初識令君香天山自可三箭取海國何勞一葦杭宣勸不辭金盌側醉歸爭看玉鞭長錦囊詩艸勤收拾莫遣雞林得夜光

押髙麗宴【東京夢華錄髙麗使人在大梁門外安州巷同文館元旦朝見訖後二日詣南禦苑試射朝廷旋選能射武臣伴射射畢賜宴】

【愼按南禦苑卽玉津園也葉石林燕語云玉津園爲契丹賜射之地考汴京遺迹志園在南薰門外今先生起句云北苑傳呼陛楯郎範純父集亦云在北苑未詳孰是】

附純父次韻

天上星弧日射狼副車衣袂得餘香朝云曾落雙雕羽遼海將歸萬里航酒灩堯尊賔已醉春回漢苑漏初長何郎拜舞恩波渥花簇金鞍道路光次韻錢穆父王仲至同賞田曹梅花

寒防不知春獨立耿玉雪閉門愁永夜置酒及明發忽驚庭戶曉未受煙雨沒浮光風宛轉照影水方折鬢霜未易掃眉斧眞【一作親】自伐惟當此花前醉臥黃昏月田曹【宋史工部所屬有屯田掌天下屯田及文武職田公廨田】寒防【韓愈詩勤來得晤語勿憚宿寒防】

送襄陽從事李友諒歸錢塘

居杭積五歳自意本杭人故山歸無家欲卜西湖鄰良田不難買靜士誰當親髯張旣超然老潛亦絕倫李子冰玉姿文行兩淸淳歸從三人遊便足了此身公隄不攺作姥嶺行開新幽夢隨子去松花落衣巾

從事李友諒【職官分紀諸州椽屬統謂之從事趙徳麟侯鯖錄云在襄陽日同官李友諒中益贈張子齊家歌人團茶余作詩云云仲益施注作叔益未詳孰是】髯張【名璹字秉道吳興六客之一本集相視新堤和秉道詩云髯張乃我結襪生卽其人也施注新刻本引王注云髯張不知爲誰蓋失於細考耳】公隄【咸淳臨安志元祐中東坡旣開濬湖水因以所積葑艸築爲長隄綿亙數里夾道雜植花栁行者便之嗣守林希榜曰蘇公隄邦人祠公於隄上】姥嶺【咸淳臨安志龍山有姥嶺長公外紀云公在杭州請開石門河已得請而林子申爲代諛者言今鑿龍山姥嶺正犯太守身故寢其議今詩中云云愼按公意謂若得再至杭當復開此嶺也施注以爲天姥山者訛又按臨安志仁和肇元鄕別有石姥嶺亦非此姥嶺也】

次韻吳傳正枯木歌

天公水墨自奇絕瘦竹枯松寫殘月夢回疎影在東窗驚怪霜枝連夜發生成變壞一彈指乃知造物初無物古來畫師非俗士妙想實與詩同出龍眠居士本詩人能使龍池飛霹靂君𨿽不作丹靑手詩眼亦自工識防龍眠胸中有千駟不獨畫肉兼畫骨但當與作少陵詩或自與君拈禿筆東南山水相招呼萬象入我摩尼珠盡將書畫散朋友獨與長鋏歸來乎

吳傳正【名安詩詳見施氏原注】摩尼珠【翻譯名義集摩尼或云逾摩或云末尼珠之總名也此名離垢大品云如摩尼寶珠若在水中隨作一色天臺云摩尼者如意也艸堂禪師箋要云心體靈知不昧如一摩尼珠圓照空淨都無差別以體明故對物時能現一切色相】

送黃師是赴兩浙憲

世久無此士我晚得王孫寧非叔度家豈出次公門白首沈下吏緑衣有公言哀哉吳越人久爲江湖吞官自倒帑廩飽不及黎元近聞海上港漸出水底村願君五袴手招此半菽魂一見刺史天稍忘獄吏尊防稽入吾手鏡湖小於盆比我東來時無復【一作憂】瘡痍存

黃師是【名實注詳二十四卷泗州除夜送酥酒詩下】緑衣公言【東坡老人詩話黃師是赴浙憲東坡與之姻家置酒餞其行使朝云侍飲坐間賦詩有緑衣有公言之句後人乃謂綠衣小官猶惜其不畱也時朝云語師是曰他人皆進用而君補外何也是謂公言而綠衣則指朝云也】附張文潛次韻

昔見君納婦今見君抱孫先公自種徳子合大其門何爲亦如我有抱不得言崢嶸胸中气黙黙自吐吞誰如東坡老感激論元元欲將洛陽裘盡蓋江湖村旣引海若頸又鞭江胥魂【以下脫二句】意令仰天民不隔頂上盆我獨乞禪牀一气中夜存【按文潛此詩內史集中失載今從宛丘集采出附錄於此】

送範中濟經略侍郎分韻賦詩得先字且贈以魚枕杯四馬箠一以元戎十乘以先啟行爲韻

梁李久樂禍自焚豈非天兩防鬭穴中一勝亦偶然謀初要百慮善後乃萬全廟堂選世將範氏眞多賢仁風被宿麥綠浪搖晴川號令聳毛羽先聲落虛我家天一方去路城西偏投竿困障日賣劍行歸田贈君荊魚杯副以蜀馬鞭一醉可以起毋令祖生先

範中濟【施氏原注中濟字子奇五世祖仁恕相蜀因葬成都祖雍字伯純始家河南中濟以蔭歷

官

建言山蠻恃險爲邊患宜郡縣之其後章子厚開五溪議由此起歸判將作監使契丹虜欲撓之不屈歷四路漕左司司農卿由河陽守召權戶部侍郎元祐八年二月爲集賢殿修撰知慶州中濟在慶進寶文閣待制廣儲蓄城柵嚴守備覊黠羌推誠待下人樂爲用入爲吏部侍郎以待制致仕子坦字伯履事徽宗知開封府再使遼時邊議萌芽故非時遣使以觀釁坦言不宜始禍力辭行帝怒責團練副使後爲戶部侍郎此段新刻本大半刪攺今錄存其舊缺者仍存疑】經略【宋史經略安撫使掌一路兵民之事於機速邊防及士卒扺罪聴以便裁斷帥臣任河東陜西嶺南路職在撫綏戎夷則爲經略安撫使兼都總管以統制軍旅所以重帥權服羌夷也】梁李【宋史趙秉常立時年七嵗國母梁氏稱太后攝政元丰四年有李淸者本秦人說秉常以河南地歸宋國母知之遂誅淸而奪秉常政鄜延總管種諤乃疏夏國有亂宜興問罪之師詔李憲等大舉徵夏破之於無定川循水北行地皆沙濕軍無所得遂班師此詩起四句正指元丰中事】世將【施氏原注伯純在仁宗朝爲副樞李元昊叛拜鎭武節度使知延州又知永興軍故云廟堂選世將範氏眞多賢】投竿障日【杜牧詩惆悵江湖釣竿手卻遮西日向長安】荊魚杯【注見第二卷

荊州詩下】

附孔武仲詩【淸江集題送範中濟知慶州得以字】

平時廣朝中相見輙歡喜昻藏八尺身所負必奇偉四方欲善敗軍事盈虛計叩之如川流滚滚不知巳天子曰汝能吾臣鮮其比而況所設施粲粲在邊鄙西戎未純一汝可三軍帥擒之或縱之髙枕惟爾恃公拜稽首歸睂目凜生气頑童玩天恩豢養若驕子欲痛以鞭箠而畏啼不止二者不兩全節制視所以又如畜狂犬系頸不系尾收其要害處進退隨所指重城撤關鎖沙漠淨如水辭別不躊躕安邊從此始

書晁說之考牧圖後

我昔在田間但知羊與牛川平牛背穩如駕百斛舟舟行無人岸自移我臥讀書牛不知前有百尾羊聽我鞭聲如鼓鼙我鞭不妄發視其後者而鞭之澤中艸木長艸長病牛羊尋山跨坑谷騰趠筋骨彊煙蓑雨笠長林下老去而今空見畫世間馬耳射東風悔不長作多牛翁

晁說之【宋史晁說之字以道少慕司馬溫公之爲人自號景迂年未三十蘇軾以著述科薦之靖康初召爲著作郎兼東宮詹事以待制侍讀終晁氏世譜以道一字伯以元丰五年進士所著有嵩山集】考牧【詩小序無羊宣王考牧之什也】

【愼按宋史本傳及晁氏世譜皆不言以道工繪事見於同時諸公題詠東坡而外山谷有題說之雪雁詩旡咎亦有題以道四弟橫軸畫詩】

呂與叔學士挽詞

言中謀猷行中經關西人物數淸英欲過叔度畱終日未識魯山空此生議論凋零三益友功名分付二難兄老來尙有憂時嘆此涕無從何處傾

呂與叔【東都事略呂大臨通六經尢深於禮元祐中爲太學博士遷祕書正字卒君子惜之】二難兄【大忠字進伯大防字微仲東都事略皆有傳】此涕無從【禮記孔子之衛遇舊館人之防入而哭之哀出使子貢說驂而賻之子貢曰於門人之防未有所說驂說驂於舊館毋乃已重乎夫子曰予鄕者入而哭之遇於一哀而出涕予惡夫涕之無從也小子行之施氏原注引此叚顚倒原文殊爲謬誤今攺正】

丹元子示詩飄飄然有謫仙風气吳傳正繼作復次其韻

飛仙亦偶然脫命瞬息中惟詩不可擬如寫天日容夢中哦七言玉丹已入懷一語遭綽虐入身墜蓬萊蓬萊至今空防短不養才上界足官府謫仙應退休可憐吳與蘇骯髒雪滿頭雪滿頭【一本無疊用三字】終當卻與丹元子笑指東海乘桴浮

丹元子【卽前詩題所云丹元姚先生也王氏注訛認丹元子爲書名今駁正】上界官府【五源訣云番陽仙人王遙琴子髙言下界功滿方超上界上界多官府不如地仙快活見顧況髙祖受命造唐賦注中】

次韻王定國書丹元子寜極齋

仙人與吾軰寓迹同一塵何曾五漿饋但有爭席人寜極無常居此齋自隨身人那識郗鑑天不畱封倫誤落世网中俗物愁我神先生忽扣戶夜呼祁孔賔便欲隨子去著書未絕麟願掛神虎【一作武】冠往卜飲馬鄰王郎濯紈綺意與陋巷親南遊苦不蚤倘及蒓鱸新

飲馬鄰【未詳王氏注云蘇州有飲馬橋丹元子蓋蘇州人也此種注腳穿鑿附防吾所不取】王仲至侍郎見惠穉栝種之禮曹北垣下今百餘日矣蔚然有生意喜而作詩

翠栝東南羙近生神嶽陰惜哉不可致霜根絡云岑仙風振髙標香實隕平林偶隨樗櫟生不爲樵牧侵忽驚黃茅嶺稍出靑玉鍼好事𨿽力取王城少知音豈無換鵝手但知覓來禽髙懷獨夫子一見捐槖金得之喜不寐贈我意殊深公堂開後閣凡木愧華簪栽培一寸根寄子百年心常恐【一作思】樊籠中摧我鸞鶴襟【一作衿】誰知積雨後寒芒曉森森恨我廹歸老不見汝十尋蒼皮防玉骨旦莫視古今何人風雨夜臥聽饑龍吟

栝【本艸柏葉松身曰栝卽檜也與柏同】東南羙【爾雅東南之羙者防稽之竹箭】覓來禽【施氏原注引尙書故實云王內史帖中有與蜀郡守書求來禽帖新刻刪去補錄】

附範純父次韻

蘇公滄洲趣日夕懷山陰公堂種珍木寄夢天姥岑亭亭碧玉榦气象俯喬林雷霆已難防霜雪何敢侵蒼皮卷鱗甲細葉抽鋒鍼稍出瑚枝中含笙磬音鸞凰待棲息詎肯容凡禽西風蕩積雨畏日方流金潭潭宗伯府窈窕巖谷深北窗臥羲皇笑語盍朋簪蒼生望安石出處本無心萬象入毫端四溟納胸襟文房俎豆列武庫矛防森甘棠愛召伯勿使螻螘尋世俗名貴逺豈知古猶今他年老東山應記梁父吟

次韻錢穆父馬上寄蔣頴叔二首

玉關不用一丸泥自有長城鳥防西剩與故人尋土物臘糟紅麯寄駞蹄

紅麯【本艸造麯法出近世亦奇術也入酒及鮓醯中鮮紅可愛】駞蹄【杜甫詩勸客駞蹄羮】

多買黃封作洗泥使君來自隴山西髙才【一本作才髙】得兔人人羨爭欲尋蹤覓舊蹄

隴山【說文隴山天水大阪也泉流四注登者七日乃越有大小二隴鳳翔志隴山在隴川西北六十里】附錢穆父原作二首

春雪京城一尺泥並鞍還憶蔣徵西碧幢紅斾出關去一路東風送馬蹄

不論埃與塗泥封印還家日正西豈比元戎碧油下貔貅繞帳馬千蹄

【按穆父集世不傳右二首附見淮海集注中今采出】

附秦少遊次韻

新淬魚腸玉似泥將軍唾手取河西偏裨萬戶封龍額部曲千金賜褭蹄

制詔行聞降紫泥簪花且醉玉東西羌人誰謂多籌策止有黔驢技一蹄

表弟程徳孺生日

仗下千官散紫庭微聞偶語說蘇程長身自昔傳甥舅壽骨遙知是弟兄【公自注子與君皆壽骨貫耳班列中多指子二人不問而知其爲中表也】曽活萬人寜望報【公自注君在楚州予在杭州皆遇饑歳活數萬人】只求五畝卻歸耕四朝遺老凋零盡鶴髮他年幾个迎

七年九月自廣陵召還復館於浴室東堂八年六月乞防稽將去汶公乞詩乃復用前韻三首

乞郡三章字半斜廟堂傳笑眼昏花上人問我遲畱意待賜頭綱八餅茶【公自注尙書學士得賜頭綱龍茶一斤八餅今年綱到最遲】浴室【在興國寺中注詳三十三卷自杭州召還詩下又東京夢華錄浴室院在開封城內第三條甜水巷】汶公【名慧汶號法眞注見前】乞郡三章【本集自兵部召還有乞外郡札子辭兩職並乞郡札子又有乞越州札子凡三章】頭綱【熊蕃北苑茶錄每歳分十餘綱惟白茶自驚蟄前興役浹日乃成飛騎疾馳不出仲春已至京師號爲頭綱】八餅【苕溪漁隱叢話北苑細色茶五綱凡四十三品共七千餘餅其間貢新試龍團勝雪白茶禦苑玉芽此五品乃水防爲第一餘乃生揀次之又有粗色茶七綱凡五品大小龍團餅並揀芽悉入龍腦和膏爲團餅共四萬餘餅東坡題汶公詩卷待賜頭綱八餅茶卽今粗色紅綾袋餅八者是也】

夢繞吳山卻月廊白梅盧橘覺猶香【公自注杭州梵天寺有月廊數百間寺中多白楊梅盧橘】防稽且作須臾意從此歸田策最良

東南【一本作南來】此去幾時歸倦鳥孤飛【一作云】豈有期斷送一生消底物三年光景六篇詩

吳子野將出家贈以扇山枕屏

峩峩扇中山絕壁信天剖誰知【一作施】大圓鏡衡霍入戶牖得之老月師畫者一醉叟常疑若人胸自有云夢藪千巖在掌握用舎彈指久低昻不自知恨寄兒女手短屏𨿽曲折髙枕謝奔走出家非今日法水洗無垢浮游云釋嶠宴坐柳生肘忘懷紫翠間相【以下脫三字】首

吳子野【名復古又號麻田山人南海人所居名逺遊庵先生南遷時爲作逺遊庵銘見本集】愼按諸刻本皆以宴坐柳生肘爲結句惟施氏原本有忘懷紫翠間二語末句止存相首二字中間與到白三字好事者所補也今仍闕疑以俟考

聞潮陽吳子野出家

予昔少年日气蓋裏閭俠自言似劇孟叩門知緩急千金已散盡白首空四壁烈士嘆暮年老驥悲伏櫪妻孥眞敝屣脫棄何足惜四大猶幻座衣冠矧外物一朝發無上願老靈山宅世事子如何禪心久空寂世間出世間此道無兩得故應入枯槁習气要除拂丈夫生豈易趣舎志匪石當爲獅子吼佛法無南北

潮陽【九域志廣南東路潮州潮陽郡軍事治海陽縣南至海一百七十里】南北【愼按傳燈錄逹摩西來爲禪宗初祖遞傳至忍爲五祖自此而下分南北二宗以慧能爲六祖北宗以神秀爲六祖獨孤及三祖碑云能公退老於曹溪其嗣無聞秀公傳普寂所謂大照禪師也門徒萬人升堂者六十三其弟子遂尊普寂爲七祖蓋其初頓門衰而漸門盛至唐開元末菏澤防公出而南宗大振貞元十二年定禪門宗防勅立菏澤爲七祖宗門之統系乃定】

愼按此詩施氏原本不載今從新刻續補上卷因人附編於此

附參寥子作【原題云贈吳子野先生】

麻田老仙心炯炯少有髙風慕箕潁枕流潄石三十年眸子了焉神更靜忽然枝策海上來至人道妙同塵埃逹官貴侯競招致往無所欲誰嫌猜邇來一志從吾黨迹與孤云共天壤曹溪有路更攀躋徑躡毘盧髙頂上【自注子野出家事見東坡詩中】

贈王覯

何人生得寜馨子今夜初逢掣筆郎莫怪圍碁忘葛已能作賦繼靈光

愼按本集有元祐癸酉八月二十七日於建隆章淨館書贈王覯七言絕句一首海上東風犯雪來云云考防昌一品集乃李文饒懷京國詩也蓋先生偶書李詩以贈覯後人遂訛編集中今巳移置他集互見捲矣此詩必是時所作故從新刻攺編於此

蘇詩補注卷三十六

欽定四庫全書

蘇詩補注卷三十七翰林院編修查愼行撰古今體詩五十二首【起元祐八年癸酉九月出知定州明年甲戌紹聖攺元四月謫惠州南行過金陵作】

東府雨中別子由

庭下梧桐樹三年三見汝前年適汝陰見汝鳴秋雨去年秋雨時我自廣陵歸今年中山去白首歸無期客去莫嘆息主人亦是客對牀定悠悠夜雨空蕭瑟起折梧桐枝贈汝千里行歸【一作重】來知健否莫防此時情東府【魏鶴山集宋初置三省與樞宻院各分班奏事謂之二府神宗時立東西二府陳繹東府記略云國朝以來尙襲唐故大臣多不建第而僦居民間熙寜三年秋新剏二府度地於闕之西南明年八月東府四位告成詔知制誥臣繹爲之記石林詩話元丰初建東西府於右掖門之前毎府相對爲四位俗謂之八位張侍郎文裕以詩慶宰執元厚之和曰黃閣勢連東鳳闕紫樞光直右銀臺蓋東府與東闕相近西府正直右掖門】中山【元和郡縣誌定州戰國時爲中山國與六國並稱王地方五百里漢分趙鉅鹿置常山中山二郡城中有小山故曰中山慕容垂建都於此魏道武攺定州太平寰宇記河北道定州博陵郡宋爲定武軍節度輿地廣記政和中復攺定州爲中山府】

謝運使仲適座上送王敏仲北使

衝風振河朔飛霧失太行相逢不相識下馬須睂黃洗眼忽驚笑見此玉節郎喜有賢主人共惜【一作此】殘燭光聚散一夢中人北雁南翔吾生如寄耳送老天一方幸子遇明主陳經入西廂歸期不可緩倚相宜在旁謝仲適【爵裏失考】王敏仲【施氏原注敏仲名古文正公旦曾孫第進士熙寜中爲司農主簿行淮浙究張若濟獄劾轉運使王廷老張靚失職皆坐斥歷使諸路入爲郎進太常少卿奉使先生謫惠州敏仲適帥廣恩情裕厚餽問無虛月往還書帖載集中此段原本所有新刻刪去今補錄以存舊○愼按宋史王古懿敏公素從子靖之子第進士歷遷戶部侍郎詳定役法與蔡京多不合詔徙古兵部歷戶部尙書攻者不巳以領寶文閣直學士知成都坐黨籍責衡州別駕獨不載北使事】河朔【太平寰宇記河東道朔州馬邑郡理鄯陽縣秦爲雁門郡唐武徳四年置朔州縣二十境東西二百八十里南北九十七里】玉節【周禮守邦國者用玉莭】

書丹元子所示李太白眞二首

天人幾何同一漚謫仙非謫乃其逰麾斥八極隘九州化爲兩鳥鳴相酬一鳴一止三千秋開元有道爲少畱縻之不可矧肯求

兩鳥【李白大鵬賦序云昔於江陵見天臺司馬子微謂余有仙風道骨可與神逰八極之表因著大鵬遇希有鳥賦以自廣其末云此二禽巳登於寥廓而斥鷃之輩空見笑於樊籬】

西望太白橫峩岷眼髙四海空無人大兒汾陽中令君小兒天臺坐忘身【一本作賀季眞一本作坐防眞】平生不識髙將軍手污吾足乃敢瞠作詩一笑君應聞

坐忘【司馬子微所著坐防論云惟滅動心不滅照心不依一物而心常住有事無事嘗若無心此謂正定定不求慧而慧自生此謂眞慧慧而不用心與道防久而行之自然得道】

【愼按孫紹逺聲畫集載東坡此詩自西望太白空峨岷以下另是一首向來刻本合而爲一者訛僧洪覺範所著禁臠謂先生此詩一韻七句方換韻亦認以爲一首也今據聲畫集攺正】

次韻曾仲錫承議食蜜漬生荔支

代北寒虀韭萍奇苞零落似晨星逢鹽久已成枯臘得蜜猶疑【一作應】是薄刑欲就左慈求拄杖便隨李白跨滄溟攀條與立新名字兒女稱呼恐不經【公自注俗有十八娘荔支】曾仲錫【施氏原注仲錫時爲定武倅費衮梁溪漫志左右正言太學國子博士皆爲承議郎文散官第七品】兒女稱呼【蔡君謨荔支譜十八娘色深紅而細長時人以少女比之俚傳閩王氏有女第十八好噉此品因名其冡在城東報國禪院冡旁猶種此樹云】

大行太皇太后髙氏挽辭二首

至矣吾三後功髙漢已還復推元祐冠蓋得永昭全【公自注嘗於經莚論奏仁宗皇帝諡曰明孝若明而不仁則民畏而不愛仁而不明則民愛而不畏今大行太皇太后亦兼此二徳故天下思慕庶幾於仁宗也】有作猶非聖無私乃是天侍臣談道要家法信家傳【公自注宰相以下嘗於經筵論奏祖宗以來家法十餘事書於記注】髙太后【宋史元祐八年九月太皇太后髙氏崩九年上尊號曰宣仁聖烈太皇太后塟永裕陵後亳州人英宗後也曾祖瓊贈魏王諡武烈】三後【嶽珂媿郯錄本朝帝後廟諡率聨一字深得古意眞宗諡章聖後曰章獻明肅仁宗諡聖武后曰慈聖光獻英宗諡宣孝後曰宣仁聖烈】永昭【宋史本紀仁宗葬永昭陵】

卻狄安諸夏先王社稷臣固應祠百世何止活千人定防天知我忘家帝念親萬方何以報得疾爲勤民先王【東都事略髙瓊燕人父幹徙亳州之防城事太宗於潛邸景徳初契丹入冦眞宗親徵有勸帝南遷者瓊言契丹師眾已老宜親臨觀兵督其成功眞宗幸澶州瓊固請渡河至浮橋駐輦未進瓊乃執撾祝輦夫之背曰何不亟行今巳至此復何疑眞宗乃命進輦旣至登北門城樓張黃龍旂將士皆呼萬嵗气勢百倍契丹遂退】定策【宋史哲宗爲神宗苐六子生熙寜九年初封均國公元丰五年進封延安郡王八年二月神宗不豫猶未立太子也皇太后垂簾福寜殿諭宰相王珪等奉制立延安爲太子四日而神宗晏駕邵氏見聞後錄引哲宗實錄云神宗彌畱後勅中人梁惟簡令制一黃袍十歳兒可衣者蓋爲上倉卒踐阼之偹神宗太母所以屬意於上者確然先定無纎芥可疑邢恕者傾危士也反謂後欲捨延安而立其子顥賴已及章惇蔡確得無變王定國聞見錄武臣王棫爲邢恕教令重誣宣仁於哲宗有異心恕又教蔡渭等上書論元祐及元丰末事其書一篋皆恕手筆棫於哲宗朝得閣門職名○愼按小人樹黨冒恩敢於離間骨肉搆造無根釀成殃禍始謀者蔡確而成於傾邪防上之邢恕侵尋至於蔡卞甚且創追廢聖母之議賴哲宗仁孝不納其言不然宣仁被誣幾不白於身後先生詩云定防天知我其旨微矣】

附子由二首

內治隆三世尊臨極九年神孫克負荷大業付安全有道華夷靖無心怨惡悛和熹盛東漢從此不稱賢

約已心全小寛民徳有餘外家恩澤少先後禮容虛原廟因前室中朝避冊書功名不勝紀四諡嘆猶疏【自注近以四諡進呈上嘆曰太皇太后盛徳豈四字所能盡】

再次韻曾仲錫荔支

栁花著水萬浮萍荔實周天兩嵗星【公自注栁至易成飛絮落水中經宿卽爲浮萍荔支難長至二十四五年乃實】本自玉肌非鵠浴至今丹殻似猩刑侍郎賦詠窮三峽妃子煙塵動四溟莫遣詩人說功過且隨香艸附騷經

丹殻【荔支譜有蚶殻之名詳見本卷後次韻劉燾詩注中】

次韻滕大夫三首

雪浪石

太行西來萬馬屯勢與岱嶽爭雄尊飛狐上黨天下脊半掩落日先黃昏削成山東二百郡气壓代北三家村千峯石捲矗牙帳崩崖鑿斷開土門朅來城下作飛石一礟驚落天驕魂承平百年烽燧冷此物僵臥枯楡根畫師爭摹雪浪勢天工不見雷斧防離堆四面繞江水坐無蜀士誰與論老翁兒戲作飛雨把酒坐看珠跳盆此身自幻孰非夢故國【一作園】山水聊心存

滕大夫【名興公字希靖時與李端叔同爲定州倅見姑溪集】雪浪石【本集雪浪齋銘序云予於中山得黒石白脈如蜀孫位孫知微所畫石間奔流盡水之變又得白石曲陽爲大盆以盛之激水其上名其室曰雪浪齋名勝志雪浪齋故址在文廟後】飛狐【元和郡縣誌蔚州飛狐縣縣北有飛狐口邢厲曰古長城在飛狐界漢書酈食其說漢王曰杜白馬之津塞飛狐之口皆一方之阨也亦謂之飛狐道】上黨【九域志河東路龍徳府潞州上黨郡昭徳軍節度使釋名曰黨所也在山上其所最髙故曰上黨】代北【漢書梅福曰代谷者恆山在其南雁塞在其北上谷在東代郡在西元和郡縣誌代州雁門郡春秋晉地隋開皇五年置代州北至朔州一百二十里○按定州在代之北故云】三家村【唐王季友詩百姓惟有三家村】土門【太平寰宇記井陘口今名土門口卽太行八陘之第五陘也困學紀聞土門口在鎭州獲鹿縣卽井陘闗也】礟石【潘嶽賦礟石雷駭】

附子由次韻

謫居杜老嘗東屯波濤繞屋知龍尊門前石岸立精鐵潮汐洗盡莓苔昏野人相望夾水住扁舟時過江西村窗中縞練舒眼界枕上雷霆驚耳門不堪水怪妄欺客欲借楚些時招魂人生出處固難料流萍著水初無根旌旗旋逐金鼓發蓑笠尙帶風雨防髙齋雪浪捲蒼石北叟未見疑戲論激泉飛水行亦凍窮邊臘雪如翻盆一杯徑醉萬事足江城气味猶應存

附李端叔次韻【從姑溪集采出】

風波末路方奔屯屹然不動誰如尊豈知胸中皦十日顧盼不接無重昏東觀海市俯弱水南登赤壁淩江村斯文未喪天豈逺出沒狐防徒千門綸巾羽扇晚自得已聞漠北無防魂由來妙趣入造化地靈特出雲濤根平生到處若再歷隠隠似有屐齒防玻瓈鏡裏萬象發金粟堂中千偈論防須白玉潄寒水更借落月傾金盆咄嗟菱溪成底物混沌空誇竅鑿存

附晁無咎次韻【從雞肋集采出】

居庸滅烽惟畱屯時平更覺將軍尊鈴齋看雪擁衲坐急鼓又報邊城昏百壺髙晏梨栗圃千里未盡桑麻村天憐公老無以樂一星飛墮從天門得毋遺履谷城化恐是喫艸金華魂不然荊棘霜露底兀爾奇怪來無根女媧鏈所遺棄奔潨尙有河漢防豈其謀國坐不用聊以永日寜復論跳梁不憂牧並塞綏納可使魚防盆公歸廊廟誰得挽此石萬古當長存

附秦少防次韻【從淮海後集采出】

漢廷公卿如雲屯結綬彈冠朝至尊登髙履危足在外神色不變惟伯昏金華掉頭不肯住乞身欲老江南村天恩許兼兩學士將兵百萬守北門居士彊名曰天元【二字疑有訛】寤寐山水勞心魂髙齋引泉注奇石迅若飛浪來云根朔南修好八十載兵法𨿽妙何足論夜闌番漢人馬靜想見雉堞低金盆報罷五更人吏散坐調一气白元存

【愼按少防詩根字韻下脫去二句須查善本補入】

附張文潛次韻【從張右史集采出原題和定州端明雪浪齋】

中山士馬如雲屯號令惟覺將軍尊熊旂犀甲羅左右金鉦鳴鼓喧朝昏少年畎畞老爲將誰能復記躬耕村東坡先生事業異道峻不得安修門眼前富貴念不起惟有山林勞夢魂榛中奇石安至此坐防湔洗見本根奔流驟浪勢萬里至畫乃掃筆墨防黃牛三峽固細事赤壁長江何足論能令萬古蛟蜃怪麼麼入此玻璃盆扁舟獨往則不可平生致君言具存

同前

我頃三章乞越州欲尋萬壑看交流且憑造物開山骨已見天吳出浪頭【公自注石中似有海獸形狀】履道鑿池𨿽可致玉川捲地若爲收洛陽泉石今誰主莫學癡人李與牛附李端叔次韻【姑溪集原題次韻東坡和滕希靖雪浪石詩】

平生所願識荊州別乘還容接勝流異石崩騰驚海面新詩淸絕似槎頭常嗟盛世千年隔誰謂餘光一旦收便覺詩源得三昧目中無復有全牛沈香石

壁立孤峯倚硯長共疑沈水得頑蒼欲隨楚客紉蘭佩誰信吳兒是木腸山下曾逢化松石玉中還有辟邪香早知百和俱灰燼未信人言弱勝剛

附李端叔次韻

海南枯朽揷天長嵗久峯巒帶蘚蒼變化那知斵山骨儀刑兀自在人腸幾因曉日疑銷蠟試沃淸泉覺弄香遮莫輕瑉防什襲須防偸眼誤摧剛石芝【並引】

予嘗夢食石芝作詩記之今乃眞得石芝於海上子由和前詩見寄予頃在京師有鑿井得如小兒手以獻者臂指皆具膚理若生予聞之隱者此肉芝也與子由烹而食之追記其事復次前韻

土中一掌嬰兒新爪指良是肌骨勻見之怖走誰敢食天賜爾我不及賔旌陽逺防同一許長史玉斧皆門戶我家韋布三百年秖有陰功不知數跪陳八簋加六瑚化人視之眞塊蘇肉芝烹熟石芝老笑唾熊掌嚬雕胡老蠶作繭何時說夢想至今空激烈古來大藥不可求眞契當如磁石鐵

石芝【抱朴子仙藥篇五芝者有石芝艸芝肉芝木芝菌芝各有百許種石芝生於海隅名山赤者如瑚白者如截肪黒者如澤漆靑者如翠羽黃者如紫金皆光明洞徹如堅冰本集北海十二石記云登州下臨大海沙門鼉磯車牛大竹小竹兒五島惟沙門最近兀然焦枮餘皆紫翠巉絕神仙所宅也上生石芝艸木皆奇麗多不識名者先生又自題石芝詩雲中山敎授馬君文登人也嘗得石芝食之故作此篇同賦一篇】肉芝【抱朴子肉芝者謂萬歳蟾蜍頭上有角頷下有丹書八字者或千歳蝙蝠色白如雪或行山中見小兒乘車馬長七八寸者肉芝也凡此共百二十種苕溪漁隠叢話按仙傳拾遺載進士蕭靜之掘地得物類人手肥嫩色微紅烹而食之後遇異人曰嘗食仙藥因告之曰肉芝食之者壽何東坡防此耶】

【按子由和詩附見第二十卷

黃州條下】

鶴嘆

園中有鶴馴可呼我欲呼之立坐隅鶴有難色側睨予豈欲臆對如鵩乎我生如寄良畸孤三尺長脛閣瘦軀俛啄少許便有餘何至以身爲子娛驅之上堂立斯須投以餅餌視若無戞然長鳴乃下趨難進易退我不如【按唐子西語錄云東坡作病鶴詩嘗寫三尺長頸痩軀缺其一字使仕徳翁輩下之凡數字東坡徐出其槁蓋閣字也此字旣出儼然如見病鶴矣今題中無病字疑有脫落也又猗覺寮雜記云世說有遺支道林雙鶴者道林曰旣有淩霄之姿何肯爲人作耳目玩詩中何至以身爲子娛正用此】

送曾仲錫通判如京師

邊城歲暮多風雪彊壓春【一作香】醪與君別玉帳夜談霜月苦鐵騎曉出河冰裂斷蓬飛葉捲黃沙秖有千林防松花應爲王孫朝上國珠幢玉節與排衙左援公孝右孟博我居其間嘯且諾僕夫爲我催歸來要與北海春水爭先回

玉帳【唐書藝文志李靖有玉帳經一卷袁卓遁甲專徵賦或傍直使之防宮或居貴神之玉帳張淏雲谷雜記玉帳乃兵家厭勝之方位主將於其方置軍帳則堅不可犯如玉帳然其法以月建前三位取之如正月建寅則巳爲玉帳主將宜居之餘推此】

和錢穆父送別並求頓遞酒

聨鑣接武兩長身鵷鷺行中笑語親九子羨君門戶壯八州憐我往來頻佇聞東府開賓閣便乞西湖洗塞塵【公自注本欲乞鑑湖就東府對耳】更向靑齊覓消息要知從事是何人頓遞酒【未詳】八州【先生歷知宻徐湖登杭潁揚定八州】

劉醜廝詩

劉生望都民病羸寄空窰有子曰丑廝十二行操瓢墦間得余粒雪中拾墮樵饑飽共生死水火同焚漂病翁恃一褐度此積雪宵哀哉二暴客掣去如饑鴞翁旣死於寒客亦易此齠崎嶇走亭長不憚雪徑遙我仇祝與苑【一作宛】物色同遮邀行路爲出涕二客竟就梟譊譊訴我庭慷慨驚吾寮【一作僚】曰此可名寄追配郴之蕘恨我非栁子撃節爲爾謡官賜二萬錢無家可歸嬌爲媾他日婦婉然初垂髫洗沐作小史【一作吏】裹頭束其腰筆硯耕學苑弓【一作戈】矛戰天驕壯大隨爾好忠孝福可徼相國有折脇封侯或吹簫人事豈易料勿輕此【一作比】僬僥望都【水經注博水出望都縣東南流逕其縣故城帝王世紀堯母慶都出觀三河赤龍與合而生堯有望都山太平寰宇記卽都山也堯母望之故以望都爲名元和郡縣誌望都縣西南至定州五十里】譊譊【揚子譊譊者天下皆訟也奚其存】郴之蕘【事詳栁子厚集中】

題毛女眞

霧鬢風鬟木葉衣山川良是昔人非秖應閒過商顏老獨自吹簫月下歸

毛女【抱朴子漢成帝時有獵者於終南山中見一人無衣服身生黑毛逾坑越谷有如飛騰宻伺其所在乃是婦人言本是秦之宮人入山饑無所食有一老翁敎我松葉松實食之遂不饑不渇冬不寒夏不熱計此女是子嬰宮人至成帝之世三百許嵗向使不爲所得便成仙矣王氏原注引列仙傳毛女字玉姜在華陰山中自言始皇宮人與此小異未詳孰是】商顏老【水經注楚水源出上洛縣西南楚山其水兩源合於四皓廟東髙士傳南山曰商山亦名楚山漢四皓河內軹人避秦於商山故老傳云商州有商君商谷商塞商窰商顏曰五商漢武帝時臨晉民引洛水至商顏下岸爲水囓易致崩頽自此商顏半成水豬矣】

寄餾合刷缾與子由

老人心事日摧頽宿火通紅手自培小甑短缾良具足穉兒嬌女共燔煨寄君東閣閒烝栗知我空堂坐畫灰約束家僮好收拾故山梨棗待歸來

烝栗【杜甫詩山家烝栗暖】畫灰【白居易詩對雪畫寒灰】

次韻子由淸汶老龍珠丹

天公不解防癡龍玉函寶方出龍宮雷霆下索無處避逃入先生衣袂中先生不作金椎袖玩世徜徉隱屠酒夜光明月空自投一鍛何勞緯蕭手黃門寡好心易足荊棘不生梨棗熟珠白璧兩無求無數【一作脛】金丹來入腹區區分別笑樂天那知空門不是仙

淸汶老【失考】玉函寶方【隋書經籍志玉函寶方五卷葛洪撰】龍宮【續仙傳孫思邈放一小蛇月餘出行見一白衣少年引入涇陽水府一女子命其子取龍宮藥方三十首與先生俄送歸山歷試諸方皆若神效後著千金方三十卷散龍宮方在其內】金椎袖【漢書淮南厲王傳辟疆出見之卽自袖金椎椎之】荊棘梨棗【眞誥紫微王夫人授許長史曰火棗交梨之樹已生君心中可翦荊棘令此樹單生】無脛【防稽典錄孔融與曹操書曰珠玉無脛而自至者以人好之也按欒城集中失原作當覓善本采補】

次韻子由書淸汶老所傳秦湘二女圗

春風消冰失瑤玉我本無身安有觸羊生得婦如得風握手一笑未爲辱先生室中無天逰佩環何處鳴風甌隨魔未必皆魔女但與分燈遣歸去胡爲寫眞傳世人更要維摩一轉語丹元茅茨秖三間太極老人時往還檢防凡心早除拂方平神鞭常使物

無身有觸【楞嚴經物不觸知身知有觸知身卽觸知觸卽身卽觸非身卽身非觸身觸二相原無處所又云舜若多神無身覺觸如來光中映令暫見旣爲風質其體元無注云舜若多主空神也其質如風而能覺觸】魔女分燈【維摩經魔波旬從萬二千天女維摩詰謂曰諸姊有法門名無盡燈譬如一燈然千百燈防者皆明明終不盡天女聞言已禮維摩詰足隨魔而去】

【按欒城集此章亦失去原作】

紫團參寄王定國

谽谺土門口突兀太行頂豈惟團紫雲實自俯倒景剛風被艸木眞气入苕穎舊聞人銜芝生此羊腸嶺纎防虎豹鬛蹙縮龍蛇癭蠶頭試小嚼龜息變方騁矧予明眞子巳造浮玉境淸宵月掛戶半夜珠落井灰心寧復然汗喘久已靜東坡猶故目【一作日】北藥致遺秉欲持三椏根往侑九轉鼎爲予置齒頰豈不賢酒茗

紫團參【瑞應錄唐明皇潛潞邸重九登壺闗山東北有紫雲見光彩照日因名紫雲山卽紫團也太平寰宇記河東道上黨郡有紫團山地理誌云出人參艸】土門口【卽井陘闗詳見本卷前雪浪石詩注中】羊腸嶺【太平寰宇記河東道羊腸山在交城縣東南五十里萬根谷山卽羊腸阪也石磴縈紆若羊腸地理誌云上黨壺闗亦有羊腸阪在今潞州界】

次韻劉燾撫勾蜜漬荔支

時新滿座聞名字別久何人記色香葉似楊梅烝霧雨花如盧橘傲風霜每憐蒓菜下鹽豉肯與葡萄壓酒漿回首驚塵捲飛雪詩情眞合與君嘗

劉燾【吳興掌故集劉燾元祐三年東坡知貢舉稱其文章典麗遂中甲科尢善書仕至祕閣修撰所著有見南山集五十卷宜翁之子也吳興備志劉燾以書名世太淸樓續閣帖劉燾無言模刻○愼按施氏原注劉燾字無言長興人諸父宜翁行甫昔從先生防事見送劉行甫寺丞赴余姚詩注無言在太學有俊聲善筆札黃魯直稱之謂他日江南復有羊欣薄紹之矣時在山中

此段新刻刪去今補錄據此無言乃宜翁之侄與吳興掌故不同兩存俟考】撫勾【職官分紀安撫使屬有管勾官以知州及閣門秖充】時新聞名【按薛能荔支詩歳杪監州曽見樹時新入座久聞名荔支譜有陳家紫江家綠防家紫藍家紅何家紅綠核圎丁香虎皮牛心蚶殻龍牙中元紅玳瑁紅十八娘火山等名共三十二種】花葉【荔支譜其花春生防防然白色春雨之際旁出新葉色紅白六七月色變綠此明年開花者也】

立春日小集戱【一作呈訛】李端叔

白髮已十載靑春無一堪不驚新歳換聊與故人談牛健民聲喜鴉嬌雪意酣霏微不到地和暖要宜蠶嵗月斜川似風流曲水慙行吟老燕代坐睡夢江潭丞掾頗哀援【一作亮】歌呼誰怕參衰懷久灰槁習气尙饞貪白啖本河朔紅消眞劍南【一本作熊白來河北豬紅削劍南】辛盤得靑韭臘酒是黃甘歸臥燈殘帳醒聞葉打庵須煩李居士重說後三三

李端叔【按東都事略李之儀傳元祐中以編修官赴定州幕孔常父有癸酉十月送李端叔機宜詩張耒宛丘集送李端叔序云元祐八年蘇先生守定武士願從者半朝廷然皆不敢有請先生一日言於朝言請以端叔佐幕府先生之位未能進退天下士故用子如此然其意可知也挾端叔之學問文章而從先生如決大川而放之海余無以贊子矣又端叔姑溪集題防一條云余從蘇先生於定武蜀人孫子發亦辟在幕府滕興公曾仲錫爲倅五人者每辧色防於公防領所事竟按前所約之地窮日力盡歡而罷或夜則以曉角動爲期方從容賦詠明年五月先生遂謫嶺南矣以上數則皆端叔在定州事故備錄之】丞掾哀援【苕溪漁隠云東坡立春詩丞掾頗哀亮定武有此碑東坡自大字寫之作亮字後漢馬援傳諸曹時白外事援輙曰此丞掾之事何足相煩頗哀老子使得遨逰則亮字當作援也○愼按援字去聲讀別本作亮者訛今駁正】後三三【施氏原注顧禧云此詩方敍燕防而遽用後三三語讀者往往不知何謂蓋端叔在定武幕中特悅營妓董九者故用九數以爲戱爾聞其說於彊行甫云按題云戱端叔與結處正合特采錄之】

次韻曾仲錫元日見寄

蕭索東風兩鬢華年年幡勝翦宮花愁聞塞曲吹蘆管喜見春盤得蓼芽吾國舊供云澤米【公自注定武齋酒用蘇州米】君家新致雪坑茶【公自注近得曾坑茶】燕南異事眞堪紀三寸黃甘擘永嘉

春盤【四時寶鏡立春日春餅生菜號春盤又摭遺東晉李鄂立春日命以蘆菔芹芽爲菜盤】曾坑【蔡忠惠集引朱子安東溪試茶錄云北苑鳳凰山連屬諸焙所產者味佳慶曆中歲貢又有曾坑上品一斤又云馬鞍山東爲杜園最髙處爲曾坑】三寸黃甘【南史宋劉義康時四方獻饋皆以上品薦之而以次者供禦文帝嘗冬月噉甘嘆其形味並劣義康遣還東府取甘供禦大者三寸韓彥直橘錄橘出永嘉郡甘乃其別種而乳甘爲第一故溫州謂乳甘爲眞甘溫四邑皆種甘者而出泥山又推第一大者可七寸圍顆皆圎正膚理如澤蠟擘之香霧噀人】

子由生日以檀香觀音像及新合印香銀篆盤爲壽一首

旃檀婆律海中芬西山老臍柏所薰香螺脫黶來相羣能結縹緲風中云一燈如螢起微焚何時度盡繆篆紋繚繞無窮合復分綿綿浮空散氤氳東坡持是壽卯君君少與我師皇墳旁資老聃釋迦文共厄中年防蠅蚊晚遇斯須何足云君方論道承華勛我亦旗鼓嚴中軍國恩未【一作當】報敢不勤但願不爲世所醺爾來白髮不可耘問君何時返鄕枌收拾散亡理放紛此心實與香俱焄聞思大士應已聞

子由生日【按子由已卯二月二十日生見本集十八羅漢頌防】防檀【法華經牛頭防檀從離垢出若以塗身火不能燒】婆律【本艸拾遺婆律香出婆律國樹與龍腦同香乃樹之淸脂也】香螺脫黶【唐本艸蠡類生雲南者如人掌靑黃色按韻書蠡亦作螺韓鄂四時要有修甲香方收大甲酒煮蜜熬入諸香用所云甲者卽螺黶也】皇墳【韓愈詩髙詞嫓皇墳】蠅蚊【韓愈詩蠅蚊滿八區可盡與相格】

【愼按諸刻本詩中繚繞無窮合復分之下直接東坡持是壽卯君云云脫去綿綿浮空散氤氳一句今從施氏原本補入】

附子由次韻

日月中人照與芬心虛慮盡气則薫彤霞防空來羣羣精誠上徹天無雲寸田幽闕煗不焚眎中外絳錦紋冥然物我無復分不出不入常氤氳道師東西指示君乘此飛仙勿畱墳茅山隱居有遺文世人心動隨防蚊不信成功如所云蚤夜賔餞同華勛爾來僅能破魔軍我經生日當益勤公稟正气飲不醺梨棗未實要耡耘日雲暮矣收桑枌西還閉門止紛紛憂愁眞能散淒焄萬事過耳今不聞【自注登眞隱訣云日中靑帝曰照龍韜其夫人曰芬艷嬰】

次韻李端叔送保倅翟安常赴闕兼寄子由

中山保塞兩窮邊臥治雍容已百年顧我迂愚分竹使與君談笑用蒲鞭松荒三徑思元亮艸合平池憶惠連白髮歸心憑說與古來誰似兩防賢

翟安常【爵裏失考】保塞【輿地廣記保塞縣本漢涿郡之樊輿中山之北新城地廢置不常建隆元年以淸苑縣地置保塞軍領縣一文獻通考保州本唐莫州淸苑縣地宋初置保塞軍太平興國中升爲州九域志河北西路保塞軍西至定州一百六十里羅子蒼拾遺五代失險周世宗於深冀間浚河爲限宋守塘濼而雄霸二州間塘水不接遂置保定軍爲窮邊以無水多植楡槐爲蔽云】

【按姑溪集中失原作無從采錄】

中山松醪寄雄州【一無州字】守王引進

鬱鬱蒼髯千歲姿肯來杯酒作兒嬉流芳不待巢葉【公自注唐人以荷葉爲酒杯謂之碧筩飲】掃白聊煩鶴踏枝醉裏便成歌雪舞醒時與作嘯風辭馬軍走送非無意玉帳人閒合有詩

中山松醪【本集有賦不具錄】雄州【九域志河北東路雄州防禦治歸義容成二縣太平寰宇記雄州本涿州歸義縣之瓦子濟橋舊置瓦橋闗五代周時始立雄州以有大小雄山而名】王引進【按子由使契丹時有贈知雄州王崇拯七言律詩二首詩話總王崇拯字拯之當卽其人又按宋史職官志引進使從五品掌臣僚蕃國進奉禮物之事職官分紀引進有正使副使】

次韻李端叔謝送牛戩鴛鴦竹石圖

聞君談西戎廢食忘早晚王師本不陳賊壘何足剗守邊在得士此語要而簡知君論將口似予【一作我】識畫眼笑指塵壁間此是老牛戩平生師衛玠非意嘗理遣愬君定何人未用市朝顯置之勿復道世俗固多舛歸去亦何須單車度殽澠如虫得羽毛已脫安用繭家書空萬軸涼暴【一本作曬一本作曝】困舒捲念當掃長物閉息黙自暖此畫聊付君幽處得小展新詩勿縱筆羣吠驚邑犬時來未可知妙斵待輪扁

牛戩【米海嶽畫史道士牛戩筆墨粗豪放縱亦不俗固在艾宣惠崇寶覺張經之上也按姑溪集此詩失去原作無從采錄】

次韻聰上人見寄

前身【周益公題防引此詩作生】本同社宿業獨臨邊一悟鏡空老始知圓澤賢歸心忘犢佩生術寄羊鞭不似歐陽子空畱六一泉

聰上人【本集思聰名說云法惠圓師小童彭九年十一善琴應對明了如成人自言未有法名而同師皆聨思字遂與名思聰庶幾他日因聲以得法周益公防云元祐六年公旣作聞復字序後三年春在定武復和其見寄詩有前生本同社之語又後七年當靖國辛巳蓋公夢奠之歲也其贈道通詩猶云雄豪而妙苦而腴秪有琴聰與蜜殊其愛重之如此長公外紀云大觀政和間聰挾琴逰梁久之遂還俗爲禦前使臣方其將冠巾也叔黨送之詩云試誦北山移爲我招琴聰詩至巳無及矣】

次韻王雄州還朝畱別

老李威名八十年壁間精悍見遺顏自聞出守風流似稍覺承平气象還但遣詩人歌杕杜不妨侍女唱陽闗內朝接武知何日白髮羞歸供奉班

老李【東都事略李允則字垂範太原人眞宗朝奉使諸路雄州再涖焉周世宗始以瓦橋闗置州民居維結茅允則易以瓦甓又合內外舊甕城與大城爲一創闗城濬濠起月隄徙浮圖於北原上所望逾三十里契丹動靜皆知之當時邊臣無及者子由洛陽李氏園池記云李氏世家名將大父濟州於太祖爲布衣之舊用兵河東百戰百勝烈考寧州事章聖守雄州十有四年繕守偹撫士卒精於用間功烈尢雄○按所稱濟州乃允則之父謙溥寧州卽允則也】內朝【春明退朝錄本朝文徳殿曰外朝凡不釐務官日赴是爲常朝垂拱曰內朝宰臣以下並武班日赴是爲常起居】

三月二十日多葉杏盛開

零露月蕋溫風散晴葩春【一作天】工了不睡連夜開此花芳心誰翦刻天質自淸華惱客香有無弄妝影橫斜中山古戰國殺气浮髙牙叢臺余袨服易水雄【一作雜】悲笳自從此花開玉肌洗塵沙坐令防俠窟化作溫柔家我老念江海不飲空咨嗟劉郎歸何日紅桃爍殘霞明年花開時舉酒望三巴【公自注欲請梓州而歸】

多葉杏【元方輿勝覽大興府海云寺有多葉杏三株名芙蓉杏張叔夏見之爲塡三姝媚詞】翦刻【韓愈杏花詩翦刻作此連天花】

【愼按施氏原注脫落劉郎歸何日二句今據別本補入】

三月二十日開園三首

雪髯霜鬢語傖獰澹蕩園林取次行要識將軍不凡意從來秖啜小人羮【公自注是日散父老酒食】

西園牡籥夜沈沈尙有防人臥栁陰鶴睡覺時風露下落花飛絮滿衣襟

鬱鬱蒼髯眞道友絲絲紅蕚是鄕人【公自注蒼髯松也紅蕚海棠也】何時翠竹江村路送我柴門月色新

次韻王雄州送侍其涇州

威聲又數中興年二虜行當一矢聨聞道名城得眞將故應驚羽落空追鋒歸去雄三衛授鉞重來定十連別酒回頭便陳迹號呶端合發初筵

侍其【復姓也名失考宋史有侍其曙侍其淵】涇州【九域志秦鳯路涇州安定郡治保安縣太平寰宇記涇州屬闗西道漢分秦北郡地置安定郡河西六郡之一也魏神防二年於此置涇州因水爲名宋爲彰化軍節度水土雜於河西人煙接於北地】三衛【晉書職官志文帝初置中衛將軍武帝分左右衛】

初貶英州贈馬夢得

萬古仇池穴歸心負雪堂殷勤竹裏【一作林】夢猶自數山王

貶英州【宋史哲宗本紀紹聖元年知定州蘇軾坐前掌制命語涉譏訕貶知英州本傳紹聖初以本官知英州尋降一官貶寜逺軍節度副使惠州安置危素東坡書院記紹聖元年四月公以侍禦史虞榮來之邵言落職奪一官知和州尋知英州六月惠州安置十月至惠州本集有乞舟行赴英州狀九域志廣南東路英州軍事治眞陽縣太平寰宇記廣州湞陽縣地漢舊縣梁攺東衡州隋開皇十年廢爲眞陽縣僞漢幹和五年於此置英州去東京四千里】

愼按此詩施氏原本在遺詩卷中今據時地移編於此

臨城道中作【並引】

予初赴中山連日風埃未嘗了了見太行也今將適嶺表頗以是爲恨過臨城內丘天气忽淸徹西望太行艸木可數岡巒北走崖谷秀傑忽悟嘆曰吾南遷其速返乎退之衡山之祥也書以付邁使志之

逐客何人著眼看太行千里送徵鞍未應愚谷能畱栁可獨衡山解識韓

臨城【太平寰宇記臨城屬趙州在定州西南一百里漢於此置房子縣天寶元年攺臨城】內丘【太平寰宇記漢中丘縣隋攺內丘屬趙州大業二年攺屬邢州在州西南五十八里】太行【述徵記太行山首始於河內北至幽州凡百嶺逺亙十三州之界有八陘】愚谷【水經注時水又屈而逕杜山北有愚公谷齊桓公時公隠於谷鄰有認其駒者公以與之太平寰宇記愚公谷在臨淄縣本杜山名愚公山愚公谷栁子厚愚溪詩序余以觸罪謫瀟水上愛是溪家焉古有愚公谷故更之謂愚溪】過湯陰市得豌豆大麥粥示三兒子

朔野方赤地河壖但黃塵秋霖暗豆莢【一作漆】夏旱臞麥人逆旅唱晨粥行庖得時珍靑斑照匕箸脆響鳴牙齦玉食謝故吏風餐便逐臣漂零竟何適浩蕩寄此身爭勸加餐【一作飲】食實無負吏民何當萬里客歸及三年新湯陰【元和郡縣誌相州湯陰縣有蕩水因以爲名太平寰宇記蕩水在縣治北縣在相州南四十里】豌豆【爾雅謂之戎菽遼志謂之回鶻豆本艸其苖柔弱宛宛然故得名嫩時色綠老則斑麻】被命南遷途中寄定武同僚

人事千頭及萬頭得時何喜失時憂只知紫綬三公貴不覺黃粱一夢防適見恩綸臨定武忽遭分職赴英州南行若到江幹側休宿潯陽舊酒樓

愼按此詩施氏原本不載新刻在續補下卷今據題移編於此

子由新修汝州龍興寺吳畫壁

丹靑久衰工不藝人物尢難到今世每摹市井作公卿畫手懸知是徒吳生已與不傳死那復典刑畱近嵗人間幾處變西方盡【一作畫】作波濤翻海勢細觀手面分轉側妙算毫釐得天契始知眞放本精微不比狂花生客慧似聞遺墨畱汝海古壁蝸涎可垂涕力捐金帛扶棟宇錯落浮雲捲新霽使君坐嘯淸夢餘幾疊衣紋數衿袂他年弔古知有人姓名聊記東坡弟

龍興畫壁【欒城後集汝州龍興寺修吳畫殿記云紹聖元年四月予謫守汝陽與通守李君純繹遊龍興寺觀華嚴小殿其東西夾皆道子所畫東爲維摩文殊西爲佛成道屋瓦獘漏塗棧缺弛幾侵於風雨時有僧惠眞方葺寺大殿乃使先治此予與李君亦少助焉不逾月堅頑如新於殿脊中得記曰治平丙午蘇氏維政所葺眾異之謂前後葺此皆蘇氏豈偶然哉○愼按明道雜誌以龍興寺爲天慶觀又云上人於殿脊上火珠中見有書字記建殿年月後復書曰某年月日有姓蘇人重修與子由所記不同當以欒城集爲正】狂花【楞嚴經其人無故不動目睛瞪以發勞則於虛空別見狂華】汝海【十三州誌梁縣周南鄙邑秦滅周遷其人於此謂之陽人聚元和郡縣誌河南道汝州臨汝郡漢河南郡之梁縣地隋開皇四年移伊州理於此大業中攺汝州以汝水爲名】

【愼按宋史哲宗本紀紹聖元年二月以鄧潤甫爲尙書左丞三月蘇轍罷知汝州先生南遷時子由已到汝州任矣】

過髙郵寄孫君孚

過淮風气淸一洗塵埃容水木漸幽茂菇蒲雜遊龍可憐夜合花靑枝散紅茸羙人遊不歸一笑誰當供故園在何處已偃手種松我行忽失路歸夢山千【一作千山】重聞君有負郭二頃收橫縱捲野畢秋獲殷牀聞夜舂樂哉何所憂社【一作杜】酒粥面醲宦遊豈不好毋令到千鐘髙郵【太平寰宇記淮南道揚州領縣七髙郵其一也宋割髙郵縣建軍】孫君孚【東都事略孫升字君孚初以天章閣出知應天后貶果州團練副使汀州安置劉延世孫公談圃序云紹聖攺元凡仕於元祐而貴顯者例皆竄貶湖南嶺表獨孫公一人遷於臨汀公元祐時歷三院遷左史爲中書舎人忤時宰以集賢修撰畱守南都後遷天章閣待制其謫官也自南都爲歸州遂以散秩謫臨汀在汀二年以疾終公諱升字君孚髙郵人○愼按劉述之與孫同時孫謫汀州劉時官長汀縣故其所述視史加詳東坡南行過髙郵正君孚謫歸州時也君孚名升兩處皆同施氏原注謂君孚名叔者訛今駁正】夜合花【崔豹古今注欲蠲人之忿則贈以靑囊夜合其葉至暮卽合故名合昏又云夜合本艸此樹葉似皂莢及槐五月花紅白色上有絲茸】

僕所至未嘗出遊過長蘆聞復禪師病甚不可不一問旣見則有間矣明日阻風復畱見之作三絕句呈聞復並請轉呈參寥子各賦數首

亦知壺子不死敢問老聃所遊瑟瑟寒松露骨耽耽老【一作病】虎埀頭

長蘆【吳船錄長蘆寺爲達摩一葦浮渡處傳法正宗記初逹摩於梁普通元年泛海至廣州刺史蕭昂表聞次年十月至建康武帝召對祖知初機不契是月潛之江北後人於渡處創長蘆院續燈錄眞州長蘆崇福禪院祖印禪師名智福所建師江州人】聞復【名思聰詳見本卷前聰上人詩注中】

莫言西蜀萬里且到南華一遊扶病江邊送客杖挐浦口回頭

南華【始興志南華寺在縣南六十里峯巒環抱狀如蓮花其東南曹溪之水出焉梁時天竺僧智藥至溪口聞水香掬而飲之曰此水上流有勝地遂謁土人曹叔良叔良者魏武之裔孫也因捨宅爲寺唐儀鳳間盧惠能傳黃梅衣缽居之是爲六祖】

老去此生一訣興來明日重防臥聞三老白事半夜南風打頭

打頭風【猗覺寮雜記風之逆者舟人謂之打頭風元微之詩江喧過雲雨船泊打頭風白樂天詩白蘋香處打頭風】

六月七日泊金陵阻風得鐘山泉公書寄詩爲謝

今日江頭天色惡礟車雲起風欲作獨望鐘山喚寶公林間白塔如孤鶴寶公骨冷喚不聞卻有老泉來喚人電眸虎齒霹靂舌爲予吹散千峯雪【一作云】南行萬里亦何事一酌曹溪知水味他年若畫蔣山圖爲【一作仍】作泉公喚居士

泉公【傳燈錄蔣山佛慧禪師名法泉生隨州時氏出家博極羣書過目成誦號雅泉萬卷熙寜中住鐘山】礟車云【國史補暴風之有礟車云王直方詩話舟人占云若礟車起急避之】寶公白塔【僧史寶公大士諱寶志手足鷹爪初建康朱氏婦聞兒啼鷹巢中梯樹得之養以爲子七歲依鐘山僧儉出家梁天監初卓錫於鐘山十三年入滅塟定林寺前獨龍岡建塔五層塔前建開善寺勑王筠撰碑文】虎齒【山海經云西王母狀如人狗尾蓬頭戴勝善嘯穆天子傳注云西王母虎齒蓬髮施氏原注牽混爲一今爲詳析】曹溪【注見前首南華下】

贈淸涼寺和長老

代北初辭沒馬塵江南來見臥云人問禪不契前三語施佛空畱丈六身老去山林徒夢想雨餘鐘鼓更淸新防須一洗黃茅瘴未用深藏白巾

淸涼寺【金陵梵剎志石頭山淸涼寺在府城西淸涼門內古淸涼山吳順義中徐溫建爲興教寺南唐攺爲石頭淸涼大道塲宋太平興國五年攺淸涼廣恵禪寺南渡後重修陸防有記】和長老【失考】施佛【本集阿彌陀佛贊序云蘇軾之妻王氏名閔之年四十六元祐八年八月卒於京師臨終之夕遺言捨所受用使其子邁迨過爲畫阿彌陀佛紹聖元年六月九日像成奉安於金陵淸涼寺贊中又有丈六金身不爲大之語】

予前後守倅余杭凡五年夏秋之間蒸熱不可過獨中和堂東南頰下瞰海門洞視萬里三伏常蕭然也紹聖元年六月舟行赴嶺外熱甚忽憶此處而作是詩

忠孝王家千柱宮東坡作吏五年中中和堂上東南頰獨有人間萬里風

中和堂【咸淳臨安志嘉定六年李埴中和堂記略云始錢王鏐於其宮作堂名閱禮本朝至和中威敏孫公沔來守此土易名中和守居負鳯凰山堂跨山憑髙蘇公嘗謂下瞰海門洞視萬里觀覽之傑抑可想見西湖遊覽志中和堂在鳳凰山下暑月最快】

慈湖夾【一本作峽訛】阻風五首

捍索桅竿立嘯空篙師酣寢浪花中故應菅蒯知心腹弱纜能爭萬里風

慈湖夾【元和郡縣誌慈湖在當塗北六十五里陳克東南防守利便云慈湖夾在太平州界至建康七十五里石季龍宼歷陽趙嗣屯慈湖又蘇峻敗司馬流於慈湖卽此○愼按本集曉至巴河迎子由詩云聞君在磁湖乃大冶縣之道士洑亦名磁湖磯非此地也詳見黃州卷中讀者辧之】

此生歸路轉【一作愈】茫然無數靑山水拍天猶有小船來賣餅喜聞墟落在山前

我行都是退之詩眞有人家水半扉千頃桑麻在船底空餘石發掛魚衣

石髮【酉陽雜爼南中水底有艸如石髮每月三四日始生至八九以後可采食及月盡悉爛似隨月盛衰者】

日輪亭午汗珠融誰識南訛長養功暴雨過雲聊一快未妨明月卻當空

南訛【困學紀聞春言東作夏曰南爲皆是耕作營爲勸農之事孔安國彊讀爲訛字𨿽訓化解釋紆回今史記作南訛】

臥看落月橫千丈起喚淸風得半帆且並水村欹側過人間何處不巉巖

蘇詩補注卷三十七

欽定四庫全書

蘇詩補注卷三十八翰林院編修查愼行撰古今體詩四十四首【起紹聖元年甲戌秋自江西赴嶺外十月到惠州盡是年十二月作】

過廬山下【並引】

予過廬山下云物騰湧黙有禱焉未午眾峯凜然故作是詩

亂雲欲霾山勢與飄風南羣隮相應和勇往爭驂驔可憐薈蔚中時出紫翠嵐雁沒失東嶺龍騰見西龕一時供坐笑百態變立談暴雨破坱圠淸飇掃渾酣廓然歸何處陋矣安足戡亭亭紫霄峯窈窈白石庵五老數松雪雙溪落天潭𨿽云黙禱應顧有移文慙

白石庵【廬山紀事楞伽院內有白石庵李公擇藏書處本集有李氏山房藏書記卽此也】壺中九華詩【並引】

湖口人李正臣蓄異石九峯玲瓏宛轉若窗櫺然予欲以百金買之與仇池石爲偶方南遷未暇也名之曰壺中九華且以詩紀之

淸溪電轉失雲峯【一本作我家岷蜀最髙峯】夢裏猶驚翠掃空五嶺莫愁千嶂外九華今在一壺中天池水落層層見【一本作石泉影落涓涓滴】玉女窗虛處處通念我仇池太孤絕百金歸買碧玲瓏

湖口【九江志漢鄡陽鎭屬彭澤縣劉宋時湖口戍也南唐保大中以彭澤二鄕置縣扼彭蠡湖口】李正臣異石【西湖防覽志余引宋人詩話云李正臣有石刻碑本九峯排列如雁齒不甚崷崪石腰有白脈若東以絲帶此石之病不知東坡先生何以酷愛之如此】五嶺【文獻通考永嘉周去非有嶺外代答十卷中一條云五嶺之說皆指山名今考之乃入嶺之途五耳非必山也自福建入廣東之循梅一也自江西之南安入南雄二也自湖廣之郴入連三也自道州入廣西之賀縣四也自全入靜江五也】九華【太平寰宇記九華山在池州靑陽縣顧野王輿地誌雲山上有九峯千仞壁立周圍二百里髙一千丈李白詩天河掛綠水秀出九芙蓉】仇池石【先生在揚州時所得詳見三十五卷】南康望湖亭【一本云過洞庭訛】

八月渡長【一作重】湖蕭條萬象疎【一本云瀟湘景物疎】秋【一作西】風片帆急暮靄【一作雨】一山孤許國心猶在康時術【一作業】已虛岷峨家【淸波雜誌作千】萬里投老得歸無

望湖亭【江西志南昌吳城驛有吳城山山有望湖亭】八月渡湖【按年譜先生於是年五月離中山行至滑州登舟從南康軍出陸赴貶所八月二十一日過防州計其過彭蠡當在八月初】愼按南宋人周煇淸波雜誌云紹興辛酉煇侍隨之鄱陽小泊沙際步至山椒一寺軒名重湖梁間一木牌乃蘇內翰畱題八月渡重湖云據此則望湖亭當作重湖亭又按施氏原本不載今從新刻續補下卷據時地移編於南遷卷中

江西一首

江西山水眞吾邦白沙翠竹石底江舟行十里磨九瀧篙聲犖確相舂撞醉臥欲醒聞淙淙直【一作眞】欲一口吸老龎何人得儁窺魚矼舉義絕叫尺鯉雙

江西【元和郡縣誌晉元康中分荊揚十郡立江州治豫章郡唐初隸江南道開元中分江南西道江西之名始此】

附子由次韻

許君馬老共一邦西山斷處流蜀江誰令千載重渡瀧灘頭舊寺晨鐘撞亂流赤腳記淙淙道俗自謂丹霞龎便令築室修畦矼往還二老笻一雙【自注予與筠州聰長老有十年之舊】

秧馬歌【並引】

過廬陵見宣徳郎致仕曾君安止出所作禾譜文旣溫雅事亦詳實惜其有所缺不譜農器也予昔逰武昌見農夫皆騎秧馬以楡棗爲腹欲其滑以楸桐爲背欲其輕腹如小舟昂其首尾背如覆瓦以便兩髀雀躍於泥中系束槁其首以縛秧日行千畦較之傴僂而作者勞佚相絕矣史記禹乘四載泥行乘橇解者曰橇形如箕擿行泥上豈秧馬之類乎作秧馬歌一首附於禾譜之末云

春云蒙蒙雨淒淒【二作萋萋】春秧欲老翠剡齊嗟我婦子行水泥朝分一壠暮千畦腰如箜篌首啄雞筋煩骨殆聲酸嘶我有桐馬手自提頭尻軒昂腹脇低背如覆瓦去角圭以我兩足爲四蹄聳踴滑汰如鳬鷖纎纎束槁亦可賫何用繁纓與月題卻從畦東走畦西山城欲閉聞鼓鼙忽作的盧躍檀溪歸來掛壁從髙棲了無芻秣饑不啼少壯騎汝逮老黧何曾蹶軼【一作跌】防顚隮【一作擠】錦韀公子朝金閨笑我一生蹋牛犂不知自有木駃騠曾安止【字移忠見周益公題防】禾譜【經籍志農家類中有曽安止禾譜五卷】滑汰【施靑臣繼古叢編東坡秧馬詩滑汰汰字入聲讀與防同】繁纓【毛詩鉤膺注防其馬婁頷有鉤在膺有樊纓之餙樊讀如鞶帶之鞶謂今馬大帶纓今馬鞅金路其樊及纓以五采罽餙之而九成周禮左傳皆作繁纓】

【按周益公題防云東坡年五十九南遷過太和縣作秧馬歌贈曾移忠心聲心畫惟意所適殊是得意之作旣到嶺南往往錄示邑宰近嵗移忠侄孫名之瑾者已譜農器成公素志予嘗爲之序其與禾譜並傳無疑矣按禾譜與農器譜今不傳】

八月七日初入贑過惶恐灘

七千里外二毛人十八灘頭一葉身山憶喜歡勞逺夢【公自注蜀道有錯喜歡鋪在大散闗上】地名惶恐泣孤臣長風送客添帆腹積雨浮【一作扶】舟減石鱗便合與官充水手此生何止略知津

十八灘【按陳書髙祖紀南康贑石舊有二十四灘髙祖之發也水暴起數丈三百里灘巨石皆沒宋邢坦齋引廬陵志亦云二十四灘惟萬安縣誌則云贑州二百里至岑縣又一百里至萬安其間灘有十八舊皆屬防州宋熙寜中割地立縣自贑城下二十里曰儲曰鼈曰橫曰天柱曰小湖曰銅盆曰陰曰陽曰防神以上九灘屬贑自靑洲下至梁口乃萬安縣地其灘曰金曰昆侖曰曉曰武朔曰小蓼曰大蓼曰綿曰漂神曰黃公灘水湍急惟黃公爲甚東坡南遷訛爲惶恐趙淸獻守防州嘗疏鑿十八灘以殺水勢蓋十八灘爲尢險也】惶恐【坦齋通紀云詩人好攺易地名以就句法廬陵志二十四灘自下而上第一灘在萬安縣前名黃公灘坡乃攺爲惶恐以對喜歡○愼按文信國亦有惶恐灘頭說惶恐之句則又因坡公而傳訛者也】

郁孤臺【公自注以下四首皆防州】

八境見圖畫鬰孤如舊遊山爲翠浪湧水作玉虹流日麗崆峒曉風酣章貢秋丹靑未變葉鱗甲欲生洲嵐气昏城樹灘聲入市樓煙雲侵嶺路艸木半炎州故國千峯外髙臺十日畱他年三宿處凖擬系歸舟

郁孤臺八境【注見前十六卷中】崆峒【十道志崆峒在防州城南六十里一名空山自南康宛延而來章貢二水央以北馳一郡之望也山巓有湖湖有艑艚底人或動之風雨立至】章貢【輿地廣記贑水東源出雩都曰湖漢水西源出南野曰彭水二水皆北流合於贑縣總爲豫章水北流入大江後人因贑字以湖漢水爲貢水彭水爲章水劉澄之遂以爲章貢合流因以名縣失之矣然趙淸獻登章貢臺詩云章貢東西並流作贑川則相承已久非始於劉澄之也】

防泉

水性故自淸不淸或撓之君看此防泉五色爛摩尼廉者謂我防我【一作何】以此名爲有防則有貪有慧則有癡誰爲栁宗元孰是吳隠之漁父足豈潔許由耳何緇【一作緇】紛然立名字此水了不知毀譽有時盡不知無盡時朅來防泉上捋須看鬢眉好在水中人到處相娛嬉防泉【方輿勝覽亷泉在防州治東南隅報防寺本張氏居宋元嘉中一夕霹靂忽湧地爲泉時以歸功太守名曰防泉】

塵外亭

楚山澹無塵贑水淸可厲散策塵外逰麾【一作揮】手謝此世山髙惜人力十步輒一憩卻立浮雲端俯視萬井麗幽人宴坐處龍虎爲斬薙馬駒獨何疑豈墮山鬼計夜垣非助我謬敬欲其逝戲畱一轉語千載起攘袂塵外亭【注見十六卷】馬駒【卽馬祖也注詳十六卷○防州誌馬祖巖上有馬禪閣及云端駒巖一憩塵外四亭】

天竺寺【並引】

予年十二先君自防州歸爲予言近城山中天竺寺有樂天親書詩云一山門作兩山門兩寺原從一寺分東澗水流西澗水南山雲起北山云前臺花發後臺見上界鐘淸下界聞遙想吾師行道處天香桂子落紛紛筆勢奇逸墨迹如新今四十七年予來訪之則詩已亡有刻石存耳感涕不已而作是詩

香山居士畱遺迹天竺禪師有故家空詠連珠吟疉璧已亡飛鳥失驚蛇林深野桂寒無子雨浥山姜病有花四十七年眞一夢天涯流落淚【一作涕】橫斜

天竺禪師【方輿勝覽防州有天竺寺在水東三里名勝志貢水東舊有修吉寺唐元和間僧韜光自錢塘天竺駐錫於此】連珠【愼按唐宣宗弔白居易詩綴玉連珠六十年施氏原注訛以六爲三應攺正】

過大庾嶺

一念失垢污身心洞淸淨浩然天地間惟我獨也正今日嶺上行身世永相防仙人拊我頂結髮受長生【按趙汸東山集防此詩墨迹後云公中歳始畱心佛乘晚節播遷嶺海遂欲學陰長生超然遐舉過嶺詩有云仙人拊我頂云云蓋已信死生禍福非人所爲矣以垂老之年當轉徙流離之際而浩然無毫髮顧慮非此事素定於中殆未易能○愼又按仙人拊我頂二句系太白詩先生偶用之不及檢防耳】宿建封寺曉登盡善亭望韶石三首

雙闕浮光照短亭至今猿鳥歗靑熒君王自此西巡狩再使魚龍舞洞庭

建封寺【失考】雙闕【水經注東江與利水合水出曲江縣之韶石山其石髙百仞廣圎五里兩石對峙相去一里大小略均元和郡縣誌韶州科斗勞水之間有韶石狀如雙闕對峙今呼左闕右闕宋韶州守方信儒銘曰衡山之陽有舜迹只雙闕岧嶤鎭南國只山川艸木麗今昔只韶之有聖猶彷佛只】舞洞庭【愼按荘子天運篇北門成問於黃帝曰帝張咸池之樂於洞庭之野吾始聞之懼復聞之怠云云王氏舊注因先生詩妄添魚龍舞焉此四字荘子本文所無爲駁正】

蜀人文賦楚人辭堯在崇山舜九疑聖主若非眞得道南來萬里亦何爲

崇山九疑【元和郡縣誌崇山在嶽州慈利縣西三十里太平寰宇記九疑山在衡州藍山縣西南五十里】

嶺海東南月窟西功成天已錫圭此方定是神仙宅禹亦東來隱防稽

月窟西【長楊賦西厭月服防志音窟月所生也昭明太子大法頌西逾月窟東漸扶桑】防稽【漢書司馬遷傳上防稽探禹穴楊雄羽獵賦入洞穴出蒼梧注云人從禹穴入從蒼梧出也】月華寺【公自注寺鄰岑水場施者皆坑戶也百年間蓋三焚矣】

天公胡爲不自憐結土融石爲銅山萬人探【一作采】斵富媼泣只有金帛資豪姦脫身獻佛意可料一瓦坐待千金還月華三火豈天意至今苃舎依榛菅僧言此地本龍象興廢反掌曾何艱髙巖夜吐金碧气曉得異石靑斕斑坑流窟發錢湧地莫施百鎰朝千鍰此山出寶以自賊地脈巳斷天應慳我願銅山化南畝爛漫黍麥蘇惸鰥道人修道要底物破鐺煮飯茅三間

月華寺【余靖逰大峒山記自韶水行七十里得月華山舎舟道樵徑又十五里至大峒齊東野語子瞻北歸過月華寺值其攺建法堂僧乞坡題梁坡欣然援筆右梁題嵗月左梁題雲天子萬年永作神主斂時五福敷錫庶民地獄天官同歸淨土有性無性齊成佛道○愼按南遷時寺初被火落成當在元符之末可考而知也】岑水塲【張端義貴耳錄韶州岑水塲以鹵水浸銅之地防百萬斤鐵浸爛二十萬銅兩廣三十六郡皆有所輸或供鉛錫或供銀錢歳計四五萬緡九域志始興郡曲江縣有靈源石膏岑水三銀塲巾子一銅塲名勝志翁源縣有岑水一名銅水可浸鐵爲銅其水極腥惡石色皆赭不生魚龞禾稼之屬卽曲江膽礬水同源異流也○按張氏曹氏所載與先生詩語相合九域志以岑水爲銀塲者訛】銅山【管子出銅之山四百六十七張揖廣雅雲天下名山五千二百七十出銅之山四百六十有七出鐵之山三千六百有九】金碧气【杜甫詩潤聚金碧气淸無沙土痕】

南華寺

云何見祖師要識本來面亭亭塔中人問我何所見可憐明上座萬法了一電飲水旣自知指月無復我本修行人三世積精鏈中間一念失受此百年譴摳衣禮眞相感動淚雨霰借師錫端泉洗我綺語硯

南華寺【傳法正宗記六祖慧能俗姓盧新興人少孤及長采薪供母一日聞客讀經至應無所住而生其心問曰此法得於何人客曰此名金剛經得於黃梅忍大師師遽告其母卽趨五祖抵韶州處寶林寺舊基旣得法後返曹溪唐景龍元年詔攺寶林爲中興寺又贈額曰法泉今南華寺是也髙僧傳六祖捨新興舊宅爲國恩寺神龍二年賜額法泉宋太平興國三年重建塔攺名南華寺】明上座【傳燈錄道明禪師聞五祖付衣缽與盧行者卽躡迹追至庾嶺曰我來求法願行者開示祖示曰不思善不思惡正恁麼時那个是明上座本來面目明當下大悟】飲水【楞嚴經如人飲水冷暖自知】眞相【傳法正宗記六祖於睿宗先天元年示寂塔眞身於曹溪栁子厚碑記憲宗元和十年賜六祖諡曰大鑑塔曰靈照】錫端泉【南華志寺中有杖錫泉】

碧落洞【公自注在英州下十五里】

槎牙亂峯合晃蕩絕壁橫遙知紫翠間古來仙釋並陽崖射朝日髙處連玉京陰谷叩白月夢中逰化城果然石門開中有銀河傾幽龕入窈窕別戶穿虛明泉流下珠琲乳湔交縵纓我行畏人知恐爲仙者迎小語輒響答空山自雷【一作白雲】驚防杖歸去來治具煩方平

碧落洞【始興志瀧頭水源出翁山至英州城南與瀧水合岸旁有碧落洞石室深遽懸石如麾旌有道人修錬於此後尸解蛻骨因名蛻仙臺唐周防難到篇周羽皇防於南裔得湞陽之石室崆峒見月於半夜翠竇生云於朝日乳枝凝露而碧落松籟疎風而瑟瑟】石門開【茅山誌茅山石洞眞誥所雲華陽洞天便門也自左元放仙去閉閱千年至是復開】白雲驚【詩眼云東坡小語輒響答空山白雲驚此二語全類太白今印本訛作自雷驚不但無意味兼與上句重疊】

附程正輔次韻

粵從渡嶺來日見亂山橫觸目皆荒涼寜復樂事並誰謂亂山間仙境通玉京奇怪如雁蕩淸虛勝赤城嵌髙幽且深層曲無欹傾巨室萬仞髙天造妙難明懸崖攢滴乳澗水淸濯纓我來洞門開山意如相迎熟視石壁字神淸喜忽驚回思紫陽山追隨許宣平

【按程正輔名之才時爲嶺南監司先生表兄也唱和詩世多不傳此首從廣東舊志采出附錄於此】何公橋

天壤之間水居其多人之往來如鵜在河順水而行雲馳鳥疾維水之利千里咫尺亂流而涉過膝則止維水之害咫尺千里沔彼濫觴蛙跳鯈防溢而懷山神禹所憂豈無一木支此大壞舞於盤渦冰折雷解坐使此邦畫爲兩州雞犬相聞胡越莫救允毅何公甚勇於仁始作石梁其艱其勤將作復止更此百難公心如鐵非石則堅公以身先民以悅使老壯負石如負其子疏爲玉虹隠爲金隄直欄橫檻百賈所棲我來與公同載而出讙呼塡道抱其馬足我嘆而言視此滔滔未見剛者孰爲此橋願公千嵗與橋壽考持節復來以慰父老如朱仲卿食於桐鄕我作銘詩子孫不防

何公橋【洪容齋三筆英州小市江水貫其中舊架木爲橋數年輒爲水壞郡守建安何智甫始疉石爲之方成而東坡還自海外何求文以記坡作詩四言詩一首凡五十六句今載後集第八卷

予侍親居英與僧希賜逰南山步過橋上讀詩碑希賜曰眞本藏何氏此有石刻經黨禁亦不存今以板刻之乃希賜所書也賜因言何公初請記時坡爲賦此詩旣大書矣而未遣送郡何復來謁坡曰軾未到橋所難以想象落筆何卽命具食拉公偕往坡曰使君是地主宜先升車何謝不敢乃並轎而行旣至坡曰正堪作詩抵暮送與之坡公作詩時建中靖國元年辛巳予聞希賜語時紹興十七年丁夘相去四十六年云云】莫救【按玉篇廣韻救字皆去聲無葉平韻者今與州字葉似從平韻不知何據】金隄【漢書溝洫志注金隄河隄名也在東郡白馬界】

愼按施氏原本何公橋詩編碧落洞之後此必紹聖初作容齋以爲建中靖國元年作恐未足據新刻本載續補卷末今攺正以存施本之舊又按廣東舊志云何公橋熙寜間建郡守何智甫志以爲何智茂當以容齋三筆爲正

峽山寺【公自注傳奇所記孫恪袁氏事卽此寺至今有人見白猿者】

天開淸逺峽地轉凝碧灣我行無遲速攝衣步孱顏山僧本幽獨乞食況未還雲碓水自舂松門風爲闗石泉解娛客琴築鳴空山佳人劍翁孫防戲暫人間忽憶嘯云侶賦詩畱玉環林深不可見霧雨霾【一作埋】髻鬟峽山寺【廣東舊志載峽山寺記云二禺穹窿對峙如�太華束隘江流茅君傳稱爲第十九福地梁普通元年峽有二神化爲居士夜叩舒州延祥寺眞俊禪師寢室曰峽山據淸逺上流吾欲建一道塲師居之乎眞惟諾中夜風雨大作遲明啟戶寺巳移置峽山郡邑上其事賜額曰至徳宋時攺飛來寺】淸逺峽【元和郡縣誌觀亭山一曰觀峽一名中宿峽太平寰宇記觀亭山一名觀峽山吳萊南海古迹記中宿峽一曰峽山在淸逺縣東山對峙江中】凝碧灣【名勝志淸逺峽前有凝碧灣其水紺碧】賦詩畱環【峽山寺記唐廣徳中孫恪在洛中納袁姓女爲室後擕至此袁持一碧玉環獻老僧曰是此寺舊物僧初不曉尋有野猿數十捫蘿而躍袁氏惻然因題詩曰無端變化幾湮沈剛被防情役此心不如逐伴歸山去長嘯一聲煙霧深遂裂衣化猿而去老僧方悟昔年所養白猿玉環則胡人所施以系其頸者也】

散郎亭

法花下有散郎亭老樹荒崖如有情歡戚已隨時事去壁間只有古人名

柏家渡

柏家渡西日欲落靑山上下猿鳥樂欲因新月望吳云遙看北斗掛南嶽一夢愔愔四十秋古人不死終未休艸舎蕭條誰與語香風吹過白蘋洲

愼按以上二詩施氏原本俱不載據外集載南遷卷中今從續補上下卷移編

淸逺舟中寄耘老

小寒初度梅花嶺萬壑千巖背人境淸逺聊爲泛宅行一夢分明墮鄕井覺來滿眼是湖山鴨綠波搖鳳凰影海陵居士無雲梯嵗晚結廬潁水湄山腰自懸蒼玉佩野馬不受黃金覊門前車蓋獵獵走笑倚淸流數鬢絲汀洲相見春風起白蘋吹花散煙水萬里飄蓬未得歸目斷滄浪淚如洗北雁南來遺素書苦言大浸沒我廬淸齋十日不然鼎曲突往往巢龜魚今年玉粒賤如水靑銅欲買囊已虛人生百年如寄耳七十朱顏能有幾有子休論賢與愚倪生枉欲帶經鋤天南看取東坡叟可是平生廢讀書

愼按賈耘老吳興人初無結廬潁水之事苕溪漁隠謂耘老有水閣於苕溪之上吳興掌故集云賈收所居名浮暉閣人因稱爲浮暉老人亦未嘗有海陵居士之稱此詩施氏原本不載新刻載續補上卷今因地附編

舟行至淸逺縣見顧秀才極談惠州風物之羙

到處聚觀香案吏此邦宜著玉堂仙江云漠漠桂花濕梅雨翛翛荔子然聞道黃柑常抵鵲不容朱橘更論錢恰從神武來景便向羅浮覓稚川

淸逺縣【漢書地理誌南海郡有中宿縣元和郡縣誌縣東有中宿峽梁武帝於此置淸逺郡中宿縣屬焉隋廢郡置縣九域志淸逺縣在廣州西北二百四十里】惠州【元和郡縣誌秦南海郡隋分立循州輿地廣記五代時南漢攺曰禎州而別立循州於北境太平寰宇記禎州本循州舊理僞漢劉龔移循州於雷鄕縣於歸善縣置禎州天禧中避仁宗諱攺恵州西至廣州四百里】羅浮覓稚川【晉書葛洪字稚川句容人以年老欲煉丹以祈遐壽聞交阯出丹砂求爲勾漏令行至廣州刺史鄧嶽畱不聴去洪乃止羅浮煉丹在山積年後忽與嶽疏曰當逺行尋師尅期便發嶽得疏往別而洪坐至日中兀然若睡而卒時年八十一人以爲尸解得仙云○愼按稚川至廣州時年已老尋卒於羅浮未嘗至勾漏也本傳敍次甚明而北流志云洪爲勾漏令於寶圭峒修煉成仙雝州誌則云洪訪羅山修煉後防勾漏而去先生與王定國書亦云稚川求爲勾漏令而竟化於防州諸說紛紛與本傳不合當從晉書爲是】廣州蒲澗寺【公自注地產菖蒲十二節相傳安期生之所居秦始皇訪之於此】

不用山僧導我前自尋云外出山泉千章古木臨無地百尺飛濤瀉漏天昔日菖蒲方士宅後來薝卜祖師禪而今只有花含笑笑道秦皇欲【一作好】學仙【公自注山中多含笑花】廣州【元和郡縣誌秦南海郡漢屬交阯刺史吳孫皓時置廣州太平寰宇記嶺南道廣州南海軍節度治南海縣北至韶州五百里】蒲澗寺【顧微廣州記熙安縣東北有菖蒲澗太平寰宇記引裴氏廣州記云蒲澗水從盤石上過甘冷異於常流廣州舊志番禺縣有玉虹洞南曰聚龍崗東北六十里有蒲澗寺在白雲山麓淳化元年建】漏天【任升梁益記大小漏天在雅州西北太平寰宇記卭都縣漏天夏秋常雨】菖蒲【嵇含南方艸木狀番禺東有澗澗中生菖蒲皆一寸九節安期生采服仙去但畱玉舄焉】方士宅【南越志宋咸平中姚成甫於蒲澗側遇一丈夫曰此菖蒲安期生所餌可以防老今俗以七月二十五日安期生上升相率爲蒲澗之防履綦駢錯】祖師禪【傳法正宗記達摩念震旦緣熟行化時至乃泛重溟三周寒暑逹於南海梁普通元年九月二十一日也廣州刺史蕭昂迎禮表聞】

贈蒲澗信長老

優鉢曇花豈有花問師此曲唱誰家已從子羙得桃竹【公自注此山有桃竹可作杖而主人不識予始錄子羙詩遺之】不向安期覓棗燕坐林間時有虎髙眠粥後不聞鴉勝防自古兼支許爲采松肪寄一車

優鉢曇【翻譯名義集優曇鉢羅此云瑞應閻浮提內有尊樹王名優曇鉢有實無華若優曇鉢有金華者世乃有佛太平寰宇記廣州產優曇鉢似枇杷無花而實】

【愼按施氏原本題云贈蒲澗信長老新刻及諸本俱脫去信字今補存】

發廣州

朝市日已逺此身良自如三杯軟飽後【公自注浙人謂飲酒爲軟飽】一枕黑甜余【公自注俗謂睡爲黑甜】蒲澗疎鐘外黃灣落木初天涯未覺逺處處各樵漁

浴日亭【公自注在南海廟前】

劍气崢嶸夜揷天瑞光明滅到黃灣坐看暘谷浮金暈遙想錢塘湧雪山已覺滄涼蘇病骨更煩沆洗衰顏忽驚鳥動行人起飛上千峯紫翠間

浴日亭【山海經大荒之中暘谷有扶桑木十日所浴九日居上枝一日居下枝廣州誌浴日亭在扶胥鎭海神廟之右小山屹立亭冠其上前瞰大海夜半日漸自東海出故名後攺名拱日去廣州東南八十里名勝志城南江中有海珠石是曰珠江東過蜆江滙於南海廟前海隅日出水中見之是謂波羅江】南海廟【廣州誌南海廟剏自隋時唐天寶間封海神爲廣利王元和十一年韓愈撰碑文廣州刺史孔戣立按海神姓祝名赤】

附劉克莊追和浴日亭韻【從後村居士集采出】

亭旁喬木拂雲天亭下髙桅泊晚灣白是張騫曽泛水靑疑徐福所求山羊城隔霧愁回首鯨浸收風喜見顏卻笑金烏並玉兔辛勤出沒雪濤間防羅浮山一首示兒子過

人間有此白玉京羅浮見日雞一鳴【公自注劉夢得有詩記羅浮夜半見日事山不甚髙而夜見日此可異也】南樓未必齊日觀郁儀自欲朝朱明【公自注山有二石樓今延祥寺在南樓下朱明洞在沖虛觀後云是蓬來第七洞天】東坡之師抱朴老眞契久巳交前生玉堂金馬久流落寸田尺宅今誰耕道華亦嘗啖一棗【公自注唐永樂道士侯道華竊食鄧天師藥仙去永樂有無核棗人不可得道華獨得之予在岐下亦嘗得食一枚】契虛眞欲仇三彭【公自注唐僧契虛遇人防稚川仙府眞人問曰汝絕三彭之仇乎契虛不能答】鐵橋石柱連空橫【公自注山有鐵橋石柱人罕至者】杖藜欲趁飛猱輕雲溪夜逢瘖虎伏【公自注山有啞虎巡山】斗壇晝出銅龍獰【公自注沖虛觀後有朱眞人朝斗壇近於壇土獲銅龍六銅魚一按獰別本作吟訛】小兒少年有奇志中宵起坐存黃庭近者戲作淩雲賦筆勢彷佛離騷經負書從我盍歸去羣仙正艸新宮銘汝應奴蔡少霞我亦季孟山卿【公自注唐有夢書新宮銘者云紫陽眞人山卿撰其略曰良常西麓原澤東泄新宮宏宏崇軒防防又有蔡少霞者夢人遣書碑略曰昔乘魚車今履瑞云躅空仰途綺輅輪囷其末題云五云書閣吏蔡少霞書】還須略報老同叔贏糧萬里尋初平【公自注子由一字同叔】

羅浮【太平寰宇記羅浮山在博羅縣又引南越志云增城縣東有羅浮山浮水出焉是爲浮山與羅山並體故曰羅浮崄光之峯四百四十二上則三峯爭竦各五六千仞北通勾曲之山卽茅君內傳云第七洞名朱明耀眞之天璇房瑤室七十有二泉源之府九百八十有三徐道覆羅浮山記山在增城博羅二縣界有七十二長溪鄒師正羅浮指掌圗山髙三千六百丈袤直五百里又雲飛雲峯夜半見日出上有見日庵】郁儀朝朱明【雲笈七籖有鬰儀結璘奔日月圗又有鬰儀奔日赤景玉文】石樓【羅浮指掌圗山有大小石樓相去五里重檐四柱如樓登之可見日出樓前石門方廣可容幾席太平寰宇記引裴淵廣州記云羅浮二山隠天惟石樓一路可登】朱明【山誌朱明洞在沖虛觀後周廻五里夜半見日名曰朱眀耀眞之天羅山靑精先生朱靈芝所治靈芝漢大宛人事太素眞人受靑精飯之方餌之爲太極仙卿治此洞】沖虛觀【羅浮志沖虛觀在羅浮之西延祥寺東七里卽葛仙翁所居東坡書葛洪仙竈四字】道華【續仙傳侯道華自言峨眉山來泊於河中永樂觀殿梁上或有神光相傳開元中有鄧天師嘗煉丹成人不敢服藏之於殿梁道華登梁復見神光於梁上陷中鑿木得一合三重內有小金合子有丹遂吞之擲下其合後揮手謝道俗隠隠淩雲而去】鐵橋【羅浮指掌圗鐡橋峯在羅浮二山相接處是爲泉源福地】瘖虎【山誌啞虎洞在朱明洞側有黃野人者得葛洪遺丹服之成仙啞虎爲之守門】斗壇【指掌圗朝斗壇在朱明洞口】新宮銘【良常西麓源澤東泄新宮宏宏崇軒防防雕瑉盤礎鏤檀竦楶碧瓦鱗差瑤堦肪截閣凝瑞霧樓橫祥霓騶虞巡檄昌明捧闑珠樹規連玉泉矩泄靈飈遐集聖日俯晰太上防儲無極便闕百神守防諸眞班列仙翁鵠立道師冰潔玉成漿饌瓊爲糜屑桂旗不動蘭幄互設妙樂競奏流鈴間發天籟虛徐風簫冷徹鳯歌諧律鶴舞應節三變云九成絳雪易遷徒語童初詎說如毀乾坤自有日月淸寜二百三十一年四月十二日建○右新宮銘全文載容齋隨筆中雲山卿之文嚴整髙妙非嵇叔夜李太白之流不能今全錄以偹考】蔡少霞【薛用弱集異記少霞陳畱人防而奉道早嵗明經得第再授兗州泗水丞遂於縣東買山爲終焉之計後修道尢力元和初物故鄭還古爲立傳】

【愼按容齋隨筆云東坡逰羅浮詩其末乃云負書從我盍歸去羣仙正艸新宮銘汝應奴蔡少霞我亦季孟山卿自注云云按集異記所載蔡少霞夢人召去令書碑題云蒼龍溪新宮銘紫陽眞人山卿撰其詞三十八句不聞有五云閣吏之說魚車瑞云四語乃逸史載陳防霞事後云蒼龍溪主歐陽某撰蓋坡公訛以陳防霞爲蔡少霞耳】

附子由次韻

客迷墮澗逢玉京云行夭喬風號鳴暗中過盡石髓滑驚喜觀闕朝霞眀東坡南去類此客擠者力盡非求生偶然瀕海少氛气復有福地容躬耕諸侯歷聘謝魯叟茅檐宴坐師老彭天樞旋結日珠重人寰下視鴻毛輕俗緣漸覺冰雪解元气乍復蛟虯獰逺逰脫屣入蓋竹初怪長史畱家庭後來玉斧小兒子亦入眞誥參仙經試令子弟學諸許還家不用劍閣銘洞天聞亦有圗籍但恐未免如公卿此心願與世無事不願與世平不平

十月二日初到惠州

彷佛曾逰豈夢中欣然雞犬識新丰吏民驚怪坐何事父老相擕迎此翁蘇武豈知還漠北管寜自欲老遼東嶺南萬戶皆春色【公自注嶺南萬戶酒】防有幽人客寓公

【愼按宋史哲宗本紀紹聖元年六月侍禦史來之邵等疏蘇軾詆斥先朝罪再謫惠州王宗稷所編年譜先生以十月三日到惠州此詩題云二日存以偹考】

附唐庚聞東坡先生貶惠州作

元气脫形數運動天地內東坡未離人豈比元气大天地不能容伸舒輙有礙低頭不能仰閉口焉敢咳東坡坦率老局促應難耐何當與道俱逍遙天地外

寓居合江樓

海山【一作上】蔥曨气佳哉二江合處朱樓開蓬萊方丈應不逺肯爲蘇子浮江來江風初涼睡正羙樓上啼鴉呼我起我今身世兩相違西流白日東流水樓中老人日淸新天上豈有癡仙人三山咫尺不歸去一杯付與羅浮春【公自注予家釀酒名羅浮春】

合江樓【名勝志東江源自江西贑州經龍川縣來繞白鶴峯之陰至惠州城東亦謂之龍川江西江自九龍山西流二百二十里亦至城東與龍江合流至石灣西南經虎頭門入海其滙流處有合江樓卽府城之東門樓也危太朴東坡書院記公初至惠州寓居合江樓數日遷嘉祐寺】

惠州靈惠院壁間畫一仰面向天醉僧云是蜀僧巒【一作蠻】所作題詩於其下

直視無前气吐虹五湖三島在胸中相逢莫怪不相揖只見山僧不見公

愼按此詩題一本云題靈峯寺壁施氏原本不載今從新刻續補下卷因地移編

白水山佛迹巖【公自注羅浮之東麓也在惠州東北二十里】

何人守蓬萊夜半失左股浮山若鵬蹲忽展垂天羽根株互連絡崖嶠爭吞吐神工自鑪鞲融液相綴補至今余隙罅流出千斛乳方其欲合時天匠麾月斧帝觴分餘瀝山骨醉后土峯巒尙開闔澗谷猶呼舞海風吹未凝古佛來布武當時汪防氏投足不蓋拇靑蓮𨿽不見千古落花雨雙溪滙九折萬馬騰一鼓奔雷濺玉雪潭洞開水府潛鱗有饑蛟掉尾取渴虎我來方醉後濯足聊戱侮回風捲飛雹掠面過彊弩山靈莫惡劇微命安足賭【一作覩訛】此山吾欲老愼勿厭求取谿流變春酒與我相賔主當連靑竹竿下灌黃精圃

佛迹巖【廣東舊志石鼔嶺在博羅縣北又二十里爲象山其相連者爲白水山旁有巨人迹謂之佛迹巖其西有佛迹院唐子西記云巨人迹長三肘量濶稱之散印於巖石之上深者二寸許】蓬萊【太平寰宇記浮山本名蓬萊山一峯在海中與羅山合羅浮志浮山乃蓬萊之一島堯時自防稽浮海而至】餘瀝【晉書陸納傳今有一斗以偹杯杓餘瀝劉峻廣絕交論霑玉斚之餘瀝】雙溪【羅浮志鐵橋峯有石如梁湍水出焉分東西流注於潭又南注於淵五龍所蟠謂之神湖羅浮指掌圗泉源山在羅浮二山接連處俗呼爲分水凹下接龍王坑】潛鱗【唐子西語錄東坡詩序事言簡而意盡惠州有潭潭有潛蛟人未之信也虎飲水其上蛟尾而食之俄而浮骨水上人方知之東坡以十字說盡云潛鱗有饑蛟掉尾取渴虎虎著渴字便知虎以飲水而召災言饑則知蛟食其肉矣】黃精【博物志太陽之艸名曰黃精餌之可以長生世傳華佗漆葉靑黏散云靑黏乃黃精之正葉者抱朴子仙藥篇黃精名兔竹一名垂珠服其華勝其實服其實勝其根】

詠湯泉【公自注在白水山】

積水焚大槐蓄油災武庫驚然丞相井疑浣將軍布自憐耳目隘未測陰陽故郁攸火山烈觱沸湯泉注豈惟渴獸駭坐使癡兒怖安能長魚鼈僅可燖狐兔山中惟木客戶外時芒屨𨿽無傾城浴幸免亡國污

湯泉【唐子西湯泉記佛迹院中湧出二泉其東湯泉其西雪如泉二泉相去步武而東泉熱甚不堪觸指以西泉解之才適沐浴此物理之不可解者】

自笑一首

子石如琢玉逺煙眞削黳入我病風手【公自注古語云磨墨如病風手】云渰萋萋【別本作淒者訛】是中有何好而我喜欲迷旣似蠟屐阮又如鍜栁嵇醉筆得天全宛宛天投蜺多謝中書君伴我此幽棲

無題

六秩行當啟區中緣更疎不貪爲我寶安步當君車故國多喬木先人有敝廬誓將閒散好不著一行書愼按先生南遷時年五十九故此詩首句云六秩行當啟施氏原本不載今從續補下卷移編

朝云詩【並引】

世謂樂天有粥駱馬放楊栁枝詞嘉其主老病不忍去也然夢得有詩云春盡絮飛畱不得隨風好去落誰家樂天亦云病與樂天相伴住春隨樊子一時歸則是樊素竟去也予家有數妾四五年相繼辭去獨朝云者隨予南遷因讀樂天集戱作此詩朝雲姓王氏錢唐人嘗有子曰干兒末期而夭云

不似楊枝別樂天恰如通徳伴伶阿奴絡秀不同老天女維摩總解禪經卷藥鑪新活計舞衫歌扇舊因緣丹成逐我三山去不作巫陽雲雨仙

舞衫歌扇【容齋三筆唐人好以歌扇舞衣爲對李義山鏤月爲歌扇裁云作舞衣劉希夷池月憐歌扇山云愛舞衣老杜亦云江淸歌扇底野曠舞衣前儲光義云竹吹畱歌扇蓮香入舞衣】巫陽雲雨仙【藝苑雌黃雲東坡嘗令朝云乞詞於少防少防作南歌子贈之云靄靄迷春態溶溶媚曉光不應容易下巫陽只恐翰林前世是襄王暫爲淸歌住還因春雨忙瞥然歸去斷人腸空使蘭臺公子賦髙唐先生結二句似因此詞翻案】

【按苕溪漁隠叢話云東坡朝云詩詩意絕佳善於爲戲略去洞房之气味翻爲道人之家風非若樂天所云櫻桃樊素口楊栁小蠻腰但自詫其佳麗也○愼按樂天集有別楊栁枝詩云愁與樂天相伴住春隨樊子一時還並無小蠻之名】

寄虎兒

獨倚桄榔樹閒挑畢撥根謀生看拙否送老此蠻村桄榔【南方艸木狀桄榔似栟櫚實皮中有屑如面多者至數斛木性如竹紫黒色有紋理北戶錄桄榔與椰子防榔小異木如莎樹】畢撥【南方艸木狀蒟醬畢撥也生於蕃國者大而紫謂之畢撥生於番禺者小而靑謂之蒟多種蔓生】

十一月二十六日松風亭下梅花盛開

春風嶺上淮南村昔年梅花曾斷魂【公自注予昔赴黃州春風嶺上見梅花有兩絕句明年正月往岐亭道上賦詩云去年今日闗山路細雨梅花正斷魂】豈知流落復相見蠻風蜑雨愁黃昏長條半落荔支浦臥樹獨秀桄榔園豈惟幽光畱夜色直恐冷艷排冬溫松風亭下荊棘裏兩株玉蕋眀朝暾海南仙云嬌墮砌月下縞衣來扣門酒醒夢覺起繞樹妙意有在終無言先生獨飲勿嘆息幸有落月窺淸尊

松風亭【名勝志松風亭在惠州學舎之東昔爲嘉祐寺之故址】春風嶺【張文潛明道雜誌自新息縣東門渡淮後入光州境皆大山峻嶺其著者曰驢笑門限春風皆嶺名也方輿勝覽春風嶺在麻城縣治東嶺上多梅故名】玉蕋【雍錄玉蕋名鄭花唐昌觀玉蕋花長安惟有一株黃山谷名之曰山礬○按先生詩不過借此二字以形容梅花之白耳曹能始於惠州條下引先生此詩乃雲松風亭有玉蕋花所謂癡人前不可說夢也】

附晁無咎次韻

霜晴十月玉溪村見梅早開客迷魂山阿若有人含睇跂望不到煙霄昏東南野寺通兩徑上下竹籬開一園落身麯糵盆盎裏晨坐對花無酒溫歸來山月照玉蕋一杯竟臥東方暾羅浮幽夢入仙窟有屨亦滿先生門欣然得句荔支浦妙絕不似人間言詩成莫嘆形對影尙可邀月成三尊

【按朱紫陽有次韻三首非嶺外所作故不附錄】

再用前韻

羅浮山下梅花村玉雪爲骨冰爲魂紛紛初疑月掛樹耿耿獨與參橫昏先生索居江海上悄如病鶴棲荒園天香國艷肯相顧知我酒熟詩淸溫蓬萊宮中花鳥使緑衣倒掛扶桑暾【公自注嶺南珍禽有倒掛子緑衣紅喙如鸚鵡而小自海東來非塵埃中物也】抱叢窺我方醉臥故遣啄木先敲門麻姑過君急掃灑【一本作灑掃】鳥能歌舞花能言酒醒人散山寂寂惟有落蕋黏空尊梅花村【名勝志飛來峯在羅浮山東南其下有梅花村隋趙師雄過此見羙人淡妝素服遂與共飲醉寐及醒乃在梅花樹下惠州誌載博羅陳少微住梅花村卽此也】參橫昏【容齋隨筆今人梅花詩詞多用參橫字蓋出栁子厚龍城錄所載趙師雄事然此妄書或以爲劉無言作其語云東方巳白月落參橫且以冬半視之黃昏時參巳見至丁夜則西沒矣安得將旦而橫乎少防詩月落參橫畫角哀承此訛也惟坡云耿耿獨與參橫昏乃爲精當老杜天橫醉後參蓋初秋作也】

附晁無咎再次韻

幽閒合出昭君村芳潔恐是三閭魂無人嶺上更儇好不與俗花名合昏蒼官森出劍佩列甲夫宻裹旗槍園數株淩水欲仙去一笑向人如玉溫火維艸木百名字十月不冷常炎暾同心紫蒂宜上苑啄人虎豹如司門借令驛使能逺致要比桃李終無言豈惟千里共明月亦可千里同芳尊新釀桂酒

搗香篩辣入瓶盆盎盎春溪帶雨渾收拾小山藏社罋招呼眀月到芳尊酒材已遣門生致菜把仍叨地主恩爛煮葵羮斟桂醑風流可惜在蠻村

搗篩【法華經好求藥艸色香羙味皆悉具足搗蒒和合與子令服】瓶盆【禮記盛於盆尊於瓶】小山明月【暗用淮南叢桂及天竺月中桂子事非泛設也】社罋【羅隠詩防待與君開社罋滿船載月鏡中行】

惠守詹君見和復次韻

已破誰能惜甑盆頽然醉裏得全渾欲求公瑾一倉米試滿莊生五石尊三杯夘困防家事萬戶春濃感國恩刺史不須要半道籃輿未暇走山村

詹守【惠州誌詹範字器之建安人紹聖間知惠州時兵荒之後野多暴骨範取而掩之爲叢冡焉】花落復次前韻

玉妃謫墮煙雨村先生作詩與招魂人間艸木非我對奔月偶桂成幽昏闇香入戶尋短夢靑子綴枝畱小園披衣連夜喚客飲雪膚滿地聊相溫松明照坐愁不睡井華入腹淸而暾先生來年六十化道眼巳入不二門多情好事余習气惜花未忍都無言畱連一物吾過矣笑領百罰空罍尊

偶桂【謂與桂爲配也別本作掛者訛】松眀【本集有夜燒松明火詩見後】

【按詩人玉屑云東坡暾字三首皆擺落陳言古今人未嘗經道者三首並妙第二首尢奇】

附晁無咎次韻

梅花落盡上饒村腸斷子規啼月魂慰人獨有白玉蕋不到窗前只醉昏坐罏環罋不舉首浮花浪蕋空滿園海山有客心似水揮麈自散炎洲溫松風亭下亦如夢不見枝雪流初暾孫登一弦百韻足有山便足同蘇門似聞對客但長嘯獨爲此花終日言一篇尙可三致意聽人酌去如衢尊江郊【並引】

惠州歸善縣治之北數步抵江少西有盤石小潭可以垂釣作江郊詩云

江郊蔥曨雲水蒨絢碕岸斗入洄潭輪轉先生悅之布席閒燕初日下照潛鱗俯見意釣防魚樂此竿綫優哉悠哉玩物之變

歸善縣【元和郡縣誌漢博羅縣地宋於此置歸善縣梁屬梁化郡隋開皇十年廢郡以屬循州太平寰宇記秦漢龍川縣地唐貞觀九年省龍川入歸善縣移治白鶴峯之陽今屬惠州城北有釣潭】玩物之變【系辭居則觀其象而玩其辭動則觀其變而玩其占】

詹守擕酒見過用前韻作詩聊復和之

箕踞狂歌老瓦盆燎毛燔肉似羌渾傳呼艸市來擕客灑掃漁磯共置尊山下黃童爭看舞江幹白骨已銜恩【公自注時詹方議塟暴骨】孤云落日西南望長羨歸鴉自識村

蘇詩補注卷三十八

欽定四庫全書

蘇詩補注卷三十九翰林院編修查愼行撰古今體詩七十四首【紹聖二年乙亥在惠州作】

寄鄧道士【並引】

羅浮山有野人相傳葛稚川之也鄧道士守安山中有道者也嘗於庵前見其足迹長二尺許紹聖二年正月二日予偶讀韋蘇州寄全椒山中道士詩云今朝郡齋冷忽念山中客澗底束荊薪歸來煮白石遙持一樽酒遠慰風雨夕落葉滿空山何處尋行迹乃以酒一壺依蘇州韻作詩寄之

一杯羅浮春遠餉采薇客遙知獨酌罷醉臥松下石幽人不可見淸嘯聞月夕聊戱庵中人空飛本無迹鄧守安【字道立時居羅浮道院見本集與王敏中尺牘中】

【愼按先生手書此詩石刻淸嘯聞月夕聞字作閒今從施氏本】

上元夜【公自注惠州作】

前年侍玉輦端門萬枝燈璧月掛罘罳珠星綴觚稜去年中山府老病亦宵興牙旗穿夜市鐵馬響春冰今年江海上云房寄山僧亦復舉膏火松間見層層散策桄榔林林疎月鬅鬙使君置酒罷簫鼓轉松陵狂生來索酒【公自注賈道人也】一舉輒數升浩歌出門去我亦歸瞢騰侍玉輦【癸酉上元侍晏樓上詩見三十六卷】

附子由次韻

誰憐東坡老獨看南海燈故人隠山麓燕坐銷牀稜人生大運中往返成廢興炎起爨下薪凍合瓶中冰賴有不變處寂如方定僧建城亦巖邑燈火髙下層頭陀舊所識天寒髮鬅鬙問我何時來嗟哉谷爲陵幸此米方賤日食聊一升夜行隨眾樂餔糟共騰騰

正月二十四日與兒子過賴仙芝王原秀才僧曇穎行全道士何宗一同遊羅浮道院及棲禪精舍過作詩和其韻寄邁迨一首

防橋尋勝踐脫屨欣小揭瘴花已繁紅官栁尢疎細斜川二三子悼嘆吾年逝淒涼羅浮館風壁頽雨砌黃冠常苦饑迎客羞破袂仙山在何許歸鶴時墮毳﨑嶇食松黃欲救齒髮獘坐令禪客笑一夢等千嵗棲禪晚置酒蠻果粲蕉荔齋廚釜無羮野餉籃有蕙嬉遊趁時節俯仰了此世猶當洗業障更作臨水禊寄書陽羨兒並語長頭弟門戶各努力先期畢租稅

賴仙芝【虔州布衣時從東坡遊見詩話總】王原【字子直亦防州人號鶴田山人見年譜中】正月二十六日偶與數客野步嘉祐僧捨東南野人家雜花盛開扣門求觀主人林氏媼出應白髮靑帬少寡獨居三十年矣感嘆之餘作詩記之

縹蒂緗枝出絳房緑陰靑子送春忙涓涓泣露紫含笑熖熖燒空紅佛桑落日孤煙知客恨短籬破屋爲誰香主人白髮靑帬袂子美詩中黃四娘

嘉祐僧捨【危素東坡書院記紹聖二年三月公自嘉祐寺復遷合江樓四月復遷嘉祐寺】紫含笑【山中多含笑花見蒲澗詩自注】紅佛桑【南方艸木狀朱槿花枝葉皆如桑葉光而厚樹髙止四五尺自二月開花至仲冬其花深紅色大如蜀葵上綴金色日光所爍疑若焰生】

龍尾【一作虎訛】石研寄猶子逺

皎皎穿雲月靑靑出水荷文章工防忠義老研磨偉節何須怒寛饒要少和吾衰安用此寄與小東坡【公自注逺爲人類予】

防【音儼艸書勢相連也】

贈王子直秀才

萬里雲山一破裘杖端閒掛百錢遊五車書已畱兒讀二頃田應爲鶴謀【公自注子直住鶴田山】水底笙歌蛙兩部山中奴婢【苕溪漁隠叢話婢作隸】橘千頭幅巾我欲相隨去海上何人識故侯

王子直【卽王原也同時又有王向亦字子直侯官人覽者辧之】

【按苕溪叢話蘇子瞻嘗兩用孔稚圭鳴蛙事如水底笙歌蛙兩部山中奴隸橘千頭𨿽以笙歌易鼓吹不礙其意同至於巳遣亂蛙成兩部則不知爲何物亦是歇後語蓋用事寧與出處語小異而意同不可盡牽出處語而意不顯也大是語病】

惠州近城小山類蜀道春與進士許毅野步防意處飲之且醉作詩以記適參寥專使欲歸使持此以示西湖之上諸友庶使知予未嘗一日忘湖山也

夕陽飛絮亂平蕪萬里春前一酒壺鐵化雙魚沈遠素劍分二嶺隔中區花曾識面香仍好鳥不知名聲自呼夢想平生消未盡滿林煙月到西湖

鐵化雙魚【南史林邑傳日南夷帥範幼家奴嘗牧牛於山澗得鱧魚二化而爲鐵】愼按此詩施氏原本失載新刻本載續補下卷今考據時地移編於此

眞一酒【並引】

米麥水三一而已此東坡先生眞一酒也

撥雪披云得乳蜜蜂又欲醉先生【公自注眞一色味頗類予在黃州日所醖蜜酒也】稻垂麥仰陰陽足器潔泉新表裏淸曉日著顏紅有暈春風入髓散無聲人間眞一東坡老與作靑州從事名

眞一酒【本集寄建安徐得之眞一酒法云嶺南不禁酒近得一釀法用白麫糯米淸水三物釀成玉色絕似王駙馬家碧玉香白麫乃上等麫如常法起酵作蒸餅蒸熟後以竹篾穿掛風中兩月後用每料不過五斗毎米一斗炊熟急水淘過控幹細白麫末三兩拌勻入甕使有力者以手拍實按中爲井子上廣下鋭於三兩末中預畱少許糝蓋醅面候漿水滿其中以刀劃破更炊新飯投之每斗投三升令入井子中以醅蓋合毎斗入熟水兩盌更三五日可得好酒六升日數隨天气冷暖自以意之若天大熱減去麯半兩】稻麥陰陽【唐竇蘋酒譜引春秋說題辭曰爲酒據陰而動麥陰也黍陽也先漬麯而後投黍是陽得陰而沸乃成先生又有黍麥說云黍稻之出穗也必直而仰其熟也必曲而俯麥則反是此陰陽之辧也北方之稻不足於陰南方之麥不足於陽故南方無佳酒者以麯麥雜陰气也又況南海無麥而用米作麯耶今取舶上麫作麯則酒亦絕佳王魯齋造化論麥受六陽之全故就實而昂稻分陰陽之半則未實而俯】

遊博羅香積寺【並引】

寺去縣七里三山犬牙夾道皆美田麥禾甚茂寺下溪水可作碓磨若築塘百步閘而落之可轉兩輪舉四杵也以屬縣令林抃使督成之

二年流落鼃魚鄕朝來喜見麥吐芒東風搖波舞淨緑初日露酣嬌黃汪汪春泥已沒膝剡剡秋谷初分秧誰言萬里出無友見此二美喜欲狂三山屏擁僧捨小一谿雷轉松陰涼要令水力供臼磨與相地脈增隄防霏霏落雪看收麫隠隠疊鼔聞舂糠散流一啜云子白炊裂十字瓊肌香豈惟牢九薦古味【公自注束晳餅賦饅頭薄持起搜牢九】要使眞一流天漿詩成捧腹便絕倒書生說食眞膏肓

博羅【元和郡縣誌有博羅縣九域志廣南東路惠州領縣四博羅縣在州北四十五里】林抃【王氏舊注抃字天和】二美【承上文指麥禾也】

二【一作三】月十九日攜白酒鱸魚過詹使君食槐葉冷淘

枇杷已熟粲金珠桑落初嘗灎玉蛆暫借垂蓮十分盞一澆空腹五車書靑浮卵椀槐芽餅紅防冰盤藿葉魚醉飽髙眠眞事業此生有味在三餘

蓮盞【白居易詩酒鉤送盞推蓮子】藿葉魚【禮記少儀牛與羊魚之腥聶而切之爲膾注聶之爲言防也先藿葉切之復報切之則成膾按防直輒切廣韻防細切肉也施注新刻本訛以防爲牒應攺正】

贈陳守道

一气混淪生復生有形有心卽有情共見利欲飲食事

各有爪牙頭角爭爭時怒發霹靂火險處直在嵌巖坑人僞相加有餘怨天眞喪盡無純誠徒自取先用極力誰知所得皆空名少微【一本作爲訛】處士【一本作處訛】松栢寒蓬萊眞人冰玉淸山是心兮海爲腹陽爲神兮陰爲精渇飲靈泉水饑食玉樹枝白虎化坎靑龍離鎖禁奼女闗嬰兒樓防十二紅玻璃木公金母相東西純鉛眞汞星光輝烏升兔降無年期停顏郤老只如此哀哉世人迷不迷

一气混淪【列子天瑞篇混淪者言萬物相渾淪而未相離也張湛注云渾然一气尙未離散】生形【列子天瑞篇有生者有生生者有形者有形形者】少微【雲笈七籖陳少微字子明】陽神陰精【紅鉛火龍訣云陰符陽火圓合天符皆依刻漏運行奪取气候入神鼎中使眞鉛天地之母受此運用而產神精墨鉛水虎訣云黒鉛者非是常物是天神水生於天地之先作眾物之母上爲星辰下爲眞鉛之精常與太陽和合長養萬物先眞聖師采此陰精誘合太陽之气結爲神丹】虎坎龍離【龍虎經云若鉛外黒內懷金華金華者爲靑龍爲黃爲幹被褐懷玉卯爲狂失玉者爲白虎爲丹砂爲汞爲坤內丹訣法水虎眞汞之本火龍眞鉛之門還丹根基於斯盡矣又本集寄子由龍虎坎離說雲龍者汞也精也血也出於腎而肝藏之坎之物也虎者鉛也气也力也出於心而肺生之離之物也世人不學其道龍常出於水故龍飛而汞輕虎常出於火故虎走而鉛枯順此者死逆此者仙故眞人之言曰五行顚倒術龍從火裏出五行不順行虎向水中生蓋離者麗也著物而見火之性也吾寂然無所引於外火無所麗則將焉往水其所妃也勢必從之坎者防也物至則受水之性也而況妃乎水火合則火不炎而水自上所謂龍從火裏出也龍出於火則龍不飛而汞不幹汞下入口滿而後咽仍以空气送至下丹田久則化而爲鉛所謂虎向水中生也又云靑龍屬東白虎屬西此其正也更歷分布者靑龍建緯於酉白虎建緯於卯刑徳並防而龍虎歡喜顚倒相見以主生爲徳若龍東虎西定位各居自生自旺則二物相競以主殺爲刑又有續養生論其說略同不復錄】木公金母【參同契注云慈母云金金生坎水水卽金公水稱孝子嚴父云木木生砂汞子又生孫子繼孫踵西王母傳云在昔道气凝寂湛體無爲將欲啟迪功化生萬物先以東華至眞之气化而生木公焉又以西華至妙之气化而生金母焉】純鉛眞汞【參同契癸爲眞鉛壬爲眞汞】烏兔【奧集云日中烏比心中之液也月中兔比腎中之气也又金丹歌云若也知時能運用金烏玉兔自西東】

辧道歌

北方正气名袪邪東郊西應歸中華離南爲室坎爲家先凝白雪生黃芽黃河流駕紫河車水精池產紅蓮花赤龍騰霄驚盤蛇奼女含笑嬰兒呀十二樓瞰靈泉防華池玉液陰交加子馳午前無停差三田聚寶眞生涯精鳳髓塡谽谺天地駭有鬼神嗟一丹休別內外砂長修久餌須升【一本作叔訛】遐腸中澄結無餘柤俗骨變換顏如葩哀哉世人爭齒牙指僞爲眞正爲哇輕肥甘美形驕奢譎詭詐妄言矜誇遊魚在网兔在罝一气頓盡猶嘔啞餘生所托誠棲槎九原枯髀如亂麻胡不割眾如鏌鎁空與利名交撐拏胡不讓霜如文騧可惜貪愛相漫洿【一作塗訛】眞心道意非不嘉餐金聞活非虛嘩何須橫議相疵瘕【當作瑕】眾口並發鳴羣鴉安知聚散同魚蝦自纒如繭居如蝸日懷嗔喜甘籠笯其去死地猶獵豭吾恨爾見有所遮海波或至驚井蛙烏輪卽晚蟾影斜吾時俱睹超雲霞

北方正气【參同契眾邪辟除正气常存注云北方坎位乃眞鉛所居之本鄕居於此則金木火三方之正气如水之朝宗內丹訣北方正气純粹之精奧集北方正气日月爲輪搬水運火晝夜無停】中華離坎【參同契注子居北北乃坎之正位午居南南乃離之正位坎中有土曰戊離中有土曰已戊專坎之門掌先天眞一之气已直離之戶積後天至眞之汞謂戊已居中爲水火所歸也】白雪黃芽【參同契云津液腠理注云津乃玉津卽白雪也液乃金液卽黃芽也又金丹歌云白雪黃芽共一包】河車【參同契北方河車注雲水本居北搬運而南使水自下升載寶而上如河車之運故云河車】紅蓮花【雲笈七籖凡欲胎息先丹田次存五臟次存心心如紅蓮花未開下垂黃庭經心部之宮蓮垂華注云心藏之質象蓮花之未開也】赤龍【紅鉛火龍訣依刻漏運行奪取气入神鼎中此法是大丹運火之祕訣養赤龍之魂方也】奼女嬰兒【奧集嬰兒在心奼女在背參同契河上奼女靈而最神又漢眞人丹訣奼女隠在丹砂中注云奼女卽汞也】十二樓【奧集何謂十二重樓答曰人之喉嚨管有十二節是也】華池【奧集以汞投鉛名曰華池紫淸曰華池正在气海內】玉液【奧集玉液口液又云何謂瓊漿玉液答曰皆神水也】子午【參同契子當右轉午乃東旋上陽子注云子居五行之始故爲一陽之首奧集在天爲日月在人爲心腎在時爲子午在方爲南北抱朴子云內卦三爻法一年之春夏一日之子後午前外卦三爻法一嵗之秋冬一日之午後子前子後進火午後退符其理一致】三田聚寶【奧集腦爲上田心爲中田气海爲下田悟眞篇太一在鑪宜愼守三田寶聚應三臺】精鳳髓【奧集精鳳髓兔髓烏肝先天地精不過眞鉛眞汞交結而成】鬼神嗟【陳楠翠虛篇金翁玉奼奪造化神鬼哭泣驚相喧】內外砂【悟眞篇內藥還須外藥內通外亦須通外藥者金丹也內藥者金液還丹也】顏如葩【參同契金砂入五內霧散若風雨薰蒸達四支顏色悅澤好】餐金【參同契金性不朽敗故爲萬物寶術士服食之壽命得長久】

愼按東坡晚年畱心養生之術於龍虎鉛汞之說不但能言而且能行二詩闡抉道家內外丹殆無餘蘊特爲參合眾說詳加注釋使覽者了然此二首施氏原本不載據外集編惠州卷中今從之

江漲用過韻

艸木生故墟牛羊滿空瀆春江圍艸市夜浪浮竹屋已連漲海白尙帶霍山綠坎離更休王魚鼈橫陵陸得非昆侖囚欲報陸渾衂行看北風競來救南國蹙長驅連山燒一掃含沙毒孤吟湣造化何時停倚伏當憐水旱甿【一作氓】不作舟車蓄江流儻席捲社酒期茅縮

霍山【廣東舊志霍山在龍川縣北一百里舊經云髙七千餘丈周逥三百六十里峯有三百六十可居者七十二遊名山記云秦時有霍龍者龍川人避亂隠此遇眞人授以金液還生丹功成仙去後人因以霍名山曹松詩七千七百七十丈丈丈藤蘿入九天卽指此也】

附子由次韻【欒城集題云次韻侄過江漲】

陰滛夏爲秋雨暴溪作瀆缺防舊通市流潦幾入屋𨿽幸廩粟空猶惜畦蔬綠鹿駭不擇音鴻羈分遵陸室誚曾子還城謳華元衂中情久岑寂外物競排蹙設心等一慈開懷受諸毒道力𨿽未究遊波偶然伏糧須三月聚艾要三年蓄君恩許北還從此當退縮

連雨江漲二首

越井岡頭云出山牂牁江上水如天牀牀避漏幽人屋浦浦移家蜑子船龍捲魚蝦並雨落人隨雞犬上墻眠只因樓下平階水長記先生過嶺年

越井岡【南越志天井岡下有越王井深百餘尺云是趙佗所鑿太平寰宇記天井岡在南海縣北四里吳萊南海古迹記越井岡有趙陀井一曰鮑姑井鮑姑者稚川之妻善灸贅痝唐崔偉遇姑得越井岡茶南漢劉防時攺名爲玉龍泉禁民間不得私汲】牂牁【史記西南夷傳王恢使番陽令唐防風指曉南越南越食防蜀枸醬防問所從來曰道西北牂牁牂牁江廣數里出畨禺城下注云牂牁系船杙以爲地名名勝志西江在廣州城西北五十里源自牂牁合漓江過肇慶亦曰桂水與滇水滙入於海亦三江之一也】浦浦【水經易水東過範陽縣南注雲易水又東與濡水合水流徑通長廡廣宇周施浦浦棟宇咸淪柱礎猶存鄭谷詩白頭波上白頭翁家逐船移浦浦風】蜑子船【北史蠻獠傳南方曰蠻其流曰蜑曰獽曰獠曰防太平寰宇記蜑戶生在江海居於舟船隨潮往來捕魚爲業若居平陸死亡卽多似江東白水郎也陳師道叢談二廣居山谷間不隸州縣者謂之猺人舟居謂之蜑人】

急雨蕭蕭作晚涼臥聞榕葉響長廊微明燈火耿殘夢半濕簾櫳浥舊香髙浪隠牀吹甕盎暗風驚樹擺琳瑯先生不出晴無用畱與空堦滴夜長

附子由次韻

南過庾嶺更千山蒸潤由來共一天云塞虛空雨翻甕江侵城市屋浮船東郊晚稻須重揷西捨原蠶未及眠獨棹扁舟趁申卯米鹽奔走笑當年客到炎陬喜暫涼江吹虛閣雨侵廊回看野寺山溪隔臥覺晨炊稻飯香荔餉深紅陋櫻棗桂醅淳白比琳瑯恩移嶠北應非晚未省南遷日月長贈曇秀

白雲出山初無心棲鳥何必戀舊【一作山】林道人偶愛山水故縱步不知湖嶺深空巖已禮百千相曹溪更欲瞻遺像要知水味孰冷暖始信夢時非幻妄袖中忽出貝葉書中有璧月綴星珠人間勝絕略已徧匡廬南嶺並西湖西湖北望三千里大隄冉冉橫秋水誦師佳句說南屏瘴云應逐秋風靡胡爲只作十日歡杖策復尋歸路難畱師【一作荻芽】筍蕨不足道【一作遇訛】悵望荔子何時丹曇秀【卽芝上人先生守揚州有唱和詩見三十五卷】

愼按此詩施氏原本失載新刻本載續補上卷今移編於此曇秀至惠州詳見後注

附叔黨七律一首

三年避地少經過十日論詩喜琢磨自欲灰心老南嶽猶能繭足到東坡來時野寺無魚鼓去後閒門有雀羅從此期師眞似月防云時復掛星河【愼按本集先生書叔黨送曇秀詩後云僕在廣陵作詩送曇秀云老芝如雲月炯炯時一出今復來惠州見余余已絕不作詩兒子過粗能搜句時有可觀此篇殆咄咄逼老人矣特爲書之以滿行槖云云叔黨所著名斜川集惜不傳今從先生全集采附】

和郭功甫韻送芝道人遊隠靜

觀音妙智力應感隨緣度芝師訪東坡寧辭萬里步道義妙相契十年同去住行窮半世間又欲浮杯渡我願焚囊缽不作陳【一作塵】俗具防取卻歸時只是而今路妙智力【法華經普門品觀音妙智力能救世間苦】

愼按先生歸自海南有次韻郭功甫絕句二首功甫是時當亦宦遊嶺外今考靑山集無送芝道人作以上二詩施氏原本不載今從新刻續補上卷連類編次

次韻定慧欽長老見寄八首【並引】

蘇州定慧長老守欽使其徒卓契順來惠州問予安否且寄擬寒山十頌語有璨忍之通而詩無島可之寒吾甚嘉之爲和八首

左角看破楚南柯聞長滕鉤簾歸乳燕穴紙出癡蠅爲防常畱飯憐蛾不防燈﨑嶇眞可笑我是小乘僧定慧寺【吳郡誌定慧寺在萬壽院之西本子院也】契順【眞西山云東坡謫嶺南故舊少通問者在蜀則巢元修在吳則契順皆徒步萬里訪之於荒陬絕徼之外元修以此名登靑史號稱卓行契順亦托是以傳契順之言曰惟無所求故來惠州蓋有求則有欲有欲則失其本心世之小人疾視君子正坐有欲故爾鐡网珊瑚載東坡惠州帖云蘇州定慧院學佛者卓契順謂邁曰惠州不在天上行卽到耳當爲子持書問之紹聖二年三月二日契順涉江渡嶺徒行露宿黧面繭足以至惠州得書竟還爲書淵明歸去來辭以貽之庶幾契順托此文以不朽云○按先生長子邁時在常州契順南來爲先生達家書也】寒山【天臺國淸寺碑記云丰幹禪師垂迹國淸寺有一貧士從寒巖來曰寒山子幹稱爲寒山文殊後天臺守訪之與拾得遁入巖穴其穴自合有詩頌散題山林間寺僧集之成捲】

鐵橋本無柱石樓豈有門舞空五色羽吠云千嵗根松花釀仙酒木客餽山飱我醉君且去陶云吾亦云鐵橋石樓【皆羅浮峯名注詳上卷】

羅浮髙萬仞下看扶桑卑黙坐朱明洞玉池自生肥從來性坦率醉語漏天機相逢莫相問我不記吾誰性坦率【杜甫詩嘗恐坦率性失身爲杯酒】

幽人白骨觀大士甘露防根塵各淸淨心境兩奇絕眞源未純熟習气余陋劣譬如已放鷹中夜時掣紲白骨觀【按楞嚴經云白骨微塵歸於空虛詩中所云白骨觀本此】甘露防【什公注維摩經云梵本寂防甘露卽實相也肇公曰大覺之道寂防無相至味和神諭若甘露】純熟【維摩經久於佛道心巳純熟】

誰言窮巷士乃竊造化權所見皆我有安居受其全戲作一篇書千古發爭端儒墨起【一作豈】相殺予初本無言儒墨【莊子今世殊死者相枕也桁楊者相推也刑戮者相望也而儒墨乃始離支攘背乎桎梏之間又云天下大駭儒墨皆起】

閒居蓄百毒救彼跛與盲依山作陶穴掩此暴骨橫區區效一漑豈能濟含生力惡不已出時哉汝非爭一漑【嵇康養生論爲稼於湯之世必一漑者後枯】

少壯欲及物老閒餘此心微生山海間坐受瘴霧侵可憐鄧道士攝衣問呻吟覆舟卻【一作弔】私渡防橋費千金淨名毗耶中妙喜恆沙外初無來往相二土同一在云何定慧師尙欠行腳債請判維摩慿一到東坡界淨名【卽維摩志也】毗耶【翻譯名義毗耶離此云廣博嚴淨其國中寛平城邑華麗故名】二土同一在【維摩經維摩詰以神通力防取妙喜世界置於此土妙喜世界𨿽入此土而不增減於是世界亦不迫隘如本無異】

三月四日遊白水山佛迹巖沐浴於湯泉晞髮於懸瀑之下浩歌而歸肩輿卻行以與客言不覺至【一有水北二字】荔支浦上晚日蔥曨竹陰蕭然時【一無時字】荔子累累如芡實矣有父老年【一無年字】八十五指以告余曰及是可食公能攜酒來遊乎意欣然許之歸臥旣覺聞兒子過誦淵明歸田園居詩六首乃悉次其韻始余在廣陵和淵明飲酒二十首今復爲此要當盡和其詩乃已耳今書以寄妙總大士參寥子

環州多白水際海皆蒼山以彼無盡景寓我有限年東家著孔丘西家著顏淵市爲不二價農爲不爭田周公與管蔡恨不茅三間我飽一飯足薇蕨補食前門生饋薪米救我廚無煙鬥酒與只雞酣歌餞華顚禽魚豈知道我適物自間悠悠未必爾聊樂我所然

東家【家語魯人不識孔子聖人乃曰東家丘我知之矣】茅三間【殷蕓小說蔡司徒在洛見陸機兄弟住參佐中三間瓦屋士龍住東頭士衡住西頭】廚無煙【白居易與李山人詩廚無煙火妻無室】

窮猿旣投林疲馬初解鞅心空飽新得境熟夢餘想江鷗漸【一作稍】馴集蜑叟已還往南池綠錢生北嶺紫筍長提壺豈解飲好語時見廣春江有佳句我醉墮渺莽窮猿【晉書李充傳禇裒引爲防軍充以家貧苦求出外曰窮猿投林豈暇擇木乃除剡縣令】

新浴覺身輕新沐感發稀風乎懸瀑下卻行詠而歸仰觀江搖山俯見月在衣步從父老語有約吾敢違新沐新浴【史記屈原傳新沐者必彈冠新浴者必振衣】月在衣【杜甫詩衣上見新月】

老人八十餘不識城市娯造物偶遺漏同儕盡丘墟平生不渡江水北有幽居手揷荔支子合抱三百株莫言陳家紫甘冷恐不如君來坐樹下飽食攜其餘歸舍遺兒子懷抱不可虛有酒持飲我不問錢有無

陳家紫【蔡襄茘支譜福州陳姓者因治居第平窊坎而樹之或云厥土肥沃所致今傳其種子者皆擇善壤終莫能及】

坐倚朱藤杖行歌紫芝曲不逢商山翁見此野老足願同荔支社長作雞黍局教我同光塵月固不勝燭【公自注莊子曰月固不勝火郭象曰大而闇不若小而明陋哉斯言也予爲更之曰明於大者必晦於小月能燭天下而不能燭毫釐此所以不勝火也然卒之火勝耶月勝耶】霜飇散氛祲廓然似朝旭歌紫芝【杜甫詩悵望神歌紫芝曲】

昔我在廣陵悵望柴桑陌長吟飲酒詩頗獲一笑適當時已放浪朝坐夕不夕矧今長閒人一刼展過隙江山亙隠見出沒爲我役斜川追淵明東臯友王績詩成竟何爲六博本無益

愼按韓子蒼詩話淵明歸田園居末篇乃序行役與前五首不類今俗本乃取江文通種苗在東臯爲末篇東坡因而和之陳述古家本止有五首予以爲亦非也當如張相國本題云雜詠六首洪邁對雨編亦雲歸園六首末一篇乃江文通雜擬三十首之一明言效陶徵君田居蓋陶之三章曰種豆南山下艸盛豆苗稀晨興理荒薉帶月荷耡歸故文通曰𨿽有荷鋤倦濁酒聊自適正擬其意也今陶集訛編入東坡據而和之又東方有一士詩十六句重載於擬古九首中坡公亦遂兩和之皆隨意卽成不復加細考耳先生在嶺南和陶詩始此施氏原本不載今從補注本考據年月分編余放此

聞正輔表兄將至以詩迎之

生逢堯舜仁得作嶺南遊𨿽懷跫然喜豈免跕墮憂莫雨侵重膇曉煙騰郁攸朝槃見蜜喞夜枕聞鵂鶹幾欲烹郁屈固嘗饌鉤輈舌音漸獠變面汗嘗騂羞賴我存黃庭有時仍丹丘目聽不任耳踵息殆廢喉稍欣素月夜遂渡黃茅秋我兄淸廟器持節瘴海頭蕭然三家步橫此萬斛舟人言得漢吏天遣活楚囚惠然再過我樂哉十日畱但恨參語賢忽潛九原幽萬里倘同歸兩鰥當對耰【公自注軾喪婦已三年矣正輔近亦有亡嫂之戚故云】彊歌非眞達何必取莊周

表兄正輔【齊東野語云老蘇與妻黨程氏大不咸有自尢詩述其女事外家不得志以死其怨隙不平久矣其後東坡兄弟以念母之故相與釋憾程正輔於坡爲表弟坡之南遷時宰聞其先世之隙遂以正輔爲本路憲將使之甘心焉而正輔反篤中外之義周旋甚至坡唱和中亦可槪見也○愼按先生於程氏兄弟徳孺懿叔則稱表弟正輔則稱表兄周公謹以爲表弟者訛】黃茅【南方艸木狀芒茅枯時瘴疫大作交廣皆爾也土人呼曰黃茅瘴又曰黃芒瘴】十日畱【本集先生與正輔尺牘云謫居窮寂誰復顧老兄不惜數捨之勞以成十日之防此意如何可忘】

愼按先生謫嶺南程正輔爲本路憲其按部至惠州不能確指爲某時據本集尺牘當在乙亥春夏之交施氏原本前後參錯今取凡與正輔唱和者自此以下凡十章防萃一處以便觀覽

再和

稚川眞長生少從鄭公遊孝章偶不死免爲文舉憂餘齡防有適獨往豈相攸由來警露鶴不羨撮蚤鶹願加視後鞭同駕躅空輈寧飱墮齒堇勿憶齊眉羞何時遂縱壑歸路同首丘東【一作泉訛】岡松栢老西嶺橘柚秋著意尋彌明長頸髙結喉無心逐定遠燕頷飛虎頭君方卒功名一泛範蠡舟我亦霑霈渥漸解鐘儀囚寧須張子房萬戶自擇畱猶勝嵇叔夜孤憤甘長幽南窻可寄傲北山早歸耰此語君勿疑老彭跨商周

【愼按此詩塡寫故實不用隔句對法兩兩排比不覺其板重惟先生爲之則可他人不能學亦不可學也】同正輔表兄遊白水山

偉哉造物眞豪縱攫土搏沙爲此弄劈開翠峽走云雷【一作雷霆】截破奔流作潭洞因隨化人履巨迹得與仙兄躡飛鞚曳杖不知巖谷深穿雲但覺衣裘重坐看驚鳥救【一作投】霜葉知有老蛟蟠石罋金沙玉礫粲可數古鏡寶奩寒不動念兄獨立與世疎絕境難到惟我共永辭角上兩蠻觸一洗胸中九云夢浮來山髙回望失武陵路絕無人送筠籃擷翠爪甲香素綆分碧銀缾凍歸路霏霏湯【一作暘】谷暗野堂活活神泉湧解衣浴此無垢人身輕可試雲間鳳

飛鞚【鮑昭詩飛鞚越平陸】無垢人【維摩經八解之浴池定水湛然滿布此七淨華浴此無垢人】

與正輔遊香積寺【一本云次韻程正輔遊香積寺】

越山少松竹常苦野火厄此峯獨蒼然感荷佛祖力茯苓無人采千嵗化琥珀幽光發中夜見者惟木客我豈無長鑱眞贗苦難識靈苖與毒艸疑似在毫髮把玩竟不食棄置長太息山僧類有道辛苦嘗谷汲我慚作機舂鑿破混沌穴幽尋恐不繼書板記嵗月

作機舂【孟東野詩機舂潺湲力按築閘作碓磨事見上卷香積寺詩序】

次韻正輔同遊白水山

只知楚越爲天涯不知肝膽非一家此身如綫自縈繞左旋右轉隨繅車誤拋山林入朝市平地咫尺千褒斜欲從稚川隠羅浮先與靈運開永嘉首參虞舜欵韶石次謁六祖登南華仙山一見五色羽雪樹兩摘南枝花赤魚白蟹【一作白魚赤蟹】箸屢下黃柑綠橘籩常加糖霜不待蜀客寄荔支莫信閩人誇恣傾白蜜收五稜細斸黃土栽三椏【公自注正輔分人參歸種韶陽來詩本用防字惠州無書不見此字所出且從木奉和】朱明洞裏得靈艸翩然放杖淩蒼霞豈無軒車駕熟鹿亦有鼓吹號寒蛙仙人勸酒不用勺石上自有尊罍窪徑從此路朝玉闕千里莫遣毫釐差故人日夜望我歸相迎欲到長風沙豈知乘槎天女側獨倚云機看織紗世間誰似老兄弟篤愛不復相疵瑕相攜行到水窮處庶幾一見畱子嗟千年枸杞常夜吠無數艸棘工藏遮但令凡心一洗濯神人仙藥不我遐山中歸來萬想防豈復回顧雙云【一作飛】鴉

石上尊罍【羅浮記蝴蝶洞在麻姑臺西前爲水簾洞其下有流杯池相傳八仙防飲於此】長風沙【太平寰宇記長風沙在懷寧縣東百九十里元和四年入圖經名勝志長沙自小孤山來安慶城西南繞東而下池州接無爲州界凡百餘里中央是長風沙鎭李白詩相迎不道逺直至長風沙】與程正輔遊碧落洞

空山不難到絕境未易名何時謫仙人來作鈞天聲胸中幾云夢餘地多【一作方】恢宏長庚與北鬥錯落綴冠纓黃公獻紫芝赤松餽靑精溪山久寂寞請續離騷經抱枝寒蜩咽繞耳飛蚊淸謫仙撫掌笑笑此羽皇銘我頃嘗獨遊自適孤云情君今又繼往霧雨愁靑冥感君兄弟意尋羊問初平玉牀分箭鏃不忍獨長生詩成輒寄我妙絕陶謝並孤鴻方避弋老驥猶在坰鳥獸如可羣永寄槁木形何山不堪隠飲水自修齡

鈞天聲【羅浮指掌圖記夜樂洞在上界三峯下昔人聞仙樂於此】羽皇銘【唐周防字羽皇曽遊碧落洞作到難篇云周羽皇遊於湞陽之石室兩崖捲束勢合如屋孱顏百間開待朝旭加以上戴霄峯中流淸溪乳枝凝露而碧落松籟風而瑟瑟按公詩正用此事施氏補注云卽新宮銘者大謬】次韻正輔表兄江行見桃花

曲士賦懷沙艸木傷莽莽徳人無荊棘坐失嶺嶠阻我兄瑚璉姿流落瘴江浦淨眼見桃花紛紛墮紅雨蕭然振衣裓笑問散花女我觀解語花粉色如黃土一言破千偈況爾初不語可憐一轉話他日如何舉故復此微吟聊和鷗鴉櫓江邊閒艸木閒客當爲主邇來子美瘦正坐作詩苦袖手焚筆研淸篇眞漫與願君【一作兄】理北轅六轡去如組上林桃花開水暖鴻北翥

焚研【按君苖焚研事出晉書陸機傳而不著其姓困學紀聞云君苗姓崔】漫與【杜甫詩老去詩篇渾漫與別本作漫興者訛】

追餞正輔表兄至博羅賦詩爲別

孤臣南遊墮黃菅君亦何事來牧【一作收訛】蠻艤舟蜑戶龍岡窟置酒椰葉桄榔間髙談已笑衰語陋傑句尢覺淸詩孱博羅小縣僧捨古我不忍去君忘還君應回望秦與楚夢涉漢水愁秦闗我亦坐念髙安客神遊黃蘗參洞山何時曠蕩洗瑕垢【一作謫】與君歸駕相追攀梨花寒食隔江路兩山遙對雙煙鬟歸耕不用一錢物惟要兩腳飛孱顏玉牀丹鏃記分我助我金鼎光斕斑

博羅僧捨【名勝志博羅縣有泊頭墟距羅浮十五里廣惠二州舟楫及自陸路至者皆於此登岸舊有圓照堂山僧以主遊客】髙安客【潁濱遺老傳上用李邦直爲中書侍郎鄧聖求爲尙書右丞防廷策進士邦直撰策題卽爲邪說以惑羣聽轍論之曰伏見禦試策題歷詆近嵗行事有欲復熙寧元丰故事之意臣備位執政不敢不言奏入不報以本官出知汝州再謫知袁州未幾降分司南京筠州居住○按筠州宋攺名髙安郡】黃蘗【傳燈錄黃蘗山禪師名希遷往西江參百丈契悟心要】洞山【傳燈錄洞宗禪師名良價造雲巖有省接誨學侶於髙安之洞山諸方推爲曹洞宗】金鼎【雲笈七籖造金鼎銘云后土金鼎生死長七神室明三圓五陰一混沌徘徊天地五里陽陽兩頭狀如雞子形具莫差黃白在裏訣曰金者太白之名呼之爲鉛】

再用前韻

樂天雙髩如霜菅始知謝遣素與蠻我兄綠發蔚如故已了夢幻齊人間蛾眉勸酒聊爾耳處仲太忍茂孱三杯徑醉便歸臥海上知復幾往還連娟六麼趁蹋踘杳眇三疊縈陽闗酒醒夢防何所有落花流水空靑山忽驚鐃鼓發半夜明月不許幽人攀贈行無物惟一語莫遣瘴霧侵雲鬟羅浮道人一傾蓋欲系白日畱君顏應知我是香案吏他年許綴蓬萊班【結韻前作斑此作班義各不同不應通用】

戱和正輔【別作甫訛】一字韻

故居劍閣隔錦官柑果姜蕨交荊菅奇孤甘掛汲古綆僥覷敢掲鉤金竿已歸耕稼供槁稭公貴幹蠱髙巾冠攺更句格各蹇【當作謇】喫姑因狡獪加間闗

一字韻【蔡寛夫詩話聲韻之興其變日多四聲中又別其淸濁以爲雙聲一韻者以爲疊韻蓋以輕重爲淸濁爾所謂前有浮聲則後有切響王融雙聲詩云園蘅紅蘤湖荇燡黃花回鶴橫淮翰逺越合雲霞以此求之可見○按南史謝莊傳王元謨問莊何者爲雙聲何者爲疊韻答曰互防爲雙聲磝碻爲疊韻云云蓋雙聲者同音而不同韻疊韻者同音又同韻也今所云一字韻乃古之雙聲也】愼按此詩施氏原本不載新刻本題云戱和正輔外集載惠州卷中正甫作正輔卽程正輔也故類編於此

桄榔杖寄張文潛一首時初聞黃魯直遷黔南範淳父九疑也

睡起風淸酒在亡身隨殘夢兩茫茫江邊曳杖桄榔瘦林下尋苖蓽撥香獨步倘逢勾漏令逺來莫恨曲江張遙知魯國眞男子獨憶平生盛孝章

桄榔杖【本集與張文潛尺牘云屏居荒服無一物爲信有桄榔方杖一枚前此土人不知以此爲杖也】黃魯直遷黔南【宋史黃庭堅傳哲宗初立召爲神宗實錄檢討紹聖初章惇論實錄多誣貶涪州別駕黔州安置山谷年譜章惇蔡卞論實錄詆誣俾前史官分居畿邑以待黃庭堅書鐵爪治河有同兒戱至是首問焉】範淳父九疑【宋史範祖禹傳元祐中拜翰林學士宣仁崩紹述之論興有相章惇意祖禹力言惇不可用言者攻之連貶武安軍節度副使昭州別駕安置永州○按東都事略與本傳小有異同謂祖禹初貶提舉明道宮繼責武安節度副使再貶韶州別駕賀州安置考之哲宗本紀紹聖元年冬祖禹與庭堅同貶永丰黔州安置至三年秋再責授祖禹昭州別駕賀州安置先生作詩當在紹聖元年本傳正合當從宋史】

四月十一日初食荔支

南村諸楊北村盧【公自注謂楊梅橘盧也】白華靑葉冬不枯垂黃綴紫煙雨裏特與荔子【一作支】爲先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尢物生海隅雲山得伴松檜老霜雪自困樝梨麄先生洗盞酌桂醑冰盤薦此赬虯珠似聞江鰩斫玉柱更洗河豚烹腹腴【公自注予嘗謂荔支厚味髙格兩絕果中無比惟江鰩柱河豚魚近之耳】我生涉世本爲口一官久已輕蒓鱸人間何者非夢幻南來萬里眞良圖

四月荔支【茘支譜四月熟者生嶺南火山佳者六月方熟東坡所云四月十一日是特廣南火山者耳太平寰宇記火山直對梧州城山上有荔支四月先熟以其地熱故曰火山核大而味酸】中單【漢書江充傳衣紗縠禪衣師古注禪衣今之朝服中禪也演繁露禪字或爲單古之法服朝服必有中單正如今之背子事物紀原謂漢髙與項羽戰汗透中單且曰中單卽汗衫非也】伴松檜【梁溪漫志東坡茘支詩云雲山得伴松檜老常疑此句似泛後見習閩廣者云福州至於海南凡宰上木松檜之外雜植荔支取其枝葉陰覆所以有此語】江鰩柱【郭璞江賦玉珧海月肉吐石華江鄰幾雜誌四明海物江鰩柱第一介甫云鰩字當作珧卽今蛤蜊柱韓文公所謂馬甲柱也能攺齋漫錄紹聖中詔福唐與明州嵗貢車螯肉柱五十斤俗謂之紅蜜丁卽東坡詩中所謂江鰩柱也】腹腴【禮記少儀冬右腴注气在下腴腹下也疏腴謂魚腹冬時气下在魚腹故右腴】

答周循州

蔬飯藜牀破衲衣掃除習气不吟詩前生自【一作似】是盧行者後學過呼韓退之未敢叩門求夜話時叨送米續晨炊知君淸俸難多輟且覓黃精與療饑

周循州【周彥質字文之時爲循州守見本集和陶詩題中元和郡縣誌循州漢南海郡之博羅縣梁置梁化郡隋開皇十年於此置循州取循江爲名循江在海丰縣東南九域志廣南東路循州海丰郡軍事治龍川縣】

荔支嘆

十里一置飛塵灰五里一堠兵火催顚阬僕谷相枕籍知是荔支龍眼來飛車跨山鶻橫海風枝露葉如新采宮中美人一破顏驚塵濺血流千載永元荔支來交州天寶嵗貢取之涪至今欲食林甫肉無人舉觴酹伯遊【公自注漢永元中交州進荔支龍眼十里一置五里一堠奔騰死亡罹猛獸毒虫之害者無數唐羌字伯遊爲臨武長上書言狀和帝罷之唐天寶中蓋取涪州荔支自子午谷路進入】我願天公憐赤子莫生尢物爲瘡痏雨順風調百谷登民不饑寒爲上瑞君不見武夷溪邊粟粒芽前丁後蔡相籠加【公自注大小龍茶始於丁晉公成於蔡君謨歐陽永叔聞君謨進小龍團驚嘆曰君謨士人何至作此事】爭新買寵各出意今年鬭品充官茶【公自注今年閩中監司乞進鬭茶許之】吾君所乏豈此物致養口體何陋耶洛陽相君忠孝家可憐亦進姚黃花【公自注洛下貢花自錢惟演始】

置堠【史記田橫至屍鄕廏置注云謂置馬以傳驛者風俗通漢攺郵爲置唐時十里爲雙堠五里爲只堠白居易詩道旁堠一雙復一隻】永元荔支【愼按三輔黃圖曰漢武元鼎六年破南越建扶荔宮自交阯移植荔支數百株於庭無一生者後數嵗偶一本稍活終無花實其後則嵗貢焉郵傳者斃於道路極爲生民之患據此則荔支入貢不始於永元至永元中因唐羌言乃罷貢耳】天寶嵗貢取涪【愼按唐時進荔支或以爲南海或以爲蜀其說不一舊唐書帝幸驪山貴妃生日命小部張樂長生殿因進新曲未有名會南方進荔支因名荔支香樂史楊妃外傳十四載六月一日貴妃生日防南海進荔支因以名曲國史補貴妃生於蜀好食荔支南海所生尢勝蜀者故毎嵗飛馳以進此南海嵗貢之證也而蔡君謨荔支譜吳曾漫錄以爲涪州張君房以爲忠州胡仔叢話謂長安來自巴蜀方輿紀勝謂涪州有妃子園當時以馬遞七日七夜至京故杜牧華淸宮詩云一騎紅塵妃子笑無人知道茘支來今以杜少陵詩考之一則云憶昔南海使奔騰進荔支又云炎方毎續朱櫻獻又云憶過瀘戎摘荔支少陵在天寶朝目擊其事故云爾意當時南海與蜀中固嘗並進也東坡詩雲天寶嵗貢取之涪與唐書杜詩不合爲詳考附志於此】武夷【輿地廣記淳化五年升建州崇安場爲縣地有武夷山太平寰宇記武夷山在建陽縣北蕭子開建安記雲山髙五百仞顧野王謂地仙之宅傳云昔有仙人武夷君居此】粟粒【梅堯臣建溪新茗詩粟粒烹甌起龍文禦餠加武夷山記山產茶如粟粒者初春芽茶也品最貴】鬭品【範仲淹鬭茶歌北苑將期獻天子林下雄豪先鬭美】洛陽進花【全芳備祖引洛陽風土記云洛陽至今六驛舊未嘗進花李相迪畱守始以花進乘驛馬晝夜馳至京師所進止姚黃魏紫三四朶用菜葉實籠中又以蠟封花蒂數日不落迄今貢不絕王辟之澠水燕談亦云李文定始進牡丹○愼按宰輔編年錄李迪天禧中防知政事拜相五月而罷知鄆州明道二年自河陽再召入相罷知亳州尋降知密州康定中知天雄考文定前後歷官未嘗爲洛陽守也錢惟演於幹興中自樞相罷任天聖中除判陳州自言先隴在洛陽願司宮鑰遂命守河南今先生稱爲洛陽相君防爲錢思公無疑李文定賢相也豈可令防不韙之名因舉舊說牽連辧正及此】姚黃【埤雅牡丹之名以姓著者姚黃牛黃姚黃者出姚氏此花之出子今未十年姚氏居曰司馬阪地屬河陽而花傳洛陽一嵗不過數朶錢思公嘗言人謂牡丹爲花王今姚黃眞爲王而魏紫乃後也】

【愼按詩中雨順風調百谷登民不饑寒爲上瑞二句諸刻本所無今據施注原本增入】

附子由作

蜀中荔支止嘉州餘波及眉半有不稻糠宿火卻霜霰結子僅與黃金侔近聞閩尹傳種法移種成都出巴峽名園競擷絳紗苞密漬瓊膚甘且滑北遊京洛墮紅塵篛籠白曬稱最珍思歸不復爲蒓菜欲及炎風朝露勻平居著鞭苦不早東坡南竄嶺南道海邊百物非平生獨數山前荔支好荔支色味巧畱人不管年來白髮新得歸便擬尋鄕路棗栗園林不須顧靑枝丹實須一株丁寧附書老農圃

六月十二日酒醒步月理髮而寢

羽虫見月爭翾【一作翻】翻我亦散髮虛明軒千梳冷快肌骨醒風露气入霜蓬根起舞三人漫相屬停杯一問終無言曲肱薤簟有佳處夢覺瓊樓空防魂

千梳【賈島詩頭髮幹梳下】

附子由次韻

水上有車車自翻懸霤如綫垂前軒霜蓬已枯不再綠有客勸我抽其根【自注近有道士相教拔曰後以水火養之當不復生故以爲答】枯根一去紫茸茁珍重己試幽人言紛紛華發何足道當返六十過去魂

和子由次月中梳頭韻

夏畦流膏白雨翻北窻幽人臥羲軒風輪曉長春筍節露珠夜上秋禾根【公自注或爲予言艸木之長常在時明間早作而伺之乃見其拔起數寸竹筍尢甚又夏秋之交稻方含秀黃昏月出露珠起於其根累累然忽自騰上若有推之者或入於莖心或垂於葉端稻乃秀實驗之信然此二事與子由養生之論契故以此爲寄】從來白髮有公道始信丹經非妄言此身法報本無二他年妙絕兼形魂【公自注傳燈錄有形神具妙者乃不復有解化之事】

法報【維摩經注佛有三身曰法報應法報二身佛自受用】形魂【太靈眞人存三魂法祝曰太陽散暉垂光紫靑來入我魂照我五形】

余遷惠州一年衣食漸窘重九伊邇【一作將近】尊俎蕭然乃和淵明貧士七篇以寄許下髙安宜興諸子侄並令過同作

長庚與殘月耿耿如相依以我旦暮心惜此須臾暉靑天無今古誰知織烏飛我欲作九原獨與淵明歸俗子不自悼顧憂斯人饑堂堂誰有此千駟良可悲

作九原【禮記趙文子與叔譽觀乎九京文子曰死者如可作也吾誰與歸】

夷齊恥周粟髙歌誦虞軒產祿彼何人能致綺與園古來避世士【一作人】死灰或餘煙末路益可羞朱墨手自研淵明初亦仕弦歌本誠言不樂乃徑歸視世差獨賢【按詩眼云東坡和陶詩夷齊恥周粟云言夷齊自信其去𨿽武周不能挽之使畱若四皓自信其進𨿽產祿之聘亦爲之出蓋古人無心於功名信道而進退天下萬世之是非不能回奪伯夷之非武王綺園之從祿產自合爲世所笑不當有名偶然聖賢辧論之乃信於天下非其始望故其名之傳如死灰之餘煙也後來君子不能以道進退又不能忘世俗之毀譽多作文以自明其出處如客難解嘲是也故曰朱墨手自研若淵明初亦仕本無心於民𨿽晉末亦仕合於園綺之出其去也亦不待以微罪行不樂乃徑歸合於夷齊之去其不爲功名累其進退蓋相似使其易地未必不追蹤二子也東坡作文工於命意必超然獨立於眾人之上非若昔人之稱淵明以退爲髙耳】

誰謂淵明貧尙有一素琴心閒手自適寄此無窮音佳辰愛重九芳菊起自尋疎巾嘆虛漉塵爵笑空斟忽餉二萬錢顏生良足欽急【別本作思訛】送酒家保勿違故人心素琴【晉書陶潛傳性不解音而蓄素琴一張徽不具毎朋酒之防則撫而和之曰但識琴中趣何勞上聲】

人皆有耳目夫子曠與婁弱豪寫萬象水鏡無停酬閒居惜重九感此嵗月周端如孔北海只有尊空憂二子不並時髙風兩無儔我後【一作復】五百年淸夢未易求芙蓉雜金菊枝葉長闌干遙憐退朝人餻酒出大官豈知江海上落英亦可餐典衣作重陽【一作九】䢐嵗【一作暑】慘將【一作多】寒無衣粟【一作寒】我膚無酒嚬我顏貧居眞可嘆二事長相闗

落英【楚詞夕餐秋菊之落英】

老詹亦白髮【公自注惠州太守詹範字器之】相對垂霜蓬賦詩殊有味涉世非所工杖藜山谷間狀類渤海龔半道要我飲意與王同有酒我自至不須遣龎通門生與兒子杖屨聊相從

我家六兒子流落三四州辛苦見【一作更】不識今與農圃儔買田帶修竹築室依淸流未能遣一力分汝薪水憂坐念北歸日此勞未易酬我獨遺以安鹿門有前修六兒子【先生之子邁迨過潁濱之子遲適逺】鹿門【後漢龎公傳劉表問先生不肯官祿後世何以遺子孫公曰世人皆遺以危今獨遺以安後登鹿門山采藥不返】

愼按以上七首施氏原本不載今從和陶卷中分編

食檳榔【一作檳桹】

月照無枝林夜棟立萬礎眇眇雲間扇防此八【一作九】月暑上有垂房子下繞降刺禦風欺紫鳳卵雨暗蒼龍乳裂包一墮地還以皮自煮北客初未諳勸食俗難阻中虛畏泄气始嚼或半吐吸津得微甘著齒隨亦苦面目太嚴冷滋味絕媚嫵誅彭勲可策推轂勇宜賈瘴風作堅頑導利時有補藥儲固可爾果錄詎用許先生失膏粱便腹委敗鼓日噉過一粒腸胃爲所侮蟄雷殷臍腎藜藿腐亭午書燈看膏盡鉦漏歷歷數老眼怕少睡竟使赤眥弩渇思梅林咽饑念黃獨舉柰何農經中收此困羈旅牛舌不餉人一斛肯多與乃知見本偏但可酬惡語

檳榔【南方艸木狀檳榔樹髙十餘丈皮似靑銅下本不大上枝不小調直亭亭千萬若一森秀無柯端頂有葉葉似甘蕉風至獨動似舉羽扇以掃天葉下綴數房房綴數十實大如桃李味苦澁剝其皮鬻其膚以扶畱藤及古墳灰並食則滑美下气消穀一名賓門藥餞】泄气【柳子厚集多食檳榔令人破气】

愼按此詩施氏原本不載今從新刻遺詩卷中移編

送惠州監押【一本作送都監北歸】

一聲鳴【一作鴻】雁破江云萬葉梧桐捲露銀我自飄零足羇旅更堪秋晚送行人

惠州都監【按本集與惠州都監尺牘云君南來淸節幹譽爲有識所稱皆曰此東坡弟子由門下客也兩漢之士多起於遊徼卒吏至公卿者多矣願益廣學問以期逺到觀先生期許如此其人可知惜逸其姓名又按職官分記禦前忠佐軍頭有都監押監之名朝官爲都監京官帶職者爲押監】愼按此詩施氏原本不載今從新刻續補下卷中移編

江月五首【並引】

嶺南气不常吾嘗曰菊花開時乃重陽涼天佳月卽中秋不須以日月爲防也今嵗九月殘暑方退旣望之後月出愈遲予嘗夜起登合江樓或與客遊丰湖入棲禪寺叩羅浮道院登逍遙堂逮曉乃歸杜子美云四更山吐月殘夜水明樓此殆古今絕唱也因其句作五首仍以殘夜水明樓爲韻

一更山吐月玉墖臥微瀾正似西湖上湧金門外看冰輪橫海濶香霧入樓寒停鞭且莫上照我一杯殘丰湖【名勝志惠州城西有石埭山流泉濺沬若飛簾其水瀉入於丰湖卽西湖也宋知州陳偁剏築亭館以增勝槪林俛丰湖集序云湖之潤漑田數百頃葦藕蒲魚之利嵗數萬民之取於湖者其施以丰故曰丰湖舊記謂卽鱷湖非也隔水有山曰丰山自西逶迆入湖中有防翠洲雜花島歸云洞諸勝】逍遙堂【道士何宗一所居見本集詩題廣東舊志逍遙堂在丰湖方華洲之上】玉墖【卽大聖墖在丰湖上棲禪寺東南見本集後卷悼朝云詩序中】湧金門【咸淳臨安志西城三門曰淸波錢塘湧金皆臨西湖】

二更山吐月幽人方獨夜可憐人與月夜夜江樓下風枝久【一作夕】未停露艸不可借歸來掩闗臥喞喞夜虫話三更山吐月棲鳥亦驚起起尋夢中遊淸絕正如此驅云掃眾宿俯仰迷空水幸可飲我牛不須違洗耳四更山吐月皎皎爲誰明幽人赴我約坐待玉繩橫野橋多防板山寺有微行今夕定何夕夢中遊化城化城【法華經有一導師以方便力於險道中過三百由旬化作一城告眾人言汝等勿怖莫得退還於是眾人前入化城作己度想作安隠想】

五更山吐月窻迥室幽幽玉鉤還掛戶江練卻明樓星河澹欲曉鼓角冷知秋不眠翻五詠淸切變蠻謳【按劉辰翁云望後月遲或一更或二更愈遲愈佳乃是實見如此故看得杜詩別題中予嘗夜起以後是說數夜事】

送佛面杖與羅浮長老

十方三界世尊面都在東坡掌握中送與羅浮徳長老攜歸萬竅總號風

佛面杖【未詳】

愼按此詩施氏原本不載今從新刻續補下卷移編於此

十一月九日夜夢與人論神仙道術因作一詩八句旣覺頗記其語錄呈子由弟後四句不甚明了今足成之耳

析塵妙質本來空【公自注夢中於此句若了然有所得者】更積微陽一綫功照夜一【一作孤】燈長耿耿閉門千息自蒙蒙養成丹竈無煙火防盡人間有暈銅寄語山神停伎倆不聞不見我何窮

閉門千息【雲笈七籖凡行气之道當在密室閉門安牀暖席枕髙二寸半正身偃臥瞑目閉气以鴻毛著鼻端鴻毛不動經三百息耳無所聞目無所見心無所思當以漸除之又云徐徐引气出納則元气亦不出如胎息者鼻中微微通气往來到此𨿽千息亦不倦焉】無煙火【維摩經如無煙之火】有暈銅【雲笈七籖金丹部有赤銅去暈法取熟銅打作葉以牛皮膠煮之如粥以銅葉納中以鹽封之內鑪中火之令煙盡極赤出冷砧上打之黒皮自落】

附子由次韻【欒城後集題云勸子瞻修無生法】

除卻靈明一一空年來丹竈漫施功掌中定有庵摩在雲際懸知霧雨蒙己賴信心畱赤電要須淨戒拂昬銅誰言逐客江南岸身世𨿽窮心不窮章質夫送酒六壺書至而酒不達戱作小詩問之

白衣送酒舞【一作侮訛】淵明急掃風軒洗破觥豈意靑州六從事化爲烏有一先生空煩左手持新蟹漫繞東籬嗅落英南海使君今北海定分百榼餉春耕

章質夫【宋史章楶字質夫浦城人仕至資政殿學士諡莊簡陳斯道叢談云東坡居惠州廣守月餽酒六壺吏嘗缺而亡之坡以詩謝云云據此則質夫時爲廣州守可補史傳之缺】舞淵明【防溪詩話白衣送酒舞淵明人有疑舞字太過者及觀庾信答王褒餉酒詩未能扶畢卓猶足舞王戎舞字蓋有所本】

小圃五詠

人參

上黨天下脊遼東眞井底泉傾海腴白露灑天醴靈苖此孕毓肩股【一作肢】或具體移根到羅浮越水灌淸泚地殊風雨隔臭味終祖禰靑椏綴紫萼圓實墮紅米窮年生意足黃土手自啟上藥無炮炙齕齧盡根柢開心定魂魄憂恚何足洗糜身輔吾生【一作軀】旣食首重稽上黨遼東【本艸別錄人參生上黨山谷及遼東陶隠居曰上黨在冀州西南次用髙麗者卽遼東今沁州遼州等地並出人參蓋俱與太行相接也】

地黃

地黃飼老馬可使光鑑人吾聞樂天語諭馬施之身我衰正伏櫪垂耳气不振移栽附沃壤蕃茂爭新春沈水得穉根重湯養陳薪投以東阿淸和以北海醇崖蜜助甘冷山姜發芳辛融爲寒食餳咽作瑞露珍丹田自宿火渇肺還生津願餉內熱子一洗胸中塵

諭馬【莊子以馬諭馬之非馬不如以非馬諭馬之非馬也】沈水【爾雅芐地黃也羅願云地黃以沈下者爲貴爲字從芐】東阿淸【爾雅河水東逕東阿縣故城北注云大城北門內有大井深六七丈嵗嘗煮膠以貢天府故有阿井之名沈括筆談古說濟水伏流東阿亦濟水所經取井水煮膠謂之阿膠其性趨下淸而且重陳斯道叢談阿井在陽谷縣故東阿城中惟二井甘水也相傳秤之比他井重一斤】丹田【本艸地黃性膩得砂仁竄合五臟之气歸宿丹田】

枸杞

神藥不自閟羅生滿山澤日有牛羊憂嵗有野火厄越俗不好事過眼等茨棘靑荑春自長絳珠爛莫摘短籬防新植紫筍生臥節根莖與花實收拾無棄物大將吾鬢小則餉我客似聞朱明洞中有千嵗質靈龎或夜吠可見不可索仙人倘許我借杖扶衰疾

甘菊

越山春始寒霜菊晚愈好朝來出細粟稍覺芳嵗老孤根防長松獨秀無眾艸晨光𨿽照耀秋雨半摧倒先生臥不出黃葉紛可掃無人送酒壺空腹嚼珠寶香風入牙頰楚些發天藻新荑蔚已滿宿根寒不槁揚揚弄芳蝶生死何足道頗訝昌黎公【一作翁】恨爾生不早

甘菊【本艸陶景曰菊有二種紫莖气香而味甘者爲眞菊靑莖而大作蒿艾气味苦者名苦薏葉相似惟以甘苦別之花大而香者爲甘菊範石湖菊譜引神農書以菊爲養生上藥能輕身延年多至七十餘種惟甘菊可食】

薏苡

伏波飯薏苡禦瘴傳神良能除五溪毒不救讒言傷讒言風雨過瘴癘久亦亡兩俱不足治但愛艸木長艸木各有宜珍產駢南荒絳囊懸茘支雪粉剖桄榔不謂蓬荻姿中有藥與糧舂爲芡珠圓炊作菇米香子美拾橡栗黃精誑空腸今吾獨何者玉粒照座光

飯薏苡【李石續博物志薏苡一名簳珠收子蒸令气餾暴漧挼取作飯麫主不饑】

雨後行菜圃【一本無圃字】

夢回聞雨聲喜我菜甲長平明江路濕並【讀作傍去聲】岸飛兩槳天公眞富有乳膏瀉黃壤霜根一蕃滋風葉漸俯仰未任筐筥載已作杯盤【一作桉】想艱難生理窄一味敢專饗小摘飯山僧淸安寄眞賞芥藍如菌蕈脆美牙頰響白菘類羔豚冒土出蹯掌誰能視火小竈當自養

殘臘獨出二首

幽尋本無事獨往意自長釣魚丰樂橋采杞逍遙堂羅浮春欲動雪日有淸光處處野梅開家家臘酒香路逢眇道士疑是左元放我欲從之語恐復化爲羊

丰樂橋【失考當在丰湖上而地誌不載】

江邊有微行詰曲背城市平湖春艸合步到棲禪寺堂空不見人老稚掩闗睡所營在一飽食巳寧復事客來豈無得施子淨掃地松風獨不靜送我作鼓吹

微行【詩遵彼微行毛傳微行墻下徑也孔疏微細之徑道】棲禪寺【在丰湖上見後兩橋詩引中】

贈包安靜先生茶【別本無茶字】二首

皓色生甌面堪稱雪見羞東坡調詩腹今夜睡應休【公自注偶謁大中精藍中故人烹日注茶果不虛故詩以記之】

建茶三十片不審味如何奉贈包居士僧房戰睡魔【公自注昨日防日注極佳防此復云罐中餘者可示及舟中滌神耳】

愼按以上二首施氏原本載遺詩卷中外集以爲在惠州作今據此移編

蘇詩補注卷三十九

欽定四庫全書

蘇詩補注卷四十

翰林院編修查愼行撰古今體詩六十九首【起紹聖三年丙子正月合明年丁丑四月以前在惠州作】新年五首

曉雨暗人日春愁連上元水生挑菜渚煙濕落梅村小市人歸盡孤舟鶴踏翻猶堪慰寂寞漁火亂黃昬北渚集羣鷺新年何所之盡歸喬木寺分占結巢枝生物防有役謀身各及時何當禁畢弋看引雪衣兒畢弋【莊子夫弓弩畢弋機變之智多則鳥亂於上矣】

【愼按此詩通首謂白鷺巢林而菢雛初疑水鳥未必棲木戊寅初夏閩遊過鉛山縣城中有古樟三株大皆合抱白鷺千百羣巢其顚土人云每嵗以三月來伏雛乃去方知東坡不我欺也】

海國空自暖春山無限淸冰谿紛【一作結】瘴雨雪菌到江城更待輕雷發先催凍筍生丰湖有藤菜似可敵蒓羮丰湖【一名西湖注見本卷】

小邑浮橋外靑山石岸東茶槍燒後有麥浪水前空萬戶不禁酒三年眞識翁結茅來此住嵗晚有無同浮橋【六經釋文橋必有柱浮橋以舟爲柱詩云造舟爲梁是也李巡注爾雅云比其船而渡也郭云並舟爲橋】萬戶【本集先生詩餘序云余近釀酒名萬家春蓋嶺南萬戶酒也】不禁酒【宋史食貨志酟非便仍舊賣麯惟防建麟府辰州汀漳及廣南東西路不禁】

荔子幾時熟花頭今已繁探春先揀樹買夏欲論園居士常攜客參軍許叩門【公自注周參軍家多茘子】明年更有味懷抱帶【一作閙】諸孫

揀樹【茘支譜初著花時商人計樹防之以立券若後多寡能預知之】周參軍【名字爵裏失考】愼按以上五首施氏原本訛編乙亥卷末今攺編丙子卷首

形贈影

天地有常運日月無間時孰居無事中作止推行之細察我與汝相因以成玆忽然乘物化豈與生滅期夢時我方寂偃然無所思胡爲有哀樂輒復隨漣洏我舞汝淩亂相應不少疑還將醉時語答我夢中辭

物化【莊子不知周之夢爲蝴蝶與蝴蝶之夢爲周與周與蝴蝶則必有分矣此之爲物化古詩奄忽隨物化】舞淩亂【李白詩我歌月徘徊我舞影淩亂】

影答形

丹靑寫君容常恐畫師拙我依月燈出相肖兩奇絕妍媸【一作形】本在君我豈相媚悅君如火上煙火盡君乃別我如鏡中像鏡壞我不防𨿽云附陰晴了不受寒熱無心但因物萬變豈有竭醉醒皆夢耳未用議優劣因物【莊子因其所有而有之則萬物莫不有因其所無而無之則萬物莫不無因其所然而然之則萬物莫不然因其所非而非之則萬物莫不非】

神釋

二子本無我其初因物著豈惟老變衰念念不如故知君非金石安得長托附莫從老君言亦莫用【一作如】佛語仙山與佛國終恐無是處甚欲隨陶翁移家酒中住醉醒要有盡未易逃諸數平生逐兒戱處處余作具所至人聚觀指目生毀譽如今一弄火好惡都焚去旣無負載勞又無冦攘懼仲尼晚乃覺天下何思慮

老變衰【嵇康養生論從衰至白從白得老】念念不如故【楞嚴經我觀現前念念遷謝新新不住如火成灰漸漸消殞】無是處【楞嚴經無有是處】指目【史記陳涉世家旦日卒中往往指目勝廣】

詠二疏

二疏事漢時迹寓心已去許侯何足道寧識此髙趣可憐魏丞相免冠謝陋舉中興多名臣有道獨兩傅世途方轂擊誰肯行此路是身如委蛇未蛻何所顧己蛻則兩忘身後誰毀譽所以遺子孫買田豈先務我嘗遊東海所歷若有素神交久從君屢夢今乃悟淵明作詩意妙想非俗慮庶幾二大夫見微而知著

中興【漢書魏相傳贊孝宣中興丙魏有聲】遊東海【按先生自杭移知密州道出海州有詩載十二卷海州漢東海郡二疏故里也】二大夫【漢書疏廣傳在位五嵗父子俱移病乞骸骨公卿大夫故人邑子設祖道供張東都門外送者車數百兩辭決而去及道路觀者皆曰賢哉二大夫】詠三良

此生太山重忽作鴻毛遺三子死一言所死良已微賢哉晏平仲事君不以私我豈犬馬哉從君求蓋帷殺身固有道大節要不虧君爲社稷死我則同其歸顧命有治亂臣子得從違魏顆眞孝愛三良安足希仕宦豈不榮有時纒憂悲所以靖節翁服此黔婁衣

蓋帷【禮記敝帷不棄爲埋馬也敝蓋不棄爲埋狗也施氏刪去中二句大謬今補注】命有治亂【左傳晉魏武子有愛妾武子疾命其子顆曰必嫁是疾病則曰必以爲殉及卒顆嫁之曰疾病則亂吾從其治也】

【愼按葛立方韻語陽秋云三良以身殉葬黃鳥之詩哀之則咎在秦穆而不在三良矣王仲宣云結髮事明君受恩良不訾臨歿要之死焉得不相隨陶元亮云厚恩固難忘君命安可違皆不以三良之死爲非也至李徳裕則謂君爲社稷死則死之不可許之死欲與梁丘據安陵君同譏則罪三良之死非其所矣然君命之於前眾驅之於後欲不死得乎惟栁子厚云疾病命固亂魏氏言有章從邪陷厥父吾欲討彼狂意謂康公能如魏顆不用亂命則豈陷父於不義哉東坡和陶亦云云正與子厚之論合】詠荊軻

秦如馬后牛呂氏非復嬴天欲厚其毒假手李客卿功成志自滿積惡如陵京防身防有時徐觀可安行沙丘一狼狽笑落冠與纓太子不少忍顧非萬人英魏韓裂智伯肘足本無聲胡爲棄成謀托國此狂生荊軻不足說田子老可驚燕趙多奇士惜哉亦虛名殺父囚其母此豈容天庭亡秦只三戶況我數十城漸離𨿽不傷陛防加周營至今天下人湣燕欲其成廢書一太息可見千古情

燕趙奇士【漢書江充傳充爲人魁岸容貎甚壯帝望見而異之謂左右曰趙國固多奇士】愼按形贈影以下六首皆和陶詩也舊本刻歸園田居後今分編於此

二月八日與黃燾僧曇穎過逍遙堂何道士宗一問疾

安心守牝閉眼覓黃庭問疾來三士澆愁有半缾風松時落蕋病鶴不梳翎尊空我歸去山月照君醒黃燾【不知何許人時爲惠州推官先生與程正輔尺牘云本州黃燾推官實甚廉幹郡中殊賴之孤進無緣自達不知舉削能及之否】曇穎【失考】逍遙堂【注詳上卷江月詩下】牝【道徳經谷神不死是謂牝雲笈七籖不死之道在於牝天也天於人爲鼻牝地也地於人爲口魂者雄也出入人鼻與天通故鼻爲魄者雌也出入於口與地通故口爲牝乃是天地元气所從往來也】黃庭【外景經上有黃庭下有闗元注云黃庭者目也雲笈七籖命門下一黃庭元王始明精字曰元陽昌恆守我兩筦間車軸下戶是死气之門黃庭元王嚴固守之使神气不散】

次韻髙要令劉湜峽山寺見寄

新聞妙無多舊學閒可束猶當隠季主未遽逃梅福空腸吐餘思靜似蠶綴族【一作簇】寸田結初果秀若銅生綠荊棘掃誠盡梨棗憂不熟髙人寧鑄金下士乃服玉君看嶺嶠隘我欲巾笥蓄曾攀羅浮頂亦到朱明谷旋觀眞歷塊歸臥甘破屋故人老猶仕世味薄如縠偶從越女笑不怕蠻江浴驚聞尺書到喜有新詩辱應憐五管客曾作八州督骨銷讒口鑠膽破獄吏酷隴云不易寄江月乃可掬遙知淸遠寺不稱空明【一作洞】腹蹇驢步武碎短瑟弦柱促仰看泉落佩俯聽石響轂千峯瀉淸駛一往無回躅狂雷失晤語過電不容目要知僧長饑正坐山少肉人間無南北蝸角空出縮仇池九十九【公自注仇池有九十九泉予嘗夢至有詩】嵩少三十六【公自注子由近買田陽翟北望嵩少甚近】天人同一夢仙凡無兩錄陋邦眞可老生理亦粗足便回爇天焰長作照海燭【公自注黃魯直寄詩云蓮花合裏一寸燭牡馬海中燒百川魯直蓋近有得也】

髙要【元和郡縣誌髙要本漢舊縣屬蒼梧郡隋開皇十一年置端州割屬焉輿地廣記端州秦屬南海郡陳立髙要郡宋升興慶軍節度九域志廣南東路端州髙要郡軍事治髙要縣】寸田結初果【黃庭經但當吸气煉子精寸田尺宅可治生雲笈七籖服气本名胎息如嬰兒在腹中不食而能長養成就爲初受正气無思無慮泛然凝結是名胎息胎息經胎從伏气中結注云臍下三寸爲下丹田修道者常伏其气於臍下守其神於身內神气相合而成胎胎旣結乃自生身】鑄金【抱朴子黃白篇余諮於鄭君髙人何用金銀爲貴而遺其有鄭曰眞人作金自欲餌服之致神仙不以致富也】服玉【抱朴子引玉經云服玉者壽如玉又云服眞者其命不極眞玉之別名也可以烏米酒及地楡酒化之爲水亦可以蔥漿消之爲亦可餌以爲丸燒以爲粉服之俱令人不死後魏書李預每羨餐玉法椎七十枚爲屑日服食之】八州【按先生歷知密徐湖登杭潁揚定凡八州】瀉淸駛【按本集峽山寺題名雲溪水太駛當作一閘若夏秋水暴爲啟閉之節用陰陽家說寺當少富云云千峯瀉淸駛以下六句隠寓此意】照海【尹眞人服元气法雲气海者與腎水相連水歸於海故名气海心爲南方丙丁火旣知气海以心守之並去外想閉气於海以手於臍下之如動於掌下兼以目下注如此久久鼻中喘息都無出入初用意時勿令至心肺至則心悶抑塞不能下照能下照者是心守海也】愼按以上二首施氏原本編在上卷之末今攺正

食荔支二首【並引】

惠州太守東堂祠故相陳文惠公堂下有公手植荔枝一株郡人謂之將軍樹今嵗大熟嘗【一作賞訛】啖之餘下逮吏卒其髙不可致者縱猿取之

丞相祠堂下將軍大樹旁炎云駢火實瑞露酌天漿爛紫垂先熟髙紅掛逺揚分甘徧鈴下也到黑衣郎陳文惠【宋史陳堯佐字希元樞密使堯叟之弟仁宗朝參知政事卒諡文惠不載其知惠州事鄭俠西堂集中有陳文惠祠堂記輿地紀勝咸平初陳堯佐知惠州手植茘支於州堂淳祐初太守趙汝馭扁曰延相堂】將軍樹【蔡君謨茘支譜中有將軍茘支云是五代時有爲此官者種之後人以其官號其樹而失其姓名之傳能攺齋漫錄亦云鄭熊番禺雜編嘗記廣中荔支凡二十二種有大將軍小將軍等名】

羅浮山下四時春盧橘楊梅次第新日噉【一作啖】荔支三百顆不辭【一作妨】長作嶺南人

寄髙令

滿地春風掃落花幾番曾醉長官衙詩成錦繡開胸臆論極冰霜繞齒牙別後與誰同把酒客中無日不思家田園知有兒孫委早晚扁舟到海涯

愼按此詩施氏原本不載據外集編入惠州卷中今從之

遷居【幷引】

吾紹聖元年十月十二日至惠州寓居合江樓是月十八日遷於嘉祐寺二年三月十九日復遷於合江樓三年四月二十日復歸於嘉祐寺時方卜築白鶴峯之上新居成庶幾其少安乎

前年家水東回首夕陽麗去年家水西濕面春雨細東西兩無擇緣盡我輒逝今年復東徙舊館聊一憩已買白鶴峯規作終老計長江在北戶雪浪舞吾砌靑山滿墻頭防鬌幾云髻𨿽慚抱朴子金鼎陋蟬蛻猶賢柳柳州廟俎薦丹荔吾生本無待俯仰了此世念念自成刼塵塵各有際下觀生物息相吹等蚊蚋

水東【唐子西水東廟記吾始至惠州屏居南山之下北望西江之東林木有燈熅然里人曰此水東靈廟也】白鶴峯【羅浮記博羅縣有羅浮鄕皆山前後之地也靈迹多在浮山山有白鶴觀今廢名勝志白鶴峯在惠州東五里髙五丈本集先生白鶴新居上梁文鵝城萬室端居二水之間鶴觀一峯獨立千巖之上危太朴東坡書院記白鶴峯在歸善縣北十餘步下臨大江逺瞰數百里惠之勝處也】和子由盆中石菖蒲忽生九花

春荑秋莢兩須臾神藥人間果有無無鼻何由識薝卜有花今始信菖蒲芳心未飽兩蛺蝶寒意知鳴幾蟪蛄記取明年十二節小兒休更籋霜須

附子由原作【欒城集題云石盆種菖蒲甚茂忽開八九花或言此花壽祥也逺因生日作頌亦爲賦此】

石盆攢石養菖蒲沮洳沙泉薤葉鋪世說花開難値遇天將壽考報動劬心中本有長生藥根底暗添無限須更爾屈蟠增瘦硬他年老病要相扶淵明讀山海經十三首其七皆仙語余讀抱朴子有所感用韻賦之

今日天始霜眾木斂以疎幽人掩闗【一作窻】臥明景翻空廬開心無良友寓眼得奇書建徳有遺民道逺我無車無糧食自足豈謂谷與蔬愧此稚川翁千載與我俱畫我與淵明可作三士圖學道𨿽恨晚賦詩豈不如抱朴子【晉書葛洪傳所著子言黃白之事名曰內篇其餘駁難通釋名曰外篇大凡內外一百一十六篇自不足藏之名山且欲緘之金匱以示識者自號抱朴子因以名書】

稚川𨿽獨善愛物均孔顏欲使蟪蛄流知有鶴年辛勤破封蟄【一作執】苦語劇移山博哉無窮利千載食此言苦語【抱朴子勤求篇昔之著道書者多矣莫不務廣浮巧之言以崇虛之防未有究論長生之階經箴砭爲道之病痛如吾之勤勤者也實欲令迷者知反】

淵明𨿽中壽雅志仍丹丘逺矣無懷民超然邈無儔奇文出纊息豈復生死流我欲作九原異世爲三遊中壽【晉書陶潛傳宋元嘉中卒時年六十三】

子政洵奇逸妙算窮陰陽淮南【一作仙】枕中訣養鏈嵗月長豈伊臭濁中爭此頃刻光安知靑藜火丈人非中黃枕中訣【抱朴子論仙篇作聖皆在神仙集中淮南王抄出以作鴻寶枕中書𨿽有其文然皆祕其要劉向父徳治淮南王獄獄中所得此書非有師授也】中黃【老子中經第十一仙中黃眞人字黃裳子主辟穀雲笈七籖中黃眞經者九仙君撰中黃眞人注抱朴子地眞篇黃帝西見中黃子受九加之方○按中黃子古之眞人也施氏原注所引抱朴子仙藥篇乃石中之黃子與本文所用不合今爲駁正】

亂離棄弱女破家割恩憐寧知效息三嵗號窮山長生定可學當信仲弓言支牀竟不死抱一無窮年息【雲笈七籖鼈等攝气法東向坐仰頭不息五息五通以舌撩口中沫滿三七咽】抱一【老子載營魄抱一能無離乎】

二【一作三訛】山在咫尺靈藥非艸木芝生太元黃精出長谷仙都浩如海豈不供一浴何當從山火束緼分寸燭一浴【仙家沐浴身心經沐浴內淨者虛心無垢外淨者身垢盡除存念眞一離諸色染】

蜀士李八百穴居吳山陰黙坐但形語從者紛如林其後有李寛雞鵠非同音口耳固多僞識眞要在心李八百【按神仙傳李八百蜀人也歷世見之時人計其年八百因以爲號又李阿亦蜀人別有傳○愼按神仙傳李八百李阿爲兩人而抱朴子則云李阿卽李八百二書同出稚川翁手不知何以互異】雞鵠【莊子奔蜂不能化藿蠋越雞不能伏鵠卵其徳非不同也其材固有巨小也】

黃花冒【一作育訛】甘谷靈根固深長廖【一作葛訛】井窖丹砂紅泉湧尋常二女戱口鼻【一作耳】松膏以爲糧聞此不能寐起坐夜未央

廖井【抱朴子余祖鴻臚少卿曾爲臨沅令云此縣廖氏家世壽考後徙去子孫轉夭折他人居其故宅復如舊是宅井水殊赤試掘之得古埋丹砂數十斛砂汁因泉入井故飲而得壽也○愼按施氏原注刪去抱朴子全文遂訛以廖井爲葛井今爲駁正】尋常【左傳八尺曰尋倍尋曰常】

談道鄙俗儒遠自太史走仲尼實不死於聖亦何負紫文出吳宮丹雀本無有遼哉廣桑君獨顯三季後紫文【八素經云靈文郁乎洞標紫字煥乎瓊林又司馬紫微天地宮府圖序云瓊簡紫文方傳代學】

金丹不可成安期渺雲海誰謂黃門妻至道乃近在尸解竟不傳化去空餘悔丹【一作金】成亦安用禦气本無待黃門妻【抱朴子黃白篇桓君山言漢黃門郎程偉好黃白術娶妻得知方家女偉按視枕中鴻寶作金不成妻乃往視出其囊中藥少少投之食頃成銀偉大驚曰道近在汝處而不早告我何也妻曰得之須有命者於是偉日夜說誘之猶不肯告偉乃謀撾髻伏之妻輒云道必當傳得其人如非其人𨿽寸防支解道終不出也偉逼之妻乃發狂裸而走○愼按先生詩中所引乃抱朴子原文也施氏原注引眞誥黃門作期門與詩不合事乂不詳今爲補注】

鄭君故多方翁所親指奇文二百篇了未出生死素書在黃石豈敢辭跪履萬法等成壊金丹差可恃素書【困學紀聞素書一卷六章曰原始曰正徳曰本徳宗道曰求人之志曰遵義曰安道晁公武讀書志謂其龎亂無統蓋采諸書成之】黃石【抱朴子至理篇引孔安國祕記曰張良得黃石公不死之法不但兵法而己如安國之言則良爲得仙也又黃石公記云黃石鎭星之精也】

古彊本庸妄蔡誕亦誇士曼都斥仙人謁帝輕舉止學道未有得自欺誰不爾稚川亦隘人疏錄此庸子東坡信畸人涉世眞散材仇池有歸路【公自注在潁州夢至一官居顧視堂上榜曰仇池覺而念之仇池武都氐故地楊難當所保余何爲而居之明日以問客客有趙令畤者曰此乃福地小有洞天之附庸也杜子美蓋云萬古仇池穴潛通小有天】羅浮豈徒來踐虵及茹蠱心空了無猜攜手葛與陶歸哉復歸哉

愼按以上十三首不著作詩年月考之欒城集和子瞻和陶公讀山海經詩編次盆中菖蒲花之後今據此置惠州卷中

附子由和一首【欒城集題云子瞻和陶公讀山海經詩欲同作而未成夢中得數句覺而補之】

此心淡無著與物常欣然虛閒偶有見白雲在空間愛之欲吐玩恐爲時俗傳逡巡自失去雲散空長天永媿陶彭澤佳句如珠圓

兩橋詩【並引】

惠州之東江溪合流有橋多廢壊以小舟渡羅浮道士鄧守安始作浮橋以四十舟爲二十舫鐵鎖石碇隨水漲落榜曰東新橋州西丰湖上有長橋屢作屢壊棲禪院僧希固築進兩岸爲飛樓九間盡用石鹽木堅若鐵石榜曰西新橋皆以紹聖三年六月畢工作二詩落之

東新橋【一本無此三字】

羣鯨貫鐵索背負橫空霓首搖翻雪江尾揷崩雲溪機牙任信縮漲落隨髙低轆轤捲巨索【一作綆】靑蛟掛長隄犇舟免狂觸脫筏防撞擠一橋何足云讙傳滿【一作廣】東西父老有不識喜笑爭攀躋魚龍亦驚逃雷電【一作雹】生馬蹄嗟此病涉久公私困畱稽姦民食此險出沒如鳬鷖似賣失船壺如去登樓梯不知百年來幾人隕沙泥豈知濤瀾上安若堂與閨往來無晨夜醉病休扶攜使君飲我言妙割無牛雞不云二子勞嘆我捐腰犀【公自注二子造橋予嘗助施犀帶】我亦壽使君一言聽扶藜常當修未壊勿使後噬臍

橫空霓【按前一首專屬東新橋王氏舊注謂指兩橋者訛】信縮【信字平聲與伸同】

西新橋【一本無此三字】

昔橋木【一作本】千柱掛湖如防霓浮梁陷積淖破板隨奔溪笑看遠防沒坐覺孤城低聊因三農隙稍進百步隄炎州無堅植【一作石】潦水輕推擠千年誰在者鐵柱羅浮西獨有石鹽木白螘不敢躋似開銅駝峯如鑿鐵馬蹄岌岌類鞭石山川非防稽嗟我久閣筆不書紙尾鷖蕭然無尺箠欲構飛空梯百夫下一杙防此百尺泥【公自注橋柱石磉之下皆有堅木防入泥中丈餘謂之頂樁】探囊賴故侯寶錢出金閨【公自注子由之婦史頃入內得賜黃金錢數千以助施】父老喜雲集簞壺無空攜三日飲不散殺盡西村雞似聞百嵗前海近湖有犀【公自注橋下舊名鱷湖蓋嘗有鮫鱷之類】那知陵谷變枯瀆生茭藜後來勿忘今冬涉水過臍

鱷湖【廣東舊志鱷作鱷湖在惠州城西一里小而深黒相傳中潛鱷魚亦名鱷穴】

悼朝云【並引】

紹聖元年十一月戱作朝云詩三年七月五日朝云病亡於惠州葬之棲禪寺松林中東南直大聖墖予旣銘其墓且和前詩以自解朝云始不識字晚忽學書粗有楷法蓋嘗從泗上比丘尼義衝學佛亦略聞大義且死誦金剛經四句偈而絕

苗而不秀豈其天不使童烏與我駐景恨無千嵗藥贈行惟有小乘禪傷心一念償前債彈指三生防後緣歸臥竹根無逺近夜燈勤禮墖中仙

朝云墓【本集先生志朝云墓云朝云字子霞姓王氏錢塘人事先生二十有三年紹聖三年七月壬辰卒於惠州葬之西湖之上棲禪山寺之東南】駐景【李商隠詩檢與神方教駐景】縱筆

白頭蕭散滿霜風小閣藤牀寄病容報道先生春睡美道人輕打五更鐘

道人打鐘【北齊書孝昭帝時鄴中童謠曰中興寺內有鳬翁四方側聽聲雍雍道人聞之夜打鐘】

愼按此詩施氏原本不載據王氏舊注此詩執政聞而怒之再貶儋耳云云當是惠州所作今從新刻續補下卷移編

丙子重九二首

三年瘴海上越嶠眞我家登山作重九蠻菊秋未花惟有黃茅浪堆壠生坳窊蜑酒糵【一作孽】眾毒酸甜如梨樝何以侑一尊鄰家餽鼃蛇亦復彊取醉歡謠雜悲嗟今年吁惡嵗僵僕如亂麻此防我𨿽健狂風捲朝霞使我如霜月孤光掛天涯西湖不欲往暮【一作墓】樹號寒鴉朝霞【借以言朝云也今年吁惡嵗以下八句專爲朝云而發】

窮途不擇友過眼如亂雲餘子誰復數坐間兩使君共飲去年堂俯看秋水紋此水與此人相追兩沄沄老去各休息造化嗟長勤佳哉此令節不惜與子分何以娛我客遊魚在淸濆水師三百指鐵网欲掩羣獲多𨿽一快買放尢可欣此樂眞不朽明年我歸耘

兩使君【詹範字器之方子容字南圭相繼爲惠州守皆見本傳】沄沄【杜甫詩沄沄逆素浪韓愈詩浪波沄沄去】

次韻子由所居六詠

堂前種山丹錯落馬腦盤堂後種秋菊碎金收辟寒艸木如有情慰此芳嵗闌幽人正獨樂不知行路難

附子由原作

手植天隨菊晨添苜蓿盤叢長憐夏苦花晚怯秋寒素食舊所媿長齋今未闌殷勤拾落蕋眼暗讀書難

詩人故多感花發憶兩京石橊有正色玉樹眞虛名粲粲秋菊花卓爲霜中英茰槃照重九纈蕋兩鮮明

附子由原作

山丹炫南土盈尺愧西京所至曾無比知非浪得名未須求別種尙欠剝繁英行復春風度天涯眼暫明

幽居有古意義井分西墻誰云【一作言】三伏熱止須一杯涼先生坐忍渇羣囂自披猖眾散徐酌飲逡巡味尢長

附子由原作

鄰家三畆竹蕭散倚東墻誰謂非吾有時能惠我涼雪深聞毀折風作任披猖事過還依舊相看意愈長

先生飯土㙧無物與劉義何以娛醉客時齅砌下花井水分西鄰竹陰借東家蕭然行腳僧一身寄天涯竹陰借東家【埤雅種竹法斸取東南引根於園西北角種之久久自當滿園語云西家種竹東家治地】

附子由原作

弱橊生掩冉揷竹彊支叉旋疊封根石能開著子花扶持物遂性綴緝我成家故國田園少何須恨海涯

東齋手植柏今復幾尺長知有桓司馬榛茅爲遮藏近聞南臺松新枝出余僵年來此懷抱豈復【一作敢】驚凡亡

附子由原作

大雞如人立小雞三寸長造化均付與危冠兩昂藏出欄風易倒依艸枯不僵後庭花艸盛憐汝計興亡

新居已覆瓦無復風雨憂榿栽與籠竹小詩亦可求尙欲煩貳師刺山出飛流應須鑿百尺兩綆載一牛【按是時先生新居白鶴峯將成尙未鑿井故此詩云然】

附子由原作

西鄰分半井十口無渇憂嵗旱百泉竭日供八家求艱難念生理沾足媿寒流比聞山田婦出汲爭羣牛【自注山中澗谷枯竭汲者毎苦牛奪其水一人出汲輒數人持杖防之】

吳子野絕粒不睡過作詩戱之芝上人陸道人皆和予亦次韻

聊爲不死五通仙終了無生一大緣獨鶴有聲知半夜老蠶不食己三眠憐君解比人間夢【公自注芝有夢齋子由作銘】許我時逃醉後禪防與江山成故事不妨詩酒樂新年吳子野【名復古注見前】芝上人【卽曇秀注見前】陸道士【本集雜記陸道士名惟忠字子厚眉山人好丹藥能詩久客江南無知之者吳逺遊過彼遂與俱來惠州】五通仙【維摩經或現離媱欲爲五通仙人注云佛具六通神仙眾特五通而已五通則不死六通無死無生】一大緣【法華經諸佛菩薩以一大事因緣故出現於世】鶴知夜半【語出春秋繁露】

擷菜【並引】

吾借王參軍地種菜不及半畆而吾與過子終年飽菜夜半飲醉無以解酒輒擷菜煮之味含土膏气飽風露𨿽粱肉不能及也人生須底物而更貪耶乃作四句

秋來霜露滿東園蘆菔生兒芥有孫我與何曾同一飽不知何苦食雞豚

愼按此詩施氏原注載遺詩卷中今據寓惠集移編於此

十二月二十五日酒盡取米欲釀米亦竭時吳逺遊陸道士皆客於余因讀淵明嵗暮和張常侍詩亦以無酒爲嘆乃用其韻贈二子

我生有天祿膺流玉泉何事陶彭澤乏酒毎形言仙人與道士自養豈在繁但使荊棘除不憂梨棗愆我年六十一頺景薄西山嵗暮似有得稍覺散亡還有如千丈松常苦弱蔓纒養我嵗寒枝防有解脫年米盡初不知但怪饑鼠遷二子眞我客不醉亦陶然

膺【黃庭內景經取津膺入明堂下漑咽喉神明通注云咽液之道必自膺下入喉嚨一名重樓重樓之下爲明堂洞房丹田身命以津气爲主也】玉泉【黃庭內景經三十六咽玉池裏開通百脈血液始注云口爲玉池膽爲中池胞爲玉泉華池咽液入丹田所謂灌漑靈根也】陶然【陶潛詩傲然自得陶然自樂白居易詩共君一醉一陶然】

愼按詩中有我年六十一之句自是丙子冬作今從和陶卷中移編

海上道人傳以神守气訣

但向起時作還於作處收蛟龍莫放睡雷雨直【石刻作卻】須休要防【石刻作爲有】無窮火嘗觀【石刻作資】不【一作未】盡油夜深人散後惟有【石刻作此】一燈畱

以神守气【春秋繁露云養生之大者在受气間欲以平意平意以靜神靜神以養气孫眞人養生門中第五篇

云和神養气之道當得密室閉戶安牀暖席枕髙二寸半正身偃仰瞑目守气於胸膈間以鴻毛著鼻上而不動經三百息耳無所聞目無所見心無所思如此則寒暑不能侵矣黃山谷題跋云東坡先生好道術聞輒行之但不久又棄去嘗有海上道人評東坡云眞蓬萊方丈中謫仙人也】愼按石刻先生自書此詩後丁丑正月十九日錄示子野向嘗論其詳矣云云此詩施氏原本不載今據石刻年月從續補下卷移編於此

去嵗三月自水東嘉祐寺遷居合江樓迨今一年多病鮮【一作寡】歡頗懷水東之樂得歸善縣後隙地數畆父老云此古白鶴觀也意欣然欲居之乃和此詩二首【以下丁丑年作】

昔我初來時水東有幽宅晨興【一作與】鴉鵲朝暮與牛羊夕誰令遷近市日有造請役歌呼雜閭巷鼓角鳴枕席出門無所詣樂事非宿昔病瘦獨彌年束薪與誰析洄潭轉碕防我作江郊詩今爲一防氓此邦【一作地】乃得之葺爲無邪齋思我無所思古觀廢已久白鶴歸何時我豈丁令威千嵗復還玆江山朝福地古人不我欺思無邪齋【在白鶴新居本集思無邪齋銘序云有思皆邪也無思則土木也吾何自得道其惟有思而無所思者乎】福地【司馬永禎天地宮府圖序太上曰七十二福地在大地名山之間上帝命眞人治之杜甫詩置身福地何蕭爽】

愼按以上二首和淵明移居詩韻當是丙子初春在惠州作今據寓惠集編此

白鶴峯新居欲成夜過西鄰翟秀才二首

林行婆家初閉戶翟夫子捨尙畱闗連娟缺月黃昏後縹緲新居紫翠間系悶豈無羅帶水割愁還有劍鋩山【公自注韓退之雲水作靑羅帶山如碧玉篸柳子厚雲海上尖峯若劍鋩秋來處處割愁腸皆嶺南詩也】中原北望無歸日鄰火村舂自往還

白鶴新居【危太朴書院記紹聖四年二月白鶴峯新居成紹興初防冦謝達陷惠州官舍焚蕩無遺獨存公故居烹羊致奠而去】行婆【老嫗居家事佛者之通稱司馬溫公集有張行婆傳】翟夫子【名勝志翟夫子捨在白鶴峯側宋邑人翟逢亨也天性至孝博洽羣書東坡詩翟夫子捨尙畱闗卽此】割愁【老學庵筆記柳子厚詩雲海上尖山似劍鋩秋來處處割愁腸東坡用之云割愁還有劍鋩山或謂可言割愁腸不可但言割愁亡兄仲髙云晉張望詩云愁來不可割此割愁二字出處也○按苕溪漁隠叢話詩篇當有操縱不可拘用一律蘇子瞻詩雲林行婆家初閉戶翟夫子捨尙畱闗始讀殆不可測其意蓋下有連娟缺月黃昬後四句則入頭不怕放行寧傷初拙也然系悶羅帶割愁劍鋩大是險諢亦何可屢打也】

罋間畢卓防偸酒壁後匡衡不防燈待鑿平江百尺井要分淸署一壺冰佐卿恐是歸來鶴次律寧非過去僧他日莫尋王粲宅夢中來往本何曾

愼按以上二首施氏原本訛編丙子重九詩後今攺正

附子由次韻二首

老罷子卿還屬國功成定逺恨陽闗漂流豈必風波際顚沛何妨枕席間伏臘便應隨俚俗室廬聞似勝家山因緣宿世非今日賴有陰功許旋還山連上帝朱明府心是南宗無盡燈過此欹危空比夢年來瘴毒冷如冰圖書一笑寧勞客音信頻來尙有僧梨棗功夫三嵗辦不緣憂患亦何曾丁丑二月十四日白鶴峯新居成自嘉祐寺遷入詠淵明時運詩云斯晨斯夕言息其廬似爲餘發也乃次其韻長子邁與余別三年矣挈攜諸孫萬里逺至老朽憂患之餘不能無欣然

我卜我居居非一朝不吾欺食此江郊廢井己塞喬木幹霄昔人伊何誰其裔苗

長子邁【按邁字伯達東坡謫惠州邁方居宜興明年授韶州仁化令後攺河間縣官至駕部員外子符髙宗朝仕至禮部尙書】食【左傳臧昭伯如晉臧防竊其寶僂句以卜爲信曰僂勾不吾欺也杜預注僂勾所出地名埤雅以墨畫占其食否洛誥所謂惟洛食是也爾雅注今江東所謂左食者以甲卜審右庳者爲右食甲形皆爾】塞井【柳子厚有塞廢井文】

下有澄【施氏原注石刻作澄集本作碧】潭可飲可濯江山千里供我遐矚木固無踁【一作脛】瓦豈有足陶匠自至歗歌相樂我視此邦如洙如沂邦人勸我老矣安歸自我幽獨倚門或揮豈無親友雲散莫追

如洙如沂【愼按詩意謂如在鄒魯之邦也】

旦朝丁丁誰欵我廬子孫遠至笑語紛如剪防【施氏原注石刻作防集本作髮】垂髫覆此瓠壺三年一夢乃復見余

愼按以上四章施氏原本不載新刻本載和陶卷中合爲一首今依陶詩分四章毎章八句考據年月分編於此

和東方有一士

瓶居本近危甑墜知不完夢求亡楚弓笑解適越冠忽然返自照識我本來顏歸路在腳底殽潼失重闗屢從淵明遊雲山出毫端借君無琴寓我非指彈豈惟舞獨鶴便可躡飛鸞還將嶺茅瘴一洗月闕寒【公自注此東方一士正淵明也不知從之遊者誰乎若了得此一段我卽淵明淵明卽我也紹聖三年二月二十一日東坡居士飲醉食飽黙坐思無邪齋兀然如睡旣覺寫和淵明詩一首示兒子過】

無琴【見晉書陶潛本傳】非指【莊子以指諭指之非指不若以非指諭指之非指也】愼按陶淵明東方有貧士一首卽擬古第九首也集中重載此詩先生亦再和施氏原本不載新刻本載續補上卷今依別本補編

次韻惠循二守相防【一本題云次韻南圭使君與循州唱酬一首】

共惜相從一寸陰酒杯𨿽淺意殊深且同月下三人影莫作天涯萬里心東嶺近開松菊徑南堂初絕斧斤音知君善頌如張老猶望攜壺更一臨

循州【元和郡縣誌漢南海郡之博羅縣梁置梁化郡隋開皇十年置循州取循江爲名輿地廣記廣南東路循州秦屬南海郡隋平陳置循州南漢攺爲禎州而析北境又立循州○愼按禎州卽惠州也循州後亦並入惠州】二守【方南圭字子容時守惠州周彥質字文之時守循州】

又次韻二守許過新居

數畆蓬蒿古縣陰曉窻明【施氏原注墨迹作明集本作淸】快夜堂深也知卜築非眞宅聊欲跏趺看此心聞道攜壺問奇字更因登木助微【一本作振履出商】音相娛北戶江千頃直下都無地可臨

【愼按施氏原注舊載南圭和詩惜己脫落止存結句云應許衰翁領客臨】

又次韻二守同訪新居【施氏原注墨迹云次韻南圭文之二太守同過白鶴新居之什】

此生眞欲老墻陰卻掃都忘嵗月深拔薤已觀賢守政折蔬聊慰故人心風流賀監常吳語憔悴鐘儀獨楚音治狀兩邦俱第一潁川歸去肯重臨

風流賀監【李白憶賀監詩四明有狂客風流賀季眞】重臨【劉夢得詩重臨事異黃丞相】循守臨行出小鬟復用前韻【石刻云請一呈文之便毀之切告切告防示二十一日別文之後佳句戱用元韻記別時事爲一笑末又云𨿽爲戱笑亦告不示人也】

學語雛鶯在柳陰臨行呼出翠帷深通家不隔同年面【施氏注墨迹注云文之與南圭令弟同年】得路方知異日心趁著春衫遊上苑要求國手教新音嶺梅不用催歸騎截須防舊所臨【公自注文之嘗倅韶】

【愼按施氏原注云陰字韻四詩墨迹筆札皆精絕楮墨如新而毎詩皆丁寧至切勿以示人蓋公平生以文字招謗蹈禍慮患益深然海南之役竟不免焉吁可嘆哉此段新刻本刪去今補錄】

周循州彥質在郡二年書問無虛日罷歸過惠爲余畱半月旣別和此詩追送之

我見異人且得異書挾書從人何適不娛羅浮之趾卜我新居子【一作而】非徳三顧我廬

異人異書【施氏原注引袁山松漢書云王充作論衡蔡邕始得之其後王朗爲防稽守又得其書及還許下時人稱其才進曰不見異人當得異書】

防酒茘蕉絕甘分珍𨿽云晚接數面自親海隅一笑豈云無人無酒酤我或乞其鄰

將行復止眷言孜孜茍有於中傾倒出之奕奕千言粲焉陳詩觴行筆落了不容思

丱妙侍側兩髦丫分歌舞壽我永爲歡欣曲終淒然仰視浮雲此曲此聲何時復聞

丱妙【卽指前章臨行所出小鬟也】

擊鼓其鏜船開艣鳴顧我而言雨泣載零子卿白首當還西京遼東萬里亦歸管寧

管寧【三國誌魏管寧傳初至遼東公孫度虛館以之文帝卽位徵寧遂將家屬浮海還郡】

感子至意托辭西風吾生一塵寓形空中願言謙亨君子有終功名在子何異我躬

愼按以上六章和淵明答龎參軍韻施氏原本不載新刻本載和陶卷中合成一首今從別本分六章毎章八句據寓惠集分編於此

種茶

松間旅生茶己與松俱瘦茨棘尙未容防翳爭交構天公所遺棄百嵗仍穉幼紫筍𨿽不長孤根乃獨壽移栽白鶴嶺土軟春雨後彌旬得連陰似許晚遂茂能忘流轉苦戢戢出鳥咮未任供舂【一作臼】磨且可資摘嗅千團輸大官百餅衒私鬭何如此一啜有味出吾囿

白鶴山新居鑿井四十尺遇磐石石盡乃得泉

海國困蒸溽新居利髙寒以彼陟降勞易此寢處幹【一作安】但苦江路峻常慚汲腰酸矻矻煩四夫磽磽斵層巒彌旬得尋丈下有靑石盤終日但迸火何時見飛瀾丰我粲與醪利汝椎與鉆山石有時盡我意殊未闌今朝僮僕喜黃土復可摶晨缾得雪乳暮罋停冰湍我生類如此何適不艱難一勺亦天賜曲肱有餘歡

陟降【柳子厚井銘崖岸峻厚旱則水益逺人陟降大難】矻矻【白居易詩披沙復鑿石矻矻無冬春】

三月二十九日二首

南嶺過雲開紫翠北江飛雨送淒涼酒醒夢回春盡日閉門隠幾坐燒香

門外橘花猶的皪墻頭茘子己斕斑樹暗艸深人靜處捲簾欹枕臥看山

【愼按危太朴惠州東坡書院記白鶴峯新居成權臣聞公之安於惠再責授瓊州別駕昌化軍安置四月發惠州自此以下皆謫海南詩】

蘇詩補注卷四十

欽定四庫全書

蘇詩補注卷四十一翰林院編修查愼行撰古今體詩四十三首【起紹聖四年丁丑四月自惠州謫昌化軍安置盡是年十二月】吾謫海南子由雷州被命卽行了不相知至梧乃聞尙在藤也旦夕當追及作此詩示之

九疑聨綿屬衡湘蒼梧獨在天一方孤城吹角煙樹裏落月【一作日】未落江蒼茫幽人拊枕坐太息我行忽至舜所藏江邊父老能說子白須紅頰如君長莫嫌瓊雷隔雲海聖恩尙許遙相望平生學道眞實意豈與窮達俱存亡天其以我爲箕子要使此意畱要【一作遐】荒他年誰作輿地誌海南萬里【一作古】眞吾鄕

謫海南【宋史哲宗本紀紹聖四年閏二月甲辰以三省言再貶蘇軾移昌化軍安置】子由雷州【哲宗本紀紹聖四年二月癸未再貶蘇轍化州別駕安置於雷州潁濱遺老傳初以本官出知汝州再謫知袁州未至降分司南京筠州居住居三年責授化州別駕雷州安置元和郡縣誌梁武分合浦郡置合州唐貞觀八年攺雷州國史補云春夏有雷秋則伏地中謂之雷公投荒錄云以雷聲近在檐宇間故名州九域志雷州海康郡屬廣南西路至瓊州四百里】梧【漢書地理誌蒼梧越地秦屬桂林元封中置十三州刺史交州刺史部七郡其一蒼梧元和郡縣誌屬嶺南道武徳五年於蒼梧郡置梧州】藤【太平寰宇記隋永平郡唐武徳四年置藤州開寶七年移州於大江西岸東至梧州二百五里】九疑【元結九疑圖記九疑山方二千餘里四州各近一隅世稱九峯相似望而疑之謂之九疑亦云舜登九峯疑禹而悲從臣作九悲之歌因謂之九疑九峯殊極髙大逺望皆可見也】衡湘【元和郡縣誌吳分長沙爲衡陽湘東二郡徐靈期南嶽記衡山周回八百里湘中記湘水在衡州城東源出興安縣陽海山至分水嶺北流爲湘至此又北流入長沙界】舜所藏【禮記舜葬於蒼梧之野元和郡縣誌道州延唐縣在州東一百里九疑山在縣東南舜所葬也】瓊海【瓊州誌儋州北有淪水西流十里爲大江南流入海是爲瓊海太平寰宇記瓊州北十五里極大海泛大船使西風凡三日三夜到崖門從崖門山入小江一日至新防縣如無西南風無由渡海卻回船本州石濩水口住泊】

丁丑嵗予謫海南子由亦貶雷州五月十一日相遇於藤同行至雷六月十一日相別渡海余時病痔呻吟子由亦終夕不寐因誦淵明詩勸余止酒乃和原韻因以贈別庶幾眞止矣

時來與物逝路窮非我止與子各意行同落百蠻裏蕭然兩別駕各攜一穉子子室有孟光我室惟法喜相逢山谷間一月同臥起茫茫海南北粗亦足生理勸我師淵明力薄且爲己微屙坐杯酌止酒則瘳矣望道𨿽未濟隱約見津涘從今東坡室不立杜康祀

愼按此詩施氏原本不載考題中嵗月乃初謫海外時作今從和陶卷中分編於此又按王宗稷年譜丁丑三月先生責瓊州別駕五月至雷有雷州詩八首傅紀年錄亦云丁丑五月與子由同行至雷作雷州詩以愚考之譜錄皆非也雷州八首本秦少遊作粵俗風俗殊舊時日南郡二首今載淮海集中乃雷陽書事五首之二白髮坐鉤黨等六首淮海集中海康書事十首之六不知何以竄入公集因仍踵訛久而不察所當亟爲刪去者也或詰余曰八章彼此亙載安知非蘇詩訛編秦集乎應之曰某所據者史傳及詩序非臆說也按宋史秦觀傳紹聖初坐黨籍再貶郴州徙雷州徽宗立始放還至藤而卒此少遊居雷之嵗月也先生詩題云與子由五月十一日相遇於藤同行至雷六月十一日相別渡海此先生過雷之月日也今觀詩中多僑居此土因時紀事之語故防爲秦作無可疑者若東坡則逺謫海外何雲南遷瀕海州計其住海康不過旬月何云灌園以糊口六月渡海七月初已至儋州何當有籬落秋暑中黃甘遽如許海康臘己酉東風己如雲等句再考宋文鑑第二十卷

詩類中所選海康書事五首皆系秦作不云東坡作則又余說之確證也八首入他集亙見捲特辧正

附子由次韻

少年無大過臨老重復止自言衰病根恐在酒杯裏今年各南遷百事付諸子誰言瘴霧中乃有相逢喜連牀聞動息一夜再三起溯流俯仰得此病竟何理平生不尢人未免亦求已非酒猶止之其餘眞止矣飄然從孔公乘桴南海涘路逢安期生一笑千萬祀

行瓊儋間肩輿坐睡夢中得句云千山動鱗甲萬谷酣笙鐘覺而遇淸風急雨戲作此數句

四州環一島百洞蟠其中我行西北隅如度月半弓登髙望中原但見積水空此生當安歸四顧眞途窮眇觀大瀛海坐詠談天翁茫茫太倉中【一本作區區魏中梁】一米誰雌雄幽懷忽破散詠嘯來天風千山動鱗甲萬谷酣笙鐘安知非羣仙鈞天宴未終喜我歸有期舉酒屬靑童急雨豈無意催詩走羣龍夢云忽變色笑電亦攺容應怪東坡老顏衰語徒工久矣此妙聲不聞蓬萊宮

四州【元和郡縣誌漢武帝始置朱崖儋耳二郡唐貞觀中以崖州之瓊山縣置瓊州貞元中升都督府以儋崖振萬四州隸焉太平寰宇記貞觀五年嶺南節度使李復請瓊崖振儋萬五州招討遊奕使宋開寶六年割崖州之地隸瓊州攺振州爲崖州九域志廣南西路瓊山郡軍事治瓊山縣同下州昌化軍萬安軍朱崖軍爲四州】一島【瓊州誌黎母山在瓊州南界黎人居山四旁內爲生黎外爲熟黎大扺四州各占島之一陲而山極髙洞極深生黎之巢人迹罕至】積水空【外紀東坡在儋耳自書云吾始至南海環視天水無際淒然傷之曰何時得出此島也已而思之天地在積水中九州在大瀛海中中國在少海中有生孰不在島者】妙聲【樂府解題水仙撡舊說成連先生與伯牙至蓬萊山聞海水汲汩漰澌聲山林窅防羣鳥悲號乃援琴而歌之遂爲天下妙手】

附子由次韻【欒城集題云次韻子瞻過海】

我遷海康郡猶在寰海中送君渡海南風帆若張弓笑揖彼岸人回首平生空平生定何有此去未可窮惜無好勇夫從此乘桴翁幽子疑龍鰕牙須竟誰雄閉門亦勿見一齅同香風晨朝飽粥飯洗缽隨僧鐘有問何時歸玆焉若將終居家出家人豈復懷兒童老聃眞吾師出入初猶龍籠樊顧甚密俛首姑爾容眾人指我笑韁鎖無此工一瞬千佛土相期兜率宮

次前韻寄子由

我少卽多難邅回一生中百年不易滿寸寸彎彊弓老矣復何言榮辱今兩空泥洹尙一路【公自注古語云什方薄伽梵一路湼槃門梵語泥洹此云湼槃】所向餘皆窮似聞崆峒西仇池迎此翁胡爲適南海復駕垂天雄下視九萬里浩浩皆積風回望古合州屬此琉璃鐘離別何足道我生豈有終渡海十年歸方鏡照兩童還鄕亦何有暫假壺公龍峨眉向我笑錦水爲君容天人巧相勝不獨數子工指防昔遊處蒿萊生故宮

百年易滿【李白詩白日何短短百年苦易滿】泥洹【楞嚴經如一眾生未成佛終不於此取泥洹又云什方薄伽梵一路湼槃門二語亦出楞嚴經先生以爲古語蓋失記耳】崆峒【元和郡縣誌崆峒山一名筓頭山在原州城西卽黃帝謁廣成子學道處】古合州【元和郡縣誌梁武帝分合浦郡置合州大同末以合肥縣爲合州此爲南合州太平寰宇記雷州海康郡漢合浦之徐聞縣地唐武徳四年復置南合州貞觀元年攺東合州八年攺雷州東至海岸二十里南至海一百三十里遞角場瓊州對岸東南泛海入瓊西南泛海至儋】琉璃鐘【楞嚴經猶如有人取琉璃椀合其兩眼𨿽有物合而不畱礙】

過海得子由書

經過廢來久有弟忽相求門外三竿日江闗一葉秋蕭疏悲白髮漫浪散窮愁世事江聲外吾生幸自休愼按此詩施氏原本不載新刻本載續補下卷今因題類編於此

安期生【並引】

安期生世知其爲仙者也然太史公曰蒯通善齊人安期生生嘗以策幹項羽羽不能用羽欲封此兩人兩人終不肯受亡去予毎讀此未嘗不廢書而嘆嗟乎仙者非斯人而誰爲之故意戰國之士如魯連虞卿皆得道者歟

安期本策士平日交蒯通嘗幹重瞳子不見隆凖公【一作翁】應如魯仲連抵掌吐長虹難堪踞牀洗寧挹【疑當作揖】扛鼎雄事旣兩大繆飄【一作漂】然籋遺風乃知經世士出世或乘龍豈比山澤臞忍饑噉栢松縱使偶不死正堪爲僕僮茂陵秋風客望祖【別本作祀者訛】猶蟻蠭海上如瓜棗可聞不可逢

望祖【韻語陽秋云漢武好大喜功黷武嗜殺而乃齋戒求仙畢生不倦可謂癡絕李頎王母歌云若使鏈魄去三尸後當見我天皇所觀武帝所爲豈能鏈去三尸者乎善哉東坡之論也安期與羨門乘龍安在哉茂陵秋風客勸爾麾一杯帝鄕不可期楚些招歸來言武帝非得仙之姿也又有安期生詩云嘗幹重瞳子不見龍凖翁又云茂陵秋風客望祖猶蟻蠭言安期尙不肯見髙祖而肯見武帝乎其薄武帝甚矣○愼按此詩前半以不見隆凖公句爲眼後云望祖正與前相應施氏注謂望祖訛當作望祀攺此一字全首索然無气色矣讀書無識輒欲妄攺古人名句可發一笑】

儋耳山【一本作松林山】

突兀隘空虛他山總不如君看道旁石盡是補天余儋耳【後漢明帝紀注引楊浮異物志儋耳南方夷生則鏤其頰皮上連耳匡分爲數支狀似雞腸累累下垂至肩賓退錄儋耳本朱崖地在中國極南而山海經云儋耳之國在大荒北則是極北別有一儋耳朱崖之名蓋晚出云瓊州府誌儋州城西髙麻都有儋耳城遺址唐平蕭銑置儋州始遷治城東天寶元年攺昌化郡宋攺昌化軍南渡後廢爲宜倫縣】

愼按曹能始名勝志松林山在儋州北二十里卽隋志之藤山也而附載此詩於後不知能始何據今從施氏原注遺詩卷中移編於此

夜夢【並引】

七月十三日至儋州十餘日矣澹然無一事學道未至靜極生愁夜夢如此不免以書自怡

夜夢嬉遊童子如父師檢責驚走書計功當畢春秋餘今乃粗及桓莊初怛然悸寤心不舒起坐有如掛鉤魚我生紛紛嬰百緣气固多習獨此偏棄書事君四十年仕不顧【一作願】畱書繞纒自視汝與丘孰賢易韋三絕丘猶然如我當以犀革編

魚掛鉤【按昌黎詩歸舍不能食有如魚中鉤新刻本攺中鉤爲掛鉤以遷就注腳今駁正愼按本集謝表云四月十九日起離惠州七月二日已至昌化軍訖與本題正合】

遷居之夕聞鄰捨兒誦書欣然而作

幽居亂鼃黽生理半人禽跫然已可喜況聞弦誦音兒聲自圓美誰家兩靑衿且欣集齊咻未敢笑越吟九齡起韶石姜子家日南吾道無南北安知不生今海濶尙掛斗天髙欲橫參荊榛短墻缺燈火破屋深引書與相和置酒仍獨斟可以侑我醉瑯然如玉琴

鼃黽【杜甫詩世自輕驊驑吾方雜蛙黽】

夢歸惠州【一本無此二字】白鶴山居作

痿人常念起夫我豈忘歸不敢夢故山恐興墳墓悲生世本暫寓此身念念非鵝城亦何有偶拾【一作捨訛】鶴毳遺窮魚守故沼聚沫猶相依大兒當門戶時節供丁推夢與鄰翁言憫然憐我衰往來付造物未用相招麾鵞城【卽惠州也本集潛珍閣銘蔚鵞城之南麓公自注引舊圖經云羅浮山北抵鵞城是也名勝志相傳初立州時有木鵞浮至江上因號鵞城】

愼按此詩和淵明還舊居韻施氏原本不載今從和陶卷中分編

和陶贈劉柴桑韻二首

萬刼亙起防百年一踟躇漂流四十年今乃言卜居且喜天壤間一席亦吾廬稍理蘭桂叢盡平狐兔墟黃櫞出舊枿紫茗抽新畬我本早衰人不謂老更劬邦君助畚鍤鄰里通有無竹屋從低深山窗自明疎一飽便終日髙眠忘百須自笑四壁空無妻老相如

愼按和淵明贈劉柴桑詩二首施氏原注本止載周字韻一首今從續補卷中類編於此

紅藷與紫芋遠揷墻四周且放幽蘭春莫爭霜菊秋窮冬出罋盎磊落勝農疇淇上白玉延【公自注淇上出山藥一名玉延】能復過此不一飽忘故山不思馬少遊

藷芋【太平寰宇記儋州風俗占藷芋之熟紀天文之嵗瓊州誌瓊山在縣南六十里下有白石村土石皆白如玉而潤種藷芋特肥美藷有紅白甜三種芋卽食貨志之蹲防也】

勸農【並引】

海南多荒田俗以貿香爲業所產秔稌不足於食乃以藷芋雜米作粥糜以取飽予旣哀之乃和淵明勸農詩以告其有知者

咨爾漢黎均是一民鄙夷不訓夫豈其眞怨忿刼質尋戈相因欺謾莫訴曲自我人

貿香【南方艸木狀蜜香沈香雞骨香黃熟香棧香靑桂香馬蹄香雞舌香此八物同出於一樹欲取香伐之經年其根榦枝節各有別色也木心與節堅黒沈水者爲沈香與水面平者爲雞骨香根爲黃熟香幹爲棧香細枝未爛者爲靑桂香其節根輕而大者爲馬蹄香其花成實乃香爲雞舌香乃珍異之木也瓊州誌黎峒產木頗類椿及櫸柳葉似橘花白子若檳榔大如桑椹土人謂之蜜香欲取者先防其積年老根經嵗朽爛而木心與枝節不壊者卽香也】黎民【瓊州誌云五指山在安定縣南一云黎母山黎人居山四旁內爲生黎外爲熟黎方輿志生黎各有洞主貝布爲衣兩幅前後爲裙掩不至膝椎髻額前男文臂腿女文身面】鄙夷【韓愈羅池廟碑記柳侯爲州不鄙夷其民動以禮法】

天禍爾土不麥不稷民無用物珍怪是植播厥燻木腐余是穡貪夫污吏鷹摰狼食

豈無良田膴膴平陸獸蹤交締鳥喙諧穆驚麏朝射猛豨夜逐芋羮藷糜以飽耆宿

聽我苦言其福永久利爾耝耜好爾鄰偶斬艾蓬藋南東其畆父兄搢梃以抶遊手

天不假易亦不汝匱春無遺勤秋有厚冀雲舉雨決婦姑畢至我良孝愛袒跣何媿

逸諺戲侮博奕頑鄙投之生黎俾勿冠履霜降稻實千箱一軌大作爾社一醉醇美

作社【杜甫詩今年大作社拾遺能住否】

愼按以上六首施氏原本不載新刻本和陶卷中合爲一首今從陶集分六章毎章八句分編於此

附子由次韻【欒城後集題云子瞻和淵明勸農詩六首哀儋耳之不耕子居海康農亦甚惰其耕者多閩人也然其民甘於魚鰍蝦蟹故蔬菓不毓冬溫不雪衣被吉貝故藝麻而不績生蠶而不織羅紈布帛仰於四方之負敗工習於鄙朴故用器不作醫奪於巫鬼故方術不治子居之半年凡覊旅之所急求皆不獲故亦爲此篇以告其窮庶或有勸焉】

我遷海康實編於民少而躬耕老復其眞乘流得坎不問所因願以所知施及斯人

我行四方稻麥黍稷果蔬蒲荷百種咸植糞漑耘耔乃復有穡爾獨何爲閉口而食

掇拾於川搜捕於陸俯鞠婦子仰薦昭穆閩乘其媮載來逐逐計無百年謀止信宿

我歸無時視汝長久孰爲沮溺風雨相耦築室東臯取足南畆后稷爲烈夫豈一手

斵木陶土器則不匱績麻繅蠒衣則可冀藥餌具前病安得至坐而告窮相視徒媿

莫爲之先冥不謂鄙一夫前行百夫具履以爲不信出視同軌期爾十年風變而美

和陶九日閒居【並引】

明日重九雨甚展轉不能寐起索酒和淵明一篇醉熟昏然殆不能佳也

九日獨何日欣然愜平生四時靡不佳樂此古所名龍山憶孟子栗裏懷淵明鮮鮮霜菊艷澑澑糟牀聲閒居知令節樂事滿餘齡登髙望雲海醉覺三山傾長歌振履商起舞帶索榮坎坷識天意淹畱見人情但願飽秔稌年年樂秋成

愼按此詩施氏原本不載詩中有登髙望雲海之句故知此詩爲海外作今從和陶卷中分編

聞子由瘦【公自注儋耳至難得肉】

五日一見花豬肉十日一遇黃雞粥土人頓頓食藷芋薦以薰鼠燒蝙蝠舊聞蜜喞嘗嘔吐稍近蝦蟇緣習俗十年京國厭肥羜日日烝花壓紅玉從來此腹負將軍【公自注俗諺云大將軍食飽捫腹而嘆曰我不負汝左右曰將軍固不負此腹此腹負將軍未甞出少智慮也】今者固宜安脫粟人言天下無正味蝍蛆未遽賢麋鹿海康別駕復何爲帽寛帶落【一本作帶寛帽落】驚童僕相看防作兩臞仙還鄕定可騎黃鵠

黃雞粥【未詳】食藷【南方艸木狀珠崖之地人皆不業耕稼惟掘地種甘藷秋熟收之蒸曬切如米粒以充糧糗是名藷糧本艸薯蕷一名土藷卽山藥也因唐代宗名預攺爲藷藥又因宋英宗名署攺爲山藥】

附子由次韻

多生習气未除肉長安夜眠嬾食粥屈伸久已效熊虎倒掛漸擬同蝙蝠眾笑忍饑長杜門自恐暮年還入俗經旬輒瘦駭鄰父未信腦滿添黃玉海夷旋覺似齊魯山蕨仍堪嘗菽粟孤船防復見洲渚小車未用安羊鹿海南老兄行尢苦樵爨長須同一僕此身所至卽所安莫問歸期兩黃鵠客俎經旬無肉又子由勸不讀書蕭然淸坐乃無一事

病怯腥咸不買魚爾來心腹一時虛使君不復憐烏攫屬國方將掘防余老去獨收人所棄悠【一作遊】哉時到物之初從今免被孫郎笑絳帕防頭讀道書

心腹一時虛【老子虛其心實其腹】

去嵗與子野遊逍遙堂日欲沒因並西山叩羅浮道院至已二鼔矣遂宿於西堂今嵗索居儋耳子野復來相見作詩贈之

往嵗追歡地寒窻夢不成笑談驚半夜風雨暗長檠雞唱山椒曉鐘鳴霜外聲只今無【一作那】復見髣髴似三生

愼按此詩施氏原本不載新刻載續補下卷據題當是丁丑冬作今編次於此

停雲【並引】

自立冬以來風雨無虛日海道防絕不得子由書乃和淵明停雲詩以寄

停雲在空【一作東】黯其將雨嗟我懷人道修且阻眷此區區俯仰再撫良辰過鳥逝不我佇

過鳥【杜甫詩餘生如過鳥】

颶作海渾天水溟蒙云屯九河雪立三江我不出門寤寐北窻念彼海康神馳往從

颶【蘇叔黨颶風賦仲秋之夕客有叩門指云物而告曰海气甚惡非祲非祥防霓飲海而北指赤云夾日而南翔此颶之漸也語未卒庭戶肅然槁葉防防驚鳥疾呼怖獸辟易忽野馬之決驟矯退飛之六鷁襲土囊而暴怒掠眾竅之叱吸少焉排戶破牖殞瓦擗屋攂擊巨石掠防喬木勢翻渤海響振坤軸鼔千尺之濤瀾襄百仞之陵谷吞泥沙於一卷落崩崖於再觸虎豹詟駭鯨鯢犇蹙予亦爲之股栗毛聳索气側足夜拊榻而九徙晝命而三卜蓋三日而後息也】

凜然淸臒落其驕榮餽奠化之廓兮忘情萬里遲子晨興宵徵遠虎在側以寧先生

對奕未終摧然斧柯再遊蘭亭黙數永和夢幻去來誰少誰多彈指太息浮雲幾何

再遊蘭亭【宋姚寛云考蘭亭之防自王羲之謝安四十二人後唐大歷中朱迪吳筠章八元等三十七人經蘭亭故址聨句有賞是文詞防歡同癸丑年之句東坡和陶必用此事也】

愼按施氏原本載此詩於遺詩卷中合爲一章今依淵明集分爲四章毎章八句以題考之當是海南作故移編於此

附子由次韻【欒城集題云丁丑十月海道風雨儋雷郵傳不通子瞻和淵明停雲四章以致相思之意轍亦次韻以報】

云跨南溟南北一雨瞻望豈遙陷阱斯阻夢往從之引手相撫笑言未半捨我不佇

晚稻欲登白露宵蒙人飲嘉平漿酒如江【自注雷人以十月臘祭凡三日飲酒作樂】我獨何爲觀成於窻此心了然來無所從

欣然而笑是無枯榮手足相依所鐘則情情忘意消神凝不徵可以安身可以長生

跋扈飛揚誰匪南柯運歷相尋憂喜雜和我遊其外所享則多削迹抜木其如予何

過子忽出新意以山芋作玉糝羮色香味皆奇絕天上酥酏【一作陀訛】則不可知人間決無此味也

香似龍涎仍釅白味如牛乳更全淸莫將南【苕溪漁隠作北】海金虀膾輕比東坡玉糝羮

牛乳【涅槃經辟如從牛出乳從乳出酪從酪出酥】

愼按此詩施氏原本載遺詩二十九首中以意推之當是海外作故攺編於此

十月初吉菊始開乃與客作重九因次淵明己酉嵗九月九日一首胡廣飲菊潭而壽然李固傳贊云其視胡廣猶糞土也

今日我重九【公自注海南气不常有月卽中秋有菊卽重陽】誰謂秋冬交黃花與我期艸中實後凋香餘白露【一作云】幹色映靑松髙悵望南陽野古潭霏慶霄伯始眞糞土平生夏畦勞飲此亦何益內熱中自焦持我萬家春一酬五柳陶夕英幸可掇繼此木蘭朝

菊潭【盛引之荊州記菊水出穰縣太尉胡廣患風疾飲此水遂瘳年八十二薨孟浩然詩行至菊花潭】慶霄【謝宣遠詩慶霄薄汾陽注云慶雲也】伯始【後漢書胡廣字伯始】萬家春【謂嶺南萬戶酒】

愼按此詩施氏原本不載補注本載和陶卷中今移編於此

宥老楮

我墻東北隅張王【二字皆去聲】維老谷樹先樗櫟大葉等桑柘沃流膏馬乳漲墮子楊梅熟胡爲尋丈地養此不材木蹶之得輿薪規以種松菊靜言求其用略數得五六膚爲蔡侯紙子入桐君錄黃繒練成素黝面颒作玉灌灑烝生腐餘光吐燭𨿽無傲霜節幸免狂酲毒孤根信微陋生理有倚伏投斧爲賦詩徳怨聊相贖

老谷【本艸構一名谷桑毛詩疏構幽州人謂之谷桑荊陽人謂之谷中州人謂之楮殷中宗時桑谷共生是也】膏乳【本艸楚人呼乳爲谷其木中白汁如乳故以爲名】墮子楊梅【抱朴子楮實赤者服之令老者成少酉陽雜俎醫方貴楮實初夏生六七月漸深紅色如楊梅乃成熟八九月采取】紙【陸璣詩疏江南人績其皮以爲布又持以爲紙謂之谷皮紙潔白光輝其裏甚好陶景曰南人呼谷紙亦爲楮紙】桐君錄【施氏原注藥錄載楮實正赤時收取中子陰漧用之劉禹錫試茶詩桐君有錄那知味此段新刻本刪去今補錄】繒素【按詩疏谷皮可爲布裴淵廣州記蠻夷取谷皮爲罽布以擬氊甚暖故詩云然王氏注謂世以楮實練絹不知何據施氏補注復引之吾所不取今駁正】烝菌【莊子蒸生菌廣州記其木腐後成菌耳味甚佳】

觀碁【並引】

予素不解碁嘗獨遊廬山白鶴觀觀中人皆闔戶晝寢獨聞碁聲於古松流水之間意欣然喜之自爾欲學然終不解也兒子過乃粗能者儋守張中日從之戱予亦隅坐竟日不以爲厭也

五老峯前白鶴遺址長松防庭風日淸美我時獨遊不逢一士誰歟碁者戶外屨二不聞人聲時聞落子紋枰坐對誰究此味空鉤意釣豈在魴鯉小兒近道剝啄信指勝固欣然敗亦可喜優哉遊哉聊復爾耳

廬山白鶴觀【陳舜兪廬山記廬山峯巒奇秀巖穴深防林泉茂美爲江南第一白鶴觀復爲廬山第一虞集白鶴觀記唐開元道士劉混成名和故居初以老子降詔天下皆建白鶴觀九江之觀在徳化之白鶴鄕景隆中遷於山陽宋祥符中攺名承天觀舊名古栢壇廬山紀事白鶴觀在淩霄峯西南】

糴米

糴米買束薪百物資之市不緣耕樵得飽食殊少味再拜請邦君願受一防地知非笑昨夢食力免內愧春秧幾時花夏稗忽已穟悵焉撫耒耜誰復識此意

耕樵得【後漢書周燮傳有先人艸廬結於岡畔下有陂田常肄勤以自給非身所耕漁則不食也按先生不緣耕樵得二句正用此事】食力【後漢徐穉傳家貧常自耕稼非其力不食】

入寺

曳杖入寺門輯杖挹世尊我是玉堂仙謫來海南村多生宿業盡一气中夜存旦隨老鴉起饑食扶桑暾光圓摩尼珠照耀玻瓈盆來從佛印可稍覺魔忙奔閒看樹轉午坐到鐘鳴昏斂收平生心耿耿聊自溫

世尊【翻譯名義世尊天上人間所共尊具十號義無虛妄故名如來良福田故名應供知法界故名正徧知具三明故名明行足不還來故名善逝知眾生國土故名世間解與無等故名無上士調他心故名調禦大夫爲眾生眼故名天人師知三聚故名佛具此十徳名世間尊】印可【維摩經若能如是坐者佛所印可傳燈錄慧光問達摩曰諸佛印可得聞乎師曰諸佛法印非從人得】

次韻子由三首

東亭

仙山佛國本同歸世路闗兩背馳到處不妨閒卜築流年自可數期頤遙知小檻臨防市定有新松長棘茨誰道茅檐劣容膝海天風雨看紛披

闗【王簡棲頭陀寺碑闗幽鍵感而遂通】

附子由原作【欒城集題云寓居二首】

十口南遷粗有歸一軒臨路閱奔馳市人不慣頻回首坐客相諳便解頤慙愧天涯善知識增添城外小茅茨華嚴未讀河沙偈偃仰明窻手自披東樓

白髮蒼顏自照盆董生端合是前身獨棲髙閣多詞客爲著新書未絕麟小醉易醒風力軟安眠無夢雨聲新長歌自誷眞堪笑底處人間是所欣【公自注栁子厚詩云髙歌返故室自誷非所欣】

東樓【名勝志雷州城南有蘇公樓蘇黃門以論熙丰邪說安置雷州章惇下令流人不許占官舍郡人吳國鑑造屋於此以處子由惇又以爲彊奪民居賴有僦劵而止○愼按遺老傳子由居雷州未期年或言方南行兄弟相遇中途至雷賃富民屋以居復移循州云云所云富民卽吳國鑑也計子由寓此不久其移循年月別無可考】著新書【愼按此詩第二句以董仲舒比子由第四句復云爲著新書未絕麟意是時子由方著春秋傳而未成故云爾合潁濱遺老傳考之可見】

附子由原作

月從海上湧金盆直入東樓照病身久已無心問南北時能閉目待儀麟颶風不作三農喜舶客初來百物新歸去有時無定在漫隨裏俗共欣欣椰子冠

天教日飲欲全絲美酒生林不待儀自漉疎巾邀醉客更將空殻付冠師【公自注前漢髙紀注云薛有作冠師】規模簡古人爭看簪導輕安發不知更著短檐髙屋帽東坡何事不違時椰子【南方艸木狀椰樹實大如寒瓜外有粗皮次有殻圓而且堅孫公談圃椰子本出伽盧國其實中有酒能醉人若他國所釀多不同太平寰宇記椰子樹如檳榔而髙大殻堪爲器皮堪縛船】附子由原作【欒城集題云過侄寄椰子冠】

衰鬢秋來半是絲幅巾緇撮彊爲儀垂空旋取海棕子束髮裝成老法師變化密移人不悟壊成相續我心知茅檐竹屋南溟上亦似當年廊廟時次韻子由月季花再生

幽芳本長春暫瘁如蝕月且當付造物未易料枯枿也知宿根深便作紫筍茁乘時出婉娩爲我暖栗烈【一作冽】先生蚤貴重廟論推英拔而今城東瓜不記召南茇陋居有遠寄小圃無濶躡還爲久處計坐待行年匝【公自注子由明年六十】臘果綴梅枝春杯浮竹葉誰言一萌動已覺萬木活聊將玉蘂新【公自注世謂此玫瑰花也】揷向綸巾折

月季花【本艸月季花一名鬭雪紅逐月開花薔薇類也】枯枿【庾信枯樹賦枯枿年年】附子由原作【欒城集題云所寓堂後月季再生與逺同賦】

客背有芳叢開花不遺月何人縱尋斧害意肯畱枿偶乘秋雨滋冒土見微茁猗猗抽條穎頗欲傲寒冽勢窮𨿽云病根大未容拔我行天涯逺幸此城南茇小堂劣容臥幽閣粗可躡中無一尋空外有四鄰匝窺墻數柚實隔屋看椰葉蔥蒨獨玆苗湣湣待其活及春見開敷三嗅何忍折

次韻子由浴罷

理髮千梳淨風晞勝湯沐閉息萬竅通霧散名幹浴頺然語黙喪靜見天地復時令具薪水漫欲濯腰腹陶匠不可求盆斛何由足【公自注海南無浴器故常幹浴而巳】老雞臥糞土振羽雙瞑目倦馬風沙奮鬛一噴玉垢淨各殊性快愜聊自沃雲母透蜀紗琉璃瑩蘄竹稍能夢中覺漸使生處熟楞嚴在牀頭妙偈時仰讀返流歸照性獨立遺所矚未知仰山禪已就季主卜安心防自得助長母相督垢淨性【維摩經垢淨爲二見垢實性則無淨相】琉璃【韓愈蘄簟詩一府傳看黃琉璃】返流【楞嚴經汝今欲逆生死欲流反窮流根至不生防當驗此等六受用根誰合誰離誰深誰淺誰爲圓通誰不圓滿又云於外六塵不多流逸因不流逸旋元自歸塵旣不緣根無所偶反流全一六用不行】照性【楞嚴經覺海性澄圓圓澄覺元妙元明照所生所立照性亡】所矚【楞嚴經是諸逺近諸有物性𨿽復差殊同汝見精淸淨所矚則諸物類自有差別又云若是見者應有所指若非見者應無所矚】仰山禪【髙僧傳袁州慧寂參大潙山禪師時號跛腳驅烏凡所商確多示其相謂之仰山門風今傳仰山法示成圓相行於代也】安心自得【楞嚴經跋陀婆羅於浴僧時隨例入室忽悟水因旣不洗塵亦不洗體中間安然得無所有】

附子由原作

逐客例幽憂多年不洗沐予發櫛無垢身垢要須浴顚隮本天運憤恨誰當復茅檐容病軀稻飯飽枵腹形骸但臒瘁气血尙丰足微陽閱九地浮彩見雙目枯槁如束薪堅致比溫玉長齋𨿽云淨閱月聊一沃石泉澣巾帨土釜煮桃竹南窻日未移困臥久彌熟華嚴有餘帙黙坐心自讀諸塵忽散盡法界了無矚恍如仰山翁欲就潙叟卜猶恐墮聲聞大願勤自督

借前韻賀子由生第四孫斗老

今日散幽憂彈冠及新沐況聞萬里孫已報三日浴朋來四男子大壯泰臨復開書喜見面未飲春生腹無官一身輕有子萬事足舉家傳吉夢殊相驚凡目爛爛開眼電磽磽峙頭玉【公自注李賀杜豳公之子唐兒歌頭玉磽磽眉刷翠杜郎生得眞男子】但令彊筋骨可以耕衍沃不須富文章端解耗楮【一作紙】竹君歸定何日我計久已熟長畱五車書要使九子讀【公自注吾與子由共九孫男矣】簞瓢有內樂軒冕無流矚人言適似我窮達己可卜蚤謀二頃田莫待八州督【公自注吾前後典八州】衍沃【張衡西京賦廣衍沃野厥田上上】

獨覺

瘴霧三年恬不怪反畏北風生體疥朝來縮頸似寒鴉熖火生薪聊一快紅波翻屋春風起先生黙坐春風裏浮空眼纈散雲霞無數心花發桃李翛然獨覺午窻明欲覺猶聞醉鼾聲回首向來蕭瑟處也無風雨也無晴心花【圓覺經心花發明道家元气論气運息調榮枝葉也性淸心悅開花也固精畱胎結實也】附子由次韻

咄咄書空中有怪內熱搜膏發癰疥羮藜飯芋如固然飽食安眠眞一快午雞鳴屋呼不起欠伸吉貝重衾裏此身南北付天工竹杖芒鞋卽行李夜長卻對一燈明上池溢流微有聲幻中非幻人不見本來日月無陰晴

十二月十七日夜坐達曉寄子由

燈燼不挑垂暗蘂鑪灰重撥尙餘薰淸風欲發鴉翻樹缺月初升犬吠云閉眼此心新活計隨身孤影舊知聞雷州別駕【一作乘】應危坐跨海淸光與子分

附子由次韻

月入虛窻疑欲旦香凝幽室久猶薰淸風巧爲吹余瘴疎雨時來報防雲南海炎涼身已慣北方毀譽耳誰聞遙知掛壁瓢無酒歸舶還將一勺分謫居三適

旦起理髮

安眠海自運浩浩朝黃宮日出露未晞鬱鬱蒙霜松老櫛從我久齒疎含淸風一洗耳目明習習萬竅通少年苦嗜睡朝謁常悤悤爬搔未云足己困冠巾重何異服轅馬沙塵滿風騣雕鞍響珂月實與械杻同解放不可期枯柳豈易逢誰能書此樂獻與腰金翁【當作公】

櫛齒【詩其比如櫛疏其比迫如櫛齒之相次劉熈釋名梳言其齒疏也】爬搔【嵇康絕交書性復多虱爬搔無已】枯柳【傳燈錄癩馬揩枯柳注見十九卷遊法華山詩下】

【愼按末句翁字韻據欒城集當作公】

附子由次韻

道人雞鳴起趺坐存九宮靈液流下田茯苓抱長松顚毛得餘潤冉冉欺霜風俯就無數櫛九九爲一通洗沐廢己久徐之勿悤悤气來自湧泉至此知幾重近聞西邊將袒裼擁馬騣歸來建赤油不復儕伍同笑我守尋尺求與眞源逢人生安有安未肯易三公

午窻坐睡

蒲團蟠【一作盤】兩膝竹幾閣雙肘此間道路熟徑到無何有身心兩不見息息安且久睡蛇本亦無何用鉤與手神凝疑夜禪體適劇卯酒我生有定數祿盡空餘壽枯楊不飛花膏澤回衰朽謂我此爲覺物至了不受謂我今方夢此心初不垢非夢亦非覺請【一作敢】問希夷叟

附子由次韻

定中龍眠膝定起柳生肘心無出入異三昧亦何有晴窻午陰轉坐睡一何久頺然擁褐身剝啄叩門手搴帷顧我笑疑我困宿酒不知吾喪我冰消不遺壽空虛無一物彼物自枯朽夢中得靈藥此藥從誰受侵尋入四肢欲洗自無垢從今百不欠只欠歸田叟

夜臥濯足

長安大雪年束薪抱衾裯云安市無井斗米寛百憂今我逃空谷孤城嘯鵂鶹得米如得珠食菜不敢畱況有松風聲釡鬲鳴颼颼瓦盎深及膝時復冷暖投明燈一爪翦快若鷹辭鞲天低瘴云重地薄海气浮土無重膇藥獨以薪水瘳誰能更包裹冠履裝沐猴

爪翦【莊子爲天子之諸禦不爪翦不穿耳】重膇【左傳郇瑕氏土薄水淺其惡易覯易覯則民愁民愁則墊隘於是有沈溺重膇之疾注云沈溺濕疾重膇足腫】

附子由次韻

海民慢寒備不畜衾與裯𨿽苦地气泄亦無徒跣憂逐客久未安集捨上鵂鶹念昔使胡中車馳卒不畱貂裘遡北風什襲猶颼颼中途履冰河馬倒身自投宛足費馮翼千里煩帣鞲十年事湯劑風雨气輒浮南來足憂患此病何時瘳名身孰親疎愼勿求封侯

蘇詩補注卷四十一

欽定四庫全書

蘇詩補注卷四十二翰林院編修查愼行撰古今體詩五十一首【起元符元年戊寅合明年己卯在儋州作】

正月五日與兒子過出遊作

謫居澹無事何異老且休𨿽過靖節年未失斜川遊春江淥未波人臥船自流我本無所適泛泛隨鳴鷗中流遇伏洄捨舟步層丘有口可與飲何必逢我儔過子詩似翁我唱而【一作兒】輒酬未知陶彭澤頗有此樂不問防爾何如不與聖同憂問翁何所笑不爲由與求

愼按此詩和遊斜川作施氏原本不載今從和陶卷中據題分編

子由生日

上天不難知好惡與我一方其未定間人力破陰隲小忍待其定報應眞可必季氏生而仁觀過見其實端如柳下惠焉往不三黜天有時而定壽考未易畢兒孫七男子【公自注子由三子四孫】次第皆逢吉遙知設羅門獨掩懸罄室回思十年事無愧篋中筆但願白髮兄年年作生日子由生日【按子由生仁宗寶元二年己卯二月二十日迨戊寅六十矣此詩應編本年淸明詩後姑從施氏之舊】懸罄室【左傳室如懸罄野無靑艸何恃而不恐】篋中筆【杜甫詩篋中有舊筆情至時復援】

附子由次韻

弟兄本三人懷抱防其一頎然仲與叔耆老天所隲師心毎獨往可否輒自必折足非所恨所恨覆鼎實上賴吾君仁義止海濱黜淒酸念母氏此恨何時畢平生賢孟博苟生不謂吉歸心天若許定卜老泉室淒涼百年後事付何人筆於今兄獨知言之泣生日

以黃子木拄杖爲子由生日之壽

靈壽扶孔光菊潭飲伯始𨿽雲閒艸木豈樂防此恥一時偶收用千載相瘢疻海南無嘉植野果名黃子堅瘦多節目天材任操倚嗟我始翦裁世用或緣此貴從老夫手往配先生幾相從歸故山不愧仙人杞

仙人杞【抱朴子枸杞一名仙人杖或云西王母杖或名天精或名卻老或名地骨或名枸杞也】附子由次韻

老至亦有漸五十惟杖始行年日辰匝幸免鄕閭恥罪重瘡難平余痂未脫疻登山足猶健不用扶兒子我兄念殷勤贈此攜且倚他年賜環日田舍尢須此早收藤節杯旋綴烏皮幾茅檐數間足不用伐桐杞

上元夜過赴儋守召獨坐有感

使君置酒莫相違守舍何妨獨掩扉靜看月窻盤蜥蜴臥聞風幔落伊威燈花結盡吾猶夢香篆消時汝欲歸搔首淒涼十年事傳柑歸遺滿朝衣

儋守【時張中爲儋州守詳注後】

【按方回瀛奎律髓此詩元符元年戊寅作坡公年六十三矣在儋州己半年餘十年前事當是元祐丁卯以翰林學士侍宴端門戊辰知貢舉皆在朝至五十九自中山謫惠州乙亥年賦詩有云前年侍玉輦元祐八年癸酉正月也去年中山府甲戌正月也今年江海上卽乙亥正月也當是時又安知涉海而過上元耶】

過於海舶得邁寄書酒作詩逺和之皆粲然可觀子由有詩相慶也因用其韻賦一篇並寄諸子侄

我似老牛鞭不動雨滑泥深四蹄重汝如黃犢走卻來海濶山髙百程送庶幾門戶有八慈不恨居鄰無二仲他年汝曹笏滿牀中夜起舞踏破罋防當洗眼看騰躍莫指癡腹笑空洞譽兒𨿽是兩翁癖積徳己自三世種豈惟萬一許生還尙恐九十煩珍從六子晨耕簞瓢出眾婦夜績燈火共春秋古史乃家法詩筆離騷亦時用但令文字還照世糞土腐余安足夢

夜績【漢書食貨志冬民旣入婦人相從夜績女工必相從者所以省費燎火同巧拙而合習俗也】古史【子由以司馬遷作史記淺近疎略故因遷之舊而作古史】

【愼按晁說之嵩山集有蘇叔黨墓志其略云通直郎蘇過叔黨東坡先生之季子母同安夫人王氏元祐五年年十九以詩賦解兩浙路七年先生爲吏部尙書任右承務郎明年先生卽謫英州繼貶惠州遷儋耳萬死不測之險獨侍先生往來初至海外爲文一篇曰志隠先生因欲自爲廣志隠以極窮通得防之理焉嘗命叔黨作孔子弟子列傳先生放歸卒於陽羨叔黨遂家於潁昌偶從湖陰營水竹數畆名曰小斜川自號斜川居士宣和五年十二月以疾卒於鎭陽道中年五十一云云宋史叔黨𨿽有傳而附見先生之後此志敍次爲獨詳故具錄之以備稽考】

附子由原作

孟子自誇心不動未試永嘉鐵輪重弟兄六十老病餘萬里同遭海隅送長披羊裘類嚴子罷食豬肝同閔仲大男畱處事田畆幼子隨行供釜罋低眉語笑接鄰父彈指吁嗟到蠻洞茅茨一日敢忘葺桑柘十年須勉種來時邂逅得相攜歸去逡巡應復從莫驚憂患爾來同久知出處平生共𨿽令子孫治家學休炫文章供世用潁川築室久未成夜來忽作西湖夢

淸明日聞過誦書聲節閒美感念少時悵焉追懷先君宮師之遺意且念淮徳二幼孫無以自遣乃和淵明二篇隨意所寓無復倫次也

今日復何日髙槐布初陰良辰非虛名淸和盈我襟孺子卷書坐誦詩如鼓琴卻去【一作念】四十年玉顏如汝今閉戶未嘗出出爲鄰里欽家世事酌古百史手自斟當年二老人喜我作此音淮徳入我夢角羈未勝簪孺子笑問我君【一作翁】何念之深

念深【漢書陸賈傳右丞相陳平常燕居深念賈往不請直入坐陳平方念不見賈賈曰何念深也】

雀鷇含淳音竹萌抱靜【一作靖】節【公自注先君少時詩失其全篇】誦我先君詩肝肺爲澄澈猶如【一作爲】鳴鶴和未作獲麟絕願因騎鯨李追此禦風列丈夫貴出世功名豈人傑家書三萬卷獨取服食訣地行卽空飛何必挾日月

丈夫【傳燈錄國淸欽禪師曰出家乃大丈夫事】服食訣【道書有服餌要訣一卷太淸神仙服食經五卷】挾日月【黃庭內景經出日入月呼吸存注謂常存日月於兩目使照一身與日月光共合也○按先生所用正是修煉家語施氏原注引莊子昭昭乎如掲日月而行與詩意不合】愼按以上二首和淵明郭主簿韻施氏原本不載今從新刻本和陶卷中分編於此

海南人不作寒食而以上已上冢予攜一瓢酒尋諸生皆出矣獨老符秀才在因與飲至醉符蓋儋人之安貧守靜者也

老鴉銜肉紙飛灰萬里家山安在哉蒼耳林中太白過鹿門山下徳公回管寧投老終歸去王式當年本不來記取城南【一作南城】上已日木棉花落刺桐開

老符【瀛奎律髓云昌黎不謫潮州後世豈知有趙徳東坡不落海南後世豈知有符林按林卽老符之名也】刺桐【南方艸木狀刺桐其木爲材三月三時布葉繁密後有花赤色間生葉間旁照他物皆朱殷然三五房凋則三五復發如是竟嵗】

往年宿瓜步夢中得小絕錄示謝【別本無謝字】民師

吳塞蒹葭空碧海隋宮楊柳只金堤春風自恨無情水吹得東流竟日西

民師【本集有與謝民師推官尺牘當卽其人他無可考】

愼按此詩施氏原本不載據外集編南海卷中今從續補下卷移編於此

五色雀【並引】

海南有五色雀常以兩絳者爲長進止必隨焉俗謂之鳳凰云久旱而見輒雨潦則反是吾卜居儋耳城南常一至庭下今日又見之進士黎子云及其弟威家旣去吾舉酒祝曰若爲吾來者當再集也己而果然乃爲賦詩

粲粲五色羽炎方鳳之徒靑黃縞服翼衞兩紱朱仁心知閔農常告雨霽符我窮惟四壁破屋無瞻烏惠然此粲者來集竹與梧鏘鳴如玉佩意欲相嬉娛寂莫兩黎生食菜眞臞儒小圃散春物野桃陳雪膚舉杯得一笑見此紅鸞雛髙情如飛仙未易握粟呼胡爲去復來眷眷豈屬吾回翔天壤間何必懷此都

和陶乞食韻

莊周昔貸粟猶欲舂脫之魯公亦乞米炊煮尙不辭淵明端乞食亦不避嗟來嗚呼天下士死生寄一杯斗水何所直逺汲苦姜詩幸有餘薪米養此老不才至味久不壞可爲子孫貽

姜詩【後漢人注詳第一卷

甘泉寺下】

和陶和胡西曹示顧賦曹韻

長春如稚女飄颻倚輕颸卯酒暈玉頰紅綃捲生衣低顏香自斂含睇意頗微寧當配【一作娣】黃菊未肯似【一作姒】戎葵誰言此弱質閱世觀盛衰頩然疑薄怒沃盥未可揮瘴雨吹蠻風凋零豈容遲老人不解飲短句餘淸悲長春【按本艸金盞艸一名長春花言耐久也但金盞花色深黃今詩云卯酒暈玉頰紅綃捲生衣乃是紅色當另是一種】戎葵【羅願爾雅翼蜀葵名戎葵亦名胡葵夏小正云四月小滿後五日胡葵華卽此】

遊城南謝氏廢園作

喬木捲蒼藤浩浩崩云積謝家堂前燕對語悲【一作非】宿昔仰看桄榔樹鶴舞長翮新年結茘子主人黃壤隔溪陰宜館我稍省薪水役相如賣車騎五畆亦可易但恐服鳥來此生還蕩析誰能揷籬槿防此殘竹柏籬槿【謝靈運詩揷槿別作墉沈約詩槿籬疏復密】

【按此詩和陶使都經錢溪韻】

和陶擬古九首

有客叩我門系馬門前柳庭空鳥雀散門閉客立久主人枕書臥夢我平生友忽聞剝啄聲驚散一杯酒倒裳起謝客夢覺兩愧負坐談雜今古不答顏愈厚問我何處來我來無何有

附子由次韻

客居逺林薄依墻種楊柳歸期未可必成陰定非久邑中有佳士忠信可與友相逢話禪寂落日共杯酒艱難本何求緩急肯相負故人在萬里不復爲薄厚未盡鬻衣衾時勞問無有

酒盡君可起我歌已三終由來竹林人不數濤與戎有酒從孟公愼勿從揚雄﨑嶇頌沙麓塵埃污西風昔我未嘗達今者亦安窮窮達不到處我在阿堵中

三終【禮鄕飲酒間歌三終合樂三終疏云毎一篇而一終一歌則一吹也】孟公【後漢書陳遵字孟公先是揚雄作酒箴以諷成帝其文爲酒客難法度士遵大喜之】

附子由次韻

閉門不復出玆焉若將終蕭然環堵間乃復有爲戎我師柱下史久以雌守雄金刀𨿽云利未聞能斫風世人欲困我我己長安窮窮甚當辟穀徐觀百年中

客去室幽幽服鳥來座隅引吭伸兩翅太息意不舒吾生如寄耳何者爲吾廬去此復何之少安與汝居夜中聞長嘯月露荒榛蕪無問亦無答吉凶兩何如

座隅【史記賈誼服賦止於座隅貎甚閒暇】吉凶【服賦野鳥入室兮主人將去請問於服兮予去何之吉乎告我凶言其菑】

附子由次韻

蕭蕭發垂素晡日迫西隅道人閔我老元气時捲舒嵗晚風雨交何不完子廬萬法滅無餘方寸可久居將掃道上塵先拔庭中蕪一淨百亦淨物我皆如如

少年好遠遊蕩志隘八荒九夷爲藩籬四海環我堂盧生與若士何足期渺茫稍喜海南州自古無戰場奇峯望黎母何異嵩與邙飛泉寫萬仞舞鶴雙低昂分流未入海膏澤彌此方芋魁倘可飽無肉亦奚傷

黎母【瓊州誌五指山一名黎母山名勝志山在瓊州府定安縣南一云女星常降此山名黎一云昔雷攝一蛇卵在山中生一女有交阯人過海采香因與野合其後子孫眾多是爲黎人之祖故曰黎母黎人多居山之四旁】飛泉【瓊州誌昌江在昌化縣城南十里源自五指山至侯村分南北二派南江西流經赤坎村防海潮成港北江繞縣南流西至泥浦與潮相滙經入海】

附子由次韻

夜夢披髮翁騎驎下大荒獨行無與遊闖然入我堂髙論何崢嶸微言何茫我徐聽其說未離翰墨場平生气如虹宜不葬北邙少年慕遺文奇姿揖昂昂衰罷百無用漸以圓斵方隠約就所安老退還自傷

馮冼古烈婦翁媼國於玆策勲梁武后開府隋文時三世更險易一心無燐緇錦繖平積亂犀渠破余疑廟貌空復存碑版漫無辭我欲作銘志慰此父老思遺民不可問僂句莫予欺犦牲菌雞卜我當一訪之銅鼓壺盧笙歌此送迎詩

廟貌【愼按南史冼夫人卒於隋仁壽初諡誠敬夫人名勝志冼夫人祠在髙州東門外元和郡縣誌隋大業中始開朱崖立十縣又置儋耳臨振二郡而髙州誠敬夫人廟碑髙祖賜夫人臨振縣湯沭邑則是大業以前已有臨振縣矣唐武徳五年攺臨振郡爲振州宋開寶五年又攺崖州臨振旣爲夫人湯沐邑則海南亦當有廟非獨髙州也】犦牲【文苑英華張說宋公遺愛碑頌曰犦牛牲兮菌雞卜神降福兮公壽考】銅鼔【裴淵廣州記貍獠鑄銅鼓以髙大爲貴面濶五尺餘鼔腰隆起或作海魚周回有蝦蟇十二相對朱輔溪蠻叢笑蠻地多銅鼔如大鐘長筩三十六乳重百餘觔其文多環以甲士中空無底】壺盧笙【溪蠻叢笑葫盧笙潘安仁賦所云曲沃懸匏汶陽瓠篠皆笙之材也蠻所吹蘆笙亦匏瓠余意但列管六與說文十三簧不同耳此說與施注小異故錄之】

附子由次韻

佛法行中原儒者恥論玆功施防防中亦何負當時此方舊雜染渾渾無名緇治生守家室坐使斯人疑未知酒肉非能與生死辭熾哉吳閩間佛事不可思生子多穎悟徳報豈吾欺時俾正法眼一出照曜之誰爲邑中豪勤誦我此詩

沈香作庭燎甲煎紛相和豈若炷微火縈煙嫋【一作嬝】淸歌貪人無饑飽胡椒亦求多朱劉兩狂子隕隊如風花本欲竭澤魚柰此明年何【公自注朱初平劉誼欲冠帶黎人以取水沈】沈香【注見四十一卷勸農詩下】甲煎【李髙謝臘日口脂面藥啟然之以桂花蘭蘇柔之以辛夷甲煎】

附子由次韻

憂來感人心悒悒久未和呼兒具濁酒酒酣起長歌歌罷還獨舞黍麥力誠多憂長酒易消脫去如風花不悟萬法空子如此心何

雞窠養鶴髮及與唐人遊來孫亦垂白頗識李崖州再逢盧與丁閱世眞東流斯人今在亡未遽掩一丘我師吳季子守節到晚周一見春秋末焉不可求

雞窠【詳見施氏原注引洞微志中】李崖州【唐書李徳裕字文饒穆宗卽位擢翰林學士進中書舍人出爲浙西觀察使歷相文宗武宗拜太尉進封趙國公宣宗大中元年貶崖州司戶參軍明年卒年六十三】盧【宋史盧多遜河內人舉進士爲翰林學士太平興國初拜中書侍郎平章事與趙普不協防有以多遜交通秦王事聞削官爵並家屬流配崖州卒於流所年五十二】丁【宋史丁謂字公言長洲人進士甲科累擢知制誥權三司使上防計錄遷參知政事天禧中冦凖爲相尢惡謂謂媒孽其過凖罷相拜謂中書門下平章事仁宗卽位謂潛結內侍雷允恭傳達中防及允恭誅降謂分司西京再貶崖州司戶參軍籍其家】

附子由次韻

杜門人笑我不知有天遊光明徧十方咫尺陋九州此觀一日成衮衮通法流竿木常自隨何必返故丘老耼白髮年靑牛去西周不遇闗尹喜履迹誰能求

城南有荒池瑣細誰復采幽姿小芙蕖香色獨未攺欲爲中州信浩蕩絕雲海遙知玉井蓮落蕋不相待攀躋及少壯已失【一作矣】那容悔

城南池【名勝志儋州城南有桄榔庵庵前有淸水池池中荷花四季不絕臘月尢勝宋知軍陳覺淸水池詩有坡老未須譏瑣細解隨梅菊到冰霜之句】玉井蓮【韓愈詩太華峯頭玉井蓮開花十丈藕如船】

附子由次韻

耝田種紫芝有根未堪采逡巡嵗月度太息毛髮攺晨朝玉露下滴瀝投滄海須牙忽長茂枝葉行可待夜燒沈水香持戒勿中悔

黎山有幽子形槁神獨完負薪入城市笑我儒衣冠生不聞詩書豈知有孔顏翛然獨往來榮辱未易闗日暮鳥獸散家在孤云端問答了不通嘆息指屢彈似言君貴人艸莽棲龍鸞遺我古【一作吉】貝布海風今嵗寒鳥獸散【漢書李陵傳各鳥獸散猶有得脫歸報天子者】古貝【文昌雜錄閩嶠以南多木棉采其花爲布號吉貝後讀南史言林邑等國出古貝木其花成對如鵝毳抽其緒紡之以作布與薴不異正此種也蓋俗訛古爲吉耳釋氏翻譯名義刼貝卽木棉也瓊州誌東峱山在文昌縣東一百里此山之形似猿峱其地多田種藷芋給食緝紡吉貝以爲衣方勺泊宅編吉貝卽古白布此數處皆以古爲吉錄存備考】

附子由次韻

海康雜蠻蜑禮俗久未完我居近閭閻願先化衣冠衣冠一有恥其下胡爲顏東鄰有一士讀書寄賢闗歸來奉親友跬步行必端慨然顧流俗嘆息未敢彈提提烏鳶中見此孤翔鸞漸能衣裘褐袒裼如惡寒

和陶田舍始春懷古【並引】

儋人黎子云兄弟居城東南躬農圃之勞偶與軍使張中同訪之居臨大池水木幽茂坐客欲爲醵錢作屋予亦欣然同之名其屋曰載酒堂用淵明懷古田舍作二首

退居有成言垂老竟未踐何曽淵明歸屢作敬通免休閒等一味妄想生愧靦【公自注淵明本用緬字今聊取其同音】聊將自知明稍積在家善城東兩黎子室邇人自遠呼我釣其池人魚兩忘反使君亦命駕恨子林塘淺

成言【左傳宋向戍從子木成言於晉】自知明【老子知人者智自知者明】

茅茨破不補嗟子乃爾貧菜肥人愈【一作亦訛】瘦竈閒井常勤我欲致薄少解衣勸坐人臨池作虛堂雨急瓦聲新客來有美載果熟多幽欣丹茘破玉膚黃柑溢芳津借我三畆地結茅爲子鄰鴂舌倘可學化爲黎母民

郊行步月作

缺月不早出長林踏靑防犬吠主人怒愧此閭裏情怪我夜不歸茜袂窺柴荊雲間與地上待我兩友生驚鵲再三起樹端已微明白露淨原野始覺丘陵平暗蛩方夜績孤螢亦宵徵歸來閉戶坐寸田且黙耕莫赴花月期免爲詩酒縈詩人如布谷聒聒常自名【別本作鳴訛】如布谷【後漢書馮衍傳詞如循環口如布谷】

【按此詩和陶辛丑七月赴假還江陵夜行途中口號韻】

和陶庚戌嵗九月中於西田獲早稻

蓬頭三【一作二】獠奴誰謂願且端晨興灑埽罷飽食不自安願治此圃畦少資主遊觀晝功不自覺夜气乃潛還早韭欲爭春晚菘先破寒人間無正味美好出艱難蚤知農圃樂豈有非意幹尙恨不持耝未免騂我顏此心茍未降何適不間闗休去復歇去菜食何所嘆

獠奴【杜甫有示獠奴詩又有課人伯夷辛秀信行等入山斬陰木詩又信行修水筒詩云於斯答恭敬足以殊殿最此詩起二句正用此】

和陶丙辰嵗八月中於下潠田舍獲

聚糞西垣下鑿井東垣隈勞辱何時休宴安不可懷天公豈相喜雨霽與意諧黃菘【一作松】養土膏【一作羔】老楮生樹雞未忍便烹煮繞觀日百回跨海得遠信冰盤鳴玉哀茵蔯防膾縷照坐如花開一與蜑叟醉蒼顏兩摧頺齒根日浮動自與粱肉乖食菜豈不足【一作好】呼兒拆雞棲

愼按以上十七首皆海南作施氏原本不載今從新刻本和陶卷中類編於此

答海上翁

山【一作仙】翁不復見新詩疑是河南石壁曦海水豈容鯨飲盡然犀何處覓瓊枝

愼按此詩不解何謂施氏原本不載今從續補下卷移編

貧家淨掃地

貧家淨掃地貧女好梳頭下士晚聞道聊以拙自修叩門有佳客一飯相邀畱春炊勿艸艸此客未易媮愼勿用勞薪感我如薰猶徳人抱衡石銖黍安可廋

晚聞道【莊子早湛於人僞而晚聞大道也】

新居

朝陽入北林竹樹散疎影短籬尋丈間寄我無窮境舊居無【一作才】一席逐客猶遭屏結茅得玆地翳翳村巷永數朝風雨涼畦菊發新穎俯仰可卒嵗何必謀二頃遭屏【本集先生與程全父尺牘云初至僦官屋數椽近復遭迫逐王定國甲申雜記云潭州彭氏子民隨董必察訪廣西時子瞻在儋州董至雷議過儋彭涕泣曰人人家有子弟董感悟止遣一小使臣至儋遂有逐出官舍之事】

愼按施氏原注東坡至儋耳軍使張中請館於行衙又別飾官舍爲安居計朝廷命湖南提舉常平董必者察訪廣西遣使臣過海逐出之中坐黜死雷州監司悉鐫秩云云先生送張中詩有懸知冬夜長之句則張中離儋必於冬月公之被逐移居當是秋末冬初事原本編此詩於上巳之後殊失次第今攺正

送昌化軍使張中【一本有罷官赴闕四字】

孤生知永棄末路嗟長勤久安儋耳陋日與雕題親海國此奇士官居我東鄰卯酒無虛日夜碁有達晨小罋多自釀一瓢時見分仍將對牀夢伴我五更春暫聚水上萍忽散風中云恐無再見日笑談來生因空吟淸詩送不救歸裝貧

昌化軍【九域志廣南西路昌化軍唐儋耳昌化郡本朝熈寧六年廢爲軍治宜倫縣東至瓊州二百六十里西至海十里南至崖州四百八十里】

【按此詩和陶與殷晉安別韻張中平生不詳特以先生故罷官甚至斥死其人可知矣宜送行詩至再至三惓惓不釋也】

再送張中

胸中有佳處瘴海不能腓三年無所愧十口今同歸汝去莫相憐我生本無依相從大塊中幾合幾分違莫作往來相而生愛見悲悠悠含山日炯炯畱淸輝懸知冬夜長不恨晨光遲夢中與汝【一本作無與】別作詩記忘遺【按此詩和陶王撫軍座送客韻】

三送張中

畱燈坐達曉要與影晤言下帷對古人何暇復窺園使君本學武少誦十三篇頗能口擊賊戈防亦森然才智誰不如功名嘆無緣獨來向我說憤懣當奚宣一見勝百聞往鏖臯蘭山白衣挾三矢趁此徵遼年

【按此詩和答龎參軍韻】

愼按以上三首施氏原本皆不載今考據本題從和陶卷中分編

次韻子由贈吳子野先生二絕句

馬迹車輪滿四方若爲閉著【一本作暑訛】小茅堂安【一作仙】心欲捉左元放癡疾【一作絕】還同顧長康

江令蒼苔圍故宅謝家語燕集華堂先生笑說江南事只有靑山繞建康

江令蒼苔【江淹靑苔賦余鑿山楹爲室有靑苔焉踦屋上生斑駁下布】

【愼按欒城集康字韻絕句凡三首時子由自雷再徙循州贈吳子野詩也自此以後兩蘇無唱和之什矣】附子由原作【原題雲雨中招吳子野先生一絕又答吳和二絕】

柴門不出蓬生徑暑雨無時水及堂辟穀賴君能作客暫來煎蜜餉桃康【自注循州作】

三間浰水小茅屋不比麻田新艸堂問我秋來气如火此間何事得安康

慣從李叟遊都市久伴藍翁醉畫堂不似蘇門但長嘯一生畱恨與嵇康【自注子野昔與李士寧縱遊京師與藍喬同客曾魯公家甚久】

被酒獨行徧至子云威徽先覺四黎之舍三首

半醒半醉問諸黎竹刺藤稍步步迷但尋牛矢覓歸路家在牛欄西復西

總角黎家三四童口吹蔥葉送迎翁莫作天涯萬里意谿邊自有舞雩風

吹蔥葉【事未詳】

符老風淸柰老何朱顏減盡鬢絲多投梭毎困東鄰女換扇惟逢春夢婆【公自注是日復見符林秀才言換扇事】

過黎君郊居

半園荒艸沒佳蔬煮得占禾半是藷萬事思量都是錯不如還叩仲尼居

愼按此詩施氏原本不載今從續補下卷移編於此

遊城東學捨作

聞有古學捨竊懷淵明欣攝衣造兩塾窺戶無一人邦風方杞夷廟貌猶殷因先生饌已缺弟子散莫臻忍饑坐談道嗟我亦晚聞永言百世祀未補平生勤今此復何國豈與陳蔡鄰永媿虞仲翔弦歌滄海濱

百世祀【史記陳世家盛徳之後必百世祀】

【按此詩和陶示周續之祖企謝景夷三郎中韻】

吾謫海南盡賣酒器以供衣食獨有一荷葉杯工制美妙畱以自娛乃和淵明連雨獨飲二首

平生我與爾【一作我】舉意輒自【一作相】然豈止磁石鐵𨿽合猶有間此外一子由出處同偏僊晚景最可惜分飛海南天糾纆【別本作纒訛】不吾欺寧此憂患先顧引一杯酒誰謂無往還寄語海北人今日爲何年醉裏有獨覺夢中無雜言

磁鐵【抱朴子磁石引鍼大涅槃經磁石去鐵𨿽逺以其故鐵則隨著】

阿堵不解醉誰歟此頺然誤入無功鄕掉臂嵇阮間飲中八仙人與我俱得仙淵明豈知道醉語忽談天偶見此物眞遂超【一作趨】天地先醉醒可還酒此覺無所還淸風洗䢐暑連雨催丰年牀頭伯雅君此子可與言無所還【楞嚴經佛告阿難今當示汝無所還地】

得鄭嘉防靖老書欲於海舶載書千餘卷見借因讀淵明贈羊長史詩云愚生三季後慨然念黃虞得知千載事上賴古人書次其韻以謝鄭君

我非皇甫謐門人如摯虞不持【一作特】兩防酒肯借一車書欲令海外士觀經似鴻都結髮事文史俯仰六十餘老馬不耐放長鳴思服輿故知根塵在未免病藥俱念君千里足歷塊猶踟躕好學眞伯業比肩可相如此書久己熟救我今荒蕪顧慚桑楡迫久【一作豈】厭詩書娛奏賦病未能艸老更疎猶當距楊墨稍欲懲荊舒鄭嘉防【愼按先生半月泉題名蘇軾曹輔劉季孫鮑朝懋鄭嘉防蘇堅同遊元祐六年三月十一日刻石在湖州徳淸縣慈相寺中余家有榻本詩題中所謂鄭防嘉當卽嘉防之訛今從石刻攺正本集又有與鄭嘉防尺牘云此中枯寂殆非人世然居之甚安況諸史滿前甚可與語者也著書則未暇日與小兒編排齊整之以須異日歸之左右也正謝其借書事故備錄之】病藥【傳燈錄道吾和尙一缽歌藥是病病是藥到頭兩事都拋卻】伯業【三國誌山陽太守袁遺與袁術等同時起兵裴松之注云遺字伯業紹從兄張超常薦其包羅載籍綜練百氏求之今日邈焉寡儔魏太祖稱長大而能勤學者惟吾與袁伯業耳】

【按程鉅夫雪樓集跋東坡帖云蘇公坐謫時有在都城見叔黨而障面者及遷儋耳鄭嘉防靖老乃能以海舶載書千餘卷爲借亦可嘉已公和淵明贈羊長史詩以謝之千載而下知有靖老士烏可不自附於靑雲哉此帖言所借書收掌如法前輩借人書籍愛防如此皆盛徳事】

和陶五月旦日作和戴主簿

海南無冬夏安知嵗將窮時時小搖落榮悴俯仰中上天信包荒佳植無由丰鉏耰代【一作待訛】肅殺有擇非霜風手栽蘭與菊侑我淸宴終擷芳眼已明飲酒腹尙衝艸去土自隤井深墻愈隆勿笑一畆園蟻垤齊衡嵩包荒【易泰卦九二包荒用馮河疏云體健居中而用乎泰能包含荒穢受納馮河者也】和陶怨詩楚調示龎主簿鄧治中

當歡有餘樂在戚亦頺然淵明得此理安處故有年嗟我與先生所賦良奇偏人間少宜適惟有歸耘田我昔墮軒冕毫釐眞市防困來臥重裀憂媿自不眠如今破茅屋一夕或三遷風雨睡不知黃葉滿枕前寧當出怨句慘慘如孤煙但恨不早悟猶推淵明賢

愼按以上六首施氏原本皆不載以本詩考之確是南海秋冬作今從新刻和陶卷中編次於此

倦夜

倦枕厭長夜小窻終未明孤村一犬吠殘月幾人行衰鬢久己白旅懷空自淸荒園有絡緯虛織竟何成絡緯【炙轂子雜錄莎雞古今注一名促織一名絡緯】

用過韻冬至與諸生飲酒【公自注符吳皆坐客其餘皆卽事實錄也】

小酒生黎法幹糟瓦盎中芳辛知有毒滴瀝取無窮凍醴寒初春醅暖更饛華夷兩尊合醉笑一歡同裏閈峩山北田園震澤東歸期那敢說安訊不曾通鶴鬢驚全白犀圍尙半紅愁顏解符老壽耳鬭吳翁得谷鵝初飽亡貓鼠益丰黃姜收土芋捲耳斫霜叢兒瘦緣儲藥奴肥爲種松【疑當作菘】頻頻非竊食數數尙乘風河伯方誇若靈媧自舞馮歸途陷泥淖炬火燎茅蓬膝上王文度家傳張長公和詩仍醉墨戲海亂羣鴻

小酒【宋史食貨志廣南東西路自春至秋酤成卽鬻謂之小酒臘釀夏而出謂之大酒】生黎法【太平寰宇記瓊儋之俗呼山嶺爲黎人居其間號曰生黎釀酒不用麯糵有木曰嚴樹取其皮葉後淸水浸之以粳釀和之香甚能醉人又有石橊亦取花葉和釀醖之數日成酒熟則以竹筒吸之】符老【卽符林秀才】吳翁【卽吳子野時訪先生於海外】捲耳【本集蒼耳錄云一名羊負來詩謂之捲耳疏謂之枲耳俗謂之道人頭海南無藥惟此生舍下】

縱筆三首

寂寂東坡一病翁白須【一作頭】蕭散滿霜風小兒誤喜朱顏在一笑那知是酒紅

【按冷齋夜話引山谷語云不易其心而造其語謂之換骨法規撫其意而形容之謂之奪胎法白居易詩云醉貌如霜葉𨿽紅不是春東坡兒童誤喜朱顏在一笑那知是酒紅此所謂奪胎法也】

父老爭看烏角巾應緣曾現宰官身溪邊古路三叉口獨立斜陽數過人

烏角巾【杜甫詩錦裏先生烏角巾】現宰官身【法華經妙音菩薩現種種身處處爲眾生說是經典或現居士身或現宰官身又普門品云應以宰官身得度者卽現宰官身而爲說法按春渚錄云東坡與山谷同見淸老淸語坡前身爲五祖戒和尙故嶺外詩云應緣曾現宰官身豈眞戒禪師後身耶】

北船不到米如珠醉飽蕭條半月無明日東家當祭竈只雞鬥酒定膰吾

夜燒松明火

嵗暮風雨交客捨淒薄寒夜燒松明火照室紅龍鸞快焰初煌煌碧煙稍團團幽人忽富貴蕙【一作繐】帳芬椒蘭珠煤綴屋角香流銅槃【公自注松瀝也出本艸注】坐看十八公俯仰灰燼殘齊奴朝爨蠟萊公夜長嘆海康無此物燭盡更未闌

松明火【本集雜記一條雲海南多松己卯蠟月二十三日墨竈火發幾焚屋遂罷作墨大小五百丸余松明一車仍以照夜】

蘇詩補注卷四十二

欽定四庫全書

蘇詩補注卷四十三翰林院編修查愼行撰古今體詩五十二首【起元符三年庚辰春在儋州五月移亷州安置八月杪離亷州作】

庚辰嵗人日作時聞黃河巳復北流老臣舊數論此今斯言乃驗二首

老去仍棲隔海村夢中時見作詩孫天涯巳慣逢人日歸路猶欣過鬼門三防已應思賈讓孤忠終未赦虞翻典衣剰買河源米屈指新篘作上元

黃河北流【宋史河渠志元祐初河流𨿽北而孫村低下河北諸郡皆被災於是回河東流之議起安壽深以東流爲是文彥博呂大防皆主其說蘇轍謂呂公著不如因舊而修其未備防範百祿行視東西二河亦云東流髙仰北流順下決不可回時吳安持與李偉力主回河請置修河司從之七年十月以大河東流賜吳安持三品服李偉再任紹聖元年都水使王宗望上言東北兩流頻年紛爭不決伏自奉詔凡九月上稟成使全河東還故道乞付史館紀績至元符二年六月河決內黃東流遂斷絕八月左司諫王祖道請正吳安持李偉等之罪詔可】老臣數論【元祐三年先生任翰林學士時上札子云黃河自天禧以來故道漸淤毎決而西熙寧中決於曹村又決小吳先帝知河之欲西北流故不復塞今都水使者王孝先乃欲於北京南開孫村河欲奪河身以復故道此豈獨一方之安危天下之休戚也臣聞自孫村至海口舊管堤埽四十五所嵗支物件五百餘萬今欲興修巳壊堤埽準備河水復行東道此莫大之患不貲之費也臣采察眾論以爲此役不可不罷若今嵗罷役不過枉費九百萬物料若更接續興修則來嵗當役數十萬人仍費三千餘萬不若將三千萬物料分作數年因水所行之地稍立隄防數年之後必漸安流何苦興必不可成之役乎元祐四年八月子由在翰林第四疏有曰臣兄軾前在經筵因論黃河等事爲眾人所疾迹不自安遂求引退云云】門【本集到昌化軍謝表云並鬼門而東騖浮瘴海以南遷名勝志鬼門關在郁林州北流縣西十里兩山相對間濶三十步往來交阯皆由此關其南尢多瘴癘諺云鬼門關十人去九不還唐沈佺期詩昔傳防江路今到鬼門關】三防【漢書溝洫志待詔賈讓言治河有上中下三防】河源米【惠州誌南齊時析龍川縣置河源縣以縣東北有三河之源故名施氏原注海南無秔秫河源縣屬惠州當是秔秫所產也】

不用長愁掛月村防榔生子竹生孫【公自注海南勒竹毎節生枝如竹竿大蓋竹孫也】新巢語燕還窺研舊雨來人不到門春水蘆根看鶴立夕陽楓葉見鴉翻此生念念隨泡影莫認家山作本元

新巢【瀛奎律髓海南人日燕巳來巢亦異事】窺研【鄭谷燕詩閒幾研中窺水淺落花徑裏得泥香】泡影【秦譯金剛經一切有爲法如夢幻泡影淨名疏雲上水爲因下水爲緣得有泡起斯須卽無有物遮光則有影見物異影異物動影動】認本元【楞嚴經徒獲此心未敢認爲本元心也】庚辰嵗正月十二日天門冬酒熟予自漉之且漉且嘗遂以大醉二首

自撥牀頭一罋云幽人先巳醉濃芬天門冬熟新年喜麯米春香並捨聞【公自注杜子美詩云聞道云安麯米春蓋酒名也】菜圃漸疎花【一作云】漠漠竹扉斜掩雨紛紛擁裘睡覺知何處吹面東風散纈紋

天門冬酒【爾雅虋冬一名滿門冬抱朴子門冬一名顚棘可作散絞其汁作酒以服散尢佳楚人呼爲天門冬本艸天門冬根白或黃紫色大如手指可取汁作酒山居要錄有造天門冬酒法愼按枕中記服食法云采天門冬根食之去三虫伏屍後一段云釀酒初熟防酸久停則香美諸酒不及也新刻本引注舛訛施氏原本所無也今補注駁正】

載酒無人過子云年來家醖有奇芬醉鄕杳杳誰同夢睡息齁齁得自聞口葉向詩【一本作時訛】猶小小眼花因酒【一本作醉】尙紛紛防燈更試淮南語泛溢東風有縠紋泛溢東風【周禮酒正辧五齊之名一曰泛齊鄭康成注云泛者成而滓浮泛泛然如今宜城醪埤雅引造化權輿云東風東方之風气也故凍非東風不能解泛非東風不能溢】

追和戊寅嵗上元

賔【一作春】鴻社燕巧相違白鶴峯頭白板扉石建方欣洗牏厠姜龐不解嘆蛜【一作蠨】蝛一龕京口嗟春夢萬炬錢塘憶夜歸合浦賣珠無復有當年笑我泣牛衣

戊寅上元【詩見四十二卷中】賔鴻【防溪詩話坡翁詩賔鴻社燕巧相違月令鴻雁來賔事嘗疑人未曽用及觀劉夢得詩暮霞千萬狀賔鴻次第飛顧況云安得淩風翰肅肅賔天京老杜云別浦雁賔秋知古人必有所本也】牏厠【詩話總龜云古人用事有趁筆快意而誤者子瞻詩石建方欣洗牏厠據漢書本作厠牏蓋中衣也二字義不應顚倒用】牛衣【漢書王章傳注牛衣龍具也演繁露龍具之制不知何若案食貨志董仲舒曰貧民常衣牛馬之衣則牛衣者編艸使暖以被牛體蓋蓑衣之類】

【按本集先生自題此詩後云戊寅上元在儋耳過子夜出余獨守舍作違字韻詩今庚辰上元巳再期矣家在惠州白鶴峯下過子不眷婦子從余此來其婦亦篤孝悵然感之故和前篇有石建姜龎之句又復悼懷同安君末章故復有牛衣之句悲君亡而喜子存也】

和陶雜詩十一首

斜日照孤隙始知空有塵防風動眾竅誰信我忘身一笑問兒子與汝定何親從我來海南【一本作南海】幽絕無四鄰耿耿如缺月獨與長庚晨此道固應爾不當怨尢人缺月長庚【韓愈詩東方未明大星沒惟有太白配殘月】

故山不可到飛夢隔五嶺眞遊有黃庭閉目寓兩京室空無可照火滅膏自冷披衣起視夜海濶河漢永西牕半明月散亂梧楸影良辰不可系逝水無畱【一本作由訛】騁我苗期後枯持此一念靜

後枯【稽康養生論爲稼於湯之世必一漑者後枯】

眞人有妙觀俗子多妄量區區勸粒食此豈知子房我非徒跣相終老懷未央兔死縛淮陰狗功指平陽哀哉亦可羞世俗皆羊腸

相如偶一官嗤鄙蜀父老不記犢鼻時滌器混傭保著書曾幾何【一作許】渇肺灰土燥琴臺有遺魄笑我歸不早作書遺故人皎皎我懷抱餘生幸無愧可與君平道犢鼻滌器【漢書司馬相如傳相如之臨卭盡賣車騎買酒捨乃令文君當壚相如身自著犢鼻禈與傭保雜作滌器於市中】渇肺【相如傳相如口喫而善著書常有消渇病】琴臺【王褒益州記相如宅在笮橋北李膺云市橋西二百步得相如舊宅南有琴臺故墟方輿勝覽琴臺後爲金花寺城內者非其舊也卽今之金泉鋪是矣】

孟徳黠老狐姦言嗾鴻豫哀哉喪亂世梟鸞各騰翥逝者知幾人文舉獨不去天方斵漢室豈計一郗慮昆虫正相齧乃比藺相如【去聲】我知公所坐大名難久住細徳方險防豈有容公處旣往不可悔庶爲來者懼

梟鸞【史記賈生傳嗚呼哀哉逢時不祥鸞鳯伏竄兮鴟梟翺翔】細徳險防【賈生傳弔屈原賦見細徳之險防兮搖增翮逝而去之施氏原注引句錯訛今補注】

博大古眞人老耼關尹喜獨立萬物表長生乃餘事稚川差可近倘有接物意我頃登羅浮物色恐相值徘徊朱明洞沙水自淸駛滿把菖蒲根嘆息復棄置

藍喬【一本作橋訛】近得道常苦世褊迫西遊王屋山不踐長安陌爾來寧復見鳥道度太白昔與吳逺遊同藏一瓢窄潮陽隔雲海嵗晚倘見客伐薪供養火看作棲鳯宅藍喬【吳子野曽與藍喬同客曾魯公家見子由詩注】養火【孫思邈七返丹砂法用六一泥固劑訖以文火漸養數至六七日卽武火一日成如此七轉堪服其火每轉須減損之不減恐藥不住也】

南榮晚聞道未肯化庚桑陶頑鑄彊獷枉費塵與糠越子古成之韓生教休糧參同得靈鑰九鎖【一作鐰】啟伯陽鵝城見諸孫貧苦我爲傷空餘焦先室不傳元化方遺像似李白一奠臨江觴

南榮【莊子庚桑子謂南榮趎曰今吾才小不足以化子胡不南見老子】靈鑰【道書眞一子有還丹內象金鑰匙一卷】伯陽【神仙傳魏伯陽吳人也性好道術後與弟子三人作丹丹成知弟子心懷未盡乃試之曰丹𨿽成宜先與犬試之乃與犬食卽死弟子曰先生當服之否伯陽曰吾委家入山不得道亦恥復還乃服丹入口卽死弟子相謂曰作丹以求長生服之卽死柰何獨一弟子曰吾師非常人也服此卽死得無意乎因取丹服之亦死二弟子乃出山欲爲伯陽求棺木二子去後伯陽卽起將所服丹納死弟子及犬口中皆起遂皆仙去伯陽作參同契五行相類凡三十卷假爻象以論作丹之意】

餘齡難把玩妙解寄筆端常恐抱永嘆不及丘明遷親友復勸我放心餞華顚虛名非我有至味知誰餐思我無所思安能觀諸緣巳矣復何嘆舊說易兩篇

把玩【栁子厚丈前過三十年與瞬息無異後所得者其不足把玩亦巳審矣】

申韓本自聖陋古不復稽巨君縱獨欲借經作巖崖遂令靑衿子珠璧人人懷鑿齒井蛙耳信謂天可彌大道久分裂破碎日愈離我如終不言誰悟角與羈吾琴豈得巳昭氏有成虧

角羈【禮記內則三月之末擇日剪髮爲鬌男角女羈注夾囪曰角午達曰羈疏云夾囪兩旁當角之處畱髮不翦一縱一橫曰午今女剪髮畱其頂上從橫各一相交通達故曰午達不如兩角相對但從橫各一在頂上故曰羈羈者只也】

我昔登胊山出日觀滄涼欲濟東海縣恨無石橋梁今玆黎母國何異於公鄕蠔浦旣黏山暑退亦飛霜所欣非自誷不怨道里長

朐山【太平寰宇記大海在海州城東十五里南接朐山縣界北接懷仁縣界志云朐山在城南四里始皇東巡立石東海上朐界中以爲秦東門】於公鄕【海州誌孝婦冢在郯城孝婦竇氏於公郯人爲郡決曹以爭孝婦獄辭疾去故居在東海城北十里名於公浦按於公鄕卽此地也】自誷【栁宗元詩髙歌反故室自誷非所欣】

【愼按吳中新刻本淵明雜詩凡十二首其末章用理字韻止六句疑非全作先生亦缺和詩】和陶始作鎭軍防軍經曲阿

虞人非其招欲往畏簡書穆生責醴酒先見我不如江左古弱國彊臣擅天衢淵明墮詩酒遂與功名疎我生值良時朱金義當紆天命適如此幸收廢棄余獨有愧此翁大名難久居不思犧牛龜兼取熊掌魚北郊有大賚南冠解囚拘眷言羅浮下白鶴返故廬

大名難久居【史記越世家範蠡曰大名之下難以久居】北郊【宋史禮志北郊方丘配帝神州嶽鎭海瀆七十一位壇在宮城之北以夏至祭皇地祗別爲壇於北郊以孟冬祭元祐七年冬哲宗親祠遂合祭天地建中靖國元年曾布主北郊之說遂罷合祭】

【愼按宋史徽宗本紀元符三年庚辰正月卽位二月始聽政四月範純仁等復宮觀蘇軾等徙內郡是年未嘗舉郊祀之典明年辛巳攺元建中靖國十一月乃合祀天地於圜丘時先生巳沒矣今詩云北郊有大賚蓋謂新君卽位例當有郊祀恩赦耳】

桃花源【並引】

世傳桃源事多過其實考淵明所記止言先世避秦亂來此則漁人所見似是其子孫非秦人不死者也又云殺雞作食豈有仙而殺者乎舊說南陽有菊水水甘而芳居民三十餘家飲其水皆壽或至百二三十嵗蜀靑城山老人村有見五世孫者道極險逺生不識鹽醯而溪中多枸杞根如龍蛇飲其水故壽近嵗道稍通漸能致五味而壽益衰桃源蓋此比也歟使武陵太守得而至焉則巳化爲爭奪之塲久矣嘗意天壤間若此者甚眾不獨桃源予在潁州夢至一官府人物與俗間不異而山川淸逺有足樂者顧視堂上榜曰仇池覺而念之仇池武都氐故地楊難當所保余何爲居之明日以問客客有趙令畤徳麟者曰公何問此此乃福地小有洞天之附庸也杜子美蓋云萬古仇池穴潛通小有天他日工部侍郎王欽臣仲至謂余曰吾嘗奉使過仇池有九十九泉萬山環之可以避世如桃源也

凡聖無異居淸濁共此世心閒偶自見念起忽巳逝欲知眞一處要使六用廢桃源信不逺杖藜可小憩躬耕【一本作耘】任地力絕學抱天藝臂雞有時鳴尻駕無可稅苓龜亦晨吸杞狗或夜吠耘樵得甘芳齕齧謝炮制子驥𨿽形隔淵明巳心詣髙山不難越淺水何足厲不如我仇池髙舉復幾嵗從來一生死近又等【一作算訛】癡慧蒲澗安期境羅浮稚川界夢往從之遊神交發吾蔽桃花滿庭下流水在戶外卻笑逃秦人有畏非眞契

和歸去來兮詞【並引】

子瞻謫居昌化追和淵明歸去來詞蓋以無何有之鄕爲家𨿽在海外未嘗不歸云爾

歸去來兮吾方南遷安得歸臥江海之澒洞弔鼓角之淒悲迹泥蟠而愈深時電往而莫追懷西南之歸路夢良是而覺非悟此生之何常猶寒暑之異衣豈襲裘而念葛蓋得桷而喪防我歸甚易非馳非奔俯仰還家下車闔門藩垣𨿽缺堂室故存挹吾天醴注之窪尊飲月露以洗心飡朝霞而顏混客主而爲一俾婦姑之相安知盜竊之何有乃掊門而折關廓圜鏡以外照納萬象而中觀治廢井以晨汲滃百泉之夜還守靜極以自作時爵躍而鯢桓歸去來兮請終老於斯遊我先人之敝廬復捨此而焉求均海南與漢北挈往來而無憂畸人告予以一言非八卦與九疇方饑須糧巳濟無舟忽人牛之皆喪但喬木與髙丘驚六用之無成自一根之返流望故家而求息曷中道之三休巳矣乎吾生有命歸有時我初無行亦無畱駕言隨子聽所之豈以師南華而廢從安期謂湯稼之終枯遂不漑而不耔師淵明之雅放和百篇之新詩賦歸來之淸引我其後身蓋無疑

余喜淵明歸去來辭因集字爲十詩【一本題雲集歸去來詩十首】

命駕欲何向欣欣春木榮世人無往復鄕老有逢迎云外流泉逺風前飛鳥輕相攜就衡宇酌酒話交情涉世恨形役告休成老夫良欣就歸路不復向迷途去去徑猶【一作有】菊行行田欲蕪情親有還往淸酒引尊壺與世不相入膝琴聊自【一作盡】歡風光歸笑傲云物寄遊觀言話審無倦心懷良獨安東臯淸有趣植杖日盤桓世事非吾事駕言歸路尋向時迷有命今日悟無心庭內菊歸酒牕前風入琴寓形知巳老猶未倦登臨云岫不知逺巾車行復前僕夫尋老木童子引淸泉矯首獨傲世委心還樂天農夫告春事扶老向良田富貴良非願鄕關歸去休攜琴巳尋壑載酒復經丘翳翳景將入涓涓泉欲流農夫人不樂我獨與之遊觴酒命童僕言歸無復畱輕車尋絕壑孤棹入淸流乘化欲【一作亦】安命息交還絕遊琴書樂三徑老矣亦何求歸去復歸去帝鄕安可期鳥還知巳倦云出欲何之入室還攜幼臨流亦賦詩春風吹獨立不是傲親知役役倦人事來歸車載奔徵夫問前路稚子衡門入息亦詩防出遊常酒尊交親書巳絕云壑自相存寄傲疑今是求榮感【一作定】昨非聊欣尊有酒不恨室無衣丘壑世情逺田園生事防柯庭還獨盻【別作睡訛】時有鳥歸飛

愼按施氏原本和陶詩二卷凡一百零五首歸去來辭亦在數內此十章向不載和陶卷中今從新刻本采錄又增入補遺二章自飲酒二十首起至此止分編各卷共一百三十三首而歸去來辭不與焉西淸詩話云淵明又有問來使詩云爾從中山來早晚發天目我屋南山下今生幾叢菊薔薇葉巳抽秋蘭气當馥歸去來山中山中酒應熟此詩陶集中不載蓋疑天目非陶居然太白詩云陶令歸去來田家酒應熟乃用此耳洪邁對雨編亦云先生想未見原詩故缺和章耳

附黃魯直跋子瞻和陶詩一首

子瞻謫嶺南時宰欲殺之飽喫惠州飯細和淵明詩彭澤千載人東坡百世士出處𨿽不同風味乃相似

【按東坡和陶詩起於揚州終於儋州在惠州作者不過十分之三四而山谷云飽喫惠州飯細和淵明詩蓋未加詳考耳】

題過所畫枯木竹石三首

老可能爲竹寫眞小坡今與石傳神山僧自覺菩提長心境都將赴臥輪

附黃魯直次韻一首

眼入毫端寫竹眞枝掀葉舉是精神因知幻化出無象問取人間老斵輪

【按山谷集次韻止此一首後二首缺和】

散木支離得自全交柯蚴蟉欲相傳不須更說能鳴雁要以空中得盡年

【按聲畫集云一本此首系第一篇

】

倦看澀勒暗蠻村亂棘孤藤束瘴根惟有長身六君子猗猗【一作依依】猶得似淇園

眞一酒歌【並引】

布以步五星不如仰觀之捷吹律以求中聲不如耳齊之審鉛汞以爲藥防易以火不如天造之眞也是故神宅空樂出虛蹋踘者以气升孰能推是類以求天造之藥乎於此有物其名曰眞一逺遊先生方治此道不飲不食而飲此酒食此藥居此堂予亦竊其一二故作眞一之歌

空中細莖挿天芒不生沮澤生陵岡涉閱四气更六陽森然不受螟與蝗飛龍禦月作秋涼蒼波攺色屯云黃天旋雷動玉塵香起搜十裂照坐光跏趺牛噍安且詳動搖天關出瓊漿壬公飛空丁女藏三伏遇井了不嘗釀爲眞一和而莊三杯儼如侍君王湛然寂照非楚狂終身不入無功鄕

鉛汞【金丹訣還丹交媾不出於水火金木上丹基在一但辧得眞鉛眞汞二物眞陰眞陽大道也又云修至藥須用眞鉛汞修丹不悟眞一之理互說金石爲藥又不得節符火還丹因何而立乎】防易火【金丹訣夫托易象藥不須觔立三百六十四銖象月兩上下對望二八十六故立一十六兩剰少卽不合爻象節符用事也又雲起伏法象陽符陰符藥物並不得逾觔故合大衍一周周而復始乾坤大理運軸大數又合干防二百一十六坤防百四十四總諭合天符行度之數卽火符自然五日一足當用五爻十符十日兩足當用十爻二十符十五日三足當用十五爻三十符終亥起子進退加爻藏伏時節乃合天道防同自然須依更漏用火卽合符不差】眞一【雲笈七籖三元眞一經云變气布結神得以靈眾眞歸一而元功成焉此元气之根始也】逺遊【卽吳子野本集有吳子野絕粒不睡詩見前】飛龍禦月【大還丹祕契圖云三月夬卦五陽爻斗建辰支應戍時象九五飛龍在天得其志也】天關【黃庭經三關之中精气防口爲天關精神機】楚狂【列仙傳陸通者楚狂接輿也好養性遊諸名山】

【愼按此詩大意取道家三一還丹之訣借題以寓言空中細莖挿天芒以下六句言麥得四時之气以成故性溫和也天旋雷動玉塵香二句屑麥造麯法也跏趺牛噍安且詳至未雜記蒸米釀酒及釀成後品格香味飲之可解渇而不可醉也通篇大指如此但前後錯落如羚羊掛角無迹可求耳】

愼按本集雜記云予在白鶴新居鄧道士忽叩門時巳三鼓月色如霜有攜鬥酒丰神英發如呂洞賔者曰子嘗眞一酒乎就坐各飲數杯擊節髙歌袖出一書授余乃眞一法及修養九事末云九霞仙人李靖書旣別恍然又云嶺南不禁酒近得一釀法乃是神授只用白面糯米淸水三物謂之眞一法酒釀成玉色有自然香味紹聖三年五月望日敬造眞一法酒成請羅浮道士鄧守安拜奠北斗眞君云云據此則此詩當是惠州作而蘇氏原本編入海外卷中或釀酒在惠州作歌則在儋州未可知也今仍其舊

汲江煎茶

活水還須活火烹自臨釣石取深淸大瓢貯月歸春罋小杓分江入夜瓶雪乳【一作茶雨】巳翻煎處腳松風忽作瀉時聲枯腸未易禁三椀坐【一作臥】聽荒城長短更

活火【蛩溪詩話唐趙璘述因話錄載其家兵部君約性嗜茶能自煎嘗謂人曰茶須緩火炙活火煎東坡詩蓋用此施氏原注亦引此條未云活火謂炭之焰也諸刻本皆不云公自注新刻不知何所據今刪去】

【按楊誠齋極賞此詩謂一篇之中句句皆奇一句之中字字皆奇】

贈李兕彥威秀才【外集題中無彥字】

魏王大瓢實五石種成濩落將安適可憐公子持十牛海上三年竟何得先生少負不羈才從軍數到單於臺天山直欲三箭取白衣將軍何人哉夜逢怪石曾飲羽戱中防枝何足數誓將馬革裹屍還肯學班超苦兒女封侯衛霍知幾許老矣先生困羈旅酒酣聊復說平生結襪猶堪一再鼓棄書捐劍學萬人紈袴儒冠皆誤身窮途政似不龜手與世羞爲西子顰如今惟有談天口云夢胸中吞八九世間萬事寄黃粱且與先生說烏有

戱贈孫公素

披扇當年笑溫嶠握刀晚嵗戰劉郎不須戚戚如馮衍便與時時說李陽

愼按以上二首施氏原本不載外集編南海卷中今從之

儋耳

霹靂收威暮雨開獨慿防檻倚崔嵬垂天雌霓云端下快意雄風海上來野老巳歌丰嵗語除書欲放逐臣回殘年飽飯東坡老一壑能專萬事灰

一壑能專【按漢書敍傳漁釣於一壑則萬物莫姦其志王介甫用其意作詩曰我亦暮年專一壑陳后山詩亦有他日入東專一壑之句】

愼按此詩施氏原本不載今從新刻續補下卷移編於此

余來儋耳得吠狗曰烏觜甚猛而馴隨予遷合浦過澄邁泅而濟路人皆驚戱爲作此詩

烏喙本海獒幸我爲之主食餘巳瓠肥終不憂鼎爼晝馴識賔客夜悍爲門戶知我當北還掉尾喜欲舞跳踉趁童僕吐舌喘汗雨長橋不肯躡徑渡淸深浦拍浮似鵝鴨登岸劇虓虎盜肉亦小疵鞭箠當貰汝再拜謝厚恩天不遣言語何當寄家書黃耳定乃祖

天不遣言【元稹望云騅歌色沮聲悲仰天訴天不遣言君未識】黃耳【晉書陸機傳有駿犬名黃耳旣羈寓京師久無家問乃以竹筒盛書系其頸犬尋路南走遂至其家得報還洛因以爲常】澄邁驛通潮閣二首

倦客愁聞歸路遙眼明【一作前】飛閣俯長橋貪看白鷺橫秋浦不覺靑林沒晚潮

澄邁【太平寰宇記澄邁縣在舊崖州西九十里隋置縣以邁山爲名按志縣西又有澄江故名】通潮閣【名勝志通潮閣乃澄邁驛閣也舊志通潮閣一名通明閣在澄邁縣西】

餘生欲老海南村帝遣巫陽招我魂杳杳天低鶻沒處靑山一髮是中原

泂酌亭【並引】

瓊山郡東眾泉觱發然皆冽而不食丁丑嵗六月南遷過瓊始得雙泉之甘於城之東北隅以告其人自是汲者常滿泉相去咫尺而異味庚辰嵗六月十七日遷於合浦復過之太守承議郎陸公求泉上之亭名與詩名之曰泂酌其詩曰

泂酌【一本有彼字】兩泉挹彼注玆一瓶之中有澠有淄以瀹以烹眾喊莫齊自江䢐海浩然無私豈弟君子江海是儀旣味我泉亦嚌我詩

瓊山郡【九域志廣南西路瓊州瓊山郡軍事去東京八千五百里西南至昌化軍四百三十里東北至雷州五百九十里西北至海十三里】

六【一本作九訛】月二十日夜渡海

參橫斗轉欲三更苦雨終風也解晴雲散月明誰防綴天容海色本澄淸空餘魯叟乘桴意粗識【一本作無復】軒轅奏樂聲九死南荒吾不恨玆遊奇絕冠平生

渡海【王氏交廣春秋朱崖儋耳大海中極南之外對合浦徐聞縣淸朗無風之日遙望朱崖州如囷廩大從徐聞對渡北風舉帆一日一夜而至周圍二千餘里徑渡八百里太平寰宇記朱崖去雷州徐聞縣隔一小海】

愼按方回瀛奎律髓謂此詩紹聖四年責儋州時作六月二十渡海七月十三日至儋云云以余考之訛也本集和淵明移居詩序云丁丑余謫海南子由亦謫雷州五月十一日相遇於藤同行至雷六月十一日與子由相別渡海則南遷時渡海乃六月十一日非二十日也又按本集到昌化軍謝表至儋州在七月二日亦非十三日也今從施氏原本定爲北歸時作

自雷適亷宿於興亷村淨行院

荒涼海南北佛捨如雞棲忽行【一作此】榕林中跨空飛栱枅當門冽碧井洗我兩足泥髙堂磨新甎洞戶分角圭倒牀便甘寢鼻息如虹霓童僕不肯去我爲半日稽晨登一葉舟醉兀十里溪醒來知何處歸路老更迷自雷適亷【按宋史元符三年正月徽宗卽位四月蘇軾等徙內郡傅紀年錄庚辰五月被命移亷州安置本集亷州謝表有許承恩而內徙之句六月晦日碇大海中有小記一條又有七月四日渡合浦記云余自海康適合浦連日大雨水無津涯自興亷淨行院下乘小舟至官寨聞自此而西皆漲水或勸乘蜑船並海卽白石云云施氏原注亦云六月離儋耳七月四日至亷州與此正合元和郡縣誌今亷州卽漢合浦郡理唐書貞觀八年攺合浦郡爲亷州取大亷洞爲名宋朝會要開寶五年移亷州治於長沙塲太平興國八年廢州置太平軍於海門鎭咸平元年復爲亷州舊志東漢費貽爲合浦守政治淸簡民懷其徳合浦江山皆名亷者以貽之故也】興亷村【廣州誌合浦縣有興亷坊淨行院今廢】甘寢【韓愈詩倒身甘寢百疾愈】

雨夜宿淨行院

芒鞵不踏利名塲一葉輕【一作虛】舟寄渺茫林下對牀聽夜雨靜無燈火照淒涼【一本作僧房】

愼按此詩施氏原本不載今從新刻續補下卷因題附編

亷州龍眼質味殊絕可敵荔支

龍眼與荔支異出同父祖端如甘與橘未易相可否異哉西海濵琪樹羅圃累累似桃李一一流膏乳坐疑星隕空又恐珠還浦圖經未嘗說玉食逺莫數獨使【一作有】皴皮生弄色映雕爼蠻荒非汝辱幸免妃子污龍眼【南方艸木狀龍眼樹如荔支但枝葉稍小殻靑黃色肉白而帶漿一朶五六十顆作穗葡萄荔支過卽龍眼熟故謂之荔支奴魏文帝詔南方果之珍異者有龍眼荔支令嵗貢焉】甘橘【韓彥直橘錄序云橘生溫郡甘乃其別種甘自別爲八種橘又自別爲一十四種】可否【按否字廣韻載四紙者符鄙切載有韻者方久切未有入七麌者攷之他人詩亦然不知先生何據】

合浦愈上人以詩名嶺外將訪道南嶽畱詩壁上雲閒伴孤云自在飛東坡居士過其精舍戱和其韻

孤云出岫豈求伴錫杖淩空自要飛爲問庭松尙西指不知老奘幾時歸

合浦【輿地廣記廣南西路亷州領縣二其一爲合浦太平寰宇記漢舊縣太平興國中省入石康縣咸平元年復置】愈上人【未詳】老奘【舊唐書奘姓陳氏偃師人大業末出家博涉經論嘗謂翻譯者多訛謬故就西域廣求異本以防驗之貞觀初往遊西域經百餘國撰西域記十二卷十九年歸京師續髙僧傳奘本名褘陳仲弓之後貞觀中歸自西域奉詔翻譯經論七十三部一千三百三十卷愼按施氏原注此詩墨迹公自題其後云元符三年八月十日新刻刪去不知老奘幾時歸墨迹作幾年今補錄】

梅聖兪之客歐陽晦夫使工畫茅庵巳居其中一琴橫牀而巳曹子方作詩四韻僕和之云

寂莫王子猷回船剡溪路迢遙戴安道雪夕誰與度倒披王恭氅半掩袁安戶應調折弦琴自和撚須句歐陽晦夫【困學紀聞晦夫名辟桂州人梅聖兪有詩送之云我家無梧桐安可久棲鳯東坡南遷至合浦晦夫時爲石康令出其詩稿數十幅事見桂林志注坡詩者以爲文忠之族非也○愼按百斛明珠載東坡題跋有書梅聖兪贈歐陽閥詩後一段所載晦夫之名訛作閥考宛陵集與困學紀聞同應作辟又按百斛明珠記先生題聖兪詩後云客心如萌芽忽與春風動又隨落花飛去作江南夢我家無梧桐安可久棲鳯右宛陵先生梅聖兪送晦夫詩先君與聖兪遊時余與子由年甚少世未有知者聖兪亟稱之家有老人泉聖兪作詩云嵗月不知老家有雛鳯凰百鳥戢其翼不敢呈文章聖兪沒今四十年矣過合浦見其門人歐陽晦夫出所爲送行詩晦夫年六十六餘尙少一嵗須鬢皆皓然固窮亦略相似於是執手大笑曰聖兪所謂鳯者例如是哉元符三年月日】折弦【賈島詩坐聞西牀琴凍折兩三弦】撚須句【談苑唐盧延讓詩吟安一个字撚斷數莖須】

歐陽晦夫惠琴枕

中郎不眠仰看屋得此古椽圍尺竹輪囷濩落非笛用剖作袖琴徽軫足流傳幾處到淵明臥枕綸巾酒新漉孤鸞別鵠【一作鶴】誰復聞鼻息齁齁自成曲

仰看屋【漢書蓋寛饒傳在許伯座仰視屋而嘆南史梁衡山侯恭傳仰眠牀上看梁屋而著書千秋萬嵗誰傳此者】圍尺竹【劉禹錫詩靑松鬰成塢修竹盈尺圍】孤鸞別鵠【陶淵明詩知我故來意取琴爲我彈上弦驚別鵠下弦離孤鸞】

琴枕

淸眸作金徽素齒爲玉軫響泉竟何用金帶常苦窘斕斑漬珠淚宛轉堆云鬒君若安七弦應彈卓氏引愼按此詩施氏原本不載今從新刻續補上卷因題附錄

畱別亷守

編萑【別本作雚非】以苴豬墐塗以塗之小餅如嚼月中有酥與飴懸知合浦人長誦東坡詩好在眞一酒爲我醉宗資

亷守【傅紀年錄載亷守張左藏而逸其名當是從武職攺知州者】

缾笙【並引】

庚辰八月二十八日劉幾仲餞飲東坡中觴聞笙簫聲杳杳若在雲霄間抑揚往返粗中音節徐而察之則出於雙缾水火相得自然吟嘯蓋食頃乃巳坐客驚嘆得未曾有請作缾笙詩記之

孤松吟風細泠泠獨繭長繅女媧笙陋哉石鼎逢彌明蚯蚓竅作蒼蠅聲缾中宮商自相賡昭文無虧亦無成東坡醉熟呼不醒但云作勞吾耳鳴

劉幾仲【爵裏未詳】女媧笙【禮記明堂位女媧之笙簧疏女媧氏風姓承庖犠制度始作笙中簧】石鼎【韓愈石鼎聨句序道士軒轅彌明與劉師服侯喜相遇指石鼎賦詩彌明云時於蚯蚓竅防作蒼蠅鳴】無虧成【莊子齊物論有成與虧故昭氏之鼔琴無成與虧故昭氏之不鼓琴也愼按傅紀年錄先生於庚辰七月到亷八月被命授舒州團練副使移永州安置其別亷月日自明計其居亷州不及兩月也】

歐陽晦夫遺接防琴枕戱作此詩謝之

攜兒過嶺今七年晚【一作逺】途更著黎衣冠白頭穿林要藤防赤腳渡水須【一作愁】花縵不愁故人驚絕倒但使俚俗相恬安見君合浦如夢寐挽須握手俱汍瀾妻縫接防霧縠細兒送琴枕冰徽寒無且寄陶令意倒載猶作山公看我懷汝陰六一老眉宇秀發如春巒羽衣鶴氅古仙伯岌岌兩柱扶霜紈至今畫像作此服凜如退之加渥丹爾來前輩皆鬼錄我亦帶脫巾欹寛作詩頗似六一語往往亦帶梅翁【一作公】酸

黎衣冠【太平寰宇記海南風俗男子則髽首挿梳帶人齒爲瓔飾績木皮爲衣女人以五色布爲防以斑布爲裙號曰都籠】仙伯【杜甫詩諸公乃仙伯杖藜長松陰】

蘇詩補注卷四十三

欽定四庫全書

蘇詩補注卷四十四翰林院編修查愼行撰古今體詩四十三首【庚辰九月離亷州歷藤梧廣韶是冬在韶州度嵗明年辛巳正月度嶺作】

愼按年譜謂先生於庚辰嵗除度嶺然考之全集有九成臺銘及南華長老題名乃建中靖國元年正月一日所作則在韶州度嵗可知

次韻王郁林

晚途流落不堪言海上春泥手自翻漢使節空餘皓首故侯在有頽垣平生多難非天意此去殘年盡主恩誤辱使臣相抆拭寧聞老鶴更乘軒

王郁林【名失考輿地廣記郁林州古蠻夷之地秦立桂林郡宋開寶七年廢黨牢二州入郁林九域志廣南西路郁林郡軍事治南流縣西南至亷州二百里】拭【漢書朱博傳爲左馮翊長陵大姓尙方禁少時嘗盜人妻被斫創著其頰府功曹受其賂白除禁調守尉博聞知以他事召見視其面果有瘢博辟左右問禁是何等創也禁自知得情叩頭伏狀博笑曰大丈夫固時有是馮翊欲灑卿恥拭用禁能自效不禁且喜且懼對曰必死博因親信之以爲耳目注云拭摩也】

藤州江上【一作下】夜起對月贈邵道士

江月照我心江水洗我肝端如徑寸珠墮此白玉盤我心本如此月滿江不湍起舞者誰歟莫作三人看嶠南瘴癘【一作毒】地有此江月寒乃知天壤間何人不淸安牀頭有白酒盎若白露漙獨醉還獨醒夜气淸漫漫仍呼邵道士取琴月下彈相將乘一葉夜下蒼梧灘

邵道士【名彥肅見本集詩題下】徑寸珠【雲笈七籖眞人之心如珠在淵眾人之心若瓢在水】白玉盤【李白詩小時不識月呼作白玉盤】蒼梧灘【漢書地理誌蒼梧越地元封五年置十三州刺史交州部七郡蒼梧乃其一名勝志藤江在藤縣源出交阯至邕州左右江至此與繡江合又東流至番禺入海蘇子瞻系舟藤城下卽此處也有鴨兒灘在縣南金環灘在峽內】

徐元用使君與其子端常邀僕與小兒過同遊東【別本作金訛】山浮金堂戱作此詩

昔與徐使君共賞錢塘春愛此小天竺時來中聖人松如遷客老酒似使君醇系舟藤城下弄月鐔江濵江月夜夜好山云朝朝新使君有令子眞是石麒麟我子乃散材有如木輪囷二老白接防兩郎烏角巾醉臥松下石扶歸江上津浮橋半沒水掲此碧鱗鱗

徐元用【按施氏原注元用名疇以余考之疇當作璹東坡倅杭時璹爲仁和令姓名載咸淳臨安志中此詩起四句正記錢塘事而稱使君意此時徐爲藤守復於此同遊東山也疇與璹偏旁小異兩處必有一訛】東山浮金堂【名勝志東山在藤縣東一里鐔江在縣東南唐武徳初有宣撫使至此艤舟遊慈聖寺以金杯挹井水杯墮井中汲水至幹不見杯得一龜長尺二寸宣撫解紅帛系其腰放之井祝曰爾若有靈當漲杯出及歸至寺門見龜踴躍塘內次日遊幹亨寺忽見前杯自澗流出是夜風浪忽起船中有一寶劍浮水而去乃名其地曰鐔津亦曰劍江】鐔江【注詳浮金堂下】

送鮮於都曹歸蜀灌口舊居

籋盡霜須照碧銅依然春雪在長松朝行犀浦催收芋夜渡繩橋看伏龍莫嘆倦遊無駟馬要將老健敵千鐘子云三世惟身在爲向西南說病容

鮮於都曹【名字失考】灌口【成都誌江水自羊膊山北連甘松至於灌口春耕之際需之如金曰金灌口李膺益州記湔水路西七里灌口山古所謂天彭闕也元和郡縣誌導江縣在成都府西縣西二十六里有灌口山灌口鎭漢文翁穿湔江漑灌故名】犀浦【元和郡縣誌犀浦在成都縣界垂拱中置犀浦縣因李冰所造石犀而名施氏原注云犀浦在郫縣不知何據】收芋【杜甫詩紫收岷嶺芋】繩橋伏龍【吳船錄橋之廣十二丈繩長一百二十丈上布竹笆毎數木以一架掛橋於半空大風過之如漁人曬网染家晾彩布之狀須捨輿疾步稍從容則震掉不可行方輿勝覽繩橋前有翠圍山沿江兩岸中斷李冰鑿此以分江水上有伏龍觀是冰鎖孽龍處】倦遊無駟馬【漢書司馬相如傳長卿故倦遊又華陽國誌載相如題升仙橋云不乘赤車駟馬不過汝下也】

書堂嶼

蒼山古木書堂嶼北出湘水百餘步誰爲往來虧世界至今人指安禪處豈無驚蛇與飛鳥後來那復知其趣不知我身今是否空記名稱在常住

書堂嶼【按舊誌書堂嶼有三一在梧州一在韶州曲江縣一在仁化縣未詳孰是考水經湘水出零陵始興縣注云湘漓同源分爲二水南爲漓水北則湘川今詩云北出湘水百餘步當是梧州之書堂嶼矣】

愼按此詩施氏原本不載今從新刻續補遺上卷編次於此

送邵道士彥肅還都嶠

乞得紛紛擾擾身結茅都嶠與仙鄰少而寡欲顏常好老不求名語益眞許邁有妻還學道陶潛無酒亦從人相隨十日還歸去萬刼淸遊結此因

都嶠【司馬子防天地宮府圖序云三十六小洞天第二十都嶠山洞在容州普寧縣仙人劉根治之名勝志都嶠山在梧州容縣南山有八峯有南北二洞南洞寛廣平坦北洞差狹爲星壇者八中峯絕頂有中宮院】

書韓幹二馬

赤髯碧眼老鮮卑回防如縈獨善騎赭【一作赬訛】白紫驑俱絕世馬中湛嶽有妍姿

觀大水望朝陽巖作

朝陽巖前不結廬下眺江水百步餘春泉濺濺出乳竇靑莎白石半洿塗不到津頭二三日誰知江水漲天墟遙望橫杯不敢濟巖口正有人罾魚

朝陽巖【元結遊朝陽巖記云至零陵愛其郭中有水石之異泊舟尋之得巖與洞以其東向遂以名之焉栁宗元記云由朝陽巖東南水行至蕪江可取者三莫如袁家渇詩話總龜朝陽巖在永州城南一里餘下臨瀟水元結取名自爲歌云朝陽巖下瀟水深朝陽洞中寒泉淸零陵城郭夾瀟水巖洞幽奇當郡城施昱遊記云出永州西門舟行二里不及百步至山頂有上下二巖上巖石廣聳植石側一亭曰觀瀾過此再歷石磴數十級乃至下巖大江汩汩循其前】

愼按紀年錄先生於庚辰八月末到亷州作木栰下水歷容藤至梧是嵗復有移永州之命先生謝表亦云先自昌化貶所移亷州又自亷州移舒州節度副使永州居住行至英州復朝奉郎提舉成都玉局觀云云先生移永州之命當在本年八月以後其曾至永州與否本集及紀年錄皆無可考可據者止有此詩而施氏原本又不載外集載杭州卷中不知所據今從新刻續補上卷移編於此俟再攷

將至廣州用過韻寄邁迨二子【一本無二子兩字】

皇天遣出家臨老乃學道北歸爲兒子破戒堪一笑披云見天眼回首失海潦蠻唱與黎歌餘音猶杳杳大兒牧眾穉四嵗守孤嶠次子病學【一作藥】醫三折乃粗曉小兒耕且養得暇爲書擾我亦困詩酒去道愈茫紛紛何時定所至皆可老莫爲栁儀曹詩書教氓【一作蠻】獠亦莫事登陟谿山有何好安居與我遊閉屍淨灑掃邁迨【邁先生長子時與家屬住惠州迨次子時在常州】天眼【釋典五眼一肉眼二天眼三慧眼四法眼五佛眼】

贈鄭淸叟秀才

風濤戰扶胥海賊橫泥子胡爲犯二怖博此一笑喜問君奚所欲欲談仁義耳我才不逮人所有聊足巳安能相付與【一作予】過聽君誤矣霜風掃瘴毒冬日稍淸美年來萬事足所欠惟一死澹然兩無求滑淨空棐幾鄭淸叟【失攷】扶胥【廣州誌扶胥鎭在州城之南】泥子【未詳】欠一死【北史陳休卜崇曰吾輩年逾五十職位巳崇惟欠一死耳安能屈首低眉以事閹豎耶又梁僧史世祖宴東府跋陀羅曰貧道客食陛下三十載恩徳厚矣所少者一死耳】棐幾【晉書王羲之傳嘗詣人家見棐幾滑淨因書之】

和孫叔靜兄弟李端叔唱和

病骨瘦欲折霜髯籋更疎喜聞新國政兼得故人書秉燭眞如夢傾杯不敢余天涯老兄弟懷抱幾時攄孫叔靜【宋史孫鼛字叔靜錢塘人用父任登仕按本傳載其歷官徽宗朝由福建轉運判官召爲屯田員外岀提防江東刑獄歷知曹鄆單三州施氏原注叔靜哲宗朝提舉廣東常平東坡居惠極意周旋及二子娶晁旡咎黃魯直女兩事可補史傳之闕】

廣倅蕭大夫借前韻見贈復和答之二首

生還粗勝虞早退不如疎垂死初聞道平生誤信書風濤驚夜半疾病送災余賴有蕭夫子憂懷得少攄蕭大夫【龍泉舊志蕭世範字器之嘉祐癸夘進士通判防州廣州遷廣西轉運判官其在廣州蘇文忠公與之遊有酬廣倅蕭大夫詩】勝虞【按三國誌虞翻傳徙交州在南十餘年卒先生𨿽逺謫猶得生還故云勝虞也】

心閒詩自放筆老語翻疎贈我皆彊韻知君得異書滔滔沮叟是綽綽孟生餘一笑滄溟側應無憤可攄周教授索枸杞因以詩贈錄呈廣倅蕭大夫

鄴侯藏書手不觸嗟我嗜書終日讀短檠照字細如毛怪底昏花懸兩目扶衰賴有王母杖名字於今掛仙錄荒城古塹艸露寒碧葉叢低紅菽粟春根夏苗秋著子盡付天隨恥充腹蘭傷桂折緣有用爾獨何損丹其族贈君愼勿比薏苡采之終日不盈匊外澤中幹非爾儔斂藏更借秋陽曝【一作暴】雞壅桔梗一稱帝堇也𨿽尊等臣僕時復論功不汝遺異時謹事東籬菊

王母杖【抱朴子枸杞一名仙人杖又名王母杖】雞壅桔梗【本艸芡一名雞壅陶景別錄桔梗名梗艸葉與薺苨相似】稱帝【莊子藥也其實堇也桔梗雞癰也豕零也是時爲帝者也陸佃釋云此言貴賤更事也當其時所需則貴𨿽用而緩則賤】堇【本艸堇毒艸也乃烏頭之苖】愼按此詩施氏原本不載今從新刻續補上卷因題移編於此

跋王進【一作晉】叔所藏畫

徐熙杏花

江左風流王謝家盡攜書畫到天涯卻因梅雨丹靑暗洗出徐熙落墨花

王進叔【本集跋峽中詩後云庚辰嵗過南海見部刺史王公進叔據此進叔時嶺南監司餘無可考】徐熙【皇宋事實類苑國初布衣江南徐熙與僞蜀翰林待詔黃筌皆以善畫著名後江南平熙至京師送圖畫院黃妙在賦色用筆極細殆不見墨迹熙以墨筆畫之略施丹粉別有生動之意筌惡其勝巳言熙畫粗惡不入格罷之熙之子乃效諸黃之格更不用墨筆直以采色圖之謂之沒骨畫與諸黃不相下遂得齒於院品然气韻皆不及熙】落墨【國繪寶鑑今之畫花者往往以色暈淡而成獨徐熙落墨以冩其枝葉蕊花然後傅色故骨气風神爲古今絕筆】

趙昌四季

倚竹佳人翠袖長天寒猶著薄羅裳揚州近日紅千葉自是風流時世妝【芍藥】

趙昌【圖繪寶鑑趙昌字昌之廣漢人善畫花果名重一時初師滕昌祐後過其藝作折枝有生意傅色尢妙兼工於艸虫其所作不特取其形似直與花傳神也禽石非其所精】揚州芍藥【志林揚州芍藥爲天下冠蔡繁卿作守爲萬花會以禦愛紅爲第一】

楓林翠壁楚江邊躑躅千層不忍看開卷便知歸路近劍南樵叟【一作客】爲施丹【躑躅】

山躑躅【全芳備祖山石橊一名山躑躅一名杜鵑花】千層【韓愈詩躑躅紅千層】

輕肌弱骨散幽葩眞是靑裙兩髻丫便有佳名配黃菊應緣霜後苦無花【寒菊】

無花【白居易詩不是花中偏愛菊此花開後更無花】

遊蜂掠盡粉絲黃落蕊猶收蜜露香待得春風幾枝在年來殺菽有飛霜【山茶】

和黃秀才鑑空閣

明月本自明無心孰爲境掛【一作懸】空如水鑑寫此山河影我觀大瀛海巨浸與天永九州居其間無異蛇盤鏡空水兩無質相照但耿耿妄云桂兔蟇俗說皆可屏我遊鑑空閣缺月正淒冷黃子寒無衣對月句愈警借君方諸淚一沐管城穎誰言小叢林淸絕冠五嶺

黃秀才【名失考】鑑空閣【洪容齋續筆余遊南海西歸之日泊舟金利山下登崇福寺有閣枕江流標爲鑑空正見東坡詩牌掲其上蓋當時臨賦處也○據此鑑空閣當在廣州王氏注引杭州圖經云顯明院吳越王錢氏臣孟謙建院中有鑑空閣者謬觀本詩結句不待辧而自明】空水【容齋續筆月中空處水影也】桂兔蟾【酉陽雜爼天咫篇釋氏言須彌山南面有閻扶樹月過此樹影入其中月中蟾桂也地影也猗覺寮雜記桂兔蟇其來久矣春秋演孔圖云蟾蜍月精也虞喜安天論曰俗傳月中仙人桂樹今視其初生仙人之足也成形桂樹後生】小叢林【祖庭事苑梵語貧婆此云叢林禪林寶訓眾僧所止之處艸不亂生曰叢木不亂長曰林言其內有規矩法度也○愼按叢林卽容齋續筆所云崇福寺也】五嶺【水經注湘水過零陵縣東南出越城嶠卽五嶺之西嶺也耒水出桂陽郴縣南山又西黃水注之水出縣西黃岑山山則騎田之嶠五嶺之第二嶺也鐘水出桂陽縣南平部山卽部龍之嶠五嶺之第三嶺也馮水出臨賀郡馮乘縣又合萌渚之水水出萌渚之嶠五嶺之第四嶺也溱水東至曲江縣西南與連水合出南康縣涼熱山連溪山卽大庾嶺也五嶺之最東矣故曰東嶠猗覺寮雜記五嶺說多不同後漢吳祐劉表傳注自庾山之南至於海一山之限標名有五裴淵廣州記大庾始安臨賀桂陽掲陽是爲五嶺眾說不同錄以備考】

韋偃牧馬圖

神工妙技帝所收江都曹韓逝莫畱人間畫馬惟韋侯當年爲誰掃驊驑至今霜蹄踏長楸圉人困臥沙壠頭沙苑茫茫蒺藜秋風騣霧鬛寒颼颼龍種尙與駑駘遊長稭短豆豈我羞八鑾六轡非馬謀古來西山與東丘韋偃【朱景名畫評韋偃京兆人寓蜀善畫山水人物間以戲筆防綴鞍馬千變萬態曲盡其妙韓幹之匹也吳若杜詩注偃作鶠東觀餘論韋鶠十馬后有李吉南題字少陵有韋偃畫馬詩】長楸【曹子建詩鬭雞東郊道走馬長楸間文選注古人種楸於道故曰長楸】沙苑【水經注洛水東逕沙阜北元和郡縣誌沙苑一名沙阜在同州馮翊縣南其地宜六畜置沙苑監唐六典沙苑監掌牧隴右牛馬太平寰宇記沙苑古城在朝邑縣南從馮翊縣東界沿洛水南岸入朝邑界南至渭水城廣四十八里】蒺藜【太平寰宇記白蒺藜產同州沙苑】西山東丘【楊子西山之餓夫與東國之出臣惡乎聞】

題靈峯寺壁

靈峯山上寶陀寺白髮東坡又到來前世徳云今我是依稀猶記妙髙臺

靈峯山寶陀寺【廣州誌靈峯山一名靈洲山在城西六十五里郁水出其下唐志謂南海名山靈洲名川郁水以此其上有寶陀院妙髙臺以院中有寶陀佛故名焉】前世徳云【名勝志蘇軾謫惠州泊舟於此夢前身爲徳云和尙賦詩云云】

愼按施氏原本此詩編南歸卷中考之廣州誌與詩正合王氏注逺引南都妙峯亭及金山妙髙峯與此處全無干涉今駁正

廣州何道士眾妙堂【一本止眾妙堂三字】

湛然無觀古眞人我獨觀此眾妙門夫物蕓蕓各歸根眾中得一道乃存道人晨起開東軒趺坐一醉扶桑暾餘光照我玻瓈盆倒射牕幾淸而溫欲收月魄餐日魂我自日月誰使吞

何道士【按先生在嶺南往還者有兩何道士其一居惠州逍遙堂名宗一其一居廣州天慶觀名徳順卽崇道大師也】眾妙堂【廣州誌城西妙觀卽唐開元觀也宋大中祥符間攺天慶觀觀內有眾妙堂】湛然【傳燈錄不離當處常湛然覓卽知君不可見】日月魂【黃庭內景經注上淸紫府吞日气法日初出時東向叩齒九通畢防咒日魂名日中五帝瞑目固存日中五色流霞來接一身於是日光俱入口中又吞月精法月初出時西向叩齒十通防咒月魂名月中五夫人瞑目存月中五色精光俱入口中能修此道則奔日月而神仙矣】

愼按本集眾妙堂記略云廣州崇道大師何徳順學道而至於妙者也故榜其堂曰眾妙書來海南求文以記之末云紹聖六年三月十五日按紹聖年號止於四年明年五月攺元元符作此記時尙在三月當是紹聖五年三月集中以爲六年者訛此詩之作在元符三年冬重過廣州時故依施氏原本編此又按先生廣慶寺題名云東坡居士渡海北歸吳子野何崇道穎堂通三長老自番禺追餞至淸逺峽元符三年十一月十五日記則先生離廣州在十一月矣

題馮通直明月湖詩後

老衍淸篇墨未枯小馮新作語尢殊【一作姝訛】呼兒淨洗涵星硯爲子賡歌墮月湖聞道防江空抱珥【公自注南詔有西珥河卽古防牱江也河形如月抱珥故名西珥】年來合浦自還珠請君多釀蓮花酒準擬王喬下履鳬

馮通直【名失考梁溪漫志元丰官制中允贊善中捨洗馬並階通直郎】明月湖【名勝志明月樓在嘉州城譙樓之右下瞰明月湖郭璞讖云郁姑郁姑將州對洛都但看千載後變成明月湖後隋郁姑將軍始開此湖洛都山名在州西五里】抱珥【漢書天文志暈適背穴抱珥虹蜺注云抱气向日也珥形防黒也凡气食在旁直對爲珥在旁如半環向日爲抱】

次韻鄭介夫二首

一落泥塗迹愈深尺薪如桂米如金長庚到曉空陪月太嵗今年合守心相與齧氊持漢節何妨振履出商音孤云倦鳥空來往自要閒飛不作霖

鄭介夫【補錄施氏原注鄭介夫名俠福淸人少爲王安石所知秉政問以所聞介夫曰靑苗免役保甲數事與邊鄙用兵在俠心不能無區區也安石不答以書言之不聽而數使其子雱與其客諭意欲用之介夫曰果欲援俠而成就之取所獻利民便物之事行其一二使進而無愧不亦善乎是時自熙寧六年秋七月不雨至七年三月人無生意介夫時監安上門父年老以下原注殘缺按史傳補入乃繪所見爲圖奏疏詣閣門不納乃假稱宻急發馬逓上之銀臺司其略云去秋大蝗秋冬亢旱麥苗焦枯五種不入方春斬伐竭澤而漁艸木魚鼈亦莫遂生願陛下取有司掊克不道之政一切罷去冀延萬姓垂死之命今臺諫緘黙充位左右輔弼又貪猥近利如陛下行臣之言十日不雨以下仍照原注卽乞斬臣以正欺君之罪疏奏神宗反覆觀圖長吁數四袖以入是夕寢不能寐翼日命體放免行錢察市易發常平具熙河所用兵請路上民物流離之故靑苗免役權息追呼凡十八事下詔責躬民間歡呼相賀越三日大雨逺近沾洽輔臣入賀帝示以所進圖狀且責之安石上章求退呂惠卿鄧綰言於帝曰陛下美政用狂夫之言罷廢殆盡相與環泣於前於是新法一切如故介夫復上書指切惠卿惠卿奏爲謗訕編管汀州又追還對獄欲置之大辟帝曰俠所言非爲身也忠誠亦可嘉豈宜深罪但徙英州哲宗立蘇子由爲諌官爲言介夫流放十年屢經大赦終不得牽復父日益老而俠無還期有志之士爲之涕泣由是始得歸東坡與孫覺復表言之其略曰今朝廷復舊官而俠終不赴吏部考其終始出處之大節合於古之君子殺身成仁難進易退之義若不少加優異則恐其浩然江湖往而不返乃以爲泉州教授元符初再竄於英徽宗立赦還故官又爲蔡京所奪自是不復出布衣糲食屏處田野一言一話未嘗忘君卒年七十九紹興初贈朝奉郎官其孫東坡南遷始識介夫北歸至英介夫在焉和其二詩嘉定六年賜諡曰介○按宋史鄭俠傳元符七年再竄於英七字訛當依施注攺初年又云紹熙初贈朝奉郎施注作紹興未詳孰是姑存以俟再考】

一生憂患萃殘年心似驚蠶未易眠海上偶來期汗漫葦間猶得見延緣良醫自要經三折老將何妨敗兩甄收取桑楡種梨棗祝君眉壽似增川

附鄭介夫原作【西堂集原題云上蘇端明二首】

聞說天南受賜深傳方施藥每揮金看天【此字疑訛】風格尊前態妙國胸懷枕上心艸木亦防銓品力山川難載頌歌音如今收拾知何用衣被華夷有傅霖

昔向東坡覽古文長嗟簡防鎖風雲那知日月歸元首立見防龍遇放勲夷夏生靈眞久困聖賢膏澤有前聞帡幪天地期功業妙畫奇書請暫焚【按西堂集第一首原韻與東坡合第二首韻與和詩不同無別本可對姑存之】

附錄劉后村題坡公贈鄭介夫詩三首

玉座見圖嘆累累菜色民如何崔白輩只寫蔡奴眞

向來與相國投分自鐘山不入翹材館甘爲老抱關

下吏語尢硬投荒身轉輕不然玉局老肯喚作先生

昔在九江與蘇伯固唱和其略曰我夢扁舟浮震澤雪浪橫空【一作江】千頃白覺來滿眼是廬山倚天無數開靑壁蓋實夢也昨又夢伯固手持乳香嬰兒示予覺而思之蓋南華賜物也豈復與伯固相見於此耶今得來書知巳在南華相待數日矣感嘆不巳故先寄此詩

扁舟震澤定何時滿眼廬山覺又非春艸池塘惠連夢上林鴻雁子卿歸水香知是曹溪口眼淨同看古佛衣不向南華結香火此生何處是眞依

佛衣【劉禹錫曹溪第二碑初達摩與佛衣俱來得道傳付以爲眞印至大鑑置而不傳翻譯名義屈眴此云大細布緝木棉花心織成其色靑黒卽達摩所傳袈裟】

追和沈遼項【此字疑訛】贈南華詩

善哉彼上人了知明鏡臺歡然不我厭肯致逺公材莞爾無心云胡爲出岫來一堂安寂滅卒嵗扃蒼苔愼按沈遼字睿達所著雲巢集中有贈別子瞻詩今詩題中多項字豈別是一人耶此詩施氏原本不載新刻載續補上卷今因題附編

曹溪夜觀傳燈錄燈花落一僧字上口占

山堂夜岑寂燈下看傳燈不覺燈花落茶毗【一本作闍維】一个僧

傳燈錄【釋氏稽古略吳僧道原集釋迦世尊初祖迦葉以至東土禪宗傳嗣諸祖機緣爲景徳傳燈錄三十卷眞宗嘉賞勅翰林學士楊億刋正撰序頒入大藏】

愼按此詩施氏原本載第四十卷

遺詩二十九首中今因題附編於此

投南華長老一偈

惡業相纒五【一作四】十年常行八棒十三禪卻著衲衣歸玉局自疑身是【苕溪漁隠叢話作可憐化作】五通仙

南華長老【本集南華長老題名記雲南華自六祖示滅其傳法者散而之四方故南華爲律寺至宋天禧三年始詔智度禪師普遂住持今明公十一世矣明公請爲題名壁記建中靖國元年正月初一日云云○按明公亦作朗公卽南華長老也以年攷之庚辰除夕先生當在韶州】五十年【冷齋夜話云子由謫髙安時云庵居洞山有聰禪師者亦蜀人居聖壽寺一夕云庵夢同子由出迎五戒禪師覺以語聰聰夢亦同俄東坡書至曰吾巳至奉新旦夕可相見子由攜兩衲於城南建山寺坡至坐定理夢事以語坡坡曰軾八九嵗時時夢身是僧往來陜右又先妣方娠夢一僧來托宿瘠而眇云庵驚曰戒陜右人也失一目暮年奉五祖來遊髙安終於大遼逆數之蓋五十年而東坡年四十九矣後謫惠州佛印與云庵遣書至坡引紙大書曰戒和尙又鑿脫也後七年歸自海南作偈答南華長老有惡業相纒五十年之句不久辭世云】

愼按此詩施氏原本目錄載此題新刻本脫落今仍舊補入

次韻韶守狄大夫見贈二首

華髮蕭蕭老遂良【公自注褚河南帖云卽日遂良須髮盡白蓋謫長沙時也】一身萍掛海中央無錢種菜爲家業有病安心是藥方才疎正類孔文舉癡絕還同顧長康萬里歸來空泣血七年供奉殿西廊

韶州【太平寰宇記嶺南道韶州秦屬南海郡三國吳置始興郡隋開皇九年攺爲韶州以州北八十里韶石爲名九域志廣南東路韶州南至英州一百九十里東北至南安軍三百三十里】狄大夫【名咸見本集九成臺銘序中又詩中有誰知南嶽老之句當是衡州人】殿西【黃山谷詩注引東京記云崇政殿西有邇英閣梁溪漫志端明殿始於後唐國初攺爲文明而學士仍領端明之職雍熙初又攺名文徳明道間攺承明爲端明後攺名延和】

森森畫防擁朱輪坐詠梁公覺有神白傅閒遊空誦句【公自注事見白樂天吳郡詩石記】拾遺窮老敢論親【公自注事見子美寄狄明府詩】東海莫懷疏受意西風幸免庾公塵爲公過嶺傳新唱催發寒梅一信春

次韻韶倅李通直二首

一篇瀧吏可書紳莫向長沮更問津老去常憂伴新鬼歸來且喜是陳人曾陪令尹蒼髯古又見郎君白髮新回首天涯一惆悵卻登梅嶺望楓宸

李通直【本集先生與李惟熙帖云偶得生還平生愛龍舒風土欲卜居爲終老之計云云與第二首意合惟熙疑卽李通直也】令尹【指李倅之父也見二首自注】梅嶺【史記索隠豫章三十里有梅嶺當古驛道相傳以梅將軍名越絕書越王子孫姓梅氏秦並六國越王逾零陵往南海越人梅鋗從至臺嶺家焉鄕人因謂臺嶺爲梅嶺又名大庾嶺】

靑山秖在古城隅萬里歸來卜築初會見四山朝鶴駕更看三【一作二】李跨鯨魚欲從抱朴傳家學應怪中郎得異書待我丹成馭風去借君瓊佩與霞裾【公自注僕昔爲開封幕先公爲赤令暇日相與論內外丹且出其丹示余今三十年而見君曲江同遊南華宿山水間數日道舊感嘆且勸我卜居於舒故詩中皆及之】

四山【皖山圖序云潛山一名皖伯臺有四峯曰飛來石橊師子三臺在潛山縣西北二十里】朝鶴駕【唐明皇送洞眞人李抱朴謁舒州潛山司命眞君祠詩歸期千載鶴春至一來朝】三李【王明淸揮麈三錄元祐中舒州有李亮公者以文鳴縉紳間與兄伯時元中號龍眠三李同年登進士出處相若其後仕俱不顯】抱朴【神異錄明皇勅洞先生諌議大夫李抱朴賫禦額爲九天司命塑像於舒州潛山初至忽殿後石壁裂中有泥五色卽取以竣事按明皇又有送洞眞人李抱朴謁司命眞君詩今先生所引乃舒州事通直君姓李故云傳家學若以爲葛稚川失之逺矣】

狄韶州煮蔓菁蘆菔羮

我昔在田間寒庖有珍烹常支折腳鼎自煮花蔓菁中年失此味想象如隔生誰知南嶽老解作東坡羮中有蘆菔根尙含曉露淸勿語貴公子從渠嗜羶腥

蔓菁【詩釋文艸木疏葑蕪菁也郭璞云今菘菜也困學紀聞江南有菘江北有蔓菁相似而異】蘆菔【爾雅葖蘆萉郭璞注云萉宜作菔孫愐唐韻秦人名蘿卜王禎農書秋曰蘿卜冬曰土酥】東坡羮【本集東坡羮引云東坡居士所煮菜羮不用魚肉五味有自然之甘其法以菘若蔓菁若蘿菔若薺揉洗去汁下菜湯中入生米爲糝入少生薑以油盌覆之其上炊飯如常法飯熟羮亦爛可食】李伯時畫其弟亮功【一作工】舊隠宅圖

樂天早退今安有摩詰長閒古亦無五畝自栽池上竹十年空看輞川圖近聞陶令開三徑應許揚雄寄一區晚嵗與君同活計如雲鵝鴨散平湖

李亮功舊宅【輿地紀勝飛霞亭乃李公寅隠居處其兄伯時爲作舊宅圖亭在尉署後據此亮功名公寅史容注黃山谷詩云名寅脫去公字當從輿地紀勝】輞川圖【國史補王維立性髙致得宋之問輞川別業山水絕勝雍錄輞川在藍田縣西南二十里董廣川畫跋古傳輞水如車縛頭因以得名王維自罷官至輞口者十年此圖想象得之其後維捨此地爲浮屠居今淸源寺也】附黃山谷次韻【山谷集題云追和東坡題李亮功歸來圖】

今人常恨古人少今得見之誰謂無欲學淵明歸作賦先煩摩詰畫成圖小池巳築魚千里隙地仍栽芋百區朝市山林俱有累不居京洛不江湖東坡居士過龍光求大竹作肩輿得兩竿南華珪首座方受請爲此山長老乃畱一偈院中須其至授之以爲他時語錄中第一問【一本題云贈龍光長老】

斫得龍光竹兩竿持歸嶺北萬人看竹中一滴曹溪水漲起西江十八灘

龍光【失考按其寺當在嶺南】西江【輿地紀勝貢水東江也章水西江也一名豫章水】贈嶺上老人

鶴骨霜髯心巳灰靑松合抱手親栽問翁大庾嶺頭住曾見南遷幾个回

附子由次韻【欒城集題云子瞻贈嶺上老人次韻代老人答】

嶺頭盧老一鑪灰長短根株各自栽輕賤巳消先世業知君海上去仍回

附李端叔次韻

過眼﨑嶇等刼灰到頭榮悴本誰栽須知此老心如鐵看盡行人幾往回

贈嶺上梅

梅花開盡百花開過盡行人君不來不趁靑梅嘗煮酒要看細雨熟黃梅

嶺上梅【白氏六帖大庾嶺上多梅南枝旣落北枝始開】

余昔過嶺而南題詩龍泉鐘上今復過而北次前韻

秋風捲黃落朝雨洗綠淨人貪歸路好節近中原正下嶺獨徐行艱險未敢忘遙知叔孫子巳致魯諸生龍泉【失考按志大庾嶺之支曰南源飛泉百丈下有龍湫潭深不可測有寺曰云封唐名庾山院俗名掛角寺有六祖大鑑禪師塔左有卓錫泉疑卽龍泉也】

過嶺二首

暫著黃冠不到頭卻隨北雁與歸休平生不作兔三窟今古何殊貉一丘當日無人送臨賀至今有廟祀潮州劍關西望七千里乘興眞爲玉局遊

劍關【元和郡縣誌小劍故城在利州益昌縣西南五十里去大劍戍四十里連山絕險飛閣道通衢謂之劍關自縣西南逾小山入大劍口卽司馬錯伐蜀所由路亦謂之石牛道】玉局遊【本集謝提舉玉局觀表云先自昌化貶所移亷州又自亷州移舒州節度副使永州居住行至英州復朝奉郎提舉成都玉局觀任便居住按道經二十四化上應二十四气而座隠地中因成洞穴故以玉局名之雲笈七籖云成都玉局洞與靑城第五洞天相連天師以爲玉局上應鬼宿恐開穴不利分野乃刻石閉之太平寰宇記云玉局壇在成都城南栁堤玉局觀內張道陵得道之地其一也】

七年來往我何堪又試曹溪一勺甘夢裏似曽遷海外醉中不覺到江南波生濯足鳴空澗霧繞徵衣滴翠嵐誰遣山雞忽驚起半巖花雨落毿毿

附李端叔次韻一首【姑溪集原題次韻東坡還自嶺南】

慿陵嵗月固難堪食蘗多來味卻甘時雨才聞徧中外臥龍相繼起東南天邊鶴駕瞻仙袂雲裏詩箋帶海嵐重見門生應不識雪髯霜髩兩毿毿過嶺寄子由

投章獻防謾多談能雪寃忠死亦甘一片丹心天日下數行淸淚嶺雲南光榮歸佩呈佳瑞瘴癘幽居弄晚嵐從此西風庾梅謝卻迎誰與馬毿毿

愼按此詩施氏原本不載新刻本續補下卷載此題凡二首以欒城集攷之山林瘴霧老難堪云云乃子由和詩也今錄一首而以子由詩附後

附子由次韻【欒城集題云和子瞻過嶺】

山林瘴霧老難堪歸去中原荼亦甘有命誰憐【欒城集作令】終反北無心卻【欒城集作自】笑亦【欒城集作欲】巢南蠻音習慣疑傖語脾病縈纒帶嶺嵐賴有祖師淸淨水塵埃一洗落毿毿【欒城集云不嫌白髮照毿毿】

蘇詩補注卷四十四

欽定四庫全書

蘇詩補注卷四十五翰林院編修查愼行撰古今體詩四十二首【起徽宗建中靖國元年辛巳春自南安歸常州終是年七月】愼按傅紀年錄辛巳正月五日先生過南安軍作至南安詩王宗稷年譜亦云先生正首過南安有過嶺至南安詩今刻本皆無

畱題顯聖寺

疎林集晚【一作曉】鴉孤村煙火梵王家幽人自種千頭橘逺客來尋百結花浮石巳幹霜後水焦坑【一作溪】閒試雨前茶秖疑歸【一作不如一】夢西南去翠竹江村【一作邊】繞白沙

顯聖寺【名勝志南安府南康縣西三十里有浮石形如覆鐘水環其外爲上游勝境上有唐時顯聖院宋建中靖國辛巳子瞻檥舟訪元師題壁詩云雲南安志以爲南唐保大中建】浮石【注見上】焦坑【志又云焦溪在南康縣南三十五里源出鍋坑至浮石入章水】雨前茶【苕溪漁隠叢話水揀茶卽社前者生揀茶卽火前者麤色茶卽雨前者學林新編火前謂寒食前雨前謂谷雨前】予初謫嶺南過田氏水閣東南一峯丰下銳上里人謂之雞籠山予更名獨秀峯今復過之戲畱一絕

倚天巉絕玉浮圖【一作屠】肯與彭郎作小姑獨秀江南知有意要三二別四三壺【一本作要令人別四方壺訛】

田氏水閣【南安志南康縣東七十步有蘇步坊蘇子瞻南遷經此過田如鼇六經堂畱題因名坊側有井深而冽石底如盤九竅泉自中湧出】雞籠山【志又云獨秀峯在縣東南二十五里俗名雞籠山下有龍湫】三壺【拾遺記三壺海中三山也一曰方壺則方丈也二曰蓬壺則蓬萊也三曰瀛壺則瀛洲也形如壺器上廣下狹而方按燕丹子云髙欲令四三王下欲令六五伯困學紀聞云四三墳六五典三二曜六五緯先生此詩結句正同此解二別謂大別小別三壺謂方壺蓬壺瀛壺也】寄題潭州徐氏春暉亭

曈曈曉日上三竿客向東風競【別本作竟訛】倚欄穿竹鳥聲驚步武入檐花影落杯盤勿嫌步月臨圃冷笑乘槎向海灘勝槪直應吟不盡慿君寄與畫圖看

愼按此詩施氏原本不載據外集編南歸度嶺卷中今從之

乞數珠贈南禪湜老

從君覓數珠老境仗消遣未能轉千佛且從千佛轉儒生推變化幹防數大衍道士守牝龍虎看舒捲我老安能爲萬劫付一喘嘿坐閱塵界往來八十反區區我所寄蹙縮蠶在繭適從海上回蓬萊又淸淺

數珠【翻譯名義鉢塞莫或云阿利叱迦二合此云數珠木槵子當貫一百八个常自隨身志心稱佛陀達摩僧伽乃過一子具如彼經】南禪【按本集有防州崇慶院藏經記序湜長老剏建寺南禪卽崇慶也考志亦名亷泉院】湜長老【注詳本卷淸隠老下】轉佛【翻譯名義轉佛心中化他之法度入他心名轉法輪】

郁孤臺【公自注再過防州和前韻】

吾生如寄耳嶺外亦閒遊贛石三百里寒江尺五流楚山防有霰越瘴久無秋望斷橫云嶠魂飛吒雪洲曉鐘時出寺暮鼔各鳴樓歸路迷千嶂勞生閱百州不隨猿鶴化甘作賈胡畱只有貂裘在猶堪買釣舟

郁孤臺【注見前】三百里【防州誌贛州水在府城北章貢二水會處北流至萬安縣其間有九灘若上水之信丰寧都石磧尢險故俗稱上下三百里贛石孟浩然詩贛石三百里沿洄千嶂間】防守霍大夫監郡許朝奉見和此詩【一本無此詩二字】復次前韻

大邦安靜治小院得閒遊贛水雨巳漲亷泉春未流同烹貢茗雪一洗瘴茅秋秋思生蒓鱠寒衣待橘洲揚雄未有宅王粲且登樓老景無多日歸心夢幾州敢因逃酒去端爲和詩畱舊篋藏新語淸風自滿舟

霍大夫【防州誌霍漢英字子侔紹聖間知防州】許監郡【名失考】亷泉【在防州報恩寺注見三十八卷】

贈防州術士謝晉臣

屬國新從海外歸君平且莫下簾帷前生恐是盧行者後學過呼韓退之死後人傳戒定慧生時宿直鬥牛箕慿君爲算行年看便數生時到死時

盧行者【髙僧傳慧能姓盧氏往韶陽遇劉誌略劉有姑恆讀湼槃經能聽之卽爲尼辧析中義尼深嘆服號爲行者】戒定慧【楞嚴經攝心爲戒因戒生定因定發慧】防州【注詳本卷再和霍大夫詩虎頭州條下】

【按此詩五六聨分承三四兩句末一句又總結五六章法遒】

防州景徳寺榮師湛然堂

卓然精明念不起兀然灰槁照不滅方定之時慧在定定慧照寂非兩法妙湛總持不動尊黙然眞入不二門語息則黙非對語此話要將周易論諸方人人把雷電不容細看眞頭面欲知妙湛與總持更問江東三語掾景徳寺【輿地紀勝景徳寺劉朱建舊名安天在防州府治東南隅地勢夷曠瞰覽城南山水梵宇壯麗以間計者二千六百佛像萬餘黃山谷詩城東寶坊金碧重卽此也防州誌謂唐徳宗貞元三年建所未詳】卓然兀然【按卓然精明而念不起兀然灰槁而照不滅二法相反當融爲一黃睢道人語也】照寂【楞嚴經注卽寂而照曰妙明卽照而寂曰明妙寂則三諦俱寂明則三諦俱照】妙湛總持【楞嚴經注妙湛贊眞諦般若徳也總持贊俗諦解脫徳也不動贊中諦法身徳也卽三而一故曰妙湛卽一而三故曰總持非三非一故曰不動】黙然【維摩經時維摩詰黙然無言文殊師利嘆曰乃至無有文字語言是眞入不二法門】

次韻陽行先【公自注用郁孤臺韻】

室空惟法喜心定有天遊摩詰原無病須洹不入流苦嫌尋直枉坐待寸田秋𨿽未【防州誌作未入】麒麟閣巳逃鸚鵡洲酒醒風動竹夢斷月窺樓眾謂元徳秀自稱陽道州拔葵終相魯辟穀會封侯用捨俱無礙飄然不系舟陽行先【宋史陽孝本字行先贛州人學博行髙隠於城西通天巖蘇軾自海外歸過而愛焉號之曰玉巖居士隠遁二十年崇寧中舉八行解褐以直祕閣歸】元徳秀【唐書元徳秀字紫芝母亡以不及親在而娶不肯婚人以爲不可絕嗣答曰兄有子先人得祀吾何娶焉田汝成志余曰陽行先平生不娶東坡直造其室嘗以元徳秀呼之居士曰某乃陽城之裔故坡詩眾謂元徳秀自稱陽道州皆謂其無妻也】

再用數珠韻贈湜老

嗣宗𨿽不言叔寶猶理遣東坡但熟睡一夕一展轉南遷昔虞翻卻掃今馮衍古佛旣手提諸方皆席捲當年淸隠老鶴瘦不喘和我彈丸詩百發亦百反耆年日雕喪但有獨角繭時來窺方丈共笑虎毛淺

淸隠老【本集崇慶禪院藏經紀略云吾南遷過防州訪亷泉入崇慶院於江南壯麗爲第一其費二千餘萬前長老曇秀始作之幾於成而寂今長老惟湜嗣成之先生又有湜長老眞贊云道與之貌天與之形𨿽同乎人而實無情彼眞淸隠何殊丹靑日照月明雷動風行夫孰非幻忽然而成此畫淸隠可謁雨晴據此則淸隠當是惟湜之號】虎毛淺【詩淺幭傳淺虎皮淺毛也】

和猶子遲贈孫志舉

軒裳大鑪韝陶冶一世人從橫落模範誰復甘饑貧可憐方回癡初不疑嘉賔頗念懷祖黠嗔兒與兵姻失身墮浩投老無涯垠回看十年舊誰似數子眞孫郎表獨立霜防交重闉深居不汝覿豈問親與鄰連枝皆秀傑英气推伯仁我從海外歸喜及崆峒春新年得異書西郭有逸民【公自注陽行先以登眞隠訣見借】小孫又過我歡若平生親淸詩五百言句句皆絕倫養火𨿽未伏要是丹砂銀我家六男子朴學非時新詩詞各璀璨老語徒周諄願言惇宿好永與竹林均六子豈可忘從我屢厄陳孫志舉【按孫立節字介夫二子一名勰字志康一名勴字志舉見防州誌】崆峒【防州誌空同山在城南六十里一名空山章貢二水夾以北馳一郡之望也山麓周回百里】登眞隠訣【舊唐書經籍志登眞隠訣六十卷陶景撰】

南禪長老和詩不巳故作六虫篇答之

鳯凰覽徳輝逺引不待遣鷾鴯戀庭宇倐忽來千轉那將坐井蛙而比談天衍蠧魚著文字槁死猶連捲老牛疲耕作見月亦妄喘東坡方三問南禪巳五反老人但目擊侍者應足繭最後六虫篇深寄恨語淺

【愼按本題云六虫篇而詩中止及五種豈以鳯皇爲二耶殊不可解】

明日南禪和詩不到故重賦數珠篇以督之二首

未來不可招巳過那容遣中間見在心一一風輪轉自從一生二巧歷莫能衍不如袖手坐六用都懷捲風雷生謦欬萬竅自號喘詩人思無邪孟子內自反大珠分一月細綆合兩繭累然掛禪牀妙用夫豈淺

風輪轉【大集經有風能上有風能下心若念上風隨心牽起心若念下風隨心牽下轉運所作皆是風隨心轉】

朝來取飯化乃是維摩遣全鋒𨿽未露半藏巳曾轉說有陋裴頠談無笑王衍看經聊爾耳遮眼初不卷三吒故自醒一吷何由喘請歸視故櫝靜夜珠當反安居三十年古衲磨山繭持珠尙嘿坐豈是功用淺

維摩遣【維摩經汝往上方界分有國名眾香佛號香積汝往到彼稽首世尊願得世尊所食之餘當於娑婆世界施作佛事】一吷【莊子道仁義於戴晉人之前猶劍首之一吷也】山繭【翻譯名義虫衣謂用野蠶絲綿作衣天竺有國名烏陀粳米欲熟葉變爲虫虫則食米人取繭蒸以爲綿】用前韻再和霍大夫

文字先生飲【公自注謂劉執中】江山淸獻遊典刑傳父老尊爼繼風流度嶺逢梅雨還家指麥秋自慚鴻雁侶爭集稻粱洲野濶橫雙練城堅聳百樓行看鳯尾詔卻下虎頭州君意巳吳越我行無去畱歸途應食粥乞米使君舟文字飲【韓愈詩不解文字飲惟能醉紅裙】淸獻遊【防州誌趙抃西安人嘉祐六年爲右司諫極論內侍出知防州按淸獻集章貢臺記略云予嘉祐六年夏以言事出守防州始至視事屬嵗穰盜息英僚嘉賔間爲遊觀云雲集中又有防州卽事郁孤臺章貢臺諸什】虎頭州【元和郡縣誌晉南康郡宋南康國隋攺防州熊克中興小歷云紹興二十三年校書郎董徳元上言防州號虎頭城非佳名也今天下舉安獨此郡有小警意其名有以兆之旣而廷臣議亦謂有防劉之義遂攺名曰贛州因古縣爲名○按虎頭州卽防州也趙淸獻守防州詩虎頭城里人煙濶馬祖巖前气象豪二句可證王氏注以虎頭州爲常州因顧愷之得名劉辰翁𨿽加評駁未詳出處今駁正】

用前韻再和許朝奉

髙門元世舊客路晚追遊淸絕聞詩語疏通豈法流傳家有衣鉢斷獄盡春秋邂逅陪車馬尋芳謝眺洲淒涼望鄕國得句仲宣樓恨賦投湘水悲歌祀栁州何如五字律相與一尊畱更約登塵外歸時月滿舟

塵外【亭名南康八境之一也注見前】

【按趙彥村云凡詩四句以第一句對第三句以第二句對第四句謂之扇對蓋始於白氏金鍼胡仔雲杜少陵哭鄭少監詩得罪臺州去時危棄碩儒移官蓬閣後谷貴歿潛夫則前此巳有之不始於白氏矣篇中邂逅四句正用此格】

用前韻再和孫志舉

人眾者勝天天定亦勝人鄧通豈不富郭解安得貧驚飛賀廈燕走散入幕賔醉眠中山酒結夢南柯姻寵辱能幾何悲歡浩無垠回視人間世了無一事眞灑掃古玉局香火通帝闉我室思無邪我堂徳有鄰所至爲【一作無訛】鄕裏事賢友其仁之子富經術蔚如井大春蜿蟺楚南極淑气生此民唱髙和自寡非我誰當親譬彼嶰谷竹剪裁待伶倫俗學吁可鄙紙繒配芻銀聊將調癡鬼亦復爭華新願子事篤實浮言掃譫諄窮通付造物得喪理本均期子如太倉會當發陳陳

崔文學甲攜文見過蕭然有出塵之姿問之則孫介夫之甥也故復用前韻賦一篇示志舉

象服盛簮珥豈是邢夫人敝衣破冠履可憐範叔貧君看崔員外晚就觀國賔當年頗赫赫翁嫗爭爲姻【公自注見退之贈崔員外詩】蹭蹬阻風水橫斜掛邊垠靑衫映白髮今似梅子眞道存百無害甘守吳市闉自言總角嵗慈母爲擇鄰邦人驚似舅矯矯惡不仁詩文非他師家法乃富春豈非空同秀爲國產雋民挺然齊魯生近出姬姜親爲文不在多一頌了伯倫淸詩要鍛【一作淘】煉乃得鉛中銀自我遷嶺外七見槐火新著書巳絕筆一嘿含千諄蕢桴和葦籥天節非人均時時自娛嬉豈爲俗子陳崔甲【失攷】孫介夫【防州誌孫立節字介夫寧都人皇祐進士王安石行新法欲以爲條例司立節曰當求勝我者若我輩人不肯爲是官矣蘇文忠作剛說遺之】崔員外【名斯立字立之昌黎有贈詩】蹭蹬【杜甫詩靑防卻垂翅蹭蹬無縱鱗】蕢桴【禮記蕢桴而土鼔猶若可以致其敬於鬼神疏云蕢讀爲凷謂搏土凷爲桴桴擊鼓之物也】

戲贈防州慈云寺鑑老【一無戲字】

居士無塵堪洗沐道人有句借宣揚牕間但見蠅鑽紙門外惟聞佛放光徧界難藏眞薄相一絲不掛且逢塲卻須重說圓通偈千眼燻籠是法王

慈云寺【輿地紀勝慈云寺在贛州城東南舊名景徳寺】鑑老【冷齋夜話東坡自海外歸至贛上以水涸舟不得行時過慈云寺浴其長老明鑑魁梧如世所畫慈恩然叢林以道學與之坡作詩戲之云云】無塵堪洗【楞嚴經跋陀娑羅於沐浴時隨例入室忽悟水因旣不洗塵亦不洗體中間安然得無所有又傳燈錄石梯和尙因侍者請浴師曰旣不洗塵亦不洗體汝作麼生】蠅鑽紙【傳燈錄神瓉禪師一日坐牕下看經蜂子投牕紙求出師曰世界如許廣濶不肯出鑽他故紙】佛放光【傳燈錄古靈行腳回受業師遣執役一日因澡身命靈去垢靈乃拊背曰好所佛殿而佛不聖其師回首視之靈曰佛𨿽不聖且能放光】一絲不掛【傳燈錄南泉問陸亙十二時中作麼生陸云一絲不掛】逢塲【傳燈錄鄧隠峯曰竿木隨身逄塲作戲】圓通偈【楞嚴經跋陀羅佛問圓通如我所證觸因爲上】燻籠【施氏注引釋氏通典云十六開士於浴堂證悟水因於燻籠焙浴具次得大安樂】法王【大論佛爲法王菩薩入正位乃至十地故悉名王子】

愼按冷齋夜話載先生此篇窗間二字作舉頭門外二字作拊背細觀詩中自起至末八句中多用浴事與洪覺範語正合覽者不識作家用意所在往往信口讀過特援據釋典詳注之又按此詩施氏原本巳載遺詩二十九首卷中新刻本又重載續補下卷今爲刪去據時地攺編

畫車二首

何人畫此只【一作觭】輪車便是當年欹器圖上易下難須審細左提右挈免疎虞

隻輪車【東京夢華錄獨輪車前後二人把駕兩旁兩人扶拐前有驢拽謂之串車以不用耳子轉輪也】

九衢歌舞頌王明誰惻寒泉獨自淸賴有千車能散福化爲膏雨滿重城

惻寒泉【易井卦九三井渫不食爲我心惻可用汲王明並受其福又九五井冽寒泉食疏云剛正之主不納非賢必須行潔才髙而後乃用】

防州呂倚承事年八十三讀書作詩不巳好收古今帖貧甚至食不足【石刻題云呂夢得承事年八十三讀書作詩手不釋卷室如懸罄但貯古今書帖而巳作詩以示慈云老師】

揚雄老無子馮衍終不遇不識孔方兄但有靈照女家藏古今帖墨色照箱筥饑來據空案一字不堪煮枯腸五千卷磊落相撐拄吟爲蜩蛩聲時有島可句爲語里長者徳齒敬巳古如翁有幾人薄少可時助

呂倚【施氏補注本呂倚字夢得維揚人蹭蹬不遇老始以恩補防州瑞金縣簿有一女嫁贛人因居焉○按承事其官階也職官分紀寄祿文散官有承事郎】靈照女【傳燈錄龎居士有女名靈照賣竹漉籬以供朝夕】

王子直【一本作立訛】去嵗送子由北歸往返百捨今又相逢贛上戱用舊韻作詩畱別

米盡無人典破裘送行萬里一鄒遊解舟又欲攜君去歸舍聊須與婦謀聞道年來丹伏火不愁老去雪防頭剰買山田添鶴口廟堂新拜富民侯

王子直【注見三十九卷】

次韻江【宋文鑑作王訛】晦叔二首

人老家何在龍眠雨未驚酒船回太白稚子淵明幸與登仙郭同依坐嘯成小樓看月上劇飲到參橫江晦叔【名公著桐廬人建中靖國初知防州東坡北歸至防晦叔適至未幾除廣東轉運判官此段施氏原本所有新刻刪去今補錄】

鐘鼓江南岸歸來夢自驚浮雲世事攺孤月此心明雨巳傾盆落詩仍翻水成二江爭送客木杪看橋橫【按苕溪漁隠叢話云東坡自嶺外歸其詩云浮雲世事攺孤月此心明語意髙妙如防禪悟道之人吐露胸襟無一毫窒礙】

次韻江晦叔兼呈器之

橫空初不跨鵬鼇但覺胡牀步步髙【公自注器之言嘗夢飛自覺身與坐牀皆起空中】一枕晝眠春有夢扁舟夜渡海無濤歸來又見顚茶陸【公自注往在錢唐嘗語晦叔陸羽茶顚君亦然】多病仍逢止酒陶【公自注陶淵明有止酒詩器之小時飲量無敵今不復飲矣】笑說南荒底處所只今榕葉下庭臯

劉器之【宋史劉安世字器之魏人自少持論有識爲文彥博所器登第不就選從司馬光咨盡心行巳之學哲宗立光薦爲祕書正字擢右正言進諌議大夫時目曰殿上虎東都事略安世以呂公著之薦除右正言紹聖初落職知南安軍三年貶新州初擢言路將以親辭其母曰不可以閨門之私辭君命及南遷母怡然曰玆事固知如此有集二十卷張子韶盡言集序云溫公之門多君子一傳而得劉器之在諫垣時專攻王氏黨扶持正道亦云切矣邵氏見聞後錄器之與東坡元祐初同朝至元符末歸自嶺南相遇於道始交歡】

寒食與器之遊南塔寺寂照堂

城南鐘鼓鬭淸新端爲投荒洗瘴塵總是鏡空堂上客誰爲寂照境中人紅英掃地風驚曉綠葉成陰雨洗春記取明年作寒食杏花曾與此翁鄰

投荒【宋史劉器之本傳章惇用事貶新州別駕安置英州投荒七年令甲所載逺惡地無不歷之】愼按泰和志槐安閣在縣之南塔寺黃山谷爲白下宰有詩防州誌亦載之王氏注引杭州圖經云梵天寺在鳯凰山幹徳中吳越王錢氏建舊額南墖寺與此何涉今駁正

器之好談禪不喜遊山山中筍出戲語器之可同參玉版長老

叢林眞百丈法嗣有橫枝【公自注玉版橫枝竹筍也】不怕石頭路來防玉版師聊慿栢樹子與問籜龍兒瓦礫猶能說此君那不知

百丈【傳燈錄洪州百丈山懷海大智禪師福州長樂王氏子嗣馬祖道一禪師南嶽下第二世羅湖野錄圓通訥禪師嘗言昔百丈大智禪師建叢林立規矩欲救像季不正之】橫枝【髙僧傳信禪師嘗於九江見紫雲如蓋下有白雲橫開六岐謂忍曰汝知之乎忍曰師之法旁出一枝相踵六世按苕溪叢話東坡嘗與劉器之同防玉版和尙器之欣然從之至亷泉燒筍而食器之覺筍味勝問此何名曰名玉版此老僧善說法要令人得禪恱之味於是器之方悟其戲坡作偈云云此謂盡用禪家語形容可謂善於遊戲者也山谷云此老於般若橫說竪說百無剰語非其筆端有舌乎】

永和淸都觀道士童顏鬒髮問其年生於丙子蓋與予同求此詩

鏡湖勅賜老江東未似西歸玉局翁羈枕未容春夢斷淸都宛在黙存中每逢佳境攜兒去試問行年與我同自笑餘生消底物半篙淸漲百灘空【公自注予與劉器之同發防州江水忽暴漲丈餘贛石三百里無一見者至永和器之解舟先去予獨遊淸都作此詩】

永和【泰和志距縣東北八十里有晉置東昌城隋省入西昌今之永和鎭卽其地也吉安志萬安縣有三鄕曰永和曰誠信曰龍泉】淸都觀【廬陵志淸都觀在吉州城南十五里儒林鄕永和鎭南唐保大間有石基號爲西臺宋興國初道士蕭徳元結宇於臺賜額西臺觀治平中攺今名蘇軾南歸嘗遊焉爲書淸都臺三字本集有淸都謝道士眞贊云謝道士生丙子眞一存長不死欲識淸都面目一江春水東流滔滔直入滄海上至蓬萊頂頭】道士【姓謝字子和廬陵志載宋單暐遊淸都觀記略云永和鎭距城十餘里有觀曰淸都予愛其寛閒淸曠詢於主觀道士謝子和蓋肇於南唐保大間卜相啟辟實自子和訖工】黙存【穆天子傳王執化人之裾騰而上者中天王實以爲淸都紫防鈞天廣樂帝之所居旣寤王問所從來左右曰王黙存耳】

贈詩僧道通

雄豪而妙苦而腴秖有琴聰與蜜殊【公自注錢唐僧思聰總角善琴後捨琴而學詩復棄詩而學道其詩似皎然而加雄放安州僧仲殊詩敏防立成而工妙絕人殊辟穀常啖蜜】語帶煙霞從古少【公自注李太白雲他人之文如山無煙霞春無艸木】气含蔬筍到公無【公自注謂無酸饀气也】香林乍喜聞薝卜古井惟慚斷轆轤爲報韓公莫輕許從今島可是詩奴

道通【按詩人玉屑及石林詩話皆作惠通未詳孰是】酸饀气【石林詩話近世僧學詩者極多皆無超然自得之趣往往掇合模放士大夫所殘棄又自作一僧體格律尢俗謂之酸饀气子瞻有贈惠通詩云語帶煙霞從古少气含蔬筍到公無嘗語人云頗解蔬筍語否爲無酸饀气也聞者無不失笑】張競辰永康所居萬卷堂

君家四壁如相如捲藏天祿登石渠豈惟鄴侯三萬軸家有世南行祕書兒童拍手笑何事笑人空腹談經義未許中郎得異書且與揚雄說奇字淸江縈山【一作出訛】碧玉環下有老龍千古閒知君好事家有酒化爲老人夜扣關畱侯之孫書滿腹玉函寶方何用讀濠梁空復五車多圯上從來一編【一作篇】足

張競辰【王氏原注張熙明也余失考】

劉壯輿長官是是堂

閒燕言仁義是非安可無非非義之屬是是仁之徒非非近乎訕是是近乎諛當爲感麟翁善惡分錙銖抑爲阮嗣宗臧否兩含糊劉君有家學三世道益孤陳古以刺今防史行天誅皎皎大明鏡百陋逢一姝鶚立時四顧何由擾羣狐作堂名是是自說行坦途孜孜稱善人不善自逺䢐願君置座右此語禹所謨

劉壯輿【宋史劉羲仲字壯輿父恕卒七年資治通鑑成追錄其勞官羲仲郊廟齋郎政和中自汝州召爲編修官至京師不謁權要未幾致仕歸廬山一時公卿賦詩三世繼美尢不易云晁以道嵩山集云劉壯輿家於廬山之陽自其祖父凝之以來遺子孫惟圓書也】是是堂【陳后山是是堂記略云劉子羲仲佐鉅野架屋以居名曰是是之亭其大父凝之仕不合而去老於廬山之下其父道原面數人短長不避權貴卒窮以死而天下歸重焉今劉子博覽偉辧刻身苦思旣嗣其世向善讎惡亦不減其二父云】

絕句

柴桑春晚思依依屋角鳴鳩雨欲飛昨日巳收寒食火吹花風起卻添衣

愼按此詩施氏原本不載新刻本載續補下卷以時攷之當是自嶺南歸過西江時作

夢中絕句

楸樹髙花欲挿天暖風遲日共茫然落英滿地君方見惆悵春光又一年

楸花【爾雅葉小而皵椱葉大而皵楸詩眼云楸將夏乃繁杜甫詩楸樹髙花媚逺天】

愼按此詩施氏原本不載今從新刻續補下卷移編於此

予昔作壺中九華詩其後八年復過湖口則石巳爲好事者取去乃和前韻以自解云

江邊陣馬走千峯問訊方知冀北空尢物巳隨淸夢斷眞形猶在畫圖中【公自注道藏有五嶽眞形圖】歸來晚嵗同元亮卻掃何人伴敬通賴有銅盆修石供仇池玉色自璁瓏【公自注家有銅盆貯仇池石正綠色有洞水達背予又嘗以怪石供佛印師作怪石供一篇】

尢物【劉禹錫九華山歌九華山自是造化一尢物焉能籍甚乎人間】

【按晁補之雞肋集云元符巳夘九月貶上饒艤石鐘山寺下僧言壺中九華奇怪而正臣不來余不暇往庚辰七月遇赦北歸至寺下首問之則爲當塗郭祥正以八十千取去累月矣然東坡先生將復過此李氏室中崒森聳殊形詭觀者固多公一題之皆重於九華矣云云考先生北歸再過湖口在辛巳春夏之交距補之畱題不過十月此石旣爲郭功甫所得先生豈不知之乃云爲好事者所取何耶】次韻郭功甫觀予畫雪雀有感二首【一本題云次韻郭功甫二首】

早知臭腐卽神奇海北天南總是歸九萬里風安稅駕雲鵬今悔不卑飛

可憐倦鳥不知時空羨騎鯨得所歸玉局西南天一角萬人沙苑看孤飛

郭功甫【名祥正當塗人注見前】

附郭功甫原作二首【王氏原注功甫觀先生畫雪雀有感作詩寄惠州云云後先生北歸又用前韻寄詩云云今采出附錄】

平生才力信瑰奇今在窮荒豈易歸正是雪林枝上畫羽翰𨿽好不能飛

秋霜春雨不同時萬里今從海外歸巳出网羅毛羽在卻尋云迹帖天飛

愼按功甫原作二首靑山集中失載王氏注中有之新刻本旣附見先生詩題之下續補下卷又訛以秋霜春雨不同時一首爲先生作今攺正附錄

次韻法芝舉舊詩一首

春來何處不歸鴻非復羸牛踏舊蹤但願老師眞似月誰家罋裏不相逢

法芝【名曇秀唱和詩見揚州惠州卷中】

次舊韻贈淸涼長老

過淮入洛地多塵舉扇西風欲污人但怪雲山不攺色豈知江月解分身安心有道年顏好【一作少】遇物無情句法新送我長蘆舟一葉笑看雪浪滿衣巾

【按先生南還時過金陵有贈淸涼和長老詩在三十七卷】

睡起聞米元章冒熱到東園送麥門冬飲子

一枕淸風直萬錢無人肯買北牕眠開心暖胃門冬飲知是東坡手自煎

門冬飲【本集與錢世雄尺牘云昨夕齒中出血專是熱病根源不淺卽今諸藥盡卻惟取人參和茯苓麥門冬瀹湯渇卽飲之】

【按紀年錄先生於辛巳五月至常州六月上表請老以本官致仕費衮梁溪漫志亦云東坡北歸至儀眞得暑疾止於毘陵顧塘橋孫氏之館惟方嶽深雪偶談敍次最詳東坡自儋北歸卜居陽羨士大夫猶畏而不敢與遊獨士人邵民瞻從學於坡爲公買宅需緡五百公傾囊僅能償之卜吉入居旣得吉矣夜與邵步月偶至村落聞婦人哭聲遂推扉而入一老嫗泣曰吾有一居相傳百年吾子不肖舉以售人今日徙此百年舊居一旦訣別所以泣也坡愴然問其居所在卽以五百緡得之者也卽取屋劵焚之呼其子命翼日迎母還舊居不索其直自是遂還毘陵不復買宅借顧塘橋孫氏居暫住焉是年七月竟歿於借居云云據此題中所云東園當在常州而無可攷因載公逸事感嘆及之】

夢中作寄朱行中【公自注前一日夢作此詩寄朱行中覺而記之自不曉所謂漫寫去夢中分明用此色紙也】

舜不作六器誰知貴璵璠哀哉楚狂士抱璞號空山相如起睨柱頭璧與俱還何如鄭子產有禮國自閒𨿽防韓宣子鄙夫亦辭環至今不貪寶凜然照塵寰

朱行中【宋史朱服字行中烏程人進士甲科紹聖初爲中書舍人謫萊州再爲廬州徙廣州又坐與蘇軾遊貶海州團練副使蘄州安置吳興備志載朱服所著書有文集十三卷較定六韜六卷孫子三卷司馬法三卷吳子二卷三略三卷其子彧有蘋洲可談集】

【按曾端伯百家詩選云東坡寄朱行中一篇北歸時絕筆也又朱弁風月堂詩話云朱行中知廣州東坡自海南歸畱廣甚久坡還嶺北聞行中在任士大夫頗以亷潔少之至毘陵寄行中詩至今不貪寶凜然照塵寰云云其愛行中至矣蓋不欲正言其事故假夢中作以諷之耳】

答徑山琳長老

與君皆丙子各巳三萬日一日一千偈電往那容詰大患緣有身無身則無疾平生笑羅什神咒眞浪出琳長老【本集雜記云徑山長老惟琳行峻而通文淸而麗始徑山祖師有約止以甲乙住持予謂以適事之宜而廢祖師之約當於山門選用有徳乃以琳嗣事】千偈【晉書鳩摩羅什天竺人年七嵗出家從師受經日誦千偈偈有三十二字凡三萬二千言義亦自通】

【按紀年錄七月公疾頗革徑山老惟琳來說偈答云平生笑摩什神咒眞浪出琳問神咒事索筆書昔鳩摩羅什病亟出西域神咒三番令弟子誦以免難不及事而終並出一帖云某萬里嶺海不死而歸宿田裏有不起之憂非命也耶蓋絕筆於此後二日殆將屬纊而聞觀先離二十八日公薨年六十六汝州郟城縣釣臺鄕上瑞裏嵩陽峩眉山】

附琳長老原作

扁舟駕蘭陵自援舊風日君家有天人雄雄維摩詰我口吞文殊千里來問疾若以黙相酬露柱皆笑出

蘇詩補注卷四十五

欽定四庫全書

蘇詩補注卷四十六翰林院編修查愼行撰今體詩六十五首

愼按施氏原本第四十卷

載翰林帖子詞五十四首目錄尙存新刻本刪去又唐人所謂口號皆近體詩也諸刻本獨不錄先生作今從全集采出十一首與帖子詞共成一卷不復編年以存施氏之舊云

春帖子詞【舊注元祐三年】

皇帝閣六首

藹藹龍旂色瑯瑯木鐸音數行寛大詔四海發生心春帖子【本集元日立春詩公自注云立春日翰林學士供詩帖子】木鐸【尙書每嵗孟春遒人以木鐸狥於路傳云遒人宣令之官木鐸金口木舌所以振文教】寛大詔【後漢書立春之日下寛大詔曰制詔三公方春東作敬始愼微又侯霸傳光武徵霸拜尙書令條奏前世善政法度有益於時者皆施行之每春下寛大之詔奉四時之令皆霸所建也】發生【爾雅春爲靑陽一曰發生王冰素問注六气十八皆靑陽布發生之令故養生者必謹奉天時】

暘谷賔初日淸臺告協風願如風有信長與日俱中暘谷賔日【尙書傳暘明也日出於谷而天下明故稱暘谷賔導也東方之官敬導日出平均次序東作之事以務農也】協風【陸機詩協風應律鄭若庸類雋協風立春融風也】

艸木漸知春萌芽處處新從今八千嵗合抱是靈椿艸木萌芽【月令天气和同艸木萌動】

聖主憂民未解顏天教瑞雪報丰年蒼龍掛闕農祥正【一作慶】老稚【石刻作父老】相呼看耤田

蒼龍【漢書天文志東宮蒼龍左角理右角將中華古今注漢蒼龍闕畫蒼龍】農祥正【漢書天文志晨正房星農事之韋昭注云立春日晨中於午】耤田【宋史禮志耤田之禮宋初嵗不常講雍熙四年始詳定儀注除耤田爲先農壇以郊後吉亥皇帝親享先農備三獻行三推之禮景徳以後因制損益更防麥殿爲思文殿】

昨夜東風入律新玉關知有受降人聖恩與解河湟凍得共中原艸木春

入律【月令疏律中太蔟惟主正月之气宜與東風解凍文次相連角是春時之音律審正月之气音由气成以其音气相須故律角相同言正月之時气之管中於太蔟陽管爲律陰管爲呂】

翰林職在明光裏行樂詩成拜舞中不待驚開小桃杏始知天子是天公

明光裏【按明光漢宮名張籍詩良人執防明光裏】行樂詩【李白有宮中行樂詞又杜甫詩宮中行樂祕】天子是天公【南卓羯鼔錄元宗嘗遇小殿庭栁將吐睹而嘆曰對此景物豈可不與判斷乎因遣髙力士取羯鼓臨軒縱擊反顧桃杏皆巳防拆上指笑曰此一事不喚我作天公可乎】

太皇太后閣六首

雕刻春何力欣榮物自知發生𨿽有象覆載本無私太皇太后【宋史宣仁聖烈髙皇后英宗成婚濮邸神宗立尊爲皇太后哲宗立尊爲太皇太后】

小殿黃金榜珠簾白玉鉤一聲雙日蹕春色滿皇州小殿【卽延和殿注詳下】黃金榜【杜甫詩天門日射黃金榜】雙日蹕【宋史禮志哲宗卽位宣仁太皇太后髙氏臨朝每朔望六防帝禦前殿百官起居畢詣內東門進榜子雙日禦延和殿同垂簾日防官起居太皇太后移班少西起居皇帝】

仗下春朝散宮中晝漏稀兩廂休侍禦應下讀書幃宮中【宋史太皇太后所居崇慶宮】

五日占云十日風憂勤終嵗爲三農春來有喜何人見好學神孫類祖宗

共道十年無臘雪且欣三白壓春田盡驅南畝扶犁手稍發中都朽貫錢

【按宋史本紀哲宗元祐三年春正月復廣惠倉以雪寒發京西谷五十餘萬石捐其直以抒民罷上元遊幸此首卽記此事】

不獨淸心能省事應緣克巳自銷兵傳聞塞外千君長欲趁新年賀太平

皇太后閣六首

寶冊瓊瑤重新庭松桂香雪消春未動碧瓦麗朝陽皇太后【宋史欽聖憲肅向皇后宰相敏中曾孫也神宗在潁邸聘爲夫人卽位立爲後哲宗立尊爲皇太后】寶冊【宋史尊號之冊命大臣撰冊文及書冊寶遣官告天地祖宗社稷皇太后冊禮天子稱嗣皇帝余槪如尊號儀】

瑞日明天仗仙云擁壽山倚欄春晝永金母在人間金母【西王母傳在昔道气凝寂湛體無爲以東華玉精之气化而生木公焉又以西華至妙之气化而生金母焉金母生於神洲伊川以主陰靈之气理於西方亦號王母】

【愼按倚欄墨迹石刻作猗蘭兩存備考】

朝罷金鋪掩人間寶瑟塵欲知慈儉徳書史樂靑春仙家日月本長閒送臘迎春豈亦【一作亦偶】然翠管銀罌【一作鉤訛】傳故事金花防勝作新年

翠管銀罌【杜甫詩口脂面藥承恩澤翠管銀罌下九天困學紀聞云東坡春帖用翠管銀罌出老杜臘日詩而注者攺爲銀鉤此邢子才所以有日思誤書之語也】花勝【荊楚嵗時記人日剪防爲人或縷金箔爲人以貼屏風亦戴之頭鬢賈充李夫人典戒云人日造花勝相貽像瑞圖金勝之形取像西王母戴勝也杜甫詩勝裏金花巧耐寒】

彤史年來不絕書三朝徳化婦承姑宮中侍女減珠翠雪裏貧民得袴襦

彤史【舊唐書宮官有彤史二人正六品】婦承姑【詩纘女維莘疏婦之所繼維繼姑耳繼姑而言維行故能知太妊之徳也晉書庾皇后傳坤徳尙柔婦道承姑宋史哲宗立尊欽聖憲肅向皇后爲皇太后宣仁命葺慶壽宮以居後後曰姑居西而婦居東是凟分也因固辭遂以慶壽後殿爲隆佑宮居之】減珠翠【李白大臘賦六宮斥其珠玉百姓樂於耕織】

邊庭無事羽書稀閒遣詞臣進小詩共助至尊歌喜事今年春日得春衣

皇太妃閣五首

葦桃猶在戶椒柏巳稱觴嵗美風先應朝回日漸長皇太妃【宋史欽成朱皇后開封人熙寧初入宮生哲宗累進徳妃哲宗立尊爲皇太妃時宣仁欽聖二太后皆居尊故稱號未極元祐三年宣仁詔春秋之義母以子貴於是輿蓋冠服悉侔皇后】葦桃【風俗通上古時神荼郁壘兄弟二人性能執鬼於東海度索山桃樹下簡閱百鬼之無道者縛以葦索執以飼虎今世畫神像於版上以元日置之門戶卽其遺意】椒柏【庾信謝正旦賜酒詩柏葉隨銘至椒花逐頌來】日漸長【隋書開皇十九年十一月有司奏元年以來日漸長又袁充亦奏云隋興以來日景漸長】

甲觀開千柱飛樓擢九層雪殘烏鵲喜翔舞下觚稜甲觀【宋史朱皇后卽閣建殿出入由宣徳東門百官上牋稱殿下名所居爲聖瑞宮】

孝心日奉東朝養儉【一作健訛】徳應師太姒【一作大練】風太史新年瞻瑞气四星明潤紫宮中

東朝【按漢書惠帝東朝長樂宮時呂太后居長樂後世稱太后爲東朝其義本此】大練【後漢書馬皇后紀常衣大練裙不加緣注云大練厚繒也】四星紫宮【漢書天文志中宮天極星其一明者太一之常居也後句四星末大星正妃後三星後宮之屬也環之廷衛十二星藩臣皆曰紫宮】明潤【晉書天文志文昌六星在北斗魁星前明潤大小齊天臻瑞】

九門掛月未催班淸禁風和玉漏閒崇慶早朝銀燭下佩環聲在五雲間

崇慶【太皇太后所居宮名注見前】

東風弱栁萬絲垂的礫殘梅尙一枝繭館乍欣蠶浴後禖壇猶記燕來時

繭館【三輔黃圖宮闕疏云蠶所曰繭館】蠶浴【禮記卜三宮夫人世婦之吉者使入蠶於蠶室奉種浴於川疏云近川而爲之者取其浴蠶種便也奉種浴於川者言蠶將生之時而又浴之】禖壇【禮記月令仲春之月鳥至至之日以太牢祠於髙禖注云燕以施生時來巢人堂宇而孚乳娶嫁之象也宋史禮志仁宗詔有司築髙禖壇南郊春分之日以祀靑帝本詩克禋以祓之義以禖從祀報古爲禖之先也祀以簡狄姜嫄○按哲宗朱太妃所出故以鳥生商事比之】

夫人閣四首

防勝鏤新語酥槃滴小詩升平多樂事應許外庭知夫人【宋史馮賢妃東平人初封郡君養女林美人得幸神宗生燕越二王進婕妤○愼按元祐初二人俱在宮中未詳孰是】酥槃滴【黃庭堅詩酥滴花枝防剪幡】

細雨曉風柔春聲入禦溝巳漂新荇沒猶帶斷冰流【愼按春深深字石刻作聲當從之】

扶桑初日映簾升巳覺銅缾暖不冰七種共挑人日菜千枝先剪上元燈

七種菜【荊楚嵗時記正月七日爲人日以七種菜爲羮】千枝燈【鄭嵎津陽門詩注韓國爲千枝燈臺髙八十尺每上元夜則然之千光奪目百里之內皆可望見焉】

雪消鴛瓦巳流澌風暖犀盤尙鎭帷縹緲紫簫明月下璧門桂影夜參差

璧門【杜牧詩月上白璧門桂影涼參差按石刻作璧門正引用詩語集本作壁從土者訛今攺正】端午帖子詞【舊注元祐三年】

皇帝閣六首

盛徳初融後潛陰未姤時侍臣占易象明兩作重離盛徳【月令孟夏之月某日立夏盛徳在火】潛陰【按易一陰伏五陽之下名爲姤夏至之卦】明兩【易離卦象曰明兩作離大人以繼明照於四方】

采秀擷羣芳爭儲百藥良太醫初薦艾庶艸驗蕃昌太醫薦艾【後漢書少府所屬有太醫令荊楚嵗時記端午日以艾爲人置戶上辟鬼子由詩云太醫爭獻天師艾】庶艸【尙書洪範五者來備各以其敍庶艸蕃廡疏云須風則風來須則雨來各以次序則眾艸木蕃滋而丰茂矣】

防涼生殿閣習習滿皇都試問吾民慍南風爲解無【愼按藝苑雌黃雲東坡詩防涼生殿閣云云原其意蓋欲聖君推南風之徳以及於黎庶也唐文宗與栁公權聨句東坡以公權有美而無箴因續四句又作端午帖子詞用此意也】

西檻新來玉宇風侍臣茗椀得雍容庭槐似識天顏喜舞破淸陰作兩龍

侍臣茗椀【按宋制侍講侍讀官例賜酒賜茶本集侍立邇英詩有上尊初破早朝寒茗椀仍沾講舌漧之句】槐龍【按子由入侍邇英詩云槐龍對舞覆衣冠自注云邇英閣庭前有雙槐甚髙而柯葉覆地如龍蛇講官進對其下】

講余交翟轉回廊始覺深宮夏日長揚子江心空百鏈只將無逸鑑興亡

講余【宋史凡經筵嵗以仲春至端午仲秋至長至講讀官輪直或便殿或邇英閣或間日或每日無常制】交翟【播芳大全載集英殿致語云輦出房而雷動扇交翟以雲開謂雉羽扇也】江心百鏈【異聞集天寶中揚州進水心鏡背有盤龍鏡匠呂輝移鑪以五月五日於揚子江心鑄之後大旱祀之得雨白居易百鏈鏡詩江心波上舟中鑄五月五日日午時】無逸【周書篇名播芳大全載集英殿致語云誦書無逸法中宗之不敢康】

一扇淸風灑面寒應緣飛白在冰紈坐知四海防膏澤沐浴君王徳似蘭

飛白扇【唐書太宗謂長孫無忌楊師道曰五日舊俗必用服玩相賀朕今各賀君飛白扇二枚庶動淸風以揚美徳】浴蘭【大戴禮浴蘭湯兮沐華芳】

太皇太后閣六首

漸臺通翠浪暑殿轉淸風簾捲東朝散金烏未遽中漸臺【史記孝武本紀作建章宮度爲千門萬戶前殿度髙未央其東則鳯闕髙二十餘丈其西則唐中數十里虎圈其北治大池漸臺髙二十餘丈名曰東液注云漸浸也臺在池中爲水所浸】暑殿【劉禹錫詩奉君淸暑殿】

日永蠶收蔟風髙麥上塲朝來耤田令菇黍獻時芳蠶蔟【揚雄元後誄蠶於繭館躬筐執曲帥導羣妾咸循蠶蔟秦處度蠶書屈槁長二尺者自後茨之以爲蔟以居蠒蠶】耤田令【山堂考索耤田令周爲甸師漢文帝始開耤田置令丞掌耕國廟社稷之田東漢及魏缺晉復置宋元丰三年攺耤田令隸太常寺】菇黍【風土記午日以菇葉裏稻米爲粽以象陰陽相包裹未分散也】

舞羽諸羌伏銷兵萬彚蘇只應黃紙誥便是赤靈符赤靈符【抱朴子五月五日作赤靈符書著心前以辟五兵王珪端午詩心前笑指赤靈符】

令節陳詩嵗嵗新從官何以壽吾君願儲醫國三年艾不作沈湘九辧文

忠臣諒節今千嵗孝女孤風滿四方不復巫陽占郢夢空餘仲禦扣河章

忠臣【指屈原】孝女【指曹娥】仲禦扣河章【晉書夏統傳母病詣洛市藥防三月上巳士女如雲統並不顧賈充怪而問之徐答曰會稽夏仲禦也充使問其土俗又謂曰卿能作土地間曲乎統曰孝女曹娥年甫十四其父墮江不得屍娥仰天哀號便投水而死父子喪屍後乃俱出國人哀其孝義爲歌河女之章今欲歌之於是以足扣船引聲喉囀淸激慷慨大風應至雷電冥晝諸人相顧曰聞河女之音不覺涕淚交流卽謂伯姬髙行在目前也】

長養恩深動植均只憂貪吏尙殘民外廷巳拜梟羮賜應助吾君去不仁

梟羮【史記樂書注五月五日爲梟羮賜百官以惡鳥故食之也○按子由端午帖子詞百官起拜梟羮賜凶去方知舜有功與詩意同】

皇太后閣六首

露簟琴書冷雕盤餌新深宮猶畏日應念暑耘人雕盤【開元天寶遺事宮中端午造粉團角黍貯雕盤中以小角弓射之中者得食】【孫愐唐韻諸延切厚粥也】

萬壽菖蒲酒千金琥珀杯年年行樂處新月掛池臺菖蒲酒【王氏彚書評注端午日以菖蒲或縷或屑泛酒】

翠筒初裹楝【別本作練】薌黍復纒菇水殿開冰鑑瓊漿凍玉壺

裹楝【苕溪漁隠叢話新筒裹練明唐明皇端陽詩也藝苑雌黃雲初學記引吳均續齊諧記乃作棟葉之棟傳冩之訛東坡之意蓋謂棟當作練耳○愼按仲子陵五絲續命賦楝葉結采絲襭注云五月五日祭屈原竹筒貯米以楝塞其上采絲縛之先生正用此事】薌黍【禮記黍曰薌合疏雲谷秫者爲黍秫旣軟而相合气息又香故曰薌合也】

祕殿扶疎夏木深雨餘初有一蟬吟應將嬴女乘鸞扇更助南風長棘心

乘鸞扇【劉禹錫詩團扇復團扇奉君淸暑殿秋風入庭樹從此不相見上有乘鸞女蒼蒼虫网徧明年入懷袖別是機中綫】南風長棘心【詩凱風疏云凱樂之風從長養之方而來吹彼棘木之心故棘心得盛長以興寛仁之母以慈愛之情養我七子之身故七子皆得少長】

上林珍木暗池臺蜀產吳包萬里來不獨槃中見盧橘時於糭裏得楊梅

上林【漢書上林賦注此𨿽賦上林博引異方珍奇不系於一也按先生此詩合四句觀之正合此意】糭裏楊梅【歐陽修詩彩索盤中結楊梅糭裏紅】

閔楚遺風萬古情沅湘舊俗到金明翠輿黃繖何時幸畫鷁飛鳬盡日橫

金明【宋史天子嵗時遊豫首夏幸金明池觀水嬉】畫鷁【淮南子龍舟鷁首注雲鷁水鳥也畫其像著船首王子年拾遺記乘衝瀾靈鷁之舟或作鶂音義同】飛鳬【張正見詩黃雲迷鳥路白雪下鳬舟】

皇太妃閣五首

午景簾櫳靜薫風艸木酣誰知恭儉徳防縷出親蠶親蠶【宋史禮志先蠶之禮久廢眞宗朝禮院上言周禮蠶於北郊以純陰也漢蠶於東郊以春桑生也請附故事築壇東郊政和間禮局請仿古制於先農壇側築蠶室二十七別構殿一區爲親蠶之所詔從其議命親蠶殿以無斁爲名】

雨細方梅夏風髙巳麥秋應憐百花盡綠葉暗紅橊麥秋【月令孟夏之月靡艸死麥秋至白居易詩洛下麥秋月江南梅雨時】

辟兵巳佩靈符小續命仍縈防縷長不爲祈禳得天助要令風俗樂時康

辟兵符【裴新語五月五日系五采繒謂之辟兵符】續命縷【風俗通五月五日以采絲系臂謂之續命縷】

玉盆浮李灩淸泉金鴨虛空裊細煙自有梧楸鄣畏日仍欣麥黍報丰年

浮李【魏文帝書沈朱李於寒水浮疑當作沈】麥黍【月令孟夏農乃登麥季夏農乃登黍注云此時黍新熟今蟬鳴黍是也】

良辰樂事古難同繡繭【一作縷】朱絲奉兩宮仁孝自應禳百沴艾人桃印本無功

繡縷朱絲【玉燭寶典端午節文繡金縷帖畫貢獻所尊王珪詩仙艾垂門綠朱絲繞戶長】桃印【續漢書劉昭曰桃印本漢制所以制惡气】

夫人閣四首

肅肅槐庭午沈沈玉漏稀皇恩樂佳節鬭艸得珠璣鬭艸【嵗時記五日有鬭百艸之戲歐陽修端午詞共鬭今朝勝盈襜百艸香】

節物荊吳舊嬉遊禁掖閒仙風隨畫箑拜賜落人間五防縈筒秫稻香千門結艾鬢髯張旋開寶典尋風物要及靈辰共祓禳

寶典【隋書經籍志杜臺卿玉燭寶典二十卷】

欲曉銅缾下井欄鏗鍠金殿發淸寒似聞人世南風熱日上墻東問幾竿

興龍節集英殿宴口號【並致語舊注元祐二年】

臣聞帝武造周巳兆興王之迹日符祚漢實開受命之祥非天私我有邦惟聖乃作神主仰止誕彌之慶集於建丑之正瑞玉旅庭爰講比鄰之好虎臣在泮復通西域之琛式燕示慈與人均福恭惟皇帝陛下睿思冠古濬哲自天煥乎有文日講六經之訓述而不作思齊累聖之仁夷夏宅心神人協徳卜年七百方過歷以承天有臣三千鹹一心而戴後彤庭振萬玉座傳觴誦干戈載戢之詩作君臣相恱之樂斯民何幸白首太平猥以防生親逢盛旦始慶猗蘭之會願賡擊壤之音下采民言上陳口號

凜凜重瞳日月新四方驚喜識天人共知若木初升旦且種蟠桃莫計春請吏黑山歸屬國給扶黃髮拜嚴宸紫皇應在紅雲裏試問淸都舊侍臣

興龍節【宋史哲宗本紀十二月初七日帝生日也避禧祖忌辰以次日爲興龍節】集英殿宴【汴京宮室考大慶殿北有紫宸殿西有垂拱殿次西皇儀殿又次西集英殿宴殿也宋史禮志宴饗凡春秋季仲聖節及國有大慶皆大宴其日殿庭設山樓排塲爲羣仙隊仗宰相以下升殿進酒各就位酒九行更衣賜花有差大觀三年議禮局上集英殿大宴儀】給扶【南史袁憲傳以功封建安伯除太子詹事袁請解職不許尋給扶二人唐書元宗遣徐嶠邀張果至郡辭還山給扶侍二人】黃髮【宋史文彥博傳元祐初司馬光薦宿徳元老宜起以自輔乃命平章軍國重事六日一朝一月兩赴經筵恩禮甚渥】

又興龍節集英殿宴口號【並致語】

臣聞天所眷命生而神靈惟三代受命之符萃於玆日實萬世無疆之福延及我民南極之祥輝交北鄰之瑞節同趨鎬宴爭頌華封恭惟皇帝陛下稽古溫文乘乾剛粹體生知而猶學藏妙用於何言故得六聖承休三靈眷佑徳隆星晷齊六符而泰階平河行地中錫九疇而彜倫正屬誕彌之令旦履長髮之嘉祥夙設九賔於庭徧舞六代之樂日無私於臨照葵藿自傾天有信於發生勾萌必達臣等濫塵法部獲造彤墀下采民言得三萬里之謡誦登歌壽斚以八千嵗爲春秋不度蕪音敢進口號

風捲云舒合兩班曈曈瑞日映天顏觀書巳獲千秋鏡積徳長爲萬嵗山臘雪未消三務起壬人不用五兵閒相逢父老爭相賀卻笑華胥是夢間

合班【宋史職官志唐六典中書門下尙書三省合一元丰五年中書門下始分元祐初司馬光請令合班奏事分省治事】千秋鏡【唐書張九齡傳初千秋節王公並獻寶鑑九齡上事鑑十章號千秋金鑑以申諷諭】五兵【禮記五戎注弓矢殳矛戈防也】

坤成節集英殿宴口號【並致語舊注元祐二年七月十五日】

臣聞視履考祥旣占懷月之夢對時育物必有繼天之功方大火之西流屬陰靈之旣望帝於是日誕降仁人意使斯民咸歸壽域共慶千秋之遇得生二聖之朝式燕示慈與民同樂恭惟皇帝陛下文思天縱濬哲生知力行湯禹之仁常恐一夫之不獲躬蹈曾閔之孝故得萬國之懽心恭惟太皇太后陛下道契天人徳超載籍知人則哲蓋帝堯之所難修巳安民𨿽虞舜其猶病風雲從而萬物覩日月照而四時行自然動植之咸安莫知天地之何力三宮交慶羣後駿奔寶鄰通四牡之歡航海致重譯之贐洞庭九奏始識咸池之音靈嶽三呼共獻後天之祝臣等叨居法部輒采民言上凟宸聰敢陳口號

三朝遺老九門前又見承平大有年文母憂勤初化俗曾孫仁孝巳通天史書元祐三千牘樂奏坤成第一篇

欲采蟠桃歸獻壽蓬萊淸淺半桑田

坤成節【宋史聖節立名自唐千秋節始宋因之太皇太后臨朝亦立節按哲宗本紀詔以太皇太后生日七月十六日爲坤成節舊注以爲十五日者訛當從本紀】

齋日口號【並致語】

旋復陰陽配五支於六幹誕彌嵗月與元日爲三申神後降慶於當年曾孫效誠於玆旦不煩巧力自契眞符道俗讙謡天人協應太皇太后陛下功髙任姒徳配唐虞上推顧托之心下布仰成之政寶慈與儉蹈光憲之成防卻狄安邦襲武烈之餘慶三朝順履萬壽維新𨿽絳縣之老人難窮甲子如楚南之靈木莫計春秋臣賤等艸茅心傾葵藿采民謳於擊壤效樂語之陳詩

媧皇得道自神仙金母長生不計年甲子會逢三朔旦嵗星行看兩周天消兵漸覺腰無犢種徳方知福有田彤管何人書後會椒花椿頌一時編

福田【法論云供父母曰恩田供僧佛曰敬田供疾病曰悲田總名之曰福田】椒花頌【晉書劉臻妻陳氏元旦獻椒花頌】

集英殿春宴口號【並致語】

臣聞人和則气和故王道得而四時正今樂猶古樂故民心恱而八音平幸此聖朝陶然化國飭三農於保介維莫之春興五福於太平旣醉以酒恭惟皇帝陛下乘幹有作出震無私憲章六聖之典謨斟酌百王之禮樂天方祚於舜孝人巳誦於堯言故得彞倫敍而水土平北流軌道壬人退而蠻夷服西旅在庭稍寛中昃之憂一均湛露之澤方將麯糵羣賢而惡防酒鼔吹六藝而放鄭聲𨿽白雪陽春莫致天顏之一笑而獻芹負日各盡野人之寸心臣猥以賤工叨塵法部幸獲望云之喜敢陳擊壤之音不揆蕪才上進口號

萬人歌舞樂芳辰長養恩深第四春令下風雷常有信時來艸木豈知仁璿璣巳正三階泰玉琯初知九奏均【一作純】更欲年年同此樂故應相繼得元臣

集英春宴【宋史禮志凡春秋聖節有大慶皆大宴太平興國後止設春宴淳化四年陳靖上言宴以禮成賔以賢序其有拜起失節宴饌不潔並申嚴制咸平三年始備設春秋大宴學士梁顥請春秋大宴小宴賞花行幸次爲四圖頒下閣門遵守故事大宴前一日禦殿閱一日戲謂之獨看哲宗初立詔罷獨看元祐三年罷春宴又罷秋宴以魏王出殯翰林學士蘇軾不進教坊致語故也○愼按魏王哲宗之叔三年因喪廢宴此詩元祐四年作故云第四春】璿璣【史記天官書北斗七星所謂璿璣玉衡以齊七政注云斗第一天樞第二璇第三璣第四權第五衡第六開陽第七搖光第一至第四爲魁第五至第七爲杓合而爲斗玉衡屬杓魁爲璇璣】三階【天官書魁下六星兩兩相比者名曰三能三能色齊君臣和注云泰階三臺也又黃帝泰階六符經三階平則陰陽和風雨時】玉琯【按此指範景仁新樂也本集和範景仁詩玉琯猶聞秬黍香自注云舊法以尺生律今以黍定律以律生尺以宋史考之範鎭請太府銅鑄律樂成帝與太皇太后禦延和殿詔執政侍從皆往觀乃元祐三年事自是朝會皆用之故先生詩云玉琯初知九奏均也】

紫宸殿正旦口號【並致語舊注元祐四年】

臣聞行夏之時正莫加於人統采周之舊王方在於鎬京惟吉月之布和休庶工而未作使華逺集鄰好交修萃簮笏於九門來車書於萬里將興嗣嵗以樂太平恭惟皇帝陛下躬履至仁誕膺眷命法天地四時之運民日用而不知傳祖宗六聖之心我無爲而自化九徳咸事三年有成始禦八音之和以臨元日之會人神相慶夷夏來同臣等忝與賤工得親壯觀知輿情之願頌顧盛徳之難形不度荒蕪敢進口號

九霄淸蹕一聲雷萬物欣榮意巳開曉日自隨天仗出春風不待斗杓回行看菖葉催耕耤共喜椒花映壽杯欲識太平全盛事振振鵷鷺滿雲臺

紫宸殿【汴京宮室考大慶殿北有紫宸殿視朝之前殿也宋史禮志宋初大朝會以元日冬至及五月朔羣臣稱賀上壽若無事不視朝則表賀於閣門常朝之儀唐以宣政爲前殿謂之正衙以紫宸爲便殿謂之入閣正衙則日見羣臣百官皆在謂之常防後唐明皇始詔羣臣五日一隨宰相入見謂之起居宋因其制皇帝日禦垂拱殿文武官日赴文徳殿正衙日常防其朝朔望亦於此殿五日起居則於崇徳殿或長春殿崇徳卽紫宸長春卽垂拱也元丰官制行詔侍從而上日朝垂拱謂之常防官百司朝官以上每五日一朝紫宸爲六防官京朝官以上朔望一朝紫宸爲朔防官望防官遂爲定例】九霄【道書赤霄碧霄靑霄霄絳霄黅霄紫霄練霄縉霄爲九霄】菖葉【王融防秀才文將使杏花菖葉耕獲不繼淸甽冷風述遵無廢】

集英殿秋宴口號【並致語】

臣聞天無言而四時成聖有作而萬物睹淸淨自化𨿽仰則於帝心豈弟不回亦俛同於眾樂屬此九秋之粲然萬寶之成吾王不遊何以勞農而休老君子如喜則必大烹以養賢恭惟皇帝陛下孝通神明仁及艸木行堯禹之大道守成康之小心華夷來同天地並應以爲福莫大於無事瑞無加於有年南極呈祥秋分而老人見西夷慕義渉流沙而天馬來嘉與臣工肅陳燕爼禮元後於三夏諧庶尹於九成宣示禦觴聳近臣之榮觀臚傳天語溢兩廡之歡聲臣等親覯昌辰叨塵法部采謡言於擊壤助蒙瞍之陳詩仰奉威顏敢進口號

霜霏碧瓦尙生煙日泛彤庭巳集仙藹藹四門多吉士熙熙萬國屢丰年髙秋爽气明宮殿元祐和聲入管弦菊有芳兮蘭有秀從臣誰和白雲篇

白雲篇【杜甫詩晴牕檢防白雲篇按詩意蓋用漢武秋風辭】

黃樓致語口號

百川反壑五稼登塲初成百尺之樓適及重陽之會髙髙下下旣休畚鍤之勞嵗嵗年年共睹茱茰之美恭惟知府學士民人所恃憂樂以時度餘力而取羨材因備災而成勝事起東郊之壯觀破西楚之淫名賔客如雲來四方之豪傑鼓鐘殷地竦萬目之觀瞻實與徐民長爲佳話

一新柱石壯嚴闉更值西風落防辰不用遊從誇燕子直將气焰壓波神山川尙繞當時國城郭猶飄廣陌塵誰憑闌干賞風月使君畱意在斯民

【愼按此詩當是元丰戊午守徐州時作集中又有九日黃樓詩見十七卷中注詳前】

趙倅成伯母生日致語口號

昔年占夢適當重九之佳辰今日獻香願祝大千之遐算慶婦姑之同日雜茱菊以稱觴殺雞巳效於龎公翦髮敢資於陶母但某叨居樂部忝預年家不度蕪材上塵口號

今朝壽酒泛黃花鬱鬱蔥蔥气滿家願得唐兒舞一曲不嫌國小向長沙

唐兒【史記五宗世家長沙定王發之母故程姬侍者唐兒生子名發以孝景前二年用皇子爲長沙王以其母無寵故王卑濕貧國】

【愼按先生知宻州趙成伯爲倅第十四卷

中多唱和之什此詩爲其母生日作後二句引用唐兒事蓋因所出防而爲解嘲云爾】

王氏生子致語口號

人中五日知織女之暫來海上三年喜花枝之未老事協紫銜之夢歡傾白髮之兒好人相逢一杯徑醉伏以某人女郎蒼梧仙裔南海貢余憐謝端之早孤潛炊相助嘆張鎬之沒興遇酒輒歌采楊梅而朝飛擘靑蓮而暮返長新玉女之年貌未壓金膏之掃除萬里乘桴巳慕仲尼而航海五絲繡鳯將從老子以俱仙東坡居士尊爼千峯笙簧萬籟聊設三山之湯餅共傾九醖之仙醪尋香而來苒天風之引步此興不淺炯江月之升樓

羅浮山下巳三春松筍穿階晝掩門太白猶逃水仙洞紫簫來問玉華君天容水色聊同夜髮澤膚光自鑑人萬戶春風爲子壽坐看滄海起揚塵

太白水仙洞【續仙傳孫思邈隠於太白山學道偶出見牧牛童殺小蛇巳傷出血思邈脫身贖之以藥封裹放於艸內復月餘出行見一白衣少年以馬載之偕行如飛到一城郭儼若王者之居少年延思邈入見一端正美貌袷防絳衣侍從甚眾俄頃一女子領一靑衣小兒出拜曰此兒癡騃爲人哀損取救免害思邈省記嘗救靑蛇卽訝此何所也潛問左右曰此涇陽水府也畱連三日命其子取龍宮藥方三十首與先生此眞道者可以救世濟人俄復命僕馬送歸太白山深自以爲異】

寒食宴提刑致語口號

良辰易失四者難並故人相逢五斗徑醉況中年離合之感正寒食淸明之間時乎不可再來賢者而後樂此恭惟提刑學士才本天授學爲人師事業存乎斯民文章蓋其餘事望之巳試於馮翊翁子暫還於會稽知府學士接好鄰邦締交冊府莫逆之契義等於天倫不腆之辭意勤於地主力講兩君之好可無七字之詩欲使異時傳爲盛事

雲間畫鼓疊春雷千騎尋芳戲馬臺半道巳逢山簡醉萬人爭看謫仙來淮西按部威猶凜歷下懷仁首重回還把去年畱客意折花臨水更徘徊

【愼按元丰戊午先生在徐州有寒食答李公擇三絕句題中所云提刑當卽公擇故以謫仙稱之公擇在齊州先生曾訪之故又有歷下懷仁及去年畱客之句】

蘇詩補注卷四十六

欽定四庫全書

蘇詩補注卷四十七翰林院編修查愼行撰古今體詩六十四首

愼按吳興施氏原本前後集合三十九卷其第四十卷

則翰林帖子詞五十四首遺詩三十一首最後兩卷爲和陶詩共四十二卷原注𨿽殘缺目錄猶存新刻本增續補上下二卷南行集錯雜其間眞贗相半余旣取南行集以冠全詩又依外集於續補卷中排次分編其漫不可考者凡十九首無從附錄仍置此卷首此外一百十三首皆愼別行搜采彚分兩卷各疏出處俾覽者有考焉

戲足栁公權句【並引】

宋玉對楚王此獨大王之雄風也庶人安得而共之譏楚王知巳而不知人也栁公權小子與文宗聫句有美而無箴故爲足成其篇

人皆苦炎熱我愛夏日長薫風自南來殿閣生微涼一爲居所移苦樂永相忘願言均此施淸陰分四方殿閣【呂氏家塾廣記云陳輔之以爲殿桷生餘涼今世所傳只用公權舊語故東坡端午帖子詞云防涼生殿閣又獨詠防涼殿閣風不聞有殿桷餘涼之說又按藝苑雌黃雲文宗與公權聨句東坡以爲有美而無箴因續四句然洪駒父以爲公權巳含箴規之意𨿽不必續可也愚謂人臣忠愛其君自當隨事納誨以啟主心而達下情凡作隠躍含糊之語冀幸一悟者皆謟諛之徒也先生此詩特爲此一流發偶借公權爲質的耳嚴氏之說不足取也】

愼按此詩施氏原本載遺詩卷中時地莫考難以詮次姑仍其舊

送別

鴨頭春水濃如染水面桃花弄春臉衰翁送客水邊行沙襯馬蹄烏帽防昂頭問客幾時歸客道秋風黃【一作落】葉飛系馬綠楊開口笑傍山依約見斜暉

寄周安孺茶

大哉天宇內植物知幾族靈品獨標奇迥超凡艸木名從姬旦始漸播桐君錄賦詠誰最先厥傳惟杜育唐人未知好論著始於陸常李亦淸流當年慕髙躅遂使天下士嗜此偶於俗豈但中土珍兼之異邦鬻鹿門有佳士博覽無不矚邂逅天隨翁篇章互賡續開園頤山下屏迹松江曲有興卽揮毫粲然存簡牘伊予素寡愛嗜好本不篤粵自少年時低回客京轂𨿽非曳裾者庇防或華屋頗見紈綺中齒牙厭粱肉小龍得屢試糞土視珠玉團鳯與葵花碔砆雜魚目貴人自矜惜捧玩且緘櫝未數日注卑定知雙井辱於玆自【一作事】研討至味識五六自爾入江湖尋僧訪幽獨髙人固多暇探究亦頗熟聞道早春時攜籯赴初旭驚雷未破蕾采采不盈掬旋洗玉泉蒸芳馨豈停宿須臾布輕縷火謹盈縮不憚頃間勞經時廢藏蓄髹筒淨無染篛籠勻且復苦畏梅潤侵暖須人气燠有如剛耿性不受纖芥觸又若亷夫心難將防穢瀆晴天敞虛府石碾破輕綠永日遇閒賔乳泉發新馥香濃奪蘭露色嫩欺【一本作期訛】秋菊閩俗競傳誇丰腴面如粥自云葉家白頗勝中山醁好是一杯深午牕春睡足淸風擊兩腋去欲淩鴻鵠嗟我樂何深水經亦屢讀子【子字疑訛俟再考】吒中泠泉次乃康王谷防培【一作碚】頃曾嘗缾罌走僮僕如今老且嬾細事百不欲美惡兩俱忘誰能彊追逐姜鹽拌白土稍稍從吾蜀尙欲外形骸安能狥口腹由來薄滋味日飯止脫粟外慕旣巳矣胡爲此羈束昨日散幽步偶上天峯麓山圃正春風防茸萬旗簇呼兒爲招【一作佳】客采制聊亦復地僻誰我從包藏付廚簏何嘗較優劣但喜破睡速況此夏日長人間正炎毒幽人無一事午飯飽蔬菽困臥北牕風風防動牕竹乳甌十分滿人世眞局促意爽飄欲僊頭輕快如沐昔人固多癖我癖良可贖爲問劉伯倫胡然枕糟麯【按別本自幽人無一事以下十二句俱脫去今補成篇】

植物【周禮一曰山林其植物宜皁物二曰川澤其植物宜膏物三曰丘陵其植物宜覈物四曰墳衍其植物宜莢物五曰原隰其植物宜叢物】桐君錄【桐君藥錄曰巴東有眞茗茶煎飲令人不眠】杜育賦【皮日休茶經序云晉杜育有荈賦吳興掌故集載杜育荈賦文多不具錄吳中新刻補注云育當作毓不知何據】常李【唐書陸羽傳羽著茶經三篇有常伯熊者因羽論復廣著茶之功禦史大夫李季卿宣慰江南知伯熊善煮茶召之伯熊執器而前季卿爲再舉杯云云○按先生詩中所云常李亦淸流正用陸羽傳中事施氏新本補注妄引常衮李徳裕李約事殊屬支離特爲駁正】篇章【按松陵集皮日休有詠茶十首寄陸魯望魯望亦有和詩】頤山【名勝志頤山在宜興縣東南連靈洞諸峯屬於蜀山】葵花【北苑貢茶錄有蜀葵花銙等名】驚雷【苕溪漁隠叢話北苑官焙造茶常在驚蟄後一二日興工采摘是時茶芽巳皆一槍蓋閩中地暖如此】洗蒸【東溪試茶錄濯之必潔洗之必香一失其度俱爲茶病】火【黃儒品茶要錄茶事起於驚蟄其采芽如鷹爪初造曰試焙又曰一火次曰二火又次曰三火】乳泉【建寧志鳯凰山有龍焙泉宋時貢茶取此水濯之其麓卽北苑】面如粥【東溪試茶錄茶生山陰厥味甘香厥色靑白及受水則光澤視其面渙散如粟謂之冷粥面】葉家白【學林新編茶之佳品其色白若碧綠者皆常品也東溪試茶錄建茶之名有七一曰白葉茶出於近嵗芽葉如紙民間以爲茶瑞出壑源之大窠者六葉仲元葉世萬葉世榮葉勇葉世積葉相出壑源巖下者一葉務滋出源頭者二葉團葉肱出壑源後坑者一葉久出壑源嶺根者三葉公葉品葉居皆以葉家著名】

顏闔

顏闔古有道躬耕自衣食區區魯小邦不足明徳軺車來我門聘幣繼金璧出門應使者耕稼不謀國但疑誤將命非敢憚行役使者反錫命戶庭空履迹薄俗狥世榮截趾履之適所重易所輕隋珠彈飛翼伊人畏照影獨往就陰息鼎爼薦忠賢誰能死燔炙念彼藏皮冠安知獲堯客

夢雪

殘杯失春溫破被生夜悄開門萬山白俯仰同一照𨿽時出圭角固自絕瑕竅兒童勿驚怪【一作懼】調汝得一笑圭角【韓愈詩南山偪冬轉淸瘦刻畫圭角出崖竅】

戱【一本作題】贈田辯之琴姬

流水隨弦滑淸風入指寒坐中有狂客莫近繡簾彈田辯之【爵裏失考】

書黃筌畫翎毛花蝶圖二首

短翎長喙喜喧卑曳練雙翔亦自奇賴有黃鸝鬭嬛好獨依蘚石立多時

黃筌【皇朝事實類苑國初翰林待詔黃筌以畫著名尢長於花竹並二子居寀居寶弟惟亮皆隸翰林苑諸黃畫花妙在賦色用筆極新細殆不見墨迹但以輕色染成謂之寫生劉道醇名畫評筌字叔要蜀人善丹靑尢好花竹翎毛】

綠陰靑子巳愁人忍見中庭燕麥新怊悵劉郎今白首時來看捲覓餘春

寒食夜

漏聲透入碧牕紗人靜秋千影半斜沈麝不燒金鴨冷澹雲籠月照梨花

和寄天選長官

寓形宇宙間佚我方以老流光安足恃百嵗同過鳥頃子縈网羅文采緣自表自古山林人何曾識機巧但記寒巖翁論心秋月皎黃香十年舊禪學防眾妙虛懷養天和肯狥奔走閙官居職事理晨起何用早桐陰滿四齋叱吏供灑掃眷予東南來野飯煮芹蓼葆光旣淸尙令尹亦髙蹈相將古寺行軟語頽晚照公家有畸人【公自注公有族人隠嵩山】虛緣能自保【一作葆】卜築嵩山陽何【一作行】當從結好中山饒勝景一覽未易了【一作飽】何時命巾車共陟云外嶠翻思【一作然】筋力疲不復追【一作恃】踴跳公詩擬南山雄拔千丈峭形容逼天眞邂逅識其要籓籬吾未窺敢議窮閫奧

供灑掃【後漢書魏昭請於郭泰願在左右供給灑掃】

【愼按天選長官失考詩中黃香十年舊當指山谷先生與山谷唱和往往用江夏無雙事疑此詩亦是和黃作而黃山谷集中撿原作復不得】

次韻張甥棠美晝眠

炎歊六【一作五】月北牕涼更覺甘如飯稻粱宰我糞墻譏敢避孝先經笥謔兼忘憂虞心謝知時雁安穏身同掛角羊要識熙熙不爭競華胥別是一僊鄕

掛角羊【傳燈錄羚羊掛角無迹可求】

【愼按先生之甥栁閎字展如見黃山谷詩集張棠美無可考晁旡咎集有和張棠美述志詩與先生集中互見卽其人也】

陸蓮庵

何妨紅粉唱迎僊來伴山僧到處禪陸地生蓮安足怪而今更有火中蓮

陸蓮【按維摩經云譬如髙原陸地不生蓮花陸蓮名庵義本此施氏補注引艸木狀云生於陸者曰旱蓮訛矣】火中蓮【維摩經火中生蓮花是可謂希有在欲而行禪希有亦如是永嘉禪師證道歌在欲行禪知見力火中生蓮終不壊唐張謂蓮花寺詩樓殿總隨煙焰盡火中何處出蓮花】書寄韻

巳將鏡鑷投諸地喜見蒼顏白髮新曆數三朝軒冕客色聲誰是獨完人

投鏡鑷【南史齊郁林王昭業文惠太子長子也髙帝爲相王鎭東府時王五嵗牀前戱髙帝方令左右拔白髮問之曰兒言我誰耶答曰太翁髙帝笑曰豈有爲人作曽祖而拔白髮者乎卽擲鏡鑷按此乃齊髙帝事南史載入廢帝郁林王本紀中施氏注以爲郁林王事訛】

謁惇詩先生因畱一絕

凜凜人言君似雪我言凜凜雪如君時人盡怪蘇司業不解將錢與廣文

惇詩先生【失考】蘇司業【杜甫詩賴有蘇司業時時送酒錢按司業名源明】絕句二首

峨峨疊石立何孤賴有蕭蕭翠竹俱日暮無人鷗鳥散空畱野水伴寒蘆

漠漠秋髙露气淸新蒲倚石近溪生夜來雨後西風急靜向牕前似有聲

【愼按以上二首當是題畫詩】

春夜

春宵一刻直千金花有淸香月有陰歌管樓臺聲細細秋千院落夜沈沈

愼按詩人玉屑云東坡春宵一刻直千金雲云與王介甫金鑪香燼漏聲殘一首流麗相似然亦有甲乙施氏原本不載新刻本載續補下卷今仍之

醉睡者

有道難行不如醉有口難言不如睡先生醉臥此石間萬古無人知此意

數日前夢人示餘一卷文字大略若諭馬者用喫蹶兩字夢中甚賞之覺而忘其餘戱作數語足之

天驥𨿽老舉鞭脫逸交馳蟻封步中衡石旁睨駑駘丰肉滅節徐行方軌動輒喫蹶天資相絕未易致詰愼按以上十九首從施注新刻續補兩卷中錄存不拘次序

劉顗宮苑退老於廬山石碑庵顗陜西人本進士換武家有聲伎【詩缺】

愼按此題施氏原本載遺詩卷中題存而詩亡考之欒城集有陪南康太守訪廬山劉顗宮苑畱題三絕句當卽其人也

村醪二尊獻張平陽

萬戶春濃酒似油想須百罋到【一作列】牀頭主人日飲三千客應笑窮官送督郵

張平陽【失考按萬戶春先生在嶺南酒名此詩疑亦南遷以後所作】

詩裏將軍巳築壇後來裨將欲登難巳驚老健蘇梅在更作風流王謝看【少一字】出定知書滿腹瘦生應爲語雕肝【少二字】灑落江山水畱與人間激懦官

蘇梅【隠居詩話蘇子美以奔放豪健爲志梅堯臣亦能詩而平淡爲工世謂之蘇梅】

張公髙躅不可到我欲挽肩才覺難事業巳歸前輩錄典刑畱與後人看詩如啄雪淸牙頰身覲飛龍吐膽肝少負淸名晚方用白頭翁竟作何官

愼按右絕句一首律詩二首載朱存理鐵网瑚集元黃文獻公跋云右東坡先生詩凡六首集中皆闕不載他日好事者或爲之補遺尙有取也至順元年九月二十日後學東陽黃溍題卞氏式古堂書畫彚考云公手書眞迹舊藏光福徐良夫教授家後歸徐耕學成化戊戌吳匏庵爲題此卷則巳亡其半止存三首矣又三年匏庵再觀於葑門錢氏凡兩跋尾又按外紀所載序錄云東坡詞翰流落人間不載本集者甚多餘從都敬出示墨迹題雲村醪二首獻張平陽其一曰張公髙躅不可到云云其二曰詩如啄雪淸牙頰云云則又以律詩一首分爲二絕句矣恐未可據也

失題

獨鶴南飛送好音山中橋梓共成陰深衣傴僂如初命巵酒從容向晚斟城裏誰家開壽域堂東多士作儒林淸霜未落黃花在笑指髙枝繞鬢簮

鶴南飛【按元丰五年冬公在黃州進士李委聞公生日作白鶴南飛新曲以獻此詩疑是謫黃時所作】

愼按卞氏式古堂書畫考載此詩云是東坡作今采錄

題王維畫

摩詰本詞客亦自名畫師平生出入輞川上鳥飛魚泳嫌人知山光盎盎著眉睫水聲活活流肝脾行唫坐詠皆自見飄然不作世俗辭髙情不盡落縑素連山絕澗開重帷百年流落存一二錦囊玉軸酬不貲誰令食肉貴公子不覺祖父驅熊羆細氊淨幾讀文史落筆璀璨傳新詩靑山長江豈君事一揮水墨光淋漓手中五尺小橫捲天末萬里分毫釐謫官南出止均潁此心通達無不之歸來纒裹任紈綺天馬性在終難羈人言摩詰是初世欲從顧老癡不癡桓公崔公不可與但可與我寛衰遲【公自注桓嘗竊長康畫崔圓嘗使摩詰畫壁】

愼按右古詩一首載谷橋孫紹逺稽古所葺聲畫集中今采錄

安平泉

防杖徐徐步此山撥云尋徑興飄然鑿開海眼知何代種出菱花不記年烹茗僧誇甌泛雪煉丹人化骨成僊當年陸羽空收拾遺卻安平一片泉

安平泉【咸淳臨安志仁和縣安仁西鄕安隠院在臨平山之南淸泰元年吳越王建舊名安貧治平二年攺今額其地產曲竹相傳唐丘隠士丹成羽化植杖於此其竹皆曲竹間有丹井井旁有池名安平泉東坡題詩云云】

愼按此詩載潛說友臨安志中今采出

和張均題峽山

孤舟轉嵓曲古寺出云防岸迫鳥聲合水平山影交堂虛泉潄玉砌靜筍遺苞我爲圖名利無因此結茅張均【失考】

題女唱驛

攬轡金房道﨑嶇難具陳浮嵐常作雨冷气不知春少見寛平路多逢臃腫民欲知何處逺巫峽是西鄰女唱驛【按水經注雲江水又東巫溪水注之又逕琵琶峽本志云琵琶峯下女子皆善吹笛嫁時羣女子治具吹笛唱竹枝詞送之女唱驛之名蓋本於此】

愼按以上二首諸刻本俱不載外集編第一卷

入南行集中今補錄於此

溪堂畱題

三徑縈回艸樹防忽驚初日上千峯平湖種稻如西蜀髙閣連云似渚宮殘雪照山光耿耿輕冰籠水暗溶溶溪邊野鶴衝人起飛入南山第幾重

溪堂【在鳯翔注見前】

新葺小園二首

短竹蕭蕭倚北墻斬茅披棘見幽芳使君尙許分池淥鄰捨何妨借樹涼亦有杏花充窈窕更煩鶯舌奏鏗鏘身閒酒美誰來勸坐看花光照水光

三年輒去豈無鄕種樹穿池亦漫忙暫賞不須心汲汲再來惟恐鬢蒼蒼應成庾信吟枯樹誰記山公醉夕陽去後莫憂人翦伐西鄰幸許庇甘棠

與李彭年同送崔岐歸二曲馬上口占

霜幹木落愛秦川興發身輕逐鳥翩貪看暮山忘逺近彊陪羽客更流連貂裘犯雪觀形勝駿馬隨鷹搏野鮮爲問南溪李夫子壯心應未逐流年

李彭年【失考】崔岐【失考】二曲【韋曲杜曲也】

二月十六日與張李二君遊南溪醉後相與解衣濯足因詠韓公山石之篇慨然知其所以樂而忘其在數百年之外也次其韻

終南太白橫翠防自我不見心南飛行穿古縣並山麓野水淸滑溪魚肥須臾渡溪蹈亂石山光漸近行人稀窮貪愈好去愈銳意未滿足枵如饑忽聞奔泉響巨碓百步搖牕扉跳波濺沫不可向散爲白霧紛霏霏醉中相與棄拘束顧勸二子解帶圍褰裳試入挿兩足飛浪激起衝人衣君看麋鹿隠丰艸豈羨玉勒黃金鞿人生何以易此樂天下誰肯從吾歸

【按朱子韓文考異於山石詩下引此題作注云見坡集此又一證也】

送虢令趙薦

嗟我去國久得君如得歸今君捨我去從此故人稀不惜故人稀但恐晤語非西方佳人子佩服貝與璣宛兮若處女未始識戶扉何必識屍扉潛玉有光輝

趙薦【本集第三卷

有和虢令趙薦大雪詩以此詩起四句考之當是蜀人而宦秦者】

亡伯提刑郎中挽詩二首甲辰十二月八日鳯翔官舍書

才賢世有幾廊廟忍輕遺公在不早用人今方見思故山松鬱鬱舊史印累累惟有同鄕老聞名尙涕洟亡伯【本集蘇廷評行狀云生三子長曰澹先卒次曰渙以進士得官所至有美稱及去人常思之或以比漢循吏終於都官郎中利州路提防刑獄次則軾之先人諱洵】

揮手東門別朱顏鬢未霜至今如夢寐未信有存亡後事書千紙新墳天一方誰能悲楚相抵掌悟君王

謝張太原送蒲桃

冷官門戶日蕭條親舊音書半寂寥惟有太原張縣令年年專遣送蒲桃

張太原【名字失考】

讀晉史

滄海橫流血作津犬羊角出競稱眞中原豈是無豪傑天遣羣胡殺晉人

讀王衍傳

文非經國武非英終日虛談取盛名至竟開門延羯冦始知淸論誤蒼生

王衍【晉書王衍傳總角造山濤濤嗟嘆良久旣去目送之曰何物老嫗生此寧馨兒然誤天下蒼生者未必非此人也又云補元城令終日淸談而縣務亦理累居顯職後進之士莫不景慕傲效矜髙浮誕遂成風俗焉】

讀後魏賀狄幹傳

羊犬爭雄宇內殘文風猶自到長安當時枉被詩書誤惟有鮮卑賀狄幹

賀狄幹【北史魏賀狄幹傳家本小族世爲將初帝普封功臣狄幹𨿽爲姚興所畱遙賜爵襄武侯及狄幹至帝見其語言衣服類中國以爲慕而習之故忿焉旣而殺之】

愼按以上十二首諸刻本不載外集編第三卷

在鳯翔作今采錄

入館

黃省文書分道山靜傳鐘鼓建章閒天邊玉樹西風起知有新秋到世間

入館【宋史國史有三館太宗賜名崇文院端拱初就中堂建祕閣擇三館書籍藏其中凡直昭文館直史館直集賢院直祕閣與史館修撰直龍圖閣皆爲館職髙等其次曰集賢校理曰祕閣校理曰館職校勘曰史館檢討均謂之館職記注官缺必於此取之○按先生自鳯翔還朝遷直史館此詩必此時作】贈蔡茂先

京城三日雨畱人吳市門前訪子眞赤腳長須俱好事新詩軟語坐生春鄴侯久有牙籖富太史猶探禹穴新不惜爲君揮尺素卻憂善守備三鄰

蔡茂先【失考】

送司勲子才丈赴梓州

別日巳苦迫見日未可期曷不惜此日相從把酒巵人生初甚樂譬若枰上碁縱橫聽汝手聚散豈吾知胡爲復嗟嘆實恨相識遲念昔非親舊聞名自童兒不見常隠憂見之百憂披相從未云幾別淚遞巳垂有如雲間鶴影過落寒池舉頭巳千里可見不可追我本蜀諸生能言公少時初爲成都掾治獄官苦卑髙才絕倫輩邦伯忘等夷是時最少年白晳未有髭風流能痛飲敏捷好論詩勇於鞲上鷹不啻囊中錐去蜀曾未久得縣復來眉簿書紛滿前指畫渙無疑一年吏巳服漸能省鞭笞二年民盡信不復煩文移三年厭閒寂終日事桐絲客來投其轄醉倒不容辭至今三十年父老猶嗟咨東川晚乃至觀者塞路岐但見東人喜不知西人悲如今又繼往人事亦何奇嗟此信偶然或云數使之王城多髙爵要路人爭馳公來席未暖去不淅晨炊屢爲蜀人得毋乃天見私吾徒本學道窮達理素推況爲二千石所至可樂嬉細思爲縣日賔友存者誰或終臥茅屋或去懸金龜或巳登鬼籍墓木如門楣感時何倐忽撫舊應涕洟紫綬著更好紅顏蔚不衰權奇玉勒馬阿那胡琴姬逢人可與樂愼勿苦相思

子才【姓名失考】

愼按以上三首諸刻本不載外集編第四卷

直史館時作今補錄

送宋君用遊輦下

暴雨漲荒溪尺水生洪流中有潑潑鯉泛然方快遊安知赤日爍沸浪生浮漚石宻岸狹束鱗鬛窘若囚一失在藻樂遂有轍鮒憂誓將泛江湖雪此煦沫羞江湖與荒溪巨細𨿽不侔此流彼之聨接詎阻修超然奮躍去勢若鷹離鞲浮沈謝羣蛙窟穴依長洲洗刷沮洳泥被服白紋裘誰知嵗月久湧浪生咽喉賴爾溪中物𨿽困有逺謀不似沼沚間四合獄萬鯫縱知有江湖綿綿隔山丘人生豈異此窮達皆有由吾鄕廣平君少與輕薄遊堆金等屋梁防防百頃秋朝筵羅紅顏夜庖炙肥牛落魄窮書生多以金帛收髙貲一朝盡里巷誰靑眸兒女號饑寒親友寡餽賙中夜起長嘆慷慨商聲謳我非田農家安能事耝耰又非將帥種不慣揮戈矛平生負壯气豈可遂爾休今我中丞公位隆職兼優官爵連九族一門千驊驑𨿽云富貴殊敢以貧賤投姻戚苦未逺我困豈我魗八月秋風髙駕言動輕輈將行來告別求贈安敢廋嗟子窮巳甚倚伏理亦周溪魚解如此況子知公侯馬壯僕正健去去其無畱

宋君用【失考】

詠怪石

家有粗險石植之疎竹軒人皆喜尋玩吾獨思棄捐以其無所用曉夕空嶄然碪礎則甲斮砥硯乃枯頑於繳不可砮以碑不可鐫凡此六用無一取令人爭免長物觀誰知玆石本靈怪忽從夢中至吾前初來若奇鬼肩股何孱顏漸聞防聲久乃辧其言云我石之精憤子辱我欲一宣天地之生我族類廣且蕃子向所稱用者六星羅雹布盈溪山傷殘破碎爲世役𨿽有小用烏足賢如我之徒亦甚寡往往掛名經史間居海岱者充禹貢雅與鉛松相差肩處魏楡者白晝語意欲警懼驕君悛或在驪山拒彊秦萬牛喘汗力莫牽或從揚州感盧老代我問答多雄篇子今我得豈無益震霆凜霜我不遷雕不加文磨不瑩子盍節防如我堅以是贈子豈不偉何必責我區區焉吾聞石言愧且謝醜狀歘去不可攀駭然覺坐想其語勉書此篇席之端

愼按以上二首諸刻本不載外集編第四卷

中先生丁成國太夫人憂居蜀時作今采錄

題西湖樓

少年過了未衰顏正在悲歡季孟間細雨溟蒙湖上寺東風搖蕩酒中山千金用盡終須老百計尋思不似閒醉裏下樓知早晚喧喧扶路笑歌還

題雙竹堂壁

江上檣竿一百尺山中樓臺十二重山僧樓上望江上遙指檣竿笑殺儂

雙竹堂【注見十一卷雙竹湛師房詩下】

風水洞聞二禽

林外一聲靑竹筍坐間半醉白頭翁春山最好不歸去慙愧春禽解勸儂

風水洞【注詳第九卷

往富陽新城詩下】

法惠小飲以詩索周開祖所作

立著巫娥多少時安排雲雨待淸詞酒酣魯叟頻相憶曲罷周郎尙不知海鷂無蹤飛過速雲龍有報發來遲從今莫入尋春會爲欠梅花一首詩

法惠【杭州寺名注見第九卷

】魯叟【先生倅杭時與魯元翰周開祖有唱和詩所云魯叟卽元翰也】

次韻陳時發太博雙竹

千年誰復繼夷齊凜凜霜筠此鬭奇要識蒼龍聨蜺意擬容丹鳯宿凰枝扶持有伴雪應怕裁剪無人風自吹莫遣騷人說連理君看髙節孰如雌

陳時發【失考】

周夫人挽詞

教子通經古所賢安貧守道節尢堅當熊遺烈傳家世投燭諸郎慰眼前不待金花書誥命忽驚玉樹掩新阡凱風吹棘君休詠我亦孤懷一然

周夫人【疑是周開祖之母本卷次韻答開祖詩有蒸豚未害爲純孝貍首何妨助故人之句可作此題注腳】

天聖二僧皆蜀人不見畱二絕

家山忘了腳騰騰試作巴談卻解譍不爲遊人問鄕裏豈知身是錦城僧

方丈門開怪不迎給孤邀供未還城興來且作尋安道醉後何須覓老兵

會飲有美堂答周開祖湖上見寄

杜牧端來覓紫雲狂言驚倒石橊裙豈知野客靑笻杖獨臥山僧白簟紋且向東臯伴王績未遑南越弔終軍新詩過與佳人唱從此應難減一分

愼按先生和云字韻詩凡三首前二首及開祖原作巳載第九卷

此詩亦同時作也詩刻失載今從外集補錄

和吳少卿絕句

欲伴騷人賦百篇歸心要及菊花前明朝知覆誰家瓿猶有桓譚道必傳

吳少卿【名字失考】

題沈氏天隠樓

樓上新詩二百篇三吳處士最應賢非夷非惠眞天隠忘世忘身恐地僊散盡黃金猶好客歸來碧瓦自生煙靈犀美璞無人識蔚蔚空驚艸木妍

天隠樓【失考】

和人登海表亭

譙門對聳壓危坡覽勝無如此得多盡見西山遮岱嶺迥分東野隔新羅花時千圃堆紅錦雪晝雙成疊白波回首毬塲尢醒眼一番風送鑑重磨

海表亭【失考】

會雙竹席上奉答開祖長官

松栢蕭蕭滿故丘知君懷抱尙悲秋算來九九無多日唱著三三憶舊遊皓月徘徊應許共淸詩妙絕不容酬梅花社燕難相並莫爲吳娘暗淚流

次韻答開祖

淚滴秋風不爲麟虛名何用實之賔烝豚未害爲純孝貍首何妨助故人好喚遊湖緣路便難邀入社爲詩頻知君頗有東山興喝石巖前自過春

北山廣智大師回自都下過期而歸時率開祖無悔同訪之因畱淥淨堂竹鶴二絕

淥淨堂前竹秋期赴白雲不知緣底事一日可無君廣智【失考】無悔【李行中字無悔注見十二卷】

淥淨堂前鶴孤棲守竹軒胸中無限事恨汝不能言欲往湖州見孫莘老別公輔希元彥逺醇之穆仲

秋來欲見紫髯翁待得梅花細蕚紅記取上元燈火夜道人猶在水晶宮

富陽道中

淸晨振衣起起步方池側徘徊俯丹楹倒影見欹仄不識陶靖節定非風塵格遙懷謝靈運本自林泉客予生忽世事不以形爲役顧彼冕弁人冕弁非予適

愼按自題西湖樓起至此共十八首諸刻本皆不載據外集編第四卷

倅杭時作也今采錄

贈靑濰將謝承制

吾皇有意縛單於槌破銅山鑄虎符驍將新除三十六精兵共領五千都周王常徳須攘狄漢帝雄才亦尙儒君學本兼文武術功名不必讀孫吳

謝承制【名失考當是由文階換武職者故題云云】三十六將【注詳第十三卷

寄劉孝叔詩下】

過濰州驛見蔡君謨【一本無此四字】題詩壁上云綽約新嬌生眼底逡巡【一本作優柔】舊事上眉尖春來試問愁多少得似春潮夜夜添不知爲誰而作也和一首

長垂玉筯殘妝臉肯爲金釵露指尖萬斛閒愁何日盡一分眞態更難添

愼按以上二首諸刻本皆不載據外集編第五卷

自宻州移徐州時作今采錄

蘇詩補注卷四十七

欽定四庫全書

蘇詩補注卷四十八翰林院編修查愼行撰古今體詩九十二首

黃州春日雜書四絕

楚鄕春冷早梅天栁色波光巳鬭妍淮上鴈行皆北向可無消息到儂邊

中州臘盡春猶淺只有梅花最可憐坐遣牡丹成俗物丰肌弱骨不成妍

淸曉披衣尋杖藜隔墻巳見最繁枝老人無計酬淸麗夜就寒光讀楚辭

病腹難堪七椀茶曉窗睡起日西斜貧無隙地栽桃李日日門前看賣花

晚遊城西開善院泛舟暮歸二首

晚照余喬木前村起夕煙碁聲虛閣上酒味早霜前逺謫何須恨來遊不偶然風光類吾土乃是蜀江邊開善院【失考】

放船江瀨淺城郭近連村水檻松筠靜市橋燈火繁誰家掛魚网小舫系柴門卜築計未定何妨試買園

和人雪晴書事

消盡瓊瑤云馭歸餘寒猶復助風威垂簾漸學秋霖滴滿地猶疑夜月輝凍壤相和開蓽戶流澌半濕擁苔磯可憐烏鵲饑無食日暮空林何所依

奉酬仲閔食新麪湯餅仍聞糴麥甚盛因以戱之

初見煌煌秀兩岐俄驚落磑雪霏霏可煩都尉熱承汗絕勝臨淄貧易衣尙有淸才對風月未妨便腹貯書詩知君貨殖誇長袖滿糴千箱待一饑

仲閔【失考】都尉承汗【三國魏志何晏傳注晏字平叔以尙主賜爵爲列侯齊職儀云何晏以主婿拜駙馬都尉世說何平叔面白帝疑傅粉試以湯餅汗出皎然】臨淄易衣【唐書宗皇后王氏下邽人帝爲臨淄王聘爲妃立爲皇后後以愛弛不自安承間泣曰陛下獨不念阿忠脫紫半臂易斗麪爲生日湯餅耶阿忠後呼其父仁皎云】

讀仲閔詩卷因成長句

喜見西風吹麥秋年年爲逭老農憂沾塗手足經年種薦載珠璣一倍收壯齒君能親稼穡異時我亦困耝耰獨憐紫竹堂前月淸夜娟娟照客愁

送酒與崔誠老

雪堂居士醉方熟玉澗山人冷不眠送與安州潑【一作撥】醅酒從今三日是三年

崔誠老【名閒號玉澗道人工於琴詳見本集四十八卷醉翁撡序中】

【愼按外集先生自書此詩首云夜來一笑之歡豈可多得今日雪堂得無少寂寞耶安州玉泉一酌果子少許夜琴一弄誰與同者莫是木上座否小詩漫往云云】

與郭生遊寒溪主簿吳亮置酒郭生喜作挽歌酒酣發聲坐爲淒然郭生言吾恨無佳詞因爲略攺樂天寒食詩歌之坐客有泣者其詞曰

烏啼鵲噪昏喬木淸明寒食誰家哭風吹曠野紙錢飛古墓累累春艸綠棠梨花映白楊路盡是死生離別處冥漠重泉哭不聞蕭蕭暮雨人歸去

【愼按白居易寒食野望吟起句云丘墟郭門外寒食誰家哭先生所攺止此二句又白楊路樂天詩作白楊樹餘皆同】

戱作切語竹詩

隠約安幽奧蕭騷雪藪西交加工結搆茂宻冥迷引葉油云逺攢叢聚族齊奔鞭迸壁背脫籜吐天梯煙篠散孫息髙竿拱桷枅漏防零露落庭度獨蜩啼掃洗修纖筍窺看詰曲溪玲瓏孫【此字疑誤】醽醴邂逅盍閒攜切語【注詳惠州卷中和程正輔一字詩下】

山行見月四言

吟哦傲兀仰晤嵓月邁巘迎崖銀刓玉嚙源魚噞喁岸雁臲臥玩我語聱牙岌嶪

愼按黃州春日四絕以下共十三首諸刻本不載據外集編第六卷

皆謫居黃州時所作今采錄

憶黃州梅花五絕

邾城山下梅花樹臘月江風好在無爭似姑山尋綽約四時常見雪肌膚

邾城【水經注江水又東逕邾縣故城南楚宣王滅邾徙城於此太平寰宇記邾城去州西北百二十里臨江與武昌相對吳使陸遜攻邾城常以三萬兵守之晉宋西陽郡國齊齊安郡皆設於此北齊天保六年於舊邾城西南面別築小城置衡州至隋始廢以齊安郡置黃州】

一枝價重萬瓊琚直恐姑山雪不如盡愛丹鉛競時好不知風雪養天姝

𨿽老於梅心未衰今朝誰贈楚江枝旋傾尊酒臨淸影正是吳姬一笑時

不用相催巳白頭一生判卻見花羞揚州何遜吟情苦不枉淸香與破愁

玉琢靑枝蕊綴金仙肌不怕苦寒侵淮陽城裏娟娟月樊口江邊耿耿參

訪散老不遇

君來不遇我我到不逢君古殿依修柏寒花對暮雲散老【失考】

愼按以上六首諸刻本不載外集編第六卷

離黃州以後未赴登州以前所作今采錄

和王定國

離歌添喞喞古曲擬行行不作相隨燕空吟久住鶯瞢騰君上馬寂莫我回城明日東門外空舟獨自橫喞喞【古樂府木蘭詩喞喞復喞喞木蘭當戶織】行行【古詩行行重行行與君生別離】試院觀伯時畫馬絕句

竹頭搶地風不舉文書堆案睡自語看馬欲頓風塵亦思歸家洗袍袴

愼按此詩見本集雜記中又見山谷集題云題伯時畫頓塵馬姑存俟考

出局偶書

急景歸來早窮陰晚不開傾杯不能飲畱待夘君來【愼按外集先生自題此詩後云今日局中出早陰晦欲雪而子由在戶部晚出作詩數語忽憶十年前在彭城時王定國相過畱十餘日還南都子由在宋幕定國臨去求家書僕醉不能作獨書一絕與之有慿君寄與夘君看之句夘君子由小字今日情味𨿽差勝彭城然不若歸林下夜雨對牀乃爲樂耳】覓兪俊筆

筆工近嵗說吳兪李葛虛名總不如𨿽是玉堂揮翰手自憐白首尙抄書

筆工吳兪【按外集先生雜題云廣陵人吳政巳亡其子說作筆頗得家法兪卽俊也】李葛【李亦筆工姓其名失考葛宣城諸葛氏也】

鼠須筆

太倉失陳紅狡穴得余鼠旣興丞相嘆又發廷尉怒磔肉飼饑貓分髯雜霜兔挿架刀槊健落紙龍蛇騖物理未易詰時來卽所遇穿墉何卑防托此得佳譽

愼按此詩亦載宋文鑑以爲叔黨作斜川集不傳今據外集第七卷

先生自登州還朝後作姑存之

琴枕

髙情閒處任君彈幽夢來時與子眠彭澤漫知聲上趣邯鄲深得枕中僊試尋玉軫拋何處閒喚香雲在那邊平素不須煩按抑秦娥自解語如弦

愼按外集所載琴枕詩本二首其五古一首巳從施氏補注上卷移編第四十三卷

中此首諸刻本皆失載今從別集采出

書李宗晟水簾圖

宗晟一軸水簾圖寄與南舒李大夫倘向林泉歸得去炎天酷日且令無

李宗晟【夏文彥圖繪寶鑑李宗晟鄜時人工畫山水寒林學李成破墨取象幽奇林麓江臯尢爲盡善評者謂得成之似】

書龍馬圖

先皇禦馬三千匹仗下曾騎玉駱驄金鼎丹成龍亦化圉人空棧泣西風

愼按自答王定國以下至此八首諸刻本俱不載外集編第七卷

自登州還朝後作今采錄

和錢四穆父寄其弟和

老來日月似車輪此去知逢幾過春昨夜冰花猶作柱曉來梅子巳生仁

愼按先生倅杭時有次韻此題詩一首巳編第三十一卷

中此詩亦同時所作王氏本載注中今采出

皎然禪師贈吳慿處士詩云世人不知心是道只言道在西方妙還如瞽者望長安長安在東向西笑東坡居士代答云

寒時便具熱時風饑漢那知食藥功莫怪禪師向西笑緣師身在長安東

燈花一首贈王十六

金粟釵頭次第多起看缺月帶斜河懸知瑞艸橋邊夜笑指燈花說老坡

瑞艸橋【蜀人王慶源所居注見第三十卷

慶源王丈詩下】

愼按以上三首諸刻本俱不載據外集編第八卷

守杭州時作今采錄

王晉卿得破墨三昩又嘗聞祖師第一義故畫邢和璞房次律論前生圖以寄其髙趣東坡居士旣作破琴詩以記異夢矣復說偈云

前夢後夢眞是一彼幻此幻非有二正好長松水石間更憶前生後【一作復】生事

和芝上人竹軒

洞外復空中千千萬萬同勞師唱竹頌知是阿誰風芝上人【卽曇秀注見前】

戲贈秀老

拆卻相公庵泥卻駙馬竹天下人總知流入傳燈錄

和晁美叔老兄

反觀皆自直相詆竟誰諛事過始堪笑夢中今了無珍材尙空谷瘦馬正長途未識造物意茫然同一鑪【公自注玪材空谷以況老兄在閒郡瘦馬自謂也】

晁美叔【公之同年注見前】

愼按以上四首諸刻本俱不載外集編第八卷

守揚州時作今據此采錄

元祐九年立春

熊白來山北豬紅削劍南春盤得靑韭臘酒寄黃柑愼按以上一首諸刻本不載據外集編第九卷

中守定州時作今采錄

日夕山中忽然有懷

久臥名山云遂爲名山客山深云更好賞弄終日夕月銜樓間峯泉潄階下石素心自此得眞趣非外惜鼯啼桂方秋風滅籟歸寂緬思洪厓術欲往滄海隔云車來何遲撫幾空嘆息

暮歸

牛羊下巳久寂寞掩柴扉水鸛鳴城堞飛螢上防衣夜涼江海近天濶鬥牛防何日招舟子寒江北渡歸

待旦

夢破山谷冷扶桑未放曉披衣坐虛堂缺月猶皎皎揚泉潄寒冽激齒冰雪繞百體善堅壯萬象覺淸悄簮履事朝謁神魂飛窅龕燈蚌珠剖鑪穗玉繩裊浮念怳巳消眞庭諒非杳須臾霽霞起赫奕射林表髙樹引涼蟬深枝啅棲鳥二虫彼何爲逐動自紛擾悠悠天宇內豈復論大小覆盎舞醯雞濃昏恣飛繞定知達觀士方寸常了了世無陶靖節此樂知者少

愼按以上三首諸刻本不載據外集編第九卷

在惠州作今采錄

約吳逺遊與姜君弼喫蕈饅頭

天下風流筍餅餤人間濟楚蕈饅頭事須莫與繆漢喫送與麻田吳逺遊

除夜訪子野食燒芋戱作

松風澑澑作春寒伴我饑腸響夜防牛糞火中燒芋子山人更喫懶殘殘

愼按以上二首諸刻本不載據外集編第十卷

在海南作今采錄

北歸度嶺寄子由

靑松盈尺間香梅盡是先生去後栽應笑來時無一物手攜拄杖卻空回

鳴泉思思君子也君子抱道且殆而時弗與民咸思之鳴泉故基堙圮殆盡眉山蘇軾搔首踟躕作鳴泉思以思之

鳴泉鳴泉經云而潺湲拔爲毛骨者修竹蒸爲雲气者霏煙山防莫能隠其怪野翟詎敢藏其姦茅廬肅肅昔有人焉其髙如山其淸如泉其心金與玉其道砥與弦執徳沒世落月入地英名皎然陽曦麗天舊隠寂寂新篁娟娟思彼君子我心如懸谷鳥在上巖花炫前鳴泉鳴泉使我菀結而華顚

愼按以上二首諸刻本不載外集編第十卷

北歸時作今采錄

丰年有髙廩詩

頌聲歌盛旦多黍樂丰年近見藏髙廩遙知熟大田在疇紛巳獲如阜隠相連魯史詳而記神倉賦且全舂人洪蓄積祖廟享恭防聖後憂農切宜哉報自天

愼按此首諸刻本不載今從外集第十卷

采錄

萬菊軒

一軒髙爲黃花設富擬人間萬石君佳本盡從方外得異香多在月中聞引泉北澗分淸露開逕南山破白雲此意欲爲知者道陶翁猶自未離羣

萬菊軒【武林梵志萬松嶺畔有報恩寺唐元和中建寺內有浣云池萬菊軒】

愼按此詩載咸淳臨安志武林梵志皆以爲東坡作今采錄

韓幹馬

少陵翰墨無形畫韓幹丹靑不語詩此畫此詩今巳矣人間駑驥漫爭馳

愼按此詩見趙徳麟侯鯖錄今采出

送煮菜【一本無此三字】贈包安靜先生

野菜此出珍又珍送與西鄰病酒人便須起來和熱喫不消洗面裹頭巾

沿流館中得二絕句

淮西功徳冠吾唐吏部文章日月光千載斷碑人膾炙不知世有段文昌

李白當年流夜郎中原無復漢文章納官贖罪人何在壯士悲歌淚萬行

愼按以上二首見苕溪漁隠叢話云東坡自云紹聖間余得二詩於沿溪館中不知何人作也今錄之以益篋笥之藏或云此詩乃東坡竄海外時作蓋自況也不知其果然否費衮梁溪漫志亦云東坡在翰林承防作上淸儲祥宮碑哲宗親書其額紹聖黨禍起磨去坡文命蔡元長別撰玉局遺文中有詩淮西功徳冠吾唐云云此詩乃東坡自作蓋寓意儲祥事特避禍故托以得之沿流館中味其句法可知矣庚溪詩話云後見韓無咎云是江子我詩今錄存俟考

夢中賦裙帶

百疊猗猗風皺六銖縰縰雲輕植立含風廣殿防聞環佩搖聲

愼按右六言一首見苕溪漁隠叢話東坡云軾倅武林日夢上召入禁中宮女圍侍一紅衣女童捧紅靴一雙命軾銘之覺而記其一聨云寒女之絲銖積寸累天步所臨雲蒸霧起旣畢進禦上極嘆其敏使宮女送出睇視裙帶間有六言詩一首云云又云軾自蜀應舉京師道過華淸宮夢明皇命賦太眞裙帶詩乃前六言詩也覺而記之今書贈柯山潘大臨邠老云云本集又云予在黃州時夢神考召入小殿賜宴令作宮女裙銘云云三說不同因詩並錄以備考

王定國自彭城往南都時子由在宋幕求家書僕醉不能作獨以一絕句與之

王郎西去路漫漫野店無人霜月寒淚盡粉箋書不得慿君送與夘君看

宋幕【潁濵遺老傳張文定知睢陽以學官見辟從之】

愼按此詩見大全集中先生知徐州時作諸刻本失載今采錄

司命宮楊道士息軒

無事此靜坐一日似兩日若活七十年便是百四十黃金幾時成白髮日夜出開眼三千秋速如駒過隙是故東坡老貴汝一念息時來登此軒目送過海席家山歸未能【一作成】題詩寄屋壁

愼按苕溪漁隠叢話云東坡云無事此靜坐便覺一日似兩日若能處置此生常似今日年至七十便是百四十嵗人世間何藥能有此效此方人人收得但苦無好湯使多咽不下坡題息軒詩云云正此意也曹能始名勝志云息軒在儋州城南朝天宮中此詩諸刻本不載今采錄

贈黃州官妓

東坡五載黃州住何事無言及李宜卻似西川【一作城南】杜工部海棠𨿽好不吟詩

愼按庚溪詩話云東坡謫齊安時樂籍中有李宜者色藝不下他妓坡將移臨汝於飲餞處力請詩句坡半酣笑贈云云又按周昭禮淸波雜誌亦載此段李宜作李琪未詳孰是今采錄備考

六言樂語

桃源未必無杏銀鑛終須有鉛荇帶豈能攔浪藕花卻解流連

愼按春渚紀聞何防云某於揚州得先生手畫古樂工復作樂語桃園未必無杏云云其後漢隸書子瞻禹功同觀眞三絕也諸刻失載今采錄

題領巾絕句

臨池妙墨出元常弄玉嬌姿笑栁娘吟雪要看驚太傅斷弦何必試中郎

愼按右一首見何防春渚紀聞云嘉興李巨山錢安道尙書甥也先生嘗過安道小酌其女數嵗以領巾乞詩公卽書絕句臨池妙墨出元常云云諸刻不載今采錄

書裙帶絕句

任從酒滿翻香縷不願書來系防牋半接西湖橫綠艸雙垂南浦拂紅蓮

愼按右一首亦見春渚紀聞云嘗於陶安世家見東坡爲劉庚年君佐小女裙帶上作散隸書絕句任從酒滿翻香縷云云諸刻失載今采錄

虎跑泉

金沙泉湧雪濤香灑作醍醐大地涼解妬九天河影白遙通百谷海聲長僧來汲月歸靈石人到尋源宿上方更續茶經校奇品山瓢畱待羽僊嘗

愼按右一首見曹學佺名勝志先生倅杭時有病中遊祖塔院七言律詩子由和詩凡二章先生原唱亦應有二諸刻本止存一首名勝志載此篇在鳯翔大像寺條下因其地亦有虎跑泉也今采錄

端硯詩

披云離北巖度嶺入中夏重借剪楚茅方函斵英檟騷壇意莫逆匠石語【少一字】奓匪堊勞運斤如帶防毀銙礪【少四字】觀隅整同廈津津剖馬肝索索模羊觟气逼松滋豪姻聨雪濤奼登堂卻蹣跚飲水何閜守墨面宜黔含貞口終啞靜惟有壽焉玷尙可磨也魯史記獲麟晉帖題裹鮓供給到唐文防持等商斚眉形空愛纖風字仍嫌哆載觀七八評咸本六一寫退然敢摩肩信矣俱出跨始知尹公他不媚王孫賈銘詩與器傳篆刻當碑打嚴韻拾孑遺防才任聊且【後注云端硯聨句旣成暮歸復拾餘韻別賦一首附錄捲後】

愼按右一首載卞氏式古堂書畫彚考第十卷

云此詩東坡作行艸書宋楮本小橫捲按後注云云則先生當別有端硯聨句今刻本俱無此首之眞未可知也姑存備考

張無盡過黃州徐君猷爲守有四侍人姓爲孫姜閻齊適張夫人攜其一往婿家旣暮復還乃閻姬也最爲徐所寵因書絕句云

玉筍纖纖掲繡簾一心偸看綠蘿尖使君三尺毬頭帽須信從來只有檐

愼按右一首從春渚紀聞采出諸刻本不載

銅陵縣陳公園雙池二首

南北山光照綠蘿濯纓洗耳不須多天空月滿宜登眺看取靑銅兩處磨

銅陵【元和郡縣誌梁南陵縣地後廢爲冶屬池州】陳公園【名勝志銅陵縣東北隅有陳公園園內有雙池蘇子瞻黃魯直常遊】

落帆重到古銅官長是江風阻往還要使謫僊回舞袖千年醉拂五松山

銅官【太平寰宇記銅官山在銅陵縣十里又名利國山泉源冬夏不竭可以浸鐵煮銅卽唐置冶處】五松山【輿地紀勝五松山在銅官西南舊有松一本五枝翠色防天李太白詩我來五松下置酒窮躋攀】

愼按右二首見池陽後集諸刻本不載今采錄

詠防榔

異味誰栽向海濵亭亭直榦亂枝分開花樹杪翻靑萚結子苞中皺錦紋可療饑懷香自吐能消瘴癘暖如薫堆盤何物堪爲偶蔞葉淸新捲翠云

愼按此詩語太淺直似非先生作曹能始名勝志載之姑采錄

正月八日招王子髙飲

屋雪號風苦戰貧紙牕迎日稍知春正如薝卜林中坐更對芙蓉城里人昨想玉堂空冷徹誰分銀榼送淸醇海山知有東南角正看歸鴻作小顰

王子髙【注見本集芙蓉城詩下】

愼按右一首諸刻不載見於蒲積中嵗時雜詠今集中今采錄

醉中題鮫綃詩

天地𨿽虛廓惟海爲最大聖王皆祀事位尊河伯拜祝融爲異號恍惚聚百怪二气變流光萬里風雲快靈旗搖虹纛赤虯噴滂湃家近玉皇樓彤光照世界若得明月珠可償逐客債

愼按右一首諸刻不載苕溪漁隠叢話引仇池筆記云餘一日醉臥有魚頭鬼身者自海中來云廣利王請端明余被髮艸履黃冠而去亦不知身步入水中但聞風雷聲有頃豁然明白眞所謂水晶宮殿也其下驪目夜光文犀尺璧南金火齊不可迎視瑚琥珀不知幾多也廣利王佩劍冠服而出從二靑衣余曰海上逐客重煩邀命有頃東華眞人南溟夫人造焉出鮫綃丈餘命題詩餘賦曰天地𨿽虛廓云云冩竟進廣利諸仙迎看咸稱妙獨廣利旁一冠簮者謂之鼈相公進言蘇軾不避諱忌祝融字犯王諱王大怒余退而嘆曰到處被鼈相公廝壊苕溪漁隠曰此事恍惚怪誕殆類傳奇異聞所載又其詩亦淺近不似東坡平日語好事者爲之以誑世耳又按仇池筆記相傳東坡自撰此一則當在海外所紀時有董必者承姦相意遣人至儋耳逐出官舍所云鼈相公者蓋指董必也此詩聊以寓意亦非果有其事胡仔疑爲好事者所托吾不謂然

無題

簾捲牕穿戶不扃隙塵風葉任縱橫幽人睡足誰呼覺欹枕牀前有月明

愼按右一首見本集與黃師是尺牘云近者幼累舟中皆伏暑自湣一年在道路矣巳決計旦夕渡江至毘陵矣塵埃風葉滿室隨掃隨有然不可廢掃以爲賢於不掃也有詩錄呈云云據此當是度嶺以後未到常州以前所作諸刻本俱失載今采錄

葛延之贈龜冠

南海神龜三千嵗兆協朋從生慶喜智能周物不周身未免人【詩話總龜作一】鑽七十二誰能用爾作小冠岣嶁【當作勾漏】耳孫剙其制君今此去寧復來欲慰相思時整視愼按右一首見葛立方韻語陽秋第三卷

云東坡在儋耳時餘三從兄諱延之自江陰擔簦萬里絕海往見畱一月坡嘗誨以作文之法文載全集中吾兄拜其言而書諸紳嘗以親制龜冠爲獻坡受之而贈以詩南海神龜三千嵗云云今集中無此詩餘嘗見其親筆又費補之梁溪漫志云東坡在儋耳嘗爲葛延之作龜冠詩葛以語胡蒼梧珵詩話總龜亦云然據此三段其爲先生海外作無疑諸刻不載今采錄

別海南黎民表

我本海南民寄生西蜀州忽然跨海去譬如事逺遊平生生死夢三者無劣優知君不再見欲去且少畱愼按右一首見詩話總龜引冷齋夜話云余遊儋耳見黎民表爲餘言東坡無日不相從嘗從乞園蔬出其臨別歸海北詩我本海南民云云其末云新釀甚佳求一具漫冩此詩以折菜錢諸刻不載今采錄

雅安人日次舊韻二首

人日滯畱江上村定知芳艸怨王孫題詩寄逺方揮翰扶杖登髙獨出門栁色忍看成感嘆花前歸思自飛翻浮陽披凍𨿽才弄巳覺春工漏一元

似聞髙隠在前村坐膝扶牀戱子孫自賞春光攜桂酒喜逢晴色款柴門屏間帶日金人活頭上迎風防勝翻蓬鬢扶疎吾老矣豈能舊貌攺新元

愼按右二首諸刻不載見宋蒲積中所選嵗時雜詠今集中此詩編次庚辰人日二章之後年譜庚辰人日先生在儋耳作七律二首五月聞赦六月渡海北歸明年辛巳度嶺正月五日過南安軍則次韻人日詩當作於此時但雅安地名無可考恐是南安之譌存疑俟考

和代器之

雨過郊原一番新尋芳車馬踏無塵普天冷食聞前古蕭寺淸遊屬兩人不作佺期問新曆頗同之問感餘春明年歸籍梨花上應會羣賢及四鄰

器之【卽劉安世注見前四十五卷】

愼按右一首見嵗時雜吟今集按先生北歸時有寒食與器之遊南塔寺寂照堂七律一首此詩卽次前韻豈器之不能詩而先生代爲和章耶諸刻不載今補錄

自題金山畫像

心似巳灰之木身如不系之舟問汝平生功業黃州惠州儋州

愼按金山誌李龍眠畫子瞻照畱金山寺後東坡過金山自題云云周必大乾道庚寅奏事錄亦載此詩諸本皆無今采錄

歸來引送王子立歸筠州

歸去來兮世不汝求胡不歸洶北望之橫流兮西顧之塵霏紛野馬之決驟兮幸余首之未鞿出彭城而南騖兮眷丘隴而增欷亂淸淮而俯鑑兮驚昔容之是非念東坡之遺老兮輕千里而款余扉共雪堂之淸夜兮攬明月之餘輝曾雞黍之未熟兮嘆空室之伊威我挽袖而莫畱兮僕夫在門歌式防歸去來兮路其何極將稅駕於何許兮北江之南南江之北於此有人兮儼峩峩其丰碩孰居約而爾肥兮非糠覈其何食久抱一而不試兮愈溫溫而自克吾居世之荒浪兮視昏昏而聽黙黙非之子莫振吾過兮久不見恐自賊吾欲往而道無由兮子何畏而不卽將以彼爲玉人兮以子爲之璞也

愼按王子立名適子由之婿以元祐四年歿於筠州先生有詩哭之此詞在黃州時送歸筠作諸刻失載今從全集采錄

黃泥阪詞

出臨臯而東騖兮並樷祠而北轉走雪堂之坡陀兮歷黃泥之長阪大江洶以左繚兮雲濤之舒捲艸木層累而右附兮蔚柯丘之蔥蒨余旦往而夕還兮步徙倚而盤桓𨿽信美而不可居兮苟娛余於一盻余幼好此奇服兮襲前人之詭幻老更變而自哂兮悟驚俗之來患釋寶璐而被繒絮兮雜市人而無辧路悠悠其莫往來兮守一席而窮年時遊步而逺覽兮路窮盡而旋反朝嬉黃泥之白雲兮暮宿雪堂之靑煙喜魚鳥之莫余驚兮幸樵蘇之我嫚初被酒以行歌兮忽放杖而醉偃艸爲茵而塊爲枕兮穆華堂之淸宴紛墜露之濕衣兮升素月之團團感父老之呼覺兮恐牛羊之予踐於是蹶然而起起而歌曰月明兮星稀迎余往兮餞余歸歲旣晏兮艸木腓歸來歸來兮黃泥不可以久嬉

愼按黃泥阪在黃州以下數篇諸刻本俱不收入詩類先生和歸去來詞施氏原本旣附和陶卷中此亦有韻之詞也何獨遺之故與淸溪詞上淸詞三章並采錄

淸溪詞

大江南兮九華西泛秋浦兮亂淸溪水兮山無蹊路重復兮居者迷爛靑紅兮粲髙低松十里兮稻千畦山無人兮云朝掛藹蒙蒙兮渰淒淒嘯林谷兮號水泥走鼪鼯兮下鳬鷖忽孤壘兮隠重堤杳冥茫兮聞犬雞郁萬瓦兮鳥翼齊浮軒楹兮飛栱枅雁南歸兮寒蜩嘶弄秋水兮挹玻瓈朝市合兮雜髦齯【一作倪】挾簞瓢兮佩鋤犁鳥獸散兮相扶攜隠驚雷兮騖長霓望翠防兮古招提躋木杪兮翔云梯若有人兮恨幽棲石爲門兮云爲閨塊虛堂兮法喜妻呼猿狙兮子鹿麛我欲往兮奉杖藜獨長嘯兮謝阮嵇

愼按淸溪在池州先生作此詞嵗月莫考諸刻不載今從全集采錄

上淸詞【原注以宮名名篇】

君胡爲乎山之幽顧宮殿兮久淹畱又曷爲一朝去此而不顧兮悲此空山之人也來不可得而知兮去固不可得而訊也君之來兮天門空從千騎兮駕飛龍隸星辰兮役太嵗儼晝降兮雷隆隆朝發軫兮帝庭夕弭節兮山宮懭有妖兮虐下土精爲星兮气爲虹愛流血之滂沛兮又嗜瘧癘與螟虫嘯盲風而涕淫雨兮時又吐旱火之爞融銜帝命以下討兮建千仞之修鋒乘飛霆而追逸景兮歙砉掃滅而無蹤忽崩播其來會兮走海嶽之神公龍車獸鬼不知其數兮旗纛晻靄而冥蒙漸俯傴以旅進兮鏘劍佩之相礱司殺生之必信兮知上帝之不汝容旣約束以反職兮退戰栗而愈恭澤允塞於四海兮獨澹然其無功君之去兮天門開款閶闔兮朝玉臺羣僊迎兮塞云漢儼前導兮紛後陪歷玉階兮帝迎勞君良苦兮馬虺閔人世兮迫隘陳下土兮帝所哀返瓊宮之嵯峨兮役萬靈之喧豗黙淸淨以無爲兮時節狩於斗魁詣通明而獻黜陟兮軼蕩蕩其無回忽表裏之煥霍兮光下燭於九垓時遊目以下覽兮五嶽爲豆四溟爲杯俯故宮之幹柱兮若毫端之集埃來非以爲樂兮去非以爲悲謂神君之旣返兮曾顏咫尺之不違升祕殿以內悸兮魂凜凜而上馳忽寤寐以有得兮敢沐浴以獻辭是耶非耶臣不得而知也

軼蕩蕩【軼疑應作詄】

愼按宋史禮志鑄神霄九鼎奉安於上淸寶籙宮但不詳何神及宮在何地諸刻失載今從全集采錄

醉翁操【並引】

瑯邪幽谷山水奇麗泉鳴空澗若中音會醉翁喜之把酒臨聽輒欣然忘歸旣去十餘年而好奇之士沈遵聞之往遊焉以琴寫其聲曰醉翁操節奏疎宕而音指華暢知琴者以爲絕倫然有其聲而無辭𨿽爲作歌而與琴聲不合又依楚詞作醉翁引好事者亦倚其辭以制曲𨿽粗合均度而琴聲爲辭所繩約非天成也後三十餘年翁旣捐館捨而遵亦歿久矣有廬山玉澗道人崔閒特妙於琴恨此曲之無詞乃譜其聲而請於東坡居士以補之云

瑯然淸圜誰彈響空山無言惟翁醉中知其天月明風露娟娟人未眠荷蕢過山前曰有心也哉此賢醉翁嘯詠聲和流泉醉翁去後空有朝吟夜怨山有時而童顚水有時而回川思翁無嵗年翁今爲飛仙此意在人間試聽徽外兩三弦

愼按琴操亦古詩之流此首諸刻本不載今從全集中采錄

次韻借觀睢陽五老圖

國老安榮心自閒紫袍金帶舊簮冠星騎箕簸揚糠粃斗掌權衡表漢桓冬有愆陽嫌薄熱夏多沴气畏輕寒賴得五賢淸雅出俾人敬慕肅容看

愼按右七言律詩一首見鐵网瑚格律句法全不類坡公作姑據此采錄

題金山寺回文體

潮隨暗浪雪山傾逺浦漁舟釣月明橋對寺門松逕小檻當泉眼石波淸迢迢綠樹江天曉靄靄紅霞晚日晴遙望四邊雲接水碧峯千防數鷗輕

愼按右七言律詩一首諸刻不載今從魏慶之詩人玉屑第二卷

采錄

贈姜唐佐

生長茅間有異芳風流稷下古諸姜適從瓊管魚龍窟秀出羊城翰墨塲滄海何曽斷地脈白袍端合破天荒錦衣他日千人看始信東坡眼目【一作力】長

愼按此詩諸刻不載見邵氏聞見後錄云唐荊州每解送舉人多不成名號曰天荒至劉蛻以荊州解及第號破天荒東坡嘗作二句贈姜唐佐滄海云云用此事也題其後云待子及第當續後句唐佐自廣州隨解過許昌見潁濵時東坡巳下世潁濵爲足成其詩云云今補錄

水月寺

千尺長松掛薜蘿梯云嶺上一聲歌湖山深秀有何處水月池中桂影多

愼按右一首諸刻不載今從武林梵志采錄

半月泉【附題名】蘇軾曹輔劉季孫鮑朝懋鄭嘉會蘇固同遊元祐六年三月十一日

請得一日假來遊半月泉何人施大手擘破水中天愼按右一首諸刻不載見談鑰吳興志先生遊徳淸縣題半月泉作也石刻眞迹在慈相寺中余家有榻本按先生自杭守召還在元祐辛未集中有三月六日別南北山諸道人詩與半月泉題名相距才五日當是還朝時便道來遊嵗月鑿鑿可據而此詩本集失載詩與題名字體大小不同迥出兩手疑後人因題名而贗作此詩蓋先生時方還朝何云請假以此辧之其爲假托未可知也存疑俟考

遊何山

今古何山是勝遊亂峯縈轉繞滄洲云含老樹明還滅石礙飛泉咽復流徧嶺煙霞迷俗客一溪風雨送歸舟自嗟塵土先衰老底事孤僧亦白頭

愼按右七言律詩一首諸刻不載見徐獻忠吳興掌故集第十卷

今采錄

自題臨文與可畫竹

石室先生淸興動落筆縱橫飛小鳯借君妙意寫篔簹畱與詩人發吟諷

愼按右一首見卞氏式古堂畫考諸刻不載今采錄

寶墨亭

山陰不見換鵝經京口空傳瘞鶴銘瀟灑謫僊來作郡風流太守爲開亭兩篇玉蕊塵初滌四體銀鉤迹尙靑我久臨池無所得願觀遺法快沈冥

愼按右一首見京口三山誌中劉昌縣笥瑣探云寶墨亭宋初建以覆瘞鶴銘者今廢又蘇子美滄浪集亦載此疑因姓傳訛也諸刻失載今補錄

雙井白龍

巖泉未入井防然冒沙石泉嫩石爲厭石老生罅隙異哉寸波中露此橫海脊先生酌泉笑泉秀神龍蟄舉手玉筯挿忽去銀釘擲大身何時布大翮翔霹靂誰言鵬背大更覺宇宙窄

愼按冷齋夜話雲南海城中有兩井相近咫尺而異味號雙井井源出巖石罅中東坡酌水異之曰吾尋白龍不見今知家此水中乎同遊怪問其故曰白龍當爲東坡出請徐待之俄見其脊尾如銀蛇狀忽水瀾有雲气浮水面舉首如挿玉筯乃泳而去余至二井太守張子修爲造庵井上號思逺亭名泂酌崖有怪樹樹枝之脇有詩巖泉未入井云云字畫如顏書無名衘年月此詩風格似東坡而言泉嫩石老疑學者爲之也今據此采錄

瑞金東明觀

浮金最好溪南景古木樓臺畫不成天籟逺兼流水韻云璈常聽步虛聲靑鸞白鶴蟠空下翠艸芝匝地生咫尺仙都隔塵世門前車馬任縱橫

愼按右一首見贛州舊志今采錄

題淸淮樓

觀魚惠子臺蕪沒夢蝶莊生冢木秋惟有淸淮供四望年年依舊背城流

愼按右一首諸刻不載見錦繡萬花谷濠州絕句中今采錄

西湖絕句

畢竟西湖六月中風光不與四時同接天蓮葉無窮碧映日荷花別樣紅

愼按右一首諸刻不載見錦繡萬花谷今采錄

戲答佛印

逺公沽酒飲陶潛佛印燒豬待子瞻采得百花成蜜後不知辛苦爲誰甜

愼按竹坡詩話云東坡喜食燒豬肉佛印住金山時每燒豬以待其來一日爲人竊去東坡戲作小詩云云諸刻不載今采錄

失題三首

木落沙明秋浦云臥【此字訛】煙淡瀟湘曾學扁舟範蠡五湖深處鳴榔

望斷水雲千里橫空一抹晴嵐不見邯鄲歸路夢中略到江南

公子只應見畫此中我獨知津冩到水窮天杪定非塵土間人

愼按以上六言絕句三首諸刻不載今從晚香堂蘇帖采錄

來鶴亭

鴻漸偏宜丹鳯南冠霞帔月影毿毿酒酣亭上來看舞有客新名喚作耽

愼按袁褧楓牕小牘云王大父時有埜鶴來棲馴狎不去蘇子瞻有詩云云褧之祖名彥方此詩集中不載今采錄

蘇詩補注卷四十八

欽定四庫全書

蘇詩補注卷四十九翰林院編修查愼行撰古今體詩四十七首

愼按唐宋名家詩文間有互見他集者如馬退山茅亭記載獨孤及集栁州謝表其一乃李吉甫郴州作而皆入子厚集中大樂十二均圖楊次公作也編於嘉祐集蠶對織婦文宋元憲作也編於米襄陽集三先生論事錄序陳同甫作也編於朱文公集如此之類往往有之但未有舛繆混雜幾及百篇如東坡詩之甚者也李端叔有言先生自嶺外歸所作字多他人詩文蓋紹聖以後嚴禁蘇氏之學至淳熙初禁乃弛後人得公手迹便采入公集承譌數百年注者與讀者漫不加辧凡愼所駁正非敢一毫臆斷悉從諸家文集詩話一一搜抉校對其雷同者另編二卷如單行之什則注云此詩亦見某人集其或同時唱和則依和詩例附載各卷本詩之後此卷中但列題目云此詩附載第幾卷覽者詳之

老翁井【此詩施氏原本載遺詩卷首】

井中老翁誤年華白沙翠石公【一作翁】之家公來無蹤去無迹井麵團團【一作圓】水生花翁今與世兩何與無事紛紛驚牧防攺顏易服與世同毋使世人知有翁

老翁井【老蘇公嘉祐集老翁泉銘序云往嵗十年山空月明有老人偃息泉上就之則隠而入於泉洵甃石作亭其上銘曰山起東北翼而南西涓涓斯泉坌溢以彌斂以爲井可飲萬夫按梅聖兪有和詩不具錄】

愼按朱子晦庵詩話云老翁井詩在老蘇送蜀僧去塵之前必非他人作然不見於嘉祐集亦不省其何說也彼欲井中老翁攺顏易服不使人知而後篇有嫌瘦廢彈之嘆何耶然其言怨而不怒用意亦逺矣據此則此詩與送蜀僧去塵二首皆老蘇公作也

送蜀僧去塵

十年讀易費膏火盡日吟詩愁肺肝不解丹靑追世好欲將芹芷薦君盤誰爲善相寧嫌瘦復【一作後】有知音可廢彈拄杖掛經須倍道故鄕春蕨巳防幹

愼按苕溪漁隠引石林詩話云蘇明允詩不多見然精深有味語不徒發如讀易詩云誰爲善相寧嫌瘦後有知音可廢彈婉而不迫哀而不傷所作自不必多也云云今合之朱子詩話斷以爲老蘇作

新城道中第二首【詩附載第九卷

中】

愼按新城道中二首東風知我欲山行東坡先生原作也身世悠悠我此行新城令晁端友和韻也詳方回瀛奎律髓注見第九卷

虛飄飄【第二首第三首詩俱附載三十卷中】

愼按周紫芝太倉稊米集云元祐間黃山谷作虛飄飄蓋樂府之餘當時諸公皆有和詩戊辰臘月夜讀淮海集見之亦用其韻作詩云云又按淮海集花飛不到地一首山谷原作也畫檐蛛結网一首東坡和詩也風寒吹絮浪一首少遊和詩也今據此駁正注詳前

題織錦圖上回文三首【詩附載二十一卷中】

愼按本集題跋云余少時見一江南本其後有人題詩十餘首皆奇絕今記其三第一首春晚落花餘碧艸云云第二首紅手素絲千字錦云云第三首羞看一首回文錦云云以上三首諸刻本俱訛入先生集中今以本集再次前韻三首爲主此三首則附於後注詳前

和人回文五首

紅牕小泣低聲怨永夕春寒斗帳空中酒落花飛絮亂曉鶯啼破夢匆匆

同誰更倚閒牕繡落日紅扉小院深東復西流分水嶺恨兼【一本作無訛】愁續斷弦琴

寒信風飄霜葉黃冷燈殘月照空牀看君寄憶傳文錦字字縈愁寫斷腸

前堂畫燭夜凝淚半夜淸香荔惹衾煙鎖竹枝寒宿鳥水沈天色霽橫參

蛾翠斂時聞燕語淚珠彈處見鴻歸多情妾似風花亂薄幸郎如露艸晞

愼按淮海後集載此五絕句題云蘇子瞻記江南集所題詩本不全余嘗見之記其五絕今以補子瞻之遺考之經籍志有江南集十卷不載作者姓名據此則非東坡詩可知施氏原本不載新刻本載續補下卷今攺編

送淡公二首

燕本冰雪骨越淡蓮花風五言雙寶刀聨響髙飛鴻翰苑錢舍人詩韻鏗雷公識本不識淡仰詠嗟無窮淸韻生物表朗玉傾壺中常於冷竹坐相語道意衝嵩洛興不薄稽江事難同明日若不來我作黃石翁何以兀其心爲君學虛空

燕本【唐書賈島範陽人初爲浮屠名無本後舉進士】越淡【未詳】

坐重靑艸公意合滄海濵獨見水悠悠不聞人鏡浪洗手淥剡花入心春𨿽然防外觸眼前繞衣新行當譯文字慰此吟殷勤

愼按孟東野集送淡公詩共十一首此其二不知何以訛入蘇集今駁正

黃州

南山一尺雪雪盡山蒼然澗谷深自暖梅花應巳繁使君厭騎從車馬畱山前行歌招野叟共步靑林間長松得髙防盤石堪醉眠只樂聽山鳥攜琴寫幽泉愛之欲忘反但苦世俗牽歸來始覺逺明月髙峯顚

愼按此詩亦見歐陽公集題雲遊瑯邪山瑯邪在滁州之南故稱南山歐公時知滁州故自稱使君山中有泉若中音會醉翁喜之每把酒欣然忘歸時有沈遵者以琴寫其聲爲醉翁操故又云攜琴寫幽泉此詩斷爲歐公作無疑也

古風

精神【淮海集作思】洞元化白石升髙旻俯仰淩倒景龍行逸【淮海集作速】如神半道過紫府弭節聊逡巡金牀設寶幾璀璨明月珍仙者二三子眷然骨月親飲我霞石【淮海集作一】杯放杯恍【淮海集作懷暖】如春遂朝玉虛上冠劍班列眞無端拜失儀放棄【淮海集作斥】令自新雲霄難遽反下土多埃塵淮南守天庖嗟我復【淮海集作實】何人

愼按抱朴子祛惑篇云河東蒲阪有項曼都者入山學仙十年而歸家人問其故曼都曰在山中三年精思有仙人來迎我共乘龍而升天良久低頭視地杳杳冥冥上未有所至而去地巳絕逺龍行甚疾及到天上先過紫府仙人以流霞一杯與我飲飲輒不饑渇忽然思家到天帝謁拜失儀見斥來還令當更自修積昔淮南王劉安升天見上帝而箕坐大言自稱寡人遂見謫守天廚三年吾何人哉河東因號曼都爲斥仙人云云此詩全用此事乃諷刺學仙之流語多荒誕與先生和陶山海經古彊本庸妄一首略同若出東坡手則語意重復矣淮海前集第四卷

亦載此詩中間數處防有同異巳附注本句下並爲辧正

遊杭州山【詩附載第七卷

中】

愼按右五言古一首乃子由和子瞻自淨土寺步至功臣寺作也詩載欒城集第四卷

中諸刻本俱訛編東坡集惟施氏原本不載新刻本載續補上卷今爲駁正

無題

引手攀紅櫻紅櫻落如綫【長慶集作似霰】仰首看紅【長慶集作白下同】日紅日走【長慶集作委】如箭年光【長慶集作芳】與時景頃刻互【長慶集作猶】衰變何當【長慶集作況是】血肉身安得【長慶集作能】常彊健人心苦執迷富【長慶集作慕】貴憂貧賤憂【長慶集作愁】色常在眉歡容不上面吾今【長慶集作況吾】頭半白把鏡非不見惟應【長慶集作何必】花下杯更待他人勸

愼按右一篇乃白樂天花下對酒二首之一也施氏原本不載新刻本載續補上卷今駁正

古意

兒童【防溪詩話作曹】鞭笞學官府翁憐兒癡旁笑侮翁出坐曹鞭復呵賢於羣兒能幾何兒曹鞭人以爲戲公怒鞭人血流【一作滿】地等爲戲劇誰復【防溪詩話作後】先我笑謂翁兒更賢

愼按右一首見張文潛宛丘集第十二卷

有感三首之一也兒童張集作羣兒鞭人以爲戲張集作相鞭以爲戱防溪詩話云張文潛兒曹鞭笞學官府云云余謂此詩亦不可不令操權者知也宋文鑑選入二十二卷中亦以爲張耒據此三段其爲文潛作無疑施氏原本不載新刻載續補上卷今駁正

雷州八首

白髮坐鉤黨南遷瀕海州灌園以糊口身自雜蒼頭籬落秋暑中碧花蔓牽牛誰知把耡人舊日東陵侯鉤黨【後漢書黨錮傳後張儉事起收捕鉤黨宋史秦觀傳紹聖初坐黨籍出通判杭州以增損實錄貶監處州酒稅繼削秩徙郴州編管橫州又徙雷州徽宗立放還至藤州卒】

荔子無幾何黃甘遽如許遷臣不惜日恣意移寒暑層巢俯云木信美非吾土艸芳自有時鶗鴂何關汝惜日【韓退之有此日足可惜詩此反其意故云不惜日】鶗鴂【淮海集作鴨鵊】

下居近流水小巢依嶺岑終日數椽間但聞鳥遺音鑪香入幽夢海月明孤斟鷦鷯一枝足所恨非故林【愼按下居淮海集作卜居嶺岑淮海集作嵚岑】

培塿無松柏駕言此焉遊讀書與意會卻掃可忘憂尺蠖以時屈其伸亦非求得歸良不惡未歸且淹畱【愼按此焉遊淮海集作出焉遊屈伸二字淮海集作詘信】

粵嶺風俗殊有疾時【一作皆】勿藥束帶趨房祀用史巫紛若弦歌薦繭栗奴至洽觴酌呻吟殊未巳更把雞骨灼【愼按粵嶺淮海集作駱越房祀淮海集作祀房用史淮海集作瞽史奴至淮海集作奴主】

粵女市無常所至輒成區一日三四遷處處售鰕魚靑帬腳不襪臭味猿與狙孰云風土惡白洲生綠珠白洲【按淮海集洲作州能攺齋漫錄云白州雙角山猶存綠珠井今有綠珠水相傳水旁間產美麗】

海康臘巳酉不論冬孟仲殺牛撾鼓祭城郭爲傾動𨿽非堯頒歷自我先人用苦笑荊楚人嘉平臘云夢臘巳酉【羅璧識遺引玉燭寶典云臘祭先祖蠟祭百神唐貞觀初丑蠟百神辰臘宗廟至開元定禮始蠟臘同日宋依和峴之議二祭同用戌日今曰臘巳酉蓋不遵宋制也】嘉平【禮記仲冬臘先祖五祀疏云臘謂田獵所得禽祭者以欲臘祭時暫出田獵以取禽非仲冬大閱之獵也蔡邕云夏曰淸祀殷曰嘉平周曰蠟秦曰臘能攺齋漫錄云考史記秦惠王五十二年初臘及始皇三十一年十二月更名臘曰嘉平先是其邑歌謡曰神仙得者茅初成帝若學之臘嘉平父老具言此神仙之謡始皇欣然有尋仙之意因攺臘曰嘉平則臘之名不始於秦矣按應劭風俗通引禮傳夏曰嘉平云云以是知臘祭之名始於三代廢於始皇而興於漢也惟劭以嘉平爲夏祭與蔡邕不同】

【愼按傾動淮海集作沸動苦笑淮海集作大笑】

舊時日南郡野女出成羣此去尙應逺東風巳如雲蚩氓托絲布相就通殷勤可憐秋胡子不遇卓文君【愼按舊時淮海集作舊傳東風淮海集作東門】

愼按右五言古詩八首皆秦少遊作也按淮海集中有雷陽書事三首越嶺風俗殊舊時日南郡乃其二又有海康書事十首今白髮坐鉤黨荔子無幾何下居近流水培塿無松柏粵女市無常海康臘巳酉乃其六先生逺謫海外不應雲南遷瀕海州其與子由相遇同行至雷僅畱月餘一悤悤過客豈有灌園糊口之事且計先生過雷渡海在五六月間今詩中一則曰籬落秋暑中再則曰黃甘遽如許三則曰海康臘巳酉四則曰東風巳如雲細玩詩意皆謫居此地自夏䢐秋背冬涉春感時紀事之詞斷斷非東坡作考之宋文鑑第二十卷

中所選海康書事五首亦以爲秦作無疑也八章施氏原本不載新刻載續補上卷今爲駁正

申王畫馬圖

天寶諸王愛名馬千金爭致華軒下當時不獨玉花驄飛電流云絕瀟灑兩坊岐薛寧與申凴陵內廐多淸新肉騣汗血盡龍種紫袍玉帶眞天人驪山射獵包原隰禦前急詔穿圍入揚鞭一蹙破霜蹄萬騎如風不能及雁飛兔走驚弦開翠華按轡從天回五家錦繡變【一作徧】山谷百里舄珥遺纖【一作塵】埃靑騾蜀棧兩超忽【一作西趨急】髙準濃娥散荊棘回首追風趁日飛【一本作苜蓿連天鳥自飛】五陵佳气秋【一作春】蕭瑟

天寶諸王【按舊唐書睿宗六子其一早卒竇后生明皇劉后生讓皇帝憲卽寧王也宮人栁氏生申王防崔孺人生岐王範王徳妃生薛王業初出閣列第於東都積善坊號五王宅洪容齋謂明皇兄弟五人岐薛申寧而外又有邠王守禮而舊唐書不載今考之寧王申王兄也岐王薛王弟也與明皇而爲五故當時目明皇爲三郎申王薨於開元十二年岐王薨於十四年薛王薨於二十二年惟寧王稍後然亦歿於二十九年天寶攺元以後諸王無一存者此詩起句雲天寶諸王乃一時落筆之訛又王氏舊注謂岐薛申寧皆明皇弟不知何所據也】五陵【班孟堅賦南望杜霸北朓五陵李善注髙帝長陵惠帝安陵文帝灞陵景帝陽陵昭帝平陵宣帝杜陵程大昌雍錄云七帝七陵而稱五陵者劉良謂髙惠景武昭五陵在北其說是也在北在渭之北也後世言陵邑之盛但曰五陵語順也】

愼按苕溪漁隠叢話此詩及老人行皆非東坡所作故前集不載又云蔡天啟爲王荊公所知東坡申王畫馬圖歌卽天啟作其气格有類東坡世因悞收入其後姑蘇居世英家刋東坡前後集遂刪去云云蔡天啟名肇紹聖元符間官中書舍人嘗守睦州後坐元祐黨遭斥此詩施氏原本不載新刻本載續補下卷今駁正

老人行

有一老翁老無齒處處無人問年紀白髮如絲向下垂一雙眸子碧如水不裹頭又無履相識𨿽多少知巳問翁畢竟何所止笑言只在紅塵裏秋風獵獵行雲飛老人此意無人會目注雲歸心自知黃口小兒莫相笑老人舊日曽年少浪迹常如不系舟地角天涯知自跳亦曽樂半夜傳籌醉朱閣美人如花弄弦索只恨尊前明月落亦曾憂羈旅他鄕迫莫秋故國日邊無信息斷鴻空逐水長流或安貧或安富或爵通侯封萬戶一任秋霜換鬢毛本來面目長如故水有蘋兮山有芝人意𨿽存事巳非有時卻憶經遊處都似茫茫春夢歸邇來尢解安貧賤不爲公卿彊陪面皎如明月在秋潭動著依前還不見還不見可柰何空使逺人增眷戀但秖從他隨物轉靑樓黃閣長相見若相見莫殷勤卻是翁家舊主人

愼按苕溪漁隠叢話云東坡集行於世者惟大全備成二集詩文最多眞僞相半其後吳門居世英家刋大字前後集最爲善本世傳前集乃東坡手自編者繆誤絕少如禦史府諸詩不欲傳之於世老人行申王畫馬歌非其所作故皆無之云云胡仔南宋人其言必非無據惟澠水燕談錄則云張蕓叟使遼宿幽州館中有題子瞻老人行於壁間者蕓叟題其後云誰傳佳句到幽都逢著胡兒問大蘇按此二句亦子由作乃好事者傅會也後人不察遂采題壁詩入坡集耳今駁正

又贈老謙【一本題云贈僧思誼】

瀉湯舊得茶三昩覓句近窺詩一斑淸夜漫漫困披覽【一作搜攪】齋埸那得許慳頑

愼按吳曽能攺齋漫錄云此詩劉貢父作故攺編於此

送公爲遊淮南

負米萬里緣其親運甓無度憂其身讀書莫學流麥士挾防莫比亡羊人乃翁辛苦到白首汝今彊勉當靑春昔時管鮑以君霸此兩士賈寧非貧

愼按此詩亦見雞肋集晁無咎作也前四句下晁自注云陶潛詩旣耕亦巳種時還讀我書卽此意也今據此駁正

池上二首

小池新鑿會天雨一部鼓吹從何來有蟾正碧亂艸色時泅出沒東南隈井幹跳梁亦足樂洞庭魚龍何有哉能歌徳聲莫入月淸池與爾俱忘回

不作太白夢日邊還同樂天賦池上池上新年有荷葉細雨魚兒噞輕浪男兒學易不應舉幽人一友吾得尙此池便可當長江欲榜茅齋來蕩漾

愼按以上二首一見黃山谷集又見晁無咎集題雲家池雨中今據此駁正

贈仲素寺丞致仕歸隠潛山

潛山隠君【一作居】七十四紺瞳綠髮方【欒城集作始】謝事腹中靈液變丹砂江上幽居連福地彭城爲我住三日明月滿舟【欒城集作船】同一醉丹書細字口傳訣顧我沈迷眞棄耳年來四十髮蒼蒼始欲求方救憔悴他年若訪潛山居愼勿逃人攺名字

仲素【姓王名景純注見十五卷】

愼按先生守徐州有贈王仲素寺丞五言古詩一首時子由亦在徐此篇乃同時作欒城集原題云贈致仕王景純寺丞是年爲熙寧丁巳子由巳夘生故云年來四十髮蒼蒼其爲子由作無疑今駁正

揚州以土物寄少遊

鮮鯽經年祕【淮海集作漬】醁團臍紫蟹脂塡腹後春蒓茁活如【淮海集作滑於】酥先社姜芽肥勝肉鳥子【淮海集作鳬】累累何足道防綴【淮海集作餖飣】盤餐亦時欲淮南風俗事瓶罌方法相傳竟畱蓄【淮海集作爲防蓄】且同千里寄鵝毛何用孜孜飲麋鹿【淮海集結處四句云魚鱐蜃醢薦籩豆山防溪毛例防錄輒送行庖當擊鮮澤居備禮無麋鹿】愼按此詩亦見淮海集第六卷

題云以蒓姜法魚糟蟹寄子瞻中間字句異同處淮海集覺較勝秦髙郵人篇中以土人致土貢語意特親切其爲秦作無疑新刻載續補上卷今駁正

再過泗上二首

眼明初見淮南樹十客相逢九吳語旅程巳付夜帆風客睡不妨背船雨黃甘紫蟹見江梅【張文潛集作海】紅稻白魚飽兒女殷勤買酒謝船【張文潛集作般】師千里勞君勤轉櫓系舟淮北雨折軸系舟淮南風斷橋客行有期日月疾嵗事欲晚霜雪驕山根浪頭作雷吼縮手敢試舟師篙不用然犀照幽怪要須拔劍斬長蛟

愼按右七言律詩二首舊於張文潛宛丘集中曾見之今所傳張右史集獨遺此存疑附志以俟再考

驪山

君門如天深幾【宋文鑑作九】重君王如帝坐法宮人生難處是安穏何爲來此驪山中復道淩【宋文鑑作連】云接金闕樓觀隠煙橫翠空【宋文鑑作紅】林深霧【宋文鑑作谷】暗迷八駿朝東暮西勞六龍六龍西幸峨眉棧悲風便入華淸院霓裳蕭散羽衣空麋鹿來遊猿鶴怨我上朝元春半老滿地落花無人【宋文鑑作人不】掃羯鼔樓髙掛夕陽長生殿古生靑艸可憐吳楚兩醯雞築臺未就巳堪悲長楊五柞漢幸免江都樓城隋自迷由來畱【宋文鑑作流】連多喪國宴安酖毒因奢惑三風十愆古所戒不必驪山可亡國

驪山【注見第三卷

中】華淸【雍錄華淸宮開元十年建初名溫泉宮後攺名在驪山最爲奢盛百司皆有邸第明皇常以十月往幸嵗竟乃歸長安志華淸宮四面皆有繚墻內有朝元閣長生殿羯鼔樓】朝元【長安志朝元閣在華淸宮東南老君殿之北天寶七載攺名降聖閣】羯鼔樓【雍錄羯鼔樓在朝元閣東近南繚墻之外】長生殿【長安志長生殿有二其一在都城迎仙宮內其一在驪山在都城者寢殿也在驪山者齋殿也天子有事於朝元閣卽齋沐於此】

愼按右七言古詩一首亦見宋文鑑第十四卷

題云驪山歌李廌作皖江陳焯宋詩選因之考經籍志李廌有濟南集二十卷今不傳但據宋文鑑爲考證云

次韻謝子髙讀淵明傳

枯木嵌空防黯淡古器𨿽存無古弦袖中正有南風手誰能聽之誰爲彈【一作傳】風流豈落正始後甲子不數義熈前一山【山谷集作軒】黃菊平生事無酒令人意缺然愼按此詩見山谷外集第二卷

又中州集蔡松年銀州道中詩云此時最憶涪翁語無酒令人意缺然其爲山谷作無疑今據此駁正

滄洲亭懷古

湘水悠悠天際來夾江古木抱山回城中人物若可數日晏市散多蒼苔九疑巉天古云埋遙想帝子龍車回心衰目極何可望九歌寂寂令人哀

愼按滄洲亭無可攷外集作蒼梧懷古此詩見沈遼雲巢集中宋文鑑詩選亦以爲沈遼作今據此駁正

戱詠子舟畫兩竹兩鸜鵒

風晴日暖搖雙竹竹間對語雙鸜鵒鸜鵒之肉不可食【山谷集作肴】人生不才果爲福子舟之筆利如錐千變萬化皆天機未知筆下鸜鵒語何似夢中蝴蝶飛

子舟【畫繼黃彛字子舟潼川人其名與字初非彛與子舟也山谷以其尙气故取二器以防之自後折節文與可每自言畫竹不及子舟】筆如錐【白居易紫毫筆詩尖如錐兮利如刀】

愼按右一首亦見黃山谷集子舟乃黃斌老之弟山谷詩中題子舟畫者甚多此詩確系山谷格律非蘇詩也今駁正

贈山穀子

黃童三尺世無雙筆頭衮衮懸秋江不憂老子難爲父平生崛彊今心【一作巳】降我來喜共阿戎語應敵縱橫如急雨生子還如孫仲謀豚犬漫多何足數黃家小兒名拾得【陳后山集作小徳】眉如長松眼如漆只今數嵗巳動人老人【後山集作夫】畱眼看他日笑君老蚌生明珠自笑此物吾家無君當置酒我當賀有兒傳業更何須

愼按右一首亦見陳履常後山集題云贈黃氏子小徳按先生本集巳有次韻魯直嘲小徳詩二首此詩當是陳作今據後山集駁正

昭陵六馬唐文皇戰馬也琢石象之立昭陵前客有持此石本示予爲賦之

天將剗隋亂帝遣六龍來森然風雲姿颯爽毛骨開飈馳不及視山川【宛丘集作立】儼莫回長鳴視八表擾擾萬駑駘秦王龍鳯姿魯【宛丘集作魚】鳥不足摧腰間大白羽中物如風雷區區數防子搏【苕溪漁隠樷話作縛】取若提孩手持掃天帚六合如【宛丘集作無】塵埃艱難濟大業一一非常才維時六驥足績與英衛陪功成鏘八鸞玉輅行天街荒涼昭陵闕古石埋蒼苔

昭陵六馬【元和郡縣誌太宗昭陵因九山爲陵在醴泉北五十里唐防要上欲闡揚先帝徽烈乃令匠人琢石寫諸蕃君長列於陵司馬門內又刻石爲常所乘破敵馬六匹於闕下長安志六駿石像在陵後趙明誠金石錄昭陵六馬贊初太宗以文徳皇后之自爲文刻石於昭陵又琢石像平生徵伐所乘六馬爲贊之皆歐陽詢八分書○愼按昭陵六馬圖石刻其一曰拳毛騧黃馬黒喙平劉黒闥時所乘前中六箭背中三箭其二曰什伐赤純赤色平王世充時所乘前中四箭背中一箭其三曰白蹄烏純黒色四蹄俱白平薛仁杲所乘其四曰特勒驃黃白色喙防黒平宋金剛時所乘其五曰颯路紫燕驑平東都時所乘前中一箭其六曰靑騅蒼白雜色平竇建徳時所乘前中五箭】英衛陪【唐防要昭陵陪塟功臣岑文本房齡李靖李勣魏徴髙士亷等按史李勣封英國公李靖封衛國公】愼按右五言古一首亦見張文潛右史集第八卷

中合之苕溪叢話及宋文鑑皆以爲張耒作今據此駁正

題盧鴻一【一本無一字】學士堂圖

昔爲太室遊【別本作花訛】盧巖在東麓直上登封壇一夜繭生足徑歸不復往巒壑空在目安知有十志【別本作千老大謬】舒捲不盈幅【一本作軸與結句韻重訛】一處一盧生裘葛防喬木方爲世外人行止何煩錄百年入篋笥犬馬同一束嗟余縛世累歸未【欒城集作來】有茒屋江幹百畝田淸泉映修竹尙欲逃世名豈須【欒城集作復】上圖軸

盧鴻一【舊唐書隠逸傳盧鴻一隠於嵩山開元六年徵至東都謁見不拜授諌議大夫固辭放還山賜艸堂一所困學紀聞云唐舊史鴻一蓋二名與中嶽劉眞人所書合新史刪去一字不知何據當以舊史爲正】學士堂圖【周宻雲煙過眼錄楊彥徳家所藏盧鴻一艸堂圖一卷乃是數百年物李伯時曾臨一本曽自書卷中歌一篇云甘泉建章空艸莽甲第紛紛誰復數嵩嶽徵君一艸堂卻有畫圖傳萬古巖巒奧勝帶煙霞曠望幽盟空處所防茫短幅幾臨模便覽市朝如糞土輞川別業王維畫君陽山記希聲敍胡將冰雪污囂塵防模難勝非吾侶次則少遊仲殊參寥繼之皆一時聞人】十志【李參云居十志者謂艸堂樾館室翠庭期仙滌煩錦淙碧潭倒景桃煙十者天地之成數志者記述之總名皆圖中之景也十志今存其八而遺艸堂樾館二紙云云新刻本十志訛作千老殊不可解】愼按此詩亦見欒城集第十五卷

中題云盧鴻艸堂圖蓋子由曾試舉人洛下有登嵩山諸什故起句云然東坡未嘗遊太室也今駁正

李白謫仙詩

我居靑空裏君隠黃埃中聲形不相弔心事難形容欲乘明月光訪君開素懷天杯飲淸露展翼登蓬萊佳人持玉尺度君多少才玉尺不可盡君才無時休對面一笑語共躡金鼇頭絳宮樓闕百千仞霞衣誰與雲煙浮愼按東觀餘論云我居空靑裏君處紅埃中仙人持玉尺度君多少才玉尺不可盡君才無時休此上淸寶典李太白詩也云云黃伯長但摘此六句而不載全篇檢太白集乃無此詩今據東觀餘論攺編此卷

飲酒四首

我觀人間世無如醉中眞虛空爲銷殞況乃百憂身惜哉知此晚坐令華髮新聖人驟難得日【淮海集作得】且致賢人

左手持【淮海集作執】蟹螯舉觴屬云漢天生此神物爲我洗憂患山川同恍惚魚鳥共蕭散客至壺自傾欲去不得間

有客逺【淮海集作南】方來酌我一杯茗我醉方不啜彊啜忽復醒旣鑿渾沌氏【淮海集一作竅】遂逺【淮海集作出】華胥境操戈逐儒生舉觴還酩酊

雷觴淡於【淮海集作如】水經年不濡唇爰有擾龍裔爲造英靈春英靈韻甚【淮海集作何】髙蒲萄難與【淮海集作爲】鄰他年血食汝當【淮海集作應】配杜康神

英靈春【名勝志雷州海康縣城北五里有英靈岡雷種陳氏世居於此按英靈春酒名當以此必有劉姓者善釀故云爰有擾龍氏爲造英靈春少遊謫居此地年餘故有經年不濡唇之句】愼按以上四首亦秦少遊謫雷州時詩載淮海集第四卷

中今據此駁正

遊山呈通判承議寫寄參寥師

煌煌世冑余夫子非碌碌由來有詩書所以能絕俗得官本河朔瓜期未易促扁舟下南來逸駕追鳴鵠遇勝卽徜徉風餐兼露宿嗟余偶傾蓋一笑外羈束杖防每過從相攜訪山谷東風披鮮云繡錯出林麓松門有時盡幽景無斷續崖轉聞鐘聲林疎見華屋銜山餘落景歸迹猶躑躅誰云鄴下歡往事不可復吾曹二三子取樂亦云足願公寄新詩一一能見錄船頭行北歸囊槖有美玉塵埃京洛人亦與洗心目

愼按右一首亦見參寥子集題云與曽仲錫通判同遊天竺諸山以先生集考之在定州時曾爲通判有次韻曽仲錫承議荔支詩又有送仲錫通判如京師詩今觀是詩云得官本河朔期未易促扁舟下南來逸駕追鳴鵠意仲錫自離定州未到京師過杭與參寥子遊計東坡先生時巳貶嶺南矣此詩斷非先生作今據參寥集爲駁正

轆轤歌

新系靑絲百尺繩心在君家轆轤上我心皎潔君不知轆轤一轉一惆悵何處春風吹曉幕江南綠水通珠閣美人二八顏如花泣向花前畏花落臨春風聽春鳥別時多見時少愁人一夜不得眠瑤井玉繩相對曉愼按唐顧況集有悲歌四首新系靑絲百尺繩四句其第三首也何處春風吹曉幕四句其第四首也惟臨春風以下六句未詳作者姓名要非東坡先生詩也今據此駁正

白鶴吟畱鐘山覺海

白鶴聲可憐紅鶴聲可惡白鶴招不來紅鶴揮不去長松受穢死乃以紅鶴故北山道人曰美者自美吾何爲而喜惡者自惡吾何爲而怒去自去耳吾何駛【半山集作闕】而追來自來耳吾何妨而拒吾豈厭喧而求靜吾豈好丹而非素汝謂松死吾無依焉【半山集作耶】吾方舍陰而坐露

愼按右一首見王半山集第二卷

中題云白鶴吟示鐘山覺海元老首二句下尙有白鶴靜無匹紅鶴喧無數二句不知何以脫落又復訛入先生集今駁正

次韻張甥棠美述志【名宗奭】

仲子甘心織屨避萬鐘淵明不肯折腰爲五斗一年鴻雁識來往終日沐猴誰去取知甥詩意慕兩君【雞肋集作甥詩意慕兩君間】讀書要在存心久平生所談性命奧長棄不憂金石朽我今巳習鶖子定猶復晨朝怖頭走刳心先擬射聲【別本作毅】名不作羊鄒悲【雞肋集作淒】峴首雲梯雨矢集無方我巳中【雞肋集作心】灰同墨守恐甥自是禹門鱗未可潛逃入吾藪琢磨晚覺孟光賢畏我放言時被肘甥能耡我靑門正午時來休老手

正午時來【按傳燈錄龎居士有女曰靈照居士將入滅謂靈照曰視日早晚正午時來報照遽報日巳中矣而有蝕也士出戶觀女卽登父坐合掌坐化後七日士亦化龎婆走田中謂子龎大曰汝父死矣龎大笑曰嗄倚耡亦脫去詩中正用此事補注繆引晉書石勒與李陽事無關涉】

愼按右一首亦見晁無咎雞肋集題中無張甥二字今據此駁正

蘇詩補注卷四十九

欽定四庫全書

蘇詩補注卷五十

翰林院編修查愼行撰古今體詩四十三首

觀開西湖次吳左丞韻

偉人謀議不求多事定紛紛自惟阿盡放龜魚還綠淨肯容蕭葦障前坡一朝美事誰能紀百尺蒼崖尙可磨天上列星當亦喜月明時下浴明【疑當作淸】波

愼按右一首見參寥子集題云次韻吳承老推官觀開西湖又按潛說友咸淳臨安志載此詩於西湖條下亦以爲道潛作細玩詩中多稱頌之辭斷非東坡先生作今據此駁正

戱題巫山縣用杜子美韻【按杜集巫山題壁詩所云臥病巴東久今年彊作歸卽此韻也】

巴俗深畱客【瀛奎律髓作巴俗𨿽親我】吳儂但【瀛奎律髓作暫】憶歸直知難共語不是故相違東縣聞銅臭江陵換裌衣丁寧巫峽雨愼莫暗朝暉

東縣銅臭【任淵山谷集注舊見山谷跋云銅臭乃昌黎照壁喜見蠍之意蓋過巫山用銅錢也按巫山江上有二石俗謂之銅錢鐵錢堆荊防自此分界瀛奎律髓亦云蜀人用鐵錢過巫山縣始用銅錢】

愼按方回瀛奎律髓雲山谷以紹聖二年謫黔州元符戊寅移戎州庚辰正月徽宗登極離戎州明年辛巳至峽州蓋流離跋渉八年矣未嘗有一詩及於遷謫此出峽詩起句石刻作巴俗𨿽親我吳儂暫憶歸細玩則攺本爲佳任淵山谷詩注云篇中有江陵換裌衣之句山谷度自巫山至此巳初夏矣云云此詩載山谷詩集第十卷

中今據以上諸說爲駁正

答晁以道索書

閱世眞難記如公自不忘其於書太簡正以懶相妨晁以道【宋史晁說之字以道自號景遷子補之從弟舉進士又舉博學宏詞科有文集五十卷名嵩山集】

愼按右五言四句見陳后山集寄晁以道五言律詩之前半首也其後四句云與有還家樂終無卻老方莫須憂潦倒未許細商量今據此駁正

陳伯比和回字復次韻

百里馮生寧屑去湖海陳侯猶肯來詩書好在家四壁蒲栁蓊然城一隈騎上下山亦疎矣儵從容出何爲哉市橋十步卽塵土晚雨瀟瀟殊未回

陳伯比【名琦初字元老後攺伯比晁補之有陳琦伯比字說】

愼按晁補之雞肋集有家池雨中二首又次韻陳伯比二首此其第一首也晁集中與伯比往還詩牘甚多此首與上卷池上二首格調自別斷非東坡作今駁正

與道源遊西莊遇齊道人同往艸堂爲齊書此

桑麻【半山集作楊】巳零落藻荇復消沈園宅在人境嵗時傷我心彊穿南埭路遙【半山集作共】望北山岑欲與【半山集作覓】道人語跨鞍聊一尋

道源【姓沈失其名與王介甫在金陵往還遊好甚宻】

愼按右五言律一首見王半山集題云元丰四年十月二十四日與道源過西莊遂遊寶乘寺二首此其第一首也中間三字不同齊道人西莊艸堂俱失攷今據王集駁正

答子勉三首

君不登郎省還應上諌坡才髙殊未識嵗晚喜無他櫪馬羸難出鄰雞凍不歌寒鑪餘幾火灰裏撥陰何子勉【瀛奎律髓云髙荷字子勉江陵人以五言律三十韻贄見山谷山谷賞之遂知名後知某州卒詩入江西所著名適適集石林詩話云髙子勉荊南人學杜詩頗得句法晚爲童貫客得蘭州通判旣不爲時論所與其詩亦不傳雪浪齋日記載其詩有沙軟綠頭相並鴨水深紅尾自跳魚之句亦殊有思致也】郎省【唐書百官志隋尙書省諸司郎及承務郎各一人武徳二年攺諸司郎爲郎中承務郎爲員外郎宋史職官志門下省有起居郎掌記天子言動與起居舍人對立於殿下螭首之側謂之左右史】諫坡【雍錄今世通呼諌議爲諌坡蓋起於因話錄上坡下坡之說坡者含元殿前龍尾道坡陀而髙者也唐制兩省供奉常在人主左右侍奉宣傳故毎禦殿則宰相與兩省官於未索扇之前立欄楯之內及扇開便侍立於香案之前取其先上而備供奉其立班所以皆在坡上也上坡下坡卽以立班髙下爲言】

驚人得佳句或以傲王公處士【山谷集作世】還【山谷集作要】淸節滑稽安足雄深沈似康樂簡逺到安丰一防無俗气相期林下風【山谷集作同】

安丰【晉書王戎封安丰侯善發談端賞其要會】

愼按黃山谷集有次韻答髙子勉五言律詩凡十首君不居郎省云云其第四首驚人得佳句云云其第六首也今據此駁正

歐倩【黃集作靚】腰支栁一渦【一本作欲舞腰支栁一窠】小梅催拍大梅歌舞餘片片【能攺齋漫錄作細防】梨花落【能攺齋漫錄作雨】爭柰【黃集作柰此】當塗風物【能攺齋漫錄作月】何

歐梅【李端叔跋山谷二詞後云魯直自放廢中請當塗一年方到官旣七日而罷其章句所畱不多所謂歐與梅者皆當塗官妓也史容山谷詩注亦云大小梅皆太平州官妓】當塗【山谷年譜建中靖國元年自戎州放還辭免吏部員外郎乞知太平州崇寧元年壬午領州事到官九日而罷按當塗縣晉成帝時始置宋屬太平州】

愼按右七言絕亦見黃山谷集太平州二絕句之一也吳曾能攺齋漫錄云豫章得請守當塗七日而罷又數日乃去其詩云歐倩腰支栁一渦云云又有木蘭花詞結句云歐舞梅歌君更酌自批云歐梅當時二妓也據此則此詩爲山谷作無疑今援證攺編

和子由次王鞏韻如囊之句可爲一噱

平生未省爲人忙貧賤安閒气味長粗免趨時頭似葆稍能忍事腹如囊簡書見迫身今老尊酒聞呼首一昂欲挹【欒城集作挽】天河聊自洗塵埃滿面鬢眉黃

愼按右一首亦見欒城集第八卷

中題云次韻王鞏自詠乃客徐州時與定國唱和之作今據此駁正

元祐癸酉八月二十七日於建隆章淨館書贈王覯

海上東風犯雪來臘前先折鏡湖梅遙思禁苑靑春夜坐待宮人畫詔回

建隆【汴宮遺迹志太淸觀在大梁門外西北周世宗所建宋太祖以建隆攺元遂更名曰建隆觀】愼按右七言絕句一首見會昌一品集中乃李文饒懷京國詩也萬首唐人絕句載此詩亦以爲李徳裕作題中明云書贈王覯則此非東坡詩可知今駁正

東園

岑寂東園可散愁膠膠擾擾夢神州【山谷集作遊】萬竿苦竹旌旗卷一部鳴蛙鼓吹收【山谷集作休】雨後月前天欲冷身閒心逺地偏【山谷集作常】幽杜門謝客恐生謗且作人間鵬鷃遊

愼按右七言律一首見黃山谷詩集第十卷

中次韻黃斌老晚遊池亭二首之一也山谷與斌老唱和甚多集中又有答斌老獨遊東園五言古詩六首東園必斌老所居山谷嘗從之遊者也今駁正

藏春塢

朱閣前頭露井多碧桃【一作梧桐】花下美人過寒泉未必能勝此柰有銀缾【一作牀】素綆何

愼按此詩亦見陸龜防集題云野井又見淮海集今駁正

次韻參寥寄少遊

巖棲木石巳皤然交舊何人慰眼前素與晝公心印合每思秦子意珠圓當年步月來幽谷拄杖穿雲冒夕煙臺閣山林本無異故應文字不離禪

晝公【髙僧傳皎然名畫湖州人有逸才然恥以文章名世將入杼山裒所著詩文火之後人爲之稱曰霅之畫能淸秀】步月來幽谷【準海集龍井題名記云元丰二年中秋後一日余自吳興過杭龍井辧才法師以書邀余入山比出郭日巳夕航湖至普寧遇參寥是夕天宇開霽林間月明可數毛髮遂從參寥杖防並湖而行出雷峯度南屏入靈石塢得支徑上風篁嶺行二鼓始至壽聖院謁辧才於潮音堂云云詩中當年步月來幽谷拄杖穿雲冒夕煙二句正與題名相合】

愼按右七言律一首乃辧才法師詩本集先生自書此詩而題其後云辧才作詩時年八十二矣平生初不學作詩如風吹水自成文理若參寥與吾輩詩乃如巧人織錦耳又按潛說友咸淳臨安志載辧才此詩於龍井條下附見少遊參寥和詩淮海集詩題云辧才師以詩見寄繼聞示寂追次其韻云云卽此首韻則又其一證也今駁正

贈仲勉子文

雨昏南浦曾相對雪滿荊州喜再逢有子才如不羈馬知君心似後雕松閒看書冊應多味老傍人門想更慵何日晴軒觀【山谷集作親】筆硯一杯相屬更從容

南浦【注詳本卷後萬州下】

愼按右一首亦見山谷集題云和髙仲本喜相見按仲本名宿山谷過萬州髙爲太守有與萬州太守髙宿遊岑公洞夜雨連明絕句亦訛入東坡集中萬州唐爲南浦郡與此詩起句正合其爲黃作無疑今據此駁正

講武臺南有感

山城九月冒朝寒【山谷集作月明猶在搭衣竿】講武【山谷集作曉踏】臺南路屈盤騶子雨中乘馬去村童煙外倚墻看鴉啼冢【山谷集作宰】木秋風急鷺立漁船夜【山谷集作野】水漧花似去年堪折贈挿花人去淚防幹

講武臺【元和郡縣誌晉陽有講武臺在縣北十五里顯慶五年置宋史太宗紀興平二年九月幸講武臺大閱未知孰是】淚防幹【漢書息夫躬絕命詞涕泗流兮萑防臣瓉注云萑防謂涕泗防幹也】

愼按右七言律一首亦見黃山谷集中間不同者十一字今據此考正

移合浦郭功甫見寄

君恩浩蕩似陽春合浦何如在海濵莫趁明珠【困學紀聞作莫向沙邊】弄明月夜深無數采珠人

采珠【南越志珠母海在合浦縣南中有七珠池珠有九品大者名璫珠次走珠又次滑珠又次磥砢珠又次官兩珠又次稅珠又次符珠菽園雜記蜑人采珠者以大船環池以石懸大絙別以小繩系諸蜑腰沒水拾蚌置竹籃中振繩則舶人汲取緣絙上不幸遇惡魚有一綫之血浮水面則魚腹中矣】愼按王應麟困學紀聞云東坡文章好譏刺文與可戒以詩云北客若來休問事西湖𨿽好莫吟詩晚年郭功甫寄詩云莫向沙邊弄明月夜深無數采珠人云云據此則此詩乃郭功甫作今駁正

題懷素艸帖

人人送酒不曾沽終日松間掛一壺艸聖無【石刻作欲】成狂飲【石刻作便】發眞堪畫作醉僧圖

醉僧圖【宣和書譜禦府藏懷素艸書帖一百餘種內有醉僧圖詩又劉餗隋唐佳話張僧繇作醉僧圖道士每以此嘲僧羣僧閻立本作醉道士圖今並傳○按卞氏式古堂書畫彚攷云李龍眠醉僧圖捲老泉書懷素詩人人送酒不曽沽云云並仿其艸法】

愼按石刻先生自題云此懷素詩也僕好臨之人間當有數百本也後人不加深考遂訛以此詩編入集中耳又按萬首唐人絕句載此詩亦以爲懷素作今據此駁

僕年三十九在潤州道上過除夜作此詩又二十年在惠州追錄之以付過二首

寺官官小未朝防紅日半窗春睡酣爲報鄰雞莫驚覺更容殘夢到江南

寺官【宋史職官志太常宗正光祿衛尉太僕大理鴻臚司農太府共九寺正卿少卿而下太常則有協律郎奉禮郎太祝大理則有司直評事其七寺丞皆七品主簿皆八品統名寺官】

釣艇歸時菖葉雨繰車鳴處楝花風長江昔日經遊地盡在如今夢寐中

愼按何防春渚紀聞云錢唐關氏詩律精深妍妙世守家法子東二兄子容子開皆稱作者寺官官小未朝防釣艇歸時菖葉雨云雲二首此皆子容詩世傳以爲東坡先生作非也今以年譜攷之熙寧七年甲寅先生年三十九是冬自杭倅移知宻州在宻度嵗有除夜答段屯田詩起句雲龍鐘三十九勞生巳彊半何曾在潤州過除夜耶向疑此二絕句非先生作不謂古人有先我言之者矣今據此駁正

萬州太守髙公宿約遊岑公洞而夜雨連明戱贈二小詩

肩輿欲到岑公洞正怯衝泥傍險行定是岑公閟淸境春江一夜雨連明

萬州【輿地廣記萬州秦漢屬巴郡後周立安鄕南都二郡後攺安鄕曰萬州唐立浦州天寶中爲南浦郡太平寰宇記山南東道萬州舊朐防縣地後爲安鄕及萬川郡貞觀八年攺爲萬州】岑公洞【名勝志萬縣西山有岑公洞在大江之南廣六十餘丈深四十餘丈圖經云岑公名道願江陵人隋末隠此唐封沖妙大師虛鑑眞人輿地碑目萬州石刻有岑公洞記元和八年段文昌撰又有黃魯直題名在岑公洞下巖寺】

蓬窗髙枕雨如繩恰似糟牀壓酒聲今日岑公不能飲吾儕猶【山谷集作聞】健可頻傾

愼按右二首見黃山谷集題云萬州太守髙仲本宿約遊岑公洞而夜雨連明戱作按山谷年譜建中靖國辛巳自戎州赦還三月至峽州作萬州太守髙仲本約遊岑公洞詩同時又有萬州下巖二首任淵注雲山谷有磨崖題石載髙仲本置酒事年月歷歷可攷其爲黃作無疑今據此駁正

送栁宜歸

折腳鐺邊【山谷集作中】煨淡粥曲枝【山谷集作腰】桑下飲離杯書生【山谷集作知君】不是南遷客魑魅驚人【山谷集作無情】須早回愼按右一首見黃山谷外集題雲長沙畱別靑神史容注云崇寧二年十一月山谷以荊南所作承天墖記謫宜州自潭州歷衡永全州靜江以趨貶所作長沙畱別詩云云栁宜歸無可攷今據山谷詩注爲駁正

謝都事惠米

平生忍欲今忍貧閉口逢人不少陳俸薄身輕趙都事也能作意向詩人

愼按右一首亦見陳后山集第三句作俸薄身淸趙都史今據此駁正

次韻送張山人歸彭城

羨君飄蕩一虛舟來作錢塘十日游水洗禪心都眼淨山供詩筆總眉愁雪中乘興眞聊爾春盡思歸卻罷休何日五湖從範蠡種魚萬尾橘千頭

張山人【卽張天驥自號雲龍山人注見前】

愼按右一首施氏原注載先生守杭卷中按阮閎休詩話總龜云徐州張天驥不逺千里見朱定國於錢唐愛其風物欲徙家居焉春盡思歸定國以詩戱之云雲起句羨公飄蕩一孤舟第七句何事卻尋朱處士與集本小異朱定國無可攷又按本集有行宿泗間見徐州張天驥次舊韻七律一首見後三十五卷中卽此首韻也阮閎休以爲朱定國作當必有據今移編此卷俟再攷

絕句三首

松柏蕭森溪水南道人只【淮海集作爲】作兩團【淮海集作小圓】庵市區收罷豚魚稅來與彌陀共一龕

水南【淮海集題云處州水南庵卽其地也】

此身分付一蒲團靜對蕭蕭竹【淮海集作玉】數竿偶爲老僧煎茗粥自攜修綆汲淸泉

愼按以上二首見淮海集第十一卷

中蓋少遊於紹聖初坐黨籍由國史編修官出通判杭州禦史劉拯復論其增損神宗實錄貶監處州酒稅使者承望風指伺過失不可得以謁告寫佛書爲罪削秩徙郴州此二首正貶處州時作故有市區收稅一龕蒲團之句今據此爲駁正

天風吹月入欄幹烏鵲無聲夜向【淮海集作子夜】防織女明星來枕上乃【淮海集作了】知身不在人間

愼按右一首亦見淮海集第十一卷

中題云四時四首贈道流此其第二首也趙徳麟侯鯖錄亦以天風吹月入防干云云乃秦少遊遊仙詞四首之一今據此駁正

睡起

杮葉滿【山谷集作鋪】庭紅顆秋薫鑪沈水度春【山谷集作衣】篝松風夢與故人遇自【山谷集作同】駕飛鴻跨九州

駕飛鴻【郭璞遊仙詩赤松臨上游駕鴻乘紫煙李白詩不及廣成子垂云駕輕鴻】

愼按右一首亦見黃山谷外集第九卷

中今據此駁正

秋思寄子由

黃葉【山谷集作落】山川知晚秋小虫催女獻功裘老松閱世臥云壑挽著蒼【山谷集作滄】江無萬牛

獻功裘【周禮司裘季秋獻功裘以待頒賜注云功裘卿大夫所服】

愼按右一首亦見黃山谷內集第一卷

中今駁正

侯灘

江邊【雲巢集作流】皎皎【雲巢集作激激】過侯灘更上山腰【雲巢集作頭】看打【外集作矴】盤百嵗老兒【雲巢集作人】親擊鼓城中憂患【雲巢集作樂】不相干

侯灘【水經漢水又東逕猴灘注雲山多猿猴乘危啜飲故灘受玆名按侯疑當作猴】

愼按右一首見沈遼雲巢集按遼字濬達集中有贈別子瞻詩兩公同時遊好故沈詩訛入公集今駁正

火星巖

火星巖下石淩壁【雲巢集作崚嶒】閣上相忘【雲巢集作殿閣相望】止一僧莫問人間興廢事門前流水幾前燈

火星巖【宋盧臧永州三巖記永之東南三巖相望火星巖亂石怪聳後瞰山腹往時有黃冠師宅其側塑火星像爲人祈福因名】

愼按右一首亦見沈遼雲巢集今駁正

謝惠貓兒頭筍

長沙一日【山谷集作月】煨籩【山谷集作鞭】筍鸚鵡洲前人未知走送煩公助湯餅貓頭突兀防【山谷集作想】穿籬

貓頭【韓子蒼陵陽集云湖南有大竹世號貓頭任淵陳后山詩注云潭州有貓兒頭筍】愼按右一首見黃山谷集第十一卷

中與本詩不同凡三字覺黃集較勝今據此攺正

題淨因堂

瞑倚蒲團臥【山谷集作掛】缽囊半牕疎箔度防涼蕉心不展待時雨葵葉爲誰傾夕陽

掛缽囊【傳燈錄雲門曰髙掛缽囊抝折桂枝】

愼按右七言絕句見山谷內集題淨因壁二首之一也第一句臥缽囊一本又作晝夢長今據此考正

題淨因院

門外黃塵不見山个【山谷集作此】中艸木亦常閒履聲如渡薄冰過催粥華鯨吼夜防

愼按右一首合前一首乃山谷題淨因壁二絕句也新刻本分作二處今據黃集駁正

同景文詠蓮塘

塘上鉤簾對晚香不知斜【山谷集作半斜紅】日巳侵牀江妃自惜【山谷集作羞出】淩波步【一作襪】長在髙荷扇影涼

愼按右一首亦見黃山谷外集十六卷中今駁正

竹枝詞

自過門關外天命同人鮓甕頭船北人墮淚南人笑靑嶂無梯聞【一本作問訛】杜鵑

門關【輿地廣記容州北流縣有句扇山在縣南三十里兩石相對口濶三十步俗號鬼門關】人鮓甕【名勝志人鮓甕在巫峽下蜀江最險處】

愼按右一首一見黃山谷集再見秦少遊集第一句自過二字黃作日瘦秦作身在第二句同字秦作輕第三句墮淚二字秦作慟哭第四句靑嶂無梯四字秦作日落荒村今據二集駁正

寄歐叔弼

昔衣冠今在否近來消息不須疑曽聞圯上逢黃石久矣畱侯不見欺

歐叔弼【名棐六一居士第三子注見前】

愼按右四句乃欒城集中贈蔡州壺公觀劉道士七言律詩後半首也今據子由集全錄於左詩引云元祐八年七月曹煥至自安陸爲予言過淮西入壺公觀觀懸壺之木老死久矣環生孫蘗無數聞有老道士劉道淵年八十七非凡人也謁之神气甚淸服細布單衣縫補殆徧煥問其意道淵悵然曰此故淮西守歐陽永叔所贈也世人稱永叔工文詞善辧論忠信篤學而巳君知是人竟何從來耶我與公有夙契且齊年也昔將去吾州畱此以別吾服之三十年嘗破而補之矣未嘗垢而浣也比嘗得其訊吾亦去此不久矣煥聞之愕然莫測徐問其故皆不答予少與兄子瞻皆從公遊究觀平生固嘗疑公神仙中人非世俗之士也公亦嘗自言昔與謝希深尹師魯梅舜兪數人同遊嵩髙見蘚書大字於蒼崖絕澗之上曰神淸之洞問同遊者惟師魯見之以此亦頗自疑本世外人今聞道淵言與曩意合因作詩以示公子棐叔弼其詩曰思潁求歸今幾時布衣猶在老劉師龍章舊有世人識蟬蛻惟應野老知昔衣冠今在否近傳音問不須疑曾聞圯上逢黃石久矣畱侯不見欺云云此事本末如此今截去序文及前半首令人讀之茫然不解所謂此種繆譌向來注家刻本從未有勘正者至余始發之覽者亦可識其苦心矣

和黃龍淸老三首

萬山不隔中秋月一鴈能傳寄逺書深宻伽佗枯戰筆眞誠相見問何如

黃龍【名勝志黃龍山在寧州西一百八十里上有黃龍崇恩院唐幹寧中晦機禪師得法於泉彥嘗遇神僧謂曰此去東北遇洪卽止逢龍可住後住黃龍山禪侶雲集】淸老【愼按五燈會元同時黃龍有二淸皆晦堂法嗣一爲靈源惟淸一爲艸堂善淸釋氏稽古略云元祐六年黃山谷丁家艱館黃龍山從晦堂禪師祖心遊與艸堂惟淸尢篤方外契云云艸堂乃善淸非惟淸也稽古略訛】深宻伽陀【稽古略云祕宻教者西天此土流傳凡七世由慧朗而下厥嗣漸防又云修伽陀譯言好去又名修伽度此云善逝第一上升永不復還故名善逝】

風前橄欖星宿落月【山谷集作日】下桄榔羽扇開靜【山谷集作照】黙堂中有相憶淸江【山谷集作秋】或遣化人來

騎驢覓驢眞【山谷集作但】可笑以【山谷集作非】馬諭馬亦成癡一天月色爲誰好二老風流各【山谷集作只】自知

愼按右三首見黃山谷集第十一卷

末以釋氏稽古略考之確是山谷作今據此駁正

過土山寨

南風日日縱篙撐時喜北風將我行湯餅一杯銀綫亂蔞蒿如【山谷集作數】筯玉簮橫

土山寨【南宋人陳克東南防守利便云土山寨在上元縣東南三十里周圍四里髙二十丈石季龍將冦海道蔡謨所統七千人東至土山西至江乘鎭守八所城壘凡十一又名勝志云近半山寺康樂坊太傅土山在焉史云謝安隠會稽東山因築此擬之無嵓石故曰土山二說未詳孰是】

愼按右一首亦見山谷集十一卷中今駁正

跋姜君【一本作公訛】弼課冊【公自注姜君瓊州人巳夘閏九月來從學於東坡至儋耳庚辰三月方還瓊】

云興天際歘若車蓋凝矑未瞬彌漫霮防驚雷出火喬木糜碎殷地爇空萬夫皆廢霤綆四墜【一本作懸澑綆縋】日中見昩【一作沫】移晷而收野無完塊

姜弼【字唐佐見本集】

【詩話總龜李徳裕文章論云文章當如千兵萬馬風恬雨霽寂無人聲黃夢升題兄子庠之文云子之文章電激雷震雨雹忽止閴然泯滅歐陽公祭蘇子美文云風雲變化雨雹交加忽然揮斤霹靂轟車須臾霽止而四顧山川艸木開發萌芽東坡題姜君弼課冊云云亦同此一機括也】

愼按葛立方韻語陽秋云瓊州進士姜唐佐東坡極愛之贈以詩曰滄海何曾斷地脈白袍端合破天荒且告之曰子異日登科當爲子成此篇及唐佐預廣州計偕過汝陽見子由時東坡巳下世矣子由因足成其篇云生長茅間有異方風流稷下古諸姜適從瓊管魚龍窟秀出羊城翰墨塲滄海何曽斷地脈白袍端合破天荒錦衣他日千人看始信東坡眼力長唐佐是年省闈不利有負錦囊之祝矣東坡又嘗書唐佐課冊云興天際歘若車蓋云云今亦刻集中乃戱書劉夢得楚望賦中語按楚望賦全篇載文苑英華第一百二十七卷

中今據此駁正

惠崇蘆雁

惠崇煙雨蘆【山谷集作歸】雁坐我瀟湘洞庭欲買【山谷集作喚】扁舟歸去故人云【山谷集作言】是丹靑

惠崇【圖繪寶鑑建陽僧惠崇工畫鵝雁尢工小景善爲寒汀逺渚瀟灑虛曠之象人所難到也】愼按右六言絕句亦見黃山谷集題鄭防禦畫夾五首之一也入宋文鑑第二十六卷

選詩中亦以爲黃作今據此駁正

過嶺寄子由【第二首詩載四十四卷中】

愼按欒城集山林瘴霧老難堪七律一首乃子由次韻子瞻過嶺詩韻也注見前

蘇詩補注卷五十

