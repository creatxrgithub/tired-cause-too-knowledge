

欽定四庫全書

集部三

武溪集

別集類二【宋】

提要

【臣】等謹案武溪集二十卷宋余靖撰靖字安道韶州曲江人天聖二年進士累除右正言知制誥出知古州經略廣西南路安撫使預平儂智髙遷工部侍郎英宗時官至工部尙書諡曰襄事迹具宋史本傳靖初爲臺諫以申救範仲淹外貶蔡襄因作四賢一不肖詩頗涉標榜【語詳蔡忠恵集條下】然實襄隨眾囂嘩非靖之本志迹其生平樹立要不失爲名臣其文章不甚著名然狄靑討平儂智髙靖磨崖作記以旌武功當時咸重其文嘗奉命使遼作契丹官儀一篇頗可與史傳參證他如論史序潮諸作亦多斐然可觀以方駕歐梅固爲不足要於北宋諸人之中固亦自成一隊也是集乃其子屯田員外郎仲荀所編有屯田郎中周源序凡古律詩一百二十碑志記五十議論箴碣表五十三制誥九十八判五十五表狀啟七十五祭文六卷目與歐陽修所撰墓志相合其奏議五卷別爲一編今已散佚故集中闕此體焉歷元及明防希湮沒成化中邱濬抄自內閣始傳於世今所行本爲嘉靖甲午都禦史唐冑所重刋云乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

武溪集序

夫性之相近其得也深文之參尙其體不一甘辛互嗜華質異好其所由來尙矣尙書余公之才長於應變文亦如之不名一體初舉進士天禧天聖之間文尙華侈公以詞章皷行名取髙第與尹師魯應防萃科公又爲冠穆伯長歐陽永叔起文復古公亦變體棄華取質以道理相交與歐陽蔡諸公埒名價當時公卿士大夫碑碣銘志亭館記引道釋觀寺撰述不得公文爲不孝不可四方礱谷鑱辭聲相聞晚節蕓殖不落積原涵深益工遂完公倜儻負气節以功業爲已任以文章怗職麗正落落不常範文正以直言貶逐逺郡公以章捄解忤權貴奪職監筠州商稅仁宗慶曆中攬治斷英復置諫官四員公與歐陽蔡公並命益奮不頋爭抨權幸溢於文辭知制誥使北戎者三究機防辧方言賦詩虜庭椎少文者作丞相忌公坐習蕃語出知吉州不快意奪官屏居曲江凢六年逰山水益自肆於文學起知防州宅父憂蠻獠儂智髙閉形穴中積年蓄銳兵一日乘虛搗十餘州公以農兵扞鄕裏州將以公方略聞於朝起公於家知潭州未幾經略嶺西制賊盜公以輕兵踔番禺城下料賊勢獨上言賊無他志止欲復舊穴爾寛朝廷南頋憂遂與狄宣徽靑孫密諫沔以兵邀歸路賊兵精甚逆戰歸仁鋪我軍出左右翼橫絕賊陣以鐵檛擊之盡殪獨其首竄窟穴兵馳其地脇特磨酋豪誅智髙並擒母子以獻戮於槁街磨桂崖爲文築京觀於邕作記以旌武功志與气兩雄故觀公之文可以知其武矣復鎭潭帥靑與廣聲張實副才大取忌官止八座不登三事文不化成儒效不極賢人君子所以爲之賫咨痛惜矣嗣子尙書屯田員外郎仲荀編公遺槁得古律詩一百二十碑志記五十議論箴碣表五十三制誥九十八判五十五表狀啟七十五祭文六凡二十卷泣而謂源曰先人知君深常五薦君於朝得君文及書必命別藏巾篋序先人集非君而誰源不敢辭而爲序云朝奉郎尙書屯田郎中騎都尉賜緋魚袋周源撰

嶺南人物首稱唐張文獻公宋余襄公二公皆韶人也韶郡二水夾城流自瀧來者曰武溪湞水自庾嶺下與武溪合是爲曲江張公旣以曲江名其集余公之集名以武溪蓋有意以匹張歟予家嶺表極南之徼自少有志慕二公之髙風每恨其文不行於世於張公文僅見其羽扇感遇等數篇余公文僅得其潮說及諸書判蓋莫能覩其全也求之天下幾三十年今始與曲江集並得於館閣羣書中昔孔子言夏殷之禮杞宋不足徴徒以文獻不足之故解者謂文典籍也獻賢人也二公之集之存豈非嶺南文獻之足徴者乎予嘗怪柳子厚謂嶺南山川之气獨鐘於物不鐘於人曽南丰氏亦謂越之道路易於閩蜀而人才不逮其然豈其然乎夫人才莫大於相業南士入相在唐僅三數人張公之後有姜公輔劉瞻皆嶺南人也當是之時南方之士以功業顯蓋未有或先之者也進士科興江以南士固有與者然多在中葉以後且終唐之世未有得掄魁者張公在開元時已以道侔伊呂科進而大中間開建之莫宣卿亦已魁天下選矣然則二子之言果可信乎史冊所載嶺南人才固若落落然間有一二率皆秉忠貞礪名節求其所謂巧宦佞幸者蓋絕書也世之人因二子之言往往輕吾越產予故因序余公此集而發之初得公集手自鈔錄僅成帙聞先妣太宜人防解官還家攜以過韶韶郡太守蘇君韡同知方君新通判塗君暲請畱此刻郡齋中且求爲序予旣免防乃書此以引其前非但序公文也蓋假公之文獻以徴吾之言且用以爲越之人士解嘲云成化九年龍集癸已仲春初吉翰林院侍講學士瓊臺邱濬序

欽定四庫全書

武溪集卷一

宋余靖撰律詩【五言】

送曲江知縣趙節推

命將久徵蠻騷然數載間【郴韶共屯兵夫七千餘人】一言巢穴破千里皷旗閒刀盾無私蓄【猺人兵器盡輸官庫】耕桑有復還【避冦之民並卽歸業】居民此休息遺惠重邱山

寄題廣州田諫議頥堂

退食公堂暇應無俗慮侵簾開雙燕外吏散百花陰海域逍遙境榮途淡泊心政成先養正惠愛及民深

送僧惠勤歸鄕

舊國起歸興三江一棹輕夜吟逢月白曉渡趂潮平楚岸雲藏寺吳宮水繞城羨師塵外去何日濯吾纓

題劉太博棲心亭

宏構小侯第避權長掩關地分金穴貴人共白雲閒野色春墻外池香暮雨間燕申忘萬慮吏隱敵箕山

送薛秀才歸鄕

半嵗接髙論一朝歸故關道存慙設醴【主禮不腆深愧前哲】別易忍登山進卽龍瑞退當江海閒無爲牽俗趣碌碌利名間

雙松【在故縣】

自古詠連理多爲陽艶吟誰知抱髙節生處亦同心風至應交響禽棲得並陰嵗寒當共守霜雪莫相侵

新息道中遇雪

寒深雪壓春去去秪傷神巢穴有歸鳥路岐無住人逺光天共白夜色月相親獨酌不成醉自嫌名利身

次韻酬孫明復見寄

門外車塵絕罇前俗慮無輕身脫覉絆曵尾得泥塗出處天眞在炎涼物性殊寄言欽雅意相望隔江湖

送海琳逰南海

觸目盡塵累如師眞不羣圓明水中月去住嶺頭云意爲乘風快名應過海聞翛然此髙迹世网慢紛紛

荔香亭

虛亭何所賞爲愛菓中奇气稟南方秀生當火王時渡淮嫌橘變經庾笑梅衰不共花爭艶殘鸎莫傍枝

送容州杜祕丞

官滿一舟歸髙懷俗背馳家藏惟翰墨民政在聲詩【秀士陳生爲詩言政甚詳】气勁秋霜並吟多夜月知知賢無路薦何以報明時

謝連州沈殿丞惠石

遺我巖巖石拜嘉賢使君何當天共補應免玉階焚想自乘槎得知從飲羽分試將檐畔累尙帶故山云

寄題寶峯山玩云亭

指月猶爲幻玩云應彊名遙思一雨潤能使六塵淸望岫幽人興觀空達士情何當扣禪闥髙論俯軒楹

畱題龍光禪剎呈周長老

尋幽逢勝地方外趣無垠雙澗流寒月千峯鎖暮雲路盤塵境斷世系祖燈分卻愧畱題處猶須說見聞

送峽州推官

決科讎漢策佐郡得荊關地勝詩鋒銳兵銷檄筆閒路岐髙鳥外城郭白雲間婉畵應余刃何人薦禰還

畱題澄虛亭

湖光湛寒碧簾影拂莓苔魚戱應同樂鷗閒亦自來雨餘輕靄合竹外雜花開久欲畱詩去慙無綺靡才

靈樹喜長老屬疾見寄次韻酬之

鳴韶山下客多病似吾身每想彌天辯誰爲問疾人泉淸偏照月松瘦不知春未遂尋髙論相遙一水濵和伯恭殿丞登武江門樓懷楊叔武太保

徙倚江邊檻旌旗望處遙交情深慕藺風韻渇聞韶寄逺緘靈藥迎歸艤畵橈伏波新蕩防气入嶺雲飄

同李祕校譚員外宿月華上方

上方逢夏夕月色徧千山但覺星河近偶同江海閒事拋興廢外談極有無間卻笑明朝俗紅塵隨馬還同李祕校譚員外月華長老謁慈濟禪師防宿寶林道塲

祖堂畱勝迹再宿此登臨雲月自明暗山川無古今谷聲猿嘯逺泉脈虎跑深共到忘言處休論佛與心

送施屯田知太平州

天閣漢郎居新榮刻兔符趨曹蘭在握到境弩先驅地望遙分楚州封半入吳仙科存俊望歸路約蓬壺

送欒駕部

賦政古循良恩威著一方疲民戀冬日黠吏畏秋霜直道經摧折公心愈激昂米鹽躬細務繩墨謹周防度嶺嚢裝簡攀轅父老忙采詩如有詔持此續甘棠

寄題田待制廣州西園

善政偏修舉增完池館淸地含春气早月映暮潮生石有羣星象【庭際羅立舊名九曜石】花多外國名【異花皆舶上所來嶺北無之】與民同雉兔邀客醉蓬瀛翰墨資吟興雲泉適野情鎭應持左蠏快欲鱠長鯨積靄藏樓閣馴鷗識斾旌甘棠畱美防髙倚越王城

詶和蘇夢得運使

選任逢明主休嗟尙散郎逺均天雨露全撫越封疆早振連城價嘗陪照乘光官途更險易人事變炎涼遽喜輶軒至同期逺俗康交情重推致民意樂舒長況有江山助無懷節物傷罇前且歡醉一別久相望

塞上

漢使重頒朔邊臣舊乞盟烽煙虛晝望刁鬥絕宵驚虎落云空鏁龍堆月自明祁連山更北新築受降城

送李廷評知福淸縣

世閥茂儒紳甌閩寵命新縣圖遙盡海鄕樹宻藏春供帳鸎將老登車雉巳馴行聞趨召節舊美政如神

子規

一叫一春殘聲聲萬古寃疎煙明月樹微雨落花村易墮將幹淚能傷欲斷防名韁慙自束爲爾憶家園

桂源早行

聞雞已行邁策馬更徘徊月色依山盡秋聲帶雨來自堪悲玉璞誰復築金臺薄宦空覊束西齋長緑苔

桂源曉別秦玨河湜

回館逢淸論長亭慘別襟亡羊南北路躍馬利名心酒市揺風幟花村鏁霧林行行俱得意結綬有知音

山館

野館蕭條晚憑軒對竹扉樹藏秋色老禽帶夕陽歸逺岫穿雲翠畬田得雨肥淵明誰送酒殘菊繞墻飛

微涼

鮫綃蟬翅薄湘簟水紋流雨送三金伏風生一葉秋檀欒疎影亂菡萏逺香浮飛蓋宜淸夜天髙掛玉鉤

晚至松門僧捨懷寄李太祝

日暮倦行役解鞍初息肩霧昏臨水寺風勁欲霜天蓼浦初聞鴈人家半在舩思君正怊悵黃葉更翩翩

湘中送人

離謳方掲耳別緒已淒然艸蔚湘累浦花殘蜀魄天嶷山晴拂漢啼竹冷澄煙後夜思君意空歌皓月篇

慧照大師

已向南宗悟尢於外學精士林傳字法僧國主詩盟初地形容古彌天語論淸因思支遁輩徒擅飬鷹名

逰水南寺

雙剎聳浮雲層軒絕世塵松溪千蓋雨茶圃一旗春夜梵龕燈暗朝香篆火新暫來猶永日堪羨白蓮人

暮春

艸帶全鋪翠花房半墜紅農家楡莢雨江國鯉魚風堤柳綿爭撲山櫻火共烘長安少年客不信有衰翁

宿山觀

孤枕秋宵永山寒夢不成殘燈背窓影急雨帶溪聲未分山中老空思日下名區區如逆旅此際若爲情

和伯恭殿丞逰西蓉山寺

休澣約過從寧論隘與恭溪光染醽淥山色秀芙蓉【最秀者曰芙蓉峯】乍霽千絲雨齊張萬蓋松岫孤如欲遁逕曲似相逢共快雲霞志更尋麋鹿蹤氅披吳國紵杖拄蜀郊笻奕布東西剎鱗差逺近峯禽喧五色聚鐘迥六時樁興廢𨿽畱目榮枯莫蕩胸忽驚雷出地未省雪經冬陰谷鳴歸鶴靈湫起應龍跳梁窺菓縹緲入花蜂磴滑並蘿躡巖幽半蘚封竹間泉繚繞煙外艸防茸民樂謳謡洽春和气象濃吟多資雅興望極動離悰有語嫌雙鷰無虞羨大槦【橫防數畝斤斧不加】歸來卻回睇暮藹已重重

送嶽師歸贑川

千里起歸思翛然物外身海山經處霧梅嶺到時春藥更開新楮庭應長舊筠年衰重方術聊此送行人

謝伯恭篆屏蟾硯

古硯蟾蜍滴文屏薤葉書世間多倚伏休嘆橐中虛【來詩云橐中奇物爲棊輸】

享廟詩【慶曆四年進】

祼獻遵彛典時思展聖謨猗那百世祀孝愛萬邦孚禮盛郊丘配感因霜露濡承祧光徳劭進冊報仁劬想見光猷逺恢洪介福俱明靈欽至治純嘏被歡呼

禋郊詩

函夏恢文治禋燔講禮隆物兼明徳薦天以至誠通制度親祠盛威儀陟配崇戎容儼仙仗霽色照郊宮國典書昭事神禧報屢丰端闈宣大號王澤浸無窮

仁宗皇帝挽詩二首

丕承三後績盛烈古難陪納諌書嚢集談經殿閣開禦弧圓月滿宸翰舞鸞回冠劍𨿽歸葬英風萬祀恢四十載居尊勤勞滌化源精禋惇舜孝至治布堯言武尙包戈節刑寛解网恩遺弓初奉諱雨淚徧乾坤

古詩

逰韶石

世務常喧囂物外有眞賞結友探勝槪放情諧素想韶山南國鎭靈蹤傳自曩雙闕倚天秀一逕尋云上長江逺縈帶眾巒疑負𦇤千里平視萬形羅怪象日影避昆侖鼇頭冠方丈靑螺佛髻髙羣玉仙都敞霞城晴煜爚桃溪春浩蕩仰攀霄漢近俯瞰神魂怳澗深澑如織巖虛動成響造化與眞質妙畵胡能仿賤子生海隅逢辰辱朝奨靡成彛鼎勲甘從邱壑往驚禽戀故林困驥畏覊鞅玆逰得幽深同懷樂淸曠世言帝有虞朔南聲教廣丹防卜巡幸翠華臨蒼莽簫韶曽此奏鐘石無遺像但覺薫風存翛然天籟爽姬公著治典歷代所遵仗九野奠山川萬靈通肸蠁醫閭與吳嶽半列戎夷壤四時迎气祠猶煩禮官掌況乃祝融區羣物資含養來儀威鳳居樂育菁莪長膚寸起成霖崇髙一方仰躋之佐衡霍無慙公侯享

南齋新植牡丹初冬忽開數朶愛玩不巳因而感詠呈知郡中舎

嶠南足暄候秋葉不凋霜孤根自北來繡蘂忽葩張嗟爾本國艶秀色含天香淑气入春蕚園苑生輝光豪家走鈿車珠翠妍新妝貴門陳廣宴金碧開華堂惟恐風雨至不羞歌舞狂意態占韶景眾媚曷能妨今玆植荒圃空齋圍短墻節物寒蟬後林木野梅傍胡爲吐奇卉特此昧溫涼秪知逢日暖豈測非春陽蜂蝶不爾采壊欄啼夜螿伊予久杜門荊榛三徑荒獨酌難成醉徙倚徒徬徨憐爾守常性幽叢不攺芳

逰山五題

題白蓮庵【長老琳公舊隠之地】

掩室昔宴居防心遺萬化菡萏本無染紛華共髙謝夜禪杉月落晨齋庭鳥下棟間雲气浮地靣秋香詫演法辭故棲幽蹤賁寒野蠟屐此同逰願結宗雷社

題憇賢亭

虛亭遲嘉客登臨日相繼松篁夏吹寒煙霞暮江霽髙興山光逺急影波聲細區區榮利途扁舟暫時憇

贈靑林庵主

佛性深如海中邊見各異道在有無間語論皆兒戱幾多名利僧妄習諸家气貪嗔尙纒牽生滅何由離三世古今佛豈離根本智捨此覓菩提誰證菩提位吾師識自心有爲皆委棄宴坐不知年了了忘言意

逰大峒山詩【並序】

予嘗恨遊觀山川皆前賢所稱圖籍所著者耳未能索幽訪異輿音馬迹之外得古人所遺絕境一寓其目狀其名物與好事者傳之無窮也韶之境富於山水而佛剎占勝相望於野其名聲洽於四方者無幾因閒居裏捨與上饒從事子元王君擷其遺槪得大峒焉始自州治水行七十里得月華山捨舟楫肩籃轝道樵徑又十五里乃至是山觀其磅礡聳峭秀倚天際絕頂之上千里在目日浮月沈雷驚虹斷隨方下睨晦明異壑則𨿽邱垤眾山蚊虻聚落不足諭其髙也相與拂幽石翳修林澗聲泠泠淸入毛骨眞可遺世而絕俗豈獨攄憂賞異而巳耶各爲詩以志之自漢武帝元鼎六年庚午嵗始平越爲郡縣凡一千七十年至皇朝建隆元年庚申嵗始有僧建剎而居之又七十九年始爲什方院又二祀康定元年庚辰嵗始有衣冠逰者豈天作地藏有所待哉王君曁同防本郡布衣李訪月華山羅浮達二禪師咸書名於長老習公方丈壁云

十里松檜風萬仭斗峭壁陽崖雷自奔陰壑雪猶積勢爭衡霍雄地控楚越阨胡爲千載間名未光圖籍物乃因人彰聞人於在昔不逢巢許髙箕山亦頑碧我今共逰覧逍遙非俗格論窮古今談叩虛寂攀蘿躡孤峯和云坐幽石濯纓淸泠泉畱爲不朽迹

畱題龍潭

峭嶺盤逺郊幽泉生石罅沮洳成深潭神龍隱其下气昏雲霧朝光寒風雨夜絕境鄰梵宮餘波沃農稼秋態月色澄晴蛟虹影射勢非蛟室卑名將鳳池亞存身此蟠蟄得時扶造化何當嵗大旱移湫救函夏

送陳京廷評

曲江居嶺阨楚越封壃間【去聲】異時置冶官嵗入不盈萬將漕擇材能招徠委成算扇槖大野烘鑿礦重崖斷閩吳荊廣人奔走通昏旦千夫卽山鑄畢給未酬半三監居江湄僦輦日充羨地官奏計最遂爲天下冠嘗聞卜大夫名聲傳史漢素履騁修程逸足何由絆

酬黃都官舟次近坰見寄次韻

南州苦炎酷薄宦淹翹雋恬然賢者心五稔若一瞬歸程江海遙永日風波進屢經溪壑險且樂防檣順忽傳郵驛音雅什渾金振披襟許見過握蘭欣入覲衡門久索居黃陂渇餘潤覯止君子容玉光窺千仭髙談盡今古不獨期廉藺相逢勿惜醉別去生防吝

和王子元過大庾嶺

秦皇戍五嶺玆爲楚越隘尉陀去黃屋舟車通海外峭巘倚云漢推輪日傾害賢哉張令君鐫鑿濟行邁地失千仭險途開九野防安得時人心盡夷陰險閡

湖鄊檢旱回入南路夜宿江寺對望郛郭

髙城鏁夕靄逺水浮秋空此時行役心展轉如飛蓬路入淺沙斷堪慟車轍窮豈無舟楫利枉道非所從𨿽有泉石趣暫到徒怱怱兒啼不入門敢辭身狥公夢歸身未歸薄宦眞池籠披衣復起坐驚鴻鳴西風

送林秀才南歸

紅塵倦客逰防衣歸故山凜凜朔風勁攜手江之幹江聲萬雷震防影孤鴻翻修途南盡海冰雪淒人肝不但川陸險所思在承顏親膳足甘滑家居富林泉懷安實敗名無爲樂邱園好爵縻英賢早奮衝天翰

松門守風

彭蠡古來險湯湯貫侯衛源長云共浮望極天無際傳聞五月交玆時一陰至風生海隅餘力千里曀萬竅爭怒號驚濤得狂勢湧恐楚山防聲疑夏鼎沸妖蜃吐濃煙層臺誇北麗奔雷鳴大車連皷聲粗厲豈誠陰陽爭長憂天地閉孤舟一葉輕飄如斿在綴所以溯防人未嘗貪旣濟逆猶上阪丸順比飛鴻翅直待浮雲收乾坤廓然霽湖光百里平波色連天翠然後榜蘭橈以避蛟龍害進退甘遲畱克保無祗悔我願修身者體此操舟態動靜惟時防畏愼存纎芥跬足𨿽平易盡心防曖昧長如履險時終身不危殆

夏日江行

解組趨宸闕扁舟泛江練健艣鴈齊鳴輕防云一片水濶煙難收雨昏風易轉曲浦逗畱多修程夢魂倦舟子怯風波終朝股交戰預憂雷電驚先喜虹蜺斷安知農夫望只顧行人便愚儒有所思自愧心如面追惟亡異才承恩得爲縣盤錯非所長耕桑當勉勸十日愆一雨災恐延農畔靡愛幣與牲羣望走之徧山川未應誠兼晨不敢飯霈然得嘉澍荷天知免譴何以迅流間遽逐庸夫變江淮民薦饑糟糠未充膳粢盛苟無害豈將風雨怨玉燭長均調寸進眞君願

過大孤山

有形天地分設險山河壯孤山鎭南服峩峩楚之望中立亡所倚屹然怪其狀石防入春空翠柱榰秋浪片時起雪痕萬頃排霜仗噫气專吸呼橫流以溟漲行人多躁進那解明得喪不顧風濤險半就江魚葬掛席經其旁往往乞靈貺遂因孤獨名塑立輕盈像綽約姑射姿夢魂巫峽想如何方面祠終古承其妄五嶽視三公降殺不過兩不然爲子男何以通祀享四气均分風條融各有掌避其吼怒勢亦可利攸往亭育天地心憑險恣蕩漾正直鬼神徳非名奚獨饗不使悔吝侵庶幾忠信仗在人不在神勿爲虛稽顙

觀釣

趨塵寒浦波桂子秋空月煙濕釣綸輕雨濺苔磯滑健鯉吞香鉤錦文紅鱍鱍將爲沸鼎遊勢窮猶喣沬榰頥閒悵望江湖晴蕩漾奮鬛就其深族類能相忘胡爲貪一餌委身刀機上寄言洗耳翁逃名眞可尙

讀車千秋傳

漢武好迂誕江充專險賊引對大臺宮君臣自相得世亂讒人勝姦謀多造飾元良天下本掘蠱遭熒惑春坊一動揺前星冷無色忍爲扶蘇誅掘節儲君側屈亡廟謀轉戰同昬蝕臣心無以明野死不容息千秋初奏疏翩翩舉其直一言能寤主破怒成淒惻歸來及望思層臺起東域徒步取卿相分茅非舊徳因思壺關老先此陳奇策嘉言若時用生歸當有益徙薪不防賞焦頭爲上客漢道用人輕取笑羞夷狄

送希昱上人永嘉覲親

閶闔西風髙振錫吳門去三江碧浸天惟持一杯渡敗葉梧桐秋雲中永嘉樹借問何言歸親齒桑楡暮再懷生育仁聊爲馨潔具聆師金石詞鄭重加欽慕陸梁原上獸羣居先識母嗷嗷林中鳥斂翼受子哺云何蚩蚩輩勝衣復能語口腹徒自丰骨肉如行路師本談空人浮雲無去住未出輪回身歸心應有悟臨岐索贈言愧乏雕章句願達采詩官當令不孝懼

山寺獨宿

柴車走縣封窮途秋耿耿急雨帶溪聲殘燈背牕影驅馳下士身淒涼旅人景山寒夢不成愁多知夜永

詠史

王氏席世寵垂組馳朱輪五侯同日拜四塞黃霧昏妖气徒勃勃爵王各終身富貴若在天禍滛眞謬云

寄韶石長老求栢栽

森然桃李陰當春皆手植更求靑靑枝要見嵗寒色

寄鄧秀才求桃枝接頭

自慚閒索居豈貪顏色盛愛渠眞不言可以通三徑

和王子元中秋防飲

混元皷橐四气平西商之气爽且輕望舒按轡出東海孤輪斵冰碾太淸碧落坦夷輪不停銀河浩蕩波無聲千家萬家調管惟恐遊氛翳至明秋深夜永景澄霽老兔不死穴靑防世間榮謝易反掌得意難與良晨並我謫閒官歸故里君承新渥來江城相逢並座敍離濶把酒共見圓蟾生嫦娥耐間不肯嫁破鑑再合光熒熒白露乍零羣動息浮雲一開萬目傾但知吟罇前樂勿問區區時世情髙人洗耳讓天下下士紾臂爭杯羮賢愚相逺九牛毛寵辱去就何足驚醉鄊無關好逰處勞生萬慮徒營營

代贈

幽房寂寞時香散輕袿衣可憐夜永不成寐苦恨春殘猶未歸歸來一見伸修眉寶柱新聲逐調移多少相思說不盡淚滿玉壺只自知

送溫陵荘君崇班赴長樂都尉

新命升鵷序辦嚴辭浚都去乘關吏傳歸握戍兵符云濶逢鄕樹風和見海桴南枝羨君樂遣我憶蒓鱸

武溪集卷一

欽定四庫全書

武溪集卷二

宋余靖撰律詩【七言】

畱題許國博申申堂

宴居瀟灑一齋寛每到髙談暮忍還境勝自容巢鷰托時淸誰顧臥龍閒橋前水石紛華外窓下琴書寂寞間兼濟未成歸有地羨君因此轉思山

送淩屯田知和州

粉署仙郎守一麾都門別岸柳依依定知春雨隨車至且喜秋風破浪歸仁政便當聞虎渡治聲猶在隔牛磯【君前宰蕪湖縣】儂今亦懇懷章請假道尙應鱸正肥

送任祕丞知長興縣

懿文通識气飄飄二十年來困下僚吾道本將忠許國世途休嘆老登朝嚢裝冷落堆靑簡衙署幽深枕畵橋預想吳人防美化海鷗桑雉共逍遙

回鴈

暗隨春力起防防微物寧知造化情律變漸逢冰雪解風和應助羽毛輕塞云空濶歸猶逺魚网稀疏意尙驚不學鷹鸇因肉飽背人颺去恣飛鳴

謹吟五十六字攀送仲求殿丞之任贑川竊惟嚴君國博掛冠歸閒而仲求兄弟爲鄰部守倅其榮至矣誠欲賦述詞不逮意

一門三組序西雝又見雙旌並訓農三釜親庭交祿飬夾河子捨接鄰封酒闌風雪催行色吟際江山助筆鋒我亦思親求郡紱東湖南浦好過從

和王子元同歸曲江有感

年少登科今白頭不才多病分歸休深恩未報雲天施弱質易驚蒲柳秋進退無機常蹭蹬窮通知命自夷猶相逢莫問市朝事緑水靑山是勝逰

齋中芍藥與千葉禦米花對發招伯恭飲

嶺南卉木少珍奇且喜逢春具數枝百祿大來惟酒美一年全盛是花時芳心未吐蜂先到秀色如凝露暗滋猶倚欄幹忍虛過可能垂顧習家池

賀運使學士分散傜人

狂猺數載擾湘東多謝招降息戰攻千里山川還漢界萬人戈甲捲秋風牛羊野放狼心伏鷹犬閒眠兔穴空不獨事寧論爵賞須知全活有陰功

聞欒駕部度嶺因寄

久接賢規見凖繩還朝猶聴頌聲騰安民慮逺疆封靜【祐計司以傜防酋豪三十餘人在州境君拒而不畱民乃安堵】冨國材髙帑藏增【君二嵗市銅八百萬斤銀二十萬兩一嵗鑄錢二千萬貫】野老歌除橫斂【三溪鹽並艸虛量子嵗出錢千緡以供傜人君皆罷之】侍臣交表薦殊能【近聞侍從諸公累表薦導】嶺頭若著關官籍可察孤淸節似冰【國家於嶺道未著檢察過嶺之事制若行之則淸污可分】

同黃宰逰寶林精舍書祐長老壁

浮生萬慮日營營同訪禪居耳目醒尋勝已窮煙靄外談空應有鬼神聽松筠不變春長在風雨無時地本靈便擬構庵來結社莫嫌頻此扣巖扄

恩守贑上謝和叔見寄次韻

六載心閒類死灰豈期朝奨念麤材鳳啣君命從天降鵲喜郵音度嶺來恩重乍驚三采綬使專仍詠一枝梅切磋甫得依賢檢疾惡剛腸愈不回

寄題宋職方翠樓

層樓幽趣稱登臨望逺憑髙豁素襟棊酒等閒忘世慮溪山最樂是家林松聲帶雨千峯外潭影涵虛落照深此景爲君珎賞甚起予歸興欲抽簮

酬蕭閤副惠末利花栽

素艶南方獨出羣只應瓊樹是前身自緣香極冝晨露勿謂開遲怨晚春欄檻故將賔榻近丹靑重整畵圖新移根得地無華裔從此飛觴不頻

先賞牡丹寄提刑考功

花期何事早追陪鸎未遷喬燕未來曲檻爲逢春日暖香苞先逐曉風開旋邀歌舞同儕樂卻嘆光陰急景催可惜韶妍莫虛擲餘芳畱待使車回

又和寄提刑太保

常記臨岐把酒杯芳心應得見歸來不從去日丁寧約已向東風取次開淸燕固難停燭待雕鞍須是著鞭催欄邊殘艶猶堪賞莫使韶光過了回

和伯恭自造新茶

郡庭無事卽仙家野圃栽成紫筍茶疎雨半晴回暖气輕雷初過得新芽烘裭精謹松齋靜采擷縈迂澗路斜江水對煎萍髣髴越甌新試雪交加一搶試焙春尢早三盞搜膓句更嘉多謝彩牋貽雅貺想資詩筆思無涯

和王子元重陽日千善寺防飲

人生聚散苦難期且喜淸逰酒滿巵秋徑卻逢黃菊日春風休惜落花時仙翁有防應須避楚客多悲亦彊爲好景莫教容易過醉吟何必繞疎籬

謝祖太博見訪西園

初聞結駟訪幽齋拂曙呼僮掃緑苔方愧蓬蒿開徑晚巳驚騶馭過江來林間載酒情偏厚門外回舟事可咍交態於今易離合感君惇舊重徘徊

答祖太博借山居要術

經濟諒周當世務收藏敢祕老農書相逢莫羨山居好歸去蓬山有直廬

送張如京知安肅軍

賜防防恩出斗城塞門迢逓艸初靑新提司馬臨戎節舊應衣烏近極星叔子戌吳長緩帶單於歸漢已空庭圯橋自得家傳策不問人間太白經

送劉學士知衡州

朱轓新命漢諸侯地扼荊湘占上防醽淥水聲侵古堞祝融峯色入晴樓晝垂三組鄕枌過春擁雙旌嶽寺遊番直星垣歸緩步謫仙通籍著瀛州

送黃祕校南劍州司法

早年援筆气飄飄尙屈區區補郡寮防掾去平三尺法急賢期赴一封軺舟衝柳市吟春晝防捲江風宿暮潮及著萊衣過鄕梓循陔多羨擷蘭苕

送蘇祠部通判洪州

天家頓网極詳延果見鴻風頌得賢庭拜外官聊試治史分新策入編年江淹賦筆𨿽傷別郭泰歸舟只恐仙南國勿思終計最蓬邱番直卽和鈆

和胡學士館中庭樹

仙材封植九重深苒苒何年別故林曉色半籠靑瑣闥春光長在玉山岑靜臨髙閣翻淸吹坐見覊禽息密陰休羨井梧能待鳳淩霜堅守嵗寒心

送楊學士益州路轉運

芝函新命直仙蓬又見岷山叱馭忠玉佩曉班辭日下木牛秋粟轉褒中花時井邑蠶叢富徼外人家棧道通奇技刺文頻詔約此行應更變民風

思壽陽寓居髙氏園亭

嘗借芳園石友家幽棲無復羨紛華敞扉气爽云生棟捲箔香防露花桂向淮山分月魄桃從秦洞得仙葩別來追想淸閒境悔禠方中走棧車

和邃卿張學士暑夕

危坐空齋暝色低三金才伏火將西煙蒙細艸流螢度月上疏林倦鵲棲荃葛野裳交羽扇桔槹鄰圃響蔬畦中宵爽气奪炎熱卻笑班姬謾慘淒

送舒太博通判眉州

通守方忻再命新東風疎雨拂行塵封疆逺入魚鳬國岐路正逢蠶市春彭岫曉嵐迎畵隼錦江晴緑照朱輪歸期不待更書至舊有淸名在搢紳

送鄧祕丞知徳安縣

裏閈俊逰心久降越臺成政俗惇龎香鑪山下重爲縣閶闔風髙還度江且喜恩威長及物莫嫌功業未經邦公齋更近淵明宅寄傲情應臥北窓

送張屯田通判益州

數載關中聞羙名可憐隨調卻西徵天臺晚帳含香別棧閣秋霖叱馭行杜曲尙逢樽酒樂回溪應望白雲生相期勉力宣新政側耳民謡起少城

送蓋太博通判定州【都部署奏請】

墨詔慇勤擢俊賢精求毗佐四方翰封疆謹守盧奴塞旌斾仍親上將壇衰艸帶霜秋馬健黃雲遮日暮城寒燕南趙北邊之要旅拒憑君一策安

哭王子野待制

赤墀趨步近相陪邸吏俄傳逺訃來方冀君心辧忠義豈知天意奪賢材堪傷棣蕚同時葬【聞與浙東兄同日襄事】空想銘旌此日回謫宦無緣親漬酒江邊長慟獨徘徊竊聞集賢侍郎政成公暇時出逰覧因念靑社境物之勝長句四韻奉寄觀文殿大學士戶部侍郎定州路安撫使兼知定州龎籍上

政報公餘稱雅懷兩城煙樹盡樓臺波通龍口春嬉盛【今州廣固通五龍口】云入山門曉望開【劈頭山一名大雲門】園館有詩書命筆海邦無防破蠻才當時不俟交符印恨失嵐亭展防罍

到塞後有懷靑社詩今錄呈

初到營陵春始回泱泱風物接梧臺魚鹽利重通闤盛竽瑟聲和防席開天際膚云連岱色海中靈藥慕仙才早知未許身閒去悔捨堯山石澗來【並靑荊逰賞最勝處】

靖啟伏防觀文相公以靖忝承善政特寄嘉篇謹依嚴韻和酬

幸奉前規盡所懷閒身吏隱裕春臺山回翠幌憑欄見花蔟紅房繞郭開【靑州紅牡丹洛下有名南城花園尢盛】愛樹細民思美化續貂孤迹愧非才南河舊事依然在褉飲杯盤恥盡罍

次韻奉和到塞下有懷靑社之作

十二山河壯東夏黃扉當日建行臺封陲自此赭衣盡黌校於今絳帳開【相公重興學校石刻存焉】負海遂成安堵俗濟川元是代天才耆明𨿽樂歸閒趣睿睠巖廊徯再來

和運使張學士惠詩

澄淸數路擁輕軒列郡欽瞻已歷年談劇乍欣傾蓋日酒深因惜落花天偶廻風鑑憐孤拙能聚星文愧昔賢明旦吏迎山驛去不須容易到罇前

九日賞池防上詶王職方

雅集髙談思豁然齊山依約對疎煙江城泛菊逢佳節禁苑聞韶憶去年【去嵗九日適在闕下】久厭風波驚世路且同罇酒醉涼天今來古往情何異弄水亭邊艤畵船

和董職方見賀誕子詩

天幸依仁守列藩佳篇爲貺荷謙尊固慙彛鼎無勲閥且喜桑弧有子孫豈比芳蘭庭下秀預知苦李道傍繁日臨庶獄虞陰譴敢望髙開納駟門

和董職方見示初到番禺詩

五方殊俗古難並千載猶存故越城【今子城及東有故壘俗號趙陀城】客聼潮雞迷早夜【三更潮上卽雞鳴】人瞻母識陰晴【風欲至西黒雲起謂之母】波濤洶湧天邊濶犀象斕斒徼外生太守不才當逺寄惟憂南畝廢農耕

題庾嶺三亭詩

叱馭樓

山巓層構與云平賢者新題叱馭名爲要澄淸歸治道不辭艱險表忠誠南枝初見梅林秀九折遙思劍棧橫若使當時嫌逺宦海隅何得有歡聲

來鴈亭

南方舊說無燕鴈嵗序嚴凝亦暫來天外每隨寒雨過春前先逐暖風回人稀弋射矰休避【嶺南射生者少】俗厭魚餐网莫猜況是弟兄封境接登臨因此幾徘徊

通越亭

行盡章江庾水濵南逾梅館陟嶙峋城中紹祚千年聖海外占風九譯人嶠嶺古來稱絕徼梯山從此識通津【蔡學士弟兄新砌嶺路相接】輿琛輦�無虛嵗徒說周朝白雉馴

靜防

江城吏隱敞朱扉旋築髙防望翠微景對雲山詩筆健政移風俗訟筩稀郍將塵慮乾方寸但覺仙蹤在四圍花木陰森魚鳥樂暫來猶擬便忘機

贑石

萬堆頑碧聳嶕峣壅遏江流气勢驕鐵馬陣橫秋戰苦水犀軍亂夜聲囂呂梁謾記荘篇崄灩澦休誇蜀道遙怒激波聲猶可避中傷榮路不相饒

落花

小園斜日照殘芳千里傷春意未忘金穀已空新步障馬嵬徒見舊香囊鸎來似結啼鸞怨蝶散應知夢雨狂淸賞又成經嵗別卻歌團扇寄廻腸

逰應聖宮

驅羸逺逺出嚴闉云構祠宮絕世塵伴鶴不知甲子山多見藥君臣雨昏仙穴丹砂井云映樓居玉洞人只待策勲書竹帛抽簮來此卜比鄰

西山

萬壑千巖鬭物華榰笻閒訪道生涯一壇星斗修眞館數里雲煙藥家魚戱竹溪寒影碎路穿松塢翠陰斜桃源自有神仙宅未信明河八月槎

和錢學士見謝新栽竹

碧池深院斸莓苔皷吹山前共得來髙節最宜和雪看虛心莫把夾桃栽膚淸似玉休移石骨瘦成龍不待雷若使菁莪逢此地也應同喜育良材

賀孫抗員外春晝端居

萬事皆從適意休何須快馬騁長楸髙人皷吹鳴蛙地當世神仙笑躄樓燕到捲簾如舊分花開逢雨最閒愁僧來更學嘗茶訣白乳槍旗帶露收

許申工部招九華許亮山人因有和贈

聞說方平鎭往來碧衣曽見立徘徊中眞久待茅君防密信頻教鶴使催玉斧祖風應共繼瓊酥賔防更誰陪【南嶽夫人傳云夫人觴王子喬瓊酥淥酒】西山五色從玆得脫略浮名薄似埃

謝孫抗員外惠酒

白衣逺逺到江樓報道攜壺助勝逰醉眼便堪終日富離腸先破一春愁梅梢背嶺開猶晚雪片當風舞未休此景滿觴方得意不須千釀敵封侯

馬當呼鷗不至偶成呈同行諸官

昔年曽泛馬當灣團飯喚鷗篙楫間今日江頭飛不下應知人世足機關

冬月茹靑臺子有感

雪霜不到海山隅隨分園蔬助歠餔萬物無情乘暖長秦皇何事枉坑儒

謝伯恭重陽惠酒

早霜新菊謾葳蕤冦過人家空酒巵【俗重老酒去冬盜入州境居人奔避今嵗絕無舊醖】多謝使君憐病廢免教寂寞倚東籬

再簡伯恭

十載京華九日期帝家園苑醉金巵今朝郭外尋僧話坐聽寒泉繞竹籬

謝送篆文屏風因次來韻

一局聊將萬境祛非同得兔守枯株北窓枕畔添奇物卻想淵明舊日無

答伯恭招棊

𨿽知坐隱妙通仙國手那能得萬全對靣機闗難測度臨危一著謾爭先

端午日事

江上何人弔屈平但聞風俗彩舟輕空齋無事同兒戱學系朱絲辟五兵

端午日寄酒庻回都官

龍舟爭快楚江濵弔屈誰知特愴神家釀寄君湏酩酊古今嫌見獨醒人

謝邕倅王寺丞惠韓柳碑文

南方異產足珠珍薏苡興讒不忍聞一見知君淸白節篋中惟貯色絲文

五色雀

羅浮有五色雀各被方色非時不見若士大夫將逰是山則先日羣翔寺僧以是爲候某庚辰嵗謫官來逰將至之夕玆雀亦集感之成詠云

五方純色儼衣冠【尢可愛者朱藍正色若朝服焉】應是山靈寄羽翰多謝相逢殊俗眼謫官猶作貴人防

寄襲長老

三徑荊榛盡力開千株桃李手新栽慇懃莫怪尋嘉樹又喜春風過嶺來

曲江津亭謁華嚴長老見所賜禦書因成二韻

數年不侍玉鑪傍夢斷千山隔帝鄕今日見師堪下淚禦書開卷帶天香

重逰英州碧落峒

幽景前賢恨到難泉聲淸淺出巖間區區宦路重來此【往嵗徵蠻廣州罷任】塵世難逢特地閒

感舊

醉吟曽共倚江樓穠艶淸香萬柄秋蕩子再歸時已暮暮鴻驚散水悠悠

送靈谷山人【工相】

萬樹秋風一路蟬渡頭重艤木蘭船自慙蹙頞非奇骨擬問淸朝躍馬年

武溪集卷二

欽定四庫全書

武溪集卷三

宋余靖撰序

宮師陳相公畱題羅浮山詩序

道家品天下名山稱洞天者三十六號福地者七十二羅浮籍在洞天之七而岫穴北通金壇蓋蓬萊之一洲神仙之聚窟豈獨榮公侯之祀擅登臨之美已彼嵩少終南中條太華枕乎名利之場故吟詠者日爭咀嚼含以買名聲而玆山磅礡海上寂寥千載自非安恬愉樂幽靜者孰肯於名外摛爲不世之觀乎今宮師致政相君嘗於咸平中領郡來此帥其屬而逰焉稚川煉藥之區景泰防心之地咸有畱詠共成四章觀夫大君子之存誠也捲道而逺迹不羞於窘遭時而調元不謂之泰所以托言寄意安於適而巳矣故其解相印如脫屣豈不素樂於閒曠哉博羅令黃君以曳裾之舊而希其髙惜其粉字塵蠧恐湮沒而不紀遂買石而移之以永其傳某躡屐來逰防其鏨刻因書嵗月於石

孫工部詩集序

詩之源其逺矣哉唐虞之際君臣相得明良賡載書於帝典及周之興也姜嫄后稷配天之基公劉亶父艱難之業任姒思齊之化文武太平之功莫不發爲聲詩薦於郊廟被於歌協於鐘石者矣周召沒而王迹衰幽厲作而風雅變然亦褒善刺過與政相通蓋所以接神明察風俗道和暢泄憤怒不獨諷詠而已迨夫五言之興時更漢魏而作者眾矣大抵哀樂之所感情性之所發𨿽丹素相攻華實異好其有樂髙古縱步驟局聲病拘偶儷爲體不同同歸比興前哲論之詳矣某屏居嶺服北來交問殆絕和叔繼以三編見寄自華原通守至廬陵典城七八年間凡得千首觀其勵精篇翰托情諷諭目之所經迹之所接一事一物亡虛聞覧其間藩輔大臣之美績道義良朋之榮問泉石四時之嘉景關河四方之行役有美必宣無憤不寫𨿽語存聲律而意深作用固當逺敵曹劉髙揖顏謝兼沈宋之新律跨李杜之老詞其他靡曼之作不足方也且其取譬引類發於胸臆不從經史之所牽不爲文字之所局如良工飭材手習規矩但見方圓成器不覩斧斤之迹於詩其深矣乎世謂詩人必經窮愁乃能抉造化之幽蘊冩淒辛之景象蓋以其孤憤欝結觸懷成感其言必精於理必詣也和叔自關中用兵時卽佐華原預聞邊事以材召入禦史府屬莫徭作梗於湖湘奉詔安集遇讒失職守景陵再謫倅漢陰數年徙沔上軍壁乃得剖符廬陵其緜歷周旋萬里間邊風塞艸隴云江月淒切覊孤無不經渉其爲窮亦久矣今天子憂懃求治四海無波羗戎伏順祥應臻集旣已修孝治祀明堂矣方將升中岱宗告成天地而寤寐英傑討論儀矩和叔當於此時扈從法駕褒贊帝功紀朱艸赤鴈之瑞賦我將時邁之什歌於圜壇薦於太室與吉甫淸風之頌相照千古乃詩之用也豈獨窮愁稱工而已哉

朝賢贈行詩摠序

古之賢士大夫尙衝退而輕進取者無他焉蓋所以惇止足逺奔競激貪冒勵風俗也隴西李氏奕世淸徳某守廬陵日今致政駕部嘗以詩序一編見寄乃朝賢贈行之爲也首則先正尙書以蓬邱佐著辭榮就飬次則令元貳卿以霜防獨坐避權請郡末則傳政駕曹以春宮屬僚解組歸休皆未及引年之典而掛冠勇退故三朝夙徳二府名臣防閣淸賢搢紳偉望率用揄揚髙趣謌詠素風或詩或序共美行色又其豫章所居搆閣東湖之涘不雜囂滓有雲泉之致不出戶庭雜魚鳥之樂朝廷文雅之士聞其風而慕之咸寄英詞刻在翠琰欲俾摠序錄之以爲子孫之藏適防某負謗去官不克從命越十稔矣今玆駕部文洎令子比部司門二君悉以書見貽復敍前意且司門之書曰大門世父詩序各在一石今欲合而傳之且予兄弟執先妣之喪已終矣兄當僶俛還防定乞便官奉飬旦夕侍立未嘗不議及此況老父十年之意不爲不勤矣吾友之文不可靳也某伏自惟念當世儒宗故司空李公昉故翰林宋公白故宮保晁公迥皆有詩故翰林楊公億前相國晏公殊皆有序於李氏世徳非不光矣豈假鄙拙乃益其重耶幸而獲交其父子間今勤如是𨿽久廢筆硯敢怠於詞哉於戱求之舊史累代華顯傳襲紫者多矣至於習守退靜脫去榮利並踵其髙者尢難其人可尙矣哉故直書而序之凡序五首記一首詩一百三十二首列之於石傳無窮焉

諸公送蘇屯田詩序

今天子皇祐紀元之四年廣源州蠻人冦嶺南燔毀一十二郡殺三郡守驅掠吏民還防邕州王師數萬討之眀年大敗蠻眾畱屯萬人於邊凡民之供役運糧餉完城壘未得休息又明年攺元至和詔以田曹副郎蘓君夢得充廣南西路轉運使轉運職緩於期防則軍用或窘急於聚斂則民力益困必須周才通人乃稱其任初政府以資敍進擬數人上懲其苛細並卻之及見夢得姓名可其奏夢得正直自守上知其名故自陜右越錄見徙乃知吾君之愛撫逺民不獨専於利權也前相國太師杜公弼諧元老敍朝廷任賢卹逺之意著於篇詠賔客王公當世宿儒龍圖包公在朝淸徳殿丞王君後來文傑並轡其作以寵斯行其年十二月君下車出諸公新什爲示故直敍所聞以刋於石

曽太博臨川十二詩序

古今言詩者二雅而降騷人之作號爲雄傑僕常患靈均負才矜已一不得用於時則憂愁恚憝不能自裕其意取譏通人才𨿽美而趣不足尙久欲著於言議而莫由也今玆得罪去朝守土濵江同年不疑曽兄惠然拏舟見顧間日共言臨川山水之美因出十二詩以露其奇其詩皆諷詠前賢遺懿當代絕境未嘗一言及於身世陶然有飛遁之想通哉不疑不以時之用捨累其心眞吾所尙哉遂題其篇

朝賢送寶珪詩序

僧徒裾裓日撇公卿之門不可勝數其宴見而欵談者固少矣來以誠接去以言贈又加鮮焉名髙方外無忝延譽僅有存耳湘衡之郊梵侶尢盛逰方而歸主盟禪席得之嶽麓珪師焉昔逰雲水名動京師息以南還逾十稔矣一日出諸公送行詩一軸率今之名賢因其言旋繼成雅詠師皆摸其墨迹勒之翠琰鸞鵲交翥金石流潤前所謂去以言贈無忝延譽者也窺玩數四不能去手師乃跽請進序所得遂書之篇首

宋職方補注周易後序

易之道深矣自漢興有施孟梁邱京氏費髙諸家之學列於庠序而傳異詞師異說往往入於五行防緯之術故其學中絕焉王氏之學傳自魏晉盛於隋唐之際大有言陰陽變化人事得失不悖於三聖不蕩於術數故獨爲學者所宗近世言易者復以奇文詭說相髙自成一家之言考之卦繇爻象彖系之防有所不通矣今廣平宋君貫之補注周易蓋懲諸儒之失而防去異端志在通王氏之說合聖人之經字有未安意有未貫必引而伸之用明文王周公之防初著易明數十篇後得唐郭京舉正之說意與已合遂采郭氏舉正與易明相參綴於經注之下辯墜簡之所缺啟後人之未悟朱墨發端粲然可覩其自敍詳矣於戱古之儒者以明經爲本兩漢名臣未嘗不以經進自儒林文苑分已來搢紳之士視經猶蘧廬耳貫之學必稽古言皆貫道以詞章取科第以通博副名實皇祐五年嵗在荒落補注旣成聞於旒扆俄頒中防附郵投進其明年蠻事平息因談經義遂得奏禦副本爲示廼周而研之嘗觀劉氏鉤隱圖言宓犧氏因龍圖書之文以畫八卦又言天五地五大衍之用謂其深於數者及觀貫之之釋以謂宓犧稽象於天取法於地觀鳥獸之文通萬物之情以畫卦奚獨取於龍馬之圖耶又其言乾坤之策生於四象其於尼父之經輔嗣之注亡所戾而有所明焉固可祕之藏室流之學宮寧止是正文字而已哉嘆其言近防逺故題而序之

宋太博尢川雜撰序

康定建元之明年嵗在實沈廣平貫之以奉常博士移刺瓊管途繇曲江因出文槁四編示其一曰劍池編次曰城集次曰尢川雜撰次曰永平錄皆一官所成之集也且曰劍池永平二集今待制宗人子京曁大理丞王君子元各爲之序以冠篇首尙以尢川一篇累吾執某自量識淺才下幸得同登桂科十八年矣宦途蹉跌連蹇江嶺之間𨿽復滕口費詞揄揚褒嘆不爲當時所信奚益其重輕哉辭不得免乃言之曰夫文者經世之具也六籍坦明萬代之法自戰國而下諸子紛紛各挾所長之術以成一家之作文章之道於是判矣近世以詩賦取士士亦習尙聲律以中其選署第之後各圖進取或以吏才成績或以民政疚懷或因簿領之煩或耽燕私之樂回顧筆硯如長物耳其能業官之暇孜孜文史以究當世利害著之篇牘豈非懷文抱質未盡其用精力有餘不忘於學者乎嗚呼道之難行也久矣今觀貫之始以鐵錢一議忤於守臣而憸人協心卒成讒毀可愼也已太史公曰人意有所鬰結不得通於道故述往事思來者論書策以舒憤垂空文以自見豈非此耶貫之行爲時所推存乎子京之序至於自致逺大發其素蘊系乎逢辰之防此但序一集之意云耳

宋職方憂余集序

君子之道行之當世以爲範言之後世以爲稽詞章之作寄謀賞而明教化也同年貫之自登第以來蒞政退公之暇朋逰獨處悲歡榮悴未嘗不發於文故於著撰爲多今論思近臣侍讀龍圖宋君子京侍講龍圖趙君祐之搢紳聞人王子元巖穴髙士李泰伯並爲君之集序其言文之體要道之用捨極矣皇祐四年以溪獠干紀侵軼郡縣某自喪次中起爲桂林守兼總師政貫之自曲江守移倅廣西漕軍明年蠻事平息得還郡治劇談之次貫之復出居艱所著文集命曰憂余索序於某讀玩數四惟增感嘆嗚呼古之君子居喪讀喪禮旣葬讀祭禮不欲餘事亂哀思也某不幸執親之喪不得終其哀違墳墓去幾筵驅馳壃萬里之外貫之喪中所著則攺葬議及齋文淸詞而已後世之楷豈不髙哉故泣而敍之云耳

海潮圖序

古之言潮者多矣或言如橐籥翕張或言如人气呼吸或雲海防出處皆亡經防唐世盧肇著海潮賦以謂日入海而潮生月離日而潮大自謂極天人之論世莫敢非予嘗東至海門南至武山旦夕潮之進退望視潮之消息乃知盧氏之說出於胸臆所謂蓋有不知而作者也夫陽燧取火於日陰鑑取水於月從其類也潮之漲退海非增減蓋月之所臨則水往從之日月右轉而天左旋一日一周臨於四極故月臨卯酉則水漲乎東西月臨子午則潮平乎南北彼竭此盈往來不絕皆系於月不系於日何以知其然乎夫晝夜之運日東行一度月行十三度有奇故太陰西沒之期常緩於日三刻有奇潮之日緩其期率亦如是自朔至望常緩一夜潮自望至晦復緩一晝潮若因日之入海激而爲潮則何故緩不及期常三刻有奇乎肇又謂月去日逺其潮乃大合朔之際潮始微絕此固不知潮之準也夫朔望前後月行差疾故晦前三日潮勢長朔後三日潮勢極大望亦如之非謂逺於日也月之際其行差遲故潮之去來亦合沓不盡非謂近於日也盈虛消息一之於月陰陽之所以分也夫春夏晝潮常大秋冬夜潮常大蓋春爲陽中秋爲陰中嵗之有春秋猶月之有朔望也故潮之極漲常在春秋之中濤之極大常在朔望之後此又天地之常數也昔竇氏爲記以謂潮虛於午此於東海者矣近燕公著論以謂生於子此測於南海者也又嘗問於海賈云潮生東南此乘舟候潮而進退者耳古今之說以爲地缺東南水歸之海賈云潮生東南亦近之矣今通二海之盈縮以志其期西北二海所未嘗見故闕而不紀云嘗於海門【通州海門縣】月加卯而潮平者日月合朔則旦而平日緩三刻有奇上則午而平望已前爲晝潮望已後爲夜潮【此皆臨海之也逺海之處則各有逺近之期】月加酉而潮平者日月合朔則日入而潮平上則夜半而平望則明日之旦而平望已前爲夜潮望已後爲晝潮此東海之潮也又嘗於武山【廣州望船之處】月加午而潮平者日月合朔則午而潮平上則日入而平望則夜半而平上已前爲晝潮上以後爲夜潮月加子而潮平者日月合朔則夜半而潮平上則日出而平望則午而平上已前爲夜潮上以後爲晝潮此南海之潮也

送江秀才歸廬陵詩序

古語云富貴多士貧賤寡友事之固然也昔田文以齊相之重封君之富邑入萬戶皆盡於賔客其食客三千有餘人遂能折秦之謀而成齊之彊一旦齊王以毀廢之客皆背文而去莫顧文者廼知人情向背古今常然某沗位於朝毀廢而歸痛絕賔客日尙惶懼矧敢以死生貴賤責人之交哉江君秀才文淸而識逺𨿽嘗辱襒裾門下而亡力推致忽自廬陵渉江逾嶺恵然見顧其色溫然其談毅然非仁義不出諸其口眞有道不同於俗者也嗚呼嘗聞大將軍靑仕遇旣衰而故人門下多去事驃騎輙得官爵惟任安不去史氏以爲美談今之士大夫能爲人軒輊者豈少哉廼肯閒關千里訪我陋巷益所以知君之義增我之媿耳及其告歸以詩爲送感君千里逺相過晤語經旬接粹和上客杯盤祗炊黍主人門巷正張羅海山霧暗紅塵少嶺路梅黃細雨多日暮津亭送歸恨惟知極目望煙波

武溪集卷三

欽定四庫全書

武溪集卷四

宋余靖撰論

堯舜非諡論

迹驟五帝徳規百王者有堯舜焉言常道尼父首之於書大一統馬遷列之爲紀釋者云堯舜諡也翼善傳聖曰堯仁聖盛明曰舜後之學者罔不宗焉愚嘗考世系之端辧質文之變頗疑是說請試明之粵自邃古聖人疊興眞淳乍散制度未備尊廬赫胥以前未有氏姓皆以教民之事而名之鑽燧攺火則曰燧人穴處巢居則曰有巢是也迨及三皇頗推五勝乘火徳者曰炎帝應土運者曰黃帝少昊金天亦襲其故疊觀興廢漸有兵戰自顓頊以來天下之號則因其名顓頊與嚳則其名也帝摯帝堯帝舜亦其名也以國言之則顓頊稱髙陽氏帝嚳稱髙辛氏帝堯稱陶唐氏帝舜稱有虞氏皆以所興之地爲國號也帝摯非攺姓易代之主故不稱氏以名言之則顓頊嚳摯堯舜皆名也頊正也嚳極也摯大也堯髙也舜華也古𨿽惇朴知以美字爲稱固不疑矣夫諡法者著於周公蓋三代之際世有僻王嗜音酣酒者有之荒禽冒色者有之飾非愎諫者有之剖忠害賢者有之欲使聞羙號而知勸見惡諡而思懼垂易名之典爲觀行之則此周公之制也豈以周制而逆觀堯舜之世耶且堯之典曰有鰥在下曰虞舜當羣臣舉善之初釐降試難之善未顯賓門納麓之功未著安有對萬乘而不稱其名在側陋而先定其諡哉斯固知其不然也明矣釋者又云受禪成功曰禹豈舜受堯禪而不能成功乎夏商之王以名爲號者多矣仲康太甲之類是也禹之保邦莫非堯舜之制而加以繁文縟禮烏有捨誡勸而就質略哉若以夏道尙質則禹非夏耶愚謂周公之著諡法也特取堯舜禹湯之名以爲訓解將後之下武守文者慕其名而襲其行也周人以諱事神諱其名而稱其諡者周道也諡興於周爲得彌文之實

漢武不冝稱宗論

創帝基革天命濟率土於塗炭者祖之盛恢聲敎同文軌納蒸民於富壽者宗之最存則詠其徳沒則觀其諡所以敍昭穆於百世之下配禘郊於羣廟之上親𨿽盡而不毀者祖宗之隆也昔武皇之撫運紹炎漢之重熙拓蠻夷之境則衛靑去病之勲立而民疲於干戈矣惑神仙之談則少翁欒大之寵崇而吏煩於祠祀矣恱韓嫣之佞而處以副車則君臣之位失矣信江充之譛而誅及戾園則父子之恩絕矣舉其大槪何昬如之至於卽世之日羣臣加諡曽不爲靈若厲而反壯其武廟爲世宗周公之法敗三王之制當時洪儒碩生如夏侯勝黃次公議其樂章遽抵詔獄不亦甚乎且祖有功宗有徳若夏之少康商之太戊武丁皆廢而復興不失舊物然後始謂之宗也周人自文武而下𨿽徳如成康刑措不用宣王中興姬道再盛廟在疊毀亦無異號曁乎漢室髙帝以英武特起紲嬰刃籍戴之曰祖斯固冝矣孝文崇仁義省刑罰弭兵革服節儉而囹圄空虛防內太平廟稱太宗斯又冝矣孝武𨿽廓地斥境而亡徳及民不加惡諡固亦幸矣尊之爲宗無乃失其正乎或曰孝武雄才逺略髙出百王西開夜郎之境東建朝鮮之郡匈奴徙庭甌越請吏修典禮向儒學登封告成而漢之制度於是乎備若如所論不亦過乎曰邦土𨿽辟兵已黷矣逺夷𨿽服民已耗矣樂府𨿽盛雅亦亂矣泰山𨿽封制亦侈矣文景之俗由是而憊可勝道哉末年下哀痛之詔進筦之術有富民之心而不能得其道也世謂漢家雜以霸道愚於武帝觀之曽霸者之不及代廟弗毀後嗣何以觀乎西漢稱宗者四而東漢無復區別至於安桓亦有廟號其失自武帝始故著論云

秦論上

前世髙論咸以河山之險秦得百二遂並天下者地勢便利使之然也所以奉春進計田肯建言著之史牘千古稱善愚謂秦人之興有由然矣自伯翳至於秦仲率以立功克守其業而僻在岐雍諸侯以夷狄畜之穆公之世得人而昌廣地開國悉由任賢之勲矣百里奚亡虞之臣也而授以國政孟明奔軍之將也而委以師律引咎自責卒復河西之地由余在戎公以爲憂當其來聘也降千乘之尊接以殊禮坐則曲席食則傳器及其來歸以客卿待之故能益國十二辟地千里遂霸西戎而抗衡中國矣曁乎卽世之日三良殉葬國人哀之賦以黃鳥秦人不復東徵數世不競者奪其善人故也及孝公嗣守宗祊七雄並立當是時齊威楚宣魏惠燕悼悉已稱王韓哀趙成亦復彊大諸侯力政而周室卑矣孝公增修穆公之徳寤寐賢者列爵而尊之分土而與之衛鞅以孽公子求見遂用其謀開阡陌急耕戰法行民便亦以稱霸後世遵用先軌範雎蔡澤離蔬釋蹻而取卿相任賢之術速於置郵卒能滅二周吞六國而並天下者用此術也且蘇秦反復之臣燕王一聴其言合從山東秦人不敢窺函谷者十五年以此思之一賢之功堅於山河逺矣在用與不用耳湯以亳武王以鎬而王天下其政何如哉百二之說於是爲負

秦論下

世言秦所以亡者趙髙讒邪胡亥蔽愚毒痡齊民四海瓦解而宗社墟矣愚嘗以爲亡秦而賊天下者李斯也秦人據形便之國气淩山東穆公任由余孝公用商鞅而覇業基矣蠶食虎視累世橫騖有起剪括驁握其兵穰魏睢澤執其政斥地滅敵日加其彊李斯始以儒學西防於秦乃進一六合兼諸侯之說秦人除逐客之令以從其計破縱擅橫卒並天下以斯爲相且斯以布衣徒步防說數年而取宰相不爲不遇也海內旣一屬心於斯六國厭戰爭之苦兵待我乎偃秦人困廬井之廢土待我乎辟父子薄櫌鋤之異民待我乎教斯學帝王之術居輔弼之地脫或戴其君於成康之列躋其民於仁壽之域如反掌耳而乃背戾古始防本塞源燔棄詩書愚弄黔首絕尺寸之封以孤其勢侈封禪之制以驕其心築宮彌山川勒銘徧海內戮誹謗禁偶語刑繁令淫國紀隳矣紀綱旣隳四國不危者未之有也世子者所以接統而著代君行則守有守則從古之制也故曰太子天下之本本根一揺天下必蕩安有著名儲貳而握兵邊徼廢誦之大業習皷旂之末節衣裳顚倒莫甚於玆黙而不言焉用彼相及沙邱之變趙髙以防近之資啟亡國之言丞相當於此時正人臣無將之誅以視天下召扶蘇而立之從先帝之約扶蘇仁明備嘗險阻輔以治道可致太平若剗去嚴刑罷遣謫戍民無怨讟則秦之社稷未可量也斯惑趙髙之詞越錄而防胡亥小人在位兵徭並起使四海之人血膏邊城骨塡驪山比屋嗸嗸半爲盜賊尙乃建言督責以固恩寵豈不愚哉賊屠三川卒被髙譛黃犬之嘆得無晚乎使胡亥得位趙髙得權皆斯之由也倒持太阿授人以柄斯之謂乎故曰亡秦而賊天下者斯之罪也卒被五刑非不幸矣

漢論上

史氏以孝成委政外家祿去王室哀平二帝享年不永賊莽乘之盜竊神器漢祚中絕者孝成始之也竊謂漢家之禍不始於孝成蓋孝恵源之陳平者決而泄之使其橫流不已彌漫於景武宣元之際孝成復敗其隄防而極於昬墊也昔者髙皇帝逐秦鹿而得之英雄樂推遂正宸極後族呂氏侯者三人奉朝請食租賦而巳賞刑大議未嘗及之孝惠卽祚植性仁弱呂后殺三趙王號令自出惠帝不能以新造之漢正亡窮之法定君臣之分専生殺之柄而乃感人彘之酷意不久生自促壽命以成髙後之勢不曰孝惠源之乎髙祖之約非劉氏不王非功臣不侯彼陳平者用辟疆率爾之辯尊王諸呂分將南北軍中宮稱制以臨天下當是之時向無周勃朱虛之謀齊楚諸侯之兵使祿產體不近下一有羿浞之材則漢之社稷防爲他姓所得矣不曰決而泄之使其橫流不已乎厥後魏其侯以竇后兄子武安侯以王后異父同母之弟並托肺腑繼爲丞相孝武最稱英明而田蚡爲相權移主上上曰君除吏盡未吾亦欲除吏此蓋近中宮之勢而用之內積憤懣而宣於言也衛靑霍去病𨿽以軍功取大位然亦因椒房之重孝昭之時上官桀父子霍媼之謀防傾漢室皆帷廧之親也許史丁傅之家印累累綬若若分茅土握符節秉鈞軸乘朱輪華轂而朝者不可勝數不曰彌漫於景武宣元之際乎漢之鼎所以不移者賴忠賢之士間而持之耳及孝成之在位也趙氏姊弟専寵賊害皇子王氏五將世權外擅國命故莽因元後之勢席諸父之基肆其姦險以取名器復緣哀平短祚國統三絕張禹師丹之軰諂諛邪佞故取宗室幼稚未能持國者授之以令天下使漢祚中缺者職此之由也不曰敗其隄防而極於昬墊乎西漢之禍於是乎在

漢論下

前史稱光武中興再造漢室戮新都驅赤眉應四七之生賞謀臣酬戰功得萬世之利以爲胙土錫壤不侈其封域帶河礪山克保其冑嗣因謂髙祖創漢基剗秦制封宗子王異姓或連城數十或裂地千里兵足以張其威權賦足以充其嗜欲故韓彭英盧身防葅醢後世史學防不推論咸曰髙帝之封也地廣力彊所以速叛光武之封也國小勢弱所以易寧於是謂髙帝之策爲非而光武之謀爲得愚𨿽不敏嘗謂不然何則賞元勲誅大憝者法也順世機息民患者時也聖人立法先乎順時堯授舜舜授禹湯放桀武王伐紂時也秦並六國蠶食天下尺土寸戈不在他姓一夫奮臂四方瓦解豈封建之罪乎髙祖以巴蜀僻左返攻三秦東戰滎陽與項爲敵當此之時叛王驕將爭逐秦鹿者眾矣陔下之役子房請捐山東之地以與功臣楚乃可滅夫言捐之者非漢之有也且陳余於項氏無纎芥之勞環封三縣尙怨項籍況韓彭者名𨿽君臣勢等鄰敵不設重餌其誰肯來豈能以區區侯爵制其去就哉安可比吳鄧軰彊邑數四而已耶及世祖之興也出自宗室翦除凶醜以順制逆以仁抑亂因思漢之民成復漢之業先帝馭臣之與奪得以增損前世建侯之利病得以沿革於是限其土守削其兵衛足以奉其身而酬其勲杜震主之權大使指之臂終能全其首領不陷刑戮者斯亦可制之時矣使髙光易地而居勢不可奪禮曰時爲大順次之其此之謂乎必若美世祖之權則可矣若又短髙帝之失策則非觀時之術也

正瑞論

夫上古明王言爲天下法動爲後世則猶恐怠惰故立左右史以規之是則史之設所以謹言行於一人正褒貶於千古不獨紀嵗月辦赴告而已矣三皇墳五帝典記言之史也楚檮杌魯春秋記事之史也訓誥誓命之詞得失存亡之迹發簡可見未聞祥瑞之言焉迨於兩漢則有赤芝白鴈醴泉甘露卿云寶鼎之應豈古史闕略而後世該備乎蓋有司失爲史之本意也何也國之興也在乎徳不在乎瑞國之亡也在乎亂不在乎妖故堯以惇九族和萬邦而興舜以舉十六相去四凶則又興禹以平水土興湯以行仁政興周人以積徳累仁興夫是者𨿽無祥瑞可不謂聖且治乎癸以侈奢亡辛以暴虐亡厲王以聚斂亡幽王以女色亡夫是者𨿽無妖異可不謂昏且亂乎桑谷生朝髙宗復商熒惑守心景公安宋此則明君在上妖不爲害矣魯獲麒麟哀公出奔漢鳴鳳凰平帝失國此則闇主在上瑞不爲美矣仲尼筆削春秋書日蝕星隕地震山隤蝝生鶂飛之變者非廣乎異聞也蓋欲人君責躬修徳見災思懼而臻於治也特於篇末因麟之無應以明述作之意耳其他瑞則無聞焉寉舞晉庭龍見洊水不由徳至斥而弗書若是之比求名而亡則聖人防防可見矣子長孟堅推論怪諜其啟國也以斬蛇大澤爲受命之符而英雄之略棄矣其定制度也以龍見成紀爲易服之感而古人之象隳矣及乎蔚宗患其失實則云某郡上言某瑞以示微意與其疑而列之曷若正而削之之爲愈乎今之郡縣時報祥瑞以爲紀事之瑞累謂非良直之法也必若徳施於民效易其俗賞不僭刑不濫則四靈爲畜日遊於君之宮沼郊藪矣又何用索異傳怪惑天下之耳目哉苟薦紳者黙而不言則示之後嗣得無懼乎

姚疇論

古者天子之立史官也不獨紀嵗月逺近辧朝防同異而已矣蓋以王者居億兆之上喜似陽春怒如雷霆予奪生殺無不從也故立史以謹其言行動則左史書之言則右史書之以示後嗣欲其畏後世之名而不敢過舉者也竊見兩漢而下唐制度最爲近古而史官廢置未臻大中敢試論之唐之修史其術有二武徳故事小省之官更直近陛執筆對仗隨而撰錄書之方冊謂之起居注姚疇建議秉鈞之臣訏謨便殿嘉猷善經退必編次送之史館謂之時政記於是周官六史之職不復甄敍矣累代著作之局不復刋修矣疇議旣行而起居之官立於外朝仗退之後迹便疎逺𨿽延英數刻之對聖人𨿽有泣辜解网之言應機成務之謀不可得而聞也若非宰臣撰述則軍國政要何由知之繇是而言有不可者三焉古者帝王不得見當代之史何則史之爲書不隱惡不虛美謂之實錄史而可見則其臣不敢以實書書而不實爲已錄矣實而不諱爲已戮矣不得見史者以此也宰臣監修是使自司其過也其不可者一也昔者成王尙幼與唐叔戱剪桐葉而與之曰以是封汝明日太史上輿地圖請封唐叔自是成王終身無戱言夫是則史官常在左右也今史臣隨仗出入則是用史臣於頃刻之間耳戲言過行尙奚史之畏哉其不可者二也古者大臣不掌注記故董狐得以直筆於晉庭南史氏得以執簡於齊設有史官外朝旣罷則目不見帝王之容耳不聞帝王之聲近臣奏對孰邪孰正孰諛孰諍咸莫之辧也用他人注記爲已之筆削夫是則史官失職莫甚如此其不可者三也語曰使廉士守藏不如扄鑰之固也使義士分財不如投鈞之平也何則有情之與無情也夫以廣淵之謀居弼亮之位緝熙庶績裁成萬機而復代史臣之撰述固亦勞矣向使房杜姚宋擊軌轂而自序策略人猶疑之脫不幸而有元載盧杞當其任則安所取信哉太宗文皇帝貞觀中所論政體皆可冠冕古今粉澤王度著在方冊照然可覩者史臣得侍於內朝故也姚疇𨿽知注記之詳未知先王立史之義一失其源而莫之敢議惜哉

三統論

夫王者受命必先攺正朔易服色者蓋示民之有初也故三統之義於是彰焉然而先儒論止及三王之世是以夏之寅而黒商之醜而白周之子而赤可得而述也至於堯舜而上則𨿽仲尼之說亦無聞焉豈非防深而意逺乎而漢鄭康成之徒則據此而逆推以爲舜與周同堯與商同髙辛氏乃與夏同正朔三而止文質再而復自古而然也非但不經抑亦於帝王之道有所昧焉嘗試論之夫帝王步驟不同文質亦異三皇正歷嵗準攝提古之爲君因民而治故唐虞以上無變易逮夏后之繼統也自以徳衰不及二帝又知夫時將醨矣必示之以制度故其防革頗漸於文是以小正之說尙黒之義於是著焉然而服色有所尙而正朔不必攺也但紀之於政令而已故仲尼稱述三代則曰行夏之時蓋以其合於古而得天數也禮因於虞而不言其所損益者蓋謂此乎及湯武之革命旣以兵勝俗又防獘欲示民以攺作而新其耳目俾知夫令出諸已故有服色之變又以服色之制本象於正朔商人以建丑而易寅新其令也尙白而變黒象其朔也周之尙赤而建子由是興然三王之易服攺正必取三微之月蓋以君之出令象嵗功陽气之始也足以垂訓於百王文質制度於斯備矣後王𨿽興制作不出於此也故仲尼曰其或繼周者百世可知其此之謂矣夫謂正朔三而止者月過三防不可以垂法也斯亦王者之制耳安可及於上古哉且五帝之書二典存焉其堯之書則曰敬授人時順歷數也又曰日中星鳥以正仲春日短星昴以正仲冬此則分至之候正在四仲契古歷而符夏正也又烏聞建丑之說乎舜在璿璣以齊七政審已之徳當天心與不爾至於歷數亦不異於堯又曷覩建子之言乎及其制服則曰觀古人之象故山龍日月之數較然可知也又何服色之攺乎然則五帝之徳淳三王之俗薄徳淳則制簡俗薄則政備故三統之義起於三代而自太吳或推五徳之運者蓋順天之數也正朔則無所更焉至三王則政有偏矣夫有偏則有獘故後之興者必舉其偏而救其也若謂文質可推於上古是則夏尙忠商尙質周尙文此三正者又何行於帝王之代乎斯見其不然也自秦漢以下服色但依於五勝此又不可推於三王亦明矣康成旣已失之而杜祐孔頴逹之徒復引爲證貽誤後學甚矣夫

禘郊論

先儒之所以解經者蓋欲導前聖之淵源啟後學之鈐鍵也援古有據垂世不惑者也祭祀之儀國之大典今之禮經以鄭注爲正而康成釋禘祭之文前後駁雜大傳曰禮不王不禘王者禘其祖之所自出鄭云謂祭感生帝於南郊也祭法曰有虞氏禘黃帝而郊嚳祖顓頊而宗堯鄭云禘謂祭昊天於圜丘也祭上帝於南郊曰郊祭五帝五神於明堂曰祖宗皆謂祭祀以配食也觀鄭所釋似有未悟嘗試論之夫禘者宗廟大祭之名也王者禘其祖之所自出謂虞氏之祖出自黃帝不立廟祧故五年盛祭則及之夏亦禘黃帝商周禘嚳蓋姓氏所出是爲逺祖也諸侯之禘則降於王者止祭始封之君不得禘姓氏所出之祖故曰諸侯及其太祖是也而鄭謂太防五帝王而王者之興必感其一因其所感別祭以尊之故以感生之帝祭於圜丘而祀上帝於南郊惟據緯書以釋經義太微亦爲星象昊天亦謂北辰蒼穹之號遂有六天郊丘之名分爲二祀斯皆舛謬深用軫惜何則郊與圜丘俱是祭天之所王肅所謂猶王城之內與京師異名而同處也豈可郊丘分爲二祀祖宗合爲一祭乎康成俱以禘文在郊祭之前其祀必尊當爲圜丘皆罔研經意肆其臆說耳又以祖宗五帝五神於明堂小徳配寡大徳配眾鄭之此說殊爲失防誤取孝經宗祀之名以解祖宗之義乃以二主泛配五帝若謂太防五帝耶則鄭說太防與昊天上帝爲六天矣天尙無二安得有六按天官書太防宮有五帝者自是五精之神不在穹蒼之例若以爲太昊炎帝之屬耶則又非仲尼配天之意也周禮曰王將旅上帝張氈案設皇邸祀五帝張大次由此言之上帝之與五帝自有差殊豈可混而爲一乎古者祖有功而宗有徳蓋若周人尊文武之功不毀其廟非謂配食明堂者也鄭引孝經而反違其防惜哉漢承秦滅學之後遂使儒者進無經據康成最爲明禮而於禘郊之義不能盡之故其釋祭法卽云祀感生帝解大傳卽云祭昊天箋周頌又云大於四時之祭而小於袷注左傳稱郊配靈威仰箋商頌又稱郊爲祭天首尾紛拏自相矛盾孰爲辧之哉

武溪集卷四

欽定四庫全書

武溪集卷五

宋余靖撰記

大宋平蠻碑

聖宋體天法道欽文聰武聖神孝徳皇帝在宥之三十一年天宇之內海渚之外氈裘卉服罔不率俾粵五月蠻賊儂智髙防邕州陷其郛賊虐衣冠驅虜稚艾遂防欝江東下所過郡縣素無壁壘倐然防至吏民棄走因得焚蕩剽鈔無所畏憚乃攻圍廣州五十餘日不克大掠其民而去然所存者官舍倉庫而已百年生聚異域珍玩掃地無遺矣國家於嶺南不宿重兵故賊起三月而後師集蔣階張忠素號驍將相繼覆沒由是畏懦者望風潰走賊鋒益熾逼連賀毀昭賔再穴於邕矣驛騎繼聞上甚憂之樞密副使狄公靑以爲將帥之任古難其才若再命偏禆事一不集則二廣之地禍連而不解矣亟自請行天子韙之遂攺宣徽南院使荊湖南北路宣撫使都大提舉廣南東西路經制盜賊事九月拜命旣授禁旅仍啟以舊鎭騎兵荊湖鋭卒從行十二月至桂林督部伍親金皷然後兵知節制矣明年正月甲辰至賔州先是鈐轄陳曙領步兵八千潰於昆侖之關公推其罪首斬曙及佐吏已下三十一人然後人知賞罰矣兵將股栗咸思用命是月已來引師至邕城一捨賊悉其徒以逆戰公之行師𨿽倉卒道途皆有行列賊至駐先鋒以接之公憑髙望防騎兵以翼焉賊徒大敗追奔十五里斬首二千二百餘級生擒五百人屍甲如山積於道路僞署將相死者五十七人是夕智髙焚營自遁復入於蠻中先是命湖南江西路安撫使樞密直學士孫沔入內押班石全彬過嶺與廣西經略使余靖同其經制東西路賊盜故命公督大提舉然孫石贊謀而軍中悉稟公之節制賊之再據邕也農者輟耕商者輟行逺邇惶惶不聊其生及公之拜命也朝野之論中外歡然以方召之才兼機軸之重出剪狂蠻無噍類矣賊之巢穴曰廣源州交趾之附庸也父爲交趾所戮遂棄其州奔南蠻界中淵藪悖慠以僣稱號自名其居曰雲南道又曰南天國再名其年曰景瑞曰啟歷雜名其左右之人自侍中開府已下署之其主謀者黃師宓儂廷侯儂志忠等戰沒於陣未有剪其羽翼而能飛刳其腹心而能全者也故宵遁矣嗚呼智髙之謀十餘年間招納亡叛共圖舉事十餘月間連破十二郡所向無前夫豈自知破碎奔走在於頃刻之間乃知名將攻取眞自有體哉二月甲戌攺乘轅其月丁亥至桂州詔徙防國軍節度復以樞密副使召仍曲赦嶺南民得休息矣遂磨桂林之崖石以書其勲其詞曰

有宋之大天覆地載四海正朔百蠻冠帶蠢玆狂防起乎徼外父戮於交逃死防界招納亡命浸淫邊害邊臣罔上習尙以懈卒陷邕郛乘流東邁志圖全越肆其蜂蠆廣城言言梯衝附焉攻之五旬掠民而旋賊鋒一至千里無煙還據於邕五嶺騷然天生狄公輔聖推忠情存義烈志嫉頑凶請纓卽路仗節臨戎英材遴集猛將風從賊之敢鬭實惟天誘來迓於郊奄喪羣醜當我摧鋒易如拉朽僣補僞署叢然授首羽翼旣剪心腹旣刳𨿽欲自舉人誰與圖焚廬而去回巢以逋六親不保曰獻其俘厥推邕邊南國之紀九洞襟帶列城唇齒險固一失兵糧無峙庶民蚩蚩鳥獸驚跂我公之來電掃雲開叛渙斗破綱領重恢師成廟算民得春臺天聲逺振繄公之材

大宋平蠻京觀志【並序】

大宋皇祐四年夏五月廣源州蠻犯邕管陷之乘江流暴漲東陷九城遂至廣州廣人怯戰登陴自固賊得駐兵傅城攻之五旬云梯土山極肆其巧城堅不能下乃還經途復殘二郡覆四將再入於邕凢害將佐三十餘員虜生口萬計牛畜資寶無算所過焚蕩無餘楚越蕭然矣朝廷憂之君臣爲之旰食樞密副使狄公靑抗章請行願授成算上重其誠從之先是命樞密直學士孫沔入內押班石全彬同本路經略使余靖經制賊盜命靑以宣徽使都大提舉總其節制明年正月已未靑帥三將兵至邕州歸仁鋪賊舉眾出城拒戰大敗之騎兵追奔十五里所殺蠻眾二千二百餘人僞署侍郎黃師宓等腹心將領五十七人死於陣賊首儂智髙其夜焚城自遁詰朝引兵入城俾供奉官賈榮就戰斂賊屍而殣之爲塜於歸仁之南又遣郴縣尉區有鄰聚重傷還城而死並活擒而戮及奔而蹂踐燔灼者復三千二百二十八人爲一塜瘞之於城之北二月有詔卽其地築爲京觀乃命立石以志其伐銘曰

庸臣司邊率職不防盜起其間蠢爾異類藏亡納叛以輔狡煩窺玆無備乘虛襲怠遂肆凶姦順流而東列城皆空嶺表騷然師徒桓桓矢勁摧完天下惻焉帝命樞臣握節屬鞬拯墜綏殘師行之律賞罰貴必其謀乃専兵家之勢動靜有制所擊無堅吁嗟羣醜狃於常勝敢當其前驅彼犬羊敵此熊羆血膏於原棄甲如山遺骸亙野百里鮏羴武功外揚仁心內憫念及幽泉肩防之葬京觀之封銅柱齊年天聲逺振皇澤重宣永鎭羣蠻

韶州新置永通監記

古之建國者義以制事材以聚人八政之先曰食與貨卽山皷鑄三代而然禹鑄歷山之金以禦水禍湯造荘山之幣以拯旱虐周以金錫之利分虞衡唐以郴桂之郡並建罏冶貨之所產本無定處興造之謀期於便事而已國家平一諸夏寵綏四海開寶興國之際收復江閩因其故區作爲泉布時移嵗積地產靡常比年已來冶民防廢焉今天子嗣位之二十七年特詔翰林學士葉公淸臣宋公祁經度山澤之禁以資國用乃僉作奏曰謹校郡國產銅和市之數惟韶爲多而夐處嶺阨由江淮資本錢以酬其直實爲迥逺謂宜卽韶置監分遣金工以往模之嵗用銅百萬斤可得成幣三百萬三分其一以上供余復市銅防得二百萬如是則其息無窮矣詔下其議於廣東於時轉運使直太史傳公某知韶州比曹副郎欒公某協恭承詔以經厥始郡有故堞號爲西州遺趾髙平宛出郛外乃相厥土墨則食焉凢棟宇之制管庫之嚴詢於故實斷以心匠模沙冶金分作有八刀錯水鎣離局爲二並列關鑰互有隄防當其中扄控以防事誰何警察目無逃形其鈆錯之備用薪炭之兼蓄別藏異室布於兩序出內謹密前爲大閎冶官列署於閎之南羣工屯營於垣之外市材於山市甓於陶雇工於巧凢手指之勤筋力之用率平價而與之金不發帑貲不徭民籍而功用成爲屋八百楹最材竹鐡石陶瓬之用一百四十萬惟材木六千資於連山釘口十萬出自眞陽余悉辦於韶之境而民不知役乃知循良之政誠自有體哉以皇祐冠年龍集已丑三月甲午始築其基而其材八月辛酉棟宇完範鎔備物有區工有居九月已亥大合樂以落之董舊巧募新習朂怠勵惰授以程凖日課千緡不愆於素初郡之銅山五嵗共市七萬前太守潘君一嵗市百萬及欒公繼之乃市三百萬明年又差倍之嵗運羨銅三百萬以贍嶺北諸冶苟非主計者通其神提綱者揚其職守土者宣其力則何以協規剏模成效之速如是哉且韶被山帶海雜產五金四方之人棄農畝持兵器慕利而至者不下十萬窮則公剽怒則私鬭輕生抵禁亡所忌憚緩其覊紲則鷹摯而陸梁急其防勒則獸駭而踶齧故境壤𨿽狹而獄犴冦抄常倍他境必資威肅惠和兼被於物乃成善政觀此圖功賦事精至詳簡則民之受賜其可知矣初以逺方置監議者不一故朝廷有以待之明年四月乃下敇賜名永通時天子親享明堂之嵗五月記

海州社稷壇記

古之言社稷者其尊與宗廟等諸侯始封授以茅土歸其國而立社上以尊天子之命下以教民美報也漢制郡縣置社太守令長侍祠牲用羊著於祠令則知郡國𨿽異而祀事無攺春求秋賽未之廢也東海郡社稷舊壇藐在孤山之麓地形險廹儀度艸略素亡壇壝髙卑之式絕無畛域外內之限牛羊所踐芻牧弗禁慢神瀆禮闕莫甚焉範陽祖君擇之慶曆戊子由蘭臺丞佩郡印旣下車之三月以爲羣神之在祀典者眾矣惟社稷得用籩豆奠贄幣以修萬民之報而祠所弗嚴何以示教乃相美土攺而築之去舊趾五十步得平壤焉廣輪數畝命以官田易之封土爲壇陞降有陛襲今據古一本於禮樹以所宜之木敞以門墻奉祠執事者齋有宮侍有次又閱章聖皇帝所頒崇器制度未如制者咸俾新之於是政禮具舉人祗交感風雨以時田谷順成秋八月行事於新壇以報神福民心熙熙覘盛儀而樂嘉應也於戱擇之以通材逺識屈在外補觀其臨民賦政先於典禮得古君子之風焉修淫祀以求庇者得不愧乎督役者朐山令李良輔云

同遊泐溪石室記

人之跂髙慕逺樂在林壑者厥遊不得其勝則無所記焉地之蘊靈蓄秀於方域者所賞不遇其人則無所發焉遊賞之防其難乎哉予以分司歸韶之明年江夏黃君子京始宰樂昌其明年以書見遺曰獘邑𨿽小地多勝槪泐溪石室宜爲稱首元和中番禺從事李文孺嘗志其遊惜其景出涵暉之右而文不逮於到難故使玆山不甚顯聞於世若迂髙車以辱臨之願去道茀蠟履以從又明年乃往遊焉其始去縣郛西北平行五里而近西爲大山其厚無極東亙髙阜積石所成澄溪下流人迹中斷掲溪卽阜屬當大窾外若敞扉中如華屋平有度筵之廣髙逾結棟之隆穹中四注屏舒玉削幽崖婉入如曲房小檻之容斜竇旁通有連甍接廡之勢雲蒸霧積閉陰辟陽冬漏暖脈夏含淒气天地炎涼所不能制固仙逰之所宅嵒棲之嘉致也旣而徧覽幽趣庶逢前軌洗塵而視則有陸羽題名墨迹在焉張炬而入則有六祖偃息石牀存焉嗚呼苟非子京奏刀恢恢之暇以奇勝見招何由﨑嶇百里一屆其域及窺陳迹則古之賢哲寢處爲常乃知世稱今人不如古宜哉子京時又招攝尉唐某進士譚某同遊旣書名於壁復鑱石以志之今天子親享明堂之嵗三月二十五日記

韶亭記

賢人君子樂夫佳山秀水者蓋將寓閒曠之目托髙逺之思滌蕩煩紲開納和粹故逺則攀蘿拂云以躋乎杳防近則築土材以寄乎觀望惟韶山去州治八十里自元精胚胎陽結陰流不知鑪錘者誰獨秀玆境在昔虞舜南狩蒼梧九韶之樂奏於石上山之得名起於是矣國家丕冒海隅擇材綏逺殿省丞潘君伯恭特膺詔選來守嶺阨鋤彊構弱有意於古下車期年人用休息乃曰山爲州鎭厥名尢著自秦開五嶺迄今千載憑軾之使泛舟之賓大麓之下往還如織不知觀矚之地以爲山榮豈守土者詳近而略逺哉遂按郡諜而相之背山東渡五里而近得地曰靈溪卽道左建亭而山之奇秀森然在目矣伻來以圖授之矩畫先是賜紫僧法崇者推誠導摹眾所欽信嘗於康衢構榭以壯州邦旣勤基締將賁髹艧太守曰吾以惇朴化人無事於侈可去華就實移其用於玆亭崇曰明使君之言非惟集事兼存爲政之體繇是舍飾畫之浮費市楩梓之美材持畚築運斧斤者子來而樂成矣越再朏魄而亭就則玆山具美纎芥無隱屹者如闕闤者如庾平者如臺呀者如谷向者如鬭背者如逃人立鳥跂霞明霧暗碧玉千仭靑螺萬疉殊形詭制紛不可名驅鬼投物巧不能備信塵外之絕區也旣而請名太守曰亭以山搆而能盡山之美其名韶云嵗月日記

湧泉亭記

嶠南溪山之勝曲江稱最然其絕境多在逺郊徙州治以跨二江百餘載矣亭榭池館面髙臨深前剏後續不逾雉堞耳目所詣不爲難能尙書外郎杜君挺之之爲守也獄無寃私賦役以時事舉條領民用休息近郛勝槪亡不周覽梁濟眞水越一長亭得湧泉焉始其出喧囂入杳靄層巒曲澗嵐碧相照澗極崖平泉源在焉橫崗屈盤隱若伏獸疏窪爲沼泉出石罅大若濤湧細如鼎沸久旱不竭經冬常滿南方癉暑酷如惔焚暫息泉上寒悚毛骨挺之乘間一來吟酌永日自非嘉賔無預玆賞傍有精廬因泉得名於是知事僧謀於眾曰古之君子必觀於水蓋有道焉習氏之名千載若存蓋有遇焉今太守適意水石而露坐泉傍𨿽曠淡自適豈吾人之所安也乃募金伐材構亭泉心貫之飛梁虹橫波際翼以堂室備賔逰之憇外營碓磑爲民事之觀挺之暇則造焉以滌煩慮旣罷郡歸闕且半嵗某與後太守潘伯恭南康倅李仲求共陟泉亭一飯一啜不同於俗【皆當時之事】乃書名屋壁以志其逰後一月又書亭之始以寓仲求請模石而書之因嘆曰韶處嶺阨雜產五金四方之民聚而逰手牒訴紛拏稱倍他郡挺之以誠應物庭無畱事日自適於山水間乃知爲政自有體也斯逰斯景書之其無愧挺之名且伯恭名夙仲求名定慶曆七年五月日記

韶州新修望京樓記

廣之旁郡一十五韶最大在楚爲邊邑在越爲交衢治城居武水東眞水西【古名虎溪唐諱虎字曰武】境壓騎田大庭二嶺故地最善而名著均之逺官得名城曁善地故其擇守於等夷閱人最賢唐漢之西都也繇湘衡而得騎田故武水最要今天子都大梁浮江淮而得大庾故眞水最便騎田𨿽乘驛舊途而王官往來太平水道是以風亭水館髙臺上捨徙在眞水不視溪山巧拙而偏診左臂者勢使之然耳今郡守河內常公承命而典城也心樂易而政悉精力先是郡嵗課丁夫刺船南海餽鹽數十萬石俗固緜力而薄產矣又重之以困擾日益窘急而繁獄訟公之下車適遇主計集賢張公昷之乃謀所以息民之策斥工巧占名之卒以代之故民釋重負邦事亦簡人和於下嘉气應之風雨以時百谷用登政有餘力而廢墮玆緝惟虎溪浮航之道帶繞闉下鍵閉僅存而雉堞樓櫓之制弛然莫具前所謂偏診左臂之失也公因暇日撫睥睨而四顧則山川欝蔥之气森然滿目旣嘆且喜其久蔽而有待乎乃命畚頽土完缺甃飭美材籍士伍順啟塞之訓以門其下因臨觀之美以臺其上民不瘠公不匱而厥功以成飛軒繚砌以望四野重巒復岫周遭萬形煙顏雨態逺近異色溪流浼浼逗碧泂淸鳥聲漁唱出入杳靄君子訪境也皆絕其命名也必古身居江海之上心存魏闕之下故臨其西樓曰望京之樓飲醇酒者不忘於獄市褰車帷者能廣其視聴故署其入之門曰通闠之門除道梁川而鄰國先交故標其出之門曰彬陽之門登髙懷古而舜祠在望故題其北臺曰聞韶之臺目與心適心與境逺浩然之气來棲人身如躡壺中而眄物休也非守臣之賢此景孰爲來哉檐廡環合凡二十楹其形勝之逰目觀之美甲於邦域智者創物夫豈徒然又況登陴之際民瘼可詢乘傳而來郊勞爲便亦所以輔官成而尊王命也時寶元【闕】年正月日記

韶州眞水館記

眞水館者郡守田曹副郎淸河張公所建也按地誌眞水出大庾嶺【字本從水從貞今朝以音犯廟諱故攺爲眞】南與武水合二水回曲而流故名曲江虞舜南巡奏簫韶於羣石之右故名其山曰韶由是州以山名縣以水名凡廣東西之通道有三出零陵下離水者由桂州出豫章下眞水者由韶州出桂陽下武水者亦由韶州無慮之官嶠南自京都沿汴絕淮由堰道入漕渠溯大江度梅嶺下眞水至南海之東西江者惟嶺道九十里爲馬上之役餘皆篙工楫人之勞全家坐而致萬里故之嶠南𨿽三道下眞水者十七八焉劉氏之自王也割韶之壤置英雄二州壤𨿽減而道如故韶於嶺外爲劇郡宜矣今上嗣位三攺元而得景祐其三年公自潯江郡易地而領是邦政均而易從令約而易乂雨潤霜嚴施之有宜補墜起廢理無遺具先是郡有二館一臨武水曰淸輝一據城之東隅曰皇華惟眞水之要津則皆亭以居艤舟之次公乃與賔佐謀曰若天子之使諸侯之賔將王命宣民風乘舳艫由眞水而至者不授以館則餼牽積饋𨿽厚不得盤桓上捨優防山水間地主之禮猶爲缺然由是擇境於勝相地於隙取材於羨余取工於卒徒民不知役而功用畢東瞰眞水故卽水名之凡一堂一皇二室兩廡以翼於門宿息井樹具焉前構飛閣命曰仁智樂山水之趣也煙齊逺水風生白蘋欄檻千家松蘿四望眞仁智之所樂也後之至者有以見淸河公求瘼之外又能樂山水之嘉不獨飭廚傳以異上賔蓋將使仁智者同此樂云耳時景祐五年嵗在豕韋四月日記

韶州新修州衙記

古者諸侯宮室車服各視其命之數故臺門露將將耽耽自秦人罷侯漢防魏襲郡有守州有牧頒條詔専生殺慮其久而固人心必三嵗而易之修職貢於天子在千里外則促其期再期而易者故州民視刺史如路人刺史視公堂如傳捨民病尙不肯療矧肯完葺廨宇耶韶在番禺之北去天子都城三千里而遙故爲逺官去畱之心不固又可知矣皇上卽位之八年以今尙書外郎太原王君守其土下車之始綱目咸振束黠吏以繩墨制彊宗以斧斤威聲一馳境內知禁然後險者傾瘡者平痼者愈魘者醒僕者起昧者明霜淸物寒日和春融畏愛所交衣被黔首於是中詔得比內諸侯滿三嵗後所請也政成事簡地居衝要築室卑陋人何所瞻不欲視廨捨如前人之視民病也繇是因基搆程用度壯棟梁麗榱桷山有羨材不賦於民官有繕工不興其役煥諸侯之采章謹列郡之儀式挈壺所以授朔樹防所以示威乃伉髙門以備其制分爭辧訟夙興夜外皇中堂各有攸處首徇公也兔穴防姦簡書山積虎符領兵器甲犀利對峙二庫加以層樓謹曝涼也按賢序賔容豆舉觶則有東西小防地暖春早百卉先媚亭曰探芳疏池釃流一水廽合亭曰環翠射侯之亭曰百中可以觀徳也燕居之亭曰淸虛可以頤神也翚飛翼舒不僣不偪城隅一樓景最奇絕東溪北山秀在眉宇落成之日露襲竹栢味飴顆珠圓美可愛亭曰甘露紀嘉瑞也至於胥史分聯廩儲供上風雨之庇使葺之工旣畢民吏趨走扶伏固請礱石刻文以紀成績星飛一介見辱嘉命謹按圖經控扼五嶺韶爲交衢虞舜南巡奏樂於此郡有遺迹因山得名漢置曲江縣爲南海之望邑晉立東衡州居湖南之屬城齊梁爲始興郡置內史以蒞之僞劉割據析其地建英雄二州故始興之名移於他部皇朝開國軍事民政咸俾儒臣領之邕容經略名存實亡擬於舜韶彼則負矣唇齒江湘咽喉交廣地之重也霜露北均疫癘南盡气之和也霞駮萬栱云蒸千礎署之廣也合是數羙爲郡國最不亦善乎君以天聖庚午自殿中丞領銀莬符期年之間再增秩至屯田員外郎則爲郡之才之政爲萬乘知可見矣明道元年十一月日記

武溪集卷五

欽定四庫全書

武溪集卷六

宋余靖撰記

潯州新成州學記

桂林之南州郡以十數潯爲善地郁江東注上無氛惡蠻溪獠洞不際其境民之從化豈間然哉國家題期敷佑丕冒嶺海偃革櫜弓七紀於玆亦甞詔牧守立庠序以崇化厲賢爲本而吏喜文法自進故於教育之道缺然慶曆紀元之七禩京兆杜君應之被詔守土下車三日進謁先聖祠宮旣而笏立周視見其庭堂卑隘像設墮剝冕皇服章不中程式瑚簋之制防雜常用攝齊摳衣居無容席乃喟然嘆曰明經進士之科其待賢也久矣州人未嘗預太常之第者蓋教之不至也乃大相厥土而營學宮卜郛之東則食焉肆命從事刁君紓以董其勞鴟屋衮服正厥王禮配食從祀各列像次爲堂乎東尊師教也築宮於西潔齋祠也翼以二序布爲校捨旦坐塾門人知所觀廟學旣成明年仲春行釋菜之儀爵坫爼房罍云洗海丹髹矩艧一範之禮奠幣飲福仰登俯退相者肄習其容濟濟諸生袍鞹陪列終事越翌日經師執帙以正厥位聴徒就席坐立以齒出防入矩啟憤發悱州人觀者知邦君以齊魯周孔之教而爲政先與夫束刑名爭尋常以圖進者異矣先是邦之秀士白玘等聚而議曰君之丕訓於我而廣其黌樂育俊民俾邦其昌我不可以不贊其成願以私錢十萬佐官之費故是役也不發帑金不誅民財而人用休息已事俾以狀來謁記予謂杜君上以宣朝廷向學之意下以成州裏興賢之本能使逺邦學者異時取名爵於朝當自今始眞善教者可記也哉

洪州新置州學記

三代之制天子之學曰辟廱諸侯曰泮宮黨遂所居必有庠序釋菜之奠其來舊矣蓋孔子之道萬世師表故昔唐氏尊之以王爵奉之以時祀而禮用祭菜夫祭菜之義本於太學存廟而廢學者禮之失也大江之西處都防而山水佳者洪爲率郡之造秀以文獲仕嵗有人焉固冝興學校以寵其俗景祐攺元之明年天水趙槪叔平以祠曹副郎兼東壁圖書之職來守是邦翦獘擿蠧樹立羣善和气被境庭無宿姦乃思本朝一祖二宗承平八十年垂白耉老不識攻守之器今上復好文以守成業而學校之風未甚流布殆於守臣之闕請遂露奏豫章介在江左爲支郡凖的援南西二都曁上始封之國爲比卽其祠宮願建黌捨詔從之繇是葺舊模新補敗增卑廣其壖垣峻其亷陛或易椽而朽或築基而營起橈爲隆變蔀爲丰寢殿奕奕儼然南面龍衮珠旒備乎王章自髙第弟子至漢魏大儒坐而侍壁而立於堂於廡列像有次考室百楹以處生徒凢大夫士庶人之子爲俊士者皆許逰焉仍乞上庠鏤版書以賦其時習給間田五百畝以充其日廩選文行之士觀察推官陳肅揔其眾而謹其號令事由中覆咸得請焉又俾設色之工以夏商周車服珪璧梡爼彛斚之器見於經禮者繪之講論之堂使朝夕觀焉孟子所謂樂得英才而教育之者其是之謂乎鳩工於三月庚子告成於八月庚申役用卒徒不勞於民賦以羨材不斂於眾而克成焉噫漢襲秦令以太守領郡而泮宮之制闕焉其或著理效稱循吏大抵謹繩墨挾鉤距尙威刑以束縛人耳能知學校爲教民之本者惟文翁唱之於蜀故司馬相如王褒之徒用文章揄揚漢美與三代相照耀於先後者文翁之力也後人復聲而和者亡防焉蓋學校之益人也緩威刑之取名也速故爲政者有所趨焉今叔平以文學舉進士而升鼎科以器識居宦途而歷顯仕復能惇大教之本儲詩書而萃英髦以尊聖育賢爲事夫其逺大安可量哉與夫徼福於神盛祠廟者異矣又豈知洪人戴之不若文翁之於蜀耶某以上書忤防貶筠州道出大府目是懿績故爲之記云皇宋景祐丙子嵗十月日建

饒州新建州學記

漢襲暴秦之餘治定五世乃刋著功令建郡國之學以育雋秀文翁作守巴蜀克變其風比於齊魯褎然稱爲循吏之首者謹詔令善條教也國家承五朝之季剗僭薙偪祖功宗徳翺翔四裔今上興葺治本二紀於玆乃詔郡縣立學祥延褒愽是嵗都官副郎淸河張君自南海倅車移守鄱陽舉遺修要事亡不緝一日集其僚而謀曰今天子思得賢俊基固太平詔啟黌校以廣聲教郡國當以新書從事庸副上意且古之教者以學校爲本卿佐修之於國父老修之於鄕旦而裏父坐塾上以視民之出暮視其入以朂怠者又師氏保氏以徳行書射共訓於民鄕之秀者移之於邑邑移於國國以聞於天子皆學之制也善爲政者固當先之矧奉天子之詔乎先是郡先聖祠宮防幹隳剝前守亦嘗相土而未遑締搆也君於是卽其基於東湖之北偏而經營之郡之秀民聞是謀者爭出家以其費乃命從事之賢曰胡宗堯屬城之良曰朱琬籍而司之得資三百五十萬於是令畚築購楩梓利匠器程工力度堂室謹儲峙朱墨之督一本規矩逺枕城闥取乎居國之陽傍晲湖光象乎雍水之半嚴爼豆之習以隆乎禮正師資之位以傳其經萃乎羣賢貫之六藝悉三代之遺則也乙酉仲夏始庀其役越期年而有成凡爲屋百二十楹晝講夜習各有攸居又市美田三頃以賦其日廩仍奏署屬縣宿儒胡寧以爲其表率眞君子樂育英材之意也移其意以及於天下其善豈可量哉文翁範侯不得獨擅美於前史矣

雷州新修郡學記

三王四代質文殊迹圖治之本惟學爲先閭有塾堂巷有校室矧於郡國其可廢耶本朝一祖三宗以聖繼聖夷落之外威無不詟海防之內澤無不浸先皇帝頻詔郡縣謹貢條精裏選廣生員敞黌捨講經藝崇儒術然而州邑之吏或迷於簿領或急於進取故於承流宣化有不至者海康郡瀕海之樂郊也地域𨿽逺風俗頗淳聖訓涵濡人多向學頒條者怠於誘導無乃上格明詔下辜羣望乎殿省丞掲陽林君奕世儒家被服文翰旣奉休命出守是邦樂得材賢而教育之乃援前詔廣學宮而新之相地考古必就少陽之位春秋釋菜則先聖先師之像不可不嚴也朝夕講誦則函丈接武之堂不可不廣也羣翔博習則居處不可不荘也勸勤黜惰則號令不可不肅也將俾其稽古力行以孝顯其親以道致其君不徒習威儀考聲病而已矣今天子紹堯舜之明內修曽閔之行揔攬權綱旁求俊乂固應弛弓旌空巖穴以收四方秀茂之傑益闡先王夷易之道也諸生當體賢太守之意以副國家崇學求賢之詔也書來丐詞敢以此規嘉祐八年九月日記

康州重修文宣王廟記

古者立學必行釋奠之禮天子諸侯皆親臨之周人祀周公魯人祀孔子爲先聖自漢以來遂采用魯禮蓋三王之道備於周堯舜文武之道備於孔子故後世無以易之而加崇焉孔子之教與天子正朔相左右以被四海𨿽庠序廢興靡常而廟食不絕者教之存焉耳康州在嶠南千里北人逾嶠而至者率以南方暑濕憂畏疾瘧隕獲於內尅日月以計歸冝乎政之或未暇緝也殿省丞李君仲求被命到郡自以壯年防國委用得守土宇不復計逺邇若向之爲者凢可以濟當時利後人者防不營度焉先是郡無黌捨才建廟室以應令奉祠耳廟在子城西偏廣不占畝棟幹庳陋不稱明徳且郡枕郁江下流其源數千里其十數以合而東每春夏積雨流潦瀦匯浸淫毀民廬舍率走髙以避江怒攜細擁弱坌入廟下瀆慢神宇非嚴師尊教之意也廼相爽塏去郡東五里而近得紫極宮之故基而鼎新之殿堂門序凡五十楹先聖先師及世所謂十哲者皆扶土爲像於殿以致恭七十子而下又設色肖形於廡以存制仍齒博士弟子之位於堂以肄經凡廟學之式參備焉旣卒工抨圖來京師以謂記屬予有出壃之役而不克書其明年得罪爲郡又明年廼閱舊訊而志之廟之成以慶曆癸未嵗董其役者端溪尉王該進士樂其成而來居者百餘人云

興國軍重修文宣王廟記

孔子抗帝王之法於六經而百世宗之故其血食與學校無窮然教之興衰存乎其時惟至治之代其道乃大在漢四葉始建郡國之學而進儒術在唐六帝乃克用王禮而尊夫子五代兵革𨿽祀典不廢羽籥頌之音蓋矣聖宋在宥七紀於玆今上纂三聖之丕烈綜禦大器息武行文澤浸八荒常以只日視朝雙日講學間嵗程文擢多士故天下靡然知所向焉郡諸侯獨大府劇部能以營葺黌捨爲請率報聞從之餘或専於督獄賦政而未遑暇朝廷亦置之不問在其自視何如耳興國軍者本武昌以摘山皷鐵之利遂建軍壁故廟學艸創而不完景祐受冊之明年太原王君以成均博士知軍事剛斷柔惠敷和於下剔去蠧螫民懷其生柅車期年簡肅成政乃謂其僚曰古之善教自學校始家塾黨庠職在鄕老況今領縣立社以有玆土人不知學何以示教先聖先師之祠而不若淫昬之鬼何以示徳二者皆爲政所當先也惟舊祠在牙城之西風隤雨隙不自撐梧先生弟子居無容席之地嵗率常祀俯仰其間實所病焉於是度費飭材以萃百工罷不急之用而用之不瘡於民不割於公而霈然餘力以克有成露奕奕負陰向明龍捲玉璪顒昂其象亷陛嚴峻庭序閎廓凢爵於唐讚於先朝作配從祀及得圖形太學者塑坐繪立咸備其制向之不如制者悉俾新之筵開黌堂以登師儒局列校室以來雋秀是焉者處於東偏又爲二庫藏賜書以朂生徒之業櫝禮器以謹春秋之祀是焉者居於西偏學之稽古先乎制度乃案三代車旂器服圖之屋壁使來者觀之煥然在前祀之有齋致其防恭復築齋室於宮之南湖光上照山翠欲滴太虛之庭垢慮可滌事神誨人之道備矣新宮旣就而行禮其中邦人怡然知學校之所以爲教也賔僚以書來俾爲記將伐石而刻之以永其壽年昔魯人美僖公遵伯禽之法能修泮宮播在詩頌蓋以能修其宮又修其化故國人思樂泮水而往觀之禮有飲酒飬老之儀兵有受成告克之事咸在泮焉則化民成俗之道捨此宜何先哉王君能尊仲尼無窮之教宣當世所宜之治修詞宮建學館知爲政之本故不敢讓而記

惠州海丰縣新修文宣王廟記

夫敎化之本自學校始學校之興自鄕遂始周人有鄕先生遂大夫分掌其令以謹其習而薦其賢能焉鄕校所建則有皮弁之薦小雅之歌以享先聖先師古之道也自秦人蠶食六國廢周之令詩書之教輕於蟣虱漢興雜霸學者惟集於長安郡縣之學防矣唐室𨿽欲尊儒而不得其本春秋祭菜専爲孔子祠宮已事而逡郁生荊棘因循其獘以至於今矧今之縣令惟以斷笞杖督賦租爲稱職耳其能勸學以警俗者防何哉吾友譚君初命爲海丰民守農畝吏守曹事闔境恬然夜亡犬聲下車期年政旣成矣乃曰習爼豆所以惇風俗興學校所以勵善良嚴祀事所以教肅祗考前計所以辧制度古之建學必居公宮南之左明堂亦學也在國之陽縣𨿽小亦國也子男之制其可忽哉舊有廟學處之西偏編竹覆葵以爲其宮隙雨霾風以昬其像嵗二月上丁率諸生祗其常事局蹐庭下退與諸生謀建新廟而崇學館諸生聞之願傾私楮以贊其成遂狀其事得請於州徙祠捨於邑之東南隅伐山斂材易葵以瓦冕服玉璪儀容大備顏子西向以爲先師十哲坐塑以爲從祀丹朱其器以薦乎牢醴堊白其堂以業乎講誦工旣畢遣書請詞以識之夫素王之道猶天地之大日月之明江海之浸陰陽之變日用於百姓而不知其仁澤及於萬世而不爲其私口頌目訾不加損益所以尊而奉之者教之所存焉耳今海壖逺國王化廣被夫子之道同其污隆興葺黌捨希風鄒魯此亦政之所存焉耳乃書之以示於後康定二年六月日記

筠州髙安縣重修縣署記

國家以縣令専調選部用人爲輕故難理之邑皆命寺監少署丞佐之官以爲之長由保任得寺省官者必之兩川以廷謝日爲次未之兩川而之他處則爲權入大江之西縣不滿五十難理者三十以風波之險獄訟之繁人固畏之而不來其來以權入爲資久者或逾年少者三數月其闕也又三數年民之病所以痼而不瘳者其由是乎爲政尙然室屋頽圯其誰顧之哉髙安劇邑也籍在難理中皇上以景祐冠年之初髙陽許君舉進士登甲科得祕書省校書郎試治玆邑故得久於其政君啟迪中道斵姦搆窮罪之所在𨿽彊必刈志有所守𨿽威不移吏畏其明而罔欺民信其令而必從滿三嵗朝廷嘉其成績就增秩爲廷尉平不易其地君之始至也上漏下濕不蔽風雨越二載庭無畱事乃議爲署以卜攸寧取材計工皆於農隙逾年而後成民無勞焉翚飛鳥革百堵之興一本於制度晝訪夕修四時之居各爲其區處至於室容宴豆亭張射侯可以序賔可以觀徳古君子之事也向使逾年而去則於是署也不暴斂以成之則隳其基必也守宰之不數易觀此可以知政矣署旣成俾予記之不敢爲讓景祐五年十月日記

楚州鹽城南公署壁記

國家循漢舊制籠山海之藏以佐經用海濵斥鹵至廣而民食至急故斂散之權不可不専其法一緩則姦人大賈擅之矣此所謂與奪貧富之柄也淮負海置鹽亭者州軍五【楚海通泰漣水也古曰直今曰然今尙呼亭竈直戶】轉贍桐栢以南逾九江及荊衡之郊凡六十餘州最天下之鹽嵗入息錢三十五萬萬而淮海之鹽息錢實二十萬萬其富國也博矣故牢盆禁地必擇官以董之自計相及其佐及主計於外者疊舉潔亷幹濟之士以充其選然自建元迄今殆且千稔而尙有遺利者豈廢置不常當官者未之思乎景祐初太史吳公【遵路】漕淮南粟兼制置使公事乃奏言楚之鹽城造鹽之七皆售縣倉亭竈棊列相去且百里掌出納者以倉爲主而不出郛郭故私煮盜販散漫不能禁請分南五傅海七十里命一官督察之俾火伏可見私煮可禁天子是其議可其奏公因舉殿直曹元素蒞焉其收果溢舊數秩旣滿今三司副使張公存復舉曹君供奉以續其職曹君生貂蟬之族而能以淸勤自飭才爲人知官無遺事是將復大其家者也欲書名於署以謹其始且爲他時之志以書來請遂記之云寶元元年十二月日記

楚州團練推官防壁記

漢制部從事佐刺史提政綱而舒捲之其編氓勞逸羣吏善否錢刀盈縮獄犴邪正無慮朱出墨入咸得婉美其畫白府而損益焉有唐天寶之後宿兵四郊分建元戎以屏王室大者擁旄而制數郡其次持節而顓一州各立監佐輔其條教然郡曹掾不得聞軍謀軍尉於民事亦如之兼而贊者必求文雅之士爲其上賔故參謀幕府防使名而命之山陽楚之東都北繚淮東負海漕渠貫中天下輻輳者半四逹用武之國南走廣陵爲大府故持節者不得制旁郡團練之名得於此矣皇朝命文吏領州將懲諸侯之専也賓佐之任委於選部累資計考不由辟召而主禮輕矣先是團練推官受署之館位得其表接賔客分曹局列廚廐容妻子各有攸處前居是官者才譾而權不足郡都尉緣隙而豪奪之徙居河亭才庇風雨近市而囂焚巢而危孰謂官庭返隘民捨枝梧湫底何以觀政蘭陵蕭君江左之秀由進士擢第再命而佐楚防某人爲太守仁賢協贊綱領克振民得和气軍無怨聲議政之暇謀及居室乃根源前事上白廷中願遷爽塏以正民之瞻視詔可其奏乃擇地於子城之東南隅出帑金市山材興卒徒利工器一毫不取於民間費府緡若干萬考室若干上棟下宇可以避燥濕髙閎厚垣可以卜淸曠噫世之處官局者苟非因循卑陋則興役動眾疲勞下民矣今蕭君革因循之獘絕罷勞之役而安厥居愈見其兼濟之能也異時享大名器佐王之國則觀其佐東諸侯之政斯得之矣若乃楶棁輪奐亭圃嘉美本無意於華侈故略之明道二年五月日記

武溪集卷六

欽定四庫全書

武溪集卷七

宋余靖撰寺記

筠州新砌街記

予至筠州之明年道者僧體謙防謁及門旣坐遂言本永嘉人寓筠二年去居廬山筠之崇善者曰吳太元命之復來募眾得錢一千萬召工鑿山陶土得石與磚若干千萬砌成大道北斷於江其南西繚於闤闠凡若干萬尺橫渠暗竇爲橋以通之凡若干所喜捨之士以道計者自五百尺至百尺凡若干人以錢計者自三十萬至一萬凡若干人一萬而下不可勝計所得錢不以簮毫自私皆寄某氏之帑朱出墨入悉某氏主之麻衣艸屩以董眾役暮宿甄捨饑食於施者家凡若干年而工畢乞書其事而志之吁今夫地徵物賦官司列榜笞謹期防上監下督民猶有靳固而逋負者至以西方之教一呼於眾則發畜積割珍愛欣然無所惜其故何哉蓋儒以禮法禦當世使人遷善而去惡佛以因果誨未來使人修福而避禍然世有積善而遇禍積惡而防福者𨿽有仁智無如之何釋之徒則曰彼前世之所爲今獲其報耳今世之修報在來世又言沒有天堂地獄苦樂之趣次序纎悉故無刑而威無爵而勸歸之者如川之流壅之不停去之不竭其爲教大抵若是其有竊佛之權愚弄於眾財未入手先營其私衣華暖居宏麗噉甘脆極力肆意無畏憚者十六七焉彼上人者獨獘衣糲食苦其行而外其利又能得開信同心成此利益使夫趨官曹遊旅肆者出滓泥入淸淨之境眞奉佛事勵戒行而好方便者也志之無愧詞

韶州翁源縣淨源山耽石院記

古之學佛者內樂空寂以照自性外作饒益以濟羣動故行修於已而功施於物𨿽巖居穴處艸衣木食委去浮累超然獨往而萬家之城十室之聚率有信向仰爲開導由是攀蘿躡靄棧險梁深異人所居必立精舍耽石院者翁川之列剎也山川蔥鬰杳絕紛囂泉石幽奇足以耽翫唐大中三年有僧法光爰此剪茅眾爲築室去華摭實遂以耽石爲名劉氏剖亂離斯瘼鐘唄之聲幾乎息矣開寶初因其故號遷於上潭香火僅在風幡無托不有廢也其何以興天聖中今住持慧周同檀越巢廸等相與謀曰佛之示權也大矣人之起信也久矣察榮悴者知其果視禍福者存乎應崇善者有精進以篤其修畏罪者有懴悔以寡其過多藏者有布施以破其惑念往者有追奉以廣其孝是知民之閭井不可一日而違塔廟也旣而同焉者募異焉者勸富焉者資巧焉者力其相土也則疊岫賔挹澄溪帯附其度材也則百堵云搆四阿翚飛其設像也則金璧睟容天龍善衞其據境也則珍木彌望佳气襲人眞崇福之祕宇絕塵之幽致也苟非智者創謀善人恊規孰能與於此哉巨石如屏泉淙於下可以爽精靈可以滌塵慮命名之始其在玆乎就崖礱琢傳之不朽皇祐元年八月日記

廬山承天歸宗禪寺重修寺記

佛氏之權大矣三乘十二分之教𨿽所說不同同歸於化人爲善人天龍鬼無不歸仰故一一城邑一一聚落一一川原一一巖岫未嘗無剎也俗無華裔土無沃塉十室之居萬里之逺鐘梵之聲相聞世人不厭其多夫惟羣動外誘則其智昏一念內息則其心寂習浮圖者定慧發光以戒爲本故居城廓之憒吏不若山林之閒曠也天下溪山之秀江國爲最塔廟之嚴廬阜爲勝近不接於塵坌逺弗托於巖崄曉參夕問無非佛事歸宗田焉本晉右將軍王逸少之宅也壇宇𨿽攺墨池猶存天竺耶捨尊者振錫來居遂作布金之所江左六代至於隋唐揔以律儀莫窮譜系正元中江州刺史李渤與智常禪師爲雲霞之交兼師友之契爰開法席革以禪規常禪師馬祖之嗣風韻殊特初有日者言師相有異表師聞之曰吾學佛者異欲何求遂以沙瞇其目輙有流星之應時人因其瞼赤呼爲赤眼道人四方來學不下千眾自是燈燈相繼於今二十三世矣皇朝景徳三年以誕聖節名承天賜爲寺額仍冠歸宗之號叢林之盛少能比擬棟幹之隆幾及千間皇祐初譆出之災鬰爲煨燼長老慧南旣痛已身逄此壊相又思成性莊嚴當由我興於是精勤再造同於經始未終厥志奄先歸寂妙圓禪師自寶昔嘗眾請在十八世矣諸方道目推爲禪伯苐以云居久隳綱領徙猊座而振之及是緇黃共議還師故處人之求舊羣情胥恱智者獻謀匠者獻藝富者獻財壯者獻力土毛所入日用所資眾竭其誠簮毫無隠逺者伐山近者陶土而紺宇巍然巧思鋪金寓形設色而寶像儼然惜其能事未終倐亦避去道宜紹之亦才數稔今長老慧通嗣揔淸眾極力興修凡陂而未平基而未構噐之未具像之未完月綴嵗葺工無暫捨期於大備又加焉素不至朴嚴不及麗香火所防賔主所止經行作務羣居獨息各爲區域莫非僧儀愚嘗謂臣庻之家𨿽五世相韓七貂仕漢子孫能保故居者鮮矣至於禪宗佛宇或時遷代易而鐘唄巾蓋不絕者何哉選於眾擇其能而授之乃克起補廢而永厥世也必因夫大患難大災害然後見哲匠之才謀菩提之願力古今已然之勢也故十三年之間繼擇開士而見寺制周焉監寺僧松思寶師之門人也遣價馳書數千里匃詞爲記不獲讓而志之嘉祐八年十月日記

廣州南海縣羅漢院記

孔子曰可與適道未可與權則知道者聖人之中正也守常而不可變權者聖人之輕重也應變而鄰於譎權之時用大矣哉佛氏生於西域與諸華土壤斷絕殆將萬里其滅度後且千嵗摩騰竺法蘭始持其書逾蔥嶺東土當時未之識也廼繹漢明祕夣以肖其像復築鴻臚外館以居其徒防其梵音以通華言諷誦講說日漸月漬自是迄今又且千嵗天下之俗云蒸波委秀眉之老毀齒之童服役其事惟恐在後百戶之邑十家之鄊鐃皷梵唄未嘗可闕其故何哉蓋佛以大權寵萬化歸於至理而已其爲教也禁殺伐斷淫妄崇布施重懴悔性命之說付之通之士因果之論精入鬼神之域使賢者務修愚者生怖同歸於善也且夫蠉飛蠕動含生之倫莫不畏苦而趨樂圓手方足最靈之品莫不跂髙而好勝而況血气充於內嗜欲誘於外不足而後爭有餘而後肆欺誣巧僞皆欲勿爲而不能已也非權曷以誘之哉嗚呼人羊相噉生死循環一念作惡流入胎有知之所同懼也髙貲厚產逐利不休暫持所愛則獲福報常情之所樂爲也欺天防上造惡者眾攝心自悔罪卽消滅眾人之所願聞也死喪之哀五情潰亂聞有遺教俾其燻修能餉亡者往生善處則𨿽捐軀破產無所靳吝孝子之不忘其親也廼知浮屠塔廟相望於野不爲過矣南海諸越之冠邑也畨禺大府節制五嶺秦漢以來號爲都防邑卽郡治俗雜五方史牒志之此無預焉邑之南有裏曰丰衍村曰平洲山曰莠羅院曰羅漢自劉氏歸命裏落荒榛院之餘基鬰爲茂艸然而名在郡圖未削也至天禧中聖化翔洽逾五十載國無橫賦民有常業生聚旣眾倉廩旣實亡者必有悼也而不知其所之存者必有修也而不知其所向耋艾同議香火爲歸爾時檀越麥延紹等五十餘人列名請今住持僧法宗建剎奠居以奉西方之教繇是相山林視原隰基爽塏宅閒曠令元而恊謀仰定星而考室罄已所有惟力是視募眾所得一簮不私餙土以寄防故斵礱縹碧以極尊崇之數倚席以待眾故節棁輪奐以開討論之地一飯之約擊鐘而示嚴四方之來折牀而忽拒茂松嘉樹莫非手植締構繕完其亦勤矣卻視城闕塵囂不來前瞻海潮法音如在眞物外之幽絕也人地相髙眾所推擇遂選爲縣僧首凡僧之董領教門者國曰統曰錄郡曰正縣曰首苟非才出輩孰能得之法宗師本郡人姓陳氏防以經業自進長以戒行自守遂能闡揚佛事化其聚落咸使信向稱爲一邑之首噫彼上人者僻居海嶼不求聞達至於志有所立行有可取人則戴之以爲領防自修者可以勸人其信矣乎康定辛已嵗予以縞冠南來得其狀而書之旣志佛之權且警夫怠者云耳

韶州樂昌縣寶林禪院記

上士冥心而履道其次崇善以濟物道充於內而迹彰於外物應於邇而名聞於逺所以諮事而察其言尋聲而索其實一家之譽必用之於鄕一鄕之秀必升之於國蓋善惡起諸已毀譽成諸眾擇賢采異用此術也今夫推自稠人之中陞於髙座之上巍然當室之白以師道自處使同袍濟濟北面就列拜起趨揖如事君父若非深識懸觧領悟性相舂容一音發蒙去惑者眾多之心豈易伏哉越人右鬼而劉氏尢佞於佛故曲江名山秀水膏田沃野率歸於浮屠氏郡之屬邑曰樂昌去縣郛四十里有院曰寶林地靈境勝一邑之冠逺郊近落率來瞻仰故嘗登延開士主其燻修於戲棲山林以遂其髙遁江海以安其閒幽人奇士所以擊節而爭往也又況有棟宇以資其偃息有菑畬以奉其饘粥果能擇得聞人以付之俾其發揚佛事開導氓俗奉行諸善共避眾惡此乃因髙閒之適成兼濟之利者也今長老圓祐師福州懷徳人姓陳氏學頓放於黃梅山顯宗禪師服勤二十年晝問夕參遂探幽揵乃曰未脫自防安能度人卽謀南歸以卜終焉之計惟玆寶林之眾屢易師長而莫能興葺以延四方於是計使鄒公覃逺聽博采得師於防之慈云遂迎以來俾屍其眾時景祐三年也先是院制度狹小不克稱於其名殿陛庳下堂奧淺仄居才數畝面臨廻照影過亭午則暑气鬰勃坐者揮汗至於末光師以日廩之餘悉付營造易其堂殿負陰向陽增築厥基殆逾百堵伐山陶土剞劂圩墁之工百役自具不假外狥居者執畚而同力來者掛錫而如歸夏開南榮冬塞墐戶無復往時之陋也乃知擇得其人爲利自博但無意侵漁能守厥舊已足佳矣矧能指無修之要以悟自性精有爲之勤以勵後學此而不記將孰記哉康定二年九月日記

韶州淨源山定慧禪院思長老自造壽塔銘

夫鴻鵠翔於靑雲之上魚龍潛於深泉之下安其性也人之處林野樂閒曠棲神養和保終性命得其適也古之達士者皆自爲祕噐壽室以卜返其之宅周官有冡人墓大夫掌其禁令與其位數然世人尙以死爲諱獨防莊氏昌言矯俗云富者苦身疾作多積財而不盡用貴者夜以繼日思慮善否不若死者無君於上無臣於下𨿽南面王之樂不能過也莊生之言蓋猶佛氏所云厭生死苦樂槃樂者歟佛之去世天下之國分其齒骨爪發舍利而藏之爲塔於其上奉之如其存後之學佛而終者皆塔而不墳從象教也今淨源長老名邵思姓李氏曲江都渚人於曹溪南華寺出家受具旣而嘆曰身居曹溪漫不知其門域當自愧其名遂起遊方之念天臺南嶽無不之也最後見洞山聰和尙得悟入之要以歸焉州以近郭名藍宜擇知宗乘者統領其眾遂召師居之晝登師座夕啟虛室以延學徒各以其儀寺之西數百步有崗蜿蜒盤屈左右峯巒擁抱其前平敞可愛乃卽崗之南麓爲竁穴陶甓以田系其傍上而側設道以入又於其上屋之爲塔之形曰吾將歸骨於此前搆艸堂數楹署曰寶福之庵日自防杖往來其間又熂其西北原樹以松柏仍得土之可墾者數十畝墾之取其苗子爲香火之用屢登吾門乞詞將伐石而鑱之以自志云嘗與朋友私議今夫防聲利爭尋常者桑楡末光彯撇其气然尙身戀珪組手握牙籌計生興利不知止息苟能觧擿外累以死爲歸而休其心者亦足嘉矣孟堅書臝葬有爲爲之也自漢以來文士或自志以掩幽室今思師不攻外典且畏予之去而固求先銘其側某亡叔葬其西原故嘗登是崗乃爲銘曰

生無本是爲佛性心境皆遣同歸於靜不諱其死是逹眞理性同虛空體魄歸此

韶州開元寺新建浴室記

釋氏之爲道也兼濟於人不待乎逹獨善之樂不專於窮以悲智爲修者也悲之爲言仁之端也能與眾多作大饒益去大患難獲大安穏視物之累如身之憂建功而不祈賞益善而不祈報此悲者之爲也智之爲言介之徒也守靜黙捨欣厭居市朝而非顯宅山林而非晦身同夣幻性等空虛離五蘊超三有此智者之爲也韶於嶺外爲望州盧祖印心之域故寺最眾僧最多然郛郭之居初無眾浴開元寺者精藍之甲也比蒭延吉以頭陁苦行勸募依信量力出貨聿圖勝果乃於寺東南之外壝相善地市材購梓人售陶工積勤營構用成溫室八桂僧道防勾稽其簿矢謨於康定落成於慶曆之某年五日爲期一具湯沐燻修者得以涓潔塵垢者得以滌蕩至者欣欣眞兼濟之事也先是州跨二江通以浮梁夏潦暴怒嵗苦漂泆人用艱渉戶煩科督吉師居河之湄極力紏率伐材以橫大航冶鐡以絡連鏁新而維之眾獲其便方輈並轡如履康莊積霖漲波不能衝齧非悲智所樂何以及此月華琳禪師叢林之宗工也以書來抵廬陵謁詞爲志吉師曹溪人姓侯氏十六受具徧遊名山禪學通悟琳師稱之今受眾請爲住持主云慶曆六年六月日記

韶州重建東平山正覺寺記

詩人之詠曰鳶飛戻天魚躍於淵蓋言上下至也翔極於髙極於深則性之適矣山林之士豈不樂夫曠逺哉湘之南峽之北山莽連屬而韶居其交東平爲其望山富乎髙深者也剪荊構宇靡詳厥初舊傳韋宙大夫碑云劉總尙書出家於此賜號大覺較其年名地域乃與本傳不同防昌之世例防擯毀咸通中知宗大師慧寂再肅僧儀恢復玆地四方來學緇褐千人寂師前住仰山時號小釋迦者是也門人道圓扣閽奏牘以東平勝地知宗名流興復靈境願頒額乾符二年名祖禪院攺賜澄虛太師並紫方袍以寵之及其委蛻謚曰智通塔曰妙光劉主因之嘗割曲江之丰樂乳源龍歸三鄊民租以贍堂眾國家題期五緯敷佑四海出日入月罔不率服野無屯師裏無暴徵吏良政淸人用休息故攝心奉佛者沛然有餘力矣然而作大饒益興大功利建造崇立顯揚佛事苟非戒行涓潔眾所欽矚者其成之固亦難矣開寶中刺史潘公懷裕嘗擇名徳而績用弗成至道中火禁弗嚴鬰攸爲患尺椽寸瓦煨燼無餘本寺徒弟徙厥基而新之咸平元年賜正覺寺額然綱領不振膏膄之土侵牟者大半矣天聖初州命禮僧紹登恢隆祖席緝復未完而順寂焉提防刑獄林公升酷好禪學遂請今禪師得彬開堂續燈景祐五年也彬師化州石龍人兒童戲玩卽好經梵之聲少年遊方徧參尊宿得法要於廬山羅漢院祖印大師侍執巾瓶十有八載屢賫山儀中闈進貢朝士稱其機防旣受眾請居山也到山食訖卽召田客具畚挿尋知宗故基斷茆結庵以聞於州符報從之明年盡復嚚人侵地籍所餘以募梓人瓬人伐材埏埴不煩而備噫佛氏之制閎矣像有防屋堂有猊座人不以爲忲畫楹而居擊鐘而食人不以爲侈天爲兜率山爲補陁人不以爲誕施者惟恐不得丰其用匠者惟恐不能肆其巧金仙之權何其盛哉先是山去民居三十里指四峯以爲境東名靈隠南曰大防西號月輪北爲獅子且知宗嘗聚學徒千餘故其制度得以閎肆窮毫溢楮所不能旣若乃禪機祖學緇素所推名木奇樹方俗所異非關興構闕而不錄第志嵗月而已皇祐元年四月日記

廬山歸宗禪院妙圓大師塔銘

禪師諱自寶廬州合肥人姓吳氏生有奇相防不同俗弱齡出家壽州普寜禪院智柔大師授以經律初具戒臘已抱出羣之見躡履遊方徧參知識蘄州五祖山戒禪師駙馬都尉李公遵朂素所友善叢林匠石禪流所宗見師之來則曰大乘器也許其入室置水投鍼理存黙識得彼心要聲問翕然尋至筠州洞山自唐而來謂之洞上長老曉聰有名江左韙師通悟堪囑後事乃白於州願以法席傳之四方禪學聞風逺至戶外待次毎至宵分擅施委積庫司常餘百萬黃檗山者唐相裴休所施莊田舊贍五百餘眾近嵗僧才數十而饘粥弗充移師揔之淸眾日增而資用丰足其爲人信向如此江南號爲江山佳麗甲於天下其巖岫峻防磅礡千里者廬阜爲最梵剎相照其間名古佛道者山之陽則曰歸宗據雲水之都要山之西則有云居覧泉石之幽皆學佛者之所輻湊統領苟非其人則去者半矣今麗正直院祖君無擇河東部憲程君師孟並著好賢樂善之名繼守南康軍祖召師臨歸宗程徙師主云居咸率羣官列名而邀之所至選擇名僧自隨爲其羽翼故學徒加眾廚廩加丰提唱宗乘言出意表啐喙之機不渉名相或縱或奪遂至無言嗣其法而居師席處名山者不可勝數其服人心如此厥後以舟楫往來衣冠之士至星子者咸欲見之故再蒞歸宗從眾願也其在峒山時嘗自甓壽藏爲終焉之計矣後二十嵗凡四徙禪席而終於歸宗乃知有才徳者無意於隠顯而人自歸之名自從之觀師之出處眞無求於人古之有道者也初以駙馬李公薦其名而賜紫方袍皇祐中特恩賜號妙圓大師至和元年十月二十八日示疾十一月一日齋畢辭眾端坐示寂十八日全身入塔俗壽七十七僧臘五十一旣沒六年門人松思以狀來乞銘乃銘曰彼上人者叢林獨步激揚宗防慈心廣度言發其機俾之自悟人得其要直趨覺路橫杖而來舍筏而去吁嗟妙圓人天仰慕

廣州烏龍山覺性禪院艸堂記

伽藍之制室曰方丈十方皆然也番禺之東去郡郛十里而近有山曰烏龍院曰覺性長老僧曰法持剪髮爲頭陁題其曰艸堂視其迹似好異者察其所爲則禪心而戒行衲中之雋也不遊聚落將十稔矣語必誠願人多信向不祈甘美而鼎餁常丰不尙華侈而丹素無廢夫道充諸已伏之必眾行惇於內而聞之必逺曰緇曰素未有不始於修者也或者謂無修無證乃欲屏去因果混同善惡則與夫愚暗貪恚者何以異哉殊不知無散亂心是無思也無染著心是無爲也故𨿽智空境寂而不捨方便嚴餙佛剎納人於善玆所以爲眾所歸也迹之同異可略矣嘉祐八年正月丙寅行春至此旣歸而筆之

武溪集卷七

欽定四庫全書

武溪集卷八

宋余靖撰寺記

江州廬山重修崇勝禪院記

夫萬寓之大羣動之眾佛以溥博之教淵泉之語廣譬善導無不入其言含生有知之類人人物物皆蘊佛性猶木中有火本來無覩方便鑽鑿乃見光華離暗得明不從外至故無生之說以去纒防有爲之法以朂因果二者並施於世隨所悟觧歸之等覺佛去世後持其說而化於一方者信向逺近視其緣之厚薄雲耳大江之南號爲山水奇勝廬阜又爲諸山之最自東晉以來髙人開士蟬聫不絕山形磅礡三百里寶剎之有名於天下者以十數四方學心之人多歸焉學人之至必又能以圓頓一音之教舉其機而驚於眾者以登法師苟得其人則一言頓觧出生死海剎那頃耳崇勝禪院江南李氏幹徳三年所建也逺公蓮社絕頂相望淵明栗裏髙風接秀左泉玉可以滌紛煩前林蔽空可以樂閒曠眞遺世觀空者宴息之境也景祐初久虛禪席於是州將而下僉議立剎廣詢法王之器授之猊座遂得今禪祖珂師焉寺之故居庳陋不足容四方之來一日珂師言於眾曰吾以諸法一味離去世間染淨所厭一切差別境界無有少法可說乃能入於如來難思智地然而一切諸善皆由信起不有荘嚴何能起信若寂然無營則陷於因任止滅之病矣眾聞是說翕然從風其堂皇殿廡序闥管庫之不如制者一皆新之築基而飭材陶土而礱石肖像設色眾工攸序棟宇輪奐見者起恭師以善教而流布其法以信而募其貨以智而役其工自丙子經營至甲申落成軒檻廻合凡三百餘楹雕琢金碧皆極硏麗無有逺邇賔到如歸其徒之至者寢於斯食於斯聞於斯覺於斯夫見宗祊而起孝覩墟墓而生哀視塔廟而增信其理一也某故史官且師之同郡人故得其實而書之珂師通學識敏少厭榮進壊衣削髮而居叢林不露頭角遊廬阜若干年提唱宗乘集軸禪錄七卷盛行於時時人服其該洽噫自祖法之東流六世而居曲江今珂師生曲江復以心法見於名山古言孔子之後鄒魯多儒信矣哉慶曆五年月日記

潮州開元寺重修大殿記

金仙氏立空有二教彌綸人天之際以三乘四果開陳漸路其說曰一切諸善皆由信起不造業故種種諸法皆由戒起能攝心故六波羅蜜由布施起斷貪愛故百福之報由莊嚴起無驕慢故所以羣生歸向如流濕就燥不可禦者其有最勝之理乎潮於嶺表爲富州開元於浮屠爲冠寺暢師於僧官爲極選又以金仙氏福報性學之說開導於人故其答者如響之應先是寺有羅漢殿者嵗時浸深基傾棟圮壓焉是懼風雨何庇乃創是事鼎而新之其募資也毋喜腆毋羞薄同焉者懷異焉者勸歸於信而後已由是伐材於山埏土於陶購工於市而布規矩焉金碧之飾雕繪之巧羙梓宻石厥制備焉自釋迦金人部從至於五百羅漢之容率飭化而像之歸於荘嚴而已矣又爲二樓一儲本朝累賜太宗睿烈皇帝禦書眞宗章聖皇帝及今皇帝禦制一縣洪鐘而對峙之康定庚辰乃始基之慶曆癸未而告厥成凡寺之制完者飭之缺者補之隳者革之凡五百楹爲一郡之表三者贍焉旣落成逾嶺渡江絕淮走輦下七千里以其狀來請識嵗月乃書之云

韶州白雲山延壽禪院傳法記

昔者金人見夢經像始東而圗繪結構奉遺教者徧於天下旣而漢之宗祀廢於當塗魏之血食絕於典午西方塔廟巋焉無攺大雄之徳何其盛哉迄今千寅恭益眾由是王圖侯國商闗農井苟有生聚必爲浮圖大抵南方富於山水號爲千巖競秀萬壑爭奇所以浮圖之居必獲奇勝之域也實性大師始來居之絕澗髙風怳出物外陰谷夏云陽崖冬葩故非區區林麓之所比也古者謂穹山濬澤必能興雲致雨以濟萬民之望故以白雲名之觀夫髙士逺迹當世非獨玩雲霞之容同禽魚之樂而已蓋將脫去聲利深入杳靄目絕塵累耳防俗囂而後眞性湛然如太虛月旁無壅障乃克通照耳所居髙深所樂曠逺者以此也禪那之學其來尙矣自南北分宗思讓異派𨿽達空照理共歸觧而臨機接應各稟師模言有體用義有縱奪互相祖習曰爲門風然而無善可求無惡可去直指宗門令其悟入雲門之教最爲眞淳實性卽雲門之嫡也實性者劉主所賜號也名志庠封州人姓陳氏廣主延入府中親問法要有名傳燈錄庠旣卽世志文開堂嗣之次曰契本禪師達正次曰達眞禪師云端次曰玅光大師云福皆承師嗣法世賜師名厥後有惠龍者鳯翔人姓趙氏今長老常簡永嘉人姓徐氏皆什方名徳之選也自實性至今七世矣棟宇加飾焉田疇加辟焉倉廩加入焉器用加給焉徒眾加進焉逺近加信焉嗚呼今公侯將相之家不過一傳再傳或當世而絕者豈非道家所忌陳平所識陰謀而害人者耶至於浮屠氏托大義以承嗣而能世廣基構至於不朽賢於陰謀者逺矣其可書也遂志其世云

南嶽雲峯山景徳寺記

雲峯者南嶽五峯之一也昔大禹登祭此山得金簡玉字治水之要故有禹之行宮虯虯古碑有時見者遂名其溪曰禹溪梁天監二年動其行宮創寺仍賜近田以資僧食以巖棲谷隠之故世所以推而重之者謂其輕去軒冕疏外聲利以全其髙者也矧以釋氏之諦離蘊去著出生死海以全其性豈猶脫囂埃易去就而已哉自梁已降代有奇人簡文帝大寶中有法政禪師身長八尺布衣一食獨宿樹下虎兕圍繞每一入定輙經累月忽一日風雷震樹見神人具衣冠端笏而前曰此宜立壇度人師諾之遂奏置甘露戒壇度僧五萬基址存焉陳有髙僧惠勇修心於此六十餘年羣虎旦夕侍衞隋有髙僧善伏習禪智三昧通宿命亦能入定一月乃起常念幽途多苦饑渇乃咒食防飼焉太宗朝有髙僧義本博通經律子史百家無不覽者內外學徒順風庭謁至則開納深得人望無疾坐亡葬於南嶺有防鶴悲鳴繞塔三年而去至廣順中寺主僧啟仁被訴防法籍沒荘土皇朝建隆元年楚文昭王馬氏請而復之爾後甲乙承襲迨景徳中攺爲禪剎命僧智吉演法領眾其事上白遂以年名賜今額焉自智吉之後曰希順智宣懷荀三世相承矣慶曆末僉議請今長老純正紹隆法席正師成都人俗性李天聖中徧參智識深達心要薦居嶽麓之法潤寕鄊之善果及今居雲峯凡三遷法筵皆當世名公今相國劉公資政孫公致仕貳卿劉公而下十餘公署防而請之所至緇徒雲集且夫無生之說用達於根本有爲之果蓋朂於精進故悲智異途而同歸濟度福慧殊報而俱出薫修所以學心之徒聞言而得要慕教之士覩相而生恭隨其機緣示以開入由提唱之餘極力營茸塔廟之制華梵相參扶土而爲像度材而搆廈壹用常均不侈不陋七年中爲屋三百餘間至於縣廨莊捨又五十餘間皆率減嵗儲不外幹於檀施此又人之難能也以孫公與某常同南徵之役又都官黃君稟嶽之秀而聨郡之務故致書求記因不克讓而記其世次云至和二年六月日記

南嶽雲峯山景徳禪寺重修佛殿記

佛者號爲天人師故像飾以金屋爲之殿極尊崇也天下五嶽維南曰衡邦之巨鎭地多勝境蓺林構室梵剎相望據五峯之正勢而旁羅禹迹宻通洞天者有雲峯焉晉宋之間名僧繼起隋唐而下世有奇人迨於先朝始起禪席相國劉公之守長沙也以莫猺之梗當全材之選旌麾所指巢穴皆空仁翔封畛威軼聚落武功旣成民斯安堵於是禮名士延髙僧外修禮法之要中談性命之本長老純正當前席者旣而從蒞方鎭尹正神都入參朝政遂服公衮直亮嘉謀弼諧元化天下防福固爲多矣苐以湘衡舊治古先靈迹嶽山之下景徳爲最乃奏紫方袍以錫正師復捐俸金以崇殿像初正師之居是寺也量嵗之入約其用而蓄其餘募良工伐偉材相厥棟宇墮者完之故者新之越十稔其堂皇廡序庫樓寮閣鼎盛者幾五百楹惟玆殿制締構猶缺得相君之教而備焉以恭謝攺元之秋而圖厥基迨明年冬乃克成之相君之志匪以施材而徼福蓋崇乎外防也苾蒭之說蓋欲瞻像而起信匪狥乎繁餙也某幸守玆土且辱相君之舊及殿成純正以狀來白遂志其嵗月云嘉祐二年十二月日記

韶州月華禪師壽塔記【並銘】

月華山西堂琳禪師曲江都渚人姓鄧氏少學儒能談王覇大略已而學佛以誦經披剃乃遊方猶以詩名往來江淮間博覧廣記推爲文章僧參洞山自寶禪師寶於江南爲禪宗叢林無出其右者見師以大心噐之遂以心印付焉息機南還結庵於舊山之北曰白蓮學者聞其名自逺至者無算州以眾狀請出世師遁於大洞累月眾叩不已黽勉從之師旣鄕邦之望逺邇信向廩有餘糧人有餘力棟宇時構樹蓺日廣江山淸曠甲於州域由是搢紳緇素途經江滸無不艤舟造室耳髙論目嘉致人人自得而還四方衲子奔走於路逹心要去爲人師者數十人晚年避喧退居西堂眾思其道郡以防請復恢禪防者三焉寶林山者六祖古道場也詔擇名徳殊名命服以居之漕臺以師爲舉堅辭不行乃卽庵自甓壽藏曰吾當歸骨於此旣而曰生平交遊之厚者安道子元而已遂以書來云願以銘志諉吾執僕以從官鞅掌學殖荒落甞評古人之言曰志意修則驕富貴道義重則輕王公謂道義內充志意不屈於王公之尊富貴之勢不能動其心也此理誠髙猶是介者之談耳學於大雄氏者道以性通誌非外狥止觀無著空有俱忘生死不能汩其眞況富貴乎鬼神不能窺其迹況王公乎師之行髙乎哉不可跂已乃爲銘曰

湛然性相本無爲渉於形器有時隳他年幻質此於歸嘗言無佛良遣有知

廬山棲賢寶覺禪院石浴室記

大雄氏之爲教也卽空無著之謂性攝心自持之謂修植因成果之說所以道迷也施財獲福之論所以破貪也玆道坦明各隨所證自像法東披諸華向風塔廟莊嚴徧我國土凡所經始人皆樂成者非它也彼旣未悟於心姑欲弛貪而出迷當有導師掖而趨善使其然也棲賢寺新成石浴室募眾而植因也浴室在寺之西南隅寺在廬山之陽山在潯陽郡之左郡在大江之陰山川佳麗棟宇輪奐梵剎廢興則寺記存焉寺之始創於齊盛於唐賜名於皇朝居之者不以昭穆伯仲相繼自智常至澄諟皆海內有名髙僧統其眾故建剎啟基布金流銀日月天宮璢璃地界霞鮮翼張翕赩相照惟玆溫浴屋老不支一之日澄諟言於眾曰六時讚唱當務潔齋若塵垢未除則七福何聚欲求精進比丘備其七物不亦善乎時則有浙僧希昱能湛行爲上首願集其事用因緣相一唱而就募得緡錢二百萬鑿山築基礱石構堂仍市美材續成外室凡十一楹其浣濯之所蘇膏之器罔不具焉自天禧庚申嵗矢謀至幹興攺元之初用浮圖舊法飯僧以讚其成壬申嵗昱師防某於豫章求文而志之噫佛之性也開示悟人各有所因則知昱湛二開士當於水因悟最上乘入三摩地豈獨使洗滌前塵除去七病而已哉按十誦律云昔舍利弗隆暑行化執惱所著有灌園者漑余之水請以爲浴此人獲報生忉利天由是觀之同捐貨財成此浴具功又勝彼如佛所說其獲福報可思量哉其靡麗宏壯則簡而不書聊記嵗時而已

韶州曹溪寶林山南華禪寺重修法堂記

孟子曰聖人者百世之師也蓋至聖之道髙深廣博百世而下遺烈猶存賢者襲其防模學者窺其戶牗此其所以日鑽嵗仰歸之無窮者也然而道之大者必久而後隆事之美者不一而能具昔者六祖大鑑禪師初傳信器歸隠海嶠混迹弋獵艱難備嘗及其建梵宮登師座敷陳眞覺開人天其亦勤矣滅度以來四百餘載𨿽千燈繼照光徧河沙而布金遺址筌蹄寂寞向非睿哲當天英材接迹講求世務餘力佛乘曷能恢復宗風以續先軌者哉天禧四年前轉運使起居舍人陳絳上言曹溪演法之地四方瞻仰嵗入至丰僧徒至眾主者不能均濟率多侵牟乞於名山僉選宿徳俾其舉揚宗防招來學徒制詔曰可於是南陽賜紫僧普遂首膺是命莊獻皇太后今皇帝親遣中貴人詣山迎致信衣禁闈瞻禮遂師得於便座召對移刻陛辭之日賜號智度禪師錫以藏經供器金帛等當時恩顧莫與爲比歸作衣樓蔵殿以示光寵余亦未遑開緝也遂師卽示中旨付荊湖南路愽訪髙僧今長老緣師自南嶽雲臺山再當是選紹光正念宣揚了義居者防潤來者如歸乃擊鐘而謀曰嗣其業者爲之子也誨於人者爲之師也子之克劭然後起家師之不嚴何以尊道此世教之所以壯堂構也日明月暗墻壅戶通因分別以見塵緣視頑虛而識空性此梵剎之所以崇堂宇也由是蓄羨余廣購募窮山跨谷以求棟幹殫能極藝以召匠碩恊定星之期觀大壯之象材得以呈其羙工得以肆其巧計廣以席度深以筵外像祗陁之居中施獅子之座尋聲至者圜立於前如渇飲河滿腹而去嗟乎聖不世出故防言易絕昔仲尼生於鄒魯去世未久而楊墨申韓各就其術爲異同之論以賊教化所賴荀孟大儒開陳仁義然後君臣上下大倫以篤夫子之道不絕如綫況其逺者乎如來生於西域萬里之外寂防千嵗教乃東被而語皆重譯書不同文故翻經著論得以紛綸其說昬愚迷妄貪著福報淪家耗國棄實趨權亦賴諸祖以實際理地宻相付囑然後知佛不外求見於自性造惡修善俱同妄作所以遣空破有不防邪觀者宗乘維持之力也不然者天下嗸嗸奔走有爲之果何能巳乎初大鑑以諸佛大法眼藏傳淸源思思傳石頭遷如是展轉相傳至今長老緣師爲十世矣佛教之來中國也逹摩最後諸祖出世各分宗而曹溪之冑最眾乃知道在乎要不在乎先後矣緣師興元南鄭人本府出家受具得大乘之要於漢東祚師遂振錫至於南嶽郡將邦伯悉飲其名乃於唐興南臺云蓋三啟禪師稱爲嶽中之冠及被朝防乃克歸紹本統而肯其基構六祖之道由是中興矣前所謂必久而隆不一而具者有待而然也緣師狀其事請辭鏨石以圖不朽且予裏閈所托故於辭爲備云康定二年十二月日記

南安軍興福院慈氏觀音堂閤碑銘

上古聖人以中道禦物反於經制然後濟之以權西方之教以大權誘俗渉其津涯然後受之於道西教所以浸淫國土千載彌盛者以其權勝者也且復巧於方便起人信心其言過去未來禍福環轉顯作而防報習異則業殊故有大人之樂諸趣之苦蓋所以警貪癡悟顚倒也又所說諸佛菩薩世界名號咸表行而著稱見名而知證河沙算數不能窮盡獨以慈悲願力推賢文殊普賢觀音彌勒四菩薩能入生死海中極度羣有同佛智見登佛果位超然於無學之徒爲其上首觀音以甚深般若克證圓通彌勒以最初三昧故名慈氏或自在神力能施無畏使大千眾生免諸苦惱或一生補處受記成佛與百億天子同其安穏由是贊嘆獲福瞻仰防祐聞名而不墮金剛系念而咸生兜率著在經具流爲善談華都夷聚罔不歸向捐貨竭哀靡所慳吝𨿽事存視聽之表難以實求紛起是非之端或生異論然而信心所啟不謀同聽先已膠固於中矣南安軍浮石院者江南李氏保大年中聞僧行髙結庵之地也振錫雲遊樂玆奇勝剪荊山麓以卜終焉麻麥僅充風雨才庇百年過隙八世相承皆捲道嵓壑休心息迹者耳今住持智應祥符年中乃結前緒以謂獨覺小善皆聲聞之果洪願普濟實如來之乘況今天下至大含生至眾十室之邑必有塔廟以奉薄伽之遺像一剎所建必據溪山以先邑落之勝處欽崇𨿽廣廢興在人不有莊嚴何以示教不有募誰能同心當勤攝受共令成熟遂傾私楮得錢十萬命工計費作爲層構上之爲閣下之爲堂其上望慈氏菩薩擬天宮次補樓閣重重之體其下爲觀自在菩薩肖寶陁海岸人龍隠見之狀皆以大悲含物萬行利生大願堅固佛所稱嘆將舉教以勸修俾見像而思果者矣散召檀施共樹福田羣言響答量力出貨堂皇門序四軒環合且是院也楚嶺之通衢章江之上津前瞰回波卻視層阜修篁叢布粉觧玉立眞物外之絕境也香火之緣泉石之樂居然兩適矣工旣畢遣介賫書乞銘旌其逺誠乃銘曰

章江之源楚嶺之阨粵有名藍字之浮石開榛百年制度翛然今得其傳防模乃全廣示慈力眾所悲仰三十二應觀音之像脫門空濶願海澱深利益世間慈氏之心睟容並列遺芳克振庶幾來者防恭起信實義難窮權言易從違惡竦善繄權之功

潭州興化禪寺新鑄鐘記

金皷所以警眾也眾之攸居非夫疾噪大呼安能齊一必以聲宏碩而逺聞者爲其節焉京洛之制睥睨置鐘節昬曉也舎衞之法眾集撞鐘節進退也則知鐘之爲用尙矣興化禪寺唐景福中所建其營造之因景物之美則寺記存焉國家承天立極四聖繼統日月所照罔不丕冒民去兵火之厄將百年矣由是僧徒之博識雄辧者得以佛事率其間故其金璧莊嚴之像楩柟輪奐之室日完月構時興嵗廣不得不益壯而增華也凡百供器還視初制豈不狹小哉鐘之當易宜矣本朝銅禁尢嚴私無銖蓄僧坊道具官爲制而給之惟鐘之巨則許入金而賦銅焉長老僧紹銑以易鐘事聞州內閣劉公爲之上白朝防從之廼募信士得豫章朱氏捨錢二百萬爲檀施之首眾遂響從購良冶於余杭積勞數千工用鳬氏之劑事皆素練以恭謝攺元之明年正月三日皷鑄於寺之東隅羣僧讚咀以俟其成鄕坊士女捐金錢以助其緣自寅訖巳一皷而就越三月陞之重屋防闔郡僧俗食而撃之聲聞數十百里眞招提之壯觀也自鎔範及考撃之始予與羣官偕往視之旣嘉其工之巧而賞之仍鐫名於鉦銑之間紹銑又伐石乞詞以志嵗時嘉祐二年四月日

武溪集卷八

欽定四庫全書

武溪集卷九

宋余靖撰寺記

東京左街永興華嚴禪院記

上都華嚴禪院者故崇儀使文州刺史岑君所創也岑君諱守忠早侍兩宮屢使於外欣慕禪學遂發洪願天聖五年布金易地於國城之東始建精舎以待什方緇旅明年上賜錢俾之構堂以安淸眾而後架具焉章獻皇太后崇其閈閎而鐘梵全焉【後以資福院燒香鐘賜之】章惠皇太后益其度閣而廚庫備焉越明年賜額爲永興華嚴禪院於左街嵗度僧二人仍令長老住持年逾一紀三易其人而瓶盂弗駐棟宇弗完康定元年乃請今明悟禪師主其禪席師名道隆潮州海陽人俗姓黃氏得心印於汝州璉禪師眾推通悟廼膺僉請輦轂之下領防攸矚道眼旣具眾心恱從來者如歸戶外之屨滿矣購募檀信日加營緝演法有堂安像有殿紺宇宏壯寺制恢焉接物利人開益旣廣藹然徳譽升聞帝聰慶曆二年上始賜重陽頌師卽箋注進呈上覧之大恱特賜紫方袍以寵之繇是禦書偈頌提綱語句動盈卷軸師悉箋而詶之聖睠益厚後三年復賜大乘頌師亦箋釋和進上愈嘉之賜號圎明大師初岑君於錢塘雕造廬舍那佛文殊普賢等像布而漆之工未半而不祿匠氏淪廢者六年師乃親詣余杭用錢三百萬命工畢其裝繪舟挽而歸師旣還闕上撫問賚頗復優厚累賜禦頌禦書金帛香藥等頻詔入化城殿升座說法咫尺天顏激揚宗要並賜筆硯令進禪頌仍賜禦饍衣物飛帛書等就大相國寺西廡賜廨院一區以爲朝宿之地尋以聖藻宸翰溢於居室因構閣以藏焉示不敢防近也因賜璢璃瓦覆之並賜禦飛帛書額曰龍奎之閣嵗別度僧一名恩禮加異緇素榮之凡募緣成者由兩序而鐘臺經閣峙焉方丈之室謹宴申也防經之堂勵勤修也異其庫司愼防請也儼其溫浴尙涓潔也僧坊供具罔不輯焉其外則敞車院列僦捨資之給眾咸有規畫至和元年內出水陸畫像五百餘軸賜之廼卽西北隅剏造堂爲供設之所防禦飛帛書賜名洪濟之殿宣中使押左右街僧道威儀教坊鈞容班樂輦卒衞兵奉迎至院嘉祐二年特勑加賜明悟禪師之號恩無出其右者師以爲信之所起必始於莊嚴故不憚於有爲也理之所通必去其攀緣當遺照而無著也乃具表辭免不入城闕於今一紀矣叢林之眾至者不下數百所度弟子百餘人賜命服摠禪眾者三十餘人於戱非岑君之崇尙佛事無以創其基非禪師之恢宏宗防無以廣其制自國朝已來以田衣見上者趨皇闈瞻黼扆則有之矣至若對萬乘升髙坐談性相之實指佛祖之心無如禪師之比者其箋解聖作詶繼宸章間發言機直趨覺路宜乎睠賚之頻煩也而又髙謝紛華超出名相防心息迹歸於無事眞佛法之摠持禪門之體用也可記也哉嘉祐四年十二月日記

韶州善化院記

仲尼居魯而儒學之風隆於洙泗秦皇好兵而將帥之材出於山西六祖開化曹溪而塔廟之興布於曲江蓋聖賢特出燻而炙之故跂髙慕逺者與習俱盛也韶州生齒登黃籍也三萬一千戶削髮祠曹者三千七百名建剎爲精舎者四百餘區豈非祖風宏扇人心偃順而欽崇者夥乎鄕曰丰樂裏曰長容北出州治三十里而遙有院曰善化唐朝舊額也五代兵火之後其名僅存雍熈二年始有艸茅之室檀越列名請袁州僧皓隆主其燻修迄至道中隆師示寂上足紹緣屍承厥位緣師袁姓亦分宜人弱嵗隨隆來及其卒而嗣焉初院在山椒垣壝隘陋自景徳初年緣師乃經始寛平而徙其基掲舊名而署之募資購材斧斤不絕至天禧之末而考室凡十八年間乃得環合立鴟而名殿以安其像度筵而築堂以崇其法重樓而撃鐘以庶乎息苦連而會食以示其容眾至於庋閣之司舂炊之所折丰約罔不具焉淸溪如帯繚統前左長梁下亙虛亭上覆徙倚軒檻可以優遊眞塵外之嘉致也又嘗於雍熈至道間悉委瓶盂羨余市東臯之田以具饘粥於戱能創其基者父之事也能繼其志者子之力也文王無憂於其國以王季爲之父也臧孫有後於其家以哀伯爲之子也浮屠氏托大義於父子而本非骨肉之愛乃能恢崇堂構以昭前人之光又能捐其蓄積市易田產以貽後世之利此其可書以垂勸也彼滔滔然趨走權貴之門窺伺常住以圖割削用實私橐者視師之績得無愧乎以某嘗帖職於修書之殿伻詞其實以示亡窮旣嘉之因不復讓康定元年九月日記

惠州開元寺記

自漢迄今僅千祀天下郡國之勝遊雲泉之絕境精廬居之殆且徧矣蓋名僧髙士無世無之或光丘壑洗心閒曠山林所以棲息或應現度人隨機示化國邑之所歸仰日聨嵗續人去迹存此乃鐘梵相聞不爲多矣有唐開元天子號令翔於四海毎爲新制以自張大乃命祠曹州擇一最勝寺易以年名冠之俾後世知聲教之廣被也故天下寺以開元名者必基爽塏據形便祠宇最壯像設最嚴綱維最親而不苛制度最古而有序惠州治城之南二里則所謂最勝之寺也古者邑而未郡山猶林莾虎狼宅之肆害民裏東漢之末有僧曰文簡掛棲此猛獸馴伏因爲伏虎臺云郡本百越之地漢南海晉爲東營郡晉武帝咸寜元年太社靑气屬天占者云東營有帝王之祥於是以惠管王伷徙封瑯琊是嵗明帝始生伷卽其祖中興纂紹實啟祥應於此建剎名隆興隋文帝削平江左南北一統因得西域舎利徧置名山俾築塔而藏之又攺曰舍利道至開元二十八年乃賜今號奉安睿宗皇帝禦容至今存焉玆寺重崗椱阜隠映巖谷長溪帯盤湖光相照探幽賞異一郡之絕故累朝詔擇名藍以嘉號而常在其選郡廷精防經論名徳署爲僧職以摠領防衣亦多其人乃知其名實不相浮矣咸平三年以鬰攸之災悉爲煨燼不有廢也其何以興於是卽其舊基沿同革異或出自私楮或募於檀信凡爲棟宇若干間堂殿若干所扶土設色肖像而爭勤捐金弛具不謀而同力禪徒律學各有攸居初寺之名舎利道塲也有石刻以志其本末昆崗之焚字無完防及其造四十餘年矣遺緇故老存亡相半陵谷之變將無紀焉以某嘗登東壁之府倦遊而歸僉來乞詞以爲後觀由是詢邦志采耆言筆之於石以備遺逸康定二年龍集辛已六月日記

韶州月華山花界寺傳法住持記

人之大倫在乎三本父者生之君者治之師者教之父子天性至親而不易君臣同體至一而不可擇惟師則不然去就之分視徳之輕重故無位而尊無賞而歸者道之所在云耳子夏之居西河康成之處北海傳經著錄不異洙泗豈有督之者哉金仙之教被於中國及心法西來百年之間傳至大鑑而法斯溥矣月華山者招提惠朗禪師演法之地也招提視大鑑猶曾祖父也大鑑門人髙第者廬陵思衡嶽讓讓傳大寂居江西世呼馬祖是也思傳希遷居南嶽之石頭建中正元間方袍之學心者江衡千里道路如織亦西河北海之風也石頭之入室者有大小朗招提爲大朗以其不出招提三十年故號招提朗然其門人劉軻爲之碑甚詳云朗曲江人俗姓歐陽氏年十三於州鄧林寺出家二十於嶽寺受戒旣而曰戒豈律我哉乃往龔公謁大寂得佛無知見之說遂歸於嶽晝操井臼之役夜與其徒發坼齒鍵石頭卽世終防乃去正元十一年將遊羅浮途次曲江之都渚乃曰玆地淸气盤鬰亦足以棲神矣遂駐居之四方學者尋聲而至無虛日矣招提旣沒眾散而寺亦榛廢其後百餘嵗當劉氏稱漢於南海也有實智禪僧淸裔者自範金銅羅漢像十八軀進獻劉主中宗因得延見引問之際器識髙逺劉主乃於碧玉殿備浮圖氏威儀俾裔升正座說法其主自處西向聼之仍俾奉羅漢像自銓勝地以圖燻修乃卽招提故基置寺以國命賜名龕其像至今存焉實以癸亥年來至壬申爲亂兵所害其徒光政繼主其院三十年眞宗皇帝卽位攺元之嵗賜寺額曰花界四年光政因眾命以院讓道尋再爲什方居傳八世至今長老琳公景祐元年以州命而尸之自正元十一年至是嵗凡二百四十三年自招提至琳公凡十二代以其屬自相傳不敢處師座者五餘則以國命州命眾命凡有所宗者七世焉然而學徒或來或不來所謂去就之分視徳之輕重也琳生曲江都渚鄧姓祥符初寺爲外火所延一瓦無完琳公時在徒弟中與知事輩戮力營竪旣而嘆曰識心逹本是謂沙門何泥於有爲耶乃優防江淮徧參師席初慱通內外典攻詩屬文所至推爲文章僧尋復悔曰多聞亦病耳遂諱作詞章洞山自寶禪師見之曰此大乘器也旣印其心又欲以院譲之讓皆不受還曲江於方山結庵而居今所謂白蓮庵也漕使鄭公載防名以請之再辭不免升座而學人四至完舊創新無物不具植茶樹果給眾皆余此又餘力於有爲也因書其始末云年月日記

韶州光運寺重修證眞照寂大師塔銘

世稱佛爲浮圖氏蓋卽其塔而名之釋迦在世說法時云有過去多寶佛塔從地踴出則知塔之名制尙矣所以嚴事古佛之道也佛去世後舍利子塔徧於大千祖師西來全身之塔布在中土且夫气聚而形全神散而體壊有生之同患也佛以自在防其心故湛而常寂以定力持其身故沒而不朽此其所以示至虛無著之性成金剛堅固之體者歟何其千百年間造化寒暑不能奪而變之耶光運寺塔者奉安照寂大師坐亡之全身也大師郴人朱姓諱道廣眞性等空大慈利物願力深廣存亡以之含識防其潤澤故歸仰亡替唐天寶二年禪坐而終門人瘞而異香滿室乃奉其全體覆以香泥龕而藏之建塔於寺嵗或大旱民往誠請則獲嘉防如逺壑之應聲也是寺以隋初建剎故名仁壽臺及大師居之世呼廣和尙院至廣明中刺史謝公惡其斥賢者之號遂以年名加之曰廣明院劉氏專制南海謚大師曰輔聖又命其塔曰寶元寺曰光運每嵗同六祖眞容並以龍舟迎至廣內又益其謚曰證眞照寂焉開寶中王師旣克廣州遂遷其卒於京師不樂北遷者相率爲叛寺塔罹鬰攸之禍而睟容獨存厥後𨿽構緝遺宇力不足而屋之天禧初寺僧嘗欲募眾興復玆塔始基之而不克締構二十餘年風隳雨蠧棟幹斯壊曲江素號山川奇秀而復燻以南宗之風由是占形勝依邑落而樹剎構舎爲精廬者差倍他境緇衣之徒渡江而來不之衡廬則之曹溪故其挈瓶勤道路探幽深者亦差眾諸部郡人根性好善者復以談空樂施爲勝其緇徒之守戒行興佛事了宗乘者各以其气相親今天子以寶元受冊之明年郡郭耆壽等列名請晉康郡僧徳誠南康郡僧智潤共主營造之事誠潤二開士遊方十餘嵗常以率導喜捨所至開信旣允眾誠四方聞義樂出財貨惟恐在後凡爲塔三級藻井黼帳髹柱繪梁層檐之上響以金鈴防疏之外周以廡序越一嵗而工畢其告成也乞飼書之予觀大師石刻行狀云持盂所得同之一器先飼貧病然始自飡均以精麤等其丰鮮又曰吾食於人得不同病於是感通致雨以救嵗旱集是二美推之於仁義之途則古之博施髙行君子何以尙之豈獨以佛事爲佞乎因序而銘之不憚煩以示於後人施無貴賤飯先貧病慈悲普濟十地齊聖仰食於人卽同其憂言行相副千古揚休性如虛空無住無去睟容儼然金剛堅固黼坐照日寶鐸鳴風深誠感眾開士之功

韶州南華寺慈濟大師壽塔銘

天下伽藍以夏臘繼承自相統率者蓋萬數焉田郡縣之令選於州鄕以領其徒者且千數其名山福地奉朝廷之命擇於叢林以闡其教者無數十焉菩提達摩心法東傳以衣爲證止於大鑑故曹溪之比又加少焉今皇帝嗣統之初也奉母儀內助之慈尊釋氏西來之教詔於衡廬擇人紹隆祖席僉曰當今雄辯通識無逾云蓋禪師者湖南按察使卽以名聞詔賜命服師號以寵之俾擇名僧自佐禪師名寶緣興元人遊方至隨州參智門禪師祚投鍼契理得意忘言以心印心不煩機接遂爲之嗣卽雲門之嫡也尋領眾居唐興南臺云蓋皆南嶽之名藍也黜空破有不渉名相臨鋒迅發直示宗乘諸方稱伏謂之禪窟故詔防求人無敢先者駐玆山殆將逾紀一音演說四方流布眾中得法而去者多爲人師其機緣語句門人各著序錄此不復記教門崇建規制鼎新可謂祖堂中興矣旣而嘆曰嘻止矣佛言世間出世間法備矣山河大地有時而盡況於人乎𨿽性空無著體質當有所歸愚夫以死爲諱小乘以槃爲樂皆非中道吾其自營壽藏以安時處順可乎旁鑿竁道上爲堵在寺之西南二里而遙因僧惠實礱石乞銘以志之其銘曰

拘士煩思以身爲累達人靜觀如幻之寄花葉盛衰根性不隳見聞覺知豈藏於斯

筠州洞山普利禪院傳法記

近世分禪律爲二學其所居之長禪以徳律以親而授之以徳者選於眾而歸之者亦眾夫言徳者非世所謂徳也以其等空妄超漸次出死生可以爲天人師者耳故祖祖孫孫稱佛嗣焉筠之望山曰新丰洞有佛剎曰普利禪院唐咸通中悟本大師始翦荊而居之悟本得心印於藥山儼儼得於雲巖晟晟得於石頭遷遷得於靑原思思得於曹溪能是爲六祖自釋迦如來二十九世而至達摩傳中國五世而至曹溪又五世而至悟本凡三十九世矣及悟本之卽世也得法而去者道全居中山道防居靑林相繼來嗣之悟本又傳曹山寂寂傳道延居鹿頭及道防卒鹿頭又續之鹿頭延卒其門人惠敏襲之惠敏卒嗣和尙自淨業來繼之李氏之稱國主也覺海國尊師啟大道埸於金陵之報恩其嫡曰文坦被黃紙詔書賜號大沙門來統之雲門眞禪師之上足曰淸稟亦奉主命來後之稟卒而豫章彥聞因之及彥聞而衰矣輙以院付其徒檀越不可乃防請九峯守詮紹之九峯亦本境之名藍也移法席至是山五年復爲廬山棲賢所請而去詮傳曲江曉聰聰傳合淝自寶寶又傳曲江鑑遷繩繩興之寶師得法於黃梅聰與遷皆雲門之嗣孫自悟本主遷或絕或承凡十三代詮徙棲賢寶徙黃蘗自聰已上皆終焉悟本諱俍價越州諸曁人姓兪氏年十二師事五泄二十一受具於嵩山睿律師慕南宗之學南遊江湘得雲巖而事之終其身畢防而後去遇武宗之詔遂民服隠於箕州及宣皇禦宇乃復僧儀南至髙安之所丰洞邑豪雷衡之山也見其泉石幽奇乃曰此大乘所居之地言於雷氏雷氏施之初山多虵虎師庵居一宿虵虎盡去至今山無虎焉畱居十八年名聲四傳來學者五百餘眾坐談立悟虛來實去者不可勝數聞京師天子賜咸通廣福寺額並一鐘焉尋以咸通十年三月順世先期其日期至而去徒眾環泣師瞑而復覺曰心無所依是眞修行何有悲喜勿驚吾也復令爲齋七日乃具師食訖沐浴安坐斂容而化葬於山之陽勑謚悟本大師塔曰惠覺之塔師能攻苦率眾衣無防臥無褥鑪無炭室無燭故後世以簡約相承焉集大乘經要一卷行於世中山全姓宣氏常州人以其甞居雋水之中山故號中山和尙中和二年鎭南節度使鐘傳實召以來景福二年避防於分寜制置戴尙書迎居龍安院明年坐亡於龍安歸葬寺之東靑林防姓陳氏杭州余杭人初謁悟本悟本曰此子向後走殺天下人廣初抵南鄭遇賊巢之亂駕幸梁洋時有中貴人姓第五者見師瞻視良久曰此是法王非同龍象也自漢東之靑林亦鐘鎭南召之天祐元年滅度門人錄其語三百節爲玄機示誨集鹿頭延姓劉氏福州長樂人江南武義二年自鹿頭至凡三年而示寂全身瘞於寺南賜謚洪果大師塔曰惠光之塔敏姓李氏蜀之華陽人從洪果來及其終而代焉保大六年遷化嗣姓周氏同郡髙安人金陵召見深加信重幹徳二年順寂塔於惠光之北坦姓吳氏建州建陽人李主以其國命命之凡四年而終稟姓李氏泉州仙遊人李主召入澄心堂集諸方語要凡十年又俾來繼坦焉彥聞以疾而間其位故衰凡三年而卒詮金陵人自九峯來居五年大壯其棟宇而新之旣赴棲賢之請以首座聰囑檀那及其眾眾從之請於州州從之聰姓杜氏大中祥符三年實應是命於山之東北手植松可萬株凡植一株坐誦金剛經一卷常自稱栽松比丘今號其地爲金剛嶺雲聰臨終而讓寶如聰之始聰之終也遺誡於其眾無服衰絰哭泣弔慰一切絕之其寺之興也詮始緝之聰又能經緯至寶而紀綱大備焉寶姓吳氏開堂十六年未嘗出院門自江湖之南及嶺之南二十餘州聞其名者嵗奉錢共數十萬以供其堂其爲人信向如此亦種杉萬株皆手自培斸同郡有黃蘗山某院唐裴丞相休之功徳院也歳入丰而主者侵牟之眾食不足思有徳者爲之長景祐泗年自太守而下列名請其行又俾其自擇人而付之得遷焉居黃蘗未十日四方至者僅百人蓋其道可師者邪遷姓某氏亦能守寶之規而不敢加焉某上書失職來是郡得其傳法之次敍而記之景祐五年龍集戊寅正月日記

惠州羅浮山延祥寺記

名山大川方域之鎭必借異人以光其圖牒逹才通識稠眾之表必托有爲以播其績用二羙胥副今爲難羅浮山者越之望也蓬萊一峯堯波所蕩附麗於此水經之怪錄也良常諸洞吳郊之秀岫穴相通眞防之祕談也曰浮屠西來蔓延中國塔廟嚴餙徧宅形勝玆山精藍十餘而延祥之基最古梁朝有頭陁僧景防不知何許人薙艸屋之號焉朝遊南海暮宿羅浮大同中始建寺額以其峯頂二石望之如樓布金所居適在南峯之下故以南樓命之唐開元二十六年西域僧榦末多羅以鐡肖釋迦眞像浮海而去番禺天寶二年中貴人何行成以祠事將命遂迎其像置山歸以珎柑入貢因得禦署其門曰延祥之寺仍開明月戒檀於寺之右凡嶺之南落髮壊衣者悉受具於此武宗朝例削其籍咸通恢復而地歸中閣別掲南樓之名於山之西延祥造苦晚故久不競然亦不敢父子私自相傳必擇什方名徳尸之以俟來學初鐡像之來也扶土以具其四體及祥符初住持僧彥課乃購金雇工易之以鐡而像始完彥課卒州以輿議請今長老云逹紹隆禪席逹師桂州陽朔人防聰悟師事同郡禠禪師旣削髮卽遊方至筠州洞山寶禪師付以大乘之要旣而曰生本無物何有本鄕悟在於心豈須戲論遂優遊南行至於海上有黃龍洞者山靈絕境人迹罕到可以逃聲名去思慮於是結茅而居期於自得而已俄而學徒推戴以登師座旣屍其徒則專其憂括囊而來者居於我乎安持盂而求者食於我乎仰於是募信心以施其財召匠指以利其器審髙卑靣平曠鑿戶牗陶瓴甓取於堅完不務華麗日廩嵗資悉得其度康定元年逹公自袖其狀至於曲江俾予書之歸爲福地之識明年予因經途詣山於其南得張鸑之碑而知其名之始於其側見明月之壇而知其制之古於其堂聞逹師之問答而知其言之當乃曰道如是書之無愧詞康定二年六月日記

循州新修白雲山普安寺記

大防氏之教也國無中邊俗無同異人無耆防士無愚智聞其名氏率用信向非役而隨非威而濟苟有喝導亡不響答萬家之都十室之鄙必立塔廟以寄瞻仰誰其尸之選在賢者稽其類防其萃推之於眾無虛授焉龍川郡者漢之名部越之沃野地近魚鹽之饒士多江海之樂故其資奉易足而慫慂易勸且浮圖之道也俾人出貪网斷愛防守淨黙愼燻染廣方便重懴悔俗所以聞聲而樂從者以捨惡徑而趣善途也古有蘭若曰普安居子城之西隅州人之所崇植也天禧中遇鬰攸之災煨燼無餘惟老釋曰智珣相土於閒曠之野得白雲山焉掘地數尺有古石像七十餘軀亦精廬之故墓也始鳩工而珣卽世州將吁眾以今住持僧徳廣承其基焉防其屋以藏像猊其座以存法列鬲而烹以示均撃鐘而食以來眾皆古之制也尺椽片瓦力所收焉茂材修幹手所植焉嗚呼今夫士庻百族以天性之篤血食之重鮮克數世恢隆丕烈者亡他術焉暱於親耳浮圖氏則不然邑擇於邑鄕擇於鄕超登其良以紹耿光緜世而益昌者此其所長也廣師本郡人張姓受業於聖壽寺受具於南海之祖壇出繼珣師於白雲山擇其良也嵗在閹茂抨圗逾嶺謁志攬其實而書之云爾慶曆六年七月八日記

袁州仰山齊長老壽塔銘

天下地有形勝境有淸曠必建佛剎以爲民福蓋自漢明已來像教東被日崇月衍棟宇遂繁及乎心印宻傳宗風寖盛通人間出學者云趨所以名山奧壤必安淸眾又常推擇人譽以崇善繼凡寺之興衰眾之多寡系乎師徳之厚薄耳袁州仰山者通智大師之法席也通智諱慧寂曹溪之裔孫潙山之嫡嗣陸丞相云仰山龍縱於江西是也躡履來遊者不下千人於是號爲小釋迦學徒之盛諸方莫此迨今長老智齊十五世矣齊師安州人俗姓某氏徧遊名嶽得法於棲賢諟禪師於是息心居廬阜三十七嵗慶曆中仰山虛坐轉運使齊公廓詢於緇素以師應選三空四病示人以要啐喙之機間不容息或縱或奪至者忘歸住山凡二十年悟而去者亦多矣乃於集雲峯下自爲壽藏而種松千株且示世間之法無所染著皆如幻住死生之理無所厭苦皆如夢覺何必語言然後爲學惠陽僧智淸以其書及其直來且言師之行也如此因其歸以銘寄之

聖凡一性死生一息悟者一言頓超凡域湛然常存無喪無得千株松下來者之式

潭州太平興國寺新建戒壇記

儒之所先曰行釋之所守曰戒行不修則五常無以立戒不持則萬法無所依故曰行與戒皆所以制惡趨善防非止過之本也西方之教尢爲精嚴佛住世時祗樹園中旣有立壇結界之制摩騰東至儀尙簡出俗之初三歸而已魏正元中始有律師上言戒法宋元嘉已後揚都乃盛甘露之名方等之義隨處建立流布漸廣嶽瀆要會南實長沙衡湘之旁緇流剃染白四羯磨咸於玆不得不壯其度也舊有戒壇在明行寺律眾所居甍宇櫛比故於肘量防爲隘焉城中寶剎曰太平興國者占上勝福徳之地有山居閒寂之趨興化長老紹銑叢林之選四方響信所猖響臻安撫王公俾其新之由是商律儀講求教防宇量旣廣壇塔皆成得五印經始之規有四天擁衞之相俾夫受圓具者登降之際知此戒體眾善所生七證嚴肅三業淸淨於戲惟善知識常利世間而作種種饒益不輕末學而示以威儀不住無爲而長於誘諭非名譽利養之徒所能及也旣而俾蜀僧齊善賫書丐詞嘉其勤修行願增長成就一切佛事無有休息可記也矣故書其年月焉

武溪集卷九

欽定四庫全書

武溪集卷十

宋余靖撰制誥

祕書丞直史館知諫院蔡襄可右正言直史館知福州

勑具官某朕纂承洪緖懼徳不明博延忠果正直之士列於左右補其不及爾以文雅選在圖書之府而勁正之譽逹於予聞故自眾人之中擢居諫諍之列果能謇謇匪躬以弼於違而云報國之勤可圖事親之期有限屢形封奏乞便庭闈朕忍以好諫之心而違爾就養之懇是用特遷諫職歸領郡符外則爲爾親榮又知朕之不厭直言也乃身𨿽在外乃心無不在王室爾其勉之可

龍圖閣直學士文彥博可樞宻直學士知益州

勑成都古之建國其地險逺其俗富奢機杼纂組號爲衣被天下而又西邇卬莋南接徼外故常擇近宻之臣當撫禦之寄具官某外和內敏才周識逺頃者將漕並土民不告勞繇是分之虎符付以戎律兼摠貊道以撫夷落威信克著號令甚明來者慕其綏懷倍者不敢侵軼二年於是境域以和故宜假其才謀移蒞叢蜀遷之羙職以示優恩爾其無貪寛厚之名無習苛刻之治謹爾條教休息吾民則得良牧矣往服休命可

龍圖閣直學士左司郎中知並州兼並代經略明鎬可右諫議大夫

勑國家遣侍從之臣居統率之任蓋俾其外宣戎略下卹民隠庻其臨機制變全師保勝而無遺防也具官某體識沈粹謀慮周宻屢委方面而州境以淸專督餽運而邊粟以阜惟並汾之要壤控戎索之衝道向擇周才以當重委士卒樂用如倚長城羗胡畏威未嘗近塞𨿽刁鬥不撃而候甚明偏禆同緩帯之歡朝廷得髙枕之寄嘉爾茂績屬於朕心延登七人之列仍總三軍之令爾其無惰而志無驕而卒使夷落懷附而邊隙不啟則朕之委任有所賴焉防玆休命可

吏部尙書知亳州夏竦可資政殿大學士

勑朕以君臣之義股肱同體進退之際恩意固深厥有誠請實用嘉尙具官某才識通茂智慮周詳嘗登輔弼之聨徧歷內外之任頃以羗戎倍惠關隴宿兵遂由喉舌之官付以節旄之寵諒憂職而成疾遽乞身而願還是用攺以方州遷其舊秩今覧來奏言其有瘳更思竹帛之功請就邊防之寄朕方四隅罷役二虜講和顧彼壇陲無煩舊老嘉其志尙推以恩榮以其嘗預機衡乃遷此職當體予意往哉惟休可

翰林學士禮部郎中宋祁可吏部郎中

勑朕愼柬俊徳延登近署典司命令侍從帷幄所以宣邦國之大謀訪古今之髙議所懷忠實率多規補宜增秩序以寵材傑具官某通識照逺人之儀表懿文髙世學者宗師而自雍容朝閨領防儒館奉常樂志東觀史編執簡撰述厥勤茂焉內閣以對右省更直咸推望實益見材羙登王室之署勸金華之講每觀通博之論愈知逺大之期集課遷官固有常制羽儀之用朕所望焉踐修厥猷往服休命可

鹽鐡副使吏部員外郎魚周詢可天章閣待制知成徳軍

勑中山近胡常山爲之唇齒國之屏翰此爲衝衢必擇全才以兼文武之任具官某體識沈厚謀慮精深豸冠彈非則權豪共懾牙籌佐計則財用皆丰言無瑕玷動必詳練故宜延登內閣之班出領列城之寄爾其外修民務內寓軍令召南之風方叔之任其兼之矣往哉汝諧可

兵部郎中李宗詠可鹽鐡副使

勑司防之府匪才不居任人之方求舊惟允具官某深識夷曠雅性通和簮白筆而立朝登軺車而問俗咸著羙績間於周行嘗佐邦計實遷嵗律三壤成賦九政均財備見其勤克謹於職遽【闕】吏故出領方州事資練習是用俾其牽復書不云乎三折肱知爲良醫汝其往哉可

左衞上將軍致仕楊崇勲可太子太保致仕

勑朕嗣守洪業責成輔佐故於勞舊之臣恩意至厚具官某頃事先帝逮予衝人入當機務之煩出領鼓鼙之任頃緣子累罷其虎符𨿽在退休之年授以環列之秩示從薄罰以肅羣臣今以燔燎禮成蓼蕭澤廣尙授【闕】印之重俾登儲傅之榮不次之恩汝其自省可

郢州防禦使魏昭炳可復觀察使

勑朕丕承帝圖夤念祀事祼鬯宗廟柴燎紫壇還禦端闈渙發大號曠蕩所及滯淹必振具官某器度宏逺體識和雅謙恭自牧膚敏可嘉生於勲徳之門不習綺紈之气早登膴仕嘗委廉車當折衝禦侮之任有辭難卽易之請俾從降秩用勵臨戎就第而來閉閤知懼宜防茂渥渙前榮勉思竹帛之勤以酬雷雨之澤

祕書丞集賢校理孫殿中丞祕閣校理晁仲衍並可太常博士

勑某等國家開圖書之府應奎壁之像所以遊英俊而待材用也居是職者官無定員結課進秩固有常制富文博學懷溫厚之風仲衍名家令器著秀翹之望並列館閣能自修飭奉常淸要禮樂是司書勞敍遷往服休命可

權府推祕書丞祕閣校理楊孜可太常博士

勑某國家分職事以待材俊苟稱其任必躐等而進之其官之本聨則參用古制三嵗一視其庸而攺其秩以爾文思豪健識慮周敏參道山英俊之選贊天府浩穰之治煩而試之悉著成效奉常之屬實典邦禮淸途所漸勿怠祗欽可

殿中丞曹頴叔等轉官

勑某等國家執八柄以馭羣吏董之以事任辧之以名品善則賞之以勸能者爾等悉以俊器久登王官知朝廷愛民之體得循良禦事之要佐職專任咸著能聲容臺尙局各遷華秩用示襄進往服嘉防可

右正言祕閣校理孫甫可右司諫知鄧州

勑朕稽式治道渇聞讜言必求端直之士以居諫諍之列庻補闕漏期於無過然而臣子之節忠孝爲本厥有誠請難於重違具官某學通古今識照治亂智度純粹議論詳正文該史野行周忠信早預書林之選屬講容臺之儀知其懿實延登左右有犯無隠朕甚嘉之今以卜附先塋願守便郡朕不欲奪人之恩以自助是用增秩本省分任要藩夫偃息而愛民與夫從容而納忠其道一也汝其朂之可

刑部郎中張鑄殿中侍禦史劉湜並可三司鹽鐡判官

勑某等昔者管仲以鹽防而彊諸侯建元置鐡官而佐常賦其來尙矣因山海之利足邦家之用必資幹吏以贊計籌以爾鑄器度沈厚當官有淸勤之節湜才具通敏立朝有謇正之風臨民而簡易不苛參畫而浩穰稱最並登司防之府庸謂擢材之選勉勵而守以荷休命可

內殿承制知防州陳宗古可供備庫副使

勑國家列郡國之官分軍民之政惟是亭障徼道用武之地必擇材勇兼領戎戍具官某資性果鋭名稱著聞任以方州用觀器略巴防舊壤蠻獠雜居委之綏寜必選其材著於故事必進其秩援此成例於以推恩爾其安民撫夷以肅邊事無墜玆寵

前宿州臨渙縣令曹起可特授單州長史

勑某書曰宥過無大刑故無小蓋用法之意期於大中越有附輕之科宜啟自新之路以爾頃在官守抵於刑書遽自隠藏遂以名捕近者按舉之吏頗爲辯明如其本原特示矜卹處之散秩俾其自思無怠省循以荷昭洗可

光祿寺丞簽署並州軍士判官桞澥可著作佐郎

勑某吾自邊陲宿兵以來思得髙材彊識共圖軍事故於帥府之所慰薦率兪其請冀用人之路廣而謀國之事精矣以爾詞章秀異識略膚敏向者樞臣宣命於海之東其稱幹能數人而已爾在其選固已可嘉今著迹效所宜甄奨吾有髙位惟待異才自朂圖功之心庻成舉類之羙

都官員外郎知宿州李明允等一十四人

勑某國家設四善二十七最之令以辧羣吏之治自九品已上京官釐務於外者率三嵗一結其治狀有司以聞而登進之示天下之不私也爾等防名仕籍咸著吏能或領牧守以宣王風或分縣邑以勤民事贊賔畫均國用者亡不成績吏今以爾狀上其勞當遷推恩報勞勿忘祗荷

濠州鐘離令李覃可中舎致仕

勑某七十而還政於君傳事於子古之制也其能引止足之分而從退逸之樂者必優其秩而遷之爾久服官政今請老於家而追古人之風吾甚尙之

安保衡可大理寺丞知縣

勑某朕常思靜退守正有行之人而用之以激浮薄今樞臣將命撫視邊徼而言爾往辭王官歸視父疾內行可尙兼有幹材大臣差助吾意則靜退之士不能違矣其善撫吾民無誤而知可

殿中丞士建中可依前官

勑某等古者人臣有防三年不呼其門所以伸其恩也爾等纒風樹之悲有欒棘之慕嵗月其逝法當還臺賢者不敢過不肖者不敢不及國之典也往踐玆命可

太子中舎王致用等六人轉官

勑某等國家命官以古名蒞事用今制寺省之職率不釐本曹之務而分任內外以視其成爾等各以器能出領事任或布慈和之政或稱幹濟之才考於有司悉應最令升榮朝紱進秩春坊咸爲敍遷恭服休命

供奉官張秉王祖禮並授內殿崇班

勑國家承平日久而兵不習戰人不習勇自西羌犯邊嵗用戈甲固常購募果敢訪詢智謀思得奇俊惟恐逸漏徧詔近列各舉所知今其應令以爾爲薦更詢績狀頗見勤勞卽登諸朝以示優寵爾其撫而士卒練而師徒毋貪功翫防善修戎政無忝爾榮可

陳州觀察支使聶開可著作佐郎

勑某國家體貎大臣作鎭近輔賢其賔佐薦聞於朝詢之天官則稱其才者多矣卽其幕中授以淸秩所以示吾寵待故老之意又欲其婉畫誠有所禆可

大理寺丞知陜府芮城縣李昭逄可右贊善大夫

勑某國家自西鄙屯師關中之邑頗當餉道思得賢令長以均其力役受詔者以爾名聞從其薦延以百里今著最狀能字吾民序進東朝用示褒寵可

前濟州錄事參軍監汾州永利西監武肅可大理寺丞

勑某國家設鹽鐡之官所以籠地財而佐國用克舉其職則寵嘉之蓋旌其能非專於利以爾辦事之力體吾愛民之心則無忝矣可

武安軍節度推官監延州入中倉馮經可祕書丞

勑某國家自西羌旅拒以來所頒爵賞嘗在繩墨之外𨿽所以收積俊乂蓋亦優禮帥臣爾自掌邊庾能足軍食帥臣慰薦稱爾之才故不還天官之選卽加仙省之秩越次之寵無怠前勞可

司勲郎中知洪州卞咸可衞尉少卿【十二人轉官同詞】

勑某等漢制郡守諸侯相考理迹之尢異者就增其秩不易其任國家分命庻尹釐職於外必集其課而黜陟焉古之制也爾等悉以材敏聞於朝廷班宣詔條省察風俗能著治狀合於功令故嘉其最而寵之官卿寺郎曹金閨之籍遞加名服無怠恪勤可

祕書丞邠州通判王稷可太常博士【六人轉官同詞】

勑某等國家以三載黜陟八柄予奪總攝羣吏撫寜庻民克著善狀則用嘉寵爾等或詞藻敏贍或學術通博題輿而贊郡條操刀而專邑治蒞事賦政人得平一集其嵗課率應遷格爾其毋貪名譽以希進毋畏髙明而弛令吾不吝爵賞以待俊乂撫我赤子予而懋官其勉之哉可

禮賔副使張岊父義政可太子淸道率府率致仕

勑國家因邊鄙之聳寵守戰之勞嘉其事君之忠式懋及親之寵某官張岊父義政勇敢之气老而益壯頃嵗西賊軼我障塞能率宗黨共登城陴身被金瘡口不言伐今以弼臣之請子舎之賢因其掛冠之年寵以垂之秩噫予非私於而家蓋欲壃之人知圖功報國之榮也可

張岊母竇氏封縣君

勑人之至親莫甚於母子至行莫重於孝愛緣情推寵所以勸勞張岊母竇氏母教以嚴家庭有肅早勤三從之善朂成諸子之材宜疇湯沐之封以示閨門之訓可西京左藏庫副使桑宗望可文思副使差充河北防邊安撫都監

勑具官某國家以北平拒馬爲塞積有年矣胡人通歡軺車不絕於道武事之備未嘗一日懈之故擇知兵謀曉時務者置使以統於堡障立佐以同其規畫以爾將家之子膽略過人屢經煩使頗聞勤藎是用遷之職秩往防塞垣爾其撫士卒謹斥侯無起邊隙以副朝命可奏舉人前韶州樂昌縣令賈太衝可大理寺丞

勑某國家視民無逺近之異必擇慈恵明察之長以撫安之爾字吾民於服嶺之外而能平獄寄卹時務百里安堵有聞於朝宜升京署俾漸榮路其無怠前志以服休命可

樂壽縣主可進封郡主

勑九族以和國家之懿二姓之好典冊攸重宜推茂恩以相嘉禮某柔閒自立淑懿有成旣在及笄之年將從鳴鳯之兆蘋蘩修潔宜爲婦順之光湯沐升榮更益封君之號可

著作佐郎葉綱可祕書丞

勑某國家考課之令著於常典賞善罰否吾無所私爾文學起家慰薦遷秩求之以備不能無瑕俾增年勞蓋示國法命之敍進猶踐前言書云令出惟行不惟反此之謂也爾其恪勤無怠荷玆寵榮可

內殿承制劉懷懿可供備庫副使

勑國家稽式舊制敍進羣官有勞必錄無善不顯爾久登仕路列於朝班蒞事精勤老而益壯考其理最升簉使聨賞在必行無忘祗荷可

又自副使攺右衞將軍致仕

勑朕少而用其才老必賦其祿又遷其秩敍以優其退閒具官某忠而能勤老且不懈邦國之奏績狀可稱嘉其止足上還印綬俾從內司之重特升環衞之職勉荷恩寵以遂休寜可

西東供奉官閤門祗候知順安軍焦宗慶可內殿崇班

勑某國家制壇守守亭障欲其將卒偕練號令必行上下相親動作相信詳擇材武以久其官以爾嘗領郡符徙治軍壘習知備胡之術克勤禦下之體大臣保任稱之爲能是用遷內朝之名品示邊城之委寄爾其謹候完器備無貪功以生事無玩防而輕守勉思樹立以荷寵榮可

大理寺丞陸經可責授袁州別駕

勑某國家制刑之中率乂於下俾其畏忌以自祗飭爾以詞學見稱列在臺閣不能淑愼賄交於民白簡奏彈覆驗明著宜從左讁以示常刑可

刑部員外郎集賢校理薛紳駕部員外郎王正已太常愽士蔣安石殿中丞杜術閻革等轉官

勑某等國家設耳目之官按舉吏職分牧守之任宣導王風至於佐治一圻專董百里皆擇材士俟其成績而寵嘉之以爾紳等器度和雅望實休懿咸以臺省羙秩出總庻務或埋輪而淸列郡或分虎而守名邦或題輿而著善聲或馴雉而彰異政集其嵗課進以官聨予不吝於恩榮宜各思於報效可

奏舉人前常州司理參軍馬實可著作佐郎

勑某國家嚴資考之格廣薦延之路察於眾好冀獲翹楚以爾久服官政勤藎自飭庻獄審克郡無寃民章聞於廷宜用升進罔怠所守以荷成命可

三班奉職王良臣可南京柘城縣尉

勑某丞尉之官其品𨿽卑而差用淸流朱紫可別故儒素之士得之爲榮爾本名家而補右職心苟不樂何能安人攺佐百里玆爲茂寵其謹奉家法無忝休命可奏舉人前防州錄事參軍辛終吉可著作佐郎

勑某國家分命天官專領選事外諸侯之舉尢異者必視其績狀而考進之朕親覧焉以加奨擢惟爾文辭登第廉謹宿官州縣勤勞備嘗之矣宜升淸秩庸勸吏能夫少而有志者老當益壯汝其勉之以蹈榮路可

著作佐郎何渉可祕書丞

勑某西賊俶擾自悔禍延安帥府能稱朝命以通其意而卒來講和羌夷柔順邊鄙寕息爾之周才實參戎事帥臣稱薦深所嘉尙苟得尢異而遷之不必累其嵗月求賢若渇朕甚慕焉宜堅爾誠以服榮命可

廣南西路提防刑獄虞部郎中李永徳可金部郎中

勑某夫天下獄訟多矣專付郡縣之吏則恐鬰滯而不伸盡俟朝廷之報又慮塡委而爲累必擇明察總其綱領以爾嘗守一郡而寛猛得要俾察庻獄而按視必精果當厥職而民無怨讟結其成課升之左曹勉荷恩榮以副欽卹之意可

禮賔副使權環慶路黔轄張建侯可洛苑副使

勑某頃以防略中缺號爲材武故自關隴宿兵已來常使參之自偏禆升副貳總專逹悉由試可而上下一言謂之稱職今通逺缺守擇而委焉夫命郡守以臨民遣將臣而治軍分文武之任爲戰守之備矧惟鳴沙極邊與羌戎接壤兼而付之固不輕矣升其使聨用示優寵可

奏舉人前昭信軍節度推官孫億可大理寺丞

勑某國家自一命而上集於天官得資計考壓以例進必取薦延多者授之京秩爾以藝文來仕選升賔席必有嘉畫贊其善政露章稱導良用旌之勉守初節以荷榮命可

亳州司馬崇正可供備庫使

勑某頃授任符兼臨劇部防戎在境候不明帥府繩違秋官議辟降從散秩用示深慈屬元祀告成萬物更始宜推曠蕩以卹滯淹特攺使聨勉荷皇澤可

武溪集卷十

欽定四庫全書

武溪集卷十一

宋余靖撰制誥

樞宻副使諫議大夫河北宣撫使富弼可加正奉大夫輕車都尉仍賜推忠佐理功臣

勑朕昭事天地嚴配祖宗用祈洪休大庇黔首思與一二輔佐同玆戩谷故防霈寵渥冠於羣倫具官某文窮變貫學通古今論議忠正有濟世之才謀猷髙逺有經國之用不辭患難而夷險一心累避榮寵而退靜自守繇是擢登宥宻翊贊機衡咨綏逺附邇之能致同文同軌之治朕方親執玉幣恭修燎燔而卿以撫循邊士不在侍祠之列朕甚思之所宜賜以淩煙之號進以執珪之秩疇其茂勲昭示異數忠之至者寵必厚汝其欽哉可

端明殿學士兼侍讀學士給事中李淑可加上防軍實封貳伯戶

勑國家陽郊報本宗祏致嚴舉一嵗之明禋受百神之介福凡我臣工均玆茂祉臣某望著人表才稱國器博通今古治理之術洞照天人精祲之源趨軒陛而持橐早居淸近侍帷幄而執經率多規益乃樂中和之職厭直承明之廬出班詔條專領方面禮成敷佑防有外內崇其秩敍進其勲爵式表休命汝惟欽哉可

諫議大夫禦史中丞王拱辰加勲

勑朕親執珪幣以事上帝升配祖考皆由舊章假爾近臣相我元祀茂布王澤用均神休某材智少防器識兼逺首中藝文之選鬰爲邦國之華頃在禁林而能潤色鴻業嘗領京劇所以表則四方顧訪早知其國器紏正用委於邦直防朝之次古稱獨坐之雄耳目所寄今爲中司之重咨栢臺之偉望贊觚壇之縟禮百神受職萬國歡心式布受釐之渥以表同寅之寵

皇親率府已下

勑朕承七廟之鴻業荷二儀之並貺肇禋吉土對越明靈稽式盛容誕布純佑休寵所被宗枝實先某等孝友立身信厚成性並承詩禮之訓自惇名教之樂靑宮列衞式表茂親朱紱侍祠宜頒異數旣廣蓼蕭之澤用昭葛藟之恩公族之榮聿加勲賜

殿前都使巳下

勑朕贄鬯世室升煙泰壇修親祠之儀遵陟配之典恭承貺施大報靈祗思與帥臣均玆茂祉某等久服戎事早登勇爵遙董親軍外固吾圉自西羌倍惠數嵗不庭𨿽戍兵未得脫甲而胡人不敢近塞繄爾善守倚如長城在禋祀之辰當封疆之寄蓋重爪牙之托式加名服之重

省副魚周詢等並加大夫階勲【省判同詞】

勑國家肅若舊典稱秩元祀吉土拜貺髙煙逹誠爰均敷之祥不爲專饗之羙某等器識開敏資性端方咸稱劇才佐我邦計經入有度展富國之謀均節有常得足用之要惟匪頒之至廣皆贊成而知素宜崇勲賜用寵勞能

上將軍致仕楊崇勲加食邑七百戶實封三百戶

勑國家接千嵗之統逆三神之釐槱燎薦信郊丘成禮式均茂渥無忘老臣某逮事先朝休有令望積勤勞而奉上歷中外而成績重率侍衞則忠謹足稱翊亮樞機則良實可任亦嘗出領方面付以節旄用威戎夷咸所倚賴早惇知止之分久從還政之樂明禋斯畢大賚有加方念安車之寵宜益爰田之賦

大將軍防禦使蔡興已下至遙郡刺史等並加食邑三百戶

勑國家接千嵗之統逆三神之釐槱燎薦信郊丘成禮式均茂渥下逮爪牙某材武夙成忠果可任少分戎政則申嚴而有聞晚登環列則勤勞而不懈方資拱極之重仍展陪祠之恪圖敍勞舊用防恩寵

廂都指揮使已下

勑朕膺天地之貺荷宗廟之靈聿修至誠式舉元祀均此介福及於具寮某等咸以武功統我二旅出授封疆之寄入居宿衞之勤備彰智勇之資以當親信之任宜膺寵渥勿怠肅祗

省府推判官

勑朕親享太室以展孝思對越上靈以嚴祠事天地並貺福祿攸同駿奔於庭宜均寵渥某等縉紳令望臺省俊遊或同經度之謀或副浩穰之政贊祼將而在列侍柴燎而克勤以轉勲欽玆成命可

諸司副使已下至崇班

勑朕祼鬯世室柴燎泰壇薦繼孝之誠嚴報本之祀馨香上逹明靈降鑑樂與從臣同此介福某等眾推羙望籍著內朝或趨軒陛而服勞或居屏翰而分寄駿奔在列固夙夜之可嘉恪勤居外亦爪牙之所托咸進爵邑用示恩榮可

贈太尉允寜女趙氏封縣君

勑朕親享太室嘉薦圜壇上以承七廟之靈外以受百神之職均此景福被於綿區矧惟宗枝宜丰優渥某人女某等肅雍成性柔懿著聞頃緣棠棣之愛嘗防脂澤之寵蘋蘩奉祀式耀華宗湯沐攺封當殊異姓宜體篤親之意無忘令族之恩可

右正言孫甫等加恩

勑朕尊事上穹升侑列聖誠意蠲潔明靈顧享翕受福祉被於區城具官某等識理閎逺器量方正咸自眾多之選綴於侍從之列或張旌而使絕域以修鄰歡或分虎而守鄕邦以便親養或以節促召而脂車在途𨿽阻侍祠之肅豈忘均釐之典悉加勲賜以表予懷欽荷恩榮更勵而節可

羙人張氏父堯封贈祕書監可贈工部尙書

勑朕舉修元祀祗薦至誠祼獻宗祊柴望泰畤祖考顧享气象休嘉欽荷純禧均布緜宇外惟百辟內則九嬪悉推恩寵逮於存沒某人父某素履淳厚淸節浚明深蘊羙才不登顯仕是生令淑入侍宮闈常自抑畏愼守謙約退讓名品章明柔順嘉其遺徳故用追褒俾由祕府之華驟陟文昌之峻式頒明命用賁幽阡可

興平郡主等

勑惇敍九族紏合同姓皆詩書所傳政教之本矧槱燎之成禮宜葛藟而伸恩興平郡主趙氏等雅性幽閒淑懷信厚早被公宮之教旣兼侯國之封顧柔良之有聞惟肅雍而成則易之羙地庻耀靈源

百官父在者

勑人之至行篤於天性國家之教常必先之父之貴重則賞延於子子之通顯則尊及於父蓋所以惇三綱而親萬國也某父某賢業自守家聲必聞詩言禮立克謹厥訓聿傳弓冶之嗣服在簮紳之列朕方稱秩元祀懷柔百神均此介福被於率土嘉其忠教綏以寵章式昭肯構之賢以慶髙門之祚可

母在者

勑古之賦祿貴於逮親𨿽居晉楚之富靡及雞豚之養矧惟白華潔膳赤茀侍祠西雝承命北堂拜賜國之善教吾其捨諸某官母某氏徳劭嬪風義髙壼則克懋慈闈之訓聿生閨籍之賢屬柴燎以蕆儀被蓼蕭而灑澤庸丹軿之命以彰髙閎之祉可

父亡者

勑父子天性其親一也朕躬執珪幣升侑祖宗蓋所以報本崇祀奉先追孝簮組在列亦念其親宜推渙恩上及先正某亡父某髙節善行束脩其身遺徳余懿垂烈於後喜肯堂之令嗣霈漏泉之茂渥宻章爲賁壤樹之光可

母亡者

勑朕贄鬯世室欽柴泰壇合享天地升配祖考備物牲幣所以展奉先之誠防恩存沒所以廣顯親之孝某亡母某氏言容著範禮訓傳家沼沚宣勤佩環有節果生王國之彥久服朝家之寵宜因珪組之榮用追湯沐之賜可

百官妻

勑夫家道正而天下治蓋國風之始人倫之大皆本於夫婦也朕潔誠毖祀奉先追孝外修牲幣之薦內有粢盛之助翕受百祿敷四方樂與羣倫恩被伉儷某妻某氏柔明著羙淑茂流聲居無出閫之言動有鳴環之節作嬪良士服我周行宜開石窌之封以寵金閨之籍俾其齊家輔國有所先後則庻幾乎治矣

王相公贈官

勑朕躬執珪幣升侑祖宗蓋所以報本崇祀奉先追孝簮組在列亦念其親宜推茂恩上及先正某父某邦國元老經綸材毗贊衝人爕調至化內修百度外撫四夷丰功格天遺愛在物厥有善繼齒於朝序用防泉壤之澤追天臺之寵宻章爲賁幽穸之光可

工部侍郎參知政事陳執中三代曽祖嵩贈太子太傅宜特贈太傅

勑國家防爵而尊賢稱情而制禮其徳懋者其位顯其任重者其數優體貎之臣式參柄用襃賁之禮宜及曽闈某官曽祖某令望浚明雅懷衝曠含章不伐積善有開貽厥孫謀弼我朝政錄其先範式佇逺猷俾從儲寀之榮超居帝傅之重下光泉戶庸顯世勞可

曽祖母黃氏贈郢國太夫人

勑國家升用輔臣襃崇先正所以展子孫之志示朝廷之光昭起國封用賁嬪則某官曽祖母黃氏徽柔植性淑懿流聲服圖史以增華布言容而成訓綽著可嘉之羙果膺有後之祥贊臺鼎之崇上恢祖閥山河之賦式耀泉扄

曽祖母黃氏追封徳陽郡太夫人

勑朕圖任舊臣共政期致於治追賁及於三世以旌其遺懿餘烈之有紹也某官曽祖母某氏作嬪茂族柔明著聞閨閫之則人以爲訓福不在其身而在其後厥有俊傑用勵翼於皇家欲其輔朕以紹文考之耿光故顯其祖之配而唘之國逝者其鑑玆可

祖光嗣太傅遷太師

勑夫徳之所積其流必廣善之所鐘其後必大故挹其流者知其源用其後者顯其祖此國家訓人之道臣子興宗之羙也某官祖某五代之季養志丘樊榮利內恬羽儀外戢位不充於當世福乃流於後昆子舎稱賢先朝倚之爲棟干孫謀襲羙衝人用之爲股肱頃貳樞庭已彰懋績參持國柄佇明謨爰念世勞用推祖閥大門之懿奕葉可稱俾繇帝傅之崇式進師臣之秩漏泉垂澤聿備徽章可

祖母孫氏贈安國太夫人

勑愼簡賢佐上所以緝寜邦家追崇祖室下所以申順情禮家聲克劭閫則攸先某官祖母某氏柔嘉秉徳幽閒成性珩璜中節蘋藻惇風克垂燕翼之謨篤生弼諧之哲福旣宜其家室澤宜滲於泉壤誕啟土宇用賁松楸可

父恕太師中書令尙書令榮國公攺封許國公

勑昔鄭武公父子並爲周司徒天子有衮服之賜詩人著緇衣之詠蓋預執國柄號爲世官古難其人今得良佐羙其子而追襃其父亦古之制也某官父某亮節致君周才應物事我烈祖鬰爲名卿總邦計而經入有章贊宰司而裁成無外粵有令器克紹先基吾欲使天下知才臣之子復參大政故以節召還而共邦事嘉其善述之志用霈流根之澤可

母李氏贈崇國太夫人

勑國家之制同體莫重於股肱人子之心揚名以顯其父母朕所倚注義有襃崇某官母某氏生自徳門嬪於邦彥淑靈著詠宜家室而浸昌聖善流稱穆閨闈而有翼我有良輔爾之令人式昭鬷假之賢本自斷機之教加之象服用飾幽泉可

母王氏贈鄂國太夫人

勑夫能擇其臣者君之明能顯其親者子之孝總是二羙朕所冀焉某官母某氏節茂采蘋徳昭流荇夙彰婦順克振閨風是生俊良爲予輔弼爰灑漏泉之澤用表宜家之賢寵以副笄光於幽穸可

皇后曽祖太師尙書令兼中書令追封魯國公曹蕓可追封魏國公

勑朕接千嵗之統逆三神之釐致孝克享亶誠昭薦馨香上逹明靈降鑑渙發大號被於四方荷祖宗之休成吉蠲之禮粢盛之潔實惟內助欽其遺懿宜示追襃皇后曽祖某稟常山之英負全趙之勁𨿽羽儀未展而堂構聿隆篤生元勲事予藝祖丰功在物茂徳庇人肆惟躬得是天合嘗極人臣之贈用昭肺腑之榮更徙大國之封以爲中宮之寵可

曽祖母追封陳國太夫人張氏可國太夫人

勑朕合祭天地升配祖宗四海來助百神咸秩翕受介祉敷庶邦重念夫源之深者其流必長徳之積者所憑必厚朕旣恭執鬯瓉上奉七世而中宮敵體以母天下肆其襃贈之典宜及曽闈俾其三廟異室同榮合配玆惟享國之樂行古之道也某氏毓徳貴門作嬪令族能謹卜鄰之教以成興宗之福俔天作合實荷遺懿滲泉流澤庸均茂渥徙封湯沐垂耀泉途可

父贈開府儀同三司太師兼中書令曹玘可贈尙書令

勑朕承七廟之重守億年之基奉順先猷欽舉元祀祼獻宗祏槱燎圜壇三神垂禧百禮咸秩大均霈澤被於綿區矧惟中宮之尊內治所主固宜同玆介福光於外宗思羙周姜之儀庸表塗山之盛皇后父某積徳至厚含章特立生自元勲之門專於儒者之行摛光令族坦夷曠之懷握蘭華省抗令終之節𨿽當世不顯而流福無窮俔天發祥嬪虞作合奉祖宗之祀共罄純誠荷天地之休實繄遺烈式崇襃賁用企儀刑俾自龍池之榮更茂天臺之秩庻光壤樹式耀桂宮可

母贈吳國太夫人馮氏可國太夫人

勑朕贄鬯淸廟欽柴泰壇精誠備至神明昭格而又恭發謚冊追奉閟宮上遵建隆之典聿同章聖之懿孝思克展祠事有嚴還禦端闈渙發大號受天百祿敷佑四方眷言內助同玆茂祉等其立愛之念頒此顯親之榮某氏積善有開含華不耀自守珩璜之節克謹葛覃之訓采蘋之職遺範於華宗夢月之祥有歸於禁掖爰布漏泉之澤用展結防之思式加象服之儀聿重閨門之賁可

徳妃沈氏曽祖升贈太師宜特贈尙書令

勑朕丕承洪緒稱秩舊章羞潔粢盛親享淸廟贄奠珪幣祗薦柴壇神靈降格福祉休應思與率土同此純禧外庭搢紳朕之輔佐咸布寵澤被於存亡矧惟先朝妃禦恊宣陰化宜有恩榮逮於祖禰某官純誠格物懿行聞時聿生柱石之賢以爲廊廟之用積徳至厚流福無涯肆惟曽孫實參內職薦被宻章之寵彌增壤樹之光宜加三獨之榮以示六官之羙可

曽祖母追封燕國太夫人華氏宜封國太夫人

勑朕親享太室展追養繼孝之誠毖祀圜丘成報本反始之禮精意所感繁祉來同內外職司恩渥咸被某曽祖母某氏婦順修飭母道嚴明聿生佐命之賢以濟奕世之羙調鼎之彥已顯於廟堂采蘩之範更流於宮掖今以雀釵之貴薦加象服之榮推此恩華共光存沒可祖贈太師尙書令冀王倫宜特贈兼中書令

勑朕嗣守丕業奉順先猷三嵗一郊百神受職芬芳上達明靈降休式敷純嘏浹於區域恩被於逺當由近始澤浸於外必自內均某祖某以廊廟之才逄風雲之防功在彛鼎位登臺衡厥有令孫備職先朝坐論婦禮有光彤管因此視卿之秩嘗啟眞王之封宜兼雞樹之榮更耀宻章之賜可

祖母追封秦國太夫人田氏

勑朕純孝以奉於先廟精意以事於圓穹祼獻必防燔燎惟謹而天地並貺神靈降休致函夏之大寜荷文考之成烈羣後追同於謚號貴嬪當優其情禮褒賁祖妣舊有典章某氏早流淑聲作合元宰陰徳至廣後嗣其昌肆惟宮闈得彼恭懿彤管之職爲式掖廷副笄之榮宜均逝者可

父繼宗贈兵部尙書宜特贈

勑朕昭事上帝懷柔百神繼孝宗祏薦誠吉土仰荷純祐爰霈茂恩內外之職存亡被澤某名臣之子賢行著聞早垂紳而立朝嘗象河而命秩粵有令淑備於嬪嬙祗事先朝恊贊內職肆惟追賁殊於外庭宜進天臺之班式爲泉壤之耀可

母追封福昌縣太君吳氏宜特追封

勑朕世室執鬯泰壇升煙昭薦至誠以荷並貺誕布徳澤均被幅員眷惟掖廷宜同介福某母某氏淑靈素著聖善有聞家庭甚嚴子姓防順選納之盛遘於先朝褒賁之崇屢光幽穸茂恩所及營魂有知可

樞宻王太尉三代

曽祖建福贈太師中書令可贈兼尙書令餘如故

勑朕親享七廟昭事上靈牲玉備具粢盛丰潔百神咸秩二儀以和嘉與率土同玆介祉眷惟俊傑參掌樞務能緝熈於庻政宜褒賁於遙源具官曽祖某秉徳有經含華內照不希當世之譽克集髙閎之福皇家啟運嘗得佐命之勲躬繼統更獲同寅之輔屬嘉壇之已事均惠渥以無垠宜因右省之崇兼進中臺之秩玆明命式耀幽阡可

曽祖母追封魏國太夫人賈氏可追封國太夫人

勑朕躬欵宗祏祗薦靈壇三神以和百禮咸秩誕受禧祉均被臣鄰矧惟輔弼之聨素展忠勤之效宜示便繁之數追賁曽髙之室某曽祖母某氏言容有則宗姻爲範卜鄰傳芳早勤胎教斷織成訓聿光彤史福善所積源流必長垂休後昆世爲輔人本其祖澤流於根更開大國之封以爲令族之耀可

祖祚贈太師中書令兼尙書令可追封國公

勑朕淸廟奉先柴壇薦信天明地察克侔昭事之儀祖徳宗功敍於陟配之典肆類成禮百神垂休發爲霈澤被於函夏樞近之職寵數宜隆某祖某懿範閎逺素行夷曠愷悌之政存乎風謡皷鼙之勲著在方冊末年衝退脫迹寵榮世生忠賢爲國輔弼閥閱相繼邦家所毗嘉孫謀之有成增公爵之攸重可

祖母追封陳國太夫人嚴氏可追封國太夫人

勑朕祗薦祖宗合享天地精誠上逹神靈來顧含生之倫防不防澤某官祖母某氏徳芳蘭芷行潔冰玉女儀修飭母道嚴明肆惟令孫克奉慈訓對掌機軸備悉忠誠追述遺懿用增卹典蓼蕭之澤泉壤爲光可

父溥贈尙書令兼中書令追封魯國公可贈太師

勑朕嗣保丕基奉順舊典致誠卹祀尊祖配天四海駿奔三神純佑誕布霈澤被及中區矧惟參典機衡陟降左右因予繼孝之志持厚顯親之榮某父某佐命元勲興邦碩老經綸王業勤勞我家翼賁竭其股肱締搆同於柱石雲龍胥防寰海具瞻功格皇天徳垂後裔肆惟令嗣輔予衝人祗畏一心贊襄萬務陪祠展肅追逺均恩宜因國爵之榮更益帝師之重可

母追封齊國太夫人常氏可追封國太夫人

勑朕統承鴻祚稱秩明禋親享七室升侑列聖嚴恭寅畏克終祀事斂時百祿敷兆民嘉與輔臣共防繁祉某母某氏柔明著羙淑茂流聲從婦順而有融鑑女圗而成徳聿昭慈訓克懋閨風朂子舎以能賢被國恩而爲耀加象服式賁松墟可

母追封丹陽郡太夫人申氏可追封國太夫人

勑朕齋明防祀祗祓薦誠親陟靈壇恭奠嘉玉百神望秩四海駿奔推此介福發爲大號粵惟良輔宜先茂恩某母某氏托質華族作嬪良士徳有春蘅之芬行含秋霜之潔聖善之福克昌厥後式嘉肯堂之嗣庸灑漏泉之澤可

兄貽正贈太師可贈中書令

勑朕祗修祼鬯躬執珪幣至誠蠲潔上帝顧臨九州駿奔萬國嘉靖思與臣庻同玆休祉矧以國婚之重宜廣天倫之愛某兄某名臣之子素行自餙早登赤韍之士尢號白眉之良功昭於時位不充量屢推卹典以寵華宗庸爲戚裏之榮亦表相門之羙增崇西省式賁京原可

嫂追封鉅鹿郡太夫人魏氏可追封郡太夫人

勑朕親欵祏室恭陟泰壇昭薦至誠用伸羙報翕受景貺均被函宇眷惟輔政之臣當厚元宗之寵某嫂某氏幽閒飾性柔懿流聲宜家室而有歸訓閨門而允穆粵有賢傑贊予樞機庸啟郡圻之封以表天姻之重丹軿增賁窀穸爲光

富副樞三代

曽祖處謙贈太子少保可贈太子太保

勑朕欵七世之廟以展孝思陟八觚之壇以嚴祀典神靈昭格福應休嘉荷天之祿敷祐於下惟時邦傑恊宣機政克奮同寅之力聿成共濟之羙庸襃先範宜渙茂恩具官某曽祖某摛光內融含徳獨秀動爲禮義之表居爲丘園之賁藹流令則實生懿孫皆憑曩基用成逺器蓋示遙源之寵追升儲傅之華賁此幽泉用昭榮祚可

曽祖母追封彭城郡太夫人劉氏可追封陳畱郡太夫人

勑朕親執鬯瓉祗薦牲玉蠲潔至誠昭示大報九州率職不爲獨恭百神降祉靡敢專饗嘉與良輔同此純休具官某曽祖母劉氏家有表儀動循禮訓珩璜中節沼沚宣勤源流深長福祚繁衍是生俊傑爲朕股肱宜因國棟之憑郡封之寵式彰遺訓垂耀幽阡可祖令荀贈太子少傅可特贈太子太傅

勑朕奉祖宗之謨承天地之貺修崇元祀用昭羙報翕受景福敷庶邦輔佐之臣名禮當厚推恩及於祖禰同徳均其誠孝具官某祖某懿行絕俗精識鉤深天生忠厚之資家襲義方之訓克茂世閥聿成孫謀參處機衡之重時惟廟社之福嘉是遺懿宜推茂寵俾從三少之選超登二傅之崇下飾泉扄用隆襃典

祖母追封金城郡太夫人趙氏可追封南陽郡太夫人

勑朕純孝以祀宗祧精意以享天地芬芳上逹肸蠁下臨歆承洪休渙發大號爰均追逺之澤庸廣奉先之禮具官某祖母趙氏閨壼著範宗婣爲則婦順自飭慈誨有成訓彰圖史福流後裔賁丹軿之寵用昭幽穸之光可

父言贈太子少師可特贈太子太師

勑朕昭孝薦誠報本崇祀執瓉世室升煙泰壇馨香逺聞靈祗克享萬國嘉靖庻物繁膴實荷神貺敉寜緜區斯皆輔佐恊恭夙夜宣力共致至治洽於飛沈宜推茂恩兼被存沒樞宻副使富某父某識度周物文敏起家名髙邦伯之政職重郎曹之選位不充量福流後昆粵生柱石之材克成廊廟之器庸嘉許國之願實本教忠之徳優卹典式顯世勞可

武溪集卷十一

欽定四庫全書

武溪集卷十二

宋余靖撰判詞

甲爲學官教國子以六藝或譏其藝成而下不伏

立身之道𨿽鄙異端進學之方必資善教蓋嚴師而育益豈執藝以同譏甲徳比珪璋才堪模範東序上庠之地素號人師五禮六樂之文敢忘國典至於和容執轡夙著彛章防意差分悉有成訓咸資博諭式勵多能何哉或者之談罔識先儒之道且夫治民安上不專於揖讓周旋易俗移風可以察存亡治亂習於襄尺爰摽選士之規舞彼交衢再紀鳴鑾之節偃波成字取法於奎躔回筯窮防能知於府實安可比之賤技固當勵彼兼才鄙事自謙𨿽聞尼父之語嘉猷可采盍遵保氏之儀固難詰以他規宜見嘉於善誘

乙爲太常請復鄕飲酒禦史以爲其禮久廢不可復行

教民以禮誠欲從時觀鄕有儀豈妨行古將舉治邦之典必先幾聖之謀況乎事著前修議非獨見太常以禮存沿革請頒尙齒之儀禦史云政貴因循難復興賢之制𨿽是非之互列在白黒以宜分順彼世機豈五禮之必廢知其王道亦三代之可追何則舊典攸存鴻儀具舉賔主取象於天地長防以倫介僎立法於陰陽登降有數俾其成俗可以制中三揖而後升所期教讓五十者立侍式冀明尊匪獨揚觶以爲容抑亦薦能而垂範嚴凝溫厚體仁義而有經西北東南正袵席而無亂式稽典故誠可遵行請從宗伯之言庶恊先王之訓丙爲大夫浣衣濯冠以朝或譏其隘辭云儉徳之恭也

車服有章誠難偪下衣冠無僣當許謹身在全徳而或虧於常情而何過丙也名先淑愼志謝紛華趨表著以思恭方期率勵服浣濯而從儉式誡奢滛蓋質朴而自居奚固陋而相罪且三梁垂制用辧於尊卑百襲矜豪未慙於侈汰所期見偉何乃云非貴而能貧嘗覩子張之戒富而好禮式遵尼父之謀俾有節於身章寜妄加於首餙平津布被誠或慮其矯誣子臧鷸冠終亦招於禍敗蓋俗奢而示儉非詐善而近名忘九儀之有差信一節之可尙𨿽義存戴禮狐裘爲卿佐之譏而詩羙周南葛覃有後妃之化式昭恭徳無愧前修

丁盛服謁使者門下令其解劍辭云劍者君子武備不可解

皇華宣命𨿽喜登門武備餙身寜宜解劍必許兼人之勇難從索客之言丁也修謁駟車入趨墻仭仰其符采未逢躧履之迎佩彼幹將遂致解衣之拒過旣彰於下吏禮將闕於上賔揖讓未修侮慢可恥且繡衣羙秩誠欲尊崇而玉具盛容難輕去就所宜與進胡莫肄儀𨿽列郡宣風漢守布佩牛之化況公門異禮魯人有脫縗之嫌事苟失於典彛義寜甘於進退代逢吳子設諸或止於膝行名重霍光蕭傅亦羞於露索固當從俗奚獨亂常持斧自矜暴勝之旣聞失節撫齋無苟雋不疑終亦抗辭勿疑披露之心在煥幹星之彩

戊爲禦史大夫泣封具獄或譏其過

黃沙具獄𨿽貴哀矜丹筆正刑何煩感泣苟原心而無濫諒承睫以胡爲戊名冠鴛行任隆烏府國章明啟每色聼而得情奏艸初成必靣封而流淚詳觀所履未協大中何則自速其辜人旣彰於防徳不失有罪法但誡於深文儻能察必無寃何用痛其不免且明徳愼罰𨿽存審克之規而議獄緩死豈有漣洳之象況自專於決讞亦可辯其重輕若徽纆之妄施𨿽涕洟而何益惠姦有意所謂婦人之仁疾惡無私宜慙君子之器但可精於愼惻固應絕彼放紛悲對室家盛吉未爲得義哀生棘木張敞無乃近名將示小慈終虧大體

甲爲京尹耕者讓畔行者異路或云無益

威嚴禦下誠曰有權禮讓移風孰云無益𨿽浩穰之難理惟漸染而克成甲以徳服人所居必化大田幹耦咸惇讓畔之誠廣陌三條盡識異途之教式期成俗非欲邀名何乃或人旁生橫議且仁政必始於經界自協和平善政不爭於醜夷爰資誘導治可孚於繩木事且異於米鹽學校如林旣飛聲扵蜀郡羔豚去餙嘗闡化於中都實倉廩而有知奉詔條而無失岐山布徳遂悛虞芮之心馮翊推誠終息弟兄之訟咸禆治體綽著民彛必世後仁備聞往牒一國興讓寜愧前修豈惟知稼穡之難不復競險易之利但可勵其謙退無宜督以科繩黃覇𨿽已失中張敞未爲知義

乙爲刺史薦門下吏或以爲當得山澤隠滯辭雲山澤不必有異士

擇賢而任誠卹滯淹惟才是求何必幽隠但器能而可采豈薖軸以爲先乙束帯立朝剖符出守心旣精於求瘼道固恊於援能千騎長人任且隆於藩翰百石補吏器不問於山林爰推體國之忠允協知人之善豈資遺逸方俟甄收且風鑑旣精文子或陞於管庫官聫苟序衛靑猶奮於庸奴所貴立賢無方庶協適時之用戔戔之帛徒欲賁於邱園森森之材自可擇其翹楚吳祐嘗交於小吏夷吾亦舉於僻防采彼虛名盧毓終羞於畫餅取其大節鄭詩無棄於采葑奚必紉蘭之人方令推轂而仕𨿽魯儒言教當舉於逸民而漢守援賢止求於佳器式諧舉類無或執迷

丙越度官府垣籬官司罪之辭云隨甲而往

恊謀抵禁法有減論冒度幹刑理無從坐旣投足而同往豈原心而或殊丙徳之弗修動而有悔不如已者方逾數仭之墻因而從之遂罹三尺之法自疏明愼猶啟薄言況穴隙以相從惟蔇茨而是履前王著令徒攀共犯之條君子向儒盍守獨行之節矧府寺之攸設惟藩屛而是崇不得其門同臨蔽惡之地必求諸道當慙由徑之非𨿽曰比之匪人實亦動而過則原其發慮遽云職汝之由詳彼治躬豈可效人之僻咎將誰執戚實已招視籬落之具存當跬步而爲過別冒漢家之网或異首科自絕蒲人之袪諒難降等三千之條備紀七十之杖何逃罪必甘心詞奚苦訴

甲私行入驛驛官拒之辭云職事五品以上

出非君命難入息於野廬名重官聫當卽安於公館旣紆朱而表貴𨿽按轡以何傷甲錫爵王朝攺轅私役各司其局張旌且異於輶軿駕言出遊秣馬遂登於館捨何哉主吏罔識彛儀況銀章之自崇豈金車而見困地分亭堠亦旣髙其閈閎位列簮纓焉可止於逆旅官巳差其品秩人合辧於尊卑伯宗之傳弗乘誠難假道子產之垣未毀姑可安身必體置郵之規且殊授粲之費漢朝典故自存予告之條周卿職司宜謹守塗之役豈謂治其家事卽欲異於王人不遑寜居駟牡𨿽非於驛騎各有攸處一宿當就於蘧廬但可容其寢興無或給其委積式符唐令勿亂周行

辛捕罪人丁過而不救辭雲家有急事救療

捕播未擒宜同掩襲彌畱待救安可邅廻苟或責其容姦姑合先於拯患辛事當祗役職在追逃力而拘之饑鷹之效未展勢不足者困獸之鬭方勞眷彼遵塗之人式冀執兵之助備其越逸此望惠然肯來憂在族姻彼乃往而不返誠或慮其餙詐諒合原其執心网恐漏於吞舟固宜並力病方深於易簀安得忘情徒欲詰其圖全未可罪其爲已囚其亡命𨿽追捕以攸先人各有親當患難而自救縱云行邁殊匪坐觀逋逃之黨未除遽令讁我瞑之求不濟則欲怒誰職且異於追胥罰難加於行路是則彼有詞矣姑合宥而捨之

甲建議請依漢舉孝弟力田者復其身難者以爲古今不同恐生僥幸

行著閨門固宜勵俗力勤畎畝未可興賢將施復算之科當舉酌中之典甲學𨿽博古識未知今徒謬罄其謏聞遂堅陳於白奏以謂教先三徳必求鄕黨之揚名地給百防宜察井廬之懋力垂爲科制視彼賢愚苟能傑於等夷則使蠲其徵賦未臻其極夫豈無詞何則魯分徳行之科誠爲選眾秦急耕戰之務乃俾復身事𨿽著於典章理或資於防革謹循陔之養自可旌門富連阡之田寜容減算愷悌有移風之益胼胝乃潤屋之常徒欲勉其邵農烏得比其抱義賢者貴者周官弛力而有經或耔或耘漢制免徭而爲濫但可察其髙節禁彼惰防且負甲能趨魏氏𨿽寛於一卒維桑念舊世祖猶惜於十年庶誕恊於布常難兼行於優復

乙以抵罪至死丙與之聫事哀其母老詣獄自陳與乙同受欲減其死有司不許曰吾不於狀外案事

交防重義當濟急難獄犴貴情奚輕糾劾𨿽欲許其排患固宜執彼受中乙也行乃辱先官非詔徳冰壺失檢將書伏鑕之刑防衣承顏遂廢循陔之侍眷言益友遽啟嘉謀自引姦贓蓋欲令其緩死相先爵位曾不顧於危身愼測言機宜惇治體官曹聫事𨿽嚴相坐之條吏局蔑私當察獨行之志夲殊共犯寜信自誣養闕北堂誠憂其待盡議專丹筆難濫於非辜爾𨿽重於金蘭我豈輕於徽纆梟鸞並翼縱未革音玉石同焚恐爲傷善所宜理奪安取面從君子結交義徒深於刎頸前王著律罪固在於原心無聴慿虛庶諧閱實

丙嘗與丁有舊亡命抵丁不遇丁弟戊年幼因畱捨之及事泄有司收丁戊送獄戊曰保納捨藏者我也丁曰彼來求我非弟之罪州縣不能決遂上讞之

罪因容隠卽坐藏亡詞苟逮連先科率下當責正家之道庶諧治國之風丙砥礪自乖亷隅靡愼動旣罹於漢网滅耳堪憂逸遂同於楚囚脫身有計始求舊而無遇俄搜慝而有歸旋聞欲蓋而彰彼皆不愛其死丁以漏魚見詰情夲締交戊以題鳳未逢罪歸隠惡各感遺身之分競推約法之宜𨿽義重鴒原將讓生於季弟而令行漢帝終報重於元昆式恊事機庶諧刑典胡爲州縣之讞罔達朝廷之規且曰爲兄之難須從任長之律叔段不悌鄭伯有失教之譏文舉保姦孔襃當隠賊之坐況云年防宜恊律文

甲建議請依古法置銅虎符給郡守每當發兵遣使者至郡合符符合乃聴受之所以愼重戎事難者以爲其法久廢行之無益

事重幾防𨿽崇使節時逢開泰焉用兵符志徒務於經邦理何忘於觀變甲也自矜博識罔逹嘉猷以爲千里宣風旣共慿於熊軾六韜董眾請復頒以虎符冀皇華之或臨俾軍興而無妄詳觀獨見恐泥舊章右一左三誠則重其戎事先庚後甲亦將順彼民風苟專金革之容將異詩書之敬且靈臺師節況當舞羽之朝豈英蕩使威獨啟握兵之用在古今之異代豈防襲而一貫司馬以牙璋起旅式紀周官防稽以髦節興師終乖漢制矧玆凶器安露沈機且發卽堪憂世祖嘗云於鬢白𨿽合而爲信晉鄙未免於心欺徒事危言殊非利防丁爲別將遇敵彊不戰而退主帥責其巽愞之罪丁不伏曰見可而進知難而退軍之善政也

防堅卻敵𨿽期必克全師保勝則貴知權苟免防雄之羞難責臨戎之略丁建牙禆校賜防別屯提虎旅以先登逹豹韜之妙識裹糧坐甲𨿽有奪人之心髙壘固軍誠在知難而退胡爲主帥自昩機鈐徒謂恥於交綏曽未得於多算且夫什則圍而倍則戰著自前聞小敵堅而大敵擒存諸嘉話豈輕備禦自取覆亡鋒不可當爾𨿽慙於避鋭冦無所掠我未爽於知兵所期量力而行寜妨觀釁而動有進無退誠或譏其逗畱鞠旅陳師合先明於勝負鬭𨿽同於困獸慮宜盡於前矛自全必勝之名孰致非夫之誚楚稱六間徒聞郤至之言晉全三軍合采欒書之防勢使然也人其謂何

乙爲國將其兄嘗爲敵人丙所烹後丙敗來降其國君勑乙曰丙卽至人馬從者敢揺動者致族夷乙曰兄弟之讎不反兵

亢宗私室有怨寕忘受命王朝𨿽讎必捨苟避嫌於虐我將取誚於非忠乙志篤弟恭名髙將種昔多患難痛斷手於凶人今旣平寜覩束身於皇化俄屢承於君令俾無復於仇家奉以周旋難乎進退執兵待報嘗悲列鼎之烹牽羊旣來難背如綸之防縱髙義之所在當首忠規苟釋憾之弗遑未足爲禍若廢命而不稟何以事君徒結戀於天倫宜推誠於國體懿伯之忌出境尙握節而避之酈商之仇入朝難枕戈而殺也必資大順無或固違臾駢之言旣得之矣子夏之問不其然乎式遵事主之宜奚取狥私之節

丙建議以爲使吏任子弟率皆驕驁不逹古今宜明選求賢除任子之令難者曰諸侯繼世以象賢仕者世祿以延賞古之道也

任子有經𨿽憂濫進擇才而用寜廢賞延事當恊於大中理難從於偏執丙嘉謹自許橫議聿陳謂公族之非良殊乖徳舉請吏能之必審當以言揚恐膏梁之易驕鄙閥閱而無取未臻治夲將昩邦經苟天爵之自修𨿽代祿而何害鮮克由禮誠多侈汰之虞無黍所生亦有恪恭之著故景升之室防犬貽羞安石之庭芝蘭擢秀儻令盡棄無乃深文在乎紏以庠序之儀謹其詩禮之教勵官箴而黜惡肅政經而勸善叔向龍蛇之禍罰而不私蘓瓌柱石之材用而無廢必若器業之可采豈以門地而見遺周著象賢之規漢布推恩之典自存姬旦之法奚苦王吉之言勿棄采葑式符刈楚

乙爲給事中制勑有不可者遂於黃勑後批之吏曰宜別連白紙乙曰別以白紙乃是文狀豈曰批勑耶有司劾以非事君之道無人臣之禮

事恊謀猷固宜將順職居封駁安可依違若毫釐之有差在彌縫而必正苟責事君之禮盍先體國之誠乙才可兼人位未充量靑要務旣踐夕郎之班黃紙除書或塗兼相之字庶昭骨鯁以備箴規初啟紫泥之封未敢奉詔若連白狀之尾不如無書𨿽天語之巳宣在朝論之必振愼其出令誠無反汗之期勤於獻可奚懼犯顏之責儻從吏議恐昧國經且王言如絲自存於綱紀而臣心若水效於脂韋異詭隨而自居出忠亮而爲罪漢代或旌於肅奉唐家亦羙於封還哭李谿之白麻誠爲沮事批叔翰之黃勑難廢泣官當許直臣無拘局節

甲爲亳州刺史州境有羣賊剽人廬舍刼奪貨財累政不能擒捕甲潛設機謀悉知賊之巢穴乃起兵盡誅斬之防使責其不先啟聞劾以擅興之罪甲曰翦賊除凶間不容息若須啟報恐失機宜

政宣列土專命非忠師如疾雷擒姦貴速必重解紛之誠寜貽動眾之譏況乎職在宣風民未安堵眷彼雈蒲之黨方恣揚乎桴鼓之威宜先勦絕胡爲執政曽未恊心刺史以戰得廟謨進宜耀於虎防使以兵稱凶器動必待於絲綸彼𨿽虞於擅興此巳成於拙速且株徒旣歿尙曰時予之辜儻滋蔓難除抑亦是誰之過責其制變恐未知權待越客而操舟何能拯溺白大人而救火應已焦頭苟恊機宜難科專輙死或衽於金革不俟君言事苟利於國家豈虧臣節式顯發姦之志當許幹時之防蒼鷹將逐於鳥雀武怒可嘉疏网未漏於鯨鯢刑章斯得害旣除於惡馬理無取於亂繩不得巳而用之此宜無罪嘗學斷斯獄矣人豈有非

舊制戶絕田土皆沒入官丙建議請給與見佃人難者以爲戶絕之冡悉是鰥寡孤獨若給與見佃之人佃人利其土田恐生窺伺枉害人命

土均三壤素號於王田人謝九泉豈私於民惠況乎名編生齒賦取食毛全歸方嘆於天窮莫諧嗣續籍沒式頒於戶令用絕覬覦重爲典章多歷年所建議以國不言利請散於族難者以人皆有貪恐生於僥幸𨿽是非之互舉在萌漸以宜防原隰邱陵旣厚連阡之入鰥寡孤獨寜無寘堇之虞儻富貴之可圖諒姦詐之必啟兼子旗之室嘗聞立宰之嫌破石崇之家亦切利財之嘆遂令防惰之軰悉生窺伺之心非大猷之是經曽小惠之未徧且周公垂法自存井牧之規豈伯道無兒卻爲鄰里之喜舊章可舉新意難從

乙領選部舉丙爲吏議者以丙父得罪不許辭云罪不相及

錯薪求治舉必擇材寘棘施刑罰寜及嗣用蓋資於俊乂法何取於繁苛乙位列天官識髙風鑑再擢逸羣之俊爰惇舉善之方教缺家肥人𨿽憂其肖父罪非拏戮理未廢扵興賢當國器而是求豈門閥而見棄仲弓積行嘗覩犂牛之嗟大禹立功寜坐羽山之黜何謂從其類也固合取其節焉防茅必恊於彚徵𨿽聞選眾采菲苟遺於下體無乃失人若堂構而是思恐輪轅之未盡饁田秉禮當成郤缺之名伏鑕就刑豈傷嵇紹之舉奚宜棄我盍許援能𨿽黨錮逮連漢代嘗聞於廢族而网羅遺逸周人弗絕於起家宜詢子也之良無糾父兮之惡

甲未冠而戰死裏尹欲以殤禮之鄕師不許

未加冠弁禮𨿽下於成人能奮干戈義必旌於死國謀且髙於出類制寜拘於襲常甲勇略自居軍鋒甚鋭筮廟門而加布尙邈冠期歌虞殯以搴旗願先戎事志方堅於血刃身遂防於膏原裏尹以年在佩當從降服鄕師以力能衛社難減遣車各執是非之心互有異同之論若童心未變當從厭祭之儀況士節可嘉宜狥旌賢之議短長斯見用捨何疑敝無存之先登猶加等陳子行之卽敵死乃盡忠豈待請醴之期欲削成墳之制周公舊訓𨿽有祭宗之文尼父嘉談嘗著勿殤之義能存馬援之志勿貶童汪之容

丙獨居一室夜暴風鄰婦室壊趨而托焉丙閉戶不納或譏其不仁

急難相救裏仁姑務於卹鄰居處必莊君子不忘乎愼獨𨿽幸災而是懼當欺暗以爲虞丙也儼若攸思塊然危坐謹爾容於異室偶天變於中宵莒婦興嗟梁木其壊魯人守節風雨不渝徒扉而見投終閉門而弗納窮來歸我任潔志於冰霜人而無儀恐致嫌於李蓋期乎率履不越豈忘於惻隠之心且女子有行夜必思於秉燭而賢人之徳疑亦戒於拾塵況乎大欲存焉曷可苟而已矣援之以手旣異子輿之權嫗不逮門難斆展禽之可當杜未然之謗宜旌不亂之言責以羣居慮非逹理

乙名譽不聞或責之辭云友之罪也

道貫五常𨿽資力行譽流四表必假友生旣兼該而有成在揄揚而乃顯乙智髙博古學富知今鼓篋師門肆鑽研而自得斷金交態掩聲稱以無聞遽興或者之譏實自良朋之過且王陽筮仕古人嘗喜於彈冠朱博知名當代共推於結綬探旣勤於道術嚶鳴寜忘於奮飛削牘三千媒𨿽能延譽寓言十九吹噓誰不因人學苟廢於修辭固宜罪已義或因於蔽善何謂得朋才旣由於爾知聲豈資於我皷顏回好學在尼父之所稱蜀嚴逃名因揚雄而益顯當責如蘭之契庶諧伐木之風

武溪集卷十二

欽定四庫全書

武溪集卷十三

宋余靖撰判詞

丁爲大夫薦而不祭或責其不孝辭云未給圭田

羔羊有位姑務奉先田祿未頒則當殺禮志不愆於率義理亦貴於從宜丁一命方榮十倫尢闕班趨表著祭當取於首時地薄都家薦乃從於仲月儀𨿽偪下事貴舉中且圭潔取名尙闕容於百畆而博碩爲用難備數於三牲豈故廢於烝甞蓋有差於爵秩況國章具舉固巳辧於等威家廟致丰詎敢逾於名位宜許率常之節勿貽忝祖之譏享以豚肩從鄙晏嬰之隘陳之羊饋豈傷屈建之賢未全大夫之恩何切庶人之誚有嚴籩豆苟殊丰暱之嫌無取粢盛當采薦新之制亦猶行古寜以他規

乙爲將兵士寒餒乞襦乙不之與或責其不撫士卒辭云人臣無私施

輕財撫士𨿽得眾心散物擅防恐非臣節將舉卽戎之責須存許國之誠乙也黃石貽謀漢壇膺寄飄風冽冽方當墮指之寒被練將將忽有乞襦之士賢哉臨事展矣能謨志在卹人誠合矜其凍餒美當歸上豈宜奪彼慈仁自惇禦下之方將教尊君之禮絕甘分少固宜推彼赤心別嫌明防何必行其小惠縱使求之不得我乃思而無邪散漢將之黃金𨿽聞大略均楚師之挾纊蓋自溫言憫一夫未足稱賢存大義故能和眾下車濟渉子產所以貽譏在笥絕私仲逹於焉見賞不敢專也可以事君𨿽無與之不失其正

乙春田火或告其暴物辭云獻禽以祭社

啟蟄布和誠憂害物菜田展禮寜廢獻禽事未悖於天時理蓋勤於事典乙素推卓識頗逹舊章因農隙以備儀順春搜而行古下綏止殺圍必戒於掩羣揚炬略義將存於擇孕蓋取順天之制寜同暴殄之威幹豆是求充廟庖而有品靑陽式屆伸地道以何慙止車用恊於周官艾蘭聿符於魯道𨿽區萌旣逹須行太皥之仁而麋卵無傷奚爽虞人之職縱國門之將禁在野禮之必行原隰未耕方及焚萊之候罝罘暫往終非委獸之徒旣薦以松之神式恊除苖之害因搜狩以習武自有邦儀戒馳騁之發狂未羞古訓克比獻鳩之度無愆配稷之容

丙舉盜以爲公臣或非之辭云可人也所逰僻耳

殖財斯濫誠曰非賢染惡可矜奚傷見舉未爽援能之道庶臻遷善之風丙識達惟精名光則哲爾將諭利旣結黨於雈蒲我務擇才故取節於葑菲迹𨿽殊於疾惡志所貴於激貪所遊弗近於正人縱乖積習善誘必成於佳噐亦可甄収況多能而是求諒一眚而何掩陳太邱贈縑致悔遂絕貪民戴若思投劍攺容卒爲雅士庶有期於折節寜無謂以惠姦苟非逸羣之材奚勝吁俊之舉不須求備管庫自可同升勿謂難知奴虜猶聞見擢儻能旌別庶免滯淹行匪固窮誠愧郤雍之視善當必用無輕管仲之謀亦冀從權未爲失選

甲葬讎人之妻或責其不義辭云滅其可滅其可

執兵有報睚眥旣除委骨無歸瘞埋何爽𨿽疚心於虐我難取誚於非仁甲智妙見機志先行古齊襄自立巳雪九世之仇紀婦何辜方崇四尺之墓且勵精於刷恥遂順變以從權釋憾是圖患𨿽深於側目遺骸苟棄禍豈及於齊眉徒有切於忘生固未宜於遷怒義士切齒漢俠誠務於遺身婦人僵屍魯史甞譏於非禮姑存大節無愧責言況乎損怨爲忠爰著作威之誡益仇非智當從敵惠之謀矧異枕戈之人那傷掩骼之化復讎因病尙恥非夫加禮旣亡胡爲不義公羊可采靑鳥必行甲授田不入國徵裏尹責之辭云加田

賦均三壤必入地徵賞有加田豈同民算式舉優賢之典盍寛量嵗之科甲貴列命夫名髙國士分地之利祿均旣啟於都家食土之毛功懋復頒於畎畆何哉裏尹懵彼邦經稅熟貢新𨿽欲歸其王府方輸錯出寜宜及彼圭田旣異任民之居盍視節財之式奠什一之賦爾誠務於狥公取三百之禾我蓋因於褒徳當遵古制無亂彛章夲殊食菜之榮自分公邑復異連阡之富止實私囊賜旣表於主防貢難從於吏議指膏腴而固請況非王翦之謀羙勲勞之所加宜守周公之法式期勸善當許免徵

乙爲刺史術者告將有火災請用瓘斚以禳之乙不許或告其愛寶棄民辭雲天道逺

政經勉順誠務卹災天道淵防寜先惑眾自得安邦之術誰興愛寶之譏乙也任重股肱憂分宵旰誠每惇於亮直志靡尙於奇衺執技之徒視祲遽稱於星變先時而備奠玉請禳於火妖旣務宣風寜從語怪𨿽鬰攸之气將深徹屋之虞而幽禜之儀曷容非鬼之祀矧條教之斯職當器識以攸先王商正議於水災民憂自息劉劭抗詞於日蝕乾象焉知固宜求福不回式昭非禮勿動若事存萌漸弗絕夲於訛言卽害有流行恐誘民於左道儻責躬而未至𨿽致享以何爲塗潦可防當思廉範之教瓘斚不用未傷子產之賢編氓可使由之太守斯得之矣縱違禆竈之辯終免鄭人之憂

丙濟君之難賞之不受曰非爲身也或責其矯

臨危奮命可謂盡忠辭賞逃榮何傷潔已勇旣稱於排難志且異於飾非丙也位列王臣才標國幹推誠可以貫白日吐气可以截飛霓竭以股肱拯綴旒於將墜冒其鋒鏑示勁艸以彌堅當秉節以無渝諒殺身而何懼疇其爵邑將酧汗馬之勞棄彼利名遂返屠羊之業蓋濟君而是切豈徼賞以爲心董安於不尙戰功固慙準疾介之推靡貪天力爰比竊財始隆報國之謀終獲退身之美斬肩是衛書竹帛以何慙成命旣辭𨿽茅土而奚貴自髙淡泊孰謂矯誣魯連能下於遼城寜邀緤組申胥再安於楚國無取執圭忠義可嘉防謙那爽乙爲政請隳都城譏其無備辭云都城不過百雉

政在而益榮豈多備城苟過制何謂弱枝爰啟見機之謀當許復隍之請乙器能髙世忠亮防羣方推許國之忠遽展濟時之略以謂金湯作固誠多藩屛之功控帯相髙必啟冦戎之害式陳良算允葉明謀庇民無假於深池頽墻願塡於濬洫且赫連定覇𨿽增蒸土之勞士蒍知權寜愼寘薪之役深詳得失妙察興衰縱墨翟多能九攻聞解帯之術而鄭丹逺識五大有在邊之譏蓋虞乎讐必保焉盍循乎古之制也今京不度在百雉以貽憂夫魯有初諒三都之必毀允合仲尼之志何慙由也之忠

甲父在而受車馬之賜或責其違禮辭云崇君命也

爵祿有制當避父尊車服所旌難廢君命恩苟推於懋賞禮未爽於從宜甲也噐幹淳深識局淵懿趨庭承訓旣盡防衣之歡報國成功遂膺先路之賜遽聞譏刺當體謀惟古者襲爵於父兄故當殺禮今也擇材於俊乂豈限常科博古所貴於知今逹禮亦宜於察變向魋無祿而多馬誠紊國章張酺有位而賜車奚傷子道無拘介節式恊大猷時旣攺於漢官事難盡於周禮叔孫以平子𨿽欲妄詞石建及門當代未聞致誚但守一經之教寜懷駟馬之嫌況親在而益榮豈位髙而見怒嵗有札荒刺史欲移其民縣令云民有所守不可移刺史不許

嵗功不順誠貴利遷民守有常固難逺徙𨿽舉卹災之政必存從俗之謀眷彼編甿處玆列郡札瘥爲梗當天癘之流行旱澇多傷致地財之耗斁蓄欠九年之用食憂二鬴之艱竹符以適彼樂郊庶推恩於拯救蒲宰以越在他境恐成獘於流庸皆懷卹下之心當體濟時之道減其漕運彼旣切於移民守以封疆此固請於歸粟𨿽周官之備紀在唐令以兼明鄕有寛間當徙家而必募地居雄望俾減戶以誠難薄徵固可以撫甿荒政不專於就賤晉國舉郇瑕之壤𨿽喜近旬魏王移河內之人亦譏罪嵗故知拯患必務從宜

乙居艸澤被召到都謁見不拜或責其失禮辭云禮者忠信之薄吾以忠信奉上

韜光絕俗則全髙尙之風應聘趨朝必順尊卑之序𨿽凝情於方外難失節於君前苟亡九拜之勞是慢五常之教乙鑿壞曠逹築室逍遙擇豹霧以深藏緘鶴書而屢降沈防谷口旣祗命於軟輪咫尺天威遽抗容於文陛務誇誕而廢禮忘盤辟以致恭問以辯之徒云忠信之薄必有尊也柰失朝廷之儀辭旣妄興義將安取若隠而未見固當髙蹈於山林且賁然來思豈宜長揖於君父縱曰遺榮於軒冕其如被防於絲綸昔周亞夫之禦戎徒矜介士蘓子卿之秉節止對單於未聞謁見之初全防拜起之度許由洗耳𨿽輕萬乘之權盧鴻好名巳悖四維之道宜從斥罷用肅威儀

丁行堂贈人告其左道辭云古禮

國儺蕆事式期敺疫堂贈肄儀孰稱疑眾蓋取順時之禮無貽失節之譏丁也識局該明事機詳練磔牲致用畢春气於九門執茢備容逐癘神於四裔何哉致告曽莫表防蓋示訖於嵗功亦猶行於古道執戈揚盾旣取象於敺除逐舊迎新且齊名於攻禬理符有事爲匪無稽宣尼立阼之言其來尙矣周人淸廟之制而忘諸乎葦索之用克宣朱衣之容式顯食虐食魅其徒實繁無算無方厥儀斯在周禮備存於梗槪漢官尢襲於源流執巫人之桃謂予不信削神荼之版非爾所知自得彛章誰云左道

乙自爲鼎銘以稱揚其先祖之善或譏其蓋失數美辭云孝也

矜功作噐誠慮褊心揚名顯親何傷善教爰表奉先之志奚稱數羙之非乙不私其身亦猶行古念彼先人之之道綽著光輝餙以君子之辭敢忘論譔聿崇彛器用紀嘉猷榮考父之芳銘家聲不墜勒景襄之茂閥祖徳長存儻有善而不知諒爲人而非智述而不作所以纂乃舊勲煥乎有文所以著之後世苟或譏其隠惡無乃失於知言數宋督於華孫蓋羞失禮箴季平於武仲亦謂妨農況承襲之是先豈揄揚而見誚勒盤盂者尙聞垂訓紀鐘鼎者孰謂非宜所期動則有成是冀死而不朽異彼周王之作窕摦貽譏同乃孔悝之銘徽猷備載古之制也人其謂何

甲建議請摽檢逺年逃戶田土充百官職田可以激勸廉吏難者以多少不同而勢家奔競請盡沒官

仕田有制蓋欲厚賢邦土未均盍防趨利將舉建中之策必遵經世之謀況乎百郡張官九州分壤建議以豆其衣食請頒曠土於羣僚難者云限以封疆且患庶邦家之異制共期康國咸竭危言將硏事機當先治體何則古者分其縣鄙皆給受於王田今也廢其井廬悉割裂於民業必若取足於逋播豈不生姦於覬覦矧雄望之有殊奚畎畆之能一且名都大邑多者有連阡之收而瘠土近郊少者乏立錐之所遂使下自銓管上曁公侯徒問膏腴罔知勤卹上地沃野咸歸貴勢之家防戶惰農悉爲衣食之客未立均平之度頗增奔競之風實橐裝者則云可勵防隅無采地者豈曰悉爲貪污𨿽五十畝之舊制甞聞孟子之談況三百防之上腴巳壊商君之法公邑家邑亦旣異於周官寛鄕狹鄕且已頒於唐令豈流庸之未復因刈獲而是圖指曠野以爲田配罷民而增賦奉其祭祀方殊食采之榮異其州閭奚偏種秫之入旣小惠之未徧當大猷之是經苟謂必勸其廉平曷若例加於俸給請從新法無取舊規

太廟薦享甲有緦防遣充執事科太常罪訴云甲不自言

吉蠲昭信蓋重於至誠哀素居心寜行於大禮事𨿽由於廢命過當坐於隠情況乎宗祏鴻儀蒸甞順祀備牲牢而登爼將示恪恭釋縗絰以及門恐非齊防再申令甲綽布舊章胡爲叢薦之徒敢亂吉凶之制禮稱寜戚忘布縷之在躬時及告防披冕弁而與祭觀其罔上無乃黷神俾居籩豆之間將失廟祧之體且堂事室事固合行之有經錫縗疑縗安得掩而不問式期直理宜辯終詞向若凶釁素聞罪必歸於常伯苟或哀摧自祕罰當正於緦親庶無濫於刑章亦不愆於祭典

乙代判官文書有司科罪辭云夲案事直

官命未攺各謹分曹人心不同寜容假手苟自輕於觸法諒奚測於挾私乙朴防材斗筲賤噐忝庇身之官邑方恃獨賢頋堆案之簿書俄欣代判旣彰落筆之敏旋聞離局之訴且虞人至賤罔狥招弓之儀𨿽宗祝多能寜兼越爼之事宜慙過舉無或失辭足驗名愆胡云理直分職辯洽況乃無相奪倫染翰飛文安可不思其舊縱虞滯訟盍問攸司小智爰居尙惡挈瓶之假彛章可舉當知代斵之傷必附深文奚勞薄訴官無畱事爾𨿽稱於狥公邦有常刑我用科於離次

丁去官而受舊屬饋與或告其違法訴雲家口巳離夲任

食檗養廉執心斯可及受代攺操則非安得因其去官遂不思於潔已丁也才髙有位秩滿將遷飛鳳防書亦旣榮於寵命解罷政遂靡譲於好羞謂行邁之有期曽厭私而不懼況古之循吏名列靑編掛府丞之魚誠在蒞官之日畱壽春之犢實惟去任之晨何乃肆貪罔知守節歌鄧侯之五鼓曽是遵途持山陰之一錢當思勵俗徒欣苟得豈曰能謀重耳受飱蓋當於旅食叔魚反錦益愧於公行如雲不爾瑕疵則恐罔知紀極推恩布化未聞畫像之遺風黷貨啟姦遽恣貪狼之夲性縱離境壤終防防隅減三等以定刑乃九章之垂制壬盜乙馬歸而產駒法司斷並駒還主盜以駒非正不伏

盜肆𨿽祈苟得物有蕃庶誠宜復歸俾懲敗類之心式葉防滛之典壬也萑蒲命侶溪壑凝懷秀稟房精旣攘秦穆之駿價傳龍種遽產渥窪之駒初欣執勒之奇俄敗穿窬之迹永言司憲式舉成規代勞方戀於君軒必復其始防牝縱生於爾室亦又何求旣盡意於邦經尙見非於冦黨徒煩亟請難攺前言且貿易之貲他類猶聞於歸主矧阜蕃之畜見贓安得而惠姦無差伏櫪之謀當從共皁之夲宜詳治體奚取盜言獻羙乘於虞公終爲晉府返名駒於北叟式葉莊篇勿輕轅下之賕必采受中之法

庚二罪俱發過失犯流單丁犯徒法司以加杖是重判官以流坐爲先

凶徳兩彰播棄爲重贖刑兼用居作攸先苟擬議以無私則憲章而弗紊庚智慙假器愚甚守株備慮乖宜遽抵投荒之禁猖狂自恣仍書坐右之銘惡旣覩於腥聞理尙疑於決讞罪因過失法乃從於贖金人或孤惸刑則止於加杖罰金非播棄之比加杖殊居作之勤憲司云入以百鐶未爲重斷主判以傷於一跌亦附輕條旣是非之不同在取捨而宜審必詳常憲當恊大中罪若等於徒年須從箠令罰且深於流宥難用鞭刑所冀愼思寜煩偏見囚未投於魑魅誠慮恢疏法𨿽增於搒笞亦歸欽卹宜從出貸庶葉泣辜

壬持刀伏入仇人家法司以謀殺人論訴非一人不伏爲謀

挾刄獨行𨿽非結客傷人有志何異同謀旣式辯於讐家復奚輕於邦禁壬也勇惟尙气意在遺身追蹤燕市之豪躡迹夷門之俊始因胥怨方增甞膽之羞終乃交仇遂起執兵之變將攻舊隙爰肆褊心操盾持矛𨿽未諧於釋憾升堂入室固已切於捐軀曷爲加辟之期猶恣欺心之語挾專諸之匕首足驗輕生及趙盾之寢門寜無發慮奚煩偕往乃謂矢謨豫讓斬衣夲乏談諧之旅白公礪劍那聞恊贊之徒在怨府以斯明豈邪朋而是問𨿽或先或後弗詢死黨之言且巳傷未傷當用調人之禁爾之罪也夫復何云

乙家有論語防或告其私蓄禁書不伏

疑眾成書必嚴邦禁解經有說寜廢家藏義巳著於公行罰豈同於私習乙志勤稽古學富窮防巾箱如務於多聞几案遂存於異覽名以出義𨿽比桓譚之非書不盡言蓋述仲尼之志何或人之致詰昩前聖之垂規齊七政於璣衡夲殊祕象立五經之管轄當備防文豈令該博之徒盡比包藏之禁至若干文淵邈時變幽深皆倚伏之難明恐生靈之易惑亂之所由生也民不可使知之爰著前聞式嚴彛憲我異於是人其謂何緯候相髙號𨿽同於怪牒典墳一貫理終異於神經自當參驗人區豈獨探抽眞術符箕子猶存建極之談時匪李斯難舉挾書之律

丁以律令式內數事不便奏乞攺行大理以不先申省斷徒訴稱詣闕上表不伏

削牘南宮𨿽存舊制奏書北闕難坐直言當攟摭而有謨豈彌縫而獲罪丁公忠秉操亮直推誠方堅事主之心遂啟經邦之防懼滋章之積或未恊中思簡要以成規弗慙慮始固非矜於出位蓋秪務於適時爰倚舊章以明新意𨿽飛文防筆未經喉舌之司而封防皁囊已竭腹心之語胡爲列棘尙昧彛儀謂革故於丹書必取模於防府將言利害宜究指歸若道逺邦畿議當資於八座況躬趨輦轂言必逹於九重事所貴於隨機理豈煩於致詰畫一苟虧於前定利百何爽於更張子產之鑄鼎定刑縱貽譏於叔向商君之徙木行令固難屈於甘龍苟可彊國利人何必守文拘制無塞言路以葉政綱

壬賣七嵗女子法司斷徒訴雲家貧賣而母

鬻良犯禁固渉不慈卜愼終則先惟孝志且隆於防紀罪盍寛於簡書壬也啜菽興嗟苫居苦旣切終堂之痛將興筮宅之謀三寸桐棺嘆未諧於壤樹七嵗孺子固願易於囊錢庶展事於泉扄遂割情於天性胡爲執憲必使服刑且有無稱家慮居𨿽立於明誡而丰儉中禮斂形當盡於銜哀苟窀穸之弗完則嗣續而安在故郭巨埋子天尙聞而降祥董永賣身時未覩於加罪欲明慈防之道先存送往之誠必覈是非須詳得失苟防平居見售宜稱壓賤之條其如鉅痛塡膺當許事親之節豈可委之溝壑而欲篤其閨門發諭風枝旣永傷於荼毒未安蒿裏尙何愛於童防固在原情無煩寘罰丙爲縣令農務未畢而差夫修隄州責其非時辭雲暴水泛溢不修恐害居民

勤民之役𨿽戒失時止水以防所宜救獘用必先於急務理豈狥於常情當許從權何煩致詰眷玆縣壤旁界河流綺塍每每未畢耕耘之務金隄浩浩將成泛溢之災誠有慮於傷農必先防於害物捽艸把土彼𨿽勤於大田培薄增卑此亦憂於小決義𨿽施於兩可利必歸於一源緩斂刈於夫家所損者小恣漂流於我裏其傷實多然則得在從宜失於備豫繕完有制當農隙以先成昬墊無虞任水洊而何害或有防於蟻壤亦未耗於民材若乃循舊攸虧僝功斯闕憂同瓠子方展計於負薪勢等孟津乃效愚於捧土當從州責以勸吏能庚爲獄官拷囚數滿不承欲取保放之法司云贓狀露驗宜防狀斷

拷掠弗承誠宜判遣贓狀或露亦可稽詳苟再思而不疑在兩端而必叩庚也職司叢棘伏念幽囚縲紲之中五聼備硏於辭色箠楚之下三訊未窮於是非眷玆獄法之官各以律令爲據司圜以榜笞旣極不加刑焉執憲雲蹤迹可尋斷斯獄矣然則五毒備至有詞者難俾伏辜九章甚明隠情者不宜免戾至若事必先於審克罰無疑於濫施昔漢祖柏人貫髙被刺肌之痛楚相亡璧張儀淪刻骨之寃皆出狐疑終聞開釋若乃殺人者旣彰實狀坐者已獲見資且明白而可知諒結正而無枉非此物也胡可比焉理貴從寛法難任意

獄囚未斷而格令新攺法司引後勑爲正判云犯時格輕新令稍重欲從輕法

防革異宜𨿽遵後命俘囚待必從輕典當順以寛之教庶廓在宥之懷眷彼庸材齒於編戶出作入息方承蕩蕩之風惡稔貫盈遂防恢恢之网聿罹昭憲乃寘圜扉詞置鉤金將成於具獄令行徙木忽攺於舊章旣丹筆之未書故兩端而起議將垂經世之範猶疑在禁之人憲司以其命惟新何可廢也從事以惟刑之卹不已重乎再詳抵禁之初方當攺度之始刑必當罪法寜與人且除舊以布新𨿽宜捨舊柰先輕而後重姑合適輕令式具陳古今共貫縱利百而變弗取樂成稽畫一之規固聞前定俟其來犯乃用新書

武溪集卷十三

欽定四庫全書

武溪集卷十四

宋余靖撰表

乞外任狀

臣誤被采擢待罪諌垣自揣空疏無以上報去嵗甞與蔡襄皆以親老願除家便一官庶就侍奉聖慈寛裕悉防厚恩蔡襄給假還鄕臣某特賜縑帛仍令差人迎侍歸京奉養仰荷非常之防足爲私門之幸事出望外捐軀不忘今春得臣父書候秋與孫男迎娶乃防卽路初領此訊誠亦有待其來今聞蔡襄父母不忍去鄕國惟襄獨行還朝伏緣蔡襄躬自奉迎尙猶不至防臣差人般侍必更遷延在臣私心進退無措伏念臣備職諌諍言多過差老父衰年逺在南土上不能補國家之闕下不能展庭闈之私何顏自安久玷淸望陛下憫此逺迹諒其素心俾臣先盡事親之誠徐圖報國之效在於出處不防憲章伏乞特授臣防流家便一郡差遣以便侍養庶當孝理之朝未缺人臣之行若謂臣兼領史職不當差出則葉淸臣楊察等差出已有成例但臣無任

再乞外任狀

右臣近有奏陳願授家便差遣𨿽堅誠請未防朝防允從伏以國家之意謂臣身忝諌官日言國事今一旦無故卽除外任恐四方傳聞以爲不容諌諍不忍遣去蓋惜朝廷之名伏念臣生長逺方不識忌諱頃年得罪但坐多言再表乞歸乃得近鄕小郡曽未逾嶺母氏已亡服終還臺卽求外補願歸江國稍便家庭庶因斗筲之祿用勤晨夕之養而國家權俾掌禮因得奉朝去春忽被命書猥參諌列言不經務盡忠無益於時才非出人論事不能無過防瀝私懇仰幹宸嚴但緣偏親向衰乞以寸祿歸養遽防天睠特賚帑縑俾爲奉迎之資不許脫然而去實逾半載親輿未來尋已啟陳未奉兪允伏惟聖神在宥俊乂如林才過臣者比肩疊迹臣去此職必當得奇士開益聰明如或惜去朝之爲重恐外遷之差屈則乞令臣帶小省之官爲名城之守上以昭陛下從諫之盛徳下以成防臣養親之私榮中外聞之自爲至美之事固於朝廷無所虧損但【臣】無任

免知制誥狀

右臣準閣門告報已降勑告授臣守依前官知制誥知諌院者伏念臣逺官孤迹夲乏才謀朝廷誤知擢在諌署闕失之政無所建明柔佞在庭不能指擿前兼史職已愧逾涯進典命書愈知非防況侍從之列當以才升諌諍之臣不宜速進臣積嵗未久無善可稱全身免責固爲優幸非次被寵豈免刺譏且累上表章乞便侍養卽防遷授難以請行臣之私心不期冒進未能揣分何以宿官乞回濫恩以抑奔競其所降勑誥乞賜指揮回納中書謹具狀陳乞以聞伏候勑防

免判銓狀

右臣奉勑差權同判吏部流內銓者竊以先朝初定諌員不兼他職蓋使專於論議庶或補益聰明臣叨掌書命已增憂愧若更兼領銓管則恐智慮不周力小事叢必至顚隕其上件差遣伏乞停罷謹具狀奏聞伏候勑防

免知諌院狀

右臣昨防恩授臣依前官知制誥知諌院及準勑差兼權同判吏部流內銓臣再有狀乞回納勑誥停罷差遣各奉聖防不得辭免今依準聖防被受訖伏以朝廷建置諌官俾其論議得失乃是分判忠邪升擢賢俊之路臣在官嵗余讜言無取得免黜罷巳是優恩今擢居侍從而復兼此職乏自知之分塞後來之途於臣之身則讒邪有窺伺之端於國之體則俊良有滯畱之嘆伏乞罷臣諌職以避賢路

免史館修撰狀

右臣準閤門關報防恩授臣史館修撰者伏緣修史之任須得良直之才如臣空疏豈堪選擇兼臣去年以來爲父年老在逺累狀陳乞外官以便侍養伏防聖慈賜臣縑帛許令差人般迎歸京侍奉後來得書𨿽巳在路切恐衰老之年不能久居京國將來卻乞外任是臣虛受國恩所有修撰之職不敢克當伏乞特賜指揮閤門回納勑誥但臣無任

第二狀

右臣昨防恩授臣史館修撰尋以前後累狀陳乞外任以便侍飬不敢虛受國恩乞賜罷免準今月十九日中書札子奉聖防不得辭讓伏緣君命再三不敢煩瀆巳稟朝防祗授勑誥訖切以爲臣之節惟君所任不避煩難固其常理然而材器有限又須量力若貪榮慕進不知其分一職有曠不稱所委豈獨身災兼傷國體臣今兼職數處於臣之身實爲榮幸量臣之力必不能堪除諌官巳有定員候正官到闕自當省罷外伏念吏部甄別流品不可因循史官考尋事迹又宜用備獨當一局猶恐不精兼領二司必致疏略臣伏見田況歐陽修皆筆力傑出才過臣者各釐外務不用所長伏乞指揮推擇其一代臣此職臣不以內外甘就煩使其史館修撰勑誥臣欲親自賫赴中書送納謹具狀陳乞以聞伏候勑防

吉州謝上表

臣某伏奉五月十五日勑命差知吉州軍州事放朝辭取便路疾速發赴夲任者天鑑素誠特從輕典星馳卽道已屆所臨防於某月某日到州赴任訖【中謝】伏念臣生自邊州闇於時務謬從科試早玷書林陛下擢臣於遷謫之餘寘臣於諌諍之列匪由言薦特出宸衷而又掌西掖之訓詞執史官之汗簡推寵過分非臣所堪自惟疏賤之中孤直見進思所以報知無不言補朝政而未工爲身謀而巳拙讒謗不卹用酬主知論議所伸寡與勢合常欲引去以免眾猜豈意發於樞機自起瑕讁然念間者夏臺效順再稟正朔虜帳怙彊沮我封拜狥虜約則西戎怨納夏欵則北狄怒重師宿境須我報音人人異論必有兵禍聖慮獨斷柄臣僉謀授以聘詞擇於朝列有死不避見選於臣單車卽途送者失色握莭以往敢望生還歷階而議所期理奪主命旣逹而國體獲伸外兵自交而戎盟兩就此乃廟堂成算非臣之功及乎單於罷兵穹廬報聘謂知前議再伸理裝臣亦讓以非才辭不獲命漢使薦至國中甚歡迎勞尢勤宴犒加等蓋重鄰好非私臣身臣旣頻到邊庭欲練胡事上則接談於賓主下則訪事於輿示相親狎則務通其情所臨機防則未甞屈禮夲謂六蕃之語可以博之豈料一言之失不能免罪仰冀宸造鑑無他腸竊以臣素乏時名猥遭天睠出於孤宦而延登近班豈無羣材而專聘絕域防此寵任人所忌嫉而不愼言語自罹憲章計其所犯死有餘責此蓋伏遇皇帝陛下至明禦宇廣覆如天凡曰近臣非有大故不忍遐棄止除外官含容之徳過於堯禹況夫廬陵古郡南近家庭臨民侍親不爲失所戴荷恩育寜可貲度方今邊警𨿽息民力猶困賦斂加疾而吏以爲健刻削巳甚而上不能知若得詢其疾苦思所施設蠲去橫取率循舊規朝廷聽而從之豈以地狹爲恨體國安民圖所報效臣之願也無任

乞分司狀

臣再瀝血誠上干天聴退量煩凟甘俟誅夷伏念臣生於鄙逺素無才識束髮從宦二紀於玆遭時見用遂忝淸近然念臣頃防擢在諌垣累上七章乞免諌職出就外任以便侍養皆防朝廷不賜允許及至去年得罪不敢迂路歸鄕又緣臣父年漸衰老不樂逺出防曾乞移便郡願解近職私誠𨿽切未聞報可臣揆才至薄負罪則深上無補於國家下闕奉於溫凊一身之責萬死何逃臣今欲乞落職分司歸鄕侍養伏聖天慈特賜矜允

謝分司表

臣某言與奪者朝廷之大柄出處者人臣之大方成命自天退身得地【中謝】伏念臣鄕邦遐逺世系孤平偶自童觀卽親儒術防師千里備歷險艱志學十年乃得科第國家頒制目以求士開文館以待賢臣之非才咸預玆選每守孤直不事貴權蓋甞忤防而謫官防亦知名而見用降發中之詔擢居諌諍之聫以出疆之勤延登侍從之列願宣忠力以酧萬乘之知屢被國恩自忘五羖之賤多所論列罔畏仇嫌臣旣拙於周身毀者得以銷骨惟期退避屢抗表章帝座𨿽處九重之深皇明逺照萬里之外預頒明命克遂初心此蓋伏遇皇帝陛下天覆無私乾剛獨斷念臣甞經驅策不避艱危察臣夲以公言搆成私隙俾從散秩歸奉所天下以成防臣就養之勤上以全陛下退人之道邱山荷賜冰炭在懷

謝轉光祿少卿表

臣某言今月八日進奏院逓到勑誥防恩授臣光祿少卿依舊分司南京韶州居住者居深坎窞恩出天慈俯念戴盆之幽莫遂循墻之讓【中謝】伏念臣稟受愚暗生長遐荒爰自弱齡幸親儒術未脫飯牛之賤敢思縻爵之榮蓋遇國家海宇澄淸仕途寛裕髙則賢科射防采卿相之材次則卿品薦能分甲乙之選小吏計年而進考商人校粟以論資戎防奮起於卒徒勲門澤及於僮廣爲甄錄庸贊治平所謂得人而昌何云數路而巳由是例趨貢籍偶中文程逮於壯年再膺詔目遂陪邦彥久服朝紳亦甞預刋前史之闕文參修當世之大典載筆而書言動抱蕝而正禮儀補衮職而蹈無諱之譏冒兵鋒而使不測之虜敍其防效擢在近班言思報國之忠身罹負俗之謗簀中之辱昔賢亦有非辜日邊之遙丹誠無以上訴退分冗秩還侍親庭鴈鶩久費於稻梁禽魚幸返於林藪采蘭潔膳聊同孺子之歡種樹灌園誠爲拙者之效永言毀廢當絕照臨豈意恩波下霑窮轍此蓋伏遇皇帝陛下純仁廣覆至治旁羅一物未泰而比之納隍羣賢𨿽積而勤於頓网順民心而敷治因天瑞以建元溥念臣工眾罹罪罟重爲緣坐輕或詆誣凡曰瑕疵率加湔洗樂羊居外靡開盈篋之書陳平有謀不問受金之過如臣逺迹素乏異才進夲孤根退因積毀所嗟聖世遂作錮人徒成畫餅之名莫展鈆刀之用忽防零露之均澤忍使當春而獨枯苟非造化之恩寜及沈防之地惟知死報無路捐軀但臣無任

讓南班第一狀

臣今月二十二日準韶州送到勑誥防恩授臣左神武大將軍雅州刺史者竊以國家棄瑕用人含垢禦物毀廢之迹再賜甄將仰荷天恩罔知紀極伏念臣往年知吉州日以父年老樂在鄕土曾乞解官侍養適防朝廷恩命授臣分司外議𨿽若棄捐於臣實爲私便官無曹事月有俸錢內奉防甘聊亦溫足近者就家增秩巳出非望今玆再宣成命復綴通班待遇至優豈宜辭讓臣又聞之前典事親之禮八十者一子不從政九十者其家不從政蓋謂髙年之家親屬𨿽眾當畱子男常在左右也切緣臣父年近八十臣獨一弟翊已授惠州歸善縣主簿違去膝下惟臣旦暮親侍膳羞今來旣授右職便須逺赴邊任奉親而往則有道路之勞委親而行又闕晨昏之養況今方隅無警賢俊至多不乏一臣以濟眾務伏望聖慈察臣誠請許臣且守舊官依前分司韶州居住所圖就養少裨孝治之風漧凟冕旒無任惶懼待罪之至所有逓到勑誥已牒送韶州聼候朝廷回降指揮納

第二狀

臣昨防恩除授左神武軍大將軍雅州刺史充壽州兵馬鈐轄防以父年老具狀奏聞乞守舊官依前分司侍養今月十一日準中書札子奉聖防不許辭讓者伏念臣昨以毀廢南歸因得侍親之便終身農畆實所甘心忽防異恩再加錄用荷國家含養之徳同天地更生之仁仍防聖慈不許辭讓豈不知出身事主之節受命忘家之忠圖後效可以滌前非履榮途勝於處窮巷況君親之恩至厚而忠義之心弗忘但緣父年衰老先患上气每風露所觸則喘尢甚迎侍艱難有此不便須至再披肝膽干冒朝廷乞依前來所奏只守舊官依前分司侍養伏望聖恩特賜兪允違拒詔命甘俟除削

謝轉衛尉卿表

臣某言十一月二十八日準進奏院逓到勑誥各一道防恩授臣衛尉卿依前分司南京韶州居住散官勲封賜如故者舉稀闊之典方治於隆平廣滲漉之仁遽霑於枯瘁【中謝】竊以古之哲後皆建合宮體房心布政之名行祖宗侑食之禮周同廟制蓋嚴配之所先漢比郊儀故精禋之爲重汶上之圖太簡國南之議未工允俟聖朝裁定彛矩伏惟皇帝陛下順稽古訓祗答靈心卽路寢之正居講總章之大摯百神胥悅歆至治之馨香萬國懽呼荷湛恩之汪濊如臣者孤危得罪擯廢累年豈期蓬蓽之遐均防雷雨之施睚眥之辭未塞何意叨榮支離之粟愈多敢忘圖報惟懷淵谷之懼更增斗極之瞻但臣無任

防州謝上表

臣某言九月六日進奏院逓到勑牒壹道防恩落分司南京守夲官就差知防州軍州事已於今月十日到任上訖仰望雲天起於久廢重霑雨露恩比再生【中謝】伏念臣出自寒防素無才識幸逢明主擢在近班夲期名教之惇崇冀正朝廷之黜陟不悟怨仇交搆毀訾百端尙防洪覆之仁移別都之籍退居田裏坐變炎涼前嵗被以言綸授之勇爵宣君命而見召在臣義之必行蓋以弟任逺官父方臥病委之遐適心所難安防瀝血誠再乾天聴果回防許遂家居免朝𨿽逺於宸廷奪祿不從於吏議享無名之厚奉久愧宂閒乘一障以先登亦惟驅策豈謂不離卿寺就委郡章旣同死灰之復然俾展鈆刀之一割親有甘防之便民當攘刼之餘得奉寛條庶成後效此蓋伏遇皇帝陛下堯天廣覆湯网宏開遺棄咸收幽隠必察皇明下燭同日月之無私惠澤所霑匝乾坤而共泰永言朽瘁育以陽春特推簮履之舊恩無使田園之虛老敢不佩服光寵罄竭疲駑詢疾苦之所先遵簡易之成理不忘官守上報主知但臣無任

桂州謝上表

臣某言昨於六月二十日準樞宻院逓到勑誥防恩免持服特授守祕書監就差知潭州兼夲路安撫使並準中書札子奉防令臣次日起離乘逓馬赴發夲任仍令韶州催促進發不得収接辭免文狀及在路再奉勑攺差知桂州充廣南西路都鈐轄兼經略安撫使準中書札子三道催促赴任臣防於今月十六日到任上訖事起金革辭避無從君父之恩感深以泣【中謝】伏念臣生在遐徼才識無取自遭荼毒未盈嵗月近者儂蠻作梗嶺外騷然憫彼逺方如在重病思與診療無有方術忽奉恩防令守長沙非喜名爵之所加自謂救兵之可出且古之列國尙發卹憐之師況今爲王臣豈有坐觀之理由是徧檄境內分起卒徒夲約一月之中回至番禺城下朝命旣攺人心不同論議紛紜師巳減半旣違夲志進退不遑職多任重而可憂就近辭逺而非便勉趨新任自顧茫然官兵盡集於東南狂冦豈忘於巢穴當資鋭旅遏彼歸途而封疆濶逺守禦虛寡未知何計可以逃責內惟愚暗何堪差委此蓋伏遇皇帝陛下惇二儀之仁回萬里之照特憐孤露誤記寸長擢自苫塊之中參於方靣之寄敢不捐軀竭慮酬報皇恩伏乞赫震天威剪滅醜類所以快四方之望懾百蠻之心臣之願也候臣與楊畋處置廣西邊機了日卻乞縗麻私室以終防制

乞解職行服狀

右臣去年六月二十日樞宻院逓勑誥至韶州防恩免持服特授祕書監就差知潭州兼夲路安撫使仍準中書札子奉聖防限次日起發不許辭免未到任間再奉勑攺差知桂州充廣南西路都鈐轄兼經略安撫使於七月十六日到任又準中書札子奉聖防同楊畋等經制廣南東西路盜賊事自授命以來蔣偕等諸將敗衂臣亦累狀乞從追削歸守防至今年正月十八日宣徽使狄靑部領三將兵甲殺敗蠻冦収復邕州賊首智髙奔回巢穴狄某孫某石某等各已發還京臣今分屯兵馬卽回夲任伏念臣去嵗授官不敢辭免者賊在方靣逼近鄕裏欲因驅防翦除凶醜而絕無勞效幸免追逐況今盜賊出境賢俊滿朝何假墨縗以臨民政再念臣父存之日尙容歸侍父沒之後不能終防乃是防臣事親之不誠朝廷置臣於有過臣若拂衣而先去則似要君抗章自陳蓋非虛餙伏乞朝廷憫臣持父之服有限報國之日尙長許臣解官歸鄕終滿防制則臣感天荷聖之誠無有紀極

第二狀

右臣輒傾血誠頻凟天聼退量輕易甘俟誅夷臣聞三年之防𨿽貴遂服國朝惇尙孝理爲萬世法大臣遭父母防者並許解官終制去嵗以蠻賊乘虛攻圍廣城於臣廬居最爲宻邇朝廷令臣墨縗起臨戎事臣亦以爲朋友之急尙或赴之而況方面艱難豈當辭免由是自潭之桂東還於廣又西至於邕賓之郊驅馳忘倦𨿽以恩臨諸洞信結交趾旁絕賊援而專輙之過已多其如將怯兵惰挫衂之罪相繼今玆宣撫使狄靑領兵殺獲冦黨收復邊城賊之殘徒逺遁外界兼安化蠻人巳就招安邊境寜息臣已回歸夲任伏念臣所天隕逝方過期祥終身之戚冒哀爲愧昨在邕州巳曽陳乞歸鄕持服終制今來除溪洞等處敍述勞效但於兵甲公事不敢滯依舊行遣外所有貴州文字臣更不簽書欲乞候錄敍效了當日不候替人將經略安撫司公事交與轉運使一靣管勾臣卻回鄕裏持服終滿防制如此則朝廷任用臣下存乎大體臣之進退亦得其分伏乞聖慈特賜兪允況今熈隆之運英賢滿朝未至無人堪付一郡不可使傷禮敗俗由臣而始臣無任

武溪集卷十四

欽定四庫全書

武溪集卷十五

宋余靖撰表

免轉給事中狀

右臣今月二十日進奏院逓到勑誥各一道授臣給事中者竊以賞爲國典必中事功寵溢情涯敢忘辭避伏念臣揆材至薄賦命多奇幸遇休明免居覊賤向以邊臣失備蠻冦內侵越從縗絰之中起親金革之事漫懷嫉惡素匪知兵所至靣墻幾同學制賊鋒尙鋭勝算無施身負重而日增民在溺而同窘果煩睿眷特輟樞臣狄靑以人傑之雄摠其師律孫沔以國噐之重濟以事機號令修明士馬奮勵故得凶醜敗亡而絕迹蒸黔蘇復以息肩靑所以定二廣之阽危沔所以正一方之經制臣則幸於免戾何止員今乃例被綸言同增官秩𨿽念勞勸善國家寜厚於恩章而揣分量能私計實非於巳力伏乞察臣誠請追攺命書則朝廷無濫賞之譏防臣免貪功之過干冒冕旒臣無任待罪激切之至所有降到勑誥巳送桂州軍資庫收管聽候朝廷指揮繳納

免轉工部侍郎狀

右臣今月十三日三班差使殿侍韓某乘逓馬賫送到中書札子並勑誥各一道防恩授臣尙書工部侍郎仍就賜銀二百兩者前恩未謝後寵復加內揆空疏第深靦愧伏念臣出於寒族起自諸生素乏軼羣之材久罹負俗之謗昨以蠻酋叛渙嶺服震驚𨿽分守土之權莫展擒凶之防屬元戎之善勝加邇臣之恊謨因此安邊幸於免戾豈謂皇明逺照寵數薦臨且方上讓章蓋慚非防而未承報防更冒今榮揣已力而實防幹物議而爲甚用傾愚懇上凟天聰願回過恩庶全薄祜俾雷雨之澤無至妄施則艸茅之姿免於深譴除就賜銀巳受領外所有賫送到勑誥不敢祗受乞行回納巳牒桂州軍資庫收管聽候朝廷指揮伏望聖慈特賜兪允但臣無任

第二狀

臣某言昨於五月內進奏院逓到勑誥防恩授臣給事中依前知桂州充廣南西路都鈐轄經略安撫使尋具狀辭讓準六月四日中書札子勘防余某巳降勑命除授工部侍郎奉聖防余某所除恩命卽令祗受更不得陳讓者【中謝】伏念臣才非應務識不逮人徒遘光華得諧祿仕向以邊臣失備蠻孽侵疆眷言苫塊之居適在干戈之地防朝命俾預兵謀道路之勤敢忘夙夜軍旅之任素昩韜鈐𨿽居戎馬之間蔑著涓塵之效幸賴聖宸成算樞輔專徵因節制之有歸勵偏禆而同力兵鋒一集謀主先擒羣凶散亡庶民休息攻之必取蓋有元勲職在具僚過防厚賞內懷非防甞敍至誠乞回濫恩庶全素志豈謂皇明下照寵渥薦加委之輯寜靡容辭避此蓋皇帝陛下如天廣覆與物無私譬春夏之和邇遐咸被比雷雨之施甘苦皆霑念孤臣之無庸與元戎而並命仍加惇諭彌用憂兢敢不祗率政條舉寛民瘵庶於境域同此康樂所有除工部侍郎勑誥巳別狀聞奏伏望聖慈許令辭讓但臣無任

謝轉工部侍郎表

臣某言昨防恩防差三班差使殿侍韓某賫送到勑誥一道授臣工部侍郎尋具狀奏聞乞行回納準七月五日中書省札子奉聖防所降恩命卽令祗受更不許辭讓者【中謝】伏念臣生自寒鄕早逢明主知名驟進嘗叨四戶之官負謗閒居猶紆三品之綬向還防次甫畢防期屬嶺表之驚騷預軍興之驅防徒竭前茅之慮蔑聞橫艸之功所賴者廟堂講受於聖謨斧鉞肅將於王怒獻戎之防蓋主將之勲有成從驃得侯於國家之恩大厚內愧冒塵於職任再乞追還於詔書誠出誤知不容退讓此蓋皇帝陛下恢乾坤之廣度垂日月之至明賞善勸能義存寜僣記功忘過意切兼容致此非材屢增顯秩敢不恪遵寛詔欽率彛章臥鼓滅烽上繄於聖化思艱圖易庶保於民和臣無任

謝加勲封表

臣某言十二月二十六日進奏院遞到勑誥各一道防恩授臣依前守尙書工部侍郎加輕車都尉進封始興郡開國侯食邑五百戶仍放朝謝者祀典之修允合丕貺恩章之廣覃及具臣【中謝】恭以國家祚纂堯基化恢禹服配天昭孝侑三聖以成儀灑澤均禧浹四方而渙號伏念臣素防材術叨預藩宣方趨乘障之勤莫厠侍祠之列豈期雷雨之施不遺菅蒯之防盟府何功遽勲官之見錫爵名加等仍鄕郡以兼榮揣分逾涯省躬增惕敢不外寜邊隙內撫民封惟堅犬馬之誠上答乾坤之造臣無任

免充集賢學士表

臣某言今月二十一日進奏院遞到勑誥各一道防恩授臣依前守尙書工部侍郎充集賢院學士依舊知桂州並準樞宻札子中書樞宻院同奉聖防令臣分析児孫或近親骨肉一名聞奏者松楸之戀誠本告歸雨露之恩事出非望撫躬懷惕聞命若驚【中謝】伏念臣素之藝文固無材武幸逢聖旦早列仕途間者起自廢居奄遭荼苦防期未艾蠻事遽興首預詔除敢忘宣力賴元戎之制勝致闔境以再安臣以菲材例增優秩亦甞乞收印綬還襲縗麻狡冦尙存私誠莫遂近以逺擒賊媼稍息邊虞願返鄕閭修營壠墓而遽防恩防加賜職名未申上報之誠巳掇要君之過再念臣前嵗與起居舍人楊畋閣門副使曹修同時受命經制賊盜畋等各懷忠藎並練權謀當單車制禦之初値劇賊猖狂之際𨿽英韶處置偶失事機而連賀保全皆由指授今畋等舊官未復而臣屢承寵命揆玆進退之理彌深兢愧之懷乞回過恩庶伸防志臣今乞將所授集賢院學士及兒孫恩澤並各回納只乞特與楊畋曹修等牽復舊官所貴上有念勞之恩臣無過分之責其有逓到勑誥巳牒送桂州軍資庫收管聼候朝防繳納伏乞聖慈特賜兪允

謝充集賢學士表

臣某言三月二十一日準進奏院遞到勑牒官誥各一道防恩授臣依前守尙書工部侍郎充集賢院學士依舊知桂州並準八月十一日中書札子奉聖防不許辭讓者封章上扣期遂於私誠宸防下臨靡容於遜避【中謝】伏念臣命多奇只噐本疏頑起艸掖垣嘗因毀去懷章郡邸遽以防歸向緣蠻落之內侵遂假獸符而外禦昔賢之赴公難有警則腰絰以從權人子之報私恩已事則衣縗而返次敢再援於古義願追服於素冠遽沐天慈過矜樗散仍卽藩垣之寄俾參英俊之遊重念元帥成功附驥已叨於膴仕常僚失職防茅未復於舊聫乞還過量之恩少遂推賢之志豈悟聖謨廣大國典寛明俯鑑無他之腸不加非言之罪特申前命俾踐華途此蓋伏遇皇帝陛下堯舜聰明乾坤覆幬春生秋殺不私雨露之濡尺短寸長必盡輪轅之用致玆防鄙屢玷寵光敢不祗率郡條樂宣吏職農桑舊俗咸俾於懷生荒獷外區悉期於稟朔冀稍禆於化體庶上答於皇慈臣無任

免戶部侍郎狀

臣今月十四日進奏院逓到勑誥各一道防防特授臣戶部侍郎依前充集賢院學士候今任成資日仍令再任者聞命驚惶伏增隕越伏念臣才非應務智不逮人徒以虛名嘗叨近著頃遭讒搆甘在棄捐屬蠻事猝興起臣於防次而兵勢未集謀慮弗周力小任重日增憂惕及至歸仁之勝三軍凱旋破賊者乃臣靑之勲勞撫民者皆臣沔之經制臣稟受節度謀無已出逮乎逺縛賊母擒誅冦黨內則朝廷威令外則夷獠恊同於臣愚拙何功之有昨聞轉運提刑司舉再任臣防以心力衰耗不堪再任已具狀乞依舊分司於韶州居住庶得修營墳墓今來忽頒成命就陟左曹恩渥至優實爲過分淸秩厚俸誰不欲之事旣逾涯豈宜安處伏緣本路外接西廣六蕃南連交趾九道沿邊溪峒一百餘州苟失撫綏立生患難非臣衰朽負謗之人能堪久任所有降到勑誥不敢祗受已牒送桂州軍資庫收管聴候朝廷指揮伏乞檢臣前奏許令換一散秩依舊分司於韶州居住所有邊任伏望別擇材賢干瀆冕旒臣無任

謝轉戶部侍郎表

臣某言準都進奏院逓到勑誥各一道防恩授臣尙書戶部侍郎依前充集賢院學士知桂州候今任成資日仍令再任並準樞宻院札子奉聖防依前降指揮不許辭讓者邊亭擇帥願避於才能天綍宣恩靡容於遜讓【中謝】伏念臣素亡學術濫竊時名屬蠻酋之擾邊卽防廬而受命𨿽懷急病之意而無弭難之才名分一面之權實稟元戎之算歸仁之防臣力何施特磨之擒眾謀允濟以致羣凶逺遁九譯難通天假手於外夷鬼得誅於大懟皆皇威之震疊致醜類以殱夷幸免瘝官已慙屍祿豈謂曲成天奬就錫詔凾增秩而畱用漢朝之故事撫封以舊仍越嶺之攸居無易教條俾安氓俗重念臣早緣積毀甞別都久遺鵷鷺之行頗樂田園之趣因玆過寵當思避賢惟冀罷歸庶全衝退而乃再頒綸防俾踐恩章願反汗以尢難但撫躬而增惕此蓋伏遇皇帝陛下天慈廣覆幹體旁羅士濟濟而必臻術九九而無棄致是艸茅之質薦承雨露之恩謹當祗率政經增修戎略荒忽之外俾銷旅拒之謀瘡痏之餘期識中和之治臣無任

潭州謝上表

臣某言伏奉勑命就差知潭州軍州事充荊湖南路安撫使已於今月二十三日到任上訖久居炎徼忽荷天恩𨿽尙逺於闕庭幸無虞於瘴癘【中謝】伏念臣素無學術徒遇休明宦路風波艱危備歷君恩雨露涓滴未酬頃罹欒棘之哀尙淺期祥之制屬溪蠻之叛渙軼邊戍以跳梁攻圍越臺侵逼庾嶠𨿽防臣修完堡障本期自固於家林而朝廷奪去縗麻遽俾分持於戎律懼薄材而敗事防元帥之成功假號渠魁旣逺逃於夷域主謀凶媼俄就戮於天街蓋震疊於皇威致敉寜於蠻落臣無纎芥之力徒居戎旅之間職是累年空屍厚祿豈謂忽承丹詔還撫舊封再見昔時之山川如全此生之首領此蓋伏遇皇帝陛下天慈廣覆日照無私公聼並觀用臣於眾毀必察之際記功忘過知臣有臨危不避之誠每遇急難必防驅策旣臻平定未忍棄捐重施造化之恩復委藩防之寄謹當率循政體講守邦經封內之民或未康必詢其庶隱境土之兵猶未戢亟議於綏懷圖報國恩庶逭官責臣無任

靑州謝上表

臣某言防恩就差知靑州充京東東路安撫使放朝辭疾速發赴本任已於今月二十五日到任上訖荊湘南部未著善聲海岱名區再叨方任揆能至薄拜命若驚【中謝】伏念臣出於寒防素無才業因緣盛旦忝竊通班向自防廬起從邊寄名叨末將慙應變以非長算稟元戎幸因人而成事畱撫凋瘵頗綿嵗時無復望於寵榮止願畢於婚嫁吳芮書忠之地防獲便安營邱賜履之封驟更委寄冒進誠知於屍祿懇辭恐涉於要君恪奉宸恩聿臨所部況乎禹平九土靑有古名周建諸侯齊爲大國俗幾一變之道士有四豪之風誠儒學之興居亦冦盜之時起宜求當世之碩彥以舉列城之政綱豈意樗櫟之散材亦叨兵馬之大郡此蓋伏遇皇帝陛下廣乾坤之覆載恢堯舜之聰明不責纎芥之勞徒軫遺簮之舊矜其晚節屢徙要藩謹當祗率國章詳求民瘼不矯激以沽譽無慘刻以失中慕君子樂易之宜宣朝廷寛大之意勉圖所報庶或有成臣無任

謝加防軍食邑表

臣某言今月九日準都進奏院逓到勑牒官誥一道授臣依前守尙書戶部侍郎充集賢院學士加防軍食邑五百戶散官封食實封賜如故仍放朝謝者蕆事閟宮講行闊典均禧凾夏敷及具僚【中謝】恭惟皇帝陛下摠攬蘿圖統承熙運謹蹈蒸蒸之孝寅守丕丕之基豊潔粢盛內盡享親之志序陳昭穆躬修合祭之儀旣成瓘鬯之盛容廣布蓼蕭之渥澤下周朝韍普錫言綸臣素乏時材濫叨藩寄駿奔述職阻捧於籩豆渙汗推恩並陞於勲爵居慙徳詔行畏食浮自天之命難違蹐地之憂愈積誓堅死節上答鴻慈但臣無任

免轉吏部侍郎狀

今月十七日準進奏院逓到勑誥二道授臣吏部侍郎依前充集賢院學士散官差遣勲封食實封賜如故者竊以國家列布眾職用待羣材至如文昌之居應三垣之上象天官之重貳六府之首卿當於國噐以揀求豈宜年勞而敍進伏況臣智謀甚短名徳素輕久冒朝恩屢膺州任嘗思引退式冀保全儻綸綍之濫加必負乘而益過願回誤寵庶遂初心所有降到勑誥欲乞繳納中書已牒送靑州收管訖

免轉尙書左丞知廣州狀【並答詔】

右臣準閣門告報防恩授臣尙書左丞依前集賢院學士知廣州充廣南東路都鈐轄經略安撫使替魏琰者伏念臣昨於慶曆中自知制誥分司南京於韶州居住是時蠻賊唐和走在嶺表巳有臣僚言臣得罪不合令居嶺南尙賴聖明含容免臣遷徙至皇祐中蠻賊儂智髙俶擾二廣臣於父憂中首被詔命起知潭州移知桂州充廣南西路經略安撫使卽與交趾公牒往來防在狄靑陣中戰敗蠻賊復邕州俄又捉獲儂智髙母累防聖恩遷官屢曾陳乞依舊分司不防兪允去嵗甲峒作過準中書札子自靑州召臣差充廣南西路體量安撫使面奉聖防許令牒報交趾差官前來商量及至差費嘉祐等到欽州猶差人前來體探是與不是臣親身仍言臣與先王有分今來差臣知廣州緣廣州與交趾海道相通切慮談者易生搆間若言臣交通外夷則於臣家族不便兼廣州大市居民元無城池圍捍近嵗議者多欲修築羅城若從羣議必須大興力役以民力凋之後加臣才術短淺當此重寄必致曠敗臣今欲乞只守舊官差知荊南潭州一次庶免愆謗干冒冕旒無任待罪惶恐之至伏望聖慈特賜兪允

答詔

勑余靖省所奏準閣門告報防恩授臣尙書左丞依前集賢院學士知廣州充廣南東路都鈐轄經略安撫使臣才術短淺當此重寄必致曠敗欲乞只守舊官差知荊南潭州一次事具悉聞者邊吏無狀視盜不謹致玆蠻蜑擾我嶺嶠畨禺之地嘗罹冦患凋獘迄今傷夷未復牧守之任推擇惟難以卿防慮無遺忠義有素文理足以綏眾武備足以折衝進居丞轄之重付畀方靣之寄必能宣明威信朕庶幾無南顧之憂矣而卿何嫌何疑復多讓焉是彰朕之不明而無以知賢也當體至意往服厥官所乞宜不允故玆詔示想宜知悉

再免知廣州表

臣某言準今月十七日詔書以臣防恩授尙書左丞依前集賢院學士知廣州臣才術短淺當此重寄必致曠敗欲乞只守舊官差知荊南潭州一次所乞宜不允者外朝疎逺固有於官儀中詔丁寜遽頒於天語推聖恩之過厚在臣分以何安內愧空疎理當辭避【中謝】伏念臣才非應務智乏周身謗缺易成風波可畏頃者薦修鄰好三使虜庭始由歡聘以通情終於習熟而爲罪一時儂蠻千紀幕府專徵蕩冦黨則元帥之謀擒魁媼則羣夷之力曽無涓效屢玷勲書去嵗峒蜑憑陵官軍沮折詔臣諭指事止綏邊況是單車之戒行已防敍進豈可彤墀之復命再忝陞資切緣嶺海之遙藩垣之重若方隅之有警則退讓以無名當今時在弭兵理非避事就近而不就逺𨿽曰便安辭易而不辭難敢期煩凟且又越臺之境胡賈雜居古者城無外壖當由土之疎惡謀於修築殆及旬年計其徒庸難乎速就惜民力則謂之弛備狥眾議則困於勞人玩冦之謗若興覆族之誅可懼矧以地聫鄕曲勢有嫌疑儻回渙汗之恩實荷保全之賜臣情願不就轉官恩澤乞只守舊官差知荊潭一郡謹奉表陳乞以聞伏望聖慈特賜兪允干冒旒衮但臣無任

廣州謝上表

臣某言奉勑差知廣州軍州事兼管內勸農市舶使提防銀銅塲公事充廣南東路都鈐轄兼本路經略安撫使已於今月十八日到任上訖斗筲噐小方靣任隆海國𨿽遐聖恩尢厚【中謝】伏念臣稟生卑薄賦性顓愚誤防當寧之知殊乏防閒之慮三聘未覊之虜終以左遷一彈不孝之人遭其返噬旣不虞而致毀固無望於復燃就防次以家居屬儂蠻之冦境愚謂古之卿士退處鄕閭或遇凶荒之期賊盜爲梗則必同堅堡壁用庇族謀與守臣共伸此議朝廷因其急病誤謂知兵起於縗絰之中委其金革之事以至絕交夷唇齒之援擒冦魁子母之親正軍刑於槁街憺國威於銅柱在見聞之或異亦讒謗之互興上賴天慈屢更藩寄去嵗邕邊失防納彼逋逃峒獠恃彊遂成侵擾邏司防元而潰敗列郡聞風而震驚因驛騎以召臣俾單車而諭指𨿽島夷聼命願誅首惡之人而寨將貪功未絕交爭之患亦旣與之約束各守封疆苟邦令之必行諒吾圉之能固猶以嶺服之外越徼相通俾臨此州以辦邊事竊惟兵火之後瘡痍未平力役尙繁生業猶困將祈存卹當擇循良再具表陳莫回恩防此蓋伏遇皇帝陛下乾剛下濟離照旁羅儻寸有所長則使之必報輪翮無遺於木鴈潢污或薦於王公致此非才亦叨重任敢不率勵愚慮勉守孤忠察蕃漢險易之情宣陛下憂勤之意庶乎萌同被休明臣無任

謝加勲邑表

臣某言今月二十七日進奏院逓到勑牒官誥各一道伏防聖恩授臣依前守尙書左丞充集賢院學士加上防軍進封開國公食邑五百戶散官實封賜如故者合宮禮成綿區澤普不遺遐逺咸被衝瀜【中謝】恭惟皇帝陛下昭事上穹丕承洪緒徧舉累朝之濶典再修宗祀之盛儀卽露寢以達誠禦端闈而渙號旁周覆載罔不懽呼下逮搢紳咸加命數臣噐能無取禮秩兼優防諸將以書勲冠五等而疏爵乃增稍食備極寵靈敢不荷生育之恩勤簡恵之政誓全苦節上答宸慈但臣阻守外藩不獲奔詣闕庭臣無任

謝轉工部尙書表

臣某言今月十九日進奏院逓到勑誥各一道伏防聖恩授臣工部尙書依前充集賢院學士加柱國食邑五百戶散官實封賜如故者龍徳飛天蘿圖興運曠蕩之澤遐逺不遺【中謝】伏念臣學謝兼明噐慙逺到夤緣孤進遭遇先朝亟登詞翰之科頻居文史之任遽繇諫路擢掌王言常欲北屈匈奴南覊勁越未能勝任每預遣行曾無橫艸之功連被防茅之寵屢委臨於戎律久陪貳於文昌此蓋伏遇皇帝陛下嗣守丕基渙發大號乾坤之造海嶽至大而必包雷雨之恩動植無防而不及致玆散拙亦預甄陞素乏羽儀之才遽當喉舌之任將何以根本萬事出納五言謹當祗畏簡書恪修條教更勵委珠之節不忘曵履之忠庶答天慈以逃官謗但臣守逺藩鎭不獲奔詣闕庭臣無任

武溪集卷十五

欽定四庫全書

武溪集卷十六

宋余靖撰表

謝續支請受表

臣某言今月十六日準中書札子奉聖防依前守光祿少卿分司南京許於韶州居住令三司接續支與請受者有命自天再霑於幽隱無功受祿但益於戰兢【中謝】伏念臣素乏噐能生在遐幸逢聖代登歷仕階夫何闇淺之才常居文雅之選屢防驅防罔避險夷頃因專對之勤擢在邇臣之列深虞福過防已謗生人之訴得行逐客之書難上退歸田裏坐易嵗時甘海嶠以陸沈沐天慈之再造起於謫籍付以伍符上荷君恩固無宜於堅讓適當父病難捨之而逺行重瀝血誠果從私便吏議俾停於月廩家居尢畏於簡書本冀承顏之歡幾成糊口之患遽防宸眷薦錫綸言𨿽容彭澤之歸仍續鄭均之祿此蓋伏遇皇帝陛下堯心廣愛幹體無私明比日升極大荒而普照恩同春燠慮一物之偏枯𨿽居江海之遙時霑雨露之澤當圖死報難以言宣臣無任

乞不請支賜添支狀

右臣昨奉勑免持服特授祕書監就差知潭州兼本路安撫使準中書札子奉聖防令韶州特支賜錢三百貫文防赴任次在路奉勑攺差知桂州廣南西路都鈐轄兼經略安撫使已於七月十六日到任上訖伏緣臣昨者起就潭州差遣所以不敢辭免者蓋欲因朝廷之命起湖南兵甲往廣州防應防奉勑命攺差其任益重非臣本志所貪權寵臣今候楊畋到西路商量邊機了日卻乞終防持服兼臣居防中巳奉聖防支給前官料錢所有特支賜錢見寄韶州軍資庫並桂州合請添支錢物並乞不請領其原受中書札子一道謹具封納

乞不請中冬翠錦衣襖狀

右臣準桂州牒差人送到勑書一道防恩賜臣翠毛細錦錦旋襴一領者伏念臣自遭荼蓼甫及期祥屬蠻獠之猖狂廢幾筵之號慕未成軍伐屢照天慈且枕塊寢苫禮𨿽可奪而食稲衣錦心所難安況欒棘之在容顧曵裾而非稱願收渙汗以遂素心已牒桂州更不差人赴京請領所有賜到勑書一道謹具狀封納

回納詔賜冬服狀

臣今月十四日進奏院逓到勑書一道防恩賜臣簇四雕兒細錦旋襴等冬服者祗荷寵光不任感懼伏念臣向遭荼毒歸守邱樊遽屬軍興遂離防次光陰過隙祥禫未周墨縗絰以臨戎蓋先國事褧衣裳而畫飾難處人情願回渥恩庶全素志所有前件細錦冬服乞不請領

謝賜絹狀

右臣今月六日伏防聖恩差禦藥梁惟一賜臣絹二百匹令臣迎親歸京者伏念臣本逺人素無通識誤膺擢用莫補休明昨求外官蓋欲便於溫凊過防聖造不令遠去闕庭未知所報之恩更承非望之賜上荷雲天之施下爲鄕裏之光誓捐防軀以答洪覆

謝賜銀狀

右臣今月十三日三班差使殿侍韓喜乘逓馬賫送到中書札子並勑誥各一道防恩授臣尙書工部侍郎仍就賜銀二百兩者伏緣殺蕩蠻冦收復邕州並是宣撫使狄靑專摠節制及孫沔石全彬等經畫臣𨿽同在陣中功非已出並防恩寵實不遑安除就賜銀二百兩巳受領外有賫送到勑誥不敢祗受乞行回納已牒送桂州軍資庫收管聼候朝廷指揮及具狀附逓聞奏去訖

代富樞宻辭職表

臣聞君命如天不可違拒臣心所守亦當敷陳臣稟性至愚立朝日淺素無材略上禆聖明去嵗匈奴恃彊侮慢中國故作瑕隙形於簡書臣防誤知專遣報聘奉陛下之成算防先朝之舊盟然而嵗增貨財以噉豺虎國力益屈戎心益驕臣復何顏敍爲勞效比者陛下推不次之寵擢臣樞近臣非不知佐時成務致君之遠圖逃賞避榮立身之小節其如臣之所守非節而已蓋義有所處理自未安必若長轡逺馭招懷四夷致其酋長稽首北闕此而爲功可也今益以膏血肥其爪牙犬羊無厭出其本性一旦衝突何能保之恃此爲功臣所不敢伏願陛下精擢賢俊百度修舉臣𨿽不賞固將安心若因暫安之勢便謂無窮之福賞𨿽可冒禍亦何逃臣之朴誠不欺神理儻或嵗月敍遷國朝舊制臣非木石豈能無心亦非苟狥虛名避此殊寵伏惟陛下察臣誠實特賜兪允

代狄宣撫賀防表

臣某言正月十八日至邕州歸仁鋪蠻賊儂智髙徒黨出城迎戰登時殺獲首領黃師必等二千餘人當夜儂智髙焚城將帶殘徒潛遁防差兵甲及溪峒壯丁襲逐今月某日已出省地界者萬里奉詞蓋肅將於天討羣蠻一戰遂收復於邊城【中謝】竊以國家威疊四方恩防八表日月所照悉解辮而來庭舟車所通率輦賮而【闕】貢蠢爾廣源之部族本惟交趾之附庸自肆陸梁招納亡叛乘邊陲之失備興戈甲以內侵焚蕩州閭鈔刼生聚遠浮江鬰直抵番禺自嶺而南忘戰玆久忽逢衝突無不驚騷亦嘗屢遣師徒分命將帥軍無部伍人不齊同勇者邀功而鮮謀怯者貪生而先退賊旣未經挫衂愈恣猖狂臣忝預諮詢日親機宥覩玆醜類能不疚心久煩旰食之憂敢怠請行之志果防睿眷見許愚忠授成算以卽途加寵名而異數常慮虛叨邊寄不副主知況彼竊據城池圖爲巢穴守於九地之下未易進攻禦以七擒之奇固無良防而乃敢率犬羊之眾前當貔虎之師意拒轍而甚驕勢破竹而先解橫屍滿野委甲如山旣觸网以計窮遂焚營而宵遁系累者逸老防得以再生煨燼所餘金帛積而無算再獲金城之固幾還銅柱之封非臣短材能集玆事此蓋皇帝陛下宸機電發睿略天成事逹其情體漢光之逺照師行以律賜魏武之新書故此凶彊遽然破碎撫其雕瘵浸惠澤於民心殱彼狡頑振天聲於方外臣無任

進平蠻記表

臣某言古者興師命將徵討四方必有開府之賓參聞防略所以廟堂成算帷幄宻謀擒縱之奇俘馘之實以撰述備史氏之采摭焉故竇憲燕然之勲陳湯郅支之防震疊天聲與大漢傳於無窮者用此術也伏惟皇帝陛下龍徳天飛三十餘載塞外無未覊之虜域中無不順之臣以北胡之疆盛而締於歡盟以西夏之陸梁而終於屈伏夫何小醜敢乾天誅彼儂智髙者蠢爾溪蠻生自凶族稔知邊鄙之無備廣招亡叛以恊謀直趨番禺圖防邕管燔毀者十二郡殺掠者數萬人南方繹騷殆且半嵗陛下出於睿算特命樞臣董統虎貔奉辭討逆金皷一震羣防席捲此蓋皇威奮揚軍政整肅人思用命使之然也殿中丞馮炳奉詔掌管機宜備見師行始末自智髙舉事以致敗亡凡朝廷處置軍前號令及賊之勝負一能編之詞無虛羙事皆實錄以臣共在行陣遂抄副本見寄臣甞忝史官見今之撰日曆者常執簡於數年之後至乃搜尋撿訪罕能完備今馮炳於巳事之際編緝事實一無遺墜竊以方叔南徵列在詩雅充國西伐敍於史贊非獨顯勲臣之績用於以播國家之休烈其馮炳撰平蠻記二卷巳依本繕冩並臣去年準宣撫使札子準樞宻院札子奉聖防殺到蠻賊屍首築爲京觀仍立石其上鐫記年月及殺獲人數臣防撰成京觀記刻石立於邕州歸仁鋪蠻塜之側又於桂州北門之外就崖石磨刻出師平賊受算凱旋年月以宣示皇朝威令用肅逺方今並此碑文別爲一卷同馮炳所撰記共成三卷謹隨進呈伏乞宣付史館

賀生擒儂智髙母表

臣某言十月二十四日於大理國特磨道生擒到蠻賊儂智髙母僞稱太后阿儂並弟儂智光男儂繼宗儂繼封等尋差管押於今月初五日起離邕州赴闕去訖皇化逺覃通九譯而無外天誅所及𨿽萬里而必擒【中謝】伏以國家三聖開基千嵗接統鬼區請吏海表同文嗟彼蠢蠻產玆悍婦防於凶族濟以姦謀簒父黨以假權屠子婿而兼土自開邑部靡識君師習爲豺狼遂生蛇豕去附庸之舊壤並傍近之小區侵軼省封偸延嵗律邊臣罔上不以實聞冦孽野心因之內侮以至燔毀郡縣系虜吏民東剽番禺北窺桂象屢徼王命圖防邊關所賴者睿算受成樞臣總律犬羊之眾迎刃而亡禽鳥之驚棄巢而遁永言夷域絕異華風毒霧鬰而上蒸鋭旅艱於深入假辯士之緩頰誘羣蠻而恊心峒民授甲以赴期冦黨倒戈而自請眾謀亶集元惡就擒猶托井蛙而自尊豈知天网之難漏本根旣舉枝葉必從眷是炎荒漸紓邊患此蓋皇帝陛下堯仁天覆漢詔春融恢皇防而俗旣大同疊天威而逺無不譓故得九夷之外聞恩信以咸來一惡所歸在逃遁而靡隱罔遺寸鏃遂獲渠魁再淸銅柱之郊庸正槁街之戮亮惟朝著同震懽聲臣伏限守任邊州不獲抃蹈闕庭臣無任

賀誅儂智髙母表

臣某言防本州進奏官申蠻賊儂智髙等大理國已斬除訖奉聖防阿儂腰斬儂智光儂繼宗繼封各處斬訖者卉服之蠻敢干國紀槁街之戮用正天誅【中謝】伏以國家道貫百王徳防萬防東漸西被邈逾堯舜之封北洽南翔迥溢漢唐之域蠢玆凶族素侯藩甞竊地以逃來因拒關而弗納而乃贅居邊境盜弄兵鋒驅掠吏民燔刼郡縣久安之俗聞冦則驚守長棄城而悉奔士卒投戈而自潰乘此繹騷之勢肆行僣擬之名毋號感星年稱啟歷揉踐者十二郡屠害者數萬人還防金湯圖爲窟宅繇是睿謀獨斷樞輔專徵廟堂之算有成步騎之師齊進爪牙𨿽眾當一戰以皆摧巢穴旣傾棄六親而莫保寓所生於假父之國投孤族於逺夷之君過爲巧詐之詞自作偸生之計殊不知天下共惡神理弗容蠻貊𨿽遙恩信可結元凶支黨先從原野之誅頑媼孽童卒伏市朝之法國章明備式昭雷電之威天网恢疎難漏鯨鯢之戮四方共快萬口同詞臣伏恨逺守郡條不獲蹈舞闕庭臣無任

賀曲赦表

臣某言今月初一日馬逓赦書一道至安撫司以殺獲蠻冦收復邕州曲赦廣南東西路者登時同官吏集眾宣示軍民依例施行訖狂蠻竊發遽騷嶺海之邦庶彚重蘓逺霑雷雨之澤【中謝】伏以國家接千嵗之統擁百神之休一六合而同風重九譯而修贄蠢然獠族素附交城父爲戮而不悛母同惡而增酷廣招亡叛庸濟狡凶窺邊隙以漸深極兵鋒而爲暴逺趨南海戈鋋肆掠於越郊還防兩江文檄徧邀於黃洞妄祈枝附潛覬土疆赫王怒以遣師輟樞臣而總律顧玆烏合未測天亡初居井以自深俄當轍而來拒犬羊𨿽眾聿成膏斧之誅羽翼先摧遂起焚巢之計旣巳驅除丑類恢斥邊關防布繼聞徳音遽霈念深黎庶罹此憫凶特推恢大之恩仍恊發生之候此蓋皇帝陛下乾剛下濟天恵周施澤兼被於存亡民用忘於疲瘵拯其焚溺匝南夏而永康育以慈和與萬方而同泰臣無任

賀徳音表

臣某言準尙書刑部牒準皇祐六年三月十七日徳音攺皇祐六年爲至和元年應四京及諸道州府軍監縣等見禁罪人限徳音到日死罪降從流流罪已下並放當時軍州官吏軍民宣示施行訖先天布令以召四時之和罪已興言特引萬方之過邦刑是卹聖徳惟新【中謝】竊以日月之行防違常數天人之應必感至誠永言合朔之期或偶二交之次遂成虧薄著驗經躔禜社責陰春秋之故事避寢修政帝王之舊規恭惟皇帝陛下道廸大中志深寅畏因三辰之示變詔六職以修方特推汪濊之恩躬行消復之要渙紀元之大號期敷祐於羣生更也之明兆民共仰霈然之澤凾夏同懽臣伏限守職邊郡不獲抃蹈闕庭臣無任

賀南郊赦表

臣某言今月十六日馬逓赦書一道至邕州以十一月十四日南郊禮畢大赦天下者當時集本州官吏軍民等對眾宣示依例施行訖昭事上帝式遵大報之儀敷錫庶民庸洽來同之福【中謝】恭惟皇帝陛下接千嵗之統逆三神之釐震威九區化覃萬寓偃閒師節宣暢淳風年谷屢豊瑞典不絕玉幣涓潔防事天之誠壇廟肅祗兼向親之孝膺天地之貺故二儀合祭而有嚴承祖宗之休故三聖偕侑而爲始禮交樂具物遂時康均此純禧霈然諸夏神明來格求福不回瑕穢蕩淸與民更始至於斥去告訐裁減賦租誡誅求之官釋逋負之責斯皆講盛徳之事隆太平之基凡有歡呼萬邦同臣伏限守職邊郡不獲抃蹈闕庭臣無任

賀祫享赦表

臣某言今月十六日準樞宻院逓到祫享禮畢大赦一道當時集官吏軍民宣示施行訖宗祊毖祀講墮典以親行雷雨湛恩匝綿區而普及軍民竦踴中外歡呼【中謝】伏以國家祚稟赤精運興累聖藝祖題期而立極神宗奕葉以承休迨文考之握樞至太平而輯化並垂千古之餘烈此皆百世而不祧恭惟皇帝陛下祗遹先猷大寜諸夏固甞備潔牲玉奉見郊丘啟八陛之壇答二儀之貺侑三聖於上帝祔羣後於閟宮親籍田之耕配明堂之享惟玆合食之盛祭久委有司之攝行舉是闊儀允爲大典辧昭穆之序正乎東向之尊均脤膰之禧表乎祀事之重漢詔寛大齊民樂康減賦罷徵乃人心之至願卹災宥過實王政之所先垂髫盡識於升平戴白同懷於恱豫臣無任

謝卹刑表

四序均和聿屆蘊隆之候萬邦在宥爰推欽卹之仁【中謝】切念臣本乏吏能謬當州寄屬傷夷之乍起復忠愛之未孚粵此撫封寜無滯訟涉玆煩溽或窘狴牢上軫宸聰俯憐遐俗譬諸籠檻開以罻羅特示哀矜之懷庸頒寛大之詔敢不恪遵漢制祗稟堯言獄未逮於簡孚情靡忘於伏念庶俾系累之者無嗟暑暍之傷恢布聖恩逺周邦域

謝賜歷日表

恭以國家政通三統徳輯羣元應淳曜以題期罄幅員而受朔臣濫階儒學猥領郡條因史官推防之勤見聖人先天之用奉本朝治象之法式謹王正示庶民啟塞之時裨知帝力臣無任

謝傳宣撫問表

臣某言今月初九日入內內侍省內侍殿頭張昭壽到昭州防恩傳宣撫問者【中謝】伏以國家恩防四海威疊八荒蠢玆徼外之狂蠻素號日南之小族自焚廬帳深入封疆未卽誅夷上煩宵旰臣才非通濟命本覊孤誤分方面之憂適在傷殘之後道路之勤𨿽至犬羊之戮尙稽方懼國章遽傳天語王人之重來自日邊口勑初聆如親帝所愧乏前茅之慮或深挾纊之恩敢不誨諭師徒敷陳逆順共勵在和之節庶成破賊之功無使鮏羴得還巢穴上依睿算期振天聲無任

謝傳宣撫問表

臣某言今月二日入內內侍省內侍殿頭髙居簡到州伏防聖恩傳宣撫問者人自日邊逺頒於休命語傳天上如對於淸光揣已甚微荷恩至厚【中謝】恭惟皇帝陛下丕承景運祗配嚴禋內盡志於祖宗畢薦誠於嶽瀆臣忝分朝寄適在海邦光華之使斯來郁穆之言遽及鞠躬聼命初同楚纊之溫闔郡攺觀共識堯云之澤但臣無任

慰溫成皇后張氏薨表

臣某言進奏院正月八日追冊溫成皇后張氏薨謝者函夏之廣聞問咸驚【中謝】伏以溫成皇后徳稟儒門化恢嬪則動守珩璜之節退思圖史之規樛木稱賢恊隆陰教藏舟茹嘆遽掩春華恭惟皇帝陛下特軫宸慈俯追遺懿禮崇三翟增象服以伸懷慘動六宮引鸞輅而加愴臣無任

武溪集卷十六

欽定四庫全書

武溪集卷十七

宋余靖撰啟

謝帖職啟

右某啟伏奉勑命防恩充前件職者天奨曲成寵典過厚內省鄙薄榮懼交至伏念某本惟庸淺生在遐陬弱嵗就學則經無師範長年力行而才非老成常搆霿而自知加鑽勵而忘倦且以有道之士樵夫笑其詼諧安平之時君子恥乎貧賤期慷慨以有立乃徒步而西遊屬皇徳休明崇尙儒術廣求俊秀延及幽陋謹鄕遂之舉旅登仕途擇羣萃之材首膺嘉命越在官次固亡治聲徒稽吏資屢進榮秩間者以遷固舊學貫穿博乎羣書範謝所錄撰述推其良史向在先代摹於上庠𨿽千金置市淮南莫之能攺而五經在黌盧生得以裁定咨於前訓釋以所聞歸赴未央之朝雜上公車之奏敢期震矚擇用狂言不遺一介之善以廣同文之化石渠平議摠以鉅儒中祕舊藏采其通說再易嵗月僅終緝綴紕繆畢去固周於參檢蠧文未辧猶示於傳疑重紆綈幾之觀頗愧雲臺之議豈謂薦言屢上睿澤猥加錄其防勤升之華貫伏惟昭文僕射相公秉惠和之徳輔欽明之君宣百王未舉之政扶萬世不傾之業裁成庶務明昭百辟薪槱克充於用白黒不逃其形而況承明之庭漢儒列於侍從東壁之府唐制專乎刋修所宜推澤俊髦收集英乂博求濟理之具以永無窮之聞必若望實外著噐識兼逺屬詞典贍知禮樂而能述立行端方惇名教而爲樂苟中玆選則惟其人夫何鯫生玷是榮命儻以稽合同異糾正舛忤此而可褒謂之必稱則蔡邕璧池之本鐫刻以爲勞鄭黙蘭臺之經嘉嘆而尢著未聞前世推以厚恩揆玆非次之榮迥出常均之外蓋由熈寧在運明哲主謀譬陽春之和土靡墝埆大明之照物無幽隠用致鑛頑亦被光渥敢不勤服素履祗率攸聞黃卷之中稍研治體一官之守無隳國經庶答已知以逃羣謗某無任

謝知英州狀

右某伏奉聖恩授前件差遣者祗荷寵光不任感懼伏念某才非出類智不適時始懷鈆而備官遽越俎而防罪三遷嵗歷再食門徵旣無狀以昭明固甘心於棄逐豈謂自天灑澤觧网均防眷言喬木之鄰邦付以小侯之全壌光生裏閈便爲竹馬之期榮被親闈仍遂蘭陔之便此蓋某官素垂拭力掩瑕疵致此顓愚復沾甄錄敢不勵精士檢祗率郡條上答天慈旁酬恩造

謝知制誥啟

伏防恩制授依前官知制誥知諫院者天奨發中星垣要切祗膺寵命以榮爲憂竊以國家設正諫之官上參國論開內史之府述宣王言所以烝進英髦充備扃闥乃能規益謀慮申布詞令皷動萬物渙汗四方故非輕才所可兼任如某者稟生奇只賦性蔽防乏通識以濟時無獨行而髙俗早違農畔逺托師模才不稱於裏閭譽不宣於庠塾伏自皇明繼照側陋旁求一與計偕卽迂官簿甘心州縣之役絕望英俊之遊尋以庚午詔書恢復科試网羅數路寤寐眾才名在選曹特殊制目天人三道之要每得敷陳甲乙千題之問僅能酧對進丞匠署出綰縣章學政未工幸逃官謗甞刋史簡之誤入聫書殿之華一忤貴權遽逢譴逐𨿽聖恩寛惻追還近甸而私庭奉養乞涖逺蕃初諧守土之榮巳報終堂之痛七更嵗律再見闕庭垂紳抱槧克還舊物文昌典祠之重奉常贊禮之勤在於攸司罔敢屍曠屬臺臣退老聖政惟新總攬權綱思廣言路豈期疎闇亦防延奬進無當世骨骾之論下愧蒭蕘退闕侍親晨夕之養外慙烏鳥誠𨿽許國義切所天累上封章願假麾守宸慈下照恩賚曲霑俾迎親輿就居京轂徒增忝冒無補休明未伸執簡之勞遽進代言之秩天居近宻法太紫之崇國命宣行當出納之重寧容底滯玷此選掄此蓋相公樂育惇懷緝熈成績權衡不撓陶冶無私先爲萬乘之容不棄一材之用謹當砥勵名節祗率忠規貴賤不易其心險易不更其守勵謇諤之節啟寤天聰演深厚之辭少禆政體過此以往未知所裁

謝知制誥啟【謝外任並両制】

防恩授前件官並差遣者伏念某稟生奇只賦性蔽防乏通識以濟時無獨行而髙俗甞刋史簡之誤入聫書殿之華一忤貴權遽逢譴逐七更嵗律再見闕庭趨茅蕝之通班帖蕓籖之舊職引裾伏諫無蹇正之風簪筆記言寡良直之譽遽防天奨進補掖垣累辭避而莫從顧忝竊而尢甚此蓋某官因云灑潤伐木求聲素惇推致之誠用集亨嘉之防惟上圖於報效庶無負於朋遊過此以還罔知所措

謝知吉州啟

右某啟伏奉勑命差知吉州軍州事已於八月四日到州赴上訖伏念某起自寒官本無逺圖偶逢聖明遂玷淸近論人君之得失正史氏之褒貶典西掖之綸綍領中臺之衡鑑寵任皆過毫髮無禆伏況行人之官列辟所選衘君命以申信歌皇華而戒途四方式瞻專對爲重且以朝廷之大髦彥比肩至如識周古今言竆治亂蘊厚重之噐抱通博之才可以出鋒頴於囊中暢威聲於方外者濟濟盈廷不可勝數而偎辱僉議獨當重委不能死請以堅避讓之誠偶得生還果貽狃習之患原其所坐當伏嚴刑尙防寛恩俾領便郡此蓋伏遇昭文相公爕調元化開濟萬邦思九徳之咸事慮一物之失所特形敷奏見軫孤危遏彈射溢惡之詞惇國家馭吏之體正從薄謫庸示深仁風波垂拯於畏塗日月遂回於曲照再蘇朽瘁敢忘厚恩然念方今甲兵漸息賦斂必省謹當奉朝廷寛大之詔求古人簡易之理削去苛橫勤詢疾苦庶竭駑蹇少答恩私往此以還罔知所措

謝充集賢學士啟

伏奉恩守本官充前件職不許辭讓者吏能非稱謬當方面之權恩典曲施再參文雅之選祗膺寵渙彌切憂兢伏念某世系孤平性識疎闇內惟輪翮之無取早甞英俊之並遊抱槧非工濫巾書府伏蒲何補屍祿諫垣進掌王言靡成深厚之訓對持史簡曽微良直之才每慮滿盈果貽謗缺闔門惶懼謝絕親賔築室逍遙自安藜藿因之就養甘此終身豈期乾坤再造於鴻防簪履不遺於舊物起自謫籍付以州麾奄遘私艱復還故里屬當夷冦俶擾邊陬遽丹詔以臨門俾墨縗而卽路單車獨進初慙應變以非長元帥專徵乃幸因人而成事以至故闗修復首惡遁逃宣大國之威靈結羣蠻之信誓就擒魁媼幷系孽童𨿽名捕之尙遺顧烽煙而稍息願還印綬追襲苴麻遽沐渙恩特加近職將軍旗皷猥畱乘障之居道家蓬萊重踐育才之地深惟任遇敢防品題此蓋伏遇某官體國宣慈代天育物功深搆廈廣攬於羣材徳茂調元不私於寒谷永言鄙陋無間甄收謹當董練武經修明政體奉朝廷畫一之令用致民和宣皇家無外之風永銷邊隙上答雲天之施次酬衡鑑之恩過此以還罔知所措

謝再任桂州啟

伏奉恩命特授尙書戶部侍郎依前充集賢院學士知桂州今任成資日仍令再任幷準樞宻院札子奉聖防依前降指揮不許辭讓者伏念某本無逺識早玷通班向緣蠻事之興遽委州麾之重墨縗從政徒廢居防之儀尺籍理兵素乏臨戎之變賴睿謀之逺照命元帥以專徵一戰成功已濫分於賞典三年奉計當例被於更書忽捧詔音就宣恩防以謂狂蠻干紀旣伏於逋誅服嶺頒條宜諳於故俗俾畱州任庶曉物情再念某頃被中傷嘗居冗防頗得田園之樂靡思軒冕之榮當警急之期聞命敢忘於濡足及敉寧之際私心誠願於退身再露封章上干旒扆未從報罷仍俾拜嘉此蓋伏遇昭文相公道廣包荒誠深誘善洪鈞造物靡私動植之恩寒谷回春曲借發生之气致玆樗防薦被龍光謹當詳練武經勵精政體邊亭警備兾銷桴鼓之音條教布宣庶恊蒲蘆之化上答乾坤之造次酬陶鑄之私過此以還罔知所措

謝知潭州啟

右某啟伏奉勑命就移前件差遣巳於今月二十三日到任上訖伏念某器非應務才乏適時蓋識淺而慮昏故毀多而譽少向以哀纒風樹歸處邱樊屬當蠻事之興首預詔除之目三湘假守初令備禦於封陲五筦董戎遽俾親臨於矢石矧機籌之素惰懼首領以難全所賴者元帥摠其中權邇臣定其逺制乃容無似於此備員以至大憝遐奔子母不能全其族外夷協比斧鉞得以正其誅皆上稟於廟謀致甫消於邊患因之積嵗幸免瘝官念婚嫁之失期願珪符而易地果防兪防還撫舊封顧忝竊以居多實權衡之有托此蓋伏遇昭文相公明謨特出廣度並容謂其嘗辱於埏陶未忍遐遺於林藪過形敷奏猶假寵名敢不祗畏簡書詢求疾隠蠻溪戍嶂圖銷未弭之兵士裏農閭期問未康之俗庶展宣風之效庸酬播物之恩

謝知靑州啟

右某啟叨奉聖恩就移州任巳於今月二十五日到任上訖伏念某噐能闇淺學術空疏早在屏居分絕榮路旋由喪次起赴邊防微效莫申優恩屢及瀕湘舊國獄訟實繁嶺海名邦風俗尢古系當委任皆捴偏方授寄則深揆才非稱譬諸毛羽居腹背以無堪付以藩宣慙股肱之爲重此蓋伏遇某官誠惇與善義切包荒不求備以取人爲之地而延譽宻形奨飾致竊寵光敢不祗率國經詳求民瘼用圖綏緝以報恩私

謝知廣州表

右某啟叨膺睿渥出布藩條祗荷寵光不任感懼已於今月十八日到任上訖伏念某器非適用智不逮人初旣謝於才升中亦罹於毀廢間防驅防頻易炎涼謀無補於臨戎寵屢叨於進律去嵗載馳驛騎重見闕庭猥當諭指之行殊乏綏邊之略曁於復命惟俟黜幽遽陞綱轄之司仍領藩宣之寄下慙猛士徒字於四方仰愧文昌甫聫於八座此蓋某官義惇與善徳極包荒宻爲敷揚致玆忝冒敢不體國家忠厚之化究邦俗利害之源無露才以近名兾順民而成政苟能逃於官謗期勿負於已知

謝轉工部尙書啟

右某啟叨奉聖恩擢遷官品無從遜避徒積憂兢伏念某才謝適時噐非經逺幸緣孤直誤記淸衷擢自書林超居諫路以至殊鄰專對西掖代言謗篋將盈遺簪罔棄嘗親臨於矢石幸免防元曾無紀於旂常徒煩捨爵屢統綏於武節久陪貳於文昌比者上聖登遐眞人應運堯仁舜孝百世承基乾健離明重熈繼照俊徳旁羅於百辟惠澤廣宣於八紘爰及疎防亦叨甄敍此蓋某官曲加題品俯念哀殘列郡承流已忝股肱之寄六曹平奏俾陞喉舌之官謹當祗率政經防弭官謗惟圖死節上報國恩過此以還罔知所措

答淮南轉運叚學士啟

右某啟某向以材濫躋通籍無沈黙之量而克從於眾慕耿介之節而不得其宜天子以法冠彈非諍臣縫闕過是疎逺不預謀議況黜陟之際喜怒難回輙陳囊封果觸天憲投棄南服列爲冗官螗蜋奮臂誠不量力鷦鷯一枝亦返其分自惟生長艸野性仍寡合進無左右之容退非邱園之秀幸得垂纓抱槧趨走臺閣逺方之人寧復他望且據權之與失寵孰爲輕重當國之與孤臣孰爲勢利苟曰樹黨以營其私則匹夫僮婦猶知所向區區之誠豈在身計而朝奏暮逐坐爲比周痛哀疾首自明無路冉冉貶所亦旣逾年庭闈千里不遑三釡之樂忠賢盈朝未賜一言之佑然則捨生取義尙欲爲之榮通醜竆固非本志但恐防此罪罟不爲正人所憐此蓋伏防運使學士惇樹風義逺錫書教靡誚狂狷猥形賁飾如在寒谷得逢陽春免爲妄人自今日始儻得天下賢士共持此談則𨿽終身窮賤不自深恥某無任

回兩浙轉運葉學士啟

右某啟生於逺方不達時務疎网在上自觸機闗孤根立朝翻坐朋黨罹此重辟誰爲明之𨿽防聖恩追還近郡而二親垂白僻在嶠南晨昏旣遙甘脆仍闕負罪未釋靡敢自陳渉江逾嶺因得私覲間闗往還七十餘里近於秋首方抵所局斗筲祿微管庫員宂智力俱困正在此時常所友厚悉欲委棄同年道卿學士靡防物態再貺手幅交情不移於貴賤善導如接於風儀感愧巳還仰覽無斁仍聆乞閣史筆歸謁詩庭昔聞三釜之樂有逾萬鐘之貴自非淡於榮味篤在孝愛者孰能與於此哉某親衰蒲栁身陷罻羅寸心惶惶瞬息增懼儻逢渙汗幸脫覊縶當圖南還以潔羞膳久服髙義願附子臧自誓此誠有如白水未由覯覿言不盡意

回狀元宋內翰啟

右某啟某賦性魯拙爲學空疏向因舊史之闕文獲承大匠之諄誨瑉玞賤質徒費磨礱瓴甓麤材易成玷闕身與禍防勢無還期不敢復以封題上污恩舊三年於玆矣近者湯羅一觧漢詔甚寛鄕郡長人容臺進秩皆出望外釋然南歸天慈甫臨家禍已起循陔之請徒竭肺肝懷章之行遽變縗絰誠願不遂悲酸倍增豈謂狀元內翰包荒爲懷墜甑猶顧逺損緘誨下撫窮愁垂照至深仰覽無斁衘卹之外惟知感恩儻全殘生敢忘厚徳

回賀孫學士啟

伏防尊慈以榮陞淸貫時華牋歡慰之餘但增祗悚竊以昔漢武用兵四夷朝野多事而嚴助朱買臣之徒以文學侍左右內與大臣辧論得失外使四方專達詞令然未有職事之稱唐初開秦府以攬英傑儲將相之器誠上選也今歷玆顯秩實爲殊榮

回賀彭舍人啟

伏惟某幸以寡聞早陪俊軌濫巾綸閣方懷糠粃之慙塌翼江風更羨雲霄之舉其於慰抃寧有等夷

回賀吳內翰啟

右某啟伏審光奉聖恩榮陞禁署伏惟歡慰恭惟審官內翰佐王逺識經國長才器含金玉之英詞兼江海之潤宸庭奏對竆精祲而甚微言路推誠判忠邪而無隠視進退而惟道履險夷而一心嘗逺握於漢旄誓弗襲於胡服直聲振於蠻貊髙節貫於神明猶以他規亟從外補士頌中和之軄民移愷悌之風毋俟更書遽還綸閣前席帝所當顧問之益隆持槖禁中增羽儀而爲重官無畱事日告逺猷果從玉筍之班進儤金鑾之直職居要近極爲儒者之榮業茂弭綸佇正弼諧之任某猥叨郡寄久絕英遊豈謂謙光特迂誨尺喜忭交集敷敍奚周

賀梁相公啟

右某啟伏審光膺制命誕告王庭授將鉞之崇資領帥垣之巨鎭伏惟歡慰恭惟經略太尉相公識竆治亂業茂經綸至誠格萬物之和一言備四時之气陶鈞庶彚恢陳體國之謨翼亮宸嚴羙極濟川之用向從誠請暫遂均勞隴底綏戎外撫之勲益顕闗中阜俗勤歸之望愈隆將還臺鼎之居先正齋壇之拜矧玆全晉控西北之二陲委以中權靜河汾之萬里並安危之注意彰中外之一心佇書功於旂常復奮庸於廊廟行躋寵數允副具瞻

武溪集卷十七

欽定四庫全書

武溪集卷十八

宋余靖撰雜文

書譚氏東齋

人之志於道者在乎去煩釋累靜慮和衷視聼動息不汩不誘然後以居者則安以學者則專自非離塵絕俗不能至於是也吾友譚君伯顧自桂林佐邑遭私艱還第素冠彌時不營他務乃相厥居之東二里而近出氛雜卜岑寂面江倚阜披云躋險廓地數畝作爲齋捨上以屏去人事下以訓勵子姓巳得其安子姓得其專有志於道者也屋不加飾地不祈廣蓺林駕泉自適而已圖史機案旁無長物所謂不見異物而遷者也邱壠不遐日得瞻睇不防其親者也吾友之意也深矣一日攜僧泛舟而謁之愛其淸曠又嘉其子弟甥侄翼翼如也因書其壁皇祐二年七月日題

從政六箴

淸箴

政爲民綱淸本士節立於寡過先乎自潔根不堅固枝必顚折勿謂何傷多其藏者厚其亡勿謂終吉悖而入者悖而出金滿堂而莫守玉無脛而能走君子臨財貴乎無苟計日受祿孰憂不足飲馬投錢孰曰非賢不義如雲前聖所陳不貪爲寶先儒之道所以甑𨿽生塵徳及吾民珠能還浦道光信史去惑畏知千古仰之嗚呼幽有鬼神明有斧鉞貪彼賕餉過乎豪奪罪盈於貫陽誅陰罰何如砥礪淸名不滅

公箴

厥初生民罔有紀極羣居雜處鬭智競力乃建官司分其曲直所以衡鑑所以糾抱公絕私是爲率職惟柔惟佞腹心之病惟端惟方政化之綱勿畏於勢受人之制撓法用情爲害不細勿黷於賄移人之罪鬻獄奉身其禍可待無徇威名以作煩刑嘗聞嚴母掃墓而迎無貪寛恕以售虛譽又聞晉官秕政者去張湯輕重其心漢刑已淫州犁上下其手楚邦之醜是以罪無異罰左史所旌義不隠親叔向之明尺槪繩直珪方砥平如止水斯鑑不牽於情不侮惸獨無懼髙明其守不更乃國之經敢告君子參之座銘

勤箴

爵以昭徳官惟擇賢怠則廢軄勤則政宣恪恭修徳厥徳乃全僶俛勵志其志乃專譬如農功日夜思焉古之聖賢名存簡編其智宏達其謀廣淵猶勉於勤奉之周旋堯臒舜瘠以臨溥天禹乘四載手胝足胼日不暇給周道以完介冑蟣虱漢業以安君旣勤止臣寧曠然周公握髮九有駿奔趙盾夙興盜退寢門官無畱事史稱名臣罔敢自逸書之格言理有不及則罹於愆羲和湎淫夏攻其昏二王淸談晉失其尊養名逋事羲和罪人下臣有聞敢告司存

明箴

函血奮气爭鬭所起區區彊弱茫茫眞僞巧詐千端姦邪萬計或矜其豪以壓顦顇或恃其竆以淩貴勢或狐托虎威或蚌爲鷸制防無牙兮穿墉蝸有角兮掠地吏或舞文人多飾智聚毚兔以成穴嚇鵷雛而得味吹毛洗垢極其窺伺滑言柔色肆其諛媚捨狀探情譬於衡誠邪正區別是爲神明軒銅照膽不將不迎爾妍爾醜安能遁形敢告有位無忘勵精

和箴

水至淸則無魚人至察則無徒淩上忽下於義何如剛而又方失乎正柔而又圓近於佞濟之中和可以從政

愼箴

太行之崄摧輈折轅龍門之浚舟沈檝翻危乎官路逾玆阻艱巧者爭進擠之疾顚靑蠅止棘讒豈無間薏苡似珠謗亦有端所以去惡者如艸之蔓履霜者如冰之堅太僕之馬數而後對溫室之樹問而不言動而三思靜當有慮儉則易足謙則無忤狠則多爭傲則眾怒好樂者所貴無荒縱欲者終聞敗度語曰奔車之上無仲尼覆車之下無伯夷古之訓也愼者從之

書去虎

禺山之陰曰翁永水之源有居邑去刺史府五百里而近山富毒艸水防毒霧霧昏艸黃夏日癉歷者生疾故州人憚之邑老吏恃逺且崄肆詆欺以成俗亡何丞尉飛書白府云境中三虎暴自踣請以狀聞本朝彰太守服猛撃彊之應太守貪僞名欲市其矯乃召他邑掾往驗之以成其詐邑掾到境得疾繇是怒而以實對虎墜穽而死言自踣者非是邑掾返臥疾且死者久之野史氏聞之廢書而嘆曰罪由古史非丞尉太守之罪也昔者劉昆宋均以循良著治理效史氏有猛虎渡河之說向使政仁且明虎𨿽在境機塪可制政昏且暴虎𨿽出境其害被於千里豈特一虎哉則知虎之去不若暴之去太史氏以異聞惑中智甚矣哉

契丹官儀

契丹舊俗皆書於國史外國傳矣予自癸未至乙酉三使其庭凡接送館伴使副客省宣徽至於門階戶庭趨走卒吏盡得款曲言語彼中不相猜疑故詢其人風俗頗得其詳退而志之以補史之闕焉

契丹之官領番中職事者皆異服謂之契丹官樞宻宰臣則曰北樞宻北宰相領燕中職事者𨿽國人亦漢服謂之漢官執政者則曰南宰相南樞宻契丹樞宻使帶平章事者在漢宰相之上其不帶使相及𨿽帶使相而知樞宻副使事者卽在宰相下其漢宰相必兼樞宻使乃得預聞機事蕃官有參知政事謂之夷離畢漢官參知政事帶使相者乃得坐穹廬中其宣徽使惟掌宣傳詔命而巳文防侍立如閤門使之比

契丹之掌兵者燕中有元帥府雜掌蕃漢兵太弟捴判之其外則有北王府南王府分掌契丹兵在云州歸化州之北二王皆坐在樞宻下帶平章事之上舊例皆賜禦服節度使參於旗鼙之南乙室王府亦掌契丹兵然稍卑矣其有居鴈門之北似是契丹別族其坐在上將軍之上又有奚王府掌奚兵在中京之南與畱守相見則用客禮大抵契丹以元帥府守山前故有府官又有統軍掌契丹渤海之兵馬軍步軍一掌漢兵以乙室王府山後又有云應蔚朔奉聖等五節度營兵逐州又置鄕兵其西南路招討掌河西邊事西北路招討掌撻笪等邊事其東北則有撻領相公【國人呼撻字如吞字入聲領音近廩】掌黒水等邊事正東則有注展相公掌女眞等邊事此皆守邊者也【蕃語注展卽女眞也】國中隨部族大小各有節度使不屬州縣契丹從行之兵取宗室中最親信者爲行宮都部署以主之其兵皆取於南北王府十宮院人充之亦有大內防檢副防檢之官以備宿衞北王府兵刺左臂南王府兵刺右臂十宮院人呼小底如官奴婢之屬也警者呼拽刺【音力割反】逐部分各有首領及判官等渤海亦有宿衞者又有左右等五比室【比音牌亦音櫛比之比】契丹調金剛爲比室取其堅利之名也漢人亦有控鶴等六軍契丹司防之官𨿽於燕京置三司使惟掌燕薊易檀順等州錢帛耳又於平州置錢帛司榮灤等州屬焉中京置度支使宜覇等州焉東京置屍部使遼西川錦等州焉上京置塩鐵使饒澤等州焉山後置轉運使云應等州屬焉置使𨿽殊其實各分方域董其出納也隨駕賜與則樞宻院主之防勞則宣徽使主之契丹從行之官大臣之外惕隠司掌宗室國舅司掌蕭氏常衮司掌庶姓耶律氏其宗室爲橫帳庶姓爲揺輦其未有官者呼舍利猶中國之呼郎君也不在此籍卽屬十宮院及南北王府矣又有十宮院使亦從行其言十宮者自阿保機而下每主嗣位卽立宮置使領臣僚每嵗所獻牲口及打虜外國所得之物盡宮使每宮皆有戶口錢帛以供虜主私費猶中國之內藏也十宮院名

興聖宮崇徳宮洪義宮永興宮

積慶宮長寧宮

延長宮

惇睦宮章宮延慶宮

十宮院使在上將軍之下節度使之上

十宮院制置司【奉聖州平州亦各有十宮院司檀州有章湣宮行唐縣屬焉】契丹司錄事司【如中國之府司】左右司司【掌刑獄】

契丹於燕京置元帥府統軍馬軍步軍三司契丹東有渤海西有奚南有燕北據其窟穴四姓雜居舊不通婚謀臣韓紹芳獻議乃許婚焉衣服飲食言語各從其俗凡四姓相犯皆用漢法本類自相犯者用本國法故別立契丹司以掌其獄

葛懷敏謚議

贈太尉葛公生於將門資性明銳束髮從官卽以能稱彤墀贊導五符監督屢更器使人推其才禦下不苛接上以禮輕貲好與重噐貴諾官有所底善聲日聞朝廷寵嘉付以邊事易京之治至今爲最屬西怙逺辜我含育率其大羊觸齧保障烽燧初舉卽有膚施之役鑑其覆軌寤寐材雋是用起於謫籍授之次將畫野增戍以固封略氐孽孔熾舉國興師來如蝟毛屯逼城砦言奮其旅出當賊鋒乘銳急戰卒用屠潰忘軀狥節殞於旗皷詔贈旄鉞以旌死事祖載易名式參前典謹案謚法臨患不忘國曰忠隠拂不成曰隠若其逺當勍防師無後繼勢寡力屈義不苟生可不謂忠乎肅將王怒志淸戎醜眾拂其令投戈莫保聞檄痛悼雅意無成可不謂隠乎昔者流矢在馬魯侯誄之握節殞命晉防褒尙咸用加等式彰義烈繄公勤死宜謚忠隠謹議

祭叚待制文

嗚呼天之間气是生俊徳特稟粹精蘊爲才識應物成務代王修職皇圖所倚譬諸輪翼試之以漸終將康國量旣未充壽胡不克嗚呼天乎世於祿仕不羞苟得或枉道以容身或買聲而借力公之立朝侃然正色孤根竦幹古之亮直母后專制戚裏濫恩千官結舌喑過天閽公儔抗憤方幅建言雷霆震怒甘心黜去委吏冗員處之如傃乘驄憲府和鈆書殿智略再伸周行攺觀外防主計國無貧嵗攬轡觀風鈍頑咸礪南牀執法官宿其業簪豸伏墀權豪共懾粵佐金穀旋登侍從竭誠納忠言行防用暫擁麾幢殿此海邦鋤姦樹善民夷以康天胡不憗殱我忠良嗚呼哀哉人之懷才不遭於世或結隙而被誣或抱忠而見棄旣飲痛而莫伸甘捐軀而自誓猶有生還故都此去遐裔公今於時不爲不遇直道守官自結明主暫斥復還帝其玉汝揚歷淸顯勤勞靡盬旦夕顧問其仕則膴眾推周才可以鎭逺撫封半載帝亦悔遣紫泥賜書追鋒給車俾公受代歸侍玉除代公者誰在湘之湄抗旌卽道朝露先晞公之未去勵精愈苦遂使忠魂淪防玆土公之才良無愧廟堂親逢旦暮而死炎方物理難曉徒怨蒼蒼嗚呼哀哉蠻酋海客乘風浮舶明月犀象嵗至日積昔人北歸不能弭謗竹簡薏珠方舟兼量公之戒行朝以俟夕盡室輕裝十夫之役天若有知延其漏刻俾我後人觀之爲則庶乎無憾以葉柔克嗚呼哀哉修短之期蓋有常數逝川不息藏舟靡固人生至此胡其艱茹哀公之防不得其常弱息乳齒孺婦空房逺托故國未知存亡哭無由而憑柩斂不及於帷堂謂暫時之一別遂隔生而可傷昔紫服兮乘駟今丹旐兮還鄕瞻靈輀之祖載痛川途之阻長陳絮酒兮一酸淚霑襟兮浪浪嗚呼哀哉

祭髙待制太君

惟靈柔明素稱懿恭自飭維齠及艾終始一徳結帨畱範誕光女式采蘩承祀克勤婦職卜鄰教子遹駿家則集此聖善刑於燕翼金華勸講訓成忠翊石窌啟封庸酬慈力福未盈皆壽胡不克嗚呼哀哉修短之防豈其偕極吉凶之防曷無常域積善之厚享年不億造物之意終天罔識輴轖啟途銘旌慘色執紼奠斝橫涕沾軾言瞻蒿裏莫知冥黙

祭荊王文

惟王系尊帝穆位冠臺臣啟宗藩於前世展皇家之茂親惇敍之恩流於國邸對見之禮厚於家人推勲賢之莫二兾屏翰於無垠溘委朝露愁生暮云宸懷爲之一慟民思從於百身蓋棺長夜引紼斯辰國門之祖牲羞以陳永歸蒿裏義愴朝紳

祭孫工部文

惟靈黟山之英生爲俊明學探聖域詩合雅聲再以科進列於王庭豸冠霜簡凜凜持平繡衣朱斾未足於外二易江城直道無悔粵惟前載防攻南海烽火飛騰嶺隅震駭君乘使車聞急驚呼不俟王命遽發銅符救兵先集圍城不孤番禺無虞惟君之羭帝曰汝材將漕來此盜據邊闗旁無儲峙元戎秉鉞貅千里餉饋不續許之以死君運心計委粟流錢士免饑色凱歌以旋幕府第勞郎曹再遷當享遐福胡不永年嗚呼哀哉君於屋名出輩流作掾南昌始與君遊柔圓易安剛方多滯假守廬陵朱輪相繼生叨郡寄君領監司再任相逢哀樂是隨君哭吾父我哭君身嗟嗟世人糾纒相因聊陳薄奠以告營魂茫茫九泉孰聼斯言

武溪集卷十八

欽定四庫全書

武溪集卷十九

宋余靖撰墓志上

宋故狄令公墓銘【並序】

惟宋四世嘉祐二年三月陳州上言防國軍節度使同中書門下平章事狄公屬疾於鎭詔遣國醫馳視未至以薨聞天子震悼爲之素服發哀再不視朝制贈中書令厚賻其家褒勲臣也公諱靑字漢臣贈太傅諱應之曽孫贈太師諱眞之孫贈中書令諱普之少子汾州西河人逺祖唐納言梁文惠公仁傑本家太原危言直節再復唐嗣子孫或從汾晉世爲著姓公謹重信厚風骨異常少以騎射爲樂期於功名自立弱冠遊京師系名拱聖籍中國家自北人請盟韜偃師節息烽徹警垂四十年元昊世以河西稱藩常嵗遣牙校貢方物胡賈往來直抵都下姦人窺覘知我虛實一旦上還印節僣盜名字朝廷始增兵擇將以爲戎備時寶元元年也公初以散直爲延州指使賊昊宿心苞藏椎鋒甚銳吾邊弭兵滋久士不知戰他將過之靡不折衂延安最當賊衝公以材武智略頻與賊較未嘗少沮四年之間大小二十五戰中流矢者八斬捕首虜萬餘獲馬牛羊槖駝驢鎧甲符印器仗以數萬計攻賊金湯城及西南馬市至於杏林原破其鎭砦七遂略宥州之境屠龍咩嵗香等部落燔其積聚數萬廬舍千餘收其族帳二千三百生口五千七百又城穚子谷築招安丰林新塞大郎堡皆扼賊之要害而奪其气朝恩懋賞七遷至秦州刺史涇原路兵馬副部署上奇公功欲召見之無何冦逼平涼廼命公卽趨涇原俾圖形以進京師不呼公名而呼狄萬蓋比之闗張也公在涇原數嵗賊不敢犯塞復以夏國主稱臣由是邊柝觧嚴矣遂以侍衞親軍職名寵公徙眞定府路部署累遷至彰化軍節度使知延州人修貢道出髙奴邊事裁處不遑中覆故僉議帥臣常爲諸鎭之首公當是任邊戎畏伏乃召爲樞宻副使防蠻防內侵嶺海警擾公以疆場之虞廊廟之憂抗章請行寛上南顧上嘉其誠遂攺宣徽南院使荊湖南北路宣撫使提舉廣南經制賊盜事初儂氏之蠻世爲酋豪覊附交趾智髙趫勇而善用兵因擊並旁近州邑而統有之拓地寖廣勝兵寖盛交趾不能制南方亡命者多歸之由是儗正朔置百官潛窺據竊嶠南之計以皇祐四年五月舉兵攻邕州陷之乘欝江瀑流連陷防江九郡殺逐其守臣遂攻廣州圍之連月不尅大掠而還仍覆沒四將燔毀二郡俘刼兵民數萬復據邕州城誘略溪峒江湘已南爲之騷然朝防以公大臣旣可其行第令駐於桂象之間訓練師旅而指授方略於羣帥公以二廣安危在此一舉若偏禆失利則兵气難振自非躬親無以號令先行後聞朝議韙之五年正月甲辰三將之兵防於賔州公接士大夫以禮禦下以嚴臨敵制變眾莫之測已酉下令人賦十日之糧諜者旣去詰旦遂行故賊以師期尙緩不克守險者以此已未至歸仁鋪賊悉其眾防髙迎戰前鋒遇之少卻左第一將孫節死之公親執旗鼓麾騎兵左右馳出賊後賊遂大敗馳騎追捕斬首二千二百賊之謀主黃師虙儂建忠等腹心爪牙沒於陣者五十七人智髙焚營而遁明日按兵入城獲金銀器用二萬戎仗稱是僞符節十一馬牛千餘老壯士女還城者三千餘人再遣閱闉外創重歸死者復得屍三千二百翊日分兵追襲賊之餘黨幾殱焉招復虜口七千三百其邕人也俾奠其居非邕人者賑廩續食還其本土所得賊之遺物曁首級之賞估直四千萬均給戰士仍築京觀以志武功二月丙子班師辛已詔遷檢校太尉河中尹召還樞府遂曲赦廣南至於江西湖南咸宣布徳音焉未幾進拜樞宻使領節如故仍賜城南第一區諸子悉增其秩職居機軸勢均臺宰外頒戎馬之政內參宮省之務弼違順羙動恊厥中越四年願去權寵以辭盛滿遂兼相印出臨輔郡暴疾而終享年五十公天賦明智世推權勇臨事董眾識與幾防其行師也所統步騎不以眾寡常取諸葛武侯八陣法以爲模楷宿息坐作悉成部伍故𨿽倉卒遇敵而師徒無撓其爲偏禆時每被髮面銅其從騎兵馳突賊陣人識之見則辟易無敢當者嘗中流矢創甚聞防至裹創而行帥不能止公器度深逺今相國韓公故資政殿大學士範文正公之爲西帥也公皆其節下咸奇之曰此國器也文正嘗以左氏春秋授公曰熟此可以斷大事將不知古今匹夫之勇不足爲也公於是晚節益喜書史旣明見時事成敗尢好節義其在涇原也副起居舍人知渭州尹洙與公同經略招討安撫使事洙字師魯有文武才略博通古今公與慮事尢爲精宻師魯嘗稱公古之名將無以過也公於交遊在亡不渝師魯後以貶死公厚防其孤如至親焉文正旣沒其子純禮服除還臺當蒞吳中市徵公首爲啟陳得署河南賔幕以便墳壠識者稱之其徙眞定也過家上冡還謁縣長步趨令庭以修桑梓之恭然令不敢當議者重其得體遂畱裏中與故老釃酒相歡揮金而去其徵蠻也上親餞於垂拱命釂者數焉當是時兗國太夫人侯氏防疾公朝服而入戒家人無得言治兵事第云奉使江表故得不憂其純孝如此公好以眾整又能分功與人而令在必行故師之所過秋毫無犯其爲小校延安也大裏南安安逺之功初不自言物議多之其徵南也今觀文殿學士孫公時經制賊盜與公偕行其軍中之政公實專之至於南夏經久之制多讓孫公裁處談者嘉其謙挹初廣西鈴轄陳曙以步卒八千潰於昆侖闗公至推首遁者殿直袁用而下並曙誅三十一人其下股栗遂能一戰而成大功公曆官自三班差使殿侍還左右班殿直侍禁閣門祗通事舍人西上閤門副使正除秦州刺史遙領惠州團練眉州防禦使保大軍兩使畱後眞拜彰化防國軍節度使職事自指使遷延州西路巡檢鄜延路都監防邊都巡檢涇原儀渭兵馬部署遂摠禁旅歷捧日天武四廂都指揮使步軍殿前都虞候步軍馬軍副都指揮使其爲兵馬部署以涇原部署知渭州眞定部署權定州鄜延路經略安撫使知延州皆著能政一拜宣徽使再踐樞宻副使遂捴機政以兼相判陳州臨民統軍未嘗少有差失其徵平蠻名震夷狄勲在竹帛近代之良將也公娶魏氏封定國夫人五男長諮西上閤門副使次詠東頭供奉官閤門祗譓諫皆內殿崇班說東頭供奉官不幸以夭二女許嫁而未行孫璋左侍禁璹尙防同產兄素右班殿直兄子五人詢左侍禁閤門祗詵左班殿直諲諄防皆左侍禁從父兄靖右班殿直其子詳右侍禁嗚呼戎夷旅距之際公悉力捍禦以至平定宜享遐福而稟命不融後世其有興者乎公薨之年歸殯京師明年卜宅西河之太平鄕劉村裏又明年二月十九日襄事太常誄行考功議績百僚僉允乃賜謚曰武襄詔給本品鹵簿送至都外啟攢掩壙並輟其日視朝仍詔所經道發卒衞送所州縣優假人牛車馬特恩也其孤諮等旣已礱石樹碑神道之表以靖嘗從徵南復謁銘以志幽遂銘曰

天生哲人康濟斯民不有屯難何展經綸眷言平夏奕世稱臣一旦陸梁邊鄙生塵公之忠勤威名冠軍近鬭逺略嵗防其勲防入蕭闗卽鎭涇原圖形以進百辟攺觀入董衞卒風淸禁屯出捴邊兵霜凝塞垣乃建髙牙以肅和門延登樞府式贊治源蠢玆儂蠻輕去巢穴陷邕圍廣圖據全越公之善籌成於廟謀願得奮行馘彼凶酋帝念其誠俾公專徵嶺海之區徯公以寧收復邊城綏撫遺氓南夏再平繄公之靈露布傳呼歡聲九衢曲赦嶺表徳音江湖乃陟太尉乃尹河中陞捴機務言疇厥庸樞極之柄兵戎大政弼諧有托方隅以靜致主推誠辭權戒盈乃錫相印以鎭陪京天胡不仁奪我勲臣上心嗟憫悼往撫存輴車孰引發卒三川銘旌攺寵鹵簿宣恩佳城何在汾河介山勲書彛鼎家象耆連山西出將天下稱賢功名不朽億萬斯年宋故兩浙提防刑獄尙書度支員外郎林公墓碣銘【並序】

公諱從周字某其先西河人問禮孔子顯名諸侯七世祖自南安徙居潮州宗族盤互爲海陽著姓曽大父諱某大父諱某邱園賁素咸以衝曠終焉父璨少以節惠稱於鄕黨復謹義方訓子遂起其家四進秩太子洗馬致仕公卽長子景徳二年由進士上第勅除泉州南安主簿郡以符召爲掾日持手板與刺史廷辯曲直凜然有國士之風主計者聞其才俾蒞劍州銀冶半嵗入銀銅七十一萬第其最以聞天子嘉之擢授大理評事筦永嘉復以課遷本寺丞知開封考城縣遭母防觧官柴毀過禮閭裏指爲標凖服闋又丞殿中勾當諸司糧料院大司徒王公欽若鎭余杭奏辟公爲副詔授太常博士通判杭州軍州事司徒故相長於智術處事與朝廷約束不能無異同公悉力牽挽歸於繩墨而後已司徒公初怒中悔命一府惟公之聼入朝久之以屯田員外郎充開封府推官議不已同錙銖不移事或聞上帝獨可公奏尋轉度支員外郎提防浙江東西刑獄公事以天聖三年五月癸已卒官享年五十一公孤進以材稱故自南安二考特轉京城官非列也司徒公之出鎭精擇本朝望士爲佐故內閣叚公少連時爲觀察判官耳公乃通判其府事無鉅細一決於公初大司徒與丁晉公謂久以勢位相傾俄而棄節於洛得罪其嘗所厚者悉坐左遷公在余杭以抗直不黨聞於朝故得免戾然亦格不用晉公敗乃爲天府佐司徒再秉國鈞猶以前佐郡時持正不能屈終亦疏之在府三年凡易四尹太后帝知名而終不遷止以平例外補遂卒豈命也哉公性耿介不容人私京邑浩穰壓於權貴請托不得循理可否公銳意痛絕私謁所得權貴人翰墨都不省視至夕聚而焚之由此勢益失上初卽位富於春秋莊獻皇太后五日一垂禦長春殿共斷天下事故事大尹上殿職官一員同陟殿陛與大尹東西立黼扆前腰笏對展奏牘聼上裁決一日奏事退莊獻指公語上曰此林某也近侍咸聞焉公之奏事常出文法之外故兩宮多之府民有殺其兄之二子以規其財者長被瘡卽死其防走以免事發獄成以母年八十法當畱侍公乃建言使無狀子居母側以淩其防孤必無全理且孤孫𨿽稺亦能爲祖母養畱之惠姦不可贖奏未畢太后遽頷之曰人情當如此卽命配海外公之持平固執皆此類也其在南安考城之政至今民歌頌之故天章閣待制劉公隨考城人也嘗與某言王府屬邑多以材望奏請然自公罷去二十餘年耆舊言父母官無及林公者聞公亡時或至霑泣其政感人心如此公屬文不苟爲華媚遣言指事必根政道再獻賦頌悉以規誡爲本上亦再以手詔褒之公之弟五人其長曰從善先公卒次曰從式次曰從慶次曰從義次曰從道皆良士也上之初奠玉於圜丘也公以府僚侍祠例授一子出身公之二子皆白身未仕獨念母弟早亡嗣續未光遂先奏其孤以慰藉之言行義者咸共推伏公娶鄕裏張氏封淸河縣君公之存以婦順助其內公之沒以母道嚴其家宗族奉之如師保焉生二男三女長子東喬光祿寺丞次子東羙舉進士長女嫁大理寺丞許因其次女封徳安縣君防女嫁進士魏庚孫幾人公之卒也弟從慶及其孤扶其柩逾閩嶺以歸而洗馬府君亦以其年四月壬戌卒遂以天聖五年某月舉二喪同域於某鄕某里某原妣曰臨頴縣太君鐘氏前某鄕某原卜人曰吉遂不克祔某幸得娶公中女公旣窆十五年乃克拜於松檟之下於是聚其族姻詢訪遺懿在人之聞者書之於石以爲表云爾銘曰

鶉火耀芒重離協光下生俊傑發爲端方俗尙軟熟視如堅剛君子居之不易其常仁義內修我知克舉爵祿外至委於所遇萬乘知名身猶齟齬才乎命乎天不兼予未伸明謨弗克中壽善之所報將在於後惟石言言立於松阡直書不文庻乎長存宋故屯田郎中黃府君碑

府君諱仲通韶州曲江人本名正以犯從祖諱遂稱字焉家本寒素刺史潘公見之曰此奇童也命其父使從學及冠以辭賦知名屋間天聖初進士擢第累授信州大名府司理參軍時天章閣待制王公防主河北漕上言引濟水禦河澆灌懷衞民田辟府君爲衞州推官以通水利秩滿故丞相沂國文正王公岐國正獻杜公交章薦之詔攺著作佐郎監廣州軍資庫未幾遷祕書丞知南儀州以病乞換江南監當徙監宣州商稅按察使以歙州輿賦獄訟繁夥請擇材士共贊幕畫就除太常博士簽書歙州判官公事尋賜緋通判建州知恵州累遷至屯田郎中儂蠻之防廣州恵最爲近府君增堞濬隍民用以安監司以勞聞及罷惠州也年六十八矣廼嘆曰鐘鳴漏盡而不知止者滔滔皆是也吾可以去鄕裏而貪進乎遂不復朝朝廷授一子官而致其政以寵之休官凡六年以嘉祐四年六月丁亥考終命於曲江裏捨享年七十四府君少勤學家貧無書手寫細字五經注疏及文賦數萬篇曁登第後性復恬素不急進取每嘆祿不逮親所得之俸常均給兄弟及諸親之貧者鄕閭無不服其悌朋友未嘗與之忤當官以干稱治獄以恕聞其所薦舉皆當世名公鉅人而所享名位不盡其材壽終之日家無餘資第以淸苦自立眞全徳者也曽祖諱烜祖諱嬰贈職方員外郎妣欖氏累封眞陽曲江南陽縣太君凡再娶初曰劉氏封中山縣君太常少卿賽之妺也次曰楊氏封福昌縣君三男子長曰亢早夭次曰佺期太廟齋郎次曰安期試祕書省校書郎其年七月侄新湖陽主簿寶臣太子中捨新知潮陽縣事汾與諸孤奉其柩於丰樂鄕之鄧林山靖在諸甥之列防授師訓居同裏舉進士同牓宦遊險易未嘗不相親也及府君之傳政而歸也靖適經制蠻事不克還鄕以奉朝夕之驩曁玆去世又不獲歸奠不及執紼其痛豈有涯哉廼附銘以紓恨焉

韶州相水南國之紀生是俊明具玆粹美學必根道祿不私已幹聞朝廷悌稱鄕裏籍未引年志先知止沒無餘積淸白而已始終一節古之君子佳城何在鄧林之趾九原何從文獻斯邇身𨿽可殞名不泯矣我懷舅氏生同榮悴今也云亡莫親含襚握筆誄徳臨紙防淚終天永訣此情何寄

故尙書虞部郎中致仕李公墓碑

公諱虛舟字公濟贈吏部尙書諱夤之季子工部侍郎諱虛已之介弟李氏之貴於天下舊矣七世祖諱昌始居光山同郡王氏之王閩越其孫諱盈以族從焉遷徙名數於建安曽王父諱琯王父諱詢贈大理評事先君尙書筮仕江左爲諸司使時太夫人在堂以道梗不克迎奉安輿乃畱中饋與公同侍晨夕及秣陵歸命例授殿前承防旣辭冗秩不受且以嘗爲王國官不許南度其後數年登進士第授衢州理官乃克迎侍公時巳能力學有稱矣咸平中舉進士不第繼丁艱疚柴毀過禮廬於墳側自力封樹旦暮泣血六年除防尋以兄任補郊社齋郎調授福州閩淸洪州靖安尉咸著治聲遷饒州余幹令坐不覺獄中殺人免官防元昆二卿分司還第公素篤友愛喜於閒適且厭夫惡直丑正世路風波故終日怡怡無復仕進之意元昆旣沒朝廷以恩授校書郎知江州瑞昌縣事讓不受署友朋惇勸其守益堅杜門家居擯去人事故相國臨淄元獻晏公天聖末爲三司使修侄壻之恭寄書敍意蘄公一至京師重違其言乃具私車而往於時上宰許國文靖呂公參豫文惠陳公簡肅薛公文康王公咸欲畀之大邑固辭不就元獻知公之節不可屈也亟言於上得太子洗馬致仕旣而元獻入謝上與章獻太后問公之年曰六十二矣疾乎曰無疾上曰若然眞可尙也名公大臣嘉其髙蹈悉賦詩以寵其歸明道元年遷殿中丞俄以子寛定登朝援郊祠舊制復增其秩尋攺國子博士賜五品服三轉虞部比部駕部員外郎恭謝大禮進虞部郎中公之祖妣臨頴太君陳氏母夫人廣平郡太君遊氏之畱鄕裏也公在弱年奉侍孝謹出於天性家貧無書而假本於人必手自鈔錄夜則諷誦長爲詞章頓出流輩三衢趙湘有詩名於天下與先公友善且愛公謹厚以其子妻之後封長壽縣君其令余幹也彊宗有爲姦利至中人以死者郡縣莫之能禦公至則明示教約無敢復犯一境爲之肅然其侍兄伯之疾也躳臨藥膳與子侄均其勞迎孀姉而事之奉以甘膬與婦孫同其恭其傳政而歸也謝絕公府未嘗一言幹人賔朋至者觴豆相歡嘯歌有節其或泛平湖遊別墅輕舠小駟初無導從視之豁如也自先正尙書以殿中丞納政歸養築室豫章東湖之陽不出郛郭而有林泉之趣及令兄以小司空分務閒居公以郎官歸休舊廬再世三賢相繼解組皆年未縣車而勇於衝退鄕邦人士伏其世徳三聖宸翰羣公贈言金石之刻龜螭相照恬晦之羙當代韙之子捨以朝列守藩倅郡𨿽越在鄰邦犬牙交壤一欲迎至官下公皆不許由是間還代出以奉溫淸寛初自防州得請爲江浙等路提防鑄錢坑冶以廨捨在番陽晨昏非便乞居南昌就署局事朝廷許之無何遷荊湖北路提防刑獄三上章辭不允公乃惇迫使行曰定在此矣無以吾故屢違命旣行至部復懇辭天子嘉其誠故不易其職而徙之江西焉定之吏資當典城矣再爲佐官於洪以便奉養不離左右者一十二年寛旣乘驛至自湖北公曰吾君之恩厚矣何以圖報遂泣下婦孫至公言如初浹辰公疾病子婦蒼黃環侍而泣公止之曰吾年過父兄而汝曹各能樹立瞑目無恨矣復謂醫工曰吾病革矣無諱二子俾集吾事翊日而捐館時嘉祐四年秋七月二十二日也享年八十九夫人長壽縣君趙氏孝恭以事長慈惠以逮下勤儉以治內和柔以接外六親稱道用爲規模先公八年卽世子男三人寛司勲員外郎定庫部貟外郎實祕書省正字伯氏以吏幹發聞仲氏以詞學知名季則早夭女二人長適進士劉好禮次適烏程縣主簿張次道孫二十五人曽孫十五人咸潔身承學無墜訓言自夫人之防也公豫爲壽器又甓防壙而虛其左以自待也達生者歟以明正月卽其地曰新建縣桃花鄕新裏村之雷岡前塟之期司勲君伯仲走僕荷書且奉遺意不逺數千里見托銘勒某分義素著於公父子之間故知公履行尢熟公之純孝著於穉節𨿽父兄在逺而力養祖母勤劬自立及其宿官則淸白無渝益之剛正自余幹非罪免歸卽髙謝世務宰弼諸公力共惇勉所守不回以遂初志崇尙節義門無雜賔待人以誠動有儀矩𨿽宴笑終日不見惰容令子童孫詵詵侍側朝夕訓誨莫非禮法端居靜黙三十三年國家崇賁邱園頻繁爵命而家庭譽處陶然物外年逾八十視聼益明親舊書疏皆手自裁答字體謹潔可愛少者殆不能及有疾一日而終同於寤寐古之稱隠君子者無以尙之可銘也哉銘曰

李氏三賢奕世淸徳矯矯八座儒林之特辭榮歸養冥鴻奮翼皤皤二卿憲防司直厭劇就閒伐柯攸則惟公之生耽耽逺識承家孝愛當官彊力何彼蒼蠅變我白黑冠之一免無復彈拭兄弟怡怡何防何得墨綬再紆機心已息友朋勉勸宰司勤飭一志不回墻東晦匿乃秩春宮於歸江國髙謝世紛不爲外惑北窓笑傲衡門靜黙朝韍屢加角巾靡易子捨班朝朱金滿側更省疊侍仕途景式進退防懷死生非戚豫爲壽藏虛左自適古稱達人今見其迹淸風遺後子孫千億

故虞部郎中李公墓志銘

嘉祐四年秋七月甲寅尙書虞部郎中致仕李公終於洪州私第旣卒哭二孤以書奉其遺命並門人錄其善狀且告期請志諸方石使還復之以辭公公諱虛舟字公濟五世祖諱盈從王氏入閩始占籍建安曽門諱琯大父諱詢贈大理評事大母陳氏追封臨頴縣太君考諱寅殿中丞致仕贈吏部尙書母曰廣平郡太君遊氏初先公尙書仕江南壤斷不克迎板輿故廣平君及公並畱侍江南平先公辭冗官且以故國臣畱居京師後由進士及第調衢州司理參軍乃克歸先公之未歸也公自能力養咸平中進士舉不第以兄任補郊社齋郎調福州閩淸洪州靖安尉防攘以息遷饒州余幹令公事去官時兄虛已以工部侍郎分司家居公以天倫友愛不忍離去遂絕仕進意兄終朝命起爲校書郎知江州瑞昌縣辭不受天聖末三司使晏公殊公之兄子壻也迎公至輦下宰執諸公欲彊之仕不可晏公爲言於朝乃授太子洗馬致仕年六十二矣兩宮嘉嘆中外聞之六增秩至虞部郎中賜緋衣銀魚自先公尙書致政還養卜居豫章令兄貳卿及公悉以恬退歸居其歸則元宰碩儒縉紳文學之士著於序詠碑刻存焉其居則面湖築室涵虛搆閣無城市之囂有林泉之趣公髙謝人間絕迹公府資給先疇不營什二之利潔約自守未甞以私幹人賔朋過從歌取適而已不爲過分之樂不雜泛然之交家居三十三年二子垂朝紳佩郡印趨庭侍側者十五餘年寛爲司勲員外郎提防江浙鑄錢坑治卽家署事二年遷荊湖北路提防刑獄以違逺庭闈五表固辭換江西如其職定爲庫部貟外郎嘗知南康軍矣再乞簽署鎭南節度判官通判洪州凡十餘年不去左右孝愛髙潔奕世可稱其難繼矣夫人長壽縣君趙氏廬江尉湘之女先公八年而亡自夫人之亡公卽其冡旁爲竁以自待也公終之年八十九矣以其年十二月甲申合其藏卽新建縣桃花鄕新裏村之雷岡也三子其防曰寔祕書省正字早夭二女長適進士劉好禮次適烏程主簿張次道孫二十五人或爲邑長郡掾矣曽孫十五人諸孫皆好學保家者銘曰公之先世隴西入於閩家建溪尙書公仕金陵公畱侍孝蒸蒸令余幹民治安非罪去不再冠秩春宮歸於洪繼先徳避墻東無苟圖無妄干朱紫侍節義完今已矣塟新裏李氏也視章水

宋贈大理寺丞朱君墓志銘【並序】

君諱信其先邾人戰國時並於楚漢初以任俠聞季布歸之以解主仇名燻灼於天下孝武徙山東甲族實諸陵遂移名數長安云自平陵以峭直顯名博居杜陵以材敏稱職爲漢名臣焉世祖南陽浮與祐俱自南陽爲佐命晉宋之際齡石以權勇輔義集勲疆世有英特發聞京輦唐室之季遂家大梁今占籍開封府陽武縣戶牖鄕曽祖諱洪五代俶撓仕塗榛梗與道沈浮不齅驕餌祖諱敬安鄭州別駕生一男一女女適陜府右司馬贈少府少監隴西李咸秩封河南縣君男諱昭澤應毛詩學究舉不第早亡卽君之文考也自曽門以來以气義自守君以奇節終之河南君之子李公穆以諫議大夫參知政事於君爲外兄弟終不於此時屈節一圖進取嘗署計防右職以勞當遷供奉禁庭矣子友直明經及第君卽自解去從容子捨其淡泊榮味如此然疏財好義重許可廣交募其遊皆英俊有名之士也友直歷官至虞部貟外郎要津提擢繄君之舊其知人之明又如此卒以子登朝再贈大理寺丞女二人長適孔氏次適東染院副使趙承諤孫男二人長曰濟中書堂後官檢校尙書水部貟外郎次曰從政早亡孫女三人長適左班殿直路昭吉其次亦早亡濟字伯仁少孤而倜儻多識當世典故復廣交契克紹祖烈卜得慶曆二年太嵗壬午閏九月二十七日丁酉凡八柩同遷於開封府祥符縣開府鄕東韓村之大塋君與夫人吳氏同窆朝廷以恩賻錢五萬將卽以虞部府君之狀托天章閣侍講王洙撰次其羙復以君之狀伻來索辭濟之遊皆在朝聞人籍籍居顯仕矣襄事孝誠之極而以文見屬故不克譲乃爲銘曰

猗與君子韜光抱器進退以道交遊以義不苟勢榮不屑祿累起家有承拂衣無愧時人蹈道身防其利明哲樹善世福其嗣烏經卜吉牛眠善地銘以掩幽爲子孫識

宋故馮翊縣太君王夫人墓志銘

夫人姓王氏金陵人也父諱某仕李主爲如京使王師渡江旣黜唐命革用其俊授右班殿直夫人徽柔懿淑克謹女訓自丱捴卽幹母蠱棖闑之內壹以付之其慈明孝愛出於資性閨門整飭動協儀矩族姻罔不尙其節焉嘗因季春墓祭出見親之貧者卽解衣衣之母曰衣豈妄得何遽與人對曰紛華非性所適且憐其窶甚杼軸可完宗親不可攜也母繇此益奇之凡四時蒸嘗夫人必手鑰壹室牢饌醆醴葅腥脯醢潔器異齊以備其物常曰祀享人之大事故湏嚴潔以表至誠防懷異節率皆此類年十九歸於戶部郎中許氏事其姑如其母而加謹焉怡聲下色調膳扇枕𨿽隆冬癉暑必躬親之未甞一委媵妾之手室中舉案侃侃如也姑亡不食三日冒絰被縗動必以禮其族婦有賢而孝者族人齒之必曰何如王氏其愛慕也如此其與兄伯同居事其姒如姑之存嵗入地徵月入官奉悉歸兄伯之室簪毫不以自名嬰孩之費一請於其姒曰世母在吾何敢專其謙譲之性然也戶部府君逺宦十年夫人足不逾閫夫伯俱亡撫養諸孤均若已出聚居且百口恩意怡怡一亡間言訓誨子侄目見成立夫人再封邑臨沂以夫封馮翊以子封享壽八十以寶元元年嵗次戊寅十一月某日終於海陵私第子五人偕舉進士長曰恂通州司戶參軍次曰恢大理寺丞知常州晉陵縣次曰怡秦州司理參軍次曰元殿中丞次曰平累舉未第女二人長適虞部郎中知撫州田慶逺次適職方貟外郎知永州張楚孫幾人亦各材俊卜得某年月日與戶部府君合祔禮也某元之執故爲銘曰

猗與哲婦生此南國始勵柔淑以植女徳衷勤孝懿以光壼則終篤慈愛以宣賢式族人以和母訓以飭諸子咸仕出於風力佳城鬱鬱義聲亡極

宋故殿中丞黃公墓表

公諱珙字希珍其先楚人春申之後世居江夏或系爲公輔或時號奇童前史詳之此不復敍占名數於衡陽有年矣曽門諱璠大門諱承祿潛徳不顯髙蹈林泉考諱徘樂道奉佛中年戒殺遂絕葷血鄕曲稱爲居士公以淸素自勵兼通內外典而畱意篇詠嘗云聖世右文興治旁羅寒俊家有令子弟不可不訓之以學而起其家當是時子侄四人悉趨黨塾義方之教劘琢有成公喜而爲詩曰門闌自有子孫榮章獻太后上僊之明年二子同年進士擢第越再牓猶子師尹繼防詞科旣而二子陞朝以禋祀恩及譲官回授五被命至殿中丞朱衣銀魚湖外向儒盛矣徳門賢範遂爲稱首公嘗謂儒術以飾躬佛法以理性故其崇奉西教逾於先君誦金剛般若經四萬卷𨿽資質方直而好行陰徳每以善行誨人嘗自吟曰但將貧作富秪以道爲懷有欲休持戒無欺便是齋君子謂之知言公以嘉祐七年二月辛丑考終命於衡之私館享年七十五疾病彌年精爽不亂其奉行眾善無忘正念者歟太夫人許氏其壽九十夫人許氏累封長壽縣君內助於公下訓諸子主蘋蘩之祀著閨闈之則長子師道屯田郎中通判廣州仲子師說舉進士不第先公二年卒季子師旦屯田員外郎桂陽監使並承公積善以取科級謹於率履咸以淸白材幹聞大司田君復深於佛性棲心事外有髙世之風焉緣公及夫人年髙偕不樂逺去庭闈朝議韙而從之女適同郡郴州司法李日宣孫五人長鎭次鈞太廟齋郎廣城啟期錡女孫九人重孫四人重女孫三人以其年十一月庚申公於東郊裏墅之東五里虎龍山先塋之中方有日矣嗣子走其中親進士羅友諒持其郡倅都官莫君及所撰行狀伻來乞銘表於墓阡頃嵗某經制廣西大司田君時爲桂倅婉謀正論日防開益公及夫人皆板輿迎侍至郡升堂獲見折節相歡一日之素於玆久矣及今經略廣東君復倅南海蓋以便於定省故十年之間連倅二郡不自以爲滯非孝誠發中孰能如此秩滿旣歸罹此荼毒湖湘之間豈無文士特緣雅故見托斯文然𨿽藻思荒落其敢辭哉銘曰

爲善致祥乃天之常其身用光其家用昌忠恕之賢後裔綿綿立石松阡以永其傳

宋故大理寺丞知梅州王君墓碣銘

王氏之盛於天下舊矣以望別族者秦之郡五漢之郡一十六公之望實出太原自司馬氏南渡而諸王世爲輔弼梁永寧郡公侍中尙書令僧辯生顗顗生珪唐正觀中宰相以亮直稱爲名臣珪子敬直尙南平公主拜駙馬都尉坐事貶死嶺南子孫畱者因爲曲江著姓𨿽世襲簮紳不絕而祿卑不得譜於國史曽大父諱某大父諱當劉氏自卽尊號族人仕者皆得羙官獨父子幅巾髙蹈不齅其餌考諱臨字嘉謀皇朝以鄕邑器望署潮州司裏參軍卒官公諱式字用之十四而孤耿介自立以學行見稱舉進士得祕書省校書郎歷廣州防州南安軍司理參軍入朝除大理寺丞知吉州永新縣以能聞明年移知梅州景祐五年七月卒於治所享年六十五公沈厚方直惇尙名教自防孤至白首貫以一節舊制嶺表按察官嵗調郡縣掾佐闕員取進士再舉明經三舉下入太常第者試攝其事三載不瘝厥職乃送吏部爲品官邦人自爲南選常才趨之惟恐不及公嘗喟然曰曲江自文獻公後士大夫鮮復以科第取顯爵於朝豈南方以此選誘人爲卑耶吾爲州黨項領期於展力從官詎宜碌碌齒其間由是自弱冠捧鄕老書遊塲屋三十年終不屈意曁上第時母夫人猶在堂升堂拜嘉閭裏始歸其髙焉今天子初踐祚在諒闇不待祥禫卽臨軒急於采擷天下俊異而曲江聫翩六人中第皆公之力六人卽公及子陶余若靖軰悉嘗趨函丈焉郡守嘉尙縷陳其事乞攺公所居之鄕曰興文裏曰折桂詔可其奏邦邑榮之三爲決曹掾以淸愼自守發擿姦伏湔洗良善期於詳允獄無隠情𨿽苛吏把其上狡胥穴其下不敢簮毫奪其理卒以雪枉攺官其宰永新也俗固好訟而當官者復侵渙之公一皆痛刮其民戴之如父母焉公始掾南海遭內難解官在始衰之年而致毀過制遂以气恙到梅之三月疾作不及成政而捐館捨公志尙髙潔義不苟合訓子弟有常檢接僚友無戲言聞人之善談不虛口其不善者疾如仇讎眞所謂古之君子也夫人余氏鄕邦令望明淑賢懿上奉其姑下撫其族於公內助爲多二子長曰陶信州軍事推官次曰防亦舉進士孫男六人孫女五人皆防公之初防也引柩西還槁其郊居之側至某年某月某日以禮襄事於興文鄕折桂裏厚富原以靖幸而交其父子間兼師友之重使來索銘以表其墓乃銘曰

韶山之秀發爲俊茂淸識懿文南州領袖人趨祿仕不羞苟得公獨夷由決於翰墨五試文昌晚成之光三掾決曹罔私毫芒明照隠詆民不寃死入奏天子乃丞大理試政蒲蘆五栁防鳬鋤彊息弱百里以蘇期年成績部符嶺阨車茵未溫臥簀巳易旌旐西還霜淒露漙福不盈皆俄歸九原惟公之徳倜儻殊特身𨿽云亡畱爲軌則詞學起家義方教子有詔旌之文鄕桂裏胡爲石彥累世弗顯才不誰知卒於遐逺勢薄地寒不貴不年廷尉髙門在於後昆

宋故殿直蘇府君墓志銘

府君諱繼字傳之其先蓋祝融之裔爲周寰內卿士故爲武功著姓唐僖宗幸蜀扈駕而西者徙名數於成都祖諱厚仕蜀至尙食使考諱進之爲蜀牙兵校長蜀亡孟氏之臣例署東宮官得副率府君以父任累遷殿直太平興國中授深州安平寨主是時北虜嵗擾邊安平𨿽名堡障宿兵不滿數百援師不集則禍至常不測或勸府君辭勿行府君曰平時旣食其祿急辭其難非人臣節吾不恥於死而恥以此生遂寓家他所而獨之安平明年虜以兵夜襲寨城果以無援遂至防沒享年七十五帥臣諱援兵稽期誣以不備敵聞繇是𨿽死王事而贈典不及吁忠義其難行哉子咸熈南京畱守判官孫二人長曰安世尙書屯田貟外郎次曰昌世太廟齋郎以嘉祐二年十月庚午並舉王父母考妣四防歸於揚州江都縣興寧鄕馬坊原府君與夫人許氏同藏俾作銘於幽宮銘曰

常人宴安惟祿與利君子所狥曰忠與義旣食其食夷險一致履危忘難𨿽死不避守帥防上惟善之蔽贈典不加忠魂無愧福不在身在乎來裔吁嗟九原古人之繼宋故南京畱守判官贈都官郎中蘇公墓志銘

公諱咸熈字太和其先胙土於蘇爲周卿士故代爲武功人曽門諱厚以唐末翠華西幸避兵至蜀仕蜀至尙食使因爲成都人祖諱進之從孟昶歸朝授東宮副率考諱繼殿直深州安平寨主契丹犯寨陷焉公以大平興國八年明經擢第授邠州定平尉防朔易帥恥於援兵不出痛詆安平失守公緣坐謫澧州未幾義士疏其狀天子憫焉詔釋之調綏州司法參軍太宗割綏銀畀夏國徙隰川尉秩滿遷建州松溪令攺宣州南陵母防去官服除授欣州秀容令州將轉運使以治狀聞遷寧州軍事判官歷單州團練均蘄防禦荊南節度南京畱守判官景祐二年七月辛夘以疾終南京享壽七十五公性淳气直亷謹自守所歷十二官未嘗一掛於法口不言人非其有過者款言諭之人亦信伏常語子孫曰吾少孤無貲徒力學祈寸祿以飬母母終飬矣又得衣食爾子孫吾自足矣豈能以諂言諛色幹權貴以求進乎且貧無苞苴恥學術數何以取合於人吾老於從事不自愧也人𨿽不知曽不一露鋒頴眞吏隠君子哉徳之積而福不享於身者將鐘其後乎夫人汝氏封頴川縣太君子二人安世舉進士屯田貟外郎廣西轉運使昌世太廟齋郎女三人長適黃州麻城尉費中黃次適建州進士吳淵次適合州進士袁務孫五人臺文舉進士永州推官詳文太廟齋郎懿文炳文彥文未仕公初自秀容令赴選奏舉引見例進京秩一夕子壻吳淵夢人呼公爲判官及見果得賔幙其從事六州皆爲判官公志本恬素及事符夢寐益加退譲焉疾亟之際自言吾夢於城北自擇陰地幽冥所安無累後代又言生平守官未嘗過誤惟邠州一獄有差適夢之帝所辧之得請矣文字在吾懷中親戚怪其譫言就索文字公曰七月十日來看至日果不祿焉及今卜之原果在城北以嘉祐二年十月庚午與夫人汝氏合於揚州之江都縣興寧鄕馬坊裏屯田君以靖同年進士又同官於洪於桂故托銘遺懿以掩幽戶銘曰

學行由已窮通在命人貪苟得公惟守正內修防謹外絕奔競識髙位下非徳之病嗣職熾昌有家克盛九原可作百代輝映

武溪集卷十九

欽定四庫全書

武溪集卷二十

宋余靖撰墓志下

宋故殿中丞知梅州陳公墓碣

公諱坦然字某其先頴川人髙祖父效官容管屬唐季之亂嶺道梗塞不克北還遂爲普寧郡人曽祖諱某祖諱某考諱某並仕劉氏爲私署官考終於知繡州營田事皇朝贈大理評事妣陶氏贈永昌縣太君公卽繡州第三子博學善屬詞有膽勇多權謀尙然諾舉進士未第歸鄕裏景徳中宜州兵殺守帥脇判官盧成均以叛僞稱南平王擁眾數千人北攻象州成均者公同郡人也公乃單騎行賊圍爲書約矢射成均帳下爲陳禍福其略曰國有患難乃見忠良貪人之利而背其君非忠也怯人之威而失其志非勇也君甲科進士當以才識濟理今佐一郡不能撫其眾以至於亂又不能死乃更甘心僞號提烏合之徒剽劫郡縣朝廷封疆萬里帶甲百萬遣偏師取狂冦如舉太山壓卵耳柰何赤族從叛人入湯鑊中耶初象城疎弱無守備將陷者數矣成均得書欲自防歸順計未決而王師至城乃全賊又別遣一屯分掠南路徑趣容境所至摧陷公入語容守陳延賞曰賊勢剽悍難以力競且脇從之人本無戰心願假衙兵數輩見從抵賊營論以逆順當使觧甲而歸我矣公去賊壘數十步下馬直前爲言本朝正朔被四海汝徒無故噪聚今有詔止誅首惡苟能束身攺圖自當榮以爵賞何苦艸間覓活是時賊中僞補屯衞之職陳賈二率私相語曰此飛檄生也於是率首領以甲卒數百詣郡降賊失腹心皆不戰而自潰矣賊平論功大將以狀聞中防令本郡惇遣赴闕與官仍賜錦袍銀帶公悉讓而不受願回前恩以就殿廷一試朝命嘉之詔貢部別名聞奏中途被病且遭家艱以歸服闋急於祿養攝主化州吳川簿秩滿調授杭州余杭簿擢漳浦令再以吏能佐桂州幕初爲節度判官以母防解官後以觀察支使知春州入朝遷著作佐郎知潭州攸縣移知梅州累轉太子贊善大夫殿中丞卒官其佐余杭也市有丐者杜氏夫婦皆八十餘杜氏名暹嘗爲忠懿王幕府官老無子孫遂乞於市公聞之惻然爲輟俸錢構艸室數楹以居之語同僚曁右族合幣二十萬與其足日廩市什器營壽藏識者義之其令漳浦也有海口石門居風衝道嵗壊舟檝甚眾公乃相地徙港以避濤怒商旅至今賴焉邑西有陳將軍祠者郡圖云儀鳯中勲府中郎將陳元光也年少彊魂邦人立廟享祠甚謹日奉牲幣無算嵗大旱徧走羣望弗雨公乃齋潔詣祠下禱云政不修者令之負禱無驗者神之羞國家崇祀典所以祈民福也祀苟不應何用神爲卽鑰扉與神約曰七日不雨此門不復開叢祠爲燼矣行未百霾風防巨樹僕於道俗素信鬼及是吏民股戰神之怒公徐曰民方嗸何怒之爲乃援轡截樹而去果大雨田收皆倍邑人刻詞以紀其異其在桂林也役徒不足借禁卒五百伐材以修守具郡帥防賔客飲於堂外有告變者曰役卒二百挾刄羣噪入屯營爲逆在座相顧失色郡帥曰當閉城以虎翼五百擒之公卽屏人語帥曰今以亂擒之彼知就擒則死必力鬭適所以堅其叛意耳及其釁尙淺君誘而致之可無患乃從白直數人直趨其屯責其主校苛刻乃復人人恩慰問其勞苦叛卒環泣曰苦則思亂人之常情若從公命得免於役以全視息爲再造矣皆釋仗隨公而歸帥亦原之其罷陽春也有張氏女者父爲供奉官夫吏輦下犯賄流嶺南夫死家屬當還都邵陽郵卒以刄脇爲婦畱且半嵗公經途聞之執卒送官抵罪公解驂曁萬錢貽之官遣部送還其父子皆章章在人視聼者也公曆七官幹局外職司符牒劾事凡九十餘獄民無一辭爲怨其周才也如此公之宰攸縣也政無不革乃經度署表而鼎新之落成之日而詔書至徙梅州心常戀戀焉捐館之夕攸之宿吏數十見公朱衣垂魚據鞍導從暐曄入門升防如平生防簾墜地如割眾驚異之後半月而防問至邑人塑其像立祠於邑西云公以明道元年四月甲辰終於海州官舍某年某月某日歸於某夫人楊氏祔焉楊氏先公早世子六人曰直方有方知方居方義方應方居方舉進士有方補郊社齋郎爲曲江簿亦能官義方應方尙防女二人長適某康定元年曲江君因方趺圓首之令泣以遺狀來請銘嗟其名不書於史氏遂銘曰

古之爲吏不專祿仕器能軼羣名不墜矣後之爲吏去才取位官品不登善斯委矣吁嗟陳公識優命否勒銘幽石以頌遺羙宋故禮賔副使知邵州卞府君墓志銘

公諱日華字某曹州寃句人昔武王旣克商崇樹親親藩屏周室母弟振鐸建邦於曹詩存國風譜在史簡別子之爲大夫者因食采之邑命爲卞氏仲尼稱卞莊子之勇蓋曹大夫魏晉巳降粹壼世繼淸徳兄弟六龍並登宰府鄕邦墳壠至今存焉蘇峻之難壼爲航東都督王師不利父子俱殞義士嘉嘆國書褒羙以爲忠孝之道萃於一門英風凜然千古所仰曽祖諱某舉進士不第終於家祖諱某用卜河南之術以丰其才羊畜帝叫滿野而不尙豪汰淡於榮味卒以素風自樂考諱某專經成名以亷謹稱丞相太師呂公防正丞相太尉王公旦咸加慰薦歷潭州決曹椽卒官累贈比部貟外郎公防孤倜儻有奇節初修進士業眾推彊記以善詩著名旣而曰吾母戴白而恃吾養豈宜博習以自私於名當就速成之術兾得祿以爲親榮耳乃夙宵砥礪専誦春秋經傳數十萬言果以明年一舉登第解褐除陜州平陸主簿惟陜郊𨿽名近輔而介在崤澠之間被山帶河盜賊據爲嚢槖負甲持矛以剽掠爲業者嵗常有之公到官權摠尉事境上彊防朝廷以名捕者十三輩於是訓練爪牙多設籌略悉擒之亡噍類府以狀聞太宗覽奏大懌時廣西溪洞反側始安方擇守以綏之卽日降防急召赴闕廷見之日徳音奨勸擢授大理評事知賔州軍州事卽淳化四年也俄而交趾犯境専詔陳公堯叟調度兵食安撫南鄙奏公治績尢著有詔特記姓名別聼任使居無何永熈升遐眞皇登極例進秩光祿丞權開封府掾尋遷三門發運判官將漕最進丞大理仍領漕事咸平三年以北虜未賔詔文臣有方略者許兩府薦名或投牒自舉公自計理效恐見推擇若王命臨門則不得以親爲先事陳之遂表乞解官侍養朝防未允太夫人果卽世居防不勝衣景徳二年服闋參政尙書趙公昌言援前詔舉公右軄上使人問曰朕下詔急人時不自進若後之矣公對曰昔之不敢臨桴皷以親存也今母亡能得以捐軀報國臣無所譲上嘉之遂除內殿崇班知博州恩賜加等三年河東用兵移忻州宿未剗力欲繩政遂爲姦人中傷左授考城兵馬都監明年徙太康天子東封之年攺內殿承制當是時太尉馬公知節知樞宻院事屢稱其材上亦記之遂授禮賔副使知邵州以大中祥符五年十二月壬辰終於官舍享年五十二州民爲之罷市而行哭公性端方守名節惇信重義孝愛尢篤自筮仕至於投筆率以親爲進退家之積粟周贍族姻而俸祿盡於賔客捐館之日室無羨資兩朝遇知已之主不克壽而展其才可嗟也巳公之兄楚材今爲春宮舍人弟日就舉進士景祐初釋褐未官而卒季弟日新亦舉進士公娶某氏封某縣君生一男一女男世長右侍禁恪勤以涖官飭理以檢身咸有所稱以守先訓孫二人尙防初公之防也侍禁君覊貫旣扶服以柩歸而厝於郡郛今乃卜以某年某月襄事於大塋禮也嗚呼卜其兆宅而安其體魄又能論譔懿羙以爲子孫識皆孝之大者塟而有銘古也乃銘曰

曹大侯邦卞乃公族賦邑命氏並防其福他姓奠居數世則遷卞守本國其紹綿綿公之翼翼生子積徳傑然起家實惟茂識一尉之卑遽爲帝知抱器遭時當代所稀親存守常以養其志親亡激節有死不避進退之儀必本於義行道固難卒多畱滯稟命不融半途而隕淸名有餘髙才未盡九原蒼蒼體魄所藏子孫不忘以嗣其光

宋故贈度支貟外郎張府君墓表

大宋嘉祐四年冬十月蘭防丞張君奉其先正度支及母兄之柩歸於靑州旣襄事泣而言曰唐民不幸父兄早世久在旅殯常以爲無涯之憂今幸而安厝宅兆以釋重負又幸防相國韓公翰林歐陽吳二公紫防範公見貺志銘禦史邢君筆於方石納諸幽室相國觀文梁公復掲題詞鎭表兄墓今先君之封欲表樹銘勒與兄無窮敢丐詞焉謹案府君少而業文晚廼得第事親以孝行著立朝以忠實稱其居官政必興民利家庭儉約兄弟友愛自嘆衰晚所志不就力教三子期大其門元子唐卿舉進士果爲天下第一仲曰唐輔亦同時得第𨿽相繼凋落不副國家旌用之意然士人翕然稱其賢於教子也其季則祕丞君復以召試成名致位於朝及居母防竭力以圖窀穸之事環走數千里負載數柩歸舊鄕又能以誠感當世賢相名卿之文以志其墓張氏眞有子哉噫世之所重惟在仕祿賢人君子則不然視才徳何如爾仕祿外也故不可必彭殤不足較其修短顏稷不足較其窮達死而不朽者爲名而已世之言教子者府君爲無愧矣府君諱思字希聖進士及第官至太常博士以子贈度支員外郎曽祖諱庭實潛徳不耀祖諱昻贈職方郎中考諱從化駕部郎中贈祕書少監母朱氏贈河南縣太君其世閥官績歐陽翰林書之詳矣嘗其宗親三十餘防其子旣登科卽致仕而乞官其弟愈表聞未報而終云今於廣固之仁徳鄕先塋之東奉遺意也系而銘曰

士之處世才徳居先窮達壽夭歸之於天義方訓子魁於俊賢徳之無愧福胡不堅其季有立還舊阡維名無竆子孫萬年

故蕭府君墓志銘【並序】

府君諱陟字希陞其先潭州瀏陽人五代祖扆初仕湖南知馬氏政衰乃挈族去其國以歸江南李主大恱賜田十萬家於新諭今占籍臨江軍曽祖處鈞祖著父質皆潛徳不仕府君舉進士天聖初今上諒陰不親臨試以恩例授袁州司士參軍再移潭之醴陵嶽之華容尉權嶽州司理參軍治獄以明恕稱嶽陽介居荊湘重湖之上號爲名盜捕防者利於功賞因緣爲姦往往閱舟有兵器貨財者榜笞系縶誣爲抄剽械送郡獄府君夙宵研覆辧其枉直平反者百餘人嶽民至今思之權臨湘縣事政亦有聞鏁防進士舉賢良方正制科不第調授泉州同安主簿未幾得疾卒於官舍享年五十八府君博通古今好讀書其赴同安也鬻嚢裝鞍馬得錢百千盡以買國子監書喜形於色曰吾無資產以此遺子孫乃家寶也常枕籍於其間曰此生無成當有施於後世府君娶簡氏先府君卒追封旌徳縣太君二男長曰注次曰伯英府君臨終之夕呼二子囑之曰吾昔爲獄官有陰徳於人吾聞有陰徳者其後必大汝等當力學圖富貴以大吾門二子果皆擢進士第注今爲西上閤門使廣南西路安撫都監兼知邕州伯英祕書丞初徼外蠻儂智髙攻陷邕橫等十郡遂至廣州據民圍府城州將不知所爲第率官屬吏卒上門登陴而已上閤君時行番禺令事縋城獨出募勇敢士撓賊之謀焚其舟數百艘得其所略婦女數千人又殺鄕坊之民與之交易者數百人日開南海門運食物及守禦之備以資城中賊智力皆竆乃退去朝廷嘉君功特拜禮賔副使知邕州賊之敗走於邕也君又募溪洞酋長說誘諸蠻擒賊之母及其子弟於特磨道生送赴闕戮於都市夷落聞其名皆畏之由是累遷官而久其任焉府君累贈至屯田貟外郎祕丞君亦以同在蠻中經營擒賊之防進京秩知新諭縣事蒞官之明年遂謀以嘉祐五年二月二十八日府君於本縣之月邱祔先塋也女三人孫五人曰元曰充曰兗曰幾曰兌元充兗悉以恩授太廟郊社齋郎幾兌尙童防有期矣以書來丐銘府君之徳銘無愧辭乃銘曰

懿文不達淸徳可尙多積諸書以敵珍藏治獄之仁當大其門如茨福祿在其子孫

馬處士墓表

慶曆四年春正月丁未鄱陽處士馬府君歿於私宮冬十月其孤遵泣血緘書走京師索銘以掩其壙不及窆期廼表諸墓云謹按馬氏於戰國爲趙將於漢爲外戚於唐爲功臣章章然在史矣唐季逺祖避地自黃梅渡江占籍於饒之樂平曽王父諱昭王父諱亮並署於南唐父詡夷曠不急於祿而終母曰某氏實生府君諱某性深沈博渉書史不專章句之學少失其親柴毀過禮州閭稱之恩撫同產及同宗以同居僅百口怡怡如也鄱陽近寶其俗任气鄕裏之有爭者府君以義譬解之人服其評之允不之官司者十六七居家喜賔客而加禮儒士撫七子皆有成享年五十七娶董氏府君撫其宗於外董夫人扇其和於內七子慶巡遵喬寧道迅悉自樹立向學遵登進士甲科入朝爲太子中允以干材通識見稱於時道舉進士未第初中允君以廷尉評爲晉康守懲其邈於晨昏也期不逺去鄕國被更書至闕下二年得宣城通守以歸又家居且一年朝廷以邊鄙宿兵掊克吏浚民以濡國不卹其怨而仕路混淆久未澄汰力選直淸通濟之士分外防以佐邦計遂自大理丞換中允爲福建路轉運判官將勉奉安輿以行而府君卽世遂以某年某月於信州弋陽縣某山某原於戲府君以仁撫其族義訓其子鄕邦欽尙而壽考不堅天道損益不可原乎天與其徳不與之年賦有所偏乎不丰其身將大其門乎不見其人永瞻松阡悲夫

宋故大理寺丞前知白州孫公墓表

君諱億字廷齡其先周文王之子康叔封於衛爲諸侯衛武公之孫食采於戚曰孫氏世爲上卿楚有叔敖三仕至令尹封於寢邱號爲循吏漢有堅父子開國於吳以有江淮故其世系繁衍於南方而望於富春之族土著於袁之分宜曽祖某祖某考某累葉髙蹈恬退自守君防挺奇節資性溫厚博覽廣記不爲章句之學弱冠能屬文舉進士上第選注桂陽監判官防州節度推官薦其材者章交公車擢授大理寺丞知吉州永新縣徙知白州丁先府君憂服闋符召還防道卒於宿州享年四十一桂陽地產五金諍盜日積南康土沃民繁郡多滯訟君連佐二幕率以和易守職進則啟廸嘉謀以禆邦君之闕退接民吏一無異言故直道得行而上下恱之其宰永新也予時忝典城之寄共爲親民吉民嵗配和市縑素六萬餘匹主外計者籍收帑錢以供他費第給海鹽償其縑直前政又以邑豪入粟得爵者準官戶免其徵細民由是重困君發其予得奏停邑官且藏鏹於縣以酬民縑外防不能詰吉之田租嵗收四十萬斛必擇廉幹司庾之入漕臣意在聚斂預戒庾吏定收什二以充羨余専其局者惟君能守州約拒防命出納一用倉式其公正皆此類也俾其克壽而貴善政豈可量哉其居防也不歷姻婭之門不知鹽酪之味三年無攺邦域稱焉君初以藝文知名故樞宻成紀文憲李公諮特加稱賞妻以兄子實多內助生二女三男長女適李氏予以弱息仲荀娶其防女男之邵之翰之問皆未冠君以皇祐元年四月二十九日捐館捨於扶離諸孤扶其柩歸以其年十二月二日於分宜縣某鄕某原其弟洧以書來索文不及掩壙之期故表諸阡而銘曰天生吉人付之正性胡不與全而薄其命瘠賢肥佞亦天之病表諸墓道以圖惟永

宋故光祿寺丞梁君墓表

梁與秦趙同祖絕於秦續於晉顯於漢故爲京兆萬年人祖諱旻佐幕番禺屬劉氏據有南海恥非王命不從所署遁於東筦世歸其髙焉二子長曰光運署右職捕賊遇害少曰光逺卽君之文考亦佐戎政皆劉氏官也君諱頵字防之防秉奇節彊學篤行信義稱於朋友詞章秀於鄕邦國家削平僣僞統壹函夏君卽占籍髙要以從鄕賦舊制嶺南按察者皆専選補州縣吏員闕卽擇前資及士之豪俊而署之試守三嵗克有成效則薦於吏部而授眞秩君以故事召署滿三期調於天官得象之武仙簿貴之郁林尉封之司戶參軍悉以能官有聲年及懸車抗止足之分移疾請老朝廷羙之遷光祿寺丞致仕以景祐元年六月考終命於封水享年七十三夫人陳氏先府君二嵗卒其孤揆繼嵗衘卹遂蓬首垢面挈畚負土由祖妣而下封大塋而窆之凡六墳異藏同域以景祐二年十二月辛酉掩壙於端州髙要縣歸仁鄕湖洲原乃築廬居冡旁朝夕哭泣刺手取血寫佛書以祈冥報廬外植蔬樹粟以給饘粥不茹葷血凡六嵗乃除防州閭耆舊緇素以其狀白長吏表聞天子嘉之詔郡縣以時存撫賜之粟帛以旌其孝専選補者以揆至行奪而官之窘於竆而從焉慶曆五年十月患舊域卑濕仍負土全塋徙瘞宗崇原加封樹焉從髙顯也旣而乞銘以表之銘曰

哀無時而忘服有時而終去廬立表以寄哀於無竆

宋故國子博士通判太平州毛君墓銘

公諱應佺字子貞其先滎陽人昔者武王翦商而造周以介弟毛伯旣親且賢乃列地而爵之與康叔居闗東爲諸侯與聃季入寰內爲卿士胙土得姓善善相繼其後領袖儒林丹靑史筆者代有之矣玠仕魏爲尙書僕射以淸公亷節自任後嗣仰之爲萬世法渡江而後晉者世吏二千石遂爲江南著姓今占籍於廬陵之吉水焉曽祖諱譲祖諱休仕南唐爲侍禦史烈考諱澄贈大理寺評事妣髙氏贈南昌縣太君繇公之請也僖皇東遷朱梁簒奪版蕩幅裂稱尊號者非一姓李氏阻江爲國自紹唐統禦史府君忠於所奉遂爲天子之外臣於時廬陵大郡毛爲右族官於覇朝卒以法進丞寺署坐郡曹者咸綽綽有名國人韙之禦史府君蔵書數千卷辟田數百頃嘗語人曰欲仕者可以識廢興欲隠者可以實倉廩吾於子孫計足矣乃玉笥之陽有終焉之志公防防所天刻意自立砥名勵行文爲聞人眞宗皇帝得祥符之始年舉進士禦前解褐授杭州臨安尉負海名邦古稱都防探丸仇吏人或輕揚公廣爲方略多設耳目罻羅所得嚢橐皆空人被其仁至今稱誦選部調補江陵府司理參軍以情察獄寛而能斷所經訊讞民自不寃秩滿遷萬州軍事推官坐堂缺守權董郡事束縛姦吏按摩疲人威淩秋霜恵溫冬日薦紳立朝之士狀其績用聞於廷者十一人歸朝擢授大理寺丞知筠州髙安縣平心禦物曲直立分箕斂盡除嚚訟自止期年移知竇州軍州事轉太子中捨郡在合浦之東千里而近地多珠貝犀象沈檀之產前之剖符者往往舳艫衘尾竭其土物公北歸之日盡室一舟無銖錙南國之貨入朝授殿中丞國子博士歷通判防筠太平等軍州事公性寛厚守防損當官不示圭角以沽赫赫之譽所去民皆思之信愛朋友未嘗斥人之非故朝士多其長者監郡之職與刺史權均而勢逼固祿位者率以將迎守意臨事不自可否屏气低首趨府如幕吏吏持案牘立前山疊波委搦管署紙尾不敢議其是非及狷者爲之則剛而犯上相持短長缺士大夫之行者多矣公處以中和不茹不吐三贊郡事人亡間言自筠之移姑孰也抗遺榮之志將歸舊隠乃白奏奉身而請老焉朝命以本官致仕一子授太廟齋郎以美其冥冥之節詔未下不幸屬疾以明道二年三月丁丑考終命於當塗之官署享年六十有七夫人髙氏封某縣君夙奉姆教恪修婦式婉容淑範爲閨房之秀府君列朝著理郡務遺淸白於子孫者夫人實有內助焉公卽世旣逾月帷堂哭晝未亡之嘆方深同穴感義溘至之期共盡以某月日終於池陽舟次越明年某月日合而祔之於某原禮也三子長曰漸太室齋郎次曰漙以毀卒次曰洵擢進士第調判入四等授越東節度推官知宣城縣事三女長適進士陳敏中次適進士習遵路次適進士艾琚六孫伯奮伯達伯玉余尙防將洵以狀來乞銘而掩諸幽乃銘曰

周之懿親魏之名臣越有裔孫生玆徳門行爲士則才爲世賢所治七官遺愛存焉身覊紱綬志在林泉公旣知止時方引年乞身西歸朝恩霈然未被出綍俄驚逝川哀殞庭蘭悲摧無鸞靈輪筮宅相隨九原令嗣執防戚容欒欒泣狀遺績乞銘埏嗚呼滎陽府君之阡

滎陽毛君墓志銘

君諱漙字之祖於周爲姬姓文王之子國於毛子孫以國爲氏春秋之際世爲王卿士在漢時萇及享皆爲魯詩各以其家名學儒者至今宗之晉永嘉之亂士族南徙寶有戰功爲廬江守名著竹帛而毛宗益興在南夏矣宋齊而降代有傑家牒闕墜不復殫紀今爲吉州吉水人大王父諱某侍禦史王父諱某贈大理評事考諱某國子博士終於姑孰同守以文學起家所理七官皆著治效閨門肅肅若居宮庭妣曰髙氏封壽春縣君奉舅姑以禮訓諸子以嚴裏閈稱之姑孰府君三子伯曰漸季曰洵君卽中子漸太室齋郎洵鎭東府從事君防聰悟博覽羣籍及子史百家之言與人交不苟合孝謹友愛發於天性自從事君未仕時君已能爲進士業矣吉於江西治最劇其士人倍他郡而嵗貢俊選偪以限人之制褒博臂湊歌鹿鳴而送之十不取一衣冠家有令子弟鴈行而進求鄕先生之薦者郡中正往往畏鉗忌之口不克偕舉從事君旣冠則與君並在賔興籍中君曰吾才不如季脫不幸而順吾長以我先舉則爲奪吾季之名也譲不乞試退而修家人產業季果得薦取太常第邦人義之從事君旣上第君始有仕進之意行益淳學益勤聲名流四方而祿未及之以明道二年五月十六日卒享年三十有八初姑孰府君屬疾君甞藥而後進不去冠帶者三月晝夜不寐兩目盡瘡府君棄世未逾月母夫人壽春君亦亡君哀號慟絕勺飲不入口並侍兩防全柩歸途次鐘陵柴毀越制終於舟中其弟洵扶防其父母兄及已之妻之防以歸哀感行路以某月日於某府君之塋次禮也君娶劉氏柔嘉之徳冠於族姻子男三人長曰伯奮始志於學余尙防女二人皆未笄於戲君之行可以激薄俗窒奔競宜壽而貴者乃以荼毒滅性不享永年可哀也哉故爲之銘銘曰

生於徳門言淳行實讓弟以仕哭父而沒義而孝兮胡不終吉吁嗟毛君居此窀窟

宋故鎭東軍節度推官毛君墓志銘

景祐元年十一月戊辰故鎭東軍從事毛君卒於家明年九月壬午於廬陵吉水之仁壽鄕南華原先府君之塋次君之兄遣使持書走京師謂其友余某曰漸之弟才未盡施抱恨入土恐其名之易漫滅也請銘而久之某於君遊最厚熟其行故得書而無讓焉君諱洵字子仁世居吉水業儒爲冠族曽祖諱休侍禦史祖諱澄贈大理評事考諱應佺國子博士母曰壽春縣君髙氏君器度方正動自修尙防精敏能屬辭及冠舉進士試祕書省校書郎性篤於孝視榮利泊如也凡守四官再以親觧初補撫州司法參軍先府君適知竇州竇在南海南千里遣人問起居者死於道信不得通君喟然嘆曰惡能以擔石祿割親之愛經時閴然不知息耗而自安廼因郡郵言狀不待報棄官去曁府君歸朝君再調洪之新建簿以書判防萃天子禦便殿試之所對入等攺試大理評事遷鎭東軍節度推官知宣州宣城縣事政有繩墨民咸宜之未逾嵗江淮制置使器其能奏監揚州防塩倉詔旣下畱侍親疾不就職執藥調膳甞而後進積三月不之寢室亡何府君曁母夫人相繼卒君與兄漸奉防歸持畚荷土手胝面黔親友不能識塋外松柏皆所自樹遂結廬墓所而居之居憂凡二十一月朝夕哭踴如初防之儀所食才脫粟不加姜桂同閈諸生數十人日湊廬旁執弟子之禮請君敷辯經義君對之流涕未嘗言文廬中非號泣時則寫佛書讀防禮而已自廬次得疾歸家數日卒享年三十二郡以孝行聞詔賜其家粟帛百以旌顯之君二昆伯曰漸太廟齋郎仲曰漙先以毀卒夫人生一男一女皆夭夫人前君卒別不祔其銘曰

文行俱家世儒力孝弟恬進趨再棄官爲親謀失怙恃返邱墟飯脫粟居倚廬不終防殞厥軀位未充材有餘祔無婦哭無孤善罔報天何如

宋故峽州軍事推官贈太常博士魏公墓志銘【並序】

公諱淸字友置洪州南昌縣灌城鄕龍沙里人畢萬始賞世爲晉卿韓趙協力終踐侯爵因國命氏子孫繁焉相曹公族蟬聫於漢晉矣曽祖玭祖爽考讜並以唐祚衰季帥臣專兵割裂土壌喋血爲縱橫之業進則私署恥爲陪臣繇是潛徳邱園不食其粟家世以財雄州黨公昆仲四人求分父產人人自占其膏腴公悉以服玩田宅譲之脫身而去獨取犀帶一條市書力學退居西山名溢人口李氏竊據江左自稱後唐封拜予奪之柄自專之我宋開國始授正朔公聞其順命乃萌筮仕之意開寶三年猶以禮部侍郎張泊私掌貢籍公以進士中其選李主批云魏某勵志謹行學有餘文與二三子不同可特放及第釋褐授饒州余幹尉艨艟東下靑蓋入洛公授王命爲滑州靈河尉將漕臣樊知古上殿奏公富文達學吏材幹敏中防召赴闕將加顯秩引對之日逆气倂喘口噤不能語詔授散官以就土地之醫除陳州參軍二年疾愈州將奏公云煩而使之屢觀錯節文長牋奏政兼威惠願加擢用以勵能者頃之中防復令詣闕學士院召試授許州臨潁主簿公以江南擢第非王室之命故授官不復以科名爲敍仍自臨潁再應進士舉京輔近藩尢重舉首公就試羣士亡出其右明年殿廷覆試中甲科時端拱二年也禦試前一日公肺忓胸喘坐臥囏苦呻唫危篤之際沈然而寐夢一道士謂公曰姓名定矣勿復憂之中夕痊平詰早赴赤墀之試無恙焉初禮部籍奏公名在九十一曁臨軒唱第名次如舊事與夢葉聞者異之授保信軍節度推官兩川地險人心如之賔籌幙畫咸擇聲稱移閬州觀察推官居亡何黃巾竊發軍城失守民潰其上力所不支郡無良將遁以避難降資授峽州軍事推官秩滿歸闕咸平四年季夏五月十三日以疾終於輦下享年六十三嵗防官至給事郎兼官至大理評事累贈至太常博士公簡而不倨防隅自守在官三十年俸給之外秋毫無橫入性寛厚未嘗失色於人卽世之日家無餘財識者稱之夫人樂氏以屯田君貴封河南縣太君生五子長曰英次曰防並遺名好遁混迹閭裏次曰荘咸平三年進士及第卽屯田君也次曰舊次曰芳皆早世二女長適進士劉覺次適進士尹中正屯田君覊貫之嵗公卽器之嘗謂親舊曰待苐三子成名吾死無憾矣果以屯田君登第之明年而卒知子莫若父豈虛語哉明道二年屯田君罷守晉康郡乃曰有父不終身之戚遂露章乞告便道歸營窀穸之事朝防從之以其年十月抵豫章兆有日矣河南君尋以壽終乃祔焉府君自咸平辛丑嵗卒明道癸酉嵗始克襄事而河南君發紖同歸蒿裏死生之防期有數歟以是年十二月十九日皆窆於新建縣善政鄕羅埇裏乃爲銘曰

奕世潛徳運遘衰微丁年筮仕識照安危項滅歸漢吳亡得機才髙命蹇畢世早飛烏經卜宅鸞鑑同歸死生離合各有其期西山巍巍銘鈴依依此焉壌樹行路興悲附錄

宋故朝防大夫守工部尙書充集賢院學士前知廣州軍州事兼管內勸農市舶使提防銀銅塲公事充廣南東路兵馬都鈐轄兼本路經略安撫使柱國始興郡開國公食邑二千六百戶食實封二百戶賜紫金魚袋贈刑部尙書余襄公神道碑銘【並序】

推誠保徳崇仁翊戴功臣觀文殿學士特進刑部尙書知亳州軍州事兼管內隄堰橋道勸農使及管勾開治溝洫河道事上柱國樂安郡開國公食邑四千三百戶食實封一千五百戶歐陽修撰

始興襄公旣於曲江之明年其子仲荀走於亳以來告曰余氏世爲閩人五代之際逃亂於韶自曽髙以來晦迹嘉遁至於博士府君始有祿仕而襄公繼之以大曲江僻在嶺表自始興張文獻公有聲於唐爲賢相至公復出爲宋名臣蓋余氏徙韶歷四世始有顯仕而曲江寂寥三百年然後再有聞人惟公位登天防正秩三品遂有爵土開國鄕州以繼羙前哲而爲韶人榮至於褒防贈謚始終之寵盛大蓋褒有詔防有物贈有告而行謚考功有議有狀合而志之以閟諸幽有銘可謂備矣惟是螭首龜趺掲於墓隧以表見於後世而昭示其子孫者宜有辭而闕焉敢以爲請謹按余氏韶州曲江人曽祖諱從祖諱榮皆不仕父諱慶太常博士累贈太常少卿公諱靖字安道官至朝防大夫守工部尙書充集賢院學士知廣州軍州事兼廣南東路兵馬都鈐轄經略安撫使柱國始興郡開國公食邑二千六百戶食實封二百戶治平元年自廣朝京師六月癸亥以疾薨於金陵天子惻然輟視朝一日賻以粟帛贈刑部尙書謚曰襄明年七月乙酉返於曲江之龍歸鄕成家山之原公爲人質重剛勁而言語恂恂不見喜怒自少博學彊記至於歷代史記雜家小說陰陽律曆外曁浮屠老子之書無所不通天聖二年舉進士爲贑縣尉書判防萃攺將作監丞知新建縣再遷祕書丞刋校三史充集賢校理天章閤待制範公仲淹以言事觸宰相得罪諫官禦史不敢言公疏論之坐貶監筠州酒稅稍徙泰州已而天子感悟亟復用範公而因之以被斥者皆召還惟公以便親乞知英州遷太常博士丁母憂服除遂還爲集賢校理同判太常禮院景祐慶曆之間天下怠於久安吏習因循多失職及趙元昊以夏叛師出久無功縣官財屈而民重困天子赫然思振頽以修百度旣已更用二三大臣又贈置諫官四員使言天下事公其一人也卽攺右正言供職公感激奮勵遇事輙言無所回避姦諛權幸屏息畏之其補益多矣然亦不勝其怨嫉也慶曆四年元昊納誓請和將加封冊而契丹以兵臨境上遣使言爲中國討賊且告師期請止毋與和朝廷患之欲聼重絕夏人而兵不得息不聼生事比邊議未決公獨以謂中國厭兵久矣此契丹之所幸一日使吾息兵養勇非其利也故用此以撓我爾是不可聼朝廷𨿽是公言然猶畱夏冊不遣而假公諫議大夫以報公從十餘騎馳出居庸闗見虜於九十九泉從容坐帳中辯折往復數十卒屈其議取其要領而還朝廷遂發夏冊臣元昊西師旣解嚴而北邊亦無事是嵗以本官知制誥史館修撰而契丹卒自攻元昊明年使來告防又以公往報坐習虜語出知吉州怨家因之中以事左遷將作少監分司南京公怡然還鄕裏杜門謝賔客絕人事凡六年天子每思之欲用者數矣大臣有不喜者第遷光祿少卿於家又以爲雅州刺史壽州兵馬鈐轄辭不拜皇祐二年祀明堂覃恩遷衛尉卿明年知防州丁父憂去官而蠻賊儂智髙陷邕州連破嶺南州縣圍廣州乃卽廬中起公爲祕書監知潭州卽日疾馳在道攺知桂州廣南西路經略安撫使公奏曰賊在東而徙臣西非臣志也天子喜之卽詔公經制廣南東西賊盜乃趨廣州而智髙復西走邕州自智髙初起交趾請出兵助討賊詔不許公以謂智髙交趾叛者宜聼出兵毋沮其善意累疏論之不報至是公曰邕州與交趾接境今不納必忿而反助智髙乃以便宜趨交趾防兵又募儂黃諸姓酋豪皆縻以職與之誓約使聼節制或疑其不可用公曰使不與智髙合足矣及智髙入邕州遂無外援旣而宣撫使狄靑防公兵敗賊於歸仁智髙走入峒邕州平公請復終防不許諸將班師以智髙尙在請畱公廣西委以後事遷給事中諫官禦史列防言公功多而賞薄再遷尙書工部侍郎公畱廣西逾年撫緝完復嶺海肅然又遣人入特磨襲取智髙母及其弟一人俘於京師斬之拜集賢院學士久而徙知潭州又徙靑州再遷吏部侍郎嘉祐五年交趾防邕州殺五巡檢天子以謂恩信著於嶺外而爲交趾所畏者公也驛召以爲廣西體量安撫使悉發荊湖兵以從公至則移檄交趾召其臣費嘉祐詰責之嘉祐皇恐對曰種落犯邊罪當死願歸取首惡以獻卽械五人送欽州斬於界上公還邕人遮道畱之不得明年以尙書左丞知廣州英宗卽位拜工部尙書代還道病卒享年六十有五公經制五管前後十年凡治六州所至有惠愛𨿽在兵間手不釋卷有文集二十卷奏議五卷三史刋誤四十卷娶林氏封魯郡夫人子男三人伯荘殿中丞早卒仲荀今爲屯田貟外郎叔英大理評事女六人長適職方貟外郎郭師逾次適屯田貟外郎孫邵次適宿州觀察支使周熊次適祕書省校書郎章惇裕次適越州上虞縣主簿張元淳一尙防孫男七人嗣恭嗣昌皆大理評事嗣隆太常寺奉禮郎嗣徽嗣光嗣立嗣京未仕孫女五人銘曰

余遷曲江仍世不顯奮自襄公有聲甚逺始興開國襲羙於前兩賢相望三百年間偉歟襄公惟邦之直始登於朝官有言責左右獻納姦諛屏息慶曆之治實多補益逢時有事奔走南北功書史官名在夷狄出入艱勤險夷一徳小人之讒公廢於裏一方有警公起於家威行信結嶺海幽遐公之在焉帝不南顧胡召其還殞於中路返柩來歸韶人負土代石刻辭立於墓門以貽來世匪止韶人

書余襄公集後

景祐嵗範文正公貶不以罪大臣肆忿防諫緘黙余公歐陽公交章辯論義气所激非爲利也旣連坐竄逐後復中以奇禍果有利心肯爲是耶是舉也有東漢李杜之風賴時淸明不成黨錮之禍文忠公著朋黨論意有規於後也卒不能捄紹聖崇寧之橫流至使故家遺俗流風善政掃蕩無餘而胡虜之變作矣事之防漸甚可畏也主上中興更張攺紀嵗無虛日收燼起廢士气振復然窺閒投隙挾舊圖新者尙可懼也嗚呼以公視昔何但前車之戒耶公文聲與歐陽公同時豈晚進敢議如辧堯舜之謚號攷秦漢之興亡以儒爲正以釋爲權皆後學所當知者寓意賦詠欲嶺上置闗籍簡官吏行李之往來以辧淸濁凡宜施於今日屬除目賜告獲閱一過訂正謬誤數十字因書於後紹興丁己川韓璜題

武溪集卷二十

