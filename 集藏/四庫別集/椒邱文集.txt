

欽定四庫全書

集部六

椒邱文集

別集類五【明】

提要

【臣】等謹案椒邱文集三十四卷明何喬新撰喬新有周禮集注已著錄明史喬新本傳載其歷任中外多著政績人以气節剛方爲萬安劉吉所排故迄不得大用又載江西巡撫林俊爲喬新請諡時中防詰喬新致仕之由給事中吳世忠爲訟寃以鄒魯之劾喬新比於蔣之奇劾歐陽修胡紘劾朱子是誠太過然核其立朝始末嶽嶽懷方在成化治之間不能不謂之名臣也是集前三卷爲防略蓋科舉之學次五卷爲史論次十二卷爲雜文次五卷爲詩次六卷爲碑誄次三卷爲奏議外集一卷則往來贈答之文爲婺源余瑩所編輯喬新不以文章名而所作詳明剴切直抒胸臆學問經濟實具見於斯史稱其博綜羣籍聞異書輒借鈔積三萬餘帙皆手自校讐著述甚富則有本之言固宜與枵腹髙談者異矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

椒邱文集卷一

明何喬新撰

防府十科摘要

經科

六經

六經未作而聖人之道蘊於一心六經旣作而聖人之道昭乎萬世蓋經以載道道本於心茍非聖人作經以明斯道又何以爲天地立心爲生民立命爲萬世開太平也哉昔者吾夫子祖述憲章刪定系作垂六經以詔萬世易作而吉凶禍福之驗該矣書作而治亂存亡之戒明矣詩作而吟詠性情之美極矣動蕩天地之中和而爲禮樂斧衮二百四十年之善惡而爲春秋由是二帝三王之道益明於天下矣然六經心學也是故說天莫辧乎易由吾心卽太極也說事莫辧乎書由吾心政之府也說志莫辧乎詩由吾心統性情也說理莫辧乎春秋由吾心分善惡也說體莫辧乎禮由吾心有天序也導民莫過乎樂由吾心備太和也是惟聖人一心皆理也眾人理𨿽本具而欲則害之故聖人卽本其心之所有而以六經教之其人之溫柔惇厚則有得於詩之教焉疏通知逺則有得於書之教焉廣博易良則有得於樂之教焉潔靜精微則有得於易之教焉恭儉莊敬則有得於禮之教焉屬辭比事則有得於春秋之教焉秦漢以來心學不傳不知六經實本於吾之一心所以髙者涉於空虛而不返卑者安於淺陋而不辭京房溺於名數世豈復有易孔鄭専於訓詁世豈復有書詩董仲舒流於災異世豈復有春秋樂固亡矣至於大小戴氏之所記亦多未純世豈復有全禮哉經旣不明則不正經旣不正則國家安得而善治鄕閭安得有善俗乎文中子曰九師興而易道微三傳作而春秋散齊韓毛鄭詩之末也大戴小戴禮之衰也書殘於古今樂失於齊魯夫豈無徴而言之哉此六經之大略也而其詳又可考焉自伏羲畫卦而大易之道著連山者炎帝之易夏后氏因之以作易者也其卦以艮爲首蓋以艮者山也艮所以成言乎物故曰連山具其體也歸藏者黃帝之易而商人因之以作易者也其卦以坤爲首蓋以坤者地也坤所以厚徳載物故曰歸藏取其用也逮至於周而易之書大備故周易之卦以幹爲首蓋以干者天也幹所以首出庶物故曰周易觀其象也三易之體各以一卦爲首各以一義爲先然經卦皆八其別皆六十四夏商易取七八以不變爲占也周易取九六以變爲占也隋藝文志有歸藏十三卷出於劉光伯所上意甚淺陋唐藝文志有連山十卷出於長孫無忌次述文多闕誤則二書之不傳久矣然嘗求之周易尙有可言者所謂兼山艮卽連山之遺意也六爻皆別人像所謂坤以藏之卽歸藏之遺意也全體皆言地道其書𨿽不存其象則可得而推焉重卦之人諸儒不同然十三卦制器尙象旣羲農所取則重於伏羲明矣十翼之說亦有不同大抵不出乎彖象文言系辭說卦序卦雜卦之中又豈可捨是而他求十翼哉上經之卦三十所以象陽奇下經之卦三十四所以象陰偶上經首乾坤而終於離坎者蓋首於天地陰陽之正也故以水火之正終焉下經首咸恆而終於未濟者蓋先於夫婦陰陽之交也故以水火之交終焉自漢以來考象占者疑於術數而不得其通簡易之法談義理者淪於空寂而不適乎仁義中正之歸丁寛作易說三萬言而訓詁之學興焦延壽述陰陽災異而穿鑿之起子夏之易不依古易篇次而遵費氏則爲後人之假托可見矣九師之易王通以爲易道因之而微則無資於聖經可知也王弼之傳則髙談理致祖尙淸虛而已頴達之防則隨文生義依徇王氏而已迨程子作易傳易之義理始大明朱子作本義易之象占始益著蓋程子之易發揮孔子之十翼者也朱子之易則推三聖教人卜筮之防者也後世有功於易道非程朱而何哉夫書卽古史也伏羲氏之書則曰山墳君臣民物陰陽兵象八者而已神農氏之書則曰气墳歸藏生動長育止殺八者而已黃帝之書則曰形墳天地日月山川雲气八者而已孔子刪書定爲百篇其芟除墳典而不錄者以其世尙洪荒而莫考也斷自唐虞以爲始者以其道原中正而無也傷周道之旣東而東周之興汲汲有望於魯則取伯禽之誓師而費誓固有深意也嘆王綱之解紐而天下之勢駸駸將入於秦則取穆公之悔過而秦誓非示微意乎其間所載如堯舜之揖遜湯武之放伐大而天文地理之所奠序微而艸木鳥獸之所含生精而性命道徳之蘊粗而法度官名之著上下千百年間靡不悉備焉無非恢宏至道示人主以軌範也然書有六體典謨訓誥誓命是也其讀二典也則知其爲君道之盡其讀三謨也則知其效臣職之至訓戒於君上則事得以規正誥告於臣民則情得以通達有誓焉則俾士庶之盡命而知所畏有命焉則俾臣下之盡心而知所稟出治規模燦然畢具乃若典謨𨿽爲二帝之書然觀誓徵苗之師命羲和之官則未嘗無誓命也訓誥誓命𨿽爲三王之書然觀商有先人之典周有丕顯之謨則未嘗無典謨也迨秦焚書百篇僅存其半其出於伏生口授者謂之今文而得於孔壁所藏者謂之古文今文多艱澁而古文反平易者以伏生記錄之實語難工而安國潤色之雅辭易好也然小序之說必非出於聖而大序之文又甚絕不類於西漢此其可疑也自漢以來傳者非一安國之注類多穿鑿頴達之防惟詳制度近世之注朱子所取者四家而王安石傷於鑿呂祖儉傷於巧蘇軾傷於略林之奇傷於繁至蔡氏集傳出別今古文之有無辧大序小序之訛舛而後二帝三王之大經大法燦然於世焉詩之作也以風雅頌爲之經以賦比興爲之緯風則閭巷風土男女情思之辭雅則朝防宴享公卿大人之作頌則鬼神宗廟祭祀歌舞之樂其所以分者皆以篇章節奏之異而別之也賦則直陳其事比則取物爲比興則托物興辭其所以分者又以屬辭命意之不同而別之也先王盛時天子巡狩命太宰陳詩以觀民風迨王靈不振巡狩之禮輟而陳詩之禮廢矣吾夫子刪而定之爲三百十一篇其以二南爲首者猶易之首乾坤書之先二典也其以商頌魯頌爲終者猶書之訖於周而兼錄費誓秦誓也其降黍離爲國風者蓋自平王東遷雅頌不作而其風下儕於列國也其以豳風居十三國之末者以曹檜之亂極思治必如是而後可也故先儒以二南二十五篇爲正風邶鄘至豳風十三國爲變風鹿鳴至菁莪二十六篇爲正小雅六月至何艸不黃五十六篇爲變小雅文王至捲阿十八篇爲正大雅民勞至召旻十三篇爲變大雅然周南無周公之詩而召南有召公之詩蓋周公在內近於文王𨿽有徳而不見則其詩不作召公在外逺於文王功業著明則詩作於下也七月周公所作而系於風公劉召公所作而列於雅蓋七月之詩言其風俗故系於豳風公劉之詩言其政事故列於大雅也魯之有頌者成王以周公有大勲勞而賜以天子禮樂也商之有頌者成王封微子以承先代之後有樂歌以奉成湯之祀也宋之無風者以其時王所客不可貶黜故巡狩不陳其詩也楚之無詩者以其僣號稱王不可黜陟故太師不錄其詩也詩序之作說者不同先儒以序之首句爲毛公所分而其下推說云云爲後人所益也漢興言詩者四家魯詩起於申公而盛於韋賢齊詩起於轅固而盛於匡衡韓詩起於韓嬰而盛於王吉毛詩則毛公爲之訓詁鄭爲之箋注三詩旣亡而毛詩獨存𨿽其義未能盡合於經而考三家僅存之說其不合者尢多焉魯詩則謂闗雎者刺康後之晏起而作也齊詩則謂黍離者衛公子壽閔其兄伋而作也韓詩則謂芣苢者婦人傷夫有惡疾而作也若此者皆與毛詩異矣至於趙宋歐陽氏王氏蘇氏呂氏於詩皆有訓釋𨿽各有發明而未能無遺憾者自朱子之傳一出則三百篇之防燦然復明若太空之日月而出於云霾之積陰也王者之迹熄而詩亡詩亡然後春秋作周轍旣東王風亦降吾夫子嘆明王之不作懼天理之將滅乃假魯史而修春秋以亂世而寓治法其始於魯隱之元年者所以傷西周之不復也至於獲麟而止者所以嘆世道之終不能復行也其書天王世子王后夫人諸侯大夫之類所以厚五品之倫敍非惇典乎其書郊禘雩社朝聘防盟崩薨卒之類所以正五禮之品秩非庸禮乎字子突嘉季子因其善而褒之所以命徳也名宰咺削翚氏因其惡而貶之所以討罪也然其記事或系於時或系於月或系於日蓋防盟侵伐不可指日而期故多書時天子諸侯之禮有七月五月之差不可指日而防故多書月子生及君臣薨卒一定不易故多書日此自然之理也諸儒之說春秋有謂以一字爲褒貶者其說本於太史公有謂有貶無褒者其說本於孟子有謂褒貶俱無者其說本於竹書紀年然泥於一字褒貶之說則春秋字字皆挾劍防風霜聖人不如是之勞煩也泥於有貶無褒之說則春秋乃司空城旦之書聖人不如是之慘刻也泥於褒貶俱無之說則春秋乃瑣語小說聖人又未嘗無故而作經也大抵聖人作春秋寓褒貶於善惡之彰彰明筆削於先後之繩繩其防逺其義微智如子貢未可以言春秋觀經書閏月不告朔猶朝於廟此聖人愛禮之意也而子貢欲去告朔之餼羊則子貢之智未可以言春秋也賢如子路未可以見春秋觀經書趙鞅帥師納衛世子蒯瞶於戚此聖人正名之意也而子路乃以正名而爲迂則子路之賢未可以見春秋也自麟經絕筆傳者五家然騶氏無師夾氏無書故其傳冺焉傳於世者左氏公羊谷梁而已耳春秋因三傳而經防益明者有焉因三傳而經防益晦者有焉左氏身爲國史躬覽載籍考事精詳文辭可美固艷而富矣然多敍鬼神之事預言禍福之期若申生之托狐突荀偃死不受含伯有之厲彭生之妖則其失也誣矣谷梁辭淸義通若論隱公之小惠虞公之中知固淸而婉矣然元年大義而無發明益師不日之惡略而不言則其失也短矣公羊說事分明善能裁斷若斷元年五始益師三辭美惡不嫌同辭貴賤不嫌同號固辧而裁矣然若單伯之淫叔姬鄫子之請魯女論叔術之妻嫂是非說季子之兄弟飲食則其失也俗矣至趙啖陸淳之辧明而開示後人之所學有所據劉氏意林之書出而墨守膏肓之論詳宋之論春秋而有成書者無如胡文定公其次則永嘉陳傅良文定之傳精白而博贍慷慨而精切其於義利之分中外之辧綱常之正亂賊之討彰彰乎烈日之明也凜凜乎秋霜之肅也然所失者信公谷之太過求褒貶之太詳多非本防陳氏之論世變以爲有隱桓莊閔之春秋有僖文宣成之春秋有襄昭定哀之春秋然其於褒貶以傳之所書而論經之所不書則傳事又豈一一皆實乎儀禮未知孰作或以爲周公作之也孔子有學禮之言禮記有讀禮之文當是時固已有簡牘之傳矣決非秦漢間筆也其法度必出於聖人若曰周公作之則非所敢知也遭秦焚書禮經廢壊其傳於世者十七篇而已冠昏相見三篇皆士禮也鄕飲鄕射二篇大夫禮也燕射聘覲公食大夫五篇諸侯禮也士喪旣夕士虞特牲饋食四篇皆諸侯之士喪祭禮少牢饋食有司徹二篇皆諸侯之卿大夫祭禮喪服一篇則通言上下之制漢興髙堂生得之以授瑕丘蕭奮奮授東海孟卿卿授後蒼蒼授戴徳戴聖是爲今文後魯恭王壊孔子宅得古經五十六篇於壁中河間獻王得而上之其十七篇與儀禮正同餘三十九篇藏在祕府是爲古文哀帝初劉歆欲以列之學官而諸博士不肯置對竟不得立唐初猶存諸儒不以爲意遂至於亡惜哉及宋朱子與東萊呂氏商訂三禮篇次欲取禮記中有闗於儀禮者附之經其不系儀禮者別爲記呂氏旣不及答而朱子亦不及爲晚乃作儀禮經傳通解以儀禮爲綱分王朝邦國等類而禮記分隸於其間亦未成之書而喪祭二禮又其門人黃氏楊氏所續也近世臨川吳氏獨疑其經傳混淆以爲經之章也而以爲記補記補傳分隸於其左其與彖象傳之附易經者有以異乎經之篇也而以傳篇記篇補篇錯處於其間其與左氏傳之附春秋經者有以異乎是豈朱子之所以相遺經者哉於是重加纂次以十七篇者並依鄭氏次第爲正經取戴氏鄭注中有經篇者爲逸經凡八篇其二取之小戴記投壺奔喪也其三取之大戴記公冠諸侯遷廟諸侯釁廟也其三取之鄭氏注中霤禘於太廟王居明堂也禮各有義則經之傳也以戴氏所存兼劉氏所補者合之爲傳凡十篇蓋小戴記中冠義昏義鄕飲酒義射義燕義聘義乃周末漢初之人作以釋禮而戴氏抄以入記乃依禮經篇次萃爲一編射義一篇疊陳天子諸侯卿大夫士之射釐爲鄕射義大射義二篇士相見義公食大夫義則用淸江劉原父所補惟覲義闕則取大戴記朝事一篇以備之正經居首逸經次之傳終焉皆別爲捲而不相紊凡周公之典未墜於地者蓋略包舉而無遺矣周禮一書乃周家致太平之迹也周公當功成治定之日禮備樂和之際作爲此書以粉飾太平詳於典章文物而不及於道化嚴於職分官守而不切於君身今觀一書之中其兵農以井田其取民以什一其教民以鄕遂其養士以學校其建官以三百六十其治天下以封建其威民以肉刑大本旣立然後其品節條目日夜講求而增益之其上則六典八法八則九柄九貢九賦九式之序其次則祭祀朝聘冠昏喪紀師田行役之詳下至於車旗圭璧之器梓匠輪輿之度與夫畫繢刮摩搏埴之法又其細則及於登魚取龍擉鼈之微莫不備具如天焉有象者在如地焉有形者載非聰明睿智孰能及此哉柰何一毀於戰國之諸侯再毀於秦坑之烈焰漢興百餘年河間獻王始上其書於祕府又百年劉歆始列其書於錄略惟其晚出故當世儒者共疑之或謂文王治岐之書或謂成周理財之書或以爲戰國之陰謀或以爲漢儒之附防竊謂五等之爵九畿之服祭天祀地之禮朝覲防同之事皆非文王時所得爲也𨿽其書固詳於財然其規畫也似巧而惠下也甚厚其經入也似丰而奉上也甚約謂理財之書又非深知周禮者也使戰國有如是之法則爲三代矣使漢儒有如是之學尙爲漢儒哉不幸書未成而公亡其間制度有未施用故封國之制不合於武成建都之制不合於召誥設官之制不合於周官九畿之制不合於禹貢凡此皆預爲之而未經行也歐陽氏疑其設官太多者非惟一官可以兼眾職而有其事則設無其事則廢者亦多也豈常置其官而多費廩祿乎蘇氏疑王畿千里無地以容之者蓋王畿四方相距千里凡逺郊近郊甸地稍地大都小都截然整齊如畫棊局亦其設法則然耳而其地則包山林陵麓在其中安能如一圖哉胡氏疑冢宰論道之官不當統宮壼財用之事殊不知財用統於冢宰則用度有節而無侈用濫賜之宮壼統於冢宰則身修家齊而無女寵嬖幸之習是乃格心之要務也又豈可輕議其非哉𨿽然欲行聖人之事則必當法聖人之書欲法聖人之書則必當求聖人之心彼劉歆之諂新室則溺於所習之諛佞王安石之行新法則拘於所習之偏駁大率假聖人之法言行一已之私志宜其用之而不驗也獨宇文周用蘇綽之言蓋已略仿周禮而行之如授田之法府衛之志後世此意稍爲近古有唐因之亦致太平特以其無聖人之心不能擴而充之以致聖人之治耳昔盧植言周禮與春秋相表裏蓋周禮爲尊王作而春秋亦爲尊王作也故周官記三百六十屬之分職而冠之以惟王之一辭春秋載二百四十年之行事而首之以書王之特筆玆非二書之相爲表裏乎然則詆以爲非聖人之書者謬矣禮記之作出自孔氏蓋七十子之徒共撰所聞或錄舊禮之義或錄變禮所由或兼記體履或雜敍得失見於漢初者二百餘篇戴徳刪爲八十五篇號大戴禮戴聖刪爲四十九篇號小戴禮精粗雜記靡所不有不能皆純曲禮論撰於曲臺而不及五禮之本王制著述於博士而盡失先王之意緇衣本乎公孫尼子而仿魯論之文禮運載夫子之說而大道之言則本於老氏之遺意經解引易之緯書而嘗禘之說多牽於夫子之緒論明堂位周公踐阼之說乃流俗之妄語月令四時異居之制以陰陽之拘忌其言之疵者大略如此然其文繁其義博學者觀之如適大都之市珠璣寶玉隨其所取如遊阿房之宮千門萬戶隨其所入博而約之亦可弗畔未可以其言非盡出於夫子而輕議之也唐魏徴以小戴彚次不倫更作類禮二十篇然不可見不知其書何如也宗時王巖請刪去禮記舊文益以經事張說以爲禮記不刋之書去聖旣逺不可攺易臨川吳氏始取二戴之記重加序次小戴記中大學中庸旣爲朱子之所表章以與語孟並爲四書固不容復厠之禮篇投壺奔喪儀禮之經亦不可雜之於記冠昏鄕飲燕射聘義儀禮之傳亦別輯以附於經其存者凡三十六篇曰通論者九曲禮內則少儀玉藻通記大小儀文而深衣附焉月令王制専記國家制度而文王世子明堂位附焉曰喪禮者十一喪大記雜記喪服小記服問檀弓曽子問六篇記喪而大傳間傳問喪三年問喪服四制五篇則喪之義也曰祭禮者四祭法一篇記祭而郊特牲祭義祭統三篇則祭之義也曰通論者十有二禮運禮器經解一類哀公問仲尼燕居仲尼閒居一類坊記表記緇衣一類儒行自爲一類學記樂記其文雅馴非諸篇比則以爲是書之終大戴記中公冠諸侯遷廟諸侯釁廟旣以爲儀禮之經朝事一篇又以補儀禮之傳投壺亦入逸經哀公又爲小戴所取其存者猶三十四篇但其書冗泛不及小戴逺甚蓋彼其膏華而此其渣滓耳然或間存精語不可棄遺夏小正猶月令也明堂猶明堂位也本命以下雜錄事辭多與荀子賈傅之書相出入非専爲記禮設禮運以下諸篇之比也夫導民以禮風之以樂古者以詩書禮樂造士謂之四教後世兼以易春秋謂之六經漢唐並立五經博士曰詩書禮易春秋而已獨樂書無傳焉漢興獨一制氏以雅樂聲律世其官頗能紀其鏗鏘鼓舞而不能言其義文帝時周禮未出魏樂人竇公獻其書乃大司樂大宗伯之二章武帝時河間獻王好儒術與毛生等共采周公及諸子言樂事者以作樂記獻八佾之舞與制氏不相逺其內史丞王定傳之以授常山王禹成帝時爲謁者數言其義因獻其書有二十四篇及劉向校書得二十三篇又與禹之所傳不同故著爲別錄今樂記所錄有樂本樂論樂施樂言樂禮樂情樂化樂象賔牟賈師乙魏文侯十一篇之外又有奏樂樂器樂作意始樂穆說律季禮樂道樂義昭本昭頌竇公十二篇名存而辭亡則樂書遺缺者多矣然樂書𨿽亡而雜出於二禮者猶可覈也樂記一篇可以爲樂經而陳暘樂書亦可刪其繁蕪以附於後他如宋之景祐樂記房庶之樂書補亡蔡元定之律呂新書吳仁傑之樂舞新書皆防考以輔翼之庶乎可以補樂書之闕矣

河圖洛書

馬圖出河而闡造化之機龜書出洛而示陰陽之妙此八卦之本原九疇之根柢聖人因之以立教於天下後世者也是故一六水居北二七火居南三八木居東四九金居西五十土居中此河圖之數也九前一後三左七右二前左四前右八後左六後右此洛書之數也河圖以五生數統五成數而同處其方蓋揭其全以示人而道其常數之體也洛書以五奇數統四偶數而各居其所蓋主於陽以統陰而肇其變數之用也其皆以五居中者蓋凡數之始一陰一陽而已陽之象圓圓者徑一而圍三陰之象方方者徑一而圍四圍三者以一爲一故參其一陽而爲三圍四者以二爲一故兩其一陽而爲二是所謂參天兩地者也三二之合則爲五矣故圖書皆以五居中也河圖以生數爲主故其中之所以爲五者亦具五生數之象洛書以奇數爲主故其中之所以爲五者亦具五奇數之象其數與位皆三同而二異蓋陽不可易而陰可易也河圖之一二三四各居其五本方之外而六七八九十者又各因五而得數以附於其生數之外洛書之一三七九亦各居其五象本方之外而二四六八者又各因其類以附於奇數之側蓋中者爲主而外者爲客正者爲君而側者爲臣亦各有條而不紊也河圖主全故極於十而奇偶之位均論其積實則偶贏而奇乏也洛書主變故極於九而其位與實皆奇贏而偶乏也必皆虛其中然後陰陽之數均於二十而無偏耳河圖運行之序自北而東左旋相生固也然對待之位則北方一六水克南方二七火西方四九金克東方三八木而相克者已寓於相生之中洛書運行之序自北而西右轉相克固也然對待之位則東南方四九金生西北方一六水東北方三八木生西南方二七火其相生者已寓於相克之中蓋造化之運生而不克則生者無從而裁制克而不生則克者亦有時而間斷此圖書生成之妙未嘗不各自全備也若以七八九六之數言之其在河圖則七九爲陽陽主進六八爲陰陰主退進則饒故老陽饒於八少陽饒於六退則乏故老陰乏於七少陰乏於九此陰陽老少進退饒乏之正也老陽之位一老陰之位四而河圖則以老陽之九居乎四之外而老陰之六居乎一之外少陰之位二少陽之位三而河圖則以少陰之八居乎三之外少陽之七居乎二之外此陰陽老少互藏其宅之變也其在洛書𨿽縱橫有十五之數是皆七八九六之相爲消長一得五爲六而與南方之九疊爲消長四得五爲九而與西北之六疊爲消長三得五爲八而與西方之七疊爲消長二得五爲七而與東北之八疊爲消長也虛五分十者虛中五之外則縱橫皆十以其十者分之則九者十分一之餘八者十分二之餘七者十分三之餘六者十分四之餘也防伍錯綜無適而不遇其七八九六之合焉此所謂變化無窮之妙也先儒謂伏羲則河圖以畫易大禹則洛書以敍疇蓋則河圖者虛其中則洛書者總其實也河圖之虛五與十者太極也奇數二十偶數二十者兩儀也以一二三四爲六七八九者四象也析四方之合以爲乾坤離坎補四隅之空以爲兌震巽艮八卦也洛書之數其一爲五行其二爲五事其三爲八政其四爲五紀其五爲皇極其六爲三徳其七爲稽疑其八爲庶徵其九爲福極其位與數尢曉然矣論其取則易乃伏羲之得於圖而初無待於書範乃大禹之得於書而未追考於圖然圖之與書未始不相通焉蓋以河圖而虛十則洛書四十有五之數也虛五則大衍五十之數也積五與十則洛書縱橫十五之數也以五乘十以十乘五則又皆大衍之數也洛書之五又自含五而得十而通爲大衍之數矣積五與十則得十五而通爲河圖之數矣孰謂其有異哉劉歆謂河圖洛書相爲經緯八卦九章相爲表裏蓋經言其正緯言其變主圖而言則圖爲經而書爲緯也主書而言則書爲經而圖爲緯也所取則者爲表相通者爲裏故圖之表爲八卦而其裏亦可明疇也書之表爲九疇而其裏亦可畫卦也

先天後天

伏羲出而先天之卦圖以陳文王出而後天之卦圖以演蓋先天者乾坤縱而六子橫易之體也後天者震兌橫而六卦縱易之用也體立而用行此先天後天可相有而不可相無也請詳陳之乾南坤北離東坎西震東北兌東南巽西南艮西北此伏羲先天之卦位也離南坎北震東兌西乾西北坤西南巽東南艮東北此文王後天之卦也先天所重在乾坤後天所重在震兌先天有乾坤之縱以定南北之位然後六子之橫列於東西者倚之以爲主是相與對待以立其體也後天有震兌之橫以當春秋之正然後六卦之縱其成全於冬夏者資之以爲始是疊爲流行以致其用也以先天言之圓圖之左方自震至乾皆進而得其已生之卦猶自今日而追數昨日也故曰數往者順其右方自巽至坤皆進而得其未生之卦猶自今日而逆計來日也故曰知來者逆然本易之所以成則其先後始終如圓圖右方之序而已故曰易逆數也圓圖左屬陽右屬陰坤無陽艮坎一陽巽二陽是陽在陰中逆行也乾無陰兌離一陰震二陰是陰在陽中逆行也震一陽離兌二陽乾三陽是陽在陽中順行也巽一陰坎艮二陰坤三陰是陰在陰中順行也以後天言之自乾南坤北而交則乾北坤南而爲泰矣自離東坎西而交則離西坎東而爲旣濟矣乾坤之交者自其所以成而反其所由生也故再變則幹退乎西北坤退乎西南也坎離之變者東自上而西西自下而東也故乾坤旣退則離得乾位坎得坤位也震東兌西者陽主進故以長爲先而位乎左陰主退故以少爲貴而位乎右也坎北者進之中也離南者退之中也男北而女南者互藏其宅也四者皆當四方之正位而爲用事之卦也乾西北坤西南者父母旣老而退不用之地也然母親而父尊故坤爲半用而幹全不用也艮東北巽東南者少男進之後而長女退之先故皆不用也然男未就傅女將有行故巽稍用而艮全未用也然伏羲先天之易固以河圖爲本而其卦位未嘗不與洛書合干兌生於老陽之四九離震生於少陰之三八巽坎生於少陽之二七艮坤生於老陽之一六其卦實與洛書合焉文王後天之易𨿽但本之伏羲然亦未嘗不與河圖合坎一六水離二七火震巽三八木乾兌四九金坤艮五十土其卦實與河圖合焉𨿽然先天卦幹以君言則所主者在幹後天卦震以帝言則所主者又在震蓋乾爲震之父震爲乾之子以統臨謂之君則統天者莫如幹而先天卦位宗一干也此乾方用事則震居東北而緩其用也以主宰謂之帝則主帝者莫若長子而後天卦位宗一震也此乾不用則震居正東而司其用也然則羲文均一尊陽之意可見矣

論詩

論詩於三代之上當究其體制之異論詩於三代之下當辧其得失之殊蓋究其體制則詩之源流可見辧其得失則詩之髙下可知矣是故詩言志歌永言後世仿之以爲歌一曰風二曰賦後世擬之以爲賦吟詠性情轉而爲吟故嗟嘆之易而爲嘆自詩變爲樂府之後孔子作龜山操伯奇作履霜操卽或憂或思之詩自詩變爲離騷之後賈誼之弔湘賦揚雄之畔牢愁卽或哀或愁之詩凡此皆詩之體制源流也振振鷺三言之所起關關雎鳩四言之所起維以不永懷五言之所起魚麗於罶魴鯉六言之所起交交黃鳥止於棘七言之所起我不敢效我友自逸八言之所起凡此皆詩之句讀源流也三百篇之詩多出於婦人女子然其爲言憂而不困哀而不傷如泉水衛女之思歸也而能以禮載馳許夫人之思歸也而能以義緑衣傷已之詩也其言不過曰我思古人俾無訧兮擊鼓怨上之詩也其言不過曰土國城漕我獨南行況於士大夫哉自已刪之後詩雅蕭條如蘇李之髙妙嵇阮之衝澹曹劉之豪逸謝鮑之峻潔其詩非不工也然嘲詠風月亡裨風教求其有補風化者晉之淵明而已觀其自晉以前皆書年號自宋以後惟書甲子是豈可與刻繪者例論耶如元微之之雄深韋應物之雅澹徐陵庾信之靡麗華藻白樂天栁宗元之放蕩嘲怨其詩非不美也然誇耀煙雲無闗政體求其愛君憂國者唐之杜甫而已觀其杜鵑之詩忠愛之心見於言外北徵之詩憂國之意見於終篇又豈可與浮靡者例論耶宋之以詩名世者固不可一二數如楊大年之賦朝京有致君堯舜之心歐陽修之詠春帖得以詩諷陳之防是皆有三百篇之遺意而非後世騷人詞客所可及也

周禮

論先王之法度莫備於成周論成周之制作莫詳於周禮蓋周禮者周公致太平之書也規模極其廣大節目極其周詳非聖人不能作也故文中子曰如有用我執此以往學者其可不之考乎姑舉其槪而言之八法八則八柄太宰之所掌也曰官屬曰官職曰官聫曰官常曰官成曰官法曰官刑曰官計非所謂八法乎曰祭祀曰法則曰廢置曰祿位曰賦貢曰禮俗曰刑賞曰田役非所謂八則乎至於爵以馭其貴祿以馭其富予以馭其幸置以馭其行生以馭其福奪以馭其貧廢以馭其罪誅以馭其過又所謂八柄也六敍六聫八成小宰之所掌也曰以敍正其位曰以敍進其治曰以敍作其事曰以敍制其食曰以敍受其防曰以敍聽其情非所謂六敍乎曰祭祀之聫事曰賔客之聫事曰喪荒之聫事曰軍旅之聫事曰田役之聫事曰斂弛之聫事非所謂六聫乎至於聽政役以比居聴師田以簡稽聴閭裏以版圖聴稱責以傅別聽祿位以禮命聴取予以書契聴賣買以質劑聴出入以要防又所謂八成也司徒所掌莫重於三物八刑以言乎三物則有所謂六徳六行六藝之目焉以言乎八刑則有所謂不孝不睦不婣不悌不任不卹造言亂民之刑焉司馬所掌莫重於九法九伐制畿封國以正邦國設儀辧位以等邦國進賢興功以作邦國建牧立監以維邦國制軍詰禁以糾邦國施貢分職以任邦國簡稽鄕民以用邦國均守平則以安邦國比小事大以和邦國此所謂九法也馮弱犯寡則眚之賊賢害民則伐之暴內陵外則壇之野荒民散則削之負固不服則侵之賊殺其親則正之放弒其君則殘之犯令陵政則杜之外內亂鳥獸行則滅之此所謂九伐也大祝掌辧六號則有所謂神號鬼號號牲號齍號幣號者焉其辧九祭則有所謂命祭衍祭炮祭周祭振祭擩祭絕祭繚祭共祭者此屬於宗伯者然也小司防以五聲聴獄訟豈非辭聴色聴气聴耳聴目聴之謂乎士師掌士之八成豈非邦汋邦賊邦諜與夫犯邦令撟邦令爲邦盜爲邦朋爲邦誣之謂乎此屬於司防者然也至其名官莫不有義治非天事謂之天官者治以道爲本也教非地事謂之地官者教以化爲本也禮以仁爲本故禮曰春官政以禮爲本故政曰夏官刑以義爲主故刑曰秋官事以智爲主故事曰冬官名曰宰以制變爲義名曰夫以帥人爲義以正人則曰正以長人則曰伯司者伺察之謂氏者世守之稱尊其智故稱大夫卑其任故稱人大綱小紀莫不具載非聖人心胸廣大孰能與於此彼不知而妄議者烏足以論聖人之制作哉柰何煨燼於秦火而聖人之經不全附會於漢儒而聖經之防益晦是故天官之文有雜在他官者如內史司士之類是也亦有他官之文雜在天官者如甸師世婦之類是也地官之文有雜在他官者如大司樂諸子之類是也亦有他官之文雜在地官者如閭師柞氏之類是也春官之文有雜在他官者如封人大小行人之類是也亦有他官之文雜在春官者如禦史大小胥之類是也夏官之文有雜在他官者如銜枚氏司隸之類是也亦有他官之文雜在夏官者如職方氏弁師之類是也至如掌祭之類吾知其非秋官之文縣師防人之類吾知其爲冬官之文緣文尋意以考之參諸經籍以証之何疑之有冬官未嘗亡也雜於五官之中耳漢儒考古不深遂以考工記補之豈知鄕師載師之屬則雜於司徒獸人人之屬則雜於太宰土方形方之屬則雜於司馬雍氏萍氏之屬則雜於司宼鄭賈諸儒承訛踵謬莫覺其非至臨川兪庭椿始作復古編東嘉王次防又作周官補遺艸廬吳氏又從而考訂之由是周禮六官始得爲全書矣

春秋三傳

聖經作有以示褒貶之公賢傳述有以明筆削之防蓋經所以載道而傳所以釋經也非聖人作經固無以定天下之邪正非賢人述傳又何以明聖心之予奪哉粵昔吾夫子生於周之季世憫吾道之不行悼斯文之將墜乃假魯史而作春秋於以著百王之大法於以爲萬世之常經是故書王而次於春書正而次於王則一統之義以明貶宰咺之歸賵諱晉文之召王則三綱之倫以正齊桓之霸也書遂伐楚以譏其専晉文之霸也書執曹伯以著其譎其尊王抑霸爲何如楚始見經則以州舉吳始與防則殊而外之其中外之辧爲何如此程子所謂春秋大義數十炳如日星者也春秋之言有三謂春秋有臨天下之言有臨一國之言有臨一家之言是也春秋之諱有四謂爲尊者諱爲親者諱爲賢者諱爲同姓諱是也若夫三傳之作言其長則事莫備於左氏例莫明於公羊義莫精於谷梁言其短則或失之誣或失之亂或失之鑿公羊謂求金求車爲非禮而不知責諸侯之不貢也以大閱大搜爲罕書而不知譏列國之僣天子也以築館爲合禮而不知仇敵之不可通也谷梁謂正月己夘烝爲不時是不知周以建子爲正而冬祭不爲不時也謂秋搜於紅以爲正是不知搜春田而用於秋非正也不納子糾爲內惡是仇敵可得而容也左氏以郎之狩爲禮是不知其廢國務而逺田獵也以築王姬之館爲正是不知仇敵之不可交也四國伐鄭以爲圍鄭狄人入衛以爲滅衛經何以不書圍與滅也然則三傳𨿽有明經之功謂其盡得聖人之防則未也

椒邱文集卷一

欽定四庫全書

椒邱文集卷二

明何喬新撰

防府十科摘要

史科

漢唐書列傳

史傳之作所以崇儒術表循良奨恬退而昭忠孝也舉世所同然者史氏不必書以其不可勝書也舉世所獨然者史臣宜特錄將以勵薄俗也西漢之有儒林有循吏非西漢之美事蓋自髙祖見儒服而慢罵而儒气不振申韓之術行於世而吏治多出於刑名班固作西京一書表儒林循吏而出之所以傷漢之儒與吏也東漢之有獨行有逸民非東漢之美事蓋自矯激之俗興士始流爲崖異斬絕之行自亷恥之風喪時始貴髙舉逺蹈之人範氏作東都一書表獨行逸民而出之亦傷士之少純全時之多獨善也李唐之有孝友有忠義非李唐之美事蓋自髙祖變節於晉陽而唐無忠義之風文皇行虧於閨門而唐無孝友之俗秉史筆者表孝友忠義而出之蓋傷當時忠孝之難得而僅有者爲足貴也且西漢有商山之四皓非無逸民也有矯世之楊王孫非無獨行也而班固不立逸民獨行傳者蓋以當時士之亷退者尙多無貴乎逸民行之純全者猶眾無取乎獨行也東漢有江革申屠蟠之徒非不甚孝有李固杜喬之徒非不甚忠而範不立忠義孝友傳者蓋以當時俗多孝友則孝友不可悉書人多忠義則忠義殆不一傳也若夫居儒林者二十有三人經術淵源者孔安國爲之最安國得聖人家傳之學非淵源乎在循吏者六人政治忠厚者蜀文翁爲之伯文翁興學校以化民非忠厚乎以獨行顯者二十有四愚竊有取於範式式以信義行於朋友時人知其可以托死是固本諸聖賢而不爲矯激也以隱逸稱者十有七愚竊有取於嚴子陵髙尙其志卒不爲光武屈是固樂在山林而不盜聲名也傳於忠義者三十七人愚則深喜全節之張巡列於孝友者十人愚則深喜義門之李知本然西京儒者莫如揚雄東都循吏莫如卓魯李唐忠孝莫如狄仁傑其不列於數者之目非謂不足列也正以其全徳備行不可列於一端以小之耳𨿽然張湯杜周以殘忍深刻著名者也而不列於酷吏則何以衰慘刻之風蔡琰失節於胡行非不醜也乃以文采之故而傳諸列女則何以勵天下之婦裴延齡姦佞之雄也而不列於姦臣則又非春秋斧鉞之誅矣

諸史

一代之興必有一代之史一代之史必屬一代之人故有唐虞之史臣而後有典謨之渾噩有孔子之大聖而後有春秋之謹嚴茍非明足以周萬物之理道足以適天下之用智足以通難知之意文足以發難顯之情豈足以任其責哉粵自麟經絕筆史學寥寥司馬遷易編年之法爲紀傳之體上起軒轅下終漢武作史記百三十篇揚子云稱其辧而不華質而不俚其文直其事核不虛美不隱惡故謂之實錄如敍遊俠之談而論六國之勢則土地甲兵以至車騎積粟之差可謂辧矣而莫不各當其實是辧而不華也敍貨殖之資而比封侯之家則棗栗漆竹以至籍槁鮐鮆之數可謂質矣而莫不各飾以文是質而不俚也上自黃帝下迄漢武首尾三千餘年論著才五十萬言非文之直乎紀帝王則本詩書世列國則據左氏言秦兼諸侯則采戰國防言漢定天下則述楚漢春秋非事之核乎伯夷古之賢人則冠之於傳首晏嬰善與人交則願爲之執鞭其不虛美可知陳平之謀略而不諱其盜嫂受金之姦張湯之薦賢而不略其文深意忌之酷其不隱惡可見然論大道則先黃老而後六經敍遊俠則退處士而進姦雄述貨殖則崇勢利而羞貧賤此班固所以議其失也至固刪定史遷之書成父彪未就之業起於髙帝訖於王莽作漢書凡百卷範稱其不激詭不抑抗贍而不穢詳而有體如公孫矯飾之詭行則實其釣名之言東方朔詼諧之詭談則鄙爲滑稽之雄此不激詭之體也蓋寛饒之事主抗言爲狂瞽者也則以爲邦之司直梅福之去官抗節而從所好者也則以爲尙有典型此不抑抗之體也相如之風雅而及於臨卭奔亡之事則以爲淫靡之戒張禹之傳授而及於後堂聲色之樂則以爲乖僻之箴此贍而不穢也賈誼政事之書載其萬言皆切於世事董生賢良之防載其三篇皆明於經術此詳而有體也然論國體則飾主闕而折忠臣敍世教則貴取容而賤直節述時務則謹辭章而略事實此傅元所以譏其非也範氏之作東漢書簡而且周疏而不漏筆勢縱放奇變不窮如兩都官制之詳獨行逸民之傳蓋云備矣然抑聖公於傳內登文叔於紀首論隗囂則詞多虛美傳方術則事多不經不免於後人之議焉他如荀恱省前漢之繁而爲漢紀袁宏剪後漢之穢而爲編年體制近古辭約事詳然旣不逮夫左氏之富艷復不若史記之盛行矣陳壽之作三國誌辭多勸戒有益風化文中子稱其依大義削異端司馬公喜其敍事髙簡而有法不言曹操本生而載夏侯淵及惇於諸曹中則見嵩本夏侯氏之子也髙貴鄕公書卒而載司馬昭之奏則見公之不得其死也然帝室之冑而以寇書之老瞞姦雄而以帝系之以覓米之怨不立丁儀之列傳以父髠之恨而短諸葛之將略不能逭君子之譏焉其後習鑿齒作漢晉春秋蕭常作續漢書皆以尊昭烈之正統而抑魏吳之僣號惜夫習氏之書亡逸而常之史疏略也晉史始有十八家之制作而成於唐臣之纂錄然好采詭異語多駢儷貶晉之亡也且有鼇墜三山鯨吞九服之言卽協夫歌詠之辭貶惠皇之失禦也且有溽暑之气方聞淫哇之音罕記卽協夫表奏之語此其失也沈約之宋書號爲博洽乃載魏晉以來之事故不免失於限斷之譏蕭子顯之齊書喜自馳騁尢多雕刻藻繪之變故不免其文益下之誚梁陳書撰於姚思亷然言辭卑弱故學者罕所傳習也後魏書撰於魏收然褒貶任情故時人號爲穢史也北齊書撰於李百藥而雜采他書後周書撰於令狐徳棻而多非實錄李延壽之南北史司馬公喜其敍事簡勁賢於正史但恨其不作誌書使制度不見耳魏徵之隋書論者謂其不當載王邵袁充兩傳惟錄其詭辭妄說也唐書舊史則劉煦之所纂新史則歐陽修宋祁之所修以李義甫許敬宗之姦邪而與長孫無忌同傳柳宗元劉禹錫之阿附而與韓愈同傳此舊史之失也新史攺之所以先君子而後小人也劉蕡之鯁直而載之文苑陽城之卓異而槪之隱逸此舊史之失也新史易之所以取大節而棄小節也然委任不専體制不一故紀有失而傳不覺傳有誤而紀不知予奪無定論紀載無定統此所以未愜人之意也歐陽修作五代史立例精宻取法春秋文簡而能暢事增而不贅其爲論必以嗚呼發之蓋以亂世之書故致其慨嘆之意也觀其篇名曰家人傳則帝王正家之義見矣曰梁臣傳唐臣傳則忠臣不事二君之義昭矣曰死節傳則節義著矣曰一行傳則髙尙見矣自謂夫子作春秋因亂世而寓治法予述本紀以治法而正亂君則其托意亦甚髙矣議者以爲功不在馬遷之下又謂筆力馳騁無駁雜之說豈虛語哉司馬溫公復紀傳而爲編年總歷代而爲通鑑上下一千三百六十二年爲書二百九十四卷凡闗國家之興衰系生民之休戚者防不畢載刪述去取亦莫不有深意焉首書命三晉爲諸侯所以明君臣之分辧四皓爲惠帝立黨制其父以明父子之義魯仲連射書聊城之事公則略之而不書曹操分香賣履之微公則譏之以示貶謂褚遂良無譛劉洎之語謂陸贄無報竇參之意韓休必不至徳李林甫顏眞卿必不至爲賊艸奏凜凜乎人道之大經其有闗於風化也如此曹參遵何之約束正以箴熙寧大臣變法之失賈山所言從諫拒諫正以譏熙寧大臣同已之非蘇秦縱橫談說本不足取也存其事於書者欲見當時利口之覆邦家也嗇夫之辧給馳騁亦不足取也公之深辧而不釋口者欲使小人知利口之無益也惓惓乎治道之要務其有益於政事也又如此信乎爲典刑之總會冊牘之淵林秦漢以來所未有之書也惜夫帝曹魏而冦蜀漢帝朱梁而冦河東紀武后之年黜中宗之號屈平之不見取揚雄之反見稱未免後人之譏也若夫子朱子之作綱目也嵗年有逺近詳書甲子以紀之則嵗周於上而天道明矣國統有離合特書正統以別之則統正於下而人道定矣有始終興廢災祥沿革之正例者有善可爲法惡可爲戒之變例者皆大書以提要則大綱防舉而鑑戒昭矣有追原其始遂及其終者有詳陳其事備載其言者皆分注以備述則眾目畢張而幾微著矣發潛徳之幽光誅姦諛於已死春秋之後一人而已自今觀之秦楚韓魏之僣王則別之使天下知僣僞之不得其正亦春秋誅吳楚之法也宋齊梁陳之分治則卑之使天下知傳授之不得其統亦春秋黜五伯之義也衛貶號曰侯曰君豈非春秋書杞伯杞子之例乎取畱侯招四皓以定太子豈非春秋嘉首止之意乎揚雄本仕於漢而曰莽大夫誅阿附也陶潛本沒於宋而曰晉徴士表貞節也書孟軻之去齊傷吾道之不行也貶仁傑以系周惡臣道之不立也漢史曰幸大學而攺幸曰視𨿽天子必有師也唐史曰尙公主而更尙曰適𨿽貴當執婦道也然朱子之作是書豈出於私見臆說而已哉綱仿春秋而兼采眾史之長如書曹操之自立則仍範之文書韋耿之討賊亦本範之意尊昭烈之正統則取習鑿齒之論也存中宗之紀年則本範太史之說也目仿左氏而稽合諸儒之論如書衛鞅之受禍則取胡氏之論書秦割地之和韓魏則本蘇氏之說述秦趙會於澠池則楊山之議也述張良誤中副車則程子之辧也質諸人心而無疑防諸眾論而無愧信夫可以接春秋之墜緒也至若陳子桱之續通鑑也其間如書李重進以謀反而君臣之分明書劾裏鉢之世襲而金源之興兆尊先聖則書孔宣之官重道統則書周程之卒建炎之大書則法中宗紹晉之特筆祥興之紀年則見有宋天命之未絕然首列三皇則多詭異不經之談非所以昭傳信闕疑之義建隆分注無異五代之君虛中之死不紀其謀金之節君子不能無憾焉蘇子由之古史所以正遷史之訛舛也遷紀首於黃帝而遺伏羲少昊古史則增之遷傳孔門弟子而略琴牢陳亢古史則載之荊軻刺客之靡爾遷有不欺其志之美古史則辧之西門豹循吏之流也遷史抑於滑稽之列古史則正之遷謂宰我從田常古史則訂其誤遷謂子貢變易五國古史則辧其非傳穣苴而不知考據之乖次古史則刪之而不存記虞卿而不知履歷之先後古史則考之而不舛且其序首言聖人之於爲善如火之必熱水之必寒不爲不善如騶虞之不殺竊脂之不谷又有得於聖心焉章衡之編年通載始自唐虞訖於治平首國號廟諡以表元系日月以記事其書呂氏稱制之年系之少帝黜則天擅政之號列之中宗者懼後世攺元據位讎僞假眞而失正也其書后妃世子之廢立者懼後世登庶黜冢徇愛滅公而失順也其書將相大臣之善惡者懼後世惡直丑正詭諛擅權而失任也其書外域君長之逆順者懼後世恃安忘危窮凶起難而失備也至如志災異以示戒去符瑞以防怠明卒以正終始皆所以權衡褒貶防成史法以便觀覽焉大扺史之爲務厥途有三張善貶惡不避彊禦若晉之董狐齊之南史此其上也編次勒成郁爲不刋若魯之丘明漢之子長此其次也髙才博學名重一時若周之戍夫楚之倚相此其下也昔劉子著史通四十一篇以商論前史之得失自遷固而下皆譏焉然觀其書可予者十有三四可貶者十有五六其譏前人之失謂司馬體失錄煩謂班固諳練該宻謂項羽不當爲本紀謂陳涉不當爲世家其論確矣至自述作史之法乃欲撰都邑志於輿服之上撰方物志於食貨之首增氏族志於百官之下增方言志於藝文之外不亦贅乎其言曰作史有三長才也學也識也史通一書貫穿古今不可謂無學矣三爲史官再入東觀不可謂無才矣疑古惑今之類得非識有所不足耶有志於汗靑者宜戒焉

史記

自古有國之君必有紀事之臣左史以記言而君之命令必錄焉右史以記事而君之舉動必書焉若典謨之渾噩春秋之謹嚴後世不可尙已司馬遷負邁世之气有良史之才其作史記也措辭雄健寓興深逺三代而下秉史筆者未能或之先也今觀其書本紀者天下之統世家者一國之紀列傳者一人之事書著制度沿革之大端表著興亡理亂之大略此其大法也本紀始於黃帝以見帝王之統緒世家始於太伯以見封國之先後懷王旣泯而項羽主命故紀項羽焉惠帝幼弱而呂后擅朝故紀呂后焉蓋從實錄也孔子在周則臣道在後世則師道故以世家別之陳涉在夏商則爲湯武在秦則爲陳涉故以世家系之蓋有深意也列傳褒貶尢有深意以伯夷居於列傳之首重淸節也以孟荀冠於淳於之徒尊吾道也以莊周附於老子以申不害附於韓非別異端也以表言之三代世表以世系爲主所以觀百世之本支也諸侯年表斷自共和所以觀世變之升降也秦楚月表上尊義帝而漢居其中所以明大義也將相年表上系大事之記所以明職分也以至漢興諸侯年經而國緯以觀天下之大勢髙祖功臣國經而年緯以觀一時之得失莫不有深意存焉以書言之平準一書著武帝徵利之害封禪一書著武帝求仙之失書天官以警時君修政之心書河渠以著歷代水利之由其著律書也不言律而言兵不言兵之用而言兵之偃其知造律之本矣其序曆書也不言太初而言古歷不言八十一分之術而言九百四十分之法其知作歷之法矣以至禮書載禮論而不取綿蕞之儀樂書載樂論而不取房中之歌亦莫不有深意焉不特此也陳平而曰陳丞相衛靑而曰衛將軍豈非有得於紀官之意乎周勃而曰絳侯韓信而曰淮陰侯豈非有得於紀爵之意乎大梁王而曰彭越九江王而曰黥布豈非有得於稱名之意乎張叔田叔之稱叔其與書字也同一轍賈生酈生之稱生其與書子也均一義吁繼春秋之後而存春秋之例捨遷史吾誰與歸

聖賢科

聖賢相傳心法

嘗謂聖賢之生有先後道統之傳無古今前乎堯舜禹湯文武周公之相傳者此道也後乎孔子顏曽思孟周程朱子之相授者亦此道也孰謂聖賢之道而異於帝王之道哉請詳陳之有太極而陰陽分有陰陽而五行具太極二五妙合而人物生此道之原於天者然也聖人繼天立極體道經國其所以發明道統者言若不同理實一致也堯之命舜則曰允執厥中夫存諸心而無偏倚措之事而無過不及則合乎太極矣此堯之得於天舜之得統於堯者也舜之命禹則曰精一執中夫精以察之而不差一以守之而不失則信能執中矣此舜之得於堯禹之得統於舜者也其在成湯則曰以義制事以禮制心夫制事以義制心以禮則道心常存而中可執矣此湯之得統於禹者也其在文王則曰不顯亦臨無射亦保卽湯之以禮制心也不聞亦式不諫亦入卽湯之以義制事也此文王之得統於湯者也武王受丹書之戒則曰敬勝怠者吉義勝欲者從周公系易爻之辭則曰敬以直內義以方外曰敬者文王之所以制心也曰義者文王之所以制事也此武王周公之得統於文王者也至於夫子其詔之當時則曰博文約禮克已復禮其著之大學則曰格致誠正修齊治平亦無非數聖人制事制心之意焉此孔子得統於周公者也顏子之學得於爲仁之問曽子之學得於大學之義其親受道統之傳如此至於子思則先之以戒懼愼獨次之以知仁勇而終之以誠此非子思得統於曽子者乎至於孟子則先之以求放心次之以集義而終之以擴充又非孟子得統於子思者乎周子之學則以誠爲本以欲爲戒此周子繼孔孟之緒者然也程子之學則曰涵養須用敬進學則在致知又曰非明則動無所之非動則明無所用此程子得周子之統者然也朱子之學以大學爲入道之序以持敬爲爲學之本此又朱子得統於程子者也聖賢相傳垂世立教粲然明白若天之垂象昭昭然而不可易也學者居敬以立其本窮理以致其知克己以去其私存誠以致其實以是四者而存諸心則聖賢所以傳道而教人者不越乎此矣

聖學

明君以務學爲先聖學以正心爲要蓋學旣明則有以識治天下之道心旣正則有以立治天下之本茍徒事乎章句之末而無躬行之實夫豈人君之學哉稽之於古炎帝師悉諸軒轅師大撓少昊師四叔顓帝師伯夷父帝嚳師伯招堯學於君疇舜學於務成招禹學於西王國湯學於成子伯文王學於鉸時子武王學於虢叔之數聖人者曷嘗稽同考異以爲博哉又曷嘗摛章繪句以爲工哉存養之功深而心之體所由立省察之學至而心之用所由行觀於兢兢業業則堯舜之心爲何如也栗栗翼翼則湯文之心爲何如也惟危惟微惟精惟一則大禹之學固以存心爲先無有作好無有作惡則武王之學亦以正心爲本此五帝三王之治所以爲不可及也自聖王不作而帝學不講武帝嘗從兒寛受尙書矣然事徵伐興土木何怪帝學之不雜宣帝嘗防諸儒講經石渠矣然任恭顯慕神仙何怪帝學之不荒元帝師事望之而望之卒見殺於內豎成帝師事張禹而禹終阿黨於外戚光武講論經理可謂勤矣然未底乎王道之純明帝尊事老更可謂美矣然徒事乎儀文之末至於數幸太學講論經史者唐之太宗也然推刃同气於親親之道何如更日侍讀質問疑義者唐之宗也然閨門無禮於正家之道何若甚而燕泥庭艸爭工臣下金花玉麟侈詠風物斯果人君之學乎宋之諸君多稱好學然以太宗之勤而惟務博覽不究義理以髙宗之勤而喜攻書翰無闗身心神宗之世有二程而不能知其賢孝宗之世有朱子而不能行其道則其學亦可知矣然則後世之不如古豈特世道之降哉良由聖學不講故也𨿽然有聖學之體有聖學之用格物致知誠意正心修身其體也齊家治國平天下其用也本諸身而體旣立施諸事而用旣行宗廟社稷之福天下生民之幸莫大乎此也

道統

道在天地間無時而或息也惟气之運也有淳漓之不齊人之稟也有聖賢之或異故其托於人者或絕或續而其行於世者或晦或明是皆天命之所爲非人智力之所及也粵自馬圖出而八卦畫龜書呈而九疇敍道統之傳有自來矣然自周公而上道傳於君臣自孔子而下道傳於聖賢精一執中堯舜禹相傳之心法也建中建極商湯周武相傳之心法也臯陶陳典禮之謨伊尹樂堯舜之道無非以是道而致君太公望進丹書之戒散宜生有迪教之教無非以是道而輔世此道傳於君臣者然也迨夫皇極之主不作帝王之道不傳吾夫子祖述憲章以集羣聖之大成刪定系作以垂萬世之大法其見而知之者如顏子克己復禮以盡爲仁之功曽子一日三省而悟一貫之防聞而知之者如中庸一書發聖學之樞紐孟子七篇窮性命之閫奧此道傳於聖賢者然也道傳於君臣則是道達於天下而當世得防至治之澤道傳於聖賢則是道垂諸方防而來學得聞大道之要自周公沒而聖人之道不行自孟軻沒而聖人之學不傳若荀揚董賈王韓皆有志於道者也荀卿宗王黜霸而善詩禮易春秋之學矣然黃歇亂人卿乃以爲托身行道之所思孟大賢卿乃擠於愼到田駢之列其可繼孟氏之傳乎揚雄好古樂道有深沈之思矣然以艱深之辭文淺近之意作美新之文媚簒竊之賊其可承孟氏之統乎董子天人三防正誼明道之言得聖賢上義下利之防正心正朝廷之語有大學正心誠意之功然縱陰閉陽之說未免溺於災異也賈誼治安一疏輔太子以正人得三王教世子之法養臣下以气節得九經敬大臣之意然三表五餌之防未免鄰於巧謬也文中子講道河汾其爲道本扶世立教濟時行道之學其爲說本樂天知命窮理盡性之書可謂隱君子矣韓退之五箴所戒動無非法三原所述言無非道可謂大儒矣然一則續六經而陷於僣竊之罪一則論仁義而有指用爲體之非此道統之傳卒有待於宋諸儒也濓溪周子上繼鄒魯之風下開伊洛之學立太極圖而陰陽變化之道明著易通書而修已治人之事備論其政事則曰精宻嚴恕美其胸次則曰光風霽月明道則徳性寛大規模廣闊如顏子之純粹伊川則气質剛方文理宻察如孟子之自任邵子經世之一書於天道人事無不備張子訂頑一銘與性善養气之論同功以是觀之周程有以接不傳之緒邵張有以發前聖之微皆豪傑不世之儒也紫陽朱夫子後出江左年彌髙而徳彌邵其著述之大者易本義足以見四聖之本心詩集傳足以破小序之固陋四書之精詳爲六經之階梯綱目之謹嚴得春秋之筆削偉哉斯文之功千萬世之幸也他若象山陸氏兄弟其學崇信孟子在白鹿講君子小人義利之防深有切於學者之大病在鵝湖辧無極太極往復之書殆不免於後世之公論也近世大儒北有許衡南有吳澄衡則天資毅卓然有守窮理以致其知反躬以踐其實扶立人極開世太平之功無慚徳焉澄則早年英邁特異常人磨研六經防滌百氏著書立言開悟後學又豈世儒可窺其涯涘哉嗟夫道之大原出於天人存在人人亡在道前乎堯舜之未生而斯道固自若也後乎孟軻之旣沒而斯道亦自若也其流行充塞無所間斷豈以古今治亂而爲存亡哉

帝王科

經筵

嘗謂隆師好問者君道之所當盡論思納誨者臣職之所當爲此經筵之職自古帝王未始不重之也古昔盛時入則有保出則有師有疑在前有丞在後以媺詔王則有師氏之官掌諌王惡則有保氏之職所親者無非正人所務者無非正學此所以成徳之美致治之隆而非後世之所能及也漢宣帝詔諸儒講經於石渠章帝防諸儒講五經於白虎觀唐開元之後集賢之院置而因有侍讀侍講之名翰林之院置而因有待詔承防之號宋自太祖置講席太宗開經帷景祐則講於崇政元祐則講於資善如蕭望之之經術劉向之精忠則講論於石渠者也如丁鴻之至行賈逵之博學則講論於白虎觀者也上六經法言而防金帛之賜者若常處厚之於穆宗是也其與進經史要錄於文宗之朝而愛其精特如鄭澣者肯多遜乎艸邊將之詔而防宮錦之賜者若封敖之於武宗是也其與成闗隴詔書於宣宗之朝而辭皆允當如劉琢者肯多遜乎宋之經筵尢重擇人文彥博以三朝之元老而與經筵程伊川以一代之名儒而爲講官他如賈昌朝範祖禹無非端人正士也其所以發聖人之經窮典籍之奧者班班可考以水諭政得之小旻烹鮮諭治得之匪風此學詩也薄刑緩徵荒政講之修徳承天視祲論之此學禮也上承下施蓋取諸鼎亂極生治蓋取諸萃易學明也說命三篇特誦三句五子之歌再誦六句書學深也論魯封疆講鄭鑄刑此明春秋而知之大學修身中庸入徳此講禮記而知之得人如此其有裨於君徳豈淺也哉

帝王功徳

帝王創業垂統或以首天下之徳或以安天下之功徳之盛者其祚逺功之大者其業隆二帝非無功也以徳名三王非無徳也以功著漢髙帝唐太宗宋太祖其徳視二帝三王固有愧矣而其除暴救民之功亦天下之攸賴也其垂光錫祚舄奕繁衍夫豈偶然哉請詳陳之聖神文武堯之所以奄有四海也哲明恭塞舜之所以歷數在躬也然庶績爲之咸熙黎民爲之於變非堯之功乎帝載以之而熙有苗以之而格非舜之功乎地平天成大禹所以爲萬邦之君也載斾秉鉞成湯所以有九有之師也然克勤克儉而培四百年之隆基非禹之徳而何克寛克仁而肇六百年之景命非湯之徳而何旣伐於崇作邑於丰人知爲文王之功也而不知其受有殷命者實本於徽柔懿恭之徳焉我武惟揚侵於之疆人知爲武王之功也而不知其奄甸萬姓者實本於聰明齊聖之徳焉髙帝汰亡秦之虐焰開炎漢之丕基班彪謂其所以興者有五焉一曰帝堯之苗裔二曰體貌多奇異三曰神武有徴應四曰寛明而仁恕五曰知人善任使然寛明仁恕其創業之本歟故仗義而西則子嬰降聲罪而東則項氏踣啟運逺追乎商周享年獨永於唐宋蓋以此也太宗舉晉陽之精兵除亡隋之亂政自謂成功過於古人者有五事焉見人之善若已有之一也取人所長棄其所短二也賢者則敬之不肖者則憐之三也正直比肩於朝未嘗黜責一人四也中華外域愛之如一五也然好賢從諫其致治之本歟故舉兵東徵而世充就俘仗鉞西討而仁杲就戮九域悉底於平康四裔咸仰其威徳蓋以此也太祖承五季陵夷之極啟一統久大之洪圖史官曽鞏謂其有漢祖所不及者十事焉觀其作則垂憲後常可行漢祖則粗定海內而已其不及一也定著常刑一本寛大漢祖𨿽約法三章而慘夷未除其不及二也保全功臣始終一意漢祖則疑間諸將夷滅其家其不及三也削大弱彊藩臣遵職漢祖則封國過制反者更起其不及四也徵伐必克所向無前而漢祖數戰輒北其不及五也文武自出羣臣莫及而漢祖必資三傑之助其不及六也南海先下不待於久攻而漢祖不能制趙佗之倔彊其不及七也契丹自附無假於徵戰而漢祖不能制冒頓之侵淩其不及八也後宮二百願歸者聴而漢祖混於袵席其不及九也明於大計以屬天下而漢祖擇嗣不審其不及十也傳十有七世之寶祚綿三百餘年之丕基豈無自而然哉至若我太祖髙皇帝當元季之訖籙奮一劍以龍興汛掃兵氛奠安區夏史臣宋濂謂功業之著規摹之逺其本有六焉挺生南服而致一統中華之盛其功髙萬古一也奮起布衣而取天下羣雄之手其得國之正二也文臣武將仰受成算其獨稟全智三也欽畏天地森若神明之有臨惠鮮小民惟恐一夫之失所其敬天勤民四也后妃不預一髮之政閽寺惟給掃除之役其家法之嚴五也兵戎大權悉歸朝廷有事則命將以統兵曁旋則釋兵而歸第其兵政有統六也是以數載而成帝業一舉而致太平日月之出沒均被恩光山藪之幽遐咸防覆幬自生民以來功徳兼隆未有盛於我聖祖者也𨿽罄南山之竹禿管城之頴豈足以鋪張對天之宏休揚厲無前之偉績邪

椒邱文集卷二

欽定四庫全書

椒邱文集卷三

明何喬新撰

防府十科摘要

吏科

銓選

致治之要必資扵賢才得賢之道必由扵銓選蓋賢才用則上無廢事矣銓選精則下無遺才矣爲治之道孰有外扵此哉成周之世鄕大夫舉賢能而賓以禮司徒教三物而興諸學司馬辧官材以定其論太宰詔廢置而持其柄內史贊予奪而貳其中司士掌其版而知其數此皆古之法也漢以郡縣守相之髙第者然後爲二千石二千石有治行者然後爲九卿九卿之稱職者然後爲禦史大夫然張釋之十年不得調揚雄三世不徙官賈誼歳中超遷至大中大夫公孫徒步數年至宰相封侯未始有資格之拘也成帝時置常侍曹尙書一人主公卿二千石曹尙書一人主郡國而銓曹之名始扵此焉光武攺常侍曹尙書爲吏部尙書而専主選舉所用者必以歳月先後之次尙書從而簡試之魏文帝時陳羣立九品官人之法州縣皆置中正以定其選行修或以五升四以六升五行虧則降者亦然及其獘也惟知閥閱不辧賢愚隋制尙書舉其大者侍郎舉其小者六品以下咸吏部所選唐文選吏部掌之武選兵部掌之皆爲三銓之法在尙書則典其一在侍郎則分其二其綱維所系不過二端一曰試法二曰集法試以訂其實集以限其來已集而試察其書判旣試而銓察其身言此試法也期以十月畢以三月此集法也其後裴光庭作循資格以矯試法之獘陸宣公立計闕例以救集法之偏然躡級限年賢愚一槪扵是有四十而從仕六十而未離一尉者矣宋朝典選之職有四文選曰審官東院曰流內銓武選曰審官西院曰流外銓元丰定制合東西審官之院而歸之左右尙書合流內三班之事而歸之左右侍郎扵是吏部有四選之法焉嗟夫馬有騏驥駑駘惟伯樂爲能識玉有瓊玖珷玞惟卞和爲能辧司銓衡者誠能澄其慮如冰鑑平其心如權衡如毛玠在魏而典選淸正如山濤在晉而甄防人物則何患不得賢才以爲用哉

爵祿

嘗謂爵以崇徳不可以濫授祿以養賢不可以濫及蓋爵祿者人君之大權所以厲世而摩鈍也爵祿無僣濫之患則天下可從而理矣粵稽諸古成周冢宰以八柄詔王馭羣臣有曰爵以馭其貴祿以馭其富司士掌羣臣之版有曰以徳詔爵以功詔祿載師之職有士田賞田而卿大夫之采邑則有大都小都之田任官然後爵之位定然後祿之外而公侯伯子男則有九品五命之制內而公卿大夫則有八命四命之別固未始輕以授人也自春秋之時吳越之君僣號扵中國而古人列爵之意遂亂戰國之時諸侯惡害其已而皆去其籍故司祿之職遂闕今其遺制僅見扵王制孟子之書自公一位而至子男同一位者皆爵也自君十卿祿而至下士在官者皆祿也漢承秦制其頒爵也曰闗內侯者卽無受邑曰徹侯者乃得食祿曰大庶長以至公士者如吏職耳要之自侯以上則食租自大庶長以下則贖罪遷轉等級截然有紀其頒祿也曰眞二千石者歳得千八百石曰比二千石者歳得千二百石曰中二千石者歳得二千百六十石曰二千石者歳得千四百石下至百石亦各有差光武中興千石以上減扵西京舊制六百石以下增扵西京舊秩在唐則爵有九等曰王國至子男邑數亦有九曰萬戶至三百戶然後假以虛名而無管攝之柄焉俸祿之多寡則視其品數之髙下京諸司則有公廨田諸州則有職田然其後方鎭所取無算而京官俸祿寡薄焉宋懲唐獘其爵有五等曰公侯伯子男也其祿則內外百司皆有祿以養之也斟酌其制惟天朝因古今之宜定爵祿之制功有大小則爵有尊卑位有髙下則祿有厚薄蓋與成周之制同一揆也又豈漢唐宋所可比哉

戶科

井田

井田行扵三代之上而天下無貧民井田廢扵三代之下而天下無善治夫井田者王政之本也井田之法行則經界可正而谷祿可平矣井田之法廢則貧富不均教養無法𨿽欲善治其可得哉請詳陳之井田之制黃唐肇啟於前夏商稍定於後夏時一夫受田五十畆每夫計其五畆之入以爲貢商人始爲井田之制以六百三十畆之地畫爲九區區七十畆中爲公田外爲私田八家各受私田一區但借其力助耕公田而不復稅其私田故謂之助周時一夫受田百畆鄕遂用貢法十夫有溝都鄙用助法八家同井耕則通力而作收則計畆而分故謂之徹夏商之制其詳不可得而聞矣成周之制則可得而考焉大司徒自五家爲比五比爲閭積而爲鄕五家爲鄰五鄰爲裏積而爲遂故遂人之治田野則夫間有遂十夫有溝百夫有洫千夫有澮萬夫有川其上有徑畛道塗以達扵王畿此鄕遂公邑之所寓軍賦之所出而在逺郊近郊之地者也小司徒之均土地九夫爲井四井爲邑四邑爲丘四丘爲甸四甸爲縣故匠人之爲溝洫方裏爲井方十里爲成方百里爲同其間爲洫者十爲澮者百爲溝者萬此公卿采地之所入車乘之所出而在大都小都之間者也遂人之造都鄙辧其一易再易之差匠人之治田野分其上中下地之等其受田則由百畆而差之至扵二百畆其列等則自上農夫而等之至扵下農夫疆理有常度分畫有常制地力足以食人人力足以辟地信良法也迨夫李悝盡地力扵魏商鞅開阡陌扵秦而井田之法蕩然無遺矣自是以來董仲舒師丹建限田之說以謂井田之法𨿽難卒行宜少近先王之法而限民田庶塞兼並之路而贍不足此其有得扵裁抑豪彊之意也而時不能用趙過立代田之法一畆三畆歳代其處善田者令學養苖之狀無牛者教以人耕之法此其有得扵一易再易之意也而行扵武帝之時占田之議出扵石苞謂王公以國爲家京城不宜復有田宅今可限之自國王公侯以至丁男丁女皆有降差而行扵晉武之時也均田之法出扵李安世男子露田四十畆婦人桑田二十畆戶絕者以爲公田刺史十五頃縣令以上六頃其田則更代相付而行扵後魏孝文之時也司均之官置扵後周視戶口之眾寡而有五畆四畆三畆之宅有家者田百四十畆有丁者田止百畆而行扵伯政之初也永業之制出扵北齊男十八以上皆授口田婦十八以上皆授口業沒得以爲子孫長久之計而行扵河淸之時也唐太宗因貞觀之盛而損益數代之制以二百四十步爲畆百步爲頃民年十八受田一頃八十畆爲口分二十畆爲世業田多可以足其人者爲寛鄕田少不足給者爲狹鄕凡徙鄕及貧無以葬者得賣世業自狹鄕徙寛鄕者得賣口分已賣者不復授此其最爲精密若可行者然比之周制其不合者多矣嗟夫仁政必自經界始經界不正則田無定分而豪彊得以兼並賦無定法而貪暴得以多取𨿽欲言治皆茍而已誠能采張子講求之意朱子經界之說擇亷幹之吏以重其選申久任之法以責其成抑商賈禁逰惰使野無荒頓之土民無逰惰之夫則庶乎不失先王之遺意矣

荒政

有備荒之政有救荒之政備荒者所以防之扵未然萬世之長防也救荒者所以拯之扵已然一時之權宜也成周之世遺人掌邦之委積以待施惠倉人掌粟入之藏以待邦用他如積倉扵邠峙糧扵申無非備凶年之振施也豈非備荒之有其政乎司徒以十二荒政聚萬民曰散利薄徵緩刑弛力舎禁皆所以施寛卹之恩曰去防禮殺哀蕃樂多昏皆所以爲節制之道至扵索鬼神以兾救旱除盜賊以去民害無非救災之大端也又非救荒之有其政乎平糴之法肇扵魏之李悝視歳之上中下熟而糴之有差小饑則髮小熟之所斂中饑則發中熟之所斂大饑則發大熟之所斂故𨿽遇饑饉糴不貴而民不散也常平之制行扵漢之耿壽昌丰年穀賤則增價而糴以利農凶年谷貴則減價而糶以利民有益扵民無損扵國民甚便之義倉之制行扵唐之戴冑民之有田者毎畆稅二升粟麥秔稻隨土所宜商賈無田者以戶爲九等自石至升出粟有差丰年則斂之凶年則散之或以賑貧民或以爲種子宋之朱文公扵崇安立社倉其始也請官米六百石以爲本逓年收息二分斂散以時各有明法其後本米還官息米三千餘石遂定爲久計更不收息故𨿽有水旱之變而民無饑饉之憂此皆備荒之政見扵後世者也若夫春秋轉粟勸分之策惠王移民移粟之政西漢則有丞相以下出粟之詔東都則有入粟補官之方富弼之在靑州也募民入粟益以官廩散處其民以便薪水而活民五十餘萬韓琦之在益州也蠲租稅逐貪殘罷冗吏爲饘粥而活民九十餘萬趙抃知越州任糶者增價以致米商陳堯佐漕兩浙則發廩減直以贍貧民此皆救荒之政見扵後世者也夫气化有不齊陰陽有愆伏而水旱之災不能無也田野熙熙民物怡怡勿以時之未荒爲可以少安力農務本儲積有備庸可不以此爲念乎生靈焦焦有識凜凜勿以時之旣荒爲無可柰何轉豪勢之有餘以補不足發倉廩之儲積以賑饑窮庸可不以此爲計乎不以此之爲念不以此之爲計茍安扵目前坐視扵危急其可以爲民父母哉

禮科

郊廟

國家之事莫大扵敬天而尊祖祭祀之禮必在扵備物而盡誠蓋郊社之禮所以事上帝也宗廟之禮所以祀其先也然儀物之不備禮意之不周又何以達吾之誠敬哉古先哲王以爲萬物資始扵天故扵冬至日祭天扵南郊之圓丘蓋取陽气之始也萬物資生扵地故扵夏至日祭地扵澤中之方丘蓋原陰气之萌也丘圓而上所以象天丘方而下所以象地防壇南郊之壇也以之燔柴防圻北郊之坎也以之瘞埋燔柴以升煙則扵樂六變之前瘞埋以達气則扵樂八變之前先王燔瘞扵郊丘其牲角繭栗其牲體全膋器用陶匏借用槁稭其車玉路素車其服大裘衮冕南郊之樂宮用夾鐘於震之宮以其帝出於震也而謂之圜鐘者取其形以象天也三一之變合陽奇之數也北郊之樂宮用林鐘於坤之宮以其萬物致養乎坤也而謂之函鐘者取其陽以象地也四二之變合陰耦之數也禮坤之玉則以蒼璧禮祗之玉則以黃琮祭天扵圓丘則神南面王北面祭地扵方丘則祗北面王南面此古者郊祀之大略也更秦則興鄜宻上下之四畤以祀五帝至漢則增以北畤以祀五帝漢之祀天不扵南郊而扵甘泉其祀地不扵北郊而扵汾陰河東壇有八觚席有六采樂有玉女車有鸞輅騂駒龍馬一切侈靡元始之間繆戾尢甚春則天地同牢扵南郊冬夏則天地分祭扵南郊光武兆南郊扵洛陽之陽兆北郊扵洛陽之陰其儀禮度數一遵元始之制而先王之禮隳廢殆盡良可悼也唐初冬至祀昊天上帝於圓丘正月辛日祀感生帝扵南郊以祈谷而孟夏雩於南郊季秋大享於明堂皆祀五天帝髙宗顯慶中議以六天出扵緯書而南郊圓丘一也由是盡黜鄭之說而南郊祈谷孟夏雩明堂大享皆祭昊天上帝開元中王仲丘議以爲宜扵祈谷祭昊天而兼祭五帝旣而蕭嵩撰開元禮𨿽未能合古而天神之位別矣天寶元年遂合祭天地扵南郊是時神僊道家之說興而元皇帝之廟建凡有事於上帝則廟獻扵太淸朝獻扵太廟然後有事扵南郊遂爲故事終唐之世莫能攺爲可不謹歟有宋因之未遑釐正元丰間陳襄援周禮之文始分祭天地扵南北元祐初蘇軾引昊天有成命之詩復合祭天地扵南郊殊不知南郊非欵地之處冬至非見地之時黃鐘太簇非致地之音燔柴升煙非祭祗之禮合祭之說果可用乎至扵祀天帝之說鄭氏則謂昊天上帝北辰耀魄寶也其五帝則東方靑帝靈威仰南方赤帝赤熛怒西方白帝白招拒北方黒帝協光紀中央黃帝含樞紐然詩書言天之與帝天卽帝帝卽天豈昊天上帝之外又有所謂五帝哉周禮所謂祀昊天上帝五帝亦如之蓋五帝者五人帝東方其帝太昊南方其帝炎帝西方其帝少昊北方其帝顓頊中央其帝黃帝此五人帝皆有大功扵天下故以之配天帝焉晉從王肅一天之說扵是除五帝之位則自太昊至扵黃帝不得祀扵明堂南郊其失又甚矣萬物本乎天人本乎祖故宗廟之禮又當講焉有虞氏禘黃帝而郊嚳祖顓帝而宗堯夏后氏禘黃帝而郊鯀祖顓帝而宗禹商人禘嚳而郊防祖契而宗湯周人禘嚳而郊稷祖文王而宗武王若以廟制言之古者天子七廟三昭三穆與太祖之廟而七也太祖之廟始祖居之昭之北廟二世之君居之穆之北廟三世之君居之昭之南靣四世之君居之穆之南廟五世之君居之又昭之南廟六世之君居之又穆之南廟七世之君居之廟皆南向主在廟之中皆東向各有門堂寢室而墻宇四周焉太祖之廟百世不遷其餘六廟八世之後毎易世而一遷其遷之也新主祔於其班之南廟南廟之主遷扵北廟北廟旣盡則遷其主扵太廟之夾室而謂之祧宗廟之制昭常扵昭穆常扵穆但以左右爲昭穆不以昭穆爲尊卑及其祫祭扵太廟然後序尊卑之次惟太祖東向自如而爲最尊之位羣昭列序扵北牖下南向羣穆列序南牖下北向南向者取其向明故曰昭北向者取其深逺故曰穆迨夫漢惠帝始立原廟而昭穆之次序無復見明帝同堂異室而七廟之規模無復存至唐宗增太廟爲九室而七廟又過其制焉若以禘祫之祭言之追祭始祖之祖曰帝合食太祖之廟曰祫禘之爲言大也惟大祭則謂之禘祫之爲言合也惟合祭則謂之祫或謂之間祀者以其祭在四時之間也或謂之盛祭者以其合五年再盛之義也三年一祫五年一禘重其事也祫以五齊禘以四齊昭其數也禘以四月祫以七月正其時也祫則毀廟未毀廟皆升合於太祖所謂合食於太祖也禘則惟及扵毀廟而不及扵親廟所以審禘其尊卑也柰何諸儒之論紛紛不同馬融以爲禘大而祫小鄭康成以爲祫大而禘小愚以爲大小之異不必深辧惟明乎禘祫之義則古人尊祖之意得矣髙堂隆以爲前三後二徐邈以爲前二後三愚以爲前後之說不必深辧惟明乎禘祫之義則古人祀先之意眀矣禘祫兩祭賈逵則以爲一祭二名禘夏祫秋張純則以祫爲冬祭宗廟之禮止扵九獻先儒則曰大祫十有二獻此皆謬妄之說也漢唐之間禮意不明光武中興而禘祫之祭僅能再舉是不防扵疏而怠乎宗在位而禘祫之禮並扵一歳是不防扵數而瀆乎惟宋三年一祫以孟春五年一禘以孟冬其制頗合扵古焉若夫四時之祭則大宗伯以春祠夏禴秋嘗冬烝享先王也祠者告祠也禴者薄物也嘗則薦新之義烝則眾多之義也聖人制禮取法天道以事其祖故三年一閏天气小備也扵是乎祫扵太廟五年再閏天气大備也扵是乎祫於始祖祠禴禮簡以春夏物未成也嘗烝禮備以秋冬物成就也他如五齊三酒之辧泛醴盎醍沈所謂五齊也曰醆曰澄曰淸所謂三酒也或以爲祫祭三齊坊記所謂醴酒在室粢醍在堂澄酒在下是也或以爲禘祭四齊禮運所謂酒在室醴醆在戶粢醍在堂澄酒在下是也先王祭祀之禮何其備歟

律呂

論作樂者莫先扵定六律定六律者莫先扵審黃鐘蓋六律爲眾音之根本而黃鐘又爲六律之根本也粵自黃帝使伶倫取嶰谷之竹吹之以聽鳯凰之鳴其雄鳴爲六雌鳴亦六而律呂之制興焉夫律以統气類物黃鐘太簇姑洗蕤賔夷則無射陽月之管也故謂之陽律呂以旅陽宣气大呂夾鐘仲呂林鐘南呂應鐘陰月之管也故謂之陰呂黃鐘長九寸太簇長八寸林鐘長六寸此三律無餘分他律則余分參差不齊也若以律呂相生之法論之陽律生陰呂曰下生三分長而損一陰呂生陽律曰上生三分長而益一皆隔八律而左旋黃鐘下生林鐘林鐘上生太簇太簇下生南呂南呂上生姑洗姑洗下生應鐘應鐘上生蕤賔蕤賔重上生大呂大呂下生夷則夷則上生夾鐘夾鐘下生無射無射下生仲呂此京馬鄭蔡諸儒及杜佑通典所說也然班固漢書所載律呂相生皆一上一下而京房等乃自蕤賔重上生大呂以後咸易漢志上下之號何哉蓋一上一下者相生之道也言重上生者吹之用也論陰陽相生之正則當從班氏之說若必施之吹之用則當從京馬鄭蔡之說二者並行而不悖焉京房又推相生之法以上生下皆三分生二以下生上皆三分生四黃鐘下生林鐘林鐘上生太簇陰陽相生而終扵仲呂十二律畢矣中呂上生執始執始下生去滅上下相生終扵南事而六十律畢矣十二律之變爲六十律猶八卦之變爲六十四卦也律呂之中其用全律則爲正聲用半律則如子聲如黃鐘之管正聲九寸爲均其子聲則四寸有半蓋樂音最忌相淩如黃鐘爲宮其律最長以次諸律用正聲固順若以他律爲宮則長短相淩故半用子聲然後髙下得以相依淸濁得以相間而樂無不和矣若夫五音之中宮音屬土其弦八十一絲爲聲最濁君之象也商音屬金三分徴益一以生其弦七十二絲其濁宮次臣之象也角音屬木三分羽益一以生其弦六十四絲其淸濁居中民之象也徴音屬火三分宮去一以生其弦五十四絲其聲防淸事之象也羽音屬水三分商去一以生其弦四十八絲其聲最淸物之象也凡聲尊卑取象五行最多者濁最少者淸大不過宮細不過羽然商角羽無變而宮徴有變者何哉蓋臣有常職民有常業物有常形此所以無變也君緫萬務不可執以一方事通萬變不可滯扵一隅此所以有變也然太史公謂五音始扵宮窮扵角此乃始扵宮終扵羽何哉蓋宮徴羽商角隔八相生之序也宮商角徴羽是乃還相爲宮之道也𨿽然古人制律皆本扵中聲中聲黃鐘之宮也度量衡扵是而受法十二律由是而損益故曰黃鐘爲聲气之元八十四聲之中至爲純粹者也中聲旣定然後十二律可得而定焉宋西山蔡氏深以鐘律爲急著書兩卷明白而淵深縝宻而通暢其言𨿽多出扵近世之所未講其實無一字不本扵古人也試之成法蓋若黃鐘圍徑之數則漢斛之積分可考寸以九分爲法則淮南太史小司馬之說可推五聲二變之數變律半聲之例則杜氏之通典具焉變宮變徴之不得爲調則孔氏之禮防因亦可見至扵先求聲气之元而因律以生尺則尢所謂卓然者而亦雜見扵兩漢之制蔡邕之說與夫國朝防要以及程子張子之言可謂得作樂之本矣

兵科

兵法

大易論行師之道而惓惓扵師出以律之言周書載誓師之辭而諄諄乎六伐七伐之法蓋兵凶器也戰危事也用凶器而臨危事其可不知料敵之方制勝之道哉是故星宿孤虛天陣也山川向背地陣也偏伍彌縫人陣也此非所謂三陣乎直陣屬木鋭陣屬火圓陣屬金方陣屬土曲陣屬水此非所謂五陣乎天地風雲虎翼虵蟠飛龍鳥翔此則風後八陣也方圓牝牡衝方罘罝車箱雁行此則孫子八陣也車箱車曲陣鋭陣直陣卦陣衝陣鵝鸛陣此則吳起八陣也洞當中黃龍騰鳥翔連衝握機虎翼折衝此則孔眀八陣也李靖六花陣則中軍左虞右虞左一廂右一廂左二廂右二廂是也李靖十二陣則大黒大赤靑虵白雲左突右擊前衝後衝摧凶決勝破敵先鋒中黃逰奕是也若以兵法言之孫子之言兵也則有五事五法之論吳子之言兵也則有五名四機之說與夫司馬法之所謂七政鼂錯書之所謂三急皆用兵之先務也曰道曰天曰地曰將曰法非五事之謂乎曰度曰量曰數曰稱曰勝非五法之謂乎義兵彊兵剛兵暴兵逆兵非所謂五名乎气機地機事機力機非所謂四機乎曰人曰正曰辭曰巧曰火曰水曰兵此所謂七政曰得地形曰卒服習曰器用利此之謂三急圮地無舎衝地合交絕地無畱圍地則謀死地則戰途有所不由軍有所不擊城有所不攻地有所不爭君命有所不受此則孫子所謂九變也地形有通者有卦者有支者有隘者有險者有逺者此則孫子所謂六地也火攻有五豈非火人火積火輜火庫火隊之謂乎用間有五豈非因間內間反間死間生間之謂乎然用兵莫先扵擇將擇將之方有八證一曰問之以言以觀其詳二曰窮之以辭以觀其變三曰與之間諜以觀其誠四曰明白顯問以觀其聽五曰使之以財以觀其亷六曰試之以色以觀其貞七曰告之以難以觀其勇八曰醉之以酒以觀其態然將有五材五謹有五危十過所謂五材者勇智仁信忠是也勇則不可犯智則不可亂仁則愛人信則不欺忠則無二心所謂五謹者理備果戒約是也理者治眾如治寡備者出門如見敵果者臨敵不懷生戒者𨿽克如始戰約者法令省而不煩所謂五危者必死可殺必生可虜忿速可侮亷防可辱愛民可煩是也所謂十過者勇而輕死者可暴也急而心速者可久也貪而好利者可貴也仁而不忍人者可勞也智而請怯者可窘也信而喜信人者可誑也亷防而不愛人者可侮也智而心緩者可襲也剛毅而自用者可事也懦而喜任人者可欺也若夫荀子論將有六術五權三至五無壙之說號令欲嚴以威賞罰欲必以信處捨欲周以固徙舉進退欲安以重欲疾以速窺敵觀變欲潛以深欲伍以參遇敵決戰必行吾所明無行吾所疑夫是之謂六術無欲將而惡廢無怠勝而防敗無威內而輕外無見利而不顧其害凡慮事欲熟而用財欲泰夫是之謂五權可殺而不可使處不完可殺而不可使擊不勝可殺而不可使欺百姓夫是之謂三至敬謀無壙敬事無壙敬吏無壙敬眾無壙敬敵無壙夫是之謂五無壙愼行此六術五權三至而處之以恭敬無壙夫是之謂天下之將至扵尉繚子論人君必勝之道有十二焉一曰連刑謂同罪保伍也二曰地禁謂禁止行道以网外姦也三曰全車謂甲首相附三五相連以結其聫也四曰開塞謂分地以限各死其職而堅守也五曰分限謂左右相禁前後相待坦車爲固以逆以止也六曰號別謂前列務進以別其後者不得爭先登不次也七曰五章謂章明行列始卒不亂也八曰全曲爲曲相從皆有分部也九曰金鼓謂興有功與致有徳也十曰陳車謂接連前矛馬冒其目也十一曰死士謂眾軍之中有材力者乘扵戰車前後縱橫出奇制敵也十二曰力卒謂經旗全曲不麾不動也𨿽然用兵固不可以無法而亦不可泥扵法故霍去病爲將不學古兵法張巡用兵未嘗依古法趙括讀父書不知合變卒死扵長平陳余稱義兵不用詐謀卒死扵泜上此爲將者所以貴扵臨危制勝料敵設奇也豈可拘扵紙上之陳言哉

兵制

自昔帝王之興憂天命之圯絕而求與之保合憫人心之陷溺而思與之拯援扵是修軍政設武備立行陣之制申教閱之令內以消姦雄覬覦之念外以杜蠻夷猾亂之階是有所不得已焉夫豈其心之所欲哉粵自黃帝有涿鹿之戰顓頊有共工之戰兵之名見矣而兵制則未立也舜有三苗之徵夏有甘扈之誓兵之制立矣而制度則未備也至扵成周因農事而定軍令因井田而制軍賦自一里之井積而爲成爲同凡百里焉自百里之同積而爲封爲畿凡千里焉而天下之田井矣自五人爲伍積而爲兩爲卒者百人焉自五卒爲旅積而爲師爲軍凡萬二千五百人焉而天下之軍立矣自四井之邑而爲丘四邑之丘而爲甸積而爲六十四井爲戎馬者四爲兵車者一爲牛者十二甲士三人步卒七十二人其出各有差焉自百乘之家而爲千乘之國積而爲萬乘提封九百萬井出賦凡六十四萬井爲戎馬者四萬匹爲兵車者萬乘其數靡不具焉當時之兵居則爲比閭旅黨州鄕出則爲伍兩卒旅師軍當時之將居則爲鄕師黨正大夫出則爲將帥長與司馬連率比年簡車卒正三年簡徒羣牧五載大簡車徒則選擇爲有時矣春振旅以搜夏苃舎以苗秋治兵以狝冬大閱以狩則練習爲有節矣任地事以令貢賦故農時不違因農隙以講武事故武備無闕其平居也出入相友而恩義足以相結其戰陣也音容相接而死生足以相救此古者兵制之善也春秋之世齊管仲作內政而寓軍令五家爲軌故五人爲伍軌長率之十軌爲裏故五十人爲小戎裏有師率之四里爲連故二百人爲率連長率之十連爲鄕故二千人爲旅鄕良人率之五鄕一師故萬人爲軍五鄕之帥率之國中之事爲兵郊野之民爲農兵不諳耒耜之功農不識干戈之具扵是先王寓兵扵農之意冺矣迨夫晉作州兵魯作丘甲齊以技擊彊魏以武卒奮秦以鋭士勝民自勝甲以上皆籍爲兵則當時民力之困可知矣漢無計口授田之法故賦兵以丁而不以田自其二十三爲正卒五十六爲退卒京師有南軍北軍之屯以備宿衛郡國有材官騎士之制以備行兵南軍衛尉主之北軍中尉主之材官騎士都尉主之南北軍不出京師而民兵散扵郡國如巴蜀三河潁川則有材官隴西天水安定則有騎士西北之地則多車騎東南之地則多樓船以至臨淄之弩手荊楚之劍客各任其土之所宜而習熟之一旦有事則以羽檄召赴而無有不集者武帝平百粵內增中壘屯騎步兵越騎長水胡騎射聲虎賁八校尉外置樓船皆歳時講肄其後南北二軍皆郡國畨土扵是有養兵之患而京師之兵制壞矣元狩以後兵革數動民多買役扵是發七科之謫而郡國之兵制又壊焉中興之後兵旅尢弛都試之法不可罷者罷之校尉之官不可廢者廢之而兵制蕩然矣唐因西魏周隋府兵之制而益修之二十爲兵六十而免而民無常兵之勞三時耕稼一時治兵而兵無常聚之患置府六百三十四而居闗中者二百六十一所以明輕重之勢兵散扵府將歸扵朝所以杜禍亂之原至扵器甲則出扵兵衣糧則取辦扵民而國無養兵之廢此其爲法最爲近古柰何貞觀而後畨役更代多不以時是以張說募騎兵以爲長從宿衛而畨土之制已廢李林甫募長徵兵以息山東之戍而邊戍之制又廢天寶以後騎兵之法又稍變廢折衝諸府無兵可交而方鎭之兵盛矣及其末也天子亦自置兵於京師號曰禁軍焉宋之制兵其名有八禁軍之親近曰班直其出戍邊者曰屯駐總管者曰駐泊以糴賤而畱之者曰就糧諸司募者曰役兵諸州募者曰駐泊什五其民教以武事爲之民兵蕃夷內附紏而用之謂之蕃兵其制精兵二十萬京師屯十萬足以制外變外郡屯十萬足以制內患內有三衙四廂諸司外有總管鈐轄諸將然亦未若唐置府立衛之意爲善也

刑科

刑制

三代而上以徳行罰其效深三代而下以罰行徳其效淺蓋以徳行罰則欽卹之意存乎其中先刑罰而後仁義則能存欽卹者鮮矣何怪其治效之異哉夫刑以輔治聖人之所不得已也有虞之世伯夷降典折民惟刑臯陶作士惟民克允故民協於中而四方有風動之休成周之時有蘇忿生敬爾由獄扵前有康叔封敬明乃罰扵後故刑措不用而歷年有八百之永漢髙祖入闗除秦苛法約法三章可謂簡矣繼以孝文恭儉化民感緹縈之言而肉刑之法遂廢從釋之之議而犯蹕盜環之罪獲減景帝患笞者之多死也而更定箠令元帝患重刑之繁也減三十四事哀帝又減八十一事其心亦仁矣然治效不能比隆扵虞周者蓋文帝寛厚而禮樂未遑景帝刻薄而誅戮肆行元帝牽制文義哀帝寵信嬖幸此豈有仁義之道哉唐髙祖入闗除隋苛法約法十二條亦可謂簡矣繼以太宗仁恕爲治念肉刑久廢而斷趾之刑不敢復覽明堂炙圖而鞭背之刑不敢用髙宗永徽中詔省律令四十七條宗開元中詔定絹估並以實錢是時天下大辟有終歳止二十四人及五十八人者亦可謂仁矣然治效亦不能比隆扵虞周者蓋髙宗柔懦廢嫡後而立孽妾宗奢侈殺愛子而戮諫臣又豈有仁義之道哉此漢唐之治所以不古若也宋太祖始用士人分治州縣之獄太宗遣官提防諸路刑獄而又置審刑院扵禁中防大理刑部之失凢獄必先三司然後闗報審刑院事從申覆然後下丞相府丞相又以聞然後論刑其謹重之意如此迨末世則不然矣

法律

三代而上以仁義而行法律三代而下以法律而行仁義蓋仁義者化民之本法律者防民之具也古者教化有本故民務爲仁義以求免扵刑罰後世教化無本故民愼法律之及身亦相勉扵仁義也請詳陳之有虞之世象以典刑自五刑而至扵金贖法之經也自災而至扵怙終法之權也厥後夏作禹刑商作湯刑至周其法益備大司防掌三典詰四方一曰刑新國用輕典二曰刑平國用中典三曰刑亂國用重典以五刑紏萬民一曰野刑上功料力二曰軍刑上命紏守三曰鄕刑上徳紏孝四曰官刑上能紏職五曰國刑上願紏暴司刺掌三刺三宥三赦之法所謂三刺者豈非訊羣臣羣吏萬民之謂乎所謂三宥者豈非宥不識過失遺防之謂乎所謂三赦者又非赦防弱老旄蠢愚之謂乎其政令詳明教條嚴整使人知畏懼而已穆王命呂侯訓夏贖刑五刑之屬至扵三千而大辟之屬止扵二百重刑之條目減扵前而輕刑之條目增扵舊也世道愈下法律愈繁李悝制律書六篇有盜賊囚捕雜具之法蕭何作律令九章而增戶婚擅興廐庫之篇叔孫通又益律之所不及者十八篇惠帝除妖言挾書之律孝文去收拏相坐之法馬鄭作律令章句陳思作決事比例曹魏作新律十八篇晉解充增損漢魏爲二十篇隋令髙熲更定律令分笞杖徒流死爲五刑凡十二篇一曰名例二曰衛禁三曰職制四曰戶婚五曰廐車六曰擅興七曰盜賊八曰鬭訟九曰詐僞十曰雜律十一曰捕亾十二曰斷獄唐之刑書有四曰律令格式令爲國家之制度格爲有司之常行法爲守法之常法凡政事必從事扵此三者有所違而入扵罪者一斷以律律之爲書因隋之舊而長孫無忌等作爲疏義焉宋太宗時則有太平編勑眞宗時則有成平編勑仁宗時則有嘉祐編勑神宗命有司編修勑令凡舊載之扵勑者多移之扵令蓋違勑之罪重而違令之罪輕也他如傅霖作律統賦而櫽括律意無復餘蘊竇儀上統刑而文義簡古可亞六經我朝頒降律令分吏戶禮兵刑工爲六篇凡三十卷四百六十條以八字爲例曰以曰準曰皆曰各曰其曰及曰卽曰若以八議論刑曰議親曰議故曰議賢曰議能曰議功曰議貴曰議勤曰議賔輕重適宜用舎各當著昭代之盛典爲萬世之常經蓋與虞周之制同一揆也

工科

水利

嘗謂食之所出者本扵田而田之所賴者在扵水此周禮述溝洫遷史書河渠良有以也粵自大禹盡力溝洫商髙宗始爲經界而水利之興尙矣至扵成周而後制度大備營溝行水之制則職之匠人止水蓄水之令則領之稻人可決則決而無泛濫之患可塞則塞而無旱漧之虞三代之時所以家給而人足者未有不本扵此也秦漢以來人君志扵惠養黎元者亦莫不汲汲扵得人以任其責漢則京師有水衡之官郡國有都水之職宋三司則有都水監諸路則有提舉自春秋以降興水利者代有其人孫叔敖起芍陂而楚受其惠李永堰江水而蜀以富饒鄭國導涇水扵秦而谷口有禾黍之歌史起引漳水扵魏而鄴旁有稻粱之詠下至劉漢穿防口以漑繁田則有文翁焉開渭渠以灌闗中則有鄭當時焉莊熊穿龍首渠扵馮翊之地兒寛鑿六輔渠扵髙仰之田白公引涇水扵池陽之區召信臣造鉗盧扵穰縣之南王景修芍陂而廬江之境大丰馬臻築鑑湖而防稽之民獲利此漢之得人也其在唐也引黃河以漑田則有云得臣焉毀碾磑以導渠則有長孫祥焉引雷陂之水築句城之塘非李襲之在揚州乎決鄭白之渠復秦漢之水非黎幹之尹京兆乎溫造開渠扵朗州而漑田二千餘頃之多孟簡開瀆扵常州而沃壤四千餘頃之廣田正開古河之道而水患以除白居易浚錢塘之湖而水利以興此唐之得人也他如許景山修蕭何之故堰而廢壞之地化而富饒趙尙寛修召信臣之舊渠而荒瘠之土變爲沃壌築海隄以衛田而民享其利則如範文正興水利有功而治累得聲則如劉彛復馬氏之龜塘而漑田萬頃者呂頤浩也修鎭江之練湖而灌田十萬者錢良臣也此又宋之得人也然諸君子有聲於水利者豈有他哉亦惟相地勢之崇卑放溝洫之遺法穿陂塘以備亢旱之虐使田之髙者無龜拆之憂堅隄岸以塞泛漲之勢使田之下者無浸淫之患不貪小利以害大謀不急近功以遺逺害田疇有灌漑之益川澤無壅塞之憂則其有利扵生民有益扵國家豈淺淺哉

屯田

立國資乎兵兵有餘而食不足是餒其兵也養兵資乎食食有餘而兵不精是蠧其食也何則兵者國之爪牙食者兵之命脈有國其可無兵乎養兵其可無食乎茍兵精而食足以守則固以戰則克誠國家萬全之計也成周之世比閭之中卒伍具焉耒耜之暇干戈屬焉民之所蓄卽兵之所食故屯田之法三代之前無有也田不井授國有兵費糧以漕運士有饑色後之欲爲富國足兵之計者不出乎屯田之制耳自漢文帝募民耕塞下已有屯田之說自武帝遣戰士田西域始有屯田之規成扵昭宣廣扵魏晉而極盛扵唐然漢之屯田以兵唐之屯田以民漢自通西域始以校尉將卒屯田渠黎而用戊巳校尉屯田車師趙充國旣罷騎兵所畱蓋弛刑應募及灌陽汝南兵此皆以兵也唐因軍府以置營田天下之屯凡九百九十有二或司農或屬苑內或分諸州軍或以少卿巡行或以禦史蒞輸或有警以兵千人助獲此則以民也他如諸葛亮屯田扵渭水羊祜屯田扵荊州則如漢人之制也任峻募民屯田扵許下隋人立堡營田於河西則如唐人之制也然屯田之說有三兵屯而不戰則可以耕如諸葛亮之田渭水張公謹之田代郡皆養兵蓄鋭而不廢耕墾也議定而不揺則可以耕如趙充國之田金城棗祗之田許下皆素有成謀而不惑異議也將帥先士卒則可以耕如郭子儀躬耕百畆軍士不勸而耕婁師徳身衣皮袴士卒樂爲之田此皆將帥先士卒之驗也宋初置屯田務扵唐鄧襄三州雜置營田使扵河北東西路若王守斌調兵卒田河北耿望調丁夫田襄陽兵民蓋通用矣髙宗中興尢切畱意書充國畱屯之事以勉之申建隆歳課之法以督之是以韓世忠田金陵嶽飛田鄂州王之奇田兩淮吳玠田梁洋當時淮南官四十三耕田二百二十五頃官得萬九千九百九十八石建寧官莊三十九耕田一百八十四頃官得六千五百二十石其明驗可見矣夫屯田固富國足兵之要誠能仿漢唐之制酌古今之宜沿邊則責之將帥而部兵以耕境內則責之守令而募民以耕如此則上有益扵國下有益扵民矣

椒邱文集卷三

欽定四庫全書

椒邱文集卷四

明何喬新撰

史論

宋

周使趙匡帥師禦漢至陳橋匡自立而還

帝王之興有以禪讓而得天下者舜禹是也有以徵誅而得天下者湯武是也其迹𨿽殊其極一也三代而下享國長久者漢唐宋而已漢髙帝起兵泗上誅秦之無道討羽之弒君𨿽徳非湯武庶防徵誅之義焉若唐宋之取天下假禪讓之名以掩簒奪之實其去魏晉宋齊梁陳無幾耳觀其失之者則曰禪位其得之者則曰受禪果如其言後世之舜禹亦何多耶唐無庸議矣宋太祖北面周室東徵西伐不爲無功尊爵丰祿其報不薄一旦世宗棄世恭帝嗣位當危疑之際遽萌簒竊之心黃袍加身返戈內向拊其背而奪之顧其假詞於陶谷而欲比迹於唐虞嗚呼吾不知舜禹之禪讓果若是耶谷之禪詔果可以欺天下後世耶或謂當是時五季之亂已極恭帝幼沖藩鎭窺窬太祖不取亦將有逼而奪之者安可守匹夫之小諒而忘撥亂之大計哉是不然諸葛亮乘帝禪之闇而取之則西蜀底定矣謝安因穆宗之幼而取之則江東可興矣然二子終身北面而不忍取者以君臣大義不可幹也使太祖追念世宗厚恩而報之於恭帝如亮之輔帝禪如安之輔穆宗則衰可興亂可撥而天下國家可安矣不此之圖顧乃欺孤弱寡廢主自立謂其無利天下之心吾不信也嗚呼始也以母老子幼而得之終也亦以母老子幼而失之孰謂天道果無知耶

贈周副都指揮使韓通爲中書令

古之英君誼辟必褒死節之臣𨿽素所仇怨不敢遺焉所以爲人臣勸也必黜失節之士𨿽有功於我不敢私焉所以爲人臣戒也漢髙帝斬丁公而賞季布唐太宗薄裴寂而贈堯君素蓋審於此矣陳橋之變太祖擁眾而返韓通率禁旅禦之使其謀得行太祖之成敗未可知也王彥升意圖富貴逐而殺之妻子俱死可謂能爲太祖除害矣然太祖嘉通之死節追贈爲中書令怒彥升之擅殺終身不得節鉞太祖豈懵於賞罰者哉蓋其爲天下後世慮者深矣使吾之臣皆若通焉當旤變之際乃心帝室則吾之子孫有不安者乎吾之臣皆若彥升焉當搶攘之時心思外濟則吾之子孫有不危者乎太祖之爲天下後世慮誠深矣豈徒不修私怨不賞私勞而已哉中行穆子曰好惡不愆民知所適終宋之世人臣多以節義著稱李若水張叔夜效死於完顏入汴之日李芾文天祥盡節於蒙古南牧之時豈非太祖此舉有以激勵士心歟後之人君有忿嫉死義之臣加以屠戮之慘崇奨賣國之徒極其爵位之隆者聞太祖此舉亦可以少省哉

遣使賑貸諸州立太廟追帝其祖考

王者建極垂統傳數百年而後傾者非專以天命而已其初政之規模固有大過人者焉武王克商之初封比干墓式商容閭散鹿臺之財發鉅橋之粟惇信明義崇徳報功八百年之基業兆於此矣漢髙帝入關之初約法三章存問父老立社稷施恩爵復租稅舉三老四百年之气象見於此矣宋太祖奮戎旅之中踐九五之位迹其所以得天下者視五代諸君亦豈甚相逺哉及其發令敷政規模逺乃與五代諸君頓殊是故追贈韓通義足以勵士節矣賑貸諸州恩足以結人心矣追帝祖考事先之孝昭矣親臨太學崇儒之道盡矣遣使度田所以革兼並之姦課民農桑所以惇衣食之本凡此數者隠然有周武漢髙之气象至於選州兵以入衛而雄藩防扈之勢衰罷功臣以就鎭而彊將専兵之獘息乃其撥亂返正之大端也梁唐晉漢周之初政其規模曽有是哉卒之名藩大將俯首聽命僣王叛國以次削平傳世十七歷年三百過唐而亞於漢也宜哉

以大梁爲東京開封府洛陽爲西京河南府

昔婁敬說漢髙帝曰周都洛邑有徳則易以王無徳亦易以亡予以其說未之盡也夫文武都丰鎬僻在西藩積徳絫仁其興也勃焉始皇都闗中太華爲城黃河爲池仁義不施其亡也忽焉有徳則無往而不王無徳則無往而不亡豈特洛邑爲然哉然古之王天下者莫不擇形勝之地而都之以爲子孫無疆之業髙帝都長安光武都洛陽夫豈不知形勢不如徳哉蓋帝都天下之根本根本固𨿽有涼徳尙可少延根本不固一有失徳則振之而僕撼之而折矣是知王天下者以徳爲先而形勢亦不可緩也宋有天下前都於汴後都於杭何其昧於所擇耶豈其子孫皆有三五之徳耶夫北方之可都者莫若長安南方之可都者莫若金陵汴𨿽中原之地然濁流洋洋四出夷曠非形勝之所也杭𨿽重江之險然其土舄鹵其民膬弱亦非帝王所宜都也太祖捨長安而都汴髙宗捨金陵而都杭豈非昧於所擇而不爲子孫長逺之慮者乎故前之都汴也金人長驅抵其城下略無闗河之阻後之都杭也茍安東南終不能復中原之尺寸是豈徳薄而然哉亦以形勢弱也太祖蓋嘗有志都長安矣以太宗之諌而止嗚呼以太祖創業英武之君且奪於太宗之諫而不審於定都吾於髙宗夫何尢

太祖好防行或諌其輕出帝笑曰帝王之興自有天命周世宗見諸將方面大耳者皆殺之我終日侍側不能害也我若應爲天下主誰能圖之不然𨿽深居閉戶何益

司馬文正公論周世宗爲五代之賢君惜其享年不永而天命歸宋予亦以爲然及觀宋太祖之言乃知世宗忌刻好殺其享祚不永也固宜夫禍變之來也無窮英雄豪傑之生也無盡所忌在此而其爲患者或在彼也在此者受吾誅而在彼者或爲吾患也焉用以疑忌之心而淫刑以逞哉世宗習見五代之君皆起於鷙悍之武夫故諸將方面大耳者皆殺之其慮患可謂宻矣然而廢其子取其國者乃終日侍側之防檢耳彼有天之成命又可得而殺耶古之人殺一不辜而得天下不爲也世宗欲利其後嗣而多殺不辜固已違天咈理矣安得享祚之永乎自古帝王以疑而妄殺者多矣不獨世宗爲然始皇疑匈奴亡秦而伐之宋文帝疑義康爲變而殺之隋煬帝疑李渾取隋而族之唐太宗疑李君羨代唐而誅之然而亡秦者胡亥非匈奴也登合殿者子劭非義康也受隋禪者唐公非李渾也殺唐子孫殆盡者武曌非君羨也詩曰魚网之設鴻則罹之易曰或系之牛行人之得邑人之災人君惡用以疑而妄殺哉若宋太祖者可謂有君人之度矣其言曰帝王之興自有天命眞明主之言也是以降王僭主咸見優容宿仇舊怨無所屠戮其享國長逺子孫屢僨而復興也不亦宜乎

昭憲太后疾革命太祖曰汝所以得天下正由柴氏使幼兒主之耳汝萬嵗後當傳位於汝弟能立長君社稷之福也太祖泣曰敢不如教

王天下者父死而子繼祖歿而孫承此古今之常經天下之正義也武王有天下不傳周公而傳之成王髙帝有天下不傳文信君而傳之惠帝豈古之聖王英帝亦皆私於其子哉誠以常經正義不可違也而昭憲太后之命太祖顧欲捨子而傳弟夫太祖奮自戎行執干戈犯霜露以斬艾四方之荊棘積功累業遂膺寶命固欲傳之子孫以爲萬世不防之業也母子之心豈不能察此心哉而昭憲乃有是命何也蓋嘗求其故矣陳橋之變匡義與有力焉兄終弟及彼有心於神器也久矣詎肯安於晉王而已哉母子之間必有宻謀意者昭憲溺愛少子亦如婁太后欲立常山王演獨孤後欲立晉王廣歟當是時太祖尙無恙也百嵗後徳昭徳芳之壯與否未可知也昭憲𨿽賢且智豈能逆知身後之事哉柰何以柴氏幼兒失天下而脇太祖也然則昭憲之命蓋出於匡義之謀歟太祖泣而受教特黽勉從之耳非其情也故終身不立徳昭爲太子亦不立匡義爲太弟寢疾之夕召入寢殿蓋將二三徳焉此所以啟宮人盡屏俄而上崩之禍歟予謂春秋之義大居正昭憲之命咈常經悖正義太祖𨿽違之可也

殿前副都防檢髙懷徳等五人罷兵就鎭

嗚呼自有唐失馭宇縣分崩而藩鎭之勢始彊甲兵租賦以爲已私生殺予奪不出上命爲其君者撫之以恩則驕繩之以法則怨譬若蛇虎然喜則馴怒則噬耳當是時上之馭下若握蛇騎虎惴惴焉惟恐其見噬下之視上若鴟張鷹搏惟欲抉裂以快其心陵夷至於五代朝廷日削藩鎭日彊甚則天子之廢置宰相之死生皆繋其喜怒耳𨿽以莊宗之剛斷世宗之英武輔以郭崇韜李谷王朴智略之臣熟視而無可柰何孰謂杯酒之間能使之帖然聴命哉宋太祖有天下至是才兩期耳若髙懷徳石守信王審琦之徒非潛龍之故人則佐命之元勛也然從容懽洽之際示之以誠心諭之以大計而彼五人者防不感泣稱謝罷兵就鎭不煩干戈不動聲色不費茅土之封不必葅醢之戮而百餘年之蛇蟠蚓結者一旦散釋而無餘是則太祖睿謀英斷固非莊宗世宗之所及而趙普之智略亦豈崇韜谷朴所能彷佛哉或謂宋之國勢所以漸弱燕云所以不復者蓋原於此嗚呼使藩鎭不削則禍亂相仍宋之基業將一傳再傳而失之矣豈徒國勢之弱乎吾恐汴洛之土宇且不能保況能逺有燕云哉

黜鄭起楊徽之爲縣令

古昔興王之君不以私恩而賞不以私怨而罰蓋以天下爲度也雍齒嘗窘辱髙帝矣而髙帝卒侯之魏徵嘗勸隠太子圖太宗矣而太宗卒相之英君之度蓋如此鄭起楊徽之當周世宗之時見宋太祖威望日隆度其必不利於社稷或貽書宰相或宻告其君非惟有先見之明且有憂國之忠也天下已定神器有歸亦何必追憾哉而太祖不忘宿怨黜爲縣令帝王大度有愧髙帝太宗矣且帝盍思之韓通非謀率兵拒我者乎旣追命以官董遵誨非憑父勢侮我者乎亦不錄其過顧於起徽之不能容何哉𨿽然起徽之亦未盡善也革命之初引身而去以全其節斯善矣居宋之官食宋之祿戀戀不能去亦何其不知恥耶

初太祖將攺元諭宰相曰年號須擇前代所未有者及平蜀宮人入宮帝見其鏡背有識幹徳四年鑄者召翰林學士竇儀問之儀曰此必蜀物蜀主嘗有此號帝悅曰作相須用讀書人由是益重儒者

宰相之職所以佐天子釐耿命而昭人文者也古之命相必用儒者豈徒取其記問之該洽詞藻之敏贍而已哉蓋以其知天地變化之道明皇王制作之源通乎古今事變之詳察乎興衰理亂之故究乎禮樂刑政之本可以經邦而化可以亮采而惠疇可以亮天工可以翊皇極如虞之臯益商之伊傅周之周召是已然時君世主顧謂儒者迂闊不足用而其擇相也或以刀筆之小吏或以蹶張之武夫或以目不知書之使典謂宰相不必讀書也不必有文也能奉行文書斯可矣嗚呼迂闊不可用者章句之儒耳彼明體適用之儒若臯益伊傅周召者又何迂闊之有柰何捨此而使不學無術者污我臺司也宋太祖承五代衰亂之後趙普魏仁浦皆以俗吏致位宰相是以目前僭國年號且不能知而襲用之況其逺且大者耶及帝召問竇儀慨然興嘆謂作相須用讀書人蓋悟儒者有益於天下國家矣故終宋之世儒臣頗獲進用如範仲淹如歐陽修如司馬光𨿽非臯益伊傅周召之臣然終非章句之儒可及也惜夫一代眞儒若周若程若張若朱者擯之斥之而不見用又豈所謂好畫龍而不好眞龍者耶嗟夫天下未嘗無眞儒而儒者未嘗不可用爲人上者毋以已之不知而謂天下無眞儒亦毋以迂儒可鄙而槪謂儒者不可用庶幾乎名世之儒出焉

河決澶州通判姚恕坐不卽以聞棄市初恕爲開封判官謁趙普閽者不爲通恕怒而去普由是憾之竟坐法誅投其屍於河

宰相秉國之鈞生殺廢置一出至公夫然後可以服天下之心而贊天子之治少有私焉則君子非之四海議之而怨刺興矣趙普之爲相何其忮刻之甚耶黃河之決亦以燮理非才陰陽不和故爾恕𨿽不卽以聞罪不至死太祖寛仁之君尢愼用刑非普之譖豈遽加恕以大辟哉普不知災由已致上章待罪故乃委罪於恕以快其私忿旣刑之於市又投之於河普之忮刻如此視盧杞元載所爲亦豈大相逺哉盧多遜之譖蓋有由然不可盡以爲妄也太祖在位頗少過舉然以普之故殺姚恕斥雷徳驤其爲盛徳之累大矣

命宰輔日錄時政送史館

史氏之職萬世之是非系焉古之爲史者凡君之仁暴臣之忠邪政之得失隠而椒房燕眤之語顯而楓陛奏對之言莫不直書而不敢隠厚利不可誘也嚴刑不可奪也天子之尊宰相之貴不可得而增損也故謂之實錄兩漢而降此意猶存其所紀載多得其實史尙可信也自唐太宗內多慚徳懼人議已始欲觀史當時無南董之徒以死拒之於是史始失職而是非之公廢矣歷代相承遂爲故事其修也以宰相監之其成也又使上之彼皆畏威懼禍尙敢示其直筆之公哉至宋太祖又命宰輔日錄時政送史館夫所謂時政者有善有惡有當有否君相議之而後行者也今使宰輔錄送史館彼爲宰輔者欲求後世之名而懼君子之議善而當者必潤色而具書惡而否者必棄置而不錄史臣據所錄以書之是非之公安在哉嗚呼唐宋以來之史不可信者多矣忠賢雋烈之迹蓋有不幸而不紀者矣檮杌嵬之姦亦有幸而不書者矣追求其本實太祖之作俑也有天下者力於爲善而已舉記事記言之職歸諸史氏人主不親覽焉宰相不監修焉藏之金匱石室而不上焉庶乎史得其職而萬世之是非明矣

太祖有疾召晉王光義入侍宦官宮婢皆不得近俄而上崩晉王卽位

宋太祖之崩史載晉王離席遜避之狀與宋後母子托命之言學者多疑之而不得其說以予考之太祖蓋死於弒也第史臣不敢直書耳夫人之將死必眷眷於妻子此上智所不免也豈有大漸之夕而宋後不侍側徳昭徳芳不問安蓋必有屏之而不得見者矣此可知其弒者一也富室子將死以千金之產遺其弟亦將感悼不已事嫂如母撫侄如子豈有受天下於其兄而其嫂殯於外舍其侄不得其死是何報兄之薄耶此可知其弒者二也太祖果挈天下以傳其弟吾知其爲弟者哀戚滿容不忍遽承今也不逾年而攺元惟恐開寶之號尙接耳目革命之際不是過矣此可知其弒者三也傳天下大事也非不可使人與聞者也必將召集羣臣道揚末命使臣民知之今也將相大臣不獲聞宦官宮妾不得近侍果何爲乎此可知其弒者四也況以大位傳諸弟則嫂亦將有徳色於其叔矣何至愕然驚呼欲托以命此可知其弒者五也以此五者推之太宗欲逭弒君之罪其可得耶或曰近時文江劉文介公儼防貢士舉此事爲問當時對者謂太祖太宗友愛素篤必無它故文介置之上第今子謂太祖死於弒然則文介之見非歟曰文介當景泰之末危疑之際其言蓋有諷焉是豈萬世之定論哉

太宗發太原遂伐遼圍幽州及遼耶律興格戰於髙梁河敗績乃還

契丹據有幽薊數十年中國阨塞之地皆入其封疆衣冠之族皆爲之效用精銳之卒皆聽其驅使無事則執戈以疾視有事則防馬以南馳故幽薊之不復中國之大患也然彊悍之遼弓勁馬肥復之亦豈易易耶崔翰謂所當乘者勢也不可失者時也其說似矣然當是時以勢言之則我師已疲以時言之則彼國無釁以疲勞之師伐無釁之遼是豈必勝之防哉翰之說謬矣爲太宗計者宜命潘美屯太原曹彬屯眞定劉廷讓屯闗南內修耕戰外講和好遲以數年兵精食足然後命眞定之兵出飛狐太原之兵出鴈門闗南之兵出髙陽奇兵直抵楡闗以斷其援師則興格色珍與涿易諸將如罝中之兔圍中之鹿不降則死耳計不出此而欲以一戰定之髙梁之敗死喪塗地驢車疾驅僅而得免豈非翰之謬計太宗之過聴而然歟

趙普使柴禹錫等告秦王廷美驕恣將有陰謀帝疑之召普諭以昭憲太后遺防普對曰太祖已悞陛下豈容再悞廷美遂得罪

趙普佐太祖成帝業攄猷宣力一代之元勛也然迹其行事而察其心乃刀筆之猾胥市利之小人耳夫昭憲太后之遺防其有無不可知使審有是命歟普當曰先後顧命不可違陛下萬嵗後當傳秦王以及徳芳庶幾慰先後在天之靈使無是命歟普當曰先帝創業艱難不可使其子不得享之異日神器當授徳芳今乃曰太祖已悞陛下豈容再悞是何言之謬歟得非普追憾太祖罷其相位而進是說歟且普亦思太祖所以罷己者乎夜幸其第嫂呼其妻帝之恩禮何如南唐白金吳越海物命之受而不疑帝之恩禮何如柰何以末年顧待之薄圖今日樞軸之寵嗾姦人以告變進邪說以逢君知利而不知義顧身而不顧國此猾胥之所爲豈大臣之道耶嗚呼普眞小人哉

太宗卽位之初命秦王廷美尹開封而徳昭徳芳等皆稱皇子及徳昭不得其死徳芳相繼夭歿廷美始不自安柴禹錫因上變以揺之遂貶廷美涪陵縣公復其子爲皇侄女落皇女公主之號

甚哉太宗用心之險也夫天子之子曰皇子諸王之子曰王子其名號品秩截然而不可易未有以其異日當爲天子而豫稱其子爲皇子女爲皇女者也太宗此舉特以愚弄其弟而己意者太祖之崩宗室王公必有竊議者太宗恐其因廷美以舉事也因以此非常不正之號而慰其心蓋使廷美知有次及之勢而不動然後徐爲之計耳彼廷美愚人也以爲吾子爲皇子矣吾女爲皇女矣吾爲天子亦何疑哉及徳昭不得其死徳芳相繼夭歿乃覺其兄之意而不自安於是禹錫上變趙普進謀王溥等四十七人集議而涪陵之命下矣險矣哉太宗之用心也廷美在其術中而不悟卒之憂悸而死可哀也已

太宗勤於讀書自已至申然後釋卷詔史館修太平禦覽一千卷日進三卷宋琪以勞悴爲諫帝曰開卷有益不爲勞也

帝王之學與士庶異非欲尋章摘句如世之經生亦非欲雕虫篆刻如世之文士也在知其要而己書之所當讀者莫要於四書五經其所載者皆正心修身之本經世保邦之道也其次則歷代之史其所紀者治亂興衰之迹善可爲法惡可爲戒也廣廈之下細旃之上諷訟其詞涵泳其理反之身心措之事業其爲益也大矣何以泛覽爲哉太宗勤於讀書自己至申其用志非不勤也太平禦覽日進三卷其記覽非不博也然於身心治道果何益哉是乃經生文字之學而非帝王之學也𨿽然世之爲人君者或性不喜學或荒思於仙釋或溺情於酒色或放意於馳騁弋射之娛太宗無此數者獨以典籍自娛曰開卷有益不爲勞也然則太宗𨿽未知帝王爲學之要其賢於彼則逺矣

有事於南郊大赦

聖王之法眚災則赦之刑罰之疑則赦之老旄幼弱蠢愚則赦之未有不問罪之輕重情之故誤空囹圄而釋之者也昔人有言赦者偏枯之物也蓋殺人者不死則被殺者含怨於泉下矣傷人及盜不抵罪則被傷與盜者抱憤於生前矣故諸葛亮曰治世以大徳不以小惠文中子曰無赦之國其刑必平二子蓋察乎此矣宋承五代之獘三嵗必郊每郊必赦是何君子之不幸而小人之幸歟秦再思之說善矣太宗乃以問普彼普者刀筆之才而非王佐之器也知五代姑息之政而不知聖王之法也顧以爲郊祀覃恩堯舜之道何其言之謬歟終宋之世踵爲故事遂使凶民逆知而僥幸故蘇洵論之曰平時小民畏法不敢趦趄當郊之嵗盜賊公行罪人滿獄其獘一至於此推本而言豈非普之謬論有以啟之歟

李昉爲相每有求進用者𨿽知其材可必峻絕之已而擢用之或不足用必和顏溫語待之子弟問其故昉曰用賢人主之事若受其請是市私恩也故峻絕之使恩歸於上若不用者旣失所望又無善辭取怨之道也

宰相之職以進賢退不肖爲務者也古之爲相者以至公存心以至公待人士果賢歟颺言而舉之無市恩之嫌果不肖歟颺言而黜之亦無取怨之慮舜之相堯也元凱可舉而舉之孰疑其市恩共工可罪而罪之亦奚有於致怨至公故也昉之所言張安世之故智耳此末世醇謹者所爲豈大臣至公之道哉近世之爲宰相者又異乎昉矣士之獲進者則語之曰是出於我也子毋我忘其被黜者則語之曰是出於某也子毋我怨內以欺其心外以欺於人是又昉之罪人也然爲此者往往獲譽而免謗而天下之士亦不以爲非也士習之卑至於此悲夫

度支判官宋沆伏閣奏疏請立太子帝怒貶沆而沆乃呂蒙正妻族也故罷爲吏部尙書

古之帝王必豫建太子以系天下之心此有國家者之通議也自唐宣宗以降諱言儲副羣臣有請輙怒而黜罰之其意以爲太子旣建則人心屬彼矣羣臣有請者欲圖後福爾噫是何不思之甚也人心屬太子是社稷之福也羣臣欲圖後福於太子是社稷之衞也而何以黜罰爲哉宋太宗以英明之姿濟以博之學其於治亂興衰之故明矣當是時徳昭已死徳芳已夭廷美已貶元佐已廢儲宮攸屬固有在矣然宋沆有請則責及宰相馮有請則竄於炎荒蓋其心睠睠於寶位𨿽父子之親猶忍不能予也它日太子旣立廟見還宮京民喜躍帝聞之不懌曰人心遽屬太子欲置朕何地何其言之陋耶是與唐明宗所見無異矣後唐羣臣請立太子明宗覽表泣下曰羣臣欲立太子朕當歸老太原故第爾彼明宗者目不知書之武夫固無足怪而太宗亦爲此言亦何取於博學哉嗚呼太宗於其子且靳之而望其傳弟以及其侄亦誤矣

趙普嘗謂帝曰臣有論語一部以半部佐太祖定天下以半部佐陛下致太平

魯論一書記聖賢之防言凡禮樂刑政之原性命天道之妙修已安人之要行師撥亂之方無不具載於其間學者誦其書而繹其理體之於身措之於用𨿽道臻孔顏治底熙洽亦豈難至哉趙普謂以論語半部佐太祖定天下半部佐太宗定太平何其言之不怍也考之於史普之相太祖也收藩鎭之權遲幽薊之伐而已其相太宗也上彗星之疏諌北伐之書而已其於魯論所謂四代禮樂之制五美四惡之說蓋蔑乎其未之及也至於營邸店以規利不可謂之廉市巨材以治第不可謂之儉誣馮瓚李檝等以快私忿不可謂之公意圖再相則媒蘗廷美之過追怨先朝則進不可再悞之說以若所爲果取於論語何章乎史稱普每歸私第闔戶誦書次日臨政處決如流嗚呼普特借聖言以資談說而掩其不學無術之迹耳果何得於身心哉

李順陷成都詔以宦者王繼恩爲兩川招安使帥師討之

閽寺之職所以供掃除傳命令而已任之以事已不可況可授之以兵哉肅宗委兵魚朝恩而郭汾陽幾不自保代宗委兵程元振而李臨淮不敢入朝彼肅代昏庸之君無足責者宋太宗英明之主也然盜起兩川元帥之任不以命諸將而以屬家奴當是時如曹彬如潘美如曹翰之屬皆無恙也使之帥十萬橫磨劍以討潢池之盜猶鼓烈風以掃敗葉耳顧乃舎此而屬彼何耶意者繼恩以便辟有寵太宗欲授以官爵而惡無名故使之討賊幸其成功而賞之正如漢武帝欲侯李廣利而命之伐宛爾嗚呼堂堂大宋顧使赳赳武夫聴命於刑臣嘽嘽王旅屈膝於閹豎猶爲國有人乎其後李憲帥師以伐夏童貫専兵以伐遼啟之者太宗也豈非萬世之永戒哉

帝觀燈於乾元樓

聖王之治所以不可及者以其不自滿假焉爾唐虞三代之盛治底雍熙俗臻嘉靖然堯舜禹湯文武之心兢兢焉業業焉栗栗焉翼翼焉而其股肱大臣進戒於君者不曰無教逸欲有邦則曰無耽樂酗於酒徳君臣之間曷嘗以治平而少肆哉宋太宗承五季兵火之餘𨿽云小康然契丹咆哮於北繼遷跳踉於西王小波李順倡亂於蜀民以兵死者不知其幾十萬人此正宵旰憂勤之日也而太宗侈然以太平自樂蓋帝所見聞者坊巷之繁盛歌吹之鏗鍧耳都城數里之外村落蕭條士女流離之狀帝不得而見也慈父老母寡妻孤兒哀吁之聲帝不得而聞也然帝不以所未見聞者自少而以見聞所及者自多禦樓觀燈賜酺張樂齗齗焉矜語宰臣以爲上天之貺已斯豈聖王不自滿假之心哉當時宰相如李昉者旣不能諫又從而獻諂焉亦豈大臣以道事君之誼耶嗚呼太宗起自布衣而昉又更歷變故者也然且如此彼宣和之際君有花石之娛相有丰亨豫大之說亦何怪乎其然哉

開寶皇后宋氏崩貶翰林學士禹偁知滁州

開寶皇后敵體先朝母儀四海是天下臣民之母也太宗當開寶之際蓋嘗北面朝之以今日言之則嫂也以向日言之猶母也典禮儀章以送其終者豈可有一毫之不盡哉今也後之梓宮不寘於內殿而寘於外舍不菆於寢園而菆於佛廬不使羣臣成服而怒侍臣之直言太宗之於後何其薄哉予考太宗卽位以來誥告多方戒飭羣臣無一語及太祖者賜酺之詔曰今四海混同萬民康泰蓋謂一統之業自我肇之太祖無與焉觀燈之誥羣臣曰朕躬覽庶政致此繁盛蓋謂太平之治自我致之太祖無與焉且太宗之天下誰之天下歟太宗之位誰之位歟有太祖之天下踐太祖之天位然且邈然無一語以及之則於後何有哉論者猶謂太祖不以弒崩無亦過厚之論歟

以陳靖爲京西勸農使未行而罷

昔周世宗見元稹均田圖慨然嘆曰此致治之本也命頒其圖法使吏民先習知之期以一嵗盡均天下之田嗟夫世宗眞賢主哉夫井田旣廢阡陌旣開其近古而可行者惟均田爾有天下者熟講而力行之計丁之多寡以授之田量地之磽腴以爲之賦嚴兼並之誅明買賣之禁爲之宅裏以使之相保爲之什伍以使之相司則田𨿽不井而民養生送死亦可無憾矣然師丹建議於前陳靖有請於後皆不旋踵而罷者以豪貴不便故也彊宗閭右騰謗於野王公貴人宣言於朝田未及均而罪戾至矣靖之說欲檢責荒地及逃民之產募民耕作賜以牛種田成然後量授此熟於世教之論也皇甫選言其難成陳恕亦以爲不可豈非懼忤豪貴而速怨謗歟嗚呼安得如世宗者持議於上如丹靖者奉行於下庶幾養生送死無憾焉

初太宗以劉昌言罷問左右曰昌言涕泣否及呂防正罷又曰望復位眼穿矣

古之仕者爲道不爲祿爲國不爲家是以三十而仕五十而爵七十而致其政當其仕也道合則畱不合則去超然豈可以勢利拘之哉三代以降士風日敝寵祿之念重亷讓之節隳其進也志得气盈侈然不勝其大其退也低首飲泣戚戚若無以爲生豈不爲時君世主所輕耶太宗蓋因王沔之罷涕泣願畱鬢須皆白而疑士大夫之皆然故於昌言防正之罷有是言耳是𨿽士無志節所致然太宗之待輔臣不己薄乎昌言爲人不可知防正宋之賢相肯以進退累其心哉天下之大豈無秉節髙邁者未可以一人而厚誣一世也漢髙帝求賢之詔君子以爲尊官厚祿非所以待士太宗此言尢薄矣豈所以待輔臣耶嗚呼士之有志節者可以超然嘉遁矣此錢若水所以未老而勇退也歟

張齊賢爲相嘗從容爲帝言皇王之道而推本其所以然帝曰朕以爲皇王之道非有迹但庶事適治道則近之矣

皇王之道非髙逺而難行也其本則誠意正心修身其用則齊家治國平天下其文則詩書禮樂其政則爵賞刑誅其極則裁成輔相而功與天地參此皇王之所以爲皇王也世之昧者顧求之髙逺曰赫胥氏之治也軒轅氏之化也無懷氏葛天氏之俗也結繩之政可以理軍旅也干羽之舞可以格戎羯也茅茨土堦可以臨羣臣也蕢桴土鼓可以奏郊廟也此腐儒迂僻之論商鞅所以干孝公者也豈知皇王之道哉張齊賢所以爲眞宗陳者其詳不見於史然所謂推本者要不過誠意正心修身之道爾有天下者於此盡心焉可以咸五而登三矣舎此而他求不失之髙逺則流於淺近豈所以爲皇王哉

眞宗命三司使陳恕條具中外錢谷以聞恕久不進屢詔趣之恕曰陛下富於春秋若知府庫充實恐生侈心是以不敢進也

古之大臣欲致君於無過者必防其奢侈而啟其憂勤奢侈生於府庫之有餘憂勤生於四方之多事眞宗命陳恕條具中外錢谷以聞而恕逡巡不進曰陛下若知府庫充實恐生侈心蓋慮其奢侈也李沆爲相日取四方水旱盜賊奏之曰人主少年當使知四方艱難蓋欲其憂勤也若恕與沆其得大臣致君之道歟迨景徳祥符之間丁謂上防計錄而羣臣爭言祥瑞於是聖祖降天書見泰社汾陰之祠玉淸昭應之繕其所糜費蓋不知其幾百千萬矣陳李二公蓋有以見其防歟

契丹敗宋師於洺州邊書告急中外震駭帝召羣臣問方略王欽若臨江人也請幸金陵陳堯叟閬州人也請幸成都帝以問冦準準曰誰爲陛下畫此策罪可誅也乃決計幸澶州

帝王之有天下猶富室之有家也有家者不幸而遇禍變寧喪其田園不可捐其宅有天下者不幸而遇冦戎寧喪其郡邑不可棄其都平王棄鎬京而東周室遂防元帝棄洛都而南晉業遂替自古未有避冦遷都而能復振者也契丹南牧深入我疆然王超敗之於唐河髙繼祖敗之於岢嵐李延渥敗之於瀛州其少得志者惟洺州一戰耳何至君臣震駭遽謀遷幸哉彼王欽若請幸金陵陳堯叟請幸成都不過欲移車駕以近家耳甚矣小人之無謀也金陵成都其城郭視京師孰固甲兵視京師孰多儲積視京師孰富不待智者而後知也六飛出幸人心危疑居者無固守之志行者懷逃潰之謀天下聞之而解體契丹乘之而深入中原豈復可保耶向非冦準折以危言勸帝親徵予知南渡偏安不待髙宗之世矣史臣謂澶淵之役南北弭兵冦準之力也予謂準之功不在於勸眞宗之北徵而在於沮眞宗之南幸

冦準爲相用人不以次同列不悅目吏持例簿以進準曰宰相所以進賢退不肖也若用例一吏職耳

宰相之用人猶梓人之度材也度材大者爲棟楹小者爲楶棁惟其稱而巳用人者大者爲公卿小者爲令佐惟其當而已故智略果如韓信𨿽起亡卒爲大將可也惇厚果如田千秋𨿽起髙寢郎爲九卿可也學行果如陽城𨿽起布衣爲諌議大夫可也豈可拘於資格哉以資格用人者有司之職耳非宰相所宜行也冦準之言眞知爲相之道歟然近世大臣非不知準之爲賢相也至於用人不免拘於資格者蓋樂其便已而已是故庸鄙或超居顯位則曰非我也彼之資格當然耳英賢或擯居下僚則曰非我也彼之資格當然耳天子不得而譴焉同列不得而非焉臺諌不得而劾焉而士君子之議則非其所卹也嗚呼此眞所謂具臣也歟

冦準還自澶淵頗自矜其功帝亦以此待準甚厚王欽若深嫉之言於帝曰城下之盟春秋恥之澶淵之舉是也以萬乘之貴而爲城下之盟何恥如之帝愀然不悅顧準寖衰竟罷爲刑部尙書出知陜州

冦準天資剛毅漢王商之儔其材略通敏唐李徳裕之伯仲也惜其學術不足故於處已接物每乖於理君子不能無憾焉在易謙之九三曰勞謙君子有終吉夬之九三曰壯於頄有凶否之六二曰包承小人吉大人否亨澶淵之役準固有功然非能復燕云使彼稱臣納貢也而準遽自矜伐則失勞謙之義矣準之剛正固欽若所忌也不能健而說決而和而毎與忿爭於朝則陷於壯頄之凶矣丁謂陰柔小人也準以其包承於己而力薦之則昧否亨之戒矣以準之剛毅通敏而輔之以學問則無此數失而防人亦無以借其口矣嗚呼爲宰相者其可以不知學哉

塟明徳皇后

先王之制天子七月而塟同軌至諸侯五月而塟同盟至大夫三月同位至士逾月外姻至已緩爲不敏已速爲不懷非有變故莫之敢忒明徳皇后李氏勛臣之女太宗之後而眞宗之嫡母也母儀天下已歷兩朝矣今以景徳元年三月崩至三年十月乃塟何其緩也豈以師旅之後帑蔵匱竭而不克舉耶抑以嵗月不利惑於瞽史之說耶以爲帑蔵匱竭吾未聞富有四海而不克舉母后之喪者以爲嵗月不利則邢昺孫奭諸名儒日侍經筵固有說以辟之矣吾知其不爲是也當太宗晏駕之初後嘗欲立楚王元佐賴呂端抗言而止意者眞宗不能無憾故恩禮稍薄歟夫婦人之仁知私其所出而己眞宗以仁厚之君乃薄於嫡母送終之禮豈不爲盛徳之累哉

椒邱文集卷四

欽定四庫全書

椒邱文集卷五

明何喬新撰

史論

宋

帝深以澶淵城下之盟爲辱王欽若進曰惟封禪泰山可以鎭服四海誇示外國然自古封禪當得天瑞希世絕倫之事然後可爾天瑞安可必得前代蓋有以人力爲之者帝曰王旦得無不可乎欽若乘間爲旦言旦黽勉從之帝召旦歡飲賜以尊酒曰此酒極佳歸與妻孥共之旣歸發封則皆美珠也旦悟帝防自是不敢有異議

王旦宋之賢相也其居位最久受知最深非冦畢諸將相所及然天書之事旣不能諫又從而附防之則可謂不忠之甚者也眞宗仁厚之君羣臣未聞以諌得罪者而況於旦乎使旦諫而見忤不過以使相均逸外藩爾況未必忤乎觀欽若之進邪說也帝曰王旦得無不可是帝猶有憚於旦也而旦竟無一語沮之顧黽勉從之則是逢君之惡非徒長君之惡而已其罪豈在欽若下哉當欽若乘間有言旦正色語之曰王者徳合於天而天瑞應若以人力爲之是誣天也四夷可以徳化而不可以僞欺若以僞爲之瑞誇示之是欺人也誣天欺人匹夫所恥旦不敢聞命如此則欽若必將羞沮而退矣美珠之賜旦當封而上之曰臣昨侍宴荷陛下過寵賜以尊酒命與妻孥共之臣歸而發封則皆美珠蓋帑人之誤也臣不敢貪天之貺謹歸之天府惟陛下裁察如此則眞宗知旦不可以利動而事必中止矣今也欽若之請旣從之美珠之賜又受之至於封岱祀汾皆兼大禮使乃始愧悔而追思李文靖之先見嗟何及矣論者以旦比馮道豈過貶哉

上封事者言兩漢賢良多因災變以詢訪闕政今國家受瑞建封不可復設遂詔罷制舉

古之聖王設諌鼓立謗木惟恐一徳之未修一政之或闕也帝舜之世以言其治則庶政惟和矣以言其民則四方風動矣以言其瑞應則鳳凰來儀矣然帝之命禹曰予違汝弼曰汝亦昌言曷嘗以治化已隆而忘求諫之誠哉眞宗之世僅可謂小康耳一旦以受瑞建封遽罷直言極諌之科何其不思也且所謂瑞者何瑞乎以聖祖之降爲瑞耶則出於黥卒所言以天書之降爲瑞耶則出於憸人所造以紫芝白鹿嘉禾瑞木爲瑞耶則出於諛臣所上求所謂庶政惟和四方風動鳯凰來儀者無有也當是時蝗飛翳空非災變乎嵗旱民饑非災變乎帝𨿽詢於芻蕘未足以消沴致和也顧乃罷制舉以自塗其耳目是猶尫瘠之人黜和扁屏藥石而語人曰吾身康彊耳嗚呼爲此說者何人歟殆孔子所謂一言可以喪邦也歟

內侍江守恩有罪伏誅太常博士兪獻卿抗章論救坐貶

守恩怙勢作威彊取民麥杖殺軍士其罪大矣幸而敗露伏法受誅亦足以昭王法之公獻卿官爲太常博士必以文學進身者也其抗章論救豈惜朝廷用刑之頗哉不過逆探君心陰黨閹豎以爲己進身之地此正漢法所謂附下罔上者也免於誅戮幸矣自古閹豎竊弄威權非獨人君之過也士大夫之不肖者亦陰爲之助焉石顯之擅權則五鹿充宗爲之羽翼黃皓之専政則陳祗與之表裏童貫之開邊則蔡京王黼從而附防之此皆姦人之尢者也不知其平日讀聖賢書所學何事哉原其所以爲此者欲比用以求富貴耳浮雲飛電其久幾何黨附姦閹遺臭千古茍有人心者可以自省矣上聖祖尊號曰聖祖上靈髙道九天司命保生大帝

匹夫而爲天子必受命於天矣天之命之也或以功或以徳夫豈偶然哉受天之命爲天之子乘六龍而撫萬邦其尊且貴孰加焉世之崛起者顧恥其先名位不昭牽引附防自托於神明之冑加以徽號祀於郊丘以炫耀天下不知適所以欺天而誣祖矣曹氏出於閹豎而曰虞舜之後拓防氏出於鮮卑而曰黃帝之後有識者固已竊笑唐祖老故尊爲元皇帝宋祖趙朗故尊朗爲上靈髙道九天司命保生大帝又何其誕之甚邪夫老之書具在毀薄仁義者也朗之名氏則九經十七史所不載也髙帝舉晉陽之兵芟隋季之亂遂成帝業足以嫓美炎劉矣唐髙祖豈不賢於虛無之耶太祖東徵西伐除五季之亂啟三百年之丕業足以比隆漢唐矣宋祖太祖豈不賢於荒唐之朗耶柰何近捨昭昭而逺取冥也當時忠良之佐博洽之儒迄無一言以陷其君於過舉亦獨何心哉

立徳妃劉氏爲皇后

先王之立後非神明之冑則公侯之裔也其幽閒如闗雎其躬儉如葛覃其不妬忌如螽斯夫然後可以配至尊而爲天下母自秦以降人主漁色而不暇顧其族逞欲而不知求其徳所與共承宗廟者或出於亡國之賤俘或出於主家之歌妓或出於姦閹之養女不亦凟姓矣乎眞宗欲建中宮當妙選令族簡求淑徳可也顧以鍛家之媵而當軒龍之尊族姓不昭播鞀是業豈足昭壼範於六宮表母儀於天下者當時兩府大臣如王旦冦準者亦寂無一言將焉用彼相矣

帝久欲相王欽若王旦曰臣見祖宗朝未嘗有南人當國者𨿽古稱立賢無方然須賢士乃可

王旦碩徳雅度宋之賢相也然其論置相謂南人不可當國一何謬哉天之生賢不以南北而有間也金日防休屠王之子爲漢忠臣李光弼契丹王之冑爲唐元勛彼生於遐陬之外且然況同出於文明之域者耶前乎旦以南人登相位者有矣謝安張九齡陸贄是也安之徳量九齡之忠直贄之嘉猷讜論果何愧於賢相乎後乎旦以南人登相位者有矣杜衍範仲淹文天祥是也衍之淸愼仲淹之毅天祥之秉義挺忠抑何忝於賢相乎𨿽有姦諂如欽若者出於其間然不可舉一而廢百也彼李義甫之狡險元載之貪黷果產於南耶抑產於北耶自旦之說行世之嫉賢忌才者率以是借口𨿽有如謝如張如陸如杜如範如文之儔一切抑而不用是旦之說啟之也推其極言之殆所謂一言而喪邦歟

判永興軍冦準得天書於幹佑山

大臣欲格君心之非者必先自正其心吾心正矣猶有不能成正君之功者況吾心之不正乎冦準慷慨有大略一代之偉人也惜其溺於功名富貴而不能正其心方其罷政私請王旦求爲使相君子已非之矣及在永興欲圖再相遂以天書迎合上意則其心不正甚矣其如正君何夫天書朱能所造中外咸識其詐豈以準之明而不知哉功名之心勝富貴之念深而正議有不暇顧耳再入政府曾幾何時用於讒口逺斥炎煙瘴癘之鄕是豈獨丁謂錢惟演之罪哉準固有以自取之也予故表而出之以爲大臣溺於功名富貴之戒

曹利用以從子汭逆謀貶隨州又坐私貸景靈宮公用錢房州安置內臣楊懷敏逼使自縊死

曹利用附丁謂而排冦準不得在君子之列然夷考其行有後世所不及者二焉一曰忠藎有守始終不屈二曰裁抑僥幸凡內降恩力持不與是二者凜然有大臣之節非世之具臣所及也夫士君子一善而不克終者多矣始而直終而佞始而亷終而貪利用終始不貳其操可不謂賢乎張堯佐宣徽之命文彥博不敢違張說僉樞之命虞允文不敢諫況其下者耶而利用力裁恩幸怨怒不卹是尢難能也靜女之三章取彤管焉如利用者取其一節之善可也夫以丁謂之回遹猶獲老死牖下利用有是二善而死不以罪嗚呼寃哉

賜龍虎道士張乾曜號澄素先生

天師之號昉於冦謙之晉以前無有也自宋以來龍虎山張氏始専其號若干曜是已歷元以迄於今國家崇寵俾之世襲或範金爲印刻玉爲簡以賜之典禮優異眎曲阜宣聖之裔有過無不及焉史謂乾曜漢張道陵之後而張氏自云道陵畱侯之裔也以予考之畱侯卒於恵帝之世豈眞淩虛禦气以從赤松子遊耶道陵者魯之祖當漢末以妖術惑眾竊據漢中與黃巾張角等耳豈有道之士哉而歷代崇寵如此其至何歟謂其有長生久世之術耶則所謂天師者皆死且塟未有至今猶存者也謂其建醮祝釐可以消沴致福耶則宋之疆塲日蹙元之豪傑並爭天師末如之何也謂其淸靜之行有可嘉耶則妾媵姬姜之奉與俗不異也然則何取於斯而崇寵之歟有天下者黜其號散其徒而焚其所謂符籙者亦足以祛千古之惑矣

荘獻太后稱制三司使程琳獻武后臨朝圖後擲於地曰吾不作此負祖宗事

甚哉程琳之不忠也夫琳以詞學發身豈不知母后當陽非朝廷美事耶抑豈不知武后唐之罪人幾危社稷耶今也荘獻稱制而琳以武后臨朝圖爲獻是導之以易姓受命也幸而荘獻材質僝弱非武曌之比其宗族寒防非承嗣三思之儔故擲其圖於地而不納使不幸因琳有獻而萌覬覦之心則置嗣君何地哉若琳者國之賊也其免於誅夷幸矣然琳之獻此規入政府耳抑不知富貴有時而消歇惡名終古而不磨柰何欲得志於一時而遺臭於萬世耶嗟夫三代以下義利不明偭義以干進如琳者多矣讀史至此尙亦掩卷深省哉皇后郭氏誤批上頸上怒謀廢後以告呂夷簡夷簡有憾於後遂主廢黜之議且曰光武漢之明主也郭后以怨懟坐廢況傷陛下頸乎帝意遂決中丞孔道輔諌官範仲淹等伏閤請對夷簡奏言伏閤請對非太平美事詔黜道輔等皆知逺州

臣之於帝後猶子之於父母也子𨿽失愛於母不可以勸父而黜母臣𨿽有忤於後詎可勸帝而廢後哉夷簡所以憾郭后者因其一語而罷相耳然嘗考之荘獻臨朝外戚干政內豎用事夷簡奉承惟謹非附太后而何及荘獻上賔夷簡乃擠張耆等以自解眞所謂多機巧善應變者也後之言豈過歟夷簡以己私憾陷君於惡致後不以考終其不忠之罪大矣且伏閤請對固非太平美事也廢黜嫡後豈太平美事哉夷簡旣引故事勸其君以廢天下之母又進邪說激其君以出直諌之臣其大行已虧矣世或謂夷簡爲宋之賢相吾不知其何說也

廢後郭氏薨竄內侍閻文應於嶺南

仁宗宋之賢君也其寛仁恭儉後世無異議焉獨郭后之事何其思之不熟處之不審耶後之廢也文應實主其謀時移事往帝稍悔悟樂府之賜宻使之召黠奴瞷之久矣後之存文應安得晏然而已乎其設謀措慮欲除其所忌顧未有間耳一旦後有小疾挾醫診視尙有人也顧以命文應而黠奴得乘間進毒以殞之可哀也已予嘗見野史云後旣崩文應遽殮之而後聞則後以弒殞明矣帝盍思之前日主廢後之謀者誰歟挾醫診視者誰歟後胡爲而暴崩文應胡爲而遽殮歟考問侍姬啟棺診驗則罪人立得矣而帝念不及此𨿽深悼之顧亦何益哉夫黠奴弒主母天下之大惡也帝不之察僅以仲淹之奏竄於嶺南而不肆諸市朝豈足以泄神人之憤哉嗟夫匹婦不獲其死古之人猶曰時予之辜況天下母耶其爲帝盛徳之累大矣讀史者安得不掩卷而三嘆

詔梁唐晉漢周朝三品以上官子孫依律敍防

臯陶稱帝舜之徳曰賞延於世孟子論文王之政曰仕者世祿蓋追念勛徳而報其子孫此聖王之懿典也然舜文之賞與祿亦惟施於當代之臣而已耳仁宗推及於前代則過矣夫前代元勛碩徳果如漢之張良鄧禹諸葛亮晉之王導卞壼謝安唐之魏徵宋璟郭子儀李晟裴度諸君子者錄其子孫俾享其祿亦豈爲過乎五代運祚旣促用舎乖宜其隨世以就功名而稍有可稱者惟王彥章王朴李谷數人而已李振敬翔豆盧革盧文紀李崧王章史肇之屬則皆庸人而茍富貴也果何功於國何徳於民哉今也不論其賢否不考其功業凡官三品以上者一切敍防則是庸人而茍富貴者其子孫幸沾恩澤賢俊而淪於下位者其子孫不獲錄用豈所以眧勸懲而激臣下乎宋之恩典於是乎濫矣貶權知開封府範仲淹及集賢檢理余靖館閣校勘尹洙歐陽修於外戒羣臣越職言事者

古之所謂名相者以其顧公議而有所不爲也爲國不顧公議是小人而無忌憚者也𨿽有髙世之智經國之材豈足以爲名相哉若呂夷簡是也夫仲淹與修一代之偉人靖洙一時之賢者也仲淹上書譏切時政使其言是固當欣然納之使其言非亦當從容辧其所以然安可以爲恨乎今也仲淹以言事貶靖洙以救仲淹貶修又以誚髙若訥不能諫而貶奮然不顧公議而貶四賢以自快其私狠愎而弄權與元載盧杞丁謂之徒奚擇哉昔之姦臣欲壅蔽主聽者必指直言爲離間欲誅鋤善類者必斥君子爲朋黨夷簡之愬仲淹謂其離間君臣引用朋黨是所謂一言喪邦者也𨿽有他善又何足取者史稱夷簡爲世名相蓋以其子晦叔之相業其孫伯恭學術而寛假之耳豈至當之論耶

章得象爲翰林學士時荘獻太后臨朝每遣內侍至學士院得象必正色待之防不交一言仁宗聞而器之及帝親政以得象平章事

孔子曰不知命無以爲君子也予讀秦漢以下史而嘆士鮮全節者正以其不知命耳夫窮通禍福有命存焉避之不可免求之不可得也郭崇韜請立劉后懼讒人也然竟坐之而身死禍豈可避乎趙犨附朱全忠圖富貴者也然竟因之而族防福豈可求乎君子知其有命而修身以俟之則見義必爲見利不惑而窮通禍福不足累其心矣荘獻臨朝之時羣閹用事勢焰烜赫曹利用以忤內侍貶死襄陽章得象正色以待內侍終位臺鼎二人之正直同而其禍福異者是蓋有命焉非內侍之所能爲也世之君子畏利用之禍而獻諂以阿之非知命者也覬得象之福而危言以鬭之亦非知命者也惟盡其在我者而順其天則節全而名立斯謂之君子以夏竦爲涇原秦鳳路安撫使知永興軍範雍爲鄜延環慶路安撫使知延州備趙元昊也

兵不可好好兵者士民愁怨有內潰之憂亦不可去去兵者甲兵朽鈍啟外侮之患故司馬法曰國𨿽大好戰必亡天下𨿽安忘戰必危誠哉是言也宋有天下文治𨿽優武事不競至眞宗之世契丹講和徳明納欵遂置武事而不講爲將者皆膏粱之冑爲兵者皆惰窳之夫車乘不搜戎器不簡魚麗鵝鸛漫不知爲何物一旦元昊竊發西陲攻一砦則一砦破圍一城則一城陷是豈元昊之材且智哉蓋宋去兵忘戰而致然也夫元昊之倔彊難制有自來矣狀貌異常曺瑋預防其必爲邊患嗣位之初避父諱而攺明道爲顯道其不臣之意已可見矣旣而冦環慶侵吐蕃取沙廟堂安然不以爲怪及其僣居大號抗表以聞乃以傾險之夏竦畏懦之範雍以禦之是何異於驅鴄雛以當鷙鳥哉古之有國家者講武於四方無虞之日儲將於百蠻咸賔之時其爲慮也逺矣

契丹遣使來求闗南地帝命呂夷簡擇報聘者夷簡素不悅富弼因薦之歐陽修引顏眞卿使李希烈事上疏乞畱之不報

三代而下剛直之士何其厄哉剛者其气浩然小人患其不可屈直者其色毅然小人惡其不可淩是以譖之毀之排之擠之防假手以害之所謂盜憎主人其勢然耳嗚呼厄哉唐之顏眞卿宋之富弼皆剛直之士也盧杞惡眞卿則遣之使反亂無狀之臣呂夷簡惡富弼則遣之使彊悍不測之邊其設心措慮正相類耳眞卿不幸而死弼幸而生還是則有命焉非杞與夷簡所能爲也今去唐宋數百年矣杞與夷簡死有餘臭聞其名者猶蠅蛆糞穢也眞卿與弼歿有餘馨聞其名者猶椒蘭蕙茝也然則小人欲害君子亦何益之有哉

以富弼爲翰林學士固辭不拜

富弼可謂忠矣有難不辭勞亦可謂謙矣有功不言賞當契丹求地人心洶洶弼毅然入對曰主憂臣辱臣不敢愛其死杖節出疆𨿽女死男生有不暇顧焉及敵再結好疆塲無虞以爲翰林學士又懇辭曰增嵗幣非臣本意敢受賞乎蓋未嘗自以爲功也在易蹇之六二曰王臣謇謇匪躬之故謙之九三曰勞謙君子有終吉若弼者有之矣世之賤丈夫委以艱大則悲哀怊悵有可矜之色稍著微勞則侈然自負𨿽酧以髙爵厚祿猶有所未厭也彼獨何人哉嗚呼若弼者眞萬世人臣之則歟

元昊更名曩霄上書講和

宋之所以不競者以怯於用兵而急於講和爾澶淵之後僕姑一發達蘭殪焉彼軍奪气𨿽不與和彼將自退矣而眞宗遽與之和捐金幣三十萬以成契丹之彊元昊之叛和市不通國人愁怨有十不如之謡𨿽不與和彼將自困矣而仁宗遽與之和捐金幣三十五萬以成靈夏之勢蓋宋之諸帝仁厚有餘剛斷不足譬若富室之僝子彊梁者侵之健訟者侮之則蒼黃失措惟卑辭厚幣以茍求無事而已遑卹其他哉當是時非無善謀也防準欲邀契丹稱臣獻地而眞宗不從富弼蔡襄言元昊不可許和而仁宗不聽甚者儂智髙移書行營求邕桂節度亦將許之甚哉宋之不競也夫貢賦之入有限谿壑之欲無窮一嵗之中北邊三十萬西邊二十五萬財力惡得而不屈國勢惡得而不削哉

範仲淹富弼杜衍韓琦相繼罷歐陽修上疏論之羣邪益忌修傅致其罪左遷知滁洲

有國家者得賢非難任賢惟難天下未嘗無賢也伊傅周召𨿽不世出蕭曹丙魏房杜姚宋之儔世蓋不乏也顧人君任之專與否耳韓琦杜衍範仲淹富弼歐陽修皆間世之英其經濟其徳量蕭曺丙魏房杜姚宋豈足多哉仁宗銳意於治而諸賢並列於朝可謂千載之逢也使仁宗推心而委任之如昭烈之於諸葛亮如苻堅之於王猛如武宗之於李徳裕持之以堅期之以久則慶曆之治豈止於慶曆而已哉曾幾何時仲淹與弼以夏竦飛語罷衍以丁度置書罷琦以是尹洙罷而修又以上疏救四賢左遷是猶病者甫得良醫未盡其術遽以庸醫之毀而黜之又何望其療膏盲而起沈屙也哉嗟夫得君如仁宗而諸賢猶不獲盡其用豈天未欲太平耶抑諸賢之命耶有志於濟世者安得不爲之深慨王安石自以楚士寡援中朝因結韓呂二族以取重於是韓維呂公著兄弟更稱揚之

王安石以學行髙一世不汲汲於富貴不戚戚於貧賤非惟安石以是自信而天下士大夫亦莫不信之惡有結貴族而取重哉自其始仕也命以館職則辭薦爲諌官則辭攺修起居注又固辭至居相位議稍不合輒稱疾求去曷嘗以富貴累其心哉史臣顧謂安石自以楚士寡援因結韓呂二族以取重可謂誣矣當是時歐陽修重之文彥博重之天下士大夫恨不識其面其見重於世久矣又奚借韓呂二族爲重哉夫結貴族以養虛名鄕黨自好者不爲曾謂安石之賢而爲之耶韓維呂公著世之所謂賢者也肯以安石私交而稱揚之耶陋哉史氏之說也

種諤襲取夏嵬名山以歸遂城綏州

綏州之役論者謂種諤襲取名山爲非計愚以爲不然夫銀宥綏延中國之故地也其土沃饒其民驍健自拓防竊據奄逾百年膏腴化爲沙漠華族淪於異俗此有識者所宜痛心也又況元昊俶擾鄜延諒祚薦蹂秦渭中國旰食之日久矣茍有可乘之隙豈可安常守固而不爲圖之哉夫復我之疆土不可謂之生事報敵之冦暴不可謂之侵小彼陸詵謂諤擅興而啟釁者書生之論耳豈足以語權哉惜夫諤能取之而不善守之故不旋踵而失使諤旣城綏州厚集其勢撫納屬羌使自爲守以固我之藩籬以斷敵之肘臂則近悅逺懷而河湟之地可復賀蘭之境可入矣

帝以災變避殿減膳徹樂王安石言於帝曰災異皆天數非人事得失所致

天人相與之際未易言也然洪範著休咎之徵春秋書災異之變蓋欲君天下者覩災而思咎耳古之英君誼辟一祲祥之見輙惕然曰豈吾徳之或愆乎一艸木之妖輙矍然曰豈吾政之或缺乎曷嘗諉諸天數而不知省哉王安石以通經學古自負其於洪範春秋之防考之熟矣災變之來君未知警猶當胥誨胥告使畏天威以保天命可也今也君有警懼之心而安石反進邪諂之說是逢君之惡也是婦寺之忠也豈古之大臣格主正事之道哉嗚呼安石背經叛道如此眞聖門之罪人哉

以王安石防知政事議行新法

王安石之行新法天下後世攻之不少恕至或詆爲姦邪予謂安石徇其學術之偏以成悞國之禍信有罪矣然謂之姦邪則過矣安石之意蓋以欲行王政當先致富彊而宋之中葉帑蔵耗竭兵衛寡弱不足以有爲也於是以其所學於古者而施於政凡可以富國彊兵者無不爲其靑苗法則曰先王制兼並均濟貧乏之意也其行免役法則曰先王致民財以祿庶人在官者之意也其行保甲法則曰先王寓兵於農之意也不度於時不謀於眾斷斷然自信所學而不疑及羣議嘩然堅執不回於是老成者斥巧佞者進卒至羣姦肆毒禍流海內安石之罪其何辭然原其初心則欲致富彊以行王政爾非欲殘民生如商鞅桑羊宇文融之所爲也議者比而同之豈萬世之公論哉若曰周禮周公所作也凡安石所建立皆本於周禮而其禍若此然則周禮果不可行乎曰不然周公之法無不善所以因時制宜者存乎人譬之和扁之方無不良所以診脈用藥者存乎醫先王知法之不可獨恃也故敷求哲人以守其法焉庸醫用藥以致殺人不可歸罪於和扁之方庸人用法以亂天下又豈可歸罪於聖人之法乎況靑苗之法李參行之陜西而民便王廣防行之陜西而民亦便使奉法者皆參皆廣亷安知其終不可行哉安石不知求人而徒欲恃法以爲治是知良方可以療病而不知非良醫不能用方也

監察禦史程顥乞罷許之

書曰惇徳允元而難壬人詩曰謀之其臧則具是違謀之不臧則具是依古之有天下者未有不以任仁徳用善謀而興亦未有不以任憸壬違善謀而敗也王安石嘗訓書而釋詩矣然韓琦富弼程顥有徳而仁厚者也呂惠卿李定鄧綰包藏凶惡者也琦等論諌謀之臧者也恵卿等所言謀之不臧者也安石用事琦等以忠謀而見斥惠卿等以邪說而獲進口誦詩書之言而身履危亡之迹果何取於學古哉世之論安石者多罪其變法予謂變法之罪小擯諸賢而任羣姦其罪爲大也

募民鬻坊塲河渡

先王之政闗市不徵澤梁無禁所以與民同利也戰國諸侯始錮山澤之利至漢武帝始有舟車之算及唐徳宗又有間架之稅其言利析秋毫矣然鬻坊塲河渡則猶未聞也而王安石始爲之當是時非有方數千里之旱無以卹之亦非有百萬之師無以餽之也富有四海何求不得何至鬻坊塲河渡以收其利哉謀之拙計之謬辱國家而羞後世莫此爲甚焉昔裴匪舒請鬻苑中馬糞其事遂止嗚呼安石平居自許欲興堯舜之治而以臯防稷契自期待然其言利也戰國漢唐衰季之政所未有顧與匪舒所請等爾不亦可羞哉

置京城邏卒察謗時政者

古先哲王之有天下設謗木置諌鼓采歌謠以省其愆察怨詈以考其政所以來善言而通下情也昏暴之君惡聞其過於是乎有誹謗之律有腹誹之誅有非所宜言之禁蓋將以掩其惡也而惡亦不可掩人心是非之公豈嚴刑峻罰所能遏哉王安石變舊章立新法士大夫相與謗於朝商賈相與謗於市農工相與謗於野爲安石者可以自省矣它山之石可以攻玉聞其謗而攺之所得多矣旣不能然方且置邏卒以察謗當時又以宦者石得一典之飛書朝上暮入犴獄道路以目殆將十年宜其能弭謗矣然呂誨之彈文範鎭之奏防唐坰呂惠卿之章具載簡冊至今猶以爲謗也安石將如之何哉安石嘗訓釋詩書矣詩不云乎人之多言亦可畏也書不云乎小人怨汝詈汝則皇自敬徳厥愆曰朕之愆安石捨聖人之經而襲用秦漢之法欲保令名其可得乎

呂嘉問提舉市易恃勢淩三司使薛向出其上曾布代向懷不能平具上嘉問多收息干賞挾官府而爲兼並之事呂惠卿執政劾布沮新法出知饒州

君子之交以義合小人之交以利合以義合者禍變之際顧義而相卹以利合者禍變之際徇利而相傾此自然之理也王安石之門下羣小雜沓皆以利合者也章惇鄧綰曾布蔡京邢恕林希呂惠卿李淸臣張商英呂嘉問左右安石建立新法或贊翊於立法之初或紹述於罷政之後𨿽謂之王門十哲可也宜其協心並力有膠漆之固矣然轉盼之間互相傾擠不能相容布與嘉問共事者也因恃勢淩使之忿遂劾嘉問綰與惠卿同惡者也欲彌縫阿附之迹遂排惠卿淸臣首發紹述之說惇由之以拜相及不得爲相廼與立異恕矯誣定防之功惇借之以報復及不得大用廼白其短布艸惇制極其稱美矣處於樞府則與之乖異商英艸京制極其褒美矣議政不合則斥其逢君至於布始則阿惇醜詆羣賢終則恨惇遂成怨隙朝爲金蘭暮爲矛盾正歐陽子所謂小人之朋見利而相爭或利盡而交疎則反相賊害是也此數子者眞可謂傾危之士哉而安石托之以腹心寄之以耳目欲與之共興堯舜之治不亦謬乎初呂惠卿迎合王安石建立新法故安石力援引驟致執政惠卿旣得志忌安石復用乃起李士寧獄以傾安石

知人之難自古病之然公以處心明以燭物則知之亦非難也君子如孤松勁栢望之蒼然不可狎玩𨿽風霜搖落不攺其舊焉小人如細栁柔蔓婀娜纒綿令人喜悅然冬沍寒摧落無餘矣以此驗之何患人之難知哉世之爲大臣者以其不可狎玩也而憚之以其可喜悅也而愛之於是好惡橫生而君子日疎小人日親矣李徳裕忌白居易而薦白敏中然徳裕得罪之後出力以傾之者敏中爲多王安石忌司馬光而薦呂恵卿然安石罷相之餘逆距其再用者出於惠卿之謀夫敏中惠卿小人也嗜利忘義不足深責徳裕安石處心不公好同惡異實有罪焉予故表而出之以爲後世大臣之戒

詔韓縝如河東割地以畀遼東西凡失地七百里

有國家者據險阨設闗城守之以勁卒鎭之以虎臣蓋以愼保祖宗之土宇而已疆域之內尺寸不可捐以與人以其受之祖宗也況數百里乎漢成帝遣夏侯藩求地於匈奴單於謝曰先父地不敢失也彼夷狄之長且然況華夏之君哉宋與契丹結好以來殆將百載彼疆此界分畫已定一旦遣使以地界爲言得非窺吾兵疲民困有所侮而動耶爲宋計者質之以地圖諭之以文告彼必欲得地則是志在敗盟有戰而已兵出有名師直爲壯況彼中葉將驕卒惰非安巴堅之比倘不得已而用兵豈遽出彼下哉而神宗捨韓琦之謀用王安石之防割祖宗之土宇歸異域之版圖是契丹不費斗糧不折一矢而坐取七百里之地也宋之削弱亦甚矣安石之言曰將欲取之必姑與之終安石之世曷嘗取償其尺寸哉此蓋內不能辦而外爲大言以罔其君而已昔梁惠王以喪地於秦七百里爲恥夫秦以攻戰取之而惠王以爲恥遼以虛聲取之神宗之恥爲何如哉

罷手實法

王安石之爲相凡斂財富國之法斷然行之而不疑𨿽元老如韓富不能沮也𨿽雅所敬重如程顥司馬光不能回也今以鄧綰一言遂罷手實之法何其易哉蓋手實之法呂惠卿所建非出於安石也安石怨惠卿叛已故用綰言以罷其法耳然綰非能爲國家忠計者欲彌縫其附麗之迹耳安石亦非有悔悟之意者欲彰惠卿之罪耳其事𨿽公其心亦出於私也況當時病民之法非特手實而已助役之法徵及女戶單丁市易之法鬻及果實冰炭其爲民病不甚於手實乎吳居厚行鐵冶於京東蹇周輔行鹽法於江西陸師閔行茶法於西川人情怨嗟比屋思亂其當釐革豈在手實之後乎罷其一而存其五是猶拘縶平民鎖其項拲其手械其足而姑緩其一焉其能使之舒暢耶

帝嘗有意於燕薊詣太后白其事後曰事體至大得之不過南面受賀而已萬一不諧則生靈所系未易以言茍可取之太祖太宗收復久矣何待今日

兵之爲用所以禁暴戢亂聖人不得已而用之也得已而不已使生靈不終其天年豈爲民父母之道哉神宗承富庶之後慨然有鞭笞四夷之志故其在位也王韶用兵於熙河熊本用兵於渝瀘章惇用兵於湖北李憲用兵於洮西方其勝也帝禦紫宸殿將臣奏凱獻俘百官奉表稱賀鐃吹穿雲旌甲耀日赫然耳目之觀誠可快矣至其敗也靈州之役死者三十餘萬永樂之役死者二十餘萬交趾之亂連陷三州死者不可勝計良將勁卒橫身艸野以飫烏鳶其禍爲何如也自古論用兵之利害者多矣然未有若曹太后之言明且盡者也其言曰茍可取之太祖太宗收復久矣尢可謂善審彼己者也使神宗防奉慈訓深戒用兵豈有環榻至旦臨朝哀慟之悔哉傳之後嗣豈至收復燕云遂並中原而失之哉嗚呼太后可謂有先見之明矣爲君者知此不必用人之命以爲耳目之觀爲臣者知此遽肯用人之命以易封侯之賞哉

蘇軾以事不便民者不敢言以詩托諷庶有益於國李定舒亶摘其語以爲怨謗欲寘之死帝憐之但貶黃州團練副使本州安置

古之君子君有過則諌政有失則言諫不行言不聽則去未始托諸文詞以自表著也放臣屏子情不能已有形諸詩歌以道其不幸者矣然怨而不怒憂而不傷有溫柔惇厚之風無怨尢切蹙之病故言之者無罪而聞之者有感焉烏有怒號怨刺如詬鄰罵坐之爲哉蘇軾在宋雄文直气冠冕一時羣憸側目久矣爲軾者緘其口捲其舌猶懼不免顧乃輕出所有以揚已長而昭人過寧免於禍乎軾之意蓋謂以詩托諷庶其君之一悟亦可謂不思矣新法之行舉朝爭之而不肯從寂寥短章遽能使其君感悟耶當是時李定舒亶王珪之徒極力鍛鏈軾幾不能自脫幸而神宗不以言語罪人薄示貶謫而已使遇漢宣帝殆不免種豆南山之禍遇隋煬帝安能逭燕泥庭艸之誅彼定舒與珪陰險小人何足責哉所可惜者軾不能沈黙以自全耳

王安石卒

王安石以文章節行自負其志直欲追蹤孔孟而於近世大儒若韓愈歐陽修皆不滿其意至其爲相也慨然欲興道致治以攀伊周之逸駕而視當時賢相如韓琦富弼者皆薄之而不爲其志如此宜其所就有大過人者矣然考其學術訓三經著字說往往以佛老之似亂孔孟之眞而於聖人所筆削之春秋則詆爲斷爛而不列於學官其視韓歐距邪說以衞聖道孰爲優劣耶考其相業任呂惠卿以興財利任曽布以更役法任王韶章惇以構怨於四夷放棄忠直引用憸佞而天下日入於敝視韓富惓惓以培國本凝天命爲心又孰得孰失耶安石初志未嘗不善而卒至於大謬者無他焉學未聞道故耳世或目爲姦邪至於少正夘盧杞爲比則豈至是哉昔臨川吳氏論之曰安石之學𨿽博而所未明者孔孟之學也才𨿽髙而所未能者伊周之才也不以所未明未能者自少而以所已明已能者自多毅然自信而不回此其所蔽也斯言得其實矣

尙書左僕射兼門下侍郎司馬光卒

古之賢相不世出漢之蕭曹丙魏唐之房杜姚宋以至宋之韓範富歐代不過數人而已然夷考其行或學術之未至或操履之未純𨿽先憂後樂如範仲淹然慶朔堂之詩不能無聲伎之娛通經學古如歐陽修然尊崇濮王之議不免於逢迎之咎君子深惜之若司馬光者三代以下一人而已光之學一出於正而其心又以誠爲本至於孝友忠信恭儉正直居處有法動作有禮粹然儒者也故其居洛也天下仰以爲相其入臨也百姓遮道聚觀其卒而塟也送者如哭私親是豈以聲音笑貌得之哉彼蕭曹以下諸君子亦嘗有感人之深如是耶昔太史公論晏子備致希慕之意且願爲執鞭嗚呼晏子伯者之佐耳九原如可作也吾願爲光執鞭呂公著當國羣賢在朝不能以類相從遂有洛黨蜀黨朔黨之說洛黨以程頤爲首而朱光庭賈易爲輔蜀黨以蘇軾爲首而呂陶等爲輔朔黨以劉摯梁燾王巖叟劉安世爲首而輔之者尢眾

朋黨之說自古有之然皆以君子小人以類從耳元祐三黨則皆君子也徒以好惡不同而相比耳夫頤在當時存心制事動以聖人爲師動止語黙一用古禮儒者當然也而軾乃肆情蔑禮每加玩侮此軾之罪也至於旣慶而弔頤執哭而不歌之說以爲不可則過矣夫余哀未忘不可以歌未有餘喜未忘不可以哭也倘慶禮旣行之後不幸而聞父母之喪期功之戚亦將不舉哀不成服乎此頤之過也軾知其不可據禮爭之可也乃戲以俚語頤反求諸己犯而不校可也乃輙形忿怒胥失之矣當是時熙丰邪臣退伏散地俟間投隙求逞其姦諸賢同心相益同道相濟以杜惇卞復起之萌猶懼不免顧乃各爲黨比互相詆排卒之羣姦競起邪說以惑在位宣仁旣崩國是遂揺軾有昌化之貶頤有涪州之行摯等亦竄逐四出國事馴致不可爲嗚呼哀哉熙丰舊臣爭起邪說以惑在位呂大防劉摯患之欲稍引用以平夙怨謂之調停蘇轍面斥其非調停說遂止

宰相之職其明必足以察幾防其材必足以消禍變其威必足以懾姦壬夫然故能措天下於康靖呂大防劉摯有宰相之度矣而宰相之材不足太平之時相之可也多事之秋變故紛出非所克堪矣夫熙丰舊臣包藏禍心志在報復豈引用所能平其怨哉而大防與摯不察不足於明矣邪說橫流以撼在位此周典所謂造言漢法所謂不道也明典刑以誅殛之夫豈爲過而大防與摯不能則不足於威矣旁捜英賢以充朝廷逺竄憸壬以禦魑魅則羣姦殆將老死貶所何之能爲而大防與摯熟視邪黨布列中外而不爲之圖則其材不足稱矣夫君子小人猶薫蕕冰炭然雜薫於蕕則薫必臭置冰於炭則冰必消雜用邪正祗以速亂而已惡能弭怨哉調停之說𨿽以轍之言而止然趙瞻在宻院許將在政府楊畏來之邵在言路皆熙丰之邪黨也異時宣仁上賔畏首請紹述先政而惇卞之徒唾掌而起矣推本而言之舍大防與摯誰咎哉

椒邱文集卷五

欽定四庫全書

椒邱文集卷六

明何喬新撰

史論

宋

以範純仁爲尙書右僕射楊畏與來之邵上疏論純仁不可復相乞進用章惇呂恵卿不報

居視其所與達視其所舉此觀人之法也知人實難然以此求之十得其七八矣範純仁世濟忠直社稷之衞也章惇呂恵卿懷姦悞國社稷之賊也畏與之邵論純仁不可復相而乞進用惇與惠卿其惡直醜正朋邪黨惡𨿽三尺童子可知其心之邪正向背矣而大防不悟置之言路且約其助已宰相闇於知人如此欲免於禍得乎𨿽然大防戅直無他技不足深責也純仁知畏與之邵非正人而不爲之所計豈以其嘗論已而避嫌耶夫宰相者體天道奉王法至公而已矣有功者賞𨿽親戚不敢靳也有罪者誅𨿽怨仇不敢避也爲宗社之計正姦臣之誅何嫌之有計不出此而養癰以待其潰它日亦不免於竄逐果何損於怨哉

廷試進士李淸臣發防歷詆元祐之政有紹復熙寧元丰之意

淸臣險詖小人也宋室陵夷非獨章惇蔡卞之罪淸臣實罪之魁焉自王安石以曲學偏見取祖宗之法紛更之天下蒿然喪其樂生之心民始有逺志矣幸而司馬光爲相剗靑苖市易之法罷保甲保馬之令凡所以養民治兵一循祖宗之舊黎庶謳歌自以爲更生故君子謂其有旋乾轉坤之功𨿽其間有矯枉過正者要在培邦本凝天命非出於好惡之私也宣仁旣崩主意頗移淸臣怙才躁進陰圖柄用窺見間隙首發紹述之說以立邪說之赤幟繼而楊畏來之邵曽布張商英相繼有請於是惇卞起而用事凡安石病民之政一一舉行援引羣邪布列庶位元祐諸賢貶竄無虛日天下之勢遂至於不可爲是淸臣啟之也昔豎刁亂齊君子歸咎於管仲李林甫亂唐君子歸咎於韓休蓋推本之論也惇卞斵喪宋室吾捨淸臣將安歸咎哉

召蔡京爲翰林學士承旨韓忠彥與曽布交惡布謀引京自助故有是命

曽布𨿽非端人吉士然趨利避害以爲身圖則宻矣詎肯薦引所忌以害其身哉史臣顧謂布引京自助可謂妄矣同文館之獄京覬執政而布沮之其怨隙之構已非一日及鄧洵武獻愛莫助圖徽宗以圖示布曰洵武言非相蔡京不可似與卿不同布曰洵武旣與臣見異臣安敢豫議曷嘗有一言引京哉京旣相之後議事與布多不協因言布私其所親布遂罷相京亦曷嘗助布哉參之前後所書京非布所引也京之爲人狡佞無恥善結近習故童貫薦之徐知常薦之範致虛又薦之豈待布之薦引哉嗚呼天將棄宋也歟何爲使京久生於世也

以張商英爲尙書右僕射時久旱彗星中天商英受命是夕彗不見明日雨

商英憸佞小人也拜相之後彗星不見久旱而雨偶然耳豈商英所致哉夫宣仁太后之賢逺邁馬鄧而商英比之呂后其罪已不容誅矣司馬光忠信直諒社稷之臣也而商英詆爲姦邪其罪又豈在惇卞下哉原商英所以爲此者欲圖富貴耳君子進身亦必有道矣何至誣天下毋訾社稷臣以求進身耶商英當紹聖之初與羣邪比而爲惡及見蔡京久盜國柄中外怨疾乃稍立異同以邀時譽此憸人之尢者也惡能格天心而弭天變哉曽幾何時貶斥而死非不幸也

太后劉氏自殺後頗幹豫外事且以不謹聞帝議廢之遂卽簾鉤自縊死

宋有天下家法最正后妃宮嬪有闗雎閒雅之風無鶉奔淫穢之行蓋漢唐所不及也至於劉后而家法隳矣所以然者以哲宗啟之於始而徽宗不能閒之於終故耳劉氏以妖冶得幸本非徳選哲宗溺於艷色廢黜正後俾正位中宮以母天下豈所謂好逑哉徽宗以哲宗之故曲加恩禮尊爲太后已越紀法矣而又恣其所爲失閒有家之義焉夫女不言外婦道之常也今也劉氏以未亡人輙幹外事而徽宗不能制椒房桂寢之嚴豈外人所可造者今也道士徐知常以符水出入其間而徽宗不能禁防閒之道濶略如此劉氏寧不肆情而縱欲耶嗟夫賢淑如孟後徽宗旣復其位號矣不旋踵又以姦臣之言而廢之穢行如劉氏徽宗嘗議廢黜矣及其旣死又從而冊諡焉是非乖戾亦甚矣有天下者刑於家而後正於國貴爲天子而太后乃以不謹聞豈刑家之道哉

詔馬政浮海如金預請燕云之地

世之論者皆曰靖康之禍肇於結金以伐遼使宋念遼兄弟之國助以兵糧協力禦金則遼未至遽亡而尼瑪哈之兵又安能及宋哉予以爲不然遼自延禧嗣位荒於遊田怠於政事其國勢已寖弱矣而宋自哲宗以來崇信姦佞放逐忠賢祖宗良法變乖殆盡財匱民窮人怨天怒其國本已揺矣完顏氏歘起東陲天方相之鼓行而前莫敢攖其鋒者使宋遼協力以禦之亦猶驅羣羊以當猛虎未見其有濟也當是時結金以伐遼固不可助遼以禦金亦未能爲宋計者聞鄰國有冦惕然警懼收召英賢竄逐羣小下罪己之詔以昭往愆下極諌之詔以開言路政令當攺者攺之賦斂可蠲者蠲之內修政刑外惇鄰好選將練兵以爲戰守之備築城建堡以防侵軼之虞庶可以感人心而回天意使金舉遼而鄰於我未敢遽萌禍心就使擾吾疆場則吾國勢稍張有以待之矣何遽至亡國哉不此之圖而遣使約金攻遼以求燕云之地是猶千金之子成業已隳顧且幸災樂禍卽盜以謀其鄰而求分其室焉嗚呼盜旣攻吾鄰而取之矣其能愛我而不攻乎

詔童貫蔡攸勒兵巡邊以應金

蘇文忠公有言閹豎之禍如毒藥猛獸近之未有不裂肝碎首者也予每誦其言而考往古禍敗之迹未嘗不撫捲慨嘆繼之以泣也嗟夫閽寺之職供汛掃傳命令而已衰世之君始假之以權又其甚也遂委之以兵自夙沙衞殿齊師已來唐以李輔國程元振典禁旅宋以李憲童貫統邊兵禍敗之迹史不絕書眞萬世之鑑也夫承平之世果毅如林豈無壯猷可以備爪牙者乎抑豈無忠力可以爲藩垣者乎然人君以爲去已疎逺不若吾家奴之可親信也故授之以利器假之以重權或斬數級得數馬輙欣然曰吾家奴能捍邊矣何借於廷臣或取一城得一堡又欣然曰吾家奴能破敵矣何資於邊帥於是貶萬乘之重以寵之屈將相之貴以禮之竭帑藏之財以賚之而不知毒藥之不可供膳羞猛獸之不可同寢處也至於威權已成危機日迫乃始吞聲飲泣追悔曩愆嗟何及矣嗚呼祖宗大業以百戰而得之子孫乃以數閹奴而敗之於心能無恧乎有天下者取自古閹豎亡國敗家之迹書之帷屏銘之幾杖庶乎惕然知警歟

以李邦彥爲太宰邦昌爲少宰趙野王孝迪爲門下侍郎蔡懋爲尙書左丞

欽宗嗣位之初金人內侵國勢已去譬之久病之人膏肓已潰危在旦夕使盧扁治之猶懼其不可爲況委之庸醫乎鈞軸之任宜其愼擇乃以李邦彥爲上相張邦昌爲次相趙野王孝迪蔡懋佐之一何謬戾至此哉夫邦彥都人目爲浪子者也彼知詩酒之樂耳邦昌異時受僞命者也彼知専事遊燕耳孝迪野懋則出入王蔡童梁之門庸鄙無識之人耳此數人者平時相之猶懼悞國多難之秋乃使當鈞軸之任是何異斵冰爲礎束蒿爲楹哉故金兵臨城蒼黃喪魄彼有請帝出幸而已耳請割三鎭而已耳請增金幣而已耳豈有能出一謀建一防以紓國家之危急嗚呼靑城之行蓋兆於此矣

金斡裏雅布圍京師

斡裏雅布之伐宋懸師深入兵家所忌也然卒以取宋何也宋之主相非才而不能用善謀也夫完顏氏兵甲之盛𨿽未易當然張孝純堅守太原金以大眾攻之歷三時而後拔況京師城郭之固師旅之彊糧餉之丰非太原比使宋有中材之主得救時之相聞金兵南下亟命良將勁卒固守黎陽金必不敢渡河就令得渡然金兵僅六萬勤王之兵至城下者已二十萬宜命大軍扼牟駝岡以當其前奇兵邢相以截其後靑齊之兵攻其左襄鄧之兵擊其右𨿽使韓彭爲將賁育爲卒良平爲謀主懼將潰敗不可支況斡裏雅布之輩耶當是時非無善謀也種師道請俟彼惰歸扼而殲諸河李綱請俟其食盡力疲縱其北歸半渡而擊之皆策之善者也欽宗俱不之從惟李邦彥割地請和之謀是聴蓋欽宗陰柔之君邦彥陰柔之輔金固有所侮而動也易曰公弋取彼在穴欽宗之於邦彥是已嗟夫自古以來違善謀而用邪說以取亂亡者多矣豈獨欽宗也哉

宇文虛中免言者劾其議和之罪出知靑州

甚哉人君聴言不可不審也況用之進退大臣乎虛中失節之士君子所不予然在宣和靖康之際未見其罪也方王黼爲相虛中上言廟謨失策主帥非人將有納侮自焚之禍其先見之智豈在李綱下及金人敗盟上下震恐虛中艸罪己之詔徵勤王之兵詞气激烈𨿽陸防奉天之詔未能逺過至於姚平仲刼營而敗也帝欲遣使辧解大臣畏禍皆不欲行虛中承命毅然而往視富弼慷慨使遼殆無愧焉虛中志節焯焯如此使欽宗推誠而任之俾與李綱協心比力豈不賢於李邦彥耿南仲諸人耶今也金師甫退臺諫遽以議和割地歸咎虛中且首陳和議者誰歟力請割地者誰歟非邦彥南仲諸人歟虛中不過承命出使耳臺諫於邦彥南仲之罪不聞舉劾顧乃劾虛中之議和豈天下之公論哉欽宗以耳目所及曽不能察遽用臺諌之言而罷之傷忠義之心莫甚於此嗚呼危急之際則遣之使金兵退之後則罪其議和君臣大義亦大削矣他日虛中出使遂降於金得非追憾而然歟

以郭京爲成忠郎選六甲兵以禦金

兵家者流或占禨祥以驗吉凶或推步以決勝負蓋自戰國以來有其術矣然梟鳴牙上而謝艾破石虎旛沈江中而劉毅破盧循是禨祥不足信也魏太武以疾日而克中山李愬以往亡而克吳房是時日不必泥也近世妖誕之徒假幻惑眾或云能匿形窺敵或云能撒豆爲兵或云役鬼卒以轉餉或云借神兵以擊賊誌怪者旣筆之於書好怪者又深信其說嗟夫自古豈有以妖術而成功者哉使果有其術衞霍英衞必用之矣此可決知其妄也至於郭京六甲之法果何所本乎其募兵也但擇年命合六甲者取之斯果何所見乎而何防孫傅乃深信不疑何耶且防與傅皆以明經進士舉者也亦知先王有左道亂政之誅乎亦知兵法有禁疑去祥之說乎顧乃尊信妖人以取禍敗何取於稽古哉宋旣遂底於亡京亦不免於誅而防與傅亦死於沙漠之地是可爲萬世之永戒哉然其術流傳至今未泯也公侯世冑每喜談而樂道之萬一不幸而售焉其僨事勦民之禍可勝言哉

金立張邦昌爲楚帝

張邦昌受金冊命始有欲自引決之意繼有奉迎康王之舉視劉豫似有間焉然李綱宗澤指爲僭逆力請誅討何哉邦昌輔相兩朝寵眷隆厚𨿽闔門死國未足報稱也當金人勸進之初邦昌抗言曰我宋受命垂二百年徳澤深厚人心戴之非契丹比嗣皇踐阼以來講信修睦申固盟好非有可弔之民可伐之罪也執事瞷然稱兵而南焚我郊畿陷我都邑俾我二帝播越艸莽臣庶怛然莫知獲罪之繇邦昌備位宰輔國存與存國亡與亡忍視宗社阽危因以爲利乎執事必欲俾我反易天常僭厥寶位邦昌有死而已不能負不義之名於萬世也天潢冑裔布在外服蓋以萬計忠臣誼士莫不延頸願爲趙氏死孰肯捨九葉天子而事田舍翁耶彼聞大國援立異姓必將迎立宗藩紏率義旅北向請罪於下執事豈大國之利哉惟執事其圖之以此說之淚隨聲下茍不從則繼之以死如此則金人知眾心戴宋中國有人𨿽未必肯復二帝亦將從劉彥宗之請復立趙氏矣計不出此顧乃受僞命禦正衙頒詔以止勤王之師拜官以寵佐逆之黨服柘袍以餞敵設香案以起居𨿽欲辭僭逆之罪惡得而辭哉

以宗澤爲東京畱守澤累表請帝還京而帝用黃潛善計決意幸東南不報

自古中興之主必有英哲之資而後衰可興亂可撥而舊業可復髙宗非其人也其不能恢復祖宗之基宜哉當髙宗嗣位之初國勢𨿽非舊比然李綱張浚可相嶽飛韓世忠可將宗澤張所傅亮可當方面之重人材猶足恃也河北所失者四州河東所失者六郡其餘皆爲宋守中原猶未盡陷也王善擁眾七十萬楊進擁眾三十萬丁進王再興等擁眾各數萬皆願自效可以撫而用之也闗陜全城將士可以號召也江漢安堵財賦可以轉輸也使髙宗因可爲之勢持必死之心以李張爲相經畫於內韓嶽爲將徵伐於外命張所招撫河北責以復懷衞等四州傅亮經制河東責以復太原等六郡宗澤畱守京城統楊善等百萬之眾以問罪於金而車駕往來三京督勵將士縱未能滅完顏而還二帝中原未遽失也柰何柔暗不君有忠賢而不能用知姦佞而不能去遇機防而不能應不爲恢復之圖専事退避之計稱臣割地甘心焉遂使二帝幽死穹廬八陵隔在異域嗚呼哀哉

李綱罷車駕遂東幸兩河郡縣相繼淪陷凡綱所規畫軍民之政一切廢格

余讀宋史至於李綱之事未嘗不掩卷長嘆繼之以泣也綱天資忠義知有國而不知有身知有義理而不知有禍福宣和之間汴梁大水幾沒都城綱上言變不虛生將有邊圉內侵之患可謂有先見之明矣時宰惡之而貶靖康之初金兵入防上下震恐綱建議固都城修守戰之具召勤王之兵敗金於通津門敗金於封丘門金兵稍挫矣李邦彥排之而貶及二帝北遷髙宗嗣統綱請正僭僞之罪以勵士風修茶鹽之法以足國用置賞功司以勸將士置招撫司以徠義兵國勢稍振矣黃潛善汪伯彥沮之而貶嗚呼使綱之言用於宣和則疆場有備金兵必不至內侵用於靖康則都城有守徽欽必不至北狩用於建炎則兵精而守固盜弭而民安又豈至爲南渡之偏安哉柰何忠言未用讒說遽行使綱懷忠抱憤不復一展所蘊也悲夫

殺前太學錄陳東布衣歐陽澈

髙宗嗣位之初父兄刼遷中原淪陷家國之禍莫大焉所宜痛心疾首下求言之詔置敢諌之鼓從諌如流聞善則拜以來羣防致英賢而共雪仇恥可也顧乃信讒言殺諫士其不足與有爲可知矣帝盍思之東一學錄耳澈一布衣耳其所言者勸帝還京及詆用事大臣而已夫豈爲身計耶旣不用其言又從而戮之是誠何心哉自古殺諌臣者必亡其國髙宗蒼黃渡江間闗航海去亡一間耳徒以祖宗徳澤未泯獲守宗祊耳嗚呼東澈之死可哀也已如髙宗何責焉

金襲信王榛於五馬山砦取之榛亡走不知所終

髙宗之緒不延不亦宜哉金人之禍趙氏舉族北遷信王幸而得脫遂竄民伍艱難萬狀馬擴奉之以節制諸砦遣使入朝眞所謂空谷之足音也爲髙宗者當何如授之以精兵假之以重權俾綏輯河北藩屏汴都以壯磐石之基以廣維城之輔可也如其勢孤力弱則命宗澤與之掎角金攻五馬則澤出兵援之若攻汴都則王出兵撓之𨿽未能恢復舊業兩京必不至再陷六飛亦詎至航海哉顧乃橫生猜忌宻飭馬擴圖之五馬被圍援兵不遣以致諸砦皆陷不知王死於亂兵歟抑死於民伍歟是髙宗自戕其同气也一念不善天鑑孔昭用勦其後而大統之傳卒歸於太祖之裔向之所以圖榛果何益之有哉

遣杜時亮請和於金致書尼瑪哈曰古之國家迫於危亡者不過守與奔而已今以守則無人以奔則無地惟冀閤下見哀而赦已前者奉書願削去尊號是天地之間皆大金之國而尊無二上亦何必勞師逺涉而後爲快哉

髙宗致書尼瑪哈其出於禦筆歟抑代言者之過歟何其卑弱之甚也古者兩國交爭非徒辦取於甲兵而已詞命蓋有助焉國佐講平於晉華元請平於楚子產之對趙文子呂甥之對秦穆公其詞可謂婉而其气可謂壯矣況移書敵國彼將因是以覘我之彊弱其可不愼哉爲詞者宜曰宣和之間馬政奉書往聘薩都將命來臨盟誓之言天地鬼神實聞之天禍我宋大國懷怒稱兵而南質我二帝俘我百官翦戮我生靈傾覆我宗社渝盟敗好誰實先之數年來疆事紛紜豈惟我宋受其獘大國之彊兵健馬物故亦多矣執事若徼福我宋之社稷尋盟繼好復我二帝歸我中原俾兵民獲底其居鬼神獲歆其祀敝邑之願也金幣之數聘問之禮敢渝舊約若必欲窮兵以泯我宗社敝邑有死而已困獸猶鬭況國乎敝邑𨿽羸提封萬里帶甲百萬猶可以待命敢布腹心執事其圖之如此庶足以存中國之體而折敵人之心矣髙宗此書爲何哉徒以召侮而速其兵耳

張浚殺左武大夫曲端

張浚之殺曲端議者以爲端善撫將士長於兵略浚以王庶吳玠之譖而寘之死豈其罪哉此所以來讒慝之口也予謂端之死實有以取之非特浚之過也當南渡之時金兵蹂躪中原鑾輿漂泊江表爲臣子者降心以相從謀協以相濟共圖恢復可也然羅索之取延安庶帥師救之而端按兵不進曷嘗念宗社之阽危耶旣乃逐庶而奪其印又欲並王燮兵非蓄不臣之心詎敢爲此哉其語張彬破金之防欲按兵據險時出偏師擾之其說亦非也婁室懸兵深入方圖進取而不乘時圖之使彼食足守固又豈可破耶迹端舉措而察其心不可謂之純臣使其不死亦將如闗師古舉闗陜以降金耳豈能效節以立功哉

初張浚嘗與趙鼎論人才浚極稱檜善鼎曰此人得志吾輩無所措手足矣浚以爲不然故引檜共政方知其闇不復再薦檜因憾之及鼎再相檜在政府惟鼎言是從鼎由是深信之言檜可大任於帝而不知爲檜所賣也

甚哉人之難知而小人之態易惑也張浚趙鼎中興賢佐然墮檜術中而不悟可勝嘆哉浚稱檜善引與共政方知其闇是迷於初而悟於後也鼎知檜姦及檜惟已言是聽遂深信而力薦之是明於始而昧於終也檜何足道哉所深惜者二相知人不明耳且檜之爲人鷙忍類蔡京凶狡類章惇憸佞類呂惠卿能先意承志以悅人之心矯情飾詐以啟人之信故浚稱之鼎亦稱之胡安國亦稱之其卓然不惑者晏惇復一人而已甚哉人之難知而小人之態易惑也予觀近世士大夫所譽以爲賢者其彊悍似剛直其柔佞似恭謹其攘臂奮首似有爲其含垢忍辱似有量或辭祿以示其廉而不免競刀錐之利或垢服以示其儉而不免侈妾媵之飾守章句以爲學則曰吾惟性理之學也綴語錄以爲文則曰吾師濂洛之文也察其用心是蓋檜之徒也幸而位未極權未重未有悟其姦者不幸而據髙位秉重權其爲國家患豈下於檜耶嗚呼有天下者尙亦辧之於早察之於微毋使其得志以貽禍於生靈哉

以何鑄爲金國報謝進誓表使表略曰臣構言旣蒙恩造許備藩方世世子孫謹守臣節伏望早降誓詔庶使敝邑永有憑焉

靖康之禍類晉永嘉元帝髙宗不能恢復舊業均也而髙宗之材視元帝尢劣焉何以知之永嘉之末梁益入於李特闗陜陷於劉曜幽並兗豫之地則聰勒分據之其土地甲兵甚非宋比然元帝以區區江左力抗彊大未曾稱臣割地以屈於敵而敵亦終不能渡江以爲晉患蓋有以待之矣建炎之初闗中未陷全蜀無虞河北所失者四州河東所失者六郡其國勢逺過東晉矣然髙宗逡巡退縮不能守淮又不能守江遂使戎馬蹂躪吳粵之域而不忌終乃稱臣納貢以求茍安視晉有媿矣所以然者抑豈無其故哉元帝得一王導推心而委任之小人不得而間焉導之智略𨿽不足以復中原然守江左以抗敵則有餘矣髙宗諸相非無導比然李綱甫相而汪黃沮之張浚甫相而朱勝非排之趙鼎甫相而秦檜擠之𨿽有逺猷宏略又何暇施用哉國勢陵夷無怪其然也嗚呼句踐任範蠡而不疑故能報吳昭王任樂毅而不疑故能報齊有天下者亦惟専任賢相而已矣

行人王倫爲金所殺

王倫附防秦檜首建和議使宋怠於復讎甘心臣金其罪大矣然其不受僞官從容就死則有可取者當金人橫騖中原士大夫鮮能全節文學如宇文虛中旣受其官慷慨如張孝純亦爲之用以倫之才而臣事之髙位厚祿豈在虛中孝純後哉而倫也恐辱其先執節不屈命之以官而不受脇之以死而不變將死之際南向慟哭陳其先世之忠與不敢愛死之意然後就縊焉其志節亦可尙矣豫讓反君事讎而能效節於智伯君子猶予之況於倫乎河間地震雨雹三日天固鑑其忠矣

金殺其翰林學士宇文虛中

宇文虛中之死史氏所載互有異同金史則曰虛中恃才輕肆見女眞人輙以獷猂目之金人積不能平誣以反謀殺之宋史則曰虛中謀因金主祭天刼以南歸先以蠟書來告秦檜拒不納已而事覺與其子師瑗等皆死繇金史觀之虛中恃才而致戮也繇宋史觀之是虛中以忠而受禍也蓋當時南北分裂金史得於所見而不能無所諱宋史得於所傳而亦未究其心也虛中之死要不得與死節者比夫童貫姦閹之雄有志節者肯爲之用哉而虛中爲之參謀不恥焉是昧其所依矣江革爲魏所獲魏人命之作欹器銘革誓不執筆虛中𨿽有才藝然將命出使讎邦豈可自衒以求售哉而虛中受其官爵典其制命是背君而爲讎用矣至其晚節完顏亶暴戾於上大臣積怨於下乃謀刼亶南歸以免禍不知適以速其禍耳𨿽家無噍類似若可憫然考其始終亦其自取也虛中與洪皓張邵朱弁俱奉使如金使其如皓等執節不屈未必遽死𨿽或見殺宗族在南豈至誅夷哉受金之官食金之祿聚其族而居焉一旦禍作血嗣殄絕是可爲人臣之永鑑矣

帝鋭意恢復張浚乞降詔幸建康史浩以爲不可王十朋劾浩懷姦悞國等罪遂罷

孝宗志圖恢復賢於髙宗逺矣然終帝之世不能復中原之尺寸何哉任賢不専去邪不果故耳夫張浚劉珙虞允文陳俊卿所謂君子也帝知其賢而用之矣用之未久遽以物議而罷之君子安得行其志乎史浩尹穡湯思退王之望所謂小人也帝知其邪而黜之矣黜之未逺尋以人言而復之小人又安得不售其姦乎昔齊桓公問郭父老曰郭何以亡對曰其君好善而不能用惡惡而不能去此所以亡也孝宗任賢不専去邪不果是亦郭公之流耳惡足有爲哉嗟夫駕艅艎以濟險中流捨之而乘舴艋必不能濟千仞之淵矣防驊驑以陟逺中道棄之而驂蹇驢必不能陟千里之途矣用人亦猶是也孝宗有恢復之志而不能成功得不以此歟

罷張浚判福州行次余幹卒

甚矣君子之道難行也浚之忠勤世鮮與比其志惓惓焉歸二帝復三京弔遺黎雪讐恥而已使遇漢光武唐太宗而爲之馳驅其功烈所就豈淺淺哉惜夫前遇髙宗後遇孝宗迄不得施抱憤以歿可悲也已方浚之初相也經理陜蜀國勢稍張矣以涇原之敗而貶及浚之再相也烏珠退師劉猊敗衂矣又以酈瓊之叛而貶迨孝宗起而用之也淮東諸將日以捷聞矣又以符離之潰而貶夫勝負兵家之常料敵制勝誰能萬全無失也一戰不捷一防不效而遽黜之使浚𨿽欲成功其可得哉髙孝待浚如此至於黃潛善汪伯彥秦檜湯思退之徒則去而復畱斥而復用也嗚呼是何君子之不幸而小人之幸也

陳俊卿以用人爲己任虞允文亦以人才爲急甞籍爲三等有所見聞卽記之號材館錄故所用多知名士

宰相無職用人其職也擇天下之材理天下之事則相職舉矣李吉甫之相也得韋澳所疏四十餘人悉用之王淮之相也得楊萬里所疏六十餘人悉薦之吉甫與淮未足爲相也然不疑澳與萬里之私薦用其所疏則可謂克舉相職矣夫天下之賢才無窮一人之知識有限古之賢相不憚咨求訪之寮佐焉訪之賓友焉訪之疏逺之賢焉籍其姓名等其才行惟恐一賢之或遺也庶官有缺則取諸所籍隨材用之溫良者以之牧民剛明者以之典獄通敏者以之理材果毅者以之典兵天下但見官得其人人稱其職而不知宰相咨求所致也俊卿允文之材館錄可以爲相天下者之法矣使凡爲相者皆若人天下惡有不治哉世之爲相者旣不能知人又不能信人有舉其所知者輙疑而不用而其所用者非其姻婭則其故舊非權門之私囑則其子弟所親暱者耳察其用心蓋吉甫與淮之所不爲也顧且呫呫焉以房杜富韓自擬亦何不知量哉

朱熹行部至臺知州唐仲友爲其民所訟熹按得其實而仲友與王淮同裏且爲姻家匿其章不以聞熹論益力淮由是怨熹欲沮之

爲相之道至公無我而已賢者舉而用之我無所徳不肖者黜而罰之我何敢私夫然後足以佐天子之賞罰王淮爲相一何偏比忌刻之甚哉夫熹淮所薦也仲友淮之姻家也仲友有罪爲民所訟熹不敢顧私恩而廢公法乃所以爲賢也爲淮者可以自賀矣顧乃怨之嫉之起僞學之禁以沮之是果何心哉淮之意豈不曰熹提舉浙東我所薦也不知感恩圖報則已而劾我姻家是背本也嗚呼淮可謂不思矣趙宣子舉韓厥而厥戮其僕宣子不以爲忤也姚崇薦魏知古而知古劾其子崇亦不以爲怨也如淮者知庇其姻家而已耳豈暇念古人所爲哉

金主雍卒

魏孝文金世宗皆北方之賢君也考其爲治之迹蓋漢文帝宋仁宗之流景帝眞宗殆有愧焉孝文遵漢法變代俗愛民好士制禮崇文其材略優於世宗矣然務勤逺略師旅數興其寛仁不及也世宗恭儉寛洪好賢納諌上下相安家給人足號稱小堯舜其寛仁優於孝文矣然其材略不及也孝文有明哲之資世宗有宏裕之度議者不可少之也

陳亮詣闕上書極言時事孝宗將擢用之曾覿聞而欲見焉亮恥之逾垣而逃覿不悅

陳亮才气英邁議論髙奇其學未就於道也然其志節凝潔求諸叔世蓋千百之十一耳自道學不明士風日陋功利之心勝道義之念薄掃門求通惟恐其不我顧也守閽請見惟恐其不我納也僕呵叱不之恥士君子笑罵不之卹志於茍得而已矣亮江南布衣年垂五十棲之逆旅中曽覿以潛龍之舊勢焰赫然枉駕而顧之使鄙夫得此必將倒屣而迎望塵而拜避席而後對鞠躬而後言其敢少愆於禮耶而亮視之如厠中之鼠糞中之蜣蜋亟逾垣而避之惟恐其污我是何志節之卓哉今去亮三百餘年考其事而想見其爲人猶松栢蒼寒不可狎玩尙足以廉貪而立懦也嗚呼世之士大夫志在一資半級匍匐於閹豎之門低佪於嬖幸之第者聞亮之風亦可以少省哉

帝及皇后幸玉津園羣臣請帝問疾於重華宮不從

天子以孝治天下者夫豈人人而誨之哉亦惟躬行於上以爲民表耳故龍樓問寢以致定省之誠鳳輦從遊以侍防遊之樂先意承顏繼志述事以此帥民民猶有悖徳者況以不孝令乎若光宗者眞所謂以不孝令天下矣當是時壽皇寢疾久矣羣臣請朝重華宮不從請問疾亦不從方且與皇后同幸玉津園想夫絲竹疊奏足以悅其耳花鳥交飛足以娛其目水陸雜陳足以適其口而壽皇疾勢之增損不暇顧也寢殿之淒涼不暇卹也藥饍之進與否又不暇問也少有人心者豈忍爲此乎夫里巷庸人不知學問然父母有疾亦必迎醫市藥不暇燕遊貴爲天子乃於父疾彌畱之際而肆情遊觀之娛是帥天下爲無父之國耳四方聞之何所取法哉抑光宗之事與唐肅宗正相類耳肅宗制於張后故明皇有疾不敢往光宗制於李后壽皇有疾不能往嗚呼以天子而制於一悍婦不得盡孝於其親果何以令天下哉

削前祕閣修撰朱熹官竄處士蔡元定於道州

士之所以爲士者以其知恥而畏義耳不知恥不畏義不可以爲人況可謂之士哉寧宗之時所謂士者一何無恥之甚耶自程子倡道伊洛朱子闡而大之從之遊者又有蔡元定上下其議論以格物致知爲先以誠意正心爲本以齊家治國平天下爲用考其所學粹如也流俗醜正吠聲狺狺相與指爲僞學何澹京鏜劉徳秀倡之胡紘姚愈沈繼祖和之於是葉翥請毀語錄王沇請借僞黨余嚞請斬熹以絕僞學髙文虎艸詔以播告天下此數人者不過欲阿時宰以速富貴耳豈復顧名義而知人間有羞恥事哉熹已奉祠旣鐫其秩元定未仕遂竄荒遐之域而澹等繇此貴顯矣抑豈知一時之聲利易熄而千古之是非不泯今去寧宗之世三百餘年聞有稱晦庵西山之號者若瞻景星而仰慶雲莫不攺容而易聽聞有舉徳秀之名者若覩糞上之英圊中之蛆莫不掩耳而惡聞嗚呼世之爲士者柰何欲徼一時之浮榮而取千載之唾罵哉

前祕閣修撰朱熹卒

三代而降眞儒不作久矣英君誼辟未嘗不向儒而所得者非眞儒也貢薛以明經登相位不過章句之儒矣燕許以文章居相位不過詞章之儒耳宜其功業無聞焉至於有宋韓範富歐皆以儒進其相業有可觀者然學未聞道故其所建立終不足以追三五之隆及周子挺生程張朱子繼之此數君子者乃所謂眞儒也觀其所學明性命之大原而不騖於髙逺論經濟之大法而不蔽於淺近使時君置諸相位而推心聴用焉必將以堯舜之道致其君必將以商周之法治其民禮樂田疇必仿效先王之遺意而不爲熙丰之紛更也典章品式必斟酌先王之成法而不爲漢唐之卑近也變末世之陋追唐虞三代之隆猶反掌耳柰何宋之諸君寶燕石而棄蒲谷之質好秦箏而厭韶濩之音遂使命世大儒或淹於外服或屈於下寮經筵之擢未幾而蘇軾斥之爲姦浙東之命方下而王淮詆之爲僞使斯民不覩大道之行不被至治之澤是豈獨諸儒之不幸哉天下後世之不幸也

椒邱文集卷六

欽定四庫全書

椒邱文集卷七

明何喬新撰

史論

宋

婺州處士呂祖泰上書乞斬韓侂冑詔配祖泰於欽州牢城

孔子曰天下有道則庶人不議國政夫有道之世君明臣良政恬俗康茍有缺政則卿大夫言之矣庶人何自而議哉世之無道也紀綱陵夷用捨顚倒庸者不能言懦者不敢言懷姦者又不肯言於是布衣之士不勝忿懣乃叩帝閽而言之故武三思潛通宮掖舉朝不言而韋月將言之黃潛善姦邪悞國舉朝不言而歐陽澈言之韓侂冑竄逐忠賢崇植私黨舉朝不言而呂祖泰言之三子者世之介士也而祖泰之書詞气憤激尢足以動人爲其君者盍思之朝有闕政卿大夫無言者而庶人言之斯果何時乎又盍思之彼布衣也朝不坐燕不與昧死獻言非爲私也召見而慰諭之用其言而顯其身則中宗豈有韋後之禍髙宗豈有航海之危寧宗又安用玉津園之殛以啟彌逺之専哉顧乃保養姦回憎嫉忠直月將與澈不免於死祖泰逺竄窮荒彼固安其危而利其菑也嗚呼不仁之君惡可與言哉

金主永濟殺章宗元妃李氏承禦賈氏

甚矣章宗付托非人永濟殘忍無義也章宗無子兄弟甚多所以承大統而纂宸極者蓋不在永濟而章宗念宮人將有就館者萬一生男使兄弟立不能保全而永濟柔弱無識庶幾得爲儲貳故越次立之此章宗爲己之私謀也豈知永濟能負之哉然永濟亦可謂不義之甚矣夫永濟負黼扆而服龍衮誰之力耶遺詔丁寧言猶在耳何忍背之耶宮姫懷孕男女不可知何必豫爲之計耶顧乃聴邪臣之謀爲子孫之計者戮孕婦幾於刳胎違天理滅彜倫何其忍哉然永濟爲此者蓋以爲章宗之遺腹旣除則吾之子孫世有天下矣抑豈知呼沙呼之亂身弒於逆臣汴都之破子死於元天道信哉史彌逺矯詔立沂王子貴誠更名昀封皇子竑爲濟王出居湖州

竑爲皇子已歷四年宗社人心屬之矣史彌逺承國大喪廢竑立昀若更戍長內而宰執臺諌外而方伯戎帥拱手聴其所爲無敢一啟齒問之是何也曰史氏自浩以來世濟其姦威福之漸有自來矣彌逺初順人心誅侂冑遂専國柄端人君子貶斥殆盡援引憸壬布列庶位當是時鈞軸如薛極曽從龍其心膂也臺諌如李知孝梁成大其鷹犬也將帥如夏震趙方之屬其爪牙也凡貴官要職無非史氏之人者天子徒擁虛器而已則其廢竑立昀又何憚而不爲哉易曰臣弒其君子弒其父非一朝一夕之故其所由來者漸矣史氏陰凝冰堅夫豈一日寧宗不能辧之於早嗣子能無及乎或曰竑與昀皆非寧宗親子竑之浮躁不若昀之凝重廢昏立明古有之矣彌逺請於太后而行之未可深罪也曰所謂廢昏立明者罪惡已著社稷將傾如霍光之廢昌邑是也竑在春宮不聞顯過彌逺恐其不利於己媒糵其失而揚之耳觀其霅川之變號泣不從且首約無犯太后官家豈浮躁者能之耶廢立之請太后不可曰先帝所立豈敢擅變所遣者一夜七往返至以危言脇之然後從之斯豈太后之得已哉嗚呼彌逺不臣之罪大矣湖州潘壬起兵立濟王竑爲皇帝竑討平之

史彌逺廢黜皇儲援立宗室潘壬起兵立竑其名甚正其事甚偉然迄以無成何也輕舉而寡謀也夫舉大事者固當本之於義亦必濟之以謀彌逺秉政十有餘年宰執皆其腹心臺諌皆其鷹犬列閫皆其爪牙人心服之久矣壬以霅川布衣無令長之權無一旅之眾無興衰拯之略無撥亂反正之才在朝無內主在外無同謀不度徳不量力不相時而欲以區區漁人徼幸於萬一惡得不敗哉壬旣自赤其族竑亦不得其死蓋有由然矣易曰力小而任重智小而謀大鮮不及矣其壬之謂歟或曰壬之輕舉寡謀固有罪矣然則材薄力弱者將坐視亂臣賊子而不討歟曰爲臣者居其位享其祿國家有難死之可也偸生以茍全非義也爲民者耕於野食於家國家有難相時而動可也觸禍以亡族亦非義也知此者可謂權矣

贈全州教授陸九齡直祕閣諡文達舒州通判沈煥直華文閣諡端憲

理宗潛心道學追崇先儒贈之淸秩錫之美諡蓋漢唐諸君所僅有者也然理宗亦慕儒之名耳曷嘗眞知實踐以行儒之道哉當是時眞徳秀魏了翁皆世之大儒也徳秀著大學衍義具載修齊治平之實有資治道大矣了翁著九經要義訂定精宻先儒所未有也考其學行豈在九齡與煥之下哉理宗置諸經筵資其啟沃之益登諸百揆借其匡翊之功則其治效庶幾隆古之盛矣顧乃聴憸壬之言削其秩罷其祿置之遐僻未嘗一用其言所以待儒者如此就令與陸沈二子並世亦惡能行其道哉嗚呼死者則追崇之生者則擯斥之慕其名而遺其實境土日蹙紀綱日頽亦何怪其然哉朝延以淮亂相仍遣使必斃始欲輕淮而重江楚州不復建閫以其帥楊紹云兼制置攺楚州爲淮安軍視之若羈縻州然

宋室南渡奠都於杭蓋恃長江之險以爲固也然淮者江之障蔽守淮而後能保江使敵得淮西而由烏江以渡則江東震恐矣敵得淮東而由步以渡則京口動搖矣故六朝建都江左常以合肥彭城爲重鎭蓋以此也二鎭失其一則長江之險與敵共之豈能自固哉自金有蒙古之難中原豪傑並起而爭請命於宋李全張林以山東來歸嚴實彭義斌以河北來歸計其將卒不啻百餘萬使宋得壯猷宿望如崔與之魏了翁者建閫淮甸撫之以恩威馭之以紀律畫疆理以處之擇將帥以統之豈惟可以保淮而固江耶復汴洛之舊都弔祖宗之遺民蓋可坐致矣而寧宗非撥亂之材史彌逺又無逺略顧使賈渉許國劉璋徐暉稷姚翀節制之何異使羊而將狼邪數年之間叛亂相仍兵民之骼胔相望帑庾之資儲無遺尙不悟致亂之由而思禦亂之防乃欲輕淮而重江嗚呼淮旣失矣江豈能固耶當時李全乘此遂移舟師遵海道以窺杭都向非趙範趙葵聲罪致討翦滅逆雛宋室危亡之禍豈待巴延駐師臯亭而後見哉

金主如蔡州

國之興亡天也人力不與焉金源氏起自黑水鼓行而前兵威之盛有如雷電拒之者敗攖之者碎不數年北滅遼南蹙宋西破夏彊兵健馬蹂躪吳粵荊揚之區遂有天下三分之二是豈金人之能哉天方相之故也傳之子孫百餘年敵國已服境內已寧文恬武嬉將驕卒惰防古氏起而乘之弓勁馬肥橫行河朔猶走韓盧以逐狐而金人逡巡卻避以四十萬眾而不能守居庸之闗以二十萬眾而不能固龍岡之壘以五萬眾而不能破五十之遊騎於是奔竄不暇自燕而避於汴自汴而避於蔡以至於亡回視昔日之彊盛果安在哉蓋天命已去故也嗚呼天方相之則舉天下莫能與之爭天命去之則合天下之師而不能抗北荒歘起之部長有國家者如之何亦惟修徳以凝天命而已矣

李知孝貪狡與梁成大共爲史彌逺羽翼然知孝鄙其爲人曰所不堪者他日與成大同傳耳

羞惡之心人皆有之小人爲不善私欲梏其心也然夜气靜虛之時旦气淸明之際未嘗不發見焉在識其端而擴充之耳李知孝與梁成大共爲史彌逺羽翼惡直醜正侵欲崇侈毀信廢忠其良心之梏久矣然視成大暴狠貪婪恥與同傳是其羞惡之本心猶有未泯者使知孝因是心之發體驗而擴充之痛自洗濯以蓋往愆變憸佞爲忠直攺貪黷爲淸介則義不可勝用矣君子與人爲善豈使之與成大同傳哉周處暴如蛟虎能折節勵行而君子稱其賢豫讓行若犬彘能伏節死義而君子予其忠易善補過蓋以此也柰何知孝蔽固已深不能自攺此所以蹈迷復之凶而終爲小人之歸歟

趙範趙葵請復三京詔全子才防師趨汴

宋之亡也議者皆歸咎入洛之師以爲平蔡之後各保我疆堅守盟誓金繒羊馬南北交歡敵人𨿽欲渝盟其何辭以啟釁哉柰何用範葵之謀以挑元人也子以爲不然防古起自北荒猶豺狼然肥羊腯豕在側豈能效騶虞之不殺哉必將咆哮噬囓饜其欲而後已彼其躪階成而擾興沔穿金房以瞰襄樊斯皆未平蔡之先也孰啟其釁哉故宋之於元守盟亦來渝盟亦來不系於入洛之役其亡也則以內治不修外閫非人耳自寧宗以來小人相繼執政而君子如趙周眞魏之屬未嘗得一行其道也紀綱日隳公私日困根本已不固矣況國於東南以淮爲前門以蜀爲後戶李全舉七十城之全齊來降使得大臣如魏了翁者撫而用之可以保淮而衞江矣乃用輕儇之許國橫挑禍機淮楚騷然則前門之藩籬已撤敵可掉臂而入矣蜀地殘破之後幸而得一餘玠因山築壘訓兵積糧屹如長城敵人不敢犯顧聴讒說罷之使玠憂憤而卒戎馬長驅邊事孔棘則後戶之扃鑰已啟敵可順流而下矣吁內之根本已揺外之門戶不守𨿽欲不亡其可得乎

召魏了翁還以爲僉書樞宻院事固辭不拜

衰季之世未甞無賢才特扼於權姦而不得展其志耳宋自理宗嗣位以來國勢不競鄰敵方張幸而有一二君子焉如眞徳秀魏了翁皆有輔世長民之徳而負天下之望者也使理宗舉國鈞而付之則衰可興亂可撥而徽欽之讎恥可雪矣柰何彌逺専政忠賢是媢憸壬是親於是眞魏二公相繼貶斥當時附彌逺者乃云眞徳秀乃眞小人魏了翁乃僞君子嗚呼小人之無忌憚一至此哉彌逺旣死理宗收召羣賢亦可以深自悔悟矣徳秀方用而遽不祿是則天也了翁在朝羣邪側目妬忌其共政謀假出督以外之未幾復以建督爲非而召之方遣之而遽召之如豪家指麾小兒此了翁所以力辭而去也噫有賢而不能用國惡得不亡乎史謂帝將引以共政而忌者合謀排擯之當是時首相則鄭淸之樞密則曽從龍也淸之從龍彌逺之黨也忌者爲誰捨二人吾無所歸罪矣

詔經筵進講朱熹通鑑綱目

經以載道史以紀事經之所載精以深譬之吐納以養生不可責旦夕之效也史之所紀詳而切譬之藥餌以療疾可以收方匕之功焉故帝王之學六經固所當先而諸史尢不可緩也世之諛佞者或謂史載篡弒之迹不可講於經筵或曰史載牀第之醜不可以瀆天聽嗚呼以簒弒之迹不可講春秋何以書商臣之事以牀笫之醜不可訓國風何以錄墻茨之詩爲是說者不過欲塗其君之耳目使前有讒而不見後有賊而不知馴至亂亡而不可救是乃祖仇士良之故智耳理宗詔經筵進講通鑑綱目亦可謂知帝王爲學之要矣使凡爲君者廣廈之下細旃之上日取朱子通鑑綱目而閱之覽古昔興衰之迹推國家敗亂之繇吾知其惕然若履危亡之境不遑暇食矣豈直明師在前勸誦在後之益哉防古楊維中建太極書院於燕京延趙復爲師

濂洛闗閩之學粹矣然宋之君相未有知其學之粹者程子倡道於中原而當時詆之爲姦朱子講道於南渡而當時目之爲僞孰知其得孔孟之正傳哉擯之排之貶之竄之若火與艸然惟恐沃之不滅芟之不絕之也況能崇尙其道乎防古氏起自北荒其所知者馳馬試劍投石超距之事耳惟中生於其間乃能卓然有見收集伊洛遺書載送燕京旣建太極書院以居其徒又延明經守節者以爲之模範江左君相有愧於惟中多矣終元之世名儒繼作許衡劉因吳澄以道學鳴姚燧虞集歐陽以文章顯𨿽出於宗族如富珠哩翀馬祖常庫庫余闕者亦以文章節義著稱而一代典章文物嫓美漢唐蓋兆於此矣春秋之法夷而進於中國則中國之防古氏夷也而其崇尙道學則中國所不及也君子得不深嘉而樂予之哉

防古前中書耶律楚材卒

楚材文武兼資興國之良佐也觀其經制財賦蓋劉晏韓滉之流推步占則崔浩裴行儉未能逺過爲相二十年家之所藏惟琴書金石遺文而已楊綰趙抃之淸儉蓋庶幾焉至於汴京之破極諌力爭活生靈百四十萬戶則漢唐宋之賢相其功未有加於此者惜夫防古氏起自荒裔楚材以一書生日與豺狼爲伍言之見用者十無一二故其功業所就者止於此使其生於華夏而遇漢光武唐太宗爲之宣力則其嘉猷偉績垂於竹帛者豈在防鄧房杜之下哉嗚呼抱佐王之器而不遇興王之君豈非命耶

資政殿學士余玠卒

宋自奎騰入蜀雄據上流國勢蓋岌岌乎不可爲矣幸而得一餘玠招英賢之士而用之擇要害之地而城之撫凋瘵訓兵戎興學以養士薄斂以通商財賦旣充守禦益固京湖省轉餉之勞東南免更戍之役使敵人逡巡卻避而宋祚得以少延者繄誰之力耶𨿽其専制西蜀要亦不過如韋臯之在唐耳非若劉辟吳曦有不軌之謀也謝方叔爲相乃聽偏禆之譖罷玠而用余晦使之抱憤以死是何謀國之不臧耶夫世安敢以偏禆抗王帥蓋以方叔爲內主也玠固有不平者矣況玠披荊棘立城郭而以輕儇浮薄如晦者雍容來代之玠安能不怏怏耶嗚呼鄰敵方張而遽黜折衝之臣是猶疾勢已亟而逐巫咸戮和扁欲延略刻之命得乎方叔謀國如此他日扼於賈似道未爲不幸也

丁大全逐右丞相董槐於城外詔罷槐爲提舉洞霄宮

宰相位乎天子之下百官之上其職爲至重也人君之於宰相進之以禮退之以義所以重宗社所以重朝廷豈可使庶寮迫脇而逐之哉宋之諸帝待遇相臣最爲有禮雷徳驤一劾趙普太祖卽逐之唐介一劾文彥博仁宗卽貶之歷世相承以爲家法傳至理宗乃縱丁大全以逐董槐而祖宗典禮隳壞盡矣且董槐言事無隱能格君心受知理宗馴至右丞在位數年不聞其過大全夤緣戚裏叨厠臺臣柔佞善逢潛移主意槐以進賢黜邪爲職惡之不爲避也理宗惑於大全之佞而不諒槐之忠故使大全無復忌憚不待上命擅調隅兵露刃圍其第驅迫而逐之視石顯之於蕭望之得請而後圍其第者殆有甚焉使槐果有罪耶宣制而罷之可也如其無罪則大全迫逐相臣之誅其可逭乎今也置大全不問而加槐以祕殿之名紀綱紊亂如此亡徵見矣緜緜延延垂二十年而後亡蓋亦幸哉

帝年髙內侍董宋臣盧允升爲之聚斂以媚悅帝意引薦奔競之士寘諸通顯進倡優傀儡以奉帝爲遊燕

古之聖帝明王勤勵之心老而愈篤大舜年垂耄期而猶以昌言之戒望其臣武王年逾九十而猶以丹書之戒銘諸幾是以年彌髙而徳彌劭治益隆而民益安也理宗自中年以還怠於政事艷色如閻妃蠱惑心志於內姦閹如盧董竊弄威權於外讒諛日進忠賢日疏敵國憑陵而不憂疆圉侵削而不顧方且肆情於倡優傀儡之娛享國愈久秕政益多蓋素無禮義以養其心故也彼其初學於鄭淸之所從事者文翰耳於誠意正心修身之道固未之講卽位之後𨿽知崇尙理學然亦慕其名耳名世大儒若眞徳秀魏了翁者未嘗置諸左右以資其啟沃焉故年愈髙而徳愈退治愈荒也國勢寖微外患益盛他日登芙蓉閣見黑祲翳乃始然泣下嗟何及矣嗚呼人君於養心之學其可不講哉

防古建元中統

防古氏起自鄂嫩河傳至憲宗歷四世𨿽東徵西伐所向無敵然不過彊悍之大邦耳其於立國之規模蔑如也世祖以英武寛厚之資而輔以姚樞劉秉忠識治體之臣慨然有用夏變夷之志收召英賢恢宏治具建中統以表年而易紅羊白馬之紀體乾元以立號而革蒙古韃靼之稱建宗廟於燕京而得萃渙之義立宮闕於開平而宏都邑之規以王恂爲贊善而輔翼太子得其人矣以許衡爲祭酒而教育英才有其道矣命郭守敬制渾天儀是先王欽若昊天之道也命張文謙定官制是先王董正治官之意也王磐王構爲學士而詔令煥然可述矣廉希憲史天澤爲丞相而紀綱秩然可憑矣其庵有四海垂祚百年夫豈偶然哉惜夫烝報諸母而未革冒頓之俗尊崇蕃僧而未純周孔之教官制𨿽定而猶循達魯之名章服𨿽頒而雜用只孫之服豈姚劉諸公念不及此耶抑世祖安於故俗其臣諱而不敢言耶以賈似道爲太師平章軍國重事三日一朝治事都堂

宋自理宗中年紀綱日隳疆圉孔棘傳至度宗國勢蓋岌岌矣使得命世之才佐之猶恐不克振今也舉師相之位而委諸貪庸之似道優之以殊禮假之以重權是猶久病之人厭厭垂絕而使庸醫治之徒速其死而已或曰宋至度宗有必亡之勢𨿽得賢相亦何能爲未可専責似道也曰不然枹罕一州耳得一謝艾而石虎不敢加兵晉處江左防弱甚耳得一謝安而苻堅卒以敗北當是時閩廣全城江浙安堵淮海𨿽殘而合夔廬揚諸州猶爲宋死守也文天祥李庭芝可相張世傑姜才可將它若李芾汪立信苖再成之屬皆可用之才爲似道計者明揚俊賢授之以政引身而退防之上也不然收召羣賢與之協力悉更前轍以迓續天命繼之以死防之次也行此之防𨿽中興不可必豈遽至於亡哉計不出此顧乃嘯傲湖山沈溺酒色而日與愛妾鬭蟋蟀以自娛其愚也如是木緜庵之死蓋已晚矣

蒙古建國號曰元

古先哲王建國立號或以氏或以都或用始封之邑凡以易天下之視聽而已非有所取義也防古氏起自北裔雄據中原已歷四君而猶以部落之號稱於四方一何陋哉世祖用儒臣之言取乾元之義爲建國之鴻名推體仁之要道示爲治之大本一洗累世之陋亦可謂賢矣然謂唐虞夏殷之號皆有所取義則未必然也堯初封唐侯故號曰唐虞舜氏故以爲有天下之號夏則禹之所都殷則盤庚所遷曷嘗有所取義哉今其詔乃曰唐之爲言蕩也堯以之而著稱虞之爲言樂也舜以之而作號馴至禹興而湯造互名夏大以殷中其詞𨿽美其實則非此代言者之鑿也然是詔也雄渾典雅有興王之气象焉求之唐宋蓋陸防蘇軾之亞也視末世詔令萎弱不足以動人者奚啻倍蓰與什百哉

知襄陽府呂文煥以城降於元

呂文煥獨守孤城已逾五載外有虎狼之敵而無蚍蜉之援撤屋爲薪緝銀闗爲衣艱難忍死勢危援絕然後以城降元蓋亦有不得已焉而文天祥以爲叛臣防防不少恕何哉曰文煥誠所謂叛也夫羅開禮一教授耳舉兵勤王徐應一太學生耳闔門殉國文煥一家兄弟身佩虎符子壻位列通顯受恩深厚豈開禮應比哉況襄陽之禍實文徳啟之𨿽殺身沈族未足以謝天子也今也旣以城降之又陳攻郢之防且請自爲鄕非叛而何昔樂毅奔趙趙王與之謀伐燕毅辭曰臣昔事燕猶今事趙也異日得罪在它國不敢謀趙之奴況子孫乎君子以爲義使文煥旣降之後屏居田裏不受官爵終身不北面而坐君子將原其情而恕之顧乃引讎敵之兵招其部曲誘其子侄以覆其君之宗社𨿽欲辭叛臣之名惡得而辭哉

呂文煥侵鄂州守將程鵬飛以城降幕僚張山翁不屈諸將請殺之巴延曰義士也釋之

興王之佐必有異於人者防古氏建國以來爲將者如穆呼哩蘇布特阿珠之屬非不健鬭然妻略婦女斬刈齊民所過蕭然人惡之若梟獍然豈復知世有忠義之事哉巴延𨿽出於沙漠然師行有紀不妄殺戮固已賢於阿珠諸酋矣至其下鄂州也以張山翁守節不屈而釋之其破池州也以趙昴發夫婦死節而葬之其入建康也以汪立信能獻備邊之防求其家而厚防之是皆有古名將之風視彼斬馘屠戮略無惻怛之容者一何逺哉卒能出入將相爲國元勲而與唐之英衞宋之張韓相望於異世不亦宜乎

元徇饒州故相江萬里死之

自古有天下者用捨顚倒俾君子在野小人在位未有不亂且亡者也唐以李林甫爲相貶逐忠良而在位皆諛佞之士故有天寶之亂宋以蔡京爲相屏斥正直而庶寮皆茍合之人故有靖康之禍南渡以賈似道爲相放棄黎老而布列通顯者皆爭獻寶玉之人故有徳祐之亡然天寶之亂張均陳希烈叛君降賊而效節者乃在張睢陽顏平原靖康之禍吳幵莫儔賣國偸生而死義者乃在舍人吳革知州霍安國徳祐之亡趙溍陳奕章鑑陳宜中或以城降敵或棄位而逃而忘家殉國者乃在罷相閒居之江萬里擯棄不用之文天祥嗟夫讒邪何益於國而忠直何負於國哉有天下者胡爲乎保養讒邪疏斥忠直而樂其所以亂且亡也哀哉

有二星鬭於中天一星隕

象之變昆虫艸木之妖天所以警戒人君也天道幽逺固未易窺測然觀其禍敗之應莫不各象其類焉僕栁復生而漢宣受命黃龍墮死而新莽敗亡三臺星坼而張華以忠受禍牛繼馬后而晉元以僞亂眞狐升禦榻非女眞竊據中原之兆乎大星南行非髙宗避狄南渡之徵乎二星鬭於中天而一星隕宋元交兵而徳祐失國之象也大星墜於海中而眾星從帝昺蹈海而羣臣從死之驗也天之示戒豈不昭昭明著矣乎爲人君者遇災變之來推類以求之因象以察之愼其身修其政則可以消祲而致祥矣柰何昏君姦相委諸適然覩災而不知警卒至國亂身危而不可救也哀哉

謝枋得自以與呂師夔善上書以一族保師夔可信乞以師夔爲鎭撫使之行成且乞身至江州見文煥與議朝廷以枋得爲沿江察訪使

謝枋得忠矣然知人不明料事不審其智不足稱也師夔何人哉彼其父子兄弟受國厚恩或擁麾節或典方州不知感恩圖報視去故國若棄敝屣於君且然況於友乎枋得乃以一族保其可信不可謂知人矣文煥北面臣元身爲鄕招其部曲誘其子壻以降將與阿珠諸酋覆我家國傾我宗社以爲有元開國之勲臣是豈可以忠義說哉使枋得獲見文煥彼不殺之以自明則將執之以送元耳枋得乃得欲身至江州與之面議何其愚也它日信州之戰師夔親在行間彎弓相向曾無赧容及枋得敗而逃竄旣鏤榜以捕之又執其妻子送獄至枋得被執北上師夔方位通顯曾無一言以解紛所以報知己者蓋如此其人可知矣𨿽然枋得智𨿽不足然毀家殉國其忠可嘉也師防旣叛其君又負其友使死者有知亦何顏以見枋得於黃泉哉

元克潭州知州李芾死之

李芾之死一何烈哉自古人臣以身死國者蓋多有之闔門死國如芾者代不多見焉芾爲湖南提刑未獲顯用也一旦敵人南侵起兵入衞賞典未加遽出守潭使李懷光處此必將怏怏而去矣而芾無幾微不滿之意繕器械峙芻糧日以忠義勉其將士敵攻益急芾志益堅及其不可爲也乃曰吾力竭分當死吾家亦不可辱於俘使帳下卒先殺其家而後引頸受刃潭民聞之多舉家自盡嗚呼芾爲國死而潭民亦爲芾死何其烈也當是時以文學位丞相如畱夢炎者棄位而逃秉節鉞典方鎭如夏貴者召之不至世受國恩如呂文煥者以城降敵芾以疏逺之臣闔門效死而不貳彼偸生茍免者聞芾之風愧死矣予嘗至潭親謁其祠而觀其戰守之處江流有聲煙中艸木彷佛殘兵之遺斾爲之低徊悲憤而不能去嗚呼烈哉

陳宜中棄位而逃

士君子砥節礪行而不克有終者無他气失其養故耳孟子曰我善養吾浩然之气是气也人皆有之善養之𨿽歷萬變而不挫不善養之一罹憂患則薾然不自振矣陳宜中在穆陵之時與同捨生黃鏞等上書論丁大全之罪其气凜凜天下號稱六君子介然有節行者也乃竄斥逺州悲傷沮喪而其气日餒矣於是阿附似道驟登政府不知似道爲人視大全果相逺耶至其爲相也王爚之淸介而不能容文天祥之忠義而不能用張世傑請背城借一之策反假詔命而沮之其爲國謀者請稱侄納幣而已耳請求封小國而已耳請奉璽以降而已耳事旣危亟則奉頭鼠竄而已耳向之浩然者今則薾然矣迹其始終所爲蓋若二人者豈非气失其養而然耶故君子之學以養气爲本能養其气則當大任決大事臨大難毅然而不動心矣

錢塘江潮三日不至

國之興亡果天命耶抑人事耶彭城之敗大風揚沙滹沱之窘河冰忽合混同浩渺不測而阿固達輕騎徑渡元兵分駐而潮汐三日不至是蓋有天命焉非人力所能爲也嗚呼爲是說者不爲無據然而未盡也興亡之端未有不始於人而成於天者非秦政之殘暴則髙帝之劍無自而奮非王莽之簒弒則光武之兵無自而興非天祚之荒淫不道則女眞豈敢遽蹂遼境非似道之貪淫専怨則巴延豈得遽覆宋都縣是觀之天乎人乎古之賢君有懼災修徳而桑谷自萎者矣有出郊親迎而禾偃自起者矣豈可盡委之於天耶包胥曰人眾者勝天陸防曰君相不可以言命有國家者綢繆牖戶於天未陰雨之時修徳任賢於天方降瘥之日如是而猶不濟則可歸之天命矣

帝及皇太后全氏北去太學生徐應死之

宋之諸帝稽古崇儒興學養士蓋漢唐之君所鮮者重以周程張朱遊楊黃蔡相與講明道學而典教者如胡瑗孫復石介之屬亦皆一時之名賢故三百餘年士風丕變知窮理盡性之學知尊君親上之義亦漢唐之士所不及也花石之病民宰相不敢諌而鄧肅獻詩以諷之王蔡之悞國臺諌不敢言而陳東等伏闕請誅之趙汝愚之貶竄忠邪亂矣而楊宏中等上書辧之史嵩之之起復倫紀斁矣而黃愷伯等上書論之其所以翊皇極扶人紀有益於國家豈淺淺哉至徳祐之際宗社已覆帝後已遷徐應以一書生未沾一命之榮未食升斗之祿使其相隨而北與葉李畱夢炎之徒比肩而事敵髙可以鈞臺省之位下猶不失郡縣之職而應不忍北面事仇從容賦詩與一男二女赴井以死嗚呼漢唐之季亦有一士如應者耶彼葉李畱夢炎之徒聞應之風其顙有泚矣

元董文炳徇處州秀王與睪迎戰於瑞安敗績死之

先王封建宗室非徒崇寵之也亦其子孫之覆墜是爲故有茅土之封焉有彛器之分焉有朝覲聘問之典焉而兄弟之邦能宣力王室者亦多有之犬戎之禍文侯有扞艱之績子頽之難鄭伯有反正之功其紏逖王慝豈異姓比哉宋有天下封植同姓典禮優隆大者爲王爲公小者爲團練爲刺史王子皇孫散處四方信厚如麟趾蕃衍如椒聊𨿽非邗晉應韓之盛然視漢唐之季有間矣是以國勢危疑之際汝愚著定策之功天步艱難之時與睪效徇國之節亦何負於宗邦哉世之庸君疏忌骨肉輕則貶之竄之重則殄之戮之彼曷不思哉分晉者韓趙非姬姓之云仍也取齊者田宗非呂氏之冑也曹魏禁錮宗室而不悟司馬懿將盜其國劉宋誅除兄弟而不知蕭道成將移其鼎柰何翦棄本支而顧使它姓得之也嗚呼有天下者尙鑑玆哉

陳宜中欲奉帝走占城乃先往諭意度事不可爲遂不還後死於暹羅

人臣之義主亡與亡主存與存況宰相秉國之鈞天子之所倚重庶寮之所具瞻又非它爲臣者比其君在難委而去之夫豈義哉王允當漢獻之時李傕作亂呂布招允與俱去允曰朝廷防小恃我而已遂不去以死君子謂允死得其所矣景炎之初端宗防衝防防在疚所恃者二三大臣而已自浙遷閩而蒲壽庚叛之自閩入廣而劉深襲之危機交至視獻帝之時殆有甚焉爲宜中計者竭股肱之力效忠貞之節與陸秀夫張世傑同死社稷可也顧乃欲奉帝走占城先往諭意嗚呼占城豈興王之地海澳豈帝王之都宜中不過欲奉頭鼠竄假使命以往耳人固有一死太史公有言非死之難而處死爲難使宜中與秀夫世傑蹈海以死豈不光明俊偉照映簡編乎不死於海而死於荒遐瘴癘之鄕與自經於溝瀆等耳豈得與死節死事者比哉嗚呼宜中可謂不善處矣

元張範遣人語厓山士民曰汝陳丞相已去文丞相已執汝復欲何爲士民亦無叛者

三代而下以仁爲國者惟宋爲然宋視成周𨿽君徳有優劣恵澤有淺深然仁厚之意大約相似非漢唐所及也夷考其實爲君者恭儉而好學爲相者寛厚而有恥大臣有罪不過貶竄而無屠戮之刑兵民犯法𨿽或誅戮而無參夷之法兵用於不獲已未甞窮兵以黷武賦取於不可蠲未嘗厚斂以殘民興學校崇禮讓不崇土木不務遊畋其仁厚之澤漸涵於民者深矣故三百餘年民之戴上有死無貳而其國祚絕而復續僨而復興繇其家法相傳有以培植基本也靖康之際太子如金而吏民奔隨哭聲震天祥興之末張範兵逼厓山誘其士民終無叛者彼漢唐之末人心愛戴之誠曷嘗有是哉嗚呼有天下者欲爲子孫長逺之計亦惟以仁義而已矣

元張範襲厓山丞相陸秀夫驅其妻子入海卽負帝同溺諸臣從死者甚眾楊太后聞帝崩赴海死張世傑欲求趙氏後立之大風覆舟世傑溺焉

宋之亡也忠義之士一何多乎張順張貴牛富邊居誼陳炤則死於戰陳者也張漢範天順李芾趙昴發唐震姚霅姜才苗再成則死於封疆者也居閒而死則有若江萬里尹谷布衣而死則有若熊飛陳瓉以將相死則有太傅張世傑丞相陸秀夫李庭芝以宗室死則有秀王與睪知縣與防刺史孟錦以小官死則有知縣王汝翼監鎭司馬夢求教授羅開禮它若幕僚禆將史不及載者尢多及宋社已屋文天祥寧伏屍燕市謝枋得寧絕粒而死終不肯臣於元嗟夫漢之亡死節者耿紀韋晃而已唐之亡節義之士無聞焉而宋之忠臣義士若此其多何也宋之諸君待臣以禮養士以气節其風俗旣成爭自濯磨如王炎午祭天祥之詞張子恵贈枋得之詩皆以忠義相勉𨿽有無節行如畱夢炎呂文煥者出於其間然亦寡矣賈生有言上以廉恥勵其臣而下不以節義報其君者非人也豈不信哉

椒邱文集卷七

欽定四庫全書

椒邱文集卷八

明何喬新撰

史論

元

都元帥張範卒

禍莫大於滅人之國無罪而滅之者陰譴尢重鐘防鄧艾致力滅漢然漢亡未幾防以反誅艾以讒死天道不爽蓋如此宋室不競僻處江南子孫相承百五十餘年矣其君𨿽微弱然周官九伐之目宋有其一乎元人怙其彊悍俘其君滅其國而翦刈其民其暴甚矣張世傑陸秀夫不忍宗社之亡捧負二王而崇立之崎嶇閩海之間庶幾少延天潢之祀其志亦可憫矣爲元君臣者割江南之地而封之俾奉其烝嘗如周之杞宋如宇文氏之後梁未爲不可柰何汲汲欲滅之也方倪宙至燕世祖召達實等北還議二王事宜是猶有不忍遽滅之意而範志在進取力請用兵於是自淮入江自江逾嶺窮追逺略若馳韓盧而逐困兔必得之而後快使忠臣義士死於鋒鏑死於滄溟者不知其幾十萬人嗚呼何其不仁之甚哉宋旣亡矣範自以爲不世之功子孫世享茅土之封矣抑豈知天定勝人凱還之後身遽殞滅子𨿽幸免而立孫爲亂臣所殺且籍其家而沒入其妻女亦足以報其滅宋之酷乎嗚呼世之務逞雄心者亦可以少戒矣

初太子之奔太原欲援靈武故事自立庫庫特穆爾不從及還京奇後遣人諭庫庫以重兵擁太子入城脇帝禪位庫庫未至京三十里卽散遣其軍故太子深銜之

元之亡也豈獨羣雄並起而後亡哉太子阿裕錫哩達喇蓋有力焉夫太子之職問安視膳撫軍監國而已爵徳官能出師決獄制在君父夫豈敢専耶順帝𨿽曰昏亂失道然自太子言之以親則父也以尊則君也彌縫其闕將順其美使政出君父而已無與焉斯善矣顧乃不父其父不君其君竊取其生殺廢置之柄欲迫脇而奪之位是乃身爲叛亂者也彼劉福通張士誠陳友諒之屬又奚責焉竊考太平之死婁達實之逃博囉之反庫庫之貳皆以得罪太子故也求其所以得罪者以太子急於受禪而諸臣不肯順防焉耳嗚呼何其不思耶旣爲太子矣天位捨我誰適哉方是時豪傑蠭起土宇分荊江之瘡痍未已汝潁之烈焰方炎灤陽之宮闕已焚燕趙之榛棘日茂君臣父子協心戮力以遏亂略以戡凶渠尙懼不足以圖回天命也今乃視君父猶土梗欲撤而據其位焉用心如此𨿽欲不亡其可得乎

殺宋少保樞宻使信國公文天祥

宋養士三百年遭時變故以忠節自奮者蓋多有之然未有若文天祥之烈者也自其起兵入衛志圖恢復間關嶺海出入死生略無毫髮怨悔之意至於兵敗身執拘囚燕獄臨之以威而不挫誘之以利而不動卒之從容就義視死如歸其遺迹傳播後世𨿽蕘童牧防亦知其爲烈也前史謂天祥意廣才疏卒以窮死是殆不然觀其舉兵之初文武英賢皆羅致幕府而耕甿峒丁盡詣轅門請自效者以萬計非有撥亂之才者不能也及在行都陳分地建閫之防在眞州與苗再成論兩淮合從之計才疏者有是乎天果祚宋則其策必行其計必用其功必可成矣彼陳宜中沮之於前李庭芝疑之於後蓋以天不祚宋故耳豈可以是歸咎天祥哉𨿽然成敗不足論論其所得而已天祥一死而其精忠大節耿耿然與日月爭光𨿽死猶不死也彼偸生茍免者至今人猶唾罵不已是不忍一死而繼之以百千死矣嗚呼自古皆有死君子尙思死忠之爲烈哉

徵劉因爲贊善大夫尋辭歸

儒者守先待後固將以性命道徳爲指歸寜惟是詞華足貴哉元之初以博學雄詞著稱於世者不爲無人然求其潛心於性命道徳之妙而不牽於記誦詞章之習者鮮矣至於養心怡性行其所學而出處進退粹然不失其道者尢鮮也劉因生於元世乃能知訓詁之末不足以盡聖人之精而沈潛於周程張邵之書力學以求其至焉視郝經姚燧之徒以辧博爲長雄者奚啻什百而千萬哉至於被徵入朝擢官贊善遽以母老辭歸俸給一無所受講道著書飄飄乎氛埃之表俯視衮赤舄之華不知爲何物也尢可謂賢矣始予讀其文溫醇深厚有濂洛之典刑而得其所以言及考其出處進退之大節皭然不污又得其所以行有元一代以儒名者多矣然學行之醇且正者因之外殆不多見焉

僧格薦盧世榮才能富國以爲右丞世榮旣入中書自謂生財有法用其法當賦倍增而民不擾

元有天下輿圖之廣戎馬之彊逺邁前古至於君徳治道百年之間其卓然可稱者惟世祖而已然佳兵好貨崇信異端猶不能充其恭儉之心也平宋之後所宜安民和眾以成嘉靖之治顧乃窮兵荒徼命阿勒哈擊日本命索多擊占城命托歡擊安南師旅之事無嵗無之軍死於戰鬭民死於轉輸者不知其幾百萬仁君忍爲之耶阿哈瑪特死而盧世榮繼之世榮誅而僧格繼之立規措所置徵理司檢覈錢谷增多嵗課割剝之苦掊斂之苛天下騷然而江淮尢甚恭儉之君殆不如是也至於尊崇帝師加以皇天之下一人之上宣文輔治之號帝師所欲釋則釋之帝師所欲罪則罪之寫經設醮金楮酥宻之費嵗以萬計斯豈賢君之所爲乎昔魏孝文金世宗皆充其恭儉之心爲政愛民息兵崇儒好學有漢文帝宋仁宗之風焉若世祖者考其所行有愧於孝文世宗多矣將欲紹休三五比迹漢唐其可得乎以僧格爲平章政事諾爾根薩裏爲右丞葉李爲左丞

葉李在宋伏闕上書力詆姦相遂竄瘴鄕亦可謂忠直之士矣宗社旣亡姦臣已死爲李者屏居田裏終身不見可也旣承召命陳誠固辭必不得已繼之以死以全其節可也而李不然變節仕元致位丞轄與聞國政彼曽無愧焉又阿附姦人薦之爲相俾流毒於中原之民其忠直之節掃地盡矣不亦可鄙之甚哉或曰李之在宋未沾一命甫一上書遽加竄逐君臣之義亦太薄矣國亡之後幡然攺圖亦何可深責哉嗚呼謝翺一布衣耳不忍背宋彷徨窮山陳瓉執政從子耳不肯臣元甘心屠戮況李在宋嘗居國學而飽廩食矣宋社旣屋以身殉義固其分也顧乃忘君事讎食元之食受元之寵而爲元宣力焉稍有人心者忍爲之耶

福建參知政事魏天祐執宋謝枋得至燕不屈死之

枋得之死可謂死得其所矣自安仁之敗義不臣元亡匿山谷妻子囚縶不顧焉及天下稍定程文海薦之畱夢炎薦之魏天祐又誘而執之是三人者果何心哉文海夢炎則背宋而臣元者也是猶婦人失身於人又爲媒以誘貞節婦也天祐則獻計以煉銀者也欲求薦賢之名以蓋其貪虐之罪也枋得視文海輩若將浼焉不惑於甘言不屈於怒態絕粒而死以全其節而潔其身眞可謂死得其所矣彼偸生忍恥者其果不死乎𨿽死猶有餘辱若枋得者𨿽死猶不朽也枋得遺書夢炎有曰江南無人才未有如今日之可恥者欲求一人如呂飴甥程嬰杵臼廝養卒亦不可得其譏之切矣夢炎以狀元爲宰相旣不能如呂貽甥廝養卒以口舌歸其主又不能如程嬰杵臼以忠智存其孤顧欲誘忠誼之士以共爲失節之事不亦可恥之甚耶

逮西僧嘉木揚喇勒智下獄尋釋之

佛者西方之鬼耳世祖以中智之君奉西方之鬼而崇信西方之法無足深怪者然而嘉木揚喇勒智者於佛之所謂律戒亦皆棄而不守不知世祖何以取之也夫佛之爲道淸淨而無欲恬澹而不求慈悲而不殺彼嘉木揚喇勒智者取其淸淨耶則妾媵姬女充其房闥矣取其恬澹耶則金寶珠玉溢其帑藏矣取其慈悲耶則發宋諸陵及大臣墳墓剖其棺暴其骸攘其禭與賵而禍及九原矣是乃一劇賊耳使佛果有所謂剉燒舂磨之刑捨是人孰施哉今也罪惡旣彰神人共怒爲世祖者所宜代佛行刑誅其身火其居散其妻妾而沒其貲產亦足以紓天下之憤矣旣不能然又還其所籍且以其子爲行省左丞嗚呼何其惑哉

禦史中丞崔彧得傳國璽獻之

傳國寶之說昉於秦始皇五帝三王之世未有也始皇得和氏璧制以爲璽而李斯篆其文曰受命於天旣壽永昌自漢以來傳以爲寶以及後唐潞王從珂縱火自焚而秦璽已爲燼矣契丹滅晉所得者石氏所作之璽耳傳至延禧因金兵追急遺於桑幹河則晉璽已亡矣崔彧所得果秦璽耶抑晉璽耶以爲秦璽則焚於從珂矣以爲晉璽則沈於桑幹矣史傳所載不可誣也彧之所得安知非姦人僞造以希世取寵耶使彧所得果秦晉之舊物歟二氏享祚不永滅亡尢酷其璽不祥莫大焉又惡足寶哉而時君乃眷戀不已有若河圖大訓然噫亦惑矣契丹試進士至於有傳國之寶者爲正統命題是尢可笑也五帝三王不聞其有傳國寶也謂之非正統可乎劉聰石勒苻堅嘗得傳國寶矣果可謂之正統乎易曰聖人之大寶曰位何以守位曰仁理財正辭禁民爲非曰義仁義者人君無形之寶也彼亡國之璽豈足爲寶哉

賜宋使者家鉉翁號處士遣還鄕

士之仕也猶女之嫁也嫁而更二夫不可謂之貞婦仕而更二姓其可謂之忠臣乎宋之亡也士大夫仗節死義者固多然貪生失節者亦不少焉畱夢炎宰相也事元爲尙書趙孟頫宗室也事元爲學士彼皆號通古今者也不知平日所學何事哉若家鉉翁者可謂不負所學矣鉉翁學専春秋其於君臣上下之分道義功利之辧講之明而信之篤矣故元師入杭也不署諭降之檄及奉使北行也不受敵國之官安置河間流離困悴曽無毫髮怨悔之心至其年逾八十賜號處士遣還鄕裏賜予金幣皆固辭不受皭然不染於污塵而俯視膚敏祼將之士殆若沙虫醯雞然所謂忠臣不事二君者鉉翁有之矣彼夢炎孟頫彯纓垂組揚揚出入元之朝廷者聞鉉翁之風其顙能無泚乎

翰林學士承防畱夢炎致仕

宋以科目取士三百年間以大魁登相位者七人而已若呂防正王曽李迪宋祁馮京文天祥或以相業著或以剛直稱或以忠義顯皆足以爲科目重其爲科目玷者惟畱夢炎耳當徳佑初立敵兵長驅夢炎嘗以右相兼樞宻督諸路軍馬矣又嘗以江東西湖南北宣撫大使守衢婺矣權位非不隆委任非不重也然元師渡江旣不能督勵列閫北首迎敵及元兵攻衢又不能竭力固守遽以城降至乃立元朝受元官以榮名厚祿終其身所謂狀元宰相者乃如此豈不爲武夫俗吏所嗤哉趙孟頫乃稱夢炎好謀能斷有大臣器嗚呼謂夢炎好謀耶不聞其出謀獻防以救國家之危謂夢炎能斷耶不聞其臨機制變以成敵愾之功至於阿比似道循黙取容又豈大臣之道哉孟頫此言非特阿其所好也彼固背宗國而臣讎敵者宜其不知夢炎忘君事讎之爲恥也

昭文館大學士平章軍國事博果宻卒

世祖之約不以漢人爲相而所相者皆國族然當是時勛戚之賢而可相者孰有逾於博果宻者乎蓋其生於世家而又從學於許衡得聞性命道徳之要修已治人之術故其立朝大節有可觀者非巴延鄂勒哲諸人比也觀其諫安南之徵陳弭災之道爭郭佑楊寛安之誅論西僧釋囚祈福之謬謇謇然有古賢相之烈至於位歷顯要家素淸貧其卒也賴上賜賻而後克塟則不惟當時諸相所不及視盧懷愼楊綰之淸儉蓋無愧焉使世祖成宗置之相位推心而委任之則其啟沃君心董正庶職修典章立法制釐政革污俗𨿽未能嫓美唐宋亦庶幾乎拓抜魏宇文周之風矣柰何置之閒散而不極其用也惜哉嗚呼有元一代不相漢人而相國族矣然國族之賢者又不得相焉而所相者乃姦貪凶穢之徒此元之治所以不若遼金也歟

蘭谿處士金履祥卒

元有天下之始艸昧初開固無所用儒也儒者生於其時超然嘉遁考六藝之遺文究聖人之至道以成其身以淑諸人斯可謂賢矣然當時所謂儒者乃或仕於其朝以茍升斗之祿何其不自重也𨿽云志在行道抑不知吾儒之所謂道者彛倫之理也禮樂之文也道義功利之辧也元初諸臣其所挾以立乎朝者皆不免毀其規矩準繩而逐時好耳若履祥者眞所謂道學之儒哉履祥之學得之何基基之學得之王柏柏之學得之黃幹而幹則親炙朱子而得其傳者也其學固有自矣宋之將亡履祥絕意仕進屏居窮山著書明道羽翼遺經以待後之學者不食元粟不受元官視彼身旣屈而道不行者果孰優耶元之世以儒自命者多矣潔身不污如履祥者乃無愧儒之名也嗚呼賢哉

哈瑪爾矯詔殺右丞相托克托史臣曰托克托事君始終不失臣節惟惑於羣小急復私仇君子病焉

順帝在位所命爲相者率皆貪庸憸悍之徒彼善於此者惟托克托耳觀其秉大義以黜巴延辭相位而薦阿嚕圖始出師而彭城之盜平再出師而髙郵之賊窘其所建立非碌碌者當是時羣雄並起則疆土日蹙內則府藏日虛幸而材器可倚者猶有托克托焉使順帝推誠而委任之𨿽不能救其必亡之禍亦庶乎少延嵗月未遽亡也顧乃信讒而殺之是何異病者气息奄奄而又戮巫咸逐扁鵲以自速其死哉或曰托克托可謂大臣歟曰可謂能臣矣大臣則未也古之所謂大臣者親正直逺讒邪不賞私勞不報私怨夫然故足以尊主而庇民托克托則不然太平之正直則忌而逐之汝中栢之讒邪則惑而信之哈瑪爾以營防之力而引居政府伯勒齊爾以中傷之怨而斥居外藩是豈大臣至公無我之道哉𨿽其死不以罪君子哀之然迹其所爲亦有以來讒賊之口也愚故備論之使後世命相者當知棄瑕而錄功爲相者當知忘私而徇理

哈喇哈遜等言與翰林太常議皇考大行皇帝母兄也二帝神主依兄弟之次祔廟爲宜制可

宗廟之禮左昭右穆易世之後以次而升祔焉其祔廟也稽諸典禮告諸先王親者不敢抗也疏者不敢抑也豈臣子所得而私哉元之諸臣議祔廟之次一何瀆禮紊經之甚耶夫順宗固成宗之兄也然成宗爲帝之時順宗北面而臣之矣兄弟之倫私恩也君臣之分公誼也謂弟不可以先兄抑豈知臣不可以先君乎昔魯用夏父弗忌之言躋僖公於閔公之上春秋譏之以爲逆祀順宗成宗祔廟之次正與魯僖閔之事相類夫僖公繼閔公而爲君躋之且不可況順宗未嘗爲帝徒以子居天位而追帝之再祔之太廟也不可況可逆其班乎然元之失豈獨祔廟之次哉

徐壽輝破江州總管李黼死之

元有中國垂百及其亂也儒臣秉節而死者甚多若李黼李齊余闕臺哈布哈其忠義尢表表然論者謂崔杼之亂左右爲莊公死者七人而不得與孔父荀息並書於春秋以爲死非所當死也余闕臺哈布哈世居漠北爲主而死當矣若黼與齊則中州之士而先代之遺民也區區扞衛疆圉爲之效死是亦如石之紛如之輩耳何足取哉愚以爲不然士之仕也猶女之嫁也嫁者當謹於納幣之先知其家之逆亂勿嫁可也仕者當審於委質之始知其國之危亂勿仕可也旣成夫婦矣乃以門戶衰薄而反目焉不可謂之義旣成君臣矣乃以國家阽危而攺節焉不可謂之忠元政衰亂士不幸生於其時者潔身於風塵之外髙蹈乎大山長谷之中玩聖賢之遺經以求其志以淑其徒斯無憾矣旣欲隨世以就功名矣其安也則寵其名位其危也則委而去之是夏侯令女所不爲也曽謂大丈夫而爲之哉故責黼與齊者當責其不能審於委任之初不當責其死於危亂之際

加宦者李邦寧大司徒兼左丞相

閽寺之官自古有之職在掃門庭執防器守中門之禁掌女宮之戒而已𨿽有正直如呂彊忠誼如張承業賜之以財可也終不可授之以重任焉邦寧宋之閹防國亡被俘因獲給事宮庭歷事三帝寵任益隆至於武宗遂以爲大司徒且使之兼左丞相位崇任重無以加矣夫司徒者敷五教擾兆民在漢則三公之職也丞相者統百官均四海在周則冡宰之任也是二官者非學足以知天命道足以翊皇極武足以戡亂略文足以迪彛教不足以當之邦寧所以獲寵者便辟而已矣慧黠而已矣經邦化夫豈所能哉今也以亡國之俘姦閹之醜而兼掌治掌教之職猶爲國有人乎嗚呼出則巍冠長劍當體貌之隆入則金璫右貂供使令之役防名器辱朝廷亦甚矣然武宗庸主何足責哉英明之君不可不深監焉

史臣論武宗曰帝慨然欲創制攺法而有爲故其封爵大濫錫賚大泛至元大徳之政於是稍有更變云

史臣之贊武宗謂其慨然欲創制攺法而有爲斯言過矣元之諸帝安於晚季之俗而不遵三代之法非一日也𨿽以世祖之英武仁宗之恭儉無能攺於其俗況於武宗視三君尢劣者乎武宗在位四年無一善可稱者實特迪伶人也以爲平章李邦寧閹防也以爲司徒教鄂博畨僧也以爲學士承防他如進鷹坊之秩爲二品畀西域賈人以虎符所溺者酒色所好者逰畋斯豈有爲之君哉其所創攺者不過置尙書省行至大銀鈔二事而已是皆毒民之法豈爲治之先務耶使武宗果有志於創制攺法則當召用名儒稽式古典正彛倫厚風俗修法度定官名考章服以革奇厖之陋制雅樂以變淫蕩之聲庶幾乎魏孝文金世宗之所爲矣顧武宗性質凡下豈足以語此哉

以趙孟頫爲翰林學士承旨

士君子所以異於流俗者知義而已士不知義𨿽有他美不足取矣宋爲華夷之主三百餘年防古氏窮兵黷武滅其國俘其君使藝祖仁宗不祀忽諸當是時忠臣烈士毀家沈族而不忍爲防古之臣激於義故也則凡爲之宗室者悼宗國之亡念祖宗之憤其含悲茹痛當何如哉孟頫天潢之裔也捨生取義北首死敵以與孟錦與睪同逰於地下可也不然棲遁巖谷力辭徵聘以全其義可也顧乃不知忘親事仇之爲非不以下喬入谷之爲恥北面事人拜跽匍匐於其庭珠帽貂裘日與羣官相追逐使人望而指之曰此故宋王孫也而孟頫曽不恥焉豈復知有義哉嗚呼宗社爲墟帝後爲虜誰實爲之尙忍爲之臣乎天祥枋得之徒皆庶姓也爲誰而死而宗子顧可食其祿乎孟頫之罪於是大矣𨿽詞翰之工學問之博又何足稱哉

敕建西山佛寺甚亟禦史觀音保索約勒哈達黙色上章極諫帝怒殺之

自釋氏入中國時君世主靡然崇信未有卓然不惑者故其寺宇極金碧之麗而宗廟不如也醮祠備水陸之珍而郊禋不及也傾帑藏之財竭兵民之力咈忠諫之言甘心不顧焉嗚呼何其惑哉若元之英宗則又甚焉英宗卽位以來不卹嵗饑不求民瘼不施善政而汲汲營西山之佛寺觀音保等上章極諫遂寘極刑不仁之君惡可與言哉且英宗崇飾梵宇者其心靡他亦曰求福田利益而已佛果有靈宜其享祚悠久也曽幾何時駐蹕南坡變生禁幄西天諸佛不聞擁防之功列剎羣僧靡有勤王之舉所謂福田利益果安在哉嗚呼人主溺於佛法者察英宗之始終亦可以少悟矣

開經筵命平章張珪學士吳澄等以帝範資治通鑑大學衍義貞觀政要等書進講

經筵之設所以講聖學沃君心以爲修齊治平之本也所用者必端良博洽之儒所講者必明徳新民之要夫然後可以涵養本原成就徳器矣二帝三王之徳與治所以不可及者其大本蓋出於此也自漢以來人主畱意於正學者寡矣宋𨿽大儒疊出而當時猶或以程朱輩爲僞是又烏知有所謂學哉泰定自藩邸入纂宸極嗣位之初首開經筵之所用如吳澄者乃一時之名儒其所進講者又皆致治之明鑑格心之大訓斯亦可謂賢矣使是君也果能始終此心始終此學則其所就豈不爲一代之賢主哉柰何崇儒不如崇帝師之隆信道不如信梵唄之篤故終不足以成其徳而推諸治也可勝嘆哉

張珪等言賈胡中賣寶石分珠寸石價值數萬是皆時貴與中寶之人妄稱呈獻冒給回賜髙其價值且至十倍彼此通同暗行分用宜行禁止帝不從

古昔明王所寶者有六曰聖曰玉曰曰珠曰金曰山林藪澤而大寶之位不與焉聖所以爲寶者以其能制議百物以輔相國家也玉所以爲寶者以其能庇廕嘉谷使無水旱之災也則足以憲臧否珠則足以禦火災金則足以禦兵亂山林澤藪足以備財用此明王之所寶也寶是六者則所謂大寶者庶乎可守矣三代以降昏庸之君往往所寶非所寶者晉以垂棘之璧爲寶魏以照乘之珠爲寶趙以和氏之璧爲寶而不知是乃玩好之具也豈國家所當寶哉元有天下舟車通乎八極外國之珍若瑚瑪瑙西珠北珠之類流入中國上之人於耳目而好之下之人承其風防而進之於是搜索奇異以獻闕庭交通閹防以邀厚價故一分之珠賜錢萬緡一寸之石給銀數錠嗟夫是物也不可以充饑不可以禦寒不可以濟國用徒足以迷心敗徳而已豈所謂寶哉元之諸帝溺志於此故金幣之積充牣於黠商姦防之家而府庫日虛心志日蠱所謂大寶者日危矣豈非萬世之大監哉

八月丙戌明宗還次翁果察圖皇太子圖特穆爾入見庚寅明宗暴崩

明宗暴崩於行宮世以爲圖特穆爾弒之也愚嘗考文宗之始終而推其心竊恐弒逆之事出於史氏之誣夫明宗文宗皆武宗之子自武宗之崩歷仁宗英宗泰定之世兄弟皆南瀕於危殆者屢矣一旦重防行宮必將握手歔欷悲懽交集自丙戌至庚寅才五日耳豈至遽萌逆心哉借曰文宗急於自取忍於弒兄不可以常情推是不然當雅克特穆爾舉兵之初明宗逺在漠北文宗已據大都而正位號使其詔告宗王攺封其兄而止其來南顧不易耶然文宗遣使奉迎讓以天位而退處東宮是未嘗有利天下之心也豈有大事已定人心已安乃急於爲帝而弒其兄乎且自昔弒君簒國者慮貽後患必勦其種類而後已故齊之簒宋也盡滅劉氏之族蕭鸞之簒齊也悉誅髙武之使文宗果弒其兄獨不念兄子旣立將復其怨乎然文宗將崩捨其子而立寧宗及寧宗卽世鴻吉哩後又捨其子而立順帝獨不慮後患耶由是推之明宗之崩決非文宗之弒也然則順帝何以謂文宗謀爲不軌使明宗飲恨而崩乎曰文宗嘗詔天下謂順帝非明宗之子順帝旣立追忿前詔而佞臣又從而媒蘗之故加文宗以弒逆之名撤其主廢其後而殺其子史臣旣不能辧又因而實之使文宗負謗於萬世嗚呼寃哉

監察禦史陳思謙言內外官非文武全才出處系天下安危能拯金革之難者不許奪情起復從之

三年之喪先王因人情而爲之節文賢者不敢過愚者不敢不及惡有親喪未終釋苴經之慘而纓弁冕之華哉不幸遭時多艱迫於君命亦當審度其宜而處之戎狄交侵疆圉孔棘則墨衰以從戎事可也內訌外叛宗社將傾則抑哀以紓國難可也捨是則守經而已矣自漢以來有奪情起復之制於是張九齡起復而爲相矣馬光祖起復而典兵矣張茂昭起復而尙主矣士大夫玩常習故不以爲非其懇辭不起如富弼劉珙者蓋不多見焉況至有元典禮蕩然親存無省覲之期親歿無丁憂之制而忘哀作樂食稻衣錦者接踵於時宜夫陳思謙言以警有位者也嗟夫三年之喪未足以報其親也三年之喪猶不遂服則視其親猶路人耳士君子遭親之喪而有起復之命則必外度其時曰國有門庭之寇歟朝有睥睨之姦歟宗社有杌之患歟無是三者𨿽有君命不敢從也又必內度諸已曰吾之徳足以尊主庇民歟吾之材足以靖難遏亂歟吾之出處足以系天下安危歟無是三者𨿽當其時不可起也外不度其時內不度諸已而冒金革之名以私利祿之實是烏鳥之不若者豈非先王之罪人哉

文宗以明宗在時素謂托歡特穆爾非其子遷於廣西之靜江命奎章學士虞集艸詔播告天下及寧宗崩皇太后曰托歡特穆爾明宗長子也於理當立乃遣烏庫哩濟蘓往迎之

順帝生於沙漠世莫審其所自出或以爲宋帝昰之子也閩人余應有詩紀之其略云帝昰降元世祖封爲瀛國公俾尙公主後因侍宴有奇怪之徵忌之遣學佛法於帝師遂居漠北其後明宗逃居沙漠行帳適與瀛國公近締交甚宻一夕明宗方寢聞瀛公帳中有笙鏞聲問其故乃嬰兒始生而啼也明宗知其非常人遂乞歸養爲子托歡特穆爾是也詩之所言如此考之元史文宗以明宗在時素謂太子非我子遂命虞集等艸詔告天下及宗室諸王蓋必有所據矣不然文宗捨己子而立兄子何獨忌順帝而偏愛寧宗耶故老相傳世祖取江南之時有水竭火生之謠蓋元以水徳王宋以火徳王是則繼卻特氏起者實趙氏之遺也嗟夫世祖百戰取宋蹙之於錢塘殱之於海上將以爲子孫帝王萬世之業也曽不知宋滅未六十年而天乃以宋之陰簒元之統矣是豈人力所能爲哉世之欲滅人之國以利其子孫者亦可以自省矣

詔罷科舉丞相巴延用薩裏特穆爾之議也

先王取士官人之法見於周官禮記者詳矣自漢以來有孝弟孝亷之選有明經進士之科有賢良方正之舉然惟進士一科得人爲最盛名臣碩輔聲光照映竹帛者大扺皆由科目進也防古有國不立取士之法其所用者皆取於省臺郡縣之掾吏與所謂宣差知印通事之流耳其間固有豪傑由之而進者然士之有志節者終懷慙而不肯就蓋恥其名也仁宗在位始詔以科舉取士歷科所得如黃溍歐陽之文章張起巖馬祖常之器識李黼余闕之忠節進士如此亦何負於國家也哉設科未二十年遽以巴延薩哩之議而罷之彼巴延薩裏特穆爾無識者也知有掾吏宣差知印通事而已耳豈知儒者之可貴乎夫二臣欲罷科舉者不過爲供張之盛與進士妨選法耳科舉之供張未若僧道醮祠之費也進士之入選未若雜流補官之多也不罷彼而罷此尙爲知類者乎書之簡冊徒以遺臭萬世焉耳帝以世祖在位長久欲祖述之詔攺元統三年仍爲至元元年

建號紀年自秦以前未有也年號𨿽古所未有然在後世則不可廢焉蓋古者民俗淳官政簡案牘無檢覆之繁𨿽無年號可也至於後世姦僞日滋官政日繁文書盈於幾閣非有年號以別之則嵗月瞀亂黠吏爲姦將不勝其矣順帝欲祖述世祖仍以至元紀年亦可謂有志矣然年號襲舊則文案所紀者不知爲前至元乎爲後至元乎檢覆之際姦僞百出其害可勝言哉且順帝果欲追紹祖烈亦惟法其所行而已何必區區襲其年號乎世祖在位其用度也約其責罰也明其賦斂有制其畋逰有時擇才以任官原情以斷獄儒者𨿽不究其用然許衡王磐之徒咸見尊禮南人𨿽不以爲相然程鉅夫葉李之屬皆在要位此其所以致至元之盛也若順帝則不然奇後専寵於內而用度日侈矣巴延擅政於外而賞罰日紊矣賦斂無藝而竭其衣食之業畋遊無度而妨其耕獲之時用捨失宜而在位者多憸庸刑罰不當而伏鑕者多寃濫曷嘗有一事克繩祖武哉嗚呼襲其號而不踐其實徒啟獘端而已謂之善法祖可乎

椒邱文集卷八

欽定四庫全書

椒邱文集卷九

明何喬新撰

序

周禮集注序

周禮一書周公致太平之法也非周公之法乃文武之法也非惟文武之法乃堯舜禹湯之法也堯舜禹湯文武周公距今數千載其致治之大本大法於今可見者書與周禮而已書載其道治天下之本也周禮載其法治天下之具也有志於唐虞三代之盛者捨二書何以哉秦火之餘書軼其半然諸儒無異論周禮固多錯簡諸儒論說何其紛然也甚者或以爲戰國陰謀之書或以爲漢儒附防之說嗚呼使戰國有是法則爲三代矣使漢儒有是學尙可謂之漢儒哉獨程朱二大儒洞識聖心之精防以爲非聖人不能作然亦論其大旨而已防詞奧義未及論著殘章斷簡未及考正君子惜之夫冬官未嘗亡也何必以千金購之胡爲以考工記補之至臨川兪氏壽翁始悟冬官散見於六官之中作復古編以正漢儒妄補之非永嘉王氏次防亦作周禮訂注以羽翼兪氏之說其後臨川吳氏淸源邱氏各有考注喬新自幼讀是書沈潛有年以爲四家之說備矣惜其得於此者或失於彼乃重加考訂毎篇首依鄭本列其目存舊以防考也次則取四家所論定其屬正訛以從古也黜考工記別爲捲不敢淆聖經也防考諸說附以臆見作集注以俟後之君子有天下國家者以書之所載立其本以周禮所載措諸用孰謂唐虞三代之盛治不可復哉世謂周禮不可行者以劉歆王安石用之而敗也嗚呼是非聖經之過也彼不識聖心而徒泥其文也唐太宗斟酌蘇綽之制以爲建官授田制軍詰禁之法而貞觀之治逺邁兩漢況以聖人之心行聖人之法天下豈有不防聖人之澤乎

春秋左傳擷英序

春秋之世先王之澤未息上自王朝下及列國外至戎夷之邦凡發於辭命見於應對者皆燦然成章其气象雍容而不廹其文詞溫雅而不爂如鍚鑾和鈴周旋交衢之間如藻率鞞鞛陟降明堂之上蓋文武成康之遺化猶有存者而其大夫君子皆習於禮樂之教明於道徳之旨故其言語詞章寖寖乎上薄典誥下軼秦漢有繇然矣孔子曰周監於二代鬱鬱乎文哉觀左氏所述則成周一代之文亦可防見已予少讀昌黎河東二家文愛其敍事峻潔摛詞丰潤及讀春秋左氏傳廼知二家之文皆宗左氏如韓之田正家廟碑董晉行狀桞之封建論梓人傳玩其詞而察其態度宛然左氏之榘矱也予因慨然曰有志學古者左傳不可廢廼日取而讀之挹之而愈深追之而愈不可及宦逰四方他書不暇挾而常與左傳俱蓋未甞一日釋手及奉命飭邊備於代北出入亭障間固不能挾書而檄牘旁午𨿽有書亦不暇多讀也間者弭節雁門邊烽稍息夙好未忘假左傳於學宮錄其尢可愛者百餘篇釐爲三卷題曰左傳擷英加以批防藏之巾笥以便觀覽庶幾足吾所嗜焉𨿽然言者心之聲也春秋之世大夫君子有禮樂道徳以養其心故其出詞吐气皆自然之文不得其心而徒操觚染翰以追其迹𨿽曰逼眞亦猶優孟之似叔敖耳是又學古者所當知也

楚辭序

楚辭八卷紫陽朱夫子之所校定後語六卷則朱子以晁氏所集錄而刋定補著者也蓋三百篇之後惟屈子之辭最爲近古屈子爲人其志潔其行亷其姱辭逸調若乘鷖駕虯而浮游乎埃之表自宋玉景差以至漢唐宋作者繼起皆宗其榘矱而莫能尙之眞風雅之流而詞賦之祖也漢王逸甞爲之章句宋洪興祖又爲之補注而晁無咎又取古今詞賦之近騷者以續之然王洪之注隨文生義未有能白作者之心而晁氏之書辧說紛拏亦無所發於義理朱子以豪傑之才聖賢之學當宋中葉阨於權姦迄不得施不啻屈子之在楚也而當時士大夫希世媒進者從而沮之排之目爲僞學視子蘭上官之徒殆有甚焉然朱子方且與二三門弟子講道武夷容與乎溪雲山月之間所以自處者蓋非屈子所能及間嘗讀屈子之辭至於所謂往者余弗及來者吾不聞而深悲之乃取王氏晁氏之書刪定以爲此書又爲之注釋辧其賦比興之體而發其悲憂感悼之情繇是作者之心事昭然於天下後世矣予少時得此書而讀之愛其詞調鏗鏘气格髙古徐察其憂愁郁邑繾綣惻怛之意則又悵然興悲三復其辭不能自己顧書坊舊本刓缺不可讀嘗欲重刋以恵學者而未能也及承乏汳臺公暇與僉憲吳君源明論朱子著述偶及此書因道予所欲爲者吳君欣然出家藏善本正其譌補其缺命工鍥梓以傳旣而以書屬予曰書成矣子其序之使讀者知朱子所以訓釋此書之意而不敢以詞人之賦視之也嗟夫大儒著述之旨豈末學所能窺哉然嘗聞之孔子之刪詩朱子之定騷其意一也詩之爲言可以感發善心懲創逸志其有禆於風化也大矣騷之爲辭皆出於忠愛之誠心而所謂善不由外來名不可以虛作者又皆聖賢之格言使放臣屏子呻吟詠嘆於寂寞之濱則所以自處者必有其道矣而所天者幸而聽之寧不淒然興感而迪其倫紀之常哉此聖賢刪定之大意也讀此書者因其辭以求其義得其義而反諸身焉庶防乎朱子之意而不流於雕虫篆刻之末矣

宋論序

古之作史評者多矣若遷固之論贊司馬文正公之治鑑蘇文忠公之志林致堂胡公之管見尢所謂傑然者也遷之詞雄健而是非頗謬於聖人固之辭奧雅而予奪或盭於公義君子不能無憾焉求其議論英發可以定前古之邪正俟後聖而不惑者惟司馬蘇胡三君子而已若禮部侍郎兼翰林學士永新劉文安公之宋論其殆度越遷固而無愧於三君子者歟公博極羣書尢究心史學間讀宋史取其治亂興衰之大者辧其是非評其得失而著此論凡二十有八篇如論陳橋之變以爲本於太祖之素心論金匱之書以爲出於太宗之假托元符之獲秦璽則謂踵天書之故智金人之逼汴都則謂兆於靈素之妖言他若引斧斮地之疑屈已和戎之辧皆先儒所未發眞百世不易之至論也公爲此書不輕示人予曩爲秋官郎嘗謁公於私第公出示十餘篇予讀而愛之固求錄焉公笑曰此吾未成之書所見亦多未定之見也姑置之他日書成當以示子公歿其書始出予乃得而細讀之其持論正其予奪公其詞瑰麗而可喜如老將用兵指麾進退動合節制如哲匠運斧橫斜曲直悉中榘度又如老吏讞獄逮訊論報而未發之慝難知之情洞然而莫遁也予知此論可與治鑑志林管見並傳無疑矣後世有續紫陽綱目而稽合諸儒之論者於公此書必多有采焉南臺副都禦史淳安胡公謂此書有禆世教而學者多未之見屬按察使洪公士直刻諸梓洪公乃僦工重刻於閩臺以廣其傳而命予敍之公之履歷都憲吳公序之詳矣予奚庸贅第述此以見宋之是非得失待公之論而定公之論又待胡公洪公而傳也

百將傳續編序

古之言兵者莫詳於孫武凡山林沮澤之形戰守攻圍之法窺敵用間之深謀批抗搗虛之奇略莫不具載於十三篇而漢唐以來爲將者用之則勝違之則衂未有能出其範圍者殆猶醫之有方弈之有譜耶宋東光張預公立取歷代名將用兵制勝有合於孫子者編次爲百將傳蓋武之所論者用兵之法而公立所傳者用兵之實二書並行於世誠登壇受鉞者不可廢也頃予只奉上命出鎭北陲自念累世儒家於行師禦眾營壘戰陣之法素未之講大懼無以應變於倉卒廼取公立所編正其訛補其缺治戎之暇輒用而閱之以考古人用兵勝負之迹庶幾緩急不致於僨事已而逾勾注出鴈門北過長城西扺黃河徧歷障隧周覽山川毎遇老校退卒訪以用兵方略𨿽其言人人殊退而考之於武之書往往有合焉武眞精於兵者歟傳曰有文事者必有武備是則武之書公立之傳非惟將帥不可廢而儒者亦不可不知也然公立所編起呂尙迄劉詞其餘缺焉讀者病之予乃考五代及宋元史又得王彥章以下四十人芟其浮詞摭其事實以續公立所編本傳有缺者雜取他書以補之於是上下數千年元戎大帥用兵之迹可以一覽而得矣或曰王者之兵以仁義爲本權謀非所尙也自漢迄元稱善用兵者大率權謀有餘仁義不足豈可以爲訓哉予以爲不然伊尹升陑之師說者謂出其不意也武王牧野之戰說者謂以上智爲間也是𨿽不尙權謀而權謀未嘗不寓於其間彼謂義兵不用詐謀奇計而卒死於泜上者成安君之謬也權謀亦豈可少哉世之膺閫寄者本之於仁義輔之以權謀平居則以保國而安邊有事則以禁暴而戢亂斯可謂仁義之兵而無愧伊呂之佐矣

論學繩尺序

論學繩尺凡十卷宋鄕貢進士魏天應編選南渡以降場屋得雋之文而筆峯林子長爲之箋釋以遺後學者也元取士以賦易論於是士大夫家藏此書者蓋少至國朝始復宋制以論試士而此書散逸多矣予友僉憲司事防君大升董學於閩極力搜訪始盡得之正其譌補其缺然後此書復完爰命工刻之而屬予序諸首序曰議論之文尙矣禹臯之都兪吁咈見於經春秋卿大夫之辭命往來紀於史其論之權輿乎自漢以來賈生之論過秦班彪之論王命而論之名始見夏侯太初之論樂毅劉孝摽之論絕交而論之文益盛唐宋以詞章取士論居其一焉唐人省試諸論蓋不多見其傳於今者惟蘇廷碩之夷齊四皓孰優韓退之之顏子不貳過而已若此書所載則皆南宋科舉之士所作者也予竊評之其才气俊逸若靑冥空曠秋隼孤鶱而廹之以風也其體制古雅若殷彞在庭竹書出冢𨿽不識者亦知其爲寶也其文采縟麗又如洛陽名園而姚黃魏紫濃艷目也於戲奇哉其登薦書而甲俊造宜矣予少時從事舉子業先公嘗訓之曰近時場屋論體卑弱當以歐蘇諸論爲法乃可以脫凡近而追古雅予因取歐蘇諸論熟讀之間仿其體擬作一二出示同捨生莫不駭且笑之𨿽予亦不防自信蓋當是時科舉之士未見此書故也今防君惓惓於此以嘉恵後學其用心勤矣是書一出予知四方之士疾讀而力追之上下馳騁不自逾於法度如工之有繩尺焉而場屋之陋習爲之一變矣凡世之學者本之經史以培其根防之賈班夏劉以暢其支廓之蘇韓以博其趣旁求之歐蘇諸論以極其變而其法度一本此書庶乎華實相副彬彬可觀豈直科舉之文哉

瓊臺類槁序

禮部尙書掌詹事府事瓊臺丘先生出其平生所作詩文曰瓊臺類槁者屬予校閱而定其可傳者予讀之數月而後畢因定其灼然可傳者凡若干捲適都憲吳興閔公出鎭兩廣見之嘆曰此名世之文也當爲刻之以傳於天下後世先生因屬予序之予辭謝不獲已乃敍之曰文者道之英華也得於道者精而深則發於文者以博唐虞三代之世士君子未有以文名者蓋其人皆深於道其見於文辭皆發其心之所得者也自漢以來世始以文名然皆因其所見以爲文而於道無聞焉故作者多而傳者鮮唐宋之盛以文名世者七家而君子所取者惟韓氏歐陽氏曽氏三家之文而已以其頗得於經而有見於道也至濓洛闗閩諸大儒出窮經明道而後其文粹然一出於正論者謂周似經程張似子豈非有得於道故耶先生生嶺海之間又當理學大明之後天分過人沈酣六經搜獵諸史百氏務求所謂道者而體之身宣之文而不茍自其少時科試之文已爲同捨生所推服間發於歌詩論議長老見之皆驚嘆以爲有作者風弱冠魁鄕選卒業大學所友皆天下賢俊旣而登進士第官翰林得盡讀中袐書繇是所學益博其文益不可及先生之文有濓洛之典刑而不失韓歐之榘矱其粹然純正若璧琬琰陳於周室其溔然深若沅漸酉澧滙於洞庭其雄瑋縟麗若龍盾鳥旟馳騁疆場之間珠槃玉惇周旋壇坫之上嗚呼盛哉非有得於道而能然哉論者謂先生以豪傑之材蘊經濟之學使究其用其可傳者不止此也惜夫其文不施於典誥其詩不著於樂章其學術不見於事業嗚呼元楊之文施於典誥矣相如之詩著於樂章矣荊舒之學見於事業矣然行不副言或播其醜於後視先生立言卓然可傳而不朽果孰得孰失哉是宜閔公欲刻而傳之也先生所論著甚多其大學衍義補藏於祕閣世史正綱傳於學者皆別爲捲不在集中

忠義集序

宋有天下三百餘年以仁厚立國以詩書造士以節義勵士大夫故其士民觀感興起皆知殺身成仁之爲美及其遭罹變故而且亡也死宗廟者有之死社稷者有之死君上者有之死城郭封疆者亦有之下至山谷之儒里巷之婦亦皆秉義抱節矢死不辱嗚呼漢唐之末曷嘗有是哉南丰水村劉先生壎如村劉先生麟瑞生當宋元之際懼忠臣烈士貞婦湮沒而無傳也水村作十忠補史詩如村作昭忠逸詠皆據其所見聞而錄之蓋野史之流也其邑人趙秉善合二先生所作爲一編附以汪水雲方虛谷諸君子傷時悼事之什若干首總謂之忠義集是時元有天下諱言宋事諸儒於是集私相傳錄而已歷世旣久遺老凋謝殆盡後生不知前輩麥秀黍離之悲而是集幾與塵埃虫防共敝於敗篋之間上捨生趙君璽二先生之鄕人也得是集於老農之家讀而悲之乃校補其訛缺特以示予予受而閱之觀文履善對博囉之語謝君直復畱夢炎之書爲之慨然觀吳楚材答錄事之詰朱浚語兵士之詞毛髮灑然恨不生同其時助其怒罵也觀劉銳幼兒下拜受藥與王士敏書詩於裾以死自誓又然淚落而不能自己也嗚呼三百餘年樂育之效可見於此矣因釐爲七卷錄而藏之浙江僉憲王君廷光見之嘆曰此集所記多宋史所遺者是不可使其無傳將刻諸梓屬予序之嗟夫忠義人之大節也根於天性具於人心凡立於天地之間而名爲人者孰無是性孰無是心哉惟存養不失則其气浩然一旦遭事之變觸白刃蹈鼎鑊而不懾若此集所載諸君子是也先正有言讀出師表而不流淚者其人必不忠讀陳情表而不流淚者其人必不孝予謂讀是集而不咨嗟涕洟者尙可謂之人哉廷光佐外臺風力凜然惓惓欲刻是集而傳之其所契者深矣

唐律羣玉序

詩自風雅騷選之後莫盛於唐選唐詩者數十家惟周伯防之三體楊伯謙之正音石溪周氏之類編新寧髙氏之正聲盛行於時予甞取四家所選而考之或精而不博或博而不精讀者不能無憾焉乃卽所選抜其尢可喜者得五言律詩一百七十二五言長律四十四七言律詩二百三五言絕句三十七言絕句一百一十四析爲十有六卷雨雪之朝風月之夕居間處獨之時沈潛而玩之從容而諷之若防虞庭而聞戛擊之音若入周廟而覩琬琰之列若登元圃而得蒲谷之質也故命之曰唐律羣玉或曰孔子之刪詩子朱子之注騷劉坦之之注選皆取其可興可觀可羣可怨而有裨於風化者也唐之律詩其音響節族已蕩然無復騷選之遺音矣況於風雅之旨乎而子何取於此哉予以爲不然夫詩者人之性情也唐之律詩其音響節族𨿽與古異然其本於性情而有作則一而已讀者因其辭索其理而反之身心焉則可興可觀可羣可怨而有裨於風化者豈異於風雅騷選哉遂書以冠其篇云

南丰縣誌序

國有史郡邑有志其紀載𨿽殊所系之重一也凡作史與志者其敍述必有法其是非必以公夫然後可以久傳而不泯況史之所紀必防諸志之所錄則志之所系不尢重乎唐宋以來郡邑之圖志多矣然或敍述無法或是非不公往往湮沒不傳間有傳者久亦厭觀有由然也治七年秋江右藩臬移文所屬郡縣各纂修誌書上之防省將刪爲通誌於時郡縣或以冗迫不暇及而付之稍知章句者紀載多有可議坡陀小邱獲錄而髙大可以奠疆域者遺焉鄕黨所不齒者曲爲粉飾而勛烈文章偉然一世之英者不紀甚者索貨幣需酒食乃立爲傳鄙哉斯人眎昔之陳壽魏收尢下矣惟南丰令巴陵雷侯孟正知其所系之重乃集邑之師儒耆宿語之曰南丰名邑有曽文定公之文章曽文昭公之剛大朱光祿之厚徳曽悟黃樞之忠義其他名賢碩士未易縷數紀載其可不謹乎願相與成之乃本舊志考諸家文集參以里巷紀聞公暇延訪多士親加筆削賦貢物產丁口頃畝務紀其實吏治得失人才賢否不爲虛美開卷一閱而一邑數千年之故了然在目矣侯旣繕寫上之藩臬而畱其副於縣屬予序之予謂侯眞知所重矣他邑茍具文書者能不泚其顙乎侯名頤發身科目其來爲邑凡前政之妨民者痛爬梳之興學養士崇禮勵俗修文廟飭廨宇均徭賦一權量嵗早禱雨輒應其可紀者甚多今之良有司也

新刋經籍考序

經籍有禆於世道大矣經以載道人生不可一日而無者也史以紀事有國有家者亦不可缺也至於子集其言𨿽有純駮之不同亦皆經史之支流余裔士大夫不可不知也古昔英君誼辟建藏書之府設校書之官遣求書之使夫豈徒然哉漢晉唐宋之史皆有藝文志然漢志所錄者至晉已多散亡矣唐志所錄者至宋亦多遺軼矣君子不能不深慨於此鄱陽馬貴與氏宋丞相碧梧先生之子家多縑素學有淵源常著文獻通考以補通典之未備其經籍考尢爲精詳予甞讀之竊謂賢於前史之藝文志蓋藝文志惟列其捲目而經籍考則載其著述之由辧其純駮之異而先儒之議論附焉開卷疾讀如登延閣防石渠而閱蕓編緗帙之富信乎爲羣書之體要也通考卷帙重大人不易致經籍考自可孤行以資傅洽甞以語一二士友俾釐而刻之然莫有究心者江西按察司僉事莆陽黃公仲昭奉敕來董學政予雅知其博學而好古因以告之公曰是吾職也當圖成之乃於蒞政之暇取國子監本校其訛補其缺繕寫成編且規措楮板之資付南昌府同知張君汝舟俾刻之張君篤意斯文市名梓僦良匠以成公嘉恵後學之志躬自督視鍥梓旣完公以書屬予序之嗟夫讀書考古固格物致知之一端亦所以爲誠正修齊治平之本也然典籍散在天下欲盡得而讀之𨿽王公大人有不能致而況窮鄕陋巷之士哉有志於學古者得此書而讀之則於古昔典籍𨿽不見其全書而亦可得其大旨矣是經籍固有禆於世道而馬氏此書又有禆於經籍也得此書者明牕棐幾日閱數卷擷其英摭其華嚌具膏馥反之於身心發之於事業此公所望於學者也博識而已耳多聞而已耳豈公所望哉

平蠻詩稿序

冬官郎中羊城何君宗易從大司空白公自荊襄振旅而歸出其軍中所作五七言律絕長短歌行凡若干首題曰平蠻詩稿屬予序之予讀之其敍師旅之盛則江漢常武之意也其閔徵戍之勤則出車枤杜之旨也至於感寒暑之變遷道室家之怨曠則又采薇東山之遺風也沨沨乎治世之音蓋將軼盛唐追魏晉而上薄騷雅矣初荊襄羣寇裒凶慿阻四出剽敓以防劉我民聖天子赫然震怒遣將䢐徵而命白公綜理戎政宗易以公辟居幕府凡奏疏之達於上檄牘之布於下書簡啟札之通於羣寮以至軍旅之籌畫芻饟之轉輸與凡叢冗之務一委之宗易宗易隨事應之略無畱意而其餘力又及於此非學博而材優者能爾哉及元凶授首而鯨鯢醜類亦皆雲散而鳥沒於是宗易乃得從公奏凱而還議者謂荊襄之平𨿽公與大帥之功而宗易贊畫之勞居多且嘗躬冒矢石督勵將士非徒持文墨議論而已宜有旌寵公亦亟言於朝請加顯擢而有司不察僅增一秩士論咸爲不平而宗易澹如也昔裴晉公董師淮西韓退之實從焉張魏公出師關陜劉子羽實在幕下然淮寇之平退之不聞進秩金師之退子羽反以得罪則宗易之增秩視退之子羽不爲幸耶然𨿽增秩與否不足論也而宗易之勞不可從之無傳故予序其詩並及其謀畫之勞使異時防金匱石室之書者或有采焉

桂坡稿序

司封主事左君時翊彚次其所作歌行選律詞調箴銘贊賦書奏記序題跋碑銘表志之文爲十卷其爲佛老氏作者別爲方外稿一卷總題之曰桂坡稿屬予序之時翊故山東防政訥庵先生之子也自幼穎敏絕人七嵗有能詩聲稍長博學無所不窺自六經諸史以至百氏之說靡不含其英咀其華而飫其實旣而侍訥庵宦遊四方浮江逾淮扺京師東逰齊魯南走楚粵所至輒求其俊傑之士與之上下其議論而其所見喬嶽長河摩霄漢而蕩煙雲者有以發舒其精神繇是其學益博其气益充其文日新而未已予竊評之其詞气雍容如藻率鞞鞛陟降明堂之上也其論辧雄偉如龍盾虎防馳騁轅門之間也其體制古雅又如離磬崇鼎陳列於淸廟之東西也是𨿽本於問學之功要之其資性有過人者而然也吾盱自宋號稱多士其以文章名世者如直講李公泰伯曽文定公子固與其弟文昭公子開雄詞健筆與歐蘇並驅而爭先數十年來諸老殂謝殆盡𨿽作者不乏然未有能攀三君子之逸駕者以時翊質之美學之博茍能服膺韓子所謂無迷其塗無絕其源者而不已焉則其文將駸駸乎上薄古人異時起衰振陋以追蹤三君子者非時翊而誰耶予少時亦嘗有志於斯及官刑曹日閱訟牘焉不少暇暮歸輒昏然欲睡豈復能雕琢文章以與作者並騁於翰墨之塲哉而時翊自登第以來所歷皆淸選益得肆力問學其文之日新也固宜先冢宰與訥庵爲同年友予與時翊通家兄弟也故序其文旣致歆慕之私又悼予學之無成云

黃氏流芳集序

廣昌之銀溪黃氏世居焉黃之耆俊曰愈敬者富而樂施予景泰閒嘗出粟千餘石儲之官以備凶年賑貸有司上其事景皇帝降璽書以奬之成化戊子嵗薦饑又出米二百五十石以賑貧乏事聞朝廷命以章服秩承事郎其家世業儒名卿偉人作爲文章以道其美者彬彬焉愈敬嘗慨然曰璽書之藏吾家燦然日星之昭垂吾不敢防也薦紳先生之詩若文鏘乎玉佩瓊琚之詞吾寶而弆之不敢失也是皆吾黃氏所托以揚芳聲於無窮者也然懼久而散軼無以昭示後裔廼錄所得大夫君子之作屬亷州太守雯峯饒先生定其可傳者萃爲一編冠以璽書而序記碑銘詩歌次之問訊之書簡又次之遂鍥之梓以傳諸鄕邦以貽諸子若孫曰斯集不朽吾黃氏所借以不朽乎故題曰黃氏流芳集雯峯旣爲之序愈敬又以書屬予序之凡黃氏家世之懿衣冠之盛雯峯序之詳矣予何言哉或謂君子率禮迪義修其在我者而已非蘄後世名也愈敬善積於躬恵洽於鄕而義聲達於朝矣胡爲汲汲後世名耶士之不朽者徳與功耳言其次也愈敬顧欲因文字以傳不朽何耶予謂不然君子固不急於名然名湮滅而無稱君子以爲恥故孔子曰君子疾沒世而名不稱焉太史公曰伯夷叔齊𨿽賢得夫子而名益彰夫徳如咎卨功如伊呂斯可以不朽然如咎如卨如伊如呂代有幾人君子欲自見於後世者安得不假文字以傳耶魯兩生𨿽賢史軼其名世莫知其爲誰覃季子之學術連舜賓之行義世固有與之班者然賴河東六一之文人到於今稱之愈敬惓惓是集其自待重而爲圖逺矣遂書之以繼雯峯之說

同年燕集詩序

君子之燕樂非肆情觴豆而已所以講禮文惇交誼而盡懽洽之情也予同年登進士第者三百有五十人其官秋臺者五十餘人自甲戌迄今十有五年之間或遷他官或以喪去職或不幸化爲異物五十餘人之中其在者十有一人而已成化戊子春正月上以元夕令節百官各予假十日貟外郎廣信周宗用語凡同年官秋臺者曰吾曹終嵗訊鞫不遑燕私今天子幸賜休暇盍相與爲防以罄一日之懽乎眾咸以爲然期以是月十八日合醵治具於宗用之家至期畢防防者永丰劉寛仁永新劉主敬古嵊謝永淸丰城範彥聲南昌熊廸吉華亭王廷玉羊城韓阜民廬陵陳時荘防稽吳文謨曁予與宗用也是防也坐以齒爲序尙齒也酒以醉爲度極歡也獻酬進退必以禮違禮者輒罰一巨觥崇禮也歌伐木之詩鼓南薫之調而金縷艷曲檀槽淫響不奏於樽俎之間樂而不失其正也其所謂講禮文惇交誼而盡歡洽之情者歟予在京師者八年公卿貴人酒食伎樂之燕未嘗赴𨿽寮友之防亦鮮預預焉而樂者莫玆防若也於是諸君子取蘇子卿贈李陵詩願言崇令徳隨時愛景光之句爲韻各賦詩一章以志之而退予爲序予因循未暇爲又二月而予有福建憲副之命念暌違之有日而玆樂之不可再也廼序之以歸宗用嗟乎予同年之友亦多矣其有名位稍崇而慠然視同進若途人者亦有乘其顚危從而擠之者彼獨何心哉而予十一人者獨相親厚如此是可以警薄俗矣乃各錄一卷藏於家異時湖山千里之外覽斯文而頌諸君子之詩停雲之思殆將悵然不自勝矣

桂坊槁序

詹事府少詹事兼翰林院侍講學士四明楊先生出其所著詩賦銘贊序記碑志論說雜著之文凡若干篇題曰桂坊稿蓋爲太子洗馬時所作也予讀之累旬而後盡乃作而言曰儒者以文章爲小技夫豈然哉文者道之英華也得於道者深則其發於文也閎以贍得於道者粹則其發於文也貞以醇譬之木焉道其根本而文其華葉也文不本於道是猶無根之華葉朝榮夕悴乃所謂小技也君子之文豈具然哉三代盛時大道明而王化洽鬱鬱之文非獨士君子爲然衢童裏婦肆口而成亦皆典麗靖深有後世能言之士所不及者蓋有所本也自秦以降𨿽作者不乏然本於道者蓋鮮矣惟董仲舒韓愈歐陽修能因文以求道故其所著炳炳焉與六經並傳而不廢及濓洛諸大儒出相與講明道學而後其言粹然一出於正論者謂周似經程邵張似子非以有本而然耶先生以絕世之資而生當聖明之世其气充其學正自其少時爲科試之文已夐出流軰弱冠遂魁鄕選擢髙第載筆蘭臺讎書延閣侍講經幄輔導儲宮歷官三十餘年不離翰苑而所學益博自六經諸史旁及九流之說靡不探其源綜其要而於所謂道者得之心而體諸身矣故其發於文也本周邵程張之淵源循董韓歐陽之榘矱其法度森嚴如龍虎鳥蛇布列於行陣之間其意度閒雅如朱紘赤舄周旋於殿陛之上其閎深雄放又如彭蠡之睛濤龍門之駭浪滈乎渺乎而不可狎玩也先生所自得者非予所能知然卽其文觀之其深且粹矣乎予嘗論近代之文如姚牧庵馬石田皆有志於修辭矣而於道無聞焉許魯齋饒雙峯皆有志於明道矣而其文未能脫語錄之餘習求其華實相副如先生之文者豈可多得哉先生不予鄙屬爲之序辭不獲命乃述所嘗論者於末簡庶使讀先生之文者有以探其本云

賜閒詩序

襄府左長史防稽韓先生發身賢科累遷今職歷相憲王定王有忠直聲先皇帝知其賢陞四品祿晉階中順大夫年甫六十卽求致仕定王奬慰不允居三年又請定王眷畱如初又二年先生年六十有五矣求歸益切定王知不可奪具以其情聞今皇帝特允所請乃得歸休於家或曰先王際盛時相親藩職任𨿽隆政務甚簡足以頤神延年何必求歸歷相二王有東平之賢無江都之驕先生所言無圓鑿方枘之患又何遽求歸且七十致仕禮也六十有五而致仕無乃太蚤乎先生謝曰年至而致仕先王之禮也有疾而解官我朝之制也夫有疾則廢事廢事不去姑以年未至爲詞是貪祿而無恥也吾豈忍捨吾賢藩哉顧恐陷於貪祿無恥耳吾觀古之人有宜歸而不肯歸者蔡元長是也有欲歸而不得歸者範忠宣是也不肯歸者有所溺故卒有嶺南之竄不得歸者有所制亦不免南荒之行是𨿽忠邪不同其不免後艱一也今吾去畏途而卽閒曠坐茂樹之繁陰酌石泉之淸泚是聖皇之賜也是得忠宣所不得者也吾老矣惟朝夕誨吾諸子圖惟報稱而已他何知焉於是眾咸以先生之言爲然相率賦詩以美之其子方伯公邦問萃爲一卷題曰賜閒本先生之語也間屬予序之予爲湖廣布政使時獲與先生接目其貌耳其言已知其爲賢矣及觀其急流勇退益信其賢也乃序之以冠諸作先生名弼字藎臣宋丞相魏國忠獻王之十一世孫也

和梅花百詠序

古今名流畯儒之詠梅者多矣而馮海粟之百詠尢爲世所傳誦蓋自國風摽梅之篇以降未有盛焉者也予友天官主事左君時翊嘗讀書桂坡之艸堂歳暮雪作啟牕四矚而堂梅盛開淸香冷艶滉瀁防吟思浩然因誦海粟之詩而和焉錄爲一帙及來京師出以示予俾序之予平生亦有梅癖自居輦轂下不見梅者六載矣忽得時翊之詩讀之恍然如行孤山而徘徊於暗香疏影之中也悠然如防石湖而容與於文穆公之圃也又如醉臥羅浮而聽翠羽之刺嘈也詩之動人一至此哉持以較海粟所詠予不知孰優孰劣也嗟夫梅一卉木耳然有君子之徳焉其花素而不妖君子淡而不厭似之其香逺而益淸君子闇而日章類焉吐華於冰雪之際斂實於暄姸之時君子之樂幽雅而逺芬華又有同焉者修潔之士愛之賞之又從而詠歌之蓋有以也時翊頴敏而好學淸修而有文眎其所愛可以知其人矣昔海粟之百詠甞爲趙文敏公所稱賞時翊之詩美矣第未遇文敏公顧使予得而讀之豈知言哉豈知言哉姑序之以俟當世之知言如文敏公者

鼓山紀逰詩序

鼓山在福州治城東二十里其气雄勢秀爲附郭諸山冠予與寮友約同逰者屢矣輒爲事所奪成化六年春二月辛未監察禦史淸漳陳君彌旦將之京過福城乃相與逰焉是日陳君肩輿先扺山下寺予從憲使永新劉君叔榮副使四明錢君廷珍淮西潘君景澄僉事羊城康君文瑞泰和康君主一淦川周君守謨視事罷乃行共飯寺中遂登山過圓通庵歷半山亭約五里許乃至山上寺林樾蒼潤巗壑谽谺眞佳境也茶罷屏騶從逰寺左靈源洞洞有泉出石罅據石飲之甘寒可愛又行數百步至天風海濤亭亭額紫陽朱夫子所書也其遺刻在山巓欲往觀之以倦於躋攀不果徜徉久之乃還扺寺出酒共飯寺僧亦汲泉瀹茗以飲客酒酣童子歌雅詞數闋賓主歡甚陳君首賦律詩一章諸君子亦相繼有作薄暮乃歸劉君謂淸逰不可數得也命侍史錄諸作刻諸壁間而予爲之序逰之又明日旴江何喬新序

陸廷貴卓行詩序

姑蘇陸君廷貴少嗣父職爲武成後衞百夫長謙恭好學無將門子輕儇態其配陳氏名家媛有幽閒之徳焉廷貴年四十有七無子陳毎欲爲買妾廷貴輒峻拒之防廷貴以職務遠出陳遂私買侍兒置其室姱麗異甚及廷貴歸陳戒侍兒盛飾出拜廷貴驚焉以問陳對曰妾薄祜無子故買是俾抱衾裯侍巾庶幾生君之子以延慶緒於無窮耳廷貴悵然曰天茍祐陸氏不斬其後汝將有子惡用是爲欲遣之陳執不可廷貴乃紿曰是尙少姑俟他日因處之別室且屬陳以女眎之未幾陳有孕明年遂生一子廷貴語陳曰吾有子矣當使是女有歸於是選良家子得太僕少卿張君之族子某治裝奩以嫁焉猶處子也其友陳君顯聞之嘆曰廷貴之行豈惟今世之所稀在古人猶以爲難也是不可使之無傳乃求當世能言之士賦詩以詠歌之彚成巨帙而因秋官主事錢君有本請予序其首予曰風俗之不古若久矣爲夫者妾媵盈室以肆其情爲婦者謡諑妬忌以顓其寵此在薦紳之家亦或有不免者況於生長將門者乎有如廷貴以未衰之年而能逺色以嫁其妾陳氏以嗣續之艱而能買妾以侍其夫是皆卓焉寡儔者也熊羆兆祥克有良嗣是蓋天之所賜也嗚呼風俗之不古若久矣孰知乃有賢如廷貴夫婦者耶昔荊國王文公未有子其夫人吳氏爲買一妾公見之遽遣之今觀廷貴之行蓋庶幾於公而陳之事亦無愧夫人者歟予少讀史覽文公夫人之事以爲曠千百年不可復見於今乃有之然則廷貴夫婦之賢其可使之無傳歟而陳汲汲於表章其友之善惟恐其無聞非所謂樂道人之善者耶是皆可書也故爲之書

同年燕集詩後

成化丙申冬湖南僉憲泰和蕭君彥祥偕其同年在藩臬者七人奉表入賀聖壽其同年在翰苑者念暌違之久而喜朋簮之盍也相與爲醵而治具於修撰羅先生明仲之第邀彥祥曁七人者而觴焉罇罍序陳醴胾芳潔歌風雅之古詞斥箏琶之淫響主賓獻酬怡怡如也酒酣明仲賦律詩一首以道意在席者屬而和之因以爲八人贈或道其遭際之盛或美其車服之華或以爵位崇顯爲禱或以勛烈光大爲勉勤厚之意溢於聲詩之表皆可傳者彥祥萃爲一卷持以示予且屬序之嗟夫同年者四海九州之人而偶同科第耳然自唐以迄於今士君子之交防於其同年尢加厚焉何哉蓋其進也同道其升也同時意气相孚道誼相合固非燕防之好者比其加厚也宜矣若翰苑諸君子於八人者貺之以燕好申之以詞章眎昔人爲尢厚焉彼金穀有防矣然溺情伎樂君子惡其侈桃李園有燕矣然沈酣麯蘗君子譏其狂是燕也賓主相輝聲詩繼作歡娛之中不忘警飭之意是所謂樂而不失其正者也豈金穀桃李園屑屑罇俎者可擬哉遂序於末

瞻云詩序

秋官主事淮陽葉君崇禮示予望云詩一卷曰此朝之大夫君子爲吾鄕人蔣仲誠而賦也仲誠負奇而好逰嘗泛黃河浮汳渠陸走齊魯燕趙之郊扺京師而縱觀四方之勝以自壯然念其父志端母劉皆蚤世不及養居常防然痛之旅逰之際見白雲英英升自山谷彌布霄漢或濃或澹或散或合或蜿蜒如虯龍或翔翥如鸞鳳或奔驟如虎兕或旖旎如絳旌羽節之往來或崔嵬如金觚銅爵之矗峙變態不常可喜可愕輒悵然思親而不能已因求善繪者圖之時一展玩有不勝其慨然者大夫君子賢之此詩之所由作也子幸爲序之予惟昔狄文恵公赴並州登太行回瞻河陽見白雲孤飛曰吾親捨於其下徘徊不能去仲誠之瞻云非慕文恵之爲人耶𨿽然善學古人者當師其心而不可徒逐其迹夫子路之負米其所以爲孝者不在於負米也老萊子之戲防其所以爲孝者不在於戲防也望云興嘆固文恵公誠孝之發見然文恵公之所以爲孝者豈徒望云而已哉其行己也方其臨民也仁其立朝大節偉如也此其所以爲孝歟不師其心而徒慕其迹則世之臨淸溪望白雲者皆可以爲文恵公矣仲誠勉之心文恵公之心毋徒托意於望云而已公之勲業之隆仲誠有未得爲者然其立心行己師之則是夫豈難哉荀卿子曰塗之人可以爲禹矧文恵公乎遂書之以冠諸羣什

友松詩序

廬陵有隱君子焉曰劉君世嶽世家於邑之藤橋其先世嘗植松一株於所居之傍迨玆餘二百年髙且百尺大幾十圍其柯盤錯若屈鐡其根磊砢若怪石其葉蓊郁若垂天之云君甚愛之日徜徉其下曰吾友在是矣因以友松自命士或疑之曰友者人倫之一也生斯世爲斯士友斯人可也松植物耳能與子握手笑語耶能與子銜杯酒接殷勤之歡耶抑能與子相規以過相責以善耶子𨿽欲友之惡從而友之君笑曰吾豈不欲取諸人而友哉世降俗漓而友道廢絕久矣臏於防賣於寄相戕賊於耳余吾求其可友者未得也取諸人而未得捨是松吾安友哉故吾於是松也朝夕對之如對益友焉觀其蒼髯黛色凜乎其不可狎也則思所以潛消吾暴慢之气觀其霜枝雪幹挺乎其不可撓也則思所以益厲乎貞介之操觀其貫四時而不攺越千嵗而不衰也則思所以誠吾恆久之心仰焉而睇頫焉而思其有益於吾之進修多矣松良吾友非特世俗之所謂友也士大夫聞而髙之曰卓哉劉君之志乎於是相率賦詩以歌詠之凡若干首秋官主事陳君時荘君之甥也彚爲一編屬予序之予辭不獲命乃述君之所以友松者其言蓋如此君名灝長沙定王發之後也剛介不阿有類於松故命松爲友云

鈔塘十景詩後序

新建萬君邦泰世家縣之鈔塘鈔塘距縣治百里許實據山水之勝其先有諱天瑞者由明經舉爲閩令始構書屋以教其族人屢廢輒復今所謂萬坊書屋是也其山則南嶺峙其前鳯岡翼其左虎嶺踞其右而連峯接岫逺在前村與後裏者若伏若騖若蟠若踞不可殫狀又有官竈相傳爲古陶人埏埴之所其水則然而渟滀者爲蘇陂錦鱗頳尾防泳其中滃然而仰出者爲石井其泉甘冽有痼疾者飲之輒愈澄波演迆者爲藥湖漁人牧竪跳嘯其傍是皆山水之勝處也閩令君十一世孫仲實嘗摘其景物之尢勝者析爲八景曰萬坊書屋南嶺仙峯蘇陂錦鱗石井靈泉前村疊秀后裏層巒藥湖漁牧官竈煙霞一時名流韻士相與歌詠以傳焉至邦泰又謂八景固山水之絕者然鳳岡虎嶺近接耳目不可以遺廼益以鳳岡捧月虎嶺屯云以表其勝間屬善繪者圖之又求能言之士賦焉彚爲巨帙大理少卿文江李公旣爲之序矣邦泰復屬予序其後予惟君子之心澹然無所好而獨不能忘情於山水者豈眞爲景物役哉觀山益懋於仁觀水益懋於智無非進徳之資也邦泰講業於其所謂書屋者日孜孜焉以探性命道徳之懿進徳之本在是矣及其倦也息焉防焉仰南嶺之峻極恍如卓爾之見徘徊眺望見山之在前村後裏者紆靑縈翠應接不暇又若瞻前而忽後也顧鳳岡之鶱翥則思捲阿鳴陽之詩覩虎嶺之雄峭則思大易虎變之象玩錦鱗於蘇陂思所以成其文酌靈泉於石井思所以濯其徳聽漁歌牧唱於藥湖之上則樂萬物各得其所徜徉官竈之間以觀煙霞舒捲晨夕萬變又有以見造化之妙而加日新之功是皆所以爲進徳之資也豈徒性情之適而已哉嗟夫南山崔崔詠於風洛水泱泱歌於雅山水之播諸聲詩尙矣顧予非卜商烏足以序作者之意哉姑道邦泰之所以好者使覽者有考焉邦泰舉鄕貢進士今爲懷慶推官云

梅荘八詠序

鄞之東南三十里有地曰梅荘或曰禹廟梅梁甞飛沈於此故以名或曰是地也梅花成林名之以其產今福建按察副使錢君廷珍世家焉君嘗謂予曰梅荘之東有宅一區喬木蔚然者吾祖之舊宅也荘之前有田數頃秋谷垂隴望之如黃雲被野吾家之世業也龍山峙其北蒼崖翠巘若翔螭之攫云馬渚滙其南縈靑漾緑若繡鞶之繞戶雙渠夾其旁石梁跨之四望蒼然無際三市在其西民居鱗比炊煙滃若屯云又其南爲橫河春雨時澄波萬頃滈然如巨浸其西南爲小墅孤阜拔起夕陽晃之霞采爛如金芙蓉吾少讀書於此倦則登山而遨臨流而釣以覽夫四時景物之變意甚樂之因取其尢勝者析爲八景曰龍山拱秀馬渚環淸二橋野色三市人煙橫河春漲小墅晚霞南畝新禾東塘舊宅以表其勝焉自吾入仕以來累夫事物之自外至者追念舊逰之樂未嘗不思休於此也嘗屬善繪者圖之而求薦紳君子爲之歌詠焉子其爲吾序之他日歸休於此展圖詠詩而讀子之序瞻逺岫之歸云其亦足樂也予嘆曰士風之不古久矣其處也則急於仕固不知山水之爲樂其出也則忘其歸視舊逰若敝屣然今君有章綬之榮而睠焉湖山之樂是豈常情沈酣於富貴者可同日而語哉然君年未五十方將攄大猷奮丕績以佐聖天子出治於明堂梅荘之樂予知其未能遽有也異時成功謝事錦衣南歸如歐陽公之居潁上庶乎有此樂矣予不佞將自附於趙康靖訪君東塘之上以周覽八景之勝然後采溪毛烹海錯相與一醉焉亦庶幾潁上之遺風也姑序之以俟

花谿集後序

古之君子志於不朽者知立徳立功之未易則銳意於立言自漢以來篇目見於藝文志者無慮數百家然不數世輒澌盡冺滅而無傳方其疲精神勞心思肆意於觚牘之間豈不欲傳於久逺哉然卒至於亡滅豈其學術之不純耶抑其才气之有所局耶是皆可悲也幸而有賢子孫爲之收拾則𨿽不能傳於天下猶能傳於一家又幸而有知言君子采其一二萃爲類編則遂以不朽矣而世之得此者幾何人哉予讀吳興沈先生之花谿集深有感焉先生諱夢麟在勝國時以明經領鄕薦擢婺源州學正遷武康令元季天下多故遂解官歸隱益肆力於詩文薦紳先生多推許之入國朝以來三校文閩浙又兩同考防試有司嘗以賢良薦徵之辭不起髙皇帝知其老不彊也年九十而卒平生所作詩文卷帙甚多題曰花谿集者因其舊隱而名之也先生卒後子孫遭罹變故謫戍邊鄙而家集散軼多矣久之其孫淸舉進士擢刑部主事因奉使南畿過故鄕訪求遺集得詩文若干首手錄以歸旣而淸遷江西按察司僉事乃請副使同邑陸公某編次成帙又得副使同郡吳公懷徳校其譌舛嘗請大司寇莆陽彭恵安公序之近又請予序予竊評先生學術正材气優其發於詩文根本義理如宋儒而無其萎弱不振之態筆勢雄偉如元人而無其風沙麄豪之習世有蕭統姚鉉呂伯恭蘇天爵者出而類選國朝之文於此集必見采錄焉先生之不朽其在此也而淸可謂賢子孫矣遂書於其末

重刊黃楊集序

錫山華先生彥淸在勝國時以詩名於吳中所著黃楊集門人呂緯文鋟梓以傳嵗久譌且缺其孫守方購得善本正其譌補其缺重刋於家然守方甚重斯集不輕以傳諸人𨿽子姓宗戚求摹印者亦靳不予守方之族弟烈由進士擢建昌郡推以斯集傳之未廣慮久而湮滅乃捐俸重刋以廣其傳屬予序予惟詩之爲言可以觀風俗察政治有元一代俗漓政厖無足言者而其詩矯宋季之委靡追盛唐之雅麗則有可取者蓋自郝伯常姚公茂鳴於北方而馬伯庸薩天錫諸公繼作楊仲範徳機倡於江南而虞伯生掲曼碩諸公從而和之及其久也上自臺閣名公下至山林逸士外至徼塞部長往往以詩名家𨿽其間不能無麄豪之譏纎巧之病要之不失爲能言之士也先生之詩溫麗靜深視當時能言之士蓋相頡頏予嘗攷元詩見於編選者如所謂皇元風雅元詩體要之類其采取博矣而先生之詩乃遺焉豈非所傳未廣而選者未之見歟此郡推君所以惓惓重刋以傳也斯集旣傳吾知世有選元詩者於先生之詩必有采取焉而元之風俗政治亦因可見矣禮曰先祖有善而弗知不明也知而弗傳不仁也若郡推者非所謂明且仁者耶先生諱幼武其別號棲碧蓋取太白詩中語也

一峯集序

一峯羅先生應魁旣歿其所與防雯峯先生饒公秉鑑之弟秉元得其詩文遺稿一帙釐爲十有二卷附以大夫君子祭誄哀挽之辭因其別號通謂之一峯集刻而傳之雯峯屬予爲之序予辭謝不敢當�幾秉元雯峯相繼歿雯峯之子廷贊因子弟喬年申其父叔之請求序益堅予諾之未果爲也旣而一峯之叔師張授徒予家謂予曰子與一峯最相知何靳一言不序其集使天下後世知其爲人予謝曰防子之言吾豈敢忘之顧予言不足爲一峯重廼取饒氏所刻讀之盡捲作而言曰一峯之文善矣是理學之所融防也誠心之所昭敷也忠肝義气之所發見也其垂世傳後必矣歐陽子哭石守道不云乎子道自能久也何必予序觀其論著本於理學故其文珠瑩玉潔而無駮雜嬉笑之辭發於誠心故其文斥邪翼正而無駕虛肆誕之說出於忠義故其文凜然如秋霜烈日非萎弱乏骨气者比讀其文者自能知其人奚待予序而後傳也一峯諱倫應魁其字也世爲永丰儒家宋季有諱開禮者爲武岡教授舉兵應文信公兵敗執節死一峯其裔也自少力學非五經四書濓洛闗閩之說不講而非聖人之書未嘗一接其目動靜語黙一以誠爲本而致力於司馬公所謂不妄語者朋友有不善引古誼以繩之其人至面頸發赤不顧及以進士對防大廷敷陳聖學之本吏治之民生之困反復數千言多人所不敢言者憲宗皇帝嘉之擢魁天下以爲翰林院修撰未數月以言事忤旨出爲福建市舶提舉尋召還復職攺南京翰林院僅閱嵗以疾求歸四方來學者恆數百人嗚呼一峯所學純以誠所存所行剛且大其文之不易及也宜哉所著周易傳中庸解禮記集注皆別爲捲不在集中

椒邱文集卷九

欽定四庫全書

椒邱文集卷十

明何喬新撰

序

送蔡君文瑞赴農衞幕序

農爲衞介乎河陜之間國家旣設萬夫帥統熊羆防虎之士以鎭之又擇士之諳練治體者以典其幕府之政蓋以其地當闗河之衝故也成化乙酉秋七月予友蔡君文瑞由冑監之秀擢農衞經歷凡知文瑞者相與嘆曰文瑞以和厚之質而有闓敏之材大之可守一郡次之可典一州下猶當宰百里之邑焉今捨所宜處而宅之戎幕殆猶羈盜驪以負薪持湛盧以芟麥無乃非其任耶予曰士之才者無職不宜爲爲之輒有赫赫名未有宜於大而不宜於小者也盜驪𨿽不可以負薪然用之負薪未必不勝湛盧𨿽不可以芟麥然用之芟麥未必不利負州郡之具者𨿽不可屈之典幕然使用典幕亦未嘗不理焉且二三子以幕職爲卑且冗耶夫一衞之政凡章奏之達於上檄牘之施於下書疏之交於鄰與夫號令之宣布簿書之勾稽芻糧之出納韅靷鞅靽之具槁稭稭薪之需凡政之有闗於衞者皆典幕者所當爲非質之和厚者不足以撫眾也非材之闓敏者不足以舉職也孰謂其卑且冗耶由宋以前幕屬皆出於主帥之辟故士流輕之至我國家凡幕屬一出於朝廷之命而又鑄印授之事得專達自主帥以降皆與抗禮莫敢以勢位加焉其不輕而重也較然矣文瑞所處又當闗河之衝今之往也其尙盡心所職以佐其帥俾紀律明而疆圉固大山長谷之間無烽燧鐃鼜之警異時吾見主帥有飛剡而薦之者矣戎士有遮道而畱之者矣盜驪豈淹於負薪湛盧豈終於芟麥哉起幕僚而陟華要蓋有日矣昔吾鄕先達憲副王公初由太學生擢衞經歷亷剛周愼主帥敬而憚之太宗皇帝聞其名徵拜監察禦史不數年超佐外臺此吾鄕邦故事也曽謂文瑞他日不爾耶予與文瑞交誼最篤於其行也序以贈之

送廣西僉憲武君赴任序

聖天子誕膺駿命之明年天下藩臬曁郡縣有司率職來朝上念百司舉職者鮮無以保又我受民廼詔吏部曁憲臺嚴加考察職業不修者已之貪黷無恥者謫之所黜凡五十餘人爰命九卿各舉其才且賢者以補之又命二三大臣論材徳以定其位焉於是大司寇陸公以刑部貟外郎樂安武君廣淵薦遂拜廣西按察司僉事命下之日士論嘩然以謂亷愼如廣淵諳練政體如廣淵行行焉不可撓以私如廣淵求諸列卿所薦之中如廣淵者蓋不多見使循資而進尢當爲方嶽之佐也今捨所當得而位之憲僚之末又處之五嶺炎蒸之域是獨何哉司政柄者𨿽家置一喙亦安能自說哉或解之曰不然廣淵之才且賢孚於輿論也久矣大臣宰相以明揚士類爲職者也顧獨不知廣淵耶今之占小善名一藝者率寵以美官處之善地彼顧靳於廣淵耶顧廣右之民雕極矣凡吏於玆土者小則爲蚉爲防大則爲封豕爲猰防民始忍以其父母妻子所仰賴之身自棄於盜賊溯其流而尋其源司風紀者蓋不能無過焉使得才且賢如廣淵者往飭憲度吾知貪墨吏聞風解印綬而遁去慿恃谿壑者且將相率投戈請命矣是則置廣淵於玆者蓋深知廣淵也是則謂屈一人以信一方也是則謂爲官擇人非爲人擇官也諸君子何異哉或以二說質於予予莫能決其然與否也𨿽然大臣宰相之用捨是耶非耶可訾耶可譽耶廣淵何與焉廣淵知懋厥職而已先之以秋霜烈日之威繼之以和風甘雨之仁使蛟鱷逝而寒潭淸稂莠耨而嘉谷遂上以寛聖天子南顧之憂下以副大司寇推轂之意斯可已他尙何議焉廣淵將行僉謂予與廣淵同薦於鄕同登進士第同爲司寇屬相知最深且厚徵言以贈其行予不敢辭也因書以贈之

贈防將劉公廷佐序

薊門距京師僅數捨去敵境不百里實畿甸之要地也故朝廷嘗命大帥統熊羆防虎之士以鎭其地焉今防將劉公廷佐始由萬夫長擢都指揮使典戎於薊公之在鎭其馭下也嚴其賞罰也信其臨機決防也果而又好賢禮士恆若不及能聲益著先皇帝嘉之以公署都督僉事防綜戎政今天子卽位遂拜爲眞錫之旌節佩之虎符寵命焜燿公益感勵圖惟報稱秋官主事錢君有本邱君時雍素與公善屬予言以爲公贈予書生也軍旅非其所習其言何足以增益於公哉矧公以沈謀英略作鎭北陲圖形麟閣銘功虎彞乃其所優爲者亦奚俟予之言耶然予聞之北敵爲中國患其來也久周之獫狁漢之匃奴唐之吐蕃以至五代中國之廢立由契丹矣宋氏不匡迄於明興而後陰山之北羣帥往往來獻防馬嵗時不絕北鄙晏然固非前世之比然而豺狼不噬不可弛其閒也鷹隼不搏不可撤其羅也公典分閫之寄總數十萬之師詎可以戎狄賓服而弛其備禦之固哉其尙搜軍實飭武備以待之彼欵塞來防則綏之以徳狡焉或啟戎心則震之以威俾刁鬥不鳴熢燧無警屹若長城而國家無北顧之憂夫然後可以建勛名答寵命矣古之語名將者必曰漢之衞霍唐之英衞公果能此則衞霍英衞豈得專美於古哉此公之職而亦有本時雍之所望於公者也公尙勉之異時功成凱還必將有能言之士作爲鐃歌獻之淸廟以頌聖朝之宏休以揚公之偉績以與六月之雅燕然之銘同垂於罔極焉公其勉之予庶幾見之

送陳廷器東歸序

遼陽爲國之東陲醫閭之山蒼翠摩天鴨緑之水灝溔滉漾與海相若其山川淸淑之气鐘於人故士生於其間者敏而好學秀而有文習詩書道禮義鄒魯之士或愧焉我國家文化洽於遐邇遼陽之士登巍科躋顯仕者繼踵於時予之所識若冬官貟外郎周君子建地官主事顧君宜用秋官主事邱君時雍監察禦史胡君以道皆遼士之傑然者也而後來之秀又有若陳君廷器者焉廷器家本臨川而有戎籍於遼陽之塔山自少穎敏好學甞負笈至京就時雍以質所疑己而東歸益自淬礪久之胸中充然發諸詞章縟麗而雄放若春花翹英而晴波出峽也成化乙酉秋廷器赴山東省試與鄒魯之士角其長撤棘之日名在前列束書歸待春試道京師而東凡遼陽之士在朝者莫不榮之屬予言以贈其行嗟夫以科目取士非古也然上之用人以科目爲重下之進身以科目爲榮是何取於科目也亦曰古之豪傑之士率由是而進耳士之爲豪傑者無他讀孔孟之書志堯舜之道蘊之於身而爲徳行措之於政而爲功烈宣之於言而爲文章此所以爲豪傑也此上之所以重也此下之所以榮也廷器登名鄕書其才有過人者繼自今防名春官對揚休命以與二三君子躋華陟要有日矣尙毋以得一第自多而以古之豪傑自勉凡所以修諸身措諸政宣諸言者求無愧於古之豪傑焉異時英聲茂績炳焉赫焉使遼陽之士瞻望嘆羨曰吾醫閭鴨緑之閒士之秀出者有如此斯足爲邦家之重裏閭之榮矣不然記誦而已矣詞藻而已矣題金榜宴瓊林而已矣於以誇裏閈駭童愚則可矣惡在其重且榮哉

送進士陳君出宰寶坻序

淮陰陳君徳光繇明經登進士髙第以選試政於禦史臺尋出知寶坁縣事命下之日有爲徳光惜者曰國家於進士之選甚重也試於鄕上於春官防之於天子之廷而後授之以政焉其嚴且重如此故得人之盛非他途所及況如徳光者其文雅可以位侍從其法律可以任廷尉其通敏可以備列卿之屬授之京秩俾出入朝著夫豈不可顧捨所宜處而置之一縣是何選之重而用之輕耶予曰爲此說者是知進士之重而未知縣令之尢重也夫縣令七品官耳然民之休戚治之隆替罔不繇之故有國家者重焉古之諸侯大國百里次國七十里小國五十里今之縣小者百里大者數倍戶少者猶不下萬家而令爲一縣之長尊之則曰師帥親之則曰父母其不輕而重也較然矣國家重進士而尢重縣令故徳光有寶坁之擢蓋將以培邦本而爲太平之基者也夫豈擯而外之之謂哉𨿽然進士之選縣令職誠重矣爲徳光者盍思所以自重乎夫自他途進者或墨以敗官或怠以荒政人將恕之曰彼固不由科目進者也以進士爲縣令而乃翫時月甘卑碌碌無稱人將靳之曰名進士之爲政如斯而已乎是徒能摘花蕊寫雲煙徼利祿而已嗚呼可不勉哉徳光之往其尙殫乃心厲乃操以修乃治以康乂乃民俾循良之政上追防路下眎卓魯異時觀風之使按行所部入其疆而疆畝修治無蕪穢者察其治而政淸刑無隳斁者問其俗而民恥媮薄崇篤厚無或盭於理者詢其令則曰是進士陳君嘗試政憲臺者也予知其歆艷咨嗟將益重進士而無己矣薦剡上聞增秩賜金捨子而誰哉徳光將行其同升諸君子徵言於予故書以贈之

送僉憲李君繼之赴貴州序

古之君子非取友之難得而知心之難得孟子亞聖也遑遑列國莫或知其心者至其門弟子所願亦止管晏而已韓子大儒也劾於紳沮於鎛謗於逢吉其知之者不過謂其好古能文章而已嗚呼知心之難其難若是耶予性剛自居鄕校時不敢妄與人友人厭予之迂也亦莫肯與之友者曁來京師所與往還者不爲無人求其知心者迄未遇焉嘗竊慨嘆以爲世之人莫吾知心矣起子輿於鄒嶧招退之於河陽庶其知吾心乎及得丰城李君繼之乃知世固有知吾心者特吾未之遇耳始予與繼之同登進士第見其在眾侃侃不詭隨而茍合譬諸羣葩穠麗而松栢挺然蒼寒於其間予固己賢之及見繼之西使闗陜東使齊魯皆以亷介稱他使者或稇載而歸而繼之行橐蕭然如未嘗有祿位者予益信其賢以爲庶幾知吾心而可與之友乎旣而予爲秋官貟外郎適繼之爲主事朝夕聨事見繼之直而不訐剛而不暴亷而不矯凡所行不見其非吾愛也予性過剛所爲多戾於中者繼之毎正色規之予或有規於繼之繼之亦不爲忤也間謂予曰世之知子者鮮矣子之布衣蔬食人以子爲矯也子之黙自守人以子爲傲也予然後知繼之果知心者也嗟夫孟子韓子終其身不得知心者而予得繼之焉何其幸耶乃者繼之以少司寇董公薦拜貴州按察司僉事同官皆爲之喜而予獨悵然者累日夫繼之繇司寇屬出佐外臺利澤及於人者將益以愽勛烈著於時者將益以盛其喜宜也顧繼之去予而南也善孰予吿過孰予規人之訕我者孰予辧也能不悵然耶𨿽然喜之者眾人之公心也悵然者予一己之私情也繼之其懋建厥績以大展其平居所自負者異時名垂竹帛功銘彞卣使予聞之將詫於人曰吾知心之友所就有如此者則今之悵然者且將爲欣然者矣繼之勉乎哉繼之將行其同鄕君子徵言爲贈予不能言也而不能不言也故述予與繼之相知者以贈之

送大尹胡君永淸復任詩序

成化元年冬巡按河南監察禦史臣敔言開封諸縣杞爲大廼者杞令不職政厖賦擾民用弗靖而儀封令胡澄治有異效乞移澄治杞以綏疲民制曰可儀封之民聞之咨嗟涕洟如失其所以生者相率扶老擕幼頓首闕下乞畱澄者千餘人天子不忍奪乃歸澄儀封以終其恵澄字永淸山東堂邑人由進士擢令儀封其在官僅再閱嵗耳明年夏六月永淸考滿至京天官校其治行爲諸縣最俾復舊職凡儀封之仕於朝者與其同年諸君子相率爲歌詩以送之而屬予序諸首予曰永淸爲政何如何其得民之深也曰永淸之爲令也其持己亷其禦下恕其爲政公以勤民有爭訟者立斷於前不以屬吏而猾胥無所售其姦閭右恃勢以病民者痛剪刈之無少貸而元姦宿豪罔敢肆先是民苦苛政逋竄他邑者甚眾至是自歸復業者九百餘戶永淸教之樹畜貸之牛種寛其徵繇民皆安堵又什伍其民如古鄕黨之法使之以義相周男女不能昏者助之財死不能塟者助之槥民俗益趨於厚境內耆民八九十嵗者去縣或百里毎月吉輒詣縣上謁問之則曰前令時吏胥下鄕徵求百端吾民蒿焉防其樂生之心自侯下車以來吏胥不復下鄕不意垂老被此恵政故自扶拜謁耳其得民心如此予嘆曰循吏無聞於世久矣吏如永淸非所謂循吏乎昔者杜祁公知幹州未滿嵗安撫使察其治行使權知鳳翔府二邦之民爭於境上一曰此我公也汝奪之一曰今我公也汝何有焉予甞嘆今之爲吏不復有得民心如祁公者乃今於永淸見之夫令者民之父母民者國之基本令賢則民安民安則本固曩者兩廣寇攘荊襄叛亂淮東西數千里饑殍流亡爲九重憂推其所以然蓋由守令非其人故也嗚呼安得如永淸者千百人分布郡縣以恵綏元元哉古之循吏有異政者往往播之聲詩而太史氏又爲之作傳以爲世勸予故詳述永淸之政以冠諸作之首使後之作循吏傳者讀予之序頌諸君子之詩庶幾有徵焉

送教諭劉君之桐廬序

臨江劉君本淵嘗典教於齊以喪去職服闋攺嚴之桐廬教諭進士兪君益之屬予言以贈其行曰劉君所欲得也嗟乎劉君何取予之言哉謂予從大夫之後姑欲得一言以爲重耶今之冠冕服黼而立乎朝者濟濟然若予之屖迡卽署其言固不足爲軒輊也謂予甞從事言語詞章耶今之儒學宗工希班馬而追屈宋者所在森立若予之朴鈍枯朽固不足與名流並騁也劉君何取予之言哉益之曰劉君欲得子之言者非他以子能直以吿人冀得一言以自勵耳予曰是則有之然予常直以吿人或媒怨而召怒者有之矣劉君顧有取焉予請直言今之爲教之以爲劉君贈夫道之在天下者存夫人則爲君臣父子夫婦長幼朋友之倫見於用則爲禮樂刑政數制事爲之具載於文則爲易書詩禮春秋之經主宰斯道者君與相也明斯道以淑諸人者師儒也故師儒者位𨿽卑祿𨿽薄其責任之重則與君相等世之坐絳帳而臨靑衿者大率以師自命問其官則曰師儒也問其教則曰科舉之業也問其功則曰科貢無乏而免有司之鐫誚也嗚呼明道而淑諸人者其責任如斯而已耶人材風俗之所以衰且職此耳桐廬名邑俊彥所生猶名材之產於鄧林焉若杞梓若楩楠若魄旄豫章之屬羅生其間茍得賢師以培之植之異時幹霄聳壑棟明堂而柱淸廟者詎可一二計哉劉君往矣明道而淑諸人邑之俊彥所望也由今之以求免有司之鐫誚而於道無明焉豈其所望哉以是爲劉君贈可乎益之曰唯唯遂書以贈之

送李先生典教安陽序

新防李君勉恕學博而行美弱冠應粵省鄕試主司得其文異之置諸髙等防試中乙榜進士擢安陽教諭將行秋官貟外劉君宗瀾偕同鄕之士往餞之且屬予言以爲李君贈夫韋布之士一旦釋褐坐講堂之上衿佩森如北面環立而質所疑師儒之職亦榮矣𨿽然能盡師儒之道乃不失其所以榮不然其榮也只見其辱也昔錢思公有言自宰相以至百執事皆可以他材爲之惟翰林學士非有文學者不可爲也嗚呼豈惟學士哉師儒所系尢重可以他材爲之乎非學問之該洽不足以應人之求也非制行之峻卓不足以爲人之範也兼是二者無缺焉其於師道庶乎無愧矣一有未至𨿽欲抗顏以爲人師彼𨿽貌事之而心實藐之惡在其爲榮也古之以師道稱者多矣若文中子講道河汾而王珪魏徵之徒北面而問道胡翼之教授湖蘇而錢藻範純仁之徒皆出於其門二子之所以爲教者詞章云乎哉蓋必有其道矣故距今數百年聞其名道其事者景仰之不置其榮也蓋如此李君以碩學粹行舉於鄕選於有司固宜爲人師者而安陽之士亦皆明睿而好學夫以明睿之才而得宜爲人師者以教之異時必有如王魏錢範者出焉蜚英聲垂茂實以建勛庸於國家後世推其師友淵源所自則李君之榮名將與文中子胡翼之儷美於無窮豈榮於一時而已哉此宗瀾與安陽諸君子之所望也故書以爲李君贈

送方伯李公赴江西序

成化十有二年冬十月詔以河南參政隆慶李公文盛爲江西布政使邸報至汳凡官於汳者莫不艷公之榮陟大藩而又喜江右士民將沐其休澤也公治裝將行同官諸君子屬予言以贈予惟公敭歷中外二十餘年凡政理之得失民情之隱伏與凡所以變通消息之宜閱歷多而諳練熟矣予奚言𨿽然公方敷政化於江右予江右人也請言吾邦之山川風俗以爲公新政之助可乎蓋江右之域彭蠡之滙禹貢記之匡廬之勝詩人詠焉其生齒之夥賦財之殷實東南一都防也人喜學問故其君子惇潔而有文俗恥險詐故其小人質直而務義民多土著故椎埋盜敓之姦無所容於其間地多良田故水旱螟蝗之災鮮財賦甲於諸藩而時輸嵗貢者未嘗愆期以累其官長當正統景泰之際環江右之境若閩若浙若廣相煽繼變而此邦晏然無烽燧鐃鼜之警是𨿽賢牧伯撫循之功而風俗之淳亦可見矣近時爲方伯者往往以民訟紛沓爲言以予察之蓋亦令長之聴不當其心故耳有能當其心者公庭終嵗閴然寜至於嘵嘵以煩牧伯之聽耶故予嘗論諸藩民俗惟江右爲最淳而政化之敷亦惟江右爲最易也自昔蒞吾邦者多名公偉人若冢宰邢臺崔公戶部侍郎莆田翁公刑部侍郎天臺林公副都禦史天臺夏公皆嘗布政於江右不數年休聞赫然光膺寵命位登臺閣考其所以爲治者亦惟能因民俗之淳而舉措克當其心焉耳李公發身進士薦歷夏官屬剛介之操聞於朝著及佐蜀汳二藩益然有賢聲今往蒞吾邦也必能察吾民之淳而政化有以大慰其心焉異時翼軫之分氛祲潛消湖山之間民物康阜休聲上達天寵薦加將與崔翁林夏諸公繼踵而登朝矣豈久淹南服者哉

送樂安侯大尹序

淮陽侯君志學由上捨生擢撫州樂安大尹將行考功郎中楊君子穡秋官大夫謝君維章曁凡撫之士官於朝者相率載肉崇酒追餞於都門之外且徵予言以爲君贈予將何言哉將吿之以明耶君嘗學於郡庠升於太學凡修政理民之方必素講之而明不足言矣將吿之以剛耶淮俗勁武以气自豪君固淮產也而剛不足爲君言矣然則予將何言亦惟吿之以爲民父母之道耳夫令者民之父母也百姓者其子也丞與簿者其家相也府史胥徒者其僕走也簿書獄訟錢谷徭戍與凡所當爲者其家政也古之稱良有司者不曰愛民如子則曰治官事如家事耳今之爲民父母者則不然小者爲蚊蚋以噆赤子之膚大者爲猰防以血赤子之顱其有愈於是者則恣其丞簿之吞噬猾胥悍隸之侵漁而不之卹爲之民者悲嘆飲泣蒿然喪其樂生之心於是乎彊者赴愬於上官弱者轉而之他境蓋無怪其然也譬之父母於子然絕其食褫其衣鞭之笞之困之苦之或縱其家相僕走以侵暴之使爲子者皆伯奇申生則已非伯奇申生寧免於怨且誹耶不知自反而諉曰民難治嗚呼是果民之難治耶抑爲令者失爲民父母之道耶樂安爲縣介乎華蓋玉筍之間其地山髙而水淸其民气剛而材武治得其道則易化以馴茍失其道則亦易怨以誹然數年以來所謂能父母斯民者未之聞也其民喁喁然以望良有司之撫字者久矣侯君寛平而不忮易而不苛而又濟之以剛明之材所謂愛民如子治官事如家事者將在乎此詩不云乎愷弟君子民之父母侯君念之哉予將爲樂安之士民慶

送濮君彥璧典教歙川序

聖天子肇服寶命之初念教官多缺學政不修弦頌之聲閴然乃詔天下貢士願就校職者聽而命所司嚴試之於時士之就試者凡三百餘人拔其尢者得三之二焉而桐江濮君彥璧褎然出羣士之右名上銓曹遂擢新安之歙縣教諭蓋彥璧名家子好修篤學自經史子集以至百家九流之說莫不含其芳而潄其潤其見於文詞若春葩翹英而生色爛如也若晴雲出岫而恣態靄如也同捨生咸推其先登從其防者往往掇科躋仕而彥璧顧不偶人皆爲彥璧惜而彥璧恬然進修益力及是充貢於京遂有典教之擢人皆爲彥璧喜而彥璧亦澹如也進士兪君益之嘗防彥璧之門於其行也徵言以贈之予謂彥璧不以未得而戚不以旣得而喜可謂賢己以賢者而典一邑之教其於振師道成善類蓋無難者奚俟予之言哉𨿽然竊有吿焉夫新安子朱子之父母邦也子朱子之所以學與其所以教者粹然一於孔孟之矩矱是所謂百世之師也爲師者不以子朱子之教爲教不可謂之善教爲弟子者不以子朱子之學爲學不可謂之善學彥璧行矣登紫陽之山尋風泉云壑之址慨然興髙山仰止之思所以教且學者斷斷乎子朱子之榘矱是守則其造詣益深而由其門而出者將有道徳明秀如勿齋之程古逸之汪者斯無負聖天子選賢典教之意矣不然朝焉升堂語其徒曰姑程試而已耳夕焉倚席語其徒曰姑記問而已耳以是而居大賢之鄕能無恧耶彥璧勉之異時聞有振鐸黃山婺水之閒克紹子朱子之遺響者非他人必彥璧也夫

送鄭先生典教六安序

莆陽鄭先生學優行卓而善於教誘者也甞典教於易易之士受其啟迪者皆彬彬文行可觀登科而躋仕者踵相接於朝未幾以喪去職服闋調廬之六安易之士咸以先生不得久其職爲恨而六之士又以得先生爲喜秋官楊君以敬易人也屬予言以贈其言予惟學校之官非內外百執事比其責任之隆且重蓋與宰相等夫宰相所以用賢教官所以育賢故度徳量材而授之位者宰相之責也明道講業以淑諸人者教官之責也宰相之所用出於教官之所育是其責任又重於宰相也古之論相必曰惟其人然則任教官者其可非其人乎非學之優不足以應人之求也非行之卓不足以爲人之範也學優而行卓夫然故能淑後進而成其材器以授諸宰相而用之異時其所教育者爲卿爲公爲牧守爲百執事用康我國家保我黎民推其所自則教官之功豈淺淺哉然而今之爲教官者果皆其人乎予不敢知也若先生者易之士旣恨於失之六之士又喜於得之則其所學所行從可知矣所謂其人非先生而誰哉昔文中子講道河汾而房齡魏徵之徒出焉胡安定教授蘇湖而孫覺範純仁之徒出焉貞觀之丕績元祐之太平君子不曰房魏孫範之功而以爲文中子胡安定之功也先生往哉他日講下諸生將有如房如魏如孫如範之徒出而效用於明時則先生之休聞亦將與文中子胡安定同垂於不朽此以敬與易之人士所望也敢以是爲先生贈

送閩令謝廷輝赴任序

閩大縣也省府蒞焉其官政之叢脞其民訟之糾紛視他縣十倍故爲令者恆病其難理而銓曹選令亦嚴於他縣非學足以明經材足以任劇者不茍授也天順甲申冬閩令適缺銓曹以鄕貢進士謝君廷輝補之廷輝本吳興人而生長京縣嘗從建寧太守劉公仗徳學春秋凡典禮之經命討之法與夫致治興化之本臨政乂民之方莫不究心焉發諸文章瑩如文璧而借以五采繰也遂以是經領京闈鄕薦尋以議論不合於春官乃抱是經登太學益濳心於聖人經世之典久之遂有閩令之擢焉秋官主事李君廷美世家於閩爲徵贈言予惟國家用人尢重明經之士者爲其能推所學以達於政也茍玩空言而亡實用尙安事明經爲哉廷輝薦於鄕防於太學固能明春秋矣今而出宰百里民社寄焉盍思所以用春秋乎蓋春秋聖人經世之典也吾夫子有經世之志迄不得施乃假魯史以寓王法凡帝王治天下之大經大法具見於書法間其意欲使後之人舉而行之以紹三五之盛治云耳自漢以來講而明之者蓋多有之推而行之者僅一二見焉董仲舒用之治江都蕭望之用之爲馮翊雋不疑用之決疑獄彼所用者春秋之土苴也然猶有聲當時揚休後世如此況盡舉而大行焉者其成效當何如哉夫吏明法者也其爲政也輒用其法儒明經者也及爲政也弗用其經顧取吏之緒餘以希世而茍祿此吾所以見訾於俗吏也廷輝之行其尙毋急於近功毋安於小成毋動於流俗之言凡所以保民致理斷斷乎春秋是用使聖人經世之典復見於治則政之叢脞者日以淸訟之紛紏者日以又何難理之病哉異時治成化洽秉彤管者論廷輝循良之政必曰是善用春秋者也豈不美哉若不然憂黍稷之不熟而幸荑稗之有秋捨其所學獘獘焉簿書期防之間以峙聲威免鐫誚而已亦何取於明經之士耶閩距建寜不數捨而近廷輝茍以予言爲疑盍質諸所從授春秋者

送方伯沈公赴廣西序

予與錢塘沈公克勤相知舊矣始予舉進士公已爲夏官郎中賢聲赫奕聞於搢紳間當是時士大夫所推以爲端重老成練達治體者公居其一焉予意公昕夕且大用未幾公遘憂患淪滯者殆十年今天子嗣位首還公舊職尋陞河南布政司防政駸駸向用矣一時巧於進取而受知當道者或未一考而遷或未閱嵗而遷甚者一嵗中屢遷而公恬然居汳藩逾六載未嘗一毫妄意於義命之外惟夙夜只愼以修其職業而已成化丁酉秋七月廣西缺布政使詔以公往踐其任公旣拜命將行凡與公好者竊相語曰方今嶽牧之才且良如公者蓋無幾登之臺閣可也使之宣撫一方可也顧乃任旬宣之寄於炎煙瘴雨荒逺之陬豈公短於求知而宰相不足以知公耶予解之曰公之不妄求知則有之矣至於宰相以甄拔人物爲職豈誠不知公耶顧欲屈公以撫遐裔之疲氓耳廣右比年以來峒蠻谿獠竊弄干戈戰骴橫於野艸烏巢於林木禾黍之場鞠爲榛莽之區八桂之間蕭然者十有餘嵗矣鳴騶擁蓋往涖其地者不知其幾奏大藤之捷上平蠻之頌赫然耳目之觀者蓋有之矣而蠻獠益橫吾民之病滋甚聖天子賢宰相惻然傷之思得老成人以綏靖之故以屬公焉是蓋爲吾氓計而不暇爲公計也孰謂秉鈞者不知公耶公行矣登桂山之巓泛漓江之流低徊瞻眺追想九齡之所以安嶺嶠南軒之所以撫荒殘而思嫓美焉異時氛祲旣豁烽燧不驚帶牛佩犢者轉而緣南畮椎防卉裳者稽首以服皇化而昔之疲瘵者謳歌至治於素馨刺桐之間吾知廟堂之上益信老成練達者果可用也臺閣之選捨公而誰哉遂書以爲公贈

送徐君志仁典教遵化序

天順八年秋九月樂平司訓三山徐君志仁以教有成績遷薊之遵化教諭將之任監察禦史陳君文耀地官主事林君允吉合凡閩之士大夫在都下者出餞於薊門祖席載陳驪駒將闋文耀舉觴屬君曰師儒之職非郡邑有司比也其責任之重蓋與宰相等惟宰相得以用天下之材惟師儒得以育天下之材宰相之所用出於師儒之所育是其責任尢重也然宰相失職受責於有司師儒失職取譏於君子君盍思其重以毋貽君子之譏乎允吉亦舉觴屬君曰君知師之爲職乎蓋以斯道而覺斯人者也天生人而畀之以道而不能使人必由之所以啟而迪之者師之責也今之號爲師者語其學則曰詞學博贍而已耳語其教則曰授之書習其句讀而已耳語其成績則曰貢舉不乏而已耳師之職如斯而已耶君其務明斯道以覺斯人而無負朝家建學立師之意焉閩之士大夫在席者又舉觴屬君曰吾閩自山楊先生聞道於程子再傳爲延平李先生三傳爲考亭朱夫子君生長於閩聞而知之者也今而典教一邑尙以三先生之所學者以淑諸人俾吾道之傳昔也自洛而南今也自閩而北以匹休前哲於吾閩實有光焉於是志仁起拜曰某𨿽不敏敢不夙夜只服嘉訓然願書焉俾毋忽忘焉以比韋之戒文耀以告而屬書之予謂諸君子之贈志仁者厚矣志仁知責任之重非他官比也又知今之爲教非古之法也又知鄕之先哲所當追配而不爽也日孜孜焉不怠玆無負諸君子贈言之意矣矧遵化乃畿內名邑其俗淳而美其人秀而文而又得賢如志仁者以爲之師將見明秀之材彬彬乎其盛大者爲棟梁小者爲桷榱皆足以充明堂之用異時論克盡師道者必將以志仁爲首稱焉乃直紀其事以復於文耀以爲志仁贈云

送憲副周君赴陜右序

臨江周君守謨剛明君子也其學尢防於易蚤以易登進士第具持己理人一本於所學故其爲心正大而不陂其爲政易而不苛嘗爲秋官郎明愼折獄體夫旅之象兩佐外臺以剛決柔得夫夬之義繇是賢聲然達於當寧遂遷陜西按察使副使蓋畜極而通而協於天衢之亨矣戒行有曰方伯吳公以予與君同出於江右又嘗同官於閩臺屬言爲君贈予惟君自筮仕以來修身立政行其所學吉且無咎矣予將何言哉𨿽然古之人其事君也憂治世而危明主其交友也憂君子而危賢人則予之於君𨿽欲無言亦安能己於言哉夫天地之所以爲造化者陰與陽而已陽之徳剛以健有君子之道焉陰之徳柔以險有小人之道焉然天地間剛明之君子常少而陰柔之小人常多故聖人作易毎致其扶陽抑陰之意而君子處世亦愼察其消長之幾而過爲之防夬之九二曰惕號莫夜有戎勿卹言能備者羣小不足憂也小過之九三曰弗過防之從或戕之言不備者眾陰必爲害也夬之九三曰壯於頄有凶言君子之決小人不可過乎剛也否之六二曰包承小人吉大人否亨言君子之處小人不可亂於羣也嗚呼聖人之爲君子慮深矣陜右大藩也庶官之中豈無包承而欲剝我者乎蚩蚩之氓抑豈無所謂羸豕童牛者乎君行矣夙夜只懼而深爲之備從容有漸而不過於剛安守其正而勿孚於剝則身亨而道泰矣悔吝何自而至哉迹君平生所行蓋所謂健而說決而和者也奚俟予之言而予猶以是瀆之者憂君子而危賢人也予以剛柔爽宜而罹悔吝者屢矣今年逾知命將學易以求寡過而資君麗澤之益焉君又遽去安能不悵然於懷耶故書以贈君且以自警云

送潘貳尹之海陽序

潮大郡也海陽潮屬邑也自韓文公陳文恵公相繼爲潮守其民被仁賢之化皆崇禮讓悅詩書至今號稱易治間者嶺南牧守失於撫綏峒徭爲變延及於潮一二無賴子弟聚羣不逞弄兵於潢池剽攻刼敓官軍逐之輒保險自固防守稍怠復出爲潮民患由是嶺海之間騷然聖天子憫之爰命銓曹凡兩廣牧守下至郡邑之佐皆愼其人以任之於是章貢潘君彥才以太學生擢海陽丞彥才倜儻有爲者也將行吿別於予且以潮民未易化服爲憂予曰此非子之所宜憂所可憂者撫綏未盡其道耳古之人化彊暴爲恬柔載於史者多矣予不暇逺引姑卽潮之事明之夫防頑不靈爲民物害有甚於鱷魚者乎昔者鱷嘗爲潮民害矣韓文公爲刺史投羊豕以食之修文辭以諭之而鱷南徙於海文公歿未百年而鱷復還陳文恵公爲守遣吏捕以至聲其罪而誅之自是潮之民無鱷患夫文公諭以文辭者感之以徳也文惠公捕而戮之者齊之以刑也今之恃險弄兵者亦人耳其冥頑難化寧甚於鱷耶彥才之往綏之以徳懷之以恩長養以兒子如文公之諭鱷可也倘其迷不知悔則遣一旅之卒探其巢穴艸薙而禽狝之如文恵公之誅鱷可也徳刑並舉安往而不可矧潮民素號易治者耶吾見昔之帶牛佩犢者轉而緣南畮而剽攻刼奪之風化而爲禮讓矣彥才勉乎哉子之聲名將由此而大而班資亦由此而崇豈止一縣佐而已哉適鄕人有求予文爲彥才贈因次第與彥才語者以送之

送都憲劉公致仕詩序

成化戊戌秋八月巡撫湖廣都察院右副都禦史永新劉公以議事至京上疏乞解政聖天子以荊襄鄂嶽諸郡薦罹水旱方借公綏輯優詔不允復歸之鎭至鎭又上疏求歸不許明年冬又懇請謝事上廼許之公旣得請卽解印南歸縉紳大夫莫不髙公而又不忍其去也相率賦詩以爲公贈屬喬新序之蓋以喬新與公同鄕且嘗佐公於閩臺知公最深故也竊惟君子之仕也非慕祿也行其學也而其休也非便己也全其義也公少以明經登進士第擢南臺監察禦史遷湖廣按察司僉事貴州副使福建按察使布政使遂陞都憲其在憲臺也糾衺詰慝有謇諤之聲其爲方伯也敷政裕民得旬宣之體其爲都憲也悉仁殫慮以宣聖澤而浙之東西湖之南北莫不愛慕而詠歌之幼之所學可謂能行之矣今其歸也寵利不入其心憂患不幹其慮優防泉石之間或登山而眺覽雲煙之變態或臨流而漁玩魚鳥之浮沈審明哲之幾超然埃之表能潔其身如此可不謂義乎易曰時止則止時行則行公有之矣然予有感焉數十年來士習日卑鑽穴扺巇以至都髙位享厚祿無復亷恥之色者蓋多矣勇退於急流之中者吾得四人焉巡撫四川都憲天臺夏公巡撫福建都憲貴溪髙公巡撫甘肅都憲南昌王公曁公四人而已四君子者其一出於浙江其三出於江右足以表厲薄俗矣彼蠶叢鳬繹之域號稱多士亦有節槪凜然若四君子者耶嗟夫鳴璫服黼者聞四君子之風可以自省矣

椒邱文集卷十

欽定四庫全書

椒邱文集卷十一

明何喬新撰

序

贈掲君尙文遊南廱序

予友掲君尙文自居家塾時以溫恭好學稱選補邑庠弟子員與邑之俊茂以經史道徳相鐫切學與行益進自邑大夫以及師儒皆賢之貢之澤宮與四方之士偕試於天子之廷名在髙等遂升之上舎俾卒業焉將行凡與遊者徵文於予以爲尙文贈予惟贈之爲言增也謂其言有所增益也予將勉尙文以學邪尙文學已成矣予將尙文以行耶尙文行已修矣予𨿽欲喋喋於尙文何所增益哉𨿽然竊有見者不可不爲尙文道也昔之人有好遊者泛舟長川於時春流驟溢潢瀼滈溔防風鼓之舒者如雲蹙者如鱗跳者如鷺以爲極水之美觀矣已而下彭蠡上洞庭見驚風驅濤濁浪噴空洶湧奫潾彌漫澎湃浩無津涯而魚龍百怪出沒於其中乃知向之所見者未極其大也他日乘舟東海之上百川所委眾流所匯杳不知其幾千萬里飛艎巨舶往來而上下大鵬長蛟蕩而遨嬉舟行彌日不知其際然後知彭蠡洞庭猶未大也君子之學亦猶是已始尙文學於家塾猶泛長川也及其學於邑庠猶泛彭蠡洞庭也今而遊於南廱猶泛大海也南廱者天下之俊茂萃焉六館之士豈無節行如符融者乎豈無仁勇如何蕃者乎抑豈無直道而行如宋之六君子者乎尙文之往也與之相翼以進相規以修則其學與行日防於大成異時峻躋華秩茂建丕功以追蹤古之君子斯無愧矣揚子云有言百川學海而至於海丘陵學山而不至於山謙與滿之謂也以是爲尙文贈可乎尙文謝曰可矣乃書以贈之

孫先生別號序

丰城孫君繹如由明經領江右鄕薦擢南充邑庠教諭嘗以古愚自命及秩滿考績至京更號順安介其友貴州僉憲李君繼之屬予序其說予曰子欲逃名耶柰何屢易其號且子之所以爲古愚爲順安者何如繹如曰予世之介士也年少气銳時言無顧忌有過舉者正言以規之有隠慝者肆言以斥之怨且怒弗卹也自以爲有古愚者之風故自號曰古愚及典教南充不幸俗不喜學𨿽疲精思以教之卒莫有掇科躋仕者聖天子嗣位幸詔教官考滿者得與天下舉子會試南宮而予又以科舉不及額弗得預當道有欲以學行薦者亦不果尋以乏科舉左轉司訓是皆予之命也至於奔走以媒進則義之所可也予知順乎義安乎命而已故更古愚之號爲順安願求一言以發其義且得以自朂焉吾嘆曰繹如賢矣哉世之人不知盡言以相正也喔吚嚅唲突梯滑稽而古之所謂愚者不可得矣不知事有義命也據險乘機鉆隙抵巇卒陷於禍悔者蓋多矣繹如守古之愚安天之命其賢於世人不亦逺哉昔者李密與人言每面質其過其亦古之愚者與蘇子贍在齊安飲酒賦詩泰然無遷謫意其亦順義而安命者與求繹如者可求於今世之人與然吾觀繹如之學行豈久於下位者哉守古道而不渝安義命而無悔則徳業益修聞望益著其都穹秩享厚祿以大建勛庸於國家蓋有日矣吾知古愚順安之名天下後世將以爲口實自號云乎哉

送秋官大夫陳公致仕南歸序

皇上踐阼之初詔內外臣庶凡有疾者得自陳以禮致仕休於家蓋所以體羣臣而優禮之也詔下之日其位望已崇者睠睠而不能去秩祿猶卑者又汲汲於進取而不肯去維時予友陳公廷儀屬有防恙且閔親之老思歸養焉欲上章乞如詔防致仕予與二三僚友共挽畱之不釋也公以手書道意於再於三至有恨望意予與二三子乃不敢復畱章旣上優詔允之公卽治裝南歸士大夫相語曰公之去髙矣昔錢若水三十八而致仕文履善三十七而致仕自二公之外有驅之弗去者已今公年僅三十有九乃能勇退於急流中其賢於人誠逺矣哉又有惜之者曰公年力方壯不宜去材望逾人不宜去𨿽有防恙行且勿藥又豈宜去公之風操則髙矣然執政者當爲朝廷愛惜人材柰何遽徇其請而不畱以爲邦家用耶予解之曰公之去非以急流勇退爲髙也執政者聽其去亦非不爲朝廷惜賢也公之意則曰吾父母春秋髙向者欲一歸覲而不可得今天子幸許羣臣自陳而吾適以疾在告得歸就醫藥且以展人子之私此吾之至願也至於感恩圖報之誠則亦豈能一日而忘於懷耶執政者之意蓋曰近世士風愈下或貪祿固位而不知止或鉆隙抵巇而不知恥幸而有超然於富貴之累如廷儀者焉可不遂其志成其美以爲士風勵耶於是眾咸以予言爲然驪駒旣駕衣冠載途相率賦詩以道其行而屬予序之予謂公閔親之老欲歸終養孝也身𨿽去不忘圖報之誠忠也忠孝人之大節也而公兼之矣予與公共事頗久辱知最深然公之去也曽不能如韓退之於孔左丞抗章以尼其行又不能如疏少傅於太傅移疾以以從其去徒悵然而己𨿽然聖天子方將疇咨海內舉其俊茂以臻咸五登三之盛廷臣之賢如公者無幾公𨿽去豈能久於三山之巓連江之涘哉予知駕未及稅而使騶在路矣遄駕入朝以興道致治予與二三子爲公願也

送太守邢君考績復任詩序

予讀史傳而嘆民生於三代之時者何其幸也自牧伯以及子男私其土子其民以修其政教而求安利其所子焉其安利之也以爲職之當然不自以爲徳民之安且利也亦以爲上之宜然而不知所徳當是時所謂貪吏庸吏者固無之矣亦有循吏之名哉封建廢而郡縣興於是茍且之政行而循吏之名始立焉吏以循稱名生於不足也西漢循吏六人東漢循吏十有二人唐循吏十有五人夫以四海之廣歷千餘年之逺而吏以循稱者僅數十人焉則其貪且庸者可勝計耶民之憔悴無聊者凡幾郡幾縣耶嗚呼民生於三代之下者何其不幸也我國家地極四表皆爲郡縣吏以循稱者蓋有之矣而畿內八郡其守焯有治效者予知三人焉眞定守邢君居敬保定守章君鳴鳯廣平守熊君性安皆由秋官出秉郡麾者也三人者之政居敬尢稱不煩其始至眞定也緩刑罰簡條教興庠序以變士習嚴勾稽以防吏姦務以安利其民而不求赫赫之名未幾逢掖之士安於學襏襫之民安於耕抱布貿絲者安於市驅車負任者安於旅境內晏然而莫知誰使之然也自部使者與凡公卿貴人道眞定者入其境見其民詢其政莫不嘖嘖稱嘆曰循吏循吏云嗚呼民不幸生於三代之下而生於眞定焉亦何其幸也乃者居敬考績至京予問其所以治郡者居敬曰吾何能爲哉租調有常法吾不能蠲之能不竭其有而已力役有常度吾不能免之能不違其時而已禮義民所自有吾不能家諭而戶曉之先教化後笞辱以示之而已吾又何能爲哉予然後益信居敬有古循吏之風也眞定之民不知所徳而居敬之爲政亦不自以爲徳是蓋三代之吏而非漢唐之吏矣居敬歸凡與好者賦詩以餞之而屬予序之予故具道其爲郡之迹異時太史氏傳皇明循吏者或有考於斯

送泗州貳守杜君赴任序

天順七年冬十月丰城杜君叔秀由明經擢鳯陽之泗州貳守捧牒云邁秋官熊君性安徴予言以贈之夫鳯陽畿郡也泗名州也其風土曠以夷其民俗淳以朴其官政簡而不煩叔秀推其素學而爲之譬之騁盜驪於通衢奔放奮迅蓋易易耳𨿽然爲人之佐亦難矣哉矯亢者或以取禍徇黙者或以取辱彼矯亢者則曰吾食君之祿而位乎民之上吾安能兀然尸居如捧土掲木之爲者於是務出意見以撓其政及其獘也怨嫉交至而禍逮焉徇黙者則曰一州之事上有長次乃有貳吾何爲者於是唯唯然惟長之聽無敢出一言爲異者及其獘也頽惰不振而辱隨之今之爲人佐者大率類此政之不舉民之不乂職此之由耳予以爲二者之所爲皆非也爲之長者果賢耶同寅協恭以贊其政可也如劉先之佐饒州以範文正公爲師是也果不肖耶守法秉禮以裁其非可也如王舜良佐臨江軍以義裁正二千石是也如是而政不舉民不乂者未之有也叔秀以明經之學撫淳朴之民處簡易之政予知其固無難者獨其爲長者之賢與否則予未知也長之賢叔秀如劉先之可也矯亢以爲異者非也長之不肖叔秀如王舜良可也徇黙以取容者亦非也此爲人佐者之法也夫然故政以舉民以乂而嘉聞日彰豈特免於禍與辱哉叔秀行矣尙繹予言而處之他日聞淮泗間有上下交譽以爲賢而政聲奕奕逹於輦轂下者予知必叔秀也夫

送曽惟重歸贑序

興國曽生惟重精於堪輿家之學挾其術來遊吾邑邑有嚴氏者其母廿餘年矣其子邀視之生曰亟遷之不爾遺骸且消盡矣眾未之信其子啟之棺已腐遺骸僅存半焉吾弟之亦餘十年諸侄邀生視之生登隴諦視良久謂吾侄瑛同璘同曰此於法當有水且將有蚍蜉之患宜攺卜吉壤啟之水及半壙蚍蜉齧其棺未穿也又爲吾擇樂邱得二處吾𨿽未能必其吉凶然岡阜起伏風气蜿蟺有可觀者吾因詰之曰地何爲而吉何爲而凶生曰生气所萃爲吉然擇地非難擇穴爲難穴太淺則气散太深則气不及淺深之間察其生气所止而穴焉猶醫師之診脈也猶琴師之調弦也猶匠人之斵輪也微乎微乎可以心悟而不可以言傳也吾曰世有暴慠恣睢人惡之如梟獍者使塟得吉兆其子孫亦將蕃且昌乎富且顯乎生愀然曰地理固不能勝天理也彼爲善者率禮蹈義是循天理者也塟又得其地焉譬之木有生意者自將鬯茂榮碩而不可遏矣爲不善者毀信賊仁是絕天理者也塟𨿽得其地焉譬之枯株朽蘗生意已盡𨿽植之膏腴之壤其能發生乎予挾術以防富貴之家有年矣有再過之其門巷已蕭索矣有三過之其血已澌盡矣其塟豈不擇地哉抑豈靑囊之術不驗哉彼悖天理者其心已死枯朽之骨𨿽乘生气亦無益也吾曰生之術精矣世之論地理者類以旤福之說誑誘愚蚩生旣知穴法之爲難又以全順天理之爲貴非俗師比也生將歸所與往還者擕酒肴餞於銀江之上而吾從孫丰請吾言以張之吾因述其所嘗論者贈之

送大防陳君朝用赴任序

聖天子臨禦之二十年春天下藩臬郡縣率職來朝詔吏部禦史臺考其罷劣者黜之老且病者俾致其事而愼內外庶官材且良者往補之於是無錫陳君朝用自虞部郎中選福建布政司左防政命下凡朝之大夫君子皆喜曰是眞足以任藩垣之寄者也而閩之士在都下者亦相語曰是必能綏寜吾邦矣蓋朝用東吳名家以明經擢第初爲司勛主事溫恭愼宻克舉其職遷考功貟外郎再遷郎中亷公明恕黜陟惟允在虞部勤敏有爲處劇任裕如也其賢聲孚於人人久矣故峻陟名藩人皆以爲宜喜之深而望之重也朝用將行其僚友繕部郎中鄭君齡等屬予言贈之予之言何可取豈以予嘗佐閩臺頗知閩之土風與官政之宜而欲聞之耶予固願爲朝用道之閩爲郡八爲州一爲縣五十三連山峙其北巨海浸其南自唐以來蒞玆邦者若常衮蔡襄之屬皆一代之偉人而山考亭諸大儒皆生於其間文物之盛風俗之懿冠冕他藩以朝用之賢往蒞之其政之易行職之易舉可知矣𨿽然今日之爲政者亦難矣世之君子有尙嚴者嚴之馭下如束濕亦有尙寛者寛之百蠧生焉有降志抑情蘄不得罪於巨室者矣則譏之曰是閭右之廝役也有薙彊狝暴以煦嫗小民者矣又譏之曰是窶家之乳媼也嗚呼爲政者欲望名譽之光難矣哉然予聞之君子之政爲其當而已不必矯也矯則偏偏則其民病病則怨且誹生焉故書曰不剛不柔厥徳允修詩曰不侮鰥寡不畏彊禦朝用往敷其政宜何如嚴而不至於殘也寛而不至於弛也巨室不可得罪而亦不可縱惡也小民在所當防而亦不可恵姦也以是處之斯善矣異時成茂績揚休聲躋顯秩以垂光於防以嫓美於前代之偉人者非朝用而誰哉遂書以贈

送袁僉憲赴任序

景泰庚午予與雩都袁先生自中偕領江右鄕薦明年防試春官始相識曁榜出予與先生名俱列乙榜先生學行老成遂就校職予自揆學不足爲人師乃卒業冑監又三年予登進士第歷官中外而先生由程鄕教諭累遷順慶府學教授音問不相聞者二十餘年及予典憲汴臺有自京師至者示予太學生袁慶祥奏章首論國家經費當量入爲出次言在廷大臣孰可任孰可去末言內外百司之獘條列數千言其气浩然見於文字間予讀而壯之然不知其何許人有識之者曰此雩都貢士袁徳徵乃自中先生之子也予聞之喜動顏面蓋不獨喜故人有子茂且賢又喜具論事剴切有鄕先哲孫立節曽子開之遺風焉後三年徳徵中進士擢宰�山臨民務求所以安之部使者聞於朝請加旌異遷刑部湖廣淸吏司主事時予入佐司寇而先生亦以親老乞終養歸矣徳徵居職以亷愼自持大小之獄必求其情予或訪以政事得失必據其心之所安以對未嘗曲徇予益知其向以布衣論天下事蓋心有定見非若世之奮激以求名者比也因嘆曰子之賢如此先生所以刑家者可知矣爲主事四年遷貟外郎未幾又以吏部推舉遷廣東按察司僉事奉璽書馳驛以往其朋舊官京師者屬予言爲徳徵贈予之言何足取然念徳徵相去日逺又不能己於言也自道學不明士名一善而不克終者蓋多矣昔者胡邦衡論和議名動中外及歸自海南遂冺冺無聞焉陳宜中論丁大全之姦直聲聞天下至其晚節乃附姦相以求進此無他不能善養其气故更憂患而餒耳徳徵昔以布衣論時政天下識與不識皆想見其風采及爲邑宰以循良稱爲郎官以亷勤著天下益信其賢今出佐外臺凡拭目以觀所爲者豈直嶺南之士民哉徳徵尙勉之充其剛大之气加以養心之學凡事物之來揆之於心孰爲道義而力求踐之孰爲功利而無少焉行諸身不以禍福爲前卻施諸人不以剛柔爲吐茹胸中之浩然者常自若也庶乎徳業之光可以紹孫曽之遺休矣不然奮於始而隳於終勉於暫而不能不變於久安知天下後世不以病邦衡宜中者而病子耶古語有之行百里者半九十言晚節之難也徳徵勉乎哉歸拜而翁爲予道契濶兼道予所以爲贈者而翁亦必莞爾謂予言然矣

送大理丞魏君赴任南都序

治四年夏五月兩京大理丞皆缺天子命吏部愼選法司堪其任者補之吏部選於刑部憲臺之屬得溫良明愼者四人具以名聞於是曲阜魏君廷佩自都官郎中遷南京大理寺右寺丞命下朝之搢紳欣然胥慶以爲得人顧猶以爲丞之職未足以展廷佩之材者蓋其賢名孚於士論久矣廷佩將行少司寇張公曁其同官之舊徵予言贈之予曰丞之職重矣非宅心恕而聽斷明者不足以堪之丞之職克舉則凡天下之事處之無難矣在唐之世李日知爲司刑丞論囚毎存平恕少卿胡元禮欲殺一囚日知以爲法不當死爭之數四元禮怒曰元禮不離刑曹此囚終無活理日知亦曰日知不離刑曹此囚終無死法兩狀列上朝議竟從日知嗚呼人之死生系於丞之一言其職不亦重乎若日知者可謂克舉其職矣我朝設大理寺損益前代之制有卿有少卿有左右丞得人之盛度越前古予生也晚不及見之耳目所及者得三人焉若河東薛文淸公廬陵蕭文昭公王恭毅公皆所謂傑然者也文淸直犯婦之寃幾陷大禍而不悔文昭駁舞文之吏人至於今頌之恭毅以經術飾事平反尢多其所駇正訟牒凡官大理者傳錄以爲矜式三君子之後克紹前休者蓋有之矣予獨於廷佩深有望焉廷佩少孤事母以孝聞母歿廬墓三年州裏皆稱其孝及登進士第奉使親藩凡所贈遺悉卻不受搢紳皆稱其亷官刑曹數年精法比通故事凡所聽斷罔不當乎人心而同官咸讓其材夫孝者行仁之始自孝而推之必能哀矜以全民命矣亷者範物之本自亷而推之必能明法以繩貪吏矣至於摧利口辧疑獄非材鮮濟以廷佩之材則其詰兩造聽五辭而察於法之麗又其所優爲者近追三君子之風猷逺紹日知之平恕非廷佩吾誰望哉昔吾先公爲司寇最重文昭以爲異日必爲名臣其後文昭由大理丞累官南京兵部尙書賢聲赫然論者咸稱先公知人今吾重廷佩猶先公之重文昭也廷佩往哉南都自是無寃民矣英聲茂實與文昭相望於後先有日矣廷佩尙勉之以成吾知人之名

送憲副洪公赴任序

錢塘洪君宣之以明經登進士第擢刑部主事遷貟外郎再遷郎中其詞學之媺法比之精端愼之操稱於人人也久矣山西常有大獄宣之奉檄卽訊具得其情以報閩盜攻刼江右有司逐捕獲千餘人聖天子慮其濫及不辜敕宣之往鞫而後加刑焉宣之誅其渠帥釋其脇從所全活甚眾由是賢聲益著吏部兩以大理丞薦不果用防外臺之佐多缺天官卿愼選堪其任者宣之名在選中遂遷江西按察司副使大夫君子咸謂天官卿舉得其人又謂宣之材且賢足以不負所舉也凡江右搢紳之士在京師者屬予言贈之予典邦禁常資宣之自助今其遷也予固不能無悵然者其何言諸君子請予言者豈以予甞敭歷外臺頗知持憲之道耶則願爲宣之陳之夫國家所以設憲臣者欲其擢良謫姦扶善刑慝使吏稱職民安業也居是職者公以宅心而不卹謗訕平以用法察其罪之所在而致辟焉斯得持憲之道矣近者用法者嚴於吏而姑息於民嚴於巨室而姑息於貧下凡頑民有訟其令長者輙移文逮之榜笞梏拳輕則致其罰重則禠其職吏惴惴焉若轅下駒況能修其職耶豪黨武斷於鄕曲者不能無然自愛而重犯法者亦有焉今之狡詐之徒或訟巨室之辠聴者不復覈其實急逮而痛懲之甚者沒入其貲產嗚呼彼巨室獨非人子乎此無他畏謗而欲便己也畏謗便己其得爲公且平耶宣之官刑部十有餘年其處心公其用法平予知江右十三郡六十餘縣之吏與民自是得舉其職而安其業矣朝廷公卿之選取於外臺者居多若大司馬華亭張公大司防金堂杜公少司防莆陽彭公吳興閔公皆起自外臺以予不敏亦由外臺累轉至今官宣之材且賢其膺晉錫承寵光以與羣公接翮天衢有日矣予未耄尙及見之

送戶部侍郎吳公歸省序

聖天子隆孝飬於兩宮爰推恩以及人老制詔羣臣親在者歸省親歿者展省邱隴於是小大之臣捧命書望桑梓而歸者踵相躧於途廼治二年春戶部右侍郎漳浦吳公奏曰臣無似遭逄盛世自給事累遷至今官先皇帝加恩存歿錫之誥命贈臣父以臣職封臣母太淑人今臣母年八十而臣久宦輦下親養缺然伏惟陛下以孝治天下臣乞暫輟職務如令歸省且展焚黃之禮敢昧死以請制曰可其賜楮幣千貫以爲行費公將行閩之大夫士罔不艶公之榮而侈上之賜於是春坊諭徳林君亨大屬予言爲公贈予惟先王盛時臣之事君未嘗不急於公義而君之使臣亦未嘗不卹其私情四牡之詩槪可見已至於後世爲上者徒責其勤事而不顧屺岵之孔悲爲下者徒切於私養而不念王事之靡盬故有棄官養親者不可謂非孝然於臣職有缺焉絕裾奉使者不可謂非忠然於子道有歉焉嗚呼忠孝兩全在後世亦難矣哉聖天子推錫類之孝以及臣工予告之令式遵舊典恩禮優厚度越前代而比隆古昔哲王矣公之歸也燎黃隧道牲醴載陳榮光爛然賁於幽壤撫松楸而薙宿艸必將慨然曰吾君之賜也升堂拜母鳯冠鶴髮儼坐中堂公偕婦子具水陸之品陳丹荔黃蕉之珍捧觴以爲太淑人壽又將欣然曰吾君之賜也私情旣伸式遄來朝勵匪躬之節勤夙夜之慮以修職業而答天休庻乎公義私恩兼盡無憾矣矧今聖心孜孜求賢以圖至治在廷大臣巍然負公輔之望如公者無幾詎可久違闕庭哉明年惠和禁栁初緑諸君子將連騎迓公崇文門外公其勿久滯於私哉

送太守孫侯赴京序

建昌太守滇南孫侯循例入覲京師卜日戒行其寮友同知耿君洵推官華君烈屬予言爲贈予爲刑部尙書時侯實爲郎中以是知侯之爲人及侯來守吾旴予致仕家居又知侯之爲政重以耿華二君之請故道予所知者爲侯贈且識予所感焉侯明敏好學以明經登進士第擢南京刑部主事再遷爲郎中在官以亷愼特身以明恕折獄自公卿大夫以至南畿士民皆稱其賢司防或以公事出輒以侯攝部事侯察小大之獄審辟宥之宜罔不當乎人心賢聲益著吏部毎以藩臬之佐薦不果用及吾旴缺太守遂以侯補焉侯爲守其亷愼明恕如在刑部時其施於政奉法循理不立異以徼名視人所利病而興除之未嘗出入阡陌以督耕也而人修疆畎治菑畬無苦窳偸生者未嘗月書季考以勸學也而士以文行相淬礪無荒嬉怠業者未嘗戒師旅嚴逐捕以禦盜也而大山長谷之間無帶牛佩犢者徭賦均獄訟平逋逃復閭閻無愁嘆之聲未有知其所以然者蓋有古循吏之風焉今之爲有司者上官爲之延譽或再嵗而遷或未考滿而遷侯爲郡三年矣廉靜自修不求知於人而人亦無能知之者故遷擢未及焉予毎與一二相知者言之輒爲之深嘅豈所謂知徳者鮮今猶古耶抑奔走承順世以爲恭而端良恬靜世以爲簡邪無乃當道知之𨿽深欲久其惠而大其用邪今之三年朝覲卽周典之述職漢法之上計也聖天子勵精圖治察羣臣功罪而黜陟之大宰三原王公少宰雲間張公又皆精白以承休徳侯之入朝必有能知之者矣吏部考郡縣所上計而察其治行轉以上聞旌能命徳之典舎侯奚適哉獨恐侯膺晉錫被寵光不獲終惠吾邦耳耿華二君與侯恊心圖治必知予非妄語人也故書以贈侯且以塞二君之請

送方伯韓公赴四川序

四川在禹貢爲梁州之域介乎華山黒水之間其水陸有峽山棧道之險羌夷環其四境者溪洞阻幽易怨以變故朝廷選用方伯常愼擇其人非負材猷識治體者不輕畀治六年秋四川缺左布政使聖天子詔以江西右布政使韓公大經往補之蓋以四川爲西南一都防非公不可故也公將行其寮友方伯沈公時暘等旣喜公晉陟大藩又念公遠別不能爲懷徴予言贈之予之耄言奚足爲公贈而公之賢與其家世之懿則嘗聞之矣公世家防稽宋丞相忠獻王之十二世孫而今襄國左長史衡軒先生之長子也早以明經登進士第擢官大理讞議稱平遷淮陽太守循良之政爲南畿諸郡甲尋陞陜西防政江西布政惇大體略細故吏畏而民懷之所謂負材猷識治體者公實有焉今之往也愼固封守使疆內無虞也和裕兵民使婦子寕而生理遂也懷柔羌夷使服教承敍毋敢蜂屯而蟻雜也皆公所優爲也矧公嘗奉璽書慮囚四川多所平反西人徳之公固熟其民俗人亦習公禁令則其政之易成教之易行豈他藩比哉異時入輔出鎭或佐天子布政令於明堂如忠獻之在中書或秉旄鉞董師旅於重地如忠獻之在安陽赫乎炳乎追前人之休烈著勲名於鼎彛非公而誰哉傳曰公侯子孫必復其始此沈公與諸君子所望於公者也敢以此爲公贈若夫山川行役之勤雲樹暌離之念乃其瑣瑣者予可略也

送僉憲萬君赴京詩序

成化十五年秋八月湖廣按察司僉事安城萬君公錦捧表詣闕賀聖天子萬壽將行其寮友相與爲醵燕餞於憲臺之廣視堂酒酣憲副馬君啟東取唐人早朝詩和之爲公錦贈憲使胡君尙愚曁在席者咸和之藩省以及荊楚能言之士亦相屬和之詩之意大率道山川登覽之樂帝都城闕之壯冠劍輿衛之盛以至友朋繾綣之情而頌禱之意寓焉公錦稡爲一卷屬予序之予惟古之君子之相與其聚也有燕饗之設其別也有祖餞之禮而其燕餞之也非徒薦之以庶羞貺之以嘉樂而已又賦詩以道其志宣其情而觀人者亦於此觀威儀卜禍福焉秦伯饗晉文而賦六月君子知其將有敵愾之功印段饗趙孟而賦蟋蟀君子知其必爲保家之主令尹圍賦大明叔向知其不終子展賦艸虫趙孟知其後亡言出於口而吉凶應之如影響焉此禮之廢久矣而憲臺諸君子始復之彼之賦也取古人之詩而歌之此之賦也因古人之韻而和之然其意未嘗不同也觀諸君子之爲公錦贈者其辭淸以淳其節和以暢思而不懼樂而不荒其頌也不阿其好其禱也不牽於私有憂深思遠之情無諧謔笑傲之意蓋治世之音而足以鳴國家之盛也予𨿽非叔向趙孟之流然卽詩而觀之則公錦與諸君子徳業之昌聲譽之光於此可卜矣公錦安城名族气剛而材美其巡歷郡縣所至有冰蘗聲今其行也朱衣象簡陟峻陛聨鵷班捧金函而祝壽瞻咫尺之龍顏殆將去此而羽儀霄漢矣豈久於外臺者哉予與公錦皆楚產也故書此以弁羣玉且以爲他日之徴云

送李文盛通判兗州序

古之善觀人者毎於得失進退之際而得其心焉君子之得志也直道而行不幸失志而退則安乎義聴乎命樂道而無悶小人之得志也窮凶肆慝及其失志而退則戚戚嗟嗟若不可生者觀人者於此察之百不失一二焉予友李君文盛以進士起家擢刑部主事其讞獄也察其情辭附諸法律罔不心服長官有欲輕重其間者輒毅然爭之曰情如是法如是吾可拂人之情而骩國之法乎僚友有以私廢法者亦正色規之於是不以好惡爲喜怒者皆喜文盛之有守而亦不勝人之怨嫉也文盛守益堅久之竟以防過出通判兗州予與諸君子知文盛者往唁之其尢親且厚者謂文盛曰子之得罪某實擠之盍訟諸或又曰某有隠慝子訟之彼且得重罪文盛曰是吾過也且發人隠慝而泄己私豈長厚者所爲乃治裝而行無幾防不平見於顏面嗚呼若文盛者非所謂君子邪非所謂直道而行者邪非所謂安乎義聴乎命樂道而無悶者邪彼有墨以敗官者一旦抵法方且嘵嘵焉愬諸人以爲非辜鑽隙抵巇以覬幸免其視文盛所爲彼獨何人哉初文盛得罪予與諸君子請於司冦乞畱之顧以朝命已下無及矣及文盛之行相率賦詩贈之而屬予序諸首昔鄒志完與田承君以气節相激厲志完之貶也見承君出涕而道之承君正色責之且曰願君毋以此舉自滿士所當爲者未止此也予𨿽非承君願舉其所以責志完者以爲文盛贈文盛勉之使觀人者將益信子爲君子也

送馬二尹赴任序

成化元年冬天下羣有司入覲者畢集京師明年春正月朔上禦奉天殿受文武羣臣曁外有司朝乃詔天官卿察外有司之良姦而黜陟之自藩憲以至於郡縣吏以沓貪回遹黜者蓋千有餘人又命有司愼俊彥以補其缺於是漷陰馬君徳良由上舎生擢單父丞除書旣下有惜之者曰徳良育徳邑庠卒業大學試事於大行人蓋達於從政者也使處治中別駕之任夫豈不可顧屈之縣佐𨿽有材美亦何以自見邪譬之物然湛盧豪曹𨿽利不可以補履驌驦駃騠𨿽良不可以守閭韞奇抱異之士顧可使之汨沒下寮哉予曰不然君子之仕也行其道也道之所行豈以位之崇卑而有間哉子謂都尊位者可自表見邪自漢以來典大州守大郡専制數十城者不爲不多矣然奉法循理垂聲汗者幾何人哉其湮沒無聞者蓋不可稱數也子謂處下寮者無以自見邪漢之仇覽一考城簿爾唐之崔斯立一藍田丞耳然惠澤洽當時聲光照策至今舄奕而不泯也故一命之士茍志於行道於人必有濟況丞爲縣之上佐哉單父爲縣在齊魯之間孔門髙弟宓子賤巫馬期皆嘗爲宰焉以徳良之才往爲之佐民之被其惠澤也可幾矣湛盧豪曺不必陸剸兕象而後知其利也驌驦騠駃不必路極九有而後知其良也徳良勗之哉夫修黜庸國家之彛憲也向之庸者旣已黜之矣後之克修厥職者其有不陟之乎異時政通人龢循良之聲播於遐邇吾知棲棘之鳯噦噦乎來鳴於阿閣蓋有日矣徳良捧牒於邁其友董君惠爲徴言贈於是乎書

送興化王太守赴任序

治三年春天下藩臬郡縣百司各率其職來朝皇帝詔吏部考其治行庸鄙者罷歸貪虐者禠職而愼內外臣寮有賢聲者補之吏部承詔惟謹旁求博訪務得其人以稱徳意於是刑部員外郎天臺王弼存敬有興化太守之擢存敬將行請於子曰弼承乏秋臺奉教之日久矣今爲郡於數千里外不獲朝夕請益願得一言以比韋之戒予曰子之尊翁嘗倅和州以善政稱子之得於家庭之訓者深矣矧予昔以進士宰溧水愷悌之政通敏之才孚於上下今其往也施用其素得者而已奚以予言爲哉其同官諸君子皆言先生素重存敬願終教之乃告之曰郡守之職在商周爲諸侯在漢則所謂二千石也上之所承有藩臬二司下之所涖有令佐以及典幕其任不輕而重也較然矣然承上不以道則鐫誚及之涖下不以道則訕謗叢焉爲郡不獲乎上下而能安其位者鮮矣況能行其政惠其民而無齟齬乎今之爲守者其中材則茍自便而已慮鐫誚之及也薦貨獻諂以阿之慮訕謗之叢也削觚毀矩以悅之君子固不爲也其有反是者則矯亢以自髙不以道事其上暴戾以立威不以道遇其下於是乎上憎而下怨以至於僨事敗官者多矣循良之吏罕聞於時得非坐此邪蓋古之君子其律身也嚴其爲政也勤其行已也恭其存心也恕以是承上而上推其賢以是涖下而下安其政夫何僨事敗官之有潁川渤海之賢所以光於策者其道亦如是而已興化閩南名郡其民秀而文名卿偉人繼迹於朝以存敬之賢往爲之吾知期月間政通人和上下交譽而潁川渤海之治效不得専美於昔矣嗟夫自漢以來寵祿烜赫名湮沒而無聞者不知其幾而循吏如龔黃者乃獨垂芳於汗以彼較此果孰重孰輕邪存敬勉之上推其賢下安其政膏澤洽於民名聲昭於後是予所望於子也寵祿烜赫而無聞者豈予所望哉

送李大倫歸省序

古之人得一英才而訓飭之未嘗不喜動顏色若獲寶璐然歐陽子之得蘇子瞻也爲之延譽惟恐不聞於時子瞻之得秦少防也嘉奨之意毎見於詞章君子樂得英才而教育也蓋如此予自登第以來執經相從者多有其人若河東李大倫尢予之所愛重者也始予家食時大倫方丱角頴敏好學予固己愛之後數年大倫挾所長與十三郡之士羣試於有司主司得其文大加稱賞欲以首選處之同考者意見不同乃置諸第二由是聲譽赫然動江右及來京師不予愚而從之遊予與之語其气溫然以和其容肅然以恭其議論其文辭粹然以正私心喜甚以爲古所謂明睿之才若大倫者殆其人邪予𨿽不敢自擬於古之君子然喜得大倫也不啻若歐之得子瞻蘇之得少防也乃者大倫與天下士偕試於南宮予意其必首捷顧以一累黍不合有司之尺度而黜凡知大倫者皆惜之大倫曰是吾過也旅館孤燈進修益力旣而援例歸省其親於旴水之上辭予以行予察其意若有不釋然者乃告之曰科舉者士之所由以進身者爾其得失何足置欣戚於其中邪士茍道義無取焉𨿽甲俊造之選亦何足多邪予所謂望於大倫者不在於是也吾邦自宋以來號稱多士先達諸老或以道徳稱或以功業顯或以文章名皆他邑所鮮者自諸老淪謝繼者寥寥若予之昏且庸不足以追先達之芳躅矣予獨有望於大倫焉大倫之歸也尙亦肆力於學以植其徳以修其辭以底於大成他日重來擢髙科躋顯仕文章施諸典冊勛烈著於鼎彛芳名懋績洸洸乎赫赫乎追配鄕之先達是則予之所望也科舉云乎哉予年未老尙及見之其爲大倫喜殆有加於向之得大倫而喜也大倫勉之哉歸拜而翁爲道予意其亦含笑謂予言然矣大倫謝曰命之矣乃書以贈其行

送廣東防議於君赴任序

予宦遊中外三十餘年士之以賢稱者多獲接焉亷介者或短於才通敏者或不足於守求其材與行之兼優者一何鮮哉曩嵗承乏湖南藩司時襄府有大喪冬官主事於君尙徳承朝命往治其瑩域鳩工庀材諏日興役人不勞而事集眾皆推君之材事竣將歸宗藩所以犒勞贈遺之者甚厚君悉辭不受襄世子甚重之爲記其春暉之堂具著其美由是君之亷聲借借荊楚間予詢諸士大夫乃知君嘗典陶甓之政於臨淸又嘗監竹木之稅於江陵其亷以律身敏以涖事皆如在襄陽時子因嘆曰若尙徳者非材與行之兼優者邪及予入佐司防而君亦再遷爲郎中自筮仕至今十有八年而亷介勤敏不少渝其初殆所謂有恆者哉成化丙午春天官卿擇可以防議廣東省事者宜莫如君乃以其名聞遂遷廣東布政司右防議予又嘆曰君之淸操懿材吾君與吾相皆知之矣君將行其寮友郎中蕭君冕等相率請予言以贈之嗟夫君之材與行妥於人人久矣今佐名藩率其素履而已矣本之以亷加之以敏政其有不舉人其有不服暴驁其有不化者乎合浦之蠙珠自還連韶之鐘乳復出畨舶之朝貢者屏息聴命而山谷黎獠咸率條教不敢違予知君之賢名將與吳隠之孔左承相望於後先矣乃書以贈君且以塞諸君子之請

椒邱文集卷十一

欽定四庫全書

椒邱文集卷十二

明何喬新撰

序

金壇段氏族譜序

金壇段君敏繇進士出宰新城嘗念其家譜遺軼無以昭示來世乃因其叔父舒所錄先世圖譜遺文纂次成書先以系圖次以家傳又次以先世遺文與凡儒碩詩文爲段氏作者旣成委予族子棪求序其首簡按段氏有二族其一以官氏周禮所謂鳬防段桃是也其一以王父名爲氏春秋傳所謂共叔段是也金壇之段未知孰所本其先世家汴梁完顏氏蹂宋有百三公者渡江而南始家京口二子一居丹陽一居金壇日益蕃昌自百三公至縣宰君十有一世矣今觀其譜斷自始遷之祖者詳其所可知也汴梁之族不錄者闕其所不可考也旁支承繼必著其所出者不敢忘天姓之親也先世善行必紀其實者不敢誣其祖也辧昭穆之戚疏敍傳承之久近甚得古人作譜愼重之意可謂賢己予嘗考淳安汪氏之譜以魯侯爲祖番陽吳氏之譜以季札爲祖而承傳卒塟具焉皆自以爲博矣然予竊疑之數千年間或盛或衰或絕或續安知不有拜汾陽之墓者乎安知不有冒稱東坡出子者乎則其詳也乃所以爲僞也段氏之譜於有徴者不敢遺無徴者不敢紀其賢於彼逺矣段氏自百三公以來世業醫而本於儒其利澤及人者博且深矣而縣宰君以文學發身政聲赫然方將躋華陟要以顯其親以光斯譜予未髦尙及見之

晉江莊氏族譜序

陸川縣令晉江莊槪世平捧其家譜詣予請曰玆譜先君僉憲所作而槪增續之者也惟吾莊氏之先居光之固始唐龍啟中從王潮入閩始家泉之永春歷九世至諱夏者起家進士以文學風操爲名法從累官兵部侍郎兼煥章閣待制賜第泉城卒贈少師今家晉江者皆少師之云仍也自入閩至於今凡十有九世舊有譜名蕃衍記薦經兵燹散軼先君始因蕃衍遺稿旁采先世碑志以成玆譜世經人緯仿史氏之年表而家譜復完先君歿垂四十年族之生者卒者仕者隱者日夥矣不可以不錄故槪增而續之附以先世之遺事以及名公之文章總若干捲敢求先生敍之以示我後之人予考姓氏書莊氏有二皆以諡氏者也其一魯莊公之後靑兗之間多祖之其一楚莊王之後江漢之間多祖之晉江之莊或出於魯抑出於楚蓋不可考矣然魯之姓姬其先出自帝嚳楚之姓芊其先出自顓頊是二姓者又皆出於軒轅氏其源未嘗不同也莊氏自光入閩至少師始大著少師三子皆以宧業聞延及曾典郡縣位侍從者累累有焉入國朝有曰謙材者舉進士爲山西參議曰巽者戶科給事中曰亶者兵科給事中曰敏者亦舉進士爲雷州太守曰琛者僉廣西按察司事卽槪之父也簪纓蟬聯若此其盛非少師之遺澤耶嗟夫譜之作所以志吾先祖所自出孝子仁人所愼也世之作譜者予竊惑焉或非其祖而冒之或恥其先之防而棄之可謂孝且仁乎今觀莊氏之譜斷自所可知近者詳之逺者略之不可考者闕之不敢冒而亦不敢棄也眞孝子仁人之心哉繼自今莊氏子孫以學植身以禮正家以孝奉先以仁睦族以紹少師之休光而益衍其慶斯可謂賢矣不然學則不勤徳則不競以至沒世無聞焉豈不有愧於前聞人哉廼序以告爲少師之後者

安沙遊氏族譜序

福建按察副使丰城遊君取其家譜重修之凡若干捲先之圖以表其世系次之譜以紀其行實而歷朝之誥勅曁名卿峻儒之詞章附焉間屬予序之且曰遊姬姓也而我遊氏則鄢姓也姬之別子國於鄭其小宗曰遊吉者以王父字爲氏子孫世保其姓不墜焉南唐時有仕至尙書者始家吉州之蛇壠四傳至諱大托者徙崇仁之藍陂又八世至諱宰均者復徙丰城之安沙又五世爲子美子輝子美之子曰覃恩府君子輝之子曰朝奉府君朝奉實鄢氏子唐湖南節度使燧武十五世孫少從其姑鞠於遊遂爲遊氏後入國朝以來若富州司訓惟善則覃恩之後姬姓之遊也若吾與應山教諭邦貞壽光司訓弼進士理則朝奉之後鄢姓之遊也今吾欲仍遊氏歟念水木本源之義於心有未安欲復鄢姓歟則先世已戎籍於法有不可姑於朝奉之譜著其所自出以見吾宗爲鄢姓之遊而別於姬姓之遊可乎不可乎予曰可夫萬姓之繁其始一本耳邃古之時若風若姜若姬若嬴其初兄弟也兄弟之身其初一人也一人之身其初一气也果孰親孰疎孰同孰異耶先王因生賜姓所以別生類愼婚姻崇本始使人知親親尊尊之道焉耳親親仁也尊尊義也厥初生民安知姬之與鄢不出於一家不同乎一气耶惟眀其所自出而不附防焉仁義之道在是矣矧遊以氏見於春秋之世者已非一姓其在周者則遊孫伯之後也其在晉者則桓莊之族也其在宋者則公子遊之後也與姬之遊鄢之防蓋五矣亦何患於同邪憲副君因其姓之同而推其本之異豈非仁之至義之盡而得親親尊尊之道者乎𨿽然所貴乎世家者非能言其祖之謂能踐修厥猷之謂也遊氏之先代有達人而憲副君又以博學淸操有聲於時爲之子孫者尙其祗遹乃祖仕而登朝也秉忠貞之節隱而家食也修亷愼之行斯不忝其先矣詩曰無忝爾祖聿修厥徳遊氏子孫念之哉

廬陵吟溪陳氏族譜序

予友秋官郎中廬陵陳君時莊出其所修家譜屬予序按譜陳本舜後其先胡公滿以神眀之冑國於陳爲楚所滅其子孫遂以國氏宋初有諱松貞者爲廬陵教授因家城北之吟溪而廬陵有陳實始於玆傳數世至諱世榮者登進士第卒官宣教郎而其子元伯尙宋宗室女其云仍日蕃其衣冠日盛而陳遂爲廬陵望族國初有諱灌者佐太祖髙皇帝定天下累官宣城太守宏謨駿烈國史紀焉宣城嘗病其家譜散軼欲修輯之未就而歿宣徳癸丑其子致廣始考其可徵者仿眉山譜例爲流慶圖而先世之遺文軼事附焉迨今三十餘年其族舄奕繁衍不可勝紀時莊致廣從孫也復取舊譜而增修之自七世以上則仍其舊不敢輙有損益八世以下則詳考而具錄焉名卿偉人之詩文爲陳氏作者各以類附錄於後總題之日廬陵陳氏續修族譜夫族譜之作明吾之所自出也故君子愼之果吾所自出歟𨿽賤且惡焉不敢遺也遺之則黜其祖是不孝也非吾所自出歟𨿽貴且賢焉不敢冒也冒之則罔其祖亦不孝也然杜正倫世出本防而求合於城南諸杜則罔其祖矣近世吳興秦氏恥檜之姦而諱稱其子孫則黜其祖矣嗚呼古之譜其族也明之後之譜其族也亂之茍譜之而以亂之也曷若不譜之爲愈哉今觀陳氏之譜斷自其所可知而其不可考者缺焉斤斤焉尊祖睦族之意是固孝子之用心也時莊以明經登第其爲司法勤愼而文寖寖乎躋華登峻以亢其宗以昭其祖以光啟其後蓋有日矣昔唐宰相世系表以貴傳廬陵歐陽氏族譜以賢傳斯譜也安知不以時莊之貴且賢而盛傳歟

吉水王氏族譜序

山西按察副使王公充獻出其所修族譜屬予序之且曰吾王氏系出瑯琊瑯琊之王顯於江左彯華纓鳴佩玉者累世不絕宋紹聖間有諱恕者繇進士擢江西節度推官始遷於臨江之新淦推官之子諱琛又自新淦遷於吉水之五嘉塘實吾吉水始祖也子孫蕃衍或出典藩憲或入宧臺省爲邑之著族不有譜以紀之何以昭吾先世而示吾子孫哉又曰吾宗人家吉水者數千指其初一本也源流而末益分於是乎有期功之屬焉有緦麻之屬焉有袒免無服之屬焉世之薄者於其疏屬相眎如途人繇無譜以稽之也使有譜焉等而上之則出於一本旁而推之則分爲羣支𨿽百世之逺而祖考不忘宗族不散尊祖敬宗之心將油然而興矣此吾譜之所以修也子幸爲我序之予惟族譜之作所以推其本聯其支而尊尊親親之道存焉世之譜其族者蓋多有之然誕者上推古昔以爲博誇者旁援它族以爲榮不防於誣其祖乎今王氏之譜據其所可知而不失之誕缺其不可考而不失之誇推其祖之所自出有尊尊之義焉詳其族之所繇分有親親之義焉眞得古人作譜之法矣𨿽然所貴乎世家子孫者非譜其族之爲難而克紹其先之爲貴王氏之先代有達者若太保祥若司徒導皆瑯琊之望也爲之子孫者廸厥徳踐厥猷以亢厥宗斯有光是譜矣充獻出佐外臺而其從弟充實爲南臺禦史皆焯焯有賢聲顯庸有日矣然則繼太保司徒之烈而垂子孫無疆之休以光是譜者非充獻兄弟而誰歟詩曰無念爾祖聿修厥徳充獻兄弟念之哉

南丰曾氏族譜序

南丰曾君仲質捧其宗譜詣予請爲之序予謝曰子之先世以道徳文章名天下天下推爲名族與漢之華陰楊氏唐之河東栁氏並稱宗譜必得名世者序之不腆之文不足以辱子仲質曰吾先世道徳文章寂寥久矣所以請於先生者願得一言告吾之子孫以祗遹前休耳敢固請予廼受其譜而閱之首譜序得姓之由著矣次家訓正家之道嚴矣又次之宗圖世系昭矣又次之家傳世徳詳矣附以前代與當世名賢之文所以光昭世美者備矣予作而嘆曰懿哉曾氏之文獻萃於此矣吾旴大家世族不爲不多一再傳之後子孫𨿽碩且茂而文獻己不足徴此正文定公所謂嚚子憸孫也求如曾氏之文獻彬彬者一何鮮哉予爲邑庠生時嘗識仲質之先君子汝愚今歸老於家又識仲質其父子之行已渾然端且厚不失其世守閱其譜又知其子孫之茂且賢信乎其爲名族而無愧於華陰之楊河東之栁也𨿽然所貴乎名家之有譜諜者非惟使子孫知其源流所自而已正欲其知祖宗之徳業而趾美承休焉曾氏之先郕國公以道徳鳴於周而萊蕪實啟之文定公以文章鳴於宋而文昭實和之其立徳立言皆所謂不朽者也聞其風者咸思則而效之況其子孫也哉曾氏之子孫尙思祗遹前休仕則推乃祖之道於用使膏澤洽於民居則體乃祖之道於躬使徳業薫於鄕斯不沗名賢之裔冑矣嗚呼曾氏子孫尙勉之哉

瑞安鐘氏族譜序

福建參政瑞安鐘君景淸示予以所修族譜俾序之按譜鐘氏本防子之後春秋時宗伯之子州黎自晉奔楚仕至太宰食采鐘離子孫因以邑爲氏漢有鐘皓魏有鐘繇唐有鐘紹京皆以徳業光於簡冊唐之季葉有諱慶禮者仕湖南馬氏始居霅川其孫成徳又自霅川遷溫之瑞安又十有四世至諱源府君實參政君之八世祖也今譜斷自府君爲始詳其所可知也自府君以上略而不錄缺其不可考也首之譜例明作譜之法也次之系圖著承傳之序也又次之世譜紀行實之詳也亢宗鳩族必有規範故家規次之禔身正家必有儀榘故家儀次之附以列聖之誥勑昭天寵也繼以名賢之碑志表卓行也其立例嚴其考據精眞得古人作譜之良法矣嗟夫人本乎祖猶木之本乎根水之本乎源也世之昧於一本之義者往往妄附於名賢華冑以爲光耀殊不知自陷於二本矣松栢蒼寒而綴芙蓉於其顚君子固識其非類流水東入於河𨿽淆而爲一其淸濁固自可辧也人於其祖而可以二本乎二本者亦何益之有哉故歐陽子之譜其族中間失其世次者再蘇老泉之譜其族由一世之上失其次以二子之學識絕人猶且缺所不知而不敢誣其祖也如此而況於他人乎若參政君玆譜蓋深明一本之義而得歐蘇之遺意矣抑予聞之根之盛者其末茂源之深者其流逺鐘氏之先其根源茂且深矣而參政君起家進士爲朝名郎爲省膚使政聲焯焯有聞於時予知承休篤烈以紹相國之家聲以復鐘離之封邑者必防政君也傳曰公侯子孫必復其始予於君有望焉

南昌梓溪劉氏族譜序

南昌梓溪劉氏自始遷迄於今以文獻臨一鄕者蓋餘三百年矣其先本陶唐氏之裔至漢光有天下其別子荊胙土廣陵子孫因家焉荊之七世孫瑯琊內史防始徙丹陽防之四世孫隱人又徙晉陵隱人之曾孫冕爲睦州刺史又家於睦冕之九世孫奭避廣平之亂又自睦徙信之玉山奭之十世孫從禮侍父允廸宧逰江右愛梓溪民俗淳厚乃卜居焉子孫舄奕繁衍遂爲望族從禮之七世孫孟堅嘗譜其族其後屢修之至十一世孫福建按察司僉事子肅字敬之者與宗子子來復參考玉山諸譜而增修焉其立例甚嚴其考覈甚精自允迪而上推本於陶唐氏系序不紊遡流而源也自從禮而下或居或徙備錄無遺由本而支也名諱字行各從其類所以辧昭穆也生卒娶塟具著於譜所以紀終始也附以誥勑之詞昭寵貺也次以碑銘表碣之文表善行也其尊祖睦族之心藹然見於斯譜矣敬之將刻板以傳徴序於予嗟夫宗法之廢久矣能言其祖郯子所以見稱數典而忘其祖籍父所以無後也在春秋時且然況於後世乎敬之兄弟生於宗法旣廢譜諜失官之後乃能推本其祖至於百世之逺而其所譜又斷自始遷之祖而致詳焉是蓋賢於籍父而郯子不得専美於昔矣𨿽然所貴乎文獻故家者非世祿之謂也世徳之謂也夫保姓受氏以守宗祊是之謂世祿迪徳象賢克念厥紹是之謂世徳劉氏神明之冑其明徳逺矣爲之子孫者祗厥身服厥訓順厥則以成乃顯徳以宣乃令聞以纂乃前休玆可謂世濟厥美而無忝於文獻故家者矣豈眞世祿而已哉詩曰貽厥孫謀劉氏之先善於貽謀矣又曰繩其祖武予有望其後人焉劉氏之子若孫尙朂之哉

臨川洪氏族譜序

臨川洪生球捧其家譜一鉅冊托予外孫揭瑀持詣予請爲之序予展而閱之則知球乃宋忠宣公皓之裔也予因嘆曰忠宣公父子在宋以文章節義著聲於時南度已後第一流人物也始予觀球以經學教訓吾鄕俊秀學與行端且厚吾固疑其有所本也及得譜然後益信其有本非忠宣公能有是子孫乎乃爲之序曰忠宣公當靖康之變出萬死一生之計使萬里外彊悍侵陵之敵歷十五年南北通好然後放回其臣有慮其知國虛實爲後患者遣騎追之及於淮而公與同歸者張邵等已在舟中追騎相顧無可柰何及入見髙宗慰之曰蘇武不能過也命宰相與直閣之職而公數稱張浚之賢忤秦檜意遂閣詔命出領鄕郡尋又貶嶺南檜死而後得歸朝其外厄於彊敵內厄於姦臣艱難險阻靡不並嘗而公始終一節不以死生禍福累其心然公生八子曰適曰遵曰邁皆以博學宏辭進其後適與遵皆致大用而邁亦僉書樞密院事豈非忠義之報乎忠宣公始居鄱陽其後遷新安而忠宣公之弟昢爲臨川司戶者遂家臨川今球之宗是也予嘗論之爲宋使金者公與宇文虛中也虛中露才現奇遂爲金人所用而喪其守公則不然韓昉欲易其官爵以死拒之不從尼雅滿廹之事劉豫以死拒之不從烏珠訪以伐宋之策拒之不應其濵於死者屢矣然終免於死宇文虛中受金人之寵最多聚其族而居之然其後少爲抵牾全家死於烈熖子孫無噍類焉孝宗極力訪求僅得其族人紹宗命之以官俾嗣其後而公之歸也諸子相繼登兩府而遷他郡者子孫亦皆繩繩不絕宧業昭著於時忠義之報天道故不爽也詩曰毋念爾祖聿修厥徳球之子孫尙修其徳哉傳曰公侯子孫必復其始忠宣以下爵位顯矣有封魏國公者封秦國公者球與其諸子孫尙思所以復之哉予先祖文定公與忠宣公仕同朝又嘗同時固有世舊之好也遂書此以爲序以爲洪氏勉

壽孫母太淑人詩序

成化十有七年夏四月上命都察院右副都禦史孫公伯大自大同移鎭河南公將赴鎭道過晉陽謂予曰洪生五嵗而喪所恃所以保抱擕持訓誡教督俾克有立者繄吾繼母之恩及洪登進士第擢夏官郎先皇帝推恩所自封先君兵部郎中贈先妣王及封繼母劉俱宜人錫之勑命以寵嘉之今天子嗣位洪出佐汳藩尋遷布政使三轉而都內臺顧吾菲薄何足以膺之實祖考先妣之遺庥而繼母之教也念祖考先妣不可見矣繼母在堂亦已老矣廼懇請於朝以假寵於存歿於是吾祖考獲贈官階與洪同而先妣加贈淑人繼母進封太淑人今吾母年登七十而命書適下十月六日則說悅之辰也大夫君子喜吾母壽且榮相率賦詩遺吾以致頌禱之意方欲抗章歸省以展獻壽之禮而又有移鎭之命不敢顧其私將遣吾兒楷持諸君子之詩歸壽吾母子其序之俾吾兒誦之以侑壽觴庻防一解其顏也予嘆曰盛哉孫氏慈孝萃於一門矣世之爲子者鮮克盡孝於繼母而爲母者亦鮮克盡愛於前妻之子薛宣以明經致位宰相而事繼母孝養有缺君子譏之王祥事繼母朱以孝聞而朱遇祥不以道君子深憾焉太淑人愛都憲公不啻如己出而都憲公孝養誠篤不啻如己所自出慈孝之風蓋前古所鮮者玳首金葩光被天寵鳳冠霞帔其在躬天所以昭賢淑也予想斯辰也宗姻畢來絲竹疊奏裏婦喟然歆艷曰吾所以教子者盍如太淑人乎凡爲人子者亦將感奮曰吾所以持其身而孝其親者盍如都憲公乎是豈一家之慶哉予與公同登進士同官大梁玆又同官憲臺視公猶兄視太淑人猶母也顧縻祿於玆不獲捧觴上壽以罄同一人子之情廼爲之序以寓予意焉

慶長史程公七十序

韓府長史新安程公孔著生於洪武己夘四月廿日迨今成化戊子年登七十而公之配宜人齊氏先公三年生至是七十又三矣其子地官郎中用元喜其父母壽且康也前期求詞林諸公詩歌寓歸以爲壽旣又念二親具慶而不獲躬帥婦若子捧觴上壽悵然者彌日於是秋官主事謝君徳澤曁凡與用元好者相謂曰吾曹與用元或生同鄕或舉同年或仕同官視公猶父也視宜人猶母也公與宜人壽考龢豫吾曹與有慶焉非獨用元之慶而已系官於朝不獲升堂拜慶豈獨用元悵然哉廼吾曹亦有慊然者盍爲文詞以道頌禱之意因用元致之以爲公繁祉之祝可乎眾皆以爲宜而屬筆於予惟程氏新安之世家也自忠壯公著勛烈於梁垂光錫祚久而彌昌歷唐宋以迄今玆外典方州內贊鈞樞者代有其人公恵龢允肅克紹前休以儒學起家爲任邱教諭循循善誘學者歸心焉兩相親藩惟忠義是迪惟謩訓是陳用是甚見親禮年甫六十謝事而歸優遊桑梓以子恩光被命書進階朝列大夫而宜人亦被龍章之寵錦衣珠翟輝映裏閭子五人諸孫十餘人蔚然梧竹之並秀韡然芝蘭之聯芳也洪範所列皇極之福公蓋兼之矣南山有臺之詩曰樂只君子遐不眉壽又曰樂只君子徳音是茂說者謂徳爲壽之本而壽廼徳之效也公之享此繁祉者非本於恵龢允肅之徳歟是可頌已予亦與用元同年者也故爲詩遺之初度之辰良朋蒞止俾未冠者歌之以侑壽觴亦庶防南山有臺之遺意也其詩曰嶻彼黃山有菀厥靈鐘於君子維時之英維此君子忠壯之冑慶源孔濬延畀爾後廼秉教鐸於彼任邱靑衿濟濟來歌來逰來遊伊何式觀我徳爰及邦人防不是則維皇有命俾相賢藩左右諷議諤諤讜言旅力方剛嵗月未邁休老於家其樂泄泄嫓徳維媛命服斯皇嗣徳維子防有瑲何誕之月維此孟夏宗戚具來式燕且譽考皷逄逄笑言雍雍小大稽首祝壽於公淸酒維湑酌言獻之祝公多祉俾耄而期相彼蓼蕭零露孔厚矧玆君子胡不遐壽於皇上帝作善降祥委祉於公奕世其昌

慶義民黃君愈敬六十序

予爲童子時侍先冡宰之側先公每稱鄕先生陳伯賢揭敬文之賢且曰惜汝不及見之不獲考徳而問業也又曰吾鄕之俗將日漓矣吾見其兆矣然後生可畏安知無伯賢敬文其人可以表俗者邪汝宜擇而從之可也喬新謹識之退而求其人得富而好禮者數君子焉每敬而慕之且嘗見諸文字以爲鄕裏勸白水黃君愈敬予所敬慕者之一也愈敬輕財急義如古燕趙之節士好遊佳山水如晉宋之名流讀書賦詩以自樂如宋之陸務觀居鄕恂恂不敢以富貴加於人又有萬石君之風予私以爲伯賢敬文不可作矣賢如愈敬者其殆庶防乎自予出仕於朝不至鄕裏者防二十年成化癸巳予遷河南憲使便道歸省先壠訪平日所敬慕者僅存一二焉而吾鄕之俗益衰儒家之子或去而服技藝矣力田惇朴之世或變而競淫侈矣以健訟爲智而敬譲之行防矣以豪敓爲能而亷恥之節喪矣骨肉競錐刀而孝友之風薄矣當是時而愈敬所存所行獨不遷於俗表然爲一鄕之望譬之蕭艾芁芁而覩芝蘭之旖旎蓊茸欣植而瞻松栢之蒼寒也予乃喟然嘆曰先公之言於是驗矣予𨿽不復見伯賢敬文而從之防得見如愈敬者亦何其幸也是嵗九月廿五日乃愈敬懸弧之辰婣戚將合醵壽之曾君惟學先期請予言爲壽筵之祝嗟夫予之言豈足爲君重哉而予之行急不獲采金嶂之芝酌銀溪之泚以爲君壽乃舉觴而遙祝之曰吾鄕之俗漓矣安得如君者數十人以挽漓而復淳乎又祝曰使君壽臻耄期爲鄕大耋安知其無感而遷善者邪遂書之俾諸君持侑壽觴

慶黃君愈明五十序

予友黃君愈明世家廣昌銀溪之上其先君子希古以貲雄一邑蓋如古之宛孔蜀卓等然富而好禮進子姓於學故愈明兄弟皆雅飭溫裕無侈太之習焉予年十五六時愈明以故人子謁於先大夫退卽書室與予講業時予𨿽少已知敬愛之矣後數年愈明與予補邑庠弟子員遂與同舎以學其出入必偕相得甚懽又十有餘年爲成化乙酉再防於京師則愈明年已五十而予亦三十餘矣始見愈明也其風度秀美論說偉辯譬諸甘泉之芝榮光然𨿽不識者亦知其爲瑞世之物矣及與同舎其年益壯其學益充譬諸碧梧翠竹翹然蓊蔚之中其勢蓋將聳壑而昻霄矣及聚首於京則愈明渉世益深立志益卓譬諸岨之松風雪淩厲之餘龍虎躩拏不可得而狎翫矣蓋予於愈明屢見如屢不同如此非所謂進徳不勌者邪是秋愈明以上舎生擢蜀之灌縣宰甫閱月適其初度之辰朝之薦紳知愈明者喜其榮且壽也相率載酒肴以慶之且屬予言以爲愈明壽予惟孔子曰仁者壽傳又曰人有壽而後能饗諸福然則壽者福之首而仁者壽之本也愈明承先世之慶澤忠厚以始其本詩禮以濬其源其徳與其年俱進謂之仁者非邪今受天子命爲宰於錦江玉壘之間上應列宿下子羣甿立條教以宣恵澤則仁之施益廣予知其繇艾而耄期繇令而公卿蓋猶泉湧而木升也昔之語賢宰令者或飛鳬於天際或養雞於雲中此皆荒誕而不足信若愈明之仁而壽以膺多祉蓋理之可必者何必采靑城之芝餌巴穴之丹尋金馬碧雞之神而後能延年益壽也哉遂序以慶之

慶周母太宜人壽七十詩序

成化八年夏五月秋官郎中廣信周君宗用奉詔慮囚於閩予實同事焉宗用周旋八郡以洗寃澤民爲己責凡有疑必讞有寃必辧小大之獄必以情所全活者百有餘人事竣將致命於上間謂予曰是行也吾有二喜吾只若明命宣風遐裔用宏聖天子好生之徳一喜也吾母太宜人年登七十嵗十二月十有一日實維誕辰吾得便道過家奉觴上壽二喜也予以爲何如予嘆曰忠孝不兩全也久矣今子是行忠孝之道兼盡焉夫明淸庶獄以推欽卹之仁可不謂忠乎升堂拜慶以致晨昏之歡可不謂孝乎是誠可喜也已乃告凡與宗用同年者又告凡與宗用同鄕者又告凡與宗用舊且親者亦皆欣然爲宗用喜相率賦詩贈之俾被之弦歌以侑壽觴僉謂予與宗用最故屬序諸首太宜人江姓廣信衣冠族也自其在室溫恭淑愼父母鐘愛之擇所宜歸以適周氏爲贈刑部員外郎周君之配浙江防政府君之冡婦上承下禦宗婣稱賢焉員外君蚤世太宜人自誓守節訓字諸孤俾克有立旣而宗用第進士擢行又遷刑部員外郎遂進今職而太宜人拜褒封之命雕軒珠翟出入有煒裏閈歆艷焉今年躋七十發鬢皤然命服申申諸子恂恂諸孫詵詵凡世之所謂諸福者太宜人備諸一身矣昔雋不疑每錄囚徒還其母輙問平反防何卽多所全活母喜笑異他時蔡君謨以忠鯁立朝仁宗嘉之曰有子如此其母之賢可知特賜冠帔以寵之宗用之歸也錦衣玉節率諸弟爲壽太宜人問平反防何縷數以對亦將喜笑爲加餐矣入奏楓陛喜動天顏推賢所自安知不有冠帔之寵如仁宗於君謨之母哉宗用之喜又當何如也廼書之以弁羣玉

賀南京刑部左侍郎阮公致仕序

治三年夏五月南京刑部左侍郎阮公以九載考績至京上疏懇請謝事聖天子不允增俸二級俾復厥任公以先隴在長子者爲水所圯乞便道歸省墓而後行上許之公抵家拜謁墓下奠祭而加封樹焉事竣戒行旣而疾作廼奏疏申前請且曰臣歷官三十有七年犬馬之齒六十有八年矣精力耗不足任奔走智慮衰不足贊廟謨惟陛下哀憐賜臣骸骨以歸幸甚上覽其疏而憫之廼進公資善大夫俾休於家蓋異數也命下之日公卿大夫皆欣然曰吾君優禮老臣之恩阮公明哲保身之節可謂兩得之矣顧公已歸不獲執巵酒爲公壽廼屬予爲文寓至長子以頌且賀焉予惟君子出而致用勛烈著於國恵澤洽於民者固鮮茍或有之然晚節末路沈酣寵利卒與禍俱其得釋軒冕之榮遂雲山之樂者尢鮮也公自登進士第爲廷尉有明允之譽爲郡守有循良之稱佐大藩以至爲方伯著旬宣之績及遷都憲蒞閩陜威恵所加夷夏悅服入佐司馬以至今官聲望尢重所謂勛烈恵澤公無歉焉及將老也又能捧身而退承天子之寵光登山而遨望歸岫之浮雲踞石而歌和考槃之雅調回視昔日惴惴於憂患之途不啻脫鯨波之滈溔而泛畫舫於安流也出羊腸之崛峍而鳴和鑾於康衢也所謂釋軒冕而樂雲山者公實有之嗚呼韋賢致仕而去可謂審明哲之防矣然在相位功業無聞焉冦平仲出入將相可謂有功於國矣然老不知退卒爲姦人所擠二公所不能得者公兼而全之可不謂賢乎予少公五嵗然衰且病甚於公乞身之疏屢上而未獲命未知何日得如公之歸也序以賀公不獨頌公歸休之樂又以識予歆艷之私云

慶太常林先生八十詩序

古之君子道弸於中文彪於外者多矣然際盛時得推所學以黼黻休明之治者蓋鮮幸而有之然或困於憂患阨於疾疢其介繁祉享修齡而康豫於晚嵗者尢鮮韓退之一代文宗也困阨頓躓終其身其所遇何如哉歐陽永叔繼韓而興𨿽嘗致位兩府然歸潁僅數年享壽六旬有六而已其於所謂壽且康者有歉焉若夫際盛時享多福而得韓歐之所未有者予扵太常少卿兼翰林學士莆陽林先生見之先生生於光嶽气完之時稟龢厚淸明之气其爲學也博而精其爲徳也溫以肅其發於文也簡鬯淵永有古作者之風早遊場屋已有盛名遂以進士及第官翰苑掌帝制秉史筆侍經筵累遷今官凡朝廷玉牒寶冊之文金匱石室之紀先生皆與執筆焉公卿大夫紀功燿徳之銘名山大川釋老之碑多出其手屢典文衡所得多知名士歷官三十餘年所謂憂患疾疢未嘗一及其心身先皇帝在禦先生以年滿七十數求去優詔不允今天子嗣位之初先生求去益切乃得致仕南歸超然物表極山水之娛有子五人孫十人而季子載諸孫劍皆中鄕貢進士其講業郡庠邑校者又數人盛矣哉韓歐所未有也成化己丑先生年登八十而康彊龢豫如壯者十月乙夘乃先生初度之辰逺近奉觴胥慶今福建按察使劉公叔榮語寮佐曰先生之壽且康豈惟林氏一家之慶實斯文之慶也吾與諸君子非先生之門生則其所與進者也頌禱缺焉於心獨無歉乎乃相與屬筆於喬新焉喬新嘗讀南山有臺之詩觀詩人所以祝願君子者不獨頌其徳而又祝其壽不獨祝其福備於身而又祝其福延於後可謂善於頌禱者已先生克享多祉於南山有臺之所祝願者兼之矣敢竊取斯義作詩七章以爲先生壽以致羣公頌禱之意云其詩曰

巖巖壺山作鎭海瀕郁玆靈龢誕生碩人維此碩人有徳有文神介之福百嘏駢臻

右一

其徳維何仁義是蘉其文維何黼藻斯皇乃薦於鄕乃第奉常乃登玉署斯文之光

右二

玉牒瑤編彛卣之銘追琢其章金薤晶瑩乃陟容臺躬秉寅淸韡矣厥榮赫矣厥聲

右三

黃髮皤皤宣力孔多乃懸其車乃休於家莆山之阿莆水之沱以詠以遊以嘯以歌

右四

維此十月八袠開祥宗戚具來式燕於堂我有防酒亦有羔羊薄言獻之祝公壽康

右五

壽康伊何伴奐爾遊繇耋而耄以承天休相彼玉瓚注玆黃流君子有谷多祉是遒

右六

天祚碩人俾多賢子爰及孫曾世載其美克振其光克纘其慶篤斯不忘錫類家邦

右七

封刑部左侍郎杜公挽詩序

成化十有七年春三月封刑部左侍郎金堂杜公以疾卒於家凡知公之賢者識與不識咸賦虞殯之章以寫其咨嗟憫悼之情其子敬修萃爲巨帙屬予序之予生也晚不及拜公之舄履下然與公之子同官知公之善行頗稔故不敢以不文辭公蜀人也天資醇篤鄕推長者其行事往往與蜀之先哲暗合蓋非勉而能者昔範景仁之兄鎡卒於隴城景仁訪求其遺孤躬字而教之俾克有立蘇老泉之父序當兵亂之後人不知學序篤於教子已而仲子渙以進士舉季子洵以文章顯陳省華之子堯叟堯佐相繼登相府堯咨亦爲名法從而省華恂恂然未嘗以勢位驕其鄕裏三君子皆蜀產也公少喪二兄而公撫其孤恩逾已出咸底於成可以趾美範公矣金堂素乏進士公力教其子以學所以淬礪之者甚至旣而敬修擢髙科位司冦義方之訓蓋無愧於蘇公也自始封至其卒三十餘年薦被命書宗戚鄕裏以爲榮而公益以謙愼自持嵗時蠟社相與盡其歡不爲表襮有陳公之遺風焉世嘗言古今人不相及以公所行校之三君子者有以異乎公之嘉言可以警世卓行可以範俗者甚多觀此三事則其餘可以類推矣公眞所謂長者哉夫挽詩之作所以哀人之不幸也公官封三品享年九十有一子六人孫十有二人曾孫又六人所謂榮名盛福公蓋兼而有之奚不幸之有然諸君子猶有哀挽之作者蓋悼善人云亡而惜後生不及見先輩之風猷也欲知公者誦諸君子之詩而考予之序庶有以得其槪矣公諱榮聰字惟徳竹軒其別號云

南京刑部侍郎陳公挽詩序

成化十有八年冬十二月詔以都察院右副都禦史廬陵陳公爲南京刑部右侍郎時公巡撫貴州將赴任便道歸省先隴得疾遂不起訃聞天子遣官諭祭且命有司治塟事朝之大夫君子知公者皆揮淚相弔且賦虞殯之章以寫其咨嗟痛悼之情公之子鄕貢進士旦稡爲一帙屬予序蓋以予與公相知最深故也公諱儼字時莊世家廬陵之吟溪少頴敏好學弱冠講業於大司馬蕭文昭公之門文昭公器之妻以其子學成去應進士舉遂登甲科擢刑部廣東司主事遷湖廣司郎中有賢聲陞山東防政再遷布政使賢聲益著朝廷滋以公可大用陞佐內臺出蒞南鄙公在刑部凡小大之獄必求其情大司冦四明陸公賢之四方有疑獄有司不能讞者輒屬公往訊之公所推斷罔不心服嘗奉勑錄囚南畿平反甚眾其在山東適遼左用師公督芻餉規畫精密士飽而民不勞嵗大歉躬歷郡縣發倉儲勸富室以賑饑羸多所全活東人徳之其在貴州苖民構亂四出防剽公督兵進討誅其渠帥而宥其脇從羣蠻畏懷相率詣轅門請降獻羊酒以犒師及南臺之命下士大夫相語曰南都自是無寃民矣世方仰其大有爲而公遽以疾卒嗚呼豈公之命止於是邪抑民之無祿而天莫憗遺也予與公同登進士同官刑部同受知於司冦陸公予出佐閩臺而公亦出參東藩及公宣撫貴州而而予亦宣撫晉陽旣而予被召入佐司冦而公亦有南臺司冦之遷蓋與公周旋三十餘年交誼之篤自謂景仁君實不能過也方期與公宣力南北以各卒其平生報國之志而公遽舎我去矣鳴呼哀哉挽詩之序予不忍言又不忍無言也姑述公履歷之槪冠於篇端以致予意焉若其治行之大世系歷官卒塟之詳則國史有傳隧道有碑幽竁有銘予可略也

憲副遊公挽詩序

成化八年冬十一月福建按察副使丰城遊公以疾卒於官寮友哭相弔曰天奪予良友予何從聞規誨之言邪諸生亦慟哭曰天奪予良師予於何考徳而問業邪閩之致政之老裏居之良亦咨嗟涕洟相唁曰天奪予良大夫孰爲吾閩成材而阜俗邪於是相率賦虞殯之章以述公之行而冩其哀悼之情公之子直祥彚爲一帙而屬予序之公諱明字大升世爲江右儒家弱冠遊場屋已赫然有盛名旣而領鄕薦登大學得盡友天下名士而讀所未見書其學與行益卓乎不可及登景泰辛未進士擢刑部主事轉員外郎出僉福建按察司事董學政九載將奏績就陞今官敭歷中外二十餘年懿材淸徳爲時偉人天下士大夫識與不識稱其賢者無間言蓋公之爲人其存心也公而恕其接物也肅以和其施於政也嚴而不殘其與人交不矯矯爲異亦不翕翕爲同導其善規其不及侃侃務盡其誠其教人也以涵養徳性爲本以辧析義理爲要斥佛老詭戾之說曰吾道之蠧也黜時文軋茁之怪曰大雅之蠱也開示存心致知之方曰作聖之階梯也以故寮友歸其誠諸生服其教而大夫君子仰其賢此哀悼之詞所繇作也嗟夫公之存也人愛而敬之其歿也人哀而悼之所謂生榮死哀庶防乎無憾矣或者則謂賢者必貴仁者必壽天道之常也公賢且仁然官止四品年僅六十其道未大行於時天之難忱蓋不能無憾焉予以爲不然上蔡謝先生程門之髙弟也然官止莞庫而已東萊呂先生有志於道學者也然年僅四十有五而已天之不可必也久矣公之位𨿽禾躋於通顯其年𨿽未臻於耋耄然較諸上蔡東萊所得則過之矣亦可以無憾也予故序諸捲端以慰士君子之心而解其悲悼焉公號闇然其卒也諸生私諡曰貞介先生云

泉庵饒處士挽詩序

吾旴南城饒邦獻詣予拜且泣曰先君泉庵處士以今年夏四月十有六日棄諸孤得年六十有一惟先君晦迹泉石不求人知平生所行任性自然非有驚世駭俗之行世亦無繇知之者不肖孤大懼先君身沒而名無傳焉竊聞古之逸民所以有聞於後世者未必皆其自致也賢人君子聞其善而著之文字則遂以不朽耳故不肖孤求當世大夫君子作爲哀挽之詞以頌先君之善惟先生序而傳之庶防先君借是不朽焉予曰是孝子之用心也而宗爲一鄕之望予知之熟矣然予自少宧遊四方不獲與而翁接家世之詳所存所履之槪能言之乎邦獻泣而對曰我先世家鄱陽宋初始遷撫之宜黃其後又自宜黃徙南城之上湖宋末又徙邑東鄕之雙溪今羣從子孫殆數千指故名所居之地曰饒坊先君諱淸字尙亷泉庵其別號也少服祖考之訓力田治生不求聞達與人交一本於誠不漫爲然諾裏之人以爭訟來質者是是非非率其心而斷之罔不信服生四子延名師教之俾不墜其家此先君之行也不肖孤又聞之王承福一圬者耳以昌黎之文而傳揚潛一梓人耳以河東之文而傳況先君詩禮之族世以善聞鄕推長者非承福與潛比也顧乃湮淪無傳則諸孤不孝之罪大矣惟先生圗之予曰如子之言是可以傳矣泉庵以惇朴持其家以信義行其鄕以詩書教其子可不謂賢乎而邦獻嚴其親之終惓惓欲信其善於後世可不謂孝乎父賢子孝是眞可傳矣𨿽然承福與潛所以有傳者以昌黎河東之文而人喜讀之也顧予不腆之文人孰讀之惡能使而翁不朽哉姑序之篇首使誦諸君子之詩者有考焉傳不傳非予所能必也

大尹楊君挽詩序

予友壽光尹楊君元霽旣卒凡士大夫知其爲人者識與不識皆咨嗟慟悼或爲詩歌以哀之福建防政鐘公景淸懼其久而散軼也彚爲一編而屬予序之予素知元霽而哀之尢切者顧能已於言哉昔韓退之於孟東野道其命於天者以送之予取以爲法焉元霽諱昕溫之瑞安人也少以頴敏好學聞予先公爲溫守愛其溫粹選爲邑庠弟子員元霽益肆力於學羣經百氏無所不窺未弱冠領鄕薦試於禮部輙不利人皆曰非學之罪元霽之命也久之以大學生待選銓曹時先公爲吏部尙書知其賢欲處之左右防司封缺主事將以元霽補之而元霽鄕人有官近侍者媢之乃倡言先公欲以要職私門下士羣議嘩然先公嘆曰是楊生之命也以生之賢何職不宜爲遂擢知上海縣事元霽至上海蘇枯齦彊政以大龢未防丁內艱去服闋至京適華亭缺知縣華亭上海鄰邑也其士民稔知元霽之治狀相率請於朝願以元霽知華亭詔從其請元霽以治上海者治之盜遁姦革益赫赫有聲部使者薦其材任禦史遂召試事禦史臺今冡宰崔公嘗巡撫南畿素重元霽每爲羣公道其賢防知臺事者與崔公有隙且疑其私於元霽竟黜之復以舊官知壽光其治壽光如治二邑民咸安之有古循吏之風焉凡知元霽者方期其大用而元霽不幸歿矣嗟夫學如元霽賢如元霽有治聲如元霽受之於大臣如元霽其都重位建崇勲以光顯於時可必矣然卒終於一縣尹而不克大其施豈非所謂命邪豈傳所謂天道無親常與善人者固不可信邪抑術家以甲子支幹推人壽夭貧賤貴富者固一定而不可易邪然元霽平生於進退升沈處之澹然於所謂命者固知之矣故予道其命於天者以序其挽詩亦元霽之志也若其世系治行之詳則翰林學士莆陽柯先生銘其墓矣玆不贅

介庵倪先生挽詩後序

予讀遷固以下諸史而考古之韋布之賢見於逸民獨行傳者代不數人上下千餘年其可見者數十人而已因竊嘆曰世如彼其逺也砥節厲行者如彼其多也而見於史者如此其寥寥也豈立言君子固有所遺邪抑爲之子孫者不能振而發之邪是皆可悲也及讀介庵倪先生虞殯之章又嘆曰是足以傳矣太史氏傳逸民獨行者於此有徴矣蓋先生孝友正直君子也髫齔時父仲斌甫坐防累謫它郡先生號哭追送躑躅江滸不忍歸見者嗟異及父歸則先生長矣凡可以悅其親者靡不致力焉諸弟欲析居先生不能止貲產惟諸弟所擇旣析居而二弟以逋負屢破產先生輙分所有賙之裏氓爲閭右所淩死非命其孤弱不敢言先生爲直之於官抵閭右罪近舎有古戰爭地每夕燐靑熒起沒過者多顚踣先生嘗率家僮拯之所全活甚眾其孝友正直之槪如此則其修諸身行於家而施於其鄕者可推而知也先生之歿也少宰葉文莊公表其墓翰林學士楊先生銘其竁廣東防政劉君欽謨又傳其事而名流畯儒知先生之賢者又相率賦詩以致其哀悼之意焉先生之子湖南防政良弼稡爲一編屬予序之嗟夫諸君子之言足以發幽光而昭潛徳矣良弼於父之善可謂能振而發之矣先生之行焯焯有傳可以無憾矣昔歐陽子傳李自倫其事迹無可紀次而其名氏見於公牘者亦謹書之蓋惟恐其善之不傳也後世作史者復有歐陽子據諸君子之詩以考先生之行而敍述之其聲光照映簡冊豈獨李自倫哉先生諱珣字廷珙世家嘉興之平湖介庵其別號也以子貴封吏部司勲主事云

椒邱文集卷十二

欽定四庫全書

椒邱文集卷十三

明何喬新撰

記

道南祠記

皇帝紹膺景命之初蕭山耆俊相率請以宋龍圖閣直學士山楊先生從祀孔廟詔儒臣僉議可否以聞少保吏部尙書兼華蓋殿大學士南陽李公曁翰林詞臣具陳先生師友淵源與其言行之槪請命有司於先生故郡立祠春秋致祭以表聖朝崇儒重道之意以慰後覺景模仰範之心制曰可且賜祠額曰道南而以豫章羅先生延平李先生配享禮部下延平府建祠奉祀如式福建提督學校僉事丰城遊君大升躬相地於郡治東北旗山之麓而督所司營之知郡事淮西鄭時宗良以祠役爲己任斬材於野伐石於山工取於僦徒取於傭爲祠堂五間齋房左右各六間神廚庫房三間中門以省牲品外門以嚴辟闔工未訖宗良以憂去郡西蜀馮孜師虞繼之凡塈垐之未畢者丹雘之未施者築構之未成者以次就功繚以崇垣表以華扁經始於成化二年十有二月以五年秋八月落成未防師虞徙知邵武今知郡事晉陵盛顒時望以是祠之建有闗風教不可無紀琢碑中門請於遊君屬予書之嗟夫孔聖孟子旣歿吾道之不傳久矣士之爲學其卑者溺於訓詁而不知性命道徳之防其髙者淫於佛老而惑其虛空寂之說豈復知有所謂道學哉矧七閩僻在南服自薛令之以進士舉士知科目之榮矣自歐陽詹以文學顯士知文章之重矣至於道學之說則槪乎未聞也及河南二程夫子得孔孟不傳之學於遺經然其學行於中州未及南國先生以絕倫之資生於此邦聞程夫子之道北之河洛而學焉窮探力索務極其趣及辭歸夫子送之曰吾道南矣故一傳而得豫章再傳而得延平三傳而得紫陽朱夫子集諸儒之大成紹孔孟之絕緒其道益光而西山蔡氏勉齋黃氏九峯蔡氏北溪陳氏相繼而興閩之道學遂與鄒魯同風其波及四方者皆本於閩嗚呼盛哉揆厥所自先生之功大矣而祠事弗舉者三百餘年非缺典歟我國家以道爲治凡敷政立教一本於儒肆我聖皇舉玆曠禮非獨崇祀先哲而已蓋所以風勵學者向道也士之拜祠下者其尙祗若徳意景仰前休以振斯道於無窮斯善矣不然科目而已耳文章而已耳是豈先生之學亦豈朝家所望於南邦之士者哉願朂焉

福建提刑按察司題名記

福建提刑按察之職按察使一人副使二人僉事四人所以飭憲度糾吏治而理民訟者也其後又增置副使三人僉事一人以董學政以巡海道以典坑冶以督屯饟凡十有一人宋元官於此者皆題名於石入國朝以來缺焉予懼久而無徴乃與按察使淳安洪公副使丰城遊公曁同官諸君子稽諸故牘防之郡乘質之俊得按察使陶公垕仲以下十有五人副使王公璉以下三十有七人僉事謝公肅以下六十有三人刻著於石其間或不知爲何許人或失其履任之嵗月蓋吏牘散軼不可考故也予惟國初迄於今百有餘年官於此者奚啻數百人今可考者僅此而已其焯焯知名者僅十三四而不可識者大半焉嗟夫君子之生世惟立徳立功乃可以不朽否則秩之崇祿之丰沒未百年人覩其名而莫之識也豈不惜哉凡我同官君子端乃心礪乃操以修乃職以成乃徳毋哫訾以狥時毋脂韋以干譽毋動於毀譽禍福而不知所以自持庶乎有令名於永永世矣不然後之眎今亦猶今之眎昔也嗚呼可不懼哉

表忠祠記

洪武元年春正月天兵入閩諸郡守臣相率迎降元漳州路達嚕噶齊哈拉衮公達哩黙色死之公素有恵政民聞其死走哭庭下聲振地共斂塟於城東門外三十有三年故戶部尙書夏忠靖公始刻石表其墓迨玆百有餘年墓圯而碑亦僕大姓頗侵其塋域成化己丑春予行部至漳公之孫朝輔詣予愬之予亟命郡守佐復其塋域加封樹焉且語之曰忠臣名賢墳墓嚴禁樵牧國有著令況大節崪然如公者顧可使其遺壠蕪穢邪矧閩俗尙淫祠凡淫昏之鬼廟貎相望而公之忠烈不得祠焉抑何好尙之異邪於是知府英山王文通判淩江李玹推官南城江白請卽公塋中作屋三楹以爲漳人曁公子孫嵗時拜奠之所以是嵗夏五月己亥肇事至六月甲子屋成表以綽楔而予題其額曰表忠僉謂予宜記之按史公西域人字子初哈魯衮蓋其氏也少以良家子宿衛忠勤畏愼爲眾所推及長屢欲薦用之輙以母老固辭母歿服除年已四十矣猶杜門無仕進意東宮素知其賢命中書奏官之擢江浙行省宣政院崇教累轉奉議大夫福建行省理問與平章政事雅克齊巴哈同赴任時巨盜據省治不得入公爲平章畫防募民兵環而攻之盜出戰輒敗度其勢蹙廼撤城東圍使得奔盜競出卽勒兵殱之遂復省治時至正二十二年也尋轉是官階朝列大夫公至漳屬兵燹之餘民憊甚公撫凋殘繩豪猾詢庶政之利病而興革之民用大和及我師取省治郡縣皆降公嘆曰吾不才位三品有死而已俄報招諭使者至吏白公郊迎公語之曰爾第往吾將出矣乃朝服焚香北面再拜曰臣四十始仕不數年致位二千石國恩厚矣今力不能禦義不忍降惟以死報國耳遂引斧砍其印且篆書其笏曰大元臣子卽就坐防佩刀自剄旣死手執刀按膝坐毅然如生蓋公之大節如此嗚呼忠義人心固有之天也而鮮克蹈之元有天下百有六十餘年其入主中國又防百年方其盛時章逢之士立其朝食其祿者不知其防及危且亂也或走或降或賣國以爲利所謂守圉之臣誠死封疆以允蹈其忠義之天者惟公與余忠宣公無愧焉忠宣之死我太祖髙皇帝詔立廟安慶以旌其忠聖謩宏逺矣而公之死有司不以聞故褒贈不及焉今皇帝嗣位首詔天下凡忠臣義士之墳有司悉爲修治玆祠之設所以祗遹聖謩而欽若明詔也嗟夫人固有一死彼走而降而賣國爲利者後公而死逺者十餘年近者四三年耳顧今安在哉公死百餘年凜然猶有生气其精爽耿耿固將仍羽人於丹邱從重華於縣圃𨿽死猶不死也予觀世之人平居以忠義自許及臨小利害若毛髮然輙縮恧不敢爲視公之從容就死不惑何其烈也予於是重有感焉爲之記不獨著公之大徳且使拜公祠下泚然自省焉

江西布政司黃冊庫修造記

郡邑黃冊建庫藏之重民數也我太祖髙皇帝受天命以有天下疆理之廣逺邁漢唐列聖休養生息戶口滋殖亦非前代所及舊制天下版籍每十年輙攺造繕冩旣成獻於天府蔵之後湖庫副在布政司者蔵於架閣庫江西布政司所統郡縣旣廣版籍尢多庫不能容則別蔵於章江門之城樓及廣積倉之別室天順八年左布政使莆田翁公世資以爲黃冊蔵於它所非先王拜民數孔子式負版之意乃度地城東得故鑄錢庫廢地建庫房五十間防事三間作門以謹啟閉鑿池以防郁攸之災悉徙郡縣所上黃冊弆藏於此嵗命幕職一員吏一人卒徒二十人責以典守然創始之初規制未備成化十八年左布政使福淸王公克復右布政使三山陳公煒以防事隘陋撤而新之前爲視事之防後爲燕休之堂翼室庖湢等房以次列置又作中門以嚴出入凡爲屋十有三間嵗久寖圯未有葺之者治五年左布政使宜興沈公暉來蒞玆藩周覽及是顧棟橈瓦落地堙墻傾乃與右布政使防稽韓公邦問防政太康陳公瑗當塗夏公祚防議姚江朱公讓天臺潘公祺髙要李公魁議曰黃冊朝廷所重黃冊完具則敷政出令可倚而定也今藏冊之所傾獘如此不可以不葺遂相與計材慮役具白於鎭守太監桂林鄧公原巡按監察禦史姚江韓公眀皆以爲宜沈公乃命照磨吳應鵬鳩工庀材卜日興事橈者易之落者補之堙者濬之頺者築之又於堂北作樓七間以逺渫污前爲步廊以便校閱樓南爲甬道十有六丈以達於堂後凡用木三千七百章瓦甓黝堊鐵石之用稱是經始於治六年六月以是嵗九月訖工是役也財取諸在官之羨錢役取諸負辠之囚徒而勞費蓋不及民旣成修梁傑棟堅磩崇墉稱其爲蔵典籍之所者沈公以書屬予記之予惟王者以民爲天而黃冊所以紀民數也蕭何在漢入闗之初先收圖籍傅崇在宋手自書籍躬加隱校古之名臣未有不致重於此者我國家紹古致治尢重版籍藏冊有常所造冊有常時誠以爲版籍者治忽所系也今沈公與諸君子祗徳意敬民數髙檐大廈庥而蔵之誠知所重矣繼自今稽戶口之登耗者在是攷墾田之多寡者在是辧兵民驗主客以令徒役者又在是其有資於治道豈淺也哉夫一庫之作似不必書然所系甚重不可不書於是乎書

新城縣重建譙樓記

新城爲縣自宋南渡始析南城之半爲之立治所於黎川始爲縣者建譙樓於縣治之前上置鼓漏以辧昕昏下設閎闥以嚴啟閉繇宋至元繇元至我朝幾四百年樓之廢且興屢矣治三年秋畢方扇毒穹檐傑棟化爲煙燼士民憾焉樓燬之二年金壇段侯敏繇進士來宰是縣察政之疵民之病梳剔而摩拊之凡有所爲本之以亷行之以仁民旣感悅顧譙樓久廢無以昭等威竦觀聴乃圖興作謀諸寮佐僉以爲宜時江西布政司防政陳公瑗以公事蒞縣侯具以白之公以爲縣有麗譙禮法所宜檄下從之侯方防計帑蔵羨財以爲構築之需民聞之相與語曰吾侯亷非便其私圖者又曰吾侯仁非時詘舉贏而妨我穡事者歡然佽助或輸金粟或出材瓦無有後者侯乃鳩工令徒相方視址卜日而興事焉又擇鄕老之材者董其役令史之勤者執其程以畚以築以斵以削經始於六年冬十有二月某日至明年夏六月某日而迄工焉爲重屋五間其崇若干尺廣若干尺侯合賔屬士民登而落之溪山之勝近在目前棟宇之麗輝映霄漢境內士女偕來遊觀咸以爲前所未有也於是邑之舊以裏居之賢以爲侯作麗譙民不勞而事集不可無文字以垂永久廼因予族孫進士垕求紀成績予惟譙樓之作鼓漏蔵焉日之昕昏於是乎辧官之作息於是乎節民之觀聴於是乎齊其所闗亦重矣昔者周之諸侯興居無節來詩人之刺宋之邑長更鼔分明應名臣之薦侯之此役豈尋常構築之比邪然非侯之防且仁素信於民吾恐執撲徒煩不免於怨且誹也今怨誹不形又欲垂諸永久非侯之賢而能得之乎是役也經營皆侯主之贊其事者縣丞咸陽黎君瑄主簿龍泉祝君達典史曲阜顏君彪董其役者鄕老黃公鼐許叔能許延泰執其程者縣史蕭任也故故牽聯書之而助財宣力者具列於碑陰

江西治城新建譙樓記

皇明奄甸九有稽用周漢唐宋之制分畫天下爲十有三道各設都布按三司以統理之江西爲南服大藩南昌則古之豫章郡三司之治所在焉舊有譙樓在城南普賢寺洪武中始徙建於治城東湖之上廣濟橋之南外爲飛檐五層內爲重屋三層鐘鼓畫角列置其上樓之後爲陰陽學前爲臺以奠日圭爲室以置壺漏及居昕夕之司其事者嵗久寢圯𨿽屢修葺僅支其欹仄補其敝漏而已比年以來則岌乎將壓矣鎭守太監鄧公原謀於巡按監察禦史鄧公公輔欲攺作之以嵗艱民病未暇爲旣而禦史鄧公代還公又與監察禦史張公縉王公恩議曰譙樓之設所以謹莭而授民時也顧傾圯日甚及今圖之猶有材瓦可用者一旦壓焉將榱折瓦破而勞民傷財滋甚今嵗丰政簡庶可興役乎二公皆以爲然公又合三司長貳謀之亦皆以爲政體攸系相與贊其興作退而鳩工庀財諏日興事求大木於湖湘得瓌傑之材可爲柱者四公喜曰是可以任重矣風雨震淩不能動也分命有司斬木山巓陶瓦水次命南昌府同知張汝舟撤而新之其故材舊瓦堅致可用者亦所不棄於是拓其舊址而築之圜周四十丈因其舊規而構之其崇七丈重屋飛檐皆如其舊陰陽之署壺漏之室司事者棲息之所以次新之凡爲屋十有八間徙日圭之臺於大門外欲便於測景也又以舊路狹隘市民地以廣之湖波蕩激築石隄以桿之作門以臨通衢扁曰授時凡用木以株計者新舊九千三百六十有六瓦以片計者新舊二十四萬九千三百四十有四鉄石黝堊之需大率稱是然費出公帑工出傭賃而勞費不及兵民始事於治甲寅冬告成於丙辰春閏三月崇檐翚飛疏櫺虛敞自逺望之崪然若出霄漢之上登髙臨之超然若在埃之表咸以宏壯瑋麗前所未有稱其爲南服大藩者公曰是役之勞與費亦大矣不可以無紀於是憲副吳公瓊具事之顚末屬予記之予惟時以作事事以厚生爲政者之先務也今鄧公與諸君子汲汲修葺是樓伐鼓鳴角以警昏昕測景眎刻以節晝夜非急所先務者乎曽文定公有言禮必有隆不得而殺政有必舉不得而廢若玆樓之建是也是役也協謀勸相者布政使祁公順洪公鐘按察使陸公珩防政洪公漢閭公鉦副使吳公瓊趙公艮談公俊防議潘公祺王公有恬僉事黃公仲昭張公源潔郭公秉昭茆公欽沈公淸指揮同知何公升僉事馮公泰單公暠楊公泰戴公賢詳書其實俾是邦之人百世之下於諸公之勤尙有考焉

新建巡撫院記

皇帝卽位之七年汀贛姦氓合爲冦其始甚防萑苻狗防之盜耳郡縣有司無逺略不急逐捕其勢寖熾而嶺南湖湘之不逞者從而和之四出剽掠刼富室燔民居掠帑蔵殺官軍哄然爲東南郡縣患有司始駭而圖之備其東則發於西勦其南則竄於北時鎭守江西太監鄧公原曁巡按監察禦史布按三司議以爲盜之未平以政令不一而鄰境有司不肯協心故也宜設巡撫憲臣置司要地以節制之而割附近郡縣以之則盜易平也乃合辭以聞皇帝兪其請爰命大臣愼選方嶽重臣有牧民禦眾之才者以授之得廣東左布政使金公澤遂遷都察院右副都禦史俾巡撫江西兼督閩廣湖湘之地置司於贛而割江西之南安贛州建昌福建之汀州廣東之潮州恵州南雄湖廣之郴州焉四省三司皆聴節制賜之璽書許以便宜行事公旣至贛而贛舊無巡撫治所於是鎭守巡按三司諸公謂公奉勑巡撫一方兼督四省事體至重不可無建牙駐節之所廼請於朝命副使談君俊防議李公魁鉤校府庫羨財市材僦匠卽贛城中擇地營之前後堂五間穿堂兩廊大門儀門廊廡各若干間東左建寢室又東則建賞功所大門之外立撫安鎭靜二坊牌屏墻之南又立三司防以爲巡守兵備防議白事之所經始於治八年十月落成於明年閏三月穹堂峻宇髙閎崇墉規制壯麗它鎭所未有也凡公政令之布賞罰之施皆在此諸帥出兵受律獻馘亦在此郡縣百司政有弛張亦必至此白之而後敢罷行焉而贛遂爲重鎭公旣蒞政盜遁姦革兵民以安旣而廣東守臣謂韶州地險民獷且於潮患爲近宜以公朝議皆以爲然遂以韶州屬公所轄公以贛有巡撫院實自今始以書屬喬新記之竊惟自昔帝王疆理宇內固貴乎任用得其人然亦必政令出於一昔漢有西羌之警命趙充國出鎭𨿽彊悍如辛武賢者不得撓其策宋有西蜀之變命張詠出守𨿽驕貴如王繼恩者不敢拂其言此二公所以能成功也夫以數郡之地分爲四省政令不一心力不齊安能成功乎聖天子納用羣策舉而付之於公自東䢐西延袤數千餘里皆受節制廟謨宏且逺矣今公祗奉綸音以節鉞鎭玆要地朝下一檄而諸藩奔走恐後夕馳一使而列閫罔敢差池異時羣盜屏息四境晏然丰功偉烈銘彛卣而垂竹帛豈直追蹤趙張二公而已哉公字徳潤由名進士敭歷中外所至有賢聲所謂有牧民禦眾之才者公眞其人也遂爲之記

兩浙都轉運使前建昌太守江侯生祠記

成化五年春兩淅都轉運使新安江侯致政歸其鄕始侯宰吾邑守吾郡皆有恵政自侯秩滿而去吾郡之人思之不已而吾邑之人思之尢深及聞侯致政而歸也邑之舊黃愈宣偕其從弟愈敬妹壻曽惟學曁吾弟喬年等相語曰侯之愛吾民不啻父母於子也而吾民愛侯亦若子之於父母也子於父母忍一日弗覿其儀容邪方侯在縣吾民日瞻拜焉及在郡吾民以事至郡者時瞻拜焉生祠可無作也自侯去我而官於浙吾猶覬其進位藩屏旬宣吾邦得以展瞻拜之敬今侯致其政矣吾民無復望矣生祠可無作乎眾皆曰然相與擇地於縣東隅作屋三間肖侯像其中前爲亭三楹以爲展拜之所嵗時必謁焉飲食必祝焉水旱疫癘必禱焉事有不平者必號於庭而愬焉旣而以書抵喬新曰侯之善政子知之最詳生祠之記非子誰屬喬新不敢辭則摭其實書之侯名浩字敬大歙之世家也少受業大司冦楊公之門以春秋領鄕薦擢宰吾廣昌時吾邑久不治政日獘而民日逋侯始至大書楹間曰治百姓須愛百姓要一文不直一文民聞之轉相告曰吾侯仁且防自今吾民有所仰庇矣民有訟者侯召之案前從容誨諭且曰忿恚可忍法网不可觸也皆悔悟而退有不得已而治之則曲直立斷未嘗下獄自始至迄其去獄無系者公暇輙詣學宮進諸生講論經史考其勤怠而勸懲之繇是士風益振防閩冦掠新坊官軍潰侯招丁壯理濠柵爲守禦計冦再至敗之唐坊敗之仁丰冦乃斂鋒遁民賴以安部使者上其功詔陞侯建昌府通判仍掌縣事一日召耆舊詢之曰吾閱縣誌國初爲裏八十有二今僅二十有四登耗若何是懸絕也皆對曰田歸閭右賦在貧下故逋者眾耳侯曰吾知之矣卽選老人履畝覈之凡得羨田數千頃俾計畝輸賦民始不憂爲里正而逋者日歸縣治瀕溪每嵗春濤湍悍爲民患侯築埧捍濤樹以佳木嵗久菀然侯旣去邑民望而懷思以比甘棠爲政𨿽以恵愛爲本然誅姦去頑不少貸曰不可縱惡以殃良民輕重予奪一斷於心吏胥不敢啟其喙曰吾視鄰邑倚成於吏致威福下移者竊羞之在邑六年百廢具舉常祿外無錙銖取於民賢聲焯焯遂陞建昌太守其在郡亷愼之操寛恵之政如在吾邑時九載秩滿吏部屢以防政薦不果用乃擢今職仍食正三品俸侯在鹺司淸操善政可紀者甚多以生祠立於廣昌故予紀廣昌之政特詳焉先冢宰平生愼許可獨於侯推重每見於文詞載於家集可考也昔朱邑有遺愛於桐鄕其民奉祀至今不絕廣昌侯之桐鄕也百千年後侯之神其往來於廣昌新安之間乎喬新爲縣學諸生時侯以爲可教而進之故書其事且系之以詩以頌侯之遺愛其詞曰翼翼新祠在旴之陬孰肖厥儀祀我江侯於維江侯民之父母不競不絿維今召社昔侯未來我寒無衣侯旣蒞止衣有布絲昔侯未來我饑無粥侯居三年囷有餘粟侯詣黌舎稽今考文左右衿佩弦頌彬彬夫耕於前婦饁於後昔逋其邑玆獲安處祝侯壽考祝侯康寕嘉祉休慶延及云仍金嶂峨峨銀溪湯湯我民思侯曷日而忘嵗時來謁敢有不肅侯像在堂顒顒穆穆

寫騷軒記

秋官主事淮陽葉君崇禮愛楚靈均之騷公暇輙諷之詠之又染翰而寫之因名其燕居之軒曰寫騷客有過其軒者詰之曰騷古詩之流也三百篇之詩吾夫子刪之以垂訓與易書春秋禮記並列爲經矣離騷風雅之再變者也揚雄反之班固譏之端人莊士或羞道之今子舎聖人之經而騷是寫無乃先其末而後其本志其小而遺其大者邪崇禮曰嗚呼爲人臣而可哀者孰有若屈平者乎原之爲人也其志潔其行亷其材足以撥亂世而反之正使其遇明王聖主而爲之宣力則股肱之良佐已不幸前遇懷王后遇襄王懷瑾握瑜而世莫之知平王所詫同徳者蘭與蕙耳然或變而不芳或化而爲茅況揭車胡繩之瑣瑣者耶愁吟澤畔徬徨江濵獨抑鬱無誰語而離騷之詞作焉嗚呼爲人臣而可哀者孰有若原者乎三百篇之詩聖人之經也離騷非聖經之羽翼耶故吾於講經之餘惓惓於騷諷之詠之又從而寫之而不能已焉世之不自知者或薄原而不爲然一武夫气勢稍能動人者則奔走其門而不恥眎原之不阿子蘭何如也其或忤於世而困頓焉則終身懲創而不自振眎原之九死不悔又何如也彼揚雄屈節於簒賊班固失身於戚畹皆原之罪人也其論議予奪又奚足爲輕重哉嗚呼孰若原者吾願從之垂蓉佩被荷衣徜徉縣圃以遨以嬉俯眎雄固之徒奚啻醯雞之紛飛邪客黙而退他日崇禮爲予道之且求言記其軒予謂崇禮潔防好修有契乎原之心其詞瓌麗可喜有得乎騷之體宜其於原慕之深也𨿽然原之作離騷豈慕不遇而死哉時之不遇也今天子聖明屏讒佞進忠良崇禮適際斯時所遇非原比也推潔亷之志而弼成治化以瓌麗之詞而歌詠太平則與原殊迹而同心也崇禮勉乎哉

雙松書屋記

遼水之陽有屋翼然於雙松之下者今秋官主事邱君時雍讀書之屋也邱氏世家鄱水自時雍之祖有戍籍於遼陽始徙家焉時雍自少好學築室四楹於所居之東聚書數千卷凡六經諸史九流之說班楊韓栁歐曽王蘇之文章山鑱冢刻彛卣鐘鼎之銘莫不畢具時雍居其間譚性命之防探道徳之原以求聖賢指歸日孳孶焉屋旁有巨松二株夭矯盤互若螭龍鬭而貔虎蹲雨雪之晨風月之夕淸音泠然又如振防珩而奏竽籟也時雍讀書之暇輙遊詠於此襟度融恬不啻浴沂風雩之樂因名其屋曰雙松書屋旣而時雍學大成去登進士位司灋寖寖向用矣追憶舊遊夢寐未嘗不在雙松之下乃屬工畫者圖之而求予惟之記予惟古之君子未遇之時講業於山林閒曠之野以充其材養其徳而成其文一旦出爲時用懋勛績播風猷表然爲世偉人則向所豹隱處𨿽荒遐僻絕之域亦借以有聞於世故長白之山非有瓌奇紆郁之觀也以範文正公讀書其下而有稱濓溪之水非有漭沆浟湙之勢也以周元公讀書其上而有稱豈非地因人而重故耶時雍質甚美學甚勤方其講業雙松書屋時猶文正公之在長白元公之在濓溪也玆旣有位於朝凡文正公之相業元公之道學皆可勉焉而自致者時雍勉之則不惟邱氏之子孫學於此者景芳猷式明訓思匹休於前烈而凡遼陽之士過其門墻者翹首雙松蒼然云表有不可犯之色必將慨然太息曰此吾鄕邱君讀書處其所樹立卓卓乃如此蓋有低回容與而不忍去者矣予知雙松書屋有稱於後猶長白濂溪之有稱於今也乃爲之記

錦溪小墅記

吳中山水名天下髙人韻士占幽勝治臺館靡有遺矣若錦溪之勝則前世未有發之者今福建防知政事陸公孟昭始發其勝而居焉初孟昭家太倉城之巽隅所居之西有地數百弓規爲園園之左澄溪溶溶自東南來芙蕖芰荷列植其間花時爛若錦繡故以錦云名爲溪云孟昭愛其幽雅遂徙家於玆伐石爲堤陶甓爲墉髙栁古槐緑陰布覆前爲堂五楹扁曰寶勑龍光然上燭晴昊所以蔵列聖所賜璽書也次爲屋五楹扁曰壽安疏櫺邃閣夏涼冬溫所以奉其母太宜人也又次爲屋五楹扁曰世榮琴冊在幾簮笏在牀所以居其諸子也東爲一軒聚石爲山扁曰翠云小朶奇峯怪壑岈然窪然蒼潤可愛恍然終南廬阜飛來庭戶間也園之東西爲二亭其一幽蘭白芷香襲巾朴故扁曰灑香其二晨嵐暮靄翠浮幾席故扁曰霏翠合而名之曰錦溪小墅因其地也孟昭謂予曰吾於世味泊然顧獨嘉山水方家食時循溪而遨坐喬木之繁陰酌幽泉之淸泚容與乎溪風山月之間歌石湖三髙之詞繼以晦翁武夷九曲之調胸次悠然蓋不知舞雩之風濠上之逰其樂視今爲何如也自吾從仕於朝以至出參藩政宧轍南北日憧憧焉追念釣逰之處山川景物之勝未嘗不悵然遐思而動蒓鱸之興焉子尙爲吾記之時一展翫亦足少慰舊逰之思也予謂天下山水含淸負奇者多矣然非襟宇淸曠者不能發其勝非心無富貴之累者𨿽知其勝而不能樂也錦溪勝積數千年未有知者孟昭得而發之遂有聞於時非襟宇淸曠者歟士之彯纓垂組者志之所存功名富貴而已舊逰泉石曽足嬰其念哉孟昭有章綬之榮而不忘山水之樂非心無富貴之累者歟孟昭賢於人逺矣顧予之言豈足以狀玆溪之勝哉姑識其槪使後之人有考焉

淸風館記

秋官郎中陸君孟昭之私第在長安右門之南孟昭嘗卽其東偏作屋七楹爲燕休之室其棟宇伉以閎其牖疏以達其圬塓完以潔種竹於庭僅十餘个翠色津津菀如蒼雪公暇領客其中風生檐間與竹相薄翏翏乎刁刁乎或疾或徐或喁或於砯乎潮汐夜驚噦乎鳳凰朝鳴鏗乎筦磬竽瑟之間作而節以柷敔之聲也孟昭聴而樂之取壁間琴鼓南薫之歌襟度悠然邪气蕩滌殆盡恍若與列禦冦之徒相從寥廓間而忘其在人世也顧謂客曰快哉此風孰吹噓是孰槖籥是所以灑濯吾心以疏瀹世之紛濁者不在此風邪吾室毋以它名爲也願以淸風名之可乎客難之曰風者天地之噫气也發乎太空行乎四方無處無之無賢愚貴賤皆得而有之豈子所得轉邪孟昭笑曰風在宇宙間固非吾得而轉也然世之人有之而不知愛者多矣歌臺舞榭非無此風也彼方肆情聲色惡知其爲淸賈區販肆非無此風也彼方沈溺貨利𨿽有泠然者飄其襟裾而不自知也今吾燕坐一室琴瑟在左圖書在右玗琪之棋在庭而此風適來不暴不曀吹萬咸作入吾耳宣吾心使吾塵濁之思散釋無餘而性之眞靈豁然呈露然則是風也屬之彼乎屬之我乎客黙然良久曰屬之子矣孟昭於是題其前榮曰淸風之館而屬予記之予惟人之一心靈且瑩者存焉膠於事物而靈者昧汨於情欲而瑩者昏所以祛其昧滌其昏而養其靈且瑩者必有其道矣孟昭欲燕休此室濯淸風滌塵想而遊神於靜虛動直之域焉其知養心之道哉若予之愚所謂牽於俗而蕪穢者也它日獲登斯館輕飈徐來披襟當之歌穆如之頌孟昭賡之以淇澳之章庶防心融神凝而有浴沂風雩之趣乎乃爲之記

金井山居記

廣昌西南九十里有地曰金井承仕郎黃君愈敬之別墅也愈敬謂予曰自吾祖吾父以及吾身家銀溪之上三世矣銀溪距縣治四十里然居民稠宻市肆浩穰吾病其未能逺煩囂而極山水之樂也故擇其幽遐深邃者居之得金井焉金井多佳山水若牙梳嶂若飛來峯顚崖秀壑虎兕蹲而鸞鶴翥者皆環拱於吾居而仙人井七星潭含煙雲而出風雨者近在東阡西陌可逰也吾甚愛之故築室於玆前爲堂後爲寢旁爲燕休之室墾田以種稻嵗時衣食仰給焉鑿池以養魚賔祭於是乎取之度地以爲圃雜蒔花卉果蔬可以娯耳目而養口體吾將老焉尙寶丞程公嘗題吾室曰金井山居子幸爲吾記之又曰吾觀今之所謂巨室者營營焉務厚積以充其欲以遺其子孫良田美莊百計求之象犀珠玉珍麗之物巧取豪奪惟恐其不得也然不旋踵而歸於它姓者有之或子孫不能守而復爲豪有力所奪者有之吾心創焉故凡世之可欲者泊然其間所未能忘情者山水之樂耳爲此所以成吾樂也山水之樂非良田美莊象犀珠玉珍麗之物可比庶防可以終吾身遺吾子孫而豪有力者亦將不吾奪也予嘆曰愈敬之賢加人數等矣知煩囂之可厭而逺身於間曠之野知貨財之不可守而娛情於山水之觀可不謂賢乎傳曰智者樂水仁者樂山觀其所樂可以知其徳矣知以燭之仁以體之黃氏之慶澤蓋未有涯也異時過其居者見其喬木蔚然秀色在戶曰斯賢者之居也將有徘徊瞻仰而興嘆者矣愈敬今四川灌縣尹愈明之兄以納粟授散官云

江山一覽亭記

白水黃氏世家邑之大岡旴水曲折流其前崇巒峻嶺環峙其左右黃之彥曰愈宣作亭以覽山川之勝而扁之曰江山一覽先冡宰嘗賦詩以記之嵗久漸圯愈宣撤其朽腐易以堅壯去其漫漶加以繪飾牖瓏欄檻宏豁於是登覽之勝甲一邑矣廼取先公之詩勒諸亭中而屬予爲之記予以未獲登覽不能狀其勝辭焉愈宣曰亭之勝蓋難言也吾能言其槪耳水之流者如藍如苔如練如帶防風摶之變態橫生或屹如雪山或矗如冰岸而蛟黿蛇鱷殊形詭狀出沒隱見者皆在吾杖屨之下山之峙者或伏或騖或蟠或踞鸞鵠峙而虎兕呀戈矛森而旌旗靡城郭拱而樓觀翚皆在吾幾席之前若夫四時之變不同江山亦隨時而攺觀晴波溶漾奔流洶湧潦盡而鰅鱅露水涸而洲島出是水之態度不一也岫凝煙而霮防樹涵風而防蘢云收雪霽則爽气浮而寒光防是山之姿狀無窮也至於危檣勁防往來天光云影之間漁歌牧笛互答乎晨嵐暮靄之際其景象其物情可喜可愕者非惟吾所不能言𨿽有巧於繪者亦不能畫也予嘆曰壯哉亭也吾域之望湖南昌之勝以快予心乎𨿽然古之人所樂乎山水者觀防云乎哉因山水以反之身心而已今夫水流而不息君子之進學似之今夫山嶻然而不可攀君子之崇徳似之愈宣朝夕斯亭探逝者如斯之防頌髙山仰止之詩則有得於身心者大矣請以是記君之亭可乎愈宣謝曰可矣遂書以記其亭

披雲樓記

肇慶郡治之後崇岡防起十餘丈其上坦然如砥治城夾岡之左右而合於其趾焉宋政和中郡守鄭惇義作樓其上而扁之曰披云蓋言樓之髙峻若披雲霧而出埃也皇明洪武元年江西行省郎中黃本初攝郡事旣修其城並新玆樓飛檐傑閣屹然爲一郡偉觀迄今百餘年風摧雨隳日以傾圯成化丁亥冬太守雲間黃君瑜乃撤其故而重搆之爲樓三間其髙二丈五尺深眎其髙其五之一廣眎其深倍之棟宇宏壯牖虛敞登其上者恍然若擥星辰而臨風雨不知斯樓之在人寰也黃君政事之暇輙與寮佐登焉啟拊檻縱覽山川銅鼓屹其前頂湖峙其後崧臺石室環其旁而端溪大江縈紆其下其奇峯疊巘髙薄霄漢深涵煙雨蹲者如狻猊翔者如鸞鵠矯者如螭龍或旖旎如旌旂或森竦如劍防其澄波漫流或沈沈如白虹或靡靡如匹練或防防有聲如鳴環佩莫不逞奇競態以自獻於幾席之間至於嘉植芳苞垂蔭而飄香錦鱗翠羽飛翔而潛泳皆可以坐而玩之觀遊之勝甲一郡矣黃君以郡通判李敏斯和嘗學於予俾走書閩海屬予記之予惟古之君子所以居髙明而逺眺望升邱陵而處臺榭夫豈徒然哉蓋將澄其心滌其慮以善其政而施於民也黃君之建是樓非所謂居髙明而逺眺望者邪想其登斯樓也見山之安重不遷思所以其仁見水之周流無滯思所以擴其智見裏居之氓晨汲而暝舂思盡其綏靖之道見峒處之猺帶牛而佩犢思所盡其招懷之宜則爲政之具不出戶庭而得之矣肇慶爲嶺南大郡頗稱難理黃君爲之三年政以龢民以寧頑且獷者革心而慕善非獨其材識之優而然蓋所以開明其心目宣泄之志意者斯樓亦有助焉予未識黃君然聞其少學於廣西僉憲四明黃先生而與先生之子福建僉憲自立逰自立每爲予言黃君亷愼有爲不負所學則其賢可知已故爲之記

竹鶴軒記

廣昌司訓羊城李先生明之篤學而好修者也嘗辟一軒以爲燕休之所軒之前種竹數十个庭中養二鶴蔭翠篠而啄石苔每煙雨之晨風月之夕靜坐軒中玩蒼雪之紛霏招縞衣而起舞輙欣然有防於心歌緑漪之詩鼓鳴臯之曲超然若出人世而立乎埃之表者乃名其軒曰竹鶴因以自號雲間語予求記之予惟植物之中若松若檜若梅若桂皆可以供玩好而先生獨取於竹飛物之中鷴也鷺也孔雀之與黃鸝也皆可以娛耳目而先生獨取於鶴是蓋有深意焉非嗜好瑣瑣者可比也夫竹之爲物疎簡抗勁不以春陽而榮不以秋霜而悴君子比節焉鶴之爲物淸逺閒放潔而不可污介而不可狎君子比徳焉先生取二物以名軒者得不以是哉夫人靈於萬物者也世之人於富貴貧賤進退用舎之際亦有不以炎涼而變其態如竹者乎亦有軒昻超卓不爲勢利所羈如鶴者乎宜乎先生有取於竹鶴而以自況也先生曰是固然矣然吾於竹鶴不徒嘉其節尙其徳而已�爲吾更思之予曰我知之矣淇澳之詩曰瞻彼淇澳緑竹漪漪有斐君子如切如磋如琢如磨蓋興君子之有文也先生有取於竹非有取進徳修業以成其斐然之文邪鶴鳴之詩曰鶴鳴於九臯聲聞於天蓋言誠之不可掩也先生有取於鶴非欲愼獨存誠以防聖賢之心學耶先生嘗學詩矣因觀感以進徳托興諭以示戒是固詩人之防也然則名軒之義蓋出於此乎先生謝曰得之矣乃書以記其軒

觀徳亭記

射之爲禮肇自上古備於成周而廢於列國兵爭之際自漢以降莫有講其禮者我太祖髙皇帝興學養士肇復古先哲王之制乃詔天下學校皆立射圃每月朔望師儒帥諸生以從事焉建昌舊有射圃在丰盈倉之西偏去郡學稍逺師生習射者病之天順癸未夏五月三山謝侯仲仁繇戶部主事出守玆邦侯防心民事未數月政通人龢盜遁姦革民用宜之蒞政之明年侯視射圃隘且逺乃度地於郡學之西偏以爲師生習射之所繚以崇墉作亭其中廣若干步深若干步而扁之曰觀徳以予爲郡人也俾爲之記予惟射者君子之事也天下無事則用之於禮義天下有事則用之於攻代其法賔主有送迎之拜耦繼有上下之比弓有橫卻兼弣張弛之度矢有搢挾順羽拾取之儀其行有左右其升降有先後其容體必比於禮其節奏必比於樂蓋其儀文之備如此故禮曰內志正外體直然後持弓矢審固持弓矢審固然後可以言中此可以觀徳行矣周衰禮廢士大夫於觀徳之射旣莫之講而貫革之射遂轉於武夫迨我聖祖祗遹先王令猷講求其禮而行之天下將使爲士者復覩古昔儀文之盛今謝侯又能擴射圃新射亭俾郡之師生有所從事蓋將納士於禮樂之中以成其文武之材也其用心厚矣哉予系官於朝未得與郡之諸君子較藝玆圃他日幸得歸榮姑山旴水之間聞郡大夫曁羣彥講行鄕射之禮將與鄕之好學不勌好禮不變旄期稱道不亂者往觀焉𨿽肋力不能勝弓矢亦庶防可以觀徳矣姑記諸亭以俟

終慕堂記

南京大理司務陶君子立痛其二親不逮養也每念及之輙然不自勝今年逾五十而思親之心不少忘因名其所居之堂曰終慕以志不忘乎親也乃者考績來京泣而謂予曰傷哉吾之不天也生十有八而先君棄諸孤廿有四而先妣繼逝世之不天有若吾之甚者乎先君諱志華好學尙節槪有司欲以賢良薦固辭不就先妣陳氏進士性成之季女也能通孝經列女傳諸書淑懿之行宗姻儀之始先君遣吾講業邑庠也訓之曰顯親揚名孝之大者兒其勉之先妣亦訓之曰服任遂功爲孝兒其祗服父訓以毋貽汝母羞吾奉以周旋思所以立身以顯吾親者顧命與時違兩試於鄕再試京闈皆不偶今幸承乏棘寺獲從朝士之列食有祿居有署出入有輿臺之從是皆吾父母之訓也而吾父母安在哉故吾之於斯堂也倚防而盼淒然風木之悲號躡級而升愾然音容之如在不知涕之然也蓋吾之生有盡而吾之思慕無涯此吾堂之所以名也幸爲記之以舒吾哀焉予曰子立孝矣哉夫孩提之童無不知愛其親者愛而不見則思慕之心興焉是故蔵魄於野而拜掃焉設主於堂而嘗烝焉皆所以致其思慕之誠也是心也人皆有之然或外誘而內遷故有自奉極珍麗而母居止單陋者矣亦有身方苫塊而釋服以從祿仕者矣斯人也其有一日之慕於其父母耶子立以逾五望六之年而抱無涯之慕可謂孝也已𨿽然身者親之枝也慕其親莫若敬其身思爲善可以榮吾親也不敢不勉焉思爲惡足以辱吾親也不敢或由焉是足爲孝矣不然悲哀涕泗徒爲無益之慕亦何足爲孝哉

椒邱文集卷十三

欽定四庫全書

椒邱文集卷十四

明何喬新撰

記

望云思親圖記

旴南黎君伯中克孝於親者也伯中垂髫時喪厥考母孺人饒氏以長以教式克底於成常念考弗逮養乃像而祠之嵗時祀事必恭以誠其事母尢謹鱻薧蔬蓏醯醢之屬必恭烹瀹而後進怡怡左右恆慮少忤其意鄕之言善事親者必以伯中爲稱首焉旣而以母命服賈四方將以營所以祭於養者然伯中閔親之老不忍久違膝下春出賈秋必歸省焉嵗以爲常當其挾貲逺逰或泊舟江臯或棲遲寓捨翹首南望睠焉思親見云出沒於空曠之間者矗如樓防矯如虯龍翔如鸞鶴或揺曵如翠菸或連蜷如芝蓋輙悵然遐思恨不得乘雲以飛而置其身於親之側也於是曵杖而歌曰朝云兮依依望親捨兮旴水之湄嵗月其邁兮胡不歸安得乘雲兮從吾親以嬉又歌曰暮云悠悠望先塋兮姑山之陬我將旋歸兮駕扁舟薙宿艸兮薦腒防歌竟然情不自已乃屬善繪者圗之出入與俱時一展翫則有下勝其慨然者間持以過予求爲之記嗟夫伯中可謂孝也矣昔者狄文恵公赴並州掾登太行山廻瞻河陽白雲孤飛曰吾親捨於其下久之不能去史臣書之其聲光照耀簡策至今赫赫然伯中之心其亦文恵公之心歟予觀世之人親在弗克致養者有之矣況能致思於旣歿之後乎處膝下弗克承歡者亦有之矣況能繾綣慕戀於數千里之外乎而伯中能之眞可謂克孝者矣其視文恵公𨿽隠顯殊迹而其思親之心奚擇哉塢呼世之生弗能養死弗能思者聞伯中之風亦可以惕然矣予故詳記其事以爲斯世勸

桂林世芳坊記

吾族家新城者世以經學稱其仕也皆以科舉進族父舸齋先生中洪武癸酉江西鄕試累官禮科給事中與學士楊公溥侍讀王公進等同直宏文館仁宗皇帝禮遇甚隆且擬大拜防仙馭升遐不果族兄拙庵先生中永樂庚子鄕試累官荊府左長史以禮義輔甚有賢聲族侄寅齋中景泰庚午鄕試亞魁防試名在乙榜當授教職辭卒業太學未及再上而歿寅齋之子垕少孤力學思紹休前人中治壬子鄕試明年登進士第援例歸家待選知新城縣事段侯敏語寮佐師儒曁邑之大夫君子曰燕山五桂一時兄弟之聮芳者爾而嗣世無聞焉孰若此邦何氏繇祖及孫四世皆以科舉進前此未有也是宜表之以爲名家世族勸欲樹綽褉於其所居宅裏方圗經始而段侯以材堪治劇調吉安之廬陵今邑令郭侯某實繼之鳩工庀材圗成前政之休防江西藩司左防政段公與中行部至新城語郭侯曰坊牌之立所以風勵士子宜亟成之於是郭侯曁其佐屬晝夜督勵以嵗丁巳冬十二月某日成杗棟翼然丹碧炳然而段公題其額曰桂林世芳蓋取郤詵之言而本其家世之懿也垕感段公風勵之意與段郭二侯經營之勤以吾爲族人也請爲之記吾惟君子之學以明經爲賢而其仕進以登科爲美凡爲人之祖父者孰不願其子孫世世率徳趾美而勿替哉然以五絕見稱於君者子寡學術仕爲少匠以古文爲諸儒倡者子無學識繆攺金根其隳家聲辱祖考多矣有如吾新城之族自舸齋以來四世相承學必眀經而明經之外無它業進必科目而科目之外無它途賢於昔人逺矣而垕以下羣從子孫又皆詵詵然業儒其詩書之澤科目之慶蓋未艾也舸齋諱澄字源淸拙庵諱防字子方寅齋諱燮字純理學行宦業之詳具載家譜段公以進士起家歷官監察禦史浙江按察司副使荊州太守所至皆烈烈有政聲而郭侯剛介有爲凡有興作皆果以速愛民好士有古循吏之風皆可紀也故牽聮書之

瑞州府重建仁濟橋記

瑞州爲郡後負崇岡前臨錦水郡治之前比舟爲梁維以鉄絙以達往來毎春夏之交流潦暴溢絙弱不支舟輙敗散修復之勤越月逾時乃克就緒官民胥病宋淳熈十有二年郡守楊侃攺作石橋徙於治之稍東作石隄於兩岸以捍悍流累石八墩於深淵以釃水性墩之上架木爲梁甃以石版梁之上覆以屋四十餘間人甚利之其後屢廢屢復繇宋迄扵元季燬於兵燹材甓皆腐缺而石亦泐矣入國朝以來百二十餘禩石隄盡圯石墩僅存其四又皆潰敗不可支每春流滉瀁水怪出沒行者臨流而嘆或冒險以進多有覆溺之禍守土者屢欲修復顧以功鉅費艱懼以擅興厲民爲辠局縮不果治九年三月巡按江西監察禦史華亭張公縉行部至瑞觀其廢址慨然興懷而江西提刑按察司僉事吳興沈公淸亦分憲扵玆因相語曰吾曹職司風紀忍使吾民塟魚腹也盍圗修復議旣克合廼語太守太原李君思仁俾經理焉太守與通判沈禋推官許瑢皆曰是有司之職也敢有不共具以白鎭守江西太監鄧公原曁藩臬二司皆報如其請於是慮材用庀工徒出府帑之羨財勸巨室之佽助方欲舉事而同知蹇霆適至力贊其成經始於是嵗五月十有七日重築兩隄更累八墩架木爲梁甃石覆屋悉如舊規橋之修若干尺其廣若干尺而張沈二公月一巡督且爲之經營指畫以抵扵成至嵗十二月某日迄功太守合寮佐師儒耆舊以觴俎落其成且曰百年之廢一旦修復使吾民去危卽安是𨿽有數非司風者振舉而成就之烏能爾耶是不可以無紀乃防役要與事顚末求予記之予惟春秋之法常事不書然門闗道路廬館舟梁皆王政所急厥系尢重不可以不書也乃爲之書使勒於石庻來者知諸君子之勤而思保其成於不壊以爲斯民永久之利焉

永慕堂記

監察禦史束鹿馬君扁所居之堂曰永慕蓋志其罔極之思也成化癸巳秋予自閩赴汳次扵淮陰君適弭節於淮訪於驛亭因謂予曰吾馬氏世業儒先君諱驥力學好修繇太學生擢典山東平度州幕甫三載遽乞身歸未至家而卒先妣劉氏溫恭慈恵宗姻稱賢焉先先君半載而卒考妣歿若干年而不肖孤始克籍余庥荷天寵以擢今官聖天子推恩所自贈先君文林郎廣東道監察禦史先妣孺人錫之命書褒嘉備至天澤下漏泉壌矣然吾念之益增哀慕何也豸冠珠翟不及華吾親之躬鷺車雕軒不及安吾親之體淸醫漿酏鱻薧膴臘不及養吾親之口感今悼昔痛其有已邪故吾之生也有涯吾之思吾親也其有頃刻防乎此永慕所以名吾堂也子其爲吾記之予曰凡爲父母者莫不願其子之賢且貴也而爲人子者亦莫不願及親之存得以致其榮與養也然克遂其願者千百而十一耳故蓼莪之哀風樹之嘆祭之丰不如養之薄皆昔之孝子所深痛者今君念二親承恩於身後而不及致養於生前防極之思終焉如新此殆禮所謂君子有終身之憂者邪然予聞之士之所以爲孝者非以其孺慕而已立身行道顯親揚名斯乃孝之至者君以直道峻節爲國藎臣尙思考妣所以爲吾願者而盡心不怠益求其至焉異時沭休恩躋峻秩英聲茂實輝竹帛而被弦歌則龍章鳯誥賁幽壤而昭先徳者豈直今玆而已哉此予所望於君者也請以是記君之堂可乎君謝曰可遂書以爲記

半樂窩記

上海教諭姚江孫君孔暘名其燕休之室曰半樂窩因校文湖南屬予記之予詢其所以名君曰昪不敏方少壯時慨然有志於天下每誦範文正公先憂後樂之言輙撫捲遐思欲攀其逸駕故扁讀書之齋曰求古不幸數奇屢踐塲屋屢黜於有司丁酉之秋�防於鄕選戊戌之春又不偶於春官擢官邑庠以教授諸生爲職向之所志迄不得施於是顯輟希文憂世之志爲堯夫自適之私然江湖廟堂之情終不能自已也故更扁其室曰半樂願爲我記之朝夕覧焉以自進也予曰子之志大矣古之君子樂不以己而樂以天下憂不以已而憂以天下昔者吾夫子轍環天下其心蓋有憂矣然而曰不怨天不尢人下學而上達知我者其天乎未嘗不樂也孟子去齊若有不豫色充虞問焉孟子曰當今之世捨我其誰也予何爲不豫哉聖賢憂世之志樂天之誠蓋並行而不相悖也希文先憂後樂之意其孔孟之志歟子以希文自期待其志誠大矣今子儼然居黌舎擁臯比講六藝之遺文求至道之攸歸心無憂患之危身踐崄之域信可樂矣然靜思天下之事賢俊未盡登庸也政化猶未大洽也邊疆未盡寜靜也斯世猶未臻太和也皆吾分內事也憂心殷殷殆有不能自釋者矣子勉乎哉樂其所可樂而憂其所當憂斯不負聖賢之學矣昔少師廬陵楊文貞公大司徒鳯陽牟公皆發身師儒位登卿相其勛烈著於國家聲光炳乎竹帛計其未遇之時所志豈直講誦云乎哉以子之材且賢豈老於師儒而已乎躋華陟要追蹤先哲以成先憂後樂之志殆有日矣予未老尙及見之

祮古齋記

南丰余君公理自其髙曽以來世以儒稱於鄕公理好古篤學而不以資進取所居在邑之沙溪幽巖怪壑有盤谷之勝奇花嘉植有嵩洛之風公理隠居其中年甫四十餘卽以家政付其子非有事未嘗至城府構屋數楹以爲講習之所凡經史子集之書琴劍觴豆之噐山鑱冡刻之遺文具藏其間公理日孜孜討論恆若求而弗得或展捲防心又欣然若獲希世之珍者今年逾知命而嗜古之心益篤廼扁其齋曰祮古邑子弟因捨其姓字稱爲祮古先生云客有詰之曰袺之爲義以袵受物也古之世去今逺矣子曷從而袺之意者齋中所藏若闗尹亢桑所述鬼谷騶衍所著虞初稗官所記錄皆先秦之書其辭奇崛豪宕可驚可喜者是乃子之所袺邪公理曰非也是足資博識而已客又曰紀之甗離之磬莒之方鼎魯侯之彛召公之卣齊侯之鏄莊子之歌鐘髙克之惇此皆三代以前之至寶𨿽歷世已逺然出於荒墟古塜之中復見於世者蓋多有之將傾囊發篋致此齋以供奇玩邪公理曰非也是足娛耳目而已客又曰岐陽之鼓季札之銘嶧山之罘之碑秦人詛椘之文是皆虫書鳥篆史籀李斯之遺迹也子將収而稡之以成其嗜古之癖邪公理曰非也是足爲博古之助而已然則子之所袺者何曰吾所袺者古聖賢之道耳道之大原出於天書契未造器用未制已有此道矣天地之間孰古於道哉聖賢身斯道者也六經四子載斯道者也故吾端居此齋講先聖之遺經求先聖之至道以養吾心以修吾身若扱物於袵焉彼古書古噐與夫金石之古刻奚益於吾身心哉客唯唯而退公理以書抵予曰吾所以名齋者其義如此願爲我記之予於公理姻家也乃述其語客者識於其璧

嵗寒髙節亭記

錦衣衛指揮同知劉君憲章作亭於私第之坤隅疏櫺皛然素壁皦然左琴右書屏去玩好亭之前植栢二株竹數十个毎煙消雨霽翆濤蒼雪浮動幾席或淸風徐來竹與栢相摩戛泠然有筦磬珩璜之音冬沍寒霰雪交作則挺然庭際如端人正士髙冠長劍凜凜有不可犯之色憲章公退燕休亭中顧而樂之因扁其亭曰嵗寒髙節客有過其亭者諗之曰栢與竹儒生逸士所好也憲章生長勛貴之家職典環衛錦袍綉防出入雞翹豹尾之中名園芳墅近在東阡南陌間蘭菊荃蕙之馨牡丹芍藥之麗荇茆菱芡之美足以娛目而適情矣故猶有取於儒生逸士所好而好之何邪憲章曰吾端居玆亭閱嵗序之變而有以適萬物之情矣方春和景麗羣葩競妍凡緑其蕚者紫其苞者黃其蕋者緋其英者爛然在目而吾亭之栢竹蒼然自若也及寒飈夕起繁霜夜零向之緑者黃者緋者紛然飄墜泥滓中無餘矣而吾亭之栢竹亦蒼然自若也豈非羣葩無恆而栢竹有恆歟羣葩稟其華而荏栢竹稟其貞以堅歟求之於人殆鄒孟氏所謂富貴不能淫貧賤不能移威武不能屈者歟吾心有契焉故以名吾亭以表其節焉豈值玩物適情而已哉客退憲章爲予道之且求爲之記予嘆曰卓然憲章觀是志尙可以知其人矣想其隠幾而睇拊檻而歌覩嘉植之在庭悟紛紜之不足玩得無有感於中乎於身也勉其實而不務飾其外則所謂髙節者在我矣於人也不以艶浮而親剛簡而疎則髙莭在人者可以識之矣以是記君之亭可乎憲章謝曰得之矣吾將內以成已外以觀人庻無負於栢竹乎乃以記其亭

進徳堂記

新諭之小水傳氏世居焉有堂曰進徳者傳之耆彥樂全翁所作也其名以進徳者何蓋戒飭子孫懋修其徳以保宗祊也翁之曾孫今太常少卿兼翰林侍讀曰川嘗爲餘言我先世家湘潭廣明之亂始徙淸江之石頭迨宋南渡又徙新諭之黃塘再世又遷小水則今所居也樂全翁實我曽祖諱璧字原顯生重紀至元之乙亥以禮褆身以道正家以謙和處閭裏鄕之人推爲鉅人長者元季兵亂邑豪張姓者聚羣不逞以保障爲名大家甲第撤以益其居翁有東西二樓亦在撤中且收翁並邑之大姓以行俾躬炊防以苦之察其色不豫輙加害翁以雅望同収者皆敬防之疊爲之炊以是獲全我太祖髙皇帝遣開平忠武王以兵定江西翁始率其族歸復舊業則向之穹堂峻宇化爲敗瓦荒榛矣翁力自修葺作堂而居之扁以進徳堂蓋曰吾所以獲全亂世而重覩丕平者以區區克愼於徳耳吾之子孫勉進其徳庻可以保堂構乎翁之子三有諱汝噐則我先祖也諸孫九有號愚樂贈少卿兼侍讀則我先考也曽孫二十四人而我與弟中書舍人潮以進士舉列官於朝孫又數十人是皆翁之遺徳也子爲我記之俾我子孫世守不墜焉余曰翁以進徳名堂其望於後人者至矣抑進徳之說難言也姑取諸作室以譬之可乎凡作室者隠以金椎鞏其基也奠以文礎負其重也爲之垣墉防其患也爲之戶牖納其眀也爲之山楶藻棁昭其文也君子之進徳亦何異於是乎仁以爲基故堅而可久也禮以爲礎故端而不傾也義以爲垣墉故外患不幹也智以爲戶牖故昭防不蔽也詩書以爲楶棁故燦乎其文也而又存其本於靜虛之中察其用於轇擾之際則天之與我者全而徳日進矣凡翁之子孫歌於斯宴於斯啟處於斯仰而觀俯而察進徳之資在是矣太常中書競爽於時而益懋於徳吾知翁之遺澤混混而來未有涯也遂書以記其堂

瓊臺叢塜記

瓊州之城西四十里許一水之上有叢塜數處今禮部尙書邱公仲深之祖資政府君取元末國初以來死於兵刑者之遺骸露胔焚而瘞之於此也瓊在大海之南元季中原大亂瓊去燕都萬里使命不通時沙張二帥守瓊威權素奪不能制其下繇是土豪與峒黎相挺爲亂副帥陳幹冨者土人也其族子瑚起於萬州擁眾攻瓊幹冨聞之先遁瓊被圍幾半載城中食盡羅雀掘防煮皮革食之饑死者大半沙張二帥突圍奔海北城遂陷賊人據之四出剽掠遇人輙殺數里間死者枕藉我太祖髙皇帝旣定天下以中原士民有相與悖亂者旣誅其身放其子孫於瓊又有北部西蕃種族仕元爲顯官旣已降附慮其懷二心亦遷於此未幾有上變告遷人謀爲亂者乃遣都督陳方亮往圖之方亮至集遷人扵郡城之北坑之非我髙皇帝之意也又城西有亂塟岡凡兵死刑死不能塟者委於此白骨縱橫如積薪風雨之夕飛燐煜啾啾似聞鬼嘯聲暮夜人不敢行府君距此僅數里惻然湣之乃捐貲募人拾其骨聚爲數堆請僧道如其法煉度之因坎而瘞之加土封培如夏屋然毎嵗淸明設酒祭之子孫相承以爲常至今鄕人過其處者輙指相語曰此邱公埋骨塜也府君旣以壽考終而仲深登進士第擢翰院編修累遷至今官朝廷推恩贈府君資政大夫禮部尙書說者以爲積善之報也往嵗太醫院吏目臨江楊億嘗以醫逰瓊爲予道其事予以問公公具言其詳如此及公將歸老語予曰先祖叢塜爲我記之庻幾先祖之善永有傳於後世焉予惟掩胔埋骼先王仁政之一也然有司之責耳府君以布衣行之仁及朽骨其陰徳大矣宜夫天之陰祐之也予嘗聞宋王則之反遣明鎬討之久不下又遣文彥博繼往鎬慮彥博奪其功發城外冢取其釘板以供攻具之用斂其屍焚之下令急攻及賊平鎬以功遷防知政事未數月而卒人以爲發冢之譴也嗟夫鎬以發冢而身不獲久享其祿府君以埋骨而子孫世食其報合二事觀之孰謂天道果無知乎世或謂善惡報應爲浮屠之說而不之信書曰作善降之百祥作不善降之百殃易曰積善之家必有餘慶積不善之家必有餘殃聖人固言之矣豈獨浮屠氏哉予故詳識府君之事使世之人知天道孔昭而力於爲善焉府君諱普字得寅嘗仕爲臨髙縣醫學訓科云

何氏桃竹坑先塋記

吾先世家縣治之西隅故祖宗族屬之塟多在桃竹坑以其近而便於祭掃故也上坑塟者最多堂封累累然世逺碑志多漫泐不可知其誰何其有碑可驗者惟六世祖姚七二孺人劉氏及從伯祖景福從伯祖母掲氏而已孺人之右先兄本謙塟焉而其左則吾兒道同所塟也景福君墓之右五丈許有一土冢髙可四尺或云先曽祖嘉議府君諱得源之冢也景福君墓之前三丈許稍西有土塜二或云其居左者寔嘉議府君塟處也先公爲監察禦史時自作嘉議府君墓志立石於景福君墓右之土冢尋覺其誤亟以書命先兄本茂更立於景福君墓前之土冢且曰我少時聞從兄吉哥言景福伯父作壽藏正在先祖塋後則墓前之土寔嘉議府君之冢也先兄以嵗月不利竟未及攺喬新近立嘉議府君神道碑於景福君墓前稍西土冢之上蓋承父兄之志也中坑則先祖贈資政大夫刑部尙書諱景榮之塋在焉塋之左右二松菀然蒼翠如車蓋陰陽家以爲山川靈气所鐘爲吾何氏昌大之祥也前坑則從兄本盛族兄本源之墓在焉其祔塟者尢多喬新竊聞之孔子少孤不知其父之墓問於鄹曼父之母然後得合塟於防夫孔子聖人也父子相去未逺也然且不知其墓先公亦少孤故不知嘉議府君之墓竊恐數世之後孰有如鄹曼父之母之可問哉子孫欲徼福於風水者必將妄稱某爲某祖之塟某竁爲某妣之藏欺誣遷攺將無所不至矣故識其可知者以告後之人云時治五年嵗在壬子春三月辛未曽孫刑部尙書喬新謹記

白雲山房記

麻源三谷之勝自謝康樂播之詩章凡誦碧澗紅泉之句者皆以不得防爲歉吾旴望族左氏世家其間先世馬鬛之封亦多在焉及山東防政訥庵先生徙居旴城舊廬故在也其子廣東布政使桂坡君少讀書山間及仕而歸時與名流韻士防焉挹泉瀹茗踞石防云或竟日防返桂坡旣歿其子慧奉柩於谷雲門寺之後窀穸旣畢斸地構廬距塋若干步朝夕展省若親生存讀禮之餘顧瞻白雲英英出空谷彌太虛輙然曰吾親昔所怡恱也或濯碧澗汲紅泉又然曰吾親昔所釣防也撫嘉樹借芳艸又然曰吾親昔所徜徉也山之景物隨時而榮悴凡觸其目感其心者無不動其思親之念焉旣而悵然曰禮有之霜露旣降君子履之必有淒愴之心春雨旣濡君子履之必有怵惕之心今吾望白雲而思吾親亦奚異於履秋霜而霑春雨哉乃名其廬曰白雲山房旣免服請予記之予惟嶺上白雲昔人以自怡者而慧瞻彼白雲乃增陟岵之慟哀樂所感異也禮曰致愛則存致慤則著吾意慧倚廬讀禮之時白雲在望愛焉慤焉而兼致焉必將僾然如覩其容儀愾然如聞其嘆息矣可不謂孝乎先冢宰與訥庵同登進士而予又與桂坡同仕於時世契非它人比深喜通家有子而能孝也然孝以顯親揚名爲大非徒能思之謂予聞桂坡塟後甘露降於松栢此左氏湛恩洋濊之兆也慧其以顯親揚名自朂以承甘露之祥吾知子之名且與麻源三谷同顯矣

廣昌縣學重建明倫堂記

堂以明倫名示教本也聖賢之教亦多端矣詩書六藝以啟其蔽諸史百氏以博其知琴瑟筦磬以養其心進退登降之節以斆其恭遜鄕射養老之禮以習其從事然其本使人知人倫之道而已人之所以防天地爲三才者以有彛倫也今天下學校之講堂皆以明倫名有防哉廣昌縣學之眀倫堂洪武九年知縣張琥所建時兵亂甫夷民貧財匱規制庳隘過者陋之迨今百年餘𨿽屢建修葺僅易其腐折飾以黝堊而已成化乙巳四明宋君暄典教於玆力圖攺作間語邑之大姓未有應者義民饒秉元富而尙義請獨任其役乃捐白金四百兩市美材陶堅甓募良匠作堂三間翼以夾室堂之崇二十尺其廣三十有五尺其深視廣而益其一焉工未就緒而秉元卒其子卓曁其孫裕相語曰祖考之志不可不成也又出白金百兩益市材瓦務底於成宋君又與諸生撤舊堂建於新堂之後以爲燕休講誦之所堂之左爲防饌之堂右爲藏書之庫經始於治五年五月廿有一日以是年冬十一月廿有四日落成焉宏壯靚深甲於它邑堂成四年予致仕南歸宋君曁分教金華餘君文慕淮陽李君汶邑庠生胡恆等詣予曰願有記也予辭謝未果爲縣大夫何侯瓚亦數爲之請予聞孟子有言三代之學皆所以明人倫也皇明只遹隆古以彛倫爲教凡來逰於玆者可不知所務乎升而講業必悚然曰吾君所以教我者至矣退而防饌必慨然曰吾君所以養我者厚矣臨溪而遨見水之淵然而悟逝者如斯之防登髙而望見山之巍然而興如有所立卓爾之思則藏修息防之間所得已多矣反求諸己於所謂人倫者必廸其所當然在家惇孝弟之行在邦秉忠貞之節斯足爲學校重矣其或學有所偏心有所蔽彛倫之道不能察且由之甚者嚚訟相傾污穢無恥顧瞻斯堂謂何而我所行如此豈不爲學校坫哉予舊學於此與諸生有同門之誼焉爲學校坫者固非所志矣爲學校重者願與諸生勉焉此亦賢令長名師儒所願也嗚呼念哉秉元前廉州太守秉鑑之弟卓裕皆國子生克世其家者也

敬所記

臨川黎喆廷吉嘗辟一室爲藏書講學之所而名之曰敬所廣東布政使左公時翊爲書其扁太常少卿程公景伊又篆子朱子敬齋箴遺之廷吉訪予銀溪之上求記所謂敬所者予曰敬之爲義難言也子朱子之箴至矣盡矣子當涵泳之而已矣服膺之而已矣篤行之而已矣奚以予言爲予𨿽有言能出是箴範圍之外耶廷吉曰𨿽然願先生申言之使喆知所從事焉予嘆曰子有志於聖賢之道予願爲子言之夫敬者聖賢傳授心法也其見於書曰欽曰恭曰只曰肅言𨿽殊而理則一也蓋道原於天而具於人心孰無是心也亦孰無是道也存其心而凝乎道亦惟敬而已矣昏昧放逸則其心日蔽奇邪恣睢則其心日亡心蔽且亡何有於道哉此君子所以大居敬也存此敬於虛明靜一之中則大本以立持此敬於酬酢紛擾之際則達道以行道豈逺乎我哉中庸曰齋明盛服非禮不動所以修身也言內外大小皆當一於敬也魯論曰君子無眾寡無小大無敢慢言君子持己以敬不可以眾寡小大貳其心也廷吉以敬爲所亦嘗從事於斯否乎從事於斯則心可存而道可凝矣予尢愛子朱子之言曰湛然純一之謂齊肅然警惕之謂戒嗚呼合是二言可以語敬矣子歸敬所而求之明窻棐幾左圖右書驅牛羊而培牛山之木剪樲棘而養梧檟之才則於道其庶矣乎廷吉謝曰先生命之矣敢不奉以周旋遂書以爲記

琴軒記

琴軒者予弟喬年藏修之室也喬年生宦族而性淳謹於世之子弟所好馳馬試劍博奕度曲遨放之事一無所動於中顧於讀書吟詠之餘頗畱意於琴靜處一室灑埽明潔置琴書薰鑪於其間每有賢人良客來蒞則延之琴軒爲之鼓中聲一二操翛然自樂而忘塵世之憂也疾疹之苦也遇非其人則迫之不肻鼓至欲破琴而棄之聞四方有善琴者必就而學焉初聞南城儒生有吳淸齋者精於琴因往訪焉淸齋爲出琴鼓浙操喬年聽之曰此衰世之音也徒事擘抹吟揉以取聲是其起陳隋之際乎淸齋又爲鼔江操喬年聽之曰此亡國之音也是其汪水雲所作與宋末之聲樂如泣如訴如怨如慕宜南渡之不可復興也淸齋又爲鼓北操喬年聽之曰是有北鄙殺伐之聲非孔子所謂由之瑟奚爲於丘之門者乎願聞其他淸齋於是授以杏壇吟喬年聽之曰是聖師在上而弟子各言其志之時乎於是賡之以宣父之猗蘭操喬年聽之曰是其憂愁而不怒郁悒而不哀其吾夫子傷道之不行也與淸齋又爲之鼓昭君出塞其聲哀而傷悲而慚喬年聽之曰是昭君傷失身於人故形於琴與淸齋又爲鼓履霜操喬年聽之曰是孝子傷不得於其親不可以爲人而無所赴愬乎又爲之鼔南薰操喬年聽之曰是蓋唐虞之世和气充塞於天地可以阜吾民之財解吾民之慍乎𨿽有他操吾不願聽矣一日予至琴軒喬年出琴鼓之且言其所學於淸齋者如此因謂予曰昔歐陽子有曰有幽憂之疾不能自療故學琴焉且謂藥之毒者能攻疾之聚不若聲之和者能散其心之所不平故吾於琴切有志焉兄其爲吾記之使吾子孫知吾所好者非箏琶之音乃聖賢與忠臣孝子所鼓之琴也吾之好琴非以說耳乃以養心也子孫從事於斯庶幾有得於心養其中和之徳救其气質之偏乎乃爲之記以示其子孫俾率先人之訓云

重修南昌府學記

南昌爲江右首郡藩臬蒞焉其山川之勝疆理之廣非列郡所及則其學校之制棟宇之崇且麗亦宜爲他郡甲郡故有學元季燬於兵我太祖髙皇帝旣定天下首詔郡縣興學養士洪武丙子南昌守土之臣肇建郡學有廟以祀先聖先師有學以教育俊茂之士規制壯麗至景泰甲戌幾六十年而繪飾防昧杗棟腐折圬塓陊剝巡撫僉都禦史韓公雍大加修築輪奐嵬人目矣其後學宮寖圮巡按監察禦史天臺李公釗修之又數年禮殿亦敝巡按監察禦史汝陽熊公翀又修之至於今而廟與學頽敝日甚治辛亥監察禦史姚江韓公明來按玆邦只謁文廟退詣講堂顧瞻咨嗟以爲首善之地傾圮苦玆不可以不修乃謀諸鎭守太監鄧公原按察使魏公富副使洪公鐘吳公瓊僉事陳公祥趙公艮汪公舜民黃公仲昭張公源潔郭公秉昭葛公萱咸以爲然遂鳩工屬徒市材陶甓至若金碧髹彤黝堊之屬皆出府帑羨財市之不以費民又命同知張汝舟斷事孫榮以督工匠義民凃鳳耆民胡鐸以統徒役而總理其事則屬之吳公焉韓公激揚之暇躬戾學宮以申勸戒眾咸歡趨不煩執撲廟自大成殿以至廡門學自明倫堂以至齋捨昔所有者因舊修焉昔所無者乃肇作之賜書有樓學宮有廨棲士有廬講誦有堂名宦鄕賢有祠齋宿有宮習射有所觀徳有亭至於泡湢庫廐皆以序爲興賢育才二坊亦加修飾凡爲屋百八十間爲樓六十四間經始於壬子七月之望落成於癸丑五月之朔丹碧輝煌門闥壯麗冠於列郡稱其爲首善之地者邦人士子來遊來觀罔不感悅是舉也韓公實主之所以經營督勸以防於成吳公之力爲多吳公具事巓末以書屬予記之嗟夫學校之修廢人材之盛若衰系焉古昔明君誼辟汲汲興學養士者豈徒以爲觀美哉誠欲得豪傑之士以翊皇極康世道焉耳故當世士之出於學而用於時者或秉忠貞以佐厥辟或敷惠澤以乂厥民至於儲養待用者亦皆皭然自拔乎流俗危言讜論足以折姦雄之气英聲勁節足以沮回遹者之心學校有益於人國家也如此今韓公曁外臺諸君子修葺學宮其意固有在矣凡學於玆者效用於時則奮庸熙載俾國家有所賴濳而未用則淸議姱節俾憸邪有所畏庶幾乎聞者見者皆欣慕曰江右豪傑之士也斯不負諸公興學之盛意也不然飽廩食而安齋居飾詞藻以徼利祿豈諸公所望哉韓公字惟逺起家進士其按部江右淸而不激嚴而不苛崇信厚恥鉤距論者以爲得憲臣之體云

竹坡記

出廣昌西門三十里其鄕曰興城其裏曰仁壽大姓曽氏世居焉曽之彥曰惟學溫恭好禮痛斥豪華之習以詩書文史自娛晚益厭薄喧囂而樂閒靜徧卜裏中以爲隱身之所得勝地焉坡陀蜿蜒溪澗澄澈武陵金鰲之峯峙其東獅嶺龍穴之山環其西芙蓉金屏之岫亙其北仙人秀嶺之巘拱其南實一里最佳處乃作屋數十楹前爲禮賔之堂後爲寢休之室左右爲藏書之齋種竹數千个以爲屏蔽翠云蒼雪浮動幾席因命之曰竹坡而自號竹坡迂老其言曰古之君子於物無所好其有所好者蓋有取爾也陶元亮之好菊宋廣平之好梅牛奇章公之好石彼豈有聲色臭味之可好哉蓋有所取焉耳竹之爲物非有梅菊之芳亦非若石有瑰奇之觀今吾種竹如是之多而且以自號者心與之契而有所取爾今夫春陽方動羣卉紛敷而吾竹淡然自若有似守道君子利祿不能動其心者伯夷之淸徐孺子之介蓋有類焉及夫窮冬沍寒萬木摧折而吾竹挺然特立有似忠臣烈士刀鋸不能奪其志者顏常山張睢陽之忠節蓋有類焉吾生也晚於四君子者𨿽慕之不可得而見矣八窻洞開靜對吾竹猶彷佛見四君子之風度焉屈子頌橘有曰行比伯夷置以爲像吾之於竹猶屈子之於橘也惟學間過予道其言且請爲之記予謂知者樂水意不在水也取其周流無滯有契吾之智矣仁者樂山意不在山也取其厚重不遷有契吾之仁耳世之好竹者取其中虛外直而已而子之好竹乃有出於虛直之外者豈尋常之見所及哉遂爲之記

通濟橋記

淸溪之水發自閩嶺其始濫觴爾迆邐西北流合南上北都大村遷善山谷諸流漸大至黎坊勢益湍悍至中坊愈大春夏之際滉漾滈渺滙爲巨浸魚龍水怪出沒其間人望而畏之自發源至中坊凡八十里而後防於旴中坊距縣五里在溪之東李氏世家焉李氏之先有徳理者仕元爲福建廉訪僉事入國朝以來若靖州知州恆刑部主事瑄祁陽知縣翰皆其族也凡南上諸裏有事於縣者及縣郭士民欲適諸裏者皆由此出每歳霜降水落李氏架木爲橋以便往來者至春夏則無所用其力有不得已而冒涉者往往沒溺主事之兄志榮以納粟補散官志榮之子拱奎憫人之沒溺欲作石梁有志未就而卒其妻魏處士愈明之女也孀居守節且曰吾夫之志不可以不成乃斥賣妝奩節縮用度僦工伐石跨溪爲橋長百有二十尺廣十有三尺下爲石墩四以疏悍流又以俗稱水怪能鼓濤以壞橋乃作屋其上奉觀音大士像以鎭之經始於治庚戌九月至壬子二月而迄工焉凡用白金七百餘兩知縣髙郵何侯瓚扁其橋曰通濟魏命其夫侄某求余爲之記曰先夫有利人之志而不遂橋之役所以成其志也先夫不幸死無子恐遂湮沒敢請先生之文鍥於石是先夫與未亡人不朽也予謂魏嫠居自誓之死靡他己足爲賢矣又惓惓以成夫之志而求以永其名不尢賢乎嗟夫爲人妻如魏者可謂無負其君子矣乃爲之記

唐氏世徳堂記

廣昌之金井裏有衣冠之族曰唐氏其先本陶唐氏之後子孫散處江南日益繁衍以國爲氏至於彥恭蓋數十世矣自其祖父以來率以謹厚稱務詩書而盡其職分之所當然嘗新其所居之堂朴素闓爽鄕之士夫尙其徳者遂爲扁之曰世徳彥恭仙逰已逺其子曰本逺克念先訓日之所爲夜之所思惟在於樹其徳因命其子永求餘言以爲之記余因本其先世得姓之由唐宋之世史不絕書當唐太宗時擅艸而圖形淩閣者則有莒公儉也仕元宗時號丹崖而以詩文稱者則有壽昌令節也至宋曰介者爲禦史嘗劾文彥博進身不以正逺謫英州君子以直聲偉之曰坰者知諫院嘗奏王安石專肆威福坐貶潮州史臣以慷慨贊之其後有諱庚者號魯國先生仕紹聖中提舉避宋末之亂遷於今之金井裏也迄彥恭之髙祖曰自徳不求聞達嘗出貲構邸捨數十間人之來宿者不索其直且供給飲食焉有病者必命醫療治之旣愈而後遣其曽祖曰伯琦少篤學客來訪與之講說書史商確古今亹亹忘倦其沖淡之气可挹也其祖曰淑安材識通敏襟度夷曠修廢橋以利行旅建義塾以淑鄕閭人有貸其租不能償者輙焚其劵不復索有古君子之遺風予生也晚淑安以上吾不及識汝楫以下則以世姻故識之汝楫家富而好施屢以縣大夫之勸出谷五百餘石儲於官以賑其鄕裏施及鄰邦人皆徳之其後閩人作難左右鄰之居皆爲烈熖所焚而獨唐氏之室眾皆取涕沃水力救之獨得無恙旣而本源修徳益振恆推其餘以周人之急守其家法惟恐不及輸其公賦常慮後期見鄕裏尊老則慰以耕鑿之言見子弟則導以孝弟之訓每遇風淸景和則與一二知己逍遙泉石之間或升髙而遨望煙雲之聚散或臨流而泳翫魚鳥之浮沈無一毫憂患嬰其心人以世徳稱之夫何歉焉予因勉之曰子之先世分茅土樹勲烈者數世矣吾姑以汝祖之言及鄕人所聞之者誦之以告當世其言曰愼爾言將有和之愼爾行將有隨之故聖人觀出以知入觀往以知來夫度在身稽在人由是度之於身稽之於古先哲人之言斯可以樹徳矣昔宋人有行仁義三世不懈者其後楚攻宋圍其城民易子而食析骸而炊丁壯者皆乘城而戰死者大半而宋人祖父以有疾皆免及圍解而疾俱復子勉之哉則宋人之報亦在是矣今子處於斯堂美哉輪焉美哉奐焉兄弟具采以雅以南和樂且耽子之燕饎陳餽八簋魦魴鱨鯉燕集於玆勉樹其徳其孰能比天之報善又豈國氏之可倫哉然則子孫之所以昌家產之所以隆追蹤唐宋之休聲祗遹忠貞之偉烈有不難矣傳曰公侯子孫必復其始蓋吾鄕之世族最多求其如唐氏世徳之澤者乃千百之一二耳是爲之記

椒邱文集卷十四

欽定四庫全書

椒邱文集卷十五

明何喬新撰

賦【附文附樂歌】

弔昆陽城賦

昆陽城在葉一捨許楚葉公所築縣治旣遷舊城亦圮其可見者頽垣斷礎而已予招吁流民至葉周覽遺迹思光武之駿烈而悼陵谷之變遷也賦以弔之其辭曰

後皇嘉惠兮湣蒸庶之流離予承命以吁懷兮爰弭節乎滍之湄陟崇岡以遐覽兮風雲慘其增悲原野�寥兮頽垣之隱起僕夫跽而告予兮曰玆昆陽之遺址顧樓櫓之安在兮雉堞悵其已圯血淪地而化碧兮防沈沙而凝紫耕夫豈識興亡兮方肆墾而未已嘆炎祚之中微兮戚畹竊其威權羌狡童之狂僭兮據鼎耳而埀涎始矯行而罔世兮卒假符而誣天慠然自擬黃虞兮誦六藝以文其姦繄髙皇之龍孫兮憤丕基之忽墜援戈典於楚甸兮將叩闗而問罪彼綠林與新市兮棼總總而來萃旣定宛而取郾兮駐諸梁之故壘何狡童之迷復兮驅羣醜而來攻騎膠葛而言邁兮類螳斧而蝟蜂圍效彼魚麗兮或鸛鶴之橫縱志驕而气溢兮謂不日而成功天道祐順兮人心迪其果毅王旅闞如虓虎兮軍容肅乎曁曁鼓闐闐而雷震兮旍靡靡而電曵風雨助其威怒兮士賈勇而髙厲彼逆徒何蠢蠢兮棼束手而就殪或倒戈而疾馳兮或棄甲而橫潰野流血而變赭兮川浮骴而擁穢氛防廓而淸明兮人神爲之暢快元凶授首兮遂定鼎而澗瀍噓炎燼於旣熄兮迓景命而益延復漢官之威儀兮慰百姓之震衍昔商周師於牧野兮炎黃戰於阪泉視玆役之烈烈兮在古未能或先世運忽其變遷兮哀漢社之已屋荒墉穴彼狐兮京觀墾爲平陸艸露淒以沾衣兮林霏淡其慘目惟山鳥之嚶嚶兮恍國殤之夜哭駐予車而一弔兮菀忳忳而含慼

三谷賦

麻源三谷之勝爲吾旴江山水甲今司勛員外郎左君時翊之仙廬在焉時翊嘗爲予道其泉石幽雅之趣巖壑瑰詭之觀予欣然欲逰而未能乃想象而賦之每一展翫庶幾乎宗少文之臥遊矣

出城闉以遐覽兮爰陟峻而捫幽度駝嶺之谽谺兮訪仙臺乎山之陬銅陵岌嶪而凝黛兮紅泉汨防其鳴璆琪花瑤艸紛不知其名兮桂樹郁其相繆予乃淩犖確厲淸泠窺石門之窈窕躡雲蓋之崢嶸石梁龍矯兮臥波仙觀翚飛兮淩空吸紫霞兮石閣招白雲兮羅峯步予馬於靈丰兮悵宿莽之離離訪繙經之遺臺兮蒼煙慘其增淒若乃崇岡崒疉嶺巑岏丹光夜爍土花春殷非子期仙隱之所存乎寒燐宵飛山精暮泣折戟沈沙戰血凝碧非危郎駐兵之故柵乎山川宛其如昨嗟昔人其安在攀古柏之虯枝兮增予心之永慨謂仙人之不死兮吾不得而見之謂英雄之不朽兮亦澌盡而無遺招黃鶴而訊之兮鶴翩翩其髙翥尋斷碑於荒榛兮蝸涎苔花閟而不可覩重予懷之耿耿兮撫幽篁而延佇回飈冷兮欲秋斜月淡兮將夕駕予輈以復路兮聊容與乎田北騁予目以流觀兮見夏屋之渠渠萬瓦鱗鱗以波偃曰美人之故廬綠樹藹其承宇兮淸泉琤其循除詠先生之遺風兮有左琴而右書愛玆境之幽勝兮恍王官於綠野欲誅茅以葺廬兮敢云信美非吾土何所獨無芳艸兮羌睠睠而懷玆念美人之好修兮茍去此其從誰倘解印以南旋兮將稅駕乎旴之湄從美人以徜徉兮終歳晏以爲期

梅雪齋賦

新建李京春氏好修之士也嘗銘其燕居之齋曰梅雪蓋梅取其貞雪取其白也予嘉京春好尙與世俗異乃爲賦之其辭曰

夫何美人之好修兮逺玆垢以自淸辟崇軒以息遊兮表梅雪以爲名雪以況昭質之弗虧兮梅以況其姱節服貞白以自嘉兮蹈前修之爲則昔美人之旣有知兮恆汲汲乎修能厭桃李之嬌媚兮又何羨乎美人之姿態惟玆梅爲可貴兮鐘造化之沖和向北風而合韻兮粲的皪之瓊葩惟玆雪之可喜兮信皎潔其不污白皚皚以遐積兮變埃爲珣玗方仲冬之凝沍兮狂飈凜以戒寒元云郁以四塞兮雪花交下其漫漫松筠慘以攺色兮又況荏弱之荃蘭當眾芳之搖落兮惟玆梅之不然吐素華之濯濯兮欲與六出而爭妍美人退而齋居兮啟南牕以遐矚悵百卉之旣萎兮睠梅雪之如玉芳菲菲以襲人兮光防防其目誦廣平之妍辭兮賡郢客之妙曲感貞白之若玆兮忽有契其中情聊假物以自況兮掲華扁於軒櫺維梅之貞兮猶吾節之不移也維雪之白兮猶吾志之不緇也羌朝夕於此齋兮信芳潔之不忘茍予行之靡忒兮不見是亦何傷欸時俗之昧昧兮胡好尙其獨異値桃李爲庭實兮采芙蓉以爲佩惟溺志於紛華兮委玆梅而弗睇愛江上之淸風兮悅山中之白雲惟光景之流連兮曽玆雪之足云何美人之耿介兮乃獨爲此度也夫豈矯世以自異兮惟好修之故也先民有言兮名不可以虛作茍矯名而無實兮顧身心亦何獲中情信其貞白兮斯行成而名彰朂諸玆志尙兮耿百世猶有光

闇然軒賦

憲副丰城遊先生名其藏修之軒曰闇然蓋志於聖賢爲己之學也予嘗從事於斯而未有得焉因先生名軒有慨於中爲賦之以申其義云

繄末俗之徇外兮絢繁飾以自揚何美人之練要兮挹至道而深藏美人稟玆懿質兮又重之以好修追洙泗之遐軌兮航濂溪之絕流日孜孜而靡懈兮期先哲之與儔曰君子求諸己兮玆前聖之格言溫恭濬哲兮舜徳所以爲元回也如愚兮夫子屢嘆其賢曽氏之傳得其宗兮日勤勤乎三省迨聖孫之紹其緒亦曰衣錦而尙防服聖人之明訓兮指羣哲以作程潄詩書之芳潤兮啐道徳之精英愳充實之未至兮夫何慕乎修名元縞爲冠兮大練爲衣貝錦在其中兮文采其陸離太羮在俎兮元酒在樽孰雲淡泊兮乃至味之攸存朱弦疏越兮世寘瑱而莫予聽一倡而三嘆兮有韶濩之遺聲相珣玗之在璞兮气如虹而外揚驪珠濳於九淵兮吐靑熒之耿光萬善衍溢於吾躬兮肆闇然而日章嗟眾人之貿貿兮何文肆而�中枵然而若盈兮躬處約而爲泰制芰荷之綠衣兮被芙蓉之朱裳駕華輈之煥爛兮佩寶璐之瑯瑯鳳旍繽其翾飛兮弦匏奏而鏗鏘華文煒其可美兮羌無實而日亡嘆予生之佗傺兮志古人之所服文質疏內兮每見嗤於流俗方世俗之矜衒兮又孰揆予之中情予不能攺此度以徇時兮將合矩矱於顏曽幸美人之耿介兮夙與予而目成解佩蘭以贈予兮又重之以芳盟曰彼儒服而市心兮夫焉可與適道志乎古必違乎今兮又何必諧乎世好堅汝志而毋惑兮庶任重而逺到懼予力之莫任兮愛此言之不可忘念余齒之未衰兮願從美人以相羊慮此志之不固兮爰抒情而成章

鉤勒竹賦

南谷先生好竹其友金本淸氏以所作鉤勒竹贈之蓋竹有君子之徳先生好之其中必有契焉椒邱子因推其意而賦之其詞曰

夫何美人之淸修兮秉姱節以爲常所好在乎同徳兮豈羣葩之能當駕飈輪而遐覽兮乃夷猶乎瀟湘芳艸薆其溢目兮紛迎秋而凋傷爰有貞筠兮冰玉其標挺宿莽而獨立兮淩霰雪而不凋𨿽同族於艸木兮顧殊質於夭喬承雨露於天際兮蒼玉瑩其嬋娟回風飄拂兮揚鳳羽之翩躚迅雷奮乎九地兮迸龍孫之斬然感美人之永嘆兮載移植於崇軒嗟眾芳之總總兮何變化之不常彼幽蘭之旖旎兮羌無實而容長申椒誾誾其芳烈兮糅蕭艾而不香荃蕙化爲茅兮況辛夷與昌陽覽眾芳之若玆兮嘆玆筠之可欽澹容與於春陽兮類富貴而不淫歷元冬而一色兮若處憂患之不易其心中虛如有所受兮外直而不倚𨿽歳序之逓遷兮肯隨俗而委靡何眾人之殊尙兮競樹桃李於門墻菉葹果何物兮亦雜蒔乎都房曽不知玆筠之可嘉兮獨淩厲於嚴霜委厥美以徇時兮非玆筠之所志也保晚節於歳寒兮庶比徳於君子也繄鳳池之仙客兮夙與美人其同調揮毫以肖厥像兮神造追乎文趙蛟螭紛其攫拏兮瑚盤錯而交柯金刀鐵鈕不足諭其壯兮森若劍戟之相摩涼飈生於座隅兮明月娟娟而在戶恍淇澳於渭濵兮撫貞姿而延竚亂曰羣葩葳蕤迎秋而萎兮猗猗貞筠隆寒不衰兮直如史魚淸比伯夷兮置以爲像爰肖厥儀兮保玆姱節歳晏爲期兮

石鐘山賦

彭蠡之口有石鐘山焉蘇文忠公辧之詳矣士大夫喜幽尋而樂勝選者莫不遊焉景泰六年春三月予與今夏官郎中王君尙忠俱以進士奉使江南尙忠家湖口邀予艤舟絕壁之下以訪其所以謂石鐘者水石相激響若洪鐘始信昔賢之言不誣也因爲賦之後十有二年尙忠出示舊稿俾重書之因嘆予學之不進而悼勝遊之難再也乃刪其辭以歸之云

乙亥之歳暮春之夕予與王子泛舟澄湖艤於絕壁援危藤登懸崖以訪昔賢之遺迹於時天和气淸江空月明魚龍咸伏波濤不驚縱予目以遐覽舒懷古之幽情但見怪石嵳峩防嶫防磥崢嶸奇形異狀不可殫名或如鳳如螭欲蟠欲飛或如鬼如獸將行將驟巖防霮防拂藍撲黛穴罅呀欱云歕雷異哉石乎蓋造物者之所胚胎也俄而防云生於廬阜長風來乎太空驅濤擁瀨吼鯨躍龍爰有洪聲發於水中殷殷喤喤如遊舜庭而聽鏞鐘之撞鏘鏘鍧鍧如入周廟而聞無射之聲塡兮若雷颯兮若雨又如卻至使楚而金奏作於下予乃恍然而驚悄然而思問王子曰是何聲耶豈靈鼇奮首而三山頽耶抑海若驚起而號風雷耶無乃共工氏觸不周而天柱摧耶胡爲乎有是聲也王子笑曰子不知耶是所謂石鐘者也昔者酈元言之而不詳李勃訪之而失實東坡居士泛舟江上以求之而後眾論定於一也予曰石之爲物塊乎其形未與水遇不聞其鳴水之爲物湛乎其淸未與石鬭若嘗有聲彼涵乎淸越窽坎鏜鎝之音果出於水耶亦出於石耶王子曰不然夫水之性動石之性靜動靜相摩厥聲以應水之質柔石之質剛柔剛相蕩厥聲以彰是非水之聲也亦非石之聲也水石相搏而聲出焉此石鐘之所以名也夫峭壁巖巖鐘之銑角也懸蘿裊裊鐘之旋虫也丹崖翠壑鐘之簨簴也驚濤駭浪鐘之撞杵也是鐘也蓋天地爲鑪萬物爲銅陰陽爲炭造化爲工齊侯不得銘其績而鳬氏無所與其功也嗟夫洪水橫流巨浸稽天象罔出而侮人螭蜃過而垂涎民其魚矣尙何鐘之聽焉今吾與子脫介鱗而弁冠去沮洳而宮室泛蘭舟以遨遊聽水樂以自適揆厥所元伊誰之力耶於是相與徜徉眺望咨嗟感激已而云消風止浪平響息水天相映瑩然澄碧返而登舟呼酒相酢乃鼓枻而歌曰駕吾舟兮泛長江馮夷起舞兮酌我以羽觴侑以嘉樂兮鼓鐘喤喤慨念上古時濁流湯湯孰致平成兮孰理懷襄願銘此鐘兮紀神功千秋萬歳兮永不忘

秋蘭賦

金君文逺晉陵之隱君子也於物無所好顧獨愛蘭蓋其情性有合焉耳嘗得畫蘭一卷曲盡露葉春莖之妙文逺寶而藏之其從子秋官主事和之出以示予予爲推其意而賦之其詞曰

予昔好此芳艸兮歳逾邁而不衰步予馬於楚畹兮弭予棹乎澧之湄登芳臯以騁望兮渺予心之顧懷蕭艾靡其極目兮宿艸莽莽以紛披睠玆蘭之旖旎兮屏山谷以自藏芳菲菲而襲予兮羌居蔽而聞章濯湛露以自潔兮泛光風而逺揚𨿽寂寥乎山阿兮豈以無人而不芳感予心而長喟兮爰移植乎都房飾雕檻以固防兮恐廻風之飄颺驅蜂蝶以逺屏兮恐芳蕋之見淩何所獨無芳艸兮胡睠睠而懷玆念綠葉而素莖兮夐異乎杜蘅與江蘺憺容與而獨秀兮肖君子之幽貞也芬鬱鬱而逺聞兮猶吾徳之馨也人之心不與吾同兮胡好惡其獨異戶服艾以自好兮紉萹薄以爲佩菉葹薆其盈室兮顧謂秋蘭爲不芳茍中情之貞姱兮不吾知其何傷苦靈均之好修兮每惓惓於荃蘭與眾艸而爲伍兮發素王之悲嘆固予異乎眾好兮矧玆幽獨之可願期與子而爲友兮惇久要而弗諼委厥美以從俗兮匪餘情之所安肖子像以爲儀兮矢共保乎歳寒重曰睠彼佳卉擅國香兮防獨處廓聊自芳兮姱而不淫可充纕兮不采而佩庸何傷兮置以爲像無異乎夷之淸兮

衍慶堂賦

湖南方伯吳公扁其所居之堂曰衍慶昭先徳也蓋公之髙祖崇本翁以仁厚肇厥家而曽祖淸逸翁祖靜庵翁考怡靖翁世有令徳以培其基儲休委祉大發於公此堂之所以名也予以公爲同寮故推其名堂之意而賦之其詞曰

夫何穹堂之將將兮據吳山之幽勝掲華扁於前榮兮昭先世之休慶維玆堂之宏建兮旣考極而相方工師殫其智巧兮矧掄材之孔良木蘭爲榱兮文杏煥其爲梁礱文磶以居楹兮煉蜃以塓其垣墻楶棁粲乎山與藻兮丹雘煒其有光桂樹陰陰以承宇兮荃蕙旖旎而含芳泉防防而循除兮三秀猗猗而效祥匪徒宗戚之燕集兮祖考於焉而烝嘗嗟斯堂之肇造兮實先世之所貽彼延陵之宏博兮乃慶源之由開崇本遘時孔艱兮秉恭儉以作則淸逸恂恂惠和兮亦允蹈乎先徳靜庵懷瑾握瑜兮維先猷之踐修怡靖憺以貞閒兮撫松菊而夷猶皇天無私阿兮睠積善而敷祐茍或嗇於其躬兮休祉式丰於其冑肆美人之挺生兮鐘海嶽之靈秀日磨淬而好修兮期光前而裕後振六翮以上徵兮戾天衢而髙翥始防名於大廷兮薦揚聲於粉署防大政於西蜀兮頌聲藹其載路陟南紀之雄藩兮政與陽和其同布羌休顯之臻玆兮由先澤之汪洋感締造之孔艱兮吾其敢忘於構堂維玆堂之宏敞兮匪暇豫以自逸也念先慶之流衍兮思不忘於繼述也覽濤江之溶防兮思先澤之悠長也蘭茝紛其充庭兮恍先徳之遺芳也積善有慶兮聖垂訓於大易孰無施而有報兮孰不種而有獲於公髙其門閭兮知後嗣之必昌晉公邁種厥徳兮樹三槐以爲徵天道不爽兮諒今昔以同然維嗣徳之有人兮斯慶澤之益延亂曰瞻彼髙堂何言言兮徳以爲基禮爲藩兮趾美承芳罔或愆兮世載令聞云來嬋嫣兮

和歸去來辭題王司馬休庵

休庵者大司馬王公歸休之室也公國之重臣職典邦政聖天子之所倚毗而天下士大夫所望以興道致治者也顧以夙夜在公憂勤致恙數上章求去位優詔不允而公請之益堅乃得解政暫歸烏乎卓哉世之名位與公等者不少勛烈如公者蓋亦有焉至於當國家倚任之時而秉急流勇退之節者求諸古今蓋不多得也乃今於公見之昔陶淵明解官而歸作歸去來辭以見志千載之下頌其辭想其人景仰而不已公之風節視淵明蓋無愧焉喬新仰公之盛徳久矣第以地分懸絕未嘗敢一謁公之門今公之歸休是庵也不得已於言故取歸去來辭和之以道公歸休之樂又以見公之風節足以繼美於昔人也其辭曰

歸去來兮胡爲眷眷而懷歸念人生之如寄忽感悟以興悲睠明哲之已逺幸軌轍之可追旣委心於義命又奚較乎是非指崤函之歸路想兒女之牽衣望太華之嶙峋見翠靄之霏防故園伊邇我車載奔綠陰垂宇淸光繞門蘭茝未蕪簡篇尙存撫我素琴酌我芳尊無囂聲之聒耳無憂悰之在顏悵百歳其幾何知一庵之足安翫寒泉之滴滴聽黃鳥之闗闗坐盤石以長嘯登崇巖以縱觀魚洋洋以潛泳云靄靄以往還撫物理而自感聊夷猶以盤桓歸去來兮與赤松而同遊屣軒冕其如脫惟道義之是求榮莫榮於不辱樂莫樂於無憂斂濟世之宏略爰經畫其田疇乃駕鹿車乃泛蘭舟采蘋藻兮幽澗藝蘭杜兮芳邱滌煩襟於茂蔭濯塵纓於淸流念歸全於此庵實祖考之餘休已矣乎吾不能變心以徇時相彼欲去而可畱汨寵利竟安之尋泉石之舊盟赴鷗鳥之幽期逐猿鶴以長往荷鎛釤以載耔續歸田之雅制歌考槃之遺詩信俯仰以無愧泰然自得夫何疑

和歸去來辭送李先生

成化二年夏六月少宗伯安成李先生上疏謝病優詔許之且諭以病愈還朝蓋欲復用之也於戲休哉聖天子好賢無己之心先生急流勇退之節蓋曠古所未有也昔者陶淵明爲彭澤令觧印而歸作歸去來辭以見志百世之下讀其辭而髙之先生之事業固非淵明所及而其遭際又淵明之所無者惟其髙風淸節足以廉貪立懦則先生與淵明異世而同符也先生考甲戌進士時喬新誤蒙甄拔辱知最深故取淵明之辭和之以遺歸休之樂云

歸去來兮倦遊廿載今始歸幸夙心之旣遂胡喜極而更悲設供帳於都門紛冠蓋其予追望層峯於雲際疑家山而猶非僕夫歌以促駕稚子笑而牽衣問歸路以猶緬悵屢歌乎式防故廬在望歸心欲奔白雲承宇蒼松蔭門石逕未荒岫幌猶存良朋在座新醪滿尊道故舊以共醉春風盎其在顏喜菟裘之已營知蝸室之足安葺芳杜以成帷擥碧蘿以爲闗臨瀘水以洗耳登書臺以遐觀鴻以髙舉云冉冉以孤還歳晼晚其將暮攀桂枝而盤桓歸去來兮訪昔日之釣遊浮世憺其相忘外物廓乎無求蔭茂樹以自適玩遺經以忘憂田翁告予以有年黍稷薆其盈疇或山而屐或水而舟緡遊鯈兮碧澗擷芳實兮椒邱招白雲於逺岫弄明月於淸流念歸老於田園信造化之餘休已矣乎出處進退信有時彼懷祿而干進畱老將至矣竟安之襲髙風於表聖踐芳躅於榮期或乘月以長嘯或迎春以載耔歌白駒之雅調和招隱之新詩功成而身退超然物表夫何疑

和歸去來辭送尹貳尹

君子之仕也不矯情以爲髙不徇俗以爲通惟其時而已昔陶淵明爲彭澤令恥束帶見督郵解官而歸君子不以爲矯吾廣昌丞桐城尹君佐邑僅餘三載亦以志不得盡行致仕而歸君子亦不以爲非君將歸縣正周侯等屬予言爲贈予謂淵明之歸賦歸去來辭以見志今君之歸宜有能言之士爲之賦者而未聞也乃因淵明之題而次其韻以遺周侯等以贈尹君祖道之日命五六童子歌之以代陽闗之曲云

歸去來兮歳將晏而北歸旣去勞而就佚胡喜極而增悲望鴻於天末逆朔風而相追悔顓孫之幹祿慕伯玉之知非對離筵之芳酎振仕路之塵衣瞻龍眠之舊隱煙樹菀其依微風帆晝彍霜屨晨奔去家千里倐已到門問朋舊之存歿幸宗戚之具存載刲肥羜亦列芳樽無鐫誚之入耳無憂悒之在顏身旣隱而無競心無營而自安玩遊儵之圉圉聽黃鳥之間闗濯長江之淸泚挹五老之奇觀念魚貪餌而忘返孰若鷗知機而遄還感物類之禍福擥松桂而盤桓歸去來兮已息心於宦遊競浮名其何益逐世好其焉求榮孰榮於不辱樂孰樂於無憂如古人其可作吾將希蹤於田疇或山而騎或川而舟采紫芝於丹谷鑱黃獨於靑邱燒痕茸茸而變綠泉聲激激而分流靜觀萬物之自得充然吾心之休休已矣乎流行坎止信有時茍欲去而可畱將捨此其安之從赤松而仙遊結黃石之幽期眎蕭韓溺志於功名寧以沮溺勤身於耘耔賡伐木之餘韻詠歸田之雅詩茍中心之自得樂天委命其何疑

續歸去來辭

太子少保禮部尙書劉公以疾乞解政章七上聖天子乃許之命馳驛以歸又俾有司月給俸爲養蓋優老之異數也公將行羣公相率賦詩贈之予與公爲同年友而予老且病甚於公亦嘗求歸而未得寂寥短章不足寫情乃續淵明歸去來辭以道公歸休之樂兼致予欣慕之私祖筵旣張俾未冠者歌之以代驪駒之曲云

歸去來兮承溫詔而西歸超氛埃以遐舉兮信明哲而知幾羌素節之旣遂兮胡喜極而更悲念弱冠之筮仕兮亦旣遻乎明時防大廷而賜第兮肆通籍於金閨佐宰衡之黜陟兮典容臺之禮儀春卿宮保之薦陟兮何天寵之吾私或贊祼於淸廟兮或奠璧於太壇秉寅淸以將事兮昕夕惕其靡安羲馭迅而莫追兮歳忽忽其將暮悵吾髮之種種兮願投簪而逸處叩天閽而敶辭兮曰臣病之日侵皇覽揆吾之中情兮俾歸老涪之南駕余皇而浮江兮又攽祿而養之湛恩汪濊兮嗟欲報而無期冠蓋棼其出饑兮酌兕觥而歌驪駒都人瞻望咨嗟兮亦奚異乎二疏懷吾皇之明聖兮悵欲去而踟躕瞻都城之煙樹兮感吾涕之漣洳朝發軔於薊門兮夕鼓栧乎潞渚泛彭蠡而上巴峽兮時慿髙而弔古思香山與洛社兮願遵昔賢之遺榘曽日月之幾何時亦旣戾乎故邦尋鷗盟其未寒兮喜園廬之未荒撫桂松而延佇兮登云崖以舒嘯賡考槃之遺什兮歌小山之雅調嗟予齒髮之日衰兮亦睠睠而懷歸章屢上而未獲命兮嬋媛而增欷黃鵠翩然髙逝兮羈鳥猶棲乎彤籠君恩不我遺兮駕桂棹以相從亂曰君子仕止惟其時兮相彼昧者亦何知兮升不已禍卒罹兮知止不殆古有炯戒兮睠玆明哲功成勇退兮徜徉林壑聊以卒歳兮

懷韓忠獻公文

魏國韓忠獻公彰徳人也公之相業軼房杜而陋蕭曹矣至其能容富弼而薦歐陽修尢他賢相所不及弼與公同在政府持論多異而公待之坦然略無芥蔕修以文章擅一世名世多嫉而擠之者公獨引而置之政府嗚呼世之爲相者惡異己如仇敵有能容之如公者乎士有盛名者常恐其軋己有如公能薦之者乎予過彰徳思公而不可見也故爲文以致感慕之意云

登休逸之崇臺兮望狎鷗之荒亭訪遺躅而不可見兮感予涕之交橫采溪毛以薦芳兮欵靈宇而誠當宋氏之中葉兮天純佑而多賢範富在其左右兮晏賈翼而後先彼淵篤與直溫兮紛茅拔而茹連惟夫子之挺生兮遘玆昌時重厚如勃兮文章過之赤舄幾幾兮日容與乎彤闈追伊周之逸駕兮陋蕭曹而不屑爲余蔡謇謇兮公讓其直狄種桓桓兮公嘉其績七政若度兮百僚承式鐃鼜不驚兮野無蟊螣四民熙熙兮孰知公力譬秔稌之芃芃兮忘甘防之爲澤彼弼之議政兮胡悻直而不同非夫子之偉量兮孰休休而有容修之姱辭兮信矘朗而寡儔夫子引之共政兮人文庶幾乎漢周何公亮之肆謗兮愬夫子以專權天聽弗聰兮俾解政以歸田神功斂而若無兮日夷猶於洛社衣錦而晝行兮華構恍其綠野新法紛如牛毛兮民嗷嗷而喪生厭斯世之迫阨兮忽騎箕以遐徵嗟士俗之日偸兮好蔽美而稱惡龜以靈而見剖兮女以蛾眉而見妬徳逺之貞亮兮祉愬鼎而懷忌晉公知愈爲賢兮曽莫引之共事惟夫子之盛徳兮固今古之所稀跽薦酒而陳詞兮願荒忽而顧懷茍九原之可作兮吾將執鞭而從之

忠愛祠迎送神樂歌

忠愛祠在汀州臥龍山下邦人所建以祀郡推豫章謝侯也侯爲郡有惠政及劍溪盜起攻剽至汀侯出奇破賊民賴以安侯旣沒汀民感其遺愛相與言於郡請爲立祠守臣以聞詔賜祠額曰忠愛蓋以侯效忠於國而惠及其民也予嘗佐閩臺行部屢至汀知侯之徳政爲詳故作迎送神之歌遺汀人俾歳時享祀歌之以侑牲醴焉其詞曰

采芳藻兮澗之濵椒糈馨兮桂酒醇鼓坎坎兮舞羽繽紛侯來降兮慰我民

云爲輿兮風爲馬侯弭節兮山之下覽舊邦兮一慨故壘荒兮嘉谷被野

龍灘浟浟兮水不波園有芋栗兮池有蒲荷寒尨不吠兮稚耋嘯歌曷臻玆兮侯功孔多

遺愛在民兮亦有嘉績嗟莫報兮侯之徳侯之神兮如在尙顧予兮昭假

右迎神四章章四句

霓旍抗兮風披披劍縱橫兮佩陸離紛進拜兮願侯遲遲侯不少竚兮我心悲

嗟汀之境兮繄侯桐鄕侯毋懷兮豫章朝出遊兮暮回翔慰我民兮維不忘

龡豳籥兮拊魯鼓侯降靈兮錫我純嘏潢池淸兮民安堵蟊賊逺屏兮時暘時雨

靈宇幽兮露靄蒙蒙松桂萷槮兮泠然以風侯之歸兮何許元鶴唳兮雲中

右送神四章章四句

椒邱文集卷十五

欽定四庫全書

椒邱文集卷十六

明何喬新撰

書

寄羅應魁內翰書

殿元先生閣下自防竹溪上之別於玆四易寒暑矣緬想山林日長造詣益深斯道幸甚僕膠於塵務不能自拔於物外以親道徳之光徒深抱愧而已近者友人吳僉憲自京回錄得陳公甫二書及其門人林緝熙寄公甫書僕尋繹數日深喜公甫玩心髙明非俗儒所及斯道之傳有望矣但書中所言有不能無可疑者得非鄙劣學未聞道不足以窺公甫立言之防故邪心有未安願就有道而質焉夫道之難言也尙矣中庸曰天命之謂性率性之謂道是則所謂道者不外乎性命非窈防昏黙之謂也又曰君子尊徳性而道問學是則所以入道者不越乎存心致知亦非有甚髙難行之事也自濓洛關閩諸大儒繼作其於道之全體大用與凡所以入道之方發明詳且盡矣儒者世守之毋庸異說也今公甫之書云夫道至近而神至無而動又曰虛其本也致虛之所以立本也得非老莊虛無之說歟又曰不須廣覽前言徒亂心目得非子靜不必讀書之說歟又曰僻處作室靜處用功審如是則學道者必如仙翁釋子絕類離倫乃可以得道歟至於緝熙之書曰終日靜坐杜門面壁無乃禪家之意歟又曰端黙逾月從此得些光景無乃佛氏頓悟之說歟凡此數說參諸濓洛關閩之書誠爲可駭不知公甫何爲而然也近世儒者所學詞章而已潛心道學者惟閣下與公甫廷祥數君子耳而公甫之說又如此豈所謂智者過之邪抑天於斯道之傳固靳之邪愚於公甫素所敬仰所以云云者非敢少訾也蓋望公甫造詣精純以紹百世之絕學耳謹錄三書並陳鄙說以質諸左右閣下者以鄙見乖謬望以一字示教焉倘愚者或有一得亦望移書公甫庶幾其察而攺之也不知道而彊言之宜爲有道者所笑惟閣下恕之幸甚不宣

寄祭酒邱仲深

戊戌之春陪祀圜丘獲挹光霽於時法禁方嚴匆匆別去不罄所懷迨玆四閱寒暑矣雲樹之思往往形諸夢寐去歲從孫昱歸自館下承寄聲慰兼恵進修錄展閱之際恍若聲容相接感荷感荷僕材不稱位食粟而已無足爲吾兄道者少讀宋史嘗怪魏鶴山以道學之懿兼負經濟之材遭遇理宗以僉樞督視江淮軍馬竟不能成安夏攘夷赫赫之功而去其所成就顧出張徳逺虞允文下私以爲恨僕近備員臺佐出董邊務𨿽無牧民馭眾之材亦欲少行其所學然毎有建白當道輙沮而撓之迄不得施乃知鶴山之不能成功蓋有由然也玆欲引身而去又以世議隘薄輕則誚其沽名重則劾其避事是以隱忍未敢遽請以此愧鶴山耳然歸田之計往來胸中未嘗暫釋也閣下靜觀天下之理其於出處之宜弛張之道察之熟矣願明以教我俾知所趨焉岐陽石鼔文並子昂所書金丹黃庭經俱在太學煩各惠一本以爲林下淸玩又聞閣下考定深衣制度甚善亦煩錄示欲制一襲以備邱壑登覽之用也時用彥實及諸同年不及奉書防間俱乞致意辰下漸和伏惟順時珍燮以承天貺不宣

寄秋官何惟孝

曩在秋臺荷吾兄不鄙屢沐淸誨自謂庶幾相翼以進相持以修𨿽未至於古人亦庶幾乎少異於今之人耳別來鄙吝日萌舊學日荒落恐終無以造髙明之域不免汨沒於流俗矣柰何柰何每三復陶翁停雲之詩與杜陵暮云春樹之句未嘗不悵然也近者吾兄榮遷正郎僕聞之喜動顏色夫吾兄宜居此職久矣一秩之遷何足爲喜所喜者君子得行其道小人亦將有所畏而不爲耳大理劉兄審囚想已復命克涵兄近得書否便中乞示知之聞時莊兄公差未回不敢奉問令弟繡衣想已出巡亦未敢致書山川云邈防晤未期時賜教督以終前惠是所願也詩不云乎毋金玉爾音而有遐心吾兄其思之不宣

答余司徒

太保司徒閣下春間謬膺簡命來山西賑濟凡有所請荷大徳維持咸克如意行間又蒙宴饑之寵銘感之忱曷嘗少忘三月中僕在蒲州忽報閣下仍以節鉞出總軍務蓋朝廷以北鄙爲憂故暫輟廟堂之相以爲邊陲之重耳方欲遣使問候起居忽承華翰誨諭且以不及與僕始終賑饑之事爲歉仁哉大君子之用心也閣下垂念及此僕敢不盡言以獻於左右乎山西之民凋獘極矣或父食其子而子亦殺父而食之或夫食其妻而妻亦殺夫而食之至於叔侄相食姻婭相屠又其小者耳人類至此有識寒心蓋自去歲春夏不雨而麥菽無收八月降霜而黍盡槁非惟平陽澤州二處而已潞沁汾遼與太原之岢嵐保徳二州與嵐臨河曲四縣災傷莫不皆然有司已嘗具奏該部移文覈實而分守分巡者以邊儲方急慮爲己累但將平陽所屬十五州縣澤州並所屬四縣勘作全災其餘州縣或作七分有收或作五分有收俱泒邊糧督責嚴急人情不堪軍民所以逃亡或去爲盜賊者以此也幸防閣下在朝翊贊皇猷將平陽所屬三十五州縣並澤州所屬四縣稅糧悉皆蠲免已徴者亦畱賑濟而潞沁汾遼等處以勘作半收之故不沾恩典此乃分巡分守者悞國病民之罪也僕至此以來加意賑卹流逋復業者十才一二近聞貴部委官催徴去歲所泒邊糧百姓憂惶咸欲逃竄愚竊以爲山西之民如久病之人瘠已甚矣飼之以粥猶恐其不活又從而奪其食其有不死者邪且數州原汛邊儲不滿三萬以大同師旅之眾豈數萬石所能濟哉倘邊儲有缺不過煩閣下一奏朝上章而夕報可矣敢望閣下憫此方羸餒已甚移檄所司已徴在官者先行起運未徴者暫侯秋成追徴則僕之受賜多矣是乃閣下始終賑饑之心也萬乞畱意焉黃河運道甚難畢主事所運糧此月半方可到孫家灣大同祿米僕以均泒煩諭各府赴藩司關領書辭繁委干冒威嚴不勝悚懼倘防見允乞賜公牘明示爲感趨拜未卜伏惟順時保重以承天寵不宣

與周僉憲

閏二月間出巡漳州忽驛吏錄致除目始知閣下膺薦出佐外臺私心甚喜旣又悵然不懌者累日夫以閣下之淸介司風紀於一方凡物之枯悴者將沾其潤澤而華滋焉此固鄙人所喜也然念昔在京師毅然不肯媕婀者三五人而已一二年間相繼外遷𨿽有存者勢亦孤矣又安能不悵然邪敬之回防賜教帖展讀再三眞所謂如見諫議面也欣慰欣慰僕受性駑鈍時務鮮所能解凡所施設去其太甚者而已然怨且誹者已紛然甚哉吾道之難行也自度終不能有所建明行將收其身於山霞水月之間考先王之遺文以足吾所好者安能汨汨塵坌中哉辱吾兄眷厚故及此不足爲他人道也奉去論學繩尺一部聊供公暇檢閱承欲得儀禮注疏五代史續當奉寄聞宋景濓先生嘗編蒲陽文藝錄去取最精曩在京時金華戴九靈之孫名仲衡者嘗許錄寄竟不至去歲曽托廖簡先生求之亦寂無報倘行部到彼特乞訪求錄示幸幸又永嘉李五峯先生文章髙古史臣謂其措詞必先秦語溫臺士子往往有其遺集但其文古澹時俗好之者少僕嘗錄得十餘篇眞古作也亦望訪求全集錄寄當爲梓行炎暑方熾伏惟順時自玉以增吾道之重不宣

與胡右都禦史拱辰

向者僣易羾書以敍企仰之懷以伸問安之敬眷惠手翰還答奬予過情益增愧悚兼承帨扇之惠薄俸亦防糶寄曷勝感荷生初至京時嘗貸姚三銀百兩以市居第故干瀆左右將薄俸糶銀還彼今寄來者如數領訖其餘未審糶否如已糶望盡數付彼收領但取領過數目示下不煩逺寄也俸目二紙不見寄到恐侍者悞封轉致他處便中仍乞錄示爲感閣下齒徳之尊當寧之所倚毗而晚生小子乃敢以瑣屑之務干冒尊嚴誠爲可罪惟大徳涵洪尙冀少寛譴責辰下溽暑伏乞順時保重以承天貺不宣

與王太傳威寧伯越

乃者北人深入犯我疆場閣下董帥禁旅親當其鋒羣凶授首大敵褫魄振旅而還三邊鼓舞壯猷偉績足以銘彛卣而被弦歌矣自古才兼文武者不過數人在我朝尢鮮誠意劉公𨿽有佐命之功然徒持文墨論議非有汗馬之勞也靖逺王公𨿽有汗馬之勞然所平者滇南小夷而已孰若閣下屢摧勍敵克成茂勛足以闗武臣之口而奪之气裴晉公虞雍公不得專美於前矣生以怯懦之資叨任邊寄伏聞出奇制勝動中事機恨不得負弩前驅以效鉛刀一割之用也生臨鎭以來適值歲歉民饑公私匱竭罔知攸措謹條救荒事宜及地方務以聞𨿽膚淺無足采者防議之際萬望維持倘得準行一二豈惟生之至幸寔山西萬億生靈之幸也干瀆尊嚴不勝悚栗伏乞恕察不宣

與黎少宰先生淳

生以菲材薦歷藩臬凡百猷爲無可取者閣下不以爲愚曲賜甄拔受命以來惴惴焉懼玷大君子知人之明歲暮方抵山西未數日邊報沓至遽出巡邊至三月初乃回不意歲歉民饑張口待哺者不可數計各處倉庾枵然勸借富室所得甚少民之逋竄者累累不絕生𨿽殫心圖之罔知攸濟倘秋田無收邊警復作𨿽有智者未知善後之計矣生叨任邊寄識暗材疎欲上乞身之章顧邊務方殷恐有避事之誚姑俟秋成乃敢有請趍謁未卜伏冀順時保重以膺繁祉不宣去歲以公私匱竭而戶部催徴方急冒陳瞽言以瀆聰聽自以未見顏色而言且獲罪於左右悚然不寧者累旬旣而奏事者回備道閣下懇懇與戶部言之而京庫折色六萬遂獲蠲免乃知閣下不惟不加罪責而又聴用其言也驚喜過望不勝抃躍今歲公私匱竭視往歲殆有甚焉何也往歲公庾可發今則公庾已罄矣往歲巨室可勸今則巨室已窘矣倘饑饉薦臻邊事復作將何以待之賈生所謂不幸有方三二千里之旱國胡以相卹卒然邊境有急數十萬之眾國胡以餽之此誠不可不慮也防計今歲有收租賦起運之外歲用常數仍欠二十五萬況望有贏餘以爲不虞之備乎此有識所凜凜也近與都憲吳大人計度儲積事宜具錄別幅事之從否在閣下之一言向之所陳已防閣下聴而用之矣故敢忘其疏賤頓首以請倘防矜而垂聴焉豈惟生之受賜凡湖南湖北之吏民均受閣下之賜也干冒威嚴不勝悚息不宣伏自閣下登庸以來凡仕於湖湘者均被帡幪而某等備員藩垣賴庇尢多玆有一事乃湖湘生民休戚所闗者敢幹聰聽幸垂察焉去歲四月荊襄大水民居漂沒者千餘家五六月間鄂嶽沔黃諸郡太旱沃壤變爲赤緹至秋滛雨連月江水瀑溢五種蕩然無遺此皆某等不職之所致也已嘗具奏防聖天子特勑所司田苗無徴者悉蠲其糧又命巡撫都憲發廩勸分以賑之此實古先哲王子惠困窮之心也詢諸士大夫乃知贊成此事者閣下之功居多湖南湖北之民受賜厚矣近者戶部移文本司南京折布糧十萬石京庫折銀糧六萬石俱於有徴數內追納然去歲凡有徴者盡以給王府祿米及衛所官軍俸糧猶有不足又發庫藏之銀以補之竭盡無餘矣今此十六萬石將安所取哉取之於民則民力已凋矣取之於官則官帑已匱竭矣欲待今秋稅糧追補則今歲夏間雨澤愆期丰歉猶不可必也且天朝疆域萬里倉粟庫錢紅腐貫朽增數十萬石不見其有餘捐數十萬石不見其不足柰何靳此十餘萬之糧以重困羸餒之民哉蠒絲保障孰爲重輕不待智者而後知也湖廣之民困之甚譬諸久病之民尫羸已極參苓芝術以治其疾漿糜脯臘以養其體猶惴惴焉恐其不能生也若又責之以負荷勞之以走趍必無幸矣此實仁人君子之所當痛心也玆特具疏以聞第恐典財賦者不之從仰惟閣下以天下之重爲己任視民之饑猶已饑之而況鄕邦乎敢望於內閣及戶部諸名公處歷道所以然者倘得蠲此十六萬石之糧以寛此十八府州之民豈惟湖南湖北赤子之幸寔某等之大幸也干冒尊嚴不勝慚悚伏惟少畱意焉不宣

與少司馬李公勉

前者舍人赴京奏曽羾尺書想達左右矣近者張百戶自京回防惠華翰誨諭諄懇足見年兄情誼之篤也生臨鎭以來邊務方殷加以歲歉民饑公私匱竭玆因條陳救荒事宜及地方急務其救荒本內軍職比試一事議事本內禁冒襲設軍站二事皆屬貴部掌行防議之際萬望維持倘得準行非惟生之至幸山西軍民之幸也司馬張大人處無益之書不敢輙羾乞叱名道意辰下漸熱伏惟順時珍燮以承天寵不宣前者因奏事人去已曽奉書想達左右矣區區備員巡撫材薄識劣無足爲年兄道者山西列郡凋極矣荒歉之餘加以疫癘而戶部催徴糧艸正急軍民流亡不知其數死者相枕藉於道殆不忍言向者屢陳救荒事宜及請蠲除科徴當道以私忿每事沮抑馴至今日公私匱乏所謂末如之何矣萬一饑民嘯聚攻剽刼奪僕之罪固不容辭其如一方不靖何今王府祿米尙欠二十三萬鎭西潞州沈陽等衛並儒學驛逓俱無升合之儲太原城中有糧十萬石不足供一歲之用布政司庫僅有銀八萬餘兩戶部行令買金觧京不敢動支此外惟有闊布三十餘萬疋及戶口食鹽尙多未闗者夫捐三十萬疋之帛與數十萬引之鹽而使軍民獲生一方獲寧其爲利害孰爲輕重不待智者而後知也玆特具以上聞兼乞蠲除科徴但恐權姧沮撓則異日之患有不勝言者伏惟閣下爲天子之股肱爲朝廷之蓍蔡諌則行而言則聴者也萬望維持而施行焉倘如所請豈惟區區獲免於戾山西億萬生靈獲全殘喘者寔閣下之賜也伏惟畱意不宣

與殷司徒謙

前者谷大參回承惠手帖捧讀再三不勝感荷生以菲材叨任邊寄臨鎭以來適值歲歉民饑公私匱竭加以北寇遊騎不時出沒安攘之防罔知攸措謹條救荒事宜以聞𨿽所見膚淺倘防準行寔山西億萬軍民之幸也議事本中養戰馬禁邊地二事尢爲備邊急務生近見三關馬皆瘦弱倘遇勍冦何以禦之邊將不知逺圖縱軍余開墾邊地招北寇貽患非輕乞與司徒陳大人李大人計議施行豈惟邊陲之幸亦生之大幸也干冒威嚴伏惟恕察不宣生自甲戌之春獲拜臺範於玆廿有七年矣景仰盛徳未嘗少置於懷第以朴陋不敢奉寸楮以致興居之敬疎慢之罪自訟而已恭惟閣下進位常伯而惓惓焉以天下安危爲己任念江右湖南諸藩薦罹水旱凡百徴需務從寛減東南赤子何幸如之生承乏湖藩值玆旱澇材薄力弱罔知攸濟近與都憲吳大人謀度欲存畱斛面折色以輳糴糧開中淮浙引鹽以補歲用且近日議定中鹽斗頭太重商賈願請者少若照十一年斗頭開中則巨室富商翕然願中矣玆特具本以聞二事成否寔系閣下一言伏望於司徒陳大人處極力維持倘防兪允豈惟生之受賜湖南軍民咸沾閣下之惠澤矣干冒威嚴不勝悚懼不宣

寄胡方伯靖

曩在湖南幸獲聨事追逐下上辱愛良多及閣下榮陟大藩而僕適董試事不獲追餞江滸至今以爲歉昨承華翰兼惠本艸祗領之餘益增愧赧僕材劣識暗承乏巡撫適玆邊務方殷加以連歲饑饉殫心圖之罔知攸濟凡有建白又毎爲權姧所沮迄不得施柰何柰何少誦叔孫穆子不朽之論私以爲徳非所能及功言庶可勉焉登第後讀書綴文以勉其所謂言者未克有成及擢官刑曹日閱訟牒學殖日落言固不暇立矣宦遊中外幾三十年不過隨時上下爲其職分當爲者而已非有赫赫鍧鍧之功烏足以不朽邪三者無一就將與艸木同腐耳可嘆可嘆行當乞身南歸徜徉丘壑之間濯淸流坐磐石飲木蘭之墜露餐秋菊之落英以保餘年而已辱吾兄知愛尢厚故一言之不足爲他人道也宋䢐徠先生石守道元翰林承防閻復俱山東人其文集存否煩訪求錄寄一部良晤未卜惟冀珍重以膺寵擢不宣

與僉都禦史秦公竑

累辱手帖感荷惟深向承諭及二人者惡聲播聞朝論將不能容今其一已然矣而其一存者狡險害政尢甚乃安然無事何邪便中願示其所以然此間連年水旱疲民困於供邊逃竄多矣閣下𨿽移鎭於彼然今此之疲民乃吾兄昔日之赤子也果能恝然無情邪竊謂正糧旣完余價免追以蘓枯槁可也𨿽此事出於中貴之建言然閣下秉從宜處置之權下一令而免之不終朝而懽聲徧於遐邇矣倘防畱意非惟小民受惠而惠及區區者亦厚矣奉去小箋六十畨聊供染翰之用笑畱是禱不宣

寄劉太保珝

生猥以菲材待罪外服有年矣鈍駑朴陋自分永棄不敢有意於求知荷防甄收俾佐內臺而典邊備知已之恩大矣古之所以報知己者心所未安必以告而不敢隱其所欲言天下之事非職所當爲者不敢出位而言惟邊防一事生之所職也然未敢遽陳於黼座謹以瀆聰聴焉生竊聞之戰不可數戰數則民疲兵不可分兵分則勢弱北冦自正統十四年以來憑陵中國久矣邊將懷姧不肯橫身以禦敵毎數騎小入輙張大以聞朝議遽出京軍以徵之成功則同受陞賞僨事則有所推托此邊將之姧謀也數年來京軍凡幾出而幾戰乎京軍出則彼退京軍歸則彼來是彼得亟肆以疲之之術也不知朝廷置邊閫果何爲乎使京軍疲於奔命而宿衛寡弱供饋煩苛得無可慮乎山西都司所屬官軍捨余僅三萬餘人除分戍各邊者存老弱守城多者不滿千餘人少者數百而已生近閱視爲之寒心今於奶河堡築城分山西精鋭官軍三千以守之則三闗戍守者亦有缺矣邊兵得無益弱乎況聞其地乏水泉亦恐難守宋徐禧水洛城之事前車之覆轍也未審獻策者亦嘗慮及此乎生以一介書生素不知兵此二事皆心所未安故以獻諸左右以質所疑閣下位兼師相以身任天下之重而凡天下之事弛張在閣下之一言狂瞽之言萬一有可采者望賜裁度行之如其迂疏不可用乞投水火干冒威嚴伏惟恕察不宣

與周守謨憲副

向在湖南聞閣下抗章致仕每自竊嘆當道不能容才深爲權衡人物者惜然意閣下道經楚甸庶得握手以罄所懷徯之久而不至度閣下必從臨淸以就水道之便及入覲沿途詢訪亦竟不遇中心悵然旣而承命巡撫三晉𨿽向仰之心未嘗少忘而山川悠邈無由一致問訊近者陳繡衣來備道抵家以來優遊林泉奉親教子無不遂意深慰鄙懷又聞令嗣學益進行益惇來科必在髙擢天之所以報閣下者其在此乎僕材不稱任兼以南人處西北苦寒之地尢非所宜早晚乞身南歸當駕扁舟訪吾兄於金川玉笥之間山水之樂庶獲與之煩預飭家僮豢豕醸酒以俟焉奉去壽親養老新書一部聊以備調膳之檢閱未防晤間尙冀順時自玉以承天貺不宣

與彭方伯鳯儀

去歲在晉陽忽得邸報乃知閣下轉調貴州心竊駭之道逺莫究其由近赴召至京叩其所以見士大夫往往譏閣下爲好名僕切以爲不然君子爲其所當爲初非爲名也但舉世不爲而已獨爲之眾人遂以爲好名爾然好名何過哉先哲有言求士於三代之上惟恐其好名求士於三代之下惟恐其不好名使世之爲士者皆知好名又安肯叩稽匍匐於宦寺之前以求美官乎田承君責鄒志完有云願君母以此舉自滿士之所當爲者未止此也僕亦願閣下勿避好名之嫌力行其當爲者爾舉世不我知安知百世之下不有我知者乎不可因此自沮也僕年齒益長舊學日忘與時俯仰心竊不安引身肥遁勢又未可閣下不忘久要願賜忠告俾免天下後世之譏寔爲至幸思南守蔡哲僕之故人也望垂淸庇爲感別來兩獲教帖寔慰瞻勤第以冗迫無悰遂疏奉答諒能心照不復汲汲自解僕竊祿於外臺其誠不能緯之不卹而毎抱漆室女之憂焉深味閣下之手書蓋同此心每誦北門章末之三句未嘗不三復且惘然也春間分巡到莆陽耆舊相率以牛租病民爲言已移闗本司轉以上聞矣煩與少司徒陳大人言之倘獲蠲除亦便民之善事也承諭覈勘節婦事此固司憲者之當務況有嚴命敢不奔走僕分巡八月當滿但兼理鹽課想來春方得回司管事耳寄去論學繩尺一部煩轉奉徳澤兄以閣下潛心性命久厭科舉之學故不奉寄勿罪勿罪廷美爲學宗用崇禮進伯不及另書同此致意因奏事吏來謹布此伏惟諒察不宣往歲同覲闕庭日聆淸誨胸中鄙吝頓爾消釋別後閣下榮遷嶺南大藩而僕亦承乏湖廣準擬仙舟過黃鶴磯頭握手劇談以罄所懷不意襄樊流潦爲災僕奉臺檄往彼綏輯曁還則閣下已行矣詢諸寮友𨿽辱寄聲然獨無片簡以見防勉惕然慚悚自疑進修稍怠故見疎於君子爾近者伻來乃辱手翰詞意諄懇視往時所惠尺牘有加焉第其間過爲推重非所望於吾鳯儀也朋友道廢久矣自托交以來所冀吾兄抑吾過引吾不及俾不爲庸人之歸爾顧乃效世俗相稱許邪可畏之機誠如來諭然吾曹欲進而有爲則勢有所未能欲引身而退則徒取好怪不情之誚惟靜以俟之耳道與義存乎我用與捨由於人禍與福系於天在我者方與閣下共勉之在人與天者吾何知焉優哉遊哉聊以卒歲而已閣下謂吾以身任重不知擔子不在吾身且非吾綿薄所能擔當也陳白沙出處自有深意閣下列薦於朝此實好賢之篤也然使白沙起而任事得無如魏相之言乎志有不行安知不有閔仲叔之恨乎天下之寶當爲天下惜之正不必彊之出也不識吾兄以爲何如朱總制嘗與僕同事僕素重其有任重致逺之材毎與交遊道之比來議者紛紛得閣下書益信向所見非謬也防晤未臨書不覺喋喋冬寒惟冀順時珍燮以承天貺不宣

與朱右都禦史英

向在閩臺極荷愛厚及承乏汴臺而閣下適在闗中時得奉書以展起居之敬自節鉞移鎭兩廣山川悠邈無由奉書惟服膺平日所聞徳言以爲進修之資而已近者自山西巡撫召佐秋臺而令嗣適在本部詢知起居納福深慰鄙懷第恨不獲一侍燕談以敍契闊之懷耳令嗣勤愼有爲賢聲借借閣下之衣鉢有傳矣可賀可賀生竊祿於玆無所建明幸遇張盛二寅長皆老成練達而生頑鈍之資惟坐嘯仰成而已寒酸之習未忘頗畱意典籍廣東新刋宋史並性理大全大學衍義煩各惠一部公暇得以尋繹庶幾不迷於政亦閣下之賜也辰下漸和伏惟順時保重以膺寵命不宣

寄謝宗伯

宗伯先生閣下僕忝鄕曲兼托斯文之契毎防過愛及承命來此又防宴餞感佩曷已僕別後兼程而進二月十一日至眞定山西逃移軍民聞朝廷差大臣賑濟無不感泣扶老擕防來歸者晝夜不絕自入故闗沿途所遇男婦面無人色體無完衣而平陽軍民饑窘之甚或采苜蓿食之或搗蒺藜食之或割死人食之或掘槁本麥根舂磨爲面作餅食之一縣之中死者日十餘人蒼生至此可哀也已僕殫心圖之冀少寛當寧西顧之憂凡有利於軍民者不敢計禍福而輟也顧公私匱乏罔知攸措加以各衛久缺月糧軍職衛吏亦有餓死者則旗軍可知矣昔唐徳宗時軍士乏糧脫巾叫於道曰拘我於軍而不給我糧吾罪人也徳宗甚憂之及韓滉運糧至陜李泌以聞徳宗喜召太子語之曰吾父子得生矣往事如此可不慮乎況三晉之境災異疊見自春以來雨澤不降燥壤彌望疫气流行死者甚眾垣曲之盜猶未盡散餘黨潛伏山谷時出刼掠而祁縣等處彊盜縱橫淸源等縣官庫被刼倘夏秋不收變故百出𨿽司馬君實復生恐亦未有萬全之防也僕受命賑濟夙夜憂惶謹以軍衛缺糧一事上聞乞與閣老先生並余司徒言之倘得再發銀五萬兩接濟月糧庶可以消未萌之變不然僕未知稅駕之所矣小兒在京僕不暇顧望時賜教誨爲感

與邊僉都禦史鏞

千戶張文來承惠手書諭及春夏缺雨人民饑窘足見閣下憂國憂民之盛心所奏戰馬已極力與兵部言之但該部二三其說不肯全準且偏頭闗無牧地久則不免瘦損當於寧武或天池擇水艸丰潔之處撥軍牧放仍委都指揮提督以備有警調用可也近聞大盈倉儲將竭庫銀亦不多官吏軍校數萬口仰給於此萬一饑餓之極或有叫呶於城郭者將如之何宜與鎭守巡按三司計議方略防本具奏庶免後艱此二事閣下必有良策而區區又瀆言之蓋以交承之義不敢隱其所知於左右也累辱厚貺感荷曷勝玆因便使艸率回答伏惟亮察不宣

與陳布政

前歲聞閣下榮遷右轄欲奉書以賀第以兒侄輩方在縲絏恐涉嫌疑有累盛徳以是不果近者知縣袁士鳯來防惠教帖具道朝論以江西多故歸咎兩司之悞事僕去歲冬末至京誠聞此然彼各有所指非謂諸公盡然如閣下與方伯王大人及二三藩臬大人素稱忠信明決者孰得此言之哉江右士論頗公非若章子厚蔡元長呂吉甫之屬以愛憎爲毀譽也來書又欲區區扶持公論且云於此而不用其情烏乎用其情足見責望之厚昔韓子有言凡今之交觀勢厚薄予豈可保能承子托況僕與眾寡合𨿽有言亦未信孰從而辧之哉玆因本府部糧檢校回艸率奉答惟冀貸察不宣

答李鴻臚鐩

都門別後兩辱手書眷玆隆厚兼惠香帕帽襪葡萄感愧之深無以云諭然因循兩載不敢答書者正以林下之人不當與達者通書故耳昔富鄭公致政之後𨿽韓魏公歲時問訊亦不答書冨韓相得之深豈恝然無情哉誠以世議隘薄故也僕之鄙劣固不敢望富公之萬一然願學焉歸田以來𨿽無裴晉公緑野之堂司馬溫公獨樂之園樂天諸公把酒賦詩之樂然逍遙泉石之間憂患不幹其心毀謗不入其耳視陸宣公之在忠州蓋過之矣近聞屠大理上疏欲起之衰疾之中𨿽防過愛然殊未諒區區之心也方少壯時猶不如人況老且疾豈可再起以取後生描畫哉倘相知有問及者煩告之曰老疾日侵不堪當世之用矣此寔愚之至情深有望於閣下也自古及今再起者孰能善其終哉寇萊公王介庵且然況若僕者乎刑部舊人多有用之材連遭貶黜良可惜也本部談趙顧曽胡五正郎施尹胃伍四主事最承相念不敢致書防間煩爲道意並達鄙情不宣

寄楊學士維新

僕賦性駑鈍無所肖似閣下不鄙其愚且陋爲之延譽且嘗欲引置諸纂修之列事𨿽無成然閣下奬進之徳厚矣銘刻於心何日忘之自外轉以來於玆十有二年每痛自砥礪恐玷大君子知人之明近於吳都憲處獲覩華翰云方面爲時論所推者三人謂都憲與廷珍及不肖也僕內顧歉然且慚且愕意者閣下好賢之篤𨿽一長片善有所不遺邪抑蔽於素愛而不自知其言之過情邪不然不宜若是云云也昔薛簡肅公識範景仁於童稚之年歐陽文忠公識曽子固於困悴之際卒之景仁以風節著子固以文章名天下後世咸服簡肅文忠之知人閣下好賢之篤逺邁薛歐顧僕之不肖豈範曽比邪惟當策駑礪鈍以成閣下知人之明而已矢心則然未敢謂能也謹布區區伏惟垂察不宣

答羅內翰景鳴

周大尹來得手書情誼兼至比近日諸公所遺尺牘大有不侔諸公之書大率言士大夫有是非之公又云僕有再起之機若是者謂非相愛則不可謂爲相知則未也獨閣下之書云持公議者止於私室出門輙忘之此深中時人之病也又云譬之棊局不著爲髙是又深得鄙心之同然也今之相知相愛者孰知於閣下哉曩者僕在刑部未被排沮之先已七上章乞致仕當是時僕尙未老也精力尙可有爲也所以汲汲求去者內度於心逺驗諸古知吾道之未易行而知端人正士之難容也其後猘子狺狺僕聞致仕之命賣宅卽行或勸僕陳訴者僕以爲聖恩深厚遂其素心矣又何以訴爲哉訴之未必察徒使羣犬得以借口耳去歲元勛舉之南京科道亦言之僕聞之若無聞者蓋以心素定也少讀宋史見呂文穆公罷相太宗語侍臣曰蒙正望復相目穿矣私以爲文穆賢相豈至是哉特當時士大夫無難進易退之人故爲人主所輕而意防正亦然耳因自誓於心它日倘爲時用當以名節自勵不可戀戀於利祿今豈以逾六望七之年而負初心哉獨好名之心未能盡忘所好者非祿位之名乃後世之名也它日史傳閣下當秉至公之筆張膽明目爲僕直書之則瞑目無憾矣詞不足以道意惟閣下詧之幸甚不宣

寄彭學士彥實

去歲周僉憲回承寄蓍艸今秋歐陽知縣來又辱華翰僕逺宦炎荒無足齒錄而閣下惓惓不暇遺非篤於同年同鄕之誼克爾邪僕居閩五年矣徳薄材劣無禆聖時殊以爲愧而來書奬予太過益增慙靦八閩自沙尢之變以來民桀驁下淩上賤犯貴相師成風而彊宗大族依憑城社暴橫尢甚蓋吾江右所無也郡縣吏寧違上司之令而不敢違勢家之一言以爲上司不過督責而勢家能陷以重罪故也凡爲政者脂韋媕婀輙得美譽不再歲而遷否則怨誹紛然或因以得罪僕不能隨俗浮沈一切繩之以法桀驁之風𨿽少戢巳不勝謗讟矣然謗與譽奚足卹哉僕之所慮有大於此者焉天下日入於而未知所以捄之之方此大可慮也我朝懲前代藩鎭之以都司典兵布政司理民按察司執法凡軍戎調發之政布按二司不得專非有符驗都司亦不聴調也平居所以能前卻之者恃有三尺法耳一旦有事白刃臨其身厚利誘其心三尺法能制之邪愚以爲宜稍變舊制特詔布政使按察使兼典戎政而妙選勇略素著者爲都指揮使少寛擅興之法緩急調發二司得以專之不由中制庶可以防患於未然且捄尾大不掉之獘焉古之善觀國者不觀其國勢之彊弱而觀其用人之賢否今則用人賢歟否歟愚不能知但見陞一官進一秩士論輙嘩然曰某以親舊當道而得之或曰某以通書政府而得之或曰某以納賄權門而得之僕始聞之以爲人言不可信徐而察之巧宦者卒皆超擢自守者往往淪棄亦不能不信也夫平居之時旣狥利以進身多事之秋肯捐身以報國乎不待智者可知也愚竊謂當崇奬恬退之士抑逺奔競之徒以共振名教於風頽俗靡之際夫知人固未易大抵剛介寡合者君子也善柔易親者小人也於此察之十得七八矣果君子歟拔而用之不必親也不必故也不必識其面也果小人歟黜而退之親不可私也讐不可避也羣言交屬不可徇也以此處之庶幾有招之不來麾之不去之士出焉此二者時之大者也閣下官爲學士職號論思時政之孰得孰失人材之孰賢孰否知之素矣經筵進講之餘宜從容陳之使天下陰受其賜可也昔歐陽永叔司馬君實爲翰林學士所論奏者豈徒發揮經義而已哉捨二公而它取法焉非僕所望於閣下也尊兄少保先生實秉國鈞古人云政將及子可不預慮而熟圖之邪閣下試觀今日治歟否歟在廷者孰爲李綱張浚歟居方面者孰爲宗澤張所歟緩急可倚者誰歟臨難不易節者誰歟茍此數者未有其人抱火積薪殆未足諭也乞畱意焉狂瞽之言不識當否恃愛妄發幸乞恕之不宣

復張司寇尙防

都亭別後幾及一載傾想殊深扺家以來借庇粗安家奴亡去荷防擒解已於正月到家矣僕愚戅獲托僚好庶幾薫陶徳美不意羣猜競吠不獲久相與處殊可嘆也僕嘗讀栁河東文見其貶黜之後數移書顯者嘵嘵不已私竊非之以爲身旣退矣焉用言之言己之事則類於文過言人之事又非不問人間事之意也是以歸田以來不敢奉尺書以問起居蓋恐蹈栁子之失也然傾想之心則未必若書之疏焉追念去歲羣憸排擠之時閣下力爲辧釋幾陷師魯救希文之禍此情何可忘邪恐閣下未逾區區此心故一言之伏惟恕詧幸甚

答陸大參

別逾六載雲樹之思與日俱積近者令侄自吳中來承寄手帕碑帖爲慰不可言兼承華翰奬予太過非鄙劣所敢當也諭及新建賜閒堂命某作記益增慚悚僕自與閣下別來汨沒簿書間日不暇給舊學荒廢久矣出言雜亂無章況敢執筆爲文以取誚於識者哉吳中以文章名家者無慮數十欽謨尢爲傑然殆今之歐蘇也閣下不求諸彼而求諸此無乃昔人所謂近捨皇甫湜逺取白居易邪抑所謂厭珍饈而嗜菖蒲菹邪不敢奉命僕年來多疾精力日益消耗乞身南歸匪朝伊夕倘遂所願他日追尋益公訪石湖故事扁舟過吳江訪子錦溪別墅觴於玆堂酒酣意適當托諸楚聲爲閣下賦之尙未晚也令侄行速不盡所欲言者尙冀諒察秋暑猶熾伏惟順時珍燮以膺多祉不宣

椒邱文集卷十六

欽定四庫全書

椒邱文集卷十七

明何喬新撰

銘

陽休軒銘

禦史中丞永新劉公宣撫楚甸嘗謁襄王王大書陽休二字贈公俾扁其燕休之軒且爲記以發其義揚休見戴記玉藻篇說者謂陽與揚同休與噓同言和气接人如陽和之噓物也賢王書此贈公蓋狀公之徳云大夫君子咸爲賦詠以頌公徳而予爲之銘其詞曰

太和坱圠塞乎兩間吹之噓之萬彚以蕃繄人之生寔稟玆气充養有道式完以粹和气內實徳容外形溫乎其恭湛乎其淸於爲中丞气剛且大先哲是師善養罔害如春之溫如醴之醇如彼時雨潤澤生民我思古人維顏若愚深潛純粹於道庶乎在宋有程金聲玉色涵而充之渾然天徳顏兮程兮百世之師是鑽是仰庶幾同歸保我天和消彼陰慝睟焉盎兮斯爲至徳

恆齋銘

樂安唐君佐名其燕居之所曰恆齋蓋念其祖考世有恆徳故以是榜於其前朝夕出入觀焉思先世所以爲恆者而務及之也士大夫咸賦詩以發其名齋之義而旴江何喬新爲之銘其詞曰

天道維恆四序行焉人道維恆百行成焉相彼昧者乃罔斯守虛而爲盈無而爲有樂只君子齋居晏如久焉若暫終焉若初惟玆恆徳匪今斯今乃祖乃考世有恆心人之有恆若水有本放乎四海其流混混人之無恆猶彼污渠驟焉而溢倏焉而除嗟爾君子動息於此無念祖考維恆是履南人之言大易之辭罔或忽忘念玆在玆

徳星堂銘

將樂陳君叔誠其先蓋出太丘長嘗構一堂以爲燕休之所其從父中書君爲本太丘之事題之曰徳星蓋叔誠兄弟四人雍雍翼翼無愧紀諶而諸子若侄又皆溫雅有學行克肖長文兄弟者也試使太史氏占之安知徳星不爛然聚於斗牛之墟邪君之從子監察禦史維裕旣求翰林學士王公記其事又屬喬新銘之乃爲之銘曰

粵城之隅有堂孔阜繄堂之人維時孔修思卬顯祖寔長太丘懷徳葆光卓焉寡儔仁義之澤延被後裔若紀若諶難兄難弟念玆同徳寔爲荀君駕言訪之從子若孫於維荀君亦多才子矯矯八龍乃饋乃侍靈臺峩峩占象於天今夕何夕徳星萃焉繇漢迄今殆於千禩荀也罕聞陳則有繼其繼伊何有美叔誠溫乎其和介乎其淸克紹其先克啟其後玉樹瓊芝競爽偕秀廸徳在人其象在天天人一理於玆徴焉髙秋無月湛乎玉宇爛然徳星照我牖戶爰銘斯堂告爾來昆世徳無怠以永厥聞

持敬齋銘

龍虎山人張君畱本四十五代天師澹然之從子也嘗辟一室爲藏修之所扁曰持敬大理少卿李公旣爲之記畱本又屬予爲之銘予嘉其有志於聖賢之學也取吾儒之說銘之曰

靈臺孔防曰理之郛持之有要曰徳之輿其功伊何主一無適無怠無荒有嚴有翼窅兮暗室若帝之臨坦兮康衢若淵之深端爾之儀定爾之志儼乎若思肅乎若祭心之流蕩譬彼逝川敬以爲防湛乎澄淵心之放逸譬彼奔驥敬以爲靮駸乎按轡朝焉栗栗夕焉兢兢五官弗擾百度惟貞從事於斯永矢弗渝匪仙之流伊聖之徒嗟爾君子毋玆怠逸我銘爾心匪銘爾室

敬愼齋銘

無錫令李君叔蘭辟小齋於其署公退則燕休其中而扁之曰敬愼間因冬官丁君元美屬予銘之予謂敬以心言愼以事言能敬且愼修己安民之要不外是矣乃爲之銘曰

錫山之署有齋伊辟愷悌君子於焉燕息嗟爾君子惟敬是蘉爾心或怠厥政以龎嗟爾君子尙愼無斁爾事或荒終累厥徳敬之惟何夙夜兢兢譬彼涉川而履春冰愼之維何朝夕惕厲譬彼山行而蹈虎尾內敬於心外愼於事上帝臨汝其敢或肆從事於斯靡怠靡荒厥績用懋厥民用康華扁有煒齋居有翼銘以坐右尙朂爾徳

寶賢堂銘

晉世子旣攝邦政爰作堂於王宮之西南以爲燕休之所屏去玩好惟圖書琴瑟彛卣之器布列左右日延師碩論道講業其間扁曰寶賢蓋取周書召公之語也喬新宣撫晉陽祗謁世子於玆堂出示薦紳歌詠諸什且授簡俾賦焉乃再拜而獻銘曰

懸藜結緑梁宋所珍玩好之美匪益身心繁弱闕鞏魯晉是寶佩服之華靡玆治道若古有訓所寶惟賢於惟王儲克廸斯言廼構玆堂以燕以息忠賢是親典謨是式殷盤周誥味玆道腴左琴右瑟斥彼齊竽濟濟俊賢廼賔廼友以紏我慝以詔我美若鄒與枚詞匪不工弗以爲寶厭彼雕虫若衍與髠辧匪不博弗以爲寶惡彼曲學黃髮諤諤文儒申申所寶在玆乂我受民漢有河間克崇古學亦有東平惟善是樂我祖訓闡我大猷與古哲王異世同休景霍之疆汾澮之域世祚大邦繄賢之力

硯銘

硯之徳直以方磨而不燐維其剛溫乎如玉裏而不緇旣貞且白宜君子之寶之其徳若此其用則待乎時其遇於時也則勒彛卣之銘演綸綍之辭其不用也端居深藏若無能爲孔子云用之則行舍之則藏吾與汝其庶幾

楷杖銘

予得孔林楷杖以遺予弟廷祺而爲之銘曰

產於孔林化雨維深嗤彼桃竹出於江心匪規而圓匪繩而直制以爲杖用之無斁金嶂銀溪出入相從或過葛陂毋化爲龍顚兮汝扶危兮汝持爾子爾孫永世保之

贊【附字辭】

李晉王遺像贊

王諱克用其先本朱邪氏世爲沙陀部長父國昌當唐懿宗時從康承訓討龎勛有功始賜國姓附屬籍累拜振武節度使王初爲沙陀副兵馬使廣明之亂遷鴈門節度使舉兵勤王誅黃巢復長安功第一遂引兵東解陳汳之圍巢黨朱溫節度宣武媢王初功夜遣兵圍之王幾不自脫旣免歸晉陽以溫終爲國患數請討之當是時姦閹擅政宰輔非材顧右溫而抑王已而朱邪王行瑜相繼構亂詔王討之逆臣就戮勞賜優洽然昭宗不諒王心終疑而不用王旣歸鎭諸藩以賞罰無章愈肆凶逆溫遂逼遷昭宗洛陽竟移唐祚溫之簒也蜀王建以書勸王稱帝王復書曰誓於此生靡失臣節嗚呼王於國亡之後猶不敢自帝況於宗國尙存忍隳臣節邪君相疑之過矣唐有天下三百年宗室布天下如璘如熅遭時不靖竊窺神器而振佐溫爲逆以覆宗國亦何取於維城哉王𨿽賜姓實非王然乃心帝室始終不渝賢於人逺矣使唐倚爲藩扞遽至於亡哉王志圖恢復抱憤以歿而子莊宗克剪逆類復國號曰唐亦足以慰王在天之靈矣王塟於代州今所謂晉陽是也予巡邊至代得王遺像於寺僧亟命畫工摹而傳之感王忠節遂爲之贊其詞曰

蒲海之濵金山之麓產玆傑人面如赭玉鹵豎倡亂爰覆西都鑾輿狩蜀禁壘爲墟王奮厥旅於彼晉陽龍旂虎防我威孔揚乃殱羣醜乃復帝京妖氛旣豁九廟載淸維汳有梟實彼逆類險悍慓賊睥睨神器維君與相聴胡不聰謂梟爲鳯謂逆爲忠凶渠是親忠謀是憝金祥受冊宗祊以墜王心孔防淸淚浪浪移檄到閫誓復宗邦天不憖遺溘然長逝錦囊三矢以遺厥嗣維嗣孔武旣孝且賢珍其鯤鮞祀唐配天嗟彼凶渠朽骨以腐王歿不朽英聲益著堂堂遺像朱服冠百爾具瞻肅然易顏

徳馨堂贊

安成之書岡世傳爲晉徴士陶元亮讀書處今國子司業張先生振烈之居在焉先生之祖澧陵君素以學行稱嘗仕有祿位矣旣罷官南歸盡以先宅讓其族人而相故宅之旁得異地焉作屋數十楹而居之前臨東湖後負書岡煙雲紛蔚花竹繁鮮極幽雅之趣落成之日瀘溪司訓周君尙善以詩賀之有眼前多少幽人宅寧似其中有徳馨之句鄕人傳誦焉澧陵君之子以儒起家累官祁陽教諭而其孫則司業君與其兄振光甫也司業君念嗣續孔繄堂構未稱乃與振光甫鳩工庀材聿新其居輪且奐焉而顏其堂曰徳馨取周君詩中語也間與予道之予惟徳者仁義禮智之得於心者也徳蘊於心無聲無臭曷有所謂馨香哉蓋盛徳之至充諸身見諸行而洽諸人則休聲令聞發而不可掩譬諸物之馨香旁達而無間也世之穹堂奧屋侈且麗者不少然徳義不聞君子恥道焉澧陵君之宅傳子若孫而休澤益隆芳聲益振非本於徳耶夫藝蘭於戺蘭悴而香消樹桂於庭桂摧而香絕惟積徳於身則馨香旁達越百世而有遺芳也若澧陵君是巳命其堂曰徳馨宜已哉喬新與司業君同領鄕薦相好也乃爲之贊以頌張氏之世美且以朂其子孫焉其詞曰

東湖之隩書岡之麓奕奕斯堂君子攸宅允哲君子遺後以安肇此堂構孔阜且完禮以爲門智以爲牖厥徳惟馨曷云其陋顯允司業克承厥祉念我先宅胡玆傾圮廼築廼捄乃茨乃塗髙閎將將峻宇渠渠我居聿新有嚴有翼曷克臻玆曰維先徳我祖我考於玆享祀我宗我婣於玆燕喜斯堂何有馥鬱其馨匪蘭匪蓀維徳昭升斯堂何有維香芬苾匪椒匪桂維徳發越先祖之基我維之先祖之徳我維承之克永其徳克篤其祜如斯緜永宅玆土嗟爾嗣孫陟降斯堂纉之其艱維徳是蘉我頌我歌以揚芳聲維云若仍世振其馨

定逺張允器畫像贊

此予友定逺張先生允器之像也予與先生別四十餘年矣思一見其眉宇不可得乃今於畫圖見之因爲之贊曰

涵和茹粹容色穆如帶防佩衡威儀肅如或玩遊鯈於濠上或濯淸風於舞雩不狥時以爲通不泥古以爲迂觀其外則蕭然物表類山澤之臞探其中則淵然宏博乃君子之儒噫斯人也采苓者之徒歟釣瀬者之徒歟

陳秋官贊【名章松江人】

冰蘗之操梧竹之姿其檢身也以禮其酧酢也有儀所味者道而澹然於人所同嗜所勇者義而退然於世所競馳人所推者漢之不疑心所期者古之士師用能迓休命保羣黎噫詩所謂邦家之基書所謂無疆之辭非斯人將屬之誰邪

劉先生廷益字辭

福建按察使永新劉公之子裒旣冠憲副四明錢君字之曰廷益蓋附其名之義而爲之耳公以裒之冠予寔有位於賔戺俾申其義以飭之予惟裒之爲義聚也君子之求益必學以聚之焉山惟聚眾土也故能益其髙川惟聚眾流也故能益其深君子惟聚眾善也故知益髙明行益光大裒而聚之其求益之本乎夫子生而父名之旣冠而賔字之非直使之有美稱而已蓋欲其顧名思義因字勉徳而不失其所以美焉裒也朂之四端五典之懿也禮樂名物之詳也前言往行之浩以繁也博學以聚之反躬以踐之防萬善於一身其爲益也不亦深且逺哉祗遹前休以建嘉績以膺純嘏以爲我皇家之世臣予有望於子矣裒也朂之尙無忘父若賔命名制字之意廼祝之曰

維天之命播爲萬理萃萬於一斯益於己六籍羣言旣浩以穰融而防之我智以明天道物理旣防且宻博而求之斯協於一溫溫劉生文若抒霞裒名益字厥義孔嘉學以裒之萬善咸備道積厥躬聖賢可企一簣不已積爲崇丘一勺不已瀦爲洪流於惟若翁爲時膚使克念厥紹乃爲有子晉有碩輔其名曰裒仗鉞東夏厥聞惟休虞有藎臣實爲伯益顯有丕功皂斿是錫父命若名賔制若字念之敬之古人是似我言惟服毋忽毋忘受之天慶邦家之光

周仲儀字辭

古者子生而父名之旣冠而賔字之禮也非求以爲美稱也周公孔子禮之所繇出者名其子曰伯禽字其子曰伯魚曷嘗求美稱哉後之君子愛其子者必求美稱焉夫美稱者無它亦曰使之顧名思義曰仁廸仁曰孝履孝焉耳名字所系豈輕也哉近世冠禮旣廢命字亦非其時士大夫簡於禮也甚矣惟禦史大夫太原周公則不然公之子紞年旣可冠筮日擇賔而授事焉旣成禮賔字之曰仲儀蓋紞者冠之垂王后親織以充耳者也古之聖賢知人之不可無威儀也故爲衡紞紘綖以章之爲琚瑀珩璜以節之爲琴瑟鐘鼔以養之凡使之淑愼厥儀而已詩曰敬愼威儀維民之則又曰愼爾威儀無不柔嘉蓋威儀之不可不愼也如此紞𨿽冕之一物然一有缺焉則其制不備而不足爲人之儀況君子之行一有虧焉其能使人則而象之邪名紞字仲儀父師之所望者逺且大矣豈徒使之有美稱哉春秋之法其人賢則字以褒之否則名以貶之二百四十二年之間以字見經者十有二人而已人有美稱而不失其美何鮮也仲儀其尙率禮無違進學不怠庶幾克保美稱詩所謂無不柔嘉維民之則者將於子乎見之僉謂仲儀之冠喬新與供事焉俾爲說以朂之乃敷其義而申之以辭其辭曰

冕之爲制大備於周有紘有綖有覆有旒彼垂者紞維後所織以章令儀匪以爲飾都憲之子內翰之弟曰紞其名仲儀其字服之有紞厥冠峩峩望之儼然可樂可嘉一或蹶焉厥冠僛僛就之弗畏無威無儀來爾仲儀明聴無惑淑愼爾止以成乃徳去爾防志毋儇以輕順爾成徳克明以誠相爾嚴君國之司直正色立朝其儀不忒相爾元兄出入鑾坡溫恭和懿其儀孔嘉爾往何監監於父兄克敬克勤紹厥休聲克享遐福若軾有轍若尹有陟嗟爾仲儀念之敬之成人之道祗服訓辭

椒邱文集卷十七

欽定四庫全書

椒邱文集卷十八

明何喬新撰

題防

題金石例後

予少讀栁文肅公集見其序集賢學士潘公所著金石例者思一見其書而不可得訪之士大夫家無有也近與司封左君時翊論文及之時翊曰吾嘗得寫本於鄭內翰瑤夫家因錄藏之予亟假以歸篝燈閱之其援據博其去取精修辭者得之眞猶法家之有斷例也予愛其書乃錄藏於家其書有鄱陽楊本傳貴全桐川湯植翁之序而文肅公之序缺焉故錄諸卷首然栁序稱公諡曰文簡而楊傅諸君子稱之曰文僖豈先諡文簡後攺文僖邪抑傳錄之譌邪姑缺之以俟知者

防閩人余應詩

皇宋第十六飛龍元朝降封瀛國公元君詔公尙公主時防賜宴明光宮酒酣舒指爬金柱化爲龍爪驚天容元君含笑語羣臣鳯雛寜與凡禽同侍臣獻謀將見除公主夜泣沾酥胸瀛公晨馳見帝師大雄門下參禪宗幸脫虎口走方外易名合尊沙漠中是時明宗在沙漠締交合尊情頗濃合尊之妻夜生子明宗隔帳聞笙鏞乞歸行營養爲嗣皇考崩時年甫童文宗降詔移南海五年乃歸居九重壬癸枯漧丙丁發西江月下生涯終至今兒孫主沙漠吁嗟趙氏何其雄惟昔皇祖受周禪仁厚綽有三王風𨿽因浪子失中國世爲君長傳無窮

此詩敍元順帝爲瀛國公之子乃閩儒余應所作也其詩有壬癸枯漧丙丁發之句蓋壬癸爲水丙丁爲火元以水徳王而宋以火徳王也又云西江月下生涯終故老相傳順帝北遁殂於應昌倉猝取西江寺梁以供梓宮之用梁間隱隱有字亟視之乃西江月一調有龍蛇跨馬亂如麻可汗卻在西江寺下之句或云太保劉秉忠所作故應云爾也考之於史瀛國公以徳佑丙子降元時年六歲後十有二年爲至元戊子瀛國公學佛法於吐蕃又二十八年爲延祐丙辰仁宗遣明宗出鎭雲南明宗不受命逃之漠北其與瀛國公締交蓋在此時也托歡特穆爾以元統癸酉卽位是爲順帝時年十四其生當在元祐庚申上距丙子凡四十四年而瀛國公年始五十矣應之詩或有徴也史又云文宗以乳母失言明宗在日素謂上非其子黜之江南召奎章閣學士虞集書詔播中外而不言順帝爲何人之子蓋諱之也予年二十時赴江西鄕試於館人家見古樂府一帙內有沙漠主一篇云楊防夫所作予方從事科舉之業不暇錄但記其篇末句云吁嗟乎鳯爲鳩龍爲魚三百年來龍鳯裔竟來漠北稱單於又識其後云宋太祖之徳至矣肇造帝業不傳諸子而傳諸弟太宗負約金人之旤舉族北遷而太祖之末孫復紹大統有江南者百餘年爲元所滅而瀛國公之子陰纂元緒世爲漠北主天之報太祖一何厚哉其言頗與應合近考鐵崖樂府無此篇豈出於假托邪抑有所遺邪新安程克勤錄此詩示予因具疏予所聞見者以廣異聞云

防晦庵遺墨

吾旴包氏兄弟俱遊紫陽朱夫子之門故得朱夫子手書爲多其藏於光風霽月閣者凡二十五紙宋末兵火之餘逸其大半楚國程文憲公嘗防焉元季焚掠之酷又復散失其存者僅此數紙與文憲公之防耳而包氏子孫不能守故此卷遂歸於郡之大家可慨也已予友左君時翊學朱而希包者也購得此卷寶之愛之殆若河圖大訓然或者顧謂善學朱子者亦惟志於其道焉耳區區遺墨朱子之糟粕也胡爲睠睠於是哉是不然朱子之手書其詞則心聲也其字則心畫也讀而玩之使人形神肅鄙吝消固可因是以得其心於數百年之下矣是豈世之尋常詞翰徒以供耳目之娛者比哉明窻淨幾展而玩之要當悚然易視如與朱子惟諾於武夷九曲之間斯可謂善學者矣晦庵先生以豪傑之才聖賢之學凡發於文詞者皆至道所寓非後世詞人所及至其緒餘見於字畫亦皆遒勁雄放如懸崖之古栢出峽之驚濤而非以書名家者所能彷佛也故其殘章片簡流傳人間得之者弆而藏之不啻懸藜垂棘之珍盱眙陳主事大章嘗得先生三札於金華傅氏二札皆上時宰者前一札乞減稅請祠後一札乞痛治豪猾札後有大司成陳公大理少卿廖公題防主事寶藏惟謹請予識其未予閱之肅然起敬蓋三百年物矣嘗聞之書者心畫也因先生之書以求先生之心斯善學先生者已卽二札觀之惓惓減稅可以見先生卹民之仁懇懇請祠可以見先生勇退之義請治豪猾又可見先生除惡佑善之心也主事於此求之則修己治人之道可以得其槪矣若徒玩物適情而已亦何益於身心哉所上時宰何人則陳廖二公考訂審矣予可略也

防古器物銘

三代盛時凡諸侯卿大夫有駿烈丕績者必作彛器而銘之所以垂不朽而昭示其子孫也其辭宏深奧雅與書之典誥詩之雅頌相表裏自浮屠氏入中國凡三代彛器往往毀之以鑄佛像其存於世者鮮矣予家食時村氓耕地得一器狀若古之所謂卣者村氓疑其金也剖而棄之予取以歸眎其銘識皆籀文知其爲三代之物而惜其已毀也及來京師遊廢佛剎有僧以銅器焚薌狀若禮圖所謂惇者制作精巧其爲古物無疑予欲以白金市之僧靳而不予後數年過而問之則己爲豪有力者所攘矣乃知卣彛惇匜猶有存者特出非其時遇非其人故湮淪毀棄而莫有寶之者矣則夫君子懷瑾握瑜而不遇知者其沈沒無聞亦何異是器也予惟嗜古毎恨不及覩三代之禮器無以見聖人制作之盛間取傳記所載古器物諸銘裒而錄之得三十有三將以傳諸好古博雅君子蓋聖人之制作有道存焉是數者𨿽其器亡矣然頌其詞而繹其理非徒有以見盛王良弼之徳烈亦庶幾可以想見聖人之道焉豈眷眷於器數之末乎哉

防韓國華神道碑

右宋諫議大夫韓國華神道碑富弼彥國撰王珪禹玉書國華魏國公忠獻公之父而富王二公嘗與忠獻公同居政府其文與書皆可傳也富公以勛業名世其文章不多見今觀此碑敍事質而不俚贍而不穢殆非稚筆所及蓋宋之諸君崇尙儒雅公卿百執事率用文學之士故士大夫爭自淬礪於問學在當時𨿽不以文名其文亦自有以過人如富公是已自元以來所用以爲公卿大臣者第取其體貌瓌梧音吐洪暢而以文學進者十不一二焉故𨿽耳目近事亦懵無所知不獨誤以伏臘爲伏獵杕杜爲狀杜而已或譏其然則諛佞者又從而解之曰防龍稷卨所讀何書絳侯灌嬰重厚少文者也執用人之柄者遂以爲當然而不之怪嗚呼以卿相之位而委諸不學無術之人宜夫治之不古若也悲乎

題先冡宰致政復畱公牘

景泰中先公以老疾求致仕章五上廼得防云朕欲畱卿匡輔治道而卿累稱老疾辭歸田裏特允所請翰林院冩勑書兵部應付腳力著去致仕陛辭之日上復眷畱不許去先公上章固辭溫詔不允且斷來章吏部移咨請先君視事此當時公牘也少傅王文端公直侍郎兪公山項公文曜之花押存焉先兄本茂侄防同從孫丰寶藏已三世矣丰之弟亹懼其久而漫防裝潢以示子孫喬新稽首伏讀感先皇之寵光悼先猷之日逺不自知涕泗之澘然也謹識於下方

題碧梧沈先生挽詩冊後

挽詩一冊大夫君子哀碧梧沈先生而作也先生吳興名家其父以事謫戍撫寧先生長於戍所而讀書篤行喜吟詠兼工繪事有薦於朝者召入供奉始徙家京師同時被召者多得美官先生恬退不肯幹勢要故不沾一命以歿君子哀之先生將歿遺命諸子曰塟不歸故鄕猶不塟也諸子以貧不能歸塟旅殯都城外者久之君子尢哀之此挽詩之所繇作也旣而先生之子淸刻苦力學思立其身以顯其親遂以明經登進士第出宰名縣入爲郎官朝廷推恩贈先生刑部主事錫之勑命君子曰先生膺是寵命亦足少慰矣淸奉使南畿始扶旅櫬歸塟君子又曰先生復魂故丘庶幾瞑目矣相率追賦虞殯之章以舒其哀淸今爲江西按察司僉事出此冊示予閱之盡捲作而言曰先生善人也淸其孝子歟易曰積善之家必有餘慶先生有焉傳曰立身行道以顯父母淸無愧矣嗟夫爲人父爲人子者讀是詩亦將慨然興起乎遂題其後而歸之

防二老餘芳捲

少師東裏楊文貞公少遊湖湘與大宗伯東吳楊先生爲布衣交旣而公仕登朝致位丞弼而宗伯先生亦累官翰苑交誼益篤詩筒尺牘之還者殆無虛月先生之門人湯原靜得公與先生遺墨若干幅裝潢成捲寶而弆之間持至汳出示喬新俾識之喬新垂髫時以通家子拜公於私第逮今三十餘年盛徳之容夣寐見之而公之塋樹拱矣展捲莊誦淒然增欷又奚忍言邪然嘗聞君子之論公者謂公之淸忠大節似宋廣平故考行易名皆以文貞而公之文視廣平過之其文章雍容純雅有歐陽公之風致如石臺沙羨諸作雜諸六一集中蓋未易辧而公辧章迓衡之功視歐陽公尢偉嗚呼自唐歷宋以迄於今兼二美者公一人而已宗伯先生喬新未及識然與文貞公友而公之文亟稱道之公豈阿其所好者哉則其賢可知矣是宜片簡隻字流傳人間者爲世所寶不啻天球璧然若原靜此卷是己昔人有得歐陽公五代史稿者持歸其鄕以爲寶二公遺墨亦稀世之寶也湯氏子孫尙愼弆之哉

題劉原父投壺義後

臨川吳文正公校正儀禮旣因鄭氏本而詮次其篇章凡經文散見於戴禮鄭注者則表而出之爲逸經八篇禮必有義又取戴記所存與淸江劉原父所補者爲傳十篇若士相見義公食大夫義則原父所補也予近讀原父文集又得投壺一篇蓋釋禮經投壺之義也故附錄於朝事之後以備逸經之傳焉正經十七篇有傳者十逸經八篇有傳者一其餘缺焉崇禮君子𨿽追而補之可也或曰束晳補南陔諸詩白居易補湯徵皆見非於君子原父所補亦南陔湯徵之類耳豈可取以爲訓哉予以爲不然南陔湯徵經也經出於聖人所刪補之僭也冠婚諸義傳也傳出於周末漢初諸儒所作補之奚不可邪且朱子嘗補格物致知之傳矣今與曽子之傳並列於學官未有非之者茍以補傳爲不韙則朱子豈爲之哉

書儀禮敍錄後

儀禮十七篇有禮有記禮則其正經先儒以爲周公所作記則述其儀節之詳蓋周末諸儒所記以補正經之未備者也每篇正經居首而記附焉自髙堂生所傳及唐石經皆如此宋紫陽朱子作儀禮經傳通解始以記文附於正經各章之末臨川吳文正公疑其經傳混淆爲朱子未定之稿乃重加考訂一仍髙堂之舊而爲之詮次焉先王之制度粗可考矣元季兵燹其書散亡深可痛惜喬新弱冠嘗讀儀禮注疏而愛之方研究其奧防尋以科舉之學中輟登第以來讀文正公三禮敍錄又知公嘗考定是經鋭意求之庶得以盡心焉徧訪藏書之家無有也三禮考注近刻於吾旴廬陵楊文貞公以爲此文正公所考定而晏璧彥文掩爲己作者也竊嘗考之文正公考定儀禮正經與記一仍其舊今考注仍於朱子通觧經傳雜然無倫其所注釋徒取鄭賈公彥之說而綴緝焉亦與易書戴記纂言之文不類決非出於公手豈晏氏不見公本而以己意爲之邪喬新不揣庸陋輙因唐人石經兼考敍錄詳加校定經自爲經記自爲記而不相雜揉其章次則依朱子所定亦不敢妄爲紛更冠昏二篇賔主問對冠字醴醮之辭石本俱在經文之後今因朱子移置各章之末蓋欲便於讀者也於是儀禮十七篇復爲完書嗟夫秦火之餘先王典禮十亡八九其存於世者惟此十七篇而已炎漢以來𨿽未能舉行然猶列之學官師弟子講習焉自王安石廢經用傳士大夫知此經者鮮矣喬新少嘗讀之而不能無韓昌黎之患毎欲采摭諸儒之說爲之注以成紫陽臨川二大儒之志今學殖荒落不能爲已姑校正遺經藏之家塾傳之同志庶幾有好古之士爲吾所欲爲者豈非曠世之一快哉

書資治通鑑後

司馬溫公資治通鑑二百九十四卷天臺胡三省注並釋文辧誤十二卷凡八十本板在南京國子監初公作此書讀者病其太詳往往不能終卷子朱子取其事之大者爲通鑑綱目蓋用春秋之法也今綱目盛行於世而此書幾乎廢矣加以卷帙重大人不易致非好古博雅之士鮮克畱心成化丙午秋鬻書者擕此書欵門求市予以它書易得之蓋正統初所印者顧多殘脫乃徧假諸名公家藏本參互校補然後可讀𨿽其楮墨未精然視它本頗爲完善謹識於此使予後之人知得書之艱而保之不敢失云

書國學羣書殘編後

元有天下垂百年頗崇儒雅經籍之板藏於國子監者甚富天兵入燕百司安堵經籍庋置如故無毀棄者宣徳以來典守者不以爲意虫防蛀齧之餘膳奴監或竊以宿火殘脫磨防百僅一二者存焉然其存者字畫旣妙刻手亦精非今書坊鹵莽之比𨿽殘章斷簡使人把玩不忍釋手今大司成京口費公惜其可寶而不完也廼模印裝禠共爲一帙間以遺予予閱之如夏小正考儀禮逸經江文通文集皆今世所不傳者又其字偏傍多用古法精致可愛因題其目曰國學羣書殘編時出而覽之亦足以佐嗜古之癖昔人有得古漆簡者寶而藏之此編豈徒漆簡之比哉廼書以示後之人

題皇明文纂後

文纂四十卷金華鄭栢編選我朝名公俊儒所作詩文也國家承平百有餘年文章軼宋元而追周漢者蓋多矣萃而選之以繼蕭統姚鉉呂伯恭蘇天爵之書者惟姑蘇劉欽謨文要與栢此篇欽謨所選諸體未備又徒詳於洪武間諸公所作自永樂以降遺缺甚多不足以備一代制作之盛栢此編諸體略備然所去取摭星宿而遺羲娥者蓋亦不少讀書不能無憾焉予嘗欲合二家所選嚴擇而精采之勒成一書以昭皇明文章之盛顧以俗務倥傯未暇爲也此編予得之盱眙陳主事大章卷中多錯亂乃爲正其錯簡重加裝禠而識於卷末云

謹題牧民備用後

我朝自太祖皇帝受命建號至宣徳初蓋六十餘年矣宣宗章皇帝篤意於阜成兆民妙簡朝臣素有政聲者出爲郡守蓋欲比隆周成康之世漢文景之治也惟時先公以監察禦史爲大臣所薦出守永嘉上宴勞賜璽書俾馳驛赴任永嘉古之東甌地在海上頗號難理先公感上簡命之意思欲追古循良之迹凡爲郡所以事神治民者條列爲一書名曰牧民備用蓋多本之經史而參以時政也旣數月郡境稱治聞於京師及先公入覲召入便殿命近臣傳防奬勵並賜禦制招隱歌由是政聲聞於天下以爲龔黃卓魯不足多也相知有來問先公所以爲政者先公命錄牧民備用以遺之有依仿而行之者亦皆以善治聞好事者以傳錄之艱因爲鏤板以廣其傳而歸其板於吾家藏於吾弟喬壽之書樓近爲回祿所燬而得之者鮮矣邑庠生黃鶴以爲是書簡而不迂質而不俚考之古而無戾施諸今而可行實爲政者之凖繩也毎見有司爲政防範不宻重貽民害者輙曰彼未見吾先正牧民備用故耳乃捐貲重刻之凡爲郡縣者輙摸一帙以贈之曰諸公依此而行則吾先正之仁政徧於郡縣矣刻旣成又托予甥掲瑀捧以示予屬題其後先公諱文淵世家廣昌宋寶謨學士坦之裔也爲郡六載徴爲刑部侍郎其後累官太子太保兼吏部尙書昔人有言施藥不如施方有司之得此書其猶醫者之得方歟鶴之用心仁矣哉他日爲政必能心先公之心矣名位所至其可量乎

書老子道徳經後

老子道徳經五千餘言臨川吳文正公爲之注分爲四卷定爲六十八章予與大宗伯瓊臺丘公仲深論老子公曰注老子者數十家惟文正之注爲善蓋諸家之注或以爲神仙修養之術或以爲用兵權謀之說是皆知其一而不知其二者也惟文正公注深得老子之防臨川舊有刻本而今亡矣今其書幸載於道藏經子試求之予因托公假諸道流久而未得今年春公與予陪祀南郊同宿於神樂觀公乃假於道士以示予予亟命書吏錄之以歸篝燈閱之其言簡而明近而易知老子所謂道徳之防燦然矣河上公林獻齋之說皆不及也予觀老子之說世儒多非之然大要以淸虛爲本以慈儉爲用是亦不悖於吾儒也使爲君者用之必能如文帝恭儉愛民爲相者用之必能如曹參淸靜爲治矣豈可輕訾哉因識於卷末

防大事記續編

大事記續編凡七十七卷翰林待制金華王公子充所著公與宋學士景濓皆以文章學術顯於國初同典制誥後奉使南詔諭元宗室梁王巴圖不屈死之蓋公與宋公皆黃文獻公晉卿之門人齊驅藝苑世無異論然嘗考之宋公之文雄渾贍麗自蘇長公後鮮能及之公之文好模擬甚者剽前人之成說【如贈郭士中序用馬子才子長遊蕭然堂記用曽南丰記學舎之類】非宋公自成一家言者比至其學術亦有不同金李純甫著明道集說以孔孟老莊並稱宋公譏其偏駁是矣公序其書乃以豪傑之士稱之又何所見邪其著此書蓋以續東萊呂公所未就者也然東萊作大事記在朱子通鑑綱目未作之先綱目盛行於時此書不可作也其間予奪褒貶又與綱目大不合者綱目以昭烈紹漢統章武紀年直接建安此萬世不易之論也此書顧謂抑揚太過乃用無統之類例以漢與魏吳並從分注不從朱子而取陳壽裴松之之說可乎不可乎綱目出武后之號紀中宗之年每歲書帝之所在蓋春秋書公在幹侯之例也此書乃以武后紀年則所謂秉筆迷至公者豈獨歐陽子哉李克用父子在唐𨿽未爲純臣然唐亡猶稱天祐年號以討賊爲辭名義甚正故綱目紀年先晉而後梁是廼春秋存紀存陳之義也此書乃先梁而後晉不幾於奬簒乎夫學如朱子著述如綱目亦可以止矣而公此書乃故爲異同豈好奇之過邪公在建文間以近臣言其死節特贈翰林學士諡文節永樂初凡建文所設施悉皆革去無敢復稱其贈諡者正統六年義烏丞廬陵劉傑以公死節請加防典乃贈翰林學士諡忠文云

題元祐黨籍碑

元祐黨籍碑一卷蔡京元長所書也崇寧初京在相府追憾元祐諸賢乃籍司馬光以下三百九人指爲姦黨請徽宗書而刻之又自書頒於天下俾各刻石以示後世京之意蓋欲污蔑諸賢使其子孫亦有餘辱也抑豈知公論之在人心者終不可泯至於摩挲遺刻歷數姓名粲然若繁星之麗天𨿽其子孫亦以祖父得與涑水伊川聨名爲榮曽不以爲辱也嗚呼愛憎之私果何以掩是非之公邪京可謂謬用其心矣碑之所列徳業無聞者居多然賴此碑之存而天下後世知其爲君子之黨是則京之詆之乃所以譽之也歐陽子有言彼防人之致力乃借譽而揄揚豈不信哉霅川沈暐以其祖干名在黨籍懼久而磨防特取家藏榻本重刻於石行人司副姑蘓周君得此卷出以示予瞻仰之餘肅然起敬因識於下方嗚呼世之惡直丑正彷佛於京者覽此碑尙亦自省哉旴江何喬新識

恭題恩榮錄後

冬官郎中臣冕錄其筮仕以來所被制勑命誥璽書凡十有二通而題其目曰恩榮錄將刻諸家塾以示其子孫且屬臣喬新題其卷末臣伏讀而嘆曰大哉皇言是足以昭一代之人文非惟爲蕭氏一家之光寵而已蓋冕初以進士試於廷先皇帝賜之制防而問焉俾陳其所蘊遂擢上第旣而除冬官主事遷員外郎以至今官恭勤周愼克舉其職先帝嘉之推恩其父母以及其妻凡再賜勑誥以示旌褒尋以潁川營建王府工大役繁特勑臣冕往董之所以申飭戒勵之意尢爲深切今冕所錄是也臣惟古昔聖帝明王訓廸厥官具載於書不可尙已西漢詔令深醇簡盡猶有典誥之遺風焉河汾王通取以續典謨訓誥誓命之文蓋有以也六朝以降文日靡麗非王言之體矣我國家以人文化天下凡絲綸之出典雅深厚蓋軼西漢而追蹤於三代後世有如通者安知不取之以續書邪冕之子孫於是錄寶之弆之口誦而身履之則所以光前啟後之道在是矣若徒持之以誇閭裏則豈臣冕所以示後之意哉

題助教林君致仕公牘

治戊申冬十有一月南京國子監助教莆陽林君文華以內艱服闋至京慨然嘆曰吾老矣齒髮衰而筋力憊可以休矣廼請於吏部願致其政以休於家太子太保吏部尙書王公侍郎劉公楊公嘉其恬退爲請於朝聖天子兪其請俾以其官致仕吏部移文飭郡縣以禮相待且蠲其繇俾得自逸又札付君曰其以禮自處毋幹有司之政君得請喜甚旣詣闕頓首謝且以所得吏部札裝演成軸持示予請識之予惟先王之世爲士者四十而仕五十而爵七十而致仕而年至者請於上曰吾力不能任干戈而謀不足贊國論願乞身以休爲上者亦曰大夫誠老矣吾不敢煩以政賜之幾杖俾休於家當是時士皆明於進退之禮而無貪戀寵利之私漢以來禮廢而士俗薄於是乎有年餘八十猶托權近求進者矣有老而當罷叩頭祈哀而不恥者矣我國家以禮待士而士亦以禮自待其身然其濡忍將老之年以茍升斗之祿者蓋亦有焉君年方六十有六精力未衰而毅然求去視彼冒昧而不知止者其賢不肖何如也君歸矣日與鄕之耆徳探壺山之幽勝濯涵江之淸流唱和於山霞水月之間以寫夷猶之悰以頌國家太平之盛以追蘇太傅楊司業之髙風人之望之何啻登仙邪是札也傳之後世將有低佪感嘆曰朝廷待士以禮如此林君以禮自待又如此是豈尋常吏牘之比哉君名英以鄕貢進士起家歷寧逺吉丰教諭瑞州教授以至今官所至以善教稱

書三國誌後

陳壽三國誌十有四冊予巡撫晉陽時錄於襄陵縣學蓋少宗伯邢公所印南雝本以遺其後學者也其間殘缺甚多予因令裝書者遇有脫簡置空紙焉聞士夫家有善本輙假而補之十僅得二三近聞吳興大姓有元末印本最爲精善乃托主事沈淸就其家錄而補之然後稍完𨿽間有缺文誤字可以意屬讀也壽作此書帝魏而防蜀吾先儒嘗斥其非然其敍事簡健非李延壽輩所能及而葉水心謂其勝班固則謬矣裴松之注時有異聞可喜亦好古博雅者不可廢也金華吳師道論壽敍事多摹仿左傳班史事多失實予謂後世作史者逓相摹仿非獨壽書然也校補旣完因識於卷末

書金榮襄公碑陰

太子太保兼戶部尙書追封沐陽伯諡榮襄淮陽金公先公之同年友也自初仕爲監察禦史晚歲同以宮保兼六卿相得甚歡先公毎稱公爲一代偉人公之薨少保兼太子太傅芳洲陳先生爲撰神道碑其家久未刻蓋有所忌也至今三十有八年矣予托淮陽太守徐侯用和求諸其孫得錄本於故篋字多脫謬侯錄示喬新且礱石置隧道屬喬新校定其文將刻之以圖永久喬新乃取東魯許先生所述公行狀校其訛缺竊惟芳洲與公仕同時碑文宜詳實然敍公平閩防之功甚略而自戶部左轉工部又似有所諱者喬新公通家子也敢述耳目所及者以補碑文之缺初公受命南徵兵抵浙江遣都督劉徳新以偏師繇杉闗進自與寧陽侯陳公帥大兵繇分水關進刻期防於延平及兵至建寧賊首鄧茂七已敗死餘黨立其侄爲主勢益熾公掲榜招諭降者日數千惟凶徒負固不服公乃進兵沙縣剪貢川芟掛口夷陳山而尢溪將樂諸邑以次破降遂分遣偏禆解汀漳之圍不數月八閩肅淸其防畫皆出於公諸將受成算而已及在戶部南北用兵儲偫不足公經度攟拾未嘗乏絕浙東大姓有輸歲賦綿絹至京者適有詔蠲逋賦乃匿其半而以其半賄權貴囑公以赦蠲之公言此乃已徴在官者力持不可權貴怒嗾臺諫劾公文致其辠請下廷尉景皇帝察其誣不許都禦史王文素與公有隙抗言詆公以爲不可宥景皇帝不得已乃落公太子太保攺工部尙書時先公爲吏部尙書上言北境未平南夷復閧所急者軍儲耳金某有經濟才其計度財賦以充邊儲非爲私也自古理財之臣多招怨謗如唐之韓滉宋之趙開是已惟陛下察之書上景皇帝嘉納還公戶部尋復太子太保此二事皆喬新所睹記者不敢誣也嗟夫防說殄行古有之矣何必諱哉謹識於碑陰使來者有考焉徐侯名鏞武昌人起家進士爲監察禦史以謇諤聞其在淮陽淸愼寛和有古循吏風觀其慕公爲人而爲之刻碑志尙之卓可見矣

防書傳輯錄纂注

右鄱陽董氏輯錄纂注二帙先冡宰舊讀之書也國初用翰林學士劉三吾等言蔡氏釋書有與朱子不合者乃作防選於蔡傳多所更定頒之學校用之科目先公生當防亂之後經籍非書坊刋行者不易得當是時學者所習惟輯錄纂注而已乃假防選官本采其說之異於蔡傳者錄於輯錄纂注之上下防已見於纂注者則但云取某氏說其圏防批抹皆先公之手筆先公旣以是經登進士第而書藏於家無少損也及四書五經大全旣頒而防選又廢矣喬新少讀是經弆藏惟謹比者旴水泛溢頗有損壊乃命從孫丰重加裝褫間有殘缺者不復補存古之意也旣完韜以綾帕而藏之嗚呼此書先公手澤所存也凡我後人知祖宗得書之艱嗜學之勤尙思所以寶之哉

書進士登科錄後

國朝故事進士釋褐之後禮部錄讀卷執事之臣氏名與諸進士家狀並及第三人之對防刻之爲登科錄旣進禦乃攽在朝羣臣及諸進士以布於天下先公以永樂戊戌登進士第所受登科錄藏幹弟喬壽之書樓久矣不幸燬於火予極力訪求不可得近乃得此卷於同邑陳氏家而首尾頗殘缺亟命從孫丰補綴裝褫藏於家嗚呼昔人於平泉樹石猶切切焉戒子孫以保之況此錄國家之令典先世家狀存焉子孫覽之可以知先世交遊之多賢家學相傳之有自也豈平泉樹石之比哉以平泉樹石與人者猶曰非吾子孫則以此錄與人者眞豚犬耳嗚呼凡吾子孫尙念之哉治壬子秋七月丁丑不肖孤喬新識

題江西鄕闈錄後

永樂甲午科江西鄕闈錄一冊蓋先公登科之年也程文凡廿四篇而先公所作說命義在焉是歲蕭山魏先生仲方考書而它經之去畱多取決於先生故所取多知名士如少保泰和陳公循學士吉水周公敍侍講安福劉忠湣公球刑部侍郎丁公鉉監察禦史吉水孫公鼎憲副永丰彭公朂與先公皆以學行有聲塲屋及小錄出士論翕然以爲得人而程文純正亦非它料所及此冊先公得於江西鹿鳴宴所攽者也藏於家八十年矣頗有殘脫乃命從孫丰用錄縑重裝而寶藏之治壬子夏六月庚申不肖孤喬新謹識

書元丰類稿後

南丰曽先生之文有元丰類稿五十卷續元丰類稿四十卷外集二十卷南渡後續稿外集散軼無傳開禧間建昌郡守趙汝礪始得其書於先生之族孫濰缺誤頗多乃與郡丞陳東合續稿外集校定而刪其僞者因舊題定注爲四十卷繕寫以傳元季又亡於兵火國初惟類稿藏於祕閣士大夫鮮得見之永樂初李文毅公爲庶吉士讀書祕閣日記數篇休沐日輙錄之今書坊所刻南丰文粹十卷是也正統中昆夷趙司業琬始得類稿全書以畀宜興令鄒旦刻之然字多譌舛讀者病焉成化中南丰令楊參又取宜興本重刻於其縣踵譌承謬無能是正太學生趙璽訪得舊本悉力校讐而未能盡善予取文粹文鑑諸書參校乃稍可讀文鑑載雜識二首並書魏鄭公傳後類稿無之意必續稿所載也故附錄於類稿之末嗚呼先生之生當洛學未興之前而獨知致知誠意正心之說館閣諸序藹然道徳之言其學粹矣至其發之賦詠平實雅健昌黎之亞也世或謂其不能詩者非妄邪校讐旣完謹識於卷末

防先兄本茂書蘇秦苦學事

予初學時先兄本茂手書蘇秦讀書欲睡引錐刺股之事以示之且曰秦之刻苦讀書志在說諸侯而取貴富耳世之學者以秦之勤而從事聖賢之學何患不造其極哉喬新掲諸書齋之壁朝夕顧諟不敢忘及宦遊中外吾兒道同懼其久而脫落也命工裝潢成捲藏於家近者予謝事南歸閱家中舊書得此卷時先兄去世已三十餘年矣展誦再三恍若見先兄之面俯仰隔世然久之嗚呼先兄之教不肖弟者至矣弟以愚且懶而於所謂聖賢之學終莫能窺其門墻徒抱終身之恨耳乃抆淚識於下方以示子孫使有志於學者以秦之刻苦自勵而以予之愚懶自懲

恭題宣廟戒諭文武羣臣勑

宣宗章皇帝嗣位紀元之初敕諭在廷文武羣臣各修職業以贊丕平之治此先臣某爲監察禦史時所被勑書也聖諭有曰爾文武羣臣其必有以副朕之望攄誠秉義茂乃嘉猷以輔予徳又曰治民者悉心愛民治軍者悉心愛軍用副朕子惠羣生之意又曰端乃心愼乃行務忠厚而戒刻薄務正直而戒邪枉大哉皇言蓋以帝舜命九官十二牧成王訓廸百官之防異世而同道也先臣受勑以來夙夜祗奉弗敢違其後出守溫州召爲刑部右侍郎攺吏部左侍郎陞吏部尙書加太子太保歷官三十餘年奉以周旋罔敢失墜宣廟龍馭陟遐久矣先臣違世亦將三紀矣而是勑在臣家寶藏惟謹臣弟喬年懼久而磨防乃命工裝潢成軸貯以金龍匣藏於髙閣不敢防也而屬臣識於下方臣竊聞先儒朱熹讀曽鞏所擬制詔稱其軼漢唐而逼典謨世不以其言爲過臣伏讀聖諭雄渾灝噩眞可嫓美典謨而無愧矣異時望气者見龍光燭天煜然斗牛之分必聖諭所在歟時治六年九月一日刑部尙書臣喬新拜手稽首謹識

防胡氏大雅堂捲

君君臣臣夫夫婦婦天下之正道也不幸而遇禍變焉臣效其忠蹈白刃而不悔婦秉其節歷艱險而不渝可不謂大正矣乎然忠臣節婦同出於一郡一縣者蓋寡矣同出於一家者蓋絕無而僅有也若鄱陽胡氏萃忠節於一門殆曠世而一見者歟當元之季羣盜蠭起胡君振祖舉義兵克復城邑行省錄其功授饒州府判轉戰至浮梁矢盡糧竭以身死之君子稱其忠君之配趙氏聞變擕其孤叔儀避於鄰境踐荊棘冒雪霜紡績自給卒全其孤以不隕其祀君子稱其節及天下旣定叔儀奉母歸復舊業作堂以居之中書左丞周公伯琦爲題其扁曰大雅而學士宋公景濓爲之記蓋雅之云者正也爲臣而盡其忠爲婦而盡其節非所謂大雅乎叔儀五世孫韶舉進士累官刑部員外郎乃取周公之篆宋公之記與董蔡二先生之傳名公碩儒之歌詩萃爲一卷屬予識其後予三復而有感焉當宋之末疊山先生以秉節不辱死而其夫人李氏亦自經於獄中君子以爲忠節萃於一家及元之末又有如府判夫婦焉饒信相望三百餘里而忠臣節婦兩見於其間豈非吾江右山川正气之所鐘歟予旣感府判夫婦之忠節而左丞之篆潛溪之文又素所向慕者遂識而歸於韶嗚呼韶爲忠臣之後尙思趾美踐猷以不忝大雅哉

防晦庵眞迹

晦庵先生潛心聖賢之學探索至道其於詞章字畫蓋有不暇畱意者今觀先生自書所和張宣公城南雜詠二十首其詞渾厚和平有盛唐風致其字如孤松老栢晉宋間以書名家者未易及也是𨿽大賢多能所到其所以然者亦本於心耳先生之學以正心爲本夫詩心聲也字心畫也心得所養則發之於詩形之於字卓乎絕俗豈世之憊精疲神以學詩學字者所可彷佛哉善學先生者詠其心聲玩其心畫則放心自復鄙吝自消固可得其心法於詞句防畫之表矣方伯沈公時暘得此卷寶之不啻懸藜照乘之珎間出示予拜觀之餘肅然起敬謹識其後而歸之

防蘇潁濵帖

右潁濵先生答司法廬陵曽君安彊書一通先生歸自嶺表道廬陵而北司法君兄弟見之且致書求教此先生之書所爲答也書中稱溫夫之淸髙並及移忠之禾譜溫夫諱肅嘗舉進士不第歸而讀書教子不復仕司法君之父也移忠諱安止登進士第爲彭澤令嘗著禾譜東坡先生讀而喜之司法君之兄也父兄之賢如此司法君之賢蓋有自矣然而三復此書而有感焉先生見忌於時宰臺諌乘風排擊逺竄瘴癘必死之鄕當是時門生故吏皆畏黨禍無敢通音問者而司法君廼能欵接無所顧誠哉所謂賢者也世之爲士者勤學好問爲利祿計耳一登第則視故所業若敝屣然其習至今猶然也司法君登第且有官矣而知王氏新學之非猶欲求益於先生不賢而能如是乎卽是二事可見其卓乎不可及也司法君之裔孫望宏爲刑部主事寶藏此書不啻崇磬離鼎然間持以示予請識之予旣感曽氏先世之多賢又喜其後裔趾美承休不墜其家聲也因識而歸之

椒邱文集卷十八

欽定四庫全書

椒邱文集卷十九

明何喬新撰

雜著

傳國寶志

秦始皇得和氏璧命工以爲璽上琢螭紐而刻其正面曰受命於天旣壽永昌寔李斯魚鳥篆也漢髙帝定三秦子嬰上之歷世傳以爲寶及王莽簒漢就元後取之後怒投之地螭角防玷莽敗校尉王憲得之將軍李松入闗斬憲取璽上更始赤眉破更始璽歸劉盆子馮異破赤眉於崤盆子奉璽詣光武降傳至獻帝董卓作亂典璽者投諸洛陽城南井中孫堅討卓至洛其帳下兵見井有五色以告堅乃浚井果得璽袁術僭逆拘堅妻奪之術死徐璆得而上之魏文帝簒漢璽歸於魏刻肩際曰大魏受漢傳國之寶晉武帝簒魏璽歸於晉漢劉曜冦洛陽執懷帝取璽詣平陽石勒防漢璽乃屬石勒氏爲冉閔所滅璽復屬閔閔敗其將軍蔣幹得之晉謝尙遣戴施救幹紿幹得璽遣使獻之璽復歸中國晉傳之宋宋傳之齊齊傳之梁梁傳之陳隋滅陳璽歸於隋唐受隋禪璽歸於唐廣明之亂遂失所在按五代史蜀世家云田令孜爲監軍也盜傳國璽入蜀而埋之王廷永平二年尙食使歐陽柔治令孜故第穿地得之以獻則璽在蜀也又按通鑑云黃巢之破長安也魏州僧傳眞得傳國寶以爲常玉將鬻之或識之曰傳國寶也莊宗入魏傳眞詣行臺獻之則璽在唐也又雲莊宗入汴梁王置傳國寶於臥內左右竊之以迎唐軍則璽似又在梁也璽一而已然在蜀在唐在梁者皆稱傳國寶其孰眞孰贗蓋不可考吾意秦璽之亡久矣其所謂傳國者得非依仿爲之以欺世邪莊宗防梁取蜀璽並歸唐及晉石敬瑭反潞王從珂擕傳國寶登武樓自焚則秦璽𨿽在固已燬矣敬瑭入洛更以玉爲之契丹滅晉重貴獻之契丹以所獻傳國寶非眞詰之具言其故乃止然契丹沾沾自喜以爲有傳國寶遼興宗試進士遂以有傳國寶者爲正統命題而不知所得者乃晉璽非秦璽也金人之追遼主延禧遺傳國寶於桑幹河於是石氏之璽亦亡矣元世祖時有札拉爾氏者漁於桑幹之濱得之而不識歸寘其室夜有光蓋延禧所遺者監察禦史楊桓辧其文以爲歷代傳國璽卽敍而上之至正末天兵至燕順帝挾之北遁沙漠至今北人猶誇語中國曰我有傳國寶云椒邱子曰寶得其寶者安寶失其寶者危易曰聖人之大寶曰位何以守位曰仁理財正辭禁民爲非曰義仁義也者帝王之寶也和氏之璧亦玉耳果何足寶邪堯舜禹湯文武之有天下所寶者仁義而已三代享祚皆數百年萬世以爲正統無異議焉固未有所謂傳國寶也向使夏后氏之璜東序之璧西序之天球空桑之琴瑟宻須之鼔至今猶存不過一器耳固無足寶況秦皇李斯所爲惡足寶哉秦皇李斯所爲且不足寶況石氏敗亡之餘其制作未必工不旋踵而爲敵人所有不祥莫大焉又豈足寶哉然有天下乃或睠睠於亡國不祥之一璽甚至命將出師以求之暴師原野甘心焉抑過矣蓋世有可寶者在此而不在彼也余竊感焉作傳國寶志

忠卦

忠有孚王三錫命元亨彖曰忠盡已之心也內盡其心而上行故有孚王三錫命嘉其忠也元亨其道不窮也咎繇謨明弼諧比干以死殉諫子文毀家紆國忠之時義至矣哉象曰中心忠君子以秉徳明卹初一進退以禮勿比於匪人像曰進退以禮慮枉已也比於匪人𨿽忠可鄙也次二或都或吁矢我嘉謨象曰或都或吁上下志同也矢我嘉謨抒厥忠也次三宣力四方乃心罔不在王室象曰宣力四方推上之仁也心存王室弗敢忘君也次四憸人諾諾直士諤諤象曰憸人諾諾逢君之惡也直士諤諤輔君以徳也次五惟大人能格君心之非象曰大人之道先正己也君心旣格天下可理也次六批龍之鱗貞厲象曰批龍之鱗志在正君也𨿽貞而厲弗卹厥身也

勤卦

勤利不息之貞大人勤徳小人勤力逸豫防彖曰勤內殫其精外力於行亹亹其誠所務惟貞大人逸豫績用弗成小人逸豫百谷用弗登勤其崇徳廣業之本乎象曰心無勌勤君子以進修不怠初一防其枕終夜不寢厲無咎象曰防其枕慮荒寧也𨿽厲無咎學有成也次二敏於學厥徳修罔覺象曰學務時敏志於道也徳修罔覺克深造也次三無怠無荒厥徳以光利用賔於王象曰無怠無荒勤厥徳也利賔於王庸於國也次四隻只兢兢庶績其迎象曰只只兢兢不遑安也庶績其迎匪素餐也次五自朝至昃不遑安息民用無斁象曰不遑安息勤於民也民用無斁懷其仁也次六宏綱之瞢疲其精卒隳厥成吝象曰爲治之要振其綱也疲精亦可傷也

亷卦

亷亨君子貞吉小夫狷以吝彖曰防不茍取也事以義制不求不忮自天祐之吉無不利是以亨君子吉亷而不狷也小夫吝矯以自衒也亷其可以聲音笑貌爲之乎象曰心無欲亷君子以端操厲俗初一監於蝜無咎象曰蝜之貪卒隕其生也君子監之不失其名也次二貪泉潏潏君子酌之不易其節象曰亷貪繇已匪泉之爲也中心已定物豈能移也次三防園葵出織婦莫予敢侮象曰防葵黜婦約已以裕下也民服其亷又孰敢侮也次四宋人獻玉司城辭玉各全其寶象曰以玉爲寶殉於利也不貪爲寶志於義也次五暮夜之金惕若有臨楊震用昭其徳音象曰暮夜之金𨿽隠而章也君子郤之徳聲用光也次六垢其服內多欲或承之辱象曰垢其服矯以求名也內多欲終莫掩其情也

愼卦

愼夙夜兢業君子愼徳小人愼法利行師利用折獄彖曰愼戒懼也君子愼徳懼離於道小人愼法懼陷於咎利行師好謀而成也利折獄愼則得其情也愼之時義大矣哉象曰眞心愼君子以克己畏天初一我室我心惺惺無咎象曰幽暗之中道所存也心常惺惺罔敢昏也次二愼爾言毋易毋煩象曰言語之發榮辱之機也君子愼之懼來違也次三愼爾飲食無有遘厲疾象曰飲食不愼必喪生也愼而有節體用寧也次四愼厥職朝夕祗惕用熙乃丕績象曰朝夕只惕敬天工也熙乃丕績紹勛庸也次五畏天之命惟察惟行式踐其形元吉象曰天有顯道甚可畏也察之行之全所賦也次六愼而無禮君子攸恥象曰君子之愼貴有禮也過於恐懼亦可恥也

設翟公與東郭生問答

翟公罷政閒居賔客無一至者門庭閴然旣而復用客欲往翟公大書其門曰一死一生廼見交情一貧一富廼見交態一貴一賤交誼廼見客見之慙而退東郭生聞之往謁門下者不爲通指其書示之東郭生曰是書予己見之矣然予非公之舊客也予從下邑來竊慕公之髙誼故願一見焉公毋以爲舊客而拒之也門者通之翟公知其將有說也厲色須之入坐定東郭生曰聞公閉門絕客有諸翟公曰有之東郭生曰胡爲其然也翟公曰吾昔爲廷尉也賔客朝夕吾門彊笑語出肺肝以求親悅而吾接之未嘗少勌及吾閒居向之嬉遊追逐者雲散鳥沒而逝矣甚者過吾門不入或遣使招之亦遷延辭避而吾之門可以張羅是何客之薄也自今以來者吾將唾其面東郭生曰吁公何見之晚也公盍觀百家之市乎犀珠綺繡布縷粟米以至鱻薧醯醢之品皆萃焉市門旦開挾貲而來者肩相摩踵相曬也以所求在此也夕而罷市則東西散去了不見蹤迹欲聞跫然之足音不可得矣方公之柄用也貧者求贍於公窮在下者求舉於公宗姻之逮系者求辧於公宜其戶外屨恆滿也及公閒居祿不足以贍其宗族勢不足以奔走郡縣彼無所求矣又胡爲而來哉今公復用求於公者又至矣而公書門以拒之不已隘乎翟公曰吾聞管仲鮑叔之交也不以窮逹而易心羊角哀左伯桃相與爲友死生不相負吾之客何獨不然邪東郭生曰公過矣彼所謂道義之友也公之客則市利之交也道義之交千百廼一二焉公求千百於千百宜其不可得哉翟公曰然則如何東郭生曰市利之交固不可親也亦不可拒也拒之怨尢且叢於身矣來則接之去則舎之斯逺怨之道也翟公謝曰子之言至矣敢不奉以周旋遽命門者堊其書爲說者曰朋友道絕久矣炎而附涼而棄者天下皆是也豈獨翟公之客哉世道愈下儀秦以術相傾耳余以利相殺而寄也忍於賣其友眎翟公之客又甚焉東郭生之言其心近厚者歟使其處用捨窮逹之際必不忍爲客所爲者況肯爲儀秦耳余之徒之行哉

讀李徳裕傳

李徳裕惡白居易而薦白敏中及其失勢敏中從而擠之不遺餘力王安石忌司馬光而薦呂惠卿及其罷相惠卿誣譖百端至發其私書二事相類也以居易鯁介有文使獲柄用𨿽不能救徳裕崖州之竄必不忍擠之於險以光之淸儉好古使處政府𨿽不免變安石病民之法豈肯攻訐其私哉二子可謂不知人矣自貽伊戚也哀哉君子曰是徳裕安石之罪也好佞而惡直好同而惡異不以大公至正存心顧以愛憎爲用舎非徳裕安石之罪歟其得旤也非不幸也宜也𨿽然二子固不得無罪然於敏中惠卿不可謂無恩也敏中惠卿受恩不知報則亦已矣廼以怨報徳焉曽犬豕之不若也嗚呼此兩人者眞刑戮之民哉

讀宋史

元祐初宣仁臨朝司馬光呂公著在政府蘇轍劉安世孔文仲在諌臺蘇軾程頥範祖禹之屬居侍從羣賢協心取熙丰病民之法一切更之而主其法者悉從貶逐蔡確章惇呂惠卿之徒或竄炎荒或黜散秩天下拭目想見太平及宣仁崩章惇相熙丰羣邪唾掌而起布在朝著於是賢人君子一日充塞嶺南而凡以正直自名者無一得脫於旤延及宣和之末士气消人心去外患啟而宋事不可爲矣君子曰元祐諸賢之旤蓋生於激也水之激也覆舟矢之激也傷指天下之事過於激者其旤必至於不可救古之君子處變故之際以忠恕之心行寛平之政故卒免於報復之旤惜夫諸賢不審於此也熙丰之法固多病民然其間亦有一二可行者不問是非一切紛更之則過矣熙丰用事之臣固多狡佞大者均逸外藩小者斥居州縣亦可以已矣而任言責者滌瑕索瘢攻擊不少恕典制命者擿防發隱惟恐其罪之不昭不亦甚乎孔子曰人而不仁疾之已甚亂也諸賢之於羣小疾之亦已甚矣彼熙丰小人惴惴無所容則其協以謀我求逞其毒以快其忿者將無所不至矣一旦主心旣移乘隙而動諸賢欲自全於世其可得邪夫主人攻盜也猶有怛心焉盜之攻主人也凡可以剚刃者極其力而後已故始也陳瓘劉安世紏劾羣姦終也楊畏來之邵掊擊善類始也蘇軾艸制過於抑揚終也林希艸制極其醜詆始也貶死瘴江者蔡確一人耳終也劉摯呂大防之屬死於嶺海不知其幾豈非旤生於激邪賢人君子之受禍固不暇計國勢陵夷至於不可復振不亦悲乎嗚呼世之君子當其時而遇其事尙以元祐諸賢爲監哉

辧通鑑綱目書漢亡

炎興元年十一月魏鄧艾至成都帝出降皇子北地王諶死之漢亡尹起莘曰書漢亡者以見漢之自亡非艾輩所能防之也君子曰尹氏之說非也子朱子之作綱目上下千餘年其紀亡國多矣未有書某國亡者獨於此書漢亡乃綱目之特筆也昭烈帝室之冑也忿姦臣竊命漢鼎將移志欲芟刈羣凶以復髙光之大業不幸天命已去力挽不回及曹丕簒位乃卽位武擔之南噓炎燼於已熄宣烈祖之重光其名甚正而其義至也自陳壽謟晉其作三國誌尊曹而抑劉於昭烈父子不稱漢而稱蜀蓋絕之於漢也司馬氏因之遂以黃初之年接建安之紀蓋謂漢已亡矣子朱子之意則以爲一脈尙存不可謂之亡昭烈父子建號隴蜀祀漢配天者四十有五年是漢未亡也及鄧艾兵至成都帝禪不用皇子諶之言而用譙周之計於是赤帝不祀而漢統絕矣故特書漢亡以見漢之亡非亡於奉帝爲山陽公之日乃亡於鄧艾至成都之時也尹氏求其說不得從而爲之辭是惡足以知大賢筆削之防哉陳子桱之續通鑑綱目其知此防乎故崖山之破特書宋亡蓋以巴延入臨安宋猶未亡也及帝昺蹈海宋始亡矣由是觀之陳壽書丞相亮討賊之師爲入防姚燧詆陸秀夫之屬爲逋播臣者眞名教之罪人哉

周官調人復讐辧

調人之設先儒多疑之愚竊以爲此聖人救時之法也當商之季小民方興相爲敵讐周旣克商而其遺風未能盡變聖人之心蓋以爲不許復讐則傷孝子悌弟之心許其復讐則啟胥戕胥虐之暴故立調人之官以排難解紛焉過誤殺傷人者在此𨿽出於無心在彼不免於痛忿故以鄕裏之民共和解之所以釋其怨而觧其仇也其過誤殺傷人之畜產者亦然若父兄師長爲人所故殺此則必報之仇也故使其避去而不相接避諸海外則重於幽州之流矣避諸千里之外則無異於三危之竄矣避諸異國則不得保其鄕井矣爲人子弟者𨿽不得剚刃於其仇亦可以少紓其忿而慰其心矣有調人之令而不肯避是不從王命者也故王以瑞節與調人使執其仇正其罪而驅遣於所當避之地焉若被殺者之子弟旣殺其仇矣而仇之子弟復殺其人是往來報復無有已時故使邦國交讐之而不容也殺人而義者如當官而誅大憝執法而戮元姦是皆義也若此者避之它境令其子弟勿讐之若讐之是亦不從王命者也必誅之而不宥焉以其仇奉法之吏也有爭鬭而忿怒者亦以和難之法平之平之而不聴者則書其孰是孰非後相報復者則從而誅之焉或曰殺人者死爲邦之大法也彼旣殺人父兄矣盍以王法誅之柰何使其子弟讐之邪愚曰法有經權情有故誤殺人之父可誅也如魯軌之殺徐達之則不可誅也殺人之兄可誅也如田橫之殺酈食其則不可誅也原情以定法因法以求情可也必若逞私忿肆姦威以屠戮無辜則所謂不待教而誅者又何諧和之有哉聖人承衰亂之後矜過誤而弛重辟之施緣人情而立避仇之法慮之精而處之當矣

成周設官煩辧

或曰聖人治天下亦惟本於道化舉其綱執其要使鬼神各受其職民物各安其所而已周公之作周禮自巫祝之屬以至除毒蠱攻蠧物除貍虫去鼃黽除水虫敺妖鳥煩一至於此豈聖人之法邪曰上古之世艸木榛榛鹿豕狉狉生民之害多矣聖人與民同吉防之患凡興妖而害物者皆在此去焉獸蹄鳥迹交於中國不可以不去也蛟蜃魑魅出而侮人不可以不除也虎豹犀象爲民之害不可以不敺也神降於莘墟蛇鬭於鄭門鳥鳴於宋社鬼哭於齊闕在春秋戰國之時猶有之況上國洪荒之世乎故因事設官以禜禱而敺除之凡以爲民也周公之法猶堯擒猰防而殺之也禹驅龍蛇而放之也益烈山澤而焚之也孰謂非聖人之法乎或曰除蠧物用莽艸除貍虫用炭灰除鼃黽用牡鞠除水虫用牡橭古未有是法也周公何從而知之曰聖人達萬物之理以爲除害之方如作舟車以致逺古未有也伏羲氏始爲之嘗百艸以療疾古未有也神農氏始爲之豈有所受邪世儒不務窮理不知古今之異宜乃謂巫祝之官可刪硩蔟氏可刪壺涿氏可刪是以己之不知而果於非聖人也且儺以逐疫不近於戱乎然周禮載之魯論記之古今行之未有以爲非者而獨致疑於此數官何哉

椒邱文集卷十九

欽定四庫全書

椒邱文集卷二十

明何喬新撰

傳【附行狀】

李泰伯傳

李覯字泰伯建昌南城人也父某隱居篤學不求聞達鄕人從之學者甚眾母鄭氏無子禱於麻姑山一夕夢二道士對奕戶外往觀之其一取局中一子授焉遂娠生覯頴悟過人五歲能調聲律習字書十歲通舉子業或時閱書然憶舊嘗讀此徐思之未嘗見也家貧竭力養親不慕榮利倡立旴江書院講明正學從而師之者恆數十百人所學以推明聖經爲本不泥於漢唐諸儒穿鑿之說獨不喜孟子嘗曰孔子尊王孟子乃勸諸侯叛王故作常語其間多毀斥孟子者郡舉茂才異等有防召試及試六論不得其一覯語人曰吾於書盡讀此必孟子注疏也擲筆而出罷歸益務博學稽古作禮論易論明堂定制圖平土書範仲淹守饒州得其文驚異因薦於朝曰覯講論六經辧博明達著書立言有孟軻揚雄之風以母老不願仕乞就除一官以便養並上其所業二十四篇不報皇祐二年仲淹又與余靖交章薦之乃授將仕郎大學助教嘉祐二年召爲大學說書明年又以海門縣主簿祿之胡瑗以疾罷又以覯權同管勾大學尋以祖母未祔先塋請假歸遷塟至家卒臨終執門人陳次公手以明堂制圖爲托以三禮論未成爲恨言不及它覯所著有禮論七篇易論十三篇周禮致太平論五十篇明堂定制圖一卷冨國彊兵安民策各十篇濳書十五篇廣濳書又十五篇慶曆民言三十篇常語三卷門人自閩浙至著錄者千有餘人鄧溫伯仕最顯溫伯爲禦史中丞上覯所著書且請官其子參魯朱仲晦嘗謂覯之學得於經爲多又言周禮論與己意合獨其毀孟子世或譏其偏云

贊曰宋承五季分亂之餘道喪文甚矣天下旣定乃有栁開穆修之徒變骫骳之習復渾雄之體然未知本諸經以推明聖人之道也覯與曽鞏者出乃能深求於經其文以明道爲本是時洛學未興也而二子之學卓然如此可不謂豪傑之士哉予故采而論次之無亦使其無傳焉

南京禮部左侍郎章恭毅公傳

公諱綸字大經溫州樂淸人其先有仔鈞者仕閩官至太傅因家閩之溥城太傅之孫賁避亂徙樂淸之南閣傳數世至開宗者本吳氏子後章氏公之髙祖也父文寶以篤行稱於鄕公初名侖八歲入社學讀書刻苦自勵遇夜則燃枯竹以繼晷稍長從兵部主事黃巖章仲寅先生學舉子業時予先公爲溫州太守患樂淸東數鄕瀕海俗獷戾思有以變其習乃選良家俊秀補郡庠弟子員公在選中先公問其業甚習爲易今名因畱府廨躬教之府掾南昱亦頴敏好學先公免其治簿書俾與公同學政暇輙召至後堂親爲講析義理教之作文繇是學大進正統四年登進士第六年秋除南京禮部主客司主事將赴任先公戒之曰南都政務甚簡子勿以事簡自逸勿以名成自畫當勤勵問學求底大成管仲宴安鴆毒之言不可不深思也公謝曰敢不奉教至官月俸仰事俯育外盡以市書積書至萬卷誦讀討論孜孜無少怠自六經諸史以至九流之說莫不探其要防南畿士子從學者甚眾經其指授者往往擢科躋仕景泰元年陞禮部儀制司郎中先公方典銓衡進用人材多訪於公公所薦皆知名士時景皇帝在位北部未賔南蠻搆亂公上章陳政事闕失其略曰陛下應運中興上承祖宗列聖之統下爲四海臣民之主今刑罰未平防盜未戢災異未弭正內修外攘以隆治化之日臣謹陳爲治急務十有四事干冒天威觸忤大臣𨿽禍及身家臣不敢避也其目一曰躬攬乾綱在聖徳英明二曰緝熙聖學在儒臣直說三曰面議大政在委任孤卿四曰爲政得人在愛惜名爵五曰肅政朝綱在激勸憲諫六曰廣開言路在聴用忠良七曰敬畏天戒在下詔求言八曰精愼選舉在舉主得人九曰嚴明考覈在黜陟公當十曰守備邊境在選將練兵十一曰徵討不庭在專任將帥十二曰禁止罪犯在恪守律例十三曰官吏養亷在沙汰冗職十四曰作興人材在教養有道反復萬餘言景帝嘉納命所司議行又請增觧額以廣賢路更鈔法以順民情汰僧道以去遊食禁越訴以懲姦民勸屯種以養兵薄稅斂以利農多見采用北敵額森遣使入貢且求報使廷議謂額森乃托克托布哈之臣不足辱使者公言往者額森犯蹕罪不容誅然終能感悔奉太上皇還京貢獻不絕宜遣使往諭賜以金繒答其善意四年夏車駕欲幸隆福寺公上疏曰佛者方外之法非聖人之道以萬乘之尊臨非聖之地史官書之傳之萬世恐累聖徳疏上卽日罷行冬十一月額森使來上表自稱爲汗朝廷欲賜敕而疑所以稱之者命羣臣議之公言汗者乃外國極尊之號今以稱額森則置托克托布哈於何地或止稱太師又恐其心慚忿犯我邊陲宜因其部落舊號稱爲衛喇特王庶爲得體五年夏五月公以儲位久虛災異數見因陳修徳弭災十四事一曰戒天變二曰順燮理三曰養聖躬四曰節幸禦五曰務儉約六曰勤論政七曰惇孝義八曰愼賞賚九曰重名爵十曰革巡撫十一曰擇重臣十二曰辧異端十三曰卻獻貢十四曰汰冗官大略以爲太上皇君臨天下十有四年是天下之父也陛下嘗受冊封是上皇之臣也上皇以天下授陛下陛下當以天下尊上皇伏望時率羣臣朝見南宮以惇同气之情以隆崇奉之道復汪後於中宮以正壼儀復沂王於儲位以端大本則天意可回和气可致災沴可消禍患不難弭矣景帝覽疏大怒下公錦衣衛獄初監察禦史鐘同亦嘗有言並逮同治之日加搒掠血流被體越五月天大風雨黃沙翳空景帝稍悟宻勑錦衣衛緩其獄六年秋南京大理寺少卿廖莊丁憂至京莊亦嘗疏請復儲及廷見有防箠八十謫邊郡驛丞因憶公與同皆嘗有言遂命錦衣衛各杖之百公死而復蘇同竟死杖下天順元年春太上皇復位是爲英宗皇帝首命釋公及出獄都人士聚觀者塞途或嘆息泣下上求公疏不獲內臣有記其槪者爲上誦之上嗟嘆再三明日陞公禮部右侍郎尋命公往鄭王府冊妃王贈遺幣馬甚厚公力辭不受及還遇襄王入朝公謁見王曰是請復儲章郎中邪對曰然王喜命公誦所疏惇孝義一節嘆曰我朝作養士大夫垂百年乃得好人如卿者山東奏水災乞減科徴戶部沮不行公請減田租之半上許之親藩有被火災乞賑濟者同列言無例公曰朝廷以親親爲重豈須有例邪具奏上特賜白金五百兩忠國公石亨招公卿燕飲公謝不往亨不悅興濟伯楊善掌禮部事與公議政多不合善亦忌之相與短公於上防南京禮部缺侍郎上以命公及陛辭召至文華殿賜白金二十兩文綺二表裏諭遣之且曰事有當奏者具以聞公頓首謝四年冬攺南京吏部芝產於公署之庭樹人以爲公和气所感八年春英宗皇帝升遐遺詔嗣君繼承爲重婚禮毋得過百日公上疏言先王制禮三年之喪達乎天子陛下臨禦之初當以孝治天下以道率臣民今山陵尙新元朔未攺諒陰之中遽講婚禮臣竊以爲不可伏望降勑待來春行之事下禮部皆謂公狂妄請治其罪憲宗皇帝勑勿問成化元年春兩淮饑公奏救荒四事一曰救民急二曰息民力三曰卹流民四曰備儲積事下戶部皆舉行之四年上勑公與南京都察院僉都禦史髙明考察官吏公言禦史某乏風節郎中某無亷聲主事某浮獧皆當黜髙公執不可公獨以爲當黜者請於上南京六科十三道忿之交章誣公罪朝廷遣禮部侍郎葉盛刑科給事中毛按驗具得誣狀公賢益明五年秋公以星變上書自劾乞致仕優詔不允秩滿遷南京禮部左侍郎十年春考績至京又乞致仕仍不允是歲丁繼母憂歸持服十二年夏公自陳衰老懇求致仕上乃許之公旣謝事徜徉泉石翛然埃之表自號廣莫野人十八年閏八月所居北山石巖忽自崩聲如震霆公登樓望之曰異哉必有當之者十九年三月甲寅公以疾卒於家人謂巖崩蓋其兆事聞上命浙江參議張敷華諭祭工部進士王俌爲營塟事二十三年七月詔贈公南京禮部尙書諡恭毅公所著有拙稿困志集進思錄藏於家爲文以理爲主不務諧世好詩平淡溫雅不爲雕刻之詞皆可傳子二應舉進士爲南京禮科給事中防以恩例爲鴻臚寺序班初公所與同學南昱者後公三年登進士官至南京大理寺副

贊曰章公恂恂和易與人語開口見肺肝對客毎嘯詠爲樂人不知其剛也至其臨大事決大議它人局促若轅下駒公奮然爭之不以禍福爲顧慮孔子所謂仁者必有勇若公非耶昔陳宜中指斥權姦直聲聞天下至其晚節乃阿姦相求進蓋更變而气餒矣宜中與公皆溫人然公在獄三年日與死伍及得出讜言勁气不少挫視宜中爲何如嗟夫世常謂古今人不相及豈其然哉豈其然哉

梅伯華傳

梅伯華字汝芳世居大江之南其先本若木氏之裔食采於梅春秋時役屬於楚秦始皇帝遣將軍王剪滅楚遂移兵伐梅防之子孫散處江南以國氏其家杭之西湖粵之大庾者宗支尢蕃衍伯華自防好修丰姿芳防翛然埃之表玉雪如也好居山澤毎與騷人處士徜徉泉石云壑之間終日忘返不識者疑爲仙云性剛介寡與然士無賢不肖皆知敬重好事者或寫其像於屏見者肅然起敬不覺鄙吝自消楚令尹子蘭申公子椒以淸修自負願托交於伯華伯華曰若等無實而外飾終將委厥美以從俗耳非吾友也淩波仙子洛迦樊生亦以雅素絕俗願與伯華爲異姓兄弟伯華笑曰若等得吾一體非可與共度歲寒者也丞相廣平宋公貞心勁質於人少許可獨敬重伯華嘗作賦以誦其美伯華覽之不樂曰知人信不易哉吾嘗以宋公鐡石心膓顧乃輕吐綺語至以文君緑珠況我噫知徳者鮮矣當陽春和煦時羣葩競榮紅香翠蔓燦如也而伯華恬然於荒寒之埜或以後時誚之者曰大丈夫盍乘時取紅紫自苦於寂寞誰復知之伯華曰榮悴命也然有性焉吾知安吾命盡吾性而已且子未覩其終爾狂飈振蕩彼將飄泊何所戾耶言者慚而退石湖範文穆公與伯華交莫逆買地於所居之範村招伯華聚族居之且爲作譜辧其韻格之異而嘆寫眞者不察也繇是伯華益有聞於天下云

太史公曰梅氏之先有二族當商之季梅伯以忠諫死漢南昌尉福其後也伯華與福異祖本支最茂以蕃豈若木氏之遺澤邪伯華知榮悴有命而安之非知道者不能𨿽其違世恬幽然冑裔皆負鼎鼐之具至其子實以和羮顯於時累葉不絕傳曰盛徳必百世祀信哉

都憲程公平蠻錄

古之君子誠以待物不以苗蠻之獷二其心誠之至也金石可貫豚魚可孚卉木可感而況於同生於天地之間者乎若都察院副都禦史東吳程公之撫木邦從容數言而使荒遐獷戾之夷歡呼聴命非誠之所感而然歟木邦本麓川宣慰司之部落其先有刀幹孟者爲麓川頭目事宣慰思倫法蕃佫凡什伍之長皆稱頭目蓋言如人身之有頭目也洪武中刀幹孟自據其地與思倫法構兵相攻我太祖皇帝遣兵擒而誅之永樂初木邦諸蠻言已與麓川搆怨頭目爲一部以供職貢太宗皇帝俯順其情分麓川之地爲木邦宣慰司以刀幹孟之子罕楪法爲宣慰罕楪法以其女曩罕弄妻頭目思任法割所部孟宻習播之地畀之地有寶井靑紅寶石產其中曩罕弄専其利正統五年麓川宣慰思任法叛英宗皇帝命靖逺伯王公驥率師討之木邦孟宻各出糧給官軍已而木邦遲疑不給惟孟密轉餉無怠思任法旣誅王公割麓川所統孟木等十六寨畀曩罕弄以賞其勞罕楪法死再傳至罕落法始與孟宻搆隙景泰間思外法死罕落法以兵掠奪孟宻村寨因與曩罕弄攻戰無虛嵗罕落死其子罕穵法力弱以鄰夷孟養方彊乃以妹嫁其酋思六且割孟木等寨歸思六爲奩田思六又與曩罕弄爭地連年攻戰成化十七年罕穵法陰遣頭目詣鎭守金齒太監王舉乞兵徵孟宻且防以事平之後歲致寶石舉喜語鎭守雲南太監覃公平總戎黔國沐公某巡撫都禦史吳公誠曰曩罕弄欺孤叛主自立門戶若不加誅則諸部效尢爭戰無已時諸公以爲然不知其防於利也乃同奏其事請調夷漢兵十七萬討之憲宗皇帝下其章命羣臣防議以聞僉謂孟宻險且逺用兵不便宜遣大臣諭之可不煩兵而下上從之乃命羣臣推選大臣諳治體識夷情者以名上眾推公與兵部侍郎李公敏戶部侍郎李公術皆可用上以命公時公丁內艱家居服闋未起復上遣序班蘇銓捧勑諭符驗闗防授公於家時十八年閏八月七日也銓至公頓首受命以是月二十九日啟行兼程而進十月十八日至雲南與太監總戎巡撫議之諸公以乖其素謀異議紛然公曰天子命我撫輯畨酋倘致南夷不靖其何以復命乃遣銓與布政使吳玘副使董俊捧勅書榜文往諭之吳都憲畱雲南公偕覃太監沐總戎至金齒防王太監具道勑防十二月六日公與覃王二太監沐總戎發金齒由蒲縹驛過潞江江水瘴气可畏將渡者必先飲食否則病是夜宿潞江驛黎明登髙黎共山路皆巨石谽谺下臨峭壁行五十里至五十三參山危石巉然欲墜人馬從石鏬行至山巓有分水嶺蘭蕙皆寄生古木間迆邐下山至龍江驛地多瘴不敢宿遂至騰衝曩罕弄罕穵法皆遣頭目來迎銓亦遣使報公云曩罕弄等聞勑使至郊迎欣躍然其性多疑托云雞卜不利不肯遽出公乃與諸公出騰衝過鎭夷巡檢司由南甸至幹崖宣撫司駐營云晃瘴霧彌日銓又遣使白公云曩罕弄等皆言都堂乃天皇帝所命救我者我敢見太監總戎欲殺我以爲功我不敢見於是太監總戎回駐騰衝公進至雷弄驛營於戞勒以待之十九年二月三日曩罕弄等逾大小南牙山令其孫思混等詣公獻谷茶且云來日詣營聴諭谷茶葉如建茶以鹽水和蜜漬之蠻人以爲珍味時有忌公成功者縱反間云都堂大治刑具伺曩罕弄至執送京師餘人皆剝皮剮肉羣蠻大懼乘夜逃歸公嘆曰吾奉天子命撫邊境事垂集而爲姦人所敗將柰何乃回駐騰衝又遣經歷王執中往諭之曰汝旣來聴命何遽逃回必有沮之者倘不聴吾言且進兵加誅其無悔曩罕弄等叩頭具道所以並遣頭目掃硬以金寶羽牙等物入貢具以聞上勑公等撫之且許以其地開設安撫司公又遣參政金醖僉事易居仁與銓皆往諭以上意二十年正月三日公復自金齒往諭諸蠻至騰衝銓等又遣人白公曰曩罕弄𨿽云聴撫每以雞卜不利爲辭猶豫不進覃王二太監曰夷人疑懼爲我曹故也吾當先歸請公以勑防諭之送公至鎭夷闗遂各歸鎭公獨與從兵數百人至南甸罕穵法率其族五百餘人迎拜道左公宣勑諭之罕穵法曰孟宻故木邦地也乞仍木邦無事矣公折之曰木邦本麓川地汝祖刀幹孟奪而有之朝廷撫而不責俾爾子孫世守其土不欲窮逺略故也曩罕弄之擅孟宻亦效尢汝祖耳孟宻𨿽在木邦域內乃汝祖割以畀之非以兵奪孟木等寨又總戎以賞曩罕弄者汝何有焉若欲復故地則汝木邦當歸麓川豈獨孟宻邪羣酋皆拜曰都堂之言是也奴等不敢復爭明日進次戞勒二月十三日銓遣知州賀從政白公言曩罕弄皆出次孟恰山南牙山險峻恐仇人掩襲不敢過第遣其婦及頭目來請命公曰玆事重大非其婦所能了者吾當躬往諭之從政及土人皆諫曰南牙道險惡轎馬莫能度又夷鬼能殺人都堂不宜往公曰君命也遑卹其它夜半啟行從者五十餘騎天未曙登大南牙山山髙萬仭亂石﨑嵚樹木陰翳惡木毒艸叢生路傍孔雀猿猴叫嘯林木間山巓浮沙尺許滑莫能步公與從者匍匐爬行而進行半里倦極坐沙中少頃復行如是者日至八九里又有四巨石側俯道中俗謂之天生梯內倚懸崖外臨峻岅攝衣橫爬而過乃至山麓宿河底營皆馬鬃及芭蕉葉覆之曩罕弄遣頭目養勒來迎夜四鼓聞子規啼公起飯訖遲明度小南牙山曩罕弄又遣頭目刀孟扛等來迎又有頭目百餘人皆衣婦人紅紫衣裙拜謁又行四五里曩罕弄率夷兵象馬萬餘來迎人像皆拜伏道傍曩罕弄令譯者進谷茶且頓首曰奴等今日見都堂老者得好死防者得長大矣遂迎公至孟恰營夷兵象馬分布營外公具冠服設香案曩罕弄與其下俯伏於前公宣勑諭之且令譯者傳以相告眾皆叩頭而謝旣撤香案曩罕弄率其頭目拜謁公諭之曰罕穵法思六侵奪汝地固非義矣汝等不請命於朝擅相攻擊亦惡得無罪天子念汝曹不知禮義之教不足責命我來赦汝舊愆歸汝故地汝其各守疆域以供職貢毋相侵掠以干天誅曩罕弄伏地曰奴等自分死矣天皇帝遣都堂來是猶久病者之獲靈丹枯蘗逢春而再華也敢不惟命是聴公徐令頒賞紵絲紗羅絹布各有差是月十五日也夜宿營中夷兵護衛甚謹三更風雨大作曩罕弄等帥其眾避雨山下小營天明開霽或傳曩罕弄夜半逃去公曰吾諭以朝廷威徳彼感戴不已必不逃因令從官整兵而還方登輿曩罕弄乘象馳而至其眾仍逾萬望見公輿遽下跪於道左請公少畱數日公不可曰吾遄歸雲南爲汝請於天子不可緩也因命三司設宴以朝命犒之曩罕弄與其眾再拜而辭公輿旣東曩罕弄望塵仰天祝曰天皇帝萬嵗都堂千嵗其下和之歡聲動地公歸次南甸諸酋各率所屬來謁公頒賞宴勞如前遂移檄木邦孟養令各以所侵村寨歸孟密且戒以各守其土母越境啟釁具以事聞上悉從公請卽其地設孟密安撫司以曩罕弄之子思柄爲安撫直雲南布政司羣夷遂相輯睦公之功也兵部言公不用一兵不折一矢而三十餘年之叛夷帖然聴命宜有褒嘉詔陞公左副都禦史加俸一級公將還京防吳都憲卒朝廷以公威信素著畱公巡撫雲南兼贊理軍務二十二年秋八月上召公還陞刑部右侍郎明年陞左侍郎又明年陞南京工部尙書自公受命撫夷至是六年矣公好作詩𨿽防涉險阻吟聲咿咿未嘗廢當其得意欣然不知身在萬里之外也在雲南時嘗命畫工圖所過山川景物並系以所作詩間出示予曰子爲我記之俾子孫有考也予惟誠能動物理之必然也二夷搆兵已垂三紀孰不謂獷戾凶頑非用兵不可公往返不毛之地責之以義諭之以理不啻家人父子之相告語而世所謂鉤距籠絡之術未嘗少萌於心非所謂誠耶故覩其面聞其言者莫不欣慰鼓舞獷戾自消凶頑自革彼固感公之誠也孔子曰言忠信行篤敬蠻貊之邦行矣公其有焉公當有傳國史予故詳略其事以備太史氏之采摭公名宗字源伊蘇之常熟人舉進士擢刑部主事遷員外郎歷知吉安武昌二府陞四川參政陜西布政使以至今官其持身爲政可紀者甚多平蠻其一事耳

澹庵先生胡君行述

先生諱鐘字應律姓胡氏澹庵其別號也其先世家蜀之成都至宋有諱諒者守汀州有惠政汀州之仲子讓爲撫州之典幕因家州之大塘其後又自撫徙丰城之厚郭故今爲丰城之望族曽祖諱某濳遁弗耀祖諱宗仁沈靜寡言自號樂山處士考諱軫登永樂乙未進士累官山西按察副使母吳氏封安人先生性警敏而量洪裕𨿽生於宦家而局度凝重無子弟輕儇態弱冠憲副君宦遊京師念其母夫人老不能就養乃畱於家以孝養屬先生先生事之惟謹日致甘腴婉容愉色務得其歡心憲副君守瓊州屬吏有貪戾者將言於上官而黜之吏覺顧誣憲副君以罪就逮京師先生自家走蜀又自蜀走京師泛濤江冒霜雪水陸奔走往返幾萬里而後至至則詣有司具陳父寃狀卒白憲副君之誣而抵吏罪憲副君居官以亷介稱俸祿不自給闔門千指歲時裘葛之需族姻問遺之禮與凡筐筥米鹽細故一於先生乎仰給先生惟勤惟儉不事侈靡久之家日充裕故憲副君益得盡心所職而不以家爲累性至孝母夫人有疾晝夜侍醫藥無少懈母卒哀毀逾禮憲副君卒於晉陽官舍先生徒步數千里奉其匶以歸窀穸之事極力營之而不以煩其諸弟事繼母徐不異所生徐歿喪塟以禮鄕人稱焉先生少好學工書法有志於用世旣而以冢子綜家政不得専志於學每以爲恨廼課其諸子涇等以學且勉之曰吾家詩書之澤數百年矣汝曹際世休明當致力問學以亢吾宗以迓續先世之遺緒可也涇感其訓磨礱淬濯克有成立登庚辰進士拜監察禦史先生又以書戒之曰汝祖居官三十年以亷介著稱今汝幸借遺休以有官序當益以淸愼自持毋遺汝祖羞也今天子嗣位之初推恩羣臣封先生以涇官烏防繡衣出入煒如里巷以爲榮而先生接人恂恂以恭以和君子益以是多之晚歲益自韜晦築室別墅以山水琴書自娛有越塵之思焉生於永樂己丑八月二十有八日歿於成化丁亥六月二十有一日享年五十有九配鄒氏有淑徳封孺人子男四長卽涇次淵次海次淮女一適臨川甘鳯孫男一曰棖嗚呼先生生長世族而能刮劘豪習徳禮以禔身勤儉以裕家以憲副爲父而克承其志以侍禦爲子而克成其材可謂君子也已先生之歿也涇方按部南畿聞訃解官歸將以是年冬塟先生於縣之某山之陽泣語喬新曰涇不天先考奄棄諸孤顧圖其不朽者竁宜有銘陌阡宜有表以焯濳徳而昭掲於後世子幸爲我述先君志行世系爲狀將謁銘表於當世立言者喬新與涇同薦於鄕又同官於朝知先生行義爲詳故不敢辭乃具防其實如右以俟大君子有道徳而能文章者采摭而論著焉資政大夫工部尙書贈太子少保謝公行狀

公諱一防字大韶姓謝氏其先本晉太保文靖公安之裔世家南昌之新建之古源祖永亨避仇匿婣丈王氏家遂從其姓及公貴顯廼請於朝復先姓雲父得仁爲汀州經歷以防惠得民部使者薦之陞推官讞獄明恕正統乙巳大盜起沙縣攻圍汀城勢張甚郡推集民兵助閫帥守禦屢挫賊鋒旣解圍官軍執村氓四百餘誣爲賊又爲力辧得釋民徳之及卒汀州人建祠以祀焉公天資溫粹弱冠從翰林侍講吉水尹鳯岐先生讀蔡氏書先生覽其所作經義論防大加稱賞語諸生曰大韶它日所就吾不及也吾於文字間見之矣郡推卒於行營公扶柩歸塟居喪讀禮足迹不至城市免喪以所業赴江西鄕試名在前列防試禮部以書經冠天下士及廷對英宗皇帝防以禮樂刑政之要公所對上推唐虞三代之盛下及漢唐宋沿革之詳凡三千餘言末又曰禮樂之本刑政之原不外乎一誠臣願陛下運此誠以興禮樂則大禮與天地同節大樂與天地同和矣運此誠以用刑政則一政之出人信之如蓍龜一刑之施人畏之如鈇鉞矣英廟覽之深契聖賜進士及第擢翰林院修撰又命公與庶吉士楊英等同進學於翰林俾讀中祕書繇是所學益博所得益精發爲文章不爲奇崛雕刻之詞而純鬯淵永人共推服少保李文達公尢重公毎以偉器期之修英廟實錄文達爲總裁以公爲纂修官據事直書得史官體今皇帝初禦經筵以公爲講官賜銀二十兩鈔二千貫紵絲二表裏實錄成陞左春坊左諭徳加賜銀幣尢厚公因請假歸省先塋扺家捐俸立義學以教族黨鄕閭之子弟又置義田義倉以賑貧無以養者郡推祠在汀躬往祭奠遺民迎拜公接之無貴賤皆與抗禮汀吏民咨嗟頌其賢曁還京防朝廷以星變求言公上防陳五事一曰正宮闈以端治本二曰親大臣以詢治道三曰開言路以決壅蔽四曰愼刑獄以廣好生五曰戒妄費以足財用忠懇剴切多人所不敢言者士大夫翕然稱之𨿽不識公者讀其疏亦皆慨嘆想見其爲人上以宋元二史予奪迄無定論特命內閣儒臣妙選學識老成者用朱子書法編纂成書以續通鑑綱目時翰林在選者僅十有四人而公與焉公分修元史因推廣前待制王禕之論以爲泰定帝爲世祖長孫宜承大統雅克特穆爾迎立明文不過欲因際防圖富貴爾故於雅克特穆爾舉兵以謀逆書凡以兵附雅克特穆爾者以謀叛書於上都遣兵以討叛書一正前史之謬君子韙之書成進禦陞翰林院學士賜宴於文華門右廊又賜鈔一千貫成化十四年二月皇太子出閣詔簡儒臣充東宮官公與學士彭公彥實等皆以學行選侍講讀十九年九月陞禮部右侍郎凡制度儀文多所裁定前所未有者必稽經考史防以祖宗舊制具爲儀注務使可行二十二年冬陞工部尙書工部所掌素號繁猥而工匠之長號作頭者持吏短長恣爲姦利公躬校案牘嚴勾稽剔蠧謹物料出納之數正匠作逋匿之罰斥遣作頭不得近左右凡有營繕必計程期慮財用以授屬官之亷能者使董之故費出有經人無久役二十三年春公得痰咳疾在告三月上書辭俸優詔不允夏五月疾稍愈亟出視事俄而病復作易數醫寖劇卒之晨命僕取水盥颒訖衣冠出坐小齋指口言渇侍者以湯進飲之又進粥未及食溘然而逝是月十有九日也享年六十有三事聞贈太子少保賜鈔萬貫賻其家遣官諭祭者再且命有司造墳以塟公天性樂易待人接物一本於誠尢篤於友誼有誤罹法网不能自直者必語所司爲辧之不啻已事或材可用而沈淪下僚者薦諸當道防而用之不幸客死者爲歸其喪或防其妻子在翰林屢典文衡嘗考禮部貢士得羅倫置諸魁選已而倫以狀元及第考南畿貢士得王鏊以冠多士及試大廷鏊名在第三人皆服其鑑別之精自少好學至老不倦所著有古源文集若干捲藏於家娶鄧氏有賢行累封淑人先公三年卒塟邑之某原至是諸子卜以某年某月某日奉公柩合塟焉子男三曰綱鄕貢進士先公九年卒曰紀曰經女二長適國子生余校次適國子生況鑾皆宦家子也孫男五曰麒邑庠生曰驥國子生曰鳯曰驊曰驑俱習舉子業惟公以大魁致位司空文行卓然爲士林模楷其歿也當寧嗟悼防典優隆可謂哀榮兼至者已公官居二品隧道有碑幽竁有銘宜得當世名儒爲之論次以垂不朽喬新與公生同鄕仕同朝居又比捨相知最深謹述公世系行已歷官之槪以俟立言君子采摭焉

椒邱文集卷二十

欽定四庫全書

椒邱文集卷二十一

明何喬新撰

詩

四言古詩

終慕堂

薊門惇君信念其二親蚤逝欲養弗逮故名所居之堂曰終慕志不忘乎親也予嘉其能孝爲賦詩以冩其思親之情云

瞻彼堂前維椿鬱鬱念我父兮心焉如割瞻彼堂北維諼靡靡念我母兮澘焉出涕椿兮諼兮載榮載落父兮母兮逝不可作豈無尊酒爲誰酌之豈無鐘鼓爲誰樂之日居月諸迅逾川流顧懷罔極我思悠悠朝風飄飄庭樹蕭蕭我思我親中心翹翹夕風烈烈庭樹掲掲我思我親中心惙惙維古有聖終身慕而永言孝思殆其庶而九天蒼蒼九原茫茫我生有盡我思曷忘

平林送憲使錢廷珍赴任

平林送憲使錢公也公以懿行淵識光膺寵命典憲滇南軺車旣駕羣公出祖故作是詩以餞之

菀彼平林言秣我馬君子於徵言餞於野防酒維醹嘉殽維旅羣公具來爰玆出祖

於維君子武肅之冑金劵玉冊勛庸維舊慶澤攸鐘徳音是茂克纘前休維邦之秀

有豸斯冠有繡斯服爲皇藎臣憲度是飭汾水之曲梁山之麓駟牡騑騑爰咨爰度

閩海茫茫有廓其疆皇命藎臣式是南邦毋茹其柔毋吐其剛以佐膚使恵我逺氓

龍節煌煌鸞聲瑲瑲繡衣孔揚戾於海邦孰爲豺兕我斧其吭孰爲鴻鴈我哺之糧

敷政維公有嚴有容恵於神人罔怨罔恫相彼蓼蕭零露濃濃淑爾君子寵祿攸崇

嶻彼滇城南控金齒膚使來臨戎夏咸喜乃激乃揚有紀有綱孰爲民痏憲度孔明

黒水南注維禹之績於皇有命往宣我澤是綏是附百蠻無侮厥篚大貝歸於天府

嚶嚶者鳥求其友聲念我良友中心怦怦防蒼蒼蒼昆明洋洋願言從之道阻且長

肅肅皇命維公將之悠悠我思何日忘之矢此頌歌式昭徳音令徳不忘以慰我心

右平林十章章八句

桂山送朱方伯赴陜西

桂山送方伯朱公也公曆典諸藩有勞有烈肆膺寵命尹玆西夏羣僚出餞賦詩以致頌禱之意焉

桂山嶻兮桂水潏兮產玆藎臣邦之傑兮維此藎臣允武允文奮庸中外厥聲沄沄

廼登賢書廼踐亨衢廼秉邦憲廼敶訏謨龍節斯煌鷺車載驅孰荒我鋤孰枯我濡

炎海之陬有鴞有蟊帝命公往防彼大猷敷政不絿是釐是柔皇澤爰流恫瘝以瘳

帝曰良哉予嘉乃績於旬於宣往佐邦伯以糾以逖以皇徳內綏羣黎外威北貊

涇原有騎敢犯我圉公董王旅往禦其侮龍盾虎韔載斧其吭羣醜以劉北鄙載寧

公有丕績皇用寵錫有廓閩邦陟公爲伯是懷是撫公維民父是訓是釐公維民師

相彼玉瓚注玆黃流溫溫君子多祉是遒天祚公是多賢子春榜秋臺克趾厥美

河華千里維古帝京皇曰往哉汝維長城公拜稽首寵命維隆敢竭股肱之屏之墉

金城萬雉周漢所營公往之扞彼朔庭四國來同方伯之功訖其外庸乃卿乃公

隼旟熊軾出次芋原羣公餞之班以周旋有鱻有薧有防有棗方伯燕胥其鼓考考

咸陽遺黎戴公父母若耋若稚奔走來迓秦人之喜閩人之悲願秉鈞樞式厥施

終南之麓煙樹蒼蒼思我公兮曷日其忘粵山之椒停雲防防公念我兮毋金玉其音

右桂山十二章章八句

五言古詩【附集句】

讀曾南丰詩

韓公歿已久詩道日陵夷豈識渾雅作徒逞妖媚詞有如苔砌蛩竟夕鳴聲悲又如娼家婦粉黛飾陋姿寥寥數百載天子起紹之一掃西昆陋力追騷雅遺峻如登華嶽石磴何嵚﨑壯如雷電驚白晝騰龍螭淸如方塘水風靜綠漪漪澹如空桑瑟枯桐縆朱絲雄防追李杜奇澁薄宗師金陵與六一嗟賞無異辭羣皃厭黍稷相與甘糠糜黃口恣淩詬顧謂不能詩豈知韓公後何人能庶幾想當揮翰時元气盎淋漓渾涵實天造顧豈推敲爲我願冩萬本卑卑諭羣兒千周燦彬彬大音初可窺欲造風雅域斯文乃階梯朂哉追古作峻途極攀躋毋爲拾紅紫防綴鬭妍媸

謁冦忠湣公祠

靈宇何沕穆幽篁亦蕭疎殘碑半剝落荒蘚侵庭除嗟公抱奇節毅然雄萬夫平生致君意欲與皇王俱從容定儲極決策佐神謨九重方眷注羣憸紛詆誣寃哉孤注說坐使君心渝出典北門鑰南投瘴海隅厭世一何蚤騎箕返太虛遺黎迓歸櫬哭祭塡道途精誠感枯竹翠籜俄紛敷江臯敞祠宇黻冕何翼如至今民與吏薦獻羣奔趨我來拜庭下周覽掃平蕪英姿凜如生尙足懾姦諛直道古難合臨風增郁紆

謁考亭朱夫子祠

嘉樹何莞莞方塘亦溶溶溪山幽勝處中有夫子宮慨自孔孟歿秦坑焰復紅吾道殆欲熄斯人如盲聾天未防斯文乃啟洛水翁茫茫尋墜緒懇懇開羣防夫子振其後超然蓋世雄六籍重研究心與往聖通長風掃陰翳皦日行晴空明王曠不作天下孰予宗防梟噪威鳳蜿蜒嘲神龍攜持二三子講道空山中昕夕弦與頌衿佩何雍容至今建溪上斷斷騶魯風乘鷖溘遐逝聲光赫無窮嗟予生已晚慕道恆忡忡少壯不自力倐覺頭欲童玆晨欵門墻再拜涕沾胸九原如可作執鞭以相從

謁李忠定公祠

宋故丞相李忠定公世家樵川其精忠大節史載之詳矣使公之言用於靖康之初徽欽必無北狩之辱使公之言用於建炎之際髙宗必無蹈海之危讒邪交作而公竟歿貶所嗚呼哀哉予謁公之祠感公之忠節慨嘆之餘情不能已故賦此

孤狐升禦座黒翳炎精北騎忽南下長驅無堅城廟堂無逺略金幣但乞盟我公抱忠憤抗疏請親徵內選環衛士外招勤王兵北人聞褫魄逡巡爲徙營羣邪互擠排不顧皇穹傾公謀旣不用彼勢益憑陵靑城駕不返哀恨徒嚘嚶建炎初嗣統起公秉鈞衡拳拳復三鎭汲汲返汴京慷慨陳十策炳焉如日星國勢稍張皇彼眾咸震驚汪黃苦相忌投荒復南行敵主據宸極神龍幽邊庭公轅不復北河洛戰血腥皇天不憗遺騎箕上靑防此邦公故里遺廟儼儀刑神遊三百禩英气凜如生升堂展拜謁溪毛薦芳馨思公不可見頫仰淸淚零

嵇侍中廟【賈後字南風】

華林怒蛙鳴桂寢南風競五王弄戈鋋宮闕煙塵暝英英嵇侍中忠誼本天性當其徵起時捐軀計已定傷哉蕩陰戰鼓衰將亦病狡童犯屬車王旅忽奔迸僕姑集帝躬六璽墮深穽公焉豈不佳見危思授命凶渠何咆哮曳公斫其頸血流湔帝裾藻火互相映年深化碧艸萋萋紛被徑公名耿不磨屹與華崧並至今蕩東門廟貎嚴且正我來欵靈宇蘋藻載將敬韓原驅車馳成臼載孥泳鄭誅非濫刑亹免實天�思公不可作臨風發髙詠

越王臺懷古次南谷韻

甌閩古建國釣龍有遺臺臺空龍已逝沕穆祠宇開劍履掩虛幌丹靑雜荒苔念玆勾踐冑桓桓亦奇才援戈逐秦鹿土宇日以恢疏封受赤社組練咸陽回貢篚來百粵威聲振九埃緬懷全盛日意气亦雄哉至今奠椒醑猶有遺民來魚燈已黯黯馬鬛尙累累故宮渺禾黍落日潮聲哀感此發長喟登臨爲低徊

長平懷古

寒雲起崇岡厲風振林木山鳥鳴嚶嚶恍如趙兵哭低徊憶往事感我淚相續哀哉長平戰虎吻厭人肉翩翩佳公子慮事何不熟括也喜談兵身死家亦覆忍哉白氏子欺天逞淫毒雄兵紛若林一旦塡溪谷至今耕墾者往往得遺鏃孰雲天网疎報應如轉轂杜郵豈爲寃萬死未足贖嗟嗟秉鉞士起傳宜三復前車諒未逺後乘愼馳逐

潞城懷古【春秋潞子嬰兒之國也】

朝出上黨城晝扺嬰兒國民俗固質野原田亦磽瘠西望荊卿墳蒼然閟榛棘衛公有遺祠繪事儼冠舄我懷馮野王自少謹修飾𨿽云世所賢眾枉紛忌直初焉斥藩邦繼乃困徽纆積善云有慶伊人死讒慝天道良悠悠古今同太息我欲訪松楸剪薙加培植空原渺無覩悵望淚沾臆

武鄕懷古

武鄕古名縣孤城瞰漳水漳流日奔騰雉堞半淪圯居民百餘家築室傍山趾我來賑饑羸周覽臨漳涘石勒城久荒淒迷暮煙紫當時逞桀逆所過生荊杞襄國旣稱孤歸來宴鄕裏此鄕比丰沛誇談曾不恥寕知二紀余竟作若敖鬼榮華詎防時起沒浮漚爾如何金秺侯英名照靑史

晉陽懷古【十首】

懷卜子夏【河津縣】

龍門崇且秀間气鐘名賢卓哉卜氏子允爲羣彥先講道師元聖顏冉同周旋序詩發防防傳易探幽豈惟富文學垂訓多格言悠悠千載下斧屋尙巋然我欲薙荒穢采蘋薦寒泉九原如可作願言爲執鞭

懷郭林宗【介休縣】

炎光日以曀羣閹弄王綱忠賢棄埜澤憸狡登巖廊李範秉淸論侃侃扶天常豈知稽天浸一葦詎能航夫子明且哲允爲萬夫望匪夷亦匪恵相時愼行蔵終然脫奇旤防鴻恣髙翔瞻烏止誰屋感此懷悲傷中郎發潛徳千載揚休光

懷闗壽亭【解州】

黃星爛長空漢社倐已屋髙皇有賢孫慷慨志恢復桓桓壽亭侯佐佑共馳逐紫髯勁如鐵面色類頳玉破操遂收荊虜璋載開蜀襄樊陳魚麗黠冦勢日蹙天意不可回臨沮竟顚覆生爲萬夫雄死義不爲辱英爽原不亡鞭霆駕雲轂至今海宇中饋奠競屍祝嘉殽薦羔豚桂醑淸且馥呂防今何如餒鬼啾啾哭

懷文中子【河津縣】

洙泗啟道統緜延及孟軻軻歿聖緒絕玆道寢以訛河汾有名儒志道心靡它禮樂事探討詩書重研磨董薛與王魏從遊共切磋上希紹絕緒下欲障頽波續經𨿽云僣格言亦已多雲何未學士持論紛詆訶欲知經世心東徵有遺歌

懷郭汾陽【太原】

華淸春晝長羯鼓聲方競鐵騎來漁陽翠華遽西幸郭公眞雄才仗鉞事戡定北徵掃欃槍東討戮梟獍回鶻請受盟吐蕃夜奔迸從容進退間順人且安命姦閹亦革面灑涕起深敬汾陽啟茅土寵眷一何盛安危系一身夷夏知名姓中興多英賢福履誰能並茂績紀汗靑千秋尙輝映

懷陽諫議【夏縣】

晴壑凝黛色寒溪漾澄流睠昔陽諫議韜光此夷猶賢聲徹黼座徴詔來林丘遂辭鹿豕羣去與鵷鷺防謂公當謇謇而公但悠悠靑蠅忽止藩賢相投荒陬公乃叩閣爭累疏不自休精忠貫皎日勁气淩淸秋白麻不果降憸佞恚且羞公歿數百載士風日以偸旖旎荃與蕙玆焉化爲茅朝陽無鳴鳳立仗多驊驑思公不可見悵然抱孤憂

懷裴晉公【聞喜】

淮西有猘犬狂吠何狺狺廟謨方致討噬齧及四鄰晉公秉旄鉞出頓激水濵鐵騎旣蕭蕭檀車亦轔轔顏愬爭效防古通敢逡巡元凶卒就戮寵錫何來頻歸朝贊大猷讜論常誾誾靑蠅紛來集皇甫亦何人奉身歸綠野詩酒陶吾眞列閫仰舊徳四朝推宗臣髙步姚宋後誰能繼芳塵我歌平淮雅淸淚欲沾巾

懷文潞公【嘗爲翼城令】

亭亭潞公軒膴膴翼城縣公昔宰縣時琴觴此遊衍泉石淸且幽芳林亦蔥蒨一朝秉鉞軸徳望膺殊眷建儲恥言功被劾不自辧管鑰司北門旌麾靖東甸廟堂殊雍容士庶自歡抃偉哉社稷臣百世能防見平生仰髙風覽物增遐睠典刑邈難覿俯仰淚如霰

懷司馬溫公【夏縣】

瑤臺何巍巍涑水亦彌彌我公獨何之空堂遺劍履念昔熙寧初事事稽周禮新法紛如毛舊基寖以圯公時居洛師容與花竹裏朝披嵩阜云夕釣伊川水宣仁始臨朝翻然爲時起惓惓撫瘡痍汲汲除莠秕坐令憔悴民復見雍熈理胡爲厭氛濁溘然騎箕尾忠淸與粹徳令聞傳不已嗟予生已晚髙山夙仰止稽首遺像前酌泉薦芳芷

懷趙忠簡公【聞喜】

淮甸狼煙昏鑾輿欲南避羣公奉頭竄肯爲宗社計英英忠簡公談笑卻邊騎六飛一臨江將士爭奮勵蘄王旣北首魏公亦南至敵帥失色歸逆豫亦潛逝王室再造功當時誰與二孽秦忽登庸力主和戎議遂令社稷臣白首投荒裔妖鱷鼓腥濤海酋揚赤幟遺表何瑯瑯初心猶不替公歿才百年吳宮已蕪穢董澤有遺祠嵗時薦椒荔騎箕倘來歸怊悵仍增欷

題蘇李泣別圖

黃雲黯欲暮歸騎慘將發釃酒上河梁羞與故人別後防不可期請與君永訣祈連山前箭沙漠窖中雪君心與我志各欲效忠節老親坐誅夷此志遂蹉跌今君獲生還竹帛炳貞烈顧我墜家聲有懷共誰說韓王昔降虜茅土世不絕念我先飛將守邊號瓌傑臣罪固當誅臣族詎宜滅嗟嗟全軀臣誰肯爲論列我心豈忘歸望鄕心如爇親族靡孑遺念之肝腸裂慟哭送歸旌哀哀淚成血君歸謁茂陵毋爲遂結舌寄語霍將軍此心宜識察

巡黃花鎭

驅車出東郭行行指邊城是時嵗向暮陰靄晝晦驚風號枯柯寒鳥鳴嚶嚶中官道左邊帥戎服迎旌旂分旖旎劍防亦縱橫閱兵黃花鎭駐節驢安營山路石確確斷溪冰始凝羸馬鞭不前僕從皆涕零昔賢畏險道我胡不自寧邊氛正澒洞詎敢憚遐徵三陟記嚴寒尙慮稽王程安得霍嫖姚一掃邊塵淸

過諸葛武侯廟

予使蜀過沔聞縣有武侯廟極欲往謁而積雪載道僕夫已痡遂不果往馮上誦出師表慨然嘆後世如公者何其鮮也因賦短歌一章以致髙山景行之意云石棺山名吉利曹操小字也時成化丙午冬十月二十九日

石棺山靄靄沔水波溶溶中有武侯廟棟杗亦崇崇念昔炎祚防諸藩務爭雄吉利據全魏仲謀擅江東斯人伊呂儔長嘯艸廬中英英髙皇冑志欲芟羣凶徘徊襄漢間孰與同其功一聞臥龍名三顧禮益恭從容決大計魚水欣相逢首結孫氏好再摧曹氏鋒益梁旣歸命滇嶲亦乘風遂令寰宇內重視炎光紅天意苦難諶大星隕長空超然謝氛濁歸覲永安宮歷觀百世下孰能蹈其縱有謖孰肯戮有正孰能容公道未必布忠益未必從九原不可作孰爲人中龍廟貌在玆邑聲光赫無窮嗟予生已晚仰止常忡忡朗誦出師表慨然淚霑胸

景陵書事【卽南齊之竟陵伏羲之後風氏封於此】

漢江南匯處云是古防鄕風氏遺封在茶翁舊井荒五華飄暖翠三澨滉晴光名宦懷仁傑賢藩憶子良俗淳民訟簡政峻吏書忙水國舟爲市漁家葦作檣春深茭筍美秋晚稻花香菱芡充常貢魚鰕售逺商茅檐晨霧重蓮蕩午風涼犬吠蘆汀月雞鳴蓼岸霜鳬鷖晴泛泛葭菼暮蒼蒼最愛停舟處漁歌送夕陽

王昭君

昭君在掖庭皎皎冰玉姿絕色恆自負不肯賂畫師君王不識面逺嫁與胡皃愛惡元有命不在妍與媸名花萎荒穢小艸植軒墀古來盡如此悲嘆亦奚爲

眞氏女

眞文忠公之裔孫當元時仕爲筦庫負官錢數十萬鬻其女以償久之流落倡家女以剛貞自持日隨其儕出惟歌雅詞吹洞簫而已狎客不敢犯姚牧庵爲承防嘗防客翰林院女以善歌往供奉牧庵聞其作閩語詢知其故而憐之告於所司脫其籍以嫁院吏黃逮逮後仕至顯官客有談其事者予因賦詩以紀之

妾本相門女少小顏如玉阿爺負官錢鬻妾以自贖詩書不復理學唱金縷衣當筵歌一曲贏得錦纒歸相君名世儒聞歌忽驚訝相問始知因矜憐重悲詫告官脫妓籍禮送歸名家紗理舊業肯復歌淫哇昔爲糞上英今作閨中秀長安逰冶郎詎敢窺牖羅裾與象揥淡然儒家妝良人詞苑吏不數羽林郎今宵復何宵三星正當戶喜極忽成悲澘然淚如雨幽蘭植糞壤芳潔常猗猗妾身猶處子郎君當自知

夢萱堂

靈萱委秋露嵗月忽已䢐永夜不能寐念此增煩紆孝誠旣昭格精意遂潛孚宛然升北堂音容懽以愉酌酒爲親壽起舞爲親娛不知夢裏逢但覺愁懷舒寒雞俄戒旦幽明遂殊途攬衣重淒惻淸淚沾華裾推悄無覩落月啼林烏

挽段節婦【新城令敏之母也】

結髮事君子燕婉期百年寧知賦命薄中道失所天應門旣無童負郭靡有田呱呱兒在褓詎敢覬成全嵗晏衣未制午過突無煙蹇修倐來顧巧語何便便謂言栢舟詩寧勝凱風篇殉節空自苦饑寒竟誰憐婦聞气塡膺防欲奮其拳妾心𨿽匪石比石似更堅貞松挺寒翠忍使柔蔓纒蹇修慚且走舌縮詞莫宣苦莭益自勵之死矢靡愆梧桐秋月冷照我影姢娟豈無忘憂艸對之不開顏天道信靡忒子壯孫益賢日月迅如矢霜華倐盈顚奄忽厭榮養城南起新阡孫今振修翼虞廷日蹁躚追思重闈志淸淚長澘然不羨雙烏綽楔樹門前不羨五花錦誥來日邊但願太史紀貞烈耿耿徽音百世傳

何家莊八景

髙嶺晴雲

危峯髙際天掩冉云滿谷幽人玩奇變昕夕看不足迎風翠蓋翻映日錦屏矗澹涵霞影紅濃混黛光綠出處自有時悠然靡羈束蒼生望霖雨毋爲滯林麓

東陽霽雪

積雪徧原埜玆山晝未消污池與危石皜皜成瓊瑤寒光徹疎櫺素蘤綴枯梢出門騁遐矚玉柱倚層霄樵逕邈難尋鳥聲亦寂寥何當登絕頂曠望遺紛囂

杉山翠色

我昔種嘉樹封培恆究心樵斧不敢睨牛羊靡相侵玆焉三十載蒼然秀穹林喬柯拂晴昊宻葉蔭閒潯春至黛色媚雨餘翠煙深豈同牛山木濯濯彼遙岑

竹墅秋聲

崇岡曠且夷種竹十餘畝長風天際來瑟瑟鳴不已淸音諧鳳鸞雅韻協宮徴恍疑王子晉吹笙碧雲裏山居澹無爲塵慮淨如洗何必筦與磬鏗鍧聒人耳

井庵曉鼓

玉繩麗東峯斜月映虛牖山僧初出定逢逢鼉鼓吼塡然一何壯隨風落谷口巖壑欲振揺魑魅盡驚走徵人戒前途耕夫趨隴畝山翁朝慵起輾轉搔白首

水碓宵舂

村居澹無營所需在粒食引泉運雙杵匪借樵靑力飈輪駛若飛怒湍亦衝激月明響丁丁隨風入寥泬精鑿諒天成功利妙無迹卻憶漢陰言赩然長太息

戍卒故營

原田何畇畇禾黍亦彧彧村氓耕墾余往往得遺鏃云昔備閩粵貔貅曽此宿緬懷屯戍時笳鼓振山谷四海今一家荒壘成平陸萬竈無遺蹤長林曉煙綠

石門古道

雙石勢峍屼山徑出其間將將如觀闕行人日往還初疑登劍閣一髮縈巖巒又疑出井陘詰屈羊腸盤吾聞長安道車馬去閒閒駕言趣行邁交衢鳴和鑾

夏夜獨坐

炎宵苦煩燠燕坐綠樹陰涼颸天際來朗月照我襟幽懷郁未展忼慷撫鳴琴初彈山操再奏猗蘭吟曲盡長太息悠悠孰知音俚耳厭苦淡新聲競哀淫懷哉荷蕢者猶識宣尼心

田家卽事效陶彭澤

春至原艸綠驅牛出東隄野麋避我走田家向我啼放牛恣所適植杖采柔薇倦來臥松下松髙暑气防俯聴流泉聒仰看浮雲飛日暮騎牛還稚子柴扉濁醪聊自慰相顧情依依但願長如此安知慕輕肥

偏頭闗書事

金湯天設險形勝壯遐荒地控黃河扼山連紫塞長別營貔虎臥分陣鸛鵝翔羽檄通西極烽煙接朔方降胡隨畜牧戍卒事耕桑土屋冬偏暖松棚夏獨涼樺林藏蟄獸麋壠走羣狼云暗金笳急風髙鐵騎彊承恩司管鑰敷徳輯戎羌徳化𨿽無外神州自有疆洗兵靑海上秣馬黒山陽誓斬樓蘭首銘功答聖皇

有感

季子相六國孟軻老於行悠悠千載下不知孰重輕如何當世士之死競浮榮乞墦曾莫恥醉飽還自矜豈知妻與妾慚憤號中庭

冰山何嵯峨羣兒競依倚謂若崧華安豈復憂崩圯皦日出云端炎光徹厚地堅冰泮如淖羣兒竟何恃叔文柄國時門下客如市一朝竄南荒諸客亦逺徙寄言媚竈者胡不鑑前軌

秋懷【六首】

白露悴百艸蟬寂無聲庭柯斂新翠竟夕寒螿鳴感此時序易披衣坐前榮仰視天宇間銀河隔雙星一葦亮可航相望未合並運亦多阻矧玆塵俗情援琴鼓別鶴感我淚交零

驚飈撼庭樹秋气慘悲涼鳥已逺逝羣鴻亦南翔幽人抱遐思攬衣起彷徨念昔少壯日誌輕杜與房淹畱竟何成鬢髮倐已蒼平津爲漢輔汲生老淮陽感彼積薪嘆淒然令心傷

月明秋院靜砧聲一何悲爲問搗衣者云是逰子妻昔居燕暱初不忍一夕違如何逺行役十載猶未歸淇上有遊女邯鄲多妖姬容華𨿽可愛節義亦易虧君𨿽不我念妾志終不移願君一回慮追念合時

籬菊翹芳蘤井梧墮輕碧榮悴諒有時世情何役役寒蛩亦何求嘒嘒號永夕端居澹無營玩物聊自適春華𨿽可娛適口美秋實得馬未足欣亡羊亦非戚生年知防何撫捲悼往迹乃知蒲圃檟不若道傍櫟

方塘澹無波風起蹙文縠亭亭芙蓉花穠艶照晴綠顧玆揺落時蘋蓼紛在目豈知窈窕姿寂寞寒江曲想應厭紛華寄此媚幽獨我來當秒秋臨風挹寒馥但憂芳嵗晏月白霜華肅

褰裳渉秋水言采芙蓉花采之欲誰遺所思在天涯念與君別時春風茁蘭芽蘭枯秋露冷君行未還家豈無一樽酒亦有箏與琶單居誰共懽俯仰增長嗟此花何足愛逺寄比容華但恐去路遙零落同羣葩

題黃君愈宣江山一覽亭

山翁不川遊溪翁不山住玆亭何巍巍妙得江山趣浮光滉簾櫳飛翠墮窗戶江山百里間一一堪指顧披云欵巖扉乘月泛煙漵鷗鷺狎琴尊鹿麋隨杖屨悟玆動靜理悠然豁心慮嗟予抱淸尙山水夙所慕年來徇防祿舊遊隔煙霧聞君構危亭便擬投簮去憑髙騁遐矚允矣愜中素

貧女萹答王元哲

妾本貧家女陋質匪姬姜幸承姆史訓恆以禮自防𨿽無珠翠飾被服潔且芳弱年甫及笄爺娘擇宜當朱門非敢望所願夫壻良命薄蹇修拙誰歌鳳求凰同時拾翠者兒女已成行嗟我獨何辜淒淒守空房常恐芳嵗暮繁華委秋霜覽鏡毎自悲幽憂結中腸忽承眷顧言感我思徬徨失時固可悼失身重堪傷赤繩有定分桑中詎非狂矢言保貞節肯逾東家墻伯鸞倘見求勉焉希孟光斂衽謝贈言淸淚沾羅裳

涔陽道中

秋郊雨初霽駕言適涔陽炎氛淨如洗髙樹含新涼蕙艸已斂色菊花正揚芳防風來逺壑眾綠紛披揚溪濵暫稅駕水石鳴琳瑯渚沙粲如雪鸂雙飛翔低廻翫物理塵想頓消忘落景麗西嶠漁歌起滄浪蒼然暮色至騎紛道傍登眺興未窮悵然陟崇岡

澧陽道中見蘭有感而作

驅車道涔陽極望蕭艾綠防風起道傍吹幰送淸馥穿林競披尋猗蘭在幽谷翠葉泛寒飈素華映晨旭羣蕕苦蔽翳悴憔抱幽獨幸玆臭味同相依有秋菊洛人愛牡丹楚客重薋菉誰能憐國香過者競驅轂感彼尼父嘆淒然淚盈掬聊爲剪荒榛毋令肆侵瀆

逰疊山亭和自立僉憲韻

云郁四塞白日奄西淪邊馬忽飛渡長江猶平津先生起南服夙昔味道眞援戈挽頽景力竭心徒勤六龍旣浮海單騎乃來閩間關豺虎場號慟霜霰晨寕知造物者全節付斯人北轅竟不屈九死等一塵髙節何所擬閩山碧嶙峋嗟哉師防輩乃甘異域臣浮榮今何如庭艸秋復春

送朱方伯

春郊雨初霽綠樹含華滋使君駕言邁雙斾風披披崤函渺何許去路正倭遲且罄同袍歡飲餞江之湄開樽酌芳醑授簡哦新詞賔從勸且酬不覺駛景移念玆長安道年來困創痍窮邊吼豺虎孤戍屯熊羆君行殿藩服一展胸中奇露檄諭疏勒揮戈斬屠耆坐令三邊士賣刀事鋤犁功成奏丹扆峻擢擁旌麾君車日已逺防晤當何時願言樹嘉績慰我渇與饑

齋居對雨懷惟孝

空庭灑飛雨花樹涼蕭蕭端居倦占畢隱幾不自聊念我同袍友暌違忽連朝官曹咫尺地邈若千里遙淸觴悵獨酌理孰與昭含情無枯桐弦急思轉焦何當化雙鵠聯翮淩層霄

瑤臺雙靈鳥文采何葳蕤蕭韶感淸夢飛下丹山陲鳴聲殷笙磬羣喙徒啞咿鵷鴻苦相妬況此鴉與防棲息每非所羽毛日摧萎願言共髙舉結巢碧梧枝飬此五采翎逺彼百鳥嗤

春暉堂爲周冬官賦

春暘麗晴顥百卉含和澤離離堂下艸乘時泛輕碧念玆茂以榮允籍春睴力春暉豈望報艸心自罔極婉彼周家母顧復心尢劇子今茂且賢亨衢振修翮貤恩攽命書亦旣昭淑徳母髮日種種子心恆惻惻豈無羶與薌亦有琴與瑟𨿽能養口體未足供子職常恐駛景流嵗月忽復易髙堂掲華扁睿藻何舄奕願同堂北萱長使慈心懌

終慕樓

日沒旦復出花落春再開哀哀父與母一去不復回思親不可見登樓寄遐矚西風吹庭樹徬徨動心曲樓前有慈烏啞啞啼晨霜我親獨何之感我淚沾裳樓外有飛雲悠悠覆親舎我親獨何之感我涙如瀉豈無祠與墓嵗時薦蘋藻𨿽云祭時丰不似養時好海深猶可竭山髙或可夷我生𨿽有盡我思無窮時

秋夕獨坐有懷鳳儀秋官

炎暉倐西沈華月映虛牖涼颸天際來秋聲在髙栁念我夙心親倚牀屢搔首憶昔遇君初傾蓋卽如舊古道期共惇斯文相與剖胡玆遽逺別中腸互縈糾君如遷喬鶯嚶嚶求其友我如失羣鴻孤飛粵南岫豈無鷹與鸇自顧非我偶憂來還自慰同心勝握手寶劍尙有合別離詎當久所願勵姱莭芳名垂不朽

次文瑞僉憲遊鼓山韻

靈山何嶻髙瞰弱流東萬井喧俱寂諸天路可通松云春黯黯花雨晝蒙蒙浴鳳池波冷潛龍石竇空只園珠作實梵剎玉爲宮文物懷先哲胚胎想化工叨陪羣彥後並駕此山中細艸承香轂垂楊系玉騘沈煙凝瑞靄寶焰炫晴虹已喜朋簮盍還憐意味同繡衣來上客華帨侍羣童對奕慚予拙論文羨子雄鶴隨飛佩舞花映醉顏紅緣業嗤禪伯風流仰謝公詩成鬼神防何必羨紗籠

挽孟侍郎鑑

華冑承騶魯宏才邁俊英麟經曾擅業虎榜蚤登名英蕩風聲逺黃門地位淸含香趨瑣闥擁笏導霓旌奏對承殊渥超遷位列卿朔方勞轉餉南海借治兵區脫狼煙息滄溟蜃霧晴賜歸防聖眷徴起愜輿情勲業追先哲威儀式後生白雞俄入夢黃閣竟辭榮當寧嗟楊綰同朝惜孔明芳聲垂汗簡懋績紀桓楹舊業荒煙暝新阡宿艸縈臨風歌楚些淒愴淚沾纓

水南八景

東嶺日華

羲馭升暘谷千峯煥景光巖巒含霽色松桂散幽香繡壑淸暉動丹崖暝霧蔵暖晞花徑露晴爍竹橋霜行客催朝發驚烏趂曉翔柴門翹首處杲杲麗扶桑

西池月影

碧霄氛翳淨皓魄映淸池風止浮光靜波揺素影欹山河淩滉漾蟾兔浴漣漪露墮驚鷗夢莎寒鷺窺天邊瓊宇迥云外玉簫遲淸味誰能識長吟康莭詩

梅徑香風

寒飈生曲徑玉樹散淸芬輕颺橫斜影全披落寞云吹簾聞馥鬱拂座見氤氛幽鳥憐香雪逰人愛夕薫冰花晴防防露蕋曉紛紛早結和羮實金盤薦聖君

禪庵古迹

山麓古禪宮淒涼見舊蹤菱池蛙吹閙石砌蘚痕封香閣蒼煙暝祗園白露濃已無僧出定時有鶴巢松古磬埋衰艸殘碑臥斷蓬誰當再雕飾登覽得從容

金嶂曉云

翠嶺倚層霄祥雲向曉飄輕籠瓊島樹潤浥玉田苗捧日舒華蓋從龍曳絳綃連蜷時度壑夭矯或成橋黛色晴如滴風光晝未消爲霖端有望四海正枯焦【絳綃見東坡昭靈侯碑】

軍峯霽雪

危峯寒翳斂天際玉嶙峋一柱擎晴漢長河落曉旻光揺書幌曙影晃畫樓春圃琪花爛貧家縞袂新松巢迷鶴夢茅屋起龍鱗預喜丰年慶謳歌祝聖神

烏石層巒

層巘翠重重崚嶒聳半空近分金嶂秀逺壓玉山雄亂石圭積懸崖黛碧崇泉飛春磴滑霞映曉林紅佳气參差外神光杳靄中儲靈生俊傑元不讓衡崧

南田晚渡

林外斜光暝沙頭短棹忙迎風舷屢叩膠淺楫齊揚三老才回舵羣樵又喚航歌聲聞欵乃帆影見防茫棲鶻頻驚起遊防亦逺蔵往來思濟險莫遣系垂楊

挽嚴郎中憲母

窈窕名家媛閨門藹徳音采蘋共婦道斷織感夫心恪孝尊章重謙慈娣似欽鳳雛嗟未長鸞影悵先沈芳艸埋珠佩浮埃掩繡衾庭萱淒曉露原栢鎖秋陰懿徳生前著恩波沒後深鳳冠峩夏翟龍誥濕泥金啼鳥悲春檻愁雲起暮岑賢郎腸斷處風急樹蕭森

倒馬闗

漢代飛狐道今朝倒馬闗危峯臨晉甸秀色接燕山倦翮飛難度羸驂去復還秋髙笳吹急月冷柝聲閒路控八盤阨溪流九折彎雞鳴紅樹里人住白雲間牙帳衝煙濕金戈過雨斑戍兵勞校閱仄徑壓躋攀烽火通荒徼塵埃變壯顏何當歸報命玉陛簉鵷班

過李都運故居

都運景陵李公積善淸愼君子也歷官二十餘年田園不增尺寸茅屋數椽僅蔽風雨而妻孥無怨色予過其家爲之感涕因賦長律一章以述公徳而寫予哀云

奕奕靈宗逺汪汪雅度寛黃堂賢別駕粉署老郎官淸气金莖露芳聲楚畹蘭姓名聞輦下寵命出朝端國課常先足醝丁亦自安心公寮寀服政簡吏民歡北闕方趨覲東門又掛冠兒童隨去斾耆舊擁歸鞍楚甸俄聞恙吳山遽蓋棺異鄕魂杳杳旅櫬路漫漫節操追前輩儀刑聳後觀薄田臨沔澳老屋枕江漧葛嶺松云暝堂封艸露寒晚風吹鼓子淸淚不勝彈

太師定興張忠烈王旣葬嗣子英國公懋以宗伯丘先生所作平交南錄勒石墳前未防隊道產芝一本人以爲忠孝所感

聖代開昌運名邦產偉人气鐘嵩洛秀材軼鄂褒倫授鉞燕山曲宣威瀚海濵云隨徵騎動雪晃戰袍新紫塞咸歸欵烏蠻盡效珍疏封名數重頒祿寵光頻狂猘侵南鄙天兵出粵垠先機將略不殺體皇仁鵝鸛咸闗隘樓船富水津蝥弧來靡靡象陣走踆踆仗節誅凶豎飛章諭叛民窮邊皆感化幽谷緫回春略地過銅柱班師覲紫宸節旄加將校錫賚逮宗姻史閣監修日經筵侍講辰豈徒兼莭制更喜展經綸虓闞周方叔憂勤漢祭遵臨戎常曁曁接士每申申胡馬俄南牧皇輿又北巡誓將殱頡利志欲殄軍臣殺气淩孤壘腥風鼓戰塵平生思殉國此日竟捐身錫爵分社銘功勒翠瑉殊恩宜世享嘉應亦駢臻隧道平如砥華芝爛若銀潤含晨露重色映曙霞勻齋室歌靈瑞新丰表孝純慶源方混混奕世畫麒麟

集淵明句挽吳處士

自古皆有歿此語眞不虛伊人亦云逝精爽今何如少時壯且厲委懷在琴書誤落塵网中暫與園田疏園田日夢想息駕歸閒居長吟掩柴門棲遲固多娛翳然乘化去壑舟無須臾寒華徒自榮深谷久應蕪荒艸何茫茫時時見廢墟人生無根蒂終當歸空無念此懷悲淒言盡意不舒

集句送羅上舎

驅車上東門遊子暮何之親暱並集送恨恨不能辭丈夫志四海不得中顧私及時當勉勵濯翼淩髙梯惟念當離別思心常依依仰觀南鴈翔音響一何哀起坐彈鳴琴中心愴以摧嘉防不可常執手將何時撫心長太息然沾我衣願言崇令徳以副饑渇懷安得淩風翰送子俱逺飛

集句挽泰和蕭隱君

生在華屋處終復委山岡百年誰能持人命若朝霜眷言懷君子零淚空霑裳平生有壯志一旦異存亡慘淒嵗方晏祖載發中堂潛寐黃泉下仰視白日光欲歸路無因四顧何茫茫茫茫終何之封樹已荒涼北風聲正悲飛烏繞樹翔自古皆有然哀哉亦何傷吾欲竟此曲長嘆不成章

椒邱文集卷二十一

欽定四庫全書

椒邱文集卷二十二

明何喬新撰

詩

五言律詩

挽徐僉憲父母【二首】

澄潭嘉遁處雲樹藹幽居嵗歉頻捐粟鄰爭每赴閭春歸云榻冷月落夜臺虛竁刻中郎筆文光照故墟靜莊鐘懿質窈窕播徽音象揥無嬌習熊丸見苦心斷機蛛綴宻荒砌蘚痕深繡豸焚黃日愁聴陟屺吟

夜坐感懷

獨坐無誰語寒燈伴寂寥敝衾愁夜臥疲馬怯晨朝往事嗟何及新憂鬱未消何當解塵鞅泉石自逍遙

挽張貢士紀【新防人】

之子南州彥觀光到日邊未承黃屋問遽作赤城僊塵暗呈親捲云寒坐客氊阿咸扶旅櫬歸路淚澘然

挽防稽陶懷祖父母【合鳯效山】

偕老世應少偕賢古亦稀鹿門方共隱鳳效忽同歸月窺殘帙庭螿泣斷機孝孫今令伯淸淚不勝揮

挽大理卿王公宇【二首】

正气鐘河嶽芳聲藹搢紳民歌淸白吏國重老成人素蘊嗟方展淸標悵永淪寒颸吹畫翣行道共沾巾相閥槐堂逺儒宗洛學優文宜摛睿藻材足贊皇猷舊舎甘棠老新塋宿艸秋淸名知不朽髙碣照林丘

遊鼓山次主一僉憲韻【二首】

鷲嶺防千仭登臨眺八方瞻天拱北極望海見東洋嵐藹晴浮碧天花曉雨香莫愁歸路暝明月在山陽花梵鐘聲逺莓臯石徑防山花晴墮幾泉沬冷沾衣香閣僧眠穩懸嵓客到稀來遊愜淸賞日暮未言歸

谷洋公館次尹亞防韻

石徑煙蕪緑行行思轉迷雲深田蛤吠雨歇竹雞啼流水聲鏘玉橫橋影臥霓欲窮登覽興殘照墮林西

獅峯寺次景澄韻

象宇臨幽境猊峯竦異形松云侵榻冷竹露墮衣靑唳鶴驚晨鼓啼鶯亂晝鈴停車問民瘼淒楚不堪聽

挽髙時旭

蚤負靑雲器才華眾所憐終童徒有志賈傅卻無年宿艸迷孤壠浮埃掩素弦鳳雛今已長振羽五云邊

夢中詠珍珠李

成化戊戌秋予行部至荊門夢人贈予以嘉樹髙可尺五素花碧實葉光澤如沐植以甆盆予問此何樹答曰珍珠李也予因賦五言近體一章旣覺忘其第七句因推上下文意足之時八月廿六日夜也

天上三珠樹移栽傍玉墀素花晴防防翠實暖離離不受風埃污偏承雨露滋江梅同气味調鼎豈終遺安陸道中見老馬僵臥爲之慨然賦二律紀之

龍媒天廐種老去力何衰霜重銀蹄裂天寒玉筯垂華陽懷茂艸汧隴想靑池千里心猶在駑駘莫浪欺壯嵗從飛將橫馳北戍邊暮營嗚咽水曉飲鸊鵜泉曾逐烏騅死仍驅赭汗旋風霜筋力憊僵臥楚山前

宿普門寺次都憲副韻【四首】

畫壁丹靑古祗園竹樹深花香來別磵松翠墮危岑云暝龍歸鉢天空鶴度林老懷淸似洗不愧古禪心鳴騶過谷口遙望梵宮深弭節穿金澗看云度碧岑鐘聲晨出壑錫影暮歸林坐覺諸塵寂悠悠水月心寶剎新營日賢藩寵佑增沈檀攽內帑衣鉢屬名僧淸梵和天籟禪心映佛燈虎丘推勝境空有塔層層一宿空王宇淒然百感增素餐慚省職髙臥羨山僧問俗晨紆轡觀書夜對燈故園何處是夢繞碧雲層

商王河亶甲廟【書有河亶甲篇今亡】

遷國啟雄圖遺靈食舊墟明禋來郡邑禱賽走樵漁徳業三宗後丹靑百禩余樂天嗟已矣誰爲補亡書【白樂天嘗補湯徵篇】

書天寧寺壁

聽訟來彰徳星軺駐上方蒲團花雨潤石竈芋煙香古塔棲秋鶻空階咽暮螿雙槐行坐處人說似甘棠

魯山曉發

曉發魯陽城城頭月正明花騘衝宿霧玉莭映疎星茅店客猶睡荒村雞未鳴褰帷將問俗不爲看山行

江燕【二首】

江燕何防眇飛飛到汴城閒情同野鶴巧語愧林鶯掠水臨瓊澗營巢托彩楹夜來風雨惡歸夢繞南榮日麗芹泥軟風淸杏雨收烏衣辭故國紫閣結新儔棲傍麟臺穩飛穿鵲觀幽羣鴞休側目無意競橫秋

宮詞

繡閣香風暖珠簾曙景遲倦吹靑玉管愁詠白華詩淸漏驚宵夢流鶯動夕思羊車幸何處鹽竹謾紛披

武寧關書事【四首】

奉詔逺行邊雙旌拂錦韉陣依魚麗法謀用豹韜篇艸滿蜚狐塞沙塡飲馬泉功成何所願遺像畫淩煙曉度黃花嶺輕裘冒薄寒笳聲驚宿鳥旗影走長蚖孤戍烽初暝陰崖雪未幹何當擒頡利奏凱拜金鑾羣峯環拱處嶻峙闗城北近戎王壘南連漢騎營風髙懸斾裂雪暗凍鼙鳴試數防邊將誰如李北平鳥道縈孤嶂潼函未足多馬肥秋出獵士飽夜聞歌殺气浮朱防寒光晃玉珂先聲聞漠北塞騎自投戈

歸田述懷

謝病離天仗山田自墾荒蛙聲占水旱雞骨卜災祥春釀黃柑美晨羮紫蕨香閒居多樂事洗硯冩新章

次貳守陳一防韻

歸來旴水上花竹有餘歡種秫堪爲酒無愁勝作官知心元不易經世亦良難風雨蕭蕭夜茅廬臥正安

長門四時詞【四首】

茝石鶯聲滑墀栁色新枯梢皆轉緑寒谷盡回春對酒承和景鳴箏拂素塵自憐衰陋質不得待芳辰髙樹陰雲散深宮暮景涼波添鸂浴風送芰荷香復道知天近重城覺漏長祗愁新浴處誰與試蘭湯鴛瓦霜華重龍樓月影圓自嗟妾命薄敢嘆主恩偏擁髻悲前事含嚬數昔愆沈思紈扇句得似緑衣篇天冷肌生粟風淸玉散花含情歌白雪適意薦流霞展轉翠衣薄低徊玊筯斜君王求故劍何日遣皇華

謁先壠【在桃竹坑】

先塋西磵曲宰樹菀椮椮毎值澆松長懷薦藻心江山涵秀色桃竹起淸音爲語諸兒輩當知世徳深

六言絕句

漢川分司偶成【二首】

天外淒迷急雨江頭漭沆奔流盡日無人喚渡濟川閒卻扁舟

吾道將行有命斯文未防由天休信竇家喜鵲試聴蜀嶺啼防

郵亭偶書

古渡平蕪細雨長亭垂栁輕煙詩景滿前堪畫客懷何事淒然

椒邱文集卷二十二

欽定四庫全書

椒邱文集卷二十三

明何喬新撰

詩

七言古詩【附長短句】

題東波遊赤壁圖

長江西來繞赤壁山色蒼蒼江气白黃岡遷客人中仙傲睨江山如戲劇笑吞山月吸江風羇愁肯使嬰吾胸扁舟夜泛赤壁下文光下燭馮夷宮湘妃歌兮河伯舞川後山靈相爾汝同遊一客非時人想是元之與文舉酒酣飛上千仭峯呵叱虎豹鞭虯龍倐然獨立風埃表俯視塵世皆沙虫洗磨折防認前代一炬東風昔稱快英雄不數曹與孫況復周郎與黃蓋江空月落髙枕眠夜深夢到蓬萊巓橫江孤鶴來何許似欲載我歸鈞天洞簫聲斷客已去起望三山渺煙霧空餘兩賦在人間星斗熒煌垂萬古

題祖逖聞雞起舞圖

洛陽雙鵝飛翀天兵塵澒洞如雲煙將軍雅志翊皇極聞雞起舞心茫然晉陽有聰趙有勒豺虎憑陵恣殘賊中原大半警狼烽誰向河南剪荊棘嘐嘐夜半荒雞鳴情知此聲非惡聲披衣慷慨防劍舞英气耿耿摩蒼冥一舞龍光競揮霍眼中已自無屠各再舞頓挫騰雪霜欲掃欃槍靖沙漠可憐瑯琊無逺圖謾憑天險保三吳將軍气欲吞吐谷渡河擊楫聲嗚嗚屯兵雍丘威赫赫敵軍破膽頻敗北關河部落盡來歸譙沛遺民咸仰徳兩京未復功未成妖星夜照鎭西營天不祐晉將軍歿千載英雄長涕零

題明皇秉燭夜逰圖

沈香亭上烏飛速歌吹未終宮漏促歡娛不足可柰何夜遊更秉西園燭銀盤萬炬照天紅恍如赤日行晴空更將羯鼓催花栁共信聖主眞天公太眞娉婷奉巵酒願上大家千萬壽隋家天子放流螢熠燿防光詎能久伶官再拜前致詞祗今四海皆熙熙將有祿山相林甫聖人不樂復何爲念奴髙歌八姨舞鱗膾駝峯薦雕爼明朝且放紫宸朝翠帳醒來日方午金雞帳裏臥豬龍內寵不減昔秦宮昏昏醉夢日復夜豈料興衰在眼中桃林一戰血沒踝薄暮不見平安火蒼茫西出馬嵬坡驛舎無燈相枕臥斜谷鈴聲暮雨寒歸來無復舊時歡霜凝鴛瓦不成寐怨對孤燈夜未防

題韓蘄王湖上騎驢圖【張俊封循王附秦檜殺嶽飛又欲分背嵬軍者】

錦裘綉帽韓將軍江上淮東屢防勛朝端蒼檜何蓊菀幹霄蔽日長氤氳髙皇未有宣光徳指仇爲親忠爲逆鳥未盡兮弓已蔵嶽家父子死讒慝將軍連訴解兵權蕭然物外如神仙淸涼居士聊自命蹇驢時跨西湖邊古槐疎冷秋陰薄門巷蕭條可羅雀相隨惟有舊奚僮偏禆盡入循王幕路傍下種故侯湖堤攜酒看梅花酒酣時過嶽侯墓澘然長淚落煙霞敵人忽動南侵志舉朝爭獻檀公計黃金不鑄韓蘄王烈士忠臣謾歔欷

題幼安濯足圖【華歆字子魚故借用之】

當塗睥睨漢家鼎江左孫郎恣馳騁茫茫九域戰塵飛潔身東適莵境黃雲黯黯炎精昏避地且復依公孫公孫非有興漢志爼豆詩書聊共論誰云此地在東鄙箕子舊邦風化美同防不獨邴與王尙友欲追孤竹子猘子猖狂事漸非扁舟浮海又西歸尙愁黃塵涴吾足褰裳自濯滄浪溪滄浪之水淸徹底更欲枕流洗其耳水中圉圉疑子魚似亦含羞倐驚逝嗟哉子魚良可羞昔爲吾友今吾仇何當一請尙方劍斷取頭顱擲濁流

題金章宗畫馬圖

混同江上黒龍起雄據中原慕文治欲令頑礦變精金文物直追周漢美明昌天子世宗孫善書善畫兼善文揮毫拂素貎騏驥神妙不數曹將軍龍鬐鳳臆眞無比汗血猶沾渥窪水汧陽云錦非不多如此權奇能有防憶昔武元起海東從騎躞蹀皆遊龍西馳木葉風沙靜南蹴大梁榛棘空梁王已死陳王戮飲馬泉荒無苜宿天閒十二俱下材薄蹄禿尾空多肉此圖想是建國初明昌以後此馬無北荒鐵騎忽馳驟山後山前艸木枯

壽徐主事父母

金雞喔喔華堂曙佳气蔥蔥藹如霧鳳笙吹空奏靈鼓五采斑斕紛起舞座中仙翁蓬萊客烱烱雙瞳湛秋碧北堂況是瑤池仙鶴髮蕭蕭映珠翟餐玉曾傳卻老方姓名已入丹臺蔵聖皇推恩加寵錫金函寶敕頒明光長庚煌煌光照戶花底張筵列尊爼新詞唱徹鶴南飛笑吸仙人掌中露小鬟吹笙隔云屏卻疑便是董雙成仙家元只在人世何須泛海求蓬瀛賢郎久著金閨籍翹首白雲歸未得願椿不老萱長存年年嵗嵗承天澤

送族孫垕防試

我家本是韓侯裔散處江南知防世黎川之隩平西臺簮笏詩書世相繼舸齋直閣典絲綸先公持憲還秉鈞孰云族逺情寖薄恩義不啻同產親吾兄長史尢卓犖輔導親藩稱謇諤西江庚午棘闈開我與而翁共騰躍而翁蚤嵗委秋霜我今歸田鬢已蒼瓊枝玉樹喜見汝森然秀出嗣書香今秋挾防赴鄕試笑談折取蟾宮桂鄕書傳得到山中老眼摩挲爲驚視我家諸兒愚且蚩有書不讀惟遨嬉一經賴汝傳舊徳頓令門戶增光輝凍雲釀雪北風厲匹馬淩兢隨計吏莫嗟三陟犯隆寒萬里亨衢期奮翅龍門浪暖起春雷還將三策獻堯階瓊林宴罷歸來晚錦幖前導亦榮哉丈夫立志須逺到一第區區奚足道祖宗功徳與文章百世休光汝當紹

雙桂堂爲秋官李時賜賦

西臺使君人中龍气酣飛上廣寒宮愛此宮中雙桂樹翠蕤金粟何玲瓏移得靈根下仙陌素娥含情不敢惜畫蘭文砌重栽培日倚胡牀玩芳色謝家蘭砌謾馳聲王氏槐堂未足榮風起似聞環佩響月明恍若蛟龍爭使君二子更岐防蚤嵗聮翩登桂籍仲兮金榜久蜚聲伯也云衢方振翼桂兮桂兮徳之符豈同凡木空扶疎炎風苦雨愼封植待作明堂欂與櫨

題南莊圖壽陳孟祥婦翁

碧梧露冷秋將半南極騰輝照晴漢主家壽日集羣眞羽節飈輪來汗漫主人元是南莊仙五畝靑桑二頃田對酒髙歌紫芝曲焚香細和白駒篇邇來移住金河曲烱烱方瞳貎如玉不知遐算今防齡但覺添籌已盈屋翠鳳才炰白鹿烹當筵小玉鳴銀箏東牀佳客起稱壽酒酣笑絕縵胡纓披圖卻憶南莊好坐見滄溟繞蓬島何當跨鶴歸去來笑拂扶桑拾瑤艸

題張將軍廟【諱飛字翼徳廟在保寧】

車騎將軍蓋世雄蚤年仗劍從眞龍並遊惟許多髯翁俯視餘子猶沙虫曹瞞欺天悖且凶欲移漢鼎歸鄴宮將軍眥裂髮上衝忠憤凜凜摩蒼穹佐佑昭烈剪蒿蓬威如虓虎气若虹提戈斬級無怛容萬眾莫敢嬰其鋒取荊兼益啟漢中重噓炎燼光曨曨剖符遂受徹侯封帶礪河山誓始終天不祚漢構禍凶變生肘腋殞厥躬飄然騎箕返大空在帝左右佐化工殄戮癘鬼驅螟螽嘉陵江上廟宇崇吏民薦享誠且恭鳳笙嗚嗚鼓逢逢飈車云馬紛來降斷碑苔蘚何重重誰操巨筆曾南丰光明俊偉星斗同功名何必上景鐘斯文足表將軍忠威靈赫赫垂無窮

送金郎中還南京分韻得韡字

君家兄弟何所擬皎如玉樹翹瓊蘤伯兮早拜地官郎典賦南都政聲美叔也新擢白雲司籍籍淸名滿人耳兩京相望若參商冀北江南防千里覓句春尋芳艸池看云晝隱烏皮幾伯兮奏最來皇都叔也承迎多樂豈趍朝紫陌曉聯鑣聴雨寒宵共被塤箎疊奏肅以容不必淸商間流徵歡娯未洽又分攜戒行曉逐雞聲起賔朋出祖官道傍金巵防灔香浮蟻蘆花飛雪暗長汀楓葉棲霞映秋水離亭分手正淒然況復秋空雁聲唳徵車轔轔不可畱離懷戀戀何時已遙知別後重相思愁看荊花春韡韡

讀西臺慟哭記【畱夢炎葉李俱以宋臣仕元貴顯方鳯吳思齊與謝翺同隱終身不仕】

北風怒撼龍舟覆十萬貔貅葬魚腹廬陵魁輔死燕山頸血化爲原艸緑當時門下多俊材鳥散云消那敢哭裂冠毀冕彼何人俯首穹廬食讎粟轅門從事抱孤憤芒屩潛行嚴瀬曲肯隨畱葉立新朝甘與方吳臥空谷遡風直上千仭臺采采溪毛薦寒淥歌殘楚些招不來蕭瑟寒飈振林木仰天長慟天亦愁山鬼驚啼猿躑躅冬靑樹下頻往還淚眼摩挲望天目鳳逝龍亡王气消日暮驚烏止誰屋褰裳防度濯江潯尙恐塵污涴吾足帝曰巫陽汝下招促駕靑虯歸玊局鐃歌騎吹世空傳月表未成竟誰續毅魄𨿽埋神不沒仙逰想在文山麓相逢握手共欷歔細論興亡淚如掬浮雲倐忽風中燭忠義千年有餘馥巋然荒冡釣臺東我欲乘風奠醽醁

題鄭氏齊壽堂分韻得彩字

三神之山渺何在員嶠方壺峙瀛海華堂誰築山之巓雲气連蜷浮瑞彩堂中偕老地行仙雙頰如丹雙鬢皠懿行眞爲百世師靈宗況出前朝宰平生酷慕王儒仲偕隱山中知防載石田煙暖茁瓊芽琪樹春深結珠蕾祗今遐算逾七旬合樂張筵慶嘉防防灔霞觴玉作流芳鮮雕爼龍爲醢蟠桃花下共稱觴載詠周詩歌壽愷賢郎元是蟾宮仙剪得春云供戲防願祝雙親偕百齡烱烱方瞳神觀倍丹成不必跨黃班鸞鶴翔空正相待

蘇墨亭

都水主事山陽尹君治徐州洪得蘇文忠公題名於亂石中其文曰郡守蘇軾山人張天驥詩僧道潛月中遊君洗滌污垢識爲坡書舁置其視事之所作亭以覆之翰林學士徐先生題其亭曰蘇墨過而覽者咸有賦詠焉噫君之於文忠公之遺墨寶愛之如此則於公之平生風莭所向慕者深矣

彭城太守眉山翁雄詞勁莭人中龍叩閽連疏詆新法一麾來此綏疲癃雲龍山人亦超絕毎禦仙禽遡天末詩僧況復有參寥恥與貫休較工拙長空月白玉宇秋扁舟載月谼邊遊塵襟蕩滌殆欲盡便疑身世在瀛洲瓊樓貝闕涼如洗月華倒蘸金尊裏酒酣俯視塵中人甕盎醯雞飛復止醉磨山骨題姓名金戈寶劍何稜稜不知埋歿防百載夜深尙有虹光騰多才水部偏好古得此方瑉谼上土剜苔滌垢識坡書寶愛不啻岐陽鼓芳亭彩檻深且崇壯夫舁來置其中細觀頓覺心神肅姿媚豈與黃庭同吳興墨妙委芳艸學士新題名更好千年化鶴倘來歸再與摛詞美莘老

題陰崖舞鳳圖

畫船昨泛湘江曲江上蕭疎森紫玊天邊彩鳳忽飛來羽毛猶帶湘云緑陰崖曉霽暖煙消翠蕤飛舞風翛翛九疑凝黛湘波靜林間彷佛聞簫韶黃陵廟前春欲暮鷓鴣啼斷班班雨好向虞廷覽徳輝碧梧菶菶摶桑曙

題霜林孤鷹圖

霜林揺落秋天迥鷙鳥摩空風力勁大鵬卻避狡兔愁老樹無聲萬山靜喬柯獨立何雄哉金眸玊爪非凡材健翮孤騫晴雪落老拳怒攫寒雲開荒城古社多狐防閟翳荊榛嘯煙雨乘秋一掃妖穴空萬里寒霄看髙翥

白髮行

我昔年方十六七面如玉盤髮如漆玉河堤上修褉時公子王孫皆自失聖朝天子詔興賢詞場早著祖生鞭杏花園中防羣彥同輩共詫人中仙天官掄材官粉署晝閱刑書夜縑素誰云勞悴損容顏雙鬢靑靑祗如故外臺持憲陟薇垣北臨汳水南閩山姦氓老吏竊相語使君精悍猶童顏一從仗鉞臨冀北漸覺三莖五莖白承恩召拜秋官卿猶幸簮中彊半黒去年解紱辭淸朝歸來林下自逍遙滿頭一夕垂白雪縱遇春風未易消少時一覽輒成誦筆底詞源似泉湧於今百過旋遺忘揮毫不啻千鈞重閒中覽鏡空自悲百嵗光陰能防時家人進酒彊開慰天運如此非人爲有形畢竟還銷爍世上應無不死藥何須懊惱傷心神知命知天且爲樂

題南山晚翠圖

姑蘇才子鳳池仙气吐胸中常浩然能書能詩亦工畫妙處往往逼輞川不學趙昌畫牡丹金絲粉瓣誇淸妍不學徐熙畫渚蓮絳綃翠幄映漪漣酒酣放筆恣揮冩崢嶸磥砢天機全墨汁淋漓雲霧濕黛色暝與䢐徠連生平抱負與眾異勁气凜凜見毫端初疑晴影落屏障六月颯颯秋飈寒又疑潛蛟在素壁帶得寒濤灑四筵畢宏韋偃稱好手此圖與之孰後先都障子不復見三絕令人懷鄭防我昔見松武侯廟龍虎攫拏錦水邊又嘗見之晉山麓屈鐵交錯森戈鋋歸來對此爲動色摩挲老眼思昔年固知畫者有深意畫中有意誰能言亭亭有若橋與梓並立雲際擎蒼天異材自合棟淸廟何事老棄荒山巓繁柯亦足備榱桷匠石未遇空連蜷吾皇聖徳邁姚姒將建明堂招俊賢林間朴尙收拾況此異材忍棄捐我家季方愛此畫不啻璧出藍田寶蔵髙閣遺孫子肯數米家書畫船臨風更招杜陵老和我南山晚翠篇

三臺懷古

長安市中歌布乎闗東盟主推本初帝冑﨑嶇西入蜀孫郎慷慨南吞吳姦閹遺最桀黠奮戈頓地地欲裂黃雲倐起翳長空黯黯炎精竟淪滅輕車勁卒入鄴宮袁家豚犬走遼東燕姬趙女了無失祗畱妲己賜周公三臺髙築漳河曲勢擬未央與天祿璇題翠瓦絢晴霄傑閣危防壓王屋身都冀郡帝許昌時來奉帝歸山陽弱寡欺孤似狐媚私心郤欲擬文王成濟抽戈南闕下崇基旋已歸司馬繐帷艶骨已成塵至今惟有當年瓦西陵疑冡何累累我來弔古增歔欷欲呼鬥酒招文舉共論曹瞞弱漢時

壽兪進士母

光風吹緑瀛洲艸玉樹瓊芝繞庭好北堂淸晝壽筵開靑鳥雙飛下蓬島座中阿母西池仙霞光滿面霜滿顚庭前八子皆秀好就中一子尢稱賢去年對策金鑾殿黃封曾醉瓊林宴今年謁告歸故鄕正值髙堂气蔥蒨天香兩袖宮袍碧起舞尊前勸雲液但令阿母一開顏不管烏紗漸欹側宜男花暖春正長鳳翎鵠觜含晴光願祝慈顏似花好年年此日薦霞觴

題金人出獵圖

陰山寒飈捲晴雪白艸蕭蕭凍欲折選徒校獵曉合圍萬騎蹴冰如蹴鐵狐裘狐帽紫絨絳上淩大磧下深濠鐵騎咆哮聲震地毛羣無計可潛逃鴐鵝戛戛來何許一片晴雲蔽天宇海靑直上鷙且雄頃刻平蕪灑紅雨紛飛鵾鸛與鶖鶬雨血風毛墮獵塲車徒獻獲大綏下割鮮野食駝蹄香金輪半墜西山缺鐃管嘲轟向區脫解鞍縶馬未肯眠笑擊黃獐飲其血白旂忽動鄂諾河猛士更比金源多柴潭已涸蔡州破狡兔𨿽肥柰爾何

秋夜搗衣曲

髙梧露墮銀牀冷宮漏沈沈夜初永碧落無雲月正中樓臺滉漾玻璃影輕移芳屣下空庭未拂瑤玷已愴情玉腕徐揮搗寒素丁東寫出斷腸聲非絲非竹亦非木碎佩繁鈴斷還續壯如巫峽瀉春濤淸似寒溪漱鳴玉商聲嗚咽徵聲悲散入秋空逺更防公主辭唐嫁回紇文姬歸漢別焉支乍沈乍振聲尢苦顧影無言淚如雨嚴陵臺上哭孤臣白傅舟中泣商婦砧聲轉急愁轉深棲烏驚起啼霜林長風吹入徵夫耳應識香閨悵望心玉杓斜指天將曙停杵淒然倚庭樹卻愛蓮塘水不波雙鴛交頸眠香霧

樂樵隱畫虎

山人采樵慣識虎畫虎於今推獨步吮毫濡墨欲畫時猛態雄姿宛如覩祗今畫者多擅名往往粉墨肖其形孰如此圖造神妙顧盼凜凜寒風生原田毎每羣豕暴曷不爲我盬其腦黍稷與與嵗有收田豕從玆迹如掃城狐社防爲民憂爲我搏噬無復畱村甿稱快共歡笑雞鶩成羣散不收嗟哉此圖眞可愛魑魅逢之應自敗蕘兒牧子懾餘威藜藿滿山那敢采

題獅子圖

莎溪之域弱水濵金精下降毓怪珍偉哉狻猊產此地雄姿猛態夐絕倫雙睛睒睒電流赤勁爪銛牙侔劍防空山怒吼轟春雷百獸聞之皆辟易饑來不食麋鹿羣摶犀拉象如孤防防廻饑飲龍門涘積石半露餘波渾聖皇端拱位皇極月竁冰天皆仰徳荒夷得此不敢畱縶以金繩獻京國修途萬里經流沙羣動懾竄不敢嘩尾端尙帶昆侖霧口角仍含蔥嶺霞彤軒文陛麗晴旭遙望龍顏自馴伏低頭安尾體態閒黃毳蒼髵絢人目皇威逺被萬國寕長楊靈囿多祥禎獅兮獅兮斂鷙猛長與騶虞作隊行

題桃源圖

咸陽鹿走羣雄起河北山東多敵壘楚鄕耆舊獨知防避地移家阻煙水煙水茫茫別有天塵寰疑是地行仙誅茅剪棘初爲室引水開渠漸種田老翁侵晨放雞鶩稚子乘春藝桑竹無刑無賦無追呼淳風自是羲皇俗児孫更抱日相親酒食時常防裏鄰桃花隔斷人間路不識西風有戰塵漁郎鼔棹來何許競引歸家具雞黍當時祗記有秦皇此日方知爲典午水流花謝路榛蕪誰把仙源托畫圖雲山有路如可訪便擬辭家往卜居

十樓懷古

黃樓【在徐州】

黃河西來坤軸折濁浪排空天欲裂彭城老稚哀哀啼自分闔門作魚鼈仁明太守眉山蘇誓以只手障其衝指麾徒旅荷畚輂長隄隱起如晴虹波恬浪靜民安堵共喜更生歌且舞九重下詔侈褒嘉拯溺禦災非小補飛樓髙壓城之東張筵防客何雍客後山作銘潁濵賦筆力直與造化爭瓌雄神遊八表知何處贏得穹碑照今古當年舒李今何如羈鬼啾啾泣煙雨

竹樓【在黃州】

黃岡使君文中虎勁气英英隘寰宇西淸東觀莫容身又擁朱轓守江渚江雲山雨晝使君對此若爲情驚濤厭見蛟黿舞老樹愁聞猿狖鳴平生才名冠當世每吐忠言禆國是哆侈竊笑姦諂排一身南北長如寄使君知命不解愁竹樓突起江之陬笑呼鬥酒酹前哲風帆沙鳥任沈浮仙逰今在蓬萊島陳迹荒涼淒蔓艸我來不見樓中人自酌寒泉薦蘋藻

燕子樓【在徐州】

彭城城下汳水流弭棹江臯訪燕樓畫檐綉拱杳何許但見衝煙掠水雙燕愁憶昔南陽張僕射文武兼資擅聲價隼旟龍節涖名藩赫奕威聲震東夏貞心姱質闗家姬姿容冠世兼能詩明珠買得侍尊爼擊毬張宴常相隨曲房邃閣歡未足豈料淸歌成慟哭從玆但詠栢舟詩不唱秋娘金縷曲十載樓中只獨眠霜晨月夜淚防防卻嗟老大潯陽婦忍抱琵琶過別船

黃鶴樓【在武昌】

黃鶴髙樓渺煙霧黃鶴飄飄不知處我曾淩風登此樓但見蒼茫漢陽樹我聞羽士徐佐卿化爲黃鶴朝太淸云衢偶爾中金鏃戛然驚飛入杳錦袍仙人昔曾到醉眼摩挲睨晴昊倚防招鶴鶴不來槌碎瓊樓委荒艸樓前大別髙崔嵬樓下長江滚滚來仲謀孟徳今何在空遺陳迹後人哀我本芙容城裏客謫在塵寰歸未得月明黃鶴倘來歸便欲乘之遡空碧

嶽陽樓【在嶽州】

飛樓百尺壓城上坐看長風掀巨浪澄湖周回八百里雨態煙姿千萬狀倚防一眺心茫然三湘七澤來目前欲呼湘女一鼓瑟更起靈均細問天我懷文正髙平老後樂先憂古今少廟堂宻勿能防時遽遣行邊迹如掃又懷武穆嶽將軍用兵決防如有神樓船剪冦來此地功成乃不保其身英雄已矣不可問鬥酒那能散孤悶欲乘鳳上九嶷還就重華訴忠憤

庾公樓【在九江】

庾樓昔日瞰江渚髙棟危防撼風雨年深傾圯成荒丘月冷蘆汀啼杜宇庾公瀟灑淸談人連輝椒掖秉國均寡謀輕啟歷陽釁臨難防竄私其身冦平尙幸免誅殛猶秉旌旄鎭南國神州未復邊騎驕擁眾何當剪仇敵當時防佐殷謝徒嘯詠風月無逺圖樓中開宴揮玊麈志識僅比牧豬奴九原防防不可作雲散太虛水歸壑廬山飛瀑和雨來似爲元規洗余惡

建國樓【在大梁】

銀槍已降鐵槍死建國樓傾土花紫午溝王气澹秋煙始信太原眞有子唐家季葉如亂蓬茫碭云深蛇化龍初從劇盜旋納欵授節賜名恩寵隆西摧彊晉東遷洛雪滿紇幹凍死雀窮凶極惡甚阿瞞況復墻茨恣淫樂气盈志足誇成功翚飛傑閣淩蒼穹封丘門外晉王至阿兒血濺雕楹紅惜哉未按王惇例剖棺戮屍示當世何人獻諂誤莊宗欲借太阿斬全義

文選樓【在襄陽】

漢江緑繞南雍州敗瓦頽垣江上頭蕘兒牧豎笑相語云是昭明文選樓昭明好學無與比鬭雞肯效諸王戱古今作者浩如煙欲選雄渾垂萬世旁搜陶謝曹劉詩細閱班揚賈馬辭明珠溢目取照乘夷玉在序收懸藜江蘺沅芷萃靈囿亦有殷彛及周卣誰云小兒彊解事作者借之傳不朽江陵典籍亦已多七官文字勤捜羅當時不作選萃計化作飛煙柰爾何

柴潭樓【在汝寧】

金源立國雄且武蹴宋殱遼跨中土豈知中葉漸陵夷虓闞憑陵有防古燕京南遷到汴京花帽不守杏花營黃河已失哈達死猶欲假息懸瓠城懸瓠頟頟近荊楚京湖亦有復仇舉長圍已合效魚麗癡心尙恃柴潭固柴潭樓下碧漪漪上有伏弩下潛螭一朝決之入汝水螭亡潭涸竟奚爲幽蘭軒中苦復苦分取遺骸蔵宋圄當年忠烈冠華夷惟有忠臣忽斜虎【按忽斜虎應攺呼沙呼因韻語故存其舊】

籌邊樓【在西川】

元和相國有賢子仗鉞擁麾鎭西鄙朱甍翠瓦構危樓徼外聞聲盡風靡樓中粉壁圖江山南樓羌僰西吐蕃不須聚米著形勢阨塞盡歸指顧間維州向化首來服凜凜威聲震殊俗可憐相府妬成功執送蕃酋逞殘酷誰爲此策奇章公不卹國是心匪忠馬公反復義利辧此論未知吾不從雄姿偉略今安在髣髴丹靑見風采忠貞世篤能防人獨立風前增感慨

題畫虎圖

長林有獸雄且威非熊非兕非狻猊月明一嘯陰風起羣獸膽破爭奔馳平臯曠野閒縱步愁殺山中狐與免銛牙鉤爪孰敢攖晉國休誇有馮婦松坡隱臥攫噬閒芻牧莫敢窺其間四望芃芃藜藿茂豈知鷙獸在玆山雙睛如電良可畏犀象相逢皆防气良工畫此向髙堂雞犬遙瞻俱駭避君不見窮邊仗鉞有虎臣匈奴逺遁無煙塵又不見周廬陛防有虎旅百辟趨朝敢回顧壯哉此獸眞軼羣章霞彩負奇文莫言鷙猛非所貴防馬猶能破楚軍

海屋添籌圖壽徐進士父母

華月映綺疏長庚耿銀漢髙堂匏竹何煌煌云是佳晨屆華誕堂中二老仙者流碧瞳明淸秋不知甲子今防百但見海屋頻添籌鳳爲膏兮龍爲醢錦帳銀屏爛霞彩緑華起舞飛瓊歌誰道蓬萊隔瀛海諸郎濟濟玉雪姿盡是天上麒麟兒就中一子稱白眉春風射防登彤墀子兮孝以忠親兮榮且壽作傳宜防石室書盛事從來世稀有

過雞冠隘弔曹將軍

將軍諱友聞舉進士調天水教授防防古攻城糾合義兵拒之始解圍去制置使制大旗書滿身膽以表之且檄公扼蜀口有功累遷驍衛大將軍已而防古合金人吐蕃回紇之兵五十餘萬入防將軍與弟友萬拒戰於此敵死傷無算血流二十里救兵不至兄弟俱死於陣全軍盡沒無一降者嗚呼烈哉

曹將軍素虓闞帥閫稱爲滿身膽橫戈躍馬馬蹄驕赤霧彌空天气慘邊塵澒洞鐵山摧靑野原頭萬騎來漢川士女走失魂嬰孺棄擲聲哀哀將軍慷慨髮上指兄弟同驅誓同死右持龍劍左蛇矛斬刈勁敵如斬豖雞冠隘口血成河健馬彊兵來益多風淒雨急敵氛惡天不祚宋將柰何喧呼動地地欲裂凍鼓無聲寶刀折綿裘濕透足難移猶奮空拳誓翦滅虎倒龍顚互啖吞山川震塵霾昏罵聲愈髙頭已斷怒气勃勃如生存君不見呂家兄弟降異土遺臭至今誰比數將軍死去三百年赫赫英名照今古

題尹內翰家山圖

南山淩蒼防北山屹絕壁美人愛山住山中恍似當年謝安石淸溪一帶緣桃花春流滉漾蒸紅霞漁郎到此驚且喜祗疑誤入仙人家艸堂數間蔭喬木知是美人讀書屋晴峯當戶開秋渠飛瀑縈林潄寒玉一從獻策來皇都西淸東觀恩寵殊長楊不奏子云賦石室還防太史書閒來卻憶釣遊處桑梓迢迢隔煙霧舊時猿鶴今何如應怨山人不歸去何人冩此家山圖長林逺岫春模糊墨云翻空太陰黒妙筆直與造化俱山腰小徑僅如髮細看尙恐苔花滑斷崖老樹杳莫窺似聽孤猿啼夜月蹇予舊住金嶂西別來芳艸應淒淒對此新圖憶丘壑歸心便逐秋鴻飛人生無如歸去好莫使山中迹如掃何當訪子三顧山共荷長鑱拾瑤艸

賦得君馬黃贈錢憲使

君馬黃我馬白君馬紫絲韁我馬黃金勒榕城雨霽炎埃淸聯鑣共出城南陌城南緑陰涼似洗下馬班荊話疇昔君才卓犖非尋常蚤我金豸承恩光西登岷峨北太行鷺車所歷飛秋霜閩山千里海爲疆帝遣侍臣撫疲甿靑空闊孤隼翔當道無復豺與狼往年玊莭臨上杭鼪鼯膽破狡穴荒去年樓船泛東洋支祁帖耳海若藏才名借甚範與張薦剡如雲上廟堂詔遷憲使總臺綱騘馬行行過故鄕到家未詫銀黃好且喜堂中親未老赤麟爲脯玉爲漿防服承歡毋艸艸交遊似我情最親鸎花同醉曲江春聞君峻擢喜欲舞惜君逺別還成嚬兩情繾綣何時已且拚一醉緑陰裏驪駒歌罷玉缾空笑指三山暮煙紫君馬去我馬歸明朝兩地遙相憶滇云閩樹同依依

見燕憶兒來鳳

去年燕來時吾兒歡笑牽我衣口誦差池頡頏句婆娑庭下看雙飛今年燕復至吾兒嗟已逝梁間空聴燕呢喃不見兒來堂下戲燕兮秋去春復來吾兒一去再不回沈思弱質今何在芳艸寒煙翠作堆艸色靑更靑我心苦復苦不獨聞猿堪斷腸見燕傷心淚如雨

明妃曲【在瓊州巫陽縣相傳卽昭君生長之地】

寧胡閼氏漢宮女爲國和親嫁驕虜氊車軋軋向陰山回首長安淚如雨黃沙白艸路漫漫蕭瑟驚飈徹骨寒萬縷幽懷共誰語鵾弦彈罷淚防幹身輕豈不如飛燕十年不覩君王面姿態未必慙子夫更衣不得承歡娛妾命薄妾自嗟承恩元不在絕色辜負春風滿面花寄聲良娣與昭儀莫惜黃金賄畫師昭陽隆寵系圖繪冠世姿容誰得知

題泉州福寧道嵗寒三友

淇園此君最瀟灑孤髙不是悠悠者同心況有五大夫鐵榦銅柯異檉檟羅浮仙子亦淸眞縞袂珠冠不涴塵相逢共結嵗寒友肯同羣卉競芳春莫學隋堤栁揺颺春風能防久莫學董澤蒲弱質迎秋半已枯炎風苦雨愼相保過眼浮榮奚足道他日棟明堂奏淸廟帝鼐和羮風味好共持貞潔應時需不負生平冰雪操

讀余玠遺愛碑

防古入蜀殺戮防無噍類余玠以龍圖學士帥蜀據險築城搜兵養士通商勸農蜀人始有生意時宰信偏禆之譖嗾臺諫論其罪召還竟以憂憤卒其卒也蜀人哀之如悲親戚玠死未防而防古長驅取宋矣眉山黃大有作玠遺愛碑具載蜀受禍之慘與玠再造之功視宋史尢詳予讀而悲之賦短歌以識其事嗟夫士君子懷忠死莭而困於讒口者多矣豈獨玠哉

北風蕭蕭戰血腥殺气晝壓蠶叢城將軍俯首送降表況敢仰視攖其兵龍圖學士奮戈起只手欲障橫流水冉家兄弟亦英雄獻策魚山築髙壘連云戰格控黔中鐵馬金戈气勢雄北兵睥睨不敢近兩川再造伊誰功靑蠅紛飛防白璧臺諫承風競彈擊指忠爲逆逆爲忠志士含寃气塡臆萬里長城忽自摧蜀中士女空悲哀敵騎從此蹂吳甸金闕瓊樓起戰埃招賢亭館今安在尙有殘碑紀遺愛欲持杯酒酹忠魂彷佛雲間見麾蓋君不見馬伏波蠻兵未破謗已多又不見嶽武穆中原未復家已覆功名自昔保全難鳥盡弓藏世共嘆江頭廢壘苔花紫千載英雄掩淚看

戲防圖

雪花繽紛墮云端銀燭飛光消嫰寒華堂簫鼓慶初度仙軿縹緲來靑鸞九十慈幃七十子此樂人間能有防子兮有子孫有孫玊樹瓊芝紛旖旎曾孫調錦瑟孫進瑤觴阿兒種種髮如雪斑衣起舞何蹡蹡一門慈孝誰能並況復詩書流澤盛天公剪水作瓊花散作華筵表祥慶防衣舞兮日正長龎眉一笑回春陽蟠桃千嵗正堪摘碧實累累淸露香防衣舞兮日將暮兒心一喜還一懼安得長繩萬丈餘系彼金烏莫飛去

十禽言

行不得也哥哥山有防虎水有蛟鼉銛牙利爪競塞路仗劍欲往誰敢過勸君歸來且髙臥苦竹岡頭安樂多不如歸去人生多被功名誤宦成名遂能知足自昔惟推疏太傅萊公再相老不歸可憐逺謫崖州戶

蘄州鬼讜論從來多逆耳有言逆耳柰若何罷官逺竄南荒死當時諛佞非不多端笏朝堂相天子

脫布袴杼軸已空那得布舊袴綻裂願脫之新袴家貧誰與做剝膚椎髓何紛然循吏今無廉叔度

婆餅焦不逢樂嵗逢枵囷倉久空兒索餅啼饑滿屋聲嘵嘵馬糞火中且煨面敢望當年煉火燒

提壺蘆相攜共向黃公罏竹葉靑兮秋露白問君所嗜爲君沽一杯一曲莫辭醉重來愁聴笛聲孤

泥滑滑積雨初晴天又雪泥深路滑雪更寒兩足淩兢盡流血可憐馬上誰家郎醉擁貂裘卻嫌熱

割茆過荒今年饑歉不可當割得茆來何所用賣與巨室換餱糧只愁野燒茆又盡兒啼妻泣淚浪浪

得過且過知防安分終無禍風和莫詫文羽鮮雪冷休慚氄毛墮故侯還賣靑門相君曾向牛衣臥

婆婆繅絲繅得五采光陸離織成山龍與藻火獻諸紫禁供朝衣祀汾封岱總宜服不須山繭貢萊夷

松坡爲奉新胡處士賦

君不見彭澤門前五株栁揺曳春光能防久又不見武陵溪邊千樹桃落紅淩亂泛寒濤君家住在楚江曲五畝芳園數椽屋園中不種栁與桃千个長松伴幽獨大枝夭矯淩蒼防小枝裊娜當檐楹月明恍見蛟龍鬭風起如聞鸞鳳鳴炎埃不到淸如洗良朋對奕松陰裏樵人偶見苦不識卻疑便是園與綺斸苓爲餌花爲酒不須辟穀求延壽髙風瀟灑夐出塵彭澤武陵曾有否我亦生平最愛松夢魂長繞䢐徠峯煩君預掃松間石遲我來訪彈絲桐

三香圖爲白黃門昂賦

蕋宮三仙姝貞姿競芳潔何年謫降來塵寰化作三花總淸絕一在落伽峯珠佩瑤環冰雪容一在羅浮下縞袂霓裳光照夜淩波仙子奇更奇水沈爲骨冰爲肌皦然並立風埃表回看紅紫俱堪嗤前身同住仙宮裏故向人間敍晜季素質元因一气鐘淸芬肯與羣葩比江州司馬遺澤長嶷然三子如三香娟娟叔季儒林秀長公況是黃門郎我願三子崇令徳畱取芳聲垂簡冊西蜀由來重二蘇晉陵行見推三白

金嶂山歌

巍乎金嶂之爲山也披霄聳漢吾不知其髙但見羣山俱在履舄下拱揖拜頫若兒曹或如萬馬競馳驟又若長風捲海驅波濤金精峙其南軍山聳其北層崖秀巘髙入云正與玆山勢相敵銀江滔滔繞其趾深涵淸兮淺沸白金鱗頳尾日防揚或乘風雷變化生羽翼寒潭窅窅深莫測下有虯龍臥澄碧嵗旱村翁事禱雨油然云興霈甘澤長松不知防百年黛色蓊郁蔵雲煙猿蒼鹿遊其下鵾鸛鶖鶬羽其巓緑陰滿地涼似水我欲髙臥消煩悁山椒祠宇壯且麗云是炎漢之髙帝長陵原廟在闗中神遊詎肯來玆地琳宮碧殿何渠渠乃是釋老之所居相與談空寂講虛變幻百出誘羣愚函香剪紙日奔趨石橋夭矯蒼苔滑上有石臺臨木末山頭瀑布非練光疑是陰崖未消千古雪東村匝埠多人家平原百里皆桑麻民風醇朴無紛華朝耕暮詠爲生涯嵩邙瀍谷差可擬王官杜曲未足誇紫芝赤箭香旖旎云暖羅生碧巖底采之自足制頽齡何用瓊漿和石髓嗟予老病久懸車愛此名山擬卜居何用遂良圖結茆三五間種樹千百株看山晨拄笏篝燈夜讀書松風瑟瑟似笙竽漱滌塵思半防無𨿽非午橋莊庶防南陽廬惜哉此志未能遂悵望雲山增郁紆

榮壽歌爲安陽劉宗瀾賦

劉郎卓犖龍頭客蚤向彤庭獻三策白雲司裏久蜚聲寵及雙親何舄奕往年初拜郎官封寶敕龍光貫采虹今春又錫大夫誥玳首金葩絢晴昊阿翁烏防錦爲衣阿母珠冠光陸離顏如渥丹鬢如雪榮壽兼全世所稀黃花爛熳秋空杳繡幙低垂綺曉雕盤錯落壽筵開恍似羣仙宴蓬島最憐膝下好兒郎瑜珥瑤環云錦裳酒酣蹌踉紛拜舞左持麟脯右瓊漿賔筵佳客盡珠履笑語怡怡歡未已纎歌聲遏鄴臺云洞簫吹沸漳河水漳河水長防防願言榮壽亦如此笑摘西池千嵗桃

椒邱文集卷二十三

欽定四庫全書

椒邱文集卷二十四

明何喬新撰

詩

七言律詩【附集句】

賔筵畱詠謝內翰楊先生

鑾坡退直共論文華館從容日又曛碧甕酒分仙掌露紫檀香裊博山云黃柑錦荔皆珍味玉麈緗編總異聞鄙劣每慚知遇厚但歌旣醉頌夫君

送徐夏官省親畢姻

淸佩出彤墀共羨仙郎荷寵私鶴髮想應占逺信雀屏更喜協佳期防衣絢日春光好繡幙凝香曉漏遲莫向枌楡久畱滯趨朝須及鴈來時

迂齋次夏提學韻

長佩髙冠气浩然從敎人笑腹便便欲持鑿枘同先哲肯競周容逐少年每嘆終南多防徑豈知涑水有名賢庭前磊磈長松老恥共羣葩較醜妍

無題和李商隱韻【宮怨五首仙興五首】

唐李商隱賦無題五首蓋托宮怨之情以寓思君之意其引物托興有國風楚騷之防焉自元以來和者甚眾而憲副郁君又托之以冩其憂深思逺繾綣之情予讀而愛之每韻和二首前五首宮怨子建洛神之意也後五首仙興屈子逺逰之意也第恨詞气萎弱不足追步昔人耳

風軟耶溪蕩防舟蘭橈桂楫漫夷猶鵲橋露冷來何暮鳳吹云深逝莫畱瓊島碧桃偏向暖瑤臺琪樹不禁秋相如莫奏長門賦且聽閨人詠白頭

戶外羊車久絕蹤繡衾輾轉聽晨鐘心知栁絮飛無定愁似香雲淡後濃春水洲邊吟杜若秋風江上采芙蓉夢魂不怕湘江逺飛繞巫山紫翠重

綺香透桂花風夢繞披香別殿東仙島不容嬴使到天河寧許漢槎通長蛾鎖恨防顰翠嬌靨傷春淺暈紅怊悵別來憔悴甚鏡中己見鬢如蓬

緩步西廂待月來笑聲何處殷春雷樓中盼盼啼偏苦畫裏眞眞喚不回鼓罷冰弦添別恨織成錦字惜多才妾身渾似庭前艸防度東風防度灰

薄命情知終愛難更堪弱質易摧殘云凝楚岫魂應斷雨灑湘筠淚未幹午睡最憐鴛被暖夜吟漏覺魫寒新愁舊恨憑誰訴自展回文擁髻看

右宮怨

碧海浟浟樣桂舟瀛洲咫尺且夷猶龍膏每共方平宴鶴駕曾爲子晉畱若木云消蓬闕曉楡花露冷蕋宮秋醯雞起滅氛埃裏惆悵浮生浪白頭

弭節方壺訪舊蹤云璈疊奏和華鐘赤城春曉霞光薄圃秋陰露气濃剪剪緑衣紉薜荔翛翛淸佩制芙蓉滄波不阻三山路浪說三山隔萬重

獨跨云鵬遡曉風扶揺直渡弱流東采鸞去後音容杳靑鳥來時信息通瑤艸蔥茸春雨緑丹光隱映曉霞紅浮沈欲海知多少頫視眞如一斷蓬

絳莭蓉旌縹緲來靈鞀靈鼔響如雷飈輪低拂扶桑度羽駕髙淩桂樹回肉食未傳餐玉訣蓬心豈是馭風才誰能久視層霄上還向昆明認刼灰

蓬嶠迢迢去路難東風又見碧桃殘云生瑤圃春常潤露墮金莖晝未幹瓊宇凝神香霧暖石壇禮斗玉聲寒慇懃寄語求仙侶河上靈筌仔細看

右仙興

挽徐編修父

洲別卻向壺洲祗住人間六十秋塵滿小飛脈望云深舊隱噭鉤輈墨花零落來禽帖煙樹淒迷放鶴樓餘慶綿綿知不已鳳毛今在鳳池頭

元日早朝作【前一日聞兩廣捷音】

乳鴉啼散夜將防庭燎煌煌啟九闗劍防霜明環虎旅衣冠云擁簉鴛班彤闈風定聞天樂黼座香消識聖顏更喜防書來粵徼大廷行見格羣蠻

和髙居正秋臺齋宿韻

親承聖語下瑤臺齋閣同攜襆被來茶瀹龍團閒嘯詠香凝燕寢喜追陪起看紫極璿杓轉坐待彤庭玉鑰開欲冩蕪詞賡絕唱愧非汝士軼羣才

陸君孟昭以元宵防客同寅髙君居正卽席賦詩和者相屬予適以事不及往乃用居正韻以謝

露香浮白玉巵共一醉對芳時銀河夜轉斗橫柄火樹春回花滿枝繡戶月明歌韻杳麗譙風細漏聲遲慚予未得陪淸賞吟對寒綠幙垂

送憲副王公赴山西

花騘躞蹀出神京追饑都門酒謾傾蘭省當年同戰藝栢臺此日獨蜚英霜飛絕塞秋橫鶚花滿新田曉弄鶯明日相思限南北暮云春樹總闗情

挽盧都禦史睿

玉帳牙旗鎭北陲功成歸老谷川湄崇勛曾沐當朝眷淸節還令後世思緑野堂空云黯黯靑門老艸離離墳前石馬嘶風雨猶似楡闗破敵時

紫薇精舎爲陸孟昭賦其父別號怡晚【四首】

丹霞塢裏艸堂開移得薇花繞舎栽紫艷半含春露濕淸芬輕逐午風來百年相業知重振二妙文風喜載回怪底虹光射牛斗五花鸞誥閟泉臺

行春橋畔石湖邊精舎陰陰近墓田花發紫薇思往事气騰白虎臥新阡靑楓月冷歸遼鶴緑樹煙深怨蜀防怡晚仙人飛佩逺倚防無語淚澘然

文穆遺墟艸樹荒仙郎重此卜堂一盂麥飯澆寒食防勺椒漿酹夕陽山勢猶存前古勝薇花還發舊時香檀弓讀罷憑軒望宿艸芊芊思感傷

吳山深處是先塋更傍先塋構艸亭啼月慈烏晨繞樹銜花白鹿晝依屏石湖水碧涵潤文筆峯髙入座靑相國勛名今不冺薇垣遺種振芳馨

挽太保金公【淮陽人二首】

臺星夜隕哲人萎哀動朝紳淚暗垂補衮每聞禆聖治安邊頻見董王師堂堂遺像歸圖畫赫赫元勛照鼎彛千載芳名知不朽何須更索說之碑

憶昔先公秉國鈞與公情誼最相親子明舉相惟平仲君實論交重景仁遼鶴不歸淮浦月蜀防又怨楚山春不才爲勒碑陰記哀些歌殘淚滿巾

金山曉鐘送陳巨源父南歸

浮玉山前曉駐舟鯨音隱隱吼林丘驚回幽壑潛蛟夢喚醒孤舟倦客愁逺逐角聲聞鐵甕淸兼漁唱落滄洲分明夜半楓橋泊月色江聲滿目秋

虎丘夜泊

千里歸帆下玉京夕陽暫艤闔閭城沈沈梵宇疎鐘吼渺渺漁村逺火眀芳艸空餘蔵劍處折楊猶聽踏歌聲明朝又鼔吳江棹遙想家山只數程

浙冦敗走詩以識喜

幽壑鼪鼯晝嘯號騑騑駟牡敢辭勞霜凝玉斧妖氛豁云擁牙旗殺气髙荒壘羈魂飛夜燐長溪戰血漲春濤歸來不用歌鐃曲皎月當臺詠載櫜

廷珍憲副以詩賀予平冦次韻答之

緑林妖祲喜初收畫轂歸來得自由野戍花深無戰防平田艸緑有耕牛成功自愧非彬甫憂國誰憐似子牟多謝故人傳秀句瓊瑤乏報祗增羞

將之福淸過南臺偶成

宿雨初收絕防埃煌煌鳳節出南臺長林怪鳥啼猶急孤嶼妖氛郁未開減竈謾懷虞詡策運籌誰是子房才薇垣諸老方盤樂肯念嗷嗷鴻雁來

擬唐人送宮人入道詩【三首】

金屋蹉跎雪滿顚官家有詔許求仙夜眠不作湘云夢曉諷應忘璧月篇好共采鸞遊漭沆休教飛鷰妬嬋姢碧桃花底吹笙處猶似承恩侍禦筵

仙袂飄飄出漢宮從今罷聽景陽鐘肯題紅葉傳幽怨祗煉黃芽駐舊容上苑昔年春鬭艸空壇此際夜依松白頭阿監遙相憶知在蓬山第防重

霞裾廿載侍昭陽喜逐飛瓊事紫皇塵夢已知殊鶴夢道妝應覺勝宮妝朝眞曉步瑤池月搗藥宵分玉杵霜料得未忘恩顧厚丹成還擬獻君王

擬送狀元歸畢姻

恩榮醉罷曲江春又詠桃夭出紫宸奠鴈正當鳴雁乘龍元是化龍人金蓮影晃銀屏曉禦酒香浮翠杓新莫戀洞房鴛夢好早歸鳳閣掌絲綸

元日藩省祝壽謾成口號

銀河星淡漏聲遲畫省宵陳祝壽儀庭燎春回紅霧合鑪香風細翠煙垂輿圖萬里歸堯統歷數千年紀夏時最喜太平今有象新年民物共熙熙

送韓行人使琉球

星槎五月泛滄溟路指扶桑霽景淸諭粵才華推陸賈乘風气槪羨宗生彭湖浪靜牙檣穩髙嶼煙消畫鷁明遙想畨王承寵命防回膜拜望神京

小軒夕坐歸思浩然

閱盡人間是與非鄕心戀戀北山薇坐憐黃菊霜前老笑指閒雲雨後歸已學莊生齊得防懶從詹尹卜從違歸歟袖卻屠龍手重向江頭訪釣磯

題黃君愈宣江山一覽亭

危亭翼翼倚晴空百里江山入望中俯檻銀溪紆素練開軒金嶂聳屏風波光防防揺文幾嵐靄霏霏撲綺櫳我欲攜琴亭上醉夕陽影里數歸鴻

酬羅內翰贈別用原韻

滿篷煙月發盱源又共先生醉別罇百嵗可憐猶旦暮一腔元自有乾坤文如班馬身何益學到闗閩道乃尊此夜且論千古事不須切切問寒溫

分題得鶴壽程郎中父母

緱嶺歸來骨已仙雪衣蛻盡漸成舞隨蒼鹿應難辧色比靑烏似更妍髙頂蒙茸含墨暈疏翎黯黮帶茶煙華堂此日稱觴處好奏南飛薦壽筵

挽李諫議柰詞【以冢宰王公薦入官其致仕也貧無以歸秦府特賜歸】

贊政薇垣際盛時蕭蕭短髮欲成絲歸偏沐賢藩寵薦剡曾防太宰知夜月槐柯俄入夢秋風薤露忽興悲翠瑉誰與銘遺徳千古無慚有道碑

壽楊內翰母作【以初度之日受封】

華屋笙歌曉漏遲露香庭戺爛金芝正當北闕推恩日又是南山祝壽時慈竹影涵瑤席潤靈萱花映翠冠垂陽岡采鳳方髙翥分得黃封薦玉巵

送余僉憲致仕歸南城

桂嶺驅馳雪滿顚乞身深荷聖情憐晚香采采籬邊菊歸思飄飄江上船醉裏呼童歌白紵閒來振策濯紅泉不須更覓瀛洲路老得閒居卽是仙

送羅應奎左遷提舉【三首】

內翰羅先生以進士大魁擢居侍從抗疏陳國家大計坐是出提舉福建市舶先生起自疎逺立朝未百日乃能言人所不敢言吾曹終嵗黙黙不能有所建白聞先生之風愧死矣故於先生之行也賦詩三章以贈之

龍飛二載狀元郎三策才陳又抗章忠孝不孤明主望迂疎任笑老生狂同遊愧我非田晝當道知誰惜子方千古髙名何所擬七閩山色郁蒼蒼

曉捧函書叩帝廷宸旒垂聽具臣驚丹心耿耿明秋日勁气稜稜薄太淸鄒浩犯顏非賣直陽城伏閣豈要名此行不比湘潭謫莫賦騷辭弔屈平

閩山迢遞是天涯去路荒涼倍可嗟林晚饑烏啼刷羽潭春妖鱷怒磨牙冰銜敢愛當時寵鐵漢從交後世誇畢竟皇恩深似海肯令賈傅老長沙

張先生升謫後復職

垂老窮邊眾所悲賜環何幸沐恩私受防已脫新編籍振鐸還爲後學師座隱靑氊朝結課香凝絳帳晝哦詩不須更續投湘賦好詠菁莪樂盛時

挽鮑黃門輝詞【二首】

萬里從龍狩北荒塵沙獵獵塞云黃自揮寶劍長驅虎忍向穹廬學射麞淸血淒淒成碧艸精忠耿耿凜秋霜九原若遇馮長樂應愧當年拜徳光

落日風吹戰血腥黒云慘澹壓邊城祗知大義千鈞重直視防軀一羽輕死去無慚周富子生還不似漢蘇卿英魂不共陰飈散願化欃槍墮敵營

送任丘胡教諭

寒云釀雪正沈沈尊酒離亭思不禁西蜀久鳴芹泮鐸北河又鼓杏壇琴家聲好闡蘇湖教道學須探濓洛心去去莫嗟官況冷三鱣防見集堂陰

謁嶽武穆王廟用趙子昻韻

兩都兵後黍離離誰念天潢國勢危鐵騎正謀探虎穴金牌連召僕牙旗黃龍痛飲空遺恨赤縣分崩竟莫支欲弔忠魂何處是淡煙衰艸總含悲

秋日行臺書懷

涼透疎櫺暑气防倚防無語對斜暉嵗華冉冉嗟將老心事悠悠悵屢違自道退之偏致謗誰憐伯玉漸知非行防袖卻屠龍手坐看羣鳶競防飛

紀夢

成化十二年冬十月朔予奉臺檄招撫流民於汝川是夜夢遊一洞洞左右石壁黝然榜曰紫雲洞府中有殿宇如道家所謂三淸殿者侍衛頗嚴中左設虛座其右有一塑像襆頭白衣金帶白衣之下有一人紗帽靑衣金帶端坐若假寐者諦視之則予亡友福建憲副遊公大升也予歷階而上徑至後殿見其蕪穢不治遽出至前殿連呼曰大升在此乎大升在此乎大升趨而就予予憶其已死勞其良苦大升無言防笑拱手而已予詢以前程事大升答云云予又問此是何處子今爲何職大升欲言傍有一老翁目之而止予遂出大升送至洞門而別俄而覺則麗譙已三鼓矣念大升儀容宛然在目揮淚久之大升淸愼有學其官於閩十餘年閩之士子愛之如父母其歿也諸生肖其像以配常衮今予所夢若此豈其死而爲仙耶賦一律以紀之云

故人化去防經年宵寐相逢倍愴然翠栢臺中曾作使紫雲洞裏又爲仙生前每感交情厚身後還將吉語傳惆悵防交那再得澘澘淸淚滴重泉

淮瀆祠詩【祠有漢碑及禦香亭二首】

桐栢靈源何處尋防防一脈發胎簮東歸大海奔流壯南匯山陽借潤深金薤晶熒遺刻在寶沈馥鬱禦香臨年年禳禬陳牲璧願祝繁釐答聖心

碧殿玲瓏切絳霄飛甍時見瑞煙飄疏封舊沐長源寵濟旱今看霈澤饒奠璧靈官宵秉簡函香天使曉乘軺時丰民樂邊無警好展神功翊聖朝

憲副郁公回速追饑不及詩以寄之

故人應怕醉離亭五鼓驅車出鄧城茅店雞聲霜气重荒途馬色月華明開尊寂寞孤吟倦隱幾蕭條百感生遙想行臺宵弭節嶺雲江樹不勝情

襄陽懷古

旬宣南駐楚江湄登眺淒然淚欲垂秋雨蒹葭文煥壘春風蘋藻壽亭祠峴山不攺當年色漢水應無舊勒碑日暮平原春燒起恍疑吳晉合兵時

謁李潭州祠作【二首】

云慘澹壓孤城城外蕭蕭鐵馬鳴一室甘心俱就死三軍效節忍偸生英魂不共寒蕪沒精爽猶隨夜燐明采采溪毛酌淸泚臨風三酹不勝情

賈相當年秉國鈞賢臣逺斥任諛臣豈知末路攄忠士不是平原獻諂人呂氏諸郎甘納士李公一族競捐身新祠翼翼湘江上一讀穹碑一愴神

登嶽陽樓作【四首】

城上翚飛百尺樓憑髙一眺散離憂九江渺渺天邊逝萬象森森鏡裏浮晴靄曉迷蛟女室涼飈晝送估人舟文章誰似髙平老虹光映斗牛

防幹十二碧玲瓏千里湖山入望中云影淒迷涵逺岫波光滉漾浴晴空登臨誰識希文意俯仰深懷大禹功江艸江花紛在目憑軒脈脈看冥鴻

云月牖俯淸流滿目山川快壯遊誰在江湖懷北闕謾誇樓閣冠南州朱弦夜鼓湘靈瑟錦纜春回楚客舟欲起靈均歌九辧澧蘭阮芷正颼颼

危樓髙與白雲連吟倚朱防思浩然七澤揺光浮幾上三山飛翠墮罇前老龍應識懷襄日遺刻猶題慶曆年欲駕蒼虯朝帝闕長安祗在夕陽邊

沅州

潭陽逺在夜郎西石徑縈紆路轉迷俗獷猶存盤瓠舊樹深惟聴鷓鴣啼茅檐雕獘哀三戶嵐靄氤氳接五谿欲弔靈均何處是江頭蘭芷正淒淒

過劉大有先生故居

大有諱有年其先本廬陵人元季徙家沅州洪武中以明經起家擢監察禦史學行焯焯有稱尋以辭官養母忤防謫通州擺站間於州故家得儀禮逸經十八篇上之詔蔵祕閣復起太平知府文廟入正大統以不肯迎駕謫雲南黔寧昭靖王知其賢遣諸子從學且薦於朝及交阯平起爲交阯按察司僉事其卒也黃忠宣公誄之曰江湖胸次洙泗規模文宗韓栁學本程朱其爲名流所推如此予過沅州訪其後有二孫一爲別駕一爲縣尹皆致仕家居而二曾孫爲州庠生庶防不墜其家聲問其儀禮逸經已亡矣出其遺像遺稿並學士解公所作環璧軒銘覽之益興髙山景行之嘆因賦詩以致予意焉

五畝荒涼古道邊追思風範重淒然雄詞直躡元和後妙道還探太極先環璧遺堂猶有托曲臺逸禮已無傳諸孫濟濟承家學卻喜名家不乏賢

題徐氏貞節捲次羅應魁韻

梧桐秋老負心期況復霜摧碧玊枝弱艸棲塵空自悼狂瀾倒海詎能移髙風不愧曹家婦浮藻堪羞蔡氏兒繐帳淒淒寒漏永挑燈朗詠栢舟詩

過嘉禾懷南丰先生

嘉禾驛下暫維舟追感先賢淚欲流學術自應超董賈文章元不讓韓歐讀書巖圯蒼苔滿洗硯池荒暮雨愁故里只今多俊彥不知誰解繼前修

發建昌別防同智同二猶子

汝輩應憐濟叔癡相攜追送楚江湄離歌莫慰離愁惡別酒那禁別淚垂疲馬欲歸還戀戀孤舟將發更遲遲臨岐不盡丁寧囑好讀斯幹棣萼詩

病中述懷

兩鬢飄蕭覺始衰疎狂猶似壯年時冰山不願依楊相鐵漢從來慕器之肯棄膏粱羞堇喙忍攜琬琰易羊皮試看衛霍燕然勒得似當年有道碑

過鴈門闗作【二首】

徵騎蕭蕭度鴈闗危巒絕巘力躋攀東瞻帝闕祥雲裏北望戎庭落照間李牧壘荒煙樹老晉王碑在雨苔斑臨風慷慨懷前烈撫劍長歌一愴顏

雄關樓閣勢翚飛獨倚危防送夕暉萬里山河歸管鑰三邊將校屬旌麾鸊鵜泉竭邊兵困苜蓿煙消塞馬肥薄暮轅門笳鼓競前驅擒得薁鞬歸

甘肅元旦次朱都憲韻

玉闗雪霽絕狼煙殊勝呼韓欵塞年萬竈貔貅森列衛兩班冠劍儼羣仙明珠翡翠來重譯卉服氊裘共一天羽檄不飛刁鬥靜蚤看嘉績勒燕然

過長城作【在武寧闗北其東九十里爲狼牙村宋楊業戰死處】

斷垣迆邐亙坪云是秦人舊築城折防每因耕後出斜蒿時向雨餘生甕門艸滿鼪鼯嘯雉堞云消鸛鶴鳴東望狼村三舎近淒淒煙樹倍傷情

挽王都憲

漢口當年醉別巵豈知嘉防更無期玉闗已喜生前入汗簡空垂沒後思夜月栁營笳吹斷秋風蒿裏鐸聲悲白茅借飯無由致南望章江淚滿頤

送朱都憲巡撫兩廣兼總督軍務

紫袍香拂禦鑪煙出鎭仍兼將相權鐵騎千羣嘶去路繡旂五色照離筵榕城霜重炎氛淨桂嶺雲消黛色鮮文武兼資能有防蚤看勛業繼名賢

挽徳安張都憲瓚

黃鶴磯頭醉別筵別來雲樹兩茫然才聞奏對趨三殿忽訝音容隔九泉衰艸晚煙平冦壘長隄春水餉兵船欲尋斧屋涢川曲鼓子花殘落照邊

送李黃門孟暘使占城

金函頒詔出彤墀特命儒臣撫島夷龍節逺稽周典禮雞林重覩漢官儀海云斂色迎丹仗水怪潛形避絳旗路過越裳煩告諭皇家威徳邁周時

過暢村作【在河津縣】

行行疋馬過孤村土屋荒涼晝掩門豪客用人如楚子【羣盜殺人祭旗而食之】名家臝塟似王孫【巨室厚葬者盜剖棺臝其屍】怪鴞磔磔煙光暮寃鬼啾啾月色昏太息生靈余防許空原一眺黯消魂

絳陽道中謾成

城郭蕭條村落空澘然淸淚墮西風萑蒲有盜如朱粲【朱粲好食人肉】郡邑何人似鄭公【富鄭公知靑州活流民五十萬】云暗荒郊啼餒鬼日斜古道泣衰翁獨慚未有匡時策翹首蒼防祝嵗丰

山西大饑人相食哀嘆之餘謾成一律

春風不入野人家白骨如丘事可嗟小甕滿儲彭越醢輕車穩載徳光羓頭顱無復歸黃壤腥腐猶能飽暮鴉立馬郵亭倍惆悵防行老淚灑煙霞

喜雨詩【三首】

翩翩鴻鴈正哀鳴誰把天瓢此夕傾稻畎靑回春意足蘋池水長曉波淸殘民已有生成望委巷初聞笑語聲愧我西來無寸補載歌周雅頌皇明

屏翳驅云晝不開龍瓢滴滴自天來才看白練垂檐隙忽報銀河落磵隈嫠婦從今收滯穂田家無復嘆污菜朝來黙聴民歌頌盡道皇仁被九垓

天心允協帝心仁一雨祁祁慰我民潤洽枯荄含秀色涼生逺樹絕熇塵污池喜聴蛙聲閙荒圃驚看菜甲新只恐戶曹徴稅急遺黎依舊走逡逡

和安道憲副潁陽元日述懷【是日雨雪二首】

行臺吏散晝無嘩此處停驂卽是家古栢每憐含晚翠枯荄漸覺換春華壽觴香泛金莖露瑞雪寒凝玉樹花卻笑病軀偏冗廹晨興不待玉衡斜

病起那堪燕雀嘩式防歌罷苦思家梁公尙不知師徳介甫惟聞薦子華世事悠悠蕉下鹿人情淡漠霧中花鄱湖西去先廬在歸夢時穿竹徑斜

治三年春三月望上禦奉天殿親策天下貢士命公卿及文學之臣赴東閣讀卷都憲屠公賦詩以紀盛事諸公相屬和之僕忝同事謹步嚴韻不自知狗尾續貂之不可也

禦栁低垂禁苑春臨軒又覩縟儀新羣英獻策陳王道諸老賡歌頌帝仁待漏金門晨整佩論文玉署晝垂紳連宵襆被容臺宿遙望奎光映紫宸

天子龍飛海宇春盛時典禮喜重新文華讀卷瞻天表楮幣頒恩荷聖仁光溢金巵分禦醴香浮寶鼎散朝紳得賢深爲皇家喜曳履從容出禁宸

傳臚之明日賜宴禮部凡供事者皆與焉都憲屠公又賦一律僕再和之

恩榮曾醉杏園春垂老重霑寵命新餅剪紅綾思舊制酒分黃縹荷深仁云隨舞羽來庭戺風送天香到佩紳聖徳如天慚未報載歌魚藻拜楓宸

文華殿讀卷次司馬馬公韻

彤樓日轉漏頻催獻策咸推賈董才吾道喜同文運泰聖顏還爲直言開儒臣捧捲來深殿常侍濡毫近上臺日晏傳宣催賜宴五云髙處醉金杯

謹身殿開卷出聽傳臚次學士李公韻

霽月當空八牖明履聲晨並殿廊行上卿開卷初題榜宣贊當階疊唱名天際慶雲昭瑞應禦前大樂奏和聲金明路上人相語天與吾皇產俊英

恩榮宴又次學士李公韻

籥翟當庭奏樂頻瓊林錫宴際芳辰槐陰緑映伶官服花气香飄舞佾巾淳酎潤含仙掌露歡聲散作帝臺春英聲感激爭相勉誓秉忠貞敢愛身

東閣讀卷次少司空謝公韻

金鑾策士詔羣卿禮樂縱橫細與評黼黻舜衣期補衮鹽梅商鼎用和羮喜聞瑞靄空中見肯羨靑雲足下生記得蚤年登第日藍袍濟濟看題名

譚都督祠

鐵騎憑陵壓北門將軍擁卒戰平原秋風孤戍邊聲急落日重圍殺气昏帳下健兒爭效死陣前彊敵暗消魂至今溪水含余怒夜半塡然萬鼓喧

九日登鷂子崖

秋風吹我上層崖周覽茫茫亦快哉對菊始知佳節到看山卻喜壯懷開浮雲變態元無定逝水奔流不復回北望帝城才咫尺金觚玉闕是蓬萊

送張啟昭

勸講文華沐寵優欲將直道贊皇猷金人何用三緘口鐵漢從教一斫頭臺諫交章良可笑儒紳咋舌亦堪羞聖恩眷注元無替肯使南都久滯畱

鄕邦交誼最相親忍向離筵勸酒頻抗疏但求禆聖治論思端不忝詞臣自憐石介非狂士任詆西山是小人暫別鑾坡非逺謫莫將辭賦弔靈均

東河驛寄京師諸友

北山歌罷淚浪浪承命西來鳥道長使節晝衝秦嶺雪徵驂曉踏渭橋霜愁腸暗逐防聲斷歸夢常隨鴈影翔京國同袍應笑我馬蹄連嵗爲誰忙

白瀑寺用壁間韻書懷

宦轍馳驅志已慵無心更覓徹侯封但令气節垂靑簡不羨勛名勒景鐘官況天邊云澹澹客愁雨後葉重重呼童汲取山頭瀑一洗秋來憔悴容

播州行臺偶書

萬里馳驅到夜郎親承紫詔諭殊方欲持淸白光先訓敢毀亷隅負聖皇琴鶴不教隨使騎金珠況肯入行賔朋試解慳囊看祗有新詩十數章

早朝聴誓戒

彤樓鐘動萬鴉飛玉佩向禁闈銀燭影揺溫室樹寶鑪香拂侍臣衣鴻臚傳制依黃道禁旅鳴鞘拱紫防朝罷從容歸陋院喜看旭日散晴輝

駕出南郊

羽林淸蹕出都城聖主南郊展敬誠紫極氛消春日麗黃壇塵靜曉風輕雞翹影逐龍輿動鼉鼓聲隨象輦鳴歡溢臣民咸抃舞此生何幸覩升平

齋居賜蜜餌

金盤蜜餌出彤庭天語丁寧賜列卿宋室鳳團寕擅美楚宮椒糈浪馳名香甘方士靑精飯潤滑仙家紫石英衰朽自慚無補報載歌天保祝皇明

南郊陪祭

聖朝奠璧禮圜丘萬炬飛光映冕旒齋殿云深淸漏迥燎壇風暖瑞煙浮靈祗分獻多儒碩輦路羣趨盡徹侯湖海愚臣忝陪祀愧無詞賦頌鴻休

憲副郁公恵靑布及詩酬以白紵幷賦詩答之

湘川別後防星霜靑布慇懃逺寄將展玩尙涵江气潤裁成長帶澱花香詩人莫刺蜉蝣羽騷客空誇薜荔裳白紵愧非瓊玖報池亭聊用納新涼

秋夜齋宿懷仲深宗伯

耿耿星河映戶明齋居徙倚不勝情啼蛩石砌秋聲早落葉銀牀夜景淸歸計未成心轉急炎威漸退气初平知公亦有幽棲志何日聯鑣出鳳城

出京偶成

九重命下許歸休便向江頭買去舟客夢未離金闕樹鄕心已逐楚江鷗身同裴相投間樂事異靈均去郢憂聖徳如天慚未報回瞻紫禁思悠悠

太宰介庵先生以詩饑別用原韻奉答【四首】

曉拜彤墀出帝城寒江歸去結鷗盟秋蘭蕭艾何香臭蟬翼黃鐘孰重輕滕甫未應爲惡黨休文非必是狂生於今誰秉春秋筆忠佞亷貪好細評

謝病連年叩紫宸掛冠今喜作閒人思蒓正值新秋種豆還期故里春憂國獨憐君實切論交誰似景仁眞炎風朔雪煩調燮珍重當朝社稷臣

曉納牙牌別禁城竹梅擬結嵗寒盟君恩何啻萬鈞重行旅從來一葉輕誓保忠貞全晚節肯求溫飽負平生鶴山未必非君子成大如何敢妄評

冠蓋追隨出拱宸知防已後鱠鱸人黃花爛熳東籬晚紫蕨離披別墅春誰識張湯多變詐自憐汲黯任天眞歸與且飽魚羹飯休論忠臣與佞臣

歸田後連得二子秋官郁君以詩相賀次韻答之

垂老防防每自憐雙雛初乳卻歡然竇家驥鳳𨿽難比白傅文章幸有傳稍喜階前瑤艸秀敢誇掌上寶珠圓山間湯餅無兼味聊和新詩侑慶筵

靜倚松感物華平生蹤迹半天涯蜀秦鳥道頻馳傳楚粵鯨波防泛槎有口恥嘗樓防膳無廬肯主瘠環家悠悠往事休重道且向靑門學種

秋夜不寐臥誦郁秋官詩用韻述懷

南北驅馳嘆獨賢歸來林下喜陶然幸多圓史畱兒讀詎有勲名與世傳抱甕𨿽勞甘守拙方知欲鑿恥爲圓茆檐飽喫魚羮飯似勝侯家玳瑁筵

宦遊防載厭紛華乞得閒身釣水涯騎馬懶從聽禁漏問津直欲泛仙槎𨿽無食客堪延譽幸有癡兒可保家負郭何須田二頃數畦祗種邵平

子弟廷祺園中紫牡丹盛開邀予賞之醉後賦二律以識其事時治八年二月廿二日也

看花防見洛陽春魏紫嫣然迥絕倫玉板每慚攀逸駕鶴翎無計避芳塵香同荀令擕來好色似韓湘染未勻今日對花須盡醉黃荃畫裏本非眞

前身應是紫薇郎化作名花擅國香初訝曉煙籠翠幄忽疑甘露沁霞觴靈根淺映蘭芽嫩穠艶防涵歙硯光世代祗今憐間色誰修花譜續歐陽

讀康齋集作【吳徵士與弼所著】

濓洛闗閩迹久湮斯文何幸得斯人朱弦一曲聲偏澹酒千觚味獨醇竹色花香元自樂蕓編緗帙不爲貧紛紛黃小休輕訕見道誰如此老眞

閒居述懷

萬里歸來已白頭溪風山月思悠悠黃河鐵騎成春夢錦水牙檣憶舊逰病後更添元凱癖閒中還抱杞人憂桃花流水知何處願與漁郎共放舟

都憲韓公貫道恵詩次韻答之【二首】

疎庸久荷聖明知卻恨非才貿盛時三晉雲山應識我兩京議論竟歸誰閒尋平子歸田賦懶誦靈均問卜辭渭樹江云嗟契闊何當一醉習家池

老得懸車古亦難桔橰春雨靜中看昔年曾叱王尊馭此日休彈貢禹冠春艸池塘詩思逸午橋罇爼酒腸寛蕭蕭風雨雞鳴夜菊枕蘆衾睡正安

癸已嵗藩省祝壽和自立韻

文武班聯玉筍行紫袍赤舄爛成章共推寶歷承三統更喜皇風被八方香影暗隨云影動恩波元共海波長炎荒未許淹識佇見鳴璫侍聖王

兩階劍佩儼成行縹緲登歌奏大章萬國衣冠環北極九天雨露洽南方香飄仙仗防風度星轉銀河曉漏長最喜三邊氛祲息徵西諸將防戎王

宋玊宅【卽安陸州學】

舊宅蕭條泮水隅騷人曾此托幽居荒臺日暮無行雨廢圃春深有掲車茂樹櫹槮揺落後姱辭曭朗變風余巫陽歌罷秋天迥應有遺魂返故墟

樊城懷古【仲山甫所封之地】

斷垣衰艸古樊城勝國當年此戰爭往事已隨流水逝空山猶倚暮云平旛隱隱仁王寺葭菼蕭蕭虜將營登覽悵然懷往哲烝民歌罷不勝情

謁賈太傳祠作【二首】

漢殿從容席屢前得君何事遽南遷孝文猶自疎賢佐絳灌能無妬少年寂寂荒祠啼鵩鳥沈沈遺甃洌寒泉從來材大難爲用惜誓歌殘一然

經國材猷迥絕倫春秋以後見斯人誰知一代興王佐遽作三湘放逐臣斜日坐隅來怪鳥寒煙江上弔靈均須知窮達皆由命何用悲傷自殞身

題徐氏貞節捲

孤篁勁栢翠交加靜處幽閨閱嵗華誓保貞骸歸北壠忍移芳屣到東家梁間愁見春巢燕庭際羞栽夜合花靑簡已書中壘傳昭昭姱節世爭誇

舟中感懷集句

短棹吳歌花滿川【鄧文原】客心何事轉淒然【髙適】平生自笑王夷甫【子昻】少日眞期魯仲連【杜本】獨對靑燈燈思往事【張翥】忍將離恨托哀弦【龍仁夫】故園尙有平生約【鄧文原】落日孤云望眼穿【元好問】

題桃源小隱集句

桃源面面少風塵【王維】獨構茅堂養道眞【薛義】萬葉秋聲孤館夢【汪水雲】一庭艸色自家春【復見心】祗從暮醉兼朝醉【子昻】卻恐閒人是責人【李羣玉】借問路傍名利客【崔顥】朱門𨿽富不如貧【陳希夷】

椒邱文集卷二十四

欽定四庫全書

椒邱文集卷二十五

明何喬新撰

詩

七言絕句【附集句】

福安書事

福安連嵗被冦加以洪水爲災室廬蕩然水後疫气大作死者什三四甚至家無噍類鄰里懼其相染也不敢過門故死者往往暴露不葬嗚呼哀哉何吾民之不幸也予行部至縣延問父老慨嘆不已𨿽悉心圖之然才非張養浩未能有濟也因卽所見漫成十絕用貽一二同志庶防共圖救荒之策云

海門夜半吼長鯨怒捲閭閻入巨溟惟有淸霜臺上檜亭亭不攺舊時靑

市閭白晝舞天吳無限羣生化作魚弭節行臺增慨嘆蕭條邑裏似荒墟

兵後蕭然甑有塵更堪癘鬼困殘民慚予不是張希孟也對斜陽淚滿巾

驅車曉度碧山隈拂拂腥風逆鼻來怪得饑鳶飛舞下前村露骴臥污萊

危檣巨舶晝縱橫海上時聞鼔角鳴莫怪近來徵稅少編氓漸入緑林兵

靑裙少婦抱孤兒長跪車前淚滿頤夫死銀坑生業盡日鋤野菜和糠炊

去年賑濟仰官儲今嵗官儲半粒無捕得海鮮將換米可憐孤漵遇彊徒

兒釣靑蛙母捕鰻溪邊風雨不勝寒歸來竈冷生柴濕寂寞無言掩淚看

鴻雁嗷嗷可柰何桑田此日變滄波願持誠意回天意卻轉悲歌作笑歌

茅檐過午突無煙里正催租更索錢不遇使君親問訊此身已分入黃泉

民有貧不聊生者欠糧七升不能納里正督之且索私債民急欲自縊里正執以詣道予訊而憐之笞里正使代納俟秋成取償焉民泣謝更生故錄其語云

山亭瑞香次宗源韻

翠袖珠翹吐異香不隨羣卉競春陽名園臺榭今餘幾得似山亭晚更芳

福安行臺次景澄韻

軺車曉駕粵山陽苦雨蕭蕭去路長最是不堪怊悵處平原桑柘盡凋傷

重過大凝寺次景澄韻

三年四度過禪家兩見凋零兩見花今日畫轓重駐此緑陰彌望盡桑麻

初度有感時寓寧徳行臺

五年初度客中過不似今晨感最多先壠在盱身在粵蓼莪詠罷淚懸河

石牛驛次南谷韻

苦雨炎風促去程此心不爲世間名願將防滴天瓢水一洗閩山萬壑淸

訊鞫稍暇偶閱唐人王建宮詞愛其寓興深逺頗得國風離騷之防因擬作四章錄呈易庵兼柬南谷年兄

花貌宮娃老掖庭承恩元不在傾城披香殿上開春防閒看羣姬弄化生

憔悴無心對鏡臺燕釵象揥鎖塵埃昭陽自有身輕者肯放羊車夜半來

纎眉如月鬢如蟬金屋棲遲十二年別院昭容新系臂而今已賜洗兒錢

碧梧淅淅送秋聲坐倚銀牀百感生誰向禦溝題落葉不知溝水最無情

汀州行臺次易庵韻

榕陰垂緑暗閩溪蹀躞花騘去欲迷駐節行臺心獨喜幽林無復怪禽啼

玉華洞次易庵韻

白雲深處是仙臺寶樹春深玉蘤開蓬島未應能勝此仙人何事不歸來

洞前琪樹倚云栽洞裏瑤華映雪開一自飛軿遊碧落月明空見鶴歸來

道傍李花爲風雨所殘

縞袂珠襦白玊冠含淒無語怯春寒東風不爲多情惜無數殘鈿趂馬鞍

行部上杭道過三洲館見白花生枳棘中芳潔可愛而不知其名問之村民曰文壇花也予哀其托根非所賦詩唁之又推花意而答賦焉凡得六首

雪彩冰姿傍棘叢更堪苦雨與斜風五侯亭館多閒地何事淒涼向个中

右唁花

素質生來異眾葩孤根不識五侯家年年雨露隨天分肯向風前怨嵗華

右代花答

麗館崇臺二月時羣葩紅紫競葳蕤可憐寂寞荒山裏空抱芳心吐向誰

右重唁花

不誇顏色不誇香不共羣英競艶陽造化栽培知有意且隨本分過春光

右花重答

沁園臺榭五云連鈴索春來處處懸何苦甘心蕭艾裏炎風瘴雨有誰憐

右再唁花

碧桃紅杏炫春容嵗晚紛飛總是空縱在主家鈴索裏可能禁得五更風

右花再答

渭水秋風圖

剪得秦川半畝云晴鳳羽翠紛紛狂飈莫苦相摧折淸廟箾韶待此君

行臺有花名剪春羅一夕盛開時浙防入境予與景澄督兵討之賊敗走因戲成詩一絕云

劍倚晴空殺气髙鼪鼯膽破抱弓嘷天公應欲行勛賞故剪春羅制絳袍

坐客有談兵者縱橫無窮謾成一絕以警之

趙括談兵世鮮倫長平一敗血成津誰知蹙項安劉者卻是當時重厚人

過斜頭遇雨

肩輿薄暮過斜頭風雨蕭蕭送旅愁太息人家生計盡柴扉不掩野麋逰

錄村氓語【二首】

大兒前嵗死銀坑弱子而今又出徵但願使君平黠冦老氓從此樂農耕

行營昨夜運糧回今日還差送甲來道路奔馳何日已石田彊半是蒿萊

過臥龍岡有感

臥看闗河起戰埃艸廬數語見雄才於今未必無諸葛誰肯三回枉駕來

銅臭紛紛位顯庸豈知王佐臥隆中山林莫道無伊呂冰鑑何人似徳公

孝直奇謀世鮮雙君侯共事每包荒忠勤亦有張樞宻卻恨臺章詆李綱【論者謂張浚忠勤似孔明然孔明能容法孝直而浚不能容李綱此其所短也】

題鰲溪圖

滿榻松陰滿院苔書聲隱隱蕙帷開雙橈誰鼓晴川艇應是門生問字來

題屏間紅梅

曽餌仙人換骨丹霞裳翠舞月華寒暗香疎影終非俗莫比桃花一樣看

錄襄鄧民言【七首】

一檄賢於十萬兵西南赤子荷更生雄詞誰似元夫子重與磨崖頌聖明

襄陽行徧到南陽勞徠寕辭去路長刁鬥不驚雞犬靜村居處處樂耕桑

總戎往嵗駐荊襄黃口呱呱泣路傍今日歡然騎竹馬攔街歌舞迓都堂

白茅覆屋竹編籬斫得生柴給曉炊婦子熙熙還感嘆於今始得免流移

緑林兵散瘴煙淸歸買山田自力耕蕎麥收來村釀熟家家歌吹頌皇明

荒山寒谷停車處慰問丁寕出至情白叟黃童俱感泣不圖今日覩升平

玊節光臨漢水湄殘民喜極更成悲峴山何用銘遺愛千載斯人口是碑

寒食郊行書所見

破帽飄飄白髮垂日斜醉飽意施施歸家尙作驕人態不記墦間乞食時

偶成

冰鑑當年重徳公近來何事大冬烘人間未必無王佐卻認長蛇是臥龍

題梅竹捲【四首】

棃云漠漠楚天低縞袂相逢思欲迷斗轉參橫寒漏永夢廻惟聽翠禽啼

姑射仙人冰雪姿珠冠瓊佩下瑤池湘江帝子元同調翠袖相依嵗晚時

鐵榦瓊英玉作魂托根不傍五侯門嵗寒惟有疎篁在共保淸貞水石村

霜華簌簌暗香浮萬顆明珠夜不收防度披圖吟興逺恍如水部在揚州

次吳原明韻

故人寄我錦防兒要識淇園煙雨姿卻笑河豚誇絕品此君眞味有誰知

憶汳臺竹偶成

汳水當年總憲時翛翛半畝雪霜枝別來久斷平安信勁節淸風又屬誰

題菊

霜葩露葉冷香浮別是人家一種秋嵗晏羣芳揺落盡翛翛翠篠伴淸幽

題松爲樊都運賦

虯枝夭矯翠防天雨榦霜皮老更堅榱桷年來收拾盡豈知梁棟在山巓

晉陽途次所見作【六首】

采采槐牙不滿筐婦姑踞地且同嘗祗愁四月槐牙老從此貧家又絕糧

阿母前行兒後追兒追不及哭聲悲祗知各自求生路肯復回頭一顧兒

苜蓿花開松粉飄貧家生計轉蕭條平原處處無牟麥山鳥休呼婆餅焦

二八了鬟泣路隅逢人但道乞爲奴豈知富室都懸罄誰有餘糧養侍姝

縣令傳言禁食人誰憐百姓甑生塵情知醉客非糟彘且飽饑腸度此春

楡皮細搗晝丁丁野菜同烝半熟生防稚呱呱羸老泣不知何日見秋成

平陸所見

被苫借艸倚頽垣父啖兒屍祖啖孫一段民風堪入畫冩生只欠鄭監門

錄村嫗言

芮城有村嫗坐豆畦間呼兒而哭問之則曰有女年十五換得豌豆三斗種之冀以療饑今天旱而豆槁矣徒使母子離散終不免餓死也

賣卻嬌兒換豆歸豈知種豆盡爲萁空令骨肉東西散不得杯羮療母饑

過故相第作【二首】

門掩西風晝不開蛜蝛滿壁粉墻頽庭前乳犬休驚吠無復懷金暮夜來

偃月堂空復道深薔薇零落棘成林槎槎喜鵲歸何處不到人家送好音

白羊石

白石離離似白羊嶄然頭角徧沙場獨慚未學初平術一任閒眠對夕陽

播州夜聞子規有感

命墮殊方一羽輕更憐十口住都城播江此夜聞啼鴂涙濕寒衾夢不成

事竣還京將發渝城偶成口號

去嵗乘軺出帝畿玆晨整佩覲彤闈擔頭訟牒兼詩艸不帶川中一物歸

山居觀物偶成作【四首】

風暖空庭艸色靑門如市處不曾生閒中玩物窺天意始悟春風也世情

雙燕應懷舊主人巡檐緝壘往來頻卻嗟老圃春光暮黃蝶紛飛過別鄰

風和日麗百花香坐看逰蜂釀蜜忙擾擾營營空自苦蜜成端的是誰嘗

靈烏噭噭集林端浪惹羣兒競射彈何似黃鸝逞嬌舌逰人聽罷有餘歡

題泥金畫梅

此花元是玉爲容金粉何勞防染工識得和羮風味別始知來自蕋珠宮

瓊姿不肯染緇塵別是西湖一種春畫裏底須論色相金丸熟處見天眞

別同年王繡衣集句【四首】

我去君畱可柰何【李竹所】靑雲莫道故人多【劉文房】片帆今夜又何處【施釣】獨影翩翩逐逝波【允從】

頭上花枝照酒巵【千家詩】鳳城依約更相期【陳益稷】九重正爾思梁棟【子昻】可向江南久別離【吳全莭】

楊栁靑靑江水平【劉夢得】別時相顧酒如傾【岑參】何當共剪西燭【李義山】更與慇懃唱渭城【劉夢得】

日暖飛花近鬢絲【虞集】相畱一醉本無期【戴防公】明年此日知何處【韋應物】立在淸朝白玊墀【薩天錫】

椒邱文集卷二十五

欽定四庫全書

椒邱文集卷二十六

明何喬新撰

哀辭【附誄】

徐孺人哀辭

孺人黃氏竹樓先生之女贈翰林編修金谿徐君之配今翰林侍講時庸之母也以子貴封孺人年七十有二以疾卒於家予與時庸同薦於鄕其歸葬也不獲助其沐槨故爲虞殯之詞遺之俾挽者秉鐸歌之以慰孺人之靈云

繄有熊之裔冑兮產玆窈窕之好逑旣姱嫭其鮮雙兮又愔嫕而好修撫芳年而結帨兮得佳匹於南州淑愼厥躬兮曽何有於暇豫曰老吾奉兮曰幼吾撫握荃而枕蕙兮矧帶衡而佩矩婦職是共兮敢少愆乎厥度天佑淑懿兮有岐嶷之佳兒匪徒勤乎三遷兮鬻簪珥以教之子克只厥慈訓兮肆騫翥乎鳳池皇貤恩而寵嘉兮命書煥其陸離服匪無綺縠兮胡獨衣此縞紵也食豈無臛臇兮顧乃甘此蔬茹也夫豈自約以肥厥家兮範諸婦以儉素也春秋不奄兮老冉冉而逮之乘剛飈而遐逝兮奄一去而莫追虛室閴其無人兮幽竁窈以茫茫想其駕翠輧而從王母兮醉瑤池之霞觴抑亦度弱流之滈溔兮與姑射而徜徉防云四塞兮素驥徬徨寒飈憀栗兮畫翣翩其飛揚悵淑質之永殂兮幸懿範之孔彰向佳城而敶誄兮感予涕之浪浪

玉田耕隱李先生哀辭

先生諱陞字汝登玉田耕隱其別號也少孤母孺人居貧守節躬教之先生感母之教刻苦自勵發爲詞翰皆精絕可喜以養母不求仕延名師教諸子俾無墜先業已而其子廷韶廷美聨舉於鄕而廷美登進士第累官刑部員外郎廷儀亦以禮經魁鄕選先生以子恩封刑部主事成化壬辰母孺人歿先生哀痛過禮得疾竟不起嗚呼哀哉始予官刑部愛廷美淸愼而文友之及佐憲於閩獲與先生接其貌溫溫其言恂恂其行渾然端且厚予乃知廷美之賢蓋有自也閩固多賢士然明允和厚不以愛憎爲毀譽者予知先生而已嗚呼先生不可作矣長厚之風不復見矣則予哀悼之情其能自已乎是用哀之以辭以寫予情焉辭曰

少微夕隕兮防云沈以金飈蕭瑟兮挾怒潮以悲鳴嗟若先生兮奄乘鷖而上徵淑哉若人兮鐘三山之粹靈明秀好修兮指先哲以作程被蓉裳之芳潔兮懷椒醑以爲食膏粱匪所願兮等文繡於絺綌淸詞兮燦綠水之芙蓉雅操稜稜兮挺寒巖之孤松懷瑾握瑜兮羌獨偃蹇乎林坰隆忠養於所恃兮亦何心乎浮榮築室玉田兮聊耕讀以娛情嗟若先生兮孝且慈冑多賢兮天實錫之或登名於蘭省兮或端笏於彤墀譬羣鳳之翩翩兮覽徳輝而來儀後皇嘉惠兮爰貤恩而疏封光寵舄奕兮益履謙而執衝彼燕山之竇老兮蓋異世而同風嗟若先生兮胡不少畱駕蒼螭而遐逝兮挹赤松而同逰抑將渡弱流之濎濙兮采玉芝於昆丘鄕失蓍龜兮吉與凶其孰諏後生悵悵兮莫識先民之風猷嗟若先生兮竟何爲天不可問兮命不可知九原茫茫兮莫予起之生芻一束兮感予涕之漣洏

嘉興呂文懿公哀辭

有姜氏之鼻祖兮肇受呂以建邦昆仍去厥邑以南遷兮爰有家於江東委厥祉於夫子兮際明時而奮庸繄夫子承玆世美兮又重之以好修嚌詩書之雋永兮服周孔之芳猷日勉焉若弗及兮追駿步而遐逰鄕大夫之賓賢兮夫子褎然爲舉首叫閶闔而陳昌言兮眎賈董孰知其先後彼欽永與元白兮固將汗流而卻走肆登秩於翰苑兮日密邇乎淸光旣防書於石渠兮亦視艸於玉堂抒經邦之素蘊兮贊明堂之宏議彼九州紛總總兮固已陰受其賜何嚴霜之遽降兮諼艸曶其先蘦承凶問而號慟兮淚雨下而霑膺詔諭勉至再三兮夫子控辭而弗起出承明而南邁兮抵嘉禾而戾止爰匐匍以將事兮遑卹厥躬之摧毀嗟窀穸之未就兮奄遘玆大故豈昊天之不憖遺兮抑修短之有數哀訃達於九重兮聖衷防其孔傷防典之加等兮煒存沒之有光哀與榮之兼備兮在夫子其奚憾惟哲人之旣萎兮斯羣情之所感慟多士以隕涕兮悲梁壞而山傾爰述行而陳誄兮向西風而舒情亂曰黝云郁兮含淒石瀨潏兮增悲悵夫子兮安在超寥廓兮騎箕層城千仞兮雲路險巇三神邈以逺兮弱流渺彌吁嗟夫子兮盍歸乎來

歐陽隱君哀辭

隱君諱顓字允幹姓歐陽氏其先與文忠公同出於唐吉州刺史而別居於太和之蜀江者也隱君少有異操不樂從事於俗或勸之仕則曰吾兄若吾弟咸仕於時吾焉用仕爲矧吾親老矣忍爲升斗之祿逺違膝下耶於是隱君不出以養親爲己職砥行植節鄕邦稱焉鄰有鬭訟者隱君爲直之歳歉不足於食者隱君發粟以周之蓋有王彥方連舜賔之遺風焉年七十有三考終於家冢宰王先生旣銘其墓後數年其子溥來京復求予爲之辭予辭不獲命乃爲楚歌以招之曰

繄君子之仕隱兮維道是由摰旦由光兮孰知其劣與優嗟若先生兮羌獨偃蹇乎山丘托喬林之幽防兮濯碧澗之澄流攀商顏之逸駕兮襲嚴瀨之風猷匪絕世以爲髙兮固吾志之是求維吾兄若吾弟兮聨翩奮乎明時親發旣種種兮嗟予捨膝下其焉之蜀江之涘兮厥壤孔阜仰吾事兮有老俯吾育兮有幼善薰其鄕兮信孚其友彼鄰競之方紛兮就吾廬而聽直一言若持衡兮羣囂嗼焉以息凶歳之薦饑兮或不厭乎糠籺發廩粟以飽之兮焚逋劵而靡責旣綏裏閈以仁兮又申導之以義是亦爲政兮奚必違親而求仕或容與於南磵兮或植杖乎西疇松柏蔚其葰茂兮秔稌芃芃而有秋眎世外之功名兮邈太空之云浮鷤防曶其先鳴兮老冉冉而將至溘埃風而遐徵兮儵電流而飈逝石泉咽而含悲兮巖霏黯以帶愴山川宛其如昨兮悵靈爽之安往哀老成之不可作兮心紆軫而不舒抽予思而爲誄兮忳郁邑乎增歔誶曰魂乎歸徠兮魂無西東西顥沆碭兮東溟泱泱魂乎歸來兮魂無南北雕題獷戾兮朔閟塞魂兮乎歸來兮魂無上下重陰幽晻兮太空慌蜀江之上兮有田有廬左右雜列兮有琴有書山可樵兮溪可歸徠逍遙兮四極不可以居

參政郭公哀辭

公諱循字邦禮其先本尙父汾陽王之裔避難南遷遂占籍於吉公少舉進士擢刑部主事嘗上書宣廟陳工部營繕之獘召對便殿攺司空屬以憂去位服闋仍爲刑部尋陞郎中奉詔讞畿郡獄多平反遂拜廣東參政時海冦猖獗命大帥討之以公贊理戎政曁冦平公之防畫居多將入覲以疾卒時年五十有七而已予哀公年不躋百齡位不登三事而功業不大見於世也爲著哀辭以永其傳云

繄汾陽之裔冑兮簪黻嬋嫣其相仍季葉汨其南徵兮肇卽宅乎廬陵公旣稟玆異質兮又承圭茅之洪族探洙泗之聖髓兮踵濂洛之芳躅勉汲汲乎踐修兮指前哲以作則仁義藹其內融兮文章爣而外揚乘靑雲而髙馳兮鳴和鸞之鏘鏘閶闔洞以四辟兮威鳳噦乎朝陽皇曰予嘉兮汝作朕鷞鳩明刑以弼五教兮合榘矱於咎繇撫爰書而屢嘆兮惟生是求嗟共工氏之蠧獘兮曽莫達乎聖聰爰閉閣而艸疏兮叩黼扆而獻忠天聽甚邇兮曰予揆汝忠直俾佐司空兮冀羣蠧之丕革何彼蒼之降酷兮曶累然而衰服終喪而入覲兮步亨衢而騁力服忠貞以圖報兮矢九死其靡忒奉明詔以讞獄兮勤五聽而察寃揚日月之盛明兮俾宏爥乎覆盆聲隱隱而日隆兮肆簡注乎皇心乘鷺車而載馳兮參大政乎嶺之南何海壖之羣醜兮紛弄兵乎潢池長蛇舔舕而當道兮走平陸之妖螭奮天戈而致討兮劓殄滅之無遺妖氛廓以淸兮渤澥恬其不波駕言覲帝都兮馳四牡之騑騑曶沈屙之頓劇兮奄長逝而莫予追公年非殀兮位亦不可謂卑惟用不究其才兮感多士而歔欷昔先公與君聨舉於鄕兮交誼亶其夙惇肆童孺之不肖兮嘗獲接乎誨言悵九原之不可作兮曽莫薦乎蘋蘩气涫而塡膺兮聊寓哀乎斯文

故處士王君敷若哀辭

三山有隱君子曰王君敷苦前翰林修撰中美之從子而今秋官郎中彥弼之季父也少習舉子業慨然有志於用世旣而以疾廢遂捨科舉之學益務博覽無所不窺發爲詩歌新麗可喜尢工行艸書以故士大夫皆重之其事親也孝以誠其事兄也恭以順其處裏閈也衎衎以和蓋其爲行尢可重也彥弼少孤君教勵甚至故彥弼學底於成登進士第以顯於朝廷皆君之教也今彥弼得告歸省則君之墓木已拱矣與予言不勝其哀且求哀挽之辭予謂君葬已久無事乎挽也爲作楚歌二章以遺之彥弼歸拜銅盤之塋俾未冠者歌之以侑奠觴亦庶幾少紓其哀矣乎其詞曰

有美一人兮山之中金玉其音兮冰雪其容濯石泉兮自潔歌紫芝兮倚雲松曶厭世兮遐峯挾天風兮浮游太空左王喬兮右韓眾出入慌惚兮起鴻蒙仙馭寥寥兮吾將奚從瞻望徒勞兮憂心衝衝

巋焉銅盤兮山之岡白楊櫹槮兮有封若堂夜啾啾兮含怨石瀨潏潏兮帶愴牲孔碩兮酒孔旨掃石苔兮薦芳仙之遊兮何許歌楚些兮命巫陽歸來歸來兮慰玆孝誠毋爲遲畱兮使我心傷

處士胡君允恭哀辭

遼陽處士胡君允恭今監察禦史以道之伯父也以道少失怙恃處士鞠而長之不啻若已出以道亦孝養備至若已所繇出迨旣知學處士朝夕督勵以進其業凡裘葛之費脯臘膎胰之需一不以累以道俾得專志於學以道悱然克邁進修思顯其身以爲伯父光寵不數年遂領鄕書登進士爲名憲臣蓋處士之教也方將以其祿養而處士遽以疾歿於家訃聞以道號慟幾絕欲解官持服顧不敢以己之私而干國家之典心常歉然言及之輙泣下乃求知處士者銘其墓又屬余爲辭以寫其哀昔者蘇明允之葬也其子文忠公軾旣請歐陽公銘之又請曽子固爲之哀辭曰銘將納之壙中辭將刻之冢上也以道求哀辭於余亦文忠公之意歟乃爲楚歌二闋以遺之俾凡胡氏子孫歳時上冢歌之以侑奠觴庶乎處士之靈臨舊鄕而下睨乘鶴以來歸亦足少慰侍禦君之心而紓其哀焉其辭曰

秋風起兮黝云幽幽江鼯啼雨兮夜啾啾悵美人兮何許斧屋閟兮海之陬嗟若人兮世惇與儔志芳潔兮謇其好修考槃空谷兮惟志之求鐘鼎圭茅兮邈若云浮厭玆坌濁兮駕言遐遊遡剛飈兮度弱流左招赤松兮右挹丹邱蓬嶠髙寒兮胡爲淹畱盍歸來兮享此腒防

秋露隕兮羣芳萎蓊茸欣植兮蕙枯蘭衰懷美人兮不見感余涕兮交頤嗟仲氏蚤逝兮渺遺孤兮防防疇依字且誨兮俾克有知摩九霄兮振羽儀簪筆螭陛兮金豸煇煇匪伯氏兮胡能臻玆樹欲靜兮風撓之祿方養兮何遽違鴨綠蕩蕩兮靡有息時含悲茹痛兮終天爲期酌寒泉兮侑以瓊爢盍歸來兮慰此孝思

吳母魏孺人哀辭

予讀詩二南未嘗不慨然而嘆曰天下未易化者莫女婦若也而周之盛時自公侯之妃大夫之夫人至江漢之女汝墳之婦莫不有貞信之行肅雍之徳焉非先王神化有以陰中其心能爾哉三代以降女教旣廢𨿽士大夫之室家以賢淑著稱者亦鮮矣況其下者乎及考南平吳母魏孺人之行乃知閨壼之賢可以嫓美二南者未嘗無之第世人不盡知耳孺人生於名門作嬪君子其幽閒之徳則闗雎所詠也其絺綌之工則葛覃所稱也歳時助祭敬供籩豆則采蘋之意也享有多福母有多子則芣苢螽斯所頌也嗚呼賢哉其眎二南所歌者有以異乎無以異也孺人旣歿其子鄕貢進士珙屬予爲哀悼之辭予謂三代以前女婦之賢者旣播之聲詩被之筦弦矣三代而下幸有賢如孺人者其可使之泯泯無聞耶故爲辭以哀之其辭曰

靈萲旖旎兮繁霜悴之慈竹蕭疎兮迎驚飈以離披吁嗟夫人兮奄棄世其如遺夫人稟玆姱質兮又申之以懿徳佩湘蘭以自芳兮垂寶璐以爲飾陳圖史以自鑑兮願依公父氏之遺則甫二八而結帨兮得嘉匹於名宗令徳令儀兮窈窕而肅容春秋將事兮蘋藻是共勤婦職以成絺綌兮有葛覃之遺風舅姑交慶兮嬪禦孔宜天佑淑懿兮福履綏之蘭玉紛其充庭兮信振振其螽斯嗟薤露之易晞兮悵壑舟之遽移壽年未耄兮奄一疾而莫追文筆之峯兮佳城郁其嵯峨女婦失厥攸師兮感淚雨以滂沱誶曰緱嶺邈兮鶴已飛秦臺寂兮鳳不歸將同王母兮宴瑤池抑駕翠輧兮從麻姑而娛嬉云容慘兮風聲悲宿艸靑兮秋露淒錦機塵兮走蛜蝛悵音容兮杳莫知有生必死兮孰能逭之淑行孔昭兮百世其誰命巫陽兮陳些詞夫人有知兮盍歸乎來

監察禦史伍君哀辭

嗚呼吾忍哭吾體馴耶體馴有洪裕之度有剛介之操有剸煩治劇之材不惟吾知之凡士大夫蓋莫不知也然位不滿其徳用不盡其材年未臻下壽而死天耶人耶誰實爲之耶嗚呼哀哉初體馴按部於閩聞上杭衺民聚羣不逞構亂單騎抵盜所且檄三司以兵來防躬入其巢穴諭以禍福盜感悅降者日數千獨其渠魁負固不服體馴督勵將士進討之破其砦馘其魁而散其黨三司欲上其功體馴固止之故事莫上聞而賞亦竟弗及體馴之在上杭也晝夜起居恆在炎風苦雨中繇是得疾代還寖劇竟至不起嗚呼哀哉人有恆言曰賢者必貴仁者必壽若吾體馴非所謂賢且仁者耶然位止此年止此天道蓋不可究也吾與體馴相知最深嘗謂他日建丕績於國家垂休名於竹帛者必吾體馴也曽謂體馴止於斯乎宜吾咨嗟痛悼不能自己也故托之楚聲以寫吾之哀焉其辭曰

停雲靄其在望兮思美人而不見九原杳以兮感予涕其若霰惟美人之好修兮瑩其玉潔而珠明潄六藝之芳潤兮掇百氏之精英甫壯歳而領鄕書兮肆防名於天庭金豸峩峩兮白簡凜其飛霜駕星軺以四馳兮風聲邁乎範張夫何閩山之嵚兮小醜肆其狂攘鴟張而螗怒兮孰舉手以遏其狂美人促駕以駿奔兮誓以蕩平爲己責先之文告兮匪徒逞志乎斬馘衝霧雨之溟蒙兮犯炎埃之歊赩豈不卹吾躬兮念王事之孔棘妖氛豁以曭朗兮身抱屙而日瘁和扁莫吾療兮溘先朝露而長逝年𨿽匪天兮胡不耄期位𨿽匪卑兮胡不丞疑叩巫咸而莫余告兮獨咨嗟而涕洟嗟世之貪淩兮或黃髮而兒齒包羞以茍生兮不如遄死嗟世之回遹兮或厚祿而榮名芳譽不立兮𨿽顯寵其何稱年與壽若有歉兮名凜凜有耿持此以較彼兮果孰短而孰長余知美人賢且仁兮力莫足以振之向西風而延佇兮謾含哀以敶詞

劉母安人翁氏哀辭

嗚呼風俗之獘久矣自爲士者不能終其節況於女子乎有如南平劉母翁安人者蓋爲愧也安人年廿有九喪所天其子璋方在𦇤抱不能必其立也安人居窮守節勤瘁困阨而不變其志卒就其子以克紹其家閭裏嗟異之有司髙其行欲請諸朝以旌其閭安人謝曰此女婦當然耳何足上聞乃止嗚呼安人之節行如此視士之守一善而己不克終者爲何如也安人孀居廿一年而卒卒若干年而璋以進士擢地官主事又三年天子以璋克舉其職推恩其父母乃有追贈之命焉璋懼安人之節不傳於世屬余爲哀辭嗟夫安人守制育孤而不欲上聞豈願以節行稱於後世哉哀辭不作可也𨿽然風俗旣獘若凱風之不安其室者紛如也有若安人之徳而使之無聞其何以翼世教激獘俗則哀辭不可不作也昔陶嬰蚤寡作黃鵠之歌以自誓予謂安人之行無愧於嬰故托物引類爲辭以哀之其辭曰黃鵠翩翩兮金衣而菊裳朝遊太液兮比翼而翔暮宿鄧林兮和鳴鏘鏘毓玆五采雛兮實肅肅而蹌蹌驚飈振撼兮危巢委地傷哉雄鵠兮羌中道而長逝哀哀孤雌兮蹢躅悲鳴徘徊顧影兮不如無生豈無雎鳩兮在彼河渚亦有鴻鴈兮載飛載下匪我好逑兮寧嫠居而獨處懷彼故雄兮雲路杳漫欲殺身以相從兮固非余之所難念黃口之疇依兮揆諸義猶未安風霜酸苦兮余心甘之粱藻不充兮敢云余饑山石可泐兮此志不移羲馭不畱兮奄追於崦嵫羽化而登仙兮從故雄以娛戲雛今羽翼兮粲繽紛其有章簉彤廷之鵷鴻兮侶阿閣之鸞凰追昔顧復兮淸淚縱橫已焉哉白楊慘兮宿艸靑骨𨿽朽兮有餘馨气澌盡兮凜其猶生鴇羽豈不肅肅兮死有餘腥嗟此黃鵠兮擅百世之休聲

太保王文端公哀辭

太保王文端公西昌之世家也登永樂甲申進士入翰苑爲侍從以選勸講春宮遷禮部侍郎遂登冢宰位師傅歷官五十餘年文章道徳卓然名世天下之士頌其文而思見其人旣見其人靡不服深逺去疵吝下至里巷孺婦亦能道其姓號其薨也士大夫識與不識莫不嗟慟悼嗚呼若公者豈非古之所謂盛徳君子耶喬新與公爲通家子又非他人之痛悼者比故哀之以辭云

郁餘懷而紆軫兮汨余淚之浪浪余心曷其孔哀兮悼哲人之云亡自古孰不有死兮羌睠睠而懷玆念夫子之盛徳兮固今世之所稀夫子稟玆姱質兮又申之以問學匪秋蘭其靡佩兮匪芳杜其焉服尋洙泗之墜緒兮蹠濂洛之遺則道徳藹其中弸兮英華煜其外敷乘風雲而髙騫兮宏經邦之訏謨防史牒於東觀兮典綸綍於北門雄篇鉅冊軼歐蘇而駕班揚兮追姚姒之灝渾彼崔蔡之兮固縮恧而橫奔或輔徳乎春宮兮或辧章乎臺階屹明堂之柱石兮亶當世之蓍龜志欲合榘矱於伊周兮陋姚宋而不爲秉端直以相吾君兮履繩墨而不頗太山喬嶽𨿽不見其運動兮顧澤物之孔多功成而身退兮將投老乎山之阿朝發軔於潞渚兮夕弭棹乎文江讓後人於丕時兮尋舊隱乎西昌追綠野之遺風兮續耆英之嘉防保厥美以自樂兮日容與乎物外歳忽忽其易䢐兮老冉冉而將至嘉傅說之托列宿兮騎箕尾而偕逝皇覽訃而增傷兮嘆昊天之不憗遺多士掩涕以相弔兮悲泰山之忽頽爰考行於太史兮定所諡於太常修名耿其永延兮吾知夫子之不亡嘆先公之典銓衡兮與夫子而聨事顧童騃亦何知兮屢進拜乎庭戺聞鶴馭之上徵兮怛痛焉余衷腸嗟音容之不復覩兮念誨言之不可忘曇追感於謝傅兮過西州而徘徊軾睠睠於文忠兮亦椷辭以寓哀人情同於懷舊兮豈今昔而異心非盛徳之君子兮曷爲使余歔欷而不可禁夜曼曼而不旦兮寒颸淒其四來鵜鴂鳴於木杪兮似助余之悲哀擥蘅若以薦芳兮夫子之弗歆托巫陽以敶些兮又夫子弗我顧臨聊抽毫而抒思兮寫煩瞀於中心

陳君廷泰哀辭

廷泰姓陳氏今秋官郎中廷儀之兄也其先世家光之固始唐季避亂入閩遂爲閩之連江人君爲人和易莊重好學能詩其字畫亦遒勁可愛其事父母以孝稱撫諸弟友愛尢篤廷儀仕於朝君數寓書戒以居官行己之道故廷儀爲時名執法賢聲藹然是𨿽父母之教抑亦其兄有助焉耳天順壬午十有二月廿有六日不幸殞於非命廷儀聞訃哭之慟語及之輒澘然嗚呼以廷儀之哀悼如此則君之賢可知已今廷儀謝事南歸將葬君於廉湖山之原屬余辭以寫其哀故爲辭以招之俾執紼者歌以相挽庶幾化者聞之將不悼其不幸於地下矣其辭曰

閩之山兮蒼蒼閩之水兮泱泱悵美人兮長防予懷兮增傷嗟夫君兮好修承華冑兮中州搴芙蓉兮攬芳茝日徜徉兮安流孝爾親兮夔防友爾弟兮怡怡樂天倫兮自得肯衒外兮賈知羌瞢闇兮彼穹弗祐良兮殲凶禍機發兮叵測倐隕生兮狡童天髙髙兮莫吁地茫茫兮莫訴跖之壽兮顏之夭予不知兮曷故椿庭寂兮含淒鴒原慘兮增悲抱寃憤兮誰語魂惝怳兮知不知幸承芳兮有子桂枝紛兮旖旎亶仁者兮有後綿休慶兮無已采溪毛兮薦芳丹旐繽兮飛揚些歌下招兮遣巫陽君不來兮我淚浪浪佳城鬱鬱兮卜云允臧願乘桂車兮結蕙纕淩風歸來兮廉湖之岡

雙峯劉先生哀辭

雙峯劉先生求素由進士累官刑部副郎以守法不阿忤權貴權貴中以危禍眾惴惴謂且不測賴先帝仁聖卒全宥之謫戍遼海今天子嗣統歸凡被謫者詔下而先生已沒嗚呼可哀也已予與先生有同鄕之好故爲文以哀之云

悲若人之遘患兮蹇侘傺以隕生問蒼天弗吾諭兮感予淚之霑膺先生幼而志學兮指先哲以作則匪寶璐其弗佩兮匪瓊爢其焉食抱遺經究終始兮爰窮幽而探賾學成而致諸用兮恆斷斷乎所執明經以輔教兮期踵武於前修秉邦憲而不貳兮肯吐剛而茹柔帶鉤矩而佩衡兮謂無施而不可何世途之險巇兮忽獨遘玆奇禍彼讒人之防極兮肆蔓辭以詆欺皦日當空兮防云黯黮而蔽之淸廟之宏璧兮僉訾以爲石也芳洲之嘉橘兮反誣以枳棘也仰穹而自愬兮窅穆穆其無言咎繇不可作兮孰察先生之煩寃伏圜扉以累月兮欿愁顇而日憂幸皇鑑之孔明兮薄示竄於荒陬出國門以東邁兮指醫閭而戾止鴨綠浟湙以無垠兮瞻故鄕其萬里羲和髙馳兮忽已迫於崦嵫乘化以歸盡兮與斯世乎長辭賈生之投湘兮終召見於宣室劉向遭讒以下獄兮晚歳亦登乎顯秩先生一斥不復兮抱幽懷而莫伸襲長夜之悠悠兮不及見乎陽春先民有言兮自古孰不有死憸夫之無良兮𨿽生其猶鬼先生守正而斃兮名凜凜有耿光一世之短兮百世之長茍修名以永延兮𨿽九死亦何傷臨西風而歌些兮聊以慰子於窅茫

封監察禦史魏公誄

成化丙午秋九月廿有四日封監察禦史余姚魏公卒於家得年八十有一喬新與公之子今江西布政使瀚同年進士也公卒時喬新宦轍南北不及賦述行相紼之辭乃爲之誄蓋𨿽不獲載之素旍庶幾附諸家譜其辭曰

於惟魏公畢公之緒佐周戡殷肇起茅土厄於嬴秦北南散處嗣世綿綿惟卿惟輔繄公之生實承先祉爰在垂髫含和率禮藝苑舒翹詞林振韡賢良之舉乘時奮起華問聿彰益惇素履銓曹遴材佐邑於瀧惟時蠻獠防劉我疆元戎震怒欲殲以兵公曰不可懷逺以徳撫以恩信而獷不格兕奔獸擾式宣皇澤椎防卉裳誠感心革願歸皇化附我版籍壯哉濬邑在國南圻徴發旁午殘民日疲公往丞之敏且有爲不競不絿恩威隨施逋租匿役歸首如期飛蝗逺避大田如茨遺秉滯穗利及鰥嫠公亦有子休聞夙著振翼天衢蜚英憲府公曰歸哉返我初服酌我寒泉藝我芳菊良朋涖止陟降追逐惟帝貤恩卽命於家豸冠岌岌繡服孔華恩寵𨿽隆退然靡誇謙徳之光裏閈嘆嗟壽胡不多八旬而止嗟今之人其誰不死戩谷如公令聞曷已餘慶所延簪裳濟濟矧惟方伯殿玆南紀天之報公庶其在此丰山之原松柏蒼蒼生𨿽有止其存者長我懷若人名在形亡敬薦哀誄以焯幽光

椒邱文集卷二十六

欽定四庫全書

椒邱文集卷二十七

明何喬新撰

祭文

祭沈方伯文

嗚呼沈公遽止斯耶慨念疇昔使我傷嗟始佐夏官克亮厥采倐嬰奇禍逺竄遼海鼪鼯之穴冰雪之場荏苒十年艱阻備嘗人爲公憂公順以處視險若夷居嘗暇豫皇有恩命起佐汴藩敷政優優小大稱賢桂嶺之陬炎煙郁勃公往旬宣不遑自卹霾霧內作赫赩外烝天不憗遺遽隕其生嗚呼哀哉公之鴻材宜躋臺閣數也多奇位止方嶽公之仁厚宜享耄期命也不淑奄逝莫追堂有慈親霜華被鬢倚門而望今見歸櫬庭有令子岐嶷而才昔焉戲防今服絰衰嗚呼沈公歆此芳酎壽𨿽不多名則不朽悠悠畫翣暫駐江濆臨棺一慟侑以此文嗚呼哀哉尙享

祭程襄毅公文

嗚呼維昔忠壯著勛於梁儲休委祉祚以昌繄公之生實鐘先慶毅然其剛翼乎其敬京闈擢秀遂登賢科敭歷中外勞績實多簪筆黃門忠言謇謇出贊大藩惠澤流衍獫狁孔熾邊鋒屢驚秉節出鎭屹如長城入佐秋官明愼庶獄隱慝沈寃靡幽不燭烏狂獽擾我南疆董師致討羣醜於襄帝曰爾來作朕圻父往鎭南邦式總機務乃攽教條乃戢姦驕畿甸肅然罔或讙囂連章乞歸晚乃得謝從容詩酒追蹤洛社厭世何早騎箕太空當寧嗟悼防典優隆追贈有誥易名有諡生榮歿哀在今罕比矧有賢子侍講經筵淸文雅望與公後先周之休父宋之文簡以及公身奕世丕顯某等素辱公愛承訓良多聞公之訃怛焉驚嗟縻祿於玆無由執紼椷辭寓哀往酹公室嗚呼哀哉尙享

祭陳亞卿文

惟公系出太丘世以儒名傳序迨公益振休聲年方垂髫沈酣經史發爲詞章博贍雄偉京闈論秀黃甲蜚英爰擢都官式典邦刑單辭是淸兩造斯理俾我聖皇從欲以治乃將皇命錄囚南邦開釋沈寃頌聲洋洋乃陟藩垣於彼東土敷政優優民歌且舞烏弗率越蹈我疆命公建節往斧其吭叛者威之服者綏之椎髻卉裳投戈畢來皇曰汝歸往我司寇小大之獄庶罔或謬彼造物者胡嗇公年溘焉遐逝曽莫少延朝失蓍龜民失父母矧予同志失玆良友吟溪之滸新塋載開莫助執紼曷慰我哀陳此嘉殽侑以芳醑公其來格鑑我衷愫嗚呼哀哉尙享

祭左時翊文

嗚呼時翊遽止於玆耶博洽之學雄麗之辭遒勁之字俊逸之詩世寧復得見之耶其仕也內佐冢宰外典藩司身𨿽貴而不驕年𨿽髙而不衰謂公終當躋崇秩而享期頤孰謂奄一疾而莫追耶世之人不歉於人則謗且悱不獲乎天則怨且疑公之所歷有窮有達有險有夷而公處之若一但見坦坦而怡未見戚戚而悲非樂天知命其孰能如斯耶嗚呼麻姑之谷旴水之湄吾知公駕鷖驂白螭與泰伯南云相從而娛戲彼一抔之土南山之陲文光炯炯固將燭霄漢而陸離某等或通家之夙好或交誼之相知聞公之訃固當匍匐而執紼顧山川悠邈弗克駕素驥而送靈輀何以寫哀奠此巵酒而侑以此詞嗚呼哀哉尙享

祭劉侍郎文

嗚呼惟公風標俊偉冰襟磊落才邁王楊學宗濂洛其於文也浩乎蘇王之雄渾其於書也淵乎馬鄭之辧博發於詩詞也有若金聲玉振之鏗鏘見於字畫也不啻春蚓秋蛇之間錯故其論秀詞場也攄藻思之舂容其簪筆螭頭也效忠言之謇諤其進貳憲卿也休聞揚於羣公其出佐藩服也嘉績冠於列嶽胡一疾之弗痊奄九原之不作是何志之壯而气之漓才之丰而命之薄耶然而年垂五十不可謂夭也官躋三品不可謂小也承家有子慶綿綿也制行無慚名皦皦也則公之云歿亦復何憾乎所可悼者朝失良臣民失父母矧於予軰亦失益友哀訃忽傳乃心孔疚葬莫執紼斂莫撫柩臨風灑淚酹此巵酒嗚呼哀哉尙享

祭黃公愈宣文【二首】

嗚呼公吾之世婣也吾嫂公妹吾婦公孫情親義篤匪伊異人公之生平吾能言之標格峻整襟度融怡富而能約崇而自卑羸餒者賴公而舉火仳離者賴公而有依弱而良者恃公得以自立狂而狡者畏公有所不爲所施𨿽不過一鄰亦足以爲世家大族之師今公之歿也羸餒者將爲溝中之瘠仳離者將爲中谷之蓷狂狡孰爲之呵叱善良孰爲之扶持孰知徳義之可尙孰知巧險之爲非薄俗方興而未艾數十年後安知不爲防獍與梟鴟安得起公於九原以爲鄕邦之羽儀嗚呼死生之理吾非不知然於公之歿不能已於言者非獨婣舊存亡之情蓋悼老成之凋謝傷風俗之淳漓所以灑淚而酹此一巵也嗚呼哀哉尙享

惟公祖考世以善稱公克踐修益著令名門第𨿽崇謙恭自克貲產𨿽裕勤儉惟徳歉歳發粟惠於鄕邦義聲上聞寵命聿彰諭以綸音錫以章服奚啻束帛賁於空谷有子翼翼有孫英英花封作宰璧水明經年登八袠康寧樂凱胡不耄期遽此乎止惟我與公世爲婚姻情義之篤不讓朱陳我歸林下謝絕塵事所冀與公徜徉山水天嗇此好乃忍奪公山霞水月誰復相從今公將葬我適有疾不哭於堂莫助執紼言𨿽有情情則難忘椷詞敍訣以侑奠觴嗚呼哀哉

祭大理卿王公文

嗚呼公之平生吾能言之其學之博也淵乎江漢之渟滀其文之雄也浩乎波濤之硱砅其剛介之操則松貞而柏勁其純懿之行則玉良而金精其典邦計也經畫之材與韓劉而並駕其綰郡符也循良之政與霸遂而齊名其位方伯也隱然東藩之重鎭其臨邊疆也屹乎北鄙之長城至其爲卿於大理也直欲追蹤乎皐陶之種徳蘇公之敬獄非徒若漢之於張讞獄之得其情而已嗚呼公材旣優公行尢懿推其蘊足以秉國之鈞摛其文可以掌帝之制惟天生公殆必有意然而年不滿五旬位不登三事將生民之無祿耶抑宏材絕識固造物者之所忌也嗚呼公乎其胸中之炯炯者其能埋藏湮塞於朽壤之中乎必將粲爲列星流爲風霆或爲山河以壯國家或爲麟鳳以昭文明豈若世之庸庸者有時澌盡而飄零也哉嗚呼自公云亡朝野嗟咨矧於吾儕素辱公知昔升公堂笑語怡怡今升公堂素幔淒淒臨棺一奠而侑以此辭者蓋爲天下惜非獨感今悼昔而寫吾之私也尙享

祭丘文莊公文

嗚呼唐有曲江世稱賢相公生其鄕名徳相望宋有名臣曰崔菊坡公賢與齊而文則過公之於文奫演溢孰可擬之東坡父子公之所學渟滀瀴瀛孰可擬之原父弟兄兩秉史筆褒貶惟公敍述髙簡有史漢風三持文衡痛叱浮薄軋茁之辭變爲灝噩乃典國學教嚴道尊時之公輔多出其門乃登內閣贊元輔徳海內士民陰被其澤公在相位不見所爲所可見者民物熙熙天不憗遺遽奪司馬士林相弔或慟於野我昔弱冠已聞公名甲戌春試遂獲同升公不我愚每相磨礪謂宜勉進毋隳所志公有著述每俾評之且約後死則爲銘之我之南歸握手相別臨別之言遽成永訣誼當往弔謂老病何弗躬弗親負公實多陳此蕪詞以侑罇俎公知我心寧不我顧嗚呼哀哉尙享

祭憲副遊公文

嗚呼遊公遽止於斯耶位不登丞弼年不躋期頤謂公祿壽之未艾胡爲乎捨我而永歸耶嗚呼公之儀刑不可得而見公之平生尙可想象而推其志節之剛毅挺挺乎孤松之偃蹇其學問之宏博浩浩乎長江之渺彌其襟度之和易溫溫乎春陽之煦物其文章之純質鑿鑿乎菽粟之療饑其有志於道蓋將尋紫陽之轍涉濂洛之涯使得及門於孔氏𨿽未敢謂其升堂而入室然於道之大本其殆庶幾乎嗚呼公之存也學者仰之如山斗寮友信之如蓍龜憸夫憚公而縮恧善類賴公而扶持今其亡也學者失所景仰寮友無所稽疑憸夫欣欣肆其惡而莫之沮善類惴惴或見義而不敢爲是以識與不識聞公之喪莫不悵然痛悼而嗟咨況予於公朋友之分情誼之篤宜乎淚疾下而漣洏也嗚呼西山之麓劍江之嵋公之體魄將復於彼公之神气則無不之臨棺一奠侑以此詞蓋一爲斯文痛一爲友誼悲嗚呼遊公知與不知尙享

祭伯父稼軒先生文

嗚呼昔我先公兄弟三人粵自蚤歳其艱其屯由艱而康由屯而泰孰庇孰庥先澤攸賴先公出仕爲時富歐伯父逺隱擬迹巢由昊天不弔先公奄棄防防諸孤伯父是倚白首巋然九族蓍龜一疾奄逝曽莫予追念昔如京拜公於堂諄諄明訓佩服敢忘玆焉來歸墓木已拱追思音容曷勝感慟宿艸靑靑白露載零酹此巵酒淸淚霑纓嗚呼哀哉尙享

祭原司馬文

嗚呼哀哉公生於世六十有一宣力四方奮庸帝室有猷有爲有勞有烈紀於竹帛蓋焯然其不滅也彭蠡之域龜蒙之邦肅乎秋霜靄乎春陽乃贊國計乃振臺綱懋績益著令聞不忘至於吁懷流徙輯寧荊襄則其事爲尢難而其功爲愈光初公受命而南也或沮之於內或撓之於外徼功者慮發其姦戕民者懼罹其罪惟公毅然泰然罔忿罔懟如羊祜之建議伐吳如裴度之決防平蔡乃協羣防乃諏善謀或攬轡武闗之險或擊楫漢川之流攀援乎猿猱之窟出入乎虺豺之陬爰告爰慰以綏以柔授之田宅戢其戈矛曽不逾時而愁嘆之聲轉爲歌謳榛莽之區變爲田疇彼馘齊民以獻捷視赤子如敵讐聞公成功徒悔恨而含羞帝念其功遄加寵錫都憲尙書崇秩薦陟公宜壽考臻於大耋秉國之鈞以熙庶績胡玆遘疾奄逝莫追豈公之厭世溘埃風而遐舉抑民之無祿而昊天之不憗遺當寧震悼羣公增悲而荊襄士女如喪所親謂公歿而疇依嗚呼哀哉然公年逾六位列六卿有傳國史有諡太常焯徳有碑虞殯有章在公可以無憾是謂𨿽死而不亡嗚呼昔公之來也士女喜極而歔欷今公之歸也士女慟極而涕洟況於某等奉令承序又所向慕而瞻依感今悼昔曷勝淸淚之漣洏寓哀一奠非徒哭吾之私而已蓋以慟哲人之萎嗚呼哀哉尙享

祭憲副李世望文

嗚呼李惟著姓代襲簪纓公復秀出載振家聲學專麟經窮幽探賾發爲詞章精華奕奕擢秀南省防名南宮遂登上第休聞日隆銓曹掄材爰擢柱史鰥嫠以安寃滯用理出僉臺事於貴於蜀謇謇直聲士論攸屬相彼巧宦一歳屢遷公守一官逾十八年晚陟憲副典兵西鄙邊塵不飛虎旅循軌蠢玆丑類掠我土毛元戎出徵誓殄腥臊公董偏師直探虎穴屢馘凶渠載殲餘孽天不憗遺星隕將營大勛未集遽殞其生靈轜南還暫泊湘浦俾我友朋益增淒楚徼功幸勝祿厚位髙公歿王事誰錄其勞有酒在巵有肴在俎思公不見灑淚如雨嗚呼哀哉尙享

禱雨文

嗚呼惟予與神同涖玆邦予所職者政教神所司者雨暘念雨澤之不時由政教之或斁固知咎過之在予非明靈而曷赴愬意者某等誠敬不足以格神與慈惠不足以保民與羣生怨咨恬莫之卹庶獄寃濫壅莫之伸與典兵者徒事朘削之政牧民者未施撫字之仁與庶官之廉愼者未能舉而諂詖或親與巨室之豪橫者未能誅而哀吁不聞與咎實在予民則何罪胡明神之爽罰俾民遘此大戾沃以腴者化爲燥剛秀且實者轉爲枯瘁興言及此澘焉出涕然神享民之祀猶予食民之食也民窮無告殆將匱神之祀非徒爲予之憂責也爰叩靈壇載伸微悃惟爾有神鑑予之誠哀民之困云倐興靈雨載零轉呻吟爲歡聲變黃槁爲榮茂歳事有成邦賦用登則予知免乎鑴誚而神亦永享乎嘗烝矣謹告

禱城隍祈晴文

嗚呼淫雨爲孽洚水壅以沸也甽畆淪沒秋成不可冀也室廬漂蕩老弱無所庇也百姓何辜遘此大戾也某等涖事玆土歳時享其祭也百姓嗷嗷豈惟官之憂責亦將乏神之祀也雨暘水旱神實司之非官所能制也躬禱靈宇覬神卹民之匱也神其降庥驅屏羣陰俾陽光昭以晰也羣潦歸壑舄鹵其藝也棟宇載葺民獲奠居之制也四野熙熙恬以泰也孰屍厥躬惟神之惠也擊鮮薦芳報祀無替也謹告

山西禱雨文

乃者自冬䢐春雨雪弗降三農告病庶類焦然雩禜𨿽勤靈貺未應云將合而忽散雨欲墜而復止意者喬新等事神之敬未至與卹民之心未誠與兵已困而徵戍愈勞與民已窮而聚斂愈急與沈寃未雪而無辜困於狴犴與巨蠧未除而赤子厄於豺虎與賑貸𨿽勤而實惠未加於民與祈禱𨿽切而誠意未盡於己與是皆吾曹之愆而小民何罪焉玆者春已暮矣民已瘁矣原田日就蕪矣生意日就槁矣少者壯者適彼樂土矣老且羸者轉於溝瀆矣神於吾民何憗然無情耶夫修缺政以保民者吏之職也沛甘雨以濟旱者神之責也風雨不時麥菽不藝豈惟吾曹之罪哉神亦不得辭其責焉爰詣靈祠載陳微悃神其有知賜我嘉澤慰我疲氓俾騂剛赤緹沾而足焉萎苗瘁孽優而渥焉則喬新等少逭其咎而神亦有攸享矣謹告

禱中鎭文

三晉比歳暵旱嘉谷不登兵民流亡餓莩載路皇帝西顧惻然哀烝黎之無弔爰命喬新來拯疲氓而公私匱乏罔有攸措矧春气已動雨澤未濡大懼未克有年無以上副聖心下慰民望惟神作鎭並州享玆典祀興雲雨致財用神之職也爰詣靈祠用伸懇禱神其黙贊鴻造大庇吾民俾甘雨時降百谷用成流逋來歸冦攘屏迹物無疵癘人用恬康則喬新獲免於戾而神亦永有攸享矣謹告

禱禹廟文

惟王疏鑿龍門拯玆墊溺俾我烝民克享粒食河流溶溶嘉谷芃芃萬世攸賴繄王之功惟玆三晉實王故國王念遺民拯凶弔溺胡玆兩載饑饉薦臻粒食孔艱乃至食人王聖且仁我民父母忍使蚩蚩墮玆罪罟下車而泣昔嘗聞之民羸且亟寧不憫之王靈在天誕作霖雨膏我麥苗爰及稷黍喬新將命西來齋祓以祈王神如在諒不我遺佑我殘民驅彼蟊賊梁山洛水敢忘王徳謹告

禱汾陰后土祠文

惟神厚徳載物克配彼天立我烝民厥功懋焉汾陰之祠肇自漢氏雩禜禳祈迨玆千防行祠翼翼徧於晉封刲牲薦醴罔敢不丰胡玆三載旱魃爲虐癘鬼逞妖人困痁瘧殘民惴惴曷愬曷依神聽甚邇寧不我哀喬新只奉明命憫玆窮毒陳詞以禱敢徼神福云滃興沛然甘防沃我菽麥爰及秔稌驅彼癘鬼逬諸遐方俾我遺黎式恬以康神佑我民錫玆繁祉我民報祀曷其有已尙享

平陽禱雨文

山西之境薦罹旱災兵民轉徙異鄕委屍溝壑者不知幾千萬人矣喬新受命賑濟來涖玆邦所望五气順布羣黎安生而自春以來雨澤罕敷疫癘大作亡者未葬而存者無樂生之心逋者未歸而居者有逺徙之志惟神徳澤崇深世享禋祀視斯民危急而不救何與謂民之頑悍宜降以殃耶則民已盈其罰也謂官之貪殘獲罪於天耶則不宜遷怒於民也謂喬新無憂國憂民之誠故漠然無應耶則此心之誠可以質諸鬼神也敢願明神悔過敷佑下民沛甘霖以沃焦土驅妖癘以蘇疲民俾生意離離人心熙熙生者有養逋者以歸是則神之惠也謹告

再禱雨文

昔關中大旱張養浩禱於華嶽甘雨如注禾黍自生今三晉之旱不減闗中神之靈應無異華嶽喬新只率吏民齋沐防禱矣云將合而忽開雨將墜而復止豈今之請禱者非養浩其人與喬新𨿽無養浩濟世經邦之材然素存養浩忠君愛民之志而神漠然不答何耶伏望少鑑愚誠賜以甘防轉歉爲穰變沴爲祥俾愁者以喜病者以安逋逃來歸冦盜潛藏則喬新少逭其責而神之靈應益彰彰矣謹告

三禱雨文

山川出雲雨及天下神之職也國家命祀春祈秋報爲民福也惟玆三晉薦罹凶屯臻玆極也亢陽爲虐繼以嚴霜靡康食也嗷嗷遺民徬徨四顧將安適也迨玆三春霖雨不降田龜坼也云方合忽劙劃也檐澑將鳴忽閴寂也嗟孰爲之繄風伯也哀我防獨啜其泣也雩禜禳祈心孔劇也惟神有靈胡黙黙也尙鑑愚忱沛膏澤也鞭雷叱風畎澮溢也俾我百谷秀且實也俾我四民忭且懌也丰年穰穰繄神徳也我民報祀矢無斁也酒嘉牲釃且疈也幽明一理誠則格也洋洋如在毋我咈也謹告

謝雨文

惟玆三春雨澤罕敷嗟我民兵呻吟載途爰率庶官齋沐請禱以祈甘防以沃枯槁惟神畀矜靈貺孔昭雨我大田以滋我苗勾者以萌瘁者以榮秔稌菽麥庶幾用成淸酒潔牲以答神惠尙錫洪禧俾民康乂民旣康乂祝事是承神亦萬年式昭厥靈尙享

平陽祭龍文

旱魃爲祟嘉谷將焦徧禱羣神未獲甘雨惟神變化不測以興雲降雨爲職者爰凖古法作神之象齋戒以禱焉神其誕昭靈貺瀉天瓢以沃焦土宣嘉澤以滌炎氛則官民受賜多矣謹告

禱龍湫文

淸冷之淵惟神之宮藏雲蓄雨有感斯通神飛於天雲行雨施或濳於淵山澤明媚翼翼靈雨在山之巓吏民承祀罔敢後先惟玆晉陽亢旱已極大田如頳靡有菽麥雨暘旱澇實神尸之民死幾盡神胡不哀膚寸之云三日之雨神茍祐民厥施斯溥雷以爲鼓電以爲旗千里之內甘雨淋漓俾我平皐芃芃積黍畀我疲民嘻嘻笑語丰年穰穰敢忘神庥吹笙考鼓以薦腒防謹告

椒邱文集卷二十七

欽定四庫全書

椒邱文集卷二十八

明何喬新撰

廟碑

廣昌縣重修廟學碑

皇帝嗣統攺元之三年夏四月同知建昌府事麻城蕭侯允恭行部至廣昌爰詣學宮只謁先聖先師顧杗桷摧朽圖繪防昧慨然太息謂廣昌名邑耆俊多此出焉而廟學不修殆非我國家崇聖道育俊材之意吾爲郡佐與有責焉敢不以修飭爲己任乃告太守三山謝公仲仁用圖攺作議旣克合侯首捐俸金四百八十銖爲倡於是縣令莆陽葉君茂髙丞晉陽李君拳曁學之師生縣之義民只若侯意或輸之財或助之役奔走奉承以後爲羞乃僦良匠市美材斵石爲礎埏埴爲瓴煉蜃爲灰筮日奏功始事於大成殿黼坐朱幾廟貌孔嚴旁及兩廡拓而大之自羣弟子以及從祀諸儒圖像惟肖前爲正門列以畫戟外惟三門上應靈臺又作先賢祠以祀鄕之先正至於齋捨庖庾之屬欹側者正之陊剝者修之丹雘漫漶者飾之侯往來涖縣躬自督勸眾驩趨之不煩執撲經始於是歳夏六月越明年戊子春三月始考成焉殿廡靚深門闥宏麗多士聚觀以爲他邑所未有也侯帥令佐師儒捨菜於新宮告成事焉教諭桐廬邵君忠訓導英山段君俌湖南王君渙曁學之諸生謂侯嘉惠此邦聿新廟學不可無辭以敭休聞相與伐石置廡下而屬喬新書之喬新竊惟魯僖公作頖宮史克頌焉吳仲庶新潭學王臨川歌之今蕭侯修學養士之勤殆無異於魯公潭守所建立而聲歌不作非闕典歟乃具書其成績於碑而系之以詩以繼頖宮潭學之聲以昭示於來世侯字某以儒發身佐郡有威惠其善政可繼者甚多以非廟學所系故不書其詩曰盱水之曲奕奕新宮孰經孰營蕭侯之功於惟蕭侯民之父母蘇枯齦彊惠澤孔厚華幡彭彭戾於我邦念玆庳陋顧瞻徬徨乃究乃圖乃戒工徒乃卜乃諏爰玆曁塗有伉惟門有翚惟殿丹楹藻棁防諐彜憲我材孔良我役惟時閱歳乃成匪亟匪遲新宮告成祀事孔明毛牷斯疈黍稷惟馨侯升講堂衿佩濟濟或誦或弦亦文亦史侯曰朂哉敬明乃徳厥徳靡修我心有慼諸生拜手侯訓惟休勉焉只服敢遺侯羞麗牲有碑方趺圓首侯之嘉聞百世不朽

建昌府重修城隍廟碑

天下郡邑通得祀者惟城隍之神爲然蓋築土爲城鑿土爲隍凡以爲民之衛焉髙城浚隍固風气扞寇攘必有司之者察民淑慝而禍福之非妙萬物而神者與建昌城隍旴江志謂其神乃漢頴陰侯灌嬰考之於史侯起布衣佐髙皇定天下垓下之戰防項羽東城而誅之遂渡江平吳定豫章諸郡凡大江之西皆侯提戈斬級所立功處生爲元功歿爲明神其理必有然者則司此城隍而廟食無窮者非侯其誰哉廟舊在郡之西北宋紹定四年回祿煽孽郡人聶衛公子述始遷於城南通防門內太平寺之故基元至正壬辰爲羣寇所燬國朝洪武十年知府王偁復建自堂䢐門罔不畢備永樂二年知府潘榮仲因其舊而修之迨今八十餘年棟楹楶棁漸以腐折瓴甓丹堊日滋刓泐成化二年春郡守三山謝侯仲仁謂廟宇傾陊不足以妥靈將事爰諮羣僚下曁有眾相與捐金楮市木石鳩工徒撤而新之易腐折爲堅良革刓泐爲端潔若堂若廡以及三門凡爲屋二十間崇廣有宜文質中度左右司則仍其舊而加圬塓焉又搏土以肖神像琢石以爲神座別創云崖道院俾本廟道士居之肇事於是歳夏四月至冬十二月乃訖功焉侯刲羊豕帥寮屬告成於神闔境民庶聚觀贊頌凡旱澇之變癘疫之興必祈焉報焉禬焉禳焉將事益安靈貺斯勞物不疵癘歳屢丰登侯乃具廟之本末遣耆民胡以榮屬予紀之予惟守土之職神人具依侯自下車以來勤心庶政民旣太和又飭神宇用安其靈所謂惠於神人罔怨罔恫其諸豈弟君子者與乃作迎享送神之詩遺之使並刻於麗牲之碑歳時薦獻工祝歌之以侑牲醴焉是役也贊其成者同知麻城蕭侯允恭通判某推官某董其役者耆民某也其詩曰

神之來兮冷然以風絳旍旖旎兮駐斯宮睠威靈兮有赫敷佑我民兮無窮牲腯兮酒馨鼓坎坎兮瑤瑟和鳴神之所享兮在寅淸我之將事兮在齋明明神旣享兮遲迡風馬云車兮倐何之姑山之顚兮盱水之湄儼神馭兮娛嬉神不我顧兮我心悲家有雞豚兮野有秔稌神惠我民兮俾蕃以庶驅癘鬼兮錫我純嘏春祈兮秋報歳復歳兮敢忘神祜

東平王廟碑

廣昌之東園有祠曰東平王者宋咸淳中縣令朱汝賢所立以祀唐忠臣張睢陽也按史王諱巡舉進士累官眞源令祿山之亂起兵討賊與賊將令狐潮尹子奇等大小四百餘戰屢挫賊鋒後以孤城援絕力不敵以身死之當是時逆胡起河朔蹂躪河華兵禍蔓延幾徧天下而王以區區睢陽扼其衝賊死咋終不敢越而南江淮之間晏然不識兵革者王之功也王之將死也西向再拜曰臣生無以報陛下死當爲厲鬼以殺賊道家者流遂謂王受命上帝爲瘟部帥察民善惡而賞罰焉其說窈蓋不可信然江淮之民慕王之忠烈且信道流之說故所在立廟水旱癘疫必禱焉其應如響東園之祠其一也永樂甲申廟圮於水正統庚申邑民始修復之時先公爲刑部侍郎記之甚詳歳久滋敝天順八年冬十一月予從兄本堅弟喬福曁耆民吳大成居士掲仲雍大覺寺僧道霖等始合眾力而新之中爲正殿後爲寢室前爲飲福之亭越明年夏六月廟成檐楹翚騫金碧絢麗梐枑嚴整劍佩葳蕤耆稚聳觀以爲有廟以來未覩玆盛道霖因予弟喬年求紀其成績夫王之忠烈無以贊爲矣論者或謂王生鄧州死節睢陽其平生足迹未嘗履江南廟而祀之恐非先王制祀之意是不然宇宙間屈伸變化不可測度者神也神之所以然者气也得其气之剛大靈著者則爲偉人發爲忠義之業炳然巍然不幸而死其精爽耿耿者不爲異物澌盡復爲明神無所不之焄蒿淒愴隨所在而著見焉若王是已廟食於玆夫何疑哉初王著神南土號封累加其曰東平威烈昭濟顯慶靈佑王者宋景定元年十一月所封也乃作歌遺之使邦人歌以祀王庶幾飈遊來格降福於民焉其歌曰

桂醑湛兮瑤觴簫鼓鍧兮中庭靈連睠兮未來渺予思兮睢之陽靈之來兮旗纛繽紛駕赤虯兮驂蒼麟霽云先驅兮殿以萬春歆我烝嘗兮穆且欣嗟天寶兮多盤胡騎哄兮闗河昏長蛇在闕兮龍在野悵孰掃兮妖氛靈哀憤兮援戈起彎烏號兮射妖豕北風競兮西日蒼涼力旣竭兮繼之以死身𨿽死兮精爽不亡陟降帝廷兮乘陰陽察民善惡兮下殃祥龍岡之下兮盱之滸松筠蕭槮兮綠陰承宇朝出逰兮暮來歸越千歳兮毋逺玆土屏蟊賊兮驅癘鬼錫我百福兮壽且祉靈之降福兮不那我民報祀兮終古無已

漳州重建道原堂碑

漳州治城之西北有臺屹然曰臨漳實據溪山之勝宋紹熙庚戌紫陽朱夫子守是邦登玆臺而愛之欲築讀書之室不果寶慶乙酉郡守危楨始仿白鹿洞規築龍江書院於臺之下成夫子之志也淳佑丙午郡守方來復於書院之東偏構堂三楹肖夫子之像於其中配以髙弟北溪陳安卿毎歳春秋率庶僚曁邦之羣彥祀焉而顏其堂曰道原蓋取夫子與北溪授受之語也其後邦人復以勉齋黃直卿侑食於堂蓋勉齋亦閩人且嘗講道夫子之門者也迨宋社旣屋書院燬於兵遺址歸浮屠氏惟堂巋然故處歷歳旣久屢圯屢葺然規制隘陋杗棟欹摧有識者憫焉成化四年春正月福建按察司僉事臨江周君守謨行部至漳只謁遺像周覽慨然顧謂知府英山王文同知舒城胡瑉推官南城江白曰昔之思召伯者不忍拔其所茇之棠思萊公者不忍傷其所植之柏玆堂實朱子之明靈攸棲非植物比也傾圮若是是固爲政者之過予司憲諸君守臣也弗亟圖之安所諉其責皆應曰諾相與捐俸以圖新之於是僦良匠斬美材礲堅礎卜日而興役焉君又爲度其面勢之宜且節縮廩餐以助其費爲堂五間其崇三尋有奇旁爲兩齋以處遊學者前爲三門以謹啟閉肇役於是月丙戌至三月朔乃訖功焉像設有嚴繪飾惟煥郡之長貳率諸生曁鄕之薦紳用少牢於堂以告成事焉君屬予書其事於石予惟道之大原出於天神聖繼之至孔子而後集羣聖之大成孟軻氏沒斯道之傳殆絕周子倡之程子和之至吾朱夫子而後紹孔氏之世嫡若黃若陳實羽翼夫子以共振斯道於衰絕之中者也夫功被一時惠洽一邑且屍而祝之夫子與二子有功斯道甚大而漳又夫子過化之地玆堂之建禮實宜之繼自今以往凡登玆堂者瞻梁山之崇秀俯淸潭之渟而致髙山仰止之思興逝者如斯之嘆蓋將有黙契神防於千載之下者乎君由進士歷刑部副郎遂擢今職所至有冰蘗聲其在漳首新玆堂蓋欲風厲漳人向道也系之以詩以告志於道者詩曰

大哉斯道實原於天惇克任之惟聖若賢孟氏旣殂吾道日斁紫陽崛興式纘厥緒乃擥其粹乃防其全若黃若陳與有聞焉道學載明於今爲烈質諸洙泗若合符節淸漳之濵梁山之下掲防妥靈有堂有廡邦人具瞻胡玆摧圮顯允周君載振而起惟堂翼翼惟門將將時時薦祼牲腯醴芳嗟嗟斯道靡古靡今有志於斯盍明厥心咨爾多士來遊來歌匪察匪由爾心式訛

福寧節孝祠碑

古之忠臣孝子烈婦遭時不幸死於所天者代有其人而出於一家者蓋鮮父子同死者古有之矣晉卞壼是也夫婦同死者古有之矣宋趙昴發是也至若忠孝貞節萃於一門若元福寧州尹王公者曠百世不數人焉公諱巴延字伯敬濵之霑化人也起家宣使爲祁陽令調烏程以循良稱遷信州推官數辧寃獄所全活者甚眾至正九年以大臣論薦擢朝列大夫福寧州尹至之日黜姦吏誅元豪覈賦籍均徭役修學宮以教諸生建禮殿以祀先聖福寧翕然稱治尋陞福建轉運副使防盜起徐蔡蔓延及閩羣凶相煽爲變漸逼州境民畱公不得行公乃築壘門募民兵守之嚴候望謹熢燧賊不敢犯十二年秋賊陷寧徳掠羅源勢益張冬十一月賊與建寇合兵來寇公遣巡檢諤勒哲率兵出禦之而命千戶嚴巴延布哈主簿陳文積守西門諤勒哲遇賊於古縣戰敗死之嚴陳懼不敵開門先遁賊突入公聞之亟帥親兵迎戰連鬭數合不利遂被執賊帥坐州治召公詰之公掀髯歷階而升賊叱曰彊盜猶作態耶公罵曰汝本販鹽盜縣官何負於汝而反顧謂我爲盜耶賊怒叱之跪公兩手據地不爲動賊益怒令撻之公詬曰吾爲天子吏頭可斷身不可撻遂死於東門之外立而受刃血出白如乳民哀之哭聲連巷明日賊執公仲子相及其婦潘至相罵曰吾父已死吾豈茍生者何不速殺我當爲鬼以滅賊耳賊忿其言引出斬之潘有殊色賊欲污之時潘產未彌月不可近乃閉之空室不食數日而死寇退民斂公權厝於郭東之佛宇明年公長子楨負公遺骸歸塟行臺禦史余公闕以其事聞命立祠學宮之右而以相與潘侑食焉元末祠燬於火成化壬辰秋八月予行部至福寧耆民林慈等相率請復公祠予因出西門觀公與賊戰處古木櫹槮寒煙蒼然溪流防防有悲咽聲慨然太息想見公之爲人乃以廢佛宇曰般若庵者爲公祠命縣丞劉福介葺其獘陋加之圬塓前爲三門旁爲兩廡繞以髙墉塑公之像於中以相配之而置潘之像於東廡懼瀆也經始於是月甲戌落成於是歳冬十月辛未扁其祠曰節孝邦人請予書其事嗚呼公死於忠而使子死於孝婦死於貞眎卞壼趙昴發蓋似過之是宜祠也乃作歌以遺邦人使歳時歌以祀焉其祠曰

靈宇沕穆兮煙防簫鼓奏兮華鐙明神馭招揺兮何許慘將降兮風泠泠公之來兮駕蒼螭佩吳鉤兮曵絳旗俯故宮兮太息城郭是兮人民非松醪淸兮海錯香巫屢舞兮升公堂子來歆兮婦亦嘗公𨿽死兮嗟何傷一世之短兮萬世之長龍山之顚兮長溪之湄倐而去兮忽而來睠我民兮降繁釐民之承祀兮終古無隳

新城縣重修廟學碑

新城爲縣肇自宋紹興八年割南城之東境置縣治於黎川鎭後四年乃置學於縣之巽隅由宋歷元以及皇朝學宮敝而載新者屢矣治壬子冬十月金壇段侯敏以進士出宰玆邑只謁先聖周覽廟堂兩廡齋捨曁門棟宇欹傾粉繪摧剝慨然欲新之顧歳方艱民方病未暇有作越二年歳丰民樂政舉化流乃謀與縣丞黎君某主簿祝君某及裏居之賢者曰縣令民之師帥兼治教之責焉今學宮頽圮若是殆無以養士而淑民盍思所以新之乎丞簿皆曰是誠不可後也方圖興事邑之富而好禮者胥告語曰吾侯此舉將以納吾民於禮義之域吾曹衣食幸有餘盍助侯成之乎於是義民凃汝謙建櫺星門砌泮池耆民朱時寧甃學前通衢俾行者無渫污之患裏民楊嵩塑先聖像攺造龕座鄧廷璋陶甓甃戟門曁兩廡前陰陽訓術凃汝校建鄕賢祠他若講堂露臺從祀羣賢之像庖廩之房藏書之庫師儒之廨諸生肄業之齋則侯與丞簿二君節縮冗費規畫羨財以成之工善材良並手偕作始事於某年某月某日迄工於某年某月某日旣成像設孔嚴規制宏麗他邑學宮未能或之先也侯卜日用少牢於文廟告成事焉教諭葉君鳳靈訓導陳君某範君某相謂曰昔魯侯作泮宮詩人頌焉文翁興學於蜀漢史美之今段侯修理學宮而寮佐協贊邑之耆彥亦丕應以相其成是不可無紀也乃具其事屬蒙陰丞凃達請予書之予素知段侯康惠明果凡有興作民不勞而事集而達又予族甥也乃詳書其事而系以詩曰

黎川之隩學宮渠渠孰作新之惟邑大夫於惟大夫涖玆百里永惟治本斆學惟始乃咨乃詢乃計徒庸爰新學宮以牖民衷自堂䢐門自殿䢐廡修廣質文罔浮於度長衢如砥髙門有伉泮水汪汪蘋藻其芳侯曰髦士其聽予言修學匪艱懋學爲艱士曰朂哉是訓是履敢有怠荒貽侯之恥日峯蒼山黎水湯湯侯之徳音百世有光

贈太子少保彭惠安公祠堂碑

治八年正月十有三日刑部尙書彭公以疾卒於家訃聞天子嗟悼特贈太子少保諡惠安命官諭祭者再有司治墳塋以葬郡學舊有鄕賢祠大夫君子旣爲公作主祀之其中而國子監丞林君大猷太僕寺丞吳君世騰曁莆人之在朝者相謂曰惠安公一代之偉人宜有專祠俾後學有所矜式乃與其裏居之賢作祠堂若干楹於所居之裏中奉公像左右廂藏祭器遺書而以書屬予紀其事予與公嘗同官且同志者也不敢辭公諱韶字鳳儀世家莆田之涵口自少莊重好學稍長學問該洽議論醇正一時學者皆推重之登天順丁丑進士除刑部山西司主事丁內艱服闋攺廣東司遷員外郎大臣有自他途進者公上書言之坐是下制獄朝臣多捄之者得釋久之遷郎中成化庚寅陞四川按察司副使尋陞按察使又陞廣東布政使中官有家在廣東者公言其恣橫坐是調貴州甲辰擢右副都禦史巡撫南畿召爲大理寺卿未至坐論鎭守內外官貢獻非宜道攺右副都禦史巡撫畿內兼理邊務今天子嗣位召爲刑部右侍郎屬浙西不靖奉勅往平之尋以本官兼僉都禦史整飭鹽法旣還防朝廷以水災求言公請厚根本減役錢正近侍愼官爵上皆嘉納攺吏部左侍郎壬子夏陞刑部尙書明年以疾連章乞罷遂得命致仕初公爲郎官論囚嘗求生之然元姦宿豪𨿽權貴交囑不少貸及居外臺凡大吏貪縱者治之甚嚴而小官誤犯者多所開釋巡撫南畿議者謂周文襄公後惟公可繼之而律己之嚴出納之愼文襄不及也畿內多皇莊其中官典守者往往怙勢病民聞公至憚其嚴肅皆自戢其臨邊督耕戰嚴守備敵不敢窺塞垣爲大司寇有犯罪者參錯訊鞫多所平反嗚呼公以節行文章著聲於時其行已爲政務以古人自期待士君子識與不識皆企慕之然亦不勝憸壬之媢嫉也故屢中以奇禍或下獄或攺官雅知公者猶以爲好名賴列聖仁明卒保全之致位六卿至其歿也贈諡之典祭塟之禮視當時大臣有過無不及焉嗟夫古今忠賢能得此者幾人哉公有二子長濬鄕貢進士次瀚嘉興縣丞皆先公卒一孫曰輔尙幼公之世系履歷之詳具載隧道之碑堂之銘予可略也特紀其志節之大者以昭諸君子尊賢尙徳之心又系以楚聲俾莆人歳時祭祀歌以招之其詞曰

吁嗟夫子兮端潔而好修日孜孜而忘倦兮惟道是求上溯淵源於洙泗兮下絜榘矱於韓歐何厭世之太蚤兮駕鷖而逺遊層城髙寒兮曷足久畱盍歸來兮徜徉故丘壺山之巓兮有蘭有芷涵江之涯兮有魴有鯉丹茘黃蕉兮甘且美素馨黃菊兮香旖旎夫子歸來兮其樂無已撫汝孫曽兮慰我朋友騎箕尾而上下兮稅駕於此采溪毛以薦芳兮酌甘露以當醴夫子不我顧兮我淚如洗歸來歸來兮毋逺桑梓

範氏先塋碑

洛陽之萬安山下宋資政殿學士贈太師魏國範文正公之墳在焉其子將作監簿純佑丞相忠宣公純仁右丞恭獻公純禮龍圖閣學士純粹皆祔葬其間公葬距今三百餘防塋域榛蕪樵牧不禁石麟僵臥宿艸中而甿或墾其隧戶過者傷之成化乙未夏四月公之十二世孫家吳中者曰從規詣巡撫南圻都憲洛陽畢公陳其狀畢公移書巡撫河南都憲江浦張公屬修之公曰噫文正公一代偉人也凡所憩之樹尙當愛防而封植之況體魄所藏乎亟下令正其塋域禁其樵牧且命防政孫君伯大防議蔡君克存副使王君廷秀僉事馮君景陽督守令治其墳因其幽竁甃以堅甓刜其奧艸樹以嘉木繚以峻垣表以綽楔又爲祠三間以爲公子孫歳時拜掃之所於是公之體魄永有攸寧矣從規偕其族兄希紳自吳走洛展省先塋用少牢於祠下以告成事周覽壤樹愴然興感因相語曰先塋榛蕪殆百年圮而復完繄二都憲曁藩臬諸君子是賴不可無識也乃琢石置祠下請予書其事夫公之盛徳駿烈史有傳隧有碑名儒畯賢有論述奚取予不腆之辭哉然嘗論之宋有天下三百年賢相眎漢唐爲多而紫陽朱夫子獨稱公爲第一流人物何耶蓋昔之賢相或功業焯焯而學術無聞焉或文章名世而相業不滿人意若公者可謂兼之矣自漢以來諸儒未有知中庸之義者公當洛學未興首勸橫渠張子讀中庸是蓋灼然知其爲傳道之書所學固已絕出千古矣至其推之於用也居諌垣以謇諤著爲郡守以惠政稱臨邊圉而威震於戎狄晚登政府又欲堯舜其君民以成其先憂後樂之志彼蕭曹房杜以及王寇諸公所建立有是哉宜朱夫子以人物第一流許公也瀧岡之阡以其子之賢至於今毋敢壞況公之塋耶予旣書其事並作迎享送神之歌以遺範氏子孫俾拜掃者歌之以侑牲醪焉其辭曰樊之裏兮洛之滸松楸櫹槮兮有封若斧靈之來兮駐云軿鼓坎坎兮巫屢舞靈宇沕穆兮風泠泠蕙肴香兮松醪淸覽故邱兮增欷菉葹多兮蘭杜零左忠宣兮右恭獻父子一堂兮飫以宴願遲迡兮毋遽旋愴予懷兮淚如霰

右迎神

靈之旋兮杳何方飈馭翩翩兮雲路長衮衣爛兮赤舄幾幾陟且降兮帝之傍天下之山兮白雲泉怨夜鶴兮啼春鵑乘蒼虯兮駕鷖朝出遊兮暮來還靈之在天兮儼若存錫多祉兮啟我後昆曽若兮永承祐春秋拜掃兮奠蘋蘩

右送神

椒邱文集卷二十八

欽定四庫全書

椒邱文集卷二十九

明何喬新撰

神道碑

故榮祿大夫刑部尙書諡康僖陸公神道碑

刑部尙書省庵先生陸公以成化八年秋七月致仕歸四明家居十有七年爲治二年公有疾是歳九月十有四日卒於家享年八十有一寧波府以聞今天子嗟悼命禮部考行易名賜諡康僖翰林院撰祭文下浙江布政司遣官諭祭其家府若縣助其襄事以歿之明年某月某日葬於鄞之西山桃源鄕之原啟夫人婁氏之竁合而窆焉嗣孫仁不敢違喪次從子鄕貢進士坡奉夏官郎中同邑洪公子經所述行狀至京請吏部左侍郎彭公鳳儀銘其墓右侍郎雲間張公時敏爲之傳而以隧道之碑屬喬新蓋三人皆公故吏也喬新辭曰康僖公朝之耆徳宜得當世有徳有言者銘非小子所能稱坡泣而言曰子先公所器重且知先公行治最詳敢固請喬新不獲辭乃敍而銘之公諱瑜字廷玉姓陸氏本顓頊之子陸終之後代有顯者宣公防以文學謀猷相唐中葉公實其裔也宋有諱升之者提舉兩浙鹽課徙居慈谿歷五世至諱元者又徙鄞之月湖西裏公之髙祖也故今爲鄞人曽祖諱義元臺州千戶祖諱睿考諱應吉再世不仕皆以公貴贈資政大夫刑部尙書母陳氏繼母黃氏皆贈夫人公生於永樂己丑八月晦聰悟夙成稍長從鄕先生孫尙珩習舉子業有聲場屋弱冠登進士第奉使湖南徵發海艘水手柁工率禮愼法無毫髮詿吏議丁繼母憂服闋除刑部山西司主事時郎中仲閔爲之長知公爲偉器每舉洪武永樂間法比沿革告公且曰子他日必大用不可不知國朝舊典也故公於律例條格究心焉及公大用每舉仲君之言戒勵屬官差盤內帑貨幣勾較精密中官無敢欺隱者遷廣西司員外郎正統九年歳旱英宗皇帝慮天下獄多寃勅公往淮揚蘇松等十七郡審錄系囚公防錯訊鞫務求其情廬州大家僦匠構居室供饋甚薄匠恨之以裏諺有丁倒戶絕之語乃以丁揷蒜瓣中置於梁間主翁得之執匠訟於府府坐魘魅當死公言律法造魅符書咒詛者以謀殺論揷釘蒜中非符書亦無咒詛法不當死坐匠他比其平反多此類諸郡系囚得釋者三百餘人攺從輕比者又千餘人大司寇金公語寮屬曰陸員外克體朝廷欽卹之意矣遷貴州司郎中丁資政公憂服闋攺四川司郎中景泰三年陞山東布政司右布政使齊魯薦饑貧民相率持杖發巨室廩粟前使坐以彊劫當死者三十六人公曰民苦饑攘粟以延殘喘耳攺坐白晝搶奪而三十六人皆不死河決張秋朝命僉都禦史徐公有貞塞之徐公諉公督其役時工匠集者數萬公爲設方略編荊爲筐實以土石沈而築之水患遂息尋轉左布政使天順二年冬以李文達公薦徵拜刑部尙書及廷謝英廟見公奏對洪暢進退雍容語左右曰刑部得人矣公久居法曹練達國家典故凡有大獄屬官不能決者質於公則曰某時某所犯類此退索故牘閱之年時無少差者時錦衣衛指揮門達怙寵作威宏農衛卒誣指揮李斌與其弟健謀反事下達鞫之達煆煉以爲反狀已具奏請防三法司審問眾相顧莫敢異論公獨言其寃達怒語侵公公曰法司所執者祖宗之法耳吾何敢捨所執法枉人以滅族之罪耶達不從譖公欲出反者上知公無他曰彼欲重愼耳及奏上誅止斌兄弟而免其妻子曹欽反武夫希功者執其佃人送官以爲逆黨凡數千人公從容語都憲李公曰欽之反起於倉猝佃人相去或數百里安得與謀公柰何使數千人無辜而死並籍其家耶李公以爲然於是佃人皆不坐上素重公或獵近郊或遊上苑輙召公從行禮遇優渥憲宗皇帝初開經筵公與羣卿侍講有白金文綺之賜成化三年夏尙書九載滿上疏乞致仕上曰卿才識老成朕方倚任所辭不允復任五年忽感風疾甚劇上遣中使臨問禦醫療疾賜以酒米食物疾少間復乞致仕上不允特免朝防仍理部事越兩月疾復作又上疏懇求謝事上乃許之辭之日賜寶鈔千貫公抵家以泉石詩酒自娛別號鑑湖後逸聖慈仁壽太后徽號禮成推恩致仕之老進公階榮祿大夫榮祿階一品非奉特旨不授公所被蓋殊恩也惟公端亮而有容寛裕而有制觀其容止醞借進趨安雅知其爲有徳者也爲刑部尙書十有五年其明習法令如漢薛宣而無煩碎之失其練達典章如漢胡廣而無與世浮沈之譏其能斷大事如唐姚崇而挾數獻諛有不爲也屬官賢者禮之如賔友其險且暴者馭之甚嚴及其攺過則坦懷待之不追咎其旣往人以是徳之門達素與公不合及達敗言者欲寘之死李文達訪公公曰達典制獄任情輕重不可謂無罪然視紀綱馬順則有間矣文達然之達卒得不死都禦史寇深暴戾自用每防審罪囚彊辧巧詆眾無敢違者公徐一言據理正罪深不覺自詘先娶王氏贈夫人後娶婁氏封夫人皆先公卒側室李氏潘氏一子埈國子生早卒無子以從孫仁爲嗣女一適同邑袁孟慤尙寶卿宗徹之孫也所著有笑苑秋臺稿藏於家初先冢宰爲刑部侍郎公與廬陵蕭文昭公皆爲先公所敬愛曰廟堂之器也其後公爲刑部尙書文昭爲南京刑部尙書世以先公爲知人銘曰

昔在英皇治底丕平眷求哲人式典祥刑哲人伊誰惟康僖公有學有文有徳有容始官郎署克著茂績繼典東藩賢聲孔赫皇曰汝來作朕士師惟玆臣庶汝其於治公拜受命克明克恭弼教棐彜俾協於中孰疑不辧孰寃不直彼暴且慠公以柔克憲考嗣服率謀從徳只迓天休繄公之績公曰老矣乞臣之骸惟聖眷畱久乃許歸公𨿽歸休恩眷不忘一品之階卽命於鄕壽登八旬爲國黃耉逝從二聖陟降左右公則逝矣悠悠我思欲考公徳眎此穹碑

太子少保都察院右都禦史贈榮祿大夫太子太保朱公神道碑

成化二十有一年夏六月太子少保都察院右都禦史朱公以疾不能朝憲宗皇帝命太醫視疾中使賜酒米撫慰甚厚秋七月十有二日公卒於時雍坊之第事聞上嗟悼詔贈公榮祿大夫太子太保又命中使賜楮幣萬緡爲喪費給驛舟歸其柩於家有司爲治葬事自聞喪至窆皆遣官諭祭明年冬十有二月某日葬公於其鄕髙坡之陽卒後四年公之子守蒙奉今南京禮部尙書黎公所述行狀詣予拜且泣曰先公之歿荷先帝寵光哀榮兼至矣惟是隧道之碑未有文懼無以昭示於後知先公者莫如先生敢泣血以請蓋公布政福建時予方佐閩臺及公典憲內臺予亦入佐秋官辱公知愛最深誼不可辭乃敍次而銘之按狀公諱英字時傑郴之桂陽人也曽祖希尹隱居不仕號竹園處士祖攀麒廣西陽朔主簿考思諫亦不仕及公貴祖若考贈資政大夫都察院右都禦史妣胡氏贈夫人公少孤母夫人鞠而教之稍長遣入邑庠爲弟子員克自砥礪有學有文登正統乙丑進士第大司馬鄺忠肅公深加器重曰吾鄕老成凋謝殆盡負重致逺者吾於子有望矣擢監察禦史激揚有聲十四年處州賊葉宗畱反其黨周明松等四出剽掠朝廷慮其與閩寇合遣公與中官分守要地公榜諭脇從示以禍福降者甚眾又以計生致明松等數人械於慶元諜報賊首黑面大王領眾三萬來劫明松等中官大懼欲走公不可卽令所司誅明松等屍於市賊聞之逡巡遁公乃募壯勇據阨塞逺斥堠民賴以安賊平還京都督汪全以戚畹之貴縱家人奪民田公與諸禦史劾之景皇帝責全而歸其田於民中官姚廣單增怙寵恣橫公又率同列劾之皆抵罪防有獻議易皇儲者召羣臣入議公與給事中林公季聰上書力陳不可由是牾執政意俄有詔風憲官被告訐者皆外補公上章極論其非執政益忌之尋遷廣東布政司防議嶺南寇亂之後閭巷蕭然公撫凋瘵招流亡寛徵斂理寃滯民用蘇息姦民避役者率投司府爲卒主者納其賂而庇之多者百餘人少者亦七八十人公痛革之怨毀不卹也又立均徭之法等其貲產厚薄以輕重其役吏民稱便峒蠻爲亂公撫之不聽乃進兵之其黨棄賊先降者百餘人大帥欲悉誅之公力持不可誅首惡數人而已英宗皇帝旣復辟凡諍易儲者皆得優賞公嘗至京林公已遷都憲語公盍自陳吾爲之證公曰向日之言吾職耳豈覬後福耶卒不自言君子韙之都憲葉公與中巡撫兩廣其治法徵謀與凡興革予奪之宜多諮於公兩廣合兵賊葉公屬公督察姦獘先是防將範信以兵防大藤峽信利虜掠馳至廉橫間誣宋泰永平等鄕居民皆賊黨屠戮殆盡至是又欲並進城等鄕屠之以爲功公力爭其非辜且遣間使請葉公亟班師諸鄕民始免屠戮之慘又有告廣州半湖堡民謀亂議者欲遣兵屠之公知其寃又力爭以免潮賊羅畱寧等寇掠郡縣公奉臺檄討之官軍執脇從者欲盡戮之公曰良民也諭而遣之又別置營以處被掠女婦兵罷訪其家歸之蓋公屢破劇盜誅止其魁脇從賴以全活者不啻萬人巡撫上其功遷本司右防政且賜防段寶鏹丁母夫人憂解官歸居廬三年恆蔬食一日偕親族省墓渡溪有巨魚躍入舟因取以薦人謂孝誠所感服闋攺陜西防政固源熟羌滿四反朝命都憲項公忠率兵討之項公檄公督饋餉凡用兵方略悉以訪公曁賊平公之謀畫居多成化五年陞福建右布政使福建八郡歳輸大靑大綠非土所產常厚價買諸他省吏並緣爲姦靑綠一斤至科銀十餘兩公減其三之二擇屬官廉能者總收之買以輸官民免科斂提督市舶中官死鎭守太監分其餘貲遺藩臬公力辭不能郤乃受而輸於官八年遷陜西左布政使十年春陞都察院左副都禦史巡撫甘肅公首陳安邊十事大槪欲練兵積糧興屯田柔諸番皆切於時務又陳十事如徙諸戎簡貢獻謹烽燧防間諜亦常慮所未及又遷拔偏禆授以閫職如王璽劉晟後皆爲名將上以兩廣久困於兵命公總督軍務兼理巡撫兩廣用兵以來戎帥喜邀功每有小寇輙張大賊勢覬用兵得成其私公深知其獘下令撫緝猺獠各安生業約飭將士寇來在吾不許輒進兵諸峝氓有倡亂者購首惡誅之而釋其黨田州知府岑溥與其叔恩平知州欽內屬久有頭目黃明者烝溥祖母而離間其叔侄刧眾以叛總帥請用兵公曰何事於兵吾將使岑氏送其首耳乃遣間使密諭欽誅明以雪家門之恥欽感泣遂斬明父子傳首軍門他如天河荔浦潯瀜間皆巨盜巢穴莫不畏服乞供職貢事聞上賜勅褒諭陞右都禦史食從一品俸交趾侵老撾連歳戰爭眾疑其謀入寇勅詢公處之之宜公奏曰交趾蕞爾小國不過與老撾爭地耳遣使諭之彼當悔悟不可輕用兵上用公言交人感愧上表謝罪且貢方物兵部尙書缺廷臣薦公補之上以兩廣民夷方安公政不果用公居兩廣幾十年上念公久勞於外乃召入掌臺事公又懇辭上曰卿才識老成練達有年宜勉副委任乃就職未幾六載考績上遣中使賜公羊酒寶鏹尋加太子少保防有星變詔求直言公首陳八事多人所不敢言者上皆納用及公有疾予適奉勅賑饑晉陽公聞予遣使奏事召至寢室手書勉予大略謂民饑盜起可憂賢者所當努力無一語及私時公病已亟字半不成越二日而公歿嗚呼豈非所謂忠愛之心斃而後已者耶公平生好學政暇手不釋卷所著有澹庵紀年誠庵奏議認眞子集凡若干捲娶胡氏封夫人子男五曰守孚刑部郎中曰守頤曰守謙曰守蒙鄕貢進士曰守賁縣學生女四千戶葛勉冠帶義民宋志淵縣學生歐守雄其壻也一蚤卒孫男十四玭瓏皆國子生瑯珙瑭璋皆縣學生瑺珷瑤璵璠珣瑞瓛皆未仕孫女五嗚呼公有宏裕之度有通敏之才有剛介之操蒞官所至皆有赫赫聲至於誅剪羣凶而全活脇從者以萬計人尢以爲難惜夫宦轍所歷多在外服不克究其用晚始還朝而公已老矣然觀其所就非所謂名世者耶予旣論次其事系之以銘曰

於昭皇明克配於天天維純佑賚以忠賢粵若朱公維邦之傑出入臺省有勞有烈爰初筮仕憲度是司儲宮之議抗言靡隨乃參名藩敷徳釐政蘇枯薙彊小大胥慶乃都方伯政尙中和盜遁姦革黎民頌歌逖彼河西外控戎羌節鉞往蒞相率來王嶺海之陬蜑獠攸聚畏威懷徳稽首承敍帝曰來歸掌我邦紀嘉謀嘉猷用弼我理立朝謇謇帝方倚毗胡不黃耉天遽奪之寵祿光大世則多有孰克如公哀榮終始髙陂之原桓楹峩峩石可泐也公名不磨

資政大夫刑部左侍郎曽公神道碑

治四年春正月十有五日刑部左侍郎曾公以疾卒於家吉安府以聞聖天子嗟悼特命江西布政司參議李魁諭祭工部主事張瑺營葬費皆官給時公致仕十有八年矣公之子防奉翰林侍講劉君景光所述公行狀請予銘其神道之碑適予致仕將南歸謝曰公未葬也姑俟葬而圖之六年春正月六日夔等葬公於縣南小馬坑之原夔旣釋服又詣予家中申前請乃敍而銘之公諱翚字時升世居泰和之上模曽祖徳榮賢而蚤世祖存吾考忠良再世不仕而以徳義聞俱以公貴贈刑部左侍郎妣劉氏繼母郭氏俱贈淑人公幼穎敏嗜學書一過目終身不忘稍長習舉子業援筆數千百言立就鄕閭爭延請爲塾師宣徳壬子以書經中江西鄕試明年防試中第二名廷對賜同進士出身觀政工部奉部檄往陜西治永興王葬事規畫有方事竣如期藩臬故舊餽遺悉拒不受歸謁少師楊文貞公文貞知公拒餽事大加奬慰除刑部山西司主事公治獄證逮訊鞫務求其情老於法家者自以爲不及丁父憂去服闋攺刑部浙江司正統七年海寇作亂沿海衛所多以無備僨事英廟命戶部侍郎焦公往飭兵備焦公奏以公從行凡將士有罪者悉屬公治之而守戰方略一惟公言是用及還焦公語朝士大夫曰曽主事有猷有爲可大用也文貞公聞焦公言亟欲薦擢會薨不果九年陞陜西司員外郎大司防金公濂以諸司奏牘浩穰命公典之獄有闗權貴者諸司或局蹐不敢治金公常以屬公公無所左右一斷以法由是賢聲益著秦府誣奏巡撫都禦史陳僖敏公私於樂婦朝論疑駭公逮樂人治之立得其情遂劾奏者妄而白僖敏之誣尋陞湖廣司郎中時有例方面有缺命大臣各舉所知先公時爲吏部侍郎素知公賢遂以公薦陞廣西布政司右參政廣西租賦多逋徴督苛急民不堪戎伍逃亡而冒支糧餉如故公乃稽逋租之籍諭令漸輸戎伍實數停其冒給繇是邊儲漸充思眀土官知府黃銶與都指揮黃鈜族兄弟也鈜殺銶父子詐言爲盜所殺獄久不決公奉臺檄會勘鈜以黃金二十斤賄公請緩其獄公拒不納具奏其罪會鈜以陰謀得脫且徴用之眾爲公危公自若也太平府與交趾鄰永樂中運鹽以餉徵交之師及兵罷鹽畱太平者歳撥民丁看守民苦之公曰樹已生於鹽倉消耗多矣柰何猶累守者耶具奏以鹽折俸而罷遣守者民皆歡呼丁郭淑人憂去服闋攺河南時淸軍禦史務多得軍以補伍公與共事嘆曰兵民異籍豈可誣也有可辧者輒爲辧之防言事者謂天下多寃獄請委官審辧河南以屬公精察詳審多所平反英廟復辟公來朝因言每歳兌軍糧運至臨淸倉復出兌軍出納多獘乞攺水次交兌爲便上允所請至今行之南陽諸縣多流民眾議一切驅逐人情洶洶公曰彼不過避役耳急之且變生遂與巡撫協謀止之眾乃安天順五年陞山東右布政使所居官署相傳有妖前任者不敢居公居之不疑旣而妻子沒於署眾因勸公他徙公曰死生命也妖何能爲山東舊苦塞河之役又薦罹水旱公殫心賑卹凡河役所需多方區畫不以煩民曹州姦氓有指民新墾田爲無糧者以獻戚畹部使者檄公丈量公曰舊令許民墾荒永爲世業今欲丈量起科得無不可乎部使者深然之遂止成化元年轉河南布政使河南人皆喜曰吾父母來矣荊襄盜起公念朝廷出師徵討必道河南預命郡縣儲糧餉具茭芻兵至給之民以不擾歳饑民缺食而賞軍需銀數萬兩公私無所措公防計開封倉糧甚多乃出官糧百餘萬石平價糶之饑民賴以濟而軍賞亦無缺四年陞刑部左侍郎仍給從二品俸明年憲廟命公巡視浙江許便宜行事公徧歷郡縣問民疾苦考吏治得失庶官以不職黜者數百人皆以爲當所旌異者如何宜李嗣阮勤劉喬等後皆爲名臣省重役減官租讁姦吏禁刁訟局匠死絕者減其歳造之額銀場礦絕者停其歳輸之課官司冗濫者革之巡徼當設者增之民皆稱便逾年乃歸中貴怙寵殺人事覺公具奏逮治奏上不報眾爲公危之越三日奏下卒從公請部臺科道皆吐舌以爲難九年公自陳老疾懇乞致仕上念公實多病許之及辭特命光祿寺賜宴公旣抵家絕迹不至城府每風日淸美徜徉泉石間歌詠以自適巡按藩臬議歳撥皂四名送公家供役公辭不受防有詔文臣致仕者五品以上進一階廉且貧者給半俸有司以告公奉例進階資善大夫卒辭俸及得微疾子孫侍者覺稍異問所苦公笑曰吾今日得正而斃矣誦曽子啟手啟足之言溘然而逝元配蕭氏封宜人贈淑人繼室亦蕭氏次室髙氏子男四曰莊六合縣學訓導曰慈蚤卒曰夔縣學生曰藎未仕女二長適陳琪次適蕭乃匡孫男五長慶福建布政司都事次縣學生次序次磨次廣女三曽孫男六南冋同岡甫女一孫男二戩戡女一嗚呼公廉愼君子也淸臒若不勝衣及其有所執萬夫莫奪不可以禍福動也自入仕以恬退自守深恥奔競爲郎中時或語以一造大臣門公卿可立致公笑而不應其執法未嘗少徇或謂非保身保家之道公曰吾所知者法耳他非所卹也公之位不滿其徳故施於用者不盡所蘊然所謂古之大臣者公無愧焉公別號省軒晚更號龍坡居士所著有龍坡集系之以銘曰

維公先世肇邦於鄫迨其季葉去邑爲曽子孫南遷丕顯亦世實生名卿卓哉偉器爰初幼學道藝是勤發爲文章繅借彬彬乃領鄕書乃登髙第羽儀曹官屬鷞鳩氏民有不谷自罹於刑公心仁卹惟求其生乃佐名藩遂都方伯邕桂汳齊咸濡沛澤皇有恩命俾佐士師不縱不苛嫓美臯夷寵眷方隆遽求謝事從容嘯詠文水之涘嗟時大臣有卿有公哀榮之典孰與公同曷克承玆亦惟公徳其徳伊何廉惠正直隧道如砥穹碑峩峩淸風懿行百世不磨

中憲大夫都察院左僉都禦史髙公神道碑

成化二十一年秋九月十有九日都察院左僉都禦史髙公以疾卒於家有司以聞憲宗皇帝遣江西布政司防議林同以牲幣諭祭焉公卒之三年爲治元年太子太保兼兵部尙書余公請於朝謂公居官以廉愼稱且有平閩寇功宜命有司爲治葬事今天子允其請特命有司治其塋域於縣之某山之原公之子鵬卜以是歳某月某日葬旣詣闕頓首謝乃捧監察禦史鄭君惟桓所述公行狀詣予拜且泣求銘公隧道之碑蓋以予與公同薦於鄕同官於朝而鵬又嘗從學予弟喬壽知公最深故也予辭不獲乃敍而銘之公諱明字上達世家信之貴溪其先有諱仁者仕唐爲福建觀察使寔公逺祖諱觀仕宋爲國子學錄以道學鳴作桐源書院以淑其徒曽祖諱元祖諱則銘再世不仕皆以端厚稱父諱吉昌以公貴累封中憲大夫都察院右僉都禦史母鄒氏累封恭人公自幼以孝聞年十三恭人病甚公焚香吁天請以身代又刲股肉投粥中恭人食之頓愈稍長補邑庠生篤學不勌爲文以理爲本不爲浮艷之辭景泰庚午領江西鄕薦明年登進士第試政都察院未幾擢山東道監察禦史彭城李茍等苦官吏貪暴訟於朝事下禦史臺時越訴者例謫戍邊公奏曰謫戍之例爲妄訴者設茍等訴不誣法當杖康定皇帝從之因著爲令村氓趙釗等爲訞言吏欲居功執其黨數十人誣以謀反獄上公曰此愚民處以訞言足矣又致其反何刻也由是其家屬皆獲免巡按河南黜污暴誅凶頑風聲凜然郡縣寃獄吏不能讞者悉爲辧之黃河南徙民耕其塡淤者畆收數斛吏議使民計畆輸稅公不可曰河徙不常異日平陸復爲巨浸耕者何以供稅議者乃止及還朝適邊報沓至公奉勅督邊餉人皆趨令靡後期者都禦史寇深剛愎自用屬官少當其意者尢忌江右人獨於公敬愛無斁凡大獄大政惟公言是聽章疏當上者俾公具艸焉英宗皇帝旣復位天下藩臬郡縣百司來朝監察禦史趙銘等劾其罪而彈文出於公上怒其觸諱命中官詰艸奏者眾懼莫敢對公毅然曰彈文實出明手銘等無與中官入白之上顧左右曰賢禦史也釋不問忠國公石亨以擅權得罪言者劾其不軌上命公與錦衣衛指揮門達籍其家公語達曰亨非有反謀其僮僕不當從坐達然之遂同以實聞得免者四十餘人尋陞大理寺丞凡獄情矜疑者防錯訊鞫多所平反憲宗皇帝嗣位遷南京都察院僉都禦史時南臺以去輦轂逺憲度稍隳而百司亦多自恣公振風紀明法令痛斥庶官之貪暴者南都肅然防淫雨彌月公上章言此皆陽防陰盛之徵宜修徳以回天意上嘉納之衺民販私鹽者縱橫江上商旋幾絕勅公之公遣南臺禦史顧以山戴琥往捕授以方略擒賊首九百餘人長江以淸行舟無阻公念二親老連章乞致仕未允又三疏乞終養上乃許之居無何二親相繼逝執喪哀毀幾不能生戊戌上杭盜起凶焰日熾詔起公於家攺左僉都禦史賜勅許以便宜從事公力疾而行至則先掲榜諭之賊恃險不服乃遣兵搗其巢穴馘其渠魁撫其脇從又以上杭之溪南裏實盜淵藪乃析爲永定縣以統釐之於是汀漳之間晏然公以寇平又上章乞歸上憫公久勞瘴鄕乃許謝事旣歸絕口不談官府事惟與子弟及縣之俊秀講論經史而已給事中虞瑤太學生袁慶祥等皆上章乞起公用之然當道多與公不合者故卒不用公生於永樂壬寅十一月二十五日至其卒得年六十有四娶徐氏初封孺人再封恭人側室吳氏子男三長鸞蚤夭次卽鵬邑庠生季曰鴻女四適張畱塤周佩珩宗室輔國將軍宸渠其一則適禦史惟桓卽狀公行者惟桓蚤從公學故公以女妻焉所著詩文散軼惟終養錄徵閩錄安宅錄傳於家初公奏乞歸養曰無才一宜退有疾二宜退親老三宜退故自號三宜及自閩歸語人曰國家有事宜再起事已宜再退更號五宜臨歿索筆大書曰平生無一事欺天至死全百骸歸地命鵬掲於柩前嗚呼公之爲人兩言盡之矣銘曰於赫髙氏維信聞家爰初學錄樹徳振華顯允中丞克紹厥祉允哲允文乘時奮起乃擢禦史玉斧鉄冠風節矯矯嚴而不殘乃丞大理平反庻戮漢有張於公繼其躅乃陟南臺憲度是宣薙荒狝獷畿甸肅然函封亟上曰有老親俾歸終養繄帝之仁閩有狂猘狺狺吠噬帝命起公俾往督制威以戡虣信以招攜曽不逾時羣丑以夷功成不居返我初服勇退之節士論攸屬謂公未老尙其起之胡玆長逝奄莫予追嗟嗟中丞位不滿徳考其行治惟時之則髙墳巋然信溪之濵勒詞穹碑式昭後昆

椒邱文集卷二十九

欽定四庫全書

椒邱文集卷三十

明何喬新撰

墓志銘

明封奉政大夫刑部郎中陳先生墓志銘

始余爲秋官郎同官者幾七十人予獨愛郎中連江陳君廷儀之賢遂定交焉詢其鄕人則聞其父梅軒先生卓行姱節爲鄕望人乃知廷儀之賢蓋得於庭訓也旣而廷儀謝事歸養而予出佐閩臺每按部連江必訪廷儀因得拜先生其家目其貌耳其言益信先生爲賢成化癸巳春正月己亥先生以疾終於正寢廷儀以書告予曰先君與子嘗有一日之雅今不幸棄諸孤幽堂之銘敢以諉子予不敢辭乃敍而銘之先生諱文亮字景明梅軒其別號也其先有諱夷實者家光之固始仕唐累官節度使封郡王子翿累封房國公廣明之亂房公從王審知入閩始家福唐至檢覆使懷粲又自福唐徙連江曾祖諱遂祖諱子安父諱蓍皆不仕母賴氏先生在𦇤褓七閱月而孤賴劬躬守節字而教之七歳從鄕先生陳師中學頴敏過人年十有一賦述懷詩有奇語見者嗟異事母至孝承顏養志務得其歡心獲一美味必懷歸進其母不敢食母嘗有疾危甚醫罔功先生每夕泣禱北辰願減己年以益親壽又嘗糞以驗其苦甘已而果瘥人以爲孝感正統己巳寇起沙尢鄕人多委其骨肉負貨寶而走先生獨負母登舟曰茍吾母安矣貨財非所顧也母歿哀毀幾殞生葬祭一以朱子家禮從事性好學自經史諸子下至陰陽地理遁甲星卜句股之術靡不研究尢工於詩每與鄕之名士鄭時悅李景東等倡和於山霞水月之間其警句士林多傳誦焉俗產女必卜諸日者或言命乖卽溺之先生憐之有來卜者則曰吉爲推支幹旺相以佐其說所全活甚眾先生以養親不仕訓諸子力學以無隕先業及廷儀登進士第擢刑部山東司主事詔封先生如其官廷儀遷奉政大夫廣東司郎中又以其官階命先生兩被命書褒寵備至而先生澹然居鄕益以謙愼自持或以橫逆加之未嘗與校由是無賢不肖咸欽而愛之先生生於洪武辛巳十一月二十三日至其卒凡得年七十有三以卒之年十一月壬寅葬邑之光臨裏臨槎山之原配林以子恩累封安人子三長宇淸前先生十一年卒次鴻漸廷儀其字也年三十有九卽謝事家居次慶源前先生四日卒孫男八長謙光爲邑庠生次谷香楨稜和秿孫女七皆嫁士族嗚呼先生以孝事其親以學植其身以義方成其子可謂賢也已銘曰

隱以求志學匪爲名淸也如陵而有章綬之榮通也如放而無富貴之情惟義之蹈惟徳之成槎山之陽有竁琢詞貞石永昭厥聲

兩浙都轉運鹽使司運使李公墓志銘

公諱慶字積善世家沔陽之景陵曽祖諱誠祖諱文旻皆隱居不仕而以長厚稱考諱旺以公貴贈奉政大夫南京禮部儀制司郎中妣楊氏贈宜人公明允淵塞得諸天賦弱冠補邑庠弟子員讀書綴文或竟日不越戶限同捨生或舞智欺之公一應以誠若不悟其欺者久之自愧服由是長者愛少者敬皆曰李生君子也以久次升南廱其持已接物如在邑庠時六館之士皆重之正統九年夏六月擢建昌府同知公在官視其民猶子治官政猶己私事同官督民賦者慮愆期爲己累每歳十月輒督之期防嚴急民以爲病公嘆曰十月江南收獲時也柰何遽責其輸賦耶乃下令曰賦當輸京者期臘月畢當畱縣者期正月畢民聞令大喜輸者麇至罔敢後丁父憂去民挽畱不得追送出境而後返服闋攺南京戶部浙江司郎中南都糧餉自兩浙輸者十之六同官以浙多巨室凡朱墨楮筆裀褥之事皆責輸者供之公旣視事一切罷之輸者歡呼尋丁繼母憂去服闋攺南京禮部儀制司郎中南畿諸郡歳進表箋例送禮部轉以上聞姦吏需索百端或指摘防畫之訛以求賂公悉禁絕吏縮手不敢動陞浙江都轉運鹽使司運使兩浙鹽利爲他運司甲巨商豪賈投券者踵相躧於庭前此爲運使者交通商賈富及僕公至官嚴簿書時出納絕請謁有持券請鹽者按歳月先後給之權貴請托皆謝絕不顧在官二年歳課三倍他使天順七年春公以老乞致仕歸至姑蘇疾作卒於舟是歳七月十九日也家人以其喪歸以十二月十八日葬於縣之方樂村諸葛嶺之原先娶蔣氏贈宜人繼娶莊氏封宜人一子萬鈞後公二年卒女二嫁同邑魏綱王瑜孫男二曰漢曰淸孫女三公與人交久而益篤聞其喪則爲位哭之其居官廉俸祿所入多以賙宗族故舊之貧者日用不給則貰貸以繼之其爲運使布衣蔬食處之澹然或譏其處脂膏中不能自潤公自若也歷官幾二十年所居第宅茅屋數椽田園不增尺寸歿之日妻子無以爲喪嗚呼賢哉初公佐郡時予爲縣學生公禮遇甚厚公爲儀部郎中而予爲主客主事相得甚歡及予爲湖廣布政使則公歿且葬久矣淸以莊宜人之葬來乞銘乃敍而銘之其詞曰

漢江南滙古竟陵五華三澨儲精靈稟和孕秀爲時英雅度恢恢碩以宏出倅大郡子鰥惸入佐司徒均輸徵南宮典禮秉寅淸鹺臺敷政廉且明滉晏未敢擅休聲溘然化去乘雲軿葛嶺有竁何我最其迹志扄百世有考徵斯銘

灌縣令黃君愈明墓志銘

嗚呼此吾亡友黃君愈明之墓愈明負奇气恥脂韋媕婀慨然欲以功名自見每日誦曰爲公卿而無稱不若爲令長而有名其爲灌縣令思自振拔尢卓卓有能聲然竟以誣構去抱憤而死悲夫愈明諱鑑世居廣昌之白水曽祖某祖某再世不仕考希古爲邑庠生與先冢宰友先公每稱其賢母掲氏愈明少卓犖不羣讀書務泛覽恥守章句年二十三補邑庠弟子員始從貴州按察司僉事李叔義讀春秋發爲詞章明辧可喜屢赴鄕試輒不利久之升南廱補上捨生南都賢士大夫皆樂與之遊待選銓曹當路多知愈明者眾謂愈明必爲好官得展其所蘊及除灌縣令愈明頗不懌予解之曰子忘他日之言耶爲百里宰得行所志矣胡爲不懌耶愈明憮然曰吾過矣子言良是也卽赴任灌劇縣頗號難理愈明誅姦吏鋤豪民數出猛政姦豪惴惴皆憑城社自庇愈明擊搏搜薙無所忌期月境內稱治家素富在官俸祿之外無分毫取於民上官皆稱其廉能防政馬公徳良防議謝公維章僉事王公元哲尢重之待以殊禮凡政有他吏不能辦者一以屬愈明縣有憸民與倉官爲姦盜軍儲以千計事覺藩臬二司皆檄愈明覈其實愈明鉤較按覆具得姦狀倉官懼以白金五十兩賂愈明蘄少緩其獄愈明持不可封所賂送司倉官恨之誣愈明嘗以他事納己賂嗾其子訟於藩臬諸公素知愈明笞而遣之其子又訟於巡按禦史禦史受其狀諸公白禦史曰黃知縣廉能吏寧有是耶禦史疑未決防禦史有故人犯罪按察司寘諸法禦史怒曰吾不能庇一故人藩臬顧欲庇所私黃知縣耶卽逮愈明從卒治之鍛鏈成獄簿責愈明愈明不勝侵辱自誣服諸公知其寃密語之曰汝實無罪盍訴於朝乃如京師自陳寃狀事下都察院寢弗理愈明素剛益悲憤已而感疾乃歸就醫抵家而卒時成化七年六月四日也嗚呼可哀也已愈明初娶張氏再娶掲氏皆無子又娶張之女弟生三男二女男曰璿曰璣曰瑾女曰玉溫嫁東園吳弁曰玉潤嫁玉田掲濬成化九年正月乙巳其兄愈敬與璿等葬愈明於監南裏之古源圍旣葬愈敬泣謂予曰吾弟與子遊最久今不幸死矣願銘其墓以慰吾弟於地下予亦然乃爲之銘曰

驥也馽之使守閭鷖也詆之以爲烏天道之爽兮徒灑涕而疾呼相彼險詖兮享玆遐福正直是持兮顧罹於毒吾將問天兮天蒼蒼莫予告古圍之源兮室子毋怨尢兮是妥是寧欲白子心兮眎我之銘

義民曾君汝勵墓志銘

嗚呼汝勵吾鄕之望也始予家食時汝勵與大村李君斯行白水黃君愈宣愈敬皆以富而好禮蔚爲鄕望及予爲河南憲使便道過家訪鄕之故舊則斯行汝勵皆已物故矣予悼耉老成人日漸殂謝後生不見長者之風悵然久之旣而汝勵之子啟泣請於予曰先君與斯行皆獲交於先生斯行之歿先生銘其墓矣惟是先君之墓未有銘敢泣以請予以義不得辭也乃敍而銘之君諱永昌汝勵其字也別號蒼雪翁世居廣昌之慶源曽祖原興仕元累官武徳將軍祖仕和從太祖髙皇帝定天下著勞績官至廣東潮州衛千戶考志通以貲雄於鄕母陳氏君少穎敏喜學問稍長與賢士大夫接聞見益博所居有水竹之勝靜坐一室左右圖史焚香賦詩修然有出塵之趣客至則延之中堂鳴琴彈棊刲肴釃酒以爲樂性喜施予遇貧乏者倒囊傾廩無恡色景泰中輸粟千石於官以備荒年賑濟有司以聞詔旌爲義民復其家成化初兩廣用兵君又出粟千石以充邊餉事聞詔補君承事郎娶掲氏邑名家女也子男三長卽請銘者以納粟賜冠帶次曰阜曰慶皆掲出也曰奕側室某氏出也女二壻曰某某孫男三曰賢一曰賢二曰沂孫女十三皆爲名家婦君生於洪武戊寅閏五月廿七日卒於成化壬辰七月三日以某年某月某日葬於某山之原嗚呼汝勵沒矣淸標雅度不復可見矣是不可無銘也系之以銘曰

松楸蒼蒼靈秀泱泱體魄攸藏卜云孔臧勿毀勿傷曰玆鄕望之堂

朝列大夫湖廣布政司右防議劉君墓志銘

嗚呼天之降材鐘其粹美者固鮮能踐修以盡其才者尢鮮才美矣踐修力矣而享年不永不底於大成是則有命焉故吾於亡友劉君之死每咨嗟痛悼而歸之命也君諱誠字敬之世家廣平之雞澤曽祖諱春祖諱辛再世不仕考諱芳東平州學訓導累贈秀府長史母秦氏累封宜人君賦質明粹自幼知向學不煩督勸弱冠登進士第擢翰林院檢討輔導徳王尋陞秀王府左長史從王之國賜四品章服王薨攺寧國同知仍食正四品俸在郡有賢聲遷湖廣布政司防議君成童時喪其父悲哀毀瘠如成人事母以孝聞家貧爲童子師資束脩爲養旣仕凡俸祿所入悉歸於母錙銖不入私室每有賔客宴防先具甘旨進母飲食之然後出待客終其身以爲常嘗以公事蒞施州久不見母一日方治文書忽澘然不自勝從吏請其故君曰吾思吾母不得見耳長兄諧早喪事寡嫂敬而有禮仲兄誼爲邑庠生每歳分俸以資之其孝友蓋天性也少從國子丞閻子與學易旣登第窮探力索務求四聖之防嘗謂焦贛易林專取納甲飛伏非聖法乃作周易衍辭其文奧雅深於易者韙之又取漢唐宋詔誥章表可爲訓者作典謨遺旨楚漢以降詞人之作散見諸書君采其得三百之防者作風雅遺音邵子皇極經世書自鄱陽傅氏後知之者鮮君深究其理欲爲之訓釋而未就也蔡氏洪範皇極內篇揲法不傳君精思濳玩遂得其法且爲補其釋數之缺蓋其立志直欲與濂洛闗閩諸儒同歸不欲以文辭名也其爲長史以禮輔王多所啟沃作千秋日鑑錄以獻王嘉納之及王就國汝寧在途淹畱君上章諌王卽兼程以進旣抵國羣小欲毀孔子廟以廣王宮君力諫不可廟得不毀嘗講書西伯戡黎君主吳氏說曰戡黎者武王也右長史趙鋭主孔氏說曰戡黎者文王也君曰紂都朝歌黎在畿內豈有人臣伐畿內之國尙能退就臣位乎此乃孟津之兵首事於黎耳相與辧於王前王解之曰二先生皆先皇所選以輔予經義未明不嫌往復何遽見於辭色其思寇賈交歡之意君頓首謝其在寧國凡所設施務本安利其民不恃聲威以徼時譽上官或非之君自若也及在湖南所至教民築陂塘以備旱嚴保伍以防盜民有訟者輒引古誼諭之不加笞罰或譏其迂君曰吾道當如是也其居官廉俸祿之外毫髮不妄取成化十六年六月疽發於背慮遺母憂有問者輙曰無傷也疾亟以手拊牀曰我死不足惜第念老母不獲終養耳遂卒是月廿有五日也享年四十有八卒之日囊無寸帛幾不能斂賴僚屬相率致賻乃克歸其喪先娶王氏生子曰叔忻繼娶張氏生二女不育君之弟詳曁叔忻扶君柩北歸卜以是年某月某日葬君先塋之次求余銘其墓嗟夫君之資稟如此其孝友如此其博學好古又如此其施於有政又如此然年止於是位止於是豈非其命耶使天假之年其所就豈可量哉是可哀也系之以銘曰

稟之粹兮志之鋭兮探幽索賾求諸內兮車彭彭兮駟牡良兮瞻彼聖域期翺翔兮道阻修兮車忽僕兮命之不淑將安咎兮有封若屋君之藏兮壽𨿽不遐名孔彰兮

羅節婦陳氏墓志銘

予讀詩三百十一篇得節婦一人焉曰共姜不以夫亡而易其志又讀春秋二百四十二年得節婦一人焉曰紀叔姬不以國亡而廢其祀當是時去先王之世未逺女教之具猶有存者然詠於詩書於春秋僅二人焉矧後世去古逾逺女教以廢而女婦有以節稱如共姜叔姬者可不褒揚顯大以爲世勸哉以予所聞若予邑羅節婦陳者其事可紀焉敍曰節婦諱某姓陳氏邑處士宗啟之女而羅君士綸之妻也歸羅氏數年有男二人女一人而士綸以疾卒節婦其年廿有八舅姑旣老矣而子俱幼節婦誓不二天以養老字孤爲己任或諷之曰姑老子弱將疇依曷若再醮可托也節婦泣曰未亡人旦暮從良人於地下耳此言何爲至於我哉言者赩然乃晝夜紡績以給衣食舅姑歿竭力以營喪事二子旣有知俾就外傅女則教以縷結紉縫之事擇名家而嫁之旣又遣次子鏞邑庠補弟子員命之曰汝家故業儒勉自只飭無隕先緒可也孀居三十餘年靑燈素幌人所不堪而節婦甘焉卒全其志天順丁丑十月十有七日遘疾而終明年正月庚申諸子奉節婦之匶窆於南丰後坑之原子二長曰邦次曰鏞也女適邑東隅蔡允制旣葬之五年鏞充貢來京請予銘其墓嗟夫節義人之大閒也而鮮克蹈之若節婦者其視古之共姜叔姬有以異乎予觀世之君子平居自詫曰我丈夫也目以女婦則咈然怒及至富貴貧賤取捨之間能不隳其節者鮮矣夫女婦之喪所天非特富貴貧賤比也而節婦不以窮苦易其心可謂難也已噫婉孌女子之所能有偉丈夫所不及者敍而銘之豈獨爲世之女婦勸哉其銘曰

有挺者竹飄風摧之有猗者蘭嚴霜萎之竹有餘節蘭有餘芳玆石可泐玆銘不忘巋焉者丘過者其式爾節或虧爾面斯赩

故造士曽君子華墓志銘

嗚呼此吾亡友子華之墓也予尙忍銘之耶始予弱冠補縣學弟子員時子華已先入學與黃君愈明吳君大節王君士章李君斯和爲友日講詩書六藝以相劘切子華性穎敏尢刻苦於學讀書或達曙不寐先儒傳疏皆暗誦無遺者其爲文章理致淵永不爲雕鏤藻繪之詞予少子華數歳子華不予鄙而友之予視其學之優文之贍未嘗不駭且愧也後數年予與愈明大節士章赴江西省試彊子華行子華謝曰吾學未成也奚行爲吾又嘆子華之志不安於小成也又三年予登進士第歸見子華叩其學益博而精覽其文益雄而粹予又知子華進學之篤不造其極不止也其明年子華赴試不偶益淬厲於學又明年予丁外艱歸爲憸人所誣搆逮赴京師子華不避艱險凡可以直予之寃者靡不盡力焉又明年予之誣果白仍歸終喪聞子華當充貢赴京將行而喪其子又喪其妻子華亦病幾不起予又悵然哀子華之不幸也又明年子華與天下貢士試於闕下有司第其文置髙等補南京國子監上捨生至南京未幾得疾竟卒嗚呼子華才且賢以天道言之宜其貴且壽也以人事言之其掇科躋仕不難也今乃止於此此吾徒所以痛惜而不能已也子華諱暘姓曽氏世爲廣昌人曽祖某祖某父某母某氏娶某氏子男一女一生於某年月日歿於某年月日將葬大節士章斯和合同門之士某某買石而礱之謂予曰子知子華者子華之銘非子其誰宜爲嗚呼予於子華不忍銘也然懼後之人無以知子華之爲人又不得不銘也乃敍而銘之以寫予哀以慰子華於地下銘曰

仁者不必壽兮壽者未必仁賢者不必貴兮貴者未必賢天之難忱兮吾至今乃知其信然知子之道兮惟子之友徒爲子而悲悼兮莫知所歸咎鐫辭於石兮詒諸永久子生有盡兮子名不朽

先夫人掲氏墓志銘

天順八年秋七月十有二日皇帝制曰朕惟羣臣之才者固本於父訓亦必資母徳焉存有褒榮歿有追贈此有國之通制也致仕吏部尙書何文淵妻掲氏乃刑部陜西淸吏司主事喬新之母端靜慈惠淑行可嘉有子能官祿不逮養溯惟所自宜錫褒榮今因子以推恩特從夫之秩命贈爾爲夫人尙克承之永光幽壤喬新只奉休命不勝感悼爰錄制辭遣子道同以牲醴告於先夫人之墓而燎焉旣又考次夫人世系徳範而刻之以示我後人嗚呼夫人諱昭姓掲氏漢安道侯之後或曰漢陽信侯之後世逺譜逸蓋不可考也曽祖諱徳復嘉遁於鄕祖諱伯相博學善綴文紀於郡乘父諱淑聰以樂善稱母符氏待制行中之裔也夫人防有淑質端靜慈惠信有如聖制所褒者甫五歳而我外祖歿外祖母字而教之授以孝經小學語孟諸書昕夕誦習無稍怠諸母誚之曰若豈欲爲女秀才耶捨女紅弗事而何誦習爲夫人惕然乃晝習紉縫夜則然松明以誦書外祖母愛之特異諸女旣笄以歸我先公冢宰時我先祖正議府君已歿夫人事我先祖母太淑人克勤婦職太淑人性嚴夫人小心將事每得其歡心先公委已於學家事有不暇計者夫人帥諸婢治酒漿供羞膳以至內外宗姻歳時問遺筐筥細碎之事罔不畢給故先公無內顧憂益得肆志問學先公爲禦史豪家有抵法者治之急權貴交囑不可乃瞰先公出以黃金二百四十銖置夫人前拜且請夫人正色叱諸僮收縛送禦史臺治其罪先公喜曰是足爲吾妻矣先公爲刑部侍郎奉使兩淮還從吏有方圓者病且死貧無以斂夫人聞之惻然請於先公買棺斂之且捐粟帛以賙其妻子先公一日退食語夫人曰今日視事監生有呈文書者吾怪其瘠甚問之曰不食二日矣一子餒且死吾哀之顧未有以賙之者柰何夫人曰盍以昨所得俸鈔給之先公矍然曰汝言是也亟召監生至盡以俸鈔予之其父子借是不餒死夫人初以先公貴封孺人進封淑人嘗以命婦入覲中宮有楮幣之賜珠翟霞帔出入有煒里巷歆艷而夫人恬然未嘗以是驕人接宗姻女婦益謙以和練衣蔬食不異平日生於洪武庚午八月三日歿於天順戊寅六月三日以歿之明年冬十有二月葬於順化坪先公墓之右遵遺命也葬後五年始以喬新恩進封夫人子三曰宗曰端曰喬新以進士起家今爲刑部郎中孫男曰防同大同仁同義同智同道同慶同亮同矩同孚同弼同孫女五曽孫男六曽孫女二嗚呼先夫人有闗雎幽閒之徳有葛覃勤儉之風待媵侍有小星之行撫諸子有鳲鳩之仁相我先公爲國名臣誨不肖孤叨位朝著故能膺列聖之丕顯休命以敷慶於後人𨿽國風所詠圖史所傳何加焉不肖孤不敢稱道先徳然懼子孫莫知慶澤所自故泣血書之掲於墓前在我後人歳時率諸婦上冢庶幾讀而興思以克有慶

先伯父稼軒先生墓志銘

先生諱思字伯深姓何氏稼軒其別號也世系之詳具見於顯祖正議府君之碑先生少惇朴厭紛華獨好稼穡之事曰稼穡生之本也捨是弗務而從事浮靡其不戕性而敗徳者鮮矣及見吾父冢宰登進士第仕寖寖有聞喜曰吾弟躋美宦牒不墜文定公舊業矣吾復何求當躬耕於野以樂吾生沒吾齒而已於是卜築極髙嶺之銀溪買田一區帥羣僮耕之公賦之外供祭祀宴賔客以及昏喪百爲率於是取給田夫野老相過則取酒對酌酣嬉竟日不爲畛域或幅巾杖屨徜徉東阡北陌間悠然自得中歳益自韜晦以家事付諸子足迹未嘗至城市縣大夫歳舉鄕飲請爲上賔亦謝不往太守江侯慕其聲光躬造其廬請之乃一往臨焉常訓諸子曰自吾先世家此鄕仕者勤詩書以植其業隱者力稼穡以樂其生若輩欲仕乎當如汝叔父可也欲隱乎如吾今日可也呰窳以偸生荒嬉而縱酒其不爲匪人之歸者幾希諸子只服弗敢違天順壬午十有一月朔以疾終於正寢享年七十有九以沒後二年甲申冬葬縣之赤岸裏禮和車之原初娶李氏繼劉氏子三曰通曰庸曰寧女二黃永寧謝子敏其壻也孫男九顓顒顯頎頵頔顥孫女八昔豳風七月之詩歷陳農事周書無逸之篇亦惓惓稼穡之艱難而兩漢盛時屢詔有司舉力田惇朴之士自世降俗偸生世冑者乃誕乃逸乃訕其先曰古之人無聞知嗚呼此世之嚚子憸孫所以隳其先業歟若先生者蓋古力田惇朴之流而得豳風無逸之遺意也先生旣沒從子喬新述先生之志而銘之以示子孫俾無忘先徳銘曰

原田膴膴黍稷與與我耕我耘我敢告劬秋焉築場冬焉納稼亟其趨時不我遑暇百谷旣登歳事旣成爲酒爲饎以嘗以烝賔筵雍雍擊鼓逢逢樂此歳丰豳民之風嗟爾嗣孫毋敢荒逸只遹先猷眎此貞刻

先兄本茂墓志銘

嗚呼先兄之歿且葬於玆二十年矣弟喬新嘗欲敍其生卒歳月行事之實而銘之每執筆淚輒澘然下終不能成章載念喬新發已種種恐溘先朝露是終無以表先兄之懿行而抱恨於無窮乃抆淚而敍之先兄諱宗字本茂姓何氏世居盱之廣昌曽祖諱徳源祖諱景榮俱贈正議大夫資治尹吏部左侍郎考諱文淵累官資徳大夫正治上卿吏部尙書妣掲氏累贈夫人先兄幼而穎敏好學髫齔通舉子業學成而不願仕縣令松江趙侯昻欲補邑庠弟子員郡守濟寧楊侯誼欲舉經明行修皆力辭不就家𨿽世祿而服用儉素如寒士先公守溫州徒步往省布衣繩屨往返數千里人不知其宦家子也居鄕恂恂然人皆敬而愛之性喜書初師歐陽率更晚兼顏柳之體邑之山鑱冢刻多出其手先公所作𨿽片言單簡皆手錄其成帙無所遺嘗病縣誌散軼極力搜訪得舊志於漆工家重加修輯而縣之文獻足徵焉先公歿居喪哀毀幾不能生縣之不逞者懷宿憾誣以罪先兄詣闕自陳下錦衣衛獄而逮諸弟就對典獄者察其誣奏遣使者覆之未至先兄遘疾藥餌罔功自度不起語喬新曰此寃不白吾將訴於上帝遂卒時天順三年四月某日也卒後一日使者至辧所誣無毫髮實遂抵誣者罪而先兄不及知矣嗚呼痛哉子防同扶柩南歸以是歳冬十二月二十日葬於邑之南隅先兄生於永樂庚寅二月十五日享年僅五十娶黃氏子男四防同大同仁同亮同女四壻曰黃徳黃璣饒崧吳敬孫男三丰亹璧孫女一先兄歿未數年而不逞者父子兄弟相繼死鯤鮞遺自相吞噬豈非人弗能戮而鬼戮之耶在禮父母之讐不共天兄弟之讎不共國喬新與諸孤不能殄殲天地間之罪人也泣而銘曰嗟吾兄兮孝且賢行之懿兮壽胡不延曷歸尢兮號蒼天溪之南兮啟幽阡讎恥未雪兮增煩寃銘玆扄兮告曽

先兄本謙墓志銘

先兄諱端字本謙姓何氏宋寶謨閣學士文定公坦之裔也曽祖徳源贈吏部左侍郎祖景榮贈吏部左侍郎父文淵太子太保兼吏部尙書母掲氏封淑人先兄幼而岐嶷髫齔時人皆以奇童目之少長好學無所不窺酷喜讀史資治通鑑旁及諸史未嘗釋手上下數千百年興衰理亂之故將相忠邪之迹制度沿革之詳歷歷如目前事間以己意論前世得失往往出於先儒所未發每誦馬伏波之言曰凡植貨財貴能振施也否則守錢虜耳故賑窮賙急常若不及鄕人有貸粟者歳久弗能償病且死或曰盍索諸先兄憮然曰彼危亟若是固君子所宜動心者忍索所負以重其憂乎乃遣人遺之米肉藥餌且慰撫之其人賴以不死民有自他邑來傭耕者綏之以恩民皆安焉忘其遷徙至有數十年弗歸者嘗有佃者遺火延及倉廩蕩然靡有孑遺其人惶懼將鬻子女以償先兄曰汝誤也非故也何以償爲其輕財急義有古人之風類多如此先兄生於永樂丁酉正月二十三日卒於景泰癸酉七月十六日以卒之年十二月二十日葬於桃竹坑之原娶黃氏有淑徳子男四曰義同曰智同曰慶同曰矩同女二曰才曰貞先兄旣葬之明年弟喬新登進士第歸拜其墓慨宿艸之淒然悲九原之不可作也乃敍而銘之其辭曰

赫矣我祖出自姬周曆漢及宋有公有侯於惟吾兄克承先祉維義是服維禮是履行之孔淑命胡不延奄其歸藏桃竹之原佳城鬱鬱徳音秩秩嗟爾嗣孫勉焉繼述

從兄本盛墓志銘

君諱通字本盛贈吏部左侍郎諱徳源之曽孫贈監察禦史加贈吏部左侍郎諱景榮之孫而處士稼軒先生伯深之子也母李氏娶掲氏子男三曰顒曰頎曰頵女四曰錫鎰鈺錠生於永樂己丑五月十九日歿於景泰癸酉八月十二日以是年臘月二十二日葬於桃竹坑之原依祖壠也君自少倜儻不覊搜獵子史議論英發有智防善辧說人有挾數用術者君先事揣情逆破其機械使不得發以故狙詐之徒皆畏服莫敢犯與人交不爲崖岸久而益親嘗有姻黨爲彊暴所刼質者須白金二十兩則釋之其家無所有窘甚君捐金與之遂脫其厄而未嘗有自徳之色叔父太保公於諸侄中特愛之每語人曰扶持門戶不可無此兒也不幸遘疾以卒享年四十有六而已君歿之明年冬從弟喬新舉進士歸拜其墓而銘之銘曰

維先提刑顯於宋世垂休委祉延於後裔侃侃吾兄克篤其慶肯構肯堂遵彼周行木之方升工遽伐之年之未艾天遽奪之桃竹之原窈焉其藏曷昭厥後勒此銘章

贈特進左柱國太傅諡文莊丘公墓志銘

治八年春少保兼太子太保戶部尙書武英殿大學士丘公以疾臥家連章乞致仕優詔不允遣醫賜藥中官問疾賜食物是歳二月戊午薨於城東之私第訃聞天子嗟悼輟視朝一日賻寶鈔一萬貫贈特進左柱國太傅諡文莊命禮部尙書倪嶽左侍郎徐瓊諭祭葬及祥禫亦皆有祭遣官次第行之工部差官造墳又官其孫防尙寶司丞仍命行人宋愷防其喪歸將以是年某月某日葬於某山之原時喬新致政家居防遣使以公門生翰林院編修蔣冕所述行狀求堂之銘且致其祖母夫人之言曰公治命也幸毋辭予憶在朝時公暇輒與公相過從論古今事得失公嘗語予曰吾與子相知不啻君實景仁不幸死則後死者銘之予曰諾哉意公言直戲耳別去四五年公猶不忘前言乃知非戲也嗚呼方今作者如林予何人敢銘公墓然欲固辭又負公久要之言乃敍而銘之公諱濬字仲深其先世家泉之晉江元季有官於防者遭亂不能歸遂占籍瓊山曽祖諱均祿隱居不仕祖諱譜臨髙縣醫學訓科考諱傅賢而蚤卒及公貴曽祖祖考皆贈官同於公曽祖妣李氏祖妣柯氏妣李氏皆贈一品夫人公初舉進士攺翰林庶吉士與修寰宇通誌書成擢翰林院編修憲宗皇帝卽位初開經筵以公充講官有白金文綺之賜成化元年以九載秩滿陞侍講修英宗皇帝實錄成陞侍講學士丁母夫人憂解官歸服闋詣京復舊職奉命修宋元通鑑綱目成陞翰林院學士十三年陞國子監祭酒十六年進禮部右侍郎仍掌監事二十三年冬陞禮部尙書掌詹事府事修憲宗皇帝實錄公爲副總裁治四年八月實錄成加太子太保職如故是歳十月命公兼文淵閣大學士入內閣司制誥典機務公三上章辭上不允久之乃就職七年陞少保攺戶部尙書武英殿大學士仍兼太子太保自始仕至今四十有二年矣公少孤力學天資過人六歳能詩弱冠著論謂許文正公仕元無能攺於其俗又不得信已之道不仕可也耆儒碩師見其論初甚駭之已而又大服以爲先儒未有言及此者正統甲子舉於鄕爲廣東鄕試第一名兩試禮部名在乙榜當授教職辭卒業太學祭酒蕭先生鎡深器重之爲之延譽由是名益重景泰甲戌復試於禮部名在前列廷試第二甲第一名及選爲庶吉士讀書祕閣自六經諸史九流箋疏之書古今詞人之詩文下至醫卜老釋之說靡不探究發之文章雄渾壯麗四方求者沓至碑碣銘志序記辭賦之作流布逺邇然非其人𨿽以厚幣請之不與修英廟實錄或謂少保於謙之死當著其不軌之迹公曰乙己之變防於公天下不知何如武臣挾私怨誣其不軌是豈可信哉眾以爲然功過皆實書之執筆者謂黃竑易儲之奏出前工部尙書江淵史館多以爲然公獨曰聞當時竑殺其兄爲此覬免死耳且廣西書奏用土產紙易辧也索其奏驗之果廣西紙眾乃服兩廣用兵公上書李文達公具陳平寇方略文達繳上之詔以其防付總帥其後蠻寇削平用公防爲多時經生文士爲文以奇怪相髙或不可句公考南京鄕試及禮部防試凡怪詞險語皆痛斥之怨誹不卹也及爲祭酒尢諄諄爲學者言之文體乃復渾厚士有慕道學者或過爲詭異之行以徼名公因考防試發防言之士乃知道以中庸爲至詭異不足貴也在太學論者謂師道尊嚴無愧李忠文公綜理微密則忠文不及嘗謂朱子家禮最得崇本惇實之意然儀節略焉爲考諸儒所言作家禮儀節使好禮者可舉而行朱子微言散見於傳注語錄學者猝未易求乃采其精切者彚爲二十篇仿魯論語作朱子學的朱子通鑑綱目以正統爲主然秦漢之末有不可遽奪漢唐之初有不可遽予者乃作世史正綱著世變之升降明正統之偏全又謂西山眞氏大學衍義有資治道而治國平天下之事缺焉乃采經傳子史有及於治國平天下者附以己見作大學衍義補今天子嗣位之初公書適成乃表上之上覽之甚喜批答有曰卿所著書考據精詳論述該博有補政治朕甚嘉之賜白金二十兩紵絲二表裏陞公尙書且命錄其副付書坊刋行憲廟實錄成賜白金八十兩羅段八表裏仍遷宮保逾月遂有入閣之命蓋簡在上心久矣公𨿽堅辭皆溫詔勉飭不允所辭公在位務以寛大啟上心忠厚變士習凡人才進退政事廢舉一惟祖宗舊典是循首上二十二事陳時政之獘又請訪求遺書上皆嘉納洪武永樂以來凡百司朝覲命吏部都察院考其尢不職者乃黜之不過數十人其後吏部患人言務以多黜爲公方嶽以下少有防瑕輙黜之黜者亦不敢訴公深知其獘言於上曰唐虞三載考績三考黜陟今有居官未半歳而黜者所黜徒信人言未必皆實此非唐虞之法亦非祖宗舊制也上深然之防吏部上大小庶官當黜者幾二千人乃勅凡歷官未三載者俱復其任𨿽經一考未有貪暴實迹亦勿黜蓋用公之言也醫官有因療疾出入公家者以失職憾冢宰王公奏訐其短眾疑奏出公意科道以爲言上察其誣待公益厚公性剛直與大臣論政義所未安必反覆辧論言官論事亦以是非詰之不肯媕婀取悅自入閣無歳不求歸前後凡十三疏上皆不允問勞賜賚之使踵相接於門文臣承恩眷未有如公者先娶金氏繼娶吳氏皆封一品夫人子男二長曰惇吳夫人出博學工文章先公六年卒季曰京側室唐氏出女二適馮灝岑英孫男二長卽防次甸平生著述甚多有瓊臺類稿瓊臺吟稿家禮儀節朱子學的世史正綱大學衍義補行於世又作莊子直解未成公博極羣書有舉僻事問之則曰出某書某篇退取書閱之良是尢熟本朝典故樂爲學者道之纚纚如目前事公今已矣世豈復得斯人哉嶺南人物自張文獻公有聲於唐余襄公崔淸獻公有聲於宋迨公而四焉公晚登政府疾病半之故見於功業者僅若此然大學衍義補一書其經濟之才可見矣使得久其位盡行其言相業豈三君子所及哉銘曰嶺海之陬靈气充塞挺生偉人翊我皇極其人伊何曰惟文莊醇懿內實英華外彰乃官詞林乃登延閣乃侍經筵乃典國學穹碑厚碣輝映四方緗編靑簡百世有光帝曰咨汝其代予言服休迓衡時惟汝賢公拜稽首臣老弗克寵命薦臨公乃就職公之在位調臑均平百吏奉法百度惟貞文爲國華位登保傅天旣生公奪之何遽立言則多蓄未盡施方防所存百世之思石麟峩峩南海之隩文莊之墳過者必肅

肇慶府通判李君斯和墓志銘

斯和諱敏姓李氏世居廣昌之大村曽祖徳潤祖仕傑父仲昻累世不仕皆以貲產雄於鄕母劉氏斯和生三歳仲昻以詿誤歿於京劉悲哀成疾亦歿斯和與其兄斯來傫然孤童鞠於伯父孟顒稍長克自樹立晝則理家事服官政夜則張燈讀書縣令聞其材召補邑庠生時年二十有八矣邑子弟多疑其年長無成者斯和益刻苦進學居數年以書經領江西丙子鄕薦防試春官不中始從予學予以斯和年長不敢當斯禮而斯和執弟子禮益恭又兩試春官皆名在乙榜斯和鋭意取進士所學益博名隱隱起縉紳間大理寺卿王公通節於後進少所稱許獨奇斯和以爲聰察彊毅而有學者通政使張公允中延斯和於家以教其子久之吏部銓授肇慶府通判時兩廣獞獠相挺爲變仕者皆憚往斯和毅然不少沮至則往謁巡撫都禦史韓公雍韓公巡撫江西時素識之迎謂之曰是廣昌李生耶子佐肇慶吾不憂盜賊矣會瀧水猺寇掠郡境韓公檄斯和討之斯和募民兵明斥候多間諜屢戰破之寇不敢犯者數年俄而寇陷徳興又掠新興韓公檄斯和禦之俘斬千計賊大憤合諸洞入寇韓公亟檄斯和進討斯和請曰黠賊勢盛不可力爭願得便宜從事韓公許之斯和移兵先據要害不與之戰賊久駐無所得心益懈乃陰遣間使招之示以恩信蠻酋盤廣大首舉所部降斯和厚撫之羣寇聞之相率請降悉歸所掠以贖罪自是郡境晏然韓公上其功欲以爲按察僉事分守髙肇吏部持不可遂止髙要被水患民田淪於水者數萬頃租稅皆里甲代輸民以是困斯和言於布政司差官履實具疏以聞得蠲虛糧數千石民甚徳之防將楊廣屯兵於郡縱軍士掠奪爲民患斯和械而治之廣怒誣斯和受降寇賂訟於督府時韓公已致仕都禦史朱公代得訟牘愕然曰吾聞李通判良吏也寧有是哉逮其證佐躬鞫之無一事實者廣竟坐誣而還斯和職成化十四年秋斯和以疾求致仕巡按禦史不許斯和請益切乃許之行至南雄疾益甚遂卒時某月某日也享年六十有一妻子扶柩歸以某年月日葬於其鄕南莊之原斯和娶方氏側室饒氏子男三濬哲文女三適同邑魏士哲掲文孚掲學孫男九昌祺某某曽孫八奎某某葬後十餘年文捧鄕貢進士曽椿所述行狀來乞銘嗚呼斯和吾老友慨然有志於功名者也吾方期以逺大乃止於此乎悲嘆久矣乃爲之銘曰

天之降才鮮得其全聰察彊毅斯亦爲賢嗟夫斯和聰察足以炳幾彊毅足以立事董兵治民爲時能吏人皆華轓子終倅車賞不酧勞玆命也夫髙原膴膴桓楹峩峩銘以昭之永世不磨

中憲大夫延安太守王公墓志銘

予友太原王公彥昭以勁气直節聞天下自爲禦史謇謇不自卹至貶縣令遷郡守其所以事上臨下者勁直不少衰士大夫識與不識聞其名皆知其爲賢也成化十有七年予持憲節宣撫山西公歿且葬十餘年矣其子綱知予與公爲同年友以狀來乞銘嗚呼公予益友也不敢靳也顧不腆之辭不足使公不朽也公諱鑑彥昭其字也世家太原曽祖諱柔祖諱疇考諱吉甫世以醫名所全活甚眾妣龐氏貞靜婉淑宗姻稱賢公生有異質弱冠頎然寡言笑友朋有不善輒憤然斥之若將凂已補邑庠生屏居僧捨刻志於學景泰甲戌登進士第擢江南監察禦史時康定皇帝在禦公上章論時政多人所不敢言者士君子韙之巡按山東褒賢黜邪克舉憲度事或艱大他使者局促若轅下駒公毅然爲之不少顧避監山東鄕試防範嚴密莫敢幹以私代還又命監禮部防試所得多知名士忠國公石亨矜功怙寵權傾中外公率同列劾其罪坐是貶知膚施縣公怡然就道旣抵官薙梗蘇枯誕宣惠澤民用大和先是縣氓劉大爲盜所戕及其妻女莫知其主名公禱於神忽夢張网四維中系一子旁有人曰此殺人賊也覺而思曰四維者羅字也中系一子得非羅鎖兒乎密遣吏詗其姓名果得之執詣縣一訊遽伏遂寘於法一縣稱爲神明未幾亨以罪敗或勸公自陳公曰亨旣伏辜吾言亦行矣陳寃以希進吾所恥也言者慚伏遷知延安府時西陲用兵供億繁苛公隨宜規畫民不告勞達官或以私撓之公抗言不屈撓者輒曰王禦史性气猶在也部使者上其治行詔賜以誥命且贈封其考妣及妻成化辛卯以疾乞謝事郡人數千欲詣闕請畱公力止之乃得歸是歳十二月十九日終於家明年三月一日諸子奉其匶葬於晉山之麓配趙氏封孺人側室張氏子男三長卽綱以納粟冠帶次縉次綬女二長適陽曲張勉次適同邑張瀛孫男七又奎文璧文寶文星文登文澄文顯女四曽孫男二曰淮曰漢嗚呼公自少至老中更憂患而勁气直節始終如一可謂賢矣銘曰

嗚呼彥昭剛以直也匪激匪訐繩讒慝也觸禍阽身匪吾慼也出宰劇邑敷惠澤也維盜與姦遁且革也皇有寵命專城陟也朱芾熊轓何舄奕也彼窅者邱維所息也我懷若人心孔防也曷以表之銘石也

亡壻掲生墓志銘

吾女京年十有九適東園掲生旣歸一年而生病又一年生以疾卒時成化壬辰正月十有六日也京守志撫孤十有八年是爲治二年遣嗣子昭走京師請於吾曰亡夫不幸蚤逝不克振耀於時以副大人之望兒撫育遺孤不敢辱內外親今孤壯且有二甥矣惟亡夫之竁未有銘兒哀其生志不就恐死遂湮沒無傳惟大人哀而銘之以垂示其子若孫亡夫有知亦將暝目於九泉矣敢泣以請吾失聲哭曰吾忍銘吾壻也夫始吾歸以女固望其振耀以爲內外親之光也而遽止於此奚忍銘𨿽然吾女之請也父子之情不忍違乃抆淚而銘之生名誠字文誠其先有史定者仕粵爲掲陽令漢兵伐粵定以邑降封安道侯子孫以邑氏江廣比境凡掲氏家江右者皆祖安道而望潮陽生實其裔也曽祖啟宗有徳操縣誌記焉祖仲雍博學善談論鄕人以先生稱之父尙祺勤身飭行不愧其家者也母賴氏婦道母儀稱於宗戚生幼岐嶷方十餘歳頎然若弁敏而嗜學每旦挾冊入社學遇吾於道輒拱立俟吾過乃行吾奇之意生必能亢其宗欲托以女防媒氏來請遂許以京妻之爲其少未成婚居無何尙祺曁賴相繼卒生以孤童外應賦役內經理其家指麾僮奴若老成人事祖事祖母皆得其歡心時吾爲秋官郎自鄕來者皆賀吾得佳壻及吾佐閩臺生已免喪乃成婚焉生益自砥礪思植其身以紹其先美竟以勞瘁得疾而歿嗚呼此其命也夫初生疾甚語京曰吾無子吾兄之子可爲吾嗣汝其撫之京泣而如命卽昭也以卒之冬葬邑之掲坊邑小港蟠龍岡之原一女瑞未晬而死昭有二子曰滙曰濙嗚呼生頴敏且淑有志不遂可哀也已銘曰

汝年𨿽短汝行無愆汝宗有承汝奚憾焉龍岡之原形勢蜿蜒尙庇汝後瓞綿綿

嘉議大夫吏部右侍郎兼詹事府丞諡文懿楊公墓志銘

治二年冬十月吏部右侍郎兼詹事府丞四明楊公以疾臥家病亟屬其弟翰林侍讀維立及其子刑部主事茂仁曰吾學至爲君子吾仕登三品吾年邁六夫復何憾惟受今天子厚恩未能報先祖棲蕓先生未及封汝曹勉圖報稱以繼吾志又曰吾生平所友皆天下名士惟太宰王廷貴司寇何廷秀少宰劉紹和相知最深我死可請廷貴爲神道碑廷秀爲墓志銘紹和爲傳庶幾傳後不誣越二日端坐而逝是月壬寅也享年六十有五訃聞天子嗟悼賜諡文懿命禮部致祭工部遣官治葬事又越月維立狀公行與茂仁求予銘予謝非其人維立曰先兄治命也不敢違予固辭不獲乃敍而銘之公諱守陳字維新世家鄞之鏡川曽祖諱浩卿富而勇於義祖諱範學行卓然爲時名儒學者宗之卽棲蕓也考諱自懲克傳家學官止泉州司倉累贈翰林侍講學士母張氏封太孺人追贈宜人初孺人方娠夢大星煜然入懷及生公天庭有黑子七宛類北斗見者異之五歳就家塾日記數百言初學詩歌輒有奇語稍長習舉子業所作詞理兼優夐出倫輩四方學者往往傳錄所作經義論防之文以爲式景泰庚午試浙省爲第一明年登進士第選入翰林爲庶吉士得盡讀中祕書由是學益博文益有名未幾學士府君卒於泉解官歸持服繼丁棲蕓先生憂又丁祖母朱夫人憂在喪七年居廬讀禮有所得作禮記周禮儀禮私抄繼而旁讀羣經悟先儒注釋不能無失者又作孝經大學中庸論孟尙書周易春秋詩私抄皆正其錯簡更定其章句其於諸儒之傳惟是之從附以己見有不合者𨿽濂洛闗閩大儒之說不茍徇也天順二年服闋至京授翰林編修預修大明一統志尋被命授徒內侍省公辭不許則嚴教規正師道𨿽素貴幸者皆肅然承教罔敢肆憲宗皇帝初開經筵公以選爲講官賜白金二十兩文綺二成化二年陞侍講英宗實錄成遷司經局洗馬賜白金三十兩文綺六公在講筵多所啟迪一日講書武成篇公進曰魯論稱舜無爲而治周書稱武王垂拱而天下治是則聖人之治皆不勞而佚也然後世人主有深居禁中委政內侍者乃召望夷之禍有髙居無爲肆情嬖艶者乃啟祿山之變是何也蓋舜之所以無爲者由其封山濬川以至舉相去凶無一不盡其道武之所以垂拱者由其列爵分土以至崇徳報功無一不究其心皆嘗憂勞而有爲乃始佚樂而無爲也後世人主則孟子所謂安其危而利其葘樂其所以亡者耳此聖狂治亂所以異惟陛下畱意時左右聽者悚然公卿侍講筵者退相語曰眞講官也其他日進講因事開陳多此類八年遷侍講學士校正通鑑綱目賜楮幣五百貫預修宋元通鑑綱目書未成以太孺人喪去上念公勸講歳久命禮部遣官諭祭太孺人七品命婦例無賜祭者公所被蓋特恩也服除還任公官五品十有六年泊然退處未嘗求進權幸有重公欲援之者使所親諭意公謝卻之私於其人曰吾猶嫠婦也守節三十年今老矣豈白首而攺節耶士大夫至今傳誦其言今天子在春宮公日侍講讀以文華大訓成賜楮幣千貫陞詹事府少詹事仍兼侍講學士上旣嗣位例遷宮寮執政擬公南京吏部右侍郎上覽之取禦筆塗南京二字而下之時起三原王公宗貫爲吏部尙書而劉公紹和與公爲左右侍郎三公協心爲政相得甚懽凡黜陟人才公於其人忠邪易憸願姦侃侃言之不以爲嫌王公知公好惡無私率皆聽用故當時所用捨天下以爲當憲宗升祔禮官議尊徳祖爲始祖而不遷公言禮祖有功而宗有徳我太祖皇帝起布衣肇造區夏功莫大焉今宜別立廟以祀徳懿僖三祖而自仁祖以下爲七廟異時祧盡則正太祖南向之位爲萬世不祧之祖時議𨿽不從然知禮者是之治元年春二月公上疏請上日禦經筵及午朝聽政大略謂陛下一日之間居文華殿之時多乾淸宮之時少則心淸理明聖徳日隆矣優詔嘉納修憲宗實錄以公爲副總裁仍兼理部事公上章請解部事專史職章再上皆不允已而嗜進者以訐爲直誣詆大臣君子不自安公嘆曰吾可久處此耶乃疏乞致仕且曰吏部進退百官眾怨所集聞望如尙書王恕者尙招人言況臣迂疎豈勝此任伏望放臣致仕俾養屙林下以盡餘年上不許致仕命公以吏部侍郎兼詹事府丞史館供職如故公嘗言古人謂國可滅史不可滅我太祖定天下卽命儒臣撰元史太宗靖內難其後史臣不紀建文君事遂使建文數年朝廷政事及當時忠於所事者皆湮沒不傳及今采輯尙可補國史之缺景皇帝已復位號而英宗實錄標目猶書郕戾王附是宜攺正舊例羣臣章疏有畱中者𨿽有可傳皆不得書乞以畱中之奏悉付史館擇而書之艸奏欲上以病不果有識深以爲恨初金星犯進賢占者以爲賢人厄旣而公果卒蓋其應也公娶丁氏淑徳懿行九族稱賢以公貴累封宜人三子長茂元累官湖廣按察司副使次茂貞蚤卒次卽茂仁孫男七曰美珩美璜美琚美瑀美球美琳美瑯孫女三以卒之明年某月日葬於某山之原公居家孝友天至處朋友信義尢篤平居和易若可親狎者至其所執則毅然不可撓蓋質美而充之以學也公之學自六經諸子史氏之籍先儒箋疏傳注之說外至山經地誌星歷釋老稗官紀錄之書靡不搜覽其爲文必本於經雄麗精深藹然仁義之言讀其文知其爲君子也其校定羣經謂書象以典刑一章乃舜命官之詞詩卷耳乃大夫行役者之作大學本末一章乃治國平天下之傳禮喪大記一篇乃儀禮經文皆超然獨見先儒論議未嘗及是也所著有諸經私抄其雜著詩文有晉庵稿鏡川稿東觀稿桂坊稿金坡稿銓部稿凡數百卷同考禮部進士者一考京闈貢士者再所取多知名士予爲刑部員外郎時公偶見予文亟加稱賞遂與定交毎相見輒以名節相砥礪予嘗治大獄牾權貴意幾中奇禍眾皆尢予不知變公獨曰丈夫當如是也及予忝從六卿後遇事艱大者或縮恧不果爲公輒正色曰廷秀亦爾耶予未嘗不愧謝公嘗屬予敍其所作桂坊稿臨終又委以銘其墓嗚呼公之知我深矣𨿽自知不文然情不能已故撰次而系以銘忘其敍述之陋也其詞曰皇釐耿命文治聿興名儒繼作黼藻太平猗與楊公奮起東粵有徳有言允追往哲其徳伊何溫粹而文其言伊何出入典墳論經石渠防書東觀玉牒瑤編著述有煥勸講文華獻納雍容稽經訂史以牖帝聰旣登宰輔舉直黜枉維公維明吾誰仇黨有弟有子濟美聨芳簪笏申申世孰與抗立言則多施用未旣天不憗遺溘玆長逝帝念舊學節恵孔嘉在昔先民得此幾何髙墳峩峩貞石有紀嗚呼文懿其藏在此

亡弟喬福墓志銘

亡弟喬福生於宣徳乙卯十一月五日歿於成化癸卯十月三十日以歿之三年十一月十有三日葬邑之文防裏楊梅山之麓堪輿家以爲狀如鳳凰鼓翮故名曰鳳岡之阡旣葬子璵同來乞銘嗚呼吾弟之亡也吾方在朝不得視其殮其葬也又不得臨其穴銘又何辭吾弟字廷錫太子太保兼吏部尙書諱某之第五子也世系具見於先公之碑母掲氏贈夫人生母張氏廷錫生而淸臒稍長頴敏異甚讀書不事章句隨所喜閱之數過輒成誦率其意爲歌詩亦皆可取暇日寫花竹水石禽魚皆臻其妙墨竹尢佳評者以爲夏太常之後獨步當世求者紛至然不自貴重𨿽田夫村叟無少靳晚精艸書得顚素筆法性坦夷不以世故縈心與人處不爲町畦於財利澹然有餘輒斥散之不爲積斂計嘗作義倉以賑鄰之貧者陶人有客死不能葬者施棺以斂而瘞之鄕之子弟有好學而貧不能具束脩者捐貲以助之對酒輒歌呼以爲樂或非之笑曰吾任吾眞而已嘗作屋溪南覆以白茆四壁圬以堊名曰雪洞日嘯詠其間及得疾且亟宗戚有問候者握手談笑如平時曰死生猶晝夜耳吾何懼哉其曠達如此娶符氏處士希進女也先三年卒側室陳氏男一卽璵同女一適掲贊孫男二曰曰壂孫女四玉秀金藻俱在室嗚呼吾弟翛然物外以樂其天不知名利爲何物可謂達已銘曰平居怡怡接物熙熙不知生之可樂死之可悲況肻事鉤距而蹈崄巇乎有巋玆岡若鳳之飛爰啟幽宅百世無隳曷示厥後銘以貞之

椒邱文集卷三十

欽定四庫全書

椒邱文集卷三十一

明何喬新撰

墓表

節婦劉氏墓表

嗚呼女教之隳久矣江漢汝墳之風不復見於世矣有若節婦劉氏者生於教弛風頽之餘孀居三十餘年貞潔之行如一日可不謂賢矣乎節婦諱除維吉其父易氏其母也世爲廣昌望族節婦幼有淑質組絍縫制不煩姆傅而工旣笄爲處士吳公世昌之妻事舅姑撫媵侍罔不中度居數歳處士君有疾纏綿袵席垂二載節婦蚤夜侍湯藥備殫勤瘁無少怠處士君自度不支謂節婦曰吾累汝多矣吾死汝無壯子將若何節婦泣曰婦之從夫有死無二君茍不諱妾敢有他志耶己而處士君卒節婦時年二十有八一子尙呱呱節婦哀毀幾不能生斂之日拔發納棺中誓靡他俄而子又死節婦痛之甚嚙其臂旣葬處士君穿穴墓傍欲自縊相從於地下舅姑知其必死慰勉之曰汝自爲謀則善矣其如舅姑老何節婦感悟乃彊自寛躬自節約以養舅姑鄕閭稱其節孝舅姑憐其無子命以處士君弟世旺之子仁傑爲嗣初仁傑方在娠處士君降於巫語節婦曰吾弟之子卽汝子也其臂猶有汝之齒痕及生視其臂果然節婦撫育仁傑不啻已出仁傑亦孝養備至如實生已景泰元年冬節婦年已六十矣知廣昌縣事新安江侯浩具奏節婦志行無玷請加旌表以勵風俗事下禮部移文覈實未報明年三月十四日節婦以疾卒又明年六月禮部請旌表如式詔旌其門曰吳世昌妻劉氏貞節之門且復其家又明年十二月廿四日仁傑奉節婦之柩葬於郭頭嵊孫男六曰徳曰徵曰某曰循曰衛曰徽孫女三長適黃璿次適李祥次適李成仁傑致隆所後買附郭田二十畆俾其子孫歳收其租以供處士君與節婦寒食祭掃之費且盟於族曰後世子孫有侵此田而怠其祀者宗族共斥之又礱石置墓前請予表之嗚呼先王盛時所以教於閨閫者備矣居有姆出有傅養其徳有樂歌其行而導其志有詩然猶有凱風不安其室者出於其間況於後世乎而節婦卓然如此旣全其節又延其嗣生也鄕閭稱之歿也朝廷旌之眞可謂賢也已嗚呼彼錦衣象揥者孰非人婦哉孰非人婦哉予故表之以勸爲人婦者

明故中順大夫福建按察司副使辛公墓表

成化九年冬十月三日福建按察司副使襄城辛公以疾卒於家是歳十二月四日其孤耕與其壻髙瑁葬公龜山先塋之次葬後五年予遷湖廣布政使道襄城過其家弔焉耕奉公行狀泣而請曰先君葬已久而墓石無文懼無以昭徳垂逺惟先生圖之噫公予之畏友也其奚辭按狀公諱訪字咨道其先本魏侍中毗之後世家眞定之陽曲曽祖友敬避亂徙許之襄陽城遂占籍焉祖諱達以子貴贈承徳郎戶部主事考諱謙以公貴封文林郎四川道監察禦史母蔚氏贈太孺人公自少端重不妄語笑年七歳父兄授之書不數過輒成誦巡按河南監察禦史趙公遇諸途奇之召補邑庠弟子員公篤志問學文詞典贍邑之耆宿皆器重之正統丁卯以詩經中河南鄕試第三名景泰辛未登進士第觀政吏部益務進學公退未嘗釋手時予先公爲吏部尙書好誘掖後進一日召諸進士試之命題以光武賜隗囂書唐人送李願歸盤谷序公所作詞理淵永先公亟稱之防都察院禦史員缺詔吏部選進士勤愼者補之先公曰勤愼莫如辛進士者遂擢廣東道監察禦史糾慝繩違克振憲度康定皇帝念西北邊兵戍守良苦勅公賫金帛往勞之先時使者憚臨邊不親致賜故將校多侵尅賜物者公馳至延綏楡林召集戍卒稱詔慰勞而賜之人人皆霑上恩丁孺人憂解官居喪足不踐公門服闋赴京同儕多願居輦轂下以便進取公自言親老願官南臺以便養冢宰王公賢之攺南京四川道益以廉愼自持風裁凜然都禦史蕭公深重之獄之疑者多以屬公都憲軒公督南京糧儲持法甚嚴禦史鮮當其意者獨賢公且曰吾老矣堪代我者惟子而已天順己卯秋應天府開科取士蕭公命公監試主司欲取其所親眾以主司官翰林不敢言公厲色曰大比興賢顧可徇私耶主司赧然而止遷浙江按察司僉事抵任錢塘仁和二縣循故事具供張什物送官舍公悉卻之或以故事爲言公曰辭受惟其當而已何必拘故事也處州頑民聚徒千餘盜采銀礦眾議發兵討之公曰兵刃旣接必有死於無辜者乃掲榜諭以禍福眾皆歡呼而散公暇輙詣學宮進諸生講論經史金華舊有麗澤書院以祀呂成公歳久寖圮公命有司新其祠宇又以何文定公基王文憲公柏金文安公履祥許文懿公謙承朱文公之正傳奏請立祠鄕邦春秋致祭以風厲學者桐廬大姓連姻權貴怙勢恣橫部使者莫敢誰何公獨捕治之當道交屬且脇以危言公竟抵之法由是忤權貴意有薦公者輒沮之刑部侍郎曽公訪察浙江諸司以不職黜者甚眾獨稱公廉能力薦於朝陞福建按察司副使奉勅巡視海道瀕海大姓私造海艦歳出諸番市易因相剽殺公捕其渠黨而寘諸法沒入其艦事連達官窮治甚急其家訟於禦史誣公激變良民或勸公稍緩其獄公奮然曰吾寧執法而死不忍賣法而生也自是姦民屏息海道肅淸未幾文林公卒公聞訃號慟幾絕卽解官北歸寮友致賻皆不受旣襄事負土築墳手種松柏有助之者輒辭曰人子所當盡也嗚呼公之行治如此然官終四品年僅四十有八不獲大用以究其志此君子所爲痛悼也公先娶王氏封孺人繼娶邢氏男五長卽耕次曰耘曰耒曰植曰漑女五長適髙瑁次適許某王恬吳溥田公恬淡寡欲官南臺時未有子或勸之買妾公謝曰吾妻已產女矣安知終無男耶居官二十餘年常祿外一芥不取於人其自閩奔喪也延平太守與公同年知公貧厚貲幣將賻焉公知之過延平稱疾臥舟中不起太守不能見而去平居臒然言若不能出口至其據法守正毅然不顧慮𨿽萬夫莫回也昔孔子謂未見剛者或曰申棖孔子曰棖也欲焉得剛嗚呼剛者不可多見久矣若公非所謂剛者歟其所以剛者非以其無欲歟予嘗與公同官於閩故表諸其墓庶幾有聞其風而興起者

雯峯先生饒公墓表

嗚呼此雯峯先生饒公之墓公嘗仕爲郡守惠澤流於人聲績焯於時矣予不稱其官而表其墓曰先生者蓋先生有徳之稱爲士而有徳功名富貴不足道也公諱秉鑑字憲章世家廣昌之麟昌裏曽祖仲實祖文逺父希明累世不仕而以長厚稱母掲氏公生長巨室思以文學顯其身以及其親初從監察禦史聶公宗尹受春秋又從教諭羅子濬受尙書發爲文章詞采爛然見者驚異弱冠逰京師先冢宰一見許以國器且作文贈之曰他日竦壑昻霄必此子也正統甲子領江右鄕薦兩試禮部名俱在乙榜例授教職辭不就卒業太學時李忠文公爲祭酒士之明睿者多在館下公獨與彭文憲公友朝夕相切磋學益進景泰三年除廣東肇慶府同知肇慶地險俗獷號難治公疏瀹宿獘均徭賦繩豪猾惠貧弱境內以安鄰郡有羣盜侵掠至境上公督民兵敗之斬獲甚眾屬邑有姦氓聚羣不逞欲爲亂公單騎入其地曉以逆順眾讙然羅拜而散右都禦史馬公昻徵瀧水猺公獻平蠻防馬公善之委公督兵餉曁蠻寇平又委公城瀧水上其功於朝陞四品俸僉都禦史葉公盛巡撫兩廣召公詢以時事公具言盜賊所由起與平寇安民之防葉公深然之用其言羣盜稍戢僉都禦史李公秉巡撫南畿聞公名薦於朝欲以爲太平府太守不果用尋以葉公薦遷知廉州府廉與交阯接壤連年用兵重以中貴采珠邊民不勝其困公規畫有方民以不勞又什伍其民教以騎射有寇至輙擊敗之葉公上其功特賜寶鈔防段公痛兩廣賊勢日張民日凋瘵具奏監軍及諸將無平賊方略所至惟事刻剝戰小勝則張虛聲以邀賞大防則匿不以聞臣恐數年之間兩廣盡爲盜區矣章上權貴大怒思有以中之防公督兵餉逺出寇乘虛襲城陷之眾因以失守爲公罪坐褫職廉民千餘人詣當道訟寃且言知府文吏非守城者況以公事逺出城陷非其罪也乞還知府以活吾民時當道多忌之者莫肯上聞公歸家優遊泉石以書史自娛又作義倉以賙貧乏立義學以教宗族建雯峯書院與翰林修撰羅應魁講學其間成化二十二年十月十七日以疾歿於家享年七十有四初娶黃氏繼娶王氏無子以弟秉綱子弼爲嗣一女適同邑何慶同弼以卒之年十二月十一日葬公於裏之南應山所著有雯峯集春秋提要春秋防傳傳於世葬後八年弼錄公行實求予表諸墓予讀秦漢以下史疑命之有無久矣及論次公行事首末乃知事之窮通信乎有命也公少以博學自負鋭意取進士所交多一時豪傑然以議論不合於主司不克如其志及旣出仕政聲日聞慨然欲以功名自見於世然官僅止二千石竟以非罪黜當公黜時李公爲冢宰馬公爲大司馬葉公爲少宗伯皆素知公者然不一引手救豈非命耶嗚呼世之爲太守者多矣然歿而使人稱爲先生者則不多見也夫使人稱爲良二千石曷若使後世稱爲先生以昭其有徳哉嗚呼雯峯峩峩雯溪溶溶先生之名與世無窮

桂林太守衡公墓表

皇明有廉吏曰桂林太守衡公汝寧西平人也其歷官三十餘年淸白之操若冰玉然其謝事家居貧不自存其歿也身無以爲斂子孫無以爲喪眞爲吏者之師表也公歿廿餘年予爲河南按察使移檄汝寧訪求公後得公之子平召而詢之道公之履歷甚詳且丐文表諸墓公之守桂林也先公實薦之予於公有世舊誼不可辭乃爲敍之公諱嶽字世瞻其先世家隨州父通元季以武功累官至百夫長典屯香山國初棄官歸過西平道梗不通遂畱家焉母周氏慈惠喜施予公少以俊茂補郡學弟子員中河南鄕試遂升太學洪武三十年詔國子監選諸生通理道者赴詹事府議事六館之士咸推公往公敷陳時政切而不迂所司以聞擢廣東潮州府同知公酌已惠民自常祿外餽遺一無取布衣蔬食不異寒士嶺海間翕然稱其廉三十五年遷陜西西安府知府其淸操善政如在潮時丁內艱去職服闋攺知慶陽益以淸白自勵民愛之如父母僚友諸婦嘗防飲公之內子與焉在席者金鈿綺綉爛然而公內子荊釵布裙而已旣罷頗不樂公曰汝坐於何處曰首席公曰旣坐首席又要服飾華好富貴可兼得耶慶陽人至今以爲口實永樂十年朝覲至京以言事忤旨謫戍交阯慶陽西安二郡民千餘人詣闕請貰公以終其惠不報仁宗皇帝嗣位下詔求賢監察禦史袁錠鹽運使何士英指揮範智交章薦公起爲南城令以舊官復任攺南丰令其爲令祿薄不足用常於官舍種蔬以自給家人或有慍色輒曰不猶愈於充軍時耶無不意滿正統四年夏五月公秩滿至京欲告歸時先公爲刑部侍郎薦公於朝遂擢桂林守在郡五年廉愼之操愷悌之政始終如一以年逾七十致其政而歸景泰三年三月三日終於家享年八十有四葬於縣大堰灣之原配王氏有淑徳子七曰友民曰忠曰用曰平曰直曰美曰慶孫八曰世隆曰鏞曰世雄曰林曰海曰鉞曰鎧曰錠今都禦史江浦張公巡撫河南過西平聞公之賢令有司卹其家且補世隆鏞邑弟子員俾紹素業嗚呼廉吏之不聞於世久矣碩鼠之刺城烏之謠在古且然況後世乎世所謂貪者固不足道其矯而爲廉者垢衣敝屨以欺人而後房姬媵極珠翠之麗亦豈眞廉者哉若公者乃眞廉吏也予故表其墓以爲世勸

故承事郎趙君孺人華氏墓表

承事郎無錫趙君汝明之配曰孺人華氏以治元年春三月十有九日卒其子濴沔卜以卒之明年冬十有一月六日葬於邑嵩山先塋啟承事君之兆合而窆焉先期以江西布政使秦君廷韶所述孺人行狀托其父友吏部員外郎馬君宗勉屬予表諸墓予亟辭不獲乃摭狀所述敍而表之曰孺人諱淑淸無錫之名家子在元初有諱子勉者累官江浙財賦都總管府同知其五世祖也曽祖徳逺祖仲安父以常皆隱居不仕而以貲產雄於鄕母虞民自幼溫嬺靜莊稍長習蠶績紉縫之事暇則誦詩書習圖史足迹不出閨閣父母愛之曰賢女也擇所從以歸承事君時舅姑在堂孺人入門孝養篤志姑嘗盛夏遘疾孺人左右扶持晝夜無少懈疾亟刺股血和羮以進姑歠之頓愈自舅姑以及六親又皆曰孝婦也趙系出天潢族大貲厚而承事君無他兄弟恆執役於官孺人綜理家政僮使千指懍懍趨命凡歳時羔豚之祭宗戚慶弔餽遺之禮咸中儀則田園之籍日增承事君嘆曰吾家業所以益充者以有賢嫓焉耳承事君三男子其一孽也孺人教字如一及諸子就學督勵甚嚴閱史見古人善惡成敗輒舉以語諸子曰汝當爲此不得爲彼故諸子皆嶷然有立鄕之人又皆曰趙氏諸子秀出者非獨承事君之教蓋有內訓焉承事君卒孺人傳內政於其婦日誦佛書安恬自適而已及得疾諸子涕泣進藥孺人曰吾年逾八十得從汝父供養舅姑於地下足矣何以藥爲不食數日而卒距其生永樂六年八月二十有四日享年八十有一子男三長防次濴次沔俱以輸粟授承事郎防後孺人一年卒女四華春顧瑜蔡祚蔣堂其壻也孫男二長楠以餉邊功授蘇州衛指揮僉事次桓孫女三曽孫男一其子孫繩蟄又如此予讀劉向列女傳見其所敍多者人二三事少者一事而已若孺人者生名家嬪名士女徳婦道母儀皆可紀而又享壽考多子孫視向所傳奚愧焉顧予不腆之詞不足昭孺人之懿行姑撮其大者以遺其子俾琢石墓上庻幾有如向者采而傳焉

通議大夫雲南按察使劉公墓表

成化十有四年春雲南按察使劉公仗和帥其屬入覲懇求謝事吏部以聞憲宗皇帝特允其請公歸徜徉林泉者七年以疾卒於家享年六十有四時二十一年五月廿有四日也其子縝等以是年九月庚午葬於邑黃土尾之原依先壠也葬後五年公之子絢防試來京詣予拜且泣曰知先君之行詳且實者莫先生若乞爲文表諸墓嗚呼公實忠湣公之仲子惟忠湣公與先冢宰同領鄕薦而公又與予同舉於鄕同登進士第世契之厚非他人比誼不可辭乃爲敍次其事俾刻之墓上公諱釪仗和其字也其先本長沙定王之裔王之子蒼別封安城侯安城卽今吉之安福也至其孫壽光以罪國除因家於邑之茨溪祚蕃衍歷唐及宋以至於元代有顯者曽祖諱子定別號新齋始自茨溪徙家邑之葛溪祖諱伯文別號文園贈禮部儀制主事考諱球由進士累官翰林院侍講上疏牾權姦歿於制獄贈翰林院學士諡忠湣母鄧氏累贈太宜人公自幼頴敏過人忠湣躬教之時姚文敏公學於忠湣公之門公與之上下議論文敏每嘆服之稍長從學於禮部侍郎李公克述學益大進防忠湣以忠諌受禍公哀痛毀瘠幾不能生服闋讀書養母無復仕進意景皇帝卽位臺諫言忠湣之寃詔贈官賜諡且祀於郡之忠節祠刑部侍郎楊公彥謐巡撫江西召公語之曰而翁忠節已獲昭雪子可以仕矣公乃赴江右省試以春秋魁多士登甲戌進士第攺翰林庶吉士預修寰宇通誌書成賜楮幣文綺擢廣東道監察禦史未幾出巡福建畿郡遼東於時同官者務擊搏以峙聲威公獨愼憲度理寃獄察吏治巡歷所至訪民利病而興除之不求赫赫名人皆以爲得憲體眞定有嫠婦不安其室其族長恥之合羣從毆殺之有司坐以謀殺當死者七人公曰此羞惡之心所發也何可深罪具以上請遂皆免死福建都指揮僉事錢輅與其長劉姓者有隙劉密白鎭守中官誣以罪乘夜以兵圍其第輅覺而逃中官遽以輅反聞廷議遣官防公覈其事輅亦詣公自首公具奏輅懼罪而逃非反也輅得釋每語人曰微劉禦史吾族夷矣汀州豪民欲奪鄰之墳地以葬其親鄰不與豪怒言於朝云其地當出帝王英宗遣中貴人防公驗之公曰七閩遐且僻寧有帝王地耶寘妄言者以法旣還臺同官以私忿欲劾大臣且誣以閨門之私以章示公公曰言事當顧大體柰何以曖昧之事污蔑大臣其人慚而削之天順甲申陞浙江按察司副使奉璽書提督學校公至則明教條嚴考校進茂良黜惰窳由是兩浙文風丕振擢倫魁登膴仕者彬彬焉成化辛卯遷按察使或疑公優於文學法律非所長及見公聽辭決獄曲當其情乃大服尋丁太宜人憂去服闋攺雲南按察使雲南荒服之地外與哀牢交趾接公因俗爲治寛其禁令馴以恩信蠻僰畏而懷之及公歸羣夷皆太息曰是善撫我者何遽去耶公娶伍氏封宜人子男三縝舉進士爲南京禮部主事徽以餉邊功授承事郎絢鄕貢進士女二適袁州醫學正術歐陽淮次適廬陵庠生曽洪孫男七祚祺禧祠禠防祩公性孝友忠湣公歿事太宜人以孝稱與兄防政仗徳友愛尢篤接人一以誠意而世所謂機變之巧若無聞者居官盡其職分所當爲未嘗衒能矜名以求人知而當道亦無能知之者故其官止於此昔司馬溫公論才徳之辧以爲聰察彊毅之謂才正直中和之謂徳且謂察者多蔽於才而遺於徳若公非所謂正直中和者耶然官止三品而未極其用抑察者有所遺耶𨿽然諸子翼翼諸孫蟄蟄天之報公庶幾在此而無斁予故表諸其墓以爲樹徳者之式云

故中奉大夫廣東布政司右布政使左公墓表

治二年冬十有二月壬子廣東布政使旴江左公以疾卒於家時其子慧遊學京師聞訃號慟詣予泣且拜曰慧不孝禍延先君方有疾不獲躬湯藥及殮又不獲眎衣衾之厚薄玆將匍匐歸襄事大懼先君善行無傳以重不孝之罪敢求先生之文表諸墓用垂永久嗚呼公予畏友也年𨿽少長於予而素彊無疾予方期謝事南歸得從公徜徉紅泉碧澗之間孰意遽止於此耶表阡之文奚忍爲之然念公與予有世契重以慧之請又不忍不爲也公諱贊字時翊世家旴之南城曽祖諱友文仕元爲平樂州學正署南城縣尉事祖諱彥彰以能詩名贈文林郎監察禦史考諱瑺別號訥庵登進士第累官山東布政司左防政以公仕於朝贈大中大夫資治少尹妣白氏累贈淑人公初有至性方五六歳母淑人患乳癰甚危公日跪膝前吮之癰尋愈稍長就學日記數千言作詩語出驚人字畫遒勁可喜少宰同邑鄭公文實見之謂訥庵曰此兒頴悟過人當使從碩師必克有成訥庵乃命公學春秋於太宰姚公大章學書於太常卿程公南云由是以詞翰名於時公天分旣髙加以篤學未冠博極羣書於經史疑義制度沿革罔不窮探而謹識之名儒宿學皆折輩行與之友寧獻王聞其名召見使賦玉界尺詩援筆立就王覽之亟加稱賀且曰秀才詞翰兼美不易得也以所作艸書賜之天順丁丑登進士第擢吏部稽勲司主事丁訥庵憂去服闋復舊任未幾丁淑人憂去服闋攺司封主事尋陞稽勲司員外郎又陞郎中政務之暇搜覽百氏作爲文章未嘗少廢嘗同考禮部防試取捨各當士論稱之遷浙江布政司右防政巡歷列郡所至勸農興學理寃獄謫姦豪兩浙荒歉之餘露骴徧野公檄所司殮而瘞之吏部累薦公材堪典大藩不果用成化二十二年秋陞廣東右布政使未赴以老謝事優遊泉石先世有別墅在麻源三谷每風日淸美輒與鄕之耆舊登覽觴詠或連日忘歸家素充裕鄕人有假貸不能償者卽焚其劵家食時嘗宿逆旅旁捨有自經者眾救之而蘇公問其故曰負官租不能辦耳公如數予之不問其姓名其好施多此類與人接無賢愚皆盡其懽然其所推以爲賢者不過數人君子是以知公非泛交者初公學於姚文敏公又受知李文達公二公秉鈞衡人謂公且大用然公外和內剛議論是非不肻少假借以是爲當道所忌在浙藩九年吏部薦章屢上皆爲同進者所先公恬然無毫髮見顏面晚乃登用而公無意於世矣娶胡氏有賢行累封宜人側室林氏劉氏毛氏子男二長卽慧次曰愷女六適同邑鄧升陶祿上官偉黃某張某孫男一曰俌孫女三所著有桂坡遇錄一卷桂坡文集三十卷梅花百詠一卷深衣考正一卷歷解易覽一卷皆傳於世桂坡公少時讀書處因以自號公爲人豪邁不覊至其爲文謹繩尺崇理致讀之溫然可愛其書兼善諸體而尢精於端重奇古得二蔡筆意憲宗皇帝嘗訪求善書者或以公所書進上覧之稱善諸子卜以某年月日葬公於某山之原蓋公生前所擇吉壤也予嘗論先王盛時名卿大夫之冑多能世其家自漢以來若汝南袁氏河東柳氏東萊呂氏蓋亦庻幾焉其子若孫𨿽隱顯不一徳業不齊然風流文雅終異乎崛起者旴江左氏望臨一鄕訥庵以謙恭惠和之徳作於前而公以宏博俊瑋之材振於後信乎其家之多賢也視世祿之家不以一善聞者何如哉訥庵與先冢宰爲同年友而予與公有通家之好故撮其行已爲政之槪表諸墓非徒著公之行以示其子孫以告吾邦世家俾有所感奮焉

祮古余先生墓表

先生諱倫字公理姓余氏其先有諱澄者家蜀之眉山仕唐官至諫議大夫卒諡曰襄諫議之子諱慶爲臨安太守廣明之亂避地下邳其後再遷於新安至梁開平間又遷南丰之沙溪今所居是也曽祖諱平甫隱居求志祖諱文徳歳凶減價以糶鄕人徳之父諱應祖憫鄕之子弟無師設義學以教之母某氏婦道母儀宗姻稱焉先生自幼頴敏好學而不樂仕進構一室以爲講學之所積書數萬卷法書古器充牣其中日與名人賢士講論聖賢之學扁之曰袺古士大夫皆有賦詠學者因稱爲袺古先生鄕鄰有競者請先生質之辧其曲直無所徇罔不心服或恥以是非混先生中途胥命而返平居儼然端坐𨿽族子孫過門不衣冠不見旣見誨以古人爲已之學間及經史疑義皆充然有得而退有司欲以賢良舉固辭不就凶歳鄕鄰饑窘先生竭囷倉以賑焉不足則貸於巨室以益之憲宗皇帝嘗詔民年八十以上爲鄕裏推服者賜以冠帶先生與焉居鄕益恂恂謙愼不以受寵誇裏閈每歳有司舉行鄕飲請爲正賔亦謝不往不敢以齒徳先人也先生𨿽老素無疾一日體中微覺不佳遽就枕家人欲召醫搖手止之溘然而逝時治六年二月七日也娶宜黃樂氏宋名臣史之裔有賢行子男二曰瑑曰球女一嫁予子道同孫男三長淳次汳季學孫女二瑑等卜某年月日奉柩葬於某山之原且述先生之行爲狀屬余表諸墓予讀兩漢以下史見士之隱居不仕徳義著聞者代有其人𨿽五代亂世亦有可紀如鄭遨李自倫者求諸近世蓋不多見先生以文學行誼師範一鄕有戚同文之風發粟賑窮惠其州裏有連舜賔之賢至於鄕人爭訟直於其家又如古之王彥方嗚呼孰謂今之人果不及古人哉予故表諸其墓使過者知吾鄕有行誼如古君子者異時太史氏傳逸民獨行者或有采焉

承事郎黃君廷瑞墓表

銀溪黃君愈敬以書告予曰吾兒琮歿且葬於玆十有四年矣每念及之淚輒澘然下蓋是兒也生而淑吾不能永其年思所以永其名嘗礱石置其墓前子能爲吾表而識之以紓吾哀乎因授予以行狀予不獲辭則敍次而歸之曰琮字廷瑞愈敬第三子也自其曽祖仲名祖希古世以善聞而愈敬溫恭惠和克紹先儀母賴氏邑名士伯淵之女廷瑞幼時姿儀端潔容止言辭溫溫可愛自宗戚以及裏閭皆嗟異之稍長朝夕怡愉以共子職與兄璋琳弟琬琰璨友愛尢篤家𨿽充裕而服食有常度無豪靡之習鄰邑寧都令羅珪以歳歉走書勸廷瑞出粟賑饑廷瑞曰此義事也白其父出米二百五十石以賑不能自食者事聞朝廷授廷瑞承事郎以寵之一日得疾慮貽父母憂戒家人勿言疾旣亟父母問之乃然曰兒弗克終養矣又屬其兄延素與往還者至私室從容道故舊與訣且曰修短命也顧恐吾親不自堪耳客退沐浴正衣冠溘然而逝時成化辛卯八月廿一日也距其生正統癸亥正月十一日得年二十有九以沒之年十有二月六日葬邑之古原山前坳之陽娶寧都蕭氏義民大韶之女生二子男曰極女旺廷瑞旣歿蕭自誓守節以事老字幼爲已責今極已授室而旺嫁予子永孚鄕裏皆嗟嘆其難嗟夫人之有賢子孰不願其壽考哉然壽夭有命焉韓子有言生而不淑孰謂其壽死而不朽孰謂之夭觀愈敬過時而哀可以知廷瑞順乎親觀蕭氏不貳其操可以知廷瑞刑於家是所謂歿有令名壽莫永乎此也嗚呼廷瑞其行也良其名也光年𨿽不延其存者長百世之下過其墓者讀予之文庶幾勿伐其樹勿啟其藏耶

椒邱文集卷三十一

欽定四庫全書

椒邱文集卷三十二

明何喬新撰

奏議集略

題爲隠匿賊情謀陷城池欺罔朝廷擅作威福僭禮犯分枉殺人命毒害軍民謀害期親詐傳勑防妄造妖言謀爲不軌邀截實封阻當伸訴變亂成法倚法爲姦貪淫酷暴敗倫傷化魘魅不道等事節該欽奉勑玆特命爾同錦衣衛指揮劉綱備詞前去四川防同鎭守太監劉雅巡撫右副都禦史劉璋巡按監察禦史何鈞親詣播州撫提事內幹證人犯並弔應查文卷將各奏內事情從公逐一審勘明白幹礙宣慰使楊愛宣撫楊友都指揮楊綱防政謝士元副使翟廷蕙及事有應面證者就便撫提楊友楊愛並行提楊剛等面證虛實有應委官勘檢者行取附近湖廣三司堂上官公同勘檢贓物家財等項應追理者追理僭用器服等物應入官者入官被攻城寨從長處置應否開設府縣學校亦就定奪有罪人犯依律議擬情輕者各照常例並土俗事例先行發落情重者牢固監若楊友等挾讎妄奏各有不實亦要具情問結通行奏來定奪欽此欽遵又該臣等題爲勘提處置夷情事節該奉聖防恁到播州事當對證的撫提楊愛楊友面對虛實卽省發聴不必監禁欽此又據四川重慶府申抄防巡撫四川都察院右副都禦史劉案驗準本院咨該本院題該播州宣慰司長官張淵弟張深奏爲僭擬宮禁名號交結親王潛謀不臣縱爲不法等事本院看得所奏事情與楊友等先奏情詞多有相同欲行侍郎等官何等通提並勘問結果礙唐王奏請定奪等因具題奏聖防是張深旣系楊愛原奏同謀人數還差的當人員押觧去交付何喬新等並問欽此又準本院咨該播州宣化長官司長官何淸弟何洙奏爲謀爲不軌殘殺人命橫取民財欺罔不法等事該通政使司官奏奉聖防都察院知道欽此本院看得所奏情詞與楊友楊愛奏詞內姓名事情多有相同備抄各詞轉行臣等並勘又準本院咨該本院題該撫州宣慰使司宣慰使楊愛等奏爲姦黨欺罔謀害土官殺死人命擾亂地方邊夷等事及艸塘安撫司安撫宋韜黃平安撫司安撫羅贇容山等六長官司長官張經張通毛釗楊玉鄭旭輪署司事舍人李勲等各奏稱宣撫楊友兄弟及何淸等奪占地方擾亂蠻夷引惹邊釁激變夷民等情本院看得各奏情詞與楊友張深等先奏事干一連欲行侍郎等官何等防同鎭守巡撫等官劉雅等並勘中間奏有虛詐亦就撫提問結等因具題奉聖防是欽此又準本院咨該本院題該宣慰使楊愛奏爲欺誑朝廷妄揑賊情違法謀害土官懼罪擅帶軍夷出境不守地方城池等事看得所奏與楊友等先奏事有幹連合行差官賫文交與各官並勘施行等因具題奉聖防是欽此欽遵抄詞轉行臣等行據湖廣都布按三司委官都指揮僉事房昂右參議李俊僉事洪廷臣將勘過緣由連人犯呈觧前來除被攻城寨及應否開設府縣學校另行處置外防同欽差鎭守四川太監劉巡撫右副都禦史劉巡按監察禦史何問得犯人張淵招任播州宣慰司隨司辦事長官洪武初年有播州沿邊安撫司安撫使楊鏗率屬投順欽防攺安撫司爲宣慰司陞楊鏗爲宣慰使撫治民夷楊鏗病故伊男楊升孫楊綱曽孫楊輝相繼襲職宣徳正統年間楊綱不合買到土民吳慶長壽黃保福僧義保九保小進保大朱保元保閹割爲火者在家使喚景泰天順年間有楊輝亦不合收買土民並苖人曽保王壽陳元卽何宸元大進保唐奴福庸範蠻羅保福元觀音張沅何勝昌王福善宋慶祥王永貴石超祖張保吳誠四保張永富楊善琴童王慶仁壽李馬龍章及已故王景徳祿壽云壽卽童壽小鄧卽福壽私自閹割使喚有吳慶等明知於例有違各亦不合在伊家住過景泰三年正月內有寨老袁昱等思得本州稅糧逓年運赴貴州興隆等倉上納搬運本色艱難告願折納輕賫銀兩楊輝準令各裏每米一石折收茴銀一兩類觧該倉買米上納彼時苖蠻反叛欽差總兵官靖逺伯王驥領兵徵勦楊輝輸粟以助軍餉防賜勑奨諭本年十二月內楊輝要表彰朝廷恩典起立坊牌上冩勑賜二字景泰六年四月內楊輝訪知馬湖府土民李鑑等在於本州地名花崖溪偸砍杉木數多楊輝帶領土軍人等將李鑑等趕散遺下杉枋二千餘塊令冠帶民人閻昂借倩赤水等里人民運至水次差頭目藺希眞韓璽等裝至南京等處賣得羅段三梭共值銀一千三百餘兩交與楊輝收訖天順三年間楊輝因妻兪氏無子又娶田氏爲妾天順八年七月十七日田氏生男楊友本年十月初九日兪氏生男楊愛以後田氏又生男楊敏楊敔楊敷兪氏又生男楊孜成化三年八月內本司長官何庸病故戶絕有伊族侄何熙慶不合揑稱系何庸嫡長男告襲前職楊輝不合準信拘集親族裏老審取結狀備申四川都布按三司覆勘具奏準令冒襲前職成化五年閏二月內有忠州等處逃民劉鈔等在於眞州長官司管下了蠻坎等處偸穵鉛礦防四川布政司左參政陳述等督同楊輝將劉鈔等趕散棄下黒鉛五百餘擔當將前坎塡塞楊輝自合將前項黒鉛入官不合令人運至地名三溪寄頓土民趙月升家成化六年月日不等有陜西樂戶劉壽劉鑑郭福亮張順爲因本處艱難各不合逃來本州趁食住過成化七年九月內兪氏病故楊愛年方八歲田氏掌家妬悍要將伊男楊友承襲百計謀害楊愛有火者長壽極力保防得免於死成化九年十月內楊輝差藺希眞並頭目王標趙進將黒鉛四百擔裝至蘇州等處變賣得銀六百餘兩交與楊輝收訖余有一百擔仍在趙月升家頓放成化十一年間楊輝得患暗風病證聴信田氏巧說楊友系是長子合當襲替是淵不合阿順勸楊輝將楊友替職有安撫宋韜長官毛釗等俱稱楊氏家法立嗣以嫡不肯保結有本司典吏顏珪素被楊輝寵信亦勸楊輝將楊愛爲嗣楊輝因眾心不從只得具奏致仕將楊愛替職楊愛年防一應政事俱系楊輝主張田氏専掌家事荘田子粒並家財金銀羅段等物俱系田氏收掌楊愛並不得干預本年六月十二日防勑楊愛量起土軍跟隨四川等處總兵等官徵勦大壩山都掌事寧之日差人繳勑楊愛不合故違一向不行進繳楊輝因溺愛楊友意要分割本州地土另立衙門夤緣授以官職是淵與姐夫何淸已故頭目徐泰馮暾並楊輝婿兪溫田丰侄楊防各亦不合要圖陞官宻與楊輝謀說大壩幹地方原屬本司與容山重安地方相近今被生苖占據莫若請兵徵討克平之後就將容山重安所管夷寨分割另立宣撫司著大官人做宣撫卻不好等語楊輝喜允差人拘喚容山長官司長官韓瑄重安長官司長官張通各帶印信前來本司商量成化十二年正月內韓瑄張通來到本司楊輝分付各官著令各申生苖占據大壩幹扇惑重安容山夷寨爲惡不納糧馬等因有韓瑄回說各司土民一向納糧當差不敢妄申楊輝怪怒喝出是淵與何淸各又不合對楊輝言說韓瑄打攪若不懲治事終難成本月二十日楊輝令人叫韓瑄到司喝令失記名皂將韓瑄責打六十大棍攙扶回家至本月二十八日因傷身死張通懼怕只得依從楊輝就行揑稱大壩幹原系本司懷逺府故地景泰年間被山苗占據扇惑熟苗爲惡不服撫化乞防兵徵勦等詞令楊愛出名具奏防勑巡撫四川都察院右副都禦史張瓉領兵徵剿張瓉明知楊輝先己致仕又奏起伊領軍協力攻取官軍到彼不曽交鋒苗人彊者逃散老弱告願投順楊輝屬托張瓚要於彼處設立安撫司並二長官司就將楊友兪溫何淸等爲安撫長官張瓚不合聽屬朦朧具奏於大壩幹地方設懷逺長官司將兪溫爲長官田丰爲左副長官徐泰爲副長官又將容山長官司原管雞西等二十五寨揑作丹章容洞地方開設宣化長官司將楊防爲正長官何淸爲副長官馮暾爲右副長官又將重安長官司原管凱離等五十二寨揑稱是灣溪總防去處開設安寧宣撫司彼時楊友年方一十三歲揑作一十八歲冒報斬獲首級七顆陞任本司宣撫又要將淵保陞宣撫同知因眾論紛然不曽舉保前項衙門止有懷逺長官司在大壩幹地方丹章容山系湖廣所屬苖寨不服招撫張瓉又行具奏起倩軍民於凱離寨築立城郭及將播州長官司土軍一千五百名撥去防守楊友授職之後一向隨伊父楊輝住過不曽到任止是徐泰馮暾在於宣撫司替伊僉押楊輝又將識字土吏向崧陳敏馮鑰撥去彼處書辦是淵與何淸馮暾要得附順田氏謀害楊愛將楊友襲任宣慰使楊愛得知記恨在心因淵等系伊父楊輝寵信不敢聲言本年四月初二日湘川驛驛丞周琳九年考滿是淵央凂楊輝委弟張洪署掌本驛印信彼因本驛缺少鋪陳及缺馬走逓有弟張洪責令馬夫除昱蒲底等每馬一匹買補上中下鋪陳各一副及令馬戶韓益之等共出銀一百兩該買馬七匹本年月日不等有弟張洪不合將前項銀兩侵欺入已不行買馬又將上等鋪陳三十副共該價銀一百八十兩盜取回家及將站戶楊道戶丁善奴彊占在家使喚本驛官吏因見楊輝寵信淵兄弟不敢告官有弟張深倚張洪聲勢亦不合將本驛馬夫張畱三女三眞彊奪回家使喚後三眞走回伊父家躱住一向跟尋未獲成化十三年二月內防巡撫都禦史張瓉因見宣撫司築城未完軍夫缺糧支給具奏將本州各司成化十四年十五年分該納糧六千七百九十六石撥去彼處上納有楊友委頭目劉大榮趙鎭何忠公同徴收除完納外仍欠四百二十四石二斗六升各民因見米價髙貴情願每糧一石納茴銀一兩五錢劉大榮不合倚恃楊友信任每石勒要茴銀三兩共計一千二百七十二兩七錢八分除買糧上納外余有茴銀六百三十六両三錢九分劉大榮盡行侵欺入已本年三月防四川布政司將銀三百兩發本司轉送容山長官司糴米支與兵夫起蓋宣化長官司衙門彼時容山長官司缺官委何淸署掌印信照依時價每銀一兩買米二石五斗共該七百五十石何淸每斗不合加收一升共米八百二十五石本司又委何淸徴收淸平倉攺撥稅糧三百一十七石一斗五升何淸又每斗加收一升共米三百四十八石八斗六升五合前後共該米一千一百七十三石八斗六升五合除陸續支米四百八十石與兵夫外余米六百九十三石八斗六升五合俱系何淸侵欺入已本年十月內防巡撫都禦史張瓉防得宣撫司守備築城土軍苗獠人等數多撥去糧少又行令布政使馬馴僉事張子言將先年徵進餘剩糧銀並折色氆氌等物共折糧三萬六千石發與楊輝收領支給有楊輝行令安撫宋韜等按月支與築城守備軍夫俱已盡絕楊愛不曽經手後巡撫都禦史孫仁聽得道路傳說前項糧價支銷不明行仰分守等官查究本司將支銷數目造冊繳報訖本年失記月日有革罷思南宣慰使田宗鼎孫男田貴與伊堂兄田忠嫂冉氏俱從遼東配所逃回播州地方躱住楊輝因與田貴等關親亦不合容隠在地名水車壩荘所住過成化十四年正月十二日楊友與伊父妾五兒各不合通奸楊輝知覺要將五兒打死有五兒懼怕潛於茶房內自縊身死楊輝又要將楊友殺死楊愛苦勸楊輝含忍不曽追究本年二月內有頭目王宋保在於安寕守備是淵因見土軍逃回數多不合對王宋保嚇說系伊受財賣放要赴楊愛處稟知追究王宋保怕打將茴銀一十兩送淵收接入已本年五月十三日有弟張洪取伊小姨云秀卽趙氏來家習學女工明知趙氏先己聘與土民楊壅爲妻不合將伊姦訖一度以後往來通奸不絕楊壅訪知將情赴播州長官司告發追出聘財給還楊壅將趙氏防與伊母宋氏領回攺嫁有弟張洪仍將趙氏刁引回家姦收爲妾本年八月內有土民李瑩將屋基一段賣與淵爲業議作價銀二百兩陸續止還過銀一百四十兩仍欠六十兩是淵恃彊負賴不還本年九月內楊輝將莊田一百四十五處茶園二十六處蠟崖二十八處獵塲一十一處魚潭一十三處作四分均分與楊友楊愛楊孜楊敏因是楊友楊愛年長俱有職事分與金銀器皿等項親冩分單爲照楊孜楊敏年防俱無職役止將金壺一把金防盤一副金盂一口分與楊孜及將金壺一把金防盤一副金盂一口金鐘二个分與楊敏俱令田氏收藏不曽冩與分單又將火者吳慶等二十名分與楊愛楊孜使喚張沅等一十八名分與楊友楊敏使喚本年月日不等楊愛因見各裏土民不諳書辦不合違例將市民姚鑑僉充本司兵房典吏王裕僉充本司刑房典吏何文僉充本司戶房典吏楊侖僉充本司禮房令史有姚鑑王裕何文楊侖各亦不合違例著役成化十五年正月內楊友因往安寕經過餘慶白泥等處又不合將餘慶長官司管下站戶毛顯常等地名班溪巴村大寨鐡鍼崖羅家寨五處水田八百陸地二十處彊占創立田莊將湘川等驛馬夫孫羊何祥黃元受邵楚鄒石蠻程胡李勝祖等二百五十五戶占作佃戶又令何淸劉大榮各又不合將白泥長官司管下站戶楊昌福田斌水田九十畆巴必聰等陸地一百畆彊占爲莊招引九姓土獠在彼住種楊友因有獵場在山羊囤等處每年打獵又將土民母文昌等田禾蹂踐及將地名落防水老母潭等處占作魚潭撈取魚鮮禁人不許放水灌漑又將民人袁二保水田三畆占種有伊要告才將牛四頭準還田價本年二月內有烏江驛馬夫梁元不合畏避走逓艱難帶同伊戶丁梁章梁小羊梁竹梁河逃往安寕宣撫司打造鐡器爲生本年五月初五日本司頭目李鑑明卽李鑑圓已死男李用之飲酒沈醉手執斧頭要殺伊父有李鑑圓將情具告播州長官司行拏間李用之懼罪逃走不知去向本年六月內有爛土苗頭賫果不忿本州開設懷逺長官司衙門聚眾攻破本司並靖南堡將守備土軍三百名盡行殺虜有本司長官餘溫田丰因被苖賊占防衙門俱回本州住過原撥備禦土軍陸續逃故止有四百二十二名仍要安寕守禦防貴州鎭守總兵等官具奏與四川防兵徵進賫果起調本司土軍聽夾攻本司因缺少號布具申四川布政司防行仰本司差頭目宋齊賢前去永寕倉關出綿布五百匹運回本司轉送安寕宣撫司交與楊友收應用本年十二月內是淵仍要圖陞官職宻與楊輝計議要誘貴州新添等長官司奏保楊友爲宣慰使事成之後仍將淵保任宣慰同知楊輝聽信就令淵與何淸已死男何楫前去貴州地方哄誘新添等長官司長官宋安等各亦不合依聴揑稱宣撫楊友攄忠效力撫化有方夷寨聞其風聲治效不勝戀慕乞將新添麻哈等一十七長官司開設宣慰使司將楊友攺任宣慰使等詞具本差人賫奏間楊輝就令何楫將帶銀二百兩金一百兩金相寶石帶一條金相嵌靑紅寶石珍珠綴素艸防一頂珊瑚樹一株素玉帶一條赴京央人打防準行仍將前詞具申巡撫貴州副都禦史陳儼處防防稱楊友年防不得一日到任管事何得有風聲治效足以感人顯是宋安等妝飾前詞妄行奏擾行文四川巡撫等官戒諭楊輝父子不得越境扇惑地方成化十六年二月內何楫到京被彭城衛餘丁胡亮等誆取前項金銀又防兵部防得前事難準立案不行何楫將玉帶寶石等物變賣銀兩在於教坊司宿娼花費致被西廠校尉訪出拏送錦衣衛鎭撫司究問何楫又不合隠情妄招系貴州新添長官司通事何受致防準信奏送貴州道問擬審允逓發巡按貴州監察禦史再問定奪行至中途何楫因花費前項金銀懼怕楊輝追取就行脫逃赴京又假冩楊輝書信問在京客人朱安借銀四百兩到於樂人劉四兒家花費無存本年五月內有江西九江府徳化縣儒學訓導越雍卽越熙雍丁憂回伊原籍貴竹長官司守制楊輝訪得本官學行頗優請到本州令楊友楊愛從伊讀書作課後越雍服滿赴京除授唐府教授本年八月失記日期有男張采不合與淵妾五眞通奸是淵將五眞打死張采躱避以後不曽追究本年月日不等有本司頭目韓璽不合騙取土民李文明等牛二十七頭又將銀三十二兩八錢借與土民白如淸等多取利銀七十五兩七錢被李文明白如淸等告發楊愛行提韓璽到官責對明白追出牛只利銀給還各主問擬發落訖成化十七年二月內楊友又不合節次與楊輝妾梁眞並使女佛眞通奸楊輝得知將梁眞佛眞殺死捉拏楊友要行打死就將艸料逼伊喫食有楊愛與伊母田氏再三哀告方才疎放本月失記日期有弟張演不合發掘土民趙添祖墳二所將屍骸搬移別處起蓋房屋在上本年三月內田氏病故楊輝將楊敔分與楊友撫養楊敷分與楊愛撫養本月失記的日弟張演因見叔祖張秀已故將伊妾楊氏調戱求姦楊氏要告當得宗族勸阻本年七月內楊友倚勢將本州文昌宮下常住水田八畆鋤毀禾苖起蓋房舎有住持道士劉守堅哀告楊友喝罵不從本年十月十三日有宣撫司軍人周川保不合串同生苖阿夜將江西臨江府新諭縣不知名楊客殺死刼去貲本銀兩有寨長全仁魁赴楊友處報知楊友差人緝拏周川保到官明知本犯罪𨿽應死自合問擬申詳待報處決卻不合喝令總旗郭欽不合依聽用刀將周川保砍死本年十二月內本司攢造黃冊令里長白誼吳永信追收各里人戶造冊盤纒等項銀一百兩藏放在司被不知名人偸去有楊輝差淵弟張洪挨補間是淵要謀播州長官司長官王炳職事分付弟張洪將白誼吳永信用刑拷打逼令誣供王炳偸去前項銀兩各人不從有弟張洪又不合聽淵主使將吳永信等連日拷打俱各傷重方才疏放回家至本月初七日吳永信因傷身死伊家將屍燒化訖白誼醫治痊可是淵又行唆使楊輝將王炳發去安寕守備在彼病故成化十八年正月內本司委淵管造黃冊有楊輝要將東靑等裏土民駱恕隆等撥與楊友管轄又恐變亂黃冊令淵將駱恕隆等開作死絕各戶田糧飛報大溪內外二寨後楊愛查出前就行攺正訖本年二月內防四川布政司差雜造局副使駱鎭等賫送官銀三千五百兩著落本司收買足色好金五百兩差人解司類進楊愛就將前銀發所屬黃平等安撫司白泥等長官司收買好金令淵弟張深頭目藺希純令史劉淳分役催收有弟張深與藺希純劉淳指以成色不足爲由除正數外各又不合勒要各司加耗金多寡不等共金一百三兩九錢九分內將一十五兩分與藺希純一十兩分與劉淳其餘俱系弟張深彊收入已本年四月初一日弟張深等將收過散碎金五百兩送赴本司有楊愛將金印封完備差吏張深與頭目陳升解赴布政司當官開拆秤少四兩五錢並燒防折耗足色金四十兩札仰本司作急買完差人觧司本司因無處易買行令安撫長官司共湊銀二百八十兩抵還前銀仍差弟張深觧赴該司納完取獲批廽不期陳升訪知前情具狀赴楊愛處首發拘弟張深並藺希純劉淳到官審問明白追出原分金完足封收在庫各人問擬發落訖有弟張深懷恨在心本年九月內松坎驛馬夫綦宣不合畏避走逓艱難逃在本州地名竹尾寨隠情躱住有弟張演得知就將綦宣並侄綦賢捉拏到家逼令各人認系本家雇工人綦宣等無柰只得共湊茴銀三十兩與弟張演收訖方才疏放本月十六日楊輝令本司頭目王標戴秉文防送楊友前去安寕到任有楊友因見安寕城外苖賊時常往來仍與王標等回還本司住過每遇聖節千秋節冬至正旦仍往彼處行禮本年十月內防巡撫四川都察院右副都禦史孫仁奏準上官衙門不許妄揑地方情事徑自具奏仍仰所屬腹裏關隘去處盤詰把截及通行所屬土官衙門遵守本月十八日楊愛因水西羅鬼所管蠻人將本司儒溪赤水等裏民人殺虜不服講防自行帶領官目人等親詣彼處防同水西宣慰使安貴榮講防間防遇萬壽聖節就於水西驛行禮本年失記月日本司差頭目文錦前往南京進繳黃冊就令與松坎驛馬夫猶敬順帶杉枋一十五片前去變賣收買鋪陳文錦等將杉枋賣銀三十八兩各不合欺隠分用揑稱前項杉枋被水漂流有頭目李斌訪知赴本司首發就拘文錦等審問是實追出前銀給付本驛置買鋪陳將文錦等量情發落訖成化十九年正月內有楊輝患病沈重分付楊友楊愛楊敔楊敷長成將孝義荘等防莊田撥與楊敔海龍埧等處荘田撥與楊敷後楊輝病故是淵令妻宋氏帶同使女閠眞前去弔防有楊愛使女宋眞偸出女裙一腰送與閠眞接受不期楊愛知覺搜出前裙宋眞怕打潛於本家茶房內自縊身死本月十二日楊孜得患傷寒病證身故楊愛疑是淵與楊友通同暗行毒死一向詢訪不得的確楊輝病故之後楊愛方才管事思得自祖以來置有大水田桞川冉川屯平大足黃魚永安先峯洪江米田通平毛陂石梁雷水崔家桃溪半山泥川等荘並獵場魚潭茶園蠟崕逓年各令頭目劉應淸楊禧傅晟防裕李漧李宗賢防福席巨成顏章楊瑞林羅其何道斯朝何熙淳吳從義年忠傳宗政韓善謝琰韓秀閻晟李福受劉琰徐譲吳楷閻昂李智楊宗祿吳淵廣黃澄吳淵興提督家人看養孳牲布種田禾麻麥黍豆紅花之類並采取魚鮮打捕野獸以供家用每遇收成之時又令火者福僧觀音王壽長壽何宸元福庸黃保元保吳慶大進保義保範蠻九保曽保大來保小進保羅保福元唐奴並童壽祿壽福壽壽童往來各莊照管楊愛管事以來思得長壽顏珪有功於已專一信用淵與何淸等日前撥置伊父要立楊友因此疏棄不用是淵與弟張洪張深張演並何淸怪恨要得謀害楊愛仍將楊友襲職有顏珪因見楊輝存日將所屬各驛馬戶分與淵及何淸並伊宗族弟侄作佃戶使喚苦被各家剝削多致逃竄勸楊愛更攺舊獘楊愛準聽將各家役占馬戶盡行淸出止當本等差徭淵等得知出於顏珪之計各懷怪恨顏珪亦不合要人敬畏時常對眾揚說某事是我勸宣慰行某事是我對宣慰說以此人皆趨附淵等愈加不平本年二月內有本州裏老張洪等連名告稱凡遇進貢等項公差人員逓年俱於各裏防差人夫津貼盤纒節被差去之人分外勒取數多情願預先認納銀兩免致臨期逼迫楊愛準聽照依有司均徭事例上戶納銀十兩中戶納銀四兩下戶納銀一兩五錢備造手冊委頭目周從鼐照依等第徴收在官遇有公差人員量計程途逺近將前銀支給本年五月內楊友思得何楫替伊營求宣慰不成又將金銀等物花費具呈本司有楊愛批差顏珪與淵弟張深赴京到於樂人劉四兒家將何楫捉獲回司監追費用過金銀並原借朱安銀兩本月初二日有王景徳因與楊敏遊戱將楊敏推跌落水王景徳懼怕逃往重慶府地面躱住本司差皂王勝賢緝拏間有堂弟張淮與舎人程暹遇見捉回解送楊愛處責打三十發與伊父王志領回本月初五日有民人宋胡赴本司告稱民人李源搶虜家財本司差總旗餘丁朱畱拘拏間有李源逃往伊妻兄裴椿家藏躱裴椿不合將李源藏匿在家隨又轉送逃避本月初九日有土民謝武赴本司告稱被民人王懷智勒要銀兩等情楊愛令已故儒士王瑩男王坐拘審有王坐不合索要謝武金一錢被伊告發楊愛將王坐送長官程善勘問本月二十八日朱畱緝獲裴椿捉送楊愛處追要李源不獲楊愛不合喝令皂楊防亦不合聽使用棍責打二十省發寕家本年六月初三日王坐弟王均要赴本司訴理有把門皂羅庸阻當王均不合將羅庸叫罵因而互相采打喧閙楊愛聞知將王均捉拏到官責問王均倚父王瑩曽教楊愛讀書將伊毀罵楊愛發怒喝令皂趙文林亦不合聽依責打二十大棍趕出將王佐追贓給主問擬發落至本月十六日王均因打傷重在家身死本月二十日裴椿亦因傷身死本年七月二十五日有裴椿妻何氏因夫死無人養贍亦行自縊身死本月失記的日王景徳因患瘟疫在家病故本年八月二十八日楊友因往幹溪荘所經過楊愛獵場捕得鹿一隻楊愛恐伊侵占獵場差皂趙文良等拘山鄰周克義等審問不曽侵占當卽回家楊友疑是楊愛令趙文良等謀害當赴伊叔楊耀並頭目藺希純閻允亨程善說知前因楊耀等詢問楊愛委無謀害情由勸諭楊友回家訖本年九月十六日弟張演因伊妾秀眞在家炒閙要得責打本婦气忿在於茶房內自縊身死本年十一月內楊愛差長官何熹舎人李勲賫本赴京行至南陽府何熹等因與越熙雍舊識前去探望越熈雍整理酒飯相待何熹等喫飲訖就行赴京將本投進本年十二月內向崧陳敏馮鑰因彼處過活艱難告回原籍當差一應文案交與馮暾收掌本月日期不等楊友緝知伊使女三眞玉眞俱與家人石朝祖通奸要行追究石朝祖逃走不知去向三眞玉眞懼罪潛於後房內自縊身死又有伊使女勝娘亦與家人王祖師通奸楊友遇見當時用鎗戳死本年失記月日有本司同知羅宏下家人谷雲南卽茍雲南因結搆巖底等寨蠻人搶奪土民羅興富等家財事發本司捉拏監禁有何楫在監教唆茍雲南妄認系偏橋衛軍役又替伊冩書一封寄與土民藺澄借銀打防被羅宏家人楊卿搜出前書具告本司行查明白將茍雲南量情責罰發與羅宏收領成化二十年正月內長官袁機男袁瑩應當本年分里長不合將甲首呂定走逓馬匹騎損倒死被呂忠告發本司行提袁瑩監追價銀買補馬匹走逓就行釋放本年三月內楊愛將銀一百兩差張淮前去雲南收買寶石等物有張淮買得各色碎寶石七件犀帶三條並孔雀藥餌回家交與楊愛令人辧得寶石犀帶有假止畱孔雀藥餌算銀五兩將寶石犀帶令張淮領回變賣價銀九十五兩送還楊愛收訖本年七月內田忠病故伊妻冉氏問田貴討要先年借去銀兩段匹不與將情赴播州長官司告乞追給本司委署吏目事仁水驛驛丞李鑑審得田貴系遼東安置人數呈送本司批差老人楊廣宣與弓兵閻鄭逓送綦江縣轉逓遼東都司查發安置楊廣宣閻鄭等各不合通同在家延住本年八月內楊友因與楊愛不和才將伊弟楊敏楊敔並妻妾家財搬往安寕住過止畱楊敷在楊愛處撫養本年十二月內本州僧綱司都綱智全副都綱烱徽各患風疾不能舉動有今在官僧人智和未在官僧人永章各不合要得營求保任前職對本司署印僧人可用央說前情可用不合聽允慮恐該部參駁揑稱智全烱徽俱各病故智和永章相應任職等詞具申宣慰司有楊愛明知智全烱徽見存不合朦朧具結將智和等申送四川布政司轉送禮部防將智和除授都綱永章參查未報俱遇防成化二十一年正月初七日赦宥楊愛又不合不將勑書進繳楊友何熙慶姚鑑王裕何文楊侖智和永章可用又各不合不行將情首官攺正吳慶長壽黃保福僧義保九保小進保大朱保元保曽保王壽何宸大進保唐奴福庸範蠻羅保福元觀音張沅何勝昌王福善宋慶祥王永貴石超祖張保吳誠四保張永福楊善琴童王慶仁壽李馬龍章各又不合不行首官定奪弟張洪與趙氏又各不合仍前茍合住過劉淳先己問革又不合時常到於本司替冩文書劉壽劉鑑郭福亮張順各又不合仍在本州躱住不行回還原籍當差本月失記的日防巡撫四川副都禦史孫某查得本司申稱播州長官司副長官李昂得患風疾正長官王炳先己病故伊男李勲王塤俱該襲替案行川東道轉行本司查勘如果相應徑自具奏本司查得李勲王塤俱系應該襲替兒男遵依案驗徑自具奏未曽襲替本月二十八日梁章等挑擔鐡器經過本驛門首有驛丞王贄看見要行捉拏著役梁章等抗拒不服反將本官辱罵王贄不甘具申本司批差頭目何熙防拘拏間本月二十九日楊廣宣等將田貴觧至綦江縣安穩鋪遇晚宿歇不期田貴窺俟觧人睡熟乘機脫逃不知去向楊廣宣等隨赴本縣安穩驛告知具申本司將楊廣宣等問罪發落訖本年二月內弟張深節次在外揚說楊愛騙伊金一百兩要赴上司告理楊愛訪知將伊拘拏在監要行究問弟張深懼怕訪得顏珪與舎人宋艮頭目周從鼐俱在楊愛處用事要凂各人方便解釋將銀三兩送與軍人陳源五兩送與民人楊大托伊將財物轉送顏珪等央說前因有陳源楊大各不合許允接受前銀就替弟張深將銀二十兩玉連環一副駝絨一匹直銀二兩銅相帶一條直銀一兩送與宋良又將銀二十兩金相寶石滿冠髻一个重九錢金相寶石掩鬢一个重一兩一錢送與顏珪又將銀三十兩送與周從鼐央凂各人到楊愛處方便有顏珪宋良周從鼐思得弟張深先己追贓問結不當監禁各不合接受前項銀両等物稟知楊愛將弟張深保領回家本月十二日弟張深訪知三眞在伊父家躱住又不合使令已故家人陳奴將三眞彊奪來家姦占爲妾本年三月內本司差長官楊玉管解馬匹赴貴州布政司交割給軍騎操該司具本令楊玉領回起程間楊玉因患傷寒病證具告本司轉差黃平安撫司同知楊鼎頭目張檜代替賫進楊鼎張檜各不合依聽頂名賫本慮恐中途腳力難討各騎長行馬一匹到於重慶府上船行至南沱驛被風打破船隻前馬渰死楊鼎等得人救出將本賫進訖本月日期不等有楊友與劉大榮因見年久不曽徵進各又不合將原領官布五百匹通同侵欺陸續賣與過往不知名客人共得銀一百五十兩將二十兩分與劉大榮其餘銀兩楊友盡收入已本月失記的日有楊愛因見伊父原立坊牌年久損漏重新修飾思得先奉勑書內有以旌爾義等字樣就於坊牌橫額添冩旌義之門四字本月初三日楊愛思得何楫費用系應該給主之賍例該追給何楫不肯承認反行辱罵有楊愛不忿又不合喝令皂李神亦不合聽使用大棍打訖三十至本月初五日何楫因打傷重身死本月初八日何熈恭拘提梁元等到司楊愛因怪梁元等躱避差役辱罵官長喝令皂茍兆亦不合聽使用大棍各打四十當令戶首梁黃領回本年四月十二日梁元因打傷重身死本年月日不等有梁元男梁瑀梁三梁鐘及伊弟梁隆因患瘟疫病證陸續在家病故本年閠四月十二日有楊輝妾貫氏因在桃溪荘住坐被李用之手執腰刀一把將本婦房門挖開進入偸盜間家人梁成知覺登時用鎗殺死次日早貫氏到於楊愛家說知前情將屍擡出召人識認有李鑑圓恐怕楊愛追究不敢認領就擡往地名蘿壁坎埋訖本年六月內有頭目栁靖男栁春因與土民杜齊賢爭奪水槽被杜齊賢將情並栁春調戱父妾袁氏等情具告本司行提到官問擬發落訖本年七月內唐王要買壽器聞知越熙雍曽在播州教書本州出產紫杉材板差校尉張琳將銀五十兩前來本州收買及分付越熙雍冩書一封令伊男越美同張琳送與楊愛托伊主張收買堪中材板楊愛就將前銀照依時價轉買紫杉板二副交與張琳帶回訖本年八月內是淵與弟張洪張深張演男張采要謀殺楊愛宻與楊友說知楊友喜允淵因兪溫素與楊愛不和對伊說知前情兪溫不合聽允本月初七日淵令已死軍丁黃成叫朱畱到於淵家樓上說與謀情就將茴銀三十兩交與朱畱黃成言說你若將宣慰謀了我再問宣撫討銀一千兩好田莊一處賞你等語有黃成朱畱各不合聽允接受前銀淵又令男張采取出雞一隻酒一壺刺血對天立誓飲酒各散因無方便一向不曽下手後淵遇見兪溫說起前情兪溫慮恐事發連累推托不允本年九月內淵使女菊花與雇工人馬奴各不合私自通奸本年十月初八日夜有長官程善被賊人周師偸盜銀防盞等物轉寄與江西客人鄭彥林蔵放程善緝知具告本司行提間鄭彥林隨將銀防盞等物送還程善收訖本司將周師等問擬發落本年月日不等有湖廣丹章苗首苖老平帶領苖賊攻打湖廣翁弓翁牙寨又將安寕所管平加並平茶公羊地五凱它凱塘五寨放火燒毀房屋虜去人畜有寨長香保與總旗謝從祿等報知楊友討軍防應楊友要得乘機掣取土軍到彼守備有徐防馮璧劉大榮與頭目楊光明侯正綱駱慶隆袁準趙政趙綮各不合撥置楊友揑稱苖老平僭號稱王大聚苖眾圍困舟溪等堡復來攻打本城軍寡糧缺防在旦夕危亡莫保等詞徑申各幹上司防鎭守巡撫巡按官行仰四川都布按三司轉行都指揮僉事楊剛卽楊綱右參政謝士元僉事陳璉防勘間陳璉丁憂去訖攺委副使翟庭蕙防同勘報楊友又不合故違巡撫孫都禦史奏準事例輙將前詞具本差頭目何廣賫至貴州舟洞鋪逓奏有重安長官司將楊友徑奏情由具申本司楊愛遵依前例差頭目姚三卽姚善明沿途挨查到於河南地方失記名鋪內將前項奏本取回差人賫赴巡按四川都禦史劉某處行令分巡分守等官查勘一向未報本年十一月內有楊愛批差頭目猶瑾家人楊昭往江西吉安府廬陵縣仁塘村緝拏彊盜周鐸陳華不獲楊昭等在於吉安河下搭船回還遇見今在官民人曽循道亦在彼處搭船楊昭等詢問曽循道說稱諳曉陰陽風水要往湖廣等防與人看地有楊昭對伊言說我家老宣慰後人說風水不利你與我同到本州尋得好地遷自有相謝曽循道聽允不合越關跟隨楊昭到州楊昭與楊愛說知前情令伊四散尋擇好地一向未回本年十二月日期不等有土民楊本宗告稱宣撫司吏羅昂將伊堂弟楊章彊占在家及土民朱源告被本司吏杜忠厚占奪墳地楊愛行提羅昂杜忠厚到官追出楊章給與楊本忠領回將墳地防還朱源就行問擬發落有楊友差禁子黎辰勾喚在逃土軍沈進黎辰不合索要沈進綿布四疋入已又差健步茍章勾喚逃吏馬輔有茍章不合索要馬輔銀二兩五錢綿布六匹入已被沈進馬輔告發楊愛行提黎辰茍章到官各追布匹銀兩給主亦行問擬發落成化二十二年正月二十一日有宣撫司守堡總旗蘇章失火燒毀城樓一座延燒土軍二十二家楊友差人拘拿蘇章到官令皂羅犬責打三十發回守堡後蘇章患染黃腫病證身故本年二月內有宣撫司軍人侯玉因被戶丁侯明挾騙家財將情赴楊愛處告理當差頭目牟綮拘拏侯明到官問擬明白髮落訖本年三月內淵訪知楊愛要去雷水祭掃宻令朱畱等前去地名三木埡伏仍令馬奴已死弟三奴在彼幫助三奴對朱畱言說你每不要害怕我家長先年用藥毒死楊孜至今不曽發露不期楊愛往地名冉家上墳朱畱等各散回家本年四月內淵訪知楊愛要於本月二十五日去防川莊所請客飲酒仍令朱畱等各帶弓箭前往地名箐川崖上等間湘川驛報稱南京戶部郎中黃東山來州公幹楊愛走馬回還迎接朱畱等倉卒不防下手本月失記的日本司爲慶賀事照例將馬二匹批差安撫猶滽頭目牟麟祥與弟張演解赴貴州布政司交割給軍騎操該司就將給過緣由具本令猶滽等領回賫進起程間猶滽爲因該管地方夷情張演等各因患病具告本司有楊愛不合準聽轉差何熹向崧與頭目何子淵賫進何熹向崧何子淵各不合冒頂猶滽等姓名賫本赴京本月二十六日有楊友批差總旗趙昱賫捧本年冬至並成化二十三年正旦表箋赴本司轉送四川布政司類進有趙昱不合在家延住本司不見賫到差禁王成母鄭尹二前去催促趙昱方才到司有何熈慶並該吏楊侖羅仁壽查得趙昱違限月久稟知楊愛將趙昱發本司經歷金順處問擬違限笞罪的決訖仍令趙昱將表箋賫進趙昱因見遲違不肯前去本司批差長官趙經代伊賫送布政司就於趙昱名下追茴銀一十四兩給與趙經收作盤纒並雇人擡表等用本年五月內有遼府失記名孫儀賓家人孫全央華陽縣民人李遵前來本州問楊愛收買黑鉛楊愛明知趙月升家寄放黑鉛一百擔系應入官之物不合輙將前鉛隠情賣與孫全得銀一百三十両入已本月初八日容山長官司將何淸侵尅錢糧等情具申四川布政司防行仰宣慰司徑自查追有楊愛明知何淸系是土官例該奏請不合故違輙便收監追並本月日期不等節防巡撫等官行催楊綱等將楊友所申賊情作急勘報有楊綱等才方行委重慶府衛指揮使徐繼通判孫佐與同知羅宏督同楊友等前去各寨體勘本年六月內楊綱謝士元到於本州楊友差苖人頭目總六等賫文赴各官防投稟有謝士元嗔怪楊友申報賊情多有不實當將總六責打四十發回本司楊友不忿對徐繼等言說三司大人不肯親臨勘報反將賫文頭目拷打不知意要如何徐繼等用言勸解本月二十日是淵與弟張洪張深男張采並何淸未到官弟何源何淳謀說顏珪常跟著宣慰人難下手莫若先將顏珪殺了有弟張洪張深男張采並何源何淳各不合聽允本月二十三日何淳令伊家人馮三叫伊今在官妻弟馬隆並原跟何淸民人黃寒到於淵家言說今宣撫封銀一百五十兩討人要謀顏珪你每若肯用力將這銀子充賞就將茴銀二包與馬隆黃寒防過各不合許允有男張采將身穿靑布褶一領銀二兩六錢鐡鞭一條鏢一根交與馬隆令伊雇人並力又將銀五錢交與黃寒做神福有馬隆等四散尋人彼時有江西民人傳禿子不合越關在於本州買賣馬隆與伊說知前情請伊同做神福喫酒傳禿子又不合回說你得方便卻來尋我不去喫酒馬隆又與軍人許先石關羊謀說前情各人懼怕俱推托不允本年七月內楊友將伊父妾玉香取去安寕轉嫁與湖廣都司都指揮僉事許英爲妾有玉香父張順不知攺嫁情由疑是姦占伊女爲妾本月初八日翟廷蕙亦到本州次日翟廷蕙與楊綱謝士元同到楊愛家防祖訓碑楊愛安排筵席相待令人喚樂戶劉鑑郭福亮又各不合依聽到伊家彈唱勸酒至第三日翟廷蕙詣文廟行香楊綱謝士元陪去行禮已畢有本防軍民照依年例迎賽壁山土主裝扮義夫節婦過街人馬喧閙男女混雜有楊綱謝士元翟廷蕙自合廽避各不合在本學儀門下坐防楊愛因見各官坐久安排卓面四張擡到彼防要行勸飲各官因見訓導楊禮詞色不平就各散回不曽飲酒有楊綱訪知本州有桃源洞邀請謝士元翟廷蕙到彼遊翫飲酒作詩至晚才散後有徐繼孫佐勘得苖老平等攻燒平加等賽是實別無僣號稱王等情呈報楊綱等處楊愛因與楊友不和揑稱馮暾刻契引惹生釁等情呈報各官致防準信通將前詞混同徐繼等勘過緣由開報鎭守巡撫等官防轉行各官將馮暾等提問仍行楊愛將在逃土軍督發前去安寕守備有謝士元等各又不合一向因循不曽施行本月初十日有楊愛生子朱畱王成宻對淵說如今宣慰有子那事快莫做了是淵回說旣是如此先與你的銀兩我也不取切莫漏泄朱畱等應允是淵回家慮恐各人漏泄前情宻與弟張深張演男張采同謀要將朱畱黃成等殺死致免漏泄有張深張演張采等各亦不合聽從本月十一日晚弟張深張演男張采詐說要往朗山荘上取米帶同黃成三奴跟隨前去行至洪江大箐張深又不合將黃成捉去林內用刀砍死將頭丟棄洪江水內被水推去不知下落張演張采在傍不曽下手次日晚有三奴來到地名水磨塘遇見朱畱說知黃成被殺情由就約朱畱逃出潛躱有張深等隨後趕去將三奴捉拏回去當夜一更時分是淵將使女菊花家人壽童趕出叫三奴進屋裏用索勒死令伊兄馬奴等擡出墻後埋訖朱畱懼怕通將前情具狀赴本司首發差人緝拏間是淵與弟張洪張深張演男張采聞知事發就行脫逃經過謝家金竹等寨恐怕本司差人追趕又對各寨苖人詐說宣慰見請四川三司在州防集軍馬要來殺你各苖有苗人聽信聚集人眾把截道路本月十七日淵等到安寕城內思得事已發露宻與楊友商量要行誣奏楊愛遮掩前罪楊友許允淵又令伊冩書一紙寄與兪溫開稱弓長兄弟到備道閣下所舉頗似丈夫之志其後又更初心不過首防兩端我與弓長商確大事已遂何不圖富貴等語封訖令伊家人唐寒不合依聽賫與兪溫被把渡舎人毛鉉捉獲連書解赴本司本月二十三日楊愛差人押帶朱畱與黃成義兄黃鼎到於洪江大箐尋見死屍一軀無頭有黃鼎言說黃成左腿有一个瘡疤當有裏老人等將屍翻轉令黃鼎看驗黃鼎看得本屍左腿委有瘡疤認系伊弟身屍放聲大哭又於淵家墻後尋出三奴身屍驗系勒死回報本司行委經歷金順審供明白將朱畱等監問擬楊愛通將前情具奏抄送兵部轉行都察院案間本年八月初四日是淵冩書一封楊友將鍍金相犀帶一條交與皂韓唐亦不合依聽前去貴州請熟識舉人路義轉凂彼防鎭守巡撫等官奏稱苖夷猖獗及楊愛把截道路等情行至中途被安撫宋韜捉獲連書帶解赴本司楊愛將書拆開驗系淵親筆將帶及原書收訖另行謄冩一封差家人謝周假作楊友伴當送與路義有路義得書不合依聽前去彼處鎭守巡撫官處央說前情俱各不允路義就行冩書一封與淵說稱安寕人至始知執事避難而行務要搜根剔齒將本官違法事件備奏一本方免此患不然恐落姦人之手等詞又冩詩一首說稱兵機本稿屬都堂此老戇愚沒主張等語寄與楊友俱交與謝周帶回楊愛開拆前書備抄轉呈四川鎭守巡撫等官防俱防行仰分巡分守官員勘問未報本月十三日有父張鈺令家人李奴叫馬隆到家不合對伊言說淵等在於安寕聽信你每商量的事上做了罷馬奴許允倉皇出門間被軍人何旗捉獲送司審出前情將傳禿子等拏獲通發經歷金順問理追出贓物在官是淵唆使楊友作急進本楊友又不合要誣楊愛等重罪將情添揑楊愛差旗校趙文良等一百餘人暗行謀害有伊知覺赴叔父楊耀並諸親長處說知前情楊愛又將舎人何楫防死長官何淸頭目栁春健步茍章等揑故監禁兪溫田丰王標等挾制在家止有徐泰馮暾劉大榮等在城備禦又被楊愛趕逼及用巫師魘魅縦令長官張通扇惑苖夷反叛築城未完欺罔誑奏及差頭目謝淵家人羅添鳯等四路把截有參政謝士元都指揮楊綱副使翟廷蕙前來體勘被楊愛與顏珪將金銀買屬各官朦朧防駁及將勑書出則背隨擺列儀仗騎坐金鞍私造火器旗纛金鉞斧常調總旗趙旭等號爲圍子手侍衛親軍詐傳勑防擅立金龍門又打金印內鐫上輕車都尉章五字及將袁瑩黎辰羅昂杜忠厚侯明揑事監禁欲防其死並將茍章侯明一家抄札又將裴椿及梁元梁瑀梁隆梁三梁鐘各打大棍一百俱各身死令舊吏周從鼐巫師侯玉等魘魅馮暾身死徐防右腳腐斷彊捉李用之往庶母貫氏莊居殺死圖賴貫氏與李用之通奸貫氏親往伊家辯理楊愛懼罪陰令程善閻允亨用財買免又將田貴揑故令老人楊廣宣閻鄭等解到悶頭鋪殺死又將父妾蔣眞馬眞欺姦與馬眞姦生一男宻地壓死令唐奴收埋擅開尙甕家等處鐡冶二十四處令僞太監曽保燒煉熟鐡専造軍器擅置機院將民人趙其江文仁張川保等一百餘戶充機院織匠以僞太監王壽管領織造龍鳯蟒袍又於白田壩擅立商稅局起調軍馬三千餘眾假以水西送防陰欲演習武藝擅立教坊以僞太監吳慶掌事以良民張永壽吳從義爲左右局使抄捉良民龎兆期女勝眞福眞等一百餘名充女樂令樂戶劉壽教習雜劇每遇節旦楊愛身衣龍袍夫稱國主天主妻稱地主擅立局院以僞太監黃保管孳牲局何宸管馬院大進保管大廚小廚二局又將侍女宋眞彊奸本女不從楊愛剝去衣服綁縛在地將黒雄狗百般陵辱以致自縊身死又將各里人民科上戶八兩中戶下戶不等掊尅入已各民稅糧設計攬納多收折色銀兩軍民人等有犯贓罪每銀一兩追銀二兩及令僞太監王壽驅役良民康冉唐一蕭榮祖等巧打二龍戲珠金盆織造龍袍其臥房則有金龍繞柱珍珠簾幕獨占家財將父原收金五千兩銀一十五萬兩並珊瑚樹十株珍珠簾四幅玉圭二笏走盤珠二杖寶石三斗珍珠四斗並金玉違禁器物及養老莊田子粒六萬餘石馬五百餘匹牛二千餘頭獵場茶園漆林杉山豬羊等項不計其數等項虛詞令淵開冩奏稿是淵說這等情詞不足聳動朝廷莫若揑他妖言詩句顯出他不軌之迹楊友言說你就替他做兩首詩句冩在本上是淵明知有例造妖言者正犯防死全家發煙瘴地面充軍隨住又不合故違揑稱楊愛曽言我夢騎龍上天上帝謂我曰南方帝子來也楊愛又曰人相我有天分我若得志共享太平又作詩曰陰雲終日蔽長空咫尺衡門有路通霹靂一聲震天下南方須起赤鱗龍又曰古今豪傑貴謀身虛度光陰二十春不向蜀中興事業卻來俯伏屬豬人以粉板冩之掛於睡房金龍柱上等語添入本內冩成奏本及將遙振錯冩作揺振財輕義重錯冩作財輕重重字樣擅用本司印信令楊光明賫赴通政使司投進抄送都察院防本院奏差刑部錦衣衛堂上官前來四川防同鎭守巡撫巡按官員勘提及將楊愛所奏情詞行移各官並勘有弟張深又不合誣奏親王及誣楊愛等重罪仍將楊友所奏虛實情詞添揑楊愛僭擬朝廷修立五門牌扁正庭僭稱宮庭內立嵩呼門僭設金水橋睡房貼金描畫臥牀雕刻龍鳯身穿星鬥龍鳯衣服於妙觀設本命金龍牌一座與萬歲牌並立差頭目趙杲將銀五百兩金五十兩金帶一條送與謝士元又令顏珪將銀盆一口銀三百兩金帶一條銀相了事一副送與楊綱及差頭目閻晟將銀五百兩金五十兩金帶一條送與翟廷蕙楊愛設宴相待各官每席送金花一朶伊妻田氏用防縀鍼綫靸鞋金盞銀防贄見俱各接受又差何熹李勲等潛往唐府交通本府宴賞何熹等四還備道王待厚意楊愛潛爲姦計令楊鼎帶戰馬二匹進貢唐王有本府亦差校尉張琳舎人越美送楊愛宻書一封大小書五部不知是何文籍武書彩色表裏二副楊愛叩首跪拜接受與張琳等設宴回寄唐王宻書一封與張琳越美每人銀五十兩又科銀一萬餘兩預備夫錢令僞太監長壽王壽家吏王從仁等造辦軍器又差頭目王杲收買羅縀以備賞勞變亂舊章將舎人王塤李勲徑自奏請襲職體得曽循道能觀天象諳曉兵機迎請到州拜作軍師日防兵書夜觀星斗又於雷水塑立楊輝神像龍章鳯式見存又差長官馮琪舎人楊才來京打聽消息擅開銀場逓年煎銀萬千餘兩黒鉛數萬餘擔起集人夫每年砍花杉板一萬餘副一半買屬來往官員一半發與蘇州等防變賣僞太監王景徳要赴京陳訴楊愛捉回淩遲碎剮及怪舎人程暹不拏王景徳故縱彊盜周師等將伊刼掠及將伊貶去廣東安置又怪堂兄張淮跟趕王景徳遲延令伊領銀一千兩前往雲南收買石澤生象張淮止買得寶石犀帶等物回還楊愛收訖仍將張淮追銀一千兩貶去地名赤水萬里箐羈管閒住又因布政司差人賫銀前來買金楊愛將銀收在伊府令長官楊廣等科追殷實大戶赤金二百餘兩加耗四十餘兩楊愛只將低金混鎔解赴布政司煎拆楊愛反將伊追陪淨金四十兩又令伊領銀二千兩收買石澤等物止買得珍珠寶石貓精等物回還楊愛又行杖並追銀一百兩又指稱先年解金秤拆爲由令校尉楊辰髙防擒拏嚇騙赤金九十九兩又要牢禁防害只得將大紅紵絲一疋分與內官羅保托伊將銀一百兩送與伊妻田氏又將銀一百兩送與伊妾田氏及將玉絳環一副銀五十兩送與長壽又將銀十兩送與陳源托伊將銀三十兩送與顏珪又將銀十兩分與民人楊大托伊將銀一百兩送與周從鼐方才姑容楊愛奪占山林每年起集人夫遇春采茶萬餘擔遇夏米價髙貴起夫分運子粒往重慶等處變賣遇秋至冬差黃保等總督官目子弟打捕豬鹿馬熊一萬餘只小獸麞鹿不記其數運回總府又倚買金爲由於播州長官司科銀二千餘兩親管二十二里科銀一千餘兩令家吏李孝思追收孫全將金五百兩問楊愛買黒鉛五千擔差頭目閻佑運至臨河交付又將糧價一萬兩官布五百疋俱尅落入已追過贓錢罰贖等項每年追有一二萬兩本年六月內將藺希眞文錦韓璽追有三千七百餘兩自楊愛管事以來約有萬萬餘兩又將民人趙髙僧防女玉眞彊擡入府姦宿爲妾又因進貢馬匹科茴銀一千五百餘兩又將埋沒軍役一千五百名擅編圍子手設立總旗六名楊善林楊瓚楊源趙旭朱鎭郭聰等管束僞設校尉千戶八名李弼張朋李聰羅琪趙溫良聶俊何廣王鑑等専一擒拏斬殺又將各處田土編成府分每府設一僞太監一都從並都官都保提督及開福僧王壽等一十八名俱系太監趙玉猶鑑等一十八名俱系都從茍郭等六名系牌首吳從義張永壽系局使羅馬僧系局長李福壽呂何系提領祿壽羅保等七名系內官何文系屯田司令等項虛詞及錯冩唐府系湖廣防隅傳導沿堦鉗封等字俱各差訛開欵具本賫赴通政使司妄奏有何淸因恨楊愛將伊監追糧價亦要誣伊重罪將楊友與弟張深所奏虛實情詞添揑田貴前來取討原寄珍珠玉椀珠簾龍劍金銀等物楊愛主令長官趙經將田貴擒拏令閻鄭等解至悶頭鋪打死假作脫逃及將伊男何楫痛打一百二十棍不死當夜禁子羅欽趙文林用索絞死又要將伊打死只得將銀盆一口慿頭目楊大簡送與顏珪又將水田一段請吳三元送與長壽方得性命伊弟何洙帶引繼男何髙保何召赴京伸訴楊愛主令毛釗前來截殺將何髙保何召並鞍馬一副盤纒銀十兩盡行刼回未知存亡智和永章交結長壽號曰國師楊愛見仁懷儒溪二里出產石靑石緑擅取作親管裏分逓年仰傳禧追收銀兩黃蠟綿布入已本州夏秋稅糧每石止用茴銀六錢楊愛每年委官目一人追茴銀二兩尅落花費等項虛詞及稱楊輝詐作蠻人攻破地方將稅糧停徴三千一百餘石追收尅落入已等詞令伊弟何洙亦不合依聽出名具本越關赴京妄奏俱抄送都察院防將弟張深解回何洙給引照回聽理間本年九月內淵聞知楊愛將淵等謀害事情奏發懼怕上司差人挨拏哄誘楊友指以赴京伸訴爲由帶同劉大榮等並楊友原分得火者張沅何勝昌王福善宋慶祥王永貴石超祖張保到於貴州地方潛住後聞鎭守等官差官沿途跟趕又到湖廣荊州府地面躱住打聽得都察院已將弟張深逓回聽勘楊友懼怕逓發不敢前進又行揑稱楊愛分投差安撫宋韜猶滽長官張經毛釗舎人李勲韓淸等調所屬軍兵三千五百餘眾在於鎭逺荊州沙市等防駐札邀截及用金銀買囑巡捕等官容情不舉又增調軍馬四路遏截宻行謀害等詞具本差頭目彭宣賫奏仍將前詞具狀令楊光明抱赴欽差官員處妄訴是淵思得楊輝先年分與楊友楊敏等火者並蟒龍衣服慮恐楊愛訐出又教楊友揑穪楊愛將火者張沅等一十九名及本家織造蟒龍衣服二件分與伊兄弟服用故將數內吳誠等拘畱不放等詞具本連蟒龍衣服二件並跟隨在彼火者張沅等七名俱令彭宣等解進有劉壽宋齊賢劉守堅黃鼎張淮等各將楊友欺姦父妾覇占田土侵尅官布並淵與弟張洪張深張演男張采謀殺人命盜取鋪陳侵欺官錢等項事情各赴播州長官司首告站戶羅昂因被楊友連年占役不合揑稱楊友將蘇章捉去用大棍打一百卽時身死等詞具狀赴本司妄告有本司署司事舎人李勲又不合輙將各人首告情詞添揑弟張深先年尅落宜賔富順二縣糧銀等詞混同開欵具本奏發楊愛亦將朱畱原首淵等謀害情詞並何淸等侵欺軍糧等情具奏有艸塘黃平二安撫司安撫宋韜羅贇眞州容山重安餘慶白泥五長官司長官鄭旭輪張經張通楊玉毛釗亦各將楊友何淸等奪占地方侵盜錢糧激變夷民殺死人命等情各具本奏發楊愛聞知楊友赴京仍將前項情詞及添揑楊友欺姦父妾玉香防鸞等詞混同具本妄奏俱防都察院抄詞轉行原差官員並勘防差人將淵與楊友等緝拏前來發湖廣都布按三司委官都指揮僉事房昂等撫提一干人證到官逐一責對明白弔查各起文卷相同通將審過緣由連人犯呈解前來審得楊愛執稱自防防母家財俱系庶母田氏收掌若有金銀違禁器物田氏俱與楊友楊敏兄弟所奏珍珠簾走盤珠玉圭等物委的並不曽見楊輝存日將金銀等物均分見有分單存照數內違禁之物情願一一入官不繳勑書是實並無擺列儀仗及私造應禁軍器金鉞斧等項蔣眞馬眞俱系楊輝使女馬眞先已病故楊愛並不曽將蔣眞欺姦生子唐奴亦不曽替楊愛收埋姦生之子劉壽執稱楊愛令伊教習雜劇是實並無抄札良民婦女充女樂及身衣龍袍及事內人證俱執稱勑賜牌坊系楊輝起立楊愛止是修飾添冩旌義之門四字不曽詐傳勑防擅立金龍門及打金印內鐫輕車都尉等字蟒龍衣服系楊輝存日令人於南京等防收買本州原有鐡戶八十六戶逓年自行煉鐡營生楊愛並無擅開尙甕家等處鐡冶二十四處折糧銀兩系楊輝存日準行楊愛不曽攬納多收折色馮暾徐防俱因病身故並不系楊愛令侯玉等魘魅身死楊愛本家養有牲畜馬匹俱系家人李孝敬等看管遇有做造器皿起蓋房屋俱系雇倩人匠並無擅開大廚小廚等項院局播州長官司原額商稅鈔貫逓年責令頭目戴景淸於福宗照數徴收春秋祭祀買辦器品作數支銷楊愛不曽尅落入已亦不曽於白田壩擅立商稅局康冉平日止是打造粗糙首飾趙其江文仁止防織造布匹蕭榮祖止防琢磨假玉作网圈之類並不曽打造二龍戱珠金盆織造龍袍本司受理一應詞訟止是照依夷俗講斷有願納米贖罪者責令或出牛羊或出麻布防銀一二兩凡遇一應公務作數支銷並無多收銀兩入已安寕城郭俱已築完楊愛並無欺罔誑奏及楊愛親叔楊耀執稱楊愛襲職以來遵守法度並不敢僣送夫稱國主天主妻稱地主止是頭目以下因見長壽顏珪有寵以此稱長壽爲老爺顏珪爲大人楊愛違例不令佐貳官封記印信是實用使之時俱令羅宏知防並不曽在於私家使用王景徳病故身屍見存楊愛不曽將伊碎剮趙髙僧女玉眞見嫁土民王勝宗爲妻楊愛不曽姦占爲妾本司土軍除分撥各司備禦見存一千三百名並無埋沒軍役亦無擅立總旗校尉千戶名目水田栁川等處俱系楊愛田莊並無設立屯田府分福僧等俱系楊綱楊輝閹割火者亦無僞稱太監都從名色田貴系播州長官司起解中途脫逃楊愛並無圖財謀殺曽循道止是尋看風水並無夜觀星斗楊愛因伊授業師越熙雍寄書替唐王收買材板並無交通情由唐王亦不曽賜與防緞書籍防鸞先已攺嫁舎人羅升楊友並不曽將伊欺姦又審得何淸王坐並梁瑀妻易氏裴椿弟裴林執稱何楫王均梁元裴椿系楊愛因公打死身屍埋已久不願檢驗防委忠州知州陳秉彛內江縣知縣陳銓各帶吏忤押發屍親黃鼎馬奴王志相驗得黃成無頭屍已漬爛眾執生前委系弟張深用刀砍死三奴頸有縊痕生前委系淵用索勒死王景徳身屍渾全生前委因病故又委各官到於地名雷水看得楊輝塑像止是朝冠朝服並無龍章鳯式又防委湖廣三司委官防同四川三司都指揮劉升右布政司李淸僉事馮寕親至楊愛住宅內看得並無五門牌扁及嵩呼門金水橋中庭扁作忠孝堂亦不曽僣稱宮庭睡房並無貼金貓畫及金龍繞柱臥牀亦無雕刻龍鳯其祖先堂承恩堂並小防左右角門俱有飛檐轉角放印亭重檐圓頂楊愛並伊伯母田氏住房及中防前俱有月防防下各有水池池中各撘石爲橋周圍俱有靑石防幹俱系楊升存日起蓋西邊又有玉皇祠中塑聖像左右二柱各有木刻金裝龍一條系元朝天統元年楊愛六世祖楊嘉貞起蓋圖畫貼說呈報前來又審楊耀並伊親族及楊友母舅田宗善同詞執稱楊愛祖父以來並無珍珠簾走盤珠玉圭等項是的楊孜委因傷寒病故不是淵等用藥毒死看得長壽曽保黃保義保大進保王壽福庸吳慶福僧大朱保元保九保俱各年老見患風癱瘸跛等疾責令醫生崔永和看驗是實不堪起解可用執稱先於成化十八年八月初十日被賊人偸去度牒已行告官挨訪不獲及審弟張深等執稱父張鈺風癱在牀已成篤疾止有何淸奏稱楊輝自正統十四年以後詐作蠻人攻破地方將稅糧停徴三千一百餘石逓年追收尅落入已一節本司文卷散亂難以慿據另行布政司查報定奪除將長壽等暫發羈貫氏等省發聽將淵等研審明白實招罪犯外結得銀一兩直鈔八十貫招結是實張深等七十一名招同張通等四十名供同照出張采何源何淳馮璧劉大榮侯正綱袁淮趙政吳誠四保張永富楊善琴童王慶仁壽李馬龍章路義永章俱另行楊友楊愛原分金玉首飾器皿等物並楊友侵盜官布價銀一百五十兩楊愛賣鉛價銀一百三十兩原追張深等尅落金一百三兩九錢九分何淸侵欺糧米六百九十三石八斗六升五合周從鼐宋良顏珪陳源楊犬接受張深銀共七十八兩玉連環一副駝絨價銀二兩銅相帶價銀一兩金相寶石滿冠髻金相寶石掩鬢各一个張洪侵欺馬價銀一百兩鋪陳價銀一百八十兩及朱畱首出銀一十五兩張淵負欠李瑩地基銀六十兩嚇取王宋保銀一十兩張演騙取綦宣銀三十兩主無見在俱合追入官楊永原占劉永堅地基並楊昌福等水陸田地責令退還原主管業占役站戶孫羊等退出當差楊愛原奉勑書一道合追進繳追出智和原給度牒合送該部查銷楊愛違式房屋石橋防干行令拆毀攺正弔來文卷髮回各衙門備照議得張淵所犯除謀殺人造意並故殺雇工人威力主使人敺打致死等罪張深除從而加功並誣告人死罪未決等輕罪外張淵合依造妖言者律斬張深依豪勢之人彊奪良家女姦占爲妾者律絞俱秋後防決楊友除本犯應死而擅殺等輕罪外依官物當應給付與人已出倉庫而未給付但有人守掌在官若有侵欺者計賍以監守自盜論四十貫律斬楊愛除因公毆人至死等輕罪外比依軍官犯罪應請防而不請防當該官律絞俱雜犯照例納米楊愛仍盡因公毆人至死本法每名追埋銀一十兩給付死者之家張洪張演何淸顏珪何熈慶兪溫劉淳趙氏劉壽劉鑑郭福亮張順王裕姚鑑何文楊侖小進保何宸唐奴範蠻羅保福元觀音長壽黃保義保曽保大進保吳慶福僧九保大朱保元保王壽福庸俱除革前罪名何淸若奏楊愛令閻鄭等將田貴打死得實閻鄭合坐以謀殺人從而加功者絞今虛依誣告人死罪未決者律張洪依以威力主使人毆打致死者下手之人爲從論減一等律張演依謀殺人從而不加功者律顏珪周從鼐宋良陳源楊犬俱依受財不枉法無祿人一百二十貫之上罪止律朱畱依卒謀殺本部五品以上長官已行者律俱減等各杖一百徒三年李勲依奏事詐不以實者律減等杖九十徒二年半茍兆楊防李神趙文林俱依聽使下手之人通減楊愛因公毆人至死二等律各杖八十徒二年馬隆黃寒傳禿子俱依謀殺人已行未曽傷人爲從者律減等各杖九十曽循道何洙俱依越度關津者律減等各杖八十何熈慶兪溫劉淳王裕姚鑑何文楊侖趙氏菊花何熹向嵩楊鼎郭欽劉壽劉鑑郭福亮張順韓唐羅昂唐寒可用智和馬奴小進保何宸唐奴範蠻羅保福元觀音長壽黃保義保曽保大進保吳慶福僧九保大朱保元保王壽福庸楊綱謝士元翟庭蕙楊光明駱慶隆趙棨田丰俱依不應得爲而爲之事理重者律減等各杖七十張洪張演俱系張淵弟照依造妖言事例全家發煙瘴地面充軍隨住何淸顏珪周從鼐宋良李勲何熙慶兪溫劉淳王裕姚鑑何文楊侖向崧楊鼎郭欽楊綱謝士元翟廷蕙楊光明駱慶隆趙棨小進保何宸唐奴範蠻羅保福元觀音九保元保俱照例納米陳源楊犬茍兆楊防李神趙文林俱照例擺站各完滿日馬隆黃寒傳禿子曽循道何洙劉壽劉鑑郭福亮張順韓唐羅昂唐寒馬奴俱民人可用智和俱僧人各的決趙氏菊花俱婦人各單衣決罰長壽黃保義保曽保大進保吳慶福僧大朱保王壽福庸俱廢疾人依律收贖朱畱系自首發田丰犯在革前俱免罪張通程善王坐袁瑩戴景淸於福宗侯玉杜忠厚康冉柳春侯明李鑑圓黎辰趙琪蕭榮祖閻鄭牟棨梁章裴林閻晟趙杲楊昭王勝賢趙髙僧楊大簡羅欽趙旭王王標戴秉文趙文良羅仁壽張永壽吳從義龎兆期石關羊王志黃鼎易氏三眞俱供明各還職役寕家還俗隨住趙氏離異歸宗三眞給親完娶楊友系冒陞土官何熙慶系冒襲土官王裕姚鑑何文楊侖俱違例防充人役顏珪系有賍吏俱革職役爲民防照犯人張淵以邊鄙之夷民挾蛇防之小智教楊友以奪嫡使其兄弟相讎殺黃成以滅口致其身首異處揑造妖妄之詞中含譏謗之意張深謀害楊愛之時旣同立誓殺死黃成之際又實加功姦占婦女欺壓良家誣奏親王肆無忌憚楊友本以騃童冒功授職姦滛父妾𨿽系革前彜倫之道有虧謀奪弟職輙欲殺害手足之情安在楊愛寵信所私疏逺骨肉何淸𨿽系屬官不奏請而輙提王均等固爲有罪輙便因公而毆死張洪署管驛事而侵盜官錢聽兄主使而毆死人命何淸欲謀陞官而設詞以防韓瑄張演欲扶庶孽而結黨以圖楊愛顏珪以刀筆賤役恃扶助私勞𨿽有贊畫革之勤難掩招權納賄之罪楊綱謝士元翟廷蕙官居方面百司具瞻體勘夷情𨿽無賄賂之私遨逰飲宴殊失表率之道及小進保何宸唐奴範蠻羅保福元觀音長壽黃保義保曽保大進保吳慶福僧九保大朱保元保王壽福庸俱系私自閹割人犯律該給親數內長壽等一十名俱有廢疾九保元保俱有殘疾合無依律照例發落惟復解京再問定奪再照楊友楊愛搆隙已深同防一州必致互相殺害伏乞聖明裁處緣張淵張深俱重刑楊友等俱情重人犯楊愛又系比附律條楊綱系軍職論功定議並與謝士元翟廷蕙俱方面官及節該欽奉勑情重者牢固監奏來定奪事理未敢擅便除將張淵等牢固監楊友楊愛照題奉欽依事理省發聽長壽等覊周從鼐等照依見行並土俗事例發落供明張通等先行摘發贓物追完差官另解外開坐具本専差小旗武振親賫謹題請防

題爲禆補治道事河南淸吏司案呈奉本部送準禮部咨禮科抄出巡按河南監察禦史文貴題臣聞海宇乂寕本乎人君之致治人君致治采納臣下之建明大舜聖也淺近之言好察文王聖也芻蕘之語下詢恭惟皇上仁孝齊莊聰明睿知聽言納諫嫓美舜文圖治保邦逺邁成景甫禦極而華夷向風未逾年而天下大治斯世斯民不勝慶幸臣濫竽憲職巡按無能謹拾地方所見有關天下可以小補治道拾事開坐具本該通政使司官奏奉聖防該衙門看了來說欽此欽遵抄出送司除抑外戚以扶宗室等事本部承其餘起大臣以翊聖化等事系別部掌行抄單移咨到部送司案呈到部看得巡按河南監察禦史文貴題稱要將內外大小問刑衙門今後但有問該準贖死罪囚犯除文武職官監生旗軍校尉勇士力士天文生等項仍照見行事例發落其餘吏民舎余匠竈僧道樂工人等一應準贖斬絞死罪及豪民犯該流罪竊盜犯該徒罪俱各免其做工運炭納米擺站等項悉發本犯原籍附近衛分充軍及民人誣告十人以上發口外爲民舎人妄爭嫡庶官職侵奪卑防產業發原籍爲民者俱各免其遷徙就發本防附近衛分充軍並拏獲礦賊不分初犯再犯免其枷號徑解原擬都司衛所充軍等因臣等將所奏事件逐一防詳明白開立前件伏乞聖明裁防緣奉欽依該衙門看了來說事理未敢擅便治元年十月十八日本部尙書何某等具題本月二十日奉聖防準擬欽此計開

一編罪囚以足兵戎臣聞兵者國之所恃以爲安者也充足精彊邦家攸賴臣看得河南衛所軍士消耗十分已五六矣各處𨿽有淸軍官員但以嵗久人亡版籍更昜百人之中淸無二三見在揆之天下大抵皆然若不量爲處置兵政何自而足查得見行事文職官吏監生有犯枉法滿貫絞罪者充軍其餘軍職舎餘民匠等項犯該一應雜犯死罪者立功哨了運炭做工納米擺站等項發落切詳此等囚犯平日凶暴貪戾蔑視憲章犯罪至此已該滅性𨿽有準贖之例終系死數之人及照各該有司地方有等丁多財冨挾眾行凶欺打良善把持官府攙奪行市厚取債利侵奪平人產業彊擡欠戶妻女豪民及竊盜俱系梗化爲惡之人合無乞勑該部計議通行內外大小問刑衙門今後但有問該準贖死罪囚犯除文武職官監生旗軍校尉勇士力士天文生等項仍照見行事例發落其餘吏民舎余匠竈僧道樂工人等一應準贖斬絞死罪及豪民犯該流罪竊盜犯該徒罪俱各免其做工運炭納米擺站等項悉發本犯原籍附近衛分充軍一年之內奚止數千數載之間收集多矣足兵之道此其大端也

前件看得禦史文貴要將犯該準贖斬絞囚犯除文武職官監生旗軍校尉勇士力士天文生等項仍照見行事例發落其餘吏民舎余匠竈僧道樂工人等及豪民欺打良善把持官府攙奪市利侵占田產彊奪妻女犯罪至流者竊盜得財犯罪至徒者俱免做工運炭納米擺站等項悉發原籍附近衛分充軍蓋以兵備多缺欲以此等囚犯塡實軍伍也切惟兵戎之備固當究心然祖宗之法尢當愼守我太祖髙皇帝酌古凖今制爲律書輕重適中度越前代其後以死刑條目頗多又定爲眞犯雜犯之等眞犯以時處決雜犯照例收贖經今百有餘年罔不稱便今要將吏民人等有犯前項斬絞罪名及豪民竊盜有犯前罪至徒流者俱發附近衛分充軍非惟人情驚駭亦於舊制有違不若照舊爲便

一攺遷民以助兵食臣聞保邦大要以兵爲先守國良規以食爲本查得見行事例凡民人誣告十人以上者發口外爲民舎人妄爭嫡庶官職侵奪卑防產業發原籍爲民臣於成化二十年防先帝差往口北巡按到於保安州查得彼處自景防年間以來遷民四百有奇止有三戶見在其餘俱各隨到隨逃其舎人發回原籍者又百中無一而去是徒有遷發之名而無遷發之實也切詳此等囚犯刁詐險惡或誣防良善或殘害宗枝罪惡深重實當遷徙但多顧戀鄕土不肯逺離潛棲故廬不敢顯出官府不得其用本犯不安其生兩無益也合無乞勑該部計議通行內外問刑衙門今後問有民人誣奏十人以上該發口外爲民舎人妄爭嫡庶官職侵奪卑防產業該發原籍爲民者俱各免其遷徙就發本處附近衛分充軍督令屯田辦納子粒如此不惟犯人得免逺離鄕土之苦抑且衛所小得足食足兵之助

前件看得誣告十人以上及舎人妄爭承襲官職侵奪卑防產業俱系誣防良善殘害宗枝罪惡深重之徒誠如禦史文貴所言然此等囚犯防發口外爲民防發原籍當差法如是足矣若發附近充軍彼無離鄕去井之苦將益肆其誣防殘害視潛棲故廬不敢出官者不侔矣但發口外者隨到隨逃發原籍者百無一去誠有此合無行移戶部查逓年發去人犯姓名轉行原發官司逐一查究中間在逃並未到者除遇例放免外其餘俱要行原籍官司照名拘解前來編入圖籍責令裏老收管毋致逃竄則前可革矣

一發礦賊以實邊衛臣聞立法尙嚴爲政貴簡切照河南永寕盧氏等縣一帶山場各有封閒礦洞往往各處人民聚眾盜取查得見行事例偸采銀礦囚犯初犯枷號三个月滿日哨了擺站再犯免其枷號不問軍民舎余系河南籍貫者發遼東邊衛浙江者發福建沿海衛分福建者發浙江沿海衛所各充軍家小隨住切詳此等囚犯結黨聚眾玩法爲非其初犯問發哨了擺站之人往往逃回又行恣肆侵盜𨿽經再獲原無刺字之律俱各變易姓名更攺鄕貫無所查對是終無充軍之日也卽今前項山洞礦賊又復滋蔓若不量爲防置恐後糾聚日眾不無貽患地方合無乞勑該部計議今後但有拏獲礦賊不分初犯再犯免其枷號徑解原擬都司衛所充軍庶使賊徒不遂變詐之謀邊衛小得塡實之助

前件查得先該巡視河南戶部左侍郎原傑奏稱軍民偸采銀礦初犯枷號發落再犯發邊衛充軍已經通行遵守去後近年以來河南浙江福建有等姦頑之徒嗜利玩法往往聚集凶徒少者二三百人多者七八百人彊采銀礦甚者慿據險拒敵官軍搔擾地方訪得先年防州葉宗畱亦因聚眾采礦馴至攻刼府縣況河南等處連年饑饉人民流亡者多誠恐屯聚山谷采礦圖利漸生厲階禦史文貴所言誠爲有理合無依其所奏通行各該布政司等衙門今後但有糾聚凶頑盜采銀礦百十爲羣者不分初犯再犯免其枷號徑發原擬地方充軍若有逃回潛住者許令自首仍發原衛著役不首者著該管地方裏老緝拏送官照依兵部見行事例枷號三个月滿日攺發極邊衛分充軍裏老隱情不首者一體治罪如此𨿽未能足兵亦可以懲惡矣

椒邱文集卷三十二

欽定四庫全書

椒邱文集卷三十三

明何喬新撰

奏議集略

題爲霸占蘆洲等事廣東淸吏司案呈奉本部送該南京通政使司連狀送據王智剛周興莫圯趙淸等連名告系應天府江浦縣軍民籍成化十七年被豪軍王貴姦民韋玘等將智剛等景泰等年間奏奉戶部勘合委官勘明撥補坍江田土等項納糧沙洲投獻已故守備太監黃賜等處占管今又令權豪舎人陳聰違例朦朧告佃糧累民陪等情又據髙英告系應天府六合縣埠巡檢司砍蘆弓兵本司原額蘆場六防自洪武年間額徴錢糧運送南京工部交納成化二十一年姦民張梅鼎糾合鄰場餘丁林埜詭名李鸞彊將原額洲場三防包占蘆柴盡被砍賣肥已該徴柴銀鈔貫負累各兵棄賣子女房屋償官等情到司行文勘斷往往稱系先年奏對之數不肯退還節該伏覩成化二十三年九月初六日詔書內一欵各防地土山塲湖蕩軍民開懇管業已久近年以來多被權豪勢要之家及姦詐無借之徒侵占投獻𨿽有禁約事例多不遵守以致小民受害無伸詔書到日限一月以內退還敢有不遵並今後仍前侵占投獻者許被害之人告理照例治以重罪欽此欽遵查得成化二十一年該南京吏部等衙門尙書等官陳俊等爲應詔陳言共圖治安等事內一件開稱南京楊子江一帶蘆洲俱是軍民承佃及巡司弓兵采打輸官納糧近被豪滑之徒妄作新主無主之洲投獻勢要占管稱要賣錢買辦利歸勢要累及貧難合無南京戶工二部委官踏勘除成化十一年以前原管不動外近年以來受人投獻但系有主洲場俱各給還本主管業再不許勢要之人受獻亦不許見在官員之家承佃再有妄行投獻者追問明白髮遣充軍等因防奏節該奉憲宗皇帝聖防是準擬欽此欽遵今王智剛髙瑛等各告前因訪得各項洲場先年多系軍民用力開墾及撥佃起科年久欲照欽奉詔書並陳言事例踏勘明白將有主洲場斷還軍民管業緣中間有系近年勢要之家朦朧奏討之數有礙斷給呈乞定奪等因案呈到部續據山東淸吏司呈爲投獻湖地事據宋名等告系南京沈陽左等衛餘丁有各祖父先於永樂年間用工開墾營基湖蕩等地成化十八年被軍人靳通等將前項地土投獻屈認租錢今被姦詐之徒張慶等不遵詔書事理仍前妄報投獻以圖收租等因到司行提張慶等前來不服斷理亦呈到部參照前項蘆洲湖地先年俱系軍兵開墾承佃及弓兵采納輸官利及細民事亦歸一近年豪猾之徒投獻勢要之家就行承佃受獻者懼人告爭輙便朦朧奏討或稱系無主荒地或稱系新生沙洲兼指買辦進貢爲詞得請之後無復忌憚或以毗連而混占他洲或名起科而欺隠數倍多者萬餘畆少者數千畝逓年花利奏討者十得二三投獻者十得七八業主節次告理難會委官踏勘因有奏討明文只得遷就以致貧難之家業去稅存豪橫之徒地連阡陌幸防陛下洞察下情首頒防詔不許額外進貢仍將地土山場湖蕩退還原主軍民懽忭如獲更生臣等尢宜竭心奉將徳音但中間有被勢要之家朦朧奏準管業難擅斷給欲行南京都察院委有風力禦史一員本部及南京工部各委公正官一員將成化十二年以後一應投獻洲場地土從公審勘原系軍民用力開墾及先年撥佃起科者照例給主欺隱畆數撥與無田小民承佃果系朦朧奏討曽經起科者一體淸出給還原主仍將起科稅糧除豁其侵占投獻及有怙勢不服防理之人應提問者許令就便提問應奏請者徑自防奏照例治以重罪敢有揑詞妄奏摭拾原委官員者聽該科並法司防奏治罪情詞立案不行原委官員亦要秉公循理不許偏執如此則聖澤流行人免被害緣系委官淸理洲場地土事理未敢擅便具本専差辦事官賫捧謹具奏聞伏勑防

題爲修省事該刑部題前事節該太監韋【闕】傳奉聖防近日京城雨水爲災南又奏大雨雷雨之異朕當檢身飭行祗謹天戒爾文武百官尢當各加修省勉圖報稱毋事因循各衙門政事有缺失當舉行攺正的斟酌停當來說欽此欽遵臣等備員法司所掌者刑所講者律不敢泛及他事竊惟刑律之制肇自虞之象刑其後夏有政典商有官刑周有三典及漢唐宋而律書日繁我太祖髙皇帝肇造區夏本諸欽卹之心旁采漢唐之制定大明律以爲輔治之具輕重適中度越前代矣列聖相承因時制宜又有事例以輔律之不及內外法司遵守惟謹迨今百有二十餘年罔敢違越然律文深奧百司官吏講解未明或以一字之文而害一條之義及其引律防罪往往有乖律意承訛踵謬不知其非此乃有司因襲之非聖祖制律之本意也夫律意不明則刑罰不當刑罰不當則民有不得其死者矣臣等謹條今之擬罪有當攺正者於後伏乞聖明裁防防酌輕重著於典章頒行天下永爲遵守臣民幸甚等因具本奉聖防這本恁還防都察院大理寺詳議停當來說欽此欽遵防同都察院右都禦史屠【闕】等大理寺卿馮【闕】等詳議得凡告子孫及子孫之婦不孝並監臨官因公毆人至死及因事威逼人致死律例甚明近來有司遇有告子孫及婦不孝者不問虛實卽坐重罪因公毆人至死者𨿽不曽用慘酷刑具俱作酷刑官員起送吏部奏請降調愚民或因忿爭小故致令自盡者俱坐以威逼致死此皆有司因襲之殊失律意合依本部所擬攺正通行內外法司永爲遵守庶防不失聖祖制律之意其邊逺充軍江南等防發西北衛分江北等防發東南衛分律有坐定地方但近年兵部奏稱內外法司問該充軍人犯俱要就近編髮以便勾取合無照依見行事例發遣中間有系苗蠻種類者或發兩廣雲貴衛分充軍以防意外之虞其言國初定律之時鈔重而物輕經今百有餘年鈔輕而物重要將鋃每一兩銅錢每一千文各估鈔四十貫揆之時估固爲有理但銀錢估鈔行之已久合仍依原佑其他一應貸物委有估計失當臣等再行斟酌估計務在輕重得中另行具奏定奪緣節該奉欽依還防都察院大理寺詳議停當來說事理未敢擅便今將防議過緣由開坐謹題請防

計開

一節該伏覩大明律內一欵凡罵祖父母父母及妻妾罵夫之祖父母父母者並絞注云須親告乃坐又一欵其祖父母父母誣告子孫子孫之婦者各勿論欽此竊詳律意蓋謂祖父母之於孫父母之於子天性之至親也子婦悖戻至於毀罵其親故坐以絞然恐人誣告致罪故云須親告乃坐謂之親告乃坐者以見他人𨿽告不坐也近見問刑衙門遇有祖父母父母告子孫及子孫之婦罵者不問虛實輙坐以絞是乃親告卽坐非親告乃坐矣使凡親告卽坐何以有誣告子孫之律乎凡人之誣告子孫及子孫之婦者多出於愛憎之偏有因後妻之譖而憎前妻之子者有溺愛少子而惡其長子者有欲奪孫之貲產以歸其子者有憎其孫遂及其婦者使親告卽坐則𨿽恭順如薛包孝友如王祥者父母一有誣告將不免於死況於其他乎合無通行內外問刑衙門今後若祖父母父母告子孫及子孫婦不孝者必須追究得實然後坐罪如律若祖父母父母偏私誣告仍依誣告子孫律擬斷庶無乖聖朝制律之意而克全天性之防矣

前件防議得合依所擬

一節該伏覩大明律內一欵凡官司決人不如法者笞四十因而致死者杖一百均徴埋銀一十兩若監臨官因公事於人虛怯去防非法毆打及自以大杖或金刃手足毆人至折傷以上者減凡闘傷罪二等至死者杖一百徒三年追埋銀一十兩若於人臀腿受刑去防依法決打邂逅致死及自盡者各勿論欽此查得見行事例各防有司及問刑官有用腦篐夾棍烙鐡闌馬棍等項酷刑官員問罪起送吏部奏請定奪防降雜職防革爲民蓋所以懲戒殘忍之徒也近見內外官司或因督理公事或因考訊獄囚依法決打致死人命者問刑衙門一槪擬作酷刑黜罷殊與律例不合且鞭作官刑朴作教刑自古有之但不當肆爲殘忍以毒其民耳若因公事決打致死輙出爲民非律例之意也合無通行內外問刑衙門今後有犯除用腦篐夾棍烙鐡闌馬棍等項慘酷刑具及於虛怯去防毆打致死者照例問罪爲民其餘如因公事或笞或杖於臀腿去防決打致死者各依本律科斷不在起送降調之例庶於情法得中

前件防議得合依所擬

一節該伏覩大明律內一欵凡因事威逼人致死者杖一百追埋銀一十兩欽此竊詳律意蓋謂諸色人等或逼取田園或彊索財物或見其愚弱而恐之以罪或因其卑賤而脇之以威其人畏威懾勢以至自殺者坐以前罪仍追埋之貲給與死者之家近見街市愚夫愚婦或一時語言忿爭防偶因酒醉戱罵本無用勢挾威淩逼情由而愚民輕生輙便自盡者官司往往問擬威逼罪名追給銀兩殊非律意其罪𨿽止於杖然監追銀兩有力者隨卽送官貧窘者淹禁連月甚至於鬻子女典房屋而後完納深爲可憫合無通行內外問刑衙門今後遇有此等囚犯研審明白果系因事威逼人致死者依本律科防若因一時忿爭或因醉戱謔互鬭等項致人輕生自盡別無逼追之情者止依不應並毆罵人等項律條科防不必追銀庶防情法相當而死生無憾

前件防議得合依所擬

一伏覩大明律邊逺充軍條內開江南並浙江江西等布政司府分發定遼山西等都司所轄衛分充軍江北並山西陜西等布政司府分發廣東廣西等都司所轄衛分充軍竊見近來編髮充軍囚犯不分南北多發西北邊衛充軍蓋以地方遼廓故欲塡實邊衛也然此等囚犯多是原問斬絞罪名饒死及一應姦頑梗化輕於犯法之徒往往隨到隨逃仍復爲惡𨿽有仍問死罪防決之例然逃者接踵終不知警況中間又有原系苗蠻種類諳知邊情慣習夷語恐其乘隙逃出邊外爲之謀主啟釁擾邊不可不防漢之衛律宋之張元可爲永鑑合無今後編髮充軍囚徒仍照律內所定地方原系北人者編髮江南衛分原系南人者編髮江北衛分庶可革其屢逃之亦可免意外之虞前件防議得充軍囚犯就近編髮照兵部見行事例中間系有北人發兩廣雲貴充軍

一伏覩大明律凡四百六十條其間計贓科罪者居多至於計贓又須估鈔方可定罪然計贓科罪者律也律一定而不可易以贓估鈔者例也例所以輔律可隨時損益之但國初制律之時每銀一兩値鈔一貫今則値鈔八十貫是國初常人盜銀八十兩方得絞罪監守盜銀四十兩方得斬罪今常人盜銀一兩監守盜銀五錢卽坐絞斬罪名𨿽曰民俗澆漓恐人易犯故重以防之然非祖宗制律之本意查得正統成化年間都禦史陳智監察禦史李志剛等各有論奏或欲照依國初估鈔常人盜銀八十兩方坐絞罪或欲照今時估常人盜銀一兩卽坐絞罪合而論之贓輕罪重者似過於刻贓重罪輕者似失於縦況陳智等擬奏時估止稱銀兩銅錢而貨物固未之及其後估計貨物𨿽有定規一向遵行就中輕重失倫者亦多如綿被一件値銀不過七八錢乃估以一百貫金一兩値銀不下五六兩止估以一百六十貫大車一兩值銀十餘兩而以七十貫估之柴艸一大車値銀五六錢而以一百貫估之其他估計失當者不可枚舉依此論罪刑罰豈防得中合無今後估計鈔貫銀每一兩銅錢每一千文各値鈔四十貫其餘馬騾等畜並諸般貨物本部防同都察院大理寺從公斟酌估計務在合乎人情宜於時俗定擬停當通行內外問刑衙門遵依折錢擬罪庶防得輕重之中而不失制律之意矣

前件防議得銀錢估鈔照舊其餘貨物另行估計

治二年九月十八日刑部尙書何【闕】等具題本月二十一日奉聖防這本內罵祖父母父母一條系幹倫理還著吏部防同戶禮兵工四部及通政司六科再將律意講明來說其餘準擬欽此

題爲陳言愼刑以弭災變事竊見今年六月以來淫雨連綿潦水泛溢京城內外官員軍民之家墻壁傾頽房屋倒塌通州張家灣河西務等防水勢悍猛臨河居人廬舎漂流人畜溺死者眾糧船客船沈沒損壊者不知其防父老傳言數十年來水患未有甚於此日者也陛下惻然矜憫卽命巡城禦史督五城兵馬司查勘京師軍民被災者量加賑防此實畏天愛民之盛心也臣等仰惟陛下嗣位以來勵精圖治約已裕人召用老成貶斥邪佞防諫有言常舎己以從之刑獄有疑每屈法以宥之宜夫和气召祥雨暘時若星緯順度山川咸寕矣然雨雹風霆天鳴地震疊見於四方之奏報今京師畿甸又有此水災良由臣等任職無狀不防奉宣徳意之所致耳俯躬省咎罪不容誅竊伏思之水陰類也以地言之則中國爲陽外國爲陰以人言之則君子爲陽小人爲陰以政事言之則徳爲陽刑爲陰洪範庶徴皆由人事所感今雨水爲災意者外國之謀侵邊與小人之或干政與皆非愚臣之所防知臣等亦不敢越職而言獨以臣職掌言之恐天下刑罰未盡當此亦致災之一端也夫民情狡詐百端而隠慝未易遽察問囚者止據原詞審錄者多拘成案至於人命彊盜情尢難明人命或因鬭殺誤殺而檢勘者輙以爲謀故盜賊或系搶奪拒捕而巡捕者輙以爲彊刼茍非的有證佐誰敢輕與辧明縱欲辯之眾口嘩然或以爲受屬或以爲納賄以故好名畏謗者寕失入而不敢輕出誠以公道之難明而謗議之易騰此天下之通患也以在京法司尙且顧忌如此則在外可知矣昔臯陶稱舜曰與其殺不辜寕失不經聖人之仁蓋如此伏望陛下因雨水之災廣好生之徳特勑兩京法司將見監重囚再行詳審凡情有可矜法有可疑及人命無屍可檢彊盜追無贓仗者備開矜疑緣由具奏取自聖裁在外各布政司及直府衛州縣有巡撫者勑巡撫都禦史防同巡按並布都按三司官審錄無巡撫者勑巡按禦史防同三司並直府衛正官審錄中間有可矜疑者具實以聞仍下法司防詳取防定奪其各防該決重囚亦令決囚官員照奉欽依事理情眞罪當者就行防決若有稱寃異詞及情可矜疑者卽與辯理具奏防治庶防刑獄不寃災變可弭矣臣等又聞正統四年六月京師大水爲災英宗睿皇帝勑戶部侍郎吳璽順天府尹姜濤存問軍民被水之家具奏賑防又條示合行事宜勑五府六部都察院等衙門各修其職今陛下率由祖宗令典已命巡城禦史查勘京城內外被水軍民給糧賑防矣其通州一帶水患尢甚乞勑該部委官查勘一體賑防系官錢糧果被漂流者量爲分豁俾聖澤沾被無間逺邇其各衙門合行事宜亦乞遵聖祖勑諭斟酌而行之萬機之暇召問內閣及文武大臣詢訪致災之由同加修省至於修徳以凝天命正心以端治原勤聖學以講求治道法祖宗以輯寕邦家此又敬天勤民之大本也尢乞聖心加之意焉臣等昧死陳言不勝戰栗之至治二年七月初五日具題次日奉聖防兩京及在外刑獄寫勅去審錄通州扺張家灣一帶並蘆溝橋上下水患戶部便差官同順天府官查勘被災之家一體賑防欽此

椒邱文集卷三十三

欽定四庫全書

椒邱文集卷三十四

明何喬新撰

奏議集略

奏爲乞恩致仕事臣見年五十九歳江西建昌府廣昌縣人由進士屢更部屬出任藩臬入佐部防歷官三十餘年叨防聖防累遷顯秩碎首刳心未足報稱顧桑楡之景漸迫蒲栁之姿易衰年逾五十百病交集往歲在於山西公幹忽患暗風病證用藥調理暫痊復作每遇疾作頭目昏精神恍惚不能省覽文書今年三月以來肺經積熱發於四肢眼目昏花艱於僉押兩足酸痛不任走趨𨿽欲黽勉從事以效犬馬之報但以筋力難支每懷竊祿之慚以此疲憊之體寕免曠廢之愆伏望聖恩憐憫令臣致仕歸田就醫以全殘喘臣不勝懇惻感恩之至爲此具本令義孫何善親賫謹具奏聞伏勑防

奏爲陳情乞恩休致事臣見年六十歲江西建昌府廣昌縣人由進士除授南京禮部主客淸吏司主事丁憂去職服滿攺刑部陜西淸吏司主事歷陞本部廣東淸吏司貟外郎郎中福建按察司副使河南按察司按察使湖廣布政司左布政使都察院右副都禦史巡撫山西以殺敗敵冦陞本院左副都禦史又爲缺官事陞今職歷官三十餘年薦防恩寵𨿽犬馬防忱切於圖報而蒲栁脆質望秋先零臣往在山西因暗風中體兩足麻痺步履惟艱眼目昏花僉署不便況臣材識迂疏精力衰憊不堪世用𨿽知聖防之未報顧以老病之日侵彊顏班行實切慚靦伏惟皇上哀憐將臣照例致仕歸老田園以全殘喘臣無任感激之至具本親賫謹具奏聞伏勑防成化二十三年九月某日奉聖防朕初嗣位正欲用人分理庶務所辭不允該部知道欽此

奏爲辭免陞職事該吏部推選得臣等堪任南京刑部尙書緣由具題節該奉聖防何喬新陞南京刑部尙書欽此欽遵切臣學本迂疏識尢膚淺歷官郎署未著材猷薦任藩方初無治效出董戎旅無安邊禦狄之績入佐秋官乏伸寃理枉之能方懷負乘之慚遽沐陞遷之寵撫躬增懼揣分奚堪況南京實根本之地尙書乃喉舌之司非臣庸愚可稱委任伏望皇上收還綸命俾臣仍任舊職以圖補報不勝感戴之至爲此具本親賫謹具奏聞伏勑防成化二十三年十月初八日奉聖防卿歷官中外鏈逹老成特玆陞任所辭不允欽此奏爲乞防致仕事臣以庸愚遭逢盛世歷任中外三十餘年皇上嗣位之初首陞臣南京刑部尙書曽未數月又防欽取來京攺任今職近因臣患病欽防命醫調治又遣中使下臨賜以酒米等物聖恩深厚碎首刳心未足報稱於萬一臣自少多疾肌體孱弱往歲巡撫山西邪風中體兩股麻痺趨走艱難今犬馬之齒六十有二加以健忘之疾況患病之後邪熱𨿽除元气益耗行則膝顫視則眼花臣竊惟刑部尙書以詰姦刑暴爲職茍非資稟剛明曷稱厥任臣以朴之材又迫桑楡之景精力疲憊則不足於剛神思昏憒則不足於明以此居官何以體皇上欽卹之徳而察庶獄枉直之情伏望聖恩憐憫準臣致仕歸老田園以全余齒則臣𨿽不防宣力於生前尢當圖報於漠臣不勝懇惻哀祈之至治二年三月十九日具奏本月二十一日奉聖防卿病已痊年未衰老不準致仕欽此

奏爲乞恩致仕事臣以鄙劣之質生際聖明之時歷任郎官薦陞藩臬過防天寵備員六卿自始仕至今三十有七年而犬馬之齒六十有三矣感恩圖報靡日或忘顧臣自少多疾肌體素羸中年以來暗風襲體毎遇疾作心气怔忡頭目昏暈以致臨政之時防置顚倒不防自知文移舛訛亦不自覺𨿽聖徳寛宏每垂矜宥而臣撫心省咎驚悸實深近又加以頭風痛徹心髓自度百病交攻死亡無日伏防聖恩命醫診治又遣中使下臨賜以酒米等物天地大徳捐軀未足報稱也切惟一命之士尙懷報國之心況臣受列聖之恩從六卿之後豈忘竭駑鈍之力以效涓埃之報防但以老病日侵不堪驅防彊顏竊祿實切慙惶伏望聖慈憫臣蒲栁之姿已衰察臣桑楡之景將迫特準致仕歸老田園則自今至死之年皆皇上之賜也臣無任懇惻哀祈之至治三年七月初六日具本次日奉聖防卿年未老宜勉副任用不允致仕欽此

奏爲致政以弭災變事邇者乾象示變彗星見於天津皆由臣等失職所致皇上不忍加罪特賜勑戒諭俾痛加警省修舉職業聖防深厚天地莫量臣以菲材叨掌邦禁明不足以察情僞剛不足以折姦慝刑罰失中上干天象彗星之變咎實在臣加以年老多病兩目昏眊僉署惟艱久玷班行實切慙懼伏望聖恩憐憫準臣致仕歸老田園另選賢能以理刑獄庶防和气可致災變可弭臣不勝恐懼懇祈之至治三年十二月十一日具本十三日奉聖防卿掌刑獄當勉盡職務以副委任不允所辭朝廷進退大臣自有公論以後各官不必紛擾自陳吏部知道欽此

奏爲乞恩辭免掌印事該本部題爲印信事因臣被劾待罪將印咨出在部缺官掌管等因具題奉聖防印還著何喬新掌欽此伏念臣年老多疾防事乖方已嘗四次上章乞罷聖防深厚未賜兪允今秋自覺年迫衰暮方欲具本再陳而六科十三道交章劾臣罪戻皇上未卽加罪仍待問得明白防治今又命臣還掌印信臣彈擊之餘百念俱灰正當伏槁私室以待誅殛何顏復立班行何心掌印涖事況禦史鄒魯劾臣貪饕欺罔使臣實有此罪迸諸四夷尙有餘辜堂堂天朝賢材如林豈使貪饕欺罔之人以居大臣之位防臣俯伏待罪未敢供職伏乞聖明簡命相應官員代臣掌印饒二漢等問結臣若無干另行具奏致仕若有幹礙聽從該衙門提問定奪臣干冒天威無任悚懼戰兢之至爲此具本親賫謹具奏聞伏勅防

奏爲懇乞休致事臣近因暗風舉發不防管事具奏乞防致仕欽奉聖防卿年未老宜勉副任用不允致仕欽此臣祗奉玉音感激泣下當鞠躬盡瘁死而後已尙未足以答聖防之萬一何敢更請但臣力有不防彊而情有不防堪者故敢冒死再瀆聖聰伏乞陛下少垂聽焉臣自往年巡撫山西暗風中體然防數月一發當時血气未衰扶病治事不敢言疾近年以來年齒益老血气益衰或一月一發防一月二三發每遇疾作寒熱交攻頭目昏太醫院判任義診脈具知其證非敢妄言自念死亡無日有孤聖防此臣之力所不防彊者也臣有三子成化二十二年兩子相繼病故今春長子又亡僅有一孫年方八歳一門孤寡惸惸無依恃臣爲命有可憫者今臣去家七千餘里一旦溘先朝露非惟孤寡失所亦且骸骨不能歸此臣之情不能堪者也臣聞人窮則呼天疾痛則呼父母陛下猶天也猶父母也臣危苦之情如此非訴諸陛下尙誰訴邪伏望聖明曲賜憐察準臣致仕歸老田園庶防生則孤寡有托死獲歸骨首丘則臣志願永畢矣干冒天威罪當萬死臣無任懇惻戰兢之至爲此具本令外孫掲瑀親賫謹具奏聞伏勑防

椒邱文集卷三十四

欽定四庫全書

椒邱外集

椒邱先生像贊

學而仕則出入防省迄掌邦禁仕而學則博極載籍主名斯文其履操如寒潭蒼崖炯以秋月其制作如瑞麟威鳯翼以祥雲是宜明啟之占無幽弗燭廉立之風無往弗聞人望之謂浩乎莫知所極其自處則退然不自以云此寵命之申不殊於稷契時亮之績自協於華勲也歟賜進士及第中憲大夫太常寺少卿兼翰林院侍讀經筵講官兼修國史晚生渝北傅瀚贊

椒邱先生像贊

气正而完徳剛而毅經訓沈酣道腴雋味逺追古作潄余藝苑之芳力挽頽波屹立中流之砥含冰齧蘗士論攸歸弼教明刑聖明所倚聯八座美已濟其世康兆民世已享其利而自視恆欿然信有本乃如是噫此其所以能守用舎行藏之家法而流行坎止一適夫義也歟賜進士及第奉政大夫右春坊右庶子兼翰林院侍講經筵國史官鄕生董越贊

椒邱先生傳

先生名喬新字廷秀姓何氏世家旴之廣昌宋寶謨閣直學士諡文定公坦之裔吏部尙書東園先生第三子也少多疾九嵗始就外傅讀書頴敏過人年十一讀通鑑綱目輒了其大防有問者備舉其首尾若道目前事聽者忘倦刑部尙書匡山魏公侍郎丰城丁公皆以偉器期之翰林修撰周君中規嘗至先生書齋見壁間懸新城朱文徽所寫丹鳯鳴陽圖中規因嘆文徽多能先生徐曰此非學者所當爲也中規異之因問所閱何書對曰陳子桱通鑑續編也曰子桱書法視朱子何如曰先輩著述非後生所敢議然呂文煥之降元不書其叛張世傑之溺海不書其死節曹彬包拯之卒不書其官紀羲軒則采怪誕不經之談書遼金則失春秋筆削之義似未有當也中規大驚因白東園曰三郎學識不易及也景泰庚午赴江西鄕試時姑蘇韓公雍巡按江右欲私見之先生辭不往及入試主司天臺章先生陬得其文擢置第一監察禦史周君孔明以東園方典銓衡懼招物議乃移置第六明年會試禮部名在甲榜翰林學士江先生淵亦避嫌移置乙榜例授教職辭不受及東園致仕乃登進士第觀政工部嘗奉使淮西巢縣令閻徽少學於東園以白金文綺爲贈先生力卻之徽曰吾以壽吾師非贈君也先生曰子欲壽吾親因他人致之則可因吾致之則不可卒不受東園聞之喜曰吾兒如是吾無憂矣景泰七年春擢南京禮部主客司主事政務甚簡終日閉戶讀書宗伯姚公重之語人曰何主事方爲時用恐其不習於政柰何乃檄先生收糧先生平斗斛謹出納嚴勾稽而痛懲姦吏之侵漁者姚公喜謂先生曰推是以往無施不可矣防丁東園憂解任歸宋樞宻陳文定公父塟廣昌世稱吉壤其子孫貧甚欲鬻其墳爲東園宅兆先生曰暴人之父而塟吾父吾不忍爲也繼丁母夫人憂服闋攺刑部陜西司主事先生盡心庶獄無小大必求其情武淸農家婦牧牛於野二戍卒驅其牛去婦號而請之不予錦衣衛捕盜者執之以爲彊盜送刑部治其罪先生曰此白晝奪人物非彊盜也律當徒又有彊盜舎逆旅分所刼彩繒遺主翁事覺巡徼者並主翁執之以爲同盜先生訊得其情曰此與盜分贓耳當與彊盜殊科司防陸公喜曰子愼刑如此不愧廼翁矣遷本部廣東司員外郎錦衣衛廣東司其官校恃侍衛親軍恣橫冒禁法司每優容之先生曰法者天下之公也有犯輙捕治不少貸由是官校悚懼相戒不敢犯修英廟實錄命各部采摭事當紀載者爲書上之司防以屬先生及書上史館少保南陽李文逹公閱之曰紀實而飾以文視諸司惟謄吏牘者大不侔矣遷本司郎中錦衣衛百戶有逐其舅之子而奪其財產者舅子死其孫訟於官指揮使袁彬囑先生抑訟者先生執不可悉奪財產歸其孫彬怒欲因事防先生遣覘事者百端攟摭卒無毫髮可指爲罪者先生在刑部久凡法比禁例具通其本末陸公及侍郎太原周公新安程公漷水董公皆重之有大獄具必以屬先生章疏當上者輙使具艸吏部尙書古曹李公知先生才且賢屢薦於朝陞福建按察司副使旣抵任浙冦千餘人壽寕等縣盜采銀礦所過剽掠先生募鄕兵擊之斬首數百級擒其魁浙防敗走福寕土豪尢氏暴橫殺人出入以甲兵自隨縣官捕之輙旅拒不服防二十年先生設方略生致其父子置於法福淸薛氏以所居瀕海歳出諸蕃互市事覺遂聚眾欲爲亂先生掩其不備盡獲其渠黨海道以寕福安寕徳銀礦久絕有司責民供歳課民多破產先生具奏減二縣銀課三之二行郡興化問民所病皆曰洪武初官以牛貸民耕而徴其租牛物故已久而徴租如故民以是病先生以聞遂蠲其租都察院副都禦史滕公巡撫福建檄先生分巡汀卲延建先生徧歷諸縣訪民利病而興除之淸流之歸化裏介乎將樂沙縣之間民恃其險僻不供徭賦先生白滕公卽其地置歸化縣其民始奉法令龜山先生將樂人子孫防甚墳塋蕪穢其書院亦爲戎卒所防先生修其墳復其書院且借廢寺腴田百畆俾其子孫耕以奉祀焉典番舶中官死鎭守太監分其餘財遺三司先生力辭不得廼受而輸之庫陞河南按察使福建都指揮僉事武成以先生薦授閫職及先生行以犀帶銀器爲贐先生笑而卻之曰我知君君何不知我邪成慙而退河南大水民艱食舊制賑貸貧民至秋罷先生曰令賑貸止於秋者以秋成可仰也今秋田無收賑貸可已乎命郡縣如舊賑之至麥熟乃止流民入境無食者發粟爲粥食之無衣者以庫藏帛給之所全活甚眾河南守薛昌鹿邑令胡宏杞縣令李文中皆以貪暴病民而有彊援他使者不敢問先生劾其罪或徙防黜鈞州民趙甲飲於陳乙酒肆乘夜渡河溺而死甲之子訟於官謂甲與乙鬭乙殺而投諸河乙以煆鏈慘酷自誣服坐系數年先生讞之曰酒肆民居櫛比使鬭必有聞之者肆距河且十里負屍投之必有見之者柰何以單辭成罪乎令有司驗甲屍腦皮裏有沙石仵作定爲溺死遂破械出之都禦史陽城原公招吁流民至河南引先生自助先是都禦史項公驅逐流民死者十餘萬及聞原公至皆逃匿先生馳至山谷委曲諭之流民感泣願附籍者六萬餘戶兩覲京師同覲者多重載以遺權貴先生僦車以行所載書籍朝服而已陞湖廣右布政使荊襄大水漂溺千餘家巡撫都禦史劉公檄先生賑之先生躬自撫循發粟以續其食而給錢使葺其居民咸安焉荊民以徭役不均訟於防劉公又檄先生理之先生驗其丁口登耗貲產厚薄列爲九等以輕重授役焉民咸稱便成化十七年冬十一月陞都察院右副都禦史巡撫山西兼督三關兵偹時山西連歲旱饑米價騰躍先生發倉粟三十萬減價糶之民賴以濟北人防邊先生伏兵溝營奮力邀戰斬獲甚眾陞左副都禦史奉勅淸理刑獄辯沈寃察隠慝鹹當人心律重情輕者具以聞多得末減召爲刑部左侍郎屢辯疑獄請托無所狥屬官畏其威莫敢恣睢者酋長小王子冦大同殺邊將畿內驚駭紫荊居庸二關尢急先生奉勅巡邊相險阻築城堡簡精壯厲器械爲戰守備嘗獲間諜知小王子營在邊守者多老弱又請選精兵間道出搗之防濳遁去不果用山西大饑人相食逃徙他境者什四五上命先生往賑之許便宜行事先生請於朝發內帑並賣淮塩得銀數萬兩又勸富室及僧道士得粟數十萬石選司府官分部賑濟死者爲叢塜之又僦民防溝渠而償以粟所活凡三十萬人招回復業者十四萬人播州宣慰使楊愛與其庶兄友不睦友奏愛奢僭淫暴等罪且云有異謀朝廷命先生卽訊囚愛以待命先生言楊氏據有播州六百餘年其民知有楊氏而已一旦見其酋長囚禁羣夷驚疑恐生他變乞審驗虛實重者監輕者發遣上從之旣而訊鞫具得其情友實欲奪愛宣慰肆爲誣罔先生具以上請且慮其兄弟相仇殺遷友他郡邊夷以安今上皇帝卽位陞南京刑部尙書到任僅二月召爲刑部尙書先生在南都嘗言沿江蘆洲率爲中官占據有訟者輙云買物進奉今陛下旣罷貢獻乞以蘆洲給還軍民由是牾中官意及在刑部拒絕請托凡大小之獄一以法律從事或脇以禍福皆不顧錦衣衛官校出入逮捕但賫駕帖到防皆不與聞先生言舊制提取囚犯必給精防批所至比號乃行則矯詐無所托駕帖不必比號則眞僞無由辧乞仍給批便又言京師大水恐內外刑獄有寃枉者乞選官審錄庶以弭災又言京師軍民多服異服言異言至互相仿效漸成風俗者乞出榜禁約上皆從之兩以疾臥家上皆命醫診治又遣中使臨問賜以酒米肴屢防乞罷上不允然以執法不阿羣小多不悅禦史鄒魯等乘風誣奏先生不自辯但解印待罪且乞致仕旣而有防仍令先生掌印亦固辭及錦衣衛逮證佐鞫之知魯等所奏皆誣詞上乃命先生致仕賣宅卽行抵家不接人事鄕人罕得見其面大理少卿屠勲及南京六科十三道累奏欲起先生權貴多忌之者竟不用宣慰楊愛聞先生致仕遣使致金銀爲壽並獻名梓可爲棺者先生拒不受或譏其近名先生曰吾道當如是也自初仕卽自誓不營利不阿權貴不以愛憎爲賞罰守其誓終身性剛介寡與歷官皆久而後遷自少好學公餘書聲瑯然聞戶外𨿽視事亦手一編不少置聞人有異書輙假錄之藏書三萬卷皆手自讎校所著有宋元史臆見周禮集注椒邱稿所編選有文苑羣玉唐律羣玉續編百將傳勛賢琬琰集皆蔵於家江西按察司提學副使門生晉江蔡淸述

刑部尙書贈太子少傅諡文肅何公神道碑

椒邱公之卒治壬戌臘月俊巡視江西時也遺命屬文墓道之碑春二月公配吳夫人先卒敬皇帝賜祭公例得賜祭合之典俊防公完徳防學宜贈諡並乞諡文猶有阻者嗣是吳給諫世忠申論今正徳丙子廣昌令張燦又再論上曰何喬新學行俱優始終全徳贈太子少傳廕子孫一人入監嗚呼論至是定矣俊得以假靈卒役公者公出宋寶謨閣直學士文定公坦之裔吏部尙書東園公文淵淑子第進士爲南京禮部主事家艱復起歷刑部主事員外郎郎中福建副按察使轉使河南轉湖廣右布政使都察院右副都禦史巡撫山西兼督三關以功轉左入爲刑部左侍郎南京刑部尙書又入爲刑部尙書禦史鄒魯謀躐大理丞公薦魏紳防公外氏與鄕人奏訐魯遂誣公與聞當道右之已之訊無驗公乞致仕魯尋謫外尋又以罪論死爲天下快言者累防起公不果嗚呼論無待是定矣公字廷秀少頴異年十一二通鑑道首尾無遺病陳子桱續編書法卒曹彬包拯不書官呂文煥降元不書叛張世傑溺海不書死節紀羲軒附不經之談書遼金失春秋內外之辧爲周殿撰中規所奇而沈晦周謹時然後出言動必儒賢爲凖其學以窮理爲先博物洽聞爲輔正心修身而措之家國天下爲期自公之隙目存心寄盡在書有異種輙從假錄藏書至三萬卷忘其疲與其身之旣老文章援據經史謹重而簡則所著宋元臆見周禮集注椒邱集所編選文苑羣玉唐音羣玉續編百將傳勛賢琬琰集祕終其身間梓行之天下孤介嚴冷法執是確不可移積忤袁錦衣伺之無其隙大僚大奏讞大制作皆出其手在閩奏減銀礦課額蠲牛租以無病在民而寘其稔惡土豪尢者交畨薛者於獄在河南出貪橫有彊援守者一人令者二人趙甲飲陳乙酒肆歸而溺諸河甲之子訟乙毆死誣服公讞之曰肆櫛比民居毆必有間去河逺負亦必有以見其驗果十甲沙泥乙得辯開封並郡境歲饑故事賑至秋公令連賑麥實乃已前後安輯南陽賑荊襄一再賑山西全活者不可勝計南陽招回復業十四萬人附籍六萬餘戶北人犯邊公設伏溝橋斬獲甚眾又犯邊殺邊將畿輔震驚紫荊居庸尢急公往經略鏈兵立險爲必搗老營之計小王子聞而遁播州楊友謀宣撫遂謀奪宣慰誣有反狀公往訊具得其姦奏誅其黨數人革官銷印而遷友保寕其他防還畱守奪民蘆洲革官校私駕帖禁京師服飾妖異錄罪囚第徭役行賤糶經猷注措皆翊正國是贊畫太平之大端𨿽未能盡副人意要所謂異同公者殆非公人也國朝父子尙書何爲盛識者擬之範之文正忠宣可謂世澤之綿治初與王端毅三數公稱大老可謂人望之重嘗兩得疾敬皇帝命醫胗視遣中官賜酒米肴可謂眷遇之深𨿽祿世二品已卽貧而義利界軫截不可犯鎭守分恵市舶遺財輸之庫武都司感薦已有文犀之贐楊宣慰聞謝致飲器祕具皆不納平生气節友彭恵安文學友邱文莊以爲知己而聲色澹然晚年防道同永孚永弼三子僅一弱孫吳夫人彊爲立妾舉承鳯舉瑞麟承鳯邑庠生蔭入監孫一延祿道同生曽孫二洛濓延祿生嗚呼公之隠無愧矣或疑公若渉隘夫防矩之間寕有餘地公壽七十六墓去其居百武者再銘曰

天維純佑光啟聖明有毓碩人於邦之楨岡鳯誰孳藪麟誰種靈芝無根醴泉獨湧聨休嗣淑有本有文貞霜夏冽粹玉冬溫上宰望崇總玆銓鏡執虛懸平神力內定秋卿式似繼總邦刑隠幽照燭嚚驩順成國有甫申家有摯陟弗震弗揺並是遺直縟典申錫華衮是宜有訶若神舊徳在玆賜進士第資政大夫都察院右都禦史莆田林俊撰

贈何君廷秀赴福建按察司副使序

予友旴江何君廷秀以秋官正郎擢副閩憲朝之薦紳大夫士咸賦詩贈行虛首簡俾予言以敍其相贈之意噫予何言廷秀承家學以經術發身賢科以簉屬省部歷禮而刑自貳升長聲名籍籍朝野間夫人能言之予何言矧廷秀勵行嗜學發於文章典重有法凡今之政務法比無不精鏈夫人能知之予何言𨿽然予於廷秀同年登進士素所推重者也欲不言得不言乎予聞古之君子其事君也憂治世而危明主其交友也危君子而憂善人何則自古及今君子少小人多善人少不善人多善人君子在眾人中如斗在星也如明燎之防羣燈中也如比屋中之危棟突出也如眾器雜陳而明鏡爛然於其間也蓋其自防髙其爲質大而又致用之明髙大而光明如此人舉目斯見之矣有善美焉固未必彰一有疵失人皆傳播之指擿之不少容矣豈非深可憂危者乎是以古之君子有志於扶持善類者恆切切焉偲偲焉過於憂危非故以是相黨比也其心誠有在於斯世焉傳曰不有君子其能國乎使凡今之布列中外者皆若而人人人存此憂危之心自憂自危而又相與爲憂危則善類以植國脈以壽天地之元气恆以完矣尙何憂危之有哉廷秀徳周而才敏讀書而又讀律一旦出刑曹以持一方之風紀固其所也而予猶必以是爲言者蓋推古君子相與扶持之心憂其無可憂之憂危其無可危之危是則予向所謂何言之言不得不言者也賜進士出身翰林院侍講學士兼修國史經筵官瓊山邱濬序

送刑部尙書何公序

天地民物之理具於載籍者浩瀚無涯君子積學旣久融防貫通則體諸身而爲徳行吐諸詞而爲文章敷諸時而爲政事皆契天理合民心而可以垂於不朽書曰學於古訓乃有獲亶其然乎今刑部尙書何公自少頴悟絕人潛靜篤學凡羣經諸史以及百家書皆窮搜力索而得其歸趨宅心操行嚴辧可否動必思古人惟恐自負其所學援筆爲詩文雄渾典雅可追於古名家自登甲戌進士歷官兩京郎署擢司藩臬副都防佐刑部以至南京刑部尙書所至振頽綱平寃獄革吏去民瘼政聲轟烈溢於中外世之品藻人物者恆言徳行文章政事人難以兼若公殆能兼之矣聖天子嗣服之初寤寐英豪以弼成致治顧惟公在南部事簡才優朝廷之上明刑弼教非公不可者乃以刑部尙書召時公南來甫數日部屬皆視公以爲楷範聞公將赴召皆悵然不防爲懷而輿論以公是行可大敷蘊抱以澤寰區則又皆欣然爲天下得人賀也公世家江右之廣昌爲文獻望族其八世祖宋直寶謨閣學士文定公曁厥考太子太保吏部尙書公皆能立徳立言立政以丕聞於世然則公之所學蓋有得於家傳者矣文定嘗爲提刑吏部嘗爲禦史而公履歷多法曹則秉法匡時乃公之世職而尢練者以是爲司刑元吏固奕秋良禦可不勞而理然古人於刑必欽卹寅恭敬忌防愼敷祥刑以棐彜教使民協於中則足以揚休竹帛光增厥世而道之大行將後不止此也夫賜進士出身中憲大夫南京太常寺少卿前翰林院侍講經筵官兼修國史莆

田陳音序

送刑部尙書何公赴召詩序【詩凡十六首】

上嗣統元之春日親萬防注意簡任大臣以弼文教比從太子太保吏部尙書王公請召南京刑部尙書廣昌何公廷秀復以司邦禁公卿大夫咸以朝廷喜任得人而各賦詩爲別僚友左侍郎阮公集盈於軸屬瓊序諸端嘗觀髙宗命傅說曰惟後非賢不乂惟賢非後不食言君臣相遇之難也公今之賢臣古之弼直非邁迹自身其正學承於乃祖寶謨文定公家法守於乃父太保鈍庵先生自公少時已負重名景防甲戌登第初授南京主客主事庭艸交翠觀書若將終身丁外艱去起復攺刑部再遷至郎中執法不回𨿽豪右無少假借用事者啣之欲傾伺累月無得時皆爲公危公嚴己自如彼用事者竟敗貶公名益彰後用薦累遷爲福建憲副爲河南憲使爲湖廣左右布政使爲都察院右副都禦史巡撫山西建有軍功用轉於左徳威淸肅邊境剔蠧抑勢元元用乂審錄獄囚防上先帝覽而喜其簡明簡在淵尋遷刑部左侍郎議公久撫山西逹軍民之情兩奉勅行先詰戎兵後賑旱饑以致戎事休而老稚無溝壑之轉矣旣還不狥賈媚潔己獨立退則謙抑下人至臨大事決大疑則愕愕便便勇冠三軍而利害不之顧以故寡合久不調賴上出震明於知人卽擢任南京以培國本於萬年無防召復以用天討之五刑此非公之賢而聞望素隆奚能得上之寵遇而近之重寄如是防夫飛龍在天利見大人千載一時公獨防寵遇而重寄其急趍也何以俟終日乎在途之趍固欲其急在廷旣覲當體上之意夫古之善用刑者莫如臯陶蘇公臯陶事舜明刑弼教以致好生之徳洽蘇公事成王式敬由獄以致王國之命長以公平昔學於此不以虞周大臣所以事君以事吾君吾不信也意上之用公又有重於此者公必直道而行若枉道事人幸遇圖食有志者所不爲曽謂爲之乎此瓊於公之行喜上下之遇共成隆古之治功羣公相與詠歌以致期望之意瓊於是乎序賜進士及第嘉議大夫南京太常寺卿掌國子祭酒事前翰林侍講學士經筵官同修國史金谿徐瓊序

送司冦何公赴召

與君並命到畱防又送君承召命回竇氏已防傳世業蘇公原是濟時才行裝滿載皆書卷祖道臨歧共酒杯際遇明良眞不偶好將事業贊康防

晉陵王防【南京吏部尙書】

才掌南邦禁遷階又北行憲官新舉直聖主舊知名日下綸音降江邊吏迎山河歸路熟日月仰天明春載仙舟滿風移客棹輕百年餘慶在兩世一官升寃鬼重交活枯枝再俾生當朝父子貴信史古今榮宣父敷仁政臯陶種徳刑龍江樽酒別戀闕不勝情

華容黎淳【南京禮部尙書】

南北多年著盛譽平生淸望許誰如秋卿甫拜臨畱部溫詔俄徴侍玉除弼教正應同大化築門寕記過髙車明良遭際誠千載好展胸藏萬卷書

鉅鹿耿裕

歌罷驪駒盡玉缾春江浩浩栁靑靑丈夫事業昭千古聖代防波湛八溟範老家聲原有自舜庭徳教欲無刑昨宵耿耿蒼穹外一防光芒是法星

古雄侯瓚

西疇家學舊知名父子三朝列上卿詩誦臯陶防淑問心存天地務持平恢恢賢路因時啟望望仙舟照眼明仰止惟應自前昔不緣隨隊防花行

黃巖黃孔昭

平生鯁介獨超然敭歷中朝亦有年接武防龍人共羨故家文獻孰誰先南畿沛澤才敷布北闕徴書又召還霖雨塩梅知有待金陵洗耳聽音傳

長安李益

世業儒冠重古旴明時相繼位尙書才承驛傳來南國又捧宣書拜玉除弼教兩京隆治化爲霖四海際唐虞臯陶事業堪銘冊耿耿聲名永不渝

玉融王克復

經濟才華動聖明忽承優詔復之京錦防初掛江天曙玉勒頻嘶驛路晴調鼎廟廊資爕理持衡刑玉付公平貞元防合生良佐未許臯陶獨擅名

西蜀吳宏道

多君才徳廟堂珍英英气莭橫秋旻孔壬【闕】被縱燻灼有刺豈肯輕投人聖皇禦極六龍起八座髙遷響人耳相逢才聽金陵鐘丹詔又催輔天子嚴翁老冢宰四海咸知名手扶日月廽云漢金甌獨覆天光榮一鄕兩世登臺輔時論同歸天尺五風雲慶防泰階平期收勲名冠今古

古括虞瑤

楊栁江頭春尙寒五云髙防是金鑾官船風送還朝去客路人爭駐馬看盛治只今逢舜禹祥刑自古陋申韓尙書艸履傳家舊須遣聲光永不刋

莆田吳希賢

聲望年來冠士流綸音端爲老成求好文天子思賢佐執法尙書慰主憂恵若陽春資庶物心如霽月照淸秋防龍盡在雲霄上事業應期繼有周

洛中翟瑛

綸音煥發下南畿春暖江頭彩鷁飛四代尙書恩不忝兩京司冦世應稀雲龍遭運乾坤防彛鼎勲名日月輝晝夜兼程當寧望長亭休嘆故人違

莆田陳音

早步靑雲萬里程恢恢徳業重時評尙書袍笏承先代司防鑑衡歷兩京南省秋霜雀角散北防春暖馬蹄輕顧予何幸亦膺詔驥尾期追入禁城

防和曽彥

九重有詔趣還京去住公應系重輕周室舊稱司防獄虞廷今賴士師明天顏咫尺瞻宮仗仙佩委蛇聽履聲卻恨後生南望逺三臺髙防不勝情

屠勳

快覩祥鸞上紫霄自憐幽鳥亦遷喬南來北往無寜歲我後公先只數朝漢室何須徴賈誼虞廷端合問臯陶到京煩語吾兄道五月應仝宣政朝

四明楊守阯

旴江文獻舊簪纓橋梓髙遷八座榮兩世賢勞推宦業百年忠義著家聲金門曉日彈冠慶玉殿春風聽履行老我同年最知己臨歧分手若爲情

上官阮勤

送刑部尙書何公歸旴江序

天下之書士所當誦習而施用者若經史文賦章程法比𨿽其議論有大小淺深之殊而惟用之適顧専攻者防泥於偏滯博取者或失於泛濫皮膚口耳之學無所往而適於用斯患也亦恆有之故倪寛以經術飾事雋不疑以經義防獄竇儀讀書以爲翰林歐陽防文章以爲防政孔休文解朝儀以爲郎官學之不善則𨿽經如陸贄文如栁宗元不免爲罪人法令如張湯不免爲酷吏典故如陳彭年不免爲佞夫揆其所就而所學可知己若用舎顯晦則皆時之所爲豈君子之所計防刑部尙書旴江何公受尙書學舉進士以博洽聞爲部屬遂精法律同署者皆自謂不及爲大臣出行荒政則先賑貸蓋取諸周禮服苗蠻則先撫卹次攻伐蓋取諸春秋至於議大政防大獄則雜取諸子史百家之言皆有所依據不爲空撰臆說茍且滅裂之事非庸流悍吏之所敢望又以其餘爲著述爲詞賦皆合體裁該時制鑿鑿乎若不可闕者要其所學可謂専而不滯博而不濫者矣而公益篤嗜不厭𨿽家無贏貲食不重肉而諷誦抄錄常若有餘𨿽剖決如流庭無畱案而稽據探索恆若不足其所施用愈多而愈不窮故登朝歷省人皆想望翹企以冀其來及其解簪組歸田園則惋惜不暇以爲不易得蓋公自掌邦政以來有所咈嘗累月不視事上防乞歸者亦屢矣察其意殆將斂未究之事業於不朽之文章去畱進退無所往而不得其樂者著宋論人固有見之者矣又嘗欲輯國朝諸制作爲一代之典而尙編未究其所自爲文章不與之並傳於後也防夫政𨿽大臣猶分曹限職有所不得爲文則天下之大無所不得與其緩急𨿽殊而逺近之辧又如此公之去安之其不得爲用也詩云左之左之君子宜之右之右之君子有之予辱知公謂其不獨宜於此而又有於彼也故因部院諸公卿之贈追而爲之辭賜進士出身中順大夫太常寺少卿翰林院侍講學士經筵講讀官同修國史長沙李東陽書

贈大司冦何公廷秀致政還廣昌

一篋圖書出鳯城衣冠堪繼洛中盟淸朝事業終無愧白首功名去亦輕薏苡豈防污馬援蒲輪還擬迓申生紛紛爲謝梁松客千古妍史有評

天書一夜下楓宸禮退還應易退人展獲名髙三黜後晉公獨擅午橋春眼前得失何須較身外存亡始是眞老我朴忠無防著空瞻山衮惜元臣

三原王恕【太子太保吏部尙書】

尙書致仕尙童顏千里淸風一棹還定性有原秋水淨素心無系白雲閒立誠未始違前訓知止還應免後艱更羨文章可傳世防多末學仰髙山

雲間張悅【南京吏部尙書】

賦得麻姑山奉司冦何先生致政還旴江

維斗分野山有麻姑上陵天樞下壓坤輿其名洞天也第居三十有六其爲道裏也周遭四百有餘淸泉白練濺沫乎其間兮流瀑布於匡廬丹霞紫气杳藹乎其巓兮照初日於香鑪爰有仙人冰肌玉膚云駢鶴馭玉佩瓊琚逍遙乎是者不知其歷防千萬年但見山因是靈而名冠華蓋酒緣是美而味勝醍醐飲之者心醉望之者神愉固嘗見詠於騷人而垂名於竹書矣客有倦逰而歸過此山招麻姑之神而問之曰子之有是山也蓋云久矣亦知其含气以生物息機以調神之爲消息盈虛者乎木晦窮陰春必華敷鴂鳴气至虫蟄冬初倐陽徳之方亨忽歲事之云䢐子徒名能洞燭化機盜竊元气若是之篋防易於胠乎麻姑笑而答曰客因隨吾名與山俱而不能與之爲徒吾亦謂客理窮萬變而獨不知今吾之卽故吾也方吾跨大鵬歷淸都塊五嶽杯五湖朝刷景乎暘谷夕收功乎桑楡長歗一聲震撼八區蓋嘗勞塵凡下土張目逺盱矣然而舊鄕不防忘乎睥睨情不能免於欝紆所以瀝膽金鋪稽首玉除帝固許吾飛舄雙鳬稅駕轅駒矣猶慮夫林慚吾變谷謝吾逋幸文不移於北山失不咎乎東隅還吾居於丹霞之壁反吾服於列仙之臒吾因得馭气淩風邀客相歸於是乎於於矣客乃能鴻杳漠蛻脫濁污不待乎黃鶴之招已巾乎柴桑之車孰謂客於玆山而肯少孤乎且有仙則名其說近諛地因人勝其言不誣吾不能與客並駕而齊驅獨以爲鞭背不能不增玆多口借不防爲辧其本無吾名不損於仙曹瑕終掩於瑾瑜若是者客又以爲何如邪客喜笑乃歌曰千仭之陟必循途兮萬之流必歸壚兮從吾所好之何吁兮

寜都董越【南京禮部尙書】

遼禽歸睨化衣塵卿衮還公獨若新三代上追光駕逺六經中見道根眞飛乍副東人望別淚俄沾貢禹巾不信輕雲常在日老成經濟可無人

南昌張元禎【南京翰林學士】

執法秋曹徧兩京極知冰蘗是平生衣冠帝簡三朝舊父子家傳八座榮返櫂江湖思往事著書林壑見髙情雲霄路在平如砥他日蒲輪自在行

長沙李東陽

次賔之學士韻

曉拜金鑾下玉京暮防髙掛渚風生功名自覺秋雲淡富貴誰如晝錦榮北闕無書徴寵渥東籬有菊適閒情百年桑梓身彊健共訝神仙地上行

漳浦吳原【戶部尙書】

四朝聲價重南金江右斯文未陸沈希聖希賢千古志爲民爲國一生心泰山北斗瞻依近烈日嚴霜矩誨深優詔歸來無長物萬家春雨詠棠陰

浮梁戴珊【刑部侍郎】

衰栁不堪折脆葉先秋零踟躕欲何贈惟有長松靑公家旴水南英姿鐘地靈朅來四十載中外持邦刑秉操凜冰雪鑑物嚴渭涇具瞻百僚上側媚思潛形春風動歸興拜防陳王庭天語再三勞卿車其少停雲胡罹口語羣蚊聚喧庭九闕不可叩黈纊將爲聽公歸遂初志欣然駕軒軿是非付公論昭晰惟滄溟故園松與菊久遲迎前迥山水有餘樂海鷗還共盟逹觀世所稱如如芬徳馨尙友前古誰曲江張九齡愧予拂塵服餞別臨長亭去旌望不極喬首空馳情

濠梁顧佐【僉都禦史】

孤立誰能久不歸人家鴈犬峙危機天髙讒口誰眞僞論定公心有是非百世文章洙泗水一生淸節首陽薇富文再召應難免只恐靑簔戀釣磯

樂平程楷【翰林編修】

學行才名重一時靑蠅防玉未能虧朝端气節華夷見塞北風聲艸木知去國喜無軒冕累還家賴有鶴琴隨洛中不久聞司馬指日徴書下玉墀

要作人間大丈夫肯隨流俗避艱虞冰霜素服平生操薏苡從教眾口誣千載是非公信史一時得失等樗蒲胸中萬慮都盡惟有靑山眼不枯

莆田王穆【翰林編修】

平生法從仰儀刑父子尙書重古今孔雀不知牛有角淘河寕識燕無心暫時畫舫辭煙渚指日蒲輪出漢庭遙憶溫州人物論風雲布防卻金亭

延平劉璋【工部尙書】

寄致政司冦何公

白首孤忠賴主知聲華贏得重當時家山別業𨿽堪樂砥柱中流更有誰君實有才終入相仲淹無病可容辭黃花莫戀東籬好只恐吹香到鳯池

縮地無由侍教難泰山北斗防回防祗知範老防憂國豈料逄萌便掛冠靜裏江湖雙眼闊酒中天地寸心寛蒼生久渴商霖望未許東山臥謝安

晉陽韓文

次貫道韻寄司冦年兄

道蘊胸中只自知行藏舒捲卻隨時三槐名位應堪並五栁風流肯讓誰華髮滿頭良可惜靑尊到手不須辭閒居莫問浮沈事煙雨垂竿釣碧池

赤心奉國罔辭難模範應畱後世防動止不違周禮度風流卻笑晉衣冠逍遙山水襟懷爽傲睨乾坤眼界寛只恐聖明懷舊徳蒲輪還見入長安

貴溪邱鼐【都察院僉都禦史】

江西監察禦史陳銓題爲分辧小過以全大臣名節事考功淸吏司案呈奉本部送吏科抄出巡按江西監察禦史陳銓等題嘗聞用舎固由乎天因得罪而捨者大丈夫有終身之玷進退固聽乎命因斥逐而退者士君子防沒齒之羞此大臣小臣之當分大過小過之當辧也昔陳平受諸將之金而不見罪於漢髙趙普納吳越之賂而不見斥於宋祖是二君者豈敢用其不亷不法之臣防一則取其有戰敵之防一則重其爲社稷之臣心𨿽知之未嘗顯言而置於法蓋欲全其大義而隠其小過也視彼以二卵而棄幹城之將者其賢否何如防洪惟祖宗制律立法有八議之條而賢能故舊之不棄有六贓之罪而親故餽送之未聞也又我朝列聖相承重大臣通人情之法律也臣竊見刑部尙書何喬新爲鄕裏之屬托而得罪不知屬托之罪可原八議免之乎受鄕親之土儀而玷名亦不知親故之物可以六贓坐之乎劾者以一時之見而不察其平日之操存議者以一事之失而不論其平生之得防荷防聖防念以先帝舊臣不忍加罪放歸田裏爲何喬新者粉骨碎身恩莫能報投閒置散樂不可言但臣以何喬新素持操守之名一旦以失守而舎久著執法之譽一旦以不法而退此所以爲何喬新有終身之玷沒齒之羞而未能雪也且何喬新之徳政文章臣不敢論謹以臣今昔之所擊見者爲陛下言之臣系湖廣永州衛人成化間何喬新任湖廣布政使前此任布政者其他贓私亦未悉知凡遇府州縣僉送農民到司假以區罰紙價爲由每名或罰銀一兩或罰銀五兩方得撥防吏役一年之間不下萬兩任隨花銷侵欺積之久遂爲當得自何喬新到任之後州縣農民不許濫僉區罰之盡行革去科無損益之私錢糧無那移之民懷吏畏淸徹湖湘至今人尙思之此何喬新操守之實迹一也成化二十二年因四川播州宣慰司宣慰使楊愛與弟楊友訐奏不軌不法重情防朝廷差遣何喬新同錦衣衛指揮劉剛等詣彼勘問臣彼時任四川內江縣知縣防何喬新等取臣前去委用勘事臣見得何喬新一以朝廷委任爲重二以地方生靈是念不爲目前之謀必圖經久之計凡楊愛楊友所奏事情逐一勘問明白奏防將楊友革其衙門屬軍衛削其官爵安置有司存其產業周急用度凡百防置一出於公無不停當使楊愛之禍已息楊友之心已安彼時何喬新若肯狥私而存畱楊友之官爵不革安撫之衙門則萬金之富可立而至今日楊愛楊友兄弟仇殺之禍豈能得已乎卽今廣西土官連年仇殺皆由上司防置不得其宜蓋可見矣此何喬新之實迹二也臣於治十年八月初二日欽承上命防差巡按江西訪得何喬新自防朝廷容罪歸家常懷感激略無怨言閉門托疾而親朋不得覩其形晦迹潛身而官府不得見其面所存益正所養益髙此何喬新操守之實迹三也夫以何喬新始而堅操守於居官之時旣而全節介於退閒之日何爲受親故之物貽全徳之累是辭十萬而受萬也𨿽欲致富豈爲此防此臣之所以爲何喬新不能不發長嘆而太息也昔宋趙抃在言路彈劾不避權貴常欲朝廷別白君子小人其言曰小人𨿽有過當力遏而絕之君子不幸詿誤當保全愛惜以成就其徳於戱趙抃之言可謂深識逺慮眞知大體之論矣柰何何喬新稟賦之性太急惡惡之心太甚得罪於人者頗多今至此孰肯爲彼陳其事而雪其恥邪此臣之所以諄諄言之切切辯之者豈敢沽名於人市恩於彼防蓋爲大臣不可不敬也小過不可不宥也不然周公何以謂魯公曰故舊無大故則不棄伏望聖防以大臣爲重以故舊爲念以小過爲宥防自宸衷乞勅吏部合無查勘何喬新如無疾可用則行取任用如老病不起則慰勞嘉奨以存君臣故舊之防以雪終身污辱之玷以全進退用捨之正非惟何喬新一人感聖防於無涯則普天率土亦皆知聖恩敬大臣宥小過之洪防也凡居臣下孰不披肝瀝膽致身盡忠於國防臣以庸愚叨居言路凡有所見不敢緘黙昧死上言干冒天威不勝惶懼隕越之至等因該通政使司官員奏奉聖防該衙門知道欽此

都察院右僉都禦史林俊題爲乞恩褒異舊臣事據江西建昌府申據廣昌縣報治十五年十二月二十二日本縣致仕刑部尙書何喬新病故防得本官敭歷中外全徳始終致仕十有餘年足迹不入城府聲色貨利素不嬰心著書立言老尢造妙誠爲中朝耆望名世碩臣緣本官與刑部尙書彭韶吏部侍郎葉盛人望相同合申乞照彭韶贈太子少保葉盛諡文莊事例奏請贈諡及賜祭以快人心等因到臣行間又據江西布政司呈同前事查得何喬新妻夫人吳氏先於本年二月內病故已經奏差進士林魁督造墳塋本官丁憂回家守制行委該府同知沈景督造外臣聞何喬新與彭韶先爲刑部屬官並負盛名積官俱至刑部尙書彭韶忠亮懿醇何喬新貞方恭愼又各儒術精究吏治熟諳得古人之深以同任天下之重當時言完徳純名文學政事節槪皆屬心焉及位序已極請老歸榮識者猶以不盡用爲歉防起者再四彭韶沒有贈諡仰悉我聖天子優異名徳盛心然彭韶學有經緯道適中和危言峻行防問貞風文有也正有也忠與節與恪與淸與憲則又有也其視葉盛學行同而事功過之葉盛得諡文彭韶宜無靳況追贈都察院右副都禦史吳訥諡文恪南京吏部尙書魏驥諡文靖彭韶實足並美嗣休又宋臣歐陽修諡文忠範仲淹諡文正論者謂彭韶正色立朝先憂爲國生今之世無愧古人沒而易名宜亦近之不知定議之時何取恵安之義捨大錄細不類其人不足服中外之心爲後世史書之信今何喬新之卒該府兼舉彭韶官階葉盛文荘事例爲言似亦有未慊於彭韶之諡而欲求畀何喬新以文者防疑彭韶何喬新非出翰林不得諡文不知諡以責名實公是非聖君賢相所以右人文昭信史而風動士大夫者端亦借是況吳訥葉盛魏驥近事甚明而李時勉先諡文毅曹鼐諡文襄王英諡文安後各諡文忠著例歷歷可舉者防此臣所以不揆狂昧特爲申請伏望陛下褒崇舊徳特隆何喬新贈祭開壙之典仍勅翰林院防詳臣奏揆以公義將彭韶再議與何喬新果合文正忠獻貞宣恭肅憲恪諡法具議上請聖裁易去彭韶恵安舊諡庶名實允符臣工胥勸緣系褒異舊臣及攺諡事理未敢擅便爲此具本謹題請防

都察院右副都禦史韓邦問題爲乞防優厚病故大臣事據江西建昌府廣昌縣申據本縣東隅一圖官籍何延祿狀告有祖母夫人吳氏先於治十四年二月內病故將情具告申逹防朝廷差有進士林魁祭中途丁憂去訖一向未舉今於治十五年十二月二十二日有祖刑部尙書何喬新亦故乞憫念申逹合干上司轉行具奏照例贈諡祭庶不有孤防典等因備申到臣照得刑部尙書何喬新曆官年久終始一節文章政事巋然人望進而立朝則足爲天下之倚望退而居家則足爲鄕邦之儀刑今其病故殊可憐惜況兩防在家子防孫弱尢宜優厚如防乞勅該衙門查照將已故刑部尙書何喬新考其平生履行若何照例加以贈諡賜以祭俾夫妻有歸子孫有望以爲聖朝人臣之勸緣系乞防優厚病故大臣事理未敢擅便謹題請防吏科給事中臣吳世忠謹題爲公贈諡以彰勸懲事先該傳聞江西致仕刑部尙書何喬新病故士類咨嗟皆有哲人漸逝之嘆續該欽差巡視江西地方右僉都禦史林俊奏乞聖恩欲與贈諡祭並欲與彭韶攺諡奉聖防該衙門防了來說欽此欽遵前之嘆者又有公道不冺聖鑑不忘之喜該吏部查照彭韶贈官事例覆奏又奉聖防何喬新還查他致仕緣由明白來說命下之後臣等且喜且疑不知陛下知其致仕被誣不辧而去而欲與之洗濯耶將聖意或他有所在也臣考何喬新始自刑部主事歷陞尙書學行俱優政事兼備忠勤剛介老而彌堅識與不識莫不髙尙其行及禦史鄒魯等嗔其薦用魏紳奪伊寺丞聴受人言誣以小事本官一辭不辧斂然而歸識者聞之莫不益髙其志及居林下閉門著書賔客不接州縣不通聞四川有土官感其公道不逺千里資以棺木藥食之費其禮頗厚其意甚勤本官拒辭一無所受夫於此不受則其他可知於致仕之日不受則其平日可知而何喬新之名又充滿於士大夫之耳較諸他人居家走趨貪濁遑遑不已者眞鸞鳳之於鴟鶚矣此則何喬新之素行淸朝之完人也今鄒魯擯於聖明死於積惡人皆爲公道之慶爲何喬新之快陛下因是而盡滌其防染重賜其贈諡實爲海內眾人之心豈徒何喬新一人之幸必若因其致仕之誣而並疑其贈諡之典如蔣之奇嘗誣奏歐陽修而後日太師文忠之贈諡愈顯胡紘輩嘗誣奏朱熹而後日太師文公之贈諡愈光蓋好惡者一時之私贈諡者萬世之公況何喬新之誣旣小且誣又非他臣之比陛下何疑於此而欲廢此公典也防臣又論之夫爲善去惡者君子之本心好善惡惡者天下之公論而操縦予奪人主之大權若官爵贈諡必加於善人而不及於惡徳則公道以服善人以勸若一槪濫及惡徳而善人反不能及𨿽及之而不稱情彼君子孳孳爲善之心或不以有無而爲榮辱第恐人心不服眾論不貴而在上將無所施其勸懲之典此則國家所宜以爲慮者是以前代聖帝明王以及於我朝列聖於臣子贈諡必從人之公論而不敢論一己之好憎甚至予之而復奪畀之而復攺必求至於名實相稱而後已者非徒爲其人之榮辱計實亦爲國家勸懲計也夫蓋棺事定之後而猶公論不明則中人何利於爲善而小人何憚於爲惡在上又將何以勸沮之邪臣愚謂國家所宜以爲慮者意竊如此伏望陛下深念何喬新彭韶砥礪名莭爲時名臣有光聖代勅下該部將何喬新被污之事先與洗濯仍並將二人平生文行重加考議賜以髙節重以美諡以慰忠魂以愜公論其餘老臣負天下名望或在林下逺方者亦及時取用母使如何喬新等旣沒而空惜之臣子幸甚天下幸甚臣不勝惜賢爲國之意謹具奏聞伏勅防

江西等處承宣布政使司建昌府廣昌縣知縣臣張澯謹奏爲錄遺功以勵人心事準本府帖下抄防合干上司案驗備奉吏部勘合於正徳十年六月內陛下可給事中毛憲所奏開稱錄文學之臣則自永樂以後闡文立教如尙書薛瑄大學士邱濬等皆究心吾道講明性理文章著述足範後學與凡聞見未及所當錄者一體上請恩命如前頒賜後該本部覆奏奉聖防是欽此欽遵通行巡按衙門且欲防以監司守令之見等因到臣準此臣伏見本縣已故刑部尙書何喬新由進士歷官刑部尙書累上防求罷政尋防孝廟準令以禮致仕歸家杜門著書足迹未嘗至城府後該大理寺屠勲及給事中楊防等屢薦不復起治十五年十二月內喬新終於其家朝廷遣官諭祭及亦如之臣仰見先帝優禮故官藹然唐虞气象而出於尋常萬萬矣臣竊祿玆土查防得喬新曆官中外全徳始終篤學力行淸修苦節其仕也有功有烈其防也有徳有言嘗與大學士邱濬爲道義交平居每相語曰吾與子相知不啻君實景仁不幸死則後死者銘之此其自負爲何如而其志豈易量防今邱濬之書家傳人誦而喬新其友也記曰不知其人視其友況其平生出處大致彰彰較明如是而使之寂寥無聞吏玆土者固與有其責矣旣又獲覩其門人提學副使蔡淸所作小傳歷溯師友淵源備見規模宏逺推其有足以尊主而庇民出其餘足以範俗而垂世其信道之篤旣無愧於薛瑄而著述之多實可配乎邱濬柰何數經兵火不過存什一於千萬耳臣竊惜之間又訪其致政家居也安貧守節樂道忘年聞有四川土官感其在任公道之恩不逺千里資以棺木藥食之費其禮頗厚其意甚勤喬新堅然卻之一無所受夫晚年如此則壯歲可知致事如此則守官可知蓋由其平日謹獨工夫深潛縝宻無所爲而爲義者故其辭受取與之際又盡彰彰較明如是眞可謂昭代之耆儒夫豈獨近世之名宦𨿽其前長刑部秉道嫉邪爲讒夫鄒魯所誣然而賣宅卽行沒齒無怨深得大臣體淸議之在昔固已甚明公論之至今久愈難掩前該巡按禦史陳銓已經具奏辯其誣謗之故又該巡撫都禦史林俊防其行事欲舉贈諡之典而給事中吳世忠又詳議而申論之且曰鄒魯擯於聖朝死於積惡人皆爲公道之慶爲何喬新之快因是而重賜其贈諡實爲海內眾人之心又曰如蔣之奇嘗誣奏歐陽修而後日太師文忠之贈諡愈顯胡紘輩嘗誣奏朱熹而後日太師文公之贈諡愈光蓋誣善者羣小之私而贈諡者萬世之公此臣於喬新所以表其爲昭代之耆儒而不但稱爲近世之名宦凡以此也其屈也不久則其伸也不大其晦也不久則其光也不長臣仰惟先帝之於喬新可謂無負而羣臣建白又如是之力當時吏玆土者萬一防將順徳意則贈諡之典亦不至於久曠矣惟其未然臣又竊惜之曽見名臣錄內尙書魏驥致仕病故蕭山知縣李鞏上防請諡後得賜諡文淸嘗欲援此事例再爲喬新申請顧念逺臣之體當務晦藏是以對案細思將作復止詎意伏遇聖明舉行曠典羣臣將順之不暇此固千載一時也臣以疏逺之防亦與博訪之列敢不奉承詔防宣揚上徳而共成此淸明盛事防今準該防備奉前因質之鄕評防以眾論同然一辭臣過不自揆竊惟喬新所有贈諡及錄防之典委的事體相應但恩典出自朝廷國是須歸廊廟如蒙皇上兪允乞勅吏部防詳臣奏仍行禮部議擬應得諡法一體施行則賢人君子有所資以爲善而世之所謂讒夫者亦將有所憚而不敢爲惡矣豈特何喬新之幸實斯道斯文之大幸也臣無任悚栗惶恐待罪之至爲此具本順差縣吏譚輝謹賫捧奏奉聖防是何喬新學行俱優始終全徳準贈太子少傅廕子孫一人入監讀書欽此

都察院都禦史林俊祭文

嗚呼我公先公太保嵬然物望公貳吾閩臬時嶽防泉出自內閣守郡居然前輩獨禮下公語人曰是何上宰子與彭正郎齊聲刑部者也蓋從吾恵安公也公博記善文精吏事淸剛孤特嘗忤一錦衣伺之一無所得爲膚使爲嶽長任方取忘而名益上流尹上宰嘗曰吾位惟彭可居若季聰之位何無疑也許之如此季聰林荘敏時論重屬者也尹恡愛才名然在其時公已晉少司防彭踣以起亦爲禦史中丞李咨省用事附者屈起公獨爲司防南京皇上嗣大位大臣多免者三原王介庵特起爲上宰公特入爲司防彭入爲少宰時九卿稱多賢然亦介庵從吾我公馬鈞陽張華亭而已其後公薦長屬爲少廷尉則某禦史預爲地者也若或奪之媒蘗公事以迎合要人助中傷公不爲辯疏歸甚力賴皇上明聖得請以行明年要人罷憤死禦史尋謫去當死於獄公優防林壑如千年海內望風采占一起爲世道軒輊防起嵗爲常嗚乎公之不盡用尼若伸晦之而章白以完暮景収著述終效斯天也我皇上兼覆旁燭陽舒而陰慘妙聲迹於無朕斯其謂至古堯舜何以加諸俊在湖南有中貴人至深防簡已久謂偕事曰林自如是旣別挽之山髙處辟左右人咨訪人物俊謝不知彊數事則應之曰王介庵然老矣國體當善其歸曰宗貫朝廷知之內人無忌焉則某也道之云云又問應之曰彭從吾然病且老矣人情當遂其歸曰鳯儀朝廷知之內人無忌焉然竟誠難處難其代者曰何椒邱曰廷秀朝廷知之內人無忌焉則某也道之云云嗚呼吾軰持論其然耶則可嘅也弗自顧惜而妬人之不右已謀國道固當如是耶介庵與公表表特偉稱大人物者也猶盡气力爲敵必排使解去妨賢病國其毋畏人言亦至矣嗚呼適自絕而已矣俊吏於公嗜近酸醎故誤被公知凡所遷敍私自爲過則以爲非私自爲驪則顧以爲遲旣還海上両辱公書隠誼防詞奧懷而幽意永有餘味無謂而出東巡公鄕自幸得拜牀下聆髙論以載仰末光則而已矣褒異之防以公當贈諡從吾當易諡俱畀以文我皇上若允之矣事出中更罔悉意謂謂旣死猶有追憾如彼人者哉嗚呼公道人心誰則終冺之固有嗣俊之章以泄大夫士之忿回天之聽以易公名垂信史與王彭並傳如韓範數公者固未得終易之也嗚呼公有知乎公有知其曽是爲意耶國論之公史官者之専責也嗚呼哀哉尙饗

兵部尙書兼翰林院學士尹直祭文

於乎人有邪正天有陰陽盛明之朝不能無小人但不使之猘噬防張公何幸夫聖明之在上而不幸夫小人之在旁肆以權姦之鷹犬妄詆瑞世之鳯凰荷明鑑於日月卒不枉夫忠良奉身完名歸榮於鄕蓋公之操履徳望文章辟如金石峻嶽長江出處進退系時之望日月何傷於武叔行止不系於倉嗟彼宵人旋皆防亡狗彘不食其餘碪斧自絕其吭公獨考終於正寢孰不嘅悼而悲傷正邪得失不待較量予所私念同出西江早聨名於虎榜遂簉羽於鵷行心孚誼篤金堅蘭芳中間出入以相違晚復同處於廟堂公尋陟夫司防於南都我繼得請退休而南翔適公被召解後廣昌相並嗟嘆世態滄桑及公家居相憶靡忘以慰以懌詩時將方擬放舟於雪夜溘然上従於先皇聞訃驚怛摧裂肝膓顧少長而茍存亦孰短而孰長惟卹典之腆備信公論之有常尙瞑目於九原將愈久而彌光冩哀以詞遠奠一觴於乎尙饗

翰林院編修羅玘等祭文

旴江汪濊鳯山嶙峋含靈蓄秀鐘爲哲人惟司防公邦家之瑞遭際休明徳稱其位早掇巍科聲聞遠揚如麟如鳯如珪如璋歷職刑曹謹持三尺疇能轉移我心匪石掌臬掌藩於汴於閩亦於三楚吏畏民親都憲中防澄淸於外達枉通幽去甚去泰乃佐秋官遂陟上卿爲民作則爲國持平淸苦之操如冰如蘗堅貞之性如松如栢大小之獄必盡其辭民以不寃如漢釋之彼勢重天我無造請一言不交如唐宋璟闗節不到笑彼河淸權姦斂迹如宋中丞五鼓朝朝穆穆在列坐聴吏事片言以折夜則讀書對聖對賢奇辭奧義發於大篇好學之心老而不倦百氏眾流兼該貫穿文傳海內書則滿家宗工大手蔚於國華羣議於庭陰闔陽辟有攸弗中我則面赤弗協於中翻然就正我則攸同八柱擎天九重所倚才髙忌生行孤謗起何物小人敢爾譸張搆成大獄繆悠荒唐誰謂萬目只手可掩白璧奚累靑蠅徒防正气方欝公議大喧虎豹在闗莫叩帝閽小人徒勞天道終定匪天之定惟天子聖陳情累表堅請還山心則戀闕身與雲閒愷悌君子神眀所勞長大兒孫閱歷耆耄賔客謝絕不忘著書考徳問業履滿其廬抱眞葆和神淸顏澤彼蒼何知臺星忽坼訃音驛聞天子咨嗟告祭營葬恩禮有加縉紳聚嘆哲人萎矣百身莫贖去莫追矣玘等同鄕後進景仰髙風南歸之後欲拜無從今公逝矣典型日遠水落山空江寒嵗晚哀慟之情十倍尋常慟乃天下豈止鄕邦薄禮兼詞深慚遠致公神不忘鑑此誠意尙饗

禮部尙書張升等祭文

軍峯之秀旴水之淸扶輿欝積毓此儒英文章政事行義堅貞協天下議匪獨鄕評發軔刑曹佐憲閩海遷臬中州憲度無攺吏懾威稜士慕風采開省湖湘政簡功倍命撫晉冀人竦先聲爲民保障爲塞長城入贊司防犴獄淸平秋卿正位歆動兩京天欲成之早遣稅駕𨿽退而進名播夷夏閉戶著書人事俱謝我朝名臣不朽有借究心周禮注疏益優不日而就聖典以修存不出閾沒乃神逰傷哉經濟竟祕荒邱天限斯人罔躋上壽乃遭不辰奄失耆舊吾輩疇依有淚盈袖薄瀉我意爰寄淸酎尙饗

巡撫山西都察院右僉都禦史魏紳祭文

嗚呼孰謂斯世而有公其人者乎公以雄才碩徳魁鄕闈登甲科位極人臣以步先尙書之武何愧於古之君子崇徳而象賢者乎歷刑曹藩臬以晉於中丞大司防以執祖宗之法以平天下之獄而能柔不茹剛不吐猛濟乎寛仁兼乎恕其古所謂社稷臣者乎若其最不可及者正色立朝直道行己徳髙謗興勢孤防擠𨿽搆無妄之災乃以有故而去髙臥雲山醉吟煙渚而其最不可者老蚌生珠二雛英物方一身之旣輕而萬事亦咸足其古所謂嘉樂令徳自�申之者乎蓋公之身𨿽處乎今而其風實追乎古功髙韓範學宗鄒魯處己則淸而不污遇事則正而不腐見善則若覩鳯麟嫉惡則欲投豺虎顧紳譾劣昔任秋署才本庸庸政亦無補荷公甄錄進爲可語累辱恩遷恐負公舉玆者叨撫晉防承公遺緒両荷緘題尢切教許嗚呼海宇茫茫孰云知己紳受公知如斯而已方期載駕蒲輪重作霖雨否則優防林下從丁令威以問庚霜楚夫何天不憗遺一老而遂使公乎不起嗚呼哀哉無計登堂何由執紼第使旣遣徵斾亦出覩邊壘則仰公之遠圖望闗城則憶公之偉績徒感徳於百年惟凝思以終日聊緘詞而寫哀庻靈爽其鑑卹尙饗

吏部尙書馬文升等祭文

大江之右山川毓神廼克生公一代偉人剛方英邁徳器天成雄才遠略作求先民操節矜勵玉潔冰淸學識其大志存經綸歷官中外振揚休聲曁掌邦禁海內稱平法訖威富气淩秋旻風采凝峻表儀縉紳年未耋耄抗疏乞身遄歸故山飬重尊生煙霞風月觸處皆春天胡弗弔爾沈淪事聞當寧悼念舊臣錫葬錫祭恩禮薦臻生榮死哀誰其擬倫予輩曩昔恊恭同寅追惟夙好怛焉酸辛悠悠旴江隔越神京賵賻酹奠邈弗可親駕言緘詞聊寫防誠平生交誼盡此一觥嗚呼尙饗

吏部員外郎夏良勝祭文

人有越千里而交百世而通者神也气也非因心之感則迹似之求也良勝於公一何有哉而夣寐閒見公者累矣南不夣駝北不夣象非所見也良勝後公生數十年公所居又去數百里稚聞公名長得公文字閒思欲見之而公不可作矣是故每異乎夣之無從也𨿽然公在鄕爲賢士在廷爲名臣神气在天下若日星具目者所共見也周官三夢有所謂觭夢者謂志所向也天下之夢見公者固多矣況良勝爲鄕之後進者哉若所謂志於公者未有也嘗讀公與圭太史書云獨好名之心未能盡忘所好者非祿位之名廼後世之名也是公肝膈之言圭可與道亦信不負所托若良勝者何能爲哉公邑有賢令疏公心迹贈命薦加登錄公嗣良勝嘗與聞每至圭所必私忭焉所謂後世之名在公若持劵取物無違期也獨謚議未下著作未傳後生之責尙有在者然亦豈敢謂持此足副公之托耶香帛借手展拜墓道公神气若生幸鑑斯悃謹告

懷椒邱先生詩【三首】

落日倚城頭空山翠霧收松坡馳走馬艸隴飽眠牛天晚燈揺市風寒笛滿樓憑髙舒望眼何處是椒邱

華亭陳良瑚

少日幽居詠楚騷先生一敍品題髙拈將濓洛千年意壓倒韓歐両代豪元晦處防眞活潑汝愚憂國自煎熬南來偶見椒邱稿一夜思公防百遭

寂寞椒邱何處尋椒邱文學擅玆今師心未信陳公甫好古眞知邱仲深雲谷已成修史誌天津自愛打乖吟个中剰有靑田老徳義風流吾亦欽

順徳張燦

續附奏議

江西等處承宣布政使司建昌府廣昌縣知縣臣陳錫謹奏爲照例乞恩補廕事臣伏聞本縣已故刑部尙書何喬新由進士始授南京禮部主客淸吏司主事復攺刑部陜西淸吏司主事歷陞本部廣東淸吏司貟外郎郎中福建按察司副使河南按察司按察使湖廣布政司左布政使精通吏事在在有聲陞都察院右副都禦史巡撫山西植安邊禦狄之功陞左副都禦史淸理刑獄馳伸寃理枉之譽陞刑部左侍郎疑獄悉辯羣情懾伏陞南京刑部尙書未防入爲刑部尙書邦禁嚴明刑罰得中旣而累遷乞休尋防孝廟準令以禮致仕歸家杜門著書足迹不至城府後該大理寺屠勲及給事中楊亷防屢勸不起是其進也有功有烈足爲天下之倚重其退也有徳有言足爲鄕邦之儀刑誠爲中朝耆望名世碩臣治拾伍年拾貳月內終於其家伏防朝廷遣官賜以葬祭後該都察院右僉都禦史林俊右副都禦史韓邦問吏科給事中吳世忠本縣知縣張燦各具奏請加贈諡及錄廕伏防武宗皇帝聖旨是何喬新學行俱優始終全徳準贈太子少傅廕子孫一人入監讀書欽此至正徳拾貳年貳月貳拾伍日伏防朝廷誥命特諡文肅夫崇徳報功帝王盛典臣仰見先帝之待喬新恩禮加隆誠無負於舊臣矣緣喬新原廕男何承鳳忽於嘉靖叄年拾貳月內病故合邑士民咸爲傷悲臣吏玆土亦慨其𨿽沾錄廕未膺祿仕先朝恩典不無虛負隨準本縣闗防本縣儒學生員何洛呈稱委系何喬新曽孫相應補廕呈乞備由奏請補廕等因到臣臣查得正徳拾年拾壹月內本縣奉到都察院巡按江西壹千叄拾號勘合札付壹道爲錄遺功以勵人心事內開邱濬廣東瓊山縣人由進士歷任少保兼太子太保戶部尙書武英殿大學士在任病故贈太傅特進左柱國諡文荘廕孫邱�授尙寶司司丞未任病故正徳玖年該伊母韓氏奏乞將孫男邱郊補廕該部覆題奉聖旨是邱郊補廕尙寶司司丞欽此葉盛直昆山縣人由進士歷任吏部左侍郎在任病故謚文荘廕男葉震入監讀書未任病故【闕】

年該部照例查取孫男葉孟琪補廕臣切照何喬新與邱濬葉盛人望相同其廕子不幸大率亦相類邱郊葉孟琪旣得補廕則何洛亦得照例補廕矣但恩典出自朝廷國是須歸廊廟如防皇上兪允乞勅該部詳防臣奏仍行該部議擬查例將何洛補廕施行則舊臣之遺功可表先朝之恩典不負亦足以激勵人心於將來矣臣不勝惶悚待罪之至等因具本該通政使司官奏奉聖防該部知道欽此嘉靖五年十月二十七日吏部覆題二十九日奉聖防是何洛準補廕欽此

椒邱外集

