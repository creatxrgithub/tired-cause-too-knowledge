

欽定四庫全書

集部五

待制集

別集類四【元】

提要

【臣】等謹案待制集二十卷元栁貫撰貫字道傳浦陽人大徳四年薦爲江山縣教諭延祐四年授湖廣儒學副提舉六年攺國子助教至治元年遷博士泰定元年擢太常博士三年出爲江西儒學提舉至正元年擢翰林待制兼國史院編修官僅七月而卒故世稱栁待制焉事迹附載元史黃溍傳貫𨿽受經於金履祥其文章軌度則出於方鳳謝翺吳思齊方回龔開仇逺戴表元胡長孺其史學及掌故舊聞則出於牟應龍具見宋濓所作行狀中學問淵源悉有所授故其文章原夲經術精湛閎肆與金華黃溍相上下早年不自存稿年四十餘北遊燕始集爲遊稿其後有西雝稿容臺稿鐘陵稿靜儉齋稿西遊稿蜀山稿至正十年餘闕得稿於貫子卣以濓及戴良皆貫門人屬其編次凡得詩五百六十七首文二百九十四首勒爲二十卷闕及危素蘇天爵各爲之序濓爲之後記天爵序又稱有別集二十卷今未見其傳本考濓記稱尙餘詩九百七首文二百四十八首謄爲二十卷授先生子卣藏之蓋刪汰之餘本未刻也以數計之詩僅存十之四文僅存十之六冝其簡擇之精矣附錄一卷雜載誥勅祭文像贊行狀墓表之屬不知何人所編卷首亦題曰栁貫著其謬陋可想又墓表今在黃溍集中而題曰戴良記舛駁尢甚以所記較史爲詳尙可考貫之始末姑仍其舊本存之云爾乾隆四十三年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

集部五

待制集總目

別集類四【元】

卷一

五言古詩

卷二

五言古詩

卷三

七言古詩

卷四

五言律詩

五言長律

五言絕句

卷五

七言律詩

卷六

七言律詩

七言抝律

七言絕句

卷七

制

誥

表

箋

狀

祝文

防問

卷八

謚議

卷九

碑銘

頌

卷十

墓志銘

卷十一

墓志銘

卷十二

墓志銘

塔銘

墓表

甎志

卷十三

銘

辭

贊

箴

傳

書

卷十四

記

卷十五

記

卷十六

序

卷十七

序

說

卷十八

題防

卷十九

題防

卷二十

行狀

祭文

誄

啟

附錄

待制集原序

天地之化物類人事之理久則敝敝則革革則章非敝無革非革無章吾何以知其然也在易之革革之卦貞離而兌悔離文也時至於革則其敝也久矣夫兌離所勝者也物敝當革𨿽所勝者熄之故兌革離夫惟革其故而後新可取故革其文者乃所以成其文也近取諸物若虎豹之文非不彪然炳也及久而敝則防昧龎雜曾不若狌貍之革而章者也四離之終而革之時也五與上革之功也故五爲虎變而上爲豹變以其世考之成周之文唐虞以降之所未有也至孔子之時乃大敝矣周公聖人也曷不爲是勿敝之道以貽其子孫以傳之天下後世使之守而無變哉蓋物久而敝理也理之必至聖人亦末如之何也孔子之作春秋或者以爲絀周之文崇商之質夫豈盡然以其告顏子四代之制與夫後進禮樂者觀之則其所損益者可知也由周而來亦可防見漢之盛也則有董子賈傅太史公之文東都而下則敝而不足觀也唐之盛也則有文中子韓子之文中葉而下則敝而不足觀也宋之盛也則有周子二程子張子歐曽之文南遷而下則敝而不足觀也夫何以異於虎豹之文彪然炳也及久而敝則防昧龎雜曾不如狌貍之革而章者哉文之敝至宋亡而極矣故我朝以質承之塗彩以爲素琢雕以爲朴當是時士大夫之習尙論學則尊道徳而卑文藝論文則崇本實而去浮華蓋久而至於至大延祐之間文運方啟士大夫始稍稍切磨爲辭章此革之四而趨功之時也浦江栁先生挾其所業北遊京師石田馬公時爲禦史一見稱之已而果以文顯由國子助教四轉而爲翰林待制兼國史院編修官蓋先生蚤從仁山金先生學其講之有原而淬礪之有素故其爲文縝而不繁工而不鏤粹然粉米之章而無少山林不則之態惜其未顯而已老欲用之而已沒也余在秋官時始識先生甞一再與之論文甚懽比以公事過其家問其子孫得其遺文凡若干篇因使先生弟子宋濓戴良彚次之將畀監縣亷君刻之浦江學官世有欲徴我朝方新之文者此其一家之言也必有取焉因題其卷首以俟至正十年八月丁祀日武威余闕序

天之生才所以資一世之用使之盡其才者天子宰相之事也千尋之木產乎髙厓深谷人迹所罕至之地匠石之欲營宮室者猶必仰而取焉況於人才之足以爲邦家立太平之基者乎詩曰藹藹王多吉士惟君子使善治其天下國家者宜於此乎防意焉可也方仁宗皇帝在位崇尙儒術蓋朝廷極盛之時於是浙水之東有桞先生道傳出執政有知之者用之於成均又用之於頌臺焯有譽聞及出提舉江西儒學滿秩而還家食者復一紀至正初今皇帝召還爲翰林待制將進用之而先生以疾卒於官方先生爲國子教監察禦史馬雍古公伯庸薦先生可任風紀禦史大夫特克實不從江西之遷在朝之人有忌嫉之者扼而不用及公道旣明將寘館閣而先生老矣故其所學百不一見於功業所以傳示來世者獨賴文章之存而已先生少歷遊前代遺老之門該綜百氏根極壼奧故其文雄渾嚴整長於論議而無一語襲陳蹈故蓋傑然於當時者也先生旣沒門人宋濓戴良類輯爲二十卷而屬素序之先生官豫章素以諸生見焉訓誘奬厲久而彌篤知先生之得於天者不可謂薄顧阨於人者若是是故讀其文而惜其才之不盡用也臨川諸生應奉翰林文字文林郎同知制誥兼國史院編修官危素序

翰林待制桞公旣卒子卣藏其文若干篇至正庚寅浙東僉憲余公按行所部以浦江監縣亷君淸愼有爲愛民重士乃命刻其文傳焉昔宋南渡樹都錢塘浙東爲股肱郡衣冠大家接武於名公碩士相繼而起汪洋博洽之學辯論宏偉之文人自爲書家有其說嗚呼盛矣哉至元中海內爲一故國遺老尙有存者師友講授淵源不絕大抵皆以殫見洽聞爲主天爵竊祿於朝三十餘年其於浙東鉅儒猶或及識故翰林侍講學士袁文淸公及公而已間甞接其論議誦其文章奇辭奧語層見疊出信知非因陋就寡之士所能及哉嘗考南渡之初一二大賢旣以其學作新其徒呂成公在婺學者亦盛同時有聲者有若薛鄭之深淳陳蔡之富贍葉正則之好奇陳同父之尙气亦各能自名家皆有文以表見於世其爲文也本諸聖賢之經考求漢唐之史凡天文地理井田兵制郊廟之禮樂朝廷之官儀下至族姓方技莫不稽其沿襲究其異同參謬誤以質諸文觀防通以措諸用讀公之文者庻猶見其兆歟故公施教訓於成均則冑子服其學司議論於奉常則禮官推其博天子方召入禁林而公年已老矣惜乎文之不大顯於世也其制作規模之盛則於鄕之先正有足徴焉嗟夫水貴有原文貴有本儒者之學貴乎多聞之爲尙也然而擇之必欲其精語焉宜中乎度非誇多鬭靡以爲能也孟子曰博學而詳說之將以反說約也胡氏曰學欲博不欲雜欲約不欲陋防哉言乎亷君名額能巴哈字景淵爲至元名相文正王諸孫家世淸白故治縣有聲其於賦役推考均一可行永久民深徳之今刻文集二十卷別集又二十卷皆公門生宋濓戴良所彚次云通奉大夫前江浙等處行中書省參知政事蘇天爵序

欽定四庫全書

待制集卷一

元柳貫撰古詩【五言】

擬古次吳彥輝編修見寄韻

昨夕芳蘭英今晨寒露�凡物榮悴之所愼在交友燕燕參差飛尙自求其偶何況萬里心僅若風中栁服君無流黃貽我有佩玖感嘆臨長河何山近牛首驅馳苟可及贏囊具我糗但恐川塗修所期非所有

秋曉行園覽物三詠書寄臨川孫履常

苦瓠若懸癭宜瓢亦宜笙笙將用合雅瓢以供酌烹吾爲苦瓠謀任力不任聲薦勞鉶鼎開自足資飬生物賤終反質吹萬豈其情

其二

庭後雙桐樹當春各揚熈方華俟其實匪爲鳯皇饑逡巡白露下時變物乘之陽柯色黯黯陰兀頎頎朝曦與夕暉同煦亦同吹君防特立者至徳豈下衰

其三

蓬艾著莖頴其髙論尋尺在時薈翳中初不自防擇秋風一披猖東槁共狼籍兒童彊解事走報蓍生防是物豈能伸虛名偶相廹四營爾何知無徴安有獲呼児告之故吾占用吾易

墻東蒔靑菊

墻東蒔靑菊墻西種叢蔧蔧髙菊尙卑俯仰作秋意森修己盈東張王宻相比飄風日淒淒榮悴忽殊位一爲斬艾侵坐闕藩籬蔽以玆感時物回復臨軒砌孤華耀黃艶回立有餘地馨香不滿把零落還自致夕餐詎能飽根蒂已中棄糞除蔧何慚羨爾身後計

九月廿八日迎大駕至昌平縣

回鑾向京闕佳气拂天來千官肅迎謁奔走及輿臺前瞻直南口帳殿層雲開駝鈴遠有響象馭不驚埃卻升玉座甫進蒲萄醅侍儀主奉引喚仗聲如雷雕盤薦桃實磊落推玫瑰庶明土物愛敢覬天顏回退旅稱萬嵗俛首三徘徊聖人乘六龍宣光照九垓玆地適頓轡秋陽薄崔嵬蠲復周黎庶宴見先背臺繼體如舜禹其仁已深培陋儒職爲頌感奮慚非才

奉皇姑魯國長公主教題所藏巨然江山行舟圖

善畵如攻詩意到卽奇警蓋其疏儶姿筆墨無容騁斂之縑楮間咫尺萬里景巨然作江山所得盡幽夐防深風雨重曠朗雲霞屏秋光滿帆腹上下天一影白鳥不盡飛楓林有維艇稍前牛渚磯郤後瞿塘頂豈無乘航戒尙想然犀炳巨靈制坤軸割截爾何猛至今气淋漓幅背出光耿人言此非畵與幻本同境然師豈幻者貞勝以其靜我來覧遺迹皦若天機秉巫閭東北長岷蜀西南永朱邸雪消初春暉浮藻井開圖望神州時節躬朝請慨思禹功成重喜殷邦靖將鑄嶽牧金明堂安九鼎

袁伯長侍講伯生伯庸二待制同赴北都郤還夜宿聨句歸以示予次韻效體發三賢一笑

杜詩詫蜀險髙有石櫃閣安知居庸口可掠太白腳馬行已崇巓鳥度尙層壑林蹊曠迷轍崖井荒畱幕俯疑日沈車閴若風鼓槖云倐揚朱霞粲塗�數驛程非賖襲裘寒更薄客魂逢酒銷鬼膽因詩愕蟠木將爲容胡防未宜索嚴召戒晨趨澄旻際秋廓紫防晶煥爛瀚海气防漠腰無兩鞬屬道有五丁鑿弭轡誰所援還衡猶屢錯小息樹吟旌爭先厲詞鍔非開石首筵似聽郾城柝巨敵無前勍偏師當後卻

送張子昭經歷赴淮東

嚴嚴禦史府犖犖聚英彥計今玉筍班顯者半郎掾居中宻告猷治外詳論讞我遊朝士間聞談輙心羨胡爲三十年負此一破硯子昭每相過開口奇自見璧本不貲況復加藻薦安能辭富貴尙欲志貧賤平明借馬出向夕擁書倦去年參元火可賀亦可唁端公坐南牀愛士誠睠睠屈君亷訪幕首路走淮甸生平書檄手妙在巧裁剸誰無擾獄市勿使滋蔓延平反奉慈母歡喜潔羞膳君子旣得輿小人將革面想當治曹暇稍稍事遊宴試茗蜀井岡防花西竹院古思浩無邊新語時一轉定懷京遊舊寄贈比黃絹交情二紀余此別良繾綣往時媚學侶散若風蓬旋今我亦老醜尙復把經卷分襟各回首絮防雜花片重來都門道迎子十乘傳

送貢泰甫南歸覲省

簡材適南山觀水至東滙形生蹙舒間智出尋尺外自我入西廱羣士日參防謬云持一鑑豈敢當品裁貢生晚實來見卽加畏愛時時片語出髙爽無猥碎進從衿佩行退察軰流內器許不異口嘲評絕憎背屬方引自近已廹期而代我老如枯畦於爾資沃漑胡爲忽有行言買歸舟載一陰月更朔魄死明始朏長河夜來雨物色饒生態去者遂翾翻畱者誠拘閡狥名苦求益或乃譏賣菜永愧堂上翁所樂淸淨退寕將五粒松換此雙龍焙舊學待表防新聲行起瞶趨庭重有聞作气應再倍必觀正令申靡卹偏師北低昻與禽縱用處無不在終然爝火光豈掩日中沬我歌實勞勞爾思母昧昧眷言蕙艸秋霜露不相貸

文子方寓直翰林數日卽以使往雲南典選詩用識別

聖人禦世具黜陟用明幽恆持萬里見若與一室謀滇池出西南疆理亦中州皇明所照燭獷彊悉恬柔緬懷國利器爵祿廼戈矛稍銓鑑宗將貽繭絲憂況提天官書往卽外府籌考擇命詞臣得無愼其由翰林文夫子見謂能言流受詞別知友大斗釂不酬襆被辭夜直出門戒晨騶選材古所難此事若防捜豈無甲乙簿珠礫同一收施施處士議勞勞城者謳太史制褒貶在子用春秋將令周道正遑防楚人咻循吏果再見斯民庻其瘳得結數十軰參錯置邊陬上以昭王度下以振儒猷吾徒分阸遠被服在林丘

謝無疑將歸延平畱詩爲別次韻四首

裘葛亦何事爲人司暑寒防哉一封垤欲等嵩華防如將射變率未免噎廢餐我貧不自遂早知行路難解後與君別好懷詎能安爲語南飛鴻雪迹何時漫

其二

數路欲求賢當寧席爲側書生無籍名咫尺不得夕區區冷官調自視培風翼坎盈豈能亨井渫誰爲惻樂哉歸去辭河流夜來急

其三

山載道南伊闕無全書遁翁受李氏一軌行眾塗如人執蓍蔡於物察鳶魚至今表鄕學粹美不近迂得君覉旅中滯念盡刋除譏評世亦有鑑在我豈虛惟應雙劍光賁子幽貞廬

其四

服官如服賈苟利無不然間闗遠行邁肇彼車牛牽亦越南北垂不間東西阡蹇予拙於用蓬飄逐回旋可能食無魚自詫筆如椽好友不可呼逝去猶飛煙誰歟重晨招謝爾嘲晝眠泥塗肯再辱況欲使之年離弦不成曲麟膠我當煎

次伯庸韻賦苦寒三首

我衣防布縫彼裘眾毛集將微禦冬具柰此飛霰夕衣完幸掩脛裘溫更重襲燠寒非爾私寧觀俟其復

其二

且無金辟寒顧有犀鎭帷窮年一莞席仰脇涕流澌敲門求束緼彼固吝所施美哉南檐曝一煦吾敢私

其三

至日不通闗謹此陰陽交我非爵祿身自視如露泡所操無直笴欲彎彊弰嚴風鑠肌骨此志徒嘐嘐

寄題天臺王氏抱素齋

我琴𨿽無弦固亦徽軫具渾渾大璞如正以不雕故置之空山間眾籟畢來赴誰其聆希音且復展幽步天臺三萬丈瀑水若懸布想見桃花巖風吹落新雨靑鸞倘未來白鶴已徑度太上乃忘言吾歸抱吾素

發通州至小直沽

十年鞍馬中釋去理歸檝江光來娛人似與我意愜疲勞省前痛歡喜獲新接念當有行初苟志在懷牒何期腰間組爵等遂淩躐外𨿽被寵榮內實懼顚跲以玆戀闕情益欲務修業淸霜防晚信老樹見畱葉沽河漳潞交冰水尙可渉急漿追南鴻直不數旬浹梅花定迎笑粲粲光生頬遠遊忘賤貧吾寕負吾鋏

貫艸艸南歸伯生祕監方晨赴經筵馳詩見別於舟中次韻俟便答寄兼簡伯庸贊善

講經白虎論載筆承明入此事豈在予鵷鸞正髙集乞身去江湖幸矣歸期及於何君子心繾繾念朋習新詩比繡段重贈當珍襲因憐菅蒯才分寸彊紉緝賴承廷鳯輝庶遂谷駒縶皇猷待潤色在治時所急服惟絺防明基借臺萊立斯文仗公等別不須執

過大野澤

大野自爲澤濟流安得通渟涵就深廣蟠際西東掲帆入洪瀾盡此一日風靑山若浮髻隱見雲煙中不知何鄕聚欲辧已防防玆惟開辟水豈因防鑿功捐小以成大地利廼丰崇至今徐兗郊桑麻歲芃芃賄遷擅工賈組麗連僕童矧時漕事興舟航宻如蓬寶藏在山海其益無終窮一令民生遂坐致國本充非吾黃防郎孰訊白鳬翁

沽頭阻淺

傾囊作舟傭頗意遂所往進止由他人何異車在鞅沽頭臨閘水塞淺不容漿小待得防瀾囂噪爭下上彊挽才一篙退卻已數丈兩舲忽棖觸石際戞餘響前船已釋棚後船如脫𦇤回頭望欹岸心折猶惝怳投艱始誰偪出險終自誷卻懷乘木功在易垂彖象夫知理卽事豈有患非想歸鳥尙依樊遊魚亦驚网人生覊旅中百嵗徒攘攘白雲何方來相招泚予顙

雪霽得風徑過髙郵

乘舟得順風如鳥新挿羽甓湖五十里浪破雪花舞不知岸勢廻歘覺帆力舉卻望煙中竿參差數家聚髙沙舊遊處酒賤魚可煮伸眉一笑粲對面九疑阻得非龍受珠逞儶挾雙艣意令明月胎光焰閟不吐我詩初未工聊用相媚嫵後朝妙髙臺呼云作吳語

晚渡楊子江未至甘露寺城下潮退閣舟風雨竟夕

鼓枻淩濤江江光晚來薄相望鐡甕城正値沙水落灘長洲渚出月黒風雨作欹眠聽春浪夢枕生新愕起吟不成魘但怯體中惡金焦兩浮萍天塹何恨著意令制溟渤帖帖就防瀹柰何潮汐舟咫尺限前郤方冬百泉縮潦淨海爲壑乘流俟滿魄明夕異今昨快呼北府酒暖客慰離索庻因行路難幸識還山樂

贈王翰

元貞元二禩我頥未垂髯吳遊一長鋏欲以鈍爲銛躋攀羣公間蹞步限堂亷在我履籍正從渠藩級嚴維時許與分金繒不徒兼坐中淸觀氏頎身髙防檐傾懷指道要恐此後益殱我戇但耳受語味詎能懕謂方偶升運豈遂嘆中淹寒暑三紀余往來如痎痁淸觀已下地白髮我日添徴言駭今見信若兆占斯文大圓鏡有目人得覘柰何復反剝不遺洪入纎朅來豫章城束口類遭拑聽談𨿽亹亹閉息但厭厭道逢美少年進止一無嫌掲子爲我言其人詳視瞻家微百金產架有羣書籖煌煌定武宗緬彼世澤漸淸觀我故友有子在窮閻技富愈思蓄時來當發濳我爲想顏色覆鑑並收奩令毀玉不卒舉魚鹽促坐席屢攺風回雨飄簾寒防惡艸具觴至時一拈旋防養花法賴人加蓋苫𨿽承天澤滋更畏夏光炎又聞日月華西淪則東暹藏景閟揚曜出幽縣素蟾木功能拯渙地道有流謙育材我豈敢贈子以安恬我歌實激烈誰爲晢與黔遲歸絮我酒宿艸爾其霑

杜原父自淸江訪予鐘陵畱欵旬餘將還武夷山中

原父志完潔聞道實先吾定交自錢塘暑霜二十逾京華亦繼見失路各﨑嶇區區抱兩瑟混合萬齊竽吾人許與心固有弗占孚講談必防燭遊衍每聫裾防霧不知潤披荒才啟途君歸得超越我畱類踞拘八年忝京秩踏鼓厭晨趨偶紆江西綬言訪玉人芻企瞻雲谷云隨風時捲舒夢中反招隱覺來聞過車感別欣旣見相防情紛如數宵復欵洽深懷爲之攄嘆息吾道存斯文豈其孤後至邈未逢前行逝將䢐寕觀以俟之曷日免淪胥吾年屬須暇追惟刪述初英莖以論樂防畫以成書有理有聲形道隱言亦蕪擊防非揣想發蔀得昭蘇新聞啟吾聽宿說詎能誣匆匆上瀬船言返粵山居慢亭老曽孫道景驂云輿計程兩旬浹到家攺蟾蜍況玆詩書窟咫尺文公廬漱芳酌巖液嚌道擷煙腴初非山水淫將爲造化徒定開懷友軒呼童重汛除布筵齊舊帙掃壁張新圖友道繋倫理別久防常疏津津麗澤益許許伐木呼詩人有行渉尙或歌卭須所以千里駕但取一夕娛有歿與升沈蹈道本無殊迹往𨿽異方神遊實同區落月屋梁色疎梅外株此意方寥寥防君誰起予勉勉雞黍期茫茫冠蓋衢美詩慚報貺緬彼貂防防

危太朴自金谿來訪防館兼旬因歸有贈

數日出恆早旋歸已疲劇思睡方未暝彊起臨幾席席間有佳友來來千里屐所來非健羨亦不畏名迹謂吾昔求學頗嘗窺窽郤欲要一夕談以慰百年役寤疑則豈敢辧義能忘益斯文千載後泮渙抵離析不有髙朗姿誰完超距力夫道非遠人何嘗系徴索譬如山出泉其初論防滴渟就深廣千流同一脈掀掀鼓雲濤帖帖輸溟渤是气中乘陵無吹亦無息文章道之英各亦隨所覿艸木紛以滋何嘗須粉澤生機一發越形色自不隔吾聞古作者嚴嚴垂典式履正有夷途胡行猶�埴韓公起扶衰文字欲適職取新非厭常通變由知易衰遲豈復進傒子堅吾壁乘風廹歸期未了千日客少畱慰將遠芳艸萋以碧諒哉君子心永言若金錫懸知筐筥贏不廢秉穧積勉勉他日思爲寄東飛翼

題諶姆授道許旌陽圖

阿姆孕气胎萬生皆其嬰大児太素童小児丹元精解後執帉帨禦輪遊九淸玉妃左右眄璧月東西傾逝去八景滅畱觀三秀榮赤文大洞書累累滿囊盛紛吾子弟職若昔列僊登壇授受已溘然乘雲徵前行擁豹節後車載霓旌鳯飛亦旣遠簫勺有餘聲匪觀蹈道機曷識顧養情茫茫大九州禆海環一瀛誰者爲蠛蠓誰者爲鱣鯨稽首阿姆言吾今亦長生葆衝揔羣粹億齡歌太平

三月廿五日予至官滿嵗矣雨中言懷

去官今日雨懷組涖官初淩晨入玆宅載家借誰車旣欣就夷曠稍復加漑除前榮布筵幾後檻棲琴書莞簟已丰若庖圊亦班如閒官詎免俗拙性匪求余幸無夘申防兼謝朱墨拘荏苒年運往淒涼宦轍迂及期當報政省已媿懷居庭花不吾背檐沬屢相濡天澤自玆厚土思得無億去禮寺秩久違朝士裾非才職教育希世忝名譽常恐後啼鴂安能同賦狙此邦望吳楚其鎭倚衡廬古人不並世下裏工歈乍可懸我榻誰將束彼芻靑靑莓苔地翳翳桑竹墟令節感慨集私憂報效疏哦詩以自訟庻用砭其愚

宜春盧仲謨將老好遊

江水日夜下江帆朝暮開趨名與服賈什伯競沿洄豈有挾勝具翩然動髙桅桅前風水壯浪雪捲成堆奔奔滄海入遝遝靑山來易柁泛淮泗隨云望登萊中原筵幾間恆碣兩尊罍覧古發燕歌歌上最髙臺徑陳東皇席遙酌北斗魁無瀛洲客引升九閡織女弄機杼天章不難裁談諧得珠琲服綴瓊瑰手擕蟠桃實自吟還自咍郤顧井上瓶幾爲瓽所轠丈夫屬有念淟涊亦何哉借君三尺掃我一寸埃舉頭謝黃鵠不敢恨低摧

三節堂詩

髙昌偰輦部族望維世卿濟濟效臣順振羽簉王庭服襲鄒魯化將由仁義行因玆命偰氏本其所從生再世表三節秉心存一誠若昔淮安王受詔始南徵都運麾下實以材武名擢爲主餉吏資糧有餘贏論事舉其要賞功取其輕單提海王篇前臨百粵城禦冦適不利忼慷死於兵其精凝爲神其气引爲星𨿽死得死所義烈猶光晶夫人屬盛年燈孤影防防寄家萬里外收涕撫其嬰義方教以正明徳祀維馨中嘗得劇疾液齊弗能平元帥方在穉隱憂爲屏營引刀刲股肉和糜加餁烹兒手奉進膳母躬欣載寕居四十春門戶底重榮何必栢舟誓旦旦申其情是家天所厚和聲恊琴笙臣忠則子孝爲婦徳維貞自靖以所安大節見崢嶸藝黍黍已熟種槐槐已成築堂備賓祭大書扁中楹非徒尊厥美固將遺世程元帥屢刺部擊姦著能聲肆今右廣越一掃妖氛淸世稱爲臣表士望爲國楨嶤然詩禮門日以謙治盈五子各秀發文塲並蜚英翩翩臺閣武亹亹雲霄翎節義有丰報如獲必於耕翁炊而季食左右列鉶飽腹亦飽人大田嵗多秔普令四海饑悉得烹殽烝濬此忠孝源澤彼疲瘵氓庶明國家盛育材樂莪菁休屠七世孫珥貂聮佩珩奮建萬石家乘軒塡裏閎是豈無本歟培覆因栽傾予忝元帥遊山立仰儀刑伯子矧同朝蚤嘗接紳纓錢塘偶參聚話舊嘆蓬萍歌有三節章酒無防玉瓶登堂介眉壽爲子寄嚶嚶

送葉生以相墓之術西遊婺源

公劉昔居豳匪占龜獨契景岡觀流泉相土辧形位抱陽而負陰生生此其類後乎豳爲周亦卜瀍水澨卜稽惟洛食防同四方至宅中以圖大自時保成乂遂令堪輿家原本誇術知險固金湯如踞蟠龍虎示論都𨿽在徳其次當審勢茫茫大九州河山列經緯三條來自西天馬掣鞿轡振迅或驍騰安行或容曳頓塵或立踠足或驚蹶或攀遊龍驤或籋浮雲逝或爲春絮揚或作龝縋錯或黼采明斷或旗斿綴大將域斯邑小則穿彼隧墓宅如流查亦各寄所寄天地發蓋函形實不離器若然防映厚翕受皆沐气所以石窌封閱世若郵置古人重擇術耕者必斂穧不見相墓師一言興孝弟永惟死有藏如生宅郊遂嵗時履塋域魂魄瞻髣髴五行象在天五气應在地岡巒以順動積止無頗陂靑囊一卷書析理垂教思柰何世之人伐同以爲異不有儒家流誰其覈訛僞葉君墳史業間亦遊於藝防山目光炯抉摘破幽閟前年入天臺屢揖浮邱去嵗駕胥濤載鼔吳門枻諸師鈴記存荒語渉奇詭防觀領其妙射覆不待議有來證所聞齚舌稱唯唯昔昧今已章按求初匪貳命釂展芳筵承筐陳厚幣藝成當賞酬千金詎能致今晨風日佳君來我方寐迎門肅而入促席談斐亹防行莫我以去若驚飈駛問程上江東馬銜車掛轊婺源萬山叢壑谷窅森靈秀之所鐘不獨專品彚企哉黃墩裏藏策在金鐀其言實系道大明仰東出彼邦多俊英彪炳人門麗賓延計恐後且復羞鼎饋稊稗廼有秋穡事豈終廢學爲有用學士非以此媚蜀莊講老子日晏坐簾肆奠麗極忠孝聽者知砥礪矧是勸尊親無窮待來裔吾誠苟未至何以承賓祭觀采非卑居灑削猶薄伎勉勉君子心無入不毅荃蘭本根在芳馨期晚歲

歲莫雜言四首

少學老無成所守但糟粕譬如福與市渉海求靈藥豈不望三山風至輙引郤嵗防坐窮陋靑燈映疏箔𨿽微白足禪自置丹霞縛賤貧吾所安飲水差足樂東鄰日椎牛得似西鄰禴

其二

中年鞍馬間所歷萬里途髀肉亦旣消夢驚還一呼讀史窺古人恨時不能俱寕知逺遊躅足躡防飛鳬漢北松亭塞燕南督亢圖居今采奇迹未覺吾行迂嵗晚重思之天髙明月孤

其三

梅花彼粲者玉立庭戶間攝衣起從之重是冰雪顏馨香不可挽百繞亦空還我老詩力退管窺無全斑柰何被花惱語出恐遭刪誰持明月珠置我羅浮山無詩有重罸當爾三百鍰

其四

裏中四三友論交嘗莫逆自我逺行邁廿載成隔今歸僅有存生理各崩廹經時不一晤寢想猶如昔閉門風霰中何以永令夕不見萬松根濈濈養靈魄吾寕獨夕壽持遺同懷客

小至日獨坐誦太首序有感而賦

泰始十八防積終用踦嬴日星相緯經【去】律曆廼施行羣余容養受盛气自中萌君子乘其運進退無營營防陽力𨿽少得與重陰爭我時掩闗坐休復觀此生巓靈尙思反闕傳以全明文棿安用哉自然元道成

尊經堂詩【有序】

昔趙人安先生以布衣教授裏中裒輯羣書大備經訓使子若孫采擷芳華厭滿膏澤有餘則推之以及其鄕之人焉去今五十年尊其書猶尊先生卽名其堂尊經堂曰此先生之志也太史屬蘇君伯修嘗受經於先生之孫最爲得安氏之學者乃來請詩刻寘堂上噫書在安氏而其淑人之功獨安氏哉詩曰

聖人言純如載道行萬世貞明配日月廣大侔天地簡牘之所資包絡無巨細上而建皇極重覩人文麗下以開民彛性初均秉畀訓行宣光熈道否隔氛曀千人萬人心掲掲皆經誼此息則彼消剛柔乃殊位進乘休復機廸哲蹈仁智自絕其根本柰何取天劓燔滅滋秦瘝罔羅興漢利存亡書豈知論者常不置濟南耄言出孔壁發神祕百篇始昭垂五代著成乂魯齊韓毛詩其傳疊興廢審音以知樂亦各徴四至樂崩名僅存緬想歌鐘肄禮失野可求誰明射鄕義制氏記鏗鏘後蒼詳數制區區象聲容詎得作者意賴夫春秋家尙識王道貴載事或稱誣推凡疑翼僞田何受孔易其全緣卜筮揚施孟梁徒別出踵焦費挾書律始除六籍豈俱逝傷哉居下流眾惡所犇萃駕言拾灰殘我道猶未墜乘之以顓門中復縻防緯黨同防朽竹攻弱擊枯骴文字日荄滋編防亦鱗比孟荀與揚韓先後參輿衛擇精語益詳炳炳詔來裔一籥節眾音八風無濫吹方張乃遂翕已矣更五季大明升殿郊熒奎屬炎慧防陵南標正陜落黃離繼經世偶濳虛像圖合而異舉隅豈無反僅若小星嘒肫肫紫陽翁敷賁暸羣眎在時張呂間建學特趨詣一鼔行無旁八區同教肄矧玆龍徳中美化純漸被家書動盈屋人各事康濟恭惟罔極恩聖哲布嘉惠經尊道則尊有合嚴庋寘覆之以堂庭牖戶亦崇古史洎今詮珠駢而玉綴髙名以經掲酌原知水味譬如登髙嶽岡阜左右睇艸木流華滋煙雲撤纎翳觀生老其間面背俱盎睟豈惟一身謀直作數世計是家離石宗遭亂槁城寄劬書自玉峯菑播實深穊子孫刈其熟穰穰收秉穗後來及門士妙合若契尊聞行所知況復躬自致過逢詫師資忍負築塲志我願安氏堂廣作天下治矜式表國都歌行黨術蓄誠以端逹生以知類惇典敍彛倫三郊而五禘與世開隆平吾經固無累自防可之顯道豈不在器世間有形物展轉資遊談亦何根閣束秪自棄是將彼鎭寶前人所敷遺手澤尙鮮新一展一流涕晝誦夕思之上帝儼臨涖作詩諗蘇子孫曾戒無替

鄭景明載醪攜餉招遊左溪山訪朗大師遺迹觀廡間李華碑命二三友生搨得墨本已復陟東北絕巘至大師藏石壁下眾壑生寒夕陽散采躊躇覧勝迨晚始歸歸而成詩

異境閟巖壑地神不輙售必逢僧寶珠窽啟方畀授左溪掖仙華山山蓄靈秀蒸霞作嵐霏泄云出嵌竇朗公修何行宴寂並昏晝及其止觀成白月飛光透巖巖絕壁下臺殿聳遺搆誰初藏舍利駕說包槨柩到今亂石間鬼物嚴居守殘僧數十軰裓衲裹猿依慿像教力逢年足粻糗安知大法衰已偪三季後我家一捨余瞻云每東首白髮旣䢐齡松門乃重扣入谷變晴陰出林占气候西風戒新寒黃葉聚盈帚疊閣象橧巢鱗鱗各開牖景勝塵已空神超坐滋久摩挲李華碑楷畫辧跟�固惟制作精所以能不朽搨墨𨿽糢糊尙可形篆籀還乘不盡興更歷最髙阜鞭石障夘風無乃巨靈剖川嶽奠方維坤輿鰲背負豈爲一比丘譸張啟陋不然秉佛慧正以鐫俗謬人師經者此道嘗獨厚我來證所聞山意亦知不仰睇圓顥天俯閱古今宙是山矗危巓實自開辟有靑防逼虛空渾璞謝雕鏤中峯眎羣巘僅若綦組綬而況原隰包遠近錯文繡灝气方襲人落景已銜岫從來四五客一二年舊餘如芳蘭苕服美兼繅就佳哉采眞遊吾衰恐難又

旦發漁浦夕宿大浪灘上

張帆得順風飛鴻與爭疾後浪蹙亦舒前山過如失桐江轉數灣上瀬未入日篙工享安便坐穏頭屢櫛人生倚造物理防難究詰處順安可嘗離憂詎能必白鷗知此情故向浪間沒

待制集卷一

欽定四庫全書

待制集卷二

元柳貫撰古詩【五言】

度居庸關

居庸朔方塞始入兩崖張行行轉石角細路縈澗岡層壑倒天影半林漏晨光崎裏四十所歷萬羊腸千轅絡前後兩軌通中央谷開稍夷曠在險獲康莊豈惟遂生聚列防參鴈行激流或機磑架廣亦僧坊我來山水窟愛此不能忘是日新雨已浮嵐亂霑裳水聲與石鬭風飄韻淸商局轡不知髙遊雲翼超驤考牒曩有聞經途今始詳緬惟古塞北八州猶漢疆控扼識形勢防同知樂康屬玆景運開六服聨綏荒兩京傷巡幸離宮岌相望守嶽將考制如祠匪求祥式瞻龍徳中足徴皇業昌請繼王防篇勿賡祈招章

李老谷聞子防

杜老聞子防近在東西川猶云感時物抆淚寫幽悁今我行塞徼子防相後先時夏云景晦鳥呼搖空煙響入樹窅窅啼垂血濺濺想知岐路難不卹軀命全千聲復萬聲喚我歸言遄苟非木石心豈免腸內煎江南叢薄間有花名杜防開時是鳥至相戒治春田不歸如江水負此今五年風土孰云異物情要有遷寄巢勿浪出祝爾還自憐嚴程趨行邁且復揮吾鞭

龍門

一溪蔓流渡者云可亂屢渉途已窮前臨波始漫巖巖龍門峽石破兩崖半沙浪深尺餘灣洄觸垠岸它山或澍雨湍漲輙亷悍頃刻漂車輪覉絡不能絆其源想非遠眾水自玆濫濟淺抑何艱慮盈疑及患峯陰轉亭午出險馬蹄散艸路且勿驅煙開望前館

望李陵臺

平沙北流水靑山在其上李陵思鄕臺駐馬一西向艸根含余淒峯尖入寒望俚言𨿽莫稽陳迹尙可訪想其深入初步卒亦材壯手張天子威气奪名王帳覆軍防囚虜此志乃大妄一爲情愛牽遑卹身名防縷縷中郎書挽使同跌踼安知臣節恭之死不易諒河梁執別處出語惆悵家聲故燀赫三世漢飛將兵法有死生人運疊休旺忠回在信史豈沒功罪狀馬遷當腐刑彊欲雪其謗土思豈能無層雲塞亭障千年麒麟圖吾將執鬯

五月八日至上都國子監作

今晨得佳馬驛行趨上京郤顧沙捲幕前瞻車載旌翠華戒鳴蹕肅肅遠有聲馳道無十里雲開防闕明迹旣阻奉引班非陪列卿言尋圜壁宮紆徐臨雉城茀地三數畝虛堂十餘楹稍加漑掃勤得遂憇息淸韓公博士年實教東都生今我再冗官懷鈆從北徵古來朔地雅頌亦鏗轟丰芑徳甚廣韋編義尢精前修有軌轍後生多俊英抑將授何業可使器早成寕無子衿刺僅免吏牘嬰髙居謝暑濁廣矣羲皇情

曉發龍門次獨石賦呈楊廷鎭修撰

日日思南歸乃逆北風去北風不貸客吹雪作寒沍明當發龍門一昔屢驚怖男兒事結束辛苦在岐路奉命有程期邅廻豈我據沙平占斗行野斷蹴冰渡重貂襲裘防矯矯若紈素防鞍肌骨痛勁气腸內注口鼻一吸噓噴噀須上露露已成澌虯張本非怒瞻前獨石近投館薪火具聫鑣有佳友執醆起相語我實孱懦姿逾五已斜暮隩居尙少欣遠役宜多懼明廷集鵷鸞燕雀一二數曷不捐半菽啄抱隨所慕置危而易安正以縻爵故先廬越西陬亦有返耕處吾聞知幾士顏子其殆庻翩翩不遠復綽綽有餘裕贈君白雲篇還我歸田賦

乘海靑車過赤城雕窩

小車簟爲巾中箱劣容坐服轅一牡良貼靷兩驂佐輕行渉嶺阪防若風鶻過手𨿽息鞭箠身已倦軒世間取快事往往遭蹶挫吾歸亦是客奔廹理誠緩馭良自佳山光曉來破一瞬數里逾浮靑猶幾个逢迎不我捨知我行意惰故園果下鉤三歲想勝防閒從白社遊間卽丰艸臥成吾防山福豈不在老大

送兪伯貞祝蕃遠下第南還三首

辟塗將進賢設科大搜羅有司執衡度稱物平無頗一語不從律萬言徒自訛防伸已什百小軋能幾多完此不雕玉虹光亙巖阿

其二

棲遲兔園讀已復澤宮射兩豪吾所賢九軌防方駕柰何慁子弟竟使劉蕡下文章如羣龍其智可變化乘幹忌孤剛君子有時捨

其三

北學自姬孔此道日星垂防陵建南標紫陽煥重徽何嘗限風气但務開民彛我昔防詞翰屢亦逢黜歸歟理吾書與子指秋期

十二月七夜畏寒無寐閱陳景仁都曺雲南行捲爲和雜詩八首用其韻而不用其意蓋景仁之作在賦詠而予之狂言則發於興比之間要不必同也

古樂入今耳間歌才一成頌鐘在髙懸淫哇不能聲彼昏但坐睡我聽心和平曷不薦廟郊使之配咸英式觀三雍拜遂陪千畝耕

其二

天驥不可得我嘗有其圖非無相馬法僅出智之餘騏駰與騧駱一一隨指呼踶齧性豈異區分意何歟求之銜橜間徒以利爲漁卑哉論形似蹄涔語江湖

其三

豪气久已無詩成差自喜是中髙髙樓安敢臥餘子十步九防防百年三仕已方輪豈能行曲幾無足倚有田歸去來編名附閭裏

其四

靑山引寒望趙北與燕南孰云古人迹不使今人探謬從下士秩章服裹朱藍聽雞鼓紞紞懷謁府潭潭孱顏入我夢五年心內慚此邱元不愚彼泉豈其貪一笑擲憂患浮曦在圓庵

其五

日月相麗行有時而昃虧君防明堂柱基構實丕丕人心卽天理何嘗有欹危制政自帷幄流風被疆陲轉旋乾坤正綱紀賴不隳巳日嘆孚艸繼明仰重離嵗功適已成祁寒無怨咨

其六

嘗聞學道人卽有以觀無如何彈鋏聲嗟嗟爲車魚董生漢儒者卓哉彼丈夫當時江都相豈視大梁屠仁義言藹如我興久踟躕

其七

陳君自少年髙步已靑霄邇來鞍馬間髀肉漸漸消美玉琢廟斚胡不舟以瑤乃令坐郎署兩鬢日蕭蕭君子尙難進躁夫率狂飄皮冠豈非禮寄謝虞人招

其八

大龜尺二寸至竟有何神備物使納錫乃在九江濱我昔用支牀吐故以納新苟能避鑽灼何必愧泥塵養生實有主徇名豈其賓

舟次衢州

逌然靑霞君問我廿年別南洄復西沈有行何屑屑京塵苦未浣葆變霜茁是身本不貲吾計乃自譎情知祿萬鐘顧豈在筆舌毛錐彊解事塗林豈駕說從誰餙竿牘若已負覉紲停舟此水濱滯慮一澡雪可能招翔鸞爲爾恨啼鴂珍重幽桂叢髙枝待予結

晚泊貴溪遊象山昭眞觀

舟行弋陽道山石多異狀嵌空露鐘窽屹立儼珪鬯防洄百數里璆鐡森相向最奇象巖下仙館占丹嶂捨櫂遵防行松篁挿云上開門防靑壁左右挾髙閌飛雨灑靣來輕飈入檐颺道人出迎客牖戶坐南向延登升仙臺境肅神滋王不知日車側但覺天宇曠我生名山遊正費屐幾兩采眞喜初遇戀勝期屢訪布帆催夕舉未敢恨飄蕩水深彭蠡湖回眸更東望

杜家三舅潯陽官滿明年當致其事來洪都取薦牘卻擕家東歸畱連數旬醉吟惜別

舅家內外婣十七著門閥鼎遷變則大彊半異存沒沒者風燼銷存者枯株杌宦遊四十年翁今亦華髮徵商上考第休致廹期月取別來枉途親情爲之竭小畱寕久久仰見圓蟾缺官餐無厚味歸袂當明發言尋九江柁轉上吳門筏還山朱夏初生事及薇蕨歡顏撫羣穉一洗道間暍仕宦至懸車如射釋於筈又如解奔鞅回謝彼衘橜遂收塵土軀並棄權門謁百年百醉醒飄風幾何忽背𨿽無鮐文頭已有壽骨飲水防三邱靑山靑硉兀

送劉叔讜赴潮州韓山山長

掲陽海陬郡谿谷藏霧毒買區乃在城積居跨南服凡今仕者往喜气溢僮僕非輕萬里途蓋善千金蓄子行攜束書言就韓山讀韓山祀昌黎有酒有肴蔌騎麟想未過盻盻攬遺躅汛除蠻風淸沾漑時雨足以玆爲教首如日升若木何必鱷避溪已防雞應卜今人慕古人未免傷抑促儒官實閒散嵗廩七十斛飽飯取詩哦雲月與追逐寕無趙子徒彈琴和予築是將實裝槖果勝美粱肉毋羞宦轍卑所志三年穀子其厚韓山聽我歌獨漉我歌儻無證並訊兩黃鵠

康端玉蔡輔之和予言懷之作淸整可愛因再用韻答贈二友

自吾得二友所譚皆古初如臨左右鑑並引後前車相觀善已至薄發穢全除詩成諷在口道契徴諸書並秀方卓爾蚤衰獨紛如念玆鈆槧業未棄朴斵餘眾塵適可厭一袂豈勝拘間因邪轍僕覆謂正途迂賦無借鸚鵡祀有及爰居大雅屬寥濶斯文竊涵濡自彼柯葉攺何嘗本根無裁將麒麟罽餙作馬牛裾世𨿽渾空假聖猶公毀譽虞箴不在獸士撃僅如狙凡物有合气非秦獨能廬區區學章句咄咄事歌歈若已困糠籺從誰問薪芻防流積至海廣陌莽成墟吾徒愼修習世好等乖疎蚩蚩善賈者取謚信爲愚

林敬輿將赴宜春筦庫之任過鐘陵訪予官舍道別來出處相對惘然卽賦爲贈

吾聞昭文氏鼓琴息其生聽者耳無聰謂琴有虧成木朱絲弦備之以聲形柰何至治音卒負不平鳴敬輿江夏來又欲西南徵濶別十五年撫鏡各星星人生不滿百憂患毎相嬰覆鼎有傾否僨車無折衡霜松獨抱正受變愈靑靑桓臧已糞壤孔孟猶光晶儒者有要歸體用實兼行無輕平凖書操奇制其贏此事足爲理豈以仕易耕三嵗如風花瞥眼秋葉零宿桑尙可戀息炬自全明宜春州郭小山水刻且淸便將防比益使賦詠精妍辭難爲好苦力特易盈湔我塵土胸潄君瓊瑤英進琴出防語爲悉別時情

送富州章仲實判官解歸

丰城縣爲州民碞事叢脞𨿽慿節制尊未底桁楊臥吾原共理心憂不在吏課授人以太阿芒刅能勿挫章君一屏星駕用良馬防人言甲科郎屈迹郡丞佐置之奔輪間寸跬無少蹉夫知勤保惠不計滅寒餓才多適自煩有席不暖坐最其芻牧功連壠富秔稬君去誰則來毛髮責吾過今年秋風髙更畏茅屋破吾聞爲嘆息此道無坎坷詩書有利澤元造所菑播是心苟不存卿相徒爾大起瞻東壁明詎患南箕簸君懷有至寶萬金難並貨愼徳抑良圖餘事堪一唾行舟未覺遠雲樹千个寄聲執法家須君警貪惰

鄭萬里再赴廣東辟書題其所藏深村晚景圖因以贈別

江西到南海滿槖貯山川融液出賸語泉珠瀉勻圓誰無疑薏苡我見皆雲煙餘情在所寄手把無聲篇褰開攬秀色羣玉數峯前洪厓顧之笑言嘗拍其肩豈有雙太阿埋晶牛斗邊寒防夜來夢五羊載五仙騰景道君禦海童歌後先澗中菖蒲根緑節如蜿蜒漑烹作鼎實薦進旅盤筵是物能益气於人可長年惟應雲中君解頥爲君妍功名來無期進思方沛然題詩代畫記蹇淺詎堪弦

題牕外木粟叢

木粟比經雨抽稍將過尋藩籬苦不髙爭長意駸駸愛此莖葉間緑縟暎蕭森檐前數步地借以成幽陰稍令晨光薄豈憚午暑侵我屋如橫舟風來一開襟淮浦萑葦岸越江篁竹林似人見眉睫失喜聞挐音薪稭供嵗晚糗糧待秋深小得償作勞不歸如此心

貞一錬師遺舟輿招遊玉隆防詩山中

故人丹邱侶招我雲林行雲中逍遙君髙居白玉京不知幾塵隔笑頷相逄迎肩輿五十里細路田間縈半途廹曛黒一炬借防明映壑臺殿出入林風物淸曠然莽蒼墟翠气欝崢嶸仰見星斗光安眠已三更晨升紫蘭借瓣香致吾誠何期奔走中獲踐仙者庭晉柏已槎枿柯葉尙靑靑海桑知幾換風霜亦屢驚使非丹液滋卽是劍气精至今畡陛邊鸞鶴時來停五馬昔浮江龍戰方縱橫楚氛則甚惡觸波多駭鯨神兵一飛出坤道載承寕悠哉防禹嘆但詫仙道成班班函臼迹古石托堅貞如求造化樞揣想以其形白雲在遙天何嘗繋浮蒸已去忽復來神存於杳防四溟環五嶽茫茫大八紘仙君所過化山川實揚靈年年八月秋來歸云作軿至人懷其鄕其心常怦怦麻姑後千載時猶過蔡經弭節城陽宅亦有許宣平錦帷𨿽飄去辟堂樹瓊旌況玆賢主人重有能詩聲口吟蘂珠篇手攀琪樹英客至輒授館命庖羞膳烹時春雜花發景風暢新晴開軒得憇息眾鳥方嚶嚶覧物忽有興然懷友生京遊我維舊嘗同車笠盟旣果名山期復愜滄洲情申歌不成章聊希蚓竅鳴

渡湖宿麻子港

靑山彭蠡尾湖水始生岸一舸破防瀾風帆用其半亂流二百里午發至未旰蒼茫洲景中明滅津煙畔數家小聚落漁竈倚灘爨舊聞萑蒲間弱肉飽彊悍時平道路淸跋渉得無患豈非年谷丰禮義能服叛嚴嚴主湖神牲酒滿杯案乞靈我豈敢云黒檣鳥散艣師促轉柁軋軋鳴鵞鸛前瞻麻子洲波面明星爛新別重有懷縣情如此燦

重遊象山昭眞觀憇祝丹陽齋迨晚登舟作

偪仄小舟中動目喜淸曠僊山在眉睫彩翠分千狀林扉延客步入谷迹逾放廣如屧廊灑瀑層雲上不見泉液滋但覺池流漲煙霞盡淸淑艸木無穴長古人所題字鐫刻尙遒壯不然身後名千載有眞妄山中丹陽子與我同雅尙京華十年別相對宜夢想鬂變將還童藥成猶靜養褰閴曲蜜房苦筍煮可餉病身正怯飲坐息得疎暢欲起復徘佪檐陰稍移丈東歸路更長篙師催進榜

我昔京城居

我昔京城居思山見山少今還蓬廬臥山云日繚繞靑山如髙人特立萬物表方思謂有饜久翫復不飽門前再成邱其上可延眺岡巒四塞中蔽翳一蓋小煙雲所出沒變態異昏曉宇宙幾塵漚心目俱照了孰大渾鴻蒙孰細入芒秒不必載尻輿超騰閱齊趙玆惟龜殻屋左右幕篁篠習忘我豈能況欲觀其徼靈景旣內澄遊紛徒外擾推琴跋殘燭閉戶月皎皎

曺尊師求白雲樓詩

錬師養母處白雲藹丸丸朝飛映皓鶴暮返隨靑鸞興言芝術飡未貸菽水歡每年不滿百眞歸葬空山云來復云去淚眥詎能防飄颻檐前景杳沒堂上顏茫茫天地間人云同一觀故𨿽僊者形安能久堅完逝川日沄沄理定無回瀾名教信可樂孝行垂不刋吾聞樓居人鋤云種瑯玕大丹幾時熟吾當候仙壇

昔仙華方先生晚最嗜吟吾鄕詩道嘗一昌矣自公下地寂寥無聞余每深嘅於斯閒居多暇方裒公手澤爲捲得公山中竹醉日感舊寄贈之作輙追次其韻寫寄其嗣子壽父孫壻吳立夫

猗嗟巖南叟久化防漠君巫陽不下招宿艸荒秋云篇章一二在旖旎揚餘芬誰昔開雅頌世方疎典墳重此窺制作悵焉遠興羣道散五十載於今嘆彌文叵窮積石原但渉九河濆不知黍離降遂及東門枌公誠後死者幽明已中分弦歌三百首烈火豈俱焚向余忝末至於玆愴前聞嘉谷𨿽屢歉旱苖猶足耘嗚呼召公臣閔下如蒼旻胡不扶雅道廓然蕩埃氛公詩載揚熈與世析朝醺

十一月十六日爲僊華先生寓祠植碣於其墓北化城僧捨裏之交友咸來會祭歸而成詩用識斯事

先生隱仙華卒葬仙華麓淒其十霜露墓艸今幾宿永爲不朽事誄行當有屬業鉅自宜久才防豈堪服重予師友義黽勉承記錄鋪棻𨿽弗工序述皆可覆平生有道碑此筆知不辱但嗟無繅借吉薦忝嘉玉成碑懸窆後合置庭之曲柰何荒阡中風日所飄暴乍可牛厲角敲火防童牧十夫舁致之寄幕托僧屋並爲近墓祠泉薦寒菊交朋響然臻杖屨或不速意气有歆動夫豈爲肴簌玆山望其廬數里入陰谷離離紫翠間歷歷盤遊躅定應挾飛仙時來防云木防吟應吹鶴髙舉還騎鵠誰家松栢墳行鹿不敢觸運往無須臾夷堫已爲陸春花照黃壚有酒無茅莤先生死布衣桐棺僅能束葆玆泉阿藏免彼塗芻蹴斯文在天地千嵗如轉燭顧其不亡者往過來已續𨿽防冡瘞文尙有槁充簏淸詩數千篇一一汰魚目簡搜付方來後死慚不谷藏之於名山斯言可予復

秋往蘭溪訪吳正傳錄事

終嵗困拘欝出門欣有行防蹇輕百里駕言尋友生是節秋雨歇新霜初戒晴桕林朝日中綘防綴珠英靑山似爲我出此相逢迎云捲原野辟潦收沙水淸入嶺復出嶺江蹊抵防平古塔如枯樁冠山表孤城投館已曛黒昏燈照初更有形卽有役百嵗徒營營幸玆閒放日且無塵務嬰初非怵所畏其來爲交情吾人文字歡至味若鉶羮又若朱絲弦三嘆有遺聲所以麗澤益展然君子貞學功苟堪補過時豈無成安得縮地法念來頻合並

寄題蘭溪州學挹翠軒貫子素使君題榜

庠齋小如舟雅與東風對東風動層翠飄落楹戶內時春宿雨過芳事適已退松髙或千尋艸長將再倍眾緑乘風來掩苒發朝采廣文曺務簡宴坐得神防長歌樂泮詩小息元戎隊白酒彼何功靑山吾堪愛名軒以其實心賞惟有在枕藉山水間未省著闤闠斜陽隱江郊正與飛烏背峯端片雲出舒捲亦多態誰持白變蒼彊挽明入晦人生郵傳耳百嵗幾更代不朽不在名毋庸嗤湛軰

五月十一日瘞夭後獨坐齋中感嘆成詩

吾兒志端完不與短折類受命胡弗長災疾並爲厲始痁謂旋愈荏苒半期嵗醫來爲我言咎證在肝肺飲齊兼涼溫補腑瀉肝气善方無奇功蓋有利不利數宵齊增劇一語無惴畏藥食方在咽防然如大寐兒年才十三犖犖具成知𨿽防警敏姿彊學差有志八齡入講肆玩愒不一二何嘗疏筆墨頗似好文藝吾宗久衰落望以無失墜咄哉桑楡晚見此芝蘭悴三世攻詩書樹徳有餘地中間從薄宦常恐負明義庻期孫曽成食有不斂穧兒生亦何爲天固予術慧不令悅吾老忍更奪之易中殤禮有服弔哭當爲位老吾今望七就木身如寄愛兒若愛苖盻盻俟成穟將秋忽斬艾造物果吾棄廢放安足嗟衰頺復誰慰坐齋日方永淸風歷軒砌長歌瘞夭詩哀深得無淚

王叔能尙書招遊虎丘歸而有作

闔閭藏窆處白虎臥其丘殉葬劍已化金精猶上浮秦彊事穿伐鬼功恊人謀刳腸裂靑壁歷髓發寒流樹色不知古蛟龍欝相繆蛻影入深窈鐡花綉吳鉤供庖綆汲餘千人宜浣涑生公昔講經聚石尙防頭至今盤石上法云垂防庥寶坊何年建淩虛出飛樓北牖俯平楚西軒延廣疇登臨小吳防萬象一目收韋白題詩後物華厭雕鎪何哉幽獨君窅然遺淸謳玆山起原隰巋形如覆甌我疑星遊空墮地得長畱不然駕海來六鰲爲載輈現成股舟臺示以聞思修客過閶門西防山幾回眸是節風日美招攜有扁舟旋櫂午影亭繋籬野陰稠行酒進熱啜飲闌歸興遒詞客思如雲尙書气縣秋吾衰落人後技癢記斯遊謬誤尙可芟蕪穢焉能廋

袁文淸墓下作

十年漬酒緜不到文淸墓遙遙許劍心夢寐傷遲暮千里來東州九旬縻逆旅諒哉生芻束耿耿復誰語空懷郭林宗不見王文度山風吹空林更絕重湖去

艸堂琳藏主得往年黃晉卿吳正傳張子長北山紀遊八詩裝演成捲要予繼作因追敍舊遊爲次其韻增諸卷軸

靈源

禪堂生莫寒客至不成宿巖云忽飛墮深燈出他屋仰見星斗髙闌干轉空曲

艸堂

半陂純浸山山空時見景老禪行道處水木余淒冷文字豈其機無言坐移頃

三洞

髙髙三洞門中天開積翠陰火發晶熒坤珍抉奇閟仙靈倘下來歸吾此焉遲

鹿田

塵飛天宇空石破巖泉古萎花吹防香林端夜來雨語客莫題詩山靈忌多取

寶峯

到寺取徑危穿林限沮洳井气升爲云篁竹髙於樹淸風翼我興納履下山去

潛嶽

徳人久歸泉何異舟藏壑僧廬出椔翳楹桷亦頺落回望芙蓉城雜花香漠漠

山橋

言尋磊磊亭躡雲隨下上澗回防流山空答遙響我已後斯人寥哉得其賞

寶石

餘春不可挽風花吹滿路向來一宿覺寤語知其處卻望北山南城深晝多霧

九日試院諸友小集分韻得口字

今年秋意深閒門作重九輕拈糝菊杯彊沃談經口森然奎璧光殘星映珠斗文字入權衡在懸不在手我豈能重輕銖兩差可否舉手謝西風此心如此酒

出試院諸友小集湖中分韻得淡字

棘圍坐逾月滯思入重坎今晨始超然放舟事遊覽前林卉木淸後岸風日澹雲開兩峯出秀色手可攬嘉玆十二友夙昔共鈆槧操袂將語離漂萍易增感舉釂屢飲醇實鉶還薦醓歡意方未闌夕陰浮晻慘吾人許予心初豈異肝膽所志續鸞膠母徒嗜昌歜向風竊有示君當一笑頷

王繼學侍禦將赴南臺僕自山中來城餞辱惠近詩輙借韻敍別

龍劍久不試精金生繡澀谿上一磨瑩光射秋濤碧凡物要有眞厚形非薄積所以君子心知人恆不失嗟予始從公深眷蒙引翼追惟三接晝何啻百朋益覉窮苦相累進寸退已尺徒將鹿豕遊企望鵷鸞集鄕部屬建臺登門怳如昔煌煌執法星照影秦淮白蘭舟曉當發離恨焉能釋獨憐蓬濯深永與雲霄隔衮衣早歸來申歌歌赤舃

題蘇長公書曹侍中與王省副論趙元昊事

古人善觀人其孚如眡龜後是數十年理事可逆推何嘗爽分寸自足制盈虧夏童昔跳踉勢將撼邊垂生子實不令貎求惟有幾虎欲旣逐逐狐行亦綏綏於時曹侍中中山擁旌麾相逢輶軒使王鬷貳三司謂言國若鼎寘安毋易危人才出試可邊患稔愆違消釁必思豫恃吾有足支西樞本兵地舉綱振其維遲當屬之子在子究所施鬷𨿽踐樞筦夏彊適斯時謀弱遂弗振斥去乃其宜億言不幸中國豈終莫醫坡翁忠義人聞之爲愕眙寫寘尺紙中示作垂世防流傳百年後引貫珠累累淸夜一發楮光晶射南箕我觀與眾異慨今誰致之自古泰治世守道在四夷濫觴起毫芒流末誠彌猗久不作國蹙祚已移展捲懷所欽淒風振庭枝

十六夜望月蝕陰雨不見

三五秋正中旣望月當蝕公庭修救事摐金控鳴鏑喧拏走兒穉發召徧巫覡我時適未寢披衣步檐隙飛雨灑靣來空云稍如冪天應愛厥妃恐懼遭掩抑仗此丰隆威角彼妖蟇力譬諸藪藏疾捨穢惟汝徳兩曜駕兩輪安行各適職柰何啖食凶須臾成毀璧見過𨿽有懲匿瑕乃無迹雨非黨蟇者爲天防精魄常情惜良夜良夜安足惜徳刑與陰陽配對初不逆星辰繋天步磨螘防歷歷圓顥示無爲蒼蒼垂正色稽首父母光千人萬人覿

讀漢史

博陸在漢庭受遺能效忠擁防建皇極庶幾社稷功惜哉懵學術慆滛無有終不知閒家吉卒蹈覆餗凶白日麗天行過昃已非中𨿽防驂乘嫌固足戕其宗獨時休屠【音儲】子任同識不同抑畏秉臣節不受通侯封謂臣外國人旅王若羣工詎以防毳習屈此禮義風薦進後其黨志衝言乃雍子孫祉報厚七世食勲庸人才如百谷並收成嵗豊立賢果有方湯治何由隆穿穴有攸隙累善至於崇漢法𨿽峻厲虞機繋其逢春秋貽典則朗鑑雙眸空廢書起嘆息豈獨悲人窮

送張典史赴江寕

太防執法星下臨維石城城中治兩縣珠光聨玉防仰承澄淸軌順撫疲瘵氓地大故物眾姦端乃橫生爬梳方費日更復事將迎薄責亦詬病厚誣俄近刑況玆朱墨曹走趨門屏罄折如不容尙憂違指令蓋夫銓鑑宗職在賢公卿南端操國秉招招有虞旌士以才自致筮云艱則貞霜風不淒厲詎縱垂天翎盤錯別利器神鋒發新硎張君懷牒去佐縣得江寧江寧簿書叢堆案來相仍敏手試料理卽見訟缿淸仕道若歷級淹時觀序升祿食三十載未博一衫靑遷秩𨿽左次考第當視成小住期月爾快陟天衢亨古人重難進每用謙治盈故能終器業挺然居盛名春華非不佳寒松有餘榮觴菊酌君別愼哉千里行

題姚文公艸書杜詩【公艸法得於伯父左丞公而此卷作於廬山太平宮】

艸書貴神雋不在加銛鋒端如孫吳兵善守亦善攻合正當勝算出奇思變通泛觀造化初足想搆結工桞城文獻家奧學自爲宗遊藝踐張素希風盛咸戎褰開大雅堂倒瀉云夢胸朝光出紙背百丈飄晴虹早勢已棖突余吹尢長雄山防舞幽窟河伯開泉宮收采不一二怪珍溢其中昔公富淸覽弭節匡廬峯峯前羽章館敷坐紫煙重雪繭晞淨月蘸毫挹飛谼松風助揮灑能事不匆匆卻後三十年劍化無畱踨易名倍末議私竊百世公展卷三嗚呼企公其猶龍

宗忠簡公畵像爲公外曽孫葉深道作

近古社稷臣生世常不數不能半五百繼見已超卓炎運昔中否兵氛纒大角掩斾薄日黃張弧北風惡起公滏陽節仗以障河朔懇懇存趙忠憤極涕橫落扶義亟西徵敵愾爲小卻佐興靈武功受任畱宮鑰主辱臣則何國勢滋以削回鑾累十疏言諄聽殊藐一死不貸公百壬吁可怍企公如列星宵光仰昭灼幾葉外曾孫傳世春秋學手圖起予觀言自崇勲閣士稚𨿽則亡隨會尙堪作蹙國今更非雲飛天一握誰能挽江漢爲公洗河洛

梁谿謡贈盛髙霞道士

梁谿一片月揺蕩緑羅煙玉女采珠回駕龍耕璧田春去竹花實嵗深芝艸駢鳯皇招不下遲景惜畱連卻望白雲嶠明星正當天雲中靑童君招麾使之前謂言寶訣書列在瑤臺編蚩尢守扃鑰一閟三千年至今海嶽間光气常蜿蜒茅龍亦解飛金匱豈徒堅引手探筞得之可登仙首路向恆碣西窺臨嶽蓮天壇見日出皓鶴共蹁躚行攀飛狐塞回薄扶桑淵滄溟挹不滿石廩小如拳還尋屏風疊鼓枻陵中川調笑呼陸羽濯纓第二泉但聞丹齊成不見朱顏遷顥露薦承液雄虹爲采上下入景中窅然觀化先何必肩洪崖遂將儕偓佺寕能獨不死爲我啟眞筌大還容艸創小刼度沈綿桂枝倘堪結遲贈遠遊篇

度馬嶺將適烏傷

輿轎陟層巓綫蹊若縣絙先登步尢局後挽行益艱履危不數仞避險輙多盤三石立於獨累寘若爲安使非五丁力誰其鑿巑岏松邊取一息影動浮雲端曜靈卻在下身今插飛翰冷風掖車興靑露向空漙不知日馭側但覺天宇慳俯視萬廬落井幹湧防瀾靑林綴防垤新霜變朱殷客塵將盡斂眞境乃徐還防觀蓋壤內開辟有此山何年畫疆邑岡巒屬連環鳥道劣容迹人獸爲通闤旅行負薪粲魚貫勒牽攀十步九顚躓肩頳汗流丹彼誠謀口給老吾廹衰孱胡爲事玆役荒遊起孤跧放情思脫兔引手招翔蠻復恐血肉軀容易墮榛巒山靈若鐫我澗聲助抨彈寥哉不遠復脫粟有餘餐

過哭亡友傅景文墓

傅子於爲詩其气嘗逸髮束之就聲律韝絳鷙生鶻眉山正令申殺伐機更活在槁數百篇一一無揀防占畢老於行妻孥窮至骨晚塗從祿養嵗月已飄忽歸此邱樊宿土蓬科沒嗟予負朋義不得臨紖紼過車一慟已林風鳴窸窸佳哉承宗子堂搆方突兀封培繄有自神理固無拂因知鐘釡贏初不棄圭撮交情等肺腑悲喜兩相戞流爲掛劍謡庻以開欝塞

過錢淸浦陽江由此入海

浦陽配三江猶以小絜大我家其始源涓流激湍瀬到玆直逹海混混百川會歸墟豈其丰出坎亦非殺贏縮防一如眞源自霶沛浮舟絕江津浪觸銀花碎朝曦如靑蓮升光破煙靄歸云回望長鴻飛天外

望防稽山

城東鑑湖道水光翻夕鷗云破靑靡稽峯芝掌浮悠然動予矚玉女開明眸固知穴可探卻恐書難求蒲蓮浩如海防風挾輕舟前山與後嶺導從森幢旒誰將北斗旗漸進東瀛洲桂枝倘堪折衰白媿重遊

月夜下通明堰

挽舟下通明初宵落潮後兩挺才負軛十夫齊奮肘引重如舉虛歘過姚江口細水不生鱗月色金光走蟹窟在蘆根西風吹澤藪開蓬挹防涼眾黔予白首欲持浩浩歌往和嗚嗚缶隔云呼長星勸汝一杯酒

過龍山不得防至車廐郤乘小艇至門

矯首上龍山翠气深盤盤松云制扄鑰沙月轉灣環沿溯二十里回檣客扣關山中宴坐人閱世如翔鸞十年不同夢笑迎發淸歡浣我塵土面對君冰雪顏吾生大自在眠食盡輕安爲作十日畱閒防飛鳥還

中秋防月有懷正宗

前庭竹栢間月露下如瀉此景不可孤脫巾坐其下露气挾淸華月光穿隙罅明河耿在天動影兩相射忽如龍洞中蒸雲雨初夏又如澄江路殘雪在林野我時病少蘓久已謝杯斚移牀著圓蒲小怠容枕藉只愁太孤絕翫翫不堪把觸屏僕已僵照壁燈將灺絡緯鳴四檐細聲如合雅前身我不知豈亦饑吟者淒淒感離別切切懷保社嗟吾風雨交會合何其寡有形卽有患孰者非空假去年東海頭勞筋寄禪捨是節秋正中褰簾掃風榭正見金背蟇冰輪促髙駕防灔煮松濤丁東響檐馬倒槖無生忍談余猶炙輠染指宻中邊如啖得牛炙再秋未闊疎爲生故閒暇惟餘懷友情不與凡物化遙慿夢中夢寄訊楞伽夜

朔遊卷中有句云成吾防山福豈不在老大此拙者早退之符也然靑山獻秀白日延景羮糗足飽寵辱兼忘山中之樂殆不過是而福則吾不知之也嵗晏苦寒孤坐無憀用其句爲韻賦十短章以自信先示戴生間或貽諸同志

澷郎豈不仕而多山水情中懷不遠復束身返農耕陳力嗟旣老食功遂無成飲水讀吾書處困維心亨

其二

粵初賢科廢吾年類童烏承家有占畢衿佩亦朋趨同時執業人十九爲邱墟傲兀憂患中愧獨余今古

其三

木無靑紫楦偶塵文石班鵜梁濡其翼愧此頭上冠幸保淸淨退苦節諧所安山吾耐久友隱幾澹相防

其四

祥麟狩而獲僅與犬羊般所不如孤豚在檻猶在山應龍廼眞智天飛薄間噓云自爲神施澤何嘗慳

其五

宻裌縫我衣厚墐塗我屋食口相煎熬嵗計幸中熟兒童向我言負智寕負腹赫赫起近名容容滋後福

其六

【闕】輕世事飲酒思樂豈老衰負初心顏鬢日以攺酒能亂人性彊止中自悔飲少固陶然吾心寄千載

其七

一瑟混百竽眾然予獨不是意豈無傳正聽非妄受聖作不必云肇自孟荀後韓歐望百世仰者若山斗

其八

紫陽繼禹功導川至於海吾鄕三夫子派別原有在斯文兩曜張羲娥自相代耿耿遡小明後死吾敢怠

其九

行藏常事耳吾以易自考系遁與惇臨何莫不由道物理數中齊年華客邊老白髮對疎梅持以相媚好

其十

揆時不相先掄材徒爾大吾世屬多艱學絕將無柰逝者莫予追未來寧寡和衛道固有人惟無抑之過

待制集卷二

欽定四庫全書

待制集卷三

元柳貫撰古詩【七言】

送馬伯庸禦史出使河隴

河湟隴坻天西壁禦史嚴行八十驛風驚大鹵幕初幹雪重穹廬寒未釋入關先見父老喜出節始通氓逆鯨鯢旣戮海爲淸蜂蠆𨿽防尾含螫急宣聖徳慰荒遐盡洗民痍轉疲劇當今至尊禦疆宇坐朝法宮受圖籍暉暉陽曜燭天垠殷殷春雷行地脈周公方宏治外防汲黯豈負居中責固謂眞儒識邊徑煩拂士迂朝迹可能髙戴觸邪冠不使橫飛徵蜀檄君行萬里從此始人生百年俱有役副藏待子馬遷書重贈慙余繞朝防歸與空腹貯岷崘促此南風談禹畫

六月十五日大雨雹行【是日月食】

日月相鬭鶉火中晡時欲息云埋空雨腳初來雜鳴雹雷驅電挾聲沨沨排檐倒檻揮霍入犀兵快馬難爲雄中休頗意絕崩迸轉橫更覺加銛鋒亂拋荊玉抵飛鵲恣擲桃核隨飄風坐移向壁防碎首急捲巾席何匆匆上天號令豈輕出摧殘長養皆元功陰凝陽爍鬼神著气有至反誠則同想玆試手鼓萬物特欲振槁昭羣防齋心變貌謹天戒嗚呼生意無終窮

送王元敍赴潁州同知【元敍以世澤入官始仕登州而其先人嘗爲亷訪使者浙東有聲至元間故與余識今別二十八年矣】

淛河東開繡衣府正士持刑吁可數王公風裁獨近古靣目冰寒嚴刺舉我初冠首羣遊序偶坐時聫諸老語當堦蘭玉秀嫵嫵間亦從人詫懷祖二十八年如過雨相見都門髩生縷緹車再駕腰縣組猶困銓曹覈班簿學維有宗政有譜限以門資豈其敍宻法深文已如許貌取於何知子羽是州𨿽小鄰陳汝適彼其郊云樂土塍塍耒耜偏宜稌村村雞犬無行虎西湖山色誰爭所攬結何妨入樽爼登潁東西從外補要與老坡同一武攻詩琢詞毋太苦忠信宜民民自與使華持節紛旁午大忌孤髙矜譽處道迎督郵首頻俯飾具先須修簋簠固有深藏稱善賈不則蛾眉成妬女靑雲易致無幽阻收拾聲華繼諸父天寒遠別衣當褚祝防有言君聽取我軰交情非詡詡【防補令初官與武階元敍再轉乞換文資有司以爲不可乃已】

送陳景仁都事使往雲南調選

往時文子初使滇吾詩亹亹當離弦上言黜陟有操柄在爾筆削行防權今君過別又繼往淒裘涼葛仍三年廟謨制勝思服遠視彼裔土猶郊防大邦小邑實維系立監置尉皆官聫生民百萬等休戚啟擬未必非材賢尙煩著令通朝士執簡往試天官銓況君沈敏有注措雅頌自足資言宣度長絜大固應爾防十得五猶超然龔黃卓魯不並世器使往往防其全當從謡俗詳考覈勿以吏議深拘牽和柔豈曰由地產獷戾尙可因人遷方今天子重法祖憂軫最在西南邊布昭徳意歌樂職王路恢廓行平平朔風吹空淒以君馬旣駕何須鞭瀘南瀘北經百驛到日想及歸鴻前玉節髙持飛蜀雪錦囊滿貯傾蠻煙嗟余漸老守章句好遊亦有靑行纒今朝執醆忽內長吟短諷還成篇胸中九域苦未廣借君尺紙圖山川

寒食日出訪客始見杏花歸而有賦

京華塵土春如夢寒食淸明花事動偶賖占畢數日閒似釋頳肩百金重今晨訪客出城東馬上風來亂吹塕穠桃靚李杳然空山杏一梢紅聳聳浮暉隔樹豈饒春麗色迎人太矜寵後皇賦命幾何偏早秀遲榮徒倥傯嬌姿不並嵗寒防殘香秪作籬根擁物情如此乃自嗤一官坐得三年冗烏騰兔走苦相催老矣髩絲今種種紫鳯憐渠短褐穿白鷗負我歸心勇故園棃雪想繽紛月下有樽誰獨捧防滴長令酧顆蓬何用百家營守冢寄聲爲謝歌泥中補兀吾猶完趾踵

敬題皇姑魯國長公主所藏唐周昉畵金徳星君眞形圖

星辰上羅天文章帝宮太紫嚴中央長庚啟明左右當西柄下掲斗口張浮空翕赩流金光雲霧降精神杳茫乘之無際運無旁中有顥气隨飛揚頩然玉色含防陽翠綃防袂�瓊璫手彈琵琶韻淸商商聲按節秋思長銀河經天浩湯湯跂而望之河無梁往來倐忽難爲詳但見初月如懸璜洛書五行著禨祥始終徳運推柔剛云此太白乖其方義虧言失多滛傷神無異體智有常我夢見之覺佪偟披圖駭目得未嘗粉墨形似爭毫芒作者周昉傳自唐能品上上題明昌王家甲觀開畵堂瑤華承宇借以芳升殽潔漿祭於祊靈衣被被舞執防神保至止辰維良駕言爲織天孫裳吾聞五曜持乾綱龍騰虎拏互低昻星官執禦調黃照燭九土窮八荒東西咸池直扶桑下貫天畢晶煌煌煌煌之晶降爲穰物不疵癘民不殃千秋萬嵗國乃昌

贈寫眞張翁【翁居京城南年八十一神淸眼碧蓋進於其技而無求於世以自足焉者也】

傅巖審象形何形麒麟設色非丹靑肖圖如以燭取影豈謂炬火無晶熒腰間挿箭气自倍頰上加毫神則寕古人藝聖不兩至心動手應夫誰令不誇筆墨工防欲與河嶽開英靈京華冠蓋萃山藪風萬騎云千軿前行衛霍后褒鄂佩服憲憲登明廷俗工寫似不寫韻卻詫果臝非螟蛉或攀有若擬聖僅類蠟紙模蘭亭我𨿽意見頗自可豈固賤耳疑羣聽張翁八十貞靜者城南巷居晝掩扄客來拂絹出新鑑能事逸髮無畱停一毛一發生意足造次參倚象儀刑由其天機勝嗜欲愈覺眼防如流星承明待詔綬若若晨朝索米儕優伶徒誇世有靑紫楦豈恨我屋無芳馨吾聞畫者多善幻倐忽變化開防安知神完意自定伸筆已似行春霆艸間陋質不須寫二十八宿羅天經得閒攜酒就翁飲傾倒沙頭雙玉瓶

劉常州宅對菊醉歌

菊花髙株髙一丈葩蕚垂盂葉承掌攙先節物作重九亂防秋光入屏幌黃黃白白鬭新品大朶如擎小如仰或稽紅紫當獨秀詎識幽無競爽天工似爾費雕刻人力可堪專灌養京華樂事全盛日隙地買栽隨意賞誇多直擬衞霍室豈顧家防百金享常州使君開畵堂檐网連楣出虛敞集芳作譜爲娛賓賴有筵前玉舟兩不知誰舸載傾城但道我屋無藏鏹過從數客問前茅出節何時試英蕩可能輕別負芳期遂使寒香淪宿莽孤根有托俟嵗晚急景如流嗟運往我歌君飲君當酬明日霜河催去槳

出北城獨上秋屏閣望西山煙靄中漠無所見

北江負城沙似磧帖岸防行誰所辟折旋殆類蟻防封漫漶猶如鴻印迹風披披鞍兀兀去馬浮曦正相逆入門平步得髙層身與危闌爭幾尺緇袍年少不嗔來拂掠胡牀趣敷席鉤簾意擬見西山云亦何心故防羃我疑玉女畏迎將且懼詞鋒恣彈射豹藏惜此管中斑黛防羞渠眉上碧不然洪崖仙者過霧幦煙軿羅什百詎容左右覿昌丰秪許依防攬芳澤我時坐定深得之大小往來成一易靑天白日豈嘗無好懷轉眼難尋繹祝融開面索新詩五老破顏愁惡劇我持一影行萬里負舟而來山有力搴華寧俟九春期系匏未了三年客正須慰藉管城公重此提攜煩脫幘

爲蔣英仲作顏輝畫靑山夜行圖歌

前山濕霧方濡濡後山蒸云如鬼驅松蹊行盡廹曛黑璧月正掛寒蟾蜍問翁蒼茫何所途投館莫有林間廬枯梢尙鳴風勢急隈岸欲渡溪流麄沃洲天姥𨿽峭絕無此原壑深盤紆固應丰城牛斗墟龍劍夜出乘飛苻神人仗气挾以俱虎豹旁躑雄牙須世間何物瑚株不可防翫矧可誣靑峯之巓野水砠獨往似是仙者徒心融意定不少假收攬奇怪一筆模蔣君閒朝攜過予墨色照幾晴光鋪老顏未老爲此圖桞子歌罷三嗚呼南州雙璧範與虞君當請賦傾明珠

出新城門至北沙下行視陶瓦

二年居城傷局促腰腳未免成堅頑西山迎馬若導從隔江正面開雲鬟想渠故要詩料理況此已復秋闌靑林紅樹髙下暎潦水捲盡霜痕斑村墟𨿽小有雞犬砂行十里到卽還黌宮攺作土功起穡事休來農務閒直防苦窳厲陶旊遂走犖角勞鞍鐶古云薄物毋芥蔕特取盡已方安安心爲形役語非是動靜自我操其端爰從憂患出苦力偶竊祿食猶空飡西風輙贈好山水起我平生淸淨觀夢遊已了豫章郭飽目尙欠匡廬山胸中塵土要淘汰防此得不嘲天慳吾人所賦實蹇淺報貺豈有靑瑯玕

後木龍淵歌爲陳景常作用其韻

我齋誰名名衮斧有肅其趨坐軒廡坐來歌徹木龍淵捲雨輸雲出江滸是淵無龍安有木土石夔魖非若伍想當塹荒刋翳初已辧枯槎閟終古刳形實借水爲鋒騰身尙恐雷慿怒沙湮浪汨幾何秋翕合蒼精配金虎不然因防戮防風殘骸槁骨相支拄專車剝盡化椌楬羞向人前承樂祖他生劬書來自獻問爾非臯我非禹直將夜思破漫漫往和谷聲呼許許又聞用木作寓龍致得陳寶祠中語降神報貺不在眞獰須逆鱗吁可數湫移偶爾閣汀州轉眄遂與波濤阻幸依硯席聽吾伊免逐泉珠疑賈豎是龍是木不渠嗔但覺噫气吹還喣物化爲人人化物上天下田云作渚木龍招君君徑歸袖有淵神三尺雨故饒龍文不成謳未害水人能起舞誰爲斧鉞誰爲衮春秋傷麟禮傷鼠還君置我一束芻許可當年陳仲舉

題髙彥敬尙書竹石圖

尙書胸中貯秋色翠石蒼筠誰防筆當其被酒气初酣芒角森森出矛防墨痕散作紙背光虎臥龍騰俱有迹伯夷去後凜淸風叔向生來古遺直見之冠佩不敢燕矧是圓壇方薦璧房山西北弁山南二老交情嘗莫逆陶泓毛頴始受呼不寫穠芳寫寒碧流傳此物成宅相鈿軸縹囊新潢餙老夫饞口近更滋便欲歸山煮吾簀詩成題作主林神未害西湖渠不識

雪夜苦寒沍

一冬愆陽積之久陰气乘淩如決驟飛雪才驚窮臘交祁寒浸逼新年後宵眠輾轉成局躬晨興播灑愁手羣山藏疾巖骨峭下瀬膠流溪腹厚欹欹瘦竹豈堪支植植僵株如恐僕寧無魚淰入淵濳固有獸窮離曠走兩間自爾埋翳曀萬物於何遂牙紐衰年疲薾動畏兢窮屋棲遲甘老丑朝盤至午得饔飱凍盌經旬無瀡堆牀敗絮可能溫弛擔枯樵聊足槱咄玆怪見駭南翁啟我夢遊追北叟天時豈久拂常經君子惟當堅素守旣欣瘴癘掃氛祲將喜來牟盈壠畝遲遲陽徳際朋升杲杲天光發丰蔀治朝有道容我拙日飲山堂無事酒

自勘居山所作詩題其後

世言作詩能致窮遂指此物爲妖凶不知善藥不龜手時來或取通侯封我生屢渉憂患境所不偶世由大慵有言卽吐非尙口譬若气至鳴蜩蛩何嘗夢見古罍�頗願濯出淸芙蓉嘲啐未免雜淒楚姿媚豈復能昌丰宦遊足迹半宇內顚毛雪白身龍鐘歸來十事九多忤顧有愁緒無歡悰尙餘結習在篇翰風雅遠矣吾何從蓬蒿環堵適自好乾坤萬象誰當供惟應未防綺語業豈意更畱鴻雪蹤一年槁捲盈一束論石猶堪幾簏容夜郎東屯兩醉叟流落西望千山重胸中繡綫𨿽采縟不得帝衮親彌縫蘇梅黃陳后起者世豈不淑乖其逢九州四海莫予騁一生坐受饑寒攻咄予六六牛馬走仰視遷固其猶龍賤生無用此語實何況竊發言非雍滎華豈是拙者事圖畫將爲後世宗自歌自咢自拊幾和予付與風號冬

三月十日觀南安趙使君所藏書畵古器物

三月浹旬新雨餘市河一舸如浮苴言尋佳客趙橫浦步入城隅門巷紆褰簾迎揖坐便坐深炷鑪燻呼茗盂硯屏方截紫綺段楚瑤秀列瑚株是家素號虹月舫載畫盈簏書盈車客逢好事要審鑑便肯解褚傾囊儲相防貴徳亦貴物古玉錯落排筵敷鹿盧帶鉤環佩玦鞸防昔將承屬鏤佩章六紐四官印篆畫刻深銅質麄配之衝牙奉君子貫以系璲聫金魚連錢騘馬琢文玉圉人側立垂裙裾神工定復煩剞劂赤刀故想來錕鋘次陳鼎器論制作啇周秦漢焉可誣武實水卣實醴腹背翠錯提梁朱最奇劍槊尺有咫緑玉龜鱗純體膚精銅嵗久剛性在間閱燥濕其無渝銓量畫品差甲乙錦標玉軸隨伸舒庭光古佛生梵相滿月在水蓮生趺盧前吳從筆鋒勁履豨承蜩化俱瑤池仙會上中卷細巧自是吳元瑜雲霞樓觀逓隱見花竹羽毛工染濡絳旌飄轉紫簫發步輦導從千瓊姝終篇八駿惜旣闕詩亡可補此置諸意夫鬼物揜疵吝免彼耄荒畱嘆吁徐熈葩葉妙設色塵昏蠧蝕猶鮮膄古綃一叚寫秋意芙蓉鸂防連茭蘆夢載鴟夷浮浩此興初不緣蒓鱸七客張萱爲誰作濃墨大筆色不枯五人人跨一善馬一跨烏犍一蹇驢印窠慘淡悅生字豈曽借入官中帑穰穰畫苑姑撥棄伸眉更請評法書二王眞迹胡可得硬黃數幅眞唐摹蘭亭五字損不損肥本瘦本班班殊如人身口耳目具神采乃在頰上須虎賁舉樽𨿽甚似優孟抵掌何其疏世間楮墨日欲駕跛鱉行天衢南唐常侍六書學淩轢斯邈開榛蕪雜詩流麗滿一卷銅甬篆法無能逾金防鐡紐莽回互山蚪海蜃爭騰驅嗟予欲讀屢拑口形求意索且須臾泰山繼起石鼔後李監防出張先弧向防二徐爲啟籥此道湮滅誰昭蘇眞書生行行生艸飛白籀同一樞張顚艸聖入三昧小楷妙合禇與虞郎官石記毀已久百金可有墨本無世之珍物豈待贊題識況復經鮮於綺園甪夏四神坐刻字寸許無葩荂永平元舅紀功頌燕然何在搨墨烏厓鐫野刻百數種傳觀一二日已晡餘歡未盡謀再至榜人催發吾歸歟莫投蕭寺防雨作昏燈照影澑鳴渠防懷且復領其要回向灼觀心地初百年蓬累大宇宙蕩揺不啻風中旟寓意於初形物著尢物亦能爲我娛滯形小足致偸奪大成控頥傷口珠牛李相傾坐石王涯復壁嘻其愚吾徒適目取一快彼毫巧者方睢盱睎予嗜古與君並見獵時然思負嵎題詩紀載實覼縷若遇匠手當刋除同觀六士梁越產王楊三子甘陳予交遊聚散等萍絮春風吹江湖徴詩如見所見者後有畫者傳之圖

中秋夜半起防月戲題長句調靜遠子安二友山長

靑天明月不可呼何況有酒無江鱸寒燈顧影嘆離索如此良夕焉能孤三年家居三見月此獨不見爲躊躇夢回虛館漏聲急碧霄瑩淨開冰壺仰防圓魄掛屋角俯見流光穿座隅振衣起舞靑桂下白露寒生膚他宵得酒有明月山棲未免思江湖闔閭城東庠捨靜庭列桞楡三四株暗蛩振股和鳴杵棲鵲翻樹如驚弧素娥似爲我幽獨故出光景相嬉娛不然顧兔養靈魄何以拭淚縣方諸百年心賞半塵土豈獨負丞兼負予好懷都付橙蟹月淡味寕忘杞菊廚陰晴聚散胡可擬雲翻雨覆無須臾淸琴在手不成防且復題詩訊大巫

寄題惠山華氏溪山勝槪圖

山如尊卣溪如籀洗刷秋光出深秀市塵飛不到亭臯翠幌朱簾閒白晝主人宴坐與天遊收拾至樂歸之酒絲管愔愔大雅筵荃蘭泥泥離騷囿以心觀心廼如此更爲溪山發神腠水榭褰開尋丈間物華防出雕鎪右客來問石石忘言客去畱云云爲守惠山山中第二泉水品古今誇滿口井幹余溢爲瀾落毳飄來鳥驚救髙人但取一賞足擇勝誰能占幽茂兩腋淸風起振衣百年陳迹供回首寄聲鷗鷺莫相疑還我靈養耆壽

題趙敬叔所藏龍眠飛騎習射圖

元丰盛際臻重熈駕幸寶津方戒期材官騎射選精銳人偉馬駿由天姿雕弓引發赤羽箭絳綃系在靑楊枝班中驩言斫鬃射好手莫是六州兒拖毬飛防最鮮中十中三四才稱奇人如明星馬如電日色昡轉交龍旂彤庭賞雋賜金帛周廬艶目生晶輝激揚材武振士气正借廟略能匡時集英排仗廷試畢景未休宮漏遲南宮仙伯預宣押應奉殿門因縱窺天上寶圖惟我見宮中祕戲少人知白筆追摹得神駿五采不復煩彰施雌堂淸翫要有屬太氶丙署知爲誰慶元逆數到元祐畫江自固運已移紫陽語系錫山後法云舊案重稱提題詩叔簡定王氏入官延閣方然藜嘉定章公中執法二年己巳升中司兩公出語各臻妙驪珠滿槖光離離承平兵制怳在矚燕安鴆毒終難醫趙侯鉤致自甌粵啟襲傳翫晴虹披玉山汪氏所珎蓄再落人手廼得之霜蹄十六脫其半騎者臆語如指麾由來得意忘彼象若也補亡非是詩何況龍眠記畫意字字透紙沙畫錐天球河圖悵莫覿寶玉大弓欣有歸材如趙侯當用世縱靶已並金飈馳移人果豈在尢物但視無逸爲元龜

與用章戴生同度淡竹嶺夜宿山家

一溪屢渉溪流淺廿里窮源終絕巘雲間仄徑細如縈霜後枯葼齊若剪沙崩石爛阻危攀磴斷崖縣還斗轉已驚汗袂余滋更擬班荊息防喘未昏斜照白波淪直下遙空靑霧捲粵初川嶽各流形自是陰陽始昭辧誰開壑谷通片雲重爲封圻制鉤鍵神工使解鏟崔嵬世路何庸增連蹇捨車未免役孱軀搘防聊將收勝踐枌楡連防壯且衰婣友關情行孰遣吾生已付一浮漚此足寕堪幾重趼莫投山館睡雨撼窓扉燈睍睍寒雞呼夢報詩成曠懷直爲朋知展

載酒堂詩【並序】

蘭溪州同知州事彭侯震卿爲南寕軍判官日嘗訪得蘇文忠公載酒堂遺址築室肖像卽修祠事朝野名勝往往形之賦詠予知侯有懷賢尙徳之心則夫宜人之政是不一書而已作載酒堂詩詞曰

東坡先生如龍鸞世人疑其欲飛蟠九州四海不容足攝身徑去窺髦蠻南荒萬里儋耳國帝遣海若開奇觀濳淵挾得睡驪目思山夢見峨眉彎風惡浪吁可駭土芋脫粟才供餐黎家兄弟好事者小酒初熟生防瀾丱童迎路吹蔥葉門東刺竹西牛闌扶擕歸去常半醉流落生存重一歡四黎善善君子類若比章蔡猶蕭蘭天乎木鐸何望爾蠅之附驥渠非難誰尋雪迹到鴻爪正用載酒標堂顏百年文獻隨艸莽庭階蕪沒井且眢風流別駕彭夫子未負進賢頭上冠是心尙徳甚饑渇挈取舊物還祠官書名小摘桄榔緑薦爼時羞荔子丹海邦夷俗雜蛙黽玆事信爲風化端音聲固有合琴瑟嗜好果豈殊醎酸朅來蘭陰語吾故緇衣三昧三長嘆咄哉愷悌神所勞雲路矯首防扶摶

雷琴行爲薩仲明賦【中有銘雲天寶二年雷威造】

美琴論徳兼論質如玉凾和中縝栗蛻形錬骨龍體成九轉丹功在髹漆唐人妙斵稱雷威桐材旣尋天予之當時重購已莫致到此珤祕知由誰七百年中幾桑海大物尙隨人代攺庚庚理似鮐文鬼蓄神緘端有在薩君昔遊冶城東傾倒囊褚攜松風道逢陸子驚再拜世乃有此云和宗云和收聲吁已久滿耳滛哇聽欲嘔鞀磬非因襄武亡弦歌實自猗那首執器求道道乃全聲形精感人其天薦之廟郊鳯當下盛際追還天珤前

寄題陳子敬錄判澹古齋

光堯論書稱澹古誰其采之名子所想應蜇口厭芳辛且憚取妍趨媚嫵治心養气豈無端致一凝神要有緖𨿽防鼎實載升牲劣可堂筵容布武開卷明明揖聖賢防琴眤眤羞兒女是中趨尙乃大佳俗下愛憎難遽數酒猶堪饗廟郊疏布何嘗愧文黼一溪晴緑防揉藍二頃圭田催醸黍天機誰者得之深爲問人間養生主

題髙尙書滕紙畫雲林煙障圖

髯翁昔飲西湖淥滿意防山防不足醉拈官紙寫秋光割截五州云一幅吾聞妙畫能通仙此紙度可支千年秪愁蓬萊失左股六鰲載之飛上天

題陳子仁屏間新作長松疊障

陳子胸中有奇句墨沈如雲時一吐不知毫頴挾何神頃刻移山起煙霧紙屏潢餙素光揺眼明見此靑霞標塵埃兩屨我顏厚爲子三賦淮南招

介福堂詩爲張繁昌作【繁昌之祖藍山先生爲紫陽之學鄕人築室奉祠列之學宮繁昌名純仁】

藍山張氏家有堂素屏朴幾六尺牀堂中壽母八十彊鬒髮未變雙瞳光有子朱紱垂銀章有孫經明貢於鄕彬彬濬發文字祥彌甥亦已苐奉嘗嵗時拜慶儼趨蹌防腒薦豆醴實觴龎眉一笑回春陽樹萱在背英煌煌和气充牣天降康繡文新添晷景長是家穮蓘連墨莊往往刈熟盈囷倉廼翁談經臨象璜靑矜弟子如雁行上窺雲谷開防茫著書充簏名山藏精廬百世饗烝嘗祖孫播獲嵗乃穰此道付與今繁昌政學優優問彌彰栽之培之至敷芳夲深木荗理則當母昔寡居稱未亡肆今五鼎食有魴介福堂成貯縑緗大篆題榜卿云驤賓客上堂聲必揚有來觀樂歌泱泱天津之女工織防言將爲母制錦裳他時花誥鳯銜將並與繅借充承筐蟠桃種在瑤池旁碧實累累秋露香仙人畀以郤老方執鬯起酌天飄漿金華小兒牧羣羊疇昔授道張子房作詩寄壽言荒荒母當啟鑰分霜

觀宣撫資政鄭公追復元官誥詞題其後

鄭公進仕由咸陽才則有爲時則否主和正爾持死力蹙國寕甘防戎醜廟堂手挾震主威壯夫奪气闗其口銓封朝上夕投荒公捄止之言弗售自玆違弼意稍垂未必蓄犬眞堪嗾長孺居中誠少戅相如使蜀非徒厚屯耕𨿽則致贏羨反使煩言推罪首江州獄具徙封州妻子流離窮見肘朋滛乃更滋瘴癘亡鑑不嫌殱壽耉臺星中圻山亦頺國不負秦秦自負明年手詔收權綱追復流人洗瑕垢從官恩典視生存還畀其家猶固有悔心一發本諸誠訓語明明知所受誥綾六尺載書詞印窠滿幅縈虫紐東序河圖曷足多繼世子孫當寶守天生忠賢豈無意毀譽方來在身後秦顚鄭善古有云易漑深耕視終畝國非其國六十年權以春秋夫豈苟檜如狗彘人不食公如龍麟驂帝右矢詩追系辧姦篇太史賤臣牛馬走

艸堂比丘尙賢爲報母故刺指出血煎錬如法命其弟子如琬以小楷書妙法蓮華經一部七卷匵而藏之總勝閣上予嘗閱是經隨喜說偈昔紹興中有僧寶元刺血寫金光明經全部施是山今尙在焉

我觀眾人與我身通體气脈常充滿云何觸目生痛楚闗節脈理元相管四支百骸皆有血流行膚革初無溢以鍼刺指卽得之渥丹濡濡供漬筆法華妙經佛所說經凡幾字字幾畫蠅頭細字滿夾書天龍夜乂承指役血出尙賢書出琬是師弟子本同性龍華防上昔相從信心一發超圓證縣知是血母所生爲報母恩法忍一鍼一滴聚成勺書經有盡血無盡願玆寶印金色光載母上生遊極樂妙莊嚴域常現前是經在處獲尊閣今生賢琬兩比丘前身寶元無乃是五色雲臺舍利幢藏海蓮華相對起我嘗奉佛樂我淨與聞種種殊勝事一朝拾得王髻珠五十小刼皆眞際昔人持經向空裏雨尙不能至其處況夫性血之所書無量諸佛垂善諭大云所覆甘露濡四海九州同稽首我今隨喜爲述偈子墨客卿當諦受

黃晉卿提舉授官初歸予偕敬叔輕行訪之假榻湖邊滿心僧院明日病作敬叔先還予畱就醫藥數日乃歸予少時嘗聽琴此院今四十年矣

湖漘僧齋聽琴築間四十年來不速秀眉一衲今雪顚迎門坐窓煮茶熟自敲竹檻喚童歸更拂藜牀延客宿客方病起气如絲夜枕歌眠屢驚觸晨興體惡頭岑岑三日忘飡不思粥歸者先歸畱者畱賴是吾生耐幽獨疲蕞猶資藥餌扶過存厚謝親朋辱陰陽致冦孰乘之小待神完理當復行藏一迹大累人畏影偏教影相逐莫途久寘折腰具髙誼能忘軟腳局湖山欵欵惜重違雨色雲容防未足寧能將此不貲身坐耗齋廚兩囊粟鶴背西風去意輕命僕肩輿催結束

題錢選畫僊居圗

仙人羽駕靑雲輿遊戲八極淩空虛神山縹緲在何許意所到處皆方壺畵師豈常與之接夢時識取醒時摹聮棟紫房縣薜荔交柯碧樹排瑚琴書整暇筵幾靜左右絳气橫扶疎武陵溪曲仇池路人迹往往通樵漁仙凡一膜初不隔悟迷異趣何其殊奔輪駭轍世多有逐臭未免如虫蛆吳興老錢招隱曲駕言設色調方諸披圖三誦歸來乎盍亦視此招搖車

過閘行

二漳合下如奔矢絕出爲河容匯水南檣北柁越埭來後挽前抽爭一跬懋遷物品實王畿嶽貢方輸千百絫啇功已覺十分贏趨利眞成三倍市聖人乘運智者謀尙憶當年河事始向非廟算屈羣防安得舟航若平履天開地辟幾何年禹迹芒芒大疆理毋將本榦貳彊弱所務有無通遠邇日髙楗閘放三版津人絕器舟衘尾河渠使者水衡丞走馬西來呼起起

松雪老人臨王晉卿煙江疊嶂圖歌

君不見帝壻王家寶繪堂山川發墨開鴻荒重江疊嶂詩作畫東坡畱題云錦光又不見後身松雪齋中叟伸紙臨摹筆鋒走樓臺縹緲出林防蘆葦蕭騷臧澤藪白雲飛不盡靑防百丈牽江入樊口墨花照幾射我眸我爲搴芳歌遠遊胸中是物有元气世上何所無滄洲我疑此叟猶未化瞬息禦气行九州五山四溟一觴豆瑣細弗遺囊褚收故能援毫髮天藻不與俗工爭醜好楚山雲歸楚水流萬里秋光如電掃拈來闗董散花禪別出曹劉斵輪巧披圖我作如是觀毛頴陶共聞道嗚呼相馬亦相人駑駘豈得同翔麟捨夫毛骨論形似如此鑑賞焉能眞後來有問延祐腳意索舉似吾方歅

送蕭從道還蜀歌【並序】

蕭侯從道自京還蜀艤舟廣陵薄遊吳防邂逅一見如故交焉蓋侯以遼東貴族累世將家早從徵伐藝勇有聲襲父爵爲萬戶鎭保寕泰定末上屯耕便宜京師會闕外稱兵侯受詔前行搴旗斬將功最一時亡幾雲南大理亦慿險擾邊廷議遣使持節分道督戰侯與在行獨由烏蒙深入巢穴折其鋒銳凶渠授首逆類悉平幕府上其平南之績吏持微法賞典未下侯載家徑歸朝廷制爵祿以馭臣顧於侯系吝若是邪侯方將覧觀山川形勝以攄發胸中之耿耿然自此溯江入蜀魏吳戰爭之故墟遺壘往往而在弔古興懷可以慨然而賦矣因貰酒酌侯申歌以送之

天歷之元邊釁起反兵攻闕如突豕宴安鴆毒五十年覇上棘門徒戲耳相臣只手扶乾綱虞淵取日宣重光雷行固已觀用壯龍戰不必疑無陽蕭侯蜀帥方入奏受鉞前驅渠敢後鼓行三闕气旣倍往往短兵能獲醜系組才來軹道旁奔鯨復振潼川右樞庭論將豈無人懦夫上馬還逡巡念非蕭侯材勇者詎足濳消蜂蟻屯傳聲六詔將深入已覺蠶崖鐡騎陳仁義之師若時雨大狝獲禽非我所坐令萬里哀牢夷回謝天威逃鑕斧防書徑上淸暑宮節制重開紫防府論功亦或防深文覇陵閒殺故將軍京華再見梅花發春色遙從錦水分相逄弔古吳臺下壯士寕爲時所捨載愁萬斛壓歸舟舟經灔澦髙於馬江水萬從天來江花錦帆相暎開長歌系劍歌莫哀隨世功名何有哉

韓魏國忠獻王七世孫植甫家觀王蟬冕畵像

文奎瑞宋三百年英云五彩章賦篇出藩入從國秉重勢如九鼎安堂筵西戎小醜罔干紀北門三軍常晏眠誰爲社稷存至計借此粉墨開淩煙﨑嶇南徙今異代啟匵傳觀玉色鮮使時殷耉猶弗咈安用蜀業圖其偏神人玩世未嘗死剛風乘之遊九天李君執禦我問世更恨凡骨何能仙

歸度太陽嶺

北南二嶺中我居出入堡塞險且迂方州治縣能弗往往則盤辟徒捨車金華枝引巒岫蹙丹霞翠霧交吸噓人影翔天云在下溪流宛委旁行書浮嵐開道通兩屐落日掛樹明三珠是節秋髙气初肅喘息防汗衣成濡崖間野菊𨿽瑣細黃艶迎人偏靜姝連峯轉想畫爲假怪石特疑神所刳居庸桑幹矗天北我嘗騎乘陟其砠彼誠崖絕猶戴轍此更礧砢難容跗尻輿神馬意所適四海八荒同一驅咄哉屈於遠遊燭撰轡欲系扶桑株

天臺張節婦吟

天臺山中百本桑枝葉露晞春陽女婦采桑葉肥厚飼蠶作繭盛滿筐盆手繰絲絲萬緒不將織杼爲縑緗縑緗縫衣破誰補涷弦絙瑟聲淒楚瑟聲淒楚還自悲婦昔紅顏畵眉嫵羅未綻變苴衰嫠姑在養兒在乳家貧百需叢一身惡笄我是未亡人績燈明分夜窓讀糲膳厚具髙堂珍窠傾雛弱風復雨扶宗一節四十春婦爲壽母兒亦壯白髮含飴坐堂上荒煙喬木幾家存況復有人修薦鬯天憐忠貞嘗獨厚世防表厲吾安放詩書流澤稱淸門婦家有子且有孫過車入裏見慿軾飲其徳者如衢樽臺山峩峩水深深明月下照秋無陰絲聲按節指可尋一彈彈爲節婦吟雅頌自足開人心世廼有此瑤華音

題瀛洲仙會圖

巨鰲驤首戴三山海波不驚坤軸安方壺員嶠彼何境靈气布濩非人間金銀觀闕勢如翥攢林珠樹垂榱題竦擢明河畔閣道橫截浮雲端仙人來往羽衛備或駕紫鳯驂靑鸞霓裳法曲舞袖破執樂瓊姬神彩閒時容下界攬薌澤卻對連峯愁髻鬟茅龍飛去杳無迹烏踆兔走雙跳丸蓬萊舟近風引郤三島靈蹤難重攀是誰摹寫枕前夢欲用鐫鑿區中頑神仙固多狡獪事世儒論著存不刪賈生賦鵩語大道後有逹者當大觀忽然爲人化異物斯理幾何堪控摶池洞穴通小有神淸玉宇標孱顏彼皆因竟示生悟直啟眞源湔垢瘢�余質薄廹世隘輕舉便擬淩飛翰披圖惝怳縱覧托乘浮游窺九闗無窮八極冀一遇返道遂與松喬班登年閱世要自致何必辛苦成金丹

題臨本捕魚圖

斬聯艫防爲柵中流起罾如舉羃取魚計獲有且多撥剌銀刀長數尺船頭五兩受風偏雙槳乘之轉山急夜涼星斗滿川垂煙銷鮫鱷騰空擲江鱗穿栁趂朝墟白粲裝囊供日食人生漁樂樂可知雲月爲家天一席翁歌媼醉兒嘯呼有酒盈甔無事役前林楓櫪疎欲凋後岸茭蘆寒可剔溯淮入汴昔所經野步荒郊曽自歷秪疑輞口舊山川猶是髙人畫時迹世言圖畫能象物風土班班證今昔乾元去亂幾何年右輔分畿無數驛畋漁樂業廼如此休養眞堪遂生息臨摹甚似誰所爲大筆中藏十鈞力君不見舟車入算析毫釐漢皇經國國未卑𨿽雲山澤有厲禁魚麗以後非無詩

題龍眠釋迦出山像

明星在天斜漢落佛道靈明魔道弱修行已證等覺位不顧身形瘦如削華縵垂袒云半肩步出山來赤雙腳文殊低眉普賢笑滿谷天風韻天樂靑蓮貼貼印虛空白象耽耽系覊絡自玆應物如洪鈞五陰五濁皆淸廓龍眠昔是防中人以心應手親描摹纎煤利頴發其神堊鼻鉤輪無此斵流傳什伯甲子余玉采珠光破防寞鄮江古寺秋日暉洗滌翳睛煩發籥稽首調禦天人師優鉢曇華開一蕚

蕃王獻寶圖

皇天饗徳親至仁四夷慕義悉來臣押奚兩番稱使者稽首自請輸庭珍梯航琛賮慚後至象犀珠貝充前陳髦蠻何由捨愛吝聖化如天能服馴仁柔義懷乃至是聲驅威憺非其眞君不見周公居中秉周禮王防書成白環至按圖索驥豈不然貞觀興唐有畫傳

題王宰所藏墨龍

飛廉爲禦丰隆車慿陵九淵傾尾閭誰與發墨啟奧神光躡斗旋其樞湖邊竹屋淸夜䢐防有沒人來摘珠

商學士畫云壑招提歌【有序】

諸生伊埒布哈嘗從其父官洛下彊學好修得於山水之助者也集賢侍讀學士商公見而器之爲畫云壑招提以贈乞予作歌公此圖意韻閒遠生能求之筆墨之外將不由是而有發乎

髙爲巓峯下爲壑羣木慘慘風欲作浮紅動翠何許似別崦殘云明佛閣眼中疑此洛南山只尺便到龍門灣暗潮已落洲渚出新月未上漁樵還商侯胸有羣玉府借酒時時一軒露延春閣下墨淋漓餘情亦及滄洲趣好山好水如髙人豈直貌敬將心親平生幾夢奉先寺不知猿鳥猶相嗔君不見飲酒吟詩狂太白曽是匡山讀書客泥途失腳走憧憧歳晚防云情脈脈生今益壯業益修未可造次思巖幽披圖漬墨歌遠遊我無桓寒具油

僧傳古踴霧出波龍圖歌

葉公好龍致眞龍精气所感無不通僧中劉累有傳古夜夢防入驪龍宮陽暉熖熖陰魄動左右給侍皆魚虫探珠不得逢彼怒轟然鼓鬛興雷風濳窺竊識領其妙寫之萬楮將無同目睛數月才一防波浪只尺如層空乘雲執鏡麾電母跨海獻寶招河宗劉嘗善豢古善畫得意忘象象乃工爲龍爲畫了不識有頃噀水投長虹龍乎龍乎徳正中超忽變化天爲功絳衣帝子秉節從九淵喚起赤鯶公永奠鰲極開鴻蒙

待制集卷三

欽定四庫全書

待制集卷四

元柳貫撰

律詩【五言】

同楊仲禮和袁集賢上都詩十首

出塞行瞻日趨朝喜近天離宮開苑囿馳道絕風煙瑤水巡非逺峒山歷更緜甘泉多法從獻賦憶當年

其二

雨水漸衣黑雲砂際目黃煙開才黯慘日出已蒼涼徇俗髙檐防淸心小篆香端居萬里念蕙艸惜微芳

其三

昔建寰中業初開徼外山雉城平兀兀沙水淨灣灣朱夏宸遊正淸秋武衛閒叨陪文學乘空愧髩毛斑

其四

謡俗隨方異溝塗隔舎迷醺人惟馬湩勸客有駞蹄殿角孤花靚城隅雜樹低天涯中夜舞如意昔曽擕

其五

天潢猶白白雲幕故靑靑積潦摧車軸髙風墮箭翎宮塗丹赭堊殿戶紫金釘女樂蓬萊祕哀簫動杳防

其六

幄殿層雲障轅門積雪峯奇鷹皆戴角禦馬盡飛龍瀚海將臨幸云亭望陟封靑丘大羽獵有事待冬

其七

曹務惟章句官規自法程齋扉侵雨潤宴幾得風淸歷歷三刀夢行行萬里城明年遂耕隱深仗酒爲名

其八

經遊還絕塞際遇復淸朝天暑無蒙綌輕寒已禦貂盤空虀屢薦觴至酒頻澆貧病諳爲客何慚帶減腰

其九

公子靑絲轡王孫綠幰車宴酣風小定舞破日西斜手擲宮中菓神行海上查築毋自厚儉徳不期奢

其十

水艸方方善弓弧戶戶便合圍連婦女從戍到曽雪毳千家帳冰瓢百眼泉浚稽山更北長望斗光懸

送李文晦僉事易節燕南十首

北催乘傳東人挽去轅不觀滄海小安識大行尊好爵隨年進初心與道存老儒當劇部煩防國西門

其二

儒有操存固才須體用該律文防法具心學左圖開更借皇華使重光肅政臺析津占分野星動鬥間魁

其三

【闕】圻全趙際詩教古周南蕩節裝文玉軺車備左驂靜宜觀物變淸至飲泉甘河患頻年息民康化易覃

其四

雕鶚三秋擊騏驎萬里行官聨漢直指經術魯諸生世或深求法公惟不近名天心與民監上下一昭明

其五

後起或持槖同升已秉鈞三遷分節鉞萬化待彌綸自足區中寶宜爲席上珍平津若開閤未必舎斯人

其六

治獄多陰徳傳家有寜馨一夔當奏樂三鳯見儀廷我實存康濟誰方忌獨醒之官趨便道回首鵲湖亭

其七

婺栝山區外臺明海嶼中爲生民少魯食力嵗宜丰謡俗方方問襜帷處處通篤恭人自化無欲是深功

其八

歷下名泉眾江南芳艸多悠悠增越思往往振燕歌滹水冰猶壯壇山石未訛北還今易節回雁帶春和【贊皇壇山有周穆王吉日癸已四大字】

其九

王子朱絲直徐公玉尺方得君同議讞厥類重從陽上智能旌淑常情失吐剛法家制誅賞端合用其良【徐周臣爲使王在中爲僉事】

其十

走昔登儒館公時列省曹過逢常不數澹泊相遭入裏能忘賤遊庠辱譽髦臨分勤祝哽何止戀綈袍鄕友胡古愚久遊京師賦詩念歸睠然起予因之同作次韻二首

東府銓衡外西廱雅頌邊靑雲誰薦賦白日但催年固欲翔千仭寧能闖九天淹防亦何遂未了北延篇

其二

勞歌非異曲羸服有同袍客路添重趼童年憶兩髦曉星田漏正春水釣船髙爲寄吳江夢將慙蜀市遨

天師畱國公挽詞二首

襲美神明冑遊造化徒萬靈觀受印九斗直飛符禦气今安在迎年故豈誣惟餘室中麈光景見懸珠

其二

齋祠承畫法湯沐啟仙鄕觀物將齊化成眞已坐忘空瞻朱鳥影不見碧雞祥天上飛廉館還應從武皇

大司徒饒國公吳公挽詞二首

周世羣支合秦封故邑開耆英今幾葉爵秩比三臺正倚椿年永何知薤露哀海山云縹緲眞待樂天來

其二

緑玉扶衰杖黃封介壽巵髙天流寵錫晚日被光熈菊秀何妨澹松貞竟亦萎惟應韓擇木不媿歙州碑

送霍通叟著作行祠海嶽

幹禦當陽日坤靈效職初尙煩金馬使行探玉函書魁柄熒熒掲龍光亹亹舒何須封禪艸能賦逼相如

送朱本初法師赴豫章玉隆宮四首

北闕層雲紫西山薄雨靑薦釐稱祕祀承制領殊庭劍彩龍雙角衣文鬥七星綠章深夜上神爽動秋防

其二

籍在丹臺上神行劍气間天香輕冉冉云佩靜便駕靑鸞去應騎白鶴還名山九域記須爲刻孱顏

其三

鎖蛟惟有柱墮鼠已無家想到眞仙宅能回俗士車露壇春剪柏云臼夜敲茶人境今雙絕長吟采物華

其四

久作江西夢翻從薊北遊雲間朝士舄霞外羽人丘泛愛非無別深懷轉益愁山靈宜謝我下瀬有輕舟

登龍山寺後閣

山閣淩虛起江天引望開連延黃竹浦隱見白龍堆雲樹離離出風帆杳杳來飛車倘堪躡卽此妙髙臺叔能廉訪寄湖南道上詩次韻奉答二首

嶽色褰帷防湖光攬轡收詩如陶菊晚心寄楚蘭秋手內靑防斧筵前白玉舟感時潘騎省有賦莫登樓

其二

荃蘅無可揀杶栝並宜收正想三湘月能涵七澤秋辟塗非攺轍破浪合操舟愼重經綸具遲開五鳯樓奉陪二府羣公重至北沙因而張飲二首

稍轉龍沙路沙窮導騎休大官聨野飲小客思山遊樹色爭知晚峯光悉獻秋移時偃旌蓋歸去不驚鷗

其二

展席方成坐隨開擇勝亭日斜詩未就風度酒徐醒間道收徒禦當歌合從伶山公未嘗醉愛看晚峯靑寄贈陳君采二首時聞宴坐西峴山中

翠峴峯千仞峯蹊步步迷令人通履屐借子立堦梯欲防靑雲破須尋白石題是中觀萬象軒豁露端倪

其二

明明刪述軌本始數千年玉初誰毀麟膠合更煎如將求杪忽自可制方圓防子孤吾望申歌意惘然

冒曉雨赴健徳門二首

濁潦已波道濃陰欲變曛紛紛蛙黽地汨汨馬牛羣城邑將無辧人聲僅有聞深思黃道次初不隔浮雲

其二

一月恆多雨初更抵正朝人皆憂沮洳吾復畏漂揺宗祀申嚴誓官班列具僚勞筋偶羸馬奔走意全銷

初夏齋中雜題

蜀溪溪水上先世辟林廬重有江湖思甘從木石居樹桐畱宿鳯養竹待竿魚一一幽棲事窮年豈負予

其二

功名如土梗嵗月付萍漂病怯衣裘重衰看髩髮凋藥功遲久久酒見昭昭不是吟詩力何方破寂寥

其三

壤隔溪流斷門依野次成初非慵應接自是寡將迎筍蕨搜山得鹽醯入市營貧居薄滋味盤膾敢求精

其四

經月始一出移時還小勞生涯依馬磨力作問蠶繰藤刺靑陰密楸花紫艶髙雨晴防爛漫艸徑莫令

其五

池岸方如截池波深可泅出門歌小海見客思滄洲魚沫吹還息蛛絲斷復抽萬生同一馬敢望絕轅輈

其六

紫翠金華色浮空似玉芝岡巒無百里衢路有千岐鶴背王喬下鯨魚李白騎丹經吾解讀須暇一重披

其七

杳杳京華信棲棲壠畝身食糜多賸口黔突有勞薪牲鼎𨿽無具鮭蔬亦粗陳朝飡猶一飽不愧在家貧

山中九日三首因寓懷所知

九日西風裏千山落照邊白頭難諱老黃菊彊爲妍酒向鄰家得杯從舊俗傳陶潛歸計是但覺費詩篇

其二

節序匆匆換風霜稍稍侵賜萸成往事餐菊是初心欲就持螯飲除非跨鶴尋一身將一影猶恨隔云岑

其三

湖邊秋水觀送客具帆檣忽忽經年夢淒淒九日觴山中黃葉滿淇上白雲長便作鸞凰去何妨萬仭翔

聞臨江範徳機以母防哀毀而卒

才名朝士右行義古人中正想招旌起何嗟掩袂窮山川還寂寞臺閣謾穹崇此世丹靑筆吾今屬望空

其二

服斬誰非子摧形不有身使能穿壙入果勝闕泉親突兀防文冡淒涼捲釣緡夜臺開幕府還借筆如神

其三

逖矣音容逝淒其翰墨存徒聞舂罷相安用哭招魂世已無耆哲吾猶忝弟昆生芻𨿽易具終愧玉人溫

哭內

汝世嗟何短吾年亦漸衰胡爲齊甲子不共數期頤饋奠將誰主形神自是離老來多涕淚情至極生悲

其二

年侵常匱食兒大未承家共老心誠切多憂鬢早華卽令加飯含誰更問桑麻防祭當從禮吾門不貴奢

僧舎除夕四首卽簡賈惟貞左司

嵗晚窮陰逼城隅古寺寒天時當朔易人事入憂端不爲庖廚薄從知道路難車魚皆外物長鋏未須彈

其二

薄袂齊三服髙冠漢兩梁猶慚博士秩有累故人觴塵土深如許山林耿未忘江梅能厚我隨分予春陽

其三

索寞杯觴外歡娛博塞中老思渾是妄苦語未成工鬢髮毿毿白燈花熖熖紅摧頺影一丈何負囁嚅翁

其四

小寄維摩室將乘笠澤舟嵗闌書未達春近病先瘳藥物聊須致丹砂莫苦求憑誰反招隱爲我畔牢愁二月七日與陳新甫甘允從飲範使君亭二首

心賞他年屢湖光此處全春生鷗鳥外人醉杏花前細竹浸除道殘陽滿系船毋將比西子吾實愧華顚

其二

醉客休移坐歌姬不受呼山光渾欲滴酒醆未宜孤倒挿浮屠影橫開罨畫圖使君能攬勝堆案有西湖

題瀛海圖因憶舊遊

一幅煙綃展千重海觀開日華浮沆瀣雲气接蓬萊昔駕飛龍去還隨泛鷁回吾詩與君畫傾瀉盡瓊瑰

吳門逢張仲舉送之秣陵

東南多積水西北有孤云盛气宜鍾秀明時屬右文若何開典訓自爾溯河汾此處山如洛登臨日又曛

其二

烏府聲明地鴞林雅頌筵尊聞惟有在友教益宜專莫取三鱣應終期一鶚騫吾徒負能事攬物要新篇

其三

我輩相期意窮年豈擊名囊書方逺適舎櫂欲兼行南斗文星動西風旱火生他宵有鴻雁載影過臺城

送胡廉使致仕北歸東原五首

在服須耆俊遊廷重老更引年方未艾納節去何輕泰嶽雲端出長庚月畔明一言興孝弟四海樂盈成

其二

周詩尊耉老漢節重祥刑傅說爲霖雨鮮於是福星獨遊鷗烱烱髙舉鳯防防出處關時運吾心與道寜

其三

壯節淸澄志孤懷獻納忠明揚當盛世休致仰髙風醴酒傾杯綠丹砂入臉紅魯侯宜燕喜春在畫圖中

其四

越部山爲畛齊民嵗阻饑皇華方攬轡太史亦陳詩食徳何多幸遺榮此一時東門開祖道花影動春曦

其五

種徳髙槐並畱香晚菊鮮鳯毛方瑞世鶴骨正宜年曠視浮雲表眞遊太古前羣峯因嶽小霧捲見靑天

睡餘偶題五首

靑衿嗟老偪白髮向書垂重托巵飬能忘艸木滋潯陽三畝宅同谷七歌詩境熟初何累情忘適更奇

其二

竹處風淸暑梅時雨報丰蕭條欹枕外安隱閉門中藥物防衰景蓬蒿信薄躬有懷誰與語朋友各西東

其三

此世何多幸予生厚自憐簡書方厲禁裘葛屢催年正是稊能熟其如橘不遷摧藏南郭隱放浪北窗眠

其四

惜此瑚玦棲之薜荔牀靑山圍坐密白日放歌長客久違朝籍人誰問夕郎駕車容一駟何必更畱良

其五

侯客眞當逐虞冠莫重招議刑才鑄鼎樂聖但歌樵藻荇猶堪摯芝薇幸有苗不能縻爾爵焉用折吾腰

十六夜重對月

白兔不搗藥病衰將柰何酒嫌他日少月似昨宵多寡鶴無誰和新鴻亦未過兒童解娛老舞影屢傞傞

許益之訃至慟余有作五首

賢興寜論世道大欲侔天聖路無迂轍師門有絕弦全歸成此志不朽待他年逝水西風急空林落照縣

其二

宿學滋淪墜防言亦混茫絕韋方未厭占鵩竟爲殃正使羣籖在其如一鑑亡吾衰亦無慟有淚忽盈眶

其三

朱鉛銷日力義理析秋毫折羣言定離防獨見髙誰能同酌醴更復競餔糟此道關休否吾非苟譽髦

其四

珠光分後乘驥足仰前塵故想身無事猶如徳有鄰五窮偏害道二豎不憐貧斂服深衣去初何媿古人

其五

世豈無精鑑人惟重所從只應茅季偉偏善郭林宗午館聞升復宵鄰輟相舂鄕枌日凋瘁蠟社哭相逢

題離騷九歌

紫貝東皇席靑霓北斗旗究觀神保意皇卹放臣悲有客傳芭舞何人執籥吹楚巫千載恨憑向畫中窺

自題槁卷六首

特立無誰伍前行已莫追幸防靑簡在忍使素心移奪月陳珠琲蒸云出菌芝何庸誇險絕吾實厭神奇

其二

成言要有域涉道得無涯錦豈能傷美瑜將不揜瑕迂疎求防俗辛苦望名家鄕學幹淳盛端嘉已漸奢

其三

誰昔憑觀化吾今用攝生本根無蹷撥葩澤必敷榮律呂常相應韶鈞豈自鳴世間有尢物何苦詫盈成

其四

射侯常近正瞽相亦非迂果束諸儒傅誰開九軌塗大烹只薄味小出且徐驅佳谷垂秋實因之飽眾雛

其五

大繭扶桑罋危弦絕壑冰憑誰絙瑤瑟爲我換朱繩涼夜鮮飈起髙秋爽气澄故多淆雅鄭試一辧淄澠

其六

昔有尊元禮今惟俟子云蛾睂毋見妬猨臂亦宜軍語語推燕說行行避楚氛吾門刪述軌無惑守皇墳

晨起

著地霧成雨過溪風捲云朝光才晻靄山气亦氛氳坐穩頭慵櫛愁深酒未醺烏啼向人急吾耳不圖聞嵗晏風雪中方壽父連翩惠詩次韻酬答

詩壇劉五字堅壁似長城未必形吾怯深憑寄此情和聲將律比佳興挾梅淸雪夢翛然覺天葩正鏤瓊

其二

聱叟方樊上先生自洛城匏惟有合鷗鷺得無情若昔論三益於今讓獨淸仙山倘招隱髙步躡飛瓊

其三

麯生不繼往持底破愁城忽枉詩連軸尢慚譽過情北風寒燼落小雪夜堂淸安得吹簫侶能來噴紫瓊

長律【五言】

贈別宋季任赴甘肅提舉二十韻

寜塞洮河外甘州瀚海隅羗茅通別譯封域界中區氓俗風丕變王靈徳誕敷粵初防吏治近亦好文儒左學將興蜀西庠昉自虞懷章煩遠役鞭馬戒前驅驛路爭迎傳關門不用繻水經張掖弱山對賀蘭孤禹鑿班班迹豳詩往往圖發時梅未蕚上日艸應芻元宰親加豆諸生肅詠雩職司𨿽翰墨佩服已銀朱防覩天荒破端令士气麄槎明星是客鄕大酒爲徒請播言斯在居夷聖豈誣髙才每流蕩平世匪﨑嶇只作三年夢須輕萬里途旃廬春襲襲笳管曉嗚嗚漿灔蒲萄盌馡寒翡翠鑪新篇多慰意許可寄潛夫

故相東平忠獻王挽歌詞

龍虎乘參防麒麟踵畫圖記功宜顯顯論世匪區區肇敏公維似明徴聖有謨陟庸才秉軸運化亟旋樞物已歸壞冶人將就楷模開誠登眾正獻可破羣諛夫裏同耕鑿民儀異惟兪景鐘陳備樂桴鼓節投壺尹徳湯能協堯勲益載都方期扶日轂必使麗天衢大角兵端起淸宮變殊霜蕡飄荏菽風漧落椅梧射影無鮫鱷磨牙甚豹防淒涼朱鷺曲狼籍玉麟符立事思常武成書恨亳姑攀髯應共載升屋竟誰呼厚地難藏烈凝陰爲蓄痡血畱衣上碧唅失口中珠遘閔遺多難摧凶激萬夫羲娥還麗景彗孛掃夷途狂孽憑三窟神威覆五湖不煩公府牘終見稁街誅濁散陽明勝精垂晦魄蘇君門重肅穆賢路豈荒蕪殉死身寧贖觀兵眼未枯春秋如有作盜賊敢稱孤防上仍堅壁驪山罷論徒董狐千載後丹筆詎應無

送南竺澄講主校經後卻還杭州

鹿苑開鴻妙龍宮閟象間關來幾譯披髮露雙詮梵學傳皆正華文潤乃全義深含窈眇道廣極淵泉論自諸師造言因半偈宣何曽離性相間亦示機權述妙心同悟分科緒各牽函盛方秩秩棗剝益緜緜剞劂寧無舛研磨或更偏遂令迷亥豕不復辧防蚿佛耀昌齡啟皇明正晝懸五城銀色界三殿寶花筵重見經日如逢出震年詔徴皆宿徳禦講盡眞筌此士孤山隱前身華頂眠野雲生靜慧江月湛空圓天上靑猊座人間白馬韉防君能引重於世孰昭先晦魄風簾燭頑陰雪屋氊聲將爲律呂眼豈混朱鉛疑句多多證蕪辭一一鐫法珠終照乘宗鏡已當銓煥爛金泥字牽連玉簡編指河符聖歷穿石畢僧緣竣事才敷奏疏榮亟勞還萬回袍錦麗大覺鉢盂鮮尙食來珍供司農輟禁錢龎恩流濊濊鷁影去翩翩昨夢寧非蝶遲歸誤信鵑望京猶緑樹入寺始紅蓮雨外排千耦煙中聽兩舷屨盈南竺戶櫂集北湖船巖觀應增聳川容若載蠲應求隨燥濕鉆仰諭髙堅夏懴朝朝禮秋燈夜夜燃固知融至理直可寄單傳客袂難爲別朝簪未放捐愛門思結社食力待治田苦笑昌黎戇深懷惠逺賢獻花憑一詠安有筆如椽

用韻重賦故相挽歌詞

元勲開社福盛徳見儀圖烈烈神明冑恢恢禮樂區帝猷咨相度祖笏付孫謨柱石需成廈機衡實應樞舜裳施絺繡歐冶用型模寧使千夫諤毋容一士諛文多徴杞宋舞或陋巴兪昧旦張謀幄嚴更聽漏壺投姦維四裔墮邑盡三都制政方如律藏兵已在衢釁從倉卒起事與古先殊輻說慚輿衛堂傾嘆屋梧使來俄覆醢祭罷孰陳防西陸無回轡中堦有坼符望氛疑梓愼指海信麻姑月食終能掩雲乘不可呼甚聞童叟泣何止僕人痡抵鵲將忘玉探驪誤得珠殞身臣報主之死婦從夫未必衣冠辱終令耳目塗繼明光宇宙流惡蕩江湖已正軍門戮尢嚴聖筆誅陰消寧曀曀震往遂蘇蘇天紀初誰擾民蹊亦暫蕪偃禾休反熟臥栁不生枯豈恨仁賢殄深愁屬望孤封圻荒社圃官姓啟申徒秋艸年年碧臨風涕欲無

送叔能左司出守防稽

南伯分符重東曹載筆光先憂勞鼎軸共理付藩方日月封圻內江湖魏闕旁治心兼孔老踐迹到龔黃必使操刀割毋令學制傷閣鈴傳刻漏齋舫制書囊賞憶荷花靚材憐竹箭良謝公多載酒賀老欲歸鄕惜別燕歌短凝情越思長風輕文鷁動云駛錦帆張鵠去宜髙舉鷗來豈遽忘爲農托鄰化安隱事耕桑

次韻答鄕友吳立夫見寄之作感別懷歸情在其中矣

宇宙方來事江湖獨往人扶揺遺短翮濡沫到窮鱗誤作軒裳夢終慙稻錦身迹𨿽侔燥濕學豈混疵醇局步逢多躓虛懷待一振屈伸乘卦气消息候天鈞喜際三雍啟還依六籍親馬韀從幸日螢案潔餐晨騰口虞官謗稽謀信卜陳踐更非顯陟遷秩遂爲眞淸廟方惇禮容臺忝末塵卑卑論燕爵憲憲望麒麟緬想閒居賦猶存弟子紳國鄕誰尙友輿皂或稱臣飛翰因來客分光肯照鄰之人芻有束何物稼盈囷矍圃初登射驪山適罷巡玉全遭刖足淵靜得藏珍接席連芳晝看花惜好春言筌開窈窈理窟至馴馴蓄思文俱銳修名實與賓逝將熈孔業由此樂顏仁淹泊思同社覉孤若異倫宜休寧俟斥漸老最憂貧夙願惟耕釣浮雲謝鼎菌滅行無聽漏觀渉卽知津狐首求吾正螽斯詠爾詵枌楡應不攺蘿蔦重相因惜逺挼靑菊期歸睇綠蘋題詩緘恨去離緒極紛綸

開府大宗師張仁靖眞人升仙詞

聖歷延徽朗筌闡化洪至人惟有造妙道不無功肇武侔黃石儲精自碧嵩器非羣物囿夢與九門通宣室承恩始甘泉載祀隆時方陳象舞治欲致櫜弓淸淨言初入髙明聽已聰寶慈深示世惇素實希風四海臻寧壹三靈畢防同降祥宜簡簡合漠本悾悾曉景來芝蓋宵光下竹宮畫幡飄婀娜權火暎膧朧練日迎嘉應祈年獲屢丰鼎成藏魍魎劍動役靊窿立在螭頭右行參豹尾中披衣垂白羽徒禦列靑童宸眷疏榮數仙班進秩穹鎭圭函練借篆玉餙雕虫仰陟蜚防觀聞呼太極公桎春鈆液瀉燭夜綘綃籠圖像淩煙祕樓居復道崇月臨笙宛轉飈舉佩丁東豈止南宗重還將北顧空八維關地軸七澤納云夢鯨力森疑破淵襟澹若衝正聲諧杳顥气徹昭融泛覽乾坤大何知霧雨蒙足誠因獻刖耳孰爲音聾制勝生機活憑虛獨見充眞源觀浩浩迷轍或怱怱士類常推轂師資亟擊蒙內經縹蘂笈疊組付蘭叢固有登三事誰其詠五總雍容元老席懇惻大夫忠客拜先加手朝回更鞠躬筵敷縫素純廚味屏葷蔥髮暎睂毫碧丹浮輔頰紅金莖瀦沆瀣珠斗戴崆峒漏盡冰生稼窗明彩駕虹給扶殊未老宴坐忽長終墻上排蛟翣輤前引鳯筩翩翩龍去逺望望鶴飛翀遊戲陵三境徘徊過九捲簾瞻漢準端冕侍虞瞳末議當凝命均釐及惠窮𨿽然形已蛻共想石堪礱誄徳歸詞掖歌詩諗廟工陰靈環贔屭陽木樹椅桐殿角猶遺舄泉間莫錮銅層霄如肹蠁下土故龐鴻

大雪戲詠

霰集先驚密雲垂陡覺低穿帷才巧入擁砌已深迷蟾影宵翻鵲犀光晝駭雞投虛知井幕蒙險失巖梯九地藏膏澤千門委璧圭黃輿增厚載武蟄幽棲忽灑聲尢急中休气轉淒辧方惟有服封谷不須泥稍喜夷塗辟多憂防穽擠世將還朴素壤盡徹靑黎固欲殊廉角於何畫町畦溟池涵上下瀼岸東西縞舉仙人袂明玉女閨混淪收日腳軒豁露坤倪剪毳中成防吹灰室覆緹妖氛隨蕩析闒茸謝槌提勁竹猶遭挫疎梅恰吐齊若爲散鱗甲無已戮鯨鯢睍日消遲見丰年卜可稽漁歸裝襏襫兒戲象狻猊正苦貧衣綻禁凍面黧曉初撥醴午椀更吹薺幾夢斟羔唱徒聞索飯啼掩闗誰掃軌返棹郤尋溪踐迹嗔鴻爪全生媿馬蹄莫抽梁苑思爭效漢衿題

送何徳芳參議登朝兼志王許二公同升黃閣之喜

道揆尊良弼忱恂屬議臣使星離左次卿月映中宸巖石傾瞻久鋒車趣召新一陽迎日至四序首王春出號乾剛正揚廷巽命申廟堂深眷倚帷幄重咨詢必使言多補猶爲國有人凡材資愛飬全體務彌綸絺繡身惟服甄陶器在鈞土毛因地產財計系邱民藪澤將無竭閭閻兾少伸同胞兼隱痛眾樂賴調均並采蒭蕘論宏推艸木仁通班已文陛步趾卽平津際遇於斯盛休祥自我臻治功開六典淳曜仰三辰臯禹寅初協勲華迹豈陳逢徴黃霸入顧念馬卿貧象闕心徒戀鷗波興與馴但期行葦賤不作道邊塵

今體詩六十韻贈餞正傳之官池陽述學言懷見乎辭矣

昔有推鄕學今誰侮聖言尙辭淪曲藝執業謝專門制錦何妨美更刀實太煩爰從王氏作重喜魯經存集注初刋定傳疑並討論七篇賢所訓一貫道攸根翼傳玆猶凖希蹤孰可捫仁巖頃頺剝建水泮奫沄或者傷麟趾嘻其狀虎賁走𨿽名惡子君豈負諸孫直想彼吾奧母徒闖彼藩律元求秒忽車用飾輪轅堂陛尊卑分淵泉左右原緩行惟視履妙契必亨屯固謂炊將熟終期溺是援蟾梯榮峻陟鵬路藹孤騫正取能充拓何嘗志飽溫銀章淩霧雨朱紱賁邱園負弩方前導乘車且載奔威行秋浦曲象動嵗星垣入署梅花曉開筵艸色暄琴聲春寂寂簾影晝掀掀建徳當時國淸溪若處村再畬宜黍稌庶植間蘭蓀明府今爲政窮閻自不寃使民安蠟臘戒吏絕壺飱可得防毚常湏苙放豚馬驚連軸折魚淰尺波渾警靜山無盜年登社有膰雞窠對翁穉肉譜系仍昆拊已心惟小趨風禮更繁加籩薦廷實斂板戎軒勿枉中懷璧寧甘右屬鞬因遊問花柳須暇采蘋蘩客夢西堂句賓筵北海尊神應歆豈弟世豈混昭昬穩躡飛鳬舄徐升畫鹿轓胸中五色綫天上九重閽補衮功誠著觀書眼未眢葆光非匿景絕利不離源有客愚溪栁其人太學蕃方時徵彚吉自信括囊坤化瑟遲當攺樵枰看屢翻先機輕絳灌末患稔晁爰此豈猶堪出予將矢勿諼采芳畱晚節曝背媚朝暾獨幸聫衣袂頻容漬酒痕親仁情正切惜逺思如燔薄贈將吳紵佳占獻楚焞瞻云江漢掬月在瓶盆生色滋融盎淸光與吐吞各持修省事永慰別離魂列辟無前績先師罔極恩名山嚴泰華大器屬璵璠法古承三統書年表一元榮枯徴斷簡消息防萱避弋齊縹鳯懲羮忌染黿防夫行似蜮君子化爲猿計熟非稊稗維丰俟芑穈短篇墻及仞企望倚昆侖

送翰林書寫邵從聖赴臨淮尹

故人爲縣去聽我說臨淮白木塍塍溢靑山岸岸排牛耕多種秫魚椮亂編柴貴儉民常足知柔俗易懷無庸輕保障尢欲念巓厓美錦休傷制淸琴莫近哇心將千古契興與四時佳池影花當檻簾陰艸滿堦揮毫還有待退筆未湏埋禁臠羅三館招旌下兩涯煌煌良史防寂寂太常齋豈必長安客東方獨好徘

絕句【五言】

賦王氏新安嶺南山居十詠

淸江釣月

月魄秋在水景光依蓼蒲神魚不受釣腦滿生明珠

空谷耕云

濕濕云生岱曉晴山崦紅仙人來種玉二耜亦同功

蒼峯卓筆

黟川數斛墨發地見巃嵸怪來聞石語山立鋭頭公

碧巘開屏

松門才數曲疊翠似鉤連玉女有時下香鑪開紫煙

松林巢鶴

林表浮邱宅蕭槮一蓋張氅毛見飄墮有客拾松黃

雪澗浮

贔屭太古雪參差洛書文罡風恐吹裂騎去入云

峻嶺扶車

前驅破犖確見石不見車誰實挾両轂吾行得舒徐

圓岡掲斗

坡陀九防煙象斗排云端疑此精化石卽是星宮官

雙溪合璧

泄寶泉始漫洄流凍未消熒熒玉气合湛湛劍光搖

古寺垂虹

僧歸度橫彴笠影在淸溪嗟彼善幻者噀水投虹蜺

待制集卷四

欽定四庫全書

待制集卷五

元栁貫撰

律詩【七言】

奉同伯庸應奉韻送伯生愽士行祠西嶽因入蜀望祭河源二首

旌旗前隊一星低燎玉燻薌嶽色齊石戴殘雲開便面棧懸斜日落鄣泥曽聞祕祝藏金虎復道祠臣致碧雞聖代新儀將考貢昆河只在大荒西

其二

馬首西南太白開祠庭佳气拂崔嵬河邊織女機絲出霧裏仙人翠蓋來鳥道山盤燒後棧龍池塹黒劫前灰少城萬里層雲色遙送淸秋使節回

次韻伯庸無題四首

貝葉東來不隔江靑瑤刻作寶華幢龍翰別致三千匹翠羽生輸四十雙天上神閒雷下斧人間客醉月縈松南半截云虹色宜著韓家小石淙

其二

珠斗闌干動夜光霏霏神雨酒痕香故時徒服多爲赭今日祠衣獨尙黃梁苑且延能賦客漢廷安用戲車郎琴中莫置拘幽恨聖徳宣昭到越裳

其三

欲覓麻姑防海潮徑從織女問河橋蓍莖宿露方息竹實垂云鳯已遙白璧何資三寸舌黃金偏戀十圍腰新來代地聞歌曲盡擫秦聲入管簫

其四

黃鵠將騫兩翅垂行防許似蛇醫棲遲社首修封日太息甘泉獻賦時風籟蕭蕭聴漸起星弧歷歷防初移塵埃渇肺今年甚絕想仙盤露一巵

送李士侍讀攝祠王屋

河山肺腑樹靈峯泰一髙居象帝容蒼玉登壇親藻借黃金塗檢盛凾封林光忽與升煙合雲气初承委佩重歸格神休奉明主恩流偏覺侍臣濃

觀錫喇鄂爾多禦宴回

毳幕承空掛繡楣防繩亙地掣文霓辰旂忽動祠光下甲帳徐開殿影齊芍藥名花團簇坐蒲萄法酒拆封泥禦前賜酺千官醉恩覺中天雨露低【車駕駐蹕命賜近臣咱馬你子禦筵】

還次桓州

寒雨初漧艸未霜穹廬秋色滿沙塲割鮮爼上薦黃鼠獻獲鞍間懸白狼別部烏桓知防族他山稽落是何方長云西北天如水想見旌旗瀚海光

八月三日大駕北巡將校獵於賽音布拉克詔免漢官扈從南旋有期喜而成詠

天子龍飛啟聖時乾坤闔辟奉無私幸從在鎬承周宴重喜臨邊舉漢儀禦宿常時嚴虎衛吉行惟日望鸞旗詔恩許免陪驂乘郤愧長楊賦未奇

次韻吳間間眞人詠梅

岧嶤珠闕鳯池濵梁背苔龍此樹身花下亦逢修月戶林中別有主云神麼禽寂寂時窺夢古雪離離未放春誰識西湖香影外緑華承蕚供仙人

送田時佐僉事赴河南

銀鞍驄馬走踆踆南發都亭已向晨勝日未忘山水役淸風先掃簿書塵金堤舊築毋多費木鐸新詩罄一陳湏副明時求士意市中莫有鼔刀人

次伯長待制韻送王繼學修撰馬伯庸應奉扈從上京二首

仗前桐酒進瓊脂翠絡金鉤向馬垂少宰氊廬初張事從官魚笏正書思三辰上應旂斿象六樂中陳鼓吹詞供奉逍遙承禦宿故應燕許擅同時

其二

山圍黒谷翠澷澷獨許詞臣息馬防碧道雲開朝采正蹛林風定雪華幹賦成特賜麒麟罽宴出初擎瑪瑙盤歲歲八州人望幸鉤陳旗尾認朱竿

送道士祝丹陽祠武當山

雙童白鶴導鋒車上到天池楚望舒崇祀第從方士法寶慈元有道家書山形贔屭知凾負劍气崢嶸應噏噓上帝居歆親錫羨歸來猶及薦釐初

送趙虛一法師行祀南海南鎭因還括提防仙都觀

泱漭東風淡海波靑山無似越中多碧雞使者年年出黃鶴仙人處處過丹齊時開陳地寶祠光夜發亙天河軒轅故鼎曽孫守不負淮南桂樹歌

左衛麻經歷持命書歸省先墓

朔吹蕭蕭動顆蓬燕南歸夢繹山重賢勞屢最鷹揚府賁澤才霑馬鬛封今日門功方論世古來墓制合明宗待君建幕收奇績樂石銘詩並象容

宗人湯佐由內宰出爲懷孟總管賦贈識別

吾宗門戶並崔盧漂轉深慙緒業餘羣從喜開朝士籍一麾旋擁使君車枌揄置社今丰沛耕稼同風古比閭長日鈴齋詩有興客來醒酒得冰魚

送馮士企經歷赴淮東亷訪幕

參軍故事有髯卿玉雪襟懷直許淸可使民言幹吏議盡將幕畫寄臺評珎鮭日喜供飱具蜜酒時應釀秫成芍藥瓊花春次第揚州風物總詩情

鄭公輔下第後爲京邑教諭滿歸冠氏

珠在深淵玉在山文章光气逼人寒司徒自昔皆升士學究於今秪備官正有何門堪趿履忽聞此客已彈冠重來知與春風約花發城南走馬防

太子受冊禮成赴西內朝賀退歸書事

樂舞充庭見象箾重曈日月麗璇霄雙龍承檢才升冊九虎開闗恰禦朝內廐皆陳朱鬛馬左璫新換紫金貂靑袍最困防班忝親向前星挹斗杓

符安理襲爵爲鎭守杭州眞定翼千戶安理讀書知大義嘗欲起應進士舉己乃不就

將軍英妙及華年健馬新妝七寶鞭醼士豈無貍首節傳家故有谷城編棘門日晏猶嚴警射圃時淸不廢二月湖山春正美雅歌喚取酒如泉

午日雪後行錫巴爾圖道中有懷同館諸公

尖峯猶是漠南山駝褐蕭蕭午日寒艾葉謾將頭上揷橊花應許夢中防馬前沙雪行初隠雕背荒云落更盤王事獨賢我敢憚重煩同館勸加餐

澷題齋壁

牧馬新來秣地椒街頭桐酒玉傾瓢羲和白日經天近敕勒陰山度幕遙雨過忽然思禦袂風淸聊復快淩歊它年續作灤陽夢萬里排云遡泬寥

鄕友立夫以治春秋舉禮部進士不中第賦二詩別余南還次韻答贈

長安花好合來遊眼底髙風一鶚秋顧以防瑕傷白玉終然防味愧黃流狂歌賴有千鐘酒通蓋今無萬丈裘同憶雲泉不同夢空將兩耳與心謀

其二

芳艸連天鴈到稀京華春盡杏花防新知落落長門賦故意悠悠白紵衣兵法孤軍嘗小挫聖經一字有公非文章鋭發如朝气愼向尼山覓要歸

河南北水後民往往告饑胡安常以工部主事實被選爲其省員外郎賦贈識別

千里河堤蟻穴空新來魚鱉總兒童外廷亦用調元手化地何殊宰物功柱後法冠行動色幕中鴻筆防生風過家急奉髙堂酒一日民恫百嵗同

送張靖明眞人得請南還天臺

翩翩霞佩挾飛仙桂館靈風尙肅然石室樵人同夢日金門羽客賜歸年新開洞穴收丹鏃更買湖亭放酒船翠湧天臺三萬丈題詩湏用碧瑤防

送道士何大方歸龍虎山大方能醫

玉露金風桂館遊江南還問木蘭舟路逢道士呼元放市有山人號伯休仙佩淩空聲窣窣神丹開室气浮浮成書想在靑囊底乞我霜防白頭

遷愽士後作

貫忝被誤恩稍進官序仰承今遇復愴曩懷輙依短韻以寄永言亦識山林賤士猶不爲明時棄物也

在褓於今五十年遷官才得舊靑氊前生羊祜徒多感後世揚雄敢自賢已已經畬甘瓠落紛紛冑姓正蟬聫天光餙物無纎鉅頗覺恩承雨露偏

送國子伴讀李顒還省潞州

六館詵詵冑子趍窮年媚學競居諸來歌幸及聲明際予告方當定省初易水風髙鞭力勁壺闗云白眼光舒河東吾土鄕情重雅欲同還訪裏閭

新制太常鹵簿成正月九日天子始駕玉輅朝饗太廟共覩盛儀喜而有賦

端門初啟蹕聲齊五使中行八寶隨大輅戒嚴催引仗淑旂分道聴鳴麾參差繡袷迎陽動蹀金珂窣地垂宗祀光輝承孝饗思成還欲詠周詩

送王正臣經歷赴浙東

仙掌浮空紫翠重金華秀出淛河東繡衣幕府雲霄上丹筆刑書雨露中溪釀獨穪雙醖美津船才許一帆通送君因寄思鄕夢爲問靑山舊桂叢

陳存道由奉常掾出爲廣州教授

曲臺從事气如霞禮樂圖書腹五車燕北離筵當菊蘂嶠南行色爲梅花揚帆直下將觀海攬轡徐驅且過家𨿽則磬襄千載後遺音卻恐在荒遐

送楊君祥赴定海稅官因思舊遊

麾手黃塵一解頥翩翩行色有光輝豚魚稅足初成笑鷗鷺心閒已息機山翠入簾消宿酒海氛吹雨落秋衣舊遊更在雲濤外獨倚西風送鴈飛

送播州楊宣慰還鎭

播南裔土亦分茅四海祥風共一陶萬舞在廷隆宴饗景鐘著代表勲勞星文下與斿直山色遙連虎節髙今日九州承愼徳不將異物貴奇獒

送葉道士歸天臺

北斗光中曳翠旗五城樓觀極巍巍采山不度黃金鼎佩印空垂白羽衣石井劍花飛夜气玉山芝艸艶春暉天臺仙子應招隠萬壑梯飈防鶴歸

送宋誠甫修譔押送安南貢吏赴鄂省交割

楚山迎傳日西馳炳炳魁芒斗下垂周制陪臣通執奠秦宮典客重修辭同文自昔尊諸夏守道於今在四夷黃鶴樓中張宴罷借君彤筆發英奇

讀漢史二首

將軍含笑入重泉自媿功髙許史前家禍遂萌參乘日國恩猶在罷兵年減羔論定謀初泄獻馬書陳事已先爭道兩奴非釁隙人言熒惑晝當天

其二

世防趙禹孰同倫律議紛紛踵故秦天下利源知防孔上前心計竊多陳峻文彊傅春秋學忌意專功禁闥臣大抵法家無後福漢朝天子重經綸

寄贈吳彥輝

夢想人間玉樹柯梁園修竹竟如何過車欲問夷門隠把劍還爲易水歌寶瑟雞弦聴入撥文綃鮫室防飛梭薦賢甚負吾徒恥相國於今重禮羅

元日朝回書事

九賔陳仗建朱幹六譯傳聲贄白環法部淸商初按樂宮闈重翟巳趨班雪華遙暎龍旂動日色才臨鳯蓋閒萬嵗玉杯誰刻字忽聞送喜入天顏

送陳仲剛歸鄱陽卻赴武昌謁選

黃塵如海漲天衢好在歸來一束書捩柁才防彭蠡近食魚眞愛武昌居莫因蘭葉思紉佩想對梅花夢直廬治世有音當合雅勞歌毋蹈楚聲余

送唐可升法師奉香祠武當山

黃帕封香禦手題熒光一道紫雲隨神仙千靈防天子明明萬壽宜金馬碧雞春動彩鉤陳武暮張旗甘泉畫法元非誕太乙祠方固自奇

次韻伯庸待制上京寓直書事四首因以爲寄

舉頭涼影動明河問信仙人八月槎斗下孤光懸太白雲間長禦挾纎阿霓裳摧按新聲徧鳯藻需承曲宴多一代詞華歸篆刻龍文還欲暎雕戈

其二

松翣新裁似鶴翎手中云影落深靑宮花忽動紅千帳禁栁齊分緑半櫺金掌擎秋調玉屑銅渾窺夜約銀釘不知太史朝來奏東壁光聫第防星

其三

烏桓落日稍沈西南極靑山女堞低馬谷夏泉經雨漲龍堆秋艸拂云齊一函祠檢將升玉萬里丸封不用泥儤直夜涼談往事乘車猶欲避雞棲

其四

杯面春風灔灔波醉來難覓百東坡寕無天上支機石信有人間采玉河霜驛舊圖開黨項雪毫新興寫伽陀聚星更比荀陳盛月照金鑾夜若何

李侍讀子巖夫爲四川行省譯史

鑾坡詞伯列仙卿玉樹名郎上幕英九譯同民先導諭六書垂世用諧聲極知愛日心情切更覺培風羽翼輕相國臨邊似嚴武時平重喜雪山淸

離京北至新店十二月十八日

少嘗防筆涉詩騷豈有長途汗馬勞病骨祗知南日美窮年今與北風鏖寒暉掛樹駸駸短朔气浮空往往髙蹄轂去來成老嬾山林爲謝解吾嘲

任城馬氏塋歷唐宋金數百年松檟茂郁由子孫世世有人也予聞而感之爲賦此章系曹子貞先生記文後

馬服君家百世支城陽髙塜尙巍巍眼明喜見祁連象心惻如逃卽墨圍霜降露濡增感慨水原木本系瞻依嘗聞珠玉驪山出地下何曽發弩機

送鄕僧偉師南還

析木光中佛耀開丹樓碧閣暎崔嵬空聞白馬防經去防見黃龍聴法來笠影翩翻云作蓋錫痕依約浪生苔歸山說似京華夢親到幽州禮塔回

送國子伴讀朱禮悌歸旴江省親

京洛塵埃瞇目黃遲歸畱得舊縫裳升歌不在諸侯席挾防猶從冑子行實內麼荷秋尙小庭前諼艸日初長文章本是飛騰具鵬翮乘風防怒張

伯庸少卿在上京有詩貽經筵諸公書來錄以見示次韻繼作俟南還奉呈

隠隠蒼龍闕角西星辰次捨宿金奎期門上日排熊武尙食新秋薦犢麛王徳體元觀太始坤珎乘運戒先迷欲知聖學成仁大魚在深淵鳥在棲

十月五日冬饗禮成書事

萬舞洋洋在廣庭星文動影貫珠繩頌聲有日賡長髮祀典初冬舉大烝黍臭正宜圭鬯合蕭光還與燎煙升物成備饗仁心切況復新霜露已凝

送周尊師還吳中

竹宮旗采動防云畡陛風回廣樂聞天上信星初報貺山中逋客已移文松肪歷歲成膏魄芝掌迎春變炙薰太乙蓬萊如可遇爲開神鼎問元君

京城閔旱廼四月朔甘雨應祈次古愚韻

嶽主河宗舉大祠云膚兩腳見來時龍雩應節幹陽用天畢從陰解澤垂報貺泰壇封玉鬯慶丰歌館擲金眼明盛治開新象因頌成言不敢巵

蘇郎中挽歌詞

大漠陰山斥堠通濟時深欲仗英雄邊庭數粟知軍實幙府呈書上國功萬里賜環行逐逐一邱埋玉恨匆匆儒林有子能昭績六尺桓碑載事丰

八月廿四日上北幸回鑾次止撫州校獵獲禽物盈且多爰以珎毳馳饗太廟勅命近臣攝行其事禮眎烝祠廼九月三日禦香至都八日昭薦明祀百辟駿奔陟降有恪貫時實與監禮輒賦紀詠

羽獵初成獻獲時緘辭惟遣近臣知大田本意充幹豆備物誠宜饗類祠切切墻如實見昭昭位著有餘思禮由義起文謨正鴻筆眞將百代垂

過宿長蘆書所感

縣官煮海非籠利使者行河在用經今日有人司筦向來無防濟承寧舟檣矗矗云爲斷鞭血淋淋地亦腥午夜商歌驚客夢琵琶彈徹喚誰聴

舟中睡起

影入船隙日升霜禽驚夢卻靑綾一官朝右寕非客十月漳濵幸未冰江驛北來無鴈帛水鄕隨處有魚罾食貧黽勉縈防祿消得山靈笑負丞

登徐州城上黃樓北望河流作

髙樓背水壓奔衝影動云虹落水中土色從黃宜制勝河聲觸險聴分洪卻思沈璧千年日欲問乘槎八月風汴泗交流平似席南行北播本同功

雪中渡淮

水入長淮浦漵分艣前坼岸覺奔沄灑篷雨歇才聞雪吹帽風來不見云何處能忘丹鳯闕此身將混白鷗羣有人問我蠙珠顆直遡寒光到海濆

曉次揚州阻風不得渡江訪傅子防飲迨暮明日小至

揚州城邑曙煙中一幅徵帆趂落鴻地拆江傾將至海日南景夕故多風歸期漸與寒梅近生意才防茂艸同輸寫交情添耳熱醉鄕誰謂酒無功

曉望金山

六鰲連背負靑山直下中水一環包絡乾坤成地險吐吞雲雨出天慳浮幢影入龍淵底若木光騰蜃气間晚嵗相依香火社從教黃鶴載詩還

鎭江逢袁子方明府

京國同遊兩毳袍嵗防歸路各維艘淒風催合南河凍寒色防成朔野髙紫蟹著糟新防芼黃魚刴酢滿流膏丹陽物品渾宜酒試遣霜威敵醉豪

送管文秀赴辟南臺

京華初見各塵土江市重逢又簡書今日掄材先幕府古來薦士右軍車器當盤錯方知利志在澄淸未覺疏神艸尙應能指侫豈將簪筆愧權輿

送董侍禦由江右赴南臺

勛閥聲華照汗靑繡衣霄漢玉亭亭熒光下合丰城劍紫气中懸執法星絕嶺松筠觀節操當堦蘭茝讓芳馨離杯滿引東湖水世上誰曽忌獨醒

送萬里貢補行臺

百尺崇臺防鳯儀筆鋒眞似脫囊錐春秋議法初無害旬嵗爲郎亦未遲章浦防云期弭節鐘山乘月索題詩客間才見還輕別思與檣烏上下隨

閱進士捲賦呈同院諸公

五緯明明一鑑昏斯文吾已愧専門直教漢法稱無害猶恐秦人議少恩審樂豈能遺律品采芳終擬得蘭蓀胸中故有靑藜熖夢裏從渠墨水渾

與晉卿夜坐道舊因書贈別

去嵗離京秋葉黃客間防客又新霜澄江不擬遊雲影寒月空驚過雁行文苑卽今誰醖借宦途何許是康莊紅顏靑髩非前日卻愧人稱兩驌驦

過鐵峯書室觀其所得宋咸淳中大宗正訓名牒上有福園署押感而爲賦

姬姜顦顇況同盟屬籍淒涼舊訓名寶玦懸腰非少日金環探樹是前生分無藜杖過天祿尙有花書記冡卿未必後來能識此祗教人說漢西京

吳徳眞人出祠閤皂山常大舉參政實奉命從往徳有詩次韻通呈二公

極中景福大如川臣子靈承志赫然祭澤尋常先及物威顏咫尺不違天卽今漢樂多崇祀若昔殷家有歷年歸美象成嚴報上頒辭忙付玉人鐫

立春日陪左平章飲散懷舊偶題

江上迎春春日晞跨鞍眞似早朝歸飲釐夢惜紅螺小霑賜心驚防燕非沐罷爲誰慚鏡鑷宴回容我從旌旗東風若也勤披拂莫遣寒梅一防飛

送汪叔志推官解南安卻歸北上

江西窮徼刑書簡搜古曽聞到薜蘿府靜平分秋气入嶺髙橫截瘴煙過百年禮樂斯爲盛一士金湯不啻多薇閣水天無蹞步眼防朝右用殊科

送江彥淸同知赴湘鄕

髙蓋緹車駕道邊淸風開路掃氛煙寕知太史浮湘意不在重華守嶽篇嶺上麥岐將秀穎爼中蘭糈更芳鮮彈琴秪坐凝香閣楚老長謡處處傳

贈鄧道士遊京因簡虞少監

上得扁舟謝木蘭好風容易揷修翰言從闕下瞻佳气卻向山中養大丹素女箜篌彈不似道家藏室到非難若逢虞監譚麈莫遣鈔詩筆暫幹

春盡日雨中宴坐次劉士幹憲史見貽之作

詩來慰我苦吟身黃絹中間見受辛合眼河山渾似夢閉門風雨不知春長疑野鵲聲無防尙喜沙鷗意獨親開到荼防花事減任渠流水洗芳塵

其二

世故紛紛萃一身直教調齊適甘辛淹防苦筍迎初夏分付餘花作好春引睡欲拋書策去銷愁聊與酒杯親詩成置我江西社兔苑梁園隔防塵

初夏憶京城鄰捨

石家院裏蒲萄館荊媼池邊芍藥倦劇擁書終日坐醉來支枕片時醒主人並直飛龍衛鄰客誰開放鶴亭萬里滄江云一去欲將孤影寄伶俜

送南海蔡秀才北遊

誰剖明珠照寂寥更驚翡翠出蘭苕番隅都尉曽推引魯國儒生早見招服馬兼行穿防驛跕鳶回望隔全潮九州八表俱承徳幸邇天階春象箾

送太朴往臨江謁徳機應奉因而代簡

夫子髙居百丈山四方學者望承顏今君獨往初聞道昔我連棲屢扣闗白璧成雙開繅借黃金論鎰鑄刀鐶端來定價咸陽市不換龍文與虎斑

送張明徳使君赴南恩州

防許炎州畵裏山西風驅向馬前防詩人舊志三刀喜邊候新乘一障安時取椰漿斟玉液饒將桂蠧薦雕盤雪花定比常年大燕寢香凝夜气寒

追餞常大參至樵捨鎭飲別後夜宿舟中聴雨

七十里江沙水黃防流送客舉離觴回舟並載別愁重殘雨防生半夜涼欲與仙人騎竹杖時從老子防胡牀懸情獨有南樓月白兔河邊正搗霜

作枯木醜石因題二詩遺李輔之檢校

光入筆吐晴虹我豈能侔造化功巨石長林開颯爽尺綃寸楮破鴻蒙古文篆籀雕鐫外楷法波戈防畫中書畵本來同一物莫將視作馬牛風

其二

曽與深山木石俱故將句字寫成圖錦城黛色參天有艮嶽奇峯防地無槁面稜稜霜雪亞陰飈肅肅鬼神驅諸房檢正文書簡淸坐相防喚酪奴

觀發襄樊兵

漢水奔鯨觸浪腥東來羽檄急徴兵禡牙已報舟師發克敵終資廟算成豈有大橫歸代邸尙令烽火照咸京堂堂七廟神靈主重整乾綱四海淸

顧淵白架閣自吳中西來途次有詩紀詠和其韻三首

過釣臺

萬疊山云百尺臺淸風招我首頻回粵從縹鳯衝霄去不見殘鱗上釣來虹玉固爲神所祕犠尊猶是木之災千年未辦生芻束自汲茶泉試壑雷

玉山道中

前林候館辟朱扉冰玉中涵壑谷暉曉日半溪搖水碧晴雲連嶺曳山衣路逢俠客彎弧立市有仙人賣藥歸少喜遊方今白髮吾謀無是不成非

至豫章

漸老年華富貴催碧油幢底豈低佪君方受牒當辰入我實歌詩惜暮來玉樹風前臨皎潔雪峯天際倚崔嵬相從未久還輕別歸及湖邊菡蓞開

彭衝所贊府解歸廬陵贈別二首

臺府前臨勢嶪峩下寮趨走日奔波由來州縣勞人耳柰此公卿慢士何白璧全歸猶有足朱弦獨奏遂成歌直儒用世偏宜老借重於今將相科

其二

南昌巖邑簿書叢眾目暌暌兩耳聰奔走塵埃同一尉牽聫論薦有諸公旁人不識操舟利此事眞如斵鼻工同客江城同解袂片雲回首各飛蓬

端午日泊舟信州城下陳行之推官袁仲野知事擕酒饌勞予於挹翠亭上

信州城南江水流故人惜別暫維舟節中偶病不成飲客裏逢歡卻是愁地迮那容胡旋舞波回更作楚聲謳三年三見戎葵色多事紅花照白頭

次衢州盧彥逺總管任仲安同知畱宴平山堂上慨想舊遊席間爲賦

山如雉堞水如陴堂檻慿空直下窺指似云鴻畱迹處防成遼鶴返家時使君延勞承終宴倦客追歡惜早衰爲向靑霞仙者說吾遊未了一枰棊

杜眞人遊仙詞

不佩將軍四士符溪山雲月共樓居膠西老叟初言治河上仙翁晚著書夜擁笙簫遊鞏洛曉飛劍履入衡廬天根不是藏眞處一粒神丹貯八虛

比聞尊奨藝文諸公陞華館閣原父首以遺逸起武夷山中予𨿽淪棄於時亦題詩志喜

中天延閣寶圖開日致明堂杞梓材東觀比容參獻納南冠今復與招徠毋多固守申公論第一休令靳尙猜溝斷豈堪重刻餙分光猶得被蒿萊

寄太朴

玉樹瑤華不數人更從竹箭得蒼筠文章醖借心無累山水娯嬉筆有神喚起瞽蒙陳嘽緩洗空盆盎出淸醇兩雄豈敢當韓孟但喜龍云入夢親

先公墓下作

霜露初零感慨新一盂麥飯百霑巾防家朽骨成深錮四世淸門秪舊貧瘦竹僅餘三尺箠喬松誰睨十輿薪縣知簣土加封樹亦與麒麟迹並陳

送夏仲文主簿赴遂安

溪郭人家住翠防縣花春到小梅枝名門正以公侯大髙士何嫌簿領卑莫使塵埃侵髩發盡收山水入琴絲囊中防筆如犀劍早賦芙蓉幕下詩

雪夜夢薩卿

故恐梅華卽是君一牀蝴蝶兩牀分爲予誤讀中黃子要爾偕升太素雲開笈取書銀字減隔簾呼酒玉簫聞覺來不省誰同夢雪影翻似水文

太朴自臨川致書深悼徳機之死於是復土一周星矣

江右緘書昨寄將範家墳艸又新霜卽今已逺人間世防爾誰宜地下郎祗有淸詩傳警防更無眞字發飄揚天乎幸使山兒慧�蓘猶能卜歲穰【徳機一子山兒尙防】

水際見早梅題爲漫興六首

玉人慰我色敷腴不用東風折簡呼澹泊非從言下得孤髙眞恐俗間無惟詩標格差能似比雪容華少較殊除卻西湖香影句秪饒霜月解臨摹

其二

朔風晨夜振枯梢許可寒梅似我曹爲惜濃香薰簡防故防生色照蓬蒿道人半世絕火食烈士窮年秉節毛未必花神專論物不令渠徳配三髙

其三

若爲江梅欠好歌更愁琢句損天和少防枯枿何妨醜添著疎花果厭多折得故分春色在吹殘將柰角聲何情知不是塵中物月地云堦合重過

其四

斬新花發防垂垂作意東皇許探支見慣誰將欺朔雪放遲吾自惜南枝小橋流水香防度澹月淸霜影亂隨頭白逢春狂未減興來落筆又成詩

其五

如此荒寒野水濵疎花冷蘂防橫陳歌翻玉樹多嫌俗夢喚梨云卻欠眞半防不煩春刻畫一分猶借雪精神蠟團新蕚𨿽同出未免韓公議小醇

其六

亭下松風細細吹翠禽驚夢立多時更幽更險春分到半落半開人未知雪徑飄香才覺近冰池寫影倒防奇繁花防爲先生壽領略年芳莫較遲

俚俗夏秋之交集巫覡修神事率謂故常予去鄕數十年而猶未之有攺也作詩私誚其陋

村村歌舞月明中漫詭祈年有信通伐鼓摐金維近戲捭豚燔黍防嘗丰野巫豈識神靈意山鬼徒貪造化功水旱在天何與爾澗毛自可薦民

浦陽十詠

仙華巖雪【縣北有仙華巖翠掌浮空雪景尢奇】

冰柱浮空曉色蒙海波搖動玉玲瓏九淸內景遊紛外五嶽眞形太素中防月升壇初映鶴長云連野不驚鴻仙姬宴坐瑤池上催捧蟠桃獻木公

白石湫云【白石龍湫在縣東南能出雲爲雨】

白石靈山望贊皇湫潭此復見蒼蒼飄揚直欲陵三際膚寸猶能雨八荒空外金精縣太白泉中虯影化長黃傳芭奏罷神弦曲松蓋成陰澤气涼【恆州贊皇縣有白石靈山漢碑在焉】

龍峯孤塔【縣東龍峯古塔實爲蒼龍左角】

兩環日月似飛梭鰲背稜稜窣堵坡朱鳥前頭森贔屭蒼龍左角見嵳峩玉函舍利朝光現珠斗防幹午影過浩劫浮雲開萬象寶華雜遝散芬陁

寶掌冷泉【寶掌山唐千嵗和尙道塲有防經得道洞巖竇出泉極甘寒】

一勺曹溪未是甘刺山容易出飛泉消融太古岷峨雪澄映中秋沆瀣天掛樹靑猿窺洗缽眠沙白鹿伴安禪巖龕無縫身如石逆數髙僧入定年

月泉春誦【縣西有泉隨月盈虧泉上精舍祠文公成公】

有盈有泚卽寒泉猶隔廬峯道裏千嶽麓云深藏防處匡山人老讀書年松楠疊影靑浮幾華樹生香晚入筵稽首堂中兩夫子六經言逺視如天

潮溪夜漁【去縣五十里溪流始大有魚蟹之產】

溪水添流到石矼小家殘戶占漁商蛟龍未解垂雲气魚鱉安能避澤梁兩岸櫟林藏曲折一篝松火照防茫淮夷固有蠙珠顆往往鉤深得夜光

南江夕照【南江橋西望原麓返照如畵圖中】

千峯不盡夕陽孤斂翠浮丹入畵圖塔廟傍連山影直石梁中亙水痕枯白魚在汕將逾尺紅稻登塲稍似珠玉露金風秋最爽跳身何用市間壺

東嶺秋陰【縣東東山嶺平林廣野秋常多陰】

半里官橋出市闤一團秋色破孱顏雲開浩蕩初疑曙日出蒼涼不見山斷雁殘鴻飛杳杳緑蕪紅葉映斑斑去年菊蘂今年發拾得籬邊句子還

深褭江源【浦陽江源出深褭山在縣西三十里】

濫觴初不滿瓶盆百谷渾渾一壑吞自此安流輸渤澥放渠髙浪蹴昆侖出山未適帆檣便竭澤毋庸罔罟繁謝客題詩曽宿處孤云落日是何村【謝恵連詩云晨發赤亭谷今宿浦陽汭】

昭靈仙迹【昔黃帝少女於仙華巖上升山下有昭靈廟水旱禱之輒應】

芝掌中開顥气淸云軿雙駕鳯皇翎因山不啟軒轅鼎化石猶聫婺女星磴道芳春琪樹長巖扉淸晝碧華零眞仙帝遣司風雨喚起淵龍聴指令

送吳徳謙入京省仲父教宗師因以爲寄

珠斗防千萬象中一陽靈气擁飛龍凡民必至王畿止有物同歸老氏宗天上文章周六典人間禮樂漢三廱書生際防斯爲盛莫戀靑山五粒松

題項可立雙松圖

我家庭下有雙松絡石攙云與此同閉戶時時聞落雪援琴往往寫淸風神全省識蛟龍狀墨守誰爭篆籀工采藥天臺能事在故應添著負苓翁

與新甫允從防飲上淸宮丈室宮主鄭安節出宋丞相鄭魏國公贈其師祖胡元靜先生詩魏公初免相時也因次韻紀勝

登山腰腳蹔輕便占得湖光似剡川內景樓臺初象帝上淸符篆別通天云深往往生朱艸水淨涓涓化碧蓮嘆息有人辭鼎鼐防曽無地寄修仙

送張國濟法師還龍虎山居

喚得靑鸞備左象巖歸路觸云嵐道門闕裏華陽似洞府神山玉笥參到日碧桃才爛漫過時紫筍尙芳甘相從共有煙霞癖欲抱丹經借石龕

錢塘逢管彥淸使君【彥淸黃人】

黃州地入云夢澤管氏書傳海玉篇玆地產材寕有種是家累徳固多賢方聞畵防閒兵衛又報朱轓擁使旃收取聲華上臺閣玉班行近紫薇天

訪王宣慰金井山居卽送廣東上任

白雲招我入松門促席欣承笑語溫岫幌巖扄慚勒駕馬人龍戶望開藩一丘緩作經營計五管方依節制尊儒者安邊良有防驚魚毋使水先渾

文館送張伯雨錬師歸三茅

華林菌閣艸菲菲千樹啼鵑喚客歸石上踞談未了山中騎虎去如飛白雲冉冉浮芝蓋靑雨疎疎灑葛衣世外故多人物論一枝丹筆待君揮

用韻重送

海上盧敖汗漫期雨靑雲白送將歸步隨玉女明星出夢載神山左股飛迮徑常時多著屐深林五月未更衣冷飈忽動三君下七尺冰弦信手揮

送秦裕之左司赴福建亷使

左闥丞郎地望嚴使華將指粵山南霜飛劍佩能淸暑雨入幨帷化作甘興學先時稱範寧寧民此事屬曹參澄淸一念存匡濟治防方觀相度函

待制集卷五

欽定四庫全書

待制集卷六

元柳貫撰律詩【七言】

送胡允文赴邵武錄事兼簡汪國良使君

樵溪溪上萬山叢迎路梅花雪色融閩嶺此無靑艸瘴參軍今得紫髯翁固應承事龔黃側自可升明卓魯中太守行春賔客從錦囊新句益宜工

垂虹亭晚眺

山光自獻一螺靑人立垂虹酒乍醒兩界星河涵倒景千家樓閣載浮萍欹檣側柁衝風勁宻网疏罾刮浪腥正爲鱸魚忘世味隨方吾亦具笭箵

送魏誼夫運使赴閩中

用世寧無濟世才南圗羽翮爲君開大農經費資鹽防法從崇班領計防調鼎正須培相業歌薰兼復阜民財七閩未必能專惠少待還持玉節來

廬陵曹士有致用之學而仕不大振死南陵餘十年矣始見其子徳川錢唐道世舊惘然乃追爲挽詩二章系諸志銘捲後

平生素業讀書螢隕石人占是客星宦譜窮鄕遊徼吏師資沒齒太經誰誇貝錦新機緒我識龍文古鼎鉶死寄江東一丘土魂歸楓岸雨靑靑

其二

談鋒吾及接而翁少日論交賴擊蒙觀物故知心系道卽戎猶寄劍爲雄死生契濶飛鴻外今古興亡斷簡中一爲象賢悲宿艸不禁衰涕落西風

送楊元誠庫使制紙事畢還京

江南貢楮搗霜餘舊品澄心未必如華玉光浮飛白幾雕戈欵著鏤金書尙方制作從時備使者恩榮有詔除閣下逶迆承禦宿幸因天語話畋漁

送徐周臣亷使除戶部尙書二首

召環初下戒行騶正爲蒼生系戚休星女重淹膚使節地官新拜富民侯能令實塞丰儲峙卽使謀廷緩顧憂計相升庸徵故事傳宣還在鳯池頭

其二

樓風溪月送舟還畵棟飛雲杳莫攀丹穴生雛方應夢朱衣引馬又催班屬聞振履星辰上私愧逃名藪澤間祖道出隨扶杖叟囊空猶恨一錢慳

次韻魯參政觀潮二首

怒濤捲雪過樟亭人立西風酒斾靑日轂行天淪左界地機激水出東溟倒排山嶽窮千變闔辟云雷竦百靈望海樓頭追勝賞坐中賓客弁如星

其二

風陣先驅入坐間雪濤千疊湧如山太陰成魄淸秋正元气流形大信還絳額靑綃方戰罷素車白馬自神閒歸墟咫尺蓬萊島落日將愁認髻鬟

送孫士元經歷赴越中

千里維藩應列星元僚初不異專城防稽竹箭東南美幕府冰壺表裏淸吏鞅豈容尊牘背俗塵何得污簾旌鄰州亦有柴桑叟日日中和聽頌聲

因杜掾遷江東奉簡賈伯堅亷使時方自淮東轉運移節宣城

白簡風生振鷺行十年身佩紫荷囊江東使節淸霜府天上詞華明月璫后土瓊花春寂寂敬亭雲樹曉蒼蒼遙瞻謝李題詩處星象中縣執法光

次韻繼學亷使觀閱二首

轅門云擁萬貔貅繡斧臨戎許借籌介馬淩風搖蹀牙旗迎日暎兜鍪安邊正欲恢宏略論射尢當抗大侯玉節歸來聽凱奏碧蕪紅葉四山秋

其二

使華涖止將臺東虎旅駪駪屬防同旗上畵熊防裛露手中白羽靜生風選徒自昔誇成武飲至常時勸有功不試師幹民樂業雅歌揚厲合無窮

送陳彥正山長奉親赴柯山【昔徐徑畋常講太極於是與紫陽殊防】

之官深入爛柯鄕髙坐葵園舊講堂鄧氏三爲文學掾菑川重起孝亷郎板輿行樂春猶早萱艸忘憂日正長太極一圖闗道妙爲開幽翳出朝光

夜行溪谷間梅花迎路香影離離可愛

暝投村徑繞羊腸離立江梅似鴈行冷蘂微開初的皪繁枝亂揷更淒涼蒼煙掛樹多疑夢澹月窺林稍覺香正爲先生行役苦故畱皴玉薦奚囊

遊耆闍山寺因懷君采

馬影風吹度石梁松云冉冉晝生涼俗塵不占淸虛境僧榻初投曲宻房幾道飛泉添漲水半林殘雨漏斜陽北山重憶棲霞侶新種芝苖若許長

王景文山長挽詞【以下第舉子恩再任象山】

鳯出丹山馬渥窪明經靑紫志非誇同升或已持英節將老才容坐絳紗魚上龍門遭防額鶴飛華表記還家玉峯東去荒云窅愁絕風吹鼔子花

送海漕府朱奏差押運北上

轉粟靑天亦壯哉漕船拂日過蓬萊鉅橋倉實河陰似漲海雲帆餉道開濟險方觀鵬運息薦賢還報鶚書來橘包畱爲南珍重冰玉盈襟不染埃

東陽送周鎭撫易戍西還周喜作墨竹

綠波浮棹去沄沄防劍髙歌日又曛有客呼鷹方習武何人冠鶡最知文白須似我千莖少墨竹饒君一沠分重有雙溪溪上約揮弦同送北山云

送李彥方亷訪移淮東二首

雕鶚排空羽翼開南圖小息顧蓬萊又持玉節行淮去卻照金蓮入院來一札遲將滋雨露百壬且復避風雷六經體用存匡濟杞梓需爲搆廈材

其二

玉堂人物錦袍仙按節溪城已二年典冊畱爲經世具風謡攬入采詩權靑防斧鉞鞭龍雨明月樓臺放鶴天千里淮山秋色裏夢魂隨度木蘭船

中秋待月不見卻懷魯子翚學士時畱城

婺女城頭柝亂鳴二更起坐聽江聲爲渠滿月當圓景柰此浮雲防太淸蓬鬢羞明寒燼落桂花飬魄嫰涼生去年官燭風簾夜對酒人今在玉京

作寒崖古木送侯伯總管還鎭

角聲吹徹小梅花棹發津亭日未斜此士材全如白璧幾人年少擁髙牙去從二峴攜春色歸向雙溪攬物華酒盡揮毫不成畵盡將生意寄枯槎

喜陳昭祖副使枉駕相過

六絲按轡不驚塵肯顧荒寒野水濵今日繡衣能下賤古來白屋諱言貧竹杯更進黃柑酒梅蘂初承皂蓋春跬步平津知逺業故應容客吐車茵

元日澷題

五更祠竈禮神君豈望詩書更防勲老境逢春何足賴醉鄕畱客彊爲欣支牀自信能息充贄誰誇雉有文兒軰莫須多識字秪教食力事耕耘

送錢子仁赴江山稅官

周制徵商非罔利漢官任子合爲郎宦途所歷多夷險財計於今重翕張牛馬同風聨畛域豚魚收稅析毫芒舊遊蹤迹依稀在閒倚東風問海棠

送聞夢吉赴處州學錄

婺女相望處士州起家庠校亦英遊師嚴正以明經重官冷何妨賦祿優已信曾參能飬勇無憂李廣不封侯鄕枌夙學須名世見子吾當放一頭

寒食山居

歳月無情日變遷惜春畱得酒家錢梨花小雨驚寒食楊柳東風似去年志士屬當躬井臼善人誰爲表原田老來撫節偏多感何必云安有杜鵑

新開徑城

紫荊稱【去聲】是野人家一徑通村靜不嘩白水塍邊種楊柳靑山影裏拾松花歌詩樂有諸生席掃軌知無過客車傲兀東風三十日秪將閒寂對芳華

楊忠襄祠堂詩祠在秣陵爲其五世孫拱辰作

漢朝陵墓珠襦出蜀相祠堂碧艸生繼世猶當蒙祭澤中天不復降炎精封疆一死光晶在翁仲無言淚防傾卞氏血衣應未化神歸同睨石頭城【晉卞壼亦以死節有祠於升】元日與吳行可照磨對酒行可自嶺南歸以桄榔杖爲貺

膝下兒童調笑頻喳喳檐鵲報淸晨山堂宿火溫來酒嶺嶠歸人到日春萍梗漂流心尙在梅花錯莫意尢眞手中新得扶衰杖掛壁蒼龍防躍鱗

送宋可與考滿赴銓其尊人嘗爲婺府推官致仕家居

此邦人識使君賢之子重來泛幕蓮致治時方尊六察升明行且問三銓先鳴鶗鴂何傷莫徑度驊驑已覺前收取榮名承色飬繡衣華發映春妍

送陳昭祖憲副移江西二首

越東麾節有靑氊祖笏甘棠已再傳豈獨垂光聨景緯更能沛澤作丰年溪風轉柁催郵傳嶺瘴分疆避使旃牛斗垣邊瞻寶气升班還近紫微天

其二

繡府旋聞玉節更楚山靑似越山靑神鋒已合丰城劍鼂采猶連婺女星禮樂光華無絕逺春秋制作有常經莫令仲舉齊中榻慨想他年孺子亭

秋雨中喜宋景濓見過

躡屐能來破蘚封相防葆映霜蓬吾衰未免車甞北子銳其如易已東水碧金膏資獨異澗毛山實嵗宜丰過林倘肯頻行轍剪燭猶堪語夜終

望聖壽山寄千巖道者

此道初何系等差人心自爾有開遮虛空浩浩歸圓果樓閣重重現雜華誰障溪流涵白月盡容壑谷貯丹霞軒然一見靑山色遙隔松云問煮茶

得晉卿博士自京寄書道左轄王公參議韓公存省顧問之意

朔雪幹時一鴈徵遙傳書札到柴荊自投瘠土從耕牧幾辱平津問姓名白月寥寥虛近映靑山寂寂動余榮果然不負丹砂諾燻校吾將謝墨卿

遊五泄山四首【山界杭婺越三州境本婺割入越曁馬祖弟子靈黙棲禪之地攺爲應干禪院今榜三學院叢林法社銷落盡矣五湫神龍所居嵗旱迎湫水乞靈多應者】

神斧誰初鑿澗磻拓開地險出天慳湫潭隱奧龍非畜木石陰森鬼所寰刼火塵空遺井臼枯禪骨冷墮榛菅如何大法臨標季不放摩尼照此山

中巖不與亂峯羣翠气橫飄截瘴氛龍象淒涼如欲泣馬駒蹴踏竟無聞濃嵐散落崖間雨泄水流來石上云人說旱年呼蜥蜴投符起蟄有靈文

靑天吹墮玉芙蓉日出煙開彩翠重婺女名山今入越泐潭弟子別爲宗於何勝境偏多阻如此衰年始一逢照影龍余種種欲從老衲借枝笻

橫彴才通一徑修萬山湧翠似騰虯五湫地壓三州勝八十僧從七客遊赤日行空垂倒景靑天坼罅防飛流大烹慚負詩人腹賴有梅花肯障羞

立夫見和五泄四詩復自次韻

下巖湫水有龍蟠雲雨虛空尺地慳九市塵埃渾防俗五天仙聖本同寰毛羣鼪狖棲篁竹土怪防魖伏艸菅不是深禪能伏猛泉頭爭得虎跑山

象王不與鹿麋羣四合林巒限楚氛天女散花三際滿龍神執樂半空聞巖霏咫尺生靑靄井气尋常化白雲盧老孫枝皆鈍漢契經佛說固彌文

龍仙招我集芙蓉霧防煙霏隔數重東土祖師曽授記南條山水亦朝宗自從控鯉波間去直到防羊海上逢探穴如將尋李白孤生桃竹瘦宜笻

梅花的的證圓修挾以蒼松萬玉虯天姥沃州圖上見廬山瀑布夢中遊雲開鐵壁浮空出水落銀河伏地流亦欲淸齋來應供恐煩龍伯致盤羞

送曁陽胡生北遊

雪行已辦黑貂裘迎路梅花笑防頭待詔門深金作馬臨河地壯鐵爲牛有人遂識新丰客何處能忘太史遊天上應龍乘變化文章精气與之侔

初霽望金華山雪

沍陰巖谷變晶熒凍裂仙家月石屏云影渾淪涵太素天光搖曵倒空靑波心雙捧金人劍霞際橫驅玉女軿皓鶴不來詩夢破鮮飈吹袂酒初醒

鄕友鄭順卿以九世同居請文樹碑

復戶旌門系政機仁根義葉發重徽靑瑤刻字標門表彤筆登名重布衣奕奕恩榮增世美防防孝弟保家肥蕪辭豈足鋪鴻偉防取芝蘭引夕緋

陳新甫太祝乘傳過蘭溪枉道訪予山中畱再宿別去薄言賦贈

惜別相過問艸萊又隨云影動髙防幾人能顧鵷行舊百里親持虎節來臺閣光華非絕逺江湖襟抱得重開中天浩蕩金莖露付與文園作賦才

贈談命周生

八卦蕩摩滋物始五行象類系天成下簾且試君平隱布算誰如洛下精擊水三千鵬更徙纒腰十萬鶴將徵請防金馬門前路曵組彯纓盡俊英

遊上龍山

滿谷天風艸木薰入林朝采爛成文危峯剝削蓮花出細水灣洄蔓分散落巖霏時作雨飄來松靄卽爲云毒龍猶避安禪窟未必防魖敢亂羣

防稽懷古

湖波皎鏡浸靑蘋潮落西陵渡口春地下珠誰拾塊人間玉盌久成塵夾舟蛟劍神先化掊鼎龍文字旣冺畱得冬靑啼杜宇並分淚血染湘筠

過賈相故第【再貶循州團練副使死漳南】

恨滿龍驤江上舟可容副使老循州髙冠誰上麒麟閣斷礎猶名燕子樓洛下啼鵑慚相業遼東歸鶴詫仙遊異時不借公田防安得吳航駕海流

送通藏主歸天童坐夏【通東平人】

玲瓏巖下艸纎纎新作蕭齋不用苫大藏何如中藏宻南宗爭似北宗嚴龕前白月隨方證麈上閒雲信手拈長夏天廚供奪食未饒蔬筍十分甜

曁西淸潭金氏翁登年九十身猶樂康因其外孫戴叔能從予遊學數命來求詩今嵗莫告歸乃爲作此使具淸酒一壺卽是初正歌以上壽翁生開慶間越嘗有特恩賜髙年爵帛

潔觴羞耉樂如何莫恨家無金叵羅古禮三千常委曲遺黎九十尙婆娑尋源且識桃花岸過廟誰爲麥秀歌潭影如雲山似玉未妨畱眼閱人多

溪上浮雲日變遷松身鶴骨錬形堅名登越曁升州籍耳接錢唐錫慶年有待期頥臻上壽言從耄老得眞筌命家百甕行春酒防極光中福似川

偶題二首

國枋顓歸執法家扶持慿借匪由他鴟鴞自是當束噣獬豸本來能觸邪道上民言何太訐世間公論豈容賒一人貪讓可移俗激濁深知帝力加

地中海產東南富利孔開端自算商鬻鬻固嘗垂甲令徵輸何復計丁黃卽今黔首爲生蹙翻羨靑苖用法良馬範諸賢如可作可能無防救扶傷

抝律【七言】

晨渡居庸至南闗門

云梯忽斷山平霽霧初褰林嶺明兩都扼喉南北鎭九州通道東西行巓崖巨石擎佛屋壁門遺築開軍城當時若詫天下險一卒前臨彊萬兵

宋徽宗書瓊蘭殿璧山記

神霄第一慶雲峯下瞰璧海交流中陽暉騰上淑景殿虹气略過髙光宮羽衣婀娜飄白月鴻筆宛委揚淸風𨿽然不及瑤池宴歌罷祈招意已同

燕貴溪風圖

開圖卻憶鏡中行層靑疊翠遙相迎冠山樓閣疑太重隔崦雲霞欣暫明千帆已過孤鳥沒萬籟不驚雙管鳴藝文一代審所尙燕貴固足爭能名

黃宗道播州楊儀娘獨騎圖

蓬蓬葆躔朱帉陽臺無夢無行雲轡禦雙控馬頭赤櫜鞬右屬豹尾文宮中誰嚴婦人隊河外皆稱娘子軍不憂兵气不能振世有他楊人得聞

王振朋金明池錦標圖【宋崇寧間三月三日開放金明池出錦標與萬民同樂事見夢華錄】

金明池上水如空矯矯龍舟乘旋風忽防碭極百戲出似與阿房萬戶通靑春仗衛夾城內白日樓臺橫吹中東都天子方醼樂欲致秦皇漢武功

孫節婦詩

婦人旣嫁不易事蹇蹇當與臣節同貞居固欲重民義信誓自可興王風已防華表照閭閈更借彤管書容功孫曽酌醴日羞耉諼艸在背顏浮紅

題陳直卿雲山圖

道路黃塵一丈深眼明畵裏見雲林穀虛滿貯山澤气徑險前臨厓石陰武夷流水八九曲少室危峯千萬尋慿誰寫入醉翁操我有太古瑤華琴

送文著作奉禦帛往鄂省卽賜南交貢吏

郎跨馬揷吳鉤使華寒動漢江秋褚衣傳賜大長老沫首道列東諸侯由來誦詩合專對豈以防史忘周遊南交自古亦封域往致聖徳深懷柔

題虞博士作又齋銘銘爲吳初法師作

老莊之學由天成大知小知無營營百嘉於此亦交鬯眾籥自然同一聲可能貧病色種噲不愧徼妙神微明中有物本諸易我將退宻觀其生

過英仲學泉軒觀李營丘長林巨石圖翫賞久之作此貽英仲

長松十尺能崛奇气與髙厚相撐支藤稍捲雨鐵防壯巖石畱雲龍鬛披人疑巨筆能致物我見虛室常驚颸營邱已矣得此幅何乃蛻骨存其皮

王長卿檢校將北歸作古木幽篁一幅贈別自系長句

十尺枯槎百尺筳驅向毫端發性靈倡條冶葉外姿媚瘦筋勁骨中儀刑裁將嶰谷伶倫管移下天津析木星酒防拈與君爲別畱眼相防似此靑

彊振之招遊粲山新築別業卽賦【秦少遊墓在西】

明靈觀後惠山前新營堂館貯風煙藤陰不蔽淮海墓茶井遙分桑薴眾好景正須多領略佳辰且復少畱連劉伶一鍤太早計卻要防靈受大年

八月十七夜半後防月

錢塘城東潮海西四更月上寒淒淒太陰垂精金气盛列宿藏景珠防低鐘皷沈沈尙傳警羽毛謖謖屢驚棲蟾蜍初不隔風雨誰其翼我淩丹梯

寄廣陵陳新甫侍儀

防馬望君君未來誰共錢塘雪色醅言從外臣受寶訣不與朝士通銀臺千重雲海蓬萊出十里揚州芍藥開何嘗六合無泥滓鵬翮垂天亦壯哉

贈相墓人餘生

春盡千林響杜鵑過門贈子逺遊篇呂醫山人不在貌郭璞葬書宜有傳九州莽莽載神气八卦章章行化權爲誰卜兆得龍耳雙眼髙縣水鏡銓

題極元所藏魯公君謨帖【極元南湖主僧羅雲南湖堂名】

論書貴神不貴似顏蔡一源同出嶓虎臥龍跳气深穩金舂玉應聲諧和蘭亭妙趣端有證石鼓大篆知無訛羅云堂中寶書窟帝罔褰開明月多

久不與子長交問今日初寒讀向所示文淸諫事篇慨今感往並賦憶別

縱子不卽寧無書文園多病比何如古人千里有命駕今我經年成索居希聲久閟淸廟瑟蜇口並失菖蒲菹百嘉貿亂斯道軋賴獨髙文時起予

端嘉以來國漸傾徐公常繋時重輕宗周旣隕言益驗先漢無成禍實萌子房季札猶不死孝章孔融宜有名偉玆傳信秉史例三嘆前賢畏後生

題闗仝平橋行旅圗

闗仝畫用神屠手善刀一割無全牛元气何年始磔裂靑天半壁尙分畱藤梢松骨鎖杻壯虫篆鳥章形體遒不觀盆盎古罍洗古人制作吾求

絕句【七言】

夜過髙郵有感二首先子在宋嘗授是邑令未赴而內附

堂上嚴親已夜防除官未試北風回可能不有朝歌感今日經過重一哀

其二

髙沙河裏明珠顆簸弄寒光久寂寥不見揮毫舊時客月中露濕木蘭橈

自宗正府西移居尙食局後雜書五絕句

都城一住一年餘挈挈今朝更徙居奴軰莫嫌家具少篋中猶是借來書

其二

官河兩岸水鱗鱗倚著誰憐一士貧欲學成都百錢卜支牀龜殻未能神

其三

鏡裏初時見白須鑷除便欲去根株如今畱得星星影消向人間喚老夫

其四

未明車馬省門開靣靣風霜一寸埃借得小牕容我懶五更髙枕聽春雷

其五

南鄰席公西馬卿髙冠豸角已靑防莫云相失三里逺躡屐端來談五經

河中府嘗嵗大旱民康擬實導其府知事張君徒行百餘里請水雷公洞澍雨隨至遂以有秋延祐七年餘觀國子學諸生魏讓道擬事乞余賦詩餘上世自蒲徙南亦邦人也作三絕句以詠歌之

雷公洞裏取神泉喚起乖龍不用鞭旗腳未收三尺雨始知眞宰有微權

其二

蒲中千里古提封生齒嗸嗸仰嵗丰一雨端由誰所致太空防漠不言功

其三

河東吾土首山陽夢裏時時問故鄕今日商歌歌喜雨晉風猶合本陶唐

灤水秋風詞四首

西府林鞍如割鐵東涼亭酒似流酥福威玉食有操柄世祖建邦天造圗

其二

朔方竇憲畱屯處上郡蒙恬統治年今日隨龍防雲气八方同宇正熈然

其三

朶樓淸曉嘗祠罷吾殿新秋曲宴回禦帛功由寒女出分頒恩自九天來

其四

西風初吹白海水落日正見黑山云旃廬小泊成部署沙馬野駝連數羣

後灤水秋風詞四首

磧中十里號五里道上千車聨萬車東賮西琛通朔漠九州四海防同初

其二

界墻窪尾砂如雪灤河觜頭風捲空泰和未必全盛日幾驛云州避暑宮

其三

旋捲木皮斟醴酪半籠羔防敵風沙丈夫射獵婦當禦水艸肥甘行處家

其四

山郵納客供次捨土屋迎寒催墐藏沙頭藦姑一寸厚雨過牛童提滿筐

題立仗馬圖

玉立彤墀气尙麄食殘芻豆更何須太平未必閒無用一幅君王納諫圗

代簡以南醖一壺遺繼學待制繼學在北都嘗賦柳枝竹枝詞各五首

歌罷竹枝歌柳枝楡闗雲月巧追隨麯生雅有江南思欲冩淸音到處吹

題宋徽宗梅雀圖

雙雀飛來曉色勻宮梅如雪闘淸新紇幹山下他年見靑鳥司花不是春

題宋徽宗扇靣

瑤池池上萬芙渠孔雀聽經水殿虛扇影已隨鸞影去輕紈畱得瘦金書

題宋徽宗獻壽桃核圗

靑鳥衘書昨夜來蟠桃如斗核如杯蓬萊殿上三千壽不及春風夢已回

題金顯宗墨竹

海潤星輝大定年生綃筆筆寫蒼煙若爲夢裏篔簹谷直到洋州雪筏邊

題蕭照江山圗

荻浦楓林宿暮煙夕陽收盡月浮灣騷人一曲江南思彈徹箜篌送鴈還

題李藻河梁泣別圖

風吹大漠朔雲飛兩鵠摧頽一鵠歸便使節毛零落盡葵心終不負朝暉

題錢舜舉禾鼠圗

華黍如雲兆嵗功尙嫌防穴未能空今朝試舉迎貓祭直想西成八蠟通

題釋迦出山圖

耳輪卓朔髮垂肩碧眼初開濯淨蓮優塞波王先頂禮明星一防正當天

題窠石海狗圗

越犬初隨賈舶來閒堦弄影小徘徊花陰滿地濃如雪觧下金鈴不用猜

題海潮圗

巨魚吞吐不知勞千古靈胥气尙豪夜半西風槎信到銀蟾初掛海門髙

題牧羊圗

氄毛成毳酪成漿沙水分流艸滿場說是老羝人立處金華山下茯苓香

題睡貓圗

花陰閒臥小於莬堂上氍毹錦繡鋪放下珠簾春不管隔籠鸚鵡喚貍奴

題折枝海棠圗

東風庭院紫綿香翠碧飛來午影長啼濕紅妝防不厭祗疑春色在昭陽

月中度居庸

光斜參半月臨闗偪塞靑山霧露間行向小橋防影過冰霜刻畫太堅頑

其二

六馬闐闐廿四蹄行穿澗道石東西嵐光忽破天光出正北諸峯直下低

荊門

荊門西抵李開務一閘兩閘初放程南風闘水不容纜明日新霜占曉晴

其二

河塘底裏通涵管宣泄隄防計未迂大抵成功搖末議卻將失得較錙銖【張子仁爲都水監丞日作涵管疏泄積潦一時以爲便而今或有非之者】

其三

誰初種此萬株柳欲與行人作夏涼竟使薪槱入官簿秋風顏色正凋傷

夾港守凍

九月除官十月歸冰河遄及膠舟時江南地气迎人冷要我梅花別後詩

其二

過江數日防西湖猶說丹陽酒未沽兩岸冰花舟一葉畫成北客采詩圗

其三

夢裏曽聞采玉河人間信有襪淩波慿誰一蹴瓊瑤破柰此山陰雪興何

題日觀畵蒲萄

昔有狂僧字仲言酣嬉坐證法華門探淵卻值乖龍睡摘得驪珠口口吞

北山招隱詞四首題李卿月小隱圖

煙雲奇彩稜稜見水木髙齋靣靣開畫裏靑山𨿽甚似夢中鶴幾曽來

其二

栟櫚布葉尋常大略約通溪取次斜誰送茶煙來北崦卻畱梅月在東家

其三

䢐嵗蒼松驚出屋度秋黃葉防成堆賴慿故篋書千軸領取虛名水一杯

其四

此圗盈尺山論丈何處防雲水似空幸自冰壺堪作傳莫憂瑤艸未生叢

洪州歌

豫章城西江上舟船翁夾柁起紅樓官鹽法茗有饒乏市利商功無算籌

其二

舊坊馬齕誤驚眠新水魚來聽賣鮮詫說門曹無一事閤前小吏送餐錢

其三

厭原山上云封頂谷鹿洲前水作文老向江城收物色洪崖仙子舊知聞

其四

騰騰寶气貫天中一劍西飛一劍東化作城南鎖蛟柱人言下有支祈宮

其五

東湖水滿葑雲開掠取煙光雨色來未放官繇興畚鍤且從魚樂占池防

其六

黃砂素礫漫江幹黑風白浪開檣難聞道雨時水橫溢數尺不上昌門端

其七

相國臨邊節制髙春城小隊簇旗旄日開南粵無拒命翡翠生犀數貢毛

其八

秋屏閣上防西山每到須薄暮還豈有珠璣資簸弄祗教塵土羨蕭閒

其九

蔞蒿鮮滑勝雞蘇滿尺河豚玉作膚漫說江鄕羙庖傳幾曽風味似蒓鱸

其十

諸使官名小字題石幢今在驛垣西當時得托大手筆岐陽十鼓與之齊

其十一

賣屨山翁歸未歸洲南日日候荊扉白鷗知爾不俛啄黃鵠去人當一飛

其十二

圃塍新雨得春多幾个閒人載酒過夾徑金沙編作障懸根翠栢種成窠

其十三

女兒頭戴角冠欹匌葉垂垂嚲髩齊十里來城肩擔重新晴菜把賤如泥

其十四

舊聞雙井團茶羙近愛麻姑乳酒香不到洪都領佳絕吟詩眞負九廻腸

其十五

中男十五學棹謳大男前年能競舟辦作神筵賽寒食並將犀炬照潛虯

次韻奉答徳幾冬日見寄

雪滿千山云滿溪半竿寒日稍平西東風不爲年芳地錯莫江梅吐未齊

其二

鸕鷀大杓勝舒州欲挽春江水倒流聞得桂香無鼻孔采詩眞負豫章遊

其三

霜水添流入小江天書誰致鯉魚雙松風正繞烹茶鼎蘿月斜窺防易窻

其四

歸來重理潠西田小結茅堂野水邊天上函書催予節先春當買系籬船

題王子質家靑山白雲圗

畵裏防山叚叚奇山人況復有淸詩白雲去逐孤飛鶴舊笛淒涼莫更吹

題明皇按樂圗

開元天子樂當陽手按琵琶引鳳凰曲譜才翻新玉笛淚痕還滴舊香囊

題王若水爲仙都宮主趙虛一畵蒼崖古木圗

金門羽客住仙都玉立蒼宮五大夫微月滿空笙鶴下一林秋影散龍胡

題太天師畵升龍圗

愽大眞人衡气機硯池傾倒墨龍飛風風雨雨成功後卻蛻升形上衮衣

題松雪翁畫杜陵小像

一代詩材飯顆山國風雅頌可追還秦州行色湖州畵四海新愁儼在顏

題薛朝陽畫扇

松云如蓋沐微涼半嶺風回澗谷長手把丹經蓮葉上舉頭紅日見扶桑

題鄭伯元經歷家四景圗

花香柳影弄輕柔簇騎沙頭喚小舟啼鴂聲中流水急故須秉燭繼淸遊

其二

長松如幄防淸溪溪上飛樓不用梯對奕者誰吾識汝奩中日月兩醯雞

其三

白雲黃葉掃成堆誰戀林中濁酒杯流水自流山自在揮弦送鶴幾時回

其四

殘雪空林掛夕陽小橋流水數家藏山人受用饒風味芋火溫溫酒似湯

訪坦溪葉審言主簿畱止宿明日千之要山行瞻禮西巖石佛鐵應眞像追省舊遊賦絕句五首

精鐵初誰像應眞更令巖石化金身天龍自是當加防灰刼知他隔幾塵

其二

巖龕古像剝靑紅山木蕭蕭殿影中若也莊嚴能不朽是將智力闘虛空

其三

石路無泥野色開二三童丱亦從來舊遊如夢秋如水莫遣山靈勒駕回

其四

主簿歸來樂澗槃相過才得奉淸歡圗書祕奧方頻啟樓閣重門更一彈

其五

石佛巖南有竹家百年文采似朝霞爲予肯蠟遊山屐同倚西風問菊花

題制置王霆家所藏宋穆陵戒諭邊帥禦札二首

衛公故物文皇誥珍重孫曽綠錦囊百嵗蓬萊旣淸淺一封禦札淚千行

其二

長江天塹重邊防備禦尢資閫寄良國勢𨿽然淪叔末訓辭猶足示安彊

題壽皇禦題淳熈宮畵牡丹扇靣

劍南樵客寫花容院畵流傳號國工春壓玉蘭江雨歇彩鸞驚夢又成空

其二

天香國艶豈堪描生色誰將上尺綃畱得當時宮墨在杜鵑啼防雨蕭蕭

題息齋墨竹

李侯筆下翠瑯玕著處淸風起晝寒繭紙蘭亭誰絕識秪將玉匣詫人防

題宣和禦畵�鶉

瓊蘭宴幸撫盈成粉墨區區寫物精天上移來鶉首次人間畱得紇千名

行界牌源道次小憇民捨

小谷疏林受數家年芳猶有刺桐花白雲不爲靑山地截斷前峯兩髻丫

其二

捲桐爲角寫烏烏吹斷行雲日未晡雅鄭亡來寧有譜南音何得更函胡

題理宗禦書賜盧允升扇靣

尺素題詩賜巨璫一時恩幸詫荒王儀廷鳳去尋常事又爲東周引恨長

鄕友趙用章自廬山來訪作仙華曉霽圗贈之並題一絕句

防徹匡廬五老峯雲松防防故山同似人寫出仙華靣分付歸鴻與晚風

待制集卷六

欽定四庫全書

待制集卷七

元柳貫撰制

趙王封贈三代制

奇林徹贈靖忠保徳和義功臣太傅開府儀同三司上柱國駙馬都尉追封趙王諡康僖制

先徳後功周室所以開守文之治左宗右戚漢廷所以推廣愛之仁粵我熈朝肆崇勲籍爰念副騑之盛載頒贈禭之華具官某至大能剛誠善不伐𨿽生知於孝友亦世篤於忠貞配大姬車服之多而動無逾節襲元戎旂物之貴而出則專徵惜不百年成予一障方懋式商之命用恢全趙之封死也如存極三公而論爵沒則有諡合二美以易名以寧假廟之靈以衍配天之澤於戲昭昭在上爾毋忘陟降之恭赫赫厥聲予亦有封建之福歆時寵渥光對前聞

摩和納鄃王贈亮節輯眾保義功臣太傅開府儀同三司上柱國駙馬都尉追封趙王謚惠襄制

元功次簿賢賢實著於邦彛異姓眞王貴貴無逾於戚畹爰舉追褒之典以隆勸勵之仁匪曰私親其惟本始具官某大圭不琢雅量有容愛士甚於扶傷防民幾同拯溺念烈祖首歸眞主茂開社稷之勲肆累朝得尙元姬申侈車旂之錫每虛懷而挹損遄禦气以遐徵是用裒對寵光肇加美謚上公九錫旣峻陟於維垣大國三軍亦就更於全趙於以示旌勞之厚豈徒爲備物之彰於戲扞城而矢腹心已予躬之不閱聨婣而托肺腑賴爾後之多賢祗服異恩式承嘉薦

専趙王贈繼志樂善全節功臣太師開府儀同三司上柱國駙馬都尉追封趙王諡簡穆制

三恪封陳重是神明之冑外戚在漢豈皆恩澤之侯睠爾勲賢維予肺腑惕容儀其旣逺侈命數以獨隆具官某睟若春溫嶷然山立仁民等於愛物飬性推之事天稽首而稱北藩祗服皇明之被奉圭而朝上國式觀侯度之修持一矢以招魂指孤城而隕涕屬定鼎卜年之伊始宜出綸揚渙之有光國本王封旣升庸於元宰謚則周道爰誄行於奉常極臣號以加崇爲壻車而增賁於戲帝室之親曰甥舅已莫資夾輔之勤君子之澤在孫曽尙克相貽謀之永庶慿肹蠁丕昭寵休

回紇追封趙王公主【皇祖姑】

王姬下嫁匪誇車服之儀戚裏聨婣有煒旂常之績屬新鼎命用錫綸音某星婺騰輝天潢毓秀正家而尊五典出言必盡於箴防成化而本二南動作無逾於矩則嗟月輪之旣缺睇風馭以奚攀大邦爰啟於封圻貴主肇隆於位號式流終譽豈務私恩於戲防翟褘衣等殺猶存於後餙畵堂甲觀宴娛緬想於神遊咨爾營魂承予休寵

阿實克呼都克婁封趙王公主【皇姑】

周厚懿親服在宗盟之列漢尊太主具如藩國之儀方胥樂於燕詒宜亟申於褒寵某天支秀曄坤徳柔嘉肅雍觀婦道之成庶倫以正順巽得家人之吉時義有閒被象服以攸宜乘翟車而肆覲朕方惇敍九族問及諸姑爰疏封國之恩以楙保邦之慶於戲彤管有煒尙無忘女史之書大糦是承以克享壽眉之介益昭殊眷丕格繁釐

阿喇特納巴拉追封趙王公主【皇姊】

公主亦號帝姬周道實嚴於貴貴侯王厥有國邑漢儀兼示於尊尊允懷同气之親誕錫均釐之貺某懿恭維則柔順可貞純化覃於家邦美行應乎圖史昔祖姑監國輔成定命之基今伯姊在天與享肇禋之福號名旣正本幹益隆庶徼顯考之靈以篤孝孫之慶於戲下王后猶一等豈車服之維多封異姓以七斿尙旂章之未備舉玆常典慰爾營魂

集賢侍讀學士中奉大夫李倜封贈二代制祖懋故河東宣撫檢察使贈嘉議大夫吏部尙書上輕車都尉追封冀寧郡侯謚文惠

錄再世所以廣恩朕亦嚴於馭貴活千人者必有後爾惟篤於象賢睠時進讀之臣應我申褒之律其昭先美以示隆施具官姓某祖具官某直飬以全剛靜修而致逺方聖武伐太原之日挈生靈歸中國之仁布衣而借前籌幕府以爲巨障防恂還守河內上功正切於轉輸馬援去臥壺頭壯節自甘於斂退迨今墓上徵西之字比之襄陽墮淚之碑燾後而徳已滋詒謀而報不食爰舉易名之典肆加胙土之華於戲命數視其孫惟毋嫌於少殺節惠壹於行亶亦詫於非常咨爾營魂歆予寵渥

父昱故成都路防城軍民總管贈中奉大夫河東山西道宣慰使防軍追封冀寧郡公謚忠敏

予爵而諭其世王者推廣孝之仁積徳不必其身大夫有顯親之義若時令子維予近臣追榮式應於邦彜初命遂加於公衮具官姓某父某官某卓爾能立休焉有容參元戎閫外之謀得君子師中之吉蓋嘗執箠而計兵食入闗而課民庸孔明恢蜀道之圖非蔣琬莫安畱府杜預卒荊州之伐而羊祜不見成功勲名在二子之間報效稽十年之後流之長者必滎洛苖之遂者維芑糜來宣庸畀於髙牙考行仍申於美謚於戲气爲物防爲變尙炳然江漢之靈秋曰嘗冬曰烝宜秩爾豆籩之薦死如可作寵至其承

祖母張氏追封冀寧郡夫人

尊祖必有所儷國家重賢賢之恩抱孫今見其成君子謂善善之澤肆因眷奬並示追褒具官姓某祖母某氏徳順而莊教慈以肅公卿取爲家法娣姒親若母儀屬世嗣之升朝從良人而命爵小君所以序貴式增防翟之華大夫則知承宗有煒形鹽之薦庶玆幽穸服我寵章

祖母富察氏追封冀寧郡夫人

王父以孫爲屍本支宜於百世婦人從夫之爵恩禮視於諸侯其廣朕私以洪爾慶具官姓某祖母某氏柔儀範俗淑行正家早親筐筥之勤晚遂巵之飬及燕謀而始大侈象服以斯皇一命爲榮尙不食生賢之報九原可作庶其知稽古之崇有奕寵休無間防漠

母仇氏追封冀寧郡夫人

朕大儆官聨咸有羔皮之徳肆惟本始孰無烏哺之恩褒親所以勵人臣錫命所以重國典具官姓某母某氏出自仕族動爲女師采蘋恭其先在家循於法度殷雷勸以義從政敏其勤勞所嗟風木之悲不見樹萱之色母貴今以其子婦爵則從其夫周制稱寡小君爾尙服漏泉之澤冀郡惟方千里予敢愛大國之封旣極哀榮亦隆備享

翰林承防王約除兼太子詹事制

太子系國本旣茂建於元良詹事猶古官玆重煩於耆艾爰當禁林之直乃陪儲幄之遊命出自中聴學於外某學知體要行應樞機深醇有儒者之風謙退持亷士之節頃久勞於民社遄峻陟於詞垣廼先正其心無若裴垍之敢諫顧可托以子何嫌周勃之少文惟折旋防矩之必端資左右侍禦之皆正此事要關於輔導若人無愧於典刑班躋少端尹之聨省給悉歸於唐府位冠大長秋之上進趨壹用於漢儀萃玆眷禮之優示我責成之重於戲以汝爲商山之羽翼是將觀徳教於初爲予隆周室之本支以克緜燕休於後勉攄忠藎嗣有寵嘉

眞大道教祖師無憂普濟眞人劉徳仁加封眞君制

蓋聞大道常淸淨自化固盛治之攸資至人以澹泊爲宗矧前聞之足證庸加寵澤增賁門某凝神若虛應物無迹知性皆本有混同孔老之間然言不離筌終始天人之際𨿽深藏而弗售已妙用之顯行今熈朝充美於象元肆列聖重光於巽命是用躋爾仙階之貴昭予帝祉之隆以迓蕃釐以開來裔於戲騎日月而遊四海想神馭之如存官陰陽以遂羣生尙物情之咸賴祗服茂典益暢休風

東嶽泰山加封大生制

帝出乎震始萬物以司方嶽峻於天配二儀而作主惟此云亭之祀具諸封禪之文肆考彛章特崇徽號仁存率育徳載無疆出雲雨於虛空割陰陽於昏曉中州扶輿之气豈祝融獨得其宗泰山維魯之瞻蓋蒙奄在其下廼欽柴而備禮洎平土以告功是爲王者受命之符亦曰庶民錫福之地想廟容之如在申帝號於大生以薦明釐以昭靈貺於戲金匱開而玉防得豈其爲方士之虛談白麟至而朱鳳來厥亦有聖人之能事歆予時渥惟乃之休

誥

江州路聖治太平宮九天采訪使應元保運妙化助順眞君加封誥詞

朕聞大道亦彊而名固具肧腪之造至人以虛爲用實髙監禦之司睠玆衡嶽之佐神巍鎭匡廬之治所式稽彛典申錫徽稱某气孕亭毒之先功參化育之內崇巒穹谷亦閟景以揚靈法象眞圖𨿽無形而有物受任十華之使寓神八極之遊蓋眾靈竦聽其防訶而三界總歸於巡徼謂靑城丈人各主分地厥有貞符廼朱陵仙府別啟洞天合嚴明祀是則防顯闡幽之故昭乎禍滛福善之機用加四字之眞封對答萬年之光命於戲六號之式頒邦國朕方穪秩於無文八卦之徳曰鬼神爾尙克昭於丕應祗承茂渥益暢風

興國路九宮山太平防國眞牧妙應普興眞君加封誥詞【神張姓】

蓋聞神仙能伏光匿景豈有迹之可稽山川亦舒翹揚英知炳靈之攸在穪秩式躋於明祀出綸爰畀於眞封某和以天倪動而淵黙蓋根諸性命之學至誠灼見於蓍故形爲禍福之言妙用不離於槖籥宋代嘗禮之而賜號匡君乃邀爾以結鄰迨今羣帝之追陪猶爲九宮而來下於戲茅初成駕龍而去長司句曲之天許仙平騎鶴而歸不忘城陽之宅以時肹蠁服我寵嘉

表

進南郊鹵簿圖表

陽郊展采冀天地之顧歆法駕示儀象星辰之次舎玆命工人而加繪輙幹禦以上塵蓋聞大事莫貴郊禋盛禮必有撙節故鹵簿總屬車之次而公卿在驂乘之間昉周制而已然稽唐儀而始備後先淸道單行宣六引之威左右畫衣雜采占五方之色此文事必戒武衛凡樂聲實具禮容乃若古今輿輅之等威上下旗旍之度數非資圖寫曷究徽章𨿽成能無與於咨詢而曠典尢宜於藻繢用旌防贄期補明時此蓋欽遇【云云】熈洽宣光柔嘉作則戢干戈而肆夏繼序斯皇欽歷象以授時和邦維允方圜丘之建祀矧大盾之在廷彰彰物采之多表表聲明之盛臣致君心切議禮才疏托以丹靑紀太常十二斿之部傳之琬琰揚天子億萬年之休

國子監賀太室慶成表

廟祧序正示惟辟以奉天宗室崇成知敬親而尊祖聿觀丕搆益壯洪基蓋聞昭穆配乎二儀禘祫等之百世故王者有萃渙之義而天下形孝敬之風昔周制都宮位皆東向及漢立原廟意在別祠使非楹桷之穹崇曷稱堂筵之修廣聖作適逢於今日孫謀克篤於前人欽惟【云云】圖大宅中本仁祖義念垂衣而致治躬服采章沿乘輅以爲邦首嚴仗衛企想月遊之舊著爲時祀之彜方圖上於土功且備聞於金奏臣某西雍應職北闕趨班髦士攸宜參工歌於九夏孝孫有慶格神保於萬年

大駕北還起居表

振蹕上京累朝之故實回輿北闕肅萬乘之威儀百辟承風羣黎矯首蓋聞周室甞別營於西鎬漢皇亦時幸於東都將令侯度之益恭以示王靈之咸被戒先驅而鞭日禦甫瞻羽衛之隆得壯士而挽天河已覺氛埃之淨故所至則如甘雨之澤物仰之猶若景緯之麗空玆一人舉動之間惟萬世治安攸系欽惟【云云】懋昭湯徳丕顯文謨民協於中𨿽明刑而不犯皇建其極實斂福以用敷從官方遄候於雞翹父老宜竦聞於鳳吹臣某躬塵器使耳屬鸞音行葦頌功知明時之有道蟠桃獻壽祝萬世之無疆

禦史防賀正表

帝王禦歷方開有道之長春秋首時式正履端之始乾旋坤轉雷動風行【中賀】盛徳在躬深仁及物恩覃肆宥斂五福以用敷治格重熈歌九功而惟敍穆穆龍樓之飬緜緜燕翼之祥元防充廷泰和成像臣忝司邦憲肅奉朝儀升中呼嵩嶽之三願符聖壽執法近太微之次誓竭臣忠

監修國史賀正表

天眀卽命紹開帝歷之隆王朔體元序正人時之始大鈞坱圠和气沖融【中賀】徳協重華道昭全美禦端門而肆赦萬防熈春坐宣室以受釐五辰順軌方九賔之在列萃諸福以來臻臣忝冒師垣兼塵史館獸樽奉酒庸申效於嵩呼鳩筆紀謨願同符於洛畫

宣徽院賀正表

寅正首月用泰始以授時申命自天體乾剛而出治一元斯暢庻彚咸亨【中賀】祖義本仁宅中居正民和物遂方臻康艾之期文恬武熈迄底安彊之效極怡愉而致飬罄溥率以來臣廷列百僚嵩呼萬嵗臣幸聨邇列肅奉上儀趨未央前殿之朝預觀圗籍總宣徽南院之務益謹饔羞

泰定甲子賀聖節表

六甲初元月次黃鐘之琯萬年景運天開紫電之祥八表頌聲兩間協气【中賀】體乾剛健乘泰吉亨爲國家有九經人文丕顯建皇極斂五福帝訓是行廣聖學以緝熈啟神謀而防武爰上玉杯之壽用祈寶命之申臣職守宗祧躬趨班署日添繡綫式觀龍徳之中春在彤庭茂衍龜疇之福

箋

宣政院賀千秋節箋

天臨朱邸肇迎仲月之陽電繞紫樞式應前星之瑞宮闈同慶寰宇交欣【中賀】生稟懿恭徳全仁智承至尊守重器親總政機選端士聞正言益隆國本方元良之建位宜壽考以維祺【某】幸綴邇班載逢華旦宣風西域旣來九譯之環稽首東儲願上千秋之鑑

國子監賀受冊箋

皇儲正位肇新玉冊之頒宗祀綿休丕衍瑤圗之慶泰和斯暢震道乃行【中賀】蘊徳誠眀問學光大教諭成而三善得帝訓時欽元良建而萬邦貞民情咸戴方彤廷之修禮宜朱邸之迎祥【某】職忝膠庠心馳鶴禁日輪月暈願有繼於雅歌乾符坤珍益懋開於興運

狀

升袝禮成請推恩賞狀

竊惟帝王之興實由祖功宗徳積累所致故制爲廟祀以極崇報之禮配天同大猗歟盛哉粵昔世祖皇帝肇建宗廟創修禮文聖子神孫繼紹纂承廼英宗皇帝斷自睿謨載廣廟室至於今上皇帝嗣服之初始克落成爰以泰定元年五月十四日奉遷祖宗神主妥靈新廟廿六日欽奉顯宗皇帝英宗皇帝神主升袝朝祭盛儀縟典照映古今凡諸臣子獲與奔走實爲非常萬一之遇蓋有殊特之禮必有殊特之恩宋金以來每行大禮則必等第頒賜行事之臣以爲非此則無以均釐錫福於下也今朝廷丕崇太室遷主禮成而顯宗皇帝始由晉邸昭受大號與英宗皇帝並袝於祖宗之次此皆曠世甚盛之舉謂宜參酌古今特推恩沛自獻官而下行事官員等第賞賜庻幾有以隆熈朝閟祀之貺而書之信史亦將示法於將來

請添造單羅法服狀

欽惟世祖皇帝肇建宗廟始定祭禮每嵗孟冬卜日大饗命大臣攝行其事以時方寒沍故自獻官下至與祭諸職合用法服等皆以夾羅爲之因襲已久遂爲故事至如南郊太社𨿽別造祭服亦止循用夾衣之制比年英宗皇帝更定四孟時饗以來每遇孟夏孟秋行禮之時被服夾衣升降拜跪往往暑气蒸欝流汗沾濡其於肅將祀事之意或者不無乖戾今檢照到亡宋太常因革禮祭服條內該眞宗大中祥符六年準詳定所言月令孟夏初衣暑服孟冬始裘今尙衣庫衮冕等蓋每嵗仲冬祀圜丘所服皆是夾衣宜依冕服制度攺用單羅則是古人制作衣裳惟欲適宜未嘗以單夾爲拘以此參詳若依太常因革禮所定典故除太廟南郊太社各有法服外各防權宜添造單羅法服全副二十身專充夏秋祭祀獻官近上職事行禮之用庻幾馨香逹於神明而於毖祀之儀不爲無補

薦赫捨哩希元狀

竊惟用人當求實才薦賢務合公論其人賢矣則稱其才而薦之非過舉也取其長而用之非市恩也方今設科取士之外凡隱晦丘園才徳彰著之士又令所在以其名上聞朝廷急於得賢之意玆可見也比年以來若楊靜起於成都卽除四川提舉史烵董士亷起於燕南卽除翰林編修國子助教皆由布衣以薦入官今更數除率能崇尙名節而有難進易退之風則薦非謬薦用非濫用亦已明矣伏見都城處士赫舎哩希元年逾半百篤志窮經元於易春秋二書精考宻察探賾鉤不背先儒訓釋之防自得聖人制作之微安貧樂道若將終身而孝友之行形於家庭信義之實稱於朋友邇者翰林集賢諸老監察禦史惜其老於文學累甞交章論薦以爲京師首善之地有一安恬之士獨能遺外聲利篤學力行起而用之則可以表倡四方興起風化非直爲希元私也【某】猥以庸虛忝職奉常日虞曠敗獲戾官箴蓋討論禮典稽考儀文必得通經學古之儒老成名徳之士乃爲稱選【某】熟知其賢用敢舉以自代如蒙轉而上聞將赫舎哩希元權充博士代替【某】名闕必能修舉職業上副朝廷優賢崇禮之仁

祝文

行祀嶽瀆祝文

中嶽

維嵩作鎭奠於土中蟠地與厚配天比崇雄亙秀峙二室西東亦有河洛融液宣通曰神鎭星實主實宗爲周生賢肇漢登封載其嘉應昭示無窮明徳宜祀爰有廟容於皇聖元越古同風祝號祭式與時並隆皇帝曰嘻邦彛是庸汝維侍臣往卽祠宮燻香奠幣明薦余承命載驅敢有弗恭練日旣良卜牲斯丰神之格止有懌無恫百祥來集洽於時雍天子萬壽維神之功

南嶽

列嶽在地實張四維神气所載猶體有肢昔舜修方望秩以祀虞徳昭升五典克徽矧玆衡山屹鎭南離七十二峯嶪岌峩巍朱陵之洞祝融之司泄雲吐霧闔辟神機乾綱旣正以奠民麗敍祭有章百王承防皇元繼照文徳敷施稽古作制毖祀維時牲號斯崇神人具宜天子在禦宰臣考儀廼下璽書香幣載馳爰旣涖止卜日諏龜嘉薦誠陳有飶菲菲宸心旣將神亦宴娭昭玆靈貺報以蕃釐於萬斯年格於隆熈維嶽維固維國之基

淮瀆

淮出胎簮其源甚長禹始導之乃自於唐有山桐柏欝乎蒼蒼防泗而沂玆焉濫觴羙徳維神其靈孔揚列在中祠視秩侯王聖朝崇祀厥有彛章實篚斯幣實凾斯香亦旣涖止練日維剛牢醴在筵式薦苾芳皇明祁祁淮波泱泱萬年有永神降之康

濟瀆

濟初維沇發自垣曲孟陽二源始滙而畜是爲龍淵實制坤軸噓呵雲霧變化忽倐貫河溢滎有顯有伏及其注沂遂列四瀆爰始秩祠名在宗祝皇元稽古大正疆服祀事孔時載祗載肅聿修嵗彜薦此芳郁昭其格思報以景福天子萬年神有嘉糓

北海【望祭於濟源】

天地之間環海爲區北有瀚海窮髮之隅粵初望祀亦聖所謨睠惟濟源玆神之廬有赫靈可考不誣並祠嶽鎭矧在輔都維聖憲古載敭命書廼馳香幣廼闖神居靈兮來下皇情孔孚祚明昌聖有貞符

策問

國學私試十一首

問井田廢而阡陌開鄕遂都鄙之制不可復矣厥後名田之請限田之議均田之法作輟紛紜前以爲利後以爲害識者有遺憾焉唐之計口授田有口分有世業粟稻曰租綾絹曰調與夫嵗二十日人力之庸其取之民者如是而已可謂法之善者也亡幾而遂廢不舉豈其制𨿽有所本而於時或非其便歟抑人多田少必不得已而後廢之歟井疆逺矣計口授田之制今猶可踐而行之也願與諸生訂其古法之可以宜於今者

其二

問自秦滅經籍至漢興易書詩禮春秋稍出而樂遂亡矣或曰孔子之時摯幹繚缺適齊適楚適蔡適秦鼓入河鞀入漢少師磬襄入於海而器與人已不復傳非亡於秦也蓋𨿽制氏在漢世爲其官頗能記其鏗鏘鼔舞而不能言其義則河間所獻又特雜采諸子之言而已宜後之論樂者紛紛而莫之底定也以隋唐周宋諸儒之所更定而猶不無遺憾焉則待其人而後行固自有時哉今明天子在上有意於制禮考文之事搜攬廢墜討論而興起之抑豈無其人乎則推其端而防其末引而信之以備六經未備之經而聳吾元之徳於秦漢之上顧不甚盛甚韙也歟試相與誦其所可取者焉

其三

問凡祭祀必有樂學校之祭小則釋菜以食爲主大則釋奠以飲爲主故舎菜合舞於春頒學合聲於秋而禮記之書特以仲春上丁習舞釋菜命之樂正又謂凡釋奠則必有合於時釋奠於先聖先師先老若所謂樂祖者無專祀也其習舞與聲皆大合六代之樂北齊甞以太牢釋奠孔子配以顏回設軒縣之樂六佾之舞至唐始以孔子爲先聖顏回爲先師兩京用宮縣令三公攝事隆禮備樂斯亦至矣然宋旣加王儀其樂第用判縣施之堂上而又不設舞於庭蓋宮縣判縣一丰一殺當時議禮之臣其所損益亦有意歟抑有歌無舞又與古人習舞合聲之制有戾歟今仲春上丁將舉祀禮則禮樂之事亦諸生所當講切而究明之者願防繹其說

其四

問自田不井疆民不什伍而分田令賦造器制祿起田役作軍旅凡先王所以維系其民之意於是微矣秦開阡陌漢事兼並人忘重遷俗尙流寓至晉稍明土斷之制逮齊復申黃籍之令故戶口漏於國版而夫家脫於聨伍者皆受而注之其後百家有譜東南別族僑舊錯處姦僞益滋寛鄕爲狹邑成聚𨿽以辟田增戶列之五事責之守令而猶未之有止也今欲上知寕人之方下知安土之利存亡更守出入相同有無相貸疾病相救一道徳而同風俗顧以何術而躋登玆試考覈古今之宜以詳著於篇

其五

問下情之通塞治亂得失之變系焉工箴瞽詩道謗市議不以人廢言之意蓋三代同之自是而降漢最近古凡所論建必合其同或諸侯王之有詔或列侯宗室之與議或逹二府之僉謀或用諌大夫之決策以博士議郎之小臣而猶得與丞相列侯二千石並預諮訪亦幾乎公天下以爲心者矣然言路浸廣而治道浸防豈苟同挾和之論徒爲希意順指之私耶抑履霜堅冰之諭尙不足以開自牖納約之明耶其不制爲一定之法者無亦示夫廣聴兼覽之公不於其人而於其言耶今朝廷求言視漢而益切顧防士橫議與學校正論孰得孰失必有能辧之者矣

其六

問三正之起尙矣說者謂夏正建寅爲人正商正建丑爲地正周正建子爲天正夫子因魯史作春秋凡國君卽位必書元年春王正月夫春秋尊王之書以正次王以王次春則正月者周天子所用之正也先儒謂其以夏時冠月而以周正紀事正月非春時固不易然書序一月戊子師渡盟津而經言十有三年春大防於盟津則一月者周之一月亦遂以爲嵗首矣不知春秋假之以立義者亦他有所考據乎或者又謂周人攺月而兼存夏正其證已多見於經傳所載之文乃若周官旣曰正月而又曰正嵗豳詩旣曰七月九月而又曰一之日二之日左氏固已惑之而孟子所記徒杠輿梁之成則一以當代正朔言也夫子以四代禮樂答顏子爲邦之問首之曰行夏之時此則聖人經世之法之所寓如是而猶有焚經以建亥者矣不然則建辰建卯將何時而可定乎搖光昏見於子而陽气已潛萌乎黃鐘之宮此天之所以爲春而萬物之所由生也治歷明時實爲王政之大端捨是而不之講則非當務之急矣

其七

問六官之屬備於周合而典則柄綂散而庖翟舂槁莫不有政有事今其書詳焉漢去古逺大抵多仿秦舊而法制日宻名數日滋以建武之減損猶不能革元始之更置下逮宇文拓防號名復古而建官之意邈如宜其效之若彼也夫以六典之書爲周公始致太平之具柰何一用於後世而遂起變法更令之端則周之制果不可行歟蓋嘗以今而揆古則今之官猶古之官名之存猶實之存也國計主於大農而金糓之虛贏豈不可考公卿領於尙書而庻官之殿最豈不足覈居是官舉是職而其道可以逹之天下國風刺候人春秋譏世卿吁可畏哉孔子曰修廢官而四方之政行焉舉逸民而天下歸心焉今聖賢相逢而天下猶有廢而不修之官逸而未舉之民此則明詔所爲拳拳者也善乎先儒之言曰有闗雎麟趾之意而後可以行周官之法度然則今非其時歟彼其借以爲變法更令之端者夫亦泥其迹而不知其意歟諸生防被菁莪樂育之仁是皆有民物之責於身試訂言之抑以觀所學

其八

問古之王者立廟以萃人心之渙蓋制爲祀享而天下不一之論定矣故上自商周有功之臣從於大享祭於大烝而漢以降則惟烝嘗配食於庭崇徳明勲之意示人心之有統而且以勸嗣臣也唐武徳中嘗論次太原功臣由裴劉而下總四十三人貞觀所錄亦五十三人長孫趙公實爲之首而房杜王魏無差等焉他日配祀髙祖之庭者殷開山劉正防淮安河間二王而太宗之庭則房魏屈突通髙士亷而已裴劉之績固不多於鄖渝二公靖元二王也邪梁鄭尙矣乃若無忌如晦與珪之風節抑猶在蔣申之間也邪淩煙之圗贊卽麟閣云防之模寫彼一時之定次果不足以望十八侯之功籍也邪將不一之論第能定之於一時而未能袪千載之惑也邪先儒以大烝爲祫祭謂禘於夏而祫於冬耳其與周禮秋烝冬嘗之制異矣然貞觀之議亦曰禘及時祀功臣皆不應享則三年一祫五年一禘以其合於天道之大小而言之大則人臣不與而小則人臣可以兼及之歟崇徳明勲今猶古也其卽夫天理人心之所安而稽之往制之得失以詳著於篇

其九

問道馭天下之術旣微而庠序學校之教以興聖人之於人有甚不得已焉者矣蓋成周以三物四術舉於鄕升於司徒意猶爲近古至西都則孝悌有科孝亷有舉命之九卿命之郡國而不舉孝爲不奉詔不察亷爲不勝任失當者有罰紛紛若是其與鄕舉裏選之意果有同歟當時率以戶口多寡察人口二十萬一人滿百二十萬六人限之以四科而博士禦史三輔縣令於是乎取至博士弟子亦命二千石察其好文學敬長上肅政教順鄕裏者得詣太常受業然武帝初弟子員千餘人成帝末增至三千人豈計口察人之路不廣而受業太常者特二千石之所羅致也歟且善事父母爲孝淸潔亷隅爲亷而又博綜經籍窮闡微奧其選艱矣今考之於史以亷舉者若趙廣漢朱博薛宣黃覇尹賞不數十人而以孝亷爲郎者自京房外亦不多見則計口以察大郡滿六人止者抑豈過計歟大抵法之涼貪皆不能以無獘後之議者或以新衣好車爲不亷而藏輿服絜壺飡者得以盜名檢或以割股廬墓爲非孝而揖諸生閉空捨者得以著行義一是一非其間相去不能以寸公論尙得而貸之歟蓋漢承秦戰爭之後借鋤取帚之俗未革謂彼能孝親而弟長則知所以治身而推之可以爲吏矣此髙祖轉移斯世之一機也是其同乎成周者果可以其迹而論之歟今朝廷設科取士先徳而後文必孝弟稱於鄕信義服於友始得以名上有司固已合成周先漢之制而一之矣則郡縣之所舉館學之所升凡欲爲天下得人以推廣主上好徳賢賢之仁心猗歟休哉橋門多士方鼓勇作气以俟決戰則夫徵之古事而驗之時宜固辭鋒筆陣之一助也其毋以吾言爲贅焉

其十

問儒者之學要以明體而適用故飬之之至蓄之之深則其奮發爲事業爲文章必皆碩大光明可以貽諸後世而無愧彼或以成敗利鈍論人者失之逺矣季漢諸賢以名節髙自標表至於矯枉過直而諸葛孔明躬耕南陽抱膝長吟自方管仲樂毅時其知者不數人而不知者未必不以爲是矜名餙譽者之爲耳及先主起蜀一聞徐庻之論三往乃見其畫爲跨荊益和西戎撫夷越之策善矣遂能挈成敗之機約合孫權挾飛雲之眾圍取成都迨建興總政一試於南而資用以饒治戎講武從容北舉二防之陳開朗激烈忠誠所攄豈徒文乎哉乃若制木牛流馬之運演兵法八陣之圗防據武功雜耕渭上深謀定慮有足稱矣使亮而未死則舉魏並吳興禮作樂漢之爲漢直反手耳議者乃謂其制戎爲長奇謀爲短是得爲知孔明哉由周而下遭時之難而處英雄之不幸者孔明也挺身托孤不放不攝而人無間言權逼人主不疑不忌而士知所勸所謂約官職從權制開誠心布公道蓋無非帝者之政也觀其規模宏逺眞足以鼔舞豪傑慿借一世而身隕未幾炎祚遂熄使操持妄議者猶得伸彼以抑此故其知孔明者不過以爲是特將略之雄耳而不知儒者明體適用之學至孔明無餘蘊矣先儒曰孔明有王佐之心而道則未盡又曰孔明庻幾禮樂夫亦安所指哉講肄之暇試防評之

其十一

問舜始命官契爲司徒亦旣任之以敷敎之事矣至後防典樂則於冑子之教尢特隆焉蓋自天子之元子眾子至於公卿大夫士之適子通謂之冑子是皆與有天下國家之責使非有以涵飬其性端而和柔其气質則樂徳樂教何以深入乎心而直者必失於溫寛者必失於栗剛必至虐簡必至傲矣歷夏而商而周若大司樂之建學政若師氏之三徳三行保氏之六藝六儀所以教飬國子而進之於道者非於貴遊子弟而有私焉故周召毛原劉尹榮單之族皆世食其祿並儀朝著與周匹休直敎使然耳蓋天下者天下之天下受之先王固將與夫勲庸之子姓共有之周之法豈獨致隆於公卿哉以國子之系國體其重如此則教之之隆所以責之之至也漢世吏二千石至六百石及關內侯五大夫皆得任子若侍郎郎中庻子洗馬制賁郎將往往以父任爲之成帝時伏湛始由父任爲博士弟子其顏色和順身體修治者以爲宗廟舞人而董仲舒謂子弟未必皆賢王吉謂子弟率多驕傲或欲除去其令或欲稍減其員此徒見任子之獘而不知救獘之源無怪其論議之紛紛也今國之冑子有學有教固已大仿虞周之制而出於父任又皆壹用漢法所謂樂徳樂敎乃未之聞焉至於舞宗廟之酎者世或非賤之矣孟子曰仁之實事親是也義之實從兄是也又曰樂之實樂斯二者樂則生矣生則惡可已也然則五典者仁義之實而六樂豈自外至者歟彼六律六呂五聲八音之爲用又豈非三徳三行六藝六儀之所發施也歟抑樂之爲樂偶於六藝之中其爲教亦有輕而有重歟或曰春秋譏世卿爲尹氏也則𨿽周召毛原劉尹榮單之族其必資教以成者庸可得而後之歟𨿽然虞周之敎其致隆如此今亦豈遂不可得而復之歟虞之冑子周之國子漢之任子其所以爲法亦孰得而孰失歟願悉相與商訂其說

禦試一首【代趙承防作】

朕觀帝王制治之道未甞不承天以從事法祖以立政然而仁義彰施恩徳和洽則本之教化成之禮樂其效固亦可睹已孔子稱舜無爲而治觀其始於修己而終於恭己勞於求賢而逸於得賢無刑而威於刑不賞而勸於賞能大有爲而後無所爲舜果無爲者哉廼若克艱以圖乂昭徳以建中不遑暇食而卽夫康功田功無作好惡而至於防極歸極是皆有以協和天人之際而臻玆至治之休三代受命之符厥有在矣朕惟我國家基業之崇土宇之廣固已掩迹虞周夐絕唐漢而傳序在予式承祖宗全付之重憂兢寅畏凜乎朽索之馭而春冰之履也顧詔書屢下而惠化未孚徳澤屢降而陰陽未應豈銓條有失於精覈而進賢之路或壅歟抑吏治或過於煩苛而致理之績有歉歟伊欲顯忠而遂良興亷而起孝通教化之原達禮樂之用使世底隆平民躋仁壽其以何方式濟登玆子大夫學防終始其於賢良三道之要春秋一綂之指講之熟矣悉著於篇朕將親鑑

待制集卷七

欽定四庫全書

待制集卷八

元柳貫撰謚議

徐鳳謚文莊

儒者事業蘊之則爲徳行發之則爲政迹辭章此其服習於家庭詩禮之訓而漸濡於師友源流之正者有自來矣故江南諸道行禦史臺侍禦史徐鳳踐歷中外垂三十年純白一節終始不渝方待制集賢奉檄遼東賑災備患克盡乃心同知河南以誠率下吏詟民懷興學治田勞效尢著爲郎右曹治書憲府經綸庶政執持風紀寛而不弛宻而不苛退讓自將曽無矜耀本諸所學有光先美大用未防論者惜焉易名定謚應合禮經謹按謚法敬直慈惠曰文執徳不矜曰莊請謚曰文莊

濟古爾臺謚忠肅

蘭艾同畦則芳馨失所忠邪並列則讜正靡安蓋觀君子小人進退之機而知陽明陰濁消長之候羣儕旣力孤立易搖此所以姬旦近親屈平貴族猶不爲流言防口之所容者也故四川等處行中書省平章政事濟古爾臺早食世徳親結主知始寓直於省闈遂典司於藏鑰固已屢禆廷論深防利源由憲府以延登爲元寮而增重持侍禦史之簡則風采凝嚴進中執法之聨則紀綱肅穆而屬浙省構隙海漕飛章宻被選掄首當訊鞠辭所逮及聽必簡孚求情於隠微之中論讞於法意之外具獄旣上罪狀悉明𨿽顯戮槁街逺投四裔而人自不寃以至雲南伐叛之臣陰受種羗欵兵之賂奉辭問罪議法用權於時裔土之遙始服祥刑之正及於晉司丞轄參秉樞機方妙幹於化鈞已潛移於政柄譬之威鳳在樹鴟梟懷憎猛虎棲山豺狼反噬𨿽名假寵以補外實乃棄賢而遂姦公則辭謝登途懇誠戀闕洎宸之啟悟侈恩賚以追頒無何中路魂飛神州望斷愁雲結恨流水含淒故識者莫不驚嗟而憸人自謂得計不知漢廷望重由汲黯之居中唐室謀輕以眞卿之出使蓋公之血誠知有君父而不知有防臣知有國是而不知有顧忌蹇蹇之節諤諤之忠可以振肅簮紳可以憺懾壬佞春風和气周流於秋霜烈日之中全徳純臣公則奚讓謹按謚法危身奉上曰忠執心決斷曰肅請謚曰忠肅

郭昂謚文毅

古者詩書禮樂謀帥以智爲先而勇次之粵若世祖皇帝開疆拓境服叛夷防一時選用文武之士隨才受任各卽有功是皆不世出之臣卓然能以勲名自致者也故廣東道宣慰使郭昻始以布衣納策參贊軍幕從徵數年卒能以智謀勇功翼成渡江之績收撫廣南招懷峒獠先聲所至莫不震驚觀其橫槊賦詩下馬艸檄沈機敏識槪世仁威𨿽古良將復出未敢多讓謹按謚法博聞多見曰文致果殺敵曰毅宜謚曰文毅

錫都謚孝恭

以孝移忠者人子之大節執事有恪者人臣之至誠此防履險艱而不忘於將母出入中外而不懈於事君生有餘榮沒有餘惠者也故宣政使兼資國院使錫都少稱驍勇長益敏明懷策來朝奉身委質念慈親之待飬則行挽安輿屬明主之需賢而進當廸簡以至討叛西域獻俘大廷多出奇謀以禆成算凱還萬里痛隔終天負土爲墳揮涕爲雨洎從二聖於巡幸親見萬方之樂推聞忠讜之言則協誠獻可嫉姦邪之黨則顯論指陳𨿽宣政資國漸陟崇班而彌綸輔相實觀來效蓋以揚名之志形爲載徳之容合是易名庶幾無忝謹按謚法志不忘親曰孝愛人長悌曰恭請謚曰孝恭

李倜謚章肅

徳深者其衍必滋勞大者其發益逺乃聖主肇開於洪業而仁人自獻其良謀克有國功以傳世冑故集賢侍讀學士李倜由其父祖疊建勲庸遂從西蜀之徵首佐中軍之畫蓋義理融貫則謀略沈深識見敏明則樞機愼宻以才自致隨試有稱於是筮仕省曹陞華泉府果奮擊姦之勇以爲靖亂之先瀛館延登方求賢而報國臨江出牧知共理以綏民𨿽防言之如焚汔善政之不泯以至劍泉移守淛漕轉輸郡治以孚鹽防以正所謂有儒術之緣餙無吏事之煩苛者也晚還朝廷欝爲壽俊以言語議論爲黼黻采章載觀書畵之流傳猶起縉紳之潤色然而篤於繼志故佞者不容彊於執心故直者不悅嗟蓋棺而論定宜節惠以餙終謹按謚法敬愼髙明曰章執心決斷曰肅請謚曰章肅

鄭阿爾薩蘭謚敬敏

蛇虺肆毒則不擇類而傷憸邪醜正則不越門而以爲故家令族之所在是乃直言讜論之攸宗其好合近乎黨同其矯非似乎立異一加文致遂傅刑誅思昔至大之間實啟姦臣之釁𨿽任情滛殺濫及無辜然稔惡自夷不俟旋踵因其誣蔑之迹知其猜忌之心公論尙得而貸之乎故武衞親軍都指揮使鄭阿爾薩蘭粵從再世歷事累朝惟殫盡瘁之忠以服貽謀之永殿巖襲爵而禁旅無嘩祖笏重光而師幹不試自倚遭逢於聖代寧能屈折於權門遂使萋斐爲文織羅成獄上刑而伏斧鑕憯孰加焉盡室而化囚孥忍乃至此事實關於國體恨空結於人心悵魂魄其何之痛祚之未立或者謂李陵三世嘗多殺卒之愆故子美眾賓盡坐祠神之罪是則諉之家誰將服此官刑所賴仁後禦天綸恩昭雪發宿姦於俄頃還舊物於散亡可以疏瀹沈寃可以挽回元气然而節惠之典𨿽後十年垂世之名已登信史則夫國家所以閔卹忠賢之裔者其於彰往勸來豈不厚哉謹按謚法夙夜就事曰敬佐國逢難曰湣請謚曰敬湣

嚴度謚貞憲

故國之有世家猶深林之有喬木其封培之厚則積久而愈茂其蔭借之廣則無大而不容是生聳壑之才實負干云之气爲淸廟之栒業爲明堂之棟梁隨所用之無不得也故甘肅等處行中書省左丞嚴度生長勲閥被服文儒昔武惠之建行臺爲國家而保東魯如手足之捍頭目勞佚之均戚休方大舉平南而嗣子於役渡江銜命欲持口語以代干戈逾遭兵至以頸血而膏原野及乎四方底定諸將論功首錄羽林之孤卽試海沂之守薦由郡貳專領藩方治多尙於敎條憂每先於民瘼於是蜚聲朝右舉最臺端謂世徳之作求則官箴之式正祥刑按部節鉞屢更分閫調元疑丞載踐知明體而適用不吐剛而茹柔所謂直養以全剛靜修以致遠則西平之有子鄭公之有孫庶其似之禮重易名士當論世考之國典職在司存謹按謚法淸白守節曰貞文武可法曰憲請謚曰貞憲

王晦謚文靖

作室之材求之鄧林成器之金出於麗水故才之萃聚必以其地而見之奮發亦以其時乃若東原實望全魯方至元之極盛羣英乂以偕升由上有作人之君則下多自致之士然而眾君子維持之不足一小人猜阻之有餘興言及玆良可重嘅故廣平路總管王晦奮由孤孑秀出軰倫防於其鄕遂陟東曹之掾少展其用已動當軸之知佐畫禮闈乘驄憲府儀文序正章疏指陳皆能煥發儒猷孚合朝論視韓盧張崔之儔奚限今古在李孟閻徐之列孰敢後先會舉平南之師妙選贊籌之彥屈居郎署參掌兵機幕府上功賞無虛級轅門納策出卽良謀振義旅於潭湘脫生民於孥戮蓋仁言之一發果天意之旋回及乎作牧藩州宣威帥閫疲精於南浮北成治於近說遠來擿筦庫之姦媮則貪墨者惡其害己發倉廩之儲峙則屍素者嫉其徼名𨿽地官稍示內遷而親嫌尋已外徙迹其詭計寔昧初心甫遷太守之符遄易大夫之簀謂公論爲不足恃則英才美徳寔斯世之采章謂名器可以力求則髙爵厚祿皆吾身之機穽淹回於三品之秩驅馳於一紀之間昔之摧沮者未必獨存而今之悵慕者適以增嘆於焉定謚𨿽曰計資持是易名猶爲考實謹按謚法徳美才秀曰文仕不躁進曰靖請謚曰文靖

李諤謚端憲

兄弟同世固本天常師友一門實備家訓乃若吳郡二陸睂山三蘇並擅美於時流芳於後維有是父則有是子不知其弟曷知其兄昔文正起家伯季競秀如塤箎疊奏如華蕚交輝至今流風善政之存嘅其斯文後死之嘆故廬州路總管李諤以知見爲學以篤實爲行出使而見金已明辭受之義贊籌而論讞遂成簡閱之孚洎參宥府宻謀深惜國家大體謂徴兵萬里今或無名然啟釁一言後必多事識者服其所見之遠而知其所至之宏於後憲節五更守麾再易彈擊不遺於權幸攘除必盡於根株民懷去思吏仰成式蓋其以理義爲悅心之味以恪恭爲立治之符載歌常棣之詩宜配甘棠之詠考其資秩徵之志辭誄行易名抑以勸善謹按謚法守禮執義曰端行善可記曰憲請謚曰端憲

陳思濟謚文肅

開一代之人文必有一代之制作非智足以騰踔今古勇足以排抑姦邪仁足以存是理之公義足以行是理之正則知管仲之計利或不知郯子之官名知黃覇之理民或不知張湯之律議維有體而有用知柔而知剛故能布令頒條立經陳紀卓然聳吾元之徳於盛漢之表而煥然熈吾元之績於黃虞之間也僉河南江北等處行中書省事陳思濟從世祖於潛藩覩飛龍之昌運於時海宇未一川陜維雄擇遣重臣住殿西服掾曹載筆幕府上功觀其策略之多奇信其才猷之足倚輒從外屏入佐中書凡諸憲度之恢張命令之出納必上稽經誼而下適人情謂臺察爲風紀之綂司所以維持乎國是忠良爲生民之元气所以固防乎朝綱至今令式之昭垂猶覺樞機之周宻方其權姦柄政虐焰燻天首以制用立司旋以尙書建省屬拜禦史遂率同寮伏陳舉劾之章顯斥淫縱之罪以對辯爲失體以盡言爲納誠夫何大器難容一麾竟出由州符而分漕節換帥鉞而乘廉車驅馳於楚越之郊出入於仁吳之防視法令若家庭之敎詔知租繇系田野之慘舒勸分以卹災借輸以代賦不赫赫取譽不察察爲明裏多受防之氓部有解印之吏甫徙簽於汴省已遂掩於泉扃蓋其所學本自碩大光明故其所志兼欲修齊平治𨿽早收朝迹卒老宦塗不能還坐廊廟以究其蘊蓄之宏而制爲章程以貽厥謀謨之永則四方維則萬世維行其短其長孰得孰失可以較然而無惑矣施於有事不若著見於文顯於一時不若彰灼於後謹按謚法修治班制曰文好徳不怠曰肅請謚曰文肅

孟淳謚康靖

自罷侯置守而大郡所治至數十萬戶以其有養謂之司牧以其有敎謂之師帥漢法太守祿二千石駕五馬車朱幡皂蓋行省風俗或終世不遷其官或三年輙易其部民安樂之視如嚴父慈母國制大郡爲府府有總管綂治州縣系民戚休則司牧師帥之責萃於其身矣故常州路總管孟淳未及弱齡襲其父爵以二品之秩佩七郡之符計其所涖若太平之控扼大江婺處之依阻巖險信徽之介居閩楚隨俗爲治不猛不寛推其仁愛惠利之心以成慈祥豈弟之政使知禮義則民自懷柔去其太甚則俗自遷革引年謝病竟以考終則夫紀載之歌頌之屍而祝之將直儷美於桐鄕之朱邑石室之髙朕𨿽不至九卿不登三事抑何慊哉矧惟祖父揚於異代玆服官箴光昭前聞計資定謚厥有彜典謹按謚法保民廸吉曰康寛樂令終曰靖請謚曰康靖

李榮謚成肅

古之善治審其所尙或好仁而好義或用吏而用儒所尙旣定則因之濟時而利物昭徳而顯功其所成就猶一道也故湖廣等處行中書省參知政事李榮以刀筆筐篋之餘爲經濟彌綸之蘊屢當任使已見器能卽尙右而轉東曹遂參陪於國論自度支而領憲部尢愼守於邦條觀其大節之建明知其忠誠之發越洎持帥鉞出鎭藩方屬遭叛逆之擾邊能使黔黎之安堵以至力陳買馬之害備殫饋餉之勞禁暴戢貪捄災捍患其計慮之定智略之宏則經術爲之本根義理爲之蓄故祥刑出節參預借籌方企想其還朝忽含笑而入地考其初試迄於有成以一心之公爲眾善之長如伯禹之治水行其無事如孫子之制兵用之若神不有易名何以示勸謹按謚法徳見於行曰成執心決斷曰肅請謚曰成肅

張士觀謚文慤

唐制學士演絲綸太史制褒貶俱號淸切之選是爲獻納之臣迨於聖朝悉歸詞掖故文章優贍則足以敷逹皇明筆削森嚴則足以恢張國是但稽官簿豈限年資所以聚天下之豪英而爲儒者之幸遇也故翰林學士承防張士觀篤學成志能賦蜚聲不昡餙於葩華自殫窮其根彚於時魯多君子道際明時蕓館編摩出三長於初試薇垣供奉成九制於一揮方騰序進之章乃堅補外之請終更郡貳遄涖奉常屬圖任於舊人俾參尋於故步竟由論譔歷踐淸華蓋一品崇班至若循堦而拾級乃四朝實錄率嘗約例以推凡載窺簡汗之光猶覺管彤之煒然則言精而事捄誠立而辭修非其徳盛仁熟曷以臻玆謹按謚法勤學好問曰文誠以致志曰慤請謚曰文慤

巴圖謚元獻

成周盛時官人以世而毛原尹單之族亦皆懋徳懋功以能承上休寵其植本之固其流澤之滋視夫徼榮於一身而子孫不旋踵影滅響絕無可復考則栽者培之傾者覆之豈不系乎人哉故江南諸道行禦史臺禦史大夫巴圖早以世冑入官而秉徳端懿宅心靖淵文采彬蔚克濟前美屢更憲節再鎭藩垣以寧謐爲出治之體以忠貞爲報上之誠臨危制變守節不渝猶能爲人所難晚以太子賓客召還朝廷啟沃之言多本仁義以目辭尋拜南臺大夫復引疾不起聖皇禦極來朝京師薨於邸中天下之士咸嗟惜之而河隴吳楚之民至於一飯必祝此豈聲音笑貌所能致哉蓋其先世有大功在盟府官勲土田錫予蕃厚恩禮視諸侯王至公之身脫去貴富其服食節約不異寒素死之日無餘帛羨粟貴而能貧可謂賢矣謹按謚法忠肅敬懿曰元賢徳有成曰獻請謚曰元獻

劉二巴圖爾謚武宣

繄昔世祖皇帝天啟神武恢張帝圖命將出師誅殘討逆所向無敵卒成伐功亦惟受任之士克秉戎昭顯著勞效爲四方之藩屏爲王室之扞圉更數世而無乏人之嘆休矣盛哉故湖廣等處行中書省平章政事劉二巴圖爾早參行伍洞識樞機始以從攻襄樊略定淮楚之功承上恩寵錫名予爵尋領衞卒專徵北庭修耕戰攻守卒之叛眾畏懾欵塞降附其後福建湖南二廣江西艸竊間起雲南思播兩江溪峒種羗成釁授節臨戎以全制勝功最一時賞賚狎至在行樞宻則由簽院進副使在行中書則由右丞進平章歷江西湖廣川蜀安南四省其馭軍撫民之政平允詳核先聲所屆莫不威懷服勤王家垂四十載而西南一邊視如老羆當道猛虎在山其去防用捨足以繋人重輕所謂爪牙之臣庻幾似之矣謹按謚法師眾以順曰武力施四方曰宣請謚曰武宣

邁珠謚文簡

傳不云乎非天子不議禮不制度不考文然則有聖人之徳而又居天子之位乃能因時制宜以成一代之典章將必有不世出之臣彌綸翼贊於其間故法範之垂則鴻猷之暢也品式之則休問之彰也維昔世祖皇帝平一土宇肇新禮制始定廟祧而領之太常序正朝班而綂之侍儀時則呼圖克約蘓公實以通材敏識左右經畫厥旣成功而公之子孫羣從咸食其徳出入班行踐修職業往往有聞於時君子之澤引而勿替其可徵哉資徳大夫侍儀使邁珠實公之兄子也防侍公側嘗聞禮樂之要稍長入直禁衞給侍裕宗皇帝於東宮及世祖親徵納延嘗在行間師還錄其勞效有防命中書授官時權臣柄政第以五品秩出試郡髙宻無幾權姦卽誅召至京師見上便殿特授同知都防府事寵賚尢厚成宗臨禦再進秩二品至大三年山東饑仁宗居潛命乘傳賑防還奏稱防而省臺亦交章論薦攺通政使尋除湖南廉訪使在官一年部內淸謐以母老乞歸侍養遂拜侍儀使使修其世父之業贊理儀章整肅班著無違節失度上每嘉賞焉時天子方向意文學人謂且大用以疾而薨嗚呼惜哉蓋其從宦三十年試牧祥刑僅再閱歲出入禁闥忠勤一節弗懈益恭論其世徳𨿽漢之秺侯萬石君家有不過也然則啟大於前而光紹於後玆無憾矣謹按謚法忠信接禮曰文平易無疵曰簡請謚曰文簡

元明善謚文敏

文章者華國之黼黻而潤世之膏澤也天之於人才其生之不數則其賦之不浮有深茂美之資而當碩大休光之運敷之爲瓌辭暢之爲崇議可以震耀皇明可以宣示臣軌道徳仁義由是而發舒禮樂刑政由是而寧一譬之景星卿云白麟朱鳳其出也則爲治世之貞符顧欲常常而見之豈可得哉廼若翰林學士元明善气非養而自充學隨用而不竭進逢昭代汔展宏猷如髙檣健帆翼順風而駕洪濤其行無前旁觀以爲神而不知其才之致是者非時之力也蓋自其初以太子文學事仁宗皇帝於潛邸固已用其詞藻深簡上厥旣正位宸極遂超掌內翰班治立制贊畫居多洎英宗皇帝踐祚尢以修舉儀文討論典章爲事每羣議大廷徐出片言莫不脗合於古顯宐於今故以之長春官而議中書者此文之著也以之出涖鄂省而參其政事者此文之施也所學之蘊才一二攄之已足飛英而騰實顧大用不究識者有遺憾焉周旋班著幾二十年而一時典冊詔令勲賢銘誄與夫浮屠老氏之宮丰碑鉅刻照映後先皆能鋪張景鑠垂範貽休以至筆削三朝實錄藏之金匱而爲昭徳表功之地者尢稱良史之才惟英君誼辟重熈累洽於上故其雄文健筆得以增徽承煥於下自建元以來儒臣被遇之盛未有若玆之侈者也以如是之才膺如是之眷而或者猶不能無少年用事之譏然則蓋棺論定今其時矣節惠尊名庸可後乎謹按謚法徳美才秀曰文務時成志曰敏宜謚曰文敏

董士選謚忠宣

自古君臣之際蓋必眞元之气一防而後文武之才並用揆之以時不數數然也乃世祖皇帝紹隆景運丕闡宏猷時則有若一二世臣出其智謀勇功先後禦侮以翊濟大業恢張盛治不特宣光於一時而畱遺聖子神孫閱世數四尙足以系天下之望成安彊之勢則夫褒典之加顧可於斯而獨後哉故陜西等處行中書省平章政事董士選自其弱齡起從其父忠獻公全師南伐已能用其策略先登取勝宋平第賞超授官勲尋領禁旅扈直殿巖占對之間明敏亮直上知其才每器異之踐揚中外屢被親擢其位軍政則再歷行院簽樞宻其總憲綱則一試南臺遂爲中執法其殿外服則由江浙江西丞轄進河南陜西平章政事率以能選不階黨援方辭河南退休於家會仁廟禦極有防謀議朝堂首條時政十四事以對其言一本經義蓋公之於學知其大者故見之設施有綱有目而進薦人才如恐失之後多有聞於時武略文聲進退咸裕可以彰累聖之知而示世臣之軌矣薨五年有司乃始下其易名之議於是世皇之謨訓炳其未遠而儀刑元老之存者無幾考其治行質之古人則勿欺之謂忠昭問之謂宣於公無愧焉耳以玆定謚登之功載尙俾來者之有稽也謹按謚法世篤勤勞曰忠能布令徳曰宣請謚曰忠宣

姚燧謚文

天地貞元之气一會則聖神代作揚熈秉耀承華恊瑞以開太平而必有不世出之臣挺生其間攬結粹精敷爲制述於以增煥盛徳大業而聳之三五載籍之上蓋數百年而得一二人焉其有闗於气運者如是豈徒文乎哉乃若先正許魏文正公之在吾元實當世祖皇帝恢拓基圖之始倡道明宗振起來學一時及門之士獨稱集賢大學士姚公燧爲能式纂厥緒以大其承然觀公之言而考乎文正公之學則其機籥之相須殆不啻山鳴而谷應云興而龍翔也故大徳至大皇慶之間三宗繼照天下乂寧而公之文章蔚爲宗匠典冊之雅奧詔令之深醇固已抉去浮靡一返古轍而銘志箴頌之雄偉光潔凡鏤金刻石昭徳麗功者又將等先秦兩漢而上之以闖夫作者之域排沮詆訾不一二而家傳人誦已十百𨿽欲掩之孰得而掩之哉他日良史執筆以傳儒林則公在文正之門豈直儕之遊夏而已也易曰黃裳元吉文在中也然則以之節惠公奚歉焉謹按謚法博聞多見曰文敬直慈惠曰文請謚曰文

王仁謚正肅

君子之學其居安資深而行著習察者將以立其誠蓄其徳而非以徒識前言往行爲足多也及乎進逢所知而時不我捨則亦隨試效用知夫深厲淺揭之冝在已而不在人故其出處行藏優有餘裕如鴻威鳳翔乎寥廓而网羅矰繳之睨其上下夫孰得而覊獲之哉是則學之爲效焉可誣也謹按河東山西道肅政廉訪使王仁自其始學固已秉志之慤用功之宻鄕評裏譽浸浸有聞稍長從防恆陽王行省荊南而能益見其爲歸州安撫副使王所署也民初欵附能結之以信持之以公州則順治其簽江東建康道提刑按察司事江南建臺之明年也移淮西丁內艱去再移山東又移燕南按歷三部劾發姦贓吏當其罪狀身受顯罰而沒齒不寃及進陜西河南二副使拜治書侍禦史河東山西廉訪使則旣病矣獨治書侍禦史嘗一登朝其所論建根據憲章不爲繳繞識者賢之八拜官而四不行在仕之日不多於閒放之時然觀其出處之大節綽綽如也蓋其所學始則究覈羣史以推古今成敗通塞之原終則涵茹六經以窺義理廣大精防之蘊其居官之理其事親之孝其修己之敬本之君子之學則所謂尊聞而行知者庻其無歉焉耳謹按謚法莊以率下曰正好徳不怠曰肅請謚曰正肅

程鉅夫謚文憲

易曰黃裳元吉文在中也蓋以柔順而乘剛明則其暢於四支發於事業正位居體極其美而臣道得矣是則所以爲文也惟昔世祖皇帝以義聲仁威撫一疆宇而尢欲恢張文治以收大同之效一時服在臣列多以文學不次致用其煥發猷爲增餙制作傳之數世有不盡焉嗚呼盛哉謹按故翰林學士承防程鉅夫躬負宏博之學進遇隆平之期江南初定以牧守子姓入宿衞英才頴出遂爲世祖皇帝所知言議上前動合防意六遷而以侍禦史行臺江南乘傳訪求遺逸就轉福建廉訪使移湖北召入翰林爲學士尋以本官議進中書至大中復出節山南仁廟禦極徵爲翰林學士承防大筞明謨多所資決而於國體民命之間每深致意今觀其論建而知其以柔居剛以順爲明之美得於坤六五之正而世祖皇帝所以防遺神孫於數十載之後卓然爲守文垂憲之本者不可及矣謹按謚法敬直慈惠曰文行善可記曰憲請謚曰文憲

阿里伯謚忠節

自古忠邪不並列誠僞不合謀所以讒搆害正疾成風而治否相尋𨿽明盛之世有不免焉及乎事久論定迹遠聲彰則一時之屈百代之伸較其得失有由然矣謹按榮祿大夫平章政事阿里伯自其廼父際遇太宗皇帝憲宗皇帝【闕】

愼終如始而公尢爲世祖皇

帝【闕】

從潛藩以至禦極宻畫奇謀讜言正論啟沃居多中綂初元卽佩虎符領中書左右【闕】

使受任之專羣臣莫並及其弼成混一之業身居

銓衡之地而權姦用事正直靡容深中【闕】

包藏禍機投置死所使善類裭魄識者憾焉幸神聖鑑臨【闕】

錄其遺孤以明大節至今忠耿之垂猶【闕】之【闕】譬之蕭艾旣秋而荃蘭流馥防梟鍜羽而【闕】悼沒世之莫追幸易名之有典庻因定謚【闕】

謹按謚法危身奉上曰忠直道不撓曰節請謚曰忠

節

劉慤謚孝靖

古人【闕】

而仁鄙壽夭之見於人者常足以觀其丰嗇厚薄之分焉則上之所承下之所授亦豈無自而然哉謹按故司徒邢國公劉慤以文獻公爲之父以承防公爲之子人門之美有稱於時而公以耆俊介居其間知謹身之爲孝約已之爲安黃髮龎睂享有樂康合於仁者必壽之義矣蓋文獻公始以鴻碩之才出應世祖皇帝休光之運修治定制多所禆贊不居其丰斂退終身積其贏餘敷遺於後及公之身而菑播益勤封殖益厚所謂實大而聲宏源遠而流長者承防公則當其時矣方其晉長詞垣屬仁宗皇帝恢孝治惇右文儒而公旣躋上壽遂以一品爵秩卽家授之以爲公榮洎登九十命大臣按修故事錫宴賜杖儒臣作爲詩歌又勅光祿日給尙醖所以示尊禮髙年之意休矣盛哉越三年公薨英宗皇帝寵之賻禭朝士引紼返葬故邱生榮死哀固無遺憾而禮重易名考徳揆行厥有攸司謹按謚法尊仁安義曰孝寛樂令終曰靖請謚曰孝靖

王俁謚憲肅

鷹隼不擊則梟鸞不分霜霰不嚴則蕭蘭不辧故憸人之抑損則善類之獲伸此所以君子進退之機爲正論消長之候也謹按故大名路總管兼府尹王俁比由治縣已著能稱其後屢更憲節再峩豸冠以其扶衰濟弱之心形之激濁揚淸之政問當道豺狼而狐貍斂迹若在山猛虎而藜藿滋榮鋒愈挫而愈銛气無暴而不餒甫參朝議遄易羣符𨿽坎終身莫酬素志然淸明在上實亮孤忠禮重易名士當考行申加美謚責在有司謹按謚法行善可記曰憲執心決斷曰肅請謚曰憲肅

杜思敬謚文定

培之厚者其末大得之深者其至遠故求忠臣必於孝子之門論王佐必考正學之自謹按故中書左丞杜思敬由其父奮起行伍顯立勲勞遂得給衞世祖皇帝潛邸及遊許文正公之門益知講學源委初仕禦史臺都事轉治書侍禦史權姦伏辜臺臣以失言並逐世祖獨亮其忠命涖職如故無幾除戶部侍郎歷右司左司郎中出爲順徳安西總管就僉陜西行中書省事尋移汴梁總管復入爲侍禦史議事上前首當帝意拜中書參知政事進四川行省左丞以疾不行召爲中書左丞彌綸庻政匡贊洪圖大抵以忠誠爲格君之本以安靖爲出治之基進退適宜始終全徳所謂西平之家有子而河汾之門多賢豈不信哉誄行易名所以勸善矧玆丞弼歷事累朝可無美謚申示褒旌謹按謚法敬直慈惠曰文踐行不爽曰定請謚曰文定

待制集卷八

欽定四庫全書

待制集卷九

元柳貫撰碑銘

防國寺碑銘

延祐五年歲在戊午皇姊魯國大長公主新作防國寺於全寧路之西南【闕】

永慶寺之西以爲瑪哈噶拉神專祠亦旣考成命【某】篆其事於碑【某】謹按瑪哈噶拉神漢言大黒神也初太祖皇帝肇基龍朔至於世祖皇帝綏華紏戎卒成伐功而隆事瑪哈噶拉神以其爲國防賴故又號大防神列諸六祠禱輙響應而西域聖師大弟子丹巴亦以其法來國中爲上祈祠因請立廟於都城之南涿州祠旣日嚴而神益以尊方王師南下有神降均州武當山曰今大黒神領兵西北來吾當謹避之及渡江人往往有見之者武當山神卽世所傳武神其知之矣然則大黒者於方爲北於行爲水凝爲精气降爲明靈以翼相我國家億萬斯年之興運若商之辰星晉之參星耿耿祉哉焉可誣也全寧東北京師千二百里其地當蘆川之上淮安甘泉二山之間陰幽之气渟蓄萃結其食玆土非神孰宜今大長公主之在藩首重是祀使爲其法者嚴事如式夫以昭承聖主毖祀之宏猷導迎兩宮欽祀之洪貺而豈私福也哉禮所謂不越望而祀者神固足以當之矣宜乎神之監之垂休錫羨以燕貽後之人與國無極其詞曰

陰陽聚散交屈伸二气合一一乃神下維山川上星辰陽明陰幽理誠陳北方有神鎭天垠大黒之气爲形身神來乘剛飈兩輪飛龍中天逢聖人元會運世此一新翊扶不啻臣與鄰弓戈所指宇無塵西開滇蜀南荊閩乾淸坤寧物物春神顧作主歆明禋帝姬封魯大國均皇祖有訓式克遵辟祠藩邑肖像眞用其法祀嚴昏晨玉置瑱瑤爲茵鼉皮疊鼓和以錞神兮監徳響然臻昭其靈貺來繽繽天子垂拱坐嚴宸戚主繼世仁如麟千秋萬歲宜人民

李武湣公新廟碑銘【並序】

太保滕國武湣公有大勲載於盟府有盛徳被於江西十一州而建昌爲郡介乎江嶺閩越之間故嘗刻公之遺惠於碑矣今總管薩侯始大作新廟春秋修其薦事蓋上以承國典而下以順民志焉初公爲益都淄萊新軍萬戶圍攻襄樊遂從大丞相淮安忠武王濟漢渡江略定淮楚王受詔自將搗臨安以右丞阿爾哈雅鎭鄂而以江西付公及索多至元十二年道進公左副郡元帥分兵由九江南康入隆興開元帥府下撫瑞建昌臨袁吉贛南安諸城又南逾嶺至海其北盡長江東西際閩與湘収郡縣一百五十得戶三百萬未三月已上其功當是時民之望公如電雷薄發風雨交至名能動物而物無後孚明年宋相陳宜中節度使張世傑擁益王福州收諸道潰兵謀爲中變右相文天祥亦自會昌以眾屯邵武署其土人吳浚爵位稍出建昌汀贛以蕩搖江西六月公馳至建昌乘利備禦會鎭撫孔遵師出寧都還得鄕民數軰江閩道上械致公所云同知軍事易仲榮使走福州報府軍虛實而軍中又往往搜購文丞相所與建昌故官大家書札事連數百家時畱戍諸將校因是欲激公一言遂其私利公微知之旦起坐譙樓召諸將校俱前立所逮人其下趣取書焚之諭以逆禍順福曰吾念爾裔土之民不忍以迷復致凶吾今悉貸爾矣杖數械者其餘獲縱皆拜收泣言曰天賜公活我誠願洗心自新諸將校或不亮公所爲公徐語之曰是所得書往返千里外有逹有不逹亦安知非姦人芽蘗於其間今不覈實而槪論之挈數百家民命徇其邪謀何以安反側之心已而聞浚以兵十萬防南丰公立授諸將方略破走之八月浚復屯市山聲言必取建昌公遣千戶錫都逆戰兜港誘之半渡徐出鐡騎蹂其後追北三十里橫屍滿野又命鎭撫翟欽徑覆其巢穴廣昌浚走汀州公還而建昌之亂帖息如未附時矣方倉卒上變適承豫章興獄之後爲數百家計者不過席槁私室以待斧鑕重則瀦宮爲污池輕則化家爲囚虜夫何疑然及公制釁於俄頃消禍於片言遂能昜亡而存轉危而安𨿽其精神心術之所運而所謂智勇與仁防公孰宜兼之哉其後公以參知政事拜蒙古漢軍都元帥經略廣東遂會湖廣行省平章政事阿里海牙江東宣慰使張範等舟師崖山乘潮薄南船縱短兵接戰執政陸秀夫窮蹙抱衞王赴海死降其宗室侍從官承宣使尙數百人得其所懷金璽獻凱於朝十七年三月以資善大夫中書左丞行中書省事於湖廣後四年承詔從皇子鎭南王討罪交趾至其國無梁河結筏徑渡奪天長府世子率官屬航海遁公部勒舟師追襲之獲戰艦二百艘公渡天長濵江江水橫溢則冒沒營壘非便將大城其府畱師困之謀不用而水果暴至因趣班師命公以其軍殿公且行且戰及皇子前遇其防兵起永平關藥矢中公膝次思明州遂薨以其防還葬都城西永安山南至元廿八年有防錄公死事特贈銀靑榮祿大夫平章政事賜謚武湣於時卹典未行命始下人人以爲沒身曠世之遇至大元年從贈封令復加號推忠靖遠功臣贈太保儀同三司追封滕國公仍謚武湣公姓李氏諱恆字徳卿其先有國河右之賀蘭山曰西夏者公之世也自其父淄州都逹嚕噶齊贈金吾衞上將軍簽書樞宻院事滕國忠襄公始家淄州長白山下故今爲淄州人於是去公綏靖建昌之年已五十年餘矣昔之飲沐公徳者長子老孫且更數世而猶曰吾父吾祖李公之所全活吾𨿽易姓以從公飲食以祝公亦若歉焉矧今吾侯啟之以崇報之禮示之以惇厚之風則自吾以及世世凡而取雞與豚登黍與稷以能滋吾之生殖者皆吾李公之徳之漸可忽忘哉乃相率來請余文刻之牲石餘嘗備數禮官考夫有廟制祀之節矣蓋天子縣內之諸侯有采地焉外諸侯有所都之邑焉故皆得立廟而非其同气之屍則有不厭不嘏不旅不酢而已降秦及漢若欒公之配食社主若蜀守文翁齊相石慶之立祠郡邑以至於桐鄕南陽渭城之繼起𨿽其事變古益滋尙皆人心之不可終冺者然耳則今李公之廟立於綏靖五十年餘之後非夫秉懿好徳之心有動於中能致然乎傳曰國功曰功民功曰庸觀公所樹立之如彼而其子孫紹隆繼羙之如是抑庶幾古大臣之遺烈哉𨿽廟而祀之在建昌之民猶爲不戾於禮者公之世爵行業有國史之傳有奉常之誄有幽堂之銘有隧道之碑有家廟之詩餘之斯文爲建昌釁廟而作者也故序其績詳焉薩侯良二千石也名薩勒迪黙色政有體要今旣美代還朝矣建廟之力出於管軍上百戶羅勝羅由軍校長百夫是常公麾下尢有徳於公云余旣論次公事復系之詩以永公思其詩曰

人心不一至變則通聚正乘剛其來不窮渙之萃之有廟於中惟廟伊何饗徳與功江閩之交盱爲軍壘守攻更禪曠不知幾宋踣元興如龍雲起維時武湣受辭南指麾旄所次謀若天啟旣帖蠻荊拓江及吳水有鯨鯢山有豹防亦順而寧無稽而誅小腆非殷誕敢集枯鄰之震矣有泥弗蘇盱民晝呼孰於余釁吁天不聞延頸待刃有勇武湣提師來徇曰此吾民悼耄髫齔在我懷柔毋彼蹂尺牘之疑付以束熅去爾芽蘗絕爾疵吝樂哉盱民血肉吾身豈惟吾身祚及宗婣我宅我居我田我耘以社以方燕及秋春武湣在天惠於若人五紀而嬴越若朝夕女則有甥男則有息家有訓言受藏以繹視公如神左降右陟相我後人無我厭斁自公之旋有頌於碑民則思之而未克祠今守薩侯繄公是儀作廟言言肖像巍巍我民修祀有崇無隳姑山崔崔盱水湜湜昔公來思雕戈金防今公顧綏玉瑱瑤席有飶其馨遲公來格弦余雅歌式薦明徳

處州路新修廟學碑銘【並序】

處州路新修廟學成總管盧侯景經歷王君文彪以書抵某請識牲石書曰昔昌黎韓子爲鄴侯李繁作處州孔子廟碑文嘆其至官能以爲先旣新廟攺像又置講堂選博士弟子肄習其中而本錢廩米皆可繼處以守則固廟學具與宋制無異矣及孫威敏公沔徙建今學時則慶曆詔下以公之賢興此不難也其後宣和盜起學燬黃公葆光爲州復崇新搆視舊加宏入國朝垂六十年𨿽或革或因屢勤工役而圬塓未竟摧剝隨之景之始至祗謁廟廷退卽堂席顧瞻棟甍危甚將壓乃與長貳合謀屬經歷王君勾校出入之贏得逋租餘八百石戒有司毋緩輸命計吏別儲峙飭材徵工畢於是乎取方授圖練日會浙東海右道肅政廉訪副使李公按部至郡景白事及之旦日廟見公周旋庭陛計陳器設縣之位殊隘宜增辟東西各一楹以廣其度隆棟厚礎旣矗旣安修筵丰籍不偪不逾河目海口翼翼在上陟降拜舞舒舒有容自櫺星門泮池重閎列廡至於會講之堂稽古之閣誦之館齋宿之廬下逮廩庾庖湢凡桷榱傾陊而瓴甓摧落者咸昜獘爲良外隅內奧堊雘相輝又度地正陽作新亭具刻詔書以承休寵役未半教授林堂實來尢相與薦力以臻厥成今鳩僝告予惟守土之臣職司教典屬時補獘豈有勞烈可銘金石而使軺至止嘉惠斯文勸奬作興以致玆新美將令千里之民均霑丰芑之澤仁漸義漬貽訓遠矣倘幸假辭紀載明李氏仍世有人使吾處之民視儀終始樂學之成以嗟嘆詠歌於無已其亦可乎昔某備官成均從公爲僚今退休田間在公容察之下維顯詩之則其職也公名端字彥方由藝文太監掌書籍事予閩節攺今任有學防十一條布之列郡示下學上逹之方著明善誠身之本有學有政知先後哉詩曰

若古範民有庠有序閭塾所升進旅退旅飲射讀法於焉廬語還從父師講道肄徳事親信友動言維則及夫興賢自鄕而國致用於時爲大夫士亦祗六徳亦和三事由仁義行非行仁義庠以養賢序以序射士出於農學須其暇越鄕而遊則眾所捨凡學之成民用丕變少能代老耕則讓畔明君誼辟視爲勝算魯嘗修泮鄭不廢校來歌來儀胥訓胥誥二國之政卒以無暴巍巍聖師宜有廟樂唐始潔祠宋因建學籩豆孔嘉笙鏞間作夫是秩禮亦承於古瞽宗之制殷薦樂祖周公於周孔子於魯矧是國中聖維教父首善自京刑於郡邑教行自舉洋洋秩秩元運重光赫如天日率土有截向用儒術明詔屢頒申嚴甲令憲臣宣風良牧涖政吉蠲苾芬式時誦詠育彼菁莪洽於休盛山區海陬凡有官守挈是夷風化爲禮囿栝維東籓千里而袤俗鮮滛昬民重孝秀建學立師繄教之始孰爲新宮鄴侯氏李在宋孫黃亦濟其美支傾柱敗間閱五紀撓棟陊檐日就於下爰起新功以竢賢者盧侯至止有嘖悲吒徵匠以傭掄材於野有奕使華翩其來屆嘉侯是舉勉以弗懈介爾髙明廓爾湫隘凡厥禮容有隆無殺問財焉出逋租是輯咨爾元僚制其張翕廣庭閒閒穹棟岌岌自門䢐堂爾營爾葺無侈前人無廢舊觀業有息遊祭有薦盥謹爾遁思合爾泮渙經訓昭垂日星與煥挾防而趨重席而坐勉勉生師矯輕警惰如彼執禦逐左而左如彼稽田是菑是播惟二李公前承後引異世相望肆不隕問惠我栝民知遠之近式訓程之視公防凖顯允盧侯職是南伯起孝起敬民用飲食僚有王君婉其諾畫載新泮宮崇崇仡仡神道設教天維顯用民罔敢知惟曰康共舂則俟相輿則成誦矢詩颺之聲於有眾

溫州新建帝師殿碑銘【並序】

郡府得建帝師殿像而祠之承國制重祠典也初西域聖師博索瑪以眞智實慧具一乘之解脫究三藏之言詮東來京師爲世祖聖徳神功文武皇帝闡揚妙義通流教法言出契機尊爲帝者之師其隆禮備物古無與比而聖師亦自以躬逢極治之朝願效師心之學乃依竺幹聲韻制爲國書新字錄本上之有詔頒行天下且命官府符章制誥文檄悉以新字從事內而京邑外而郡國咸立字學使承學小生肄業其中至治初元天子申勅列郡大建新廟務極崇侈以稱國家褒揚振厲之意溫州在浙江東爲大府矣於時守臣祗奉徳音卜地城東華蓋山下羣工子來材良築堅廟成而穹殿中峙門堂翼映軒廡回旋摶土爲像黃金之膚五色之表光采流動如開睟盎計其榱題之美堊雘之華豈止誇雄稱麗於閩越之疆而已也自其肇建逮今元綂甲戌亦越十有五年而門闥之餙漫漶弗治長牧惻然用圖厥新重惟一代制作之盛侯邦毖視之隆不形篆刻曷揚景鑠乃具石請詩詩曰

神聖有作天鍚珎符龜呈禹畫龍負羲圖文以理顯數因象布合而成字聲諧形具篆籀之萌子本荄滋爰立六章下逮師宜散一變眞行造紀事載言由玆有考旁行敷落異域之書亦用義類包括遺余史官教失六藝殘剝離方遁圓取便俗學防畫旣舛魚豕日訛資之防櫝其謂斯何不有神人正名百物曷究其防制爲之律元運龍興八表同天佛慧靈明示作幾先卓哉聖師生知謂智以大辧才爲世利器曰是六書質之竺文諧聲一義如陶在鈞字則有母母四十一反切而求部居秩秩參伍乘除其用無窮譬之律本肇自黃鐘數周則復气至斯應何必窺璣天時式正璽符篆刻號令發揮庠講序述日星與垂煥焉新書形諸制作元造同功誰其槖籥聖師成能無位有名恢像法爲世章程天子念徳詔崇祀典潔齊薦嚴偏於防縣聲教而漸守尉所監廟饗巍巍眎瞻巖巖於焉講業於焉設爼若昔夔夷祭爲樂祖永嘉古郡際海爲隍仙聖所都塔廟相望有山華蓋川澄林靚乃卜新宮以承明命明命自天承之在臣我是籓侯式宣式旬釁廟禮成佛日增煥彤戶霞舒繡栭雲散肪流瓊墄獸櫂金觚牖檻翚如軒廡防如臺門設樹宜新無敝侈而大之責在令吏乃崇基構廼塗丹靑闔辟六扉上應靈星郡僚趨庭拜跪興伏祀事孔陽不戒而肅燎煙所升結爲香雲徧恆河界苾苾芬芬爲天子壽天子萬年【闕】

綂有九有九有承寜四方底平像教旁沾裏爲化城載稽往古聿惟三重制禮考文非聖曷頌天徳作仇人文褰開聖師臨之皇猷顯哉泮水閟宮保魯所作尙廣徳心播諸詩樂豈伊教父與佛齊尊祠秩昭垂貽厥仍昆有石無辭何以警後禮官詩之用戒牧守

慈溪縣開壽普光禪寺碑銘【並序】

昔在宋寶祐二年其歲甲寅史永國公去相閱十年矣以其宿智願力輸發家財作大阿練若於慈溪縣西南石臺鄕之車廐墺用前執政恩數請於朝得賜額開壽普光禪寺斥田租一千七百石有奇海塗山林又若干頃別籍於寺以爲永業於是像佛有殿演法有堂庋經有藏懸簴有樓有齋寢以安禪寂有門闥以限出入有方丈之室有香積之廚有治事之司有肅客之館魚皷鐘磬牀第臥具凡寺制之所宜有燦然畢備初寺未底績而公薨其子玠卿等卽奉裳帷窆西天峯下至是寺因得以設像寘祠禮也十年爲咸淳三年乃起甘露寺髙行僧時敏集諸大徳律師標結界相宣秉羯磨佛事二晝夜而寺功告成自可慶開席更防通二代而敏遂受請住持敏徑山佛鑑範公之嗣子開堂說法倡明道要一時飽參久證咸來依止屨笠云委巾盂川會化新造之區爲大方之家敏實爲之而謂其力能致是是不然矣旛華香彩影動半空�籟溪濤聲傳百谷踐其域而隮其道者如行匡廬灊皖之間不知身在荒煙野水濵也蓋其地去支山不十里晉髙僧支道林嘗往來遊息而宋之禪伯進虎子所棲隱石門山者又近在廿里間虎子與浮山遠公逹觀頴公薛大頭諸徳同參同遊想其經行坐之處神光靈气飄揚澗壑之中與香臺金殿同一布濩要之象王師子豈有異迹哉敏旣退休其徒景星實嗣居之次介淸次惠云次惟敏次希道五傳而其孫曽起予法匡復以公選補處蒔松檟以防門術歸侵地以正疆理迹其彌綸闕漏渙餙宗猷卓然惟有端緒由寶祐甲寅下逮至元己邜贏八十暑霜矣而是普光之境駸駸比隆於二佛勝地不至莊嚴妙好稱玆像法則不止也嗚呼盛哉今年秋餘東遊過龍山而少休焉其長老守亷初化故其宿衲蓂葉謀於寺眾具列始末請文貽永余嘉永國有大緣業而自敏以下皆能刻志法何其承休濟美克至於是宜彰懿範垂示方來乃序而繋之以銘銘曰

支越而鄞川融山結有谷盤盤如環繋玦湧翠浮靑下防深樾金銀吐气風雷啟鐍【其一】繄普光王有大剎土地神持地曰此寶所淪於空荒誰爲適主當乘勝輪軒豁呈露【其二】時惟王臣永國恂恂攝一切界入種種因千楹琢玉萬礎截瑉樓閣門開光景橫陳【其三】寺功未防永國上仙簣進爲山則由象賢益圖鉅麗以廣堂筵乃致碩師說法熾然【其四】夫是碩師號名龍石非法說法摧鋒破鏑參徒四來依之遊息醍醐酥酪滿器而食【其五】昔在興化前賢執銑一道傳持如手授劵故能宗以不退轉在我法中何式非典【其六】星吾上首於法有緣賢賢相證至於忘筌揚焰騰輝一燈五傳曰予洎國玉貫珠聨【其七】並持法寶防拓禪叢如水湧波如雲行空不滯名相不專伐功一華瑞世五葉春風【其八】我聞五天聖道塲地羅漢棲遊天龍擁衛樂我常淨拚除諸穢𨿽在山林而多靈異【其九】神泉發竇慈云垂蓋具眼比邱攝衣來會不離牀座得大自在依止上乘入佛三昧【其十】凡是正因當報佛恩無使無明戕我善根著佛田衣爲大沙門信心不果捨智卽昏【其十一】如濟瀚海不登慈航饑蛟饞鱷肆其斧吭能自起信回向心王不動諸念成彼津梁【其十二】無謂法道隨世遷貿當知伽藍願力所就永國基之耕則始耨諸師是承肯堂肯構【其十三】堂構成矣廼藩廼餙敷菑勤矣廼稼廼穡咨爾後人謹其封殖仰止前徽不昧惟徳【其十四】甲子旣周而又半之紀績垂鴻有石無詞爰補厥美瑑此銘詩於萬斯年昭薦國釐【其十五】

頌

東陽縣圖們長官去思頌【並序】

在唐興元初有賢令曰戴公叔倫旣去東陽遺愛在人思之不忘托辭頌徳刻於貞瑉下逮今至順辛未五百五十一年而縣之賢長官圖們達實公亦適去官滿歲矣民之思公猶昔人之思戴也將順稽故事礲石載辭表世訓後乃來請文予不能卻也夫以世閱五百五十一年之久而令長之疊去疊來名湮迹淪者何啻數百人若兩公之相去寥乎其不相接也乃能並繋民思繼揚歌頌於以知是理之公著在人心𨿽千載而有同若世之誇毗恣睢狥人忘已者之孰得孰失則有不待辧而明者矣公字曼卿本爲凖臺部人以族望材諝從事閩閫復由昌國州佐辟淛省譯曹掾出長睦之分水轉而來是邑範已以嚴涖民以簡制政一堂之上而宣風百里之間惟不自昧其初心故去之日如始至知俚俗拘於陰陽之謬論而親喪或數十年而未舉於是申明禮制勸示葬期蓋隨其丰嗇以就葬埋者千有餘喪而民興於孝俗歸於厚矣患帳籍獘於吏曹之幹沒而官田民賦或失其富貧之等於是下令制期自陳過割蓋躬操朱墨鉤校出入曾未數月而戶版以明民稅以定矣流逋四歸耒耜方來而田萊辟矣風淸絕枉絀直伸而力役均矣已徳旣明則無情者不得盡其詞矣無欲故公則𨿽日賞之而不竊矣廉問彰聞委符疊至而賈其餘勇奮其獨斷又足以平旁境難平之訟矣琴堂晝靜理定智行而狐憑鼠依貍號防舞有不得以肆其欺售之姦矣政或少暇則敷揚經義以伸庠序之教歲或薦祲則推誠勸分以蘇捐瘠之民庭無納謁而耳目之聰全吾素矣門絕苞苴而口體之養無私奉矣乃若退食之餘深扄宴坐諏經考律卽事窮理衝襟曠度肅然若山林之隱夫韋布之賤士間則課子姓以學而貴介之習膏梁之味不使之接於耳適於口入於心也詩曰豈弟君子民之父母而傳亦曰陳之以徳義而民興行先之以敬讓而民不爭道之以禮樂而民和睦示之以好惡而民知禁然則君子之致其治也固亦率之於身信之於行而已嗚呼豈弟君子防公其孰能當之歟部使者叚公烏魯斯公亦旣亷得公行交章論薦而陟明於朝矣課其民庸宜居郡最則冠惠文於柏府贊幕畫於薇垣揆徳疇庸夫何賸哉談者類曰建官樹牧本以維上下而禁淫邪自世鑑不明民碞滋甚是非貿於形似之防摧衂成於文网之宻蓋古以官制民而今則反制於民矣夫以懷危內顧之心而爲是苟容求全之計宜乎州縣之政日入於衰壊而莫之能救也予則以爲不然木以蠍蠧石以澑穿使吾截然無間之可乘則民𨿽善巧吾固持之以誠變𨿽日萌吾固一之以法就令萋斐宜於組織靑蠅工於防染亦安能傷吾錦而累吾玉哉謂民情之有善也何以挾瓦石而伺出謂民情之有惡也何以撫嘉樹而興思予以是知理之著在人心者千載而有同持之以誠一之以法者昭灼而可恃苟以孟子所著濯纓濯足之歌而証之以東陽之民之心則世豈有不善之俗天下亦豈有非義之民哉然則迹公豈弟宜人之政初無借於斯文而斯文之不令豈將植私愛於公去之後而徼公之知於不可涯涘之中哉頌者美盛徳之形容以告於神明者也予無良史之材竊慕風人之義式裒輿誦爰播康衢其頌曰建邦畫邑維以囿民勢如綴縿遠疎近親百里之疆其眾甡甡治耶否耶仁與不仁長民之官示民丕式爾惠吾生爾食吾力匪忠匪愛於何適職職竟由人視爾作徳徳壅斯竭徳盛斯流彼興有民曾不是求式訛爾心覆背爲讎相我魚肉矜爾戈矛曁曁賢侯治玆巖邑巖邑之民伍伍什什如牧放豚旣入其苙則便安之毋若束濕聖不云乎三年有成不懈於久不虧於盈問農何如我獲我耕問吏何如我章我程商職貿遷工作什器桑雉於馴麥岐成穟居有恬熈行無防防視防知野民則遂遂愛侯慈母敬侯明神侯之與存𨿽冺不冺百年之思僅一秋春今侯去矣孰佑我人昔鄭之僑不競於政曰古遺愛聖以善鄭殖而田疇誨而子姓誨之殖之教立治定吾聞君子遠大是知防觀侯心式谷似之翩翩鳬舄蹌蹌鳳儀考績升明莫我惠綏治朝求賢徵於旣誠侯之風裁眾羽一鷙有頍其弁有絲其轡原隰之諏徯侯斯涖侯徳在民時雨春風披拂漸濡洽於困窮窮閻舉子以姓從公此豈苟然明民之畫水之湄峴山之麓有繋其思丰碑矗矗義民耆壽請詩於僕爰告方來鑑侯之躅

元故海道都漕運副萬戶昭通公遺愛頌【並序】

海漕之事其有關於國計爲甚重矣夫括東南半壁之賦租入備天府山嶽之儲峙非能無脛翼而飛行也然率循故常不贏旬月畢集京師以有人焉轉旋闔辟於其間故耳漕運萬戶之有府有官始朱張氏自其敗亡倚注尢重朝廷嘗紆廟算愼簡名流付之操柄𨿽官有正貳之殊而其品秩咸在第三金符銀篆出入駕三乘傳賦祿視外諸侯倍列城守牧受牒聴令惟謹其去而翺翔禁近出入臺省者踵相接也官至萬戶厥惟重哉至順三年其歲辛未有詔江淮財賦都府同知昭通公攺漕運副萬戶蓋公嘗爲禦史椎姦擊彊有聲出上簡防將試之難非序進也方公未至人已想見其風采及涖乃事則主之以誠而行之以簡不琢雕以爲巧不表暴以爲明凡所施設有順無彊未逾時譽望翕然三年壬申公當部發春運厥旣受任搜求利害而逆計其然否得其興除先後之實條析而縷陳之時行省參知政事杜公出涖漕事察公言議誠確上輒見之於行春運最爲艱險歲常於浙西從便裝發是歲浙西被水行省議撥江東糧十七萬石湊之公慨然曰風信不可失失則有悞國計非細故也江東遠在上流俟其轉運交量入舟如稽緩何徑請省懇請先發浙西所有卻徐以江東糧補足夏運宰相是公言立爲攺命各所千戶輪次下海卽分詣諸倉監裝無錫州長伊囉斡齊布哈頗姦黠暴縱指使羣卒攘攫省頒法斛不時交裝事聞於省省命公驛往劾之一問得其罪狀官吏旣伏辜而料量亦不取贏列郡儆畏相戒不敢犯公令舟比逹直沽都漕運使督綱船重槪轉入河倉都省常遣官臨視而以監察禦史涖其成公復以卸糧諸白之著爲定令河海之船梢碇水夫各不許離次入踐其舟又不許登岸遊行致爭從綱官與海運千戶監臨交卸自始及終將閱兩月官有厲禁而裏無叫會省部科撥海舟別給腳直往運遼東粟菽八萬餘石舟人射利爭欲承載公聞卽取姓名悉附於籍立�使自拈之眾乃帖息於是省臺官以公廉能實績交章薦之於朝而公以渉海憂怖成疾方竣事入見宰相報功及京遂卒訃至海澨舟眾聚哭相弔聞者爲之涕洟旣再歲而民之思公如一日焉乃伐石請辭將具列遺懿傳示方來予曰公亡久矣非有聲烈足以歆艶於人又非有福威足以警動於世而民懇懇焉懼公之迹湮滅無聞欲假吾文以圖不朽夫子謂誠能動物又謂有感必應其效固若是哉公阿嚕威部人也由中書直省舍人出爲濟南總管府治中拜西臺監察禦史尋遷內臺江淮再置財賦都府選同知府事復選爲副萬戶階中順大夫卒年三十有九公精悍謹敏勇於建事猶爲所試者小耳使究其用則翺翔禁近出入臺閣其所以自重者必不止是而已𨿽然髙爵重祿人可得也而靣諛背憎出輙唾罵或至攻發其私而斥敗之者皆是也則若公結愛於歿身之後而傳信於不可致詰之餘豈不足以崇厚抑浮而爲挽回世變之一機乃系之頌以播於康衢以壽於貞石頌曰地大物眾曰維京師軍有粻糗民有淅炊資之以富則順無違居重馭輕彊榦弱枝惟聖斯訓夫豈邇私【其一】賦粟荊揚以實天府千里饋餉士猶饑阻而況萬里如出諸庾溟海爲渠肇今非古蛟龍掖檣佽飛慿艣【其二】發不浹旬逹於析津千倉萬倉其積陳陳曰是漕計回幹有人不疾而速不響而臻其致伊何視民猶身【其三】身有癢屙爲吾隱痛不卹其憂民則誰控繄昭通公世之麟鳳其智良知粵有機綜謂吾與民異體同用【其四】必厝之安必扶其傷使陟大川如履康莊我不忘民民其我忘至順之三春當戒航捨近移遠民始倀倀【其五】公曰風信母寧少爽往吁外廷報可如響有撓吾法俾直毋枉綱船受輸姦滋獘長公防其端始張禁网【其六】凡民有欲聚則必爭無虧無盈旣平旣成民曰平成由公之明公曰爾民無麗於刑式遄其歸以暢爾生【其七】天胡夢夢不畀公壽有勞弗施有用弗防民之孔懷疚心疾首仰公如神忽左忽右公乘焱風顧我童叟【其八】如父於子罔不惠歆天理𨿽防著在人心如霆斯發如日斯臨影響形聲昭昭徳音謂民忘公匪今斯今【其九】天之粒民以爲爾極國有服貢士有稍食餉道之行繄水之力雲濤際天其憑其翼公終佑民民思無斁【其十】

嘉興監運分司紀惠頌【有序】

漢置郡國均輸鹽鐡官鹽官天下凡二十八郡而在大江以南者會稽郡治海鹽會稽地聯東西部封域廣矣海鹽以地產得名庸詎止嘉興一州境哉負海之利煮水爲鹽齊蓋正之以爲富國彊兵之術漢均輸法猶曰推夫人用之數官自受之而以平價出之敢私鬻者趺左趾沒入其物所以佐百姓之急奉軍旅之費抑兼並而防淫泆也當時所舉賢良文學皆對願罷鹽鐡均輸議者重以安邊足用之本難之遂卒不罷唐置巡院峻增估民已甚病至宋給官本請鈔受鹽則厲禁加宻而公私交瘉無遺防矣漢之鹽官其制莫詳若會稽所部縱廣數千里海濵出鹵之地地盡鹽也而以一官領之大數百升而釜十釜而鐘偶防之而爲籍錢人無以避此數也今給本請鹽之法尙仍宋舊而綂之以轉運鹽使司置使員二同知副使判官員四重其官故常選用能臣然佩以二品銀章出入乘三乘傳其所部之總管府州若縣承命不敢少後官以轉運名則夫開闔利柄隨時變通諸使判官固得專而制之非如它有司受成法於上按而行之猶衡石之不可以輕重低昻之也國制二使總凡司事同知副使判官歲出分司準校其鬻鹽之次第而上下其賞罰冒禁而私鬻者卽議寘於法任專責重則𨿽同知副使判官職有等差固視二使而與之侔焉其選宜不輕矣嘉興大郡卽內列置五場場歲有課有官吏以奉其成畫有倉庾以時其出納自比年旱漧潦溢之不常凶荒紮瘥之繼起亭民疲於刮鬻逋課未償新額日積官吏胥爲詬戾若束濕然急則促數耗矣元綂攺元之明年轉運副使頴川李侯實分涖其郡於是侯在官逾二年諗於聴聞灼知其獘至則進其長貳曹吏而誡之曰鬻鹽有火服給本有戶帳私鬻必出於場亭私鬻必受之卒伍法所當禁吾不貸之以情法所當予吾不私諸其屬利所當舉獘所當革爾明告吾吾其敢不悉力自吾身以及吾之屬吏知以簡禦煩以廉率貪而已凡著令之所具吾與若曹共守之一或不恭吾不以絲毫貰汝也唱名給本隨至隨與無晷刻之淹無銖兩之損也按行團竈單馬羇童糗糒所資取諸裝槖勸其勤而懲其怠不啻父兄之督其子弟教戒之出威於笞箠有犯私鬻就逮而來則爲之疚心疾首推見至隱傅之輕典開其自新使不防於酷吏之深文不入於上罪之桎梏𨿽被重錮人自以爲不寃倉庾受納辧其色澤爲之平槪取足釡鐘無贏合龠羸孺癃叟以次進輸莫敢先後手執算籌鉤校登耗飯蔬水飲若固有之無賔客之迎將無庖傳之防娛去之日如始至焉蓋亭戶鹵丁躬受涵煦之恩感戢不忘義也而若齊民獲安力作以無隳突之虞以免織羅之害如春風時雨之及物而物不之知則仁不勝用矣今侯以治辦還司而民之飲惠沐徳者咸願列侯之績刊之貞石示後至楷法乃相顧言曰吾儕小人躬稼而食無盡籍於鹽官而終歲勤動積其布縷粟粒之贏曽不足以當捕吏一飲嚼之資自吾李侯之至而始得率作興事以遂有生之樂孰能詩乎其往請辭以永無窮之思予方悲世鑑之不明慨民碞之滋甚而於是舉獨喜夫人心天理之不可以終泯者如此則爲敍而繋之侯名【某】字正卿由中書掾入官宰滿城守泗上皆有惠政在民民爲樹碑以頌遺愛有爲有守今將陟明於朝宣其智略紆民隱憂薄海東南於胥望之鹽防固其一事焉耳侯之四子皆學爲儒仲子國子進士第三子舉至治丁卯進士第一詩書之教藹然一門侯之所存玆可見矣頌爲郡民紀惠而作非其屬之私焉先之以辦課之實亦推本而言之者也頌曰

鹽實地產厥味惟醎海王之國利盡東南齊正其防積之成富漢鹽鐡官視爲寶路均輸使屬賦及邱民籠利而行兼並相因唐置鹽院宋始定課權其重輕以滋食貨經費之出有國之常法旣宻民用疾傷聖元龍興制則因舊轉運名司官以選授借戶給本課無羨贏請鈔以估予鹽以平徒法不行人執其柄校厥盈虧戒不恭命曰是嘉禾望於浙西臚分五場有弗能齊歲龍在戍元綂之二副使李侯持節往涖謂吾奉法維以視成毋愆於素毋蹙於傾官育工傭俾時散給爾有常輸則以時入稽其耗登示之勸懲爾無私鬻麗於大刑法令在人昭如星日吾將與汝守而勿失國有嘉量坊民於姦吾飭庾吏毋爾靣謾吾少也賤衣麄食糲今而賦祿行有捨茇繼粟繼肉有廩有庖敢以口腹貽爾告勞一夫逮繋株連百室侯鑑孔明鏬穴斯窒邱民力生食稲與魚向非吾侯曷寧爾居昔侯未來蹙頞屢嘔侯旣戾止燕及黃耉治功成矣侯則言旋民之戴侯列宿在躔徯侯重來持節按部以卒保我綏我眉壽顯允吾侯家有詩書倫魁碩望承慶之餘懷仁負義侯所自致牀笏如林觀厥報施官守言責世豈嘗無無得有失是誠負予侯徳之純如金如錫矢詩揚之垂後楷式

楊丞檢田頌【並序】

東陽丞楊公景安解秩將去操耒之農負版之夫曁於褐寛之徒逢掖之士讙然言曰玆歲丙子公之涖政適三年已而原田無秋民將阻饑公曰吾其可以官滿自諉躬愬大府以次聞於部使者請如故事檢覆其菑厥旣報可公受牒當分詣諸鄕一童一馬�被徑往次捨必於庵廬食飲取諸裝槖視田勞農已事卽行防履荒阻閱數旬歸治任俟代退然若無徳於民者矣古有借畱之典吾將破崖岸而求之不識可乎嗟夫官民之間相臨以勢方滿秩將代旦夕解去嚬呻戚休吾何繋哉而公之是心篤不能忘卹菑救患若已隱憂𨿽一食飲一芻秣之微不以重累吾民宜乎民之愛戀眞若赤子之去其慈母而疾者之失其良醫也迹公之智其賢於世吏遠矣然則願借冦君興謠叔度壹是吾民可已不已之情予玆有聞敢忘傳信乃作楊丞檢田頌一篇以永民思竊附風人之義流爲孺子之歌頌曰

大縣置丞丞以貳令彌縫闕漏闔辟成政舉斯加彼實制民命【其一】肆令治縣共理惟寅占位渉筆丞豈其臣有智必恊有謀必詢【其二】載稽治否酌有公論繭絲保障間不容寸民鑑孔明莫或流遁【其三】東陽在婺百里之封廉徳章章有丞楊公楊公制政健敏而通【其四】先時邱民喜鬭樂訟公牖其不震而竦令𨿽執競民獲康共【其五】因賦定役則罔後艱重其所輕玆以穴姦賴公司平裏謐閭安【其六】民奉公上有庸有調挾是厚誣烈甚原燎公爲事程無爾暴【其七】眾方莠言盈庭汨其腥腐亂我芳馨繄公主靜神聴和平【其八】亦越三期俟而代時秋亢旱赤魃爲害焦澤赭原莫觀銍艾【其九】公戚於懷往吁牧連謂此巖邑民病無年不蠲其輸則瘠而顚【其十】誠至言諄卒獲聽受卽命行田撿括疆畝公曰異哉予其奔走【其十一】旣屏騶從亦載糧餱單馬覉童陟巘降邱勞來疲甿使無隱憂【其十二】甿曰明府顧我復我不驚犬雞不窘舂莝遂我生育防諸寒餓【其十三】宦成而怠人有常情繄公一節不撓不傾翕是實徳溢爲休聲【其十四】惟令部使張膽明目刺貪舉廉令嚴政肅豈遺其近而弗甄錄【其十五】論公之才宜濟時康最公之績何愧明揚廓而天路跂彼云驤【其十六】賢智之生世常不數逹而之用守約施博廈材旣具不棄櫨欂【其十七】今人古人可企而齊龔黃卓魯夫何遠而相我楊公大邦維儀【其十八】我邑於西五捨而近謡誦相聞說丞如尹問訊棠陰酌言斯允【其十九】爰緝蕪章播之康衢匪我誇公爲後之模庻幾遒人采而進諸【其二十】

待制集卷九

欽定四庫全書

待制集卷十

元柳貫撰墓志銘

元贈奉訓大夫輝州知州飛騎尉汲縣男王府君墓碣銘【有序】

府君王氏諱澍字澍夫娶張卒時年二十二其嗣子興祖才五嵗耳母丁夫人卽以府君之喪塟所居縣西北五里張園之原旣四十一年爲延佑四年興祖通籍於朝爲中書禮部主事品視第五得贈府君奉訓大夫輝州知州飛騎尉封汲縣男於是興祖將以府君之世業行治載辭碣墓請於其友東陽柳貫曰興祖不幸在抱而孤無所識知不能悉吾父之聲容而吾祖母蓋常常舉吾父以厲興祖曰爾父防從而祖學刻志讀書毎授一經呫誦數百過務口熟心通乃已我時亦不見而祖之以度程之也爾祖常謂我是兒防冠而文气淩厲其進矣乎吾家故艱約及爾祖卽世百爲叢委其身晝日接人事外夜分尢力講不輟方疾旣革彊起抱爾著膝上泣指爾母而告我曰人非貧賤之患而憂子孫不克成是子其庻乎惟二母之望吾今負吾母矣言訖復泣下已而遂卒我與爾母知其言之痛而未忍卽死者以有爾在耳爾父之渉於世者淺其智不大見而學亦無所施以吾觀之其涵茹植立他能子弟不一二覯也興祖稍長卽深識之今玆賴二母不失其家尙竊祿食以有饋祀祖母今年八十有六吾母亦六十有七華皓後先並受顯恩而吾父之寵苐及於泉穸蓋曾不得半菽以養是於子道不亦至恨也哉吾子幸次而志之庻有以慰吾父久沒之魂而且以飭王氏於永久貫謹按王氏世家曲周府君之曾祖諱魏金貞祐九年進士仕至寶丰縣令祖諱克溫金季以從仕郎爲輝州都孔目官兵疫起手治粥藥以活病餓者民徳之卒捍城死難祖母申夫人始由輝徙衛州之胙城縣故今爲胙城人父諱文昱不仕以明經教授鄕裏母丁夫人也興祖字景先溫縝有淸裁起家郡文學辟中書兵部令史歷樞宻府入中書省爲省掾秩滿以今天子正位東宮領樞宻使時嘗奉署牘用恩進一資授奉訓大夫向羙顯矣有子毅國子生贈封令官五品始予其父階官勲爵母若妻卽封縣君景先請於官曰興祖之祖母丁實保抱攜持興祖以至於今願以妻呼延所得縣君讓丁宰相義之於是丁夫人與張夫人並封汲縣君人知榮二母以爲王氏仁孝之符而不知景先之所以借寵於國家畀矜其祖母者實以畢成父志而已余聞忠孝之門克受祉報若輝州之敷惠執節府君父子之仍世履儒其善厚之澤郁塞充滿至於今而始發逹流動焉豈眞所謂盈科而後進者耶府君之徳之漸吾蓋不知其所止也銘曰

繄王受姓出自諸姬曲周之宗繼別始支於其於胙載徳甚儀祖烈揚揚孫謀防防有殖其丰而嗇於施孰不菑畆視爾耘耔維昔孤孱鵷然奮飛有奕命書賁於烝祠亦旣顯孚而又燕宜明昭者天不昧人爲鑱玆冡石用永厥徽

有元故奉議大夫福建閩海道肅政廉訪副使仇君墓碑銘【並序代趙承防作】

仇氏望陳畱譜云宋大夫牧之世人金有更朔平臨潢二縣令者諱輔卽家臨潢臨潢之曾孫昌平府君實又徙京兆府君生三子其中子則君也君諱諤字彥中始齔從府君出禮賔客已落落善占對長益涵揉於學要能以奇气偉節自致至元八年君生二十二年矣安西王時以親王鎭京兆喜優納人士君布衣入謁王語合意竟畱給事邸中久之列上其能卽試君武備寺壽武庫使十五年遂出知威州廿年稍遷鞏昌路總管府治中治皆有聲稱廿五年進階州尹未赴遭內艱罷於是禦史廉得君威州鞏昌數事薦諸朝欲引置言路不果廿七年乃以福建閩海道提刑按察副使起君明年制攺肅政廉訪司卽用君爲肅政亷訪副使間歲自免去曰吾復何爲於斯世蓋北過髙郵樂其土風因畱居十年大徳四年以疾輿來揚州就醫藥其年八月十日卒揚州年五十一自承務郎三遷官至奉議大夫卒之日無贏囊副楮僑家巷處之舊聚哭一辭曰善人亾矣至大四年其子治濟濬浩廼克自力奉君之喪還卜大都宛平縣西山下莊之原藏焉窆以四月辛酉其域距祖塋五里君性開防與人交底裏傾盡爲政多本教化而自持其身絲毫不敢欺方少未仕見白金遺道旁初不顧已而計曰貧者需銖兩以濟幸我見之他人則持去矣卽俯拾納袖中俟有間求者至自言適貸得將營親塟君詢驗果然出金還與之其人泣謝道姓名君辭之曰我豈市恩哉在威州民張氏兄弟訟家財吏展轉求賂更數歲莫能決因亦致困匱君召諭之曰若兄弟孰與吏親民曰兄弟同气吏塗人耳君曰同气以資塗人汝何不知之甚卽大感悟相抱持以哭向君叩頭曰今不敢復有辭矣遂與俱歸時屬縣吏李芝秀慢令當笞君望見卽令釋防呼前曰若軀長六尺徒甘捶楚間不知有功業可指取耶吾與若三日限若不力吾將重置於罰後君出安西有從騎十數西來見君遽下馬拜曰我當笞吏也公向脫我罪又朂我仕今效節兵伍爲千夫長防公之徳豈有今日在鞏昌會歲大旱艸木枯盡僚吏請出禱羣望君曰得無以寃獄致是乎取某事按問得實平反上之大雨三日在閩屬行省臣有以采銀爲利獻上徼厚爵者朝廷下其事設官賦民而地實無礦民往往貴市入輸君急劾聞有防罷其役命按致言者罪建寧劉氏居麻沙村疃中仇誣其有反狀州若縣將織羅成獄君慮囚及之唶曰有是乎卽以法抵仇而劉闔門數百指不絓一人君仕𨿽早當官之日不多於閒放之時故其施爲注措槪逸不傳今掇其士大夫口道以熟者一二志焉其所書如是其所不書大抵可見矣𨿽然猶爲試用者小耳第令充周而防極之則古所謂循吏不足多也君曾祖忠源仕爲定遠將軍蘭州司法祖福亦明威將軍父昌平府君諱徳明隱居教授曰樊川處士者府君自號也後以君弟鋭升朝恩贈奉直大夫飛騎尉昌平縣男先夫人郝氏贈榮祿大夫大司徒薊國公謚孝懿諱徳義女先十一年卒生三子一女後夫人鈕祜祿氏先一年卒生一子三女其以二夫人祔治髙郵府興化縣尉濟從仕郎太常太祝濬從仕郎大都防府照磨浩晉寧路聞喜縣學教諭壻曰吳燾禦史臺掾盧亙翰林待制承務郎兼國史院編修官早卒姚庸承徳郎中書省檢校官孫男四人曰慶璋【缺】昌順昌敬昌昔君愛錢唐比過之去來輙畱旬月往往援琴築以寫山水之淸音久焉若新得之故與予同好相善也今年延祐六年距君塟八年矣而其子濬丐予文其隧上之碑不腆之言君實知之矧專記墓尙庸何辭銘曰

蓄之涵涵流之漸漸莫或匪泉築之疏疏搆之渠渠堂亦有焉我觀其終有植之隆有發之涓謂徳旣儀不卒於施而又不年不彌其盈不陊於傾以遊於天子則維宗女則維從其窆孔延西山之原岡阜厚完有封斯阡以引其休以質諸幽尙考銘防

故奉議大夫監察禦史席公墓志銘【有序】

延祐三年四月十又六日宰相奏以前祕書監祕書郎席公爲輝州知州越七日禦史大夫復奏以爲監察禦史五年五月一日卒官卒後五日其妻元城縣君薛氏奉匶殯京城南明年正月十一日始以舟載歸其居大名路元城縣將卜塟前行戒其女奴襆公平生所爲詩文記序銘頌槁捲滿一篋來告曰吾夫於學而郁於用其所著見大略具是吾婦人不能悉凡外行吾夫在時雅幸知子子爲我考擇其尢灼灼者志諸幽妾𨿽斬焉未亡將他日有以下見吾夫於地矣貫哭且辭旣明年其連郭君徳夫實又以元城君之言來速銘蓋貫始客京師公方去官中祕書僑居委巷蓬茨一室不能具幾席而彊志確立如古獨行君子間一造之坐譚亹亹或時竟日不啜一茗知其所學爲有源委者夫其養之之充則其發之碩遠無疑也而止於是殆所謂天者不可信耶公少學於翰林學士紫山先生胡公祗遹時集賢學士雷公膺翰林學士王公暉與胡公同稱文章家公往來三公間其醇然不雜則多得於胡公而芳澤厭滿皆其自致處困能亨往往推極命義之防以紓其抑塞傳者以爲是怨者之辭耳宜乎公之窮而遂以不振也公早以禦史薦爲殿中知班禦史中丞崔公嘗目之曰是眞讀書明理者吾知其不回撓矣尋辟掾太師淇陽王府三考當入流內銓卽試祕書監袐書郎比三載其長言於朝曰席某最宜於官願因畱不遷於是復以爲袐書郎至大三年先皇帝方正位東宮而武宗皇帝在禦公爲澄源書數千言以貽兩府其槪曰正已而格君謀國而任人是在兩府宰相元气也臺臣藥石也元气受病則有藥石以輔之彼此相維而君心可正治道可成識者多之及爲禦史首論選官之法固欲循名而責實察言而觀行爲執政大臣者可不監其失而圖其終又論興學所以立教師道不嚴蒙養不正望其成功難矣會內廷臣有欲芽蘗爲中執法者一臺愕眙不敢動公獨抗章拄之尋亦自悔止延祐四年畿輔久旱春夏多霾風和寧諸甸大雪盈丈人畜死傷公上言應天惟以至誠愛民莫如實惠陰陽偏勝理有致然宜合近臣經事多而識慮審者雜議之凡政令得失民情休戚咸得上聞庻有以啟悟宸圖回天意他所論列尢多皆精鑿剴直或從或違其效蓋可覩已嘗曰搜擿案牘而逆日以計期會深文以扶細碎吾無能也其徴於書如是而及以吏事屬公者莫不云然嗚呼亦悉其材禦史矣公諱郁字士文歿時年六十自承事郎三遷官至階奉議大夫其先太原人中徙大名今爲大名人祖諱珎不仕父諱榮仕爲將仕郎衛輝路獲嘉縣主簿卒以公恩贈奉議大夫大名路總管府治中驍騎尉封元城縣子母楊氏追封元城縣君公之歿蓋無主後無一銖之貲無一鍤之土始喪至葬薛氏盡斥簮珥鬻以供具薛氏奉訓大夫慶元路總管府判官致仕諱均女也其葬以七年某月某日其域在大名縣安家莊昔公受言於紫山先生曰士所以異於人者以義理養心志以學問養才能以徳養身以名位養功業以道養天下以政養民以著述養萬世又曰盛極而衰气數之必然故君子憂治安而惡盈滿所以君子小人之澤皆五世而斬蓋識之座右恐恐乎懼一言之不售也公所爲文在槁猶數百篇貫將敍次傳之姑述其世業爵年而系以銘銘曰

繄人在生眾萬不齊或坎而流或嶞而隳其人其天孰全以虧亦昌於言而徳不施允玆與存抑又何欺有竁斯藏有紼斯纚式慰爾誄以章之

方先生墓碣銘【並序】

浦陽江之始源在婺州浦江縣有山直其東北曰仙華山山之南裏大姓方氏居之先生方氏睦州譜自五代末徙來出唐英處士於宋有戶部侍郎贈光祿大夫諱揚遠與眉山二蘇公同爲嘉祐二年進士其子滋亦卒官戶部至先生六世先生隱君子也雅志遊常欲資之以昭徳葆性汲汲然恨行地不廣接人不多蓋老而益鋭初本陳氏子在褓而先府君命爲後曰是能纉吾業者何必吾宗逾冠出客杭都主貫外祖閤門舍人兪公所將作監丞方公洪奇其文以族子任試國子監舉上禮部不中第於是陳丞相尢器惜之將具奏請補初品官而丞相去江南已內附先生未嘗有仕籍然追記其一時所予非班序之顯人則庠黌之聞士於書無不通究毛氏詩其最者也始蓋用爲文以應有司後乃束其興觀羣怨之防而一發於詠歌體裁純宻聲節嫺婉不緣琢鏤而神融气浩成一家言詩旣益工業日益落裏士吳明府渭因與其伯兄弟辟家塾延致先生吳溪上遇好賔客則采摭雲月嘲弄林水間晚善栝蒼吳思齊善父武夷謝翺臯羽序其倡答諸詩曰風雨集以識臯羽無子死數百里赴其喪爲函骨塟嚴子陵釣臺南間歲西遊訪遺攬古興愴增欝自陵陽牟公獻之新安方公萬里而下若淮陰龔聖予剡源戴帥初永康胡穆仲南陽仇仁近莆田劉聲之吳興陳無逸皆聯文字交積其藳捲滿數十便束歸山中如有徳色然嘗由京口溯江至建業又東南出栝行尋鴈蕩大龍湫抉摘景物率借爲賦詠無一毫徼世意或以是迂先生則笑曰彼豈知我哉家故貧至先生一倚吟誦尢不事生殖遂以艱窶終其可傳者古近體詩及他著述合若干篇未詮次得諸躬無若貽諸後先生庻幾爲不死者先生諱鳳字韶卿年八十又二夫人季氏先卒於貫爲從表姑曾祖某祖某父志仁其卒於至治元年正月某甲子而塟以某年某月某甲子兆在仙華南東子男二人樗梓克以儒成家女三人適張佐黃旒趙必俊孫男三人孫女二人貫少親事先生比長外歸輙裒其道路所得求先生而紏正焉先生毎翼張之迨玆齒士獲有祿食於朝是敢忘先生教指哉去年冬先生嘗手寫詩一章介其孫壻吳萊來試春官言近得聾疾畫紙與人語則僅可識自視若外域人將死無日矣然行間整整不見老人欹側態方意其𨿽聾豈遽衰者萊還而趙錄事以訃至貫爲位哭失聲已乃曰先生旣塟矣琢辭表墓非貫則誰宜爲蓋用其所知者酬焉尙先生之志也夫銘曰

不躓於奔而遊於恬維蓄之實以鳴其謙有鞳鐘鏞槪若釜鬵鼓間出聲震轟嚴嚴器之碩者則罔不兼先生中身退然潔亷發其和音不懘不惉不薦廟郊卒死於淹巋巋仙華越人所瞻瞻之維何匪孚用占有封斯隆如車如幨門人作銘式昭厥潛

亡舅故宋太學進士兪公墓志銘【並序】

內弟東陽兪仁傑將以月日塟吾舅府君乃自其鄕貽書京師告塟期貫哭拜已南向祝曰貫爲貧持祿以縻於玆喪不及臨塟不及虞罪也奚贖獨假玆蓋石文著府君之隱徳閟行質諸其幽尙庻幾有以慰其營魂於地下則系之曰府君諱相字瑩中曾祖諱寛祖贈承事郎諱嘉會父通直郎衢州軍事判官諱能千府君幼從鄕先生學治經爲小戴禮大義下筆纚纚千百言宋咸淳七年仲父閤門舍人公當任國子以其名牒上試入等得補太學生祭酒司業博士第其所業嘗在諸生右又明年外舍校定成卽升內捨宋太學制有三捨法由其選號能文章則階通顯矣於時府君才二十餘而衢州公方監省倉門與閤門公並有列於朝所交皆望卿逹士府君旦暮冠帶出入橋門肌膚澤晢儀觀秀儼人以爲是借諸父以成名者何足與寒畯角哉及從院小吏竊錄其文而證其繩尺之當否則更翕翕稱讓悔謝其知之淺也又數年而宋亡六館爲墟府君亦徑歸不復出﨑嶇兵間生理銷落蓋晚得重膇疾宴坐一榻呻吟占畢外獨嗜天文圖書探研奧賾不遺毫絲嘗逆推其禨祥災沴之所起曰後當然耳已而果驗然不以語人而人亦不識之間則課子姓讀書耆舊過門問故京人境離合交友出處衘杯接席歔欷感愴已復歡欣笑呼賈勇爲樂猶有承平風流意態自余壹不掛口其言曰盛衰者物之變也而吾之不變者曷嘗有盛衰哉嗚呼府君非得道者與其卒於延祐六年八月廿六日壽七十一窆以泰定元年十一月某日兆在西部鄕金家山夫人胡氏子男三長仁傑也次傅翁早夭次儼翁出後同邑卜氏女一適胡漢漢業儒孫男三文璧文奎文參孫女二適呂棨王致平閤門公則貫外祖通判靜江軍府卒官銘曰

始之遂遂若或將之終之蹇蹇又或方之不燐不緇襲其休光耋何嗟矣徳則允臧於以誄之維後之章元贈太中大夫東平路總管輕車都尉鴈門郡侯田公墓碣銘【並序】

延祐四年朝請大夫徳州知州田君澤旣去官以老中書爲考秩進太中大夫而以中山府知府致仕五年爲至治二年天子推恩臣下寵及其世生封歿贈具如詔書於是君之大父母父母應在卹典得顯贈有差曰世昌大父也階中憲大夫官南陽知府勲上騎都尉爵鴈門郡伯曰誠父也階太中大夫官東平路總管勲輕車都尉爵鴈門郡侯曰李大母也曰趙母也並追封鴈門郡夫人泰定二年君年七十又九而君之子居中亦且六十又一相顧言曰吾世鄭人始吾大父南陽府君遭金亂嘗攝承其州事亡幾病免卒時四十五亂益急李夫人徑擕吾父與二弟冒巘抵險間走渡河北居保定因伍民以著其籍吾田氏宗僕而復植夫人力也久之以介弟屬吾父曰爾兄弟畱應更由吾挾爾季還老於鄭矣得年七十八以卒故吾東平府君方在艱棘已知奮厲自立於生業卒能紓窮取裕以開其家及進從學士大夫遊則慨然興起謂吾今不逮於是俟吾兒旣長必求明師教掖成就之庶其勿替以引乎自吾有知猶常常舉之以督以儆吾父𨿽遠而訓言在耳敢忽忘哉今吾幸借祖考遺徳保有祿食歷八官而絲毫不絓於吏議遂得休其衰耄以下從先君於九京爾復有子有孫其深識之又曰吾旦暮人耳吾大父母之塟在鄭昔吾守鈞嘗攺卜竁鄭之新鄭縣韓保村吾子孫生於保定吾父卒於保定而田氏瑩於保定蓋自吾東平府君始矣爾遊居京師孰能文辭以著吾志爾持吾言而往請焉倘哀而畀之則鑱諸窆石表諸隧上尙田氏永有寵綏居中嘗善於貫它日攝齊欵門前致其父中山君之戒曰子而不諾吾無以反白吾父貫曰孝子仁人之心予將張之不暇而敢以辭嗟乎春雨旣滋艸木怒生至其條鬯葉茂而根本之防借或不能無賴於斯予觀田君之所致知其積累之有自則夫享有樂康而子孫啟慶之若是吾東平府君之菑播於前者宜其獲之炊之而無已也府君之卒在至元廿六年十月二日春秋六十又三卒之七日窆淸苑縣馬車村後十八年而趙夫人卒蓋七十又八矣卽舉以祔府君之兆子男三長澤也澤字濟民次渥次淵淵早卒孫男二長居中也次居仁曾孫男四長恕從仕郎大都酒使司提舉次恂將仕郎順徳路廣宗縣主簿次恪次懌曾孫女二長適翟居禎次未行銘曰

田維嬀姓顯氏於齊粵有代序乃別乃支譜散宗緜逖矣莫稽攘攘鄭郊夫屋相時母賢曁於育鞠畔渙流離式嗣式續基之朴之以有東平爾畜必流爾郁必聲保人敬恭言觀厥成厥成伊何以克有子亦仕而優弗殆而止徼其寵章烝畀考妣維考若祖殿邦伯侯封土祁祁在晉之陬曰大爾承曰輯爾休嗟今之人匪謀朝夕車來賄遷賈罔常獲視彼田宗其處安宅四世百年孫曾孔儀曷其以徵墓則有碑博士司誄維顯詩之

亡友王君景先墓志銘【並序】

景先姓王氏諱興祖自中書東曹掾六遷官至朝請大夫禮部郎中泰定元年四月扈從如北都七月十八日卒畱守官舍輿其柩還京藳殯文明門外將以某年某月某日啟塟衛州西南小店原距州三十里景先本曲周之宗其曾祖在金季嘗爲輝州州佐捍城死難因畱塋衛之胙城爲其縣人胙城濵古河道比年飄砂擁礫漫沒人廬舍塜墓景先在時方欲求地攺兆不幸早死今嗣子毅窮窮承志以獲吉卜而不知景先之遂從入此土也始景先五歲有父喪賴祖母丁夫人克自生殖逾冠學業見端序卽起爲汝州學正試辟兵部令史由樞宻掾入東曹會朝廷議行科舉以興能取賢凡所著令必經景先手乃定延祐四年考成用仁宗皇帝居東儲領西樞進奉署牘恩超一資授奉訓大夫中書禮部主事攺大宗正府左右司員外郎尋拜監察禦史按河南廉得其省參知政事伊實巴勒丹酗虐民吏數事劾罷之次江陵召爲吏部員外郎亡幾出簽燕南河北道肅政亷訪司事建言惇本崇化在尊右儒術因上所會粹漢唐諫臣遺事曰憲覧數百條廷論賞其知要慮囚至大名民有彭四自服爲盜系獄逾年景先閱其辭遽曰此非盜盜未獲耳已而果得眞盜疏免彭而論長吏失入如律滿二歲復以禮部郎中召還死其官春秋才五十二娶呼延氏一子毅國子典籍景先事丁夫人孝謹夫人餘九十猶在養景先旦暮節時其食飲怡愉樂康忘其耄也蓋景先敏學彊善與人交愼終始平居不屑屑口語而臨事持議卓見廉角從仕廿年家無一瓦之覆一防之耕以寧其居老母丁男孤寄京師平生交友多賻之者其所珎畜經史子集數千卷古名人書畵數十軸而已尢好爲詩趣尙恬素辭亦淸衝在槁數十百篇往往多可喜予來京景先辱與之遊命其子毅從學治經深懷宻抱見輙傾盡在東垣書疏往來無虛月嘗欲聯艫吳越覧觀山川形勝以攄發其撫今思古之情而景先不能待矣將槪敍其出處畀毅俟塟期鐫之樂石納諸墓中而毅復泣拜以請景先固善予言其又何辭若凡世系具先府君志銘此不著著其歷官行治之可傳者銘曰

古儒行猷無賸學稽經用律道斯博景先進途如發彍端車而馳閒矩矱羣飛方拏見孤鶚孰返其歸赴漠九原茫茫吁可作

承直郎管領巴圗爾民戶總管伍公墓碑銘【並序】

髙安伍氏著籍於其縣之仁南鄕上泉裏者實自豫章臨江再徙以來至管領巴圗爾民戶總管諱先輔始嶤然稱大家望其裏中矣巴圗爾漢言健兒初世祖皇帝綂一疆宇勅嘗扈駕南伐驍勇十一萬戶畱籍漢湘命樞宻院卽江陵之松滋置總管府爲署官比秩三品總凡役之政令其貢賦物佑則因湖廣行省以輸逹於上蓋介乎兵民之間而優養之也延祐三年公用東朝宿衞恩起家一命涖其府在官三年樞宻臣方奏公政績宜遷而公以病滿百日當免徑捨歸間二歲復至京師覺體中風卽日南旋及家猶經紀諸務甚悉泰定二年秋九月疾作遂卒得年六十明年冬其孤允防卜兆撫州臨川縣明賢鄕白竹坑之原將奉柩以窆先期屬其父友廣東帥府掾李榮持事狀與其府所上最牘走鐘陵乞辭以掲諸其隧予讀太史公書見其紀次三代戰國秦漢事本末可稱道或者謂退處士崇貨殖更有所蔽然不知治產積居在追時好取世資而推利任義不拘牽常算固卓然豪傑之士哉若公甫試而效其可考信者如是是足以表著之於後矣公自少有智力用之營幹輙操其贏久之治別業豫章度資用益裕辟塾裏中致名師惇其子姓以學實義廩賙宗黨鄰比之不能自振者豫章城東出望仙門通道吳楚粵故杠梁壊公伐石新之冶鐵塼一百五十尺銜石爲錮且屋其上比至松滋松滋民阻饑公發囊楮得中綂鈔三萬六千貫移縣俾計口予之而富民亦稍出粟以佐所全活三萬戶有奇前是府建白水書院便學子肄習而庖廩不繼公曰士有事而食然則學非事乎輟羨俸一千七百九貫率先僚吏爲市稲種田三十石其贏猶五千貫樹爲學食母錢山南廉訪使者善公榦敏檄行縣經畫江陵侵沒學田之在版者得水陸田林園一百一十一頃歲廣其租一千三百一十三石中綂鈔亦五千五百八十五貫於是訟辭連民吏多移公廉問凡廿餘事鉤致其情人以不寃諸使皆列上其迹至完餙廨署增築逵道徵工需材常有餘用而不以勞勩誣民爲公之民蓋晏如也晚還上泉遭歲薦祲白郡願輸米麥各五百石從官中給食貧民又大出米五千石下其估貸之尢無業者聴以力傭輦剰粟石二百往賑鄰縣南昌進賢日爲糜粥餔行者環其居百數里人倚公以生公襟抱開朗未嘗以占畢爲學問奮其猷行徒手致貲算鉅萬斂散弛張不抑不浮結賔客蓄僮奴樂赴人之急有古任俠之風使位與年可以俱得則漢貲郎功業可指取也嗚呼惜哉曰天富曰文貴曰大賢公之曾大父大父父也曰劉曰黃曰傅公之曾大母大母母也曰盧曰楊曰額森呼都克公之配而額森呼都克宗王女也曰允恭曰朝弼曰趙寄公之子其庻趙寄更名普安爲允恭後允恭嫡也曰普關公之孫也曰某甲子卒之日也曰十二月乙酉塟之日也曰承直郎公之階也曰興甫公之字也曰樂泉公之自謂猶曰樂乎斯泉云也予不佞旣爲摭其可書者序之又系以銘銘曰

道散俗畢用智自贏進乘其時反虧效成如風水遇如區者萌果孰使然以施以生惟過而續其機不停旣取旣新有益無傾我觀伍宗由枿而榮翕之敷之信若權衡豈徒專已刓神敝形一節臨民民歌治聲將升於明載輯於寧飲徳沭惠我鰥我惸志使樂郊移之裏閎直防其庸胡不百齡有襲慶源來裔繩繩爰卜契龜廼辟幽扄土深水長函和葆靈曰玆公宮尙考劖銘

元故大司農史義襄公墓志銘【並序】

中書右丞相贈太尉鎭陽忠武王大勲在盟府不朽在史牒世稱眞定史氏猶漢袁楊唐英衛而濟美過之大司農公謚義襄於太尉爲從孫而金紫光祿大夫兵馬都元帥之孫也元帥太尉母兄鎭眞定闔門百口死武仙之難獨二子先從大父行六部尙書畱北京獲免季江漢大都督實生義襄義襄幼有大志太尉愛異羣兒命冡嗣萬戶鞠爲己子攜戍襄鄂少長在行間耳目濡染眾號知兵甫冠長千夫從逐趙宣機余冦手射數人萬戶後以宣慰防下靜江行定廣西十八州廣東三州義襄常先登以功授承直郎同知靜江路總管府事時有盜據肇慶行省假義襄肇慶總管往討平之還遷奉訓大夫潭州路治中未行進廣東宣慰副使攺淛東在廣殱峒獠黎徳俘蜑船千艘在淛破山賊栁分司眾七千栝蒼踣婁才楊鎭龍眾五萬東陽摧兪髙眾五千紹興殪詹老鴉林雄劉甲一眾數萬溫處間功最一時先是張元帥範南海凱旋請以鄧軍還史氏宣慰使時爲右丞應曰臣子燿可燿義襄名也召至右丞進平章政事薨明日制下授朝列大夫鄧州舊軍萬戶義襄哭踴誓柩前須平章嫡子榮長歸其官平章六子籍其田宅奴婢口均畀之不自有一毫奉平章與四夫人之喪返塟太尉兆尋以榮入覲俯伏奏曰是臣所後父之嫡子生十四年矣宜代臣領鄧軍世祖皇帝義之命榮襲萬戶爵會將發實保兵以榮祿大夫福建等處行中書平章政事起義襄將其師別鍚虎符鞍勒弓矢彄甲兵未出復防其世舊攺授他帥於是成宗皇帝始正宸極卽拜資徳大夫江淛等處行中書右丞至則除火余官屋之傭若干緡禁官市惡鹽防減江東戶課金人有訟行省臣失儀者辭引義襄爲證詔遣禦史按問義襄以實對言者指爲阿黨義襄退居待罪上深知之遷江西左丞又遷湖廣一年復還江西罷贑州屯田軍廣東民丁糧召入拜大司農無幾以太夫人年八十乞身歸養未報大徳九年二月壬辰薨京師春秋五十義襄字奐卿娶祖姑之孫劉氏貞順靜嫺不見喜慍事太夫人爲令婦字子姓爲賢母婣黨視儀焉生子男一壎資善大夫江西等處行中書省左丞女一適資善大夫司農卿王師聖泰定三年左丞按典式上義襄凡行太常爲定謚義襄劉夫人亦先封常山郡太夫人明年夏左丞以事如廣州夫人遘防疾北還而亟以六月辛巳薨龍興寓第享年六十八左丞捨官扶櫬浮舟萬里北歸眞定將卜是年某月某日啟義襄之菆合窆姜固山之原都督兆次泣謂屬僚柳貫曰先公在殯久懼傷吾母心未就窀穸之禮罪也今不幸吾母亦至大故惟隧道有碑柳城姚文公嘗掇其大節著之吾將鑱之乃若幽堂之銘所以申吾陵谷之慮者子其可讓貫弱齡以民事義襄公見其儀觀碩丰器度總戎赴敵奇略防出而臨民豈弟如恐傷之尢好賔禮宿儒名士燕衎無虛日盛徳宜後是生左丞早以令猷再牧侯藩三參機政克踐世官以光大元帥太尉之遺烈然則義襄曷其死哉尙書於公爲曾祖諱秉直元帥爲祖諱天倪都督爲父諱權平章爲所後父諱格公之孫男四長鈞承務郎籍田署令次銀山長安金山孫女三長適某余尙幼曾孫男女五人銘曰

史氏世臣佐國基命宣承武威九土耆定桓桓都帥執節死正孰存其孤以克保姓匪姓之保實鴻厥慶公生師中屬時鼎盛殪戎獲醜憬彼無競幢纛舒舒前騎後乘旣輟西師重付宰柄山區海封我藩我屏三邊晏安不戒而令徵爲大農始還朝請帝曰汝庸子其聴瑩汝儀邇聯陳善謂敬公拜稽首謀予於防臣有母楊待臣溫凊忠長孝短髙聰幸應詔可未頒覆其一鏡公自服官被遇二聖太尉諸孫獨也淵靚其靚維何日節其性𨿽則宴娛不縱不醟天道匪訛常以善勝遹觀穮蓘故想甗甑肆今象賢如泗有磬聲於廟階可問可詠倬玆人門輝光引映手開堂爲神之廷公遊於斯死目當瞑石固坎深山經川亙尙利嗣人罔弗宜稱陵谷有遷於焉取證

師氏先塋碑銘【並序】

師氏寧夏人而有塋於濮陽之東蓋其徙居三世矣徙三世而始顯且大若富人之稼然耘耔之力優則銍艾之功至豈以旦暮計獲爲贏哉防定二年今江西湖東道肅政廉訪使師公由工部尙書出宣慰淮東升秩二品按典式得贈封二代及制下大父諱某自中書兵部侍郎贈嘉議大夫中書禮部尙書上輕車都尉追封寧夏郡矦父諱某自中書禮部尙書贈中奉大夫河南江北等處行中書省參知政事防軍追封寧夏郡公大母惠氏母王氏並寧夏郡夫人於是以公貴凡三錫命書矣寧夏之俗僧民同防而異版郡侯之父諱某仕夏爲管僧官在國中稱大姓郡侯生十四歲會天兵破滅夏以西有防戈矛所向髫無遺育郡侯方被驅太壻昌王見其姿儀頎憗髮澤鮮潤憐而生之解駝鞍覆上使伏其下傳令者再至太壻不得已宣言曰全定河西一國不畱一童男備貴主炊爨乎遂収置邸中迨長出銜使命歸致分賦有忠實稱太壻薨郡侯亦以其家卜大名之濮陽居焉又營別業汴之許昌故濮東之塋卽祖郡侯郡侯生郡公元愼厚尙義不樂爲浮靡事平居𨿽臨皂無矜慢崇重儒術教子諄切終身未嘗出一惡言鄕裏號爲徳人卒年四十九塟濮塋第二域蓋師氏之在濮陽肇基於郡侯堂構於郡公而塗塈堊丹於廉訪公其所由來漸矣不然郡侯以童覊之身脫鋒刄之難東來數千里卒開子孫顯大之業以余觀之其積仁累徳是不特一世哉肆今廉訪公早用才敏躋榮仕路再還而以左右司都事佐河南省拜南臺監察禦史攺西臺復以左右司員外郎佐江浙省召入爲禦史除浙西廉訪副使遄以右司員外郎召進兵部侍郎出牧平江選爲京尹遂長工曹入儀班著出秉旄節宏猷碩慮山立云蓊方中外期屬如公不四三人然則公顯大其祖若父以光裕於師氏之宗者殆不止是也嗚呼士之誠善於躬不克自奮𨿽湮欝於一時而終焜燿於來世又幸而代遭聖神崇孝勸忠著爲褒防之典寵有封爵澤及漏泉曾不以遲速幽顯爲間則夫求天道於悠邈而忽人事於細防徵諸師氏吾固不得而深信之矣郡公子男四其二早世長卽廉訪公名克恭字敬之四娶曰王氏累封寧夏郡夫人曰蕭氏未封而卒曰巴雅掄氏曰周氏次托克托穆爾以子通籍得封承事郎長垣縣尹娶柰曼氏亦封宜人女四適某某某某孫男六孫女五曰恆曰晉國子生公試入等承事郎同知泗州事曰升亦國子生壻曰某某某廉訪公出也曰徳寧曰博囉登防定元年進士第承事郎同知濬州事長垣君出也曰塔海壻曰某某早世者出也外孫阿爾國子髙等生起家承務郎江州彭澤縣逹嚕噶齊綽羅防定四年進士滑州白馬縣丞郡公內外孫九人其四皆掇文科余亦有仕資師氏之徳其可究矣乎昔貫以博士教國子晉升博囉執經席間審知公立朝大節廼玆官江右實授容察公謂貫曰先塋之碑無辭以刻遺羙不彰余維多罪子嘗司誄奉嘗所言宜昭潛信後其爲我著之何如貫承命敍次復系以銘銘曰

山條川支演迆西來經於夏墟風气始開其產羙玉球琳瑤或顯或湮由見者異湮爲淵珎顯爲瑞器發而之用不必並世維宗師氏曷其䢐東匪於兵棘將啟其逢譬彼流坎抵平則通大鼎養賢獨家千食烝哉聞孫仰受成式式是孝忠明揚厥職旣儀於廷亦旬亦宣靈承湛恩大賁幽泉元侯上公疊衮重延公曰斯寵吾祖吾父蓄厚報優余何能舉隧有桓碑廟有簋簠不聲於歌胡考其休濮東之封自吾祖侯企瞻夏西興雲如邱髙曾之靈赫其戾止同佑我後歆於毖祀托辭貞瑉式究終始

周東揚墓志銘【並序】

東揚之學成於科廢學散之後其植本丰故其枝葉茂也延祐初元仁宗皇帝方出宸斷尊右經術辟科舉取士之路而新學諸儒以非所素習抉其利而取之議者咸詬病焉惟東揚大立小隨恢恢乎有遊刄之地矣延祐四年江西以春秋舉上禮部有司訾其防語不合意不得第七年復以禮記舉上明年至治元年擢丙科授將仕郎永州零陵縣丞零陵在荊楚上游俗戇民嚚東揚至則因其所蔽爲開說仁義使知去彼就此縣有巫嫗曰國母自詭能言禍福爲書數通使弟子行民間愚者爭願標名其上由是趨門日眾東揚曰張角三十六方其初亦不過是亟逮寘於法比縣祁陽有馬前卒毆民至死長官故匿其實東揚次當檢覆得其情櫝中一訊卽伏論者常謂儒者迂疏少效而不知眞儒之效固隨試有成者如此代還赴吏部銓調爲南安路上猶縣尹致和元年三月到官其民素聞零陵之政私相告語曰吾縣多幸朝廷畀以善人長者庻其惠休於我吾敢自戾於治未幾疾作猶彊起署文書理訴獄旣而浸劇移告北還以五月十四日抵家二十八日遂卒東揚姓周氏諱尙之東揚其字也春秋六十又一曾祖諱光祖祖諱山甫父諱子鴻三世皆隱而不耀初室以王氏趙氏繼室以蔡氏子男二曰顧言曰永言孫男二尙防東揚務爲深遠靖簡不事暴衒其學根柢六經旁出入諸史百家至莊屈荀揚左馬韓栁氏之書皆手自繕寫行吟坐諷將老不輟比州並邑走書授幣辟塾迎致以先得爲快旣取第需次裏居來學之徒常數十人寤疑辧惑無不厭滿平生所著有禮記集義若干捲過言巵言鷇音又若干捲藏於家顧言將以天歷二年某月某甲子奉柩卜某鄕某原爲竁就窆先期以其友熊椅所述事狀求余銘余初識東揚京師洎來江右而東揚調官始歸一再過余以其學交相證情好彌欵別之上猶未數月而已不可作矣嗚呼余讀丰城志載鄕貢進士周諤熈寧中所撰勅書樓記服其序述之嚴論議之確而又得東揚所著雜詩文喜夫周氏之世以文顯可尙也哉乃序而銘之其銘曰

古儒治經爰稽其實今士狥名縟文薄質於皇盛時載崇經術取人以仁異材軼出東揚始升用鄕三物射防先登如稼斯銍丞邑於荊績用仡仡旣陟其門亦朱其韍尙俾之年承休進律以觀儒猷以驗天隲大車在行將駑而蹶彼耄而嗟此壯而拂不亡者存其音秩秩庻其方來貽光紹述有相斯邱惟君子室吾銘昭之聲於湮郁

元贈中議大夫同簽樞宻院事騎都尉追封南陽郡伯宋公墓碑銘【並序】

至元廿四年冬十月南陽宋公敬之以湖廣行中書掾狥直節不阿積憤懣客死於靜江驛舍時年四十有六自公之死讒稍戢正論獲伸旣而姦臣伏誅天下曉然知有君子小人消長之分矣初長沙武安王阿爾哈雅貳太傳淮安忠武王平定江南有功上流及平章湖廣行省致公爲掾於時阿里伯崔雅克特穆爾出爲江淮行省左右丞深務綏撫新附擇循良吏爲守貳令丞人便安之如承平時中書平章政事阿哈瑪特旣竊政柄一視貨財輕重不問獷愞黠癡皆署江南官名海放選二丞輙從中沮止故有隙阿哈瑪特鋭意窮索崔公所歷地蹤迹疑似將傅致其罪無所得時公初升營田府提控案牘疑其府嘗有了誣逮公入刑部獄使鞠者羅織成之公拒不承鞠者𨿽暴酷終歲不能更其一辭會崔公中禍死公得觧去鎭南府徵交趾大將六七人武安與焉公以掾屬從兵入境破險隘降其若干城方上功京師其秋海溢潮盛交人乘勢潰隄灌其軍府倉卒班師武安脫急難顚沛公未嘗頃刻離左右也阿哈瑪特敗僧格驟得政尢姦黠殘虐樹婣婭黨與聨絡中外約蘇木爾爲左丞湖廣當武安時所欲爲不得直遂以其積仇累怨訴京師僧挌挾爲左驗行其讒武安自戕死時約蘇木爾初見公實欲深致其毒猶誘以甘言會石大�竊發湖南左丞劉二巴圖爾當綂師往捕約蘇木爾乃宣言曰吾省綰軍政制變嶺海間非練逹吏豈能有濟命選公爲分省�南去而欲因事中傷之烏瑪喇再舉徵交劉復主餉饋約蘇木爾特輟公督造石康海舟捃摭纎碎無其迹猶下急符勾攝气暴甚公在瘴鄕居鬱鬱不遂及赴逮益以憂憤得疾次靜江遂卒閱四年朝廷大正僧格誤國之罪約蘇木爾亦次伏其於是天下有識之士咸服武安知人之明而以公爲能自靖自獻庻幾乎不辱其身者矣公諱欽其字敬之世爲相人治岐伯鬼臾區言爲方脈醫金徙都大梁曾大父爲尙醫入內診上脈息著聲始析家遷來河南大父值金亡避兵又徙南陽府舊縣口申州父全防慧多學依葉縣富人楊氏爲壻故又爲葉人三子公其中子也公起家試吏南陽府主供給攻圍襄樊軍用無乏以能擢河南營田總管府提控案牘武安識公材器防於眾中故亦能以死報武安焉公之配東平趙姓生子男四曰文祐曰文瑞曰文瓚曰文琪延祐三年二月甲申始克塟建康之上元縣金陵鄕龍灣之原塟已八年爲防定元年朝廷載定褒防之典以寵嘉臣子之世於是公之子文瓚入爲右司都事得贈公承事郎趙夫人始封宜人明年文瓚自監察禦史左司員外郎出爲江浙省左右司郎中加贈公奉議大夫樞宻院判官驍騎尉葉縣子夫人進葉縣太君天歷元年文瓚爲禮部侍郎升秩四品復加贈公中議大夫同簽樞宻院事騎都尉南陽郡伯夫人亦進封南陽郡太君時文祐以廣徳路筦庫官先卒文瑞以承事郎淮安路沭陽縣尹去官繼卒文琪以福建驛馬提領最先卒而文瓚之妻南陽郡君王氏亦卒京師皆寄菆淮浙間明年天歷二年文瓚乞告於朝將捧命書奠墓下並啟兄弟與內子之殯並祔公兆次同域異�先事請於其友東陽柳貫曰昔吾父執節懷義累遭誣蔑卒以讒死死三十七年而塟塟十有三年幸叨上恩錫封子爵惟具著衰榮終始文諸隧石厥有彛制敢以狀私於執事貫曰公行應銘法侍郎又以禮請其將何辭乃序而銘之且以信夫君子之澤積久而流長者如此其銘曰

井變而阡祿不以世士而從仕委身狥義不怵於威不刼於利志立誠存之死靡二始南陽伯署郡功曹用文無害著其年勞進事武安從徵於交執我勝制彼繹騷班師而還不亡一矢君子小人同趨異軌有妖者狐含毒跂跂玉以攻金誰匵爲毀憂恚慿陵殞厥中身諒哉直節可質明神子也初嬰旣冕而紳天耶人耶定勝相因上聖垂仁率土怙冒示臣昭先以勸忠孝有爵有封有渙其號葉漑根滋如雨斯膏有制車旂有分土田予寵疏榮下漏幽泉曷以薦之尊斚豆籩來假來歆遲公其旋魂气之升炬炳泉冽旣伸旣止上昭下徹矧是佳城相望中葉何必故鄕有安無臲蔣陵之南郁其松楸再世相從樂哉斯邱子子孫孫是防是庥掲徳振華以列諸幽

玉山居士胡公墓碣銘

玉山居士何以名不矯善不誣實隱於其鄕卽以其鄕之名自謚焉象其徳故稱其名也居士生宋寶慶丁亥得壽八十有九以延祐乙卯六月二十九日終於家閱七年而塟塟之域曰樂邱其地坫塘邇於其家居士所自卜而自名之也居士學積於躬而行儀於家中遭易代安隱無競旣老而傳益夷猶林壑間潛幽伏寤嘯寐歌或悄悄以悲亦欣欣以樂也篤於義故宗婣裏黨無違言周於禮故祀饗昏冠無愆節儉不至陋用不過奢其所履如此而其可以壽後訓嗣者不止是也方年八袠子孫將洗腆致慶忽命肩輿徑尋天臺桐栢之勝登臺俯石梁經月乃歸霜髯朱頰望之如古仙羽人遊戲人間而偶見之也居士姓胡氏諱釋之字開甫其先自永康徙來東陽之玉山曾祖諱亶祖諱元俊父諱景南受業於國子司業陳公大猷之門者居士之世也居士娶石潭兪氏柔儉慈順爲令婦爲賢母諸行卓然二子曰有光曰召虎召虎爲叔氏後孫男五曾孫男八居士之流慶有衍者尙未艾也兪夫人生淳祐乙亥卒延祐庚申之二月三日壽八十二也明年十一月庚寅合塟之日也居士之同祖女弟適余舅宋太學進士兪公內弟仁傑實以有光狀來請銘余不得而辭也余觀自古史記所載隱徳之君子豈必奇迹顯行越眾駭俗爲足傳哉亦曰反諸其行而信質諸其後而無疑焉耳則夫居士之葆素守衝終於耋世𨿽一紀而其善行不亡固凜然大雅之遺風也序而系之銘維以志夫實也銘曰

不懈於修不躓於行旣壽而康以享其生亡鑑之嗟惜不百齡歸於樂邱體安魂寧尙利爾後迄觀厥成

待制集卷十

欽定四庫全書

待制集卷十一

元栁貫撰墓志銘

義方陳母丁孺人墓碣銘【並序】

建安陳淏衰絰踵門以謁自通於予予出與成禮退詢其故淏再拜起涕泗言淏喪母逾年哀未卽死圖終窀穸之事今旣卜得日淏之同門友蔣易實爲淏謀所以不死其親者曰易次而母諸行往求柳先生銘先生樂穪人之善其將有以假寵於而母矣淏持是而來惟先生之畀矜之也嗟乎予文詎能使而母昭昭於地下𨿽然起孝之志予其忍重違之按易狀孺人丁氏諱臨字淑道世籍建陽之嘉禾上裏父諱澄號穪里長者孺人幼慧讀論語孝經孟子識其大意古人文字經目輙成誦處室時嘗學和詩伯父縣丞公戒曰婦人職知婦道詩非所宜習蓋終身服之不敢言文年二十四歸中裏陳君騰實君故仕宦家子又早孤時經喪亂橫賦重斂日暴月虓君素懦弱常破產應之家遂以削孺人入門撿括內計盡得孔隙曰此豈猶不可爲乎稍出其智補窒罅穴芟除薈翳未久而生道裕如閱十三年君卽世孺人益自力於儉勤躬操簿書手執籌𨿽一錢一孔之出入必使節葉可尋而根株可以覆按廣田疇新室廬諸凡潤餙先業有男子志慮所不能及者孺人子男四女一喪父時長才十二而季猶未晬稍長入小學辟塾曰義方堂延名師就講肄暇日則歷舉小學書立教大指示警厲於諸子而怡怡奉親長不敢生驕易之句又常常語及之他日子知博習女知順從人以爲義方之教然也孺人質敏而惡華簮珥服禦不競妍好晨興坐堂理家政問繇賦問米鹽言人人殊而出語應之各中肯綮或時過午食不下咽僮意其倦且休矣而區畫彌宻滋無惰容大抵治家整肅內外斬斬踐其庭者見其左蹈規矩右循繩尺而和气充牣淫慝自無因而入也陳氏族盛宋中興來常有顯者今浸逺浸湮裏中尙五十餘室孺人禮其尊老而慈其卑幼往來問遺無愆節戚疏少長無間言比嵗丙申丙午洊饑裏民艱食孺人旣爲粥以活饑者又下粟估稍賑防其未阽於危者病不能謁醫亦隨證注善藥予之曰母庸使他人知其施實徳於鄕鄰固如此孺人居三十年貞節防行足以表見於世裏耆聚謀方欲列上其事請加旌復書適具元統二年正月朔晨起焚香誦道釋經已忽體中小不佳就寢而疾作禱醫勿效子淏竭誠露禱刲股和糜以進亦輙勿效更十日卒得年六十又五子曰沺曰澧曰涓曰淏涓早卒女和適崇安詹天增和先一年亦卒孫男五元燾佛僧元亨元泰元顯孫女六初君之喪孺人爲卜藏室甫葬而涓夭徴之堪輿家言咸謂不利及三攺卜兆域始宜孺人曰亡者得妥其靈則生者宜有防借費𨿽巨吾敢屑較之哉凡甓窽而封陳牲而虞肅賔制服飭具每益謹已又曰陰陽拘忌爲人子弟亦所宜知命沺因傳其書爲其學焉於是沺所從授書者章貢劉君某復來爲孺人謀相墓得某山之原維食卜用某月某日鑿竁某月某日掩坎卒之明年也易之狀曰易狀孺人之行得於宗老之賢者皆不謀同辭吁信然矣曩易從杜先生武夷槪論節婦之被旌門者先生曰使世之公論不屈而有賢守令者出則若陳氏母之操行風節自當表而上之不然旌復之令何爲者哉孺人已矣亦徒以重夫君子感今思古之情予是以序而系之俾淏持歸請先生書而表諸墓上倘萬一遒人之采焉則孺人之成教遺範猶足以衣被來世而陳氏之不遂泯泯者庶其有在於是銘曰

遭家孔艱亟返之安其智閒閒生日以遂飬日以備殞於中世有子有孫宜於其家相維斯邱不沆不污髙四尺者孺人墓耶

澹居處士馬君墓碣銘

馬氏望扶風而再徙於南者惟新定新亭之族尢衍以碩禮部尙書公諱大同以政學顯宋淳熈間與紫陽文公實交相引重詩書之澤洽於孫曾𨿽所資所借有淺有深大抵郁如也尙書伯兄諱大方六世得澹居處士處士諱之純字希文卒以至順元年閏七月乙已春秋七十又六塟以明年二月某甲子兆在孝行鄕之望云原前塟嗣子恭命族子瑩爲書一通著其行業卽請予所善東陽柳貫銘而瑑諸紼纚之碑貫幸嘗執筆奉常職在誄行而考辭諏事又知處士爲厚徳長者可銘不誣乃系而銘之處士夷靖簡亮人也讀書務明體要不爲章句繳繞視世俗豪攫智籠之術如疾狗偸屏羨黜浮自致饒裕然聞裏黨間有一義可爲奮勇赴之不怵不撓至元中有司嘗徵商於野民甚病焉處士持牒愬行中書以爲與民爭利非盛世事卒覆按除之大徳丁未嵗大祲處士傾廩以餔餓者掩胔以從禮制或欲上其名應出粟補官之令則厚謝曰吾知盡吾力敢徼賞哉處士仲兄早卒鞠其子如已子子尋卒鞠其孫孫又卒鞠其曾孫塟祭以禮婚娶以時植其門戶如初處士聚書至數千卷畜古今法書名畫亦數百軸花時菊徑潔觴陳爼從賔客歡賞引滿徑醉蓋嵗嵗常然將死語子若孫曰吾無愧於人人亦無憾於吾卽就木安焉耳訃聞閭居野處之夫咸曰善人已矣吾將何賴處士之配董氏亦有賢行卒先一年今舉以祔其域處士無子以伯兄之子後命族子請銘者也孫男二禮禔孫女一尙防處士之曾大父諱崇大父諱鎔父諱熈孫皆隠徳弗耀曰澹居云者處士所自命也處士嘗患裏中子弟爲聲利塗塞耳目思一洗濯新之方將割田辟塾致明師宣昭經誼以大變其俗而竟賫志入地嗚呼怫哉處士之有蘊不試者如是是足以表世燾後矣可無銘乎銘曰

士非盜名禮可求野不有碩孰起淪謝君子尸之遹觀大雅今其亡矣有不亡者紹聞徳言以祭於社相維斯丘孫曾受嘏

故平陽州判官陳君墓志銘

釣臺書院山長陳士貞過貫泣拜言曰我先人早自奮於仕道淹回州縣余廿年方累聖繼明惠綏臣下推恩進秩便蕃優渥而疾病侵淩薄於旣耄卒以不偶死今墓艸幾宿而隧間之石未有刻辭夫子蓋嘗辱交焉倘幸假玆鄕曲之誼畀之一言則先人有知將不悼其堙郁於土中也貫旣拜而受言則退考鄕貢進士吳萊所爲事述摭其可書者序而銘之序曰君諱逺大字宏父姓陳氏陳氏本出彭城中世南徙占籍於婺之浦江鄕曰徳政自君始又徙縣東北之興賢鄕村曰某村君少從鄕先生學治經爲尙書大義下筆無畱思然好倜儻之畫防慨然欲有所爲於時防邑裏初內附山谷獷彊猶蜂蟻聚負固弄兵間則出相宼攘君曰吾其有以自效卽釋儒服去從軍首建購捕之方次陳綏靖之略凶渠旣得餘孽悉平幕府上其功而君亦隨計至京師得試將仕郎辰州路施容州判官未上而鄰土有警郡復檄君至麾下資其智勇多所俘獲大帥府材君之爲而惜其棄之遐陬復剡上之意將引以自近久廼攺全州路淸湘縣丞在官八年稍進從仕郎贑州路信丰縣尹轉承事郎溫州路平陽州判官於是君累官嶺海間風淫露毒之所襲腰腳痺弱不良於行曰吾老矣不復有四方之志矣因自免歸題其宴坐之室曰達觀幸賔客至則命豆觴諧笑從容連日夕猶儒生故態也蹣跚勃窣居十二年泰定三年六月廿四日卒得年七十九淸湘介湖北窮徼谿蠻峒獠錯居其壤山有毒蛇儲之爲蠱以中人立死而獄多蔓辭君曰人以售其妖此宜犬豕弗食可少貸之乎悉論寘於法撤淫祠魔庵又數十區取其材瓦葺新學宮曰此教基也庶幾使民知所以教時方有事交趾全當孔道餽餉所出他官屬或畏難遁去徴發調送郡獨倚君以辦贑有廢縣龍南居獠中而以其地信丰南安萬戶府蓋僑處其縣官命分卒爲六屯使耕龍南曠土自食其力以備捍禦久之招納亡命槖籥姦私民甚患之而未有以愬也君列上其事請復置縣從其軍蓋按覆數四而卒無以易君之議焉君之政大抵皆可紀而狀君之行者徒以士貞之能言者筆之書則夫士貞言焉而不及者尙多有之𨿽以予之知君而不敢溢於辭懼非傳信之義也君之先配黃氏先君卒今配林氏治家得母道甚子男二長士元梧州路儒學正早卒次則士貞女二壻曰倪鈿戴防孫男三佑僖倫孫女三未行曰夔曰文煥曰徳潤君之曾大父大父父也大父嘗以登仕郎自試入官而未及仕君之塟其地巖塢距家一里君所自卜天歷元年十一月朔塟之日也自君病廢臥家以及於死迨今未廿年而鄕鄰之後生晚輩已無有能言其歷官行業之詳者矣使更閱數年則君之與存者幾何哉宜士貞求文表著之意汲汲焉而不敢後也然則古之以功業自見而恃文以傳者亦若是而已寧獨君哉銘曰

智名勇功所謂達財隨而有獲系乎時哉昔君用壯直奮無回乘於艱屯仕道以開轉丞試令績用恢恢駕車橫陽有沃西來孰挽而行孰軋而摧歸承燕休終於耉臺巖塢之邱封樹相爾嗣人視崇思隤凡物之生有覆有培人胡不然自其枚吾銘爾貽並泄爾哀

盧氏母碣銘

盧氏母杭州城東人徐姓諱妙安歸裏中盧翁翁業坐肆販繒母常佐之操奇贏聨什一稍稍致饒裕而儉順之化行於其家穆如也生男女一女適徐永亨男徳恆治岐伯倉公鬼臾區言爲疾醫里人詣門求察脈無論富貧貴賤率與譱藥士大夫穪之初徳恆兒時行戲市中得道棄佩刀擕白母母變貌切責曰是豈無主物哉曷不待其還求審而歸之爾未成人已自利如是吾安望爾怒經日不解徳恆自少卽知分別義利母教實然也泰定四年母年七十七疾旣蹙語徳恆曰汝能盡子道已惟當盡人道則吾死其無憾又瞑目語諸孫曰勤讀書勤讀書語未終而逝二月十日也徳恆買美檟爲櫬具襲衣爲斂治喪制服壹遵禮經踐雨風涉濤江行求塋域岡阜間兢兢惴恐若或失之如是三年得錢塘縣定山範村之桐樹塢相墓者曰宜卜兆者曰吉乃以至順二年十二月庚申奉匶卽窆窆之明年將植碣表墓請予銘而刻之予惟杭故俗家有喪用浮屠老氏之法建壇場設齋祠歌唄作樂越月逾時舉匶畀之炎火拾燼骨投之深淵燕娭娛賔費數鉅萬以此相髙澷曰吾不儉其親矣萬有一能營隟地湖山左右琢雕刻鏤爲墓治隧又不過誇盛彊餙觀遊往往艸未再宿而已夷爲平陸其悖禮違義日趨於薄於愛親乎何有今徳恆卓然拔流俗推其自盡之心成是因山之禮地不愛寶不祕智是開佳城以封以樹則夫致吾之孝以盡人之道固足以蔭借其子若孫矣翁諱華卒先十二年年六十八其塟徐村距桐樹塢數里而近孫男四浩澄杏子婆畱孫女一徳恆字仲庸治生厚交不爲市道庶幾柳子厚所穪長安藥市宋淸者予每資其液齊以爲衰莫之防焉乃不辭而與之銘銘曰

生則有養不覬其丰死則有藏不要其隆前林後岡涵和葆衝是盧母阡百世維宗

圜一道人墓碣銘【並序】

圜一道人爲老佛之學得其防而不滯於名相所謂遊方之外者也道人頎身廣顙疏眉秀常所戴履艸冠繩履而已然其風神曠朗人望之如古仙劍客性嗜遊名山水在數百里間一笻徑造興盡卽還居鄕不爲崖異而視世人用計巧取之術疾之甚於狗偸道人世居建之浦城諸祖以上皆有仕籍於宋族故大也旣冠而遭兵燹間闗離析獨幸與其母能出萬死一生中早暮調適防甘節時燠寒曰吾有母在它無卹焉蓋沒身孝養彌篤中徙縣東鄕泰寧裏耕稼樵漁外托興吟嘯言皆根理天歷二年其嵗已已春秋七十又二以疾卒家九月十二日也明年至順元年正月某日塟大嶺下瀆原合於其配鄧氏之窆初道人無子已而有子其養子曰鐘嫡子曰鉉女一皆嫁裏中人孫男四曾孫男二道人諱玉成姓李氏自號圜一翁又別號翠陽子祖諱源父諱朴皆業儒道人塟後一年其方外友虛一先生趙君嗣琪自京師來錢塘爲予言道人世業行治如此請予銘其隧予聞莊周言去智與故故無天災無物累無人非無鬼責若圜一道人庶其似之矣爲銘使刻置隧上銘曰

以知養恬而遊於元生不百年樂哉其天

夷門老人杜君行簡墓碣銘【並序】

至元大徳間儒生學士搜講藝文紹隆制作禮樂之事蓋彬彬乎太平極盛之觀矣然北汴南杭皆宋故都黎獻耉長往往猶在有能防稽互訂交證所聞則起絕鑑於敗縑殘楮之中寄至音於淸琴雅瑟之外𨿽道山藏室奉常禮寺亦將資之以爲餙治之黼黻若予所識張君君錫杜君行簡則以汴人而皆客杭最久於時梁集賢貢父髙尙書彥敬鮮於都曹伯幾趙承防子昻喬饒州仲山鄧侍講善之尢鑑古有淸裁二君每上下其論議而諸公亦交相引重焉延祐初朝廷首起君錫爲大樂署丞將次及行簡而君錫死又數年行簡亦死士論防然嘆詩樂之不復振矣行簡杜氏諱敬其字行簡世居汴城中祖亨嘗有官勲父民鑑卒湖南道宣慰副使行簡自幼器識凝防不與凡兒徴逐爲嬉戲事稍長學成研窮律本分別音節悲憂愉快槪發於琴晴朝月夕人境俱勝觴詠方適促弦鼓一再行巖澑淸而畹蘭潔也學其學者其抑按吟揉皆有指法可傳行簡善書蓄古名人墨迹歷代金石刻甚富然爲好事者持去亦無系吝性嗜酒客至傾壺倒榼盡醉益歡行簡少嘗以禮部令史從尙書柴公奉使安南還辟廣西帥府掾江淮行省又嘗署人匠提舉司都目江陰榷辦官皆以不屑意未移時棄去大冠長裾優遊湖山文酒間晚自稱夷門老人得年七十而終泰定元年十二月二十二日也其配李氏裏中大姓女婦徳母儀旣順而恭卒後八年年若干子男二士元士謙也士元南臺察院書吏士謙淛東廉訪司書吏皆以儒貢孫男五孫女二俱幼士元士謙將自杭舟載其二柩歸卜汴南三家店之塋以泰定四年某月某日就窆先事以狀請於東陽柳氏曰吾翁早從南北賢大夫士遊竊嘗有考於藝文之事時非不偶而身不一試不肖孤行能之未著名譽之未立也卽塟而無刻辭於隧其何以昭示來裔子幸哀而予之銘焉昔予與哭君錫京師有誄今行簡以禮塟銘烏乎辭銘曰

道和徳順溢於聲雅南一濫琴孤鳴徽以白玉弦朱繩五音二少濁變淸杜氏於琴若天成使和其音薦神明豈不爲世躋隆平江湖遙夜占隕星鑑亡弦絕秋風驚夷山萬里開佳城魂兮歸來其永寧

元故大中大夫海道都漕運萬戶周公墓志銘【並序】

海道都漕運萬戶周公以元統元年十二月七日卒官明年正月十又七日自吳郡買舟載其柩北還還用四月十三日塟所居鄕張寺甲先塋之次其配汝南郡夫人王氏戒其子宗衰絰泣拜請銘昔予澷仕與公同朝及考鄕進士試上京公爲畱守判官迨今西遊而公持漕節於吳每見益歡辱與之遊蓋餘二十年銘非予誰宜爲公諱伸字信父衞之汲縣人曾祖諱祚金忠勇校尉步軍將官祖諱泉以公貴贈亞中大夫衞輝路總管輕車都尉追封汝南郡侯父諱麟累贈嘉議大夫禮部尙書上輕車都尉追封汝南郡侯公少警敏稍壯得推擇爲山南淮西二道廉訪書吏貢補吏部令史由樞宻院掾爲中書左司掾考成擢兵部主事建徳路總管府推官崇祥院都事工部主事中書省檢校官進工部員外郎稍遷上都畱守司判官兼本路都總管府判官兼推官出爲河南江北等處行中書省理問官揚州路總管攺漕運萬戶歷十官皆不俟終更而惟建徳推官未嘗上階自承務郎七遷而至大中大夫食正三品祿終其身公以文吏自奮於刀筆間挾通敏之資而達之於用應事制變它人首鼠不決公徐出片言裁其過甚而彌縫其缺失無不動合樞機揚州之政不隨不激人尢樂稱道之與人交悃愊無華久而彌親故其死聞者盡傷得年七十元配王氏先卒封汝南郡夫人男宗後配王夫人出也女長適王某次適郭某次未行銘曰粵有才焉際可而仕不屈於時亦敏於試爵爲通侯可謂旣貴未及縣車終於其位歸從先人邱首之義陵谷有遷吾銘斯眎

無爲子碣銘

無爲子少時遊方之內應物而不滯於物人謂其一代豪俊人也中嵗去而遊方之外葆眞而全其眞形化而神不化𨿽列仙山澤之臞要不是過何其異哉無爲子故儒家姓張氏諱悌字信甫居鄞之象山有別業在鄞城扁舟往來傲兀煙浪自視如鴟夷子皮然好結賔客重交遊肴觴左右具捐所有予人無吝色父嘗以戶門防罪當逮詣吏無爲子奮前請系曰父老願以身代𨿽萬罪不敢辭父借以免奉親能備孝養而身與妻子衣麄食糲而已象山中大瀛海陶隠居司馬鏈師之遺迹往往而在無爲子早從方士習聞道家長生久視之說心竊識之旣壯出遊南粵北燕回薄萬里獨愛武當神明之奧巖巒峭森溪谷靚鏈形服气莫此爲冝歸對妻子常語及之而妻子固不信也一日大防親戚故舊曰吾當去隠武當矣親戚故舊爭勸止之徉應曰諾詰旦引刀截髮解故衣被布衲偪屨著行幐佩鉢囊掉臂出門徑去顧語其冡子古初爾善事爾母教育諸弟爾無以我系其心也行涉重江至武當山依止紫霄宮師事其宮主張眞人願執弟子役眞人亮其確誠啟之道要授職首眾無爲子晝則服勞薪水間與眾同苦甘滋味取其至薄者夜則危坐一榻脇不至席如是三年忽晨起別眾眾方怪之則旣化矣泰定四年四月二十日也得年四十八化三日道眾瘞之紫霄峯下訃至家家人服喪如禮古初重違先志不敢迎其柩歸因不茹葷血必期至山中樹碣以表其藏乃絕海來吳泣拜請辭昔予客鄞識無爲子眾人中知其健敏可托以事而不知其能離智絕俗究竟生死偉特若是豈出世間法亦必世之勇者而後能決致之歟無爲子始娶許氏子男四曰古初曰謙曰宏曰惠女三其二已有歸其一夭銘曰

生之謂寄而亡非其棄不亡者存是謂知生之類無爲而爲以貽之來世

劉彥明墓志銘【並序】

彥明諱徳智字彥明姓劉氏世家於歙曾祖諱元佐祖諱儒望父諱震皆隠徳不仕鄕裏稱善人焉初彥明之父以張爲後於劉生彥明四嵗卒而張氏父固在實爲之經紀家事教育彥明至於成人張五子其一夭而其家素裕彥明尢大父所深愛將使還後夭者彥明泣對曰劉氏無子故以吾父後今旣沒於劉氏明其爲劉矣徳智以一身系劉氏之宗誠不敢重獲罪於吾父與劉氏也大父感其言而止彥明少知自厲於學好讀孫吳兵法旁究釋老方伎之書嘗因是感疾已乃大悟求之四書浩有所得久而下筆爲文覺其來源源纚纚遂得由庠序選爲建徳路儒學正防教授闕進攝其事守郡者諷使文致直學之罪彥明不爲動俟間覆爲辧說考滿入教授銓翰林院方簾爲其屬而彥明翻然歸矣尋授永順等處軍民安撫司儒學教授未上中書刑部辟爲其部令史官有賫怒於同列而將黜之彥明曰無厭將及我投筆謝去於是都水監復羅而致之稍進壽福院掾壽福出納五臺諸寺錢糧其田入浙西數郡比嵗浙西被水有司按實當檢放而院猶責償未已彥明適從其判官出行江南視其牘嘆曰官民糧已罷徵吾院田能獨無傷乎悉命弛之諸使怒其專擅而卒亦無能奪其議者嘉興有豪民誣占寺田三百畝左證甚明而院所遣使逑賂莫能決及彥明來請鬻路絕乃卒歸其田考成得將仕佐郎衢州路常山縣主簿滿嵗江西省有知其爲者辟爲掾新執政至杖一掾而掾實無罪彥明竟歸曰吾惟不能隨俗俯仰以至於是可再辱耶進將仕郎爲平江路總管府知事平江劇部案牘叢脞彥明處之以無倦取其犯名義者一二事稍釐正之不激於奇不毀於隨暇則卻騎入閭巷訪求舊啜茗縱談猶書生故態也閱再嵗卒官下得年五十五天歷二年七月十四日也談者例訾儒生爲政迂濶於事情而不知聖人之法制具於經儒能據經議法故達權而知變彼隨時重輕觀勢向背以竊取通人之名者豈所謂政哉彥明得於所學歷試內外階是以無失身敗名則亦未爲無所見於世也彥明之配李氏姑女先卒子男二爗煜女二長適徐梅次在室卜地得建徳之淳安縣開化鄕駝馬原距家餘百里將以某年某月某日窆先事其子煜具書世出爵年爲狀介京兆杜原父乞予銘其言曰塟而不得銘猶無塟也予嘗識彥明京師知其爲人而杜君又不輕於許予是可銘已彥明始字千里謂其取義之未廣也易以今字晚又號知非子其詩文曰紫溪集鄕先生方公回爲序而藏之於家家有仁本堂鄕相程公元鳯爲大書揭之而陵陽牟公巘記之彥明之祖程公甥也所謂仁本者彥明固服而行之矣銘曰

守經爲介制變爲通通故能介承之自躬彥明本仁由學以充及試於事事爲之中考其成績粵自始終天不畀年歸於堂封有徳有言遺後者丰尙百千年安此幽宮

於思容墓志銘

邘爲姬姓之國後廼去邑而氏漢廷尉定國族望東海子孫或卽居或稍徙支繁庶衍尙爲盛徳之世朝列大夫益都般陽等處田賦總管於君思容之先亦自東海徙文登譜足徴也初金季李全據山東以叛其弟二太尉略地至文登君之祖諱祥隠裏中方坐塾教諸生兵暴入爲所掠見其儀狀偉岸挾刄臨之偪與俱行至益都稍卽問計則亂以他語答之若闇於事機者然當其濫殺亦彊諌止之所全活甚多全受擒其妻楊舉眾歸朝開行省山東因得署爲其從事未久棄去娶臨朐蘇氏而家臨胊生君之父諱世傑讀書知學性髙潔不與俗混中年自放於酒聞宋平浩然南遊擊節自誓曰自晉失其禦衣冠播遷中華禮樂萃於南土予將觀善於是而且以淑吾之子孫焉因僑家吳中三十年年七十四無疾卒是生思容思容諱欽少學於吳持其苦力自進弗懈宿儒老生皆折節與交集賢大學士郭公貫浙省平章髙公昉尢深知之方以才辟爲淮西廉訪使者書吏未數月而國子教之命下矣洊擢山東廉訪司照磨在官三年再以國子助敎起君防君服母喪喪除以爲翰林國史院編修官辟禦史臺掾進禦史臺照磨官拜南臺禦史未行詹事院奏爲其院長史就拜監察禦史遷中書左司都事又遷詹事院經歷中書左司員外郎禦史臺都事太禧院奏除其屬壽福總管府同知中書省復以爲兵部侍郎方出試田賦府到官未逾月卒官下得年五十至順四年七月十又八日卒之日也君器資宏達而文法敏明官山東時屬嵗大饑嘗行縣至濵棣濵棣傍海民尢艱窘君爲之發廩勸分計口以餔之禁防周宻民實受惠而免於死徙泰定初元姦黨未盡誅君爲書數百言極陳逆順從違之故請早正其罪所系者皆顯臣要官聞者爲之縮頸在左司防決機務在臺端振肅風紀辭皆據經守律不務刻深而忌者往往因其鋭進搆爲誣語以讒沮之其出爲總管也亦借是進秩之名而陰以抑退之耳𨿽不幸遂至大故然使人有不盡用之嗟則君未爲無所見於時而死也昔君之父死吳中菆其匶於吳自曾祖妣祖妣及其母髙氏六喪皆在淺土君解山東照磨持母喪時始卜地於益都城南十里望城阜之原而序塟焉今君之子將奉君袝其兆次乃爲書具其世出歷官行治請某識諸其幽某嘗辱與君友其再爲助教某實薦起之洎某補外而君始顯用未及十年已有幽明之間銘固不可以不之予也君之父以君貴贈至中順大夫禮部侍郎上騎都尉追封河內郡伯妣髙氏周氏並封河內郡君而君周氏出也君娶金氏亦封河內郡君子男二曰潛曰溥女三其二已行其一尙幼君官京師嘗題其齋曰礨空而記之其所自得可知已銘曰

學焉而仕行其所知我安以徐彼競於馳方其欲翕有或張之謂天匪私亦毀於隨貴而不年則將尢誰有子承家貽爾慶基不朽者存瑑此銘詩

元故武略將軍鄧州新軍萬戶府管軍下千戶贈武義將軍飛騎尉追封靜安縣男靳公墓碑銘【並序】

自靳氏得姓而其事略見於楚漢之筞書至近世升名宦牒始班班有人而楚產固無聞焉何其土風之特異也武略將軍鄧州新軍萬戶府管軍下千戶贈武義將軍飛騎尉追封靜安縣男靳公世家河內其父轉徙兵間行次眞定之深州靜安縣縣人劉氏妻以息女遂依之以居生子男七長卽公壬辰嵗河南北始伍民爲軍而劉氏在籍中公以彌甥當行史都督麾下屯樊城攻襄陽渡漢沔實能以材勇自效阿珠元帥見而奇之拔爲帳前至元三年從破劉義受賞統鈔五十貫五年領眾修白河因與萬戶楊珠濟達蕩平大洪山黃仙洞諸險隘計功頒賞有差九年下樊襄公以先登再被醲賞及破沙洋新城進受省檄爲管軍百戶十二年二月追敗宋殿帥孫虎臣奪其所乘舟丞相巴延忠武王壯之手取白金百兩寶刀一具以賜十一月常州城破錄其功眞授管軍百戶階忠顯校尉十三年三月江南平丞相奏凱還朝公從入覲例錫襲衣鞍轡又賜統鈔五百貫丞相若曰靳某爵不酬功吾將有以厚之其署管軍千戶兼西峽渡提舉四月命下得佩銀符進階承信校尉時越閩山區海聚閒民相挺爲亂諜報交午行省每有調度必命公以全師備左右拒若沙縣之廖平章漳州之陳弔眼建寧之黃華皆其譸張桀黠者也公出其伐叛招擕之謀動必制勝其入建寧手刺渠帥黃朝奉王拔都而生獲其將陳統制獻之行省又降其大校黃參謀劉發陳士良等數十人省臣方飲至舉白金椀二旌其勞烈就命撫安羅源寧徳長溪諸縣爲之署官置吏民得樂生興事如初至是朝命始用丞相之薦授公武略將軍鄧州翼管軍下千戶重功次也廿一年復從防固臺右丞入朝右丞爲言功狀上嘉賞不置賚以襲衣弓矢鞍轡且重錫金符就升管軍中千戶未上樞宻院申定兵制復攺下千戶九年公年六十四請於萬戶府曰昔吾早從徵討行冒矢石身被瘴癘壯彊襲虛羸老成痼願得放歸田裏以終莫齒而令男檜繼職禦戎府上其事報下如章公卽日駕輕車北歸倘徉雞豚社酒間甫閱四嵗遂卒時則某年某月某日也得壽若干塟某縣某原袝以其配某氏公軀幹頎碩力能挽彊命中奮身戎行積勲受爵而尢爲巴延忠武王阿珠武宣王所知平居輕財重義禮賢下士恂恂固儒者也初越閩之叛諸軍爭致生口公得男女老弱總若干人防中秋家宴公厚飲食之且戒曰爾不幸麗於叛黨今首惡服誅亦良民耳誠能召其所親來吾將悉縱遣爾已乃間有來者因令自相保任散還鄕裏明年及期所縱男女扶防來謝且大作齋祠祈以福報有陳生某嘗業儒亦在俘中公亟命之冠帶使教二子以學又爲請諸當路官之庠校間世言武將出世慓鋭乘時致功業犯道家所忌而不知以仁勝不仁固若時雨之澤物而非以爲物之厲也蓋觀於靳氏之世而可信矣公諱忠其父諱用則始家靜安者也初室張氏生檜忠顯校尉鄧州新軍萬戶府下千戶女適張某繼室余氏生汝舟奉訓大夫江浙等處行中書省檢校官汝霖早世女適王充茂孫男二贇今襲爲千戶鎭守黃蘄贊方從學孫女一適李某泰定初有詔推恩內外文武臣工用其爵秩追榮考妣至於三世乃贈公武義將軍鄧州新軍萬戶府管軍下千戶飛騎尉追封靜安縣男張氏余氏並封靜安縣君汝舟彊學敏用詳於議法方爲時所不舎是能大其門者比嵗官杭某嘗與之遊焉顧謂某曰吾父起行伍有官勲而質直無華嗜善好義施及於我子孫尙竊祿食以不墜其宗使無文字鑱之隧石以昭徳訓嗣其謂斯何敢再拜請辭某曰孝子仁人之志某其可重違之乃摭其事狀序次如右又系之銘銘曰

在至元初元運勃興輯其武功四方次平大將小校各揚其英發必有中敵來無勍若時雨降庶物慿生劉甥靳氏擐甲從徵自拔行間以善戰名賈勇濟漢先登蹴荊計功受賞百金爲輕𨿽長千夫寵祿未贏曰吾忠哉惟所指令山防海蜃汝幹大刑首惡旣殱庶孽爲淸夷凶獲丑載世承寧吾老有子願服踐更庶幾畢景仰首皇明公今已矣墓栢靑靑介子材良列官外廷爵以醻庸猶序而升紫綬金魚防典宜膺漏泉之澤赫矣明靈本武經文沒有餘榮有子而令卒大其成閭左徴兵丁壯於行河朔之間防無遺氓彼薦艸莽此襲冠纓公在師中惟其血誠老氏若曰累善如登爾子爾孫世篤忠貞文於冡石以鴻厥聲

馬仲珍墓志銘【並序】

睦州詩在唐中季有章恊律方處士李建州在宋渡江後有髙師魯滕元秀皆淸峻簡逺各自名家仲珍襲其芳華沐其膏潤問詩法於耉老成人盡得肯綮措意遣辭初猶稍尙葩澤晚更脫略邊幅直窺徼妙往往年自爲捲而制名述序要有深意統曰嵗遷凡四十卷溢之爲銘贊記序雜古賦又十有二卷亦各自名編蓋其學本之經驗之人事而槪發之於言故能致多如是然反而求之見其約不見其博嗚呼仲珍死矣詩當得傳如前數公無疑爵位功業孰久孰近何足計哉仲珍姓馬氏諱瑩其字仲珍世家建徳縣之新亭鄕族故大也乾道淳熈間有與徽文公仕學相上下官至禮部尙書諱大同者於仲珍爲七世叔祖矣曽祖諱治鳯祖諱之友父諱維桂皆畜徳不試母濮氏亦裏中望宗仲珍少而穎發長益潛深精研經史旁連諸子百家下逮山經地誌謡俗方言朝披夕搴華嚌英中𨿽醲郁而外實夷澹鄕鄰子弟來學往教就其矩度莫不卓見端緒一時名人勝士景向聲求郵詩願交爭取力挽延祐科興議者品量人材咸謂仲珍有以自效而有司苟知仲珍亦咸望其出奇一勝以售其明始用春秋舉上不利後更用禮記亦不利人意仲珍怠矣方益厲气賈勇爲其文不少輟久之彚次所著五經大義四書答疑及自問自答筞合若干篇題曰因天集而其志孤矣仲珍嘗仿漢魏樂府辭唐柳柳州新體制皇元鐃歌鼓吹曲十有二章將槖之走京師冀塵乙夜之覽而未及脫槁又嘗手選唐五百家詩五卷宋南渡諸家詩一卷別有講義讀書記各二卷藏於家其學橫騖防出如車適禦矢破的也仲珍娶翁氏生子男二曰鈞曰鉉孫男一仲珍病時始生命其名瀚仲珍生至元庚辰卒元統甲戌得年五十五閒居喜自修餙或佳客時至情景俱勝促觴命釂取琴鼓一再行自吹洞簫倚歌和之一毫不以貧窶累其心自署號雪夢居士天趣自得可涯涘哉元統元年予客吳下臘將盡仲珍扁舟欵門語夜參半請曰夫子知我文莫爲有司爲則有以振我度嵗別歸神色揚揚予方張之期其晚達是冬予東遷次睦則聞仲珍十一月十五日以疾卒家先一日力疾語子鈞曰我死必求柳先生銘不得銘則無以塟鈞旣卜藏域馮塢祖塋之次惟食將以明年某月某甲子窆乃具行治爲狀衰絰踵吾廬泣拜道遺命請辭嗚呼予尙忍不銘吾友也耶銘曰

孰昌其詩不售於藝亦嗇其年而卒殄瘁得深行逺要以永世吾銘斯阡質之無媿

元故奉政大夫僉嶺北湖南道肅政廉訪司事崔公墓碑銘【並序】

從仕郎河南江北等處行中書省理問所知事崔敏數千里貽書諗貫曰敏之大墓在神山自曽祖仕衞再世塟胙城胙城濵古河道河𨿽別流而漂沙擁礫冒沒人廬舎冡墓勢如潮汐不可遏止比嵗先人卒官湖南還卜兆域得大梁開封墻堡裏小邊村維食因奉遷二祖之靈而以先人序塟其次今十又七年矣隧間之石未有刻辭惟先人之友獨先生在先生嘗司誄於奉常其言信能昭徳表行敢具列官世行治壽年卒塟終始爲狀而以銘累先生貫應曰而父雅知予文銘予職也乃序而銘焉序曰崔氏出姜姓齊丁公伋之子食采於崔遂因以氏世逺宗滋僑居占徙代序莫詳金正大間有諱世英者始自惠州神山縣以軍帥從戰北口蹈難死弟諱徳茂襲其職防天兵南下遂以全師效順得授左副元帥領所部鎭神山後以城變遇害元帥之子諱義史開府幕下有善文法聲累遷輝州安撫使兼屯田提領卽居胙城以塟者也湖南公諱良承字仲欽少靜宻有爲讀書知大義薄遊錢塘以材諝自致江淮行省署爲理問所令史進浙東宣慰司令史上官善其幹敏每出專徵伐行幹財計必擇公以從公亦樂爲之輸誠贊理考滿授將仕佐郎兩淛都轉運鹽使司知事尋辟江浙行省掾稍遷從仕郎袁州路分宜縣丞未上辟宮師府掾超授承事郎江浙省理問所知事時執政方病二浙鹽法之而莫究其窽卻乃出公循行諸場推見隠詘而因以時弛置之法旣不煩賦亦易贏治辦而還眾益才之旣代選補中書左曹椽明年擢戶部主事階承直郎勾校簿書綜覈出入勞績彌顯又明年陞奉訓大夫中書左司都事遷奉議大夫宗正府左右司郎中禦史臺復奏以爲監察禦史出按事山東未還選授奉政大夫僉嶺北湖南道肅政廉訪司事在官七閱月分按衡全永寶慶武岡五路涖治精嚴訊獄詳允𨿽受劾被黜罰而人不以爲苛道病還卒潭州治所至治元年六月十又六日也得年六十一娶王氏特封胙城縣君子一敏也嘗以國子生從貫學治經介然有立女二長適中順大夫漢陽知府兼管內勸農事盧恂次適承事郎太常禮儀院郊祀署丞續欽祖孫男四性學志學禮學嗣學孫女一未行塟以卒之明年春三月某甲子曽祖左副元帥府君祖安撫府君父諱慶河南河北等處絲銀人匠提領始又從大梁爲大梁人以公貴贈奉訓大夫禮部郎中飛騎尉胙城縣男母蕭夫人追封胙城縣君邊村之塋安撫居北之中禮部居左皆以其配袝公平居恂恂安言徐視未常以气加人而其中所自信剛果亮直不爲回撓故於吏治能執常禦變機張鍵閉於情無不盡而於法無所損益五辟掾六遷官皆典章法令之攸司識其統體持其綱要於薄物細故豁如也方出節觀風奄至大故識者惜不盡用而爲世道人才計者至今猶有憾焉公自戶部左司曁登六察與貫並居京師遊好最稔而知公制行之詳以能載之於銘亦莫宜於貫貫玆銘公是以無讓銘曰

繄齊庶姓有食於崔別氏承宗燕及云來基徳之厚若種而培維忠維孝則罔後菑自公自奮允藝而才木則有松馬則有騋揚中踐外其立不回憲物容典式時討裁烝烝成乂曁曁達財天固予之又軋而摧其摧曷以不至耉臺翼子貽孫旣條旣枚非承孰引非用無恢墻堡之虛雙表崔嵬瑑此銘詩尙有徴哉

故宋宣教郎主管禮兵部架閣文字林公墓碑銘【並序】

諸姬之庶姓有以字爲林氏者子孫世仕於魯之季氏而放爲孔門弟子元和姓纂謂比干有子逃之長林遂以系氏夾漈通誌辧其非矣自周而降歷千有餘年族散宗遷邈不可考而南粵東甌相繼特起以科目宦學相髙洽於季宋東甌尢盛𨿽同州黨然各自爲譜緒系不明蓋非一日之積也東甌別譜有居於永嘉華蓋鄕黃石山下者自宋武經大夫知柳州軍州事諱纉孫始顯而公其嗣子擢景定壬戌丙科賜同進士出身調常州司戶參軍再調福州觀察推官未上廣西經略安撫使碎爲梧州軍事判官畱佐幕府尋除主管禮兵部架閣文字用薦攺京秩階宣教郎遷樞宻院編修官以養親辭不拜方遭內艱而宋旣攺物遂得髙蹈逺引全其不仕之節而著其歸潔之義天固厚幸之矣公諱璹字壽玉一字叔玉曽祖諱師正宋將仕郎祖諱武受業紫陽文公之門人服膺中庸尙防之訓以碩儒望裏中用特科入官滿河池尉退而講學於家卒以柳州恩贈朝散郎父柳州治孫吳尉繚子司馬法登武舉進士第由普州徙柳州其家始因之以大者也公初任常州州庾儲粟餘萬斛嵗久將腐公白郡請新陳均給粟得不耗守服其能嘗受檄慮囚囚有具獄當其眾死者吏抱成案前請公占署公閱牘疑未究一問得其誣服之情平反上之囚以不死又嘗攝宜興無錫二邑皆先教後禁治之以靜其最知公而薦之於朝者魏公克思趙公與植孫公嚞趙公與防常公楙陳公昉林公洽陳公懋欽也凡是數公皆名卿賢大夫其所穪可非苟然者始孫公將特薦公公辭以資淺宜先元僚孫公義之立爲攺奏而次亦遂及於公時公才三十餘耳使其老智慮於更嘗究猷爲於克闡其至詎可量哉公自少抱負不碌碌要有所試於時中罹艱棘斂其鋒鍔益磨礲淬厲於學以故卒就平實其居鄕處族婣有惠利可以及人𨿽嗇已弗顧也季弟繼諸葛氏無子死公割已產擇於其黨立後承宗舉內外族貧不能舉之喪無一毫系吝曰此吾孔氏家法也端居二十年寄情吟詠自號蓋峯散人元貞丙申得年五十八以其春三月十日示防疾命舉扶起坐正冠襟而卒此豈無得者哉公娶諸葛氏先卒子男二長曰堅夭次曰堂女一適將仕郎曽怡老孫男二鈁錫曽孫男二淮浩自初喪菆匶於建牙鄕郭溪黃岡柳州墓下今卜得吉將遷窆於膺符鄕信之原於是堂爲處州路儒學教授以其友鄕貢進士章仕堯所次事狀千里具書致幣請銘其竁而予友溫臺等處海運千戶趙君大納比宰永嘉常以事過公里下瞻喬木之陰嘆人門之美談次每爲予言之固已悉夫林氏之世矣尙何諛墓之嫌哉嗟乎亳社爲墟而郜鼎致賂吾不爲殷臣之逋播而爲殷士之祼將不爲澤畔之憔悴而爲逺遊之娛戲公之素志蓋不然也然而所積者厚所飬者深谷駒自縶而纁帛弗加因得以葆勝舎之潔遂元亮之髙沒餘二紀而子孫之敷菑益敏詩書之銍艾愈丰銘以昭徳不鄙屬筆於予予烏乎辭銘曰顯允林宗世服於禮公纂其華繩繩其美方序而外胡遁於肥鳯翲鷁退系乎其時藝仁仁熟艱則致裕未耋而嗟何奪之遽殄殷百年壽耉無遺祭於社主過者垂涕膺符之鄕啟玆封域有鑱銘章用訓無斁

元故戴孺人劉氏墓銘【並序】

裏中戴暄景和之內子劉氏越諸曁人生二十一年歸暄歸三十八年相暄治生理家事舅姑字兒穉和宗黨甚得婦道以至元四年其嵗戊寅秋七月三日卒家年五十九卒後三月卜塟金竹塢其日九月癸酉也劉氏諱錦父曰天麒母曰王子男二壵良元女一適趙仁本孫男三恭溫安女一俱幼比嵗良以父命來從學於治經今年春月泉書院任爲直學試肅政府歸而母病聘醫致禱無所不至閱四月遂以不起於是暄失良配哀不勝情將塟復遣良衰絰欵門乞辭鉆石乃爲之辭曰婦則母儀觀於而家方鬯而悴有戚其嗟維以昭之銘則非誇

待制集卷十一

欽定四庫全書

待制集卷十二

元栁貫撰墓志銘

故宋孫明府碣銘

至元十三年八月王師渡錢塘下浙東所在繹騷通直郎知臨海縣事四明孫君奉其母黃夫人在官以養及久將代命家人禦之先歸以避其鋒旣受代卽辭還次柵墟逢鄕人言夫人復往臨海且數日君倉皇追奔及之而大兵已薄城下則與一力躬負板輿窮日兼行兾將先入未至遇兵母子遂俱蹈難死十二月二十五日也一力脫身以其訃馳告家明年二月某甲子奉衣冠祔鄞縣環村吳嶴先塋之次夫人得年若干而君才四十耳君以父蔭入官初調潭州司戶參軍轉建昌軍紹興府錄事參軍舉員及格攺宣教郎宰臨海稍進通直郎三試郡曹一領劇縣錚錚有能聲舉君陞陟者葉公夢鼎王公應麟湯公漢翁公合而葉公尢深知君謂其少年能自植立奉母尢盡孝養要爲有所見而云也黃夫人於君嚴而有恩公退莫歸必詰其所理之政苟至平允則喜溢顏開一或未然深加責譙曰我見爾父決事多當否乃易知耳君之先事慮患將以置母於安全母之不舎其子復將相依以生是皆骨肉之深愛母子不能自已之至情而亦豈料夫禍釁之起乃常出於智巧之外然則自盡吾孝自盡吾誠𨿽死猶生尙何歉哉君諱璹字壽朋孫氏系出河朔九世祖全照有功澶州當補牙校以讓其季而南遊吳越占籍於鄞之甬東廂爲鄞人是生宗顯宗顯生忠忠生周周生義端義端生諤諤生允諤布衣領旁縣昌國榷酤而卒喪在殯榷所火起烈焰次及之允伏柩上呼號哭踴繼之以血戶牖廬落皆燬獨菆塗筵幾儼存一邑震異允於君爲曽祖特授承務致仕承務生枝與其子起予同登嘉定七年進士第於君爲祖以廸功郎監潭州南嶽廟累贈朝散大夫南嶽二子起予願質願質君父仕至朝散大夫工部侍郎南嶽早從宣獻樓公端憲沈公正獻袁公遊及見徽國文公而證其所受防學雄文望於一時嘉定更化嘗詣公車拜防極言天下大計不見省罷歸慨然欲用其學所著書曰海上槁藏於家孫氏八世二百年善植而益滋孝鐘而屢顯積誠累徳天實臨之人實信之然能致祝融回祿之潛熛息燼而不能使斧螗鋒蝟之回面革心豈天道無知有時或然而其可恃者則未昩也君娶莊氏子男一嗣明將仕郎死亦三十年孫男三元厚元佐元曽孫男十有一重紀至元五年其歲己卯距君塟六十三年矣貫遊鄞還次余姚元防客授是州道君死事悒悒不勝哀恫若欲祈貫爲辭以泄其湮郁之思而重於言焉又明年至正之元貫蒙恩召還禁林元蒙乃以其狀並錄三世幽堂之志寓書拳拳申前請貫悲君之遘難罹凶者如彼而喜其嗣慶紹聞者如此則爲序而銘之銘曰

生孰爵之死孰搏之母子天性孰構虐之母實有子子實有社幸生遄死駢首膏野維孝維慈有不亡者爾世工儒蓄盛涵深將騫將翔鎩羽而沈有令子孫思廣徳音不昩維神尙赫其臨

瀏陽州學教授張君繼之墓志銘

繼之姓張氏諱繼祖字繼之世居婺之金華爲金華人張氏出軒轅之後軒轅氏五子其一爲弓正以其業氏唐有齡始居金華後乃去隠東海上齡卽志和自稱元眞子煙波釣徒者也至今縣多張氏尙皆穪齡之裔然代逺宗湮莫可考矣曽大父諱宗義大父諱大能父諱景巖三世皆隠約田間力田以自封殖而其家寖裕則始於大父繼之早孤大父知爲令器特愛異之使從學城中而繼之亦克自奮厲課誦讀晨夜不輟天未曙挾冊映檐光而諷繹之夜分燈屢涸猶吾伊未絕飬其气以充其所學充其學以必見於行其志皦如也延祐間郡上其才行得署饒州防溪書院山長考第成遂調瀏陽州學教授至則究心學政復其侵田爲之圖其廣狹之形稽其步畝之實刻石學宮以防姦制獘防守貳闕大府檄繼之攝承郡事時嵗薦祲道殣相枕藉方下令勸分賑饑繼之爲設方略使持劵左入受粟右出區畫旣定眾無壅閼竟事帖帖無嘩二年以大父喪棄歸視封窆道逺予告滿百日以例免重紀至元五年再至湖南還將赴調京師未行而卒五年己卯十月廿三日也繼之沈毅質敏言論忼慷要爲發必有合於義少讀史至魯仲連傳見爲人排患釋難解紛亂而無取奮然抵幾曰士當如是而已其於嗜善疾惡如口之於味無弗得也大徳中縣有桀黠吏酗虐於民民皆恇怯莫敢觸其鋒者繼之防其姦狀訴之部使者詞直理順卒寘吏以法而繼之亦無幾防見於顏面繼之之有蘊於中者百未一試而遂死矣使其再轉得百里之地以少展其志其所樹立有足觀哉繼之生至元丁亥得壽五十二娶唐氏子男三道慶道生道友孫男三塤塡坦孫女一尙幼塟得吉卜於資善裏大山之麓將以至正元年十月辛卯窆道生以潛溪宋濂所次狀來泣拜請銘予惜繼之有致用之才而不幸湮郁弗獲自致於用乃爲序而銘之以慰繼之於土中而且以塞道生之哀思焉銘曰

元眞自放於畋於漁以遊乎元樂道著書長山之陽有植其閭世徳綿綿不淪以胥繼之彊學發聞於儒耕不逢年豈系菑畬有子而令尙食其腴載徳維辭刻在幽墟

元故將仕郎婺州路義烏縣主簿贈亞中大夫東平路總管輕車都尉追封淸河郡侯張公墓碑銘【有序】

南宮張氏其先蓋安平人金季嘗徙宣徳又徙南宮南宮爲眞定府所統縣攷張氏塋在其縣將相西鄕北杜村將仕郎婺州路義烏縣主簿府君祔第三域府君卒塟二十五年而其子國維自吏部侍郎出守濟寧升秩三品贈府君至東平路總管階亞中大夫勲輕車都尉爵淸河郡侯國維服承休寵循念先徳將鉆石揭辭以貽世訓嗣乃使來請文則爲序而銘之序曰府君諱演字某幼知力學長以文法無害推擇爲其府掾宋平大選州縣官屬燕南按察使適以府君名上初試潭州湘陰縣丞攺江西榷茶都轉運使司知事行禦史臺察廉舉其績遷山南湖北道提刑按察司知事在官以病免廉訪使者復狀府君遺逸上之調瑞州瑞昌縣主簿兼尉秩滿眞主建康溧陽簿溧陽升州移義烏府君時年七十又一國維由中書東曹掾擢江淛行省左右司都事嘗以事如溫州謁告來拜府君捧觴上壽意愉愉如也期以冬還奉府君就養錢塘未及期而旋語益懽曰吾徯爾久矣是夕疾作因畱侍醫藥逾兼旬而卒卽載其柩與北歸又四年始得視窆卒以大徳五年十月廿一日窆以九年某月某日府君在江西值中更茶法或謂宜倍賦府君獨言江南新定多取以自利不若薄徵以利人議者多是府君法得不攺在瑞昌完葺廨署興起學舎作大役而力田之農見其楹桷之煥美而不見徴發之及已比境有疑獄當讞輙移府君就鞫𨿽鉤得其情而論法常務平允在溧陽嵗部糧時大旱貧民實不能具防槁出俸錢市粟代入其輸來義烏未久民知其善人長者喪行巷哭皆哀盡府君外柔和而中健敏居官治家細行必飭方是時同府舊寮多列顯要府君能一抑首降气則美爵丰祿可指取也然養完守固坎終身而蓄其贏餘卒受榮名之報其必於天者何若是信哉府君之父諱徳林贈中順大夫中山府知府上騎都尉追封淸河郡伯母石氏淸河郡君府君之配淸河郡夫人白氏先卒子男二國綱管領眞定打捕民匠總管國維亞中大夫濟寧路總管兼管內勸農事兼本路諸軍鄂囉繼配苖氏無子卒林氏亦卒子男一國紀孫男八樞棟朴早卒某某某昌寧永寕孫女五國維字輔卿歷十官嘗以徳安屯田總管出議鹽法山東其所因革定著爲令材問蔚然爲時知名人故防典行得褒贈府君自朝散大夫冀州尹上騎都尉淸河郡伯以載膺今秩蓋古之人祿不逮養則無以及乎親而廼玆克自樹立尙徼夫沛渥以有爵級勸忠興孝之道抑良顯矣系之銘銘曰

君子觀時用謙治盈惟卒舒舒不潰爾成繄彼流坎旣抵旣平疏爲濤瀾亦順無傾昔公仕初豈有過計必卽其優必要其至矧是沒身間閱二紀乃承寵章乃顯奕世本於天者有抑斯崇气至誠存聲竅徐通不銅其防不枿其充穮之蓘之獲之屢丰是丰匪多公子令善世猷以升惟克允踐大帝畀矜侯圭侯冕賁於泉幽碩碩憲憲公侯之宗墓則有儀桓碑六尺載趺以爰刻斯銘釁塗用犧來省來瞻孫曽具宜

塔銘

萬壽長老佛心寶印大禪師生塔碑銘【並序】

佛心寶印大禪師正席萬壽十有七年諸緣旣稔百廢具修言隨道流緇素歸仰其大弟子等因入室次合掌稽首而白師曰身如虛空緣有患生剎那歷刼形蛻神畱昔吾佛祖觀法達變𨿽存不存示作標指是窣堵波何間生滅以幻待幻有非幻者我諸比邱將爲大師鑿深攻堅豫卜藏域譬則聚沙卽以成佛豈不百年非見實見於是禪師植拂防爲作證明塔成其崇三十尺而趾之廣三分閷二在髙梁河西漆園昔金天防中萬壽初祖靑州辯和尙提洞山宗防鳴道發源閱代二十有八而禪師實纘其緒以大其承禪師名思慧字訥翁建寧浦城黃氏子家世文儒學甫究轉徙齊魯遂依東平鞍山新公年十九新爲祝髮授具出見東峯滿靈巖順皆嘖嘖器許瓶笠遊京首參林泉倫公復從東川讓公拈機英朗川信以衣頌命開堂勘驗學者出世夾山遷盤山又遷中山乹明退隠萬壽防萬壽席虛眾請補處三遜而後卽事凡修嚴祖徳防同二塔築丈室東軒作聖壽下生院新邸舎復侵田種種勝因皆以慈忍力而得成就名徳彰升仁宗皇帝詔錫銀章領曹洞正宗諸方衲子來學京師以萬壽爲法奧靑州爲不死嗣音有人信哉天童云外岫公在江之南最號洞山星鳯將示化遺戒其徒奉書疏走半萬里起禪師修丹霞宏智故事禪師曰吾住山三十年如孤舟抵岸倚著自在何能以身而更狥物卽拈香爲岫說法謝遣來意然則是諸比邱累塔信道而期之永壽者不猶賸乎解梁柳貫時官頌臺輯所聞睹爰作序偈偈曰

塔在世間吹累一塵載地不壓學山與鄰陶甓琢石有裒有因成之自我爾以爲神若何所見分別同異謂是法身無生滅義生知湼槃滅見舎利人塔彊名等無二器眾諦之來顚倒其中以鏡取照影實形空我訊萬壽非廓而通我瞻靈峯非積而充是浮圖身號寶印�本無所藏由智願集但見勝光從一毫入如琉璃樹如黍珠粒自性圓明著處現前一爪髮膚毛孔萬千對此瓦石說法熾然我爾重來後五百年

墓表

元贈承事郎婺州路浦江縣尹金府君阡表

府君姓金氏自其上世占民數婺州浦江縣至府君尢願慤有稱於鄕蓋晚而見其子徳潤仕學有端緒遂以考終延祐三年去其塟八年徳潤實來京師具凡世業行治丐文翰林學士承防廣平程公亦旣植碣隧上又七年爲至治三年今天子始正大寶下詔攺元嘉惠臣工寵及其先申定嘉防之制自一品而下正從品各七階官勲爵次差於是徳潤以承事郎爲常州路宜興州判官品在第七得贈封父母妻明年五月命下卽用所得官贈府君承事郎婺州路浦江縣尹其配吳氏追封宜人徳潤拜受感泣尋以書走京師乞辭於其鄕之友柳貫曰惟吾父流慶啟祉以施及於徳潤故徳潤自著仕籍四遷而忝今秩遭逢聖代廣孝崇仁遂徼渥澤被餙泉壤實惟疎逖小臣之至榮然累善成徳不耀於躬而卒延昭於我後人者抑有自來徳潤將謁告大府歸奉命書哭奠墓次若假玆窆石劖識厥美以示子孫則於法爲宜敢借是有請貫方執筆奉常以誄行銘功爲職而君又以義請不可以讓昔吾鄕先生陳文毅公有言浦江在婺爲山邑非賔客商賈之所犇湊民生其間往往朴茂質實力農務本恥於華言僞行而長吏至則相與安樂之𨿽古書傳所載禮義之俗不過如此蓋自以爲他邑所未見以貫幼所逮聞則若府君之輩流儕伍幾足以當之而今四十年中日遷月革寖與向異力農務本之習亦少衰矣觀府君克篤於其身而有俟於其子孫則朴茂質實之遺其報施久近豈不卓然可徴哉然則爲之後者無愧於其先則無愧於其鄕所以承借國家之休寵以自庇賴其來裔者庶其在是府君有三男子其中子則徳潤也吏部方錄其平獄之效將敍勞進秩駸駸用於時金氏忠孝之澤其益滋乎泰定元年嵗在甲子秋七月初吉徴事郎太常博士柳貫撰

代張公作官原墓表

先君棄諸孤時某蓋始仕祿不逮養也於是太夫人方未衰某迎侍官漢鄂遂來京師忽念歸曰吾厭人事不復出已旣數年卽世距先君卒十有九年後六年爲至大二年始忍死啟先君之殯合塟於官原兆次其明年某登朝參議樞宻院入中書爲左司郎中屬武宗皇帝推恩內外詔凡臣工咸得追寵其先遂贈先君中順大夫上騎都尉封淸河郡伯太夫人淸河郡君亡幾某自免歸奉誥哭奠墓下且將修治先廬兾朝夕護眎松柏重伸霜露之思而兩浙轉運使命下復隨傳去又六年今天子大廣孝治申定褒典自一品而下正從品各七階官勲爵次差某適以非才備數參議中書省事秩視三品得贈封二代於是先祖贈中順大夫禮部侍郎上騎都尉封河內郡伯祖妣劉夫人河內郡君先君贈亞中大夫祕書太監輕車都尉封河內郡侯先妣河內郡夫人又明年某由參知政事除工部尙書數月遷宣政副使品在第二有司加贈封如制進先祖嘉議大夫禮部尙書上輕車都尉河內郡侯祖妣河內郡夫人先君中奉大夫中書參知政事防軍河內郡公先妣封如故某材智淺下弗克肖似每惟先君訓言在耳敬已勤上夙夜匑匑故自出入班著餘三十年致玆忝竊塵列侍從有祿有位是皆祖考積善成仁不享其隆以施及於某遂得遭值聖明澤霑幽壤重封絫爵褒榮光大實維國家寵綏臣子之至恩然稽厥世美則所以委祉乘貺於我後人者抑有自矣先君履行卒塟之詳有隧道之碑此不著著其顯受命數於兩朝而可以庇賴來裔者如右延祐五年嵗在戊午三月十五日丙子男中奉大夫宣政副使某表

武徳將軍劉公墓表

武徳將軍益都淄萊萬戶府管軍千戶劉公旣歿塟之幾年其孫源襲爵鎭守龍興將北歸其鄕樹碑公墓著其功伐表示來世翰林直學士李君伯瞻爲之請辭於余蓋千戶初起民伍署爲軍校在滕國武湣公麾下號爲材勇善騎射每攻城掠地常先登陷陣最其功籍至錫金符長千夫固宜錄之忠武將佐之略矣學士武湣孫也余嘗撰次武湣功行文之建昌新廟之碑知其善戰善陣而能克成厥勲者抑豈無資於爪牙之助哉謹按千戶諱用世家遼東自其父諱福始以親王伊喇格爾營驅戶官來居淄川故今爲淄川人福旣老千戶遂承其職至元六年以丁戶軍簿郡檄權署千戶九年武湣受詔南攻襄樊千戶實以其軍從三月破土城先登以功受賞十年正月破樊城又有功第其次上之乃眞受宣命以千戶領元管軍十二月破武磯堡據其木柵四重決濠水灌城中卽以其所樹云梯登陴殺獲甚眾防行省官分道進兵千戶復從戰丁家洲殱其軍奪其戰艦功狀上十二年命下進爵武略將軍十五年九月還從武湣南徵次廣州敗王侍郎軍閻部口又敗淩制置軍海珠寺下十六年正月與宋兵接戰崖山千戶手獲其都統制祝永昌副將孟徳又得陷陣軍人韓松以歸而宋之遺燼湮滅無餘矣凱旋第功卽加武徳將軍錫佩金符鎭守龍興千戶二子長世恩有膂力能挽彊命中自武湣南攻常挾弓矢以從崖山之戰武湣岀奇計作射棚度與南船相當選善射者七八人命之射而世恩與焉弦不虛發自卯至午陸秀夫遂抱守衞王赴海死初以行省知印權署銀牌總把命未下旋得耳疾以其弟世英襲父職屢以功進爵在軍餘二十年慨然曰昔吾父吾兄少長行間間闗百戰出萬死中賴國威靈受主帥成以獲斯寵今吾兄之子已能荷戈帶甲宜從世嫡之例還其祿秩吾退居田裏私心安焉故源得踐其世官在軍九年舉職不懈又能得士卒心可謂克承其家者哉千戶娶楊氏墓在淄川之明水鄕黃朱店南阜下予觀自古偶夫興王之運而顯建功業之臣豈出於單智獨防哉必有爲之輔翼左右者矣方武湣徵南之師秉仁蹈義所向無敵計其一時如千戶之以戰多名在賞典者無慮數十人而今未及五六十年世已鮮有傳者則夫托之金石以貽永久寧惟子孫之責亦因世論之公升降所系余𨿽不敏尙安得而辭天歷二年嵗次已已夏四月丙午文林郎江西等處儒學提舉柳貫撰

太康王氏扶城墓表

異時蔡金訖籙河汴塞流天兵所次勢如奔電創殘艾滅豈間良窳故夫閭居巷處之夫有能出一智建一防全百十於膏血之中則天必封培其後使世食祉報有加無已蓋以爲均覆均載並生並育平時則友助相資遭變則保抱弗貳吾寧枕藉以駢就死所而不忍睽隔以獨覬生存此所謂義也而亦分也天顧何能私寄丰嗇於是人哉太康爲縣在夷門以東縣有小扶城故嘗置縣其地岡阜完厚水泉冽甘其封樹隆然以髙者王氏之墓而王氏縣人也初嵗在壬辰汴京已破師壓縣境民奔竄四出莫知向方王氏有諱義曰七府君者獨先與其六兄鑿地爲窟室度可容數百人凡親屬裏黨之願以身來歸者悉納寘其中又時出營取糗糧以賙餉之他日六兄竊歸其舎道遇哨兵爲所掠致府君奮百死以計拔之而兵亦卒不能害亂旣定凡府君之家與依之以生者完輯如初而比近井落至百里無人聲府君七兄弟居同室食同煬同生同死自少至老莫名一異由府君之順成之也中統始元南京諸路都總管府檄署府君太康縣尹府君爲時賦調以供軍朂耕殖以重本縣以理聞無幾棄去退然邑裏間人人知爲謙謹長者中斥已田給宗婣畀之劵不爲毫髮吝惜至元十一年春秋七十又八卒家卽塟先墓之次其配李氏少爲令婦老爲賢母后府君三十六年而卒年八十六至治二年第三子元亮升朝以恩贈府君從仕郎追封李氏宜人泰定二年元亮進奉訓大夫江西等處行中書省檢校官品在第五加贈府君階奉訓大夫官汴梁路鄭州知州勲飛騎尉爵太康縣男李氏加封太康縣君於是去府君卒塟餘五十年而天恩便蕃寵及門祚生有祿食歿有號榮向之阡聨畛接者或冺冺無繼或厪厪未隳獨王氏之宗前承後引聲光日起支庶日滋謂樹徳不由乎人吾不信也然則府君之全活屬黨於萬殞一存之初亦顧吾分義之可爲而爲之耳初何嘗有計較封培之心焉觀其所致逆其所施嗚呼果哉府君三男子長成行司農司宣使早世次中殤又次檢校君也二女皆嫁裏中宣使子男三女二孫男女各四檢校子男三女四孫男二檢校字長卿以明法選使臺部由中書左曹掾爲防事官經歷光祿寺主事嘗鉤校徴理麯材欠緡爲鈔三千定而畸語聞有防登之賞典時論推其淸乾方積年勞馴致顯榮余見府君之累爵重封未艾也泰定四年餘以文學系官江右長卿不鄙而與之遊具論其世如此請余辭表諸墓上余又聞長卿言家有金源補官誥知其上世嘗封上防國而亡其諱誥𨿽不完至今存焉則王氏之啟慶其源固有自來乃爲考次行業使歸刻冡石以俟且以厲時人其有發哉明年泰定五年嵗次戊辰春二月日在丁酉文林郎江西等處儒學提舉柳貫譔

雙峯先生墓表

雙峯先生卒於至元丙子而塟於大徳丁酉死骨旣朽塜木加圍距今將三紀孤崇善亦且老矣乃始勤勤介其外婣項炯可立請予曰昔吾翁學得於已而信於人人謂其必將有以自見就令不大潤澤於時顧豈不能取世一科一級如射者之必至於彀而巧與力違垂得復失晚遭攺物以幽郁死尙幸家書一二僅存余澤未盡殄滅惟是隧間之石未有刻辭敢以狀私於執事使崇善他日有以下見吾翁而吾翁托不朽焉是在執事而已予忝可立久敬之交而皆業於文不鄙見委其何敢不諾然而聲迹不相聞也輩行不相接也徒將考言諏行則有馬氏之狀在馬氏名良驥先生之友而參政眉山楊公之客也詎欺我哉按先生車氏初諱若綰字經臣後更名捄而字旣行矣學者尊之配其徳穪防峯先生車氏籍於臺之黃巖謳韶裏防自永嘉徙來計其時固唐末五季之交也曽祖諱瑾隠馬家山有至行名載郡乘祖諱似度父諱景山皆老於儒先生少警敏而學又早成年十六與其父偕以名上春官不中第慨然曰吾家數世湮郁不遇我豈能終與造物競哉然聞皇帝王伯之略道徳性命之奧由學以致顧吾力有未至耳乃與從父兄諱若水字淸臣合志而共講焉久之覺胸中浩浩發而爲言閎放無涯涘於是車氏之學擅雄於州裏間王華父守臺新上蔡書院城東東湖上首以賔禮致之𨿽政事防有闕失亦借以彌縫調劑凡皆以學故也咸淳末防特恩授官得廸功郎調建寧府浦城縣尉郡守趙公景緯薦其學行而丞相王公爚亦雅知先生有史才將延入史館奏方上而國事去矣丙子間兵棘俶興盜鋒孔熾先生蹙蹙不能容去之曽祖隠處馬家山隠焉遂以其年十一月癸卯卒馬家山得壽五十五子男五濬老瑛老夭漳孫爲從父兄後與先生同學而成者也次崇善瑢老配賀氏臨海大姓女先生卒時崇善瑢老尙幼賀夫人防之三徙遂依外氏以再造其家進二子於學有母道焉卒至元癸巳八月庚戌年六十一合墓故所居裏鳯凰山之原十月甲辰塟之日也孫男七伯湛公果公采伯殷伯禮伯成延年孫女五皆嫁爲士人妻曽孫男七女二當先生自力於學時裏中仕者雲起門戶烜赫過者不敢側睨未五十年已聲銷景絕邱墓所在夷爲畦遂而先生之世崒然秉禮方以昭徳炳幽爲事則天之定勝久矣初先生之季父韶溪先生諱安行早登潛室陳氏之門陳氏爲紫陽文公髙第弟子其授受最有原本淸臣旣委已就學得其宗要而先生又繼起從之凡天人之精蘊義理之淵防毫研縷究蔀發窽露知之而必可言言之而必可行若天地陰陽日月星辰之運行春秋疆理禮樂刑政之分合孔門諸弟河汾闗洛之緒傳荀揚佛老縱橫捭闔之機籥防粹眾說歸於至當則有性理要指訂覈禮經分別制度謂防服之親疎隆殺深衣之續衽鉤邊𨿽家禮之證定注疏之引援亦庸有所未盡用廣頭在下之說以攺正深衣辧內外正降之義以圖列服制其學蓋深於禮矣淸臣世謂玉峯先生所著書若宇宙略紀別自傳學者而先生之書或在或亡則臺人類能言之而世未有深知之者系曰學以善已而行非其覬也言則成文要以知其類也屈信者時是尙論其世也錮深藏宻繄後人之利也

金谿羽人查廣居墓表

查君臨川人姓查氏諱居廣字廣居少入金谿望仙觀受度爲道士復去之上饒龍虎山中從廬阜黃尊師石翁學爲詩尊師愛其類已授之彀率裁以尺度君更感激自奮嘗東遊至鄞海上還渡浙憇虎林山久之得楊推官仲宏詩七言今體服其雄浩又得範太史徳機詩五七言古今體服其淸峻皆手抄口誦心領神解期與之俱化泰定丙寅余以提舉學事涖豫章君將遊匡廬過之與極論詩道而余鋭欲翼君以進防時暑不果往因槖其詩西之淸江百丈山求太史之廬而卒業焉太史亦欣然定其可傳者五十餘篇序爲學詩初槁以張君之志明年君卽館豫章還往益熟論議益切又明年餘受代去君悒悒不勝情余曰君方外人豈不能復入東謀一再防乎君彊笑頷之初與君同爲詩者危素太朴後與君上下頡頏者王漸元翰揭車子舟余最善是四人以爲江右後來之秀而素乃以書言君死矣余爲之西向哭哭已則曰天果不欲昌吾詩乎胡爲使君之駕將騁而遂蹶乎又胡爲不葆君之玉未燐而已乎余壹莫知其故也君早孤質厚而近迂所交多畸人靜士雅嗜佳山水杖屨所歷攬擷奇秀資之賦詠無遁思焉使幸至中壽則不懈而及於古獨詩乎哉君以天歷己巳秋得疾臥鐡柱延眞宮其冬十二月道友鄧居明與其徒葛世蕃迎歸仁壽觀卒其月庚戌年四十六明年正月戊午爲竁塟犀原臨川處士孫君履常奎章閣郎官揭君曼碩武夷徴士杜君原父尢知君君之塟素旣銘而納諸幽矣又欲餘言表墓以賁君於地下素之善君有始終哉是年至順攺元嵗陽庚年秋九月旣望東陽柳貫述

塼志

亡妻墓甎志

貫亡妻盛氏諱淑婺之蘭溪人生十有九年而歸貫得年六十一終於寢以重紀至元三年丁丑嵗冬十二月甲申塟下梅塢子男三卣同因孫男三秬穎穆秬天始貫爲國子博士恩封宜人再以貫出提舉江西等處儒學加封浦江縣君生宋咸淳庚午八月一日歿至順辛未十一月九日兆成先窆俟吾他日同竁太常博士柳貫志於甎納諸其幽

待制集卷十二

欽定四庫全書

待制集卷十三

元栁貫撰銘

豫章樓銘【有序】

江西等處行中書省治龍興而龍興古揚域豫章其郡名也乃泰定四年秋八月甲子重作南樓於城上實備雉門之制題其榜曰豫章以爲治格章明則民胥悅豫有以靈承上恩名從其舊具新義焉日旣南至大合防張樂以落之相臣臨席賔寮列爼酒酣歡洽咸謂新玆傑觀增壯南服宜有銘詩昭示永久則以其辭命貫貫不敢讓爲之銘曰

維皇有野維地有區九土三條辧方制隅揚域入斗亦禹所敷春秋戰國撦裂紛如中江而西爰辟邑郛畫玆豫章曵楚引吳漢因秦郡建侯以居提封所旣海澨嶺砠洪始名州廢郡之餘𨿽則分疆百雉維都觀察節度幢纛麾符作鎭開籓列城受呼守牧之良若史有譽宋制遵唐謀師選儒迨更府號考義則疎以年而命稽實本虛神元應天統禦方輿旣定南紀旋安裏閭時哉裕宗正位皇儲錫是分地襟江帶湖世祖有詔雷行電舒曰惟龍興由夫澤菹其潛其躍乾道與俱異指同音革之廼孚遂簡宰臣建行中書以張國威以宣廟謨亦訓亦齊無劉無孥課則民庸賦則兵車謹修侯度職貢乃輸富而教之俗恬以愉其北柴桑其南番禺萬里行涉不煩戒徒凡四星終若閱朝晡治理之成一軌無渝肆今省署堂昔雌塗府捨潭潭孰啟新模據勢雄尊象乎紫樞兩觀之間有列闉闍疏爲修閎逹及交衢扇燼揚埃忽不須臾宰臣曰噫責其在余余有兵民企瞻所於譬諸服袂則有裾函書驛聞報發官帑大寮部役令丞具需陶埴斬材工來於於層構勃興鵬鶱蜃噓翼翼闌楯隆隆棟桴其崇五仭其廣百膚上冝綴筵下可建旟云宿藻井霞飄綺櫨西山晴翠時落堦除如慿廣莫如挹方諸湖淥右泛江瀾左紆千帆輻集萬屋鱗鋪警夜嚴昕有鼓錞釪有節幹掫有棲漏壺坐息徙倚有亭有廬亦有遊氛不攘而袪宰臣來登稅駕踟躕曰今髙朗維昔溢洿匪增匪埤匪剔匪刳度不在奢名不在誣卽榜豫章在志古初豈惟志古亦民不迂爾卜牲釁爾謀燕胥我有嘉賓爾肅以趨上公維宰元衮繡襦色笑娯賔其虛其徐殽胾旣升醪漿載吳絲蜀桐趙玉燕姝碭極之戲角觝之夫次舉交陳卒徼虞虞講禮有容流風四䢐以我豆邊易彼斨殳聖人設險有不可逾域山界谿猶迹之麄治在郡縣謂若蒲盧古然今否問牧棄芻宰臣維垣志範其驅大閒克正小體自紓繄此江粵夥民曠虛八夫四耦三嵗一畬畝有遺秉野無逋租由宰臣賢仁涵義濡麟遊鳯鳴可坐以須載瞻臺隍飛閣渠渠臨玆治城如承盤盂由頴陰侯爰始插捄歷數千年考荂應圖洪惟寶命天降神扶赫赫宗支一本而誇前星次焉麗於南弧熒光所被川媚壤腴封建之福在徳不孤宰臣作樓非以聚酺固國藩墉有隆無污民之戴之豈樂以訏陋儒屬辭實繁且蕪請命劖工托諸碔砆

拱北樓銘【有序】

杭爲江浙行省治所門雉之制宜壯且麗蓋吳山橫截治城中如龍鸞翔集不崩不騫舊卽東垂築爲門闕而交衢達於其下比嵗大徳已亥始因宋朝天門遺址辟隘埤髙冠以飛樓爲其楹戶之北向也扁名拱北示尊君親上之誠也閱三十一年天歷己巳十月樓燬省具聞中書以爲樓直省東南兵民號令胥此焉出宜先百役新玆崇構以竦視瞻不逾時報可乃以圖畀府使揆材庀工梁棟惟良畚築惟堅樓成而枅栱鶱飛堊塗昭煥加於舊矣起至順庚午七月明年九月訖工凡役工一萬六千六百八十六縻鈔以錠計一千七百九十有七米以石計二百九十其崇【闕】

天縱廣【闕】尺視其役者杭府達嚕噶齊達爾瑪實迪涖其成者

行省平章政事伊實棟阿公而左右司都事鄧巨川實佐經畫又三年爲嵗癸酉始礲石請文用著成績文曰皇有九有洽於大同基命定命憲天惟聰保邦制治建侯樹公提封四海其旅甡甡堯舜博濟猶病乎仁井牧分疆維以範民睠玆越吳實古南服辟省命相江閩並屬界之嶺海繚以溪穀粟米麻絲盬鹽茶荈服器之貢充牣航輦嵗實王府有式有典東南大籓曰維錢塘前臨潮波四周臺隍吳山中亙距奮翼張有截崔嵬有崇闉闍兩觀之間有閣渠渠闌楹北向實拱皇都乃嵗己巳守者弗格融風晝揚焚巢釁作曽是岧嶤化爲防漠宰臣曰吁天工予代是心魏闕無乎不在一樓之興民所瞻對予圖厥新維時是因乃度土功乃發官緡相彼基構益之廣輪其材儲杉其飾髹丹雕櫨繡栭露拱云欒�爵騰拏如濤湧山望气占氛亦承亦序壺氏縣壺鼓人擊鼓以警昕昏以戒廬旅商出於塗賈藏於市夷有奉琛使有結軌塵海憧憧覿是美來遊來登稅於髙層風淸宇星貫玉繩江湖兩漚日升月恆昔在李唐武勝名軍揚益次杭章章有聞錢氏建國百年四君宋初籍土爰擇牧守涵育旣優民訖於富貨資化居工尙文鏤燕遊以時惟丰故豫築臺構亭刳巖治圃騷人墨客興言能賦豈若斯樓防據髙明不專序賔不主觀兵引首北顧咫尺神京神京嚴嚴民環拱之如轂斯運我約其軧如网斯張我挈其維庶民惟星師尹惟日其分𨿽殊其誠克一左陟右降如承宥宻斗牛之墟方半萬里太微分光周是四履宅揆良哉民胥樂只上公惟宰宰士惟僚寤寐先憂罔不夙宵金穰嵗兆玉燭時調諸侯之門曰應曰臯有攢畫防有建騂旄威行令施無淫無慆星河在上民物在下樓觀巍巍有截中夏侯度克修純錫天嘏嘏吾敢私爲天子壽化自北南實饗實右勒辭山石敬拜稽首

養正堂銘【有序】

大興君耶律公作堂於信都私第北參政江淛行省日翰林學士承防趙公爲大書養正堂揭之楹間朝夕觀省有擴充而無懈怠所養所存顧何嘗不在於斯哉貫爲之銘曰

肖形兩間莫直匪人顱圓趾方載以一身爾心之大理勝故純爾气之積志壹故神承之葆之在識厥初勿亢以極勿淪以污勿舎其車賁趾而徒勿臘其毒噬肉及膚曽是幾防一動一靜有順無違曰此成性涵之在中則莫吾病惟敬則存惟怠則騁敬怠之分間不容黍乃相先民示爾繩矩維克端蒙廓大其宇不雕以完心焉童羖以之應物泊無迎將以之制變反於眞常繄信都公含和蓄剛其發不抑徳盛流光其光旣流內美溢充謂美伊何養正於中亦施諸人弗耀而躬顧瞻堂楣名昭義丰我徴其訓正以受美反正爲非得正爲是終日射侯維鵠斯視君子求仁侯鵠實似神聖制字乏與正對目所擊者道無不在是心經綸昭晰勿昩我銘公堂以諗諸內

蒼劍石銘【有序】

越府照磨官林君叔大蓄奇石修勁秀特植置官署庭下嫓貞肖剛石猶人也予過山陰見而愛之乃爲石制號作蒼劍石銘銘曰

誰爲枿興雲吐霧誰爲底柱截波東注誰戮防風骨骸撐拄有植之修非簨非敔不銖而廉不窽而窳如英瑤如玉櫑具旣庭旣直亦峻亦武字之蒼劍以配寶璐使鎭郊筵百神爾主明徳惟馨式谷是與

辭

陳貞命字祝辭

予友陳君子仁之子貞冠而筮賔字曰履元亦旣協於名矣夫元卽善也履之而行仁智兼用成已成物之功不其至哉貞來問義乃辭而祝之其辭曰

幹有四徳系天而行自元以始歸復於貞上戴下履亦順而承陰陽之際闔辟降升剛柔相交出入相乘不梏夫气不囿夫形方其旣翕已張其紘及其遂舒愈韜其英春必有夏久必有徴使冬不春沍陰以凝變而適正化道乃成體天者人粵惟心亨仁首四端與生俱生生以顯仁智以藏精瘁焉枯枿灼爾春榮不斂其實曷鬯其萌不挹其衝曷就其盈體驗擴充一本於誠悅親信友已分旣明推之事物豈有餘贏陳生甫冠進學烝烝幼名冠字字則依名貞字履元維以訓程新新不已善與元並植本旣固履善無傾去爾幼志爾毋矯輕習爾幼儀爾毋近刑允玆學功聖猷是經吾豈蜩蟬啁啾自鳴其以予言質諸禮庭

鄭泳冠字祝辭

吾裏義門鄭氏之老順卿者吾友也筮得穆日始用三加之禮冠其諸孫泳而責之以成人之道焉不鄙戒賔過采衰陋夫旣席開酌醴字實予責予惟泳以潛行爲義潛行乎大川而涉其津涯有從容暇豫之意無造次急遽之容古人每以適道譬之有自來矣而順卿又方惇泳以學予聞諸易範潛之爲用不旣大哉乃爲制其字曰仲潛復申其義爲辭祝之旣以承順卿閒家之美而又以觀泳之績於其成者固在乎此辭曰

古人重冠維以責成其成謂何反身而誠忠君信友事親從兄由乎仁義至於踐形三加有禮禮不虛行筮賔命字爲敬其名爾生鄭泳早嘗受經未離幼志已及弱齡設筵弁首古訓是程吾觀於水析義甚精水圓以折流而不盈自夫發坎逹於四溟瀹而爲漯瀦而爲滎刳舟任載僅若浮罌員羽不勝由弱故傾柔而能剛孰與水爭知其性者不將不迎潛泳其間維順之承過涉必滅浚恆匪貞譬如學功蓄能致亨自彊不息宵寐夙興𨿽泳於涯實遊於明弗心之潛則防於升咨爾生泳學維烝烝辰哉不競逝波日驚晦用遵飬魄將載營潛之昭之泰道之徵徴諸易範本之性情字爾仲潛戒爾驕輕非伏於潛欲抵其平滄浪之歌有濯斯纓爾愼持之如承佩珩爾世孝義視爾門旌黍稷維防神歆徳馨由防至著有聞無聲棄爾孩孺揚爾翹英式祗訓辭以無忝所生

贊

姚文公畫像贊

祐治之間三宗繼體公如景星光於五緯燕許常楊時乎並世藻火人文咸韶帝制廟社巍巍風淸日麗上方倚公公則歸矣被髮騎麟視世糠秕陟降洋洋繄公不死有肅容儀瞻者敬止

王叔能防政畫像贊

身廊廟而心山林學孔顏而志臯益生色維仁義之形充體皆盛大之積此所以爲命世之寶陳序之璧也

王繼學畫像贊

粹然冰玉之英展也皇鳯之瑞用則盛之鸞臺鳯閣不用則置之朱崖儋耳老智慮於多艱觀夷險於一致固將挾玉局之飛仙以遊夫鴻蒙溟涬之際所謂瑯瑘之宗魯公之子而盛徳之世者也

韓明善畫像贊

融液粹和渟涵淸淑系道而道日以光藝仁而仁至於熟乃所謂晝錦之旂常有衍宗支蓬萊之雲气舒爲篇目宜其表盛徳之流滋集斯文之胡福我觀之人式如金玉

自贊畫像

好學而莫或致之望道而未之見也壯而漫仕初何與乎尊榮老而歸休亦焉往而不得乎貧賤也若乃企卒嵗之優遊服終身之靜儉則拄笏而看山飲水而著書尙庶幾可以傲兀夫無窮之世變也

箴

思學齋箴【有序】

淸河張翼受經於髙陽先生得其端緒而能益致思勉之功可謂善學者矣予以思學名其講肄之齋而箴以發之其辭曰

心外無學學原於思思而有得乃驗於爲仁陽義陰理公已私克復往來敬義夾持權之有要心實制之堯舜與人同此秉彛勿謂凡民𨿽聖可希而況學者執復有機是故君子學如恐違方其未思戒爾外馳如止水源不波不隨及其旣思毋惑多岐必端其趨必底於夷若執權量以計毫釐若引圭臬以奠方維克審夫是勿置爾疑思學之功本末相資學而不思如禦捨綏思而不學如行無賫明善擇善眞致其知進徳修業行見於施下學上達在爾孳孳思誠而誠夫何逺而悅親信友讀書誦詩涵養擴充罔或弗只繅以借玉防以襲衣緝是內美暢於四支維敬之輿維徳之儀彼暴棄者志遁神離以其邪思果於自欺弗踐其形禽獸紳緌五三載籍典訓具貽後儒翼傳秒忽無遺精義妙道日曜月輝思之而至主善爲師吾黨張氏嗜善如飴學於髙陽涉其津涯亦旣勤止牧之愈卑日引月長晝思夕維爰辟齋居以燕以頥榜曰思學名言在玆若工有箴予爲之辭學思自彊庶幾緝熈

傳

劉節婦傳

劉節婦徐小字柔嘉婺蘭溪人家爲大姓世有顯者節婦生二十七年歸同郡金華劉似之似之六世從祖諱渭宋嘉定庚辰對防集英殿賜進士第一在州裏尢爲望家節婦歸閱再期孕而未育似之遘疾死及產男也節婦泣誓曰幸哉劉氏之宗弗墜已吾有二心何以見君地下言訖復哽咽於是劉氏家益落節婦惡笄疏服常如初防而所以承祭祀修饋餉與出賦租以保門戶者悉身自任之不使有違節愆度字其子潛自始學至於成人爲之聘舅女而女焉生二子一女而潛得年二十六亦竟卒姑婦相向哭期以死守全劉氏家雙行寒儉一燈夜績臥起相依攻苦彌厲然取其紡織之贏以供鹽醯亦常若有裕久之潛所遺二子滋薿薿有立而女已有從姑能以節義自持易奢爲儉而婦又以順正率禮成敎劉氏之穪爲望家者玆可以自靖於其先矣節婦今年七十一居且四十三年而婦寡亦十又七年予與節婦居異縣不相聞有友葉君謹翁故與似之交而潛及其二子珹眾又嘗從之問學知節婦凡行尢稔數眾爲予言之蓋嘆世有旌復之典而人無自鬻之心若節婦之遭變罹憂鞠窮艱苦斯已甚矣不惟飭諸其躬而已信又能使一介弱婦毅然相從於茹荼食蓼之中比之再造其家功豈少哉嗟乎節婦之名人固不樂得之而世固偏予之者閔之深而美之至也今予所彌劉節婦行未采於風人名未登於筞牘予獨予之以是名而不疑者稽之裏黨之論而防以史氏之法壹是人心天理之公而何私之有然則世鑑𨿽或不明而人心之昭灼俙而未昩彼詫節棁之麗而侈閈閎之崇以爲節婦之得傳顓顓借是亦惑之甚矣予竊卑之作劉節婦傳

傅節婦傳

節婦陳東陽縣路西裏宋鄕貢進士師道女適同縣泉村傅賀生一女而賀亡節婦時年二十四賀世儒家素貧節婦居防盡禮晝夜自力於紡績字其女至成人而飬其姑甚謹已𨿽簞食弗給而甘防柔毳之養必使常過於厚又三年而姑亡治棺具斂無違禮哀瘁毀瘠人或弗能堪內外婣憐其無子而貧咸勸之攺適節婦以死矢於眾曰吾寧餓死無寧幸生乃益劬躬殫志節衣縮口而累凡枲纊谷菽之贏則別爲之儲�五年始克舉其舅姑與賀之喪域而窆之哭告於廟以其從子似嗣敎之學而尢不廢於耕防髙陽許先生棲隠八華山中去傅氏不十里節婦雅敬先生遣以束書從之學似旣聞其講說而知夫義理之宗緒遂能承節婦之志以終植其家節婦今年六十有一而似旣有子矣賀之得祀與傅氏之宗借以不墜節婦力也裏之耋方上節婦之志行於縣於大府請從近制加之旌復𨿽未報下而節婦之志亦少伸矣貫之先人泗洲府君嘗與賀之諸父同治毛氏詩故相善也於是貫作而言曰婦人處於閨門之內有三從之義而無四術之教苟能因其所性之善而遂其所履之正則變愈極守愈堅𨿽當患難流離之中而貞女烈婦之事史常不失於書然究而觀之則其薰染漸漬必非一日之故有自來哉昔者朱呂並世東南理學極盛之時吾鄕有傅同叔先生學防於經而尢有考於天文地理井田封建樂律兵制之書防粹其說曰羣書百考傳於學者學者尊之曰杏溪先生而不敢字其學必由夫近小以馴致於逺大謂制度文爲之粗有廣大精微之妙故承其講肄者皆體驗切實可以措諸其用而自程其子姓於學益嚴而有節晚乃分其兄子定逺之建安受業文公之門今文公集中有與傅敬子書卽其人也賀蓋先生之孫也仁義之澤蓄厚而流滋不得之於祿仕之優而獨發之於閨閫之懿然則熈朝旌復之典一舉而得夫傅氏之婦以顯異之他日獨行有傳尙足以表吾儒先之徳之行不獨信於其躬而信於其鄕至於其家婦人女子之被其成化者亦章章可穪如是豈非吾鄕奧學確行之明效大驗也歟貫是以論而著之無使其無傳焉

韓節婦傳

韓節婦劉姓絳州正平縣小吏韓筠妻也韓劉同裏閈居節婦十八嵗歸爲筠婦劉視韓族稍大節婦知重其宗抑首促气供婦職至元二年筠父子仁病筠從醫者求方注善藥治之其藥雜艸石等法當屑爲劑筠自運機碾縋軸石墮誤傷足數日風中其瘡死明年子仁亦死筠有弟節婦卽去居鄰姆旁捨晝夜撫一子一女以哭曰吾未亡人使吾夫家不墜姓踣氏是其責已蓋訖喪屏簪珥益治枲絲理生業輯輯有條緒及子有室女有從則又哭曰吾與娣姒合異而同庶其優遊以老乎節婦始寡家甚防今浸浸昌裕過其門者識與不識皆畱目嗟異以爲是於鄕俗有助大徳二年裏耆李彥狀節婦義行白縣令長令長爲按實上州若府府具上中書禮部又明年下旌復如令筠死時節婦年二十七嫠居實六十年云嗚呼禮慝樂淫乃見節義盛衰損益之間君子蓋深悲之而猶喜其章章者如是也新故絳在晉之虛憂深思逺邈有遺緒若節婦所自樹立豈教使然亦其土風哉予客京師見郡國所上孝義交章累牘喜其厚倫敍典之化洽於古昔徴於書作韓節婦傳

寗節婦傳

寗武宣公河內人材勇善騎射至元中從平江南有功起偏禆爲將帥鎭吳而卽居之子孫食其保境安民之徳尙數世益滋武宣第三子諱居贇爲樞宻院防事官者娶通吉氏通吉氏揚州路總管禮之女也延祐三年防事官卒京師通吉氏才三十三其長子十七仲子未再周而諸女皆防通吉氏自京師扶其防水陸數千里還塟河內先塋挾其孤幼廬於墓下三年將還吳哭踴自誓曰吾爲寗家婦不得與其夫偕老吾力猶能使子有立而女有從捨是吾無所事於世矣卽捐去簪珥盛餙服禦取其儉素而益以禮自治其身推之以及其家內外僮指逾千待之各有恩意未嘗示之以威而步跬不敢越節愆度樹其家規自祖禰薦祭宗婣慶弔門戶租繇外凡賔客之饗燕時節之觀遊靡防之色淫哇之聲不使接於耳而動於心間嵗長子九思卒撫其孫欲其成人而進其仲子九齡於學女皆擇所宜歸總管公逾八秩猶壽康迎來致養惟謹其所以經紀家事者有學士大夫所未講而能安以行之固天性之善哉裏耆嘉其貞節爲上其行於郡郡移廉訪使者按實上之行省以次達於中書於是禮部議旌表蠲復如令事下有司爲大書貞節通吉氏之門亦表其坊貞節坊云嗟乎節以乘剛處險愼守不變爲節義而致亨惟其正焉通吉氏一弱婦人中嵗喪其所天非有禮義之激昻詩書之化能率徳厲行自其躬以及其家興信厚之風振衰末之俗𨿽鄒魯習禮之士猶退讓莫與之齒易曰安節吉往有尙然則說以行險安而能亨固觀於其世而可知矣九齡嘗從予學治經故予爲系次其事如右

書

答臨川危太朴手書

去冬歸自錢塘從元性所得前簡入春偶爲親舊牽連畱旁近邑再閱月而歸五月初始聞元性將遣人西還因奉數字爲答今又被四月十日所惠翰情辭繾綣風誼激昻可見學古之志不凡近如此苐三月中附書至蘭溪者卻不曽收亦不知付之何人也所需查君碣銘豈卽廣居耶去夏別時見其瘡發頭面間似是浮陽上攻病在脾腎嘗勉其急服補防之劑後不知遂服與否果若此則其徴兆已見彼矣比數十年學者大抵有自利之心而志日益卑道日益逺夫其自利之心根著於中則未得謂得未至謂至自髙者恥於問自多者恥於求而若剽掠纎碎緣餙淺末已足以雄誇於制作之林而爲獵取名爵之資矣無惑乎頺敗委靡而莫之振起也獨吾友捐棄俗學一意古初謂不肖頗嘗涉迹於是乃肯過相推予將以質其所疑證其所聞而爲求端用力之地此在不肖固當竭其單智鼓其盛气以進吾友於光明博大之域而環顧其中不無瓶罄罍恥之患甚自恧焉蓋學以致夫道羣聖人載道之言具於經可見已古之人所以底至於道者亦曰尊聞行知而不敢以吾一已之私系累於其間耳區區愚慮比見鐘陵時已略陳之今信道如吾友篤志如吾友願一求之羣聖人之經以端其本而防之以孟荀揚韓之書以博其趣又翼之以周程張邵朱陸諸儒先之論以要其歸涵飬益宻識察益精則發之文章自然極夫義理之眞形之歌詠自然適夫性情之正矣切不可就彼今人以日淪於洿下而莫之救也顧不肖日勉之而未至輙復進之吾友吾友以爲何如貫潛伏空山安貧味道畏影收聲西遊之期渺其未卜而吾友又方匏系人門未能以足赴目相望甚逺暑溽萬萬自厚

答宋景濂書

承問尺法老嬾不能多記姑卽其所省以答來意蓋自宋徽廟制大晟樂時禮官用大禹聲律身度之說請以天子中指爲寸於是所制器服悉取之以爲長短廣袤之節當時固有非之者矣然紫陽文公編類家禮於深衣制度條明言度用指尺復注雲中指中節爲寸而秦溪楊氏又引說文云周制寸尺咫尋皆以人之體爲法似亦凖之指尺矣至於造木主條謂身髙尺二寸博三寸厚寸二分釋者卽援文公之說曰周尺當省尺七寸五分弱程集與書儀誤注五寸五分弱溫公圖所謂三司布帛尺卽省尺程沙隨尺卽布帛尺今以周尺較布帛尺正是七寸五分弱卽是二說同出一書已不能歸一況諸家互有同異者乎不肖往在禮院時因更造時饗祭器嘗與議斯事而及於尺法院之老吏云庫中有前代玉尺下庫檢索得之其制作極工然校之周尺省尺又復防有彊弱廷議以爲玉尺歷代襲傳蓋久尢有據依遂凖用玉尺定下其議乃若淮尺浙尺隨方所用似難凖以爲法然是尺法非有聲律髙下之差不若且從文公之說周尺七寸五分弱者庶有據依吾友以爲何如抑吾黨之學體驗擴充其事固不止是願益自察識以進於光大之域此則拙者區區之望也

待制集卷十三

欽定四庫全書

待制集卷十四

元栁貫撰記

重建省府記

廼至元二十六年制攺江淮行省爲江淛行省自維揚徙治錢塘統有兩淛江東而以淮東西分河南明年始營宋祕書省故地其制視都省稍降殺焉於後福建省罷全閩八州亦並來屬地蓋益廣山區海聚民伍兵屯奉賦租受要約者眾以數百萬計出號施令風動雷行東南半壁藩維晏然朝廷常選重臣以臨涖之柄任專則其體貌宜特隆位望尊則其禮制宜特異臺門設樹平津開閤所以辧堂廉而示等威者其品式昭昭具矣然自考成以來迨今至順壬申之嵗四十三年矣興壞補猶有待乎其人何哉宰臣若曰吾爲天子專制方面所居廣居所立正位權綱攸系有翼有嚴其命幕僚相時蠧敗完舊餙新無陋無奢中玆度程乃出緡於府徴材於市工用官傭役用農隙昉自堂廷逹於門闥易刓敝爲堅良化闒茸爲麗宻堦墄瑩淨堊雘鮮新觚稜藻井動采交輝表漢廷之黃閣暎中天之紫垣先是壘石北墉象乎列嶽嵗久摧塌增崇加袤悚立檐際秀出林麓百司之長庶府之屬奔走承命於其左右者咸攺視易聴以爲士大夫之治於其官猶人之修於其身也身修則心正而物正官治則事理而民安徳則觀諸其身政則視諸其官然則一省署之修舉而元僚學相之素蘊畢見於斯推其灑掃庭內之心豈不欲澄淸天下而無一物之不得其所思夫垣墉朴斵之勤又豈不欲佐宣廟謨保乂皇家而致篤恭治平之效觀隅知室聞樂知徳信斯言哉左右司都事袁某實董其役宣力維多屬玆僝功宜著成美爰考春秋之義式昭棠樹之思官僚氏名列諸下方其嵗冬十二月旣望謹記

勅賜天妃廟新祭器記

海神之貴祀曰天妃天妃有事於海者之司命也其別廟在吳城西北陬蓋漕運都府治吳專領海漕嵗運東南之粟三百萬石實京師常以春三月夏五月上旬之吉開檣劉家港乘便風不兼旬達直沽口舟將發臨遣省臣率漕府官僚以一元大武致天子毖祀之命薦於天妃得吉卜而後行精神肹蠁如父母之顧復其子無少爽也至順二年嵗在辛未行省左丞邁珠公實董漕事將祀之夕防平章政事伊寔棟阿公入覲道吳因請公涖薦祼翼日公齋沐入廟跪奠惟寅顧見尊斚籩豆踐列參差喟然嘆曰國家敬恭明神潔蠲器幣之意豈若是耶乃五月某甲子上禦興聖宮公奏事次請更造天妃廟祭器如式以昭神貺有防卽賜交趾所貢黃金飲醆承舟各二又內出白金五錠爲二百五十兩勅公董成凡器借置廟中備常薦六月辛未公槖金還吳具宣恩防漕府官僚望闕穪謝已發公帑所儲比年賜金五十兩總之爲三百兩申飭金工凖上供新制爲祭器品十二香彛香奩各一件其可名者合四十有九匭而藏之平江府庫祭則出而陳之其籍則系之漕府而且稽其出納焉漕臣曰惟古神聖制器尙象而祭爲尢重致明誠逹气臭用其所貴非徒物也天妃之祀列在中祠垂五十年𨿽祭有常儀而器不稱物猶有待於大臣之論奏皇上之垂仁然後數周而禮備使不文之金石其何以彰君賜格神休臣實甚懼廼來請辭臣某昔待罪禮廷竊嘗與聞明徳卹祀之義乃執筆書之俾後有考其諸器數具列下方

全寧路新建三皇廟記【代人作】

三皇廟祀伏義氏神農氏黃帝氏卽古所謂三皇者三皇開天立極之功千萬世帝王所由宗而歷代未有祠祠之自我聖朝始夫旣始祠之而其屍祝之事乃獨托之醫家者流所以神三皇之道以興物前用累聖稽古教民之意微矣至矣今徧天下郡邑咸立廟建學有師有生而全寧路獨闕全寧爲駙馬都尉魯王分邑延祐四年魯國大長公主以帝姊居藩首捐湯沐之資作新廟於大永慶寺之東陛楯丰崇像圖煥儼春秋薦事牲碩酒淸禮典斯應神亦寧止於是公主授使者命屬大史某記其成役不得辭竊嘗考之三聖人而知夫道在天地間防顯闡幽固各有攸當而洪纎髙下其歸一致伏羲身察陰陽六气以有四時水火升降之象神農辧艸木色�而審其燥寒平毒畏惡之性著本艸立方書對察和齊致利天下黃帝坐明堂觀八極察气推運作內經以命臣色脈方餌三皇之書大抵以醫傳其書傳則其道神𨿽以醫家者流屍其廟事未爲不嚴且尊也然今郡國之制豈無他祠而公主顧獨汲汲焉而不敢以爲後是其心豈不欲宏推斯道上以壽吾君吾國中以壽吾戚藩而下以壽吾民乎嗚呼此麟趾騶虞之化而肅雝之徳之成者也某𨿽不敏敢誦所聞以復使者之命而且以爲記

見初亭記

國子博士劉先生眉人而塟其先府君宣之南陵南陵先生仕國也始府君去蜀亂東下寓琴書鄂渚曰是於東西行道實徑事定吾其返乎曁十年風气肇開九域大同則裏墟井堙歸無適主蓋題其授弟子之齋曰遂初而府君之志孤矣其後先生卽仕府君以耆壽左右就養禦至南陵六年卒上距生之日五百廿甲子年不滿其徳猶爲歉哉先生旣卜黃塘之竁惟吉又作見初亭墓道之傍嵗時瞻省攬物興志如始防時先生之篤於親猶府君之篤於眉也至治元年貫辱與先生爲寮謂貫曰吾父之名齋而吾之名亭子旣聞之吾歸將刻文亭上以示子若孫今屬筆於子焉貫不敢以蕪陋辭則復於先生曰山川之流峙艸木之荄滋地之形也然而第嵩華之髙測汝漢之深而求終南九之植以與之並則嶤然者皆山浟然者皆水蒼蒼然者吾知其艸木而已指輿圖而問神州臨河洛而思禹功彼其地气之有闔有辟非吾人心之有應有感者乎故由宣溯眉其裏逾數千而逺以子繼禰其世才一易而近方府君少而占籍於蜀不自意老而憇息於吳於楚也棄親戚墳墓於眉而去之不自意復體魄於宣之土也宇宙之初一天之運父子之初一人之身可知者天而不可知者人則子孫數傳之後樂安重遷知誠宣人而已安知眉爲西南大州也哉今反壤始樹而已亭已宇則詩書手澤之存爼豆聲容之接蓋洋乎靑神峩眉之在睫而一泉一石之秀潤一葩一卉之芳縟皆其見似聞名而心目瞿瞿者也地气之虧疏魂气之防漠有不得以間之矣然予聞風俗之成常系乎其人古所謂鄕先生生而教於閭塾沒而祭於里社殆其人歟蘇長公穪吾州有近古之俗三今未知其能然與否也府君蜀之君子其辟咡之所詔趨庭之所教先生得之宜詳則夫近古者三將自一家而刑於鄕國仁興讓舉民皆力作易治而吏以優遊無事吾爲南陵幸之矣府君之欲遂其初先生之能見其初果不在玆乎先生之子鑄嘗從貫國子學今以進士上第授官侍先生南歸故貫以是諗之先生而並語之若夫府君之世業行治與卒塟之嵗月則表墓者當備載之而記者不必具焉七月六日丁丑記

常州路城隍神新廟記

城郭以域民凡而髙城深隍以溝以封欲其居無隉患有圉也夫民所瞻慿以興財致用者在是則城隍之有神是宜世載其英以嵗時承報於無已若古侯國始造縣鄙建其神位以制其牲幣尙門行戶竈之私坊庸表畷之防可得而儷其式哉常治毘陵畫江界山方地千里統郡縣四在淛以西爲大府矣當王師南伐時其守臣嘗阻兵不下火及城中官寺民廬蕩爲煙埃獨城隍神祠直奎斗門之西訖無寸甍尺桷之損或曰斯城斯隍非不髙且深也旄鉞一奮而十數萬生口不能恃以安固神將無責爾乎然命之或去或否視其順昌而逆亡則斯神之靈蓋皦乎其不誣也於是延祐五年去燬城之嵗餘四十年所祠之存者瓦漂棟敗堦陊楯折而總管府知事廣陵趙君琦適至愀然曰玆吾所涖地大而物殷凡以逆雨寧旱消沴弭疵者捨神弗宗則誰其谷我祠以揭防而後可乎乃請於其長議以克合方練辰程物屬徒庀工而勤禮興義之士咸來薦力未期而廟成肖象孔儀祭品維旅廣檐崇阿丹塗白盛修亙麗宻不節不丰仍嵗比境或以饑告而環常四野熈焉樂郊民之怙神如巨防之有截而巍障之有屏謂焄蒿淒愴必求諸其類者豈不信哉又二年而君以代赴調京師過予曰石謹具子爲我記之常維延州來季子之封也俗故秉慤而好讓今其民非昔之死孝死忠者之子若宗乎保聚教訓胥及三紀上之涵育神之廕休有引有翼其不滋衍以碩乎君之職司坐幕府治文書而已宣其餘智深美是祠俾民康共而繼今豢牲潔齊來娯神保顧瞻廷宇灑掃弗亟有不興其甘棠勿剪之思乎是皆吾記不得而略者也君淸栗有猷今進階從仕郎爲穿山塲鹽司今惜其將老而勿究於用使其得政而施設焉可以觀其事神治人先後之宜矣至治二年六月廿八日將仕郎國子博士柳貫記

鶴山庵記

異時吾鄕顯家聞族相望而敬宗仁親之義如一日焉自廟祭寢薦外春秋灑掃塋域登其餘餕合醼以樂有長長之序無貴貴之等蓋其率禮成敎者在是而今去之才數十年則以吾戴弁躧履之身而委其先於馬醫夏畦之倫者有矣孔子曰吾猶及史之闕文也然則長者之舊聞闕之而不傳不亦可嘅乎哉至治二年予官京師鄕之友唐君楷字公則使以狀來諗曰楷之先君登仕府君藏窆在鶴山下山距吾家數里凡室於山之麓者惟吾姓爲大嶤峯窈谷湛泉秀樾所以抉露神閟披髮奇采若顓顓自效於斯故嘗腋山爲庵廬嵗久敝撓楷旣撤而新之防吾子徴解衢州明正書院山長歸復卽其後構重屋四楹中以寓府君之祠而兩墉以列羣從之主祭則咸薦其修徹則旅奠而酬禮昭與昭齒穆與穆齒今吾伸府君於羣從之上不猶有戾乎廬爲先君作也夫自其暱以及其逺反其始以厚其本吾之常尊固有攸在矣矧各宗其宗傳之於古而合子其著之楷將有鑱焉嗟乎非禮之祀鬼神弗歆先生制爲廟寢之式尊簋之數奢不以僭儉不以陋故禮者履此者也是𨿽墓祭無文而塲室有典後世或因而致祠以嵗時序齒逮賤槪之敬宗仁親之義猶爲變之正者公則年多於予其有聞於長者亦若是否乎予方悲顯家聞族之不能以皆傳而遽喜唐氏子孫之足述乃辭以告鄕之父兄子弟其有興乎明年二月十又九日將仕郎國子博士柳貫記

遺淸堂記

人有千金之蓄必畱遺其子孫以父子祖孫主於恩而義有弗防也然而不旋矑移踵而問之則已與袖中之藏簡並失之矣親之愛之何嘗不欲其貴且富哉顧吾有重於千金輕於鴻毛無所待而長存無所恃而不滅一言之訓貽之數十世蓋昭乎寶之足以昭明而卽命是可忽忘之耶眞之馬氏父子再從宦於南予不識其父而識其子叔敬與之交信其所受之正矣始其父卒潭府推官顧言曰吾以一淸遺爾子孫吾以爲丰爾毋以爲嗇也及叔敬免防有仕資揭遺淸扁所居堂上以承諸其先下以詔諸其後之是意也豈以一言易千金哉它日叔敬過予寅軒請發其義予無以解焉予聞舉其所有持以與人謂之遺而遺必有其物矣投桃之腆不薄於報瓊與帶之華不滋於獻紵故有所遺者其遺淺無所遺者其遺隆昔子之先君子推其所蓄以悉敷遺於子而子又能兢業奉持以保有所遺如臨冰玉如飲沆瀣不泥滓以起穢也不翕訿以爲炎也不疏宕以取容也不窒塞以廢權也淵然澄穆之天洋乎陟降之地人若不足我則有餘彼韋楊氏之在漢室皆知所以愛其子孫皆知所以遺其子孫矣然丞相之宗不緜於太尉之論者謂大鳥覆墳有開厥祥而不知經義有限心徳無窮方其遺之之初固已卜之於此而言子張欲知十世之問夫子蓋以百世可知者答之嗚呼以予觀於馬氏夫豈曰遺之一言而止也叔敬五兄弟頡頑並奮而叔敬尢有能名今以吉府照磨官辟掾江西廉訪使者之幕蜚英騰茂其在玆乎

瑞州新修仁濟橋記

瑞州治髙安其南西壑谷諸流匯爲錦江橫貫州東下注章水州之郭郛如環玦中分而防閭衢巷夾其兩涯民旅族居而錯行者恃橋爲命橋一日不葺則徒輿斂迹公私交瘉𨿽官調水夫刺小舟待濟隕一羽於深淵若將委之因涉者之思利而知夫郡政之大莫先於橋功矣昔橋未建聨艫系笮直州治爲浮梁隨波降升然僅僅以嵗月計成毀宋淳祐壬子樞宻院編修官鄭公守郡始相方宜橋鑿巖架虛旣成九年而一毀毀十有一年守重公嗣成之成三年再毀下逮至大己酉總管蒲公作鎭時閱嵗三十六而橋役大興役大故功鉅眾方期之以久防泰定三年五月癸丑雨水暴至勢怒衝衡決明日壞北堤橋岌岌不能支又明日雨止頽缺參伍之一而絕防奔流浩渺數十尺行者躑躅居者顧慮徒自畫焉莫司莫續其年十月中大夫太原傅公適以麾節涖郡進父老庭中曰吏役於民我謂郡政爾謂民庸有先於橋功者乎眾謝曰吾所欲也而未敢以累公於是長式謀協寮宷式從封內之人輸財薦力如趨父任公復求得嘗承蒲公橋事而幹敏有操略者李榮等七人使主其出納命錄事陳徳敬總其凡以屬役賦功自經始至成公日來勸相工忘其勞不勵咸飭諗曰吾窮釁隙窟室而根治之不遺後憂利勝計哉蓋北堤當水沖舊中實土嚢外傅以石水朝夕灌潄客土銷址則無恃今索石增厚至十數重執度揆之其袤七十五尺其廣百二十四尺上覆屋爲楹間七以補廢還故又謂南墩東西削方水與石闘石不勝則反手磔裂宜易博爲銳逆水入之以殺其悍諸梁木之弱且撓者甃石之破且者咸除撤繕理擇於堅宻不苟不媮厥旣僝功列樹兩柵分爲三逵節東西行者不得方軌並駕以撼震致害所爲長慮逺引無賸算矣自鄭公畫橋議至於今成者三毀者三近或三四年八九年逺至二三十年寧曠嵗緜時以俟夫守長之仁且惠者出新智開永圖然謀人人不同豈仁且惠自三數公外舉無稱哉蓋事時鮮儷有當爲而懈於爲有能爲而不逮於爲者𨿽仁且惠徴諸一橋作輟之間固莫之盡也大抵人才之著見因於所遇而無求必取贏之心焉向使瑞有是橋一成不毀則之三數公之所就於彼而不於此吾將不得而訊之而況得頌之乎傅公名顏字顏卿歷佐部寺參掌畱鑰上京以善文法致譽於時出佩二千石印綬典領方州曽未期月宜人之政灼灼可道惟玆橋功在公爲細而公之所志若謂成法不傳將後何觀書來請記其迹予嘗忝公同朝不得辭則復於公曰目睫之患易見水潦之害易知而隠於不矚沒於未形限於不自達爲難悉也今公發政之初不迂橋事以興是役所以自任乎父母師帥之重而求盡其心者可槪見於玆四封匪異千里惟同顧吾之職得以弛置開塞有大於一橋者乎公患不聞聞斯行之矣然則諉橋功於細徳豈誠知公哉橋舊卽江以名而今榜仁濟昭獻元聖皇后所錫命是役也靡鈔一千二百八十五定役工至某萬某千某百某十明年十又一月辛未考成始終橋議者郡監牧佐掾縣令長及州之義民皆署名氏如左考成之月其日壬午謹記

龍興路醫學教授防壁記

凡郡制爲醫建學因於三皇氏之宮而師生講肄則有堂有齋豫章望江右實臨省憲治所學宜大且完矣然自始作宅土曠逺藏息無所衿佩之遊反若不能亢視他州者廬陵謝縉翁教授其學之明年惠民藥局燬又明年有司將修故事肅政廉訪司照磨官程君介縉翁請於行省曰學昔有堂孑立樊墻中祝融回祿猶不我相而殄殱之教道遂何所容寄哉今願以藥市餘地作新公署而講筵齋館之當備者並以序爲使夫來學之徒取其安近易其回逺而因以興其趨善樂業之心焉豈曰便私我一人而已中奉大夫參知政事覃懷常公聞言而喜以爲職思其憂類當如是卽以圖畀府若縣出官帑資其成役厥旣僝功堂庭中敞齋室翼舒明邃寛爽不亢不卑鼓篋遊歌至者咸飭縉翁以余雅尙斯文乞辭鐫石龕置壁間以示方來余則復之曰子以教道臨諸生亦有事焉否也夫所謂事上而施教下而承學有經以爲凖的有志以爲鏃羽而不求諸其道顧獨諉諸其器於事乎何有蓋今所傳醫經世謂出黃帝岐伯吾不知其與五三載籍孰先孰後矣然其論陽明陰濁之剛躁柔緩之應推以切脈察理而諗之藥石鍼砭宜無一不合乎易爻之動靜禮樂之進反𨿽混其名於九流之中而其實則有道焉昔余竊讀其書見其顯辭宻義並包聯絡巨細畢備而怪夫傳注纂述之家反更蔓延其說以自迷其源自塞其途卒之執液齊假攻熨爲戕毒人之具者彼豈出於忮心忍行哉由講之而不詳擇之而不愼故耳今覃懷公不厭薄乎玆事幸爲署居以蔭庥吾子而吾子又能根本魯鄒之學藻繢倉扁之術以幸濟夫私淑艾之心則爲是豫章之學者目受規矩耳接聲律莫不歡欣踴躍底至於道成敎象於一邦流華問於京國吾將於子而計其效焉𨿽覃懷公所以期屬吾子者亦未必不在乎此子尙勉諸縉翁拜手謝曰余敢不服子之攸箴然請子之卒書之也余曰諾遂書之泰定四年嵗次丁卯冬十月朔日乙未記

雲從山崇眞觀記

介豫章江山間多古神仙窟宅而許旌陽之迹最顯著旌陽晉人晚得道以靈劍殱逐蛟蜃輯寧吾民遂陰役鬼工鑄鐡柱置郡牙城南鉤鎖地脈使永永無害今鐵柱延眞宮是其處也地勝故法隆而其徒亦滋以盛宮有華隠堂眞靜大師楊君湛然實居之嗣其法者周君克恭尢修行成信旣謝提防宮事則謀相宅別營眞館得琉璃門外亢爽之墟考筮惟吉崇基傑構堅宻邃嚴若化若湧而殿庭藏室廣廡髙閎象乎明靈之都矣甫就功防都大宗師張公代祀名山爲著額崇眞觀登諸祀籍卽命楊周之徒是承是主以毋易世迷宗示有先也初父老言玆地故爲雲從山旌陽未升眞時蓋寓藥鑪丹竈焉至今字其山而未有著其迹者然儲精凝神則未必不在乎是是周君𨿽名作新其於志古有合乎哉楊周君先後化去繼以吾君徳新而道紀堂成又繼以徐君希眞而觀制無一不具吾徐君皆嘗專席延眞退隠是觀遊恬入漠如執左劵以相畀授亦穪夫華隠之多賢而崇眞之有述矣自至元廿二年其嵗丙戌始興觀役逮今至正戊辰歷載四十而凡聚族於斯棲息有容饔飱有繼穉松重篁加圍合把徑幽林蔚屏卻氛步跬城闉侔乎嘉遁方徐君耆年厭事而雅欲余敍次本末旣重爲其辭則介余故人子王漸以請曰昔吾先師規作別館以祠旌陽不自意雲從遺址之偶於其卜諒哉仙者之靈也然吾猶及見吾師樹立之勤而底法之不易使更數傳則委之不知孰明其源此吾願記於石而有祈於後之意吾今且以祈吾子矣余曰子之道冝傳奚區區取必於吾廼入關著書上下篇總五千言者子之教蓋本是本之如何曰虛無曰淸淨曰慈儉曰柔弱無餘智焉彼其初欲人深自嗇縮以全其生而至於寂感之機不離動靜則固神矣妙矣然所謂緜緜其若存者旣足以植其宗壽其後而況旌陽之靈超遙乎九淸覧乎八虛顧雲從鼎竈之迹而時一下之有相斯祜尙肯薄其鄕遺其世哉曩余幸承泰睢展采之澤周旋圭璧牲幣間頌歌瑞應歸懷黃老之日蓋久而徐君不鄙托記故執筆爲辭其上以昭聖人在宥之仁其下以開方來纂緒之重然則因余辭而觀之名以聞與夫因是觀而余之辭並以弗墜其有慿乎其無有慿乎余亦不知其至也嗚呼天下之事要於所終凡若是而已寧足覬哉寧足覬哉

采衣堂記

古者童子之節緇布衣錦緣錦紳並紐迨其加冠猶服采衣采者染夏爲五采而朱黃靑元纁爲其等焉然則將責以成人之徳衣用緇布飾用朱錦示一文一質之義也故自人生旣壯而始免於父母之懷其欲養之心幸而可遂然俾耆俾壽有得有不得焉則以稻錦之身惜桑楡之景帣鞲升堂陳饋羞耉凡可以極吾之歡欣者無不爲己昔之人有老萊子者楚人也蓋年七十而其親猶在養恐恐然懼無以悅其心廼修其童子之服而習夫童子之戲五采斕斑娯嬉於前庶其朝夕有以解吾親垂老之顏而以慰滿吾生愛日之情傳者述之談者誇之至於今如一日也然則情之不能自巳者以其出於吾性而人莫能增益乎其間故耳余寄豫章有李生者爲餘言丰城古大縣也今爲州江以淸蓋其里人初有司上其刀筆之勞得被省檄爲筦庫吏念其母之垂白幸其身之猶彊不忍頃刻去左右故棄升斗之祿以專致夫菽水之歡今十有四寒暑矣親年日益髙子職日益修於是題其奉親之堂曰采衣堂而言則諗於人曰吾無老萊子之徳而有老萊子之心世之君子其有以亮吾心否也余聞而爲之助喜焉夫老萊子之事楚人載之髙士傳中則固賢矣然其所以爲孝其迹不越乎是則服童子之服心童子之心以其能全性中之仁義而無待於其外非曽子之養志殆未能以偶之也然則老萊子者其學曽子者歟若江君者又豈非學老萊子者余故曰示一文一質之義者由乎其外而全性中之仁義出乎其內者也余不識江君而樂爲之言者以其義有足言者故不能已於言云爾

玉隆萬壽宮興修記

郭景純與許旌陽同時嘗爲旌陽相宅得豫章西山之陽曰逍遙山者居焉後於其地拔宅升眞卽建遊帷觀攺玉隆萬壽宮遊帷者昔旌陽上升時嘗飄墮錦帷其處名之卽以其實也玉隆者度人經三十二天號有太釋玉隆騰勝天謂是宮爲羣帝所館安知玉隆騰勝不在玆乎實之欲以其名也觀肇興於晉而盛於唐尢莫盛於宋宋祀將四百而是宮之營繕見於紀載者二大中祥符之締構其力出於郡人光祿寺丞胡公仲容而王兾公實記之政和丙申之恢拓其費出於系省之官錢其圖凖西京崇福之舊制於是內出玉冊遣帥臣加上尊號又詔侍從升朝官爲提舉宮事其祠秩之次浸比隆於嶽鎭矣然則祀隆而宮盛非以昭應之受書玉淸之定鼎適防乎其時哉至元丙子宋社旣屋有司上江南名山仙迹之宜祠者於禮部玉隆與居其一故凡主是宮率被受璽書如令至治元年臨川朱君思本實嗣居其席始至見十一大曜十一眞君殿祖師祠堂摧剝弗治位置非據謀將攺爲則以狀請於教主嗣漢天師會元教大宗師吳公亦以香幣來祠因各捐貲倡首而施者稍集掄材庀工有其具矣蓋宮制二殿中峙廂序參列於前而分畫其中以左右拱翼廼相藏室之北撤故搆新作別殿六楹東以奉十一曜眞形之像西以奉吳黃十一眞君之像夾輔面背各有攸尊亦旣無紊於禮又卽十一眞殿舊址築重屋一區上爲靑閣下爲祠凡自唐以來嘗有所施與嘗主興造之官寮以及歷代住持同袍士庶之有功有績者皆列主而祠每三七日集眾焚誦嵗時潔羞薦饗視子孫妥侑之意無弗逮焉經始於泰定二年之八月閱三年而考其成朱君過余請記余與君有雅故知其猶爲敏裕而信其成此不難也然余聞鬼神之交古有其道而若受明新永則固帝王一心運量之所致民無與焉降秦及漢禮壞樂崩黃老最先出一時怪迂之士乘其淫昬勦之以祈禬禳卻之方大抵末矣然而曰宮曰觀猶不過踵夫壽宮交門栻陽蜚廉之迹而更斥之大壇席文鏤黼黻極盛人以爲宜然耳嗚呼其去黃老爲治之本何其逺哉古者明於神事必皆精爽不貳聰明齊肅之民而今之爲道士法者抑豈其徒歟不然所謂重黎氏之遺而果能勝夫宗祝之任者歟旌陽晉人是嘗有徳於吳楚之民及其功崇行成超然上徵而山川炳靈鼎竈斯在今𨿽去之千載霓旌羽蓋猶時臨睨乎故鄕則夫驂羣帝之禦挾飛仙以遨遊不卽於是而奚卽哉十一大曜天神也十一仙眞神人也吾無間然矣乃若列主於祠而享有烝嘗之奉者又安知不出於八百地仙之籍也哉𨿽然精爽不貳必朱君而後足以當之自始有宮迨今何啻千年營繕之功不一而獨祥符政和得傳以其有記故也然則朱君之爲是役績用章灼如是欲不記得乎無其時而有其人天下之事焉不可哉朱君字本初受道於龍虎山中而從張仁靖眞人扈直兩京最久學有源委嘗著輿地圖二卷刋石於上淸之三華院云

建徳縣修學記

建徳縣在其府附庸縣耳然制宜有學治門之東舊學在焉比數十年嘗屢名繕治而但取苟完無慮經久今令尹襄陽張侯永堅至以故事展禮於先聖先師見其壞梁橈棟毀塗缺甃防然曰學爲風教之首政之治否常系於斯吾且圖之而未可以旬月計也則以禮致知經之士豫章範介而進子弟教肄其中使知興學之端蓋在是矣旣明年獄訟漸稀期防少紓侯度其勝可以集事乃輟飡錢市材鳩工率先凡役而民吏樂義咸相成之撤舊卽新爲誦之齋六楹間殿室堂序門闥庖廩上棟下宇除道周垣塗塈闉雘內外整飾經畫纎悉出侯心計堅致綿宻飭於私宇起手至順元年庚午之春及秋而工告訖功耕農販夫見庠校之煥儼而不見庸調之及已則驚嗟嘆異以爲吾儕小人服勞於官匪旦則暮捨庭署之華則老佛之崇而已耳今吾侯不彼之務而惟是之先無材葦之徴求無鼛鼓之發召而績用如是吾聞君子學道則愛人吾侯其當之乎於是學之生師請裏士武昌路儒學教授馬泰之具爲書介其猶子瑩走鄰郡浦陽山中乞余文題刻貞石比諸角弓之詠余曰今大縣戶五六萬中縣戶一二萬而贏以今揆古今之縣古之鄕遂也古之教者家有塾黨有庠遂有序國有學自閭胥族師黨正州長其屬民皆有教治政令其考徳糾過皆有勸戒故閭側左右塾之出入受教者卽其視養於庠而進射於序者也曰賢曰能則鄕遂大夫以禮而賔興之者也曰有道曰有徳則大司樂之教以樂徳樂語樂舞者也州鄕之考察其法詳司徒之升選其制嚴學校因閭井而興閭井因學校而睦防之爲小學壯之爲大學內之爲國學外之爲鄕學鄕吏教於鄕師保教於國無一學不厚於民無一民不麗於學其先後有序其終始相成蓋如此夫以鄕遂之所容裂之爲二十五黨二十五庠又總之爲一序周之鄕學旣盛矣乎然視今縣戶五六萬與一二萬而贏大約地𨿽不逾而其民亦倍蓰於古而不啻矣則學宜益廣教宜益修政治宜益軼古人乃至一學之僅存或倚席而不講其故何哉蓋古人之於學如堂室如食飲朝夕處焉饑渴須焉而今之最盛者不過務講誦課文辭而已耳其餘則視若亭傳或月一再至或春秋餕已卽去講誦文辭𨿽不足覬夫徳行道藝之成而涵揉磨革其具固亦資始於是矣若張侯之於建徳必先之以使民知學然後拾其廢敗徐起而完葺之工不逾時役不煩民而祀饗之庭生師之廬巍巍殖殖揆夫鄕遂之制無或過者然則侯之軌民於禮而納民於善固推夫易直子諒之心而成是孝弟順慈之化吾見百里之間薰然建學立師之效豈徒曰務講誦課文辭而已也昔魯僖公能修泮宮國人頌之蓋觀其旂而欲無大無小以從之於邁見其馬則以爲載色載笑而匪怒伊教鄭至昭公衰亂極矣城闕之挑逹子衿之不來國人實重刺之一庠校之廢舉系夫政令之得失亦觀乎其時哉今聖神在上尊經右儒收召耆碩詩書禮樂之教蓋洋乎罄宇之內矣而張侯之興學教士適當斯時子貢曰見其禮而知其政聞其樂而知其徳然則尙論其世而取爲五百石令長楷法其將有取於斯文豈以餘言爲可廢哉其嵗冬十又一月丁丑朔越五日日南至記

永嘉縣新學記

溫州治永嘉今永嘉爲上縣而溫州爲大府矣府有學縣亦有學猶黨庠遂序之異名而同以化民成俗爲義也永嘉舊學在府城東陬華蓋山下延祐甲寅燬明年令何君玉作禮殿又三年令王君貢作門廡講堂基構粗立而塈茨塗堊未底厥功越十四年爲至順辛未令趙君搭納字敬叔繼至諗於眾曰縣實有民庶而能教則由教以之道而學其器也聖師臨之吾敢不飭於是擇日授圖簡材庀物士薦其贏工售其巧凡新作誦之齋十六楹間而自殿及堂門闥瑣之當髹餙者庭霤陛戺之當加甓者咸考度以致其工像繪合章尊爼應式宿有次捨限有垣墉族庖計廩位寘左右觸目具美不陋不奢旣釋奠告成君復諗曰凡玆學功有賢府侯以爲之筦籥有縣長貳以爲之鐘呂故吾得上下受畫以惇事於其間今庠捨苟完遊歌之徒亦稍集矣然則學豈徒器而已乎乃使來請文表示學者蓋古者學必有先聖先師之祀自始入學而皮弁祭菜學入官而宵雅肄三以夫人性本善而所以磨揉遷革卒要其成者猶有待於禮鎔樂冶之功則示之以敬道而責之以爲治固必有其人焉耳禮五百家之黨萬二千五百家之遂有民斯有學在黨曰庠有黨正以涖教治在遂曰序有遂大夫以明有功正嵗之屬民讀法所讀者三物之法也三嵗之帥吏興能所興者三物之能也屬之帥之其人則正與大夫其事則學與教焉而已政何適而非教教何適而非道士生斯時見大節踐大義出聞詩禮之訓入謹仁讓之習樂其事勸其功人人有尊君親上之心故曰官先事士先志夫已仕之事卽未仕之志亦各有其職焉惟不以政自爲政教自爲教則興學以範民無非道器之所寓捨器而論道是謂誣道吾不謂之道矣趙君學古知方篤於自修其爲永嘉甫期月耳民旣樂生士亦趨業君不以爲泰而獨汲汲焉惟學之爲務又欲徴吾言以申警之然則世之尙觀美侈名譽者以爲儒者例不知政何其謬耶泮宮旣作而魯侯之徳以明鄕校不毀而子產之仁益信吾稔於趙君而溢於辭豈知言哉是役也縣教諭信安沈元鼎實終始宣勞法宜牽聨得書書之所以嘉善而勸來壹是春秋之義也至順三年其嵗壬申春二月甲子記

退藏山居記

仲和寓屋城中而題其齋退藏山居或者疑其近誣余曰是則仲和之志也於是仲和將老著山林樂閒曠寧獨無是心哉顧其力有所未暇而因以著其志焉者實也其又何疑且居水者未必知水居山者未必知山彼窅然深崪然髙者非水與山也及其內外之分旣定榮辱之變俱忘則寤寐食息之間見夫煙霞之捲舒云日之吐吞凡其日接於吾前者皆足以樂吾之有而不能以病吾之固則居水而知水居山而知山以其志之存乎是而不暇乎其它也今仲和釋鞅乎聲利予奪之塗解膠乎覺夣是非之囿方且願爲無所聞於世則夫慨想林巒睠懷巖壑結叢桂以行招紉幽蘭而延竚𨿽不必踐苔蔭樹采榮攬秀而威鳯之髙翔已與夫雞虫之得失遼乎哉彼見仲和混混於流俗之中而不知其中之自致乎道固未嘗不充然得而逌然樂也仲和得之蒙莊氏蒙莊氏得之周藏史其息深深其智昬昬所謂遊方之外烏乎退而亦烏乎藏然則余尙未能知仲和之志況或人哉

鎭江府錄事司題名記

鎭江古丹陽郡岸江爲城以地望爲鉅藩以戶版爲下路故亦得置錄事司署長貳員三統治城闉職務繁簡豈與他有司並哉然以防間之土無根著之民上承大府之供億下狥賔客之迎將窮日力憊精神而爲之猶不免乎譙讓凡署是官如被重痼觳然無復施張逸豫之意矣至順二年名進士呼圗克巴丹字成之初筮來爲其長曰吾有土有民有政有教是豈不可以終致之哉於是事爲之制而其治必本於民情未再期職修事舉向之譙讓胥爲愛敬成之亦自以其得之於人者得之於心乃大餙署居買石求前任人名氏將序而刻之因寓公汾亭石君來取文以冠其端予曰官有署署有題名以著代也其法出於國譜人表書其拜罷而人之善惡自不可揜蓋凜乎史氏之法之遺矣鎭江之有錄事司錄事司之有長貳員自建官來餘五十年往過來續奚啻百十治迹所存宛其未冺然則索照於鑑考轍於車一從一攺皆吾師法之所在而可以弗思矣乎非成之之彊學敏識奚足以語此予故得而具識之至順四年其嵗癸酉冬十月庚午記

甫裏書院記

學者質諸聖人苟其言自孔氏則天下後世取而法之矣論語載言歷敍羣聖人之道而系以三仁八士逸民師摯之倫謂夷齊仲逸張惠少連彼七民者同於潔身厲行𨿽不能依乎中庸槪而之道固一世之髙士哉不得中行而得狂狷裁其過甚以勉其不及是亦聖人之徒已後乎孟軻論夷淸惠和之風而卒歸諸孔子仕止久速之時觀乎聖人則知賢人足以證夫揚雄氏之言之正矣唐有甫裏先生吳人也隠居求志擇乎仁義道徳之塗而以蟬蛻污濁爲潔觀其自憐有賦慨敢諫鼓之不陳進善旌之不理而平津閣之不逢其人身隠言放自靖於耕釣之中異乎鳯兮之歌而庶幾簞瓢之樂則進而齒諸七民之列聖人不沒歸斯受之矣而況立祠薦饗辟館遊歌資於嗣系之良而成於守牧之賢於以彰熈代文治之盛開郡國興化之美乃若先生非所謂百世以俟聖人而不惑者歟先生陸氏諱蒙字魯望始居臨頓而避地松江南旁甫裏裏故有祠環而居之皆其族姓𨿽譜佚莫攷而證諸祀典尙不爲無據裔孫徳原服膺儒業竊嘗有志於私淑之事中嵗出其餘力建學立師教裏中子弟規制粗立間復自念吾姓居吳歷代有聞而自吳縣男徳明以文學顯太宗時文通先生淳光明啖趙氏春秋之學下逮先生髙不仕之節成獨善之名百世𨿽逺聞者興起因其禴祠之所在而並築宮以修先聖先師之祀豈不益爲可久總管趙侯鳯儀聞而韙之爲移廉訪使者按實上之行省次達於中書而禮部集賢院國子監咸請著甫裏書院之額卽署徳原爲其山長厥旣受署滿且代矣而猶篤不能忘益治其當具而未具者於是燕居有殿妥侑有祠防講有堂遊息有齋翼有門序宿有次捨𨿽庖廩圊湢之防莫不完飭割私田以供粢盛稍食凡四頃有奇又將束筐幣聘經師開來學而勸奬作興之功出今總管錢侯光弼爲多侯曰是不可以無述也乃請予文刻示永久謹按先生天後朝宰相元方七世孫探研六籍窺見奧義而尢邃於春秋得文通所纂書伏誦而深求之曰君子之於春秋沒身而已蓋方時叔季燻腐竊權藩翰宣驕朝無正士之迹野有梟獍之羣先生離世獨立窮而不憫𨿽徴命疊加堅辭不起身之所處無非揆道之權衡而春秋逹於其用矣使當孔子之時引而置之二三子間視遊夏猶將凂焉大廈將顚一木莫支故寧自偶於沮溺荷蓧之儔以無蹈乎膺喬固滂之轍不然先生豈輕世肆志者哉若昔並祠三髙於松江震澤之上彼固人心物論之攸系乃今配食先聖籩豆在筵論說在序仰髙鉆堅洋乎如在則夫溯而求之以卒造乎其閫域用則尊主而庇民不用則中淸而中權先生之道行則聖人之教立徳原棲遲韋布間能推所厚以厚諸其鄕觀禮之士固已穪之然黨庠遂序之教則有司存變而之道亦在賢守牧之嘉惠焉耳若先生之立言制行則唐史隠逸有傳此不必著著其關於名教而足以系乎逸民之後者若是是爲記元統二年嵗陽甲戌春三月己丑朔制

洞山如存精舍記

金華張仁喪父逾再期所以愼終而追孝者無所不致其謹旣卜兆洞山惟食又相其左爲冢捨一區前榮後寢繚以垣墉翼以庖庾門闥鶱舒什器森列凡廜防之制略具將命浮屠人居之而以汛掃塋域防眎松栢之役付之間則問名於髙陽許先生先生以如存命之而爲之說曰親之亡事之如存焉而所以其如存者則顧其心之思弗思何如耳仁旣受而服之又請予爲辭以著之蓋仁之父諱某字輔之予嘗得其鄕曲之論知其誠善不伐懿然篤厚人也自少失所天奉母徐居於別室力生興事一以勤嗇爲本人初不見其有爲之迹而生道日裕固成於孝敬洽於惠和者其效如此生至元庚寅卒元統乙亥得年四十六耳輔之娶徐生子男二長防次卽仁女二適武義嚴文奎浦江吳汝霖孫男三士元士慶士權孫女二皆在防方防仁之卜是洞山之塋也巖巒搤其脊磵溪束其吭土潤而鮮气融而浩墓師曰宜卜士曰吉遂坎爲元堂而以至元三年丁丑之嵗秋九月癸丑奉匶就窆又謂吾父之致養於吾祖母也未嘗一日去左右肆今死生異矣而魂气則無不通亦竅其南別爲竁穴以需爲他日上壽之藏焉斥田若干畆籍之如存取其劵書焚而誓之曰浮屠人之居吾室任吾事者食焉凡葺吾是室之壞者資焉𨿽吾之子孫不得攘而有之以敗吾之孝焉若防與仁所以承考而愼思之者如親之存無弗謹也嗟乎孝子之事其親生則有養矣沒則有喪矣斂手足形而旋葬之棺周於衣槨周於棺土周於槨若是而已然而厚之爲易薄之爲儉亦顧其所得爲者而爲之君子猶謂義也義之所至禮從之矣故楊王孫之欲臝葬以返其眞自爲則可而充虞之所謂木若美然此則盡於人心而不以儉其親之義也張氏家有百金之產其資足以等中人而上之其善足以爲子孫數世之慿依親沒有防爲之封窆以錮藏之義爲之冡捨以居守之則夫厚其親以厚其身厚其身以厚其鄕將無所不致其謹焉厚之歸而仁之著也乃其亡而不亡存而實存豈曰祭之日僾然則如見之所以爲存求之先生命名之意斯得之矣防仁其善承之哉先葬一月杓直於酉其日甲戌太常博士柳貫文

待制集卷十四

欽定四庫全書

待制集卷十五

元柳貫撰

記

崇福永樂寺記

吳江四封以水爲城泖涇港瀆綺錯棊布浮屠氏之居間見於葭菼間水鳥樹林各具殊勝楚粵之郊無是景也由州郭西南去七十里有塘曰荻塘有地曰雙楊故未有寺而有寺始實際大師永眞眞字無相常熟姚氏子早依慧照大師圓公薙髮受具嘗出遊方過雙楊愛其融結完厚據勢不騫將求席地修習禪觀裏大家周氏因聞生悟斥其地數十畝施而歸之眞誅茅結屋作華光王像昕夕祈叩焚指自誓將興道場積誠上孚神與嘉應緇白之侶善其戒行聞者見者委施恐後眞度其力與時可以建事乃大興土木宏啟寶坊居佛之殿演法之堂縣虡之樓楗藏之室若山門庫院齋廡庖廩咸以序爲凡所締構必極堅好單鉢趨庭鐘魚答響嶤然壯觀將與名藍望剎角麗而爭華矣內戚謝節使聞而起信爲請於朝有防錫寺額曰崇福永樂之寺使著甲乙流傳之令而賜眞紫衣師號嘉其白業而煥飾之時則宋淳祐之七年也眞尋以福建轉運使劉公之招出世建寧之安國閱嵗謝歸至元十五年年六十三示寂於寺之方丈度其徒二十餘人而若普顯普修普信普曉普淨普達則其上首也顯繼席十年而修實嗣修亦端一有爲益建大閣斵木爲盧捨那金身坐寶蓮華上旁列千佛別印三藏教經五千四十八卷函盛庋置龕棲左右如龍宮之湧現而帝网之褰開麗且審矣初眞肇基嘗揷艸建標曰某當作堂某當作室後必有成我志者人固疑而未信也今千楹萬礎雲蒸霧郁屹爲大方之家𨿽其願力深有以致之亦由繼述得人克濟斯美可不謂之盛際哉修傳信曉而次及於達達且老自念昔吾師實際不階尺寸之力規作蘭若依乘佛智幸就功緒爲吾之徒被服三衣蠲除五欲有宮居粒食之安無更繇賦租之累固祖徳之封培而法源之流衍者也惟古招提其名迹緣起記莂樞機傳在人口周於聴聞以有文字爲之紀述故能久而益著今吾寺六世百年傳持一道而碑版無辭圖牒未載何以揭徳訓嗣孰専制作其往請辭於是其徒元鼎方建業大慈教庠乃介其宗主天泉余澤乞予文之於石泉與予異名同行不得辭則爲次序其言而系之以頌頌凡六章章十句頌曰嚴嚴像法浹於寰中如月印水如雲行空觸之則是境境圓融我行江吳湖澤西東幢剎相望殷其鼓鐘【其一】雙楊之洲上非根著灌木深蒲蕞焉叢薄孰開精藍揭名永樂觚棟鵬鶱檐牙獸攫法法毗盧門門樓閣【其二】於維永樂爰始經營以華光王爲防法城一華旣發五葉同榮施道旁流百川就盈致非力致成則天成【其三】繄實際師昔在佛世宅玆空荒修三摩地是舍利光珠潛五閟乘大因緣揮發神智譬如酌泉望滿一器【其四】際則往矣百年六傳孰引孰承其世多賢謂是永樂𨿽名梵筵如一微塵棲於毫顚卽佛觀佛說法熾然【其五】法不虛行以人而重四分六儀三時禪誦樹影水聲皆其機用以我是心歸美贊頌【闕】

穪心寺重建佛殿記

釋氏緣業之說儒者在所不論然自其一曲推而致之則有感必應無微不顯是皆一理之形非崇虛翼僞比也棟宇形器之末初若無系乎道然迹其廢興在人成壞因時足以占像法之污隆示民情之向背所謂有緣有業者豈不較然著哉大都崇眞宮提舉道士薛君羲予方外友也比嵗退隠貴溪龍虎山中以書諗予曰我仙浦裏之有薛氏始唐旗頭大將軍大司徒公史不傳而譜佚我不知其去公若干世計是官號爵級必出於唐末五季用武之際殆一時之禮制歟司徒之後稍稍向用儒術至宋太學博士邦彥與其子南城縣尉頴尢好浮屠言建寺裏中請額穪心度僧甲乙居之繼遭冦燬紹興初頴子習淳熈中習子徹復先後增施園田重新基構梁虛爲樓範金爲鐘等制方備而宋社已墟防裏民有倡亂穪兵掠仙浦而過者寺則再燬我薛氏宗亦浸湮而浸微矣爲淳熈之役者恩州南丹縣令則我之曽祖也泰定三年我自崇眞南歸主僧妙善以復寺告重念我先世克崇因果成是精藍傳序在我適承其廢而我寄迹老子法中莫能躬薦土木之勞惟當傾倒囊楮佐興凡役以無忝我所生善謝曰此檀越之願而比丘之勝因也予其敢有弗防明年粟布工材畢具三月壬子佛殿成其崇幾尺縱廣幾尺又明年兩廡成門堂齋寢各以序爲莊嚴麗密眈然盛觀過者攺視知薛氏之猶有餘祉也子幸以文賁我一以昭往迹而一以厲方來如將諉爲緣業則我所未暇嗟夫穪心一席地無法炬之光明無說鈴之化誘賴薛氏之多賢訖重輝而再造羲妙善𨿽則異名同行要其尊祖扶宗之意炳如也是役之興殿爲巨故題其額曰穪心寺重建佛殿記尙亦史氏舉凡之例哉元統二年冬十又一月望日制

藥師院記

藥師院棲僧數百指在淸江鎭市闤中蓋不知興作由起而藥師者如來之別號以是名其剎固謂眾生顚倒四病得瞻如來妙有光相猶如痿者獲伸暍者霑飲何必身踐耆域之場手探方匕之劑自然安穏饒益穪吾法已由宋寶佑戊午至今大徳丁未院嘗三燬賴其徒多才良故能顯致信施屢僨屢興愈新愈盛東西行者每覘之以爲市區隆美之候像法之流亦系乎人哉皇慶元年嵗在壬子主僧士選性玉相繼經畫而大佛寶殿成丰崇麗密異曩穪善士何定山上座杲日實薦材輸力院眾奮踴因相顧言殿役最鉅厥旣厎績乃若寺制之當備吾而可諉其責於是從義傾斥衣盂建法堂普潤裒輯賸貲作三門以和又攻石陶土增築繚垣齋廡庖庾輻集鱗比嶤然煥然目睹心竦生大歡喜以爲如來覺苑化現湧出隨所敬禮而得開度譬諸眢井鑿深更取淸泉以悅眾口轤綆不費水味益佳施者受者皆名報恩爲國貽慶然則古徳之以是名院究其緣起不在斯乎泰和二年以和遊京師欵門求記爲次其說使歸而鑱之以昭來者九月三日記

慈慧庵記

先儒所詮大抵依智以成言而假諭以顯道今大經所說堂臺塔廟象馬車輿衣裓纓珞總眾寶以嚴飾約四法而安住將以示開遮之相該權實之用爲大根大器人設也然而眾智有偏圓情識有利鈍徒白羽隨順修行猶有待於卽境生悟因事達理則莊嚴像法殫極華好使人目覩淨光耳聆妙音足踐化域而一方千佛十方萬佛光明勝幢融攝所至卽名寶坊何嘗不認大經所說爲眞實義哉思昔一士依止雙檮樹下著僧伽黎衣在家出家說心王法號名善慧則吾婺人也𨿽內院之分身已化而松山之行道猶存至今緇素之倫雅崇性相之論王曇願爲上首靈運恐後成佛抑有自來慈慧庵在郡城西北陬故爲王氏第學佛人周覺聰始買居之覺聰早持內典有所證入誓息諸緣歸誠圓覺卽以安處施作伽籃構殿像佛敞門通道旛彩香華旣已備諸供養又謂瞻仰吾法依於一相而流通眾妙實在契經掄材徵工復作大華嚴閣贖盡經八十一卷庋寘在上斵木塗金爲盧捨佛化身一軀繪經變千佛其左其右時節大防四眾咸集然燈散華吹螺擊鼓誦經歌唄歸美報上在大城中隠然爲象王一窟矣於是逺近傾信稍以貲來委施無幾而覺聰謝世子覺照承志尢謹拓開後隙地益建彌陀殿翼以齋寢總若干間而庖湢匽井鐘磬幢蓋取所宜具皆以緒成凡施之出於其私與合之於眾得田若干畝而燻蠟茗劑之須無外求者覺照不懈進修謙已能受聞旁縣龍邱有苦行人葉性空嘗涉道自在乃虛左席延而致之俾以一音演暢申祝國釐而次以滋利羣生蓋其志不以述事爲己足而以法爲己任使居善慧之鄕咸修覺照之行豈有攘袂於其間者哉予友張君子長居邇慈慧間嘗道予往遊覺照瀹茗羞供瀝誠致辭丏予施文傳信方來昔予講禮之暇稍窺覺苑之際見世之談實相者迷空假之原論無學者滯有漏之因方閔焉悲之竊喜覺照不隳形體墮業識而能作是方便以自修自證在於晚季豈不猶賢矣乎庵蓋作始於大徳癸卯三年而覺成十年而聰化去又十五年覺照作別殿而庵制粗備屬玆序績而將有賴於吾言吾言何足賴也元統三年嵗次乙亥夏五月旣望蜀山居士柳貫記

龍華寺記

吾縣所負山曰仙華山山去縣尙十五里行未半道有浮屠氏之居榜龍華寺者經始於柴氏婦胡而緒成於其孫善義龍華廢寺額義請於官掲而顏之用舊典也初裏大僧師逺早遊諸方參禮名師卓有見解依虎邱不傳本靈隠而本化去依淨慈斷【闕】倫而倫又化去返棲故山將以究了已事胡之母子竊深敬之爲卜其居之右作積善庵迎之以來且命義從之遊處逺庵居六年而寂於是義拳拳法之念不懈益勤問至錢塘或導之入謁淨慈愚極室中極啟之道要義愈感服時及庵信絕學勤繼主西峯義往來咨扣二公尢掖進之秋江湛方自華頂起單憩婺城北圓覺庵義一見與語合意卽介勤請住積善厥旣受請撰日入庵開法而四方慕道之侶知義可以依止來者如赴義又益治禪棲規恢法防是嵗坐夏者餘五十單縣主簿趙君郁見而韙之始勸義請故額以寺易庵又明年湛遷住華藏眾亦隨散義愀然曰有寺無僧猶虛器也吾可以求之人乎乃以傳姓承宗之事付之兄子自乞祝髮受度焚香設像遙禮逺公爲之師焉蓋昔以逺故作庵而逺又嘗防我以禪悅之味者也逺爲初祖則由我以及世世傳次住持尙吾祖母崇法敬僧之意有在於玆義誠知本哉自義受服三衣荷承大法晨營夕計惟以堂室未宏像圖未飾爲己防勵凡窘身節口以有銖縷之贏不以給諸斵削之技則以授之采繪之工今殿寢中嚴門閎外敞徑術繩引齋廡翼張而演法之堂旃檀之林香積之廚參峙臚列森邃蕭爽鐘有簨虡經有函庋有田以給饘粥有林以備薪槱圃可以畦井可以汲視諸方大雄氏之宮亦充美矣而義之言則曰是在吾法猶爲未具復辟地其後建千佛閣負閣爲普賢殿四楹藻棁繡栭上下暎發位盧捨佛閣中而旁寘賢刼千佛坐像其次斵木髹彤塗金渥采相好莊嚴若幻而出香華幢蓋備諸雜飾時節大防有式有度然皆有以資之無外求者吾縣𨿽斗絕而經塗所出披緇衣褐之徒解屨升堂甘寢美食如返家捨有以陰翼其向道之誠古人建立叢林其意正惟有得於此焉耳義之爲是寺役也閱三世四十年若其伯叔兄弟與其故妻之姊姒咸有所助而施之出於檀信者亦十得二三獨裏士趙君某及其內子張緣契特厚旣捐貲相其造閣之役度僧之事又斥腴田若干畝嵗入其租以供普賢防凡費所謂有以資之者也今立祠閣西每食必祝浮屠人所爲修其祉報蓋如是而已趙君予友也間持義之言請予曰義耄且衰矣深惟夙植善根攝是正念殫智畢慮開拓精藍𨿽名有漏之因實覬無窮之利然我能奮興於前而不能必其緜引於後則植者有時而僕築者有時而隳華絢麗密者有時而埃蔑無餘我爲是懼亦旣筆爲訓辭以傳示於我後之人且誓言於佛而以天龍鬼神涖禁而誘迪之矣意猶以爲未也檀越爲我謀文顯著於石使有目咸睹有耳咸聞豈不益爲可恃哉義之所以必假吾言以致其請者以君之不我欺也予受言已則辭而識之曰佛法被於天下名山大澤之間壽國福民之祀鼓鐘相聞大抵歸於釋矣然其人豈能皆以說鈴化詟流俗必使之塗塞耳目以同入於幻不可救止而後已也蓋亦有山林特起之士返流自照發眞歸元用其善巧方便聞修至於積之之久而丰居廣借迄就功緒則簣進而爲山水至而成渠若善義之於龍華始奮其孤孱之力以卒成是偉異之觀𨿽欲不歸之緣業詎可得乎然則義之假象以顯智因境以導迷又豈不欲率此土眾生同登淨覺而延玆堅根碩葉之防於方來而未巳也耶乃若田業之籍於寺者或義所自施或得之眾施與凡佐其肇興之費者細大畢紀將托玆石之防系而鑱焉其不私人之惠又如此嗚呼世出世間有二法哉

僊華山化城精舍記

仙華山之南麓蹊術北引繚原田度澗岡前行可數里至東峯之下有谷窈然中藏有泉滃然仰出其土田宜樹藝浮屠若空者受經於山北之皇安普利院出參禮名師遊浙東西倦且休矣始披荒得之剪茅茨室度可尋丈將自食其力以修習禪觀究了大事久之白衣人稍來依止而室隘莫能容空之師淸衍比受請樓氏主其墳庵長者億聞空苦行而嘉之爲徙其家廢佛祠位於中以嚴像法作齋寢庖湢使可繼處天童竺西和南題其榜化成精舍表緣業也於是龍峯主僧永鎭首施田若干畝且勸發長者斥田山園總若干畝之衍曰吾則不可以無施也亦割私田若干畝歸焉空受施已知其道肫慤可信益務力生勤事不懈進修而門廡鐘閣咸以序爲始圖觀音大士像於北壁更搏土爲之飾以黃金範銅作鐘亦若干觔而贏有田若干畝施而入者若干空所經紀者若干椔栵之墟化爲寶所猩鼯之穴現成法筵瞻者生敬遊者忘去行修而緣稔𨿽空亦不自意其成就如是佛之爲教尊嚴廣大可勝贊哉昔吾鄕先生方韶父隠山南東嗜詩好遊采擷奇秀攄發芳華是山之勝幾無佚美矣歿且葬域距精舍不數十舉武予時方教國子赴來輯行爲銘其孤樗梓鑽石未樹予解江西之明年始率裏友買田具施請寓祠植碣精舍空曰吾師也有施道焉其曷敢不承及予絮酒以往空作禮迎勞固嘗問詩法於先生師之亦宜間數嵗空攝衣入謁曰檀越爲我識精舍本末予以先生故屬筆夫奚辭予觀自古佛者苦心窘形離智斷念竄伏於空林灌莽之間晝日力作食艸木實晨莫稽首合爪崇法事師如承父母而加畏愼𨿽踐蛇茹蠱交變於前以爲是偶然者其心精進無有退轉故能攝受諸難返照自性平等眾生入佛三昧其堅苦悴辱若是異時壁觀一婆羅門身心寂然非有放光動地之祥而法印眞乘燈燈不昧天下叢席借以爲宗今世祀益緜祖風不紹三衣攺飾伊蒲罷供將明小果之因難甚一華之見於斯時也使無識超見卓如空等輩拔於淟淰歸潔其身而思滅苦本之士猶得托焉以處則澗槃之上不名一迹可不可哉𨿽然念拮據之不易重付累之有人此又系乎緣業之洪纖予亦安能知之也至元攺元之明年靑龍丙子春正月丁巳太常博士柳貫記

橫山龍神廟記

婺衢二水防於蘭陰合流而下爲蘭溪治城占水之東而直其西南有山橫障衢水之衝者橫山也水方湍悍而巖崖扼之渟灣洄匯爲深淵宜有龍神潛於其中出光景騰雲气蓄泄雷雨而潤澤羣物其爲造化之府章章異哉然則神之嘉惠於玆土舊矣而民之報事於神者宜何如山故有龍神祠比嵗因廢不舉厥咎在民而吏亦安能無責乎爾重紀至元二年其嵗乙亥夏秋不雨赭原焦野民憂無年長牧僚吏爲徧禱羣望靡牲殫幣神弗顧答州判官王侯庭鈺獨深系心焉乃進父老而問郡故得龍淵之迹郊郭數里而近練日宿齋屏卻車騎親卽其處取香瓣書齋意厲深潔誠吁於明神垂瓶而挹淸泠張旂而導先禦見山際升云如縷有頃陰四塞甘防滂流四境旣足萬槁咸蘇民吏交口歸徳於侯侯曰盍新祠廟昭答神貺乃出飡錢以爲民倡又明年廟成具石來請刻辭嗟乎神智變化莫靈於龍矣淵飛而天行豈有迹哉然而窟宅斯在肹蠁潛通𨿽未可的然求之方體之中而亦不可漠然委之方體之外惟夫以心感心以神格神則所謂神智變化而爲靈者無在不在眞若蓄之宮沼可豢而擾也王侯以賞延入官廉靜寡欲而篤於愛物肆玆閔旱之誠實本宜人之政龍維神物不聞則已聞之其有弗饗者乎然則廟而祀之以申儆於方來是則不可以無記也乃記而鑱之於石

鄭氏旌表義門記

治古之時家自爲宗而宗則有法若制爲冠昏喪祭之儀與施之親疏隆殺之等凡因人情立人義而系乎一家之政令者皆是也然宗𨿽敍於一家而法實周於天下閭興黨率胥成孝敬之風化洽教敷壹是仁讓之俗於斯時也義且泯於無形而名烏乎生蓋至於道隠民散代衰禮替而宗統服紀藐焉無屬借鋤取帚勃蹊防墻或不待閱世而繼見之矣則夫操長民之柄者將以致夫潛轉密移之功亦安得不爲之率徳厲行使之知所勸而彊於爲善善者旣彰惡者斯癉於是又取其出於天性而和諸物則人人可以制而行之者命之曰義字其民曰義民表其門曰義門扶衰救敝名存與存君子蓋有甚不得已也記曰大道之行與三代之英丘未之逮也而有志焉大同之世吾不得而見之得見小康者斯可矣然則舉斯世之大而義之間見者僅僅若是是可嘉也亦重可嘆也吾裏鄭氏之以義門被旌表且三十年於玆視其家庭而其惇孝廣弟之日滋講信修睦之日謹植本固而浚源逺矣蓋自其七世祖諱淮始與其二兄弟卜吾裏之感徳鄕居焉其後三家浸盛名其地三鄭示有先也防淮而下六世曰某某率之儉勤以啟大其基七世曰文嗣大和文泰文厚文轟重之積居以恢厥緒並其翼子貽孫間及八世不裂籍以爲異不殖已以自私尊尊而親親老老而防防凡聚廬以處同釡甑以食者支屬口餘百僮手指千薰然義風不戒而趨爲之冠昏以重其始爲之喪祭以厚其終月薦以著存時饗以尊耉男事詩書女事蠶績昭穆有序貴賤有差出相助也入相保也服勞於作息之間而系維於禮法之內𨿽等之十世以至於百世可也初裏耆列其事於縣縣令長上之大府具移廉訪使者覆按如章以次達於中書下之儀曹請用故事賜旌表亦旣報下大書其門曰旌表孝義鄭氏之門矣今文嗣文泰文厚文轟皆不克壽而大和方以逾七望八之年益經紀其家事潤飾其門戶凡欲納之於禮而範之於義而後已防朝廷方修通制頒行郡國若曰諸以孝義旌門者與免雜役縣復凖令有請及轉而上聞由部而省咸謂宜如制令卽賜蠲復命旣下大和感激思奮拜手稽首言曰熈朝之所以惠綏於我防裏之細甿者可謂至矣吾髙曾祖考之所以啟佑於我不令之子孫者亦可謂厚矣大和耄且及之誓殫余晷課諸子侄力耕以奉公上而暇則詠歌帝力終爲盛世之幸民而已顧惟伯父當干戈俶擾之際早捐館捨吾先人抗身艱阨上奉尊老下慈孤防敷菑朴斵以紹開先業至於吾世而吾兄文嗣吾弟文泰益匑匑盡瘁絫銖積寸修其疆畝以畢玆塗雘恫瘝再世豈易然哉今進承旌復之恩拔諸什伍之籍譬之塗芻行葦得免牛羊踐履甚幸甚休使不謀文顯刻金石則何以迓續芳猷傳之來裔乃以其文屬貫貫則復之曰義出乎人心而還以制乎人心者也自其動於所感或不能無欲而世遂以爲欲勝則害義義立則利無與存彼蓋知夫孟氏義利之反矣而不知記禮者之言固嘗深致意人情人義人利人患之辧而又必曰捨禮何以治之惟其本義以制情是以因義以成利以利爲利者末也而以義爲利者知其本者也然則治之以禮其諸總攝人心攜持世故之微權也歟君子蓋有所甚不得已焉而非其盛之謂也旌門復役國之令典而顧以畀諸一介艸莽之臣其鼓舞興起之意夫豈私一鄭氏哉機動籟鳴必有得於言意之表者而貫何足以知之貫里人也請以是刻之庭曲之碑以侈玆幸遇而且以貽諸後人云

重修適意亭記

烏傷漢縣也直其南東鄕曰雙林村曰蒲墟有朱氏者世居之按志自晉東陽太守諱垣始徙至臨海太守諱泛遂占籍爲縣人東陽與金威將軍諱禮齊揚州刺史諱防三墓皆在村旁蜀山下而金威更廟食其鄕民嵗時歌舞奉嘗之不絕譜云五代之亂一翁十八季翁最得上壽嘗冶鐵作羅漢像使季人奉其一散而居於村之西東至今縣多朱氏人謂有像者爲朱氏之世之徵而像尙八九在然族散代遷昭穆有不相通者矣蒲墟後用朱氏昏嫁導餞儀物烜赫有光攺名赤防其卽居者衣冠引翼詩禮纘承裏號聞家而尢莫盛於季宋兄弟聯登甲科至七人皆以文雄一時迨玆六十年餘子孫班班有祿仕而抱道不試者亦能善其身以善其家晉齊之澤維有衍哉予家東距赤岸不贏三捨若溧水州判官繼善字性初與其猶子震亨字彥修不獨於予有交友之誼而重之以親戚之好焉今性初不可復作而彥修懃懃語予曰吾家故有適意亭吾髙祖東堂府君字元徳之所作也府君與宋工部侍郎毅齋先生徐文淸公友善二子實從之遊府君時先生之家居也爲作斯亭延而致之以資和兌講習之益蓋先生之學出於文成二公而深體力行沈潛剛毅淸風勁節凜然如冰雪孤松卽府君之能致先生與先生之屑意於府君其人品髙邁固絕人逺矣府君下世亭且缺廢吾曽伯祖贈婺州路總管府治中府君嘗一營治之而自記之及吾世而亭燬於冦初面亭有池吾季父溧水府君除瓦礫興構築復作亭池上未成而季父卒官今吾將經緝是亭卽故址作金威祀以東堂府君侑且爲別室奉先生之主焉蓋金威神祠於鄕府君始作亭而吾子孫承宗弗墜尙先生之教秩而祠之示有先也子能爲吾記亭興作之自而繹張先美以垂訓於方來尙吾季父之志也夫予晚出企瞻先生猶神龍之遊於間而威鳳之翔於千仞見且不可況欲藻繢而形容之以自附於知言之士其將若何而自靖之耶獨念往嘗竊從鄕之耆艾講聞先生立朝大節想其面目嚴冷言論剴切𨿽出籓入從深簡穆陵之知而終始難進易退之風人至方之呂獻可範淳父則夫府君之以桑梓之故進得與之交從欵密必非尋常木彊之人固其有所不爲者矣亭爲兩公遊息之舊釁成揭扁近不卽夫溪山原麓之名逺不示之操存省驗之要而必曰適意云者意夫兩公遊於亭上之是時也攬煙雲之捲舒矚卉木之榮悴𨿽萬物之變交乎吾前者有不勝窮而吾胸中天理流行之妙悠然沛然亦卽其所處而樂其所安夫豈有一毫捨已從人之私得以混吾之意而敗吾之適也哉凡朱氏之所以菑之播之而獲之炊之者是亭實肇基之耳今亭則完美矣而有祠有主出於原始要終之意無弗厚也赤岸之有朱氏緜歷殆餘千年肆揚州之治行第一傳信史牒金威之功烈宜祀簡在人心下逮東堂府君之取友輔仁又得文淸爲之引重𨿽文淸訒言尙行他無所考見而世譜後題鑿鑿數十語珠光玉采其爲朱氏賁澤之者已不啻千百言之多矣然則朱氏之子若孫竦瞻楹桷慨想儀刑競於問學而彊於爲善思夫天地吾身禹稷吾事皆由已推而致之彼科目祿仕可以幸得之者則一趙孟能貴賤之矣吾朱氏之先所以劬躬壽後封培而潤澤之者則不在是也乃若前記所云亭之興廢吾家之盛衰占焉此朱氏十一字符也有亭無亭何損益於朱氏蓋知有亭則知尊祖而敬宗在爾後之人承之斁之爲何如耳詩曰鶴鳴於九臯聲聞於天又曰相在爾室尙不愧於屋漏請歌以饗羣宗吾友白雲先生許君益之朱氏壻也彥修還以予言卽而請焉其將有發矣夫其將有發矣夫重紀至元之三年其嵗丁丑秋八月壬午裏後學柳貫謹記

崇化堂記

吾鄕友吳君師道爲邑於池之建徳且三年矣旣不欲厲民以自厚而又不欲鄙夷其民以遂拂其可善之性則孜孜焉以學爲務謂令之責不在於簿書期防獄訟予奪之間而在於化導表率漸摩薰染之有其具於是督逋租斂余贏飭材庀工作講藝之堂七楹間還嘉定崇化之舊其制髙爽麗密足以起靡陋而支永久矣旣成以書來告曰我將日進其學之諸生講其所是而禁其所非以知學非身外之物而勸相興起則固令之職所宜爲蓋其一以是自勵而其一以是勵諸人子其爲我記而啟之何如夫講道修政仕者均有責焉然其所施有緩急所就有厚薄要未可以槪論之也故令之去民爲最近而其教民爲最切朝發一言於堂序之上而夕可以達之荒村陋落之陬所教者不一二而所感以化者已十百其效簡且易致如此世顧迂之何哉六經羣聖人之言載道以行乎萬世者也賴諸儒發微闡奧瑩然無疑今𨿽去之逾逺舉而措之則大之可以善天下國家小之可以善吾身學何負於人哉人適負之耳士不幸不生聖人之時不被聖人之澤不得盡吾之性以盡人之性是則系之時矣而又幸而得乘道綂絕續之運出於諸儒完經翼傳之餘進獲所承而退獲所守有弗講焉講之無弗受也有弗修焉修之無弗至也是豈不又系之人乎建徳屋山爲縣茹蘭之溪經縣治西流防於堯溪以入於大江蓋大江以東窮徼絕域也其土風貴土著而賤遊徙其民樂寛簡而少鬭訟令以平易治之輙取能名去而建徳爲善邑矣吳君志剛議明果於問學而其學爲有原本者起家進士三遷而爲邑於玆旣因俗以導民而又欲累善以成政乃作斯堂進諸生而日講焉先之以經術將審其所是而格其所非則有先儒訓釋之言具存學官按而求之聖人之道抑何逺乎爾自君之悉心於學也作櫺星門新兩廡鐫紀鏟碑範銅爲祭器以備物成禮是不一役而斯堂之作績用尢著蓋學初徙於宋嘉定中堂之上爲六經閣燬於天歷己巳今堂成而閣未克爲則以役大費巨故也若昔記其成者鄱陽柴公中行也石旣燬不復存矣柴公名在慶元僞學之籍其言必不碌碌顧予何人而敢襲其遊塵以犯是不韙之誅哉君訪而有得則請大書刻之以爲斯邑之藻借吾言何足儷也

婺源州重建晦庵書院記

孟氏之傳接乎孔氏未逺也紫陽之世溯之濂洛亦未逺也然而繼絕學於人心陷溺之餘振墜緒於世衰道微之後放淫距詖而天下一治扶世立教而經籍大明是則聖學顯晦之而道綂絕續之機立學有奠過魯有祠禮緣義起而以教道結民心在於邦典有足徵矣謹按徽國文公紫陽先生朱氏世籍徽之婺源而自先吏部府君始因仕畱閩遂徙建上先生𨿽生於尢溪講學於崇安而黃墩故宅吏部固嘗居之中嵗還省墳墓議將考室而未果惓惓土思系夫典則固其不忘者如是先生之學出於山之再傳而實上承濓洛之緒綂婺源故梓則防陵之營道而武夷晦庵則湓浦之蓮峯也屍而祝之比諸闕裏使讀其書爲其學者誦弦於斯禴祠於斯則祠塾之建其視禮之髙堂樂之制氏孰爲輕重哉自先生沒而其學已大章顯逮易名賜諡配饗孔子廟庭而郡國之祠將徧天下獨婺源爲縣時僅僅附祀學宮後其所宜先如軼典何至元二十六年江東按察副使盧公摯行部次縣恧焉愧之方議經始書院時饒州路總管府治中王君元圭歸休裏居以狀白公吾惟文公里中子公爲書院吾之子弟竊將遊焉請身任其責毋煩有司公旣相其成役又謂先生講道雲谷二滕公以鄕後學列於髙第弟子並設主登侑重鄕學也復命有司請之行中書著額爲晦庵書院猶舂陵湓浦之並揭濓溪道固一而已矣晦之一辭授受有原先生蓋已服之終身今又掇之以開來學表義抑深逺乎哉初所卜地在學之東位皆東向其後卽縣升州亦因而弗革延祐甲寅院燬於火於是汪君捐館久嗣子南臺監察禦史良臣同知福建都轉運鹽使良垕重於再造爲買北郭民居僑立書院其處占地庳下神弗寧止生師所廬亦窘燥濕遄返其故以聿崇新構方有事於能者而賢太守吳郡於公文傳適以麾節蒞郡粵初展禮卽有志斯事爰及期月獘革政通民旣樂生士亦敬業乃因其時圖爲興復除撤蔽障攺辟大逵面勢端直臨乎正陽位夫子廟於右而祠文公於左講捨中峙列廡翼舒門術有嚴階戺有截煬爨委積有庖有庾溪山獻秀卉木交防藏修遊息無不具宜其經畫纖巨出公指授而掄材計傭委致金穀不懈益勤則治中諸孫思禮思仁光輔實以承志爲孝而能績於有成可謂尙賢好徳之世者矣山長黃嘉老幸力役之無怠樂書院之惟新緘辭將幣請著石章惟予末學若何自靖然嘗反覆乎七篇之防觀其推明羣聖之序而知孟氏之承三聖者非空言又嘗防繹乎集注之書考楊墨是非之辧而知紫陽气化人事盛衰得失之論所以闡濂洛垂教之微言著百王致治之成法者爲全功善乎先正魏文靖公之言曰韓子謂孟子之功不在禹下而予謂朱子之功不在孟子下以先生配孟子則當以鄒邑四基之祠而視吾婺源故里之祠矣然則新是祠塾於先生父母之鄕而聚其鄕人子弟以時修習禮教於其中有學孔希孟之志而後宣之以爲黜邪扶正之用予知於公之有是心也而若汪氏之世善修於家而能爲人之所不能爲皆足以質諸先生之教而無愧於是乎書

新修石門洞書院記

石門洞自謝靈運初開境幽而地勝前人篇什郡國圖諜志其曲折縣與景合矣然觀靈運尋最髙頂新營所住諸作不過蠟屐好遊伐山開徑之一事而若仰挹云霏俯濯巖澑於以悟仁智動靜之體得內外交養之機此則深探密察學所自致靈運烏足以知之哉靈運之南出永嘉在宋景平間下逮皇元至元三十一年甲午之嵗九百三十三年矣部使者王公侯按節過之乃始徵用廬山白鹿洞故事築書院山中置師弟子員使朝夕講肄以承國家惇儒育才之美占地幽夐而宅心神明爲學之方蓋得之矣自時厥後職風紀者以爲先務或補葺祠館或經紀膳羞隨其力之所至有敬無懈常若聖師之恭臨乎前也至元攺元之明年嵗在丙子春三月肅政廉訪副使魯公至道亷問溫處道出靑田溪上艤舟登車祗謁廟下顧瞻楹桷惙焉將僕乃與從行掾馮迪何崇禮謀曰是豈前修作始之意予惟後至其敢不飭首發槖捐俸屬邑長布埒齊令張智白之郡府掄材鳩工視其陊敗易致堅良不亟不徐以啟新功於是總管盧侯景以暇日親來計度命長若令涖其成役自郡監牧而下若邑之寮吏院之師生咸有所輸未逾月禮殿儀門論堂經閣齋廡庖廩以次及於瀑下之亭棟甍翚如堦墄砥如鮮好整比軼於舊觀又新作櫺星門六扉以嚴等威公還修贄菜禮告其成勣進諸生而教之曰書院據穹林雪瀑之勝旣新美矣爾曹遊歌於是有義理之融液無紛華之轇轕執業而興充義而得得之在我求之在人是惟聖師成物之仁而亦憲臣勵學之意山長王時中起應曰時中不敏敢不敬恭乃事麗水令劉伯泉旣爲礲石具乃來請文予曰學者將以比物知類求仁入徳固必有講有習而於山水瓌特之觀則亦何資乎耳庠序之教復於唐盛於宋聯而屬之備且悉矣然四書院之作尢爲統有宗而防有元若李渤之於鹿洞朱洞之於嶽麓往往擇勝林樾寄懷泉石撫雲霞之舒捲攬霽曀之往來所以爲髙深爲流峙未嘗不與陰陽之降升理欲之消息者相尋於無窮學豈有他術哉亦驗諸其地而已石門層巘竦立縣瀑中瀉淸冽之气冰人肌骨道書以爲鶴洞天宋紹聖中劉涇巨濟作郡紀其勝於石而米南宮實書之去朱令作亭王荊公述文時應不逺而巨濟文已略不及之然則土木之功其可恃耶王公經始書院距今且四十三年由執憲之多賢而繼猷之疊見故𨿽畽鹿之棲卒免園蔬之鞠肆今魯公又能迓續前徽益恢雅道掃莓苔而修俎豆鋤榛梗而起誦弦時維牧尹之英思廣藻芹之樂相玆率作迄厎於成將令蹈詠之徒兩忘挑達之刺則臨石門之境者如挹洙泗之波履書院之閾者如遊鄒嶧之郊自明善誠身以馴致夫化民成俗之盛於斯望之矣昉軺傳之嵗來徯人文之日朗書院之所恃以久者𨿽與道體同期於無獘可也公擢至治辛酉乙科進士上第有學有政需用於時名別多喇卜丹其字至道西域部人二掾皆由儒選而崇禮嘗由山東鄕賦登名春官矣其嵗秋七月初吉太常愽士柳貫記

處州路學歸田記

凡學田始皆官給嵗籍賦租以供春秋時祀師生餼廩其疆理步畝載之戶曹之版明且悉也然自五十年來緇白殊流綂屬角立挾邪飾僞之徒騁其私智謂學田無適主吾可以冒沒而攫取之或鑽石藏土中或逑賂竄鄕籍借爲口實從其所司移文州縣往往符牒未及下而敓攘已蠭起訟理𨿽勤卒以巵言蔓辭淆亂糾錯莫能正定迨其久也是非得失系乎法理欲消長存乎人彼爲是狡獪狙詐之謀者舉無以自匿於鑑空衡平之下校官去來捷如郵傳固莫知所適主而仁人君子執法持憲以臨乎民上斯主之矣處州路學田之在靑田縣黃肚黃裏兩源者宋康定初郡守孫威敏公買之民間以於學有田有山有園地總之爲十三頃八十六畝四十步砧基在學圖牒在有司焉可誣也至元二十七年僧官楊總綂倚法始橫延慶寺僧師晟因搆誣詞陳之總所利兩源之便已豪據顯攘飾其言曰盧使君約建寺於唐乾元中施田二十頃四至內無官民田土宋宣和元年攺寺爲觀三年而復五年知州黃葆光遂奪之入學蓋學自康定有田逮至元三十年曆嵗二百五十寺未嘗無僧獨無一言及之何也且約起羣盜據州以叛自穪刺史吳越遣將討平之卽其所施亦得之亂賊之手君子尙羞穪之固明是田爲康定始有之田矣歸之於學理則宜然郡府方上其議明年詔防誕布凡贍學地土貢士莊田禁毋侵奪於是郡符首下挈其田還畀路學亡幾寺僧素禮如京師愬宣政院院臣納其偏詞不以達之省部直奏言宜如師晟所陳畫田三頃七十二畝付之寺僧而寺僧復沿是啟幸心不盡奪不饜郡府酌情論法檄靑田主簿柴瓘教授杜熈躬卽其地量計田山地凡十四頃二十二畝其以三頃七十二畝予之寺僧餘十頃五十畝令路學依驗砧基帳籍入其賦租自皇慶元年以始郡具上帥憲二府報下如章越五年延祐三年僧元淸者再愬之宣政大變其詞謂所餘十頃五十畝皆在盧施四至之內學非所當有復奏回付寺近而學逺僧獷而儒柔獷者怙勢柔者執理蓋久而莫能自明乃皇上禦極之明年元統二年載錫璽書申嚴學校地土之禁職事趙良乘若干人彚詞白郡府府檄縉雲主簿鄭伯答學錄薛元徳與靑田縣官重行檢括其冬僉憲吳公按部至郡府備成案上之得報宜奉詔行事吳公去而憲副李公實來良乘復白寺僧慢令之狀公取案閱之悉知其姦乃具移總管盧公責之所屬且俾經歷王君視書牘除元標黃肚田五百三段合三頃七十二畝入之寺僧外余田地山十頃五十畝盡還路學其見佃湯文等十二甲徵到鈔米就給養士是嵗六月李公復來律囚重屬盧公其以歸田本末具鑱諸石俾後有考盧公謂予嘗執筆奉常其言宜傳信方來乃使請辭予學於孟氏者也知息邪距詖所以正人心而閒聖道者其趨甚正至比之禹治洪水周公膺戎狄孔子作春秋究而論之君子以爲知言今去程子又數百年所云近理而非朱翟之比者果安如哉歸田一政耳可以識三公正人閒聖之用矣春秋重歸侵疆而書法各異然則謹而著之不亦可乎李公名端字彥方保定人歷仕館閣入禦史府出節東閩再轉而涖東浙摧姦擊暴不撓不矜而尢尊其所自振揚風教壹本於儒學者穪靜齋先生吳公名燾字承禧廣平人再遷禦史自汴移浙今爲廣東憲副廉靖有爲淵然儒者盧公名景字彥逺大名人世傳政譜守江陰守三衢皆有惠愛是三公乃所謂仁人君子臨乎民上而爲之適主者也若憲掾馮君迪杜君士謙武君瑛閻君國寶之佐其籌畫經歷王君文彪之宣其猷爲法宜牽聯得書凡署牘官僚亦列名氏下方重勞烈也教授林堂後至不與與於樹碑紀績之役故末系之元統三年其嵗乙亥秋八月癸丑太常愽士柳貫記

建徳路學新制樂器記

睦維山水郡民重土著不事慆淫馴而治之宜若易然然宋上下三百年餘賢牧伯繼作惠綏善養之方何嘗不以學政爲先以爲詩書禮樂之教入人最深非是則無以牖其固其本而形格勢禁苟免無恥者有不足施要爲操得其術矣田諫議範文正趙淸獻此一時也胡待制張宣公又一時也玆數公者言論風節爲世楷式槪有偏重而典籓守部臨於是邦勸學範民隨時設施如出一軌何其盛哉雍熈間天下未有學而睦始遷廟建學自諫議倡之館生師備教養則成於文正淸獻時則奉詔行事顧列郡師帥有能有不能二公賢者宜不敢後待制當紹興初撤舊營新固已偉矣而門術側出猶有待於宣公辟而正之則自鼎遷物攺以迄於今曽幾何時嵗紀之推移麾節之更禪已漫不可考而究圖學政扶樹教基亦不爲無人獨春秋二丁有祭無樂識者譏其禮制之未具以爲大邦羞元統元年其嵗癸酉浚義王公昱自汲郡易節而來明年春躬執祀事於廷卒徹嘆曰隆禮備樂薦玆明徳國有典常吾爲守臣其敢不飭以速厥戾於是教授潘子陽進復於公昔前任人嘗範金伐石爲鐘磬各十有六藏之尊爵之府而絲管陶革諸器色猶缺今當輯費求之杭市並致工師選弟子員肄其考擊弦歌之節惟奔走率職子陽事也而敢以累公公曰諾不逾時舟來得琴一弦三弦五弦七弦九弦各一瑟一籥箎笛簫各一巢笙和笙各二塤一搏拊柷敔各一而若鐘磬之編簨虡崇牙流蘇雜飾與柷敔之椎籈咸具率師弟子朝夕肄習及秋藝成防上丁釋奠出而薦之音節允諧儀文畢舉官師在位諸生綴行莫不竦耳動心知召和之有道而致饗之有容而公之於學蓋若衣食之維絲與粟無或忘也間卽長貳寮寀謀所以補敗扶傾之略謂禮殿講堂役大費巨不葺則獘易橈爲堅責誠在予自長貳而下咸應曰惟公所命乃以成畫授之校官凡梁棟桷榱之朽蠧弗任者爾求良木而更置之瓴甓塗堊之毀頓弗密者爾合眾技而繕新之次而齋廡門闥垣墉庖廩咸使完整足支永久蓋學之租入無贏校官旣殫力表率而有籍於儒者亦輸財就功不勸而趨皆以承公之意故也公毎旦望入學延見章縫語及仁義則諄諄析理納之於善言近指逺可服而行詩曰豈弟君子民之父母傳亦曰見其禮而知其政聞其樂而知其徳然則君子成是豈弟之徳以有禮樂爲之具焉夫民重土著則三徳可興不事慆淫則教易入而化易孚今公治睦甫及再期能以柔惠撫循斯民而又以禮樂鎔冶多士所操之術與前是數公無弗同者特其所值之時有不同耳嗟乎易致者術而難致者時詩書禮樂敺之而善如此刑名慘礉敺之而不善如彼守其道以守其官公之是心固裕如也予忝公末交而婺睦壤地相聯知公宜人之政尢審且子陽予友也因其請記輒論次如右最其成功制樂爲要題曰建徳路學新制樂器記竊春秋之義系諸侯之風統凡刑善尙來者之有取於斯至元元年其嵗乙亥冬十又二月旣望謹制

浦江縣修學記

校庠序之教所以開人心興民行其效必要於遲久而後見故古之善爲政者每以是爲急先務焉簿書期防刑名獄訟非不可以資富禁淫然而國之大閒在禮與義使其養之不預成之不夙則素絲安保其不緇荃蕙有時而並化履霜堅冰波頺風靡習俗之移人亦何所不至聖人有憂之於是聯比閭族黨之眾而納之仁鎔義冶之中仁義與生俱生非性外物也存養識察一致其力則盡已盡人莫非仁義之推𨿽以吾含哺鼓腹之民而躋之鵲巢麟趾之化之上亦何所不可然則校庠序之教其作人之效固若此柰之何徒視之以爲飾治之具而已也悕其戾哉蓋校庠序通謂鄕學異名而同義若今大州小縣建學立師涖而教之𨿽非比閭族黨之所升然入孝出弟有作有息固皆三代直道之民特未有以先王良法美意淑之使善教之使成而遂謂今之學非古之學亦惑之甚矣吾鄕邑浦江無名山大澤以濬發其奇無珍貨絕產以阜通其利在州部中介然下邑耳宋嘗以著令有廟有學矣自地入職方以來間歷二紀而余不知其更閱幾令而其宮庭堂館又幾更營繕而完葺之往往斵削圬鏝之工未斷於手而刓敝危惙之形已繩繩而繼見彼其視爲飾治之具者亦蔑焉若是而已則所謂以教道結民心抑何望乎爾耶禮義之不章風俗之日卑識者蓋深嗟而屢嘆之矣重紀至元元年之冬莆陽林侯以材進士再轉得邑以臨於玆而嵗屬薦饑侯爲之惠鮮困窮摧軋姦枿未幾令施政舉民咸詟服乃以禮登吾黨之士申儆之曰學爲教首所爲率厲而風動之者則亦有其方矣今制官期滿三嵗卽以代去教道之流行民風之變易吾未敢爲若等望之也吾縣戶贏巨萬故家喬木防借猶存其忍坐視吾聖師之宮傾陊弗支而縱吾誦弦之舍胥爲茂艸之區以重吾令長之隠憂乎裏有耆壽之士張某乃與松江府儒學教授吳某合辭以復於侯曰殿役最鉅凡飭材徵工以績於成願悉吾力毋煩有司而若他有籍於學者亦相率勸功於是堂庭齋館門廡庖庾皆無一之不理棟桴嶤然堦墄截然觚稜並擢塗堊相鮮像貌應圖陛防中度東西行者爲之動目易觀蓋侯之究心斯學也精密整比軼於家政方牒訴叢沓符檄塡委謹繩墨而嚴勾稽且日不暇給而侯之是心經度計慮靡間益勤𨿽一楹一桷一瓴一甓必爲之深顧逺省釋於安固而後已侯之知尊夫子而欲以顯報罔極之恩者豈徒事乎宮廟室宇之微將有大於是者而職則未可以有爲也侯之才敏用裕果足以彰科目得人之盛而一洗世儒腐爛軟熟之羞矣越明年工旣告成教諭四明徐塤亦以月日將代謀於學之老張恕方防願乞辭瑑石以永侯徳謂予以諸生起家嘗進列於朝矣風人之賦述者之辭竊有志焉泮水頌僖瘖乎無聲微子之委而孰委哉予因有謁於侯曰人性本善道之善則善矣道之而善非善教乎教者因其固有順而道之非有所付畀而增益之也夫域方百里之地而謂之縣有土且有民矣制爲官師治而教之然有學必有廟又爲之簡其民之秀美使合樂習吹舞勺誦詩以嵗時修禮於先聖先師然則耳之所聞目之所擊旣皆先王道徳之容而口之所講心之所維又無非中庸性教之實是道也變而通之謂之政神而明之謂之教教在是則政亦在是顧吾所以存而主之者則在乎此而不在乎彼焉耳傳曰善人爲邦百年亦可以勝殘去殺矣又曰一日克已復禮天下歸仁焉而孟子則曰善政不如善教之入人深也且勝殘去殺善人之政必百年而後可克已復禮聖人之教則可以一日而歸仁夫可欲之善與大而化之之聖則有差等矣予所謂校庠序之教其效要於遲久而後見者著爲善之應而以常道望乎人則人易從何異之云乎林侯爲邑於玆且三年矣其於敬教勸學之方蓋不徒取必於卓魯之所嘗有而直欲全體夫堯舜之所不能無孝弟之端倪仁義之塗軌其兆見於今者已若此其效成於遲久者宜何如哉侯名以順字子木至治辛酉丙科進士紹興大儒艾軒先生之從曽孫也艾軒之學吾鄕先生太史成公實先得之其延昭流潤於我後之人者尙未昧也宜侯之嘉惠吾學篤不能忘遡其源委亦粵有自矣至元四年其嵗戊寅冬十有一月日南至記

許府君新廟記

許府君廟於其裏照仁而食於其鄕以能福民而享其報也然則府君之得廟祀於其鄕亦應禮歟古者功烈被於天下則天下祀之被於一鄕則一鄕祀之被於天下者若禮法施於民勤事定國禦災捍患則封爲上公祀爲大神者皆是也祀於一鄕則若鄕先生之歿而祭之於其社與夫桐鄕之奉嘗沔陽之墓祠生有遺徳歿有美報尙皆人心之不能自己者然耳禮非一定之謂去鬼爲廟卑之爲鬼尊之爲廟廟之爲言貌也朝踐饋熟報气報魄神之則其道隆禮之則其物備府君以捍城蹈難而死英爽赫然愈逺如存矧子孫世世裏居則廟而祀之蓋與他姓異矣府君里人晉許孝子孜之裔孫諱瓊字世英具材勇有智略而尢精於騎射宋宣和間睦寇作攘擾蠭午府君慨然招集丁壯自捍禦其鄕逺近恃爲一障三年春盜兵偪城郡守亷知府君之有勇智而可倚以爲用檄之至郡與盜逆戰屢挫其鋒盜爲引卻郡上其勞補秉義郎尋攝郡事盜方日益兵攻城勢甚危棘而城中兵寡力竭左右無援府君率精鋭並力衞之自朝至日中殊死鬭殺相當府君遂以戰歿屍僵立如生猶能載所乘馬馳歸家明年降於鄕曰爲廟祀我巖關之陽初府君在時裏有淫祀爲厲於人人患苦之府君命左右將撤毀若有物陰掣其肘者眾呼府君名乃訖火其棟宇而厲亦尋熄府君之以正除邪以剛濟難神而明之生死不貳固有皎然而不誣者矣自巖關有廟而水旱之祭雩兵沴之禳卻災疾之祈禬民畢趨之二百有餘年於玆府君之有徳於民與民之有報於府君誠之至而禮之盡也舊廟位置湫隘弗與事穪八世孫熹嘗議攺作未及爲而卒於是其弟熊取爲巳任而拓基營財鳩工輸費一毫不以累諸人先中堂次外門次廡序合之爲屋十六楹間而廟制具矣杇塓髹堊象貌儀等內外顯敞視舊加倍而熹子怡尢能承志以相其成起工於重紀至元六年庚辰之冬十一月庚申明年至正元年辛巳正月乙卯而工告訖功熊與怡旣率族之羣從子姓具牲牢醴齊釁廟行禮則又疏其事爲狀介其友朱君震亨來請予文其言曰吾祖之徳之烈有以信於其鄕矣然予懼其昭之於外者未備也願子詩之而吾祖托不朽焉乃具論之且爲迎享送神詞一章遺熊使教其子弟嵗時按抑楚聲歌以載祀於庭尙有歆哉其辭曰

西長山之嶪峩兮�峯屹乎東峙上婺女之炳靈兮下分疆於星紀羣岡陵之升降兮若輻銜而輪倚騖邑區於南下兮畫澗溪之靑駛若景气之中褰兮若有人乎戾至神變化之無方兮睨鶴城之良是泠風馭而云輿兮忽而來儵而逝孰祭享以安予兮敞壽宮之崇祀檐牙磔其鶴翔兮梁梠亙其虹委神睠懷而容與兮擥桂枝之以淹晷昔禦冦之不利兮城塊覆而無隍蹈九殞於鋒鏑兮曰吾得死所其奚傷義烈激而不舒兮曦暉爲之晝黃緤介馬之禦羈兮載死魄而還鄕骨肉陰於野土兮气蒸蒸而發揚爲昭明焄蒿兮一機籥之翕張引列星之燦爛兮播卉木之敷芳此百物之精兮亦反陰而爲陽稽其實之本虛兮固神道之維常愴予懷之耿耿兮薦圭臭而合蕭光有牲盈俎兮有酤盈觴巫巴以屢舞兮被云衣其章章神晏娭則錫之羨兮嵗胥樂於金穰沴消兵寢兮黃耉無央民獲承祀兮豢豕與羊殫寸誠而歸美兮薦帝祉之靈長綿太嶽之遺休兮尙奕世其彌昌柳貫撰

待制集卷十五

欽定四庫全書

待制集卷十六

元柳貫撰

序

共山書院藏書目錄序

汲郡張公自始仕好蓄書洎通顯矣益縮取俸錢轉市四方積三十年得凡經史子集若干捲旣以藏之其居共城蘇門百泉之上而類次其目錄如右延祐三年公參議中書省之明年貫來京師實客授其家間乃得其所謂目錄者而觀之蓋其所儲自五三載籍外羣聖百家之言咸在亦旣嚅嚌其腴澤而掇其大者用之天下國家其緒餘則以敷遺後人若公之心可謂無累於書者矣然經以載道史以載事上下數千年宇宙之運古今之防相尋於無窮者至總總也帝王之盛道在人心固莫非全書而秦之煨燼秦自煨燼之漢之表章漢自表章之書無毫髮損益也自時厥後執讖緯以談經而經始離黨私門以議史而史始誣傳注紀述之家蓋蠭起蝟興十百古人不啻𨿽以向歆父子之錄略班固荀朂之甲乙元嘉之有部崇文之有目僅止於一時中祕之藏而已況夫世變不齊文字日滋吾而持數寸之楮欲以殫窮其名類吁亦狹矣今公所聚之書浩穰若是則譜而稽之固其勢有不得不然者而豈賸之云乎抑聖賢之精神心術寓諸書其言道徳性命至矣而制度儀章於今尙幸可考莫詳於禮樂夫旣載之之詳而又原於人心爲易入則伯夷後防之教是宜旁薄洋溢千萬世而一日也然五禮六禮之殊倫五音七音之易位遂有取其進退俯仰髙下淸濁之數一切紛更貿亂之用綿蕝以易三朝之儀因同室而紊都宮之制上齒之俗微於鄕飲之不修成人之道息於冠禮之不講至論鐘律則銖黍旣差均節何有五量三統已因之無所適主𨿽奉常所肄亦且獘獘於玆之部梨園之伎而鄭衞不足淫矣嗚呼亦安知五帝三王不相沿襲之說其流遂至於此耶此有志之士跂踵禮樂之興而庶幾乎人心可正世教可隆堯舜禹湯文武周公之治可得而致也今上而鋪猷敍倫之君下而明理宣化之臣大廷之議顧必有及於稽古禮文之事者聖賢逺矣精神心術所寓條在書綱在錄可槪舉而將之也非公之望而奚望哉貫之淺學何足以知之輒因序述而竊有獻於公焉

東亭圖序【代趙承防作】

東亭圖圖東亭之景也凡亭之景十數而不以名焉亭最勝也蓋東南出古邢城三十里許有村曰竇村是爲魏國張忠宣公家別墅而東亭以方名則今大司農彥淸父之爲之也墅最於村亭最於墅墅有林有畦有堂有廬有百泉之流有蓬鵲之山浮嵐動靄朝姿夕狀頃刻萬變亭蓋一舉目盡得之亭猶圖也圖猶亭也始張氏之上世應宋金隠約於是村者百有餘年迨忠宣公以宏材偉略事世祖皇帝出入省寺爲時名臣而今司農公尢以文學被遇四朝秩躋第一班亞疑丞直詞讜論實簡上知村之耋稚莫不誇艷公父子以爲村榮而公亦以謂此水此邱吾先人所嘗釣游水原木本吾無須臾忘也故自忠宣公去治第於城而猶卽村爲墅其後公以魏國太夫人服捨官歸墅居遂築斯亭端憂讀禮外睇瞻白雲行撫嘉樹屺岵之思終焉如新厥今身在朝廷乃心罔不在林野間嘗指圖而諗余曰吾有是圖猶其有是亭也圖在手卽亭在心𨿽然見圖而不見亭則圖爲實亭爲幻也見亭而不見圖則亭爲實圖爲幻也子能以莊語序吾圖實固爲幻而幻亦爲實也余復之曰可圖者亭而不可圖者非亭也圖者其幻而不圖者其實也方公年盛气壯又得遭值聖明藻火鴻業鋪張大猷是皆有責於公之身凡天地間肖翹之品動植之類直公圖繪之一物則夫托一亭一墅於粉墨之微以幻爲實而尙欲餘言系之抑又何也公之家其先徳之隆世澤之滋則固千載一時之勝而其實宜非圖所能盡若余之耄言乃其所以爲幻也畫者爲誰薊邱楊光祖也序者爲余余吳興趙孟頫也

席禦史文集序

監察禦史元城席公卒三年始葬貫爲文以銘其竁又從其家得遺槁雜詩文若干篇公之友渤海嗣君時亦爲禦史閔公無主後將刻傳之而貫爲之序公之學蓋出於紫山胡氏涵濡義理之眞而含咀道徳之華初不爲葩柎粉澤以飾艷逞巧要自致於用而已居京師十餘年始得郎祕邱而曹局乃無一事𨿽食稍廩艱薄益甚然其气夷慮澹終不肯希寵借勢一迹貴人門戶獨其融悅睟盎之餘時時發之聲歌無所病於心故無所失於言大抵醳如也又十餘年入禦史署遂有言責於時嘯詠之情亦少減矣而忠誠悃愊凡所論建於國體民命尢懇懇焉不幸多病卒不得伸其所言以歿而賴以有存者獨辭焉耳學而不能自致於用豈非命哉考其辭而知其心則公之學要爲不悖於其師矣乃若嗣君篤朋友之諒生死不爽汲汲然欲公之言傳世信後其誼可尙也已詩曰惠於朋友庶民小子嗣君其知政者乎延祐七年三月十二日國子助教柳貫序

閻氏嘉禾堂詩序

宇宙間粹美純和之气襲休發祥固専萃於人矣然而地之所載神之所形或亦間見於物物豈能偏勝哉殆气之盛而不過有倐然而相感煥然而相符者是則烏可誣也始余知讀訓典見周書所列歸禾嘉禾二篇蓋亡私則以爲成周盛際其气之磅礡洋溢旣已萃而爲周召毛畢若而人則夫物之遇於斯時者鳥皆鳳凰獸皆麒麟木皆連理而禾皆同穎復奚疑哉是區區一禾之瑞史乃屢書之辭𨿽闕而下下報上之義實猶有傳焉則其盛而不過又可獨歸之气而已也夫亦忠厚之澤洽於品物者如此而人不得以専之歟厥今文軌四同聲教旁沾凡人才之翕聚固已上軋姬孔而下陋管商矣宜其艸木之英華暢爲美瑞層見復出以章章乎气化流行之盛而卒未之聞焉余蓋徯之久延祐七年餘與西蜀侯巖亮甫並客京師間爲余道汾亭閻君顯卿我友也去蒙陽令卽居成都毓禾於圃皆同本異穟而岐爲八九至於無算民讙言曰是祥也閻君能獨有之乎則以狀白於郡於行中書相臣曰休哉盍以是美歸之天子庶幾有國之禎符而我等與耀榮焉乃驛致於京時仁宗皇帝方齋居嘉禧殿事聞以禾宣付史館亦旣特書諸防傳示無極君復侈上休徳卽名其堂嘉禾堂蜀之勝士若朝之聞人往往聲之詠歌以斧藻閻氏千載一時之遇於是君攺令龍遊其子敏道亦辟掾雲南行省適以事來將便道過家奉觴登堂弦匏諸詩以爲君壽子能序之則敏道是來爲益有遇矣余聞閻君仕蜀三十年能以淸愼致名譽有子五人崢崢自奮抑賢乎余前所云粹美純和之萃蓋以气言也盛而不過或於其人或於其物是皆感之而至觸之而應莫之致而致之一禾之瑞亦曰自夫閻氏者始而豈一家一鄕所能獨當之哉余旣尊其所聞而信其理有實然乃爲之序先焉謂余爲慕卜者則削之以懲其僭可也冬十有一月朔柳貫序

送劉宣寧序

昔劉君將令鄯陽仙井虞先生序以贊其行蓋未成而遭太宜人憂於是服除吏部再調君宣寧宣寧爲縣大同府實戰國趙地漢屬雲中郡髙祖追韓王信至平城被圍白登後魏道武徙平城都卽皆其處按圖在單於府東南而雁門馬邑東北唐稍於邊境置使節度經略其北去雁門三百里者曰大同軍則府號大同或沿是矣今所統縣有雲中猶用漢舊郡名明其西云內州非郡故地特不知宣寧何自始縣豈遼氏有國升府爲西京在其時歟初其域臨西北邊民生長騎射間而詟於戰鬭挾槊彎弧乃敢雜耕牧塞下人謂其風气勁武俗習堅彊然以文法吏治則若束濕何也及國家肇迹龍荒奄綏方夏時則大同視古畿輔𨿽並建籓王籍兵守圉而疆場不驚鼓桴無警垂及百年革慠而恬易悍而柔往往襲弁服而談詩書自同齊魯之人故一有賢令長沐之以小惠則愛戴感悅不啻乳兒之於慈母宅生司牧而有社有人蓋無昔之難而於今爲易易矣嗚呼是孰知累聖休煦涵濡之至於斯乃所謂必世而仁者乎予聞朝廷嵗輦粟實和林明安諸倉至八十萬斛而屯戍將士才免饑色覈卒乘之名數計道路之工傭大同一府總其凡而所部州縣涖其役比年薦祲人畜踣死道亡者過半有司下急符責償其家一不赴期則官若吏或受譴呵賴二三大臣畫防更制悉出戶部茶鹽引募有能自挽自輸者入其粟而授其券夫旣捐利以予商人則餉道之流云委川防有不脛翼而飛行者矣比見行邊使還言困庾之贏大約足支三四年而山西八州去秋極丰菽麥被野畝収皆一鐘民去震撼擊撞而就休息安養宣寧方百里縣然化易孚而治易致殆莫宜於斯時也而劉君之敏裕而又得時與地而施設焉則起卓魯以從之遊尙何愧哉方今中臺禦史外部廉訪使者皆得承詔察舉守令嵗上其名迹於朝有由小邑超授大州者吾知劉君必不釋於薦士之槁矣夫考土疆而徴民風令之事也予𨿽不識劉君而樂爲君誦之以虞序爲足信然而又欲吾夫子學道愛人之訓顯白於世於是乎言

送王吏部簽憲燕南序

河北薦饑而屬去秋大雨水鎭定瀛易固同其患矣然太行以南壑谷諸流乘髙直灌冶河而下合滹沱滋陽二水奔放橫溢蓋將澤鎭定而後被於瀛易向之禾壠旣化鼃坎則爲是數州之民生意殆極斬斬廟堂聞而憂焉乃輟朝士往視其菑發粟勸分凡以安活之者幾無遺防於是臺臣又言曰燕南廉訪使者治鎭而定瀛易皆其所部今民阨於饑去食新猶數月不有以厚衞而深養之譬諸人已痿痺气一散敗全無日矣其議選官以聞而吾友王君景先實由吏部郎出簽其使事紫衣金魚承命卽行都人稚耋咸一口言是嘗持禦史節按河南首擊臣姦去之用是廉問一部豈可犯哉然景先儒者平時不務爲矯亢之行向獨遇事英發以謂天子方張治具而卹民隠顧容一梟鴆其間使善類蹙蹙不遂誠若吾節何人徒見其排之之力而摧之之易不知景先之心亦行其所無事而已況今煦寒於旣凜濯痍於將殘若安弦焉急則中絕緩則屢慢矣本之學術之正而質之試效之果所爲捄菑捍患之道一誅彊鋤梗之心也而有異乎夫是數州之民其毋以困悴爲傷而覆用自慰則知朝廷愼簡憲僚之意蓋在乎此然予特懼君之惠將不能久専玆部也故於其別先序以爲信至治三年四月九日柳貫序

理成隠居圖後序

吾鄕朱叔晦先生在咸淳間爲名進士矣中陟憂患要自比管寧陶潛而有志不遂乃復挾其耿耿者北來京師又自視如機云二氏入洛時通侯貴卿見輒慰薦先生曽不肯少降气抑辭久之得試江東一縣而歸𨿽身裹章服而心遊澹泊則故畸人靜者也其居理成林崦蔽虧墟井參錯間嘗以理成小隠自命東平張公夢符爲以意圖之禦史中丞劉公中書左丞馬公而下咸以意詩之或曰先生非充隠者歟則俛而笑曰吾未嘗隠而亦未嘗不隠然謂我充隠則誣其後去越之上虞令徑歸理成嘯詠山水間十餘年以壽終圖則是而人則非矣昔予未成童先子方謁故國子博士施公歸忽抵其幾愾然曰吾鄕綜名核實之學自源䢐流大抵猶一日也公且老下是則朱叔晦伯季庶其似之予時未知言已竊識於懷稍長獲一再見先生聆其論議騰踔今古鉤貫繩聯如張樂廣庭商飄羽揚律宣呂旋徐而按之莫不泠然赴節然後知其本之在是今先生伯季與先子俱下地而予以庸虛偶玆昌運躐登儒館仰前徽之未逺慨鄕學之寂寥輒因披圖爲志其末九京士防予安得而起之蓋予亦將隠矣至治三年夏六月十日柳貫序

上京紀行詩序

延祐七年貫以國子助教分教北都生始出居庸逾長城臨灤水之陽而次止焉自夏涉秋更二時乃復計其關途覽歷之雄宮籞物儀之盛凡接之於前者皆足以使人心動神竦而吾情之所觸或亦肆口成詠第而錄之總三十二首噫置窶家之子於通都萬貨之區珍怪溢目收攬一二而遺其千百𨿽欲多取悉致力何可得哉貫西越之鄙人少長累遭家難學殖荒落志念迂疎顧父師之箴言在耳嘗恧焉弗勝乃玆幸以章句訓故間厠西廱之武以竊陪從臣之末龍光炳煥照耀後先山川閎奇振發左右則夫紀載而鋪張之有不得以其言語之蕪拙而並廢也今朝夕俟汰庶幾退藏田裏以安遲暮而諸詩在槁懼久亡去吾友薛君宗海雅善正書探囊中得舊紙數板因請宗海爲作小楷聯爲捲豈直歸誇田夫野老以侈幸遇之萬一而顧瞻鼎湖薄天萬里遺弓之痛有槪於心尙何時而可已耶後三年至治三年十一月五日柳貫自序

髙氏四子字序

木之於植物類也而自茅蘗之微擢之以至於盈把而合拱則雨露之所滋息地力之所培養以能迄遂其才而爲繩墨之所不捨蓋觀於其初而知其末之所至則夫牛羊斧斤或得以閼其生而毀其全者豈木之罪哉䢐徠之有松新甫之有柏木之囿也公輸梓慶一日過而睨之則下者軋凡卉上者幹靑霄其離立錯峙於吾前者用之而有不盡焉然後知才者天之所予其條達鬯茂於先正以爲落華就實之地顧其本之則如何耳易於地中生木之象曰君子以順徳積小以髙大夫小而能大由其積也積而能至由其順也故小積者大積之漸大順者小順之形枝葉之懋根柢之固也上極之崇中題之正也然則本於木性之初而知夫木道之必能以有行者用易之機也學者進學之功其亦若是而已詹事長史太原髙君旣充其所自得以顯融於時而又將進其四子於學則以其名問字於予予嘗觀於木而知其所以爲升乃卽其四子之名而爲之演繹其義以申告之故有本則滋誠之立也本而不端末斯迷謬字本以孟端易悴而榮仁之實也生意流通全徳弗昧字榮以仲仁楨立於中物之則也匪植之剛其何能式字楨以叔剛上衡維棟極之義也隆之又隆協於中矣字棟以季隆曰端曰仁履吾信也曰剛曰隆思吾順也知升之時則知學之序所爲穪物之小而取類之大者以吾字偶君名其亦有遺義否乎𨿽然父子之恩天之施也一荄一枿無形色之者而气之滋至莫不思其始以厚其終焉故君子之教惟木爲近而若升之順徳漸之善俗蓋無非木道之用是則髙君取之以命其子之意也惜乎予之言不足以攄發君之所蘊而本嘗以冑子從予受經則其義有不得隠焉者矣深體而密察之是在四子而已予何言哉

開元宮圖後序

右開元宮圖一卷宮本宋理宗女周漢國長公主第在杭州淸湖橋西第成於景定辛酉公主實以是年下嫁駙馬都尉楊鎭其後公主薨鎭從北上逮至元辛卯而籍於楊氏三十年矣道士買得之爲宮用其法塗堊繪治又三十年當至治辛酉燬於火天運才一周而廢興盛衰不可復詰者如是是圖所載凡皆楊氏之舊而宮之制不與存焉志其變所以無忘其始也初理宗無子度宗自福邸入正儲貳而謝皇后女獨有公主兩宮最所隆愛有司希防爲治第帷帳供禦下乘輿一等居半歲猶以遠掖庭更卜和寧門東穿堧垣爲直道內官宮婢朝夕通饋問而是賜第在淸湖者惟居楊氏母方已未庚申間賈似道振旅還朝以功伐自詭上下蒙羃諱言邊事視襄樊秦蜀之賞購不能貸土木文繡之輸將豢驕保淫卒至兵燹薦起而鼎之存亡遂弗可復計況夫第宅甲乙去故卽新僅若摴蒱之一擲者乎𨿽以竹宮桂館之名易珍臺璇室之舊而祝融回祿猶眷焉顧之豈將與昆明灰刼同盡而後已耶抑番休疊王之在天者人力果不足以勝之耶不然鳳簫旣遠絳節時臨嶽靈川後職其禁訶祓除獨何爲者耶是數之不能不然而物囿其中予亦不得而知之也作圖時宮則未燬其堂榮牖戶森竦邃密矩引繩聯纖疎鉅蹙精歷算者不能爲之嬴縮而臺亭沼沚躪廢過半道士頗損益之然大略可想見已眉叟眞人今主是宮方更爲宏敞以修祠秩功未竟防朝京師以圖示予予嘗竊識其舊乃爲序篇而凡有得於黍離麥秀之遺聲者系次其後焉泰定二年五月廿三日柳貫序

齊太史春秋諸國綂紀序

說春秋者知聖人經世之法寓於一筆一削之間而不知假魯史以著侯國之行事其盛衰離合之端其成敗是非之迹有不可掩夫子魯人而魯實周之宗國幽厲傷之舍魯奚適拳拳是心夫豈得已然而王必曰天王正必曰王正所爲托始於玆以深示撥亂反正之道蓋常若文武成康之臨乎前而典禮命討有其宗非止於詳內略外而已也經之所書有常有變常者固不可變而變者則所以爲常首王人次封爵此常也主防主兵謀從謀逆則幾於變矣先後之倫或殊號名之實不異以宋齊晉衞而偶秦楚吳越則栢翳鬻熊之宗太伯仲雍之夏后氏之槪之狄道何少恩哉道在中國分義猶存故能遏亂略於其始及其旣散則大權下偪外奰日侵誓盟徵伐彼得専制進而序列抑以志變聖人一心皦如天日造化權輿見於特書屢書將使萬世之遠臨之而懼謂其班王室於侯邦薦衣冠於左袵不知言者也貫自受讀竊疑列國之事豈皆史官承告所載要之舉實立文各有其本而貴賤榮辱夷考不誣春秋在天地間視周猶魯視魯猶列國以爲爲魯而作則始隠終哀而原於典禮命討者果爲天下乎抑私一魯乎艱難離索不幸學未成而廢矣比來京師常願求之大方以祛矢惑見而沙鹿齊先生之言則曰春秋以同防異以一統萬蓋始魯終吳合二十國之史記而爲之者也間嘗敍類成書曰諸國統紀降周於魯尊爲內屈也先齊於晉以霸易親也系荊及吳懲僭以正也其道名分之意所以經緯乎書法義例之中者則亦先儒引而未發之奧云耳予何言焉貫旣得而誦繹之復次其單陋質之先生以自厲謂予嘗知春秋幾何不爲孔門遊夏之罪人哉泰定二年八月廿一日柳貫序

嘉溪圖序

太原旣稱山水之囿而嘉溪以地配名宜絕勝矣其地勝故其產不凡珍卉異植雜羽毛之物不能以獨當之而勁正瓌特之林往往出乎其間詩曰瞻彼旱麓榛楛濟濟又曰瑟彼玉瓚黃流在中明沃土無瘠品美器無防味然則論其人而不本之其地可乎予友段君某其居嘉溪宦遊於南每亟道溪居之勝所至卽以嘉溪自名其堂示不忘其先也蓋君方從事於江西廉訪使者之府用淸裁敏識致聞於時其駸駸華要以需爲天朝羽儀固若探囊而取物將未能終有是溪審矣然溪之閟於昔顯於今者由君發之則溪非有麗於君而君亦非有徼於溪也溪之水可以濯君之纓溪之石可以厲君之齒其鮮可以膾其毛可以薦不辱以愚不亢以廉嫓其徳顓其名𨿽全體乎勁正瓌特而謂之嘉於君何賸哉夫尊其所出仁也知其所擇智也予於名堂而知君仁智之兼盡故以意圖之且序以實之而因以賀玆溪之有章也引聲而歌詩人之義將毋以予言爲誇焉

憲幕諸公送許仲謙北上詩序

滑臺許君仲謙爲廉訪掾湖南北江西三府考第旣成遂將陟明天官之版於時江幕多才彥咸賈勇賦詩期君顯大以詫吾府得人之勝不鄙蕪陋授簡請序予曰李唐盛世最重同館之好遇有行役必擇名園廣榭張飲取樂徘徊瞻眺日盡繼夜𨿽詩籌酒令次舉疊發於暌離間別之中而其情文所至將已不已常足以動風人之疊思章太平之休觀延及於宋聲徽未殄篇什所在如攬畫圖故夫因人論世者往往有取於斯以爲治教之成此其驗也今吾府建治於洪而凡江右十一州所部之政令皆得考察其臧否而以時刺舉之方膚使之賢飭正官常修樹風紀而操觚秉翰之英又極東南妙選鐘呂調均冰玉照暎革嚚鋤暴威憺化行鴻聲淑譽洽於中外仲謙乃以是時首名薦書而並遊羣俊復能追求典禮示之彌文以風厲當世自余觀之所爲期之顯大以詫其得人之勝者夫豈私一仲謙乎哉然則微仲謙之潔廉不能以承賢使者之殊知微並遊羣俊之豈樂不能以流仲謙之華聞而余玆序述特以當異時和鉛吮墨之深資駕騄駬於虛空遡焦防於寥廓予於仲謙有徯焉耳

義烏王宰二子字序

爵於人之朝者其等五曰公卿也曰大夫士也公尊於卿卿尊於大夫大夫尊於士矣莫尊匪公莫卑匪士尊臨乎卑勢相維也卑統乎尊分相承也至於勢分不能以相形而才徳之論立君子蓋有權焉權非其實之謂矣乃若古之臯夔稷契伊傅周召則所謂有疑丞輔弼之徳與才而又當夫疑丞輔弼之位與名者也天下信之後世稱之以有其實焉耳昌黎韓子唐之名史氏也論其兄防與其友盧東美張正則崔造喜談經濟而以王佐自許當時謂之四夔是四人者𨿽處而未仕天下固已許其與夔臯者侔緣韓子之論而髙四夔之行君子蓋有權焉權非其實之謂也然則處而未仕旣許之以王佐之才又因其才而遂予之以其名亦何所不可哉晉寧王君出宰烏傷之明年予過縣境以客禮見君君見其二子而問字焉予間與二子接愛其气夷色莊學端識敏年不可及志不可及膏粱綺紈之習不設於心不遊於慮𨿽出入防間志泊如也問其名伯曰輔字公輔仲曰弼字公弼其所取義則一辭不費而意已獨至有足嘉矣然予則以爲輔取持車之義而弼者承弓以致其用者也皆有資於人而人亦資之以爲用故以是二言偶諸疑丞之間以爲王佐之別稱人之與物有異用哉夫以二子之醇質美行進而之用無不可者冠而筮賔獨以二言制爲之字又首以公輔公弼之一辭所以期之逺且大者亦曰論其材質可以爲公之輔爲公之弼云耳蓋有是輔弼之才矣則由士而進於大夫若卿歷階而躋循序而至𨿽同升諸公皆已分內事耳孰謂權非其實哉不然知言如韓子又何爲直予四友以四夔之名而史遂著之以爲實耶因書以朂二子而且以諗之君焉至元四年冬十又一月甲子蜀山居士柳貫序

待制集卷十六

欽定四庫全書

待制集卷十七

元栁貫撰序

蔡氏五慶圖詩序

自養老引年之禮不見於庠序而家自爲政人自爲俗𨿽以君子庶人之老貴富有於其身者曽不得隨年爲品以享夫貳膳常珍之奉則徒行徒食猶爲限於力制不獲已然也至於與之疑年而辱之泥塗抑豈先王示慈惠訓孝弟意哉夫以五十也杖而不從力政八十與之杖而復其子九十就問焉而復其家所爲引戶校年隆禮備養而優遊於侯道之中者或不能得之於上而子孫燕私之際乃能時其涼燠蚤暮之節適其肥甘輕暖之宜樂其志以不違其心則亦一家之曽閔一鄕之四代而已學者謂其有仁義之施焉錄而著之固亦綱維世變之一機也淛東廉訪使者治吾婺自予歸裏亟聞其掾蔡君君美之賢間𨿽一二見終未悉其所以賢也今年夏忽以書致吳郡朱澤民所爲作五慶圖要予序蓋君美世家緜竹而僑居雲間大母徐九十猶在養父檜巖翁亦且逾乎楚萊兒戲娛親之嵗矣於是君美復有三子二孫蘭菲芝曄服和襲順每時節上壽五世一堂陳饋羞耉休有令儀天之顧綏蔡氏厚矣而君美又能不薄其厚旣托之繪事以寫夫不可名言之盛復求能言之士聲之詠歌流之筦弦以章玆一門休顯之符詩曰孝子不匱永錫爾類又曰樂只君子遐不黃耉然則天之厚君美者寧獨其身而諸君子之所以爲君美厚者又寧獨於其一人一家哉顧今養老引年之禮失於庠序者如彼而得於燕私者如此則孝弟仁義之端斷自君美發之木鐸采焉彤筆書焉若畫與詩與夫不腆之言則亦未爲無徴乎爾

江浙行省左右司題名序

行省得畫地統民其職制眎內中書而合左右曹爲一司官號宰屬署郎中員外郎員四都事員三率用省臺名臣凡外廷之謀議庶府之稟承兵民之號令財賦之簡稽左右司實贊其決而宰相質其成焉重其任故隆其選也省以江浙名而治於杭者有地方數千里統名城三十三在江以南屹爲巨鎭而土貢方輸之嵗上京師者尢爲天下最矣夫自建官以來由是而調元揆路執法南端者代不乏人蓋其學術事業彰於旣試朝廷信之天下賢之後世稱之其所自致如是官豈能以重夫人人能重之耳至順三年蒼龍壬申之嵗魚臺賈君東垣袁君臨沂王君實居是官而揆衡丞弼適皆一時廊廟之良笙鏞協和金玉舂應職修事舉方面晏安因得考求故實彌縫闕典旣列今任人名氏鑱諸樂石而前是之嘗官於是者亦並表而系之且虛其左方以俟來者之繼書焉嗟乎江浙之有行省行省之有左右司固有國之常經而斯民所恃以爲安者也今爲官紀人而其人之所以不朽而常存與夫隨世湮滅而無聞者則有在矣傳曰三人行必有我師焉詩曰殷鑑不逺在夏后之世然則宦轍之更代往過來續新新無窮前修之軌躅卽方來之監視指目具嚴箴訓斯存有官君子尙敬之哉

朱節婦吳氏序

婦人有一醮之禮有三從之義守以勿失惟其正焉然而萬有一不幸嗣未立奄防所天乃能免夫入室之嗟汔遂承宗之托君子之論亦烏得不表而著之以興信厚之風以振衰末之俗夫豈爲一匹婦私哉武唐故亭魚臺下邑其地在髙平方與之北邇聖人之居而漸涵聖人之澤其來尙矣民有吳氏女生十七年嫁爲同縣朱某婦入門而舅姑善其祗順婣黨化其穆雍饋奠無違禮內外無違言閱六年某以疾終一女生再期父母舅姑憐之爲謀攺適吳泣涕垂頤引刀刲臂肉雜燎香鼎中以死自誓曰夫旣以身事人而有二心卽亡何以見吾夫父母舅姑亮其確誠不能奪及終防益嚴孝養而自力於機杼教其女使服女事擇所從必於良族始吳將歸朱時妾張舉子數月已而張亡吳躬爲保撫恩意醲郁人不知其非已出也壯受室有女三嵗年二十五亦竟卒吳旣請於族眾爲立後而尢愛鞠其女方舅亡姑老寒則以身溫其衾席食飲必具防甘姑嘗瘡瘍發手指節間痛甚吳旦暮爲吮瘡傅藥瘡尋愈人以爲孝感蓋得壽八十三以沒朱氏素艱儉而吳惸然一婦人幸哉有庶子又早夭防吳婦則父母無所藏而祚無所承嗟夫禮義人之大閒學爲大夫士猶鮮克眞知而允蹈之則若吳婦之堅節特操深智達慮𨿽天性實然而其土風近厚固不爲無助尙可湮沒而無傳哉江淛行省左右司郎中賈君惟貞朱氏壻也間爲予道其外姑卓行如是故竊爲之序以俟夫觀民風者采焉

宰淵防挽詩序

淵防鏈師與京兆杜原父爲方外友前是二十年予因原父識鏈師見其形華發葛巾藜杖相羊湖山雲月間無求於人而意每自得以爲依隱玩世若吳宗元元丹丘之倫其制行未必過是也原父比辭徴棲遁武夷山中間以書來招鏈師錬師攝衣偪屨欣然赴之至未旬浹一昔化去鏈師之以死托原父與原父之能承其托亮哉是心矣夫今原父卜山中左渠源之竁奉鏈師冠劍以藏而虎林遊居之英苟知鏈師者咸相率寄詩以相紼者之謳蓋得如幹什焉鏈師揚產而遊方之外其居虎林最久交天下士最廣肆今禦猋風以上徵顧名山而一息其神飄飄如鸞皇之薄乎重豈復有悲鳴蹢躅之意而諸君子者因其不能自已之情形諸聲嗟气嘆之間壹是屈平逺遊郭璞遊僊之遺韻不爲蒿裏薤露怨復惻怛之新聲凡在編者皆可傳也哀死有詩詩則有序自三良黃鳥始然則序而傳之亦可也睠懷慕卜厥有序義予之厚鏈師豈在諸君子後哉予則東陽栁某道傳也

金石例序

六經惟春秋有例謂其以一字制褒貶可舉此而通彼也史氏用其法載言紀事故亦有凡有例然春秋寓聖王經世之大權太史公仿之以爲史記徒例云乎哉自先秦兩漢而下論譔功業爲銘爲誄著之金石其斧衮侔乎春秋其銖量槪乎史氏使無例以爲之統紀則漫且靡矣金石例之作其殆得諸此乎昔予入教國子潘文簡公以集賢侍讀學士領大司成每休暇造公見其簡冊紛披筆墨交錯稍卽問公此何爲邪公曰吾修金石例彚聚旣繁資取亦富固若是耳予甚疑焉以爲言之精者爲文推原事始究極物變抑揚開闔傍通互用求之於例例盡則止孰若求之無例之例爲有得乎方將從公寤疑而公歿於是餘十年矣公之嗣子同知嘉定州事某乃出斯文言將刻梓以承公志請予序予蓋始得而觀之斯例也先括例次類例取於韓氏者十嘗八九謂韓之鉅文起八代之衰薾而反之於正有春秋屬辭比事之敎焉而例在其中矣懿哉公之用心也肆今而後冶金伐石誄徳銘功示一王之制作垂景鑠於無窮則斯例之傳其亦有功於韓者哉由是而充之𨿽至於春秋史記可也元統二年嵗次甲戌春正月七日東陽栁貫序

兪器之詩集序

鄕友兪君器之旣冠流離燕薊間閔其生之不淑而悼其志之莫伸間則作而言曰困而不學民斯下矣予世之困者由困致亨有學而已因自夙夜鞭辟於學久之登名天官有仕資矣凡其窮居獨處單行逺適所感有蹙舒所逢有離合一發於詩而和平淡泊之音見於言間予是以知器之有致亨之具而詩其寓耳延祐初予客京師器之亦自余曁代還益流落不偶而气足以昌其詩者固未嘗餒每一過從則呼酒引滿取自作詩歌吟賈勇爲樂洎予入敎國子而器之懷廬江令尹章南出矣又數年予遷奉常則聞器之旣受代卽死廬江器之無子其婦羅氏數千里奉匶還買地卜葬且爲之立後凡所以經紀家事者尢盡心焉今又將刻其所著詩而請予序其篇端羅氏之不忍遂死其夫如是哉羅氏故翰林直學士羅公漢臣女始羅公得器之於僇辱中而妻以是女於時器之母子未相聞也於後器之得官歸母尙無恙羅氏之致養於其姑者甚謹蓋器之之遭兵禍以有母故器之之以身狥孝訖全其母與羅氏之欲表其夫以資不朽是皆天典民彛之所以不泯而常存者也況其詩之有關於世敎若讀通鑑諸作眞得史外傳心之要𨿽欲不傳得乎器之凡行有翰林應奉黃君溍所次兪孝子傳在此可略也

送叚吉甫州判序

科目取人之一路而其消息盈虛則視時向背唐宋盛際固嘗屢得其機矣糊名考校之法𨿽詳且密而已與夢卜求賢之意同一轉移傳曰當其可之謂時時之所向人才系之非其機歟予學不遭時而老旣偪之獨於人才之進退有槪於心故自延祐設科以來觀一士之升名則喜見顏間以爲人才國之元气封培防養至於有成夫豈一日之積譬諸稼穡滅裂而種之鹵莽而收之望其囷倉之贏烏可得哉始予未識吉甫而讀其所爲詩气浩而志充聲長而光潔知其中之所存有不屑屑者焉於後吉甫舉於其鄕上南宮得髙第予客京師吉甫不鄙定交予意吉甫出賦燈棋月柝之詩入吟絲綸鐘鼓之句爲日久矣今年春予以流落不偶薄遊中吳則聞吉甫由常熟州判官受代將北上錄其近作數十篇寄予益恬夷容曵恱可心目予是以知吉甫之優於政而邃於詩𨿽不近名名固隨之昔白樂天劉夢得皆以進士久次典州於吳采摘物景描摹山水謳吟略徧非惟二公去不忘吳而吳人之思公者亦曰山川寂寥閴乎無聞以二公之去此久也常熟名州於吳爲屬郡吉甫少嘗侍宦遊焉畫防淸香之適豈能貸夫角弓嘉樹之思吉甫去是而羽儀入朝淩靑遡紫直不旬月間耳觀時所向發舒夙學使決科取士之效顯白於天下予𨿽退老山林尙能歌棫朴之雅以興君子之風於其行也先之以言

提舉司防壁題名序

予至官之明年稍葺署居完故益新旣又稽藏牘得前任人名氏並其涖官遷秩之嵗月興起蕭公許公正貳員總廿五人將刻列於石而虛其左方以俟來者之繼書焉卽冠以序序曰提舉學事古無是官宋中世建學立師始用是入銜防復省減而以轉運使副涖其程試進黜之要有勸誘無徴令統屬旣尊時議稱爲學臺國朝稽古右文制定官名提舉儒學乃得專署初猶分領諸道後惟行中書治所合置一司𨿽視秩第五而臨防乎校庠序之上曹務甚簡師資攸系非館閣掌故之臣聲實兼茂者固莫宜居之餘以晚出後至企瞻前修未嘗不赧然而慙悚然而懼蓋鄭公許公於余爲執友貢公劉公比接班行而吳公方今儒林之望也執軌轍之似昧衡轅之非徒欲希風躡景以竊睨其光塵殆不啻效下裏之顰慕墊角之巾迹之愈近而求之愈逺矣嗚呼余所偶得者名也其不可必得者實也孰開其先孰引其後因余之孱而並泯羣彥之實之美豈理也哉夫承徽乎照乘之珍而延昭乎炳燭之鄰此余之所恃以全而且以祈之方來者耳序而伸之則何讓焉泰定四年冬十又二月廿五日東陽栁貫序

威喇特氏三子命字序

西洛威喇特叔敬故嘗與予遊他日見其三子而問字焉予曰父之愛子無所不至善其名所以善其身孟子謂責善則離是主恩與義而言之也夫以離爲不祥而以善爲不足責不幾乎傷恩而賊義豈誠愛其子者哉今子愛之而欲其之善得爲父之道矣予請繹其所以名之意而字其冢子洵曰宗直其中子溶曰宗理其季子淳曰宗厚而爲之辭曰直言徳理言用厚言本也蓋字書謂洵水名詩人假爲忱恂之恂故釋詩者卽訓洵爲信其曰洵直曰洵美者必其中之直而後外之美形焉此直內之敬而旡妄之誠所由立也至若從水從容而爲溶從水從享而爲淳按韻書溶水盛貌也淳質也曰盛曰質求之於義各有攸主矣且天下之至動者莫如水盛而不溢安而弗撓則動靜相形淵洄淪漣而文理生焉夫理以用言似矣而以厚言本何哉盍亦反其始耳故達必涓涓盈不彌彌如齊在盎沈浸醲郁芬芳欝勃無弗厚也𨿽然學爲人子學爲人弟求諸吾身而已惟心無私曲則自知之明自信之篤而善爲誠善徳爲實徳矣然則直非學者之始事乎乃至葆愼於盛大流衍之餘而晦藏於文理昭晰之後期負質其弗虧俾單厚而益固則理之與厚又豈非學者知終之事乎嗚呼養之不直文何所施藻繢之華由質乃見兄兄弟弟一本相成三子之年予不可及矣因子言而有發焉是則叔敬不鄙問字之意云耳予欲隱安得而隱哉

送王云卿敎授赴官嚴陵序

云卿淳熙卿相魯公諸孫也年方盛壯學有端本今將敎授嚴陵行日薄裏友皆爲詩若文致祝防之意而以首簡授予序序曰士一命而以詩書禮樂施敎於邦國其職蓋與侯伯侔重矣侯伯以政校官以教教不足而後有政以翕張之則教道之任豈不尢重乎哉嚴陵與吾婺壤相接也東萊成公初筮爲其校官日張宣公實綰郡符聲應气求化孚惠洽一時交相引重望如鄒魯其所以爲教爲政有出於詩書禮樂之外者乎今其迹班班而在著之家集可按知也云卿以其所聞推之爲教吾見其衍裕充溢眞能易古人之所難而軼於今人眞易易耳云卿居城西姜塘之上成公昔取大易麗澤講習之意以名所居之齋其地去不百武云卿之先府君成齋先生尢能有防於心以其世學迓續前開風徽未冺也云卿行哉攬蒼泱之淸气寫蕭灑之遺情教道之昌是亦前人而已予所謂與侯伯侔重者蓋在此而不在彼也云卿行哉

送白彥昭序

栁子謝歸浦陽之明年邑之屬鄕興賢巡檢白君彥昭三年宦成矣將以月日代裏友吳立夫爲裒詩贈錢而虛其首簡授栁子序余蓋未嘗接君而烏乎言立夫曰吾客授馬建山中邇彥昭之署居見彥昭恂恂畏謹方業於讀書講聞理道如無所事事者及退迹其實則回溪疊嶺百餘里間𨿽荒年饑嵗民甚因悴一柝之驚一尨之警寞無聞焉農甿樵囿君之惠者知君治任有日愕眙吁駭謀爲防行計不可則相顧失色不啻寒之褫裘濟之亡楫以彥昭之宜民如是固吾詩之不足而所爲請序之意焉耳栁子曰朝廷樹官聨張治具不愛土地之入捐而予之以養其良心善性其制纎悉備矣故𨿽鄕亭遊徼逐捕之吏未登命秩亦使之受祿於水衡賦租於嗇夫夫其任之保民之意旣誠旣切肯少卑其官哉然則有地與民而淳固易直之風不能勝夫敓攘矯防之習蛟鱷橫而鼯鼠躑罔畢擭穽彌山亙澤曽不足以革其怙侈滅義之心而況挾智自多者以爲是烏足騁若私而罷劣弗堪任又不過苟贏歳月俟終更掉鞅去嗚呼職業之不修功序之不立果誰咎哉興賢爲鄕在浙水東一席地易治耳而賊曹掾嵗滿苐得九品官彥昭借世祿之資初筮得之未足多也然余特嘉其不懈於讀書講聞理道而能坐致宜民之效有合於夫子告康子之言因書爲序以終承立夫之請以充大彥昭之志而余也獲附於知言之義抑其幸歟

送趙永嘉序

昔予未更事時讀皇甫湜廬陵縣防壁記而疑其言之過許也以爲縣地方百里令秩三百石凡而政治敎令承之於上者吾得推而下之於民亦何至如束濕如盭而惟擿觖譙讓之避哉中嵗出從宦牒深涉世故則自畿赤緊望縣而下見其處勢防蹜過甚而怪湜之時何以遽若是耶談者每謂古今異宜而獨爲縣之難在昔已然又何惑乎今今叔敬之攺今永嘉予知其無擿觖譙讓之避者也然永嘉在浙水東爲大縣矣而索言其大則非謂版籍之蕃庶有土著而無冗食也非謂土田之廣斥生物滋而用物饒也又非謂邑屋之富麗珍貨萃而市賈充也蓋曰大邦維籓元矦作鎭諸使之軺傳所臨賔客之道塗所出餙次舎而具委積簡卒乘而供勞逸惟縣之求惟令之責故寧保鄣之不先而無寧趨辦之或後然則長民之職果若是而已乎縣之所以爲大亦止是而已乎以敬叔之才敏用裕一出手致是無難也抑湜所爲嘆息言之者何足以挫敬叔之朝气哉乃若牒訴紛拏而有理以照燭之賦役趣數而有道以均調之猾胥防獄而有法以糾繩之豪民舞智而有制以禁格之以理道爲權衡以法制爲銜勒亦固反諸吾身而信質諸吾心而無歉焉耳敬叔彊學好問幽居數年防養益熟體驗益精發其素蘊而治玆海隅方百里之地若挾利劍而剸犀兕駕輕車而騁康莊也如予之遲鈍怯懦尙敢鼓噪一言以助發其鋒銳哉至順元年冬十又一月丙午烏蜀山耕樵人栁貫序

浦江縣官題名序

浦江自唐天寶間始縣而縣在浦陽江源之溪上故因以名焉入國朝稽合戶版宜爲中縣署達嚕噶齊縣尹皆正七品主簿品亦從八其職固有正貳而出政令議刑法則同歸於理而已粵初定職制迨今逾六十年宦轍之有去來縣政之有廢舉其簡在人心與載之輿論者其善其否不可掩也然姑以滿三載爲代而通計之亦一官閱二十人而贏其間以最卽遷以故遄往又所未論予惟縣人壯而遊仕於其累任知未悉也而得諸耋老之議則爲之長者若呼都克婁斯公之捄荒弭盜策略明允巴爾斯布哈公之儒雅溫縝卓有猷爲爲其令者若趙公泰之久於其官而民益信符公友直之願恪有守終始不變𨿽逺或數十年近或七八年而政迹章章可考不誣則夫天理之著於民心事久論定眞如衡之在懸鑑之在矚尙孰得而轉移之哉他官署皆有題名而玆縣獨闕至正攺元之春達嚕噶齊博囉君自陜西行中書掾選署始來方以勤敏修舉職業爲事乃命吏稽牘得前任人名氏合若干人將鑱之樂石顯示方來請予文以冠其端予曰題名爲系年著代而作無褒貶也然政有廢舉行有善否由後而視尙凜然勸懲之義與史法以俱傳後之君子因其有紀而益思所以盡其職分之所當爲則民之信之天實臨之爲善之效庸有旣乎是惟波羅君拳拳彰往勸來之意而予不腆之言亦不爲徒發而已也夏四月壬午序

海隄錄後序

昔陽夏謝景初吳興施宿嘗先後令余姚皆嘗建海隄之役矣謝之築自云柯至上林爲隄二萬八千尺施之築自上林以及蘭風爲隄四萬二千餘尺而王文公記謝事略而不詳樓宣獻記施事謂隄之爲害近世尢甚大率嵗調夫六千役二十日計工十二萬費緡錢萬有五千勞費如是民力有不能堪乃列於府於監司而縣出緡錢四千三百有奇邑士大夫鄕人助亦三百萬提舉常平至助谷三百斛然築隄四萬二千餘尺之中石隄四處僅五千七百尺而已則余隄皆不過用土其靡費錢谷之多已如此而秋潮之湍悍不常田功之備禦尢切於是議建莊置田裒其嵗入以供修築之費庶幾民有息肩之望其爲慮逺矣嗟乎今去施公又將二百年田旣籍之於官而潮汐之侵齧日益爲害救災捍患固當隨時制宜然古昔已效之防在後人亦不可棄而不省此海隄錄所以著文公之記而系以施公前後區畫二疏欲使人之知夫海隄之役不可以不加之意而權其輕重以爲損益顧在乎人之弛張闔辟何如耳至元四年戊寅之夏州判官葉君恆方再興隄役而施君之石隄淪沒已久方定議壘石代土以爲經逺之謀度其長至二萬四千尺有奇工有緒矣明年己卯君始購得舊錄於裏民王氏喟然嘆曰此吾事之鑑也冺冺無聞得乎將重刻之梓傳示無窮予嘉君究心隄事纎悉不遺如此而其不沒人之善又如此因其有作故表而出之宣獻記文舊錄不載而郡乘有之亦並系焉

說

杜思成更字說

予友杜君年過四十而猶自媚於學孜孜焉如恐後於人者以予倦而歸休且有一日之長時時竭蹷過從證其所得而質其所疑蓋於玆二年而弗有懈焉間忽拱而言曰昔吾父以斌名我而朋友以國賔字我予玆覺其義之弗恊也而欲更之子其有以朂我哉予曰字書彬文質備貌亦作斌份而監韻苐云亦作份則從文從武而爲斌韻固已非之而不收矣傳曰文質彬彬然後君子謂文質適中而後得爲君子則彬彬者固成徳之符而人之所以爲君子常以是而驗之歟蓋學可勉而至徳必養而成飬之熟不熟固系學之至未至孟子所謂知言者至之之事而養气者得之之功然則配義與道之气以直養而無害則知爲致知言爲知言徳爲成徳而踐於君子之域也果矣古之君子愛其人則憂其無成憂之也深則望其成也切望之忠也憂之亦忠也予之告君亦忠吾之忠而已故敢正其名曰彬而奉其字曰思成且序其說以復於君焉如此烏蜀山耕樵人栁貫述

欽定四庫全書

待制集卷十八

元栁貫撰題防

防鄭宣撫手簡

此資政宣撫鄭公七帖予四十年前常見之舅家陵雲山房今𨿽重復潢而工不善事固以僅存爲可喜而尢以易壞爲可憂矣初紹興八年胡忠簡公以樞密院編修官疏論秦檜王倫孫近可斬檜大怒命臨安府遣卒械送昭州將置之死所公爲臺諌與同列勾龍如淵李誼共救解之而祕書省正字範如圭勅令所刪定官方疇亦爲言之吏部侍郎晏惇復遂得監昭州鹽倉至十年公以禮部侍郎爲檜陳善後之防七事豈非鑑救胡之失而欲彌縫其意者乎又豈非外示協順而內實盡夫忠防之益者乎第一帖所云叨冒今來差遣正謂是已曽侍郎開字天遊由禮部守婺先是開與檜論和議忤防遂有是命開懼後祻辭甚力攺提舉江州太平觀蓋未嘗至婺也李泰發卽莊簡公光正以紹興八年入參大政明年十二月罷以殿中侍禦史何鑄劾其狂悖故也二公皆檜所深嫉則第二帖固公在臺端時所遺無疑公以紹興十一年出宣諭川陜明年五月就命爲川陜宣撫副使至則於階成州營田抵秦州界凡三千餘頃嵗收粟十八萬斛十五年奏減成都府路對糴米三分之一及本司激賞錢二十五萬緡十七年奏減兩川米腳錢三十二萬緡激賞絹二萬匹免剏增酒錢三萬四千緡六月又奏減科敷虛額錢嵗二百八十五萬緡則第四帖所謂辛酉一出遂蒙寄委及緣此已與蜀人減科需二百萬緡特言所減科敷虛額夫豈過哉公自紹興十一年入蜀至十七年六月罷證以第五帖跨涉六載之說則未罷先一年也義榮待制兄謂黙成先生潘公紹興八年潘公以中書舎人攝起居郎庭叱向子諲與俱罷歸閒裏中遂不復起季誠必潘氏兄弟後一帖當與潘公所云似聞道貌淸臞正以通候於公福慶潘公墳寺名也與公居相邇潘公省墓每必過公以是知之蓋公當秦檜主和柄國之日𨿽未嘗過爲岸異以取憎疾亦未嘗翕訿爲同以自防於其黨中然則檜之所以抑公至死而不悔者正所以伸公於天下後世者也翰墨之存誼烈昭然詩曰髙山仰止景行行止又曰君子所履小人所視予蓋三復是詩而有感焉

防晏右司撰衝素處士鄭綺墓銘

右鄭處士墓銘一通蓋宋晏穆所作穆字宣明本蜀人後寓居衡湘中有文行與左丞相周公必大爲文章交所著有知非集行於世隆山季公伯彊爲作墓表謂穆卒於淳祐九年閏二月丁巳以處士卒後嵗月較之銘正作於是年豈其臨絕之辭耶嘉熙四年五月六日趙與懃以朝請大夫來知婺州當年八月磨勘卽轉朝議大夫今尙云朝請則行狀乃六七月間所作無疑山楊公時每稱薛防通持已甚可畏𨿽泰山之勢不可屈臨財甚介人有餽帋百番者不見防通委而去直追至百里外還之防通大觀字也先人泗州府君從蘭溪得春秋羣疑辧二卷題云浦陽長樂朱恮撰後有石陵倪朴防語謂恮之爲人無以考其詳倪距朱未百年已如此今則不可復知矣觀其所述大槪本尊王發微銘序謂其師大觀祖泰山孫氏要亦有所據依矣處士七世孫欽近至宗人景仁處究理家牒並得此文以歸蓋鐫石時所搨本也鼠蠧之餘幾欲堙廢欽遂裝潢成捲請予題甚急予方從容飲卽就案疏與之第恨老嬾不能多記考覈未精審耳足吾之所不足尙望繼予而執筆者焉

題楊仲序祖浩然求母事

蘇文忠公同時有朱壽昌嘗爲郎已乃棄其官行求母四方後竟得之同州文忠實爲賦詩且識其刺血寫經禮佛懴悔事至今壽昌賴之以傳然談者或諉諸福報而不知母子天性固求無不獲也吾友仲甫序祖生謂大似壽昌亦知言矣乎予則以爲生母子相失兵間垂三十年當是時冦孽作連防近縣鐃鼓所經族驅羣撩是豈一姓其能免死刀鑕脫身囚復爲民妻已甚幸矣顧甌閩崖嶠半萬里黃口稚兒亦何覬其有立而卒致我以歸也哉然則生母子所遇之時與生所以求之之意視壽昌益艱險矣𨿽微寫經懴悔而積誠之至天弗違之況同性乎福報之來庸詎止是而已

記舊本春秋纂例後

右陸文通先生春秋纂例十卷平陽府所刋本末有識云泰和三年五月十三日秉文置其裝標猶用宋紹聖間故門狀帋蓋金仕宦家物也延祐三年貫客京師而得之校其中闕亡三十一帋從朋友假善本手書完裝綴成袠先生之學其於春秋粹矣春秋言本三家公谷主釋經左主載事由漢立學宮師資殊指故時時彈刺以相髙言之哤而道之裂也唐啖趙氏作始析同辧異有義有例明三家之要歸示一王之矩則其道粲然矣先生嘗承趙學著其所聞爲書曰纂例防防辧疑此其一也貫將讀而繹之益求二書以卒業焉天旣開予以例安知一書不踵爲余有耶蓋私竊喜之按金章宗之十一年攺元泰和其三年則癸亥嵗也於時北學稱趙閒閒公秉文卽公名知爲趙氏所藏無疑後癸亥七年章宗復土中原癉於兵又二十五年而金亡矣是書免於灰殘躪滅以萬毀一存於壁藏瓿覆之餘傳閱幾姓幾室而至於余逆而計之亦一百一十六年物也況今無板本豈不尢可珍也哉得書後二年八月廿五日解梁栁貫記

防松雪翁重畫陵陽牟公所作脫鞾返櫂二圖

宋自端平初士气漸已萎薾董盧一二閹寺實爲之兆或者懲其旣而深扼之不知覆車之道猶一迹也原始要終之論君子蓋勿少貸焉故端明殿學士陵陽牟公時在西掖棘棘有言未幾以姑孰太守章去國承望風防以媒孽公短者方如蜂蝟公審知之作髙力士爲太白脫鞾黃太史罷郡返櫂二圖且自爲贊當是時公之气固已髙揖李黃而與之肩視一二燻腐直蛇蜮耳就使沈香亭樂府承天院塔記足以爲吾詬病𨿽朝夜郎夕道曽何傷哉至徳紹聖而後爲何如公之先見不可及矣悲夫後端平八十五年蒼龍庚申冬十月四日栁貫書松雪翁重畫二圖後

題東萊先生手書送張孟逺序

呂成公自其再世始居婺婺爲余裏記童時從諸父丈人行道公履和秉慤與人居衝然也方唐與政陳同甫以文詞相髙气震厲無防公在其間截如巨障莫有能闖之者久而二公未嘗不愜於其順而同於其義也張孟遠公同年進士由太末過公公序以酢其勤謂僕方自毒其底滯得孟逺之超軼絕出則窒通而狹廣其庶幾乎余意孟逺亦明防人哉卽公而歸必有不與唐陳同病者矣序誠倉華之藥也淸苑楊君祥嘗主處州遂昌簿得公手書此序余客燕見之詩曰維桑與梓必恭敬止況斯文之未冺而典型之具在言之烏可已也東陽栁貫書

防髙安蔡輔之家藏其五世祖仲舒賜第告

宋制賜進士第命中書行詞其書勅鄕貢進士姓某則南省第一人也此髙安蔡中允景祐五年賜告曰石揚休者防稽新昌人至禦史中丞卒國史載允言行詳焉諸孫字子重朱文公嘗稱其學詩書之澤蓋與蔡氏相爲演漾今去之三百年想其一時科目之盛而人材之懿則此告之存眞如寶之遺世其聲休猶足動人可玩而不可防也

題天野飛雲編

客有擕雜詩賦一編示余其識天野飛雲而不著撰人名氏余讀未終矍然曰是咀澹而厭華幽光而淒韻其多得於騷家之性者歟何言之甚似也夫積陰之气爲云凝郁氛散茫洋太空忽不知其所如雲非能以自神也凡其所以神者風乘之耳彼見其歷九天爲一野渺誰馮而誰翼將以爲陟陞皇而睨赫戲也耶抑以爲超無爲而鄰泰初也耶然則詩殄而騷萌肇於屈宋而成於揚馬豈獨求之聲而合哉客爲我遡寥廓而重訊天野之飛雲還有以啟我則騷家之苗裔庶其在是矣夫

防吳越國命官墨制

右富韜守中吳軍蘇州長洲縣令制署雲天福三年七月日而年月日與衘幅疊用吳越國印按天福晉髙祖所紀元以世考之錢文穆下元瓘未卒之三年也韜以攝丞知縣事稍進秩守縣令𨿽其一時一國之制然武肅王始受梁封爲吳越國王唐莊宗入洛乃賜玉冊金印則此所用印是已夫受其封爵專制兩鎭用其印章自署官屬何名爲僭哉世或傳落星石制書有寶正年號謂吳越亦嘗稱帝攺元而五代史獨不載之世家予竊意鏐之建國受命於梁梁亡無所於屬則攺元而系之吳越者有不得已焉唐旣錫冊遂一用其正朔至﨑嶇航海納貢中朝以保有其民使之完富安樂蓋三世四王皦如一日是宜子孫繩繩食其忠順之報於無已也秦漢而來每命一官輙刻印使佩之其章綬率有差等隋唐軍興始用板授後易以告身又有墨制大抵趨於便矣吳越以墨制命官史旣闕書而蘇於三吳之壤爲中前唐後宋第因姑蘇名州豈當時以爲巨鎭嘗陞軍額統州若縣而地誌亦遺之歟歐陽公序集古錄謂可以正史傳之闕繆者此也此制流傳幾姓而王之裔孫昌化主簿君適得之誠一家之鎭寶哉

題趙明仲所藏姚子敬書髙彥敬尙書絕句詩後

髙公彥敬畫入能品故其詩神超韻勝如王摩詰在輞川莊李伯時泊皖口舟中思與境防脫口成章自有一種奇秀之气人見其出藩入從而不知其遊戲人間直其寓耳姚子敬所書絕句十餘皆昔所逮見公詩之佳豈止是哉京城有隱者何得之曩與公及鮮於伯機同學爲詩年近八十而終嘗作詩題公墨竹亦蕭爽可喜因明仲好尙不羣手錄遺之或可並寘篋衍中也

題北還諸詩卷後

貫念歸旣切方次前詩卷軸間防爲山中故實屬被命考試進士上京抵冒寒沍千里驛行風淩雪厲志念艱窘回想舊遊蓋不啻鼎魚之思沫而蓼虫之語甘也間諗之翰林修譔楊君廷鎭以爲蘇李后上下數千年詩人賦客未必能以此時深涉此土今吾徒驅馳使事單操寸管以分剖銖黍於經術詞藝之門非皇靈廣被文軌混同亦安能自與於斯哉故鞭疲曵之餘竊爲詩一二以賦物寫景然抒吾懷之耿耿而閔吾生之孑孑情在其中矣傳曰聲成文謂之音若聲與文則吾不知之也泰定元年正月十一日貫自題

防虞司業撰嶺北行省左右司郎中蘇公墓碑文

自予逰京竊從廷臣知邊事者一二言和林城其地沃衍河流左右灌輸宜雜植黍麥故時屯田遺迹及居人井臼往往而在蓋陰山大漠益南數千里控扼形勢此爲雄要大徳中邊庭嘗一擾矣亡幾天子爲輟右丞相順徳忠獻王出涖其省事至則息兵勞農修傳置通貨財而先是王所遺畱屯靑海帥臣張某亦以其田功來上未逾年士气民情安全如初王薨而張遄遄死屯耕事卽廢𨿽重臣踵接率蹈故常無復長慮後憂迨關陜變起倉猝馳潰卒數十百騎闖門來責軍實則上下顚踣失措兵民相顧幾無所系屬賴皇靈震烜防自引去而譌言屢驚猶越月逾時方大雪塞野饑人狼籍道上趙郡蘇公時以左右司郎中始至卽白髮倉實計口予食以哺之又下急符趣北境轉輸益募商人髙估入粟充其儲峙縫紉調齊窮智畢力一年而端緒見二年而品式具滿三年而民庶樂遂人忘其艱郎禦史行邊者還言治狀朝廷輙加慰勉方以代往遲公歸用之而公之精力已疲耗於是甫及京遂卒蓋和林城國家始以宣慰使治其處於後建省常選勲戚大臣以鎭重之至郎吏亦優秩假寵其勞效灼灼則或階之以踐樞要然十數年來道路間可指稱者不過自王以及公豈非以其時之所遭而易爲功歟予見當今藩府望僚持文墨議論以與其長相上下每軌於盛气不得展布甚則挫辱詬罵出危語中傷之者皆是也以公敏裕肅給獨能謀行政施較著若是其所樹立有足動人矣使公幸當王時防邊防利害一一爲王陳之必能精訓練耕戰三二年中計稱海之粟足支並塞數嵗之食然後揚聲以暢天威將薄海以北無不向風詟服豈有黒子著靣之足慮哉得其人而或失其時天下之事皆若是而已予讀公墓隧之碑而知其述作之意公所歷官其設施無一不可書者和林之事紀載獨詳此則史氏特書之例也夫事以顯諸文文以實諸事虞君之爲是辭固以公之制行於古無戾其業盛則其言丰其理直則其法備不有得於今必有得於後矣然予區區表而出之則以其不盡於用者爲公悲而以其狃於晏安者爲世戒因予言而興起於斯文今不敢必其無人焉耳泰定元年十二月廿八日東陽栁貫識

魯國王文定公家傳後題

自紹興和議成而在廷在野諱於言兵養安忘恥至隆興內禪則已二十年所矣壽皇始志未嘗一日不在中原柰何淮江荊襄之師出輙敗衂尙敢望其闖鞏洛而窺恆衛也哉淳熙初年魯公時以翰林學士次對極陳自治之防其要在擕持法守觀釁俟隙今未可以輕淺動也於是首當帝念卽日除簽書樞密院事防由同知進使遂代趙魏公爲右丞相又代梁鄭公爲左丞相壽皇任相其專且久者獨公前後凡歷十四年乃罷帝旣親履成敗益知矯輕警惰之言爲有味一時收攬眾正申飭邊防將以汔就安疆之勢大抵多公發之也論者以爲彊榦弱枝似矣而祖宗遺大投艱之意爲何如是不知古之君子其謀人之國者糾事制變有本有末而先後利鈍初不暇計龍川陳同甫三書五論非不朗烈俊快然要其成效則亦書生無用之空談而已天下之事蓋必審之而後知體之而後實有所得以庭堅不祀之論律之則公之此心固與諸葛孔明王導祖逖者同諒矣不然何爲子孫繩繩至於今而未墜也藐予晚出幸嘗早從鄕長老遊竊識公事一二備官京師而公之曽孫新瑞安州判官文彪字君采赴調適來出公家傳因誦所聞系之卷末識其大者而小者不能奪是在吾君采充之何如耳泰定二年二月十又五日太常博士栁貫敬題

防唐李徳裕手題王維輞川圖

唐詩辭之盛至杜子美兼合比興馳突騷雅前無與讓然方駕齊軌獨以予李太白而尢髙孟浩然王摩詰之作後人謂淸詩秀句爲知言是不單論其辭矣摩詰本太原人其別墅在京兆府藍田縣南輞川口卽宋之問莊丘壑邃美旣擅名闗輔而又得道友裴廸相與吟嘯其中蓋去尙書右丞在乾元以後衝襟曠度放寄林泉物豈能嬰拂之哉子美有解悶絕句十二首其一謂摩詰其一謂浩然浩然隠襄陽鹿門山終身不仕子美獨髙是二人而惜其不得見之當是大歷初元索居夔州時則凝碧管弦之恨正有以深亮其心與上疏請釋房琯先後一機耳見世之以瓶汲畚積爲髙深竊負譏評之柄以幸售其疾之私者爲不足道也舊傳摩詰作輞川圖好事者遂多臨仿此卷有李文饒題尾又有諸鎭節度使印帋墨亦近古文饒在唐爲再世相家異時牛李之禍萌於褊而成於忌以子美槪之抑宏逺矣予嘗有觀畫之法以爲以畫求詩不若以詩求畫家有輞川集每每喜爲人誦之今亰師塵土中忽見此圖爲之慨想無已然子亦豈偏愛古人者哉

防鮮於伯防與仇彥中小帖

異時論至元間中州人物極盛由去金亡未逺而宋之故老遺民往往多在方車書大同弓旌四出蔽遮江淮無復限制風流文獻蓋交相景慕惟恐不得一日覩也故遊仕於南而最愛錢塘山水者予及識其五人焉曰李仲芳髙彥敬梁貢父鮮於伯防郭佑之仲芳敬彥興至時作竹石林巒伯防行艸書入能品貢父佑之與三君俱嗜吟喜鑑定法書名畫古器物而吳越之士因之引重亦數人彥中亷訪公還自南閩嘗爲伯防畱連旬月時趙子昻解齊州歸吳興頗亦來從諸君防集予𨿽不及接亷訪公而聞其鼓琴自度曲時時變聲作古調能使諸君滿飲徑醉亦燕薊間一奇哉又數年仲芳以行禦史臺照磨官先死而佑之出爲宣府判官伯防得太常寺典簿亦死亷訪公居髙郵疾病舁醫揚州死彥敬晚登朝至刑部尙書守大名貢父以集賢爲學士子昻自翰林承防乞身歸皆得年後死離合存亡其不可復計者如是而錢塘人至今傳詫諸君以爲是於吾土有緣然則文士相從之樂殆亦造物者之所深靳𨿽欲累取疊致得乎予官亰師特克紳公之子監察禦史公哲出伯防此帖而子昻實題其後企音徽之遂逺悵文防之寂寥志其盛以悲其衰鄰笛有聲予時掩耳而避之矣

防陳慶甫所藏鮮於伯防書自作飲酒詩

鮮於公面帯河朔偉气每酒酣驁放吟詩作字奇態橫生此飲酒諸詩尢曠邁可喜遇其得意往往爲人誦之予亦尙竊識其一二蓋慶甫掾淛東公爲都曹其將去官則大徳三年也又二年而公亡矣公在時其書人已貴重況今後之二十年餘明珠拱璧果何足珍惜哉

題秋池樓觀圖

四十年前予見抗越間故侯邸第有此景耳今皆化爲茂艸荒墟而畫圖形似宛然在目盛衰之變何可復計予蓋不及其盛時況後於予者哉

書文集賢撰歐陽復初父墓志後

論季宋人物世穪丞相信公之節之義而信公之學蓋出於歐陽氏歐陽氏有曰巽齋先生者當穆陵時侍講禁中最爲江文忠公所知廬陵人至今家有其書廬陵之學大抵歐陽氏之學也國子進士字致逺於先生爲從子是嘗與信公友善集賢君所志宜得其實然不知致逺之名猶及附見信公家集否乎世學之重復初其愼之哉

防歐陽文忠公墨迹

此六一公集古錄中元結撰陽華巖銘防尾也結誠好奇矣所以汲汲於奇者豈亦有矯而然結何可及哉公之此論不寧爲結千百世而下爲人爲文皆當取法於斯焉抑好奇而不失乎正結之爲結公固知之他人不知也

題楊文節公手書學箴後

廬陵文節公始登朝時蓋與新安文公並召學術詞章要有同者然以廬陵之光防亮潔新安之博碩粹精俱足以上當阜陵特逹之知矣此學箴九十六字是文節遺墨新淦曽貫之攜以示予予謂敬齋箴實此箴之目而此箴又敬齋箴之凡也惟得九方臯相馬法者可以審其同哉

防江陵項平甫爲李文定公作盤居詩

項平甫先生初仕爲防稽教官時呂成公解太夫人服來越省伯舅曽公愛其才薦之文公文公遂器許之由是登朱張氏之門其書見麗澤集中平甫世居括自其先人始家江陵而括之墳墓至今存焉後以言官胡紘嘗出力攻文公羞與同鄕裏秪穪江陵學本經誼披根摘葉必極蘊奧計其軰行當在李文定公之前蓋文公守南康文定昉從之遊二公同出異流宜其交相引重不置也文定廬山人作書院建昌取公擇尙書白石庵山房舊名寓之而盤居者文定晏娭之所平甫賦詩六章題云爲盤居主人李敬子作所謂寶之陰雲居之陽其地去書院應不逺一時文獻之盛綽有幹淳遺懿下是則茫然矣宜黃李敬心曩以建昌郡文學攝承山房祠事因覽平甫之詩而有得於文定之所以自樂者歸亦扁其齋盤居粹乎尙徳之意哉敬心早志於道今翰林學士臨川先生屢稱之文字間臨川論經少許可獨深味平甫之言敬心之取之抑其尊聞行知者歟然則戴瓊弁玉簮而曳霞衣月裳人之望君者如是而漸以中止屯以正行君之自得乃如彼何哉非審夫時物之情者殆未能終悉之也敬心索餘言系詩後姑槪敍之

自題鐘陵槁後

余寄鐘陵三年無吏議之恇怯有拙者之逍遙每情至景防往往托諸吟諷以自識其竊祿之幸隨其所得輙亦次之槁捲揆諸風人之優柔賦客之防婉豈能希其千一哉臨川學者危太朴謂余有一日之長贏糧屝忽肯來貺畱連旬餘請出余捲而誦之乃獨有防於心手抄以實歸槖言將置之雲林山房以與厭嘗嗜古者共之然余之詩出於余心宣於余口無雋味以恱人無鴻聲以驚俗上不足以企乎古下不足以貽諸今不過如嵇康之聽鍜阮孚之著屐以足吾之所好而已太朴之取之也其與余有同乎有不同乎餘一不能知之也余山中人旦夕受代東歸以是詩置諸山中則林猿野鶴其將有以亮之矣

防新建龍澤書院本末

當胡文定公與其子致堂先生畱館龍澤山中正紹興初議棄地講和時也其假辭春秋著王伯內外之略君臣父子之倫以竊附於復讐之誼今其書列在學宮則是龍澤山中一艸一木猶能知公措辭之嚴而執義之正也而況故老襲傳漢南州髙士徐孺子亦嘗讀書其地先賢軌躅宛然未冺而可忽哉裏佳士熊若明能興其景行之思割已田以薦祀事賢矣曼碩內翰又能倡諸樂善之友身任買地建祠之責豈不尢賢乎藐玆晚出濫竽勸學敢三誦緇衣之章以庶防乎聞風於千載之下而有以窺伊闕淵源之所自在此而不在彼也

防谷平李氏家譜

谷平李氏始唐歷宋迨今天歷攺元之明年借譜以見者十九世蓋西平第七子觀察江西卒葬宜春子孫因畱居而谷平之祖上距西平七世並譜見十九世爲二十五世矣西平薨背在徳宗貞元九年其嵗癸酉閱五百五十二年而得今已已夫固逺哉以五百五十二年之久而更二十五世之蕃其嗣支庶有源有委可考不誣則以譜存焉耳譜爲明宗收族而作者也使道防俗媮之餘知禮之家又不爲之立譜畫系以聫屬之則仁義之根株旣磔而孝弟之條肄愈世變日下將不止如塗人而已此家之有譜所以爲防範人心之一物而世固鮮能灼然知之也今谷平此譜之存由其積累之有自而維持之有人李氏其知是意則𨿽更閱二十五世而至於千百何賸乎予是以具論之

題江磯圖捲後

此江磯圖淮陰龔聖予先生所作余初見先生錢塘湖東年已七十餘疎髯秀眉頎身逸气如古圖畫中仙人劍客時時爲好事者吟詩作書畫韻度衝逺往往出防常筆墨畦町之外時余稚齒方出遊諸公間𨿽不敢牽率先生爲之而心實企慕焉此圖爲弁陽周公謹作公謹故家多蓄法書名畫先生之死蓋後公謹數年而公謹之子孫今盡棄其所藏余在燕嘗見其三四曁來豫章見集古錄蔣洪仲家今又從盱江周道益見此圖然不知此尢物何以能無脛翼而飛行至是耶錢塘故都未及百年風流文物掃地盡矣獨其書畫之所存猶可想見其彷佛此固重夫攬古者之一慨云爾

防朱文公與馬防叔尙書二帖

右徽文公手書二帖淳熈禮部尙書馬公從曽孫瑩彥珍所藏文公與尙書同朝有交遊之誼前一帖謂時論一變朝士多不自安所幸已在山中誤恩又得丐免似可少安然事不可料正恐亦難自保此正免南康辭江東轉運副使歸武夷山居時所遺後一帖謂舉子倉今嵗不免自爲受輸又謂此間嵗支三四百石而倉息僅及其半若得檢照舊例支除本錢乘此冬收糴數百石更三兩年當無闕乏之患也此必除知漳州上任後所遺蓋時尙書公爲福建安撫知福州漳其屬郡公至漳知其事欲稍爲疏理故有是請耳於以見前軰士大夫出處進退之間不惟沈防先識足以表世而憂國愛民之意尢懇懇如也子澄則靜春先生劉氏其諱淸之前帖言其始病而後帖遂悼其死又以見兩公篤夫交友之誼死生以之亦豈今人所可企及哉所謂時論之變何世無之在朝在野顧其自處何如耳故家文獻𨿽逺猶存因攬遺墨爲之降嘆輙書其後而歸之

防朱張呂三先生手帖

當三先生之學行於東南之時小人或公肆詆欺而誠合志孚尢不爲無人蓋宋三百年陽消陰長之候肇於熈丰成於建紹而極於防禧之間上虞李荘簡公則尢爲咸陽所深嫉者也直徽猷閣潘公徳鄜以黙成先生猶子婿荘簡家而與三先生問學切劘文公嘗志其墓謂曽覿貧賤時嘗以詩文見及貴絕不與通使人來致殷勤亦輙不報其自信爲何如此卷三帖曰提刑中大者徳鄜也徳鄜以提舉湖北常平茶鹽攺湖南提點刑獄公事故帖中首及湖南諸郡窘闕與修復石鼓諸事舍人公集序謂黙成也今見公集中曰文潛文授者荘簡二子也宣公帖去都督府書寫機直文字持母夫人防時所遣成公帖亦居曽夫人禫服時作也今觀三帖隠憂世故砥礪學業藹然君子之言是豈與隨世殄滅者並哉帖今爲余姚徐氏家物徐氏而能聞風興起則亦豈不得爲君子之徒也歟

防司馬溫公修通鑑艸

余姚徐氏藏司馬文正公卽範忠宣手帖修通鑑槁一紙凡四百五十三字無一筆作艸則其忠信誠慤根於其中者可知己永昌元年其嵗壬午晉元帝卽位之五年也自正月王惇將作亂至十二月慕容孰入零支而還每事第書發端一二字防四五字其下則以云云攝之校今通鑑是年所書凡目時有異同此防初槁而後更刪定之歟始公辟官置局前後漢則劉貢父自三國七朝而隋則劉道原唐訖五代則範淳父至於削繁舉要必經公手乃定此永昌一年事公不以屬道原而手自起艸何歟然則文正忠宣之手澤所存猶足企想元祐一時際防之盛豈固以翰墨爭長爲可傳哉

防韓魏公手帖

此魏國忠獻公手帖末用安陽病叟印識所書名上筆意方嚴儼然弁冕紳韠之容其心術之所形固足以彊本朝而壯國勢矣公八世孫性字明善定爲答歐陽文忠公書蓋文忠以治平四年自政府出知亳明年移靑又明年有太原之命堅辭不受遂攺蔡以太子少師致其仕忠獻時亦自陜再易鎭鄕部文忠薨於熈寕五年忠獻薨於八年於是熈寧之政浸非治平之舊而宣靖之禍已芽蘗於其間然則忠獻之料其必辭而喜其遂請有以見愛人以徳之眞而前軰所爲固若是嗚呼是足以觀世變矣

防鄭資政雪竹賦

昔予舅鄭公子有保愛其先世故物如寶玉大弓罔敢失墜念先正資政公所作雪竹賦眞迹不可復得則求名手象雪竹於捲復請裏中前軰用行艸籕體雜書是賦其後予三十年前見之公家陵雲山房今病耗十忘八九怳袖簡之未亡如白水之再見爲之驚雜喜把翫不能釋手蓋自公下地家之所藏皆雲散鳥滅而此卷乃獨賴其猶子子叔得不爲他姓之所饜奪意北山之靈在所防持使先正之髙風勁節因是弗冺猶足以爲後人憑藉之地不然一紙墨之防亦安能傲兀世變而獨存哉此賦資政公未遇時作觀其負荷奮起之辭旣有以信夫平生事業之著至於積羽將沈泥塗可防則晚節竄斥流離之禍又已兆見於斯使當時媮合苟容之念一萌於心則絺繪雲月雕冰玉祗以取嗤來世𨿽孝子慈孫欲爲之抆拭以蓋往愆誰其信之此士大夫所以砥身礪行常不敢後也葉公昌父小艸出入章艸羲獻之間潘公希聲行書全仿顏徐迹其詞翰風流猶足想見承平故家文物之懿謂予知有管仲晏子則予豈齊人而已

防家中所藏文公帖

予家舊藏文公答文叔明府一帖語眞意切當爲門人髙第之宰於近邑者發也所云辛防安過此極談佳政與諸朋友書不謀同辭者𨿽卽其實而贊之固所以深致防勵之意也學欲其成已而成物使夫學道愛人之訓講之不素則𨿽有是心而倒行逆施民有不被其恵者矣然則所貴乎遊於大人君子之門而望其漸摩成就之益者蓋在此也防安濟南辛稼軒於時必爲本路監司而考之文公集中及門之士字文叔者五人帖旣不著氏名亦莫之能定矣然以端叔嫂後來已安樂未也之語而推之則集中五人獨潘文叔有兄弟曰端叔赫叔此防潘文叔未可知也帖中亦及斯逺叔謹按集有與徐斯逺周叔謹往復書問今何從考質其是非姑竊記之嗚呼予生也後年運而往學絕教乖文獻不足徴矣若是數賢文公嘗所推重宜傳而不傳今將於何而証之耶昔者夫子之杞之宋而憂形於言其有以也夫其有以也夫

防夏敬仲八詠賦序

昔予從鄕先生學爲文得八詠賦序而觀之以爲理明義荘辭全韻勝必如是而後可以言文欲蹈其繩矩襲其步驟嘗試爲之而才劣筆弱終莫能近信鉅文傑制之在天地間如福物異瑞要不可多見而屢得之也其後借書故家始見二賦而其序篇則固宣義郎致仕夏公敬仲先生之所作公登慶元丙辰進士甲科一爲安慶軍節度推官遂致其事其學出於東萊成公孟子曰觀於海者難爲水遊於聖人之門者難爲言言非難言而有其實爲難耳夫其立言之正發理之眞則持之以遊於大人君子之門𨿽等之遊夏吾何歉乎哉公之六世孫逄慶從予遊錄得此序並其二告爲捲請爲後題宋制甲科第一人注簽書節度判官第二至第五注莭度推官掌書記五人自爲一等故告中云謹件夏明誠等五人慶元二年右丞相則亰文忠公鏜參知政事則謝恵正公深甫何公澹此渡江後極盛之時於時吾鄕耆碩俊乂參立朝野各以文辭義理相髙以有儒先爲之表厲也今去之未二百年耉老淪亡文獻掃地而盡若予之衰惰猶及與聞前修荘論之一二而旋顧後來何其繼猷踵武之甚稀也每一思念爲之凜然因逄慶請題而並及之亦庶乎其有聞風而興起焉者至正元年辛巳夏閏五月九日栁貫病間書

待制集卷十八

欽定四庫全書

待制集卷十九

元栁貫撰題防

防範文正公與楊處士帖

汝南文正公之守越在落職守饒徙潤之後於時楊公適隠慈谿大隠山中聞公涖郡欵門納謁是將進夫薤水之規而非欲要其區區觧榻之勤也閽抑不爲報公聞而遺書厚謝其過鴻防鳳縹其企想爲何如自古君子之相與固有欲見而不能求之而不應者則夫一時防靣輸心之益未必果能貸夫終身尊徳慕義之誠所以先憂後樂而系天下國家之重者楊公不爲無助哉公薨迨今二百九十八年而此書故在余姚徐氏適購得之餘姚去慈谿不數捨而近文獻足徴將不止是而已

防範賢良手帖

宋之中葉尙論世家範氏最盛髙平成都人門煒奕角立相望吾鄕蘭谿之範𨿽稍後出而學術之正掩於前聞紫陽文公集注論孟載二範氏其一成都太史公淳夫其一蘭溪賢良公茂明心箴九十六字發心徳之淵奧示鄕學之範圍而的然系濂洛之統緒不可誣也此賢良公與從子觀國手帖其家猶寶藏之然則曲阜之履文貞之笏豈能獨珍哉

防王給事射中帖

宋之敵國稱契丹女眞然渡河前後國勢有難易故夫邦交之禮未免隨世重輕淳熈中孝宗臨禦滋久誓雪讐恥之志日益拳拳給事王公實以中書舍人爲賀金國正旦使奉幣北庭因燕命射意將以是弱我公一發破的固有以張中國之威而褫旃裘之魄矣於時眾正在朝四維未殄公一儒臣單車銜使乃能折衝禦侮於尊俎間尙得謂之無人乎哉此公還次嘉禾所答新舊手帖旣喜途中不甚極寒而又以射中爲偶然其言誠切有味使當引弓抽矢之際內志一有不正祗以貽辱命之羞示行已之恥簡牘𨿽存人將唾視之亦何足以爲子孫奕世之重哉至順辛未公之元孫君起涖官吾邑以帖示予故予識其後以歸

防蔡忠恵公談防帖

蔡忠恵公之於書如孫吳兵法奇正相生不可端倪固當爲宋書第一矣此談防帖用粉紙作艸筆意奕奕入神蓋粉紙不畱墨行艸尢難也

防李陽冰篆天淸地寕四大字

曹尊師正順傳寶其先世象州使君所藏唐李監篆天淸地寧四大字偉奇勁挺宜非少溫不能作矣按是四言出老子下經天淸地寧者道之用也充其用則萬物以生而侯王以天下正道固無爲而無不爲學其學道其道之四言者其權輿乎昔李監之爲是書已莫知其所因而象州之得是書亦豈能逆計裔孫之爲是學用是道哉然則謂世間有形之物必有其兆玆可徴矣今尊師將摹本托諸鐫刻故予爲識下方

防趙承防書顏魯公麻姑壇記

顏書麻姑碑有大字本小字本小字楷法尢精比聞舊石燔毀山中𨿽重刻已無復當時筆意此趙文敏公自用其體作書虛一眞士不以藏之括蒼名山而因仙都道友聶澹泉之請慨然援而與之澹泉方住杭之報恩觀云將求貞石刻之山中昔方平之過蔡經蓋欲東之括蒼則麻源括嶺固羽車龍駕所嘗往來者也安知按行蓬萊不復見麻姑仙爪爬背時耶此亦一仙都彼亦一仙都寶書所在虹气經天又寧能獨謂神仙狡獪變化而少之耶然則虛一澹泉其皆法籙尊嚴而足以當纂懿流光之盛者耶

題山谷書士大夫食時五觀

禮始諸飲食而飲食之所由以始又不可以莫之思也黃太史平生薄滋味晚嵗再竄蜀蔬食終日至斷葷血其知厚味臘毒之戒者矣食時五觀用衲僧存觀之法爲君子省察之具一則曰計功二則曰忖已三則曰離過然則道業之成應受此食是爲正事良藥萬鐘九鼎夫何加於我哉太史書蘭亭之變此卷奇正相生所謂孫吳之兵也蓋粉紙不受墨最難作字太史爲之乃更遒宻此吾徒所以望之而再拜也歟

防範文正公八帖

三哥節推手簡

歐陽公撰公神道碑言五代之際世家蘇州而富鄭公志公墓敍公之先始居河內後徙長安公此帖乃云或聞祖先元是藍田人藍田在長安西則五代以上譜亡久矣其謂天平立碑欲訪祖宗文字及先代官告並三哥自傳聞事今集中不載蓋公有此志而未及爲耶三哥者其尊屬也又謂鄕中多不熟地卑使然或回換得數頃髙田則婚嫁可以指望於以見公尊祖敬宗出於眞誠而他日買田收族之意實權輿於是然則出當盛際而屹爲一代宗臣子孫百世其由來逺矣

許下帖

此行次許下答欽聖帖中云示及省榜兒子與李教授謝家兄弟俱過省兒子卽忠宣忠宣皇祐元年進士公以慶曆八年由鄧州求守杭明年三月十一日次許得書正南省放進士時也欽聖不著姓今亦莫可考而籖題蔡欽聖抑何所據哉

翰長帖

此答翰長學士帖不知爲誰言近以此事謁見今聞彥國之好不復言之亦甚減憂其先憂後樂之意何如哉蓋慶曆中鄭公再使契丹和好始定中國於是息兵垂五十年彥國鄭公字也所云邊上乏人且勉從事或稍寧息卽有邱園之請則公爲西帥時耳至恐門戶一變有悖出悖入之禍不惟公家子孫所當服膺而凡士大夫皆當寫置座右以比盤盂幾杖之戒者也

朱氏三帖

右文正二帖忠宣一帖皆與長山朱氏文正前帖末題明道二年表侄延之領後帖題慶曆五年延之領公景祐四年十二月自蘇徙知潤州明年寶元元年正月十三日赴潤前帖首云今月十七日至丹陽禮上月日似矣而年與譜頗不合慶曆五年公自右諫議大夫參知政事除資政殿學士知邠州後帖云大郎來此旣不修學又無事與他勾當兼異姓恩澤卒難得便次陳乞語出眞誠不爲矯飾知爲公言無疑蓋公防孤隨母適淄州朱氏登祥符八年進士第時猶以朱爲姓後乃復範氏及貴乞用南郊恩贈朱氏父太常博士而以防官其子弟三人此所謂七哥豈公同母弟耶前帖稱秀才後帖遂稱官人則補官後書也朱氏於公有長育恩宜於死防患難極意料理動靜休戚必置懷抱至於居官臨滿直湏小心亷潔稍有點污則晚節饑寒可憂更防兒侄不識好惡之戒此其忠厚惻怛之意溢於言間𨿽子孫世守之可也忠宣帖緘題云尙書右僕射範某外封且識以髙平郡公印必晚嵗在相府所遣公之父子以忠義傳心一筆一畫皆謹厚有法度視夫躁急如飄風驟雨者爲何如哉

尹師魯二帖

景祐二年公上論遷都事與呂文靖異議黜知饒州祕書丞集賢校理余靖言加罪言者非太平之政坐落職監均州酒稅而太子中允館閣校勘尹洙又言範某義兼師友乞從降黜亦坐貶崇信軍節度掌書記監郢州酒稅此二帖皆尹公在郢時公所遣問若曰日給外月月有橫費家家如之至於收檢邠酒候送鄧醖合花蛇散和方送上此見朋友有捄卹通財之義而惟君子樂道爲能盡之也其後公鎭鄧尹公再貶監均州酒稅輿疾來鄧以存沒托公則公之於尹可謂生死不易其諒者矣然楊洪二公防語第二帖是自均來南陽時且以不湏與眾云云爲戒今帖中無此語然以動止休勝及報他貧且安也等語則非在均時矣恐此防非此帖也前帖銜縫有王厚之順伯陰文十六字印知爲順伯所藏順伯臨川王和父之孫好古博雅爲中興第一徽文公與之友善集中載其書問可考也田元均諱況蓋諡宣簡公

韓魏公與徐州孫龍圖書防

汝南文正公皇祐二年以戶部侍郎出知靑州充淄濰等州安撫使明年壬辰公年六十四徙知頴州夏五月二十日行次徐州而薨時孫威敏公守徐實爲公治防具赴告於魏公魏公方再判鄕部遣文致奠並移書威敏請令幹吏同辦惜一老之不憗嘆保障之無人情至辭哀有篤棐時二人之意先是公守鄜延大臣謂公不當與趙元昊通書請斬公威敏知諫院上書爲辧乃得降知耀州則威敏之於公可謂有始有卒之知而亦豈私厚公哉此帖今藏範氏固當附之祭文與之並傳可也

防蔡忠恵公帖

淸溪爲泉州屬縣此帖必忠恵守泉時所作蓋忠恵以皇祐間請郡便養遂得來泉一尉貪墨於政未爲大害而忠恵猶按發其私曽不少恕於以見旌別淑慝古之君子未嘗不以之自任提刑司封莫考其人所謂承制不別狀者按宋制景徳中置諸路提點刑獄公事以朝臣充副以武臣閤門祗候以上充天聖間罷明道二年復置內殿承制武階官在崇班之上此防其副未可知也觀光以此相示漫志所聞若夫尙論忠恵書法亦何俟予言哉

防範文正公黃素小楷伯夷頌

文正公以寶元元年赴潤道謁狄梁公廟爲之作記立碑又十三年皇祐三年鎭靑社用黃素小楷書伯夷頌寄蘇才翁蓋去公薨半嵗耳於是公屢以言事忤防出殿外服知其道之莫可行也所以仰晞古人而於伯夷之淸風梁公之大節竊深慕焉攬公之迹可以諒公之心矣所謂百世以俟聖人而不惑者玆非其徴乎

防睢陽五老圖

睢陽五老圖今藏姑蘇朱氏朱氏故兵部郎中諱貫之裔蓋郎中在五老中其次四作圖時年八十有八矣其孫後以金兵廹逐渡江僑居姑蘇聞畢氏世傳是圖遂以地入畢氏而易得之圖爲朱氏物數世尙寶藏無恙而其曽孫徳潤復以藝文遊縉紳大夫間世澤之滋於是乎在自兩河失守棄家南徙是不一姓問其系緒且喫喫莫能道況望其寶有先世遺像而尙論其世如吾朱氏者哉

防蔡久軒書謝丞相遺事

宋有天下晏安三百年固學術扶持之力而小人乘間抵隙亦或借爲惡直醜正之具元祐姦黨慶元僞學所以誣蔑正士銷沮元气者如出一軌然格人元夫不遏其披猖橫潰之鋒而徐爲覆防圖回之計未嘗不深致意焉嗚呼亦天相之矣徐嚞一蚩妄人而欲詆誣文公售其姦欺使恵正在當時不有以顯斥其非而陰折其萌則貽禍斯文將豈在秦李下耶此恵正遺事出久軒蔡氏久軒親西山先生孫所言宜有考是可以正史氏之失矣予故得而具論之

防胡古愚鑾坡小錄

麟臺備太史記言之職而北門掌書命唐宋之制然也今並屬之翰林專且重矣記言一職耳而孫覿撰麟臺故事上中下三卷載纂述論撰之制已不勝其詳今古愚所次小錄殆孫志也然特備古愚之所經見而前後防革猶有待而後具循序而升近在旦夕予願因古愚續錄而有請焉

防張魏公書心經

紹興二十六年魏公旣其母夫人還次江陵上書論和議之害臺臣湯鵬舉承咸陽風防劾其覬望再用有詔前特進張浚依舊永州居住又明年戊寅紹興二十八年也徑山妙喜老人與公爲世外交乃遣其徒了賢自浙入湘問公安否公爲手書此經以贈觀其用筆沈著結體靜深無一筆出離規矩繩尺之外然公初未嘗以書名世特其勁偉之气充積於中故形之筆畫自然無毫髮之遺恨也賢常住豫章上藍徽文公集有爲賢題魏公帖防語豈卽此經耶

防鄭左丞所藏中朝諸老手帖

延祐中上方紹隆文治耆俊在服天下庶防日望隆平平陽鄭公實朝夕左右彌綸潤飾以成其丰洽之功者也於後公分藩持節久次外服元老大臣懷想不置移書問勞因其簡牘之存固可以想見眾賢和朝之盛矣某疇昔承乏班行嘗得瞻望諸公履舄之末光今幸從公竊觀翰墨於典刑淪謝之後貞元舊臣獨豫齋王公迂軒趙公與公如大鼎之三趾爲四方之具瞻大雅曰𨿽無老成人尙有典刑請歌以壽公又曰維今之人不尙有舊請並歌以爲世鑑焉

題袁仲長所藏松雪翁書洛神賦

洛神賦大令嘗屢書之世傳十三行者以其所見入石非可遂以爲據也栁誠懸謂人間合有數本則固不止是豈他本誠懸亦未之見耶此松雪老人所書全篇𨿽自用其體然應規合矩可謂善學大令者歟今人觸目本一見便疑其非然不知其中固有不可以僞爲者矣防仲長蓋未足以語此

防晉卿所得牟方仇三公詩卷

某年長於晉卿而出遊諸公耉老間乃在其後於時陵陽牟公居霅新安方公居杭如成都兩石筍之相望人固知爲神物而不可狎近之也然二公之於晉卿皆能破去崖岸折軰行而交之則二公之鑑賞豈私一晉卿者哉方韶父劉元益吾鄕前軰而某之執友也韶父國子進士元益太學內捨生嘗與仇仁近在亰庠同業最久且故宋後皆以詩鳴其貽書介晉卿以謁者固將引而進之於道非有所覬爲利逹計也今五公相繼下地而晉卿與予亦旣老矣然自其時而觀之則世好之酸醎已戞戞乎不能以相入特未知後是又如何爾晉卿裝治三公贈詩成捲因識之其末如此

題髙尙書畫雲林煙障

房山老人初用二米法寫林巒煙雨晚更出入董北苑故爲一代奇作然不輕於著筆遇酒酣興發防好友在前雜取縑楮研墨揮毫乘快爲之神施鬼設不可端倪今俗工極意臨摹豈能得其彷佛哉昔米元章嗜石見輙再拜予所甚愛其能無修容乎

防張直夫先生所得家樞宻四詩

樞宻家公之奉使祈請此何如時蓋辭命方申而運祚已去夷然羑里之拘痛甚秦庭之哭公之是心知有名義而不知有死生春秋之用深切著明固一世之偉人哉於時吾鄕張直夫先生亦以太學諸生從狩亰都公一見待以國士𨿽其言議曲折槪莫能傳而贈言在紙尙懇懇如也先生之嗣子樞寶藏益謹復爲辭請亰兆杜原父用古書之系於其後貫從樞借觀作而言曰夷齊之事於商爲烈而太公謂其義人扶而去之然則公之所以自靖自獻而世祖皇帝之所以函容覆防之者是皆綱常大計之攸系漢唐末際胡可擬哉公詩四章其一雪山辭也著歸潔之意與朋友共之其屬望先生則誠在矣宜樞有以表見之也

防葉南康撰書兪果齋先生墓志

果齋先生學足以致用而湮郁勿偶一時牧伯之賢欽其行義至則欵門願交如陳蕃之於徐孺子李及之於林君復亦足以表世而厲俗矣葉史君其髙第弟子也實爲制文銘墓且卽書之掲徳振華不其至哉然予於史君則重有嗟焉使其晚節有以自靖則手澤之存𨿽與魯公同諒可也嗚呼惜矣

防仙都府君王公手書碩畫

昔仙都府君讀資治通鑑取其有闗於天下戰守大計者凡九則手書之題曰碩畫藏於其家時則南北分裂畫江自固時也其後魯齋先生發篋得之裝潢成捲識夫爲學之大用固在於此一道相承將以推之事功豈曰呻吟占畢之末而已也自淳祐庚戌裝潢迨今元統乙亥閱世八十有六而貫始從其家借觀撫事變之滋異攬遺墨而興嗟則夫新亭舉目之感又將若之何而自己耶

防歐陽公二帖

此歐陽文忠公二帖用澄心堂紙作書舊藏起居舍人範公家今其六世從孫俊出以示貫因與京兆杜原父同觀貫前後見公集古錄防尾眞迹百十筆意轉折與此脗合無二況杼山劉公南瀾韓公平園周公丹稜李公石湖範公考覈嵗月審訂交遊一一詳具正公在西府時所作杼山定爲答蔡忠恵帖帖中頗有殘缺賴平園題語尙足證也後帖所謂吾儕言難取信蓋各自有病痛固所以深砭忠恵而亦前帖用快太過之意不寧二公將百世之下誦譯其言者寛鄙惇薄庸有已乎範氏之澤積久不冺又可因是而槪見之矣

防中書舍人潘公與方新州帖

裏中方祖茂字仲實家藏宋中書舍人黙成先生潘公遺其祖新州太守手帖一紙由新州初筮爲徽州祁門主簿將之官時所得其言當官惟亷謹不苟爲上不患人不已知又謂老夫起白屋歷任二十六年無一畝可耕一椽可居然俯仰無愧怍正自可樂蓋舍人公與蘭溪範少保爲婣家而新州範之自出又壻其家愛之深故戒之切也予忝桑梓晚出多及與潘方範三氏子孫遊今去之二百年而子孫之出於三氏者往往尙皆以詩書傳業祖茂又能寶祕此帖視如曲阜之履文貞之笏則其世澤之滋有引勿替徴之於此吁可信哉祖茂距新州五世其從父兄樗實爲請題故書以歸之

防舊本瘞鶴銘

銘在潤州焦山下刻於崖石久而崩摧覆壓故不復得其全文歐陽文忠公以舊記稱王羲之書爲非又疑顧況號華陽眞逸而此書類顏太師沈存中眞以爲況至董書防則謂陶景嘗居華陽故自號華陽隠居景著書不稱建元直以甲子紀嵗今曰壬辰曰甲午則壬辰梁天監十一年甲午十三年也景以天監七年遊海嶽住防稽來永嘉至十年還茅山十二年弟子周子良化去景爲作傳卽十一年在華陽可知也又謂往時邵興宗考次其文闕四十二字而六字不完又有六字不知其次今按此闕三十四字而八字不完又當考求他本防質之崖石庶得其眞爾

書婺本易程氏傳後

易程氏傳版本惟婺學舊刻經東萊成公校定最爲完善皇慶癸丑之燬版不存矣而故家所藏亦多散落予舊有是本擕至亰師因與臨川吳先生四明袁先生談次及之異日吳先生請用他書貿易予曰何用易遂舉以歸吳氏南還求之數年不可得且托張君子長從朋友借本校正亦不可得至元丙子秋至城與子長防重言及之子長忽曰前是數日有人持是書詣予求售視其捲有服膺齋官書印意其爲州學故物以先人嘗爲教官懼或人之議吾廀也故辭今當爲子謀之明日子長以書來予其直統鈔十楮歸而卽用故紙裝潢示存古之意焉今讀易者必曰自程氏計其梓行於江浙閩楚無慮數十本大抵取便紙墨易於轉售魯魚亥豕隨閱隨得承訛踵謬襲爲故常成公所校本文公素所稱善學者何自知之而予獨拳拳求索今玆偶得以爲厚幸其與俗好異焉例如此識於卷末示吾子孫其勿輕棄

蘇長公書登州海市詩後題

右蘇長公書自作登州海市七言古體詩一章凡十二韻集有小序而此不著登州岸東大海每春夏之交於波濤晻曖間見城郭邑屋樓臺觀闕參差隠見而人物車輿騎從禆販之類往來雜遝不啻通都要區之突出乎前裏俗誇言海市以爲異余時莫之覩也長公以元丰八年八月自陽羨起知登州十月十五日至登二十日召爲禮部員外郎念奇觀之非時而玆遊之莫再乃瀝誠致禱於海神廣徳王之廟明日見所謂海市如春夏焉因作詩紀異視昌黎公之謁於衡嶽不亦異體而同符哉儒者語常不語怪海市之云涉於奇詭佛言幻境豈近是耶然則盈天地間一气爾其屈伸消息固忽然而成形亦有窅然而莫知其終始者矣海爲歸墟魚龍物怪何所不有則夫翕是百物之精而使光景變化隨感隨應爲城邑樓觀爲人物車騎尙皆神之所爲而造化之迹也黃太史云東坡乞得海市不時見神物亦愛魁儡之士乎此足以明長公之心矣夫奚疑哉

題朱文公手書二詩後

此二詩興寄髙邃不類常作文公謂爲李后主手冩詩而不明其何人所制𨿽書贈叔昌要必有所爲矣文公以淳熈八年八月攺提舉淛東常平茶鹽命旣下乞奏事之任十一月己亥見上延和殿遂以十二月戊申視事叔昌諱景愈姓潘氏文公婣家吾婺人當文公趨朝道經蘭溪叔昌追送於釣臺一時崇論宏議必有及於道學不明人心不正而難言之者故書此以識其感然以防語所舉宏景之詩之意而深求之則亦可以槪見抑後主旣書是詩偉矣而復以無生渾茫者忘其國其爲商鑑何如哉況今又後之數百年豈道學卒不可明而人心卒不可正也歟予於是而重有慨焉

防潘黙成鄭北山二先生帖

中書舍人潘公宣政始用而以言議一忤於宣政紹興再召而以直道終忤於紹興風節峣然系乎天下之望矣晚嵗退休裏居與資政宣撫鄭公以名誼相尙爲忘年交鄭公帥蜀數年受誣秦氏卒斥死南荒而潘公已不復見然則二公之所以自靖自獻於剛毅直諒而不回者豈不足以增吾鄕邑之重哉此卷二帖前一帖是潘公居裏時答友所作後一帖則鄭公在益昌時潘公常貽書問候此其復簡所謂記念拊存欽佩不忘者其相輔以仁相勉以義必非世俗浮誇溢譽之常言前軰交情眞切懇至尙可以爲攬古者之一鑑詩曰維桑與梓必恭敬止而況翰墨猶存典刑未冺予其無歆艷乎

題重摹唐本諸葛忠武侯像下方

右漢丞相諸葛忠武侯畫像重摹王齊賢家朱文公所識本齊賢姓王氏諱師愈丞相魯文定公從父文公作寧庵記所云侍講王公是也諸子卽謂伯海兄弟伯海諱瀚卒官主管仙都觀是生魯齋先生其家寶藏忠武侯此像錦標玉軸極其潢飾之美矣魯齋先生自少獨慕忠武侯之大節至摹此像刻石齋中比年子孫不振以像歸富民而石亦皴剝予嘗卽家訪得之搨致數本旌徳令劉君粹衷與予同有嗜古之癖因以其一寄之粹衷愛其名筆而惜其漫漶不眞復求善工移置縑素寄書請題按文公撰侍講碑文敍其學出於鄕先生潘公而受易論語說於山楊公令長沙日汶上劉子駒廣漢張敬夫皆居郡中因得遊從講貫則從子駒借像臨摹而請敬夫題贊蓋是時也文公於慶元乙卯題辭謂子駒劉丈而兄呼齊賢兩家夙有事契故親之耳是年初攺慶元距三君子之亡已久又四年而山頺梁壊公亦已矣忠武侯有王佐之才而時則不偶有經世之略而用則不究乃其所立之正所志之大則自伊傅而下一人而已像傳於唐要有所據卽而觀之所謂有儒者气象而庶防禮樂者尙可槪見於玆藏於子駒臨於齊賢而宣公贊之文公識之其以是哉然則粹衷其亦知所慕乎謂世變日下而無有聞風興起焉者則吾不信已

題唐臨吳興二帖

臨書昉於右軍而滋盛於歐褚惟其過之是以似之耳於時諸葛政馮承素趙模韓政又專事蘭亭其後臨學之家稍稍相沿而起今蘭亭及鐘王郗謝諸帖臨本猶有存者然鉤摹響榻又各殊品鉤摹以塡白易失精神響榻非至精至熟則不能近之此吳興二帖方圓轉折應規入矩出於能筆無疑鮮於公謂得之駙馬都尉楊氏楊氏慕李和文王晉卿之爲人好蓄書法名帖嘗臨其家所藏眞迹銜幅識以副騑書府印刻之第中之淸防堂此蓋其未臨時本也鮮於公官婺時與成齋王先生爲文字交故輟以贈之而自著其所出於後神物亦得其所歸哉使畱之困學齋中則六丁亦取之上天矣予從云卿借觀因爲二帖志喜如此

題劉原父書荘子秋水篇

昔予讀歐陽公集古錄知其所記古器物形制量數篆刻字畫必經劉原父侍讀反覆論辧而後定原父之學不可及矣而其翰墨世少見之今觀鄕相魯公家所藏原父手書莊子秋水篇大約字盈千餘筆墨鮮潤楷法丰美出入蔡薛間信一時書苑之珍哉原父初以蜀烏絲闌作書魯公所得特臨本耳亦且餘二百年優孟之似孫叔敖以其形似有不可揜焉者耳亦孰知相馬之法固當求之驪黃牝牡之外哉

題坡翁書寄鄧道士詩

此蘇長公寄鄧道士詩作於惠州而書於容州蓋遷海南時也猶子遲者文定公長子湧泉先生紹興中守婺愛其山水淸淑因畱居之婺有蘇氏寔始於是是詩空海念公得於吾婺其爲湧泉家物無疑但不知空飛無迹與少林壁觀法有同有異否空海其有以復我哉

題宗忠簡與妹壻朱主簿昉帖

忠簡請回鑾諸表奏與諸葛忠武侯出散闗二疏皆執理不回發義激烈以其出於血誠故也公之從曽孫誠出公與妹壻朱主簿彥昭手帖示予所謂將兵冒暑隨分粗遣又謂投老任事所責甚重更借爹祖積善之庇存四五年庻有絲毫可霑骨肉藹然仁義之言而孝弟忠信之實不可揜矣蓋此帖是由亰口赴陽時所遣使天心未厭姦蘗不萌豈但骨肉借其絲毫之霑將神州全璧社稷靈長實嘉賴之嗚呼臧孫有後予之所望於誠者肆其在是

防趙文敏行書千文

吳興公少時喜臨智永千文故能與之俱化自登顯仕負書名頗厭人求索有出縑楮袖間輙盛气變色深閉固拒之乃已然名士大夫相知之厚與挾貴而來者間亦欣然行筆好事之友又或鼓勇旁噪至其得意自謂追迹古人亦近世書家之一奇哉此卷用蜀中粉箋作書而正艸雜出不區區泥古而無一毫窘束之態今人欲以摹印脫墼之工而望闖其藩難矣

題子長作謝太傅王右軍畫贊後

世言晉室崇老莊尙虛公卿大夫以淸談相髙卒至於蹙國短祚而王謝二氏尢爲人門之望尢不爲公論所貸者也嗟乎以是而論一代風俗似矣而人物物論固未之盡律以吾孔氏家法則夫優劣可否庸可置而弗論哉以謝太傅之沈識雅量桓溫衝在其並包翕受之中一談笑頃操縱闔辟之而彼固莫之知其籌防爲何如乃若王逸少之忠規淸裁料殷浩不足以協和中外重計安危先事進誡而深以據形勢消亂萌爲制勝之一機逮其誓墓不仕此固髙世之節謂軋於王述恥居其下則淺之爲知逸少矣比安於導文雅誠若過之而謂逸少惟以書名不防於藝掩其善者乎必若吾文公先生之言安固有心中原然亦爲淸虛所絆展拓不去千載之論至是定矣予困吝中子長佳友時時以文字相激發近復以所著太傅右將軍畫像二贊寄予使寓目焉子長之厚意其將有益於予予顧曷足以當之哉昔予考覈人物而以爲晉之淸虛其究殆起於季漢矜尙名節之徒知以名檢自勝而不知其流遂至於是而莫之止也嗚呼安得中行之士而與之論中庸之道哉因並志之子長儻然之乎

防趙文敏帖

往予在京師從文敏最親且久竊嘗有講於書法曲折蓋書𨿽末藝而必以學爲槖籥識爲機括而區區求精於筆墨之間者望造其閫域難矣蓋文敏之書根於英姿敏識而成於淸機絕鑑非可以一蹴至也猶記寒夕宿齋中文敏談余試濡墨覆臨顏栁徐李諸帖旣成命取眞迹一一覆校不惟轉折向背無不絕似而精采發越有或過之予問其何以能然文敏曰亦熟之而已然則習之之久心手俱忘智巧之在古人猶其在我橫縱闔辟無不如意尙何間哉戴生良頗好書而未知其方故以文敏一帖遺之而薦其所見聞者若是生其卽是有發則予莫之知也

題倪生蘭亭二十本

貞觀間蘭亭始出趙模諸葛政馮承素韓政實專臨榻之事而楮河南虞永興諸公又別臨之乃若蔡君謨薛紹彭黃魯直米元章之在宋尢以此爲博雅中一奇事定武本最先入石而於其間又有肥本瘦本五字損本不損本之異自重鐫別刻相望而起歐六一集古錄防尾凡九首而尢有取於蜀寶月本畢少董家聚古法書蘭亭本多至三百賈魏公亦數十本如玉枕則以燈影縮而小之者耳世之考論蘭亭以生注蟹眼懸鍼金八字細舋杵痕決其眞是未必然臨書如傳神冩照區區求之形似抑已末矣昔予嘗從縉紳先生偹論玆事因倪生仲權以此卷相示姑卽其所聞試一諗之

防文長老所藏曹防宇戴帥初詩

藥師奉化名寺有大沙門經公畢萬通天臺教觀有文而不自耀今萬壽華國文師其上首也經公少從其鄕曹防宇先生學而及交戴帥初先生二先生常往來就之遊息以經公之雅裁好賢無斁故也防宇不娶無子死所爲詩文多散軼帥初最得壽其槁捲稍有傳者此卷華國所次防宇一詩尙其遺墨帥初二十五詩則經公得之所見而手錄之者耳其末系經公律絕五首𨿽楮墨不完手澤所在尢可以識象環之感矣予不及識曹先生而曩時聞諸戴先生固巳知其爲修潔博洽之士觀戴先生所作哀詞又知其論著諸經悉有成說疲精耗思於斷編殘簡之中而不能貽之永久此太史公所以必欲置之金匱石室藏於名山以待後世豈過計哉於是戴先生下地且二十年前修浸逺後武亦稀𨿽近在州裏語其姓名或喫喫不能答者有矣華國叢林宿徳乃能慨想遺風圓融義際使玆文句幸免湮墜以克發先美存十一於千百抑賢矣乎

題趙龍潭艸書坡公赤壁二賦

自頃浮沈班綴頗嘗講聞中原文獻之緒而龍潭翰墨獨未之見今此卷赤壁二賦艸法森然自旭素閒棲而上溯芝靖寄方圓平直於振淩厲之中防和盛際其流風遺韻尙彷佛目間也然疑後賦末幅十三行筆勢散緩如驅六州塞下之兒置之王謝子弟之行周旋步武自覺蹙然失措要之碧落碑詎容有本哉

防楊文元與劉子固書

右楊文元公與劉子固縣尉手帖一紙今藏劉氏家紙墨尙如新蓋公坐以學黨久斥起爲祕書郎稍遷將作少監畱官京師子固其裏中子初筮爲尉致書通問於公而公小楷細書以答之無一筆少縱且以臯陶之兢業曽子之兢者深寓期勉之意則知公心學之正造次之間純明儼恪如臨君師𨿽尋常小夫竿櫝必致其敬謹又以見平居接引後進一是中和之所著見者如此想其一時感發興起爲何如哉然則子固亦必有以當公飭厲之厚而無媿者矣三復降嘆而以其帖還之劉氏

待制集卷十九

欽定四庫全書

待制集卷二十

元柳貫撰行狀

故宋迪功郎史館編校仁山先生金公行狀本貫婺州路蘭溪州純孝鄕循義裏

曾祖天錫

妣唐氏

祖世臣

妣童氏

父夢先

妣童氏

先生諱履祥字吉父金氏金本劉也避錢武肅王嫌名故以金易劉后遂因之以爲彭城之宗譜言世本項氏其先項伯入漢以恩賜姓爲劉氏譜要爲有所證矣初繇三衢桐山峽口徙家婺之蘭溪三峯桐湖者諱陳下逮先生十世又四世曰十二府君諱則元而家始浸大生子曰五迪功諱明偉紹興初以耆行賜爵又徙蘭溪桐山山下而其羣從一姓有曰某府君諱景文力學而不求聞與其妻包竭誠以事其祖若父父嘗患疽齋禱於天乞以身代而父疾亦尋愈防母廬於墓左夜見天光下燭五采爛然人以爲孝感郡上其事攺其鄕純孝以表異之後又祠府君於學題其主八行金公昔政和間嘗以八行選士尋廢不舉府君渡江後人考其行而有合焉故追系之以是名耳迪功子二十一府君諱澄生三子生業益裕能以禮法自範其家仲則三十府君諱天錫於先生爲曾祖娶唐氏盛年而寡守節終身敎其子至於有立長子十八府君諱世臣於先生爲祖蚤孤而能宅心經術出遊庠序聲稱籍籍鄕裏推其賢是生桐陽散翁諱夢先先生父也學博聞多志尙嶄然祖母唐夫人尢深訓程之𨿽屢從舉子試塲屋不利而家學茂翁實啟大之矣夫人童氏生四子先生居其三將震散翁以事畱蘭邑夜夢家塾壁間畫虎甚文已而眞虎復升屋大吼覺而自語維熊維羆男子之祥吾殆得男也耶歸而先生已生遂以祥名稍長應庠序課試更名開祥後從師友謂開祥非學者名歸而稟於其親定名履祥先生幼而敏睿父兄稍授之書卽能記誦智若成人宗黨咸愛異之從伯父三七府君諱琳因欲命後其長子章散翁府君許之八年遂往爲之嗣年十六從學城闉補郡博士弟子員堂試屢占前列二年試中待補太學生有能文聲而先生反自悔其所爲之非且悼其所志之未定益折節讀書屏舉子業不事取尙書熟習而詳解之然解至後卷卽覺前義之淺時王君相字元章幼爲童子科學問詞章望於庠校先生取友得之而元章亦深相器許年十九知向濓洛之學聞北山何文定公基得紫陽朱氏宗防欲往從之而莫爲之介年二十三乃卽元章而謀之將求書往謁敬巖王公泌敬巖名監司能收接後進時方裏居蓋欲階之以踐北山之庭元章曰見敬巖侄不若見魯齋兄先生亦曰曩嘗獲觀五先生文粹序而竊慕之不知其爲令兄也元章卽爲書曰金吉父與相生同年而月長蘭溪學者莫或先焉今欲請敎於左右吾兄求賢弟子久矣亦必有以處吉父也於是獲見魯齋王文憲公柏而受其業焉初見請問爲學之方文憲曰立志昔先儒胡文定有云居敬以持其志立志以定其本志立乎事物之表敬行乎事物之內又問讀書之目曰自四書始已又因魯齋以進於北山之門旣定東向之禮復起言所以仰慕之意且歷敍少小漂流顚冥之故願先生有以教之也文定曰會之屢言賢者之賢便自今日截斷爲人並以爲學之要示之會之文憲字也自是從遊二氏間講貫益密造詣益精而知學非身外物矣時章已生子散翁府君方嚴歸宗之命間以問之文憲文憲曰昭穆旣不順而彼復有子上承父命歸正宗緒夫亦奚疑昔子貢問伯夷叔齊何人也孔子旣曰古之賢人也而子貢又有怨乎之問夫伯夷叔齊夫子以爲賢矣巳無可疑而子貢再問蓋自其心而言之也今吉父處乎理義之正何爲不安其議遂定歲在辛酉先生年三十散翁府君疾革命卽歸宗已而奄至大故先生還承斬衰之重以畢葬祭之禮凡章家幹蠱之事尢極意彌縫不使少有闕失亡幾章與其配徐先後卒先生皆爲之服齊衰期以報變而適正斯之謂禮豈有過哉先生夙有經世大志而尢肆力於學凡天文地形禮樂刑法田乘兵謀陰陽律曆靡不研究其防以極於用嘗出遊杭都諸公貴人爭相引重及進牽制搗虛之策輒弗售謝歸迨其阽危乃思其言之有味而以迪功郎史館編校起之則已不及於用矣旁郡嚴陵嚴先生舊隱處故有釣臺書院宇棟𨿽具誦弦久絕郡守雅聞先生之賢而竊敬之致書奉幣厚禮來聘將修文憲上蔡故事其書曰此邦之士知尙儒術久矣而義理之作興不能貸夫利欲之汨沒釣臺之有書院正所以崇名節而張雅道況其地靚深幽夐士習於此果能專一其志向而以讀書修業爲事其於觀感興起之誠有不能已先生倘能嘉念後進幡然而來扶世善俗功豈少哉先生感其言爲之一起至則因嚴先生懷仁輔義之說攄發仁義之奧而極言之聞者始知義理之學眞足以動夫人也於時宋將攺物兵燹乘之所在驛騷先生之居尢與盜近因挈其妻孥避之金華山中驚悸稍息則上下巖壑追逐雲月探幽討勝寄情嘯詠而是心之泰然者初不以亂離之瘼嬰拂之也久之始歸就寧宇州黨之間頗知宗向贏糧景附躡屩雲從戶屨常滿而以禮爲【闕】辟塾延致惟恐或後於夫疇昔气誼之崇者間亦【闕】然應之講道論徳諄切爲人卽有餘暇不廢纂述謂古書有注必有疏文公之於論孟制集注多因門人之問而更定之其問所不及者亦或未之備也而【闕】名【闕】又以其非要而略之今皆爲之修補附益成一家言題其編曰論孟攷證乃若大學文公旣爲定次章句而或問之作所以反覆章明其義趣者尢悉然後之學者尙有疑焉則復隨其章第衍爲疏義以暢其支申爲指義以統其會大學之敎於是乎無毫髮之滯矣先生早歲所注尙書章釋句解旣成書矣一日超然自悟擺脫眾說獨抱遺經復讀玩味則其節目明整脈絡貫通中間枝葉與夫訛謬一一易見因推本父師之意正句畫段提其章指與其義理之微事爲之槪考證字文之誤表諸四闌之外曰尙書表注而自序其述作之意曰書者二帝三王聖賢君臣之心所以運量警省經綸通變敷政施命之文也君子於此考迹以觀其用察言以求其心以誠諸身以措諸其事大之用天下國家小之爲天下國家用顧不幸不得見帝王之全書幸而僅存者又不幸有差誤異同附會破碎之失考論不精則失其事迹之實字辭不辧則失其所以言之意書未易讀也燼於秦灰於楚鉗於斯何偶語挾書之律久之而伏生之耄言僅傳孔氏之壁藏復露伏生者漢謂今文孔壁者漢謂古文顧伏生齊語易訛而安國討論未盡安國𨿽以伏生之書考古文不能復以古文之書訂今文是以古文多平易今文多艱澀今文𨿽立學官而大小夏侯歐陽又各不同古文竟漢世不列學官後漢劉陶獨推今文三家與古文異同是正文字七百餘事號曰中文尙書不幸而不傳於世至東晉而古文孔傳始出至蕭梁而始備唐貞觀悉屏諸家獨立孔傳且命孔穎達諸儒爲之疏夫古文比今文固多且正但其出最後經師私相傳授其間豈無傳述傅會所以大序不類西京而謂出安國小序事意多謬經文而上誣孔子朱子傳注諸經略備獨書未及嘗別出小序辧正疑誤指其要領以授蔡氏而爲集傳諸說至此有所折衷矣而書成於朱子旣沒之後門人語錄未萃之前猶或不無遺漏放失之憾予玆表注之作𨿽爲疎略苟得其綱要無所疑礙則其精詳之蘊固在夫自得之者何如耳小戴禮樂記第十九鄭目錄云漢武帝時河間獻王與諸生等共采周官及諸子云樂事者以作樂記事又云樂記者以其記樂之義於別錄屬樂記蓋十一篇篇𨿽合而略有分焉唐孔氏正義則謂劉向校書得樂記二十三篇今樂記斷取十一篇余有十二篇名猶在而記無所錄矣正義直以樂本樂論樂施樂言樂禮樂情樂化樂象賓牟賈師乙魏文侯分十一篇而每篇之中又各自爲章總之凡三十四章先生獨有疑焉因爲之反覆玩繹優遊泳則見其所謂十一篇者節目明整了然可考而正義所分猶爲未盡於是一加段畫而防義顯白無復可疑此學者所以貴於平心觀理及其理融見卓則𨿽跨越宇宙而與聖賢共講亦不過是而已也司馬文正之作資治通鑑取法春秋系年著代祕書丞劉恕作外紀以記前事顧其志不本於經而信百家之說是非旣謬於聖人不足傳信而自帝堯以前不經夫子之所定固野而難質夫子因魯史以作春秋始於魯隱公之元年實周平王之四十九年也王朝列國之事非有玉帛之使則魯史不得而書聖人筆削亦何由而見況左氏所記或闕或誣凡若此類皆不得以辟經爲辭乃用邵氏皇極經世歷胡氏皇王大紀之例損益折一以尙書爲主下及詩禮春秋旁采舊史諸子表年系事復加訓釋斷自唐堯以下接於資治通鑑勒爲一書名曰通鑑前編凡十有八卷舉要二卷旣成以授門人許謙曰二帝三王之盛其徽言懿行宜後王所當法戰國申韓之術其苛法亂政亦後王所當戒自周威烈王二十三年以後司馬公旣已論次而春秋以前迄無編年之書則是編固不可以莫之者也故先生自題其編有曰荀悅漢紀申鑑之書志在獻替而遭値建安之季王仲淹續經之作疾病而聞江都之變然流涕曰生民厭亂久矣天其或者將啟堯舜之運而吾不與焉則命也此先生述作之意而人不與知之嗚呼微哉先生之學以其絕稟濟之精識得於義理之濡而成於踐修之闡研竆經義以究窺聖賢心術之微歷考傳注以服襲儒先識鑑之確無一理不致體驗參伍錯綜所以約其變無一書不加防勘鉛黃朱墨所以發其凡平其心易其气而不爲浚恆之求深鉤其探其而不爲臆決之無證自其壯歲韜英蓄鋭致其人十已百之功固已深造自得乎優柔厭飫之域迨夫晚暮意篤見凝心和體舒所發皆晬盎所趨皆寛平於一動作語黙之間自然丕冒太和之內而無回防掩覆之獘學之成已蓋若此也先生神爽淸竦器宇靜夷平居淵潛儼恪深自晦藏而內積忠信與物無忤非意之幹自不能近簡直不阿視人猶已久與之居愈益生敬四方學者承風依止肅襟造請方羣疑塞胸膠轕紏纏莫能自解而親其矩範聆其誨言固吝消亡隱慝軒露如人有疾疢察脈制劑適其浮沈滑濇之候而中夫攻熨補瀉之宜動悟孚格不俟終日其或一時扞格而不入則寛以養之徐而制之浸灌磨礱未嘗無益而錯施之也先生篤於分義先人後已終始不渝嘗有故人子坐累母子並系奚官分配夷母子至不相聞先生耿耿在抱爲之物色經營傾貲贖歸其子後貴先生終不自言相見勞問而已而其推以成人者又若此矣文憲王公之學得之文定何公何公之學得之文肅黃公黃公則文公子朱子之髙第弟子也其授受之淵源粹然一出於正如禦一車以行大逵如執一籥以節眾音和鸞揚鈴聲律度數脗合潛通無弗同者蓋先生始獲進拜文憲而遂從登文定之門二先生鄕丈人行皆自以爲得之之晚而深啟密證左引右掖期底於道𨿽孫明復之於石守道胡翼之之於徐仲車不是過也然文定之所示曰省察克治文憲之所示曰養充拓語𨿽甚簡而先生服之終身嘗若有所未盡焉者先生家故貧中歲依二先生以爲之重而患難之扶持死喪之救防二先生不遺餘力焉文定卒於咸淳戊辰先生謂文定當世巨人治喪之禮四方之所視儀當厚無薄則考按禮制而爲之議曰爲師服者弔服加麻心喪三年古之制也布襕俗服也今之服緦功以上者皆用之生絹鉤領之衫俗服也今之服緦麻者亦用之服今緦麻之服是不得全喪父無服之重也疑衰古士之弔服也其服亡矣白布深衣古庶人之弔服也其制今猶有存然古之士今之官也今之士其未仕者古之庶人也宜用古庶人之服而以深衣爲弔服昔者朱子之喪門人用細麻深衣而布緣矣然凡布皆麻古以三十升麻爲麻冕之布以十五升麻爲深衣之布深衣之麻自司馬公子朱子皆云用極細布爲之則深衣之布用紵代麻久矣其緣則孤子純以素是喪父旣除之服也孔門喪夫子若喪父而無服則以喪父除服之服爲若喪父無服之服其純用素可也其冠則庶人之弔素委貌失其制矣以白巾代之而加絰於冠可也加麻之絰緦麻之經也今用細麻而小可也加麻之帶緦服之帶也今用細紵可也所謂疑衰者擬於衰者也文憲方與治喪者首遵用之而先生因亦有考於深衣之制爲之外傳又若干言焉六年而文憲沒先生相其家以治其喪率其門人制服如初鄕人始知師弟子之義系於常倫不可闕也先生生於紹定壬辰三月丁酉而卒於大徳癸卯三月壬辰得年七十二娶徐氏子男三長潁次頖次頡頡有志於學早卒先生中年築居仁山之下文定爲書其扁曰仁山書堂學者不敢字之稱仁山先生先生又別自號次農其說以爲農田百畞上農夫食九人上次食八人中食七人中次食六人下食五人凡五等百畞均也而地有肥磽力有彊弱予力貧體弱不能爲上農之事庶幾其次次不能爲庶幾其中中不能爲爲中次亦可矣故命曰次農先生卒後三年其歲丙午九月甲申卽葬仁山後隴所著書有尙書表注大學疏義指義論孟集注考證通鑑前編合若干捲傳學者雜詩文又若干捲藏於家而曰昨非存槀者弱冠以後四十以前之作也曰仁山新槁者辛未至乙亥之作也曰仁山亂槁者丙子以後之作曰仁山噫槁者壬辰以後之作其自題曰自丙子之難而生前之望觖自壬辰哭子之慼而身後之望孤曰亂曰噫所以志也初文定確守師傳參訂訓義於易大傳本義啟蒙大學中庸章句論孟集注太極圖通書西銘之外凡文公語錄文集諸書商確考訂之所及取其已定之論精切之語彚敍而類次之名爲發揮已與諸書並傳於世矣而若文公成公所輯周程張子之微言曰近思錄者宜爲宋之一經而顧未有爲之解者亦隨文箋義爲近思錄發揮未銓定而文定歿乃與同門之友汪防兪卓續抄校正篇次先後一仍文定之舊且爲制序而屬之文定之孫宗王先生歿時凡所著書僅僅脫槁而未及有所正定故悉以授許謙謙尢能遵稟遺志益加讐校今皆刻板以傳元統二年裏後學吳師道移書學官請祠州學而郡亦列祠先生配食於何王二夫子矣自聖學不明羣儒雕鏤組繡分裂破碎千五百年而周程張邵五夫子重徽繼照六經之道煥然復明於天下而堯舜禹湯文武周公孔子所以載道立敎之言人極賴以扶持人心賴以開濟者千萬世如一日也然而宇宙之間光風麗日之時不多於風雨晦冥之變龜龍麟鳳之蓄不多於鴟鴞蛇虺之羣章明開拓之未幾而蠱壞剝蝕之隨至人心世變其相爲闔辟於茫昧不可致詰之中者君子常視之以爲學術消長之候道南之學肇於龜山楊氏而豫章羅氏延平李氏實繼起而纂承之天之生賢固不數數然也文公先生子朱子屬當道學絕續之運而身任斯道不傳之緒凡聖經賢傳之出於分崩離析之餘者旣悉刪之正之以還統體之全而傳注訓釋之混於得失純駁之間者又悉披之摘之以成宰制之公提綱挈領別類離倫其學始於精攬潛思終於眞積力踐行著習察之幾卽致知力行之具灑掃應對之粗卽精義入神之妙世之所謂空言無實而足以欺世盜名者非學也當時及門之士無慮什百而文肅黃公獨得其傳顏氏之無所不說曽子之一以貫之有自來哉文定何公早嘗師事黃公與聞眞實刻苦之訓而文憲王公則又得之何公者也何王二氏生同裏同志於道同時易名有司以謂何公之淸介純實似尹和靖王公之髙明剛正似謝上蔡時稱知言而先生則自其盛年親承二氏之敎以克之於已者也盤溪【文定所居】之步趨歲寒【文憲堂名】之講切立志持志之訓謨嚅嚌道腴而游泳聖涯其所資者深所造者逺矣𨿽進不得爲諸葛孔明之起赴事會而崔州平徐元直之知爲偉人者不失也退猶得爲陶元亮之任運歸盡而其所願爲魯仲連張子房者尙皦然而不誣也簞瓢樂道著書忘老英華之敷遺芳澤之流滋豈不足以表儒行之卓系師資之重哉一世之短千載之長以此較彼孰得孰失必有能辧之者矣方何王二氏之鳴道於婺也有通齋先生葉公諱由庚者年軰差先於先生而文憲蓋嘗引以爲友學尢邃於經亦不遇以死文定之行文憲狀之文憲之行通齋志之則夫先生之學之行紀載而鋪張之將奚屬哉貫實單弱早歲因緣父友幸嘗灑掃師門而少長屢遭家難爲貧遊仕有志弗彊不得終承先生之敎以卒弟子之業罪也何言許謙益之年長於貫而屑與之友先生之有望於謙與謙之足以承先生之知貫則數及之矣備官京師每貽書趣就編簡而謙亦未嘗不以是事爲巳責也今謙不可作矣貫誠後死竊將以是自勉而謙之子元乃以先生之子頖之請竭蹶來山中屬筆於貫貫𨿽不敏誼不容辭於是卽其家求其文關於出處之大要者而敍次之並追系昔所逮聞爲行狀一通錄以遺頖使白於先生之墓而且以告後之學者惟先生生而遭時不淑老而幸際眞元之會曾不得一試而遂以沒身他日汗靑有紀傳之儒林傳之獨行惟太史氏之所簡擇是則貫所以區區傳信之意云耳謹狀門人前太常博士柳貫狀

元故封從仕郎溫州路樂淸縣尹黃公行狀

曾祖伯信宋故迪功郎累贈朝散郎

祖夢炎宋故朝請大夫致仕

父堮宋故承節郎

公諱鑄字希顏婺之義烏人姓黃氏黃維吾婺望宗𨿽豫章雙井之黃亦由之以徙義烏黃氏家譜有昉者復自豫章歸居浦江於太史公庭堅爲諸父行子景珪生琳娶靖康東都畱守忠簡宗公女弟始又自浦江徙居義烏生子諱中輔字槐卿號細髙居士殖學厲行嘗出遊行都題樂府辭太平樓上秦檜怒其譏已將捕寘於法而居士旣潛歸晚以轉運使上其行義當得官未命而卒甥工部郎官諭公良能載其凡行於碑詳焉居士生子諱紹祖紹祖生子諱伯信累贈朝散郎伯信娶忠簡四世諸孫女封安人生朝請公諱夢炎起家淳祐庚戌進士爲朝散大夫行太常丞兼樞密院編修官兼權左曹郎官以朝請大夫致仕先配陳氏累封宜人次配方氏生承節府君諱堮堮用進納恩補承節郎少以疾廢娶徐氏徐氏奉議郎兩淮宣撫大使司幹辦公事彬之女初朝請公之姊適從事郎昭慶軍節度掌書記王公囦金有女歸吳興丁氏而儒林郎兩浙西路提舉常平茶鹽司幹辦公事諱應復其壻也於是丁氏屢有子矣朝請公卽命以其第四子後制其名曰鑄而祝之蓋朝請公與王公同爲宗氏甥而丁氏婦又黃之自出𨿽以異姓爲後亦庶幾以義起禮者哉朝請公旣老公始來後年十六而朝請公歿杭承節府君疾不能執喪公扶柩行涉濤江歸卜塋域反壤而樹旣虞而祭人謂其知所愼重如是則可以承其宗振其家矣已而江南內附官府新立州境屢騷故家巨室困於徵求之促數而偪於寇盜之侵淩傾貲破產易若轉掌公於其間獨能用柔行智隨物順成不淟涊以合污不崖異以絕俗𨿽黠胥大駔亦忍不加侮賴是以卒全門戶無墜其先然性本夷曠遇人無貴賤皆樂爲之傾盡賓客之至其鄕者欵門求交則授館延憇倒壺命飲盡其歡欣往往別去澷不相聞後再見之亦莫能記省爲何人也公始學治經後從鄕先生更習詞賦不區區求解於道徳性命之說而其制行自與之合中年上下世變得其興衰理亂之故於諸史誌傳中防繹微言披髮大義獨會於心而未嘗屑屑爲人言之作字端方尢工篆籀曰此吾心之範防也平生無厚嗜衣取充體食取充口居常怡怡自得家人不見憂慍之容至其與鄰翁野老酣嬉淋漓有晉士之達而無楚人之怨以此終其身之死而不亂亦足以觀其所養之全矣昔朝請公以寄祿官中行正郎値明禋當任一子推與其侄及旣沒乃防致仕恩補公將仕郎未赴銓而易代餘五十年爲泰定四年始以子貴封從仕郎溫州路樂淸縣尹身服銀緋優遊仕祿之外又五年得壽七十有五而終公生於寶祐丁已三月二十七日而卒於至順辛未八月十六日公娶童氏承信郎監嘉興府鮑郎鹽塲泊永女今封宜人生子男五長溍應奉翰林文字儒林郎同知制誥兼國史院編修官次溥次淇其二人曰浩出後劉氏姑之子太學內捨生應龜更其名鼎曰滋卽後公從弟防滋所後父家益落其所以奉公上承賓祭者公一資之女三人長適賈師防先二十年卒次適劉咸劉拱辰孫男六人檮橒梓【闕】

女二人其一適陳克讓其一未行曽孫男一尙幼溍登延祐丙科至順二年由諸曁州判官秩滿召入詞林其夏扈從北都秋還及冬十二月朢訃至京溍卽日解所居官匍匐奔歸以卒之明年十月十三日葬縣北崇徳鄕三釡山之原在秦孝子顏烏墓北五里而其南一里則朝散公三世大墓也方溍歸擇藏域相暮者曰維此爲宜而其地則故屬之公子出後劉氏者矣劉氏子鼎遂奉之以窆凡具塼甓仞竁穴徵工傭興畚鍤其費一出於溍而不以諉諸其弟溍有祿食故也丁氏世家吳興之安吉儒林府君之祖諱曄卒官中大夫太府少卿總領淮東軍馬錢糧父諱伯虎卒官朝散郎淮東制置大使司幹辦公事二公慶元丙辰嘉定癸未進士也儒林府君初筮主南陵簿故公生南陵捨兵後丁氏家廢公住奉儒林府君及其兄將仕郎仁東來爲嫁其稚妹而孝養府君與將仕終其身春秋家祭則別爲位以祀丁氏之世曰吾以一身爲二姓祭主禮固如是也吾子孫其謹識之某少辱公之知遂得與溍定交文字間而皆次防不偶於時及溍取世科某亦濫巾仕版抗走南北埀二十年歸見公而公方以耆俊爲州裏一鑑乃不意夫大耋之嗟已遽及之去年夏某遊浙右溍以書追遺於吳門告公葬期意將俾某述公之世出行治以告於世之立言君子取文以表其隧許焉而未及爲今旣復土矣其奚以辭故件而系之如右亦用其所知者酬焉之義也謹狀

祭文

焚黃祭文

維至治三年歲次癸亥七月辛卯朔男將仕郎國子博士貫謹因便人南歸令男鹵具家饌之奠昭告於先考髙郵縣令贈承事郎府君之靈曰貫徳薄能鮮實不肖似偶承家慶忝有位序於朝乃至治元年秋由國子助教進博士三年春皇上推恩臣下以及其先始載定褒防之典而貫品在第七於格得贈封父母妻其四月命下遂贈先考承事郎先妣宜人而新婦盛氏亦封宜人惟吾父早登科級甫從膴仕而屬當易代捲道閒居蓋棲遲偃息餘二十年不幸不至上壽以終積仁累行生旣不享其隆沒猶推其餘以施及於貫所以顯被寵章延昭來裔者若水有源而木有本也縻於官守未能引去謹錄副本令男鹵展奠墓下焚燎以告靈其不昧服此異數謹告

先泗州墓焚黃祝文

貫幼而多艱長始知學因緣齒士忝冒登朝比由太常博士出提舉江西學校躋秩五品於格得贈封父母妻旣至官則以其名列上亡幾命下先考承事府君加贈奉訓大夫淮安路泗州知州飛騎尉浦江縣男先妣宜人加封浦江縣君恩澤之光照映門祚顧貫何人克遂臻玆是皆吾父吾母夙備全徳不享其隆畱以遺貫故得幸遭休洽之世蒙被孝治之福重封疊寵賁及泉壤豈惟冑之華抑昭累積之厚今以善代挈家東歸恭捧命書哭奠墓下並奉錄黃一通章服一襲焚燎以告魂兮不昧服此褒嘉

祭亡室浦江縣君盛氏文

昔我祖姑作嬪令族旣壽而儀亦正而【闕】因是有連猶裳綴幅先六十年亂離刺促我泗州公弗堪荼毒往依姑氏遁於空谷遂與君家裙聯袂屬時君方髫娟其在目我母曰嘻請婚予欲問年斯同不疑何卜納采未幾母兮就木逮成配偶生理日蹙防前疐後左棖右觸餙無華簮飯止脫粟賴君安之同憂共辱【闕】

顧影誰儔【闕】績我讀【闕】

苦覬彼寸祿隨牒漂

流川航塗轂畱撫諸兒【闕】鞠育微君自力雛顚巢覆我無他長研味策櫝得祿齒士技等工祝再命登朝洊攺章服中從外補出長閒載君偕往章江之曲官飱𨿽薄亦有梁肉看防三孫嬉戱相逐時節伸眉笑言謖謖小【闕】之封寵數華縟自君得之如藝斯熟履泰【闕】

理在玆闇者莫燭滿秩來歸【闕】

詩歌薖軸期與君同料理【闕】

保

【闕】天旣厚之又奪之速俾君不遐由我罪酷【闕】宵齊獨宿孰視我裀孰調我餗夢啼成魘淚漬袵褥

人生如電曾不轉矚盛衰相尋何有贏縮翳翳夕陰隆隆朝旭究觀其終穜不及稑君以艱生之死【闕】斂有棺衾藏有畚築兒𨿽未立尙系昭穆歸全【闕】君則何恧惟是貧家動若濕束六易暑霜僅終【闕】玆卜新阡荊山之麓奉君就窆車已載輹牢修在【闕】君一哭俟我同穴斯言可復

祭孫秬文

維至順三年歲次壬申五月己巳朔越十又一日己卯阿翁與汝阿爹阿你以家饌祭於中殤童子阿秬之防曰嗚呼汝果何爲生也又果何爲而死也汝性非警敏而知務學爲家法習不佻輕而知順親爲大行其言動嚬笑適有類於吾而吾之所以愛汝異他兒者以汝爲可托以嗣也去冬之十一月汝祖母死汝適店作旣月乃止止而面目手足稍覺虛浮醫言濕熱在肝搏血所致法當進涼劑用其方服餌倐進倐退迨今春莫兩腳腕拘攣肺气滿懣再更醫而證日以加气日以微𨿽藥食交進未輟而忽奄然逝矣吾蓋莫曉其故也吾幸以文儒忝有位序而家學之重顧後無繼大懼不能下見祖父居閒二年見汝誦習習字稍稍悅可吾意意詩書之脈借汝以不絕而疾病侵淩方長遽折使吾衰莫之年重罹此變安得不惕然而驚防然以悲也豈吾行負神明而貽於汝耶抑汝之父母不當得汝爲子而反以閼汝之生耶棺斂旣周三日而葬於髙亢之地汝生於外家而吾世家於此汝之魂气無不之其體魄尙歸安此土也一祭而訣老淚澘然忽不知吾肝腸之如割也尙饗

立祠植碑後祭方先生文

至順元年歲次庚午冬十又一月丁丑朔十又六日壬辰門人柳貫實奉仙華處士方先生之主寓祠於其藏所之北化城僧捨並樹碣墓之碑乃以牲酒之奠爲文告之曰嗟通塞之在人而道固不爲之燐緇苟其行之弗信則有言焉其庶幾出於心而宣於口其最精者爲文辭徴於辭則有險有易得於气則有醇有醨若其賦物而寫景悼屈而傷離動乎性情之正而要之禮義之歸開闔變化莫神於詩𨿽古人其旣逺尙述作之昭垂始先生之播學將啟秀而揚菲駕方騁而遂蹶修初服而去之以雲月爲戶牖以泉石爲韋悲天末之回風折瑤艸其遺誰攬物華於篇詠不啻夫纂組繡而噍瓊璣惟遊興之飄飄匪山巓則水涯蓋晚交吳謝之二子深有志於龍云上下之相隨夫何麗澤之益已含宿艸之淒於是酌飛泉於中嶼之東送夕陽於冶城之西灑銅仙之淸淚晞釣瀬之風漪舉匏樽而徑醉掃苔壁而畱題或登髙忼慨或弔古嗟咨或躊躇而徙倚問耉長與遺黎故其卷軸之隨身無非殘山剩水之輝玆鄕閭之一鑑𨿽年耆而未衰飈風歘其夕興駟玉軑而云螭卜吉土於陽岡奄十霜其若馳廼揭徳而振華豈承學之敢私輯眾美而爲銘亦旣瑑於捲石之碑重斯托於僧廬並陳主而寓祠在古人有祭社之義曰以示髙山仰止之思𨿽所因之非據幸松檟之堪依遡仙華寶掌之間有先生之履綦緬風晨與月夕魄彷佛其來娭予意夫斯文之英豈終掩於虆梩不揚於列星則蒸爲菌芝方來之未涯庶不朽其如斯貫夙親矩矱竊仰光儀悲莫酬於樹劍淚徙沾於主衣爰因爲位之初並矢心以薦巵來假來寧靈其有知尙饗

祭許益之文

維至元四年歲次戊寅春正月丙申朔越七日壬寅近故白雲先生許兄益之大葬有期先一日辛丑友弟柳貫馳詣幾筵薄陳香幣之奠侑之以文曰朱子之學上窺聖賢心術之微中啟儒先機籥之祕稽經諏傳而道闡於有言卽事觀理而學本於自治凡精思密察之功所以爲眞積實踐之地𨿽寘樽於衢人人得挹滿而霑醉然尊聞行知則惟鼇峯獨得其至蓋一傳而經北山之疏剔濬瀹義益精而辭益不費乃年徳等差而得之魯齋其前承後引是亦建安之翁季所謂眞實刻苦之訓謩何嘗判知行而二致方性言之丕顯而防堂船山之猶未瘁非徒耳受而面承更益筵講而序肄玆寒泉一勺之多下注雙溪但見其可酌而可厲以仁巖之達識而遊於二老之間其傳緒之眞固的然歸之王氏之世緬鄕學之重光山爲輝而川爲媚柰何聖蘊之宗遂厭戎馬之气兄時弱年展也立志士之從師猶女之從人必先介而後贄方登門請事之初已得其人於進趨旋視之際曰微是子之粹凝其何以當任重道逺之寄防先生起從祠墊之特招而承顏接辭之素願因得不逾跬而自遂人十其功而已則百之學必至於克類而爲知晝畫糜以加飡夜爇薪以照字披攘典墳采摘訓傳務爲髙深宏逺而不墜於習俗之薈翳苟蹈道之弗頗亦皇防乎室之空而躬之悴於是推其緒餘以私淑諸人而戶外之屨翩其來萃善待問如撞鐘叩有大小而其鳴聲則隨以異虛而往實而歸無不厭滿其心意故周旋動作之形常足以觀端榘正矱之所自昔者安定之徒亦惟於此有得而足以振聳羣睨然而病寄蓬蒿環堵之居名在方嶽大臣之議或飛剡而上公車或顧廬而勤枉轡乃魏野之莫回豈朱云之可吏望駒谷之逍遙秪以興尊徳樂道者之一喟睠金華之古墟炳哲民之遺懿當成公嶷立於東而雲谷有朱衡麓有張若養賢之大鼎聯跗而參跱彼一時𨿽號於專門而究其樂本同出籥章之一吹頃耆艾之淪亡變風作而雅廢庠校至於喪儀射鄕爲之失位其言僞而辧者又不過沾沾尙口之窮截截褊心之刺兄於斯時獨能矯輕警惰屹鄕社之長城表斯文之徽幟以其服之於身者修之家旣興於孝而起於弟非元方之難爲兄則吾季方之徳之誠或其有二考大行已若然何致逺之恐泥百年七十而疾病半之方托餘生以液齊胡爲奠楹之夢遽掩泣麟之袂駭巷哭之相聞嗟善人之無類𨿽諸生越有心喪而弔服加麻禮適從於義制用循逾月之期勉就因山之竁孟子謂所性根於心其施之四體者皆生色之盎睟莊周謂嗜欲深者其天機淺循而致之未免行名而失已然則義理之悅天爵之貴凡旣優得之宜乎入此而出彼若稽造物畀予之隆則有子承宗有書在笥皆足以施澤於方來而爲傳序不朽之計貫幸甚同門夙承末契自童習而白紛曽靡忘於兄事𨿽蒙霧有行潛獲沾於微潤而鞭駑並發難進希於逸驥中從宦以漂流偶叨承於班綴兄未嘗不爲之喜動於中遄郵緘而借慰以兄念我之深固將脫略涯分引以自比而我之望兄實若炳燭之鄰竊餘光之衣被迨倦翮之返棲相徳儀之近只而龎公稀入於郡城鑿齒有時而一詣引短綆以汲深操鈆刀而就礪庶莫景之桑楡不胥爲小人之歸而君子之棄砉先駕之摧輪寧後乘之無躓繼今以住孰砭我愚孰撤我蔽恐恐乎籍湜之莫保其終以自負韓門之深媿幸工倕之遺則誠底法而未墜臨葬紖以泄哀矢予詞以爲誄諒精爽之如存尙烱然而監視尙饗

祭袁侍讀文

維至元五年歲次己卯冬十月丙戌朔越四日己丑友生文林郎前江西等處儒學提舉【闕】柳貫謹以炙雞絮酒之奠致祭於有故翰林侍講修史淸容先生文淸袁公墓下嗚呼哀哉士不虛生學當論世道泰時亨豈人自致要其所遭有利不利或乘輕軒安行萬里或取康莊出門車獘當可之時際可之仕有後有先何適非義昔公盛年蘊靈負智輯和家庭如酌取醴執業師門如琢就器及其仁熟不績而藝一奮其飛進儀禁邃廿年三入遂掌帝制詞體深醇載振其靡於時班行相顧易視國老承疑廷紳郎吏剸裁政典牽引經防有考有詢必究必詣史策編摩翰墨遊戱燕許常揚譽無虛美宸眷褒賢付以史事剪剔繁蕪斟酌義例眾方指目遹觀成制遄奉命書還告祖禰燔燎旣修澗槃樂只東第角巾北門綾被何取之亷不視其履殄悴之悲竊傷吾類自公已而世議日詭孰雅而哇孰黍而秕亦旣十年浸乖往軌休否亨屯吾何望矣貫昔逾冠承公教指麗澤堂筵句章客寄親仁觀徳賴發蒙鄙繼踵登朝幸聯班尾月夕風晨傾壺寘簋進之席間引以自比洎佐成均公尢助喜乃俾介嗣親予講肄予何能淑以承公意漠北揚鑣燕南掛轊談笑交欣謳吟忘寐謂吾與爾後死則誄弔哭違時予心媿恥來拜塋門不見嗣子公神在天公言在耳雞絮𨿽微有涙如水嗚呼哀哉尙饗

誄

馬景莊誄【並序】

新定故城千峯遺榭有大雅君子曰容堂先生馬君質不去華通不易介節孝之風刑於其家而儀於其鄕當是時守牧之賢若方公回鄭公君疇阮公麟翁往往髙先生之行而以處士之禮禮之章逢者流蓋倚之以爲望者餘二十年予幸嘗介其二子解屨升堂拜先生於席前退而從二子遊如習射鄒嶧之郊奉身工祝之位禮讓興行非一日致然也伯子景莊叔子景仁齒皆長於予故予得以兄事之而其伯叔友悌特隆景仁出接四方賓客入自力於學景莊佐先生經紀家事囊槖細碎有條有理間亦從吾徒遊衍上下窮幽極深又若不縻於世故而趯立塵埃事物之表者也景莊未三十時郡嘗察亷舉孝以其名上之外中書爲署丹陽書院山長以不樂違去親側棄不就其後部使者屢薦起之辭益力因得朝夕左右視時涼燠調適旨甘致其養以承其歡昔予過先生見景莊容色不盛訊其故知母夫人病數日景莊肫肫懇誠聘醫制劑必審必諦又數日母良愈則復出聯尊俎如常時其孝愛殆天性也予後客京師聞景仁教授桐川乞告歸省未及家卒而先生春秋髙若無以自寧其志者景莊忍情輟泣開析至理先生𨿽彊爲寛抑而思子之悲終戞戞在懷閱三年年八十五亦卒然景莊气完而貌厚養深而守固予意其將平格老耆無疑也泰定三年予補外南還則聞景莊以前二年甲子之十月十九日死矣年六十一耳盛彊者或不能以必壽而衰羸者或更以自全是豈理之固然耶景莊諱元椿娶賈氏子男三泰之申之翼之泰之爲武昌路儒學教授孫男六說詵詡志詮諮孫女四曽孫男女各一馬氏本出扶風而自常徙睦族望尢著宋兵部侍郎諱大受生通判漳州軍州諱旹旹生迪功郎諱友諒友諒生容堂先生諱洪迪功於景莊爲大父矣初兵部弟禮部尙書諱大同與徽文公仕同朝以政學相引重而迪功復沿世舊往受業文公髙第弟子黃文肅公之門當文肅修定禮書時親承講貫問學淵源有自來哉惟其識夫大者逺者之不可以一二紊故能不以富貴蠱其心科舉累其志蓋至於先生再世而禮之教行於其家者粲然矣則若景莊之不爽其承以自淑其身又可不謂之能子哉世之人常知按學問以求君子而不知君子之盛有出於學問之外抑觀其所受而可知耳泰之將奉景莊之喪葬匯湖先塋之次馳書告曰與我先人遊今而在者非子其誰子可不爲之一言乎予旣重玆交誼乃濡涕爲詞西向以誄於其神焉誄曰漢萬石君以孝謹稱由奮開之而建是承曷用承玆其究不矜簡易維行進止維恆有服於躬匪學以能僮禦防防循規蹈繩使暢其風大猷可升東睦之墟小阜大陵發祥於人美輯粹凝馬氏儒門世徳烝烝匪前孰引匪後孰慿作之述之其培日增方時淪污禮壞樂崩維克思誠仁讓廼興其興伊何一家閔曾有大斯立諸細曷懲斂手足形以免兢兢有封斧堂有薦殽烝惟君子世累善如登相其家書刻在簡繒厥猷載之訓於來仍我昔交君謂我其朋君今已矣撫棺莫譍矢辭作誄匪說之滕百年飄風變滅相乘斯文在焉其尙足徵

啟

賀李彥方除廣東亷使啟

伏審自淮易節逾嶺建臺聽履上星辰久徯承明之入衣繡立霄漢重煩直指之將𨿽云歷級而升固亦選賢而授蓋臺憲爲丘民之司命而嶺嶠制蠻服之扼喉惟不盡乎方伯連率之蕃宣乃申寄夫祥刑使者之按舉持防失伍果豈無其人哉求牧與芻必有任是責者肆時猩嘷而鼯嘯不過蟻聚而蜂屯何煩屈致於兵符正可究觀於民瘼誰言潢池防兵之赤子未易革姦我謂周原攬轡之皇華居然成化暫勞按部卽奏安邊恭惟某官比義具良史之才主靜存仁者之用謀王斷國是養其气於至剛立教正人心納斯民於兼善自試金鑾之初步共窺繡綫之奇胸掞藻立供奉班遲遲漏防簪筆登禦史府烈烈霜威更嘗太學之虀鹽緒正曲臺之禮樂將徧儀於朝著遄寓直於寶儲奎閣燃藜引中天太微而上樓船下鈛乘北風爽气而來凡而閩區越徼之所經詫若張綱範滂之再見吟酣芍藥瓊花之句需題扶胥黃木之碑鶢鶋之集魯門何至用諸侯之饗蚌蛤之還合浦祗以形亷士之歌酌泉而我自不貪問俗而民交相慶竚見萑蒲之聚胥爲襏襫之歸昔周茂叔之始治是官訊獄每先於洗澤乃呂獻可之薦更外服後君深系於隱憂此皆名世之眞儒亦越爽邦之哲匠是本之丰者末必遂而積之厚者用必周人惟舊而非新瀛洲有眞學士道將廢而有命龍斷彼賤丈夫顧勒成巨唐一代之經必敷求司馬二正之策矧明詔方勤於修纂而前聞尢務於搜羅作世采章須公筆削某爲寮學省受服民編重末契而下交竊餘光以自耀鷁舟溯淛有違經從豹隱在山靡皇賓餞僂指鴛行之舊傾心燕賀之私惟不廢於緘縢因並承於寢餗梅華玉節隃瞻蜀使之躔茅屋石田甘老杜陵之曲有懷歸倚莫罄言宣

賀張希孟除禮部尙書啟

伏審疏寵彤庭陞華紫槖郎官上右方參宥密之謀尙書後行遂主儀文之事豈止朝紳動色將令儒服增榮竊以庸禮而謂我卽天命卿而猶歲統日秩宗詢四嶽蓋自古以允欽祠部總五曹亦因時而始制惟品式采章之數有討論煥飾之功此豈迂闊於事情要以彌綸於國體矧大比賓興之伊邇而斯文柄任之宜專考其行而不掩焉尙古人之獨見觀其辭則過半矣抑知者之深機賢才或由是以朋升陽徳亦乘之而主泰故反汗適彰於渙號乃攺弦必貴於和聲偉哉防舌之司萃此精神之運恭惟某官海岱英气星斗純芒泱泱大國之風得諸樂本飄飄上林之賦自是仙姿供奉於貞元朝士之間醖借出建安才子之右方執簡登圜丘而議禮洎援毫入西掖以書辭至今獬角之威好在鰲坡之槁曵履徑躋於法從含香初對於禁塗大蘓公素號詞臣不負向來批勅之手歐陽子再爲座主盡攄平生愛士之心使蝘蜓無復獻嘲則鳳麟自然薦瑞顯受進賢之上賞是名報國之忠誠余豈負官蓋昔爲貳而今爲長時不捨我猶前有疑而後有丞行矣陟庸企而延竚某情深賀燕迹後登龍兒子同遊要亦在門生之列丈夫未遇豈無望國士之知慶臆誠陳敷言則淺

代同門友上許左丞謝解啟

伏以右文初政下溫詔以興賢左轄眞儒妙洪鈞而播物遂使操觚之末亦叨充賦之榮化地深恩私門厚幸竊惟文章與時消息禮樂待人興行自成周論士而來洎先漢設科以始傳之經術莫非明道正義之言證諸事爲壹是尊主庇民之學亦嘗究觀歷代之良法未可諉爲異時之虛文徒令談者之紛紜見謂儒生之破碎非特逹遭逢於盛際曷庶幾敷繹於宏猷噓六籍之寒灰旁菑古訓搜百王之墜典上飾天明肆時鄕閭先徳之求猶昔學校貢英之意如某者少而辛苦壯益漂流間因麗澤之講摩竊窺考亭之述作主人謝容笑爾五窮小子學詩慚予多識顧言志永歌而已豈授政專對云然至如相如靡曼之辭與夫公孫愚戅之策一燈夜屋𨿽嘗弄翰以娯嬉萬棘秋闈胡直棄兵而鏖戰聊以此而困造物豈憐我而防泥塗置荀伯於在三何嫌小卻如趙咨者有幾已媿先登奪標到手以若驚濫吹及門而實懼玆蓋伏遇某官單傳正學宻贊化機師保萬民備悉彌綸之盛忱恂九徳獨持監裁之公是以識之審故擇之精所謂樂其善而忘其志蓋親得於廈旃之至論匪徒專乎筆削之微權辱此兼収亶爲殊遇某敢不益磨頑鈍仰副陶成科舉利祿之文姑爭驅於塲屋道徳性命之學敢有昧於淵源抒謝情深敷陳語淺

通髙副提舉啟

伏審寵疏宸綍光領儒紳禁路雲霄宜希蹤於峻武泮林雨露乃屈意於斯文蓋司存獲引重之榮則老我遂蒙成之幸輒抒素並闖前旌恭惟某官言有樞機學無雕飾方七分說易拓開心上之經綸及一允薦書掇取彀中之科第顧何嘗以成已爲徳徒自詫其獵較從時歸乘半刺之車仕得初筮之吉曲江晏幕排銀榜尙春色之沖融盧山飛雪灑石矼更塵襟之澡瀹越三載如始至方幹裏猶一家屬聞臥轍以興謡已復問釣而作賦出門西笑共期直上於蓬萊懷綬南旋未免低回於菽水𨿽大鵬有六月之息然神龍無百尺之蟠惟江鄕均視枌楡是楚林實生杞梓比乖育端徯封培觀魯矦之旂云將至止問齊人之戍巳迫踐更戒導從以肅驅載殽脀而偕往夙宵命駕來暮有歌某媿甚負乘幸哉聯事庶幾泉阿雙劍之合卒成塤箎疊奏之和同官爲寮此席旣還於本色一人得友予心竚沃於芳猷傾倚方深敷陳罔究

待制集卷二十

欽定四庫全書

待制集外編附錄

序

送柳道傳赴江山序

剡原戴表元

古之用人權尊而法疎權尊則易於取人法疎則人得以盡其才吾觀周官六卿屬吏多出於其長所自命漢晉之相沿三公皆得開府收召名士故薛宣有欲吏朱云之嗟而桓溫亦以能客孟嘉爲喜然不聞於庠校師儒之員有所辟置惟其學行有稱於鄕則人自聞風裹糧而從之此非獨其人之難而道固不可易而屈也科舉興銓格密其說先裁之以中人以下可能之文藝然後拘之以愚不肖易成之歲月以至江南異時自通守令丞主簿尉若錢谷刑獄諸僚若州縣學官注調一決於選部法不可謂不陋而人情往往不難於爲通守令丞諸僚而一聞師儒之號𨿽百里之學亦趦趄畏赧而不敢輕赴彼誠知夫通守令丞諸僚不過簿書胥史勾稽剖析之類而師儒之職有不止是焉者則法之所不及又系乎其人之自爲之與屬者科舉之獘旣除諸選猶守銓格惟縣學官以其秩卑付諸下大夫之領之者使得專置有志節者或恥爲之而官益不重大徳庚子歲吳楚閩越士待命於中書行署行署長取其闕升府俾宰士捧牒以次禮進其人廷授之觀者以爲榮而吾友金華柳道傳得衢之江山焉江山固衢佳邑气淸而俗簡貴僚使客車馬之迹罕至道傳又金華良士攻文章通記覽不患無以盡其才昔夫子嘆十室之邑必有忠信而憂好學之不至道傳往而以好學鼓動江山之人道之成也豈惟江山聞江山之風者且將四面裹糧而來於以爲明時興文美化之助以成諸公能取人之名不亦可乎道傳曰唯唯是爲序

贊

像贊

蜀山靜儉翁自贊

好學而莫或致之望道而未之見也壯而漫仕初何與於尊榮老而歸休亦焉往而不得乎貧賤也若乃企卒歲之優遊服終身之靜儉則掛笏而看山飲水而著書尙庶幾可以傲兀夫無窮之世變也

又

安陽韓性

熙乎春陽凜乎淸霜無求於名而名日彰敷敎成均議禮奉常方期盡皇猷之黼黻柰何岸烏巾以徜徉是將使江山雅趣皆衣被其文章之光也耶

又

門人宋濓

偉貌長身端嚴若神卽而就之煦然春溫海闊天髙莫窺覘其宏度霆奔飈豎壹驅駕乎雄文來趨蹌之襟佩作儀表於薦紳出入容臺振百年之禮樂昭宣帝制煥大號於乾坤惟其具該博崇深之學所以繼光明俊偉之倫仰瞻遺像有涕霑巾儻使泉臺之可作庶幾士俗之還淳翰林學士承防嘉議大夫知制誥兼修國史兼太子贊善大夫門人宋濓拜贊

又

眉山蘓伯衡

經濟之才宏博之學識見之髙制行之確誠一代之偉人乃萬夫之先覺

五賢祠待制柳公贊

門人戴良

朱學之傳至於文安四葉綿綿公得其師猶水有源際玆休明儒雅勃興乃以所挾揚於帝庭帝嘉其能俾居縉紳與鴻碩爲倫莫之與京於樂辟雍曰公是宗髦士三千於於而從頌臺有禮公訂古始佐明文治成我皇之志大江以西政闕教弛武子之澤一墜於地公往化之有若時雨歸臥窮山垂十五年流水去住浮雲往還鋒車薦至乃掌帝制惟公出處關時隆替出與時行處與道俱倐爾岐陽之鳳忽焉空谷之駒千載曷窺蜀山巍巍

祭文

祭柳待制文

戴暄

嗚呼哀哉委河海不足以盡公之閎博雄深披星斗不足以諭公之華辭麗筆當其剏意遣言搖毫行墨下追班馬上睨莊屈莫不陶鎔乎神化淩駕乎儔匹而況律已溫恭接人忠實行非難繼而動有典則言不乖忤而心存整飭追古人而與徒豈庸態之能測信人物之標表誠當代之英特至於居官涖事務殫厥職緒正奉常之儀禮化洽成均之訓迪提文印於儒臺啟藏書於石室皆足以垂譽來今騰輝古昔然而官僅階於五品祿不上於千石曽未得歷禁林之納獻究蘭臺之譔述何鳳翥而鵬飛忽飈散而星沒嗚呼哀哉國殞其良孰爲衡石人殄厥師莫有矜式彼縉紳之在位因匍匐而賙卹紖公之棺者有以駭都門之見聞臨公之防者有以興閭巷之楚惻況某等近連姻婭蚤蒙振防當靈車之逺還情怳怳以何極睠荊山之故日徜徉乎履舄曾歲月之幾何遽長掩於室痛幽明之夐隔莫以酬夫舊徳列觴豆以告哀尙愀焉而來格嗚呼哀哉尙饗

祭先師柳待制文

戴良

嗚呼先生文塲之帥士林之雄天旣生之其必有意將丰將隆先生之生雅厚英邁越自成童展也得師蚤叩巖南繼謁仁翁眾理之淵至道之腴遂燭而融乃充新得斂彼豪英一變溫恭先生曰嘻庶廣見聞觀厥防通龎材碩徳一二徧參有符其同遂發緒餘衣被海內揚厲文風王公戚裏緘幣走門惟日幢幢二十年間穹龜鉅碑照耀提封我業已修曰驗於爲以攄厥衷實艱初試邑校州庠繼登辟雍靑衿冑子聞羶而附鼓篋而從司誄奉常領敎儒臺聲甚沨沨包茅有貢覆溺江湖再歲而逢先生疏之俾附軺傳以活疲癃從祀匪徳禮官憚威莫敢告忠集議之頃先生折之气厲言雍及涖洪都曽未期月敎雨其蒙乃嚴矩範乃聘名師乃飭儒宮我疆我得先生正之慚屈盲聾已則有粟先生均之廩士告丰報政而歸蜀山之下浦汭之東飲水著書薪照字歲且十終四海環眴英聳如山炳煥猶龍飛剡交章論薦公車上達帝聰帝曰兪哉命掌厥制士論稱公而今而後庶其大用以收厥功天胡不仁賀轍未安門已弔防嗚呼先生今其已矣士失所宗良也登門幾年於玆肇自童蒙月夕風晨婆娑誘掖猶記徳容敎我食我戒我勸我在麻之蓬臨別謂我若子之質纎而必洪窘玆賤寒乃我之責可不薦庸我觀先生我得我失若關厥躬一朝棄我山摧谷崩事若夢中先生之生位不滿能亦云顯崇先生之生逾七望八孰曰非翁得正而斃固亦無憾我意不充哲人其萎道日淪喪孰繼遐蹤我悲先生夫豈我私亦哀道窮輀車旣駕恭陳薄奠矢辭告衷嗚呼先生魂魄毅兮覽我哀恫

祭故翰林柳待制先生文

鄭太和

維至正六年歲次癸未十有二月癸巳朔越十又八日辛亥友人鄭太和致祭於故翰林待制柳先生之靈曰自河圖授羲洛書畀姒而人文之聯已萌煥乎有殷郁乎蒼姬漸至暢達而敷榮自時厥後或晦或明迨春秋兩漢之壯偉華贍猶爲可尙至魏晉梁隋之浮誇淪靡有不足稱自後或盛於唐復有五代之淺陋再闡於宋又逢季世之殘零蓋未有若我皇元之盛治作者之疊興也是故許文正之丕顯性言直造周程之祕奧姚文公之恢拓文體上追韓柳而爭衡倡之導之以勵多士鼓之舞之以風四方而斌斌文學之美亦何翅龍興而雲集虎嘯而風生公時壯年立志已宏從師問學負笈擔簦旣見巖南於僲華又謁仁山於瀫水而所謂知行並進者亦惟誠篤而粹凝於是悉心以傳授若性理之精微文章之準防公旣盡得之矣宜乎志益篤而學益精故其气貌之溫溫徳性之蒸蒸使人就之則儼然而威卽之則肅然而淸蓋不可以意而將迎公不目爲巳足而猶廢寢忘餐究理防原諏經訂傳必若庖丁之中其肻發易牙之辧其淄澠然後敷暢融液發爲文英此其積於中者旣久而見於外者故能鞺鞳而崇竑其勢若黃河怒瀉達於四溟其气若白虹橫布貫於太淸其文焰萬丈之長猶火之燎原烜赫乎宇宙焜燿乎邱陵飄然如曳明月之珠毅然如建幹將之防森然如列昆陽百萬之兵讀之則洞心駭目服之則睟面盎背如觀火龍黼黻之文聽錫鸞和鈴之聲壯矣哉獨以斯文爲任而先一世鳴是宜爲國之楨作帝股肱而措天下萬世於隆平胡爲初主頖黌歷典儒臺而遂十載韜迹於林坰惟徳性之沖淡恆葆淑於醇靈固不以賤爲辱而以貴爲榮然縉紳之慕戀學者之依慿蓋有若鳳凰之與景星於是有詔起公直赴神京吾意天其或者將使潤飾乎皇猷黼黻乎帝廷而作我儀刑柰之何徳未溥施道未大行而遽卽世於扃豈造物之難知抑神理之不可徵吾將有問於彼蒼果孰屍夫冥何賢人之萎瘁而愚者之敉寧一世之矩萬世之長惟防言之尙存爲學者之佩珩太和幸承未契深締交情以區區之合釡剡上其事而致旌復之命曰規曰範敢不是志是銘一尊我公之素營諸孫弱冠俾之受經祝之以辭而責其有成則公於我之隆有徳義之交並敢不深加刻厲拳拳服膺自今以後其孰能剪伐我荒穢剔迪我聾盲瞻荊山之阡有四尺之塋痛哲人之不可見惟松楸郁其靑靑樽爼旣嘉籩豆旣盈薦以牲牷侑以粢盛諒精爽之如存庶來饗其芳馨望蜀山而矢辭哀涕淚之如傾尙饗

祭故翰林待制柳先生文

程汝器

維至正三年歲次癸未夏四月丙辰朔越二十又三日戊午浦江縣知縣程汝器致祭於故翰林待制柳先生之靈曰嗚呼先生之學閎矣而不盡章章於天下蓋所能者在我所不能者在天也先生以伊洛爲宗修諸身徵諸人究之也精積之也深以先生所能措之朝廷推而達之天下斯民將享其徳儒者之用可暴白於後世矣吾豈意夫擢之冑監置之太常遷之文臺思小子之斐動歸與之嘆一丘一壑者殆十有餘年天書徵起固將黼黻帝躬絲綸王言而聖代文章煥焉與周漢同風嗚呼吾又豈料夫宣徳揚休之志郁未及展而造物者已趣其終矣所謂天者誠莫之能爲命者誠莫之能致屬治玆邑仰慕維新旅襯言歸薄陳一奠哀哉尙饗

行狀

元故翰林待制承務郎兼國史院編修官柳先

生行狀

宋濓

本貫婺州路浦江縣通化鄕胡塘裏

曾祖考蘊

妣童氏

祖考補之宋迪功郎嘉興府崇徳縣主簿

妣金氏

考金宋忠翊郎髙郵軍髙郵縣令皇元贈奉訓大夫淮安路泗州知州飛騎尉追封浦江縣男

妣兪氏追封浦江縣君

先生諱貫字道傳姓柳氏其先出於有熊至展禽仕魯爲士師食采柳下因以爲姓自後子孫寖盛世家河東宋建炎中先生七世祖鑄始從趙忠簡公鼎自河東遷杭子森復自杭遷婺之浦江森三傳至蘊生崇徳縣主簿補之崇徳生髙郵縣令金髙郵先生父也以咸淳六年庚午秋八月一日生先生於烏蜀山私第先生素有異質𨿽未成人時卽不苟取嘗隨髙郵遊神祠拾人所遺金珠可直萬緡密伺其求而還之髙郵驚異甫及冠遣受經於蘭溪仁山金公履祥仁山逺宗徽國朱文公之學先生刻意問辧卽能究其防趣而於防辭奧義多所發揮旣又從鄕先生方公鳳與粵謝公翺括吳公思齊遊歷攷先秦兩漢以來諸文章家大肆於文開闔變化無不如意先生曽不自以爲足復裹糧出見紫陽方公回淮陰龔公開南陽仇公逺句章戴公表元永康胡之純長孺兄弟益咨叩其所未至諸公皆故宋遺老往往嘉先生之才無不爲之傾盡隆山牟公應龍得太史李心傳史學端緒且諳勝國文獻淵源之懿儀章官簿族系如指諸掌先生又往悉受其說自是先生之學絕出而名聞四方矣國朝大徳四年庚子先生年三十一始用察舉爲江山縣學教諭至大元年戊申遷昌國州學正江山乃大山窮絕之境昌國則邈焉雲海島嶼中先生皆以詩書變其俗考滿至京中書左丞張公思明一見輒器重俾諸子師事之當時號爲名公卿者爭相延譽如恐弗及吳文正公澂嘗語人曰東陽柳君卿雲甘雨也天下士將被其澤程文憲公鉅夫以墨一丸授之曰文章正印今屬子矣延祐四年丁巳先生年四十八銓曹以士論所歸特授湖廣等處儒學副提舉未上六年己未攺國子助教階將仕佐郎至治元年辛酉陞博士轉將仕郎諸生敬之如神明其後散之四方幾千餘人去爲良禦史名監司者甚眾泰定元年甲子先生年五十五遷太常博士陞徵事郎時方承平稽古禮文之事次第並舉遇有所討論先生爲權準古今敷繹詳致廷議莫不多之勲戚大臣請諡者三百餘人文移山積先生爲之質行定名三月皆畢臨江守李侯倜爲部使者所劾他使者力辧其誣後官至集賢侍講法應得諡其子欲入金沒臨江事先生辭之卒明其非罪枋國者欲以其祖配享孔子廟禮官承望風防惟恐有忤先生毅然持不可事遂寢有神降於洺郡長吏列上儀曹請錫封爵中書下其事先生以爲神姦能鼓民不治將亂請檄所部禁戢之沅陵歲貢包茅四十餘匭茆輕舟搖押行吏多沈江死先生建言請損其三之二附他貢以輸浙東西每三歲更造漕舟民甚苦之舟一滲輒棄不視先生白相臣建船司以修治之其當新者聽給沒入贓吏錢母病民會有力沮者不行監察禦史馬公祖常薦先生堪任風憲章再上弗報三年丙寅先生年五十六以文林郎出爲江西等處儒學提舉龍興郡學久廢不治先生請宰府新之聘延名儒孫轍爲學者師士風爲之復振他書院不借於禮官者亡慮數十其出納布粟從提舉署主領一員司之有力者常【闕】貨求檄至則幹沒爲姦先生盡罷遣分所在學官提舉朝夕饍歲進米凡八十石皆取於諸生餼廩中先生謝不受後來莫有敢追襲其獘者黃冠師建三靈廟以侵學地浮屠據東湖書院田二百三十畝而贏先生皆爲復之葺漢先賢徐孺子墓立宋髙士蘓云卿祠古碑碣所紀有關於名教者必訪求而重刻焉凡可以扶世導民者無不爲也丰城學徒挾姦以持校官短長時主教者又不知以職自振每用計相傾先生各坐以其罪聞者心服南康倉吏坐飛糧株連逮系者百餘家省憲二府檄先生讞其獄先生爲鉤擿隱伏所平反者甚多滿秩而歸杜門不出者十餘年先廬數間僅蔽風雨而饘粥或不繼先生處之裕如也先生𨿽居巖壑海內仰之猶如魯泰山作鎭海隅莫不以其出處爲斯文隆替之候風紀行部必過門承問而去至正元年辛巳先生年七十二朝廷更化徵用老成臺閣近臣有以先生名聞於上者於是有防以翰林待制承務郎兼國史院編修官起先生於家先生卽冠帶見使者退謂人曰吾今幸親禁近得陳堯舜之道以贊太平之治死不恨矣會貢舉法復行江浙行中書畱主文衡二年壬午夏五月至官僅七閱月竟以一病不起實冬十一月九日而先生年七十三矣省臺樞府而下皆來歸賻館閣之士至於灑泣集賢大學士吳公直方國子博士吳公師道與經筵檢討危公素共經紀喪事禦史中丞張公起巖在成均爲同僚友至是哭之尢哀冢孫頴奉靈輤南還諸公相與陳奠都門見者皆咨嗟隕涕三年癸未冬十二月二十二日與夫人盛氏合葬通化鄕荊山之阡盛氏累封浦江縣君先十二年卒子男三卣同因孫男三秬頴穆秬夭女一所著書有文集若干捲金石竹帛遺文若干捲近思錄廣輯三卷字系二卷藏於家先生局度凝定燕居黙坐端嚴若神卽之如入春風中久與之處未嘗見疾言遽色𨿽有桀驁者瞻其徳容莫不气奪而意消孝友本乎天性季弟實出爲人後遇之有恩不翅在家者生平以奬進人材爲巳任諄諄勸誘至老不倦人有一善播之惟恐不亟士類咸樂歸之讀書博覽彊記自禮樂兵刑陰陽律曆田乘地誌字學族譜及老佛家書莫不通貫國朝故實名臣世次言之尢爲精詳善楷法工篆籀京兆杜公本謂其妙處不減李陽冰爲文章有奇气舂容紆徐如老將統百萬兵𨿽旗幟鮮明戈甲焜煌不見有喑嗚叱吒之聲若先生者庶幾有徳有言爲一代之儒宗者矣先生旣沒同門友戴良旣著哀頌一篇以泄無窮之悲復恐先生之行湮沒無以顯白於來世俾濓狀之濓𨿽不敏受先生之教爲深因不讓而搜羅缺逸評隲成章以附家乘之後𨿽言之不文幸無媿辭它日太常特爲定諡史官特爲立傳尙有采於此云至正五年十月朔日門人金華宋濓謹狀

元故翰林待制柳公墓表

黃溍

公諱貫字道傳姓柳氏其先由展禽仕魯食采柳下因以爲姓子孫居河東者在唐爲官族宋南渡初有自解徙杭者生子曰森又自杭徙婺之浦江家於縣西烏蜀山歷四世至公之曾祖考諱蘊俱韜晦弗仕而寓迹於醫祖考諱補之迪功郎嘉興府崇徳縣主簿考諱金忠翊郎髙郵軍髙郵縣令入皇朝以公貴贈奉訓大夫淮安路泗州知州飛騎尉追封浦江縣男妣兪氏諱嬀追封浦江縣君公之生也外大父閤門兪公葵曁泗州府君同擢右科進士第因命之曰防義取以兩文易兩武防於今文爲貫故公自署其名爲貫云公幼有異質穎悟過人嘗侍泗州府君謁神祠得防人所遺金珠可値萬緡密伺其人復至而還之泗州府君大驚知其器量不凡期以逺到丱歲遣受經於同郡金先生履祥卽能究其防趣而於微辭奧義多所發揮旣又執弟子禮於同裏方先生鳳括吳先生思齊粵謝先生翺三先生隱者以風節行義相髙間出爲古文歌詩皆憂深思逺慷慨激烈卓然絕出於流俗淸標雅韻人所瞻慕公左右周旋日漸月漬不自知其與之俱化也杭於守爲故都向之宿儒遺老猶有存者公徧遊其門無不折行軰與爲忘年交而與紫陽方先生回淮陰龔先生開南陽仇先生逺句章戴先生表元隆山牟先生應龍永康胡先生之純長孺兄弟交尢密往來咨叩無虛日凡學問之本末文獻之源流歷歷如指諸掌發於論議言必有徵不徒【闕】藻以追世好也諸公亦往往喜爲之延譽由是名聞於一時初東平王公侯持使者節按察屬部大舉學政敎官之備員位者一切謝遣之更延致前代賢士大夫之老於文學者補其處於是泗州府君爲之起而主敎於鄕邑公在侍側王公一見輒加器重亟稱薦之公年甫弱冠殊未有仕進意後十有餘年始以察舉爲江山縣學敎諭又爲昌國州學正江山乃川阻山窮處昌國則邈焉雲海島嶼間公不鄙夷其人所至日與爲士者談儒服爼豆事人多化之用累考赴選集於京師中書左丞張公思明首令子弟來就學達官大人得公文皆奇其才公例當敎授一州用薦者特授湖廣等處儒學副提舉未上攺擢將仕佐郎國子助教由助敎爲博士轉將仕郎前後在弟子列者千餘人業成而仕後多知名遷徵事郎太常博士時方承平稽古禮文之事次第並舉遇有所討論公援據詳洽權古今之宜而爲之折廷議莫不服其精當沅州歲貢包茅四十匭茅輕舟搖多致覆溺公請附以它貢物鎭其舟至今以爲便勲戚大臣請諡者三百餘家文移山積久格不行公悉爲考行易名以上凡三月而畢臨江守李侯倜爲部使者所劾他使者力辧其誣後終於大官當得諡其子求於諡議中毋及臨江事公曰著其事所以白其非辜安可沒乎其子乃嘆服柄國者欲以其祖配食孔子廟眾莫敢忤公獨毅然持不可而止有神降於洺郡長吏列上儀曹乞加封爵公以爲神姦能鼓民不治將爲亂宜下所部禁戢之儀曹符本郡如公言監察禦史馬公祖常薦公才任風憲章再上皆不報乞外以文林郎爲江西等處儒學提舉視事伊始吏循舊比以例捲進歲爲米八十石公斥去之後來莫有敢追襲其獘者龍興郡學久廢公爲新其棟宇聘名儒爲學者師士風以之復振道士作廟屋侵學地東湖書院田爲僧所據者二百三十畞悉奪而歸之它書院不借於官者無慮數十舊設主領一員司其金穀之出納公命勿設而以其事分所在學官丰城屍敎席者不任職士子因持其短長交攻互訐公折以【闕】

當其罪莫不深服修漢先賢徐孺子墓立宋髙士蘓云卿祠古碑碣所紀有關於名教者必訪求而重刻之苟可以扶世導民者無不爲也南康倉吏坐飛糧株連逮系者百餘人公被行省及憲府檄讞其獄鉤擿隱伏而得其情所平反甚眾人尢服其長於政事秩滿而歸杜門不出者十有餘年自號烏蜀山人扁其齋曰靜儉室廬僅庇風雨饘粥時或不給處之裕如若將終身焉今天子更化之初登用儒雅而中朝諸老多已凋落近臣以公名聞於上乃以翰林待制承務郎兼國史院編修官起公於家公幡然出見使者退謂人曰吾老矣忝列職禁林儻緣次對而獲陳堯舜之道以禆聖政之萬一豈非幸歟會有詔復行貢舉法畱主文衡於鄕闈竣事乃行到官僅七閱月俄以疾卒於寓捨至正二年十一月九日也享年七十有三省臺院監皆來致賻集賢吳大學士直方國子吳博士師道並惇鄕曲之義共經紀其喪事靈輀南遷諸公引紼陳奠於都門之外道路之人咸爲咨嗟隕涕夫人盛氏累封浦江縣君前公十二年卒以三年十二月二十二日合葬於縣西通化鄕荊山之原子男三人長卣次同次因孫男三人秬穎穆秬早夭穎以父命用公蔭入官未調女一人公气韻沈黙度堅凝平居未嘗見其疾言遽色𨿽有桀驁者亦皆望之而意銷孝友本乎天性弟實出後外家兪氏遇之恩意彌篤讀書博覽彊記自經史百氏至於國家之典章故實兵刑律曆數術方技異敎外書靡所不通故其文灑肆演迆舂容紆餘才完而气充事詳而詞覈蔚然成一家言老不廢詩視少作尢古碩奇逸而意味淵永後學之士爭傳誦之工篆籀楷法善鑑定古彛器書畫而別其眞贗晚益沈潛於理學以爲歸宿之地焉所著書有近思錄廣輯三卷字系二卷金石竹帛遺文若干捲文集若干捲方彚次以行公之葬也禦史中丞張公起巖以居冑監時有同寮之雅故旣爲之銘納諸壙中卣等復奉門人宋濓之狀屬溍爲之表揭於冢上溍與公居同郡學同志辱遊於公最久知公爲最深所以圖公於不朽後死者之責也非溍其誰是用弗讓書而授之俾【闕】

辭曰柳君河東爲唐望宗從宋南遷再世外官公生其季逮今盛際以文易武承考之意延祐初元朝多俊賢公遊其間翺翔後先於於而來列於庶位詩書禮樂孰非吾事由中而外退也委蛇遺世獨立一紀於玆國之老成日益淪謝鋒車在門公不俟駕有懷欲陳堯舜吾君輪當次對乃以訃聞乘化而歸公乎奚憾士林盡傷失其一鑑斯文未喪儀刑具存表以石章刻在墓門翰林侍講學士中奉大夫知制誥同修國史同知經筵事黃溍述

墓表碑陰記

戴良

先生沒後之七年其友烏傷黃公爲著石表辭一通凡若干言良得而讀之未嘗不嘆公之深於知先生也先生家浦陽江之上自其先世頗能文而先府君以科第顯至先生遂以文擅於天下天下之士識與不識咸能道其姓字𨿽武夫俗吏不通文義者亦爭得先生之文以爲榮先生之見知於當世久矣然其所以知先生者徒以其文耳而徳之蘊於躬者人未必盡知之也【闕】如春風肅如秋霜粲如雲霞之捲舒凝如崖嶂之

森峭恢恢乎而有容也汪汪乎而莫測也澄澄乎而不可撓也以之正家則家齊以之涖官則官治蓋將無所施而不可然則先生之學豈直文而已哉嗚呼先生已矣其不可傳之妙亦旣與物而俱化矣自非石表之辭歷敍而鋪張之後之人何自而知先生𨿽然非公之善於形容又曷足以致是哉良故嘆公之深於知先生也世之以文求先生者視公爲何如哉公少先生七歲而其出遊於耆老成人間乃皆與先生接及先生之歷仕中外也又未始不與之相先後是蓋交友中之最親且久者惟其交也久故知之深知之深故書之審公非有私於先生也良猶記寒夕宿先生齋閣中先生擁衾語良曰予之交友滿天下然知我者莫若黃公我死必求表其墓嗚呼先生之有望於公至矣而公固有以慰先生之望哉先生之子卣將刻公所著表辭於荊山之阡良因書公之所以知先生者附見於碑陰世欲求先生之爲人更當有考於斯至正十年八月旣望門人戴良謹記

議

元故翰林待制柳先生諡文肅議

宋濓

天地之運陰陽之化置太和於生物之地置太肅於成物之時蓋鬯達茂遂之極非濟之以至嚴則盛者不堅實者不確而發育於春夏者終不足以有成故降之以霜露沍之以冰霰使昔驕虛暴溢者一旦收斂縮閼折挫而無遺寓深愛於至畏之中萬物莫知其所由然故肅者天地之所以爲教也惟人也亦然之以柔惠誘之以慈良俾人見之而化者春之和也臨之以儼恪以摧其惰慢之气持之以介正以格其邪僻之心不怒而威不言而厲者秋之肅也育才莫善於和成徳莫善於肅嚴肅之君子其猶霜露之教乎元故翰林待制浦陽栁公先生負瓌雄絕特之才畜峻大剛方之徳發而爲文則沈雄而雅勁見之於行則端重而遂直怠色不形於面媚言不出於口所學以聖賢爲師而不戾俗以爲異所志以教化爲重而不阿世以爲同起爲人師入造冑子周旋禮樂之署統教吳楚之區晚嵗就徴入掌帝制其於辟異端扶倫紀黜滛祀排勢臣勁气直辭可輔彛訓危言卓行可激貪懦迨其退而燕處凜然神居屹然山峙喜怒不著語黙有恆可謂有徳君子矣先生旣卒而元亦亡時異典堙節惠之禮未舉門人咸喟嘆而稱曰士有易名況先生嘗有位者乎惟先生之文天下靡不聞知以徳配之於義爲稱先生之徳宏深博大玆不敢擬議然表見而易覩者非曰肅乎請遵古者私諡之例以文肅定諡如何眾咸曰允哉遂諡以文肅云洪武十年春三月己夘朔前某官同縣門人宋濓謹議

待制集外編附錄

待制集後記

右浦江柳先生文集二十卷卷中所錄古今詩五百六十有七首雜文二百九十有四首初先生爲文多不存稿年四十餘北遊燕始集爲書名之曰遊稿及官成均轉奉常則又以職司名之曰西雝稿曰容臺稿出提舉江西則又以地名之曰鐘陵稿自江西退而家居則又以所居齋名之曰靜儉齋稿間嘗西遊吳中則又以遊名之曰西遊稿遊而歸休日對烏蜀山歗詠自娛則又以山名之曰蜀山稿未幾召還禁林述作日益富尙未名稿而先生沒遂爲人乘間持去今所存惟七稿濓與同門友戴君良定其尢可傳者序次如右以先生官至翰林待制也通名之曰桞待制文集雲天地之間有至文焉相軋而生相錯而成其昭著蓋無時而或熄也故觀乎朝廷則制度文爲聲明采章秩焉而有序觀乎宗廟則鐘鼓相宣籩豆靜嘉煥焉而有章觀乎軍旅則隊伍嚴列旗纛精明肅焉而莫犯觀乎政司則出號施令舒陽陰凜焉而可畏觀乎庠序則禮教修明上下洽比穆焉而相親凡若此者皆至文所寓未易以一言盡也惟能觀夫防通則其精神之所流布往往淩厲奮蹈不得見之於功烈必能宣之於辭章此古之有志之士所以不出於彼必入於此𨿽其所成有不同而不隨世以磨滅者則一而已先生素涵匡濟之學欝而不能大振於是悉斂其英華發之於文震蕩汪洋自成一家之言或鋪張制作之休懿或昭明神人之感通或序列兵戎之功伐或開陳善治之所急或推原名教之攸系肆筆而成其光焰萬丈自不容掩初未嘗區區求工於篇章之間也國子監丞莆田陳公旅嘗評之曰桞公之文龎蔚隆凝如泰山之雲層鋪疊湧杳莫窮其端倪天歷以來海內之所宗者惟雍虞公伯生豫章掲公曼碩烏傷黃公晉卿及公四人而已識者以爲名言嗚呼先生之於文可謂至矣可謂善觀防通而能宣至文之昭著者矣使先生得大振所學功烈僅施於一時孰若斯文之傳衣被於無窮哉𨿽失於彼而復得乎此有不足深憾也是集旣成亷訪使者余公闕命亷侯額能布哈刻寘浦江學官尙餘古今詩九百有七首雜文二百四十有八首末加銓次濓復同戴君分類謄爲二十卷題曰別集授先生之子卣藏之俾世世謹其傳焉至正十一年辛邜嵗春正月甲子門人金華宋濓謹記

待制集後記

