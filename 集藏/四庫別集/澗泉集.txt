

欽定四庫全書

集部四

澗泉集二十卷

別集三【宋】

提要

【臣】等謹案澗泉集二十卷宋韓淲撰淲有澗泉日記已著錄此其詩集也淲詩稍不逮其父而淵源家學故非徒作同時趙蕃號章泉有詩名與淲並稱曰二泉李龏端平詩雋序所謂章澗二泉先生方回詩所謂上饒有二泉者卽指蕃與淲也然其集世罕傳本文獻通考宋史藝文志皆不著錄方回瀛奎律髓絕推重之有世言韓澗泉名下固無虛士之語尢稱其人家寒食常晴日野老春遊近午天諸句而所錄淲作亦屬寥寥又戴復古挽淲詩有三篇遺稿在當並史書傳句復古自注稱淲臨終作三詩近厲鶚輯宋詩紀事采摭極博乃僅載所以商山人所以桃源人二首而所以鹿門人一首佚焉則淲之詩文湮沒已久今從永樂大典所載凡得詩二千四百餘首詞七十九首編爲二十卷又得制詞一首銘二首亦並附焉而所以鹿門人一篇終不可見知所軼者尙多然較諸書所載僅得殘章斷句者已可謂富有矣觀淲所撰澗泉日記於文章頗深又制行淸髙恬於榮利一意以吟詠爲事平生精力具在於斯故𨿽殘缺之餘所存仍如是之夥也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校官【臣】陸費

墀

欽定四庫全書

澗泉集卷一

宋韓淲撰五言古詩

春晝

靑春白晝永一日如兩日平心得淑景佳思入詩律湖山气姿媚海汐聲蕩潏回旋且回旋楊花滿書室

春陰

春雨山澑花事回綠陰東家舉杯酒爲我成芳斟蝶繞鶯流音輕雲晚沈沈揮手惜素心入林驚未深

苦陰

梅熟麥秀時濃陰多轉晴礎潤雷掣電溝壑須臾平淸風四起處鬱蒸或不輕今玆冷气深經旬壓檐聲

正月二十七日

晨興啟蓬門緑樹有啼鶯山風逺逺來墟煙低低橫水冩蔽芾影岸束湍瀨聲春事曽幾何花尙含情

春晚

餘靄淨麥岐流暉轉蘭臯燕壘落梁塵漁舠激碕濤芳斟競飛斚綺思歸搖毫良燕气淸和物色如春韶

春分前一日

沈沈聴雨坐瓶花養香梅鼻觀得此供息定本气回春陽已大壯陰雲尙難開小千葉黃眼塵一淸哉靑靑葉中蘭庭幽有餘芳新葩明輕莖知我春晝長安得滋九畹命騷與爭光風泛不須紉深林宜永藏細雨桃樹枝依流欲舒紅水深相揮倍覺多春工從渠武陵源不與人迹通馮生天地間我汝俱樊籠柳已綠可愛溪風更搖之人居春气中安知物熈熈常年二三月醉眼不自持摩挲此瞢騰老去今其時艸色老春薺气數戚已分流光生鬢絲日暮江東云故交本不多零落那忍聞墻陰雨淒淒夕陽何時燻

避暑

亭午暑未涼竹陰訪泉石泉源徹底淸石色半痕碧幽處鳥聲流閒中人意適風微一幅巾林深轉虛寂

秋意

秋意不堪老宦情惟自悲蕭蕭風雨中吟哦漫尋詩古來騷雅士常恐歸計遲此事不難辦無語王謝兒

二十九日寒食【按詩四首其一首見七律二首見七絕】

花間雨未亁彊飲食猶寒山澗得名流豈曰俗相看晉文綿上田往事今鼻酸江南好風景且取文酒懽

淸明

旣喜寒食晴復值淸明雨山空洗雨花零落蔽泥土林新葉靑綠粲莫數𨿽云風日異景物俱可覩犂鉏動逺村愈覺愛農圃形迹欣得閒持醪醉爲主

上饒禊飲

流芳報花信暢敍記東晉何知胸崔嵬未覺景急峻泛觴河陽春庻且雅俗鎭

九日錢塘江

九日風淒扁舟龕山龕山正自佳況復江水間吳歌動兩漿溯洄過滄灣𨿽無菊可把矯首云斑斑

九日次前韻答賦徳久

客裏素秋節誰復同襟期黃花𨿽滿眼何意采摘之古今曠達人把此顏爲怡謂可制頽齡屬興深於玆淵明南山下放浪東籬枝白衣縱莫至自惜艸木姿斯辰天陰陰雲深翳晴曦更想杜陵老抱病登防時我欲事嘯歌舒憂以娛悲悠悠時序心搖毫漫致詞

九日次陶韻

艸木易黃落倐然時序交豈無素心人松栢不攺凋今日我重九惘然風度髙起尋得良覿南鴈將橫霄誇毗信誰子短世亦已勞旱暵乃天運惔焚禾谷焦一歌百世蘇重歌千載陶唱予而和汝其雨復崇朝

九日

悠悠兩髙峯眇眇見落木病餘老身倦登樓謾伸蹜玆晨有何味酒面欲泛菊常年得重九髙興必徴逐誰知嬾出門搔發鬢已禿子云𨿽識字君平惟賣卜坐久風頗怒新霜夜來肅

野色荒荒白嵐光靑家鄕未千里客路復長亭絕景詩難狀多愁酒易醒西風攪黃葉興寄托鴻防

除夕前兩日示秉

雪風吹溪云晝刻催嵗律歡傳頌椒花餞嵗欲何出舉頭荒山廬冰澗澑淒瑟兩鬢已顚童種種不滿櫛題輿得斯文愛士欲黼黻團呼一樽酒淸言了人物四座各盡情燭防屢剪拂如愚於席間踸踔倍勃窣授簡而供令古興亦豈不

二十五日

焚香得深居淸風養幽抱杜鵑來何遲鴻鴈去常早微瀾響溝流積潤滑磴道綿綿百艸長春風雨中老

三月八日

晝閒春婉婉艸樹轉花事人誰用吾情我自順吾意江山不徒吟城郭亦可醉陰陰起晴風相賞豈云易方齋旣虛淸山堂亦深翠來燕翩翩歸啼鵑至時物付芳華所惜者風誼

春濃自徘徊我歌亦其事崢嶸眼中人磊磈言外意何哉非達也拂石醒小醉棋枰隨圎方目擊勝敗易冷齋芹泮地坐久濕空翠了無官曹塵所以野老至泛乎不系舟未數長沙誼

所貴知者希初不與人事飄風擊墜瓦彼豈有本意百爾我所思豈必待熟醉烈士徒殉名歸潔似圗易鱣鯨困螻螘蘭苕巢翡翠廣心之昭融巽語之極至何若於燕閒相與談仁誼

初九日

山空艸木長明日欲立夏俄頃一蟬鳴節物便相亞平心閱四時益覺運而化殘杯了淸晝新香度深夜風雨陰陽間悠悠嬾悲吒

十月初十日

南午逾暖日气烘人衣徒有蒼蠅聲甚無鴻雁飛老身漫自伸老眼其疇依摩挲根塵間瓦溝霜已晞

晦日卽事示同逰

閒居誰與娛寂歷滿黃葉冬晴日气午乘暖得步屧兒僕爲鉏園俛仰才自愜親朋忽過我少坐情意浹烹茶味旣爽穿林景逾接縱逰星居寺僧房頗稠疊隨流覺路熟更見沙觜渉道院出香鼎春山弄書篋畱連一兩杯設飯羮用防亭虛列峯巒溪淨映城堞躋攀重閣晚覽句費目睫歸歟語河梁分手興未帖吾衰子俱壯嵗莫何術業從來評道徳亦必在耕獵好惡空紛拏利害漫懾怯郡國有惠養朝家有調燮孫臏爲斷足範睢至折脇尙能變軒昻未信秪萎苶莊知冥靈春佛說惡濁刼無視霧气蒸飛鳶墮跕跕

十二月二十八日

寂寂園中林脈脈林下泉蕭閒嵗雲暮老身欲何言不畏日月駛但笑霜雪繁人生本非惡往往迷宿愆昏明夜復旦寒云滿空山瓶儲粟粒罄交舊無往還塵埃豈不知冠緌易牽纒五鼎食與烹寸景能幾年心境互生滅雅俗相移遷危坐明檠燈鑪香更淸然

日長

日長林影聚早暮气彌淸旣自罕人迹而猶聞市聲物生各有態境異俱忘情門前酒誰來吾其撞余醒

落日

落日靑松間疎明山翠寒誰於元气中弄此赤玉丸我心本淸陽陰濁不可幹虞淵下可取快飲杯勿幹

喜晴

積日困秋雨曉起天開明披軒納晴光樹影當堦橫遙聞蟬急忽見翠羽輕整衣聚足坐似覺天籟淸身形百年爾衣食苦彊營運化有理道超然得此生

晚晴

兩年元日陰今年元日晴防霜起淸寒人物多歡聲行都占江海魚鹽易經營何時復三京萬世開太平

掩闗月色滿牕宴坐久之

云牕月當午小醉人未眠兒童鼻鼾雷聴息方綿綿萬籟一以虛性地開其天入林山自深金澗通瑤泉

對月

璇霄蕩涼颸靜夜卻團扇幽人醉未醒月色牕戶轉起舞步髙寒借我蟾宮便

十六夜看月

夜久羣動息巡檐尙何觀庭空葉忽墜琤若摧瑯玕芒寒星彩動霜气尢彌漫誰知太虛中運此寶月團須臾一雁叫飛下溪流灘

月過林端淸甚

月出雙樹間營魄何流光初還當午淨極涵莽蒼溪虛響城角露重天欲霜送客出籬門共立古道長

玉溪樓看月

山晴夜自明艸樹遙可矚樓頭春已非尙有月如玉胡爲乎來哉可謂萬事足溝流雜蛙黽信閱人代速

夏夜翫月

夜气生微涼山空步明月飛光入人家流影到林樾零零白露滴冉冉淸思乘雲度罡風天上有宮闕

方齋啟牕見月

我豈不解飲風軒乘月開細細春酌動徐徐秋興來俄而弄淸影自爾卻氛埃誰信城市居野老爲裴回

中夜危坐雨聲淸甚

倦臥一塌上展轉不能寐更聴蟋蟀吟時時風雨至披衣起趺坐數息存妙其生何用觀夜气吾已志八月初七日終夜大雷震雨如傾注風敗吾藩籬防吾庭樹

晴明天气佳艸木浮光煇珎禽各翔語羣花競芳菲人情春和時怡逰忘歸常陽一以亢旱甚翻歔欷赤地至千里焉有不年饑家家望云霓想象陰雨霏狂飈震雷吼連夕恐非機溪漲橋已解拍岸欲平磯所幸蛙黽爾跳噪皆輕肥居民其柰何泥淖生理防意欲問彼蒼何日生淸暉由來此陰陽嵗事中和希今年積秋焦熬在郊圻旣雨復苦風防樹敗墻圍后土無干處眇予將疇依

雨後驟冷淒然

天髙气蕭瑟薄薄寒中人登山兮臨水貧士志不平惆悵徒自憐覉旅誰友生申旦耿不寐淹畱可無成

梅雨

山溪繞寒城林園眇荒隅南枝小春梅意似醉眼舒云陰冒霏霏欲步雨如塗人閒壓芳槽洗酌畱我娛易齋誦銘語耆英幾年無吾儕老孫子交契嵗月䢐速飲付丘壑微吟對江湖何當暗香底花影相持扶

微雨

雲間度微雨霑灑艸木淨披衣未盥櫛失卻體中病屋角鳩鳴陰是亦彼情性今我睡旣醒豈不有詠

夜雨

臥聴空山雨愁人春夜長田蛙與水鳴聒聒來耳旁緬懷千載遙賢達多遁藏豈無命世才所抱或沮傷離家脫塵役且憇雲水鄕時運不我畱老去空彷徨但恐壯志銷放浪宜自彊

午牕驟雨

日暖石礎潤雷雨響空山艸木盡披霏雲气滿牕間我方岸幘坐與客談笑間防當乘少霽午陰聴潺湲

急雨

滛滛夏暑雨小民惟曰怨連朝浸田塍一夜倒河堰尋常已食麥積久況少飯錢幣易低昻亦合利商販

阻雨

獨坐空堂上憂來與誰語出門欲逺逰泥雨復艱阻不見一人來那逢防心侶前除一幽禽四壁響饑防無以滌睡昏春茶尙可煮

自淸明後十日雨

得雨宜秧田久雨損麥隴日暖可成實天寒妨出種米麫世所資敢爲一身奉望眼冀晴色深爲農夫恐長林風颼颼狹港水洶洶閒謠不能歡名與食孰重

雨中作

閔雨澗將涸爲霖流復湍聲來白浩浩气起淸漫漫隨山問本源踏地觀狂瀾隔水城市塵了然不相干

初三日雨

一林梅花雨香濕煙冥蒙水流澗底淸聲落前溪中鳥飛旣整暇人意亦沖融今嵗春來早新萱已滿叢

雨中

山林得涼雨倍覺十分秋衡門籬落間木槿上牽牛霏微弄空明炊煙澹飛浮有酒不肯飲南冠眞楚囚

夏雨

已忻五月涼連得六月雨泉石養芝術甽澮長禾黍病𨿽未能飲起亦尙可句淩晨百鳥啼靜夜百虫語寺外鐘磬音樵歌自來去

陰雨

變風忽交作雨腳牕紙鳴隘巷掩闗坐鑪深沸瓶笙豈不念故山斗升聊自營米貴薪炭少天亦放我晴

夜霜牕戶肅然嚴冷

行都鎭東南衣冠萃軒蓋文書漫穰穰人物當藹藹癡或不知止隘卽莫可柰江山何淸空天地本正大四更霜气重肅若起深籟乃信埃中此景終不害

雨後

夜暖雨驟至溝流起微湍一秋多苦晴魚鰕生意艱朝來淸蛙鳴便覺斗水寛豈不念其涸跳梁聊自歡

涼雨

涼雨濯袢暑中林動淸觴一日亦易與千古不可忘人物信消長治運空微昌我有挿架書醉甚無慨慷

社雨

空山水流澗社雨掩籬門云陰起防寒藥鑪自常溫老一欠伸開卷牕明昏屋邊桃李蹊飛飛亦無言開簾卷書坐燕聲煙雨中時物依辰至春社古所同豈不知其然嵗月何匆匆擁襟一閒謠林花落檐風

梅雪

殘冬且論詩豈待梅與雪雪固以水淸梅自惟花潔機未易窺聖解不難說棄置便掃除俗者慮上拙

松雪

松雪照殘臘溝流起輕冰倦身固蹣跚睡眼猶瞢騰塵埃與野馬何急來相仍東鄰可以飲一舉宜數升

雪

我枕麯借糟女爲彼玉雪驚心京索舊流徙此越絕霏霏醉飛花堂上燭勿滅

積雪

積雪有何好照我牕牖明牕明不能寐披衣數寒更帶雨豈滅蹤無風如有聲荒荒山野人江海情

坐想山雪竹壓籬礙過之勝

詩亦常語爾細思有何情瞀瞀靑眼収種種白髮生不如緘口住時復信腳行折竹松邊路山籬雪淸

回路雪作野酤

適俗心不夷索山不深駕言出春浦回車已畱陰雪飛催我句村酤且重斟此致天所資優哉有遺音

雪中

雪映山牕白竹鑪殘葉寒垂紙帳低起坐百念催推枕理吾夢栩栩鼻如雷覺來神气中平旦陽明開淨業與穢業交戰則我微未能滌覽前識相依違冬霜後雪磵谷慵啟扉天耶其人耶咸言上上機今年已有雪今年亦有梅梅花與雪片日夕相徘徊失喜固莫爾亡憂尙何哉不與萬法侶孔跖俱塵埃涇渭本一水濁淸我何尢白雪固爲潔老興開兩眸須臾防心坐薪火時添抽咄哉皆前塵禿髮不滿頭鳥聲已鳴春磵廬雪色深紛綸五經笥古人云鉥心心本理和順萬緣常逼侵莫作斷滅相明明去來今趙十有詩及髙泉之行因思往年同逰靑巖

秋花滿靑巖禪榻如昨日舉眼曽幾何嵗月流電疾君其壯藻思我已老蓬蓽誰云彼髙泉春晚又能出寺底讀葉碑祠前看周筆夷猶慨以慷緬邈吒而叱思君弟行役應惜良防失朋從滛液之於我豈固必旁觀徴逐間往往誚逰逸相望一樽酒朱理靑瑟墜緒或可尋陳迹安可詰澒洞塵瞇人榮名眞蟣虱

八月二十五日過南豅

涼雨忽不止秋陰無柰何山根防新漲小立玩流波防逢其適爾紫芝有奇歌惜此未深宻時見人迹過巖桂苦未花尋香上扁舟溯洄得蹊間微步理舊逰鮮鮮見新枝幽芳浩難収回首城市塵所憇因少畱撫枕知夜永淅淅過山雨淨聴秋气還淸吟可無侶年來幽興熟心口自相語我其內歟何其未能處

題南豅

南豅山下路一眼煙雨昏松篁葉滿地楊柳條映門此興非所難吾道何由尊鏗爾捨瑟希帶濕藏春痕

遊南髙峯下

蒙鴻山气潤噴薄澗水急殘花防新枝春晚綠陰集杖防一俛仰挈榼共行立路轉南髙峯窣堵正嶪岌勝迹古今同軒裳孰覉縶

譚守約陳漕林宰同遊南巖得問字

髙情動巖壑幽討忘逺近追隨得秋日挈榼多美醖悠悠逺朝市寂寂委時運雨集星散間他年或相問

霞山

避喧甘猛虎杜語誠有味況此古城遊盡迥盡無畏捫蘿魚貫登確入荒蔚俄而得峻極天闕逼象緯春風猶未旬芳事已髣髴慿虛了不寒淸淑滿腸胃眼髙物破碎意廣身良貴隘彼防塵歊邑郭亦何謂同來三二友斯道久涇渭偶然一尊攜物笑我頻喟焉知酒行多但覺飲之旣煙巒屏障環秀潤仍蔽芾更對西日紅輪囷纒海气

中平峯下巖可坐百客絕頂尢奇

臨水旣凝竚望崖試徘徊榜舟一以渡露晞嵐影開矯首與人居直上無飛埃峭壁過鳥道老樹相縈回下訪者廬敗堵畱巖隈亂艸蔽嵌空停泉照崔嵬因知勝絕地使我心悠哉誓當如龎老舉家爲此來

齋居湖寺晚對南屏疎鐘茂林霧气蓊然

南山起寒霧雨气蓊林木但覺白漫漫不見山下屋須臾逼昏黒疎鐘度幽谷寺冷西湖秋齋房媚幽獨

步澗壑上山

秋山響松竹漠漠起雲陰褰裳過石瀬望崖荒艸深誰家牕戶開少閒澹心茗醑無不可所畏塵霧侵道場山山上有伏虎師宴坐嵓寺中方池淸深可愛

翠麓轉危徑淸漣媚方池鐘魚鳴寶坊窣堵髙不危慿軒眼力盡晴色煙淒迷秋原禾黍登佳處端在玆齋余作茗事晝寂香篆遲當年伏虎師此地嘗嵓棲髙風動寥邈勝迹窮險回橈日已暮悵望空自知

茶山

人日逰茶山防檢山下泉載惟兩賢祠緬邈桑薴仙豈無髙潔懷何有香火緣雨晴動春事艸樹含芳妍獨來宴坐久湛然還惘然扶輿度歸路尋友了閒篇

又

南風滿修竹兩賢凜如生殘僧具湯餅茗椀寒泉淸歸來渉城市貨殖何縱橫溪明漾長橋履此復暢情喧寂等一境人世不足驚北牕臥微涼神思才淸平

同尹一逰茶山齊賢繼來

蒸雨隘閭巷茶山午風淸同吟方齋人禪老相送迎隔城帶湖光更約暢敍情輕雲轉雷晚靜定天宇明

東南一峯松雪明朗捨前甚可眺

夜嚴風色冽開門恍奇絕誰將連日雨幻此瓊玉屑林深竹初折澗淺冰復結望久忽煙銷山明見松雪【弋陽縣山色奇秀有一峯屹立於眾峯之間意頗異之邑人雲山有三十六峯此一峯石間有如龜山明之陳丞相家祖塋在焉】

四月十一日靈巖

陟逕得遐矚濯泉愜幽尋禪牕坐來久聊以娛客心平田綠未整湖色収晚陰回橈繾綣余翔禽亦遺音午日趙鈐轄同坐溪旁望靈山雲气次韻

塵俗自塵俗幽奇自幽奇競渡殊污人正爾無所之城隅白雲堆湧出靈山詩不可磨滅者天欲鑄偉辭是大有佳趣豈問庾元規舉扇勿障風吾與子同歸

雪觀

絕壑過蘭若炷燻擁寒鑪稍収神觀明時翻經與書忘言忽自笑得興將誰拘雪雲起冰霜是事俱澹如

雪觀

暮鼓朝鐘外鼻端消息眞靈山髙溪南而有彼上人祝發豈滅性趺坐宜忘身咄哉露地牛染淨俱一塵當年少林立話頭猶許新北風吹雨花繽紛皓如銀我來試標榜此境何了因無相亦無證顰伸气方勻

秋日郊行題崇福寺大井

秋暑未退舍獨遊亭午時籃輿汗翻漿陟覺回涼颸靑春十載前此地嘗娛嬉只今髮種種蹉尙何之懸崖多紫花繞夜垂靑枝殘蟬猶爾噪新鴈乃許遲允矣原憲貧異哉宋玉悲酌泉揖老僧淸坐生佳思

靈井【九峯庵前渉澗入崦間泉嵌空日夜流不竭鄕老傳嘗有龍見光怪吾翁名之靈

井】

靈井復何許薰風度前林一卭爲蕭散渉流殊匪深山空人迹少無言見鳴禽嵌嵓適所防潺然送淸音宜我濯塵土陶冩此胸襟冨貴本天命得閒且幽尋

天竺靈觀鴻漸寺記白香山泉碑

靈天竺山淸流潄奇石艸木郁靑蔥巖洞耀丹碧有時閒聨盡日爲散防蕭條懷古心髣髴問遺迹勝士多去來流年幾今昔寺記喜逢陸泉碑尙餘白因知幽絕處得之乃無斁所以千載後山名轉輝赫二子有逸韻煙霞本其癖想當落筆時無地著淸適嗟我復何人長歌想英魄

參寥泉

湖光佛寺古山色泉水淸蘇仙則已逺名字空含情西風動林松琴瑟有餘聲我來揖而酌一飲百慮輕朗吟兩石碣脊記眼爲明當年彼比邱亦足得此生

六一泉

不見六一翁但見六一泉得泉以思翁昔僧何其賢旨哉山中樂合與蒼崖鐫後來坡仙銘空以文字傳山林已禁苑復與道院連蘭若縱莫存此水尢泠然嵗月誠易與陵谷終變遷薫風拂湖水晚日明湖煙回頭叫林逋醉倒山前

欽定四庫全書

澗泉集卷二

宋韓淲撰五言古詩

松竹堂次蕭宰相韻

鳴琴意自永小築松竹林公餘一委蛇巡檐見遙岑冰雪凜節操晝寂緑陰陰何事智與名蕭散徴在今當年山水間讀書情致深儀鳯覽徳輝終古存知音

棲閒堂

能棲不能閒其心未可知能閒不能棲其迹無已時棲閒一以名二者兼得之昔春升其堂尊酒飲於斯昆山日夕佳陂池淸渺彌手植花柳間田園粗充饑潔哉兩龔家異代猶許奇夫豈忘治功而故與世違漢朝有蒲輪用捨端不欺三江五湖口君子謹其儀何以寫我歌遙遙記所思

題壽樂亭

蘭江生縠波金華欝嵯峨是中鶴髮親贏得歳月多時時著萊衣兒嬉爲婆娑撫掌問妻子我意今如何祥風動檐花美日行庭柯更覺山水外一曲欵乃歌過新安月夜步浮丘亭分韻賦詩得弄字

平生風月懷醉語或驚眾休傾袁紹杯且臥畢卓甕使君良不凢客子恍如夢對影將柰何暁角梅花防

同譚守登跨鶴防

昔守王道甫作此跨鶴防金行露气髙嘗同斸蒿萊九日長沙歸晦翁命予杯至今淸夢長寂寂令心哀君侯我輩人能賦有餘才復玆菊花秋登臨爲徘徊子美髙李句萬里風雲來世道古猶今興也何悠哉

浙江亭

海風吹潮聲過我欄檻外不知地險但覺天宇大何時一壺酒掛席上嚴瀬班班云壽陰越山逺如帶

訪南巖一滴泉

僧逃寺已摧惟餘舊堂殿顚倒但土木彷佛昔所見山寒少陽焰崖冷盡冰綫曽無五六年驟覺荒涼變遺基尙可登一滴泉自濺憶昨淳熙秋諸老所閒燕晦庵持節歸行李自畿甸來訪吾翁廬翁出成飲餞因約徐衡仲西風過遊辛師倐然至載酒具殽饍四人語笑處識者知嘆羨摩挲題字在苔蘚忽侵徧壬寅到庚申風景過如箭驚心半存沒歷覽步徐轉回思勸耕地嘗著郡侯宴今亦不能來艸木漫蔥蒨人間之廢壊物力費營繕不如姑付之猿鳥自啼囀

尋梅至梅嶺因遊紅羊石靑楓峽

衝寒步晴光霜重積如雪尋梅渡長溪犖確路曲折回風送灘聲靜聽鳴復咽當知我輩遊名與山不滅

題姜堯章白石洞

詩眼玩塵世漫作威鳯鳴經行苕溪水乃見白石淸拂衣鑑須眉喚起仙骨驚胡爲隨人間嘆息百慮縈洞中應笑我何不髙舉輕明時樂未正尙欲追英莖它年淳气合肯有爵服情癡人莫說夢烈士徒殉名轉庵偶饒舌已足壓旦評古來曠逹者談笑得此生臨流賦招隱一奏朱聲

雪觀

秋暑睡不美但想雪觀居焚香貝葉動洗鉢伊蒲余應身了諸幻起性包太虛蓬蒿一水隔吾豈愛吾廬

題熊氏得要亭

未得要亭先寫得要詩識賞無逺近渺然西江涯薰風入山水佳趣罔不冝想見昏且云鳥日參差主人應飄灑何時同酒巵三嘆玉局仙爲我先及玆

夜過潘樓

雨多晴气新星彩動涼夜因人閒出門尋詩稅吾駕一杯小樓風圖畫淸暇

聚逺臺

遙遙聚逺臺是豈俗所要只冝我行適信得山水妙地髙出林表眇邈有殊調主人運心匠擇勝出素料陂陁闡防逕俯視溪可照匪云賦新詩聊爾索言笑三月靑春深風林杜鵑叫

亭臯

亭臯新雨沐物物秋气深著蕋木芙蓉桂樹尢蕭森豈伊酒可嘗而我詩未吟朅來六七輩領防冝素衿塵瞇共一掃風乎出云岑

防心堂

胸中有天遊寓外皆所嬉勝士固可逢俗物亦可偕杯酒得流行放意而伸眉玆辰我陽春溪水多淸姿岸桞已靑靑山花更暉暉當筵主與賓談妙尢克諧雷聲忽送雨雲風動情思由來理性眞肯計志願違松柏獨也正造物付之誰歡笑酬座人長言其勿噫

題三茅堂讀放翁碑易道士設茗

寶山最佳處突兀三茅堂幽襟翫巖穴散腳登崇岡梅亭𨿽未花自覺艸樹香午陰布修幹禽鳥時來翔下視江海波風煙渺茫茫貞石披妙詞摩挲有餘光吾身已塵土乃得閒相羊羽人復能吟煎茗邀山房意勝神適俗逺慮兼忘乃知軒裳縶自苦升防藏饑餓非難忍歳月空帝鄕揮手下山去餘情滿秋陽

溪山堂曽宏甫作徐師川呂居仁曽吉甫王元渤鄭顧道晁恭道王起巖吳傳朋徐明叔逰詠之地

當年二三老曽醉溪山堂至今月露底艸木有餘香興言我良友六月此追涼還同章泉叟訪之以相羊夜久淸輝寒水際如雪光誰知幽絕處懷賢正難忘

拂松閣

太白孰可作五松自靑山闗關鳥飛集冉冉云往還時世有今古客意徒悲歡我來見令君歌逰其間醉防舞回時俗眼應不防人韻乃如許結閣橫朱欄

伯輝竹林書院

竹林彼一時仲容乃此遊寥寥千載後忍曰爲良謀古人心匪遐用捨多風流身容縱未老歳月去不畱結茅我山椒詩書尙何求固將淑諸人猶能誦軻邱朅來南風薫見子忘百憂阮蓋靑雲器濤戎信其儔取酒且勿飲聽作商聲謳

逍遙閣

翁家爛柯橋遊戱錢塘歟昔賢有樂地天與此屋廬依依巷陌間將鶴倒驢流傳得佳聲是時當國初四方次第平降王亦誅鉏朝野多豪英仲先頗知渠相邀一夜話華山圖匪虛此州眞可人林逋復來居一湖浸山相望誠有餘人生百年爾貴賤空乘除尙友千載上是心良晏如有手可持酒有眼可誦書結閣老樹髙扁榜聊自舒方今開禧年吳越都乘輿我遁楚溪口因名倍躊躇旣同逍遙吟又且思莊樗

王右司家池閣

寒日照竹色老槐搖池光憑欄俯虛檐忽此陶一觴主人與客笑萬事俱茫茫回首十年夢吹霜晚云黃

守軒

孟以身爲大曽惟貴夫約況欲行之家蓋亦念前作誠齋彼何人老筆乃揮霍勿忘勿助長世世可如昨

寄軒【按詩意用陶潛歸去來辭南以寄傲句疑作傲軒】

陶潛彭澤歸豈敢傲一世聊從戶牖間作計等蟬蛻君乎得此心名字置所憇俛仰旦復昏淺揭深則厲

恕齋

公心不兩照意必四出涖官行法間要以身爲律物物或藩籬事事只刀筆由來貴仁賢存之在勿失美哉一言富乃榜此書室因利得行義徇名豈忘實君兮詩中仙我語非祕宻三嘆蓮幕地退食有學術

昌甫竹

竹髙深處江南懷玉村此老已華顚淸門非市閽緩步泉周遭放眼云吐吞野馬閱眾甫防鴻本鶱經年未能往夢思疲我魂是中夫如何不以俗諦論時來五七字感慨存想其樹扶疏繞屋夏籜翻

田間

烏麥相防種黃秈已皆熟坳塘無賸水古徑墮枯木貧多刈遲勤有翻耕速整履步大田扶藜問幽谷

余漧黃師求北窻詩

陶令一北窗今古自無對折腰豈爲米歸來本非退平生羲皇心肯與時向背當年五桞傳誰云閉關輩子能知其然此意要常在淵明不吾欺是中誠可愛

李禮侍石林

磊磈著胸次婆娑嶙峋客來亦置酒相與悅老身晴風吹岷峨浩蕩無邊春巴江下吳波軟紅生防塵回頭山房染石也誠可人不知防千人造化此一眞只恐斷取去補天費精神

官閒

官閒讀書余杖看緑陰黃鳥時飛來臨風流好音我亦爲之喜夷猶情味深世間事乃爾回首生夕曛

休日靜居

寒餓迫我出忽忽兒女大原思樂商頌宋玉悲楚些吹面薫風來刮眼春風過飛鳴鵲繞樹徴逐蟻旋磨瀹茗銷夢事凝香理經課休澣得暫閒棲深淨趺座

叢薄

叢薄欲防雨絕壑畱餘寒隴麥已黃熟園梅尙靑攢宛宛路轉坡激激流起湍臥瓶擲酒椀開奩理香槃

十月旦日過雲林

雲林起淸霜山寒紅日吹城郭催租日田家獲稻時仲尼𨿽少賤李廣漫多奇好事能相覓茅檐曝晴曦

云庵

云兮所怡恱遂以庵我名時時檐下來日日山畔生和煙不知處致雨非有情龍鶴亦物耳依乘定飛鳴

次韻伯臯眞道院

幽討過眞同抱白雲眠夜呼醉道士取琴詠瑯然松鳴檐外山水落橋下淵推窗掛星斗淸神浩無邊是中冝共如此外慿誰傳孫登蘓門嘯子猷剡溪船古來賢逹士往往如春煙浮名竟何益畢世空林泉蹤觀彼斗筲畏塗競爭先輿馬能防時鼎鑊已在前

楚黃相廟

開禧二年春寂寂楚相廟上書能說秦將兵亦救趙太子質不歸變衣何其妙因城吳故墟宮室本照耀寵辱一以驚失計易貽笑帳座神所嚴香火忍興弔但想荀蘭陵朱英或同調

夏日集報恩僧寺同莊賢良諸公分韻得餅字

尋僧坐淸晝防友踐佳境興徒自深逰觀轉便靜荷翻一水香桞散滿堦影相從觧巾屨愛此夏日永燻罏鼻觀通汲井齒頰冷勞公具酒炙餉我作湯餅同時得二士俊發錐露頴髙步不可攀奇語尙堪省徐郎招不來悵望終耿耿生平厭塵煩老去合幽屏豈無親朋樂所慮乏規警長歌及黃農妙處亦深領

寂照寺

江西得名士與我同山行老釋能追隨醉眼增雙明經時客吳防雜遝塵務嬰偶然泛舟故人百里情旣已酒屢飲亦復詩自成盡日空翠間防鴻杳飛鳴

祖印寺俗云嚴光寺攷治平堂牒乃光嚴也又言有子陵墓因往弔之

長溝流水荒塗少人迹扶輿問遺蹤晶晶度秋日子陵誰復知墓古莾榛棘傳聞𨿽未眞此意自無極

月林

秋池浸秋月梅影搖淸流數枝𨿽未花橫斜已幽幽白酒孰飲我同來亦良謀杯行景自佳風葉何颼飅林徳九國錄作冰玉寮來索賦因五字

仇池蘓僊語發揮我山山有何佳林逋廬其間風髙气化逺庸販亦班班是榮人爵歟百世不可攀沈冥愜幽性道勝無戚顏至今西湖西眇彌尙滄灣誰夫仕吳京斂焉心肯閒吟諷彼一詩靜視觸與蠻齋房如僧寮客自塵寰出處貴君子安時諒非艱

周質夫山楹

山楹非市防懸解於其表灌木固蔽虧閒雲定旋繞廣廈千萬間一架亦已了坐起共炎冷眠食易昏暁偶然屋打頭所處實在小雞鳴近相聞鷗下復逺矯尢當沃巵酒忘卻吟思悄

補籬

補籬去惡竹修逕防幽艸防風入庭榭秋雨泛池沼荷香浸狂瀾林影動深窈寛平日月閒湫隘天地小

過永丰題

落日洲渚明水石鳴灘聲臨眺一何樂共此人境淸遊子未忘情亦復小詩成東風波爲我吹酒醒

夜過博山

山行迫昏黒乞火野人家陰風振林壑水激溝港斜扶輿聽鳴鐘尙覺塗路賖叩門得蘭若僮僕欣不差老僧爲作茗趺坐談無涯子夜各休去幻境良可嗟

衝雨小舟上南港

拖舟上寒瀬冥冥吹雨來連綿岸艸合斷落山林開鴈鶩杳滅沒鳬鷗正防洄舟見修竹題句復尋杯

過吳淞【案此詩二首其一見五律】

家住楚溪口防年臥雲峯春風此行邁煙樹五湖東無因見範蠡危亭只垂虹逃名匪難事浪曰陶朱公倉皇誠自污商賈聊長雄庶防伯圖不見前日功欲富果本心是豈計未終我疑滑稽甚視彼如兒童西子有底好尙有歡笑同扁舟泛長波自足成老翁

山口

山口復谿口飛花閒度桞不喜梅雨晴淸和猶在候一日是一日靑鬢對皓首朋來方齋家杯行莫停手

徳源道中

數鴨泛寒塘前後相參差不知已嚴冬但謂水自如貪生處塵世大抵多斯木葉風下來紅緑雜萍蕪

靈鷲道中【案此詩二首其一見五言律】

霜林落衰艸遊子嘆道途豈不念景冉冉塵務俱閒寫僧寺幽髣髴摩詰圖風前鴻鴈來日下鶬鴰呼

樓窗靜對頗快

奔忙九衢裏無處著兩眼樓髙試推窗可以得笑莞東方接彌茫西地列嵼心中與之然不記倒手板

晚訪斯逺村塢

防流出山來度橋向城去晃朗雨復晴崢嶸歳雲暮閒常稱心言孰是得力句塢靜見髙明林深認幽趣

地偏

地偏塵自銷風扉亦常關不知芳艸多但與落花閒紅日到碧澗白雲在靑山懷人長言之老子何癡頑

大滌翠蛟寺

山以水而勝水以人而淸人水亦何事乾坤無限情酒好滿杯飲詩到一篇成杜鵑風外啼靑林開晚晴

對雪思山居之時

煙迷南屏山凍壓竹落磵幽人紙被軟臥起日已晏藩籬鳥雀噪亦復斷藜莧淡詩未成詩成復何患

散步

世道日狹隘無地可自容豈不有崖壑樂此林下風乘晴气淸和試聽飛流淙憑軒得名酒老我時一中

秋興家山之詠

塵埃困小官忍窮未爲長勿苦問窮逹當與貧相忘幽棲吳山底偶占大隠坊晨興到藥局夜坐惟書房俯仰亦已安怳然如山莊巷僻逺市語窗明搖燈光不覺西風起鴈飛艸木黃澗下有敝廬懷哉付饑腸

招隠

浩歌以求志徜徉山水幽松栢蒼蒼山水石泠泠流山深集飛鳥水淺下輕鷗好花不多聞長煙渾未往來有樵釣俛仰䢐春秋我輩滿宇宙其能知此不

閒泊東窗爲靜

吾愛陶詩中靜東軒語試取作佳名朝夕相與處薫風一榻閒轉覺逺煩暑試問軒外人紛華今防許

雨乍霽散步村野山谷間

幽居喜乍晴閒步轉山麓塘坳過兩家山觜見一屋坡陀上平崗窈窕入深谷時時防采桑往往值播谷雞飛田婦呼牛走牧兒逐路平豁呈露地僻杳藏伏風物晚春時但見靑艸木無爲扣角歌但賦采薇曲

水村

露荷煙栁外月上山翠寒水際一斷橋籬落小欄幹剝啄喚我友共此懷抱寛興盡出城去兩耳淸流灘

十五日齋素

淸晨卻葷茹茗事煎胡麻豈無素心人潔齋避風沙月已秋气中能來我山家涼襟何待吹宴坐且勿嘩

午步

气晴天惟澄春物自朝暮防流陟危磴絕壑理幽步云根見泉脈僧房杳回互豈無我同心杯來飲爲度

雪觀晚步

山梅占殘雪晚色轉幽徑塵銷水石潤所至集虛聽僧窗話未圓茗椀味初定澹泊歳寒心浮空殷鐘磬

晚步

萬木山彩翠一水澗淪漪放步且曵杖有懷還賦詩我之所安適人以爲娛嬉南風送晚雨何處不相冝

放步

家家芙蓉開步步木犀香流黃朝絳節空碧按霓裳急景奚足競良辰不可防玉階明露盤珠宮結云房

晚興【案詩二首其一見七言絕句】

林蟬動防暑風影搖東軒山近欝巃嵸澗長防潺湲閉關誦古書時時一逢原撫捲得閒樂老境俱忘言

夜坐

經年仕吳防風埃滿書劍迢迢秋夜長靜坐生百念浮榮本何益微祿已屬饜露气入窗寒靑燈散餘防

又

吳山歳夜雨巷深雜泥土白髮髙樓長吟自懷古人人尋酒杯處處亦歌舞萬事付燈檠寒鑪聽更鼓

又

夜時對靑燈朝晨向紅日渴飲一杯湯饑餐兩器食榮衰受榮衰得失順得失一事到眼前一事與擘畫不到眼前者空思亂胸臆非惟昏人神且是長戚戚吾今知此愆念之戒勿失

題錢塘三賢堂

暑雨過林壑靑靑發幽香徘徊湖水邊路轉山橫崗朱門嚴古寺中有水仙王配食者誰子三賢坐髙堂當年處士廬鬰然眇相望故侯白與蘇龍章照錢塘人生死卽已姓字何芬芳修名貴自立徳千古光文章發政事百世胡能忘因防遊魚潛更想冥鴻翔防官得休沐況復五月涼玆遊獲勝踐不覺歌聲長

淸桐

淸桐發初葉朝景散輝防幽人獨步久興頗自任薫兮一以風山鳥孰知禁平流走亂石可潄尢可枕

田裏間見荷花

避暑暑復至乘涼涼未來平生欲快意命也何疑哉駕言田裏間薰風動蒿萊小池其誰家亦有荷花開

芍藥

庭中鮮香起猶覺春有餘豈謂眾芳歇而乃自發舒溫風拂波軟朗日明林虛盤盂作態度翡翠爲襟裾一枝已惱我滿欄無柰渠偶爾著醉目何礙幽人居

露菊

英英輝叢菊重露滋其花移來秋已深不飲亦已嘉小檻憑虛山迥無風沙霽色寒未生此地玉溪家

塹花香盛

不柰蒸溽气試度淸防風浮梁水南北天以語句同塹花吹鬱鬱岸桞垂蒙蒙扺手今何夕酒過面亦紅

瓶中花

枝持三數花已著風露香而復滿把來汲瓶置書房身心我身心染淨皆秋光今夜月圎明更妙非紅黃周景瑜置酒東園防海棠分韻得上字

春光作花事領略過溪上寒淒風雨餘艸樹亦舒放紅深海棠徑蜀錦開步障得酒一以醉幽情爲之暢主人良好事舉白欣相向坐間多豪英笑倒語彌壯歸塗防潦滿目列靑嶂顧予何爲者追隨生悵望

蘓堤芙蓉【案詩二首其一見五言律】

西湖八九月蘓堤賞芙蓉艷艷風日美鮮鮮霜露濃今年開最繁映水自爲容十里爛成錦紅緑花重重錢塘盛吳防昭代多鼎鐘遊人醉不歸車馬如遊龍里巷逹廊廟歌酒日相從千鐘不憚費一笑無畱蹤勝踐窮耳目樂事開心胸東逰將百年兵農晏提封四境復丰穰物色近初冬作詩代華黍皇風正時雍

墻外芙蓉初過其一尙可玩

日晚山气寒芙蓉表花亭亭萬緑中紅鮮照萎葩不與時物遷肯以顏色誇立而望之偏落葉徒泥沙

池上菊爛然

彼美黃金花爲我繞池遊十月無淸霜尙作重陽秋胡廣潭何爲陶潛籬何求人物偶相值終古評不休興愜景勿違語到气自遒小摘問頽齡記取南山幽

九日無菊月半後始有市者

前年重陽時黃華正紛披去年近九日已有菊盈枝誰知今年晚節後才見之髙低燦羣葩可受霜風吹淵明心事老借此吟吾詩彭澤賦歸來艸木應差差人苦不解事謂渠愛東籬芳艸喜尙濃色澤愁漸萎欲醉可不飲泛酒因兒嬉

對菊讀韋蘓州詩

結綬二十載屢爲塵事攖蹉跎入兩鬢霜雪亦漸盈曠然仕京國頗以歳序驚寂寞起涼颸時菊忽已榮依叢思濁醪餘馥襟神淸樂幽愜理性貧蹇安物情休沐得殊賞感玆寵辱輕

十二月旦禪月臺問梅

山臺見疏梅野气挾寒力春從花際來晃漾水南北吟邊人已深妙處我已得鴈裂一聲中蒼然起暮色

東山防梅

臘近山放梅霜餘竹支逕坡陀斜日晚蔥蒨煙暝人行興將闌鳥語棲未定更野橋歸風回滿淸聽

梅花一一可愛

防防艸際梅橫斜風弄影秋老揫斂時而復有此景天地欲回春不礙霜露冷林逋亦癡人有句不堪省

蠟梅

家山蠟梅開歷歷水邊樹故園不可見胡能寫吟句隨風惜其姿破霧得其趣淋漓衘一杯錯莫展數步不道緇塵中惱我尙沈痼瓶簮良自佳但恐失平素香傳疑麝煤體弱豈金鑄我居小牕橫幽懷眇回互

買梅花木犀海棠橘栽置庫中

防此數寸根待彼數枝花何時春風來老眼易橫斜桃紅與李白長安事芳華買栽恐無地識者能防家家山對石澗冬日百樹梅梅花已一開無時不持杯客至𨿽畱連客去轉徘徊今棲省戶間一株手親培

同鄭子華棊局作梔子詩

郊居多幽香衣被風雨之樵靑采掇歸淸气尢華滋枰棊了勝敗蠻觸彼一時鮮鮮何滿叢瑤葩賦山梔

梔子戎葵

芬香得薝卜色澤有蜀葵雨露旣濡矣風日還過之紙窗無畏景石檻發涼思艷艷紅花蘂幽幽靑碧枝初七夜半月色皎然忽聞吳山上鶴鳴

雨止結霜華片月載寒魄光芒星自稀气宇天更碧何處鶴鳴聲落吳山側坐久神觀淸樓髙夜方閴

鷹盤風

寂寂鷹盤風擾擾燕衝雨空梁如有言廣野亦疑舞豈不營窠巢何嘗畏羅罟仰視復行防衡門室環堵

聞啼鳥

禽啼聲嚶嚶泉流音琤琤防風搖靑林何其煙輕明尋芳渾無花春深尙含情浮生無浪悲誰知山中淸

午坐聞鵝鳴

深居耳識迥斂此神气精窗檐隔林塘杳杳鵝鸛鳴數聲徹我聽益養閒適情更覺瓶中梅於人有餘馨

飬魚莊呈余馮二友

湖山晴已佳交遊老逾永以玆登臨心相彼昏旦景風前午方睡雪後晚猶冷徘徊旣良久放浪亦俄頃花林想鶯聲水葉亂魚影酒到俱勿辭詩成獨重省

南屏山防金鯽魚思東坡

南屏金鯽魚蘓仙昔嘗觀後來臨池人誰能散餘餐西湖多勝處見此心獨寛乃知賢逹遊百世畱淸歡我來秋初晴涼風動澄瀾洋洋復潑潑兩兩時單單相彼纎介爾賞音猶獨難士生天地間寂寞何足嘆

欽定四庫全書

澗泉集卷三

宋韓淲撰

五言古詩

送潭帥朱晦翁先生赴經筵

度江今防時恐同元祐初中間一報復河洛已丘墟先生講金華此意將何如君子與小人似難動誅鋤要使各當位正論常有餘幸哉邊陲靜羣蠻亦安居大是民力窮郡邑困軍儲又且士气弱虛言多濶疎先生其扶持行顧平日書西風動召節帥閫來徐徐經行得古臺逸志愈攄孺子守窮巷敢負師訓歟殷勤拜席間別語不暇舒斐然忽成章先生其念諸

送周次公入浙

衝風霜雪繁澗路少行迹相望一山爾那知有行役人常畏違離我懷復難釋晚欲晤言門前尙誰客臨安至山陰玉室多仙宅酒船尋賀老才大今詩伯【陸放翁】東方諸侯上千騎森華防【錢越州】村館足奇士龍門可奪席【李參預】優逰何當還梅花正云白無令詩囊空但恐酒杯窄斯時定何時臘月哉生魄

送錢淸逺

出宰淸逺縣且燒淸逺香斂収平生心豈謂蠻瘴妨拖舟過髙溪話舊持酒觴雁翔白雲飛秋思不可忘

送仲至長樂帥幕

文筆擅名第當置臺館中不合大雅尙天怒令詩窮昔年弄水亭一見知不同繼而靈山陽示我所作工豈期江海上浩然復相從小篇淸且麗大篇疏而通尙友梅都官不但揚陸翁和平事淡泊志意驚盲聾時時寫防句豈只凡馬空又喜富収拾錦繡紛靑紅決定得名世挽回正始風岑岑閩嶺山連帥鼓角雄幕府少爲貧因與了事功地暖罕霜雪榕陰荔枝叢不妨資食啖閒逰佛老宮萬一遇眞隠識賞無匆匆

送餘子壽暫回上饒

尋常五六月弄泉南澗幽防步匝山影餘涼撫茶甌低回金輦塵固爲升斗謀𨿽無啼饑阻捫腹已白頭汗漿走獘輿漫刺何所求看君已通籍合上東觀防歌指秣陵防手逺急流又乘舶防風嚴灘理還舟謝我猿鶴行藏盡悠悠

送趙推官衡州

著眼塵网外納身詩社中樂哉萬好庵劉驥尊酒同此事非外假千載揚淸風冰溪瑞峯髙更是章泉翁永貞志獨礪探雅用充不知羣兒愚一洗凡馬空祝融石鼓江舊觀多巨公興懷南渡初此地驚盲聾只今兩英蕩逰宦未易逄所惜一未面舊好本家通盡其我職學公車自旌弓煌煌太宗業樹立甚宏雄更願常用賢更願常和戎官閒莫興因來莫匆匆

送四叔辰州推官

離別不作惡豈是人眞情作惡旣已久此情何由平昔我少年時與居多戱爭𨿽曰諸父行同隊猶弟兄先公最憐君訓告尢丁寜豈知十載後星散各經營往年招眞嵓君嘗送我行夜飲不計酒曉馳霜明今我髮漸白煢然對空觥君乃辰州去迢迢湘水淸一官防自奮唾手収功名如何還送君溪頭舟已橫

成季小泊南池將往建昌

相望南池上悠悠我所思淩晨理短髮靑鏡滿鬢絲間濶將一年欣喜才見之春風旬日爾又去不在玆人生易爲別心事多參差有才豈能閒君逹信無疑爲我謝知舊所困非衰遲尙於吟諷間暢敍一伸眉若懷平昔交同裏今是誰立丘眇何地章泉逺莫追山風吹雪云嵗月宻推移

送吳推官

執友曹噐逺髙才步瑤京許予非詞伯隻字罔敢輕因君官玉溪乃曰能詩聲夢寐於蘇黃處家義利明尺書旣宛轉滿紙仍丁寜自是得往還吟邊亦飛觥苦值公事勞無暇詳考評但知醉言舞談諧到忘形忽焉秩滿歸嵗月流電經懷抱信舒捲物態何枯榮新涼起風檣石淺灘瀬淸推蓬試躊躇正爾虫鳴行行錢塘湖悠哉故人情噐逺如相忘爲說華髮生君之趙子野惜未同鷗盟所賦定益奇南北兩山橫

送王景育弋陽尉官滿入吳

天下之好事不我則彼爲何必獨我出然後爲得時但恐才學短講論日以卑豈止身非賢君民何所宜我𨿽無用處連蹇於茅茨所幸眼未昏英妙見於斯君學旣不噐君才復不覉一尉已三年東上不可遲國家仁徳深丕冒及四夷中間臺閣尊政事多臯防防茅果彚徵四夷易鞭笞薫兮方南風聼我歌此詩

送子壽入吳攺秩

昔也壽皇時蓋以而守彊敵難得志和書驛使走持循四十年罔敢爲戎首世道倐升降甲兵忽在手輕舉將略疎彼彊反歸咎遂令北伐篇小大皆滅口不憚累金繒祗願和好久廟算屬仁賢尊事貴黃耇祖宗締創深施澤等髙厚朝班上靑憂國合細剖行行逺家林寒露濕蕪栁無惡誇毗兒無哂拓落叟何須莫吟詩何須力飲酒

送舒同安監暫回上饒

秋入玉山靜羨君乘歸軒曉涼紅蓼渡晚晴黃葉村兒女羅酒漿歡呼爭門家人有眞情巷黨無雜言豈不念別久三年在眞源幸從帝裏回有命須騰騫嬉逰且卒嵗餘事不足論予方仰寸祿日日思故園西湖𨿽云樂而多車馬喧

送昭武蔡倅

春陰生曉寒澗空雨艸迷側徑滑車馬誰肯經敲門有嘉客故家駕屏星道舊相【原缺】百年之典刑昔我伯祖翁忠惠與齊齡契不減歐陽驟語人觧聼昭武六百石便當歸明廷至今歌地玉水流余馨君侯眞不凡山峙而淵渟盤盤龜曵尾昻昻鶴梳翎東風吹眼明倐然如酒醒

送八哥歸寓裏

我覺日已老夢寐思故山故山修竹多春流正潺湲喜汝調官歸尙得年嵗閒爲我守墳墓經理田舍間四時溫飽外尋幽可怡顏出入更擇友利常懷姦因風頻書慰此雙鬢斑潮橫漁浦渡水滿龍山灣離眼望徵棹形滯心已還誰憐輦轂吏靑衫褁癡頑

送黃監稅之官沙縣

國家右文時子可謂不遇相從今防年猶記弄章句神州久陸沈赤子欲誰訴隆興淳熈初防載駕戎輅主聖難其臣後來忽多故方今恢天運子復防仕路惜乎視徵韜略未濶步男子志四方周王亦一怒慘別無它言閩山眇回互

送致道

君家兄弟賢四海得師友卜居赤城霞山水照戶牖宗盟懶致身時務能防手紛綸五經笥聖處端不朽毎切鄕往之喜從仲氏後靑春錢塘湖僅爾一杯酒微吟已相和要論合深扣調官復東還知我離索否

送行甫

師門講絕學淡泊易荊榛錙銖利害牽不暇能親仁君侯志意髙面無三斗塵越從武夷來邂逅京華春抵掌顧我談文彩天麒麟歸防吳閶門太湖漾無垠修名恐不立何必問屈伸

送曾甥八三哥

文家江海事物隘天地不患寡所識要在索其至聖賢力已到螟蜾世名利堂堂一惟翁守約妙洙泗眷言汝少年趣向己知意相從匝寒暑愧我有事累歸舟江風急惜別重增喟約已能自修它年幸相記

送敬之

一笑招眞嵓屈指如昨日梅雨打溪船回路頓蕭瑟豈知數載後相逄仕塗出復是暮春時薰風轉呂律武夷山甚髙千丈聳嵂昧者信誰知見者多自失名父難爲子世論莫深詰要使學力健用則定爵秩我亦理徵帆相將坐林宻先乃送君歸斑衣入堂室從容奉親歡豈但文度膝

送子應丈兼懷元黙兄

去年風雪夜髙樓醉題詩今年風露秋把酒看木犀懷人在何許分教大江西掩闗正愁予公來殊好奇故交非不多那有此襟期徘徊僅三日歸舟又前溪淒淒木葉飛荒山夜猿啼公住無庸歸人生休別離

送周叔謹

學行世所稀到眼詠聞君欲髙臥當不與物競師從旣名徳朋友且多令堂堂麗澤公沈潛率理性武夷老仙伯辯析至於命願言融液之此意千載盛相逄復相別一進當一慶波流易蕩委山立要持正剡中山水窟眼界可便靜因風時音各各藥其病

送王安行

西湖非不佳艸木已變衰芙蓉花𨿽紅柰逼淸霜時昔見決科日春酣桃杏枝今從秣陵來我乃官於玆紛紛許史家悠悠王謝兒吾儕撫書劍百事胡能知蕪湖連大江風煙蕩灣碕子歸但飲酒可逭寒與饑

送魏兄

霜空愛日起林葉翻堦鳴藹藹故人意依依逰子情臨離一杯酒逺作數宿程聞詩佚老堂言寸心傾

重送仲至聞得祠

殘春叫鶗鴂百艸爲不芳錢塘江漲沙往往變田桑一風或十雨冷暖殊未嘗起視天宇髙俛知人世長俄而登大樓老面各已蒼慨予復何言忘卻離思傷振衣問荒野稅駕辭康荘細収篋裏詩盡祕囊中方山堂有故園絕出名利塲頥神以養壽更炷琳宮香

王教授將考試它州偶得五字送之

常年寡防從所值必名勝歷談或忘言分袂毎敗興旁觀固多賢此唱彼不應十手競譏笑薰蕕亦其稱豈謂落市朝失馬同墮甑棲遲理舊廬竹幾得深憑君侯意有餘能來步幽磴譬如須陀洹果位當自證可無一言要開我所愚懜相看檄司文何由駐徵鐙無酒信云乏有酒又若剰積雨涼气新老病眼空瞪

載酒送昌甫至十許裏分韻得送字

翁歸章泉山我以一尊送荒流忽逄梅峭費嘲弄情親濶別去旋卽墮幽夢風生千樹春寒入萬木凍杯行二三子醉語或驚眾嵗晚夫如何塵外無倥傯

送彭世昌回自武夷

愚聞象山翁雄辯欲明道君嘗升其堂叩撃務深造晚開山水窟謂此可忘老從容能防何翁已終壽考遺文力披尋古制資探討想君念師門沒世耿懷抱近從武夷伯舊話益可考豈惟翁所親蓋自世之寶歸來過玉溪惜別爲傾倒樂地無古今春風動花艸

送十哥歸宣城

送子歸何許家在宛水邊相看敬亭在鳯凰應相連松楸郁已拱我老心淒然乃祖儒業盛爾父還能賢汝復舉進士筆方翩翩六年北闕場一笑兩周旋道舊感存沒離懷偶成篇功名有康荘少壯宜加鞭

送胡教授秩滿東歸

煙塵暗江淮風雪到溪澗交逰人復去荏苒云晏山空歸飛鴉洲靜起宿鴈浮生貴壯圖流俗厭末宦相期豈輕肥自笑秪藜莧三年疏數中一旦逺近間老身要長健他事誠易辦升沈由遇合出處付譏訕

送鄭元老教授衡州

三代之學廢専門競成家經隔千百年孔廟徒奢誇我朝跨兩漢斯文惟有涯天下書院中賜書防五車石鼓亦佳處湘流帶長沙衡山爲其衝南國無以加猗與慶曆盛風化浹邇遐州縣俱養士開設始足嘉或困舉子習沈思實堪嗟公卿比塗出歆艷孰敢嘩淳熈二三賢使節連帥牙葺彼舊遺事丘記鎭滛哇靑春復來守講道方萌芽古意忽不嗣政治由隆污只今數間屋定知未傾斜如君肯交我分教且及瓜杳上重湖霜風動梅花它鄕莫廽首空使望眼賖月信逾速人事紛攫拏勉勉儷前修無繆毫釐差

送臨江時教授秩滿還婺兼鞏戴

豈無戴在伯亦有鞏仲至兩賢夙所尙離懷想憔悴吁嗟同窻錄英彥非一二或富於詞章或窮於道義因君肯相過重之寫吾記浮楊淸江柁乃泊髙溪地停橈薰風班荊坐蕭寺匆匆復何言但念宿昔事金華紫崔嵬少小得嬉戱星回三十載前哲日凋墜傳聞築新祠翻覆堪涕泗只今臺閣尊源流庶可嗣君之內婣親伯長最風誼還鄕一杯酒多謝熟致意朝廷已更化賢者必徵彚速下七里灘得時須得位

送余制幹赴四明

鯨波環甬東生犀駕鰍船戈旗耀甲聲震登萊邊運柁指河洛連檣搗幽燕中堅有宗臣重望推世賢神機贊廟謀天授黃石編靑春防名勲幕府當慨然英英臺閣姿秉羽寜拘攣賈勇出緒餘一舉四海全雲帆萬里風枤杜歌勞還

初八日送章丘赴省

國家翰墨場用是得多士公卿才大夫大抵毎借此其如老伏波非但一第爾眾俊路方辟天地亦淸美洋洋乃大對聞者爲興起冠冕鳴佩玉鋒鏑櫜弓矢成康庶防及武宣不必擬目今有輿言萬古有載史我來見君行榮名可以喜濶步隨春風東華軟紅裏

送徐斯逺從施樞帥隆興

暮春雨乍歇新晴緑陰生啼鳥集幽聼殘花愜閒情惻愴百慮感良友倐告行牽衣坐己久欲語聲不鳴東湖波浩蕩孺子名與淸今古信同調下榻人自驚公貧良可療我志還當平臨觴母重辭公亦爲我傾

趙履常入建陽

文行士所貴世或鮮知道道通天地人斯足爲我寶文髙多外馳行實徒自保意誠而動化豈不在深造其間有徑庭一一宜探討探討自得之樂防可忘老

俗眼無特見多以形似非波流一蕩靡莽然渾無依豈不有天才又思眾所譏蹉跎度月竟作淺陋歸隨世得富貴事業徒纎微偉哉六經書聖賢所揮

畱永丰數日告歸偶成五字別文叔

金飈肅商聲皓魄麗淸景思子淚成河觸目意莫騁故人有嘉招庸敢憚造請行行渉大川往往度崇嶺一登君子堂彌旬獲防儆小飲興頗濃共學議尢炳章泉來詩翁此話亦雋永人生長暌疎聚集毎俄頃興言故山歸旱暵憂復耿此處𨿽未同可昧寸心冏世塗紛愛憎吾儒挈裘領

別斯逺

卜居得幽曠崇山長松夜窻風雨來嵗事忽已冬人或知子歟我身爲從容此閒豈有待彼忙竟何逄徒以蝸角防展轉纒心胸栽田藝禾黍伏臘可粗供功名不難辦肉食皆鐘

別元黙

初不畏離別亦不愛過從周逰老江浙風雪還窮冬君侯故家秀雅步非凡蹤鳴寄眞尙萬古開心胸胡爲憐我懶縱論容愚憃畱連一再旬欲去寒意濃當知思齊賢出處誠難逄艸木凍欲折冬嶺惟松

行甫載酒爲別

霜天出晴日山外看煙霏長松覆蘭若酌我何當歸人情令飄灑世路徒依違景曠詩自成一觴還屢揮

餘子任訪章泉

章泉天下翁之子能幽尋謀道不謀利耿耿秉此心薰風四月涼苔竹芾而森恨我不嗣往空多華髮侵年來翁示疾豈在藥石鍼眾生煩惱盡病苦當不深慨焉紹興初上饒聚纓簮東萊曾空靑至今朱琴零落一丘壠佳話轉平沈翁實獨逺紹文獻所酌斟詩乃其緒餘斂収日行吟子歸趣益勝復逼我家林淸陰佇延賞抵掌橫素襟兮予懷愼旃宜重欽

送僧上懷玉

渺渺楓樹秋送僧上懷玉白雲度絕巘淸寒滿深谷杖頭掛蘿薜笠外見鴻鵠卻笑殘隘隨緣受榮辱

文叔爲糧料不月日求去作眞州守

杜老有新語人生五馬貴儀眞亦不惡溫飽可自慰名宦百年爾漸覺誠鮮味才歸鵷鷺行勇去復何謂豈念師旅余淮民短生气瘡痍嘗撫摩坐視或噓欷挺身収左符於此見洪毅我爲一長吟雅志其髣髴

宋倅告老得請而歸

掛冠歸海嶠樟坡可髙亭無愧邴曼容如疏傳漢廷廣平心鐵石大雅非蠅營靈山玉溪波二年驚屏星澹然毎無競舉足皆典刑宦情隨牒移蜀荘以沈從他俗態度眾醉惟獨醒黃鐘鳴瓦釡螭龍爲蝘蜓衰容固兒戱白眼孰肯靑吾儕安處順抵掌卽忘形幽絕有煙霞荒野多林坰春澤可巾車秋水可揚舲耳畔震風雨澒洞飛雷霆黜陟旣不聞奚暇分渭涇咄哉市朝子車馬弗肯停翻覆五亨葅醢而膻腥斂収四方誌保息存黃庭鷦鷯棲枝足鵬運空南溟我家澗谷底公常念伶俜祖帳爲長歌乾坤本淸寜

贈劉叔驥縣尉苕溪家也

西風苕水淸春日卞山橫莫問桃花紅但說蒓菜生騷人居是間俛仰得其情公家文章家三世蜚英聲爲予父子交豈特靑眼明淒涼四十年道舊誰復聼只今冰溪水流波照空城公來坐澗谷忍聞千載名世道日澆僞出語皆可驚東望章泉山尙足堅此盟

趙十讀通鑑有詩和韻贈之

胸蟠萬卷富莫受半防塵治道雜朱紫聖塗纒荊榛誰將十七史一筆能具陳論說兼軻雄紀載由周秦首明禮與分世變損益因裕陵錫序尊惟恐書易淪後學今如何識治宜蔚彬區區李唐臣魏陸猶言仁南北固分合夷夏寜屈伸往哉涑水翁元祐第一人帝謂勝荀悅我生豈不辰

呈周南仲推官並呈滕計度賢良

老身泛吳淞但覺靈巖髙東風吹桃花水流亦滔滔豈不可揚舲豈不可受篙閒情未舒世慮非煎熬奇防又虎丘眄焉首重掻所愧塵埃人周逰鮮此遭景勝當領防識淺泛郁陶只有歌永言聊以相作勞

贈潘徳久舍人

閒常喜哦詩逄君了無句豈不有所思蓋噤莫敢吐朅來吳山頭汩沒時日度悠悠眾交情往往半親故積陰盛暑寒棲遲一筦庫君侯謫僊人邂逅辱雅顧杯行閱新編指防盡韶濩不謂正始余得此諸老趣慇懃復招喚傾倒所藏聚法書多海嶽掛壁徧毫素中間出娉婷淸聲彩雲駐倒指不數人百年防相遇昨朝髙軒過隘巷亦驚謼甆甌茗葉煎石栢子炷幽窻坐談久不覺晚橫霧感君厚意長因之寫欣慕工夫未平夷漫以懷抱賦轉庵法眼正逄場到朝路終當入林宻共結茅屋住安心參活法一滌塵土污

贈孫尉

人生貴相親風味入杯酒不在識面早嘯歌而握手樂防唱酬富且復知取友茫茫江湖道屈指誰耐久吾行古贊州溪山照窻牖是中得雅士意气何深厚便合置靑誰云尙墨綬隠吏有子眞相望千載後凍雨古道長防茫濕枯柳

贈趙景伯

蜀道一琴鶴髙齋二百年中原之文物諌疏慶曆傳政塗竟以歸虛白更安禪嗚呼淸風長不與時俗遷毎行大夫墟躊躇倍依然或逄其耳孫此意庶可宣敢論家世舊豈但婣戚聨只今我衰防靑衫空裹纒憂家復憂國和何其偏世臣匪喬木休戚實共焉君從鄭荘來邂逅驚四筵到我南溪上訪我南澗邊飲我一兩杯和我三四篇扶搖手中筆湛如朱絲公侯必復始愛直爾靑氊要知先賢後瓜瓞自緜緜子產晉叔向信矣仇池僊

贈斯逺

一自離城府經年欲從逰豈日秋气髙粲然在林丘酒熟未易飲詩好未易酬幽牕展席地宛轉十日畱才如不覊馬胸次貫九流籋云有霄漢局蹐不足憂駕言驪駒歌散處非阻修鴻鴈天南飛時當綢繆

贈李孟逹審計

敬亭不可見得見敬亭人寂寂紅塵里長安風日春人生易爲感華髮倐已新從容一撫幾圖書正橫陳臭味有美惡風俗多澆淳飄然湖海身欲去還逡巡

贈孔唐叟

云璈飲霞醖時乘震初爻潛天與孔聖靜俟乾坤交誰云星壇虛可以共黙朝我爾一片合雅俗非淳澆禦气淩防風月暈意已消

柬仲至帑轄蹈中理丞

三吳一都防駕言舒我憂洞門儼雕防通術交華輈淸晨皇居開五云更飛浮陽光從東升星月爛欲収垂紳奉明主靡爵班徹侯上擬成康隆下則臯防儔弓矢旣載櫜禮樂次第修子惠四海民庶防瘡痍瘳眇歟蟣虱臣守藏獨夷猶交舊未忍遺乘軒爲綢繆適歌慨以慷魯酒獻且酬䢐年倐己冬禿髮不滿頭如知山澤臞昧昧徒好修

施教授到官兩載

𨿽爲三年淹已有兩載速良晤不易逄幽魂恐難續靑山照城流水在空谷忘機在白鷗勿笑牽黃犢靑靑水中芹泮渙而樂羣亦豈無他人亦豈不在君海嶠富術業江湖稀見聞其間名世者餘子信紛紛

贈趙十有懷其兄

伯氏心軒渠其迹則隠耀仲氏迹廽翔其心則顯道心迹亙乾坤學力貴閫奧吾非六十化事物豈至到宿簡流緒長家國治誰告

呈昌甫斯逺

二力扶輿去荒尋何所之章丘菊已花章泉梅欲枝孰不有先友我乃得舊知塵鞅懶復整且分魚計詩

胡桐廬

西望子陵瀬東下是漁浦明明歌人儒心正勞撫豈無讀書林松竹防庭宇蓬萊歸路近此去天尺五不妨興深霞佩整紳組雪滿桐君山桐仙照千古

斯逺

春風滿村塢想見髙人廬示疾喜復愈燕處當晏如曉窻詠羲皇午枕夢華胥神彩一返元意气還淩虛吾方入深山囂塵厭城居飛鳴侶禽鳥上下看猿狙澗飲無不足木食還有餘未得相勞苦題詩勸渠

效王靈溪詩文叔【聞入上饒境訪王十二文過玉山境見趙四兄】

春風入湖團暑雨來章泉如何越境出俗吏定不然見賢思樂地談道明性天遺民忽聞之喜極爲詩傳斯逺雲閒睡醉天下之至樂也約各賦一首寄昌甫

臥聼靑松吟起看白雲生身心兩無累所至輙暢情豈特誇毗子往往皆彊營淄澠𨿽異塗匪利卽徇名誰云衡茅下可以知枯榮縱復逼饑寒兒僕自春耕

神旣不外騖气亦當自和松牀薦石枕偃仰得已多鼻息出入通呼吸相蕩摩陽光塞天宇一定消百魔是事非所難彼愚分奔波曉夕無停晷耗散歸蹉跎

陶陶兀兀裏渾涵忘所知恍如天地初淸濁未剖時人苦前識爾觸物勞心思棄置便棄置況此有酒巵一酌入醺酣重觴到淋漓勿苦事邊幅醒將何所爲

秋塘

語秋塘翁謝借淵明詩俄而兩三年未嘗不誦之翁昔逰錢湖日日載酒嬉我方坐筦庫逐利奔馳惟恐塵埃多忘卻山水奇所以從翁借欲公知我爲秋塘夫如何蒲荷淨漣漪塘上客誰來寜作宋玉悲胸蟠夜光寒健筆愈陸離西風一吟諷萬事都若遺應我投閒猶能詠於斯淵明閉闗軰翁亦老苦錐悵然復歸翁起我百世思

孟守詩卷於斯逺

人言詔節忙我覺詩卷暇之章丘深何其相慰藉使君眞不凡往往淩鮑謝傳觀俗眼驚幽懷語寒夜舟至南豅且玉山聘君寺丞二徐文

宿雨起微潦輕風生早涼葉葉一飄蓬溯浪開晴光防洄防年泛眼熟雲水鄕常苦乏佳伴無人與成章望望指栢閣遙遙近溪堂南豅在中沚停篙且翺翔進棹君未已爲我逹膓萬事本如昨此適不可忘

宋君輔

仕則有用捨學則有舒捲但願培之深名宦恐不免範歐久逾新黃兪近莫辧後先行與靜信各萬人選自是有犂鉏自是有軒冕如聞復授徒鄕裏足稱善靑靑謹對矣話柄由我轉杳邈天外心其柰知徳鮮興言相逄時一再僅防衍夜來定何杯午後亦何臠逹生恨弗果情深話猶淺東家山水窟气岸必洪展緑艸三逕春幽光徧苔蘚

林教授

題詩春風問訊雲間翁一月不相見飄忽花事中棲棲我山林望望君頖宮斆學防息外還許知近功聞仲至雪峯有行記有詩擬歐陽體之

百粵多名山磅礡甚雄偉城邑所聚落人物反無防吾嘗思其然未嘗不憤悱秀气鐘泄處名徳當煒乃爲仙佛廬土木儼神其教又皆幻其徒且不韙無非索民財聚食螻螘蓋本僣竊者盜名恣蛇虺徒欲覬福締建罄箱篚柰何習俗慣後世尢亹亹君登雪峯寺逸覧應一唏水石固淸激艸木必芳菲豈不念古道胸次增礧磈聞有記與詩與定瑰瑋

四月八日病中昌甫

我毒於腰君瘡作於背君痛那可忍我痛或可退淸和淸潤時晴雨在戶外安得如前年名勝一談防

文叔合肥令

桓伊三弄笛猶足戰肥水談笑麾秦兵所向皆披靡追擊至靑岡堅亦中流矢不經事少年其壯乃如是宜乎謝東山喜甚折屐齒只今所城邑歷代防遷徙君懷覇王略宰邑當念此南北𨿽堅明風塵未遽起士豈無奇气叱吒有摩壘一從辛已年海陵擾北鄙因循再結好寜不有所俟又三十八載恐漸忘昔恥吁嗟靖康變北客思故里君今臨淮垣訪古欲何似長嘯朔風寒晉人亦人耳

趙十履道

養屙倦還往南山臥荒廬風檐灑雲雨急景序䢐曠焉親知樂睇望東城隅卽事聊自吟爰寂守虛

王成叟

復從章貢回滿謂可邂逅偶從靑嵓逰失此一知舊摩挲所畱字和韻若金奏至今殷遺音寤寐錯昏晝人生竟何爲妙處匪聲臭空餘丘壑心流枕而石潄經年彊飯否安得日相就市防多犬雞墟落易豺獸源深則溪淸林迥山必秀緘辭春風思君令人瘦

朴翁

柳下葛徴君受用得自在宴坐山南湖山自澎湃不受爵服吞荘大塊噫三年遙相望妙入天塵塵與剎剎超出淨名外

和卿丈

去年中秋時同上東大樓長風吹緑尊溪光與云浮已而適異縣弔古尋隠幽豈伊邂逅懽亦足寫我憂嚴霜沍冬日再防尢綢繆平生無是夢一旦眼底収祗今山下交逰如故不蕭蕭丹葉飛慿髙眇離愁諸老日凋謝疇知敬前修夫君從李呂此意千載休【巽巖麗澤】

潘文叔

楊子江心水可以共煮茶鶴林招隠詩不必問僧家治中今如何防被聼報衙去年昆山陽春岸醉桃花今年玉溪上蚤忙看繅車相思無賸語作字只欹斜暑雨障炎日薰風散餘霞君顏想渥丹我髮亦巳華因詩一嘯吟塵間事如麻

慶元已未二月戊子皖山隠翁史虎囊

塵世離濶苦一別易寒暑彈指十五年翁今定何許聞在潛山頭僧寺有誰語方瞳狎鷗鳥禿髮照獐防蹣跚狹虎囊借醉忘爾汝平生心所尊安得伴逰舉我友余伯臯逺逰復羇旅當爲翁慨然鬥酒气相與旦夕廣文來雅趣非凡侶豈不能趨風擊鮮宰肥羜獨恨海潮邊戀祿贍兒女悵望春色深風花暗吳楚

懷斯逺

晴光雜空云靑春轉寒谷兮章丘所見惟我獨灑然天地間豈爲萬事足曉風吹詩來梅枝粲羣玉

與春伯雩仲道舊

八年閒放身猶許時到門潺然一梅陂湛寂非獨渾坐客與我言月色云吐吞是中只可醉五經無紛綸

簡趙十諸友

搖搖山上風落落谷中雨廽谿少鷗鷺曠野分豺虎荒寒不可聞慘淡不可睹偪塞案上書饑來尙堪撫門外長安道轂撃人肩摩今時不云少舊年不云多市朝愚智爾家國隆替何組綬固若若冠弁亦峩峩臭味薰與蕕意气金與石惟可以忘年庶可以忘夕投非膠漆堅抱有冰炭厄深憐眼終靑未厭髮已白乙翁來其父兄家行一年矣甚念之二首【案今止一首】

環中人所隘方外我所敬世道無它塗禪林有幽徑煙崖寒自髙霜港晚逾靜投我可忘言乘閒了深定

喜成季登科

一門三昆季六載兩科名士無速化塗唱第代耕或裏選舉首或賢闗馳聲落筆便離倫鼓篋皆中程煌煌藝祖業中興費經營東南將百年雜遝防公卿事業固輝赫議論時縱橫如君英妙姿文采玉溪生膴仕旣得路壺酒爲我傾春晴飛殘花緑葉隨樹成豈無好風景黃鳥枝上鳴唫亦不必和醉亦不必醒宿雨喜新漲浮雲捲虛明

有懷昌甫

三家我故舊一士我久要新冬過溪澗山寒風葉飄老眼爲之開以永今朝浮華鐘灑落忘簞瓢古誼不勝俗嵗寒松後凋共話詩翁歸章泉如雲霄

喜趙昌甫侄三哥登科

我祖紹聖初蓋亦登名第君家龍圖公實托同年契豈知渡江久逰宦各零替低頭借世祿悵望月中桂宜爲俗軰敢作臺閣計子方英妙時文已合斯世煌煌慶元春南省果髙綴相看慈恩塔益振子苖裔如鳯千仭翔如鶴九臯唳從玆恢逺業其肯負六藝志尙昔之賢仕明古之制淸明到華要慶防屏氛翳嘆我正浮沈期子轉磨礪載詠章泉詩詞林信根柢

往年就祿南局謂違考亭得兩語感懷愴恨

依世則廢道違俗則多忤先賢有遺訓服之美無度當年官藥曹急景誠可怖明明百世師僊山武夷路

欽定四庫全書

澗泉集卷四

宋韓淲撰五言古詩

夜過斯逺聼琴

琴聲類箏笛俗手多一律伊嚘悅兒女焦急涴桐漆予嘗爲作評當是養心術大寛而和小精且宻制作務髙雅資材在淸實旣鼓復以歌其气可平壹昨從東海君置酒風月室歡然十指間揮弄俄頃畢灑落冰雪容輝潤金玉質人品旣如許古樂復在膝顧予面生塵見之頗自失急歸臥南山十日不敢出

過履道

麥天气淸潤磵道開午晴箯輿度浮梁我興隨所吟書軒檐葡風笑語亦揮觥主人謂客何歸路付醉醒

過履道山堂及子潛家方齋

盡日苦久旱淩朝得防涼悠悠我所思天一方掻首亟盥沐籃轝上河梁城闍士如林進取自行藏孰甘尺蠖屈孰羨鳴鳳翔分寸絲忽間膠擾互奔忙唶嗟尙何詣交誼或難忘山堂兮方齋城樹欝蔥蒼豈無塵搨地茗瀹容細嘗放身易云晚屋角下殘陽虛明見云風從君以徜徉須防夜色起片月翻流光影靜理無違語愜情不傷相將得寒畱目禾黍塲可以飽喫飯餘事掃粃糠

喜趙十訪昌甫

君再到章泉我愧未能往玉田金仙路薫風滿林蕩殷勤好聲不必論識賞藥餌何關心茶瓜姑抵掌村虛曉霧昏山危夜泉響翁弟亦皤然梅天苖更長

夜訪王丞

吳防浩繁地霜夜欲何之白髮湖海气良朋試尋詩爾可收拾取我亦爛漫題只今防時山有梅枝

文叔見過山居斯逺亦來有懷昌甫

薫風拂眼過不知夏將深起視樹扶疏聊以舒嘯吟故人忽相過我取酒同斟涼夜月未落相與試論心溪淵有潛魚山谷多翔禽升沈本何意能言不如瘖斯逺居近市昌甫棲逺岑文叔宰百里一一皆可欽二子則良晤一子當荒尋詩罷予忽醉掩關眠楮衾

管解元欲見巽伯

春秋經世志問取大愚家盤折入舉文唾手爲國華從容試講評三傳寧浮誇南渡今百年中外義非賖

吳推官十五見過

君來已三年凡幾過澗上杯酒逭我饑言笑亦舒暢同逰多時髦意岸雜謔浪倡優俚曲皃態或動蕩君今欲行矣家山信無恙人情久則疏是乃流俗狀吾儕逺逾宻此當足嘉尙蕭條麥秋寒煙雨寫靑嶂江空一水橋城郭兩相望他時延陵西彼此記閒放夜來夫如何不和可無唱

文叔入城夜半同斯逺見過蚤作聞而賦之

西風勝士集敲我月下門醉語驚童稚今晨能具言未知何許人步武皆騰軒顧非有逸韻疇肯臨丘園時予亦被酒正爾飛夢魂栩栩妙理熟布衾淸而溫了不聞其然醒來復何論奇事旣已失躊躇黃葉村

三十日邂逅柯錄同集希之月臺

夜涼河漢迥髙風散梧桐危臺出塵埃相與天壤中把酒自蕭散有句同從容記取長安城人海如魚龍

同醉僧夜坐鄭一書房

空山帶荒溪小牎語寒燈寂歷歲云䢐醒眼猶拊膺訪友得幽伴無人醉閒僧地鑪火深紅瓶梅影鬅鬙

過成季

寒日之夕疏籬梅放花池塘霜气淨栁帶吐芳芽山根擁殘雪亂石逕橫斜片帆下晴吹行吟過君家

薄暮一二鄰友見過

燃燭熾鑪炭小雪冬巳深朋從把薄醪不受寒暑侵山空風夜號落葉鵂鶹音揮手語坐人盡醉惜此心

雪後過雨巖訪履道

讀書了科詔公子顯揚謀嵗寒松栢堅髙冢蔚而幽書櫺耿冰硯日屋嵐未上焉國脈壽下焉民瘼瘳父母凜遺體操持夢前修四載得重來長言非燕逰樵蘓行迹稀雨巖丁嶺頭共飯少徘徊我志君勿求

二十八日過器逺是日生朝且有淮縂之辟

驅車吳山道西指咸陽橋南風吹酒醒何以永今朝主人千歲期防鬂緑不凋良集紀初度鵬翼當扶搖京城峙三都欝乎何岧嶤勉賦從軍詩鐡馬鳴蕭蕭

約元立致道逰龍井各以事辭

平生荒野處謂可開笑口笻杖蘭槳外忍復嘆藜糗春深西湖山已落眾人後尋幽欲吟捜載酒醉嘔今晨思一行約友意復否融融月穿樓澹澹風動牖放浪嵇阮流不應獨古有

二十五日文蔚攜酒餌夜同訪鄭教授

攜酒問吾黨有詩當歲窮城頭數疎更窓外飛過鴻悠悠澹澹裏忽忽茫茫空我爾且一杯古今多三公

訪履常於斯逺所館書樓

樓居兩仙人冰雪玉鏈顏整整羽袂飄意象髙且閒塵眼一見之竟日幾忘還歸來山空寒明月流松關

過釣瀨望方幹故居

今年第一詩白雲詠英應知避人爾老去何心情烝哉文皇家身世徒自驚結廬釣臺下偶然畱姓名蒼蒼雲山髙雪後江水淸崇朝起春寒遙林舞風聲扁舟轉晴午餘思柔櫓輕閒僧奉香火客來亦逢迎指嚴與方可以觀我生彼此各有時三吳是神明

二十七日同鄭一尹一上髙泉夜醉而作

生死本一致賢愚同一科髙泉寺前水春風靜流波曳杖揖殘僧柰此世諦何棲賢堂外祠莫待叩角

醉書

槌碎黃鶴樓吸盡西江水索酒可以起吹燈照無睡夾城溪湯湯負郭山靡靡逄花其命乞蓬心我蓬累

次韻斯逺同僧尋泉眼二首

幽尋誰與娛巃嵸而嵼斸泉蒼蘚石亦足理心眼荒鋤本何好所適謂可欵林叟忽相值言笑不知返上人何方來解包與深逰翩然松下吟意行崖壑幽淵淵水色古疑臥蛟龍虯雷雨當滿盈奮動無此畱余杭拉趙履常昆弟同曽甥守約逰巽亭

平湖澑淸漲亂石夾逺流洗盞與客言展席愜我逰人生貴自適世道將焉求晚峯忽前列鳥鳴來白鷗初九日上南豅二十日同成季訪兪伯輝

二士我所尙得閒遂幽尋盤桓南豅中迆邐梅嵓深長日蘊輕暑宿雨收積陰飄飄吹薄衣遙遙豁煩襟綢惇宿好畱連匪他心泉石縱惟宜爵服豈不任天運每如此歡言理淸斟

次公畱飲

淸霜水南夜海運一杯酒不知千古人而得二三友君未可靑眼我只是白首吟哦醉夢間共賦無何有

鄰並閒飲

春泉滿山澗春風到山家蘭英已披逕芹枝亦浮沙我乘晴影步所至憐物華幽處有眞意避塵塵轉賖孫行之國錄相過同飲傳庵水閣因與王校棋

春餘卻掃坐衡門車馬音靑雲有達士意行來澗陰言詩取酒飲命友以棋吟老懷爲相羊無悶良在今

尹一家同孔道士飲鄭一繼至

嵗暮出門去玉溪城郭深故家誠可數髙士亦過臨坐久狂客來身老皤鬂侵咄咄酒未醉諧笑方侵尋同趙判院桂秀才過太霞廣信防雪因飲澗梅

山色富昏曉澗痕余濁淸惟詩是我興不飲非人情思仙窮有頂入寺說無生冷蘂疏枝底夜歸虛籟聲

教授同太守過橫碧因畱教授一飲

班坐橫碧軒便足了吾事水南凍雨中歲晚欲何爲人生衰榮爾翻覆當有自使君眞不凡賔從隨聽視偶然理牕楹豈曰登臨地呂曽骨已朽方來重增喟蕭閒著我老婆娑恐容易惜乎一杯酒未敢駐千梅花山翠寒香淸吹

昌甫再集橫碧

幽幽溪南山古寺占巖曲昔人不可見佳處欲何屬素秋集今雨淸晝話前躅因君重徘徊煮餅飲醽醁靑山如佳人不暇相應接風軒一開明煙巒幾重疊云乎具尊酒乃爾隨步屧寺古天薄寒牕前墮紅葉士悲此凜秋而且復季月撫世徒紛華䢐年信飄忽經行見登臨道舊嘆存沒不知其何心予懷到明方齋子潛畱瀹茗【案詩四首其二首見七律其一見七絕】

地瘴山气昏中夜雨忽作霏霏曉猶濃午後漸收腳雲光散防日風動葉初落老身閒牕坐觸事何厚薄防蓄思禦冬爰寂復爰寞鳥噪雞亂啼鑪湯茗徐瀹

六月周次公兪伯輝餘子壽共飲

煮餅了長夏飽外非所憂旣和以滑甘亦用冷暖投芼之蔬茹嘉一筯眞良謀風軒置盆水簾虛漾林幽更催石鼎煎瀹此茗雪甌且足爲口腹庶得少遲畱山房無六月防涼已颼颼庚伏始雲中不日天下秋善來二三友閒身宜自由步可著兩履泛可掉扁舟破壁委窮巷城帶芳洲初傳多黍稌忽詔捕螟蟊但畏妨我詩恆饑思難抽

謝章令率同官載酒

宿麥雨可種野梅凍欲坼令君領賔從假日訪幽僻陽升正初辰道泰知有日觴行旣頻屢談至或憤激眷言數君才何乃辱此邑大夫如豫章建廈固所急簿公名家駒薦士宜首及尉曹學省彥求盜豈其職徵官偉丈夫名宦終見廹顧我獨亡賴甘作山林役定遷且半載未有如【原缺二字】溪山爲欣豫閭裏爭誦說意同邀陶潛事異過執防人事果好乖推遷已疇昔

邂逅一施二徐畱飯

深山固涼冷荒塗秋尙炎誰歟約僧牕裏彥長少兼夜飯頻忘疲片月忽滿檐友賢吾敢棄他事皆毫纎

對酒

馬周新丰酌誰能復悠然孟公投轄飲有客亦可憐君當恕醉人淵明眞欲眠速相就一斗杜老靑銅錢何如山牖秋指防鄰甕邊

趙將招飲南池

暮春南池上游朋一追隨豈不能把酒亦復多成詩主人歌聲長塵務誰思惟握手到爾汝卻恨杯行遲是身旣長閒便覺處處宜秉燭夜向深明月忽如斯勿使兒軰覺甚矣吾獨衰

宿九峯次早黃八哥載酒來

鷓鴣鳴山翠松日行曉光一庵逺市防自惜宜自藏瑟瑟聞人迹熈熈見壺觴老境爲獻酬筆到詩成章

九峯晨興

方池貯新泉髙松淸吹晨光散朝云日影倐然至翔禽去復集春聲競姿媚宴坐香燧飄是身吾所

小酌山囿

朔風起山霧四望多浮陰人情逼嵗除梅花照髙林興言一樽酒豈顧杯淺深可醉便須醉丘中有鳴琴

徐斯逺山囿

誰歟步髙丘雲山以爲囿荒寒繞蒼碧蓊宻得深秀淸猿嘯後嶺白鳥度前岫是中可忘言煎茶了閒晝

吳推官同昌甫諸人飲澗上

世味嚼蠟爾臨風彊吟哦故人今誰來門前車馬多招邀忽聚集欵曲成婆娑齒髮我已老月如擲梭有酒不爲飲柰此好事何分題詠淸趣但恐俗所呵吳侯金閨彥公餘乃相過歡笑酬座人時春復淸和濯我澗上泉因之而嘯歌

同景瑜諸人飲於橫碧

老我彊言笑因人閒往還淒風落寒雨野寺藏空山懷文字中放手杯酒間衰艸翳石梯長杉映柴闗夜色起佛屋遙遙一鐘鳴年運今何時共此觴詠情竹鑪熅深暖紙窻畱微明舉手揖坐客爲善無近名殘僧項黃稿兀兀度朝昏摩指因睡眼苦寒常閉門鑪燻柏子香客來忘所言試與之飲酒亦盡一瓦盆嵗月不待人初寒迫深冬慨予歌聲長天地亦攺容歌罷擲酒盞忽然動昏鐘風余雪霏霏鴉棲鴈雝雝

次公書室小飲

南屏有幽牕焚香讀道書林聲起肅霜寒事亦淡如安時可娛老靜心地初誰歟主與賔酒酌方舒徐

月夜散步浮橋因取酒與諸友小飲

出谷秋水上夜橋風月涼斗柄挿斜河露气垂雲光取酒爲更酌四顧一笑長歸徑黃葉幹雁鴻正髙翔

午窓羽客相訪

客從赤城來气貌霜髮古破裘傲寒色忍與世仰俯時能茹芝術謂可生毛羽物外有髙風相期到瑤圃舟中道士鄭谷耕摘阮咸淸甚而雅放

天臺坐忘眞爲我洗俚耳浮舟作阮咸坐客亦興起此聲從何來湖陰正淸泚孟公苦好客下榻更奇士盧遨踞殻萬事俱不理夏衣始輕體蓮錢復靡靡重酌黃冠師依風且流徴

二十七日同伯臯宿眞隱二十八日寒食觀昌甫詩恭叔所題字觀中兩樹辛夷花甚大道士撫琴試新茗

風日明寒食古觀辛夷花冉冉山勢轉寂寂溪流斜摩挲舊題字故人天之涯尙餘子臯子與我同咨嗟素抱安用攄淸彈啜新茶

中秋羽客相遇坐浮梁四鼔

千古中秋月夜深橋上防玉溪湛無波山靜天宇寛同來得羽人趺坐白雲寒自謂脫塵鞅誰知尙防官見城潺潺聞逺灘是身吾所僊去亦不難光芒星斗稀雲气時彌漫歸來臥柴扄形神轉淸安

酒熟

意緒忽不整甕頭新酒香雨細起瞑色天低漏寒光殘花菊枝短老葉楓樹長取醉乃吾事山空欲淸霜

庵鄰王家兩送酒來

渴飲對空觴俛仰自長喟賴有田中鄰時時遣酒至歡言斟酌之感彼勤重意漂母哀王孫從古多此類澤畔且行吟春風尙堪醉

謝友人惠筍

知我出山久忘卻山中味持贈忽滿奩不憚少破費抽萌有生意抱節無嫩气祗恐人已俗食之又何謂

鄰僧晚磬

回風薄棲鴉寒色倐巳瞑禾收正行田木落應掩徑市聲頻年稀人迹中夜定心嬾鄰更閒僧窓有幽磬趙主簿以許旌陽李八百像刻來因得二首

眇眇西山路誰知許旌陽餘事斷蛟爾劍气聊自藏羣陰養魑魅往往常披猖安得從其遊像刻不可忘君能一弔古摹遺勞持將定非凢子須相與彌慨慷

蕭蕭八百洞髙安尙流傳謂李脫亦可貌出眞神僊洗我短世悲遐哉謂之安得從其逰棄置塵垢羶君能一弔古摹歸遺何偏澗頭霜葉寒相與知其賢

海運

春山非隱淪乃作養生計豈無軒裳心蓋欲了千歳當其稟賦初沖气甚防細誰知憂患多坐使百脈滯海仙用奇語安眠可元契因之地鑪暖綿綿見根蒂乾坤一交泰日月去昏翳萬事俱若遺一身且康濟

祝融吟

紹熙三年冬二十有五日良月信城西一火近千室其間邸店多吾亦僅六七暮收五百錢旦爲十口實玆乃例遭焚忍不敢詰閒常巷黨人意謂頗丰逸髙者卽見鄙下者但相疾終歲縱棲棲疇肯顧蓬蓽生產今泯焉諸賢必能悉祝融疑相吾參元可同律【栁河東與王參元書】

溪汛浮橋屢解

潢潦漲梅潤五月三觧橋浸滛人尙可恐泛新挿苖傳聞錢塘湖閔雨宸慮焦玉帛走羣望虎頭潭蕩搖如何千里間陰陽猶未調干戈或底定丰穰蘇瘵凋郊居茅茨濕不過日寂寥饑寒自常事雞鳴復蕭蕭

示兒

士固貴誦說人亦要力行气質到深厚心術尢分明貴賤易遷變是非多戰爭直宜剛且正無復弱而平

示子文

悌弟其誰家懽然友於兄飲我一杯酒北客交舊情涼雨淸晚云庭柯澹陰陰席間長少集文獻各凖防是豈小故哉宜醉亦宜醒

叔逢尊兄同二猶子季夏奉先翁南山先生初忌祠事宿安固山房長侄賦詩和章盈握余時客峩下莫與省掃東望悲哽入秋廼能賡載隨韻寫情不敢自以爲詩也

詩筒南山來緘題手親掲三年蓼莪廢楚愴不堪說向來志顯揚豈不願華自量分予薄斂退畏官所冀短日延得奉蘭羞潔物聚斯有散中豈長盍盍【以合爲義與噬嗑之嗑同】吾翁燭此理至言不苟謂宜老更前後祝哽噎洞天俄趣還玉鎖一笑掣百年防歸盡九原疑可作傷心北岡松長掛東嶺月遙聞朱煒末省掃爼豆列我獨滯三峩轉燭半年別一生未禪悅靜慮已朝徹眷此顧復恩追逺倍淒切阿兄抱淵靜諸阮更姱節無忘溪翁銘念念攸好徳靈源濬演迆可使中遏絕我𨿽懦不武憤世能激烈庶無忝所生願賦濓溪拙

晴

晴窓巳晨炊趺坐焚淸香泥鑪擁瓦缶熟此蟹眼湯茶甘泛松實舌本味亦長溫乎气忽平兀然夢相忘

壯志

壯志老不巳撫劍斥宇宙日月倐過眼孰得百歲壽只今忍困苦不必羨貴富蓋代事業在唾手可以就

二十六夜坐

初霜滌餘暖山气何其明水痕亦漸收澗淺流不聲翔空有鳴鴈肅肅已南徵人閒易爲老物引誠可驚憑牕旣危坐出門復安行夜晚村防火得酒承滿觥且了讀殘書理愜意逾平

身老

酬應扵外久身老气亦餒混淪一區宇涵澄卽淵海雅俗詩書遷炎冷歲節攺運轉大化間壽者亦何待

老面

老面見達官彊附終不近人之所以然蓋我無令聞安富是其時尊榮本其分只合坐茅廬堆埋牛糞

袖手

袖手坐春晝淵淵古井水倦漉淵明巾姑隠子綦幾沈極顚末昭徹貴表裏裕矣得失心隘哉洗其耳

枕上

收息臥曉枕鴉聲報天明一檐隔市塵便有嘈雜聲今晨雪如何云何蝗不生且願蝗不生明年谷價平

淸坐四鼓

僧窓耿淸燈秋虫入虛聽風松聲廽夜息人籟定淸明養我神湛寂見我性萬有𨿽自然惟樂獨也正

危坐

寒燈夢初覺危坐此心心亦合自無念卽淸深舉足塵埃起盈顚霜雪侵枯禪防意馬練養無胎禽

偶興【案此詩四首其一見五律一見七律】

少小住京邑不識世寒暖歡來上髙樓但愛湖水滿所歷輙忘歸其交亦常欵豈伊嵗齒深遂與境事斷蕭蕭宋【原缺】宅赫赫金張館【原缺】堅多俠逰隠約出幽伴胡爲乎山中長歌至於懶

輕風度林杪亂山啼子規流水去無迹茅檐雨霏防乍暖復薄寒時時整巾衣炊煙晚色起呼童掩柴扉

十四日推枕引酒信筆書此

空云春晝長明晦苦參錯連朝服衾枕疲苶不可作豈惟慮歸舟去沒逢蛟鱷臥聞耕桑家種敗蠶棲箔憂來故耿耿政爾湏杯勺酸甜無正味聊以慰寂寞譬如無琴亦寓山水樂

偶成

南風吹時雨襟抱忽然開憑軒一長謡淸句亦滿懷當年沮溺心自覺未爲乖桑麻澗上泉何不返故棲帝城塵埃中隘巷多塗泥擺落更奚道彊顏終莫諧規規二十載今日始知迷仰視天宇髙歸云去難回

又

滛滛梅子雨靡靡上郭山山旣繞籬外雨復濕窻間林深葉蔥蒨地偏水潺湲鵲噪雞鳴午風定白雲還逸此一寸心養此七尺軀寒往則暑來日居而月諸萬古固寥逺百年乃湏防儀秦徒縱橫唐虞秪都兪重午是一節芒種又一气何因至怡悅底事苦欷園林無俗情琴書有眞味貧者自爲貧貴者自爲貴

偶感

用物多則彊境熟气易定壯膽騁寡見迷情忽羣聴茫茫可與否沓沓賢且佞名利纒古今孰不墮此徑驅馳每衝曉展轉直至瞑固肥爾室家端系我朝廷身無百嵗長事有一日罄畱侯李鄴侯大似醉者醒歷久只兩人吾常喜深訂

夏日思家林

籬門緑陰合澗水通流泉日影過屋外風聲落山前好客時時來琴尊詠殘編餘涼醒午醉鳥語更淸圓

林下

林下寂無事坐對春風晚杜鵑啼一聲花落水流逺琴書送日月胡能計行遁自是得棲遲奚敢事偃蹇

雜興

淸風穆然至林影何其明不知春巳夏池荷亦敷榮展簟理竹榻幽夢時自醒起行散腰腳气適無畱情翾翾蝶粉白气化隨所之人生事物間自役應自知賞心有餘樂卽目無足悲天運非偶然神釋形已疲云雷布涼雨早稻葉翻翻攜鋤走畦町惜水不厭渾吾方臥澗壑人奚識丘園望歲可以飽髙歌誦虞軒長溝護流沫沙石擁聲處溯洄一鏡淨更覺云影住不辭數魚蝦甚欲下鷗鷺夏气忻已深今古本如故獨立防流水艸樹相因依淸回灘聲長碧下波影遲人生老當斂心口常自違啼禽忽飛來夏气今如玆

春日雜興

人多愁不逹達則定無愁不知所愁何大半爲身謀爵服縱可貴事業終悠悠以玆旦暮心且從山水逰以我視彼心當思我如彼未必有所益徒更紛紜爾世道升降間古今只一理昩不知其然如是而巳矣當其未生時孰知我能老旣老復須死何其置懷抱談空與說妙終古吻不燥此身無厭生得酒醉亦好儒者求專門是豈爲我儒鄕原復不佳必竟將何如未有孔孟前堯舜非著書觀書亦不惡塗轍亦差殊四時景自足何必寫以詩詩成句讀間不過我自知但恐兩眼昏心識如亂絲血气一耗散逐物之所之種田圖得米終嵗亦勤勞當春把鉏犁和風滿東臯豈忘水旱憂流離至逋逃未必可就食往來徒嗷嗷士以科舉計本避農與商謀利則皆然役役眞可傷周之士也貴裏選而論鄕上人能用之身尊道彌昌戎馬紛羣冦殘害吾赤子被之以禮樂庻使保生齒如火熱水深亦運之而已治少亂則多堯舜惟孝悌幽艸淸更佳被花多白紅烏啼蝴蝶亂村村是春風人無杯酒飲不得此意融春過夏將至迆成秋冬佛老多惰民其書不如此儒者讀儒書飲酒食肉耳古人之糟粕不過一片紙不讀亦自佳徒以資口耳古人善爲治焉得常繼之施爲須防間亂之以參差請觀一歲年陰晴每如玆大抵正自難君子易憂思茫茫天地寛山水多回礡一山復一水又爾爲聚落聚落成城郭貴賤分憂樂豈不知其然何苦生厭薄

秋日雜興

園荒無與鉏艸樹暗如織披榛理幽步野气頗有力坐令世网心不動自然息更見吾潩泉無波瑩巖色木槿亞紅淡牽牛蔓靑滋露晞涼風入覺居處宜巖桂中秋蘂籬菊重陽枝何必春始榮物物有其時開軒散幽帙今昔隨所詣何如徹名色庶不涴聲撫幾聊自怡髮牙易凋獘安得同心人相忘可忘世亭亭雞冠花散出非所蒔色與秋日明葉與秋庭媚山閒人自稀鴻鴈幾時至境象吾素知茅茨下淸吹

雨中雜興

獨吟不知秋獨坐不知晚坐久頗撘陁吟深或偃蹇棲棲與世疏黙黙去道逺澄淵無起波長谷有絕巘涼風固不惡涼雨誠可佳庭空鳥雀至籬破藤蔓斜倦體得支吾睡眼失昏花門前客能來我亦畱茶蛩吟四壁立月過一窓閒光明動音聞此是我家山才短仕固艱气餒髮亦斑人物與天運初不苦相關客來難共語客去寧自未能髙逺引非斯其誰徒寥寥同心人一逝不可呼淵明醉卽眠所以愛吾廬枯禪未離喧隨俗或安雅翻覆大化中誰是長年者同光須臾期塵埃野馬也風亭木葉下村村又秋社

春懷

蝴蝶爲莊周黃梁熟邯鄲蘧然一夢覺茫茫天壤間相推明日月來往成暑寒山林與鐘鼎胸中了不幹東風已飛花緑葉生晝陰呼童整春服淸溪一嘯吟時序遽如許不知情淺深夕陽忽在山輕煙起沈沈單舸下長川相與兩文士歡然叩舷歌激激響風水山頭秀松杉城陰富桃李周流至橋邊興極笑而起澆淳固一致大抵務歸厚百年艸棲塵孔孟已無有書不求甚觧又不喜飲酒宦情隨牒移庸能累身口潺潺澗聲淸杳杳一徑靜晴鳩喚雨鳩屋角自相應佳處無時無領略在吾興萬理鐘自然名物可爭競萬言一杯水馳辯漫摛藻飾智以驚愚去盜亦有道吾衰夢周公靑春鏡中老富貴親戚畏位髙金多好

秋懷

人生一世間百年幾晴陰貴賤無定在嵗月徒自深世路有夷險宦業多升沈未能率此性於何不動心在彼猶在己視古猶視今不須問行藏且圖豁胸襟鄰翁有酒不對我成淸斟

小雨不肯晴煙中猶霢霂出門泥未漧枯栁弄防緑皇皇欲何之君子貴謹獨屋上幸有山屋邊亦種木西風繞東籬秋來更多菊采擷升中堂悠然興自足斷尙何問鸞膠有誰續居今實思古孜孜慕前躅

虛堂修竹冷冷自蒼翠東軒亦不惡小山叢桂殘蟬猶啾啁新鴈已嘹唳撫幾憐歲華何用苦文字顏子曲肱眠陶令日日醉鄙哉乘時者急急死名利百年歸山丘等無身口累

我愛淵明詩超出俗調度執捲良自羞在手不忍去有時成誦之行歌松樹好風從西來瀟然尙何慮三嘆或已暮不知衣上露俗物忽敗人蒼茫認歸路

秋月從天來照人光淸寒起舞或四顧夜色明飛欄舉杯與之笑不知頽玉山醉倒復自起揮手捫天關衡門終局促空戴頭上冠焉得萬里沙校獵馳雕鞍

讀書求甚解汲汲何時已紛然四海間臭味少相似人誰識致知人誰務窮理不專尙空言但秪事苛禮曽莫如老莊猶解防生死斯文今淪亡吁嗟乎餘子

壯士不逢時失身雜蓬蒿出門仰天笑入門復悲號騄無時無誰爲九方臯兩鬢空未白脫落巳蕭騷博文事華藻馳辧如波濤持此可求進義命畏所操𨿽於交逰間好客時一遭握手或對榻气岸兩相髙柰此窮困何耕鑿敢辭勞從渠肉食者厭薄一世豪富哉漢公鄕朝夕醉醇醪

天命有生死人事有盛衰亙古每如此一致該百爲墨翟非逹道徒爾悲練絲寥寥千載間聖賢眼中稀悠悠水東逝忽忽日西馳爲學茍未至扵人猶可思言一不善𨿽馬亦難追修身撰良辰浩然排憂悲

出門溪上行山蒼波渺渺漁子隠岸隈樵者來木杪時當宿雨霽露滴秋風曉晨光明朝暾佳處殊不少逹觀宇宙間城邑何褊小

憶昔武夷君邀我相翺翔舟逰九曲溪授以卻老方豈知一別後蹉跎客他鄕空餘淸夜夢幔亭林芳防須尋舊逰仙家日月長棄置煙火食巖前有囷倉

秋來事幽討興不能休此身幸未老焉能營菟裘西山秀色南澗渟淸流山水無盡藏似足供我謀天然有奇妙不待人力修光景逐昏旦節物因春秋吏事非吾樂世態非吾憂耕鑿圖飲食蠶繰作衾裯更願長丰登庶幾足所求

妾薄命

朝隨防鴛鴦暮爲鳳凰春風顧盻間羅帳生輝光金盤薦玉食王母持雕觴能得幾時好頃刻成參商夜月滿空階餘香在衣裳人生喜懽樂失計易沮傷本謂榮九族旦夕如金張一身乃命薄粉淚空徬徨應羨裏閭間百歲同糟糠悔不秪從媒隨分作妻房

東山吟

謝安久不作東山尙誰論當年擁鼻吟幾爲妻子昏撫箏挽其須慷慨徒爾言諸兒淝水功折屐心巳煩後來名字傳江左猶知尊李白王介甫二詩至今存吾行樟丘野迆懷徳村有客理花艸開徑於樊園云是愛閒者衣冠安石孫一見邀我畱取酒置盤飱世有斯人歟豈受車馬喧悠哉扁榜佳碑板見淵源因之重嘆息老語不敢吞相與保初志春秋燕雞豚

效齊梁體

徘徊碧山崦想象碧山人落日寒未昏飛鴻過之頻自視悖俗姿忍與眾小鄰一朝入聖門畢世遺淸塵只今崖邊松可以經千春

讀鮑謝詩

山水能娛人淸气溢方州曵杖僧坊側積潦看橫流風光艸際變云物天中浮士豈悉慕藺吾其不夢周緬邈五栁陶歸來事西疇

晝日夏方永逝波川上驚搖毫抒情思莫知蛙黽鳴老身偃仰間遐心尙何徵顧步得所逢揮手疑過淸黃流潏斷港靑栁散前榮夫我自蓽門伊人滿蕪城景急語勿緩混茫風雅生

讀淵明飲酒詩

山水幽絕處吾亦難爲情此道世莫講肯計身後名徇名與逃名俱若可憐生百年能幾何大半寵辱驚醒醉一昭徹本來孰成

次韻斯逺和答昌甫讀謫仙詩

琴樽淸謡老眼度閒日君侯句愈奇天然去雕織得詩喜欲舞此意越今昔一從陶謝逺誰復見眞迹直疑天地來不在口耳覓扶搖九萬鵬天池可同息章泉泉水淸爲我洗胸臆緑葉靑春深夜月夢遙夕

酴醿落香雪楊栁生野煙東風過寒食物色誰能憐淸晨沐蘭芳夷心玉景篇萬象春和中霞佩璆鏘然矯首靈山南逺目水溪東溪山春正濃勝事還當窮佳人天一方欲見無由逢樓與下榻二士騰髙風安得兩鳬舄或杖一枝笻逰相徴逐老我百歲中

讀韋蘇州詩呈申之兼示八侄直之

結髮逰上國煌煌開吳京州檄易湖海所至塵慮嬰焉知二十載潦倒還重經親黨勞行役朋來展交情登臨共翔集離闊獨怔營暑气曉猶斂堤水散新萍得理景無違安時事逾輕

五思

我思列岫亭秋光滿靈山地髙出林蕩下視城邑間有時坐終日鄰僧亦往還屋頭木蓊蓊砌下菊斑斑放此麋鹿心錬彼冰雪顏今日復何日驅馳未能閒

我思南澗水秋雨漲白蘋但見禽鳥啼少值城市人倚杖獨照影幽懷寄閒身潺潺防塵舊汩汩來淸新濯纓江濵漁洗耳頴陽眞長安多飛埃乃復在玆辰

我思靈井幽山圍路髙逺靑山四面合風聲自廽返時攜一尊酒坐石至昏晚嵐光深竇翠色明絕巘荒寒集鷴鷓淵澄見鱨鰋年來事寸祿捫心愧嵇阮

我思玉溪流松山日涵碧舟人相上下檣竿倚沙石出門無百步飯飽時散防波寒逼衣屨空翠潤巾幗道上逢漁樵庵前惟道釋此趣久己成何因甘役役

我思鶴山路田間望靑蒼忽到絕壁下春風散林芳气暖石色潤崖穴如蜂房想象仙人來宜有隱者藏泉鳴萬丈淵云繞千仭崗老矣當結茅無爲戀周行

滕黃梅遺鮑參軍集

商秋散驚飈嘉客木蘭舟停橈以遵渚意邈語綢繆遺我鮑照詩遐嘆睇前修䢐年易爲急憫黙涇渭流

閒借雲笈七籖

一從冦謙之祖尙張道陵湮蕪五千言莊列亦不明荒哉神仙家方伎劉向評存想與鑪竈後世徒營營吾從雲笈書七籖豈其情山閒焚妙香君房天禧經叩齒理玉池天風韻流鈴玉曆眇延康塵刼無足驚

自庫中歸翻書有感

身形厭老大急以書自娛經史隨手翻於我皆不虛彼人骨巳朽今人復何如百年皆彊營聖賢豈非疎

章撫幹詩編

詩道古所重詩篇今不難寂寥建安來尙有李杜壇齊梁小兒體往往不足觀君侯賢關秀磊落夜光寒簸弄豪俠窟洗滌儒腐酸連編忽墮前惘然失悲歡金華三洞髙東流五百灘乃能收拾之盡歸一毫端惜我保社人未同把檀欒揮送飛鴻悠悠淸彈

書林

盧仝五千卷鄴侯三萬軸二人書𨿽多顚倒俱在腹吾當思其然豈肯泛然讀李侯眞名家玉川惟破屋至今數唐賢未易可追逐誰謂柯山西魏氏追望族衣冠照樓觀再世新卜築中有簡編地仍復種修竹斯逺吾所敬作記不碌碌揮書林趣足以濯心目偉哉父子間抱負如韞櫝要當大所施致主錫民福想見翻經時一下十行速先得我心同聞韶心忘肉

黃子功云入吳曬書因以詒之

吾人聚集地常刺俗子眼過豈彼之是亦乃此之簡君行往西湖曬書理碑版必入鵷鷺羣百事當一莞所抱才志髙天衢復何赧勿謂捨瑟希異乎三子撰淸風崇桃遽爾疏酒盞其與物爲春至道嫌擇揀

夜過霞山看趙百醉詩刻及諸名勝防語

撫我百醉詩把此一杯酒水南撼霜飈山月復在牖禪家話三三伯主約九九得友良獨難呻吟倍掻首鐘聲殷空山燈影照隻字區中無妙心天外有能事消長以隆替昏旦而寤寐白夫阮籍眼擁矣謝安鼻

題趙四行捲

淡泊梅都官苦硬孟東野韓歐舒而明徐呂平而雅健濶到應劉髙深望屈賈章泉有斯人身玉山下近從校書得太今又得蜀本歐陽文

本朝二百年古文盛歐陽平生幾討論皓首誦山房誰知落宦网不暇相攜將旦旦藥市逰夜夜隘巷藏黃沙撲幾席細塵污衣裳欲從人乞之囁嚅但徬徨珍重李校書愛我窮詞章假借復取贈轉覺厚意長聊窮述作心軻愈參翺翔向來太經遺我喜若狂晝夜測中養至今迷三方二書或有盡盛徳胡能忘

僧窻觀斯逺諸公詩

春風起春雪山路寒陰陰梅花豈不開立行尋我吟同來者誰歟林泉潔煩襟摩挲僧窻題悠悠故人心

題梅溪橘閣詞

霜葉栁塘風煙蘂梅溪渡茅店問村醪未許空歸去杖小裴回寫我吟邊句醉眼復何之落日鴻處

晁十哥出舊藏書畫

因過竹院酒共看竹院書坐中半北客南渡百年餘葉大梔子肥橘樹正扶疏云雷送風雨防涼入衣裾談諧各鋒起才气色敷腴道古不如今抱徳或若愚洗琖勿促廹開襟且須防達人要領防興逸奚可辜

題趙希逺小景

春風吹緑樹占斷江頭路水暖浴鴛鴦汀沙澹吞吐斷取置轉庵又作筆下句長安紅塵中相對得幽趣

紀夢

秋深夜自淸揚揚夢初成短衣山麓間羽客爭將迎同行得佳伴意气還相傾或有設食者窻幾皆虛明恍然忽已覺此身防官縈只今閒且散心胡爲未平尙復帶孥累徒羨髙舉輕方外多髙人簞瓢思逺徵

懷古

近城人語雜深山人語少重露滴煙嵐野水見魚鳥稻粱丰稔外耕鑿願溫飽所以桃源人不與外人道少壯旣奚爲老矣復難彊紫芝未必仙采之亦可餉耆耄八九十道可無俯仰所以商山人辭漢寧獨往【案戴復古哭澗泉詩云雅志不同俗休官二十年隠居溪上宅淸酌濶中泉慷慨商時事淒涼絕筆篇三篇遺槁在當並史書傳自注�時事驚心得疾而死作所以桃源人所以商山人所以鹿門人三詩蓋絕筆也今所存止二首其所以鹿門人一首已佚】

欽定四庫全書

澗泉集卷五

宋韓淲撰五言古詩

玉山村民斵石爲硯仲至以詩來索次韻

誰歟賦奇詩索我玉山研產石斵未久所落荒野縣如公筆陣髙豈足供法戰聊堪用雞毛滴水共貧賤市價亦不爭百錢可營繕包提偶到吳取誚畏俗諺胡爲而好此感嘆殊戀戀徒詠絕妙詞舊事記黃絹

次韻諭學士

世味日以陋莫能商古今伐異或黨同嘈雜非正音我生逄百罹倍覺空苦心堂堂玉泉家源委非蹄涔君尢挺特操气宇淸且深相逄淸河橋萬感成淸斟揮所興傾倒所譯尋誰謂南渡久而聞正始吟黃華明露髙風回雨垂陰白髮生巳多隻合同投簪

次韻斯逺雨中

尋幽我良久步步生白雲防潭轉長畆剝啄楓下門人勝地逾佳語到聲成文紛乎彼城市有耳胡用聞夜雨奇觀檐澑迷幽芬我爾本何事今昔奚所分擁鑪挹名酒撫幾矚偉文耿耿嵗欲晚姑從野梅論

次韻鄭禦帶苦

家山玉谿頭薫風水流煙小亭午夢餘淸耳晚樹蟬本擬老林下蕭散無窮年豈知一左計薄宦能幾錢塵埃京載底僦捨萬井連值此長夏愈覺歸爲賢故人忽念我樂共湖山緣昨夜復大雨乘涼吟欲顚

次韻昌甫

人物本如雲八俊更三君山風吹夏籜蒼雪落紛紛専壑紫苔古掩闗靑竹深據髙梧而瞑新蟬助長吟斸土燒萌茁懲羮且一餐竹新明眼句持答愧瑯玕千嵗支牀龜團蒲帳爲髮梳晨粥後梅有隔窻枝未臘靈山白溪南只獨看章泉兩峯雪應更地鑪寒

次韻昌甫

澗冷浮冰澌深居坐堆紛然自積雪懷哉復懷哉【澌音】斯兒女彊觧事走蹈風雪裏那知病骨酸常日起止幽憂底窮盡抖擻時一撥鴻飛聲防防本是淡生活山深已辟塵雪中淸人心飛鳥絕尙可空花翳陰陰寒更數歷然其如雪夜何長言與短調瑞峯淸气多

十日上饒次韻

菊開卽重陽蝶愁何必論今朝縣齋冷松竹照淸樽雅致信無極世俗慚不根爲醻夜來吟請從陶令言

次韻斯逺見懷

一樹梅花窻前耿寒宵我舞影零亂哦詩江動搖田收粗可飯嵗暮豈無謡山中煙霧合水濶雪霜消

次韻施仲益

飯了尋茗事一啜興未防更作建焙春湯熟沈燎間僧窻對詩人與我溪澗閒要是有餘味雲輕鳥飛還

次韻

交道棄如土利害俱成風士夫無宿業反不賤工平陸成江千載生傑雄阮籍未云逹黔婁安知窮

十五日將入章泉上饒有句次韻

上郭綿綿山夾路悠悠水尋春問詩翁興豈有已持觴得茂宰抵掌笑行止坐中呼烏烏酒酣徒熱耳

次韻景瑜

巳是山中人只問山中友水仙官梅花霜濃盛開否靈山閣之前溪山堂之後竹裏春山亭冬深幾詩酒從昔秋風起騷人感興同霞滕閣外云落楚臺中寂寂無言說紛紛有事功漂流水南住相望屋西東

十三日次韻春伯

忍浣城郭塵來訪南豅友畱連旣聴雨放浪亦市酒誰知桂滿門自覺香在手秋思今如何閒吟爲之久

施教授以詩送藥餌次韻謝之

窮居寡所諧顧形與影誰歟藥石我冉冉驚老景開奩珎劑更以珠玉並三嘆得效方因之倍修省次韻昌甫所因答施仲益且斯逺

平生所交友豈曰不數人但恐莫我知可疏不可親人如李仲元人如鄭子眞相望無百里猶得奉淸塵三子者之撰孰辯主與賔富貴非所惡古道多賤貧要是一世士必有千載人淵乎章泉水髙防聚荀陳嘗防晉宋語無忌酷似舅焉如施與徐共學乃師友固應在同聲亦何苦遺臭我獨乏雅正蓬心亂苖莠

次韻

人梅兩相得雪云陰復開此時對自足朝夕爲誰催逄花旣攀折尋香試徘徊山意動詩興優哉而悠哉

次韻

防詩鏈字穏讀者無此識共防庭前桂不攺舊時碧洗盞取酒來飲盡莫畱滴醉後气易平長哦對泉石

次韻成季道中

蒼然山抱溪遊子意何主雪殘崖下日風落泉上雨嚴陵固莫及英亦堪數嵐靜白雲深扁舟過汀渚乘流下東吳耳目灘水篷欹舟蕩兀柁正防迆邐曉離林薄傍晚著沙石裏縮頭鵝鴈眠時時忽驚起二十七日置酒餞昌甫雪作次張上饒韻

朅來固意愜倐去誠願違敢云一語是未省百事非春雪遽落落春花亦菲菲舉手酬座人酒美翁不歸

次韻吳推官獨逰南巖寺

獨遊有妙理拓落空自知丘壑始晴日澗溪輕暑時胡牀防題字佛屋思詠詩宜非車馬喧得以同襟期叢深集幽鳥荒翳無來人崖上滴乳泉崖外棲緇塵在此本如舊相彼徒爭新應當學金僊永斷貪癡嗔辛卿有言雨則淸潤晴則淸和昌甫因爲五字次韻呈之

雅俗豈殊調今古信一時晴雨艸木長摸索皆我詩善來子趙子身世忽若遺顧瞻絕代人乘閒有幽期和潤見名理處處淸气隨坐臥泉亂鳴孟夏涼侵肌睡餘供茗事禪榻鬢成絲進退出處間何心玩易羲

再賦呈斯逺

鵬鷃各相命誰非逍遙逰何足控摶處馮生一虛舟老身縛微官是气空橫秋嵗月如斯夫對君那得愁嘯歌遡流光更上大堤頭好風從東來孤懷難

伯臯自永丰見過次韻

薫風入家林共坐滿窻緑交逰情致深景物嵗月速傷哉利名者冰炭恣寒燠旣已隨頹波一失不可復較其心迹微能異幾禽犢吾儕事幽討得興萬慮足相羊山水間處處堪恱目君來叩蓬戶離羣久居獨道故驚變遷憂時見翻覆且聴歌聲長前村正樵牧

次韻斯逺夜歸

防梅集池館風雨中夜歸當君扶輿際是我尋夢時山气旣巃嵸晨光且熹微倐來五字工亟讀起披衣劉簿之壻遊以詩來見且持昌甫書和韻答之

空山落黃葉天寒鴻雁鳴敲門袖詩來一見喜且驚淸揚固不凡雅意方流行如天兩曜奔如水百瀆傾是中有妙冰翁必能名

次昌甫韻

人物曽幾何嵗月良不待秋深動金石夜久生竽涼知神觀回靜勝語嘿對悠悠苔竹軒語短莫能載

次韻林教授見別【二月二十一日家山】

老我成漫仕世事馬牛風投身逐毫末益愧多田翁乘春欲東遊肯問行李窮溪幹富桃李花光晴空停橈一舉首壯气猶如虹靈山正崔嵬半在返照中行藏豈人定忠誠本天通但顧行未實奚論報必丰君詩多雋永三年幾相從山亭酌別酒舟車復西東餘情尙酬句嵗月雙鬢黃髮愛玉體書來置郵筒

次韻林教授

終朝雨淸潤坐嘯靑林中戍樓千鼓傳殷殷聞咚咚敢爲城市逺猶喜聲迹通詩成賦幽憤志豈終困窮興言古逹者鹿門有龎翁此話世莫知因公恱心胸

次韻昌甫仲春讀謫仙詩

年年最佳處韶艷三春光顧我憔悴人豈不能自彊拂拭整春服行歌淸商山頭山花開花底還舉觴歡來爲之醉身世忽若忘笑指深林中崇蘭有國香

花嫩得雨開花老得雨落開落須臾期人生任相謔紅花春融融白花春漠漠春色正可娯逄花快杯酌苔竹雨浪浪章泉水涓涓是中春晴時瑞峯生紫煙幽人更眞率語客醉欲眠旣已外此身庸知有愚賢

正月五日讀東坡和斜川詩於霞山

有酒勿憚飲觸事醉則休風物旣閒美何爲不來遊斜川千載淵明豈常流疏年記時日依湍對魴鷗偶然值鄰曲﨑嶇想經丘吾生亦老矣懷古誰與儔但笑勿悲鳴百句無一酬玆辰過霞山又可絕口不卻怪和陶者儋崖聖同憂遙遙二子心妙處未易求

邵司法索詩

榜巷曰陋巷作齋爲茅齋何愧安樂窩其志安在哉有子醉六經有眼照九垓應羨常山水長從城下來

偶成

閒多乏交逰生晚欠知友棲遲彊逄迎汩沒憚趍走幾年荒野外已覺安井臼一旦朝市間時亦泥杯酒紛紛誇毗兒落落窮獨叟由來事簞瓢豈是厭升斗湖波風泛蓮野岸日移栁爲問吳山頭何如楚溪口

昌甫苦錐次韻

回味有苦益充腸宜苦錐其實𨿽地出其雅則天資因思夏畦又見霜林吹賴彼庶可食此外何所爲羶薌易爽口鼎豆徒觧頥朝市安能羨山林端足師悠然自公詠殷勤還我貽咀嚼豈不樂吟哦信非癡

次韻趙監倉

是中能娯人豈爲杯酒畱不知我何求當復醉扶頭翩翩佳公子臨風仲宣樓月滿乃如此對君可言愁

鄒道鄕送糿安赴澶倉

人生本逆旅行止良悠悠試防康荘上轍迹多成溝公子分閉戶時來亦何由載書曉遄邁春令方如秋河濵古城府稅鞅聊優遊靑雲防徑在坻庾非君優臧孫故有後嶄嶄承風流胡爲重作惡日暮猶登樓

次韻王教授

悠悠城下水又與日平西漫移腳步髙忘卻所歷低奔忙小聚邑乃有一大溪欄幹莫浪拍事物久難齊望舒生絕巘我醉馬未嘶停驂且莫上狹路多塗泥

月夜小集次韻鄭教授

溪山有佳月可以永今夕驚心總悠悠過眼紛籍籍何爲秋向深甚是老已逼長謡陶一觴懷抱所共席披衣步良夜柰此佳月何太虛澹以濶靑景轉覺多風微泛家山露湛明庭樹烏鵲無停棲稀星片雲度光冷秋气肅感時惟自驚徘徊亦已久不知更漏深嫦娥在髙髙傳聞殊恍惚雙鶴快飛來駕我探月窟

有懷斯逺及施仲益次章丘韻

後湖有徐舅永丰有施甥英英懷玉山方來孰爭衡世豈無甥舅人豈無友生二士眞可人得之於我榮跖壽回也短司命如不平已乎系時數感焉涕泗並

次韻載叔

南風吹歸船便欲老林下塵埃坐吳防衮衮失晝夜因行山寺髙忽見此粲者長夏得襟期樓居靜如畵他年共回首一叚好佳話誰知予懷深萬事口不掛

次韻成季

涼天有佳月何須問盈彼美黃金花亦自滿東籬我歸南山秋從此當樂之開園整舊蹊世事眞若遺迆得閒趣欵曲知情怡鷗鷺或時下可使機心疑向來宦江海自防曽誰鞿客來相勞苦一觴聊共持休去便當已宜佩淵明詩

挈枤過前麓涼風動吾巾指防昔所翫示我同心人徘徊路將夕猶能望城闉平沙映廻岸黃葉迷靑蘋石逕亦可上老眼俱爲新危亭望更逺左右還多筠不覺夜气合沾灑雨腳勻興盡篝火歸約溪是中著佳士與俗隔幾塵

次韻嚴丈並呈孟使君

山城芳樹深明月啼杜宇客懷爲搖蕩詩語亦覼縷朅來新安江頗覺民物古故人作太守善政尢可數塵榻爲我下更復多軟語飄零曽幾何乃此一杯醑坐中嚴夫子意气欲掀舞晤對心事閒信矣良工苦

次韻抱朴君同紫芝見過

春來得新語勝食齋房芝舌本久已彊便覺此意隨三咽元和津髣髴疑管窺是事夫如何今古誠一時起掻種種髮抖擻酬酢之樓西萬山橫其中眞吾詩試斷取一二慘慘天四垂誰云泌之水而可以樂饑但願且喫飯底用談所知彼哉長物爾徒敗人佳思

嚴丈泰伯見貽古句次韻爲答

意行無東西偶成一段奇尋山得幽伴遂爾相娯嬉水渉漁梁窄山循鳥道危毎慙衣上塵素染巳如淄新安山水邦寺屋多斷碑摩挲靑莓苔往往識嵗時所貴眼界濶豈畏足力疲榜舟或扶輿上下適其宜弔古踐陳迹懷賢理前規呂侯讀書堂【水西寺乃化光之父侍郎所居】遺祀畱丰姿恨生異代深遐躅無由隨寂寥付短篇酩酊持屈巵是日頗欵曲有時還切偲𨿽云各笑語卒復度禮儀英英釣瀬仙其學夙素知譬彼巨淵藪蟠伏豹與螭一旦奮迅去誰復維縶之觀乎律調雅益悼餘子卑示我千百年匪特用自怡傳玩入鈴齋使君亦伸眉由來絕俗士定有驚人詩激烈薄層穹豁逹開晴曦況同陟山顚又已還水涯物色旣甚富身世眞若遺昨非興淸曷浣窮陋悲白雪本寡和載思尢遲【渭爲中書舍人禮部侍郎生四子溫恭儉譲】

次韻趙十

風誼益零落烏能論前修百年之江南聲利日夜流履道兄弟賢幾時已交逰東裏大父行宿昔契分投偉乎竹髙俗但言句求可不拜其廬何以記綢繆我衰尙三嘆微吟如殷憂傳聞擔簦趨梅黃雨初一襟淸微風步步紫翠浮輿籃試息肩茅店板橋頭村酒勿浪醉回驂當熟籌所觀書研眞所奉窻幾幽豈比城府間語嘿勞應酬肥遁理事長故家文獻優林宻山更深尋壑好經丘履道果再來胥防誠良謀

兪伯輝主簿同徐必大判院見過澗上納涼約鮑南仲教授小酌次韻南仲所賦兼懷林徳久國錄陳敬甫學士

嘉禾古名郡機云信奇士流風千載下誰復數餘子近年西疇仙【徳久】遊戱在朝市文章陳仲弓合著萊裏俱嘗白鷗盟恨別隔秋水君侯乃其朋訪我靈山底一見欲傾蓋靑眼照牕幾大抵交情深不待早知己學殖豈枝葉詞林務根柢堂堂郡賔客千里爲之喜顧言老塲屋眄焉毎甚愧衡門度長夏風日忽淸羙懷賢思晤言泉石滿幽耳固多長者轍愛閒諒無幾傳豅金閨路【伯輝】剝啄快人意雙谿南宮秀【必大】畱連今何似要是同襟期此道亦難爾歡然君肯來棋酒不能已詰朝得新篇誦嘆有眞味載念平生親髣髴夢中記

次韻昌甫同酌宋知軍家釀

雅俗豈殊調城郭山林分知君心事寛一笑雞鶴羣邂逅多【原本缺】客酒亦爲之醺庾信哀江南李白日暮云白頭幾靑眼吾人尙可云夜闌擁鼻吟天香桂紛紛

次韻斯逺弄琴

開門有詩來殷若金石聲虛堂坐以詠澹與秋气淸豈無如此句豈有如此情懷哉我所尙求田乃歸耕時乎鳴彈浩浩非營營大音知者希旣和應且平楓林月在戶寒影膝上橫想當三嘆後卻手復起行華髮老相防百事皆已經

次韻信卿

伊人學有源疏汝澗相羊辟雍水他年定名宦談髙如已仙筆妙疑善幻池龍駕車輦天馬脫鞍襻平生諸公間抵掌肯譏訕顧我方卑飛藩籬趂尺鷃相逢山水縣不覺逼嵗晏時評道精麄萬折歸一貫更及羲文易後世明憂患行藏思鼎鐘舒捲付藜莧飄零朋舊交俛仰親故昐因知昔能賢此趣亦俱慣茫茫造化廣局局天壌間溪山偶登臨古寺履危棧老來身本閒去情轉慢詞場足金章決科信須綰霜天忍分手惻愴涕空澘夜坐把離杯寒聲度鴻鴈

雨中次韻黃守見貽

新語忽墮前曠然銷我憂引爲答賦搖毫與防捜貧病雨未止荒涼水常流鼓琴誰裹飯能記子桑不

春伯邸樓次韻十哥所題

樓陰入淸湖南風渡歌皷旅夢不自持悠揚定何許醒來疎雨過兩目隘泥土慮澹地亦偏桐花映窻戶

徳久所與文叔酬唱因次韻

紅雲島上茶一葉開槍旗到今淸夢飛正焙水芽時世無桑薴翁泉井空日滋當年遊其間停鞭嘗午炊想象修貢珍淸風可忘饑故人持英蕩豈不一賦之應笑拾澗薪白石煮作糜臺髙有揖客更和別駕詩

致道注船場闕有詩次韻

思老問形影憂饑累身口人生誠可嗟所食能幾糗不過一飽爾自苦較先後爭馳分寸地旁觀眞欲嘔如君賦觧嘲裏耳果聴否吾方臥窮巷靜對小窻牖應笑我所無請視渠所有

次韻斯逺並柬成季

茫茫大塊中返照孰眞實閒乘此老身到處輒止息餘涼披拂間露重葉已赤人其謂我何嗜彼煙火食蓬萊幾淸淺底用弱水力排云斥剛風塵世便可出

午夜露气冷明月忽已低推窻此何時蛩螿互悲淒乃知南豅山更有南豅溪樵歌起老叟牧笛吹童兒百年漫戚欣千載勞是非口心忽相語不閒尙奚爲磊磊千枝松洋洋萬頃陂偃蹇衡茅下匪懼寒與饑

次韻昌甫

論交與誰語勿厭來者眾山林恨不深萬事祗一閧秋風吹衣裳憀栗薄寒中幽憂誦離騷此意千載共世豈無升沈人自有輕重匪惟物所移卽以之動吁嗟柰若何得句且吟諷吾儕聚集地絕倒頗閒縱𨿽作三日畱尙覺歸倥傯長歌固云哀慟哭未爲痛遷書並屈賈班史傳王貢甚矣孔仲尼不復周公夢

次韻吳推官

水南見靈山但可著兩眸孰知九州外自有大九州放浪此身心是事同浮漚樂哉我重九風雨檐澑收

次韻

宴坐寂不動筆硯亦當屏空虛四壁懸況此夏方永世塗緣業多荊棘萬梗痛掃終未除中抱絕淸冏老身伸縮余妙處頗能領時舒腰腳頑那復弔形影日長掩闗臥睡熟呼弗醒客來曽幾何間亦乏酒茗富貴今金張功名更鄧耿有味是桑麻肥遁義尢迥朋從趙與尹堂齊偶鄰並歡言修敏家俱可話閒靜此趣人勿驚吾詩聊自省

分韻得晚字

三年西湖邊薄宦良衮衮春風我欲歸龍井不憚逺結客試幽尋山深恨來晚

初五日孔野雲同酌樓下取琴作白雲曲因和周倅所贈韻

野雲彈白雲聲徽外微胎仙舞三疊生飛上華池徽弄瞬息間是豈箏阮資桐本貞髙緩節調勿催天心古樂見畫出彌明師志士不可聴俗士不可窺落佩倒冠者因之得希夷靈仙福地南春風百艸齊

荘賢良有園在境上作詩相示因和韻

賀家池上園自足了一世是中風味佳恨我未能至縱橫十畆寛想見去荒穢藥苖與菜本嵗久必多置人生閒最樂奚苦事名第軒裳果可得不過多僕婢爭如老山林庶足逺朝市能吟無自悲逄酒便須醉因公長謡休去轉覺易

小酌餞耿運幹趙推官分韻復和韻【時坐人以葉潤林塘宻爲韻分賦皆次其韻案此詩五首其二首見五律】

山林閒放身幽意苦不愜因來我壺觴且送爾官牒池蓮紅未葩園筍緑已葉去住豈願違人寰付塵刼痼疾已煙霞藥石從美疢誰憐名宦遲我覺幻化迅興與山髙語帶澗深潤去去上下塘應勞靑眼瞬勿云杯酒防且認語笑宻婆娑眞一老跌宕忻六逸交逰貴忘年志意當惜日舒而有鼎捲而有篇帙

半塘寺法華童子塔和石刻韻

生公曽坐講童子本來明寂寂春光晚半塘流水淸身心爲淨土千古話風鈴禮塔四方靜巡檐一片聲

太守茶山周治中作大字分韻

漫興詩酒裏茶山復何爲使君領客來逹尊亦嘻嘻別駕眞不凡咳唾墨淋漓中間章泉叟勝事徒自知語桑薴茶今是春早時

九日周國正席間分韻

我家南山陲九日空自知抱病起登防茱菊隨所宜主稱時序嘉領客相娯嬉煙雲開逺村城郭橫近溪當年漉巾陶何事獨繞籬醒醉一笑爾千古無庸悲秋風緩搖落揮杯且題詩

夜醉處晦山臺明日和韻

髙防梅先開老意爲興起何知寒事營櫪志不已下視城郭居萊蕪欠耘鋤嘈雜復嘈雜百年狐兔墟惄焉如調饑山阿休采薇怨耶其非邪且問竹外枝仲尼杖何感能叩原壌脛今我其息黥舉身都是病方來二三友少敢話肝腸縱云千日花難著一夜霜南渡誠艸艸流落那忍道吾人能幾家向來有諸老

和韻趙十

能爲博山逰想度丁公嶺風乎兩嵓幽泉石景逾靜人誰無雅識毎毎痼俗境書傳所興起更復史集訂於其逰息間趣味必雋永如君英妙年宦逹在俄頃因問知好修何事不加省裏居得往還時亦具菓茗詩來予和女老意轉蘇醒

和韻

一笑過浮梁畱連度隙光君當思大耐我已老蒼筤只恐心情短須教興長酒從詩自好分韻記禪房酒亦闗何事片片流仙霞用之滌肺肝相與成詩家一酌且濡唇再酌深到花持杯兩相笑吟哦入幽遐筆落豈知醉何者是生涯

人生本無情掩苒受風竹徒親筆硯勞造作漫盈軸賔親偶成集禪榻不待速淸歡𨿽與同極則豈見獨坐中憎防頭任彼屐滿屋

和淨字

悠悠俱幻境起滅要人認相從一轉語老且求靜禽鳥亦何情艸木有本性底用詩自鳴幽禪了眞淨

和宇字

人家翠微深林空響機杼煙片月出霜气襲衡宇追隨賴陶寫領略道情素尋我澗谷中更入春山去

和天字

嵗晚營寒事崢嶸窮臘前雲山一敗裘百種不敢先逰於物之初更尙我所賢彼哉野馬塵從渠舞甕天

和淸字

心親相往來豈計酒濁淸水南有茅屋橋北是山城煙霜忽雨晴雲風催雪明撫觥旣已醉回薄萬古情

和仲至贈蹈中韻

人非不知我知之欲何求錢塘一都防江湖水悠悠豈無美少年亦有杖白頭吾儕出入地泛乎不系舟急謀斗升爾顏靣那用羞憶昔南渡來衣冠幾春秋世道逓升降人物稀復稠紆朱懷金者信足樂輩儔細思黏魚竿家山本田疇朔風吹眼眵觸事風馬牛且如詩中仙可以追逐不

和昌甫

相望隔異縣但願加餐飯悠悠雞唱晨寂寂鐘鳴晚是中或欣佳以頹有時得片言經旬答寸簡防當固窮齋汲井爲洗琖

和校官

識賞調固佳詠嘆心愈轉載吟復載嘯我亦爲之衍至味和平浮辭謝雕篆因思交斷金是必徳勝璉方來二三友往往錢萬選主人好事者托興毎不淺坐令浣花翁索酒望云巘淋漓顚倒間感舊或未免薫風吹壺觴落日照盤饌溝流水聲逺慮淡物自遣

和伯輝去所兼懷曽君錫左司

山扄竹林居神情爲之凝泉仙墨妙揮特令人眼明是豈有心哉亦匪不平鳴其仙今如何帝所振金聲枕麯劉伯倫潄石孫子荊旣言委陸沈頗謂乃崢嶸放身嘗一逰靣旣經營極知天下士不但同年生襟期兩嘉尙嵗月有餘情我亦老賔客祗欲身中淸槁項禿髮矣空吟澤畔行

和元立使君起字

敢爲蚍蜉憾謾作蒹葭荒唐北溟魚怪誕南柯蟻朗吟韻已分更酌盞可洗揮手問黃山夜半笙鶴起

和尹一韻

何處尋吾詩梅橫修竹色掻頭入混茫揮手謝偪側陶然漫飲趣卓矣要筆力冰溪最髙地不可不造極

古鬲次韻成季

俗物敗人意淺陋欲曷澣吾行半天下綿邈嵗月空空持一身貿貿著兩眼心知瑚璉珍黃流在中瓚良玉豈易逄金鑄得亦罕孰謂山之幽因仍對茶盌彼鬲乃爾奇奚待識者斷蕩掃盆盎空儼雅古風滿文篆異代逺姑以耳目限天大寰海波窺測笑蠡管傳觀用燎沈畱連爲之欵

子任處晦子潛各分韻於傑上人房

云房見山僧心中與之然朋來二三子亦與同醉眠是事夫如何未許醒者傳

休上人鮑侍郎誦之因借其韻

傳芭兮擷英隕葉兮槁莖美人天一方失名不榮暑風自南至涼月向西生良圖彌用勵意气人命傾

爲寺僧分韻得禪字

車馬何方來花溪響林泉晏叟送遺民自然吟其天顧我粥飯僧豈了文字禪且爲作餅供晴軒少回旋

正月廿七日和林祕書賀雪日所賦

麤官居隘巷聴雪補蒲團坐久吻悲鳴俄而想天闗其誰劍佩履正爾於淸班飄飄萊仙地位尢髙寒表瑞祈丰登蓋爲稼穡艱步趨防龍後心陶栁間塵凡如我儂尙許窺一斑人和則气和穹昊初匪慳

分韻得屏字

雨聲心自醒山色眼中靑雌霓殷殘照雄風寫疎星捉筆賦磊磈行杯笑零丁坐久屢更僕一任僵觸屏同昌甫坐雪觀防權巽中詩因和其雪句

雪中來雪觀談妙非波旬山僧亦攝衣兩手揖座人似以眼諭心謂言在玆辰況復章泉翁蒼華岸烏巾知我所居近喜我與寺鄰共翻瘦權詩一條綺麗塵是事夫如何嵗寒梅自春

趙倅古勻見和答

出門非有礙何地著老身幸哉樓仙乃不嫌我眞時時寫興來憂道不憂貧較彼肉食鄙未知隔幾塵浩蕩如白鷗信矣誰能馴余幹相國家世代常有人上饒監郡尊尙許閒者親更語春山君扶藜整紗巾詩情復如何柰此寂寞濵

微祿弟有微祿養閒靜之嘲因足成篇

微祿養閒靜冉冉驚老境誰知嵗月速復此霜露冷齒髮墮江湖家世本箕頴無效彭澤翁茫然弔形影

和江文通擬休上人詩韻

日夕北風起叩角何悲哉所思不可見只有飛雪來林聲方淒冽溪光正徘徊短衣挽莫前匣鏡那忍開空對翠屏晚寒云繞南防茶竈熅宿火禪龕拂新埃江東憶李白今古同此懷

乙上人郡請住鵝湖不往

爲人不爲人眾聖已推出稻麻竹葦蔗處處祗教律偉哉棒喝邊宻中之祕宻拈花旣成菓如雲而見日鵝湖大義禪法身尙嵓室喚回鐘鼓醒都在一楖栗我今非勸請亦豈弄吟筆稽首大徳尊身口意無逸

淨慈西堂簡敬叟

西菩無道潛西林無義銛兩山錢塘湖魚鳥空毫纎咄哉簡敬叟老醜復何有火焰裏翻身冷地裏合口誰謂天地大而今嵗月淹冬寒倍冽冽夏暑常炎炎眾生難化度少病少魔否引領而望汝平荷防堤栁

諸葛解元家分韻

溪橫葛陂水上有稚川宅歡言一壺酒未覺千嵗隔詩經茱菊節人語風雨夕雅俗調本殊奚止相什百

有懷連長老和韻劉推官

周賔旣已往舊話三十年淸哉卓庵地龕燈照雲泉故友獨此翁老大窮當堅一身鹿覆蕉百計蟻磨旋詩來起我思山澤龎眉僊

欽定四庫全書

澗泉集卷六

宋韓淲撰七言古詩

元黙書來作溪翁亭成且索詩因四章

潛山之水兮流幽幽溪翁何在兮流不休昔之隱於此地兮將何求後世之人兮因築亭以遨遊

潛山之水兮聲潺潺溪翁何在兮聲可觀昔之隱於此地兮應甚安後世之人兮因名亭以考槃

潛山之水兮波渙渙溪翁何在兮波可玩昔之隱於此地兮信無患後世之人兮因登亭以蕭散

潛山之水兮源逺逺溪翁何在兮源不見昔之隱於此地兮自無怨後世之人兮因玆亭以繾綣

春風歌

歌春風柳條防緑杏花紅小園曲逕艸茸茸蝴蝶髙下飛遊蜂澗邊流水鳴琤琮斜日正在林影中遊人醉倒歡意融夢魂飛入東華宮

太白襄陽歌圖

謫仙非詩畫非畫山簡襄陽別有話空令江左作圖看竹院畱藏我悲吒傳聞邊頭腥甲兵峴首依前漢水淸隻輪不返邊塵掃莫負當年力士鐺

詠陶宏景詩

山中宰相陶隱居所注本艸將何如更題眞誥作神遇佳夢是實寧非虛人生形神爲幹軀心欲造設气乘除瞬息變幻爭奪途入山何難可躊躇玉波流煙照林廬嵐影爽气歸衣袪晏起早臥食息餘三景九道回八區一再傳其坐忘歟俛仰今昔多憂虞榮名中人天機淺言與不言養恬愉

昌甫題西洛遺民詩卷並所書杜句

東裏感興西洛詩其年憂國初南來後人玩之可忘疲甚矣世變非吾衰長言短句筆墨古顚倒妙處誰能窺雨涼梅熟樽酒地舊人家藏欣見之其間亦錄杜陵老牋闊軸大何爾爲要知眞識未易見我乃徴逐於玆時瀟湘莫結遺民悲信誠空嘆晏叟癡

書姜白石昔遊詩後

平生未踏洞庭野亦不曽登南嶽峯因君談舊遊恍如常相從江淮歷防轉湘浦裘馬意气傳邊烽吾嘗泛大江秖見匡廬松乘風醉臥帆影底髙浪直濺嵐光濃日暮泊船時是時方嚴冬雪花壓船船背重纜搖舵鼓聲如鐘當年意淺語不到無句可寫波濤舂君詩乃如許景物不易供盡歸一毫端狀出三飛龍【其詩言山陽人見三龍】人間勝處貴著眼𨿽有此興無由逢錢唐山水亦自好柰何薄宦難從容南髙北髙一千丈潮頭日夜鳴靈蹤應有隱者爲識賞靑鞵布韈扶杖笻君無詫彼我愧此急還詩卷心徒忪

陸丈劍南詩斯逺約各賦一首

鏡湖湖上涼風起楓葉蘆花照牕幾筆牀茶竈連酒壺烱然目光動秋水平生北固與西江贏得蚍蜉事訾毀靑城山觜散闗頭豈是甘心放豪侈歸來玉階僅方寸兩路又出將使指幾回詔節去徘徊慍色何曾爲三已桐廬瀟灑非小壘更向南宮擅詞羙軒渠肯受塵鞅羈漢庭公卿未知已我閒訪友於溪居三嘆共讀公之書淸詩句句律有餘愛而不見今何如

趙將示及吳推官詩

玉溪蓮幕哦詩聲聲和水南松竹淸眼中孰不有言句句到極則何能聽衡茅吹寒日惆悵倚樓公子猶相訪袖裏新篇乃若人春風翡翠蘭苕上

元夕夜坐觀黃庭經

虛檐湧月垂小窻屋外有山流澗江夜气少定百念降膝席引手挑油缸靜取黃庭誦瑯瑯鑪煙噴結栢子香上元仙官朝紫皇九闗洞開鳯鸞翔淸輝影導胎禽雙前昻後低幡節幢塵間如帑正紛厖然駢羅萬家邦形軀已經幾星霜回思淡薄天人糧卻滅百邪致欣昌收聲蔵神味差長

上饒出示仲至遺畫

我識睡翁尢更早翁今死矣我已老寥寥故家鄆東平麗澤淵源有深抱睡翁又號曰粟齋餘事書帖亦可懷摩挲展轉心眼開此道於人何有哉

張果老小刻

張果老驢兒開元天寶時三郎非仙才此老戲之如小兒異代想象空好奇莫解莫說且莫知

寫捕魚雪圖軸

前村後村雪糢糊漁家敗屋臨江湖綸收网結閉門坐樹籬艸岸炊煙波停水凍魚不食平者爲沙髙者石可惜都無一句吟筆幻生綃定誰識

馬圖云韓幹筆

韓幹肉不畫骨騣尾蕭騷倐超忽世間凡馬徒區區筆底丹靑色尢勃風塵澒洞心力短世代推遷辭气訥鷹鶩相呼可柰何金粟堆前龍蕩窟

成趣園

徐子筆端竗天下成趣園成記如畫丹靑冩就未必工裝防鋪模誠可詫試問園中今幾春主人種花花正新髙帝子孫气象偉等閒卜築冰溪濵道南推托借誰住只爲記中多好句幾回相與酒杯空梅月栁風吹杏雨淵明此趣非偶然請君醉中知其天我閒杖屨猶翩翩莫教俗事來眼前

二日陳主簿山園

芳尋梅山上春浦夾道繁花何用許晴風暮日藹防宇佳處畱連因語語夫君易學誠可數盤折崛峍非媚嫵叫閽歸來心獨苦酒飲我時無道古

松棚

去年一旱暍欲死猶幸春來能忍饑長夏因仍作涼計中庭始架靑松枝門前催租急非緩國中遺誥安若危貧無輸官尙自可忠欲輸君今已遲風來蕭蕭悲益甚日逺茫茫愁不知誰謂身閒得放逸家國一體人弗思雲開空山久闕雨蟬噪古木還迎防松枝松枝緑差差吾忍坐臥來樂斯

登曬簔臺

半村臺上看曬簔風日淸美柰翁何山空無雲江不波老來漁釣閒婆娑門前車馬誰經過取濁酒飲健句哦我𨿽不言興已多卻因此翁思老坡

題潘舍人小月巖

山石漠漠明寒煙望中一見心淒然平生玉斧修未圓幾年只在靈溪邊長安人家雜塵土驚怪轉庵能斷取知君詩眼畱萬古不待四更看月吐

寒緑張堯臣以道之居

雪窗有第名寒緑墜緒旁搜善能續人間此味甘如飴采擷行吟應自足肯羨西湖多廈屋只爲南湖生菊春風閒煮折腳鐺不信從前秪蘇陸

伯臯索題眞益齋語蓋以後山詩爲名

彭城居士意甚逺彼自丹靑金石苑平生心力漫收斂眼所到處聊排遣伯臯伯臯眞有益此語令我長太息南渡艸艸今百年笑倒米家書畫船

銅官富覽亭

暮天不盡山明滅文物從容兩奇絕射江返照魚舸輕隔岸人家炊煙依依栁色艸靑靑一曲風前韻淸越醉歸飛夢繞庭臯樂處十年待君說

山翁亭

東山髙處山翁亭羣峯巉絕環障屏逺者紫翠近者靑天淡淡兮風泠泠人間紛如凡骨腥我欲飛仙跨云軿問翁何在遊帝庭寒气倐然驚酒醒

走筆戲詠散庵

結庵名散將何爲心散意散空自知等閒收拾到窗戶艸木亦覺風披披浮世徒爾相拘束達人大觀嵗月速有時散蕩吟一詩詩與此庵無盡期

題野翁亭

岝防峯前野翁亭溪聲常在山常淸我來尙想坡仙靈刁令遺事猶芳馨寒煙濃淡晚雨零主人醉客客未醒他時此地誰重經俛仰今昔俱忘形

招眞嵓

蒼崖松聲風泠泠心髙太虛望靑冥幽尋王君集山靈古井方池誰招眞金沙嶺頭淨無塵呼吸風光聚精神開合陰陽三尸驚逍遙吟哦黃庭經靑蕊琳瑯潛英扶搖三光駕雲駢羽衣翩蹮上圓淸我輩豈是區中人

艸堂

杜陵柟樹艸堂前至今物色歸吟邊玉溪淸泚太霞仙我亦見之誰謂然書窗明明有公子坐對新詩瓊蘂春云靄空風過耳爲作匾名識其羙

赭亭山白雲寺【案詩二首其一見七言絕句】

風霜髙潔天意寒捫蘿石壁不作難躋攀古寺地陡寛中有定僧闗靜聽鳥聲人意閒六塵掃除法觀還驀地整履還下山世緣禪機無兩般

海南思南豅正花欲過趙閣亦倦

春遊花時海棠醉夾道排空轉佳麗燕支丰頰嬌未醒翡翠輕鬟愁欲墜牡丹風裏晚煙明薔薇露邊初日媚山豅深靜自成家池閣幽閒誰近市是中人物多情致賸擬芳尋爲出計路塵獨怯過城闍逺水舟那得至芳菲易歇興終防識賞難同吟且蹊間桃李豈無言艸木何知吾亦戲

魚莊午睡

魚莊借榻眠春風湖吹晚煙波拍空是中祗可飲醇酎摩挲醉眼花能紅兩峯髙髙浴鳬亂杜若汀前楊柳岸相逢君嬾我更閒不用長歌白石爛

歸舟過東流丘簿淸足軒

船江頭看修竹誰家有軒號淸足敲門應喜故人來一飯從容可無肉春風桃李徒紛紛獨抱勁節惟此君自公退食且嘯詠他日得時能拂云

曉步

家在溪南山下住淸曉西風生杖屨鄰翁相見笑相呼春雪滿甌香似霧屋頭種竹池養蓮林深古井多寒泉坐談不覺天已暮秋入斷霞鶩邊

曉起

煙雲未天未明眼頭依依帶疎星行人道路貪起程戍樓殺五更靑山漸出一溪綠溪面橫舟山有屋紅光扶日升暘谷且聽吾歌紫芝曲

北窗夜臥納涼

暮煙和角帶疎鐘修竹軒窗一枕風月淡天髙云弄影紗防如水半曛中夜深便覺涼無暑庭戶惟聞艸虫語參橫斗轉已三更露气襲人欲輕舉

同周兄南仲遊滄浪

滄浪之居蘇子美滄浪之水僅淸泚闔廬城中今何年宛轉依稀無乃是石鑿鑿兮岸靡靡紫荇浮煙復云委林空鳴禽時感耳我亦爲渠聊步屣千古萬古一長史非网打盡那得爾淸風明月誰匪閒同遊之者子周子靑春已深桃李寒食淸明數日裏滄浪之水不可比滄浪之歌不可擬【滄浪後爲章子厚家又爲韓世忠靳王家水皆塡而爲園亭矣十餘三四耳】文叔折柬誇其夜宿湖心午登南屏石洞納涼

落殘明月照湖心小艇揚波荷气深誰能一枕華胥夢占得其淸無暑侵長飈撼石應眞洞淨慈髙絕南山陰齋盂茗椀復宴坐了義不必開禪林老身執困塵屋偪塞嘈雜蹏足音櫟庵受用乃如此斫額望之聊自吟

趙十同飲

君家兄弟非他人與爾同寓冰溪濵醉吟浪宕只這是天地混沌疑非眞琢得一句兩句出未必魂魄無精神知我罪我春秋經王覇隆替俱埃塵

昨日過沈兄無隱【鑑】邂逅楊溥子【孟博】亦來溥子攜酒就無隱飲余酒行頗虐病不勝焉席間先逸作詩道謝意

落葉紛委山路榛飯餘試作捫腹行人家有竹不可欵負郭乃得席作門座中邂逅執防孫攜尊更約重論文靑橙紫蠏亦俱設愧謝子意因余勤諸公飲量江海吞我病忽苦頭岑岑不如淵明醉遣客乃效灌夫觴貴人懸知事急起排闥君更追路仍挽襟吾曹相從貴眞率如此可畏還可欽扶牀走筆道不敏祗恐匹馬來三軍

入城晁尹二家少畱

我扶敗輿過溪北城郭𨿽喧有書屋霜云忽暗疑雪天坐穩瓶梅蠟香撲何許心情說餞嵗漫冩詩吟驚易俗百年王謝幾人家目斷蒼茫聽爆竹

春浦門外防梅因飲宋氏小軒

春晴晚步春浦門小飲醉入梅花村繁香吹雪數十樹靑山逺近疎籬園誰家水竹明窗軒老我淸坐俱忘言須防煙月光吐吞歸哉樓角橫黃昏

山間南圃海棠花開

捨前捨後海棠紅碧軒宛宛連霞宮浮光弄景𨿽帶雨睡思醉貌空臨風雷輕霧暗時過前無處告訴杜老顚溪山深宻春晝寂花撲一澗飛來泉

梅枝

今年未見梅花好竹外溪頭春自早滿瓶夭嬌送香來照坐淋漓醉倒瓊林飛出蒼精龍朔雪未下風滿空笑指蓬萊淸淺水連云斷最髙峯

謝昌甫茶且囑同往來諸友飲之

山翁包題抵書信盥掌剝封乃茶茗更防健句團筆陣得之足以忘食寢淸風兩腋何敢辜常日諸人當聚飲陸子泉頭活火煎一啜湏令各蘇醒

昌甫酒蛤辣螺新蠏皆山味所久無

蛤蜊因酒得天全踞無殻吾非仙六跪二螯猶回旋左手急持思拍船螺之辣者眞海鮮每或酌侑能醒然竹隱君其詩中權知我托落醉欲眠走送三物寸簡傳靑燈山牖瓶梅邊食之旣矣吟一篇比耶興耶今何年

昌甫栗

整整斜斜一書尺磊磊落落滿包栗霜風朝來吹我急且向葉鑪煨煮喫髙人知我老無力跧伏寒溪少出入慇勤題裹墨猶濕兩峯髙哉翠云滴

謝黃子耕惠紙被時在錢塘乍冷無衾窘甚

西江寒藤濯淸冰搗成楮衾起霜稜朱門鼎食笑弗顧只有蕙帳眠山僧精致不數氊毯厚潔淨未必綾錦能禦冬气淸神煜煜暖老體輕夢騰騰幽人玩之喜欲舞可與飲水同曲肱江夏無雙知此意又見寒來只布被吳山客捨久窮愁帝城貴家誰顧視急呼大兒開篋箱取以贈吾眞雅遺拂拭牀間時自思展轉枕邊誠有愧當如此衾堅且白身外輕肥皆棄置

尹子潛送蕨

老來爲腹不爲目薄飯盤蔬亦云足成年凖擬薇蕨甜那計人間有粱肉二月三月春已深靈山土肥皆去尋長莖短束掛蘿檐出市不直三數金隨流揚波淨挼洗芼以姜鹽付鐺耳生柴帶葉旋抽添糟莩曠沈時染指晨光破甑炊浮浮稻香菜軟吾何憂人可以食鮮知味請聽以气專致柔

送十瓜十梅易十竹於鄭一

十十梅得十竹君應笑我喜可掬芳華春育豈凡同苦節冬藏惟勁獨取才要記自髙臺著實能忘本深谷謝悠悠莫驚嗤艸木無情山澗綠

昌甫送松溪茶蓋云得之晁丈

章泉寄我松溪茶北苑雙井未足誇蓋以人勝茶亦勝況復二老文章家松溪主人未識面每鄕往之而咨嗟想見讀書坐淸晝薫風兩鬢生霜華趙晁婣睦久同志近知往詣情愈嘉慇懃包褁得此茗歸來奚忍自啜耶憐我於晁頗味一旦拜此忻無涯亟呼童奴取活水烹煎試起瓊玉花不但愛此瓊玉花茶因人勝無以加

人身

人身一飽百不憂行住坐臥本何求冷暖大冬與大夏盛衰三春及三秋蒼蒼雲山緩曵杖茫茫煙水輕拏舟喜怒哀樂在中節生兮若浮死若休

初九日夜坐

去冬十月已飛雪於潛滿縣層冰結空齋老樹號朔風客枕欲僵衾楮裂主人猶有酒澆愁旦起相呼相暖熱坐中劉郎气最髙抵掌歌詩雜言說流光不覺小至近澗路摧頽門半閉兩年心事夜如何牕撼山林聲又別牀頭兒啼衣尙單竈下婢苦柴未爇麤官寸祿闕旣逺故舊尺書音更絕薄田舂米雨不來欲釀一杯無麯糵蕭然黙數長短更惟恐寒气吹燈滅明當一水防淸泠防見四山髙嵽嵲重陰定自六出花悵望同云記捫舌

重午

鬢花臂絲盤艾虎佳人競云作重午菖蒲細縷來泛巵快意酒行何用數忽憶當年楚三閭他愁我樂意何如不識好惡類如此世間俗物爭柰渠

五日

去年沙坑作重午城下今年著船鼓過溪防澗逢交遊挈榼畱杯失賔主宣和曾帶禦書符荊楚誰言長命縷老因唐律爲沈吟山隱輕雷催晚雨

十二月十二日雪

欲雪旣雪復未雪短衣數挽從百結橫溪過澗起輕冰舉首長歌時叫絕莽莽嵗寒殘臘月梅花前村後村橋頭獨釣任漁翁千山萬徑不可滅

二十九日大雨

錢塘禱雨上天竺大士往來燒寶香支郡神祠亦照答自鳴山出气蒼茫風投襟袖帶衣寛短髮重掻爲整冠待得成霖三日後出門防澗防淸湍

風雨

風雨如晦雞旣鳴茅茨疎濕迷山楹披衣不知所如往鑪存宿熅猶熒熒水流花謝靑春深前村解橋隔城庾郎鮭菜當用情瓶粟更付折腳鐺

十九日

吹鼓打笛農禱雨都道小禾遲者幹髙邙之田已如此低窪晚稻難更看官司只怕放苖頭田裏豈但糊口憂政在飬民舜之政損下益上非所求

霜寒

沍寒日日霜如雪地土縮髙磚石裂板橋積厚滑難榦林葉有同裝玉屑朝來負暄殊不暖過午欲晡冰更結無風亦覺气酸然只是水邊梅影別一冬旣雷仍旣雨僅可得晴霜未絕家貧無人去拾柴白屋何由生暖且擁敗絮莫出門欲賦江梅詩轉拙細思雨霜豈常霜湏見陽和變時節待他春色到人間定自忘之都弗說

七日大雪浙江亭訪希之

江波沄沄山雪盛寒霧不潮風勁詩人與我把一杯信道東南此爲勝隔望遙知是剡中坐防飄灑歸空蒙回首紛華車馬外西湖𨿽好此無雄

十五日夜月蝕聞差中捨正言監測淸臺

慶元三年中元日是夜更餘驚月蝕須知穢巷亦喧呼見說淸臺正推測昏昏已作赤朱紅閃閃猶成墨漆黒磨刀急斬蝦蟇精天眼光明無變色

月溪淸泛

不柰江渾復林長夏逃虛徒散髮扁舟何許可追涼安得佳人弄明月尋常浪飲苦匆匆邂逅一遊多汩汩日復日矣心轉癡牽彊而來終勃窣琴堂有仙眞好奇簿書堆裏淸興發我𨿽老倦亦軒然相與聽歌忘病暍中流滉瀁已蒼茫下瀨回防應蕩淈山髙影翻棲鶻巢潭澄光射鳴鼉窟須防斗柄挿銀潢常娥俯濯淩波襪快呼天風駕雲濤弱水三萬倐超忽

和壁間林文節公韻

浴溪橋上山岝防直下流波寒未涸只宜墨客幽閒不許行人動離索艸木黃落已變衰晚風吹霜白雲歸淸暉如斯耿獨立何處翩翩鷗鷺飛

和周次公

坐臥一榻殊執到手淸言解煩結是誰所作疑彈丸定自不凡如玉潔昨夕之夕飲固多今日之日調則別山園空楚臺風水路猶思剡溪雪須知野老本憂深何事騷人更愁絕題輿倒載眞世賢伯仁可與智者說二十一日同昌甫鎭頭和森桂時齋之句

齋樓之名防庵立時哉時哉貴翔集訓行處仁要領防徳成勝非由所習眼髙四海逺者逺知效一官急者急工夫當思寸陰競淵源不可短綆汲

昌甫以詩謝履常見過因和韻

萬事新傳燈落燼底許深長並淺近山空嵗暮風雪振縱得過從渾莫省符銅節蕩元整整東上西來晨復暝章泉之居盡虛靜世旣相忘心孰競失喜故人來問訊且擁寒鑪話吾勝畱連雞黍夜初定淸旦重言意無盡意無盡矣我何知嘆者嘆而哂者哂

王幹以詩和答

福唐荔子冬生花靑榕深深多釋家海山防府亦繁富官自貨鹽常造茶民以不刑獄折無嵗無人無一節同僚鬭牛應暖中酒過防不可說

次韻徐斯逺曉梁防日出

曉山亂眼靑如濕夜气猶存煙四羃不知炎著何許但起陰風催日出含暉倒影殊蒼涼翻手塵埃復俱失髙丘望女歌正長展轉歌之肯倉卒

次韻昌甫仲春讀謫仙詩

淵明太事多汲汲詩酒子云良自苦載醪竟何有芭尊太八十一統集飲酒二十首我貴知我希卻掃且緘口

次韻

不須酒畔狂吟裏夢破寒亭自驚起一梢月帶霜華靈山漫澈冰溪水塵勞空度幾星霜畫手猶能眼界香午夜城頭吹畫角綠毛麼鳳墮其旁不怕花前不我知只愁花後少人思如今紙上閒言語未抵依稀落墨時

趙履道同宿南豅梅大放次其韻

老身居山復入山隨山夾路溪彌漫南豅深處作幽夢我輩白鷗盟勿寒梅花乘春旣宜飲緑毛麼鳳非人寰坐中長少偶然集白雲淸气生檐間醉酣低摘仍髙攀興來物防殊未防悠悠不但惜此爾要畱佳話他年看

次韻希之

滄溟吐吞江水地風塵萬里一危亭自憐雪裏心眼在憑軒盡日空詩成波流不鳴云不斷冷气暗逼黃熒熒銷凝還如未開鑿渾沌無際天難名相從共飲豈易適太息嵗晚初何營尺梭已覺魚尾健數字更喜鴻翼輕吾儕天窮且天放酒肆人間誰長卿

次韻建倅徳久林祕書貢余

鐵獅峯前鳳山陽泉甘土肥靈艸香丁蔡好事作土貢到今題褁歸朝綱宻云壽圭脫寶胯鎖鑰銀白羅帕黃春風玉食睿思殿嵗嵗屬望天一方恩沾臣鄰講讀處賜啜更覺昭回光龍鳯大團小團耳且如頭茶安得甞余珍踵例及守漕屬幙亦得酬官忙平分風月石渠老分餉乃欲顚倒捜我腸

防檄澗上將回呈元立

一夜西風入南澗便作秋聲無畔岸蕭蕭涼气夢初回不柰離愁送遊宦人生義命當樂天倒睨鐘鼎初悠然明分手莫惆悵他年防我棲林泉

次韻昌甫斯逺落花行

風力作狂無所止花片搖空當未已諦視深尋孰與比梅葉梨梢孕靑子春紅正復可憐爾三分前塵一分水相將柔桑著筐篚寒食北邙泣新繁陰匝地人醉起哀江南兮臨結綺底用畱情來賦此夏衣飄飄欲輕體斯逺作冷語甚佳以其富貴神仙中致非畸人山澤所宜戲次韻柬之

飛流作枕山作屏采薇散髮神气寧巖扉無人晝長扄幾回午夢驚獨醒水邊石上艸自馨嵐光近散逺以凝長颷撼樹時靜聽灑然塵銷天籟淸幽禽刷羽飛來輕泉源舞荇聲泠泠殷雷收暑甘雨零碧落乍空鸛且鳴閒身無用心太平試琢新語朱聲世俗所爲吾不應因君詩來如飲冰

次韻斯逺月夜

懷哉望望山囿中月來老樹髙玲瓏起行久之坐嘆息祗合輕舉隨飛龍露華滴葉相下上河影搖空更淸亮長庚如晝夜何其寒气襲人不可向

寄葉解元

醉中曽冩雪色壁非此主人無此客夜寒煙雨池閣深秉燭防梅忘墮幘春來相望鵝湖邊桃花滿地松拂天抱琴挾書過飄泉想君風度尢翩翩

贈劉解元

潮落潮生一水通昆山縣前桃花紅劉攺之者忽相逢桃花正在煙雨中面須如防頭已童君𨿽不言我亦窮一杯竟醉立下風江西人物舊所宗

溪路邂逅傅騏驥之在所沽酒話別【案詩四首其三首見七絕】

涼風吹溪雨吹蓬故人意气俄相逢停驂爲我一小飲西湖東望兩髙峯人間萬事俱華髮雨歇風淸有佳月不須千里苦相思得酒陶然已兀兀

送吳判官

儒家辰告當訏謨紛紛莫厭形勢塗甲兵調度應敵爾君行鄱水聊載驅有文與詩錦機織夾道雲山正堆積癡兒固有了官事歸日奚嚢觀筆力別酒無用鯨吸川芝山杖藜湖接天使君自是江海客有來矍鑠當歡然如今百事皆撐柱寛得一分猶復古蕭條野老爲賡吟此話不同知底數

二十六日贈鄭一有懷趙十閩嶠之役

遊者未回居者藏老我去各天一方目前聚集自落拓背後往還誰論量連連冰雪葉已脫皎皎風霜梅更芳燭明照坐更漏長髙溪里社靈山陽

戱柬胡教授

去冬曽與十客遊今夏還約幾人至橋南花處數枝梅靑子林園尙堪醉行者居者復不來相賞相違何有哉古栝蒼山照流水我亦僅能知此爾

昌甫

深林蟬聲咽殘雨又爾防炎起亭午章泉幽流雨風寒安得從之臂不羽江南田薄多旱苦防鴻髙畏羅罟洪河東傾一砥柱云霏霏兮澹承宇

懷昌甫

君頭短髮種種長營營寒事驚流光手翻手覆謂可常幽意只覺來無方今冬風雪多冰霜靜夜不寐猶吟螿竹隱我獨矯首望詩尙喜筆健彊

趙十生日作醮事

淸颷吹塵玉溪煙龍舟未菖蒲天城東寶香祈永年振振公子陳醮筵雨零霞外來羣仙徳我壽我明自然宣簡流芳正綿延華裾織翠金丹圓

次韻耿運幹

靑鞵黃防非左計消得水涯與山顚吟邊憂世聽者哂只宜尋醉陶陶然貴人責重閒人輕春風日髙放腳眠帶湖拂波綠楊柳吾儕靜勝可忘年

聞民瞻久歸一詩之

我居溪南望城北最髙園臺竹樹碧眼前帶湖歌舞空耳畔茶山陸子宅知君才自天竺歸那得緇塵染客衣日攜研席過阿連怡神散髮思采薇

聞趙十有詩上饒生朝後兩日次韻之

文章精金眞美玉交往徒勞分雅俗偶然邂逅一言詩淸秋付與陶潛菊歌之聲譽甚休田裏民其無嘆愁誰將茗酒壽弧矢長篇短句相唱酬是中佳處有深趣如龍翔云豹起霧力探樂取到古人天地江山供指顧從他駒隙嵗月馳我自舒徐蕭散之罏香莫著鼻觀淨喚醒伯牙鐘子期

昌甫有詩學長句次韻以柬處晦且當應舉

章泉老子之詩學筆自崢嶸心自泊暮春靜把一杯防縱有世情無處著三傳且莫束髙閣待子龍津名一躍回舊話再商量沈謝應劉都掃卻蠶葉人家采摘忙麥將秋矣水浮秧平田冷漠吹朝雨側徑深防過夕陽殘酒餘香愁夢枕斷篇遺簡苦吟嚢鶯啼燕語春歸也不道髙齋口自芳

斯逺訪昌甫同作音字詩因又一首

故人湖海誰知音章泉病翁臥山林我思不見夜長寂君往與同秋正陰修筠亂石一徑靜風雨滿窗淸且深安得相從日上下騷雅共傾陶冩心

次韻吳推官二首

紫菊紅萸仍酒美萬里秋云接天水登髙能賦我何堪防逢其適聊爾耳蒼山小亭防奕碁不有此客無此詩古往今來吹破防河梁歸路月明知

坡云今日我重九自古騷人無此手一從陶令歸去來誰有閒中能漉酒籬邊采采黃花歌不盈襟袖還幾多滿城風雨固應爾欲制頽齡如老何怪來淸气侵毛髮忽得新篇有風骨溪亭應記見南山玉水波寒步防月

讀東溪可正平詩

冰霜落澗嵗雲暮寂寂逺岫松風回村深古寺作鐘磬車馬路斷樵者來參差一抹起宿雁淸淺數枝橫小梅日昃翠寒云屋迥竹鑪煨火盡餘杯

陳君舉舍人集新刋三山因讀其詩有感

陳止齋詩不艸艸約貌前頭諸舊老大章短句可思議妙意餘情愁絕倒生薑門有水心道赤水亭占龍窟好伯牙無驥伏皁摹搨賸殘人或葆

吳判官野閣詩述先公甚勤次韻謝之

我登野閣思過庭吻角欲語徒悲鳴麗譙西池水木秀當年手種年年生五六十春幾交印幕畫英遊應接軔由來感舊誰揮龍光鬥牛知令問詩來喚醒醉夢中一日好事傳江東吳公治行天下美隱然蓋本西漢風大抵軒窗數間屋雅俗升沈堪躑躅光前絕後得名章便覺流芳爭誦讀夕陽澹月色朦朧想公退食書自工黃卷之間欠伸處催煎茶椀呼家童妙聲直啟重鑰惠徼先君寧茍作其衰防但下拜猶向霜天辱杯酌

錄王昌齡詩

千古萬古琉璃堂中有一人萬丈光長篇短篇任摸索小句大句宜忖量風花雪月初非逺城郭山林各是忙惆悵無因見範蠡空畱佳話說南唐

題紫溪春晚圖畫

東風滿地吹瑤艸水暖雙流山四抱參差樓觀晴空林靄乍收初日杲杏桃婀娜開花早蝶繞鶯遷魚在藻人家籬落動耕桑溪女往來翁喚媼務頭臘酒賤仍好麥熟官淸農晏保岝防峯髙多醉遊天目潭深無旱禱誰把丹靑能一掃防綴毫芒殊可攷分明融蕩紫溪春路入煙霞是仙島

偶成

蠻歌俚耳吾不愁江南五月疑涼秋漸離荊卿易水流圖窮匕首非覇謀吳頭楚尾龍虎幽擊築乃爾聽市謳調苦節促如逺遊安得酒船同拍浮衮衮切切終悠悠

雜賦二首

今年臘盡春風起淩曉撐船度溪水去年九日菊花開相與周遊二三子山深泉井一鄕村地僻章丘數家市酒飲詩成可柰何坐想斯人消吝鄙

贈天臺鄭道士

霞杯爲奏阮咸曲悵望十年湖水煙聞過東嘉防雁蕩野雲畱宿話翛然譚詩忽見蔣云出今去洞庭衡嶽前能說鏈師神不老識全元是赤城仙

欽定四庫全書

澗泉集卷七

宋韓淲撰五言律詩

慈福太后生辰聖駕同中宮過北內上壽至暁鑾仗方回觀者無不仰贊慶禮四朝之尊也【案此詩二首其一見七絕】

盛典行長樂秋光溢壽樽後儀崇太姒帝服見曽孫遙想重闈集咸推六殿恩歡聲開九秩誕節照乾坤

春日

院落無人到遊絲自短長細風添霽色斜日轉流光栁入鶯邊嫩花飛燕外香一杯春晝永試與問年芳

次韻元夕

煙月防靄春歸栁色深落梅還滿眼啼鳥獨驚心醉熟醒何益愁多夢亦侵銀花元夜句猶記昔人吟輦路元宵盛樓臺煙火深異鄊今日意樂事去年心溪濶斜陽下林空細雨侵扶輿且蕭散尋勝一閒吟

人日

去年苦無雪今雨又多風人日平頭過元宵轉眼中野梅香更白文杏色防紅籬落春陰外樓臺暁霧空

正月十一日

春前三日雪今則倐霜晴澗谷冰凘滿溪山風物淸梅梢已飄灑蘭穗始敷榮宿約多神賽君來酒重傾

三月一日

海棠花上雪憔悴卻如人曉覺春光淡時占天气新燕脂才糝糝翡翠正勻勻睡足寒猶力宜多酒入唇

雨中上已

風作連宵雨山寒復晝冥酴醿花白白楊栁葉靑靑令節空輕過芳時惜易經淸眞王逸少修禊冩蘭亭

次韻昌甫寒食

南北已分壠後來那得知侵尋空月流落漫歌詩宿艸露殊濕白楊風更悲江村暗寒食老大故園思

十四日

淡淡春晴晚前燕子飛酒杯誰共飲詩茟自揮上冢家山逺下湖仙苑稀空多冶遊者扶醉趕門歸風花郭店路靈井隔雲溪渡水魚爭出隨山鶯亂啼只疑身未老不信夢還迷今日逢寒食西湖春艸萋

二十五日

山徑瀕溪轉林亭亞谷斜老詩無住著健酒有湏賖急雨催楊栁防陰養杏花重簾新燕子隨處覓生涯

晚春

細雨防暖輕雲起薄陰舟橫蓮葉淺人度栁花深佛屋多支徑旂亭亦逺林一春思放浪盡日喜登臨

初七日

晚來臺上坐猶自說春歸可惜園林裏都無花片飛榜人勞載酒鷗鳥定忘機笑摘靑梅子停杯防雨肥

七月

水石雲山裏歸來已九秋隔城如淺近鄰寺始深幽慧逺逢修靜文淵說少遊徑荒殊不掃風葉上牽牛

九日

客裏逢重九路經鵝嶺頭物華元自好意緒不禁愁霜重曉猶積煙低寒不營營本何事吹笛下滄洲趙運幹秩滿經由懷任舍人直院九日

季月黃花酒今還過玉溪野僧談眾妙林叟祗孤暌滕閣有前境胥山無別蹊防湏直學士霄漢記閒棲

十一月晦

沙鴈徒髙下荒雞任喔咿連山云日過夾澗雪霜吹葉逕濕仍滑柴扉久易欹不知詩在否詩亦費心思

十二月旦

雪後寒檐滴靑燈夜防詩人情𨿽已甚物色又何其永永城漏垂垂老境時璢璃剪木葉今嵗是冰枝

嵗晚

嵗晚家何在冰溪懷玉山雪梅香泛泛霜樹色斑斑村酒相招喚田歌自往還白頭掻更懶今識市朝間

十六日

不恨常疏隔何疑欠討論同心惟設飰盡興亦空罇日與樵爭席時防子門山場風莽廣溪港雨沈昏寒水浮沙急昏煙擁樹深茅茨得幽隱藜杖失荒尋地暖疎梅籬虛敗葉侵終風驚達夜未雪苦多陰

日

飯已南牕暖依違睡思生息虛神卽固气定體殊輕霜熟日初上檐疎紙透明欠伸詢早暮一唱午雞聲

乍暖

乍暖人多困晝長春已深殘花紅糝糝新葉綠陰陰山寺依巖曲湖船過水心鉤簾醒午睡閒覺去來吟

晚晴

雨闊雲難斂髙樓忽晚晴地卑𨿽帶潤天近自增明蚊動初成勢鴉翻過宿聲墻根有樹淸坐見涼生

乍冷灑然

不可更禁當伏陰多夏涼體中時作惡鼻觀日焚香照眼驚雙鬢支頥待一觴詩來相勞苦邊事敢籌量

初十日

沈沈三日雨衮衮四山風潢潦從浮泛羣陰漫長雄深居何借屐矮屋且遮篷急斂身心住徐防鼻息通

二十一日

向來愁見客今去莫吟詩自是才情減何勞朋舊爲一身元屬我百事縂因誰溪路多鰕菜呼童問早炊

曉冷

暁霧知猶冷初陽覺更和午風吹不防夜气暑還多簾檻翻黃蝶燈牕撲白蛾晚春初夏際蠶麥復如何

風落

風落搖牕牖煙垂暗屋檐漫空時衮衮灑迥復纎纎著栁眞堪折迷花自可粘春前一尺雪農事不須占

明月

明月度牕櫺荷香逼酒醒水聲鳴澗壑風影散林坰暑雨防眇晴雲動杳防小軒淸坐久髙下數飛螢

夜月

月近中秋好人寕不用情那知云欲暮遽作雨連明圓缺閒皆見陰晴老自驚夜涼山葉響燈火短長檠

聞雨涼意可掬

秋聲連夜起雨過雨來時睡覺風生屋涼知水到池交遊稀自好出入嬾方宜只被章泉誤書題又詩

雨多極涼冷

焉知三伏雨已作九秋風木葉涼應脫禾苖潤必丰地偏山吐月橋斷水浮空雞犬鄰家外魚蝦小市中

晚雨可愛

燈火涼秋夜空山雨到檐吹聲初甚少落勢近頻添籬菊叢叢潤畦蔬種種霑沈思仍靜聴香鼎伴書籖初三日急雨湖山雲气初霽樓居佳甚

雨後見雲山家林恨未還人生何自苦身老定誰閒溶泄平輸處縱橫羅列間幽幽淸潤气樓迥自怡顏

夜坐聞雨

夜靜時聞雨山深逺聴更疎林聲轉永戍景何淸方冊舒還捲殘紅暗復明脫巾掻首坐曵履欠身行

又

寒夜空山雨聲從逺樹來老懷渾木塞癡坐只灰堆抖擻閒題句團欒試把杯崢嶸嵗雲暮春在臘前梅

雨處

雨處茫茫白晴邊隱隱靑林間田舍屋水際酒家亭野迥驚初見村深惜未經陰沈思得月歷落喜瞻星

煙雨

汀洲生玉水煙雨對靈山翠碧迷千嶂淸泠防一灣尋春因共載落日不知還便是名人畵無能冩此閒

暖雨

土暖鳴噓蚓山昏聚宿鴉防流多佛屋隔縣少詩家怕醉休溫酒狂吟待飲茶花天晴自喜麥地雨誰家

雨中

幽林逺朝市太息古來今四月麥秋後江南梅雨臨庭前三徑在路口一溪深車馬有時到定多閒淡心花浥垂垂細林搖防防稀緑繁枝困裊紅淡蘂鮮肥髙下海棠起淺深山栁圍云梳煙未止風急雨爭飛雨葉淒淒晚風花肅肅春乍防渾入意久坐恐傷神城郭三家市山林一病身幽偏無客到疎嬾吾眞

雨後

魚沼成吹沫蛛檐落斷絲盆花半開合堦艸盡離披風靜涼猶在云低暁更遲懶能尋枕簟好去把鉏犂

二十二日雨

整衾和枕簟振席見燈檠欲讀書休讀難成夢也成四山連屋靜一葉隔牕鳴總不闗吾事無非是物情澗水應添潤山云定不虛夜光離復合朝气慘而舒履禾須獲窺園菜可鉏稀疎徧籬落防宻上堦除

四月二十三日渴雨

霧下疑成雨檐低暗復明田家思一稔王國慮多晴天豈預人事世應容我耕憑軒歸計定只得待雷聲丁寺丞靈山閣同國正小集是日得雨次韻仁甫五字

野寺乘涼雨宜從志喜論橋分一水隔城列萬家屯樂寓東山妓賢歸北海樽年登農滿望客醉我忘言

五六日大雨

海角地蒸雨江南天要梅晚春知望久中夏得愁開鬱鬱陰陰過綿綿浩浩來已傳增米價只道損苗栽

夏雨

轉輸三伏雨探借九秋風沾灑蓮猶碧飄搖葉未紅荒涼甘退縮淸潤擬從容在野農人喜仍年禾黍丰

東流值雨

客恨何時了蕭蕭雨未晴異鄕無伴處荒縣少人行樹色巡檐碧江聲繞枕淸且憑閒景物陶冩小詩成

雪後防雨

煙重雨尢寒風銷日未幹江湖浮緑淨巖岫列靑攢嬾出空穿履宜歸且釣竿淒涼兩都舊洛下臥袁安

苦雨

開嵗晴非少經旬雨是多澗寒人迹斷山暖鳥聲和試手應如畵回身易擲梭無聊宜已矣有興竟云何

五月八日喜雨

灑灑如人意明明助嵗功夜防愁有月暁起喜無風坡老記爲美宣王詩最工朝家一祈禱田裏得和丰

十一日同處晦蒼筤喜雨

淸坐防涼雨山林靜有聲交遊因共話衰老欲何營風急初疑斂云低又苦傾爽然神觀定籬逕不知塵

涼雨

黙坐防涼雨山林有正聲冥蒙元廣大防滴半虛明云葉才羣起風枝又一傾信知塵易遣徒亂雅難平陂池浮月影橋閘防風聲逺雨還施行雲翳忽明襟期防我醉譚待君傾涼夜玉溪曲行歌詠太平

雨涼

暑雨常憂缺秋霖莫厭多夜雷聲復厲朝霧气方和積潤花嵓桂橫流穗畆禾酒閒吟解穢茶熟困驅魔

雪

山外黃雲晚溪頭白雪深不知嵐气重但覺水痕侵老眼轉愁坐懷聊醉吟樵聲隨逺近釣影任浮沈

雪後霜結未釋

苦雨翻明雪酸風結暗霜晚煙畱積冷暁日度防陽茶竈薪難拾詩箋筆易僵麄官對窮臘何事不謀長

春雪再作凍甚

春雪不可賞艸樹方萌芽從渠滅萬徑徒自負千花兀坐地鑪側困眠山枕斜渾忘瓶粟盡吟復厭浮誇

雪後如春

雪消春意動樓外已東風蘭佩新輸緑梅瓶久薦紅人生𨿽向老嵗事豈終窮靑瑣黃扉地西湖一望中

對雪

有霧光殊慘無風勢轉豪形欹天已近气積地還髙上下何其別周回任所遭虛緣詩悄悄幻滅酒陶陶

雪望

山黯荒荒霧溪凝惻惻風乍明收髣髴欲暮起曚曨岸窄叢梅發樓髙老樹空歸來暖杯酒鑪火夜深紅

風雪見山林佳絕

煙濃山漸白風急樹還靑鶻落飛鳶逕鷗浮宿鴈汀周遮迷疊嶂疾防快中泠敝褐輿籃兀村醪飲易醒

雨雪

雨雪春將半山寒澗溢時誰題五字句我得一篇詩淡泊情何逺綢繆味愈遲閒中且陶冩治國有安危

雪天

寒色搖牕紙瓶梅靜吐香小樓深坐穩矮屋欠伸長雪意垂垂白雲容淡淡黃西湖林處士侑食水仙王

春分後一日雪

尙覺梅花發元知栁絮飛舞回風蕩激灑急雨霏防解凍羣芳盛餘寒百卉稀小牕還附火買酒典春衣

初八日雪

江國春來淺新年雪未防雨霏初急急霰集復漫漫固喜成三白寧憂已十寒防吟牕色晚淸聴落聲幹

連日大雪

年後猶仍臘時閒卽便春飛花殊惱我惹絮卻隨人天地多奇觀江湖獨老身瓦溝塡已徧彈壓萬紅塵

雪作

臘裏春前雪江南瘴癘淸隔林應得趣一壑豈忘情已喜疎梅發遙知細麥生易疎何易宻積厚轉無聲開明三景淨幻化十方淸此日扁舟景古人髙臥情不知朝气重但覺夜寒生漫漫疑無色綿綿如有聲

東山

指防東山路松林一望中芙蓉爭弄日楊栁半凋風我到吟何比人閒興偶同只宜攜妓飲名宦付諸公黃巡檢攝官八房埸聞西巖有龍湫光怪

秋好西巖勝閒身惜未遊桂花香亂石楓葉暗長流蠟屐輸君適錦囊牽我愁定知風雨夕龍電震深湫

鷺鷥林

一叚寒煙上云行斷復低明中山映樹暗處水平溪村落籬門短人家艸屋齊風回聴幽絕鳴午有荒雞

坎石渡

春風送春雨細細濕輿籃過水航寒淥橫山觸暁嵐艸芽時簇簇梅片未毿毿問友於何處田礲坎石南

灘頭

溪頭灘背狹髙下兩三家風葉山防日煙莎路濕沙傍船初落鴈隔屋已棲鴉何處吹崖蜜滿園蕎麥花

月巖

本意遊雲洞因行過月巖西風低細竹初日上長杉塵外多僊隱人間易謗防逍遙且黃防憔悴付靑衫

桐影澗流

籬落梧桐月情人語夜深露華垂近葉煙翳失前林茶果隨冝設琴尊不用尋山虛鳴絡緯幽澗亦流音

禪月臺

涼風起木犀相次開舉家空自住過客有誰來已是冰溪棹更尋禪月臺欝乎湖海气鷗鳥莫驚猜

又

僧淸知野逸禪月有髙臺自是登山去誰非入寺來花明宻葉落絮起荒苔香篆茶甌久昏鐘我未回

桃花防【案詩二首其一見七言律】

聳壑連天碧危臺照水紅何年仙子宅今日梵王宮勾漏人𨿽逺淩雲話亦空徘徊羨眞隱吟冩分詩窮

趙排官求久齋詩項平甫有句

萬好庵中主今誰記此人久齋詩固在晏叟意尢新已逸決科步要持爲學身尙賢而尙徳餘事了通津

次韻斯逺過風月齋

老去親朋少相過夜達晨百年俱逆旅千載欠閒人經隔情𨿽舊綢繆意轉新板橋籬竹淨不著世紅塵地偏心愈逺彼自物爭妍屋宇山圍匝池塘水接連持醪畱野飯推食有溪鮮風月齋曽宿施村阿那邊

趙主簿辟書室因喜三世兩中科舉

喜辟書好髙垂鴈塔名孫謀端有自祖業信能宏山木郁爭秀檐花香最淸太霞仙袂逺老眼爲雙明

山林堂

山林堂揔好六十有餘年轉變人常爾興亡事亦然僧廬𨿽一坐道院尙相連彈指三家住蒼茫起白煙山林君已得邱壑我猶居地在名徒換年深景自如舍人詩可玩丞相事堪書領略無輕負交遊本未疎

芙蓉堂和嚴丈韻

緑徧小池頭胡牀一日幽乍晴人意愜欲暮鳥聲流只道耽閒趣那知接勝遊紅塵飛不到城府亦山丘

西山嶽祠

西山橋外路傍水去穿林石柱岧嶤起溪流宛轉深淸音成小立爽气入斟晻靄叢祠處歸塗月已侵

淨居院

薄晚經禪悅深更宿淨居急灘鳴斷岸絕磴下荒墟茗椀僧同把詩篇我謾書快歟聞梵唄解榻見鐘魚

花庵次君實韻

居山仍在澗生事本無多老圃初收芋窮檐待補蘿逃虛惟獨往入俗也相過語黙行藏外衰榮柰汝何

崇福庵

蓊郁千山曲周遊一徑斜老身多月閒地少風沙度宻來尢迥憑髙望更賖小庵含法界不待野僧茶

白蓮庵分韻

好客不常遭登臨眼自髙湖山起煙霧江海暗風濤酒美情尢暢詩淸气本豪相從眞可樂左手記持螯

大明寺

小泊大明寺傷懷復嘆誰黃花風未折赤葉露空垂已往更何說相望只有詩城南人亦客數日夢行期

尹山寺

風淨緑陰合山明淸晝長鉢單浮野潤龕座閟幽香鳥哢集初夏鶴飛迎夕陽離人何用飲有客又成章

朱卿約余倅澗上招昌甫次防昌甫

春雨得晴明山扉澗道淸朋來何以報雅集偶然成栁暗枝枝重花疎片片輕經年不相見好事滿壺傾

市逺

市逺塵埃少村虛煙雨多極知九日近無柰一秋何掃徑尋僧話闗門待友過巖香送籬艷盡可伴婆娑

稻田

秋深耕稼熟緑浪起黃雲縱卻牛羊踐難驅鵝鴨羣斷幹根易撥催壓穟頻分煙露未全冷村村晴气曛

颺糠

颺糠新出米打谷旋推禾健婦行茶椀癡兒守飯籮一秋能飽未終嵗得閒麼農事無終極人生可柰何

種樹

種樹擁墻隙伐茅開地偏老衰常問祿貧窘失求田晴熱山前日陰涼澗底泉賢哉陶五栁只愛北牕眠

和韻紫芝畱句之

一柱觀能好臞仙須討尋從渠有丘壑何處沒山林乍惜靈舒試或矜莊可吟颯然秋气冷淸夢水之心

蘇堤芙蓉【案此詩二首其一見五古】

爛漫芙蓉霜前城北花因君話書室使我出山家風雨三杯後煙雲一望賒石丁餘興在相與醉生涯

觀栁見桃

栁已防看暖桃仍恰恰開葉間驚甚雨花外合輕雷不分靑春半其如素髮催官閒惟可句心醉也尋杯

竹外荷花

雨竹翻山翠風荷漾水香我行三步逺人飲一杯長不以扶頭去其如掃迹蔵栁花才露白梅子又傳黃

次韻昌父梅花

山水根畔行吟不盡情花爲天下白人比聖之淸冬日眞無對春風合主盟可憐香浩蕩落還生

梅

霜風小搖落梅已到南枝要識人間事須從物理推虛緣看影動昭徹待香吹此後惟愁酒從來未欠詩

野趣軒見梅花

相逢暗香底又見一年梅枝旣爾許瘦花猶如此開橋橫紅葉逕山晚白雲堆凍雨時吹灑人閒寒事催

梅逕

掃葉去宿艸園空起碧苔晚煙未了初日又還來老樹幸無恙新花應有開年年到寒月全望數枝梅

西軒

聞道西軒整登臨識自今溪山𨿽郭外樓殿接池陰舊觀趙岐發新詩尹喜深水南如此勝吾老復闗心

題水鵲

水鵲衝衝過山鴉撲撲飛澗深應得趣樹宻自能歸古路人行少家寒客到稀世途多轗軻鄰里且相依

山鳥

春晚雨時晴隔檐山鳥鳴畱連因共話拓落又閒行不選呢喃語從教格磔聲酒來誰可飲吾亦小詩成

鴈度

鴈度南樓雪寒聲裂紙牕身𨿽回五嶺影亦落千江抱膝吟諸葛全家隱老龎冥冥避矰繳一往信難雙

髙鴈

髙鴈承云薄參差去復齊水村連落岸山寺迫浮溪風定轉宜逺日斜元未棲一聲歸兩眼不負拄枯藜

欽定四庫全書

澗泉集卷八

宋韓防撰五言律詩

仲至看杜詩分古語妙語老語甚精微

刺骨分三語刳心就一編古來𨿽簡短妙處實綿延飛動徐陳外淋漓劉栁邊泉溪有底急老乃更精研

和張祐山寺詩

嵐光湧翠岑寺影照波心風月明春曉雲霞起夕陰兩山幽艸合中道緑楊深誰與尋詩句空懷處士林

緑筠軒觀坡翁詩刻

野寺餘詩石誰移榜縣齋閒來得尋句小立爲興懷人俗眞難療言髙不可埋前有疏竹大嚼對吾儕

讀魏仲先處士詩有感偶成二首

顧影自婆娑食貧如我何不嫌知已少常畏識人多過澗耿獨立看山行自歌衡茅濕余雪風葉亂煙波澗泉韓仲止生計聊復爾無錢向誰嗟有酒徒自喜盡日覽形容流年驚髮齒夜夜猶早眠寒來更慵起晁家觀葉少蘊朱希眞詩帖尹家諸賢書尺

摩挱石林帖太息巖壑詩竹院茶話久方齋酒行遲南遊耆舊盡北客子孫知聚集麥秋日飄流槐夏時昌甫以平生詩槁俾趙家淨錄因見題後

槁不隨時廢詩須以槁傳老身猶在澗舊話只章泉籜筍看成竹藕荷將出蓮居然閒摸索久矣奉周旋

閒居圖

閒居本在我山林皆畫圖百世有新舊一朝非捲舒薰風入窻牖晚雨過庭除小醉同杯者幽偏得自如

防一翁靈溪古松

邂逅靈溪水東風二月辰其誰畱象駕爲我出龍鱗等是人間幻聊分物外眞知心莫彈指笑殺个中人

金焦二山雪望圖

京口酒可飲江山開畫圖幻成淸落索要識雪糢糊不用袁安臥只消漁父居幾回煙浪逺落木墮寒蘆

題江南

邂逅江南景蕭蕭小桂叢不知春已過常得晚能同冉冉塵寰偪勞勞色界空飛潛與幽顯同是一樊籠

次韻胡教授送行詩

小作髙溪泛灘光又滿眸新春才兩日殘嵗忽扁舟契濶思良覿吟哦合共遊掀蓬聞送句一片雨初收

上饒送畨江酒次韻謝之

薦福湖邊酒能來爲一中傃庵知祖道鄱郡見家風治縣聊綏撫詩壇更長雄名章敢醻唱雨後夕陽紅

送黃寺丞商伯浙倉罷歸南康

邂逅登臨勝從容杯酒閒脫身方甫裏滿眼已廬山此道天能防端人世所慳丹心空磊磊緑鬢只斑斑問學無窮事功名有定期古今誠可見治否老尢知袖手尋幽存心付崄一時還別去何日更追隨

八月四日仁甫行

投老不堪別莫云師友情當時建陽聚何日上饒行舊事消除盡新愁積漸生酒杯無浪與醉醒是秋聲

施教授考校他州

陶冶於文舉才賢定靡遺三年欽掌教一旦慶衡持過慮同官雜焉知監試誰無爲我先達不念士人時

鄭一浙運使

好在春秋學宜乘筆力初邦畿緣伯討王道付儒書超乘亦人爾焚舟其我歟兩年嘉尙意東上赴傳臚

黃靖州子孫江西漕試

淬礪酬先志家傳合奏功子孫當決勝詞賦況同風南浦聫名處西江一戰中鄕閭飛榜到丹桂滿芳叢

送趙五哥秋試

才俊毋輕敵精神急護持寓鄕能取友官路必修爲冑監秋髙日禮闈春盛時龍蛇飛健步好好對丹墀

送葉卿湖南轉運判官

野路荷花發薰風使者車老懷諳萬事雅俗問三閭嶽麓只如此湘江應可居時平閒護漕歷覽且舒徐自恨登門久飄零嵗月深近知無復舊後定不如今聲迹嗟貧病形容入醉吟經行才頃刻何日奉書琴

送顧丞防檄徽饒

栁暗煙霏緑花殘雨潤紅夢思今夜逺別恨一枝同杖舄經行處江山興中紛紛鶯蝶閙得意正東風

送顧丞赴張軍師辟書

細雨春帆外江波漫漫流人情𨿽忍別風景可言愁時命豈大繆功名寧罷休倚天長劍在談笑卽公侯

送兪司戶

喜見魁鄕士薰風唱第歸豈惟榮里社亦足慶庭闈仕路當亨奮儒家要發揮一杯餞行色靈鷲想煙霏送施仲益何文蔚餘子任及蔣吳二友赴省

防適章丘役寒梅滿路生逢花百餘韻顧我不勝情相送尋言句相期豈利營南宮三數子能賦復經明送履常中州買漁艇歸半溪二三友放澑來迎

送客中州外乘流只自看日斜棹晚月上一溪寒離合原非易行蔵似不難歸來理幽伴莫負酒杯寛

送榘恭回貴池

乃祖朱轓地銅章又若翁江山應似舊郡邑本來同浙右還圍棘湖邊又艤篷思常遊宦處爲子送秋風

十五日玉山道中見文蔚買酒送之

雪嶺吹寒霧行田過逺村班荊得佳士促席置淸尊官業從玆始離懷不用論洋洋晁董對指日上金門

錢塘送元立

鳳闕追隨外龍山判別中怒濤翻夕照逺樹起秋風我亦情何限君應興與同舉杯淩浩渺掛席看空蒙

別徳久丈

四海轉庵老淸詩晚更傳幾回看防筆頃刻誦成篇顧我直瞠若別公還惘然放懷琴酒地不覺已三年

別陳平甫

淸暑蓮堂上何心詠別詩敢雲歸計早常恨結交遲林館主人勝江山客子宜相看在霄漢折取桂髙枝

別鄭盱眙

谷口從遊久流光恰六年湖山常盡日樽酒或談天世豈無他士公應自昔賢有閒應念我歸去白雲邊

別希之

雪裏江亭醉何時復賦詩豈無閒地飲那有主人奇忍別君言論徒勞我夢思尺書頻取莫負此襟期

子功過別

細酌林亭久風煙起近鐘蒼蒼𨿽暮色淅淅是秋容老眼渾相對幽懷不易逢人生幾兩屐小榼尙能供

客樓南牕晴日中與坐客論別

樓館南牕暖追隨欲別時靑衫空自老白髮未相知研墨因成事鑪煙靜入詩家山有泉澗休問我歸遲

章泉

苔竹軒前筍薫風已布陰淸詩誰可和白酒自成斟顧我塵埃迹思君泉石心一貧驅就祿不覺二毛侵

斯逺

不識後田路林廬近石阿卜居誰晤語屏迹自婆娑木落靈山出風涼玉水波明年當共醉盡日爲長哦

周景瑜

春山風物美秋半復如何巖桂香仍發芙蓉花更多績文應委曲獵徳且婆娑間僻離羣久新涼入短歌

寄章丘

揚雄一區宅今乃在章丘老樹葉叢茂小溪灘亂流雞豚爲嵗計穀米望秋收曉暮襟懷裏攜琴得句不

楊伯升

趂虛雞犬雜淸有艸家支逕開山觜長橋過水涯嵗寒梅弄蘂春到栁舒芽城裏歸時晚年華與物華

亨中

冬至後逾月風霜欠雪霏團源新市井髙舊書幃薪水誰爲給山園自不歸前春事動佚老是忘機

鞏仲至和張少卿韻約同一首

嘆息南湖老詩禪只自深雨花歸宴坐風葉對孤斟城郭舟車防齋房翰墨林遙知定中起吟嘯也如瘖次韻王教授同昌甫器逺無爲臨漳

長哦招句待月坐黃曛望望前村雨行行別渚云敢期千里共常恨一橋分鬢影吹涼處樓髙孰與論月到章泉白防蒙入杳茫四邊山影亂一路水聲長促織吟方動流螢起復蔵夢思飛羽翼已墮晏齋傍淸時朝迹後休道不知津城市誰多客山林自少人盡常開老眼應甚惜閒身愛月聞吳詠無嫌更薦紳濡須誰築塢玉兔正迷離兩能爲守五言應報詩息峯延月夜稔稻得秋時湖海驚零落無癡了事兒甌閩何處是絕嶺更危谿乘障消蠻虺望洋搜水犀庾公情不淺朱老世思齊乘月胡牀坐角巾隨意低

昌甫回自大明見過別後二詩寄之

褏遺大明菓編因徐照題騷吟歸是正香味得非迷鄰邑十方轉到城還重攜新霜林路滑山逺羨髙棲早鬻翁歸去牕寒自撥算程明日到失記去年來雨葉頻仍墮雪梅相次開吾生亦華發易怕惹塵埃

鄭一

禪月臺髙冷溪虛城背山人煙知井絡鳥雀見灣澴竹裏繁霜後梅邊欲雪間讀書有幽子嵗晚更怡顏

履道

宰上廬深迥將書定苦心夜聲寒栢慘晴色古苔侵徑側牛羊履山空鴈鶩臨明燈撥殘火幽夢理寒衾

尹一

尋丈方齋地移居城市東燈牕惟刻苦編集入磨礲北客家能爾南遊事不同常思文獻大祖道古人風

王二萬頃

一曲淸江上君能靜結廬年丰時釀黍身老更收書家世遺風在閭閻是事疏只宜沮溺地著我伴耕鋤

二十九日歸鄭一

野外靑嵓寺城邊禪月臺收功行藥後排悶坐輿來宿雨苖當熟新涼桂已開誰知老丘壑自不柰塵埃

浙運聲子任子恕

淛水文塲好成才屬少年龍遊看過鎖漁浦發潮船才地當彊仕朝廷正選賢防逢余與趙爲報各揚鞭

敖器之

絕代敖夫子春來定若何新丰逆旅市叩角飯牛歌漢相延東閣成周在泰和彚徵調玉燭小用亦金坡

仁【原本缺】

分外僧家好如今更住山都無城市閙只有水雲閒打供隨緣後罷防開淨間紛紛底榮宦何事復相關

趙寺丞之子來代書

只有心情在都無言語吟子官忻見面翁節苦爲心霜雪嵗雲暮風雷冬已深老身相望處徒益鬢華侵

柬周五哥

我欲春山去呼兒取杖藜弄晴方見日吹雨又生泥悵望還歸舍懷思未隔溪防當舒此興花艸步芳蹊

趙十監試【案此詩二首其一見七律】

先朝重詞賦人道小賢良善記推才博雕章驗識長宗英龍首盛名字鴈行香王捨城中試月華仙桂芳

贈趙十

泉石何關爾多應潔我塵試揩雙淚眼徒惜一吟身選甚年年別須當物物親相遭𨿽澹泊秋得雨方新薄夢驚秋曉窮原喜夕陰只知閒迆不覺老侵尋鳥翼應知倦蟬聲亦和吟酒闌詩更逸巖寺記同臨

贈成季子任

心迹能閒淡何勞數面親沙坑元似故坎石更常新陶寫非流俗尋思隔幾塵淸溪舟楫句乃復在玆辰

贈懃老

客路何曾好禪林一味淸鐘聲回短夢梵唄入幽情綺語多生債塵勞宿念輕詩邊懷抱嬾聊復爲君傾

贈趙成父

教得兒登第儒科一素風故家欣未艾吾黨不應窮拭目行都裏興懷寓裏中如君老兄弟好去一尊同

贈子任

每恨沙坑逺十年才兩過閒人身則爾君子意如何古井無驚浪喬林不攺柯畱連因繾綣躑躅爲婆娑

贈曾承務

紹興人物志贑上盛諸曾積厚培應固流長續更興四明愁獨防二浙喜相承再緝文盟日吾儕豈面朋

初六日呈仲至兄聞告假欲還婺

已是多疎隔更言當暫歸嵗新云未觧風轉雪還飛曉岸蒼山古春江白浪肥過家無宿畱急此醉芳菲

呈坐客

酒在詩情外詩成酒量中气淸吟奧妙神受醉朦朧到手千鐘在回身一笑空故家人有幾我輩興無窮

愛客

婆餅焦何急飛鳴小竹間雨多溪漲水雲厚日蔵山景物固無恙人情終等閒老來惟愛客茶果或相關【山中九年矣見於詩者如此欣戚亦人之常也集而錄之可警可省】

王有道詩刋成謝林教授

七卷靈溪集有誰能爲傳旣勞親校勘便得與雕鐫從昔詩𨿽在因玆名可全摩挲新敍引羨爾廣文賢

十月十九日頭昏痛忽教授過別

臥病空山裏公來忽語離風行殘葉日霜淨早梅時湖上探龍井天邊入鳳池西疇富魚蟹能復淸詩

次韻胡教授

猶記到階除虛懷不自居從容姑借酒厭飫愜於書物物徒娛客人人足勝予年來數相過此道定誰如用處晦韻送蘄州趙教授有懷寺簿王聖兪丈

得官居上第掌教喜靑春斆學須相長仁賢必可親舉文元不易斯道本常親若理中州話應逢舊徳人

和孟五十六韻

沙淨水爭流輿籃呼渡幽酒行因繾綣詩到得夷猶盛日騰髙步飛雲裂醉眸江山無盡蔵楚尾又吳頭

和昌甫夢中見寄

髙人山枕曉何必問鈞天自覺無他夢誰言有此篇交遊疑是熟時序亦非便寒食蘧蘧裏淸江憶釣鯿

昌甫題徐仙民詩集因和韻兩篇

斷自晚唐後人人盡做詩生前由我集名後得誰碑眇眇三靈見蕭蕭一葉知【三靈靈芝靈淵靈舒一葉水心也】塔山林覆土若奠替芳巵

東南蟠海嶠天也斵閒民月髙儕侶江湖競比倫楊劉萬代手溫李再生身雪跨水懸處遊魂不見人

和子仁

古達多從巢由復卞隨旣身似葉何借命如絲世道無庸憾人生有不爲深山窮谷裏莫負酒盈巵

周七有詩續至和韻

淨坊成野約樂地可淸論士以世何貴佛於人轉尊茫茫空逺志歷歷任驚魂連日巖花發佳哉月下門

和履道出防宗伯回訪趙晏叟

山行仍野次零落數家村積雨浮秧把隨風護筍根去來應自喜將送與誰論寢飯朝昏處翛然付五言江山迎世父芒種夏將深家道修遺事人生懷好音衰榮元自古雅俗況居今歸興尋幽隱柴門月色侵

昌甫有詩和韻

寒食家家酒誰人不賦詩久陰忻霽日餘潤入花時此老非三略今朝欲四維落紅供醉臥松底著殘棋

昌甫入城席上和韻

因人𨿽暫賞分韻偶然成不道觥慵舉那知僕屢更老成關世道交舊豈時情檐雨林逾靜橋風境過淸二十四日回泊東阜和舊題醻唱十九年矣

海棠枝上日依舊照窻明文防驚猶在重來詠轉淸林廬記經始花逕已栽成良友仙山去空畱百世名

初六日過尹家再和西軒韻贈子文

制宅思前緒軒名到處幽不須論夢蝶只是合盟鷗北望劉琨嘯南遊庾信愁百年五字在吾豈爲詩謀家學流風懿成才世自豪出羣能秀發何獨賢髦防繹遺編富規模古訓髙靑靑秋桂子餘事等毫毛

鄭一病中見和韻答之

愛酒阮宣杖倦行陶令輿閒投本無意垂老亦何居萬事付杯水一貧惟飯蔬秋懷苦相望幽寺挾殘書

元立復和伯臯送行詩次韻並答之

倒載臨離日搜吟出餞時老身猶借酒親意不徒詩山水東西去園池上下隨凝香兵衛防應復野人思半隠平生句年來果謂何軻雄墻已及李杜壘終摩籍籍須傳逺紛紛何足多斯文千古事自笑得如麼

次韻所東因有感答之

籌邊須善策是古肯非今名士自江左丈人誰漢陰敝廬淸晝永幽磴白雲深可在唱酬句豈多陶寫心

和卿贈別次韻答之

兩岸春風暖山花水噴泉歸期𨿽較晚行樂肯輸先來燕知猶未賔鴻信欲遄故人詩送我吟思滿江天

次韻趙理丞

相去如霄壤寒吟只短歌春前知早臘裏見時和待把閒情賦空將老眼摩年年願彊健江海有披蓑

次韻昌甫九峯畱詩

逺峙山常峻幽泉水自泠幾回靈井曲如入九峯屏雅以平生舊空懷萬古靈詩成霜露濕原上艸靑靑每恨居山淺扶輿過九峯幾年無恃怙常此痛音容風雨寒垂防雲煙晚復重市防多汩沒忽爾脫塵蹤每恨居山淺扶輿過九峯溪淸通亂石路暗失長松須鬢時時換身心事事慵雨寒樵牧斷朝暮聴鳴鐘每恨居山淺扶輿過九峯塵銷艸色淡嵐染木陰濃瓢飲眞堪羨盤飱粗得供一庵饑渴外何事入心胸

次韻吳推官

楚雨黃梅熟卑枝易積陰山園三逕少澗水一溝深蕭颯寒猶起低回老亦侵尋詩爲君和絕唱有遺音

次韻趙景伯南巖

披藿南巖寺無僧林蕩虛崖懸徒可望泉滴又何居時世悠悠轉心情落落疎山行有吟嘯佳處莫躊躇昌甫自衢送客入城得其詩次韻呈之

霜風防焦暵霧日照寒涼影迹連山白聲華落木黃俗情難以澹幽事不關忙我覺年逾邁君吟詩益昌三見木樨開香傳好客來龎公能出杜老句欣陪市近心終逺交親語易諧柯山玉溪水人道謂何哉蓬戶爲君開荒園少舊栽猶存小籬落不比一軒苔前月訪彼矣今朝同此哉人間花艸地終古嵗寒梅

次韻昌甫見

相逢𨿽數數共話只匆匆不覺中秋過還當九日中登臺嗟往事覓句憶髙風人物方雕謝吾儕孰與同

次韻昌甫見詒

屏迹丘園矣秋來事亦忙開林朝斧鈍鉆紙夜燈煌一潦屋殊損屢空饑易忘俄而對時菊種種發能長

次韻昌甫歸後所

只怪深居簡徒希逸駕攀風淸玉田路云白瑞峯山心事吟章外情文作帖間相望初若逺一出本非艱

二十日入章泉次韻昌甫所贈

老夢困其獨微吟愜所同閒中徒著句髙處盡歸翁一代文章志諸方風俗通息交惟士賤尙友則師隆

次韻昌甫別後所

居山更入山百事不相關只有猿狙外更無雞犬間淵泉得防濯巖岫要躋攀最是髙人語時容見一斑徐仁甫建陽一別忽已二十五六年見過惘然次韻道院池上所作

逃暑身何池荷竹院間交朋如玉潔名字飲冰閒吹雨餘毫髮鳴泉落佩環長年葑村路往日考亭山

次韻成季病中見

閒意忽不愜秋聲隔市門千林空白晝一葉下黃昏歸馬正修睦捕蝗俄討論願丰穰慮歉相望數家村

次韻仲至

能道意中事詩來看復嗟春風殊作惡春雪固能佳引玉下梅蕚輸金上柳芽睡翁山水縣隔竹定敲茶

次韻黃崇道

長夏得閒趣無過里社中往來三逕日舒寫一襟風幸與陶潛醉從渠阮籍窮人家鶯燕裏猶記淡煙籠

馬莊甫經過畱五字次韻

老卻溪山眼荒寒不見人艸深多爛舊梅淺易尖新嵗事誰嗟晚年齡自惜春相逢旣相識聊借酒精神

盧教授約周縣丞來訪次周丞韻

今古山陰道誰吟雪下船久將隨俗好便擬作春妍朝市無閒日山林有瀑泉薰風吹兩鬢蠶事欲三眠

次韻仲至

臘向殘年去春從元日回急搔雙鬢髮渾染幾塵埃詩話驚頻攺杯停喜更催椒盤隨防勝金栁帶瓊梅

次韻趙將

箯輿來澗谷話久不知還自是無人到誰能有我閒緑陰晴樹外淸馥野花間客去雞鳴午呼兒又掩闗

次韻徳久

澄淨淸秋夜詩成兩眼明佳人千古意濁酒一杯情湖水魚龍舞天風鴻鴈鳴菊花九日近便合上崢嶸

次韻劉召虎

論交貴知已相與可忘年久旱爲霖日餘涼畏暑天浮沈非識治用捨不因賢只有靑山好分明阿那邊

昌甫念某生朝詩來次韻謝之

俾壽情何重醻吟報恐遲拜嘉誠自喜友誼尙誰爲醑我遙相命思翁不獨詩晚生頭已禿敬長眼空窺

次韻昌甫

相知新固樂人物易如林遊愛郭同許衰思範與吟放歌能共和防約待重斟還我晏齋隠何嘗枉尺尋相送思前日同吟憶此時情親五字句意妙一篇詩長夏看橊火薰風入鬢絲西湖渺何許終愧北山移古道定誰成莊周與淨名勞哉秦外趣甚矣潁陽淸並捨披衣去行橋拄杖聲遙知園列樹新好看初榮別後忽逢雪嵗寒殊惘然自憐疎酒盞誰識詩編老矣思離闊遐哉漫屬聯金仙玉田路來往記今年章泉泉上屋茅補定牽蘿意象時間少心思古處多暑風今夏矣涼雨柰秋何顧我顚毛白門閒亦養屙老嘆交情少閒知友道難何堪武夷曲更近子陵灘絕口談龍肉從渠食馬肝敢雲棲擇木隨世一枝安秋風過秋雨眇眇正愁予望斷嗟何吟成懶自書齒搖誠有數鬢禿恐無餘幾載章泉水山深只晏如

次韻景瑜

盡道今年暖冬來十月中更無霜共雪時有雨隨風薄宦其如拙浮生乃柰窮衰顏負淸鏡猶借酒能紅

同周次公步尋起雲舊基次韻

起雲亭不見立盡水邊人滿眼髙情少驚心得句頻毛眞角鳳翼漫龍鱗山澤行吟久淵明漉酒巾

次韻見詒

倦作京華夢秋霖失旱漧故人相見後不覺話悲酸酒琖還更酌詩盟復肇端如翁眞老大莫數鄭都官

次韻蓋友

林外山平逺衰顏落筆難風聲催日晚云物轉霜寒京邑九衢盛江湖千里寛交遊盡詩社名譽得蘇端

次韻潘文

小試登山屐因閒見野僧談禪還靜憩望逺得虛憑分韻吟心適歸來醉夢騰酒醒深夜起推枕只寒燈

次韻伯臯

易別難相聚傾懷語未終敝廬才郭外髙隠逺鄕中天地常年在溪山觸處同營營非我事有句欲乘風

次韻斯逺見贈

剝啄君家去同爲兩縣來趙施元保社徐鄭亦尊罍便做壯心已須饒老眼開交遊容易別十日重徘徊

次韻希之

山逺飛晴靄春江景有餘推窻風浩蕩憑幾日徐舒何計用休沐忘懷得燕居從容話千載隨飯只盤蔬

次韻石魯瞻

髣髴䢐徠老因詩只遡風胡爲猶爾健應怪懶能工此道今皆棄髙情自不同和成千里夢題欲歸鴻

次韻昌甫鐫歙硯

圓澤三生石陳登百尺樓硯因銘共永詩與字俱鎪此老非徒耳閒人更防頭魏銅那敢擬朱錫盍爲侔

次韻叔向

君在南湖住我同東郭遊陳蕃無下榻王粲有登樓吟苦詩陶寫酣沈酒拍浮徳輝天外鳳機靜水邊鷗

次韻趙淸江

煙禁憑誰防杯寒只自斟幾多原上恨猶記少年心領略因初見經行或重臨攀花問楊柳絲竹也淸音

次韻上饒

有句閒中得應知百慮休麥天連澗冷梅月夾山稠喚起陶潛醉能消庾信秋朝端富鵷鷺邊瑣少貔貅官事人人衮誰憐寂寞鄕卑髙多貴賤寒暑易炎涼嘆息弦歌美殷勤篇翰長閒民爲興起交道得其詳

次韻成季

短短長長栁紅紅白白梅溪浮何處棹山對別時杯春事還應爾人情有是哉卻因嘉樹底渾見好花開畎畝秋來雨村村不厭多暑應無熱惱涼可起沈屙花動門中桂葉浮池上荷南豅詩到手想象與同哦

次韻周五哥

莫道春猶逺連陰初未曦振衣行復阻岸幘坐成癡芳事誠須酒交情豈爲詩淸明翻手是常記舊相隨

次韻子任

城郭秋風晚人來自逺山荒荒行硌確淺淺渡潺湲虎尾休論履龍鱗且願攀過從因煮餅惜取片時閒小酌余耿幹運趙推官分韻復和韻【時坐人以葉潤林塘宻爲韻分賦皆次其韻案此詩五首其三首見五言古】

潛魚空浪藻倦翼漫風林邂逅畱連飲從容取次吟名言驚思苦離話惜情深昔爾那知此他還未必今雨歇收朝潤風回起夕涼君今過澧浦客有到錢塘落澗髙槐影浮檐細竹光尋思須浪賦雜伯更談王二十四日昌甫斯逺子功集雪觀次韻斯逺

閒將詩句和涼自雨中來可是不相聚那能得此回香鑪連筆格茶椀更山罍一架蒲陰緑殘陽晚又開

示棐榘茶

乃祖文名在羣兒好讀書愁深我將去恨不汝同居風俗隨時薄人情莫自疎傳家詩禮學勤若要三餘

亨中之孫求詩

團源古君子老去孰追隨約孫能奉髙深我卻知家傳無自畫鄕薦有誰爲成立須勤苦淸哉是祖師

柬乙翁上人

艸樹隨時長城春雨易蒸閒人來入市官舍卻逢僧覿面非竿木何心是葛藤喫茶看洗鉢忘卻老昏瞢山玉冰溪地常年衲子過杖挑明月重笠戴白雲多洞逺今無鷲湖髙舊見鵞與君三嘆息佛法付天魔九月四日黃子功林徳久自栁州共泛訪銛師

閒得琴尊勝尋詩約俊遊欲窮山下寺旋買水邊舟誰悟牽黃犬自應盟白鷗野晴秋意思渾付碧雲休

乙上人

盂蘭盆防日元自目犍連攝化應無量追修亦有緣荒荒誰正令的的漫單傳業報眾生苦三塗對四禪

欽定四庫全書

澗泉集卷九

宋韓淲撰

五言律詩

過沙坑畱遺餘子任

約我沙坑外南豅共說詩山林已黃葉籬菊尙靑枝良晤眞難事相期若舊知翩翩乘果下想象入城時

次韻斯逺喜予見過

無地尋明月因人且出遊猖狂疑有謂拓落信何求山水知回薄杯觴得獻酬秋情吾卜夜垂老未爲羞望望公超市煙雲滿眼過經時不相見此地復如何物色眞難識情懷敢自多喜君詩在手吟諷亦婆娑

同鄭處晦尹子潛過趙十

老去吟何味分明水一杯目前輕過節身外待尋梅尙以同盟至寜云不速來此時心寸折猶幸小徘徊

十一日過景瑜

下郭山盤屋軒亭景晏如淺斟畱把酒細字見抄書河洛無由返江湖已定居子孫皆土著魚米我還疎

子似見過

門外梅枝曉人來乃是君衝風迎臘日欲雪動寒云禹穴山陰道西湖處士墳我懷何用搔鬢白紛紛邢大聲廣聲於去非攜酒約解元衡畢叔文及蕃過陳叔尹值叔尹之出成四十字

松竹連花樹田園帶隱廬靑衫寜累我黃卷不渠載酒期問字經邱逄命車龎公𨿽浪出且慰故人疎【蕃畱此兩月矣才與去非把酒於此】

添倅至因謁之來訪乃故相郡侯之子也

相國推前輩通家復勝遊人知新別駕我嘆舊州侯世數推遷逺時情展轉休衡山云冉冉玉水日悠悠

過王仲如林隱

莫把閒情醉空畱野老詩雷聲梅雨過日影竹風吹林隱訪前話華陽非近知相過二三友比客更邀誰

昌甫攜兒侄載酒來送分韻得房字

春寺不尋芳詩翁作醉鄕花香空夾徑艸細恰通房僧固枯禪寂人非好句忙出城惟怕晚冉冉趂斜陽

二十七日周七載酒且懷春伯

十載梅陂酒靑巖始共遊香傳髙樹晚涼映小塘秋飲亦何勞醉吟成苦未休補陀山下客能爲此回頭黃仁卿見過畱之而無酒因要宋衡攜酒以至得以欵語已又酌仁卿攜行之茶成四十字

雨重烏臼樹風微萱艸花重攜萬安酒再瀹建州茶邂逅年何晚情親日自加兩君眞玉立而我愧無瑕

施重益畱夜飲

秋閒得幽討竹澗欵門時絕壑通流水橫橋壅斷陂嵓花已芬郁山木未凋披靜夜持杯酒人淸更說詩

蹈中見過山間

貴賤曾何在悲歡孰使然如君眞絕足柰我已華顚勲業誰彞鼎文章自簡編中原有前輩吾憶範忠宣三月多風雨門前澗水侵岸花無一片園栁忽成陰有客因畱飲呼兒取次斟橋南春郭外珍重肯幽尋

小飲春山

細雨初冬夜溪山書院燈閒來四五輩畱飲雨三升久坐形神定髙談意气增我歸眠蕙帳誰信在家僧初十日黃仲明見過畱飯卻同至野趣飲茶

風力催云雪比鄰往復還穿林踏黃葉沿澗看靑山共飯因而欵煎茶益以閒寒如此過他事肯相關山空吹雪意艸樹晚天寒煙抹忽收起風行時坐看雞聲村店逺雁落市橋寛盡道閒多病老身還自安同昌甫陪朱虞卿約尹鄭二士飲食艮堂

到處逄春酌閒吟過此生落花亭上飲芳艸岸邊行我亦非無興人應不負情風光共流轉樓外逺山明

朱虞卿以詩送家釀和韻

絕嘆交遊落何論比與周座開今日酒門欵昔年秋濯錦江頭杜元都觀裏劉相望風雅在天地一虛舟

王校以詩送筍及一壺

磵道迷蓬藿山空且熟眠雨多從蔽日風橫任吹煙歡喜牋翰提攜到酒泉更逢初斸筍急急和新篇

坐客競置殽核因賦示尹子潛

魚蟹人人饌柑橙盞盞詩醪芳鄰所借情分客能知城外溪山在門前巷陌卑寒𨿽欺木葉春已報梅枝

雪寒錢

加賜雪寒錢歡聲禁旅傳妻孥應盻盻兒女定躚躚醉熟千家酒炊香萬竈煙何須談挾纊王道本通天

次韻昌甫分遺烏石茶

茶經空爛讀讀罷出溪頭竹杖𨿽流憇藜牀復倦投尋思煎以喫展轉臥而遊烏石瓶能好甌犧底用憂

昌甫送艾葉餅

我愛郊居者春芽艾葉長云舂和豆實霧摘帶麻香杞菊天隨舊蓬蒿仲蔚常近來關膈病且得暖枯腸

十三日至艸衣院因上靈山閣

塔院橫塘艸階梯大谷林風聲迷近渚兩气暗遙岑索面僧回鉢持醪客屢斟依歸從早出靜得幽尋

謝乙翁上人

雨後晚窻日方杯燎竹鑪二茶勞見餉一記又能摹看了信何有啜來昏更無阿師莫作劇我悔不逃儒

訪傑上人

澗道濕凍雨林扉藏斷雲寒聲肅肅起暝色杳杳分齋余隨動息禪外失知聞坐久催煎茗鑪深亦炷燻

初二日大雪訪傑上人

山中知我老雪裏見僧淸物色添幽意年華近俗情樹遙風共晚岸窄水初生一榻茶煙熟更聞寒雀聲

王通叟自溫之贛過門因得五字

庵髙一宿覺不是二乘禪露柱燈籠貍奴白牯邊前資欽戒臘參學待機緣吸盡西江水從將此話傳建陽連周賔幼入佛學近祝髮江東眞運副請住信鵝湖不出

不住鵝湖寺惟甘小隱堂老來才祝髮靜處久燒香妙喜機緣峻竹源滋味長建陽橋下水夢見亦淸涼

天目僧文禮滅翁

生怕人饒舌詩吟不著題飄零驚已晚依約夢還迷但願乘風去何言立雪齊萬緣誰百計谷隱自巖棲

柬宿之藏主

雪觀碧雲合檐花帶女蘿磬淸收梵唄香淨入禪那粥飯門房少經齋城市多幽人鄰近住取次一相過

乙上人來過

恰自山嵓轉又逢瓶錫過風軒灑飛雨雲壑漾回波且喫廬山飯休論擊壤歌塵勞空恁麼禪悅竟如何

雨中過春山

溪南上下郭得得過春山自嘆欲何往相從非等閒波深魚潑潑竹靜鳥關關若个漁舟晚延緣見葦間

十六日過萬頃新田

別墅能懷謝開軒旣有云大田還築室小醉話知聞葉縣仙非俗蘭亭字不羣吾儕今老矣隨意度朝曛

山崦

山崦昬蒙雨溪流冷落風隔城須防友閉戶獨衰翁交气遊譚外存神燕息中可容諸念起應與此心同

晚步東庵

薄晚登山屐霜林脫葉飛中間看月上低處覺姻霏雞犬近相接人家逺獨稀故園應好在凝望客思歸

二十一日晴過山園

飯了小園間乘晴享此閒因行掃黃葉隨意看靑山取逕嫌林宻爲基惜地慳繩牀坐來久一飲又徐還飲亦防防醉歸來睡思濃身形方放腳鼻息自塡胸熟美可嫌老輕安只益慵分明醒復寢不覺到昏鐘

幽艷

幽艷人誰識標我豈堪水煙春淡淡山日晚酣酣縱以詩隨看其如把酒參子遊淸興半道記輿籃

十二月入城因步城東

霧暖南溪路日斜東郭門老身愁近俗閒步喜前村訪舊尋詩話同來取酒尊幾多山樹外梅動影黃昏

二十日雪中入城

不須深巷臥學剡溪回破轎身閒出衡門手亟開山林遽如許人物豈他哉橋過城東宅朋從三兩來

一曲

一曲寒城外靑山四五家庭空鳴敗葉樓迥起淸笳市逺興逾逸人來話亦佳夜深殘月澹還有未棲鴉

靈溪道中

但覺村深好靑山分外多連延俄聳拔回復又坡陁風冷平沙鴈天空上水鵝晚時見魚艇吾欲借其簔

靈鷲道中【案詩二首其一見五言古】

歷歷山川舊輿籃我爲遲偶同三友去又作一篇詩懷徳樟丘逺閶門玉片思僧窻欹夢枕休問夜何其

過吳淞【按此詩二首其一見五古】

敢有懷君意人生任所從千山才越楚一水又吳淞白髮居頭亂靑春入眼濃乾坤隨處好詩酒自能供

震澤

春風吹震澤欲雪未多晴轉柁何忙去停篙且緩行柳搖田漠漠艸軟岸平平四十年前夢心驚熱眼生

秋閒因小舟上南豅

老自轉便靜閒誰不柰貧山林無長物天地有忙人玉水時時急靈山日日新涼風吹四壁吾憶坐忘眞野意不堪老秋懷無用悲更容書作祟猶借酒能醫去去云片垂垂小雨絲人生偶然爾天地也如斯暑退涼生處新秋月滿軒僧坊從解夏符籙競中元桂菊花將動禾苖穟正繁世間多俗節投老且淸言澗谷慙眞隱溪山欲浪遊流長宜逸槳灘淺可移舟秋淨云初薄時丰雨未休短篷吾自喜知識有浮鷗

除夕前一日溪岸晚步

春動髙溪水交遊獨有君人情𨿽澹澹物色已欣欣香轉梅梢日光分嶺外雲林亭同眺久竟把一杯醺午步溪邊路誰家小築幽敲門問亭榭迎我具觥籌意適春光動晴曛野色浮一株梅更好香艷梢頭小醉歸來處陶然度夕陽一溪波泛泛半嶺樹蒼蒼晚身何用春新意欲狂只宜同判斷柳外百花光

雪晴南圃放步

臘閏春爲早梅花處處多不知千樹暗無柰一枝何雪後風初峭霜前日已和老人山澗曲不飲亦婆娑

過野趣

春澗涓涓水山云放晚晴捧身推戶出夷步過橋行細艸梅英嫩崇桃柳綫輕人忻得芳事禽鳥亦飛鳴

晚步溪山堂下

曉園經雨潤飲罷過溪邊燈火三家市檣竿獨客船傍崖支徑去設席得茶煎語同來者玆遊亦自便

香積寺閒步

瀹茗幽窻下圍棋小檻旁同來一尋勝散坐共追涼水竹元深茂巖花已再香長安塵土裏城外喜行藏

十三日自趙十家同諸友步至浮梁

淥淨偏浮月淸虛正得秋半酣元有興投老卻無愁露气逺猶見煙光泠不收城對蕭寺新鴈便滄洲

同黃靖州閒步

秋淨晴原日因行過屋東歸來三載後猶得五人同問訊荒園外周遊並捨中畱連一杯酒還我舊家風

夜同處晦霞山【案詩三首一見七律一見七言絕句】

燈影山窻淡杯寒道院深世塵心力弱時俗鬢毛侵煙莽開幽逕霜枝墮逺林地偏愁獨往鄰近喜相尋

晚過靈室

溪淺寒光合山橫夜气深擁鑪詩觸撥舉白醉侵尋話久銷塵慮情忘見道心斷霞明別渚霏霧鎖遙岑

報昌甫靑嵒之遊

秋到靑嵒寺山深眼爲新尋思曽宿客笑我再來人欲住苦違俗便歸愁染塵爭如兩峯底苔竹養吾眞黃仲明同看池上菊一酌因出溪橋久之

飲菊明山日行林挾岸風近霜𨿽落木得雨自成叢小醉情懷外防吟步武中幽閒有如我邂逅復心同

雨倅約過南臺

別乘偸閒裏南臺避暑初招邀到班邴宦達付嚴徐賢相規尢逺靈山畫不如荊淮多戰鼓煮餅少躊躇聞昌甫斯逺成季下瓦窯灘又與伯臯回塗小集成季書院

八月南豅夜遙知聚徳星航溪不用楫解榻臥長瓶上下知何往違離憶屢經前檐撲山翠梅葉映窻櫺

六月二日晨起

雨足風尢潤嵐深日未開一山涼有樹四壁淨無埃雞唱逺仍宻鳥飛低復回寜憂身已老尙喜客能來

曉起

曉起百無營山空一澗淸林霜知爽甚檐日覺寒輕靜整遺編讀閒循古道行囂塵不到眼禽鳥亦忘情

聽琴

以彼此意因此知彼聲山川旣閒逺天地亦淸寜獨撫曲空奏相宣調易成何由俗子愛宜是老夫驚靈芝寺淸坐聽潘徳久弄琴久之小酌而散

秋晚靈芝寺陰雲闔復開荷枯半艸栢老徧生苔興到容吾賦閒知與客來琴邊更三疊莫放酒船回

晝困

困來四壁雨睡覺一窻晴頃刻寒猶暖移時暗復明揚揚柳絮起矗矗竹萌生芳檻鳥啼濕小池魚隊平

南窻日午困坐

困頓南窻日衰頽畏隙風酒因寒得防茶與睡書功不比馮唐老渾如阮籍窮驚心還嗣嵗隨意過殘冬

雪中圍棊

樓外千山雪年年只欠詩杯停常欲速棊負不容遲玉振光回合冰淸气彌鹹言聊自惜世路易燐淄

夜坐

冷夜灰堆坐尋詩細撥燈心懷爲宛轉語句得慿淩嵗晚愁多飲冬來暖未冰俄聽荒犬吠村靜逺相仍

鄰家夜坐

燈影搖初夜寒聲落近山酒隨人意淺詩寫我身閒莫忿流年速空搔短髮斑然而醒復醉蓋謂往仍還

好仁齋夜雨與子似對牀

湖上歸來晚空齋夜雨聲對牀驚昨夢隱幾話平生燈淨書還讀香銷句忽成他年相望處吾亦用吾情

傑上人房午睡

喧卑無睡處猶得到僧牀涼潤新蒲雨淸燻老栢香不嫌茶作祟何待醉爲鄕事事俱離眼其功接混茫

次公招飲餘子壽同坐

老覺過從少斯文恐不然參天兩玉樹忽墮一杯前意象心非石談鋒思湧泉冰霜凍梅蘂滿眼是新年

縱酒

縱酒非能飲長言未是詩年華除夜逼心事故人爲君欲醉須醉我還歸便歸南豅到南澗官栁野梅知

示病

示病原非病愛閒方始閒水邊寜欠水山外更多山我豈要人拙人應嫌我頑臘窮春又立梅雪共斑斑感風汗臥病數日推枕翛然敍事爲十詩

病起窻前坐哦詩一解顏人生祗恁麼世事未如閒朝路誰知舊田廬自往還從今無別計風月老溪山病起香初炷蓬蓬噴玉煙絲頭方過眼穗腳忽成拳垢盡心無染塵銷意欲僊吾生太癡絕臭味乃如然病起思新茗催煎蠏眼湯分來香細膩啜處味偏長日永門庭靜風輕院宇涼更尋雙井試甌面乳如霜病起支頤久形神稍稍安豈堪誇壯健只怕已衰殘希聖心無倦求官意漸闌不爲君子棄何恨對瓢簞病起水邊行風回柳弄晴岸虛防坼土澗淺細無聲寂寂心逾靜飄飄神轉淸衣襟帶波影掻首又詩成病起呼童語門前客不來無人理花艸爲我掃莓苔只欲尋書帙何心泥酒杯樹陰橫澗水鷗下莫相猜病起尋藜杖閒情孰可論騰身上危徑著眼已髙軒城堞看州宅沙汀識逺村幸無衰老相逸興且丘園病起加餐飯隨宜且菜蔬何須尊有酒豈嘆食無魚絕不關人事多慙得自如從他志溫飽我愧腹空虛病起看兒戲階庭閙不休覓錢何所用得果更無求轉覺童心好翻令老態羞年光正如電愁入鬢邊秋病起何思慮空齋讀易時沈潛三畫像研究六爻詞孔系誠難識揚恐易知幹幹且修業學處在觀頤

中

中百事頗覺山林深體適解巾屨情安弄書琴流年度寒暑盡日看晴陰窮達茍不委何以全素襟

白髭一莖欣然爲賦

發已經年白今朝又到須形容眞易攺心事合全無曉室開靑鏡晴窻據槁梧門前誰送酒不恨老東吳

燈火

燈火水邊城閭閻月始明舊年行樂事新嵗合歡聲雪後猶含凍風前未喜晴崇朝雨如防溝澮又皆盈

寒燈

撥剔寒燈焰消停暖酒杯醉從愁畔過夢自覺中回幽興故爲熟衰顏底用催小園荒艸外山意數枝梅

短吟

髙看復下看長吟時短吟人寜常適意世或盡知音靈運穿髙屐淵明理素琴海隅風山窟雪森森

卽事

蒲葉亂陰雨藤花開暖風澗流欹岸逺山逼小亭空躍黽疎叢外啼鶯宻樹中望隨橋上下行過屋西東

春情

結綺尋芳去春光處處多鶯花遲日麗燕麥惠風和翠滴煙林石紅搖晴浪波餘情約重醉歸路聽行歌

偶懷

已過中秋月木犀猶少開固嘗同客飲終是欠朋來烈士志何在幽人喚不回淒風亂紅葉零雨濕荒苔

偶成

酒亦逢人飲詩須任我吟短長徒有興醒醉蓋無心爛漫歡中趣幽防得處尋佳時思共賞良夜忍斟惜气思仙伎因心理佛書心安何所覺气積本乘虛造化融成後神明主宰初縱疑摩詰贅未信洞賔疎出處升沈地中年付短歌世情時轉變人事日銷磨蕩冦聲𨿽在平戎意尙多山空流水急啼鳥下煙蘿

偶興【按此詩四首其一見七律其二見五言古】

老喜交親熟貧嫌故舊眞山林無長物天地有垂綸胡蝶身中葉銅駞世上塵江南要梅雨耕稼一畨新

轉覺

轉覺親知少旁觀事緒多百年從汩沒一句待吟哦小雨催新桂連陰養晚禾山深秋澗水淸澑亦盤渦

隱遁禪參

索隱安肥遁安禪豈飽參有緣皆可到無悶悉能甘野飯耕而美村酤醉以酣因思前後際不與話三三

三月下旬藥局書滿

賣藥居吳市人猶識姓名自驚無遁志誰信有浮榮野迥林須宻泉深水更淸春帆送歸棹天地一身輕

初五日聞遣戍

搖落秋風急蕭條易水寒悲歌誰烈宵雅自平寛本道尊中國何庸伐可汗山居聞備塞莫厭腐儒餐

遊宦

遊宦家何似兒啼婢僕寒敝衣無服飾薄飯少杯盤原憲貧非病龐公遺以安江山冬自好梅已林端

斂膝

斂膝貪窻日抽身避隙風深藏破屋底困處小樓中舊雪積猶在新霜凍未空壺漿無剰緑鑪炭尙防紅

書懷

古來憎命達今亦嘆才難我自厭時暑人誰耐嵗寒升沈空早計中外試徐看莫爲多窮困而懷常晏安

有懷

晏齋風雨夜門掩是深山絕俗詩編淨懷人書尺閒兒孫今滿眼雞犬久怡顏萬定俱寂髙標不可攀獨行風雨夜家事復身謀推枕茅檐起停驂麥隴親情離聚矣故舊往還不撫著時文笑榮塗徧九州山臺風雨夜一防是靑燈獨把麟經究誰知驥志慿隔溪常過客近寺不聞僧梅夏淸淸裏翻愁易鬱蒸山庵風雨夜莫惜細論文友直惟家學僧淸豈世氛隨宜粥飯好奚止搢紳云磬歇香燈上詞場自防勳山居風雨夜吾亦老侵尋掻屑蕭蕭發平耿耿心更初殊不寐人靜尙斟盡屏閒書帙猶餘一破琴泠齋風雨夜兄弟笑言溫燈火萊衣戲文書馬帳尊更聲傳杳杳檐澑落紛紛茶果團欒坐都無官舍喧宋監倉挽詞【呂居仁作其祖志先人作其父志有三子兩人通詩春秋】

祖禰碑銘在階庭經術長宦塗欽撫字祠館嘆行藏北客多先契中原隔故鄕交遊眞破夢哀挽不成章

太尉武泰節度壽昌侯挽詞

漢數當時盛唐知餘慶家至今猶相衮從昔建髙牙陰鄧何勞擬崔盧亦漫誇南來方再世閥閱本京華乾道風雲際公持繡斧初旣爲澄獄戶常憶使穹廬主聖元無隱官邪可痛鋤閩山江浙水屈指事堪書晚節齋壇拜勳名已四朝開邊屢銅虎告弟僅金貂壯志自難已英魂孰得招中原諸老盡江海聽吹簫

江西趙漕送丞相行狀索挽詩

嘆息經邦志恢洪發大魁兩宮傳眷賞諸老競招徠雨露銓衡際風雲史館開宗英圖一相盛事卻生哀全蜀欽隆委閩山兩帥華中權收節制入告罄忠嘉宣輦猶持柄垂簾竟報麻奮身扶日手國爾信忘家任道崇儒素虛謙不近名門庭規以睦塗路畏夫淸世固推源委人今孰統盟皇明酬防典四表亦歡聲

李信州挽詩

一自南臺酒公今成古人方期千載事豈料百年身從俗心良苦安時志欲伸稽山歸旐颭我淚亦沾巾家世旣如此爲邦可謂賢亷名前後少儉徳始終全時喜政平矣吏嫌民晏然下車𨿽未久遺愛玉溪邊

吳雷州挽詩

睦信推潛徳饒封代有成海康開郡紱淮甸入廷評進札誠良遇蠲輸惜重徵誠齋廉茂薦尢足動簪纓冰壺時泛玉水宿更雲莊捐館嗟何憾移庵得所藏開田期族眾濬港見流長普濟名陂意南中保衛方

耿和州挽詩

嘆息餘光舊吾翁識此公後來持帥閫勇退有髙風示疾帶湖上眞祠崇道中傷心華山路松栢窆幽宮右學騰髙第掄才閤防尊一心依日月無力正乾坤挿帶環宮陛蕃宣復塞垣遺芳餘慶在猶記笑言溫

何信州挽詩

憶昔歌盛臨歸送以詩恰如前日事又作百年悲蒼嶺新阡逺靈溪舊治思悼亡猶未殯丹旐忍參差【內子猶未卒哭】

家族開王社婣親滿帝京紫樞推玉友靑瑣本冰淸勳業持荷近才名折桂榮從玆才得路胡獨止專城

趙吏部挽詩【余幹丞相子李敬子作行狀】

克保家聲大修明國論難退閒聊激懦辭召豈圖安入館才郎省髙科合世官同門名士筆畱狀後人看

潘太博端叔挽詩

嘆息詞場舊淒其三十年訓言猶在耳輩行敢隨肩師友眞凋落交親僅接聨何因置芻束東望只澘然

竹院晁學士挽詩

主客文風在家仍竹院名有孫宜世祿廼父今公卿事至不如意人應爲失聲傷哉蒿裏去書劍竟何成嘆息通家舊姻連豈異鄕江南流寓久濟北老成亡健筆余牋翰髙歌付酒觴鵝湖玉溪路無復見徜徉

挽吳九伯丰縣丞詩

往者靈溪路君嘗過我廬相期千載事竟欠一行書論定終何有生平合自如九原不可作宰木夜臺虛養志年方盛持身徳已明一官𨿽未達百嵗豈銷聲師友嗟零落賔親自送迎翩翩丹旐逺老淚亦須傾

挽江浦縣丞鄭公詩

寂寞同州守衣冠葬玉山國家遭禍變臣子不生還異域城應在中原路尙艱有孫才九品本擬上朝班防典勸天下諸公譽更多傷心立門戶遺恨滿山阿猶記交情舊時將詩句哦浮生如意少薤露忍成歌

魏知府挽詩【邦建侍郎之子】

先正聲猷在諸賢競挽推蚤年知振厲中道惜裴回論建何老識文詞豈小才近來耆舊盡徒與士生哀歷歷親言話長懷逸老堂典刑杯酒外气象簡編旁有子眞源委何人更揚宣風覺庵地霜露郁乎蒼

都漕陳侍郎挽詩【思誠】

赫赫相門舊龜峯照玉溪豈云名宦達殆欲古人齊文物禁林上光華使節西黃金橫帶處新築乃幽棲尊酒遊行地淒涼僅隔年傳聞當勿藥卻報卜新阡哀挽嗟無及忠言孰爲宣彼何兵弗戢去國記翻然

吳徳夫侍郎挽詩

葵軒鑪韛大成鑄幾英才絕嘆長沙久常欽蜀道回豸冠千仗聳鳬舄九關開持漕西江日深慙過我來不爲盆盎淺直欲挽狂瀾下士謙何假崇師歉未安只今那復有從昔信爲難見說淸閒甚無錢可蓋棺

徐文子侍郎挽詩

分教隨爲大公能過我廬縉雲嘗和句湓浦近收書天府人間仰甘泉帝所除無髙情復見官路竟何如承華推舊學鴻翼本髙飛次對恩空在還官事已違雙元今孰並髙士古猶稀應有交朋老泉溪淚濕衣

挽胡團王先生詩

在昔從諸老於今失此翁貌莊知徳性身退仰髙風制宅規何逺藏書意轉隆𨿽非官可貴自與道無窮著述欽成說叮嚀憶緒言不期捐幾杖無復賁邱園行旐村前路丰碑屋外原形容慙識淺相挽只聲吞

舒彥升監簿挽詩

不作驕浮態還同謹厚爲決科將顯大脫選復逶遲漕幕𨿽論薦朝班僅取知相看豸冠聳忽聽薤歌悲起家榮宦路紀墓重鄕閭忍見交親語應求耆彥書成名常自美遺範久何如東阜田園在西山縣郭虛

陳宣撫待制挽詩

百尺樓髙臥宜乎造物遊衞靑開幕府李廣不封侯世界乾坤在邦家嵗月流遙知水心老歷歷志諸幽到眼交朋少前頭師友多膠庠一騰達臺閣合婆娑混迹談諧爾成名字畫何隆興乾道舊零落幾山阿

李正之丈提刑挽詞

猶記登龍日分明捉月仙精神超物表才術本天然符節多遺愛璽書行九遷豈期歸蜀道乃爾閟重泉耆舊今零落風流近所無歌詩到元白字畫逼歐虞爲約言猶在收書徳不階庭知有子慶澤自相符【公作墳約先公跋之公在蜀書將爲義學】

余寺丞挽詩

仁宅居郊秀儒科載世淸致君才列寺教子亦專城寵數垂車佚恩封進秩榮逢辰俱動色厚夜失吞聲恪素安時論謙洪陟宦塗飛鳬應縹緲峩豸乃踟躕玉水流深靈山擁壯圖丰碑看隴首大隧錫龜趺

兪麻溪挽詩

哀挽麻溪上人皆說此翁平生多義事終古盛儒風湍石推名族淸湖想舊功瑞雲松桂滿寒露濕碑丰

黃都幹挽詩

嘆息凋零舊江城北客稀宦塗誰衮衮里社獨依依曽決文闈勝才從將幕歸淸霜吹夾路老涕亦須揮

東陽郭徳誼挽詞【呂祖儉志朱熹銘徐元徳述狀】

赫奕汾陽後才華冠裏中一官難未偶五福合無窮賔接師儒意興揚禮義風不亡知有子嘉譽發諸公閭裏應哀挽佳城閟九泉素車行靡靡丹旐去翩翩腸斷西沈日淚流東逝川空餘書劍在石洞貯風煙

哭趙子夷縣丞二首

海內宗盟盛振振乃好修傷心終契濶回首近從遊才學年方壯聲猷志未休人琴遽如許歌罷玉溪流病阻躬臨穴慇懃此哀嚴霜著松栢寒日轉蒿萊千雨應俱集一詩慙匪才致芻徐趙在【彥章昌甫】亦足慰泉臺

宋和仲挽詩

舊話無人說南遊事益暌田園落吳楚鄕社失靑齊道院松風在佳城薤露淒衣冠典刑地遺恨滿霅溪

宋柳州挽詩

淸徳鄕閭冠嘗思宋柳州故家猶有後季子更無求世業終能守生涯僅足傷心往來地翩旐土岡頭餘四一隱君挽詩【伯�之父伯臯云已求文敍於葉正則侍郎】

委蛻竟觀化忘機豈馮生閒亭非故步佳敍是修名有子庶緜逺無官底重輕遙憐小水寺松路郁深淸

哭方伯謨【士繇】

平昔意翛然閒吟肯自賢貧應聞苦節學亦得心傳路滑籍溪上艸深雲谷前何時奠雞酒爲滴到重泉

哭潘恭叔宣幹

憐我山之澗髙軒昔再過人生倐長往天意竟如何徳學知能紹儒言信不磨春風靑宿艸宰上想坡陀

哭呂三

東南駐驆地近嵗少狂言誰謂長江上又招遷客魂歸由徐穉捨葬附阮孚墦寒日松風起妻兒獨淚防【喪從洪井歸墳在明招山阮孚墓側】

哭斯逺

彤庭將賜第疾病已纒之藥裹自無及朝衣誰爲披識髙空宛轉意廣竟參差只有章泉叟與渠收舊詩

南丰宋郎中夫人曽氏挽詩

奕奕南丰氏新碑見母儀相夫郎省日從子法曹時懿美人皆仰隆恩世所推流芳當益大雙鳳印累累

兪夫人楊氏挽詩

往嵗登門日庭闈見淑稱從夫期鼎貴有子定登瀛鸞誥恩榮在魚軒夢幻驚誰歌蒿裏挽寒雨和松聲

江尉挽詩

有子承家美能書已薦賢葛塘成別墅嚴瀨亦同川意本功名逺身猶爵命遷臨終言不亂雲繞寶華天

陳太平挽詩

相業冰溪望明公實妙年方看回舊觀乃復閟新阡才學時爭美聲華士更傳發揚文正諡尢動九重天歌酒追隨地名園記昔遊升沈嗟潦倒哀挽爲悲愁自出推王社友於才郡侯聨翩期禁近何意遽浮休

徳源訪乳泉問呂紫薇墓

我記乳泉路古橋歸徳源寺何知雅俗僧僅可寒溫砌斷蘚痕澁崖枯塵迹昬紫薇靑嶂合秋樹葉初翻

監倉趙十忠訓挽詩

先俄三世新交僅七年於中𨿽斷落方始要周旋志勇科名換身勞疾病纏壽藏畱石耆彥定銘鐫經史閒常說詩文喜或編見賢知尙友憂國問籌邊宗室多名世莊家喜有年崇公元盛大郡從已騰騫

五言長律

尋詩按酒

抜卒尋詩將同朋按酒兵巢由空自洗沮溺向誰耕城市時來往鄕村日送迎任之多論秀分矣只編甿上郭如拳大南溪指掌平醉隨吟力去歸紫雲生

贈趙倅

老去懷英冠塵已滿纓宦遊𨿽降志棲遁實畱情幸以此身在何由得眼明相家逢別駕仕路合專城敢謂融尊滿而同孔蓋傾不嫌林竹迥卻愛石泉淸舉扇風襟豁停杯月面輕銀潢防天詩就玉繩橫

送鄭盱眙

羊陸規模逺龔黃政事多剖符欣委視篆欲如何秋入江湖道寒生淮泗波提封新保障對境舊山河吏蠧應銓擇民窮借撫摩蕃宣歸爼豆盟好戢干戈才大知誰識詩成想自哦風雲嘗負劍雨露憶鳴珂緩帶從簪履凝香接綺羅雅懷今鄭谷壯略古亷頗【按此下疑有闕文】

張禮書帥隆興

國是古難定公胡亦帥藩勞懷𨿽禁路雅志已邱園在昔從諸老於今盛一門便藩方異渥勇退復明恩家學資經緯儒科得本原等閒爲出處何必較騰騫致主丹心在憂時素髮繁紛紜誠蟣虱變化任鵬鵾華閣猶前席洪都漫左轓建牙儀甚偉分屏望還尊持槖嘉謀略橫經妙討論皂嚢懷直節靑瑣務忠言防史知無隱明刑信不寃治才和上下力可正乾坤斂當侯閫迢遙逺帝閽九遷由簡抜三入匪趨奔落落終難合悠悠實易昏歸應思賀監到日記陳蕃自嘆驅馳困誰能顧盻溫春風動行李只有夢隨軒

欽定四庫全書

澗泉集卷十

宋韓淲撰七言律詩

西山道院立春日

春風吹我上箯輿山路梅花已雪如道院閒尋舊題句故人不一行書物華滿眼知春至世事裝懷逼嵗除猶喜重來有佳伴何妨相送入樵漁

晚春

幽砌疎畦送晚春水流山靜見閒身行吟散去風光好熟睡醒來雨气新木筆豈非濃意態石楠終是淡精神鶯聲圓處鵑聲急景物要之不負人

春日

紛如殘雪墮梅梢門外春光入栁條嵗事肯隨人意攺時情空使客魂銷山圍古屋地還僻水拍城灘復髙鷗泛鳥鳴聲自好一巾華髮任蕭蕭

惜春

惜春惟付酒杯深不特年齡老鬢侵花柳共隨人酩酊軒裳秪覺我嵚數家突兀迷深谷一澗連橫出茂林行徧東鄰與西捨弄云初日見啼禽

八月

山林風雨便淸涼待把鄰家社甕嘗到手自應無美惡回頭誰解別斟量深居但覺秋聲起睡焉知夜漏長未老得閒今又老牀頭書冊漸相忘

人日

人日春來又兩宵梅花開盡已飄搖愛閒多病有誰問偶景獨逰無自焦門外溪山猶淺淺牀頭書冊謾昭昭細看榮辱雲翻雨未抵幽棲水一瓢

熟食日

淸明寒食牡丹紅江右無人記洛中隨分曲欄皆一種任他荒徑亦成叢百年流落推遷景一代興隆造化功誰識名花有姚魏數枝單葉晴風

二十九日寒食【案詩四首�一首見五古二首見七絕】

曉色蒙蒙淡淡煙花間行過小溪邊人家寒食當晴日野老春逰近午天吹盡海棠無步障開來山柳有堆綿呼兒覓友尋鄰伴卽看村農又下田

淸明

欲賦春華狀不成微風微雨又淸明殘花滿地偏饒笑髙柳插天如有情百嵗光陰誠鼎鼎一生懷抱彊營營相思眞隠山前路寒食酒杯終日晴

小院春陰滿檻花淡紅微緑自芳華檐前落日蜂兒聚簾外東風燕子斜修褉人尋詩事業淸明天與醉生涯一樽莫負流觴意夢到蘭亭興亦嘉

重午乏酒戲成

小樓淸坐意何如休沐𨿽閒嘆索居解粽未忘良夜飲研朱猶作午時書風生暝色天橫幕云捲晴光月吐梳朗誦離騷撫空案獨醒笑殺楚三閭

重午

年年重午泛菖蒲兒女搔頭亦篆符忍復研朱如羽客懶能切玉醉狂夫長歌楚些寃何有卻憶山人諷已無田裏蕭蕭方渴雨小軒淸望老懷

七夕次韻仲至

鉤月迷雲殢栁梢雷聲雨轉晴宵從教冠蓋塡京國得似兒童繞市橋玉漏沈沈傳底恨銀河耿耿瀉無聊政須百巧從天乞嬾和閒吟聴夜潮

七夕

今年七夕最淒涼謾埽天階試炷香猶使兒童覓果懶隨風俗曬衣裳緱山何在歸寥廓河鼔傳聞墮茫百拙已成那得巧年丰只欲更時康

九日

老眼當今萬景隨登臺殢酒不闗詩從教四野風煙合未必荒園艸木知玉岫插天開嶽頂水波流月照江湄一巾華髮吾何醉故舊攜壺泛菊時

又

酒不沾唇菊又華荒苔何處落烏紗微官汩沒其誰問多病尫羸只自嗟山繞層城明落木江連嶼漲平沙空餘能賦登髙意一笑西窻日未斜

九日列岫

試傾濁酒泛黃華節物於人自可嘉一上荒臺供逺目更邀閒客墮烏紗蕭蕭霜樹明晴晝煙汀入暮霞醉裏只多今古意要知秋色在山家

九日不飲

風光流轉又重陽午夢初回意愈傷時序肯隨人境異江山空對晚天長年華冉冉秋將老物色班班菊自香𨿽少一觴還一詠恍然身世立蒼茫

日破曉攜兒侄上前山佇立佳甚

懷玉鏡臺開逺晴靈溪葛水去無聲園荒不礙慿髙立徑側何須委曲行露气已濃淸可掬日華初上畫難成閒居九日依辰至舉俗胡爲亦愛名

防韻昌甫九日

薄寒中人秋气淸山能髙絕水能平獨憐佳節迫吹防誰可東籬嗅落英盡道詩家有昌甫每逢勝處說淵明鬢毛垂領蕭蕭白應任雨風陰復晴

除夕呈仲至

小至才看語夜深嵗除寒雪復闗心交逰每嘆難同話親舊相逢且自尋爆竹盡教鄰巷響屠酥先付小兒斟崇朝又是春風起急景何由不緩吟

正月初六日

開年逐夜聞山雨陣陣聲催一樣春枕自聴元不惡虛檐誰謂便能新門前有客全美園裏無梅益固珍水活正添幽澗淥艸生纎嫩亦初勻

正月十三日

南山春雪未全消路並浮梁步石橋深緑漸歸髙柳葉淺紅初上小梅梢峭寒寺院鐘聲起昏暮人家燭影搖一夜東風吹酒醒夢回花月是元宵

十五日晴窻

絳霄誰復記宣和燈市錢塘未覺多香動軟紅迷錦繡醉扶嬌翠入笙歌南來漸向百年久北望其如前日何門外兒童正呼笑小窻晴色且吟哦

二月一日

一山春雪見梅花淥漲溝流浸艸芽縱著峭寒𨿽較冷不禁暄日便爭華逰蜂未放迷深樹回雁初歸泊淺沙步轉橫橋已絕柰吹香處隔鄰家

二十二日

年過半百身何用猶有春來不世情夾岸桃紅仍柳緑漫山月白與風淸狂朋怪侶難拾騃女癡兒易長成老把一杯生日酒待呼沮溺耦而耕

二十六日

雨雪綿綿春欲深鵞湖石井舊登臨經行爲我躊躇立俛仰知誰放曠吟髙爽山川無起滅卑喧人物有升沈靑鞵布襪茅柴酒花栁中邊惜此心

三月初二日

楊栁陰陰上小樓牕中逺岫夕陽浮棋聲競處偏饒笑酒味醺時未肯休多病故應驚獨老一閒消得許多愁淸和莫放春歸去好事人須惜此逰

三月四日

三年寒食在山中栁自靑靑花自紅寓意本期詩得防推愁殊覺酒無功消磨故態全然別冷落新交轉不同原上子推將隠矣且呼餳粥對春風

初八日

轉覺春風滿鬢華冷煙寒食動梨花年年縱有心情在處處寧無語笑嘩澗水細翻晴浪急園林微轉午陰斜數聲紫燕芹泥濕又入前村八九家

十八日

一年難得是芳時花栁暄明易滿枝人處其間無不有事思以往摠何宜淸和天气雨頻斂冷澹風光日緩移交道從前要申固惜春固可共尋詩

十一日

八年山澗送春歸流轉風光欲告誰艸野其間無別種芳華之外有殘枝燕鶯蜂蝶偏他好雞犬牛羊不自持溪北溪南交舊在輕雷吹動雨成絲

七月旦

才鼔南薫又得秋中林淸雨洗還幽舊交到了終餘味新話從來不柰愁末利潔香花未減芙蕖酣艷葉方浮棋盤酒斚從容地風物滿軒能防不

晚來

晚來無處不西風散入千巖萬壑中叢桂香邊煙�疎桐影裏月朦朣等閒散步情何限隨分微吟苦未工秋色秋聲已如許更慿髙處目飛鴻

天乃揫斂作深秋斷港回溪水亦収明月已圓雲淡薄西風初老雨霏浮靑鞵布襪隨宜過白酒黃雞有底愁北客登臨多話舊只今楚尾是吳頭

二十九日

中秋過了重陽近不是騷人愛楚詞鐘鼎山林元自若精神心術復誰知長江湛湛吹楓葉三徑皇皇把菊枝宋玉謾悲陶令醉我何杯酒嘯歌時

閏九月旦【按題云九月詩曰春山疑九字有訛誤】

春山無伴怨傷神故作幽期一兩人花外水田看白鷺松根髙冢問麒麟初非此叟其逰淡終是諸賢所趣眞雨气忽生歸去晚新詩攺罷滿壺春

十二月六日

小園梅樹已吹花山映疎林水映沙風信不禁時動蕩雨絲維見日交加𨿽無淸影爲吟筆猶有繁香在物華我老一杯隨意飲數聲歸雁落天涯

十六日

雪飛三日暗煙霧雪住三日埋冰霜盡道春來湏觧凍不疑臘盡未回陽樓防矚望猶如積城市驅馳殆欲僵辛苦農家應擊壌遺蝗入地麥靑長

連日暖甚【按此詩五首其四首見六言】

日暖旣愁添疾病霜寒將恐壞収成石田未必倉箱足人境還湏气體平薄晚閉牕危膝坐崇朝開戶放身行一冬饑飽渾閒事安得淮南艸木生

晴景

曉煙初淨雨晴時膩日偎風不自持溫厚便饒多著蘂輕肥全借略開枝其間小院桃遮戶此外村栁隔籬香撲酒旗吟莫盡艷明歌管醉方知

十四日竹居翫月

栁垂田水浸籬橋月上蒼茫影動搖秋不爲他人事攺時間徒自客魂銷歌聲感耳如何夕酒力燻心匪一朝推枕覺來風四起涼侵雙鬢髮蕭蕭

同鄭一過方齊又往山堂初夜微風雨作步至城外

得雨逢秋一醉同老身隨處爲從容笑花齋外言談久桂樹門邊步武通漫挾兩兒常兀兀旣來三友莫怱怱夜涼共踏朦朧月贏取歸橋滿袖風

經月少雨無雷連日方聞之

雨陰經月未聞雷風駕濃云電倐開天盡熒熒橫屋去地髙殷殷下檐來浪明潮海瓊瑤碎聲撼山林翠碧堆暑气便回梅气潤老農無復慮田萊

喜雨呈三衢蘇大使君

震雷飛電起雲霓想見鈴齋閔雨時十里頌聲傳道路萬家和气舞童兒眷隆芝檢聞歸詔恩浹棠陰有去思行客爲公停桂棹坐看丰稔喜成詩

黃門事業到公傳待月軒中世有賢剖竹少勞麾防外持荷今在冕旒前文華自足窮三古政力誰知卽九遷潁上通家今防許喚回舊觀屬蘇僊

苦雨

陰陰天气恰如秋雨密還稀不斷頭積土縱橫聚蚯蚓敗墻零落上蝸牛支頤習靜猶成趣搔首尋思只伴愁安得雄風埽雌霓滿湖晴日弄扁舟

畱連三宿將出山社雨甚至二十一日

社甕同傾酒易深畱連風雨爲沈吟興言大扺多懷舊何事如斯直至今下榻新窻還扺掌扶輿舊只闗心歸尋來路村村栁餘靄春空日半陰

十六日終夜雨

雨檐經月不通流一夜垂垂得滿溝塵斂小園應菜甲地蘇長畝見禾頭暑消未足添吾詠嵗熟當能解國憂少待甘霖徧江海老夫亦欲具扁舟

初十夜雨十一日大雨呈趙守

醮事初嚴雨已傾神車西上百川盈坐令田裏三農喜身見邦侯一念誠歡動追鋒歸禁近福回眉壽奉親榮郁攸洗淨余氛後開士畫傳禪月淸【聞摹禪月所作應眞】

夜坐雨聲

山靜蕭蕭吹雨聲葉鑪無火有燈檠潛神試數出入息專气不聞長短更坐定布衾疑地暖起遲紙帳失天明年來白髮身爲老齊物篇成亦彊名

夜半聞雨聲淸甚

雨聲催我夢華胥淸气於人便有餘惟適之安非素隠不容何病是閒居茶煙未了歸眞覺香霧初橫切太虛卻憶華山陳處士惘然推枕聴階除

雨思

寂寂無人倍覺秋雨聲風色驟還収髙林背日城腳細艸堆煙古渡頭中夜荒雞劉石舞上林飛雁子卿愁相看籬菊嵓花後華髮淸尊可罷休

閏月八日雨

一雨山林方始秋世間休待我回頭心𨿽未老何須壯身自長貧不用愁滿地煙雲終淡淡數家雞犬也悠悠木犀開後菊花隨分杖藜尋酒篘

二十七日雨意如秋

一雨山林又近秋亂鵶鳴處已飂飂聲連檐澑更初滴气撲庭陰曉未収爍石炎威眞可畏著人涼意卻生愁西疇想見芃芃矣且問今年早熟不

立秋後一日聞雨

秋來便覺雨蕭蕭涼入西風百慮銷夜靜竹窻聲自起晝閒松院影長搖苦無車馬能來往卻有樵漁破寂寥澗水已添流漸逺市塵渾不過浮橋

連日大雨秋已如許

連朝秋雨起秋風夢覺吳山第一峯離合亂雲思過雁去來斜月聴吟蛩寂寥髣髴天容澹搖落相看野色濃語騷人模寫取登臨佳處更從容

二十六夜大雨達旦

熟睡俄驚簟未収披衣側坐且搔頭颼飂隔屋聴吹瓦滂沛連牀定滿溝曉起見山全帶霧午晴防澗尙周流新涼秔稻農歌處共喜開禧第一秋

十八日小暑大雨

申禱山川便作霖耘苗時想田深且欣小暑能如此更願新秋得似今早稻欲花將就實晚禾成葉未抽心天應不忍焦勞意直自初栽已望陰

苦旱

望雲渴雨驗朝霞不但田家更國家兵食固難資寶貨民饑豈爲用泥沙一邱一壑自棲遁百巧百窮誰富奢水旱是天祈是我山川靈響本無差

林江渾其柰何冷菇寒玉漫詩歌南逰禹穴古能防北望神州兵又多畝乏財愁折帛倉場儲粟仰秋禾幽泉坎井徒爭汲盡日驕陽過碧蘿

孤坐焦心气不蘇炎風畏景逼頭顱澗流已斷無萍實園圃俱荒失芋區絺綌縱施衣復汗簡編𨿽近墨難濡人嘲褦襶交逰絕頭白昏昏髮懶梳

嵗晚霜天雪夜時地鑪無火亦頻吹如今旱殺難過以昔窮忙寒不知嵗月只隨時變換乾坤徒使气推移馮生眾庶眞何謂翻手爲雲雨亦奇

去年水溢愁無地今嵗旱漧惟吿天潤澤且爲南畝計淸涼終作北窻眠師興而雨春秋傳星有好風洪範篇上郭橋頭看競禱大霞宮頂記曽遷

正月十日雪

雪花飛我讀書林松葉梅梢自賞音莫問侵尋春事近肯教容易嵗寒駸擁裘鶴帳眠方熟抱膝雞窻興愈深更唘柴門喚鄰曲伴題冰柱共淸斟

雪气

連山煙霧起層陰混混沄沄雪气深直面樓臺開逺寺驚心人物話平林花街車馬何曽少茅屋塵埃轉不侵吠怪從渠走羣犬鴻冥初不礙遺音

探雪

芟削蒿萊見緑苔扶疎竹影待梅開風生野色蒼蒼合日轉寒光冉冉來髙步芒鞵時躑躅橫拖藜杖且徘徊斷鴻飛過霜禽下淸絕山根與澗隈

和仲達雪詩

屋上未融寒尙力山頭微積凍難開照窻渾似月侵夜落酒只疑酥滿杯蓛蓛剡溪粘短棹重重庾嶺壓疎梅新詩韻度慰岑寂仰嘆吾人殊有才

下簾兀坐詠雪

紙簾垂下竹鑪深火白燈靑窻气侵但可吟哦經我手不須斟酌問它心天寒頻嵗無飛雪地暖連朝有積陰萬逕千山蹤迹外躊躇足力詠投簪

雪

常時小至多無雪今嵗才先七日飛不待禱祠知帝力要爲丰稔天機包羅艸樹城近彈壓谿山小市稀本自倦吟仍止酒漁樵何事破寒歸

雪作防邱簿韻

萬里江天雪意濃艤篷覓句愧諸公相逢不數山陰夜酬唱難追正始風一飯已形云子白舉杯更瀉眞珠紅片帆西上君須記興在逺村丹樹楓

防韻仲至雪

寒力噓云積漸生倚梅偎柳大多情望迷鳷鵲光先起戲就狻猊勢亦獰字字添酥驚怕晚絲絲弄粉惡羞明謫仙檐下人誰畫更著飛花舞落英

雪天

云意昏明欲雪天冷風吹葉滿流泉短檐半影荒荒日曲逕微籠冉冉煙山色不嫌靈運屐溪光先上子猷船林邊喜有春消息梅防長梢已粲然

喜雪上丁使君

臘前三白數年無田裏歡呼聴我徒顧嘆閒身何用矣瞻言老手盍知乎茅柴縱熱慵杯暖鉛槧𨿽荒忍硯枯袁巷防橋空廣譬只宜煎水對茶鑪

防韻教授喜雪

臘前郊後丰年瑞和气祥風帝所祈吹作六花殊未已釀成三白更何思列城黎庶窮無告幽谷畸人飽可期眼底玉谿眞樂土坐銷愁嘆合吟詩

在昔君家信不癡剡中髙興尙何之一時雪月寧須我萬古溪山更屬誰歡動梁園𨿽共樂困安袁巷本相宜衝寒應見前村笑冷蘂疎梅又防枝

雪消

雪晴如雨滴茅檐近濺橫飛逺復霑風定漸和歸幾研日斜微透入書籖也知坐久須還起便覺鑪深不用添麥隴髙低應更潤靑靑整整動纎纎

日雪

閉門忍作袁安臥一笑山陰訪戴行溪泛小舟吾亦懶履穿東郭孰忘情飯炊因酒矒騰去睡覺思詩宛轉成莫道農田喜三白皚皚何地不爭明

雪晴可喜

雪後春生日气晴梅根蘭葉喜駸駸亟圖賸賞那無興轉覺倦逰非有心髙臥袁安嗟往事生擒元濟報佳音明年脫綬乘潮去舟過釣臺尢要吟

欽定四庫全書

澗泉集卷十一

宋韓淲撰七言律詩

徑山【二十一日比年寺火獨遺國一和尙塔院及明月池耳他皆再建者】

明月池頭國一禪殘僧依舊占三椽薰風正緑門前樹積水都淸澗下川坐斷千峯因底事身輕百刼本何緣箯輿有客登臨久齋罷茗盂香散煙

平山

章泉粥罷上松關野逕田塍直復彎迫晚詩翁來欵曲同時坐客亦躋攀誰云身外無窮事自是人間有許閒夢兀箯輿忘逺近午風晴日已平山

山靜

山靜不嫌雞犬聲閒身隨意了陰晴柴扉終日其誰問梅逕有時還自行一曲澗流𨿽淺數株花蘂甚分明牀頭周易初無恙酒困茶醒底用情

山林

山林終日掩柴門近聼風聲逺對云粗有稻粱供伏臘尙憑雞犬報朝曛气非身外無存想書在眼前多見聞客至不勞閒酒食一甌茶炷一鑪燻

葛洪川

葛洪川畔試尋詩圓澤精魂世孰知但見野僧相指防獨憐遊子轉傷悲湍流澗水侵苔蘚磊落山嵓拂樹枝我亦賞吟風月爾人間今古信如斯

二十八日宋家泉頭

每逢泉石必從容閒過吾廬絕澗東簸弄澄看硌確盤旋窈窕喜防籠近村欲雨無斜日逺岫歸云有陣風白酒釀成誰酌我濯纓洗耳不湏同

春泉

幽伴無人話采樵老身何處可逍遙閒當曉徑誰爭席間或春泉自一瓢暖靄欲銷遲日在輕風徐起亂雲飃才情今古能多少未必巢由不見堯

山行

家住疏疏短短籬並山支徑自登躋寒云四垂天慘慘老木環鎖風淒淒身從荒園叩古寺眼暗城帶淸溪尋僧與客少談勝興罷歸來烏夜啼

初八日登前山獨坐久之

陰陰秋與白雲浮山近林深上上頭千里才成萬家邑百川分繞一方州其間雞犬防茫處此外鵾鵬莽曠遊明日黃花是重九更尋橋月看溪流

夜同處晦霞山【案詩三首一見五律一見七言絕句】

春來不道梅花好古觀荒林並晚晴一一枝間見生意重重影外落寒聲酒因人勝舒徐飲詩待客吟蕭散成扶盡煙橫野水暗涵深緑起疏明

次韻晁仲二同倉使遊靈巖

使華春入梵王宮仿佛工顰在眼中邂逅五湖應自適縱橫七國漫爭雄一時賔從歡無極千古興亡恨莫窮空鎖靈巖舊蹤迹船贏得滿篙風

同昌甫遊瑞應峯一宿次韻

十載嘗同望此山雅懷幽意頗相關豈期苔竹隨公去應笑錢塘見我還洗夢唐人詩句裏驚霄前哲石碑間秋風古寺一杯酒老覺心情只欲閒

過南豅

艤舟溪岸入山居步穏秋原木影疏盡日極知無市井此身終是樂樵漁鳥聲自占庭前樹嵐气時侵案上書尊酒故人情味別畱連應喜到門初

自永丰玉山回宿南豅

章泉風日來時路煙雨南豅歸去時已過重陽猶菊蘂又將十月忽梅枝周遊放浪家家酒展轉流連處處詩信道山間深更好盡閒尢與老相宜

初六日歸泛南豅已三皷矣

乍涼天气翠煙霏多少林花露未晞十里幽香秋醉去一溪新月夜吟歸豈無僧捨居髙逺定有人家在防夜半鶴鳴猿嘯冷灘聲嗚繞釣魚磯

二十六日送曾守遇伯輝於南豅

周瑜地春曾住秋以爲期玉斗遊只道參差無此適要知拓落有何謀經行二姓忽相聚輾轉一身終自由四樹木樨花正幽香隨防且忘憂

晦日衝雨過同官趙大小樓眺望江山

一樓煙雨更橫江吳越蒼山入混茫霽色未分無逺樹潮聲初過有歸艎檐楹髙處閒登眺市井中間任廹忙日日癡兒了官事暫時相賞試持觴

登一杯亭

當年丞相一登臨酒畔崢嶸萬古心重整乾坤歸廟社卻畱嵗月在山林荒尋野閣甘棠蔽名占髙臺峴首深見說治中新築就肯堂三嘆有遺音

旄麾誰不典方州何事人記昔遊時令縱非名轉盛靈山如畫水西流吾儕只得詩模仿爾輩焉知酒拍浮卻憶環滁最佳處醉翁亭子至今畱

飯後乘日過東家

霜晴已是探梅時野趣軒茶更合詩才出門來惟獨往不看山去亦何知試聽石瀬無塵滓如覺林梢有好枝心與眼明知興熟朗吟惟老轉相宜

十三夜擕杯浮橋防月

一輪秋月到天心此夜全無雲片侵雅靜每於閒後見髙難向閙中尋漸圓漸好形神正愈大愈明精气深最是溪間波影金光搖動玉沈沈

十一日郡守飯靈山閣夜坐新浮橋月中

使君襟抱中秋月閒飲賓僚醉野人倒載去尋髙閣古落成未試一橋新山城明嵗當回首雲路玆時好身喚起嫦娥駕輪玉不知何處著纎塵

十三日方齋

麥秋蠶月雨收晴城郭山林到處行不是惜春尋小醉忍教投老轉多情啼鵑翻梁燕夢蝶蘧蘧出谷鶯記取招邀一杯酒與君宜戲也宜驚

捉得春風住三日明年依舊百花香酒杯滿後同誰飲詩句成時只自狂金縷聲銷非幻景玉華煙散任仙鄕靈山翠滳冰溪水只這閒情話更長

上乘寺

禾黍登場秋已深暮天寒日起層陰不論世路有夷險但覺此心無古今黃帽靑鞵聊自適髙山流水付知音解鞍野寺黃昏後犬吠疏籬鴉滿林

上富春灘

喚得扁舟一葉輕釣臺波上夕陽明固宜煙鳥知人意只爲雲山識我情篷日午前𨿽較帆風晚後卻尢淸吾廬更在楚溪口歸臥北窻聼竹聲

十六日至章泉水

山愈深時地愈髙春尋積李散崇桃林廬但覺無塵話田裏那知有載醪華髮蒼顏俱老大淸泉白石更周遭常年每厭居城郭時復從翁敢憚勞

溪行

突兀荒荒漫挈瓶澄窈窈且揚舲隔山雞犬三家聚近水魚蝦一岸腥說夢休誇巫峽賦移文何愧艸堂靈交遊少得親相識臨眺多爲舊所經

擕秉垓千散步

濕云收動碧山空松葉桐花日影中開盡一軒無曲折掃除三徑有幽通耘耔不厭農田雨流憇居多野水風解斷浮航塵迹少葦間何地覓漁翁

月夜間自東樓溪遊甚適吳推趙將

滿船載得髙溪月吹落東樓萬里風岸上未收燈火處城頭初動角聲中撫懷定自閒相覓抵掌還知醉亦同三百年來無此作謫仙飛過水晶宮

過冠秋

來年要作冠秋詩今日花時合自知我覺爲吟眞老醜人疑取酒若兒嬉收香宿雨初浮蘂弄色晴風定滿枝莫道空山漫遺句傳家垂後有深規

同世昌尋春

春風淸曉尙防霜近午寒收日漸長步穏路平山滌靄眼明溪淨水生光珍禽啼鳥猶能樂野艸閒花亦自香回首紅塵是城市林間詩酒試平章

晚寒散步澗上

支吾老態成言勃窣蹣跚試出門腳底路回籬外屋眼前梅澗邊村雪霜欲下天回互煙霧不收山吐吞歸到寒窻卷書坐地鑪深火過黃昏

晚立澗旁

水邊獨立防黃昏梅蘂能銷客子魂淡靄淸鐘知隔寺防風幽笛是前村牛羊徑路生寒色鵝鴨陂池裂凍痕一種淸懷幾多景鴉棲宻木更翩翻

溪上行至傳庵蹊間崩石險澁幾踣

無酒無詩只意行水邊林下偶然晴緩移野步防欹側細比凡心盡曠平白髮去來同遁迹靑春交往定蜚英小庵供佛安禪地只合僧家一味淸

納涼濠上

夕陽偏占緑荷風夏气浮涼酒滿鐘人勝不譏吾拓落身閒何恨爾從容喚回今古風騷體消得乾坤運化功只是靈山照冰水莫教憂樂系窮通

同吳永伯行田宿小寺

冉冉春煙山半昏逺林荒艸際斜曛人家幾防望中見雞犬數聲何處聞不柰客愁驚晚嵗空餘詩思入行雲靑松影下歸來路野寺對牀還醉醺

昌甫同泛舟歸宿澗房

山陰溪曲古何年今日南豅棹復旋夾岸暖風吹麥秀釣竿淸浪出魚鮮諸兒挈飲能迎勞耆舊談圍信解懸放澑歸來月初夜林間應獨與翁便

九日登跨鶴臺有懷

山頭跨鶴舊登臺今日那知我獨來憶昨儒先追杖屨因嘗鄕老共尊罍呼兒且伴閒身健好客何由笑口開落魄使君王道甫幾回和月醉崔嵬

西風吹我上危臺鶴駕仙人跨海來𨿽少菊花猶破防旣多楓落合傾罍玉溪爭瀉秋容淡靈岫森羅夕照開老去悲傷易如許人心何若自崔嵬

樓

湖山咫尺追遊獨倚危樓已白頭初夏風光還荏苒乍晴雲物正飛浮長吟自可千篇在小醉誰能萬事休轂擊肩摩爭輦路不知虛度幾春秋

鋤治山椒可置胡牀逺覧

荒穢誅鋤山徑開更於髙爽敞平臺眼明庶以閒登眺步穏因之數往來載斸坡陁曽樹蕙緣通茂密待移梅城南自是多幽處一曲今藏古澗隈

小泊橋南書院【時入吳就試注官】

欲浮一舸過東吳小泊橋南興有餘盡道久懸髙士榻豈知重見故人車詩家情味從來別書院言談分外舒蓮實藕花秋露滴坐多題句轉淸虛

新辟小室自適

掃除閒室置書琴偃仰之間萬古心飯了欠伸因小憇睡餘消散得斟輝輝白日回初暑拂拂淸風動晚陰門巷喜無車馬至傍檐時自聼鳴禽

暑中思澗上之適

野趣池頭蓮正香潩泉亭上水生涼有時並捨閒題句盡日荒園浪舉觴隘巷泥塗誰下榻一樓風雨自移牀靑衫白髮今何事苦戀明時在帝鄕【張乖崖與傅逸人詩當年失腳下漁磯苦戀明時未得歸】

玉田道中得詩二句因足之

秋晚晴原上玉田水邊林下過金仙寺鐘欲動黃昏月野鳥時橫碧落天萸糝人家皆取醉菊花籬檻亦爭妍三義路入村去九日閒投物外緣

何山有蘇滄浪蘇玉局詩乃唐何楷書堂也

亭上淸詩得兩蘇空畱精舍作僧廬地因人勝合題句山以姓知緣讀書一徑虛明連別嶼小溪淸淺過平湖筍輿少憇烹茶去轉覺秋來興有餘

峯

系船散策到峯人意從容景不窮防檢形容多變態縱觀面勢更穹崇並邊幽艸叢叢碧絕頂殘楓樹樹紅山翠著人寒更早嵐光明滅鳥聲中

悠然堂

公堂柱笏文書省日月靑山在眼前吟到有詩端自肯醉中因酒亦天全霜髙逺樹參差外風落鴻滅沒邊卻笑柴桑窮處士籬根把菊始知然

趙十重整山堂南北蒼翠在望

水南常只見靈山城市誰曾顧此間空占巃嵸成晻靄安能嵽嵲盡廻環髙堂知整軒牕靜曲徑應多艸木閒眼界一親心更逺屬聨佳句不當慳

同孟守出溪亭視漲和嚴觧元韻

滚滚溪亭雨未休偶陪小隊得來遊蠶桑時將何望燕麥風前信隠憂民力已殫誠易與天心非逺不難籌果然香火開晴色從此年登定有秋

周倅以詩來索翠防堂題因周韻爲末後句

翠防分得閒風月再葺斯堂若畫圖舊觀豈專希白有新題還擬汗靑無隔林聞杼情何與客攜壺景不殊山上羣仙司下土蓬萊歸路莫踟躕

艸堂爲柴丈參議題

衝風衝雨傍城旋借籃輿上岸行零落交遊難屈指崢嶸耆舊可尋盟共披莊列心何妙更話曹劉眼倍明但願先生博長健笑看犬吠與雞鳴

桃花臺【案此詩二首其一見五律】

倚棹捫蘿步古堤井邊池上訪招提荒荒艸滿平原外寂寂洲橫流水西一葉小舟漁自樂數行髙樹鳥頻啼人間俯仰仙凡隔丹竈空畱占葛溪

禪月臺

山路難嫌腳力登盡髙髙處又憑陵豈無道院燒仙藥定有僧龕供佛燈一任薦紳多習熟都緣書冊易因仍屋頭巷尾誰連壁涼冷秋來老莫勝

跨鶴臺【按詩二首其一見五言絕句】

臺占溪南最上峯政成民樂得從容彼時髙李情如許此地蘇丁事偶逢可是吾身羨輕舉肯令人眼混塵蹤昂昂紫府飛來處一片笙簫酒滿鐘

次韻邱簿對碧軒

淡煙晴景鳥關關香淨茶甘宴坐間竹碧便冝終日對僧淸輸與一生閒此時薄宦經行地萬里思鄕夢處山心寄飛鴻在云數聲零落下滄灣

題笑軒

伸眉爲作笑軒詩胡廣中庸天下知展轉此身俱老矣紛拏何事不兒嬉從教流俗千般巧莫受榮華一防欺幾度歸來撫空案淸風明月緫相宜

貧樂軒

林深自愛玉溪濵肯問嚢空甑有塵但掃軒窻置書冊時將樽爼醉詩人幽尋靈運登山屐靜寄淵明漉酒巾南渡百年靑社逺如君終不負閒身

題司馬寺丞約汪倅趙倅攜酒相過澗亭

溪山前後簇雙旌暇日城南取次行因到小園尋勝事更於野寺暢幽情聨翩別乘同歌吹落拓閒民亦兕觥元祐相家文物在喚回洛社舊升平

茅齋

鷺鷥林下得周旋回首淒涼十五年豈謂交遊尋舊約不堪朋友話新編翠連山色髙還聳緑滿湖波散復圓小酌更多今古意薰風吹樹聼鳴蟬

題山光亭

晚春天气緑園林小上危亭酒未深紫燕歸來知倦翼黃鸝飛去有淸音水煙望望山明滅風雨時時景晦陰莫問癡兒了官事尊前容我短長吟

抗云亭

淡煙晴日近重陽整屐荒山野路長世事是非同膠擾人生今古一悲涼望窮千里乾坤外淸絕小園松菊香此日此時眞可惜西風催釀滿林霜

成趣小

今年春色在山家到處尋梅防落花成趣園中乘日往最髙臺上受風斜棋聲與我詩無盡酒力因君興未涯拓落不知天蚤暮更呼急管度芳華

成趣

春到名園花下門梁迎燕落泥芹海棠徑暖紅爭艷魚藻波肥緑颭文興逸自憐眞野老醉歸誰問故將軍一時觴詠畱連處更得淸酬信不羣

題鄧噐先北窻

古寺虛廊石壁陰幽人髙臥一窻深絕勝移病聽朝鼓大似歸田理素琴棋酒定知交有味軒裳得路可無心何時下榻容吾語共挹淸風抵萬金

題溪堂栢閣

循除防防水長鳴栢閣溪堂靜處深出處淸朝爲得路捲舒黃卷足知音雞豚里社髙人酒風月山林野客吟好在秋殘一樽後直湏懷玉伴幽尋

徐和卿所居潘閬巷

知道逍遙巷裏居彼時此地復何如豈無艸木稀人迹那有塵埃污我書將鶴淸狂應望海驢顚倒想臨湖他年好事流傳去又說徐公舊隠廬【王元之贈潘詩將鶴賣藥嘗將鶴倒驢舊有華山圖借湖字】

池上

池上松龍長子孫池東佳气抱天逥爭髙蟻垤峻不已彊聒蚊雷去復來白笈囊空嫌薏苡碧雲舊路足蒼苔淸溪無限春桃種豈是劉卽一手栽

題新居

泉石堂前四十秋靑山橫北水西流蕭蕭木葉下髙樹寂寂河梁浮小舟喜有詩人尋勝迹可無閒客共淸遊翛然更占南屏曲應待我來盟白鷗

題廬陵曽氏新居

孝哉有子作斯堂孺慕終身信不忘橘熟可能懷陸績枕涼無復扇黃香庭闈深處空萱盛門戶髙時合桂芳退傳之詩人所敬從今名字表江鄕

次韻鄭盱眙郊居

年來有味是琴書喜見新園更結廬萬事從教無造物一身終是在寰區賢愚衮衮多前古富貴紛紛滿後車倒著接防扶杖去從公秋水看淸渠

一邱一壑本同然老去心情嬾問禪野外江山天轉大秋深風露月還圓栽花種栁無餘日問捨求田有盡年只恐功名相逼逐未容著意到閒邊

晁十�舊居新辟種竹

舊家庭院新栽竹卻憶本閒南渡初生聚百年推甲族流傳四世尙同居淸風不負堂前燕長日猶堆案上書根本旣深枝葉在時時培土莫輕鋤

寄題玉眞髙隠

楚山突兀起危亭消得登臨醉復醒云錦地連無俗客玉眞天與集仙靈煙霞明滅心逾逺松竹回環眼自靑何日主人同勝賞小舟波上待重經

瑞竹寺

白雲夜伴巖扉宿虛幽幽意自春回首驅馳因薄宦平生蕭散本閒人風摧老木嵐光靜霜逼早梅天气新眼底明朝更淸絕便成西去也逡巡

秋晚同徳久湖寺晚望

云薄湖山入暮天近防容淡逺蒼然秋生曠暮時藏日野外荒寒更起煙栁下不知多少屋葦間惟聼往來船今年情味詩全減只合靈虛喚水仙

宿廣教寺

平生蕭散喜登臨秋入溪山處處淸訪古人傳裴相國尋詩我憶謝宣城風回萬木新霜淨云薄長空夕照明更向僧窻閒徙一樽談笑爲君傾

廣修寺

石磴陰陰長薜蘿斷崖飛練瀉鳴波雨收林翠光合云淨峯巒爽气多萬事身心毋固必此時詩句欲如何蕭然便合歸林去已辧犁鉏著釣簔

舜山寺

風沙防馬度平原眼底光陰幾換年霜气挾寒涵落日云容薄暮帶煙經行野寺尋詩和邂逅殘僧把茗煎束縛一官眞自笑可無淸興解鞍眠

水西寺

水西佳處爲停車不待丹靑冩作圖髙下是山非甚逺回還隨路未嫌迂畱連把盞歡才洽迆邐支卭句不無天地之間是閒客也湏容我醉歌呼

訪古寺

一代文鳴能幾人要湏終古景長新我來磐礡古洲晚君亦爲開三徑春山逺地平知得句林疏花近有閒身玆遊頗快生雙眼相賞暫時情轉親

四月旦小池新荷

輕圓初泛水池荷承露翻風不厭多平旦气淸舞蝶葉午天人靜戱魚波采蓮他日當尋曲夢艸前時亦可歌安得鏡湖三百里酒船回棹謫仙過

鄭一長塘摘蓮

驅驢拽馬趂初涼棹了南齊上近莊稚子偶攜寧有謂經生相謔最難量酒因蓮藕醉言防雞配黃秈饁彼忙多少壯心收不起又撐小艇入長塘

巖桂盛開因遊步久之

行到東家巖桂鄕花房濃宻樹身長風行黃落畱雲影雨出靑空漏日光已分角巾欹處折未饒藜杖靜中忙山林寂寂歸髙隠水石迢迢出逺荒

詠海棠

撩亂防籠黯淡中海棠收葉尙藏紅燕支肯負勻妝淺翡翠何貪剪刻工酒病未蘇還懊惱春愁才解易怔仲流芳催得年華老又見啼鶯轉小叢

春山防紅梅

年年常得醉君家今日紅梅正防花防注初非桃有艷橫斜寧與李爭華依然竹外居林下況復山顚與水涯步繞根香更在髙懷無惜共流霞

次韻紅梅

暗香疏影入深杯人怪新妝不是梅只恐冰淸驚俗眼故移酒暈入花腮蘭生林處元同臭杏滿園時肯亂陪遲日艷陽天气裏有歡贏得倒金罍

澗東臨水飲梅花尙未全放一樹獨佳

殘雪餘寒二月來澗東猶是欲開梅夕陽影初尋句流水聲淸更把杯取友喚鄰相領略破荒擇勝獨徘徊誰能折向南枝醉一陣繁香撲麝煤

梅下

𨿽只霜濃春自濃野梅無處不爲容半依古渡迷芳艸獨與荒山對老松綽約花房宜蝶崔嵬枝榦若遊龍角巾一幅支笻久不覺煙中有寺鐘

梅

雨邊煙際縂淒淒已對靈山更玉溪盡日凝情臨野渡幾回乘興步荒蹊防紅嫩蘂休攀折帶白新花費品題多少嵗寒絕處空齋終夜聽猿啼

今年全未作梅詩與向花邊浪品題不分雪霜摧剝盡尙湏天日照臨之靜看冷蘂無人防閒繞根只自知猶有幽禽解鳴舞爲予酬酢殆移時

肯同桃李彊攙春自占空山野水濵老气卻因髙樹得淸姿不待數花新本來泊難從俗縱入紛華亦絕塵最愛夜深霜重處冷風吹起月精神

山間梅已十分開只欠襟懷與酒杯細玩芳條珠錯落逺迷髙樹雪培堆喧迎曉日艷爭發寒度晚風香自來安得幽人同一醉長吟花底重徘徊

繁花髙樹最宜晴細雨橫枝亦柰陰色薄半開都有態香濃初謝轉傷情水邊卻恨無多子山觜尢憐太瘦生驛使折來春信早單於吹罷角聲淸

臘後春歸艸木初誰知芳樹繞吾廬風前有恨香仍逺月下無人影自虛可是酒杯能慰藉尙湏詩句與消除西湖東閣今何似愁絕飛花過眼疏

有懷山中梅花

踏雪尋梅淺淺山酒醺詩惱肯從還推敲忽在人煙外酬酢更逢籬落間廹晚昬寒乘野逸愛香淩亂任寛閒素衣塵土今如許花底空窺豹一斑

防梅

小園春早喜梅開煙斂風回月色來香細靜知宜竹樹影淸與散莓苔幽幽山觜疏鐘韻耿耿樓頭角哀自笑年年被花惱十分情味爲防杯

雨中看梅一二家小酌

春雨梅花濕小園斷橋流影動黃昏人家節近多畱話故舊閒中或置樽落落鴈飛知隔浦荒荒犬吠是前村市防只在煙林外但恐溪添野水渾

二十七日朱上饒招看梅王幹吳推不至

澗谷閒人與探梅小樓紅蘂萬枝開臨風便合尋吟筆盡夜翻勞置酒杯郡將倅車將欲至治臺蓮幕不能來官忙自是無窮事且對歌言偃哉

禪月臺看梅

晴日禪臺一樹梅似愁非怨向人開地銷臘雪扶疏起天近春云婀娜來立盡竹根空浩蕩坐移山頂更徘徊淩風卻月詩何在全借淸香發酒杯

探梅

探梅山路一杯亭日澹風防逺靄生莫問古來尋古話只知春近賞春情幾枝冷蘃吟方見一防疏花畵不成我挾兩兒同二友老年酒外更何營

防檢山前梅蘃痕花𨿽未放已銷魂縱饒老幹摧幽谷也勝繁華倚市門冷落不成欺嵗晚陽和且可待春溫淸香一噴紅梢滿卻月淩風未易論

探梅天气極思山中之時也

霜餘晴後探梅天村岸山蹊接野田時見樵夫能指防旋尋僧子或畱連所攜酒榼無多爾其就詩篇亦偶然一兩枝橫三四蘃最風情處帶輕煙

澗上蠟梅香甚

照眼花枝是蠟梅香傳小樹爲誰開弄陰欲雪山長暝破曉終風水漫洄鳥語春聲喧復靜鴻飛寒影去還來數間敗屋浮橋外何故無吟不舉杯

木樨有懷趙十

桂樹叢生花時雨垂風約更相宜休將睡眼尋常看漫說吟情未易知我豈東西思領防君應彼此較襟期冠秋軒與山堂近紅玉香消翡翠巵

野趣軒夜坐煮茶栗瓶中木樨香甚

窻靜明燈防木樨秋聲吹雨欲淒淒餘涼倍覺花撩亂盡夜尢宜葉整齊瓶浸冷香書案小座圍幽艷屋山低從容茶果歸來處橋踏澗云迷斷蹊

二十八日野趣軒

雨濕芙蓉緑映紅池塘秋淨晚蒙蒙水痕已下歸蘋淺嵐气初寒入樹空僧寺半依山路外人家多在郡城中一橋隔斷溪南景天以閒窻付禿翁

瑞香

花如素馨防較密葉似楊梅團且長石竹染成魚尾色辛夷吹得麝臍香移根雅入芝蘭室得種迥非桃李塲小檻平林暗芳艸一軒輕露濕朝陽

冬日玉色木芍藥

便覺風和滿縣新一枝欺雪長精神東皇不肯羣芳謝南國先回百里春檐外早梅猶隠約籬邊殘菊已紛綸河陽善政催花如見霓裳舞太眞

舒彥升運管以詩送來禽次韻

老眼相望肯作疏來禽仍與好詩俱淸新更覺珠璣滿甘脆還知艸木區此道在公誰復有一官希世我如無兩峯趙叟尢堪笑絕曰輕肥只自臒

金來禽【案此詩二首其一見七言絕句】

手種來禽已可嘉紛然凡木正芳華人間那有黃金蘂天上生成紅玉花卻怪風流迷野路也如富貴在山家病餘杯酒渾無緒空撚吟髭到日斜

竹院摘橘

郴陽猶記蘓耽井書後空題應物詩屋角數枝垂熟日人家同飲過來時淸霜尢羙還經眼噀霧防酸不上眉竹院未饒仙老勝洞庭何似玉溪湄

筍出可愛

雨收餘潤散晴臯岸曲籬前首重掻不恨花春後少最憐疏筍夜來髙市聲隔水銷塵滓鳥影空山落羽毛物外幽人元未減自量閒品頗淸豪

雪天窻前寒鴉

寒窻曙色聼鳴鴉檐外梅梢苦未花冉冉靑山風落木淒淒碧澗水流沙相逢客子兩三輩指防比鄰四五家自是幽棲有餘味又憑濁酒興無涯

欽定四庫全書

澗泉集卷十二

宋韓淲撰七言律詩

寄趙農丞

祝融紫蓋瀟湘水已是離騷更著秋仕宦有時還潦倒人生何地不周遊久持庾節身長健才乏奚囊意必遒我老重加交舊少望余風葉冷啾啾

趙簿畱飲望城裏海棠因思履道且寄民瞻

相望海棠思故人最髙防是北城闉看來先自花饒笑興到從他酒入唇語燕旣歸驚作社盟鷗何在且行春妙年秀發如君少桃李紛紛只世塵

再吳推官

中秋天气桂花正爾商量一首詩忽喜得書開復看相思如夢見還疑偶然冩句封題去何用成篇和答爲佳處因君又重賦月明葉落滿庭垂

寄彥升九日前一日飲其家

稻田陂水菊花天新築軒窗醉酒邊情味故人如昨日襟期閒客又今年沈思節序俱同夢賸賞風光甚欲仙屋上靑山展圖畫鴈翻秋影下平川

趙履常湖北倉經過因話昔惘然久之

俛仰之間又一年舊遊新話兩茫然驚心防聚初何所滿意飛騰不在邊眇眇桃宮聊記取峩峩蕓閣久回旋嵗寒玉雪淸冰地才著纎塵是市防

周正字

長洲茂苑關門睡忘卻蓬山夢裏遊爾雅一生無濁見離騷千古有淸愁澇田檢放難終嵗寒事經營易得秋欲潛鱗尋過翼望窮雲海復悠悠

時子其泊城外姚寺因問訊之

隔河城裏撲京塵占得僧窗景自新酒泛椒花知逼嵗瓶簪梅蘂欲爭春乾坤可是無閒客湖海元非有旅人老去壯心空不已雪花垂地雨尢眞

寄張饒縣

漣漪淸浸碧崔嵬玉水靈山夕照開陶令風流非偶爾孟嘉嘲笑亦何哉偶因別乘閒吹防想復同僚正舉杯去歲相從最爲樂黃花明日又徘徊

二十三日宿舒料院家因以料院

書林猿鶴依然好風月飛翔正嘯啼下榻畱連又家塾輿籃來往幾芳蹊但知舊隠依淸樾想見新班照紫泥小醉防吟因一斯民壽域待公躋

林祕書

甕篘初熟二螯肥空水生寒脫葉稀北闕旣嘗縻爵服西疇但且理牛衣由來意气多防老到底功名卻欠歸冰玉故人眞耐久湖山相望翠煙霏

駿仲小三哥調選言還並寄巽伯上捨

麗澤之風又一傳可堪諸老久沈泉逢人盡道能尊事逐物那知不變遷邦邑祠堂應自若朝家防典爲誰然相思相見還相別難弟難兄更著鞭

次韻仲至雪句兼寄朴翁

長安一片雪冬深勝士騷人只苦吟可是頓防它日誌也非深惜此時心細看北闕吳山下暗想西湖葛嶺陰捜到詩家難到處掉頭應不管寒侵

趙十監試【案此詩二首其一見五律】

夜涼月裏話東徵傾耳呼猿洞水聲玉室金堂元避世鱸魚蒓萊豈懲羮舉闈个个三年試雲路家家萬里程在我能爲古之制裕陵圖治重宗盟

趙成父鄱陽就飬

薦福碑前水滿湖芝山攜酒看來無老閒就飬身湏逸嵗晚逢時興不辜岸幘以來誰在座課經而後自開鑪春稍迆梅湏好安得相從一笑呼

趙正字秀倅員外置

僅得相從又隔州梅邊花信尙悠悠蒼茫有句𨿽能黯淡無觴可柰捜湏信山林愁不宻豈云江海要潢流邴丹仕宦應聊爾嵗月空催人白頭

寄劉小山武子老丈

秦淮東畔得詩人踏盡前朝陌上塵寺外殘陽見光宅苑迷芳艸憶臨春空餘王气金陵古猶帶歌聲玉樹新羸馬倦童應獨往舊時明月恐傷神

翠防秋影浪吟時一片才情杜牧之不望上天容此老只憂無地著羣児嵗華荏苒疏音信人事淒涼有別離日暮江東云合處小山叢桂是吾師

寄鞏仲至

淸言猶可誦君詩落在人間一任之霜後錢塘寒自覺臘前閩粵暖還宜坐掻禿發蘇殘困俯援長毫冩舊思二雅以還情義短隴梅欲未開枝

斯逺

夜深踏月過章邱樹影吹涼滿地流不覺身從城市到以爲人共廣寒逰數家小屋全然靜一防浮雲也自收天下中秋誰有比歸來淸夢尙悠悠

永嘉葉丈以昌甫韻

誰云遣興莫過詩詩到淸愁只自知老去山林能防許近來香火復奚爲隨身作務何湏較脫手成文不費辭宿覺庵髙飛夢到一春花桞更無私

次韻趙路分昌甫

金仙寺下章泉水幽討荒尋夢亦淸半世奉祠非祿隱窮年稽古只書生深居肯以它人重出應於外物輕好是二徐來問學更欣同姓得詩聲

昌甫斯逺

重陽未見黃花發滿眼靑山如故人且把長言索佳句應掻短髮任閒身籬邊千載陶元亮谷口今時鄭子眞屈指交逰久零落勿云情異與心親

李半村商叟老丈

不到前村五六年春帆便合上溪船桃花浪暖魚初出燕子風輕桞欲眠海內知名今有幾古來是事總如然茶山衣鉢分明在相望閒吟寄謫仙

王幹

閩粵榕靑蕉子紅年光當付酒杯中推愁顧此歡無防作興從渠醉有功犴獄贊防居上幕藩方連帥近元戎雨嵓風雪應回首我老窮山更憶公

數年不與李商叟書忽書來一詩寄之

正始之風固寂寥茶山猶有半村髙靜觀世變慵招隱閒賦詩章定廣騷深信老懷能自適遙知好事不常遭秋來醉擁殘書臥鼻鼾吹紅气轉豪

昌甫

章丘死矣章泉老經月何爲不寄詩世事易敎閒裏過古心難以眾人知莫因開徑思來往只合深居嘆別離矗矗山終不變蕪城吹角暮云垂

謝耕道

白蓮庵下犁春屋正是吳山大隱坊一任車塵飛不到半生詩卷獨難防眼明貴近淸樽富心折交逰禿鬢涼十里芰荷湖水外海濤秋浪更茫洋

錢丈季卿

盡有溪山盡可閒竹符英節幾年間竟歸問捨應防泳將老擇鄕誰往還獨笑闊疏誠易久皆云髙逺愈難攀東風又綠天涯艸百事何勞一破顏

寄葉正則丈

宿覺庵髙何處山松風江月幾人閒可曾著眼力耕外也且遊心研滴間春冷種花開較少年饑求飽食猶艱淛東渾是江南爾一崦一重還一灣

寄昌甫

梅花開盡冬亦盡雪後春來猶苦寒年事其誰無老境時情徒自有儒冠林虛磴道歸深谷塘決溝流起素湍鷹掠晚風鴉泊霧一軒苔竹且加餐

初二日寄昌甫

病餘無緒可從容健羨人能下上同秋冷芙蓉才防日晴烘嵓桂又吹風枯榮車馬畱還去喧寂壺觴散復空老意苦心徒漫興玉溪云薄有來鴻

趙帳官

滿架葡萄繞屋蓮久齋深靜想依然地無雞犬身逾逸池有龜魚意自便客不來時風雨過我無營處水浮煙短籬之外皆城市那許飛塵到簡編

寄廣南敖運管

且把閒詩寄故人嶺梅冬近一枝新望窮海外應身健心折江東入夢頻我道詞章非醉墨誰思勲業是知津因風逺訊歌客好對孤芳說隱淪

向親回自宣城出示十二侄送行詩次韻寄之

歸來誰作送行詩山疊昭亭水宛溪蠟屐定湏同探賞錦嚢贏得是提攜索居野外薫風起回望天涯落日低往事舊遊空太息老身今巳分扶犁

寄丁防州

防子遙遙古信州向來懷玉得賢侯江湖煙樹開方靣巴峽樓臺占上頭掌握機權因世故心思隱膜爲民憂儒家共仰丁寛易老手官還侍冕旒

寄耕道謝犁春

宦塵偸眼望山幾个吟人得往還徳久堯章前次是晉仙銛朴後來間大都壽夭元無定只這衰榮甚等閒說與一犁春雨謝離憂江上巳蒼顏

徐丈和卿

逍遙閣上老彌明不染京華只自淸腳底湖山難間隔眼前朝市易紛爭巽巖耆舊交逰契麗澤淵源正大情白髮長身無恙不冷泉天竺聼秋聲

贈任行甫

一自春風龍井遊遁庵僧寺最淸幽山行步穏同飛蓋水際望窮時渡舟但覺眼前多逸興豈知別後有深愁霜天邂逅武夷路黃葉滿川空白頭

贈葉監元宻

児時聞說卞山翁宗主文章翰墨功今日園林應自好當年冠蓋定誰同獨驚再世登門舊共喜重孫有祖風收拾世科歸相業老懷何幸復相從

贈劉信卿

從來人物數江西地占廬陵盛一時細說交遊皆我敬豈期邂逅得君知金堂玉室欣同集鴈塔龍頭合共期文采珊瑚才器逺老懷風味爲哦詩

二月二日贈杜晦之

雨收晴色防云陰昨日鵞湖山下行四世交遊嗟舊好兩人相與締新盟閒身終嵗悠悠過華發經春種種生矯首武夷山六曲安仁有酒定同傾

贈鄭處晦

人間臭味易相尋誰復詩騷著意深自古髙吟惟洛下一時勝事說山陰閒看禪月臺前水笑倚山閣外林安得朱與防越與君三嘆有遺音

贈季倫伯臯叔侄

兩龔二阮古來希古月之家喜得之邂逅數年成契闊因仍幾日復追隨有詩有酒湏人勝無命無才亦我宜華發蒼顏勝彊健霜淸山影鴈參差

贈孫叔晦解元澈

春風花下一杯酒瀟灑玉溪溪上頭醉裏只知傾意气別來誰識訴憂愁覇王城畔看遺迹歸鴈亭邊憶勝遊他日相逢更何許夜深燈火記綢繆

贈蔡八

休論南渡恐傷神歲月推遷少此人已觧捐軀言國事可能防命掃邊塵賈生痛哭初何意壯士長歌豈隱淪我在玉溪徒自老杜門今度幾秋春

十一日再贈器之

浮家泛宅玉溪邊小泊茶樓又過年山郡野花共酒盞天街官桞望吟篇平吞餘子價何待傾倒諸公譽正延日復故疆湏老手步歸靑鎖伴金蟬

戱贈成季【案此詩二首其一見六言絕句】

尋常盡月無人問邂逅今朝有客畱酒到醉深才得味詩因吟好卻生愁夕陽倒射亂雲合淺水未榦飄葉浮揮手薫風只如此角聲孤起在城樓

贈鄭尉

玉溪夜飲十年時月底羣山翠作圍盡吸煙霞歸酒盞但知風露著人衣飄零如我空攀桂邂逅從公合采薇南北兩峯元自好長安城裏暗塵飛

贈晁大令尹

少回余刃到琴歌便覺民生政以和撫字自然成訟簡丰登元不爲苖多溪山有暇乘軒出僚友常時載酒過我亦久爲疏散客與君吟嘯欲如何

贈王理曹

行徧山巓與水涯南遊何地說中華故人又見君三世薄宦休論我一家邂逅薫香因把酒從容附火試煎茶典刑文顯誰能信掻首疏梅看雪花

贈兪司戶

春風苑路百花枝猶記靑袍上第時喜事爲君嘗把酒交情𨿽我亦哦詩傳礲梅畔看新築鷲嶺松間覓舊題別後相逢乃如此人生難得是襟期

送孫司戶

再世論交意已親防逢還在葛谿濵同流要是涇隨渭絕俗何殊玉與瑉落佩倒冠誰避地垂紳搢笏自知津下言只有長相憶乳燕鳴鳩又晚春

柬鄭一

夕陽門外是南齋望斷山顚與水涯曉去挾書𨿽雅放晏歸不飲也談諧新池喜種蓮當戶舊逕慵鋤艸沒堦約綽郊居遂初賦只消黃防與靑鞵

柬周次公

風花煙艸滿春山五載相望各掩關奮迅詞場君未艾棲遲田裏我長閒升沈交舊今多少中外親知昔往還隨俗何如絕流俗幾回吟醉睡其間

呈李權郡

澗谷春前巳見梅愛閒能有幾人來香收冷蘂依篁竹影落孤根瑣翠苔吟動敢因呈和句酒防猶記得鄰杯謫仙今在黃堂裏還許尋芳使醉陪

薛農寺連月不相見雪中思其所居對湖山之勝一詩呈之

牕外湘山雪正奇不知曽費幾篇詩我窮正墮京城日公逹宜居防省時春近定湏歸栁葉臘殘應弗問梅枝他年拂袖岷峨去好話江東有客思

朱卿入雨嵓本約同遊一詩呈之

雨嵓只在博山隈往往能令俗駕回挈杖失從賢者去住庵應喜謫仙來中林臥壑先藏野盤石鳴泉上有梅蚤夕金華鹿田寺斯遊重省又遐哉

丁使君和昌父詩朱卿亦有句次韻呈之

節物推遷還獻嵗紛紛如看霧中花春盤又見萊纎手臘酒巳傾膠牙山野寄吟寧漫興禁林有和實驚嗟韋蘇州集多酬唱亦有州民釣客家

呈趙淸江

曾得淸詩和吾句江山吳楚每相望垂頭白髮蕭蕭短到眼靑春苒苒長萬里禦風遊汗漫一歌此日對滄浪不湏更把論文酒今是前非枉斷腸

呈仲至

雪片才飛冬巳深詩家何在索沈吟軒裳縱好從他意筆硯𨿽荒尙此心細撥鑪灰空自處緩防溪棹合相尋臘前年後梅多少愁絕孤山處士林【三年之詩彊半山中之詩也處朝市而作此言謂之不安可乎要是詩非可以彊吟者也老矣尙有擇哉謾記】

呈王十二丈

三畏堂中一老人靑編黃卷飬精神孜孜爲善學時習兀兀窮年徳日新常以路遙難請益且於坐下得親仁淵哉和靖相傳處多少聲名聳搢紳

呈昌甫

白髮垂垂訪故人從渠今昔話頭新畱連樽酒空掻首防定書文且放身見說得泉尋窈窕每經來路喜嶙峋誰知赤葉靑林外又見梅花是小春

呈晁元黙

九年不見新詩句聞過名山得勝遊步轉髙寒灊嶽聳眼明橫絕大江流畱連朔雪僧牕夜邂逅西風客捨秋當使胸襟更陶冩乘時談笑上瀛洲

呈朱卿

謫仙曾昔冠詞塲一笑巖花滿意芳月裏直攀蟾桂種風前常惹禦鑪香從他凢艷傾城色本自髙名觀國光少爲淸秋試題品五雲歸路鶴天長

弭節髙溪又一年功名終古畫淩煙經筵星拱雲霄上言路風行雨露邊早逹未應眞勇退晚成當不負臚傳叢生桂處秋光好磅礡閒心且醉眠

又

乘流遇坎過饒陽不見長安且惜芳酒到此時瓶欲罄詩來明月韻偏彊無端醉裏乾坤大有底吟邊嵗月忙一笑漁樵與爭席春風何事不彷徉

三衢史敎授畱館

一再相逢把酒杯老年懷抱爲君開溪山有味還飛雪艸木何心欲放梅共喜醉言方繾綣又愁別後巳徘徊且論訪戴成奇事莫失扁舟我往來

簡施敎授

梅花時節大闗情可若山村水館生取樂未應湏酒飲防言終不欠詩成合污尺寸多翻覆廢道毫芒卽重輕季攷月書開榜後思君官滿又將行

王禹偁贈呂通祕楚州監倉

聞君公事苦喧卑紅粟堆邊獨斂眉已有朝行翻掌庾未知畿尉且吟詩【君前仕畿縣】堰頭笑傲同張祐市裏優遊比路隨惟有才名藏不得山陽畱滯肯多時

王敎授

赤城霞抱玉麒麟祖業傳芳信有人占得倫魁到名第防將經濟取通津我歸邂逅情如舊君去相思話更新燕麥風搖梅熟雨爲吟初度紀佳辰

徐倅【稚山侍郎之子】

二年淸節照冰溪一笑屏星興題五月誕辰宜熟醉九闗雲路豈難躋家傳學行元無恙世濟聲華信可稽邂逅從容何以祝寸田尺宅理刀圭

示大兒峽州簽書判官

看児遙宦離吾身吏在廉平穏問津積世衣冠當報國隨時祿秩莫憂貧周旋同列防猜忌出入其間節怒嗔滿眼江湖是三峽堂堂祖業有偏親

贈日者入浙

信城居士揚今古老大馳聲更不羣只是陰陽與流轉便能貴賤合知聞功名要以時難得賢哲惟夫命亦分好事勞君過山澤因行爲我看風雲

贈南屏潛講主

小樓經卷雜琴書落架蒲桃影碧疏施主去來多佛事堂僧分散各淸居戱臨米帖行吟後困理茶鐺出觀初門外滿堤沽酒市誰看金鯽舊池魚

茶山贈逺老

一榻云居十七年茶山香火了閒緣隨身竿木初無地到手鈐槌亦信天喚起兩賢誰種竹來尋北郭我烹泉塵塵剎剎眾生濁消得禪宗建法筵

淮聖僧元肇

風霜江浙又窮冬瓶錫飄然寺寺鐘爵服豈能三事衲軒車多欠一枝笻君先運當成佛我比樊遲願學農想得禪家人不到山門惟有白雲封

送趙戶部迎侍回朝

朝回日日曉鶯邊寶帶春風蹙繡韀過眼任題紅葉句放懷應防白雲篇沈香亭北寧無地羣玉山頭別有天更向紫防垣內去衣冠文物是眞仙

幾年髙隠占南池得路榮觀此一時持莭把麾今已了握蘭簮筆未爲遲暫來舊裏歡迎侍便立新班好論思莫論山人在空谷爲公猿鶴伴參差

送戴少望知軍入朝

二年人說戴江陰五馬常存萬古心肯以淸朝爲得路豈開黃卷始知音見聞雜陋由來久音防親承請自今時世適然多出處逹觀鐘等山林

送許鼓院入朝

九華風物想依然一隔星霜近十年方喜因依二天庇又看歸覲五云邊蹌蹌朝士推賢業穆穆虛皇待奏篇收取功名上防閣人間誰不羨登仙

送潘舍人防客

往來試與防氈裘淮水湯湯江水流霜雪馬頭應北望風煙舟尾且南逰皇華使節名方起天寵廉車爵更優翰墨場中眞矍鑠壯懷能賦亦封侯

重送潘舍人

雪裏春風使者舟萬釘橫帶紫綺裘王人自占諸侯上漢使何妨絕塞遊鐵甕城頭過京口金山江外是揚州宮桃禦桞開時黃道歸來拜冕旒

送富陽曽丞

冨春山下好哦詩訪古懷賢亦自奇孫祖墓荒猶巃嵸嚴陵防在更淪漪鯉庭徯次眞爲樂鳯闕趨朝信有期一棹潮風觧袢暑石橋秋近足歸思

送施寺丞筠州

江西道院少廻旋蚤晚依然省部遷敎子旣同分竹虎傳家元自冠金蟬向來朝闕看飛佩此去名藩好著鞭八百洞開應一笑遊閒更與問黃僊【李八百洞黃仙觀皆在城市】

送何學諭赴江西陳漕之招

籬邊無菊可淸尊又見行人別我門隨意一杯非暢飲徒知九日欲何言寒煙淮塞干戈滿野路江村鳥雀喧滕閣迥臨雲雨上好依英簜說丘園

子壽從金陵之招

白下長幹亦舊逰十年重到喜依劉幕中籌防無非事江左衣冠有勝流滿路梅花春信動一篙波影頌聲浮從來知巳何難易贏得榮名尙黒頭

送推官攝邑鉛山

凖擬新涼共酒巵溪山到處少淸詩何年結社得如此比日登樓已可知制邑且分蓮幕去鳴琴應負錦囊隨鵞湖石井靑楓峽又近淵明把菊時

吳推官權永丰

幹封搖落西風起忽憶故人何處詩白髮居頭空自笑靑山到眼望都疑尋常蓮幕知難近邂逅歌豈易爲若見趙舒煩問訊晚禾方得雨垂垂

徐和卿潘文叔溪樓夜飲因送之永丰

良天佳月共中秋綠水靑山一樓今古情懷只如此幾多杯酒可銷愁得隨撰杖平生願又向幹封數日畱湖海交遊難定凖眼明煙鳥下滄州

送八侄赴調借仲和兄所贈詩韻

莫防前人食息間好將祿養奉親歡愧予行淺無堪法幸子時亨能效官經緯家聲元自好棟梁門戶各相看西風喜送吳中去年少加鞭信不難

送伯輝之官徳興

愛惜吾民爲國憂錙銖尺寸本徵求勿輕朱墨勾稽日當重金繒講解秋奮起儒科多意气飬成人物轉風流竹林回首琴書地猿嘯鶴鳴山翠浮

送吳主簿之官

上饒有路逹松陽江淛鄰封只異鄕幾載玉峯超霧重一朝蒼嶺惠雲長決科意气能相過隨世功名合自彊髙士不爲何太甚且稽絲粟恐民傷

送孟元立之官行都酒所

行色西風入帝城新涼吹稲雨開晴月明茅店五更夢潮上溪船千里程老覺依依人去住閒思一一我經行功名意气雲霄路冠劍鏘然佩玉聲

送成季【案此詩五首其三首見七言絕句】

經月紅塵共小樓西風吹夣繞湖流文場兩地還趨走客路他鄕有去畱壯日功名看輦路老年心緒喜滄州北闗門外一杯酒潮水廟山灘上舟

秋日烘林嵓桂花筍輿應過野人家靑山路口望烏石綠水渡頭行白沙里社遊從情最樂弟兄團聚興無涯重陽天气君歸去賸醉芳尊詠物華

送莊賢良自鐘山歸鏡山

邂逅薫風醉酒壺秋聲俄巳到菇蒲扁舟西笑遊鐘阜載東還入鏡湖尙友更思狂客不愛閒時過放翁無壯心老矣詩情在滿眼雲山道轉

送曽鴻甫著作還朝

進退非闗我重輕鄕來何屢乞靑城西風又上蓬山去指日須爲政地行衛霍功名思滅敵成康時世欲持平西湖之上煙波濶回首能令眼倍明

送耿宰屬浙漕秋試

傾壺玉澗金波委天地中間惜九秋跬步往來空躑躅何心出處試綢繆柯山風葉無樵斧湍石煙簔有釣舟鴻鴈初飛吳越冷震風堆雪捲潮頭

送仲至罷歸

才得公來又見歸淛江彌眇越山防岸花汀艸依然是官桞宮槐頓爾非朝路往還從舊少詩家識賞至今稀西興渡口斜暉裏盡好風防漿棹飛

送溫尉赴調

冨春山下賞花時夜半潮生醉不知人事變遷驚易老嵗華荏苒嘆多奇風聲野樹吹殘葉雪意江梅好枝且喜彈冠天上去舊登臨處爲題詩

送章撫幹兼寄皇甫襄陽

薫風幕府上隆中想見旌旗照日烽絕塞江山元自若故都京洛豈難通古今只有時艱阻賢否寧無志不同羊陸規模亦深逺因言爲我元戎

折南豅早梅送周國正

送客逢花小棹飛折來誰與嵗寒期老身不忍看千樹明眼湏容薦一枝意象春融知玩索詠歌物妙想舒遲孤髙比玉人之徳公豈尋香逐色思

送伯臯入書院

江湖契闊四年別澗谷經行五日畱撲撲落梅啼鳥換離離荒艸昔人愁餘寒漫自靑山老稍霽當同綠水遊不羨章泉能薦禰卻忻半隠得依劉

送施知院洪帥

便好槐庭聼報麻少遲江右建髙牙使華仕路應爭羨晝繡鄕閭合共誇別院笙歌開祖席滿城桃李正飛花不知誰下陳蕃榻且看兒童竹馬遮

送辛帥三山

暫著鵷行卻建牙此身何地不爲家閩山又作年時夢吳防分明眼底花舒捲壯懷公自笑往來行李士爭誇棠陰應有邦人望笳鼔西風擁帥華

送余解元再往吳中

西湖浙右多佳士爲我春風各寄聲睡閣有閒當領略臒庵因過試經行終年離索非人事它日相思不世情更是吳王舊池館桃紅李白艸初生

送陳同甫丈赴省【癸丑正月十六日】

平生四海幾過從晚向閩山訪海翁又見稼軒趨召節卻隨舉子赴南宮風雲變態髙情表嵗月侵尋醉眼中可是龍川便眞隱乘時勲業尙須公

送徐仙遊赴省

得雋春風有世科西湖花桞柰君何防逢舊治經行久相與陳人笑語多快睹揮毫明禮樂不湏制錦更歌開禧正以才經濟防閣中間要講磨

送耿師幹得閤門

羽儀上閤拱淸班天近紅雲咫尺間禮集防朝馳北闕祥開壽節頌南山龍鸞鞭扇隨分合鵷鷺衣冠得往還休沐定從湖寺去人生誰不有忙閒

送余運管入浙

日邊防漕建防深榮路長才入壯心正是規恢要多士湏知汲引有知音向來除夜嘗同賦此別何時復盍簮好上鴛行參劍佩爲言風雪老山林

送上饒韓宰官滿歸東陽

三年制錦見能賢秩滿歸來寶婺邊族闊是非無不爾位髙翻覆有如然莫因別派妨隨牒且念前聞穩著鞭北客相家今幾許堂堂忠獻自淩煙

光庭得節同彥章置酒江亭作別

靑山吳越晚潮天領客登臨合醉眠且抱風流尋酒盞更移襟度入詩編鴈行未許歸舟速鳳闕猶看使節旋處士一星人物表往來書劍本超然

送沅陵宋令之官

雪殘沙軟艸芽肥梅蕚翻檐桞拂堤山色翠連盤瓠石水聲淸接武陵溪要看撫字歸談笑且與經行試品題我亦錢塘江上去書林猿鶴共淒淒

送防井三哥

淸暑錢塘舶趠風潮隨帆影度空蒙不妨放浪江山外應笑驅馳朝市中年少綠衣宜飬志時平黃卷合書功南來桐樹雕零甚喜子淸揚趣不同

送趙淸江

少勞吟筆賦催科撫字心存政自和莫道折楊無俗韻要思於蒍有奇歌時秋涼冷遽如許客子宦遊將柰何看卽防鳬飛舄淸江江上一婆娑

送孟五六哥

惜別經年事巳非悔於塗炭坐朝衣放身滄海未爲失滿目靑山胡不歸零落交遊難聚集淒涼族緒易因依有來少住爲佳爾老我逃虛甘息機

送芮玉山

苕溪秋碧卞峯濃蒓萊鱸魚興味中制錦歸來應自適角巾行往與誰同才華便合爲時用士論湏知得譽隆畱取棠陰在嵓邑爲公頻到詠仁風

送王寺簿倅秩滿回蘄

澗頭連雨水還平岸艸縱橫日日生過眼空林惟鳥影驚心匝地轉蛙聲病多止酒慵尋句老矣焚香喜誦經見說玉溪王別駕二年官滿又將行

百年駐蹕在東南薄宦浮生士所諳進退何心空自了別離滿眼我難堪救時事業終湏做隨世功名亦喜談命也柰何天咫尺鸞防鳯閣本潭潭

淮山何處是蘄春想見家林猿鶴新合上煙霄輸壯志卻分風月又閒身極知歸去無多日細數交遊有幾人江左夷吾誰得似急乘溫詔起經綸

蓋稀之作烏程縣

十年重入長安市常把西林倒載人少爲歌看撫字莫湏杯酒話酸辛三賢久覺兩無有千首何如一已眞禿發顧予皆老矣朝家更化孰知津【巳未秋潘徳久蓋希之姜堯章同往西林看木犀潘姜巳下世三年矣】

鄭中卿池陽倅貳

九華秀出明秋浦暑雨吹涼樹色新彈壓江山非俗軰平分風月有詩人經行古寺心情別放步空村語笑親安得酒邊看近作白頭靑眼話鱸蒓

錢宗卿得當塗守

垂上甘泉玉筍班又看均逸賀朱幡當塗自是號名郡近北還知出異恩西望雪堂應坐嘯東連鐘阜要蕃宣名卿所至人皆仰靑鏡從渠霜鬢繁

朱敬之監簿求泉南添差倅去泊芝

經筵𨿽舊事猶新似續中朝入薦紳便賦泉山六百石重光唐石八千春從來力量非他意到了工夫只此身六月芝湖上寺風涼相與洗車塵

何學諭隨黃守靖州

雨涼吹動木犀天莫遣淸愁棹酒船獨擁琴書去何處又隨符竹到窮邊區區事業皆身外往往情懷只眼前指防瀟湘在圖畫有詩無負好風煙

成外歸秣陵

看了三山白鷺洲歸來難老更何愁弟兄舊隠家風在子侄世科官業修魚計亭深云塢口靑氊堂迥水塘頭何時容我陪情話華發淸樽事事幽

趙七哥歸並呈乃翁

前時秋熟不能畱愧此常生間闊愁見說長翁防隔郡欣從重客到吾州阿咸唁戚因迂步諸友適來如合謀居士聞斯須大笑閒中離合等浮漚

石尉歸杭

吳越靑山日日潮魚龍出沒浪花驕乾坤莽蕩盤今古賢否交馳廹市朝我有詩書心自得人無風月意難消三年尉滿歸天路桞色爭春梅未飄

孤山梅與玉溪梅溪上山根嵗嵗開歸到鄕闗湏領略相逢官路且裴�無非共醉窮冬景其柰他吟處士來籬落園林浮動處定應回首我塵埃

文叔解官東歸

一帆風雨轉吳頭家在稽山事事幽小試鳴琴還滿去等閒結綬亦何求政聲贏得多推美學力湏知轉好修我與君心似相宻別離無計可消愁

送鐘親昆仲回四明

一棹拖篷過甬東潮平波面夕陽紅極知我軰焚舟舉更喜君家制錦功楓葉未殘秋澹蕩桂花猶共月朦朧相逢莫恨相離別連璧應摶九萬風

浮生車馬易西東邂逅相看醉頰紅失喜卻愁詩作祟推愁猶喜酒書功秋老水風吹浩蕩夜深山月照朦朧年來墨客驚無幾四座當回正始風

文叔赴部班引復回建康

俯循常調到行都薄宦猶煩五薦書久歷男邦𨿽不較更臨郡縣待何如春風吹鬢秦淮老夏日移家越嶺居且以酒澆君磊塊相逢誰道故人疏

劉簿自安仁回泊天寧

王石村前捧來冰溪蘭若小徘徊因僧定可了禪悅與俗何能辜雅懷秋到山林風未脫涼生絺綌雨湏催遙知有句曽吟不想象章泉更樂哉

二十六日昌甫歸章泉水

城郭山林每相望獨醒那忍共春酲眼前人事忙如戱腳底花時過若驚從宦索居良易與新知故態豈難評朅來數日還歸去隠地應多怨鶴迎

仲至除帑轄後移居

駸駸得路又遷居廣廈夷塗不柰渠賈島並州𨿽客捨陶潛栗裏祗吾廬推敲終久誠無恙防擇湏臾便有餘但願朝回飽喫飯時能唐突過黃初

送合州靑陽道人

元一防結胎胞識取陰陽象交具體無過幹六畫施功全自震初爻玉池金室歸眞境紫府丹防近樂郊更有些兒牝物靑城山頂約誅茅

同遊山前道院訪晉陵道士

閒思羽客約詩人覓徧幽窻到竹陰天近地嚴扄寶笈道通僊隱得淸琴因成行去凴虛望不見歸來何許尋珎重同逰先冩句薫風城市有山林

別耀寺同捨

分明共學要工夫欲話離情一句無肯把閒愁消日月從敎身世老江湖晴雲野岫明霜樹寒日平川濕露蕪去去杜門思益友只今掻首更踟躕

別子似

眼底年華此一時相逢意气得追隨淸風朗月閒傾酒流水髙山漫賦詩我巳衰遲君莫問君宜光大我深知人間萬事邯鄲夢海內交遊不記誰

別許叔開胡彥道並呈曽正中

連天風雪滯行舟更爲親朋一日畱捜索新詩供大笑旋沽濁酒洗離愁江橫水館漁村靜山鎖僧房茅舍幽抖擻三年塵土夢片帆西上玉溪頭

伯臯過筠陽甚惜其行

知君又爾去筠陽山路窮冬正雪霜華髮相看俱老大淸言誰復共平章梅花破暖開何處楓葉凋寒落異鄕雁影翩翩鷗烱烱惜無餘地問行藏

欽定四庫全書

澗泉集卷十三

宋韓淲撰七言律詩

趙太社出示夕月齋宮所作次韻報之

年時過我澗之南寂寞寬閒所共堪此道吾儕非自苦人情物態是誰諳心縱惜形容變糊口猶圖齒頰甘且和湖邊夕月句老生無柰只常談

次韻宋倅

見說空堂捨蓋公秋深得雨慶時丰喚回舊觀十年外聚集淸流一座中臺映玉峯歸獨鶴城依冰水下孤鴻只消滿把籬邊菊賔主風流意已通

海內交遊不數公又吟名勝句何丰錦囊忽到溪山下綉段爭看澗谷中落拓自驚隨野馬淒涼何止聽賔鴻髙齋容我陪珠履不信窮途有路通

次韻元要陪倉使張園

春閒有客伴遨頭應喜園亭處處幽晴日暖風花影外淸歌妙舞酒船浮牢籠好景開詩膽愛惜流光入醉眸珎重蘇門兩君子至今人物尙同遊

防韻昌甫所寄

別後連綿好句來朗哦深視百千回窮通身外庸何恨生死人間信可哀公旣愛閒常隠幾我方瘡楚未持杯澗梅防防從教白春到章泉花自催

飛舞醯雞只甕天何知老壯與窮堅於今之世宜咸若從古之賢定復然荷盡菊殘非一日艸深地僻幾多年吟明暗霜須雪茍亦無言豈捨旃

催景陰陽長短宵天回星紀又枵霜寒艸野眞無惡雨濕禾場正不聊薄晚固宜山色逺經冬猶未水痕銷私家一飽官何卹寂寂閒中嵗月飄

次韻昌甫

香來桂樹叢生處招其如懷玉東白髮滿頭惟我獨淸詩脫手幾人同影搖明淨雲間月聲滴幽防雨後風秋以此花相勞苦世塗誰拙又誰工

故人北客今多少但願上下常相隨比時一出得聚首此曰獨居還和詩我家父祖不相見君家兄弟誠所思玉溪屈指已三世霜風落葉吹疎籬

旣貧且病是今年容貌音聲亦變遷縱起步趨終倦矣訥於言語每頽然秋涼頗似如人意月好翻能攪我眠試把閒情和佳句瑞峯何處入章泉

秋來風葉巳紛披景到懷人意可知時泰果能同道泰行危何必更身危獨憐水後渾休說相與山間是詩空眄庭柯又如許彼陶終是得顏怡

我圃𨿽荒亦有梅云何也防待春回尋香逐色從頭數弄蘂攀條著眼催老境隙光眞野馬新年律琯已飛灰一枝千樹俱能爾莫負尊前得句來

我圃𨿽荒亦有梅相隨酬唱謂何哉須知流水村外盡有淸風明月來幽艷肯因人意好花元是化工栽幾畨立盡空行去猶記西湖挈杖回

交遊零落舊同盟望望章泉共此情病後如斯猶得句老來應不要知名久於朝市閙中住便合山林靜處行今歳雪多梅更好巡檐宜與細逢迎

看梅動是隔年期僧寺逢花正此時火撥白相對榻酒傾淸醥亦盈巵幽幽寒事空如夢歷歷閒情獨詩憐我倦遊還薄宦南枝和雪又紛披

何處逢人可共杯老來空覺歳時催門前塗路無芳艸山裏林園欲放梅殘雪未消經小至繁霜猶凍待春回好詩自章泉水起我寒心一寸灰

老覺浮生空地隔時來猶幸得書題夢思百里身長遁語別經年意轉淒槐葉易風驚惱蓮根少水厭塗泥何當整履蒼苔滑嘯竹髙涼手重攜

嘆息彌襟彊拄撐人間閒處且閒行風光漫與酬詩債歳月何堪說宦情近脫市朝誰信我久居荒野孰如兄靑靑又滿新成竹相望章泉夜月明

盡道龎公遺以安筍林上番又成竿幾年手種要誰問常日身閒只自看墨妙席間殊不惡茶甘林下莫畱殘荒尋幽討眞空舉今世風世所難

僅得從容亦素期意消心愜恨來遲相將裏捨歡言酒珎重家庭聽說詩落佩倒冠非所籍毀車殺馬尙何思從來鵬鷃防蚿耳不怨人之有佚遺

次韻昌甫見

薄宦歸來盍罷休閒心終是愛吾州髙名又喜爲澄觀素何妨得臥遊四海九州雕落盡東鄰西捨往來不秋風山裏相尋處莫問人間有比周

次韻昌甫聞予過仲益見

離羣常恨不能佳桂到秋深處處花幽討旣尋泉水矣傍搜豈忘月軒耶翁畱觴酌時煨栗友爲鑪燻更作茶不是襟期安得此世間餘事我何加

次韻昌甫別後所

多病登臺畏獨醒荒園蘂菊尙靑靑山中我友還新別門外巾車亦始停老去年年無以醉詩來字字信斯馨遙知隠地秋風急坐對松寒數鶴翎

二十五日次韻昌甫別後所

九十里山寛兩程白雲隨步不辜行石嵌塘水觀魚躍土曠田塍放鶴鳴兄弟畱連因共集兒孫問勞笑相迎歸家轉覺深居簡彊把柴門更拄撐

山淨泉甘艸樹香書楹茶具酒壺觴故家南渡衣冠少前輩中原文獻長朝野從先終較別衰榮到底未須忙髙風且作閒言防時連篇復斷章

昌甫寄所和朴翁詩因亦次韻

長日懷賢只坐馳炎涼誰與世推移貧生夢枕槐柯蟻笑殺仙巢蓮葉蕭瑟兩峯吟和處辛勤千里來時風流是我身名事付與劉郎歌竹枝

次韻徐子顏丈

老覺年光秋更好人間從昔易紛紜漫將詩酒供閒客常喜山林對君話到忘言淸似水思之何事嬾於云相逢得醉茱茰盞一段髙風信不羣

次韻耿運幹

如君便合上鵷行卻愛湖邊梅蘂香盡把珠璣爲妙手誰疑鐵石作剛腸文園病減初何苦金穀春歸有底忙我亦被花惱不徹又因鼎臠得珎嘗

次韻民瞻

獨酌梅花醉似泥市塵何敢近園扉孤香借雨知幽眇冷艷排風與世違燈火麗譙新气象琴尊髙久光輝隔江相望空華髮燕子將來鴈欲歸

次韻余季倫

興寥寥豈尙同詩歌往往嬾求工從他漢魏曹劉上盡爾齊梁沈謝中百巧百窮無似我一觴一詠有如公今來古往能言者多少焦琴防下桐

次韻鞏仲至

靑靑客捨付離騷歳月崢嶸又一朝不柰驅馳墮煙海少遲盤礡對風潮彈冠自笑平生拙落茟誰容萬景驕秋入壯懷探禹穴吳天回首越山遙

次韻周景瑜

日日鉏園淨掃門待尋幽艸藝芳蓀秋花又滿庭前樹濁酒閒開座上尊新事任從千百變舊交才得兩三畨淒涼北客溪南住有句長吟莫厭繁

二十三日次韻斯逺

閒身襟抱爲君開山巳髙深水漫洄趂得春時花下飲猶思秋夜月中來畱連自覺太多事潦倒相從更幾回詩到唱醻成宛轉悠悠今古復闗懷

吳子似以長句爲贈次韻

玉石村船子欲歸相逢只合醉如泥平生學識知何患隨世功名信不迷浪飲未應愁劑量放言寜復究端倪象山經得堂之記出處升沈惜此題

次韻王教授

春殘物物尙堪書捉筆尋詩獨繞廬不特唱酬渾老也未知交往盡歡歟怕將笑口荒忙合欲待愁眉欵曲舒忽爾流風萍是絮宜乎化气鼠爲鴽

次韻同訪潘丈

風流儒雅古難幷自昔從公意气傾已覺好詩銷永夜正宜小閣快新晴推琴置酒情何適取帖披圖論更精當代如斯眞可數一潮煙棹我將行

次韻抱朴君問病求閒【臥病兩月丐祠未許】

淸都誰不願居官且是西湖最好山此地固難常養病他鄕只可便求閒苦無筋力追王貢那有心機孔顏秋入兩峯明碧落幾多鵷鷺簇天闗

次韻孫叔晦

春陰漠漠晚來寒欲寫相思一字難古錦詩囊無我佩暗塵索尙誰彈閒乘野逸神尢旺靜少牢愁夢亦安好爵浮名能有幾人間翻覆自悲歡

正旦次韻敖器之所

笑倒興公賦遂初便尋前話豈無餘春秋列國乘軒鶴耆舊襄陽縮項魚臘日未除曽舉酒春正還始尙堪書嶺頭梅蕚歸來晚湖海誰人更得如

次韻

山夏木已蒼蒼更著嵐光與水光擇勝軒牕尢有味懷賢姓字轉生香湖陰漲霧歸云靜海气吹風捲雨忙恨不相從飫蔬食細吟醻唱亦淸涼

周景瑜同楊伯升見過次景瑜所贈伯升韻

風流二士眞連璧乃爾行春到澗濵小坐縱談前後事推賢因數古今人卻思尊酒靑燈夕殊覺頭顱白髮新得醉有閒誠可味此情終不負吾身

世昌攜項平甫所和詩來嘆其已逝次韻一首

只宜鄕黨與州閭天下英名不可居奮迅臨邊𨿽似壯差池退實非疎紛紛𨿽滿庸人見歷歷難逃識者書晚對匡山應自笑卻將心事賦兵車

次韻徳修

巳接湖頭笑語香雨餘又得句生涼分明天意如人意占盡山光與水光朝市虛囂還隔逺軒亭閒雅信深長輸君少袖歌手此樂吾儕亦未央

九月二十五日仲至攜酒與客相過因爲作生日次韻春時所贈

名勝相從餐菊英楚騷情味是三生防逢其適論奇字進退之間付濯纓覽徳鳳凰非茍集俟秋蟋蟀也須鳴誕彌俾爾耆而艾況復村酤煮芋羮

次韻上饒

一抹紅橋臥水雲雨收風葉尙沾巾開門覓句無餘日曲水流杯又浹旬春事匆匆容易老人情往往總輸眞河陽縣裏花千樹猶記溪南寂寞濵

次韻余伯臯

蕭然一葉下庭空便覺風涼入袖中糊口可能盂飯白放身那羨帶鞓紅江湖水滿悲遊子城闕秋生醉禿翁且剝鴻頭對杯酌翻雲覆雨久來同

與君莫放酒杯空是事無過一笑中衮衮細看誰眼白休休贏得自顏紅世間爵服無歸客天下漁簔有釣翁飲罷不知今古異酣然而睡且相同

視民如傷書呈上饒因其詩次韻

此話休嘲道學殘憂時當復寸心丹扶溝在昔多遺緒西伯於前實肇端縣邑豈皆椎剝甚民農惟獨撫摩寛因公善治重拈起侑坐誰圖作美觀

上饒新刋鞏宋齊六言趙晏叟者次韻上饒

凋零我亦鬢星星舊墨新刋百念輕詩案自應畱筆硏書誰不對梅瓶趙岐交契身俱老李漢親傳眼獨明贏得泉溪春艸綠離離煙水照墳淸

聞張饒縣有詩次韻

絕俗尋幽豈好奇章泉不信更何之仁賢固曰能親炙交伴要之豈詭隨去泊玉田𨿽宿雨回程冷水喜晴颸那知更著張饒縣風雅還吟五字詩

次韻校官

要底勞生醉卽休從他勢利有包羞秋髙野外空環堵月滿城時定樓平揖山光明絕巘淨搖谿影轉滄洲可憐兒輩知陶寫絲竹何如且茗甌

次韻趙路分

落盡籬前一樹梅海棠禁冷未全開待晴自歷郊原去苦雨誰從澗壑來近喜交遊能好句卽須解後與深杯佳人望斷碧雲合九十日春餘幾哉

次韻次公

漲雲吹雨轉輕雷香艸沿堦芍藥開正好靑春乃奔走只宜白日且徘徊離懷未說人千里撫事渾如水一杯酒到多時詩定少渭城絕唱復誰哉

山人常抱白雲眠夢想雲林竹樹邊恨不一杯同卜夜情知七字獨吟天由來里社無非舊細數交遊有是賢茗事肯隨人共煮樵漁眞足豁憂煎

次韻

西風吹雨動雲車野水浮花繞屋除得興無過尋舊約稱心尢覺是閒居市塵不到秋聲早樹色初分夜气余架上古書吾輩事一襟淸暑爲躊躇

次韻昌甫

竹寒夜雪宜聽澗道柴荊曉更扃那得擁鑪傾白墮且爲數息問黃寜輿籃興可知人勝落紙詩尢見徳馨臘日尋常豈能爾梅兄於我眼終靑

次仲至

望斷湖山湖水西君來我亦醉如泥只宜吏歌仍嘯莫問兒饑號與啼巷仄人家隨地轉庭空花艸傍檐齊樓髙又倚秋風老待把君詩處處題

冷煙無計了愁端花滿湖陰百頃寛渺邈家山身獨老周回園館眼長寒吹近市徒誇賣上冢何人不鮮歡空對海棠春睡足數枝紅濕露漙漙

仲至舉似項平甫所贈宦漢陽教官時也次韻

文獻相傳有父兄山堂畱得是詩情果回富艷歸淸逺盡掃虛驕入正平保社祗今難可繼贈言如昔信堪驚漢陽曆歷晴川樹鸚鵡洲前黃鶴鳴

次韻亨中見

團源深處有幽期誰見壺林杜徳機曳履信知貧不病采薇空論怨還非前時解榻臨風處半夜呼杯踏月歸吟到菊花須再防落霞鶩巳秋飛

次韻潘徳久見

嘆息騷人不我違常同醉酒把花枝如今但得流傳賦已久都無唱和詩甌粵州閭臨去日永嘉鄕井入朝時相思屈指秋鴻近空使揮目送知

次韻陳膚仲又過鉛山見兼懷眞卿丈

海內師門復幾人書來善誘意循循休論用捨與斯世試較仙凡隔彼塵是道淵淵書自若相傳本本話常新三山想象陳黃學五馬歸來各素貧

借章泉翁韻回齋

狂瀾正倒築新齋回我家聲屬雅懷想到淵源深徹底窺從涯涘澑浮堦舜文正道須身見佛老他岐定力排今古沈浮幾多少滔滔應不與之偕

次韻次公

梅花臘後與春前爆竹聲中更恍然來往南山驚漸老唱酬東郭信能賢風流往事髙情外雅淡新知醉眼邊盡日論文君慷慨因時寫物我纒緜

趙倅再賦又次韻答

閒卻身心墮一偏從渠佳月更涼天每思君子宜看竹設道宜男誰戴萱寂寂故鄕通徳裏悠悠往行孝防船江南過夏多梅雨賦就郊居空放言

次公和韻再賦答之

雨煙埋卻面前山悵望髙吟祗自看旣以酒壺相暖更因墨帖破荒寒誰家籬落梅千防到處園林竹數竿不是故人心事在也隨塵慮失幽歡

答行甫

檢防歸裝有句無一樓晴日照堦除提瓶洗盞猶堪醉破硏搖毫亦可書江水東流挾湖海家山西上接匡廬軒然握手春風裏刎頸從來笑耳余

次韻蔣縣尉

霜風歳暮正深幽喜見才華譽甚休古者重交多管鮑今之能賦少應劉枯榮到底俱塵网起滅由來付海漚撥盡寒鑪旣相覓恨無肥馬共輕裘

次韻鞏帑轄

省事遙知多杜門擁鑪尋睡定溫溫年來尙喜常同賦日近還當不復言略去便回須管學可行時止是丘園雪寒江淺潮頭小舟到泉溪春巳暄

次韻伯臯至日

眼中林宻更山深昧昩從前直至今且與兒童誇好節豈無交友話閒心繁霜似雪空疑畫盡日移時肯廢吟歡喜有詩餘半隠徧遊朝市卻山林

昌甫詩敍同僚以皆爲南嶽監也昌甫秩滿又重請於廟堂矣次韻少篤仕契

詩同僚意有餘淸朝猶有此差除悠悠道室仍祠廟衮衮金坡盡石渠防弁假饒方寸地折鐺消得斗升儲要之因任榮堂帖員外空餐獨愧予

又次趙倅五日卽事韻

水斷浮梁地愈偏山人不記艾花天深林礙屋猶多竹積翠滿庭無復萱蒸溽旣難尋筆硯荒涼豈易飲船不因別乘離騷句那得斯時有是言

次韻貴池兄見

違離伯氏五年矣又得春風一紙書老去光陰非舊比閒中滋味是眞如鳴琴且喜身無恙著句遙知興有餘夢繞齊山堤上路萬花飛樹綠扶疎

赴貴池臨別呈景淸兄

試吏齊山敢作難相看風雪去途殫客情巳覺自無緒子職不知誰問安親老豈禁成逺別我思只合且團欒三年願得各彊健贏得歸來滿室歡

歳暮和韻甚思昌甫兄

風雨空山可柰何門前寒港水增波君多親戚定歡宴我乏從遊徒浩歌歳晚一身知又老年來三友僅相過章泉超在百里外應自打乖安樂

次韻伯臯見別

半世交遊獨有君春風桃李滿溪濆數杯別酒同舟去一種離情兩路分從昔早衰陶靖節只今多病沈休文浮名絆此身何用醉眼晴空靄靄云

次韻晁元黙和李季章防政長句因呈李防

雅懷何地不爲春弭節臨川亦載欣萬事悠悠俱昨夢一身落落掩前聞山焚玉石何難辧水雜淄澠未易分喜見故家新築就試看靈谷賦煙雲【元黙新築李防過之甚款】髣髴風流轉小車洛中情味尙誰家江湖水滿無飛鴈城郭春深有亂鵶且自山間更林下從渠地角是天涯不因勝事那能此一色紅紅白白花

昌甫有詩琴士云得之黃子厚蓋考亭坐中客也因入章泉同出城解後和韻

靑春深處見揮吟到情時恨更牽舊話相逢眞夢爾故人獨覺倍依然糓城大雅空三嘆雲谷斯文已百年珎重防庵因一笑鬢絲禪榻羨同眠

昌甫謝徐倅行縣因到山中次韻呈徐

章水泉頭春雨晴尋幽都眼須明固知地勝因人重要是村深少客行飲散軒𨿽寂寞歸余艸樹亦敷榮淸風洗盡塵間俗忻慕誰云只晏嬰

元日次韻紹之

相從湖海逢元日且與淸吟作好春病起喜能閒散步客中翻得靜怡神寒侵是處梅枝晚雪洗四邊山色眞信道吾生有餘味一瓢歸去久甘貧

次韻昌甫寒食

歳歳春深上冢時擔頭挑酒紙錢垂橫鋪嫩艸松間出亂防繁花水面吹扶幼不知今潦倒悼亡應嘆昔追隨夕陽雨後歸來路杜宇聲頻落燕泥

三年寒食在天涯老覺心情不爲花細雨隨風初語燕亂雲藏日欲歸鴉無才聖世空狂望有命王城莫苦嗟南北兩山靑艸徧故園疑並野人家

寒食同爲異鄕客欲尋杯酒話花時豈無它可傾三盞那有閒能把一枝衮衮市朝徒勢隔荒荒湖海付心知牡丹天气金箋在華髮居頭且送詩

次韻上饒見懷蒼筤

風流天上張公子又得淸樽聚一堂眇眇髙人懷栗裏悠悠佳夢付巫陽休論明月黃花曲共約春時曲水觴小醉醒來我何有荒亭秋竹漫蒼筤

比年秩滿言歸以四季木犀瑞香二花贈徐和卿再來調官和卿有作因次韻

年時我亦治行裝曾閒葩兩種香一別人猶得相見再來花更不能忘春風披拂依依紫秋露淒迷冉冉黃深巷逍遙昔居此騷吟先後味何長

次韻子似同過九峯因遊中團

君遊城市卻山林與我秋晴一日行來坐村庵天欲暮歸從野寺月還明時尋小榼傾殘酒更覓寒花嗅落英此意相從信無幾絕憐風度各詩成

趙倅同守作太乙醮禱雨次其韻

云車在望已多陰想見東皇識此心城闕步虛環佩冷田廬望歳桔橰深天髙地下羣龍起雷動風行萬馬駸午夜寶章昭格處願言三日便爲霖

初十日婺源得雨呈鄭宰

蠶麥登時天气晴農田水利復闗情才看令尹靈祠禱喜見閭閻甘雨傾宣境飛蝗猶猛虎淮壖小醜致饑氓經從治國吾何幸一枕新涼更解酲

次韻犁春

世間何處不埃塵百巧爭如付一眞固蒂深根元屬我隨波逐浪也由人狂風驟雨時常有野艸閒花日逐新安得雪堂老居士同歌江上一犁春

舒彥升寄東阜詩次韻

朔風吹起雪成團東阜知誰可歲寒飯了行吟應杖屨客來因酒置杯盤彈冠結綬人皆易問捨求田我亦難安得相從話疇昔但尋幽事博輕安

趙履道有詩因和韻

惜此郊原一日春髙山山下葛溪濵聲傳逺樹知樵斧影落橫波識釣輪步穩折花空到眼興防啼鳥更藏身與君扶路乘殘酒淸夜醒來夢亦新

和昌甫衡州趙推官韻

遙遙石鼓是衡陽想見山長水更長世道只知天廣大文章徒與日爭光飄零交友難重數偪塞閒愁嬾將誰復泛蓮依簜節好扶時運際明昌

和校官韻

登山臨水本何爲又近橙黃橘緑時固是秋來多興爾豈非月上一中之臥碑野處臺前字斷壁山民閣上詩今古風流要人物可容吟嘯不伸眉

尹諫議秋懷昌甫以其韻賦之因亦和焉

秋風還起白雲吹艸木悲哉亦變衰但覺乾坤閒外濶未應日月閙中遲丰凶處處思逢歳窮達人人欲偶時何似村居詩遣興柴門野老岸前籬

吾廬秋樹正蕭疎且爾依山帶郭居愁與世違空泥飲苦無詩和也抄書意行謾曳雙穿履身懶常搖一敗輿此外並皆閒骨董幾曾妄想待何如

爭名爭利路應塡幽步須容我折旋一種空門心了義八般奇語坐忘篇秋來野菊開金餅春去閒花落翠鈿掃盡喧卑稀客到只聞猿鶴地尢偏

往來西捨復東鄰風約防嵐雨斂塵盡說世間多顯者豈知山裏少閒人路逢僧道非無累家近漁樵定可親貧賤難居貴難守任其商利與言緡

儒人從昔價連城籍籍紛紛可浪評力政旣經秦六國陳言多笑魯諸生怨纒楚些情何極秋絕商歌意未明村晚忽驚黃葉墜又當尋取白鷗盟

牽牛花壓小垣墻落水澄江更艸堂北客任天爲世界南遊何地不家鄕一官漫有蕭朱綬百計渾無陸賈裝案上堆書眞可老細哦淸白洗肝腸

壯心空使鬢先華寂寂霜前水見沙功盡醉鄕元命世名書文府且成家越裳未可輕秦缶羌笛何知咽塞笳老覺悲秋甚無謂是非愚智不須嗟

冷淡秋光畫不成閒身贏得醉而醒水聲自與月俱白山勢常知云更靑廣大髙明人孰辯艱難險阻世曽經著書固以窮愁後陶冶多應出性靈

和民瞻所

老覺從遊易寂寥夢思江海耿寒宵元來冉冉乾坤裏大抵悠悠歳月飄南北一峯髙可仰東西二館誰招園居好在帶湖水冰雪春須積漸消

昌甫同過竹院和其韻

北客相從能幾家故廬誰復話京華君因父母思仍賦我亦婣防悵不嘩竹院風煙元有地玉溪人物豈無涯同來大半多先契凍雨吹寒濕岸沙

和昌甫韻

雲松雪竹野梅南敢謂歳寒之友三難弟難兄更佳句閒人閒客漫遊談朅來城郭如緣防依舊山林屬飽防我已行纏打包笠故家文物待重探

和昌甫見

嵗晚溪南見舊遊歸輿常恨莫能畱不堪別去人還逺猶幸詩來路匪修野外梅生花气動門前冰拆水聲流相思淸夢章泉上盡道才名光更優

和周次公韻

籍籍春山徳養尊風行水上自成文飽諳世故時髙枕彊對交情日置樽健句如君寜有謂和篇於我愧無聞敢言暑退秋生後靜夜來敲月下門

和韻

老懷相別易依依世變紛然是與非縱得斗升復爾便能尺寸竟何歸澗橫流水桃花過路繞他山柳絮飛莫嘆徵車我奔走京塵應不到幽扉

次韻昌甫送周正子入太學【九月十一日】

西風邂逅淸揚婉三嘆章泉滿詩取友此時宜自信決科他日未爲遲賢闗禮樂當深考世路風波不用知我亦飄零玉溪住鄕評相與見於斯

和答施教授

冷齋著我巽庵主惜取禪心與法身贏得閒官防文字豈容餘事亂吾眞永嘉見說多前輩歸去要知必有鄰野客靈山相邂逅他年拈起話還新

周六春伯教授四明

簿正麻姑已十年四明分教合騰騫如其推轂須防爾便以乘軒豈偶然金馬玉堂非一士蓬萊蔵室盡羣仙儒人本是經綸學少試羲皇所畫編【周六以易科】

廿二日施教授父生朝又有子入佛

賢闗有子上云梯更著談空說妙兒竇十郎於今可慶龎居士在古爲奇雙全福壽人皆仰三昧薫修我獨知春日千花記初度玉溪閒客爲聲詩

次韻推官東樓見懷

誰把新詩滿紙來登臨於我謂何哉地偏亦有閒情在人老寜無笑口開溪山興畱詩眼賔主風流落酒杯昨夜秋聲巳搖蕩月明中夜只徘徊

次韻昌甫九峯庵所

庵院誰人車馬來艸生泥路石生苔冢邊只有千章木山外寜無一防埃先友到時多感慨孤兒知後轉悲摧讀詩何忍賡酬去夜月吹涼曲岸隈

和黃靖州適軒韻

山中軒檻幾經秋誰得如公肯自由旣把旌旄開兩鎭且因香火奉眞遊消磨景色棋成趣排遣功名醉不憂此話盡教兒輩覺人生凡事豈難求

次韻徳久懷玉山詩友

浙東山水幾多山公在家山定自閒白髮肯拋詩卷外淸愁須著酒杯間豈無興窮登覽猶有心情記往還此道今人棄如土翻疑逸駕未容扳

和韻沙坑

交遊閒處可忘年寒日江村西稻田城郭喜離墟市外人家猶在石巖邊詩翁言句非嗟若墨客心情豈捨旃我亦沙坑舊酬唱掩闗空抱白雲眠

次韻鞏仲至登樓見懷

東望悠悠我所思老當益壯尙知期極知後防相思日應話前因欲別時往事是誰人去住浮榮徒自位髙卑仲宣樓上春風裏只好疎簾看奕棋

欽定四庫全書

澗泉集卷十四

宋韓淲撰七言律詩

至日夜坐懷伯臯

故人何在在幹封想見書燈焰吐虹節物正隨云物轉君心應與我心同梅花未有水邊蘃楓葉已無山外叢何日持杯相勞苦夜長霜重聴鳴鴻

有懷尹賢良玉山舊居

方齋元在玉山深六月都無暑气侵一縣閒人都不見四方賢者始來尋煙嵐處處多眞意鐘磬時時起梵音旣出城南過朝露云仍畱得是書琴

有懷昌甫兄弟

籬雨檐風落井梧山幽時復見樵蘇近秋依約能鳴鴈長夏無過暫止烏新麪已多猶可餅舊醅將少欲何酤章泉二老瑞峯逺悵仰空成耳呼

因趙十有懷正字兄弟

余杭嶽麓春還夏只這心情各自知衮衮官居隨俗日遙遙田裏獨醒時州麾事業終何說使節光華任有爲我老玉溪溪上住醉迷風絮一吟之

有懷

相從樵對秋風雲气遙連滄海東浮世從前多去馬空山依舊少來鴻水生處處雨初足稻熟家家飯不窮我亦醉翁門下士閒中惟覺句難工

感興

天時人事兩相催雨浥薫風上緑槐憂樂易從忙裏過榮枯空自老邊來尋枝帶葉終無得放浪隨波豈有才信道吾廬吾亦愛溪山繚繞照崔嵬

秋日感興

江湖吹鴈一聲秋便合如人酒拍浮南渡百年無舊事中原積代有前修競傳家國恢疆土必定公卿運防謀野處何嘗知理亂談邊遮莫話邊愁

嵗晚感興

歲晚天寒山水鄕團蒲曲幾在書房竹鑪旋撥松花火石鼎閒拈栢子香吟就有時聞夜雪睡餘乘早負朝陽呼兒瓶粟今多少且典靑衫沽酒漿

危坐

行藏何事老相侵流水髙山自古今彊把詩書連夜讀喚回燈火十年心人間富貴非難有聖處工夫索愈深不覺雨聲吹入耳秋風牕下一沈吟

偶興【案詩四首其二首見五言古一首見五律】

緑樹啼鶯春已闌杜防聲裏最綿蠻繁陰有路歸幽處長日無人到俗間茶信爲僧時過水詩魔因客又登山薄衣輕體風吹面神觀初明气自還

述意

不學神仙不問禪此心收處亦安然春風桃李閒行樂夜月林泉常未眠有客杯盤猶艸艸無人杖履更翩翩門前地僻紅塵逺贏得虛閒近簡編

斥歸

一斥歸來上野航老無覊絆試斟量詩囊縱在那能賦酒盞何嫌且細嘗防檢丘園理花艸咨詢里社見蠶桑玉爲山底冰溪水魚鳥飛潛意更長

雨中睡起稍晏

睡貪涼雨失窻明坐起蕭然笑我生故舊幾何論歲晚僮奴只待得秋晴蹊間井臼艸多沒岸底溝池水易盈閒不厭多寕厭病臥時誰復更關情

春思【案此詩六首其五首見七言絕】

春向深時花未多栁濃桃淡欲如何籬根山雪風猶力屋角林霜日欠和徒有愛閒常自惜豈無好事略相過得朋便若開心眼芳緑韶紅兩蕩摩

春懷

寂寂春風送落花芉綿芳艸徧天涯數聲飛鳥閒亭館幾个輕鷗泊浪沙望斷小谿流不盡步尋幽谷路還賖一巾華髮吾何賦肯與浮榮定等差

秋懷

漠漠輕陰樓上頭老來心緒不關秋相看鴻影檐前過轉覺蛩吟砌下幽盡以詩囊供冩興少將酒盞與澆愁急風又墮蕭蕭葉天淡水雲無數浮

偶成

老身何計可飛騰收斂精神過此生耿耿自溫誠自遣棲棲無乃類無成湖山放浪慙眞朝市低回亦彊榮隨分官曹了饑渇小樓聴雨晚風淸

勿向

勿向閒中懶卻身自家志意要精明書來眼下休麄看事過手時多錯行血气易令人喜懼功名徒使我衰榮靑山緑水𨿽瀟灑莫被淸虛誤一生

雜詩

富貴榮華總未經此身𨿽老意何驚日梳白髮憑軒笑時照蒼顏傍水行局束一家兒女態凋零四海友朋情燭搖醉眼梅花白香動夜窻吹雨聲

孫期牧豕

祝雞牧豕其非誤逐鹿屠龍也是閒用破心時無活路得全身處有名山洪纎髙下皆徼幸終始乘除毎好還一任鳯歌仍豹隠多應蟻夢與蝸蠻

趙推朱氏楚辭

回鴈峯前寄楚辭古時人語已如斯少翔幕下寕天定近入臺中信己知連帥朱今當共學故侯劉昔尙誰思春來艸滿南池水何日薫兮又屈巵

坡翁

雞豚社酒屬東坡秋到黃州柰若何主聖自應無所損時淸到了不能磨後來海上歸猶在今則文忠謚孰過三嘆志林眞不朽兒童楚語任吳歌

讀徐湖雪句

坐看何如更步行艸低葉滑小橋平沾泥不作凡心濁積水渾疑仙骨輕雲逼曉園幾欲雨煙開晚寺卻嫌晴一溪繞我山前去未信溪山有我情

今年數日雪連年所少也

兩年無雪今年雪山積溪浮壠復橫消盡塵埃猶畏俗釀成雅潔僅能淸煙綿細麥添生意風颭枯梅更有情蔌蔌聲中見疏宻近多昏暗逺如明

劉克莊潛夫詩編

等閒溫李相遊戱有底應劉獨怒嗔雅調縱教勝俗調古人疑不似今人時閒作吏元非逹官滿歸鄕必是貧旣往巖居惟野處由來澤畔則江濱

宋提刑少卿詩槁喜自其曾孫傳冩

分明山隠是詩家零落殘編久易賖忽見子孫能繕錄敢言人士得誰誇衣冠祖業多流品文雅儒風有等差細讀一篇尋一句餘芳寜不擅詞華

周子靜示詩卷

湖山風雨煙霏處蓮葉翻翻百頃寛我己塵埃無可冩誰將詩卷對之看蓬萊地近初摶翮閶闔門開更整冠此段情懷久寥闊沈吟猶爲洗悲酸

陸羽泉頭忻考徳林逋湖面得惇詩交情未覺非前日雅道那知乂一時逼塞古今空上下淒涼人物易推移申言保社吾何敢但惜中含屈宋姿

趙推官詩卷昌甫數稱許之

句句芳華字字香章泉巨擘意深長爲渠力挽抉云漢與眾爭光掃粃糠每以成章能膾炙孰於行捲敢權量南池自是風流地波撼水村荷气涼

題橋南書院圖捲

幾年來往柯山下合到橋南書院中邂逅立談知地勝從容抵掌見詩窮心情信自一防足眼力從他萬馬空煮茗燒香了吾事試聴灘瀨落秋鴻

楊袐監江東集

江東集裏好淸詩未看爭知看便知句句多般都有格篇篇出眾不趨時包藏許大冰霜骨撘帶些兒錦繡皮卻被鐡錢趕歸去誠齋老子也便宜

題昌甫所得陸待制手書次韻昌甫之題句

放翁遺墨幾何年云繞秋山月滿川摸索空驚久零落追思猶恨少畱連貞元人事誠如夢正始文風信若仙江海淒涼易陳迹山陰茅宇賀家船

題魚計編後

積水閒題魚計名一亭元自野而淸防年來往疑無謂舉世行蔵定不驚鄭圃賦畱南渡久瓢泉曲到老來平詩編多少臨淵興徒得旁觀句眼明

昔先公欲刋白蘋集今教授刋之

吳興好在白蘋洲先友云亡不那愁空對遺編想容止休論往事記從遊吾翁甚欲流傳逺賤子常疑埋沒休贏得虛名付殘斷風流終古借西疇

來子儀監廟見假詩槁

伏波老气肯消除磊塊撐膓萬卷書憤世疾邪吟諷裏傷心思古笑談餘一軒漫占琳宮靜四壁空懸客捨虛龍光射牛斗東湖煙浪繞吾廬

從王仲可求近詩

推門喜見王摩詰種樹栽花興寄中一旦靑衫遽如許幾年黃卷亦書功人間文物驚無有天與詩名定不同乞取成編山裏去坐堆殘葉讀淸風

永嘉林氏集云庵索詩

太半交淸曾著句獨余師道更銘碑海山磅礡知何處人物聨翩信一時以似詩書端可尙允懷今古不堪悲百年所種皆先徳宰木云庵過者思

艷歌行

翠幕朱簾蘇小家濃燻蘭麝競奢華繁度曲柱爭雁媚臉持杯眉拂鴉錦帳春餘情未極寶釵分處夢無涯紅樓何在香塵合恨不都將命乞花

昌甫寄近詩一卷

詩情閒雅筆舒明吟到平時字亦成老不厭山懷玉秀靜宜流水章泉聲殷勤題寄情何過展轉看來眼自驚一任人間無此作近聞鞏至得同盟

詩逢

詩逢惡境無一字酒爲可人須百杯醉眼卻愁天地窄頽齡肯受歲華催秋生逺樹吹紅葉雨過空庭滿緑苔飲罷從教黃鵠舉吟邊宜看白鷗來

玉成叟書來索詩

贑上書來寄近詩經行已得蔡邕碑老年文力能如此壯日交遊定可知賈馬以前須有作應劉而下復推誰冰霜滿眼梅開未想見翛然句益奇

風雨中誦潘邠老詩

滿城風雨近重陽獨上吳山看大江老眼昏花忘逺近壯心軒豁任行藏從來野色供吟興是處秋光合斷膓今古騷人乃如許暮潮聲捲入蒼茫

江湖集錢塘刋近人詩

才華未若一杯酒行業尙貪千首詩今貴幾何名得志古貧最底謂知時雕殘沈謝陶居首披剝韋陳杜不卑誰把中興後收拾自應江左久參差

黃子功示近詩一卷因思昔年湖上同林徳久訪銛朴翁之適石城明月鴈聲中劉武子詩也子功詩有和武子句

西湖南畔訪詩僧小艇浮游酒屢傾猶是三人同眷眷豈知一別各營營有懷舊約空如夢忽見新編復暢情依約小山醻唱處石城明月鴈聲淸

伯臯丈屆七十寄詩慶之

老來誰不惜光陰世態消磨鶴髮深化道喜經蘧瑗嵗遇文應動太公心極思吟嘯知如舊且願丰登得似今聞道田園足彊健雲山深處好書琴

上饒登科八人所識者四

鄕邦爲作四賢詩所識還知盛一時髙質靜専還朴厚熈心堅正卻平夷新尢膽略無回曲適且才華不詭時他日要當爲國器喜看虎榜大名垂

昌甫生日

南枝今己十分開天壽髙人玉雪梅不問冰霜驚嵗晚要看風月喚春來鎭常兄弟遊山杖間或交親奉酒杯忽到牕前花更好暗香吹夢竹軒苔

趙十將入山避生日【先約之煮餅】

己禦祥琴又一年忍因初度醉賓筵爲君煮餅邀朋舊容我尋詩話古先信義自應如皎日功名誰不上淩煙宗盟祖業非他比長夏相期玉水邊

看士人應舉

六年不到秋場屋防低回彊自寛本謂有緣居上第可令無分作觕官小來勇往癡心在老去羞將冷眼看笑殺杜陵紈袴句只知多誤是儒冠

訪耿運幹不值

束結新樓挾帶湖月臺淩厲雪晴初主人不見望猶美客子空歸興亦舒支徑艸黃飛野鳥露洲莎緑下舂鉏梅梢過臘花爭城裏分明物外居

二十一日治園成季過

滿地霜風吹曉色荒寒猶有菊枝香不知籬外輿籃入正爾亭前掃葉忙急取繩牀坐夫宻旋尋酒琖引而長老懷老眼老誰語閒處閒人閒自傷

昌甫約過施仲益

章泉常爲誦淸詩今日山行又見之新辟軒窻知雅玩更拈書帖佳思杯深防酒畱連夜鑪撥寒領略時信道人間好甥舅不妨酷似有襟期

鞏仲至到浙江急往見之繼而以詩來乞次韻

相從我自慰無聊物換星回又斗杓近市少霜梅欲動長溝無雨水全消幾年冠蓋東南防逐日舟防上下潮見說公來便尋覓老懷何更得詩邀

過常山魏寺丞

瀟灑薫風佚老堂溪山圍繞水雲鄕髙懷不與凡情雜勝槪全無時世忙須信貞元朝士在應憐元祐故家荒餘生來往奉談麈商略吟邊飲最長

燈夕頗盛郡中相招不能往也

滿城歌舞事元宵溪外蒼山雪乍銷紅日漸遲花信動銀蟾初上燭光搖幽人自笑居空谷遊子從教往麗譙一盞靑燈對編簡舊歡如夢壯心凋

過傅驥院竹間

竹深畱客南山下只許幽閒話晚涼酒盡更須酩酊詩來猶可共徜徉無端薄俗從它轉有防浮華不自忙意气如君天地在牀頭書大且韜藏

欲過履道庵不果因以詩送餅餌

乘晴欲過雨巖去艸木空疎霜後寒老苦瘡瘍行又止閒將餅餌問平安夜鑪挾冊應三復曉徑舂禾可一餐蕙帳藜牀同夢寐試回頭作去年看

十九日過耿運幹

春風池館水溶溶杏淺梅深栁意濃拄杖橫臯穿麥壠傾壺中沚見雲峯有來好事能同適盡把閒吟不自供莫道澗湖相去逺要驚心賞毎難逢

寄耿運幹

霍廟湖深淛水邊雪村來往定翛然薫風六月上塘路得雨九秋東壩田酒政應緣因祿仕詩家拔俗在吟篇翩翩銀筆經年別巖壑風流想後先

送耿運幹當湖酒所

一自西風散芰荷殷勤風雪更婆娑經年誰謂酒邊少此日我雲林下多才俊榮親當折桂時淸祿仕且嘉禾論交論契無餘語收入離筵入短歌

聞孟使君到子顏廬次韻余安叔所賦

祝家山映一荒途霜滿晴空樹色虛太守去尋髙士宅比鄰只道野人居朱輪不礙檐前橘白屋惟堆案上書想見猿驚鶴飛走袁安臥雪畫堪如

王寺簿過山園

小園才放一枝梅便有傳呼別駕來領略風光歸艸木經行野路踏莓苔人間襟韻須吟筆花底風流入酒杯公亦暫時相賞識詔回天上肯重陪

昌甫約諸人茶山病不能往次韻其所賦

幽人何許不懷賢忍把淸詩與世傳可惜呂曾祠宇地獨畱香火寺僧緣入林去踏山頭月裹茗來烹井防泉病著偶辜城北約尙吟余意得同焉

山中上巳宋六成甫見過畱飲

風光流轉景常新且樂林泉自在身曲水流觴知上已落花啼鳥近殘春快傾座上一壺酒莫染人間半防塵兀兀籃輿好歸去路平防雨艸如茵

鉛山徐子融茅齋畱飲次其韻

茅山從此占西湖須信髙人徳不臨水未能忘汝潁愛山還肯羨匡廬眼前勁竹尊者世上浮名松大夫浩气己充眞樂地寧論實相與虛無

尹一畱飲次其韻

冬來何意酒杯寛舊話新愁轉轉難落葉滿城吹薄暮浮波夾岸淸寒方齋畱客情無己上郭歸人興若防天地之間是襟誼淋浪贏得洗悲酸

曾廣漕見過

舟車亦過水村來猿鳥無驚自不猜化雨江西貴先覺宣風廣右屬行臺詩書冢人千里桃李成蹊酒一杯雪岸艤蓬春動處尋詩野老亦淸哉

次韻仲至至日相過

防官誰復肯來過名勝凋零己不多忍爲故人疎酒盞漫將佳節付詩歌閒情只道山林好老態其如嵗月何靜夜小樓相對久盈編新語但摩挲

譚南恩見過

正在山前防木犀兒童驚報故人來急扶藜杖過橋去喜見朱轓作牧回嶺外山川多瘴癘江南朝市有塵埃經行又泥冰溪水且折淸香薦一杯

斯逺入吳就春官試因相過偶成

春風閒日小樓居門外歡迎長者車道舊秪如前日事別來不覺近年餘煙花帝裏冝同酔杖屨湖山可自如趂取好懷尋好句人生何必愛吾廬

八月六日伯臯見過

華髮秋來忽滿梳故人相見意何如彊親杯酒歡無幾尙覺篇章興有餘世事紛然隨野馬吾生老矣信籧廬林間己下蕭蕭葉雨過空山木影疎

昌甫攜渭南詩見過

長笛殘星趙樓吟邊供斷一生愁渭南作尉誠微宦江上逢人憶逺遊風景不因今古異琴樽寜與是非休章泉傳到澗泉上涼意滿天河影秋

張以道見過

霜檐明日曉晴天忽有騷人到眼邊煮餅漫畱尋舊話烹茶還得冩新篇旅懷但且官天地世道全憑酒聖賢回首山鳴鐘暮起水浮橋外耿墟煙

十二月初九日雪尹子潛來

九峯庵上雪中眠夜半寒枝落枕前虛曠益知身老大靜深惟覺夢淸圓山圍漠漠無通路田缺幽幽有暗泉雅志能來得同榻雨嵓人必爲吟傳

弋陽徐宰見過

幽深終日冷淸淸誰肯乘春過水行雜踏軒車𨿽逹宦從容杯酒信豪英靜看聲利身何絆閒惜芳華意轉傾相對歌有餘詠苦遭風雨也冝晴

送趙余幹宰允中

夢寐湖山同雅集溪篷還送宰余幹蒼忙冩句求詩律邂逅持醪得笑歡花事纎濃春又過麥天淸淡雨初幹琵琶洲畔歌地一上乘風眼更寛

潘徳久置酒栁洲小樓

幾年九日西湖酒此際從公把菊花酬唱不知畱客捨登臨無柰得詩家水舟又掠空潭浪山屐經行兩岸沙白髮淸尊乃如許數株楊栁傍樓斜

初六日民瞻古梅下畱飲

眼到梅花便有詩園居支逕入疏籬崔嵬自與人髙古爛漫誰知我笑嬉煙濕逺荒吟不盡雨收幽醉爲冝新年陡覺新愁少坐對南枝更北枝

過楊解元看古梅

春風晴日艸家城北坡陁一徑斜逺以雲山供境界靜惟書籍是生涯敲門忽有醉吟客隔屋初無桃李花天矯龍蛇饒古意芳眞足對年華

亨中送梨棗

年年梨棗西風近喜豅嵓一笑同坐石弄笻泉汩沒望云搜句月朦朧經時話著猶疑畫盡日來思又若空珎重交情兩相望鹿門深處見龎公

雪後昌甫將歸章泉斯逺諸兄偕來畱飲因詠林逋詩約同賦

風煙溪觜轉山腰起覺淸寒坐擁貂林薄曉光吹蔌蔌水流暮色下瀟瀟相期勝士來推戶更想歸人逺度橋防取試尋詩句寫還鳴髙樹許由瓢

年來閒得傲山林肯怪連天雪作陰蘇武不眠身自健袁安髙臥興何深嬾穿東郭先生履細和西湖處士吟無限目前今古意嵗華如許老駸駸

竹邊松外最淸新煙斂風回淨辟塵江濶逺分垂釣叟山空時過采樵人摩挲望眼尋幽徑抖擻閒身訪近鄰三白防須能一飽茗盂聊且寄吾眞

詩謝文顯兄弟載酒並簡子暢二首

幾椽牢落依僧住二妙慇勤載酒來名節似君眞有道交遊著我定憐才譚髙屢激淸風起歸近何嫌落日催苦憶平生溧陽尉驅車政爾犯黃埃【子暢出迓客】

柱杖敲門借竹看步隨紓曲轉林端架邊緑蔓陰成幄橋下淸流春有湍君作屋廬嫌近俗我因巖谷遂深盤儻思出郭少塵事或命巾車初不難【文顯頗樂山居之勝故云】余計院父子以我乏酒連以一壺爲餉

冷坐樓窻欲雪天空掻華髮泥塵編不嫌酒盡西湖上安得詩如南澗邊剝啄故人還餉我開甞餘味信能賢公家父子何多事今日碧香猶卓然

酒盡

連宵風月頗堪看酒盡端憐賞詠難豈但街頭沽苦貴更緣秫早釀多酸蕭蕭陶徑栁將落吳江楓欲丹安得酒船數百斛拍浮長遣一生歡

訪吳推官津亭因喚船小酌而歸

防洄艤泊更躋攀好事來尋小艇閒卻憶武昌遊赤壁可憐姑熟醉靑山岸涼崦靄知空谷水逺汀沙見淺灣惜別且同幽興熟鱣魚潑潑鳥關關

昌甫分瓢泉繼而辛卿遺一壺來以詩爲謝

章泉分餉瓢泉酒己洗牢愁萬馬空重拜書題如夏日便開甕盎防春風時聞水石雲山主世數文章翰墨功且道嵗寒梅雪好僧窻閒有幾人同

飲橫碧軒

僧捨頺檐屋一間呂曽南渡此看山風光流轉人𨿽逺詩句磨鐫景自閒好事肯同攜酒至靑春又見隔年還坐中野老醺然醉指防梅花亦可攀

謝戶曹載酒見訪

閉閤燒香正寂寥忽看結客過衡茅溪山有味眞防樂松竹無心肯絕交老樹枕流傾社甕涼風吹月上山殽浮梁飲散各歸去夜靜水明搖栁梢

諭伯經推官約施翔甫父子載酒澗上

麗澤同窻不一人是時文物動簮紳年來此話誰能問老去知君我獨親天下傳聞難見道世間來往易知津持醪野路江梅底後防相逢意轉眞【贈諭】

嵗晚尋梅又一年南山巖下澗溪邊雪殘古路初何似詩到前村更然邂逅襟期元拔俗從容宦逹自登僊奉親攜防人之樂贏得朋來棹酒船【贈施】

畱客煮餅因過山寺煎茶

旋掃荒涼喜客來胡牀隨處坐徘徊野亭湯餅談方透山寺茶香望轉開風近凜秋多落葉雨收殘照少飛埃大都識賞非難事莫被旁人富貴催

方齋子潛畱瀹茗【案此詩四首其一見五言古其一見七言絕句】

東吳南楚江湖外城郭方齋尙得朋意象古人無索寞譚鋒爾汝有憑陵花開檐卜疑非俗林擁旃檀祗欠僧梅雨未收吾欲醉山橋歸路髮鬅鬙

蕙畝分靑長復低菊梅連緑宻仍稀墻陰未午風聲急窻外從朝雨力微坐待酒杯來肅肅案翻書冊淨暉暉幾年來往徒多感今是那知較昨非

葉侍郎烏石茶昌甫詩謝之次韻同賦

瓶茶逺自水心寄緘詩又謝章泉分揀芽爲贈信靈物回味有功非世勲降伏睡魔庶永日不居酒聖須乘雲何時幽討共仰止烏石岡頭煮此云

奕棊

水竹光中戱奕棊棊中妙處有誰知對人不到一盤滿信手拈來幾著奇活法要須能自悟危機何用苦尋思此心虛靜元無物莫使顚冥勝負時

新火

香浮椽燭散新煙閶闔沈沈輦路邊寶蠟分擎初拜賜錦衣飛步競傳宣栁陰未曉明妝鏡花气籠晴趂捲簾莫怪荒涼問楡火午炊猶待死然

蕨菜

春華滿眼倦尋詩蕨菜才來又賦之雷雨動山應偪塞風雲垂地正奔馳僧盤何苦分葷素鼎食那能問瘠肥珍重方齋家送似爲加餐飯亦何其

謝人遺藷

風起鑪寒鬻未成兒驚門底有人聲乃防藷藥來相饋尙帶泥沙便可烹夷以采薇淸易足屈於飱菊恨難平老身得此渾無事捧腹摩挲且莫鳴

喜見蒓絲

一杯濁酒下蒓絲不負東吳薄宦期安得林逋同約尙憑張翰寫心思人間美惡吾能防物外淸閒世莫知更待西風小搖落鱸羙鹽豉轉相宜

送爆竹潘舍人

使者歸來守嵗除嘉殽應笑去年無錦嚢自是詩無敵寶帶還看騎甚都想見頌花方列炬故將爆竹伴屠蘇祝公茂介春祺去明日朝元拱禦鑪

潘舍人重打帶

使回揮槖試從容詩在腰圍瘦減中金重內分知帶赤花明殿後映鞓紅聞呼巧匠重陶冩好稱朝章答化工更待韀印如斗轉庵元是有家風

吳澧州兵部挽詩

桂籍傳芳兩弟兄才華奕奕盡専城獨躋郎省享髙壽復處祠庭全令名遺愛梁山初趣召承恩澧浦晚增榮如今仁義鄕前路忍送靈車薤露聲

黃壺挽詩

國朝人物盛江西歐晏曽王世所知防喜年來說壺隱還看身後紀丰碑路遙莫致生芻奠心折聊成薤露詞髙蹈如斯天必假彬彬子捨見孫枝

周南仲正字挽詩

姑蘇臺下同杯酒一旦相從情轉親才屈自應無近用時升誰不有通津避名苦節乾坤大務道圓機嵗月新我亦推藏山澗曲細思餘論忍沾巾

葉和劑挽詩

守道安恬譽翕然晚登朝路合騰鶱身勞援溺嘗貽疾夢兆囹空信不寃傾蓋方欣同藥藏掛冠謂可樂丘園愁聞薤露閩山逺餘慶他年屬後昆

挽余伯玉藥局詩

抵掌從容慨且悲晚年風度喜論詩賢關皷篋文尢擅徳裏垂車志豈違築室髙門如昨日開筵投轄已前時壽登八秩流芳裔松栢佳城畫翣吹

黃靖州挽詩

兩把州符身已老壯年崛起計偕時藏書漫與詩千首種秫閒尋酒一巵北客到今眞可數南人視彼尙何知鶴山父子成丘隴淚灑谿風讀壙碑

黃子耕監丞挽詩

籍籍夷陵郭白雲紫陽猶足重斯文當年臭味傳天壤絕代聲華隔世氛邂逅月邊蘭槳駐從容日下竹符分傷哉逝矣空遺槁雙井風髙信不羣

哭徐子融

膽气麤而硬脊梁茅齋寂寞未云荒自知友道無同異共仰師門有在亡遣世尙能生卜地安時應許老耕桑一琴一劍山楓外云影吹空白月光

哭徐大彥章

翻閱前言力著書暮年尢惜日之餘倦從科第於榮宦靜養聲明只燕居落落谿山空爾許悠悠天地復何如傷嗟平昔琴尊地常似親承教載初

欽定四庫全書

澗泉集卷十五

宋韓淲撰五言絕句

明皇攬鏡而言吾𨿽瘠天下肥矣

引鏡吾𨿽瘠韓休諌疏多君心在天下歡樂竟如何髙祖令李宻迎見秦王李宻不敢仰視

甲馬幽州路英雄不自量凱歌迎勞處方識小秦王

霍光夜召符璽郎

擁昭初輔政漢室大將軍符璽郎能爾丹靑見不羣

王景略對桓溫捫虱而談當世之務

本謂溫猶好而能北伐功自從捫虱後絕意過江東

馮媛當熊

檻外當熊立人情見亦驚翩翩後宮女馮媛獨馳聲

楊妃剪髮

剪髮能畱君王不自持當年無入奏寧到馬嵬時

南山

霏霏南山來此意足怡悅昏旦气間櫺疎互明防

思潁堂

鄕廬暗邊塵時移而事變結屋漫逍遙可想不可見

情話堂

趙記發舊觀兪孫新作堂是豈無他人親戚意差長

有竹堂

坡翁一轉語不但爲竹設俗子塵污人夏簟落蒼雪

跨鶴臺【案詩二首其一見七言律】

道人白鶴庵絕頂似仙家尋幽得臺城杳杳入靑霞

南臺【案此詩二首其一見七言絕句】

木老地平靜直北萬家城小立興懷處憑髙眼更明

禪月臺

此臺已蕪沒禪月彼一時得句僧下空畱洗耳思

題朱直學竹軒

裂石作翠竹秋風生晚涼政須人嘯詠應記我行蔵

橫碧軒

文淸來此地畱下橫碧軒寂寂今無主空山起夕煙

題貫時軒

柯葉貫四時不爲寒暑變理事俱到處因之亦可見

無盡蔵

善繼人之志肯堂思其艱此意自無盡風月敬亭山

小集淸暉閣因喚渡把酒昌甫倐至

小醉淸暉閣橫江更一杯逺山寒日晚詩老忽然來

樗亭

築亭以樗名平生無宦情寥寥千載人感慨聞風聲

如庵

靜深堂奧間眞如公所庵誰謂平生心可以禪境防

山簡習池遊詩

拍手兒童笑山公倒接防舉鞭無限意今古少人知

題華嚴境

遊目貝葉書究竟華嚴境當年寓名心觀者要深省

桃源山道者小庵【案此詩二首其一見七絕】

天寒山气黃日暮竹色碧住庵人勿驚此景有此客

葛溪

流傳葛仙翁此溪嘗化龍抱朴今何在閒來問古蹤

南坡

空靑老仙伯有子愛溪山誰信南坡路依依泉石間

防泉

一泉水古依舊浸巖邊太史晁雞肋遺吟尙可傳

舟入靈巖山下訪古

燕麥搖晴日靑山兩岸橫吳其爲沼矣傾酒任船行

十七日過潭守聴松【案詩二首其一見七言絕】

推牕萬松林雜沓且修整何須撫盤桓姑以集幽聴

四月二日

檐淺侵林緑虛賸蘂紅試茶催鼎實縱酒失杯空易覺春風老偏知夏日長四山新筍出一澗野花香晝永卷書困時閒挈杖淸艸虫空躑躅巢燕費經營間或僧人到閒常羽客過啟疑恍惚談妙欲云何樵斧通深宻漁竿接混茫風波非地險荊棘乃天荒

爆竹

爆竹燒殘嵗家家把一杯西湖元自好只是欠徘徊

瑟

倚瑟從嬪禦人生實少歡南山空斮絮此道是邯鄲

夜坐

連牕風撼山引酒燈照坐逍遙入莊吟憔悴失楚些

王丞畱飲

尋梅閒喚酒邀友漫題詩酒美君方醉詩成我未奇鐘聲來逺寺暝色起前溪霜夜斷鴻急風庭落葉知

訪滕賢良邂逅周察推同飲池上

春風雜花池賔主兩相視落日忽已晴洗盞可無醉

招餘子任過成季家

只道沙坑近招之阿那邊不知風雨夕能過小溪船

次韻周倅送郡醖

聞道菖蒲節龍舟一一修雨涼𨿽少憇郡圃不妨遊坐有嚴陵守新持使節長眞成三學士意象好持觴

題隆中圖

何意求聞逹偶逢劉豫州隆中三顧處抱膝也風流

次韻潘舍人畫軸

風霜歸老榦嵗月長枝柯矗矗荒村外人人占落坡尋詩小醉時不許老農知葉葉泛輕舠試渡野水陂突兀是茅屋搖兀是土橋防山防水去忘饑付木瓢荒虛成莽蕩幽逺似模糊便做山中客能題一字無

次韻子顏

樂道匪時趨山間得自如老來情味別冬日且閒居冬日且閒居誰停五馬車從容見眞意鉏盡世驕虛鉏盡世驕虛宜乎愛隠廬髙風照千古此道捲還舒

次韻徳久丈

經旬無客至今日得公來園栁緑巳宻渚蓮紅始開談諧意方接蕭散詩自生冩成澹泊句洗盡滛哇聲云驅風浩浩日永雨垂垂狡兔笑三窟鷦鷯思一枝白日偶無客靑山長對門【案原本無題以此十字爲韻】

云低樹頭靑風急葉背白一塢無來人鳥語鬭格磔枕流飯脫粟長夏以終日曵屣行歌商風軒時弄筆身心旣巳閒吟風興亦偶山東打茶聲睡思忽抖擻人生等戱劇衮衮徒區區老身其回頭今有古非無朝市無遺音丘園有絕迹蓬茅晏不開才開待迎客澗淺山四合冷泠浸靑靑略彴度前林更有泉上亭不見屋外溪但見屋上山雲月復風雨展轉朝暮間崦靄得廣茂虛明失深長一曲冬月暖數家夏日涼何由芰制衣豈必蘭爲佩一笠一簔輕田漁且相對牽牛槿花底欹拄破籬門旋買深村酒因傾老瓦盆十三日誦水生桃菜渚煙濕落梅村之句成詩十首

夜來防雨過澗谷生春水土脈肥薺苗煙防帶梅蘂元宵天气好梅謝薺還生野水浮煙雨村帶鳥聲柱杖墻陰潤閒尋薺菜桃不禁芳艸外初日下梅梢踏靑何處去春事歸野菜便覺與時新閒身尢可愛水國春巳生防波漾洲渚時見挑菜人臨風自凝佇晴村多暖靄花處是輕煙梅片紛紛下迎人到酒邊婀娜煙中梅花飛有底急蜂觸香車來煙凝爲誰濕雨後乍晴時春意滿村落香處是梅花靑煙動林薄一年春好處都在水邊梅似雪因風起和煙帶月來潦倒春無借山深不出門籬根尋野菜花外見煙村

絕句

一年春好處東望是皇州栁色梅花外數聲羗笛浮

送昌甫至十里分韻得四首

霜重花未多風回香自若荒店野水深枯枝墮寒雀相送五年前把酒常在玆夾路梅花開嵗晏將何爲老懶問花事尙與梅相防蒼然暮色至只恐空吹殘瑞峯髙入云又見君歸去坐輿無怱忙逄梅見容與

十一日道林同譚元輔賀州奕棊

山林欣晚對細和一篇詩欲醉那因酒妄言卻爲棊題汪玉山送仲上人遊六祖防詩次韻

玉山四句偈防了百千回不是爲送僧不是爲尋梅

六言詩

六言

弈棋聊醒午醉煮餅更逭夕餐一任長年三老扁舟載我江幹

寒泉亭午暑喜雨

風箭急吹疎雨雲時轉輕雷修竹小亭山下乘涼猶記初回

夜涼雷電

明電夜涼催雨不知冰水爲秋滌研酒酣尋句賸蟻夣扶頭

雪中見山松曉起澗橋見霜尢奇

梅雪何嫌松雪橋霜未抵林霜睡起樵蘇欲斷竹鑪尋火裝香

次韻昌甫

防橋何苦乃爾剡溪似是欺予任彼梁園所賦但此孫牕之書

梅可空百榼酒雪不待一筆詩天地與人太好山林有我亦奇

晚步野趣

竹樹西風庭院溪山落日人家掻首從他華發角巾欹我烏紗

踏雪登前山

躡屐穿林歸寺持香裹茗尋僧磴道巳三尺雪巖居惟一枝藤

題扇

山近不嫌暖靄溪回更帶寒泉水淨沙頭有此嵐縈水末疑然

二十日趙園【案詩二首其一首見七言絕句】

緑樹秋千紅索白雲春靜靑山人醉忽焉兀兀鳥啼何以闗闗

橫山堂小酌

酒澆磈礧不下詩用陶冩亦難折取荼防芍藥醉於緑水靑山

連日暖甚【案此詩五首其一首見七律】

日暖甚宜蠶月夏寒還是麥秋冷漠蜜蜂蝴蝶喧闐乳燕鳴鳩

不道夏衣是輕且云春服旣成乍雨乍晴時宜閒宜睡心情

只覺寒來暑往何知陰長陽消膠膠莊生擾擾申申孔氏天天

苦苦安心見性勞勞息气養神向後有些斵防依前無限沈淪

聞喧然縱龍舟

旋自山間殢酒更誰溪外劃船過眼殊非偶爾放情均是陶然

次韻景瑜

梅花旣黃而白梅蕚仍緑且紅與其淩霜駕雪爭如避日藏風

兀坐本緣習懶苦吟終是幹忙老去宜拋筆硯興防徒近杯觴

慶元庚申二月藥局書滿七月還澗上嘉泰元年秋入吳試罷冬暮得闕而歸今五年矣

歸哉忽爾五年江空鷗鷺翩翩有詩多且漫興有酒無過醉眠

田事旱漧薄飯嵗計不給何求春園葉落窮冬夏畦菜盡澟秋

翻經諷詠釋種齊物試防莊生功名到底餘事儒者說性說誠

日日公侯衮衮年年人士紛紛伊尹周公孔子殷勤畱得斯文

貪生不憂老至徇名卻忘行卑一日又復一日遑遑自欲何之

兒女長須婚嫁朋友來須應酬應酬重費靑眼婚嫁未了白頭

平心好處平世深居合在深山山林荒園一畝世事敝廬數間

戱贈成季【案詩二首其一首見七律】

拂拂溪煙橫暮絲絲小雨吹涼酒盡更呼載酒一觴一詠行藏

與成季奕棊【按此詩二首其一見七言絕句】

明月水聲湍激涼風山气髙華棊罷不知時世酒行無柰詩家

題竹

有酒不妨醉有詩不妨自題聲以淸風何逺影於殘月都迷

山水小壁

防出雲山千里冩成霜樹半坡眼前非筆墨少興來覺風景多

書閣

仙人樓居何處靑豅黃嵓之間風回山气巃嵸月明水聲潺湲收斂平生出處欄贏取淸閒

侖溪和昌甫韻

侖溪玉水之上閒身何負一歸眼耳鼻舌無恙雞豚狗彘是依得酒飲不必果有吟詩不可譏人事大抵如此今日是明日非

欽定四庫全書

澗泉集卷十六

宋韓淲撰七言絕句

正月初三日

新年喜共閒僧語薄暮明燈下紙簾活火慢茶漸熟呼童時把炭來添

人日

滿地茸茸百艸茅靑靑知巳到山家東風一夜吹窻雨又得紅梅兩樹花

十四日

梅花如雪滿春山元夕都來一日間天以客尋詩句好香隨人與酒杯慳

正月十七日

春風吹我到雲林不爲梅花著意深歲晚老身無著處暗香隨日動嵐陰

正月二十七日

去年除夜吹山雨濕盡梅花冷打門朝市如今小樓屋只揩睡眼望前村

正月二十八日二首

春寒不敢出籬門且撥深鑪暖酒樽見說梅花風打盡冷淸淸地月黃昏

隨地挑成薺菜羮只和淡水入瓶罌春風不負閒人腹贏得勾勾飽後行

十七日

猶存人物作中興世道休貪我獨能不覺百年消折盡嵇康宜早愧孫登

世界無人作不成幾多姦宄暗經營寒來暑往癡迷過消長盈虛理亂生

二月晦日

春風猶自雨能寒破褐才除又覺單眼暗頭昏書讀一庭幽艸靜相看

晚色吹雲樹外明數枝遙見緑槐生誰人知我山中住三月春陰澗水橫

不恨花陰日影遲只愁風橫雨狂時梅梢葉底著靑子卻憶繁香如故知

繞屋靑靑緫是山每吟山色句還慳乘閒著眼煙林外物色分明見一斑

燕子飛飛山鳥鳴小軒癡坐倦能行推書試數平常事亦向人間得此生

海棠初葉牡丹花轉覺衰顏一倍加徙防幹問芳信姚黃魏紫已萌芽

槿籬欹倒費撐支沙岸常爲野水欺幽事相闗乃如此幾回虛過欲吟詩

次韻吳推官寒食

今年風雨暗寒食一夜垂垂直到明原上子推將矣從來此路少人行

萬花初過緑園林燕子人家巷陌深餳粥故應隨節序不甘華髮是春心

人間風物年年在酒後心情事事休珎重淸新得吾意賸拚憔悴爲伊愁

二十九日寒食【案此詩四首其一見五古一見七律】

去年寒食姑蘇館吟到吳歌子夜聲猶記春城芳艸渡一簾花雨畫船行

冷煙漠漠茅檐淺依舊山南澗水流坐穏亦知時物換燕飛低處鳥鳴幽

淸明

楊柳靑煙楡火新人家巷陌唱歌聲重簾未捲薄梳洗檐外微寒才曉晴

三月初三日

瓶裏桃花防防紅水南依舊笑春風尋僧共看山中友識賞何如付苦空

晚春卽事

路轉疏籬過小橋陰陰新緑滿林梢人家一雨軒牕淨時有飛來語燕巢

山气蒼茫寂寥弄雲吹雨半瀟瀟澗聲不斷波流急更聼風前婆餅焦

芒種

田家一雨挿秧時成把擔禾水拍泥分段排行到畦岸背篷渾不管歸遲

栽勻明日問靑黃惜水修堘意更忙少根中新葉出又看晴雨驗朝陽

三年不見種田農驀隴跳溝過屋東齊唱歌聲相勞苦蒙蒙煙裏一簔風

愧我麄官耗太倉及瓜而代合耕桑蠶筐閣了修秧馬老稚時時饁酒漿

三月五日

澗流淸轉佛仙家雨歇春風水浪沙得酒有詩人共逸山腰初見折桐花

十九日

彌漫陰雲黒且白今日望下還又晴憒憒一霎蒸气願聽垂霤打檐聲

九月二十日

淵明笑殺惠逺酒已公消得杜老詩詩酒於人亦何事夜霜吹冷水南枝

十六日

紙上閒看舊談語尊前試舉近歌詞夜冷小窓欣我獨歲殘深谷待他誰

梅花不怕風霜雪盡逺盡荒山盡寒時有幽人爲酬酢片香吹動忽漫漫

蘂瘦枝冰亦自花出林欹岸轉淸華蕭蕭宿艸堆黃葉瀝瀝幽泉洗白沙

近行逺立忽低攀不覺繁香入防間旣是孤髙還潔雅凡情於汝信何顏

山愈髙時气愈深水多流處影多侵翠禽急羽知人意時啄殘英落粉心

元日寅正二刻太陽交食守局

元正但覺暁光遲風雨霖霖笑語稀見說朝家推日食百司守局午方歸

終朝寒气昏昏云翳風霾若存天運有常交有數陽光初不礙髙奔【髙奔乃黃庭經中語也】

十六夜月

去年倦臥闗門睡前歲扁舟爛漫逰莫道迎檐一杯酒婆娑影也扶頭

秋暑過施寺少憇至夜半山月朗然

松梢片月見流行夜半靑山白露橫不是閒人愛幽處秋來紛擾飽曽更

喜晴

喜晴方且啟柴門忽有人來倒一樽只道久閒常蕩蕩不知小醉已昏昏

二十三日

水繞寒城渚外山淡煙吹暮畵應難漁舟舉网無人防我老吟詩把眼看

喜雨

風伯駕雲滿四野雷公行雨從空下農家起舞田有年競養雞豚作秋社

雨中

雨收炎暑入山云滴砌淋檐潤色分更以防風吹艸樹鳥飛啼過亦欣欣

又

茫茫野水浸籬根無數靑山接逺村三月遊花下路一家深閉雨中門

又

虛檐疏雨夜深深淸徹寒窓夣不成卻憶擁蓑篷底宿靜聽千防落江聲

抵掌揮觥不待詩共看泥土蚓鳴時晚來吹徹垂垂雨未必騷人緫得知

觀蓮見雨

竹送荷擎雨腳斜涼軒初試一杯茶逄人莫道溪南好暑月能淸只數家

次韻景瑜雨中絕句

人家蠶麥祈晴日城郭山川斷渡時幾正看千佛偈敲門誰送兩篇詩

門居地僻無來轍新緑新荷新筍時珎重情懷尙能賦爲捜言句和成詩

初三日冬至雨中

今年云物風吹雨山澗闗門亦可書焼葉鑪中暖紅酒靜聽檐澑落堦除

六月二日大雨如注山澗水溢

午夜風生雨防檐紗防竹簟夣鈞天暁來拍岸波聲急六月如秋意颯然

艸樹離離半拂煙雨滋芳潤轉靑妍山人整屐山邊去黃鵠白鷗時導前

甕頭白酒香初釀慿借一杯歸太和本自無愁更何喜暑風池上看圓荷

髙車駟馬斷經過只見春農說早禾得雨又還傷穀賤不知誰與緩催科

二十九日大雨

檐宇陰陰聽雨眠推窓淸潤滿平川舊低竹葉新槐捲當見橫流入稻田

香凝藤枕簟如冰飛掠縱橫雨防聲云腳明開時暗合坐尋余菌取茶烹

炎蒸經月掩荊扉城市紅塵十丈飛井水欲幹猶可忍空山不旱已常饑

夜雨

樓髙檐近瓦溝鳴自逺相傳到耳聲客枕未安詩又作隔河風定又疏更

悠悠秋思不禁詩只有街前過雨知一犬自鳴人靜後與君同邸夕於斯

雨驟聲空谷奇甚

只道天河洗甲兵一軒飛雨走風霆客來睡覺茶飲不特山前艸木醒

西疇寄月露

泉香月露墮吾前夣繞西疇覓醉仙涼入荷風吹柳雨罷琴尋句聽鳴蟬

暑中

山深常抱白雲眠離逺塵恰十年投老吳山小樓底一簪華髮暑風前

晚雲藏日下山腰海气吹涼片月髙夣覺小樓人不寐五更風送浙江濤

方池小檻養盆花結子抽枝亦捲牙暮色無塵閒灌沃童心𨿽在鬢先華

暄風

暄風移日過庭臯倦撥殘書首重掻門外不知山逺近短墻橫浸緑周遭

赭亭山白雲寺【案此詩二首其一見七古】

扶輿窈窕入山家一道溪流淺見沙春色不因寒意少冷煙和雨澹梅花

霜寒

霜風一夜入樓寒擁被微吟亦自寛年事漸多秋又老誤身初不爲儒冠

早霧

霧气渾渾曉未收不知苑外與山頭瓶花忽見花梢濕畵出春風一叚愁

松雪

洞霄雙徑傍何村松菊歸來想自存官牒推移應一笑桃花源上且尋論

窮臘荒荒林蕩幾回落舊又生新寒催雪與梅爭白空有故山誰故人

雪晴歸自湖團

雪後溪山分外淸東風日麗轉新晴水波逰魚影木葉叢叢啼鳥聲

瓦溝殘雪滴春風賸水殘山淡藹中禽鳥不知人意老數聲啼落野梅紅

雪後

澗谷冰霜踏雪行不逄荷篠卽僧淸世間只觧銷金帳羔酒無疑茗椀亨

髙臥從他有防橋荒塗橫古樹蕭蕭冰溪一曲靈山底宻灑之間復亂飄

農卜丰登士苦題無聞近見定還迷子猷一棹歸何處拍手山公醉似泥

曉看夜聽落寒聲帶雨隨風若霧橫平地尺爲天下瑞日光玉潔更多情

片月窺檐水浸冰松梢梅影共崚嶒數聲猿嘯呦呦鹿撥盡陰河掛壁燈

春思【案此詩六首其一見七言律】

報答春愁有醉鄕老懷那復得剛腸門前一澗桃爭發不分天紅膩水光

今年能得幾朝晴風雨消磨一半春野路溪亭卻自好惜芳定可屬詞人

李已靑白桃正紅幽人貧病憔悴容曳履過澗試蕭散不知燕麥搖春風

平湖波暖花宜晴故園夣斷蝴蝶輕小樓行藏一徙詩與此春俱眼明

惱我繁華滿眼時燕子初來雁初歸浮名自絆此身爾數日晴色花欲飛

惜春

莫把裴惜春意彊尋杯酒度芳時畱連鄰曲多交舊悵望他鄕有所思

躑躅辛夷非有謂薔薇芍藥欲奚爲楊花側畔樓防少一水聨橋映短籬

春吟

葉葉枝頭緑未深花猶自間園林醺酣要是都非飲興元非不是吟

花影欹燈上小窓夣回香篆有殘缸當年何事成諸葛萬物無情繚老龐

歳歳逄春不自持詩成酒去必歸遲而今向花邊醉只拾荊薪撰早炊

野菜誰將滿把歸水蓊須長苖肥任他比並膏粱味直底西山怨采薇

菜傳新緑生時花簇輕黃碎小枝日下時看粉蝴蝶背人驚鬭忽參差

三月下旬藥局書

一官受代始知閒常恨家林未得還自是爲溫飽計淸時誰不防朝班

一官受代始知閒盡日髙眠醉夣間試買扁舟歸便得湖橫吳越有靑山

閉門

閉門終日不常開山雪林霜已自來收斂身心過殘歳紙窓深處坐堆

傍檐禽鳥莫驚猜飛去多時忽不來只恐他人相彈射我無機械合徘徊

鴟張何用嚇鵷雛此態人間未必無綀實梧桐非腐防莊生惠子豈其徒

感興十首

迎時上下本謀身身老難禁物態新到得朱金爲我樂卻嫌人笑我知津

其誰不欲上雲霄晚節當【原缺】事事髙贏得書多垂後學歸來賫志亦徒勞

我本何爲也自休靠他寜不略廻頭徒誇扇枕黃香好肯道悲秋宋玉愁

社防城狐何代無乘時應也用工夫而今又有依慿者辛苦從前作世儒

一生精力盡於詩詩到成時不自持脫著衣冠對神武婆娑空復羨諸兒

肝膽輪囷本致君衡山一片尙愁雲可備卹典埋歸骨好爵翻令及後昆

百尺竿頭寸步難從前血指漫旁觀收來放去由誰做底事隨人百樣般

壯志情知已不多便鷹揚去盍如何淒涼兩眼西風裏猶爾畱連作好歌

得寵常疑失寵成難復念前時螳蜋鳴蛭爭先後何意防莊亦論之

赤縣神州久陸沈宣和遺恨莫追尋饒渠熟客資談柄須有夫差報越心

雜興

常苦靈山暑气昏澹雲疏雨洗乾坤溪南只許閒人看紫障靑崖靜吐吞

書帙侵窓竹數竿晚畱晴影上靑攢不禁滴盡瀟瀟葉時拂疏風雨未幹

潤色初分嵐影飄細看莽莽近迢迢山楹川觀誰能到禽鳥飛鳴亦自驕

經雨髙林月出云一天涼淨白紛紛道人打疊身心處泥飲行吟不亂羣

大笑花開只自藏垂頭葉防自芬芳天生楊震今淸白常具人間一種香

檐卜生成淨潔花愈幽深處愈多葩肯教肉眼凡夫見寜可移栽釋老家

晚興【案詩二首其一首見五古】

誰爲喧卑莫賦詩幾年山澗久安之區區守祿才糊口盡覺肥甘盛一時

偶成

春風時弄閒花艸滿面紆餘气自和行過小亭因坐久卻驚啼鳥一聲多

連陰卻喜社能晴雨淡桃花滿澗生幾樹正依流水上曉風吹動日華明

山上行還山下行艸隨幽逕不知名靑春自是多情思梅葉陰陰已半成

又

世間榮辱最愁人荏苒年光老逼身莫笑區區有仙佛識心見性養精神

招之不來麾不去不動聲色泰山措拙於用大無所容枵然魏王五石瓠

梅黃雨細柳花風渾在鶯啼燕語中流水髙山元不惡短籬破屋爲無窮

坐幽窓靜炷香卻疑身與世相忘紅深一樹橊花緑嫩數枝支子芳

舒嘯閒平理亂心古來賢逹幾升沈只宜一唱紫芝曲不用三思梁甫吟

病餘倦甚惟思睡醉裏歡來擬欲顚飲罷空山身老矣夣回淸暑意翛然

又

非閒靜不可作詩非老焉能讀書開卷空山照華髮吟編荒徑入吾廬

明日再題

周防於世不闗渠合把塵勞日以疎半夜雨聲驚客枕一身禪榻夣蘧蘧

戱書

亂拖防士伴噇酒硬捉閒僧聽做詩後句不來瓶已罄月涼山靜角巾欹

午坐

晴初小院窓半開堦下艸色侵莓苔淸風徐徐木陰寂禽鳥自鳴時自來

家家蠶事采桑歸蠒箔才收又整機辛苦一春成絹後村農誰是著新衣

偶興

往來鄰並歲年深老稚空忙慶弔心羙惡衰榮消長事又須著眼一沈吟

膠膠擾擾復悠悠多少迷情不掉頭利者笑名名笑利日前身後欲何謀

東南吳蜀大江橫西北闗河幾戰爭智者不愚愚者智到頭分合世難平

深谷荒虛人迹稀無風黃落自橫飛敗籬東畔板橋斷時有鄰家負水歸

雜題

屋前巷北苦稚子木斗煮熟撮數賣腐儒食飽可柰何寒夜擁鑪亦可嘬

黒豆硬炒不貴發敗紙裹之良自多紙窓坐睡時欠伸冷手觧包慢挼挲

瓶粟欲罄敗絮少三咽玉池吾養是中止可浣便腹世運宻移空推遷

四明所修傳燈錄誰以印將塞吾目淩晨萬境不到處佛見法見空逐逐

人之二帝三王道加之孔孟雜佛老存心養性以事天五伯秦漢誠艸艸

著書談俱一偏柳和伊任孔大全禹稷顏回乃同道出處得防醒醉眠

雪窓兀坐

霜收餘藹瀝檐水雪屋云窓日气升旋撥地鑪看宿火軟蒲團坐幾深憑

雨中山臺夜坐

桃李春風又一年老來何事不陶然晚檐莫聽垂垂雨斷送流芳到酒邊

月夜樓居

彌漫寒气月防明近覺風聲逺市聲不恨浮沈人海底樓居閒自得心淸

二十九日早步

行行行過水東頭路窄因而緩慢逰艸木華滋翻宿雨山涼尢覺是新秋

午步

養花天气半陰晴啼鳥水邊三四聲逰人往來莫漫賞多少古今風物情

晚步

槐葉已飛無夏緑桃花新種待春紅千山僅繞千家聚一水全依一逕通

舟中曉詠

薫風猶見杜鵑啼淛水東逰復自西澗上有泉泉上竹玉爲山底是冰溪

桂棹蒲防日未西鵲聲鶯語鵓鳩啼滿溪緑水岸邊急一片白雲山半齊

過玉山同昌甫宿歳寒軒感愴不已

鷺鷥林到歲寒軒屈指如今十六年當日玉虹橋未有山川祗是舊山川

小憇成季書室

已喜靑山在眼前午陰佳樹更淸圓枕書閒與尋幽夣洗盡京塵意灑然

徐子融送至石井因宿竹溪

山行明月步霜華半醉防吟意更嘉記取鵝湖山下路夜深投宿野人家

病

病無情緒惰吟詩筆硯空存興已非滿眼緑陰春樹老小窓初日動晴暉

僧

露寒風斂山餘靄虛淨曲通僧一窓我不占閒誰避俗菊花時有楓江

午

午窓寒日聽松風散髮梳頭睡眼中情話堂深書帙滿老身何地不從容

夜長

夜長殘雪小樓中擁被閒思又一冬燈影易昏鑪漸冷只消斜月五更鐘

書燈

書燈霜夜冷淸淸不信觕官傍帝廷老把身心欲何用山居此味飽曽經

午睡期思書堂

所謂伊人天一方園枝新好東窓八表蒙蒙忽時雨不知平陸已成江

讀書

牕明晴日小樓居靜坐閒翻案上書理路漸通文向熟試將回向此心初

冷尋

冷尋杯酒滌書癡半盞防醺又到詩門外屢成三尺雪茫茫眇眇欲何之

晚唐體

一撮新愁放眉小庭疏樹晚涼低牽牛織女明河外縱有詩成無處題

灌園

搰搰誰知舊漢陰桔橰何待此機心溪南上郭邱園地應笑防莊著語深

十二日灌園

桑防未移山照晚曲塘橫岸小軒窓不知秋思今多少嵓桂芙蓉開酒缸

秋髙山靜一檐月只許淸光醉老身蓬藋之間見花竹灌園休說漢陰人

修園

旋買荊條防短籬更般沙土補長堤閒來也有無窮事且看靑山橫杖藜

書懷

老身閒淡復何求常喜禪門舉話頭試問紅塵未歸客渭淸涇濁肯同流

閒詠

閒詠遺言理素琴晚風吹樹雨愔愔山空斷岸無來轍未必沙鷗識此心

影瘦

秋涼於人事何悲可憐宋玉在其時登山臨水西風急贏得新涼入我詩

懷人

北客如今可柰何更看淸奏入云和東平東裏應無恙吳楚年深白髮多

人難

人難防合易暌離更把言談著在詩君去南丰我南澗其間不待兩相知

五更

五更人物遽喧呼不信淸湖逆旅居齒髮如斯吾老矣一身蝴蝶夢蘧蘧

五更朝謁之聲盈耳

十載山居夜寂寥蓬門雨打雪蕭蕭何曽聽得人喝走齊趨鬭逞僥

欽定四庫全書

澗泉集卷十七

宋韓淲撰七言絕句

慈福太后生辰聖駕同中宮過北內上壽至晚鑾仗方回觀者無不仰贊慶禮四朝之尊也【按此詩二首其一見五律】

南渡衣冠近百年四朝安穩在吳天斯民何幸歸仁壽咸戴慈儀五福全

次趙將春日韻

立盡花陰把一枝風流元自不如癡錦箋欲寫相思字誰記傷春病酒時

樓倚斜陽十二欄重重煙水更關山舊家心事渾如夢千尺遊絲燕外閒

楊栁溪頭綠萬條碧雲相對是衡春風但欲隨波面檜楫松舟不用篙

淺白殷紅髮嫩葩一年春事一番花幾回帶露和煙看不信詩情未有涯

和周次公韻

老於流俗尙何顏歡喜新涼得此閒政自可人詩更好毎逢觴酌不知還

武夷仙客話尊前轉覺相忘失醉眠詩眼文心旣如許古今才調豈徒然

和黃子功壁間伯次公韻

天地一息大鵬風未信逍遙尺鷃同彼此衰榮無定在人生元自不匆匆

轉覺心情事事疎題詩常是懶能書相將又見西風起尙喜攜琴到處居

和趙路分

雪云寒事正多風詩與山陰興頗同萬境縱陳渾不理老身只是願時丰

又和趙路分韻

萱芽爭出栁眉舒積雪霜凝未盡除一陣暖風殊著莫傍人啼鳥亦忻如

小橋晴步正徐徐誰把詩箋滿意書且讀且思歸且嘆山林邱壑我鄰居

昌甫寄二絕和韻答之

只宜樹蕙與滋蘭二月顚風作社寒岸栁豈無舒葉者山梅空有落花看

雨絕遙遙何許吟一封得得乃斯尋直教宛轉生新意徒益淒涼老舊心

和韻

珍重騷人和言句玉缸眞若映瓷甖海棠紅防春風裏更約相從酒數行

春來常苦少晴陽縱有幽花未肯芳不是騷人催喚醒暖風遲日也無香

和昌甫

水南上郭荒涼甚猶有西軒兩首詩沙艸犢鷗眠動處當時識賞孰能追【艸黃眠失犢石白動知鷗尹大諫西軒詩】

澗曲山隈借竹軒軒𨿽非舊有前言斷碑零落猶能打此意微茫僅復存【尹諫議有借竹軒記】

人言君方君但方呂詩尢足照僧房只今尹記疇能問我輩懷賢未可忘【呂居仁舍人爲尹諫議作方齋詩尹自爲記】

才見雲遊人打包何時月下把門敲相思白髮空千丈坐對煙林滴露梢

行欲方而智欲圓河東車說已居前先方之諭斯爲美只恐圓成又不便【先方之諭尹記方齋語也】

魯解元以坡語空山無人水流花開爲詩和韻

溪山淡淡復溶溶老覺身閒百念空誰把淸詩相觸撥又隨吟嘯醉春風

人之老去須甘老天以閒來莫厭閒滿樹梅開和玉雪門前流水響空山

橫斜淸淺暗香動時把心情百樣摹忽憶西湖林處士此風應笑古來無

車塵不到世氛逺野水閒花景最新泛泛空明知我獨故將流影巧隨人

不須更著前村裏且傍衡門看流水無人塗路橫古今吹盡梅花又梅子

閒収神觀與天遊坐斷空山百不畱只許梅花恣開落春歸幽澗水風流

水流活活水橋斜淸浸梅梢岸底花自與空門了絕肯隨遊冶入芳華

歲寒艸木競黃落春到空山梅自開一任門無車馬到香飛流水澗中來

和昌甫

行盡田家與酒家書窻薝卜見新花風流一老來何處不許閒人作話誇

云繞蹊間水滿豅豅中來往少能同溪頭系得扁舟在更約乘流載短篷

和昌甫竹句

竹隱泠泠屋數椽做成淸尙得如然山村底處無叢薄我獨因人以賦焉

章泉兄弟舊新廬子捨髙低不逺歟籬槿池蓮映林竹欵門猶是可容余

城郭𨿽多總不如瑞峯山淨竹應舒紛挐肉食紅塵緩步那言可當車

僧寺本來能脫俗水南逼市漫成竿臺喧地污要除掃禪月當年眞可安

絕岸防流翠碧洲煙枝露葉落還抽輸他荒闊無人管擬待煩君一筆収

山囿遙遙合世官事嗟成往尙何觀新知益比故知少縱有竹林無復歡

蒼筤亭種千竿竹三十年前此地家野水縱橫舊時澗客來猶得共瓜茶

次韻繆教授

山花忍作壽陽妝且著胭脂入艷陽細雨春風誰防得溪橋空自落幽香

若無交友可忘年餽歲何由得酒泉不是騷人太多事定無家釀與吟篇

和教授詩

邊韶經笥任嘲眠底用回瀾障百川系馬堂階官獨冷秋來應喜雨公田

暑天常欲踏層冰未雨低垂气不勝田裏三農那可旱閭閻萬竈信如烹

詩筒剝啄入幽扉到手令人喜欲飛多謝淸騷滌塵慮不惟髙澤救時饑

三曾三孔久淒涼百世空聞書傳香人物江西初未逺定尋墜緒接茫茫

學海波翻筆底寛逢辰當不負巍冠只今得句因時雨才思何妨若湧湍

示可然叟

水聲流出白雲洞正是楚天秋雨時應過嚴陵灘下去淸風波面一絲知

往來常愛白龍洞困借僧窻竹榻眠幾許客塵煩惱病爲渠泉石弄風煙

和韻

不是傷春著句遲似醒猶困欲晴時從他野艸閒花見已自雄蜂雌蝶知

酴醿一架暖爭開投老看花得幾回興以芳時尋醉去詩從永日送香來

昌甫詩以楊朴契斷送頭皮語說病亦昌甫鄭州鄕里人也次韻朴自號東裏遺民

契東裏一遺民落拓顚狂混俗人自是本朝全盛際至今拈起話常新

示疾炎涼合問之頭皮老去記誰詩楊妻有句畱千古笑倒黃州舉此時

昌甫以詩送香任尙書任和答且辱見及次韻昌甫不必寄尙書也

夏衣輕體涼絺綌忘卻禦冬尋敝襦且玩章泉香與句閒來服用更何須

交情到老終難已此味平生畢竟濃逺近行藏兩相望湖山應自白雲封

次韻潘徳久舍人七月廿一夜喜雨五絕

錢湖苦人不眠下塘水澁流防防雲奔雨驟忽到曉便有小舟來閘邊

雨雲低水夜微明隱隱臨平山上靑荷花菱葉不自已搖動濕風時亂螢

客中倚樓秋思覺人靜石罅促織鳴未知我詩能吟否三更起坐牀不平

補陁淨聖有許事用作霖雨談笑中天竺山髙湖水滿去來何地不圓通

轉庵老子又多能意气少年誇五陵自到玉皇香案側退朝猶不廢吟燈

贈余之任

記得靑巖載酒時僧窻吹雨夜檐低如今共踏南豅路卻說靑巖看木犀

贈傑宿之

山林春雪未花開生日何情近酒杯似醉似醒方鶻突上人剝啄帶茶來

贈向親

大耐人家舊相門共嗟北路尙堪論載披畱別知已敍此意寥寥屬耳孫【文簡公有畱別知已敍】

次韻子功贈王玉山

要知爵服人人別不信歌个个同指防苕溪歸棹逺西風吹夢藕花中

翻雲覆雨功名事到底誰稱一世雄邂逅酒杯還小醉彊酬詩句苦難工

贈吳子似

喜君常誦介庵詩此老流風百世知摸索期思長短句象山如在更沙隨

漸老方知欠往還等閒蕭寺得同盤呂曾舊事今如夢且上南山橫碧看

除夕次韻鄭司理

飛騰暮景惜流光至後年前日漸長繞屋雨聲無借在海山尢帶北風涼

家林何在夢魂飛閉閣焚香醉似泥火冷燈靑推枕坐幽懷無處覓詩題

年年以酒澆殘臘日日爲詩作好春澗水漸生梅正發鳥啼人語亦淸新

里巷歡呼爭爆竹田廬圍坐亦然萁寒更不覺雞三唱可惜心情不賦詩

流傳風俗豈無因栢葉椒花意已馴騃女癡兒何所試牽衣踏地只爭春

夜窻松月舊家風宦海飄流鞅掌中但覺年年添一歲不知齒豁與頭童

次韻山水便面紹之所作

春風綠徧林間木想見晴嵐撲閒屋山人琴劍未歸來知誰把我殘書讀

次韻成季道中

逺如無際近紛然一棹吳波入楚天水面如塵開又合晚來寒日見山煙

九日次韻次公

水南著我登髙處風急山籬帶薄雲從昔騷人愛重九防鴻天際有遺音

紛紛下視三家市人物悲歡逐年歲吾儕禿髮帽檐斜不見黃花也須醉

昌甫詩來言九日是悼亡之日因答和及紫芝是日過城下

玉山何許兩峯髙不特雲藏霧亦韜可惜敝廬城郭淺心蓬徒使目還蒿

紫芝九日上杭都溪館經從說大蘇搖落風霜爲搔首病餘眞是我非夫

佳辰人物本難俱事事𨿽非景不殊君旣悼亡應感舊細看那復嗅茱萸

黃落山川亦變衰平生髙李吹臺詩秋來季月谿南路獨往空歌宋玉悲

九日範伯升惠詩連伯玉丈有和句皆道先公平昔登髙事感而次韻

詩來增我思親念愁對秋山气象髙糝糝黃花驚節物東籬徒有鬢蕭騷

塵土裝懷不可論傷心夏淸與冬溫西風南澗蕭蕭竹猶有範翁時到門

次韻昌甫所賦癩可瘦權且言去歲到白鹿洞

踏雪尋僧已是詩更將書冊試同披名髙直隱江西社五字非君孰和斯

當年權可气橫秋此日匡山亦雪不莫恨禪牀人寂寂可論書院鹿呦呦

李季章參政寄近作絕句次韻答之

誰家綠展窻前葉何物淸成池上花嘆息陶斯爲模寫要須隨興寄無涯

華髮差差從滿顚形神才釋自蹁躚角巾東路渾常事便駕柴車亦可憐

秋深剰有十分涼好理平生書傳香見說江西多勝士吟成風雨近重陽

得將膠擾一身藏吳是他鄕蜀故鄕從昔衰榮無定在山林鐘鼎兩俱長

襌門底用金仙偈道室空多玉笈書知我者希斯我貴身心如此可踟躇

家食何如祿萬鐘夢回珂轡響玲瓏書生習气初無恙只怕勲名不貸公

次韻張令郊行

連朝晴日破層陰下澤翩翩興愈深水際風翻沽酒斾靜看飛鳥過平林

不須萬里羨侯封且把千詩一撫松野步何人知此意仙家寒露濕芙蓉

尋詩得酒坐閒亭秋到騷人獨用情猶有黃花看著眼悠然風味憶淵明

鬢絲禪榻紙窻西栢子煙中落景遲莫問少年塗抹事病餘那復解題詩

薄寒侵曉露華明不信人間有許淸行徧西郊艸堂外老懷渾不負秋晴

元立畱詩二首因次韻

少下歸帆上石梯髙風𨿽在後人迷倦懷冷坐客星閣煙雨漫山覓舊題

孟郊有句防愁端墨妙猶能待我看試問新秋能幾日欄榦一葉已吹寒

文叔樓居次韻戲之

行藏知在倚樓間雨際煙巒接九關著腳旣髙心自逺問言何似嶽前山【文叔嘗隱衡嶽】

樓外新綠成陰片月已上

隔簾花過葉初靑一段淸和倚畫屏已是春風生晝寂小樓新月更亭亭

次韻郭中

常恐塵埃滿面顏水邊門戶喜常關蒼筤亭上南屏下天遣幽人入座前

次韻

菊花開處卽重陽常憶蘇仙共酒觴霜後擷香尢可玩喚回佳致有篇章

次韻

秋到黃花彊自寛琴堂猶得往來閒世情原與詩情背只許閒人老眼看

道愛堂深風滿林一由華髮半欺簪主人記取從容意三客無他只苦吟

次韻周次公五日

溪頭拍浪鼓喧天驚動山翁一覺眠且喜和番徵戰息兒郎贏得鬭龍船

次韻周次公

髙隱春山意頗濃眼明四海有無中慿誰喚取爲時用橫帶東華醉軟紅

自覺頽然已白頭塵塵何地不周流從渠膠擾蝸牛角連雨淸寒正麥秋

次韻

山田喜雨厭晴霞想見污邪欲滿車客裏從今無貴米飰余贏得去煎茶

十日山頭有雨雲小樓涼意滿紗巾淸湖一帶水常綠空映往來行路人

靑山常對我軒窻更有澄江作小堂今日塵埃無自柰且乘涼雨臥行牀

次韻昌甫

云白天靑懷玉山森如束筍杳難攀章泉章丘不百里是二士者居其間

云白天靑懷玉山應眞畱影與僧閒安得務農息戰鬭老身長子從鬢斑

二十二日次韻徐子融所寄

近年交友已相安只要山林保歲寒珍重茅齋徐處士有詩猶許寄來看

次韻劉解元

天寒歲晚山黃落只擬西湖可探梅霜重雪深渾不管一枝靑淺爲誰開

和推官

雨餘千里得安眠涼翼條苗綠滿川郡幕有賢時自熟不勞水利問農田

文字工夫勝鏤冰眼邊猶信耳邊聲暗中摸索曹劉在嘗鼎酸鹹不待烹

乘涼一雨過城扉促膝應看玉屑飛名下無虛眞雅士淸談可飽弗憂饑

云連山色晚靑蒼雨激平疇土气香淸入斷畦才汩沒黃流別港又彌茫

得詩得雨百憂寛散髮林間久不冠讀盡名章轉搔首靜看檐澑落驚湍

次韻吳推官

樟下臨岐樹色分風沙吹日暗車塵尋思何地無幽興不在山林只在人

投老寛閒寂寞濱將身隱兮又何文暫時相商相徴逐畱與江東日暮云

一片溪流一片山世氛元自不相關松溪直上山頭洞僧亦何能識我閒

因酒從容意已仙白沙翠竹記同船停杯更在斜陽外此話他年盡可傳

十日之間我欲回仍於眞隱一尊開東遊西泛多情致應喜其間得句來

次韻昌甫並帖斯逺五首

一亭寒美老彌明閒裏經春自喜晴拄杖披衣隨處歇有時應覺意和平

求田問舍可成家擁鼻東山又有涯今古經營幾人物輞川圖畫玉川茶

經年歸住水南山滿眼髙林猿鳥攀盡日無人開竹牗有時呼僕掃松關

遁於荒野乃閒人膠擾其誰不染塵乘興相過事幽討從來髙防祗荀陳

暖翠浮嵐不可摹畫師徒自費區區吟邊若解収拾得始信丹靑一筆無

次韻蹈中見寄

山中石澗正冰冷愁絕江梅滿樹花王節隨晴尙能句幽懷無復怨年華

次韻施仲益

風月齋前嵓桂開細吹流影兩優哉主人定自相料理那有工夫問客來

盡以淸才一筆収是中宜夏復宜秋章泉水老唱和汝長望我心生許愁

空齋秋淨尙何須夢艸池塘句欲敷風雨對牀元不惡更看春霽畫江圖

次韻仲至

怕向帝城尋子公官余且自策閒功若論杜集黃陳事我愛東平鞏睡翁

仲至早入局有詩次韻因亦自述並謝外日畱酌

馳道人行響動雷五更推枕重徘徊歸家細詠朝陽句不記曾經省宿來

持蟹重傾酒一杯晚鐘寒色共徘徊近年得此於人少公不招呼我亦來

次韻管尉見贈

相逢一笑淛江濱朝市誰云喜脫身指防鄕關有滋味詩來尢足洗緇塵

次韻

詩可尋時酒可呼幽閒何事卻關渠更煩一枕邯鄲夢若輩營營未必如

幽討荒尋本不艱彊生支節在其間請君認取朋從意風雨何如做澁慳

次韻斯逺五首

人生煙滅等飛灰滿眼吹香總是梅不道詩來能解此得徘徊處且徘徊

遙遙山囿井泉傍花气蜂翻蝶作狂一陣晚風相著莫剰題幽句未全亡

老梅如對古衣冠一防浮華了不幹橫隔片煙宜畫取蕭蕭休待雨聲寒

澗邊亦有樹空明盡日吟哦狀不成忽得好詩天外至扶搖如跨九霄程

開恍如斯落更新尋香逐色轉精神直須一夜風吹盡到底孤標不負人

十五日將入章泉上饒有句次韻

諸賢送我入章泉問訊泉頭不老仙更把一杯同醉倒閒忙出處本忻然

次韻昌甫達夫斯逺子功

日月推遷事轉新百年同盡艸棲塵紛紛遮莫相欺得一首閒詩且送春

靑山好處杜鵑知芳艸離離正綠滋我已顚狂無借在又隨名勝學題詩

南池風物盡可翫常記春時踏雨行一自花飛栁葉暗不知貼貼蓮荷生

次韻

常笑空山艸木繁蕭蕭栢偃與松蟠有來領略東風裏便覺鷗盟轉不寒

自是伊人得寶書興酣聊顧我閒軀世間臭味初何似玉雪胸懷咳唾珠

東望水心生海云誰云孔氏是知津其爲名世元多少到處非干欠士民

小軒何物伴吾幽老眼粗官畏得秋片段白雲吹作雨又看新葉上牽牛

次韻昌甫所寄

南礲山裏寄梅詩誰信寒花野外遲幽處折來我無愛春風已是隔年期

經行宛轉動吟腸想見箯輿自擷芳芳亦於斯知句好人應借彼發花香

奴人滿把和詩到城市林園未放時分餉治中君得句載酬泉上我非詩

次韻孫耿詩三絕並寄謝

錢塘都會正明春和气祥風動八垠當殿牙牌報班到玉階方寸引賢人

江浙都來得幾程風潮聲裏是樟亭春膏又動一犂雨華髮相看眼自靑

雞籠隱隱富春山猶有孫郎作許閒失喜流傳和三絕暗中摸索得窺斑

十二日次韻昌甫

苦覺今春雨易晴蠶忙頗早麥垂成周遭兩縣相望地不但歸田望歲情

紛紛寺觀占溪南不是瞿曇卽老何有閒人更周孔況兼巷語鬭街談

次韻潘徳久

晚風湖面看漁鉤盡日相歡得勝遊題罷新詩倚蘭棹一天斜照總宜樓

次韻董景先

冰玉胸懷隔幾塵下帷猶復擅詩聲人間是處堪娯意南北兩山湖水淸

漠漠春從沙際歸野梅官栁杜陵知風和弄影生香處常記幽閒小醉時

心情𨿽在語皆非彊寫春風不似詩一雨小樓煙淡淡滿山斜日樹離離

次韻周次公

老懷風雪往來時山與溪皆合賦詩又是梅花苦無緒喜聞七字滿篇奇

次韻景瑜

春山歲晚成良集不但杯中酒聖賢一局棋聲轉歌扇醉和歸夢入梅邊

放身滄海畏人知除卻梅花未欠詩醉固渾涵醒更爽我生何特不兒嬉

幽深挈杖信偏宜更酌新詞翡翠巵帶郭路隨寒水斷雪松云竹見藩籬

次韻

風竹雪花建檐瓴只道愁霖耳畔鳴破曉起來林影動一山禽鳥已春聲

紙窻平旦欲熹微數挽顚之任短衣只恐有詩無落句雪車冰柱古來稀

北邙新舊只累累何惜心懷不醉歸是處人家作寒食海棠初發杏花飛

破曉鳴鉦催彩舫近昏吹笛認旗亭詩人也作聫翩去只此遊人眼覺醒

太湖浸蘇臺云白天靑萬里開莫道吳中非樂土南人多是北人來

次韻仲至臘梅水仙

吾家同出鄆州梁冷落江南各一房梅下水仙京洛種吟成應話故園香【元唱謂水仙種於梅下乃京洛舊根】

次韻紹之

風送潮回沙地幹船頭山色自相看鳯城回首三年夢一笑新秋轉薄寒

次韻彥章三首

三篇懷友賦新詩渾是經書有徳辭須信胸中本涇渭交遊不爲俗推移

展轉尋思讀此詩情文俱盡見於辭爲公行坐沈吟久不覺牀間日影移

恨無佳句答情詩搔首如何措一辭知道春風動歸思籃輿山路想頻移

次韻昌父十首

休論玉蘂發唐昌入眼何能易比量曉露未収寒露下無風亦自有幽香

風前月底盡幽通影落香濡杖履中幾度吟來吟不盡但知老樹更穹窿

未開宜雨落宜煙只占山巖已自賢白石中間寫泉水何須物外覓花仙

能與幽芳作主人西風吹淨世間塵接防欹倒尋詩處應在章泉泉水濱

城中有客占林園應據枯桐入夢魂秋日肯忘東裏趙年時曾醉永嘉潘

雕零四海幾人存一一皆爲我所尊物色依然賦叢桂誰知潘鬢老兒孫

山回溪淨气尢淸落水聲中反獨榮日照月移俱可翫株株根畔古苔生

去歲西林湖寺中野僧曾與詠晴風一時潘蓋姜同飲今日相望我禿翁

吟盡淸詩花自開中秋宜共月徘徊京塵抖擻嵐生潤忘卻年光過眼催

待以繁英薦夕餐分明書室是芝蘭從來正色黃尢羨俗眼從他彊愛丹

次韻伯

流轉風光恨不遲傷風病酒只花知海棠紅外梨稍白人倚欄幹憶舊期

著意酬春得句遲閒愁未必故人知五更滿院吹風雨急起成章與子期

次韻成季

夜如荒逺吠何頻不覺京華旅食貧試擁殘書對燈火門前應有往來人

短橋平水樹淸深樹外云生漠漠陰衣帶冠緌半塵土少憑書幾到詩情

有懷斯逺及施仲益次章丘韻

其後淒然忍寄詩寄之誰復讀於斯章丘木落風月冷手澤應須畱與兒【斯逺號章丘子仲益有風月軒】

次韻二首

從前常怪復然入手淸詩且剪裁擬待髙樓同問月一關新禁莫能來

有懷佳伴毎忻然歲晚相看不待言應笑老身山澗曲年年炙背只晴暄

次韻昌甫

未成雪片漁簔句空對梅花鐵石腸窮巷蕭條人獨臥暮云零落鴈分行

二十五日昌甫齋中徐倅送酒因次韻共答

山中正苦風雨夕送酒白衣何處來洗盞開嘗醒復醉翠微堂上若人哉

東遊西泛秋涼後深宻正尋苔竹家一段風流誰逺餉詩淸應爲煮芽茶

次韻

指防蒼茫句欲成山中滋味水邊情須臾數防黃昏雨更看弄云微月生

晴靄分明是畫成淡容輕態最關情鳥聲不盡蟬聲起花影才収竹影生

雨熟西疇萬寶成新涼歌吹見人情田家老瓦盆應在打谷歸來酒興生

靑入靈山玉削成羣峯羅列有心情眼明忽捲城雨風定白雲濃淡生

桂樹團團翠簇成涼天佳月九秋情根濡宿雨枝頭潤細蘂傳芳分外生

正月十八日雲林用舊韻

竹枝梅蘂映松林不是年年著意深君有淸尊可無醉春晴贏得看花陰

次韻醮筵所書

造物於人大有功昭昭在上是穹洞章定奏長生籙勿藥誠從一念通

徐和卿小樓

滿窻風葉送新涼人在紅塵巷裏藏午坐岸巾初睡足更呼茶椀淨燒香

次韻昌甫論菊之結盤者無眞意

叢生閒得把檀欒豈待修治結束看笑倒街頭誇賣者陶家眞意已摧殘

秋來何物伴吾眞藥菊甘香最可珍見說繚潭人不老肯隨雜色鬭時新

題丁使君浮香亭嘗招飲繼有三絕次韻謝之

報政冰溪歲晚時淸心餘韻忽橫枝仙壇觀上陵陽子化鶴千年華表詞

雪後園林春已來亭前花爲醉翁開暗香一陣知多少徐步淩風索笑杯

名髙二相𨿽陳迹猶是官梅玉雪風吟到金華侍臣語不妨包括錦囊中

次韻王寺簿所和昌甫句

常恨春濃不賦詩詩成卻怪得春遲春風漫躡登山屐興入靑春若素期

君侯錦繡作肝腸句到江梅韻更芳自要逢花試陶寫從教弄影與吹香

雅志東山事事宜愛閒幽討過橋時世間兒女那能識一段風流總是詩

次韻宋倅所和

經年來往誦公詩眼底虛名莫問遲旣見梅開且哦句歲寒風度與心期

淸愁花惱苦無觴澗谷空吟野樹芳不分水流煙濕處臘前年後撲人香

雨収風外起晴絲滿地飄零積雪時知道傳呼有旌斾行春無處著淸詩

蕙斛贈趙倅次韻謝其所賦

層華旖旎正關春正苦無詩與寫眞持送平分風月手果題香艸屬幽人

光風轉處影搖春寂寂茅檐自養眞痛飲讀騷纕且紉應言憔悴昔何人

趙倅又和一絕許予過當再以前韻呈之

健筆幽葩總是春非公髙韻孰全眞要知艸野多凡卉不過桐門無此人

和李倅

菊花𨿽已過重陽猶有餘英可薦觴黃白淺深知幾種要聞髙論試平章

將到章泉水趙成甫寄三絕來

共宿施村一夜霜曉扶輿去路猶長如今又到章泉水凖擬詩家舊債償

襄陽耆舊今誰記秖有龎公在鹿門白髮江南兩兄弟瑞峯山翠鎖深村

新居曾寫碑千字更覺閒情入老嚴珍重主人畱食炙摩挲貞石我何亷

戲柬徳久

天與詩人月一輪樓髙偏照鏡中塵夜涼翠袖翩翩處應問行藏獨倚身

余伯過南劍兼寄鄭伯明

南劍溪頭黯淡灘山城五月水聲寒凝香應更解懸榻席上鄭防同此懽

往來塗路武夷邊無復人尋九曲船我老君回向何許故情前夢只依然

器逺寄近詩季章兄弟唱和蟇頥江梅術皆其所也因題二絕寄答蓋曹李同榜

蟇頥江水小羅浮梅術花時踏雪遊五字七吟天一角東南何處是皇州

三人唱第記曾看往事流云話亦難蜀道有詩猶寄我才情何不溺儒冠

用昌甫寄晁於潛詩韻寄之

相望於潛信宿中爲吟趙句憶坡翁如今文物依然在賸欲褰裳一笑同

麈尾緣塵已一年北關門外夜行船蕭蕭禿髮深秋影心往形畱只慨然

新涼吹到數行書香入巖花麝不如知我京華老無力滿壺淸酒載勤渠

寄文叔

繁陰淸影下黃鸝想見虛堂晝寂時試撥吏文危膝坐篆香無與細風吹

新辟書幃定自如眼前紛列不關渠陶公楮大從容處酒薄囊慳還飯蔬

雨防風生澗水鳴倦扶藜杖看山行故人正在幹封邑何日喚之來耦耕

二十二日東阜寄南團聞待兩夕而回

南團知道過幹封得得村來語笑同急雨顚風慚宿約能畱兩夕見淸風

相望春時又兩年深居山捨想幽便故人生死驚零落排遣尋歌付酒邊【臨歸從邑借妓一飯而行】

寄吳子似

云錦溪頭玉石村白蘋風起浪花痕何時載酒尋詩去醉弄扁舟倚樹根

書寄牛孫

含笑花開寄一枝要來山裏伴淸詩兒曹識取香濃處全似人家酒熟時

寄抱朴君

曾約西林看木犀望窮云外只空歸十年又見秋風好未覺幽芳一夢非

姜蓋潘同看木犀故交零落竟何之如今花滿西林樹猶有無懷可寄詩【堯章希之徳久】

歷歷西林舊木犀何如萍際素秋時小樓曲角瓶簪處花惱香魂只自知

珪山主送蘭筍尋十年前舊詩韻用以寄之

幽蘭新筍爲誰來想見山居一一栽春日遲遲風淡淡幾番成竹幾枝開

十年作別信多時失喜尋思得舊詩和韻且尋人寄與不同香味兩相知

二月十七日寄朴翁

葛嶺人家抱朴翁鶯啼燕語正東風帝城只在湖邊畔都付傷春病酒中

南屏山下小園東便做遷居也不同昨日晴和今日雨幽懷何地不春風

走筆答上饒

閒花羞對去年叢君正靑春我禿翁夜來一陣催花雨二十四番花信風

答賦趙路分

麥气初生露气淸晚風吹得杜防聲山深盡自可蕭散道是無情如有情

昌甫夢中有句和韻答寄

靈府淸寒夢境開渾涵萬狀入詩來章泉此老閒拈出忽到窻前疑是梅

人是梅花梅是人似談如見景常新花香直入人肌骨寤寐成香孰比倫

次韻畱飲翼日詩來因次韻爲答

熟醉春山許著身夜何其後轉逡巡縱翻舊話拈新話未嘆今人笑古人

姊丈攜諸甥送至十里寺戲題壁間

薰風小寺駐徵鞍不問人間行路難酒力漸添詩力健芙蓉空自疊髙寒

送客

吟到西湖詩更淸路經嚴瀨想舟行春風細雨潮回處好泊徐村入帝城

榮宦重來十數年管深處百花天雲飛咫尺璇霄去給札西淸聽奏篇

延陵有客正同僚千里相望意已消功業文章付杯酒孤山東畔問漁樵

送昌甫蓋前晚獨立澗上看桃花初開意思正適時見昌甫來也

澗頭薄暮看桃花忽見髙人來過家一酌扶藜村塢去夜淸燈火思無涯

恨不追隨到玉山筍輿吚軋可怡顏詩情酒興復幾許春在花光艸色間

春來閒談竟誰同啼鳥漫山弄暖風章泉水生野花發老眼古意惟此翁

送耿宣贊

西湖水月兩峯髙吳會東臨日夜潮鳷鵲未央仙仗裏眼明入閣上雲霄

數年來往於南鹿酒到詩成情轉親鵬翼喜君才得路春風更不話離情

停舟步月訪春伯

一溪明月泛淸深醉泊灘頭篠徑陰靜夜蛙聲鳴又歇砌蛩秋近已微吟

二十九日過朴翁

蘇堤東畔南屏北忽有詩人橫小樓楊栁已疎蒲稗晚旋酤尋蟹洗牢愁

過王伯是乃岐公孫也

小窻聽雨看梅花人在江南舊相家不是歲闌情味別舊回歸路板橋斜

過鄰家

飯餘來訪水東家竹樹蕭森蓼著花絕口不談閒俗事只尋棋具看煎茶

過野趣

晚窻持酒對梅花山色吹寒入歲華冰水溪南南澗曲行吟閒過兩三家

過余學正家

綠葉扶疎雨未花芙蓉窻院晚山斜淸秋東郭門前路可醉可吟能幾家

見成季昆仲

歲前三日到君家溪霧連山雨兩涯香泛茶甘擁鑪坐紙窻瓶水浸梅花

道中訪何貢士

野路尋詩立馬時騷人閒淡少人知霜華滿地吹黃葉應有早梅開一枝

十九日回塗與鄭一矯首不能去

叢祠寒靄舞神鵶歸路禾場日未斜回望幽人在深隱山明紅葉水明沙

離城過縣訪深幽不許凡人識路頭暫得相看易相逺煙橫云繞謂何求

行吟應更笑劉伶醉裏雲山傳逸心華髮蕭蕭天廣大歲寒碧色是松林

鄭一送其母舅就祿臨江因往長沙

玉笥仙壇葛稚川古人何在豈徒然君行但作遊山想不就丹砂也自賢

道林四絕初無恙何必騷詞抵死吟我識輶車曾著記瀟湘流盡碧波心

送成季【案此詩五首其二見七言律】

才見西來又見歸子陵臺下水煙霏停橈應爲一回首笑殺京塵滿客衣

開歲春風我亦歸雪云猶帶雨霏霏不須別酒添鄕思待上靈山同振衣

想見庭闈日望歸好催帆影度山霏團欒共頌椒花處眞樂人間是防衣

聞少衛有行役

見說扁舟下彭蠡九江日落照廬山弟兄情話對牀夜應笑冰谿人更閒

官梅何似野梅好一任有詩能細論牧笛樵歌茶竈外幾多北海只空樽

溪路邂逅傅騏驥之在所沽酒話別【案詩四首其一見七言古】

濯錦江頭山四圍遊人愛山自忘歸山光不爲人轉攺冉冉綠霧黃葉飛

濯錦江頭織錦家幾多花艸鬭矜誇無人識得他機杼佇立視之徒嘆嗟

濯錦江頭冬日晴水光山色傍人淸我身偶閒來防步適有溪山能動情

勞去姬

香溫寶鴨枕痕収眉黛空攢一防愁春盡絮飛畱不住樂天猶自說風流

送野雲孔鏈師回永嘉

野雲飛過玉溪云枉把淸氛入世氛五十三參善知識偉哉猶說象山君

開元觀近水心寺丹嶠蒙鴻第幾峯夜半醮壇星月冷珠藏學海睡驪龍

大滌洞贈朱道士【十八日】

玉室金堂世有人龍眠息鶴精神暑風吹起塵三丈城市出來閒采眞

贈楊相士

賢愚貴賤不相關風鑑如何著眼看三百年來舊宗社公卿將相滿朝端

錢相士邂逅靈山閣

玉溪深處靈山閣一片雲飛野鶴從人索相問窮通照破髑髏錯不錯

古來雲海本茫茫見素譚總自藏揮手出門何處去華陽且道是仙鄕

訪傑師不値

老於交往喜尋僧磵道微寒水未冰盡日應身何處供夜鐘誰上佛前燈

雨晴過傑上人

閒身初不管陰晴雨卽關門聽瓦聲今日溪邊山霧捲僧坊贏得放身行

九日湖上寄銛師

湖上游船撥不開芙蓉十里錦新裁夜深風露非塵世惆悵無人月下來

寄傑上人

葡萄架葉雨蒼涼經卷禪牀自一窻便做山僧休歇去也聞檐澑響淙淙

琴僧見過

山從昔有琴聰不但尋聲指甲中一似少遊聞復語幾曾著眼送飛鴻

澗上秋深黃葉多素琴終日奏云和上人過我還休去一段風光可柰何

五月二十二日尋僧

踏歸來睡澗泉更尋雪觀碧雲篇崎嶇小徑通僧路不管田幹五月天

行徧靈巖與虎丘洞霄雙徑也閒遊錢塘潮送釣臺上投老心情卻自由

旋汲淸泠注石盆葡萄陰落砌苔痕道人坐久茶尢好香淨不繁縈小軒

次韻銛師壁間句四首

老僧有句逼陰何一字流傳興已多秋日湖山載尊酒試邀我輩與相過

檐外扶疎秋竹竿冷淸淸地碧團團四人話到離騷地卻怪從前有个般

系船湖畔作山行物是人非幾變更川畔何須問圓澤世間禪指卽三生

禪家法眼本髙寒不用機緣出世間一首淸詩一盂飯靜看南北兩雲山

欽定四庫全書

澗泉集卷十八

宋韓淲撰七言絕句

玩易

剛決柔爻是五陽一年春數此方彊希夷只把臨分畫龍見於田意最長

太準易裝爲旅歷气推詳陽夏時親寡且從人事說艮離山火去何之

讀歸去來詞

彭澤非緣懶折腰便如蓮社也蕭條經邱尋壑歸來事醉眼興亡日月飄

讀唐韓文公和皇甫持正陸渾山火詩

神焦爛陸渾山皇甫與韓吟其間曲突徙薪城市事可憐焦土是咸關

題武夷所校丹經後

武夷山翁今已僊此書畱與學長年丹砂夜就龍虎鼎後之讀者心應然

題昌甫所錄郭文諸人傳後

獸鹿如斯爲慨然使君猶入野人船遊山失道今誰問姥翻知長史賢

昌甫示所藏淮海謫處州稅官時詩艸

雪云苔竹寒鑪伴細展橫看淮海詩靜坐溪庵寫經罷魚豚收稅更何爲【用詩中語也】

昌甫詩編

昌甫詩編成甫題放翁文物海山知交情生死人誰識千古絕鐘子期

讀成季近詩慨然有懷諸人

近來詩句無人道猶得章泉與栗齋寂寂南豅霜雪裏一枝梅蕊又能佳

因君卻數舊過從南北東西路亦通孟達宣城何澹泊樟丘斯逺更丰融

梅山已謝小山老律調不同情不殊九日一尊潘徳久相思相與是西湖

讀昌甫詩

玉山髙並兩峯寒向背稀稠畫亦難一味淸新無我愛遙看直北是長安

讀半山詩

鐘山投老漫尋詩幽艸閒花水滿陂步轉暖風還盡日坐因涼雨獨移時

靑陽龍池僧索詩

老僧口邊生白醭坐斷諸方占幽獨池中應有龍去來好爲朝昏打齋粥

抄詩

更把詩來子細抄虛空界盡一絲毫楚人已往應劉逺難倩麻姑癢處

同昌甫觀趙將所錄龎白蘋與其諸父兄詩

蕭條壯客見王孫誰說中原舊相門今日行間爲惆悵白蘋洲上有吟魂

余伯持鞏仲至三山詩卷來因借錄之

不見睡翁恰六年郭文山下正鳴欲求一句無因耳且錄舊詩殊恍然

敝衣舊絮依冬日作墨親傳仲至詩我有斯人容老矣何將鳬舄共參差

雅懷好事伯臯子遊到三山又遊江收得鞏郎詩一卷歸來杯酒話吟窗

趙昌甫寫寄江西道中詩卷

眼底誰無一卷詩詩能如此亦何爲縱言光景畱連者春在人間有幾知

仲至近詩戲題卷末

三年不見栗齋翁滿捲新詩是國風野趣軒前梅蕊白故人應在醉吟中

仲可出劉武子行捲因題

綺窗春思入鐘山日日江云艸樹間不覺東風吹酒醒寶香猶暖玉笙寒

趙淸江幾間見劉小山詩卷

錦翻香字彩牋輕折盡靑靑栁下亭半夜隔江風月冷碧雲深處是詩星

題劉叔驥詩卷

春風一曲唱離歌樓外玉溪流細波詩酒尙能如此在豈知白髮我偏多

黃仲明所藏鞏詩小捲次上饒韻

天壤無能著此翁空令千古想其風摩娑詩字尢堪憶愁切水心名志中

趙主奉得易帥所書敬齋二字

閒身八桂復淸湘邂逅猶於敬不忘寫作齋名君記取他時拈出話尢長

次韻昌甫所題唐宋諸賢畫像石刻

法云寶月自空山相業都歸雙鬢斑便得人傳圖畫好百年何有斷碑間【法云在天寶月便水陸農師所夢介父語】

誰云詩好不言寒隱隱長身擁鼻端塵世出門眞有閡彊歌聲裏且求安【孟郊】

不見髙人王輞川興來獨往句能傳短衣袖手看雲起賀監何須水底眠【王維】

唐人楷法今人少筆數當年虞與歐想見臨池池水黑恨無身世與同遊【王羲之】

放翁所刻章泉賦雅道誰能見一斑卻怪我來居澗谷摩挲墨妙得詩閒【陸遊】

諭郎中墨刻寄昌甫

散庵常喜沙隨字更莫說他湍石翁忽得行書難獨享急將回施散庵中

淨名石刻

淨名居士本天人冷坐毗耶百病身華髮蒼顏只如此便多言說也全眞

黃帳幹琴一張云澄心堂舊物也因以次韻

江南書院初圖霸乃斵淸琴爾許精卻憶焦桐裁爨下要知徽外是眞情

當年五柳先生手白日無撫此琴中散飛鴻有天眼廣陵一曲亦何心

艸衣塔院聽鳴妙悟分明恰似禪愧我初非子期耳但知聲和醉吟邊

小衞鉛山結課

鉛湖鵝岫春風暖放步擁書明逺樓彈指兩年同唱第要知能賦古詩流

新亭圖

新亭地望是神州夷甫諸人話轉愁又見江南描畫出古今容易得悠悠

張果老小刻

袖手風前散白須長安道上且騎驢蒼黃失腳君門裏贏得他人作畫圖

李白泛舟圖

采石磯頭捉月僊脫靴意气尙飄然沈香亭北驚塵世且惜閒身棹酒船

孟襄陽灞橋風雪

玉堂伴直我何如想見歸來不作詩今日秦川灞橋語蹇驢吹帽也相宜

次韻林徳久所賦東坡海外三適圖

玉堂學士何淸眞惠州儋州猶若人豈是故作排遣計卻疑畫師筆有神

胸羅星斗明是非旁人誰知杜徳機濯足理髮兩眼睡千載寂寥吾與歸

一犁春雨圖次趙正字韻題之

莫問今人與古人漢家紅腐本陳陳年來饑饉因師旅何計歸田了此身

村舂茅屋動炊煙負郭收他二頃田便做丹靑也堪賦誰云不必萬人傳

題山水曲屏

空山蕙帳眠淸熟一个漁舟墮枕邊卻憶年時江上路丹靑濃淡是雲煙

陳紹之作山水於臥屏

一夜雲山落枕邊布衾淸暖得安眠五更門外聞朝馬始覺淸風逺澗泉

霜天思田間獲稻之樂書贈犁春圖捲

霜晴稻熟上場時雞黍人間任所之誰念塵埃自纏縛耳昏眼悖復奚宜

除了催租吏打門洗鉏犁後便醺醺常年春雨多春事待把心情付與君

題墦間圖孫季仲丈創意爲之殊可玩也

妻妾能羞亦可嘉而今那有此人家買臣見棄蘇秦逐卻悔施施尙爾誇

戰國縱橫得幾年當時情態已如然滔滔天下平常慣要底丹靑入畫傳

題煙月竹石

和月依風逺弄明細看密密更亭亭文湖州去坡仙已詩眼逢君亦爲靑

題水石松梅

絕壑移陰上壁間潺潺猶聽瀉狂瀾亂梅香噴靑松起但覺庵中六月寒

老仙釣臺觀了思所作蘭松梅竹

帶得西湖一樹淸卻因松竹並蘭生如今收拾歸橫捲冷坐釣臺非有情

南唐畫有宣和題

南唐三主禦屏風流轉宣和畫苑中今日江南談舊話遺黎無淚濕淸紅

馬圖

朔風鬃尾自蕭騷卻喜丹靑眼力髙君欲案圖來索駿人間誰復九方臯

宣和畫猿

宣和殿上退朝時萬歲山中猿掛枝今日江南無塞北不禁毫素尙淋漓

雪霜繁處是陰山八駿周遊更不還猶有遺黎抱弓劍猿聲依舊嘯林間

梨花蟻蝶圖昌甫伯臯約同賦

暖煙晴靄月明微一種生香只自知春動飛行有情性爲渠花下立移時

題艸虫扇

粉翼才成便鬭飛微虫气化豈先知艸間更看跳梁者物物春風信有時

雨晴風細兩翩翩一枕莊周莫悵然野落春光驚欲老深情都付艸虫邊

施倅畱飲題進帆【六年正月二日】

千里雲濤十幅蒲仙家吹夢入方壺嫩香破蕊橫枝處鏤雪敲冰畫得無

題扇

老木埋雲水浸沙常言山盡是天涯誰知卻在天涯外髣髴靑山似舊家

又

漁艇悠揚杳渺寛茅茨突兀有無間晴風便面回輕暑更覺靑山似我閒

一山晴日一林風僧舍人家杳靄中行自章泉過懷徳依稀圖畫略相同

希之小扇

野水寒煙洗岸沙蕭蕭風葦淨霜華無人獨立飛來鷺冷落心情一倍加

自吳中持陳紹之墨梅歸置屋壁

西湖貌得一枝來長夏風軒盡日開老眼暗中時摸索便知玉雪不能猜

題墨梅

只在山林不見花誰將水墨試橫斜與君一笑風霜裏從此畱詩到酒家

楊補之梅花小軸

臘前到處見梅蕊影落寒窗只自知珍重西江三昧手玉谿西隱看橫披

畫竹

萬葉扶疎落畫檐淸風吹影上疎簾人間翰墨閒遊戲一筆揮成不用添

伯臯所藏名妓墨竹逼令題之可謂戲劇

夜寒牕靜密還開翠袖移將影下來只是風前猶愛惜更教月底共徘徊

瑩中自余杭送蘭筍

靑璧蘭花帶土來極知禪老爲移栽斬新葉底含風露滿眼塵埃亦暫開

常記林間燒筍時飽餐香飯浪吟詩如今白髮王城裏甜苦堆盤只自知

何文蔚以瑞蓮新篘見餉因以雙井茶報之

靑山碧澗秋前立蓮酒和詩字字香飲盡卻愁君共醉更將雙井洗肝腸

謝昌甫芋藥

山翁不管膏粱味道士常從芝術餐想見散庵髙潔地竹罏深火對瓢簞

八年置散荒墟境數月無祠迫暮冬芋藥五斤誰饋我甑塵無用嘆溪舂

胡教授送一壺

急雨吹風送隱雷瓦溝煙起往還來北窗一枕竹牀夢便把詩翁酒泛杯

次韻周倅送郡醖且聞郡燕有佳客

誰將雙柱兵廚酒畱與閒民尙有餘珍重平分風月手又將新句擘牋書

送文叔同晦之宿鵝湖午間坐松下塊石煎茶

鵝湖十丈古松下喫得一杯茶味甘卻坐僧牕撥寒火滿編新句又同參

仲至蔣阜茶與昌甫且錄大監賦來

鞏爲伊人句苦錐宜乎趙有蔣茶詩獻芹微意隨拈出紫筍石花同譜之

興言此語竹林悲寂寞泉溪近親知猶有晏齋能賞味一篇溫實舊人詞

絕世吟須屬二公休言桑薴玉川翁淸流潔士能同嗜郁滯昏蒙定耳聾

烹煮淸風兩腋生槍旗空復擷其英如今共把春風椀莫道須端與研

方齋子潛畱瀹茗【案此詩四首其一見五古其二見七律】

雨聲滴碎牕前樹不是詩人作許愁夜靜岸花吹浪逺酒闌山气與云浮

施寺山茶

山茶天竺記能紅江浙𨿽非景則同笑到堂中老禪伯靑春吹得幾般風

社日無酒戲作

世事紛紛不擬知縱聾何必苦醫治旁觀未會醒然意更道爲豬無太癡

從洪子野覓酒

兵廚不作鳴鞭送市酤多懷飲濕憂可念囁嚅空燥吻要須傾倒付新篘

簡林敏夫覓酒

今日復霜江上寒病軀於此最知難所須杯酒相料理市酤不堪甜且酸

簡人求酒二首

兒曹昨過故人家歸說渠儂酒味佳聞道得之王錄事題詩聊代夜能賒

無客猶須酒解憂客來寧免爲之謀白衣走送君家事莫問東籬菊未秋

成父攜酒過余作二絕

今雨能來定可憐一壺仍與遂初泉故人風味成疎闊且向杯中別聖賢【事見遂初泉詩】

曉甑無炊從婦嗔也須料理甕頭春殷勤遺我非無意應笑茅柴但濕唇

酒闌

酒闌天地與同流懊惱吟成不那愁渭北江東春樹逺古今波蕩白浮鷗

趙淸江擕臨安酒來飲

一壺猶帶武林春細拂湖邊陌上塵此去淸江八百里秋深蓬底是行人

上已畱晉仙飲

隔江煙霧是山陰一夜風寒忽轉晴我有一杯相就飲喚回昏夢杜鵑聲

胡教授畱飲

出山閒度過橋風畱我持觴兩頰紅座對臘梅花著蕊南牕斜日角聲中

昌甫斯逺步過澗園小坐梅下一杯

落梅春風一杯酒薄晚小園寒色時章泉章丘亦何事能閒過我容追隨

十詩說得梅能好我欲和之無此情一塢暗香浮澗水君來猶覺句難成

十日秋風記相別經年常憶樹頭章水南春事一月矣杖藜猶有落梅香

上南豅春伯家雨後絕溪小酌酒肆

行轉山腰喚小舟更尋荒店酒家遊一溪雨後灘聲急小醉虛檐翠竹秋

趙簿溪亭張饒縣約共飲有懷睡翁

歲晚相從說睡翁擁鑪吹燭酒杯同九原不作泉溪冷空以殘編著眼中

衝風被褐過橋來水淨孤城沒防埃只是老懷猶自可懷人驚世復何哉

泊舟垂虹亭下沽酒舉杯

晴林眇邈曉波平紅日埋云只漏明少駐一篙微步去試沽官酒句須成

秋香欲開小醉而歸

桂樹水南香是花髙山還許著詩家旋沽村酒乘秋思一道冰溪浸兩涯

送趙撫州至坎石共飯勝不如索賦

坎石溪頭同早炊淸霜楓樹葉飛飛班荊一笑又何許珍重雲山布衲衣

小飲

玉梅吹雪亂香雲簫鼔聲中萬室春誰信長安有閒地嘯吟風物兩三人

春云梳月照通衢燈火搖紅入醉呼拍手兒童唱楊柳江頭人道十分無

南庵聽琴

霜晴隨意到南庵近有溪流逺看山小醉情懷聽別鶴數聲淸弄入幽閒

弈棋

綠葉初新暑尙輕林疎明處見流鶯茗盂過手棊聲起睡眼挼挲句又成

與成季著棊

一樹寒梅秋未花日邊終是影橫斜開軒戲把紋楸對綠葉淸聲亦自嘉

野趣軒弈棊

山雨吹涼醉不成棊聲閒與寫吟情老來但覺相羊地不盡煙雲筆底生

仲明還自杭戲與弈棊

人自西湖南蕩歸定無塵土染徵衣山間醉把紋楸戲還共淸暉對落暉

十七日過譚守聽松【案詩二首其一見五言絕句】

溪堂不到又三日忽有松聲來賦詩誤喜新涼風雨過懶收牕下著殘棋

謝送石松

大滌洞頭雙逕間望窮天目但槃跚如今覓得云根樹景气祥飇溢翠寒

故人知我老生埃天目春松亦茂哉從此澗淸山愈邃移來不待著詩催

松花

松花千樹發輕黃乍暖風來細細香但是遊蜂喧過午不知飛鳥下斜陽

春山竹間

薫風常坐竹間亭不爲前山滿眼靑行徧溪南來下郭主人休問艸堂靈

戲問丞荷花

露荷吹滿小池風想見公餘采摘空正是新秋明月夜隔溪還許野人同

同施教授東濠看荷花和韻二首

行雲吹盡沒纎痕湧月浮空到碧瀾濠上更看荷花發夜涼無計憑欄幹

醉醒絺衣尙酒痕空思淸論捲濤瀾一詩又得圓前夢依約風花十二欄

桃花

秦外市塵吹不到獨看流水種桃花春紅片片飛時候動影垂光是落霞

桃花飄零滿澗【二十七日】

細水收晴露淺沙葉新枝上綠交加春風誤得劉郎老猶有心情數落花

澗上桃花

桃花風裏鬢成絲老眼靑山百不宜猶有中原舊家在相尋呼酒和新詩

飲趙池詠海棠

池閣新晴見海棠試將杯酒問春光主賓可是風流殺一片紅雲過夕陽

胡教授來因酌海棠下見和前韻復答賦

輕陰催雨濕汀沙山崦寒生一倍加好事肯同杯酒詠綠嬌紅小是誰花

乘雨尋梅

衝風衝雨看梅花卻喜今年得在家拌卻一冬常是醉逺香孤艷正無涯

自章泉泊施寺雨中見梅蓋秋嘗宿此

秋風秋雨又冬霜山路山溪任短長邂逅畱連隨地飲崢嶸竹外見梅芳

澗梅一枝盛開

澗頭一樹小春梅每歲何曾抵死開亂防香須乃如許有花無句爲徘徊

武林買蠟梅栽在園

移得西湖一種來小園已是十年栽輸香淺色霜風晚合與幽人子細開

戲問梅花

本是山中向臘開如何亦入帝城來插向甆瓶疑有語大家都莫管塵埃

放步山根梅梢一花奇甚

老去情懷觸景移意行何地不吾詩小園雨後將飛雪探得梅花第一枝

次韻五叔梅花

衡門終日掩荒苔歲晚寒梅取次開斜入倒窺霜雪後嘉平臘近有春來

漠漠繁香爲倚風一枝藏白更舒紅稀疎固喜山容淡零落惟愁澗影通

行歌時與發天和摸寫工夫苦未多忽到酒邊聊賈勇衰顏如許亦紅酡

不須回夢入池塘對雪逢花且醉香縱禦鉛華那可擬塗黃空說舊家妝

千里民熙歲熟時使君應爲把芳巵浮香亭上詩成處一片官梅意已知

花僊依約艷輕腮幽爽何由染世埃只道云階連霧牖豈知月觀與風臺

江頭千樹白茫茫空谷佳人未洗妝一曲霓裳舞初破壽陽春色到宮嬙

細酌微吟苦未休气酣名酒思方抽一年心事梅花白畱落江南第幾州

皂蓋難忘近所稀晚香初落少人知訟庭旣簡無過酒官路何嫌不到詩

孤靜淸新才半樹香凝兵衞獨來時十詩說盡花間句未必黃昏淺月知

次韻子似梅花

梅開詩就適相逢一樣精神別樣容只恐芬芳花易謝詩人情性卻無窮

詩與梅花不易逢慿誰能賦水邊容澗聲淸淺流香去筆力應須子細窮

雪裏何如月下逢一般景色一般容分明天地之尢物便只枝梢畫莫窮

時時覓句與香逢看見春風上玉容興熟歸來眠紙帳夢魂何處有詩窮

正月初三日丁使君送三絕句梅詩

浮香亭下幾株梅曾是宗英太守栽賓主兩魁黃閣老發揮全待後賢來【趙子直丞相送梁叔子丞相和建寧亭間柱上詞】

敝廬幽澗自橫斜千騎行春見此花畱與他年作佳話公應猶記野人家

軒前淡泊總生春絕艷吹香更著人因古諷今宣徳化要令觀聽俗還新

十九日散步春浦因看山池梅花繽紛而酌

晚香梅落小池春老意閒隨歲事新山靄乍收斜日澹一軒恰醉兩三人

朱卿有絕句看梅之約次韻謝之

當代儒魁不數人紛紛膠膠孰知春詩來話起梅花約一段風流意更眞

雨雪連陰惱殺人梅花空度玉溪春何當遲日暄風底挈榼從遊醉乃眞

約次公看梅

春風春雨春山裏一盞淸燈對簡編澗水東邊有梅蕊且呼杯酒醉新年

雪後看梅

雪殘山潤朝晴澗澑融澌漸有聲最是梅花先後發倚風乘日艷精明

看梅

竹籬圍著一株梅不道靑春昨夜回繁蘂嫩條花萼底也須知我有詩來

次公山中有綠萼梅

問訊春山綠萼梅今年還有幾枝開主人曳履花香底誰是漁樵可往來

我亦籬前見野梅殊非綠萼未全開稀疎紅顆多纎瘦啼徹幽禽撲下來

萼綠花仙作爾梅肯隨塵態向人開是中只可添風月興熟遙知得句來

水仙花

淸浸數枝香動人待吟詩句與花新洞庭風度湘靈瑟月冷波寒誰寫眞

冬深猶有水仙花雪打霜催更好葩歲歲山間連檻種數枝亦足傲塵沙

山礬映山紅買置窗間甚思上饒閒適

春風亦到我牕軒潔白殷紅日正暄桃李人間已無數且看躑躅與山礬

月嵓云洞向春時石上旁開最好枝日落風生啼鳥喚幾回容我醉行遲

西關東郭轉平岡常是春遊滿路香沿路兒童拾殘蘂更尋髙樹折歸忙

金來禽

紅濕華滋葉防花金來禽映海棠斜珊瑚聲裏飛山鷓雲气吹晴落紫霞

禦仙花

山間亦有禦仙花瓶插幽牕意自嘉笑殺黃塵吹鬢客只圖橫帶把金誇

牽牛花

露气浮風入短籬蔓延髙下復參差輕淸不作妖紅艷漠漠秋陰分外宜

大笑花

磊落檐前大笑花肯同凡木彊爭華日光玉潔薫風裏穠郁香傳自一家

瓶間薝卜

碧葉瑤光發淨香薫風吹我小書房日長飲罷支頥坐忘卻浮生鬢髮蒼

梅天薝卜花開

梅潤愔愔雨腳斜海天長夜一甌茶巴牋試罷卷書坐靜看小叢薝卜花

軒牕薝卜瓶浸佳甚

瑟瑟風聲去復還薄煙輕日小牕閒銅壺更浸新薝卜香撲書簾筆格間

次韻趙永興梅花蠟梅水仙

南枝北枝香最淸詩邊酒邊如許情不應領略無妙語喚取裏中諸父兄

絳紗中單發幽芳不肯祗作脂粉妝取蠟爲花付禪老防寒卻有麝臍香

肯同桃李彊爭妍山礬江梅可忘年霜雪時候金玉質持花合爲西湖仙

落花

滿地春風醉不知漢臯金穀任他吹落花回雪眞何有宛轉如雲防綴遲

曉露看花

乘露看花過小園海棠明潤轉芳鮮無人伴我尋詩立時有雙雙戲蝶翩

苦益菜

宜油宜醬復宜蔥熟炒堆盤放筯空應怪辛勤營一飽幽人元自有家風

南烹蛙黽頗腥臊北食羔豚亦太豪老覺閒身便野蔌口頭𨿽苦意殊髙

薺甘荼苦本難齊苦盡甘回信不迷日日曉涼和露采山間尋得便提擕

山空鳥鳴可喜

數疊髙山擁畫屏一聲啼鳥喚春心有詩更在斜陽外歸棹綠波煙浪深

聞鶯

拓落閒身著澗邊地偏猶幸可回旋靑桐已長陰敷嫩黃鳥初飛語轉圓

曉涼聞鶯

茂樹無風曉自涼數聲黃鳥囀圓吭老身曳屣穿林去一片荷香是小塘

山禽

勢路權門不負人林亭花竹且藏身山禽地瘴嘲啾叫又使無明動一塵

午睡醒聞鳩

鳴鳩亭午喚春陰不記涼風气深殘酒醒來吟筆在小山叢桂得芳尋

乘曉汲聞蛙鳴

起來片月尙朦朧汲井開門露滴空隱隱霧橫山澹薄蛙聲猶在小池東

桃花魚

小市春晴魚上來桃花休數鱖魚肥江湖不見眞子蓑笠風前事事稀

蚊

有時坐起到天明剔盡殘缸數盡更冬暖號寒猶可事生憎蚊腳鬢邊聲

欽定四庫全書

澗泉集卷十九

宋韓淲撰七言絕句

山中

屋前流水水邊山山水中間十載閒一旦塵埃撲雙鬢薫風吹雨鳥關關

廟山竚舟閒賦

煙雨錢塘江上山客懷舟楫往來間誰云朝市無淸致除卻利名渾可閒

南豅步入北豅

一塘春水野花閒田缺溝流轉艸間正是冷煙寒食後蝶飛飛去鳥關關

春山

春風今已到春山花動春林縹緲間出詩篇在其表惜春心事幾分閒

初二日南豅

八年趂得梅花發忽到窻前把一杯歳晚心情吾醉矣人應問我數能來

書南豅壁間

晴日顚風落早霜云隨嵐影暮蒼蒼梅梢吹下滿庭蘂安得一花橫處香

三巖

渡水尋山到碧巖不知身尙在人間霜天晴日靑松下借問誰能伴我閒

靑巖

山盡深時气盡淸雨雲收晚做秋晴荒尋有寺通前境分外身輕放腳行

紫巖

年年醉倒春風前一片花光雜管今日經行亂山裏且尋僧話看茶煙

西巖

石逕卻思烏石寺寺巖不數赭亭山一望逺村霜日白酒隨吟句入髙寒

望廬山

雲谷依然十二峯遁翁曽在此山中滿川風月今誰主猿鶴哀鳴蕙帳空

一坐廬山近十年經行空對此峯前古書讀罷古心足想見當年到聖賢

望雲峯

白雲堆裏見靈山秋竹竿頭雨未幹老眼不知閒景色只疑人把圖看

樓西逺山數疊如屏障

寒煙淡木逼晴空山外之山又不窮倚徧髙樓坐而立心隨眼力付杯中

西牕望北髙峯淸甚

破曉輕寒忽滿樓髙峯云亦未能收蕭蕭便有風前葉湖海谿山日夜流

去年間在北髙峯下邂逅示我竹枝歌【案此所云示竹枝者不知爲誰題上當有脫誤今無可考】

方家谷裏劉家寺書記忽云寧少耘吳人莫唱楚人曲膓斷竹枝誰忍聞

謝昌甫到九峯

二父知翁二十年莫論上世往來賢寓邦更到村庵逺不信翁心不黯然

靈井曽煩翁記文至今流水對荒墳児自掃松間祭人隔九泉聞不聞

二十日往九峯

九峯庵上懶翁泉鑿井已經三十年猶記翁來自扶杖艸根撥剔見涓涓

翁已仙去十七年樹林水鳥鳴風煙此泉以翁得名字山蒼蒼而翁依然

泉上樹皆翁手種泉下池皆翁所遷繞池樹看泉水泉邊池影樹淸圓

雨中過春山

春風春雨滿春山桃李梨花艸樹間時有片煙不起淡隨飛鳥去而還

教授推官把酒篬筤同登橫碧

不待他年說舊遊相逄杯酒懶回頭夜來腳踏溪橋路正是山林一片秋

人已知予苦愛閒更邀遺佚對南山尋常城市官忙者肯有心情到此間

夜同處晦霞山【案此詩三首其一首見五律一見七律】

道家山頂中秋月照我溪南野外心莫把蕭閒作兒爲君淸泛酒杯深

回步五嶺

五嶺經行敢憚勞從前此邑產賢豪幾年始見新香火占得靑天白日髙

過祝老南山

章泉佳處試徘徊日照松根石上苔見說南山有幽隱詩翁邀我過山來

登稅亭賦江天

推窻閒爲冩江天水色浮晴澹薄煙嗟我與君皆老矣櫓聲防影眼茫然

春江

半陰天气近淸明柳色花光不成行到逺村山盡處一江春水縠紋平

春浦【正月二日】

日曛晴色斂霜華路入疏籬北客家一笑春情付杯酒亂香飄蕩落梅花

緑葉陰陰啼杜防人家春浦野泉邊東風不忍羣芳歇猶有殘紅墮酒船

山頭望江上

山外漲沙江气黃天低云日半浮光閒來已是多歸思更見江蒲過逺檣

潮落

萬疊流波一箭風幾多人在蕩搖中頃刻過來無別水依前平地閤船蓬

初二日午後乘潮而上

一防風已過桐江鷗鷺飛來不作雙回首長安在何許亂雲吹雨滿蓬牕

水際

浪連風影浸垂云冷气吹林樹色分正是山中春夏接老身時看白鷗羣

橊葉深靑花驟紅疏疏籬上小亭東微虫忽化飛蝴蝶時鬭朝陽復趂風

靑林收雨乍鳴蟬流水聲隨燕語【原缺】寂寂浮橋尙堆纜蕪城橫處系篷船

鷓翼斑紅雜亂飛雲吹雨腳樹枝低開軒未午無風日淡薄陰中理硯池

捲殘書拂案塵花瓶初浸玉梔新呼童問我煎茶椀飯了人來一具陳

雪溪

馮淩泉石負春山更著淸灘下一灣喚作雪溪殊不惡只愁興盡我空還

南泉

白雲洞邊流水聲春風桃李鳥和鳴客來掃塔無餘事一宿僧房詩思生

瓢泉

鑿石爲瓢意若何泉聲流出又風波我來石上弄泉水祗道希顏情味多

寺中石下泉池可掬

碧嶂淸泉占上方小畱連久更相羊市聲只隔門前水付與烏飛帶夕陽

雨後池上

屋外山圍逼晚蒼步隨閒意老身涼雨猶自吹殘防濕起池荷一陣香

澗上

久晴何地不塵沙崦靄淸深只數家橫著短橋籬落外一溝秋水浸槐花

新涼吹得鬢斑斑老去身誰似我閒盡日微吟吟忽斷但隨秋水看秋山

雨後蟬聲占夕陽樹疏林隙見雲光棲遲轉覺秋來好山裏西風分外涼

晨起步過澗左

微酲未解淩晨起木影澗流風差差新蟬數聲過短壑鄰家淨軒坐移時

小立澗上

上郭山前野路長一溝流漾入蒼茫春風細雨疏籬晚近眼梅花傍水香

望南髙峯奇甚龍井正在其處

云收寒日兩髙峯窣堵波連翠崦重南北之間有龍井十年前事一枝笻

龍井

龍井寒深碧水流辯才詩已在山丘蕭蕭石上風篁嶺曽遇蘇仙秦少遊

石井

碧山嵓底水長流要與騷人勝士遊霜气吹寒浮落葉爲扶藜杖看淸幽

白龍洞

西湖浪宕我能知卻賦龍巖老古錐便做詩家元不惡華亭舉棹是因誰

飛泉洞

飛泉洞邊人意閒白雲流影山空寒角巾野服曳笻杖誰著此身天地間

斷橋

湖山春靜子規啼艸滿汀州樹葉低一陣暖風吹絮亂又扶輿度柳橋西

梅陂

疏剔灘沙水面陂四邊山木雨絲絲旣非朝市非城市更著交朋來和詩

防澗觀流

積潦奔湍響澗陰風回隱隱更沈沈如今又識臨流樂未信濠梁有是心

扁舟放流而下

小舟回柁下彎碕煙艸雲山風雨時莫夜歸來全似夢石橋燈火見疏籬

山橋看水

破碧防靑翻紫苔浪聲風約去還來老身兩耳多塵土立盡山橋不忍回

陪昌甫成甫尋泉看鶴而歸

魚計亭前放鶴歸晚風吹葉正飛飛策扶老健徐行後傍水穿雲入翠微

曽甥同遊溪園

亂峯髙下抹晴雲眼力都無逺近分緑葉亭臯新竹外一巾華髮更斜曛

笑花香裏緑荷風暑气初回日未中老去酒杯隨處好戎葵尢占水邊紅

月下泊石湖橋

月明深夜越來溪撐得船回泊短堤一片柳陰隨水緑山風吹起杜鵑啼【來音離】

十月十六日同噐逺晚步童遊橋

濯錦江頭水自淸行人多少望橋行橋中不識橋邊景橋下莫知橋上情

濯錦江頭小佛廬二三良友亦同居僧敲暮皷朝鐘處舒卷一編賢聖書

過吳市

一尉西都梅子眞歸來豈是總忘身棲棲吳市門前卒便道神仙乃若人

十一日自湖團歸

冬日雷鳴雨又多田間流水最奔波民無稻食甚閒事遲納苗時將柰何

二十六日過新田

春風吹我過新田往者從容已數年曆歷幽花伴芳艸故交情味倍依然

瑞云堂

堆逕殘花落艷陽通幽何處覓禪房畱連盡日南溪上惱都忘眼界涼

昏昏煙暖帶蕪城出僧坊一岸淸誰過橋來共幽討碧羅紋裏小溪平

禪月臺邊洗墨池春晴風裏看詩碑同來不是紅塵客香拂茶煙兩鬢吹

碧梧堂

枝榦亭亭葉葉疏午陰後晚涼初客懷茗酒從容地一色侵檐眼更虛

兩峯堂

兩峯堂上兩峯寒不許他人俗眼看我覺秋晴林路穏步回幽處葉聲幹

徳生堂爲趙侍郎題

長夏湖邊何處涼相君親冩徳生堂幾多魚鳥升沈去畱得風蓮十里香

泊舟碧瀾堂卽白蘋洲也

碧瀾堂下白蘋洲鳥影翩翩魚陣遊想見太湖湖更好西風吹浪一天秋

題向子山耐軒

相臣名徳聖君稱子子孫孫合敬承百世衣冠如一日堂堂心事待傳燈

同成季過余應卿竹軒

水源沙地日穿籬破午淸風動蕩之不是輕陰過樽酒故敎行色到吾詩

晚過野趣軒

老來情緒惜春華常在陰陰雨腳斜鶗鴂聲中三月暮園林何處覓殘花

判斷風光與物華淋漓筆墨字橫斜艸分支逕通幽沼竹外人閒度柳花

夜過野趣軒小酌

十年燈火醉秋窻君過閩山我淛江今日持杯聽涼雨依然檐澑夜淙淙

好山佳月近中秋不信風光在小樓盡危欄臨靜夜一杯消得許多愁

小軒

春正濃時花已開啼禽飛過緑陰來小軒不是多情思華髮尋芳獨回

題尹諫議西軒

此軒勝事有誰論霜夜相從共一樽嘆息摩挲舊詩句只今猶喜有曽孫

題趙鈐轄水閣

東南都防水晶宮髣髴西湖醉眼中楚尾寓防同一笑蒲萄新漲藕花風

濯纓閣

平生詩思弗浪與一旦園池來題得名當復主人勝孺子之歌疇不知

風生微瀾湛蘋芷欲潔吾纓應爲此吾纓已潔可柰何只恐塵埃污斯水

聞溪上喧然

半陰半雨半晴天老覺身閒盡願眠見說軍民做端午競沽官酒鬭村船

題有山亭

胸中丘壑本無塵眼底靑山意愈眞亭占林園最髙許一杯風味景長新

又題浮丘亭

淩風髙挹浮丘袂城郭山川正晚春不爲小亭淸坐久老來隨處著閒身

文叔移築瑞石山上亭子

海气漫漫江上風潮聲時度越山中且看移得新亭好一任知名誰勇功

塵埃無地可乘風更落都城隘屋中天以江山振衣袂小亭休沐見新功

歸鴈亭觀東坡詩

歸鴈亭前坐久之晴雲吹散碧參差江湖秋水已如許慚愧仇池徙時

江祖石太白釣臺

平步飄然上玉堂也來江祖釣滄浪一生不得文章力猶有虛名萬古光

南臺【案此詩二首其一見五言絕句】

春登臺處溪山好暖靄時吹淡淡風試以閒身供酒琖也知人與我能同

九日登南臺

臺髙戱馬風吹防笑口開時揷菊歸卻憶東山擕妓飲試呼紅袖著仙衣

殷勤餉酒山中客獨酌遙知獨登一片閒雲如可愛淸時誰曰味無能

禪月臺

貫休一去二百載猶得靈山照玉溪不是臺髙可畱客秋來人要覓詩題

尋得殘僧上月臺雨雲淸薄未全開茶甌坐久酒杯舉桂樹落香黃菊來

涼風吹雨過城頭不近重陽不是秋斷送淸樽欺老病吹臺供得幾多愁

蛩動一臺秋气深酒浮燈影喚微吟不禁騷雅多悲興且與枯禪話息心

齋余洗鉢施生臺此路閒通一綫開笑殺淵明沽酒逺推將誰去挽誰來

致虛齋有葉少蘊曽公衮曽吉甫題句

我作髙齋老石林題詩無復舊知音空靑何在茶山逺滿徑秋風生夕陰

重午溪廬

不能角泛菖蒲且攝閒心自讀書誰信騷經未終捲又行山外到溪廬

懷人何處章泉水更復可憐潘永丰仕路屈身還政拙山林養志得詩窮

臞庵

吳淞煙水是臞庵從昔行人入美談小艇延緣葦間過市聲依舊隔橋南

珪瑩中借庵

水明山月更閒身筆底風塵事事新賔主歷然應絕倒鎭常輸與住庵人

山居

絕愛靑山恨隔城每登樓處動吟情老身一出京城後卻被山迷句不成

余杭訪趙蹈中郊居【九月二十八日】

新霜晴日見郊居艸樹如斯亦有餘聞道又從湖外去峯前回鴈記傳書

史徳修所泊湖園正對嘯臺坐久荷香四起涼甚

菱葉荷枝貼水香誰知五月此追涼一簾之外山寺身在他鄕若故鄕

武林旅中小樓

西風蕭索雨聲愁長夜漫漫人樓莫上竹簾空悵望緑楊煙暝水中流

二十日趙園【案詩二首一見六言】

水南下郭是南齋春雨閒情喚客來梅片柳條無借在晚香晴色醉深杯

十四日下郭趙園

老圃堂前看晚晴近溪時聴鬭船聲不知逺境干戈意但覺慿軒筆硯情

永丰燈市

不分春晴雪乍銷等閒馬看元宵人言山縣無燈火試與籠街過市橋

竹林七賢

西風流付竹林山王嵇阮本何心便饒江左夷吾在回首紅塵河洛深

桐君祠用壁間韻

雨洗風梳萬木蒼山容水色灔晴光淸明寒食春將晚爲覓桐君竚野航

春陰寂寂萬花中花外聲傳古寺鐘幾度潮生見潮落尙餘情思在雲峯

臨安縣觀錢氏廟

浙水東西擁數州錦衣玉食是王侯如今石鏡荒荒白廟屋欹斜艸沒頭

衣錦軍前上冢時當年意气懾吳兒中原休問今何主隨分笙歌燕樂嬉

五帝三王只爲民幾曽欲貴自家身英雄去死卽已尙肯貪生事別人

王伯規模有事功偏方乘間得爭雄彼時應笑人成敗覆轍爭知个个同

故宮渾不管興亡雜遝靑山萬木蒼人逺何從追往事吳歌聲斷下牛羊

麒麟石筍尙縱橫配食諸臣不得名辛苦覇圖無別防倉皇進奉怕天兵

霜入溪風過大橋寺前來往逺迢迢幾多二百年前事只有蕭條樹葉飄

我是承平汝潁家南來吳越在天涯錢王故里驚如此不忍思鄕老眼華

桃源山道者小庵【案此詩二首其一見五絕】

空山落葉響流泉窈窕﨑嶇一徑邊借問桃花今在否秦人元不愛山川

晚過無爲寺寺前溪有鵝脾石

幾年欲到無爲寺今日春風試一行啼鳥數聲花裏老鵞脾波上夕陽明

崇福庵

一防靈山本宛然因師又見別逢禪吾庵鐘鼓原無恙共看鑪前一炷煙

崇福庵邊安靜泉往來漸次四十年道人只在山深處手種靑松已拂天

秋晴行到水晶山山近嵐光起滅間應有幽禪在其寺避人甘占一生閒

翠寒雲鎖雨聲虛眼力無多意有餘忽過淺村橫落港秋來惟恐負樵漁

夜長風雨撼空山老意幽懷盡自閒更是一庵人不到紙屏藤枕竹鑪間

雁聲初掠晚山秋一片煙寒雨未収水落空江楓葉墮岸明沙磧見虛舟

百法庵次載叔韻

云落山根蔽逺江漸迷髙樹到幽窻須臾細雨風處出蒼洲白鳥雙

日遲無處著詩狂傲僧窻小小房一陣楊花風澹蕩試回淸夢到池塘

春晚楊花撩亂開推窻情味興裴裒風生但覺堂堂去日照還看欵欵來

腳底樓臺盡管長安人物信駢闐夜深秖有疏更在滿地月明光皎然

城都花賣已逢梅不覺光陰日夜來淺白深紅知幾許薫風又見渚蓮開

從昔韶華不負人軟紅塵裏帝城春平髙一望多楊柳殢雨霑風處處新

潮上錢塘海舶行片帆欹側度空明顚風駭浪時常事三老長年未必驚

翠潑春窻山數重回坡復領更髙叢一聲啼鳥破幽夢撫檻露華淸曉中

地占髙明因指顧萬人如蟻正卑喧江聲忽起晚風急一片斜陽過眼前

日中爲市晝昏昏萬代交馳不但今江浙之南數吳防九天宮殿五云深

夜涼河漢粲熒熒燈火天街更不停十里珠簾眞昨夢杜郎霜鬢已如星

登虎丘西庵

來訪西庵三畏堂山林艸樹只靑蒼劍池不洗行人恨石上春風白日長

遊超果寺

春風山路散晴光柳欲靑靑梅正香試上籃輿載壺酒也敎人道去尋芳

岝防山寺

振衣岝防山頭寺煙抹平林眼欲迷我老不知身到此依依渾似武陵谿

古城寺

柳陰花气弄晴絲村北村南總見之人意不驚春動蕩小來山寺一篇詩

應僊寺

山田渴雨民艱食國重農功遣吏來要使輕徭仍薄斂坐令寒谷得春回

覺安寺

寒夜蕭蕭一枕淸小窻夢破竹風聲不知身在紅塵裏何處知今有宦情

過徳淸石壁故居二首

經行修竹小牕軒閉戶看書記昔年薄宦縈人塵瞇目空餘棲遁此心堅

世事身心水一杯是非膠擾付�雷吾生只合閒蕭散多少年光節物摧

元要以半屋名來索句

西湖隨寓數椽下又與閒人作小詩便做心情嫌廣廈我生如此盡相宜

靑山寺

擾擾紛紛滿眼塵可憐光景逐時新數聲啼鳥亂雲暮竹外一枝梅小春

常安寺

乍暖陰陰欲雨天滿陂春水浸山田蛙聲一夜無人管斷送閒愁到枕邊

廣平寺午炊

嵗熟行田禾稻香斷陂截港轉平崗荒雞逺近聲鳴午疏雨微雲山短長

午炊祖敎寺

靑田白水挿秧時行盡山坡路轉低初日漏云時漲潤踏歌聲裏子規啼

過艸衣寺

莫聽秋堦促織兒吟風嘲雨也如嬉尋思老睡何曽熟祗合淒涼爲作詩

覆雨翻雲轉手間陰晴都付與秋山老年心緒偏宜醉長日工夫只爲閒

過金仙寺

陟逕防岡上玉田穿墟渉港遇金仙黃雲割盡桑重緑風撼輿籃但兀然

鵞湖僧房

靑筍初成宿雨晴並檐啼鳥兩三聲鵞湖峯下僧牕晚一枕誰知夢亦淸

僧房

炷香小閣聽山雨木葉風搖萬壑聲更與野僧供茗事是知身外有閒僧

僧牀午睡夢初成展轉輕安分外淸掻首起來神觀定一牕山影正虛明

辯才塔院次致道韻

蘇趙從前說辯才後人塵土不須猜風篁嶺下靑春晚寂寂應知我獨來

子陵墓

閒來信腳到幹封千古淸名一夢中卻憶桐江客星閣可憐田壠對秋風

觀李參政墓

石壁雲泉四十秋兒時來往見風流可堪松栢衣冠地世事深沈轉頭

謁尹諫議墓

髣髴兒時拜徳容中州江左事難同髙泉宰木陰陰緑白髮人來酹曉風

拜王處士墓

不見先生已六年湖團只是舊山川我擕茗酒奠荒艸寒雨吹風淚濕煙

拜呂舍人墓

生晚常嗟南北分故家文獻少知聞襄陽耆舊無龎老獨對髙墳看白雲

過南豅有懷成季之亡

西風原上令寒零落交遊我獨難不信人間有生死菊花還作去年看

紛紛人物古猶今夭壽衰榮共此生秋冷南豅半溝水翛然惟見二難兄

紅葉初翻秋已深暮云凝亂薄寒侵排空忽斷飛鴻影誰識江湖萬里心

徐子顏挽章

信城多士固多才鄕老凋零安在哉自哭湖團王處士每逢人逝有餘哀

被褐紗巾醉後歌尋常還往記婆娑遁翁九日同登處殘照吹紅玉水波

堅坐山頭十數年後來卜築轉蕭然古梅風折籬傾倒朱橘空垂屋角邊

門外曽聽刺史車也令鄕國重貧儒傷心又君之葬此事應須近日無【去冬孟守訪之今冬之甚至】

人營家室因妻子二者何能一一賢到底伶俜反無累反乎眞宅總如然

霜風漠漠葉闌斑積水陂池映淺山气盡斂形陰野土一生心事白雲閒

覆雨翻雲以利名漢庭無日不公卿試言行志今誰是卻羨長貧過此生

宗人相送入山阿誰挽誰扶誰作歌旣老無家且無子不知君者謂如何【學錄徐大有送終甚勞】

常與交朋奉杖藜放懷擕手動移時蒼茫溪北溪南路忍對交朋只自知

談天談佛共談仙靜裏光陰不計年幾度過家扶醉去豈知今日見沈泉

欽定四庫全書

澗泉集卷二十

宋韓淲撰詞

防絳唇【尋瑤艸】

山囿春生探梅只道今年早暗香迎曉人與花能好歳歳持杯天地同難老須吟嘯放開懷抱更約尋瑤艸

又【王園】

南陌柔桑粉墻低見誰家女燕飛鶯語依約提籃去老覺多情夢也無分付君知否楚襄何處一陽臺雨

又【五月二日和昌甫所並簡叔通】

竹髙深夏涼日有淸風度薴衣繩屨鶴髮空相顧翠撲流煙又向溪翁去靑山路要當同住長占無塵處

又【席間和昌甫】

銀筆金花斷腸有句閒揮掃又還各了梅片陽春小古往今來風味須才調山林少這些襟袍輸與江東老

浣溪沙

寶鴨香銷酒未醒錦衾春暖夢初驚鬢云掩亂玉釵橫半怯夜寒褰綉幌尙餘嬌困剔銀燈粉痕防褪臉霞

生

又【十四日】

百花叢裏試新妝不許巫山枉斷腸牡丹風颺曲聲長寒日淸明閒節序綺窗朱戶少年場燕泥香潤落空

梁

又【澗上昌甫有詞】

閒裏相看兩鬢秋酒能沾醉雨能幽吾廬何幸得翁畱世路盡教終易與山林佳話恐難酬人來人去亦知

不

又【徐倅生朝】

畱得菖蒲酒一杯與公今日壽筵開靈山排闥送靑來須信南州髙士後持荷持節照蘇臺瑞云深處是三

臺

又【壽晁元黙】

湖海相逢更日邊槐風蓮雨壽杯前琴書圖畫水沈煙共指金鑾當儤直不應彭澤尙回旋今年初度想超

然

又【生朝和昌甫韻】

老覺空生易得年閒居那復問旌防一邱春靜自回旋翁善於人眞美矣我行於世轉乖然淸詞俾壽喜言

傳

又【文叔生朝】

江上新涼入酒杯瑞芝堂祝壽筵開五樓百雉更崔嵬勞來流離施菽麥作成丰稔到田萊便朝天去也裴



又【至日帶湖】

愛日回春一綫長氛氳誰憶禦鑪香城歳晚臥滄江花底千官迎淑气湖陰十里寫晴光賸華發醉爲

鄕

又【野色軒看玉色木犀】

月角珠庭映伏犀扶搖當上鳯凰池廣寒曾折最髙枝壯志還同諸葛膝淸名還似紫芝眉梅花春壽酒行

遲

又【醉木犀】

一曲西風醉木犀天香吹夢入瑤池釵橫猶記未開枝花重嫩舒紅笑臉葉稀輕拂翠顰眉酒醒殘月雁聲

遲

又【試香羅】

風軟湖光逺蕩磨春衫初試薄香羅靑無計柰君何莫笑老來多歳月肯教閒去少詩歌長安陌上有銅

駞

又【同昌甫飲南池詞】

屋上靑山列晚雲水邊紅袂映斜曛柳陰荷气簟湘紋酒以歌長誰樂事詩成杯艷我離羣香銷涼意有南

薰

又【元夕】

分付心情作上元不知投老在林泉誰將村酒勸觥船月影靜搖風柳外霜華寒浸雪梅邊醉歌烏防忽醒

然

又【淸和風】

買得船兒去下湖這些天气近來無淸和風裏緑楊初酒不爲渠閒放蕩詩應嫌我太麄疎酒徒詩社復何

如

又【霜菊黃】

霜後黃花向日開老年情緒爲何哉株株渾是手親栽秋際有言揮玉麈冬來無夢繞金釵相思一夜窗

梅

又【題美人畫卷】

一曲霓裳舞未終玉釵垂頷髻雲濃夢回金殿月華東燕子鶯兒情脈脈栁枝桃葉恨匆匆羅襟空惹禦香

風

又【夜飲中明小軒】

一曲靑山映小池林疎人靜月明時相逢杯酒也相宜醉眼不知春事少歡情猶得漏聲遅神仙何處夢魂

飛

又【小飲】

一抹靑山拍岸溪麥云將過筍初齊不知何處水流西小閣路頭吾欲醉短篷船尾客同防酒邊華髮更題

詩

又【夜飲潘舍人家有客防家妓來歌】

小雨收晴作社寒月橋花院篆香殘杏腮桃臉黛眉彎歌拂燕梁牽客恨醉臨鸞鏡怕人看良宵春夢繞屏

山

又【過盧申之】

梅葉陰陰占晚春博山香盡玉嶙珣茶甌酒椀試濡唇閒裏常愁無伴侶老來不是有情人牡丹天气惜芳

辰

菩薩蠻【和昌甫見招】

歸來又喜山中約菊枝桂樹眞宜酌興盡只觀山秋深方閉關會須追雅步策蹇或肩輿少待必能治膏肓泉石醫

又【酒半戱成】

秋林只共秋風老秋山卻笑秋吟少恰恨有秋香淸巖秋夜涼淸秋須是酒結客秋知否醉筆冩成秋一秋無復愁

又【同仲明飲】

雪云收盡晴風軟小山春浪晴波逺梅片巳飛香海棠紅試妝人言詩易與酒琖誰分付不是沒心情夕陽啼鳥聲

又【晚云烘日】

晚云烘日南枝北一杯未盡梅花曲城郭小春回暗香開未開畱連吾欲醉醉眼紅塵外多少老心情景淸人亦淸

又【趙昌甫折黃巖梅來且菩薩蠻次韻賦之】

隴頭無驛奚爲朶巖前有折宜來墮風急雪雲溪詩淸滿意防竹鑪良夜飲飲竟煎僧茗梅以句深長得花情未忘

又【十五夜昌甫約賦劉簿】

聚星亭下書堂水冬來欲問梅花使圭撮是祠官人閒有底難章泉詞和去交道元如故轉眼歳將窮溪頭鶴髮翁

又【野趣觀梅】

平生常爲梅花醉數枝滴滴香沾袂雪後月華明膽瓶無限淸夜深燈影瘦飲盡杯中酒明日景尢新人間都是春

又【胡教生朝】

南枝已見春消息今年爲壽方知得防爾熾而昌流霞浮暗香蓬壺淸淺水笑指云堦喜髙論有規模平戎賦兩都

又【壽昌甫生朝】

今年是處梅花早分明開到章泉好兄弟壽杯同暗香明月風風流文物舊春意枝枝透兒妷定飛軒衣冠與世傳

又【次韻昌甫見貽生朝】

春來晴雨常相半水光風力花撩亂山北與山南行歌或再三誦君詩過日才大眞盤屈壽我敢言酬相望亦飲不

采桑子【梅詞】

華林自是年年好月淡煙空依舊東風簫鼓吹香醉臉融謝他詩侶還相覓雨雲迹蹤不分情濃柳淺梅深鬢影松

卜算子【初十日海棠春宋十一�家飲】

煙雨海棠花春夜沈沈酌寒食淸明數日間人也須行樂不怕笛聲長只怕兒家惡燭影紅酣寶篆香樓上黃昏角

又【生朝次坐客韻呈四叔】

花底醉東風好景宜同壽海角天涯今幾春解後新丰酒內集記髙陽南渡閒回首但願長年飽飯休一笑風塵表

謁金門【和昌甫】

花肅肅楊柳三眼未足一棹溪山新漲緑舊歡無夢續莫問杜鶻啼蜀只有江南水竹北客淒涼無伴獨春

山生艸木

又

幽意熟吟盡春風自足麥气初生晴未燠相逢休問卜畵出髙山盤谷巖上飛雲相逐他日江東思渭北斷

誰爲續

又【湖山春早】

春尙早春入湖山漸好人去人來𨿽未老酒徒猶恨少梅落桃開煙島日日更吹香艸一片芳心空醉倒冷

雲藏落照

淸平樂【次韻】

蕭然在澗景色秋來冠幾縷明霞紅未斷矯首時時遐觀回思五馬淸遊分明前輩風流畱作山間佳話更誰愁上眉頭

又【壽潘文叔】

常思髙致又見涼風起歡喜年時爲壽意快冩山歌重寄願公好徳康寧靑雲收取功名莫道而今官小吾儒正要仁民

醉桃源【和昌甫】

固窮齋裏話吾生言之必可行扶疎夏木旣啼鶯更逢漁計成多雅尙少時情滄浪漁父纓髙歌寧與俗爭鳴朱疏越聲

又【昌甫有曲名之濯纓因和】

殘春風雨繞檐聲山空分外鳴閒來落佩倒冠纓尙餘親舊情故人不見句還成又聽求友鶯濯纓一曲可流行何須觀我生

又【和吳尉】

柳嬌花妬燕鶯喧斷腸空眼穿一春風雨夜厭厭不聞鐘鼓傳香冷曲屏羅帳掩園林誰與上秋千憶得年時鳯枕日髙猶醉眠

好事近【鄭倅生朝】

臘雪映江梅冰玉更分風月衮衮紫樞家世慶誕彌時節烘堂贏得戱萊衣春酒寶杯凸籍籍鄭莊人物要漢庭勲業

又【同仲至和探梅】

湖上有山合把探梅詞刻淸淺黃昏時冷疎枝寒色窗前忽到又如何一夜是相憶信道收香藏白報春風消息

醉花春【書屏春】

人已醉溪北溪南春意擊鼔吹簫花落未杏梅桃共李水底魚龍驚起推枕月明千里伊呂衰翁徒爾耳我

懷猶不是

芙蓉曲【述舊】

霓裳霞佩淡丰容云冷露華濃喚起石丁歸去防防仙仗崆峒秋老花饒笑淸映小簾櫳記取五城深處鳯簫吹下天風

朝中措【元立】

薰風雨節照稽山三百里湖間鏡上誰爲賀老棹船能伴官閒今年壽日不妨吟嘯還上淸班爲長生新曲齊眉想見酡顏

又【和吳子似】

春濃人靜倦遊嬉煙雨戰棠梨翠徑亂紅無數頻啼枝上黃鸝小園流水濺濺處緑徧謝家池怨月恨花滋味淚痕猶染羅衣

又【梅月圓詞】

爲玆春酒壽詩翁我輩一尊同香動梅梢圓月年年先得東風冰溪淸淺流懷玉蓮步謾從容但願人生長久揮目送飛鴻

又【約和卿敬持醪爲文叔生朝】

山林鐘鼎似無同舒捲有窮通洗出壺中三峽帝城贏得從容黃流亂注狂瀾旣倒砥柱能東此際誕彌杯酒宜歌風虎雲龍

眼兒媚【風寒】

東風拂檻露猶寒花重濕防幹澹雲殢日晨光微透簾幕香殘陰晴不定瑤階潤新恨覺心闌憑髙望斷緑楊南陌無限關山

又【下郭趙園詞】

西溪回合小靑蒼梅雨弄殘陽意行隴畝景分亭院乳燕春長酒深不用人歌嘯鉏圃試商量細稀菜甲旋尋蔬筍一夢黃粱

攤破浣溪沙【楊梅】

生與眞妃姓字同家隨西子薴蘿東誰道玉肌寒起粟酒能紅火齊燒空來上苑冰漿凝露在西宮不似荔枝生處逺恨薰風

太常引第二體【臘前梅】

小春時臘前梅還知道爲誰開應繞百千回夜色轉參橫斗魁十分靜替伊愁絕片月共徘徊一陣暗香來便覺得詩情有涯

西江月【晚春】

聞道晚春時暖風是處花飄遊人爭渡水南橋多少池塘春艸約馬誰聫玉勒釣魚應泛蘭韶光何限不逍遙輸與溪鷗野鳥

又【四叔生朝】

梅蘂小春天气橘林良月風光五云邊近九霞觴美景初無盡藏老矣相逢湖海年來遊徧瀟湘詩情滿眼興何長贏得煙霄直上

少年遊第四體【玉蠟梅枝】

閒尋杯酒淸翻曲語相與送殘冬天地推移古今興替斯道豈雷同明窗玉蠟梅枝好映情淡物華濃个樣風光別般滋味無夢聽飛鴻

探春令第二體【景龍燈】

暗塵明月小桃枝舊家時情味問而今風轉蛾兒底有誰把春衫試景龍燈火升平世動長安歌吹這山城不道人能記甚村酒偏教醉

鷓鴣天【離歌一疊】

只唱離歌一疊休玉溪浮動木蘭舟如何又對雲煙晚不道難禁艸樹秋空脈脈忍悠悠綢繆終是轉綢繆相思相見知何處記取新歡說舊遊

又【次韻趙路分生朝所賦】

便把山林此身也須詩酒屬吾人仙家舊是金堂士吏新收玉局名惟自樂不憂貧淵明談笑更淸眞年年眉壽登髙後醉防常畱菊滿簪

又【昌甫同明叔飲趙崇公家】

莫道龎公不入州爲誰歌酒也遲畱襟期別乘眞難事領略同遊豈易謀他擾擾自悠悠香浮茉莉笑花頭一簾云影催詩雨喚起佳人無限愁

又【看瑞香】

看了香梅看瑞香月橋風檻更云窗不知是有春多少玉水靈山醉幾場閒蝶夢褪蜂黃盡溫柔處盡端相珠簾十里揚州路贏得潘郎兩鬢霜

又【十二月二十二日】

雪到飛春若素期柳條吹送落梅枝冰壺表裏誰能賦玉鑑圓明且屈巵村捨北郡樓西治中風調只心知不堪野老關門醉想見山公倒載時

小重山

云影收晴雨外明碧溪春灔灔落花平鶯聲催我過橋行人何在詩酒淡心情閒裏興還生錦鱗題尺素有誰能艸邊芳柳邊城歸來也淸夢繞山屏

虞美人【代兒壽黃靖州】

曉來一陣催花雨正桃李橫塘處笙歌簾幕燕鶯喧春在人間不老谷城僊瀟湘圖畫迎千襦袴歡聲起功名風虎慶雲龍更看萬釘橫帶系金狨

又【趙倅酌別靈山閣】

送君報最登朝路初整曹裝處又因杯酒見餘情涼雨靈山閣上月初晴醺然領客襟懷底消得闌干風流別乘我依歸淸譽冰溪棠防緑漪漪

鵲橋仙【七夕詞】

雨意生涼云容催暮畫樓人防漧處柳邊新月已微明銀潢疎星渡今古佳期漫傳牛女一杯試與尋新句幽懷冷眼是靑山舊懽往恨渾無據

又【閒舉金風玉露相逢之曲因賦】

詩非漫與酒非無算都是悲秋興在與君觴詠欲如何畫不就新涼境界微云抹月斜河回斗隠隠奇奇怪怪剛風九萬舞瑤林甚些少人間利害

又【紅梅已謝】

紅梅已謝杏花開也一片海棠猶未春風吹我帶湖煙甚恰限新晴天气黃昏樓上燭花影裏得那回滋味暗塵索拂纎纎夢畱取巫山十二

一剪梅【蠟梅】

一朶梅花百和香淺色春風別樣官妝西湖衣鉢更難忘雪意江天渾斷人腸淸夜橫斜燭影窗贏得相思魂夢悠揚玉溪山外水雲鄕茅舍疎籬不換金章

又【送馮徳英】

說著相思夢亦愁芳艸斜陽春滿秦樓樓前新緑水西流一曲陽關分付眉頭多少風流事已休粉薄香濃怕見綢繆澹雲籠月小庭幽明日山長淸恨悠悠

又【醉中】

醉倒城中不過谿谿外無塵惟掩柴扉水浮橋漾翠煙霏一片閒情能幾人知畱飲君家絮防欹爆竹聲中萬事如斯梅催春動已熹防爾旣能來我亦何疑

蝶戀花【次尹一韻】

未就丹砂須九轉誰把新詞歌繞梁塵徧拍拍韶華春意滿揆予初度文何健恰是山花汀艸逺獨樂園林不夢笙簫殿靈气仙才非小見霞杯謾道蟠桃獻

又

千葉香梅春在手日薄簾櫳花影遮前後小立徐行還易久防吟莫厭傷多酒拾翠流紅管透望斷靑靑休問行人柳往事如雲如夢否連天芳艸驚依舊

又【野趣軒看玉色木犀】

斜日淸霜山薄暮行到橋東林竹疑無路小院橫香噀霧膽瓶曲幾花如雨細酌心情因少駐九萬剛風寒影吹瓊素不是月宮那有許霓裳舞徹淩波步

又【細雨吹池沼】

盡道今年春較早梅與人情覺得梅偏好一樹南豅香未老春風已自生芳艸來自城中猶帶曉行到君家細雨吹池沼悵望沙坑須會到玉溪此意年時少

海月謡【送趙永興宰】

晚秋煙渚更舟倚蕭蕭雨水痕淸汜迆漸整云防西去三疊陽關畱下別離緒溪南一塢風月誰爲主酒徒詩社自此冷落胸懷塵土目送鴻飛莫聽數聲柔櫓

臨江仙【閨怨】

脆管繁無覓處小樓空掩遙山柳絲直下曲欄幹海棠紅欲褪玉釧怯春衫殢酒不成芳信斷社寒新燕呢喃雕盤慵整寶香殘綺疏明薄暮簾外雨潺潺

又【書屏春】

羅帳畫屏新夢悄緑窗慵起香殘重簾生怕欄幹春風吹玉水春雪滿靈山梁燕未來歸鴈動海棠才帶紅酣酒愁花恨霎時間煙雲催薄暮煙雨濕輕寒

又【和答昌甫見生朝】

滿眼春生梅柳意山居淸聽風泉又因初度說今年華顚相望處新曲忽來前自笑一周閒甲子何爲佞佛貪仙如翁輩行敢隨肩徒知言語妙懽喜向誰傳

又【爲顧致堯生日】

難老一杯春酒美主人玉鑑淸秋九華山下共追遊朝來多爽气都向筆端收臺閣功名歸去好便應衮衮公侯未妨含笑看吳鉤當年佳夢日和气瑞光浮

又【周國正生朝】

寒食淸明春事好公家霽月光風年時猶記雨聲中州侯陳樂舞法從酒杯同坐上王楊𨿽自散醿依舊香濃待將詩易壽無窮鳶飛魚躍矣風虎更雲龍江城子【徳久同醉子似出新置佐酒和徳久詞】

天孫應爲織云裳試宮妝問劉郎湖上波寒依舊逺山蒼自是老來心事嬾空落拓少年場揮毫閒與細端相記嚴揚陋蘓張興到一杯防醉亦成章回首片防西去也何日更共淸狂

又【村意逺】

雪銷霜入小溪舟試浮游上山頭薄薄寒煙依舊未全收問道梅花開也未吟不盡一生愁襟懷如此老還休懶凝眸轉深幽詩罷一眉新月又如鉤臘後春前村意逺回棹穏水西流

洞仙歌第二體【次韻斯逺所賦淸溪一曲】

溪山好處贏得題新曲待足人生甚時足問臨流淸味徧斜暉應似畫小景生綃一幅漁舟聲欸乃巖上雲飛杳杳歸鴉去鴻逐任當年伊呂談笑興王爭敢恁閒眠野宿待雪天月夜我還來醉瀟灑淸幽那些兒屋

滿江紅【和趙公明】

五老峯前九江上曽生仙客相邂逅貴池亭上定交金石我輩風流宜嘯詠官曹塵冗從煎逼且簿書叢裏舉淸觴偸閒日同一笑當今夕梅正好香浮白相忘爾汝醉巾沾濕已向瓊樓誇意態似聞金殿傳消息想君今歸去際風雲應相憶

又【陳玉局生朝】

歸錦堂成云漢上天垂新畫有朱顏緑鬢禁林仙客玉局暫從香火社金未報文章力看彤庭賜第別承恩居君側斑衣戱蟠桃摘翠袖歌檀拍正祥開初度頌聲千百又是臘前梅態度幾多春近花消息想明年今日醉西湖尢輝赫

滿庭芳【王寺簿生朝】

防防淮山迢迢江水分明別是風光地靈人傑星斗爛文章初度充閭佳气當年瑞應弄珪璋薰奏涼宵寶月玉井藕花香淸眞如逸少蘭亭修竹曲水流觴想醉鄕日永地久天長小駐屏星懷玉飛鳬舄元在鴛行功名事雲龍風虎行矣佩金章

水調歌頭【坐間有傷仲至且懷昌甫因呈張宰】

新月巳如許我問帶湖梅人間題句贏得浮防酒盈杯拓落豪英滿坐爛漫風騷連天外鳯凰來只怕輕辜負莫待巧安排空翠滴寒爽矣晚佳哉爲君絕倒折盡千樹玉蓓堆眇眇章泉好在寂寂盧泉仙去今古付樽罍拍手見花木放眼記莓苔

又【和石倅壽湯守】

玉水靈山地燕寢亦書功邦人耆老誕彌佳節以詞通爾豈知吾豈弟我乃因君譚笑祝壽酒杯同簫鼓少人會歌舞爲誰容觀坐客驚野老筆如風个般醻唱詔回應上玉華東多少家傳經濟畱與孫謀持守出處信何窮喚起千年調分付一車公

又【淸明嚴瀨】

今古釣臺下行客系扁舟何似雲山千疊亦東遊我欲停橈一醉與冩平生幽憤橫管更淸謳小上客星閣短鬢獨搔頭風乍起煙未斂雨初收一年花事數聲鶗鴂欲春休弔古懷賢情味只有浮名如故誰復識羊裘賴得英隠相望此溪流

又【晁子應三十八丈見過因張徳廣對木犀小飲次徳廣韻】

明月到花影把酒對香紅此情飄灑但覺淸景滿簾櫳人被好花相惱花亦知人韻勝佳處本同風揮手謝塵网舉袂步蟾宮秋已半幽澗側亂山中故人過我終夕乘興可千鐘賴有曲江才子坐上平章花月不管老英雄心事將何事醉語又匆匆

水龍吟【七月二十六日信守生朝】

從來江左夷吾大名迥出諸公右金堂玉室瑤林瓊樹龍麟蟠走志在神臯气雄云夢十吞八九問三槐盛事當年初度人應羨靑氊舊說與文章太守慶千秋好爲親壽冰桃碧藕霞裾月佩鶯鸞歌奏雨熟西疇星南極寶香凝晝趂新涼便約乘雲繞日飲天漿酒

冰玉風月【上太守】

慶文章太守燕寢凝香誕彌佳節庾嶺歸來又經年梅棋酒心情笙歌滋味便合朝天闕玉作山前冰爲水際幾多風月緑鬢朱顏浩然相對自是中原舊家人物鵷鷺班回尙記陪淸切好把胸蟠萬卷談笑了濟時勲業錦幄初溫寶杯深勸舞回香雪

賀新郎【十三日小園梅枝防紅防綴便覺可句】

梅蘂依稀矣嵗華深翛然但把杖藜閒山繞荒林紅葉下落日城煙水意興云何則是底事疎枝橫絕峭未吹香便與花相似不忍折爲之喜寒鴉萬防霜風起正人家園收芋栗小槽初美欲醉可誰因一飲擬賦才成又止老態度渾侵髮齒摸索根春在否任紅紅白白皆桃李空爛漫豈能爾

雜文

故右武衛大將軍代州刺史世肱可贈安州觀察使追封陸安侯制

勅朕承祖宗之訓序骨肉之親生以官列於朝所以綴恩也沒以爵告於第所以申哀也具官某被服忠厚造次儒雅在幼而有立志居佚而無流心稟生不融聞訃增悼玆予贈爾以亷車之職侯印之重尙冀褒渥足慰塋魂可

昌甫銅雀塼研銘之七言

鄴臺奏妓曹劉迹猶把殘塼裁研式匪金斯金乎星匪陶斯陶潤於石一一置漳泉深月明烏飛恍如昔

求志齋銘

予友王徳修築室於其鄕前臨淸溪背背長林羣峯駢羅風气佳甚又爲一齋以待賓朋之晤語予過而愛之曰是齋得無名乎徳修曰吾老矣惟是頃遊和靖先生之門見其以三畏名其堂者嘗欲榜於吾之舍以無忘先生之訓是齋尙何名子盍爲我言之予曰我之不才蓋亦蚤聞先生之緒餘也吾子實從之稽山之下且送其終焉聞益廣矣歸於田間獨善其身以自誨於子弟而予濫官於朝尙竊閒散之祿視子爲甚愧其又奚言𨿽然昔吾夫子有云居以求其志者吾子殆庶幾乎請以求志名則何如徳修曰古之爲友者伯牙能琴子期善聽也故知其志在髙山與流水子知吾之志安在今將何求予曰然非此之謂也吾夫子固嘗俾弟子各言其志而子路亦聞夫子之志矣皆道其所欲爲也惟居而求志夫子乃謂未見其人意蓋有所深嘆繼言行義以達其道則志之所求者非道也歟夫道者果何事也夫子嘗言曰士志於道而恥惡衣惡食者未足與議也又曰志於道據於徳依於仁遊於藝逮其自謂則曰我非生而知之好古敏以求之者而孟子亦謂求則得之抑在玆乎自道之失其傳也聖人正其心至於平天下者岐以爲二死生動靜莫識其源天地萬物莫明其理舉天下溺於虛無莽沆以爲道況於富貴貧賤之間喜怒哀樂之際孰知所謂不可須臾離者千歳而下思夫子未見之人道其有在吾徒其可忘之後學之士期以語之則吾先生之教也【案此文是銘之序據題目當別有銘今闕】

