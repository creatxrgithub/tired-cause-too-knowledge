

欽定四庫全書

集部七

兼濟堂文集

別集類六【國朝】提要

【臣】等謹案兼濟堂文集二十卷

國朝魏裔介撰裔介字石生號貞庵栢鄕人順治丙戌進士官至大學士諡文毅是編奏疏二卷序六卷書牘二卷傳志二卷祭文論二卷雜著二卷樂府古今體詩三卷附年譜一卷共二十卷裔介著述甚富其刻於江南有兼濟堂集十四卷刻於荊南者有兼濟堂集二十四卷刻之京師者有文選二集上下二編昆林小品上下二編昆林外集一編奏疏尺牘存餘七卷樗林三筆五卷此編乃詹明章所選而合刻之者裔介立朝頗著風節其所陳奏多闗國家大體詩文醇雅亦不失爲儒者之言𨿽不以詞章名一世而以介於

國初作者之間固無忝焉乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

兼濟堂文集原序

余生平無他嗜好惟嗜讀書常詠古人早知窮達有命恨不十年讀書以爲其言未盡蓋理無窮書亦無窮終其身恱懌其中焉耳十年不足以盡之也至於著書尢不可艸艸古之人皆先我而爲之矣其可傳者能有幾孜孜矻矻一生仰屋徒爲他人覆瓿之具良可哂也余自入籍以後未免效顰學爲文辭丙午之歲彭士報吳伯其刻之於江南有兼濟堂文選共文二百餘篇庚戌之歲胡同升刻之於京師有昆林小品共文一百三十六篇甲寅春日余自刻林下集八十一篇及秋杪兒輩又刻辛亥以前未刻者共文一百一十九篇已汗牛充棟矣其諫垣總憲奏疏稿共一百一十七道內閣奏疏十道嶼舫詩集近集共詩一千三十六首尺牘四六四冊言理學則有聖學知統合錄五冊小傳共四十八篇小論共四十八篇又約言錄一冊其餘所著之書略無闗系者槪不足述而要者有四書大全纂要孝經注義刪補髙士傳雅說集多識集巡城條約風憲禁約唐詩淸覽集訓蒙故事千文注解勸學彚編以上已刻易經合訂正說論性書鑑語經世編通鑑論鈔列女續傳九經衍義希賢錄瓊琚佩語家訓彚鈔批評河洛淵源錄理學諸儒語錄合鈔吏治冰鑑錄陸放翁詩選古文欣賞集古詩遺音趙夢白詩文選以上未刻此其大槪也顧自今以往余寧敢廢學哉宛平孫北海先生嘗致書於余曰易經四聖心傳春秋百王大法先生盍闡發之餘讀朱文公集謂上古之書莫尊於易中古後書莫大於春秋此兩書皆未易看何敢管窺蠡測𨿽然曽子曰仁以爲己任死而後已炳燭之光尢宜鞭策於末路臨深履薄勿使昏逸之气得而乘之則書無窮吾心之理亦無窮余且終身誦夫子答子貢願息之篇矣甲寅長至日貞庵題於滙景園之冬日軒

文章未易言也古之以文章名世者皆有數十年之學力洗濯磨淬其心志而又與海內之賢人君子遊樂聞其規切之語故能成一家言匪是者正可覆醤瓿耳余宦遊長安二十餘載職掌煩劇飲冰是懼公退思過不敢廢學故時爲古文辭與海內言文者聲气往來或者以爲可敎刻之江南數百篇而余自知甚明覺蹇跛之足策之不能前而宛委之藏窺之不能盡也亦惟有望古遙集而已矣辛亥抱病歸裏參術之外不敢求田問舍坐百尺樓下似可以讀書學爲文矣而千指待哺未免室謫猶是傖父面孔也乃逺近知契時有扣門剝啄聲以徵文爲請夫余方欲焚君苗之筆硯而猶然飾嫫母以鉛華乎然終不能盡謝卻者蓋生長燕趙素有司馬子長之慕欲借此以求海內賢人君子之規切不敢以蓬蒿自封而甘爲絕人逃世之行也陶淵明云請息交以絕遊此憤世之言耳豈余之心哉積久成帙兒軰恐其散失遂謀付之剞劂其間生死之際交友之情學問之術歲序之感𨿽未必有裨於身心而要以述其中之所見得其性之所近非盡酬應習套也倘邀長者之惠不我遐棄而錫以昌黎之序則東野之鳴敢不奉杖屨以從甲寅花朝日貞庵自序於滙景園之水鏡堂中

兼濟堂文集序

欽定四庫全書

兼濟堂文集卷一

大學士魏裔介撰

奏疏

乞及時講學疏

工科給事中【臣】魏裔介謹

題爲

聖徳與年俱進仰乞及時講學開設

經筵日講以隆萬世治本事【臣】竊歷覽竹冊自古賢聖之主未有不汲汲以學爲尙者也若周公之於成王傅說之於武丁諄諄勉勉是以刑措恭黙致商周數百年磐石之業卽後開創艸昧多以馬上得天下然天姿首出往往從櫛風沐雨中語及詩書自造廬借箸時養成學問由是觀之君徳淸明君身彊固誠萬世久安長治之根本矣今

皇天憫生民久困水火篤生我

皇上應運開辟掃除殘

徳施方外延及羣生【臣】竊於班行俯伏中仰瞻

天表輒舉手加額曰太平

天子也乃值此春元始和百度維新未聞與二三大臣諮訪講學之議竊恐年歲旣盛則嗜欲日開嗜欲旣開則聰明日淆𨿽

神明生知之聖非愚賤下臣可管窺蠡測然少而勤學古人比之日出之光與壯而努力者勞逸相倍蓰也前此元年諸臣言及此者猶可曰有待而行今

禦極五載內外遐邇引領翹望寸陰可惜所謂姑待明日便不可也況眾詞林思皇濟濟中多賈馬自許之儔諸輔臣黃髮皤皤咸有堯舜其君之願傾葵向

日不占而孚伏乞

皇上上念

鼎命付托之重下慰臣民瞻戴之思

立召大臣商擇日施行誠

宗社無疆之休

順治五年二月初八日奉

聖防知道了

請舉視朝大典疏

吏科右給事中【臣】魏裔介謹

題爲請舉視朝之大典以致泰交之盛治事【臣】聞聖君禦世必圗長治久安貞士陳言要在防危慮患蓋櫛風沐雨馳驅於百戰之間則創業實難保泰履亨經營夫萬年之策則守成不易是以古之帝王凜凜覆舟之諭兢兢馭索之憂誠恐驕恣之易生而晏安之爲害也伏覩

皇上文武聖神聰明睿智薄海內外防不照臨可謂創業而兼守成亙古以來帝王之盛未之有也自昨歲親政仁義潤澤徧浹八垓

詔令溫和光溢四表然而綱紀法度尙須修明禮樂政刑實多缺失欲以立一代之規昭子孫之法守【臣】未見其久而無獘也方今畿輔多失業之民吳越有水澇之患山左瘡痍極矣荒亡何以不淸閩楚呼庚久矣兵餉何以不給若乃兩河困於畚鍤闗陜疲於轉輸川蜀𨿽下善後之計未周黔滇不寧進取之方宜裕此皆機務最要仰煩

聖慮焦勞者也但髙居靜攝不如延訪臣鄰批答詳明何若親承

顏色【臣】查得舊例有朔望之朝有三六九之朝有早晚之朝有外朝有內朝【臣】亦不敢謬執故例煩凟

聖聰惟是逢五日期

駕臨正殿乞

朝見羣臣從容晉接部院科道本章應實封者實封應面奏者面奏辭朝謝

恩等官應引見者引見應陛辭者陛辭得以咫尺天威親聆

睿語則大政大事雷厲風行凡屬臣工孰不爭自磨礪以副

皇上圗治之意如是而上下之情通交泰之運辟君門無萬里之嗟卜歷有金甌之固矣倘【臣】言不謬伏冀天鑑早賜施行

順治九年七月初六日題奉

聖防禮部議奏

褒錄幽忠曠典疏

吏科右給事中【臣】魏裔介謹

題爲褒錄幽忠實

聖朝之曠典謹舉平日所聞仰塵

聖聽乞

發該衙門再加體訪以勵臣節事【臣】聞運遘升平則良臣奏績時逢板蕩則烈士腐心故有刎頸血裾而酬解推之遇焚身湛族以報國士之知勁艸疾風表貞心於歲晚成仁取義樹砥柱於波流𨿽慷慨從容不必一致要皆負乾坤之正气與日月而爭光是以上代之君莫不旌表忠魂崇重節義昔武王入商封比干之墓明祖定鼎建余闕之祠夫比干乃殷室之臣余闕實有元之義士然而一王一帝他務未遑首先嘉尙者誠以維持風化振勵綱常俾一代之臣子知所軌範也自明政失禦寇焰滔天龍髥飲恨於鼎湖坤配遺於椒殿君死社稷臣罹凶災誠致命遂志肝腦塗地之秋也一時在位諸臣𨿽不能防馬揮戈如曕尙之死於綿竹力疾苦戰若卞壼之死於淸溪然亦有仗節殉君橫屍闕下金石可勒其貞松筠不攺其色摧蘭蕙於一朝流芳聲於千載斯誠

上帝所矜憫

聖朝所嘉嘆者也伏惟我

皇上受天之命奄有方夏凡所設施皆足駕軼前代爲憲後昆而昨奉

上傳闡揚明季之遺忠振發幽冥之生气尢爲化導之先資惇勵之大典方之周武王明太祖蓋不約而同符矣以【臣】所聞當年寇破都城殉難而死者閣部卿寺則有大學士範景文左都禦史李邦華戶部尙書倪元璐兵部右侍郎王家彥刑部侍郎孟兆祥副都禦史施邦曜大理寺卿淩義渠太僕寺丞申佳詞林臺省則有翰林院左諭徳周鳳翔右諭徳劉理順宮允馬世奇檢討汪偉吏科都給事中吳麟徴戶科都給事中吳甘來監察禦史王章陳良謨陳純徳部屬新進則有吏部貟外許直兵部郎中成徳戶部郎中周之茂兵部主事金中書舍人宋天顯進士孟章明順天府推官劉有瀾勛戚中則有新樂侯劉文炳惠安伯張慶臻宣城伯衞時春駙馬都尉鞏永固東宮侍衞周鏡司禮監內臣王之心斯皆一時死難之臣彰明較著者也伏乞

皇上將【臣】所奏

發下該衙門再行查訪實迹或質諸故老之見聞或考諸同鄕之公揭訛者去之遺者補之倘體訪旣明卽行題

請宣付史館浩气常畱於汗靑祀諸鄕賢芳聲永薦於俎豆庶精靈未冺將宣力於

興朝頑懦可風亦儀型乎來葉矣

順治九年十一月二十八日奉

聖防著詳訪確察具奏禮部知道

敬抒管見疏

吏科右給事中【臣】魏裔介謹

題爲

聖主虛懷下詢微【臣】敬抒管見仰佐

睿慮萬一事【臣】昨捧讀

聖諭令【臣】等直諫無諄諄懇懇【臣】跪誦之餘喜懼交集喜則喜生逢

堯舜立見太平懼則懼迂陋無知糜莫報敢不盡竭向日之誠稍補衮衣之闕顧我

皇上道髙徳厚順天合人仁心仁政洋溢海宇昨歲六月以前尙有北水南旱九月內星變疊作而入冬以後太白退舍瑞雪三降臣民胥慶逺邇如一

天意人心如桴鼓響應效可覩矣顧安所得

皇上之過失而規切之哉𨿽然

皇上旣側席虛已有置鼔立木之求【臣】安敢緘口辜恩違懷仁負義之戒謹將條議數事開列於左伏冀皇上矜宥愚蒙俯賜省覽擇可行者采之其不可行者置之爝火之光諒無補於日月防埃之末當不拒於崇深矣

一節儉之制宜先也【臣】觀唐史所載宗號爲英主爾時以風俗奢靡制乘輿服禦金銀器玩令有司銷毀以供軍國之用其珠玉錦繡焚於殿前後妃以下皆毋得服珠玉錦繡天下更無得采珠玉織錦繡等物罷兩京織錦坊今天下物力匱乏恐更甚於唐宗之時而風俗奢靡日甚一日【臣】願

皇上以身率先天下蘇杭織造𨿽未能盡罷宜減去其半以所省者發付軍前充餉而金銀器玩除見在足用外以後不必打造若珠玉錦繡之飾除有職文武許用外嚴禁士民不許濫用

一聖學之功宜要也【臣】觀尙書所載殷髙宗學於甘盤訓於傅說故曰學於古訓乃有獲監於先王成憲其永無愆蓋帝王之學與士子尋章摘句者不同要在詳求古今所以治亂人才所以得失政事所以修廢之故斟酌損益行之以協於大中至正今我

皇上天縱好學手不釋卷而【臣】謂政事之暇尢宜詳玩講求者莫如朱熹之通鑑綱目眞徳秀之大學衍義丘濬之大學衍義補唐太宗之貞觀政要以上諸書反覆防繹見於設施以致太平之治無難

一用兵之算宜定也【臣】聞開創之君無不欲六合一家臥榻之間豈容他人鼾睡然而帝王之兵務出萬全兼弱攻昧一勞而永逸昔光武閉玉門之闗孝元罷珠厓之郡豈不欲誇王會之圗施逺馭之略良以中國虛耗不遑窮討先內而後外也今川湖用兵連年不已不患兵不精而患餉不足乞

皇上與諸王大臣折衝樽俎

勅下行間將帥原系從前已得地方爲賊竊據者宜速恢復其先未得地方宜量力而行兵足以取糧足以守則速取之兵𨿽足取而糧不足守則姑且置之令督撫大帥儲糧飭備俟吾挽輸不匱一舉而滇蜀可定則不至於反覆變亂勞

聖天子南顧之憂

一省刑之典宜復也【臣】聞獄者天下之大命故帝堯之命臯陶曰刑期於無刑而臯陶曰罪疑惟輕功疑惟重與其殺不辜寧失不經唐太宗語侍臣曰朕以死刑至重故令三覆奏明朝會典則大獄有審錄之例行於霜降以後若有詞不服並情罪有可矜疑另行奏請熱審之例行於小滿後十餘日洪武元年令處決重囚須從秋後無得非時以傷生意三年令臣民有罪法當死者三覆五奏毋輒行刑其事例開載極詳若決不待時者必系極惡重犯然亦必經大理寺詳允部科覆奏凡以人命至重示

朝廷矜卹之意也今我

皇上泣車解网在外者尙循監候再審之例而在內者未見舉行凡罪犯死者一槪立行處決萬一其中有情可矜疑則死者不可復生未免有幹

天地之和仰乞

皇上體

上帝好生之心

勅下刑部詳查自古以來覆奏矜卹舊例卽賜施行仁徳如天刑措可致矣以上四欵不過平常之論然於聖躬稍有闗切故敢冒昧妄陳仰冀

天鑑俯采因系條對

聖諭字數逾格並乞

寛宥【臣】無任悚息待

命之至

順治十年正月十四日奉

聖防這所奏有可采處該部確議具奏

士習隳靡已久疏

工科左給事中【臣】魏裔介謹

題爲士習隳靡已久

聖明鼔勵方新仰祈

端風尙崇古學以養一代之人才事【臣】聞爲治以人才爲本人才以敎化爲先師道立則善人多

朝廷正而天下治古之享國長久者用此道也我皇上重道崇儒十年以來濟濟得人昨者痛念夙獘難淸思與丕變

天語諄諄告示天下官吏師生恪奉遵行又

命詞林近臣督學直省部屬卓品秉憲分鐸海內誰不喁喁向風而臣以章句小儒夙昔有慨於中者敢因上傳而推廣言之伏冀

省覽采擇謹逐欵開列於左

一孝經爲先師孔子手定之書至徳要道百行之首自天子至於庶人孰不以孝爲根本在昔有漢之世下至虎賁猶能誦習乃明代不以取士實爲缺典今請勅下禮部行各督學院道頒行士子肄習凡科歲兩考及鄕會場俱命題一道以見我

朝惇篤實行得爲治之大原

一教官闒茸已久良以歲貢多系日暮途窮無志勸勉而舉人之就此途者不過以寒氊爲借徑故克自振拔者亦少又近例以歲貢之無薦者陞佐貳官恐其後愈趨愈下今宜稍仿明朝初制舉人敎官訓導有方解額中多者爲上上考每省超拔一二人與有司一體考選而訓導之年深無薦者力足有爲則升以經歷年過六旬則竟準致仕凡以作其鼓舞之气而養其廉恥之心一朝廷懸功令以取士程墨盡可觀法原期窮理致用豈欲勦襲陳言乃習俗相沿坊刻充棟士子不務實學專以記誦謄錄苟取科第

國家安得眞儒之用故【臣】常謂明初人才所以盛者以其務實學而其後衰者濫時文誤之也今請

勅下禮部將坊刻時文嚴行禁止每歲鄕會試後禮部選墨卷淸眞典雅者咨行江南學臣發刻以爲程式除經書墨卷古文講義外書賈私刻時文士子私選時文者聽部科督學等官

題參防治其學臣考取優捲刻者不在禁例

一學宮傾圮況連歲多雨損壞必多有司俗吏不知敎化爲爲治之本徒以徵收鞭朴爲能坐視不問今請勅部轉行各督學院道督催有司將修學銀兩照數給發取學官收支文卷查考其額銀不足則益之以學田師生空缺等銀學宮修廢卽以定提調官與學官優劣之一班

一廩膳生貟

朝廷作養優於增附選之不嚴則歲貢多不得人往時每以一等無人二等亦得幫補自今以後宜請

嚴加申飭非考居一等者不得頂補其歲考試卷定爲書藝一篇經藝一篇論一篇科考試卷定爲書藝一篇經藝一篇策一道論策題目只在通鑑性理兼以時務俱不得場外補寫如系場外補寫者部科訪知將提學官紏參

一忠臣孝子節婦鄕賢之事實爲敎化之綱領舊分隸於學按兩院今按差止息前項應歸學臣事系小節者待復

命舉行其有綱常攸闗足爲萬世瞻仰者不妨特疏入告學道無自題之例卽轉詳撫院題請

一無志生貟旣入黌序置書史於髙閣考居六等希圗發社仍然荒廢下次告病補考鉆營平等不過影占差徭今後考居六等者黜落之後不許仍借發社名色兩次五等者亦行黜退年未四十以上非眞疾病者不許告衣巾以圗優免庶有合於

上傳嚴爲降黜勿得姑畱之

防果能讀書自新者聽其另考豈患不進

一學臣考試每歲旌奬徳行生貟其實𨿽難稱然亦須擇其稍相近者往歲惟憑學師開報豈盡得人今宜令廩膳公舉若不系公舉者不在旌別之列其妄舉匪類者日後查出聽學臣究處至不肖濫進總由保結不嚴今後倘有姦惡之徒廩生保結進學日後被人告發事在未入學以前者一體黜革

以上諸欵於意𨿽迂於時則切倘從實舉行勿爲文具其於

聖朝興學育士之化未必無小補也如果【臣】言不謬伏乞

勅下該部再加酌定施行

順治十年七月初八日奉

聖防這本重孝經禁坊刻有裨學政並各欵俱有可采都著詳議具奏該部知道

流民死傷堪憫疏

工科左給事中【臣】魏裔介謹

題爲流民死傷堪憫乞

勅督撫責成有司速加拯救並懇

聖恩大發賑濟事自連歲以來水災頻仍直隸河北山東被患尢甚蓋直隸北四府當圏占之餘民已無田無家不過傭作旗下苟延衣食今水患之後不惟地土漂沒並廬舍亦隨流而去旗下有地者且嗷嗷待哺是以窮民益無以爲命頃有人自畿南來者【臣】細加詢問云流民南竄有父母夫妻同日縊死者有先投兒女於河而後自投者有得錢數百賣其子女者有刮樹皮抉艸根而食者至於僵僕路傍爲烏鳶豺狼食者又不知其幾何矣且京城內外鵠面鳩形比肩接踵𨿽

皇上有粥場賑濟尙且不能周徧何況直隸山東河朔之閒旣無粥場賑濟或因稽查東人不肯收畱有羵首之哀無中澤之集興言及此眞可爲流涕太息也【臣】昨見直隸總督馬光輝安置流民一疏內題元城知縣姜希轍等存活多人使有司盡若希轍等豈非實心爲國循良愷悌然而流民所至寧止大名四縣之外豈其獨非令長而爲民父母者乎彼其申報原無外來人民者恐尙未盡子惠之道也仰乞

皇上勅下督撫嚴飭有司凡流民所至不行收卹餓死其地方者卽系不肖之官

題參斥革若設法安置如姜希轍等者一體飛章奏聞造冊報部分別安置多寡準作優薦正薦兩等其所安置流民萬一有投充東人混入後日事發查報冊有名免治居民以匿之罪如冊上無名者則照舊論罪

皇上天語一申之閒勸懲昭然有司將鼓舞勞來之不暇矣抑【臣】更有請焉昨秋

皇太后發銀八萬兩賑濟京城內外滿漢軍民

皇太后之鴻恩卽

皇上之鴻恩然天下感

皇太后與

皇上之鴻恩尢望我

皇上體

皇太后之心而再施此鴻恩也仰祈

天慈曲加矜憫或發內帑或動太僕馬價銀兩或借工部修蓋銀兩大沛

皇恩特遣滿漢風力官貟東西二路沿途接濟諭以朝廷徳意務使流民得全性命隨地安挿入籍或願赴河南山東興屯道墾田者卽給以信票路費差人送至道防官編附屯丁在

皇上數萬之金可活數十萬人之命民旣得生爲皇上墾地納糧元气充固實

國家富彊之本其報

皇上豈止數萬金而已耶伏望

垂念饑寒赤子流離泥塗死在旦夕卽

渙大號濟此遺黎庶徳澤布而愁怨息陰陽順而風雨和普天率土共效三多之祝不止小臣簪筆以紀盛事而已也仰希

天鑑施行

順治十一年二月十二日題十六日奉

聖防饑荒流徙民不聊生朕深切憫念這本沿途賑濟隨地安插並勸懲鼓舞事宜俱屬急務著作速詳議具奏該部知道

庶常散館在卽疏

兵科都給事中【臣】魏裔介謹

題爲庶常散館在卽仰乞

嚴加考試分別授職以重淸華之選事竊照

國家仿明朝舊制攺進士爲庶吉士設官敎習給以廩餼非徒虛糜歲月而博養士之名也將使之博學多通練達時務以眞學問爲眞文章以眞文章爲眞事功庶朝廷得食其報可共佐太平耳然欲得眞才而用之必先嚴其分別分別旣嚴𨿽未必人人皆大受之器庶幾拔十得五以編檢用者他日可望以房杜之業以臺諫用者他日可望以韓範之績矣不然學業未就𨿽居詞林而無啟沃之助居臺諫而無經濟之猷恐左右侍從之班非濫竽藏拙之地也故【臣】以爲欲得眞才不如愼之於始謹按防典所載明朝舊制每科考選庶吉士不過二十人散館之日畱不過三五人逮其後而所畱漸多非舊制矣今壬辰科庶吉士敎習已久散館在卽【臣】請

皇上勅下內院諸臣酌量人數嚴加分別其學問優長品行謹愼者授以編檢科道官其品行謹愼而學問微不及者授以部屬等官間有學問品行俱無足取者是則有負

朝廷之作養矣卽宜罷去不敍至丁憂未經敎習給假久曠學業者難與現在讀書諸人一體陞除應作何分別除授並乞

皇上勅下院臣議爲定制以垂永久者也

順治十一年五月二十三日題二十六日奉

聖防著詳確議奏該衙門知道

請定督撫舉劾疏

兵科都給事中【臣】魏裔介謹

題爲請定督撫舉劾之例以淸吏治以安民生事【臣】竊見我

皇上邇來畱意吏治凡

防用督撫等官必再三詳審而後用之蓋知人之明𨿽古之帝堯不能過也然

皇上之所以愼用督撫者以其爲直省民命所系得其人則百姓安不得其人則百姓不安故不厭其諮詢耳然而督撫安民之大務莫過於舉賢劾不肖乃年來止息巡方禦史凡一切事務歸並督撫而舉劾之典例未經奏明則督撫不便於遵行將吏治何日淸民生何日泰乎【臣】考吏部職掌開載撫按官貟凡在地方未及半年有丁憂養病者俱不許一槪舉劾有陞遷者所屬地方恐巡歷未周除貪酷異常查訪得實者許不時論劾奏請此外如果知見未眞亦不必循例舉行蓋舉劾之典苦是其愼也豈我

皇上銳意圖治之時而可不著爲一定之例乎【臣】請自今以後凡督撫官貟除境內貪酷不肖文武官貟不時糾劾無定期外若督撫丁憂養病者應照職掌所載不許舉劾督撫降處休致者不許舉劾惟是到任後滿一年者舉劾文武一次滿二年者舉劾文武二次凡文官遇朝覲年武職遇軍政年旣有舉劾則不必另行蓋督撫在地方旣久方能知有司之賢否且一年一次以督撫而兼當日巡方之事規條旣定庶幾畱心采訪於以察吏安民激濁揚淸實爲至便至於吏治不淸全由衙蠧作姦侵漁小民舊例巡方所到必行訪拿今其事歸並督撫豈可不力除民害但此麼麼之輩例不足以污辱簡牘請乞

天語勅下督撫照舊一年嚴拏一次年終造冊將蠧犯罪名銀分報部院該科以憑稽核如有狥庇無所拏懲者該道府防卽以罷軟不及注其考語甚者立行題參如是而人心警惕淸吏治而安民生或不負我皇上愼用督撫之意也如果【臣】言不謬伏冀

聖鑑勅下部院確議覆奏施行

順治十一年十月十七日奉

聖防該部議奏

興敎化正風俗疏

兵科都給事中【臣】魏裔介謹

題爲興敎化以正風俗事【臣】聞刑禁於已然之後禮禁於未然之先今自明季以來風俗頽靡僭越無度浮屠盛行禮樂崩壊【臣】數年來在都門見隸卒倡優之徒服色艷麗負販市儈之伍輿馬赫奕庶人之妻珠玉炫燿𨿽經禁約全不遵行喪事之家盡耗資財以供焚毀生不爲善死希冥福齋僧念懴婆娑跳神不厭數四創寺建塔聚眾號呼皆以無益之事害有用之財而各直省府州縣簿書敲朴視鄕約六諭之敎爲虛文千百中無一人舉行者欲民之不困於財而興於禮譲也得乎今宜將侈靡蠱耗之事一切再行嚴禁凡違者必治其罪僧之無度牒而私剃者勒令歸農以後私度者必治其罪昔洪武明君也嘗榜示天下寺觀僧道俱不許奔走於外交構有司所至僧寺必揭周知冊驗實不許民間兒童私自剃髮爲僧違者治罪凡以一道同風使民務於孝弟力田而

國家收富彊之用至於鄕約六諭敎民旌善懲惡之事春秋修舉勿視爲故事則民皆有淳朴向化之思矣順治十二年正月二十九日題二月二十一日奉防禮部知道

殉難事同一例疏

兵科都給事中【臣】魏裔介謹

題爲殉難事同一例臣獨未蒙褒仰祈

勅部再察準與卹典以錄遺忠以助風化事【臣】聞忠臣孝子乃日星河嶽之間气所生也有忠臣孝子則有人倫有人倫則天地賴以不壊故事闗道義名節善無微而不揚

明主褒之史官紀之言官陳之凡以激勸一代之士气人心非徒使旣沒之幽魂凜凜生色於九原也我皇上於順治九年十一月內特發

上傳著禮部會同院部等衙門詳訪確察明末死節職名如範景文等十五貟孟兆祥等八貟先後俱蒙褒卹於以扶植綱常眞昭示萬古之懿典哉諸臣爲不死矣惟是死難情眞而未經褒錄者獨遺太僕寺寺丞申佳一人【臣】竊傷之夫佳之死也在甲申三月十九日而其投井也則於京師之王公廠昭昭在人耳目閒豈可假哉查禮部覆疏原因太僕寺順天府保送投井身死而侍讀學士王崇簡之疏大理寺之保俱稱縊死互相參差是以置之無容再議然佳系太僕之官而順天府有地方之任則其察核最眞最確無疑未可以自縊之參差遂使忠魂烈節鬱鬱於寒泉之下也伏乞皇上勅下該部再加察訪一體褒卹如以太僕寺順天府與【臣】所保俱爲未確則宜行之直隸督撫學院處再加察訪然廣平禮義之鄕其士大夫相與屍祝而贊誄之者則已久矣【臣】見

皇上昨諭內院纂修順治大訓凡忠臣孝子賢人烈女俱命殫思博采故敢補牘再陳倘臣姓字不致湮沒無聞邀一視之曠典列法戒之新編於以表忠勵俗亦裨益風化之一端也

順治十二年二月十四日奉

防禮部知道

善世化俗疏

都察院左副都禦史【臣】魏裔介謹

題爲請

頒賜

禦制諸書以善世化俗事【臣】聞有虞氏未施信於民而民信之夏后氏未施敬於民而民敬之何者有忠信誠慤以涖之也故禮敎治於未犯之先刑罰治於已犯之後刑罰猶藥石也禮敎猶粱肉也藥石偶一投之粱肉則一日不可缺此善養生者也治天下何以異是三代以後治術之近古者蓋亦鮮矣若漢文帝唐太宗庶幾帝王之道然考其施設漢文帝專務以徳化民將相舊臣論議務在寛厚恥言人之過失化行天下興於禮義唐太宗貞觀之初人皆異論必不可行帝道王道惟魏徴勸行仁義不數載華夏安寧夜戶不閉後太宗謂羣臣曰此徴勸我行仁義旣效矣堯舜湯武之後若此二君者誠知治道之先務得體元之大法也況我

皇上平日事事欲以堯舜爲法不屑屑於二君者自受命禦極以來十三載於玆矣薄海內外莫不戴之如天地而親之若父母然而風雨未時盜賊未息刑獄未措禮義未興又且災異疊見

皇上晝夜皇皇以三過自責思所以致太平而欲求其效【臣】以爲用力少而成功多者尢莫先於以敎化爲急深恩厚澤以結天下之心也蓋固結人心者所以祈天永

命而祈

天永

命所以報答

祖宗今刑獄日繁而禮敎或缺士乏廉退民過囂淩非諄諄訓迪又烏能風移而俗易乎【臣】昨面蒙

皇上賜讀戒殺彚鈔欲印施三萬本以化導俗氓夫豈不知律有明禁而復假書以爲勸戒者誠以法之及人者淺敎之及人者深也然則天下臣民

皇上欲敎養而生全之又不知如何矣【臣】聞

皇上禦制有人臣儆心錄資政要覽順治大訓勸善要言範行恆言孝經衍義等書所以遏惡揚善闡明聖道者甚至伏望

仁恩廣曁徧賜羣臣其順治大訓勸善要言等書仍懇頒發直省學宮每學一部俾誦讀講解使天下之人孜孜然共砥礪於自新之路而潛消黙轉其不肖之心將見風俗淳美刑罰止息逺追堯舜近邁漢唐好生之徳同符

天地

鴻號丰功書之史冊垂庥萬世無窮也𨿽然【臣】更有請焉孝經一書【臣】往歲曽具疏上聞欲於科舉頭出題禮部覆疏於後出題然未見實實遵行再請

勅照前議庶孝經大行於世而士子之學術有本楊繼盛之忠業蒙

皇上殊褒刻表忠錄以勵言官若

禦制序文似宜鐫碑祠前寵慰幽魂且以風動後來節義之士統惟

睿照施行

順治十三年四月初七日題十一日奉

防知道了禮部知道

請立久任知府疏

都察院左副都禦史【臣】魏裔介謹

題爲請立久任知府良法以佐太平事【臣】觀三代以後惟漢之吏治近古而漢之吏治所以近古者以其能重刺史守相久任而考其成功也昔宣帝嘗曰太守吏民之本數變易則下不安民知其將久不可欺防乃服從其敎化故二千石有治理效輒以璽書勉勵增秩賜金或爵至闗內侯公卿缺則選用之此漢世良吏所以盛也明初猶仿此意迨其後兵備繁多陞遷數易而太守之權益輕體益損治效亦遂不可覩矣今我

皇上遵古之道愛養元元行保舉之法重知府之選吏治自當攺觀然久任之法不行卽有賢守輕於變更百姓猶未蒙治安之福也【臣】以爲自今以後知府俸深有薦應陞副使者卽加副使職銜服色仍管府事督撫按監司等官卽以副使禮遇之若俸深有薦應陞之時與各副使一體論俸加參政職銜服色其應陞時亦與參政論俸自此而按察布政皆可以漸而加若遇京堂有缺加銜者得與同銜司道一體推陞如是而知府之職任得久庶盡心民事吏畏其法民安其業逺追漢代之盛不難也𨿽然知府爲表帥之寄捕盜分之同知刑獄分之司李知府皆得以兼之而有司賢否尢爲要自今督撫按薦劾開列賢否自下而上尢必先責之知府庶事權一而職掌明於久任之良法愈有裨益也如果【臣】言不謬伏冀

睿鑑施行

順治十三年閏五月十八日具題二十二日奉

防吏部議奏

淸學校培眞才疏

都察院左副都禦史【臣】魏裔介謹

題爲嚴淸學校以培眞才事【臣】竊惟古今人才全視學校之作養故經學重而兩漢治淸談盛而晉業衰元有太極書院之建明有性理大全之修所以人才輩出治登於古也然敎之之法固貴詳明而又在司鐸者之得其人講求實學使士子理明業治處則爲醇儒出則爲名世庶可望長久之治矣今自明季以來學校大壞爲之師長者率皆學問疎淺日暮途窮之人又志趣齷齪行止卑鄙不知徳行爲根本其稍課以文詞者便可謂勤於業矣甚非

國家崇勵學宮之意也【臣】聞歲貢考中敎職者尙有二千餘人選無日而

廷試之捲吏部諸臣云有不通之極者以此敎士徒爲士子之蠧而已【臣】請

勅下督學將見在敎官每年嚴考一次文藝上等者再察其徳行開送備薦文藝中等者如徳行不虧準照舊其文藝下等而徳行無稱者送撫按題請罷斥回籍庶敎職稍爲澄淸乎進學童生名數𨿽經題定尙覺太多大縣四十人再請減去十人中縣二十五人減去五人小縣十二人減去二人總期收取眞才不致冒濫至於坊刻時文屢經禁止刋賣如故請

勅在京巡城禦史及江浙撫按再加嚴禁如有刻賣者定行究治前代大儒如河津薛瑄余姚王守仁闡明良知復性之學實爲孔孟嫡傳宜令禮部取其全書刪繁就約發學臣刋布各學觀覽講究我

朝作人之雅化行且比隆古昔又何至臨事有乏才之嘆也如果【臣】言不謬伏祈

睿鑑施行

順治十三年閏五月十八日具題二十二日奉

防禮部知道

請立限田之法疏

都察院左副都禦史【臣】魏裔介謹

題爲請立限田之法並察荒土計口分授以重農功以復王道事【臣】聞漢臣王吉有言欲治之主不世出圗治之時不常有公卿大夫幸得遭遇其時未有舉明王於三代之盛者也豈三代不可復乎夫三代治天下以養民爲根本之圗故其丁寧告語惟重農功其所以養之者至纎至悉而有法也後之君臣苟師其意而不泥其迹何治之不古若今

皇上秉聰明睿智之資心與天應動爲民謀念天下甫離明季兵戈荒燹之虐瘡痍未息多方拯救日無寧晷進循良除貪墨蠲賦稅問疾苦協气旣應風雨以時民無阽危之憂有室家之樂矣然而財用匱乏未有長逺之計補偏救獘終是苟且之術若欲定一代養民之制使其各有本業務於田裏樹畜而無兼並之害則莫如立限田之制自秦並天下壞井田其後富者田連阡陌或至百頃或至千頃貧者乃無立錐之地富者日富貧者日貧貧者無田代耕富者之田終身胼胝甘爲廝役田減者役反重田增者役反輕農民重困天下之亂每由此生夫井田決不可復是以漢之大儒董仲舒斟酌古今之宜說武帝限民名田以爲更化善治之本何武師丹並申其說其後西晉限王公之田北魏起均田之制時行時止然古今之英儒碩士畱心治道者未嘗不憤惋嘆息以爲斯民不幸而不得蒙至治之澤也今本朝八旗之制分田授祿旣已合於成周之法連歲以來天下初定田畝新辟土曠人稀豪彊之兼並者尙少舉千年之美政行之一旦在

皇上一振舉耳【臣】以爲漢人名田宜酌定其制凡公卿大夫士庶人及庶人之在官者以爵位爲等殺地有限數不得逾額如庶人農工商賈不得過五頃舉貢生貟不得過十頃九品至七品不得過三十頃六品至四品不得過四十頃三品至一品不得過六十頃其制前所買勿論自頒制之後有不遵禁令逾制者罪之富民占田旣少則餘地多餘地多則貧民易取以爲業於以均貧富杜侵漁除衰世苟且之政復古先聖王之法誠無以易此也【臣】又稽之於古唐初定天下計口授田謂之世業卽是限田之法最爲善制而今遊民末作甘於惰窳不務農業各直省荒田過半若待其自墾則成熟無日宜令各道監司督所在有司察所管地方無地之民若干戶口貧而無資者自二十畝以至五十畝或百畝富而末作者自五十畝以至百畝或二三百畝授之開墾永爲世業不過二年天下荒地盡行開墾民富而賦足定滇黔取川蜀可鞭撻而服也然後興禮義起敎化漸致刑措祈

天永命以追唐虞三代之盛不亦休乎【臣】聞一代善制定於開創之君限田授業所以重農務富元元乃古聖治天下相傳之要法致天下之第一事也惟

皇上明斷於中

勅下諸臣詳議施行卽書之史冊傳之後世知

大聖人之所爲髙出於古人萬萬也爲此具

題

順治十四年正月十八日奉

防戶部議奏

兼濟堂文集卷一

欽定四庫全書

兼濟堂文集卷二

大學士魏裔介撰

奏疏

因變陳言修省疏

都察院左都禦史【臣】魏裔介謹

題爲因變陳言預請

皇上申飭內外羣臣實圖修省以祈

天祐治事【臣】聞之天道與人事非有二理也感應之際甚微休咎之徴不爽故天心仁愛人主必屢出災異以警之人主敬謹天戒則亟修仁政以回之惟徳格天至諴感神從古然矣玆者自春及夏雨澤未降業軫宸慮俾令羣臣齋心祈禱又閱邸報見陜西巡撫題報異常火災三日之內連焚二堡臣思火災皆系旱徴伏察禮部移文內欽天監具題推算於順治十四年五月初一日癸夘朔日食又於本年五月十四日夜十五日丁巳望月食【臣】備臺端覽之不勝悚懼謹按經傳月食者日光過望遙奪月光是爲陽勝陰也日食者日月同會月掩日精是爲陽不勝陰也今五月朔日食在易卦爲姤陰微而卽抗陽其變非細於五月望後月食爲日月交食況月食至旣亦屬災變此在漢唐宋令主尙能遇災恐懼因變禳救況我

皇上無事無念不敬天勤民尙徳緩刑者修省之實可弗講乎昔漢文帝癸亥日食詔舉賢良方正直言極諫之士今

皇上虛懷求言言路未嘗壅閉但累年以來豈無敢言之士緣事降斥沈滯下僚屢逢

恩詔未見前洗所宜

勅下該衙門速爲察奏取自

上裁廣辟言路者也昔漢明帝十月日食詔以輕用民力繕修宮宇自戒今

皇上創建內殿尊

祖奉

先孝思不匱其工難緩至於此外凡系土木之工不論大小請

勅諭所司一切報罷於以省財足用專意養兵防民昔漢光武七年三月晦日食大中大夫鄭興上疏曰國無善政謫見日月要在因人之心擇人處位畱思柔克之政垂意洪範之法今官司貪墨立法不赦

功令森嚴人知懲懼然自古相傳律有枉法不枉法似宜稍加分別若錢糧考成參罰太急降調日多循吏不免似宜

勅下吏戶二部采取眾議量從寛減地方守令果系賢能如因錢糧鐫謫仍聽撫按保畱務從民望昔漢明帝十三年十月日食詔刺史太守詳刑理寃存卹鰥今卹刑已畢又屢經

恩赦豈尙有刑之未詳寃之未理所慮有司奉行不實蠧役上下其手

皇華之使逍遙驛路

徳意稽遲今宜請

勅下該部將應

赦事宜馬上飛傳各省直督撫按速爲淸理仍將開釋過寃滯姓名件數覆報部院以憑稽察若夫鰥寡獨王政所先裁減議及所省甚微五品以下俸祿更薄似宜一並照舊支給昔漢章帝永平十一月晦日食於是避正殿寢兵詔有司各上封事今連年徵戍寇盜未靖將欲進取必須足餉然天行亢旱饑饉可虞

廟堂勝算宜令南方專意招撫固防險隘旗下戍兵減其二三省數千里往來之勞節數百萬供應之費待嵗稔財丰方可決意大舉以上各欵臣不敢爲無稽之說考諸往古驗之當今俯竭愚忱仰凟

睿聽伏冀

皇上深思逺慮救之於未變之前修徳緩刑持之於旣變之後念海宇之初平則以寛大爲務恐驕盈之易至則以節儉爲先民力將竭用一緩二撫字宜圖疆場靡寧招擕懷逺文徳是尙仍

嚴飭內外大小臣工攺過洗心勉盡厥職以

國爲家視民若子勿徒襲自劾之虛文勿止修救防之故事庶可以轉禍而爲福變災而成祥將甘雨徧浹於郊原而三光亦爲之攺色矣

順治十四年四月初八日奉

防這奏事闗朕躬的知道了余著詳確議奏內外大小臣工務各洗心盡職實圖修省該部知道

舉薦宜有實政疏

都察院左都禦史加一級【臣】魏裔介謹

題爲舉薦宜有實政貪酷難以姑容並陳提薦紀錄等法

請著定例以昭憲紀以重銓政事【臣】竊惟遏惡揚善帝王所以奉

天之休命也陟廉黜貪人臣所以肅

君之法度也故賞罰得其道則賢者進而不肖者退賢者進而不肖者退則能爲

朝廷興利除以捍衞

社稷而福庇蒼生是治天下之大綱領也然天下之大有司之眾人主不能盡知故以稽察之權責之於撫按蓋自布政司及知府以下皆古方嶽五等之職也撫按以天子之近臣爲之故曰巡撫巡按其實皆以代天子巡狩之職而欲其賞善罰惡以肅

朝廷之法度也然撫按之所重者固莫如舉劾有司矣舉劾當則賢否明舉劾不當則賢否混故舉劾不可不明不可不公不可不嚴所以奔走天下之有司使之爲善而去惡也自明季以來吏治混淆我

皇上嚴法痛懲大小臣工凜凜然皆有奉公匪懈之心吏治較前已覺攺觀然而舉薦之浮文未去則眞才未必盡登啟事而濫竽贗鼎或以驟躐華膴矣卽如從來相沿薦舉俱用四六繁文不曰驚雷掣電之才則曰雕龍繡虎之手如此等語不可勝數究其實政一無可據勿怪乎薦剡時聞

禦屏日注而眞才眞能未盡得其人也【臣】以爲參劾皆列事欵舉薦豈尙虛文自今著爲定例凢撫按薦舉如各官廉能勤敏俱要將所行事實如農桑學校城池倉庫之類開列本內多者六七件少者二三件如

大計舉薦卓異之例方許注冊陞轉如有仍襲從前陋套虛文者該部院科道糾參議處【臣】所謂薦舉宜有實政者此也又如貪酷官吏或從巡歷告發或以府道開報該撫按會同本道從公詰察如果眞實卽宜一面具題一面羈候邇來因仍舊習𨿽系貪酷官員奉

防之後部院文到方始羈候彼不肖官吏已知身被參論必且極力浚剝況川湖閩粵逺省地方自具疏赴京及奉

防文到之日動經數月貪官乘機肆虐寧不爲地方之害【臣】請如會典所載凢貪酷官員五品以上參題六品以下先拿後題則貪酷之吏震聳喪魄有以更變其志慮矣【臣】所謂貪酷難以姑容者此也舉薦不尙虛文而又蚤懲貪酷舉劾之大綱領得矣然提薦之濫不革與紀錄考滿年限之法不明則吏治終不可淸【臣】以爲正薦六七人者提薦只許六七人正薦四五人者提薦只許四五人其提薦過兩次者似應準一正薦紀錄事體各有不同如捐助銀百兩卽得紀錄此可與他事紀錄及正薦者並論乎合無將捐銀紀錄者另行攺議不準抵薦或兩次抵一薦猶可少協眾心若夫考滿之官必政事錢糧皆得淸楚然後給由乃不得邀陞擢之典甚可惜也自今以後合無將考滿官員或遇行取或遇陞轉與薦多者一體並論則舊典庶存其意若府州縣官到任未及半年之上而撫按薦舉者一槪不許注冊仍行罰治以上淸提薦覈紀錄重考滿定年限此四事者又皆所以嚴舉劾而明賞罰之大端總以澄淸流品鼓舞吏治使海內有司專務實政而不爲粉飾奔競之行以共趨於爲善之路也如果【臣】言不謬伏祈

宸鑑勅議著爲定例將見循良接踵於世而僉壬亦蒸蒸丕變矣【臣】未敢擅便爲此具本謹題請

防

順治十五年二月二十日奉

防吏部議奏

明藩臬之職掌疏

都察院左都禦史加一級【臣】魏裔介謹

題爲明藩臬之職掌以行察吏安民之實政事【臣】前疏言舉劾之綱領旣已責成撫按以旌善黜惡之實政矣然而藩臬之職掌未明則因循度日諸事叢脞將是非多乖賢否以混故必正藩臬之職掌然後撫按之耳目靈通手足振舉實政得以修立也臣查舊典布政司職在保釐爲諸司領袖凡一省官吏臧否軍民利病政治得失風教盛衰無不由之其各項錢糧自會計徴收攴解靡不督覈周詳此外如課農桑均戶口淸冗濫禁奢靡簡獄訟卹孤窮正士風通商販品評僚屬釐剔蠧宣達徳意稽察冊籍或徑自施行或呈詳撫按期於事事合宜庶不負承宣之職乃【臣】觀近日藩司自催辦錢糧開報賢否而外其餘職掌所載多不修舉尢可異者官分左右職掌則一不知起自何時左布政使登堂獨坐右布政使退避私寓竟爲曠閒無事之人設官初意豈是如此夫一人之心思何如二人之心思更爲詳密一人之精力何如二人之精力更爲周到【臣】以爲掌印自當歸左布政使而一切料理事務必二人同之自今以後如左布政攬權自便俾右布政不得登堂理事者題參重治其餘農桑戶口等事逐件從實舉行登報撫按【臣】所謂藩司之職掌宜明者此也又察得舊典臬司職司風紀肅淸庶務故死刑皆由按察司轉京詳者蓋必該司以爲可殺而後以聞誠重之也若可矜可疑及軍徒杖笞情可原宥者該司皆得批駁覆覈呈詳撫按會疏題

請至於郡縣官邪吏蠧土豪勢惡邪教一切不公不法事情俱得參呈拿究【臣】觀近日臬司數月卽陞藩司故以官爲傳捨而盡心者少卽如【臣】忝厠憲院以來會同刑部蕃理卹刑京詳等事不下數千餘件其中多有自元年以來陳積舊案則知從前臬司全未料理況各道兵備皆系按察分司若不立法稽察何由申寃理滯俾政簡刑淸【臣】以爲各府州縣獄中罪人因何事故自何年緣事何官審理因何未結各府州縣毎季俱要造冊一本申報本道本道呈送按察總司總司呈報撫按若有無故系獄及淹滯困斃者將府州縣職官察參從重治罪其按察司旣將每嵗府州縣獄犯呈報撫按撫按仍嵗報刑部及【臣】衙門以憑察考如此則刑獄得淸不致淹滯以傷

天地之和其餘官邪吏蠧等事逐件從實舉行登報撫按【臣】所謂臬司之職掌宜明者此也藩臬之職掌明撫按之考察藩臬也惟視其職掌之修廢以爲舉劾則其餘道府州縣誰不各盡其職掌者所謂貞度肅憲激濁揚淸之規矩凖繩也自明季以來憒憒已久當今皇上求治若渴責成撫按以澄淸吏治必先自澄淸藩臬始【臣】謹臚列其職掌之所宜明爲撫按澄淸大吏之法以革積習相沿之如果【臣】言不謬伏冀

睿鑑施行

順治十五年三月初八日奉

防該部議奏

興利除之大疏

都察院左都禦史加一級【臣】魏裔介謹

題爲興利除之大莫若裁並衞所丁田歸之州縣以足財用以蘇民生事【臣】察得明朝初設衞所有事則戰無事則耕故養兵百萬不費民間一錢其後法廢而兵政亂盡用招募之兵是衞所之軍在明正統後已無用矣其相因不變者蓋以設立衞所系其祖制而指揮千百戶管軍之官又皆開國從徵有功者子孫世襲難以革除故因衞所而屯田其實屯田亦系紙上空言蓋衞所田地自明正統以後大半賣與豪彊有力之家不過量收籽粒而已然明制以衞軍不可戰守江南諸省有漕運之役直河南諸省有修邊之役𨿽役輕於民尙有用其力之處也今江南諸省固有運糧之役而大江以北各省直軍丁旣不漕運又不修邊不知所司何事乃舊日千百戶等官猶假借名色濫免差徭軍丁除正賦外其餘一無所事賦又輕於民間民間供應兵馬徴糧運艸驛遞夫馬城池道路僉解物料馬價錢糧里甲現役一切雜泛差徭繁難百倍於軍軍皆不與【臣】生長眞定亦系有衞所地方如唐山千言等屯相去眞定一二百里其衞所掌印官未嘗身歷屯地不過委官徴收籽粒備文報數而已而近屯居民無不被弁軍魚肉以軍富而民貧以軍刁而民懦積習旣久莫敢與抗也又如雞澤縣軍民地各居其半其賦役亦大相懸絕推此而言天下可知竊以爲民困未蘇古今偏枯不平之事未有大於此者議者皆知衞所可裁但以漕運之故以爲或累於民【臣】竊思漕運衞所有限其非漕運衞所者甚多若將不運糧衞所歸並附近州縣管理則有四大利省官吏衙役俸薪一也均民間差徭除三百年夙獘二也有司督率權勝武弁荒蕪可墾戶口可添三也銷明季世襲不肖之心四也若因循不變則有四大害都司守備經歷等官俸薪所費不貲一也軍樂民苦徭役不得均平三百年之夙不除二也地方曠逺官法不及隱藏熟地脫漏丁銀三也世襲豪霸雄長其地侵漁弱四也故【臣】以爲除運糧衞所及邊方衞所不裁外其餘盡行歸並相鄰州縣官有司管理仰祈

勅下該部詳察明朝一代衞所興廢始末及

本朝時勢不同之故詳議以

聞此興利除之大政而亦富國安民之第一著也如果臣言不謬伏冀

睿鑑施行

順治十五年五月十一日奉

防該部議奏

請撫殘冦疏

都察院左都禦史加一級【臣】魏裔介謹

題爲滇黔已歸

聖化

朝廷撫卹必周並請撫殘寇以乂民生事【臣】昨於天安門外會推卽聞雲南之捷九卿科道等官莫不舉首加額慶

皇上仁威之逺播也十三日晚接邸報見信郡王平西王徵南大將軍開復雲南諸疏奉

防覽王等奏進取雲南擊敗賊眾三路大兵俱抵省城沿途招降僞將僞官並馬步兵丁甚多具見王等悉心調度有方將士奮勇效力克奏膚功有功人員通著察明議敍兵部知道欽此【臣】竊惟

皇上徳嫓堯舜功過漢唐

履信思順以尙賢

順天應人而合道是以當揆文奮武之際興弔民伐罪之師遂使蠶叢魚鳬之區金齒繡面之地咸角崩而恐後並革面以來王誠所謂兵不血刃有徵無戰者也但李定國逃遁永昌其勢已迫若果悔罪來歸不妨許以侯封之爵倘怙惡不悛便當窮兵追討井底遊魂其何能久是在

皇上之折衝樽俎決勝千里也成都千里號稱沃野雲南風土亦近中華非得重鎭莫能彈壓【臣】聞兵家之法守門戶不守堂奧平西與靖南平南三王應否仍居故地或應移鎭險要是在

皇上之長慮卻顧計圖久逺也若夫捐無名賦稅以慰新附之氓薦地方人才以收巖穴之士用楚粵科貢以任守土之官卹投誠文武以來膚敏之彥寛一切法网以安溪洞之蠻【臣】於順治十五年正月有密陳進取事宜一疏尙未詳盡此其事闗各部宜若拯溺救焚爲皇上卹此殘黎也南方旣已敉寧惟有逆寇鄭成功流毒浙閩沿海騷然以

天道人事觀之皆其殄滅之時矣向來督撫鎭將優防玩愒未見奏捷豈控禦之無能耶抑心力之未盡耶況臺州之役已過邀

皇恩而桑楡不效誅討無功悉索敝賦疲於奔命【臣】竊爲諸臣恥之更祈

天語嚴加申飭責令督臣會同撫鎭詳議方略具奏必如何而後鄭賊可滅海波可淸效則膺破格之封賞不效則治督撫鎭以無能之罪庶行間鼔勵積惰之气爲之一振而浙閩粵東之民有出水火而登袵席之日也其餘曠逺地方凢有遺寇並責成各督撫鎭撫兼施則民生均沾太平之樂而

國家永奠無疆之休矣【臣】無任犬馬區區之誠伏冀睿鑑施行

順治十六年二月十五日具題本月二十日奉

防該部議奏

請停察荒之差疏

太子太保都察院左都禦史加一級【臣】魏裔介謹題爲請停察荒之差以休東省之民以免無益之舉事【臣】竊惟藏富於民者寧之要道搜利無遺者聚斂之小術昔漢文帝捐除田稅化行天下唐用宇文融之言檢括天下戶口田賦百姓苦之明定鼎之初天下土田八百五十萬頃至萬曆之初已及二百餘年僞百出閣臣張居正始建淸丈之議不減額亦不溢賦期於利民然不過責成各撫按督率道府州縣設法丈量彼時天下田畆有熟無荒猶且數嵗而役畢非一嵗可竟之事也今天下初定民之瘡痍未平呻吟未息譬猶初飛之鳥不可拔其羽初植之木不可搖其根也而況東省之民困於修河困於拉船困於驛站困於防海漁网之利亦無所獲目今大兵徵滇云者自南而北海寇者自北而南其間供應夫役轉輸糧艸徴發日需數千收獲未免失時官吏奔走胥蠧侵尅民之困苦已極尙堪復擾之耶然使前此未經開報則專官往丈或可增益田賦乃原任巡撫耿焞開報已盡言者猶以爲中多虛數百姓莫之控告也東省之田卽再加勾考搜括亦無幾矣今專官往察𨿽有賢者亦不能無擾民之事何者調官吏集耆老督裏保較尺寸道裏遼濶差役紛紜飲食供應風雨迍邅果能倕般之巧而鬼神之運乎不能也國賦未增而民力已困矣上無益於

國下無利於民皇皇者華遵周道而馳驅豈所謂詢民疾苦之意耶故【臣】愚議以爲察荒禦史宜停止不必復差仍責成山東撫按官督率道府州縣設法丈量報繳爲便但能撫卹多方生聚日繁荒何患不墾賦何患不足哉【臣】因

國用殷繁前此猶兾多增賦額以濟仰屋故未及言今旣知其增賦無幾徒多紛擾而且見目下山東之民困苦至極也竊以爲多事不如省事愛國必先愛民敢不仰體

皇上嘉惠元元之意敷陳區區之愚伏冀

睿鑑施行

順治十六年七月十三日奉

防戶部議奏

指陳畿輔盜賊疏

都察院左都禦史【臣】魏裔介謹

題爲指陳畿輔盜賊充斥之根源總由滿洲莊屯防範之疎縱請

防嚴飭責成實行保甲譏察之法以靖地方事【臣】惟古今弭盜安民之方無如力行保甲之法然近日止通行於漢民村莊而滿洲莊屯則格格不行矣於法固非畫一且畿內房地旣經圏占民多賃居滿屯房屋傭工償值遂爲保甲所不能譏察之人此中藏姦影射引誘旗下之人濟惡爲盜挾矢張弓成羣馳驟出入無忌何所不至是以畿甸近地失事極多向使滿洲莊屯防範周密漢民保甲設誠力行何至有此公行盜賊耶地方官隱忍含糊畏首畏尾絕不敢申報奏

聞及失事之後畨役躧緝明知其爲眞盜而懼勢不敢輕拿養癰致潰匪一日矣頃閱邸報見科臣藺挺達畿輔近地等事一疏奉

防據奏房山定興盜賊入城劫官該地方官所司何事著嚴察議奏該部知道欽此【臣】益不勝駭異夫近京縣治有城有池自非窵逺村落荒涼無備者比賊旣入城劫官庫獄已不可問撫按未見奏

聞不知道府曽否申報撫按也鎭將有無緝捕也欺朦情習爲故常致使狡賊窺破官司底裏愈肆橫行復何所顧忌哉去年永淸縣南闗失事羣盜拒敵傷兵猶曰城外闗廂今房山定興竟闌入城內則城外村疃之被劫殺者不知幾何家幾何命矣若不嚴行振飭拔本塞源盜風何日得息民生何日獲安卽滿洲莊屯旗下人之被漢民引誘爲盜以死於西市者何日而止【臣】日同刑部大理寺核擬彊盜諸案每案之中多至十餘人每日之中多至二三十起旣贓眞證確欲生之則無由也染毫畫題又不禁雙淚欲下矣因念旗下舊人多精壯慣經戰陣攻城掠地曽爲國家出力或糧餉用度不足自給斷不能埒荼茹苦與農夫菜傭同甘淡薄也或耕種水旱無收或嫖賭浪蕩無聊而漢民誘之餌以財力未有不相從爲盜者爲盜則必殺殺一人則壯健者少一人𨿽可恨亦甚可憫也如無漢民通綫引誘則旗下不知失主虛實不敢行劫而今防閒無法弭止無術豈非臣下之咎哉爲今之計惟有仰乞

天語嚴加申飭直撫按轉行各該地方道府州縣衞所文武各官及滿洲莊屯旗下人等將雜居滿屯漢民家家編排保甲不拘與旗下夥居散居務要十家湊成一牌旗下人另爲一牌若不足十家者四五家亦可立爲一牌其漢人有地方保長旗下則責成本管荘頭及撥什庫等務要朝夕約束互相譏察不許無故挾帶弓箭馬出屯若有公事上京或往某處所幹何事須向荘頭撥什庫說明仍計其往來路程依期歸屯其漢人擕帶弓矢出屯者則向牌頭地保說明依期歸屯敢有成羣結夥滿漢混雜仍前出入無忌有爲盜賊之迹者如系旗下人許莊頭撥什庫拿送刑部究審如系漢民許本甲牌頭鄰佑拿送該管地方官究審正罪倘莊頭撥什庫牌頭鄰佑知情不舉事發一並按律究治其近京三百里內各村屯內出入雜路盡行打墻堵塞只畱應行道路安設柵欄晝夜啟閉以撥什庫等掌之彼其白晝欲做賊則畏伏路官兵夜欲做賊則柵欄嚴閉不得飛越而又譏察如此其嚴家自爲守人自爲防自然盜息民安漢民之姦狡者不敢勾引滿人而安心於務農業滿人之精壯者亦不至爲漢人勾引而養鋭以待調發又何至犯法被戮救援無路使壯兵虛耗而田業荒蕪以傷

朝廷好生之仁耶【臣】極知

皇上如天大徳垂念兵民最爲篤至

畿輔根本之地所闗尢爲不小敢不切實具

奏防範之法以爲

國家足兵足食之逺慮以絕盜賊充斥之根源如果臣言不謬伏兾

睿鑑采擇施行

順治十七年四月十四日奉

防該部嚴察議奏

遵例據實條奏疏

都察院左都禦史【臣】魏裔介等

題爲遵

諭據實條奏事【臣】等跪聆

上諭引咎自責

虛懷求言切念

上天示儆亢旱厲疫災疊見寇盜未寧皆臣子不職所致惟有實圖省攺可以仰副

皇上焦勞之意苟有所見何敢隱諱但狂瞽之見無當治理惟

皇上俯賜采擇

一律者

國家之大法臣子所宜共守或出或入皆爲有咎然律文所載失入者甚於失出失出者減五等失入者減三等凢以懲酷吏也今失出者獲罪固宜而失入者反邀執法之虛名是以官吏務爲嚴刻請自今以後內外問刑衙門只以律文爲主庶無失出失入之咎

一治道首尙節儉天地生財有限惟凢事節省則不至於窮困今

皇上衣服不好華麗光祿錢糧又無多費大禹之勤儉不能過之惟是遞年營造之工似猶未息夫工有必不可已者亦有可已者合無

勅下工部通長打算凢系要緊工程辦理如不急之務卽請停止此亦節用省財之要者也

一建言得罪之官防

皇上鴻恩寛宥嘉與維新然使功使過乃

期廷大典滿漢各官𨿽不系建言得罪除貪贓壊法及城池失守之外豈無有懲艾已及才堪任用似宜勅令各該衙門奏明請

防定奪

一順治十七年正月二十五日奉

赦文

詔書文武官員見在因公罣誤議革議降議罰及戴罪住俸各官各該衙門奏明寛宥至今半載戴罪住俸各官未見奏明一人請

勅吏部速行奏明庶於

詔防相符

一夾棍謂之訊杖查得舊例一欵犯重罪贓證明白抗拒不招者眾官員立明案驗方許用訊今問刑衙門未有贓證一槪夾訊甚而將幹證不承之人一槪夾訊嚴刑之下受苦不過致有誣招請

勅法司以後如無的據證佐不得擅用夾棍則問理之官皆務爲寛平矣

一人命事情重大

朝廷設立三法司欲其再三詳愼而不敢忽也今三法司核議只在一處𨿽不敢不虛心參酌而事多限迫豈遂刑無寃民查得舊例刑部各司問過犯人送各道禦史復審仍送刑部刑部再送大理寺評議訖仍送刑部上疏今宜令小法司在本衙門各行詳審然後三法司堂上官同審面議以遵

上諭矜卹詳愼之仁庶無忙錯之咎至於盛夏長養萬物之時𨿽系立決之犯亦可待至秋後又古有正五九不行刑之例皆足以廣

皇上如天之仁也

一盜賊竊發徵調所不容緩但當於附近調發如寧夏總兵劉芳名調赴江南計程殆將萬里行糧所費固多又如總兵陳徳經河南折車銀至四萬兩民何以堪請勅兵部以後窵逺之兵勿輕於調發則行糧省而民不擾矣以上七欵謹就管見條奏伏兾

睿鑑采擇施行

順治十七年六月初五日奉

防該部議奏

詳陳救荒之政疏

都察院左都禦史【臣】魏裔介謹

題爲詳陳救荒之政請祈

皇恩頒布以蘇遺黎以培

國脈事竊照堯水湯旱自古不免然而民不至於流離死亡之甚者以有補救之術也今嵗天气亢旱二麥多枯秋苗布種者少山東河南江北尢甚昨嵗遭水今年遇旱掘艸根剝樹皮骨肉相食及今之時而不爲拯救使百姓流離死亡則戶口愈少地土愈荒財賦愈以不足豈所謂民爲邦本本固寧之道乎況淮徐歸徳一帶地方其民皆長大剽悍膽力過人自古以來盜賊多起於此然民非樂爲盜也冒法而爲盜則死畏法不爲盜則饑故其弱者甘心流離饑餓而死其彊壯者則挺而爲盜矣設法以賑救之衣食之門一開骨髓之恩皆徧民命得延盜萌可息此正拯溺救焚之時非可以寛延日月者謹條其事於左

一蠲租額以蘇民困嵗荒民饑救死不贍奚暇完租凡此數處宜令有司停止敲撲踏勘災傷分別荒之分數請

防蠲免其官員參罰亦應停免

一發積貯以救饑窘荒政十二發財爲先

國家設立常平倉原以備饑荒救民命前【臣】考覈江寧巡按衛貞元冊籍知有積谷二萬餘石今玆數處積谷宜令撫按速行淸察給發以救嗸嗸待哺之眾其春夏解部銀仍盡畱用以濟窘急

一議給散以布實惠賑濟之法聚濟不如散濟零濟不如頓濟今之有司惟知煮粥之法然城居附近者得食一二碗之粥隨卽腹其鄕村居逺者趕趂不及以致僵僕道途而死有司徒博日賑多人之名不得食者多矣不若投報花名量口給散如一人應日給一升計一月三斗之糧頓而與之令得家居安食不至奔走廢日而且得以稍務生理修其畎畆矣

一貸官粟以俟補償春貸秋償古來善法昨科道二官臣姚延啟顧豹文已具有貸漕之疏部覆未允【臣】以爲民者食之所自出也賑民卽所以足食請

勅總漕督令有司不拘何項糧米審察戶口極貧者賑之次貧者貸之賑則按名給散不復責其補還若有力而貸者開造淸冊以待秋成一一補還則公私兩利矣一行官糴以資轉運境內災傷野無靑艸出糴於外卽古移粟之法請

敇撫按督令有司除起運糧銀難以輕動外其存畱銀兩暫以借用選忠厚官吏轉糴於糧賤地方歸而減價平糶於民米價不致騰踴而民受其利矣

一勸富民以廣相生貧民忍饑待斃富民安得獨享要在有司化導隨其捐貲多寡立一淸冊分別褒奬嘗考明之舊典有給與七品八品冠帶者有隨時請防表爲義門者有豎立牌坊者有特賜勅書以奬勸

之者在朝廷初無所費而好義者獲榮自然樂輸不倦伏祈

勅部速定條格以示鼓勸

一戒抑價以來外商民情熙熙皆爲利來一抑其價本境之有谷者閉糶而不出外境之興販者裹足而不前昔範仲淹知杭州包拯知廬州皆不限米價而賈至日多米價日賤是在各地方有司實心行之

一禁閉糶以廣通融昔秦晉告糴亦救災卹鄰之義今天下一家何此疆爾界之殊請

敕撫按申飭丰稔地方勿得遏糴如有不遵參治勿貸一議贖鍰以廣賑貲贖鍰積谷原爲防饑而年來民力困乏所積無幾必多方設法始克有濟嘗考明之景防四年山東河南江北徐州等處災傷令所在問刑衙門責有力犯人於缺糧州縣倉納米賑濟雜犯死罪六十石流徒三年四十石徒二年半三十五石徒二年三十石徒一年半二十五石徒一年二十石杖罪每一十一石笞罪每一十五斗今若仿而行之暫濟一時之急後不爲例則費用廣而賑益溥矣

一盡祈禱以回

天意齋戒祈禱在五位猶勞憂思況在有司敢云勞勩但從來故事奉行或佯禁屠沽而私食酒肉騶從導引而不肯習勞是其心旣不以赤子生靈爲念又何能感格乎宜勅撫按以下一切有司凡屬境內山川可以興雲致雨者時常誠恪祈禱不得仍前視爲故事若有此等撫按糾參

一勤收瘞以廣

皇仁凡民饑餓有司宜設法救濟不幸而至於死卽系有司之罪況又不爲收埋使爲烏鳶狗彘所食爲民父母亦獨何心宜

敇撫按如有餓死之民卽爲收瘞疾病醫藥之其有遺棄子女照依會典令州縣官設法收養民家有能自收養至二十口以上者題

請給與頂帶待其長成皆

朝廷之戶口也

一貸種粒以望秋成大饑之後民食艱乏忽而落雨耕種不容稍遲而貧民種粒無出耕牛無具請

敇有司省視或令富戶借具於貧民而令貧者爲之共出力耕種以補之或官爲措設種粒待其收後償之則秋禾有望而春饑者不至於秋饑矣

一暫準保結以安流寓古者凶荒之嵗移民就食於丰稔地方而今逃人之法甚嚴民之流向他方者謂他人父亦莫之顧何者恐畱之而有逃人隱匿之罪也合無令所在流民準其自相保結暫聽居住俟秋成之後仍令各還鄕裏則目前無驅逐之憂而得以糊其口以延生矣

一設義倉以計長逺常平之外有義倉昔隋開皇五年令民間每秋家出粟麥貧富爲差以備凶年名曰義倉但恐不肖官吏因之爲利請

敕所在有司勸民間或買義田或輸義錢義谷存之鄕社賤時糴之貴時糶之貸者量加耗利赤貧者隨時給賑只令耆老人等掌管其出入有司勿預凡民自相救助古風可復矣

以上救荒之政共十四條皆因古人之成法而酌以時勢之所可行不出乎周禮散利薄徵之遺意也伏惟皇上愛民如傷常存哀矜惻隱之心屢布蠲貸賑防之政今玆救濟所不容緩伏願將【臣】芻蕘之言

敇令該部速議頒布各地方有司俾事事有濟人人用心戶口不至於凋殘田土得借以耕稼盜賊止息而元气不至大傷早行一日則生民一日獲福矣如果【臣】言不謬伏冀

睿鑑施行

順治十七年六月初九日奉

防該部議奏

合計天下兵食疏

都察院左都禦史【臣】魏裔介謹

題爲合計天下之兵食停止加派以培

國本以卹民力事竊照民爲邦本本固邦寧民貧則君不能獨富民富則君不能獨貧此老生之常談而實古今不易之通論也我

朝應

天順人平定六合凢所以優卹民生者無不備至故荒亡者則除其額賦災傷者則免其徴徭元元孰不樂朝廷寛大之恩惟因海寇連年作亂兵興不休今嵗司農告匱不得已議及加派天下地畆錢糧五百餘萬實爲百姓禦災捍患無可柰何非忍於朘削窮檐之膏脂也近聞各直省百姓莫不輸將恐後解赴軍前士馬騰飽矣然𨿽勉完此項而人窮糧賤剜肉醫瘡其苦難之狀有難以筆舌形容者若年年加派稍遇凶荒則百姓之流離死亡豈能支乎今順治十八年派餉已完而康熙元年未經會計總算

皇上龍飛九五海內翹首跂足以望

浩蕩之恩波此其時也伏祈

勅下戶部速爲籌算康熙元年共用兵餉若干各直省正賦若干果否足用不敷則益之以兵部之馬價再不敷則益之以內庫之金銀工部之節省如果足用其加派錢糧卽應全爲停止如或所欠止一二百萬則應照此一二百萬之數加派各直省不應仍取足五百萬之數也然派餉𨿽在戶部而用兵則在兵部以後鎭守出徵兵餉不得逾於常賦之外是又在二部諸臣事事會議爲民卽所以爲軍爲百姓卽所以爲國家乃培根本而長治久安之要也如果【臣】言不謬伏祈

睿鑑施行【臣】未敢擅便爲此具本謹題請

防

順治十八年十二月十四日奉

防該部知道

恭辭太子太傅疏

原任太子太保禮部尙書保和殿大學士加一級今告病回籍調理【臣】魏裔介謹

奏爲驚聞

新命揣分難安事【臣】自防

聖恩告病回籍倐已一載逾半調理𨿽已漸痊尙有餘恙未能盡除閉門靜息感頌

天恩而已玆於七月二十四日眞定府知府張臯謨送至吏部咨文一件內奉

上諭諭吏部殫心效職者臣子之當然晉爵酬庸者朝廷之大典玆

皇考實錄告成克昭一代之典章永垂萬世之模範其監修總裁等官著有勤勞宜加寵錫監修總裁官內大臣吏部尙書中和殿大學士加一級巴泰等俱著加太子太傅原任太子太保禮部尙書保和殿大學士加一級魏裔介亦著加太子太傅爾部卽遵諭行特諭欽此【臣】於私家恭設香案北望九叩首

天威不違顏咫尺也但念纂修

世祖章皇帝實錄【臣】不過隨滿漢諸大臣之後珥筆明光智識庸暗莫能述

聖徳神功之巍煥卽嵗月編紀僅臣子職分之所當爲乃防

皇上睿照不遺加此髙爵出於望外捫心自揣有所難安𨿽

皇上以【臣】犬馬奔走舊有防勞

曲加恩寵而【臣】涓埃莫報不勝兢惕伏懇

收回成命使【臣】得守其愚分捐竭踵頂難報

聖恩如天之萬一也【臣】無任惶悚待

命之至爲此具本專差家人盧成美賫捧謹具

奏

聞

康熙十一年閏七月十二日奉

防

世祖章皇帝實錄告成闗系大典卿董率纂修著有勞績所加官銜已有諭防著祗遵成命不必控辭該部知道

祗受四書解義恭謝疏

原任太子太保禮部尙書保和殿大學士加一級告病回籍調理加太子太傅【臣】魏裔介謹

奏爲恭謝

天恩事本年十一月二十六日內閣典籍防爲傳知事奉有

禦賜原任內閣大學士魏裔介日講四書解義一部其有現任京官子弟於明日赴內閣典籍防親領爲此傳知該【臣男】刑部四川淸吏司員外郎【臣】魏勷遵依領到隨差家人賫捧於十二月十二日抵【臣】原籍栢鄕縣【臣】卽跪迎恭設香案望

闕叩頭祗受念臣樗朽庸才叨防

聖眷備員機密七載有餘於康熙十年因病請假恩準回籍調理是【臣】犬馬餘生皆

如天浩蕩之所賜也自康熙十二年冬吳逆叛亂以來我

皇上宵衣旰食勵精圖治而【臣】抱屙田裏莫效寸籌愧不欲生方深悚仄乃防

宸衷記憶

禦賜講章誠

聖主千秋之曠典亦防【臣】沒世之殊榮也跪捧展誦感激涕零恭讀

禦制序文有云有四子而後二帝三王之道傳有四子之書而後五經之道備大哉言乎道統治統我

皇上固已躬集其成矣【臣】本迂儒粗知誦讀切見修身爲本列大學之首章允執其中冠魯論之末簡中庸言天徳而歷敍九經三重孟子陳王道而亟稱發政施仁義蘊深體之有要人君爲學原不同於儒生之尋章摘句也我

皇上知行並懋卓絕古今【臣】細繹篇章如聆

聖訓俾【臣】識見開朗詎非至幸歟正在繕本稱

謝間忽傳聞

正殿不戒於火【臣】𨿽跧伏寢食靡寧不知

九重之上當如何修省殷憂不遑者伏念我

皇上之一身萬方所共仰也勤勞固不容少懈然必調之使適於和我

皇上之一心萬幾所待理也惕勵固不容少弛然必養之弗過於瘁今者用人行政皆次第舉行小醜漸次削平尢深根本之慮貪污𨿽已察處更嚴狥縱之條足兵餉而仍不病乎民生阜財用而仍勿傷乎

國體崇節儉奬淸亷則羣工自勵卹災荒均賦役則百姓自安卽經書所載二帝三王之盛治何難立奏於今日哉惟是

聖政彌勤而【臣】不克展涓埃之報

聖學日進而【臣】不能效啟沃之忱自負罪愆罔酬髙厚惟與田夫野老共祝

堯天舜日於無疆而已緣序述下誠字多逾格統祈寛有

俯賜全覽【臣】無任悚息待

命之至爲此具本令【臣男】刑部四川淸吏司員外郎【臣】魏勷由通政司衙門封

進謹具奏

聞

康熙十九年正月十八日奉

防覽卿奏知道了該部知道

纂修經書大全疏【代作】

題爲

聖治維新仰乞

睿鑑纂修經書大全以隆教化事【臣】竊惟一代有一代之制作一代有一代之文章故五帝三王各不相襲而連山歸藏變爲周易建子建丑攺爲建寅凡以因時定制而移易天下之風俗化導天下之人心也我

朝自定鼎以來百務維新

世祖皇帝戡定禍亂巍巍其功煥乎其文至於

皇上聰明睿知守成致治法堯舜而過成康邇年以來振飭綱紀修明法度如

實錄則有修會典則有修律例則有修品級則有修則例則有修因革損益豈不彬彬鬱鬱嫓於周禮周官之大備而【臣】以爲治道不外於教養教民必先於教士則今日纂修五經四書大全誠有不可緩者矣【臣】察經書大全乃明季永樂令諸臣所修因而刻布學宮爲士子所講習至今因之但序用前代之君而列名皆前代之臣又系前代頒布其於議禮考文奉

聖朝之法而大一統之義似爲未合請祈

勅下該衙門選取窮經之官廣求博通之儒再加考訂刪其繁蕪去其小疵若近代名儒如元之許衡明之薛瑄凡議論純正有合經書正義者不妨補入以成全書請

皇上禦制新序而刪其舊序略前代纂述臣子而列今日臣子之名

頒行天下學宮俾士子永爲遵守皆有以砥礪濯磨取法聖賢趨於忠孝廉節而敬體乎

聖天子學問之意則耳目一新風俗丕變人才蔚起久道化成漢武帝之防董仲舒而表章六經唐太宗命孔頴達與諸儒撰定五經疏不足云也【臣】爲諸生時見四書大全止有朱熹大中或問而無論語孟子【臣】聞原任吏部侍郎孫承澤刻有論語孟子朱子或問倘有事纂修可並采葺補入倘是書告成是誠天地萬物之菁華古今治道之模範我

皇上繼天立極以

君道而兼師道以治統而續道統士風復於淳古而民俗亦比屋可封矣

兼濟堂文集卷二

欽定四庫全書

兼濟堂文集卷三

大學士魏裔介撰

序

孝經集注序

五經皆孝治之書也聖人復耑注爲經何防嗚呼是聖人所以明人性之善而啟天下萬世無窮之治也是聖人與天下萬世所謂一以貫之之道也夫孝者何仁也仁者何性也性者何是天地之至善者也堯舜自率其性天下共率其性而天下治湯武自治其性以性治天下而天下亦治三代之衰以法持天下人主之性與天下之性扞格而不相入非性治之不彰孝治之不彰也漢興去古未逺治號淳朴考其崇尙惟以孝經爲急故諸帝徽稱俱加以孝羽林虎賁亦能通曉可爲盛矣後此缺焉弗講或以篇章之少置諸髙閣嗟乎虞廷授受不過十六字大學一書僅千餘言爲天下立心爲生民立命顧可以多少論耶余爲諸生時卽誦習不倦常恨舊注未精又以五經皆被諸弦誦而玆獨弁髦視之大非先聖明人性之善啟天下萬世之治之意每欲獻之天子尊崇表章俾海內士子探究根柢悉從事於至徳要道適際

聖主當陽圖治維急余具疏上請

制曰重孝經禁坊刻有禆學政部臣其詳議以聞崇安盧子爾唱時在國雍聞之有感托其鄕先達庶常葉子以從遊余門而願學焉因出其所纂孝經集注曰生之苦心於是也久矣

盛時方優崇孝治先生之請行遺經必復明於世傳注𨿽淺鄙借手以獻可乎余唯唯防禮部復疏請於後塲出題以校士子乃取盧子之注再四抽繹見其精確詳宻所謂舉六經之異同防五經之防趣剪蕪握樞者斯不足以當之與用是少加正疏以末義謀付剞劂以廣其傳庶幾先聖啟廸天下萬世無窮之意燦然愈著嗚呼武夷九曲之閒山水秀拔多生賢喆如朱晦庵胡致堂諸名儒實衍洙泗河洛之傳盧子生於三百年後聞風興起溯流窮源卽傳以知經卽經以知性此其學豈組織章句者之可擬耶

當寧方側席以求眞經術眞性命之士而用之執是捲以往開太平無疆之治余且拭目觀之矣

孝經注義自序

夫政刑所以馭頑梗教化所以美風俗唐虞三代其效可覩矣夫子以刪述訓世晚年乃作孝經蓋欲舉道徳之綱示百王之軌範也而文辭簡古气蘊宏深鄭孔之說不無蹖駁自漢已然況於後代六家同異旣難彊合邢昺剪截復多迷誤欲以探洙泗之微言達天徳之本然不其難乎余昔厠列諌垣時請以孝經取士防聞天子制曰可自是海內衿佩家戶誦矣先是閩中明經盧爾唱曾以所著孝經集觧求序於余深嘆其實有見於生人性命之本源千古治化之要道因爲文以弁之其書業已問世矣顧缺略尙多而坊本不無紕繆余每欲詳加纂述之而未有暇蓄念慇慇十有九載玆者請告歸裏乃取舊業閉戶研究大約以注防爲據而參之以諸家之說旣訓釋其字復詳衍其指庶俾後學之士因文求義無繁蕪之失得樞要之防也嗟乎道徳五千言流入刑名白馬四十二章終淪空幻學術誤世防溺者眾彚五經之精理開萬世之太平孰有若斯經者乎夫子曰吾志在春秋行在孝經五孝終始達於古今通乎貴賤凡讀是經者皆當思所以竭誠而力行之匪徒資講論已也若曰希升堂而攀逸駕余且滋愧矣

五經圭約序

五經之在天下猶日月之經天江河之行地也自漢以來習之者不一家有耑門之學有訓詁之學有附防之學其間異同離合之故不勝辧求精其要而大其歸者無幾人焉譬如取火於燧飲水於河得其隙光及飽腹而已烏有定天地四遊之影而植之中防江漢百谷之宗而趨於一也哉中完蔣先生潛深理奧根究源本博綜五經之眾說而歸於至要下帷幾三十餘年其於精粗大小本末始終之義無不擇之精而語之詳每竪一義直契乎古聖之神明舉凡僣經擬經且不以經窮經而終失其所以爲經者罔不捨異得同去離爭合以求不背於聖人立言之微防命其編曰圭約且夫經者中正不易之常道也易參天地陰陽吉防悔吝書紀政事詩道性情春秋辧是非嚴予奪禮以節性坊滛三古以還惟漢興首重經學一時通經之儒後先並起至宋紫陽出始舉而櫛比之然自易詩而外春秋傳於胡安國尙書付之蔡沈禮記說集於陳澔字觧句釋成於各家今先生操五寸圭以宅天下中具八尺繩以約天下凖將上下升降三萬里而遙縱橫長短曲直不越指肘之間舒布可定豈非天下之極則哉要而論之十翼一干也三禮一敬也四始一無邪也典謨一欽春秋一大居正也學者恆以此持心而凜乎若執躬信桓谷以對颺明命惟是典章服物制令約束之不敢隕於下則是書也於以上佐

聖天子菁莪棫朴之化而下廣學士大夫窮經致用之資禆益其淺鮮也耶

四書近指序

不讀四子之書而欲知聖人之道者騖焉而趨已矣旣讀四子之書猶以爲未盡聖人之道而捨是以求之者亦騖焉而趨已矣嗟乎今天下道之不明非不讀書者之過讀書而捨四子以求者之過也大約泛濫於百家則爲詞章之習沈墮於空防則爲邪詖之說究其要歸於聖賢意指相隔奚啻天淵自紫陽衍周程之緒纂諸家之說緝爲集注其於四子之微言大義蓋不啻水乳之合矣而後世學者紛紛欲自立門戶言勿忘勿助者旣未得其進修之序言無善無惡者且並失夫性命之源訛謬相承不敢自出一語然而自古相傳不可磨滅之神理天之所以與我者何可誣也四書近指容城鐘元氏作曠覽百家獨存正解不求異不尙同惟求合於聖賢之初意而止標之曰近指明其不敢爲髙逺之說也易曰近取諸身夫子曰性相近也大學曰藏身乎恕中庸曰造端乎夫婦孟子曰仁人心也義正路也良知良能皆言近也夫道近之而愈明逺之而愈失彼守先待後之儒實有一叚眞實性地當下見得然後著書立說昭示來玆令人觸處貫通洞若觀火而不然者防何不望洋而嘆岐路而悲也先生近指之意其在斯乎其在斯乎

四書偶錄序

人必知道而後可以言學亦必知性而後可以言道此四子之書貴融防貫通而不在於字句解釋之間文義毫末之別也然學之有得者則必於此而講習討論之著爲一家之言以定所宗所以傳道而知性也上谷之學起於劉靜修先生而椒山先生衍之江村鹿先生開其扄而孫鐘元徵君大之今夫凡人之心與聖人之心本一也其不一者異端害之耳主敬存誠也格物致知也尊徳性道問學也合之則防美離之則兩傷但其入手不同究之一而已矣魏子蓮陸中年從徵君於夏峯盡得其平生之學而徵君亦以爲傳吾之道者蓮陸也凡所著述旣皆詳綜而傳述之又以其餘暇著有四書偶錄中所闡發皆實有心得而所記錄者則先儒與江村徵君契悟之言間復附以已意總之以存天理遏人欲而不爭於字句觧釋之間文義毫末之別也徵君曰時習敏求是何事汲汲皇皇惟恐失者又是何物又曰見而知者是何物聞而知者又何物知其道也知其道者知其性也性統於天自堯舜至孔子不過各盡其性而已蓮陸之爲此書也正欲使學者知吾人之心與聖人之心原無有二惟從事於盡人合天之學以得其所謂存天理遏人欲者而見夫天命流行之妙無一息之停則博綜經史貫穿百家無在非道所謂一以貫之也卽孔孟之學亦不能捨此而他有所求矣豈獨爲徵君之學廣其傳於後世哉

四書集說序

昔人謂朱子之功不在孟子下何哉三代以後天理民彛不至澌滅而不存百姓猶得與於治安之澤者聖人之道爲之所也廼異端邪說往往起而亂之戰國異端在楊墨後世異端在佛老佛老瞀迷人更有甚於楊墨者自朱晦庵紹述闗洛探索微諸所考定可謂集大成然後聖學昭揭如日月經天而異說之猖狂叫呶者頓息其熖有明一代尊崇理學尢爲極至永樂間命儒臣纂修四書大全莫非發明晦庵注釋之意頒諸學宮永爲遵守蔡虛齋防引林次崖存疑朱注之功臣也陳紫峯淺說又推防引存疑之意而廣之要皆羽翼聖經垂示後學俾正其心術心術正則事業正事業正則百姓安成隆萬之間其效不旣可睹防自禪宗之說旣熾而龍谿卓吾之流入室操戈愈傳愈失其禍遂至漸中於家國堯山徐學憲吾師也介束髮受書卽聆其緒論凡所著述一以晦庵爲宗主而深嫉向之穿鑿割裂入於邪說者年來杜門謝客土苴華膴取此數函刪繁輯要彚爲一書曰四書集說付之鋟梓介得而卒業乃喟然曰玆數書者非諸子之說而晦庵之說也又非晦庵之說而孔曾思孟相傅之道也今日者深思逺覽攟摭融結勒成一家言以是紹述前賢啟廸來葉將見學術以正人心以端風俗以釐所謂天理民彛不至澌滅百姓得與於治安之澤者將在於斯事業之大孰有過焉若徒買櫝還珠謂蓺林之嚆矢已也則淺之乎視此書矣

四書大全纂要序

余錄四書大全纂要序畢作而嘆曰詳觀四子之書皆本天言道以人治人而非一毫人欲私僞之所得而托也夫子以授曾子曾子以授子思子思以授孟子大學言明徳中庸言誠論語言仁孟子言性善一而已矣孟子歿不得其傳故漢唐以來非無功業才力足稱之士而優入聖學者終鮮卽河汾昌黎不免大醇小疵其他可知也濂溪明道卓然續鄒魯之統而紫陽復集其成集注者四書之孝子忠臣而大全者又集注之孝子忠臣也後之欲窺聖人之道非集注何由進非大全則集注之微言奧義亦防不明大全一書豈非入徳之門致治之基哉余垂髫卽服膺此書乙亥丙子閒手錄一帙朝夕披繹後登仕版垂二十餘年未嘗一日去諸懷嘗見士人童而習聖賢之業及其長而盡棄之且也置聖賢之書於髙閣而珍重異端之說服習異端之教空虛誕妄羣趨如騖仁義五常缺焉不講母惑乎大道不昭世風日下也余旣以防之所學不敢忘又恐世之學者見大全之汪洋浩瀚而不能窺其涯際也因取爲諸生時所錄大全纂要稍加損益刻之家塾以爲子弟進徳修業之標凖而倂望海內之學道君子由此以求大全之全復由大全以求集注由集注以求聖賢之心與已之心則訓詁之學與性天之理一以貫之豈曰筌蹄之舊糟粕之餘已耶

四書精義彚解序

論語孟子十三經之二耳自程子表章大中爲四書而聖學之精微愈彰自永樂集諸儒纂修大全而考亭之端緒愈著人知心性之防家有洛閩之書所謂繼絕學開太平者其在此歟昔人云士生三代之後未爲不幸以其書具而事多也然此不過博物洽聞耳若四書者孔曾思孟心心相印入聖梯階端在於是余爲童子時看四書曾取時人講意十數部陳設案頭批防較閱茫然不得其指歸求之愈繁而失之愈逺旣而詳觀大全有悟入處因手鈔大全纂要一書辛丑嵗復加訂正遂付之剞劂流傳海內矣適庚戌以避賢謝客爲兒軰說書一周大約宗大全而參之以防引存疑淺說未能有所發明也辛亥歸裏復兼取近人十數家刪繁就約然終以集注大全爲凖而間有所發明蓋亦卽講意中而寓爲學之深心焉嗟乎世之人騖於功利也久矣以聖經賢傳爲博取靑紫具不返而求之於身心以盡其成已成物之實誠有如考亭所謂俗儒異端之者若果知博文約禮之爲仁明善誠身之爲豫立戒懼愼獨之爲勿自欺存心養性之爲事天天人合一內聖外王寜外此而他求乎集成名之曰精義彚觧言其會聚眾長而非出於一已之臆見也夫聖人之道猶天然以管窺之莫能知其萬一行且以是就正於海內賢人君子指示不逮而敢自詡爲仰遡魯鄒心傳乎

四書簡防解序

舉萬事萬物之理盡攝於四子之書而握其要挈其樞易知易能可久可大至矣哉非天下之至精至神至變其孰能與於斯耶自有漢儒之注疏而扃鑰以開有晦庵之注防而堂奧以啟學者由此而研窮探索焉於以優入聖域無難也然何以童而習之白首而茫然者比比皆是是皆始於幼學受書之日導之不簡而引之不防故耳不簡則理不約不防則防不明故宋元以後說四子之書者自李九我大全防引存疑而外餘皆皭火之光涔蹄之水時滅時涸其亦不足爲輕重已近代舉業所宗者多尊張泰嶽直觧一書夫其正講之外旁引曲諭往往歸於君徳王道蓋以是書出於經筵日講借此以爲匡襄啟沃人臣納誨之義則然也然其字櫛句比縷析而貫穿之可謂淺顯之至矣而初學猶或難之因更取而順文敷義手輯一解名曰簡防置之家塾無深文奧說取其明白通曉便於童防之講習云爾夫防以養正作聖之功也欲仁仁至大同之理也聖賢之書惟其易知而易能斯可大而可久故是觧也𨿽立說淺近要皆根柢於大全防引存疑諸書而無一切離岐背畔雜於佛老之說以蠧人之心志則至精至神至變之理亦庶乎由此而得之矣故序而告諸執經問業者

先賢卜子集序

昔者夫子旣歿子夏氏設教於西河之上魏文侯尊之以爲師而不敢臣也迄於今二千餘年西河之人屍祝維謹罔敢有闕夫當春秋之終戰國之始斯道絕續之闗子夏氏獨畱其統於西河之上其有功於洙泗豈淺鮮哉而惜乎未得覩其全書焉乙卯秋防裔慤弟筮仕平遙將行亟請於余曰弟不才學制兄必有以教我余曰平遙古西河之域也聞卜子先賢祠在焉是良師也卽無欲速無見小利二語推之治天下可矣況一邑乎且子夏氏之言論風指散在論語詩禮家語諸書輯而成之是不朽之盛事也弟慤肅然攺容曰謹奉教蒞任二載政通人和乃於公務之暇旁搜博稽俾侄朂手錄成冊曰先賢卜子集問序於余余覽而善之其載在四書者諸先軰發揮良多不復贅語余則略加疏說而弟慤亦間有所抽繹𨿽管窺蠡測無當於先賢之蘊奧然數千年散漫之語一旦滙而成書使後之人徘徊想象者以此爲登堂入室之借資伯仲於顏曾思孟如魯壁之再見名山之初出豈非曠世而相感者歟先賢有靈其式慿之矣

大學管窺序

大中窮理盡性至命之書也根於尙書符於大易聖人開物成務大經大本化育盡於此矣然中庸但言明善而大學歸於格物然中庸言擇善之功則曰博學之審問之愼思之明辧之誠身之功則曰篤行之與大學格物之旨豈不互相與顧格物之說紛如聚訟終以晦庵爲定論至於妙契心悟卽傳可以不補而諄諄然補之者所以示後學以周行恐其迷而入於他途也余嘗欵夫子傳道於曾子曰吾道一以貫之曾子告門人曰忠恕所謂一者彰彰矣至其所貫則未顯言及讀大學明徳新民止至善以至於知止定靜安慮本末終始家國天下身心意知而歸於格物本於修身其條目𨿽分其綱領則合三綱領乃一綱領也八條目乃一條目也一以貫之尙何疑乎蔚州環溪秉淑靈淸和之質其人品學問已自範於中行而猶恐學者之窮大而失歸也獨取大學一書詳究而討析之觧聖經注補傳詮格致舉一貫之心傳頓躍然於心目之閒而晦庵之所已發與所未更了然若指諸掌矣非其識見之廣大造詣之精微烏能純正無疵若此哉環溪曰此管窺之言也恐不足以行逺余則曰說理之書期於正當而已學者果由是而知所用力焉知行合一先難後獲卽大學而中庸可窺庶幾永無岐路之惑也卽以此公諸海內可也

小學集注序

古之爲教者家有塾黨有庠州有序國有學小學之法自三代而已然矣蓋人生自童年以後嗜欲日增知識日繁自非端之以訓誡嚴之以師保則心志流蕩而不知約束故小學者所以立大學之根柢而大學者所以擴小學之規模也三代教人有序故其成材之易譽髦蔚起禮義成風治安之效權輿於此西漢去古未逺惇崇實行尙有古教之遺自晉魏以來或崇尙佛老或耽習綺靡自垂髫授書而富貴利達之見薰蒸膏肓難以鍼砭此賢才所以衰乏而治術不登於純熙也昔晦庵朱子集諸儒之成纂鄒魯之緒所著小學一書蓋卽內則曲禮弟子職諸篇而引伸之以立教明倫敬身爲綱而其所纂之嘉言善行莫不近裏著已切於修身正心之道學者果能循循服膺守而勿失上之希聖希賢次亦不失於令名而其如滛辭邪說離經畔道之書汗牛充棟𨿽窮年鉆營鉥目劌精究竟無得而學者趨之若騖至於則古昔稱先王徳由是進業由是修乃視爲平易無奇而不加務誠可爲悼嘆也許魯齋云小學一書余敬之如神明愛之如父母余防嘗誦習竊見魯齋所言之不誣而恐後學之闕焉弗習也故以爲欲成天下之材立大學之根柢當奉是書以爲防養之基乃因玆刻而爲之序言於簡首以著其景仰之願云爾

聖學知統錄序

聖學知統錄者述見知聞知之統也自孟軻氏旣沒聖學晦蝕火於秦雜覇於漢佛老於六朝詩賦於唐至宋乃有濂溪程朱繼起伊洛淵源粲然可觀其後爲虛無幻妄之說家天竺而人柱下知統遂不可問矣余因子輿氏之意而明之由堯舜而前始自伏羲以明知學之本於天由孔子而後終於許薛以明知學之不絕於人其間或攷諸經史或徵諸先儒蓋推天命人心之自然以大中至正之極則而功利雜覇異端曲學之私不敢一毫駁雜於其間誠不揣固陋亦欲存天理遏人欲息邪說放滛辭稍有助於化民成俗之意也學者志聖人之道由是而求之水木本源豈不昭然覺悟而知天之所以與我者良有在乎昔論語終篇述帝王治世之要而推其本曰中孟子終篇述聖賢傳道之意則揭其要曰知所知維何亦曰知厥中而已矣知厥中謂之見知聞知不知厥中不可謂之見知聞知也吾願學聖人者從事於格物致知之學

聖學知統翼錄序

余旣作知統錄矣復續以翼錄者何嗚呼自孔孟以後道之不明於天下也久矣豈道之難知哉天命人心至善之道本自易知不求者失之不著不察而過求者失之索行怪此其所以終於不知也孔子曰不得中行而與之必也狂狷乎中行者聖道之醇詣狂狷者聖道之幹城也伯夷柳下惠論語以爲逸民而孟子躋之聖人之列乃又曰隘與不防蘇子由古史則云夫人而不能無可無不可而尙足以爲聖人乎伯夷栁下惠吾從孔子而已然余觀二子之所學實亦有未易及者𨿽道遜孔子亦亞聖之儔淸和之贊良非誣也天運逓衍賢哲代興自董江都以下至髙存之或材力有厚薄學問有淺深時命有隆替師友有淵源徳業不同要皆篤志進修挺然自立不惑異端潛心希古豈非所謂豪傑之士𨿽無文王猶興者耶使得聖人而爲之師其所造又寧止是已乎以之羽翼聖道鼓吹六經亦猶淮泗之歸於江海龜鳬之儕於岱宗也余因捃摭遺傳詳爲論述俾後世學者知所景行焉至於世所好尙而悖於理與近於理而未深未醇者並不采錄夫豈不欲汛愛兼收誠恐開不正之端倪而未合於天命人心之本然也尙冀海內大賢匡其不逮而誨之若曰知我罪我則余豈敢

周張程朱正脈序

道之不昭於天下也久矣俗儒棼之異端竊之吾道之存其有幾乎昔道開於羲文而集於孔子顏曾思孟歷闡其微而其說乃詳蓋皆以衍天命之精也善乎董生之言曰道之大原出於天言道而不知天者豈非臆說哉介生於世逺言湮之日聖道不絕如綫海內挾異說以爭鳴者又非一家一氏天人性命之要學者將失所統宗是用惄焉憂心思有以挽之防家藏舊有宋四大儒合刻一書太極圖說張子之西銘固無可增減而程門微防與朱子晚年定論一爲周海門所輯一爲王陽明所輯未免有泛雜之處余政務之暇細加刪削於微防取十之五定論取十之八因名其書曰周張程朱正脈蓋周張之學旣得於易而程朱之學復得於周可以爲孔孟之功臣肖子所謂道之大原出於天者得四子之書誘掖而扶進之昭昭乎其可睹也學者神明其意則知道之本體原於太極而昭事在乎存養知行動靜天人合一誠意愼獨切近分明𨿽作聖之功可因此以漸進又何俗儒異端矯僞棼竊之足虞也哉

希賢錄自序

夫人有志於道則願學聖人而已矣奚以賢爲哉𨿽然聖者聰明睿知有生知安行之美自皇古以來蓋可以屈指計而下此者必孜孜矻矻從事於知行之功以求不愧於天之所以與我者周濂溪先生曰士希賢賢希聖聖希天觀此言也似若等而三之究其所希者何物則亦不過此獨知至善之一念積之至於可久可大未始有二也而前言往行不能無助焉易曰天在山中大畜君子以多識前言往行以畜其徳而朱子作小學分嘉言善行誠有功於後世也余屆暮年愈知學之有益歸裏以來復輯希賢錄一書蓋隨其目之所見錄記之久而成帙其大綱有五曰爲學曰惇倫曰致治曰教家曰渉世中閒復條分縷晰融防貫通蓋舉修已治人窮理盡性至命之道大槪已蘊括而無遺矣夫朝廷所以設庠序立師儒命司徒敷五教諄諄然惟恐其不詳盡也父兄所以購經史延名俊夙興夜寐鰓鰓然惟恐其不周備也此意何爲也防亦不過培養涵育陶鎔气質俾學者就於賢人之歸而已矣若教之不得其要導之未恊於宜其始也敬業樂羣其旣也鹵莽裂滅卑者趨於富貴利達僻者入於異端邪說可不痛哉余之此書采古今嘉言善行而取其不偏不倚有倫有序者使有志之士潛心玩索惇勉不倦而因之以考其全防其養庶幾修之於家者卽可獻之於廷因名之曰希賢錄蓋亦竊取周子通書之義而參贊考亭小學之傳其於世道人心不無小補云

約言錄自序

余幼習訓詁長歷患難心長髮短知慧日枯忽忽遂及四旬念古人於此時乃學問之一大闗頭也若其不悟終不悟矣可不懼耶可不嘆耶顧諸子之言終多雜亂而聖經賢傳莫非淵懿騖之於駢麗之詞則十不得一領之以眞實之義則十不失一又況殊途同歸一致百慮名言所不及則退藏於宻者知之書不盡言言不盡意此之謂也顧詳說反約子輿氏以爲學者之指歸不有博也則何以說不有說也則何以約得其約也可以說矣得其說也可以博矣癸巳之冬注籍在寓謝卻知交閉戶髙吟追憶舊聞隨手記錄得二百一十餘則分爲內外二篇曰約言錄庶幾從此自反以求放心不負天所以命父母之所以與我者存之家塾爲子弟兔園冊子爾門人陳晉公盧爾唱見而悅之請付剞劂嗟乎虞仲翔謂世有一人知我者足以無憾夫仲翔文士也士或不能知之餘之言則人之所常言人之所能言者也何不可知之有𨿽然一言之謂約無言之謂約今此錄三萬餘言已非約矣又保其中之無紕繆耶吾願天下學者從聖經賢傳自求其所爲約者則此錄卽置之覆瓿奚不可

讀史綮言序

讀書不讀史卽空談心性終不脫學究气讀史而不能自具心眼矮人觀塲茫無所見猶之乎弗讀也故必得其肯綮之所在而後一代之治亂本末了了於胸中於以出而應天下事無難矣昔司馬溫公作資治通鑑合劉攽劉恕範祖禹之長捃摭纂述歷十九年而始成後紫陽作綱目與通鑑互相明是知非通鑑無以成綱目有通鑑必不可無綱目也余先人弱冠畱心史學迨中年以後益加研究以溫公通鑑紫陽綱目參廿一全史每有闡不隨古人論斷爲是非而東西周晉及藩鎭河源等類考之尢極其詳核蓋得史學之肯綮爲涑水考亭之功臣焉故友人贈之以名曰讀史綮言譬若畫龍者防睛不在乎區區鱗甲之間也介風木之餘檢付剞劂以廣其傳庶幾讀者卽約以該博驗古而知今世務以通經綸以裕詎祗奉爲家學之拱璧耶

鑑語經世編自序

古之史皆經也尙書春秋是已迨其後而史自爲史矣司馬子長變編年爲紀傳表志蓋彷尙書之遺意司馬君實復變紀傳表志爲編年則春秋之舊例也然大書特書未暇筆削自戰國以來事迹燦著善惡臚列凡國家之所以興衰政治之所以得失天道之所以運轉人事之所以推移與夫禮樂名物山川險易賢否用捨兵法奇正莫不備焉是以宋英宗悅之賜名資治通鑑神宗親爲制序誠人君宰世度務之權量而賢人君子有志於尊主庇民者所當博綜而詳繹者也顧其爲書卷帙浩繁甕牖繩樞之士旣非力之所能購其縉紳先生家有是書者往往不暇讀讀之而不能竟竟之而不得其要於是汨沒於腐儒老生之說膠錮其胸臆而不可解史學之失久矣又何問經學也余自甲辰以後閱溫公資治通鑑及王宗沐所增定宋元資治通鑑一周又三年再閱一周乃錄其要者曰鑑語請正於宛平少宰孫北海先生北海曰此經世之要也可命名曰鑑語經世編余唯唯從之迨辛亥歸裏廣平侍禦寗元著借本鈔錄壬子索歸又閱一周再加增益每叚之下詳略不等識其所見而論之遂付剞劂以廣其傳數載始竣其工蓋前後有十年之力焉嗟乎溫公之創爲通鑑也殫十九年之力萃劉攽劉恕範祖禹之長當時能讀之者已鮮溫公自言惟王勝之借一讀他人讀未盡一紙已欠伸思睡餘之爲此書也孜孜矻矻獨爲黽勉纂述十八代之菁華竊附於丘明國語之義錄古人之書其事較易取通鑑十分之一讀之者亦較逸然讀此書者固能悉通鑑之大略若不讀通鑑全書亦無由悉此書之本末得評說之源流故余望世之君子好學深思心知其意以經衡史未可窺一斑而遂視爲全豹也

古文欣賞集序

歷代古文者天地之符瑞宇宙之菁華也自伏羲畫卦倉頡作字而大文啟矣易曰觀乎天文以察時變觀乎人文以化成天下於是乎易以象之書以記之禮以秩之詩以詠之春秋以正之然後天下萬事萬物之理備焉故五經者萬世文章之祖而夫子刪詩書定禮樂功髙堯舜以此已嗣是則推左傳國語戰國秦季縱橫捭闔其言漸兩漢稍稍復古賈誼董仲舒司馬遷班固其最也六朝綺靡日甚唐宋之閒有韓歐諸君子起衰振蓋必得經之意以爲文而後其文足以傳此文之所以與立徳立功而並垂不朽也顧選本𨿽多精確者少梁昭明太子文選𨿽稱奇書而專騖詞華眞西山先生文章正宗趨向正矣而文體割裂若近日之撡選政者類多從事於古文然或略而不備或駁而不純甚者批評防次荒謬舛錯嗟夫古文者後學之指歸也指歸不端漸且入於岐路矣余裏居無事乃取幼所誦習古文推而廣之據摭搜輯考證於左國全本及廿一史各家文集而爲玆選始乙卯夏四月至秋九月克竣厥事一心一手不假他人蓋不遺餘力矣舊批佳者仍之訛僞者盡皆削去另出已意其文隨時代爲序次不分門類各體具備在人自得之耳𨿽非矕龍繡虎之彩已盡縹囊緗帙之奧質而有文庶幾乎彬彬鬱鬱者也集成名之曰欣賞蓋有取於陶淵明奇文共欣賞疑義相與晰之義焉學者倘因文以見道由古文以進於五經卽聖人之意可得而求也

左國欣賞集序

五經之在世譬諸日月五星也不可以文字目之然聖人不直謂之曰道而亦謂之文故曰文王旣沒文不在玆乎然則五經而外固難以言文矣左氏之文猶得六經之意者也彼蓋與聖人同時故傳中多所稱述而其博物閎覽不在遊夏后也其閒典制軌則聲名文物及盟防始末詞命往來大者固見文武成康之舊小者尙有仁義禮樂之風誠非老莊闗列管商孫吳洸漾權詐之書所可比擬國語乃各國之史丘明取而采輯之其精者皆已入傳或全用其詞或但取其事而潤色以已筆合類校觀其詳略繁簡燦然可覩矣事與文不在春秋二百四十年者則亦紀載靡遺此在善讀書者詳玩而得之間嘗取而詳訂焉約以百篇竊以爲六經之外古藻麗可爲文之程式儀型者莫左國若也豈得襲昌黎之剰語視爲浮誇而不錄哉

兩漢欣賞集序

文章自六經而外左國尙矣然兩漢風气龎厚議論騰踔無纎靡險仄之習雕琢斧斲之痕詔令則溫文爾雅奏議則昌明博大防論書檄則剴切詳明西漢如賈誼董仲舒司馬相如東方朔揚雄東漢如班彪崔實蔡邕孔融皆一代之傑於文者司馬遷班固之史麟麟炳炳尢卓乎不可及焉遷网羅百代裁斷出以已意而識足以濟之固因遷之迹濳精積思成漢家一代之典此二書者固紀載之精華編摩之奧府也曄之後漢體大思精意亦近之餘旣定左國之文乃取兩漢而閱之灝博光焰沨沨大觀哉其詔令序事之類佳者尢多不能盡錄學者當取全書馳騁流覽未可以是爲盡其全豹也諸葛武侯稱王佐才其文與伊訓說命相表裏又豈可以文士目之嗟乎三代旣逺詩書所記後人不能盡爲裘葛之用左傳國防長於辭命縱橫王者治平之事或缺有間馬今之人欲建功立業以爲文捨兩漢奚法哉法兩漢而爲文猶規之可以爲圓矩之可以爲方冶之可以爲金陶之可以爲甓也若曰無法而可以爲文則不免岐路亡羊之嘆矣

唐文欣賞集序

唐人一代之文其規模制度𨿽不及兩漢而正大典蔚燦然可觀珠光劍气磊磊落落焜耀四映洵足以超軼夫六朝也蓋由其時好文之英主立於上而魁碩俊彥比肩林立其文之因時而發者皆有以自見於天下昔昭明築文選之臺姚氏謂爲一家之奇書其所選唐文粹一百卷以類相從各分門目𨿽自謂以古雅爲命不以雕篆爲工然亦沿文選之藻繪其於詩書軌物未盡洽也余因拔其尢者選列若干首以爲窮經考道之助而其閒體裁片叚博大昌明則尢首推昌黎昌黎統宗左國先秦兩漢六朝諸子之文而自成一家辟異端崇聖道孟氏以來未之有也豈柳子厚皇甫湜等可望其涯岸哉故古文至於韓而文之大觀止傳曰觀於海者難爲水遊於聖人之門者難爲言由其文而觀之亦遊夏之流亞也吾願世之讀唐文者防心搜抉於昌黎而以其餘羽翼鼓吹之其漸幾於道也已

古文分體大觀序

余嘗選古文欣賞集矣搜羅最廣批評亦愼然其集繁多恐後學未能盡渉也近日坊間所鬻者不過古文必讀名世文宗文章軌範攀龍集等然選本𨿽多瑕瑜兼收且體裁淆操觚者莫能辧之餘爲諸生時卽細閱眞西山文章正宗深服其理明識偉有志用世者不可不讀顧窮巷陋之儒未易覯也余是以再爲玆選首帝王聖人敬愼之防次當寧綸綍之詞次人臣諫說之言次紀載典故之書次序記事迹景物之篇次論防條對之文次弔祭問答之章次傳贊碑銘之屬次書檄往來之語次賦頌詞歌解說辧之類分校十卷而古文之大觀偹矣大約文體𨿽分而總原於六經秦尙詭詐戰國權術六朝綺靡五代分囂俱不足以稱粹美也漢唐宋以來大家羣起其尙有六經之遺意乎他如李斯督責韓非說難李陵答蘇武楊惲與孫防宗王安石書孟嘗君傳後𨿽其文至今猶存而人旣非矣言多謬妄槪不登選學者推此而求其亦可以知余玆選之意也夫

兼濟堂文集卷三

欽定四庫全書

兼濟堂文集卷四

大學士魏裔介撰

序

薛文淸先生讀書錄纂要序

建功立業摛詞振藻熠燿人寰者代不乏人而道徳性命之統不歸焉君子𨿽雅稱之而或惜其學之未至也余俯仰孟軻氏以後道統之傳漢有董仲舒隋有王仲淹唐有韓退之至宋而周程張朱尢得洙泗之眞脈元許魯齋繼之明之學者如曹月川胡敬齋蔡虛齋林次崖羅一峯羅允升顧涇陽髙存之指固不勝屈而薛文淸公尢爲第一人其天資頴秀得之稟賦者固優而沈濳淵粹力學篤行若得及聖門當不在顏曾下然余卽其書以測其所學固已可列於遊夏間矣近得讀書錄二十餘卷朝夕披讀研究奧防見其詳明切近總以顯揚性善之理本於太極無一言雜於功利入於老佛信哉其爲醇儒而續道統之嫡傳者也乃錄其要者存之因付剞劂倘學者因言考道則窮理盡性至命不外是而得之矣

趙儕鶴先生閒居擇言序

趙儕鶴先生防應大星而生下筆爲文章妙天下其時際明運之盛與南樂魏懋中長垣李於田通州李修吾江右鄒南臯諸公以道徳節義互相砥礪一時海內望爲祥麟威鳯途出趙郡者未嘗不過鄗上而聆其謦咳分其片札以爲榮逾華衮也迨其晚年起任總憲晉冢宰剖露良心連茹眾正適值逆璫擅權姦人比附楊左諸公殞命北司羣賢一网打盡先生遣戍代州卒以老死邊陲故先生之進退闗明運之盛衰非偶然也先生林居時未嘗一日廢書擇言一帙亦其晚年所著中多獨見之語切實體認非欲依傍他人門戶者余擇其言之要者錄出與天下共之以見心學者气節之本先生之學可謂身體而力行之矣彼揚子作法言而失身於王莽馬融作忠經而比匪於梁冀平居竊仁義道徳之緒論及利害當前而脂韋絜楹之不暇玆其人爲何等也餘生也晚余母張太夫人乃先生之甥也成童時提擕至鄗猶望見先生顏貎飄飄若神仙中人嗚呼先生豈徒文章气節之士也哉

顧端文先生罪言序

聖人之道本於天天有太極故有陰陽五行周子曰五行一陰陽也陰陽一太極也天地之所以常存萬物之所以不防者太極而已矣聖人有見於此乃揭示天下後世曰性曰防衷下民曰有恆而虞廷有危防之傳究之心與性非有二也孔孟至善之說實昉於此自陽明有無善無惡之說而天下之好異者紛紛趨於禪宗莫有敢指其非者顧端文先生乃於羣言淆亂之時大聲疾呼力辧其訛而後天下之學者始曉然如撥雲霧而見靑天余嘗曰謂無善無惡者心之體亦可曰無善無惡者性之體乎知心性之合一者人心不得與道心參而太極之體昭昭矣陽明爲嘉隆間名臣其功業爛然自可稱述若學問之間闗乎天人治亂天泉橋上之言系告子之剰論子輿氏辧之先生故不得不辧之也陸象山之學渉於頓悟朱晦庵猶目之爲告子況公然紹述而爲之樹赤幟者乎善乎先生之言曰無善無惡四字就上面做上去便是耽虛守寂的學問弄成一个空局釋氏以之從下面做將去便是同流合污的學問弄成一个頑局鄕願以之空局之與頑局其爲世道人心之大害一也先生烏得不辧之哉先生之功大矣而乃曰罪言此亦春秋之防防也愚不揣固陋爰述所聞發先生之意以告天下後世之言心體者

蔡洨濱先生語錄序

余防聞癭陶有洨濱先生能闡明聖賢之學作書院訓四方來學之士又設義田贍族黨建閘濬渠興水利以惠梓裏心竊慕之然未得見其所著書甲午夏過蘭若有先生語錄四冊混淆塵土間無過而詢之者余展閱大義喟然曰是洨濵先生自述其生平得力處也夫洨濵爲名侍禦抗節批鱗肅寮貞憲旣而優遊林下孜孜然著書立說啟誘不倦其中之所得誠有大過人者然吾考明之學者如胡敬齋章楓山王龍谿羅近谿楊復所諸公指不勝屈或純或疵皆爲世所稱述而未有及先生者乃今讀先生書則純正和平與胡敬齋章楓山相伯仲而勝於龍谿復所逺矣蓋其學以性善爲宗以知行徳業合一爲進修之要而尢以明先王之道禁邪說之非爲興利除害之大端知言哉昔宋儒論人多刻覈而不近情若先生之尙論則精詳而溫厚取長棄短以是見先生徳器優容汪度千頃倘得居三事之列必能轉移世運底於太和而不屑屑於功利刑名之術者先生自述其聞道於湛甘泉先生信乎其學之有本而可以嘉後學羽翼經傳也先生之孫子虛爲餘同年友能繼述先生之學因餘數數稱道先生求余刪定批評遂重梓而新之先生之學其再興於燕趙間無疑也

金伯玉先生語錄序

余爲諸生時偶見金伯玉先生疏章侃侃有浩然之气旣而聞其死皇城玉河內心竊壯之

國朝定鼎後余曾疏請褒錄幽忠時

世祖章皇帝正湣念明末死難諸臣遂可其奏余𨿽未識先生面不可謂不知先生之心也今復讀先生所傳語錄而後知先生之學爲有本先生之學心學也錄中所載句句收斂退藏非所謂闇然日章者與先生與朱勉齋稱莫逆交而勉齋殉難雲中皆由於講之有素故不以生死動其心文山不云乎孔曰成仁孟曰取義惟其義盡所以仁至仁義者人之本心人之天性也臨事失其本心違其天性而托聖賢之言以自文人信之乎若先生者言顧行行顧言無愧聖賢無愧已心𨿽與日月爭光可也

孫鐘元先生歲寒居答問序

餘生燕趙之邦樂與賢豪長者遊每聞忠孝亷節激發震動可悲可喜之事輙數十年不去於懷又好逄人稱說或爲人所厭聴至遷延欠伸余猶津津擊節不置也憶公車過保陽渡白溝望楊忠湣公墓隕涕如雨拜瞻祠下取駁石痛擊祠前鐡偶人趙文華嚴世蕃等行道之人錯愕莫解余與二三昆弟狂歌上馬竟去旣而仕京師則聞公之同邑人孫鐘元先生於楊猶龍又得讀先生乙丙紀事提擕左右滄胥廓園二先生於顚沛困危中險阻憂虞略無瞻顧先生異人哉先生之門人魏蓮陸適以先生歲寒居答問問序於余嗚呼余嘗惡人之言行不相顧以名教自文其淺陋而其所行無幾微之克肖徒爲世所詬病若先生者行而後言之者也行之而後言言太極言定性言朱陸言良知何莫非忠孝廉節之繽紛馥鬱者乎先生講學百泉之上從遊者皆海內大賢其著書鴻富玆集卷帙𨿽少而雍容气象儼然如覩有徳者必有言非言也徳也余於先生徴之矣若夫無言之防見聞之知軻之死不得其傳而濓溪諸公傳之者余似有所悟於中他日願見先生一就正之陶淵明不云乎脂我名車防我名驥千里𨿽遙孰敢不至

熊敬庵閒道錄序

聖賢之學躬行爲急著述立說其末也自講學者紛紛而去道益遠道本光明也或以講而反晦道本正大也或以講而反鑿嗚呼豈聖經賢傳可不遵而猶須多議論以相尙哉𨿽然學之不講聖人憂之當羣言淆亂之日正不可不急講焉以正其謬排眾議以定一是引之於光明正大之域則明道之功實與行道相表裏孔孟而後斯道之傳其危如綫周濓溪一出羣議頓息倡明絕學開有宋諸儒之先而元之趙復自姚樞軍中北歸闡明伊洛之學時稱江漢先生蓋亦楚產也敬庵熊子承二先生之後毅然以斯道爲已任又與黃岡曹厚庵相爲劘切旣通籍爲詞臣居長安徵逐之地門如冰雪公卿罕覿其靣取宋元明以來理學之書窮硏搜討無間宵晝條分縷析洞厥委源玆以閒道錄示余讀之大抵以性善爲宗以倫紀爲凖以窮理爲基以主敬爲要一一步趨考亭期於實踐不以渺論爲名髙至於辧異端排曲學斷然無所寛假豈不力大而思深者與夫道者治化所從出也空言不適於用君子無取焉敬庵以明體達用之學爲斯世模楷一時負笈從遊之士崇尙實學彬彬質有其文廣勵人才以佐

聖天子菁莪棫朴之化讀閒道錄思過半矣余於癸已年著有約言錄丙午年復著有聖學知統錄大指在乎明善格物而以敬義爲立徳之要得此錄乃益有以自信也以是爲學者躬行之標凖豈但曰文辭爾雅剖晰精詳巳哉

曹厚庵居學錄序

曹君厚庵崛起荊黃間而振鐸成均闡明學脈纂述五大儒語要海內宗之宦長安十餘載所居不蔽風雨繩牀布被圖書蕭然未嘗妄交一人妄出一語蓋昭昭乎省察克治不欺暗室之學也受

世祖章皇帝眷最深而厚庵亦殫心厥職日以唐虞郅隆之治爲經筵啟沃之資然縝密不泄人終莫知也甲午以前作居學錄一卷取先儒之所長而亦不攻訐其短其言一軌於正洵後學之津梁也昔元許魯齋敎授蘇門大闡程朱之學厥後拜國子祭酒毎有陳奏世祖輙嘉納之退則皆削其艸生平所至無貴賤賢不肖皆樂從之佩其言終身不敢忘今厚庵其繼起者歟何其窮達如一轍也自明末以來理學之失傳久矣際盛明之防天下漸有翕然丕變之機而又得厚庵起而躬承之於以拯人心之防溺爭絕續之道統將數百年有攸賴焉而僅一時之轉移成就已哉

曹厚庵書紳錄序

昔余與厚庵長安朝夕號爲良友其居學錄一帙余嘗取之彚於雅說集中特以世之向學者少故未輕出以示人不幸甲辰歲厚庵逝世余曾有詩弔之蓋痛斯道之失人而余有離羣索居之嘆也丁未春爾唱盧子持書紳錄以告曰此傳所聞見於吾師者也請先生序之餘惟理學二字世所不樂聞譬如魚在水中而不知爲水鳥在空中而不知爲空也亦足異矣今厚庵見道眞切其言性善言物格皆有合於先賢之的指論太公望散宜生與余知統錄合而謂顏子不攺其樂從戒愼恐懼中來謂明徳與仁皆心之妙用性原不睹不聞見此之謂見道聞此之爲聞道龜山三先生指訣在喜怒哀樂未發一語非其見地親切能一一道出乎嗟乎學之不講久矣而上天厚愛斯人亦終不欲冺防故往往於晦明絕續之間篤生數人以續其脈厚庵倡之爾唱述之一堂授受詎非斯道之羽翼哉吾嘗訪閩中志學者於陸咸一咸一首以爾唱對爾唱其由此益加精進也考亭在望庻幾升堂入室焉

李梅邨拳拳錄序

春日兀坐小齋李子梅邨以入覲北上出所著拳拳錄請曰先生其有以敎我余受而卒業不禁喟然嘆曰學之不明於天下久矣其獘在於侈言超脫而不尙持循如異端之所謂頓敎者奉之以爲不二法門是烏知心性之理也哉故繼善成性之指闡於夫子而發揮之於思孟道本廣大人自隘之彊分人我妄生畛域亦何益哉隋之王仲淹唐之韓昌黎不可謂不見其大也考亭之詳宻象山之明敏不可謂不同其歸也卽人卽天卽下學卽上達以本該末以始括終用力於神明之地而終身無所忽焉無所昩焉道如是而已矣今梅邨閱書不下萬卷晰義已及十年疑而悟悟而復疑而今且劃然大悟矣觀其名集曰拳拳蓋已有見於天命之性之爲至善而服膺於顏氏視聴言動克己復禮之學矣復之不逺尙持循不侈超脫其於聖賢之道奚啻水乳之合鍼芥之投哉余嘗謂萬古人同一性不可以气質淸濁自生分別安於暴棄而不勉彊砥礪以求至於聖賢讀梅邨之錄而益嘆駑馬之不前鞭防之不可弛也炳燭之光敢以老而廢學乎

讀禮偶見序

聖人之道聖人之禮也故中庸曰優優大哉禮儀三百威儀三千惇厚以崇禮後儒如董仲舒文中子張橫渠朱晦庵皆見得此意而曲學每岐而二之於是尊性命者求之幽深藐矩度者視爲弁髦中行狂狷不可復見而無忌憚之小人與賊徳之鄕願接踵而起於世矣非命世鉅儒孰能砥狂瀾而障之乎許子典三學優入室徳不逾閒兢兢然體仁行孝以爲天地萬物之根以爲淑身善世之具而其用則見之於禮潛心考究直抒所得斟酌於天理人情可見之施行可垂之永久是誠羽翼經傳扶進皇極之要書所謂禮樂不可斯須去身者是也至於闡發聖學髙明精微有闗極至發先賢所未發又皆禮之眞意也故總名之曰讀禮偶見昔者夫子設敎曰約禮與顏子論仁曰復禮治世治心總不外一禮也許子之學純矣許子之見卓矣非仁人孝子焉能言合於經如是乎蓋有參柴之性而輔之以遊夏之文殆天篤生之以振興斯道也與吾是以讀之而敬服不能已也

小心齋札記序

顧涇陽先生講學於東林一時海內賢人君子翕然從之望若麟鳳言比芝蘭𨿽東漢之郭林宗李元禮不能過也涇陽先生官都下時與趙儕鶴魏懋中李修吾相友善厭江陵相之勢炎薰熾思濯之以淸冷其所由來正矣然由此塗徑遂分流及熹宗之朝僉壬得志彼其之子以東林講學爲詬病假借傾防祖述故智卒之羣賢受禍害及國家噫烈矣哉要之先生講學以明道何負於世道人心亦何負於國家也時移事變俱付滄桑而先生之書不廢閒中披閱喜其持議之正羽翼先賢而力辟陽明無善無惡諄諄不已有功於世甚大於此見先生之眞能小心也因擇其要者錄之使世之尙論先生者知先生之理學實足以發聖賢之蘊而非徒踵气節於東漢之名流也

王弇州先生札記序

夫士人讀書萬卷能不爲古人所欺此固當以識勝也乃學者不失之粗則入於腐談心學而無得於大中之祕論用世而無見於經權之宜均無當於讀書之識也有明三百年來才徳諸臣蓋亦蔚然可紀而以豪傑之才抱經濟之略者余尢推弇州王氏使斯人也而當土木之變必能爲於忠肅捍禦之功際宸濠之亂必能抒王新建戡定之猷若效力陲馳驅南北亦必能爲威寧麓川之績無疑也所著四大部稿如陸海神臯足供數載遊覽而札記一編尢其生平得力處獨覽曠懷有內聖外王之防焉余素寶之欲以公之斯世謂得此一帙已足廣讀書者之識更不必復問四大部稿可也

學規彚編序

學至紫陽夫子而孔孟相傳之意燦然復明於世如永樂時纂修四書五經大全及性理諸書海內喁喁向風其後漸以衰防皆由異學邪說簧鼓亂眞又舉業之家志在利祿出入口耳防有得於身心余嘗惄焉憂之上書言學政諸事亦旣稍稍見之施行矣閒中復與二三友人論及敎法每扼腕於典型之已墜友人曰淵源可接芳規何難復哉且旣已知之而復祕之良非愛人淑世至意余曰舊聞是輯願聞命矣師心自用則何敢承乃彚紫陽白鹿洞學規及平川甘泉韜頴諸家而附之以已所纂述知性十八篇大約此編之指以復性爲要而性理原無內外故舉業徳業未可岐視爲二要在始終勿怠以底於有成而已槐泲之間吾黨篤志大雅者蒸蒸日進願以此意共圖黽勉庶克紹先賢而且無負於

國家風厲學宮至意也

嚴旣方先生嗜退庵語存序

學者讀書懷古咸欲致身華膴樹功業於當世而時命艱於一遇托空文以自見如司馬相如揚雄之著爲賦謝靈運李白之詠爲詩以瑰麗雋爽猶足以蜚聲譽傳不朽而況好學深思秉徳不回之君子乎余昔下帷鄗南卽聞浙有嚴旣方先生者天下奇士也覃心著述味道之腴顧山川修阻無由溯洄從之迨入仕途與存庵嚴子握手定交數數述其先人家學余心焉向往猶未得讀其書也迨請告歸裏存庵始以嗜退庵語存見寄誦之旣卒業作而嘆曰其性命之防言名敎之樂地也乎迹其內編一卷持身接物經世濟變之道罔不備舉而尢以立誠爲本髙識爲用此先生之學之所見端也夫天下事非誠不能動非識不能照誠以運識蔑不濟矣至其論學也尊考亭而不斥象山尙河津而不黜余姚道在人倫日用極於何思何慮深明蔥嶺本末而終不惑於虛空法界之說可謂卓然獨立見聖賢之蘊奧者也竊以爲此一編也可以近思可以續小學其嘉惠後學者良非淺鮮使其馳驅當世翊贊

皇猷房杜姚宋之業何難追蹤古昔而鬱鬱以韋布老也豈不惜哉然先生之學傳之於存庵而存庵之學足以繼先生而振起甲辰大魁天下二十年來慇慇講幄敷陳無隱稱侍從名臣視夫藩混設筆仰屋視椽窮年思索而無補於世敎者亦相去逕庭矣而揆厥所由果誰氏之貽耶昔宋景濓方希古崛起兩浙文章爲一代所宗而學皆有本旣方先生其繼起而雄峙者歟漢人唐溪典稱延篤曰若使尼父更起於洙泗君當編名七十其先生之謂乎余服膺抽繹不忍釋手因爲之序而與海內共見之

南牖日牋序

暇日過能仁寺百貨駢闐書賈攤書石砌上中一卷塵防尢甚發而眎之武水王佐之先生南牖日牋也購置案頭每公退抽繹數條如入羣玉之府如躋仙掌之峯濓洛闗閩洞見原委西竺東王咸指偏獘嗟乎隆萬以來學者悠謬離岐也甚矣而此牋獨得其正博而約收之深而顯出之不拾人牙後唾曹峩雪所謂不以有限之陰供小技不以無本之學誤生平者豈虛語哉因嘆世儒依傍門戶徒馳騖相引重爲名髙而篤志沈防之士不尙聞達乃能窺理道之奧窔如先生者可不謂豪傑之士哉然而先生之書余始𨿽未獲見之而及今猶見之恐四海之大六合之廣名山石室之藏所在多有而卒以名位不顯遂致淹沒者是始終不得而見之也是則有望於當世之网羅放失者也

楊忠烈先生文集序

嘗讀明季諸書至楊左諸君子以忠節被害死未嘗不涕泗交頤有郭景純投防之嘆曰嗟乎善人國之紀也忠言道之典也滅紀廢典其可久乎昔李杜隕身於漢室楊左奮節於明時並以元黃之戰致世運顚覆揆厥所由今古同軌矣猶記兒時讀書先君子側每見邸報則憤憤不平或驚叫失色余因怪而請焉先君子愀然曰童子烏用知此然余時已竊知楊忠烈先生爲正人第一繼以擊姦爲逆璫讐殺心甚恨之使當時能早用先生之言殱除閹豎俾海內正人防茅彚徵亦何至二十年後國事大壞遂以淪亡哉興言及此往事已不勝嘅時移事變獨有遺編殘沈足供後人慿弔而先生產於楚其遺文亦在楚直指使者李君望石自楚還搜采而補輯之以一編示予讀未及竟耿耿長虹之气如在屋梁落月間烈矣哉先生之所爲也吾聞嘉靖時忠直最著者如忠湣公丹誠激發日月爭光而先生生於陽九之季遇害尢慘豈淸白子孫之苖裔耶何世有髙節異時異地而同揆與余旣慕先生忠節又嘉李君之意將付之剞劂以廣其傳夫先生之忠節固不待文而傳而況其文又足以傳也奮乎百世之上百世之下聞而興起者其在先生之人乎先生之文乎

張湛虛先生云隱堂文集序

云隱堂集者相州張湛虛先生所著也先生由進士起家縣令以循卓考選諌垣直聲震天下洊陟京卿擢兩粵總督功績懋著遂內召爲少司馬晉兵部尙書總督薊遼旣而先推之張福臻至先生議別用適二親年髙疾作請假送親旋丁憂裏居流寇遂防河朔入京師先生東走海上南渡淮僑寓燕子磯值馬士英阮大鋮用事忌先生之才且先生與黃石齋劉念臺交切蘭臭尢其所排擠故不肯推轂日以報復恩怨爲事藩鎭相攻人心瓦解

王師渡江平定南服先生乃從容北歸以終制請優遊林下十有三年而終世莫不嘆先生之爲完人且羨先生之福徳深厚而余讀其遺書低徊嘆息猶以爲先生之所以爲先生者不盡於此也先生人品學問最髙文章經濟俱裕膽識兼長擇友最愼其於天下事揆度審處有成竹風發雷起可以撥亂反治濟弱扶傾而當九有鼎沸流氛射天之時乃置之濩落無用之地此天數也先生且柰之何哉餘生也晚未及從先生遊然余友楊猶龍申鳬盟殷伯巖皆數數稱先生於余此三人者先生皆友之又讀靑壇成相國鐘元孫徵君之序如見先生老成典型至讀先生之嗟隱賦抗顏古昔慨想巢由棄功名於刀爼之際甘糠粃於絕粒之秋雞林鶴峙鷗渚鴻遊信吾生之行休覺忘機之可樂眞所謂自爲寫照者矣大約先生之爲令也似元魯山陳太丘其爲諫議也似魏鄭公韓魏公其總制百粵也似韓襄毅王文成而其晚節徜徉於山光水影殘花枯碁之間則又似陶靖節白樂天易曰知進退存亡而不失其正若先生者可謂出處不失其正者也先生之嗣上若在木天與餘數相過從而令孫子大又與余猶子勰同鄕薦癸丑春正公車之役乃以先生文集屬序余故論述之若此俾千載之下過滏水者慿弔唏噓而思先生之爲人焉若先生之立言銘旂常壽金石與功徳並傳不朽又不待餘言之娓娓也

孫鐘元先生歲寒居文集序

文亦難言矣古今之爲文者奚啻數千百人而傳於世者固寥寥也左丘明司馬遷班固範以及陳阮潘陸任沈邢魏此皆有意爲文者也今世所尙者惟此唐宋八大家之文耳八大家之中昌黎能因文以見道然亦未免有意乎爲文也若夫無意於文而文自工者惟周程張朱數子耳周子之太極程子之易傳張子之西銘朱子之奏議論序皆不事鞶帨藻飾而燦然犂然理至者文自不可易也子曰辭達而已矣說者以爲文不離質得其中也而世之學者鏤心鉥目搜奇考異每薄濓洛闗閩以爲此特說理之言文則必如左丘明司馬遷班固範之疎宕典蔚也不則如陳琳阮瑀潘嶽陸機等之華贍駢麗也不則當如韓昌黎栁栁州歐廬陵蘇眉山之錯綜變化也是則知其一不知其二見雕繢黼黻之美而遂謂裘褐非衣之適乎聞笙鏞柷敔之音而頓忘土桴之非樂乎以是諧於天下人之性情性情則末也容城鐘元孫徵君生平落落大節屹立不磨不淄素以劉靜修胡敬齋自期許隱迹蘇門敎授生徒耄而好學初無意於爲文而自壯及老隨所渉歷子弟彚鈔勒爲一編蓮陸諸公爲之捐貲鋟本合其問答醇備無疵居然全豹以繼靜修先生之後無疑也徵君爲濓洛闗閩之文而謂有異於班馬韓栁之文哉徵君年八十餘矣靈光巋峙海內以爲河朔遺老他日史臣之傳其亦有所取於此云

金息齋先生文集序

文章自六經語孟而外當首推左丘明屈原司馬遷班固爲嫡派而韓文公起衰八代歐曾三蘇繼之茅鹿門先生遂有八大家之選自是海內操觚之士咸知所崇尙焉譬諸山六經昆侖也左屈班馬五嶽也韓歐諸家則亦峨眉九華天臺雁宕之屬矣譬諸水六經星宿海也左屈班馬四瀆也韓歐諸家則亦涇渭汾汴之屬矣其他風雲月露軋茁險怪迂腐餖飣散漫悠謬號爲文者不可勝紀要之不可以言文也余自舞象時卽聞息齋先生爲邢州太守吏治循卓固不待言而加意作人化嫓文翁時心切向往之其後二十餘年乃得與先生同朝又寓居相近數從先生請益先生亦樂於接引論及文章一道未嘗不嘆時尙之浮靡也及叩先生之生平得力處未嘗不言八家之典型可式也余益心折然是時先生旣在政府余方長憲西臺窺豹一斑莫睹美富迨已酉秋先生之孫大年爲徳州守出先生全集命余爲序夫以先生之文之未易窺測也諸先生業已序之餘何庸復贅曷卽先生之論文者爲先生序之可乎先生之言曰文以理爲主气爲輔而不可離乎法又曰文之不朽於天地間者理爲之主法爲之輔而巳矣又曰法度之文如大將用兵如士師用刑又其序李習之全集曰以仁義之防求之庶幾不失作者之意序尹河南文集曰文貴簡而能爲簡者非易言嗚呼讀此可以知先生之文繩凖於八家而陶錬於左屈班馬究其原本實出於六經語孟錯綜變化有倫有則卓然稱古文辭焉先生爲鹿門先生之曾外孫通經學古淵源有自宜其文之所詣髙深廣大矩度淳雅無偏無駁一至於此也先生位至三公燮理宏化寅亮天工我

朝定鼎覆載天下涵育羣生先生翼贊之力爲多鞠躬盡瘁夙夜匪懈常以懼之一字自盟於心而又以之朂勉同列故始終荷寵遇於不衰易曰謙謙君子利渉大川書曰恭儉惟徳作徳心逸日休先生有之立言由於立徳先生之文蓋與道爲一矣

張玉甲文集序

天運郅隆有聖君主持於上則必有賢臣輔翼於下而尢賴有正大眞醇之儒於古昔聖賢心學之傳講明而闡繹之然後道統與治統相維而成久安長治之盛此歷代所以尊崇而矜式之而越在有宋則周程張朱爲最著說者謂其得孔孟之心傳續千古之絕學誠非誣也然非眞知灼見尊信而不惑奚克臻此哉張君玉甲系出橫渠後自其先世徙居京師家學淵源卽以西銘正蒙爲窮理盡性之階梯入籍以後宰試武林典禮南宮俱有賢聲視學三吳三吳爲文章淵藪往者士子競好綺靡工於鞶帨張君則力追古道以致知力行之學身先多士而猶恐其無所緣以入也復著孝經衍義儒宗理要二書俾之循誦服習不爲岐途所惑而東南之士風無復有風雲月露之繽紛矣遷蜀少參有防寇功補任靑齊齊俗習於舊染難以猝治如鬭雞走狗六博蹴踘以及師巫咀咒滛詞誕說之流不可勝紀張君深念王政之大當先敎養故蒞任以後惟漸次爲之勸諭而譬解使之盡棄其舊而謀其新而異端曲學尢在所禁其要在惇學校重農桑崇孝弟興教化使人皆知繼善成性之本指以不至於放僻邪侈而巳此豈非明體達用道統與治統相表裏者乎至於五經之論三敎之說朱陸之異同諸子之緒言分別取舎皆窮源極而其文章如布帛菽粟自然典雅光气璀璨又其餘也向者余亦嘗從事於程朱之學矣今視張君之正大眞醇持論不刋而猶覺余之僅得其郛廓而未窺其精防也然或者且曰張君之學僅見於一方而猶未及於天下也倘得躋公卿熙庶繢理學文章沾丐海內使海內之儒者皆知由周程張朱以定其趨向而漸臻於孔孟之閫奧其於聖學不益髙大而光明乎噫治之興也自上達下化之行也由近及逺傳所謂觀於鄕而知王道之易也今日者

天子方放黜浮靡惇崇實行安見張君之學不且由一方而漸及於六合以內漸及於四海以外而因以導揚太平盛治於無窮也哉吾是以信張君之爲輔翼世運之人也

兼濟堂文集卷四

欽定四庫全書

兼濟堂文集卷五

大學士魏裔介撰

序

唐詩淸覽集序

兩漢後詩莫盛於唐蓋國家設科取士一代心力所聚而君相復有以倡之故作者比肩林立其間新聲曼衍有乖元音者固多若夫豪傑之士惇倫重節憂國愛民投姦樂善郁不回之意亦必於是發之唐詩度越六朝者以此非止攄詞廣贍也乃後人於詩以爲酬應耳目快意適觀之具其所爭者在乎聲調气格六義之指缺然不講自唐人選唐詩諸集已開濫觴髙安擇而不精濟南竟陵波流日下使古人精神不復表見於世風教淪沒失豈少哉余嘗發憤嘆息以爲古人旣沒而可使復生良有賴於後人之論述也試考諸家若李杜元白牧之仲武𨿽所作不無出入然其持論必義存得失意歸諷諭言之無罪聞者足戒流連光景非所嘉尙何至後世蕩然無存雕金篆玉以爲工取靑嫓白以爲巧遞相沿襲求一言之幾於道而不可得也余爲是選首推有唐一代興亡治亂之故次察累朝賢不肖進退制度興革之由再稽士君子立朝隱林之槪民物盛衰聚散之情然後得其意之所在以爲去取蓋作者言志之本燦然可覩矣本集各選采搜殆徧曹好不隨人棄我取光景之詞固鮮若淫艶浮靡者盡屛不錄凡一歸於六義美刺之防而騷人深致亦往往有水乳之合焉太白雲自從建安來綺麗不足珍聖代復元古垂衣尙淸眞夫詩不淸眞不足言志不淸則亦不眞淸覽名集義取諸此至於諸賢之事迹議論可爲尙友之助編綴卷末俾學者流覽亦論世知人之意也嗚呼六朝固不足論唐與漢魏各有其時代人才不必相同若謂後人必屈於前人則賡歌後無三百矣唐不及漢魏亦气格聲調之末論而言志者所弗取也由唐人而溯洄之彬彬乎質有其文卽大雅可復興於今日矣

薜雨堂唐詩選序

唐詩之選非一家矣有唐人選唐詩有後人選唐詩如朝英國秀篋中及近日曆下竟陵皆選之尢著者也然古選立意造論各該一端已爲識者詬病而歷下或失之板滯竟陵或失之纎細故論者以爲髙廷禮品彚一書迥然獨步然而簡帙重大或有多而不精之失則唐人之眞精神不可滅沒者猶未能毫髮無遺憾也吳先生爲淸時名侍禦批鱗折檻鐵面冰心海內欽爲威鳯天子重其風采乃其所自爲詩崢嶸頴異有錢鏐怒射潮頭之气而意旨必歸於和平風調必出於渾防深沈博綜力勁澤鮮余故嘆服以爲得於古者深矣玆出其所選唐詩示餘人以代別體以類從𨿽大勢因廷禮之例然采滄海而獲明月伐南山而取豫章世俗所稱道弗絕者往往見刪而妙義佳篇久在佚漏者一一標出於是古人之眞精神不可滅沒者始另開生面而燦然畢陳於吾前誠風雅長城藝苑指南也操觚之士得此而枕祕之豈復有下等詩魔入其肺腑哉謂此爲唐詩定本可也

宋轅文詩序

傳曰不有君子其能國乎然則不有文章川嶽之气將黯淡無色也在昔明祖崇文敷治龍門郁離二子振其英藻以黼黻一代之治其後李空同何大復李於鱗王弇州諸家並雄長詞林後先嫓美郁然有章矣隆萬以後士乏懷古志識日卑精華果銳之气半汨沒於八股帖括間所謂化天下爲學究殆非虛也至雲間陳李諸君摧陷廓淸力爲西京復古之文而宋子轅文實左右而爲之前驅天下莫不知雲間之學非雕篆占畢之學而司馬遷班固李白杜甫之學也豈非本沃者其枝茂實厚者其聲宏哉然陳李數君者不數年間俱已物化而轅文如靈光巋峙四方之學者以爲古道依歸乃轅文之學日以卲文日以奇其詩亦日以深且遠此其寄托之重蓋非偶然也轅文幼而孤得遺學於其先人常有憂患之思而又與諸子共爲古學惇尙風節故晚出而其名益彰玆者出其全詩示余有芙蕖出水之姿無鏤金錯彩之習豈非元音再作而鼔吹風雅者乎昔韓昌黎云神聖之君旣立殊功異徳卓絕之迹必有奇能博辧之士持簡操筆從而寫之然後帝王之美巍巍煌煌充滿天地今

聖治聿新化洽南北制禮作樂日以蕃變則紹述雅頌追美商周非轅文孰與歸若其羽翼正始矩步先民爲海內詩人冠冕又不待餘言之畢也

今詩溯洄集序

東華十丈塵裏簿書鞅掌日無寧晷歸而困偃臥竹香齋中尋華山處士睡方門外有剝啄聲輒怫然不樂豈復有拈須髙吟之致然余於他書掩卷嗜臥獨至於今之文人才士其所爲抒性情欲歌欲泣之什不覺投枕而起三致意焉嗟乎謂古今人不相及豈盡然哉猶記前輩論文有云來春花鳥非復敗梗枯枝詰旦風光豈是殘煙剩雨文固云爾詩亦宜然自三百篇以後詩凡幾變矣衰於春秋戰國盛於兩漢衰於魏晉六朝盛於唐衰於五代宋元盛於明衰於萬曆以後盛於皇淸之初人心釀世運世運變人心良非偶然變而不失其正則有心世道者之責也今海內言詩者頗多然綺靡淫佻之習流蕩忘返比於蜩防虫吟而憤激悠謬之詞雜出不經亦豈鸞鳴鳳噦耶將欲垂示來葉釐正風气難已余於唐詩有淸覽之選凡言詩之防載於諸家詩話及余所著兼濟堂詩話中於我

朝詩有觀始之選一時操觚之流刮垢磨光刓精劌目咸以大雅被服厥躬沨沨乎其盛哉數年以來復有仕籍縉紳先生及菇蘆中布衣賢士所作發抒性情欲歌欲泣之什或得之投贈或得之選刻每有所見不敢荒忽必擇其雅馴而意指雋永者令胥史錄之赫蹏積日累月盈箱滿篋如入五都之市百貨駢闐行山陰之道千巖競秀辛丑之春楗戶無事大加澄汰芟削存十之二𨿽集中諸人有識與不識然余旣與之生同世生同時矣今得讀其言志之作而聞其欲歌欲泣之致抑揚感慨之聲或闗於典禮制作載朝廟之鴻猷或協於倫紀遊覽拾香艸之名物彬彬乎各有其義非無當於正變也詩不云乎所謂伊人在水一方溯洄從之道阻且長溯遊從之宛在水中央詩人好賢溯洄於方舟之間不敢言勞余玆溯洄於鉛槧之間豈敢薄視風雅使文人心靈淹沒無聞而不表揚於後世乎是余玆集之志也夫是余玆集之志也夫集旣告竣因取詩正詩源時人諸刻論詩有合詩教者並錄於首使世之學者得以覽焉

宋文康公王文安公選詩合刻序

五嶽並峙於中原而嵩室居天地適均之間星應軒轅徳爲物母往往篤生瑰瑋之人撐持世運其爲文章詩賦亦備淳淑淸和之气余蓋得之文康宋公文安王公云文康公以循良著聲任遵化巡撫值

國朝定鼎後首卜金甌開創之業多所審定蓋以徳重者而世鮮讀其詩文安公以書法特稱官禮部尙書蓋自中原板蕩騏驥中蹷詼諧玩世古狂故態一寓之於書並發之於詩世人能讀其詩而不得其所以爲詩嗟乎詩者心聲也顧不可因此以思其人哉余讀書中祕受知於文康公而大宗伯之子借茅餘同年友也故嘗隨侍文安公淸防聆其言論因是以深悉二公之爲人並喜讀二公之詩蓋文康公之詩秀色可餐如赤城霞起玉山照人嘗自擬於儲侍禦而其實不止侍禦也文安公之詩磊落英多如龍躍天門虎臥鳳闕嘗願學於杜少陵而其骨巳似少陵也並駕齊驅奉爲雙璧豈有優劣之分乎況文康公之長君牧仲枕籍騷雅沈酣三唐海內操觚之士莫不推爲壇坫之長則中州人物自何子大復而後善言詩者必歸於文康之喬梓無疑也余久寶之篋笥友人見而悅之請刋布以廣其傳韓昌黎云李杜文章在光焰萬丈長舉此二語以況二公誰曰不宜若文康公之相業彪炳同於房杜著在國史余則詳之他日玆不具論論其詩

楊猶龍詩序

詩心聲也今之心猶古之心何分於三百篇何分於漢魏六朝何分於唐宋元明與夫今之人標新領異不受羈縛靈快無前自得其所爲眞詩者斯足矣余嘗見庸人爲詩甫出口巳覺酸饀而大家著述歷千百年如方啟之華此何故靈快與不靈快之異也今大河以北燕趙之間豪於詩者則必首推吾同年楊子猶龍氏猶龍賦卓犖之姿於書無所不窺而徳機淵防識量夷猶天下之務無不了了於胸中者而又無一足掛其胸中蓋有柱下史之風艸不足爲也以其緒餘出而爲詩則皆性情沈摰之章忠孝流連之致每於時事升降賢否進退民物哀樂之際未嘗不反覆頓挫愾然嘆息焉不只登山臨水歌風嘯月矜句字之奇險備追琢之能事而已也嗚呼此自得其所謂眞詩者而豈矉裏之冶容邯鄲之學步所摹擬其萬一與且楊子具知人之明而接引如不及其所奬借皆天下第一流賢士大夫日輻輳於其門得領其謦咳者如覩勃律羊脂吉光鳳羽网瑚於海底而飲玉露於金莖也然則楊子之詩又烏足以盡其所蓄哉夫太行大陸之間往往生有異人逺不具論近如趙儕鶴劉簡齋孫二如玆三先生者其人品文品詩品皆足千古典型在望繼起而方軌並駕其楊子乎余旣以此望楊子楊子亦不得不以此自任也珠玉滿篋尙不欲出以示人宋玉叔申鳬盟諸子皆彊之曰有詩如是譬如湧千葉蓮百寶光明𨿽欲祕之一室得乎魏子時在座中曰唯唯乃爲敍而刻之玉叔諸子者亦皆一時之異才也

梁玉立悠然齋詩序

恆山嵯峨而東下滹沱分星宿之派右轉而至滄海鎭州誠河朔一大都會也夫其山水奇所產人物亦奇昔冢宰梁幹吉先生生際嘉隆之代文章徳業吏治武功麟麟炳炳著在國史時則余家少司馬子惠祖以邊功捍禦西陲兩家勲名先後方駕不止以姻婭稱莫逆也迄今百年玉立大司馬英英魁碩奮起而紹先業受世祖章皇帝付托久任樞宻奇謀大略多其擘畫海內頌爲偉人中外倚以安危而其文章筆舌妙天下著之爲詩者其緒餘也玉立之爲詩不屑屑摸擬三唐陳迹亦不屑屑取靑嫓白如近人彷佛於鱗七子等聲調气格之間惟是枕籍六經沈酣諸史應制記事陳大雅徳音之辭詠物懷人備風人香艸之義蓋燕許大手而非元輕白俗郊寒島痩之所得而企及者海內之言詩者得玉立一字一詠莫不珍爲天球河圖空靑丹砂而玉立虛懷自損猶於公退之餘手披一編吟哦不輟其詩之髙華矜貴而不佻淵靜毓而有本非偶然也昔者風騷以降漢魏下至六朝而詩獘唐初乘一時元气之會名公鉅卿起而振之開元大歷之什由是丕變今乘元气之防起而振此道者非他人必玉立也昨歲集爲若干捲友人刋之於杭而徵餘言以序余自顧與玉立爲髫齔之交況數載以來復承

朝廷恩遇或同侍帷幄或共承飲防玉立之文章徳業吏治武功亦稍稍覩記其梗槪則於玉立之詩或亦窺豹文之一斑而見吉光之片羽也夫玉立之詩之美而由於祖澤之厚與其身之文章徳業則世之讀玆集者其勿易言詩也夫

嚴顥亭張譙明諸子詩序

風雅之道闗乎人之性情亦時運所由徵其盛衰也栢梁登歌以後盛於建安曹氏父子虎視蓻林而仲宣公榦偉長元瑜徳璉孔璋諸君揚鑣分路時則西園開防南皮登臺可謂極朋友之歡倡和之盛矣沿及六代作者間出若庾鮑顏謝後先頡頏並擅時名卽習近綺靡何得以是少之李唐復尙淸眞自陳伯玉力挽頽趨踵事增華則有若楊盧四傑王孟諸家迨李杜集成光焰萬丈錢劉嗣響亦其徴也有明自伯溫季廸振徽於前而袁楊諸君和之洎正則有李何邊徐數公嘉隆則有王李謝吳諸子一時才華飈起若珪璋並陳塤箎葉奏猗歟休哉夫其盛也必有數君子乘時端化倡明雅宗以發抒天地精英澄湛之气而其衰也遂曼聲雜進人置一喙狂瀾莫砥世變系焉豈掇辭掞藻者之過歟抑未揆其本也以今觀譙明顥亭錦帆尙白諸公皆當世之篤於性情者也擬議所搆追美風雅卜子夏曰發乎情止乎禮義四始之歸殆庶幾焉暇日以所彚梓近詩屬余序餘數從諸君子遊觀其引繩削墨遣調馳情莫不涵濡騷選憲章盛唐而北地信陽曆下弇州之盛殆掩映而過之夫八音競奏總爲韶濩之聲眾爼遞陳並貴鼎實之味以是鼓吹元音掃除綺麗可也今景運方昌諸君子追躅先民力崇正始鐃歌朱鷺曲備凱旋樂舞赤蛟祀嚴郊廟金聲玉振一代制作將有賴焉奚止淩轢開元睥睨黃初已哉

沈繹堂燕臺新詠序

沈繹堂弱不勝衣朗然如玉山照人在翰苑中爲文章第一流今

聖主以才堪治民乃授大梁千里之寄蓋古者出爲諸侯入爲卿士之意也將行彚數年所爲詩示余余正襟危坐而讀之喟然曰是何其溫厚和平深有得於風人之防哉夫二南爲正風周召之所以宣王業也邶鄭衛諸國爲變風亦賢人君子感慨時事之所爲作也今繹堂分臬大梁地瀕大河所治者杞鄭之故郊自亂離以後民之奢者思儉淫者思貞又連歲困於鍤畚之役望治之思廹矣必有學道愛人以先王之風整飭黎庶者乃足以更化善治繹堂眞其人也吾聞聲音之道與政通繹堂之詩本於性情之正風調髙潔故不爲婉縟之體綺麗之音而一復元古淸眞如李靑蓮所云一篇之中三致意焉然則繹堂之詩豈獨稱雄於雲間巳哉卽以風示天下可也

張素存內翰詩艸序

玉堂鸞坡文章之府也故文章之士必歸焉文而發之於詩文之尢易感人者也是以春秋大夫燕享之際賦詩見志而漢唐以來文人罔不厭飫於玆其光焰之盛者一時傾慕奕世傳誦焉乃說者謂詩必窮而後工彼東山豳風諸什行行十九首之作豈盡騷人逸士之所爲耶大約國家值昌大之運光嶽气辟貞元防合則必有英偉魁碩之彥起而申暢之宗方城有云朝廷使可無文章之士則鳯鳥不必鳴岐山而麒麟爲檮杌也壯哉言乎余於詞林諸君子𨿽謬叨同署而東華奔走聆誨之時頗少蓋自癸已甲午以後諸同人散而官於四方或存或沒唱和之事遂成絕響矣今年夏初張君素存以其所爲詩示我曰公言詩已久必有以益我也余讀未竟而光气逼人若干將之燭於牛斗並刀之剪夫秋水也若騕褭之不可覊靮而江河之一防千里也因喟然嘆曰是其宣暢昌大之運而以文章名世者乎𨿽然詩之爲教優柔惇厚足以和人性情故唐人謂天子近臣不可以不親風雅其學之所自亦往往有傳昔杜子美謂詩是吾家事而實本於祖審言蘇子瞻筆舌妙天下而實本於其父明允今素存曲江風度玉山照人顧循墻傴僂其身弱如不勝衣其言吶如不出口蓋本於公選先生之教是其於詩也以秋實蔚爲春華而非僅矕龍繡虎爲世人坫壇之赤幟已也余故述而序之以質諸今之爲詩者

宋牧仲詩序

詩之爲道大矣海內作者比肩林立而名家者尠何也非積學不能作非深情不能作非大雅不能作其獘亦非一端曰靡曰放曰僻曰泛曰蕩曰俗曰艶曰腐曰湊曰漫是數者於詩之義蘊皆無取焉謂其有所不足也宋子牧仲之爲詩久矣其天姿敏妙搜獵最博屬韻和聲宮商必諧稱名取類考證必確采華擷實輕重必勻而內以達其自然之識外以通乎人事之變學富情深歸於大雅而已矣往歲以栁湖艸示余今歲入覲又得讀其將母樓詩以忠孝之忱抒溫厚之防擬之漢則枚乘十九首擬之唐則張燕公應制諸什也擬之明則何大復李於鱗近體諸作也牧仲詎有心於嫓肖之哉備乎中和左之右之無往不宜耳牧仲昔與賈子靜言詩餘深服其論載之溯洄集首以風示海內作者牧仲之自爲詩宜其卓然大家無所不足如此也余嘗謂詩道國朝最盛軼宋明而方駕於唐中州詩人有十餘子牧仲後起而上駟絕塵也後世論詩者當以余爲知言

楊猶龍續刻詩集序

古之善爲詩者莫周公若如闗睢麟趾豳風東山及大小雅文王瓜瓞諸什大抵皆周公作也顧周公大聖人也不可以詩人論後世善爲詩者晉有陶淵明唐有杜子美宋有蘇子瞻明有李空同其他作者林立要不得與之方駕齊驅𨿽其學力之深厚哉亦由其得於天者有獨至也然是數子者當其聲譽蔚起海內人士仰之如祥麟威鳯景星慶雲希一炙其光儀不可得而其遇合往往不偶或解綬彭澤或潦倒夔峽或逺謫瓊崖或縶系廣信當時旣惜之而後世讀書懷古者亦往往抱其遺編欣賞擊節髙歌欷噓向往不能自已嗚呼才人之生也實難數百年而生一人天殆將與拯溺亨屯之五百名世同其祕惜鐘異而世人顧喜摧折妬忌阻其登進之路毀其震煜之名何也然天下忌才者𨿽眾而憐才者亦復不尠是以陽春白雪遺世獨立之章終不淹沒於酒媼醋婦之手而畱其萬丈光焰比於日月雲霞以待有心目者之快覩詩曰鼓鐘於宮聲聞於外鶴鳴於九臯聲聞於天此言有其實者有其名也又曰風雨如晦雞鳴不巳旣見君子云胡不喜此言君子變而不失其常詩人有好賢之美也若吾年友猶龍楊子其近代詩人之冠乎沒已數年矣令子履吉與廣平申鳬盟雞澤殷伯巖裒集其所爲詩付之梨棗先是猶龍生平所爲詩無弗示餘者今旣盡付履吉而鳬盟諸子又廣之𨿽有遺失巳得十之八九矣余惟猶龍詩才之妙淸新俊逸兼以波瀾老成出風入雅鳳翔鸞翥歷下竟陵之學不足道也其人品卓絕胸中五嶽森立故下筆無一防塵蓋嘗撫一卷而太息對萬壑而防心自少至長未嘗以家人生殖縈其慮而汲汲若失者惟知心友朋視爲性命生死以之書屋數楹雜植名花閉戶髙吟動經累月望者視之爲天人矣丙戌丁亥詩已工己丑庚寅以後超忽入神至蜀道閬中則人謂子美復生然卒鬱鬱不得志以死縉紳先生聞而悼痛寒之士爲位而哭哭之而涕泗交頤者指不勝屈余則尢驚心於龍標之五溪夜郎微之之殘燈冷焰子敬之人琴俱亡也悲哉今猶龍詩集具在咳唾皆爲珠玉宛轉自成文章神能促其方至之年而不能促其不羈之才世俗能扼其華膴之仕而不能扼其磊落之气崔嵬險道浩蕩煙波能憔悴其童僕行李疋馬布颿而不能銷鑠其精思湛解也猶龍之詩與人繼淵明四子之後無疑矣昔徐昌谷自選平生所爲文錄曰迪功集及病且死抱以付其子曰傳我必獻吉也而余與猶龍交情著聞海內知猶龍宜莫余若者向已志其墓故因履吉之請而復爲之序其弇鄙不文知不足以擬獻吉闡幽光而問奇字尙有望於今之皇甫先生云

申鳬盟詩序

余聞申子鳬盟有年矣未及一握手也數過猶龍案頭得讀鳬盟詩數篇爲之擊節猶龍曰是未足盡之也曩者天運板蕩滄海橫流余與鳬盟及殷子伯巖誅茅廣羊之間登髙長嘯時人莫測儼然杜陵野老與髙李二子气酣吹臺時也今余珥筆祕省而鳬盟方閉戶著書不問人間事吾不能測其學之所涯際矣余又不禁心折癸已夏大雨數旬燕趙皆爲澤國申子重趼千里訪余燕邸劇談今昔得以聞所未聞余旣晤鳬盟乃知詩如其人而詩又不足以盡其人蓋其所蓄者大所養者沈非僅僅一泉石膏肓之士也已盡出其詩命余讀之則皆直抒天眞不受羈縛澹靜之气拂拂於筆墨外蓋自成一家言已嗟乎言詩於今日豈不難哉優孟衣冠萬耳一瞶歷下竟陵勃谿紛呶誰能去組織雕繢之習洗摹擬煩碎之陋以尊其性情於風雅者今鳬盟之性情與人逺矣而其才與學又足以濟之髙風逺韻寄心霞末𨿽近於孟襄陽陸龜防諸人假使攄其蘊借以應朝廟燕享徵伐禮樂之制其矞皇麟炳弸中彪外使小儒驚怖又不知其當何如𨿽然鳬盟獨以詩名乎哉自其先節湣公抗節殉難志華日月鳬盟至性過人十年以來憔悴之色猶見於眉宇忠孝萃於一家篇什其緒餘耳大陸𨿽多嵚﨑歷落之士然而申子之人與申子之詩者其爲可傳無疑也

嚴就思詩序

夫詩以言志發抒性情故作者代興論述不一要之協於三百之義斯爲正耳昔元微之推尊杜子美以爲薄風雅而該沈宋奪蘇李而吞曹劉掩顏謝而雜徐庾盡得古今之體勢兼昔人之所獨專要之子美之詩非取古人一一摹之而包括無遺者性情不詭於正也或者乃以爲雕繢之具應酬之資又或以枯寂爲尙僻艶爲奇中晚以後波靡斯極矣宋儒研精理學不耑爲此明自空同諸家外指不多屈詩豈易言哉余向者讀詩數年其於海內賢人君子詠歌之言汗牛充棟句櫛而字比之出丹鉛以問世數年來鞅掌公事自愧江淹才盡不復畱意而獨醉心於嚴子就思之詩夫嚴子非僅以詩見者也其廷對之防洋洋灑灑萬餘言詳明剴切蘊借端方有賈太傅董江都之風行世一家言諸篇眉山二蘇未能逺過工於書法歐褚顏栁兼有其美長安問道者屨滿戶外殆欲作鐵門限然而嚴子賃屋數椽焚香讀書意廓如也夫世人之登上第擢翰苑者往往有富貴之態以爲十年後可立致宰相耳而因以變其生平之塞有之矣卽其詩亦多湊泊少澹泊寧靜之气今就思之詩何如哉振衣獨立而無矜踞之色蕭然髙寄而非枯槁之容言必歸於忠孝意則趨於和平此自得其性情之正兼有古人之長而不必拘拘學古人者也卽以詩觀就思而就思之所學亦可見矣桃花將放蕙艸初生一葉扁舟思將過裏門而舞萊衣於其行也先爲之序其詩

鄒黎眉湖北艸堂詩序

沈酣於左國班馬能出已之意而不襲其辭爲文之善者也沈酣於漢魏三唐能達已之情而不襲其句爲詩之善者也不學詩而可以言詩乎古今才士莫不喜爲詩顧可傳者亦少是有故六朝障於詞宋人障於理其爲詩之病一而巳矣若夫以澹然物外之情出入於古人而不囿其藩籬非情之至者亦未足語於斯也錫山鄒子黎眉遊燕因鮑子以湖北艸堂詩示余余讀之未經卷而嘆其能達已之情者其蘊借也宏其感慨也深其推敲也詳其抒寫也逺如明月之瑩靜於空如秋水之澄激於壑如雨後逺山之明靚如霜天寒雁之回翔於古人中似江文通於近人中似袁中郎所謂沈酣於漢魏三唐能達巳之情者也豈非詩之善乎黎眉試燕不得志於有司抱璞泣玉余慰之曰世𨿽未知子之文猶幸余知子之詩子可以自慰矣太倉有吳梅村先生者善言詩盍歸而以餘言質之

王近微春署詩序

往於初釋褐時望見近微顏色卽嘆以爲非常人旣而聞其令恩旁縣盜賊蝟起獨不敢入恩境竊以爲近微生長邊方膽略英偉兼精練吏事區區邑宰自無難耳連歲在京師乃益得悉近微之爲人且得讀近微之詩近微之人不可以詩窺於詩亦見其一斑大約蒼渾髙涼極似空同而幽深靜窅之气又從養气悟後得之卓然大家也當今爲詩者如燕趙江左中州山左右各有數大家以近微之詩厠其間不特雁行且幾幾有鼎峙之勢矣近微眞雄於詩哉吾嘗閱前史訪故老所聞王威寧王靖逺皆資兼文武立大功名於世而威寧之詩又蕭灑不羣自成一家言近微桑梓宻邇其聞風而起者耶才無所不宜而又負兼人之勇胸饒數萬甲兵他日出而膺國家大事建竪偉伐威寧靖逺眞其儔也詎獨以詩傳哉

許傅巖詩序

中州爲風雨陰陽之所交防得天地純淑之气故人才崛起每軼出他方明之何大復李空同爲一代領袖而近日如覺斯行屋諸先生豈非詩伯文宗振起蓻苑楷模後進者哉傅巖抱僑肸董賈之才在諫垣直聲赫赫海內想望其丰采而余聽鑰金門梧垣夙夜追隨數載議論有水乳之合前巳序其奏議矣至其詩前僅得河上諸篇巳刻入選集動念民依深得大東苕華之防非爲綺靡之音者比也今傅巖請告將歸復示余以全豹時泬防气淸露下天髙擊節誦之令人有開元大歷諸君子之想夫詩之爲道非小務也人之性情學術事業俱於此見端唐之名公鉅卿如張曲江宋廣平輩孰不能爲詩者而或者專求之气格之間聲韻之際以是而曰雕虫小技壯夫不爲豈知詩者哉如傅巖者興防則飈舉霞起典贍則金相玉式屬詞則語語驚人用意則篇篇合雅所謂出水芙蕖非鏤金錯彩當與覺斯行屋諸先生並驅中原爲斯道之長城也余旣樂得而讀之復樂得而傳之乃命胥吏錄其名篇庶幾他日復有選集得此黃鐘金鏞玉壺冰鑑爲重當代卽以傅巖擬唐人河嶽英靈篋中間气諸集之首唱可也

且亭秋響序

自且亭詩一出如長離苞羽揚翚九霄天下莫不爭先睹之爲快於是論者逺擬王孟近嫓何李余獨以爲楊子之眞詩而巳玆秋響二十二首乃其偶爾命吟蒼洲野渚寫其髙涼寒雁霜鐘通其幽韻然而性情闗乎君國憂樂槪夫人天寓婉惻於激昂防戅直於忠厚兼有屈哀宋怨豈曰白俗元輕可謂五言長城秋懷絕唱也嗟乎哉金刀寶馬盡埋沒於邱山玉盌魚燈寄愁唫於樵牧朱顏謝而魯戈難返黃鶴去而仙人不來烽火阻禽向之思豺虎斷枌楡之夢出闗而噫舂夫老於吳下注易而嘆弔客慙於靑蠅問天道之茫茫白衣蒼狗何人事之艸艸西陌東城獨此一片秋心誰能遏我眞籟隋珠和璧未足比其晶瑩玉振金聲庶可方其朗潤爾

張汝士詩序

自袁中郎誕秀公安姱節髙標超然物外錦防解脫諸集筆舌妙天下其後竟陵鐘譚二公繼起聨鑣海內沨沨向風而說者或謂其漸失淳古是烏知詩之三昧哉夫三湘七澤之間代有偉人灝宕窈皭然不滓得之天性故往往絕去塵垢遺世獨立繼起接武於今未艾余在京師與大宗伯龔芝麓先生相過從則時時言及汝士之詩云其气骨遒上才華贍敏追建安而軼三唐旣而自滇南來守眞定期月之間政理人和余適以請告家居沐浴膏澤每嘆其學道愛人嫓美龔黃是當載歌載詠而汝士適出所著詩以示余蓋江南顧茂倫諸子所選定者稱其心得暢悅以雅以南琳瑯觸目意緒纒綿固巳見其大槪矣余則以爲汝士之詩瑰瑋沈鬱包括閎深而性情肫摯蕭然自逺如養子寧愚不必賢耕田鑿井官稅足則張文昌之澹朴也漢口甲申水不流文章都盡一時收則杜少陵之悲壯也千山齊屈突中無一鳥啼黃沙與白黍漫滅漢時碑則鮑明逺之蒼涼也捧出玉漿仙掌味大官任賜紫霞羅則王右丞之淸麗也若昌平公署柰何堂上人皓皓雙隱幾則又與陟岵陟屺同其深情忠孝之气溢於筆楮間矣詎可以聲律目之哉𨿽然此特吉光片羽耳若盡出其生平所著則云蒸霞蔚星輝電燭備四時之气蘊五嶽之奇漭漭泱泱宮墻美富又不知其何如也余請於政事之暇受而卒業焉天球河圖其可祕而不散布於人間乎因爲識於簡端而並以請

耿惟馨詩艸序【惟馨冀州人】

信都河北一都防也古多奇士袁本初不能用之自取顚覆北齊賀六渾父子常於此慕義勤王后乃用其民與宇文氏戰於河南亦赫赫著於史冊然姦雄之流吾徒羞稱之惟若孔巢父之身有仙骨視富貴如艸露杜子美詩送之雲巢父掉頭不肯住東將入海隨煙霧詩卷長畱天地間釣竿欲拂瑚樹千載而下猶令人想象其爲人恨不得生與之同時也而此後文人寥寥千年來乃復得惟馨耿子云耿子以制藝登進士第顧好爲詩其詩自辟逕路不欲襲人牙後津常愛語不驚人死不休終須嘔盡滿腔血之句故﨑歷落而時有和平之音幽深佶聱而自具宕逸之勢出其中之所欲言不隨俗以爲俯仰其殆聞巢父之風而起者與假令子美而在今日其握手贈言不知何如也𨿽然余之知惟馨也以文而惟馨以餘力工於爲詩詩與文固非二道也行且爲守令爲臺諫爲公卿其於爲詩爲文亦寧有二道與出其中之所欲爲猶然出其中之所欲言不隨俗爲俯仰而已矣夫不隨俗爲俯仰非今人之所尙也然余於惟馨棘闈之文則已識其端倪矣而又得之於詩是以引伸而言之以弁其端且將徴之於他日焉

張越靑畱別詩序

中州苞靈孕秀固多詩人近如大宗伯王覺斯先生其磅礡頴灝之气能令操觚之士變色避席而越靑鵲起於後乃有倚馬之才諸體兼長性情宛惻畱別詩其一也夫越靑固奇士也在諫議久歷銓儀二垣風采動於朝野一旦因湖南長沙衝防重地借才彈壓知已爲之惋惜以爲一路之幸而言論或不能廣被於物然張子無幾微嗟嘆之色觀其詩而其學與養俱可知也以是而撫綏新造之區瘡痍立起呻吟載息豈有不奏旬宣保寧之績者哉𨿽然長沙卑濕地也古之君子如賈太傅劉隨州或作鵩鳥之賦或披荒艸之什皆不免於幽愁抑鬱之气以言乎才則美矣以言乎道則未也讀越靑畱別之詩暢然以適澹然以髙吾知其免乎此也

傅歉齋工餘雜詠序

薊門天下重地也嘗讀爾雅戴斗而下爲崆峒又龍門而北萬水皆循九河故道趨碣石燕昭築宮其上居之至今日而紫气騰罩羣水回互

世祖先帝以是爲橋山鼎湖豈非開有道之長而衍福祚於無窮者與然天造地設尢有賴於人工此烏號之痛凡爲臣子者所願負土拮據以慰弓劍之靈威者也維大司空歉齋傅公家世忠孝實膺是任蓋嘗風雨寒暑戴星出入以督厥事鳩石庀材衡量銖黍日無寧晷疑其困憊於煙林霜艸危磴急湍間不意篇什鴻多乃有工餘雜詠於此見歉齋之忠孝無往不洋溢激宕也蓋歉齋受知

世祖先帝由山左憲副入爲大廷尉洊歷今官大司空古三公也贊襄經營行且使四海胥有寧宇寒士盡庇廣廈豈特小心翼翼不愆於

陵工之職業也乎王臣蹇蹇匪躬之故歉齋之敬事陵工有之神之聽之終和且平歉齋之工餘雜詠有之

田髴淵遊燕詩艸序

田子紅鶴軒詩淸逸幽雋庾子山江文通之流也迨遊燕以後則沈鬱伉朗駸駸乎少陵空同之席矣豈學以年進與抑名山大川有所激動而其才思益宏放不羈也方今海內作者林立然吳越之間梅村先生外余首推髴淵髴淵至性過人以忠孝相期許於友誼尢篤故其詩皆有爲而絕去一切纎弱靡曼之習使人興起感動味之不窮豈不卓然大家哉倦遊思歸將事親於水西艸堂以歌詠自娛煙雲供養揚亭載酒戶外之屨且滿田子中之所得亦恐未易告人則與讀田子遊燕之詩可也

嚴方貽詩序

古來文章之妙每多發於少年終童賈傅張曲江李長源及解大紳李東陽諸公皆以齠齡抒其雄藻卒登華膴建功業爲時名臣識者蓋卜之於早巳夫豫章初生而具合抱之質幹將𨿽沈必有衝霄之气金鳷擘天香象渡河豈凡物所敢望其騰踔哉余與顥亭先生雅有契合因數得讀長公方貽詩見其英華果銳俊快逼人筆下無一防塵其言曰今世之言詩曰三唐曰何李曰歷下其論詩似也而詩之眞防多未露尙浮詞則流爲淫哇逞辧說則入於鄙俚又安取聲詩爲余將爲其眞者耳以故集中諸作洗盡鉛華直抒胸臆而蘊借舂容又拈須苦吟者所不能逮蓋天才卓犖得之於色相外故超逸絕羣卓然其爲正始之音也顥亭先生詩餘旣於譙明諸子合刻中序之玆復醉心飽飫於方貽之詩以爲追古賢之芳躅無難也夫鳳毛獨異推本過庭庶幾海內操觚之士有志風雅者其亦望禹航而識所歸矣

陸次公北遊雜詠序

年來拋棄篇什無復刻燭拈須之致惟防心捐慮據槁梧而夢華胥追憶少年賞心卉艸之間極目煙霞之際性情頓覺凝滯豈詩境之易盡哉亦以離羣索居倡予和女之落落也然每遇佳詩輒復驚喜展玩不釋非新語可愛卽秀色迎人且其人半生自命發露於五七言之推敲而因以知其中之所存否則何所借以測識天下之奇士也若虞山陸次公之詩殆有三者之美矣余識次公久其詩之境界屢變而愈工𨿽生業落拓室有謫聲終不廢我嘯歌讀其北遊雜詠有相如之才少陵之感焉顧安得乘駟馬過萬里橋作賦中書堂而令集賢學士觀之如堵墻也𨿽然士患中無所存耳烏有存而不遇也次公之侄胥仲與余家獻宸同薦賢書庚戍春闈又受知於余淵源有素詩則其學之一端耳詎足以竟其中之所蓄哉

盧爾唱燕山吟序

冬日朔風栗烈公暇卽歸私捨鍵戶黙坐盧子爾唱忽以其所著燕山吟見示寒夜焚膏讀之不禁作而嘆曰美哉盧子之爲吟也其見道之作乎夫今海內之爲詩者家握隋侯之珠人擅昆山之璧自以爲摹擬漢魏而步趨三唐矣其果漢魏耶三唐耶卽使其優孟衣冠似漢魏似三唐於已之性靈何與耶今盧子以和平樂易之懷爲比興詠嘆之章以嘉言動物至情感人而不事纂組爲工雕繪爲巧卽其集中所云旣是畫前原有易何云刪後更無詩是眞說詩之指也至於寄情曠達榮辱得失毫不攖心其視世之侘傺無聊負區區之才輒冀抵掌立談以取卿相者爲何如耶夫人惟學無怨尢而又能日取風雅以涵濡其性情是以每有篇什如春風潤物皓月投懷此卽求之唐人亦罕有其儔者而盧子乃幾幾乎近之誰謂古今人不相及哉

顧幵山詩集序

今世人作詩多好爲七言近體而難於五言何哉古人如杜子美王摩詰岑嘉州皆兼工五七言律而李太白孟浩然則丰於五而歉於七集中殆不數數見焉昔人謂五言如四十个賢人著一字如屠沽不得𨿽近體猶近於古風非淳於古者亦不能爲也顧子幵山來長安僦居蕭寺傭書索米燈火熒熒午夜不倦間以詩投人人讀之不終篇輒擲去以是世罕有知其詩者一日彭子士報持其和泛舟詩及五言近體以正於余余知顧子之爲唐音也又知顧子之爲近體而不離於古風也昔唐渤海髙仲武論詩云體格風雅理致淸新觀者易心聽者竦耳若幵山之作其庶幾矣然幵山爲詩如此而猶困於裋褐啼饑號寒世少有捐其半菽一毛者豈果髙才無貴仕耶抑天下猶不乏風塵賞鑑之識而幵山特未之遇耶噫士誠有才亦爲其可以傳世而行逺者耳又奚必沾沾於目前之一遇哉

胥永公北徵百篇序

余與永公同領壬午鄕薦永公少有名余嘗稱其制舉業有先正大家之風繼登仕版泜水沐其恩波姚江傳其治譜余則載筆以頌擬於魯山太邱之政然猶未得讀其詩也乙未秋永公徴拜水衡出北徵百篇授余余見而擊節嘆曰詩之神澹而澤鮮一至是乎方今風雅蔚興南北連鑣自縉紳以及菇蘆之士希光景附家隋珠而人和璧論者以爲何李而後於斯爲盛余省闥之暇從海內賢豪長者遊得以縱讀其所爲詩然綺靡卑弱之習亦往往而有間與二三同人欲匡救廓淸之而力薄气孱不足以爲世重輕則亦徒托諸空言耳今觀永公之詩鑱削鉛華獨全眞理其命意造語如靑山原有待明月正相宜山气東西合江聲日夜流流水破云來云復從山作雲從閣出天合大江流月與人不寐鐘在水前聞云臥風無力山危江有聲此卽求之長慶開成以前亦未可多得蘇子瞻曰漸老漸奇乃歸平淡非平淡也絢爛之極也其永公之詩之謂乎夫元音絕響古調不彈處今日而欲與海內藝林之英挽頽風而追正始殆不能不奉是編以爲楷模已

潮陽殉節挽詩序

昔晏嬰不降志於白刃南史不屈筆以求存並身傳圖像名垂後世自癸丑甲寅西南難延及閩粵一時人心瓦解堅城重鎭皆與逆應徼利之徒遂復屈膝受事俯首食息旣而事平荷

朝廷寛大之恩仍許錄用中夜以思能無恧然先叔麗楡公任潮陽太守二年之間政通人和不幸兵變逼以僞官終不肯受攘印而去屢欲殺之念其居官有聲河朔大族未忍剸刃意欲從容令其服順而先叔志存霜雪誓報國恩意在乘時得以反正弗克伸遂拍案扼吭飲泣嘔血終不渝其初念鬱鬱以沒靈槥北歸逾嶺嶠之巉巗泛江湖之洶湧雞聲茅店危險千端丹旐麻衰間闗萬里直道在人親友哀之爲詩章以志挽弟黙彚付剞劂志不忘也若夫表揚疏奏使貞魂慰於九泉芳烈垂於百世尙有望於督撫憲臺職居言路諸主持名教之大君子焉

黃庭內景外景經序

昆林子曰世人妄意學仙往往引入旁門祗緣不識陰陽之大道盲修瞎煉終歸枯朽又或躡蹻擔簦重趼皴足遊名山訪洞府叩禮迂怪之士終不得一言之益可不哀哉余自幼年頗有出世之志奔走功名塲中近三十載气血已衰性耽書史孜孜矻矻與管城子墨卿爲伍精神耗斁誰云樂此不爲疲也幸慧性未冺每自憶念知此生之可貴而所以貴此生者必有至妙之訣防檢架上見雲光靉叇得黃庭內外景經乃丁甲之所擁防復有注解其言奧祕殆亦不自人間得來所謂金書玉篇絳簡丹文太上之所寶也於是恭敬奉持募工剞劂非敢妄傳世俗穢濁之人亦惟蔵之瓊笈瑤函如有骨節不食煙火可爲紫霞蕋珠之外臣者余當與齋戒盟心東向授之跪讀萬徧仙乎仙乎驂鸞駕鶴乘彼白雲誰謂長生不死不由人做也

兼濟堂文集卷五

欽定四庫全書

兼濟堂文集卷六

大學士魏裔介撰

序

鮑譲侯詩集序

嘗讀鮑明逺集而嘆其天才妙絕諸體俱備李杜諸公咸源本其气局而采掇其芳藻六朝詩人未之能及也以顏延年之騰踔與康樂齊名而猶問優劣於明逺則其蘊借宏遠可知近者海內爲詩無慮數十百家人人自以爲握靈蛇之珠而擅隋侯之璧或曰歷下太倉或曰信陽北地或曰初盛中晚輒以六朝爲不足道夫六朝宗漢魏唐人宗六朝者也豈可槪棄之以爲髙哉鮑子讓侯晦迹錫山讀書有年一旦渡長江過北固經齊魯之墟觀斗柄崆峒之野喟然嘆曰壯哉此古人所以賦三都也擬授札而未竟乃出其平日所爲心逺堂詩以請正於余余讀之而醉心焉蓋其盡洗鉛華獨抒至性如孟襄陽之澹逺如王摩詰之寂悟如岑嘉州之健如劉隨州之悲涼而又如明逺家法諸體俱備也嚴滄浪云詩有妙悟非關理也若讓侯者其從悟後而得之乎悟者之於詩譬如畵龍防睛其餘鱗甲都無用處彼區區有意摹古者其於古人愈逺而愈失之矣

堵幹三詩艸序

文不遊不能奇詩不遊亦不能奇何者人𨿽有思有懷亦必以山水之气突兀激蕩之而後筆墨間具風雨爭飛雲霞倐變之態不然坐守窮廬中𨿽取兩漢六朝三唐詩咿唔摹擬終是優孟衣冠全無生動處若堵子幹三江左俊士也以淸白吏子孫幾不能舉火於是渡揚子走歷下登岱嶽過薊邱棲息鄗南館舎晉陽凡古之豪傑旣沒而不可作者皆悲歌慿弔感慨徘徊不能去而其﨑磊落骯髒不平之气一一發泄之於詩餘嘗與之杯酒夜談叩其所學浩浩乎其不可窮也而於世務民生又皆洞見本末凡所指陳條分縷悉倚馬可待信乎其爲通才而非蓼虫齷齪者之可及矣顧幹三不樂爲舉子業惟好讀古人書與古人詩以是去富貴日逺於貧賤日親至於饑寒逆旅終不以彼易此也殆出於性情之所癖乎嗟夫馬周火色鳶肩遇常何而發迹爲相胡旦不足於呂文穆公一激之次榜果中首選士貴自奮耳何常之有吾誠不願幹三之以詩人自許亦不願讀幹三之詩者僅目之爲詩人而已也天人治安之防上奏金華殿中

當寧鋒車召見曰生安在何相見之晚當必有日矣

刪後詩序

詩以言志蓋自唐虞而已然矣而三千篇之詩聖人刪之爲三百遂爲萬世不易之經宋人云刪後無詩豈眞無詩哉漢魏以來其蘊借雋永者不可勝數矣特以無聖人刪之遂不能紹繼風雅爾自古風變爲近體而綺麗始不足珍然如唐之李杜明之何李膾炙人口殆非虛也近代歷下竟陵論詩之指各別識者交譏要之溫厚和平此道自在人心學士大夫登髙作賦遇物能名其足供輶軒之采者正不乏耳南州景呂丁公夙負異才其於書無所不窺而饜飫漢魏枕籍三唐久困公車遨遊南北凡歷覽山川投分蘭茝寒暑之變態風雨之晦明一切可喜可愕可悲可啼之狀足以發其幽思抒其逸致者無不寓之於詩而其詩遂自足千古其與今之名流如龔芝麓黎左嚴熊雪堂嚴顥亭王貽上施愚山李石臺諸名公碩彥分幟藝苑流譽雞林眞不啻和璧隋珠矣余林居已久景呂綰綬鹿泉江南鄧元昭庻常走字寄聲曰此文學政事兼優而尢長於什韻者也治鹿泉之初適值旱災催科中行以撫字整頓寓以綏和流亡復業諸務畢舉乃裒集其生平之作問序於余余讀之見其風期遒上意气湓湧藻思綺合古致云流自有一種空秀淡翠不可掩抑之色撲人睂宇又何竟陵歷下之拘拘乎夫今之縣令古之諸侯也奢儉貞滛各視其所尙以爲趨景呂之詩曰雕殘物力須休養廣大

皇恩實奉行覩斯聯也所以治其邑者可知矣奉朝廷徳意以與百姓相煦咻卽禮樂可興教化可成豈但燦燦道州如少陵所嘆吟而已哉鹿泉山邑也爲秦晉之要衝有雝伯雪峯諸君子在焉倡予和女匪朝伊夕落日無王事靑山在縣門鞅掌簿書不足以爲景呂難也海內乂安元元被潤澤而大丰美

聖天子方且金聲玉振導揚宣泄葉爲歌詩以繼咸英韶濩之盛景呂之膺徵召而入臺閣應詔陳詩行且有日吾於是集卜之矣

渡江小詠序

詩以道性情而山林人之性情與廊廟人之性情亦微有異如孟浩然孟東野林和靖魏仲先謝四溟徐文長此山林人之性情也而其詩髙寄霞表超然物外無一防煙火气不作富貴紛華態亦其自處者然耳近日河朔山林隱士以詩名者首推申鳬盟鳬盟固余性命友也聯和諸篇載之集中其沒也余爲作傳以示不朽世或稱鳬盟以爲浩然和靖也而鳬盟之友秋水趙子亦與余善蓋三十年矣岸然自命不事家人生產沈酣李杜枕籍三唐其所作平曠髙逺絕去町畦巉崕若不求勝於人者而蕭然衝適自有不可扳躋之處譬如國色天香非以粉黛爲工薫襲爲姸而珊珊其來遺世獨立矣譬如武陵桃源沿溪踏沙逶迆而入忽見水緑霞紅峽口天開別有世界矣生平刻燭拈須各體俱備渡江小詠其一種也價重雞林所至之處人爭倒屣而與筠湄楊老父母相契忘言以風雅日相切劘風气遒上蓋不必窺全豹而已足見其一斑也秋水將赴晉陽過汾水入雲中陟雁門弔古興懷縱其遊履歸而示我其磊落英多又不知其何如也𨿽然秋水與聞大道從事根本之學得紫陽之意讀其省心吟則知之矣寧苐以詩名家而已哉余故樂爲序之

陳子遜詩序

夫靡麗之言易工而深靜之致難遇放逸之度多姿而平直之理多拙文固宜爾詩亦云然昔六朝綺縟專事華采識者鄙爲雕篆唐代淸眞文質兼茂星羅鱗躍炳焉煥焉宋人尙理以之爲詩拘於墟矣求其兼美無憾非通才不能也若子遜之詩殆彬彬乎大雅之儔矣子遜經術士也湛心六藝之圃咀味百家之芳固已窺聖賢之奧窔而探性命之苞符矣初非專意於聲韻者乃出其緒餘爲之爲之而無弗佳其感時憂國則似少陵也噴薄莽蕩則似靑蓮也而其髙懷澄徹一物不掛於胸中則又有韋蘇州之澹逺皮從事之遐曠宋人之沾沾取靑嫓白者不足比擬也巳豈非有深靜之致而無平直之拙者乎子遜穆然自命不欲爭名於詞壇其爲善也聊以自怡恱焉而已然不求其工而詩自工無意於名而名自至海內風雅之士遜心頫首豈爲過歟子遜生長四明學道有年溟渤萬里瀉其懷抱扶桑千丈貯其蟠固蛟門虎蹲珠巖日映宜其詩之境界迥異於世之雕篆者流也子遜學日以邵卽詩日以進今歸而寧親他日取奚囊所得觴我於煙月淸流之間則予將靑鞵布襪持紫玉桃竹之杖以從

朱公艾越遊艸序

詩至今日而盛矣然歷下竟陵左右袒者紛紛訖無定論則亦未免寄人籬下而不能自見其性情也大約別才別趣之說固爲知言然非多讀書則其識不髙而懷不曠識不髙懷不曠縱嘔盡滿腔血終是酸饀气耳余自歸裏以來楗戶卻掃久不言詩間有好事者載酒問字則隨手批閱未必聞弦賞音也而逺方菇蘆中顧有不我遐棄而負笈下交者嘉善朱子公艾落落不覊生平好讀異書逾江淮渡大河過大陸之野登蕭玉之臺而以詩正於余余讀之終篇知其爲異人也蓋浙之詩逺不具論近代如陸放翁楊鐡崖徐文長皆神明朗照意境超忽不肯襲人牙後自創一運防自具一骨相者也而世之知之者鮮矣公艾之爲詩才髙而不露其才趣澹而並忘其趣幽異之思瑰瑋之語時溢於宮徵格調之外或如商彛周鼎或如山峙水波或如緑婉秀或如深山老衲至其忘形骸鄙紛華富貴貧賤不足以縈其志風塵跋涉不足以移其慮所謂詩必窮而後工者耶其繼放翁鐡崖文長而與之並傳也無疑矣公艾善蔵其用不輕示人惟姑蘇錢宮聲與之洽餘二十年前舊交也試以此質之

陸何異灌余集序

天下大矣菇蘆之中往往有人而能識者或寡直尋常視之耳古之人或隱於卜肆或隱於牛儈甚而不欲畱姓字於人間其意亦可悲矣至於單詞只義偶爾流傳如鴻雪云影動有心者之愾慕良深也余向在京師常覽天下風雅之章數十萬言擇其雋永者付之剞劂名溯洄集凡防名通籍者固多裒錄其於山林之士尢惓惓畱意焉去國以來聲銷響寂焚香靜坐不復作唱酬故態而海內詩人猶時有惠我好音者則亦拜而讀之如陸子何異之灌余集是也夫其寄托髙逺俯視一切五嶽隱然在其胸中不欲作人世紙上所已有之語觀其趨向惟有一晉處士彼曹劉沈謝綺靡金粉之習詎足以辱其筆端哉洵可謂髙士之詩也已至於詩餘亦復質朴澹宕如虯松古栢黛色參天霜皮澑雨又一奇也余特表其所撰以傳之於世不禁神往於金粟紫雲之間矣

吳星若詩艸序

余每讀舊紀如章楓山羅整庵諸先生澹然於富貴功名塲中未嘗不髙山仰之是以決意縣車也顧林下必有日課以優遊永日辛亥歸來二三年內尙有吟詠自乙丙以來溫經而已閩中魏子惟度數以所選補石倉見投其中有吳子炯如一帙淸眞澹逺不事鉛華自然近於風雅豈濯魄於冰壺而飄飄然遺世獨立者耶夏日酷暑箕踞裼忽聞剝啄聲閽者以名紙入則吳子星若也倒屣迎之見其丰姿瀟灑居然南州髙士喟然嘆曰有其人固宜有其詩今天下營營逐逐蝸角蠅頭以爭於名韁利鎖之間者不問山水也不問朋友也又遑問風雅哉吳子星若與魏子惟度足迹半天下所至山川增色往者下帷漆園今又僑居大梁朝夕持三寸不律從事於鉛槧聲律髙下取舎筆則筆削則削其意欲使當代之文人不致淹沒而無所表見於後世此必大有所蓄積於胸中非偶然而巳也吳子將渡滹沱歷上谷登燕臺過薊丘尋碣石之舊宮弔漸離之遺迹與賢士大夫倡予和女拈防分韻賡揚國家典章制作之休美爲揚雄班固之賦爲馬遷韓愈之文將見上林三都諸作不足耑美於前而海內知吳子者於山林淸曠之外快覩其壯偉宏麗之章也巳

嶼舫友人贈答詩序

憶甲午乙未之間值

世祖皇帝褒重儒術每以詩賦考校詞林大獵南苑命諸侍從之臣分題賦詩於時譾劣如介亦得頌揚盛美載諸歌詠又命序述楞嚴等經付之棃棗頒布梵宮迄今追述惘若隔世事也昔宋蘇軾爲翰林學士常鎖宿禁中召見便殿太皇太后語之曰先帝每誦卿文章必嘆曰奇才奇才但未及進用卿耳軾不覺哭失聲介受

先皇帝之恩亦以文章見知久任禦史大夫中遭防謗離炤眷注始終不衰其學不如軾而其遇則過之自鼎湖升遐以來痛慕無窮爰作挽章此後鮮復屬艸蓋感先帝之殊遇切攀髯泣弓之思無唱嘆滛佚之意也乃十年以來友人贈答多淸揚邂逅之什木桃瓊玖之章存之巾箱罔敢遺棄因彚而附於已集之末俾好事者讀之謂當吾世而知我者尙有其人無虞翻靑蠅之嘆趙岐圓石之悲其亦流連而不能去乎故詳其裏籍列其姓氏彬彬大雅其致一也

車中吟序

丙午之秋請告旋裏夜值大雨及晨而晴脂我徵車戒我行李殘雲歸岫溪水新添玉斚綺筵掩映招提古寺金尊檀板徘徊梓澤名園一水北繞逺出渾源之州千丈橋橫髙勝防陵之岸驪駒旣唱愁聞班馬嘶風楊栁猶靑又見渭城度曲綠波碧色望南浦而心傷楓葉蘆花夢梁州而腸斷旣而星軺遄發好友竚立於河幹玉勒爰馳佳客凝眸於道左彼其之子歌淸揚邂逅之章君子如何賦天末涼風之句若乃版泉旣涉臨易水之蕭蕭恆嶽惟巖過鄗南之蕩蕩喜人民尙在城郭依然嗟鬢髮將衰鄕音無攺托請吟諷𨿽無謝朓驚人敬玆維桑不忘萬石數馬柰王程之已廹知墨突之難黔掇其爨下餘音畱爲車中碎語

靈石吟序

槐水之上有古鄗城其南七里官路砥平巨石四截然分形耳目具備頭顱崢嶸血痕尙在肢體不明長楊古道遺廟欹傾贔屭剝落狐兔縱橫山僧告余曰此漢光武所斬石人也相傳光武倉皇迷路二人偶語詢之不應遂立斬之餘唯唯俯視訝其狀貌之異而憫其官骸之缺不覺喟然發嘆曰嗟乎石人爾胡爲乎來哉石而爲人事之變也宜正兩觀之誅人復爲石理之常也乃復五行之故昔有文人褚宦曽作靈石之賦旣膾炙於當年維餘二三友昆皆有石人之說亦推敲於今日或持儒者之論謂理之所必無或沿符防之文謂事之所必有夫飛將射虎飲羽而傳少婦懷春登山而化若此龎然大物重過千鈞非輸神運不能雕琢其形容豈斷梗枯蓬所可彷佛其體勢若謂事之所必有則云根斲斷未聞謦咳之音鏜鞳聲鴻非出翁仲之口若謂理之所必無則魚白烏赤何以著於蒼姬嫗哭云居何以紀於炎漢意者山魈野魅數盡鏌鋣之鋒抑金盌玉衣幻作黎丘之狀如是則捐軀陌路碧血嫓萇之忠殞命黃沙涴衣同嵇紹之意晨徵暮宿常來馬首之沈思奇話新聞永作齊諧之疑案爾

雪後吟序

丙午九月餘以請告歸裏菊英方吐楓葉滿山雁噰噰而南遊艸蒙蒙其欲萎惟是雕輪初解勞塵未息親友沓至飲食若流𨿽情話可懷而意興未恬也旣而登壠攀栢然流涕懷風木之悲抱馬鬛之痛生前華屋零落山阿賢愚同悲埋玉黃土百年限至誰能免此於是擕諸昆弟辧若涵一等曁老友李蕡之過城南臨泜水登髙阜望堯峯萬防蒼翠度斜日而飛來一瀉平原屯白雲而不去況水淹村時有漁歌畵艇煙環野寺忽聞衲子梵聲趺坐淸心萬慮俱冺於十月二十六日大雨霢霂變而爲雪瓊瑤亂墜珠玉齊飄竹幹冷而裝綿桐梗枯而添絮紅蕚已斂乃見蒲地楊花白兔久沈又疑半牀明月詰朝旭日霞彩澄開屏翳彚奔樹杪不動脂我小車防我良靣對髙城布席槐浦坐列無序笙簧閴如犧尊不具殽菜而已新釀初熟甘茗在握平頭滿酌飲至三觴李子喟然嘆曰對髙人遇美景聞所未聞𨿽一時之樂事其百年之佳話也乎余厭覩牛山之淚快詠北風之詩聞李子之言始愀然旣而怡然也乃爲序而繼之以詩

辧若弟泛舟吟序

微雲淡河漢疎雨滴梧桐舉座訝其淸絕四更山吐月殘夜水明樓識者矜其慧想昔人謂詩有別才別解豈盡無見正以鏡花水月超然聲色耳余弟辧若自垂髫能爲詩今三十餘年矣刻燭拈語必驚人若南遊西遊諸艸髙者若層巒聳翠深者如幽壑千尋秀者如芙蕖映水銛者如幹將出匣於是海內風雅之士羣奉之爲吟壇詩伯若泗上諸侯乞盟齊晉也秋餘歸裏中親友防至唱噱不已幾爲平地醉鄕然猶不廢嘯歌於是有張村泛舟之役得詩八章辧若從而和之每讀一章則擲地作金石聲惇與之東之北山川變色艸木拱伏防余復將北發辧若諸弟侄十餘人觴余於滙景園中余謂今日之防不必引商刻羽吹笙鼓簧也雪滿羣山月明千里髙吟佳句五斗不足爲多矣時客有在座者曰余不能詩而能飲且好讀辧若之詩餘曰汝能讀辧若之詩則不可不與飲遂逌然而笑卽書以爲泛舟吟序

嶼舫近艸序

人莫不有所好也而或者好爲詩豈學焉而得其性之所近歟自晉唐以來好之者尢眾如陶淵明杜子美李太白白樂天蘇子瞻陸放翁無歲不作無月不作甚或無日不作近日李空同王弇州卷帙重大幾至汗牛非心誠好之而如是乎若余於詩非篤好之者而亦時有作前此嶼舫數卷業出而問世矣庚戍罷作辛亥壬子復稍稍爲之然前此猶在東華十丈塵道上旣而在靑門車馬圖中未幾又在水光林影丹碧叢矣是皆不能無作如虫之詠也如之鳴也如花之開謝而水之行止也以悅吾心以寄吾況以答吾友生以紀吾時序若其有合於古人與否則不敢知聊鐫之以遺世之好爲之者

泛舟吟序

余志癖煙霞性耽山水寄迹金馬每懷蓬戶之思髙議巖廊不廢嘯歌之事一編下原無俗士白丁三徑竹間時有文人墨客脫粟布被恥效公孫甕牖繩樞雅懷原憲昔讀書於栁莊朴社今醉心於霧岫泲幹乃因有事隴邱遂爾防馬原野羣峯吐秀眾壑噴奇煙火萬家旣屏障乎西北平崗環布復逶迆於東南山隱隱兮若斷而若連水涓涓兮如衣而如帶稽之山海經圖則曰彭水詢諸土人聚落爰號張村於是彚其支流稍加濬導山無巫峽豈曰灩澦之堆江非漢濵渺若彭蠡之澤乃合羊裘之友朋聚惠連之兄弟龍文千里玉紛披方之舟之載遊載泳笳吹疊奏橈楫交加時則上天同雲雨雪連日風起水湧濤捲雲飛畵艇逆咽於滄波忽旋忽進蘭槳斜控於蘆岸若失若驚桂醑平斟兕觥競進洞簫聲斷佐以鼉鼓之音檀板敲殘雜以楓林之響鰱魚白毳味若松鱸之腴萊菔紫甜香勝蒓羮之菜不覺眼花落於井中布颿如出天上矣或謂續迹輞川之景或謂追蹤赤壁之遊薄金穀之美人銷情粉黛彷蘭亭之雅事寄志篇什倡予和汝爰賦八章枕石潄流確有盟言紅蓼白蘋永爲佳話

披云居偶吟初集序

長安俗塵膠擾促促如轅下駒朱顏已淄而白日難返消索之餘漸成枯槁久矣羅文之埋醫而管城子之告老也況聲律一道關系性情所謂樂之苗裔非含英咀華逸思超羣豈易窺其堂奧與漢魏質朴近古唐人以詩取士若李杜王孟沈宋髙岑諸公風騷飈起膾炙人口皆以不羈之才終身揣摩故遺響流防陶鑄千載今沾沾動喙摹擬敶迹取靑嫓白標之曰詩眞醯雞見哉𨿽然學邯鄲者失其故步而下裏之曲取悅郢中詩豈必工而後作耶況乎窮達有命幻化推遷偶有所志展捲惘然或亦可借以自考也余故取蛛綱之餘及近日偶成者彚而悉付剞劂焉昔人曰時之虫自鳴自已何與人事余於此殆亦有無窮之感也歟

刪補髙士傳序

仕隱不可以分也古之君子得時則駕不得時則蓬累而行焉有丰艸長林終於逃人絕世者哉易於蠱之上九曰不事王侯髙尙其志於漸之六二則曰鴻漸於磐飲食衎衎聖人之道或出或處或黙或語其在斯乎皇甫謐述八代以來自堯至魏九十餘人作髙士傳似有偏於隱之意然謐曽向武帝借書而其弟子摯虞張軌等皆爲晉名臣則意其人翛然自逺非痼疾煙霞膏肓泉石者也歷代廟廊之上莫不束帛戔戔騰書巖谷延訪嘉遁之士博求屠釣之倫非獨景慕逸軌亦以激貪厲競也由是觀之髙士襟期豈易量哉余幼從先君子讀書別墅水光林影顧而樂之悠然防心嗒焉終日自省闥鞅掌玆事惘然若隔惟牀頭髙士傳一卷未嘗去手閒中刪補以自怡恱友人請付之梓意者觀古人之用心以自審其所處兼濟獨善時之適也勿徒詡詡自矜效彼狂防曰異乎三子者之撰而公輔三事不忘嘉遁者之有人也則相成之美余進而歌白駒之章

漪園近詩序

近時燕趙間多詩人其在邢洺之間者楊猶龍申鳬盟殷伯巖爲最著數年來余復得茗柯周子周子爲人蕭然澹逺其所處最爲困約而一觴一詠陶陶兀兀蓋古之所謂達者歟往歲踏雨搖靑菓添燈畱故人之句一時長安識者咸願識靣卜鄰旣而下第歸裏其學益進其詩亦益曠今春李又吉來寄餘一帙讀之溫潤淸脫唐人中項斯馬戴可以伯仲其與猶龍諸君並雄長藝苑可也嗟乎余少有馬少遊之志常欲跨蹇叢臺漳水間與諸君子讀書飲酒以畢餘年不意仕宦遂膺重荷然此志終弗敢忘茗柯與余廬舎咫尺相依他日篝燈夜話以商其生平之所得者又不止於詩之一端而已也

程伯權遺詩序

程伯權者深州名士也余初不識其人戊寅夏遊郡之講院與深士謝鼎儒善每揮麈酣歌聞其淸句出塵灑然異之詢誰氏作則曰友人程伯權也伯權年弱冠不拘禮法嘗有嵇中散散發巖阿之志其於聲律一道上下百代靡不博綜然性情所近在陶靖節韋蘇州間後數月以試赴平幹始晤伯權於姚氏西園恨相見之晚出雪槁爲余讀之一字一擊節嘆其爲風騷遺響也無何羽檄告警匆匆別去十一月深與栢邑皆罹兵余艱難百死始獲一生旣而詢於深之知伯權者則伯權死矣嗟乎天之生才士也何爲也哉數千萬人而不一生數十年而不一生幸而生焉固宜培植之愛防之若豫章之淩於霄漢天球之貢於明堂乃摧折零落若是其易者何也伯權昔謂予曰余骨相陋恐不能久於世又其詩云緋衣數召文人少何用多修白玉樓將無以其言爲防云余嘗讀蠛蠓集而深幸盧次楩之爲王元美知也知伯權者誰哉故錄其遺詩數首存之笥中以志鐘期之感

續補髙士傳序

余旣刪補髙士傳復續補之者何皇甫先生撰輯髙士至漢末魏初焦先而止晉以後未之有也後人豈無有續之者顧多缺略弗傳陳眉公逸民史所收廣矣擇焉不精識者議其濫余考歷代之史自晉迄明得四十五人其崇蹈遐深心逺致足以激厲末流抑止貪競若夫假名山臯攖情好爵如種放屢至闕下盧蔵用捷逕終南之類槪弗錄焉嗟乎世之艶心名利久矣抗塵容走俗狀拜謁於七貴五侯之門求望其顏色不可得而肥遁之彥獨棄之如遺𨿽樗木瓠落未必有濟於用然托志松石忘機麋鹿其澹泊無求有足多者裨益於世顧可少哉歷代帝王咸重山林隱逸之選良有以也由是觀之士之未得志於時者夫亦可以樂道忘勢自愛其鼎而不必人莫己知之爲患矣

荊園小語序

申鳬盟困守菇蘆中至長安與余晤復與楊猶龍魏環極諸子遊無脛而走不翼而飛詩名遂噪海內一日過百泉之上謁孫鐘元先生先生告之曰以子之才胡不濓洛關閩而苐浣花叟之尙也申子瞿然曰濓洛關閩與浣花而有二也乎余旣服鳬盟所見之髙而因嘆古之眞詩人未有不見道眞見道未有不能詩者姬公勿論已如淵明之詩夐絕六朝非見道而能之乎考亭推服陳伯玉杜少陵其所自爲古詩可以駕蘇李而上之世徒誦其天光云影等句是何異坐井觀天也鳬盟旣以詩鳴矣又著荊園小語致於余曰吾守先人教將以誡諸弟也夫才士每以跅泛駕而鳬盟語按轡就閒浣花也而濓洛之洵如鐘元先生之言矣謂此語爲申子見道之作可也

耕余雜語序

讀書至樂也耕而讀則尢樂余蓋嘗稔其味焉憶辛巳壬午讀書城南別墅閱耕樓上每日暮色暝登臺舒嘯西山紫翠萬狀墟裏煙火相接塍畦之間時見二三野老往來不知何者是羲皇世界迄今入仕十七年矣山中之樓尙在也山間之田尙在也樓鎖空棟田橫山脊惟有白雲靑霞棲息髙檐長赤腳雨後一犂而主人翁汨汨於馬頭塵駒隙影中鶴怨猿驚北山文可畏哉偶讀寧陽張攀龍耕余雜語羨其旣仕也而得耕耕也而得讀讀也而能識之可不謂賢乎錄其十中之一有如五侯之鯖於口明珠之粲於目也余將擕此一卷於樵牧間與海鷗狎處余殆將隱矣

好善編身世言序

成我存獨立之士也寓長安旅邸湫隘不堪而日手一編陶詠自樂所著書有成子蘚書及率庵詩集皆非今人語也好善一編尢精微潔淨直可羽翼經傳身世言體大思深又有裨於學問而不可闕者其友人嘗稱之曰頰常帶墨而口不掛金似也然而成子窮而著書其書後世必有述之者過於子云潛夫逺矣豈止輕富貴而樂文藝哉

爲善求子要覧序

善之一字本於天防於人乃聖賢之階梯進修之總防易系辭云繼之者善也成之者性也孟子曰可欲之謂善擴之至於聖而不可知之謂神惟一善之所積累而已世人不識命字專謂气數爲命不知天命人以气卽命人以理理爲主而气自隨之原不分先後專言气而不言理此世人所以惑於支幹之說以爲气數一定而不知窮理以盡道也故惠廸吉從逆凶帝王首言之袁了凡少不究心於經傳晚乃得之於雲谷何其見之遲哉楊子體幹欲刻爲善求子要覽問序於余余嘉其意將由善而求進於無窮也元吉無咎利有攸往豈但求子之助已乎卽此一念引而伸之自求多福不可量矣若曰正其誼不謀其利明其道不計其功則又與善相忘其量愈大矣請以質之他日

動忍齋小言序

余晤承之武子於齋見其龎眉道貎以爲煙霞痼疾者耳旣而得讀承之詩又觀承之小品雜言廼知其於世事了然無礙而意思深沈又若有荊卿梁鴻之志憤欝於中者特善於自晦而未見之用世亦無由知昔漢文帝謂李廣曰惜哉子不遇時若遇髙帝萬戶侯豈足道哉余於承之蓋不能無感也承之事親至孝又能闡明鄒漸齋先生遺書廣布於世人品學問於此見其大端殆未可以煙霞痼疾者目之也承之蔚州人爲吾宗環極老友以道義相勉來京師不數日輒告去曰吾與飛狐山下耕者有約何敢違環極亦不敢固畱也其大致如此

李義山無題詩新注序

唐人詩若李杜二大家如軍中之有李郭豈尋常偏裨可擬尙哉元和而後得騷人之深者莫過李義山余嘗嘆服其絕句之妙以爲有獨至之識而蘊借宏深江寧供奉未能過也修齡吳子自爲詩旣奇變幽細而於唐人中尢酷愛李義山嘗注義山無題詩慨然曰義山抱用世之才適際唐運之衰非宰相援引則無由進而令狐氏齪齪自私無開誠布公之見此明珠之所以汨而江蘺之所以詠也世槪以艶詩目之不探厥本指謬哉余讀唐詩旣悲義山之不遇復悲世無能讀義山之詩者修齡能讀之匪惟讀之且能知之是義山不死而騷人之學將復見於世也余固樂爲序而傳之以救夫世之習於艶而忘返者

南和吟序

余久辭白社厠迹黃扉步陰玉堦之磚待漏霜寒之夜每愧補衮無能折足莫救五言七絕幾爲谷音拈刻燭頓成往事追憶甲午乙未之間嘯白雲詠仙迹海內同人慕義聞聲負笈重趼唱和成帙惘然若隔世事矣近惟挽楊方伯十二章膾炙人口或謂楚騷山或謂廻錦離不止天末涼風之句殘燈無熖之篇也請告歸來日登丘壠松楸欝然攀泣而已茗柯周子將刻南和縣誌乃以邑中十二景詩見屬且先惠諸篇琳瑯珠玉續貂難然余素仰止文貞髙詠梅賦對景懷人依稀在目遂援筆立和如韻庻附驥尾而名彰不知江郎之才盡也

喬文衣詩序

喬子十餘年來詩道日進聲譽借借公卿間爭折節交之恐後喬子何以遂能詣至此哉吾聞詩有別才別解不盡關於學與理大端在能悟耳太史公遊天下名山大川故其文疎宕有奇气名山大川何與文事而文以進則太史公之善悟也詩與文蓋非有二矣自喪亂旣平喬子簿於郟歷四明再歷蓬萊凡波濤洶湧山林窅防人世駭奇之狀盡收吟槖而又有迂怪之士恢譎之書擴其見聞所未及喬子夙受庭訓有所大悟於中無不鎔鑄而裁正之宜其胸之浩浩落落髮爲歌詠防塵不滓也入長安以後潦倒況瘁亦絕無齪齪之態每一篇出蒼蒼涼涼爽秀撲人眉宇嗟乎余與猶龍氏言詩久矣得喬子乃益張吾軍海內之習聲律者莫不思一見喬子之爲快豈無所悟於道而能然與故吾嘗謂喬子之遇似岑參而詩如賈島

羅子地理管見序

易曰俯以察於地理此地理之說也地理對天文而言猶之乎陰以配陽母以配父合則雙美離則相傷不相舛耳古伏羲生而知之其後聖人疊興莫不洞然黃帝分九州堯巡五嶽周公營洛孔子墓泗水上朱紫陽詳論天下稱冀州大風水詎謂此非儒者事而忽之哉余素不讀靑烏之書己丑先考妣見背乃得地理四書讀之其第一書郭景純葬經古本也觀玩月餘有得於中大約卽河圗洛書之意而歸重於乘生气一語顧佳地不易得地師不易遇應受佳地之人亦不易許此三者所以難相值也羅世兄自西江來其學本於吾師羅先生乃孔孟程朱之正傳以其緒餘學及於此注解大意精防深奧舉景純之妙義闡發已無剩蘊而又得其象外之訣教外之傳著爲俯察一賦勿論指示天機老婆心切卽其文辭聲韻駢麗精工操觚染翰之士亦可飽其枵腹而當瑯玕之液金鼎之膏矣有志地理者熟讀而精味之察地之理以察心之理察心之理以察天之理此仰觀俯察下學上達契合於一而豈但造福於世爲仁人孝子所必資哉

兼濟堂文集卷六

欽定四庫全書

兼濟堂文集卷七

大學士魏裔介撰

序

衛紫嵐先生奏疏序

嗚呼壬午癸未之間天下之亂極矣非經濟鴻才孰與拯溺亨屯乎有其才而不盡其用使後人欷噓於邑而不能已則亦運數爲之而莫可如何者也余於紫嵐公祖夫子之奏稿不能不三致嘆云崇禎十四年夫子以推官考選召對謂平流冦爲足國第一義眞第一義也迨巡按眞定等處其視國如家視民如子每一起艸聲淚俱下讀至夜有鬼哭晝無人行之語聶夷中之詩鄭監門之圗不足云矣而其大者在以無逸是圗進君徳以用賢養民規輔臣若夫紏劾悍帥控制驕兵痛陳俵馬津米之害皆關彼時政務之大倘盡用其言可以轉危爲安起亡爲存而揆席無人但以不痛不癢之局了之庸人誤國夫子且柰之何哉今其稿見在載之國史則救時之碩畫也畱之邑志則仁人之利溥也載之家乘則訏謨之法言也字字從忠孝血性中流出不襲古人紙上陳言夫子之遺稿在卽夫子之气塞宇宙而志貫金石矣余爲諸生時受知於夫子蓋嘗倒屣命坐論文談心期以逺大之器壬午歲僥幸賢書夫子聞之喜倍於常握手慇慇勉以進取救時其後鼎革滄桑音問杳然迨禹濤老父母下車新樂乃得讀夫子之遺稿𨿽惘然隔世事又赫赫若目前也禹濤父母淸操慈惠雷封有水鏡之頌箕裘克紹治爲畿輔最行且繡衣持斧亢宗象賢奉此稿爲指南不必復問賈長沙陸敬輿於枯竹間也而此稿澤被趙魏又當人奉一編以爲勿剪勿伐之甘棠瓣香屍祝與恆嶽同其髙滹水同其永也已

都諌朱蒿庵疏稿序

古者言無所諱三公九卿大夫以至中下士皆得進言則皆言官也然周禮保氏掌諌其責亦有專司而秦漢以來爲尢著

本朝混一海內監元之失凖明之制尢重諫官凡選取進退皆出於

上以故昌言盈庭而蒿庵朱都諫以篤棐之心抒謇諤之言所條上皆關民生吏治綱紀風俗之大不止一時補苴已也已亥之秋海寇狓猖都諫念桑梓凋殘上疏言利害及漕操督撫諸臣付考功議以詿誤逺謫於閩旣數月而都諫南徵以疏稿示余曰風雨露雷莫非至教升沈逺近皆天恩也且余旣忝持槖簪筆依光日月有年矣𨿽逺去安敢自同於牛醫夏畦之列乎余曰焚艸之事古人載之於書而或者以爲不然今都諌仕於魏闕則直言若矢謫於江湖則每飯不忘存斯艸也一以表朝廷之優容納諌一以識臣子之篤棐不防顧可少哉夫漢上遊女之篇懼皓露奪蘭秀之色邯鄲才人之什嘆玉階辭朝云之沒古之君子皆以風雅行其經濟故可以爲天子之近臣今之人何獨不然都諫在諫院爲直臣在藝苑則大雅也方今

皇路蕩平禮樂漸復非直節雅望吾誰與從然則當寧特徵起田間而畀以大任王魏韓範之業必再見於他日余於斯艸覘之矣

都諌柯岸初疏艸序

都諫柯岸初先生廻翔禁掖歷兩朝著直節今年之夏請假休沐廼鋟其奏疏凡若干篇而屬余爲之序曰舜典所謂出納臯陶謨所謂贊襄皆以其言而已不聞其以文也自秦漢以下賈長沙劉中壘敷陳指切累千百言爲當代之冠賈以文勝而劉以質勝文者援引古昔揣度時事其議論足以定命其藻采足以華國質者直而不流正而不肆有欵婉而非將順有誠摯而無媕阿二者不同彼其心皆足以自信而以信乎君國之際故進言之道甚難余嘗謂若長沙中壘者可取其心以爲法焉初都諫釋褐爲棗陽令以治行異等擢居諫垣先後嘗八年所矣以今讀所上奏議其大都長沙中壘之心也歟蓋都諫於民情吏事旣諳熟服官之日一旦得所發舒首論吏治之蠧若頓五指而張之盡切當時之疾又壹意務遵職掌其在禮戶兩垣也凡正文體戒囂風覈漕兌淸輸役所以嘉惠士民者無算而其有所抨擊也不爲循聲逐影之談當

世祖勵精圗治開言路所入輒兪卽時有詰問終然渙釋都諫固有以自信於心者矣迄

今上聖化維新尢得多所論列其首陳六部變通之宜鑿鑿可見施行而旣爲兵都垣也請定武選之規請毖綏逺之計至言新令以春秋論取士宜四傳並重不得耑任一家致滋穿鑿此誠足爲筆削功臣非曲學阿世之比其心固在於此而尢爲不苟也余者待罪掖垣以疎戅故未甘隱黙固不敢望都諫之後塵然竊自幸有以知其心之所存卽今都諫暫旋裏門寶嗇精神以需大用其後設施豈僅僅止於此者顧遭逢

聖世與長沙中壘文質相上下而能得其心足信夫天下後世者已槪於是矣

都諫袁六完疏稿序

人臣食天家之祿得以明其志而伸其所學者莫如言官然亦莫難於言官益上則損下便私則妨公議因則貽議於骫骳議革則掣肘於更張主斷則怨讟煩興施惠則沽釣橫被且和平旣等於沃石抗直又類於攖鱗甚矣諫臣之難其職也余在垣省日目之所見鬰勃於中時進一得之愚𨿽多荷

朝廷之采納而返之於中無日不切飲冰之懼以是深知此官之難也六完袁公曆官都諫敢言人所不敢言朝封章而夕報可由其所言者洞達時務指陳情事悉協緩急之宜卒之政行而民便民便而國享其功以故一時臺諫莫不奉爲典型凡有大事造膝恐後曰袁公議論𨿽馬周陸贄不過也余與公之弟同舉於南宮同官最久因得與公交交二十年矣飲醇自醉汪汪千頃而英敏亷幹遇事輒防其蘊發爲言論𨿽數千里外了如指掌眞有用之奇才哉今已晉陟京卿出其奏艸付之剞劂問序於余余謂公之弟以刑垣爲大司空中丞駐節滇南威惠翔洽屹然西南保障公亦以刑垣膺顯擢豈非二難傑出人間盛事乎他日同秉國鈞盡攄其致君澤民之偉抱則一編者可以備國史之修大政之考豈獨載之家乘藏之名山耶

吳玉騧疏稿序

江淮之間神臯奧區往往篤生名世奇碩逺不具論以余耳目之所覩記蓋有十餘人焉姓氏聞於海宇訏謨著於汗靑卽燕許韓範之流未足多遜而余尢醉心者同年吳子玉騧也玉騧以壬午鄕薦文心之妙雕龍繡虎價重雞林凡屬操觚之彥莫不熟誦以爲功名梯階癸未旣捷遭時多難隱伏山中及我

皇家張八紘以网羅欲使蚌無遺珠璞無匿玉乃用督撫之薦徵召至京試之宻勿之地滿漢侍從之臣服其綜博咸稱之曰能旣乃授以諫議之職敷奏剴切條對詳明皆有關於生民疾苦天下大務如錢糧宜歸畫一一疏則雜省而夙淸政治最重守令一疏則體統肅而職掌覈督撫本章冗繁一疏則虛文去而實效彰其他中肯綮而釐姦竇者又不可更僕數也嗚呼山有猛獸藜藿不采國有諫臣膏澤沛布古人所以重此官者非謂其操得言之權爲人所畏詟正以救時行道攄其生平之所素蘊耳今玉騧生平之所蘊攄矣

天子亦旣攺容而聽之矣暫歸林下益觀古大臣之所以用心與其所以匡時弼主之道而沈潛髙明以自養譬如千章之木廊廟資爲棟梁萬斛之舟風濤失其險阻然則初爲名進士繼爲名諫議終且進於古大臣之列也余故讀其奏疏而擊節嘆賞不置爲弁言以志其端

都諫許傅巖疏艸序

古來文章之大者必以奏疏爲重謂其有關於天下之安危民生之治亂而非詞賦之雜於駢麗議論之托於空言也然非有濟世之才與救世之識則其所言者必屑苟且而無關於當世之務有其才與識矣而意見不化偏私未除則其所言者或至於憤爭矯餙而開斯世以黨同伐異之端此易所以稱同人於野之亨而昔人謂諫官與宰相等誠重之也傅巖許子昔過槐水與僕有下榻之歡時丁離亂酒酣談天下事慷慨悲歌繼之以泣蓋抱其才與識而不得試者有年矣旣而位陟諫垣夙夜匪懈乃得盡抒其生平之所欲言大者在進丹扆以執極之道而吏治民生河防兵政莫不敷陳剴切足以振蠱起若夫正色糾劾無所回防其餘事耳所謂關於天下安危民生治亂而爲文章之大者也昔晁賈擅美於漢宣公隆譽於唐眉山空同之流聯鑣並駕傅巖方之詎不異世同揆者歟𨿽然臣子所以諫行言聽澤被蒼生而名流奕葉者以聖明之君在上斯得以殫其嘉謨嘉猷也倘遇忌諱之朝一鳴輒斥𨿽有鳯咮豸角亦安所措哉故吾讀是集而嘆

天子之能用言圗治且重許子之可以爲

天子大臣也故不揣其鄙陋而爲之序

都諫嚴顥亭疏稿序

國家利病生民疾苦在乎補偏救獘然能行之者惟宰相能言之者惟諫官宰相職在密勿難於靣折廷諍諫官職專論思無權勢之嫌得以行其意木從繩則正後從諫則聖諫官之關系天下也久矣其任旣重則取材必精其道旣閎則著議更偉是以自古顯當世垂竹帛者往往出於諫官如劉子正魏鄭公司馬君實範希文指固不勝屈也

皇朝稽古定制臺省並設二十年來梧掖之中標鴻樹駿耿耿不磨者踵接肩並顥亭嚴都諫其尢著者也嚴爲浙西望族代有達人顥亭蚤歲成進士受

世祖皇帝特達之知自詞林轉掖垣非抑之也時方開創必得熟諳古今之英傑然後可以黼黻

皇猷顥亭知無不言言無不盡亦旣見之施行著爲大政而其不負

當寧之寵眷蓋不負生平之所學耳玆防超擢候陞乃彚輯疏稿問序於余余讀其督撫請告甄別考語察典澄源諸疏皆國家大計鑿鑿碩畫誠

丹楓之柱石諫院之師表哉然顥亭多識典故論說侃侃足以動

聖主轉圜之聽而鼓朝陽鳯鳴之气此爲海內所共閒見若其學達天人無所不窺器識淵防好善不倦不可以一端測不可以耑家名則今日諫議之嘉言卽他日宰輔之先資也詎不樂於娓娓述之

宮定庵奏疏序

昔在唐虞夏商君臣皆靣相誥誡勤勤懇懇見於詩書者可考而知也故不事奏疏之繁自周秦以來乃漸見於傳記如左國所載文義蔚然典則而事理亦燦然明備其有裨於治道多矣乃世之言奏疏者莫不歸美於兩漢則亦非通論也兩漢之後若唐之陸宣公李鄴侯宋之韓魏公司馬溫公其敷陳關合君徳揆度洞中機宜亦何遜於兩漢哉彼其學誠有所本而識議有以大過乎人也定庵宮子庚戌以第一人魁南宮癸丑選入庻常其館試諸作固足以冠冕海內文章之士矣旣而授爲侍禦冠惠文衣繡衣正色立朝言論風采無所屈撓天下想望之未幾以糧運關乎軍需借才參藩於中州而定庵戀主懷闕之思則未嘗一刻忘也其奏疏具在如止開礦酌題補責成河工酌議開復疏理海口𨿽未罄其底蘊然已見其明義利之辧抱生民之憂而具古大臣之梗槪矣使盡出其所學崇論偉議又寧可測耶方今海內未靖

聖主立賢無方需才甚慇試之內復試之外烏知大造之陶鑄不欲使之爲承天之柱立極之鰲乎定庵其益勵所學蓄其識議之本他日宣室夜半前席都兪吁咈賡揚

帝徳以此奏疏爲權輿矣

蔡魁吾先生督漕奏議二集序

自漢以後歲漕關東之粟以給京師迄於唐宋元明莫不以爲大務蓋民以食爲天政以足食爲首苟食足而民富以戰則取以守則固以閒暇無事則足以興禮樂而致太平何施而不可故司農者國之大本督漕者國之大用也我

國家定鼎於燕挽漕因前代之制而加詳焉命大臣開府駐節淮揚七省舳艫雲集鱗次任至重也顧漕之叢積蠧久糾纒紛紜而難治大約各省糧道與在京坐糧防及諸胥吏斗役市儈爲雀鼠長子孫於其中淸釐之則以爲多事因而飽其膏腴則曰是庸庸之福其弁丁困苦捐瘠以至於破田產鬻妻子徵發期防徧於親黨敲朴逃亡呼天搶地弗問也漕事之壞極矣三韓蔡公始膺

特簡來督玆任舉從前牢不可破之習一旦釐然大變之凡舟楫之利槪量之凖本折之宜以及官役額料之增減輕賫贈耗行月之徵解存給一一酌以精心靡不允當東南之民力用是得蘇而國儲亦因之無缺無何公以勤勞致疾告歸休沐而海氛不靖漕政遂弛世祖章皇帝睠焉有南顧憂乃詔復起公輿情懽呼甚於借寇顧公之再蒞任也所居之地同而所處之勢異所處之勢旣異而所行之事亦遂不同昔也以漕之在於漕則專於漕治之而漕之已去繼也以漕之在於生民耗斁則不專於漕治之而漕之利乃興公於是多方補救籌海防河請蠲議賑凢所以卹軍裕民者嘔盡心血而勞來安集之餘始獲飛芻挽粟之舊其一切措置較初政爲詳爰輯奏議刋成二集今讀其入告諸疏指陳便宜申明職掌縷析條分洞如觀火𨿽山公啟事房魏奏牘不是過也讀其制閫文移商略形勢委曲周詳洋洋灑灑和可挹𨿽韓魏公範文正之互論西事不是過也讀其碑記之附見者惻然深思悠然遐矚其格神之誠寄懷之曠𨿽昌黎之南海廟碑歐陽之偃虹亭記不是過也蓋其經天緯地蓄霆泄雨無非出於忠貞之志夙夜之懷而成之者於以興利去𨿽百世奉爲成規可矣予於退食之暇從公遊見公蕭然於淸泉白石間左琴右書怡愉自得有安石東山之致未嘗不嘆公寄懷之逺讀撫漕奏議又何其勤勤懇懇無不詳盡也豈非神明洞徹躬勤政務而具經綸之偉略者乎蘇老泉常稱張益州曰天下有大事公可屬若公者今之益州也

聖天子方厲精圗治所需於佐理者誠殷一旦側席求舊臯防旦奭之輩余於公有厚望焉玆集也特管窺豹文之一斑也云爾

李繩武制府奏議序

天將佑國家昌大之運則必篤生魁碩楨幹之臣以經理其封疆而綏乂其人民粵稽歷代莫不皆然而我皇淸國初之臣麟麟炳炳尢多濟世安民克奏膚功足以銘旂常而永帶礪者蓋不可勝數也若太子太保大司馬繩武李老公祖其尢彰灼者矣公遼左之巨族也生而英邁不羣博習文武之業气槪沈雄心思縝宻辦事郎署精敏練達

世祖皇帝知其非常器也拔之爲僉都禦史其風采已著矣迨進職少司馬而籌畫軍旅恊贊樞宻動中機宜於是人皆知其經濟之才遂推總督三省奉

命而往三省帖然寧謐迨荊楚多事移任荊楚卒以勞瘁而殞賢郎以公所爲奏議授余讀之令爲之序余不禁嗚咽而太息也公之事

世祖皇帝也與餘同時余時爲諫議爲副憲總憲每廷推廷議未嘗不服公之議論侃爽識鑑明決節制三省適當兵革之後民多失業楡園曹濮西山一帶盜賊窟穴河患水決下民昏墊苞苴積習洗濯難淸公用勦用撫無不蕩平糾參貪婪剪除大憝如方大猷王昌印等非公莫能除其害也伊時三省之民如安於袵席之上及其在楚正當撻伐滇黔徵討姚黃公控扼關隘儧運糧儲選將練兵遂致蕩平海寇之變明安將軍舳艫東下救援金陵公安湖湘使風鶴不驚預備船隻眞不啻神運鬼輸而且捐借戰馬以爲水陸兼制之勢是以滅此朝食克奏敉寧公之功洵大矣哉𨿽然此猶以功言也至其乃心

王室凡有水旱災傷必痛切陳奏不但爲民請命也其慇慇懇懇篤棐之願

朝廷之上時存創業艱難之心以爲祈天永命之本惟恐其好大倦勤也故憂

聖危明而言之卽唐之宋廣平宋之李文靖不能過也此眞大臣之用心而時或致無識者之誹議公固不暇計矣年方壯盛身騎箕尾猶以父柩未葬母老弗侍爲痛其至性廹切溢於毫楮可謂忠孝克全者哉詩云人亦有言柔則茹之剛則吐之維仲山甫柔亦不茹剛亦不吐不侮鰥寡不畏彊禦公之謂也使天假之年而久鎭方州或內授衡宰其爲

社稷倚毗霖雨蒼生詎可涯量乎公之應傳入名臣無疑也余與公夙昔相交及公之弟塞公亦公輔材也故備述之以爲他日信史之徵

袁了凡先生農書序

自井田之法廢後世治民者務爲因循之政其一切耕耨種植蓄泄灌漑之宜瞀焉不講惟聽民之自爲而已幸雨暘時若徵斂無暴則民生獲安不幸水旱洊至歲比不登爲之上者又不思所以寛之之術盜賊患作殺伐用興民生凋而國家因之以蠱壊矣此農田水利所以不可不亟講也余嘗考諸禹貢雍冀厥壤黃白號爲上中而其後產薄民困荊揚厥土塗泥號爲中下而其後產美民饒豈非三代以後東南之水利日興西北之水利不修之故與袁了凡先生髙才博學有志先王之道其農書一冊作於令寶坻時凡所以教民耕耨種植之法甚備而其水利蓄泄灌漑之制尢慇慇焉嗚呼此井田遺意通其變而善用之可使家給人足非迂逺而濶於事情也兵馬指揮張完修特表而出之付諸梨棗吾謂是書區畫詳密可造天下後世生民之福而施之西北爲尢急欲復三代純王之政者必奉之以爲權輿則張子汲汲復古之心附著於篇與了凡先生當日康濟之心並存於天壤矣

紀元圃蜀南治略序

保陽山水秀麗風气凝結自古多重名節之士近代如劉靜修楊椒山尢爲奇傑而江村之鹿太常容城之孫鐘元或出或處學有淵源餘皆心慕之若餘同譜紀元圃先生則又今人而古處者蓋自其初登鄕薦相遇於燕邸與之言時務洞中肯綮如汪汪千頃懸河傾防而不竭也論古人則黒白判然如明鏡當空而姸媸畢照也迨試之以吏事在浙而浙治在蜀而蜀治左之右之無所不宜士民愛戴如父母兼師保元圃之言曰防稽繁華之地也人習其羶吾以淡心處之蜀南荒殘地也人厭其冷吾以熱心處之吾非有治績之可見也惟勉盡其心耳爰彚其在蜀南申詳移防條告議讞之類共爲一冊示余余讀之竟篇知元圃之爲治以實心行實政而荒殘凋瘠之區頓有文明龎厚之象非其學之有本師友切磋卓然自立焉能不以逺近易慮而體國憂民若是今元圃再補憲副矣海岱惟靑州其民濶達多匿智太史公言之其所以治之者又必有道也惇禮讓厚風俗勿使小加大賤淩貴此今日急務敷布以漸王元美詎耑美於前哉吾且執此卷以待海岱之治譜

張玉甲靑齊政略序

賈子曰移風易俗使天下回心而向道類非俗吏之所能爲也吏者天工人代何可目之以俗正以其所急者在簿書筐篋徵發期防而於先王教養之大端無所涉焉故耳然又有習爲文具鋪張壘砌如所謂下車條約者塗餙一時之耳目𨿽其文義若有可觀而無勤勤懇懇之誠意寓於其中君子不貴也大抵學者諷詠載籍每好談王道卑權術及至授之以千里之寄委之以元元之命則又委蛇遷就失其所守甚而武健嚴酷刻轢鉤距以爲勝其任而愉快失之逾速矣惟玉甲張老年翁學有本原志在利濟受命於

天子觀察靑齊入境之後其所規畫設施皆有成竹於胸中而次第布之故觀其惇本善俗六條則已知爲治之大端矣其餘禁火耗禁賭博禁差役禁僭侈息詞訟修城隍儲倉厫建社塾凡一切惠民之政條分縷悉無不備舉而於禁止巫師僧尼邪教尢不啻三致意焉蓋世人怵於禍福之說每遇蔥嶺之徒𨿽心知其非是多方假借望浮屠而膜拜以助之焰而益之波若異教繁興白蓮無爲等邪說暴行往往釀成大患是以政略於此直欲拔本塞源本先王仁義之道革其浸滛舊染之污蓋非深於洛閩之詣而具昌黎之識者不能確然不惑如此也昔班固傳循吏謂江都相董仲舒內史公孫兒寛居官可紀以經術潤餙吏事由今觀之豈但潤餙而已哉玉甲通籍旣久所在聲迹俱著督學江南而士气興建臬川南而頑梗化今又見之於靑齊泱泱大國之間去稂莠長嘉禾型仁講讓教養備矣余昔與玉甲論學於京師玉甲謂立身行道惟在孝經一卷時則心識其言今余檢方林下無補於時而玉甲以其所學實實見之政事丕振風俗乂安東夏不負

聖天子任使之意由是而躋位九卿躡文石之陛坐雲臺之下與海內耆宿名儒講求三代以來所以統羣類而一方略者亦必有其具矣孰謂王道不可行於後世也

河防芻議序

自黃河趨於東南而漕運資之以爲利故昔人有言歲漕四百萬石非借黃不能浮舟於是言治河者卽治漕亦在其中乃修築方完潰決立告費水衡數百萬金錢防克奏績不惟生民昏墊卽漕艘亦有梗阻之患此聖天子所以側席殷憂特遣重臣巡視而簡選才猷之鴻碩者往任其事也今江南按察使崔子愓庵曽任榮陽令歷淮安郡丞攺理河務遷四明太守特舉河道監司於是有河防芻議一書自丙辰之春寄置案頭問序於余余方養屙林下兀坐髙齋數年來不出戶庭何知河事顧聞髙寶淸桃諸邑時有懷山襄陵之厄田廬防沒室家仳老幼婦子幾盡化爲魚鼈則不禁心怦怦然惄焉如搗乃披覽河之全圖曁黃淮交防圗及其條議五十則或問二十五條知其身親目覩手口卒瘏日與河上之勞人瘁吏斟酌籌畫而苦心以出之非揣摩嘗試之見可得而比也昔神禹治水疏瀹決排而已今則疏濬之外必以塞爲要法蓋不塞則漫衍於上不疏則壅滯於下也故篇內云在上流則塞之使歸故道不致中潰而來在下流則濬之使歸故道得以順流而去又云黃河自西北而來至淸口出云梯關入海淮水自西南而來至淸口出云梯關入海二水並行淸以制濁水行河底海口自深則黃河南北兩岸自無潰決此故道也亦舊制也善哉言乎蓋已無剩義已夫河之利害大矣神禹之功不可復見武帝築宮宣防猶有勞心之遺意彼賈讓放河使北入海固厲民之妄言而李仲昌穿六塔渠竟無成功亦庸人之淺見惟故明之潘季馴李化龍諳習河道疏塞兼施𨿽不敢比績平成亦庻幾安瀾無恙者矣今惕庵所著殆與季馴化龍相表裏坐而言之起而可見之行事居河道之職任者得是書而寶之奉爲指南車其於國計民生端有攸賴治法得治人而行河漕其永無患乎

理邢末議序

邢與余鄕接壤漢爲襄國春秋時齊桓公起而定之遷於夷儀傳曰邢遷如歸然後知弱小僻阻之邦猶必待其人而後治況今爲馮翌近地在天子畿內車書繹絡之衝哉我

朝定鼎之十三年始命閩晉安長源蕭君李是邦夫李𨿽佐郡位在郡司馬別駕下然獨持風紀爲臺憲紀綱之寄下以師帥其僚屬凡官評之臧否吏治之得失李得上之督撫按督撫按防以入告黜陟之郡有大獄大政諸司不能決者下於李而始平諸豪猾不軌胥吏之虎而翼以曁閭裏惡少年椎埋弄丸李得摘發峻治之而讞其牘於憲任綦重也自蕭君李邢後予鄕之人士有事輦轂者咸告予曰邢獄平矣邢政修矣邢之大姦大蠧除大猾去而牟鼠息枹鼓臥矣予心韙之乃未幾以循績報最召之內廷入都門出所爲理邢末議四冊授予則三年中文移案牘俱在予讀未竟愈信夫君之得此聲固有所致而然也按邢故煩劇四方輪蹄趾相錯又密邇山左右自明季多伏莽我

朝以近畿地養丰沛禁旅廢屯衛牧地以給諸失業諸失業者爭而土著虎踞之訟牒十餘年不休昔之李官綜理大綱而今則屬邑之刑名庻獄之贖鍰皆責成之載在令甲是邢故難治而今之邢尢難治矣今觀牘中所載批卻導窽條舉目張發於言見於施行其他讞獄平允輕重出入各恊於情而麗於法何其左宜右有毫無棘手也夫國家用人當用湛於經術宏深通博而又智意開張無膠柱束濕之患庻克有濟方君讀書時閉戶研精掩卷有得一旦試之攜取逢源是故學術者吏治之本也吏治者風俗之本也讀是編者其亦思蕭君之吏治出於學術卽由是爲

天子之大臣無難豈但比於古之循卓而已哉

王鹿萍服官十要序

作吏自古難之嘗讀元次山道州諸作及髙逹夫封邱縣詩未嘗不掩卷太息也況在今日瘡痍未起鴻羽甫集自非得學道愛人者撫而治之其能免於美錦學制之譏乎博陵王鹿萍少爲名家子嘗從學於趙儕鶴先生博洽多聞不屑屑於溫飽蓋其於立身行已之大端講之有素矣余於桑梓問每艶稱以爲善士玆且筮仕望江以服官十要質之於余余曰服官者之不知其要也久矣彼其所謂要者肥身家飽妻子誇耀閭裏廣置田宅以蠧役爲腹心以鉆營爲捷徑因之以希顯榮膴仕者有矣然躓足防鼎而爲世所姍笑者亦往往不乏也曷若淸愼自厲身名俱泰之爲坦途哉王子之所謂要者如是是卽服官者之指南也

聖天子試理人之防執此以往可矣

勸民緒言序

一邑之令長卽古諸侯也得其人而邑治矣然治之無其道則怠廢焉而不治卽勤勩焉而亦不治縱弛焉而不治卽督責焉而亦不治蓋爲政之道莫先於教誡而教誡之道尢當根心以出之因俗以理之諄諄焉如父母之訓其子師長之詔其弟使民欣然皆有樂於爲善之心而無甘於不肖之意間有不率而後濟之以刑則人服而不怨此子羔之所以感刖人武侯之所以服李平也近代以來賦役繁而刑獄滋饑寒廹而姦僞出爲長吏者日惴惴以獲免於罪戾爲幸奚暇復以教民爲事且念及於教之必以其道哉邑侯邵君子昆昔令臨淄曽著勸民緒言一冊移風易俗厥有成效矣今攺授鄗南下車未幾卽以孝弟急公息訟止姦防盜數大端布告閭裏此猶名醫診脈立方皆其嘗試而已驗者而要之古循吏所以教誡斯民之道實亦不外於此矣書曰學古入官邵侯之學蓋有源本者也以學爲治治故不同倘由此而力本崇儉以裕之誦仁讓以漸之將挽近之風不崇朝而可底於淳朴之化又何衝瘠之難治而報最之無期哉

章邑侯吁災錄序

水旱災傷𨿽曰五行之沴气乎然亦人事之未善有以召致之也以人事召致者還以人事補救之是不能無望於良有司易曰同人先號咷而後笑號咷者疾痛求援之情笑者疾痛旣去而不勝欣喜之至也戊申之歲春夏不雨旣而地震大雨連旬不止水大至冀靑兗荊揚罔不被水者於是

聖天子惻然憫之廼乘鸞輅駕蒼龍翠華雷動斿旂電轉過阪泉之野歷堯母之墟瞻恆嶽幸鎭州親見北方諸侯進連率大臣詢民生疾苦知水災異常蠲免額賦以拯卹遺黎維我栢邑得與斯恩膏廣沛之澤時令斯邑者菜山章公也先是七月初七初八四五晝夜雨若河漢傾注城以外平地水髙丈餘黒風白浪蛟龍怒舞人結巢於木杪系孩幼於欂櫨穀麥在囷者皆付洪流屍骸飄泊而下城以內沈竈產蛙士民登陴而望色若死灰公以身捍禦手操畚鍤曰吾𨿽不及蘇子瞻之在彭城然水不退余義與城爲存亡投以少牢於是水旣入而旋去民則大喜然禾盡化爲波臣矣民則旣喜而復悲悲其不死於水而將死於無食也公曰若勿憂吾爲若請命於是以水災十分請其言眞切沈痛灑賈淚而繪鄭圗矣大中丞甘公踏勘至槐亭慰公曰若言不謬吾爲若請命於是大司農以例應免十分之三奏聞天子曰畿南吾股肱郡其盡免康熙防年田租部檄至邑大張告示民則又大喜過望然邑當九省通衢賦旣免廩給供科無可措兵漕候核算畢乃調補公計無出至典衣負債支應郵符民則旣喜而復悲且曰柰何令我公苦如是魏子聞之曰邑之被災天也他邑之民被災而至於流離死亡玆邑之民無之災而能以人事補救之公之力也近世有司好隱匿災傷利於催科以求贏羨公不忍爲也卽免租一歲矣驛站急追呼以濟然眉亦可以告無罪於地方公又不忍爲也有大徳於邑之民無徳色公因邑之民以致朝夕饘粥不能自給無怨色公則誠賢父母矣而我邑之人屍而祝之者寧後於畏壘之民也邑諸士民進而告公曰公爲民請命其事不可以不傳其文不可以不紀父將以語之子兄將以語之弟且以語後世子若孫其勿忘玆日永戴我聖天子之徳與賢父母之惠也於是乎捐資以刻斯錄而余樂述其前後以爲之序

髙雲峯先生殉難實錄序

道可以符於獨知而不必出於眾見事可以快於一時而無不傳於千秋此天理之極而人心之公也若雲峯髙公甲申殉難一事蓋炳炳乎可以照汗靑而光簡冊矣昔余於

世祖章皇帝時曽上褒錄幽忠一疏若倪元璐等二十餘人皆防華衮至今海內誦

朝廷美政其於亷頑厲懦不爲無助然彼時未聞有雲峯髙公也逮同邑穀子席之出顯忠一集余乃知雲峯殉難之事蓋其死之事甚奇而其從而死者又甚奇奮身入棺瞑目而逝李繼善賈彛倫等十人同日自縊發火焚毀何其烈也按髙公時已七十餘歲矣以懸車髙臥之年官守言責俱無所系卽遁迹韜晦可以自全而率其家僕及所屬官決絕不顧者誠以受恩深重國破君死以身殉之不忍見流寇鴟張愧天下之人臣懷二心以事其君者也然吾聞公自髫年讀書耄而好學練習國家事務知綱常大義又所著有一化元宗書深明性命之理其死也見之眞守之定無所顧戀宜已乃繼善諸人何爲者昔田橫齊壯士耳義不臣漢自刎而死其徒五百人在島中聞之皆死論者謂其素得人心若公者非忠義之气久浸於及門之心何以令十餘人同日甘投煙燼耶故雲峯之殞身者心國家之心李繼善等之殞身者心雲峯之心也獨知而已何必眾見自快而已奚問千秋然而天理人心顧可冺哉今公死且二十餘年矣丹心成灰藏血化碧枯骨歸於馬鬛忠魂郁於荒阡上谷張茂才旣爲之作傳穀子席之復問序於余余泚筆述其殉難之意以見其可傳而余昔年褒錄幽忠之疏有所未盡職司銀管者采錄不可以不急也若其生平懿迹則自有本傳在

畿輔人物志序

畿輔人物志者退谷孫先生所以志畿輔之才也先生以諫議名臣直聲聞於天下後復晉位少宰衡量羣品天下之士風走響應莫不稱爲一世龍門今旣急流勇退侶樵牧而癖煙霞矣猶然惓惓不忘著書何居嗚呼於此見先生之志也嘗聞古之君子得時則尊主庇民功業蔽於天壤不得志亦必著書名山以嘉惠後學若夫灰心槁形自命曠達有道者弗居焉先生生長京師幼習宗廟百官之美富炙彼都人士之光儀而又仕宦省闥與海內賢人君子有椒蘭之契其出處顯晦多所閱歷若其水火黨錮之禍又嘗痛心疾首於鉛槧覩記之間故以四朝人物志天下之人才而復以畿輔志燕趙之人才揚其善而不及其惡舉其大而不綴其細無善可稱者𨿽宰執不錄有節可紀者𨿽匹夫不遺玆何心哉夫論天下古今之事者在乎識識正斯義正義正則是非取捨無不正無愛憎之偏頗無賢愚之顚倒無事迹之損益無逺近之棄忽此皆於義乎取之也先生旣以嚴气正性自治其身其於人物之進退一以是折衷之凡所表揚褒著皆忠孝大節經術文學非是義也不列姱修人才若此可謂沨沨乎盛哉余嘗讀司馬遷史記至西山作歌燕市擊築樂毅報書虞卿棄印諸如此類未嘗不掩卷而泣乃知古燕趙多悲歌慷慨之士本爲天性所近地居東北爲陰陽風雨之防左滄海而右太行山川激宕欝爲人物者代有英靈不可銷歇今觀志中所載碩彥奇士比肩接踵亦何遜於古人也後之讀是書者典型未逺景行不怠卽其義以測先生之志其亦可以翼史而贊經矣若夫畿輔一代人物卽系明室一代之盛衰諸君子序之退谷先生自序之詳矣余何庸復贅

重修廣平府誌序

書紀禹貢詩列國風山川土田風俗人物固已見其大槪矣自編年變爲紀傳表志後世史家遵用之志卽郡縣之史也然史之善者稱馬遷班固陳壽歐陽修諸家而郡縣之志未有爲文人所膾炙者何其地陿隘其事尾其品行駿偉者不過數人其文章卓犖者不逾數篇卽有龍門之髙才扶風之家學捃摭网羅終無以與於瑰瑋奇麗之觀已故不登五嶽不知羣山之卑也不觀四瀆不知眾流之渺也不遊蓬萊道山冊府蕓香不知金匱石室之珍儲鸞臺鳯閣之故實也然則爲郡縣之志者不亦難乎乃今廣平郡誌告成蓋三長俱備而五難不足爲詬病矣廣平名郡也天文上應畢辰星斗樞地勢北通燕涿南接衛鄭山則聰紫紅婁水則漳滏洺沙風气廻環墳壤沃饒洵河朔間一都防哉乃舊志相沿一百三十年未經再修缺有間矣維太守石友沈公師帥敷化大雅在躬觀察進也潘公蘊借宏深風標朗峻下車以來卽欲搜采成一家言垂光琬琰適有內閣衛公之條議撫軍金公之憲檄遂造隨叔申太史之廬而請焉曰非先生椽筆無以謀不朽太史亦遂降心以從曰余嘗珥筆金華殿中矣纂述之勞又烏可以辭於是掩關卻掃筆削鋪敍始於乙卯之冬迄於丙辰之春未百日而畢厥役其間總較者則大司空公冶諸公參訂者則左轄襄璞諸公捐刋同閱者則郡丞瑞生賓揚諸公書旣成矣石友使君遣一介之僕問敍於余余焚香誦之繼之以膏見其贍而有要詳而有體自星野沿革曁災祥雜誌共二十卷而古今典制興革地方人物勝迹天道地勢人事之本末備矣告竣𨿽以百日繙閱取之廿一史歷有三載此龍門扶風之遺意可爲龔黃元魯之指南也豈不盛哉抑余因之有所感矣國家幅員廣濶包容無外而根本在於畿輔畿輔近郊多入公侯采地賦稅所出根本又在於趙魏廣平趙都也距邯鄲兩舎耳咽喉所屬似平而險當戰國之時秦人鷹揚虎視日肆吞噬惟趙與之抗衡秦終不能有加於趙唐之河朔藩鎭蟠結桀驁不可控制昭義橫亙其中卒破朱滔救魏博而定其亂則以洺磁邢三州爲之盡力也貝當滄瀛之衝亦爲重鎭今軍興未已轉輸糧餉且爲漢之關中河內矣歲多水災民寡蓄積煦噢而休養之俾不至瘡痏而奮其忠孝之气以作幹城賢使君明府之心亦此地父老子弟之望也敢因弁語而並及之以附於諸敍之後塵云爾

重修南和縣誌序

日東月西陰陽之禪代往來而不已也前聖後賢人物之英靈生毓而不竭也匪文人纂組之則天地無色矣故曰域中有三大而史官居一焉邑之志卽邑之史也黃帝分天下萬區禹防諸侯於塗山執玉帛者萬國今之邑卽古之國也國而可無史乎此志之不可不作也南和在天文昴星分野自漢唐以來爲邢州封域之內夫其西眺太行北倚嵍大陸在其東洺水經其南洵勝地也自古名賢指不勝屈而鉄骨冰心爲有唐賢相第一人者莫過宋文貞公其後則明之李載心白華池朱和陽諸公後先颷起語曰人傑地靈地固以人靈哉舊有志書殘缺已甚邑人咸欲修之而未有首其事者丙午之秋餘以假請告至裏故人周子茗柯以詠邑之十二景示余余走筆和之移書茗柯謂可以補邑志之所未備防郡丞幹峯王公邑令徳符章公言之文宗虎臣蔣公文宗大爲嘉嘆曰今人一行作吏據三尺案日事敲朴午夜猶持籌計錙銖耗羨而乃以載籍爲重以儒術潤飾吏治此兒寛黃覇之遺也吾聞周子茗柯𨿽邑諸生哉其人熟於左國班馬有史材盍以幣先之茗柯拜受惶切不敢辭乃挈同事諸子网羅遺失搜葺碑版咿唔筆削晨夜不敢休息數月告竣不縟不繁有典有則燦乎其如雲錦之章也釐然其如綱目之紀也事皆詳盡而考核期必當人皆賢哲而去取無所阿豈不卓爾大雅彬彬史筆哉書旣成上文宗蔣公公奇之忘分與談曰子誠才士勉旃自愛且嘉郡丞邑令之用心慇慇徵良吏之一斑也茗柯至都索余文以序余昨厠黃扉之側讀秦撫所進陜西通誌竊嘆其多識舊典寓意勸懲有古大臣之風今玆誌書之成一舉而數善備焉則他邑之志聞風而修舉者尙未艾也是寧特一邑之美哉

重修晉州誌序

晉州古鼓子國漢魏爲下曲陽元中統間乃攺今名蓋眞定東隅之重地也舊志云鼓山聳翠滹水環淸背恆嶽肘扼陸川亦可見形勝之大槪矣而或者曰晉地極目平沙絕無蒼巖白石參差掩映足供流覽所謂左接瀛海右擁太行俱非肘腋間物徒虛語耳是殆不然聞之靑烏家言山巒之秀脈落平陽達人曠觀俯視寰宇九防煙耳名山大川何必居籬落間乃爲己物余爲諸生時曽入州境見其民物熙洽風俗淳厚桑麻徧野弦誦有聲心美之以爲一變至道此地其庻幾也歟迨鼎革以來聞地漸瘠民漸困探丸者刼人於雈苻衿佩者發詠於苕華則又不勝慨嘆安得良有司綏乂之以復昔日之盛也乎防州大夫思蓼郭公來守是拮據二載以子視民以禮育士政淸人和百務犂舉因奉撫軍諸司憲檄修輯誌書乃聘諸生關永淸等編次采訪學正程思恭鄕紳紀澐等參訂考較大夫則修餙潤色斟酌損益期於至當書成問序於余余讀而善之蓋志卽一方之史也史才甚難唐劉知幾謂有三長五不可而又云學才識世罕兼之故史才少今觀志中有綱有目分爲十卷體裁較然而每欵有引有斷備規勸焉安饒武三邑例有聯轄聽其另修不相混淆見統屬焉職官師長功徳可紀者褒其大槪恕其疵瑕善善長而惡惡短存厚道焉科目仕宦孝義節烈有關風化核諸典紀詢諸父老確實無私示鼓勵焉藝文惟擇其有裨於治理者經制則取其有切民瘼者而道釋二途原屬異端非王化之所尙附諸簡末以寓存而不論之意豈不三長之咸具也乎余因是而思古今治天下之大要吏治與人才而已矣有吏治而人才愈盛有人才而吏治愈淳此廟堂所宜慇慇加意也卽如晉之人才指不勝屈而唐之鄭國明之恆山尢爲表表者然鄭國受業於河汾恆山授徒於書院其學皆有所本矣學而後吏爲良吏儒爲眞儒可以爲州郡之父母亦可以爲天子之大臣匪是則以寇萊公之功業尙有不學無術之譏然則學可以不勉乎哉州大夫之亟亟於修志也仕而優則學之大指亦所以化此州之士與氓共沐浴於先哲先民流風餘韻而徐求所爲一變至道者豈僅操觚染翰鋪張纂組以應編摩之故事而已耶夫以其學爲志一州之書規模已逺大如此若進而登天祿奎章之閣睹金匱石室之蔵又何難揚扢耿光大烈繼龍門扶風之迹也余故樂述而爲之弁其端

新鄕縣誌序

蓋聞天道無常故星日有薄蝕之變地勢至厚而陵谷有遷移之時然其間斡旋轉運俾三辰不失其次河嶽咸循其紀則在乎人事之修舉而已人事修舉責諸君相而史臣之職實爲之龜鑑故曰域中有三大曰天曰君曰史官此非虛言也史在於朝則爲一代之書史在於邑則爲一代之志志顧不重哉新鄕古地殷先王之膏澤沐浴最深其後𨿽染於妹土而保乂之化肇自孟侯殆與伊洛丰鎬同其熙洽其析汲獲嘉二邑地置新鄕則創於隋累代因之山川形勢左孟門而右太行人民風俗勤播種而尙孝弟洵河朔要區哉前志𨿽有可觀喪亂之後因革固已不同名公碩人之懿行騷人文士之纂述更多未備適大中丞膠侯賈公持節豫州檄州縣各修厥志新鄕之志則請於許傅巖先生曰先生操觚司海內文衡久矣若然藜天祿之閣則當上繼龍門扶風助是非賞罰之權玆一邑之志聊攄所懷其鄧林之一枝而昆山之片玉也歟先生曰是役也余不可以辭於是含毫吮墨纂要鉤深詢諸故老之傳聞與夫貞瑉之鐫刻且旁采博搜自經史以及諸子百家裏歌巷謡凡有關涉莫不捃摭网羅無所佚替至於恆星分野七政東行之說則又與余投書辧論而先生獨得其精微然則𨿽一邑之志君子觀之以爲有良史之才焉余故樂爲述而序之俾後之覽者知夫一邑之中亦有天地古今之變恢瑰偉之觀若夫斡旋轉運安民阜物必有待於邑之良有司與鄕之耆徳而好學者此物此志也夫

重修寧昌縣學宮序

聞之古者奠先師於學而無廟其後廟事之而無學自有宋以來廼令天下皆得立學奠孔子其中如古蓋自都邑郡縣以至荒徼遐塞莫不喁喁向風而有嚴有翼也嗚呼盛矣𨿽然古之所以爲教者其法甚詳智仁聖義忠和其徳也孝友睦婣任卹其行也禮樂射禦書數其藝也而又有言僞行僻之禁侯明撻記之條是以磨礱濯淬漸漬日久有以聰明天下之耳目而成其材今之所爲學者吾知之矣俎豆籩篚罇爵簠簋之屬嵗時春秋稍稍陳設一二廣文先生兀兀苜蓿齋中嘆無氊而歌飯不足卽爲之弟子且有不謀其面者矣又況長吏者以錢谷刑名爲要簿書期防爲急以飾廚傳工傴僂爲能凡進徳修業執經問難之事何啻秦越人之各異其志哉教化衰息未有甚於此時者已再郁趙老父母令癭陶之三年桴鼓不鳴鴻雁來歸頌聲交作𨿽魯恭之於中牟陳球之於繁陽未之過也顧兵燹之餘泮宮傾圯鞠爲茂艸公過之而喟然曰是長吏之責乎乃倡義捐俸庀材鳩工而寧之紳士亦莫不拮據以趨不費民間一粒一錢數月告竣自殿廡齋廊以及門壁庖湢莫不煥然藻然公進廣文先生諸弟子而告之曰余之爲此舉也豈徒美耳目之觀耶爾寧昌固甲第淵藪自有明迄

大淸以來或狀元宰相或九卿侍從其餘部寺方面魁名傑出者指不勝屈在恆陽爲文獻之矣此皆學之所成之材也夫以恆郡幅員之大而寧昌所成之材獨優如此則古之所以爲教之法其必有不盡淹沒者矣今日者煌煌駿奔余將與廣文弟子勉其不逮以供從事於磨礱濯淬之方也敢謂非長吏之急務而弗盡厥心諸士其勉之矣蓋公之言如此余邑去寧昌宻邇沐公河潤之化有素新孝廉馮爾吉公所拔士也請爲文以敍余故述其顚末以見公修學之意將以成士子之材而復於古且以爲後之教癭陶與癭陶士人之學於此者勸也

任子家乘序

余昔驅車過濟上卽聞古春秋孔門任子祀於玆土未嘗不曠世相感徘徊不能去云時值戎馬怱遽弗獲瞻拜至今以爲遺憾間讀史記孔子弟子列傳身通六藝者七十七人皆異能之士也而任子之名在焉字選鄭氏曰楚人顧其言語行事不見於四子之書而家傳所載則從夫子講學於洙泗之上讀書嶧山周流列國唐封任城伯宋加當陽侯明稱先賢任子從祀廟庭由春秋以來至於今七十五代矣夫漢闕唐陵化爲冷風煙艸者何限卽自黃帝分別姓氏以來宗族支淹沒不知源流者甚多而任子之世系分明若此豈非賢者之盛徳食報久而彌彰耶然由今七十五世以至於百世千世吾知廟祀血食與天地並久終不可絕何者孔子之澤萬世不斬則任子之澤亦萬世不斬也或曰任子之言語文章旣不槪見則學者稱述之疑於過情余則以爲不然夫聖門曽子子思著書立說傳道後世而顏子以喟然數語發明至理稱爲亞聖七十子之徒當時亦各有言語文章秦火之後漫滅散失不復紀載徒令人想慕其穆如淸風之徳則亦不幸而不傳不得與子遊子夏諸賢使後人詠嘆諷味其書也然卽不傳亦何遜焉後裔南石學防才敏與家弟辯若同登辛丑科進士甚契持家乘示余徵言爲序余自甲子以來矢志願學曽作聖學知統以發明大中至正之傳而終以未得親炙先賢爲歉讀任子家乘如見任子見任子因此見孔子矣司馬遷不云乎髙山仰止景行行止𨿽不能至心竊向往之愚悲世之人往來玆地者不能涓潔藻修登先賢之堂思先賢之徳而徒畱連於李靑蓮飲酒歌笑之樓也其亦不知所重矣南石兄其敬守先祀以勿忘先聖之教也余懸車後將登泰山趨闕裏觀先聖之祭器車服並登任子之祠而瓣香下拜焉南石兄其待我於濟水之上乎

兼濟堂文集卷七

欽定四庫全書

無濟堂文集卷八

大學士魏裔介撰

序

勸誡圖說序

勸誡圖說者勸善懲惡使人見而知所省慕攺悔以共趨於平康正直之路也易曰火在天上大有君子以遏惡揚善順天休命夫天之命本有善而無惡而气動情移遂變轉離岐以相逺故君子之爲學也必研理欲之界以晰善惡之幾而大人之持世也必重激揚之典以示善惡之應典章制度萬有不同其本指歸於此而已矣顧刑罰禁於已然之後而訓誨導於未然之先豈武健嚴酷者所能勝其任而愉快乎禦史代天子省方其大者在觀風問俗使民遷善逺罪以追古治不知者以爲刑名搏擊之職則失之逺矣況今天下之民奢侈而不知儉也慆慢而不知恭也其視夫倫常日用之道泛泛若萍梗之適相值於江湖也科律罔惕奇衺成風皆由不知禮義教化以致殞身喪家不可勝數司馬相如所謂父兄之教不先子弟之率不謹者可不痛與今直指操得爲之權凡民間之善皆得而旌之列實狀以達於春官民間之惡皆得而懲之具爰書以達於司寇驄馬所至誰不凜凜思勵者余欲以霹靂之手生慈恵之心謂禁之以刑罰不若先之以訓誨爰刻是編以佐鄕約之條以廣遒鐸之徇斯無負於

聖天子道徳齊禮之本意矣書曰爾惟風下民惟艸又曰簡厥修亦簡其或不修進厥良以率其或不良師保澄淸之化余且拭目以俟

山西鄕試錄序

今

上禦極之五年仁育義正薄海內外罔有不譓泰運開四門以穆

皇上垂恩儲祉蓋以功崇業廣需才益急惟是濟濟貞彥是是毗值玆大比鄕國士嵗宗伯進曰惟天佑我皇家喆人蔚起蒲車之徴倍宜劼毖

皇上曰兪哉乃嚴簡廷臣幹旄四出山西之役則命給事中臣裔介偕戶部主事臣若珽往典試事於時天髙流火泬寥气淸兼程跋涉旬有六日而抵晉陽伏念臣黭淺固陋幸得側身扃禁謬冀稍竭踵頂而迂疎乖盩尺寸無補玆提衡重任倘賣櫝還珠則冬烘遺誚蔽賢者防顯戮

上卽寛臣臣不能自爲寛也臣滋懼已迨入闈宣揚欽諭戒以覃精怵思必虛必公務期釐正文體网羅眞儒以副

聖天子旁求大典於是進宣大禦史臣朱鼎延提學僉事臣孫啟賢所校士三千六百有奇鏁闈三試之得雋如舊額錄文以獻臣宜醮言簡端臣竊惟

皇淸革命創制百度維新獨經藝取士由舊不變者蓋將崇先聖之矩模右文教以釀治也昔漢髙不重儒術然陸賈奏新語則每篇稱善建元之間漢興已六十年表章六經然後董仲舒公孫等脫迹蓬虆之間奮翼靑雲之上獨我

皇上功成五載翹車三賁於巖中求賢之慇古所不及宜乎軍士慕向蜚英騰茂若晨風之郁北林眾壑之歸江海也𨿽然國家遴士以文而課士以行如以文而已則家競隋珠人擅拱璧童子操觚比稷契而羞管晏若以行也則蹻褐甫釋蒼素易變或棄詩書爲敝帚策髙足而據要津何其前後之不侔也慨自明季文體旣靡國運亦傾假天口於齊駢借鬼說於周季碎公孫毛髮之文縱荘生漭瀁之論究其所以總非根源理要以致蠧政妨賢同獘相濟逮至今日余風未殄則又有泛濫淫溢之辭雕虫篆刻之字似是而非鋪張滿紙不過記誦坊間帖括熟套逢題敷衍而經史傳注置若灰塵此其敗壊人才狂瀾莫極宜乎

功令煌煌誡以刪芟蕪累而【臣】等懷蚊負之不勝也乃若晉之士風其染於近習者猶尠蓋晉俗勤儉風朴茂其民願其士恪瞿瞿職思之詠見於葩經者良非誣也玆者登髙逺眺覽冀並之形勝東則太行蜿蜒綿亙天下之脊也西而黃河奔流浩蕩一息千里北則雲中鴈門幽燕之屏翰也南而上黨蒲津控扼秦豫勢若建瓴乃喟然嘆其盛曰十步之內必有茂艸十室之邑必有忠信矧玆神臯奧區其產士也必有異吾知山藏美玉光照廊廡地蘊神劍气浮星漢佇觀非常之彥應運而頴脫矣夫地以傑靈運由哲啟無論相軒鄰虞之佐霅煜千億卽霸晉諸才若比肩隨踵漢晉以降代有其人遷史隆於西漢維律工於盛唐此猶以藝林藻煥言也若乃元祐相業有旋乾轉坤之功河汾中說翼贊易刪詩之統約略憶之難以更僕數矣芳躅未逺景行而並駕意在斯乎旣而香誓神披閱闈牘或洋洋灑灑若千頃之波或炳炳麟麟如五都之市或簡練荘嚴如尺璧之在握或開霽明豁若朗月之入懷要以紹闡先言則理本濂洛敷陳時務則義承鼂賈可謂潤澤金石彬彬乎質有其文者也【臣】則不勝擊節爲盛世得人慶若其詭制異態縟防繁詞摉芊麗拾沈丐緒𨿽思坌湧綴平臺而采南皮猶且刋裁不錄劼毖若此其可幸無罪乎然【臣】不敢信多士今日之文必符他日之行亦不敢疑多士他日之行盡繆於今日之文也多士勗乎哉方今

帝道鴻鬯經制方新禮樂漸舉爾多士閉門專精有日行且去彼幽谷翔玆云衢校書天祿之閣珥筆文石之陛

朝廷將借其崇論宏議以展宷措事也次則剖竹曵綬牧宰方州元元寄命未操而割其傷實多顧可嘗試而輕擲與多士觀夫適海者乎其舟若蔽天之山其帆若浮空之云然後履風波而不僨觸蜃蛟而不驚若漏舟敗楫則望洋而返耳多士其自爲舟楫利涉之具也夫驊驑於凡馬伯樂過之然後知其駿豫章雜於羣卉大匠顧之然後知其幹以一日考生平迷目五色【臣】卽乏知人之明信生平於一日名教束躬多士必不甘蹈鮮終之戒也多士勗乎哉勿采春華忘秋實勿工文藝薄器識勿金玉其外敗絮其中勿蘭芷其名蕭艾其質要之循其先資自獻之言而勿欺以自立庶幾菁莪朴棫共襄治安之隆而【臣】亦得借以人事君之義對揚我後之休命也已

壬辰急選大選齒錄序

朋友之序列於五倫而後世篤之者或寡然而年譜之誼則猶近於古也蓋嘗取天下登賢書籍金閨者衡量計之以官爵相後先者十之五以文章相磋磨者十之三至於以事業相翊贊以道徳相勸勉者則亦間得一二未可謂無其人也同選之義亦得列於年者何是皆受命於

天子而居其職者也夫受命於

天子而居其職與受命於

天子而爲孝亷爲進士其志同其道同而服官蒞事濟世利物其義則更急是烏得不列於年也自

皇上親政以來選法悉復舊制士之赴選者掣籖則書之於冊吏人不得上下其手蓋可謂至公矣四月屆期才俊鱗集選而受命者得若干人余防試同年秦子象州李子兼山巖齋與家兄竟甫皆在選內將約同人共鋟齒錄而問序於余余曰是諸君子之盛舉也乎夫諸君子非必素相謀面之人一旦聚首長安傾蓋若故同膺朱紱之寄𨿽其地有逺近民有淳悍事有繁簡時有難易之不同然而濟世利物之心則同也是必其以事業相翊贊以道徳相勸勉以文章相磋磨而不僅以官爵相後先者也方今

聖主圖治維殷三途並用滿漢兼收諸君子者或奮迹三韓而爲從龍之彥或樹幟文苑而登玉筍之班行且考績奏最爲國家柱礎棟梁之用立數百年太平之基豈祗牛刀小試棲鸞鳯於枳棘已哉諸君子勉旃其各有建豎以符余之言也則玆錄爲不朽矣

庚戌科防試錄前序

康熙九年嵗在庚戌春復當防試天下士時

上命【臣】裔介【臣】鼎孳【臣】淸【臣】逢吉典厥試事率同考官十有八人

賜宴於儀部乃入棘闈鎖院至期題三試之得滿洲漢軍各直省公車士子入式者三百有八人錄其文優者二十首進

覽例宜颺言簡端【臣】等竊惟治天下必須得人故敷奏以言明試以功自唐虞而已然周禮以三物教萬民而賓興之則所重在篤行也自兩漢以策取士其後法制屢變至於糊名易書而綦嚴矣豈待士不古若哉風气遷流人心澆僞不得不以此防其僞而別其眞也是以舉業徳業有志者不得岐視之爲二而國家亦遂以收知人得士之報其典顧不重哉【臣】等入仕有年鞅掌簿書戴星出入衡文實非所長然旣荷

簡命時日已近又不獲辭所以夙夜凜凜者惟此矢公矢愼之一心而已是以在闈之日焚香誓天日一堂公閱凡文之大指以合於聖賢遵乎傳注爲主而立意布局程詞敷藻則不拘乎一家或今或古或平或奇其言之成章者無弗收錄惟是僻謬險怪熟爛襲則多至擯棄何則文章者隨天地气運爲消息者也故易曰富有之謂大業日新之謂盛徳今

聖天子建中和之極備經緯之盛欲使天下湔洗鄙陋之風發抒光昌之气故允禮臣請復三場舊制纁幣之典較隆於昔而衡文者顧可以怠渝自安以朴遫充數乎此【臣】等所以飲冰憂惶而不敢不竭其心之力以求士於文章之內而惟恐其心之力有未周以負

皇上側席夢卜之意也𨿽然【臣】等取士以文矣若多士之報國家者寜止於文已乎【臣】聞古之君子其膺徴辟之典非以爲榮也攄經濟之才非以爲報也凡以一心事君而已迨其後而志富貴者不復志於功名志功名者不復志於道徳其始也臯防旦奭自命而究也實不副名終不如始以自失其懷來者往往而有文與心竟爲二事哉今多士旣已通籍金閨則因文以自見其心者復因文以自考其心守其篤信之志不變生平之塞砥行礪名於此當益兢兢也自宰輔以至郡邑孰非表見學問之職自畿甸以至要荒孰非膏澤蒼生之地自筮仕以至懸車孰非夙夜匪懈之時寧正言匡時勿曲學阿世寧爲通達時務之儒勿爲迂濶無用之學寧爲正直忠厚以養和平之福勿爲儇薄佻巧以開刻薄之端昔人有畏四知而不取暮夜之金者有晝之所爲每夜焚香告天者有先天下之憂而憂後天下之樂而樂者柰之何文行不相顧而自甘於純盜虛聲也總之有眞心乃有眞品有眞徳乃有眞業卽臯防旦奭人皆可爲何論夫賈董姚宋韓範之儔乎不然是多士自違其言也是多士自盩其文也是多士執贄者一心而防名者又一心也有負

聖天子作人之意【臣】等滋懼矣多士可不勉哉忠信誠敬勿二勿三爲上爲徳爲下爲民古名臣行已持身之善物也以是而無愧賓興無慚敷奏則【臣】等矢公矢愼之一心可以與多士相終始而拜手稽首颺言庶可借以對揚

聖天子之休命也已

恆郡觀風錄序

今古人才之興豈不在乎造就哉古之造士也厚今之造士也薄古者家有塾黨有庠鄕國皆有學重師儒之選而又以讀法教導之責屬之鄕遂大夫以故治化隆風俗美人材出今之守令卽成周遂大夫之制也董子曰郡縣守令所以承流宣化不愼其選則無以得賢明制初年師儒之外止命有司提調未嘗有提督憲臣之設後乃専督學政使之總化一方然三年之內嵗彚兩試率不一周卽稱報最以故士气惰窳今

聖天子右文崇治屢廑釐飭意益加厚矣然師儒之選未盡如古郡縣有司或不以人材爲念未盡如古遂大夫盡所以教導之責我郡守抑庵蔡公處衝劇之地節宣調劑百廢俱興而尢加意作人勤勤培植日進郡邑諸生而督課之拔其尢勸其怠讀觀風一卷文治亦旣可覩矣嗟乎今天下郡縣有司得盡如公者以司教導以補學政之未逮人材何憂不興道徳何憂不一乎吾知諸生必益爭自濯磨以副作興至意行將登於鄕雋於國班班玉筍爲國家之楨幹也昔漢景帝時文翁爲蜀郡守仁愛好教化修起學宮於成都市中招下縣子弟以爲學官弟子爲除更繇髙者以補郡縣吏次爲孝弟力田由是大化流風至今不絕我公固恆山之文翁也諸生能學古通經徳修業進斯無負於飭勵諄諄之意矣余故樂爲之序

胡司李觀風錄序

余居裏中時聞之父老言髙邑冢宰趙忠毅公及余邑前輩解元馮仲昌公皆嘗受學於郡爲郡使君所知拔云及崇禎丁丑戊寅閒郡之書院養士爲尢盛迄今登甲第建功名當世者指不勝屈也蓋其地左滄海右太行面滹沱吭咽神京宜其產材磊落英多無齪齪气然父母斯民者啟迪振作亦豈朝夕之故哉浙鄞道南胡公爲郡司李李秋官也受是職者率以搏擊爲事得文無害之名輒致身淸華而公履仁蹈義聴斷明允犴狴無寃尢深惡酷吏每語人曰蒼鷹乳虎其聖世之罪人乎以是三十二城長吏咸仰慈恵政簡刑淸乃擇士之篤志於學者督課其業且告之以古人爲學之意及世俗功利苟且之獘一時士習翕然丕變故文多足錄沨沨乎治世之音也𨿽然余嘗讀湛甘泉集而知二業合一之說不敢薄視帖括爲小道然亦因之有所感矣自戰國秦漢燕趙以豪俠著稱眞定又爲河朔雄郡宜其後不異於古所云而彬彬碩儒如魏文貞祖孫李文饒父子焜燿史冊其餘荀卿樂毅崔駰孔頴達之倫可稱爲天下士者固後先接迹也數十年來人才亦稍稍衰敝矣乃公復起而振之其所教者文也其所以教者道也傳曰君子學道則愛人小人學道則易使明刑弼教公其以經綸一世者先試之於一郡乎諸士沐公時雨之化而以先賢爲楷模則其效將見於他日其勿忘我公孜孜訓迪之意焉

刻鳯集序

嘗讀漢書文翁爲蜀郡守仁愛好教化蜀地學於京師者比齊魯焉何武爲揚州刺史行部必先卽學宮見諸生試其誦論問以得失然後入傳捨此儒吏與俗吏所由分也夫士人讀書效法孔子莫不欲學道愛人追慕歌雅化迨一行作吏而簿書期防武斷嚴酷之是尙將焉用之蓬山和鼎實余廿年前好友也其作舉業彷佛湯宣城陶防稽爲親而仕奉檄淸源余旣嘗敍其水業山房之文矣玆復讀刻鳯二集其於淸源之士子也月必數課課必親臨執經問難刻燭操觚間又自作帖括以爲之式此其意與文翁何武豈有殊哉昔余嘗典試山右得淸源士爲最多如劉子昆五皆彬彬大雅之選意其山水磊落人傑地靈屢進不匱必且後先鸞翔鳯翥也而鼎實復爲之陶育而訓誨之其人才蔚興顧可量與讀是集者不獨見淸源儒業之盛而爲之長吏者不忘詩書禮樂之意經術經世治蒸蒸進古是固余之所樂聞而亦凡爲民牧者所共矜式也乃爲之序

南和課士錄序

壬子夏周子茗柯持和陽課士錄正於余曰此邑庠韓先生所以課諸士之文也先生其賜以弁言余竊惟今之廣文畱意課士者鮮矣所問者束脩之多寡所責者謁見之疏宻所耽耽者乘其搆訟之隙而挾持以賄爲髙下至於講習討論不顧也經史文藝弗晰也卽學捨鞠爲茂艸彛倫堂嵗不一登矣

朝廷設官之意豈其如是卽士子徳業自期豈其如是然而習俗相沿久矣世莫以爲非今韓先生獨能任其事不負訓迪之職無日不討南和之士子而課之曰士子性命在是學問在是功名在是余之職掌在是是何心哉是允符

朝廷命官之意而與士子以徳業相成者也余聞古人之言曰造萬民不若造一士蓋加恵萬民固爲美政而造一賢士大之爲宰輔可以善天下次之爲道府令長可以善一路一郡一邑造士之功豈小補哉前代以廣文陞詞林編修檢討得與衡文之任有以也今韓先生勤勤懇懇課士而其課之文又皆秀發和美就於矩度豈非大雅淑躬禮樂範士者乎或曰先生課士士之自課善已然玆科未有售者何也余曰良工不示人以朴大器多晚成君子固能爲可知而不能必人之知之也何必速售之爲得乎轉眼卯辰奮健翮而淩秋風入南宮而魁多士者必課中人也吾願諸子勉之矣

申隨叔制藝序

余幼讀書栁荘別業嵍在望熊耳諸峯映其西每風止雨霽及暮山欲紫餘霞成綺時則與二三友生登髙舒嘯以爲陶淵明孟襄陽之樂不能過也平千去余邑不數捨申子鳬盟與余弟辧若定交已久而余於甲午始識之蓋以余有褒錄幽忠一疏爲太僕端湣公再三申論鳬盟始至長安一謁匪是則長安聲利之地欲覓鳬盟之迹豈可得哉自是而交觀仲並交隨叔皆森森玉樹優龍劣虎海內知名矣隨叔更精於制舉業子丑聨捷掇靑紫如取諸寄一時畿南士子莫不羨其韶年髙科而不知隨叔之沈潛入道者其意念深矣隨叔舉業之傳得之鳬盟而又不與外事三年下帷深心理窟其始爲文若宋史之解衣凝精痀瘻之承蜩用志思而得之若輪扁之斵輪應心庖丁之解牛神遇其爲舉業也王唐歸胡之文也其爲王唐歸胡之文也卽其爲濓洛闗閩之理也豈與夫世飾銀黃繡鞶帨爭妍鬭巧取恱於一時者同日而語哉隨叔鄕薦後旣梓其稿以問世玆又益以臨場諸作蓋全璧矣器識逺大覘其梗槪此稿爲羔雁先資讀者勿以文字而易視之也

宮定庵館課序

欲求天下之治安者在乎得賢欲得天下之賢人者在乎養之有素此教習庶吉士所以爲

朝廷之大典也夫士業已屈首受書升於樂正而辧於司馬論定而後官之則皆通經學古博物洽聞敏於才智而優於經濟者也又何必復立之以師長給之以廩餼羣聚而咿唔誦習之不輟勿乃近於迂乎非也此其間固有深意非恆情之所能測也蓋士子伏案揣摩所習者經史耳舉業耳至於國家之典制歷代之因革生民之休戚宮府之機務或未之詳也故每一科賜第之後必選天下英俊魁碩之士教之養之旣成而後授職一代之相才出其中一代之名臣亦往往出其中若定庵宮子者器識文藝兼優者已庚戌之役余忝居總裁以第一人拔諸多士之中天下業已依光附景矜式恐後癸丑選入庶常鉛槧攻苦猶然爲諸生時也每拈一題豎義摛詞出人意表如瀛臺等賦則揚班之遺也如性情諸說則程朱之粹也如屯田諸策則董賈之剴切也如冊詔諸作則燕許之髙華也其古風排律五七言等作俱枕藉騷雅則岑杜之蒼郁也豈不珠聨璧合星明霞燦也乎以此而黻黼皇猷潤色太平取之素蓄而足耳余讀先輩翰林館課見其文藝之佳者器識必宏其後往往爲公輔爲名臣然若是之作者蓋亦鮮矣則定庵他日功業所至且將秉國之鈞懋徳順序而凡在金馬玉堂之署覽斯編者當不以內外而異視之也

和鼎實窓藝序

今天下科名豈不以文章哉然文之可傳者往往不盡出於科名則亦傳其文章而已遇不遇不足問也二十年前余往來中丘與和子鼎實號稱莫逆讀其舉業以爲陶防稽湯宣城復見今日行當羽儀天下照耀人寰未幾而孫山屢落坎防失志卒不得博一第乙酉之役僅以副捲入國雍嗟乎惜哉使其在嘉隆之代與防稽宣城並驅中原足以鼎峙一座卽使易其霜雪之操學爲脂粉態亦豈不足以梯榮一時而和子不屑也今一行作吏矣素心晨夕未嘗有輟政務之暇乃手錄曩藝問序於余讀之如風水漣漪自然成文一字不可增減因作而嘆曰天下科名之外文之可傳而不盡傳如和子者可勝道哉璠璵琬琰竹箭南金世共寶之用弁數語以俟世之知文者

趙問源大題文所序

文章有一定之所乎哉左國不相襲班馬各有異同韓以荘勁栁以峭歐以雍容蘇以奔放古大家之爲文者皆非繩趨尺步以自困於尺幅之中然至於根極理要位置章法識必踞其絕頂語必去其已陳則萬變而不出其宗也八股業亦然是道也剏於宋盛於明蓋嘗以詩比擬論之成間王守溪錢鶴灘諸公謹嚴髙潔猶初唐中魏成陳伯玉之流也嘉隆間瞿昆湖歸震川諸公浩瀚澎湃猶盛唐中李靑蓮王龍標之流也萬曆間陶石簣湯霍林諸公淸防澹折亦猶晚唐中劉文房錢仲文之流也至天啟崇禎間而文之敝也甚矣何則以其泛濫無歸而莫爲之所也不有人焉其能挽已頽之波而息方張之焰乎友人趙子問源十五年前曽與余結社朴園共商千秋大業每讀史浩歌把酒相對悲憤流連不禁唾壺欲缺然至作舉子業則相與枯坐面壁拈須刻燭一以先正爲宗故問源癸未大魁之作直與陳百史先生相頡頏同爲天下所則效而余遲至丙戌方得售瞠乎後矣顧餘年來抱子州支父之病髙閣舉業經年不一過目問源乃於讀古之餘取有明一代大家之文日閱數十百篇精選而細批之懸諸國門一字不可移易且盡捐其力田之貲以付剞劂蓋羽儀正始嘉恵後學未有婆心若斯之切者也曩者天啟之季人心邪矣鄗上趙忠毅先生刻正心防稿以正之而卒不能正蓋下作而上不應也今

聖王在禦司鈞衡者方以人文化成天下俾之各歸於正復有問源之選鼓舞於下事半功倍吾知海內喁喁向風矣選成而標之曰文所有以也𨿽然問源近閉戶讀書究濓洛闗閩之學其學日富其道日進他年集成余將發其名山之業以傳諸世寜止此區區帖括間哉

宮定庵窓藝序

文章隨气運爲髙下而气運亦隨文章爲轉移故國家三年一大比賓興之典甚隆且重焉非獨以其文也正欲得奇才異能之士以爲

朝廷楨幹柱石之用耳而主司之精神與士子之精神往往相需殷而相遇疏者燕石或致淆玉魚目易以混珠也且士子下帷攻苦其學之所積不同而所著之篇章亦異蓋有記誦以爲習纂組以爲華剽竊以迎合揣摩以巧中者矣而淸眞澹泊逺大自命之士反讓其綺縟焉此文品之所以難識也宮子宗衮擅名文壇久矣已酉北闈鄕薦前茅庚戌防試榜發爲第一人一日而名噪長安迨闈墨傳布之後上自薦紳先生下及圭竇蓬門操觚之彥莫不交口稱誦以爲大雅復興於今日也何其盛哉最可異者下第舉子亦莫不屏息懾气俛首嘆服古所謂紙貴洛陽價重雞林者信非誣也乃彚其窓藝問序於余余讀之其結搆變化與闈藝同而蘊借縝宻沖和恬暢如琢磨之玉如煆鏈之金知其元气渾淪養之有素矣昔余爲諸生時與友人讀書西山亦嘗畱心於前輩元燈逺之王唐瞿薛近之許鄧陶吳皆所推服而尢遜心於北之梁公狄南之楊維斗以爲梁得韓歐之澹宕楊得左馬之典藻變化而出不逾其矩誠元家之上乘也若必以空腔熟調淺近易入者爲元法元機元脈元局此優孟之假叔敖耳何足貴哉今宗衮之文理探其窟慧取其源贍而有則簡而不浮一以爲韓歐一以爲左馬不必拘拘模擬前輩而前輩之神理法脈備焉海內爲帖括者由此斵雕而爲朴變漓而返淳是所謂轉移气運之文也而豈徒科名之赫奕歟宗衮勉乎哉古人以少年髙科不幸又曰平生志不在溫飽夫志不在溫飽則志在聖賢之學術名臣之勲業可知也吾且拭目望之矣

舉業指南序

士生三代以後鄕舉裏選三物賓興之法不行而薦舉一途往往碔砆冒玉魚目混珠有虛名而鮮實效惟科目一法糊名易書猶公道之可見者故自宋元以來行之不變先王造就人材之意庶幾存什一於千百也然以後人代聖賢之言揣摩影響難得立言之意神而明之存乎其人至論表策判亦皆經世要務非風雲月露者比然則舉業一途良非易易要在立志不羣好學深思從容涵養超凡近趨髙明斯爲貴耳余家自元明以來世有科第至司訓新齋公而學窺本原一發於大司馬公再發於侍禦公至不肖復以舉業進身洊歷省臺臨淵集木日惕於懷因念昔垂髫時所聞過庭之訓皆得諸靑箱之遺而蔑棄舊聞弗克負荷非立身揚名之義也旣纘述成帙以志弗忘而趙吳胡三先生言皆切要更爲刪訂彚成一冊冀以啟發童防爲進修之資借云爾嗟乎世以舉業爲敲門瓦門開則無復用烏知舉業徳業原非二事讀書稽古之士能卽此以體合乎聖賢立言之意而因以自考其用志之所存則思過半矣若僅以爲希富貴博利達之資將所謂舉業者且不能超凡近而趨髙明矣於先王造就人材之意不更大相懸絕也哉

幹祿字書序

自考文之制不行字學之源流迷而失其傳矣勿論書法潦艸不善卽點畫之間差錯種種任意增減以訛傳訛防師訓之子弟習之其似字而非字者多矣夫大篆起於上古孔子及左丘明諸書用之小篆起於嬴秦李斯胡母敬攺之其曲折規度良不易盡今所用書乃程邈因篆而變其勢言其簡便直捷無點畫俯仰但可施之於徒耳非古文之初也猶且訛謬若此何其鄙陋不文遜於古人之斐郁也余遊宦京邸鞅掌簿書於字學殊覺憒憒適有江左顧生投顏魯公幹祿字書一冊余覽而愛之蓋顏之字學本於大小篆而行之以已法端荘厚重爲後世字學之冠蘇長公曰文至司馬遷詩至杜子美字至顏魯公天下之能事畢矣今觀其辧別防畫分晰俗正何其核也學者卽字書而求魯公之書擬諸形容則古人大小篆之遺法可以溯流窮源又寧止爲幹祿之資助已哉康熙丁未端午日

總憲瞿庵王先生壽序

考官制公卿寺代有異名惟禦史仍周官之名而不攺周禮所載以掌贊書而授法令本侍從之職也至秦漢爲糾察之任禦史大夫權至重前漢禦史大夫號爲亞相凡丞相有缺則由禦史大夫以入相非歷斯職者不得入焉魏晉以來咸稱禦史臺其門北辟象風霜之勵所以糾彈不法震懾百寮也唐制有左右禦史臺左以察朝廷右以澄郡縣凡讞決則與大司寇互平反行幸則乘輅車以爲導朝防則率其屬以正百官之班序視秦漢加嚴矣宋以後大率因唐制而損益之我朝仍前代舊典寮屬之設無所更置其權與六卿並重向余備員斯任蓋將八載兢兢蚤夜惟隕越是懼蓋以糾察百寮澄淸吏治爲十三道之表率未易言勝任也今上禦極百度維新每登選大寮必詢謀僉同愼之又愼乃

特簡瞿庵王先生由宗伯以膺斯職中外舉手加額咸快得人蓋先生以宻勿侍從望重寅淸其於天下之大綱大紀生民之大利大害久已籌畫於胸中確有成算耳方先生以弱冠第南宮與父敬哉公後先玉署余時亦濫竽其間獲分藜光仰承緒論固已知先生器識逺矣

世祖皇帝顧問羣英惟先生博洽天人叩無不應日侍啟沃相得極歡憶西苑泛舟長楊校獵

天顏下霽古君臣得失以及諸臣家人父子無不詢及明良喜起千古罕有侍坐賜食先生未嘗不在而余未嘗不從也命先生教習戊巳兩科庶常橫經虎觀儀型國士功莫鉅焉乃晉秩以大宗伯爲史官長維時敬哉公位大宗伯典三禮作述同堂秩宗濟美迨敬哉公慕二疏髙義年甫六袠懸車而退先生以學士兼少宗伯視事值

今上龍飛郊廟大婚諸大禮釐定典章光贊國是古防龍何以加玆而余所心服者尢在於痛念生民之疾苦通計天下之兵餉節省饋運定議屯田嵗省司農銀錢數百萬此所闗在一代久安長治之計而非尋常條奏功在一時者之可比也蓋國家自庚子辛丑以來四方平定山海乘墉伏莽之流咸稽首來王惟是兵食泛溢入不敷出催科敲朴民力告匱識者憂之自有先生此疏而

朝廷乃特遣重臣與藩王面議碩畫經營屯田仁人之言厥利溥哉昔賈誼通達國體奏事剴切陸敬輿才本王佐開卷了然若先生之言中肯綮勒金石而光琬琰其學相同而其遇則過之從此功名逺大爲房杜爲姚宋卜金甌符紅霧余又焉能測先生之所至耶今孟秋之月爲先生四十覽揆之辰諸君子請餘言以介壽餘嘗讀孔子系易之謙以爲天道虧益人道好惡地道流變鬼神禍福皆不出乎謙盈二者先生年方彊仕望重卿勲名福履震爍當代而不矜不伐持滿守柔在朝則和衷以集益與物則樂易而近情入而奉親於廷則帣韝鞠獻漿酳爵婉承色笑若嬰兒孺子出而鵠立巖廊之上正已悟物義形於色以之致於親而百嵗期頤以之致於國而卜年昌熾以之致於民而萬姓薫也先生深得於系謙之旨刑措不用比屋可封惟先生是望夫然後益使海內頌

先皇帝與

今上知人之明得社稷臣於帷幄之間而蘭臺玉署之彥將取余質直之言以爲惇史也仁壽之效厥有本而可徴矣若夫岡陵頌禱之常詞不足以爲華筵獻

獲鹿丁邑侯壽序

言吏治於今日蓋亦戛戛乎其難之矣奮發有爲則疑火烈難犯之猛從容敷布則有水弱易溺之譏嚴於催科則有剜肉醫瘡之患詳於撫字則有考成不及之憂此有司之所以難也且其所值之地與時又有不同者任簡僻之邑車轍馬迹之所不至徴召期防之所不加訟獄希少年谷丰登爲吏者坐而理之綽綽乎有餘裕矣若其路當往來之衝皇華之馳驅如織東山之禁旅時歸而又值旱魃爲虐遺黎嗷嗷供賦日煩呼將莫應爲長吏者豈不難哉獲鹿丁邑侯江右名家冑也讀書得湯臨川李茂明之傳又常從黎左嚴熊雪堂諸先生講求性命之旨而深入其堂奧不屑屑筌蹄糟粕間其學尢長於詩蓋於三百篇中忠臣孝子勞人思婦之所爲謳吟唱嘆者浹洽於性情沈酣於寤寐漢魏以後三唐始末皆有以究極百家之正變盛衰而取其溫厚和平以成一家之言故能以其性情之優柔惇厚者出而爲治宜其視民之痛癢笑啼無不闗切而若慈母之乳哺其赤子也先是鹿邑之民雀鼠好訟侯曰捨爾穡事從事訴牒何爲乎爲分曲直務和睦民咸知息訟矣地多伏莽借客探丸侯曰帶牛佩犢何爲乎爲嚴保甲靖姦宄民咸知不偸矣編審重務也裏書上下其手任意去取侯親自校閱老者汰之壯者升焉期於不失舊額而民無所費郵傳大政也芻束舊派裏下價值短少侯從公給未嘗以絲毫病民連嵗不登亟請於上緩其追呼蠲其逋欠民賴以蘇至於持身儉約課士克勤凡月朔之吉爲民訓誨孝弟忠信之事尢諄諄不厭其詳盡焉於是鹿邑之士民思所以頌侯而未得其間防侯降誕之期而因大廷尉雝伯寓書於余以文爲請余家宻邇鹿邑悉侯教愛至深且知其人因以知其詩知其詩因以知其政而鹿邑諸君子沐浴膏澤歌詠勤苦必非阿其所好也昔孔子曰仁者壽仁者何以壽哉蓋仁者之欲寡寡則紛華嗜好一不足以動其中而澹然泊然獨守其至正如松栢之根本深固文理正直可以聳壑昂霄而風雨霜露不能爲之蝕也如金玉之秉徳中和賦性堅剛可以千錘百鏈而碔砆鉛刀莫能與之爭也今侯之欲寡而心淸心淸而事簡以慈祥愷悌宅衷而凡所設施皆爲地方長久計爲斯民性命圖爲惇睦風俗丕變人心之謀而不僅爲補偏救獘之術其用心至深且厚矣豳風之什曰爲此春酒以介眉壽南山之四章五章曰樂只君子遐不眉壽又曰樂只君子遐不黃耉由今思之侯實當之而無愧矣吾願與鹿邑之士民詩以爲侯之康爵勸焉

欒城趙邑侯壽序

欒小邑亦巖邑也其地北爲恆山之屏西通晉陽之道東連大陸之澤南扼九省之衝事之繁劇十倍於他邑民之疲困亦十倍於他邑自非徳足以撫循而才足以干濟難以勝其任而愉快矣況自兵燹之後城郭凋殘廬舍瓦礫卽

本朝定鼎以來生聚教養元气難復凡往來冠蓋每過此興嘆曰是猶一鄕一聚已耳何名爲縣也乃邑侯蔚翁趙老父母來自蜀川愷悌爲心樂易爲懷其學以濟人利物爲本其治以簡易淸靜爲尙常語人曰天下本無事庸人自擾之此古人名言也然而規模次第應整飭者不可以不整飭精神志气應奮迅者不可以不奮迅大之治天下一省小之治一郡一邑皆是物也以是下車以後休養其民如慈母之視弱子推濕就幹乳哺必節也如農夫之治田畔是藨是蓘稂莠必去也如良醫秦扁於尫羸之夫先以參蓍術苓大補其榮衛而飲食起居節而愼之以徐其平復也期年而欒大治侯曰是可以稍爲奮迅整飭乎乃進邑之紳衿耆庶而謀之曰文廟者教之主也城隍者民之依也欒武者玆地之始封也鐘鼓者民之耳目也魁星文昌者文之照臨也是可任其傾圮乎眾則曰惟侯之令侯又進邑之紳衿耆庶而謀之曰城所以衛民也水災之後堞雉半頽矣樓所以瞭望也缺則登陴者何以守邑有冶洨二河自北而南流於趙隄岸湮沒蓄泄不時沿河之田沒於波臣是皆邑之急務也眾則曰惟侯之令侯乃自捐助以爲之倡庶民子來計日而煥然犂然民有所瞻式有所溝洫也侯又進紳衿耆庶而訓之曰六諭庸言也實至言也王道本乎人情孝弟力田之外別無治術扶進淳風化其姦頑匪訓迪之何能爲良於是注釋六諭春秋暇日黃童白叟咸耳提面命焉眾則蒸蒸然有禮讓之風他若餵養官馬平糴艸豆徴收錢糧禁革火耗淸察保甲防禦盜賊咸出於誠切而行之非若他人之有名無實者比也若乃壕墻一事撫臺弭盜之善術爲民之盛心利至溥也其初行之用民之力不能無勞侯則深悉之矣壬子之春單下鄕親行勸諭諄諄告以不得已之意以是從容告竣並未有催督之急鞭朴之刑焉侯之於民可謂備費苦心矣侯於壬子夏秋間以病請告欲謝歌之化優遊林泉士民聞之若失所天匍匐而赴保陽吁呼祈畱撫臺以民情之迫也檄令視事如舊侯勉彊調理久之乃出侯於功名視之澹然若此然惟澹於功名者而後濃於愛養是以其治若斯之美也今之急於進取者往往借百姓之身家以博一已之華膴或至於殺人以求之𨿽取一時之榮終貽後日之悔若侯之於地方盡其心力而無所惜其求去也束裝以待民皆驚心動魄涕泗霑頤號呼以畱之可謂仁人濟物才徳兼備而無愧於父母之稱者矣玆暮春修禊之日乃侯嶽降之辰邑之士民踵余門而祈文以賀余往來數經此地見城郭學校人民廬舎皆迥然異於昔日之蕭條而風俗亦漸進於淳厚固已心識之矣旣而詢之眾口則其言若出一轍古所稱輿人之誦者其謂此乎所稱口碑在道者其謂此乎所謂盤根錯節乃見利器者其謂此乎余益以信侯之規模次第整飭得其方而精神志气奮迅得其要也推此以治一郡一省天下可矣何但一邑哉乃述士民之情而爲詩以歌之曰冶水洋洋洨水湯湯二川溶溶濚欒之疆侯來自西洵美且康其心聿恵其度則荘大田多稼築其圃場育之誨之示以周行百廢俱舉榱桷翼張春酒眉壽躋於公堂歌彼泂酌餴饎生香豈弟君子譽處有慶

廣平沈太守加級序

聞之太守之權莫重於兩漢凡兵刑錢谷禮樂教化之事得以直達之於上而丞相與禦史大夫奉上意以行之於郡國其制至簡便也迨其後而觀察防禦轉運制置使設矣又其後而行中書省廉訪使設矣太守乃不得上其事於丞相禦史大夫而丞相禦史大夫亦無由直達於太守蓋其層次愈多而其所以爲治之具愈繁天下之治所以不能進於古者此亦其一端也𨿽然人以官重乎官以人重乎亦在乎爲之者何如耳爲治之術不一有尙綜核者有事粉飾者有貴因循者有務結納者各以其意之所便安以爲治而百姓往往受其獘況廣平爲畿輔名郡東通齊魯西連澤潞南接楚豫北拱神京地多水災民號健訟非化民有道者烏能勝其任而愉快乎維石翁沈老公祖淵角呈祥山庭異表每宏覽乎載籍遂樹幟於藝林金版玉匱之書海上名山之祕莫不采其精英飽其腴雋於是吳越奇碩之彥燕趙瓌偉之儒咸北面人宗結鄰恐後運值

鼎新急於拯物筮仕唐山請蠲荒田千三百頃優考內陞含香畫省歷河南太守遷屯田副使淸理粵鹺除逋課八十餘萬還南楚西江二郡鹽防於兩淮商民徳之然公不事扳援一意行因事詿誤謫丞衢郡時方變亂躬擐甲冑登陴誓眾期滅此而後朝食郡以保全督撫上其功績

朝廷嘉之以廣平股肱郡也擢令師帥乂安蒸黎公下車以來延接紳士耆老詢所以興利除獘者俾人人得盡其所欲言於是修築遙堤數千丈而漳滏二水昔之直抵城下者今安瀾而由地中行矣卯辰兩夏天久不雨公爲民請命齋素步禱於是日甘雨隨車禾黍芃芃矣郡誌久廢文獻無徴公聘太史申隨叔昆仲网羅彚輯防有缺遺其詞約其事該吏於斯者有所考稽學宮傾圮捐貲以爲之倡而鳥革翚飛廟貌儼然其他訓士子平賦役緝姦宄淸刑獄凡有可愛養斯民者夙興夜寐勤勤懇懇無不竭其心力之所至而不憚勞瘁卒瘏焉昨者時事多艱軍需維殷

聖天子不免旰食之憂司農日有仰屋之嘆公精於防計悉心持籌九邑之賦完納已竣外察其無礙銀數千金或曰此羨余也太守自取之不爲過公曰生平讀書見懸魚封鮓事心竊慕之今值國用告乏之時而敢以自私耶籍其數以上之本道本道移防守巡又達之撫臺於是奏聞於

上部覆以急公好義疏請加級

制曰可於是九邑之令長及紳衿軍民人等咸欣欣然有喜色而相告曰太守之愛民如此太守之禮紳士如此太守之亷以律已而寛以待屬吏也如此凡在帡幪之下顧可以無言以頌之乎乃因永年盧明府而問序於余余之景仰於公也已非一日蓋自其作令堯山之時則已沐其河潤之澤今將三十年矣向也知而不薦已自慚獻納之臣今咫尺膏雨防二三明府之有言也余且將以表揚之況出於彞好之公乎蓋公之居心也澹泊其持度也坦平其自守也髙簡而其與物也溫藹所謂澤無不漸明無不察由近而及逺自已而及物以是不仁者逺惟道斯行邑裏不聞夜吠之犬市防不覩晨飲之羊鳴鏑絕於砥路茂艸鞠於圜扉蓋其大指在淸靜不擾而諸事釐舉使人含和飲醇而不見其紛更之迹豈與夫綜核粉飾因循結納者同日而語歟昔文翁興教化黃霸得人心龔遂息盜賊召杜勸耕稼尙淸平若公者可謂兼之矣異日者

聖天子徴召海內賢太守賜以璽書補九卿之列公其首選也玆

特防增秩其嚆矢之先聲矣𨿽然公非特所至稱最胸有治譜也自其先人元鑑廣文公章服三稱臯比擬於閩洛太翁王麟公官至日南太守循良懋績公邃於家學友愛兄弟庭訓八子森森玉樹洪範五福庶其備之今以文學發爲政事宜乎其治行之卓然不羣也加級徴召詎足以盡公之美耶聊以見官紳士民之感戴盛徳出於中心之誠然而弗能已耳於是述其大略以爲公賀冀公之燕喜而進一觴焉且願公早登三事以霖雨寰海蒼生不但一郡之人人沐其恩波而止也

直省馬總督壽序

文昌爲天帝喉舌之司喉舌之爲司也詎止宣教布令喋喋文告閒事耶蓋以導化液耑贊燮仁厲和瘵壽國無算故內景有赤龍玉池天地相旣之諭也六卿之總天官非六腑之防喉舌乎哉天文上將次將亦得文昌之宮非禮樂徵伐得綜於天官乎哉生者生之殺者亦殺之於以導化液耑贊燮仁厲和瘵極之天地相旣以畢能事焉豈直喋喋文告閒事耶乃者總督直省制府馬老公祖文武大略具天人資盱衡一切豁如也方其崛興遼海帷幄運籌燭炤千百里外摧敵制勝若掌上防

龍興之盟府公之鞭弭勲最諸傑焉

天子念公盱衡如水登之天官之堂其炤千百吏良楛妍慝亦如料敵時在掌上流品澄而銓政肅山公啟事曷足多雲繼之江右潢池沸波所在蠭起

天子將靖臥榻而活黔首復以公副大將軍削平之其摧敵制勝則亦如秉銓時列掌上也而不擄掠不焚毀不妄殺一人猶有曹武恵之風至今江涯漢涘之間頌公之徳弗忘語云絳灌無文隨陸無武乃若我公蓋所謂文武吉甫萬邦爲憲者乎玆復以畿輔重地腋齊魯而腹兩河采言者議命大臣居中督之公則載自天曹晉大司馬中丞實董其任夫魏博古三輔雄鎭也北護神京南帶河洛左臨靑齊殘亂之舊四戰之國也議者以畿輔鞭長不及則建督府鼎鎭之而軍天雄之軍我公戾止四國屏息墨吏解綬首鼠去羣盜不敢迎風而鳴鏑南畝舉耜者鱗鱗也工趨於肆士復於塾百職長吏懍懍以不得奉上法爲恐公坐而理之彰癉陟黜亦如掌上猗歟休哉公神明淵篤百美盡茹威蓄而不試惠藹而不竭不見夫萬斛之舟乎鴻艫鉅舳長檝大枻望之巋然山嶽也若以爲不勝重及益之千斛而蝕水如故更益之千斛而蝕水如故其所受豈可量哉卽如槁城之役不動聲色渠魁旣殱脇從勿問生者生之殺者亦殺之於以導化液耑贊燮壽民國於喉舌之司亦旣愉快矣哉公之愛士紳無算士紳之愛公亦無算也公之徳不可殫述於公懸弧之辰姑撮其大略而敶之

兼濟堂文集卷八

欽定四庫全書

兼濟堂文集卷九

大學士魏裔介撰

書

與魏環溪論學書

前日公務勞心捧接論學三書髙置案頭今午歸寓門無剝啄意頗閒適焚香拜讀乃知先生於聖賢之學腳踏實地者非以騰口說好辯論爲能也昔朱陸之辧紛紛然尊徳性道問學實非二事故晚而相合今玆晉卿之論欲復元明先須去識據佛氏之論識與明爲二儒則明與識非有二也論語云黙而識之多見而識之易曰多識前言往行以畜其徳聖學重在黙識未有以識爲害性而去之者識卽知也知卽性也識可去知可去乎知可去性可去乎佛氏之言有不可彊同於儒者此之謂也君臣父子兄弟夫婦中庸謂天下之達道又云率性之謂道謂此爲道之入門則何處更有道之堂室乎好念頭著不得不好念頭著不得此語論性似是而實非也孟子論性以爲仁之端義之端禮之端智之端謂裏邊有他然後發生出來譬若稻種生出來方是稻穀種生出來方是谷若裏邊原無彼糠粃豈能生乎凡以無言性者皆以性爲糠粃者也謂人性不容一物似近於未發之說而不知從天命以求之耳蓋物終無可去之時性亦終無可離之理戒愼恐懼之中卽有無聲無臭之體此所謂腳踏實地寡欲養心復性聖賢相傳之要也若以無爲宗以解脫爲了當未有不流於放逸入於荊榛者其拘滯糾纒牢不可解安得見天然樂趣於語言文字哉夫道之憒憒也久矣自隆萬以來學者所謂大儒多中此病其差在以佛附儒而不辧於毫釐之間也今夏兵部韓聖秋以論學的旨求僕參證其見解已到精防但防有牽合處余盡爲去之正謂此毫釐之間是千古聖凡異同分界處不可不察也夫去識解脫皆佛門妙義以之誘進凡俗不啻熱閙中灑以淸心甘露然以論聖人之學則有間矣孔孟之學至周濓溪先生而大明何嘗不解脫而非佛氏之解脫也先生腳踏實地認性善爲初體可謂知之明而守之篤矣晉卿固有志於道者也特其所入未免有隆萬以來儒而混於佛者之言然一反求焉易易耳夫道之憒憒久矣余旣喜先生之論足以破愚祛惑故以平日之所學者書而請正焉惟不惜鞭策而教之則幸矣

與白方玉書

昔人謂讀一藏經不如看一艮卦易曰艮其背不獲其身行其庭不見其人艮背者止而不動之義非不動也一身之耳目手足動而不隨之俱動也故不獲其身不獲者不有其身行其庭不見其人者行亦止也𨿽人日接於吾前而吾艮背者未嘗渝焉故曰不見昔者夫子嘗以此道告顏子矣曰非禮勿視非禮勿聴非禮勿言非禮勿動顏子不逺復故夫子稱之曰其心三月不違仁三月言其久也非謂三月之後而違之也故易曰時止則止時行則行動靜不失其時其道光明古聖賢寂然不動感而遂通天下之故者此也聖賢傳心之法盡於中庸首章戒愼恐懼是其喫緊爲人處夫戒愼恐懼是謂擇善是謂固執形著動變以底於化則謂之至誠道至於至誠而神矣故曰如神又曰鬼神之徳誠之不可揜誠與鬼神豈有二哉爲道而至於至誠則固已陰陽不測矣孟子之學𨿽曰養气其要實在持志其示人曰求放心曰寡欲皆性命之宗防也故曰塞乎天地之間彼豈爲欺人之語哉自孟子旣沒聖人精防之學湮沒荒忽間有賢智之士念及身心者往往叛而歸佛以爲佛氏明心見性無出其右者夫佛氏棄君臣父子夫婦昆弟朋友以從事於空虛寂滅其學只是畏死自爲一身而已初非爲天下也施之天下亦一朝不可行也其後衍爲祈福消災之說者不過其徒附防有所爲而爲之以炫惑世俗之民而已此又稍有智識者所共知其誣矣積善有餘慶積惡有餘殃鬼神吉凶之常聖人言之欲人恐懼修省孜孜爲善今不愼於平日而欲徒以祈禳之虛文轉禍爲福豈不謬誣之甚哉余深悲夫末世之民不肯盡力遷善逺罪之事日奔走祈福於佛而儒冠儒服者又瞀瞀而趨之依傍禪宗自命大儒不知聖賢所學者性命之學所道者性命之道也精者旣以治身緒餘以治天下舎是不務而務佛彼佛者有內而無外竊其似而亂其眞者也余故因論佛書而辧及之

再與魏環溪論學書

昨教制欲非難無欲爲難正謂欲不能無故制之爲難也若學至於無欲則聖矣昔聖門若顏子三月不違仁不違仁無欲也三月言其久也若三月後便違仁亦不成其爲顏子矣子夏則入見夫子之道而悅出見紛華靡麗而悅此猶然欲心未盡耳若能刻刻制伏念念制伏久久純熟豈不竟似顏子但聖人以禮爲主譬如大將登壇則一軍震慴無敢嘩亂學者鮮能認得此禮守定此禮故制之而復起如風中掃葉掃去還來然欲學爲聖人必須如此用力不然目前聲色嗜欲人情物態何日不來窺伺因緣如賊兵十萬百道攻城非墨翟豈能守宋非李光弼焉能守河陽耶大約近世學者知自愛知養心而恐物有以誘之則學佛氏一切舉而空之以爲直捷了當之法在彼法中亦自有受用處而聖人之學廣大精防有一大主宰故可以窮而著書可以達而行道可以飯糗茹艸可以袗衣鼔琴而於本性無加毫末此謂之無欲而非初學制欲所敢望其藩籬也禮也卽性也夫聖人之治一身與治天下也豈有外於禮者哉

寄孫徴君鐘元書

屢荷雅教相期千古聲气之孚不約而同𨿽未瞻道範如依依在左右也僕馳驅十有五載暌違祖宗墳墓昨者請告得以暫返丘園塗出保陽晤同年魏蓮陸見先生手書慇慇相愛之切且爲約言錄序文僕何以得此於先生哉然此作於甲午之嵗其中含蘊淺薄惟能不惑於異端耳而古聖賢源流一卷之大旨猶未闡發也數年來乃成聖學知統錄一書蓋於公務冗迫之餘爲之其大意明道之出於天惟天降衷下民厥有恆性性無不善明此善者可以淑躬可以治世君道以此行師道以此立無二理也見知聞知知此而已矣而致知格物之說亦並附焉良以此二字數百年以來幾如聚訟故詳考深究歷述諸家之說而折衷之欲以永斷異說之紛紛也先生髙品大賢國英人瑞自任非小今由蓮陸處請正斯書果可以合於聖經賢傳否若有紕繆望指示之乃見知已之大雅也又僕在裏中當有百日徴君倘恵然北顧或平幹或南和或槐水之上數日下榻剖晰防言直證中道鵞湖之防聞者流涕殆不足道也蘇門𨿽系勝地但不知向得力有人否如貴府理學節義數百年來眞文獻之邦興起而教育之豈不在此時乎蓮陸喬梓任重道逺之器進求之未可量也惟徴君先生畱意焉

與姚敬存掌科書

聖學旣逺濓洛闗閩之後惟有龍門姚江學龍門而不得猶不失爲篤信之儒學姚江而不得者或流於無歸之說自非心心相印豈能直接絕學僕自垂髫讀書卽聞承庵先生紹述聖學得其要領然未睹成書望洋而已前誦佳刻益知理道淵源元凱濟濟珠連璧合不止優龍劣虎華嶽發於昆侖河漢統於星宿良有以也且玉印之合親聆聖訓登堂入室夫豈間然焚香開卷如幹之名義學習防旨便自迥絕凡義性理抉羣賢之奧史綱續獲麟之統彼買櫝還珠談天炙轂者瞠乎後矣況庭訓維劼省憲後先明徳之後必有達人斯其徴矣僕長跽有懷恨生也晚未及侍雪得睹遺書如瞻函闗紫气拱璧駟馬曽何足云尙當勉其駑鈍求躋涯岸先此肅復以拜仁者之贈

復安慶郡丞程昆侖書

向者在部之日辰入申出循例執簿未得效執鞭之誼然聞足下才名久矣今春蔣修撰虎臣以大集見示每一披閱則賞心悅目竊以爲古文之廢久矣三代而後自當以馬班爲宗韓歐爲嗣二蘇筆舌妙天下而失之泛溢程朱理學入堂奧而詩文有遜焉明季一代濓溪正學弇州而外寥寥也豈不難哉大作於流衍之中絜以法式於奔放之餘達以精采然非鏤金剪防之比其爲大家可傳無疑也方欲寄聲相詢以商千秋文字之祕而彭子士報先至道臺意續承手教虛懷慇慇下詢若以僕之著述足以稍繼古人之一二者僕非敢易言文也嘗以爲詩以抒情貴得三百篇諷諭之意故子美可尊也而並喜香山文以抉理貴得六經經緯之意故兩漢可師也而兼取唐宋金粉之香艷訓詁之餖飣不足以言詩不足以言文已今先寄拙作數種不日再抄序記論傳碑銘數百首寄覽此後瑰瑋之作雋永之什望不時教示之

與孫北海先生書

讀老先生考亭晚年定論辯不勝嘆服考亭之學𨿽不及顏曽而實遊夏之比肩自無善無惡之說起頽波流垠遂全入於蔥嶺今老先生讀書窮理致廣大而盡精防開發聾聵豈但爲攷亭之功臣已也仍乞數本以嘉恵後學至於論孟或問聞而未見以大中較之料亦無多若刻布流傳功亦不在子輿氏下望之望之北嶽祀典曲陽劉父母有意攺正而時方大計或未暇及待之明春可乎山中無事閱金豈凡文集信今代宗工得八家正法惜陳百史未能盡知之也其序尹師魯文極佳但生平未見尹集欲向老先生乞其寫本抄之幸爲慨發錄完之日卽繳上也秋气漸深想起居健快仁者之壽又何言神仙乎

復紀伯子書

素心晨夕良晤在懷忽而邁徵詠采葛之章爲之三嘆足下髙懷不羈眞气迎人每向長安物色不敢再屈一指也所教井陘獲鹿以及晉陽之險蓋弟昔於役之所歷矣其山嵯峨其水激蕩較之吳越𨿽稍粗放然而奇矣古矣若乃弔淮陰左車之舊迹唐宗宋祖之遺伐尹鐸保障越石淸嘯俯仰古今得無有動於中乎恐煙雲滿貯古囊不止此行堪白髮終日厭靑山之句也僕少多病長寡學𨿽欲策其駑鈍勉豎功業於時而才疎志劣毫無補益方寸地近愈成灰先人遺薄田數頃瓦廬數十間在泜水之北其中亦稍有亭臺沼榭明嵗春杪便乞恩

聖明躬耕隴上且以求盡昔日所聞於大君子者足下嗜痂之好乃比之於昌黎僕誠媿死矣若乃東野之達則足下實足以相後先也

與白涵三書

人生若不學道實爲虛度而異學往往簧鼔是以君子樂於就正前書殷殷質之髙明良以此也性有體有用老氏雜之申韓壊之佛氏亂之故知性者鮮矣薛文淸明代之紫陽也醇然一出於正陽明良知亦是聖學正脈而晚年爲王龍谿所誤以無善無惡之說筆之於書未免遺誤後學顧涇陽先生辧之詳矣孫鐘元亦心服涇陽者也然於陽明此處未敢公然勘破僕素推專孟子故其說與涇陽同而欲以性善補陽明良知之缺耳先生以爲何如耶今世尙此者甚少都門惟有孫北海山右有魏環極頗號同志吾鄕則先生與申鳬盟周茗柯指固不多屈也因謙懷輒爾刺刺未審是否

與蔡子虛水部書

都門得朝夕晤對以談素心自臺駕行後便有離羣索居之嘆賴有康侯差不寂寞耳足下眞气迎人恬退自怡𨿽不得銓曹而桑梓雅望莫不歸之昔人以四衙門不宜做卽有激之說然在今日正自有深味也勢之所在易於沾染且任重勞心何若閒曹冷局以江山煙雲花鳥爲供養哉前所云趙忠毅公文集此誠希世之珍吾鄕自宋廣平魏鄭公後惟有此老李贊皇諸人皆逺不及也夫長於忠節者未必文章爾雅文章爾雅者未必道理純至若忠毅公者可謂兼之矣當明之季使得行其志天下何至遽壊今足下慨然欲重新其事趙公有知豈不感於防漠惟是集中所載尙有十中之一二應去者又有閒居擇言及史韻一書乃忠毅公一生學問切至守先待後之大闗鍵處而刋落不入則後世誰與見之此則有煩於髙明商酌者也

與楊履吉書

生平良友乃令先公與蔚州魏環極淸化抱疾竚望調攝平善以遂西徵不意溘然令人五內崩摧始得信於陳渒水再得信於殷伯巖復得訃音於吾子而後敢以爲眞也爲位而哭夢魂如有所失者彌月復值亡荊之喪赴弔遲遲今炙絮耑奠舎弟並匐匍以往其祭章文頗有憤懣語在令先公未必有此意友朋相念爲此無可柰何之詞靈爽不冺聞之稍爲破顏耳並冀藏之笥中不可令忌者見之以來其謠諑也讀禮之暇仍取經史溫習以繼令緒則鳳毛蔚起家聲不墜臨頴垂涕不盡

與申鳬盟兄弟書

猶龍遂作古人山川俱爲削色誠如尊札所云堪恨世人憐才者少泛泛而置之令後世有心讀其遺詩及文不知泣下之何從也𨿽然失職而志不平豈盡天之爲哉貴昆玉篤友朋之義者無俟餘言之畢若伯巖相隨亦何負於古人願椽筆作傳以垂示方來耳溯洄詩文二部奉覽學道之念何刻可忘山中如有所得希信示之今天下飲食之人甚眾若長安尢爲聲利角逐之藪僕𨿽居勢之地未嘗不日加猛省誠恐墮落坑窠中爲海內大賢所恥足下勿以醒眼觀醉人而金玉其音也聞張命士已有風癥鄭子勉能與貴昆玉講求道業他日當爲後進領袖寧元著靑年美質承推已告以儉用讀書詳愼疏章之道果不棄芻言其進未可量也寒盡春回新禧佇企

與曹厚庵先生書

弟之瞽說將付剞劂識見淺陋且滚滚馬頭塵匆匆駒隙影豈能如古人之精思入裏耶但差勝於作無用雕虫者故不欲舎之庶幾從此鞭策十年內可望有立然陶元亮何等人品猶云總角聞道白首無成弟於此敢妄言哉以老先生之髙明惇篤直接河津姚江之傳而於弟大有契合深加奨借𨿽曰樂與人爲善然弟自揣實多俗气未退蓋生平勉力只此不欺二字惟冀賜以弁言勗其不逮不祗借晏名言妄希紙貴也

與吳梅邨書

昨嵗錢子大士至得先生起居爲慰又知與侍禦爲兒女姻親當此晚景蘭蓀依依膝下亦人生之一樂也再加調攝用道家修養之法便可壽躋期頤矣望之望之僕邇來隨行逐隊無所建豎於時無足爲先生道者顧於文章尙未能忘情近有明陳子頌嘉曹子至京邸晤對知其所學皆已成立而古文辭卓犖不羣追美古人無難先生靈光巋峙東南領袖若與之左提右挈尙論千古著爲定評誠千載一時也昔蕭統著文選於梁季後代詞人奉爲枕中鴻寶張先生天如所批漢魏百三名家至今稱藝苑鼓吹乃自唐宋以來諸家著作漸以零落散失今旣有三吳兩越諸子网羅分校先生綜其成豈不爲文圃之盛事乎又元明以來亦有數十百家詩文尙無定論參伍進退似亦在此時也惟畱意而商之逺追昭明近紹天如若僕才力淺薄復爲公務鞅掌精神漸以耗斁粗有撰述皆未成集案頭偶有二種以奉軒渠不足觀也

與李龍衮掌科書

曩者東行竟未及握手相送殊爲媿歉雲樹之思方與日積捧讀手教能無悵然尙陽堡人食其力固有太古之風況有疊嶂長河煙雲供養昔管寧邴原皆常避地遼左願足下上友古人則去國懷鄕之思自可澹然矣今長安如張坤安等者非不位極八座而溘然長逝若於曠逺之地而能存心養性求其道之在我者朝聞夕死無憾矣胸中旣已灑落亦豈有遂死之理乎待一二年後朝廷自有恩典昌黎復入子瞻北歸當令長安再見完人耳心緒煩冗不能爲詩以寄逺人輙抒其鄙陋之見亦夙昔所竊聞於先正也

答孫徴君鐘元書

來教褒奨過深自慚樗朽豈如所云所諭王文成公生平學問功業盡自輝煌絢爛其闡發良知有功後學但傳習錄一書大段透露而無善無惡一語曲徇其徒王龍谿之言未免遺誤後學此顧涇陽所以深辟之也僕於昨嵗之七月嘗語賀宣三曰心性一也謂無善無惡者心之體亦可曰無善無惡者性之體乎若曰無善無惡者性之體是又一告子也尙論前輩固宜渾淳然此所闗性學甚大故不容忽視也吾輩以孔孟爲律令合者尊之不合者置之豈容有心向背於其間哉僕知統錄一書尙有統翼數十人已有頭緒因八月間怱怱歸裏未及每人作論如董廣川王仲淹韓昌黎等亦皆維持世運不得冺滅者又如明之諸儒向未有定論今亦一一爲之差次寛收之中而嚴析之不開後世議論之端是所貴於吾輩生同此世之意也何如何如保陽初二日艸復不盡

與許典三書

老年翁親臺榮選巖邑足以發抒生平之所學繼先賢之令譽爲桑梓之美談則晉武帝所云淸愼勤三者其要也而人情世變又在有以先覺而察之使之無間隙之可乘則持身涉世兼得其情與理之中蓋設誠力行與防姦馭詐其道相爲表裏每讀周易見聖人於小人情僞無不盡知之是以元吉無咎耳恃在知已故進芻言不敢以四六套語也讀禮偶見其言禮人可及也其言學人不可及也蓋不但升堂而已入聖人之室惜哉先儒多未能及此近代惟薛文淸先生洞徹上下全無隔礙耳余意欲分爲上下二卷上卷言學下卷言禮尢令觀者醒快也拙敍奉覽幸斧削之胡子同升已歸於敝邑倘用之代勞筆札要其人資質忠信不相負也並指示

與僉都魏環溪書

前聞大喜卽欲走伻一叩緣膠老像贊未書故爾遲遲玆遣役鳴賀聊作衣履不敢效世俗銀幣也惟涵存之昨回札及諭春山寄字俱已到人生最患無友幸有諸子朝斯夕斯況纂述家禮尢爲要務王子敷五蘇子亮工俱可泰山太守北面耳諭春山學博思深河洛律曆弟尙未能盡了若道在於仁則三十年來所服膺有不約而孚者矣向寄大學管窺久在案頭作序奉上恐不足發揮其義然而大著精矣至矣自宜刋布公之海內也林下養屙最宜習靜而逺近以文字徴索者接踵而至不能盡卻略知用心或者賢於博奕乎命童子錄十首請正外惟孫北老閱之幸指示一二庶知所磨勵也秋气髙涼伏望起居珍攝

復許典三書

因宦途二十餘載廬舎田園大半荒蕪連嵗收拾稍有頭緒敝府如探春海棠欒枝柘橊之屬不缺而松則全無山西樂平至者俱不佳眞定舎親梁大金吾園其松柏皆合抱詢其始之所由來則云冢宰公移之於鄴下也是知貴府花卉之盛甲於天下洛陽廣陵不足云耳承恵種種俱屬佳品所恨敝邑城中土脈多劣爲花之辱耳夏峯先生翔於千仞卓然髙品自是千古人物不以著作見長而著作又兼其美年來過承其推服以姚許相位置殊爲過情若夏峯先生與靜修未易軒輊靜修才髙夏峯品粹二者可以相當乎讀令先君年譜行實爲之下拜知大孝仁人其盡心正無已也儒派聖學此議迥然從來無人發透顧諟天之明命正是尼父知天命根源人知夫子祖述堯舜憲章文武不知自契與湯以來維天降衷下民厥有恆性言仁言誠俱從伊祖發脈也後儒言气質之性竟與天命之性爲二謂孔孟之言不是一樣未免開支離之端而無善無惡之說拾告子之餘唾更爲可哂他日更欲詳著其說幸髙明不惜教我也

與總河楊燕石書

黃河之勢至今日而岌岌可憂前讀大疏洞悉利獘較若指掌但不知築新隄果易爲工而董口舊道果不可復濬耶方今百萬生靈漕運往來所系誠非顧惜費用之時矣僕嘗思神禹治水導河自積石合九州以治河而今於徐揚之間治之故難爲力大小河身處處淤淺舊日隄防年年衝壊而雍州豫州之水建瓴而下直趨淮揚桃源正當下窪之處是以煙墩衝決故上策莫如大興水利凡陜西河南一切小河俱令水利道管以分涇渭洛汜之支流而黃河之水勢自減中策相視淮安以下入海之路分爲支流如禹疏九河之意下策察照元明舊制時時修築時時挑濬刻刻眺望防守以保此東南遺黎漕運數百萬糧艘爲

神京咽喉飲食計不然此事未知所底止也聞龍窩一口去桃源止二三里有滔天懷襄之勢惟望妙算逺慮早爲堵塞疏其下流分而入海一刻難緩此爲國家生民計非爲有司功名計想髙明超出尋常萬萬也

與辯若弟書

聞賢弟於前月二十九日抵舎甚用爲慰一意靜養務將元气全復卽气果虛弱漸加調攝不難大壯也心淸則气調气調則身自安此養心之法卽養身之法至於讀書猶是末義愚兄近日深悟向來之悠悠忽忽不曽腳踏實地從程朱畱心一番因兒女出痘暫止進垣閉戶著約言錄一書𨿽無過人之論亦欲示之子侄俾稍知趨向不至墮落也曹厚庵今之大賢所著居學錄於先賢之道大有發明今寄賢弟以供靜中究玩再將周易與四書向身心體貼其他書可且置之耳明窓暖室屏去一切返觀自家澄然不滓處何病不消暇則與兄弟兒女笑語雍雍勿自取煩惱也

又與辯若弟書

支窮於亥生於子吾家先塋亥龍也水爲文心豈有不發之理但恐人事不足以副之耳門戶已有衰弱之象自非修徳力學不足以濟之人生要一團天理刻刻戒愼恐懼將四書本子放在頭上如師保父母一般天理生而精神生福祿生天理死而精神死福祿死聖人復起不易吾言也昨得賢弟手復有悟悔之機卽此便是向上機栝但恐迷復再剝而心君不能作主則病根終難拔盡今幸春光明媚可將秀才營地一段起一書舎栽花種栁自然有淸明气象凡望見粉黛卽作枯顱觀作刀劍來斫我弓弩來射我觀一包濃血何足戀也禮義是行已大規模淸靜是晚年眞受用再以良藥濟之𨿽不能上壽古稀可望也愚兄今嵗亦覺元气減了分數每夜自已返照大約一年不如一年坐功𨿽有小光景亦非大安樂法也惟有定靜艮止懲忿窒欲盡之矣

與孔聖裔書

恭惟老先生臺臺洙泗淵源古今文獻某潛心篤志仰止有年何日不東望瞻依思一覩宮墻之爲快乎詞林霽庵家學深克纘箕裘樗朽偶於暗中摸索得之豈敢言九方臯之識而令族孫自是靑雲偉器也承恵楷木此聖林嘉樹海內楷模某之求此非但爲樹也亦庶幾覩樹思林因林思聖而衍聖教於一脈耳魯趙六百里儼若同堂也可勝感謝至於喜髙躁而忌卑濕與梧桐同其性情又賜眞種子一包從玆山槐水之間莫非嘉防之所廣被流傳後世足爲美談種植之法並求園叟口傳秋冬之交尙容耑役往領若杖履登堂則俟之他年耳

復虞虞山書

復上虞山先生足下先生滇南之偉人也又有道人也自庚寅以來欽仰儀型然仕途少暇馬頭塵駒隙影未及談性命之祕奧往嵗論心經𨿽解脫之法門猶一偏之枯說也昨捧指示謂獨宿二字神仙聞之莞笑鬼神聞之嚙指大哉言乎古之聖人壽登期頥皆從事於此白日飛升不足信又謂自然之道靜則天地萬物生此妙著在陰符經世少有知之者先生乃吐露無餘非至愛烏肯若是然弟數年來畱心陰符有集注一書業已梓完今賫以奉覽千里同心如對紫芝眉宇於幾席間矣滇考乃邇來之奇著大序無愧皇甫安定謝教不盡拙序如小巫見大巫矣

與田髴淵書

昔者聚首燕邸揚搉古今訂正風雅𨿽弇州於鱗之契合無以逾也一別遂成參商辛亥賦歸得愜初願嘗見榮補山左禹城冀捧檄來臨而竟不果固知鳯翔千仞豈囿尋常藩籬間也小兒自北旋讀尊札知逃名而名隨之此亦古人常有之事要之升沈顯晦總是浮雲林逋魏野等彼於性分皆能眞實得力自然內重外輕耳但僑寓長安已久廣川天人之策洛陽治安之猷何日敷奏乎盛貺稠渥殊非所宜無緣趙璧拜領爲愧卽今嵗聿其暮泰運復始葛衣涼冠狐裘防茸豈易得者一芹之儀聊爲元日辛盤之助近著二冊就正大方其餘另容刷印寄上要之性命防言正須面商不盡在文字間也

與張子長書

僕讀書數十年以孔孟仁義之道救世不屑不潔之事逺方之人多有向慕書問至於近者寥寥無人偶有來者久而察之爲利而已是以終年楗戶樂天知命聊以卒嵗焉俟之沒世而已昨與令弟偶而談及公郎靑年美才可以上達但窮窘之甚承教云云欲執弟子之禮此亦未可艸艸必須齊心祓志有立志爲聖賢之意而功名自在其中一念之誠終身矢之昔平定張日葵僑居髙邑讀書十載寧昌張儀公爲孫二如服心喪三年彼其所學未知果出於聖賢與否而尙有古人之意所願公郎之自審之可行則行不可則止也

答盛珍示書

契闊久矣每讀大選理正气醇識精議確未嘗不心焉向往也昔有明以舉業致太平三百年

本朝因之收海內紳士之心而握選評之柄鼔吹休風者則歸老年臺矣任子北上曽托致聲犬子粗知帖括未詣閫奧乃荷指示又念及樗朽恵以佳選墨則闡傳注之精防詩則備騷雅之風致廣陵南徵諸作用意尢深且逺也置之案頭不逾十朋之錫乎僕年過六袠世故飽嘗息影林泉置身物外抱遺經而嘆息式先哲以徬徨尊所聞矣未能行其所知此一刻不敢自安者也至於國難未平民生多故寜不怵然於懷甘於獨善而自反迂朴實非匡濟之才若冒昧出山能如武侯乎能如晉公乎能如希文乎能如溫公乎若其不能也衝寒觸熱隨行逐隊徒爲識者所笑六年以來守知止知足之戒者一旦狼狽失據矣故被髮纓冠有其心而無其才何如且守東岡之陂耶拙刻數種聊以請正向來鉆研斷簡徒作老蠧魚木之災也因紙缺遂置髙閣容他日奉上以希筆削

與孟翰林書

搶攘數載四盡三空不忠不孝之吳逆妄覬神器天道豈可欺哉今幸川蜀蕩平黔滇不日來歸此又孔孟之道可行管商退舍之時也木天一席世俗所謂淸淡然讀書養徳全在此十年功夫如貴鄕之徐存齋申瑤泉王荊石諸公其近之矣江陵分宜桂洲皆偏愎未化故及於難然後知文之以禮樂正以化風气之不純也賢契資才敏慧篤志學問相才相度涵毓詎可量乎望之望之生所著鑑語不過錯綜史材而志其要意在效法丘明國語文因其舊稍爲論斷非有超然之見旣防下索敢不奉上但未及裝釘且紙俱粗惡不足觀耳倘公事之暇弁言序之附驥名彰耑有望矣

與劉公愚書

前平遙捨弟旋捧瑤札具悉相爲之雅犬子歸裏又道及憶念慇慇且言將有信使辱臨乃於十一月之廿日果接蘭訊奨譽過甚弟何足以當之人生斯世亦易度耳飛鳥過目能不驚心而炎涼谿谷人情紛紛讀王右丞酌酒與君君自寛之詩爲之三嘆老年翁臺臺經綸滿腹意气如雲生平歷所在見稱今金馬優遊防修職事之外別無他務正好養修健翮以待拯濟時艱耳弟之少也猶不如人今年整六旬漸有衰態覩時事之紛沓能無纓冠往救之思而才疎志淺肩鴻任鉅譚何容易不如安於樗拙之爲得宜若夫隨時俯仰以取富貴則不待今日而久已不爲之矣此不敢以欺老年翁臺臺並不敢以欺天下之人也

與申鳬盟書

今春元日晴和似有丰年之象但得麥與秋各五六分卽不至枵腹矣總在

廟堂之上隨時調燮天人合一固難以預定也東西據守盡可以支持目前而收復之局誰爲鄧艾羊祜其人者恐杞人之憂未得少寛也弟今六十一嵗竟老矣心思猶綿綿不歇而脊背疼痛稍愈復作血气衰耗每用無物爲補之法終不濟事宋儒云不學便老而衰此言最是學便有存養功夫𨿽不能免衰可以延之久逺矣老年翁精力尙健及今著述傳之後世不爲竇漢卿卽爲劉靜修耳拙選刻之無貲今或先完其目錄邇來用度實難也孫徴君誄文奉正

復張掌科書

憶昔追隨杖履快聆嘉謨朝有不諱之風人多敢言之气老都掌科實爲正人之領袖而弟樗櫟散材亦得碌碌觀成慶連茹之彚徵是卽大來之一防也迨批鱗之章疊奏髙軒暫息於巖阿每南望浦云何嘗不采葛興思伊人生嘆顧以犬馬之病檢方林下時親書史酷嗜煙霞每詠杜子美水深魚極樂林宻鳥知歸之句蔬食布衣遂欲忘老承老掌科不忘舊交恵以好音勉以救時弟𨿽不肖常奉教於君子矣覩時事孔棘寜無嫠婦之卹而自揣才弱非濟川舟楫故欲自掩其醜寜托逺志而鄙小艸哉𨿽然知已之前尙有可狂瞽者民生爲社稷之本吏治乃綱紀之要安內而後可以攘外也養兵休民而後可以大舉也理財𨿽曰急務必爲久逺之謀用人尢闗治體仍嚴冒濫之端君相之主宰與言路之精神鎭定而無所撓自然天心悅豫治平不逺矣何必張皇而失其所以控馭之術哉陸敬輿趙則平皆能戡定禍亂而不棘手者也未知有可采擇否

與佟髙崗撫臺書

東西交訌海內民生弗獲息肩禁旅久戍供億維艱此廟堂旰食之秋臣子枕戈之日也老先生親臺坐鎭中州尢爲腹心重地綢繆桑土不容刻緩且壯猷素著足以消窺伺之萌前言寧敢諛耶至於弟以抱病守拙然沐

兩朝之恩寜忘嫠婦之卹而發短心長老無能爲如燭之武所云矣竊以吳耿之勢如唐藩鎭之所爲謀匪一日實繁有徒而堅甲利兵足以逆我顏行自非元老名出奇制勝未易奏膚功而暢

天威也相持將及一載饋運恐愈消乏幸今秋收成稍稔故羣盜不起不然可憂大矣夫兵分則力弱多則瞻顧匪明賞勵罰一其權力何以鼔天下忠義之心哉耿弇李愬何人也樗朽之夫輒復嘵嘵爲知已一鳴其芻蕘耳

復李湘北翰林書

退處林野日檢方書兼親隴畝旣非陸宣公之優防暇日亦無李贊皇之平泉花鳥僅如王右丞所雲林叟談笑而已占晴較雨農圃之事豈足以爲大君子道哉芝翁先生毅瑰瑋忘身救世與某夙有同心仰托鈞鼎慰其存歿乃小役之旋捧讀瑤函蔚乎舂容薫乎蘭郁蓬蒿滿徑恨不得薔薇露浴手以讀之也再諷大什气韻生動格度髙古沈鬱頓挫直逼少陵非中晚以下可望其藩者置之案頭令人撲去俗塵三斗矣兼賜名畫更愜臥逰之願撫琴動操眾山皆響已泠泠然在天竺鷲嶺間矣何以爲謝閱邸抄知榮轉侍從蓋以老年翁臺臺才優王佐學擅儒宗本經術以論思勞深嵗閱矢謨謀而弼亮望重臺垣行且夢卜金甌霖雨海內走歌詠太平爲幸多矣

復許子位書

一別十載道阻且長山川間之無由促膝談心論救時之急務溯尙友之雅懷悵然如何前閱邸抄見姓名登於薦剡徴書騰於谷中𨿽大雅逸致不以此爲榮而海內聞風興起裨益良多所謂隠士無求於

朝廷朝廷有求於隠士也方今貪冒成習民生凋敝獨總憲蔚州環極公奮然起而力爭之欲致其君如堯舜奠羣黎於袵席足以彰吾道之有人矣白子仲調深心大力無愧古人倘得契丈出腹笥五經應

睿聖之稱制何難漢建武唐貞觀之遺軌乎若生者年逾耳順齒豁頭童𨿽非姜桂之性老而彌辣實則樗櫟之材匠石之所弗顧況四時之序成功者退彼範睢蔡澤戰國從橫士耳猶脫屣名利何況被服鄒魯之教曠觀宇宙之表者乎山中無事日手一編如豆之目燈下尙能作書拙刻二冊寄奉覽正聊披衷愫冀足下知吾心也

與宮宗衮書

庚戌之役精白一心誓之神明頗爲人所不快然文體之正人才之盛竊以爲

本朝未有逾是科者而老契丈之偉度博識將來必作黒頭公尢於望見顏色卽知之不待考之他年也昨嵗東門餞別深荷雅誼歸而從事參術積勞之軀休息漸痊平疇逺風秋林紅葉莫非嘉況復味古人知足不辱知止不殆之言覺夢魂俱愜豈復有東華道上之想哉絲綸之地任大責重非其人未易勝也至於服食養性之術亦知向慕而未得其傳近惟學息心省事一著似是不傳之祕訣耳老契丈以爲何如小兒赴京應試一槪未令拜客故未得通接閱邸報知散館大喜尙望及時進修以膺寵眷臨楮無任拳拳

與黃菉園書

蓋聞古之君子𨿽著書立說而必以救時行道爲急如生邇年以來稍有發揮如擬程格言不過雕虫篆刻之技緑野東山何敢望其毫末也經世編一書有闗經濟不知曽已入覽否玆具論性書一部請正固非時務之急亦根本之要也小兒粗有才具未知融錬尙望教誨不怠人情反覆周防宜固也並有陳者聞二十八日地震大變

廟社震驚

聖躬憂勞修省之詔極其痛切然不患

聖心之不眞而患羣工之不攺耳卽如三載黜幽陟明乃唐虞以來大典今自癸丑以後吏道雜而多端官職耗斁貪婪闒冗之輩飲食民之膏血惟以加耗爲事訟不論是非刼反苦失主百姓怨恚無所控愬鄕紳自顧不暇焉敢吐舌卽言亦無益此而上天安得不怒生竊以爲三品以上旣令自陳而大計亦宜速舉才賢劾不肖其餘戶口錢糧套冊一切報罷以省攤派苦累天下亦可以挽回天意之二三也而疏通亦在其中督撫除自陳自有睿鑑外其畱者卽以大計之是非定其是非非舉賢退不肖無以治天下非信賞必罰亦無以治天下也生見古之大臣𨿽在艸野條議國家大事蓋君臣原同休戚者也故敢告之知已以爲臺諫皆有治天下之責者也未知芻蕘是否

復黃菉園書

著書立說只是一事然坐視民生之阽危而不能救先聖之家法尙不如是也論性書費二十年苦心不知果可以畫一孔孟之言否𨿽防契丈之褒許而海內深山窮谷中如周濓溪程伊川者未必無人安得一訂正之也經世編他日刷印另容寄上大計舉行足以激濁揚淸拯救一時之困而新撫數人驅車就道艸木亦覺爲之攺色矣承教欲糾彈一二人得其事實生以爲此不足爲也昔生在掖垣後居憲席從未嘗攻發人之陰私凡所論劾皆見於章奏有實據者契丈欲養大臣之局度正不必爭一二人之得失也方今人才最爲緊要賓興選試而取之奔走道途而棄之夫捐納者之先用當先用於捐納者之本行耳柰何將歷科進士舉人皇上臨軒親策之人而並先之也進士爲一行舉人爲一行例監捐納丞簿捐納爲一行教習爲一行斯可矣天下之財盡沒於火耗是

皇上之天下其財半入於有司也禁之而不得其所以禁之之方有司火耗收糧書役又有使用𨿽有禁約一張亭長之壁卽髙閣戶書之室耳宜令各巡撫定天平法馬等子之式發與州縣其銀錢低昂多少之數照時價徴收每季一報知府職司錢谷不時查核呈報撫院庶銀錢多收之獘可革也武備者國之大事把總者兵之首領而無功卑賤之人賄賂濫收剝削行伍以媚上官水旱之後盜賊竊發何以控禦宜以武舉充之如文舉揀選之例庶冒濫革而營陳壯練也天下之事可言者甚多姑舉思之所偶及者可分疏言之總一疏以陳之若其思所未及者尙不勝屈指數也至於糾彈則於章奏中察其破綻臣僚中見其姦邪方可據實奏白簡以聞苟無其人自可正色以待之不必疑似冒奏反中心懸懸數月有悞正事也

與郝雪海書

弟自歸林下以來實無出山之意而子老雝伯每有招招舟子之思勉爲應酬遂不覺多言矣以老年翁臺臺超然逺覽視萬物其如脫也瑣瑣之論豈宜數混淸塵哉𨿽然弟非果於忘世者也閱歷三十年知學問之中自足千古富貴之外別有道徳相期者正不淺耳今若不忘靑眼髙歌之素於今世人情之外洞見性與天道發揮江漢秋陽之蘊非臺臺而誰哉升沈之問何足論也閱邸抄見疏通鹽課

聖心嘉恱內陞在卽亦須兢業以竣之過此一闗穩至八座也八座亦尋常事得以餘力越姚江容城而上之此樂惟子輿氏耳弟近纘卜子夏集已竟或謂顏子沒而聖人之學亡弟獨以爲顏子之治心曽子之敬身卜子之傳經皆聖學嫡傳也書成另當請正

與郝雪海書

今天下之財不在國不在民亦不在鄕紳此今日之三空也獨老年翁親臺巡視淮上溢額至六十餘萬足以抵一省之賦矣洵哉救時之奇才也其克當

上意有以哉弟閱邸抄不勝欣忭始信經國逺猷非迂濶者之可辦耳至於時務之要不可勝言想俱犀照數計無庸鄙人之喋喋也弟著論性書未知是否必須質之髙明前已送健庵觀之又不知彼以爲何如也子云太直可覆瓿作賦反騷彼謂雕虫篆刻仰屋恐類於此方今纂修明史千古大事賢人君子精光熠煜在列星中姦雄僉壬朽骨不容少恕吾郡趙忠毅天雄李於田魏懋忠穆文熈石司馬皆應得佳傳而敝邑有職方張公諱主敬淸正絕俗趙忠毅公題其墓爲明之正人而先曽祖封大學士樂吾公者眞理學眞品格曽著養生弗佛二論繼響昌黎今以奉覽希詳察之果與耳食夫佛老同否果與陰用而陽避之如王龍谿等者同否北人不好名故往往楗戶潛修發潛徳之幽光在於後輩君子也弟所未舉者不及更僕此事希臺臺與大司農雝伯諸公討論之以佐太史公之采訪誰謂後世之名不急於生前之升沈顯晦也域中之大史居一焉正謂此耳

答友人書

生本朴陋幼受先人庭訓粗渉經史遂有意於天下事遭明季搶攘國事已壊區區一孝亷無可爲者遂欲遁迹靑山絕意世故如陳希夷之所爲者老親不以爲然遂復馳驅功名之防言路憲席前後十有八年不敢喪其所學惟以仁義王道爲敷陳遭值

世祖皇帝知人善任言聴計從亦人臣之奇遇也迨居冢宰端揆殊碌碌無奇然中間救正亦自不少正欲待上親政之後徐爲調劑不肯枉道以求合而不悅者眾恐復受

今上之知遂乘機排擯然時事固難湊手大位本非易居況宰相尢闗天下利害自古宰相得人則治失人則亂何敢竊位屍祿以塞賢路是以不謀於妻子不告於朋友請告歸林此亦自審其材分所宜非敢托於髙尙其事也至於學道一脈歷觀夫子以來先知先覺代有傳人上天明明有意蓋世無學脈則人欲肆而天理滅矣試觀六朝五代君臣父子之間何如士民生其時者爲何如也生不自揣於諸家之學探討思索辧而晰之蓋亦有年其所著書未知有合於聖賢與否然要不至於與虛無寂滅雜霸功利者爲伍矣至於文章一道生平向慕馬班韓歐此在聖門亦遊夏之流亞也而心气短耗不能窮搜逺致敷演而已足下乃以能文屬之以好學稱之豈見其外而未究其內耶

答韓康海內兄書

骨肉至愛如吾兄者能有幾人別忽經年渴想如何言官盡言乃職分當然不然則生平所學何事但以爲艸野舉手加額則不能不媿汗耳吾兄詢及於學可謂有志學須如軍遇敵與他破死相殺一番方可得手得手後尙有許多緊要事應爲者堯舜尙可爲況舉人進士乎舉人進士未是人間美事欲以建功立業於時則非此無以爲階梯願吾兄勉旃也賢郎能讀書是一大快活事但不可如世俗急急學做時文須本經四書之類著實講究每日將通鑑看一二板長大自然識見髙明不墮學究气習吾兄以爲何如

兼濟堂文集卷九

欽定四庫全書

兼濟堂文集卷十

大學士魏裔介撰

尺牘

與邢州史太守

徳業由人造而文章必自心生古人逓作不相襲也若以防夏之徳合以班馬之文抑亦可以爲成人矣懷此有年徒勞寤寐乃承褒奬謂可嫓美坡公僕於坡公無能爲役若心之所向往則亦不敢不勉旃也臺臺江左名宿大雅模範但邢州久屬鄙陋今乃得所瞻依彼宋廣平郭守敬劉秉忠之流範今人獨不可嘐嘐而慕乎是在作養而成就之耳髙吟成帙想不後於歷下也願以他日請教

與白方玉

連日讀趙忠毅公文集吾邑前輩可采輯者尙多如解元馮仲昌之俊才髙第職方公父張栢庵之惇練淳謹王槐揚之善書得名其父邠州學正王子新之操守不苟中書介人魏紹川之倜儻能文先母舅庠生張庸周之苦學有志皆宜附於人物之列者而舊志僅列其名未有片語之褒爲諸生者則並其名而不列嗟乎千秋萬世艸木同腐誰復知者夫一節之善君子不棄況以防防下邑而賢者又不爲之表章則後起之士何所矜式焉闡發幽光責在吾輩願與老親臺共存此意也忠毅公銘文甚多又宜采入

與孫徵君鐘元

今春因病請告四月朔軺車始發於彰義門紳士餞送者蓋數百人自慚無功徳及於民物久宜引退況二豎在於膏肓實實不能支吾非以易退爲髙也晤蓮陸兄知老先生許其有知止知足之義某何足以當此哉向因暑熱僑居敝郡七月中元後始返家園念老先生年愈邵而徳愈進孜孜不懈未嘗一刻不以學問爲念聲气爲懷誠斯世斯人所托命者而跋涉未便翹首蘇門我勞如何繹堂沈老公祖當今海內大賢也昔在中州久已景仰髙山敢爲紹介竭誠拜瞻敬聆一夕話勝讀十年書矣

復庶常李維饒

恭惟老契丈臺臺鑾坡侍直才雄萬選之錢雞樹掞華香含五色之筆行見卿云呈瑞載史筆於螭坳紅藥翻階代王言於鰲禁何期定省之方殷忽有苫塊之大故聞之痛悼無緣奔馳𨿽素車白馬之縈情而炙雞樽酒之尙缺蘭札來自江云捧讀之餘不覺心馳於豫章也牲醴之儀伏冀叱名致之靈幾之前若生之近況栽花種竹督課農桑而已捨侄僥幸鄕試二犬子下帷益勵其所學他日或得奉教於大君子不至墮落以辱家聲未可知也

與辯若弟

向接手字知欲爲江淮之遊丈夫處世自當放開雙眼豈有終日暱暱兒女子間者但今路途多險暮雨瀟瀟江上村不能無世上如今半是君之懼也昔勾踐好遊而孟子導之以囂囂囂囂之道在我不在外也今三年之內所應爲者甚多恐無暇耳賢弟其且安意以處發案上之奇書繹四子之要防則名山大川不越跬步而得之矣防試錄一冊寄覽侄女當令之誦女兒經三字經昔忠毅公有教家二書卽此煩尋一本致之長安吾曽祖養生弗佛二論並希寄來兄將重刻之

復盧爾唱

讀來教知賢兄大有領悟所言學庸論語孟作鳶飛魚躍觀甚是但愚意鳶飛魚躍亦盡作學庸論孟觀耳又云行不著習不察未必非舉業累之此言似是而未盡然從來大儒如程朱薛文淸王陽明諸先生那一个不是從舉業入門的只怕無明師指授則聖賢傳心之法只爲博靑紫之具甚可嘆也今世有曹厚庵先生誠可謂躬行實踐者賢兄奉爲模範足以不虛此生若不佞者𨿽粗知梗槪而於克已之道未能實用其力不敢自欺以欺人也願共加勉旃

與弟辯若論文

近日之文松靈中貴端錬淸虛中貴精到不欲其郊寒島痩也觀墨卷則各體備矣

從來善用兵者必有心腹精鋭之士以先登防陣治舉業之道亦猶是也蓋戰陣勝負機在俄頃舉業工夫亦在風檐寸晷自非精熟難以得力矣張觀海所謂水火集者誠舉業之金鍼也

舉業一道如裁衣如造室必有體制若寛窄大小不合於式則不可衣而居之矣起疎提宻中疎後宻一定之法也

謝朝華啟夕秀自古格言若塵飯土羮已經小兒搏捖千百次誰能過而問之耶新科房書宜看歷科墨亦宜澄汰運用之妙在心固不以多爲貴也

淸夜月明此時文心十倍蕭寺中想更有防心也將鬥酒過之

文者心之所顯也故必先養其心心定而气足气足而神全則文之能事畢矣今文古文非有二義

趙忠毅公文章气節世所共知而舉業之精妙者往往匪夷所思所謂胸有萬卷筆無防塵由其得於學者深故心境澄徹識見髙明以緒餘爲之自不可及吾師乎吾師乎

與郝雪海

天气暑熱晤客稀少竟不知臺駕東出潞河又不知鐘元先生親至貴莊有此一段奇緣老年翁不可不加之意此事非大聰明人不能領悟非極沈潛人亦不能造詣不然如王龍谿王心齋周海門之流皆流入於異端而不自知矣今旣有孫先生老年翁與鳬盟則徳不孤立亟亟商量一畨尙可爲也過此則老冉冉其將至恐修名之不立耳

又

道之至者四子之書盡之矣漢𨿽訓詁未大失也六朝而後決閒逾防橫流潰溢天理幾滅王仲淹韓退之盡其大而未細所謂由也升堂未入於室陽明負不世之才晚而反入於虛無今之爲學大防在於崇正辧邪愚意自荀楊以下皆細細詳觀以察其是非而天命人心之極直示人以知所宗則淑世濟人庶不負天之所以與我者惟老年翁畱意焉

與楊猶龍太史

今日吳梅村札來云溫邢任沈南北聮鑣正指年翁而言如弟者𨿽勉彊效顰而才思弇淺未能縱橫夏秋之閒擬盡發案上諸書讀之或者少有進步耳連日讀佳集將半但覺芳防襲人明霞入牖豈獨弟一人之私好乎有心者想共見之也

又

喬文衣云書綾精妙絕倫欲往觀之然未敢造次必得黃柑數十枚佐以淶水新釀挾客如賈耘老輩者方可耳不則未敢唐突雪齋也

復葛曲陽【諱綏】

向於劉永生扇頭得誦新句玆捧芳訊展翫鴻篇如火齊木難觀者辟易而書詞髙明又不以風雲月露爲懷知生平得力非獨文字間也第理學二字言之今世鮮不以爲迂怪而聲律之學又往往非淫則誕卽有歷下弇州復出亦未易起而正之也方今理學有曹厚庵先生詩學有吳梅村楊猶龍諸先生不肖謬附莫逆而二者俱未有當焉獨設心制慮循循於名教中則不敢不勉乃防褒揚過甚豈嗜痂之好不遺於葑菲耶感且媿矣臨楮不盡

答髙忠憲子髙

手教敍述髙邑及令先君始末令人慨然此固生平之所素聞者而近於華峯顧兄處又屢寄家藏之書今承惠數種有已見者有未見者自當詳細讀之以窮其旨趣也朱晦庵之後許薛皆系嫡傳陽明見道未眞遂流於虛浮在當時已有非之者而顧涇陽辟之尢力令先君資學淸淑自當繼文淸之後私心竊慕無日忘之況通家誼重乎前日於李石臺之出已托其加意而生之微意則欲並東林二字化卻以復同人於野之意未知有當否也

與周茗柯春時

行期廹促未得細談衷曲每懷芝眉爲之悵然承教體用兼全之說誠爲有見然向來諸公議論不一多將體認差了認得體眞用自不遺認得手便知防持認得足便知防行王陽明認得良知又曰無善無惡卻是不曽認得良知也孟子認得眞故道性善勿論書本子靠不得若不從自心上認得眞隨聲耳食如聴盲人指路必走荊棘矣天之與我渾然完全天爵章已明擴充之外別無擺脫工夫世緣紛紛先定其在我者則自不爲外所搖也

復李伯潛

桃杏樹邊別我去而今已見雪花飛詳味斯語令人感嘆蓋大化運轉無一息之停日往則月來寒往則暑來少者變而壯壯者變而老老者變而死古之聖賢未嘗不死其所以死者有道故曰朝聞道夕死可矣今之人悠忽嵗時天之所以與我父母之所以與我者全未夢見良可悼也賢契憬然而念及此豈徒爲流連光景之語其中亦必有所慨矣惟望畱心四子之書講求性命之防則愚𨿽逺隔京華不啻在幾席之近也不盡

與李邵林侍禦

向承音問深慰渇懷但以抱病林下不能時時教而此心之向往則無日不慇慇也貴房師史捨親忽而仙逝令人痛悼賢人君子無祿於時世道安所倚仗豈但一人之私慟乎尊補在於何日民生凋獘可謂至極某漸近樗朽無能爲矣所望老公祖臺臺妙爲調劑𨿽在田間得以安枕皆鴻賜也

答姜定庵

退處山樊積屙漸得攻治暇則南村東埭滌塲納稼早上賦稅免胥吏之追呼至於

君恩未報友誼難忘則未嘗不耿耿於中但樗朽恐無益於時而揣分似宜於三休矣承教自當遵志弗忘驚聞大故不勝痛悼窮猿拘系不得千里赴弔柰何行實祈賜下勉爲誄詞以抒鄙悃於萬一也更望節哀自珍先此馳孝履

復大宗伯龔芝麓

季夏二十八日得承蘭訊諄諄懇懇言無不盡夫牛李蜀洛敗人家國事何如引退聴其施爲以銷人我養壽命哉若老先生爲當今洓水海內屬望不啻斗山懷髙尙之思恐生民立見塗炭惟宜休養元气以起凋瘵不宜復事尅伐以致委頓也

與王遷安

前者志懷髙尙馳慕松筠竊以大才偉略不宜獨善其身以效山林之臒玆讀來札知邊工告竢坐臥馬脊鴈嶺之間銷鑠冷風酸雨之內遂使巖闗紫塞屹然金湯有功於國家不小讀大什秋月當闗朔風帶鴈及新刻諸篇又居然李杜聲律矣何政事文學之兼優如此也如此勤勞當事者自鑑賞而令支城完尢有例之可援耳

柬環溪論詩

昔之善作字者至於三過筆可掛萬鈞之重以其意在筆先也佳作蘊借髙深吞吐靈異原不規規效法諸家而意與境全气以神鏈不艱不膚莊處似少陵澹處似摩詰𨿽夙慧之不偶亦由思之湛於寂悟者久耳僭爲批閱不覺醉心

與白靑玉

近日長安冷署蕭蕭惟日手一編與古聖賢相對乃知此道去人不逺泛泛從事於詞章者無益也聞老社丈下帷葆園靜中當亦有所得鴻羽之便希有以教我也秋興詩嗜痂者過以爲佳然亦感慨時事而發恐未協風人之防何老社丈之過爲揄揚乎令愛出閣妝奩之需自不可少薄宦何以助辯若遭此奇厄幸已愈念之念之想老社丈時時相顧不同於陌路所爲也

寄翰林羅老師【諱大任辛未進士南昌人】

恭惟老師采芝商山追蹤綺甪誠所謂節比金石志華日月者也滄桑以來身寄虎吻幸而苟免際盛典网羅謬厠木天念吾師培植鴻恩何時不爲耿耿柰道阻且長未得便羽何意瑤札逺頒不遺微末乎世兄年臺鳯翥髙鶱中祕所借以生色寓內已定正賢者發抒之時老師含飴髙臥出處各得伏望加餐隨時朝夕怡悅臨頴瞻悚

與白方玉

吾鄕前輩唐有宋廣平自是千古只品李贊皇之才與力膾炙人口或議其未純李文靖相業彪炳而文章不見於後世若夫文章事業理學兼懋者有明之代其惟趙忠毅公乎蓋數百年而始得一人也儀型在望猶及身親見吾輩何可不拳拳服膺而事之也

與趙香雪

當此頺波橫流之時老社兄博雅自雄猶以爲未足又進而求之聖賢實學非深心大力孰能與於斯僕所纂薛文淸讀書錄壹冊非有髙奇可驚喜之論而上接考亭以闡揚四子最爲嫡非傍門可望其藩籬也昨靑壇閣下亦極稱道徳之不孤豈不然乎今以一帙奉覽想尋文悟義河津猶羮墻見之也觀始集徵詩學之盛於人心亦有所觀感焉

與李勝之

八股業童時所習也以吾邑中防學或未盡諳故有此刻然正恐盲人指路面防山而問郢耳老親臺乃切嗜痂之好耶千古明哲張子房範少伯李鄴侯生平焚香叩禮正爲扁舟赤松等舉如神龍不可羈豢介以趙鄙書生濫邀錦玉豈可不知止足蓋以受

上之知遇未敢啟齒今春夏勉啚報稱意於中秋前後懇請歸裏不至久蔽賢路耳承至教爲荷不盡

與陸咸一

胡衝霄至捧讀大著理學則聞程朱之祕詞藻則兼歐蘇之長旁及詩餘片札亦莫不淹雅亹亹近代以來未之有也自當彚爲全集傳示來玆他日得執三寸管爲之頌述是所願也弟亦經年作老蠧魚而未加裁定不無煩雜之憂今寄舊刻一部望大方指教也人生何必京堂卽宰相亦時來則爲之耳豈果才徳過人哉吾輩千秋不朽畢竟在於文章幸未至耄耋方與老年翁臺臺共勉之耳

與侄勗纂修先賢卜子集

古人之於詩如饑渇之於飲食衣服之於身體而後世之學者誦之而不知其義亦鮮能觸類旁通引而諭之觀子夏詩序何其曲盡也夫子言思無邪兼風雅頌朱注似耑言風矣頌豈有惡耶

詩小序當另爲一冊古人說詩定有所本此未易輕注他日合朱注與呂東萊酌之方能名家耳

復葉眉初

茫茫斯世皆爭名圖利之人有畱心二氏學者便自以爲超然物表矣而道之與生俱來者尙隔河山也弟於此潛心有年而不敢倡言之以世人好之者寡且恐蹈昔年南臯鄒先生之迹也偶而談及與有心者共畱一綫耳熊靑老前一茶之間而議極相合此非勢利之交而性命之祕也至謂弟爲洙泗的傳濓洛正派敢望其藩籬哉

與李杜二閣老

介以庸才受

主上知遇之恩未能報答因病請告防恩休養得治夙屙實爲深幸然回首闕廷何嘗不中心徘徊行行且止也國家事大百姓待治如饑子之思哺所望老先生光贊宻勿臻於太平弟在田間受福廕多矣四月初九日已抵眞防玆遣役上本謝

恩並老先生萬安

與友人

念金元明以來其傳於世者幾人不覺通身一汗丈夫生世寧可灼灼一時乎是以邇來向近裏著已處思索一畨隨卽記錄亦欲成一家之言正之有道然淺植薄蓄未易言也其中是非有可教者幸教之

復徐寧庵內翰

讀佳作不欲復作文字觀惟當焚香靜對鄙吝自消耳防魚冰泮野鳥花明如此情況與堯夫白沙未知孰爲今古也至筆法之妙居然右軍豈非形上者不遺形下無意於工而自工歟聖道久晦以功利詞華爲第一義得老先生與厚庵振起而倡明之誠世道之幸也捧讀之餘欣快何如

與孫北海先生

前者軺車南指老先生逺出餞送路傍觀者爲之感嘆他日好事者繪圖以紀之其中龎眉皓首衣冠甚偉者則退谷先生也但不知長安此時丹靑畫師有解人意者否如有則亦不可少此一段佳話耳四月初九日已抵敝郡原有祖業小房遂而棲止閉戶偃息在牀不敢與一毫外事惟是學道一念時自警惕確然可以自信者而行之不倦則未之有得也

與大司冦梁玉立

昨丰貺下頒又勞綱紀逺至下裏深用銘刻謹耑役申謝前在郡城雨後同友人至雕橋及貴莊白棠遂至曲陽橋禪院稻田千頃髙詠摩詰漠漠水田一聫覺形神之俱逺書呈大教歸裏後躬親収獲之役始知雞犬桑麻間另有一種風味然野人之事不足爲老年翁道也

復太原周太守

恭惟門下筮仕之初固已心切儀型至於今春始遂良晤知道气深沈汪汪千頃之波豈近日片長自矜者所能企其萬一卓異特舉藻鑑公明而異同之論徒紛口舌部覆確然可以令循良吐气矣至於某之固陋何足以比擬古人惟是我輩生居

聖世亦當求爲不朽之事而齪齪於富貴利達中轉瞬埋沒故常恫之而自礪耳旣承雅教敢不獻醜倘督誨其所不逮庶不至墮於迷途矣

復葉眉初

兩次翰教極承憶念之雅且讀大著西北水利東南賦役諸篇洋洋灑灑王佐才也然久屈枳棘自當翔步天衢以造福於蒼生耳家兄降調原屬無妄之災截鞭畱鐙自有公論某素志林泉毎形言詠不知者以爲盡道休官之常語耳其實麋鹿之性出於誠然今乃得遂初服長安熱閙塲中翻雲覆雨不作是夢想也艸復並起居

與大宗伯龔芝麓

前有一函周茗柯持上想已達臺覧矣冢宰司農俱滿望轉移而當今海內晏安所重在於禮樂故寅淸之地非公不可耳知大君子道力堅沈無所動於胸中也聞揆席亦有欲髙尙者佇竢金甌早覆以慰蒼生之望弟之近況無足道者入春以來日以栽花種菓爲事性之篤喜良在於此𨿽身病稍減而心病則猶昔也安得海上良藥療我積年沈痼乎

與史省齋

昔顧涇陽先生雲海內有十三个好巡撫十三个好提學則天下太平余每佩服斯言今觀老年翁臺臺之爲文宗而嵩髙大河之气爲之發舒洋溢則益信起衰之非誣也但向來尙未見試牘希惠數冊非但慰岑寂實以開茅塞耳何誕老掌科有中州之遊景行有素冀聆新教握手披肝又不待巵言之諄諄矣

與孫北海先生

孔孟以來學術所以不明者總由於不知物耳物卽明徳明徳卽性新民又明徳中事也以此觀之更爲顯然朱文公像如有畫工希命之畫一幅當奉工值也

與周子俶

劉伯溫天文策豈在江都之下眞是如數家珍元朝得士如此人而不能用焉知帖括中有伊呂耶

與史及超

憶昔追隨館閣每欽曲江風度蓋道心靜深包括一切豈世之炫才露能者彷佛萬一哉而虛懷下交不遺樗朽贈言珠玉此則伏處蒹葭未嘗一飯敢忘者也榮轉宻勿兼判儀曹甌卜在旦夕矣

與耿又朴翰林

前嵗過承惠頋又賜同門硃捲玉筍之班他日防當驤首風雲彚徵皇路也生連年楗戶息影而聖賢之書未嘗敢離於心乃知吾人安身立命惟此義理之腴爲雋永耳契丈暫假歸裏讀書論世王佐之才裕於斯矣豈猶夫人之雕篆取悅目前者哉

復梁葵石

久不修可勝渴思想老年翁頤養倍善承教下詢內養之事弟稟賦單薄故五十六嵗卽請告歸裏使當日僕僕長安道上則今日已在古人之數矣每焚香閉戶休息身心覺有安頓處一切龍虎鉛汞之說無所用之似亦稍有得力老年翁虛懷慇慇得無問道於盲耶慈云至槐水適有捨侄之喪不及欵洽化緣之事料不能行

與宋牧仲

昨臺駕之行甚速未得盡一觴之敬不勝戀戀梁園風雅已付使者貴鄕詩人文人河洛之英靈也焉可令其湮沒而不見於後世乎弟意以爲老世兄加以批評而重梓之則魯壁之古文復出而合浦之明珠再還亦不朽之盛事也

與白見先

昨楊體幹扶病來晤亦足見其向學之心老而不衰甚可敬也今之少年非自暴卽自棄與艸木同腐而不及艸木之開花結實君子悲之但所示總防皆講章所有未能有所明似不必付梨棗耳

與張元裕

葵花灼灼向日亦自可愛張仲蔚蓬蒿滿逕中物也𨿽不及淵明之菊茂叔之蓮然視沈香亭畔木芍藥未必肯以彼易此

兼濟堂文集卷十

欽定四庫全書

兼濟堂文集卷十一

大學士魏裔介撰

傳

趙郡張育華先生傳

張公諱居仁字叔廣號育華趙州人生而頴異七嵗能賦詩十三能文章十八舉茂才於書無所不讀每試冠軍有司咸器重之順徳司李隅陽陳公春秋名家以公家世春秋延爲西席蓋公父活泉公以春秋舉嘉靖甲子科兄可齋公又以春秋舉隆慶丁夘科故一時推公爲麟經獨步數奇凡應鄕舉者六萬曆乙酉始舉於鄕越己丑成進士仕晉之髙平不善逢迎失當事者意陰中之降髙郵州判尋擢山左城武令以倭警擢知膠州不一載又爲忌者所擠降湖廣布政司照磨時播酋楊應龍跳梁西南大擾大司馬長垣霖寰李公奏公防佐大將軍劉挺軍事乃用火攻靑龍囤楊酋授首公以督軍勞瘵軍中往來檄艸及露布文盡出其手力疾磨盾吐血如流竟卒於蜀敍功贈兵部職方淸吏司郎中予誥建坊署曰平播精忠嵗給粟十二石養其妻子云初公爲諸生時常遊長安醉騎驢行逢英國張公髙詠不下爲騶卒所呵公夷然不屑也觀者異之旣成進士又出荊石王公頴陽許公之門在長安爲時望所推公之師友如茅公鹿門李公九我邢公子願趙公夢白魏公昆溟公之同年如焦公漪園董公思白黃公愼軒莫不推引恐後然而公髙才絕學睥睨一世嗜酒謾罵遇俗士多白眼是以屢觸物忌不獲躋公卿列至其忠耿愛君屢謫不怨目擊不平水火蹈之不負知已沒於王事有古人風著有春秋旁訓春秋酌意詩集刋有十二家唐詩三體唐詩皇眀詩統眀雋昭眀文選宋鵞池詩於世魏子曰趙郡人才淵藪唐之諸李最爲顯著明代則當推首育華公矣公以髙才迹似放逹仕未大顯然平播祕謀實出於公霖寰一代豪傑匪公才何以舉卒以勞瘁殞蜀疆蓋有伏波之風其視世之沾沾內顧死兒女子手中者爲何如也公之孫光昌與余遊爲詩能文有鳯毛不愧公而家徒四壁又令人不能無感云

斗山髙先生傳

髙三位保防之新安人也其先自小興州徙畿內者諱鵬舉七世祖諱應金應金生善官善官生先生幼而至孝生母崔氏蚤捐館先生撫養於祖母及繼母俱能得其歡心弱冠讀書不務章句之學嘗言曰今世之所謂學者以纂組詞華紆靑拖紫爲務聖賢視之土苴耳昔有元之世吾郡有劉靜修先生其學上接闗閩濓洛卽吾世而去椒山先生未逺其流風猶足慕也柰何以俗學自圉而不求進適容城有孫鐘元先生者學古人之學者也先生折節下之於是學益深防見道之本原顧生當明季不欲仕獨優遊於田野嵗時伏臘招延親友飲酒賦詩以自樂然其趨履端方不苟又非縱情阮之比建家廟置祭田凡宗族貧乏不能振者賙給無倦而友於兄弟尢篤治家勤儉教子有法以崇禎壬申年三月十七日卒於裏享年六十六魏子曰余裏居時每聞前輩言燕趙長者多推斗山先生先生好與孫鐘元孝亷遊觀其所交蓋天下之大賢也世棄君平龍蟠不屈豈知時之不可爲而不爲者乎其子似斗鳯翥鸞騫官大司馬大司冦攀鱗附翼手定太平一時稱爲名臣福澤及於子孫先生之隠徳頋可量哉

暄山吳先生傳

公諱履中字汭暄山其號也籍金壇爲兒時讀書便知解防如夙授者作文意度空濶無意求工如海風自運有波濤萬里之勢後折節苦研貫綜典誥涵茹百家一範千矩气𨿽醇斂而渾渾灝灝自足牢籠當世二十餘嵗始補博士弟子員負大志不事米鹽細故筆耕硯食弗以貧爲苦束脩不私啟悉封遺父建濱先生郊行獲遺金佇立竟日不見有覓者爰以金投之寺僧時萬曆辛酉鄕湧醴泉三日夕占者曰泉爲解瑞應有厚徳載物澤被函宇者出而名世嵗秋公果舉於鄕如蘇門謁直指稍置鮮衣建濱先生責其志侈公乃永貯之凡嵗時防防俱布素未嘗攺初服下第歸茅楹數椽非稟建濱先生命趾不敢逾閾每夜非讀書不敢就別室侍立至夜分命之寢乃敢就寢乙丑成進士筮仕行人一使防蜀再使楡闗翠薌垂云鶻亭魚腹多所題詠持節還擢侍禦史代巡牂牁方抗疏論事以丁外艱扺家形骸哀毀公春秋已邁嗣息艱且日夕勞於王事髩有二毛史孺人勸爲廣嗣計公喟然曰天步多艱遑卹我後孺人曰獨不卹祖若父耶爰聘沈孺人生伯子初及祉與祜崇禎七年復任畿南直指彰徳鋤彊郡邑望之若神邢臺吳道明有奇績特晉列賢祠寧晉栢鄕諸邑烈節者六人爲之表其墓傳其事是時溫與王兩相黨內豎以售姦公力劾之極論體仁深峭抝厲應熊擠善朋凶豈可令偏心小人側於宅揆之地也疏三上舉朝震動聞者縮舌二相欲殺之上憫其忠第降級示懲上用中官鈐制外臣驕橫特甚公痛言宦官不可用列陳欺蔽之害自是益深忤貴近意復條陳驛逓宜淸津糧宜酌籌畫俱當上意因忤權姦事遂寢八年夏四月按部廣武慮將士無固志單騎赴闗日馳二百里歷閱闗隘衝緩有差紹寧管太史贈以詩曰細窺囊艸凝雲碧毅立磚花捧日紅一飯未能忘鉅鹿六朝誰不仰靑驄洵實錄也入報政掌河南道印九年六月丁母憂兼程抵捨十三年起爲北畿督學使夤緣竇徑爲之一洗及蒞任黜輕浮崇古雅北方之學者翕然從之閱卷不假他手文章道術海內所望爲山斗者受知於公指不勝屈十六年遷大理寺丞法務明允一時廷無寃獄十七年召拜戶部右侍郎署尙書事時餉匱不繼公酌復常平法焦勞粗就閱月而京師防思陵殉國公抽佩刀欲自殺僕子方抱持之而賊已扼其吭賊素聞公賢欲授僞職酷刑逼公不屈有誓死詩云夷齊死後人倫在逢比生前吾道窮誰誤蒼生傾社稷到今惟有訴蒼穹旋裏病臥不復起順治六年三月初七日卒距其生於萬曆十五年十二月初二日享年六十有三魏子曰崇禎甲戌之嵗余以觀風防公首錄及壬午應大比試復防首錄其奨借之詞卽以國士見許也鄕薦後相晤燕邸談笑欵洽移晷弗倦卽道其生平所以爲學者以相期望余旣素懷骯髒又得海內大賢焉以爲之師私心以爲射策遇主可相依以建功名於世耳癸未下第後楗戶山中逆闖播虐天日爲沈聞公抗節不屈私心壯之所幸天畱碩彥優遊林泉爲世楷模名教攸闗重矣乃聞箕歸天嗚呼泰山梁木頺壊興悲淚不禁傾河倒峽也公剛直不屈似汲長孺通達國體似陸宣公愛奬後進似李元禮使龍髯未泣而鹽梅借調則其利社稷福蒼生當更有出古大臣上者何用公不早用公於萬不可爲之時也可勝嘆哉𨿽然天以完名全節付公而諸子初與祉祜復煜煜能自立讀遺書以世其家公亦可以含笑於九泉矣

南宮令仁寰彭公傳

彭公諱士號仁寰錦州人以癸酉舉人於崇禎十五年壬午知南宮縣事輕刑杖革火耗平訟獄禮士紳一以廉靜爲政甲申三月流冦繇順廣將至南宮公集紳士耆民人等誓以死守有勸公降者公曰奉命守此土無降理卽城不可守餘一人任之或又爲公妻子計公曰身且弗防尙計兒女輩耶邑人感公言從之旣而賊至城破僞權將軍劉芳亮執公逼公降公厲聲曰頭可斷身不可降又索印急公厲聲曰吾將擕以還朝匿不與賊怒將刑執刄者曰好官好官苟降爲汝請命公又厲聲曰殺卽殺耳誰請耶殺之白气上升首懸城門經月面如生刄者驚曰吾夜夢公爲城隍神矣赴廟焚香防之芳亮曰自破潼闗迄河北以來僅見此人弗問其妻子並貸百姓邑士民數千人収公身首城南號哭之聲震動天地卽於墓前立祠塑像祀之像頸有裂痕塗之復裂如故邑人曰此公志也今存之公二子可恆可豫也

李副使徵一公傳

李公諱申字徴一號涒灘順徳府南和人性純孝甫勺舞讀書不輟聲徹戶外父患疾幾危與婦焦氏侍牀褥嘗湯藥數月衣不解帶日夜號泣露禱求以身代父病尋愈明壬子補博士弟子員食餼於庠甲子登賢書領鄕薦自以起家寒苦益節儉斂束減舉火資購名書數千卷累累滿簏笥一切世味泊如也歷試禮闈不第謁選得河南彰徳府推官啣命而往有澄淸之志鄴下多豪猾蠶食裏閈脇抗官府有司莫敢問蒞任卽嚴訪置之法自是羣姦逺遁古迹華林園銅雀臺以及九華宮玳瑁樓土人多掘金珠爲利至嶽武穆侍中韓魏公等諸先賢墓亦不能免乃痛禁采樵犯者罪不赦理彰五載諸臺使者考績報最陞戶部廣西司主事臨淸鈔闗旋裏讀禮訓課子侄輩閉戶讀書悉得成立性渾厚誠慤與人言笑油油如也而行顧抗直不作佝僂纎趨態自貧賤至仕宦衣皆布縷食必粗糲值嵗凶道路剽掠父子相食省已用哺餓者二百石貸人數百金皆以凶故焚劵不責報仍勸人以節儉力勤固窮安業鄕里人徳之服闋補戶部員外陞郎中尋陞陜西楡林兵巡道布政司右防議楡林逺在西鄙巖疆寒苦公淸儉益力脂膏不潤常啖田家飲食閱文書吏持簿書闗白至閣下驚嘆公處之自若也鎭卒多剽悍偶而月餉不繼忽然鼔噪餉司被辱營將不能制公單騎出撫諭大眾解散三邊稱之整飭三嵗秩滿陞山東分巡兗東兵河道按察司副使蒼山一帶賊首王俊焦二靑等嘯聚至十萬防兵大勦身先士卒俊等授首其流民被迫者盡爲招安全活萬眾壬辰秋感疾卒於公署邑人公舉鄕賢道府勘實申詳督學允祀魏子曰余嘗讀漢書見宣秉布被瓦器王良之妻布裙曳柴從田中歸嗟乎古賢者之潔已如此乃若啟禎之間風俗奢靡接踵相尙變盈流謙勢使然也今觀涒灘公所行身爲方伯食甘粗糲𨿽古髙節何以加焉數當變亂冦盜蝟起鎭定不擾卒奏厥功迹其始終可謂才守兼備者乎

糠粥先生傳

糠粥先生者髙邑人也其上世出於贊皇避難乃移髙邑八世矣先生居髙邑之北鄙足迹不入城市幼習舉子業有聲食廩餼甲子鄕試本房擬第一卷

值主司冬烘弗雋庚申選貢督學使者已取復爲大力者負之而趨然先生澹如也廷試後授文安縣學博士先生亦不辭與諸生講肄所尙者性命宗防不屑屑帖括閒文安去通州宻邇卓吾李老窆焉先生嘗徒步往弔致雞絮束芻呼天大痛蓋彭城老父哭龔勝之意也旁觀者咸瞪目莫測其故未幾拂袖歸歸則結茅蓋頂繩牀布被冬不鑪夏不扇教子課孫之外未嘗與室人接作詩歌以抒志皆瀟灑無求樂天安命之詞親友至者無少長皆與之欵洽有酒則設然亦不多飲逺近過廬者必式先生精醫算地理陽宅然皆不以此見年過古稀視聴益聰明書蠅頭小字步履如飛夜談至四十刻不倦其王彥方之流與其邵康節之亞與先生家貧蚤晚粥一盂嵗歉益之以糠覈故顏其庵曰糠粥而自號糠粥先生先生爲誰諱名世表兄趙忠毅公字之曰子文而槐水魏子爲之傳

呂尙書豫石公傳

呂維祺號豫石洛陽人由萬曆癸丑進士司李東兗以孝弟感民民爲之化擢銓署淸餽遺謝囑托抗疏近侍不許干預政事旋予假省親八年居家不附逆璫時天下方以講學爲諱立芝泉書院修明濓洛之學幾中危禍轉璽卿又轉奉常上防微八事作感遇詩有一心持素節丹日照常春之句授南少司農淸覈侵冒以數十萬計履任五年餘餉可支三年授南大司馬汰冗登勇視政之暇復集多士立丰芑大社講明正學無何以父病乞養歸裏侍父湯藥四閱月病致憂防致哀旣襄事復集郡士立伊洛大社以守先待後自責疏進孝經請頒學宮時芝十八莖生於庭戊寅冬十二月流冦猖獗宜永淪胥攻洛陽分守北城率家人登陴防禦罄資勞軍士辛巳正月十九日賊抵北城縋家丁殺賊十數人賊集西城攻打日危守者有潰志公方食子兆璜等入白叱曰小子何知爲國家大臣與城存亡義無可逃況讀聖賢書所學何事揮璜等去曰此予見危授命時也及旦賊至被執曰此呂尙書耶叱之跪應曰生爲正人死爲正神豈跪艸賊卽轉身北向拜闕復西向拜父母乃從容就義公常曰我一生精神結聚在孝經二十年潛玩躬行未嘗少怠毎論孔曽相傳謂得力於戰兢十二字故曽子易簀示門人曰吾知免夫非謂免於毀傷蓋戰兢之心死而後已其自銘座右則曰不負天子不負知己不負所學所著有孝經本義或問大全存古篇明徳堂集奏疏全抄音韻日月燈行世魏子曰自明道伊川之後絕學衍於考亭洛中得其傳者或寡矣呂公生數百年之後當明季羣言龎雜正路榛蕪而獨重遺經著眼於戰兢十二字夫戰兢者卽修己以敬微旨也自古帝王聖賢防不得力於此而世儒且以爲不假修持直證本體其言過髙烏足訓哉若夫臨難授命大節凜然其學之不惑昭昭如也

鐘僉事伯敬傳

鐘先生名惺字伯敬景陵人也萬曆癸夘鄕舉庚戌成進士授行人歷陞福建按察司提學僉事一年父憂去職大計中人言服闋不起卒於家先生負逸才刻深好學而貌羸寢力不勝衣性不樂與世俗人接或時對面同坐起若無所睹者同輩飲集極歡獨然若失無酬酢賓主禮以是眾皆陽敬而實陰忌之然由是得謝絕人事專於書史嘗憾世人聞見汨沒故獨思遐覽深入超出當是時袁中郎之書盛行其意以詩主性情期自適何取古蹈襲爲也始亦有所矯厲爲之而其流及於俚防謔浪先生與同邑譚子友夏取古詩漢魏至唐末閉門丹鉊以沖淡爲渾厚以簡靜爲通觀人於微眾忌者取之眾習者落之世所傳詩歸是也先生攺南儀司時曹務簡僦秦淮水閣閉戶讀史有所見輙筆之成帙題曰史懷多駁翻古人倦則歌管往來恣陶寫至遊人午夜棹回曲盡席闌兩岸寂無聲而壁燈火熒熒筆墨酣濡不忍収者視之嗒然伯敬先生也東南人士以此稱先生眞好學所至名山川必遊遊必極足目之力使蜀歷三峽入東魯登岱觀日出過閩陟武夷久客吳越盤桓忘返焉年近五十念人生不常悲淚自失著如說十卷先生𨿽僻冷至接士友以誠薦人惟恐其知曽答當路書至半停筆思曰彼土有何士爲一言久之思得一人喜而書後所薦反致毀先生先生待如故與譚子交最善其餘布衣窮餓得遺篇瓦石中表而出之前後著名當世者眾然居喪著詩文遊山水不盡拘禮俗伯敬旣死其書盛行天下皆竊附伯敬以行或謂淳古幾失握景陵書囁嚅而不欲讀要之楚人文繁興其才識刻深能自立者如伯敬之學亦未易測云史懷別爲書行世秀軒集十卷魏子曰余未及見伯敬先生讀其書及所選詩居然有秀之色

譚孝亷友夏傳

譚元春字友夏景陵人自幼通俊喜言詩是時同邑鐘伯敬方以宿學列縉紳才名蔚起海內向慕之則最推服譚子相引重爲莫逆交友夏聲籍甚伯敬取古人詩與友夏防心放懷選詩歸世傳鐘譚由此遇坎坷不得志所至追尋山水躡屐扶笻遊久而歸歸卽復遊性孝友任家督一日薄暮取酒兄弟相對論學置餅蔬醴席間佐兄弟啖母曰長若此可矣不須富貴也鐘公沒顚毛蒼然車牙豁所業詩與年益進而睠懷淒涼悲涕橫集丁夘年逾四十豫章李明睿主楚試得闈中卷取置第一先是楚監司成都朱公之臣亦深知友夏時屏車至寒河讀書處取其詩文且飲且讀以天下士期之及發榜得解天下之慕友夏者且謂詩不能盡窮人也其詩靈深澹朴乃其議最持平嘗於袁中郎詩有所裁斷彭年述之者中郎子也抵以書報曰愛人者不防其短傳世者精神佳妙不定惟俟人心目自合而其所不足人指爲疵纇者安知可傳不在焉友夏舉於鄕丁母憂服闋一上春官不第歸益取歷代史批閱又手訂所爲莊子名遇莊已讀大學衍義未竟北上中途抱病卒天下之慕友夏者於是累息欷噓又以爲詩之足以窮人也士大夫景仰風流至今曰鐘譚云友夏著鵠灣稿若干捲魏子曰勢極重者必返豈惟人事文運亦然往者王李以秦漢盛唐爲鵠海內翕然從之數十年後公安起而與角公安死未久景陵又起用其意而稍異要之於大雅均未有當也然友夏善讀書與袁述之書云人指爲疵纇者安知可傳不在余則云人指爲可傳者安知疵纇不在乎焉得友夏不死而與之商此語也

李葆甫先生傳

李日燝字葆甫世居泉之淸溪少有才名每試於庠輒爲一邑冠鄕試入闈文應售者屢矣顧以數奇終艱於一遇年四十以恩拔入辟雍文衡孔公司成楊公奇其文以爲國士先是淸溪地僻而險又接龍潯桃源二縣皆山壑深峻林莽綿連逋冦窟穴其間時出侵掠有司莫能捕順治乙未夏同令弟避居山堡中夜半賊驟至堡防一家縲者十有二人拷掠以索賄貸由是公以憂逝葆甫時在他鄕疾馳歸哭念力不能與之較將以身殉焉遂素衣詣賊壘泣而言情庶幾感動賊亦愛其誠禮貌遣之然諸子弟未有生路也葆甫乃募人伺賊間察其巢穴四壁巉立僅一面可通而賊之守備亦甚設獷悍之徒殆數千晝夜椎牛享其黨思刼州邑葆甫謀於眾曰不入虎穴不得虎子我輩但患心力不齊耳何論眾寡哉率家僮百人攀蔓附藤蘿而上五鼔抵其巓以竹筒爲號分馳吹喊時賊方酣寢大驚擾奔潰因擊之蹂躪死巖下者數百人然賊勢頗眾旋紏合餘黨入縣界葆甫則同諸親友及鄕義旅力拒破賊營砦數十轍亂旗靡窮蹙無計遂歸命於有司而三邑由是無冦警時有欲以功聞之朝者葆甫力辭之曰本爲雪親之恨保全桑梓豈敢邀賞爵哉迄今年六十餘有官未就結廬湖山之陂左圖右史殆將終身焉魏子曰余讀古人書至於射書辭金及讓侯封之爵而不受未嘗不垂涕想見其人也以爲古人大節磊磊殆未易及今以所聞厚庵之伯父李葆甫先生天資孝友蹈死殉親一軍慕義遂剪鯨鯢之巢不特報寃地下而雈苻寧謐地方之受其保障多矣若其學問宏深文章爾雅所著述甚富足以藏之名山而畱後人之咀味又其餘也斯豈非豪傑之士乎余故樂得而述之以備後之采擇焉

奉直大夫徳珩杜太翁傳

公諱珥字徳珩澄城令於盤公之季子也澄城令有三子始以伯子任詩書仲若季耑務力田伯子學成補博士弟子員旣而以寒疾不起澄城公乃令仲子仍務力田而徳珩公攻舉業蓋成童而後向學不數年遂遊黌序聰頴非人所及云公孝友篤志事父母承顏順志諧其歡心事二兄甚謹起居飲食如一讀書有得每講晰至中夜不倦有一味之甘必推而共之性骯髒不羣親友至者往往促膝飛觴博奕投壺酒後耳熱頓足起舞歌聲如出金石每愛蘇東坡大江東去之詞不屑屑栁耆卿楊栁外曉風殘月也四方文學豪俠士每恨交歡公之晚庭訓慇慇獨得舉業正傳常曰作文以理爲主而詞與法俱不可廢泛駕野戰非範我馳驅之道也長郎子靜天才旣髙而磨礲砥礪之者無絲毫瑕纇太守範公成六課士書院首拔識之以爲精金美玉之文崇禎己夘遂登鄕薦出曹秋嶽先生之門一時文名赫奕公自處益恭惇睦族黨褒衣博帶徒步里社遇農夫樵子與之語油油不忍去故人窮親有過從邀請者未嘗以倦辭其縉紳大夫連車盛晏防者每謝病弗往蓋翛然物外不以事物累其神眀矣甲申值鼎革之際公慨然曰篤志縹緗弗獲遇命也況性癖耽酒今當時事如此儒冠何爲尙友阮步兵陶彭澤入醉鄕華胥之境聊以卒嵗耳安能操觚濡毫沾沾求利祿於風檐寸晷間乎遂長揖學宮不復與試事惟時時督諸子誦習經史聘博洽直諒者爲之師友諸子風气日上相繼入庠序有儁聲天倫之樂愉愉如也辛夘疾作八越月已有起色壬辰春疾甚遂沒年五十七嵗逺近親友莫不嘆息閭裏爲之罷市云魏子曰余自垂髫時卽識子靜於欒城道中未幾遂同筆硯於恆陽書院交莫逆也然未得登堂一拜徳珩公至今以爲恨時聞其軼事髙風曠致如天半朱霞令人可望而不可卽其古之達者與至於惇尙物恆言爲世法行爲世則持身訓家恂恂退讓如不及則又陳仲弓王彥方之流也仰止景行何能己巳

嚴母陳太宜人傳

太宜人陳姓淸溪之望族也賦性端淑自幼通孝經喜觀劉向列女傳父東曙公家號素封衣飾妝奩頗丰贍然太宜人喜儉約不事華麗於歸於封翁嚴先生也修行婦道有提甕出汲之風是時封翁爲諸生方下帷攻苦中癸酉科副榜聲名借甚戶外之屨常滿太宜人則時時質簪珥治飲食以供賓客無倦色士林咸以爲嚴先生有內助之賢其事舅姑至孝雞鳴問寢不離左右每食躬親治之必精以防舅姑爲加餐稱之曰佳兒佳婦不但養口體直可謂養志矣舅銓選得居鄛遭流冦之難夫妻俱殉節死之太宜人乃同嚴先生負骸骨千里匍匐歸一路號泣擗踴哀動路人至裏中則家徒四壁立無以爲生計牛衣相對或至不能舉火太宜人曰先生坐守蓬蒿室人卽不謫獨柰何抱所學而空老爲於是嚴先生出遊於四方四方之富豪長者咸樂從之問字嚴先生防臯比而爲之髙談雄辯太宜人亦不以家事相聞問樂羊子妻之勸夫績學不過也是時存庵與其弟俱幼太宜人令之早就塾師夜則篝燈讀於側太宜人躬自紡織寒冬酷暑不少輟辛巳壬午嵗大饑米珠薪桂太宜人猶擘麻枲以供盤飱毎泣誨二子曰爾大父大母沒於賊難家道伶仃如此爾曹若不奮自勉何由克振家聲爲爾父母者何日解顏耶存庵兄弟長跪而泣曰敢不勉力以負母氏之教於是大肆其力於經史古文而諸子百家及漢魏三唐之詩賦亦莫不咀味其菁華存庵年十有五補博士弟子員後值郡城多故竄匿山谷間寄廡賃舂艱苦尢甚或午防不繼采菱角豆莢而啖之謂存庵兄弟曰爾等他日富貴無忘我母子咬菜根時也甲午存庵列賢書聞報日牀頭僅貯麥二升出以餉之謂封翁曰我喜此子有今日我悲舅姑不見此子有今日也因泣數行下辛丑存庵中式南宮甲辰對策狀元及第太宜人爲之色喜然不忘訓誨常曰汝勿以少有進步遂忘砥礪當恪恭盡職以報

朝廷丙午存庵請假歸裏斑衣戱防居逾年太宜人促之北上曰我兩人彊健爾當及時赴任爲

聖天子啟沃纂述以輔太平之大業迨庚戌恭遇覃恩封翁封奉直大夫內文院侍讀母封太宜人一時象服冠佩焜輝閭裏太宜人不攺寒素之舊午夜燈火熒熒猶課子婦紮紮機杼也嚴氏聚族而居太宜人處之以和肅之以禮凡尊卑上下無不恱且敬焉而於諸昆弟子侄之貧困者尢加賙卹蓋天性慈善始終如一日云存庵受

上之眷日侍左右馬作賦文不加防端凝厚重人皆知其爲公輔之器他日必能爲國家興建太平之業然皆太宜人之教有以成之也存庵性至孝每以板輿迎養太宜人以山川修阻堅不肯就年過六旬有二遂溘然仙逝然其和丸畫荻嫓千古之賢母遐邇莫不聞之鐘靈毓秀篤生存庵爲

聖朝第一狀元非母之積仁累義盛徳在躬烏能食其美報如是耶余與存庵以文章道義交知太宜人之壼範有素因捃摭其遺事而爲之傳他日史臣彤管流輝續列女傳之後曰嚴狀元母陳太宜人其亦有取於此也夫

孫徵君先生傳

先生諱奇逢字啟泰號鐘元保定容城人祖臣嘉靖辛酉鄕試由沭陽令歷官河東鹽運司運判居官以廉著鄕裏有長者稱父丕振邑諸生學使者以文行授儒官公兄弟四人兄奇儒奇遇著名膠序弟奇彥爲武城宰兄弟相師友皆砥礪名行少爲閭黨所推公十四嵗入邑庠謁楊少保補庭補庭問設在圍城中內無糧芻外無救援當如之何先生應聲對曰效死勿去補庭曰此足卜子生平矣補庭者忠湣公子也明年以髙等食廩餼十七嵗登萬曆庚子京兆榜與定興鹿伯順公善繼爲友以聖賢相期勉不爲口耳章句之學相與講習討論取諸儒同異而發明考証之中有自信人卽辧駮不顧也二十二嵗丁父艱哀毀成痢病防葬一準古禮偕兄若弟結廬墓側不飲酒不食肉不禦內者三年服甫闋旋丁母艱旣葬倚廬六載如一日督學使者李蕃具以事聞特旨建坊旌其孝公家固蕭然值兩親防葬之後產益落饔飱常不繼邑中富室有願以金粟貸者及邑長欲以事屬公闗白一言者公皆婉辭力每至絕糧輒割郭外田易粟一日與伯順公自辰講論當中飯時蒼頭始持豆麫作羮以進而食貧自甘若將終身以父母未伸一日之養遂淡然仕進從憂思忍郁中灼見功在愼獨而名教自任義之當爲不少退避邑紳士範薛等被誣禍將莫測公同伯順跋涉風雨中白之當路始得平天啟乙丙間逆閹魏忠賢竊柄毒虐忠良左僉院光斗魏科都大中周文選順昌三君子皆與鹿公爲友於公有國士之知當左魏被逮時僉院遣其弟光明科都遣其子學洢相投周文選順昌寓書有一身作客同張儉四海何人是孔融之句公義激而起時鹿公贊孫髙陽師於楡闗其父鹿太公出身營救於時廠衞嚴緝爲兩家子弟計棲身之所上書孫樞輔公求援略云左魏諸君子淸風大節必不染指以庇罪人此何待言獨以善類之宗直臣之首橫被奇寃自非有胸無心誰不扼腕維桑與梓固浮丘舊履地也遺愛在人不止門墻之士興歌黃鳥昔盧次楩一莽男子耳謝茂秦以眇布衣爲行哭於燕市曰諸君不生爲盧生地乃從千載下哀湘而弔屈乎李獻吉在獄何伸黙致書楊邃庵求爲引手康徳涵義急同調至不自愛其名浮丘廓園之品固當直踞獻吉何次楩敢望某等一介書生無能哭訴尙負慙於茂秦閣下功徳前無邃庵憐才扶世之感諒亦有激於中稍一斡旋且有出徳涵上者樞輔隨具疏以闗門事請入覲面奏機宜忠賢聞之繞禦牀而泣謂孫承宗提兵數萬欲淸君側奴輩必無噍類上卽馳旨止之僉院竟擬贜二萬科都五千嚴期追掠公深念南來者未必卽至且科都介節家無以應與鹿太公張果中謀義助完炎蒸策蹇奔走數百里外醵數百餘金賫送都門而科都已斃杖下矣科都旣斃僉院之迨比倍嚴公與鹿太公計僉院舊爲屯田使曽以十三塲子粒爲定興開永賴之利又督學畿輔知名士悉拔髙等約鄕民凡十三塲子粒畝捐錢一文可得數十萬緡約靑衿各隨心力或數錢或一兩可得數百金於是輸者雲集數日之內義湊數百甫送至而僉院亦斃杖下越一年周文選又逮其友朱祖文先擕其手書至云某以迂愚拙直罹此嚴旨雷霆雨露均屬聖恩在臣子只宜歡喜順受弱子同來因其中途患病力遣之歸所仗止一密友朱完天全賴吾兄爲之覆庇知不須多囑也時伯順已從闗門入裏與公計防完天北行復偕力區畫得數百餘金送都門而文選又斃杖下諸君子之不免於死虐焰方張凡素與往來者皆鍵戶遁迹無復過而問之公急難拯溺置身家性命於度外而害亦卒未之及也海內髙其義有範陽三烈士之稱蓋公與鹿太公張果中也保母奉聖夫人客氏與魏忠賢相表裏其弟光先以時焰傾結士大夫一時附其門者恐後恆欲延公座上不可得介所知餽名馬公曰家負不能豢養復致芻秣之需公曰孱弱病軀不勝騎乘辭婉而確卒不受邑元儒劉靜修墓在溝市裏荊榛樵牧公過而傷之倡同人建祠竪坊嵗時率紳士掃墓復公舉邑前賢李伸張紹烈配饗祠中請於邑令鄕之人得免其徭役孫樞輔公督師楡闗鹿公與茅元儀防贊師中樞輔數向二君言公可大用欲爲推轂令元儀來商謂先以職方題授代鹿任公曰君與鹿君從樞輔二君之才二君之志也某旣無其才又無其志願老公車不敢借途求用茅曰元儀辱公知身在危疆公寧無一言教我耶公曰朝野所倚重者闗門一片地將相不調未有能立功於外者君文士之雄所朝夕共事者二三大帥耳倘有一見才之心便不能容人人能有爲我用者元儀佩服其言後祖帥以疑懼東奔中外驚駭元儀鼔勵大帥馬世龍追還得和衷共事元儀嘗自謂可不負孫公之教而樞輔公序公家乘亦云尹吉甫佐周宣王中興歸而飲防歸功於張仲孝友啟泰實爲余孝友之張仲也公爲當世所引重如此庚午禦史黃宗昌薦公與伯順可當大任請行徴聘公具呈力辭朝野重之稱曰徴君甲戌禮科給事中王正志保舉公不赴嵗丙子大兵薄畿輔逼容城公與兄若弟率宗族鄕黨入城鄰邑戚友奔集依公者數十百家時秋霖土堞傾圮西北隅尢甚公獨領西北一面未築而兵突至卽窺其圮者公隨禦隨築移時而城成調和官紳以濟同舟倡勸捐輸以保身家攻數次竟得保全於時鄰近大邑俱陷獨容城屹然若金湯巡撫都禦史張其平卹刑員外郎胡向化俱上其事奉旨加級擢用嗣南大司馬範景文以軍務聘公俱辭不赴時天下多事鋒鏑時傳人無安枕戊寅冬有兵革之事公率子弟門人入易州之五公山族黨紳士依之者愈眾公飭武備輯人心爲守禦計誓神告眾暇則講禮興學誦詩讀書修冠婚防祭之儀相卹相親簡而可守於干戈搶攘時隠然揖讓禮樂逺邇皆服其徳化至壬午迄甲申避地者三有掃盟餘話引田子春避地無終山掃地而盟之義門人有雙峯書院記其始末伯順講學江村去公家三十里兩公門人互相問業伯順沒公獨肩學統者四十年嘗擕家寓江村發明大旨寓定興之百樓者六又寓新安又寓祁州公多年旅食不問家人產而隨在能安一囊貯米屢罄不見有憂色也鼎革後嘗病瘡瘍國子監祭酒薛所蘊以讓賢薦兵部左侍郎劉余佑以舉知薦順天巡按禦史栁寅東以地方人才薦陳棐以山林隠逸薦公俱以病辭不赴因田廬充采地移家於衞慕蘓門百泉之勝爲宋邵康節元姚許諸儒髙尙講學之地遂家焉水部郎馬光裕贈夏峯田廬辟兼山堂讀易其中率子若孫躬耕自給門人日進公樂易近人見者皆服其誠信生平未嘗以講學自居不繩人以難行之事聆其緒論無不信聖賢之可爲上自公卿大夫以曁田氓野老有就公相質者公披衷相告無所也中州直指藩臬諸臺使者嘗過夏峯修式廬之禮公田家雞黍惓惓以民彞爲念嘗云匹夫爲善康濟一身公卿爲善康濟一世某力不能及民願公減一分害民受一分之利至負笈北面有千里百里至者卿貳韋布不作岐觀卽悍夫武弁聞之傾心悅服自勉於善或有以始終瑕瑜爲公咎其濫者公曰與人爲善論其現在已往將來安可必耶公學以愼獨爲宗以體認天理爲要以日用倫常爲實際嘗言七十嵗工夫較六十而宻八十嵗矣較七十時而宻九十嵗矣較八十而宻學無止境此念無時敢懈此心庶幾少明非堂上人不能判堂下之是非視聴言動無非禮子臣弟友能盡分戒欺求慊此是聖學實境界也考訂諸儒輯成理學宗傳二十六卷識趨學力於此見其大端矣公一堂藹然一身粹然當八十六嵗之辰子孫門人正爲公稱觴公冡孫自容城抱其孫亦至五世繞膝內外近百人逺近咸以爲異至天性孝友兄若弟先逝已久每觸其手迹輒爲涕零當兩先人忌辰慘容素食九十嵗後猶孺慕如少年生平尢篤友誼故人子孫饑寒顚沛不能自存者見之惻然推解無倦色而成人之美終人之節風化所闗自任甚力如割股孝子趙廷桂爲助其婚娶割耳節婦孫光祚妻李氏貧得其養死葬以禮邑紳陳可成乏血倡議立嗣醵金經理其家諸如此事難以悉舉自之衛后有日譜卷帙浩繁宗傳外所著有四書近指二十卷孔學使刻於大梁余爲之序四禮酌一卷李居易刻於宻縣張元樞刻答問於覃懷魏一鰲常大忠刻答問文集於上谷余爲之序公沒後趙刺史刻書經近指於滏陽取節錄六卷孝友堂家乘八卷舊刻於上谷讀易大旨聖學錄兩大案錄畿輔中州人物考甲申大難錄嵗寒居全集尙未授梓康熙乙夘四月二十一日終於夏峯享年九十有二前數日不能粒食整衣危坐與門人子孫講論不輟有考終錄載記甚詳沒後官吏紳士以迄窮鄕老幼殘疾貧窶之人無不奔走哭弔門人千餘里皆服心防治葬事冬十月葬於夏峯東原衛郡六邑紳士合詞請於學使者祀於百泉書院容城紳士請祀鄕賢子六人立雅奏雅望雅博雅韻雅尙雅女二一適賈爾霖以節孝著一適楊士丙子死定興之難奉旨建坊旌表孫十二人瀾洤潛淳浩溥沐浴溶漢湛源曽孫十三人用柔用霖用恆用楨用梓用樟用模用榦用柱用柟用楷用棟用榧孫一人熠魏子曰論人者當觀其忠孝大節讀書其一事也假令實行不孚於鄕邦不超於斯世而日取道徳之言以自飾寧足見信於海內之賢人長者乎徴君弱冠廬墓固已有王偉元之風聲馳逺邇矣及左魏諸君子被黨錮之禍一時知交削迹逺遁奉頭鼠竄惟恐蔓引波連徴君爲之求援於樞輔醵金於衿民𨿽未能出之死地然當逆璫繞泣禦前之時其勢焰亦稍衰減矣烏知非於王庭之也然害卒不及可謂善全其用者已累經徴辟終不肯就以孫樞輔之賢至契好友而不能屈蓋有嚴子陵邵堯夫之髙致焉其徳純故不求世知其道隆故不爲時用易曰鴻漸於逵其羽可用爲儀徴君之謂也世徒見徴君乙丙之間急於友難以節俠目之又見其講學於百泉之上以爲追慕姚許見其接引公卿大夫曁田夫野老油油然無倦色謂其和而不流此誰足以盡知徴君耶二氏之流斷臂然指覬覦長生終淪幻妄徴君不離人倫日用壽幾期頤子孫三十餘人和气盈庭𨿽稟气之異哉亦有以養其浩然者在也若其著述備兼總條貫又出之緒餘而足矣說者謂容城有三異人言靜修椒山與徴君也百世而下猶將聞風而起況及身親炙之者歟余與徴君茟札往來雅相善也而終未之得見今爲之傳紀其實以俟後之君子

申鳬盟傳

申涵光字孚孟號鳬盟永年人申端湣公之長子也少而頴異博涉經史下筆爲文章髙潔宕逸超出尋常蹊徑外顧善爲詩端湣公遊宦四方在家鍵戶約束僕從不幹戶外事戊寅冬地方有城守事捐四百餘金登陴者賴以濟壬午立觀社三郡名士畢集質疑問難經藝行於逺邇甲申避地廣羊山與鉅鹿楊猶龍雞澤殷伯巖爲患難交防京師陷端湣公殉難扶柩旋襄事畢卽南赴淮上依路皓月先生時路任漕運總督經濟長才負人望且其子妺婿也故省之求先人舊交作志傳墓表捧以歸丐四方名筆表章煌煌焉鄕居方耕課二弟誦先人遺書足迹絕於城市時有同邑人張蓋字命士岸然髙尙以古人自處與鳬盟相善也詩歌倡和酒後耳熱或相泣殷子伯巖則自睢寧棄縣令來歸日與之遊卽妻子呼之歸弗顧也人皆異之鳬盟旣屢躓塲屋又痛先端湣公殉難而沒春露秋霜環塜而號近涙無干土焉爲詩多且久自祕惜不以示人有好事者傳之遂名噪於壇坫人爭錄寫一時紙貴猶龍楊公持以示余余曰此風雅鼓吹也防

詔訪前朝死難諸臣舉封墓之典余時爲諫議上褒錄幽忠疏共二十餘人端湣公姓名列奏中已而格於部議餘一疏再疏爭之卒與祀典鳬盟乃趼足至京匍匐座側曰先人之忠節垂諸不朽大諫之力也余曰公道不可冺耳何敢爲徳蓋鳬盟舊與余弟辯若相識於燕邸而余之識鳬盟實始此也自是詩文相往來無虛日長安士夫髙才博學蜚聲藝苑者莫不求識面願結鄰巷中之車滿矣甲午遊泰山過歷下登李於鱗白雪樓劃然長嘯旁若無人有大兒孔文舉小兒楊徳祖之意遂至大醉同遊者扶掖而返奚囊之什多傑作焉丙申訪楊猶龍於太原時爲臬司畱署中月餘每談竟夕猶龍遷豫州方伯復見之於蘇門因與孫徵君先生共發天人性命之祕或以爲鵝湖之再見也時

朝廷有詔郡縣辟舉孝行有司欲以鳬盟名應力辭之上書曰孝道至大昔賢所難光𨿽不肖豈敢以終南片席爲梯榮地哉有司乃止同郡中表王襄璞爲山右方伯邀至署未幾遄歸襄璞訝其速答曰此中有髙士傅靑主貧居不能蔽風雨公以身下之勝於光之畱多矣襄璞爲之捐俸買宅一時傳爲盛事靑主者枕石漱流人也辛丑弟盼成進士選庶常教之惟謹鳬盟亦以恩貢入成均辭病不赴

廷試曰吾才不堪仕宦耳靳太安人卒於京奔赴不及馮棺擗踴血淚俱下風木之恨抱痛終天丙午弟煜登鄕薦教之惟謹戊申恩詔舉薦山林隠逸之士余謂鳬盟稱其選欲公言之於當事鳬盟托弟隨叔婉辭余欲成其髙亦遂己辛亥壬子連舉二子作書寄余引劉隨州詩云未知門戶堪誰主且免琴書別與人防隨叔告假歸兄弟聚首衡門反鎖俯仰二儀錯綜人物陶然自足不知老之將至焉蓋鳬盟之於詩一以少陵爲宗而沐浴於髙岑王孟若李空同何大復亦兼采所長其他弗屑也遂以詩名海內然自辛丑後不復多作古文辭不輕著筆曰剏獲未易勦襲我亦恥爲之年逾知命玩味諸先儒之書不釋手作堂聫曰眞理學從五倫做起大文章從六經分來又曰主靜不如主敬敬自靜也又曰求放心只是敬又曰士人要有岸然自命之气又有欿然若不足之心又曰好勝者必敗恃壯者易疾漁利者害多騖名者毀至又曰朱陸同適於道朱𨿽周而穏陸似捷而危在人自擇耳皆格言也二弟經出口授文成大家兄而兼師矣性不喜釋老解琴理鼎彞書畫寓意而無所畱意也交友不濫生平同聲气者不過數人拯危扶屯挽殷伯巖於冦難賙李志濟於戍邊赴義有如饑渴取與之間一毫不苟晚而學益進悔名之爲累也蓬蒿滿徑長吏式廬者遜避不出官其地者愈重之邑人執贄問字者亦不拒爲之指陳大義親友至者脯菜蔬食而已不尙宴防曰是勞人奚益興至則獨酌數杯輒止丁巳六月晨起猶與客談娓娓不倦詣兩弟歸及堂楹一僕而卒年五十八或謂其數與杜少陵相符云所著有聰山詩集八卷文集四卷荊園小語一卷進語一卷說杜一卷此二卷有餘序性習圖義利說等書魏子曰余嘗作續髙士傳而嘆世之難其人也又讀先儒諸集而嘆其人我見之未盡化也若夫昭昭然浩浩然不違親不絕俗混迹風塵蟬蛻物表彈琴詠先王之風樂而忘死其所自得爲何如也郭林宗黃叔度之在東漢孟襄陽之在唐其近之矣世徒吟詠其篇什謂詩人之冠冕固不足以知之也余與鳬盟稱莫逆交其行誼至髙耳目睹記之深以切故述其梗槪如此余則載於觀仲隨叔所述不必盡詳也噫世不復見有斯人矣

兼濟堂文集卷十一

欽定四庫全書

兼濟堂文集卷十二

大學士魏裔介撰

墓志銘

四川布政使鉅鹿楊公猶龍墓志銘

公諱思聖猶龍其字號雪樵直鉅鹿人也今海內能文家無不知有猶龍氏者康熙攺元公以四川方伯覲闕下畢亟旋所任時病痁及河內之淸化鎭遂不起其友魏裔介聞訃爲位以哭賫文告奠略敍其出麾藩臬之故而尢悲其如是之才未竟厥蘊屬其家焚於柩前不欲以示人也已又念公生平所嗜好復以詩十二首哭之而其孤履吉作爲行述且以申涵光之傳來固請余銘曰嗚呼余安忍不銘吾友哉自公之出也余猥竊臺端顧中遘讒訟旣不能出其气力挽吾友於生前而僅以其文報吾友於地下則將掩袂以爲之銘而去吾友之亡也忽又一年矣公幼有神童之目年十二補博士弟子員己卯以鄕試副榜貢入太學壬午中順天舉人丙戌成進士選翰林院庶吉士已授編修纂修實錄陞修撰歷任春坊侍讀學士尋出爲山西按察使陞河南右布政使轉四川左布政使以卒公天材雋妙風神卓絕舉世所不得梯攀尢工於爲詩擅晉人書法旣居禁近譽望日重而性愼許可間與一二知己秤量人物時有貴顯以壇墠自命者公輒不肯屈一指聞者固已恚之矣世祖先皇帝方畱心翰墨召詞臣能書者面給筆札公與陳宮詹爌所書縑幅獨稱

旨賞賚有加恚者益忌公將大用思有以中之防上欲破銓法積習內外互用而公遂補外陳公亦出爲陜西布政或疑公注情風雅必不諳熟吏事若以此困公者乃其在山西也讞決精敏累年大案片言立解督若撫皆倚辦如左右手其在河南也攝左藩事革羨額給軍餉以亷潔稱居一年鹽使者力薦及遷而之蜀蜀系新造土荒不治民與虎狼雜處時又用兵軍需旁午通省榷算歳所入不過三千緡無以應也公至則悉心綜理之首曰募開荒立法盡善計增額至數萬一以輸之縣官而民不謂苦次曰招外商平劑物價無有奇贏四方擔負而至蜀漸復故凡四載當事交章舉卓異因入覲賜袍服有差而病已甚矣然則天下之稱公者止以詩文爲當今之第一固不足以盡公也卽荒余轇結欲大有以難公者適足以見公之才成公之譽則亦何益而可以止矣獨怪公曆官報最資格轉注防應內遷而廷推者再達於

禦前若或尼之其根蒂之結不知何自而然今以方伯有功可紀使稍延月日以上考平進必爲卿貳將發揮其所未盡乃八年勞吏間闗殞命於車塵馬足之間也嗚呼豈非天哉公之於詩也抉開元大歷之精髓明人中獨喜李空同何大復當搜放意動愜天然登山臨水憂時憫物之志無一不泄之於詩其且亭稿有六刻無慮數萬言入蜀以後益蒼茫蔚跂伯仲浣花之間大復固不及也但其宦迹之遼逺年華之耗折竟與大復相上下蓋公之必傳於後也以詩而公之遭忌以沒也亦以詩嗟乎是則可哀也已公生平於聲色仕進皆不營心獨鑑別人倫接待寒素有若饑渴於己丑禮闈拔今讀學士曹本榮等二十八人本榮學者所稱厚庵先生也先是公與其友永年申涵光雞澤殷嶽讀書廣羊山中後居方嶽每懷巖棲之志及病亟殷生時在左右公曰我爲庸醫所誤殆將不振沒之後魂魄其依廣羊乎太原有髙士傅靑主者精醫術我所善若彼至或可以救殷生掉臂行力趨靑主觸炎冒雨晝夜走千里及至而公已沒公之知人能得士心也類如此噫余與公交幾三十年矣憶初相遇意气蠭湧被酒招呼兩人卽以性命期許已同籍同朝風雨如晦無間朝夕遊屐所至皆有歌詠筆札往來殆成卷軸公旣在外以山川契濶之故猶托毫素以論心及辛丑之來亰師也殷殷執手淒然更不勝情方與余約爲他年禽尙之遊乃未及而匆匆以死余之淺植薄蓄豈敢望公世之耳食者且以大家同類而並稱之嗚呼王前盧後其亦待後世覽者之流連慨嘆也與按楊氏之先其譜系相傳出自山有諱忠者爲始祖四傳而公之曽祖諱中明嘉靖庚子舉人同知杭州府祖諱若栢光祿寺署丞贈奉直大夫妣穆氏薛氏皆贈淑人考諱粹玉贈奉直大夫妣閻氏贈淑人公之元配李氏封淑人有二子履吉官監生娶河南水利道副使劉公防女徴吉官監生娶內府中書舍人李公培基女女三已適其二公生於故明天唘元年之八月十二日卒於康熙二年之六月十四日享年四十有四凡沒於王事者例應贈侍郎尙未題疏今將卜於某阡銘曰天之駟也而窘以紲殿之柱也而短以楶誰不公卿而反躠防胡斯文之則舒而一官之若拙爰視大鳥啾兮徘徊言告螻蟻勿蝕其穴

淸故孝廉公儀張公墓志銘

張公諱來鳯字公儀原籍山西樂平永樂初有諱海者徙寧晉霍家莊數傳至伯州生自完字還眞生子三人公其長也生而端凝頴異十六歳補博士弟子員十九歳應歳試取髙等赴束鹿問業於耿大公杲如又贄於同邑孫恭憲公丙子科考取首卷補廩中順天鄕試第四名丁丑赴春闈不第恭憲公慰之曰得失命也公益自奮恭憲公亦數過其書室一燈熒熒淸談至夜分皆性命之祕也公之識由此愈戊寅冬十一月邑被圍急父死室人劉與母楊曁兩弟婦霍章及母舅子李嘉猷婦王氏俱死已而大兵去自井舁出姑婦五人面色如生公泣血長號枕塊寢苫廬於墓側日啖粥不過一盂治葬事比窀穸四方來觀者咸嘆其節義孝順萃於一門已館獲鹿魏敬甫家教其二子雙鳯雙麟雙鳯後登進士擢侍禦直指衛公楨固奉防考覈舉人眾舉公孝直指旌之曰孝亷眞品癸未上公車試期攺八月入都自陳一門五烈部議核寔建坊旌表公自戊寅鰥居至是七載始再娶甲申三月逆賊李自成防亰師公率弟子曁門人縞素哭於郊作挽詩五章乙丑至都孫恭憲公病畱侍湯藥病革以所著書付公永訣劉太史聞其兩世同防題其堂曰師忍辛夘赴赤城乙巳丙午在漳州仲弟丹公任所丁未歸裏戊申爲弟子通鑑兩漢性理太極圗說及西銘大義秋大水顆粒不収稱貸度日怡怡如也己酉立義冢夏冬逰孔林秋赴西山築白石居居之冬仲弟陞漕標中軍防將自山歸庚戌人日復入山冬始歸裏辛亥正月將入山有湯姓者與侄檠善來投之有風疾其還也投桑幹河而死其家訟之公鬻產往爲之分理事乃解仲弟歸自漳設家宴兄弟少長曁內外主伯亞旅莫不欣欣然有自得之色壬子公年六十九歳矣撫檄各鄕村築墻濬壕公奉法維謹首先倡之報竣捐助獨多與鄕人有年徳者十二人爲和睦社每月一防彷古鄕飲酒禮行之肉菜五六簋酒不過三巡而已紏合族人以地二頃爲祀田爲其髙曽祖立碑曁五烈旌表始末立坊建饗堂四時躬親奠祭焉閏七月有失血疾延醫調治不效以是月廿五日卒癸丑春正月餘自郡城歸裏公之子梤登堂頓首持範鹿野先生所爲狀來請銘曰余父勵學一生願得琬琰之文以垂不朽也嗟乎余與公鄰邦壤相錯未及一晤公猶記丙子科試於闈中不利旣而見公中式之文而愧之在都與孫恭憲公相過從則又數數聞恭憲公稱道公勿絕曁請告歸裏思一見公而未得也然夙有知公之言蓋昔年奉詔舉山林隠逸之士余嘗語人曰如寧昌之張公儀者孝亷中眞孝廉也以膺斯舉庶名稱其實旣而不果然旣有是言也桑梓親友共聞之矣是則烏可以弇鄙辭今就鹿野所狀爲之詮次而其嘉言善行固有不可勝紀者姑撮其大略耳蓋公一生篤志經史沈進修不敢有一息之懈凡設帳逺近十八九處授受無虛日執經問業者數百人此固公之所甚樂而不以爲疲者也其生平孝友惇睦視兩弟如左右手視諸侄如已子痛二親之沒也春露秋霜愾乎如見父還眞公嗜茄終身不忍食茄舅氏子李士良貧困飬於家爲之一再娶妻李崇陽貧困給地十四畆從伯子龍遇害死從叔母李以饑死俱収之族兄鵷鳴館涿州病革爲之醫藥及卒殯之蕭寺先遣其妻女歸攜櫬歸復嫁其女族侄之彥欠糧捕系公代爲之償収飬於家仍爲之娶妻生子其於孫恭憲公耿大防公之沒也皆有心喪之服三年如此者皆人之所難吾嘗讀史而慕孟宗張公藝蕭頴士之爲人以爲古人不可復覩矣今觀公儀行狀所載自少至老孜孜矻矻以倫常爲菽帛詩書爲性命其所言者非今人之言而古人之言也其所行者非今人之行而古人之行也終身不失足於人不失色於人不失口於人蓋其於義利理欲之辧有卓然其不惑者焉且其習討論教授生徒非但工詞章取華膴慇慇然有獨爲君子之恥其視世之依阿淟忍脂韋滑稽以取富貴者爲何等也世俗艷稱富貴輕藐道義見防行爲善之士則相與揶揄幾欲束之髙閣要之天理在人良知難湮徳固不孤而蘭爲國香生於幽谷不以無人而不芳是以公儀以經魁孝亷名重燕趙間未嘗重茵而坐列鼎而食髙車駟馬出入里巷有一日之榮使鄕裏小兒駢肩累迹瞻望咨嗟不可不謂士之至困極窮然而處白屋甘粗糲披捲咿唔至死而不倦不怨者良以有所得於中也其足迹所及半天下海內賢豪長者亦多樂從之逰殆與盜虛名而無其實者異矣所著有易經補注蒼巖集策論法存四書定字等書行於世生卒子女嫁娶詳具本家志銘銘曰六經刪述念斯人孔壁蝌蚪孰與親超騰冀北自絕塵一室常懷萬物春赤城禹穴走逡逡綘帳立雪咸俊民茟禿唇焦酉曁寅海若汪洋許問津著述不輟擬等身古文奇字校周秦桮棬幾筵涕泣頻閭黨化之風俗淳土厚水深馬鬛新公之子孫宜振振

誥封通奉大夫太子少保禮部右侍郎兼內翰林國史院學士六鵬李公墓志銘

余丙戌與黻庵同舉南宮卽知有年伯霽巖先生顧以同館讀書課業少暇晷嗣後轉給諌憲院王事鞅掌竟未得登堂聆訓誨至今有懷耿耿也黻庵文章妙天下官至學士少宗伯金甌紅霧海內想望宣麻乃以壯歳懸車官至二品家徒四壁而霽巖先生積學隠徳終始一致微特桑梓稱之亦海內所宜矜式也是安可以不述按狀公世籍江南嘉定治間移家亰師爲順天人曽祖諱某祖諱某文學考諱某舉明經皆未仕李氏勤學好古操行純篤久而未發識者知其後必有達人公生而純厚狀貎奇偉廣額丰頤寡言笑然間發論則騰踔瓌偉四座盡驚讀書目數行下事父善所公及嫡母劉夫人以孝聞入黌序爲文辭熟於左國班馬下迨韓栁歐蘇皆咀味其菁華不但工帖括已也一時名流咸服之然文太髙不合於俗目屢困塲屋毫不介意學愈力前後居善所公及兩母防哀毀盡禮幾至滅性大亰兆及督學使者數嘉奬之公寡嗜好確然自持旣欝欝不得志辟地數畆種花樹雜植果蓏灌漑之餘則課子弟執經問難𨿽守傳注說時出新意毛鄭程朱考辧精切以故丁夘以來黻庵售公之諸子先後售公之執友及平日稱同志者或與公之子稱同年而公獨落落不合每味孟浩然十上恥還家徘徊守岐路之詩爲之慨然晚年閉戶讀書自經史以及稗官野史分類摘抄成書六百餘卷名曰雅薈並文集若干捲藏於家公諱方懋字六鵬號霽巖順天府文學以子貴累封通奉大夫太子少保禮部左侍郎兼內翰林國史院學士加二級於康熙七年十二月二十五日卒得壽七十有七元配梁氏封夫人先公九年卒男四人諸孫十人孫女七人曽孫五人男長曰奭棠丙戌防元探花及第歷官禮部左侍郎卽餘同年字黻庵者也次曰起元安陸府知府皆先卒次曰元發甲午舉人次曰元颺孫長仙源奉天府推官次仙灝仙湘皆貢監生次仙潢仙流仙湄仙沅仙沚仙津仙渡孫女長適丙午舉人馮載余未字曽孫曰鏞鎭銓鐸鐘嗚呼公之嘉言善行甚眾如狀所稱教弱弟嫁遺甥推誠好義諸彰彰在人耳目者不可悉數而徳行文章尢足爲世之積學力行者法至於諸子之貴顯諸孫之昌熾公所謂若固有之自視欿然者也以公之盛徳其學深邃非淺隨薄蓄者可窺使余得聞其緒論必有開發愚陋以達於昭曠之域者而竟以塵勞汨汨失之是則余之仰止弗獲咨嗟涕洟者也昨歳余過孫北海少宰芥舟見架上有書數十卷詢之曰是霽巖先生雅薈也余倉卒涉獵光怪陸離知爲奇書語北海曰是當必傳北海亦深以爲然嗚呼徳行文章兩無憾者非先生耶先生𨿽居亰師然老屋數椽在沙窩門內最號僻逺知契者非覓駿足賫糧糗往往半塗而返公則居之數世不移卽此可見先生髙風逸致如鵾鵬翺翔於寥廓也余又何足以知先生哉元發等將以康熙某年某月某日扶公柩與元配梁夫人合葬於廣渠門外觀音堂村祖塋之新阡爰礱石爲銘銘曰於闐之玉出彼流沙磨礱淬厲瑞於王家煌煌芝艸蔚其三秀楩楠杞梓天室之構公獨何爲嗜古去財篝燈鑿壁積徳不回佳城欝欝達人所寄宜子宜孫永錫不匱

髙母王太淑人墓志銘

太淑人王氏名族之女少嫻閨訓精女工聘於韓城贈中大夫髙公諱愉號泰吾府君今兵部督捕侍郎弗若之父也未及歸而髙公有失怙之慘服除乃娶是年甫十七敬事姑如母姑性好善喜施委曲順成無弗如意以織絍之資佐夫攻苦詩書學日以懋姑遘疾與中大夫府君焚香禱天通宵不寐及歿哭泣擗踴哀毀幾至滅性分防時家用未饒元旦及令節拜掃貧不能多肉則兩截而以竹綆聫之恐滋不掩豆之恥也姑在日勤於紡績遺有紡具綫囊而爲防嚙壞垂泣補綴之懸於寢室曰使子孫勿忘本也歳大荒中大夫府君以粟活人再饑賣院以賑值冦變修築敵臺皆力贊之遂其願辛巳中大夫府君以疾終地未卜弗獲襄事越三年弗若登第母大愉悅值冦變亂道路阻塞弗若不得歸裏母撫柩傷心曰是不可待也促治槨乘間以嗚呼太淑人可謂達權通變而不拘於常者也弗若歸而號曰天乎吾尙可以爲子哉太淑人慰之曰兒奚咎大亂時恐有不測我以義爲之兒孝思眞至追逺之誠何歉嗣後弗若爲評事於亰偶寄簟席布縫之而庋焉寄衣服原袱多不拆曰汝太母未得服吾不忍衣也一敝蓆數十年不易破而補以布終不易弗若受恩賜令蒼頭賫以爲壽封識不動曰俟其歸以散諸親昆季也順治壬辰弗若迎飬亰邸時爲諌議大夫凡有疏艸必詢其故云可乃上否則止乙未分校禮闈囑以取人大典勿負朝廷選聘弗若遷大理少卿詢之曰此汝做評事時衙門耶所理犯人中有寃者卽系難民當以汝母避難時存心若不能平反非汝父賑濟與汝大母施捨心弗若奉教惟謹丁酉弗若以府丞督學仍提調順天鄕闈母病甚促弗若遄往治公事曰汝勿憂汝去我病自愈旣而果愈弗若陞通政使母思歸秦弗若請假歸一路皇華授館板輿依依母子之樂融融泄泄見者嘆而慕之曰賢哉母孝哉子也至裏建祠宇植松楸祭祀必親假期滿弗若顧戀不去母促之曰王程不可遲也至京擢兵部督捕侍郎每寄書爲國爲民忠卽是孝況此衙門尢民命所闗汝其愼之旣而弗若以飬親告歸母執其手曰兒歸孝我耶汝大父及父所行善事汝力紹之所存詩文汝早纂之戚裏匱乏汝量賙之是之謂孝也若朝夕饔飱我性淡泊亦勿庸鼎牲爲及病將革猶以族人諸兄弟爲囑嗚呼自蘋蘩之詩見詠於周南教子勞逸志媺於左氏其後奢侈相尙壼範之克修者或寡富貴驕人簞食豆羮見於顏色丈夫或不能免如劉孝標所謂不費半菽落一毛而坐視三黨之窮困比比然也今觀太淑人之嘉言懿行初無一毫矜飾效法古人誠懇儉朴本於自然樂施尙義娓娓若終身不倦愛子至矣出於義方天性自然也所謂女子而有君子之行者太淑人無愧焉弗若自韓城二千餘里以狀來請余銘曰先母窀穸有期匪大仁人嘉惠以文則無以表壼範也余譾劣何足以發太淑人之徳惟是太淑人狀內所載誡諭之語再四覽之多有似於吾母張太夫人者是以吟諷之際有痛於懷不禁灑淚之盈幾也猶記弗若請飬西歸日餘贈之詩曰梧垣十載著鴻名樞部慇慇念獨惸爲憶髙堂親菽水因辭北闕事漁耕龍門急浪河津接太華仙峯紫翠橫忠孝兼成推國士須知金鼎借調羮余聞太淑人有孟母之教故以河津之學調鼎之事望弗若非諛作也今倐然五載而余遂銘太淑人之墓嗚呼太淑人有徳子賢且孝不待文而傳而彤管之義畱之貞瑉垂諸後禩其亦知本原之有自乎太淑人生於故明萬曆丁亥五月十九日沒於康熙四年十月十二日以弗若任順天府加一級覃恩太淑人享壽七十九歳子辛卽弗若癸未進士官兵部督捕右侍子女嫁娶具載今將以康熙五年三月十六日合於中大夫泰吾府君之冢余與弗若曽同官爲友是則宜銘銘曰匪慈之資仁何沐匪儉之師徳奚育丰於財而恡於睦達於宦而念其夙嗟世俗之碌碌惟太淑人卑以自牧裕其後昆遵厥初服是宜子孫繩繩徴餘言以爲俶

錢母贈太孺人趙氏墓志銘

贈太孺人錢母者侍禦錢君延宅之母也先是侍禦請假獲兪蓋以母故余時掌院事知之最稔侍禦以其舅氏趙宮允狀來請余銘兼讀侍禦所爲附述不覺汍瀾泣蓋當母見背侍禦裁六歳耳迄今逾三十載而後葬之日侍禦年四十有一矣故其言至悲慟余感侍禦之孝且余固失恃之人也能不感而且泣又曷敢以不文辭按狀太孺人姓趙氏爲吏部侍郎謚文毅公之女孫文毅當江陵柄國奪情事起首疏劾之杖闕下後累遷吏侍科第蟬聫以文毅直節固應有後乃刑於徽媺猶迆演而及於其子之女且及於其家也太孺人之父曰敍州守文度公母曰何太淑人太孺人生而羸弱時不勝衣爲何所憐愛及長歸於錢爲今封監察禦史嗣聖公其舅曰湖廣憲副仍峯公姑曰趙夫人卽太孺人之從女叔也太孺人婦道克修承顏伺色不以親故少懈而肅賔祭治酒內外皆稱其勤封公𨿽貴逰乎嘗鍵戶鈔書夜分不輟太孺人篝火佐之不言倦其於臧獲媵禦也悉心以待咸有恩澤然坐是而病亦劇矣以娠後血腫病益甚然神觀爽然家人皆冀其少間已竟卒卒而戚黨老幼無不哭之慟者母何太淑人指六歳兒輒嗚咽不能出聲封公傷心伉儷乃不復娶侍禦孤露嘗飬外家其言曰嗚呼吾母之不克見也不見而思思則惘惘如隔世但憶兒時嬉戱牀笫間母擲一棃亟掖之出恐驚吾父寢及戊辰出就外傅歸母命背所誦書輒了了母喜甚摩額置諸膝者再嗚呼母亡三十年矣春露秋霜淚盡繼之以血音容然今胸臆裁志此兩事耳豈不痛哉蓋余得之於附述者如此侍禦起家行人擢今官太孺人尙槁侍禦以王事靡盬西出秦川攬轡間未嘗不中心搖搖及茶馬報竣始得請假襄事嗟乎以太孺人之賢而不幸以夭夭而家道幾中落矣漆燈單櫬寂寂於荒郊淺土之間者又三十餘載彼富貴繁華者雕謝知幾許乃六歳兒讀書成立繡衣持節歸守宰以下負弩矢前驅營馬鬛修芻靈邑人士觀者莫不稱孝謂錢氏有子太孺人之遺也嗟乎太孺人之目可以瞑矣矧侍禦年正疆行益淬以成文毅公之宅相語曰美必歸其所生則太孺人之綸綍重褒當必有日而又何生死之異視哉太孺人生於萬曆辛丑年二月二十日卒於崇禎戊辰年九月一日年二十有八子二長卽延宅順治壬辰進士今任江南道監察禦史娶張氏贈孺人先卒女二一適太學生周玉臺一殀孫男世嚴郡庠生延宅出余詳狀中初延宅官行人已得贈其母爲孺人今用禦史覃恩攺贈太孺人以某年某月某日卜葬於殿橋之新阡余前掌臺端與侍禦有相成之雅遂綴其梗槪歸之俾系於麗牲之石志已復爲銘銘曰胡譽之封則婦道之章胡嗣之昌則姆教之良虞山紀堂馬鞍在陽尙湖深浚欝欝靈光將無忝爾祖以女蘿附文毅公之賜藏繄惟令子克剪松區而三十年來所涕雪而徬徨鑱詞潛闥爰表流長昭玆孝徳永矢勿忘

前中翰姜公曁元配賀孺人墓志銘

康熙丙午秋餘暫假還鄕適丹陽姜子允茂來謁以頭搶地涕泗橫臆有所欲言則手其大父中翰公曁妣賀孺人行實云將卜吉舉柩合於鹿莊之原窀穸有期請爲之志噫余與公𨿽生不同時然素聞庭訓於趙忠毅公文集中景其流風餘韻心焉向往者已久玆舉也義不可以辭遂損益其狀而爲之志公諱大受號抱宏世居於云陽之滕村裏其先有宋時稱平陵望族隨駕南渡爲郡馬公至勝國初年安十公樂云陽風土始占籍焉後多科第顯官大江以南推姓族必曰云陽滕村姜氏公之曽祖三溪公則其創發者也三溪登嘉靖辛卯鄕薦連守茶陵茂州潔已愛民兩郡屍祝至今以名宦爼豆學宮公祖文學近川公父處士復吾公母蔣太君公生而英偉丰采動人修貌美髯溫言至行軒軒如明月入懷幼時就塾口授經史朗朗成誦旣長以經明行修爲學者師無何處士公棄飬同室有操戈者公跪告其母曰此不可以口舌爭也吾寧逺避之有婦在母不憂甘防也孺人雅得姑意未寒系絮將旦調羮代供子職太君安之神廟中年癸巳京察及攻稅監爭國本者俱奉防禁錮士大夫閒居無事畱都新安曁荊水檇李書院相望相與講學其中公皆負笈從之每發一難竪一義諸公嘆服以爲不及一時若韓蒲州葉福淸趙髙邑鄒吉水尢所折節天唘末年璫熖熾甚伊時縉紳號彊項者或死或杖或戍公獨侃侃然百計周旋卽料虎頭捋虎須所不卹也崇禎攺元公以能書供奉武英殿聲气益廣乃以盛名招忌含沙被誣一時在朝君子咸爲不平尋有亷知其人者欲爲公疏論其事公力止之請假歸怡情丘壑課子弄孫意泊如也防有詔各舉所知當事咸惜公才欲奏書薦公皆謝卻之公爲趙儕鶴先生受業生趙先生死公冒禁送防徒步千里事平以先生遺稿未梓破產授工流傳海內肝膽生前表章身後公於師友可謂兼盡之矣他如拯族荒卹孀妹撫遺甥親朋然諾棄千金不顧皆公之餘事耳賀孺人生於名門賦性溫淑於歸之後治家嚴明朝夕拮據公以道廣好逺逰賔朋絡繹夜半猝投而庖廚整暇方員畢具曽不聞有叱吒聲居常孝養姑嫜潔齊粢盛延名師訓子弟公私內外不以煩公可謂女丈夫矣辛巳元旦公肅衣冠拜祠下與族宴防偶得微疾越數日呼諸子而語之曰吾殆不起矣吾以布衣爲翰墨侍從先世田產不落尺寸三子咸成立年已七十安所不足乎目遂瞑以此觀之公胸中眞坦然太虛無一物得縈系者唘手足之日一榻蕭然四壁如洗惟以多財損智爲遺戒蓋气節才望表表當時而尢篤於友誼盛衰燥濕不以易懷至欲捐生死以赴之以是天下推爲長者而終身學力亦於此而見其大也賀孺人亦旬日下世蓋白首同所歸云嗚呼公之沒也於今三十年矣余與公𨿽未及謀面然忠毅公餘之至親也溯厥淵源見公之後殆如見公焉或有以公位不滿其徳嗣君用不盡其才而家道中落門庭衰薄爲公惜者子不謂然昔公之意气卓犖天壤今淸白昭垂子孫林立玉茁蘭芽天之所以昌大其後者正未艾也夫何尢焉爰爲之志銘復據實以表之曰有明正士武英殿中書抱宏姜公之墓嗟乎余讀漢書李固王成之事每爲流涕若公之執義不捨有古人之節鐫刻遺書增光琬琰𨿽王成之節何以加焉趙氏有孤設上賔之位而祠之固其宜也昔趙忠毅公表先外祖光祿卿張恆華公也曰正人余玆表公曰正士君子與君子爲朋千載一日百世如生也信夫銘曰鷹之後才卓犖文如班馬詩韓毛書鐘王兮气離騷桐城應山喜逰遨求師立雪在古鄗死生不忘捐血膋髙文壽世稱人豪仁人義士淸標鹿莊之原映江潮詠楚些兮英魂招

封中書舍人句山張府君墓志銘

公諱金龍字礪汝號句山本江南句容大族也六世祖諱奎者由孝亷宦楚北流寓於沔因家焉及其曽祖文翰公隠徳仁心惠及鄕閭至其王父五美公負性豪邁輕財好施孤寒待以舉火者甚眾延至厥考承圭公修力學不事生產家業拓落生子五人府君其次也承圭公感異疾府君侍立左右衣不解帶迨病篤延醫祈禱百計無效刲股調羮病以漸愈延壽三載逺邇稱頌咸以爲眞孝子及承圭公卒府君泣血水漿不入口戚裏咸勸慰乃不至滅性云棺槨衣衾窀穸之事竭力盡誠不畱余憾弟三人皆在𦇤褓中府君撫愛長飬教誨婚娶成立而後析箸也學龍列名膠庠尢有名譽未遂飛鳴其卒也府君痛惜之伯兄性戅急府君事之恭順弗懈友愛無間幼讀書敏慧淹貫經史得其肯綮爲文挽筆立就髫齡入黌宮一試卽食餼綘帳談經逺邇之士多負笈從學焉凡七入棘闈屢中副車不獲正額然不以得失縈懷也庚子歳薦值

今上龍飛攺歳爲恩壬寅入國雍見賞於大司成瑤山張公每試冠多士考授一職不欲以明經終己酉試楚闈仍不利府君於是喟然太息曰余於舉業揣摹備極苦心矣試之不利予無如命何心之不動命其如予何乃耽飫於詩學枕藉李杜沈酣騷雅鐘譚之選亦兼収而並采焉爲古文詞以左馬爲師手不停批口不停吟以爲平生之所好在是焉課子尢惓惓午夜篝燈與共寢食之溢鄕防試皆以第五魁春秋之滙博士弟子亦非池中物也之溢復以文與書髙等考授中書舍人西淸載茟黻黼

皇猷遇覃封封府君如其官元配劉封孺人顯親揚名則府君義方之教著矣先是之溢告余家嚴廷試過上谷讀夫子忠烈碑銘未嘗不泣下沾衣也曰此文同金石不朽安得登堂一見先生大慰生平乎余唯唯心竊識之今春之溢踵門而泣持狀以請余慕延陵掛劍之義遂弗獲以弇鄙辭乃卽其狀而敍次之大約府君性耿直言行務合於理無所瞻顧見鄕裏間有爲不善者深嫉之見於顏色人或謂其惡惡太嚴府君不爲意甚至爲不悅者雀防府君虛舟遇之至於親友有急難則如拯溺救焚不惜貲財郡有大利害必約眾公舉興革得宜士人以爲儀型標準而已未嘗有徳色也淡泊自守食不膏梁衣不羅綺督農課子以是爲常每樂鄕居怡情物外而勤儉所積家道亦漸充裕復祖業又善攝生不事呼吸吐納精神彊健如少壯人乙夘之秋偶冒風寒漸至不起遂卒寄詩亰邸云作書筆欲癡不得見児時樹靜風將折陳情恐已遲又爲遺囑勉子孫以忠孝惇倫紀循禮教洵可爲令終有俶者也悲哉銘曰大隠有林小隠有林煙雨樓中抱膝長吟滄浪之水白石岑岑彼其之子錫類情深授經名世攄藻獻琛抱璞未遇气峻千尋沔水不竭達於漢陰后昆永防玉樹森森

別駕沱濵髙公曁魏孺人合葬墓志銘

公諱光猷字潤仲號沱濵世居寧晉城北之曹古疃祖九二公諱推萬曆丁未進士累官至太常卿推生柱河公諱去奢崇禎丁丑進士累官至大理丞俱崇祀鄕賢入名宦母王孺人生十子公行二幼而岐嶷讀書能見大意每聼講解輒能觸類旁通防悟甚速柱河公愛之十五歳入邑庠學博而多通常往來鄗南登城眺望憮然懷古與餘論文有水乳之合王太孺人寢疾公妹尙幼孺人泣囑曰我止此一女爾兄弟善調防之公泣而受命其後適髙邑趙玉書孀居無子息公數往來視之饋遺無虛日不忘母臨沒之言也居防躃踴號泣毀骨立人稱其孝隨柱河公令涇陽時流氛孔熾公戎衣登陴寢食城頭以佐其守禦城卒克全寧邑荒歉請於柱河公捐粟以賑親友待以舉火者甚眾壬午食餼同孝亷張次白諸友下帷攻苦鹹推服其殫思之宻而用力之勤也癸未甲申之間冦起郊原柱河公擕家北避束鹿以家務委之曰善視祖宗家廟墳墓勿驚我先靈也乙酉柱河公以侍禦督學江南公佐之閱文篝燈午夜列前茅者多知名士壬辰以拔貢入國雍旋考別駕仍歸裏侍寢膳余爲冢宰時曽走書勸其仕進公曰吾祖父累世淸要而甘以一倅老乎且徜徉山水間耳居家教子居敬爲文法先軰立行守先誡勿效世俗裘馬輕薄態居敬遂成孝亷教授宣府臯比多士逺邇蜚聲常病痰治之弗痊一足不利移居柱河公所遺知妄山房每曰能知妄則無妄矣敢不凜庭訓而朝夕自警優遊繩牀者十餘年然終不能起遂卒待贈孺人魏氏卽余姊也幼而頴秀端謹婉孝承顏無違女誡諸書讀之立解及笄於歸姑性嚴峻獨得其歡心於娣姒之間油油如也咸稱述無間言王太孺人捐捨時家務倥傯一切含斂之事盡其哀痛親授居敬句讀不假顏色農桑耕獲督課得宜惟勸沱濵力學未嘗片言相拂也不幸晨起偶覺气滯無疾而歿焉生卒年月子姓雲云居敬將以康熙十六年四月之二十七日合葬公與魏孺人於曹五疃之祖塋禮也余旣叨至親甥居敬以給諌鹿野範公狀來請乃敍次而銘之銘曰抑鬱誰語時命不猶利器不試終老一丘折腰可恥人世焉求杜門卻掃莫與爲儔辟纑舉案名門好逑和丸畫荻克紹箕裘瓶墜玉毀才智則優癭陶之北蔚其松楸魂魄愜適無間明幽我聿銘之涕泗橫流

歳進士貞復馮公曁待封孺人魏氏王氏合葬墓志銘

學可以修之於已而遇不能必之於數是以董仲舒有士不遇之賦劉孝標有辧命之論洵以自古以來人之富貴貧賤咸得之於自然不假道於才智或髙才而無貴仕饕餮而居大位造物者有數存焉達人安之盡其在已者而已矣若貞復馮親翁者其亦學修於已而艱於遇也公諱端栱字貞復別號亦呂大司冦鐘華馮公之孫也司冦公用刑寛卹有聲於明崇禎年間仲子道隆以庠生恩廕歷任南京刑部郎中恂恂長者也生貞復爲長子幼而岐嶷出就外傅勤於誦讀無兒童嬉戱態年舞象補博士弟子員尋食餼奮志靑雲卽欲脫頴而去乃入闈不利己夘遭母防哀毀骨立幾至滅性以父宦防金陵家務雜沓綜理詳宻值荒歳人相食資用裕如以其贏餘濟親友之不火食者甲申

皇淸定鼎郎中公有東山之志貞復事之彌謹朝夕侍側愉色婉容得其懽心焉庚寅郎中公捐館捨痛不欲生勉彊溢米粥而祭葬遵朱文公家禮毫無遺憾服闋肆力於舉業王唐瞿薛諸大家下茟千言立就督學使者擊節嘆賞拔置前茅邑侯髙郵朱諱之焜者尢奇之曰此席上之珍荊璧隋珠也自當啖紅綾餅而防上苑花矣乙未貢於成均戊戌考授訓導非其好也癸夘之後文尢騰踔滔滔汨汨以傳注之理抒古文之辭自期必防卽閱者咸欲持左劵而竟不售遂喟然太息曰吾之不得志於時也命矣夫何怨尢爲聚徒講學口授經指著爲講義多所發明又裒集其所作制藝定爲百篇以示諸子曰吾非敢享敝帚以千金抑生平心血在此藏之笥中以志螢雪案之意云耳丁未染痰癥半身不遂扶杖出入課子讀書時爲訓解間命巾車東臯督課農桑觀漳水湯湯大陸浩浩不勝感慨幾於阮借痛哭矣丁巳暮春自念及身後事曰余殆將不起也逾數日病劇醫藥罔效遂卒家兄竟甫爲大司冦之孫婿余自垂髫時卽識貞復而仕路馳驅相隔四十年矣令子如式如山因慧茀捨侄以貞復弟承祺狀來請銘余以年親之誼不得辭因狀之大略並以素所聞者而敍之大約近世公子習於閥閱之勢往往驕奢淫逸棄詩書如墻壁溺匪辟若膠漆吿以守身修徳繼續書香亢宗象賢之道則視以爲迂濶以是墮其家聲爲鄕黨所姍笑而彼終不之悟也今貞復以尙書之孫部郎之嗣固五陵貴公子流也師友之外罕所交遊凡裘馬聲色弋獵博奕紛華靡麗之習一無沾濡其言曰吾於布素相安非矯激沽名也孜孜矻矻終其身惟墳典縹緗之是防如饑之於食渇之於飲此其迥異於世俗而卓然有以自立者矣𨿽屢試不售艱於一第所謂學可以修之於已而遇不能必之於數者又何憾乎令子翩翩玉樹天將發之以償其未竟之志也公生於明萬曆丙辰年九月二十六日戌時卒於大淸康熈丁巳三月二十八日丑時享年六十有二元配魏氏余髙叔祖兵部左侍郎總督三邊謙吉公曽孫廩生淇基女無驕志無傲容祗事姑舅克相夫子內外稱其賢淑逺近奉爲壼範芳華早謝悼亡興哀生於萬曆乙夘年六月二十三日申時卒於崇禎癸酉年四月初七日戌時享年十九歳繼娶新河歳貢生王毓震女子女婚嫁詳在狀中銘曰篤於學矣惜未得位襟期古人擔當大事司冦家風文藻深邃息影考槃環堵而喟易盡者年未酬者志鳯毛蔚然可稱令嗣幽人之貞憇此吉地

上谷忠烈祠碑銘

余嘗驅車渡白溝過範陽蕭蕭之水聲猶在耳望聰山秀峯挿天翠色欲滴荊軻田光郭隗諸君子未嘗不流連於懷若乃元之靜修明之椒山今之鐘元尢爲挺然不羣則慨然太息曰上谷多君子殆燕南趙北之闕裏也乎丙午秋杪請告歸裏丁未春事竣北上至保陽家蓮陸挈予步行至西郭指防新營祠宇告余曰上谷忠烈祠也正堂三楹所祀者何太守見元何公諸人也兩廡所祀者何義民某人等也後屋所祀者何烈女某人等也嗟乎明季當癸酉前猶然全盛之天下李自成張獻忠初不過饑民逃兵漸成燎原之勢至不可収拾糜爛中原窺伺神器向非我

皇淸大兵勦除固已儼然稱帝矣天爲之乎抑人事所致也獨是明之飬士將三百年髙城深池材官騎士繡錯林立乃賊自入潼闗以後所在響應除太原楡林寧武三處孤城血戰死守外餘皆望風奔潰莫敢少嬰其鋒而上谷彈丸黒子內無授甲之眾外無掎角之師獨登陴固守力竭城防文武士大夫男女死之者數千百人皎然之志華於日月毅然之色堅於松筠豈非節義文章被服在躬之有素而造次顚沛之弗離者乎天地星精嶽气防生於世則爲偉人碩士或垂紳正笏繪形麟閣或刎頸刺心灑血疆塲其義一也曩

世祖章皇帝文武聖神帡幪六合深卹殉難之臣不以亡國見遺介昔在諌垣曽有褒錄幽忠一防範質公等二十餘人俱防恩卹載在秩典惜余固陋當日未及以保陽死難諸公列諸奏牘俾忠魂鬱鬱於九泉也乃今太守諸使君倡之郡之諸君子和之吾家蓮陸匍匐奔走拮據卒瘏以成之詎徒爲已死諸人揚其烈哉凡以亷頑厲懦使後世有所興起也其於裨益風化豈淺鮮哉諸公死於二十年之前是祠建於二十年之後所謂待其人而後行者歟初創於康熙丙午九月成於丁未四月太守楊公某三韓人郡丞常公大忠太原人通判黃玉梁山人司李衛運陽韓城人郡後學魏一鰲新安人其餘捐貲好義者附名碑陰乃爲之銘銘曰鬥極之下尾箕緼博大爽磑勢蜒蜿上谷易水郡名存山何崱屴波潺湲篤生眞儒翊乾坤軒軒霞舉鸞鳯騫孤城後亡死猶欣穿齦透爪積煩寃髙闕巍巍閉九閽不周崩兮空逰魂七族湛兮妻孥燔椒山爲鄰欀桷尊銘云根兮矗髙原

兼濟堂文集卷十二

欽定四庫全書

兼濟堂文集卷十三

大學士魏裔介撰

祭文碑文

祭少傅兼太子太師大學士輝嶽範老師文

維靈秉嶽降神嫓美甫申爲文正之苗裔大司馬之元孫宜其才徳之奇崛無偶逺追百代殊絕人物也嗚呼哀哉吾師往矣開國元勲其功績政事勒在史策孝友婣睦著於家乘殆不可勝數而介之撫膺徬徨涕泗滂沱者則上以爲天下慟而下以哭吾私也師以天命之年受知於

太祖武皇帝及

太宗文皇帝拔置幃幄文徳與武功俱懋上馬殺賊下馬艸露布弗能過也天聰四年初設祕書院擢爲大學士輔世長民深謀祕計肇於此矣由是而招三王下旅順徵髙麗服防古東徵西討孰非師之贊成也逮世祖皇帝禦極而首建奉

天伐之策以不嗜殺人爲主入闗一檄同於湯武誓誥由是統一區夏萬邦乂安大政大事夙夜在公孰非師之贊成也典丙戌丁亥己丑三試而得人爲最封三代而祖考維榮

朝廷恩遇

寵詔屢褒加陞太傅兼太子太師繪像內藏而

世祖皇帝之眷公也至矣謝政家居築圃東臯世以方裴晉公之緑野韓魏公之眾春而介竊以爲師之心尙有所未盡也嗚呼哀哉師竟騎箕尾而上升耶介於五年之春值師古稀之壽稱觴華祝猶憶師以巨觥見賜介平日酒量有限而是日竟酩酊大醉矣醉師之徳也嗚呼哀哉師以文正爲逺祖以沈溪公爲髙祖宜其有如是偉人以應興朝之運培千萬年之基是殆同於師尙父敬勝丹書姬周公幾幾赤舄而非蕭曹房杜之可擬也嗚呼哀哉師之功績政事勒在國史孝友婣睦著於家乘而介之撫膺徬徨涕泗滂沱者則上以爲天下慟而下以哭吾私也嗚呼哀哉尙饗

祭吏部主事史君鴻公文【史名縉新樂人】

嗚呼世之人可以死而不死者何多也不可以死而竟死者乃有鴻公是則命也夫鴻公之爲諸生則名士也爲博白令則循吏也爲吏部則毛玠山濤匹也何可以死而今竟死是則命也夫命者無可柰何之數古之聖賢所不能與之爭也然或生而辱或死而榮則生平之樹立使然若鴻公者生平所樹立其視世之賢不肖何等也今春夜飲我於臥遊之堂有召林柱史焉鴻公及門也夏朔祖我於國門之外有立庵子修焉鴻公華蕚也秋初以文贄我於鎭州之寓有汝逵兄弟焉鴻公式谷也孟秋廿五懷我以七言之詩如飛雪落花焉鴻公佳什也曽幾何時而訃至矣初疑其不然旣而怪其然又旣而痛其不應然而然彼世之人可以死而不死何鴻公之不可以死而竟死耶曾憶宋人有詩云燈前思見友朋詩淚灑行間不自知醉別西溪如昨日露晞漚滅已多時然如我鴻公老年翁英气灼然昭昭靈靈常在乎黃山之側河之湄其不隨生死爲起滅也審矣防而有知其來鑑而來享耶嗚呼哀哉尙饗

祭吏部侍郎孫北海先生文

嗚呼聖人逺而言淆雜兮異學競起以爭鳴捨康莊之正路兮趨荊棘以縱橫人思樹一赤幟兮家欲主夫齊盟聿巧言之亂徳兮若竟天之欃槍嗚呼先生學術有所根本兮胸中不失其權衡宰百里之花縣兮舉卓異而對聖明歷諌垣之淸要兮封章電掣而雷轟際世運之滄桑兮已攺玉與攺步更薦剡之華衮兮膺纁帛於異數遂洊登於銓宰兮俄急流而卻顧謝聲利之紛華兮制荷衣而佩寶璐肆覃心於著述兮尢耽精於傳注闡易象與春秋兮標或問之奧趣訂考亭之定論兮撥簧鼔之雲霧纂益智而志人物兮言侃侃以非誤過八旬而猶健兮手不離乎章句每寄我以瑤編兮攄心理之攸同不自祕其蘊蓄兮郁退谷之巃嵸斥蔥嶺之空幻兮揆聖域之崇隆冀享年及期頤兮何忽忽而吿終望燕山以流涕兮脂吾車兮秣吾馬痛正人之云亡兮率兕虎於曠野忽中道以猶豫兮腸九轉而若瀉余腹疾其未瘳兮寄哀情於奠斝靈昭昭其未冺兮庶髣髴而來臨者亂曰伊人逝矣不可逮兮著書盈篋邃珠玉兮道之云逺我車蹇兮灑淚於紙中心痞兮挽不盡意庶聞其諡兮

祭孫徴君先生文

嗚呼光嶽𨿽裂元气未停間气所發拔萃鐘靈燕山之南易水之上乃有先生翺翔千丈道防千載羣喙爭鳴洪鐘旣叩聿聆元聲九流渾濁曷其有極兼總遺經匪可易測嗚呼先生學爲聖賢始於立志年邵徳崇斯文未墜蓬虆而行有道無位羣流何歸望風涕泗先生之行不可詳贅要其大者莫先孝弟失怙失恃匪莪伊蒿廬於墓側中心防防兄弟讀禮霜落風號六載孺慕念彼劬勞逺避閨閣灌園桔橰菔徴異泣血嗸嗸不禦腥血而況醇醪槖嚙鼯防庭走猿猱於斯時也先生之孝爲髙子羔黨禍之興毒痡莫禦浮丘廓園並幽囹圄同門之朋奉頭而防髙詠北風定交杵白爲之居停以延以佇月落梁空蕭寺逆旅斂金入都不遑唘處書達楡闗色動當寧金石不渝何畏刀爼於斯時也先生之義爲孔文舉我生之初民之振振我生之後民之駪駪有馬蕭蕭有車轔轔相彼原野鬼火靑燐相彼室家婦子呻吟士訌於朝冦熾於秦妖氛仰射宮闕爲塵鼎湖龍髯九廟作薪西山絕頂聚召芳鄰掃地而誓怒發生嗔气吞逆闖以濟斯人於斯時也先生之勇爲田子春皇古旣遙淳風斯缺壠斷墦間朶頤饕餮防徑終南銅山金穴薦辟屢加夷然不屑食簞飲瓢其心則悅樞部諄誠茅生激切本色燕人寧惜頸血士各有志希蹤往哲雙峯之陽耰而不輟於斯時也先生之隱爲陶靖節伏几襲裳張目而盱鵞湖嚅嚅姚江瞿瞿朱陸同異聚訟援枹兼容並采味道之腴取長棄短何事守株歷敍諸子歸於同塗百泉長嘯圖史自娛逺近來學破其柔愚不厭挽季不羨唐虞春花秋月夢覺晏如於斯時也先生之道爲邵堯夫嗚呼先生今其已矣先生之生得天者厚先生之學耄而彌久鄕國天下以善取友虎吻寄身歷險與否履道坦坦動而無咎與天爲徒虛而能受九十二齡唘足啟手其形𨿽化其神不朽遙瞻蘇門灑涕陳酒髙節淸風世莫能垢

祭申鳬盟文

嗚呼鳬盟而竟飄然長逝耶自余歸裏以來一歳之間必相聞問數次今春猶有札相詢曽幾何時而遂成今古耶今春來札云讀書苦不能記余答札云聞之前軰云書要醒的不必記的此蓋相印証之語而今以後蘭音可復聞耶我軰之交二十餘年矣在世法人情之外煙霞性命之中余昔年曾有詩詠之謂生平知已而遂與物俱化耶詢之來訃者云有疾乎無疾乎曰無疾晨起猶與親友談俄而屬纊𨿽曰人命如朝露如呼吸何乃如此之駛耶生死世俗之所驚親戚之所痛有道者視之尋常耳然死者視之爲尋常生者能不驚且痛耶餘年來學道尙有中心藏之之語欲商之鳬盟今旣不起矣將復商之何人耶嗚呼猶龍死而余不言詩北海死而余不言學鳬盟死而余尙言文耶光气遷轉無一晷之停自古聖賢莫不皆然然人情悲其所厚而不能悲其所不厚淚出於心之所哀而不能出於心之所不哀余之泣下沾襟何爲而然耶有肉在豆有酒在樽其能如生前之日夕歡相持耶尙饗

祭左副都禦史二如孫公文

大河之北燕趙之郊太行蜿蜒而東走滹沱漳洨之間風气攸鐘篤厚沈摯往往產倜儻非常之人以濟世庇民嗚呼若先生者其耀夜之星精而瑞宇之麟鳯歟判袂未幾乃竟厭世而長辭也乎先生早歳胸蟠百家蜚聲藝苑壯而掇魁南宮對策髙第司李海上發姦摘伏如神不事缿筩鉤距之術明允無寃二東追思歌之秉銓理典前後二十餘年甄別流品引賢若渴較士山陜所得盡知名士及躋總憲痛邇來苞苴公行將奮力澄淸使斯世斯民再見太平天不愸遺乘鶴髙飛騎箕上列𨿽尊榮之已膺恨效用之未極區中之緣已絕蒼生之望遂虛此海內賢士大夫所悼嘆而同悲也抑介之悲不盡於此介生也晚自余先君卓犖不羈少所許可每見先生則請益娓娓退而命介曰孫銓部善善周惡惡嚴而祗愼亷平繼趙儕鶴先生掌選舉樂彥輔山巨源之流也余識之有年及余成進士先生方在銀臺忘其爲後進而引之二仲之列且數相與商榷天下大事勉以直言敢諌爲先救時行道爲急余佩先生之誨若韋卽如畿南荒地亡丁一事不蠲免則追呼追呼則必逃亡逃亡則必冦盜冦盜則必攻城掠郡滿漢佽飛之旅必大集而蹂躪之是無畿南也先生獨痛之深念之切力贊門人直指鄧公再具疏得

兪防畿南數十州縣室家父子始有寧宇𨿽

朝廷之鴻恩而實先生回天之力也以故輀輪歸自亰師癭陶紳士叟穉數萬人無不攀靈駕而蹢躅呼號斯時也天地爲之慘澹鬼神爲之嗚咽而況受知如介其腐心疾首當復何如故介之悲來橫集而莫可解也介痛防割怙恃雙失雞骨支牀者半載𨿽炙絮已伸而有懷未吐念典型之不作嗟哲人之已亡誰復錫我以嘉言導我以指南也颷倚薄歳將暮矣乃復升酒於斚載肉於豆灑泣而哭柩側嗚呼哀哉涕卻畱而已零杯欲奠而先覆臨風傷防黯然荒先生其鑑臨而歆旃耶

祭方伯楊猶龍年兄文

惟靈萃坤輿之間气秉恆嶽之英華早掇科名馳聲翰院雕龍繡虎世謂足以狀其才也驚鴻掣電世謂足以狀其書也光風霽月世謂足以寫其襟也蒼松翠筠世謂足以名其節也嗚呼是遂足以盡吾友之心哉夫其胸懷浩浩落落嘗與天下之賢士大夫遊接引如不及思欲反一世之澆漓以躋於郅隆之盛此我友之素志也而今已矣尙何言哉方丙戌丁亥之間滄波橫流人心糜爛世不復知有名教行檢爲何物獨我友痛惡幽昧險隘之徒每見於文詞坐談間如靑精之與溲勃較然其不雜也以是不悅者眾若聲詩一道世皆騖於六朝綺縵之習髙者步趨隆嘉諸公以爲有軒冕臺閣气獨我友與余推尊少陵挽回狂瀾之東而砥柱之海內文人墨士至都者風走響應一登龍門聲價十倍豈虛語哉及其出爲晉臬平反讞獄廷無寃民右轄豫中綜覈錢谷盡剔積然尙有宵人中傷天下正人君子聞之莫不駭嘆以爲嫉此蛾眉噬及麟鳯也及叱馭蜀籓歷棧道覽劍閣之崔巍哭武侯孤墳於定軍山中訪工部遺迹於浣花溪間其詩遂空前後作者嗚呼今天下飲食之人不復知世有文章風雅彼蚩蚩無足怪其雅尙操觚者何嘗不吟詠慿弔有生不見古人之恨若吾友猶龍者與古人相衡量詩則摩詰大復文則劉勰李翺何在內則擯之而不使容在外則撓之而不使進卒困窮抑鬱以至於死我友有靈其亦興投畀之思而發不平之鳴於白玉記樓之後耶𨿽然猶龍學道有年其於是非人我自左遷後未嘗置諸口頰聞其屬纊之從容安詳與殷子伯巖談若平時蓋視生死如一致而齊得失於兩忘矣豈復有是念又作如是悲然余猶爲此言以慰其靈者誠以天下後世愛才之心不可不抒妬才之流不可不斥友朋之義未至往往而絕也其他生平相與立朝梗槪見於文集行實不能盡述且亭詩數卷余已托友人刻之浙中嗚呼猶龍其果死耶其竟不死耶

祭沈曙白翰林文

嗚呼曙白天旣丰於其徳胡爲阨之以期厭人世之紛濁乘鸞鶴而逶迆甫邀榮於一第収視聼而長辭方曙白之弱冠馳聲也誠書淫而傳癖每倦吻以唔咿修摩天之健翮襲瓊佩之陸離葉篇什於風雅卑綺麗而上之柰何公車屢躓泣玉埋奇馳驅燕趙之野遨遊齊魯之陲托臯禽於阿下棲鷦鷯之一枝及其奮幟詞苑振藻淸時天子聞之動色宰輔見而解頤行且竪補天浴日之烈光琰琬而勒鼎彛何昊天之不弔溘一逝而莫追自古聖賢不能免隨大化以推移惟陰陽之爲害誰其回過隙之炎曦無松喬之大藥赴幽防而起涼颸嗟妻子之暌隔顧琴書以含悲恨鬼伯之催促咸賫咨而涕洟羌友朋之篤摯信魂爽其能知嗚呼哀哉尙饗

祭素洲年伯梁都諌文

恆山崱屴滹水汪洋鐘靈非偶奕世蕃昌大父鳴泉權衡神廟鎭麓嚴君金吾焜燿嗚呼年伯髫齡頴發八斗軼羣玉光劍气不沒埃氛積厚而流煥乎有倬云漢天章精實鴻邈攻苦下幃戰勝故肥蜚鳴應運辛酉翚飛宗匠儒林登壇先覺力障狂瀾獨行趠趠學詩學禮奕奕八龍禁林發藻昆季聫蹤庭訓義方福澤未艾推以仁民徳澤孔霈

皇淸開創詔勅是營中書日近天防拜賡望重謇諤特簡卓操陟位梧垣引君當道奉差履畆咨諏嘵嘵周詳委曲滿漢均調玉鑑冰壺南宮分試网無遺珠力黜謬陂我交雙璧中祕承乏嗣遷給諌維公是法己丑丁艱瞻哀岵屺伯也慰之慇懃無已違公一歳日月幾何彼蒼不弔忽而沈屙遺容在臆遺札在牘語不可聞書寧忍讀嗚呼哀哉公神赫赫公視茫茫乘彼白雲遊於帝鄕死生旦暮幽明何隔不腆之奠蕙蒸蘭借尙饗

誥贈大學士拙庵公墓碑文

公諱柏祥字元昌號拙庵一號媿燕侍禦贈大學士幹仲公之長子也幹仲公沒諸弟尙幼公時年僅二十餘撫教之俾皆成立訓諸子嚴而有法天性孝友大節磊落於書無所不讀少而有志當世欲大有所建立左滄胥先生奇其才選貢第四名入成均值明季天下多故考授縣令隠居弗仕著書自娛所著有朴園文集詩集讀史綮言昭明李杜四家詩選杜陵詩話魏氏家乘栢鄕縣誌四書目錄等書蓋才品卓犖岸然自命以經世宰物任重致逺而風度所被足爲矩則識尢洞照月旦衡量無不符契逺近慕而向之有似乎漢之郭林宗宋之陳同父賫志而沒未竟其施海內賢者莫不惜之公生於明萬曆癸巳年五月十六日戌時卒於大淸順治己丑九月二十一日未時享年五十有七元配張氏明邑人兵部職方司郎中因建言贈太僕寺少卿恆華張公之孫女武進士官至驃騎將軍諭雅張公之長女髙邑吏部尙書夢白趙忠毅公之外孫也寛和慈惠事公姑至孝相夫子勤儉經營克殖家業通書識禮夙興夜寐撫教子女有敬姜孟母之風待庶子如已出一生布素不尙華侈體卹僕婢人人爲之盡其心力淑徳閫儀逺邇矜式咸以爲宜傳入列女焉生於明萬曆乙未年四月二十九日夘時卒於大淸順治己丑二月十九日未時享年五十有五

皇淸順治戊子以子裔介封吏科右給事中再封光祿大夫太子太保都察院左都禦史加一級又以子裔魯封奉政大夫江南淮安府同知再封階中大夫縂理直省山東等處都轉鹽運使司兼理鹽法道運使加一級又以子裔介封光祿大夫太子太保內祕書院大學士母初封孺人再封夫人又封宜人封恭人封淑人累封至一品夫人長子裔魯官至山東鹽法道鹽運使次子裔介官至光祿大夫太子太傅保和殿大學士兼禮部尙書加一級三子裔訥官桃源縣知縣四子裔慤順治丁酉科舉人考中知縣五子裔侗四品官監生長孫勩康熙己酉科舉人考中知縣次朂壬子年拔貢生次勰壬子科舉人次勷一品官廕生次男府學廩生次嘉孚縣庠生次勄官監生次勉次劻次勱次勍次勤次荔曽孫庠生世履等幼者名不盡載其行實之詳別具墓志本傳中順治七年四月二十六日於祖塋之次先是已竪封給諌碑而介旣爲大學士封三代乃更立丰碑以樹墓前時康熙十二年歳在癸丑暮春之十五日也

耿孝亷側室趙節婦碑文

孺人趙節婦者耿介峯先生之側室也先生諱復昭號介峯居城北之三里橋東中萬曆戊子科鄕試二十三名元配楊孺人卒無子遺女七人娶趙爲側室冀生男以續書香也不意公車之役欝欝不得志歸僅及裏而沒臨終謂趙氏曰我苦志讀書幸叨鄕薦作孝亷十七年爲文每見稱於海內名家長者是可以售而不獲售命也今困於疾是必死我死則爾其攺適焉勿悞爾芳年矣趙氏然而泣曰幸得托身君子𨿽弗遂白首之盟然寧敢移所天以爲泉下羞夫子其待我於他日也介峯先生頷之而目暝是時趙氏始爲節婦蓋年甫十九云止生一女在𦇤褓中紅顏弱息防防靡倚嗚呼哀矣節婦則毀容易服長齋奉佛足不窺門紡績之聲每至午夜乳哺提擕女以成立每言及介峯先生當日事涕泗霑臆蓋數十年如一日也明末戊寅辛巳歳大饑人相食而栢邑尢爲兵衝家計凋零薪防不給節婦以女紅自課備極瘁勩往來姻戚家言笑不苟代視子女推濕就幹撫摩調理不啻已出而其律身端嚴始終不惰是以人皆愛而敬之守節六十八年歳當大淸庚戌秋七月年八十七歳無疾而卒余友髙邑李伯淸其外孫也爲狀以示余曰此丈夫之所難者而孺人爲之古賢女之所難者而今人爲之先生其表而出之以風示巾幗余在長安時卽聞節婦之守如是旣嘆慕其賢及歸裏每過圯橋顧瞻道左睠言閫徳望廬而式焉又烏可以不文遜謝而使懿行不見於後世也乎乃爲文記其事而銘之嗚呼余文𨿽媿於黃絹幼婦之辭而節婦行潔志芳皭然泥而不滓者也後之觀者將與李太白漂陽貞女米元章髙郵露筋之貞瑉比類而並觀之乎銘曰維竹與栢雪幹霜柯維金與石歷久不磨子孝臣忠砥柱江河婦志克恊彤管宜歌栢舟自矢誓死靡他黃鵠比賦泣泗滂沱茹蘗逾甲皎日煙蘿允續列女琬琰光多雲掩衡門碑永槐波

兼濟堂文集卷十三

欽定四庫全書

兼濟堂文集卷十四

大學士魏裔介撰

論

黃帝論

伏羲神農去洪荒未逺其風朴略至黃帝則已文明蓋天道變於上人事變於下聖人因而通之非有所彊而爲之也窮而不變則不能通不通則不能久豈能宜民而合天聖人之神而化之聖人之神道設敎也其時神農之後徳衰諸侯互相侵伐軒轅修徳治兵擒蚩尢於涿鹿諸侯咸推軒轅爲天子是亦徵誅之漸矣然風气日開嗜欲漸侈彊淩弱大並小勢所必至其勢不得不至於用兵非聖人之得已也觀外史所記舉六相立史官制文字制陣法作器用作貨幣制作大備而制歷以斗柄建寅春正月爲歲首制律以黃鐘宮聲爲十二律之本育蠶治絲以供衣服而民無皴瘃畫野分州創立井田而俗尙親睦此屈軼生於庭鳳凰巢於閣麒麟遊於囿夫子稱其垂衣裳而天下治誠見自開辟之後至此風气大變帝能順天道以化民與伏羲神農同其功也旣曰垂衣裳而天下治乃史謂其遷徙無常以師兵爲營衛恐亦後世好言兵者附防之說而或者謂黃帝問道於空同之山以求長生之術又曰黃帝采首山之銅鑄鼎鼎成騎龍上天羣臣後宮從者七十餘人又如陰符載天發殺機地發殺機人發殺機天有五賊見之者昌及古詩日中必熭操刀必割等語皆附托於黃帝然而夫子未嘗言之夫莊子所載廣成子言至道之精窈窈防防至道之極昏昏黙黙無勞汝形無搖汝精乃可長生可以養一身而不可以養天下聖人不爲也陰謀詭計暗蓄殺機知道者所戒而況於聖人乎善乎司馬遷之言曰學者多言五帝尙矣然尙書獨載堯以來而百家言黃帝其文不雅馴薦紳先生難言之百家之言雜而難信若遷者亦可謂卓然有見矣余固因聖人系易之辭而備述之辧其僞以戒天下後世勿惑於方士之說入於陰刻之計妄引古之聖帝而遺之以不純不美之疵也

堯論

說者謂堯讓天下於許由許由不受恥之逃隠及夏之時有卞隨務光者太史公曰余登箕山其上蓋有許由塜云孔子序列仁聖賢人如吳太伯伯夷之論詳矣余以所聞由光義至髙其文辭不少槪見何哉觀司馬遷之言疑之也夫堯咨問若時登庸之人放齊首言子啟明蓋亦自古以天下傳子之故事非盡諛也堯以至公至明深知其子嚚訟不以一人病天下然後咨於四嶽師鍚有鰥歷試諸艱受終文祖二十八載乃受謳歌訟獄之歸其禪授天下若此之不易也許由何人而遽讓以天下讓天下何事而許由恥之逃隱皇甫謐髙士傳云堯之師曰許由許由之師曰齧缺齧缺之師曰王倪王倪之師曰披衣此四人者古不知其曾有與否耶卽如所云不過形如槁骸心若死灰巢鷦鷯之一枝飲偃防之滿腹以天下爲糠粃髙岸深谷不求名譽者耳其道偏僻如春秋長沮桀溺之流世固不乏而豈足以爲堯之師哉又曰堯以天下讓許由許由不受又讓於子州支父夫聖人以天爲師奉若天命不利天下而爲之亦豈敢委托尋常視天下若此之易也蓋皆老莊之徒希心防漠遺棄世務矯飾僞托之說何足信哉何足信哉李太白恢譎之士不諳於典至若堯幽囚舜野死欲開天下後世疑誣之端可謂無知而謬妄者已

太公論

自古帝王之興必有佐命之臣爲之定其謀猷立其規模而後從事是以禹徵三苗尹伐有夏漢有三傑唐用房杜李靖等𨿽王霸不同其勲伐一也觀史記所載則伐紂之事太公之謀爲多而泰誓牧誓總眾庶與舟楫嚴步伐止齊之法率虎貔熊羆之士太公之於行軍戰陣固仁義而兼紀律者也其爲周室元功顧不偉哉然以文王之聖卽奉尙父爲師而武王從之受丹書之道敬勝義勝直接危微之傳此其於先王之道講求之必非一日也乃世因太公之知兵一切陰謀詭計皆附防於太公又謂太公爲朝歌之逐夫譙周曰呂望常屠牛於朝歌賣飯於孟津夫太公歸周未幾而以女邑姜妻武王生成王誦則其室家素著刑於之化可知而豈有惡妻逐夫之事哉六韜所載多戰國權詐之言非盡太公本指也孟子曰太公避紂居東海之濵聞文王作興曰盍歸乎來吾聞西伯善養老者西伯以養老致太公太公以大老歸西伯文王之服事殷武王之伐紂太公皆左右其間蓋識時順命之聖人也而豈陰謀詭計一切功利之徒所可及哉是不可以不辧

周公論

自古帝王經國致治之法至成周而大備然武王末受命未及有所布置制禮作樂大率皆周公之爲也觀多士多方無逸周官立政諸誥惻怛深厚規模逺而防鴞東山大雅文王瓞生民諸什比物連類曲體人情闡明至徳千載而下令人讀之者猶感動興起不能己巳而況親炙之者與周禮一書劉歆末年知周公致太平之迹具在斯紫陽謂其廣大精宻不可謂無與於心性若乃六十四卦之大象三百八十四爻之系辭擬形容而象物宜觀防通而行典禮得羲文洗心退藏之傳此孔子所以嘆其爲才之美而一生汲汲皇皇欲行其道遵其禮見於夢寐不忘也攝政之事世儒或疑之謂周公位冢宰之位而已非如荀卿所謂攝天子位之事也然禮有踐阼之文則負扆而朝自是循諒闇聽於冢宰之禮而三叔遂借之以爲口實公孫碩膚破斧缺斨亦何損於聖人之徳哉司馬遷解我之弗辟及居東先後與尙書諸儒所注微有不同要之鄭康成之說折衷爲得其中也康成曰成王得金縢之書親迎周公周公歸攝政三監及淮徐叛周公乃東伐之餘反覆詳考知易書禮詩周公之作爲多其學一文王法天之學而仁智忠敬誠篤臣道於此而極治法心學亦於此而極孟子曰悅周公仲尼之道周公仲尼一道也知言哉

孟子論

吾讀孟子之書而知千聖相傳之學至是而有所防萃焉蓋循蜚禪通以前固不可得而考已自伏羲以開天之聖仰觀俯察逺取近取直剖混沌之祕而性學已露其端矣然而不言者易所謂黙而成之神而明之存乎其人也逮伊耆氏爲君初不知其何所師授而以允執厥中一語傳之於舜舜復以十六字傳之於禹則心之精妙著矣而性之一字猶未顯也至湯而大闡厥宗乃明告於天下曰惟皇降衷下民厥有恆性性之說昭然著矣然湯文闡之而不足桀紂亂之而有餘伊尹作伊訓箕子衍九疇呂望奉丹書周公作大誥諸聖人竭其心思不憚文辭之紛紛者無非爲此天命秉彛之理也春秋之時王迹旣湮道徳壞裂天乃誕生素王爲萬古照長夜以大學傳曾子孟軻氏獨得其傳所傳者何天命之謂性也不明乎善不誠乎身也是以一生言性善言仁義言人皆可以爲堯舜惓惓行道無一息不在民生𨿽以齊梁庸主依戀之不忍遽捨而知言養气發前聖之所未發割烹自鬻之章雪古人不白之誣於千載之上彼楊墨之凶徳告子之執抝淳於髠公都子萬章諸人之反覆誥難歷歷辧晰若鴻鐘之在懸大扣之則大應小扣之則小應如明鏡之在握媸對之而見媸妍對之而見妍初不費思索不事考證披卻導窽扼亢搗虛投之所向無不如意自非天理精純之極何以有此雄辧快論哉或問於程子曰孟子還可謂聖人程子曰未敢便道他是聖人然學已到至處我則曰孟子聖人也昔人謂孟子若遇莊子二人辧未知孰勝愚謂莊子幸而不遇孟子耳彼𨿽剽剝儒墨汪洋自恣然以孟子堂堂之陣正正之旗固非詭遇之師所能與之角勝也自孟子之沒知孟子者莫若韓子謂求觀聖人之道必自孟子始又謂孟子之功不在禹下豈不信哉其自序去聖未逺居聖最近蓋將自負於顏曾思見知之列而以聞而知之望天下後世之人衍仁義之緒於無窮而後世之學者猶曰聖人未嘗有一法與人亦無有一法受於人前無轍迹可循後無典要可據見無所見聞無所聞故曰無有乎爾舉聖賢傳心要典入於異教而不自知也哀哉柰何不反而求其放心也

畱侯論

漢畱侯張子房義士也亦仁人也世皆以爲子房始終爲韓似矣夫東見滄海君得力士擊秦皇於博浪沙中此爲韓也說項羽立韓成爲韓後此爲韓也項王殺韓王成良復歸漢以圖羽此爲韓也若燒絕棧道朱子以爲其意自在韓而不在漢則已未必然蓋漢王之王蜀卽有欲攻羽之心特以勢力不敵乃聽蕭何之言養民致賢收用巴蜀還定三秦張良自無不與其謀者燒絕棧道愚楚也豈絕漢哉若燒絕而不可復出漢王𨿽愚必不聽其計矣況良之歸韓亦漢王遣之蓋欲待還定三秦之日爲漢羽翼耳良欲輔成以助漢則有之謂成之僝弱遂足以定大計而王天下良不若是之昧也項王殺韓成如幾上肉彼無智以自全其不足與有爲可知矣良始爲韓擊秦及立成而羽殺之則擊秦者不得不移而擊楚故黥布彭越之可使韓信之可屬大事運籌帷幄之中決勝千里之外而項王已在良掌握中矣滅項王則良報韓之志已畢而輔漢之志方急故足可躡也盟可背也楚梁之地可捐也闗中可都也凡以爲漢王久安長治計耳及其功成身退托於神仙此明哲保身之智乃楊龜山以爲漢事得成吾責已塞然後自托於神仙以遂其不欲事漢之心此殆不足以知子房蓋爲韓報讐者義也佐漢定天下者仁也三代而後若子房者其才智淵涵如神龍變化不可測識誠伊尹太公之流而豈僅進退從容而已哉若曰止於爲韓而已則當酈食其請立六國後之時漢王已稱善刻印韓亦在復立之列良何以借前箸而止其謀哉良之不復立六國後蓋以已心已盡大義已明天下蒼生久困不可以一國一已之私而有拂於天道人事自然之勢也豈非仁義兼盡者哉若區區復讐不以康濟爲懷則豪俠之舉而已何足以爲子房

平原君論

戰國四公子信陵君固爲第一其次則莫若平原君蓋其知人之明𨿽不及信陵而虛懷下士有足多者如識毛遂於自薦而說楚以合從斬笑躄者之美人而輕色以重士其識趣固已不羣矣至於邯鄲被圍辛垣衍說趙以帝秦圍城危急鮮不悚怵易慮而平原猶豫未之肯從𨿽魯仲連之說辭慷慨乎然非平原君有見於大義魯仲連之說亦未必行也由是觀之可不謂賢乎太史公曰平原君翩翩濁世之佳公子也然未睹大體鄙語曰利令智昏平原君貪馮亭邪說使趙防長平兵四十餘萬眾邯鄲幾亡余獨以爲不然上黨之於邯鄲僅隔一山建瓴之勢也秦得上黨視邯鄲囊中物耳其民旣不樂屬秦而樂屬趙馮亭因民之欲而請之未爲邪說假令將亷頗詘趙括深溝髙壘與白起相拒而出奇兵絕秦之餉道白起救死不暇烏能坑趙卒四十萬哉夫國之安危系乎將將之決勝在乎謀趙之失計在以趙括易亷頗不在受上黨也太史公利令智昏之說豈足爲確論哉故吾尙論平原君以爲後信陵而先孟嘗春申也

漢趙苞論【癸丑年春月作】

東漢趙苞之事世未有定論也程子曰以君城降賊而求生其母固不可矣然亦當求所以生母之方柰何不顧而遽戰乎必不得已身往降之可也徐庶於此蓋得之矣方正學則謂苞善守官矣然而未知義也鮮卑眾多而可以計取性貪而可以利誘不此之圖而使母死於寇𨿽可以存天下君子猶不忍也況一城乎義者合乎道而宜乎人心之謂也不可以固而不知變也上不失親次不失職惟達於義者能之乃李卓吾藏書則又置趙苞於殺母逆賊之列是三說者將何從焉魏子曰徐庶之事與苞不同徐庶當曹劉分爭之際君臣之分未定而曹刼質庶母故庶不得不去且與昭烈有知心之雅其去也昭烈蓋許之矣今苞乃守土之官義當與城存亡若降賊則已爲不忠之臣矣不忠之臣卽不孝之子辱其家聲有忝祖父況漢法至嚴苞之宗族豈無伯叔兄弟連坐受累𨿽母子俱存何益且其母賢母也遙謂苞曰人各有命何得相顧以虧忠義爾其勉之見理亦甚分明豈肯苟生哉由是言之苞以身降忠孝俱虧斷斷不可程子之論非也卓吾以苞爲殺母之賊則又太過苞於鋒刅交接之時倉卒無計葬母之後嘔血而死情甚可憐豈可以殺母律之哉惟方正學之論頗爲合宜但當日苞曾否以賂求鮮卑或鮮卑必欲得城不但欲得賂史臣皆未詳載而以義權之則正學之說爲不悖於理而可行也綱目書鮮卑寇遼西太守趙苞破之發明曰趙苞急於王事遂至不能全其母故𨿽嘔血而死綱目亦略而不書所以權輕重而示訓也嗚呼微矣觀紫陽之書法則於趙苞之事非深許之而亦未嘗深罪之後世尙論者當憐苞所遇之窮而其心則無他庶乎其爲定論余恐守土者降人而罹於重法有虧忠孝趙苞以義士而防惡聲也故不可以不辯

田子春論

韓昌黎祭田橫云事有曠百世而相感者余不自知其何心非今世之所稀孰爲使余歔欷而不可禁夫田橫齊之壯士耳義不臣於漢髙其客五百人皆死於海島慷慨同心固世之所稀有宜昌黎灑泣墓下也若漢末之田疇者余讀其傳掩卷太息徘徊不能去竊以爲世之所稀殆有過於田橫者矣原其奉命長安間闗出塞得報馳還虞已被害謁墓哭泣陳發表章逃遁窮山逺邇向附與其宗族掃地而盟曰君仇不報吾不可以立於世復怨雪恥之志昭若日星矣其後曹操北徵烏桓用疇之防越白檀之險出空虛之地遂登白狼破蹋頓操欲加以封爵疇義不肯受復令夏侯惇就宿寓意答曰疇負義逃竄之人耳防恩全活爲幸多矣豈可賣盧龍之塞以易賞錄哉千載而下蓋鮮有知其心者余讀陶淵明詩云辭家夙嚴駕當往至無終問君今何行非商亦非戎聞有田子春節義爲士雄斯人久已死鄕裏習其風生有髙世名旣沒傳無窮不學狂馳子直在百年中淵明之悅慕於疇如此亦必有其故矣世或以爲疇不受侯封爲狷介小節餘則謂操之所爲疇必有所大不足於中者故欲刎剄自明以遂已志假令操破烏桓而表劉虞之忠節以正公孫瓉之罪則知已之感豈不重於侯封乎嗚呼此則余之歔欷灑泣不禁百世而相感者也

趙子龍論

論曰昭烈崛起涿鹿提一旅之師崎嶇於曹孟徳袁本初劉景升呂奉先之間卒能三分鼎足剏業西南文武佐命自以諸葛闗張爲先然吾觀趙順平大節磊磊非特名將誠可謂古之大臣也當陽長阪之役非順平則阿斗母子不免於厄北山之戰非順平則不能有漢中故昭烈稱之曰子龍一身都是膽也余謂膽者忠義之聚也非忠義發於性生烏有如是之膽哉而其不欲居成都田宅引霍去病之言曰匈奴未滅何以家爲今國賊非但匈奴未可求安湏天下都定各反桑梓歸耕故土乃其宜耳又其諌先主東伐曰國賊是曹操非孫權也謂宜早圖闗中因河渭上流以討凶逆其識尢偉惜先主違諌自用以致敗衂王業中頽良可嘆也倘用順平之言捨孫權而取闗中秦隴響應漢室可興矣蓋先主生平頗有知人之明而用兵之識暗於時勢權謀故其自將也往往致敗而順平之將略亦未竟其所長然先主能知順平於微賤以是終身感契得自奮發史冊功績焜燿古今陳壽以爲灌滕之徒果其儔乎

王導謝安論

晉之南遷論賢相者必曰王謝吾則以爲王導之不及謝安甚明蓋不特功業不及而其心術亦大相懸絕也昔者元帝渡江庶事艸創人心未輯王氏以中朝舊族人望所屬且兵權在握勢據上流於是以王惇爲大將軍王導爲揚州刺史錄尙書事是則晉之將相導兄弟二人爲之權重極矣時人所以有王與馬共天下之謡也及惇之反叛乃因元帝引用刁劉非有他故伯仁之死假手於賊𨿽良心所發涕泗交流然行胸臆而報恩怨所誤者國事非但負良友於幽防也幸惇死得成其功假若王惇簒晉焉知導不受封南面而王乎蘇峻之變束手無防登牀衛帝亦差彊人意耳石頭取節見笑於陶侃導亦顏之厚矣史謂其簡素寡欲善因事就功而其滅惇之功不足掩其阿惇之罪也若謝安蒼生雅望久著東山桓溫不臣談笑而道遂寢移阼之謀違眾舉親竟成淝水之績使非安也則投鞭斷流麋鹿遊於昭陽之殿矣豈復有江左風流六代繁華哉由是觀之文靖之功固十倍於文獻而心術光明磊落沖虛淡泊更無一毫渣滓之未化王導之不及甚逺非可以伯仲而論也

王通論

仲尼沒而微言絕七十子喪而大義乖孟子以仁義持世辟楊墨息異端嗣後董仲舒以儒術答防斥百家尊孔氏兩漢四百餘年國不異教家不殊俗庶幾乎三代之世也自曹孟徳以姦雄之姿懷攘竊之謀矜其才智抒爲文藻子桓陳思皆稍有情致於是飛蓋西園馳聲鄴下芙蓉池上之篇美人白馬之什莫不麗句泉湧彩辭玉屑然皆華而不實雕而不朴流於哀怨習爲綺靡崇尙老莊馴致南渡淸談滿座揮麈接席其所謂文者競一韻之奇爭一字之巧不過風雲月露之形如李諤上隋祖之書見其槪矣卽求一近道之言不可得而況於知道之人哉文中子生於隋季講學河汾之上一時魁碩之士如薛收董常房元齡杜如晦李靖魏徴溫彥博杜淹之流莫不執經問業成就其材以佐有唐之治此豈可彊爲引重而盡無其實者哉至於元經續詩續書蓋亦其祖父皇極讜義時變論大政論之屬因而命其門人成之是以未合於仲尼刪述之大經大法而考亭有吳楚僣王之論也然其人之風致旣髙而議論多有可采溫公傳中所載不必論矣如所謂言政而不及化是天下無禮也言聲而不及雅是天下無樂也言文而不及理是天下無文也如所謂爲人子者以其父之心爲心爲人弟者以其兄之心爲心推而逹之於天下斯可矣如所謂吏而登仕勞而進官非古也古者士登乎仕吏執乎役祿以報勞官以授徳靜以思道一以貫之嘉言固不勝數然其間駁雜之語亦不可勝數如謂陳思王達理以天下讓謂漢文帝廢肉刑害於義而其尢不可解者以釋迦爲聖人不能不起後世之疑然以文中子好學深思其擬托六經固不能無過亦何至假借齒頰寛假老釋顯然謂晉梁之亂非其罪者哉意必其子福郊福畤之徒惑於異端借大儒之書爲之寛其途轍耶此考亭所以深惜之而余亦重有意乎其人論列而並著之瑕瑜各不相掩庶乎後之君子志學適道者斷不可參以二三之見雜以私欲之萌以自流於僣僞虛浮而天下後世未嘗無知言之君子其耳目何可盡掩也

唐太宗論【癸丑年春月作】

天下之綱常何在乎曰君臣也父子也兄弟也若唐太宗六月四日之事君臣父子兄弟之義尙可問乎後世徒以太宗爲君貞觀之政尙有可述而欲寛之𨿽然亦烏得而寛之也或曰建成與秦王在髙祖當日處之甚難欲奪嫡則建成長子也欲傳位建成則秦王之功甚大建成與秦王又無太伯子臧之節其勢必至於相讐相爭而後已爲髙祖者將柰何余以爲立建成而封秦王於外此正義也𨿽然封秦王於闗東建成卽位秦王能爲之下乎如是而國之亂在後日但君臣之分一定秦王何能爲今旣不出秦王於外兄弟並在禁衛是以有六月四日之事殺兄之後幾有弒父之萌乃臣子大惡天下大變也尙何國家之爲哉故爲髙祖者立建成爲太子卽應封秦王元吉於吳楚之間卽位之後必不敢萌窺伺之志可以保全其王位而福防及於後裔卽使爲漢吳楚之事若有周亞夫其人者可以坐而定之不知出此使秦王手刅同气爲萬世指摘𨿽尊爲天子富有四海淸夜以思其何以自安也秦王旣殺建成元吉而又戮其子其可謂忍心害理而大不仁者矣或曰秦王之功旣大而建成元吉必不相容故秦王不得不出於此余曰天下事斷之以義不當論功凡功蓋天地皆臣子職分之所當爲昔者周公有大勲勞於王室未聞有覬覦爲王之心而凡爲周公之偏裨卒伍者亦未有如尉遲房杜之謀也秦王功𨿽大不當立建成𨿽才具庸常太子之分已定君父之命已成焉有不稟命而殺太子殺其胞兄者哉考之通鑑元吉勸建成卽殺秦王而建成不從是建成猶知有父未忍殺秦王也秦王獨何心哉故爲秦王者寜作咸陽一布衣而兄必不可殺父必不可廹脇而禪此天理人情之至天下萬世不易之公論也厥後武氏之簒殺唐子孫殆盡而太宗之子孫爲帝者多不克令終則六月四日之事之報也爲天下者於君臣父子兄弟之際其勿輕生不仁之心哉

唐初諸大臣論

嗚呼人臣委身事主𨿽曰建功立業然苟非以徳爲本卽彪炳一時未有能久食其報者也昔者五羖大夫相秦勞不坐乘暑不張蓋仁徳廣被及其歿也童子不歌謡舂者不相杵商君天資刻薄臨渭論囚渭水盡赤卒以車裂由是觀之人君仁暴闗其國之興廢大臣仁暴闗其家之盛衰也豈不信哉唐初知名之臣不可勝數然言賢相則必曰房杜言將略則必曰英衛言犯顏敢諌則必曰王魏余獨怪房杜子孫後皆蕩廢而世勣之孫敬業𨿽以義兵爲名竟俱誅死獨鄭公子孫多有賢者至其五世孫謩復相宣宗衛公之後亦尙有人未嘗不詫其慶殃之不同也及細觀唐書乃知六月四日之事房杜之謀爲多旣殺建成元吉乃並誅其數子爾時房杜不盡忠言以止之厥罪何辭哉李世勣將略𨿽優武氏之立一言防邦初不過從保全身家起見而其孫敬業反以此夷滅天道好還良不誣也衛公不預武門之事其識最髙鄭公勸太宗以仁義安天下宜其福澤綿逺也房杜相業𨿽賢以人品心術較之難與鄭衛二公同日而論矣然後知人臣當國家艱難之時必以徳佐主乃爲長久之計若取快抒憤於一時其出爾反爾斷斷乎其不爽也存心設慮蓋可忽乎哉

王珪魏徴論【癸丑年夏月作】

王珪魏徴之事世多議之而程正叔之論尢嚴正叔語司馬君實曰魏徴事皇太子太子死遂忘戴天之讐而反事之此王法所當誅後世特以其立朝風節而掩其罪有善有惡安得相掩君實曰管仲不死子紏之難而事桓公孔子稱其能不死與徴何異正叔曰管仲之事與徴異齊侯死公子皆出小白長而當立子紏少亦欲立管仲奉子紏奔魯小白入齊旣立仲納子紏以抗小白以少犯長又所不當立義已不順旣而小白殺子紏管仲以所事言之則可死以義言之則未可死故春秋書齊小白入於齊以國系齊明當立也又書公伐齊納紏去子明不當立也至齊人取子紏殺之此復系子者罪齊大夫旣盟而殺之也與徴之事全異蓋程子之言如此余嘗詳考子紏之事論語子路子貢皆言公子紏非但稱紏也再考司馬遷史記則曰襄公醉殺魯桓公數欺大臣羣弟恐禍及故次弟紏奔魯其母魯女也次弟小白奔莒小白母衛女也及戰於幹時魯兵敗走齊遺魯書曰子紏兄弟弗忍誅詳史記之文則子紏乃桓公之兄矣再查左傳杜預注管夷吾召忽奉公子紏來奔亦曰子紏小白庶兄蓋預本司馬遷史記而注之也程子乃謂小白長而子紏少豈未考史記與杜預之注耶至胡傳所注大略本之程子曰左氏書子紏二傳曰伐齊納紏君子以公谷爲正一子字固不必深辯至引史稱周公誅管蔡以安周齊桓殺其弟以反國此殊不足爲據漢晉去春秋未逺其考證必詳豈有捨司馬遷杜預而反以泛引之文爲據耶余謂王珪魏徴之事與管仲召忽正同管仲之不死未必是夫子苐以其功而大之其曰匹夫匹婦之諒非指召忽也建成爲兄爲太子見殺於弟王珪魏徴從而事之於義安在以此責之自當有愧於心但紫陽綱目書法亦不深責之者正以徴之功徳可比管仲紏未正其爲世子建成𨿽爲太子上有唐髙祖則亦未正乎其爲君也此與反面事讐者微有不同故應在末減之列耳功過旣不相掩而功又大於過此春秋善善長而惡惡短之意也善乎尹起莘之言曰臣之事君固當終始一致若君臣之分未定遽欲死於其難則亦君子之所不予又曰東宮官屬與諸王官屬與人臣事君不同故夫太子臣子也藩王亦臣子也其僚屬亦臣子也任是職者當以一人爲主不得以所事爲主此豈私於珪徴之言哉蓋其晰義至精爲天下後世慮深逺耳故管仲之事桓公魏徴之事唐宗皆未合乎義也然責以必死如君臣之分則其理固有不同者矣余故曰王珪魏徴之事與管仲召忽正同而不在子紏小白兄弟之稱也假令仲無匡合之功徴無仁義之效謂二子品在召忽之上其誰信之若子紏建成旣已爲君而管仲魏徴背之𨿽有匡合之功仁義之效則馮道範質之流當爲君子之所羞稱也余故詳辧之以俟有道者論定焉

五代史剏業諸君論

五代剏始之君曰朱溫曰李存朂曰石敬塘曰劉智逺曰郭威此所謂梁唐晉漢周也五代史資治通鑑及朱子綱目所載是非已大較矣余謂此數人者皆不足以爲君而有簒逆僣竊之罪者也朱溫從黃巢爲賊事窮歸順托崔爲腹心弄張濬於股掌兵圍鳳翔刼遷天子假手氏叔琮朱有貞以成弒君之禍天地所不容神人所共憤彼淸流白馬殺戮士夫之惡又其餘矣李存朂𨿽非唐室之純臣然以復讐討賊爲名請矢王廟負以前驅自鄆入汴剪滅僞梁以雪有唐三百年亡國之恨不負三垂崗奇兒之稱惜其驕溢自矜不立唐後信用伶人中宦殘害忠臣大將魏州之變趙在禮亂兵喧豗反戈相向登道旁冡置酒相顧泣下死於郭友謙之亂葬以樂器所謂取天下於十指者竟安在也李嗣源負心背義公然反叛無足論矣石敬塘踵之遂召契丹賂以山後十六州乃以兒皇帝自居身死未幾景延廣橫挑釁隙杜重威以十萬之眾捲甲投降張彥澤先入汴州而出帝遂遷黃沙白艸得一噉飯地竟何益乎劉智逺才識愈覺庸下擁兵不動甘受木柺伺隙乘便掩有洛汴所任用者如史肇楊邠王章皆牧竪小人父子踐阼四年而亡自古未有失國如斯之速者也此與天之歷數何渉哉郭威以堯山老革遂作花項天子與李嗣源石敬塘同一罪人而付托世宗可謂賢嗣顯徳之政幾致一統則亦天之不忍忘情斯民而非威積功累仁有以致之吾故曰此數人者皆不足以爲君而有簒逆僣竊之罪者也𨿽然彼旣已居大寶受萬國之玊帛矣豈可謂之非君乎余曰稱之爲君者以其有爲之之名也不予其爲君者以其無爲之之實也若但以彊弱大小而論則西南諸國蓋亦嘗稱帝矣卽可謂眞天子乎彼劉漢之僻居閩粵猶以中原爲洛州刺史安在其爲天子耶五代之間置君如奕碁其委贄而爲臣者如萍梗而九州四海之民視其君如旅客之於傳捨而無所系屬也然則朱溫五七人其與李茂貞王建楊行宻錢鏐之徒又何以異嗚呼天降下民作之君斯君也天旣不作之君矣自作之君天不予之史臣安得而與之

治道論

衣食者生民之要務禮樂者維世之大防古之帝王所以治天下者不過此二端所謂富而敎之也至於刑罰廼不得已而用之耳然裕民之衣食要在易其田疇薄其稅斂孟子二語盡之矣至於禮樂人皆不知其本往往求之於登降周旋音節聲容之際何其謬也不知倫常之外別無禮樂但使五倫各得其敍君君臣臣父父子子兄兄弟弟夫夫婦婦截然有分以相接肫然有情以相通此所謂禮也由是祀郊廟和神人祭先師飲酒禮重婚娶別祭葬禁娼優之淫哇絕浮屠之荒謬民各甘其食安其居上下貴賤各有品則親戚朋友互相往來風俗淳厚寇盜不作則王道之大端已傋於此矣𨿽唐虞之世百姓恊和時雍風動可漸致之如謂捨此而別有治世之道或尙刑名或崇異端或好土木或興邊功或嬖女色或事遊獵有一於此未有不亡豈但無益於治也嗚呼治道之要具於尙書以心法出爲治法而通鑑綱目善惡具載人君欲治天下國家者在知人安民以一敬爲萬事之根本而已矣

舉業論

舉業者朝廷取士之法也有四書藝有經藝有論表判防理義何一不備其中世務何一不備其中若四書經藝通於聖賢之理義論表判防中於世務之規防豈得不謂之佳士可以臨民可以事上可以爲臺諫可以侍講讀卽公卿宰輔由此其基之矣故自有科目以來得人之盛未易更僕數在父師宜有義方之訓養之於蒙窮理致知博通今古而儲之爲有用之材在子弟宜有潛心之功修之於闇專心致志研究經史而發之無不足之慮如是而應有司之弓旌斐然成章自然薦拔入格曰孝亷曰進士皆古所謂至美之名而今人所禱祀而求也旣已得志爲忠爲孝爲亷爲節仰事父母俯育妻子加惠三黨施恩閭裏何爲而不可今之髙才者往往忽視舉業比之敲門瓦厭爲兔園冊而不肯精細用力但泛濫求之詩文不知舉業之道細詩文之學粗以作舉業之心學詩文未有不工者若但畱意於詩文而不用力於舉業則粗疎支離𨿽勉彊終塲而不能入彀日復一日年復一年及其老而悔之已無及矣或不得已而作卑官作幕客舉少年骯髒奔放豪上奇瑰之气銷磨殆盡𨿽以杜子美之賢而悲辛於殘杯冷炙之間富兒肥馬之後良可嘆也丈夫出世父母妻子倚賴匪輕柰何不能出人一頭地而藜藿其食鶉結其衣乃致怨於室人之交謫哉孟子曰故術不可不愼也吾故婆心言之灑涕書之以告天下之才士志士勿甘心驕語於一時而自誤其終身焉耳

嚴子陵論

箕山頴水世傳其節而不見於孔子之論述若史傳所載嚴子陵以光武故人被召不屈卒釣嚴灘名髙千古其曠代之眞隱避世之奇士乎余曰否否子陵用世之士非避世之士也於何知之於其答侯覇之言知之覇使西曹屬侯子道奉書於光光口授曰君房足下位至鼎足甚善懷仁輔義天下悅阿諛順旨要領絕是子陵欲以仁義濟世已微露其端矣覇得書奏之帝帝不深維其旨以爲狂奴故態𨿽車駕幸館撫腹談笑升輿嘆息相對累日於以論述故舊則可耳非子陵受聘之初志也帝之言曰咄咄子陵不可相助爲理耶子陵張目熟視曰士固有志何至相廹自其言視之若志在掛瓢洗耳矣寜知光之羊裘釣澤以呂望自居也三反後至以伊尹自待也伊呂自待當以伊呂處之光之志斯得行矣柰何以諌議大夫相吏欲與周黨王良同其禮遇不亦薄待子陵之甚耶帝從容問光曰朕何如昔時光對曰陛下差增於往意其貧賤之時交稱爾汝諄諄仁義之言必大有所開發於帝今玆之來將以丹書敬勝敷陳使斯世登於三代也而帝身居至尊有其一以慢其二不復求益此子陵之足所以直加於帝腹欲悟帝而帝終不悟也可勝惜哉古之聖賢論道徳不論勢位故上下相得而益彰子陵以文王成湯待光武而光武之待子陵乃不如桓公之於管仲富春之耕桐廬之釣悠悠千載此志竟誰識之或曰光武不任三公而任歸臺閣大臣以切直死者有之羣臣以非防而見罷黜者有之子陵剛介人也不黙黙以固位必諤諤與之爭豈能堪此與其用而有疎薄故舊之嫌孰若不仕以全君臣之義子陵誠爲知幾範文正公作祠堂記曰微先生不能成帝之大微光武不能遂先生之髙是二者之論皆近之矣而未足以盡先生之志也若夫庸流俗子艷稱夫客星帝座之說此又瞽史之見何足論

三國論

或問於余曰三國之劉孫曹孰可以取天下者余曰取天下以徳與才若三子者皆非其人也昔髙祖光武起於匹夫奮三尺之劍誅秦戮項梟尋滅莽云合響應其機防於桴鼓然皆以仁義爲心不殺爲尙又當呂政王莽殘暴之餘而能驅防英雄動中肯綮是以算無遺防功流奕世今三國之時天下則漢獻之天下也劉孫曹三人者爲漢室之臣子則宜竭忠盡力死生以之掃淸賊孽復於舊都顯膺封爵永誓河山乃臣子之大分也夫何操之奉迎挾天子以令諸侯爲問鼎請隧之謀卽東西徵伐芟除大難皆假王室之名號以遂其私而快其憤非有興復漢室之心也假若操居心篤棐無戕殺孔融董承之事無賊弒皇后貴妃之惡鞠躬盡瘁夙夜匪懈其子丕化之世濟忠貞烏知天命不佑之乎乃如鬼如蜮曰天命在我吾其爲周文王操爲此言其亦蒙靣防心不知愧恥不特不可欺天下後世之人卽其附和之黨亦聞之而竊笑也孫權席父兄之勢虎踞江左未爲戎首固非曹氏之比然以地方數千里帶甲數十萬未嘗顯暴曹氏之惡如孔璋之檄聲罪致討但聞信使往來一則上書請正大號再則上書稱臣請封彼其意若曰蜀急則依魏魏急則依蜀權變隨時合於縱橫聊以固吾圉爾不知爲牛後而不爲雞口奉表納貢屈辱已甚宴安酖毒兵甲朽鈍不敢北向一矢相加遺吾恐諸葛武侯之巾幗不特宜遺司馬仲達而先應遺之孫權也況白衣搖櫓蒙遜詐譎於和好之時爲掩襲之計明明以威震華夏南北通謀忌漢事之將成爲賊羽翼罪可勝誅哉州吁弒君宋魯諸國伐鄭公子翚固欲出兵春秋深惡之以誅夫與亂賊爲黨者也孫權之惡何以異是吾獨怪昭烈當劉表之沒不取荊州而尙匹夫之讓關忠義孤軍深入未有繼起之師夷陵連營舉國知其不可而剛愎自用同姓爲婚不顧辰嬴之丑而大倫有乖生平周旋於鄭康成之間講學者固如是乎故曰三子皆非取天下之人也𨿽然曹與孫其才與徳旣無足取矣昭烈仗義討賊屢經挫防志气不衰卒以鬱鬱而死才𨿽不足其義則正矣是以君子取之以續漢統

李淳風答太宗論

武氏之亂唐也見於祕記所傳有唐三世之後女主武王代有天下太宗於是祕問太史令李淳風淳風對曰其人已在陛下宮中爲親屬自今不過三十年當王天下殺唐子孫殆盡太宗曰疑似者盡殺之何如對曰天之所命人不能違也今使得而殺之天或生壯者肆其怨毒陛下子孫無遺類上乃止後其言果驗世莫不神淳風之數以爲天運已定余獨以爲淳風之數則精矣淳風之所以對太宗者未善也夫武氏之亂唐也誠天數爲之然天果何惡於唐而生此妖孽以亂之哉太宗以文武兼資之主開創而有天下其殺建成元吉也戕手足以爭大寶已爲忍心害理至於取巢刺王之妃而漁其色其家法已大壞矣彼武氏者生稟狐媚之姿而負梟雄之性身爲才人親見太宗之行已有鶉鵲之思其後勉彊爲尼適髙宗入寺故有意美於前髙宗習於太宗所爲而效尢之遂不惜以社稷殉一姦嫗是則武氏之禍實由太宗釀成之也使太宗問淳風之時淳風正辭以對曰天數固有然人事足以轉之誠能法闗睢之徳正刑於之化使後宮勿以冶容見寵而昔所爲亂倫之事不憚更易轍以圖之則髙宗他日嗣位必將兢兢於有家之閒不至凟亂於先帝之下陳武氏性𨿽陰狠亦無由燕啄皇孫而龍漦帝後矣縱使得志其禍亦未必若彼之烈也柰何對不及此徒曰天之所命人不能違使太宗聽其恣肆以爲此數之無可柰何獨不見太戊修先王之政而祥桑枯死武丁祭成湯有飛雉升鼎耳而雊內反諸已以思王道而重譯來朝乎夫所貴乎至誠之道可以前知者謂善必先知其福不善必先知其禍善不善之間轉移甚微而非如推測之家拘拘於一定而不可易也唐徳宗語李泌曰建中之亂術士豫請城奉天此蓋天命非盧杞所能致泌曰天命他人可以言之惟君相不可言蓋君相所以造命也若言命則禮樂刑政皆無所用矣紂曰我生不有命在天此紂之所以亡也觀鄴侯此論可謂深於天人之際然則武氏亂唐𨿽曰運數獨不可修徳修禮以挽之乎如謂修徳修禮亦不可挽是褒姒妲已應作於盛徳之時而飛燕玉環可惑夫淸明之主也豈其然哉吾故曰淳風之數則精矣淳風之所以對太宗者未善也

白樂天長恨歌論

余讀白樂天長恨歌而不能無疑也妃子以傾國之色專寵金屋養成漁陽之亂以致鞞鼔動地城闕煙生翠華西幸六軍不發蛾眉死於馬前花鈿委於陌上明皇於此其有悔心之萌矣故杜子美詩稱之曰不聞夏殷衰中自誅褒妲以見肅宗之所以能中興者由於明皇割袵席之愛以援六軍之心天下聞之皆知其有遷善攺過之思也至於龍馭旣廻春風桃李秋雨梧桐復動其鴛鴦翡翠之夢是以臨卭道士乘間而入之排空馭气得之海上仙山寄鈿釵以盟心憶七日之私語此術士幻化之所爲明皇墮其中而不也夫以妃子之狐媚誤人家國使其死而有知亦不過爲麗色之鬼耳豈得復處於金闕玉扄之間哉然則七日之語何以知之金鈿之寄胡爲乎來曰此術之易曉者耳凡物之精魅者尙能知人已往之事豈鴻都羽客而不解此耶余深怪明皇之旣悟而復迷樂天又著爲歌詞以艷其事恐後之人君防溺於中甘心尢物而煽處者且妄覬於死後之餘榮也則所云窒亂階者恐反爲亂階矣故詩人之義必當以子美爲正

致知在格物論上

知爲徳啟明之端物乃知自涵之理大學以此爲入道之首務所以示天下以至善之則由此而求之則自正心誠意修身以至於齊家治國平天下無有毫釐之非失此而求之則自正心誠意修身以至於齊家治國平天下無有毫釐之是是非之間道之幾也故君子必察焉致知在格物此何解哉朱子曰人心之靈莫不有知而天下之物莫不有理惟於理有未窮故其知有不盡也因其已知之理而益窮之以求至乎其極至於用力之久而一旦豁然貫通焉則眾物之表裏精粗無不到而吾心之全體大用無不明是說也人嘗疑之以爲天下之物如此其賾也而吾紛紛焉日求所以格之則亦不勝其勞矣烏乎知而不知朱子之言求至乎其極固非紛紛焉騖之於外也蓋知非他卽心之靈也物非他卽心之理也致知而遺物以爲知則流於空虛而無實致知而逐眾物以爲知則又近於玩物喪志格者格其一物之不離眾物也格其物物之合爲一物也格其一物之不離眾物則吾心之理豈能遺乎天下格其物物之合爲一物則天下之物豈能越於吾心前序知止能得之後不云物有本末乎人皆知言本而不知明徳之爲本人皆知言末而不知新民之爲末人皆知言本末而不知本末合而爲物格者格此而已豈有他哉然所謂求至乎其極極者何也曰卽所謂至善也物無不善格者至於至善故在止於至善其功尢在於格物不知至善何以止至善

致知在格物論下

知物之所以爲物則知知之所以爲知不知物之所在而彊言致知之學者非明徳之本指其於學也爲妄而已矣知外之物非物也物外之知非知也若以其超然立於萬物之上而不與物以爲偶以是防然自號曰致知致知則未也夫惟顯微無間精粗一致直窺夫天人合一之大原而不忽其用力之方於是乎窮理之學乃以有功於天下大學曰致知在格物明明徳之始事何其灼然哉夫物之說至難言矣聖門論述未有訓釋之明文此固啟天下後世以疑似之端者也然紛紜於百家爲惝怳無據之說不如還考於六經有至常不易之理易曰精气爲物凡物未有不合精與气而成者所謂形而下者謂之器形而上者謂之道是也詩曰天生蒸民有物有則凡物未有無則者所謂有耳目則有聰明之徳有父子則有慈孝之心是也孟子曰萬物皆備於我矣理一本而萬殊萬殊而歸一本蓋不知物之爲我我之爲物也如是而物之爲物亦大可識矣四海有聖人焉此物此知也有賢人愚人焉此物此知也烏用格然而知不遺物仍以知達之於物則自有燦然明備之象物不外知卽以物涵之於知則必有極深研幾之功吾乃知仰則觀象於天俯則觀法於地觀鳥獸之文與地之宜者伏羲之格物也仰以觀於天文俯以察於地理是故知幽明之故原始反終故知生死之說者孔子之格物也能盡其性而盡人物之性以參贊化育者中庸之格物也道性善而稱堯舜四端之發擴而充之火然泉達者子輿之格物也物卽是知格卽是致窮理盡性至命一以貫之矣然正心誠意而曰先者次第而及之之義也此直曰在者反而求之更無別解之義也先儒髙存之曰聖人之學所以與二氏異者以格物而致知也致知而不在格物自以爲知之眞而不知非物之則去至善逺矣所系豈其微哉斯言也有得於致知格物之心傳

戰國諸子論

或問於魏子曰戰國諸子如公孫衍張儀虞卿陳軫樂毅魯仲連範睢蔡澤之流其才智辯給皆橫絕一世載在火冊者班班可觀果孰爲優劣耶余應之曰首推望諸君樂毅觀其紀律之師慷慨之气奏對淳厚怨而不流於憝進退禮讓智而不渉於禍居敵境不擾寜從容以待服而不忍殺傷民命辭王位弗居甘艸澤以終老而不忍攻伐故國誠天下奇才當世所無此諸葛武侯所以遜心而夏侯太初亦稱其爲王者之師也世徒以成敗論英雄迹樂毅之行事與武侯豈相逺乎後世比武侯於伊尹太公望乃等毅於戰國之士殆不足以知毅也若其次則魯仲連排難解紛視富貴如脫屣𨿽辛垣衍庸人亦知爲天下士使其得志其布置方略豈在望諸君下然齊趙諸國皆不能用之魏安釐王問天下之髙士於子順子順曰世無其人也抑亦可以爲次其魯仲連乎子順則誠知仲連者意其所學必得聖門春秋之意而非泛泛於功利誇詐之習者矣公孫衍張儀以順爲正妾婦之道孟子論之已詳虞卿著書自見然棄相位而從故友其見狹陳軫善說然局隘惟蘇季子合六國以擯秦𨿽爲張儀所解散散而復合合而復散六國賴其餘論支持歳月數十年孟子言公孫衍張儀而不及秦豈尙有所取與然行止不端變詐傾危遊於燕齊之間汩利而死君子是以羞稱之也

戰國四公子論

古帝王盛時所以養士之典甚備故國有學家有塾黨有庠術有序敎之以窮理盡性修已治人之道是以七年小成九年大成其畿甸之士天子自用之而列國之諸侯亦莫不貢士於天子天子以此爲賞罰進退法至善也其時之號爲士者亦豈有奔走四方遊說列國之事哉自春秋戰國以來養士之法壞而魁碩奇偉星眸河口之士乃躡蹻擔簦抵掌於華屋文石之間或片言致富貴立談取卿相者有之若四公子之徒養士各二三千人計其飲食衣服廬舍芻秣之資日費千金卽有湯沐封邑食有魚出有車又焉能人人徧給也噫剝民膏脂以養虛名無益之人蓋有之矣子法言曰或問信陵平原孟嘗春申益乎上失其政姦臣竊國命何其益乎司馬溫公通鑑載雄此言不爲無見愚則以爲四公子之人品不同心術各異而忠邪功罪亦自了然未可以一言槪毀之也孟嘗君門下雞鳴狗盜僅脫函闗之難王安石之論得矣其與閔王有隙坐視齊國淪亡而不之卹殆不仁之人也覆滅良宜春申君始與太子同質於秦畫防歸楚以身待命何其忠也其後聽李園姦謀效呂不韋穿窬盜國殺身爲世姍笑又何疑也平原君寛厚明敏愛人下士邯鄲之圍微公子則趙亡不待王遷殺李牧之日矣司馬遷以平原君受上黨之地利令智昏此亦成敗論人耳使趙受上黨而以廉頗守之𨿽十白起何能爲若信陵君鋭意合從惓念宗國走王齕於邯鄲敗蒙驁於河外彊秦震動六國吐气自五覇以來功未有及公子者也使魏王用之則魏日以覇秦日以削何至社稷爲墟哉乃聽秦反間疑之不用公子不忍坐視淪亡酒色自娛而死亦可悲已今讀其上魏王書猶令人慷慨泣下漢髙祖過大梁每令人奉祀不絕此誠百代殊絕人物可謂知人能得士而豈孟嘗春申平原之可擬哉揚子云曲士也槪曰姦臣竊命司馬溫公不察而取其說是使安國輔世之奇英埋沒於腐儒三寸之舌也何以爲千古定論哉余故不可不別其是非以見公子之賢與春申孟嘗平原三子者未可同日而語焉

道不同不相爲謀論

欲定萬世相傳之道統當絕異端相似之議論而後人極立而禍害消蓋世之所以維敎者道道之所以權衡者謀謀之而臧吾道有千城之借而斯世斯人俱得與於皇極之休謀之而不臧吾道有榛蕪之懼而斯世斯人俱將淪於聾瞶之域所以古之君子兢兢業業守其大中至正之矩而不敢流於放辟邪侈之端誠愼之於其所向也夫子之言曰道不同不相爲謀思深哉自道之大原出於天而河圖洛書現其靈光於龜蓍矣道之至理髮於聖而易書詩禮傳其奧窔於文字矣聖人有其聰睿夫婦亦有其知能賢智穿鑿而不能出其範圍愚不肖蠢蒙而亦時窺其渺末又安有所謂不同於其間哉然而道無不同道之所以不同則以謀之者爲之也謀之不同而道似乎有異然而道之所以同者自在則又不可因所謀之不同而紛之也今夫道率性而是爾不逺人而止爾乃若不同者其謀則有異厭至理之平常而甘心於隠怪也忽卑邇之淺易而馳念於髙逺也於是乎謀與道岐也而有其一端謀岐之中又相岐也有其一端而又不止於一端焉持之有故言之成理喜爲異說而不讓敢爲髙論而不顧所差者心術念慮之間而闗綱常名教之大所爭者幾微毫釐之中而系世道治亂之本君子於此有拒之而已矣辟之而已矣辧之而已矣若與之謀是無異認賊爲子而亂其支本也引冦入室而發其嚢篋也其不爲世道之害幾何哉𨿽然謀之爲言商未定之辭是非未明也得失未判也我不操之戈豈遂增其焰我不遏其流豈遽益之波而不知天下無二道聖人無二心從來狥私逐妄之流固足以蕩秉禮守義之坊表而依違兩可之徒尢足以破大中至正之藩籬勿論叛道者不應與謀卽此調停於道與非道之閒而欲混不同以爲同者是又與於叛道之甚者也可不愼哉他日夫子曰攻乎異端斯害也已又曰鄕願徳之賊其說愈明而子輿氏闡發不遺餘力其防良本於此

明季利論

治天下之道固亦多端大要在於定經制正人心厚風俗而已然經制之要莫先於取民有制取民之制在審天下各郡縣地土之厚薄而定其髙下收獲之多寡而權其重輕尺丈之大小而審其規則如南方多種稻而稻地有厚薄之不同北方多種麥穀而麥谷地亦有厚薄之不同收獲多寡有大相懸絕者尺丈小大亦有迥然不同者倘不詳加察覈而定之生民之苦何由蘓乎戶分九則明之制也自明之末季而已不可行矣又況於今日乎種馬之起於永樂之時散馬種於民間而歲收其駒名曰俵馬大爲河北山東諸省之害民之傾家產鬻妻子者不可勝計至我

大淸而革俵馬如解百姓之倒懸俵馬旣去矣每縣折銀約二千餘兩民力猶易辦也明季驛逓之馬令民間餵養又每驛設驢其餵養馬驢者謂之馬頭驢頭而以驛丞司之顧覓人夫則有逓運所司之凡衝途州縣則令偏僻州縣幫貼然民間賠累至極至我

大淸而令官養官應其收買艸豆不無之民間短予價值之然百姓甘心而無怨蓋利其大矣而小小有不足計也又如天下衛所乃明朝蓄兵養馬武備軍政也無事則耕有事則戰其衛所官長皆以指揮使千百戶爲之而統於京師之五軍都督府五軍都督府同知僉事皆以公侯伯爲之如有徵討則設掛印總兵用文臣參贊調取各衛兵馬事平各歸本衛所法至善也迨其後天下多事乃以衛所之軍爲不足用而召募民間之驍悍者以爲兵此軰多四方無籍之徒主將得人養之厚而馭之嚴亦能有功否則鼔噪逃竄去而爲盜明之流賊𨿽起於饑民實由此軰驀入其中爲之雄長往往有弓馬技藝精熟過人者李自成張獻忠皆逃兵中渠魁故官兵逼之而潰如饑民烏合𨿽百萬亦不能戰也葛榮之寇敗於滏口竇建徳之眾敗於虎牢皆烏合也安史之不易平者正以其徒皆邊陲勁旅耳此數端者或用舊法而或變舊法而敗是以爲天下者在乎斟酌時事變而通之以盡其利勿拘拘於膠柱鼔瑟之見斯可以矯偏救而不至於國事民生之大壞也可不審哉可不愼哉

聖學以正心爲要論【順治戊子山西程】

人君有志於二帝三王之道則必先端其本以定其所向而後可得其樞紐之所存蓋聖人之治聖人之學爲之聖人之學聖人之心爲之也今夫衡平則輕重不易鑑空則妍媸不爽而況人主之心靜乎天地之大覽萬物之衡也故心得其正則天下萬事萬物無有不得其正者矣心不得其正則天下萬事萬物終無有得其正者矣世之人主亦嘗畱心稽古鋭意典籍矣而徳遜緝熙道逺隆古則亦未挈其要焉防哉胡氏之言曰聖學以正心爲要此可謂得學之本矣請得而申論之今夫四海封域至廣也五方嗜好至紛也古今治亂之故人才邪正之關羣黎安危之機至難洞晰也非通之以人主之學則瞀迷惑倀倀乎其何之然所謂學者第左經右史以資采討朝墳暮典以供渉獵乎矜一字之奇爭一韻之巧馳騁於風雲月露之形狀乎如以是而已也彼工秋風白雲之詞者何以有多欲之譏妙瀛洲學士之選者何以有帷薄之慚甚則宮人學士馬上淸夜無解江都之危望仙結綺玉樹臨春何救眢井之難則論聖學之要者洵非歸之正心不可𨿽然正心亦難言矣心馳於聲色燕歌趙舞粉黛靡曼以傾城而艷處心馳於貨利鉅橋鹿臺瓊林大盈乃多藏而厚亡心馳於宮室阿房建章千門萬戶土木生黔首之愁心馳於徵伐樓船昆明置郡蒼海戍役動深閨之怨若乃望蓬萊而思羨門之屬入同泰而身浮屠之敎莫不貽笑一時垂戒後世豈非一念之不正故其所學爲無用之學哉𨿽然學之要在正心矣而心之所以正者非學不爲功焉古者圖像已出制尙繁多諸神聖皆知丘索之爲虛文往往捨其象器以求於靣對口授之際崆峒有順風之請華封致乘雲之拜其後帝無常師呂望以先朝之老北靣而授黃顓之道曰敬勝義勝二者而已今人主誠能廣稽古憲考典謨之正訓披聖喆之心傳得其惟精惟一克已復禮者而從事焉則五帝不足六而三王不足四也一念之發內自省察曰此其爲天理乎人欲乎果天理也作聖者由於斯吾存之擴之果人欲也作狂者由於斯吾懲之窒之此心旣正則貌之恭足以作肅言之從足以作乂視之明足以作哲聽之聰足以作謀思之睿足以作聖然後宮壼有闗睢之徳小星順貫魚之序家之正也貴賤謹戴盈之戒貂璫無威福之竊左右之正也公孤寅淸而論道六卿率屬而分職而慶賞刑威無不得其正矣操之不過一掬而施之盈於六合謹之不過一時而沛之達於萬世古聖人所謂修已治人之學者豈有外於此哉是以謂之要也蓋常觀於儒者之學矣儒者窮年吚唔窺瑯嬛之祕發汲冡之藏天地古今莫殫其蘊鳥獸禽魚亦晰其義可謂廣且博矣而博歸於約必以禮爲內心焉誠崇先聖之規模不敝其神於無用也況天子之學豈在乎縱橫藝圃馳驟瑤林多聞彊記以矜博物之名乎故正心以正朝廷正朝廷以正百官正百官以正萬民一正君而國定正其心之謂也夫正者無偏無倚之謂蓋不待已發而後制之也古聖之相授學也以中中則無不正矣主敬者誠正心之第一義也故曰愼獨可以行王道

經世大法在方防論【翰林館課】

古之帝王承天子民未嘗任其智術詐力以馭天下也唐虞授受之際言精言一然後命嶽命官平章恊和禹湯文武之王皆以一中心法口授耳傳或以疇範或以懋昭或以緝熙敬勝故能犂舉百度陶範萬物以成忠質文三統之化然則先王經世之大法其卽先王經世之心法乎先王慮後世怠棄天常流禍生民故殫精研思多爲之所以布之於方防總之不離古文者近是乃數傳之後浸以陵夷昔孔子嘆周道衰於幽厲而漢儒董仲舒亦曰周道之衰非道亡幽厲不由也繇是觀之不行先王之道𨿽金縢祕籙寶冊鴻文亦且滅沒於曠日玩時之下苟行先王之道𨿽片語隻字斷簡殘編亦可防通於精往神來之間而況聖君明相所手授而心訂者未嘗不燦然昭垂如二曜之麗天四瀆之行地乎三代旣降秦孝公用商鞅之法奮其私智而不師古始皇承之聽李斯之姦謀烹滅諸侯破壞井田焚燒六經自以爲功超三王徳過五帝然沙丘告終咸陽遂火七廟丘墟爲天下姍笑何者仁義禮樂先王本天以治人乃斯湏不可去者秦盡棄之而權使其士詐使其民是以縉紳之士積怨而發憤謫戍之卒奮臂而云合也漢之武帝表章六經一時學宮喁然向風可謂宣聖之功臣然內多欲而外施仁義汲黯已窺其隠唐之太宗勵精圖治貞觀之政幾致刑措然喋血禁廷終懷慚徳皆有志於先王經世之法而未窺先王經世之本者也夫先王之法後世人主所由適於治之路九逵四術五都之市有目者所共覩捨而之乎灌莽坑塹之區則窮矣之燕者不南其轅之越者不北其舟況治天下而可瞀瞀以從事乎說者往往以一事之失以一人之謬乃遂訾議先王之法以爲宜於古者不可施於今是何其不講於變通之術也蓋爲治有本末養民有先後封建𨿽不可行若夫彊榦弱枝犬牙相錯間以郡縣藩衛王室則今猶古也井田𨿽難卒復若夫比閭族黨寓兵於農限民名田以贍不足則今猶古也三公論道六卿分職亷善計吏以贊天子烏有不法先王之辟門吁俊而可爲治者乎執爵而酳執醬而饋父事三老兄事五更烏有不法先王之尊年尙齒而可爲治者乎推之明刑弼敎期於無刑五典克惇九功惟敍凡先王之法垂憲萬世者固不可更僕數矣卽有黃老之虛無申韓之刻薄楊墨之邪慝浮屠之空幻紛紜疊起以亂吾先王之法而先王之法自昭著於金匱石室之間與天地同其壽嗚呼美矣人主誠能招延英俊朝夕講求大小兼舉巨細靡遺措天下於久安長治之盛易易耳𨿽然法在方防矣所以法法者不在方防也人主得其所以法法者而通之於法不爲膠柱之鼔也則幾矣

兼濟堂文集卷十四

欽定四庫全書

兼濟堂文集卷十五

大學士魏裔介撰

記說

防募疏文

平山縣三門寨新修天柱山北武當宮殿記

天地間一气之所融結而已矣峙而爲山流而爲川結而爲日月星辰散而爲人物艸木莫非此眞气也而神得之以爲神聖得之以爲聖仙得之以爲仙佛得之以爲佛不知者二之知者一之矣顧帝王治天下者必得山河之勝宅中以圖大而仙佛之修道者必選靈祕之區絕塵以棲眞如五嶽五臺終南峩眉天臺鴈宕九華廬山盤山防蒼海內名山指不勝屈此𨿽在塵世實無異碧落天宮也余少年常欲煉龍虎修鉛汞結黍米之金丹證無爲之妙訣而遭世多難蒼生倒懸遂易其自了之心奮爲濟物之願潦倒名利塲中三十餘年牙齒搖落而須髮蒼皓矣夙昔意中所願往者竟爲虛談惟於臥遊艸堂中覽圖畵峯巒巖岫以自適而已同邑有僧類隨者本姓王氏城南之駐駕村人出家於趙州之觀音院住錫於平山之覺山寺堅持戒律禪心湛寂知人法之兩空悟定慧之相依淩霜冒雪肩頭一杖訪余於樗林曰先生知平山縣有異境乎余曰不知也類隨曰是山在平山之西九十里初名三門寨由坡陁而行漸入崗阜逶迆﨑嶇復歷數里入寨有摩呵堂長廊洞遂過仙人橋惟見靑黛壁立髙至百仞濶處可容萬馬陿處僅可容舟奇花異艸散漫山谷間四季不絕松栢橡栗之樹大者數圍參天而起泉流瀠洄而曲折珍禽異獸唼喋噳呦多不知名惟南北東三門可入其西如芙蓉翠屏隔絕不可通矣中有帝殿三間前列廊廡後倚重峯直侵雲霞觀者瞻悚有逕可陟爰建玉霄之宮所以事上帝也而煙火廚庫修眞煉性之室亦俱整潔而幽防左有金牡洞靈云洞右有土府洞三眼洞冬燠暖而夏涼爽可以誦丹經迓髙眞養谷神餐沆瀣逺隔濁世頤養天和驂鸞駕鶴計日成功焉其外環而繞之者則諭珈寺覺山寺揷旗腦石板廬前所朝對者淸風窟也住持者爲中貴林公本河間府任丘縣人俗名重華明季原任內官監順治初年出家法名淸徳別號眞隠子日日靜坐今年七十矣攺此山爲天柱山北武當蓋以配南武當也余嘗讀道書帝紀欽禮修眞始末八十三化頓應事迹太和紫霄五龍玉虛等宮圖如身在天宮日月風雷之傍而拜伏金闕玊陛之下也帝乃元始化身三皇時下降黃帝時復下降於淨樂國孕十四月而生越海東來修道於翼軫之下七十二峯之間今之均州太和武當山是也山自乾兌起迹盤旋五萬餘里上衝紫霄天下無雙是山𨿽遜其幅貟然自北嶽而來迢迢奔騰忽開奇峻正在坎位洪荒以來莫有具眼識之者今始發其瑰瑋之光吐其泱之觀矣帝躡坎離之眞精攝武而鎭北方以是爲行宮也卽擬之爲天一眞慶宮豈不可乎余故述其顚末不特表此山之神異顯帝徳之廣逺庶幾修道之士堅心厲志銷去邪障養其浩然之气防宅飛升世豈遂無其人也

南和邑侯錦雯吳公廟碑記

余嘗讀漢書見朱邑桐鄕之事病且死屬其子曰死必葬我桐鄕後世子孫奉嘗我不如桐鄕民其後果然民爲起冡立祠至今不絕又讀五代史而見汝州防禦使劉審交吏民上書乞畱葬汝州詔許之太師馮道論之曰劉君爲政非能減其租稅除其繇役也但推公廉慈愛之心以行之耳此亦眾人所能爲但他人不爲而劉君獨爲之故汝人愛之如此上下二千年間僅見此兩事耳今者南和錦雯吳公旣死而民思之不絕爲立祠歲時享之殆與前二事並之而爲三也南和當燕趙之衝官其地者往往得志邢州縣有九譚吏治於此若渉虎尾履春冰能勝其任而愉快哉獨吳侯之來尹也爲政三月而頌聲作和之士農商賈曁父老子弟相與旌樹幡曰眞父母前此未之見也朔望謁廟曰瞻望弗及歡聲如沸以爲常栢邑去南和僅四捨余聞之問侯之治行何以致此其邑之人曰侯能去無名之徵侯能盡除火耗侯能捐一應雜侯能無以衙前伍伯下於鄕侯能不以票帖米鹽酒醋擾於市侯能理寃獄侯能恵學校是數者侯之所以治也余曰美哉侯之治也信其爲古之遺愛矣今

天子憫念民生所以加意二千石墨綬吏者甚重然吏治未盡登於古或有若束濕若乳虎若蒼鷹飾虛聲干進多幹沒以潤槖者有能爲聖天子愛養斯民者乎宜急防擢之以風示海內旣聞侯之治有聲迹則志之弗敢忘而孰意天不憗遺俾長逝於此土也邑之士農商賈曁父老子弟號咷哭泣若防考妣然不特邢州各邑也又旁及於雞澤永年隆平余栢鄕之人亦有賫楮帛而往哭者士大夫哀之無不失聲嗚呼使非侯之公防慈愛何以致此侯死數月其民痛之思之考地於縣治之南爲廟以祀堂三楹廊廡皆具嵗時以祭將立碑周子茗柯來請記余曰是余昔所聞賢父母也是余生平慕朱邑劉審交殆有相符者也凡近人所爲去思碑與生祠者我知之矣或上之人邀譽於百姓以揜蔽其劣迹或下之人希其膴仕以求媚焉以此相習爲故事故碑與祠往往不足重也今侯勞於邑而死非有所邀譽於百姓也又非下之人希其膴仕以求媚也侯之愛民至矣民之愛侯亦至矣愛之不得見則思思之不已則爲廟以崇之若侯之日臨於邑也豈非出於至誠而不可解哉以此見人心不滅循吏不可爲而可爲也邑人欲葬侯於和而不遂廟之猶葬之矣列之史冊與朱邑劉審交嫓美千秋可也侯錢唐人壬午孝防善詩賦古文辭所著有娛暉堂集嶺西集蘭陵艸白門艸諸刻行於世前任蘇州肇慶二府司理名最著今特舉其及於南和者爲勒一片石而記之

崇福寺記

釋氏生於周昭王庚戍之嵗漢明帝時始入中國迄於今屍祝而社稷之者奔走無停晷夥矣哉𨿽然佛道盛孔氏之道衰也今使聖人在上道徳明禮樂興五倫正風俗醇則夭紮疵厲之害銷而萬物皆融融焉以遊於和所謂勝殘去殺也必世而仁也以言淸淨眞淸淨矣以言慈悲大慈悲矣奚用披緇薙髮以求出世之說哉故余嘗論釋氏之敎有體而無用者也而其體亦釋氏之體孔氏之道體而兼乎用者也而其用則生人之用自世道交防橫目之民旣不達夫孔氏之體而兼乎用者又罔防乎釋氏之體而不合於用者於是輪廻報應三途六道之說膠固於人之肺脾而不可解𨿽其化導末俗不爲無助而要非天理人心大中至正之極也鄗之北有村曰河頭村之北有寺曰崇福相傳創於明昌四年大定初僧了殊修葺維新元末圯廢明景泰間鼎建加擴隆慶四年復修至今日又八十年滄桑異運頺然剝落村人袁公諱汝霖耆年而長者也募諸檀越庀材鳩工煥然攺觀不日落成而求余文以記余嘗考之史傳髙邑與栢鄕皆爲古鄗地而余又常往來泲槐二水之濱樂其風土之美人情之厚買田於村之西將追柴桑處士之遺躅而家焉他日歲時伏臘與野老樵牧過玆寺而談爲善之事五倫風俗漸漬以入將啟其愚昧而引之歸於大中至正之極是亦納約自牖之義也可不記乎乃書而載之石

栢鄕縣重修學宮記

吾邑侯萊山章公浙之君子有徳者也研精經學探藻蓺苑旣下車之次年民習其教吏懾其威桴鼔不驚賦稅如額訟簡矣刑淸矣環顧黌宮泮水而嘆曰是何其偪側而湫隘乎與廣文先生謀是宜拓其規模治其傾廢廣文先生雀躍而前曰善顧貲財匱乏何所取給適余請告歸裏首捐以爲之倡好義者趨集不倦維日躔實沈之次宮中之池澄如也池外之墻翼如也墻表之坊儼如也咸告竣侯偕廣文先生曁諸弟子落成走北京師求余文以記余聞而嘉嘆不已爰述侯修之之指以告邑之博士弟子曰昔古帝王之治天下也莫不以建學爲首務孟子曰設爲庠序學校以敎之皆所以明人倫也故天子辟雍諸侯泮宮泮宮者半於辟雍之宮今邑壤地𨿽小泮宮之來久矣拓而修之豈但踵事增華以爲觀美乎將以國家風勵學宮之義而成其徳業者也將以先王禮樂詩書之意而淑我髦士也將以胡安定之經義治事朱考亭之居敬窮理許魯齋之明善習禮而措之於躬行實踐也𨿽然吾於斯有所慨矣夫陽宗不曜則爝火爭暉時雨不沛則灌漑屍利聖人之道不明則異端邪說羣起而瞀天下之目簧鼔天下之耳蠱惑天下之心自三代以後如老莊楊墨管商申韓荀楊皆足以害道而天竺之害爲尢甚若夫雕鏤詩賦記誦辭章揣摩帖括窮年兀兀接踵比肩從事於利祿之途而不知天命人心仁義之本然者尢近代學人之通也嗚呼岐趨者吾無論矣峩峩廟貌洋洋泮宮奔走趨蹌伏其幾而襲其裳字之曰仲尼之徒果仲尼之徒哉董仲舒曰上之化下下之從上猶泥之在鈞惟甄者之所爲金之在鎔惟冶者之所鑄爲民父母者甄冶之化非學則何所從事耶今邑侯思敷教於諸生諸生得受教於邑侯闡性命之微言繼見聞知之統緒誠千載一時也執經問難大儒輩出禮樂在躬斐然可觀旦暮俟之若紆靑拖紫能爲時文以取科目焜燿一時而不志其逺者大者猶非邑侯今日君子學道愛人之本指也是役經始於丙午之陽月告成於丁未之午月捐助縉紳士民及督工生員耆老等人書石碑陰以勸來者故爲之記

重修闗帝廟記

建大義於頺朝扶綱常於艸昧當時服其英雄萬世頌爲聖賢者誰乎闗聖帝君也帝君在漢則前將軍耳生爲漢臣沒享漢爵何爲而以帝君稱以帝君稱者從明代之褒封也夫天下向往之謂王天下主宰之謂帝帝君何以得此隆稱哉嗚呼是殆非淺見薄識之所能測也當漢室傾危姦臣竊命魚龍混淆羣醜鴟張卽稍有才識如荀文若張子布軰無不失身防節惟帝丹心炳炳百折不回志吞華夏興復炎劉其視孫曹直牧竪防軰卒也皇穹厭漢天命難移白衣蔽於江上鼔聲死於麥城而漢室不可復振矣故吾謂漢不亡於鄧艾縋蜀之日而亡於荊州星殞之日也然自有帝君以身任春秋之統君臣大義燦然復明褫曹操之魂延獻帝之祚一時臣子無不悼漢而欲食曹之肉惜漢而欲飲曹之血是漢𨿽亡卒未嘗亡也且令天下萬世屍祝之社稷之禋祀鐘皷奔走恐後惴焉有斧鉞之恐凜焉若師保之臨𨿽窮髮龍燭之國鳥言卉服之鄕無異於神州赤縣由是觀之帝君之神如白日曜午震雷在天無一息而不赫赫若揭也夫人君之治天下有深恩厚澤加於百姓者不過數十年卽服教畏神亦二三百年而止耳若帝君之以神治天下而爲天下宰者𨿽萬世可也余栢人之有帝君廟尙矣莫攷其所從來明萬曆二年張玳等修之前進士懷堂趙公爲之記其文瑰瑋奇倔可與燕京正陽廟焦澹園碑文頡頏今順治庚寅兵燹之後棟折壁圯岌岌大壞庠生馮學古等紏合闔邑捐貲修葺貢生白玠請余爲記余惟帝君之行實在漢靑史威徳在人耳目述之則累紙難盡且近於復也乃爲闡帝君之所以有功於當時及萬世而享此隆稱者勒之丰瑉俾後人入廟而祀覽之有感相與勉爲正人無忘此日修復之義焉

擬待漏院記

國家簡防俊乂置之鵷班明光趨防淸覽披云固非徒紆靑拖紫爲交遊光寵閭裏燿已也一日立乎其朝則一日盡乎其職此卽退食委蛇之際未嘗不有天威咫尺之思而況閶闔開靑鎖追陪尢宜凜凜者與玆待漏院之設非無因也人臣進退文石之陛天子旣已攺容而禮之矣從容坐論夏屋渠渠奚不可然聖主在上未明而思衣旣旰不遑食脫簮致警雞鳴示誡不敢稍自暇逸百爾君子焉得不夙興恐後而以顚之倒之爲畏耶而要非碌碌因人毫無建明苐俛仰朝列遂可爲卸擔地也居宰輔之位則思格君心之非司錢谷之籌則思寛窮檐之力兵刑未靖何以黙銷夫寇賊姦宄禮樂未興何以振起乎文章學校至於職經筵者成就君徳莫移於宮妾宦官居臺諌者講求國是要期於久安長治總之位不論大小凡一命以上膺朱紱之榮顧此院者皆當齋心滌慮以靖獻於天子固不特鼎鼐鹽梅望而矜式已也不然星臨戶動鳴珂建章𨿽識龍鱗之顏不聞羔羊之節其亦聽漏聲而捫心自恧已其愼之哉是爲記

甘泉亭記

井者泉之所自出人所恃以養也易曰攺邑不攺井往來井井井養而不窮也井之爲義大矣哉是以古之爲城郭者必相其山川形勢气脈之所在而後建邑濬隍以安其人民社稷至於水泉之甘者則尢爲飲食烹飪之所需不可一日缺焉吾栢之城爲眞定南境邢襄北境固咽喉重地也地之龍脈自贊皇縣五馬山蜿蜒而來水曰泲河自髙邑縣南由栢城之北里許東趨於寜昌之葫蘆河亥龍入首水隨之而行地理之自然也北郭之西十數武爰有井焉淸而且甘實爲一邑之最每曉鐘旣動關鑰初啟則邑人之汲者數十百人爭往井上如取如擕歸而貯之若盎若甗若甕若釡以薪以爨酒漿餅餌子弟以供父兄僕以奉長上蓋以爲固然矣然是井也自戊申年大水沖決四傍之土皆已傾圮獨有中央尙全無恙倘不及時修葺秋水泛濫一旦淹沒甚可惜也且吾邑人旣嘗飲於斯矣吾邑人之祖若父曁厥髙曾亦莫不飲於斯矣而忍聽其廢而不修乎哉於是眾議僉同曰是誠不可以不修修而砌之以石覆之以亭愚者享其利智者思其徳渫而用汲並受其福飲水思源自今日始遂請余文以記其事余因名之曰甘泉昭其實也

玉泉記

水之爲用大矣哉生於陽成於陰傾注四海灌輸六合其在地也無處不有而發源於星宿海者黃河其大也李白曰黃河之水天上來奔流到海不復廻東海有尾閭沃焦故海水歸焉然入於尾閭者復見於天上則銀漢爲章夫天至陽之積也太虛之府也非有滔滔汨汨如四瀆之汪洋浩瀚也亦曰水之至精之气所發露耳易曰在天成像在地成形銀漢者水之象也太平之世雨澤節甘露降若危亡之世則河竭山崩河竭者國將亡之兆消渴者人將死之也昔見友人嘗患此疾日飲茶數十杯而渴不止彼其水之源已竭也崇禎庚辰辛巳間赤地數千里迨癸未甲申滹沱之水褰裳而度天地之水豈竭哉良由气之閼塞反常耳黃庭經曰玉池淸水上生肥故修道者以舌下神水謂之曰華池謂之曰泉糧常用赤龍擾水之法自重樓絳宮而納於丹田則百脈有所滋息通體爲之潤澤如天之雲行雨施而品物流形也其法多於子前及寅時行之東坡所謂勾當自家公事也昔孔子在川上而嘆曰逝者如斯夫不捨晝夜天地之水無一息之停人身之水上下流通亦無一息之停一有停焉則病矣人身之有疾或寒或熱水之滯而不通也息煩勞薄滋味戒情欲勤咽納則痰化爲水而爲身之用譬如寇化爲民而爲國之用也或謂水屬陰咽之無益夫水天一之所生而乃専謂之陰耶易曰山下出泉君子以果行育徳能知泉之出於何所也則知陰陽之防而可以事內養之功矣

達公作字記

商之興也以伊尹周之興也以呂尙漢之興也以張良明之興也以劉基伊尹之出防子輿氏言之詳矣呂商釣於渭水而應非熊之夢三略六韜爲兵法祖𨿽曰禦敵應變之方而帝王致治之大略亦載其中此黃石公所以授子房於圯上或謂戰國時人所僞作者殆非也我

朝起於東方八旗之制暗合於黃帝八陣圖而余聞之學士禪布云其祖達公海聰敏頴悟迥異於人年十二能學習漢書盡窮五經增減蒙古字而爲淸字追蒼皇之鳥迹鄙程邈之書遂爲一代文字之師其學於天文地理無所不窺攻城掠地望雲气知吉凶人之善惡邪正言之皆驗其傳乃得之廣寜山中一道人後道人不知所往則其與圯上授書者同一轍也異哉

貢院夜談記

邵堯夫史稱其範陽人余向以爲在定興涿州耳丁未主試武闈與冢宰杜純一談乃知其在寶坻至今有邵家莊其族姓尙繁盧照鄰賈島之墓亦在寶坻盧家其墳上常有霧气之所結形如林木有河百餘丈深五六十尺通天津衛冬月出銀魚白如脂玉京師嗜味者美之以配鮮筍入春則無矣此一異也賈島墓荒圯已久有縣令爲之立碣以祀未幾卽爲村人所踣曰島詩人非我鄕人所知是骨朽已久而吏人數來落吾事廢之如故不封不樹嗟乎秋風吹渭水落葉滿長安浪仙有知豈復覬此一杯水一盂飯耶又云碣石今尙在永平海潮髙則隨之亦髙潮落如故其淪於海者非的語也余嘗慕堯夫之逺悲照鄰之窮喜浪仙之棄浮屠而從學於昌黎也記此以爲談資

龍宮取木記

上棟下宇以待風雨取諸大壯此人生之制也龍居於海羣水滙瀦宜無事此者以余所聞則有異蓋龍𨿽以海爲窟宅長子孫於其中而所寢防之宮室則以人間之木爲之毎至夏小滿後雨水連綿正其鳩工庀材時也天津之北古曰北海之濱與永平遵化諸邊口接壤中有灤河元人運糧以達上都應昌者是爲龍宮運木之通渠矣每三年一伐木口外其伐木者水族人貌形如老叟布衣毳防幽谷之中丁丁不絕羣山響應倐忽之間雷轟電掣風雨晦防岫峪湧溢木皆矗起直抵闗隘守闗者稔識其汛也開闗而放之入水中木乃魚貫而進由灤河東南行達於海無一僕而浮者河上居人皆耳而目之又有移人之樓以去者午夜望之燈火熒熒至曉則滅海濱之薪每三年一次龍宮焚震方習習颷起之海壖木之榱者桷者棟者楹者皆半赭黝而焦朽擁湊海岸岸人拾以給爨供數月說者曰龍火自燒也餘數詢之博物者非誣

南遊記

歲在乙酉余將南遊以閏六月二十六日憇東汪村墅南距鉅鹿北通束鹿古大陸澤也滏陽漳洨三水出其間夏月雨霖泛漲水濶數百里次晨登舟逆風而行見晚禾谷盡防沒於波臣惟髙秫顆顆然出水上如人在墻內而露其髻者土人乘舟刈之爲炊爨計余詢之曰爾等沈竈產蛙擔石不獲終歲之計將若何舟子曰連嵗荒殘寇盜旁午十室九罄我等小人未知所稅駕也余默然良久念若軰木食艸衣弱者塡溝壑彊必挺而走險能免爲釜中泣乎越新河城窪下水決可灌幸有堤民頗淳簡有司安靜可臥而理也晚宿南宮聖門敬叔之所遊入其境田畝墾辟市喧閧百貨咸備東行七十里無荒蕪者壯哉縣乎次淸河城極小外有舊城基址盡瓦礫古所稱淸河郡者趙宋時以滄定等州爲邊圉淸河乃舟車挽輸之區人物輻輳雄於河北今亦稍僻矣二十九日至臨淸當明之盛時繁華擬於廣陵姑蘇自崇禎癸未後大半焚毀縉紳驅車而過者寥寥但隔河靑簾搖搖猶聞歌聲嗚嗚然九十里至博平縣小而荒七月初三日至東阿戰國時齊之西鄙也東南兩面山色靑翠松栢疎峙風气甚美產阿硯阿膠阿井距城一捨余井制造卽非法管夷吾三歸臺存焉六十里爲東平州梁灝故里也通衢有狀元坊閭左有梁氏門自晉天福漢周宋金元明以至於今七百餘年矣其子孫猶有爲茂才者故塜累累其博物君子之報耶七十里至汶上夜渡板橋見汶水西流浩浩大觀也猶有聖人流風初五日至濟寜州水陸襟帶乃南北衝要初六日至鄒縣荊棘塞路尋土人作向導始達城城之東南門閉塞者三年門內蓬蒿丈餘狼狐之類白晝縱橫人立而嚎見者毛髮爲竪也土人拾蔞以充饑鵠面鳩形不忍正視余與二三犮人乃盥沐齋戒瞻拜於孟林古木防天廟貌嚴肅累朝勅命士夫贊詠勒諸貞瑉不可殫述信乎七篇仁義之旨有功萬世可以繼響塗山也然斷機堂述聖祠皆傾圮不治賢聖委艸莽俯仰檻宇令人太息九十里至滕縣河流涓涓瀠廻境內榜曰善國文公行井田處也邑人世祠之戰國若秦楚齊梁諸君汨沒於聲色貨利之交攻伐捭闔之術當時何赫赫也千年之後旣已化爲白楊衰艸矣求陌錢盂飯之享不可得文公獨血食玆土仁人之言其利溥所謂附驥尾而名彰者歟初八日至夏鎭夜宿逆旅小樓上見運河中左弁船千餘艘絡繹不絕中載婦女割肉扇枕甚有畵眉自若者或有淡衣舊帕哭聲哽咽掩靣於船艙中窺其形則絕不可得也余旣已倦於長途乃捨陸登舟夜泊丁家集菇蘆中蚊如指頂大羣飛嚙人目睫不得交起坐者久之南望丰沛西望蕭碭气佳哉鬱鬱蔥蔥念龍凖公以泗上亭長豁達大度卒能創炎漢四百年之業也過徐州崇崗復嶺數十百周散而復合觀曹劉戰處低徊不能去一百五十里至邳州子房受書老人處也今尙有功成身退托遊赤松若而人者乎一百二十里至宿遷謁項羽祠悲其以喑啞叱吒之資不務逺略而惑於衣錦夜行之說也此數百里皆於黃河內行舟怒浪觸天驚濤湧日每至波湍瀠廻閒飄忽上下從者變色予披圖嘯歌澹如也自此而淸河桃源淮渺渺然水國巨澤矣凡余之所遊者固人之所共遊然憑弔俯仰亦各有懷聊以志一時聞見而已若夫訪五嶽探奇勝煙月雲霞盡入吟槖則請俟之異日

魏氏先塋記

魏氏先塋記者記魏氏之先塋也先塋則何爲記之吾祖宗之魂魄棲於此故不可不記也魏之得姓久矣肇於周封於晉大於戰國盛於漢唐宋其支不可得考矣在有元之季有寒臘公者居路村因葬於彭水之陽髙廟之東北今石碑刻魏氏始祖之墓是也魏氏自始祖分而爲二所謂東西支也六傳而至司訓公司訓公名儒也實生澄齋南郭東樓三人而澄齋公遂受封爲都憲澄齋公生愼齋公槐川公一爲縣令一爲總督晉大司馬而魏始昌然發源在司訓公始祖之塋西數十武居中而葬者爲司訓公次則封僉憲澄齋公而愼齋則澄齋公嫡子樂吾公又愼齋公之嫡子也皆葬於澄齋公之前矣司馬公旣貴沒乃於始祖之東今所立大司馬魏公塋坊是也其南郭公諸子孫則稍遷於塋之前後而東樓公一支僅有一二子孫矣樂吾公宗子福伯早沒無嗣侍禦贈總憲幹仲公樂吾公之仲子也以貴復遷於城北泲水之原子孫之從者半宗子封總憲拙庵公沒遺命復塟於司訓公祖塋之左其他大小塋兆不可勝記或因貧乏荒歲卜居他邑流離外省死而塟其地者又不能勝數也拙庵公旣修家乘介復踵增補述其源流本支亦旣燦然可睹今聊記二塋之大略刻之貞瑉使後世子孫有所考據庶幾過墓生哀而不忘仁孝誠敬之意若我祖澤之深逺鬼神福佑𨿽千秋萬禩此地蒸嘗繼續亦必無陵谷變遷之憂詩不云乎無念爾祖聿修厥徳是則余作記之志也夫

關夫子送木記

昔余先祖幹仲公爲諸生時苦志讀書常在於夜或至四皷大暑之月尙親燈火以溫水置足下熱極則濯濯已復讀常立課程誦抄講課未嘗一日有間也樂吾祖住南街其宅之後門闗夫子廟也於萬曆甲午之嵗夢闗夫子降臨入大門樂吾祖肅迎至一北小屋屋內供祖先神主樂吾祖置椅防坐闗夫子斜僉其椅曰爾祖先在上也坐定茶訖闗夫子曰有大木二根送與令郎一根樂吾祖拜而受之是嵗遂中鄕試其後屢上公車不第先祖幹仲公敎授生徒益加淬厲至癸卯之冬樂吾祖復夢闗夫子至其迎之禮如初坐定樂吾祖敬問尊神何以降臨關夫子曰先許令郎那一根大木如今送來樂吾祖仍拜而受之甲辰遂中防試是可見先曾祖與先祖徳行淳備學問優贍是以感神明之臨有賜木之瑞今之子孫繁昌科第綿逺皆功徳之所遺也余自垂髫時聞之於先子拙庵公蓄於中心久矣故志之於籍後之子孫永念之哉

聖學知統合錄說

吾序述知統錄自伏羲至薛瑄而止吾序述知統翼錄自伯夷至髙攀龍而止有生而知之者有學而知之者有困而知之者及其知之一也虞廷言中成湯言性論語言仁大學言止中庸言誠孟子道性善知之理備矣周濓溪作太極圖通書程伊川作易傳朱晦庵作四書集注通鑑綱目薛文淸作讀書錄蔡虛齋作蒙引林希元作存疑知之理復大備矣老子之空虛佛氏之寂滅告子之無善無惡管商之雜伯功利荀子之性惡楊雄之善惡混王通之以佛爲聖人王陽明之性無定體李贄之詆毀聖賢褒頌姦雄皆知之蠧也夫道者天地人物之所不能外也知道則知天矣知天則知性矣知性則知仁矣知仁則知義禮智信矣知仁義禮智信則知誠明之合一知誠明之一則知明徳新民止至善爲千古聖學之極則格物致知其求知之方也正心誠意修身其守知之要也齊家治國平天下其充知之量也究其歸則體用兼該顯微一貫窮以淑身達以濟世歸於仁而已矣無用之體非體也無體之用非用也後世之學者知性之本性而格物致知主敬存誠不爲私欲所染不爲物累所牽則明徳新民止至善有合一之理而惟賢希聖惟聖希天盡人盡物參贊位育皆不外此而得之矣

吾齋說

吾齋之中除四書五經孝經小學外其次應覽之書曰左傳也史記也前漢書也後漢書也五代史也蘇子由古史也司馬溫公資治通鑑也朱文公通鑑綱目也皇明通紀也皆史之要者也此外史尙多存之以備考焉昭明太子文選也眞西山文章正宗也八大家文鈔也陸宣公文集也韓昌黎文集也皮日休文集也歐陽文忠文集也蘇東坡文集也方正學文集也袁中郎文集也趙儕鶴文集也皆文集之佳者也此外文集尢多有則存之以備數焉無亦不必購也四書大全也五經大全也性理大全也二程全書也朱文公文集也河洛淵源錄也近思錄也陸象山文集也薛文淸讀書錄也髙子遺書也皆理學之要者也此外論學書尙多有則存之以備參焉無亦不必購也而詩集之中又有佳者則陶淵明王摩詰韋蘇州杜工部李太白陸放翁李空同若唐詩品彚宋元詩選古詩歸唐詩歸李於鱗詩選以及唐人選唐詩中州詩之類以備詩之一班而已夫古今之書汗牛充棟卽窮年矻矻不能竟也譬如海內名山卽抱濟勝之具者能徧爲登陟乎故書吾取其身心之有益者而已山吾取其目力之可及者而已陳眉公曰吾有三願一願識盡天下好人二願讀盡天下好書三願閱盡天下好山水夫盡則不能但相遇時莫輕易放過耳此可謂之知言矣

借書說

書可借乎曰可書以言理也彼人之借書者將以求明乎理以書爲鑑弗借則無由開發之書何可以不借書可輕借乎曰不可書以言理也彼人之借書者未必求明乎理以書爲郵輕借則如同捐棄之書何可以輕借故凡借書者當視其人其人爲吾性命之友也則可以性命之書借之其人爲吾經濟之友也則可以經濟之書借之其人爲吾文章之友也則可以文章之書借之否則𨿽稗官小說且不可假手而況於帳中之祕乎吾讀字彚而知瓻爲盛酒之器大者一石小者五斗古人借書以此盛酒酬之故語云借書一瓻還書一瓻宣城梅誕生曰今人誤以瓻爲癡遂云借書與人爲一癡還書爲一癡夫借書還書理也何癡之有餘獨以爲不然古人之借書者是必如吾所謂性命之友也不則經濟之友也又不則文章之友也故借以一瓻還以一瓻以酬酢爲欣賞耳今借書未必同於三者之友或髙閣數月以致缺少傷損竟爲破甑者有之況借之也無一瓻還之也無一瓻而輕借輕還是非癡乎是有感而言之非誤也

三大火聚說

李卓吾曰余老歸空門患目疾與妄思設三大火聚以待世間之書一曰炎祖龍之火以待儒書凡儒林道學剽賊無根者投畀於是一曰然湏彌之火以待釋典凡文句語錄駢贅無依者投畀於是一曰扇丁甲之火以待文凡經方符籙誕謾無稽者投畀於是蓋嘗用是法以銷歸世間文字𨿽大地爲紙微塵爲墨而吾以灰心閉目防置之而有餘余則謂儒林道學剽賊無根者固宜投畀祖龍之火而近世酬應惡詩腐文及淫穢小說爲人心之害尢甚其投畀祖龍之火更急也文句語錄經方符籙大約爲乞丐僧道爲衣食計而妄作者不必寓目卽宜付之須彌火丁甲火矣然卓吾之老歸空門但以斷除妄思亦豈遂爲知道乎

跋張魏公小像捲後

才與運防遘而後得成其功徳與學問合而後得著其業自古名臣往往若此若宋室大臣如張魏公者誠所謂卓爾不羣之豪傑也觀其屢膺重任鋭意恢復部分諸將不主和議𨿽未能進取中原然臣子之義固無負矣孝宗曰朕倚魏公如長城不容浮言搖動尢可謂知公之深也其子敬夫又與晦庵朱子同衍孔孟正學之傳宜今日子孫之篤實而昌盛也余瞻其遺像不勝懷矜式又何必以成敗論之哉

選詩選跋

選詩選者何選昭明太子之選詩也詩以言志兼才與情與其才勝於情也寜情勝於才詩三百篇皆以情勝者也情而要之於性故纒綿肫摰之什無不與五倫相闗卽降及鄭衛風斯下矣而懲惡勸善猶足引人於勝地焉兩漢詩極近古乃選中寥寥僅及蘇李贈答及古詩十九首等作未免遺珠之恨曹氏父子以縱橫激發之才橫槊馬上慷慨興歌非仲宣公幹諸人所能方駕晉宋之際騖華忘實開綺靡陋習之濫觴而左陸三謝與鮑顏諸人駘蕩俊腴華不掩質亦各有可觀者若乃優柔溫厚曠識逸懷淵明當爲獨步餘子人或一二篇篇或一二句𨿽一臠足快恐全豹未盡窺也此其選詩之梗槪乎余先君拙庵幼讀選詩晚年始加澄汰去取精嚴列於四家之首不肖省垣之暇再四較閱因付之梓蓋將使讀詩者因晉宋以遡漢魏因漢魏以遡三百篇攝才歸情攝情歸性以相引於勝地而不於綺靡之習是謂爲選詩別開生靣由此以登堂入室詎不易哉

古鄗北三十里鋪雨花庵募疏文

佛者覺也所以覺人之迷而使之悟也故曰苦海無邊回頭是岸震旦西域一也自震旦西域以至大瀛海之內小瀛海之外四大部洲億萬國土風俗不同其人情之馳逐於名利一也如來乃以慈悲心開淸淨門示解脫義度人一切苦厄而諸經流傳於世誠有得於禪定之道不論在家出家如蓮花亭亭出於污泥而不染豈非大安樂法自達摩西來直指人心見性成佛一花五葉之傳盛行於世迨後之衲子遂欲棄文字圜墻枯坐合眉閉眼枉自誤卻一生去西天路不啻十萬八千里矣不知宗之與教不可相離達摩因人溺於文字以云救耳豈如今人參話頭之謂哉若有善知識以慈悲心開淸淨門示解脫義不離如來所說不執如來所說十八界蘊空三十二相不墮色與聲音卽此是妙明圓之心無量安穩功徳所謂終日嚙飯不曾咬著一粒米說法四十九年實無一法可說然亦何一法不可說耶古鄗城在戰國趙武靈王時爲邊境重鎭與中山相鄰其後光武卽位於其城南五成陌千秋亭郊壇鬱鬱北八里爲三十里鋪槐水在其北封龍在其西癭陶在其東水甘而土平有沙門蓮也者江右人幼薙髮於匡廬長問法於維徧覽經典深通禪悅北遊京師受戒持淨偶過雨花庵誦持貝葉之文宣大乘之義演說三車分晰六道逺近善信聞之咸豁然解悟畱之住錫蓮也曰吾緣其在此乎庵𨿽小是亦布金吉地也是亦鹿苑遺蹤也是亦度老病死海堅牢是亦照無明黑闇大慧燈也是亦醫一切病者之良劑是亦伐煩惱樹之利刃也乃種樹乃葺垣乃設像乃請經乃具香火乃鳴鐘皷毎晨雞唱曉暮鴉集昏木魚之聲隱隱達於長廣陌間有名利之客或乘鋒車或馳駿足王程廹急星火奔趨聞之未嘗不憬然發深省焉嗟乎古今旦暮也生死朝夕也富貴浮雲也皓齒蛾眉鶯聲燕語乃伐性之斧畵棟雕梁山節藻棁乃築怨之府山珍海錯熊掌駝峯乃腐腸之藥象簡金魚丹書鐡劵乃黃梁之夢古今明眼人於熱閙塲中撒手歸來早尋閒靜卽士農工商於勞碌活計時一念猛醒認取根源視財利如糞土化煩惱爲菩提則能仁之敎益人豈淺鮮哉顧梵剎成則淨土可見於俄頃貲財詘而妙相莫彰其形容所望宰官之往來者檀越之滋殖者大發施捨之願絕去貪癡之私以共成盛事片語扼要等於寶筏一念直了卽脫迷津故蓮也自題其冊曰因果不昧欲知來世因今生作者是欲知前世因今生受者是因滅果滅因生果生生者未始不滅滅者未始不生生滅何窮因果何已不昧斯者爲入三昧古云一片白雲橫谷口幾多歸鳥盡迷巢吾續之曰撥轉頂門闗棙子維摩方丈本非遙大眾湏各自努力撐持早登彼岸

募修崇光寺藏經閣大藏經疏文

自漢明帝時佛敎始入中國白馬傳經乃有四十二章其大指在於離欲寂靜娑羅雙樹將入湼槃略說法要以戒爲正順解脫之本戒則能生諸禪定也故曰能持淨戒是則能有善法若無淨戒諸善功徳皆不得生𨿽然欲持淨戒當得安穩功徳住處功徳住處不必天竺靈鷲也不必淸涼五臺也不必天臺鴈宕也不必熊耳少室也不必白嶽九華也不必靑城峨眉也不必日觀蓬萊也卽此塵寰市之間而有叢林勝地二六時中節身時食淸淨自活常勤精進折伏其心久之心如虛空卽此便是極樂世界吾嘗見今世之學禪者不閱法華金剛楞嚴揑槃等經詳其文義悟其深味顧乃東奔西馳瓢笠掛搭闖入講堂受喝受棒此如今之士人不向四書五經求聖人之道而日日背諷時文嘔心苦思染翰操觚雕防篆刻𨿽得功名終是富貴利達中人於道無與也鵝山大徳者栢邑人也嘗爲士子蜚聲黌序有年矣偶以探親至於湖南忽遭吳逆變亂阻不得歸與餘春山諸子遊寶蓋源諸名山逢異僧說法有契於心慨然嘆曰大千茫茫人生碌碌妻子火宅轉盼成空年過耳順不思生死事大無常迅速直待臘月三十日閻王老子來呼喚時四大無主眼光入地如螃蠏落湯渺渺遊魂作何歸著耶於是決意披剃博覽經藏兼修宗敎未及三載頓而圎通洞庭以南蒼梧以西凡善知識咸來參正防王師平定寇亂道路得通令子永生趼足尋親得之寶蓋源山中痛哭求還鵝山漠然曰吾以天地爲室廬以山水爲供養以生死爲旦暮尙何以家爲哉乃永生必不肯歸且告之邑令及紳士令曁紳士咸促之北歸以爲有子如是何忍負之且明心見性隨地淨土豈必戀戀於此山也鵝山無以拒之遂歸歸而不見其妻棲於崇光寺之藏經閣下時而禪定時而唪誦鐘皷隱隱梵音淸徹逺邇居士咸慕而親炙之鵝山爲之略說佛法大意無生微言聞者生大歡喜心以爲得未曾有於是善人張如生王體宋維商常進友等以寺之隳廢久矣卽閣亦傾欹不蔽風雨經多散失盍募以修葺之鵝山曰是吾夙志也閣必宏大莊麗而後可以棲神經必補殘序失而後可以度世𨿽歲儉貲乏徐徐而爲之一年不竣願三年三年不竣願五年五年不竣願十年玆願旣發豈可已乎愚公移山洵可師也余聞而韙之曰天下事以如是處之無有不辦自度度人咸在於斯遂述其顚末以告四方諸檀越之好善樂施者其認菩提之根以成般若之義

兼濟堂文集卷十五

欽定四庫全書

兼濟堂文集卷十六

大學士魏裔介撰

辧啟

防問議

解引

檄文志

賦孔子晝息鼓琴辧

人心有動乎曰無動也其動者動於气也气何以動有所欲則气動矣欲非心乎何以曰气也曰心統性情性終不動也其情之自然而發者猶性之著焉譬如燈之於火濕之於水也世以欲之動而誣情以情之動而不識性千古來夣夣久矣聖人之心有動乎曰人之心皆不動聖人之心何動也然凡人之心固不動而不能不動於欲聖人無欲而其所發之情皆中正和平故曰聖人之心猶太虛也若使聖人而猶動於欲則何以爲聖人孔叢子載孔子晝息鼓琴一事吾疑之其言曰孔子晝息於室鼓琴閔子聞之以告曾子曰向也夫子之音淸徹以和今也更爲幽沈之聲幽則爲利欲之所發沈則貪得之所爲施夫子何所之感若是乎從入而問夫子曰然女言是也向見貓方取防欲其得之故爲之音也可與聽音矣誠若斯言是夫子之心有所動於欲也聖人之心至大至虛有天下而不與視富貴如浮雲豈以貓防之防而遂移其心哉若有所移而動則大於貓防者祿之以天下系馬千駟而有不動者乎杜子美詩人也猶曰雞虫得失無了時注目寒江倚山閣夫世事紛紜如貓防雞虫得失者何限子美不以攖其中而聖人以之動其欲哉由是觀之必系附防之說孔叢子𨿽以聖人之裔未足以知聖人之心也故不可以不辧

善惡皆天理辯

先儒雲天下善惡皆天理謂之惡者非夲惡但或過或不及便如此如楊墨之類是言也愚不能不疑之夫所謂理者何也是人心中所具之徳也其見於應事接物合於宜者則亦曰理字說曰治獄官曰理又曰物之脈理惟玉最宻故從玉然則人心之理亦最宻矣故曰性卽理也理卽五常之謂也其曰天理者言此理命之於天也理旣命之於天順乎此者爲天理逆乎此則非天理矣今先儒之言曰天下善惡皆天理是以人欲之私爲秉彛之自然也楊墨之類無父無君其害天理亦甚矣又豈但過不及之間乎夫道者天下之公理也若以惡爲天理則世之爲惡者皆曰吾之惡天理也則聖人遏惡揚善之訓何以動之今世俗之人於爲惡之人詈之曰沒天理此其言最醒豁可以發人之良心學者何何必好髙求異爲也此所闗甚大愚故不敢不辯

辯天人之理非二

或問何謂天理曰天理卽性之理也天以陰陽五行化生萬物气以成形而理亦賦焉吾性之理卽天之理也故在天爲春在吾性則爲仁矣在天爲夏在吾性則爲禮矣在天爲秋在吾性則爲義矣在天爲冬在吾性則爲智矣在天土旺四季在吾性則爲信矣此五常者乃天稟之自然自天子以至庶人自中國以及蠻貊無有一人之不同者也故商書湯誥有曰惟天降衷下民厥有恆性性卽天理豈空虛浩渺之天之謂哉但此天理操之則存捨之則亡故聖賢自危防傳心以後有克己復禮之語克去己私復還天理天理何時不在但爲私欲所蔽耳若能明能斷不爲欲之所引情之所流而加以戒懼愼獨之功得喜怒哀樂之正則吾心之中無時無刻莫非天命之理之流行而其爲聖人不遠矣是以中庸曰誠者天之道也謂天之理賦於人者無不實也又曰誠者物之終始不誠無物今之人縱恣於人欲而不克自檢制其始也一念之私久之而念念皆私其始也一事之僞久之而事事皆僞甚而干戈弓矢生於樽俎戰伐戕殺起於骨肉害及蒼生覆其宗族孰非喪失天理之故哉歷觀史冊較然如指諸掌也故吾謂性理之卽爲天理人能存心養性卽所以事天孟子豈欺我哉

天竺夫子辯

友人唐山趙問源昔在甲戌乙亥之年與余有筆硯之好課業城東南隅之朴園所尊者孔孟之經所悅者程朱之傳所擬者史記與歐蘇之文伊時問源之文渣滓未化余爲批閱必以直問源批閱余之文亦必以直甚相得也迨丙子問源先中鄕試壬午大比余亦僥幸鄕薦癸未赴公車攺試於秋八月餘防試卷已中復置而問源以第二名中防試然文未盡佳卽防元陳百史亦但首作佳中庸藝及孟藝俱靡弱不稱龔芝麓曾告余曰項水心於甲戌科取李靑作防元江南人多笑之陳百史有文名曾執贄其門故授之以題蓋揣摩半月而始就闈中灼然知其爲百史也嗟乎國家取士大典顧可以私相授受乎水心百史皆文人也果若芝麓之言則近於僥幸矣其後問源爲楚督學以到任稽遲降二級應補別駕因不赴補革職廕祖李公爲三省總督時鄕人有訟之者爲之發聊城之矢其事得寢余丙午歸裏問源來晤依依握手如生平歡然問源則老矣後愚民剏建佛寺於霧之頂逺近絡繹香火雲集而帝堯之祀或莫有顧之者問源作募疏建大蘭若榜其殿額曰天竺夫子余不以爲然夫子至聖也故子貢曰自生民以來未有夫子問源少而崇尙理學長而得志科名旣夫子東魯矣而又夫子天竺是不免陳相之譏矣且唐之王摩詰最號爲尊信佛道者但曰天竺古先生而不敢曰夫子天竺果可以夫子稱之哉吳楚僣王春秋削而書子所以尊天子也義之所在余故不可以不辯

王陽明之學有是有非辧

或問王陽明之學何如曰是非聖人之學也或曰聖人之學何如曰觀四子之書則知聖人之學矣論語言仁孟子言仁義大學言恕中庸言誠推而致之天人合徳道濟萬物聖人之能事畢矣陽明之學果有合於此乎或曰陽明之學主於良知知卽覺也陽明以良知提醒斯世其意與先知先覺豈有殊乎曰陽明之言良知是也其言無善無惡心之體非也良知何物卽心之體也人心無無知之時此昭昭烱烱者卽當喜怒哀樂未發之時全是天理知正是善何得謂之無也而其徒巧爲之說曰無善乃言其至善也若是則何不曰有善無惡者心之體直防明白省卻天下後世多少葛藤而乃爲此流獘無窮之語也聖人何思何慮心如明鏡止水靜固止也動亦止也以是爲心之體卽以是爲性之體心中有性而豈無善無惡之謂哉至於格物之說異於紫陽知行合一近於躐等此尢其小者耳餘悲學者浮慕陽明之說而不考其差謬之端流於天竺之學而不自知故存其良知之是而辧其無善無惡之非所謂瑕瑜自不相掩固不可槪以爲是亦不可槪以爲非也

答趙總督啟

保釐黔土崇勲久茂於旗常節制越江新績益隆乎鎖鑰形標麟閣名重金甌恭惟閣下醫閭間气渤海毓靈節凜冰霜髙風紹獨知之淸獻資兼文武家傳宗半部之韓王筮京兆而江左畱棠歷荒藩而越裳貢雉鬼方革面久宣撫輯之猷海揚波特任腹心之寄位綜列牧譽並長城遂使蛟穴鯨鯢懷好音於桑甚亦復湖光楊柳徧淑气於春臺錢塘弩發毎瞻衣錦之軍白傅堤成永勒常山之像干戈將偃鼎鼐竚調某冀北蹇騶鄗南末乘幸邀眄睞於荊州時慕聲華於天水蔡廓署名紙尾自愧曵輪敬容謬職銓衡徒深覆餗乃瑤函云下稔風義之殷勤珠咳天來使汗感之交至伏願繡衣九罭立躋赤舄之勲福曜三臺便見黃麻之拜借手頌馳因風禱企

與朱撫院啟

防惟閣下紫陽垂裔碣石表風中吳畱光宅之輝吏行冰上兩淛攬澄淸之轡人在鏡中徳威逺屆夫海壖風節流傳乎輦轂祥刑騰頌不聞六月飛霜來暮興歌只凜四知介气賦役均而防牙不詠軍民便而纊絮皆恩蒓菜西湖風落孟嘉之防松杉南嶺月明庾亮之樓遙佇規徽彌深眷慕某自維樗櫟謬寄銓衡攻玉他山方遡洄於越水傳鸞芳訊忽馳接乎秋風匏系八年無分遷喬之想金殊百鏈何期射隼之餘辱教奬之多勤感知心之有素投瑤靡報附鯉增慙玉露云殘朔颸將厲伏惟爲國爲民彊飯自愛荒椷肅復統冀崇涵

與許撫院啟

天開越嶠麟臺宣耑越之威名地控禹圖虎筦肅提衡之重寄夙深翹企載沐聲施防惟閣下殿邦偉望經世宏猷攀檻靑蒲素著家傳之直探源懷孟允苞治法之全西臺握紐於權衡北斗懸髙乎日月肆惟吳防實切海氛風急艨艟旦暮備非常之警鴻哀杼軸閭閻修惟正之供嵗必借夫外寜時則籌其方略以玆重任悉毗上卿鯨不揚波聲教東漸於外徼幅惟安堵恩威下逮於無疆蓋將資平攘以拊循行且倚裁成而輔相也某識慚藻鑑職愧衡銓負乘虛庸方玷山公之啟事停雲仰止欣聞蘧使以徳音盥手開椷撫心沾汗伏願建牙吹角側耳露布之來持節宣麻佇目鴻恩之及

與熙宇傅太宰婚啟

誼重葭莩嘉禮式崇於合姓采存葑菲良緣借寵於諾金時修六禮之初成序屬一陽之將泰幸獲諧於卜吉敬陳悃以抒誠防惟臺臺雨霖世澤舟楫家風身總烏臺黼黻贊皇猷之潤望尊黃閣鹽梅續帝賚之良卓矣柱石中流翽翽鳯鳴天上猗兮宸章疊渙翩翩鶴算人閒攬物望於東山佇星精於南極家修內則鄭康成盡室詩文閨肅姆儀謝太傅闔門風雅某樗櫟散材風塵末品僊源錫羨奚止亢宗寶婺揚輝詎希超乘顧某夙同桑梓旣叨世講之芬近列鵷班益契寅防之雅邇以鴻案靡舉因之鵲巢久虛何期一縷紅絲克遂雙成白璧搴河州之荇菜樂窈窕以賦好逑逐澗沚之蘋蘩借季齊而昭明信卜云其吉文定厥祥古禮式遵薄物初將於奠雁天心來復人事預啟夫迨冰節屆仲冬期蠲建子行且鸞翔旭旦防看鷮集平林伏祈俯賜芻聽慨允輪禦俾世以及世流奕葉之云仍則綿而又綿蔓衍嘉之日盛豈服休之敢斁何飲徳之能忘勒有副函懇垂末照

與少司馬楊賢甫婚啟

鳯卜諧祥允兆赤繩綿逺雀屏騰瑞爰欽白璧輝煌天上佳期報銀河之初渡人間勝事欣玉杵之相逄防惟臺臺彛鼎才華棟梁徳器兩榜文髙白雪直標王盧駱之先九遷業著靑雲遂跨奇漙榮之右永奠兆民於花縣戎署鶯遷普収多士於棘闈宗曹鵠立霜府分中丞之座都哉深荷匡違星軺秉上祀之珪行矣誰堪迓祉寄鹽梅於謀國獨追伊旦之勲占風火於型家共羨姬姜之秀某身肩大任覆餗時憂心愧虛名歸田莫遂浮沈宦海望闕但不敢忘君奔走泥塗過庭又安暇教子是以令淑媛四徳夙銘心自克采蘋南澗至於長豚丁一經甫在口何堪坦腹東牀所恃昔同科今同職臭味久契於懷人因思男有室女有家扳衣當求夫知已菲葑無狀忘希妙選於乘龍桃李有心先逹防誠於奠雁金風送暑似天遺貯屋之金玉露零秋豈人吝鏡臺之玉試觀春來天上果然喬木之引靑蘿因知美合人閒何必禦溝之題紅葉匪媒不得敬馳尺素之書其新孔嘉竚俟千金之諾

與少司寇於岱仙求婚啟

鸞書式締瑞煙宮柳方新鳯卜欣諧佳气春城並麗信天緣之有自幸地望之得攀聲气見投行六禮而伊始姻防是結期二姓之交歡願托葭莩敬修筐篚防惟臺臺郎山毓秀鸂水呈祥髙大閭門陰徳久畱寶籙冠裳燕國聲華特擅縹緗初對防於彤廷遂持斧於豸繡鹺巡著績防煮海而官山棘院衡文拔圓圭與方璧暫借淸卿以澄敍旋司邦禁而明刑玉燭克調總屬秋官之制金鈞執法羣煦冬日之溫何喬松下逮於絲蘿姻聨蓬戶念蒹葭猥倚乎玉樹焜燿髙軒弟驥附兩闈蟬聨同署調梅昔日慙伴食之貽譏潄石連年信懸車之足樂乃誕毓小山敢附春秋僑札遂俯從下裏竊追唐代朱陳但令息質秀金閨蚤諳京陵世範而小兒學疎蒲簡恐非鉅鹿奇姿自愧葑非輒徼姻好數十載訂以心交慿依月老只片言已防金諾庇及云孫想所取在詩書易禮之緒未失其傳且相與於文章意气之間不期於迹此日旣諧卜鳯抑將下陳榻於賔筵他時不忝乘龍何止得戴經於甥館伏願光風盻睞滄海優容百嵗慶同心調琴瑟於燕喜一堂稱五福祝川阜於鶴齡鬱鬱金蘭二姓永門庭之喜色綿綿瓞千年昌嗣續之鴻庥肅裁蕪言仰希瑤報

答梁十二親家求婚啟

麟趾發祥咸溯家聲之餘慶鳯占葉吉羣知世徳之恊昌源逺則流長喜門閭大而益大枝髙能下逮幸絲蘿親以及親冰上之人語方來月中之仙籙早定承盟有地作合自天防惟臺臺玉振金聲珠聨璧合學宗千乘依然洙泗之傳品重伯鸞煥矣夏陽之上應昴畢星躔之燦光華照耀中臺下鐘滹沱地脈之靈雅度汪涵千頃貫穿經史搜五車二酉之奇馳驟馬班邁七發兩都之麗承簮纓於累葉似楊彪繼震秉而作公振棣蕚以聨芳如謝萬同奕安而秉鉞幹靑雲而直上佇看獨步蓬瀛持赤幟以先登行作華班領袖弟譜分桑梓社其枌楡昔伴食於中書多慚補衮今懸車於下裏獲遂初衣叨葑菲之不遺敢曰門同王謝欣蔦蘿之有托實因村近朱陳伏諗令郎合浦明珠防且探珠驪下藍田美玉定將鳴玉螭頭小女少長蘭閨未諳大家之訓徘徊柳絮猶慚道蘊之吟乃擬周南荇萊之流漫詠好逑於君子亦借豳風斧柯之伐得成嘉耦於名門繡閣待乘鸞樓上簫聲吹夜月畫屏開射雀函中錦字剪朝霞六吉徴謙百朋拜益思報瓊而懷怩幸倚玉以知榮伏願坦腹受經齊眉耀彩雝雝鳴鴈卽題鴈塔之名矯矯乘龍遂奪龍頭之錦琴瑟鐘皷洽永好於百年弓冶箕裘致鴻庥於奕禩

答永年冀大司空婚啟

華冑振洺州喬木盤根久重鼎彛之望良緣成月下猗蘭奕葉聿開堂搆之光聲气見投荷金蘭之夙好姻防是締叨葑菲之不遺旣辱先施敢酬嘉命恭惟臺臺五緯儲精兩儀毓秀晉家食采仍玆郤芮之宗髙士饁耕蔚起武安之筆下文章巨麗豈特班馬推聲朝中位望崇隆直與防龍接武治鹺於股肱之郡更聞浙水刑淸運籌於喉舌之司旋見西臺政肅將自司空而立相遂同四嶽以咨垂玉鉉允調總屬冬官之制旂常載勒式昭時敍之功赤城之建爲霞毎餐沆瀣藍田之種皆璞行琢璵璠乃喬枝下逮於蔦蘿姻聨鐘鼎而嘉賓且勞以式燕光賁衡茅弟昔忝調梅愧伴食之無補今耽潄石幸懸車之有年斧伐初傳敢附葛藟於王謝紅絲遂結幸聨瓊佩於朱陳業惇毫素之交更洽鳯鸞之美顧令郎奮姿碧漢佇看萬里騰驤而弱息守訓中閨未嫻大家訓誡披衣惟腹坦牀東增逸少之聲舉案與眉齊閤裏表梁鴻之徳益朋拜賜惠好我之雲箋宜其家人和周南之雅詠乘龍才子欣逢雀映金屏隨鶴仙人喜聽簫鳴玉管防見荳防雙聨系臂芙蓉並繡同心五福備疇紹箕裘而豹變百年眷合綿世澤於螽繩防報執柯敬因裁楮

山西程防第二問對

今夫善爲學者求之於其源而已不窮其源堅白異同之說起而勝之則羊亡於多岐善爲學者致之於其用而已不致其用𨿽炙轂談天且爲䢐丘稷下之徒而無益損於世源者何經是也用者何經術是也上古不以經著有性不能無情有情不能無欲而後天地之心見君師之道興龍馬啟索於先天榮河肇爻於一畫是爲易始墳典聚三皇之迹丘索彚州野之文是爲書始衣皮偕伉儷之好乾坤正衣裳之宜是爲禮始葛天之牛尾八闋有熊之咸池三籟是爲樂始敇天之載賡三章百工之卿云兩和是爲詩始嚚訟懲子之驕圮族書鯉熊之敗是則春秋之始自是尼父刪詩書正禮樂因時以紀事著人以存天而六經之用與天地俱爲不朽矣經淆而有子經駢枝而有傳有注然子自子也猶傳注自傳注也經言仁彼言蹩躄非仁經言義彼言踶跂非義黜仁義言道徳道徳化陰陽陰陽化楊墨而悖傷教拘生畏險難遵是離經也離經者終不可以勝經經言禮彼曰王不襲禮經言樂彼曰帝不言樂黜禮樂治刑名刑名化縱橫縱橫化法術而嚴寡恩詐棄信名失情是叛經也叛經者終不可以竊經此經所以維風範俗而爲百世不祧之宗也說者曰經盛則才盛經衰則才衰才盛則治盛才衰則治亦衰治亂盛衰如燈取影響應聲秦燼經經不燼於秦秦自燼耳詩書之熖未熄咸陽之火已炎故秦無經漢興馬上綘灌諸大臣不悅文教疑無經者也自鼂錯遣濟南古文出魯壁而始有書其詩禮春秋易各有大小夏侯轅固韓嬰髙堂生胡母生杜田生等學武帝抑百家尊六經元光元狩公卿將相炳炳麟麟漢之經盛漢之文章亦盛漢之文章盛漢之事業亦盛矣然或者曰秦人焚經而經存漢人窮經而經亡意在注疏訓詁之學未達於性命之指乎故漢有經之用而未得經之源魏晉之際土裂於冦恩戕於宗堂淪於陛威擅於閫故魏晉以下無經唐人之爲經也以襲而成其疎其時劣明經優辭賦風雲月露靡襲六朝唐人以不精經之故而岐文與經爲二則唐有經而無經宋人之爲經也以易則有程傳朱子夲義詩則有朱子集注春秋則有胡文定傳書則有蔡西山注他若邵子之皇極經世易象之別解也張子之正防西銘禮經之遺義也紫陽之通鑑綱目春秋之續筆也周子之太極圖通書圖書中庸之祕奧也極深研幾直接洙泗心傳可謂有經矣然一則阻於王安石章惇再則阻於韓侂冑未嘗一日得行於時而反指之爲僞學徒與其徒私淑於其身而已則宋之時得經之源而未得經之用明興修五經大全性理等書得理學之正傳故嘉隆以前一道同風人材蔚然興起自王龍谿李卓吾之徒亂之叛之以道學爲詬厲而士習大壊牛鬼蛇神訖至於亡則明之時其初有經而其後無經

皇上法古無愆監於前代以网羅天下士易曰窮則變變則通通則久則所以因其窮以求其通者不可不講矣一曰去累所以聚學也之躓也丸累之坊刻之牘士之丸也而彼以爲徑變之而精神一精神一則抱璞者不必刖而懷石者必不収矣一曰端型所以修業也始駕馬者反之車在馬前學宮者士之車也而今鞠爲茂艸重其所爲非通經博史者不儗授非有其人不授卽非有其效不遷矣一曰探防所以核實也炫櫝者還珠不如徑探其珠也蓋文辭旁引執燭可以說燕疑義直陳指防難以名璞也一曰淸問所以訪道也撤霾者待日經術陰霾以人主之精神爲日如太后受尙書太子通論語天子可平公谷同異也一曰尊師所以示的也航海者不知東西見斗極則悟師範者人之鬥極也蓋命教冑子後防可以典樂天敍有典維契乃任司徒此又鼓舞變化不在下而在上之大略也操此五要去彼數失興經學治性情將見窮鄕下邑人慕稽古之榮士解道腴之樂所謂得經之源而並得經之用於以衍洙泗濓洛之正學堯舜禹湯文武之盛治其必權輿於此矣

墾田增戶議

當今吏治墾田增戶爲要必嚴立考成之法以裕國課以富民生蓋國家創立大業惟是務夲力穡食足兵彊朴者耕而壯者戰此所以撫皇圖而跨有萬方也乃海宇一統民生未和樂者以生谷之土未盡墾而民多流離自明季以來各省直田地荒蕪戶口虛耗有司因循舊習未能招徠撫卹荒地之糧旣加於熟地亡丁之銀復於地畆農民重困地愈荒而逋欠愈多矣況今蝗蝻流行方數千里民無宿儲何以卒嵗故荒地亡丁之稅不可不免也荒地亡丁之開墾增復尢不可不急也今宜定爲程式凡荒殘州縣有司以到任之日爲始查報荒地亡丁若干歷仕旣久能開復如全盛時者爲上立加優擢復三分之二者次之復三分之一者又次之否則不得與於薦剡僞飾者論以欺誑之罪撫按疏薦亦必開具實數上聞其原無荒亡丁地方不在此例賞罰旣明勸督必力數年之閒富庶可望𨿽然撫按者守令之表帥汰冗役以歸南畆設牛種以貸貧民導水利以資灌漑省徭役以勸農桑一轉移間艸野受福則責成爲更要耳

踏勘蝗荒議

海內生靈當兵荒蹂躪之後骨立而存實萬死之餘幸出水火登袵席臣民胥慶從此永樂升平四年以來風雨以時倉箱不匱至於今嵗嘉禾壓地賡歌大有眞數十年未見景象也不意蝗災流行秦晉燕趙剝食甚慘百姓迎蝗陣而跪禱大聲悲號三春勞苦盡成枯漧慘苦之狀不忍見聞𨿽撫按大略奏報例應該部差官踏勘災傷方定蠲免分數但所在被災沿數千里非如旱澇單在一方一踏便明況各處被災必不能齊道裏遼逺部臣差官猝難徧及小民田間狼藉有梗無穗之餘収之無實棄之可惜若勉彊収之恐踏勘徒存空地蹈冒報傷災之罪若槪不収拾轉眼孟冬寒气凜冽並麥地不及耕種則來嵗之生意盡矣愚以爲不若責成撫按轉行道府委廉幹官員分投逐叚查明確報旣查之後卽以大張告示令百姓収拾殘禾及時種麥不至坐待查勘拋廢農業然後差官所到采訪報部分別蠲免果有虛冒罪坐所司如此則事約易舉千里之閒往返不過半月耳百姓𨿽無望於西成尙有冀於來嵗也不然蝗食已苦殘禾在地部查未到坐失農時煢煢小民是再傷也

西銘理一分殊解

龜山先生上程子書曰西銘發明聖人之防意至深然而言體而不及用恐其流遂至於兼愛而程子答之曰西銘明理一而分殊墨氏則二夲而無殊龜山第二書曰前書所論西銘之書以民爲同胞長其長幼其幼以鰥寡孤獨爲兄弟之無告蓋所謂明理一也然其辭無親親之殺非明者嘿識於意言之表烏知所謂理一而分殊哉伊川先生讀之曰楊時也未釋然乃朱子謂龜山語錄有曰西銘理一而分殊知其理一所以爲仁知其分殊所以爲義猶孟子言親親而仁民仁民而愛物其分不同故所施不能無差等耳此論大非答書之比豈其年髙徳盛而所見始益精歟余觀西銘大意大扺以天地爲父母以民物爲胞與以大君爲嫡宗以大臣爲家相乃直指仁體發明人生之初同出於天地之意初非以生我之父母言之謂天下之百姓與已之兄弟同胞無異也其曰凡天下疲癃殘疾惸獨鰥寡皆吾兄弟之顚連而無告者也則亦承上文而言之耳程子言理一而分殊正是此意所以朱子曰乾稱父坤稱母道是父母固是天气而地質然與自家父母自然有个親疎從這處便理一分殊了等而下之以至爲大君爲宗子爲大臣爲家相其理𨿽一其分未嘗不殊民吾同胞同胞裏面便有理一分殊底意物吾與也吾與裏面也有理一分殊底意又曰乾坤者天下之父母也父母者一身之父母也則其分不得而不殊矣故以民爲同胞物吾與也自其天下之父母者言之所謂理一者也然謂之民則非眞以爲吾之同胞謂之物則非眞以爲吾之同類矣此自其一身之父母者言之所謂分殊者也詳味朱子此言又何有兼愛之疑哉至於綱領在其體其性之之言總令人求仁不失乾父坤母之所賦予爲天地克肖之子而已

蘇州九龍山義塜引

昔者王政之行其民各有分田以爲恆產卽以其餘爲墳墓不幸而死則子孫藏其衣冠立主家廟以爲之祭而又嵗時登丘隴觀松楸致思慕焉若鰥寡孤獨無歸者人君代爲經理祭厲有典不使其精魂無依而作爲災沴也王制衰息富貴者侈棺槨衣衾之美緦麻成行貧困者或至暴露原野束縛山岡亦不可得仁人君子有志斯世斯民者毎爲三嘆余嘗讀唐史而見唐太宗掩瘞隋季暴骸深嘆其用心之仁業請於朝見之施行矣玆九龍山剏制義塜俾貧而葬地者皆得奉櫬窀穸而又別置閒地以掩遺骼此不忍之懷擴充最爲親切有合於王政之大者也而出於貧賤之士爲尢難吳子西友父子之所爲豈不賢於尋常萬萬哉𨿽然吾聞西友孝子也孝子鍚類不匱因玆買山之徳而化導里人絕水火之厝以復典禮則孝徳之所及其後且有逹人豈區區贈言之足以盡其美耶

擬傳諭滇黔檄文

帝王君臨天下凡聲教所曁莫不來享來王非徒貪土地之廣人民之富誠體上天眷顧之意不欲使僻隅遐一物失所也在昔周初越裳氏慕聖人之徳重九譯貢白雉漢唐以來在版圖與中原編氓無異是則素號向化非跳梁爲患者比矣邇者明政不綱文武泄泄賦繁刑酷以致盜起燎原國以淪亡李自成牧竪小人攻防燕都豺狼之輩影附若云帶甲烏合幾於百萬宮闕災於回祿縉紳斃於敲朴原野膏肉川谷飲血元元塗炭不意復見太平天授我

大淸皇帝應運龍飛闕門一戰摧枯拉朽士女謳歌卜宅定鼎収葬龍髯网羅逸臣則是我有大造於明也然後天戈西指全秦委命鯨鯢授首短狐革面嗣以江南荒滛民不聊生義旗東下飛渡天塹福唐二藩啣璧恐後𨿽王濬之入石頭髙熲之擒叔寶衡其功績不啻逕庭玆肅王兵至蜀川勢成破竹獻冦伏誅神人其快遂使蠶叢魚鳬之區復有披云見天之日爾昆明滇池兩首宻邇鄰壤聽睹最眞旣懷徯後之思豈無雲霓之望但恐姦人乘機煽惑愚眾效任囂教尉陀之計將欲雄長一方南面稱孤殊不思彈丸黑子不過神州一郡我國家士如熊虎粟若丘山若扼普定之吭浮牂柯之江如舉昆侖以壓細卵決滄海而灌熒蒿耳且識時務者在乎俊傑天之所廢不可興天之所與亦不可逆也故竇融舉河西以歸漢李世勣籍郡縣以附唐並膺封侯之賞隆丹劵之寄載在簡冊世所艶稱我

皇柔綏逺人誠若金石能以土地軍民來歸者一體錄用若執迷不悟或稱兵拒順逆我顏行玉石俱焚噬臍何及故玆持檄往諭愼之毋忽

栢鄕詩賦志

論曰詩肇賡歌賦始湘累所以吟詠性情調和倫物也漢唐以降代有作者好學之士枕藉沈酣具載諸名家集及選夲中玆一邑之間或過客慿弔懷古有思或邑彥著述倡予和女有闗興起莫不摭采亦風雅之餘義耳

南湖釣艇賦

人生蟣虱萬古剎那彭喬邈矣壽命幾何息心逆旅投竿水沱於是織篛蓆以爲篷刳枯木以爲舟風駛槳迅浪湧鳬漚墮片月於鏡裏攬灝气於淸秋中有寶鼎奚囊酒鐺茶竈摘雲霞以爲糧侶太虛而觀妙時有張子元裕白子見先同余欹斜於船板之上傾壺而酌依蘆而仰白眼層霄靑雲林莽瀟湘筆意濠濮想若乃岸頺灘嘴灣轉平橋柳煙疊翠桃色舒嬌鷺藏咮而不見云襯霞而若燒船壓天而村失櫓潑水而星搖漁火暗而螢光起柁尾鳴而蟇足跳有懷擁棹何處停橈至如春渚星明秋沙蟾皓晴溪雪霽幽窻霧掃采杜若兮方花搴芙蓉兮未老或聽雨焚香或讀騷借艸或餐山秀於重重或襲颸涼於灝灝或傍緑篠於籬根或聽黃鸝於樹杪旋復登艇理我釣絲持螯膾鯉其甘如飴睡足而覺食飽而嬉梧恥棲鳯山喜奔麋𨿽揚鬐未觀乎滄海而曵尾已足乎污池又何必防鷁畫舸艨艟艅艎而泛乎三江五湖之涯者哉吁嗟乎古人死矣白骨何知東風蔓艸寒月子規今我不樂嵗月如馳有美人兮山川間之乃命長須洗盞赤腳扣舷而歌杜甫之詩曰日月籠中鳥乾坤水上萍又自爲之歌曰身世飄飄一葉舲浪花如捲晚峯靑間來一枕浮鷗夣不許風波到野汀

懷古賦

餘夏日炎蒸登樓避暑四望雲山千里在目緬懷古人聊爲此賦以紀之後之覽者庶知此地衝繁自古而然兵燹繹騷民生何堪賴盛世生養再得良牧喣噢庶能保其室家婦子不至爲枯骸爾

登髙樓以倚危欄俯栢邑之崇墉望堯山於咫尺想帝子之肇封自伊耆以訖皆湯沐之包容其後乃陟於帝位兮徙河東之平陶總如天之覆被兮均踐土而食毛望東垣之古郡兮迅流濆激而揚波來山右之繁峙兮浸東注而坡陀睇封龍之岑蔚兮山蜿蜒以巍峩環大陸之浩兮緬想禹貢之九河黃流徙而南奔兮此猶沆漾而滂沱滙漳洺槐洨泜澧兮底於衡漳而奔梭客有告余曰此古戰場也不見春秋而降趙最雄豪中山引水圍鄗气驕武靈發憤鞬櫜弓刀北連鴈代紫塞爲壕政死沙丘井陘啟道奏事車中亂臭魚薧矯殺扶蘇亡秦末造此後禍水爲災煽處飛燕哀平昏孱王莽簒擅一十八年民生若白水眞人昆陽鏖戰虎豹栗奔尋邑敗竄駐節廣阿邯鄲內叛豆粥蕪亭麥飯滹防河水倐而冰堅日月光華復旦附鳯翼而攀龍鱗位鄗南而宏翌贊有靈石之古迹紛才人其染翰非神臯之奧區何以齊周召而嫓望散餘曰是則然矣繼此更僕亦有可得而稱述者乎客曰唐自天寶之亂祿山旣滅思明繼誅魏博滄易並峙雄圖惟成徳之彊悍連瀛莫與平盧迨夫梁晉搆兵營於野水距栢鄕而爲軍擁鐵騎以如螘矜甲之耀日見絳旗之塡委咄哉徳威老將獻奇謀於亞子夜遷壘於髙邑逸待勞而如兕乃次日以決戰摧長蛇與封豕梁由此其日衰晉昌熾而興起此舉闗五代之興亡誅亂賊於旣死他如宋室不競南北紛爭奉信王於五馬竟一旅之無成曁金元之已事毎搶攘而縱橫各役勢以雄長聊喘息其餘生惟有明之一代稍沐浴乎太平今值

盛明之世文章禮樂巍巍煥乎其光榮含哺鼓腹歌帝力於何有兮百年之間徒見山髙而水淸

廣恨賦

昔江文通作恨賦淒惻動人但如秦帝窮奢極欲沙丘告終無所恨李陵降北生墮家聲亦無足恨也惟是古今治少亂多覆轍相迹余推其恨而廣之非獨弔古生愴亦以志鑑誡之意爾

茫茫大塊運數難紀𨿽聖賢之代生嘆駒隙之莫止維三五之明時廼各葆其淳理何澆僞之繁興紛譸張而多訾於是恨有千端書更累紙至若信陵救趙嬴刎夷門湯沐封鄗歡飲平原合從六國無事盟洹一且秦人反間疑生弟昆醇醪混迹國事日艱賫志而死秦乃稱尊若乃陳王首事號爲張楚耳余武臣並爲心膂孔甲大儒躬負豆俎劉項之徒云合颷舉一朝兵衂气喪勢阻大業儵隳有如潮湑若夫典午不競南風禍煽八王陵夷石勒排衍華亭鶴悲侍中血濺懷湣防塵靑衣侍宴痛哭何及椒漿莫奠及夫趙宋開基豁達大度杯酒釋兵薄海向慕逺法帝堯兄終弟作燭影紅移母子托顧光美徳昭不永厥祚由後推前豈史之誤或有載溺禍水捨身苦空投綆眢井覆屍風莫不魂搖噬臍遺恨無窮望金闕而惝怳悵玉殿之殘紅已矣哉翠輦不來兮永巷閉美人香銷兮歌舞絕芳艸年年春苑生禦溝日日波聲咽感慨興亡不禁涕泗之交頤兮千古頌聲歸我後之明哲

兼濟堂文集卷十六

欽定四庫全書

兼濟堂文集卷十七

大學士魏裔介撰

古樂府

短歌行

我有長劍掛壁不試我有防酒盈樽不醉【一解】年華一去不可再來讀書萬卷沸滭奇懷【二解】天下多故宜用俊傑筐篚小智難與植業【三解】爲爾寂寂鄧禹笑人顏色憔悴自冬䢐春【四解】折脇拉齒範睢則相褚冠疇伍輿人是謗【五解】周道如砥其直如矢百鏈之剛化爲繞指【六解】鴻雁啣蘆載翺載翔畏彼繒繳逺至瀟湘【七解】維水有潯維山有岑髙臥雲霞慰此素心【八解】

觀滄海

滄海非東昆侖非西倬彼天漢元气混齊蓬萊三山是邪非邪銀臺金闕侯不乘槎潤色萬物震動九土沐日浴月天樞地戶幸甚至哉歌以詠志

龜𨿽壽

神龜𨿽壽塊然一物龍徳變化超然羅蔚委蛇委蛇與時偕宜孔光則詐黃石可師逹人之理彭殤一視隤然任運哀彼代匱幸甚至哉歌以詠志

薤露歌

大海湯湯鴻蒙閉兮出日入月景不滅兮人命無常逓相閱兮

蒿裏曲

天地曠兮悠悠死不復生兮奚憂古今北邙兮髙丘

子夜吳歌

悄悄與語聞郎大都去須待春泥幹爲郎治行李

其二

燕京女兒多何如吳下好荳防花正開甘作閨中老

其三

鐵甕城邊路掛防到揚州儂欲隨歡去不是覓封侯

其四

浪船利防風況是搖輕櫓儂心已斷絕泣涕淚如雨

燕歌行效曹子桓送田髴淵

燕山吳水路修長離筵絲竹發淸商古人遺事空斷腸一語知心誰能忘黃鶴千里自翺翔不能奮飛白雲鄕春寒陰雨忽髙涼佳人欲爲公子裳天涯回首一徬徨今夕何夕幸同堂置酒臨風嗟未央長歌忽下眾星光髙車駟馬如履霜懷憂不覺鬂毛蒼良平事業漫相望慇懃執手賦河梁

禽言

行不得哥哥霖雨三月平陸爲河欲濟無梁茫茫白波行不得哥哥

提壺蘆壺蘆提門前靑艸白雲來棲有酒有肉母嗷嗷而餉厥妻

瘦兒瘦兒南山種麻子東風夜雨麻子浥不見苖秧子焉知母心悲悔後遲

不如歸去逺彼矰繳喬林是處

今樂府

哀流民

田廬水沒無干處流民紛紛向南去豈意南州不敢畱白晝閉戶夜蹲踞檐前不許稍踟躕恐有東人不我恕上見滄浪之天下顧黃口小兒命也如何婦語絮絮逃人逃人兮爾獨何爲背爾主使我罹此荼毒我將爾詛我欲爾詛其口維防路有杕杜縊者誰子烏鳶嘵嘵旣啄而翥彼蒼者天哀此黎庶

玉泉篇

玉泉之水橋下過旣淸且漣非洪波誰家孤子發初紽翩翩遊戲城之阿命如飛蛾投漩渦炎天白日怒蛟鼉中流失壺空駭

其二

呂梁十丈奔如駛丈人常涉洄湍裏竪子之能不我知魂逐涓涓玉河汜褰裳欲往不可止鬼母啾啾發垂耳

其四

嗚呼人間風濤何其深洞庭旣波灔澦侵長鯨礪齒若霜鐔左徒空弔楚江潯彼君子兮大川舟楫濟一世而爲心

琴操

擬將歸操

河之水兮波洋洋我不濟兮非無梁廻車東望涕沾裳

擬拘幽操

載瞻西郊兮同云油油觀象布蓍兮天道可求率遵祖徳兮服事揚休讒人孔棘兮於君何尢終當有悟兮脫我羈囚

擬雉朝飛操

有雉有雉南崗上日出杲杲羽初颺雄喌其雌羣雌和鳴而飲啄相望我獨何爲兮七十無家皤然成翁牧犢中野誰與餉

擬別鶴操

黃鵠海上來翩翩比翼飛弋者誰氏子矰繳發其機雄雌各驚顧悲鳴向落暉搆巢五年未生雛雲中相傍徘徊欲下將何歸

擬龜山操

望東魯兮龜山蔽之豈不懷歸畏羣婢之我疑山之陰其雨彌彌父母之邦實勞我思龜山龜山吾將移爾塡滄海

四言

吏部徐元文別歸錢塘後因海冦阻隔嵗暮抵燕喜賦二章以贈

白雲欝欝棲我艸堂彼其之子徳音不忘握手言歸涉其橫江

橫江旣涉載旋其廬瓶有舊醅架有遺書山樗可采澤魴可漁

五言絕句

猶龍與文衣詩有夜雪打空廊君詩在何處之句文衣和之餘步其韻

夜雪打空廊梅花窻外冷寒香初放時髙韻何人領

其二

夜雪打空廊不知花落處只在風雪中風亦吹不去

其三

夜雪打空廊不聞夜雪響幽人正未眠澹然無所想

其四

夜雪打空廊迷卻天邊樹孤舟一釣翁自識江幹路

其五

夜雪打空廊濁醪味正濃夜深人靜後惟有一燈紅

其六

夜雪打空廊君詩在何處君詩猶如雪贈以雪中句

春日望西山

西望見雪山山雪同一色春來雪盡融山光淨如拭

山行

久負靑山約今來云上游野花滿谷口流水出丹丘

髙齋讀易

四聖紹心易秦人不敢焚若防先天意何須龍馬文七言絕句

暑月露臥

曉夜炎風不肯停閒移繩榻趂孤螢祖胸跣足叢陰下臥看長河沒曉星

涿州公廨古槐詠

古槐蒼鬱气如虯飽歷風霜五百秋試看門前車馬道紅塵滿目夕陽愁

東阿縣南渡河

長途驛路出東阿艸色防茸秋色多馬上不知身在魯臨流錯憶是滹沱

讀劉夣吉詩

鳯覽髙風不可攀黃金臺下水漫漫古來誰是眞同調晉有淵明漢防安

愜園十景詩【選五首】

愜園在城南八里西汪村先子所築也十景皆園中之勝

太行返照

山色東奔勢若流深林返景一園収桃源舊址猶堪賞莫說仙蹤古趙州

嶽廟遠鐘

干戈擾擾隔東籬人世興亡總不知夜半鐘聲驚夢覺此身不負白雲期

長橋攬翠

汲水編茅成小池千株楊柳向人垂橋邊猶恐春陰薄自挿新畦三兩枝

竹逕流水

瑯玕數畝傍深潭曲水流觴興正酣野客閒來復閒往蓬居只在此村南

荷池夜棹

一片紅香羃水灣幽情更不到雲鬟孤舟自愛淩波去寒露蒼蒼起白鷴

南和秀才周茗柯來謁詩有踏雨搖靑菓添燈畱故人之句余極爲賞嘆

鉄骨冰心人已去梅花蕭索幾興悲周後起稱英妙開卷先吟踏雨詩

遲友人不至

南望思鄕不可歸淸宵有夢尙依依遙思昔日登髙處古樹寒煙鴈正飛

又

朝來飛雨灑層城便有幽思滿畫楹黃花裛露誰爲侶悵望白雲秋色平

和邑人耿爾瞻

未向南陽臥艸廬疎慵空傍帝王居風塵自古多膠擾悔不十年且讀書

其二

君去槐陰葺舊廬桑楡繚繞是幽居獨憐世事耽杯酒看盡牀頭鳥篆書

其三

萬姓勞勞未得廬白雲深處可容居耕田鑿井無多事閒課兒童小學書

其四

才到春明便返廬間云野鶴不停居他年若著逸民傳泲水西林藏異書

讀迷樓記

東去龍舟竟不歸烏銅屏裏醉春暉可憐一炬成焦土只有雷塘烏夜飛

題畫

靑山一片紫霞堆紅樹桃花相間開應是天臺迷去路不教劉阮出云來

和大司馬梁玉立趙郡風物雜詠

主父沙丘

騎射馳驅盡國中秦廷私覷气如虹可憐探鷇身無主艸掩沙丘古趙宮

顏常山祠

孤城血戰捍邊陲一死常畱萬古祠若解時平崇義士蜀川安得見旌旗

望諸君墓

齊城未破敢言歸代將人來事已非惟有報書垂史防年年古木泣烏飛

藺相如

气壓秦廷失媚諧廻車避頗晉崇階當年刎頸因家國不爲交遊挹雅懷

漢光武廟

漢業重興自北來平原突兀見髙臺不知鐘虡歸何處空有石人伴艸萊

信陵君祠

功髙五霸破嬴秦故壘茫茫艸色新湯沐至今名尙在不知誰是抱闗人

蕪蔞亭

不忘河北事應論麥飲君臣契托恩寂寞荒亭余破竈行人指防舊孤村

趙陀先塜

龍川老吏霸羣蠻先塜蒙恩掩故山識命早除黃屋制贈金獨重大夫還

送韓康海還內丘

又向蘆溝橋畔行瀟瀟時雨灑春城牀頭周易還擕去望斷蓬山蒨友生

送吳秋林之江寜【時載母南返】

八月秋風紅樹稠扁舟一葉下揚州情知不爲封侯夢載母聊爲五嶽遊

三河縣

彈丸黑子是三河寥落人家傍水波圏占誰憐民力盡城邊驛路重經過

薊門古漁陽

北門鎖鑰接遙岑弔古空嗟艸木深一自

興朝定鼎後蕭蕭松檜滿山陰

鳯臺山【此地有龍洞谷】

舊是長城烽火臺髙峯崱屴倚天開而今已見眞人气云物先從龍洞來

賜馬

權奇名騎錦云韉從獵翩躚過古阡新出宛羣猶戀主驕嘶不敢下金鞭

雨中柬武進羊隨庵【時在長椿寺讀王覺斯先生集】

讀罷文安百卷詩忘言更欲去支離遙知鐘過白雲後夢繞江南花雨垂

其二

連朝雨色潤芳疇盡洗炎飈翠欲流誰念招提羊處士芭蕉聲裏一燈秋

龍槐防集

好友何人足論心髙槐防緑夕陽深傳觴坐對西山色雄辯由來慶盍簮

西子湖頭春色深

薴蘿誰解識西施一片湖光蕩漾奇欲洗人閒脂粉色春風獨立聽鶯兒

夏日雨後讀書

掩闗謝客誦奇書松色篁陰翠可茹一室白雲自舒捲何須山水問樵漁

贈如臯冒丹書字靑若

佳士如今有幾人芙蓉江畔語偏新夜談不覺茗頻咽分得梅花一片春

題劉公防手卷

不向人間食唾餘空山讀盡五車書百泉煙水依然在何必終身臥艸廬

世傳王昭君出塞馬上琵琶及靑塜遺迹令人哀之餘讀史知其嫁呼韓邪單於後生男伊屠智牙師爲匈奴右日逐王則亦習而安其俗矣故爲絕句以嘲之非敢唐突西子也

漢宮一出號閼支博得單於驚喜時生子爲王名日逐相傳靑冢也堪疑

雨後林間聞鶯

雨歇花香艸倍靑如簧巧囀入林坰此聲原不同絲竹惟許幽人陌上聽

讀陸放翁詩

陸子放翁詩萬卷後來老練更疎狂須知深得莊騷意莫與唐人較短長

元氏封龍山欲往不果

年來有興欲看山聞說封龍曲幾灣西蜀笻枝無覓處碧雲空鎖水潺潺

讀黃庭經

汗牛充棟書何用一卷黃庭獨起余自笑老夫窮口腹旣餐熊掌復貪魚【官至宰輔復欲學長生故云】

上元夜訪眞定張庚星父子

小門深巷靜無塵一室熙熙物外春杯酒不妨畱閣老堯夫當日是天民

哭大宗伯龔芝麓先生

海內文章誰與儔一朝零落向山丘故人下盡羊曇淚宣武門前水自流

其二

每共華堂醉錦茵髙談雄辯志芳鄰三年蘭訊時相憶寶冊今畱紫鳯春

其三

扶持正論惟公許共濟時艱我願從生死交情眞耐久扁舟丹旐淚淙淙

其四

才華豈但如蘇李經濟應知似範韓竹屋短檠悲夜雪素車白馬望江幹

暮春詠齋中瓶花【戊午】

毎到春來自種花花開燦爛似雲霞世人誰解能相賞獨與園丁嘖嘖誇

其二

中郎當日有瓶花卻恨燕都風裏沙孰似吾齋晴日好白雲深處艶奇葩

其三

花開花謝夲無情日夕昏鴉噪古城試向來春南陌望紛紅依舊繞枝生

偶得名手畫扇望其蒼黛之色隔絕人間如置身雲山深處

層巒疊障隔長谿茅屋斜連春鳥啼幾欲卜居空悵望白雲迷路艸萋萋

有感

盜賊相連苦戰爭催糧加賦又徴兵誰知堅壁平吳楚仍是當年細桞營

又詠楊花【戊午年有詠】

裊裊空庭輕似雪依依小院薄如綿無人知是堤邊桞占盡春光雨後天

兼濟堂文集卷十七

欽定四庫全書

兼濟堂文集卷十八

大學士魏裔介撰

五言古

日暮自廣阿歸栢漏下二鼓

暮云爲赤鱗山色堆如髻野叟荷鍤歸坡田曠無際倐忽逺近昏樹杪窮鴉儷路迷仗尵馬膏火明塍畷皎月漸吐白浮雲復脫翳皛皛天水光花霧同一气荷衣霜露重肅肅涼颸繼入門頓夷猶烹葵餐粗

朝起獨坐

病痊久閉門坐息得其處蒙蒙太古涵云物自來去雙樹植庭陰一鳥向人語我心澹無營防然安所助

讀杜子美詩

古作多蔚跂玆編實云聖盥手展縹帙肅然起防敬世人誦公詩擷芳資游泳我誦見公心楷模性情正救琯𨿽云非其意實孤勁一躓不復収驊驑終逺屏有語不忘君愴怛忠愛盛飄泊蠶叢閒櫹槮長鑱柄路阻豺虎多身傍干戈橫燦燦浣花詞磊磊防州詠百年歌獨苦斯語淚如迸放舟夷陵後潦倒春華競天困萬古胸抒發鴻蒙性陶冶不可窮世秉詞伯政讀之浹數旬髙齋風雨並旣哭復還歌枕藉以爲命斯人竟已矣惄焉心如怲

讀李太白詩

三謝與鮑庾江左稱獨步太白更絕塵汗血如飛兔擲筆振金石有文懸瀑布萬象羅胸中百代生指顧是气曰浩然不只爲章句沈香亭畔詞諷諫有防趣奴視髙將軍才人詎能慕羽翮落九天掛席逐煙霧畱滯東魯云蹭蹬采石路我思汾陽王再衍晉陽祚云誰識此人靑蓮慧眼故無知功未酬夜竟遠戍璘也實惷愚偶爾被籠笯龍章與鳯姿豈若爭食鶩古今稱謫仙斯言良不誤黃金如可成須並子美鑄

夜醒

春夜宿齋中睡醒覺夜永呼童然膏炷四壁有餘炳長安百萬家悄如太行嶺犬吠時復聞積雪起空冷耳目俱寂然中懷獨耿耿乃知喧闐地未嘗無眞境不必聞晨鐘蘧然有深省

夏日感懷

富貴多磨滅貧賤亦支離人生天地間倐忽如颷馳魯陽不可倩誰能挽西曦惻惻烈士心常恐智慧衰榮名古所尙修業當及時

二

登髙望四野四野何蒼茫云倐翕赩炎蒸變淸涼甘澤沛九土百物以時昌大哉造化功孰可與衡量願以頌君子爲龍復爲光

三

好鳥在樊籠不能翺與翔哲士沈下寮焉能遂賡颺仕路多髙足援手借金張嵗星照金馬執防甘爲叔夜遇非時多才反致殃至人有愚色盛徳貴深藏卓哉大易訓知柔亦知剛

四

舉世尙浮華冠蓋自赫奕問以經濟方相對如窮鼫咄咄殷深源虛名竟何益家國事方殷前箸須籌畫思君久郁陶奮飛無長翮海月如可拾我欲掛片席

五

瞻彼庭中樹煜煜有光華秋霜未及濡零落頓堪嗟物華誠有時吾生亦有涯澡身嚴夙夜比徳耀晨葩君子願徒聞詠蒹葭

六

宴安廼酖毒聲色亦塵灰試聽遼東鶴累累一何哀拔宅乘白雲一去不復回秦皇與漢武古云非仙才隨運謀所適對月且啣杯

七

岵屺不可陟舊廬且闗心年未逾不惑白髮忽來侵蟪蛄鳴髙樹霞气變遙岑感此懷怵惕中夜起長吟終當脫丹黻挾冊赴長林

八

少者日以長長者日以老韶年髙第人倐已爲枯艸世謂運推遷非人所能造抑知物亂眞自損致伐夭欲以駐頺顏安得安期棗寡欲而節食庶可延壽考

九

泜原有髙士槐濱有達人東西𨿽一捨無異比屋鄰負才各不羈素業自相親絕巘同攀眺孤潭共垂緡畢娶師尙長躬耕慕子眞嗟哉出處異而我失其淳倦鳥思故山有巢在荒榛時因晨風發良懷佳句新

十

宇宙日以新文章最汗漫諸子各簧鼓百家若河漢自非卓犖識珠沙孰能判嗟余束髮時受業觀爻彖四十竟無聞坐惜年華邁嘗聞聖人言約禮斯弗畔庶用警餘年勤補拙之半

五子詠

楊猶龍

楊子气豁如愛賢如不及賦詩敵少陵感慨時欲泣嵯峨萬仭崗振衣自獨立毎見必怡顏淸風穆可挹

魏環極

吾宗雪齋子屹然古人風苞苴不敢至門庭閒若空嵗食並州米疏震日華東鄭公猶可見翹首送歸鴻

曹厚庵

厚庵精名理著書繼濓洛體用旣兼全聖道豈如爝訓士良有方由博以返約一疏振紀綱千人自諾諾偉哉文淸儔大雅欣有托

申鳬盟

風雅道寢衰百家矜藻絢孰識古人心淸防自相禪平幹有奇姿气髙體亦變髙齋數論文未覺隙光宴

郝雪海

郝生不羈士冰雪淨聰明方略萬人敵抵掌死生輕志大才頗疎飄泊中山城我欲往從之共作千日酲

元日懷猶龍楊太史

然燈照一室寥寥萬慮空燕臺風物冷春至不聞鴻閉門無酬酢慿幾理絲桐終始有天運大哉盤古翁美人在何許琉璃蘭若東

和白樂天閒坐看書

朝罷卽掩闗中庭啖秋果蕭散百餘步復向齋中坐坐久展書讀烱烱見福禍名以干進亡身因求利墮何況戀妖姬自甘縛韁鏁亦有耽麯蘗翠羽包焦火人生染此毒動靜無一可所以學道人曠蕩觀眞我

冬日送人之秦州

古人重友誼所信非徒然文章闗聲气況乃出髙賢君今赴闗隴防筆擕雲煙嚴冬凜積雪班馬蝟如拳執手一相送鬥酒且俄延眾賓各有贈我意更纒綿天下方多事撫綏宜爲先努力要春華及玆智慧年倘有和杜詩莫惜寄瑤篇

贈伯衡周掌科

孔雀奮赤霄寒泉逢觝觸古人有是言初聞猶恍惚懷仁眾所尙斯意豈碌碌嗟余閱世煩朴同槁木八載東華道風塵消髀肉歸來倚劍嘯白雲滿秋屋近交得周子豁然怡心目抗議文石陛宗廟瑚璉肅慷慨念遺黎慘淡歌采葍洪流方浩浩中原走蛇蝮且共虎賁飲莫向季子卜日暮悲風來爲君一擊築

彥遠胡子浙之髙士也隱於河渚偶以求友至燕余讀其感懷詩渾脫澹宕嘆賞不置然彥逺不欲數數風塵中於其歸也作此贈之

東南有一士恥作老書蟫北至無終國西過首陽岑趼足豈云勞曠覽一何深遺我一卷詩佶聱多遐音展讀未及竟風雨掩孤鐔昔聞無功子結廬汾之陰有友仲長氏相對但成瘖君今棲河渚千載諒同心防然觀元化不敢問浮沈況我茅堂下名酒尙可斟忽復感時事髙懷失古今飛鴻啼錯落廣廈誰能任置之勿復道歸臥聽春禽

送胡世其歸贊皇

子爲大賢後郊外有名園賜書蒲鄴架十載閉柴門披褐來都下相見多嘉言言亦何所道但雲山中好白雲冪庭除花落常不掃聞之怡余顏忽復傷懷抱嵗寒凋萬物今已生春艸五行暗鑠人盜之而使槁若不豁雙瞳金石焉能保子歸待竹林明月紛浩浩余將拂衣去抱甕以終老

甲午春流民南走如蟻有夫婦至滹沱河欲渡舟子索值無以應遂並其子女赴河死余聞而哀之作投河嘆

望望棄故里蹩躠度層阿積雪愁未盡寒雨漫長坡豈不念鄕閭命也嬰禍羅行期計匝月遙望見滹沱滹沱何澎湃春風增白波對此心怵惕四顧空延俄饑夫前致詞亦欲渡此河離鄕日已逺無食一身多況今襤縷婦黃口一肩駝但獲渡濟去防報豈有他舟子瞪目視笑爲船上歌饑夫語饑婦我當塟蛟鼉爾挾懷中雛丐食行逶迱饑婦更無語長號赴奔渦饑夫投其雛捐命同飛蛾是時天地黯慘色起嵯峨饑民岸林立咽泣空跌蹉哀哉今之民而不如鴐鵝

趙友槐捐糧賑貧

古道日以淪越人視秦瘠際此兵燹余原野一蕭索誰家子捐棄在長陌王粲賦何悲鄭俠圖空嘖所思在平原養士扶國厄趙君躡遺蹤髙風猶如昔指囷活萬家邑閭均膏霢緩急人之常誰能無屯阨何爲素封者撲滿不知剨君看金穀園旋爲狐兔宅積善惟天知食報自無斁

和龜山先生作

此日不再得莫問滄與桑忽忽度春華何以對彼蒼嗟余近四十已非日出光爲學有大原所貴復其陽此理苟不昩旁燭神無方放之則六合卷之亦鍼芒富貴非所欲能用則爲臧貧賤豈可惡自屈卽爲戕朱門多肉食白屋困糟糠立志宜卓然宻之於退藏展捲思古人字字遺澤芳寡欲而存心不息乃純剛譬彼南飛鴈秋至莫徬徨衡陽與冀北天路豈雲長吾道非他岐允執是康莊柰何捨眞意買櫝綴詞章矕龍與繡虎馳聲翰墨塲聲利如大國斧斤繼牛羊所學事云何移宅而妻忘我誦龜山詩發憤願自彊至寶非髙深無勞梯與航有求則得之優遊守其常朗然方寸間終不可淪亡莫待蹉跎後老大徒悲傷嘗聞聖人言克念卽非狂

冬日示行志和尙

佛爲淸淨理禪乃解脫門無一法可說所貴悟其原聖道惟至誠雍雍典禮尊洗心藏於宻萬物豈能渾究亦不剝落終古浩然存兼善與獨善大小各有源上人試自證紛紛何足論

客有勸余出世者余作此答之

易簡是丹元大道爲羣母立徳而立言精神貴不朽濓溪與明道千載有眞壽何況孔顏者天地俱悠久陽徳方長時元吉在初九反復法天行兢兢夙夜守勿忘勿助間不必金系肘

銅雀妓

阿瞞負雄才生平實多恧峩峩漳水濱華屋充羅縠賣履與分香遙望西陵哭何如燕昭王金臺爲士築

其二

繐帳圍雕欄美人顏如玉諸侯多俘囚猶苦不知足白日速陰風管尙調曲不見漢天子一妻遭囚辱

讀滑稽傳二首

叔敖夲賢臣忠亷無與比治楚楚以興辟地幾千里盡瘁殞厥身咨嗟在將死托子於優孟羣臣良可恥譚笑儼衣冠山居歌非俚寢丘四百戶十世奉其祀楚相不足爲婦言有妙理

嬴季縱滛荒阿房窮塗赭衣徧道塗驪山工末寘元元廹湯火鬼神亦瘁悸乃至欲漆城黝然光可被嘉哉旃侏儒一言回狂恣蕩蕩𨿽非難防室未易植斯髙據要津而口竟爲鼻哀哉古鄙夫胡不如優嬖

讀殷仲子詩【有引】

【殷淵字仲者廣平郡之雞澤人少負奇志與兄伯巖俱知名燕趙間常坐臥一小樓讀書數年欲大有所建立防流冦破京師乃死於郡西廣羊山年友揚太史以其遺詩示余余讀而哭之嗚咽不能已乃爲詩以志且屬太史爲之傳太史仲筆硯友也】

涼風颯然來晏坐北窻下展讀一卷書字字皆瀟灑忽而毛髮竪歌哭不可假絕命於西山豈望人知者吾廬距數捨聞聲相思也乃今得神交焚香奠杯斚赫號繞怒虹滂沱淚盈把仲忽可叫奇云突髙廈至友有楊子爲文嫓風雅作傳十年後墨胎祀同社嗟哉不義徒富貴如飄瓦

出燕京右安門自祖氏園至萬泉寺廢城望艸橋浦見丘塜累累

城中屋炎炎城外塜仵仵炎炎土上人仵仵人在土百年瞬息耳來去誰爲主是人未土時有气悍如虎百欲養一身惟恐致呰窳胡爲忽棄捐甘與枯艸伍但見紙錢飛白楊防石戶狐兔爲其鄰螻蟻爲其蠧防馬過問之有言終不吐去去勿復道登髙望遙浦傳是耶律城今惟餘殘堵陵闕盡灰隤安足數易水有新釀飲之消愁苦及今不爲樂去日安可補咫尺野雲來杏花雜風雨

思鄕

連嵗領烏臺憂傷頓欲老故人多隔絕不得相傾倒日月如逝波但見原上艸子女稍長成幸可慰懷抱有兄在彭城有弟淮陽道霜月動鄕思月白紛浩浩

寄楊猶龍【時官晉臬司】

昔在丙戌嵗釋褐拜金闈共入木天署嘉言比韋討論無虛日妙義燦珠璣黽勉歷寒暑索米忘其饑余時官闥君行入紫薇是時宵人聚天門髙巍巍雲中旣豕突豫章復合圍人心怖風鶴艸木盛蕤葳遂令豺狼徒漸欲薄王畿余時抗疏上金賜諫臣歸禁网欲疏濶民生尙嗚噫哀哉余薄祜防防失所依苫塊自寢息風木空歔欷我友念獨切三載同病痱雙鯉日日寄文綺有光輝區區賤子心不得遂初衣豈特感君恩兼以慰所睎春日栁濯濯駕言四牡騑聚首每達旦語語色欲飛唱和千百篇敝篋盡芳菲以此爲嵗月不復憂防譏直欲淩摩詰豈惟陋李頎海內有心人負笈防輕肥願言見楊子晣義於芒防一麾赴晉臬寃滯察其幾陰徳銷鉗网質成忘是非連月音書來寸心願勿違緬懷元白交千里夣魂依惠莊諭郢質匠石聽斤揮我友不得見雨雪漫霏霏遙望太行岑羊腸不可刉庶幾脫簪笏拂竿共釣磯

可階從趙夣白先生遊數過從謂我似之悲歌泣下余愧謝無能作此志贈

美人日以遠嘉言日以閉回首泲河幹欲灑千行涕我生甫垂髫猶及見曩制奄忽鬢毛斑光景如隔世翩翩豪右子服多妖麗所寶惟孔方口腹適甘脆不見白屋人饑寒困塗泥郭君有古風悲歌守窮嵗裂眥不義徒云我諳大計庶幾忠毅公孤云同搖曵嗟余材力薄淸節焉可繼黽勉夙夜心坐擁百城勢看劍與檢書北窻當共憇莫使毛薛公千載空遐契

選唐詩淸覽集作

鴻蒙啟元運靈淑鐘人紀喜起肇賡歌風雅隆周祀漢魏有升降六朝多靡綺卓哉貞觀君世濟擅厥美磊磊富瓊枝寧獨杜與李歷下重格調竟陵采幽防遙遙古人心笙竽若隔耳大道已曠邈澆气顧莫止鎭以中和音萬物返其始

春日感懷詩

少伯覇越後五湖煙水淸子房學辟穀欲從赤松行古之賢達人脫屣視公卿而我竟何事髙臥古燕京寒威日凜冽三月及淸明春風度楊柳百卉始向榮啾啾楡枋閒鳥雀自相爭何如空山下萋萋芳艸生桃花蔽夾岸冷冷防水鳴念此長太息流涕濡冠纓歸與防有時遙憶古人情

其二

種樹以爲林結茅以成屋家有負郭田聊足供饘粥春風樹若黛秋雨山如沐二三老農人戴笠牧黃犢此事樂有餘此生甘鹿鹿虛名膏火途窮見車覆憂來毎無方顚毛種種禿座右金人銘朝夕事三復籛鏗眞吾師敬愼以爲轂

其三

範丹釜生塵曲逆家落魄張陳與蕭朱衡纊爭彊弱所以朱公叔絕交甘寂寞人生重友朋明信以爲約鬱鬱靑松色嵗寒終不削愧彼桃李花方春競絢焯余家世燕趙由來恥浮薄防馬古鄗城遙望邯鄲郭桓桓信陵君仗義資大略好與屠沽遊孤寒欣有托嘆息斯人去仁風不可作

其四

猶龍與鳬盟我軰論文早王孟如復生晨夕相傾倒晚得巢壑子浩歌天地老仗劍走西秦尋源昆侖道不見古時人惟見連天艸長鋏復歸來黃鵠翔蒼昊莫效隨陽鴈飲啄謀粱稻庶幾共夷猶廣羊山色好【巢壑子殷嶽也雞澤人】

其五

展轉不能寐然燭照空房童僕俱靜黙雞鳴夜未央起視天宇濶皛皛眾星光招搖尙西指參畢忽已藏憶昨庚子嵗太史占災祥熒惑與長庚淩犯互相傷冬初彗孛出識者多憂皇豈料春正月鼎湖龍飛翔衮衣不可見悵望白雲鄕

其六

芒屩沿溪行西至白雲院白雲自去來不見古人面松陰羽士家晨爨炊香飯曲逕轉幽篁綸巾雜丹篆對此黙無言玉液思修鏈當年長春子萬里走雪山諄諄不嗜殺沙漠霽龍顏乃知古仙術仍欲濟時艱安得戰伐息蒼岫閉松闗

示勷嘉二子詩

吾年五十餘气血漸衰老爾等業未成使我縈懷抱長者頗知書歐李筆法好次者畢論孟未知敷文藻老子復何爲日日東華道豈不念鄕閭林園多茂艸欣逢日初升海內未𦇤褓嵗值丙午春天賜丰年造倉鶊鳴黃桑麥秀發岐早秋禾徧郊原水田足香稻吾將歸乎來髙歌問瀛島【是嵗九月餘果歸裏】

觀心

周孔扶名教佛老言生死統此一心耳天人紛其指我常坐髙齋兀兀念不起一燈照空帷寂然心欲死心豈眞死哉澄澄備萬理气化日乘除靈源有終始廣大自精防先須去其累明月照長空寒夜天如水

癸丑春申鳬盟寄我杜子美像大名道孔心一寄我杜詩鈔喜而有詠

旣獲子美像又得杜詩鈔拜像慰吾心讀詩締石交憶昔天寶嵗安史並咆哮河朔堅城破鋒鏑過函崤公起居諫職救琯謫艸茅漂泊至西蜀涕泣落山防鹽車厄騄駬涔蹄困龍蛟如何忠義性百死不可拋惜哉不再用幕府老江郊

殷太師比干墓

商受荒厥緒毒痡徧九土賢聖六七君感慨成今古太師懷忠烈殺身對宗祖世運幾千年巍峩崇廟廡不馨周爼豆獨沐殷風雨我聞尼父筆龍圖豁羣瞽倘聽諫輔言八百豈敢侮空明七竅心不悟淫酗主碧血化白虹鷹揚已耀武馬鬛比華崧箕尾照淇滸旣仁亦且聖慿弔過南浦

悟莫疑

人生患不悟旣悟苦猶疑好聲莫好色好色死之機好酒莫好利好利禍之資作詩頗自適切忌在傷時著書亦可樂無識莫彊爲古來聞達士勞苦瘁四肢防足據要津履險無坦夷所得僅毫末所失萬有奇不見邯鄲道黃粱一夣癡華亭與上蔡失足更可悲功名畱竹帛如鳥過目而寄語靑雲人一失莫可追

張貞女詩【事在明季萬曆時因覽志而詠之】

旣仕而殉難此乃士之常旣嫁而殉節此乃婦之常偉哉張貞女晰義於毫芒一言諧秦晉生死爲楊何必車百兩何必繻千箱何必合巹爵何必共笙簧矢志在同穴盟言不可忘聞訃痛欲絕對媼洗紅妝相從於地下形化骨猶香祖媼再勸慰爾何太匆忙生亦可守節何必遽殞亡女言若不死許我往奔喪否則必決絕勿用徒憂傷媼與伊父謀是女性徳剛不如且從之徐與議權量女乃至墓側衰服哭淒愴哀感動路人天地爲激昻以手抉其墓遂欲共幽藏祖媼垂涕泗爾死我亦戕女言依我語易髻拜姑嫜娣姒及傔從私語共徬徨自古豈有此無乃罹於殃女言我意定廟見歸其房入廚作羮餈上堂供稻粱楊呼爲冢婦嘆息此姜居諸倐數月虫語變蛩螿祖媼從容語大義亦允臧宜圖冰上語鸞鳯共翺翔華鈿耀寶釧明珠綴兩璫流蘇垂錦繡交頸許鴛鴦車馬如流水兒女必成行女言此何語人生亦有良百年瞬息耳終歸於北邙防讀列女傳仰止如堂皇耿耿鐵石心寸寸斷柔腸隨俗𨿽可悅豈不負義方毀容碎珍衣漸至減水漿絕粒以待斃附葬槁砧傍作傳者李子敍次頗贍詳余防聞此事愧乏瓊瑰章玆讀南亭志瓣香爲表揚古之貞女多如此實難當士而若此者古惟有首陽西山采薇食千古共頡頏寄語衿帨人彤管有芬芳

古風

農家有眞樂歸田始得知一犂耕初雨五月織新絲墻頭梨棗熟鳥雀莫令窺圃內蔬菜長灌漑不失期秋成但得半豈復愁朝饑𨿽曰官租急幸免戌邊陲晚黍況已茂新釀日可期入門喚婦子客至速爲炊

範子名徳基字元生屋武安竹昌林中

漢有臺孝威隱於武安山采藥以自給鑿穴巉巗間州郡辟不就日聽水潺潺存神養性命外物不能姦玆事載史冊髙風邈難攀範子通大道陰陽自循環捐棄名與利朅來共我閒夜深相對語靑燈照心顏參同與悟眞其中有可刪何以相朂勉林下閉松闗

七言古

踏靑行

野外尋春春未去踏靑偏向桃花處三株五株發村邊梨花杏花花相助便令童子呼濁醪仰天大笑且蹲踞追憶當年掌絲綸百年機務勞思慮一從予告在田間觸熱衝寒皆不預豈無傾葵向日心自有羲和執日禦漢家天下已太平才非畱侯奚借箸防然一醉玉山頺雲橫谷口靑溪曙

白子行送友人白方玉同州幕作也

白子白子將西徵一劍蒯緱何飄零翩翩記室豈所願暫曵珠履說公卿憶昔文塲曽酣戰奎光直射天香殿主司頭腦大冬烘過眼誰知五色變邇來托志在柴桑髙歌獨怡甕牖光就余鄴架檢縹緗酩酊一枕到羲皇區區槐城大如斗素心知已復何有短衣匹馬去蕭然秋原落葉幾回首嗟乎哉古人豪貴成丘塍今人鼉市鐵冶何足慿權門噂沓不下士誰是原嘗與春陵西去同州鄰華嶽雙手好將白雲捉大呼希夷陳先生芙蓉片片待余踔

汪云礎過訪惠六安茶

十年探藻縹緗庫射防彤廷稱獨步種就河陽一縣花五斗忽念折腰誤俠气翩翩藐二豪一官輕視等鴻毛掉頭東去廬江側拍浮酒船持蟹螯邇來壯志悲拓落暫典荷衣別猿鶴一劍孤懸走栢人叩門傾倒開寂寞寄我新茗汲水烹乳花浮面嗅淸英髙譚四座珠璣錯暑炎全消涼颸生君不見古人縱橫有舌在爲虎爲防多變攺明朝馬首向燕臺人言公才大如海

題平子遠母馮氏節孝

黃鵠歌聲夜未央燕山越水道路長癭陶佐治淳且良以徳化民比仇香淸風兩袖惟空囊三女一子泣他鄕夣魂飄緲度闗梁淚流灑血染衣裳數卷蠧魚遺靑箱孤兒成立不復僵春日零露秋嚴霜屢試不第歸路忙卞和哭玉荊山陽六走長安乞詩章掃門曵裾上華堂自詠新什聲瑯瑯彚粹風雅滿縹緗如金石兮如琳瑯我續列女闡幽光得此配之祀羶膷賢母孝子家世昌

祝撫院金公壽詩【辛亥十月初七日】

山嵯峨水洋洋產生偉人气昻藏少年腹笥飽縹緗司馬家風比琳瑯芰荷爲衣芙蓉裳二十早登玉尺堂尙書粉署舌含香淸通簡要不尋常三銓頌美度汪洋盡収驊驑與飛黃海上風煙颷起狂樓船南下旌斾揚天子旰食念水鄕特簡精忠招陸梁知公大才濟川航耑勅宣揚徳意長𦇤褓東海盡遐荒約束循覆如驅羊當寧奏對現禎祥嘉公懋績在風檣銀臺晉秩錄封章憲臺正色效贊襄遂開大府蒞恆陽燕趙宣云惠澤颺袵席萬民皆殷昌水沖沙壓田瘠荒抗疏論列爲除將時際亢暘作災殃視民如傷痛中腸請蠲請賑不遺忘桑麻千里無流亡淸操不染食玉漿勞謙君子志循墻百城凜凜若懷霜十部從事札十行十月小春鴈南翔鈴閣髙處金瑯璫公方振衣千仞岡靑鳥來傳鼓銀簧瑤池防衣雙鳯凰我公額生百寶光不須龍宮寫禁方直心已入選佛埸爲公髙舉九霞觴

訪故人不遇畱題

憶昔數年之前曽此遊髙歌痛飲恣傾倒倜儻不羣者誰與子之意气如雲淩蒼昊幾嵗寄我空中書藏君隻字比瑤艸長安市上再相逢握手爲歡抒懷抱造化困我久支離伏枕驚詫春光老起來防杖任聽之兀兀欵叚東華道門對髙城防樾幽西望靑山黛色早一丘一壑饒奇姿竹樹交翳橫荇藻剝啄柴門三徑開稚子烹葵薦梨棗倒牀黑甜午夢鼾栩栩眞覺華胥好腹中有話空咽回墨沈淋漓已成稿寄語司閽他日來堦石莫惜爲我掃

七歌【甲午年作】

嗟余弱冠未知名趼足十載走荒城途窮反遭俗眼白披裘帶索笑零丁上書一朝見天子夜半前席在承明金盤薦食何足羨通經稽古有餘榮嗚呼一歌兮歌初放眼光直出牛背上

二

生年忽已三十九我父見背在已醜寒云滿空雪滿山但望松楸如疾首遺書滿簏不能讀直筆欲繼班馬后【先子著有明書未竟】平野堂前十畆園松竹當年手自培嗚呼二歌兮歌思哀悲風防防從天來【平野堂在桞莊】

三

母之祖考出於張有明正人官職方撫我鞠我多聖善歉嵗曽甘啖粃糠教兒讀書婦紡織篝燈不知寒夜長兩兒今已衣朱襮負米何由上髙堂嗚呼三歌兮歌聲咽虫聲滿壁愁如結【正人張職方載趙忠毅公文集孫北海畿輔人物志】

四

有兄有兄大江西【兄時作令建昌】折腰作吏亦何爲彭澤浪翻蛟龍怒匡廬崒嵂連九疑白鹿春云搖古樹扁舟何處問幽奇雙魚欲寄無黃犬三年不見空相思嗚呼四歌兮仰天喟中夜徬徨不可寐

五

有姊有姊嫁癭陶中年無病忽催凋光風轉蕙崇蘭謝幽室一閉不復朝爾獨何爲不相待使余慈母音嘵嘵從爾地下爾知否諸孤遺恨泣淸宵嗚呼五歌兮歌未歇甥其思之愼勿忽【母以哭姊卒】

六

有妹有妹志獨立良人蚤沒獨掩泣生兒命苦無父師一經喃喃手自執夜半時聞黃鵠歌共姜守義防所習三冬紡績供舅姑寒颷飛雪空房急嗚呼六歌兮長太息白日淒淒澹無色

七

有弟有弟志不下俶儻權奇擬天馬饑寒不救妻子啼髙文落紙多魚雅十年困頓未逢時薦福千夲碑空打髙秋爽气合奮飛一朝冠蓋傾洛社嗚呼七歌兮歌欲停念爾髙齋對翠屏

桃源行【有序】

【昔晉有髙士陶淵明置身三代嘆其身遭劉宋禪代之際世之人莫已知也故作桃花源記綴之詩以自明其古處其文云此中人語云不足爲外人道也嗚呼非此中人足道乎又云劉子驥親往末果後遂無問津者嗚呼非其人津可問乎乃唐人如王摩詰劉夣得韓退之等皆以桃源爲神仙而東坡亦不能辧以爲漁人所見乃避秦者之子孫是皆無異於說夣也余嘗熟讀陶集偶有所見擬作數句𨿽詞意膚淺庶幾窺於作者之意云爾】

淵明自謂羲皇人作爲詩記擬避秦秦人宋人一而已詐力簒殺不足詢柴桑自有桃源渡洞口云深落英聚雞犬尙有古音聲衣裳不作新制度此中避世可千年春花秋月自娟娟峽中不知人何事世人遙望惟靑山山色溪光終不攺武陵白雲自相待卻笑時人欲問津避秦之宅竟安在

雲龍吟【思猶龍學士作也】

昔有退之與東野欲爲雲龍相追逐抒其不平之鳴吾友又見猶龍氏肝膽無猜共此生柰何落羽復分飛驚心雷雨之砰訇西出井陘塞南走城臯道汾水悠悠無盡時黃河東下連滄島安得與子徘徊鉅鹿下讀史遷奇文之浩浩不然憂能傷人使我須髮皓白如雪而將老

賦得夏云多奇峯

五月六月雨時作奇云蔚跂紛錯落倐見莽泱抱日流旋與回風相磅礡亭亭一柱峙太空混茫元气通寥廓森森巖岫列千層明霞碧澗耀丹艧天臺鴈宕何足多五嶽眞容起空漠世人見云不見峯豈知峯卽爲云槖峯云變化無窮時造物神力誰厚薄憶昔曽懷向平心靑鞋布襪冠竹籜婚嫁未畢禽慶往誰能支防淩飛鶴以玆感嘆望雲峯酔眼常存古丘壑

秋夜行

寒風一夜悲騷屑萬木蕭疏晚秋節白雲在天郁不流梧桐半死芙蓉折畫堂張宴鼔靑絲霓裳六麼相間之美人二八顏如玉目成心許恨別離悵別離兮可柰何我今作歌爲君歌

辛丑初夏觀蔡子虛年兄郎署就閒詩賦贈

大雅廢墮三十祀夣白之後謫仙死鄭衛雜奏盡淫哇吹以緱笙若隔耳君才卓犖夲不羣十年讀書洨水濆句句驚人飛鳴勢俯視巵言若蠓蚊昨日遺我詩一帙展捲光气已氤氳薔薇盥手然後讀讀之爽气淩髙雯防檢生平發深省惻惻遺氓望引領古風直逼元道州流涕欲叫閶闔迥春來萬事等塵埃春圃春花爛熳開羨君獨具有詩才富貴於君何有哉

邯鄲少年行【用髙達夫韻】

邯鄲少年良家子輕裘肥馬平千里拒守朱仙曽突陣大戰淩河身未死時移事去何紛紛易水燕山大纛屯負米何曽逢李白有防不得獻吾君君不見今日交情薄五侯七貴自相索以玆抱犢西山遊欲將仙人大藥求夢回明月寒燈夜猶憶射雉三十頭【崇禎末年流冦與左良玉戰朱仙鎭別分兵圍大淩河】

申子鳬盟永年人學道工詩餘之好友也別後或數年而一遇或一年而一遇遇則必相傾倒今嵗春杪至都談深浮白醉後竟不自知踏月而去端陽後復欲歸裏余旣久宦倦翼思還則望申子結廬於洺水之側以俯仰二儀錯綜人物淩霄漢而出宇宙勿使禽尙笑人於千載之上耳於其行也作此贈之

數年不見心若失一年不見心轉迷春消夏長子來思夜飲香醪醉不知平頭奴子歌吳曲百囀流鶯耳半癡子才超踔如騕褭不上春官愛紅蓼依人羞登王粲樓訪友常理山陰棹好奇兄弟似岑參閉戶讀書千百函毎至孫登長嘯處笑指堯夫舊艸庵余也仕宦風塵久潦倒天涯將白首今世知我有涵三又有伯巖稱黃耉與子落落成三人不分廊廟及畆興酣搖筆驚鬼神愁來白眼拋敝帚學宗滄海祖岱嶽孰問行潦並培塿子今歸去洺水東烹煉丹砂慕葛洪扶持元气灝虛空三十六帝外臣同臨別何必灑淚紅待余靑鞋布襪枕石潄流彈琴而詠先生之風

寄謝諫垣諸君子【丙午九月歸裏作】

衣一箱書一駝行李西渡桑幹河桑幹之水水揚波諫議大夫十二人設筵張席離國門離國門一何遠執手叮嚀歸莫晚主聖臣賢千載期房杜魏宋是良師感君情念君厚鶴怨猿啼𨿽可憐金門好友應難負唱驪駒重進酒日暮西風幾回首古來賢逹皆相知誰繪丹靑傳不朽

中和殿大學士兼冢宰金老先生家藏畫鷹宋徽宗的筆也閒中命余題之餘自愧弇鄙聊爲七言古風以詠並請教正

气應少皥爽鳩氏勁翮森竦勢欲起人言此是海東靑飛過碣石三千里三千里外集橫木虞人巧計相羈服一朝獻入長楊宮日食大官庖下肉華絆金鐶逸气生爪如銀鉤足枯荊尾疏臆濶目常側雄心慘澹若經營伏盡秋髙商颷發翠華雷電動云闕獵師相將始出籠礪吻下韝色若艴艸枯木落狐兔驕淩霄一縱摶飄防須臾灑血滿平地龍媒照夜競鳴鑣功成歸來振毛羽恥與燕雀同儔伍畫壁猶令凡鳥驚丹靑仍貯雲臺府君不見祝融之精爲鳯凰五徳俱備羽防王千年一見煥文章鷙鳥自古比忠臣周之尙父稱鷹揚閎夭散宜旦奭同翺翔

贈彭子士報

長安擾擾人如傀誰識塵埃有彼美酒甘如醴爲君傾耳熱風生悲歌起悲莫悲兮人壽之不可期樂莫樂兮吾心之可自喜談詩說劍防防而驚人夣魂飄渺煙蘿裏扁舟一葉下防溝北固山前弔江水六朝衰柳尙淒迷寒鴉飛盡宮墻圮歌舞粉黛何足多可惜古之才人今已死今已死塜累累花鈿寶釧媚室人輕裘駿馬驕閭裏有錢自入衛霍門誰肯解衣衣寒士買犢歸種梁苑田把竿還釣睢陽滸勸我休從赤松遊且畱黃閣蘇瘡痏感君盛意欲徘徊成功者退天之理防蹇秋風大陸澤澆花瀹茗待吾子

兼濟堂文集卷十八

欽定四庫全書

兼濟堂文集卷十九

大學士魏裔介撰

五言律

園居卽事

爲園依堞雉蒼郁亦羣山霞帯秋光淨云收野鶴還移花遮曲逕激水下松關酒史茶經外吾生聊復閒

其二

小築樂餘年此生聊可寄崇臺映赤霞芳沼蘿靑芰率爾壺觴閒澹然丘壑致余非灌園人不廢於陵意

九日集朴園

萬古重陽日人生向此過愁催雙鬂短靑入一園多遙岫懸髙雉平橋綴晚荷菊觴頻喚取遮莫醉顏酡

其二

移樽登小閣云物晚來淸煙外霜砧落霜前白鴈橫寒山吞暮日流水匝孤城登眺悲今古長吟賴友生戊子典試山西獲鹿道中過漢淮陰侯祠

望望行將夕孤城起暮煙沙深遲倦馬野濶響孤蟬鬼哭韓侯廟云崩背水川明朝九曲路叱馭莫迍邅

其二

大漢承天運偉哉命世才土門赤幟出河朔陣雲開相背豈君意假王是禍胎未央鐘室血憤懣有餘哀

其三

咄咄蒯通計豈知烈士行祕謀羞綘灌武略失良平漢世無茅土中原幾戰爭拜瞻遺像肅古廟近荒城

其四

舍人書不載告變豈無欺赤族酬龍凖扁舟媿子皮奇兵吞趙魏古屋泣熊羆呂雉誠多詐空令漂母悲

井陘西瞻白面將軍祠而嘆之

漢軍輕轉戰天數豈能爭身死井陘口人傳白面名亂山堆落日古木竄寒鼪可恨左車子區區尙戀生【趙將也與韓信戰死土人祀之無姓名】

送友人南歸

山色猶如晉遊人欲向吳輕鰷浮淺渚髙鳥下平蕪澹澹秋云沒荒荒白日䢐亂峯戴古驛徵馬正踟躕

送董良合罷歸

懷君非以祿歸去豈夷猶楚水春煙暖吳山翠色稠歌詩空正始采藥問丹丘好息垂天翼扶搖萬里遊

金魚池上

晴日遊芳沼憑欄歌有臺錦鱗衝小艇幽鳥哢疎槐山逺云常沒堤平水自回憂時空灑淚對酒欲停杯

楡莊

逐隊豈吾願尋幽事事嘉春寒蜂防蜜地僻鳥棲花落日山妝靚孤村煙縷斜欵扉有野客白酒向鄰賖霜露變嵗雲暮耳目所觸無非淒切音容之遺每形夢寐枕上率成不覺其哀

薄宦嗟身世升沈未敢羣已甘違畫省終愧隠江濆紙上逢靑眼夢中望白雲髙寒兼永夜先覺曉鐘聞

其二

怙恃悲雙失淒涼獨此身飄風拂素枕孤月冷松筠尙媿臯魚死徒傷孫綽神嗟哉乘化者松梓自爲鄰

懷梁昭性村居

下帷非好隱萬卷擁奇書夢艸能華筆然藜自照廬滹水殘虹斂秋風白鴈疎停橈訪戴者幽興欲同居

其二

君有桃源意溪流自可尋山開懷葛地人尙鹿麋心秋晚収粱稻婦賢供織紝空園無一事明月伴孤斟

其三

習靜依秋野髙人養迹深暝雲歸艸舍曙色耀髙林雨霽蔬堪摘庭閒鳥自吟擕琴思一造共醉桔橰陰

其四

曠野能収道況逢琴瑟秋山云不作雨浦水亦生愁奇字窮三易髙懷隘九州花間無日課晏起尙科頭

送劉淇瞻侍禦歸葬

契濶情何限啣哀腸斷時因君風木感切我蔚蒿思望望丹旌逺行行白馬嘶永懷他日夢應在坯山陲

過新樂觀伏羲臺浴兒池

萬古眞元气常鐘至聖身龍圖開道奧鳥迹佑斯人野色空池綠荒臺晚樹春遺經有卦象俯仰盡經綸

過定興拜楊椒山墓

何世無龍比哀君王佐姿孤墳畱易水碧血黯荒祠正气無今古招魂有嵗時白溝舊戰壘樵徑野風吹孫平侯柴東巡邀飲別館雨中春樹煙際村莊園林僅二里有江湖萬千之象

淸曠來風雨寒塘欲醉漚翠防封古寺紅逺障飛樓暝色春城晚淸言方丈幽因思淮北日天際掛歸舟

苦雨自省垣歸邸

彼蒼不可問積雨漫長空萬竈浮煙杳層城禦液通水衣緣壁上野鶩起庭中左掖歸來晚憂懷賦艸虫

過傅掌靁太史曉園

自有滄洲意蕭然三徑淸借花能醉客坐樹不妨鶯著述淹風雨交遊念死生濁醪君不惜一晤一回酲

送李光宸給諫終養

君奉髙堂去白雲歸路長瓦橋漫野水花嶼度春光靑桐陰寂皂嚢諫艸藏容城居最近著述莫相忘【瓦橋花嶼皆在上谷】

東友人

天地欃槍滿山河景物移丹雞盟石友柿葉寫新詩道以遲能重書因悟轉疑中原髙戰伐運甓是吾師

雪後懷環極魏都諫

世事榮枯見人情陵谷紛靑山久念我白雪尙慙君曝背分朝旭書灰共夜分灞橋何處是髙臥惜離羣

寄髙溫如官蜀閬中令

來往三巴路王程計幾千干戈依戰壘涕淚見人煙白日烏鳶聚髙原豺虎眠家書三月少秋月正孤懸

送辯若弟歸裏

薄俗恥髙隱歸與竟若何寒雲起涿鹿秋色滿滹沱執手聲中淚離觴醉復歌乘時方努力中嵗易蹉跎

其二

梁鴻入越日季子遊燕時爲客誰靑眼還家是白眉分金何足語樹徳莫如滋尙媿姜家被搖搖念故籬

送張東山年兄參藩江寧

雪裏驚分手離筵一放歌吳江楓色冷燕岫暮云多詩卷應常寄松風夢自過六朝余勝迹北眺盡寒波

送申鳬盟歸幹平

結茅洺水上韻骨自珊珊縫掖驚皇甫噫歌避伯鸞詩名燕市噪樽酒夜燈寒白雪空山裏何人歌猗蘭

春日憶山中園林寄諸弟

雪霽長安道風吹遊子顏髙齋春不暖獨臥夢常閒古樹棲寒鳥白雲鎖故山同胞應念我何處下松闗

燕九節同猶龍諸友遊白雲觀

寥落白雲觀人傳太極宮古碑余贔屭至道是崆峒蕉鹿成今古亡羊有異同狂歌吾軰在懸解問天公

其二

薄暮思無已登髙覽廢城徘徊今日事慷慨古人情寺挾雙峯起雲畱片雪明還丹如可就禽尙願同行

其三

爲愛春陽好逶迆傍水隈臨觴飛鳥過趺坐野雲開諸岫紛相接仙人去不來欲尋眞樂事莫遣鬂毛催

其四

防心求靜者一徑入雲煙雪霽峯巒曉天髙堞雉懸華池一井現金液幾人傳惆悵白雲事聮鑣日暮還

其五

冉冉雲中起先生不可畱扶笻淩海嶽脫屣視王侯瑤艸壺中覓珠象外求只今慿弔處惟有晚山稠

送喬文衣歸裏

愛爾悲歌士官卑志不違聞雞提劍舞秉燭惜花飛春促燕山月靑歸泜上薇著書滿石室伯玉正知非

送王康侯歸癭陶時考中翰失意

同學登樞要君成汗漫遊世方輕鸑鷟吾自重驊驑春艸斜陽路荒原野渡舟潛夫遺論在仰止足藏修

送宮紫歸廣陵

秋盡寒山出旅人不可畱劍光沖暮雨霜气泠徵裘薊北黃金貴淮南桂樹幽送君從此始濯足大江流

其二

出處闗千古君歸意若何酒徒燕市散海色廣陵多世事憐芻狗吾生愛薜蘿艸堂春雨足蒔藥養天和淇瞻劉年丈邀集徐園同猶龍太史靑嶠給諫卽賦

兩度尋幽勝開筵對晚霞驚灘集网罟秋燕過蒹葭堞雉悲今古笙歌沸艸花談心終不倦愁聽暮吹笳

其二

縱下憂時淚何妨醉碧岑虛檐侵鳥道危檻迫濤音晚水斜陽照髙城岸桞陰忽驚雙鬂老燒燭共長吟詠螢【記言螢處晦而明有君子之道故詩中及之】

熠燿乘良候因風掛夕扉自憐身敢羨鳥飛飛向月光偏杳依花气更防秋來雷雨急何處掩淸輝

其二

入室復依檐淩空不礙簾偏宜秋徑澹豈愛暑風炎髙下疑星墜參差畏露霑孤光甘一燭不敢效幽潛

送楊猶龍年丈赴晉臬

十載稱良友胡爲四牡騑無言何用贈有淚欲同揮出處旣如此文章寧遂防芳名各自保庶其芰荷衣

送友人白靑玉歸

故園一片月相照共生平儉嵗無憂色山田惟力耕牀頭畱舊釀世事盡浮名余亦明年去閒看春艸生丙申淸明日同白方玉蔡著雍兒勷遊祖氏園亭遂至萬泉寺【祖氏者將軍大壽也其園右安門外】

倦眼宜春放靑靑任馬蹄名花發石岸新水漲前溪虛閣淸風入梵居古樹齊尋源好防杖猶欲過橋西

追送田髴淵

數日勞鞅掌悵然君逺行飛蝗殘晚稼積雨黯秋城前路山蔽孤舟吳月並華屋有醴酒誰與聽啼鶯讀呂新吾先生遺傳寄減之年丈【新吾諱坤萬曆朝進士官至少司冦所著甚富有呻吟語等書蓋白沙甘泉之伯仲】

大道亡羊久茫茫孰與尋哲人起往代遺像肅秋陰白日光明气名山風雨心況隨蘭譜後鐘呂遡遺音

送髙念東請告歸裏

澹然無世慮秋雨茂陵人偶爾華簮脫何妨藥裹親靑山好曵杖新月漫埀綸舊有丹丘侶應同臥艸茵

贈殷伯巖

【伯巖雞澤人曽爲睢寧令棄官歸與楊猶龍友又與白涵三講求性命之學遊五嶽名山能詩戊戍秋至都卽旋余賦此追贈之】

不作淮南令歸來事桔橰名山多杖履田舍有風騷爽气虯須動淸言河漢髙卜鄰已有願終共隠蓬蒿

寄梁昭性

爾汝當年契於今情倍殷髙齋畱舊墨春桞寄停雲朗照何時醉淸心得妙聞平生燕趙客慷慨惜離羣

贈彭士報

博雅稱彭子追隨已數年賦成梁苑雪丹鏈玉芝田酷愛猶龍氏更酣蕉鹿眠忘形眞老友不受世人憐

冬日飲半齋卽賦

斗室春生暖雪余晴色多髙談消塊壘美酒憶滹沱調饌添新味臨池存舊鵝嚴城猶未禁乘月到煙蘿

其二

言念蒓美君恩未可違故人相對飲明月照烏飛雪色歸靑鬂梅花發舊幃明年更有約火樹燦春衣

追送趙友沂中翰

鞅掌眞多事蹉跎媿玉山名文華日月孝節動鄕闗湘水孤防濶廣陵舊業閒連城知國寶大雅佇君還

送許傅巖請告歸裏

直節中朝著兵機閫外聞息心甘入道掛席已離羣詩老浣花法才髙月旦分百泉多隱逸懷古共慇慇

談及孫北海著書

鄗上家聲舊江幹意气眞元黃悲往事水火嘆生民靜色來三徑髙談動四鄰著書有北海猶欲裛淸塵

曬甲石【在山澗側】

親見隋煬事徵遼又復然憫忠焚戰骨掛甲向山顚流水今猶古白雲去不還士人三兩軰艶說大唐年

寄吳梅村中允【時得二子】

三年別海上憶爾望金臺弓鼎軒皇去山河庾信哀桃花存舊譜梅影漾新懷再索雙珠樹欣覘吐鳯才

喜田髴淵至都

占斷煙霞處復來燕市遊歌空有待松菊已無愁亭敞延虛月詩窮共敝裘相期幹載祕不是爲封侯

贈孫北海少宰

當代純心者如公有幾人蘭亭得祕迹伊洛是功臣花發吟晴日虛度晚春邵年能入室快見辟荊榛

庭前柑子花開步田髴淵韻

漕挽依航至移來錦石傍白花紛自喜野色動防涼黃待東籬菊淸分別院香晚霞人醉後猶憶故林霜柴塲中賃地搆堂曰如野作亭曰片雲每於公退晚涼嘯詠其間

避人城小築彷佛似山家仄徑偏宜石疎不厭花夜談得老友汲井煮新茶綠野他年事誰云此興賖

送王成公歸江寧

春日買歸舟髙齋雪夜畱雲山從此逺書劍幾畨愁嶼舫聞佳話秦淮擬勝遊他年相憶處明月照蘆溝

懷太倉張無近掌科

梧掖曾聮袂直言天下聞酣歌燕市酒獨臥洞庭云教子修鸞翮著書尊典墳風流知未歇數載惜離羣

戊申九日邀曹峨眉遊祖園並餞

澄懷逢菊節挈友上湖亭曲愛花間度山憐雨後靑閒雲棲古堞睡鴨隱深汀暫掛江防去寧甘作客星

寄桃源令捨弟裔訥

近得桃源信舊河水漸通一官如垤蟻百里盡哀鴻鍤畚回天意殷憂動聖躬好將循卓迹嫓美古人功玉簮花皓潔色如凝脂花品之嘉者喜植於陰地日炙之則萎黃矣辛亥夏餘居郡城酷暑爲虐僅餘喘息六月晦日墻下玉簮有薹翹然其花將吐余於是感秋風之將至煩暑之欲退也況由斯以往七夕穿鍼中秋對月鴻嘹嚦而南徵菊紛披而錯采甘果競進淸酌徐來其樂豈有極哉是知花之與時有消息之義故爲賦之

煩暑擬將退幽花吐一莖不爭桃李色豈有綺羅情澹澹迎秋气娟娟對晚晴應知先桂菊芳馥滿檐楹

贈平子逺南遊

愛寂居深巷壺觴畱故人一肩行李瘦半載見聞新閩粵催遊履江湖憶釣緡懷恩頻看劍何必嘆沈淪

慰李灌叟靑衿被黜

一衿何足戀耄耋分宜休嫗老能炊粟孫癡可飯牛靑山常抱屋煙樹自依丘嘆息人間事終同逝水流

和霍龍淮遊娘子闗水簾洞

林下多幽事秋遊娘子闗濃花開洞口老樹接溪灣瀑起空中月猿啼雨後山丹丘應不逺乘興好躋攀

送彭士報歸歸徳並懷宋牧仲

千里時相憶魚書意若何士窮俠骨在金盡酒顏酡鄗上悲歌舊梁園風雅多衰年惜老友誰與醉煙蘿庚申春日客有詢余以近有何樂者兼言二三知已米珠薪桂感而詠之【四首】

萬事都成假吾生爲最眞宦情薄似紙詩興不無神嵗月催行旅雲山若待人書空咄咄者小艸竟何因

其二

偶爾三槐座今宜二仲延那知眞樂地不在顯榮年詞賦驚前軰功名譲後賢庭前花燦發許我醉如顚

其三

世上風波險人情嚬笑難但存夢幻想應作鼠防觀玉粒常須索金蛇豈借看雞聲連畫角未足擾魚竿

其四

濟濟衣冠防英英文字雄有山藏霧豹指日夢非熊誰解越中槖空憐國士風登髙憑弔處寂寞古今同

聞賀伯玉移居石窩鋪有感

何處逃魑魅石窩可卜居盟心甘白水避世有蝸廬一逕山樵喜半牀花气虛幽棲吾素志欲共種園蔬

贈槁城羅蘋州父母

瀛海沐防波政成人物和滹濵移化雨嶽色潤鳴珂經世廉名著君章藻思多陽回欣道長桃李滿菁莪

除嵗

雪霽風猶柴門閉寂寥典衣供吏檄沽酒話淸宵除嵗無侲子迎新有栢椒詩人尋伴侶吾道未全消【鳬盟諸友時相過從詩興賴以不孤】

秋日雨中吟【十二首選六首】

最愛雨中景淒淒懷友心層城髙鳥下逺樹暮鐘深老覺風欺齒愁因月照砧茫茫此世界豈盡少知音

其二

寂寞無人問空齋別有天防風吹岸艸細雨灑平阡肺熱新停酒蔬成不用錢村童教識字好使檢書箋

其三

昔日談王霸今朝學圃農雞豚時自牧飲啄與人同痛哭空懷古狂歌擬送窮夜來白露至已滿菊花叢

其四

空堦聞雨滴秋艸日霏霏但惜故人少不知生事防官貧余鄴架計拙有漁磯儉食供軍國何時奏凱歸

其五

霖雨斷人行才聞鴈有聲長沙連嵗戰東粵一朝平聖主恩波大將軍勇气橫甲兵如可洗努力事躬耕

其六

晚年耽退靜閉戶自潛藏栽樹多成果移花已半塲捲簾看蛺蝶撒网上漁梁更得延生訣龍宮檢異方

贈南和沈頥仙父母

仙令自中州休文風度優雪霑麥隴足云映錦堂稠冬日新添綫陽和羣獻謳南山徴福祿惠澤藹春流

兼濟堂文集卷十九

欽定四庫全書

兼濟堂文集卷二十

大學士魏裔介撰

七言律

奉贈孫北海先生

靈光巋峙幾人存古道長安獨閉門三代鼎彛蝌蚪篆四朝史冊鑑衡尊身形似鶴無丹竈書法如鸞自翥騫此去故園春艸長好依明月夢前軒

送張螺浮掌科請告歸裏

人物今稱姚宋儔濃花晴日起離愁宦情瀟灑浮雲在世事風波江水流諫艸常畱旌折檻新詩獨賦憶披裘伯牙臺上琴聲逺何處蒹葭一葉舟

和大宗伯龔芝麓元韻

脂車計日指槐陽話舊情深感慨長共許文章能報國豈知鬢髮各成蒼人如北海尊常在歸向東籬菊未荒旋馬防前居第隘蕭然那得槖中裝

讀束鹿李方巖楚防艸卽贈

一卷新詩楚水頭歷冬及夏始回舟雲飄僧舎茶煙歇風送林香酒力稠慢世敢誇鸚鵡賦逢人先解鷫鸘裘可憐逆旅輕奇士芳艸王孫自倦遊

夏日同李方巖過雕橋尙書裏遂至石屏禪院

蘭若幽棲逺市城西南形勢翠雲橫細泉斜映池荷色密葉深藏好鳥聲偶借禪牀分午夣便擕村醴過柴荊野人不必知名姓十載蓬萊殿上行

過欒武子祠懷古

有客衝炎到古臺淒涼祠宇使人哀風搖麥隴畱殘粒案缺鑪煙有敗灰大陸東瞻水欲涸太行西望翠成堆歸來重檢丘明傳誰是當年僑肸才【時天大旱】

觀靜樓者漑林李親家年臺園中新築之樓也先旣作亭種蓮蔭以埀桞余名之曰逺香玆寄觀靜樓記文以示𨿽未得登眺而山川勝槪漑林胸次浩浩已見之矣

風塵冉冉送居諸爲愛煙霞返舊廬野水時來侵竹逕閒雲偏欲傍松除晴看大陸當盡醉俯衡漳入望余危坐不知秋漸老槿花榮落復何如

其二

聞君頗好仙人居檐外飛雲動碧虛濟物功成應拂袖澄心獨得喜懸車拋殘午夢聞啼鳥讀罷黃庭摘圃蔬最愛芙蕖深密處喬林朱檻逺香初

九月朔日坐玉樹軒觀雨

節近重陽景物新髙齋趺坐靜無塵鴉藏深樹知觀雨花出嬌容似向春棲畆余禾添粒子開壜舊釀醉閒人煙霞世外眞堪賞誰是先憂後樂身

秋日聞鴈園丁自南村移竹栽巢云亭左右

少年曽志五湖遊金馬歸來欲白頭幾朶菊開菊圃淚一行鴈帶鴈門秋長安卿相交情淡故里風花晚節稠更有茅亭添勝事移來翠竹滿平疇

讀五代史

濁醪澆盡柰愁何五代紛紛逐逝波才見全忠雄汴水倐聞亞子渡黃河西川王孟成翻掌洛邑優伶自倒戈花項幾年爲帝業澤民善政史編多

讀陸務觀劍南槁八十五卷終

南渡詩家有放翁才髙不與眾人同心如秋水湖千頃筆抵春山翠萬叢報國有懷入畫角學仙得力似防鴻晚年獲此眞良友寒夜蕭蕭醉碧筒

子侄勷等壬子新春入滙景園閉戶喜詠

罷相歸來問芰荷荒園老屋映庭柯文章應許如班馬詩賦還應擬李何偶向曇華尋寂樂時烹香茗對藤蘿春來桃李爭先發喜見烏衣磊落多

思友

嘆息年來萬事非友朋零落更何依且亭詩在春云黯劍閣人亡旅櫬歸幾卷佳書延嵗月一鐺香茗對漁磯黃冠緇衲爲朋侶猶勝風波鬭巧機

寄魏環極光祿

樹云阻隔此心同十載煙霞夢寐中溫凊人知如閔損經綸羣望似姚崇著書成帙名山業飲酒多方樂聖功退谷先生好晤對藤花亭下晚香叢【退谷孫北海先生也】

哭亡弟辯若四首【壬子十月】

垂髫曾共誦奇書自許才華世不如蹭蹬中年始發迹迍邅一令便懸車治畱棠蔭稱遺愛詩積靑箱走蠧魚此後五人中少爾臨風灑淚滿衣裾

其二

人間生死本尋常妄作誰齊彭與殤子業成名亦足矣官卑賫志實堪傷三秋肺病乏良藥一夜樓成下玉章友愛棣華膓欲斷撫琴回首倍淒愴

其三

落落寧甘滯一丘髙才原不遜瀛洲風雲未湊愁鷹隼蹀躞長鳴困駬驑槐水細流波慘澹行山舊隱樹綢繆臨漳不起中郎哭埋玉蕭蕭馬鬛秋

其四

諸昆濟濟樂笙簧九日猶同宴一堂叢菊花殘陶令死靑山酒渴謫仙亡桞莊作賦空驢背午水臨流罷野航寄語侄曹湏祕惜生平著作謹收藏

壬子初冬偶作思楊方伯也

老來無友亦堪塲閱盡朝華與夕陽曾許且亭續子美誰知河內殞嵇康孤城畫角樓空倚紫塞徵鴻背有霜聊與鄕人忘爾我風流今識展禽狂

其二

滿眼江河日下流蒼茫獨棹一孤舟孔方到處人成癖蘭臭同心忽向秋髙尙豈無廊廟志林泉亦有圃農憂彊呼賢聖杯中起酬酢何庸與世謀

癸丑初春奉和大名道心一孔公祖年臺八居詩一時作者林立魏子惟度爲之首倡惟度名憲閩人也

山居

曽愛巉岏澗下溪卜居深在數峯西白雲自轉庭前樹天籟時聞外雞徑險不妨樵擔度峯髙時見鳥飛齊春生洞壑偏妍秀何處子規半夜啼

巖居

山深一室抱前溪甕牖繩樞嵐障西樹杪飛泉驚瀑布田家報午寂鳴雞炊成世外靑精飯看到人間物我齊門外靑山自太古春林簇簇野禽啼

樓居

斷壁紅深隔一溪雙丸飛渡自東西不將鳩拙思乘鳯欲學鵬摶笑鬭雞寶瑟网灰偕燕老方瞳鶴駕與云齊滄桑此處尢分曉絕意秦川烏夜啼

茅居

結艸爲椽傍野溪倚門老樹失東西莫嫌世味如牛馬獨愛雲中有犬雞自檢方書和露寫手栽仙藥傍檐齊春來奇事君知否一帶花林鳥亂啼

居

近市猶如在澗溪杏花歷亂小西譚入妙思騎鶴問字時來載炙雞手卷湘簾白晝永坐聞流水竹根齊人間大隠藏丘壑滿目芳菲鳥自啼

船居

齊州九防半山溪畫舫新移湖水西靑史遺編空逐鹿英雄壯志喜聞雞百年泡影人難久萬有空中數不齊若問風花與雪月盡他歡笑與悲啼

水居

波起漣漪漲一溪秦風讀罷夕陽西好修翎翮如鸞鳯莫入樊籠學鶩雞欵乃聲中漁网下蒹葭叢裏酒簾齊溯洄此地勞心曲忽念驚鴻四野啼

村居

塵囂不到武陵溪試訪桃源亦在西漢魏兩朝同野馬朱陳二姓共鳴雞槽牀自漉茅柴易擺椏新収玉粒齊老我一生長在此含飴好聽小兒啼

甲寅初秋有感

萬事難禁冷眼觀庭前郁小林巒新書初著誰爭讀佳卉移來好自看巫峽烽煙連楚郢臺灣艢艣犯臨安民生何計樵蘇遂日夜憂天淚欲彈

甲寅秋九月同勷兒遊城東北隅槐川書院有感作二律紀之【槐川髙叔祖也先髙祖衡山令愼齋之胞弟任總督】

旂常功業照雄邊卜築傳聞嘉靖年一自鶴歸華表後更無人醉晚風前停雲樓暗封蛛网光賫堂空絕綺筵尙有遺編畱鄴架登臨回首欲澘然

其二

當年昆弟守傳經拭雪村居眼倍靑張掖狼煙曾電掃衡陽棠蔭徧碑銘華堂未廢鄰人鎖茶竈無煙蔓艸零試向香雲閣上望西山黛色翠如屏

九月念一日夜雨喜作

老來一榻自舒徐世事何勞嘆索居竹屋靑燈聽夜雨小香茗讀藏書軍中羽檄宵猶警隴上菑畬手自鋤饘粥今冬尙可飽天心仁愛樂何如

和張元裕南湖泛舟答謝原韻

五湖何處問扁舟有客同心亦勝遊楊桞毿毿夾斷岸葭蘆鬱鬱上孤洲傾杯痛飲思遺世弔古髙歌誰倚樓防灔亭邊秋月白可能一葉共浮鷗

再贈平子逺【乙夘秋又過栢鄕】

仗劍飄零笑敝裘淸秋白日暫淹畱馬周自醉新丰酒崔顥空題黃鶴樓誰許靑蚨酬國士尙餘客帳夢封侯稽山深處頻回首鬱鬱長松蔭古丘

乙夘中秋京師出兵赴荊州時傳言將渡江進取也廿一至廿三連日夜雨

聞道湖湘有戰期連緜霖雨晚秋時鐵衣問夜吹寒竈徵馬嘶風狎皷鼙上將知兵須慮險謀臣憂國貴爭奇功成自古歸天寵誰把淩煙姓字埀

其二

宣尼夾谷歸侵地晉國淮西降蔡人豈謂書生空袖手須防肉食善謀身師環隴右烏雲合馬踏荊山戰血新帷幄昔年曾借箸漁竿今釣古槐濵

後秋興八首【選六首】

【昔丁亥之嵗余在京邸效顰子美有秋興八首頗爲名流之所推奬今二十九年矣抱屙裏居秋夜聽雨舊習復萌含毫濡墨不覺盈紙余趙人也生居鄗南家近邯鄲防誦史記國防諸書頗諳趙事故多憑弔之詞云爾】

過井陘

試向井陘山下過左車不用計如何臺寂寞生秋艸漳水潺湲嘆逝波五代遺編雄冀晉東京王業起滹沱年來又見徵塵擾憂國籌時鬢已皤【晉王出贊皇破梁軍於栢鄕】

登小峴

獨坐悲秋意不伸登髙回首倍傷神自傾竹葉酬佳節哭向黃花憶故人玩世頗宜師桞下爲文何必效先秦參差鴈叫長空裏老屋枯桑夜雨頻【邑西南有土山邑人每嵗於此登髙余名之爲小峴山】

笑艸

著書豈敢續先賢獨坐茅亭笑艸聽雨蛙鳴已盡醉看云日暮又髙眠樵柯自向北山櫟黍釀應須南畆田讀罷七歌思杜甫秋風吹動菊花天

祀信陵

平原用括難言智公子封鄗亦曾閒【謂信陵君】五霸功勲存趙魏三幹賓客老鄕闗勸歸毛薛誼偏厚自剄侯生事更艱逺害全身甘飲酒至今爼豆大梁閒【信陵客惟侯生奇偉亦子犯隰朋之儔也】

悲常山

死節常山顏杲卿明皇昔日不知名漁陽皷聲何急妃子霓裳曲已驚忠義昭昭千古烈繁華灼灼片時榮寶臣叛逆何功徳【眞定今尙有李寶臣功徳碑余欲踣之】踣斷丰碑雜蔓荊

奇毛遂

豫讓擊衣悲趙國武靈探鷇餓沙丘英雄事去仝秋艸紅粉香銷付水流【武靈王寵吳娃也】大抵虞卿能任俠誰知毛遂有奇謀腐遷史記畱陳迹懷古髙歌風滿樓【房子有懷古樓】

乙邜九月有懷泥河張元裕詩壇

愛君獨負有詩才舊相風流東閣開樹裏燈明談往事花間酒滿趂靑苔未沾一命牛衣泣讀罷三冬畫角哀七夕中秋都過了徵鴻度盡約君來

賀白仲調補中行

奇士丰標迥絕塵蹇驢逺道漫勞辛彤庭曾獻天人防白下已闗憂樂身易水登臺思郭隗東垣作賦壓於鱗提戈艸檄尋常事待爾民風使再淳

燕臺秋興

黃金𨿽系尋常物好士能畱萬古情嵗晚淸笳悲戰壘風髙落木響孤城劉蕡對防身空老賈島能詩墓已耕痛哭呼天頻悵望誰將國士遇荒傖

其二

洪流浩浩百川騰昏墊頻嗟嵗不登瓠子築宮空往事淇園楗石竟無能蒸黎家室隨魚腹天地江湖賸釣罾側席近聞思讜論何人慷慨詠舂陵【時河決久不塞】

其三

悠悠坐憶東籬菊悵悵時懷雙鯉書稽古桓榮終見用散金疏廣可能如霜黃梧碧侵寒月秋老楓丹向索居闥幾年隨曉仗爲郎皓首漫躊躇

其四

復嶺重闗勢若奔皇畿形勝建瓴尊蟠龍踞虎來天險帶濟襟河入薊門重譯何年通越雉乘槎有使問昆源宣云宻邇神京地鎖鑰還應奠右籓

將赴魏村山居寄社友喬百一

僻性從來厭世嘩幽居當問武陵花全収明月爲吾黨未許靑山獨謝家種菊也須並植栁釀泉更欲解烹茶故人自有天隨子好待霜林看落霞

趙問源九日約觀菊阻雨不果

聞君舊有龍山約落落風期許我宜籬下淵明貧自好江州司馬俗難醫酒逢幽士應飛斚雨爲重陽來助詩此日登髙惜未得漫敲巖老枕中棊

千秋臺

田園幸爾賦歸來世運江河亦異哉自有黃金登要路不將靑眼問蒿萊閉門搔首臨王帖送客髙歌到漢臺鐵馬玉衣久寂寞荒林鴉噪使人哀

野雞鋪

寒飃觱發動秋波終古風流與恨多荒塜魚燈沈寶玉平原馬首躍金戈天心混混蠡探海客路茫茫公渡河起舞聞雞成底事不如靑笠伴漁簔

眞定府

成徳軍聲震若雷長亭矗立古烽堆山分恆嶽奔天馬水逺滹沱到海隈砧杵千家嚴畫角梯航萬國走輿儓遙看劍气沖牛斗知有三都作賦才

樂城郵捨

趙北燕南古戰塲徵車日日計餱糧挽輸絡繹來南國羽檄風塵暗朔方哀栁依堤余返照殘颷逐馬冷行裳浩歌雪涕令人老我欲拂衣臨辟疆

九日登城南崔府君廟【在邑西南】

盤回曲徑陟崔嵬喬木淩雲亦壯哉鴻鴈不來秋自老柴桑有夢菊空開丹房藥竈迷煙火古廟碑陰上綠苔惆悵夕陽人共醉遙看荒甸寒灰

述懷【八首選四首】

終古雲山一望中幽棲常欲蹈防鴻興亡世事同蕉鹿得失虛名付楚弓蓮社豈能邀靖節醉鄕且自效無功年來髙臥層臺下靜對春花幾樹紅

其二

寥落荒城賦索居天涯知已各紛如祖鞭應讓時先著蔣徑終當手自鋤澆我愁煩無似酒益人神智莫如書牙籖盡展瑯函祕艸滿池塘花發初

其三

築室郊原好閱耕每逢野老較陰晴丹砂未就陶景醉飲還同阮步兵魚鳥依人洵可樂煙霞遁世本無爭偶然拂枕靑苔上惟見雲間白鳥橫

其四

邇來何地可埋憂惟有西山誌勝遊艸木秋深多欲老雲霞嵗晚不曾収忽驚時序飛蓬鬂蹔托歌呼對酒籌試向五成陌上望平原禾黍正油油

和梁敷五太史雨中見懷

連朝飛雨散空蒙髙韻常懷孤嶧桐已召云嵐爲侍史肯將花鳥付東風參元枯坐涵神劍琢句長吟付楮公聞說兵廚篘竹葉訂期促膝聽秋鴻

李腹公內翰見顧述懷奉贈

仙骨珊珊眾所晞伯陽遺世復來歸曾酣紅玉觀溪水同杖靑藜上釣磯君自南遊悲負米余惟泣血念斑衣剪燈話盡經年別曉夢還隨馬首飛

贈姜眞源巡視茶馬

當年曾共賦蒿蘋國士人爭倒屣迎儲相玉堂讀祕史借才繡斧抗霜旌要教汗血充天廐可使龍媒出塞行咫尺抒懷憑弱素西南千里暮雲橫

服闋赴都至中山【自此以下壬辰年以後作】

人傳舊國是中山百戰蕭條民力艱尙有室家依野水可能烽火靖嚴闗捐軀漫許牘重補戱防何用衣再斑此地松醪𨿽可飲不禁回首暮云殷

春日過蘆溝橋

桑幹直下連滄海夭矯靑龍接禦隄寥落長空寒過鴈朦朧煙樹曉聞雞香山晴气歸雙闕楡塞風霜上馬蹄咫尺五云頻眺望春風已到帝城西

送蘇文昌同年防試不第回閩

眉山仙史號裁云牛女星精應是君客路七千歌劍蒯雞林廿載著鴻聞明珠待剖終無價防筆生花自有芬愧我薦賢乏啟事上林空羨馬卿文

又挽二如孫中丞

箕尾光分傅說儔徘徊不見夕陽愁一身大雅徴文獻念載中原系去畱冰鑑人倫存啟事鐵肝烏府著嘉謀山阿泣盡羊曇淚水冷滹沱白日秋

入直遇雪

年來佳气郁宸闈初見瓊英動夕霏蕩漾寒光來紫塞崢嶸曙火照魚緋惟將樂聖酬詩癖遮莫臨風羨鳥飛封事明朝思補闕幸逢色霽敢依違

秋思

雪霽霜飛夜不明怯寒兀坐對孤檠懶翻鄴架書千卷長嘯庾樓月五更自是違時同叔夜猶然伏枕愧虞卿覊懷暫作鄕園夢驚入疎櫺落葉聲

和楊猶龍作

幾回蕭索嘆淹畱碣石蒼蒼云物愁三載珥貂眞續尾一官曲突恥焦頭居因地僻心常息話到山深暑欲秋嫁娶未諧禽尙約乘槎海上負奇遊

奉贈靑壇成閣老

中原文獻掌絲綸夢卜時膺異數頻帝授玉調鼎鼐天開東閣繪麒麟藻衡一代龍門重調燮千年大業新揖客自慚非汲黯幾回翹首望淸塵

和法黃石太史

寵辱從來夢不驚醉中風雨暈潮生天涯黃霧常連塞海上靑山空有情應馬呼牛甘大隠栽松種秫漫逃醒盈虛莫問君平卜已見朱門蔓艸縈

寒食節同猶龍文衣觀仲溪遊白雲觀

乘春結侶尋仙迹尙有白雲日日畱一井渟餘碧水人間咫尺是丹丘荒臺系馬平林晚野寺悲歌古木幽卻意靑山圍故國幾番興廢使人愁

哭堯山梁村程祖母舅

典型不見髮如皤云嵐慘色多雙璧自能傳素業一經誰復問靑蘿名花手植餘香圃方沼新成未漾荷遺札傳來悲往事不禁傾瀉淚如河

別同門石仲生年兄

昔年曾共侍廬陵祖帳仙舟舊友朋豈謂驪駒堪太息莫言騷賦自多能雲間髙鳥翔千仭天外孤峯矗萬層聞道故鄕春雨足菇蘆深處掛魚罾

和髙陽李坦園相國

無才寧敢玷崇班嵗月驅馳指顧間縹緲五云瞻紫極逍遙一杖到靑山太平春酒人同醉栁墅茅堂天賜閒自有防龍思補衮蓍簮求舊可能還

張螺浮都諌夢中有十年霜雪老黃門之句諸公奉和因次元韻

十年霜雪老黃門去國名髙道益尊頷下批鱗身欲粉虞淵取日手無痕牛衣對泣孤臣淚宣室陳言漢帝恩華發相逢驚嵗晚歌風重續石壕村

其二

十年霜雪老黃門抗疏朝陽君父尊流水髙山風自古靑天碧海月無痕悲歌燕市畱臣節擁棹荊江念主恩可惜扁舟今又去春花如綺照孤村

送友人歸裏

一片孤防問潞河華筵惆悵意如何詩才雅步西園後俠气爭如北海多懷橘深情辭上國思蒓勝事在煙蘿淸時正借天人防未許桐江理釣蓑

餽龔芝麓淶酒和韻

易州城下黃金臺流水釀爲竹葉醅禦苑鶯啼猶閉戶晚春花落且啣杯登樓屢欲哀王粲衣防方思戱老萊文獻中朝推雅望五湖煙艇可能回

送薛行塢請假歸省

大雅雄文繼兩京思親遄發事南徵十年烽火鄕園夢一日斑衣菽水情綠野虛泉气湧行山翠動曉云生相期蚤赴承明直莫向深巖采落英

贈仲芳錢年丈

十年滄海浴修鱗樵牧能知公輔臣大雅可興需我軰蒼生屬望是何人虎頭墨妙通神去平子精思作賦新拭目金明池上桞江頭爭待韋家春

鄧元昭邀看海棠於慈仁寺

塵勞誰解惜春花蕭寺尋芳日已斜翠葉競扶香國錦濃英密簇赤城霞十年潦倒同杯酒三月疎狂問異花向晚莫疑妃子睡風流曾許是仙葩

送衛邰孫請告歸裏

聞君卜築景明前帶雨看耕負郭田辭去勞人愁嵗月好尋秋水舊雲煙谷城髙隠畱黃石洛下狂吟醉樂天野老不疑同海鳥新詩佳句可能傳

送楊悔庵之河南

病肺無能問酒杯聞君南下意悠哉燕臺秋雨連山急淮海孤防向日開畚鍤十年勞補築節宣千里救凶災平江勝事非難繼八月濤聲漫溯洄

送黃於石之嶧縣【於石精岐黃理】

長房仙杖忽東行雞肋防官豈戀名漫詫飛鳬辭帝闕要觀出日問滄瀛書擕素問孤舟逺政有循良竹馬迎采藥名山曾有約畱君淸話到深更

太行晚翠【山有桃花洞仙人巖余防讀書處】

綺霞澄霽見崔嵬千里行山向晚來古洞桃花人世外仙巖石髓翠防開白雲處處藏愚谷秋色年年防綠苔爲憶柴桑晉處士何時共醉舊家醅

光武遺蹤【後漢書光武卽位鄗南】

驅馳河北借羣材何待彊華符命來萬姓謳歌思漢徳千秋麟鳯起蒿萊祠庭祭器封蛛网鐵馬金戈臥碧苔想象鑾輿臨幸後斜陽樵牧幾徘徊

送徐元文

仙才帝簡重鵷班天目霜松幸得攀淸論久因風月峻髙懷常爲水雲閒思親正喜歸元直署紙終教待景山鄕國山川莫徧覽遲君飛斾侍龍顏

送秦畱仙檢討請假歸無錫

潞水澄明一碧流錦防人在木蘭舟詔書下殿縈公緒才子臨江繼少遊座有靑非劍俠檻依紅樹是髙秋惠巖幽處泉渟洌安得從君汗漫遊

興勝寺花園內有髙樓三層

寺南寺北皆禾黍獨上危樓望古燕萬防太行秋色照一灣東海薊門懸流觴石逕荒金穀華表髙原罥野煙山衲相期更不淺花開待我度春妍

髙梁橋在西直門外橋西有王墓

防泬已非修褉日髙梁橋下水空流白鷗漠漠連天去宮栁毿毿入座浮堤畔琳宮余贔屭路傍新塜是王侯春明擾擾終成夢欲共安期泛十洲

彭城放鶴亭

雲龍山下茅亭址天外修翎何處來一水勢從西極下千防遙指海門開斷蛇事業餘荒艸戱馬悲歌空古臺卻憶當年蘇太守淸風琴鶴共徘徊

家兄竟甫築艸亭於防河公署榜曰馴鶴蓋繼放鶴而復有此亭也

馴鶴人同放鶴才應知仕隱不相猜元裳素羽新秋唳白石淸泉一杖來林靜門前銷剝啄心閒河水有喧豗聮牀夜話知何日兄弟眉山逺溯洄

送王雪麓之鳯陽

辟疆曾共論新文結綬彈冠气不羣爲有皇華星作使可憐靑眼望中分軺星疑帶行山色桂楫猶沾大陸云淮甸瘡痍今未息好將民隱奏吾君

懷猶龍楊方伯時在四川

鴈羽參差嵗月忙錦江秋色豈投荒新詩定奪浣花席俠气猶傳北海觴可喜保釐舒化日重教婦子慶春陽龍文千里勞歸省不信枌楡有異鄕【時令郎赴任】

和龔芝麓韻

東西南北細論文靜夜溶溶梅影紛肅政已稱眞亞相封侯終是故將軍闗心時事催黃髮入嵗髙吟變舊聞防臂鼠肝遮莫辧檐前春色正三分

奉送朱蒿庵都諫謫閩

作賦文稱大國風犯顏敢諫古人同路過嶺嶠梅花外話盡春燈細雨中防有鴻章畱鎖闥獨憐好友悵飄蓬六朝舊事難憑弔穏睡菇蘆江水東

薊州懷古

漁陽雄鎭帝京東堞雉摧殘戰士空何代荒碑依野水幾年畫角動秋風室家南徙安巢少鞬槖東來貢路通尢喜靑蓮存勝迹薊州美釀醉春紅

其二

形勢當年百戰収南塘事業固金甌薊門鎖鑰重闗險遼海云防粳稻畱豈盡兜牟無義士袛因帷幄乏良籌春原匹馬空憑弔喬木寒鴉噪古丘

喜吳修齡自昆山至

悵望東南鴈影天朅來風度尙翩然榻懸四載燈前鼠夢破三秋雨後蟬話盡襟期存海嶽書藏瓊笈托幽燕云卿未必煙霞侶纁幣由來物色偏

挽四川方伯楊猶龍

當年曾共賦扶桑爲惜分飛憶逺疆蜀道峽云紛蠟屐薊門邊樹滿秋霜魚龍寂寞音書斷杯斚流連花木香我亦天生獨立者感君意气愧王陽

其二

彤廷拜舞幾徘徊馬渡滹沱過漢臺尺牘每詢黃髮老笑顏不向黛眉開病吟七發膏肓痛思迫十年鴻鴈哀可惜身騎箕尾去列星灼灼自昭回【猶龍不喜近內】

其三

驚傳靈槥出臨漳妬殺曹家鬼塜旁酒竈茶鐺嗟逝水蘭摧玉折冷斜陽生平奇字藏藜閣嵗月空囊笑孔方知爾英華原不減修文地下自翺翔【猶龍卒於河內之淸化鎭】

其四

人世蜉蝣爭土苴嗟君早逝意何如叢臺杯酒琴音斷大陸秋風鴈影疎繡虎雕龍資月旦白蘋紅蓼溯居諸向平空有名山約破帽靑衫學墮驢

其五

貝錦曾聞萋菲傷虛舟大度漫評量定軍山下三分淚閬水城西一艸堂誰復長歌來薊北獨畱好句徧西羌翩然披髮歸何處欲召巫咸訊大荒【猶龍有定軍山浣花堂詩】

其六

曾於髙閣細論文又向浮屠醉夕曛宣徳箋舒渾似雪鼉磯研冷迥生云橊花紅吐閒淸晝促織聲悲響壁枌腹痛那堪頻念舊魚書滿篋總思君【昆盧閣天寧寺皆與余痛飲處】

其七

海水羣飛已有年共資舟楫涉長川一朝星隕文無主有客魂搖淚若泉玉壘錦江聞渡虎滏陽襄國泣啼鵑且亭他日求遺稿大復空同孰後先

其八

友道於今嘆逝波人情反覆有干戈朱顏自向朱門老白首誰盟白水歌雙鶴伶仃驅棧道十年風雨渡滹沱伯巖諸子俱蘭臭獨往空山涕泣多

其九

咄咄誰將浩气収天涯悵望一登樓人同宋玉秋多病才比相如困宦遊嶼舫齋前眞唱和且亭花下舊風流也知生死成虛誕爲爾傷心淚不休

其十

閒從客帳夢封侯晉水巴山百尺樓到處靑樽陪竹杖幾年明月照牀頭髙才世共推三絕奇數今當賦四愁幸有遺編追李杜可知香瓣盡人修

十一

洗盡羣言續雅宗少陵北地自雍容一生尊信惟歸此餘子紛紜安所從梁苑賦成春雪調並州心憶景陽鐘窓中煙气蓬蓬出白玉樓髙記幾重

十二

問字寧甘學子云闗西伯起更超羣瀨邊吟徹霜鐘夜醉後揮餘白練裙幾處孤寒齊下淚一時星宿掩髙雯可憐鉅鹿南山畔大鳥重來馬鬛墳

坦園李老年兄招飲西軒少傅衛聞石先生有詠次韻奉和

窈窕軒楹傍桞開飛塵不到有蓬萊登臺舒嘯靑雲入憑檻尋花錦石堆名酒偏宜同月賞玉人時見戴星回他年仍約耆英防莫向昆明問刼灰

和李君渥親家

懷抱誰爲磊落人君家遊宦重衡鈞彭城未止安瀾頌濟上開輸挽勲胸有俊才應過我筆無塵气可超倫諸公莫羨登臺省主契由來晚倍新

送葉眉初之任貴州司理

將行頻酌碧香醪風雨燕山念子勞國本羅施人貌異川連銅皷瘴云髙祥刑漸可敷文教辟地於今重鎧曹神駿何須愁伏櫪天涯欣遇九方臯

詠雲峯髙公闔門殉節

陽九重逢不可邀闔門殉節義聲昭蓋棺自許攀軒鼎抱熖同時化鹿蕉野水幾灣環塜木荒碑數防伴山樵惟應直筆存靑史碧血萇恨未銷

丙午八月請告歸裏縉紳先生送我於國門之外者車馬數百日暮乃得南行

桑幹木繞帝城西雨歇新秋古樹齊檀板輕敲分祖帳兕觥傳舞列長堤由來燕趙多慷慨況是田疇正渰淒日莫鞭驚野鳥雲山此去好扳躋

寄餞送諸公

襜車暫住古橋頭雨霽風疎好逗畱豈有文章華上國何來膠漆盡名流燕山八月鳴賓鴈上谷三秋起綠疇自幸時平歸故國千山紅樹漫吟謳

懷闕

投筆戎軒慷慨同封章每奏未央宮雞鳴待漏霜華下鵠立懸囊日影中萬國梯航重譯逺五湖煙水一防通君恩寵錫何由報瞻戀楓宸紫气叢

至眞定

駒隙流光十六年重來正是晚秋天籬邊黃菊英新吐檻外靑山色舊妍事業豈堪追丙魏文章空自慕云淵相逢盡說秋成好贏得得髙齋一晏眠

至裏

晝錦人稱是壯遊歐陽作記美韓侯十年漫走東華道一日相逢野水頭誰識邯鄲全是夢應知歡伯可銷愁半簾明月梅花被不羨蓬壺海上洲【五代史梁晉戰栢鄕拒野河之工】

奉送增美劉年兄祭告泰嶽東海

門第中朝孰與同文章侍從繼宗工鳯麟自許淸時瑞海代今觀大國風玉檢金泥雲气出方壺圓嶠蜃樓通行行漸與東華近仙仗悠悠防玉驄

送簡文選督學江南

使節初開說範陽天書遙拜紫薇郎橫江萬里秋天鴈孤月千山夜杵霜驛路幾回縈鐵甕松杉依舊繞銅梁太平文物推南國防看金魚賜建章

送譚舟石赴楡林

五原秋色近如何疋馬西從天外過瑪瑙谷邊煙火少鴛鴦湖上雪霜多囊擕珠玉才難比匣有幹將髮未皤莫嘆短衣勞防涉知君指日貴鳴珂

贈蕡之抱甕園

埀桞當年手自栽每逢佳興幾徘徊靑山近矣何曾厭明月依然莫浪猜粗糲炊成野老飯松醪飲盡葛天懷不知人世興亡事一曲長歌酒百杯

贈臨城喬百一

數年不見已成翁走徧天涯還是窮欲典靑山爲活計幸畱明月照寒空春花簇簇開芳甸好鳥闗闗哢晚風速築糟丘吾欲老與君共醉落霞中

丙辰仲秋挽潮陽大守麗楡叔不受僞職病故

埀髫憶赴城南館壯嵗功名亦未遲嶺外猺人迎竹馬江干名士篆丰碑吞氊欲效蘇卿節奪笏還同秀實思萬里槥車何日返潮陽烽火不勝悲

夜飲北玉齋兼寄田髴淵

談心不覺斗參橫夜气淒涼劍欲鳴海內文章誰尙在中原聲气爾多情名山盡閱書盈篋北海常開酒滿觥聞說荊南摧戰壘降旗先竪嶽陽城

和梁敷五戊午除夕

防心趺坐一蒲團髙庋於闐雙玉盤甘橘分時無內熱河冰泮後解春寒袖長婢老猶能舞嵗儉羮蔬獨喜餐云物晴和新气象鏡湖深淺任投竿

又和已未元夜

靑靑幾防入花條火樹崢嶸盡一宵且慶人煙喧里巷忽思天仗隔雲霄歌殘燈下傾春釀藥寄山中憶老樵同樂寧知今古異太平指日頌熙朝

送堵幹三歸無錫

爲許知交仗劍遊堯墟歷歷見平丘鄕思常憶仲由米旅食時登王粲樓上苑文章甘小試五陵裘馬若浮漚東南水旱頻年甚路過防江起暮愁

僕人王棟壬子春南遊武當山

嗟爾猶知遊太和蕭蕭行李半肩多傳聞此地生靈藥安得移栽學槖駝九防齊州同蟻垤一鑪金鼎鎭云窩歸來好買春藤杖拄徧名山問薜蘿

坐忘

世味年來已徧嘗不如道味足淸涼槐陰宻轉鄰雞報書卷拋殘午夢長雨灑平原山有色風吹小院竹生香非仙非佛聊稱我數息深深學坐忘

壽通許令弟倫淑

司馬家聲舊有名烏臺閥閱再崢嶸愛民政自成三異禮士學應續五更長至春回梅欲吐琴堂月照鶴隨行應知父老懷棠蔭祝頌南山壽愷情

奉和孔心一公祖詠宋子飛只可山房

只可先生自譜年杖藜健步似飛仙其傾竹葉何辭醉獨玩南華不肯眠題塔一時誇啖餅著鞭此日許歸田山陰訪戴何由棹隔斷桃源別一川

其二

只可先生自譜年鎔金就範磨兜堅堂延羊仲兼求仲酒賞春泉並惠泉宦迹猶如鴻爪雪文名不讓馬蹄篇入山辟穀誠多事偏愛長安市上眠

其三

只可先生自譜年文章歷落古今篇隨徵膝下披金甲獻防彤廷躍玉鞭循吏有名人頌母醉鄊占籍酒如泉鄗南有友遙相憶千里春風啼杜鵑

其四

只可先生自譜年每聞矍鑠未華顚曾酣碣石燕昭館閱盡蒼梧虞帝煙一曲深林畱好友半牀明月對瑤編已知富貴浮雲外且喜芝蘭玉樹前

奉和龎雪崖詞林見詢

百年風物未蕭疎三徑蓬蒿掩敝廬老眼倦看花一放室人每嘆食無餘孤城畫角驚愁旅潭水柴門問卜居霸越平陳空夢迹危樓髙庋讀殘書

楊子元授中書舍人

且亭不見念餘年玉樹臨風允象賢初入西淸學珥筆已空北冀著先鞭白劉唐代篇章勝楊魏熙朝唱和連屬望鳯凰池上客桂花宮裏有閒田

奉挽荊石蔡年侄窀穸

英英國器今何往埋玉山阿誰與鄰幸有箕裘付令子終遺罍恥念慈親蘭臺家世聲聞逺憲臬風猷蔭樾新卻憶燕都問字日蕭蕭洨水泣斯人

挽馮子韶

天生傲骨气千尋中嵗歸來髙隠心半榻松風余鳥迹一簾月影散花陰桐鄕遺愛人爭祀淸節東籬菊尙森執紼未能空悵望蕭蕭夜雨一燈深

奉挽閩督覲公範老世兄盡節和少司農環溪魏年翁原韻【戊午】

從死田橫止俠烈相隨範子盡貞臣人倫天道心常炯取義成仁願已伸螺女江邊魂化鶴釣龍臺上血飛燐鄗南憑弔空埀淚畫壁遺言痛鬼神【覲公被羈有畫壁遺稿】

贈張元裕

方伯鳬盟相繼死疎蕪張子鬢如皤酬詩常覺篇章富對酒偏生感慨多艸屋洨南勤葺補柴車鄗上屢經過卽今詔防徴才士誰識先生獨寤歌

丁巳正月念五日馮公述邀飲於友竹齋

閉門謝客疎慵久忽入城南訪故人羽檄已驚三載夢煙霞又覺一年新淸泉白石盟初志尊酒只雞隔世塵更欲論文聫社防添修茅屋對松筠

丁巳九日登馬鞍山是日有家兄竟甫兒勷同友人李聖之白見先

逺山猶是舊時妍擕手同登興杳然云物自來還自去秋霖爲浦復爲川兵戈未息常驅馬霜露頻飛尙有蟬喜得與君扳痛飲何妨酩酊卽髙眠

丁巳十月挽申鳬盟

少防星暗閉山樊故友相看哭寢門丘壑一生甘寂寞圖書數卷擷蘭蓀擬將摩詰應難比失卻襄陽誰與言步出槐濱聊悵望水流花謝鴈聲繁

其二

徴書逺避白雲廬防檢生平得自如共飲艸堂忘嵗月自開花逕狎樵漁茂陵遺稿無封禪安樂行春用小車天上緋衣何太急邯山洺水气蕭疎

元昭鄧太史契濶久矣每承憶念縞帶紵衣之雅情同僑札兒勷過江拜之牀下適館授粲慇慇無已愧乏瓊報書懷以寄

鴈行數陣橫秋旻意气相看晚倍親萬竹園中懷舊好千金渠畔老閒身曾期世外陶景共許巖耕鄭子眞安得扁舟過北固與君登眺結芳鄰

和張元裕

亡羊岐路世多迷夢破邯鄲醒後題大石橋邊月自照蕭王廟裏鳥空啼參禪已覺鏡中老鏈气難回曦禦低張緒風流仍未減何時握手水亭西

辛酉初春偶思閒中之樂遂成八律【選三首】

萬金難買此身閒檢防詩篇手自刪麟閣浮名空自好蓬萊仙仗不須攀靜知荏苒光陰易老覺形容童少艱傀儡滿前誇綫索息心誰肯下松闗

其二

萬金難買此身閒遙憶從前百事艱映雪囊螢十載苦衝寒冒雨五更班肯將富貴如沙礫豈視民生若艸菅酒史續成眞樂地傾壺自可駐頽顏

其三

萬金難買此身間弔古無庸涕淚澘禪讓徵誅皆故迹王侯將相幾多班靜聽林杪花閒鳥時看墻頭屋外山兒誦詩書婦解織先生怎不破愁顏

贈晉州郭父母

保障依然古晉陽細侯竹馬擁成行仁風播作秋風洽惠澤流如雨澤長叔度重聞歌五袴召公再見誦甘棠禦屏應已書名姓渤海朝歌足比量

兼濟堂文集卷二十

