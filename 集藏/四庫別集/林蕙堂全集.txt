

欽定四庫全書

集部七

林蕙堂全集

別集類六【國朝】提要

【臣】等謹案林蕙堂全集二十六卷

國朝吳綺撰綺有嶺南風物記已著錄王方岐作綺小傳稱所著有亭臯集藝香詞林蕙堂文集諸編綺沒之後其子壽潛搜訪遺稿合而編之此本一卷至十二卷爲四六卽所謂林蕙堂集也十三卷至二十二卷爲詩卽所謂亭集也二十三卷至二十五卷爲詩餘卽所謂藝香詞也二十六卷則以所作南曲附焉

國初以四六名者推綺及宜興陳維崧二人均原出徐庾維崧泛濫於初唐四傑以雄博見長綺則出入於樊南諸集以秀逸擅勝章藻功與友人論四六書曰吳園次班香宋艷接僅短兵陳其年陸海潘江末猶彊弩其論頗公然異曲同工未易定其甲乙其詩則才華富艷瓣香在玉溪樊川之間詩餘亦頗擅名有紅豆詞人之號以所作有把酒囑東風種出雙紅豆句也所作院本如嘯秋風繡平原之類當時多被管以各有別本單行故僅以散曲九闋綴之集末統而觀之鴻篇鉅制固未足抗迹古人而跌宕風流亦可謂一時才士矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

林蕙堂全集卷一

湖州府知府吳綺撰

賦

康山讀書賦

惟餘生之寡偶佇遐覽於中區承延陵之遺緒紹左臺之令圖旣少孤兮偃蹇值世難兮爲儒恥捷徑以窘步矢貞固而弗渝潄翰林之芳潤入藝圃而勤劬於是畋漁百代懷抱一編終棄繻兮早嵗機入洛兮妙年慨赤烏之顚覆逢靑犢之蔓延火照啼烏之苑塵飛渡馬之川瓊樹摧於斷磧垂栁化爲荒煙管幼安去之長白揚子云守其太若夫通子未生少君初嫁寄槥兮堂中賃舂兮廡下傭馬磨以心傷泣牛衣而淚瀉頻遭魑魅之揶揄屢受路人之推罵嵗有秋而靡春時在晨而非夜鮮故交而問焉哀王孫而飯者爾乃抱影荒涼攜孥躑躅野尋不萟之丘巷就無人之谷雪結葦以對風捲茅而敗屋饑鶴啄於空庭悲防號於古木徒聴古院之鐘莫借鄰家之燭則有防漢逸妻伏川良偶鋤揮野外之金裘典市中之酒爰辭楚以同心亦入秦而攜手良人豈其長貧君子居之何陋偕東方而不絕出北門兮奚詬則有匡鼎談詩侯芭問字螢死囊中魚生篋裏案就雪而長欹牀隨陰而獨徙書淫酷似於劉生傳癖或同於杜氏夏侯倚柱而忘雷髙鳯持竿而及水嗟風雨其如晦維雞鳴而不已莫不逍遙叢薄嘯傲長林𨿽九遷而奚慕乃五噫之偕吟對靑山兮扣白石引濁醪兮彈素琴彼處堂之燕雀亦何足知鴻鵠之心哉

區室賦

洲比魚梁湖稱鴈翅江醴陵夢錦之川李供奉含毫之地偃翠嶼於中央渺滄波而無際信幽曠之靈壌足髙深之遐契乃有東園耆舊南國英華橋眞百口裏自千家指玉潭而作墅環錦石以分沙仲長統心耽白水孫子荊癖染靑霞於是獨辟菟裘別開羊徑洞擬避秦齋題寶晉石倉堆曹氏之書酒庫積焦公之醖疏綠水以相通對靑山而取正爾乃艸栽鹿樹種金鵝楊低碧軟藤老紅多鶴性閒而識字鷗態懶而淩波有檐前之睍睆無庭下之婆娑加以千帆送雨並入間四嶺吹嵐俱來枕上農賽鼓而秋登漁収罾而夜唱稚子則徴稅於魚田先生則橫經於鶴帳莫不閒吹楚蕙飽飯山薇醉邀月入坐閱花飛考遺文於錦帙振逸響於瑤徽歸去來兮自守老莊之止足區以別矣寧言魏晉之是非

米山堂賦

乃有陽陵公子秋浦先生蚤投簪於衡嶺遽還轍於臯亭搴芙蓉而作屋結薜荔以爲纓漆園則仿之防叟竹徑則啟乎元卿於是林通復道坐引淸瀾疏軒就燠辟館辭寒圖蓬瀛於檻內畫雲气於楣間厥堂肯構號曰米山其前則岫引長松其後則峯環翠篠左抗桂花之幽巖右帶蓮花之曲沼旣栁密而宜蟬亦花深而足鳥杯堪薦酒是垂蕳子之藤帶欲抽書用蒔康成之艸況復琴名白博枕字紅蕤帖寶昭陵之賜書畱鄴架之貽朱墨黃則史分數頁金銀斑則管列三枝南垞含毫尙憶右丞之畫東山著屐未忘太傅之棋爾其庭有五龍窠名羣鳯人則淮海八公客則求羊二仲秫供陶令之田酒足步兵之甕仇香無羨於鸞棲和靖可資夫鶴俸故能樂志窮年見防終日曼倩以玩物而取容長統則養和而不出事在拙而彌尊道用柔而益直言同僊尉入梅市以難尋恐似漁郎訪桃源而已塞

鬭蟋蟀賦

露老梧桐之月云深酒色之天五雉翻盆盧看擲帽雙犀出塹馬笑投錢劉寄奴之豪情未已賈秋壑之逸興重騫爰徴威於羽國遂選勇於虫兵黃金鑄秤紫玉雕罌旣曹分其種色次部伍其重輕弱足之與彊頭譜前論系一靑之及五白刪外存經於是此號蜘蛛彼誇蝴蝶翅翅梅花腰腰薤葉气一鼔而不衰勇三登而未竭其未合也如木雞之不見其旣鬭也儼銕騎之相接爾乃金字琵琶香稱獅子戴我頭來飽卿拳矣或始伏而終搏或初生而後死淮陰之渡齊水輕騎潛行鉅鹿之鬭秦軍呼聲亂起義防銀須怒銛銕齒必甘心於亂人將報聲於知已若夫巧在伐謀鬭非專力見壘滿而气生聴轂鳴而義激笑薄技於螳川羞覆師於蟻國宜乎博縦千金采陳雙璧出壘升塲寒敵軍之心膽収缶論功饗主人之棃栗也

爽閣賦【爲錢葆馚舍人作】

視艸名家采花勝迹才髙大歷之年地近平原之宅烏府彯其漢纓靑峯韻於湘瑟江山得助蹲小鳯之九苞湖海知豪坐元龍之百尺則有闌干玳瑁簾押眞珠刻靈芝於繡拱拾瑤艸於瓊除錦貯郗郎之管香薰曹氏之書南斗垂杓曠朗固仙人所好西山拄笏髙眀信君子之居於是振舄遐臨攬衣長眺塔碧春雲樓紅晚照龍湫斜帶而孤澄鹿苑遙分於眾造魚鱗萬瓦靑楊帶雨而參差雉堞千門白薴橫霞而繚繞爾乃水如衣帶山似屏風泖遙連而月映峯環峙而煙籠備四時於檻內収百里於中月皎兮其可懷惟憑來去風泠然而稱善何辧雌雄則可以集嘉賓延勝侶送目八區抗情千古攜荀氏之燻鑪橫晉人之談麈浮金屈巵歌謝朓之詩揮玉如意作王戎之舞況乎鶴成一頂鱸有四腮張掾歸時蒓容客飽吳王獵處花向人開召太白以塡詞君須且住聴小紅而度曲我待重來也

黃金臺賦

登平原以一望惟蔓艸而已矣問古道於行人云金臺之故址唏噓乎荒湣來耄噲死在子平之新立將招賢而雪恥視其可者請従隗始則斯地也固有崇基礙日傑構淩雲升堦論武辟館摛文懸千金以買駿仿遺術於涓人於是衍自臨緇辛由上黨有昌國之雄才亦懷奇而遄往皆騁足於瑤衢並奮翎於网臨斯臺以騁眎見山川之泱漭収形勝於目中玩敵人於股掌乃展妙略出奇兵罷諸侯而不屬驅銕騎以長徵凡數戰而至濟上歷五載而下七十有餘城設齊器於寧臺陳大呂於元英洗前人之積憤揚海內之鴻稱信人國之成敗以賢者爲重輕何歷世之未防棄喆士而弗庸好圖中之綠耳忽在廐之飛龍置蘭筋而不駕策駑步以求工曽牝牡之未識任顚倒於意中遂使黃金日重白璧長埋晨風兮逺引汗血兮不來瀦遺宮於藪澤沒舊館於蒿萊傳虛名於古冊重過客之徘徊唏噓乎艸蕭蕭兮泣寒露瓦粼粼兮竄狐兔思昔人兮不見訪遺蹤兮無處懷長鋏兮空歸耿餘懷兮終古

燕子賦

參差送逺下上於飛嵗有期而必至主𨿽貧而亦歸惟裳之羽族與春風而不違若夫臨秋暫去候社俱來海外有畱郎之國燕中有別友之臺五色朱絲曳仙人之廣袖一雙白璧化神女之輕釵艷爭傳於雒種靈豈侈於商禖爾乃喃喃絮月故故衺風輕衫一兩細剪雙封楊栁枝髙笑微翎之染碧桃花影重看小喙之黏紅加以荇絲綠淺杏子黃初石氏歌臺裹雕梁以玳瑁王家酒榭綴簾押以眞珠雛學飛而未逺巢試暖而堪居莫不來回兩兩去住雙雙畱鶯學語共蜨爭香顫釵梁之碧玉長迷下蔡舞掌中之白薴薄醉昭陽遂使春事興衰夕陽今古玉京冢上嘆防綫於黃昏盼盼樓中恨白楊之夜雨記六朝之巷名是烏衣入百姓之家夢誰朱戶

焚香賦

花淨春櫺月吹秋帳遲美人兮不來擁薰籠兮誰望采艾蒳兮山中問都夷兮海上云衣暫擘石葉雙安鸕鷀卸粉鷓鴣畱斑近愁煙劇逺訝灰寒心中字苦眉下痕慳白鳯翔於曉幕綠龍焚於夜山經旬似暖半笑疑溫長垂髻影細亂衣魂膩衾花而入繡透衫纈而棲痕見鄂君兮何夕坐賈午兮黃昏懸靑綃兮不寐結翠綬兮誰分亂曰辟寒寶障流蘇長火山十里金鳯皇期君待君君不至直須還我繡香嚢

瓶庵賦【並敍】

家雨岑早具才情長修行誼原孝先京兆之俊然諾無侵馬少防闗隴之賢楷模不苟門前車轍長者頻來坐上盤觴髙人長在得百斤於楚國豈重黃金下一矢於聊城非憑白羽贈惟君子或拜下風利出仁人有如皦日固患其無語耳遑慮乎多言哉爾乃老至彌衝徳髙益劭退而自號命曰瓶庵蓋取鄭公守口之箴用惕詩人捫舌之義也夫瓶之爲器受小而容多瓶之爲能出艱而施博雨岑之取以自況不已然乎昔萬石傳家庭中之馬必數七旬受賜室內之樹不言古之名賢類多如此苟無忘於玉汝之義其尙念乎金人之銘乃爲之賦曰

美矣吾宗修能特起少奉教於哲人早聆音於君子紹謙徳於延陵繼淸風於甪裏旣有孚而缶盈庶無譏於罍恥爰標斗室取義富公守予衷而靡失鑑維口以興戎恐一出之莫返冀三緘之可終象山雷之在頤秉心惟愼悼水澤之爲困尙口乃窮於是寓目以形見道於器用守約而施博遂先難而後易出必期其可歸始則求乎能繼其中有蓄寧如石鼎之彭亨厥用維難聊法開瓿於有綮所以挈原非智羸或無危能有容而不溢亦爲器而非欹仿抑戒於衛武法寡尢於仲尼或指子之口惟酒可飲用捲爾之舌匪駟能追鄒長倩寧見譏於撲滿揚子云可無笑於防夷豈止朱提見稱楞伽是仿周則蟠以螭文漢則錯其麟象惟此徑寸之圖庶無二三之爽居之何陋信甕牖之常安言矣非誇同尊彜而足尙也

畫舫聞歌賦

乃有海上名豪漢東逸侶生従羣玉山頭來自眾香國土本鳯凰池上之仙作鴛鴦社中之主栁枝結帶以相従桃葉橫橈而喚渡靑簾錦纜望爲天上之樓船金管玉簫豈是人間之歌舞訪二分之眀月人盡霓裳杭萬頃之淸波舟皆雲母爰停芳桂特系垂楊命詞英以授簡召勝客以飛觴文舉之豪情莫匹公瑾之雅度非常髙致則來元卿於竹逕博識則見朱異之縹嚢人似子康乃共羣賢而至我非季重亦偕七子之行主人命紅粉之虞侯咸徴歌而奏伎羣姬乞彩毫於學士能刻羽而移商則有玉愛其淸金求其艷芳姿掩袖以回眸寵姐披帷而露靣靜聞素素調弦嬌覩紅紅整釧飛瓊按節以瑤簪麗英含情於紈扇朱家淑質小令不號斷腸殷女昌容柔顏獨能怡念避人幕裏或爲鸞鬢之郗超窺客前亦有蛾眉之曼倩莫不情隨聲轉態逐情調音以柔而取媚字欲吐而還嬌或前揚而後抑或始下而終髙或激昻而屢變或婉約而頻搖或澑亮而圎如眀珠之一串或引伸不斷如弱縷之三繅或如振木之涼風淒然以思或如灑之密霰戛矣難銷遂覺忽然而悲胡然而喜靡竟其端莫能自己惝兮怳兮髙矣美矣綠腰以之結聲紅牙於焉合指信可遏乎行雲豈必聞乎變徴遊魚因而出聽翔鳥皆爲戾止於斯時也不其樂哉四座之聲俱寂諸賓之意云諧旣停杯而刻燭亦錯履而遺釵金穀之逰未巳玉山之醉方頽兩岸秋聲楓葉與蘆花並舞一江月影流波與徵鴈俱來君若聆郢雪之音曲將闌而未倦吾則聴鈞天之奏夢欲寤而還猜

家云逸觀頤堂賦

爾乃黃嶽峙其西臨澄溪環而左繞山疊翠而難分水浮靑而不了松菊多傲俗之花鷗鷺是忘機之鳥商山之芝艸可飡武陵之桃花不掃信有同於靈境亦何殊於仙島地如彭澤南村多素心之人嶺似洛川東園有皓眉之老則有延陵俊彥歙浦英豪因寧親而薦防爲侍養而誅茅導潘輿而左右辟蔣徑以周遭髙深得性情所近爽塏亦風土所饒旣肯堂而肯構可以燕而以敖擬以宴樂之需無取於云上之象況以飲食之漸略同乎磐吉之爻若夫時值鵲飛人多燕喜吸荷露於晨曦聼松濤之夜起華峯之枕初推亭林之杯伊始守黃老之庚申歷絳人之甲子葆徳者於以存眞養志者因而瀡其爲體也旣外實而內虛其爲義也則下動而上止於是進杜孝之膾烹季偉之雞子路負米而在廩曽子蕓瓜而滿畦羊有跪乳之禮鳩爲祝噎之儀幾與杖而可適寢與食而有時常徐行而捫腹或侍坐而搜奇英流用以引年聊於焉而奉老識者許其養正遂字之曰觀頤頤之義大矣哉觀之上有慶也況侶避世之禽魚兼少入塵之車馬擁萬卷而優防歷四時而瀟灑養體及養志而偕康履險與履危而益寡樂泉石之蕭疏備古今之風雅自足於己旣匪猛虎之可耽無求於人豈復靈龜之用捨則有不惟其聲而惟其意不惟其事而惟其誠察之常存於未動視之或在於無形或醬或醋而備其物爲饔爲飱而遂其情將心目之偕暢胥志气之交寧積善乃能餘慶久視可以長生倘申公有蒲輪之徴大烹以養若石氏賜上樽之酒眀徳惟馨

瑞栢賦

考仙經之嘉植羨栢椈之亭亭得九秋之正聚五木之精產汝南之防谷出新甫之髙陵枝防天而上指根蟠地而西行田鸞嚙之而得號赤松食之而延齡常磊砢而宿鳯或偃蹇以騎鯨𨿽時序之代謝曽不嘆夫凋零則有桓桓而榮童童而茂雲气羨於秦皇岱嶽傳於漢後蔚香葉以霄防匝霜皮而雨澑材𨿽任乎棟梁質豈堪於締構受烏兔之精英與黃其並久豈斤斧之可施茁溪山而非偶神仙每取以爲餐元正亦采而獻酒是宜號爲蒼官殊有資於黃耉若乃伊川華裔安定名家品實髙而莫及徳則溥而無涯考靈圖於綠籍得仙訣於黃芽火伏軒皇之鼎鑪存葛令之砂方培根於瑤砌或奪秀而成葩鐘乾坤之淸淑當春夏之芳華味則同於絳雪品則醸乎流霞歷千春其獨茂等八極以猶賒爾其碧葉森森金英簇簇色以進而愈深味以甘而更沃初則比之巖桂旣則煒於庭菊甘則如飴嗅而益馥比槐棘以菁菁照芝蘭之鬱鬱樹可縶乎靑牛蕊可飼乎白鹿神人見以徘徊仙老來於信宿兆夫奕葉是曰公輔之祥知其後天厥應神仙之籙況夫月逢赤騎嵗禦金羊方將榮於拜甲正獻壽以躋堂呂尙見夢於渭水宋纎馳譽於燉煌

天子聞之而賜杖密戚屆此而稱觴見奇英之滿目咸撫幹以徜徉羨九如之未艾卜五世之其昌禎適符於鶴荷慶更衍於龍章則有濟陽之公子擊節而驚爲罕有於是延陵之逋叟染翰而頌其無疆也

杏花春雨樓賦

於鼎文冶兩汪子世居歙之松眀山杏花深處新構一小樓兄弟讀書其上曹實庵使君取宋人杏花春雨江南句顏之曰杏花春雨樓友人吳聴翁登而樂之援筆而爲之賦賦曰

攬人間之山水何處蓬瀛問江左之樓臺防多煙雨則有虎觀英流龍溪勝侶承玩鷗之遺址自是靑門籍司馬之髙名猶存朱戶同居參佐聨牀有陸云之兄世列髙平與硯是範喬之祖於是丹梯獨聳直上三層烏榻橫陳恆居百尺推而羣峯列嶂山欲拖藍憑檻而畫舫當門波皆泛碧髙低戶収灝气於初澄宛轉欄桿倚斜陽於將夕景隨境設旣無候而非佳勝逐年來最何時而堪憶若夫靑陽禦辰白沙應節栁垂縷而將煙梅謝瓊而無雪時當人醉之天嵗值參昏之月紀韶華於荊楚家始聞鶯訪風俗於洛陽人皆撲蝶爾乃欲霽非晴猶寒漸暖籠翠陌兮煙輕弄靑簾兮風軟霏霏欲濕脂遂凝於千絲的的能鮮霞似蒸於萬防坊開碎錦旣若淡而若濃彩染生綃仍半深而半淺至於千林墻下爭來閙午之蜂一色江頭或罥尋春之馬巷中聞雨向佳人而賣焉花底停驂報先生之歸也景物適值夫融和性情益因而瀟灑曠懷逺寄豈遑歆羨金張髙調無鄰獨愛詠歌虞夏斯則據榻遐觀憑軒長慨俯仰極夫千秋眺覽周乎四海驚心時序悵飛兔之難畱觸目雲霄詢臥龍而安在圃農未學何妨並耦而耕聞達不求要可席珍以待是則悠哉防哉髙矣美矣气何意乎淩雲賦有聲而擲地著書終嵗世將擬之景迂生拄笏移時人或指曰巢居子吾正逰於方外樊川當綠葉之陰君胡爲乎山中安石爲蒼生而起

栗亭賦【爲汪扶晨作】

獻玉王之妙品循曹阮之仙都傍紫霞而開徑倚丹竈而結廬地則秦人種樹之洞山乃宣平采藥之區陶徴君愛而卜宅李供奉過而停車塵𨿽飛而不到水至潔而堪漁此豈俗人之徑是爲髙士之居於是飾之華桷繚以雕楹髙堂疎豁而獨啟文軒磊落而交承愛夕陽而拄笏挹爽气於西成古人求安於幽防君子樂處於髙眀盼綠陰之無際攬翠靄而長吟則子美之所謂佳者豈能更勝於栗亭其左則曲巷逶迆閒房窈窕照吾檻兮扶桑有晨光之朗曜乃蔵書而建倉或煮茶而安竈鴻妻倚竹以將迎鶴子爭花而歡笑防莊獨坐以養生長統閒逰而學道應須暮史而朝經寧獨山樵而水釣其右則雲橫玉几水帶金隄見芳林於旁捨尋仙迹於淸溪灌靈均之蕙畮築邵平之畦鷗有沙而皆宿鶴無松而不棲槐方春而拂檻菊將秋而滿籬戴顒之尊未竭劉伶之鍤可攜若乃丹梯前起佳徑橫開荷香曲沼芰繞崇臺芳流環映廣榭崔嵬可映芙蓉之鏡還傾芍藥之杯綠淇園而皆竹芬孤山而盡梅常對之而愛玩尢朔濵之異材至若髙栁在後交譲可匹旣梳煙而帶雨復干云而蔽日感瑯琊之十圍羨渤海之百尺鶯啼春而自嬌蜩吟秋而轉急時卽霽而恆陰衣𨿽素而咸碧遂枝映於比鄰長花飛於滿室於是偃仰匡牀參差極望水送綠於門邊峯橫靑於云上斜川時斷而時連別墅或幽而或曠漁郎帶笠而羣逰樵叟行歌而互唱旣興逸而情移亦神淸而目漾信無羨於鞏洛將何期於蓬閬況乃花發彩毫云生鐵硯賦頻答於龍墀名恥通於狗監天九重而聴卑日五色而目聲早重於一時遇偶嗟於三獻江山共助其文章天地長畱於詩卷笑王根之第與樊重之館曽何足當先生之所願乎

瑞石賦【有序】

江子郢上中庭有石察而視之日有加焉夫石本靜體動而日生則有異矣名之曰瑞固其宜也遂爲之賦

惟中庭之奇石分山嶽之靈姿旣獨全其幽素乃永謝夫燐緇臥莓苔而似傲披薜荔而還欹李贊皇踞而醒焉到茂灌玩而愛之爾乃崿崿瑤峯峩峩仙的秉艮徳而匪轉運坤靈而不息方遙見而未殊殆諦觀而罕匹如人累善惟不覺而常增似物迎年非有培而自益若乃初如隕宿倐似凝霜方時移而嵗易遂日就而月將恍惚兮其未己累積兮其難方遇射思騰欲躍將軍之虎叱而卽起還來道士之羊蓋其秀擷嵩華奇分泰岱本以靜而動生遂因形而象攺尊曰君而益崇呼之丈而可拜用之丘垤己難測於寸壌介彼岡陵復奚窮於千載也

表

擬

上以董其昌字帖賜內院諸臣謝表【順治十三年】伏以紫極昭文大啟瑯函之祕黃扉渥寵敷寶笈之華闡異代之幽光成熙朝之盛典輝騰東壁澤賁西淸臣等誠惶誠恐稽首頓首上言竊惟河洛呈圖始代結繩之政嶙峋作篆用垂勒石之文蒼頡之列三家象猶蝌蚪宣尼之題十字體創麒麟增減逓及八分神妙各傳三品然枕中得訣只傳習於專家幾上揮毫未稱奇於祕閣昭陵玉匣二百防十紙修禊亭不落人間長壽珍函三百十七篇文選樓僅存天上用拙毫而自免防同庭艸春悲補戈法以逼眞未見筆花宵燦古肥今瘦爭愛鶩以忘雞晉畫唐摹半縈蛇而綰蚓坐魯公之池畔誰憐正气於釵痕刻蔡氏之樓中但憫遺蹤於瓦礫米顚振袖僅聞誇異於一時劉洎登牀反致貽譏於千載未有異代還叨夫眞賞同官共被乎隆恩如今日者也玆蓋伏遇

皇帝陛下道契昭符勲髙鏤玉虞廷受籙得十六字以傳心周室迎丹撫億萬年而立極崆峒訪學探妙緒於酉山姑射凝神動文思於甲帳偶因萬防之淸暇旁求六藝之遺文惟先臣董其昌者地擬陸機少登翰苑遇同蘇軾老踐容臺當慶曆之時雍振鐘王之風雅墨池波濺早窺大令十三行筆陣雲橫自得長史十二述駕米邢以獨上掩文祝而前驅西蜀亭久下門生之淚終南紫石仍畱故老之蹤開卷宛然嘉嘆屢聞於楓籞披函爛若恩榮遂及於槐防字珍琬琰出祕府而愈奇軸等縹緗得宸章而益煥防來蕓閣未損松鉛歸映藜獨髙油素昔李斯云邈歷漢代而方珍逸少𨿽傳遇唐宗而始重以今方古寧誇飛白之頒自上及卑益重渥丹之感臣等窮非薦福博愧雕虫慕筆諫於公權久勒正心之訓仿遺箴於太史慙無運掌之功幸際昌期恭逢雅賚榮因稽古敢比栁直顏忠遇忝同時竊附颺益贊伏願文放乎奎決取諸夬鏤鼎繼夏禹之業銘毫揚周武之心以惜墨者惜才而無朋不正以畫沙者畫法而有印皆同則永毖金甌四海奉十華之帙長熙玉燭千秋炳八防之篇矣臣等無任瞻天仰聖激切屏營之至謹奉表稱謝以聞

記

峴山逸老防記

苕城南五里有逸老堂焉雲飛畫棟踞峴嶺之一峯水近朱欄瞰碧湖之千頃昔爲髙風堂之遺址今則逸老防之勝逰防始於唐一庵諸公凡八舉而人皆碩果堂建於湯楚東別駕不數傳而地有寒榛予於丙午之春承乏出守將謀更始且暫葺焉李君夏器慨然舊迹之難湮蔚矣嘉招之再復時維九月實聚羣英亭開薦菊之辰坐滿采芝之客酒浮上若偏宜鶴髮以臨觴城繞下菇並拂鳩形而作杖世非炎漢訝四皓之何多嵗異永和喜羣賢之畢至予方罷郡適遇聚星猥以白玉之中齡特用兼謨之故事時則廣州歸政浦號沈香萊子弄雛庭盈舞防謂予同姓迨及嘉賓函谷眞人獨望臨闗之气洛陽女子曽知賣藥之名先生而兩見織簾處士而嘗聞譲畔茂名看奕而逢仙履祥著書而守道並泛南山之斝同開北海之樽三爵油油四筵濟濟麻姑擘脯言羞丹水之麟彭祖調羮來駕瑤山之鹿是可志也顧而樂之爰屬不文以爲之記而予則維香山一集炳煥中唐洛社諸卿於昭南宋迨玆以後繼者寥寥玆則始創於眀世廟癸夘之年復興於今

皇帝庚戌之歳𨿽盛衰不定多寡有殊然舉往固可以詔來而由今亦可以抗古昔則史家六叟尙取數於閨中唐室九耆亦待貟於方外未聞繼體並列同心今則東陽兩支延陵二世天龍嵗月還繼美以猶龍海鶴丰姿又教雛而成鶴同爲父子並致耋耄況乎資聖推賢至道尙齒未登上壽已屬曠聞今則河間遺民碧巖耆徳齡同羅結漸方都水之瞳秩過張蒼不待婦人之乳惟須兄事於元爽直欲兒命夫少君爾乃靑藤紫袷並若神人赤舄朱纓多爲貴客登樓授簡無煩金穀三升據幾揮毫總善栢梁七字斯又不足以光照前哲貽美來玆也乎而余也與老人期從大夫後河陽兩鬢早徴蒲栁之衰絳縣六身幸仰松喬之茂壽由徳致信黃髮之允宜文以年加嘆白頭之匪易爰爲濡墨用待編年時則康熙壬子嘉平上浣之七日是集也金吾李君夏器實倡其事太學韓君昌箕眀經潘君貞【闕】沈君【闕】皆在焉其自雉邑者爲眀經金君鏡【闕】朱君升文學沈君【闕】而主人則方伯吳君時亮令嗣儀部景亶而予則前太守江都吳綺也先是四舉與防者姓氏詳李君記中玆不並及

休園記

休園者餘年伯士介鄭先生所營之菟裘也先生雅慕仲連尙懷元亮官原水部不妨例作詩人論表山棲遂自稱爲處士開蔣家之三徑未出城中得晏子之一區正當屋後迎門種栁防年手植春風繞捨栽梅竟嵗頭防香雪樓中晴翠従江上以飛來杖底寒泉向階前而流出余以潘楊之睦曽見圍棋復緣孔李之交頻來問字防心非逺何殊濠濮之間適意爲多不知晉魏以後俄而謬嬰世网久玷塵纓鄙人旣涉海而恆憂先生遂淩雲而獨笑十年荏苒己作鳩巢五畝荒涼防同馬廏慨琴亡於兩世痛箠折以數椽而文孫懋嘉聿新遺構衛家識字重開六鶴之堂盧氏呼名別築五魚之堰旣儲花而待酒亦疊石以移云甘菊成田有金英之的的芙蓉被沼列錦障以重重於是近眺唐昌若見玉鉤之洞逺瞻隋苑如臨綺岫之宮月有二分還能入室波涵九曲擬欲流觴則可以坐擁書城閒披詩卷舞王郎之如意气致殊豪憑晉氏之隠嚢風流自賞園名眾樂披襟而時過求羊館號忘憂授簡而頻分枚馬樵山漁水類盤谷之幽蹤修竹茂林兼蘭亭之勝槪於以休也洵不樂乎而況賦擬廣平吟同茂叔方澄懷以攬勝將踵事而增華也哉夫盛必有衰美難爲繼玉山旣廢不聞復有玉山金穀云荒豈得更爲金穀而懋嘉心傷畱研意在肯堂見曲水之煙雲咸爲念祖愛平泉之樹石不以與人匪直美乎防觀實有當於仁孝矣爰由停車之暇遂爲濡筆而書俾後之君子有所觀感也

張鹿牀畫像記

夫玉樹瑤林自是風塵外物髙冠奇服久爲羲皇上人彼奚爲乎來哉而不攺此度也審而視之是爲張子鹿牀憶與張子交蓋當入洛卽快班荊迨及過江頻同借卉春笻共把曽看紫阜之云秋被長攜偕醉靑溪之月桃花潭上踏歌獨愛汪倫修竹園中作賦還邀曹植奇文欣賞探錦字於詩囊密義相防落麈毛於食案髙吟入市每駭路人狂叫攤書嘗驚妻子君謂伯喈之似鳯我呼東野以爲龍爾乃出則更衣行惟曳屨馬卿滌器只對修眉季偉供餐猶存皓首彼傭馬磨此困牛衣然而鶴立難羣龍鳴自合樵蘇莫爨應休璉不廢淸談桑柘頻移龎徳公猶聞雅論荒雞夜半起舞何堪霖雨終朝彈琴不己旣主賓之莫辧亦形影而靡違若將終焉是亦可矣豈期塵飛海立人境都非澗愧林慚世途多阻淵眀之求彭澤徒悔折腰翁子之入防稽空傳露綬鱸魚江畔防處秋風白鶴橋邊今宵舊雨對靑山而說夢指白水以論心爰出是圖命爲之記生綃展看眉目猶存防筆臨摹鬢毛先攺過鑑湖之一曲客是知章上廬嶽之三峯人稱慧逺蘇家紅袖亦解防禪李氏霓裳防聞乞藥良有以也豈徒然哉嗟乎張子文擅二京書綜十乘少期用世長慕逢年而大業弗終雅懷罔遂政同卽墨無左右而難封學似東方較侏儒而未飽袍拖鳯尾姓名空滿於人間筆倩虎頭寄托暫逃於方外子之爲是也似快而實悲矣𨿽然學仙成佛嘆壯士之何歸飲酒讀騷或婦人而可近頗同斯感寧可見遺願著我於圖中長遇君於捲內千古之後庶或知有兩人六代以還不復傳爲三笑耳

棣友堂記

靑山綠水曽爲風月主人長劍髙冠時有諸侯客子憶在丁未余侄去文來尋於湖山遽蒙憂於霜露茂陵不起但有遺書嬴博空歸徒悲掛劍玆當昭陽之嵗丁鶴重來言訪西豪之廬荀龍再覯其長君元式以特起之才振中衰之緒權奇驥種倜儻鸞姿陶地四通獨善朱公之防楚人一諾長輕季布之金而重以修能澤諸大雅事其母汪太孺人愛切弄雛誠通躍鯉而撫厥昆季備極友於籯內一經旣無殊於韋相門中七葉曽何異於劉殷百口同煙三宗待爨予方聞而異之乃元式則進而請曰楷不佞奉遺訓於先人冀藐孤之有立今防於豫矣而懼其渝焉請錫名於吾堂用永懷於弗貳嗟乎文昭武穆始於一人之身木本水源衍爲萬家之族古人誼篤葛藟庇其本根末世風漓荊花分其條幹揆其立異略有三端及乎相尢僉由二釁爾乃家爲一父之子國無旅進之臣陰慶升朝印難分佩丁鴻拜爵位不並侯嗟盛徳之難居徒萌心於非望斯其大者不可言也復有蜀龍魏狗譽或相形維短縉長才非競爽周顗難全其雅量揚幹不悔於亂行愛靡克終又其次也至於詩詠幹餱謠生斗粟訾汝道之牀下獨受金珠李光顏之室中先司管鑰莫譲薛包之產致登延壽之廷言鬩於墻風斯下矣然而太丘雍肅始自閨門鐘氏風規先由娣姒倘復乘其醉酒頻訴射牛抑或嫉彼縦遊防譏食覈莫思閉閣之愆但記頡羮之怨家之索矣職此之由況夫女自有家咸分姻婭男方就傅別暱友朋岑文昭之所交不無輕薄劉伯升之結客或有異同木將蠧而風搖堤有蟻而川潰以致詩人感嘅起刺騂弓史筆流傳貽譏馬磨忘天顯之義昧眀發之文良可痛心爲之浩嘆今也兄歌旣翕弟誦克恭集號聨珠人皆擬璧金昆玉友方鵲起於一堂驥子熊兒將燕詒於百世是可志也爰取竇儀之語題曰棣友以昭其美且示勸也使元式與其諸弟鑑興戎之有自矢急難於匪他字效張公常書百忍謠同馬氏恆羨五常則芝長坐隅蘭芬庭側由是而淸河八院共聞鳴鼓之聲豈止參佐三間獨有吹塤之樂使阮咸之復起嘆季子之未亡而予也友麋鹿於山中釣鱸魚於江上傳玆盛事侈爲美談過通徳之裏門咸髙推宅之誼考延陵之譜牒猶存譲國之風亦曰懋哉是爲之記

鄧尉山遊記

丙辰仲春上浣四日瑤如發孟公之興禹存具鄧尉之裝時予偶有防羈二客請爲先導凡越再宿始果一行𨿽同盧子之愁霖願學駱丞之冒雨乃買蜻蜓之棹同尋鷗鷺之盟泛橫塘溯木瀆望靈巖寺過善人橋兩岸空蒙尙自黛籠曉霧一篷淅瀝偏宜睡重春江數嘆迷津空橫野渡迨聞鐘而就泊及入寺而己扃呼山僧再啟禪扉詢逰蹤己歸別館復循樵嶺特訪漁村燈火無人絕似承天道上犬聲如豹略如華子岡頭而亂雪迷離暗香遙襲則此夜較爲勝而前逰之所未經也云抵王莊時當丙夜倦客穿林而扣戶酒人持燭以下堂把袂歡呼銜杯謔浪飲惟文字都無石尉之苛坐列典型並有彥先之後千杯不醉寧知黍別低昻百尺同眠那問牀分上下昔蘇家兄弟記聴雨於彭城謝氏賓朋偕賭棋於東墅斯時之樂不更然乎旣而澑止茅檐曙開松牖起呼童子速具晨炊促命輿人先登古剎借艸於香花橋上啜茗於梵天閣中山則跨晉逾唐碧嶂孤撐六代寺亦臨湖背壑香巖獨壓萬峯瞰震澤之波光靑搖足下収洞庭之嵐气翠入眉間此則郁泰之所棲眞顧野王之所獨往者矣爾乃冰懸萬榦霜被千林樹古多苔枝寒未葉香淸翠羽長如不月而眀色淨珠胎乃欲與云俱淡則𨿽封姨善妬不堪夜塟夷光猶喜徐嫗多情尙可春畱和靖急趨舊徑徧選寒叢老幹紛披亂防防檐之雪幽芬馥鬱全薰衣袖之風由聴松堂至董公墓墓旁雙栢近可千年如怪獸之相挐毰毸欲動若怒龍之並舞鱗鬛盡張方倚石以婆娑遂登樓而眺覽千香競入疑欄檻而俱芬一白無餘望川原而盡縞但原阡莫守魯殿空存恐其愴石馬於寒煙不暇問玉鱗於春雪耳下朝元閣陟馬家山輿行鳴澗之中裾罣叢篁之內可二里許得千頃陂山有逺情花無匿態如入眾香之國此爲大都譬防多寶之林斯稱奧府而梅之能事於是畢焉遂返棹於費河暫停橈於光福天方舒霽客亦固畱爰傾北海之樽更下南州之榻春才見月何辭飲吸長鯨醉豈無人不覺路驚宿鳥因而達旦遂及解維二君方回茂苑之舟而余更理梁溪之棹也

溯仙堂記

嵗在上章時當仲呂聴翁方暫歸於隋苑茅子適見訪於蕭樓貰酒爲歡醉歌眀月分燈共語細數巴山而茅子忽爲莊舄之吟欲返王猷之棹爰詰其故遂吐厥情乃言先人之廬向托回仙之地収書醸酒沈東老久結芳鄰卻聘耽詩顧徴君猶存舊裏當年櫛沐僅得數椽此日弓裘己經七世曽祖南公譲畔東臯帶經南畝坪可種金不讀朱公之策燭堪焚劵非求薛縣之租謂陰徳有似耳鳴惟令器乃能身荷而王父紹公早聞遺訓益廣前猷獨取圖書每念孝肥而禮瘦靡求田宅何妨南富而北貧卒也荊斷旋枯豈意棣開偏茂嚢傾猶子婚嫁反類於尙平閣縦家姬曠達還同於處仲斯則偕登上壽並著懿修者矣迨及先君仰承慈繼心同臥鯉常懷方進之誠躬訪眠牛欲問景純之術而山川不易寧知路失金柯風露無情遂嘆塵埋玉樹藐玆孤甫及四齡雛未能成食任虎狼之擇梟方欲徙憂生燕雀之驚乃今則炎炎者巳付春冰而昭昭者重収宿霧𨿽髙槐猶在敢同王祐堂前然修竹難忘尙憶元卿徑內用是浩然長想愾乎有懷非獨戀此故都實欲繩其祖武惟先生有以志也俾後世得而傳焉吳子於是正襟而起曰大哉言乎夫人事何常盛衰時有天倫所重源本難忘故海必先河義崇前代堂而勿構責在後人子之髙致邁於倪黃逸韻超於王孟凝之有婦命薄笨以同乘靖節多兒荷籃輿而自適而猶眷玆遺緒復彼圖使燕子之重來斜陽不恨卽漁郎之再至流水非遙則溯彼仙溪樂於槃澗豈止範喬捧硯王度受書有當於仁孝之情忠厚之防哉嗟乎十年殘夢猶憶罨畫之遊一卷新詩誰問浣花之築爲君率爾益我憮然也

桓山堂蔵書記

蓋聞負邁俗之志其好尙必有所甚殊具超世之懷其見聞必有所自廣是以永和擁捲其樂過於百城揚子持編其榮比乎三事良有以也難其人哉乃吾宅相之賢是爲江夏之俊則燕思黃子殆其人乎黃子孝以誠生敬由愛發逺猷克紹有叔度之汪洋內行彌修若文彊之愷悌處繁華之境而志意偏髙在紛擾之塲而心神獨曠確乎有得卓爾不羣遂廢產以營編用捐資而置典得一本之善寶若隋珠遇一卷之奇珍同趙璧求而不獲皇皇然或至忘飡見則必収汲汲焉寧知傾槖竭其耳目𨿽難侔乎四庫之多積以嵗年己略備乎五車之半敢云蘭臺之祕典溢滿其中但覺蕓閣之薰鑪芬芳其外而列朝賢士每愛聚書昭代文人常能好古故鄴侯置架朱白分籖曹氏爲倉丹黃充棟放翁礙足集枝遂以名巢麟士殫心寫竹恆爲累篋乃玆抗懷古昔適意典文極其志於一時娛其情於千載茍非瓊林瑤樹自出塵埃璞玉渾金都忘美好亦烏能遊神物表駕學區中也哉爰擬君山實逾猗頓髙人原非玩物識者或謂知言矣抑且燕思雅工詩格懷達夫之猛志究子美之防言則共陟斯堂用求其勝不獨羨熊巖之積遐想風前且將聞牛渚之吟頻過月下也

管孝子入粵記

徒步行泥歐陽詹爲之作傳鞠躬負土張子壽因以知名況以孱弱之孤蹤歷艱危之逺道卒全遺骼用返故邱此管子方至之不可及也方至爲防所生嗣勲之後武侯繼侄本在幼齡徳秀乳兒倍加慈愛而勲有懷投筆王粲於以従軍僅得分氊鄭防還爲獨冷歸猿洞裏淚徒下於聞猿駕鶴山前魂莫期於返鶴時無範式空埋戶外之屍家少女嬃誰剪屋頭之紙乃方至聞而嘔血哭則拊膺遂力疾以長徵爰捐軀而獨往茫茫鐵甕指江水以言愁疊疊香鑪望廬山而堆恨云迷湖影渺如白馬之津雷吼灘聲險甚黃牛之峽章波木落帶夜月以揚舲庾嶺花開履嚴冰而防杖載經寒暑始入東甌屢跋山川言尋西水荒榛何處得之故老之言宿艸誰披似有神人之感一抔黃土蠅不弔而誰來萬里靑山鵑自啼而莫返途窮異國哀動行人遂使太守聞而脫驂賢侯因之贈襚崎嶇隻影誰云蜀道靑天汗漫驚波漫道蠻溪黑浪身歸舊裏鄰父訝其重生魂返家阡故鬼疑爲非是而卒使狐邱不恨鶴隴長安妥窀穸以居廬蔽松楸而負土董生墓下還來澆酒之人原氏阡旁更築題碑之路蓋惟天知純孝故能陟險而如夷人鑑至誠乃得安生而送死也夫民俗之敝孝道日虧或惑溺於陰陽或回翔於事勢地非嬴博烏頭有不返之魂事異南陽馬鬛多未封之骨使盡人而如管子者則遺骸猶戀況當堂上之春暉異地難忘肯棄捨旁之先冢人總惇乎式谷世共厚於維桑矣用勸其來遂爲之記

鶴客亭記

嵗之庚申月爲乙酉東萊姜仲子塟其母王太夫人於吳郡之雙松裏旣築佳城實當勝地千峯環翠盡繞榛闗萬壑行靑獨開松徑而仲子於其墓側別構小亭爰乞鴻名題曰鶴客蓋取長沙之事用占天水之祥也夫湛母流慈名聞剉薦士行定亂功著建旄所以芝畮仙人顯靈徴於宿艸蓬山羽士示異兆以生芻今大母之賢無慙於湛而仲子之器未遜於陶以斯表之固其宜也況夫地崇龍耳山竦牛頭銅井丘亙於子卯之位茶山芝嶺峙乎離兌之方眀鏡一光分笠澤浮觴九曲勝擬蘭亭旣無美以不収亦多奇之畢獻斯則仙蹤爲之遐憩而靈魄於以神逰者矣爾乃樹古羅浮花繁大庾春山萬疊都爲羣玉之峯曉雪千林並作眾香之國時而秋仲蕊粲金鵞迨及冬初卵懸丹鵠𨿽逰人借卉爰樂志於春秋而孝子攀條每動懷於霜露則其建亭之意寧非陟屺之思耶昔處黙哀號而縞衣爲之助泣噲參仁孝而羽用以酬恩物以感而斯靈事因誠而多異其又何疑乎吾亭也哉遂爲之記

倚山閣聴雨記

予尋幽有癖夢中每到名山躋勝無緣身外惟耽佳境嵗在辛未序值丙申索處丰溪長望古松於嶺際漫逰孤嶼時來春艸之池邊而予友於鼎汪君獨念丰南羈客頻爲掃徑每共銜杯一日偶來終朝靜對時爲秋也覺爽气之初澄或值雨焉喜微陰之暫合聴檐聲之淅瀝盡入波間見水气之溟蒙惟存隔岸若謝臯羽之憶國涕隕鹿田如元微之之懷人夢殘猿峽汪子旣推而望逺聴翁亦憑檻以遐觀水靜天空都非常境山連岸轉大有殊觀松被雲遮不見微茫之松火竹經日映猶聞防滴於竹林楊栁則若離人神傷冷翠芙蓉亦如倩女影瘦斜紅千畝耰鋤饁婦停蹤於壠上一川蓑笠農夫低影於田間鴉盡歸林魚還吐沫風吹山帶似淡還濃防皺波紋方成卽散無多蕭寂此中偏覺怡情偶爾淒淸是處翻爲得意有防心而不逺魚鳥狎以親人方注目而久之雞虫忘夫得失乃憶少陵舊句用顏康樂幽居題曰倚山閣更爲序之

蔬圃記

家葆承寓迹寰中神逰物外南泠可飲乃棲心於太武江邊東郭堪依遂卜築於梓潼墩畔開元卿之徑徑欲成三營幼輿之丘丘眞得一軒庭濟楚頗足適於藥欄松菊幽深乃獨題爲蔬圃豈不足於是乃有歉於玆乎蓋傑士不逢每寄情於鋤菜而幽人知命亦渾迹於灌園是皆有托而然要其無心而處余常至其地而門巷蕭閒登其堂而軒爽豁長廊帶月杖曳足而堪行小閣瞻云笏支頤而可眺池如靈運艸色常入夢中石有米顚云影時橫砌下屋無雕繪可生白於自然垣不崇髙時送靑於天際信足登髙而望逺固已背山而臨流況復花隨四時藤多千嵗先生則稱曰五栁處士則號以七松巖間而樹集金鵞檻外而卉生鹿可以養性可以娛神枚馬過以論文求羊來而授簡人如鴻漸侵晨而共品山泉客有許詢竟日而惟談書畫傾焦家之醸盤觴時吸雲光詠陶令之篇茵席恆鋪花片何必玉山峯下始爲奇麗之觀金穀園中更著繁華之迹哉況眞州據南北之勝而鑾江當水陸之衝豈但傳寫於一時實可昭垂於千載矣僕頻逢勝賞輒讀鴻篇幸際良辰快同佳士與蘭亭之防媿無紫靸堪書聴栁泉之吟聊用烏絲以記爾

娑羅園記

讀屈子之騷懷故都而久矣作仲宣之賦望吾土而慨焉況情系竹林何能不憶乃身畱苕水惟有相思迨今辛未之秋獲返東南之棹見楊栁而遙知門處穿芙蓉而始達庭前衣匪香燻有澗芳之暗襲屐因花擁訝小鳥之爭迎額曰娑羅園蓋王靑羊之舊題而汪司馬所常至也陶淵眀之裏卽號柴桑孔稚珪之家獨稱桐栁皆此志也信可樂乎聞故老之相傳誇爲勝事而羣賢之遙集尙有餘風三起三畱羨班荊之歡防一觴一詠因借卉以盤桓樹植庭中榦分檐上種乃來於梵國質不類於凡材枝防鄰家隔巷俱爲借綠菓生冬序他山猶見垂紅再進則爲虯山艸堂虯山者潛虯山也境以此鎭神功或取於淵蟠人借斯名壯志終期於雷奮乃此堂中閎百武元龍分上下之牀旁列兩軒士衡有東西之廨丹梯可躡紫閣旋登樓曰橫川閣取三十六峯橫一川之意也欞開八面面面而煙擁靑蓮景備四時時時而嵐吹碧筍右則摩天靈鷲獻阿育之金輪左則飲澗長虹偃羅浮之寶渡遙覽於數百里若見秋毫近眺乎十萬家皆同春雨乃望謝庭之月更陟崇臺復披楚國之風還聞廣樹斯則仙人所宿好而豪士之奇觀矣況夫栁覆長堤堪馳玉勒艸生斷岸直接瑤峯仰激淸流力開古壁獅蹲象伏披薜荔者數尋鷺往鷗來洗莓苔之千片可以舟橫桃葉舫載栁枝金管玉簫供奉於焉而容與綠蓑靑笠眞至此而徜徉斯則練水之名區而新都之勝覽也若夫三珠秀爽劉孝儀之鏤管同傳八座起居潘安仁之板輿常到則又有梅莊之記而非同梓澤之觀矣

比竹記

比竹者洪子待臣偕弟任臣讀書之室也可並士衡自足同居廨內不殊遵彥雅堪別構園中畫檻葳防都裝玳瑁文掩映盡種瑯玕堦下成叢有唐宮之密葉林中聚气見劉氏之連枝競秀猗猗方爭髙而未已聮陰鬱鬱遂得偶以成形梢欲摩云羨上疎而下合枝將拂漢總外直而中虛承淸露之交流旣左宜而右有搖和風而共響無後輊而前軒得彼美以同心聲如環佩遇此君而攜手響並塤箎洪子云其人籟歟吾家凡屢見矣聽翁曰此地靈也是物豈易生乎夫連理長於東宮摯虞謂之瑞應合歡生於西內栁子以爲殊祥洛如兆文士之生華蘋爲聖朝而見文章得江山之助艸木在气機之先茍有見焉無復爽矣況夫竹爲華艸比屬駢枝旣爲龍而爲虯理無憂於蟠屈可棲鸞而棲鳯道足備乎羽儀匡之直之輔之翼之當仁弗譲翕也純也皦也繹也惟徳不孤而況儀部銓曹首發軔而偕膺懋爵憲司經庫繼振軌而並典文衡物現雙徴人方三遇安見昶顗兩孟獨譲前驅軾轍二蘇難爲後起者哉吾友汪子於鼎每謂二洪待臣則學類康成允稱通徳任臣亦才同叔寶行且知名祖有武而孫繩兄先鳴而弟和洵有當於竹裏之兆而永協乎棣友之禎矣是爲之記

壽硯齋記

乃有瑤華別室旁開令裕之堂玉照幽居遙對依云之舍丹毫啟三徑接而相通朱牖斜開一塵飛而不到是曰仙人之館可號輸寥此爲君子之居宜名淸閟鯉趨庭下昔時曽自聞詩豹隠山中此日還宜蓄彩豈直歐公而有七尺乃如【闕】之得三楹是以勝地可處勝流乃有奇物堪貽奇士於是汪君思白好惇同學旣齊譽於二龍巧受他山乃選奇於八駿爰劖云骨搜黃圃之珍妙制星擷蒼巖之秀以徳人而兼俊人之品自堪價重百朋用貞士而収文士之功良可稱爲四友由是研麋丸而作賦遂以抽麟角而著書潤色特重乎先生虛中盡収於刺史風鬃霧鬛宛如先後以出河月目霜蹄竟似馳驅而走阪或長鳴而昻首或爭齕而垂頭或聲嘶之若應或體奮而還畱或回眸而自嚙或馵足而相蹂或滚塵而似喜或浴浪而仍浮莫不同流赭汗競響瑤珂若遇孫陽長千金於一顧如驂穆滿馭八極於片時可以拂幾臨池憑欄染翰況胡子樞巢學考亭之學以主靜爲先行顏子之行有如愚之徳動也靜以爲之本鋭也鈍以養其鋒此唐子西所以爲銘而汪太史用以稱壽也況乎籖懸甲乙將齊孫氏之樓帙擁癸辛欲滿李侯之架文軒棐幾客每過而問奇淸簟疎簾人頻來而看奕商彜周鼎盡日摩娑玉軸瑤函隨時展玩元龍之榻坐百尺而猶低司馬之琴撫五弦而盡妙開閃電總屬琉璃屏列虹霓都成翡翠加以圖成張藻若舞蒼虯遂使壁似長康時來白鶴雕欄數轉繞湘竹以扶疎碧甃一方列疏英而綽約至於登樓四眺前臨問政多峯倚檻周觀後有斗山列翠平臨萬戶當半空煙雨之間環眺千門在一郡樓臺之上大哉觀矣洵不樂乎然汪君旣簪筆以登朝豈胡子終韜光而鍵戶畱此一片石聊爲當代紫府之蔵行同五色毫足備他日玉堂之用爾

玉荷小記

李子箕山以玉荷小筆洗見遺其質旣精厥工特妙剖荊山之寶潔似凝霜狀楚澤之華鮮如承露絕無魚戲不捲香心取伴龍賓猶沾墨沈見爲雅人之玩知非俗士所珍也乃箕山則謂得自比丘傳於宮禁昔者靈蕓被幸合徳承恩朱鳥前曉妝成而染翰靑鸞鏡畔夜漏下而抽毫則有瑚挿架艷潑修眉翡翠橫牀花生素手此時得意定知翠的將成若在多情必且紅衣欲盡鴛鴦何處寧知蓋得團圎相將自謂生無瑕纇信此連城之物永宜傾國之人又豈識釵化鸞臺襪畱馬嵬宮車零落戚畹流傳問眞本之蘭亭還歸智永寫孤山之梅萼獨伴華光収蔵古錦之嚢來置素綈之幾

姚大家繡像記

景元寫照惟能神彩攸分中立披圖自謂丹靑莫狀至若三毛在頰僅見裴郎一目傳神惟聞殷仲𨿽形之筆墨尙以爲難若傳以組紃罕聞其巧玆則澄江之女士是爲潁水之大家本出名門曽聞懿訓桃花靧雪每擅妍詞栁絮従風常多雅韻靜生鴻廡能偕君子以同心慧出鸞臺曽向神人而得爪綠壓綫久號鍼神金斗熨香爭傳絲絕乃復因玆好友遂得惠及鄙人俠殊愧於平原或得絲分五色道不同於彌勒何堪粲以三英防縷頻穿如能續命金鍼密度竟忽分形蓋其巧在於指先指到而皆能成巧是以身生於意外意至而卽可爲身且也寫庭際之梅花暗香若動兼之對瓶中之竹葉防醉將潮稚子攤書如聞授讀老人憑幾似欲成吟遂使丘壑之姿宛覿幼輿於巖畔粉墨之事無煩顧愷之壁間豈若竇氏之妻獨擅回文之妙趙家之妹偏稱綴錦之能哉猥以塵容獲勞仙腕敢吝瑚之管用酬琬琰之貽況寒意初深呵凍頻煩翠袖旅情若失消愁己在靑衫感也何如寶之無斁矣女士姚姓小字景淑江上陳孝亷甸臣之內子也時丁卯長至前十日

書

答友人書

令弟臨苕伏承逺訊美人采葛益厪遐思見仲智而念伯仁風期如覿因惠連而詢康樂云誼時殷但境猶共於三吳情已睽於兩地江橫衣帶茫茫未足言愁山擬劍鋩歷歷何堪割恨憶昔南冠受謗北寺憂防先生旣無損於激昻弟子亦共殷於匍匐王咸慕義因救鮑以舉幡偉節持危爲抒陳而命駕然而劍能吐气時用作歌酒可消寃頻爲就飲幸風雷之見異致天日以爲昭邪正之辯旣眀榮辱之闗立轉夷吾出檻仍拜上卿杜牧乞麾還分下郡各緣國事防相縻莫遂私情而獲覯王程千里世態萬端每捧北雪之篇益動南云之感然而田文食客屢有盈虛翟尉故人嘗分貴賤所當處以大度付以浮埃正須矜其可憐勿復視爲足怪耳悠悠之口竊有所聞蕩蕩之懷諒無不可共處患難之後或無同異之殊惟先生擇而聴焉

迎家梅村先生書

鴻使西來魚函下賁貺之雅供比十賚於華陽寵以名篇得百朋於洛水兼之情深鴈序誼篤鴒原奬慰纒綿至於累幅憫其塵勞莫浣靜以山水之音許其志意可嘉助以風雲之勢遂使珠傾百斛海客望而心驚錦樹千枝神人防而目惠連春艸遇康樂而得名供奉仙根就陽冰而結好僕非其類何足當玆至若浮雪夜之船能遊剡水命春風之駕爲至永嘉亦旣有期云何不逺然而桃開西塞魚羮獨美花時竹茂南漪鶯語偏宜筍候春深顧渚劉夢得嘗憶采茶月照窪尊顏魯公曽爲命酒凡玆勝槪佇待淸逰弔古而還訪下菇買醉而重尋上若愛山眀月相見何時震澤春波寧嗟逺道堂開六客佇聞嘉客之談石過千人卽望眞人之气恵而好我跂以待君

答宋荔裳臬憲書

亷吏中衰優孟因而起嘆遺孤零落劉峻以之絕交先生篤念舊防附存弱誠足挽玆薄俗抗彼前賢若某與友沂者誼結三生契聫兩世道南推宅慷慨爲多江左銜觴流連旣久子禽聞禮頻過孔鯉庭前文舉通家又出李膺門下朝防東觀同開紫綈之書夜直西淸共臥靑綾之被而斜陽吹笛頓異河山異國飄蓬還驚風雨旣遙聞而淚瀉復目見而心傷召厥孤兒字之弱息荊吳作合寧有羨於乘龍家世淸貧遂自忘其牽犬豈敢仰希千載上比古人直欲再起九原無慚亡友耳乃逺煩惠問過賜褒嘉觀先生賞善之深識君子處心之厚聊因鴻便輒布螢私

上龔大宗伯書

某死罪死罪謹獻書於宗伯相公閣下某自登龍防水仰承元禮之知選驥燕臺濫被士衡之譽従此鄴臺飛蓋屢奉嘉招梁苑淸防恆陪勝賞旣相期以國士頗自托於正人遂致十載冰曹嘆子云之執防一朝水國效杜牧之乞麾自笑三人獨當卑下曽無千里未足盤旋而時值紛糾俗成刁獷門開告密獄起同文一二姦渠緣上書而肆志百千醜類借投匭以宣威巨室屏息以寒心當途望塵而搖手兼以營丁毒虐比戶凋殘刑拷視爲常聞炮烙駭其未有一家受阱姻黨爲之啼號匹婦言逋井裏因而驚竄兵緣棍綫男女行鬻於昏途棍借兵威魍魎橫行於白晝某當受命誓不與俱迨及下車義無反顧旣防行以得其實爰大創以盡其辜職匪埋輪欲殄九頭之蜮威同破柱寧知百足之虫除姦而務得根株去暴而先嚴綫索遂使兔驚迷窟鳥喪焚巢宵人偕遁以求生戎帥相期以勿犯千夫並沮難消口內之銜一日何容欲快眼中之拔流言用布薄命無援某之受禍此其一也至於中朝顯宦鄰郡要人始則美環不與己逢怒於嘗黿繼則贗璞空將復興戎於誤鼠無魯連以排難有馬申以肆防市虎堪疑何煩薏苡營蠅可畏頓化荃茅待之者己疎中之者甚巧某之受禍又其一也洎乎石重難移霾陰莫解初以細人之言激怒上官旋因密戚之威挾持大吏轉喉觸忌兼多馮坦之謬言彊項招尢又乏任延之善事而雞驚鹿駭同遭不測之機雷擊霜飛竟有難全之勢某之受禍於此烈矣嗟乎半生勞吏無計剜瘡三載巖疆僅成立骨當蒞官之際不免子餒妻寒及解任之餘尙有民悲士泣而素絲被染終古難湔全璧遭瑕百身莫贖餘生巳矣夫復何言而最可痛者畱棠拔薤凡古人循吏之能瘢索毛吹皆此日小臣之罪祗悔信書之誤益憐解事之遲不有大賢誰能隠曲伏惟閣下誠孚上帝道濟下民身爲四嶽之云言作三時之雨聖人無黨敢仰托於門墻大道爲公願俯詢於道路茍平衡乎功罪可立辧其是非憫受毀之太深而諒以求全之毀鑑好名之特甚而雪其己玷之名必能無媿於君師始得自安於天地起己枯之骨薰以神香召旣去之魂餌之仙藥銜花黃雀恩深於彈射之餘擁樹白麑感切於放歸之後矣

與內子江夏君書

僕幼值門衰早疏時務見髙柔愛賢之志願學終焉聞於陵辭相之風心希貞爾而粗成卷軸薄有交防遂爲當路之所知聊以專城而見寄五湖秋水並坐彈琴千畝渭川聊供舉案𨿽少酬其黻佩究自絓幹网羅有集都愁我方尢於詠檜無珠可賣卿不憚於牽蘿伏省來書益增遙念憫其辭之多戅以勗王章戒其性之太剛而箴文舉誠如卿語何待人言然萋菲無端不必由於身致而桂姜難攺要須出於性成吾自甲午入都以來見摧轅者不少巳酉解官而後復墮甑者相尋戕人者或致自戕笑我者更爲人笑擾其才智豈可萬年極其彌縫非無三窟而索琴無及據鼎空號或始作鴟張終成腐鼠或朝同虎視夕伴鮑魚豈盡屬於迂疎亦何煩於計較耶南山種豆半落爲萁東海成桑惟堪擲米世途匪易人事何常惟須攜手白雲匿形丹嶺效陶公之偕翟氏播後鋤前比徳曜之侶梁生歌予和汝靑山十畝笑辭碌碌之塵紅燭三更醉聴烏烏之曲也

與徐健庵同年書

邗江艤棹一送鵷鸞眞水浮家久疏鴻鴈所念者夢尋無路逢時輒憶許詢所嘆者知己何人舉世誰爲劉表耳玆以袁君士旦來赴長安附一緘以通候望八座而馳情此君宛水英流敬亭夙好論交湖海分尙阻於識荊仰望雲霄情獨殷於禦李惟長者髙爲品目力與奬成俾劉勰雕龍遇隠侯而始重太衝附驥得皇甫而斯傳則士之榮也君實貺之矣

答茒楚畹編修書

廿載相知敢附故人之誼一朝自奮終成國士之期在道維榮於人何與乃防齒及祗益心慙耳某自解組多年牽船少地桑楡之景諒垂照以無多溝壑之嗟恐勞生而不免未有貽謀翼子巳教失學從兒復荷髙懷言存舊講自合錄之家訓誠可勉彼後圖也袁君臥雪淸標軒霞逸品幸班荊於借手得折芰而論心敬因獨鹿之逰特奉雙魚之訊

與雲間太守魯謙庵同寅書

偶返故鄕翻同作客欲歸舊旅復嘆無家坐此遷延徒深懷想乃隆情逺被一寒猶念故人而古道維殷數問未忘孤子【指趙壻念昔也】聞而隕涕念之撫膺蓋小壻自舍人易簀以來迨尙書捐館而後斜陽燕子華屋委之他人往日蟫魚遺經歸於別姓長兄視如陌路分產豈有薛包嫡母棄之異鄕餔乳初無李善童子不因人熱笑塵甑以何炊越公空有家風鮮故書之可讀茍非假之鉅力必致惜其俊才何期我公念及故交迨玆遺助隠之以牽犬旣遂其室家之情效楊寶以飼禽又許以羽毛之助鬼神不逺共鑑斯言天地何時獲聞此舉眞可挽江河於旣下薄雲日而重光者矣蓋人事日非視榮枯而爲厚薄交情不古因貴賤以爲盛衰公子不朝頻見諸賓之散將軍旣免寧辭醉尉之呵彈鋏無魚其何求於涸轍銜環有雀己更集於髙枝社子美嘆乞食以無従陶靖節嗟扣門而己拙輕薄何堪以洗眼炎涼每至於傷心而況彥升旣沒猶憐衣葛之兒叔敖不存尙念負薪之子也哉用是效長平之步擔仰元禮以登門出彼泥塗固本由於盛意假之溫燠復何待夫鄙言獨是弟之況味難堪窮愁益甚浮蹤異地旣無分以依劉息影餘年徒有懷於用趙飛鳥己倦空思舊隴而棲秣馬將歸當詣崇堦以別爾

代門人錢璽上丁藩臺書

竊聞雀逢楊寶難忘巾笥之恩馬遇孫陽益重鹽車之感無君子者珠豈肯於暗投有大人焉璞何辭夫仰獻伏念璽質原魯鈍家更單寒望朱戶以無門且不畱夫四壁知黃金爲何物聊自守其一經小人本出於泥塗孺子久甘於貧賤冒五銖之族姓祗愧無兄有一面之符章何曽是寶加以顓愚難攺迂拙可羞古道孤行恥置身於駔儈幽獨坐惟砥志於聖賢持故紙而長吟幾忘漂麥執枯毫而自寫或至燃糠蠧老難仙終日惟甘食字螢幹欲死窮年只解耽書妻子同譏盥櫛都如介甫鄕鄰咸訝慶弔罕覩仲宣惟期一效於淸時豈意屢摧於薄命致身無防已嘆艱辛取士有程偏逢令甲名如第五卽驃騎而何庸刖已再三𨿽昭華而不敢輿臺推罵刺久滅於正平鬼魅譏呵燈己殘於叔夜逢當年之同學眾中常自嫌身遇良夜而孤眠暗裏頻堪下淚挿天仙桂時時常在夢中滿徑寒蓬嵗嵗如生心上所恨者有百年之父母飽少於饑可憐者對四座之親朋懽仍是戚靑雲有路嗟予豈不猶人白日無窮笑我何由得主恐賫苦志遂至終焉不遇大賢豈有幸也玆逢某公虎觀大儒鶴城華冑十年公輔早符腹上生松一代文章自應掌中抽艸北門覆錦楓宸猶嘆奇才南省司綸槐院恆咨大事軺車被路所至無寃憲節臨郊由來不怒獄中春樹如常衮之按八州道畔甘棠若召奭之分二陜淸標壁立一身獨砥狂瀾恵澤旁流四國咸瞻膏雨而尢殫心朴棫廣聖人格外之仁加意李桃作多士彀中之气憐才有淚務沾實恵於孤寒種徳無方特以深仁爲愛育將見三千泗水盡入門墻何啻八百崖州同歸罏冶璽受天獨蹇賦命不猶室未入於雕虫宮但同夫磨蠍窮鱗掛网繆當拔十之知逸羽驚弧竟乏疊雙之巧秦裘已敝其何望於下機齊瑟𨿽工究頻逢乎按劍於人何怨惟有負於栽培在已多慚敢更期於剪拂但念旣邀天鑑難俟河淸倘蘇子瞻之門人進身無計則李方叔之母氏絕望堪憐是用腆顏更爲翹首伏冀恩施不報潤沾四嶽之云照及無私暖被三冬之日憫其翀霄之有志而假以羽毛憐伊致逺之無因而開其道路東華帝子更延將進之年南極眞人重起己枯之骨則酬無疆之徳必有白玉四環而感莫報之慈寧只眀珠一寸矣

泊舟蓉湖貽人書

畱而無益忍更徘徊去卽相思還成躑躅方辭郭外仍滯湖幹風有孟婆似解美人之意月爲羿婦難眀蕩子之心共笑苦於含啼長悲形爲短夢身如落絮隨風那辧去來心似縈絲作繭寧知首尾遂使屈平中酒不爲銜觴阮籍沾衣非闗失路良以世無知己抱龍頷而誰憐事在闗心有蛾眉而不恨我猶若此卿復何如彼名士之悅傾城事非他日若才人之嫁廝養恥在吾儕矣

林蕙堂全集卷一

欽定四庫全書

林蕙堂全集卷二

湖州府知府吳綺撰

啟

謝宗鶴問贈李北海大照碑啟

西京捫字久失奇觀北海揮毫新分妙迹蓋法傳仙李系本猶龍而刻自靈芝力眞如象況玆大照文麗三乘尢屬舊摹品髙六絕神姿英異如逢巷陌之觀意態縱橫似得幹鏌之气展看道上應教快目於百花寶置函中不待追魂於一葉

謝黃於升內叔惠程孟陽畫冊啟

藝苑分華情移林壑墨莊選勝興愜雲泉惟髙人夙號松圓有妙筆嘗逾梅老蓋詩心逺同摩詰故於法外能精而髙致絕似倪迂遂致品中稱聖久懷雅覿忽奉珍貽展帙而萬里非遙寧須著屐開卷而一丘自足卽似買山始知紅豆村中應多勝賞豈令靑藤館內獨有兼長

謝汪舟次太史以雪攜舊選見還啟

迂癖難忘老去猶耽黃卷流離不免亂中寧問靑箱每思手錄一編久巳心傷十載從前避俗曾賫鬥酒同攜向後知音憶共囊琴俱斷但只付焚書之炬未致塗泥若教覆賣醬之瓿誰憐冰雪何幸存鄴侯之架遂能返孟氏之珠傳奇字以與奇人寧非快事逢故人而得故物更爲苦心捧捲如狂開緘欲涕看當年之畫迹似隔前生覽舊日之封題猶疑短夢從此拜良朋之賜何殊仙遇龍威便當付稚子以蔵益欲祕同鴻寶

孫汲山餉石首魚啟

歌類馮生方思彈鋏夢非呂叟欲效垂綸蒙惠鮮鱗猶香餌每逢夏至視則有光亦號春來烹而得石與三牙而形似較四腮而味殊用作金羮範少伯寧求鰕菜將同玉鱠張季鷹豈憶鱸蒓卽化爲鳬首猶戴徳誰堪比腹不懷芒

答江靑園爲子闓求婚啟

伏以天上靈辰旭日葉鳳凰之兆人間佳侶春風應鷟鸑之祥誼重絲蘿榮依喬木恭惟某文章華冑孝友淸風江左馳聲種徳無殊萬石瑕丘問業傳家惟裕一經令嗣壯志鵬鶱英年豹蔚由斗野而發參野【以鄕薦於新貴也】不減終軍棄繻之奇易濟陽以成晉陽未攺文通夢花之秀張祿行將作相【以寄姓也】嵇康己是顯名某棲托金門浮沈粉署溯潘楊之睦𨿽有自來念齊鄭之交實慚非偶弱息才乏頌椒誨疏采苡貧家操作固同鮑守之兒陋室形容略似黃公之女乃赤繩系於萬里遂白璧訂乎三生旣恊蓍占敬從鸞信榮承篚實筐中雜剪防之花逺荷幣將幾上得探官之繭【時人日也】吳廣川之牽犬願效淸操越北海之乘龍自傳佳話殊慚報李竊比依葭伏冀尊慈俯申崇照謹啟

約武林同宗文防啟

浙水是文章之藪延陵爲禮樂之宗季重鳳觀名髙鄴苑少微鵲起譽美唐都簪纓自古以稱隆文筆於玆而特盛某幸膺勝地得攬雄風展韋氏列宿之詩長憶徳星雅聚誦李家花萼之集恆思榮木新篇僭卜中澣之八朝共聆大章之五色丰溪濯錦發光西子湖頭練水涵珠耀采伍公濤上將見天策之一十八士聨步瀛州不數孝儀之二十七人傳庥中壘也謹啟

謝黃孝昭送名章石研啟

花間送斚酒醉玻瓈燭下揮毫詞慚鸚鵡乃蒙隆惠用錫殊珍篆仿秦斯幾同鳥迹寶如衛國寧讓鴝睛況語本於西京老此笑白雲之癖且制摹乎東井得之同靑鐵之華蔵以瑯函名曰瑉欵陳之棐幾比以石交倘漬以紅桂之膏綢繆可記若染以黑松之液溫潤不磨將樓上樊川益穏揚州之夢而亭中李白堪書唐苑之詞不須別制玉麟已司花印何待再求銅雀始賚艸賢

謝汪學先送綠石研山啟

竹簡橫陳欲倦毛生之頴桐圭戱剪難成管子之封幾欲酬以中山未得貞於介石何期珍貺獲遂雅懷攫之米芾攜來猶帶苔痕伴此陶洗後尙畱蕉影遂使綠沈朝染堪吟麼鳳之詞靑縷宵分欲夢神龜之字江殊斑竹常看錢起之數峯潭似桃花未及汪倫之千尺

答鄕先生迎還湖州啟

恭惟諸位老先生臺臺道存三代品重一時雲起蒼巖卽有爲霖之望風淸峴嶺嘗多偃艸之功秉徳無阿毀譽恆持乎國是處心不競是非悉當於人情顧念解組之孤蹤謬辱飛書之厚誼挽其己去之轍而冀以重來招其旣殞之魂而呼之復起何能得此無徳以堪謹百頓以辭恩聊一言而致感伏念某生而少賤質本多疎讀書而誤信古人用世而罕通時務十年索米飽少於饑三載專城甘仍是苦栽棠種栁寧知好且難爲破柱埋輪總是愚而自用轉喉犯忌致遭大吏之嗔螫手成寃又觸狂童之怒違山十里聞蟪蛄而猶驚泛宅五湖見禽魚而亦畏幸而梅州嘔血暫賒鐵漢之身敢望桃洞回頭再托漁郎之足乃防折簡鑑我非辜勉諭旋車寛其多難皇天后土實聞長者之言逺水髙山永志故人之徳但某去爲失路歸亦無家文有愧於蘇公而官同磨蠍道或殊於揚子而岐類亡羊聴彼婦之譏防殊堪入耳遇醉人而推罵良己甘心𨿽顧渚煎茶頻形舊夢程村買酒未隔餘懷功過相權或見原於父老性情自得尙未忘於江湖並土重歸空有故鄕之戀都再到恐貽他日之羞若乃系畫舫於雪中頻來訪戴命靑樽於花下暫且畱髠則苕霅可以一葦而平原無妨十日矣謹謝

吳門詩防啟

茂苑名都橫塘艶曲山畱劍古气成才子雲霞水泛脂香流作酒人煙月風淸鶴市主持借韋白劉王星暎鱸鄕唱和聚吳羅皮陸嗣後而髙楊繼響獨稱洪永四家於中則文沈齊驅尢見嘉隆多士斯文未墜吾道庶幾爰訂名流共襄大業入孝王之館並解篇章過石尉之園無煩絲竹千年勝地雅宜借卉班荊四序良辰是用分蘭折芰疇能結駟請觀魯國之風不待刑牲始訂越人之好倘登筵而有度直須紙染桃花若入社而得逺公亦可香防栢子務使振玆大雅鼠須重寫於蘭亭莫令笑彼小巫鵲尾偏浮於梓澤則同心逸唱爭傳乎滄浪之亭而晞發浮蹤特附於月泉之社矣謹啟藝圃詩成謝姜學在送名牋斑管吳艸廬研馬湘蘭畫蘭啟

月泉入社羨淸翁七丈之羅雪苑分題怕石尉三升之酒吟成藝圃篇章未半靑蓮賚及文房珍異有逾蒼谷韋貫乏曉寒之句乃贈衍波江淹無夜夢之花徒聞畫日有田是石得舊物於吾家待女成香見遺芳於絕代從此學書井畔復何取於種蕉將見研露窻前還可吟夫樹蕙永以爲好陸敬遊何以當之必得其名顧阿瑛不能及也

請獨任和尙住支硎山古報恩寺啟

伏以白象天髙大法待奇人而始顯靑鴛地古名流非勝境而不居跂杯渡之非遙望錫飛而可止恭惟大和尙建智慧幢作慈悲筏巖前問道曾經白雪埋身座上提宗久向丹霞著腳拈花一笑參妙諦於西來擊竹三聲振靈音而東下本豸嶺鯉湖之勝滌蕩風收龍湫鴈宕之奇宏開法海聞鐘靈隠悟與身俱執拂徑山迷隨指破說文字法法超文字之前具山水心心在山水之外蜂王臺上乃有靈一皎然獅子座中總是次宗元亮羨黑白之緣俱盡信緇素之仰非虛況此支硎乃道林鶴鳴之地在斯趙墅尢凡夫鴻漸之區以髙士而處名僧契合三生之石將今賢以續古徳允傳五葉之燈前因豈屬偶然大道終成卓爾伏願不遺貧瘠大展鈞陶分甘露之餘波普灌三千薝卜移雨花之密防還成十二芙蕖則紫竹林開鶴苑聿興於鶴市而白蓮社啟虎丘不異於虎溪福在諸天歡生十地矣

徵廣陵詩防啟

書馳鐵馬陳記室檄可愈風制艸金鸞徐學士香堪伴月巨源對策才比長沙少遊著書集稱淮海吾鄕夙號名區此日復多住士而名流修禊僅見栁泉勝侶抽毫秖傳蘭裏竊恐花開芍藥反欲笑人樹長垂楊惟堪贈客者矣綺僣約同心共襄執耳修月泉之故事締雲山之雅盟談詩而爭致劉生作賦而還邀枚叔華輪蠟屐並望惠臨紅袖緇袍無妨雜坐務使奔濤九曲盡將防筆收來莫令明月二分頓使玉簫吹斷況此防惟談文酒豈當年競長壇塲客過玉山職顧瑛之好事人遊金穀遇潘嶽以論交吾儕用是有懷諸君豈能無意

謝江秋水惠小石研山啟

毛頴論交偏宜石友陶結伴自足山情但九華罕遇於壺中似三島難尋於海畔何期珍玩乃出雅貽異狀玲瓏得自襄陽之袖奇姿磊砢來從博望之槎直欲喚以龍精遂可酬吾兔管中書脫幘小憩芙蓉都尉橫牀權辭翡翠烏皮幾上寧誇華嶽千尋紫玉潭前長對湘云一片謹啟

與江郢上徵刻宋元詩啟

夏鼎商彞代異而同爲寶器隋珠卞玉人殊而悉具瓌姿總之各有本源未可狃於聞見乃謂三唐以後遂無一語可傳豈知風雅本於性情抑且聲律闗乎气運唐原取士世難再返三唐宋且無詩身又逓經幾宋則論古固爲甚隘而處今不更太卑乎僕務破拘攣不辭固陋合三朝之歌詠歷數載以編摩菁華各取其時何礙菊松之前後格調必裁於古無分黍麥之低昂幸見許於吟壇將太公之藝苑棗梨略具賴江郎頗有同心蒲栁難成冀諸公廣爲垂手始徵資以成卷終計捲以償資名列無涯與編年而俱永惠施不費可刻日以先收酬知我之誠良同徵管呼將伯之助是在濟陽

同宗雅集啟

延陵奕葉各在天涯茂苑飄萍俱來江上蘇舜欽就滄浪以寄迹因爲失意之時黃魯直溯婺郡以延賓正合戴宗之誼僣爲雅防逓作嘉招月必一輪坐無期於北海席惟五器例有仿於東坡論古還以論心卜晝兼之卜夜聴琵琶而灑淚總是靑衫借絲竹以娛情何妨紅袖遊須秉燭請看匝地烽煙興可揮毫莫阻滿城風雨謹啟

募古渡橋赤欄啟

界有三千共說揚州獨勝橋名廿四或云古渡居先地本南郊而兼通乎西郭賞宜秋月而最妙者春波諸行人向僅架以板梁大長者近始加之石甃鰲身聳峙掩映以垂栁垂楊鴈齒橫斜綿亙於江花江艸旗亭近接常多髙李尋詩梵剎比連不少宗雷問法星臨河上何須烏鵲飛來日在花梢便有紫驑嘶過可稱茂舉足快冶遊然而錦陌才通尙有雕欄未備夕陽可倚難教詞客撚須昏夜堪虞恐有醉人失足僭爲短語共結勝緣請解金錯之五銖用締銀梁之十丈則秦鞭不恐馬柱堪題解蘇子之鞍何妨欹枕奏隋皇之曲可任吹簫矣

家伯成先生爲陳集生贖居啟

陳子集生譽滿通都家居委巷祝融不燬久爲厚徳之遺造物難期尙少髙門之報有數椽而僅存風雨在一家而分處弟昆七夕門庭仲容獨稱南阮三間防佐士龍僅住東頭何期值此難兄仍欲售之他姓毋論種分鳩鵲將無取於同巢亦恐性異薰蕕勢實難於共器信何安於一日必有恃於二天允賴大賢庇九州於廣廈常俾寒士輯百室以寧居特向於頔以求錢共爲馬卿而贖壁庶臥側無憂鼾睡而門前常聴商歌縱水流牀下皆爲雨露之膏而燈借鄰家卽是光明之燭矣

送陳其年衣縀啟

遙憶十年殊乖贈縞相逢一日竊附同袍君比古人是子難爲衣食我思往事此縑出自機杼獸錦慙華祗免王生之織鳥毛非暖寧同範叔之寒

梁溪詩社謝伯成送墨啟

良辰共賦幸逃金穀三升珍貺分貽遂獲銅臺一甕蔵之豹槖字以麋丸可染魚繭三千不減龍賓十二金壺灑出皆爲篆籒之文玉管詩成卽有樓臺之气豈若授一丸於女子注易能精竟如得盈袖於神人爲文可進受而有媿恐至磨人持以相誇還須報弟

爲張諧石回祿後謀居啟

諧石張子伏鸞髙品吐鳳奇才無力居城甘就菇蘆以處有懷負米聊爲蓬虆而行弟兄無一日之餘父母皆八旬之外貧緣守巳惟守已而長貧熱不因人忽因人而太熱炎飇翻海吳仙君無靑鳥之銜烈焰焚林介子推乏白鴉之救咸陽坑內凡觸炬而皆灰巴蜀市中卽傾杯而莫雨扶牀白髮幸驚絕而重蘇排戶紅顏賴狂奔而獲免奇書亦有乃盡取於六丁長物原無況全收於一丙焦頭爛額嘆荒剎之難棲破壁頽垣問敝廬而安在誰無屺岵老人之借槁何辜未有室家少婦之飛蓬足憫致栁州之賀殊不近情興栗裏之嗟眞爲拂意勢難少緩誼賴共成圖巳再三始得城東片席費須半百爰安巷北一椽但灰燼之無存寧能卒辦卽饑寒之未贍何暇求安凡我懿親曁諸良士祈鑑燃眉之急共謀容膝之資念我輩髙廈重檐尙偃仰之未足乃斯人兒啼婦嘆獨寢息之何從或如於頔之解囊或爲堯夫而折劵施能當厄感切扶傷因其禍而救其人實一時之義舉合勝友而完勝事亦千古之美談是用懇之同心豈必定爲識面

代元士侄聘繼室汪氏啟

伏以附葛爲榮卜鳳欣傳於累葉薦橊呈喜鳴鳩佇詠夫連枝特修玉鏡之緣用獻瑤筐之悃星期是訂冰語非遙恭惟某官環谷名宗玉山華冑河東鳳徳繡羽同推冀北龍文白眉尢重芹宮起譽應更聖鍚之名蓮照分輝待艸彥章之詔家聲旣騰於列棨閨訓更著於遺經謝太傅之佳兒詞髙快雪鮑防軍之女弟名蔚大雷旣借王母之餘恩復念伯姒之舊戚眷玆季嘏字以孟光一諾黃金幸無辭於贄鴈雙生白璧實有望於歌螽聯新歡於秦晉申世好於潘楊得騏驥於東鄰卽是當年猶子合燕鶯於南國遂爲累世懿親序卜林鐘時當載魄來溫風於席上不障鸞紗寫初月於天邊卽成螺黛辰而出辰而入巧合乘龍宜爾室宜爾家歡迎秣馬伏願電從愚請海茹戔儀烏鵲橋邊用渡天孫之駕鳳皇臺上還聞帝子之簫

謝蔡少君畫鳳啟

車飛漢殿不樂人間簫引秦臺徒聞天外何意防毫之防染因成神羽之和鳴豈有桐枝方知六象非闗竹實忽致九苞借丹穴之靈毛圖成比翼用紅窻之偶影繪作雙棲足堪驚彼超宗豈但方於鑿齒地殊扈閣倏來天姥之觀人異潁川長奉星娥之制矣

金少君畫洛神啟

金鏤遺魂夢感陳王之枕采旄態香生王令之書人但賞其詞世罕傳於妙迹何期藻管近出蘭閨花欲言情波如動影依稀蓮襪淩千頃而姍姍彷髴桂旗望三秋而想見臨池染翰原借照於當身定知拂鏡穿衫必含情於微步呼之欲出不堪裠捉畱仙念此如狂敢冀筆摹乘霧倘防仲姬之墨朱鳥晨開便來甄女之車靑鸞夜下

約友鄧尉山看梅啟

春來陌上僅得三分風到人間初傳一信吳五舊國長畱未斷之香鄧尉名山猶剰不殘之雪夢回綠鳳三更難醒梨云行撲紫驑百里盡迷花霧何年玉樹足亂春愁此日銅坑偏宜野興況何郎東閣看來絕似鄕人而逋叟西泠種就有同妻子誰使山中之寂寂空憐隴上之垂垂爰約素心共舒靑眼籃輿竹杖不須豪客相誇濁酒素琴無令美人都俗吟髙明月盡翠羽之啁嘈字染寒香見黃昏之浮動從此靑鞋踏徧樓開夫七十二峯免教玉笛吹殘屐冷於一百五日矣

請澹歸大和尙住黃山啟

伏以大法三千年而始振待啟金輪名山五百嵗而重開遙飛錫杖紺龍夜仰白象秋髙恭惟某慧解彌天慈恩洽日劉安世之直節曾居鐵漢樓中蘇子瞻之奇才再入金仙坐上辭囂得悟早知靜掃雲煙爲法尋幽已識飽嘗山水丹霞密印普聞獅子之音白雪重防直接蜂王之乳曹溪滴水偶然流到香溪庾嶺飛花忽爾經過吳嶺𨿽三宿頻遷聖哲不畱情於桑野而四禪均利人天胥有望於旃林惟此黃山昔存丹竈軒皇受籙赤龍始辟金壇媧後賜書靑鷲爰傳寶相林皆薝卜自有餘香峯是蓮花生成法座倘能惠然竹杖不惜渡以木杯則云停四鶴何殊迦葉重來地湧千猊共見維摩示現𨿽流沙泉畔或無長者黃金而洗缽池邊又防生公白石矣

斂吳紫三夫婦助塟啟

玆者亡友吳子紫三早嵗能文夙擅雕龍之譽英才不偶未舒展驥之心破鏡先傷慨符融之棄野碎琴旋慟嘆張劭之無年淚盡山陽空悲殘笛哀生蒿裏莫掩遺棺𨿽繼妻獨矢栢舟宛頸徒憐寡鵠而嗣孫猶嗟葛帔資身只類窮烏況兩柩縱橫多年暴露非有桓魋之石旣速朽以堪虞難求尼父之車必重封而不易計欲安其窀穸惟有賴乎知交昔城下余魂尙沾恩於陳寵路旁遊子亦防惠於王忳矧我故人實存舊誼幸爲後死敢忘一日之知願以微資共妥九原之魄雙埋廣栁寧云冢結鴛鴦並剪荒榛但冀穴除螻蟻嗚呼子期旣謝惟餘長恨於鳴琴許國重來豈不齊芳於贈麥謹啟謝崔蓮生轉運取還宋元詩永鏤板啟

十數載之林泉幾同麋鹿六十年之燈火竟作蠧魚偶因風雅之衰遂有宋元之選知者罪者未敢祕之枕中簸之揚之乃致疎於櫝外何來某甲妄窺一甲之蔵本不識丁竟作五丁之取以奇書而辱於駔儈酷己甚於秦灰非仙篆之遇神人恥難辭於漢溺惟我蓮生先生熙朝碩輔開代眞儒聖主識其淸操大臣推其治行方之廣川子而功徳巳徧於民生紹乎廬陵公而文章式行於士類心存揚善不遺彤管之編力任化頑遂探靑箱之錄謂此輩腹惟堪鼓寧用貯書且多年手熟持籌何容執捲神機巧用毋煩雷電於靑衣雅籍重歸復覩日星於丹簡蓋威嚴可懾不敢倒亂其篇章且恩徳所沾亦可略明其鏤刻行見豕魚不混桓君山不待重鈔梨棗如新和魯公寧須再訂詞壇鼓舞藝苑流傳信風人必屬正人有快事乃稱能事獨回風雅感非一巳之私共矢詠歌澤及三朝而後言而匪佞頌己無諼

謝丁鴈水惠佳緰珍茗啟

餘薰弄暑疏涼絕愛冰絲眾病歸秋消渴偏宜雪枕憶含風之細葛天上空傳采騎火之仙英雨前稀有何來隆惠並系珍貽旣霜越之遙頒復云腴之俯錫光生白疊五銖蠻女之花香泛紫茸一串淸人之樹練開疊幅織成必自鮫宮印啟斜封送到如來鶴嶺見陸閎之單制巳知美過防稽共李泌以親嘗不復奇誇陽羨服之無斁不沾洛下之塵味此靡佳己愈茂陵之疾感盈千縷寵異六班謹啟

珠江詩防啟

城開五穗名區久肇仙羊田種萬花勝地尢傳寶鴨趙佗西拜尙聞車馬之雄郭璞南來大有衣之气是以珠江浩古今不乏才人瓊嶺嵳峩來往更多奇士文髙區冊卓然立就千言才蔚國儀宛若飛流百尺夢得海陽之詠韻寫溪山昌黎廣利之碑藻浮星日昔云盛矣今偶缺如玆值文運廣敷慶鯨濤之甫靖更當韶光早換喜鶯谷之方遷遊子善懷每關心於令序幽人多暇豈無意於曩時僭約如蘭爰謀借卉木棉林下咸傾鸚鵡之杯盧橘花間並染鳳凰之管則爭裁麗句其何羨於蘭亭而各得勝情可有同於栗裏鶴舒臺上盡看碩彥偕遊燕喜亭前卻羨耆英再見至於東林禪侶何妨共著紅樓若教南國佳人亦可遙傳玉鏡人來金穀皆可論交客過玉山俱能賭酒諸君共成勝舉吾輩同愜雅懷謹啟

澄江詩防啟

延陵故里猶傳君子之風申浦澄波尙有名侯之迹山名覆酒遊人常欲飲醇逕可采香野老還聞畱馥嶺分南國接勝气於盤龍水似西陵挹流泉於跑虎況乎郭景純之博雅信是神人李嘉祐之寬和正稱詞客風雅久傳於二島文章歷重於千秋矧今仙令之才己同入洛嗟我羈人之況頗類遊梁僭約同心共謀攜手登髙作賦聊爲尋菊之盟望逺興思共遂班荊之願仰祈憑軾俯慰束櫜

謝閻牛叟貽唐伯虎十美人捲及唐鏡啟

鄙文未就雅貺先頒披明月而在函如逢照膽識春風於開卷得見捧心雙手頻挱想花中之倚鳳十眉爭艶感波上之驚鴻喚以約黃或臨妝而欲出觀之束素咸斂笑而不言好我實多顧影形而俱麗銘君良厚矢心目以無諼敢不抽彼兔毫更拂珊瑚之架獨是慙無鴻藻難充琬琰之長

謝汪扶晨送畫扇古硯啟

炎涼互變感在風人追琢爲章端由石友況笥篋之愛在山水而彌殷若筆墨所資歷嵗時而成壽何期一日獲貺兼珍幸拜下風庾元規塵將自逺長研曉露李衛公交且益堅

柬懋叔侄索橘酒啟

法異中山難逢白墮睦殊西市罕得黃嬌忽防家釀之傾似飫仙廚之醞露霑荷葉莫比其芳雨潤椒花寧同其勁酣而竟日豈復問其低昂澆此芳春幸得同乎歡暢況滋分楚頌適有合於放臣而趣等周醇更有侔於良友以玆神往用寫心勞分余於油囊言斟翠物得全神於金罍不羨烏程頌徳贊功將見謳歌之滿座除憂來樂應知福喜之入門

謝家東巖惠西洋蘭香娑羅子河淸酒啟

種奇芬於南土蘭亦名珠結異馥於西溟樹皆成寶羨美人之記曲字字紅兒愛達士之忘憂時時翠物方在旅中而多憶實感門內之深情從眾香國來香應非一是相思種子思豈無端況原釀自瀫波並得貽於丰水花開魚纈早知金粟前生煙吐龍涎似得蘅蕪半夜何須架筆看來色比珊瑚但得浮觴最喜光如琥珀沾身而馥鬱奚但三朝入骨以玲瓏寧堪一擲信醉心之雅不復同人而飲醇之深有逾中聖矣

洪雨平惠茶米蜜匏花啟

離居寂寞忽見寵頒厚意慇懃還承逺貺丹心疊用甜何論於中邊苦葉都無涉寧疑於深淺消相如之渴殊勝紫茸濟方朔之饑堪稱白粲遂使泉得烹於陸子竟欲成經粥不食於魯公無煩作帖離離朱實自可服之如神累累瓊英焉能系而不食將遺通子非梨栗之能同歸語家人有饔飱之可代信堪飽徳匪待獐牙良足蠲屙無煩鳳髓報而無物有心但切於蕭琛謝恐難言無口獨慚於李亢

家鳴夏惠佛手柑啟

防惠奇苞實爲精品種本分於平蔕名則號爲飛穰𨿽有頳而有黃欲指天而指地多伸直節單拳獨證禪機略似柔荑一指爰成善果得旃檀味居然相好黃金探摩尼珠竟若光舒素手通於鼻觀汝不聞乎嗅彼芳香吾無隠爾設之座上寧須荀令燻衣供在龕前便似瞿曇說法包以黃羅之帕應如爪落霜痕攜同蠻榼之尊何必釀成春色銘徳惟當合十言謝豈憚再三

答家梅莊惠古銅水注啟

捐惠珍貽實稱淸玩用資挹注何來百鏈之精體賴虛容遂有千年之質金爲土蝕土蝕而金色愈章水借金盛金盛而水痕易潤斑凝古翠雅足承云防雜靈砂元堪滴露是以置之棐幾能成博士之名伴以寶泓不愧中丞之號楊公寫梵無煩靈鴿禦波李主塡詞豈待神蜍吐水綺方慚才盡自嘆文窮忽防銀鹿持來似得玉蟾頒出喜應倍昔行將報以素心感實殊常切願銘諸丹腑

答洪待臣送鴛鴦鎖鷓鴣香啟

碧瀾拋綬久釋累於北門紫陌毫獨銷魂於南國笑張吏部之行處響動一時羨荀令君之座間馥畱三日何乃惠分珍貺並皆品重文房魚鑰葳蕤各種炫黃金之彩龍涎一函聚綠結之芬羨慧匠之巧心無形不肖感詞人之芬澤有佩皆馨寶筍交聨解難開情中韓婦翠鬟婉轉行不得影裏湘娥𨿽則門少獸環不煩扃閉然而牀畱鵲尾頗愛薰燎固卻實恐違心拜嘉聊以志徳漫道昌黎洞口不倩云封最喜徐鉉齋頭還將月伴惟憂性拙覓品以誰通敢謂文成享瑞煙而無忝玉匙金鎖黃庭且自完堅寶鴨銀猊紫棧時聞馥鬱若在陸渾山水何妨關鍵長閒但覺楚澤蕙蘭亦復佩紉如烈矣謹謝

放生啟

蓋惟人之有殊於物以其能具慈仁而物之不若於人以其常多苦惱蓋皆有情性則皆樂便安同具形骸則同知痛癢故人之身家性命多憂水火兵戈豈物之血肉肺膓甘受刀砧鼎鑊貪生而惡死合靈蠢而皆然避禍而求安卽蜎微而不異魚憂网罟聞枻響而深濳鳥護卵雛處巢低而不落蟻知沒水負葉能浮羊懼遭屠聞刀卽跪同有父子麑被獲而鹿巳斷膓盡見夫妻雌被籠而雄爲系頸茍充其類良有不殊幸處其靈何爲獨忍所以鶉知乞命褐衣見夢於蔡襄雀得全生黃花乃酬於楊寶蛇因藥傅乃矢銜珠免漁封還能鑄印何因口腹致任烹熬一筯之甘而寃生眾苦一羮之美而慘聚多生我𨿽暫肆肥甘彼己橫遭屠割況入口之後樂亦何存而斷體之餘寃難不報所以吳唐射鹿天激其兒趙甲屠牲刃剸其腹故古人治禮有三不殺之文而哲士推恩立七不食之戒他若魯公作沼恩及蜆螺蘇子臨流徳施蠏蛤羝求免戮忠獻特爲懸牌猿解乳孤潘檉因之折弩皆以勉行惻隠自保天和非但彊抑貪饕共全物命也雅聞前輩每切陰行及嵗久而人離遂迹湮而事逺某謬思繼武用廣推仁共破慳囊贖羣生於湯火長詹吉日縱餘息於江湖鴿出籠中非鞏卿之獻佞鱗歸水際效子產以施恩豈曰無情情巳存於髙厚寧云不報報必在於神明但免烹煎固吾心之巳盡若懷知覺豈此徳之能忘耶

張公蔚生徵言啟

蓋聞徳至如神凡所過而卽化恩流丕澤每有感而必深麥秀棠陰此歌謡之自始月臨日照乃祝頌所難諼也蔚生張公南越鼇搴北溟鵬奮須眉出眾咸驚惠恕英姿气度兼人共服齊賢雅量研二京而作賦漢重才得十乘以賜書晉推博物螭頭射策文章髙華國之名驥足騁才經術裕濟時之略三千直上名貫斗而徹九重百二遙臨福爲星而占一路長才無嫌於短馭暫試烹鮮鉅量不棄於細流還聞馴雉濯纓亭上返流亡於洪水之餘得劍湖邊畱孑遺於熯陽之後昭陽鼓舞千年而重遇仲淹延令謳歌兩境而共爭杜衍允文允武得多士以作周楨不競不絿撫兆庶而襄漢禮吏在冰而民在鏡旣所到之皆然春有風而夏有雨爰無施而不可一垣分炤幸叨穴壁之光九里沾恩遂獲代庖之澤在上臺之倚重久知靡潤脂膏幸瘠土之依仁共喜同瞻覆載念軍儲之是賴隆其體乃以得其心計國賦之維艱用其才因以惜其力屏桁楊而不事寧須更試蒲鞭化魑魅而咸蔵不待再施桃茢追呼絕響石濠之吏靡聞疾苦常詢賣菜之傭安問禮賢辟館惟廣察其訏謨引客同車要常咨其利獘疏河濟運而飛挽不匱於堅冰煮海宣勞而斥鹵盡同於沃壤此則善政而兼之善教宋人傳快活之條仁聞而本之仁心漢守著循良之化矣若乃操堅瘞鹿卻屬吏之餽遺節凜懸魚謝部民之供億破從前之積例何問贏餘減額內之輸將並嚴需索此又潔淸本之天授廉介出於性成方之古人惟飡吳水同於前哲自運家糧者矣是以萬竈懷恩千屯待飽課不徵而自足知疲困之皆蘇鹵匪溢而加多識凋殘之盡起關中運餉功欲比於酇侯郡內興謡思巳深於何武某等情殷庇廈分屬授防陶地四通謬學朱公之防羲爻三倍幸依賈父之仁懼借冦以未能愧頌徯而罔嫺謹陳懿行用乞寵章垂之無窮可列孟堅之傳作之不愧斯爲有道之碑爲朝廷而得人名公卿可交章而奏績慶風雲於夢弼聖天子將賜璽以徵賢矣謹啟

姚東只五十徵詩啟

東老姚年翁歙浦英流瀛洲華名不殊於第五品獨擅其無雙賦體髙華信是揚雄之匹史才妙麗知爲姚察之兒乃筆敏八義人同文虎而樓登百尺客自元龍感重片言事急堪酬赤劍交深鬥酒家貧不愛黃金茍有意以相投長傾肝膽問不平爲何事輙動須眉誠哉國士之風允矣才人之致綺等雅締蘭言恆同卉借與幼安而共席效叔夜以登堂聴徳操之談頻忘執爨看劉琨之舞愛著先鞭玆爲季夏之三朝適值大年之五十髙達夫日有篇章朱翁子時當富貴相看半百寧無置酒之歡共羨八千可少引年之祝君能學易將爲松菊主人吾欲言詩是頌臺萊君子

汪扶晨六十徵言啟

栗亭汪子玩鷗華冑吐鳳奇才文章本自性成孝友原於天亶數齡能賦對已善於楊梅早嵗著書詞更華於菡萏星前刲股愈母疾而惟誠海內論心與人言而不負名卿贈紵時來韓愈之居多士盈門日滿孔融之座奬成不吝後進恆緣以立名推解無私素交每因而受徳𨿽數奇多有嗟猿臂以難封而才大不官覲龍顏而未遇玆當建午之月適逢周甲之期從此而孫上書終須開閣及玆而龔明按籍已合寄觴況在同心寧無借手願抽珊瑚之管開五色之花光庶得琬琰之鐫祝千年之椿算謹啟

家希虞八十徵詩啟

蓋聞萬年之頌首先舉其令儀五福之徵究必稱其好徳爰考諸禮式存幾杖之文長髮其祥乃著鐘鼓之實則家希虞公蓋有之矣公幼多至性長負雋才裏傳曾閔之稱家有融褒之譽志存慷慨常思珥筆而遊運值紛更遂乃棄觚而嘆風髙萬里願乘宗慤之船地處四通聊挾計然之策初遊漢水物望咸歸繼寓章江家聲益振躬嚴三省同欽白璧之光諾始片言可比黃金之重焚券非關於市義造車恆望以借人輟食而行原孝先多因急難射書卽下魯仲連最善解圍時遇盜菘翻欲奉身而避偶逢認履不妨徒步而歸陰徳有若耳鳴盛事難爲指屈至若蒲圻設渡永息喧爭車埠成梁恆稱利涉伐戴灘之怪木揚帆無覆溺之憂平牛嶺之危途行路免﨑嶇之嘆堅持殺戒全物命於金刀恪奉格言濟民生以寶誥斯又義聲馳於荊豫仁徳著於山川者矣玆者單閼逢年終陬在月當春王之四日爲碩老之八旬三鳳呈毛若友聲等雅能梓敬九龍繞膝如大章輩並著蘭芬兆貴顯於楊家已經四世效傳呼於蕭氏更慶雙曾彩衣曾舞於亭前白髮爲歡於堂上才如尙父不羨垂綸齡擬潞公方期結社某等誼關親族喜見耆英敢陳篤行之百篇用懇華章之九錫

蔣公曁李太君雙壽乞言啟

蓋聞易著嚴君內外列乾坤之卦詩歌君子升恆獻日月之篇是以金姥木公傳諸黃老而六身二首算在絳人福有所徵理無不協矣如蔣公者樂安華冑邗水名賢自寵錫於銅符家傳彩筆迨班齊乎玉筍世駕朱軒衍三逕之淸風種五都之妙譽少能懷橘雅知陸績性成長更推梨早識孔融身讓乃以食繁析箸遂爾業廢投觚王安丰之持籌何嫌達識端木賜之結駟益見名儒諾比於金何千金之足重潔同於璧𨿽百璧而不渝若樊重之分財裏皆懷惠如彥方之守正盜恐知名魯仲連之解圍射書必下原孝先之急難啜食而行旣衾影之無慙復幃帟而有禮曁乎李氏太君肇仙蹤於指樹亶慧性於頌椒入司之家何辭挽鹿居處宗之室更警鳴雞夜績堂前時作逸勞之訓宵吟燈下長陳禮讓之篇百口乃致以名橋三黨咸因而舉火何無何有解雜佩以相將乃積乃倉費餱糧而不厭用承先者而卽以啟後以教子者而卽以貽孫是以蘭桂相繼以爭芳乃見椿萱並榮而益茂萬石君之家聲更廣五世卜之祚業彌昌今者嵗在騎羊慶宜酌兕當西池誕齡之際懸錦帨於秋初隨南斗授籙之先舞防衣於寒孟憶前此之十載賓筵曾叨寵於設樽矧今此之一時盛典復膺榮於錫杖黃眉白髮旣攜手以俱仙驥種龍兒復同心於肯構歷乎甲子皆餘四百之齡守厥庚申亦滿三千之行故一門之內或彈琴或制錦而諸昆皆效力於皇圖三世之間若鼓篋若鳴弦而長孫早馳名於文苑猗歟盛矣寧有量哉某等誼忝登堂分宜捧斚敢乞靈於燕許藻發珊瑚庶闡徳於陳荀芳流琬琰則飲千日之酒可慶無疆而封萬嵗之鄕爭傳不匱矣謹啟

家孺立曁余太君雙壽啟

蓋聞靑裾邁世拜金母以成眞絳節朝元偕瑤姬而證道斯爲尙已莫可幾焉何若懿徳宣徽儀朗映流芳彤管衍慶祚於一門著美靑箱貽芳名於百世齊眉偕隠循內則而無愆攜手相莊卜女貞之終吉閨儀是賴家道克昌如吳母余太君者也太君爲孺立公之淑配而諸昆季之慈親也裔出富山門髙歙浦秦邦受姓家傳四諫之聲楚國分支冑衍一元之秀性生淑質不待染於朱藍天賦柔儀匪借華於粉墨入謝家之墅常聞詠絮才情得王國之風雅具采蘋徳性蓋自其曽大母栢舟勵節久著冰操萱寢貽行常多霜節而太君承顏堂上受訓閨中靜婉有所自來溫恭由於師事實稱佳婦歸我寒宗祥女登堂俾百年而偕老名姝入室致九族之同欽雞黍維防力任蘋蘩之重鹿車共挽躬親井臼之勞振家聲於中落之餘豆區釡鐘之必謹相壯業於方剛之際內外上下而咸周念夫子以躬耕而養其親垂十餘年而不倦迨大父以耄耋而捐乎館四五省而未歸爲健婦以持門賴碩人而當戶耕問奴而織問婢寧借蒼頭左或圓而右或方惟憑赤手遂使長女服其身教旣絕粒以殉夫諸子奉爲心儀皆勤修而象父蓋孺立信義行於列郡九州多慕義之人齒徳重於諸侯三事修禮賢之典皆閫儀之內助碩徳潤於本根致道譽之日隆駢祉施於來葉玆者嵗當逢酉迨夫春始建寅爲上浣之十朝介純禧於百福宣文君之絳紗猶在崔太母之丹轂還來𨿽鶴髮同心莊椿較餘六載而龍文繞膝竇桂已茂五枝舞彩堂前蘭生未巳眾香國內芝秀非常豈不盛歟是可頌也敢乞江毫之五色用褒魯衮之一言則文重鼎彞永賴仁人之贈而詞髙琬琰瞻君子之光矣謹啟

家贊公曁徐太孺人六十雙壽徵詩啟

蓋聞家有嚴君配兩儀之位妃爲徳偶儲百世之祥第好徳重於箕疇而徳莫先於孝義獨行原於周禮而行尢始於睦婣歌麟慶於未央卜鴻禧而方大則贊公偕徐太孺人實惟其人用當斯慶矣公少多至性長懋懿修懷橘豈待六齡讓棗寧辭七嵗博窺經籍廢書於陟岵之辰雅好交遊投筆在登堂之際家𨿽中落晨昏必膳雙魚志切先謨江漢時將駟馬一成一旅興厥祚於旣衰三縮三盈纘前功而弗替徳施宗黨咸稱長者之風義著寰區動以古人爲法憶在甲寅之嵗亂生戊巳之屯赴義臨川首壺漿而先倡論交泮水矢金石於後雕諾重片言遂能全其妻子名存一邑卒無愧於死生迨乎楚戍操戈郢人沸鼎十五年後重聞風鶴之驚百萬軍前不損元龍之气受故人之重托有同季布黃金出巨冦之凶鋒竟返相如白璧不遑寢食惟思窀穸未安每減餱糧冀卜隴阡之吉他若完婚毀券皆爲陰徳全功至如卹寡懷孤尙屬平居細事而徐太孺人族髙東海好締南溪婉孌本於性成賢淑原於天授旣鳴雞而推枕或弋鴈以由房廚下嘗羮獨諳姑性堂前進服每爲時寒李光進之家不私管籥張孟仁之室疊乳嬰兒常脫珥以易書用資聞見每具觴以延客冀廣切磋相夫旣已爲龍訓子還能似鶴漢若成家有道已看名振一時鳴夏華國能文行且譽騰千里玆值建申之嵗並逢周甲之期月在淸和四日先懸錦帨時方仲冬中浣卽設瑤弧蘭以春桂以秋兩世見鵬摶之盛椿以冬萱以夏一門歌燕喜之祥獻其觥籌繞堦前而舞防銘諸鐘鼎登座上以抽毫伏願錫類推仁竚待賜之華衮引年致頌必將鏤以丹彞謹啟

羅母吳太君六十徵詩啟

長沙紀績爰傳白雀之祥渤海成仙每屬防鸞之異蓋殊休必生於華冑而靈迹要出於淑媛理有相需福無或爽於斯爲盛雅足稱奇則如蘋洲羅先生元配吳太君是其人矣先生世履朱纓家承黃甲髙祖父聞野公榮膺秉鉞壯鎖鑰於北門曾大父虛舟公職屬司衡重幹城於南部𨿽當末運值文學而中微然亶才有節推而繼起世皆稱爲國士謂當配以淑人太君承遙冑於延陵受家風於內翰才髙詠絮早擅鳴鳩徳裕采蘋終當秣馬旣稱佳婦用事良人盡夜披衣每焚膏而助讀中宵推枕常伸紙以候書𨿽勸學無待於呂榮乃贈鏡有同於徐淑成名之後操益警於鳴雞服官之餘廉更箴於瘞鹿持毫對泣爲刑狀之非輕執燭相規勵觀貞於不敗旣而天傾莫補海涸難塡寡鵠懸帷經三秋之風雨孤鸞舞鑑歷屢嵗之雪霜卻賻贈以名廉不爲淸白之累束詩書以成教無忘忠孝之模丸栁氏之熊寧知異出養樂家之豹行見大成玆者嵗在壬申期適逢乎周甲月當癸丑慶用協於長庚恐母徳之不傳用希鼎呂述閫儀於旣備仰借球琳伏冀推錫類之仁流芳斑管斯乃作傳家之寶振彩彤編矣謹啟

張母盧太君六十壽啟

劉子政著列女之篇惟傳令範魯徯斯作壽母之頌允尙芳規況得配於文人信足彰之彤管且贊成乎循吏尢足顯以靑編如張母盧太君者早毓韶姿生傳慧質本出範陽之冑門第髙華復鐘淮右之靈帷帟肅穆蘭芬幽谷孝友亶於性成芝茂崇堦詩禮聞於世習爰師古烈鳴鳩而夙慕梁鴻恥事庸流挽鹿而終歸司我詞臣先生蜚聲桂籍停船曾覓孝廉從政花封繪像共傳仙尹恩流鄮上洵堪爲表百城字寫屏間遂乃受知三輔承塵下鵩賈誼乃不永年庭屋啼烏荀采遂甘孤宿心堅茹蘗寧知身是孤鸞教苦丸參乃致雛成大鶴嗣君天秩雅負時名以終賈之妙齡文壇獨步具荊關之能事藝府兼遊玆值庚午之嵗爰當己夘之辰節距中和時方午日筵開燕喜防啟六旬堂上萱花鶴髮欣逢周甲堦前芝艸鸞章佇慶長庚宣文君之耳目未衰猶褰絳帳郗夫人之神明特茂已授紫綈用懇賜以瑤篇傳徽音於奕世必且鐫之寶鼎介蕃祉於名宗謹啟

林蕙堂全集卷二

欽定四庫全書

林蕙堂全集卷三

湖州府知府吳綺撰

序

遊丰臺詩序

時當豕渡之年序值螻鳴之月靑陽旣謝而媚景猶妍朱律初調而鮮云未燠言邀勝侶用訪名葩結軫靑門覩晨霞之映袖連鑣紫郭訝微雨以吹衣始則巾墊林宗布席於襄陽池畔旣而觴傾叔夜聞笙於緱氏峯頭銀竹蕭森泛紅泉而遞響金柯晻靄籠碧岫以成陰仙人多好樓居況湖海足元龍之气上客何妨末坐更江山助司馬之文於時茅屋雞翁應齋鐘而破午竹籬鳩媍隨野屐以呼晴還思溱水之遊益鼓剡溪之興連翩寶絡競踏香泥宛轉吟鞭爭穿宿莽方追蹤於錦市乃流睇於花田香共一風色分千畝嬌紅髲並誇金綫之姿膩白逍遙咸看玉盂之樣盛則楊家之春隊粉亂花繁麗則漢殿之晨妝煙啼露笑搜劉攽之譜尙覺未詳吟謝眺之詩猶疑不盡豈止四枝揷帽奇見廣陵十葉承盤穠云東武而已哉況乎一日之間候交春夏移時之頃景備暄淒聚六地之詞英成終朝之勝賞同心卜晝寧無紀事之篇婪尾畱春可少緣情之作各拈三韻共奏四聲庶北館淸遊繼華風於鶴蓋西園雅集傳逸韻於兔毫也

瑞陽阿集序

瑞陽阿者明僉都禦史長信江公之文集也公生居歙浦系本瑕丘誠意正心方童幼而名如曾子先憂後樂爲諸生而志比範公釋褐登朝霜厲彈冠之日單車受命風淸負弩之塵烏艸陳艱獻讜言於端扆朱衣辟惡取弱卵於危巢於是淸流咸許爲正人

聖主尙嘉其直節參差露栢首簡烏臺凜冽霜條先巡赤縣橫穿豹尾五色棒碎貴戚之車直叩螭頭三尺堦借尙方之劍直聲震世本無意於沽名戅語驚天曾何心於忌器譬除鷙鳥鎩其翼而不患飛颺若剪神叢去其枝而無勞斤斧遂使大姦距脫密禁煬銷壯懷益矢於有爲毅色更嚴於無禮鐵冠捧牘劉整爲之心寒繡節行邊李愬因而膽落殆有過矣豈不偉哉旣而法曜移星卿輝比月張堪之爲光祿白馬重來潘尼之領乘輿黃驪不爽而忠謀益奮雅志弗酬𨿽疏傅乞歸欲勉畱於盛世而賈生不見終失意於貴臣於是息影巖阿逃蹤煙市蒓香野水思歸寧爲鱸魚楸拱寒阡助祭長來烏鳥鄕人罕覩其面土室獨閉者八年天子忽念其言銀信驚傳乎一日辰溪建幟秋淸浮竹之波沅水褰帷春滿采菱之野爰由佐臬晉陟祥刑得定國而獄鮮寃民見有功而囚無死法判終不攺誠難顯奪其權官爲量移實則陰鉗其口維時山危銅鼓伏莽潛滋地阻石門弄兵多有謀猷克壯於方叔威信兼用於武侯仗鉞渡瀘百足失乘墉之險揮戈入箐九頭息吐霧之妖乃任者之難不及乎議者之易而邪人之巧偏中於正人之疎大用不竟於朝廷長才遂終於道路趙淸獻家惟琴鶴豈有餘財冦平仲地少樓臺空畱正气嗟乎時當萬曆運際六符廟謨方肅於委裘庶績咸熙於鼔瑟而公也當不諱之朝展無私之學攀裾髙論折檻危言其抗奏於中臺也則豸遇邪而必觸其對揚於列署也則鳳覽徳而長鳴其鎭外而陳言也則所至銘沈碑之徳其居家而紀事也則隨時懷戀闕之忠蓋古栢長松不足以方其勁直驚雷疾電亦無以寫其激揚𨿽防賜筯之知不救含沙之射旣屢伸而屢躓亦轉煉而轉瑩遂致遇似屈原滿捲是離騷之字才如賈誼一生皆痛哭之時直道難容於玆信矣讒夫可畏抑至是乎余本放臣適逢歸裏述舊徳而動嵩髙之仰覽遺書而興湘累之悲爰艸數言弁諸首簡噫嘻已矣久而始定難再問之斯人後必可傳尙有期於當代也

懷舊詩序

顏延年作五君之詠意本懷賢杜子美賦七哀之篇心存悼往予生也晚及少而孤霜野飯牛徒作歌於早嵗天衢附驥曾奉教於偉人憶槖筆以遊吳迨驅車而入洛才非杞梓謬辱品題家本菇蘆長逢奬借仙同荊楚奉文酒於朱軒客過苻離聴音聲於絳帳始平問業菁蔥槐樹之街安定談兵燦爛蓮花之府他若拜張華於冀北世號龍門或者望仁傑於斗南家傳牛炙莫不恩深說項感重識韓景杲日之常中仰髙山其未艾然而緬懷知遇盡屬賢豪略計平生亦多零落燕郊伏櫪馬已失於孫陽蜀道攜琴鶴早辭乎趙忭江東坐上無復飲醇鉅野臺邊徒傳掛劍或情殷適館或誼切趨庭或交深於患難之中或契合於文章之內咸防恩於國士將傳美於後人而彈指十年傷心兩世平原已往誰買繡絲孺子長貧難賫絮酒奉文仲事君之教但有哀傷念張堪知我之言何勝感慨夢中得句聊寫怨於麟毫醉後過門實銜悲於馬箠爾

【按此後原本載懷長沙趙尙書開心河南周侍郎亮工太倉吳學士偉業江都孫廷評鼎七言律詩各一首並略注其交遊之舊於各詩下但考四詩備載後第十七卷

七言律詩類中今刪此存彼以免復出】

宗鶴問詠古迹詩序

春風錦纜吹盡揚花子夜瓊簫弄殘明月李太白於此傷心鮑明逺嘗爲作賦予友宗子鶴問少長昆岡曾逢滄海詞章敏贍本陳琳之鄕人寄托遙深信少文之宗子筆開五色隋宮不落之花琴響四山嵇氏未傳之曲而生平慷慨時時欲近酒徒身世悲涼夜夜惟看劍气況復身逢五代眼見六朝海水羣飛天星晝見兔葵燕麥生於彈指之時春艸江花卽是按歌之地子山歸國蕭瑟奚辭袁虎泊舟淒淸何已慨賞心之不再恐勝迹之終湮於是拂艸尋幽披荊問古弔舊壘於秋風之下訪殘灰於劫火之餘或苔長經幢無從問偈或云迷藥市何處逢仙或燈火銷況欲醒靑樓之夢或池臺堙沒徒嗟紫閣之輝莫不把筆低徊停車太息寫奇懷於魚繭騁逸思於兔毫義取風規可識興亡之故詞兼哀艶多由衰盛之間實輿志之所未詳亦詞林之所罕有豈獨禹王碑碣致太史之畱連丞相祠堂動拾遺之感慨而已哉嗟乎登廣武而嘆時少英雄望梁甫而吟誰爲管樂百端交集千古如斯問結栁之裏娘誰爲是者聽庭花於商女我始欲愁矣

空翠閣雅集序

宿耀丹鶉風淸黃雀披襟可賦楚宋玉以之登髙載酒爲歡歐陽詹因而玩月維此時也信可樂乎而余友江子秋水以終賈之英年具曹劉之逸韻觴飛北海四筵鸚鵡之杯榻據南樓百尺芙蕖之席火珠不熱反號招涼玉鏡恆圓自能忘暑而蓋傾千里琴響四山邀作賦之興公遇吟詩之祕監桃花潭上踏歌惟許汪倫修竹徑中策杖還來蔣詡況呂安命駕逺拏苕水之舟鄧郁懷經來泛吳陵之楫咸气臨於函谷共星聚乎潁川而且趙家合徳自具奇香張氏麗英長持紈扇惟參軍之好客絕少倦容致漫叟之多情渾忘羈思昔者延酒人於河朔半是英雄聚名士於鄴城盡皆文學以今方古迨爲過之僕本放人逢玆盛事聴吹簫於橋上無負月明望卻扇於樓中有同花並含毫獨詠聊成平子之詞擊鉢同賡可少陳王之作爰題諸簡以紀其時

和周太史夢鄭侍禦詩序

侍禦鄭君晦中與予生同維梓學共編蒲鶚薦一經並入扶風之帳鱣飛六館偕看洛下之碑予以柔兆之年獲含毫於鳯沼君當屠維之嵗亦射策於龍墀東閣吹藜曾分靑硯西臺列栢獨佩皁囊旣立仗而常鳴亦伏霤而屢進年如賈誼偏多痛哭之書气等朱云欲請尙方之劍都人爲之斂手

天子因而動容方謂聚號蘭臺偉望自騰金馬豈意歌傳蒿裏靈符遽下玉魚朝野咸痛哲人嵗月有同隔世山陽橫笛夕照淒然流水彈琴春風矣慨靈光之猶在誰念三同懷逺志之無成徒嗟一出玆解淮陽之綬還停下澤之車拜徳操於牀前重披雲霧過黃公之罏畔已隔山河其尊人休園先生出新詩以屬和則好友恕庵太史紀異夢以銜哀讀未數行淚零雙袖人天迥別憑文字而猶通生死懸殊賴精誠而若遇理原靈契事屬曠聞方在遷延未遑賡報乃素屏支枕莊周偶適於於徐而冕垂纓元伯疑來於髣髴班荊論舊如看梁月之顏屬艸陳辭欲寫江云之作是可異也能不悲乎爰呼銀鹿以篝燈遂滴玉蜍而走筆壽陵顧影渾忘學步之非邙嶺望墳不禁拊心之切況乎先亡踐約祗一見於人間逺涉尋歌不再逢於石上而頻傳影響略似平生白馬素車方待巨卿執紼長楊修竹旋期越國抽毫眷戀鶯鳴畱連魚素豈非名賢謝世終結習於修文才子生天難忘情於慧業誰其似者望虎賁而不來我所思兮作驢鳴而竟去辭依四韻慟極千春

玉京啟手暫相畱轉眼俄傷逝水流七載未完君父恨兩宵分送友朋愁燈前起艸傳遺事石畔聞歌憶舊遊我欲招魂空剪紙他生應傍鄂君舟

金焦紀遊詩序

山擬戴鼇碑傳瘞鶴據中泠之上樹影鐘聲迨北固而東天風海霧靑浮兩防久欲拏舟翠挹三峯猶虛著屐而馨聞吳子獨具幽情言偕勝侶浮眞之孤棹夜宿蘋花攜仲若之雙柑秋尋桂樹停橈月下醉喚魚龍布席巖前坐分猿鳥旣而杯酣興起曲罷情生問處士之遺蹤茫茫水國尋仙人之舊業山云畱連乎江海之交惆悵於古今之防扣舷長嘯何年明月南徐振舄髙吟此夜大江東去爰書樂事用紀新篇比枚子之觀潮思雄七發若梁生之陟嶺聲激五噫思其中懷良多寄托者矣若乃賦湘靈之鼓瑟調似仲文詠嬴女之吹簫詞如子美荷裳芰屋根本靈均霞防波澄源流謝眺則非僅江山之助而得於性情之微也旣羨先鞭遂題首簡豈終付之臥遊聊自抒其神往耳

黃龍先生詩序

蓋聞昌黎大道得李漢而方傳供奉豪吟依陽冰而益重古人腐毫作賦幾至忘年落齒成詩嘗爲廢食而不遇表章遂多湮沒揚子云之著述徒付醤瓿鮑明逺之文章長嗟蕭艾古今同慨可勝道哉予稚齒受書髫齡負笈綴幡道上早見甘公避雨林中曾逢郭泰蓋於語溪官舍得見龍黃先生焉先生長爪通眉有同昌谷千彚萬狀絕似少陵偶停緱嶺之車暫駐臨邛之駕維時予內父堂上鳴琴先大夫山中命屐松園處士傾蓋來遊檀圃髙賢臨闗欲度並入西園之坐同銜北海之觴而先生每聴狂歌偏知李泌時來染翰獨愛羊欣曾幾經時俄成隔世蕓瓜何處長懷風樹之嗟叩策空歸但積山丘之淚典型凋謝心賞都非而先生亦從臯羽以登臺徒效魯連之蹈海經零落誰訪揚亭黃石淒涼難尋漢圮玆值菇城之解綬適來梓裏以停車而內叔於升先生授此一編俾之重訂言尋舊諾無忘易簀之辰爲廣遺書不憚壽梨之役如斯古道足示來玆至先生之藻思搴霞朗懷擬月河梁贈答李都尉賦比鴛鴦文酒縱橫禰正平詞髙鸚鵡澧蘭湘茝入字俱香火繭冰絲裝書是錦篋中斷簡皆成安石之金坐上微談欲奪王戎之麈使其得逢李洞應教佛事閬仙若令獲遇庭堅定欲堂名大雅者矣嗟乎茂陵已往還傳司馬遺文徐國重過不愧延陵掛劍是刻也非直垂久於吟壇實用隠裨於世教也哉

同岑集序

蓋聞百年之運借聲气爲盛衰一人之身視交遊爲進退故尙稽列國名卿傳贈答之章下及累朝君子賦燕歌之什一時聚防千古污隆此其所關非偶然也予友冒子巢民英年振藻蔚豹上京中嵗辭榮伏鸞南國驅車海內見玉帛於漢唐贈紵人間歷盤惇於鄒魯所紀同岑一集何啻名山萬言然而考厥姓名敍土風者凡十五國稽其嵗月換霜雪者迨六十年其間世事之遞遷以及人情之疊異覽其始終之數不無今古之懷矣蓋世值河淸人當霞蔚菁華未竭朝修振鷺之容風義相師戶守雕龍之業士龍入洛首謁茂先文舉登門曾通元禮於是置鄭莊之驛雅愛琴樽開謝傅之堂惟談書畫先進之遇後進豈待識韓今人之似古人偏能說項但有彈冠之望多無按劍之嫌當斯之時亦云盛矣洎乎金刀匿耀玉弩斜芒時號三君人分兩部顧廚競長寧非角上爭蝸蜀洛連衡何異穴中鬭防然而愛名如癖爭摹郭泰之巾養譽爲髙並伏王咸之闕奔車塞路入太學以看碑舉袂連云聚華陰而成市昧危機於白馬願學淸流申明信以丹雞恥非鉤黨此一時也識者憂之至於物變人銷時移事攺魯殿空畱其碩果都己淨於桃花知已晨星嘆遼陽之歸鶴天涯夜月聴白下之啼烏然而皂帽相逢靑樽無恙南山種豆堪爲楊惲之歌東海成桑且飲信陵之酒公子登臺而作賦美人刻燭以催詩於此爲歡嗟其晚也乃觀所載悉采其華或授簡梁園寄幽情於艸木或飛書衡嶽寫別緒於山川或感時世之艱危而勉存忠孝或言性情之惇厚而並及篇章則有陳董王曹引鄴侯爲小友文姚倪範許蘇軾以奇才漳浦見而傾心機部聞之捧手此皆正人之望同膺國士之知繼而西銘倡羣彥於吳中伯宗聚多賢於江左泖湖三子爭駕舒章蠡水四家齊鑣士業姜郎伯仲領泰岱之英侯氏弟昆擷汝嵩之秀朱子鴻翔於西蜀黎生鳳翥於東甌莫不接席交歡登堂展拜兄袁弟灌合气誼於班荊大孔小楊結心知於佩帶並屬一時之快事寧堪千載之傷心若乃天水司農最後合紀羣而締好廬江宗伯於玆集嵇阮以論交防筆紅箋敍歡娛於亂離之後銀箏玉管雜慷慨於歌舞之間老子牀前時同看月舍人池上常共揮毫賓客盡於東南詞賦傳於中外又豈知風流雨散意气灰頽玉樹長埋鐘子下聞琴之淚金門靜掩羊曇興擊箠之哀如今日者哉嗟乎離鴻身世暮雪難歸杜宇河山斜陽自老白頭似我悵舊事之都非靑眼逢君問故人而有幾流傳簡牘遐想平生又未嘗不心傷其晚而神往其盛也

黃大宗催妝詩序

花開東閣軫接龍鸞月照西園杯浮鸚鵡乃有淮南仙客江夏才人重聯鳳喙之膠再結麟文之綬小喬初嫁果然今日周郎二薛連婚仍是當年永叔以舊壻而爲新壻應知玉潤無雙問小姨何似大姨忽訝瓊華有兩前時竊看曾疑美極難同此夜相憐定說後來居上琴彈綠綺調已慣於求凰車障靑油橋待成於駕鵲云濃巫峽美人早辦牽紅雪滿梁園上客皆爲浮白況景純幼女本是神仙而叔度名流雅工詞賦可少琉璃而作硯爰鐫琬琰以抽毫郎詠林蘭本是同心之樹兒名芍藥原爲並蔕之花鏡裏雙棲自信人行暮雨屛前一笑何妨婢喚春風帶萱艸以宜男薦石橊而多子雲英有約莫教龍腦頻添京兆多情畱取蛾眉待畫

汪蛟門舍人十二研齋詩文序

蓋名文難於富貴得之必有前因才子少於公卿生也定多靈貺故少瑜鏤管一束不自人傳王勃麋丸盈袖有因神與寧無因而致將有感而通耶予友汪子蛟門道不虛行才眞間出李學士生由金粟徐騎省家本玉勾論美粲花傳自玩鷗亭上名髙視艸棲當集鳳池邊暖防靑綾宮漏方傳花外神遊紫府佩聲若在雲間國有華胥欲聴鈞天之樂地非蓬島還堆元圃之珍所得而無非夜光有獲而不殊鼂采石卿引類數符禹截之山川卽墨爲朋象協周天之辰次陳之雕幾薦以寶函或環號辟雍或船名太乙或擬蒼龍而橫沼或比玉之朝元或紅絲金綫之殊形或蓮葉松皮之異制或馬蹄之與鳳咮或綠雪之與彤霞端徳人而歙俊人溫潤實同於良友水靑色而土紫色精華盡產於名山咸用守以神人乃共貽之君子承之蕉影堪抽虎僕之毫試以松煙各吐龍賔之气汪子蘧蘧而覺已悟萬物之歸虛栩栩而思若覩羣珍之宛在爰題所處聊紀異於漆園並繪爲圖乃徵奇於墨苑歷左思之一紀可嵗嵗以研都竟劉穆之終朝足時時而染翰倘景文之修唐史直須分捧金釵若淸眞之訂大晟早已環生玉琯髙唐作賦還登巫峽之峯閬苑讐書儼坐層城之閣信文家之快事誠藝苑之嘉徵也昔軒帝好奇惟聞墨海衛公多嗜僅見結鄰鼉磯但重於眉山雀瓦難求於漳水暈殊徐氏誰能與月盈虧池匪王家罕見有云浮動山骨何曾有對巖花未易多求而取於一夕之寢興尢見多奇之璀璨信朝廷之制作不在異時將海宇之文章定推斯手行見於闐靑鐵書成特賜張華豈只唐苑玻璃賦就惟酬李白而已哉諸君子傳之歌詠紀以篇章爲想爲因未測綬笥之兆載言載笑嘗過畫舫之居但能滴仙露於蟾蜍爭揮麗藻是卽泛矞云於鴝鵒已應奇逢矣

閏五月二日山塘泛舟序

著策歸奇初增桐葉蕤賓應律再吐蓂枝𨿽淒如屈子之騷不堪更讀而勝似駱丞之序可擬重遊爰泛蘭舟同搴桂楫地稱虎阜是泰伯之山川人有烏衣盡王家之兄弟葡萄百斛穏載中流楊栁千行分披兩岸水環花市綠波時泛幽香風颭酒旗翠幔偏多妖麗玉簫金管宮袍迥出人間錦纜靑簾畫舫渾疑天上披襟長嘯雲開黃雀之風倚檝髙吟霞照翠鴛之水昔子桓敍往僅傳沈李浮瓜李白言歡但謂坐花醉月玆則極山川之盛窮文酒之娛方之古人殆過之矣況乎能謳車子喉聲絕似哀笳並坐王郎手色難分玉麈飲惟文字朱無瑕雅解行觴望若神仙許飛瓊還爲搴幔誰爲膓亂遇諸昆總在蘇州曾見水嬉笑此客剛來湖郡此又逢歡塲於意表得韻事於情中傳之近今未易有也嗟乎百年旦暮彈指無多四海煙塵傷心特甚少閒人之似我玆行不減子瞻此何時而不歌是語恆思遊道

古重九平山堂防集詩序

蜀嶺斜分是陸子煎茶之井平山右峙有歐公種桞之堂萬字千鐘尙記春風長在十年三過忽教明月虛懸幸逢七葉以鐘賢用乞一麾而守郡棠堦敷政何殊召父重來蓮幕論文無異醉翁再出五百年而復建信有前因二三子以克襄爰成舊迹朱甍傑閣還看欄倚晴空皂帽扁舟頓許笏支秋爽於是伊陽髙士首振靈筇文正名孫同攜蠻榼賦有天臺傑作詩傳長慶新篇廣平得意於梅花文暢摛情於木葉王夷甫髙出風塵周伯仁偏多節槪斯擅風流於江左並髙月旦於淮南者也若乃名重湖山咸推季重才雄湘漢獨許胡威淸平調美於粲花閥閱名推於大樹太衝則紙貴三都茂先則書連十乘或稱釣鼇之客本在山東或收買駿之金同來冀北聚衣冠於五地總屬英流開樽壘於三秋偏多勝賞時維訪古何言露冷黃花節展兼旬正見霜凝絳葉窻中畫障收兩地之山川檻外雲帆帶六朝之煙雨玉鉤何處香土空畱防樹當年斜陽不盡烏啼滿地弔帝子於空陂鶴駕三山眺仙人於別館旣憑髙而極目遂望古以多懷義取同時題分集事吹簫橋上長吟杜牧之篇授簡樽前各奏江淹之賦對靑峯於故國煙花殊勝他鄕聚防筆於名流風雅寧誇隔代歐蘇復出驚看壁上龍蛇髙李相逢醉喚巖前猿烏登斯堂也洵不樂乎至於遼鶴成仙還矜嚴藻漢龍在首本擅才登玩鷗之亭誰非妙選入射雉之裏尢有淸風夢筆再見於少瑜觀燈復推於仲衍望偉太丘之冑名雄髙密之支題曹碑而彌見色絲和郢曲而仍飛白雪斯則名賢倍於鄴苑勝事邁於梁園者矣況乎子美分題少文飛札元卿振拊節之音叔度極觀成之美也哉爰濡防毫用題魚繭相如後至何辭梓澤飛觴逸少先書實媿蘭亭梁翰也

何云壑轉運集字詩序

鶴郡重來夜月吹簫之路龍門新陟春風傾蓋之交十載相思人逢水部三秋共對曲聴山香北海瑤樽杯底隋堤栁色西園金管檻前空閣梅花爰出集字一編命爲弁言數語夫詩緣至性實本別才聚腋成裘裘合而寧知是腋將花釀蜜蜜成而無復爲花此豈屬乎人能良亦關乎天巧若乃五音疊奏並合宮商雜防相宣自成機杼相其體制風華不讓齊梁攬厥篇章大雅無傷李杜斯則王夷甫之玉立自具神姿寧獨謝安石之碎金徒誇寶屑而已哉置之笥內應函雲母之封付以筵前可協雪兒之奏矣

宋武葵滄洲集序

歲當淵獻月在則陽言尋新浦欲泛太湖訪霜信於吳楓問山香於楚橘過宋子武葵之居而憩焉門庭蕭閴圖史晏閒居然東晉名流遂作西園雅防畱連徐榻還聞蘇渙之髙吟整頓吳檣更理王猷之逸興陶家通子解荷籃輿荀氏慈明能持杯斚菇蘆內住此中大自有人桑柘閒談不知何者是客於是同將雙屐並曳孤笻鼔枻滄波直探金鼇之窟振衣絕巘平臨寶鷲之宮水是三萬六千琉璃作鏡峯則七十有二翡翠開屏髙深異趣而齊妍晴晦同時而疊變菊宜冒雨何妨角墊烏巾葉始從波不覺毫飛防管乃宋子賞心冰壑奮力雲泉推後挽前濟勝每從康樂倡予和汝驚人獨愛暉豈非鶴羽出塵霞姿超俗者哉爾乃文園給札意倦遊梁平原駕車興思入洛龍精照耀發張華宅內之書駿骨低昂問郭隗臺邊之價黃衣入夢賦許淩雲紫綈裝褫篇名繁露此固南琛之所以入廟而東箭之所以登朝然而指北道以僦裝將遊虎觀涉東臯而成趣猶想鷗波借卉何時千里暮云之句班荊此夕十年秋水之言字欲嘔心都盛古錦文堪浣手盡染名香托藻思於蒹葭寄幽情於菡萏題所著稿命曰滄洲斯其寄托實爲深逺矣若夫東都車馬爭看槐市之碑南國盤惇狎主芝廛之防過兩京而曾逢郭泰來六館而競識何蕃翠嶺黃河覽神臯之鉅麗金儀石鼓探天府之珍奇貰酒旗亭王李下聞歌之拜停車燕市荊髙醉擊築之聲則穆然而思慷當以慨其所得也不旣多乎昔顧況之嘆香山居寧不易韓愈之見昌谷軒爲頻過當今不乏龍門此世寧無狗監何待長安市上碎正字之胡琴而向防稽亭前羨中郎之椽篴也哉

翁蒼牙見山樓詩集序

時維乙夘序屬嘉平予方息駕蓉湖掩關松嶺而翁子蒼牙將獻書於闕下特停棹於山中言尋防易之臺共坐聴泉之閣河山眺覽連宵捫虱之談風雨畱連半夜聞雞之舞命小紅而倚笛浮大白以揮觴爰出一編俾爲數語夫律呂之合先以气機華實所分由於識量翁子畱心當世肆力古人比賈誼之才羞同絳灌如東方之博覽兼讀孫吳旣學劍而學書亦能經而能史予嘗與之盱衡往昔籌畫近今凡所指陳皆當切要信管敬仲稱天下之才豈陸士龍擅雲間之譽乃開卷獨得閉戶自甘方予承乏於苕川諸客咸依於荊土翁子超然逺引持正無阿恥言毛遂之處囊略似陶潛之度履迨乎讒興解組鬼見張弧羅無雀而誰來壁有蠅而空防乃獨舉幡漢闕慷慨而明司之寃射矢聊城宛轉而救齊人之困此其品詣自屬懸殊更覽諸篇悉稱名作或悲涼對酒抗如擊築之奇或綽約尋花婉似鳴琴之奏或奔騰迅烈同萬馬之嘶風或澹蕩淒淸若孤鴻之叫月莫不含任吐謝軼孟淩王繅以繡絲炫目蒲桃之錦薰之艸木移情蘭茝之香詩之不易知固如是矣人之未可量又何若耶冰雪各天烽煙四海時乎不再勉爲萬里之行去矣母忘酌此二泉而別

宗定九新栁堂詩集序

成雙美譽早傳於參佐防前第五髙名不減於驃騎省內乃有方城之碩裔是爲淮海之俊人琴響四山身能入畫風乘萬里志不須舟羨平輿而鱗躍雙龍在扶風而眉先五馬蓋廣陵有二宗子而定九其首稱也定九與餘生同梓裏雅聞兄事袁絲長並蕓窻未敢兒稱徳祖眠當共被夜舞司州出必同車朝遊洛市曲江虎視一時雄長諸侯文樹鸞搴四海羣推六子時而登筵授簡彼獨探珠或且共席揮毫我爲焚硯乃半生作吏徒教小艸傷心而十載著書益覺芳蘭竟體玆復來歸故土乃獲快讀新篇香出行間如搴石葉花生字裏似握金荃杜樊川之夜月瓊簫寫淒淸而未盡韓君平之輕煙蠟燭比華婉而猶多疎雨梧桐淸而更麗秋風落葉壯不傷豪號才子於西昆儗佳人於南國宜當沈香禁苑橫施七寶之牀豈只賣酒旗亭獨下雙鬟之拜而已哉嗟乎宗子張思曼楊栁一枝謝康樂芙蓉十畝相如妙曲對操花前楊惲新聲悲歌酒後何當息於六月而況假以百城乎

汪石西先生詩集序

余嘗上稽往帙歷覽閎文潄芳澤於藝林振華風於學圃其間英蕤所結可昭著於必傳胥賴來葉之賢能表揚於勿替所以潯陽處士遡往烈以稱先康樂名侯賦髙言以述祖而吾於石西先生之集重有感焉先生韞奇志而未彰秉潛修而弗耀南陽抱膝望梁父以長謡北崦移家仿少陵而獨嘯擊酒餘之缶長聴歌烏棹花下之舟時看放鶴無義熙之情事而賦本於經非天寶之亂離而詩堪作史計沈酣於韻府凡五周星迨滅沒於塵籝又三甲子其孫天如謂奉先君之遺訓委在棘人乃以髙祖之蔵書授諸棗氏借文章之力用展孝思任編輯之勞仰承前烈又得叔定蛟門兩君子精心選訂極意校讐俾一代之章偕栢庵而嫓美百年之文澤與環谷而俱傳豈不懋哉曰觀止矣獨是先生當昭代之極盛值七子之方興俗尙華巵時工鞶繡先生抗無求之節欲繼襄陽振獨秀之音仍標正始其气靜故詞博而昌其致髙故調淸而越英華收於六代格律本自三唐倘非搜輯於汲冢之餘掇拾於秦灰之後則魯碑奇字將盡失於蝸涎而孔壁遺文且難全其蠧簡將見百八十篇不聞雅頌之聲豈止三十餘年尙多殘缺之恨也哉

家岱觀大令西塞詩序

蕭關夜月悲涼生壯士之心楡谷黃雲慷慨動英雄之色短簫別部樂奏白狼鐃吹新聲曲翻朱鷺此則王侍中之念國五詠從軍杜拾遺之憂時重吟出塞者矣而況地當隴右險歷重關人在河西雄瞻四郡嵯峩鐵嶺有秦皇未築之城迢逓玉門是漢使難歸之路其爲興防何可勝言也哉玆我家昆爲時國士名如闞澤常在月中才似徐陵本來天上起文人於聖水兩河光繞鳳凰作仙令於仇池百里語分鸚鵡沈香有浦猶存酌水之淸風賦句爲唐重續浣花之勝事折腰自懶俄聞處士辭官抵掌相歡乃見將軍揖客碧油啟帳聚米雄談白防登筵揮觴獨嘯鄒從事之防陪峴嶺共睇山河杜舍人之管記揚州非誇煙月於是有心懷古橫目問天振衣蔥嶺之峯頓轡蒲昌之海經先零之故壘遐想營平歷疏勒之遺屯長懷定逺爾乃月氐空屬日逐難迎買駿金多偏駝紫槖落雕弓勁或射黃羊中行說久自多端呼韓邪時方競長旗翻烏壘猶傳都護之營陣列龍堆徒獻郎中之策此其邊算是在廟謨況乎橫笛頻吹哀笳互動蒲桃竟夜不醉離心楊栁無春還驚客眼驚沙似雪𨿽蘇武而難餐冷月低空有明妃而不照則復情因境發憂爲時生磨盾疾書據鞍髙唱將王公之捫虱譜以四聲用劉子之雕龍傳之七字安危目系豈徒自詡文豪忠愛情多未敢便誇詩史然而吐音激越似隆中抱膝之聲抗節沈雄有廣武登城之意若杯酣於夜讀酒合頻澆倘劍冷於宵吟壺應自碎旗亭畫壁彼雙鬟不堪再唱黃河詞苑探珠當四坐已自爭推白雪也

周隠求自怡艸序

蓋有彭澤之髙風而後飲酒移居見其曠具襄陽之逸致而後微雲疎雨見其淸固自別才實由雅韻古之論者或未詳也吳門周子隠求鶴市英流雞林妙選劉公幹之在鄴本文學以知名丘靈鞠之入梁由茂才而起譽而少輕世网早濯塵纓爰能有托而逃罔羨無因之獲偶然賣藥不從女子求錢終日下簾長笑富兒多事間復盱衡今古覽眺山川積有篇章分爲卷軸梁生適越不無五噫之歌平子傷離乃有四愁之賦莫不畱連宛轉淸麗芊綿得意行間傳聲格外比之香艸送異馥於秋風譬彼芙蕖耀華姿於曉日爾乃取嶺雲而自況借都水以爲名此其寄懷從可知矣予嘗造其寢處與爲燕歌能於湫隘之中獨出風塵之表過從有客是蓮社之髙人蕭閴無營只藜牀之雅具輙復披帷而想元度過戶而嘆宋纖信其隠於文詞未易求之章句也

袁重其母太君霜哺篇序

拜義成之冊未必皆魯國之貞姑受遂昌之封豈盡是劉家之列女而寒廬少婦抱影終天委巷孤婺摧心永夜旣不能捧鸞回之紙聊種忘憂亦惟有啼鵑化之魂空悲長恨自非令子誰識其名不有文人莫傳於世蓋泰徵赴子胥之飲雛僅三齡吳母保趙朔之孤家惟四壁心同夏艸𨿽向日而偏枯身似秋蛩每逢霜而自泣呱呱在抱影寒五夜篝燈藐藐空存力盡百年砧杵堦前畫荻總是淚痕案上丸參惟多苦意卒成佳士早有令名常縶馬以延賔共識陶親之義能辭雞而饌客益嘉茅母之賢是以見孝尼者許以正人憐伯姬者旌其篤行女歌泛栢遂幾黃髮之年子詠采蘭無忝白華之志名流作傳用勸其家鉅老稱詩以風斯世積之五十餘載無非雨夜霜晨遂有百億萬言不減龍文麟篆而重其每獲一字輙跪進於堂前或取數篇爲拜賡於尊畔而節母怡然進酒莞爾加餐啜一菽以如飴斥三牲而弗禦以視世之文軒防綬起居誇八座之榮金軸銀函焜燿極五花之賜而內行弗備君子羞稱大徳無聞哲人勿道誠相懸於河漢而永賁於星雲矣蓋古人節孝之事顯於詩書而昭代文章之榮久於富貴有節母之行則貳心之臣可以慙聞重其之風則惇本之人知所重矣

梁溪倡和詩集序

蘭亭嵗月憶前後者屢更梅裏溪山凡往來者多次時則阿衡受命分百里以牽絲宗衮當官宰一方而制錦冦平仲之相業肇績巴東狄懷英之勲名始基冀北余謬叨族誼忝奉賓遊鏤管文樽忘憂孝王之館華燈朗月登髙鄴苑之臺坐滿鄒枚下客空憐司馬調傾元白君侯獨羨探驪竊嘆文武之才當乘風以破浪早知將相之器必緯地以經天乃自結主知未逾五載而差彊人意洊致三公較相如之諭巴蜀小行人烏足道哉系尉陀而歸朝廷大丈夫當如是矣而言思舊雨近屬晨星或金馬浮沈寥落子云之閣或窮烏伏處棲遲仲蔚之園或杳藐河山悵黃壚於旣往或飄零湖海嗟皂帽之不逢而公獨致雲霄手揮雷電以仗鉞而兼工艸檄當橫槊而猶憶賦詩斯則命世之英豈獨亢宗之傑而已哉原夫勾吳之始實本仲雍迨自延陵以來不乏季子然子顏龍占未聞作賦之能季重鳳觀罕見濟時之略玆兼二美獨在一人況乎天逺五羊風淸一鶴憶山橋於月下長懷知管之言望幕府於天邊徒有依劉之望池塘春艸靈運寧不憶夫惠連海浦沈香道助將無慚於附子耶

陳集生影樹樓詩序

曲逆長才曽居委巷元龍豪气獨據髙樓緬想伊人恆傷異世而吾友陳集生者抱奇不偶懷古難羈一寒而恥受人憐三北而無求世用風貽淸白知無愧於豫章口絕雌黃信有傳於潁水較相如而猶無四壁比子猷而僅得一氊而雅愛名流恆多俠气八方縞紵乃廚顧之人豪五色繡絲是蘇韓之上客髙明滿野時時逢鮑五之車雄辯當筵處處驚孟公之座自言熱血可以贈人但有寸心何妨結客綈袍典酒淸談而欲醉平原木榻棲塵髙臥而長畱孺子以故名卿鉅老願相得以成歡素士平流亦投交而恨晚斯固好行其徳獨季於時者矣胡乃過愛陳人虛推薄藝雕龍自好譬劉勰之見隠侯烹雉何心比茅容之逢郭泰榮枯一致寧同門下之盈虛久暫無忘每問山中之動靜其爲向往不更異乎頃以一編索我數語謂必加之月旦始可定其風期蓋詩之爲教復性本於緣情聲之感人因心乃以達志集生之志可謂通矣集生之情可謂篤矣由是而本乎忠愛發爲竽瑟之音聴以和平郁乎山川之气古人可到寧須芍藥以抒華此事必傳非復葡萄而織錦心乎愛矣庶或遇之

汪扶晨谷玉堂詩集序

馬遷著史窮河嶽之觀張說爲文得江山之助良以才華之動蓋亦靈秀所依也余友汪子扶晨秋月長凝朝霞獨舉論交四海早看聲徧龍門作賦三都盡許才傾虎觀桃花潭上水讓情深斤竹嶺前山隨興逺何年丹竈嘗尋軒帝之峯幾處仙廬數訪焦公之洞二分月裏畱連隋苑之風煙千尺雪中感慨吳宮之花艸每經屐齒輙付奚囊時染防毫動盈宮紙他如河梁贈答李都尉字裏鴛鴦公防綢繆禰正平酒邊鸚鵡莫不低徊盡致俛仰多懷譬之初日芙蓉未可方其婉麗擬以微云河漢差足況其淸華是以聴者傾心見而卻步蔵之笥篋如聞艸木之香寫以縹緗卽起雲霞之气之子於焉寤宿先生可當臥遊矣予附響雞壇投交鶴市吹簫故里長逢濁酒以相娛剪燭秋窻每出奇文而共賞心之愛矣將置身於今古之林子好遊乎信得意於山川之力也

孫樹百給諫保畱虎丘山木詩序

白象秋圍應靈期於幹竺靑牛夜走失王气於鹹秦況此海湧之奇峯賴有云屯之古幹綠陰百畝皆累朝雨露之遺黛色千尋是大地煙霞所托豈意作玆舟楫遂欲殘以斧斤在經國之謀寧問無知之艸木然救時之大體務畱不盡於山川賴有偉人適臨勝境推竹西之棠防分庇東吳用冀北之梧陰逺垂南國回天運掌無煩六叟之鼔門當路同心共鑑萬民之蹌地遂使武侯古栢靑蔥於短簿祠前蘧父仙楠蔽芾於生公石畔人天歡喜還如再長菩提士女謳吟竟似重開罨畫六代之鶯花如昨兩山之煙月依然斯其所全良爲大矣至若省吏胥之漁獵以奠人心免山水之髠鉗以全地脈務令林安翠葆無傷嬴政之殘庶幾閣建銅壺不損蔣堂之惠此又仰裨於軍國非徒祗益於遊觀而已也倘木徳之有知同應下拜幸山靈之無恙請共式歌

家茂才一壑居士桐江艸序

吾家自荊土以來延陵審音而後風雅之事代不乏人柱史揮毫首變文章之體舍人傳樣益髙著述之名𨿽時世屢更而詠歌無替良亦家風有在不以世逺而衰也丁卯初秋時方卻掃乃有小年族侄特攜子晉先生所輯遺詩屬予爲序予受而卒讀因爲慨然曰先生以建安之才值永嘉之季遭時不偶徒嗟猿臂之難封失路無媒遂抱龍頭以終老椎雄博浪僅中副車門掩明湖空懷鏤管當年沈約曾加禮於投書此日範宣尙興嗟於予硯天乎不憗命也何如然覽其篇章若淸風之拂蘭蕙擬其姿態如初日之照芙蓉使其獲售荊山遇知冀阪當不在子云之下亦何減季重之時哉猶幸小年言念厥祖收菁英於版蕩之後授梨棗於壁立之間襲此芳風用流馨於藝苑傳玆大業同永壽於名山是將有賴乎亢宗豈僅無慙乎肯構也哉詩曰繩其祖武小年有焉又云貽厥孫謀子晉得之矣

江秋水園居倡和詩序

江子秋水性耽林漵癖染煙霞有謝幼輿之一丘開蔣元卿之三徑亭中花發不見俗人池上詩成每同詞客向值西園之防言來東海之蹤笑杜牧之顚狂逢花便住愛淵明之蕭散得酒還畱曾未幾時遂同昨夢倚欄明月是當年薄幸之樓繞檻淸波異昔日醉歌之墅燈前紅袖誰憐往事都非花底黃衫尙喜豪情如舊旣經秋而涉嵗或卜晝以連宵邀中散以彈琴遇桓伊而弄笛紅箋小字常爲錦帶之篇紫袷髙吟競賭金荃之句音成山水非無絲竹相關坐有鶯花遂覺壺觴都韻爰多名作並寫烏絲共賦閒情皆題黃絹少閒人而似我寧須問何處烽煙願勝事之無忘且莫負吾儕詩酒也

田綸霞詩序

蓋聞九光霞錦不雜凡絲萬石霜鐘非同細響建安創體皇哉大雅之文正始成音允矣中和之气非其性情之各別要亦風格之本殊也綸霞田先生銜書北闕校藝南畿士相慶爲得師人由是而知學而先生提衡經術雅居兩漢之間領袖篇章亦在六朝之上迹之所至事必可傳本無累以爲神故能防髙深於山水涉不窮而成趣故能極俯仰於古今气自國香不借薔薇之浣味原神鼎匪同芍藥之和蔵以篋中經三年而不歇坐其碑下過十日而猶思以此驚人良堪永世矣而情以日生而益上詞以屢變而愈新五言旣號長城七字亦稱堅壘近體已見精嚴而古調仍多閎肆孔雀之羽豈有擇於山雞鳳凰之聲自罕同於鸚鵡則安見杜拾遺之後不別有拾遺而韓吏部以來不再見吏部也哉然具昌黎之气節而後起八代之衰有少陵之胸懷而後集百家之勝是必有其人而乃有其作所以重其作而愈重其人矣

曹沖谷漫遊艸序

十年公府淸遊曽共陳思千里故鄕雅政還同任昉嘆當年之匏系思隔停雲幸今夕之萍浮歡邀坐月得逢公子紀羣兩世之交如覿故人嵇呂三秋之雅維時淸風欲襲羨洗馬之神淸旣而明月相投識士龍之才俊偶看搖筆已見湧泉旋覩傾笥還同霏雪象諸六律斯爲琴瑟之音譬彼羣芳此有蕙蘭之气則衝谷曹年翁漫遊一篇所以獨絕於時也昔孫郎布履徳爲之傾心符子淸談李膺因而捧手予欽國士早知日下無雙君覲嚴君爲道山中未老

顧書先梅花詩序

人存標格雋則多風物有性情淡而能韻家多綠竹而愛者必謂瑯琊嵗有黃花而采者獨稱彭澤惟其神之相似是以得而益章也予居種字林中時值丙寅春半長卿室內賦成非以求金潘嶽園中客至常同借卉而書先顧子示我一編寫庾嶺之幽姿傳孤山之逸致行間吐艷更欲洗其鉛華句裏生香遂若聞其浮動水邊林下而若有人兮月落參橫寂寂而誰爲是者蓋其胸原無熱長多冰雪之懷是以語可出塵大有煙霞之气讀之三過應知春在毫對此終朝但覺雪生烏幾豈必窻前夜發始見相思檐下朝巡方同索笑而已哉予也手鋤明月將種樹以忘年子則口嚼香冰且借花以寫照矣

程山尊春帆集序

嵗載蘭亭之筆人歸梓裏之車索鑿齒於坐中遇孟公於門內𨿽披襟之頃已信生平當傾蓋之餘如曾夙昔蓋予與山尊程子始訂交焉於是雪磬霜鐘共臥秋風之被紅燈綠醑常同夜月之尊杜牧顚狂因花就宿許詢蕭散得酒舒懷而程子築響情生杯酣耳熱王郎擊劍嘗爲斫地之歌屈子懷騷數作問天之想若無以自得者豈有所不足乎蓋程子世累朱纓曾依日月身懷白璧雅志風雲不問家人之有無兼值世途之消長入孔融之座未許錢通讀馬遷之書恆刪貨殖時非得意气益自豪以此發其新聲頓可稱爲絕調山以不平而增秀水因多激而長鳴故其諸體並陳咸無堅壘更以五言占勝獨號長城颯然風雨之忽來燦若雲霞之疊起聲能擲地聴下士如笑蒼蠅語必驚人在諸君應推繡虎星辰可動宜呼於華嶽峯頭花木無私可置之錦官江上蓋其情深而力厚故能律細而聲宏也嗟乎程子狂如李白是唐家有用之才罵似禰衡乃漢代不平之气吾儕未老此事必傳矣

田牧園滇行詩序

人同汝水種棠樹而偏多我愛樊川揷菊花而可共爰於豕渡特訪鶯求而田公牧園初回渤海之轅已解潯陽之綬從容對酒意殊眷於三閭慷慨論詩字已盈乎一卷夫半生廉吏值陪紫馬之遊萬里行人竟作碧雞之使懷簡書而可畏懼飛挽之不前況乎鸚鵡洲邊頻更舟楫兼之螳螂川上甫戢干戈過金築之鄕關梁匪易宿銅安之驛鼓角堪驚遂使時異當年歐陽詹徒修玩事路迷何處杜子美惟有傷心茘酒椒盤俗非荊土石泉槐火夢繞吳天計程而道逺九千經嵗而月圓十二離人易感旣有見而情生勞者常歌亦無聲而不苦此滇行諸作𨿽少而必傳也旣往論交已識伯仁雅量玆來問政益知仲舉淸風知公之才信驥足不終於千里讀公所作豈鴻名惟競乎一時耶

丁鴈水觀察曁令弟韜汝棣華集序

昭陽理楫將攬勝於羅浮長烈停車暫觀奇於章貢三臺並聳有李相國望闕之鄕八境遙開是蘇學士尋山之處則有夢松碩彥列栢英賢文章則韓栁齊驅政事亦元常方駕橫牀匝月論心於山水之間剪燭連宵合意在雲霞之表松陵分賦眾獨讓其探珠蘭畹塡詞復共聞於戛玉抗懷覽古秋風擊築之聲盡致言情細雨吹笙之曲烏絲寫就直須手浣薔薇紅豆拈來都訝身如菡萏此則齋分一坐誰言隴右惟三牀拜雙鬟不讓河東第七矣爾乃旣逢康樂復見惠連已識伯仁還交仲智偕工協律杳浮十樣之箋並善倚聲艶發五花之管兄如淮海何殊山抹微云弟擬小山更愛岸停殘月因爲擊節共羨同車夫詞原本於騷余辭必歸於雅稱而近之作者或極意以爭新人競從之皆效顰而取拗不知聲期應節其何取於聱牙語貴宣情復寧求於借面玆則調髙北宋采奪南唐獨追正始之音允葉開元之奏可謂盛矣亶不然乎至若宗臣寶臣並獲名於景祐敬禮正禮亦齊譽於建安皆號雙丁同稱二妙斯乃鐘靈晉水復見拔萃濟陽以古視今後來居上矣壽之梨棗名曰棣華豈獨三筆六詩羨劉家之有集聯珠列宿美唐代之多才也哉

石濂上人詩集序

神駿非常服支公之愛馬昭靈莫測嘆老子以猶龍古之所爲垂乎不朽大抵立言必有奇气而後其勢日生曁乎入世必有逺神而後其風自上用觀昭代不易吾言乃有西竺之異人來於東甌之淨域則石濂大師是其人矣師以白象之姿悟紺龍之防冥心濟物未忘有覺之因妙義超羣已證無生之密諦而城長五字壘固四聲渾成頗類貫休髙亮更同齊已暮云自合江淹擬而未能新雪常逢鄭谷吟而獨嘆爰聞下士笑彼蠅聲每見時流目逾牛背望之或以卻步識者偶爲注眸予一見於柰園已謂風塵外物載逢之蓮社愈知濠濮間心遂與論交慚非魯公之偕淸晝因同索句若如蘇子之遇參寥時而淸露流桐愛鳳條之初引時而驚飇振葉聴鴈語於方來時而峭壁秋開陡絕風雲之路時而奔濤夜至砰喧霆雹之音莫不海立山飛星回電激去塵言而務盡振灝气以無前終日與靜者談舉體無常人事乃知靈鯨吼雪非凡響之可同翔鵠摩天豈纖禽之是伍而況乎李桃之俗艶蔬筍之餘酸也哉昔古人之未遇常遁迹於空虛而髙士之不平每陶情乎歌詠師殆其流亞矣寧知所際量耶

季偉公詩集序

余浪迹尋梅特作五羊之客潛心借卉將求一鶚之人乃有【缺】

言與偉公季子來過花下共數心期間向酒邊還爲耳熱而季子早多奇志獨具性情壯等終軍方棄繻而未果吟同杜甫維敗案而不知蓋積之者旣深而發之者必厚故能由微至著劍𨿽蔵而有光以少勝多矢無堅而不入然辭多感慨疑非年少所宜而意在激昂或亦古人之過則韓昌黎之索句窮而後工司馬遷之著書言皆有托吾儕之所聞也季子其有憂乎𨿽然十九人中誰如毛遂五百年後必知子云君子但居易以俟老人將聞聲而思矣

宋長白岸舫集序

羊城訪戴時乘蘭葉之船鹿苑逢陶共結蓮花之社軒軒霞舉欲爲東野低頭奕奕風淸足令西昆斂手由是而三瀧挾弩不辭埭歷蜈蚣乃復五嶽同登寧計峯回鴻鴈瀟湘月滿大夫之江上題詩沙渚星髙太傅之祠中酹酒或襟分於楚水浮蹤歷萬里而遙幸燭剪於吳山離緒寫三年之渴蕭齋夜雪酒倒銀瓶茂苑春寒花開鏤管王郎斫地旣拔劍以同歌祖逖臨江亦投鞭而獨嘯蓋長白夙懷大志雅負雋才終子云早嵗入關欲請纓而未果陳孔璋頻年作客徒艸檄以空傳若鯉湖若鱷海行役維艱或玉塞或金臺悲歌未已賀蘭山上常奮筆以畱題楓葉江頭忽投書而竟去才情若此遇合如斯寫以篇章形之歌詠雕云鏤月山川發秀異之靈酒舞花飛筆墨有英雄之气杜陵之沈鬱頓挫艸堂之跋扈飛揚兼而有之固其所矣遐觀往代厚福者不少庸庸幸值興朝英才者悉皆衮衮豈有司馬雄才竟少黃金買賦將見元龍豪气定能碧鏤裝書寶此一編君自愛其五花之管抒其偉抱吾當相待以七寶之牀耳

夏寧枚粵遊艸序

憶昔分符苕郡乃得憑軾桐封知仲禦之宗誠爲多俊於淸溪之裔實獲二難則寧枚之與宛來猶惠連之偕靈運乃己酉解組嘆別路以多岐至癸亥拏舟幸故人之相見臺髙栢樹喜遇次山幕啟蓮花重開小海尊前授簡同賡聴鶴之篇枕內求書盡覩雕龍之字乃寧枚之遊愈逺而寧枚之才益奇千里碧雲不減江淹麗句一聲白雪如聞郢客髙歌譬之秋篠吟風莫名其韻遂若晨蘭受露但挹其香五色相宣得素絲而更爲絢爛八音競奏有和玉而始得鏗鏘此在正始以來可仰同乎顏謝若論貞元而後足方駕於錢劉斯粵遊之詩正爲可傳也昔馬遷作史歷海嶽而乃奇燕國爲文因江山而得助則與其十年仰屋之空勞實不若萬里儋簦之足快而山連五嶺盡吐煙雲巖竦七星共淩霄漢凡所經之勝槪可共給其淸裁矣𨿽然上林羽獵衮衮盡屬諸公天祿石渠落落誰爲才子以君兄弟猶困泥塗吾爲千古傷不爲二君惜也

顧辛峯羚江艸詩序

荊土堪依王粲作登樓之賦梁園未倦馬卿多授簡之辭僕本恨人不堪多讀君眞名士定自可傳則幕啟蓮花有鱷溪之三俊香浮蕙艸在羚江之一編矣顧子髙出虞山奇同拂水長才未遇聊自隠於讀騷壯志難名每獨抒於覓句是以俯時傷往感流失於永嘉懷古登髙嘆英雄於廣武驚心節序王郎斫地之歌顧影山河屈子問天之想以至長楊芳艸賦也彌工走流烏時哉不予七星巖畔李供奉語逼煙霞三水江邊謝暉悲生日夜莫不抑揚盡態慷慨言情楚澤含毫寓奇懷於鸚鵡河梁贈句等麗制於鴛鴦旣搖筆以防珠益擘箋而成錦讀之擊節惟喚柰何倚以作歌殊嗟未若昔名如元嘆乃聞更有一邕才似彥先遂以能齊二陸以玆方彼何古非今耶僕以樗櫟之餘適逢斯地當菇蘆之內乃得此人同越石以聞雞𨿽嘆相知何晚若孫之牧豕寧言得遇已遲哉

孫殿颺樵吟序

端居不適相如聊復遊梁舊夢難忘廉頗常思用趙予以渡豕之嵗始至炎海以浮槎載當於貉之時爰過端溪而訪硯遂與韓君公吉聯縞紵之交乃有孫子殿颺得披帷而見相知一日憶論交曾以文章作別十年嘆浪迹空悲道路豈期異國忽覯故人覓鑿齒於座中徒憐短鬢接嘉賓於幕後自是異才也乃其流覽之餘輙生興防凡夫蹤迹所及卽賦篇章收月露之文以成防筆攬溪山之勝而入錦囊水可濯纓不足方其澄澈花能擷佩未可比其芳華色𨿽艶而非濃麗芙蕖以初日態原工而益美拂楊栁以輕風楚澤峯靑似戛湘靈之瑟緱山月皎如聞仙嶺之笙至其贈答纒綿略同都尉若夫流連跌宕近類參軍以此淸才自合牀橫七寶因斯麗制還堪簟奪五花而猶身似文通迹同翁子盼神仙兮不見望富貴而未來則樵吟一編烏可已矣然予之知子有素而子之自待不凡豈漢室之公侯乃竟不如狗監而茂陵之詞賦遂至無薦馬卿者哉予且歸歟非榮期誰知孫綽子無恫也有東野自遇昌黎

廠翁潮行詩序

晉朝名士支許聯世外之交唐代英流顏謝結山中之契三生有石豈淺見之所能窺百尺爲樓非恆人之所得上予爲漫叟浪迹鷗波得遇廠翁論心虎阜前期莫負不辭拏楫而來良晤偏遙乃復披帷不見則余之至粵始及一陽而師之遊潮已先五月矣旣而蓂回北律松轉東枝廬嶽籃輿還迎靖節石泉槐火常對參寥時同匡坐三更爰讀潮行一帙或狀溪山之雄麗而嵐起筆端或寫潮汐之奔騰而聲畱紙上或賓朋贈答敍情致以纒綿或嵗序遷移慨光陰之流轉蓋相知有素偏逢好客陳蕃而自得爲多不類依人王粲故能無言不韻有語皆新直從句外求禪豈啻詩中有畫而已哉昔人悟道惟聞擊竹三聲古徳傳心只在拈花一笑以此慧解求之正聲自有天中之天別得味外之味豈與白蓮爲集較蔬筍之酸醎靑豆成編得栴檀之气味耶予罔知西竺之學頗覽東陽之書萬水千山知和尙之來得得三唐八代任說者之論悠悠爾

江栁州眉瞻隴塞集詩序

司馬公徧經川嶽始就奇書張道濟得助江山恆多傑句蓋耳目所及旣廣故性情之養獨深發爲聲詩不可及也江公眉瞻以非常之才涉無窮之境一麾江海幾盡於南北東西廿載間關數歷乎陰陽寒暑乃以所得咸著於篇色異繡鞶是雲霞之麗采聲如戛瑟爲山水之淸音是則詞客服其探驪儔輩推爲立鶴者矣僕夙叨葭倚謬忝荊班拏罨畫之舟曾同泛雪吟柴桑之句長憶停雲分手湖邊已十八年之久論心嶺表在七千里之餘羚峽燒燈重開白社園授簡頻倒靑樽遂出一編俾予片語嗟乎人生靡定鶯欲出而傳聲世路何常鴻旣飛而畱爪用爲不朽惟此長存今公所作隴塞諸篇或寫霜雪之淒迷而興懷於嵗月或紀山川之雄麗而寄慨於關河或憑弔遺墟而心傷逐鹿或低徊故壘而哀感啼烏莫不出入三唐奔趨六代而法原風雅气本中和比於香山長慶諸篇較爲沈鬱方乎少陵秦川雜詠並著精嚴所養之深蓋可見矣夫羅池名勝旣得子厚而能彰象郡遺思尙記河東而未泯斯則地𨿽險僻爲仕宦所弗宜實乃俗尙醇愚得循良而可用公以恵愛之術力爲撫綏又於徳化之餘著之歌詠則安見桂林境內謳頌者不再溢於南交而柑子堂前向慕者共恆推以北靣也哉

韓公吉觀察崧雲集序

余以癸亥秋杪始至羊城甲子月中乃過羚峽扁舟未泊已呼船覓張憑幸捨初分早見軒臨李賀則韓君公吉似古人而折節爲近代之曠聞者矣旣而入襄峴之境中人懷其徳見滎陽於驛內世嘆爲賢府繞蓮花盡皆枚馬臺森栢樹不少求羊於是志有星巖倒篋攬山川之勝賦同雪苑揮毫收月露之奇探驪而君早得珠吐鳳而眾慚其防爰出崧云一集用俾艸澤片言夫辭以攄懷交發於性情之際詩惟言志長存乎律度之間气不靜則不能有合於和平格不髙則不能自全其忠厚蓋自三百篇而後十九首以來𨿽體制各承而源流不異故家分赤幟文人或自相輕然代有靑緗騷客終難別創今君養之也旣裕所以出之也甚全時序遷移李勉或興懷於望闕江山綿邈仲宣或寄慨於登樓都尉河梁見鴛鴦而贈答參軍關塞覩鴻雁以低徊皆遇物以言懷每緣情而有作莫不媥娟盡態寫楊栁於初春綺麗多華炫芙蓉於早日譬之八音競奏而淸響合乎琴笙亦如五色相宣而繪防尊乎黼黻其爲詩也不已盛乎昔石鼎吟成退之起衰於八代宮煙句美君平獲譽於一時當代復見名篇君家何多才子耶自知瓦礫殊有愧於士安願作瑚庶期同於孝穆爾

徐鳳池龜峯孝感詩序

朱壽昌之覓母名士悉有贈言景忠烈之尋親聖主還爲給傳然皆生前之覿面訪求尙有音容未聞歿後之遺骸埋沒都無影響此非誠心之仰格何由奇事之克傳也哉鳳池徐君三韓名冑七葉華宗磊落襟期久仗仲華奇策英豪誌略行看士稚先鞭而幼值家艱早逢時變方陟岵而旋陟屺誰憐未乳之兒初入廣而繼入都竟作防家之子南荒失路八千里馬鬛難封東海移根三十年狐丘莫辧見負薪之奉防繄我獨無問上冢以澆漿慈親安在於是不辭胼胝歷燕齊吳楚以獨行罔憚泥塗經寒暑陰陽而不悔重來珠水僅鹿苑以依稀載訪栴林獨龜峯之聳峙葵燕麥旣入望以無涯棘刺藤絲復手披而不得遂乃撫心搶地灑血呼天哭似秦庭較哀猿而更慘號同歷野比鶗鴂而還悲足偶升髙欲陟松巖而上身如入夢忽投菜隴之中眾共訝其非常心乃怦而欲動爰發布金之坎果當瘞玉之區題識依然香𨿽埋而未化鍼封宛若血尙漬而猶新雙鶴翩來弔陶親之壠羣烏翔集助成文母之墳此非精气之潛通而爲鬼神所黙佑烏能相感以若斯哉諸君誼列同人我輩分叨猶子登堂旣杳空懷嵇呂之誠展墓有心更感閔曾之孝表揚泉壤將有待於龍章昭示寰區寧無煩於穎況逢枚馬適授簡於梁園並集王盧共摛文於鄴苑紀貞紀孝金管與銀管齊揮起敬起哀防箋共素箋偕擘溪蘋澗藻聊陳一束之芻霞爛云輝總是五花之字在坐聚九州之客可知彞好不殊傳書貽百代之人應見廉頑有賴爾

家觀莊粵遊絕句小序

嵗當癸亥予家少參先後一帆並掛秋風於江上浮沈雙槳同尋夜雪於溪邊嶺表﨑嶇旣悲歌乎行路天涯偃息遂欣賞以論文乃出新詩得三百首計經逺道乃四千餘其間興防儻來莫不水流花放以至激昂忽動咸驚海立山飛駿馬奔陂胡可達其運腕饑蠶食箔未足羈其含毫此豈格律所能拘固亦神明所獨旺矣噫嘻山川有助張燕公豈待攢眉今古無窮阮嗣宗常多流涕以視予二人之梗泛一身捶懸十指暮雲天畔惟深南國之思春艸池邊不入西堂之夢者久矣寧必定王家之優劣何煩分裴眷之東西但愛子之詩漏三下必讀三過欲醉君以酒歌一首請進一觴

林蕙堂全集卷三

欽定四庫全書

林蕙堂全集卷四

湖州府知府吳綺撰

序

嚴蓀友秋水集序

往予解組溪干系船湖曲見當壚之酒母甕釀百花有題壁之詞人墨成五采則嚴子蓀友所制望海潮一章也繼而贊寫羊孚楷羨鐘王之法因之函開殷浩書通嵇呂之交乃嚴子謬許入林時同借卉身如鴻雪𨿽漂流略似西川契比雲龍然企慕實逾東野顧予湖海之气猶未除豪而子丘壑之姿非闗作達波涵千頃不濁較勝於不淸幹挺百尋若近尢能以若逺眼無靑白登山獨喜看云口絕雌黃對客惟宜飲酒是以靜多於動實勝其名王公甚重嘉賓懶於置幕

天子將召供奉呼不上船良由情性使然實非矯彊所致矣至於才淸擬月言粲成花具庾鮑之幽思用錢劉之妙格引人著勝多濠濮間情使我猶憐是風塵外物無不仰追騷雅共振藻於葩壇並使旁及聲歌總擥香於蘭畹洞庭落葉淒淸葭菼之聲湘浦層波澹蕩芙蓉之影此秋水一集所由名耶嗟乎名士無多虛聲何益上林三奏惟相如能賦大人汾水一篇獨李嶠可稱才子吾不能無生瑜之嘆且重有懷壁之傷也

見嶽樓詩序

原夫天垂翼軫長沙獨炳一星地極衡湘資水先通九派考之往代蔚有大觀慨自寅夘之多虞困於庚癸而不輟荊湖半壁難銷鐵馬之塵鄂渚千村盡沒銅駝之艸盈郊瓦礫嘆歸燕以無巢徧野干戈撫哀鴻而何術時予江倩來尹是邦虞詡才髙其何憂於盤錯王陽气壯曽不避夫艱危未三年而立起瘡痍出百計而潛消饑溺遂使戰塲多壘悉種潘花𨿽至比屋無人皆生召樹爰於簿書之暇特爲樓櫓之謀呼父老而告以耰鋤子來勿亟減餔飱而具夫木石吾力猶堪大匠遂踴躍以庀材孺子亦歡呼而負土登登競響咸臨龍首之渠穰穰來歸爭甓魚鱗之瓦功成不日義有取於髙深備繕他時事永資乎捍禦於是環連百雉無煩天女之勞並矗雙翚似有神人之助丹甍特起如生赤水之霞粉蝶周圍若聚碧臺之雪朱簾畫棟看雲雨之去來疋練藂花攬江湖於逺近至若北斗回看星文仰燦南山對聳嶽气遙通西臨鹿阜裴相國之遺蹤東眺臺王婉妗之古迹桃花浣筆得騷賦於靈均細栁鳴刁溯英風於漢壽此則阮步兵登之而起嘆顧長康目之而未能者也爾其防過平林笛生逺浦庾公夜嘯坐明月以一牀張叟秋漁泛斜陽於雙槳雪消郢樹壓晴色於欄邊雨浥湘花繞香風於座上霞飛碧浪如翻貴主之旗星隠黃陵若鼔靈妃之瑟時則賔佐淸遊薦紳狎至咸謂戴星之宻畫用成偃月之壯觀聞於蒍之淸歌同來倚檻醉建康之醇酒頻共飛觴顧而樂之洵可志也嗟乎先憂後樂良符文正之心和汝倡予可少子安之賦隠侯八詠得此地以同傳崔顥一篇在他年而何有是爲短序以紀勝情爾

卓子任近靑堂序

嘗聞文莫奇於司馬而其迹常徧於山川品莫髙於元龍而其气實資於湖海子瞻之渡儋耳筆墨益豪道濟之【闕】

江山得助蓋所見旣廣則其蓄之者必盈而所歷旣多則其發之者必盛精華所結良在髙深奇奧所成蔚爲風雅古有然者今亦見之則吾友卓子子任是其人矣子任爲惟恭先生之後人乃火傳年兄之猶子火傳操持月旦標舉風流似棋墅之謝安偏知幼度若竹林之阮籍獨愛仲容而子任少有異姿長懷奇節軒軒霞舉其气不愧於淩雲奕奕神淸其才獨能於鏤雪論交未久方多倚玉之慚締好旣深更起揮金之嘆言其大槪略有數端一則丰度不類中人被服有同儒者而髙談聚米若聞要害於諸邊獨往據鞍歷見風沙於古塞論文可與論兵而並用學書乃能學劍以兼長一則先生獨有藜牀孺子恆居委巷而座中杯斚對酒時有髙人門外輪蹄憑軾恆來長者則處約無殊於處樂而能交實在於能貧至於衣塵已欲化緇薪勞難以炊食而隴頭負耒曽不礙於帶經堂下持竿竟何嫌乎漂麥則其博雅之懷卽在勤勞之際耳若夫臧否不形諸口喜怒罕見於顏而射聊城之書曽無再顧擊燕臺之築傍若少人則烈士之風不在古人之下矣凡諸雅致盡屬修能況乎閩粵燕秦霜雪備經車馬江淮河海風煙歷飽檣烏一切東西南北之情皆歸旅笥百凡陰陽寒暑之狀並入奚囊觀其足迹所畱益見匠心獨苦故時而驚濤駭浪則爲奮迅振發之音時而嘉樹名花則有穠麗纎妍之句或而猿啼鶴唳則其調多發於淒淸或而虎嘯龍吟則其防必歸之雄放斯其近靑一集足以振防千秋也於時雨過庭花風吹鄰絮偶爾得玆快作足以暢我幽懷竊比漢書可下舜欽之酒如歌周雅是爲吉甫之詩不禁傾心遂爲弁首

張山來心齋聊復集序

原夫莊子寓言遂有鷽鳩之笑屈生諷諌乃以鳳凰爲媒借彈事於甘蕉托微詞於曲水東方抜劍以訾郭是爲滑稽之雄淳於絕纓以入齊無殊堅白之防皆卽小以觀大亦由隠而極微也吾友張子山來以終賈之嵗負庾鮑之才家有賜書三十乘是茂先之博物時長握槧十二年乃平子之研經旣潄芳於六藝亦攬勝於百家存於其中窺豹而罕窮其蘊肆乎其外雕龍而莫測其涯爰用筆精聊爲墨戱長言之不足而兼小大以爲言正論之難明而合精粗以立論云敷麗藻開詞壇希有之奇霞蔚新辭盡藝苑未開之祕能爲莊語足景前修偶作緒談仍多逸致是以說詩匡鼎聽者悉爲解頥不獨奮袖苻融聞之咸爲捧手也見麟全趾用知蒼甲之靈得鳳一毛已悉支文之瑞未敢祕之枕內爰請出於篋中爾

蕭樓集序

帷中續史雅聞班有大家閣下傳經允賴伏存女子中郎書冊寫之仍屬猜弦太傅家風傳者多稱詠絮人皆有集還誇劉氏三娘世豈無才盡道李公一妹代威明而作答羣僚翻訝其工與闗圖以齊名進士何妨不蓋辰分星月皆有助於陽燧之光而天有雲霞必俯借乎山河之气芙惟去艸𨿽入夢以成夫蘭自有花必含香而待女此非偶爾彼亦宜然豈有筆解畫眉定有殊於靑鏤人堪傅粉反不坐於絳紗者乎吾友鄧子孝威旣登文選之臺獨樹詩觀之幟窮搜月露壇方列於四唐遐慕林風席更分於三孝爰成一集命曰蕭樓將由地以傳人實因今而溯古攬其雪詠盡載瑤函考厥星源半生珂裏或瑯琊之新婦原配參軍或魯國之逸妻早歸丞相或伯鸞同隠賃舂於髙士橋邊或司馬偕歸聽曲千長卿筵上玉窻窈窕原屬神仙金鎖葳蕤盡藏書畫當年借硯香分玳瑁之斑盡日含毫墨防胭脂之暈水晶簾下才看裝梳軟玉屏中旋聞揮灑於是紅窻晝永碧檻春深六六蓮陂問鴛鴦而有對三三竹徑說鸚鵡之無聊則有絳樹諧聲靑蓮協律剪防花而寫志步羅襪以含情翠幙紅橋有贈郎之作玉樓朱戶成寄妹之篇嘲伊字之無人笑影兒之與我則黃花九字欲登才子之壇白雪一編可奪詞人之席矣其或飄零異地寄托非人旣所遇之不辰亦有思而未遂聞杜鵑於馬上何日成歡聴蟋蟀於燈前非秋亦感則有篇名落魄集號斷腸擕手無人豈謂風能吹恨畫眉何事那知山可畱愁斯則染蜀井之箋原同血色把湘江之管總是淚痕也鄧子旣掇其華復裁於古凡收各調悉凖大晟拈天女之花都成寶鬘拾鮫人之淚用作明珠香分麝月有墨皆芬彩擷蠶霞無思不艷譬之靑鸞對鏡祗現分身遂使朱鳥臨窻如將寫照顰雲笑雨無不極其妍情夢峽啼湘都欲呈其慧態防之琬琰宜藏金屋之中函以瓊瑤當置玉臺之上矣

家疊峯詩集序

半生遊宦恆疎賭墅之情七友論交始遂入林之樂嵗當辛酉方從吳苑以言歸家有疊峯亦自漣川而共集曽無此客見於安石門中果自異人得之鑿齒座上開罇對酒湖海之气偏髙刻燭論詩金石之聲忽作搜其敝篋得見新篇因思櫟園先生藝林宗主人如皇甫肻爲太衝之序言詩必項斯乃得於陵之稱說爰爲卒讀初挑叔夜之燈繼則髙歌起作王戎之舞蓋江河日下箕畢好殊北地以來借靣惟堪作弔竟陵而後捧心亦苦效顰而玆則步等驊驑言非鸚鵡心遊外恥聞下士之聲耳熱杯前半是英雄之色如仙人之長嘯自徹蘇門若俠客之悲歌欲驚燕市卿能有防偏憐當代之不逢我亦眞癡反笑相知之已晚也

並頭蘭詩序

西昆才子東海英流生當羣玉之山人稱山玉來自眾香之國家種國香值九畹之鐘靈遂雙葩而競秀光風曉轉臭本無殊新露晨懸莖非孤引花如比翼那知情出無情榮嫓同根信有意存不意夢懷燕姞覺探賜之已多佩結靈均方交紉而未解馨列侯之夫婦日日比肩世愛君之弟昆時時擕手挿將寶髻只宜配以鶼供置瑤奩雅合對斯鸞鏡此實兆祥於君子豈惟獲媚於幽人而已哉於是人過澧浦共擘魚牋客到梁園咸抽兔管聲齊漢賦俱憐竟體皆芳美過楚辭更以同心表異笑緑窻之晁女未覩芳姿嘆紫陌之韓郎空成連理爰稱繡虎竊附續貂采奇芬於背上影羨連蜂挹重秀於尾間巧逢雙燕矣

栗亭詩集序

著雍在嵗夷則協音吳子方憔悴於卜居言來問月汪子亦經營於卹難得遂觀濤意气旣許以同心蹤迹乃欣於聚首夕陽共巷盡日披衣夜雨穿窻無時罷酒黃花𨿽老歡塲莫勝於三秋朱橘方甘別緒忽生於千里時奉益公之骨用歸軒帝之原雙樹金棺猶思故國千花寶塔忽湧名山誼在逺而無忘道𨿽遙而必踐故交如此肻有負於平生方外猶然寧致疎於吾黨君之好義不旣多乎然六代銷魂正在江淹之地而一時分手空吟杜牧之詩木葉西風樓邊一鴈垂楊細雨江上孤防遊子徒惆悵於褰裳諸公咸殷勤以置酒於是金碩彥並集臨卭繡虎詞人俱尋平樂停車則一十二國文情得助於江山授簡有五十餘人交誼並惇於風雨抽毫花發皆驚五色之開畫壁歌成競下雙鬟之拜矣況夫別離之際君子爲之傷心聚散之交古人所以多感一杯更進情倍篤乎右丞五字同賡體敢殊於都尉於其行也能無言哉

卓次厚江上艸小序

伯鸞南邁度嶺長謡洗馬東遊臨波浩嘆維玆一片有情之地雲水堪懷是爲千古長恨之鄕山川可思吾友卓子次厚少承家學早負時名偶爲覽古之行遂有登髙之賦珊瑚麗管擷蘭杜之幽香翡翠華篇振葡萄之異彩洵名流之傑作誠才子之雄詞也夫子與火傳有同年之好且又與次厚忝一日之知交旣篤於紀羣望益深於王謝見之不覺眉舞讀此豈但情移愛此雕龍爰題數語還期展驥毋待他年也

白華樓贈詩序

蓋自虹垂孔室貫天經地義以成書鳥集參冠探木本水源而立論然經言至徳修身卽用以顯揚而事在惇倫養志必先於寢食故陟岵陟屺三百篇皆教孝之言而肯構肯堂十八章重思親之義何微言之旣絕說詩徒慨於卜商致至行之云乖補亡乃傳乎束晳良由亷恥之道幾廢於雷同遂使磨錯之功罕聞於風雅世之季也心有憂焉何期方氏一門乃有淮陽三俊奉其壽母幾杖惟勤迨此諸昆塤箎允葉春生棣萼惟伯仲偕季以孔懷日麗萱華合手足殫心而竭力樂其心復娛其目太夫人常禦板輿承其懽因慮其勞三君子共成丹閣庭前艸樹移來宛似新丰檻外煙雲望去依然洛社信盛事空傳里巷歌於斯寧意哭於斯豈仙人眞好樓居祭如在亦復事如在爰題其額仍以白華用表其心長存朱桷登此樓者庶無忝於所生潔其身焉將聿修乎厥徳於是梁園上客慕義抽思鄴地才人聞聲佇想湘東玉管抒誠欵於望云江左銀箋寫髙言於垂露千音競奏皆傳韓鳳之聲五色相宣若灑臯魚之淚豈若詞芳芍藥徒矜東壁之光句艷芙蓉但耀西昆之藻而已哉昔李興篤行栁子厚爲銘其門費冠潛修杜彥之特旌其地斯爲懋矣豈不然歟今

天子風勵學宮云興寰宇將孰榮乎懿行用砥礪其末流斯人不愧元方可作百城之表諸君好同子美將挽六代之衰矣是爲序

吳子逺亦安樂窩詩序

自宋代年建元丰有邵子窩名安樂兩牕日月法動靜於陰陽八位乾坤仿圗書於河雒時方向晦常修燕息之儀气察由南早識防啼之兆道之逺矣誰其嗣之乃我宗賢恆希往哲如長卿之慕藺遇伯喈而與邕悟徹象先契深言外臥遊五嶽皆羲皇一畫之餘學殫百川在尼父四科之表於是仰通皇極寓坎止於干行嘿契宗傳本樂天爲惇土棲心於澹時時俱得意之方葆徳以和處處會飬生之防其曰亦也豈不然歟寧待司馬相公爲之買宅已如猶龍老子擾而度闗矣子系共延陵師同曲阜山中窺豹殊懷講徳之人海上浮鷗最愛忘機之客室其未逺願均大廈於人間歌或可思尙待小車於花外也

王氏五集序

嘗聞入荀朗陵之室將車者兒盡如龍過崔光徳之門列防者人皆躍馬莫不欣然懷古托想來玆以爲靈秀所鐘不於異地英華所聚常在一家豈其偶然信不誣也迨己巳之嵗謬主鷗盟而甲乙之才咸來鳳集時則羣賢畢至皆淮海之英豪五俊同臨有瑯琊之昆弟烏衣競爽旣少長以相將防筆爭華實後先而無愧蓋山右之身教備載鯉庭而孚嘉之心傳首登驥阪楚士偕允文以起斗南與丹書而蟬聯旣右史而左圗遂月徵而日邁文章則蜚聲於學海皆不欲作第二人詞賦則拔萃於名埸盡可以超最上乘是以宮商調葉角徵羽並奏以成音黒白絲分靑赤黃雜繰而作繪譬之雕雲散彩爲卿爲矞而色被其方有若朗曜經天聚奎聚井而應同其用猗歟休矣不其盛哉昔者璧合珠連竇氏以名其集金昆玉友辛家愛重其人在古詡爲美談方今見之實事又何必稱諸往代而忽於近今也哉況乎數馬庭前漢尊萬石授書門內劉有水經三筆而又有六詩龍文而還多鳳侶從此騰輝東觀奮翼南溟且將世食其休何但人皆有集一編具在請浣薇露而讀之五色爲章可染栁衣而待也

徐石霞詩序

昔在墻東曽傳王叟今聞城北復有徐君所居在楊栁江邊原以大夫之後退耕於芙蓉郭外猶傳季子之風一榻長懸惟堆書卷雙扉自合靡逐車塵不以客子爲多喜共酒人而醉當年借卉聞偕家仲以論詩此日班荊適遇老夫之泛棹欲爲授館悠然而若見南山時復開樽貧也而能同北海此其志意逺矣寧在時世間乎遂乃探其囊中悉以置諸幾上穆若淸風之拂座豈許纎埃皎如朗月之入懷旋披宿霧考其所得已窺大歷之藩能盡其才可入少陵之室矣夫詩之爲教本於和平道之所存原於忠厚十五國之風謡具在數千年之雅頌猶存𨿽有殊名要爲一致但須仰瞻初盛問格律於神龍必將逺繼雅騷正風規於繡虎耳

趙翔九詩序

居黃柏而築室常見仲連賦紫菊以倚樓獨稱承祐自此而後罕見吟毫今我適來得逢奇士則有趙君翔九定交於黃歇山前論文於杜康橋畔恆隨戴笠曽不間於停雲長笑飛觴乃能同乎聴雨江潭千尺旣宛若其情深濠濮一方更悠然而意逺爰以一帙索我片言朝采盈眸旣積藍田之玉夜光滿室復探赤水之珠至於逸气橫流豪情獨邁則漸離擊築旁若無人師曠鼔琴夐乎絕俗也蓋文章之盛由山水之靈趙子旣負髙才更多遐舉徑山問法曽同髙士以談宗贑水移情每共雅人而結侶訪盟鷗之閣欲乘興以探奇豋騎鶴之樓廼抒懷於弔古所歷旣廣其得益深故皆奔走於吟囊遂得發揮其賦筆昔子長徧遊海嶽而其書乃成燕公得助江山而其文始富攷之於古豈不信哉𨿽然養之厚而其气乃昌思之深而其才益大翔九當求之於蔗尾老人則進之以竿頭也

題藏山大師詩集並送北遊序

蓋惟拈花得笑根蒂本殊嗅水知香源流自別是以聞髙談於二惠獨表東安推博學於三支有功西竺至若雲門擊鉢振絕響於李唐石屋抽毫擅髙言於趙宋亮用推乎齊已渾成莫過於貫休斯又領袖詞壇匪直傳衣法苑者矣大師品崇白象道偉紺龍立雪庭前悟四十九年之防成風座上提一百八句之宗而理入情中心遊象表蘭亭墨迹不嫌蕭翼傳看蓮社鐘聲未許淵明歸去書如智永常登虎跳之門畫比超然更入龍眠之室乃復撚眉髙詠擁膝長吟以無字之禪爲有韻之學一枝雪裏但拈字而堪師半偈巖前每成聲而可佛問十八徧作什麼生從三百篇說如是法味非蔬筍是春風楊栁之姿語出藩籬有疎雨梧桐之致此則李洞範之而難肖江淹擬之而未工者也乃師欲闡風將遊北海而餘言尋舊雨偶過東山爰結契於區中共論交於方外香聞薝卜非薰紫棧之鑪鳥聴頻伽得展紅樓之帙非弦非指向琴外以尋音是火是薪在燈前而取焰爲之捧手用表防心夫大雅不傳言旣逺將辭鬭巧固有類於野狐就格求聲亦自同於家鶩而師能爲漢語得繼唐宗持此而逺陟恆山遐遊渤海將見文章之府共聞獅子一聲豈獨智慧之牀乃防龍神八部也哉

冒巢民三秋語不休詩序

一代論文遇賞心而不恨百年求友得快意以非常則余與巢民先生同爲廣陵逋叟乃龍蛇禦歷驚聞君子之災而蛩距闗情大有良朋之痛迨逢漢臘忽拜片函載及王春盡觀多什廼知蘇瞻不死一時誤信訛言實則秦穆重生七日曽聞廣樂始以菊開而遘疾終因桂發以還蘇銀鶴一叢悲哉秋之爲气金鵝防樹信乎香可返魂夫人負勝情乃可傳於終古而身多奇事實不等於近今蓋巢民致疾之由本於陶潛之愛而巢民更生之後猶耽杜甫之吟此於嗜好之情居其最勝而於生死之事良爲可奇者矣然而五夕彌畱一門哀吁太丘兩子並刲股以和羮方朔細君亦剪膏而進藥一錢焚頂小民之祈禱者萬人片語喧傳同聲之痛悼者千里此其精誠所致足以感神加以純孝之懷尢能格帝是以東華注籙復延將盡之年南極回光更放已收之魄理爲可信抑何疑哉余旣喜而還驚客止哀而作慶愧非康子能餽藥於一奩竊比枚生聊蠲屙以七發相看白髮願有樂而無悲敬報蒼頭請汝歌而我和

學易堂詩序

十五國刪於周而其防皆歸於溫厚卄一代斷於漢而所著雜見乎風騷然詩以言情文如其品若陶若謝而不一覽之者似見其人若杜若李而多殊讀之者如瞻其貌豈其聲歌之有異良亦情性之不同耳葉子雨蒼予未得把入林之臂論聴雨之心乃其中表臨思羅君數相稱說而我友目天錢子每爲推揚汪君舟次實有序言謂其人霞舉軒軒有同司馬而風期落落頗類元龍劍气沖斗牛間其光時現篇章在唐宋上厥意殊深信有志於乘時而多懷於望古者也及爲卒業每磊落於自豪輒復稱奇遂歌呼以共賞蓋葉子生六朝之勝地曽見彈箏具萬里之壯懷常思擊楫遇酒人於燕市買駿徒傷拜漂母於淮陰釣魚安在過吹簫之路長牽隋苑之垂楊遊響屧之廊莫問吳宮之荒艸臺名拜漢空訪遺蹤閣號畱滕惟吟舊句覽江湖而寄興歷雨雪以興懷或剪燭以畱賔情深聴雨或鳴珂以送逺意重看云莫不擕手畱連披襟慷慨故其淸激也如晨露之滴新桐其蕭疎也如秋風之隕驚籜其迅厲也如搏物之秋鷹其髙淸也如鳴臯之夜鶴凡此者皆予得於葉子之詩而前此者則予信於葉子之友葉子之胸次果能無愧扵前人則葉子之篇中自可不殊於往者而果有志於斯也不防日進於古乎昔珠貝非華而令思著聲於江海溪山自好而少蘊拔俗以石林子其有意歟吾將願見矣

謝晉侯詩品序

三百篇以來詩獨盛於仙李十九首以後格莫老於浣花蓋開元之時亂離多有而少陵之世艱險備嘗故矢諸詠歌多情深而意厚見之慨嘆常防逺而思眞所以天貺神符有詩王之目人推傑作得詩史之稱壽春晉侯謝先生夣艸華宗粲花碩彥廣川射防遂鼔棹於瀘江蠻府參軍乃彈琴於僰道啼鵑聲裏僅分百里之符戰馬叢中已繪三年之像而驚傳鼙鼔影匿烽煙流離於玉壘山邊轉徙於錦官城外比之彭衙竄月徒有吟魂與夫寒峽飡冰尢增哀意迨乎羈蹤歷嵗乃得返迹舊都古壘荒涼遂觸懷而多感故山寥落亦遇物以興思凡所行遊率多篇什玆者吾友鄧子孝威見其眞摯之辭謂略同於杜老因加刪定之役遂耑授於棗人覽之信然未爲妄也夫晉侯先生遇好文之主讀其賦而願見長卿以可爲之才試其能而無殊宓子行將待以不次豈但等於能言獨是子美值安史之秋麻鞋獨往而晉侯當滇閩之際皂帽空存而卒也蜀道羈棲終數奇於蔥肆淮山招隠還志阻於桂巖蓋惟其遇之同是以其語之似也嵗行盡矣方將作別賦數章子之往兮願以代歌騷一卷

靳書樵遊黃山詩序

蓋聞名山之開名世之出咸定於五百年而大聖之生大河之曲或皆以一千里勝如有待靈不自呈吾鄕自任彥升臨蒞以來稱於千古然而在謝安石坐鎭之內僻在一隅三十六峯勢摩銀漢百千萬仭徑絕瑤梯洗缽池邊盡是蛟龍之窟煉丹臺上惟畱猿玃之蹤雪積巖端都無屐齒松橫澗上偏作橋身信人迹所未經非塵言之能述而況戴星不易何能就澗底以循絙沐雨猶疏豈暇向湖中而判牘也哉乃書樵先生以西河之華冑整南國之巖封旣架學於區中復遊神於象表心以淸而多暇何妨偶鎖卽牀才以大而能賢自可長垂簾影振衣獨往盡謝輿臺擕襆先徵無煩參佐浴朱砂之水更欲尋源看丹竈之煙還須陟頂懷淵明之雅韻不須兒子籃舉具誇父之勝情毋借仙人柱杖於是山幽畢現嶺秀皆呈破宿霧於衡山寧非正气躡髙風於華頂獨有奇緣見河使於雲中絕似吳門白練望野賔於巖畔豈同張氏黒衣況寤寐之親承還逢古徳信因緣之有在定屬前聞載布地之黃金是賴只園長者畱鎭山之玉帶當須蜀郡名賢夫豈偶然良堪卓爾至於舒孫登之長嘯豈借轉喉擕謝眺之雄篇更爲搔首布雲霞於紙上悉采柔嵐運風雨於筆端無非朝靄旣登髙而能賦信有合於智仁復望逺而多懷寧無心於離索桃花潭上每憶汪倫蓮蕊峯前還同王儉遇文殊之院誰教師子橫牀上觀音之崖可有鸚哥解語石頭路滑嘆康樂之著屐非奇山腹云平笑昌黎之投書未達麗城舒翼若爲人來迦陵吐音全非世諦莫不傳之淸詠出以微吟是以揮妙墨於謫仙已足追於此日若夫覓丹砂於勾漏且姑待於他年耳予性托林泉身生江海靑山有癖也知家對蓮花黃海無緣竊笑身同萍葉老而賈勇奉木主以初還貧願歸仁守蓬居而鮮出幸故鄕之有茂宰頗遂依劉當吾世而見大賢欣同禦李眾香國裹三生定屬神仙羣玉山頭一卷長畱天地遂使鳥鳴蟬噪吟成而獨絕於時以至雲起水窮到處而必收其趣空成仰企王司州多林澤之遊莫遂趨陪張燕公得江山之助一時神往羨架筆定有珊瑚千載名髙料擲地都成金石瞠乎後矣吾願爲之執鞭讀者欣然君何辭於飲酒

家云襄西湖四時遊艸序

金牛晝現開積翠於兩峯寶馬春嘶踏軟紅於十里古之髙士多擇勝以潛蹤近有詞人每尋幽而樂志是以比之西子寫黛色於鏡中每至東皇鬭華篇於酒半然而地分四序煙雲各有所宜人在一時楮墨難窮其致家云襄耽懷泉石僻愛煙霞或往或來𨿽漫遊之不定而靡日靡月率幽討以無窮積有餘年備收多勝時爲春也冰旣泮兮梅向溪生畫舫交橫於雪下樹籠堤去吟鞭爭裊於香中迨及朱明是爲炎暑荷風入舫地以曠而偏涼栁防連橋峯最髙而不熱淒其秋矣不亦爽乎蕊粲金鵝香入玻璃之水霜淸白鴈林飄玳瑁之枝厥在上冬是爲貞嵗千峯立玉居然多寶之山六出飛瓊宛若萬花之谷若夫東西南北林巒有爭勝之奇寒暑陰陽煙月多不齊之候乃欲入幽出顯備極其形容卽變求常歷收其光景斯則以有窮之點染寫無盡之髙深以此言詩蓋亦難矣而云襄旣有濟勝之具復懷搜逺之情領異生新屐無徒涉推懷送抱筆鮮虛吟得趣於山水之中適意於暄淒之外故能使六橋之花栁競入毫端二水之波瀾爭來紙上披其卷軸如聞弦吹之聲誦彼篇章似接衣香之气徒令白頭之倦客夣到舊遊都忘繡口之才人賡其新詠也

家逸園侄畱香集序

予家丰水有侄逸園少卽工文洗馬原稱才子長而好古伯鸞實異時流心在名山迥出風塵之表情耽好句每多月露之華家有靑衣能空冀北人如碧玉不嫁汝南本自一枝發金鵝之蕊生而獨秀飄玉兔之芬卽比目以非多卻嘆有魚名妾將同心而不易猶憐在燕爲雛慧性出自靈犀閒情稠於小鳳膏研紫筍偏能渴解相如煙炙緑洋肻復燻分韓壽將奇葩以比靣應知消恨爲多用夘酒以窺妝爲問含嬌誰似時而擕手鏡中照出柔情偶共比肩燈下傳將宻語鞋提金縷堪憐一晌相偎枕冷羅裳空擬五更畱住儂眞欲死惺惺早定百年郎或難歸去去如遙千里堂前不意悲萍梗以何從山下相逢望蘼蕪而罕見身驚換馬千回猶掩琵琶魂化啼鵑一往眞驚羽箭阮始平之累騎竟屬空還喬右司之寄書皆云不識桃葉空迎渡口嗟團扇以難圎栁枝旣出墻頭悵帶環之莫結馥沾殘袖再來應屬他生魂繞空牀夢斷誰堪此夜灰心無術覓方士而荒唐化石何時作丈夫之行狀爰吟七字略計百篇蠶絲備極其纒綿蛩語不嫌於淒切似羅虯之寫恨惟比紅兒若杜牧之縈懷寧譏白傅蓮花破的惟存苦意於心湘竹畱枝只有血斑成節彈淚痕以和墨墨盡淚痕裁愁粉以勻箋箋皆愁粉情天莫補石五色以奚爲恨海難塡木千枝而安用腹轉車輪而自苦口銜石闕以何言於是見者爲之神傷讀之因而气盡杜陵詞客競爲傷心江夏文豪多因賦恨是可忍孰不可忍何辭一片靑衫人言愁我始欲愁莫問三生紅豆曲中別調羨絕調之能工世上鐘情慨離情之不盡玆誠尢物僕本恨人翡翠瑤釵覩闗情之殘掛荔枝金帶見贈別之佳章香可畱乎嗟何及矣爲雲爲雨歷朝朝暮暮而長疑非霧非花若往往來來而如見一篇具在三嘆奚勝李逢吉云是大好詩不信斷腸之如夢得楊於陵曰有如此作直須極口而說項斯

汪紫滄披云閣詩序

老而才盡拙乃甚於文通倦得身歸事頗同於元亮人無知者竊自附乎逃名客有問焉遂謬辭以忘世嵗當協洽月在塞陽方返棹於歙川得掩闗於丰水而汪子紫滄逺馳一價告以四愁字擬隋珠笑百朋之非寶珍皆趙璧同四友以偕芳並附多篇用徵小序夫詩以言志志定則詞髙聲以宣情情深則防逺斯爲不易之論實非頗測之詞也今紫滄負名世之才具兼人之學行且有爲於當世用將共見於一時豈但香湛薔薇浣燕公之手華矜菡蓞艷康樂之眸乃寓物能銘登髙善賦流連賞防則鄴苑之名賢贈答纒綿亦河梁之都尉𨿽復朝霞展彩不足諭其髙華朔雪淸嚴未足方其明麗斯則仰追乎正始豈獨下嫓於貞元而已哉至若蘭畹發爲淸香花庵時爲小令則才兼淮海調軼屯田紅豆妖姬還能記曲緑麼小部更足諧聲矣綺苕水逋臣芍城遺叟半生好客但愛才實出素心千里依人況論交何辭逺道聞聲相憶夢想已結於三年見美難防懷袖彌殷於十日晚風吹雪行停剡水之船夜雨聞泉共剪巴山之燭子能防劍將對影以長吟我且揮觴欲聞歌而起舞也

潄香閣詩集序

嘗聞才人不可一世气本淩雲名媛雅足千秋詞能擬雪然皆稱其獨立未便許以兼收是以臺上吹簫自屬神仙之事若夫壚頭滌器終成兒女之羞求人必可比肩論世難爲屈指矣吾友佟子金支碩彥玉樹奇姿當濁世而翩翩馳英聲而奕奕八乂作賦負司馬之俊才五噫和歌得伯鸞之佳偶則有人如洛浦系出潁川謝太傅之家兒由來習禮李尙書之弱妹本自工詩方同桃李以齊年蚤葉芝蘭而入夢組文五色元分繡像之絲鏤管三枝卽用畫眉之筆於是翠鴛堂上時茗熟以抽書朱鳥牕前或糚成而弄墨楊容華含情芳樹人在月中劉令寫意叢蘭思來天上大雷有寄兄之作札豈讓於左芬東海得贈外之篇鏡常貽於徐淑聞弦卽辧本得意於非弦顧曲無差但諧聲而是曲宛若佳人之在空谷遂使名士而悅傾城斯則錦出天孫非是江波可濯花栽帝女應同月魄難扶者也爾乃林下宜家兼擅郝鐘之美牕中窺客能知嵇阮之賢一雙龎氏之魚羮諳姑性三載樂家之豹織勉夫勤素紙飛鴻爲使君而作答靑紗揮麈代小郎以解圍斯又有璧皆完無珠不慧劉更生作傳之所不詳謝道韞望塵之所不及豈止聲髙絳樹足張娘子之軍人瘦黃花可奪詞人之席而已哉予以聞雞之嵗來登遊鳳之臺入玉照之堂前頻同舊雨望水晶之簾外得聆淸風含以成滋得沾唇於芍藥享之無忝欲浣手以薔薇不煩荀令之燻鑪若攬魏王之衣袖對花陰以展捲應知見亦猶憐看鬢影以彈琴不覺羨餘生妬聊題數語敢誇鸚鵡之能文每誦一篇請解鷫鸘而貰酒也

胡樞巢詩集序

夫詩因世降而歷代之風气不同律本心聲而諸家之體制各別譬之五色黃不能相混以成文若比八音竽瑟不能代宣而入聴乃欲以彼易此續短爲長是天地昭日月而少風雷有丘壑而無江海理惟一致類寫萬殊惡乎宜哉言之謬矣不知初盛中晚逓有其時卽李杜錢劉各成其是予以蓬飄四出匏系一麾未及登道南侍禦之堂觀光豸府拜補松先生之砌奉教鯉庭而猶得與樞巢胡子締好蓮漪訂交蘭譜乃胡子深情豪邁如朗月之入懷宻意流連似淸風之拂座下仲舉之榻但覺情移飲公瑾之醇頻爲心醉乃能虛懷問業雅意求言出其寸碧樓之詩索以三都賦之序夫予望慚皇甫何能起譽於當時而子才過太衝自可追蹤於前代且觀所作備有諸長取調必髙都無細響選言多俊獨有淸音故翠篠含風不足以言其淨也紅蕖被雨不足以方其華也滄海月明不足以昭其潔也藍田日暖不足以寫其溫也李昌谷字欲嘔心盡可盛之古錦張燕公文堪浣手只當薫以名香況夫送往迎來寫纒綿於藻思登山臨水書眺覽之幽懷鶴蓋犀衣敍歡情於五夜金盤玉案述夢想於四愁咸能抽兔管以言情並足染魚箋而盡致若加以學何難坐進於古人但用其才已足成名於當代時方展讀值檐雪之初晴共作微吟見庭梅之將放月射窻而並皎花送馥而時聞以此言詩可知其況矣惜哉巴山剪燭徒懷聴雨之思吳水歸防莫盡停雲之想也

依云軒詩序

蓋聞玉葉浮空長卷舒而莫定金翹麗日每吞吐以無窮霖雨可徧乎九垓彌綸常及於四海蓋惟山川所出實乃天地之英是以漢武之用長卿見淩雲之气衛瓘之逢樂令有披云之稱也卜男胡先生學駕區中心遊物表實具棟梁之器雅懷丘壑之情對異質而偏怡撫喬柯而獨嘯與貞姿而並固仍呼介石先生嘆古幹之俄傾自號補松道者而帝鄕不返長多季子之嗟天路空遙莫慰懷英之望予以辛未時值則陽偶遊桑梓之鄕獲訂芝蘭之好而嗣君樞巢交聮異姓契結忘年我愧林宗幸得畱車於北道君如仲舉乃能下榻於南州旣飽徳於授餐更邀歡於適館爰開別室是爲依云則張君之所題而胡子之所息也琴書靜好不入纖塵庭戶淸幽獨畱古石曰是吾先子之所志也謂子大夫可無言乎乃出一篇俾爲數語顚如米芾具袍笏而呼丈人癖似奇章題甲乙而編昆弟平泉院內𨿽李氏得以長畱華林園中識到公之所最愛昔人稱爲雪浪古志號爲云根云觸石以生石抱雲而立胡子所朝夕而常見者是胡子所夢寐而不忘也況乃勝友銜觴名流搦管各吐奇於四詠咸奮藻於七言或湘客之朱淸言玉振或郢人之白雪髙唱金鏗或莖發芝田灼爍九光之彩或花開蘭畹徘徊十步之香莫不極想煙中亢心露上譬圃之積玉俱屬夜光若赤水之探珠盡成鼂彩洵足樂矣不亦美乎今胡子以光輝萬物之才具蔭覆八埏之志將見大云合於膚寸而甘澤霈於方州矣抑聞永康之時延貞觀側松有化石之異防昌之代大食國內石有偃松之形苟精气得於名山則其像昭於庶物松何待補石可永貞爾

江允凝詠古詩序

江子允凝躬崇古道力謝塵囂聲譽重於一朝交遊徧乎四海時而含毫妙染毎上薄乎倪黃卽或抱膝長吟乃更侔乎元白且復畱心丘壑樂志林泉信有得於髙深時能入化獨抗懷於今古境可生新逺溯仙蹤爲訪錬丹之井畱題勝迹言尋洗藥之池或經梵界而憶髙僧或過幽林而招隠士問釣魚之石仰企循良臨射蛟之潭興懷俠烈紫陽洞口緬想傳經黃蘗山前恆思入道登文殊之座欲說法而無因上大士之巖悵度迷之莫得萬年松樹不受職於秦皇三月桃花罕溯流於漁父莫不崢蕭瑟尢兼典麗髙華因奇境而發奇思信腕中之有助出慧心而成慧業覺筆下之如神凡有賡吟格律皆非常調覽其紀述古奧復與眾殊謝康樂工山水之篇誰其似者李謫仙多勝遊之作未足方之又豈僅傳絕唱於新亭擅遺音於懷縣而已哉予幸獲班荊言同借卉探懷中之冰雪不禁神往於斯編贈筆底之煙雲猶待臥遊於此日爾

程予秉及春遊艸序

余聞新安江水一碧飛流富春山臺層靑夾峙嚴子陵之所髙臥任彥升之所快遊誠吳越之名區而東南之勝覽也防因塵事未果褰裳卽此素懷空憐倚杖冀得苕川公子寫以彩毫不則皖水文人懸知素幀乃相去不及二千里而長懷遂至三十年信匪幽人莫傳靈境適予友蔣子忽與客來謂此程君允爲時俊出彼及春一帙索我結夏片言則布防所經無多日月而錦囊所貯盡屬雲煙旣遂我夙昔之懷若見其平生所念矣予少常著屐旣成司馬之篇老值懸車乃息向禽之駕今程子以其壯嵗具此妙才使能畀以輶軒乘風萬里佩之鏤管破浪三峯凡所經遊必多題詠則見江山之助豈僅讓於燕公篇什所成得無同於康樂者哉子其往矣予且觀之

吳孚占詩集序

予以姜桂之性早賦歸田玆當楡栁之年始能返裏獲邦君之把臂誤入吟壇共英俊以論心同遊詞苑適因小阮得識元方孚占身近靑雲句裁白雪齡才似賈已馳譽於膠東志欲如終久蜚聲於江左人皆競爽品自多英越國獨重於六朝符朗終期乎千里乃囊螢之暇更愛拈毫出繡虎之餘還爲擁鼻觀其卷軸儼明月之投懷覽彼篇章恍淸風而拂座不擕奇奧之語以冀驚人雅擅綽約之姿偏堪絕世若能坐進於古必須獨步於時乃下問乎一言將逺追乎三拜昔士衡入洛得見賞於茂先太衝賦都遂獲知於皇甫以之相況良用自慚矣爰感其誠遂爲之序

家仲云詩序

憶先宗伯之視不佞猶康樂之視惠連而不佞之於仲云若處衝之於武子先宗伯早登一第晚舉三雄而仲云以季方之才來遊隋苑適不佞因文昌之疾暫息揚亭乃數過從旣情殷於問字爰相論說遂意洽於聞詩肆力揣摩旣下帷以師董子畱心吟詠復登臺而窺少陵觀所謀篇言皆合格流連山水率多防意之辭感觸禽魚亦有賞心之作神淸而气逺彷佛乎大歷貞元骨俊而詞新伯仲於參軍開府由斯漸進何難到乎古人卽此遐觀已可超於時輩夫唐代之文體至左臺而始興而吾宗之詩人有子華而廼盛遺書具在子可寓目而觀之大業堪畱吾將跂足以望矣

家云逸酣漁詩序

予與云逸同出紅鞓之裔如東西裴毎爲烏衣之遊若大小阮則王家癡叔殊少淸言而謝氏客兒頗多麗藻作觀頥之室以養其親爲酣漁之篇以超乎物斯其寄托者逺矣寜復浮沈於時哉嵗之雲暮將告而歸爰裒其新詩以質於逋叟受而卒讀竊謂不減古人於以長吟遂可前無作者時方快雪初晴寒花欲笑麼鳳懸於樹杪此身若在羅浮雛鶴啄於庭中是日如臨大庾而一編在手覺香气之盈襟數語賞心有淸風而入座其爲髙致自當在晉魏間寧但淸音有錢劉輩耶昔袁叔明愛書好古而醴陵因以納交張志和帶笠披蓑而魯國爲之結契仰懷往哲方有天際之思豈竟斯人乃在家山之內乎夫唐文三變而開其先者首推左臺唐詩四傳而極其勝者是爲承防詩乃是吾家事子其勉之未可與俗人言吾爲妄矣一防歸去且贈以白雪之枝數卷擕來願示我黃山之什

家駬公桂畱堂曁汪少君餘香艸合刻序

予與家駬公分若木之華修竹林之好昔年虎阜曽見委以三都今日雞臺復重逢於一水久慚夙諾殊憐嬾似嵇康重見故人更喜吟同何遜詞髙望古頗多白雪之篇意切悼亡更續防云之句夫同心疊唱自古爲難擕手聮吟於玆益鮮是以蜀都司馬僅聞一曲琴聲吳苑伯鸞獨有五噫歌響盤龍明鏡秦掾之後無聞引鳳靈簫蕭史以來實寡家駬公少稱立鶴長擅雕龍南宮馳譽已獻賦於秋風東序論文復鳴弦於化雨紅綾餅餡佇待上林黃絹篇章行窺中祕文章則齊驅於賈董謳吟亦並駕於錢劉覽其一編鸚鵡空慚於學語觀乎諸體驪龍悉得於探珠尙論古今而旣懷於俯仰窮搜山水而極致於髙深洋洋乎其音在正始之間飄飄然其人亦貞元之上矣而汪少君芳蘭麗質穠李淸姿獲作配於才人遂共稱爲佳偶紅問字豈其不識鴛鴦紫閣裁書每欲偕裝玳瑁髙柔愛玩胡母信是上流天水歸來淸照原多韻事天寒羅袖方倚翠竹以爲歡秋捲珠簾忽與黃花而比瘦神香四兩嘆愈疾以無徵艷雪一枝乃招魂而不返金荷燭灺徒有殘煤粉壁蝸停空存剰字雨中伏枕淚欲盡而畱痕花下挑燈血將枯而代墨爾其啼湘怨峽都非兒女之私以至弄杼鳴砧大有古人之格此餘香之艸哀比猿號於桂畱之詩同存鸞嘯也夫文生於義而義莫大於伉儷之間詩出於情而情莫深於死生之際三百篇所載多存閨閫之詞十九首以來未盡溫柔之防今所得若是或有覽於斯讀駬公之詩者可以興讀少君之詩者可以怨已

崔靑峙社集詩序

廣陵爲四防之華區鐘兩間之秀運陳琳艸檄獨美冠於七才徐鉉燃香亦聲侔於二陸他若詞髙選閣集徐庾以稱華近則名重文臺與蘇黃而競麗斯爲莫尙玆意有然則我朱其恭崔靑峙二子受學鯉庭蜚聲虎觀叔敬乃考亭之裔品欲無雙彥通是武臣之兒才堪第一夜分天上俱來益部之星秋滿人間共看廣陵之月爰升車以望逺遂防杖以尋幽登帝子之樓長懷金管訪仙人之井重問玉鉤覽堤上之垂楊神傷興廢攀閣中之古樹腸斷別離地可吹簫夢覺長懷杜牧堂堪倚檻人歸徒憶廬陵凡玆山水之間並有古今之迹莫不含毫往復執捲低回嗟盛衰之所由淒其寶瑟究哀樂之所以慨動瑤箋於是四座情深一時神往華燈朗月追七子之風流修竹茂林招羣賢而霧集人皆司馬並躡屐以遊梁客有元龍時據牀而當漢咸復振衣長嘯脫帽狂吟酒盌淋漓動操發哀箏之響詞毫飛灑臨池染寶墨之香每因擕興同來或以言情共集亭邊放鶴偶回采藻之舟沙際歸鴻遂布班荊之席羣空冀北二美有若求羊品重汝南一見有同枚馬入懷朗月皎然似欲照人拂座淸風冷若偏能絕俗乃相投以一卷信冰雪之堪擕竟兼擅於多篇得江山之所助

陳北溟詩集序

丰溪迂叟將牽黃子之舟【黃子湖名去召伯廿里餘別業在焉】湘水才人忽枉孟公之駕掀髯驚座慕髙義以投珠握手分牀羨飛談而屑玉憶當年之姓字曽因洗馬傳來【謂余壻趙念昔也】接此日之丰儀何幸元龍獲覯於是結金蘭之宻契敢謂忘年對瓊樹之淸標相將永日悠然意逺如見南山爾情深將由北道乃出賞心秀句索加弁首蕪辭夫詩之盛衰固由於風气而才之大小實本於天資故徒恃其聰明則必有空疎之誚若獨資於學力復恐無靈妙之機所以气擅縱橫耽懷欲兼於澄靜性多沈摯命意當出以和平是非學力之有難求抑惟聰明之不易得也乃讀滄洲之集悉本瀼水之遺才旣髙華學尢醇備情無近寄殆欲振建安以上之音言必入眞不肯作貞觀以下之調托閒思於丘壑防盡幽深寫哀緒於蓼莪心傷孺慕探奇攬勝謝康樂工山水之吟掞藻敷華張道濟得江山之助早望龍樓而染翰挹爽气於西山將登鴈塔以題名蜚英聲於北海名賢霧合眾已讓其探驪碩彥星羅人共驚其吐鳳莫不淸如鸞鶴聞者盡使情移壯若鯨鯢聴之輒爲心折譬千尋之皎雪輝映須眉對九夏之嚴冰頓涼肌骨采蓮花於露下能教竟體皆香羨楊栁於風前絕愛全身是態然而華能不艷豈同溫李之纎穠澹益多思不似島郊之寒瘦紙上有英雄之气直教酒湧花飛篋中藏秀異之珍眞令筆歌墨舞蓋其神化出於十九首而其寢食究乎三百篇是以法律精嚴格調自臻純美原夫性情爽朗詞句始得淸新者也嗟乎人盡操觚誰當擊節談詩之輩每自命爲拾遺作序之家動亦稱爲皇甫虎皮羊質謬比義山牛鬼蛇神侈言昌谷甚至愛忘其醜尙雲遊夏以難名所以贗失其眞遂令風騷之永替用起雅人之嘆寧無識者之譏哉而余序滄洲之詩則大有異於是者自慚審律獨推斯作迥出風塵世有知音豈以鄙言視同河漢請看驚天破石行簪平一之花應誇鏤月雕云定奪延淸之錦方早朝而和賈至君將得意而遊當夜坐而賞李嶠吾其拭目以竢矣

江上吹簫閣贈言序

西泠松柏同心挽油壁之車南國蘼蕪擕手結金泥之帶信相思之有地我輩豈合無情問得意之何人此生乃能不恨則有平陽雋彥亭可玩鷗淮海英流家原結駟千金作埒市駿骨而何辭十斛量珠買蛾眉而不惜佳人難得是卓女豈必無夫名士非多卽使君何嫌有婦撥龕中之宿火未了餘香訪石上之殘陽猶存舊笑於是人如碧玉還嫁汝南身似緑華長歸河右桃花簾幙起來常看梳頭楊栁欄桿佇立偏宜顧影居然林下兒家自有淸風共在江邊君意乃如春水秋宵選夢偏從暖處知香靜夜凝妝每向淡中得艷或調琴於午夜能和大婦之心常擘紙於中宵自合仙郎之意是以孫家小妹見則猶憐楚國蛟人聞而下泣者矣況乎鑾江勝地胥浦名都傍明月之二分得華風於六代東眺而佛貍祠下斜陽隠暎潮紅西望而司馬渡邊朝靄橫分眉翠時而憑欄一曲應知響舞魚龍卽或倚檻雙吹必且聲和鸞鳳其爲樂也可勝言哉遂使鄴苑詞豪咸抽兔管西州才俊競寫魚箋點防筆於紅同誇京兆綈硃絲於壁网共羨臨邛信宻意之往來惟神女讀之其解賦艷歌之長短豈諸君盡謂無情謂樊川不必再問紫雲請郢客須且重賡白雪

陳素素詩集序

噫嘻乎此陳姬素素之詩耶姬來自眾香見於羣玉縞鸞應節廣寒本自淸虛緑鳳梳翎姑射由來綽約極艷原生於極淡多情遂至於多愁筍茁湘山已是淚盈之竹桃開露井生成命薄之花紅粉淒涼哀吟昔昔朱顏飄泊長恨年年月下勻箋灑啼痕以染墨燈邊織錦裁愁緒以抽絲泣類窮途究是閨房之阮籍弔懷知已可稱巾幗之虞翻哭甚於歌生何如死一雙紅豆春風自種相思十斛眞珠夜雨徒聞獨嘆是以言多扼腕集號斷腸洛下才人感觸難歸之日江東詞客悲生不嫁之年豈獨蛾眉寫怨灑玉筯以成痕鸞髻含啼對金缸而顧影也哉嗟乎癡同杜牧空結夢於靑樓文比淑姬但流聲於白雪此而忍孰不可忍人言愁我始欲愁矣家流章以余岸桴詩十二章譜之琴操是爲序

偶詠杜陵之句興懷於黃子陂頭蹔效廬阜之吟避迹於白公池上程無半日卽是壺山地少千峯還如鏡水就菇蘆以自匿爲欲求閒顧桑柘以相怡非云避世然而書堪借讀依然孫氏之樓酒或能沽不異陶家之裏牽船岸側擬效張融垂釣牀頭略如白傅花中覓徑栁下橫橋憑欄而霽雪爭飛望逺而斜陽不盡若龎公之夫婦時對一燈有蔣氏之賔朋頻來雙屐杜甫之亭可憩邵平之地堪鋤實獲我心不減幽巖防谷偶逢同調何殊流水髙山則有家侄流章實爲今時叔夜性偏諧於雅器神獨重夫元音廼用無累之心葉乎宮徵合有道之物養於和平得意在心手之餘無復聲爲秦而聲爲楚求音於字句之外寧可聴於指而聴於弦蟹行鸞鳴十三徽各窮其變巖棲谷隠二六首盡得其幽若中郎之入淸谿每一曲乃成一弄如成連之居海上有七弦而移七情可謂嵇心羊體巧妙極其兼長樂指潘文美麗誠爲獨擅也昔蕭思話之見賞乃在松石之間兪伯牙之受知獨於流峙之際子且援琴而奏我當擊節以聴也

陶憺庵詩序

蓋聞才由間出必有靈秀所依感而神通自賴江山之助而詩文難求於富貴要之原本至情奇偉多出於山林生也廼知傑士況乎人同騏驥應看千里騰驤運值龍蛇遂至一時隠遁經文緯武𨿽懷未已之心飲谷棲丘聊作終焉之志時非偶爾道豈徒哉然而名重汝南竚見蒲輪下聘望隆京兆還來纁帛遙求爲海內才人先篤行於孝友作山中宰相始建業於經綸斯世誠難其人此日幸覩其作如吾友奉長陶子尊公憺庵先生足當之矣先生衍長沙之名裔承句曲之髙風慧比香山早識之無之字悟同子靜輒窺宇宙之奇對座上之羣賢四聲能辧驚殿中之學士五賦俱成論說比於戴憑屢奪五花之簟丰神擬於李白堪登七寶之牀以是世盡知名不待範逵始重人爭識面寧惟張說方誇多士授經獨髙盧植一龍起譽首讓管寧而張倬難登乃以名經作諭劉蕡不偶翻緣忠讜興嗟策果禆於治安徒以奇才見忌名防同於黨錮轉以正人得稱𨿽未夢浴於龍池亦先身遊於虎觀廼望云心切堅辭郡邑之徵愛日情深屢卻參佐之召孝行旣惇於徳裏令聞愈熾於淸時於是鄴下賢王爰求國士河間貴冑特進髙人曵裾而談敬致橫經之席披裘入見優隆設醴之儀而先生志在林泉癖耽諷詠慕仲連而逺蹈羣推魯國一男若燭武之求歸轉笑漢庭諸老門栽五栁依然靖節髙風居號七松猶見華陽雅操志足髙已事可爲乎若夫性篤天良誠能色養方當舞象之日卽願爲兄洎乎戱鳩之年遂能述祖牀前視疾七十日無暇求衣廬次銜哀十數載何心禦肉閭閻爲之感動風俗借以攺觀無忝所生此其大也至於馳義聲於鄕黨篤雅好於友朋競入淸風似在許詢之座頻來舊雨如過杜老之家阮氏髙宗不分南北張公甲族無間親疎有東漢之英豪曽納交於郭泰是西京之弟子盡借譽於揚雄而先生旣具修能允稱碩果髙吟抱膝宛如秋月長凝淸嘯舒懷恍若朝霞獨舉開蔣元卿之三徑竹裏揮毫得謝幼輿之一丘花間染翰筆底盡煙雲之致篇中悉川嶽之奇莫不格壓曺劉體髙屈宋歌因慷慨題成不墜風流賦或悲涼味處還餘忠厚眞不羨鬭新聲於穠麗競藻思於繁靡者也予竊附雞壇獲交驥子莫結耆英之社望楚漢以神飛逺托聲气之盟憶湘潭而心醉初爲快讀直教薰以名香急命珍藏還欲收之古錦序慚名作敢云皇甫之於太衝傳在令嗣譬若肩吾之有開府

林蕙堂全集卷四

欽定四庫全書

林蕙堂全集卷五

湖州府知府吳綺撰

序

彭爰琴詞序

憶予久沈金馬之曹將受玉麟之命齒牙不惜頻聞芳譽於文通肝膽可披獲訂素交於汝勵而彭子爰琴以及之際爲歌折栁之篇千里河梁擬纒綿而指日十年湖海感惆悵於停雲及乎解組苕川還轅芍郡屈原旣放方從澤畔行吟王粲言歸輒向庭前問訊見故人之面宛似靑山讀才子之文都如白雪仰追蕓閣有燕許之裁防及艸堂亦周秦之麗響因出酒邊諸作用俾簡首一言夫詞號詩餘體原樂府翰林三闋寫怨思於寒煙博士八乂愴離情於夜雨翠翹金雀𨿽務極其綢繆玉宇瓊樓要本原於忠厚夫何小巫日競防自類於倚門遂至大雅云希竟難求其入室玆則法綜淮海義仿屯田端麗出於性成穠秀原於自有春風楊栁是孝伯之淸華初日芙蕖非顏延之雕繪七襄成錦支機得自天孫三日畱香拂座都如荀令傾城有笑何須齲齒爲姸照水堪憐不待捧心作態是以江郎虛已嘗欲讓其風流而宗子逢人還共稱其雅令也予顧曲徒懷夫公瑾作序頗愧於士安入仙圃以看花心迷四照過旗亭而貰酒拜下雙鬟矣

周屺公澄山堂詞序

憶同範叔論四海之詞人輒謂周侯爲一時之才子以其麗旬索我蕪詞慚負諾以三年徒抱懷於千里玆來桃葉訪慧逺於山中小憩旃林識伯仁於座上淩雲气壯雅推司馬之文聴雨情深益篤彥龍之好爰搜敝篋盡得彩毫新聲罕亞於屯田藻旬獨髙於淮海而漳河馬渡恆多弔古之文楚澤鴻飛半屬思歸之曲芙蓉江上日日斜陽萍荔鐙前時時夜雨莫不淒其欲絕慷慨堪憐艷思紛來柔情婉轉花間徙倚心傷燕燕之篇酒後悲涼耳熱烏烏之唱則孤臣去國灑別淚於琵琶壯士投閒動雄心於篳篥可或歌而或泣且鼔之以舞之矣夫屺公以邁世之才負兼人之气使其得志固爲公瑾一流卽或知名豈讓美成獨步而牽絲不達制錦無成家本四明偏忘可狂之客宦遊卽墨復當多毀之鄕托美人香艸之詞抒其幽憤用殘月曉風之旬寄彼壯懷曲以顧而多情調以髙而善怨固其宜耳復何嘆乎獨是僕本恨人時逢怪事烏啼門外靑棠無蠲忿之花人在天涯紅豆是闗情之樹酒樓何在難爲擊築聲悲蠟燭難灰不覺唾壺口缺讀離騷而無淚夫獨何心歌長恨以善懷我能無感因題數語踐宿約於當年更把新篇結遐思於此夕夢中尋路空望彼於渺渺波邊別後相思又送君於勞勞亭上哀弦濁酒把離袂於河梁紅樹靑山望歸防於別浦耳

江辰六春蕪詞序

江子辰六少負雋才長多雅望花生夢裏乃當代之文通璧在車中是吾家之叔寶篇章妙麗攬香艸於中洲詩思淸華照芙蕖以初日然而著述之暇長擬陶情擊贊之餘偏能顧曲牕前按律每協大晟燈下勻箋時裁小令西風漢闕發秋思於靑蓮宿雨閒庭長春心於紅豆玉笙雞塞南朝宮體之篇羌笛黃河北裏旗亭之曲莫不調飛郢雪響遏秦云譬種萱蘇見者愈三年之疾如搴蘭茝佩之生十步之香固可使周栁讓其姸思辛黃慚其麗唱矣爾乃半生驥阪數歷燕吳萬里龍標頻遊梁楚一雙蠟屐登覽旣多數曲哀箏悲歌時有閒寫淸暉於逸藻或傳瓌思以新腔嘗於斤竹嶺頭白紵染明霞之色時而蓮花社裏紅弦寫瀑布之聲侍女倚簫姜堯章之煙波十里將軍鐡板蘇玉局之雪浪千堆以此豪吟還將濟勝斯又極詞人之雅韻備樂部之幽情者矣昔者山抹微云少遊獲誇於子倩門開明月徳璉取重於婦家並屬美談傳爲軼事而予也參軍已老淒淸湖海之音開府空歸蕭瑟江闗之賦不覺聞聲而起舞惟言對酒以當歌爾

錢葆馚湘瑟詞序

嵗值馬逢月當龍禦雉媒日暖問獵苑於薴城魚蕝波深訪釣徒於蒓浦時有靑峯江上賦瑟才人實則紫禁雲中簪毫舊侶爰開西墅許水監以哦松特館南州共漫郎而折芰燈前側帽旣多顧影之憐酒畔鳴箏遂有緣情之制風流宛在比思曼以垂楊姿態橫陳擬子京之仙杏淒淸欲絕我見之始欲言愁哀樂無端人聽焉渾難自主舞山香之一曲技至此耶聞水調之數聲觀其止矣蓋詞原靡麗體𨿽本於房中而語必遙深義實通於世說彼漢宮之衣袂固自傷淫若宋殿之屏風尢爲失雋而葆馚穠纎合度搖曳成姿拗益加妍在疑雨疑雲之際淡還生艷是非花非霧之間譬姑射之仙肌何妨金粉若太眞之艷質更勝鉛華故使淮海慚聲屯田輟響美人南國嘆紅豆之叢生詞客西昆謂靑蓮之再出昔天下歷三百載此道幾屬荊榛迨雲間有一二公斯世重知花艸信乎五茸之興廢闗於三李之重輕今葆馚並轡相羊齊鑣髣髴彼徒慚其倚樹此益美乎積薪君將奉勅以塡行且聞之楓寧我且選聲而聴悉以付於雪兒倘或問陸賈之裝黃金防兩則請誦姜防所譜白石一編耳

董少君挽詞序

少君桃葉名媛也姿穠轉玉品貴埋金鶴矢意於離羣鴛有懷而慕侶吾友辟疆聞聲晉渡覿面蘇臺燈下紗醉眼曳畱仙之帶江邊畫槳同心借續命之絲乃雅韻難諧情波更折三生有石遂堅匪石之心離恨無天欲作問天之想轉車輪於午夜瘦盡燈花駕艇子以秋風來逢月樹遂使當時才子競著黃衫命世淸流爲牽紅綫玉臺重下溫郎信是可人金屋偕歸汧國遂爲佳婦閒心向月並囀紅簫巧笑將花同臨碧鏡香分博士貪燒鷓鴣之斑書學夫人戱問鴛鴦之字扇松風於林下靜影如吹吮梅雪於庭前夭心自浣新橙未擘纎手訝其香畱弱蕙初承小唾疑於花亂斯可謂獨秀靑閨恆芳彤管者矣爾乃樓通西閣琴調大婦之心饁進北堂羮諳老姑之性過華亭而聴鶴亂中存趙氏之書入臯廡而依鴻病裏伴龎公之坐十年織素巧在絲前五夜彈箏韻流弦外乃驚鸚鵡之夢果有不祥傷鸞鳳之身於焉速化死而可忍彌畱椒蕊之筵去必有歸恍惚蓮花之國某偶遊射雉恰值騎鸞見奉倩之神傷爲安仁而气盡云髙巫嶺不遮傷逝之心雨入巴山盡是悼亡之淚展湘鉤於遺墨覩舊日之鈔書省瑤佩於生綃見春風之出畫聞其語矣爲之然媿乏八義之才聊代七哀之賦靑牛帳裏想入夢以氤氳紫玉墳邊當聞歌而宛轉

範汝受十山樓詞序

夫詞者詩之餘也詩號三唐極騷壇之變化詞稱兩宋盡樂府之源流然風雅所傳不能有王韋而無溫李豈聲音之道乃可右周栁而左辛蘇譬如五味之滋並陳醯醤若夫八音之奏同具宮商乃說者互有所持而究之皆非通論也予友範子汝受少多奇气人知孟博之名早擅賢聲世重巨卿之義靑箱家學聞六藝於趨庭黃絹才華奪五花於事聰明冰雪學架區中意气雲霞心傾海內當年對酒同遊白兔之園此夜論詩共宿靑鴛之寺杯酣耳熱輒發新聲燈盡人歸多成逸調所著十山詞二卷淸而兼麗直如霞引新桐澹更多姿有若雲橫古木聴琴彈於淸夜獨愛月明比花發於空山偏臨流水皆以自然之韻抒其不染之懷更將獨得之情出以無窮之思以視世之雕金鏤玉仿優孟之衣冠築粉塗脂學夷光之顰笑者實已有殊於河漢豈但盡洗其鉛華而已哉嗟乎華屋斜陽海燕有難歸之影離亭暮雪流鶯惜欲別之音予旣將返於江城君亦言懷其舊裏乃命小紅以吹笛倚曼節而歌遂浮大白以揮毫作數言而去

黃庭表古宮詞序

嗟乎西京路失致嘆黍離東國人歸言謌麥秀仙人漢闕灑別淚於金盤商婦秦淮抗哀音於玉樹盛衰之際感慨生焉而況嬴鹿𨿽亡道原存夫恭儉軒龍旣邈事有異於荒唐蜀魄號寃難招望帝徐方感徳猶憶偃王則甲乙觀書撰述無嫌於南董豈癸辛遺筆流傳有禁於中防此吾友黃子庭表古宮詞所由作也夫宮闈之制易近哀淫禁籞之篇多傷靡麗此則述憂勤之實事可補國史之遺忘記典禮於當年足備興朝之考訂大家親說見聞本確於仲初臣子鋪揚誇大不同於禹玉豈止靑城妃子記孟蜀之偏安繡嶺山翁想開元之全盛而已哉淸歌一曲請澆杯酒以醉蒼梧長恨千年願系雙丸而聴黃竹

汪晉賢桐叩詞序

夫詞之爲道始於李唐而其體浸淫於五代盛於趙宋而其情原本於六朝故體以靡麗而多風情以芊綿而善入𨿽有花間蘭畹之目實則美人香艸之遺也余友汪子晉賢甸外飛才區中架學論文獨妙已結契於靑松顧曲偏精更畱心於紅豆以故鴻防髙士目以瑤林鵲起才人稱爲玉海而汪子乃以桐叩詞一冊問序於余受而讀之浣手濯薔薇之露函而藏之燻衣吹蘭茝之煙譬見楊環憑欄獨笑如逢鄭旦卻扇自憐秀本出於骨中妍復生於肌外是有托而鳴者何其言之麗哉嗟乎古調寖微新聲競起效周栁則折腰齲齒以呈姿宗辛蘇則努目張眉而稱快安得以此頒諸樂府懸以國門花底沈香爰酌玻璃之盌燈前錦字試調玳瑁之箏

孫汲山山嘯詞序

予與孫子汲山論交者三十六年賦別者一十七載中間風雨無非剪燭之期到處鶯花不少銜觴之防維時長沙公子常授簡於西園淝水先生每徵歌於南第名賢霧合競奏新聲碩彥星羅爭傳麗曲雪兒坐上彈箏紅豆之詞雲母屏前擊鉢靑蓮之旬而汲山悠然意逺不辭金穀之三升卓爾神閒時倒玉山於一夕人皆訝其莫測予獨許以無儔洎乎舊事空花故人小艸十年冰雪頻消京洛之魂兩地山川再執河梁之手詢其近況示以新篇爰開古錦之囊盡出明珠之篋格傳長慶已堪元白齊驅律恊大晟尢喜秦黃再見或體物而盡態或卽景以妍情或慷慨於歡塲或纒綿於別緒莫不勻箋意滿振筆情飛自有鸞鳳之音響傳山半羞作鸚鵡之語詞寄籬間得蘭畹之微何論栁家第七窮艸堂之變寧言李氏成三遂使吳下羣賢同爲刮目鄴中諸子並極賞心豈非逸气橫流驚才絕勝者乎昔達夫覓句在中嵗而方工子美言詩亦晚年而入細而或者偶逢龍睡遽欲阻以重云未見鵠飛遂謂量其千里是猶拘時俗之見烏足論天下之士哉

飲水詞二刻序

一編側帽旗亭競拜雙鬟千里交襟樂部惟推只手吟哦送日已教刻徧瑯玕把玩忘年行且裝之玳瑁矣邇因梁汾顧子髙懷逺訊停雲再得容若成君新制仍名飲水披函晝讀吐異气於龍賔和墨晨書綴靈葩於虎僕香非蘭茝經三日而難名色似蒲桃雜五紋而奚辧漢宮金粉不增飛燕之妍洛水煙波難寫驚鴻之麗蓋進而益宻冷暖祗在自知而聞者咸歔哀樂渾忘所主誰能爲是輒喚柰何則以成子姿本神仙𨿽無妨於富貴而身遊廊廟恆自托於江湖故語必超超言皆奕奕水非可畫得字成瀾花本無言聞聲若笑時時夜月鏡照眼而益以照心處處斜陽簾隔形而不能隔影才由骨俊疑前身或是靑蓮思自胎深想竟體俱成紅豆也嗟乎非慧男子不能善愁惟古詩人乃云可怨公言性吾獨言情多讀書必先讀曲江南膓斷之句解唱者惟賀方回堂東彈淚之詩能言者必李商隠耳

佘文賔蓉鏡詞序

維玆貞嵗言歸采菊之廬適我巢民亦過垂楊之苑月明無恙或聴吹簫雪意將垂時同剪燭爰遇雕龍之客頻聞捫虱之談則佘子文賔斯其人矣佘子登樓舒嘯雅負豪情擊築哀吟恆多麗節遂使楊郎耳熱得酒還歌屈子神傷聞弦起嘆予兩人用是興十年之感而佘子益以深一往之懷也因探古錦所藏遂得新詞一帙燈前展讀若有人來檻外披尋如聞花笑防僧繇之畫疑將破壁而飛持趙后之裾竟欲隨風而去香生字裏不煩燕尾畱芬艷出行間未論鮫文比織此則微云半抺直登淮海之堂殘月一痕已奪屯田之席者矣爾乃髯眞似防气欲如虹曽事俠遊不惜千金買劍長多豪舉獨數百尺橫牀則宋廣平可賦梅花張畱侯宛同好女人固不可測才又何能量耶嗟乎四百年來古詞幾歸天上三十載內新聲空滿人間周郎之顧曲難逢娘子之記歌誰在則詞家九字不推仙李簾前而酒肆雙鬟應拜芙蓉鏡下也

史云臣蝶庵詞序

塞巷春泥陰連人日盈庭凍雨寒甚堯年吳生方煮酒以讀騷陳子乃拏舟而欵戶好風拂座與客俱來朗月投懷如人未已而余與史子始聮嵇呂之交盡讀秦黃之作相其體制備有風華攬厥性情雅多深至因嘆今日聲音之盛實爲當年騷雅之衰用考諸家良由二獘一則因本房中之體務雕楮上之文量五色之眞珠何闗窈窕披千絲之神錦祗益妖淫寶井瓊廚似入波斯之肆煙綃霧縠徒盈織染之坊寧知人出西家那用露華遮頰品髙南國不須黛葉通眉一則緣寫思婦之情防顧風人之防夷光自好而偏學其捧心孫壽何堪乃獨憐其齲齒本是淸羸之疾回身謬作纎腰原無嬝娜之容曵足陽稱巧步寧知神如處子曽何借於矜持婢學夫人祗益形其羞澀於是俳諧雜進圗畫靡眞識者欲矯以辛蘇究至有乖於唐宋玆則以其古意用發新聲麗不傷華淸非近弱都梁迷疊燻鑪同是荀香扶荔鮮支入苑都成漢樹珊瑚挿架光鮮逸少之毫琥珀藏衣響戛麗姢之節弔鴟夷於胥浦白馬銀濤問帝子之湘靈靑蛾錦瑟翠翹金雀皆本於讀曲之篇香艸幽蘭無失乎寓言之意斯固屯田愧其殘月淮海遜其微云者矣於是陳子爲之倚聲吳生因而擊節鄴臺座上還聞車子之謳李氏筵中共聴雪兒之奏但令弓彎踏處得五斗以同傾豈待羯鼔催時隨百花而競發

孔東塘宮詞序

十五國而陳風鐘鼔式和於宮內三千人而爲雨琴笙本葉於房中蓋教化始於后妃哀樂因之而起而窈窕比諸君子諷諭由此而深是以範蔚宗之敷華因而列傳王仲初之摛藻爰以名篇然而桐雨花風時爲易感鶯啼蝶恨事近多情三國十家有非常之雨露千門萬戶多不盡之風霜於是寫以珊瑚傳之翡翠或流於侈競誇玉女之扉或失之靡漫灑銅仙之涕淚求其詞兼麗則調合中和罕有當焉蓋亦難矣東塘先生尼山寶崿泗水璇流本聖緒以維賢用今人而學古道綜六籍偏傳詩教之精微義總百家更得樂章之美善偶成宮體遂得百篇久擅詞壇咸誇七子以忠臣孝子之義托於夢峽啼湘抒貞姬曠女之思傳其憔脂瘦粉玉釵羅扇皆緣忠厚之心鸞寢羊車各極纒綿之致比諸供奉花前益有新聲較以龍標月下如聞長嘆此則命詞之防早據上流啟秀之先無慚大雅者矣爾乃銀鵝金鳳制度出於累朝然蠟抱衣典禮詳於四序此則銅溝月冷弗得稱說於大家繡嶺泉溫不待傳聞於宮監聞而足感應教金屋多顰歌以堪思欲令玉河皆咽紅牙敲處寧無調落燈前翠黛低時定有韻流弦外豈如漢宮麗節祗傳遺事於佩蘭唐苑新詞但得柔情於花蕋而已哉呼李嶠爲才子我亦云然賞佺期於婉兒君眞若此

茅天石溯紅詞序

出湖南郭半百里而遙有山東林矗三峯而立葛仙翁之丹井於此在焉呂眞人之畫垣未之湮也𨿽黃金白酒與舊迹俱遐然碧嶂靑溪具名都之勝吾友茅子天石先人數楹居梧竹之間三徑在蓬蒿而外流離兵燹拜杜宇而猶憐移徙琴書聽蟪蛄而未逺然而情殷與硯每眷故都遂亦興托含毫多賡雅調栁七郎之作非爲多情張三影之篇俱成絕唱爰取夢窓之句名曰溯紅可入花庵之編歌而浮白蓋天石之審音最細而天石之按律必嚴譬如李帥之旌旗能移其色亦若程營之刁鬥不紊其聲譜合大晟節奏長諧於鐘呂法同內部短長悉恊於宮商得淮海之精豈止云髙一抹具淸眞之妙寧惟露濕三更夫娘子記歌猶煩紅豆而周郎顧曲乃在碧油亦何讓焉斯可樂矣昔鐘期雅奏乃知山水之音張子淸言適有松石間意是可拊羑防之節聊以遺莊舄之思矣

陳次山香亭詞序

予昔與陳子其年聮枚馬之交具袁羊之目每謂牀橫七寶合有斯人果至簟制五花終推此客迨於鬰孤臺上復遇緯云遂於章貢江邊仍同舊雨乃汪甥上若京洛回轅方千里而言歸出一編以相示則次山陳子所作香亭詞也夫系出三君長多偉士建安艸檄驥騁於七子之壇潁水將軍鳳翥於二難之席才髙良史以椽筆而著聲文蔚儒宗碎胡琴而振譽或薦於元祐而詩文自是一家或文動紹興而翰墨獨髙羣輩然皆間代而出或異地而生乃我次山實皆荊水心傷廣武嘆往者之難逢踵接毘陵覺後來而居上文推夢鳥擷八代之英華聲滿求鶯統九州之气數焚君苗之硯不俟篇成染文通之毫每聞花放常賡八韻何殊江上峯靑偶試七題寧待堦前日轉固已聲傳洛下名重江東元禮開門競接停車之客當時置驛爭迎驚座之人乃復興極情來酣余神王樓頭擊築還爲蘭畹之音市上哀歌時發艸堂之唱在酒邊而懷友向逼烏烏過花底以言愁性同素素千里有還家之夢四時多子夜之吟行見酒酌玻璃天子命年而度曲豈但弦明翡翠雪兒按鸞板以徵歌也哉夫詞出騷壇實原樂府非詩非曲其妙在深淺之間可樂可悲其調以安和爲主自說乖三易都忘邦彥之章而獨笑七分但鬭劉幾之句寢非古調豈爲髙言而次山獨能出其淸思振玆麗藻以秦栁之柔情發辛蘇之逸气或芊綿而不絕如囀曉之啼鶯或奔放而難羈如嘶秋之駿駟左提仲舉與太白而髙吟右挈堯章聴小紅之低唱吾不知其所際又安量其所成乎方諸其年寧並驅而駕也乃呼上若相倚聲而歌之

家鏡秋侄香艸詞序

時當渡豕序值鞭龍將逾梅嶺而南偶憩蓼洲之上聴翁老叟初訪徐穉以登臺族侄鏡秋常就揚云而問字迨乎旋車隋苑卻掃蕪城復寄以數行用徵言以一帙啟而卒讀盡爲蘭畹之篇展以長吟可入花庵之選夫河山千里猶記綢繆嵗月五年未忘慨慕此其過人逺矣不防用力多乎是以錬字偏工謀篇益妙香浮楮外如披荀令之衣珠吐行間若發賈胡之櫝岸畱殘月聲韻溢於屯田山抹微云格調奪之淮海寓幽情於湘芷托騷思於蘼蕪拂幾淸風足擅一山之馥盈箋華露可霏千步之芬所謂種自都梁全無別味煙吹薰陸不雜余滋豈曰非耶蔑以加矣蓋其弱冠卽負邁世之才甫及受書而具兼人之學杯浮禦苑用登七寶之牀曲奏旗亭定下雙鬟之拜擷中林之蘭蕙吾欲移以贈君擘初日之芙蕖人又誰能及此也

黃仙裳詩詞序

論交四海少慕袁絲作賦十年早逢叔度則仙裳我友此其人乎仙裳雅負俊才素懷奇節漢家童子江夏本自無雙宋代才人著作斯爲第一而田間藝黍恆願爲兄坐上推梨常聞與弟見孝亷於堂下獨養萱親入參佐之廨中無慚棣友是以髙車競過如看太學之碑美酒頻將或問亭之字及乎時嗟攺玉事異投珠將隴畝以終焉豈波濤之偶爾身充獄卒爰明李固之寃產破中人竟脫範升之罪斯其赴義足用亷頑矣僕壯聴雞聲曽同舊雨中憐鴻迹常憶暮云而仙裳不與客俱罕因人熱廿年離恨相逢在桃葉渡頭九月愁心共話於菊花籬下搜其敝篋示我佳篇受而讀之觀其止矣錢劉雅調是大歷之才人周栁新聲亦宣和之麗節冰壺一片淸如洗馬之神鏤管十尋豪匪元龍之气將見波瀾獨老可追步於如花豈止格律偏髙足娛心於借卉也哉爰爲貰酒同登孫楚之樓遂爾和歌並擊荊卿之築觀者竊笑謂曩客之何狂醉而興歌恨古人之不見也

畢正持松濤閣詩詞序

余老矣未能偕少年遊又卑之不喜與俗人伍而南邨晨夕獨愛淵明東壤風煙恆依子美者有畢子正持焉正持雅負雋才兼居宻戚潘楊之睦旣有所自來張陸之文乃因而更洽丙寅之嵗夏秋之間適仲氏之逺遊喜伊人之快集於是深林著屐髙榭披襟坐明月之二分當雄風於千里而正持每從客次先得予心抽架上之書嘗窺鴻寶探囊中之錦早獲驪珠響出行間不驚人而不止香生筆外每遇物而偏工五字城髙得隨州之俊爽六朝幟建有開府之淸新斯則讀其辭者當以薔薇浣手思其度者謂如芍藥生姿者矣至若調取靑蓮詞塡白薴花間小令直登三李之堂栁下新聲欲奪諸鼂之座旣吹花而嚼葉亦嘯鳳以鳴鸞斯又玉樹慚花金荃失艷者也然而防心不逺如當濠濮之間舉體非常似得江山之助何若是其異也豈別有所得乎乃正持避席而興推琴而對曰予家白嶽是在萬山之間地有蒼松迥出千林之表因而建閣顏以松濤秋之夕春之朝身若浮乎雲海入而息出而遊耳不絕乎天風𨿽非冰雪之文聊堪避俗竊謂煙霞之癖難以告人余曰是矣古有人焉句曲齋前日婆娑而看五鬛藍田防下時諷詠而對雙株或相號白衣而名髙當代或官卑花綬而譽起同時惟於物外以攄懷故可區中而架學也子而得此我實慕之何日同歸攜百篇而登百尺於時朗詠每一樹而歌一章

家鏡秋侄詩詞合集序

原夫制作之盛衰毎因其世而文章之髙下惟視其人是以鳳毛麟角其材不可相兼兔夜烏晨其時各有所用揆之千載考之百家信有然焉或無疑者予與族侄鏡秋爲鯤運之交惇籍咸之好以文義而賞防其遊也不啻烏衣在江漢而相通其見也曽擕艸乃滕王閣上始擅美於塡詞迨煬帝臺前悉見長於諸體蓋其豪气旣嘯傲於煙霞而其俠遊又畱連於丘壑著書系舫西嶺之爽色飛來種竹寄亭東湖之晴波自繞到處春風仗劍誰識英雄吟來秋水露襟可稱才子常浮畫槳涉彭蠡以觀瀾喜載靑編登匡廬而挹瀑望斜陽之千里輒嘆佛貍見山色於六朝長憐司馬問瓊簫於隋苑聴月多聲擁宮袍於敬亭看云不厭吳波別鶴種紅豆於三生胥浦畱雞泛白沙之一曲廊空響屧都無麋鹿之蹤弩可射潮大有魚龍之气吳江葉下每多楓落之篇浙水濤來頻詠雪飛之句於是浴朱砂之水峯是蓮花搴珍珠之簾巖多榔樹大好山水任彥升之所遊不輟舟車馬子長之所歷時逢注目日有賞心凡所身經卽爲興到或如啼鶯囀曉聴者恆自情怡或如朔雁驚秋聞者每爲神聳或如淸箏入耳哀樂不能以自由或如雅操抒懷髙深悉有以想見總之義以深而得秀辭以淡而愈妍譬諸弱栁臨風春到還爲濯濯亦若新桐引露曉來更自亭亭以故五七言之盡神並髙溫李以至長短調之入妙不讓周秦置以繡絲炫目蒲桃之錦裝之玳瑁移情蘭之香人有兼長固如是矣文多合作詎可量耶況夫九龍並產師友得之門中一鯉再過詩禮聞之庭下抽書賭茗玉臺若對良朋伸楮聮吟畫閣常傳韻事其得之家國者旣深其生於天地者非偶逢好文之令主楊得意豈盡古人遇愛士之髙賢左太衝寧惟今日空堂對酒幸共坐於殘春逺道飛書願無忘於舊雨

王學臣杜鵑聲集序

安仁去邑栽花猶憶河陽元亮歸田種菊惟思彭澤蓋古人足迹所至卽爲當時精意所畱非但歡欣樂易之情足以傳諸題詠是卽悲哀勞悴之意亦足寫其聲音者矣學臣王子以治劇之才受烹鮮之寄當滇黔之孔道值兵燹之殘黎手可獨支兼方圎而靡困腰𨿽頻折歷俛仰而無愆卒之士飽馬騰時少呼庚之慮至今民懷吏畏殊無旁午之嗟濯錦江邊朱仲卿祠常薦酒浣花溪上羊叔子淚欲盈碑而剔獘蠲苛恩多及物乃直情忤俗性不諧時歸而選勝平山擷芳蜀嶺門前垂栁猶有淸風閣上觀梅全消舊雪於是爲謝安之擁膝何事不可以詠歌效長統以舒眉無時不成其愉快何不作鸚鵡之賦用厥長才乃獨以杜鵑之聲題其簡首也哉蓋拾遺下拜重懷古帝之魂虞部言愁啼比嬰兒之痛吻邊流血欲訴無從月下懸身長號不止比於戴星而出勞苦不能上聞解綬以還減分何由自白將無同也不其然乎若乃髙調淒淸如唳霜之鶴或而柔情婉轉若囀月之鶯復有奮之難齊類驚風之雁陣至於潔鮮而自喜有映水之鸞文然皆多不能語之情且與夫不得已之故流於筆墨之表傳乎節奏之間以周栁之華章運辛蘇之逸調非同鸜鵒之語似小子之啁嘈所爲杜鵑之聲使離人以起立者矣予取而竟讀爲之朗吟感慨多懷宛在錦城月下低徊欲絕長行玉壘山中

汪甥上若詩詞小刻序

詩欲才髙而過巧過拙皆爲才累詞須韻勝而或濃或淡咸使韻傷求得乎中實難其選而汪子上若則爲近之汪子不借門基能符宅相姚崇器重曽教兒侄連名衛玠神淸竟與婦翁齊譽潔如姑射本自辟塵妍似昭陽何由著粉遂使花開管上皆成五色之文錦出機中別有九光之彩此則芝心蕙質良堪俯視西昆卽在蘭畹艸堂亦可逺追北宋敢云黃魯直之詩句得之謝公正恐王元長之文章歸於阿士耳

林蕙堂全集卷五

欽定四庫全書

林蕙堂全集卷六

湖州府知府吳綺撰

序

太白亭修褉序

道峯之麓歸云之旁有詩人孫太初之墓焉予以丙午位郡首爲剪其蓬蒿迨及已酉去官久未將乎蘋藻玆逢春暮時值上除爰有名流言修禊事山陰上客方並集於蘭亭廬嶽幽人亦相過於栗裏陳家持杖才有季方洛下將車還同叔寶於是悵髙風於旣往惜勝事之難追偶爾班荊紛然借卉靑樽蠻榼揮觴於下馬之陵烏袷長藤布席於聽鸝之墅望赤城於海上似欲逢仙聆蒼籟於山中如聞招隠於時東堂雨過桃花紅近竹林南澗天髙苕水碧同云影泃可樂也疇復抱琴而來何以言之可少含亳之賦罰同金穀聊分處士一瓢冩用紫絲獨讓右軍雙管矣

胡循蜚尺牘序

原夫行人執簡義取疏通作者含毫辭占體要陳孟公慿幾而授咸有當於親疎陶士行削牘而書曾無遺於逺近昔維重矣今或缺焉而吾友胡子循蜚管樂才班揚麗藻早掛冠於樂嶺遂拄笏於米山匡時有論斷義仿之馬遷玩世爲心諧語同乎曼倩乃至友朋戱謔親串問遺莫不出安石之碎金皆可當士衡之積玊一函春送字裏花生半札宵投行間月照誠如對面實可移情譬積萱蘇見者愈三年之疾如搴蘭茝佩之生十步之香昔譙國髙賢嘗矜懶慢豫章太守或聽浮沈恐見斯編還忘故癖誰爲匡鼎將聽之而解頥得遇李膺且聞焉而捧手矣

江逢其地理集成序

蓋聞燧皇幽贊肇分八位之方炎帝仰參乃備四營之數形脈測之白阜疆域步於大章於是八萬餘言夏演圗而首艮四十五策殷列卦而先坤艮取兼山坤由行地堪輿之說由來逺矣然嚴善思之建議山川上應於列星童初中之鏈形丘冢攸開於五炁坎峯髙揖是爲彭氏之阡泗水卻流永定孔林之裏自非精通八索黙契三才未可析妙理於牛毛決神機於龍耳也江子逢其逰心畫表得意象先似呂防之夢神人全通一部若虞翻之逢道士早飲三爻具彥輔之淸言兼景純之奧防故其集成一書以地道而合諸天人用周義而通乎殷夏四元宻訣逺契金精八字靈詮遙通玊檢旣撥沙而得解亦畫地而成圗虎嘯八垂識神仙之讖龜言百世泄水土之靈豈必聞音指桑東於裴俠何須得篆定樹下於沈彬哉至若道合推蓂識髙累黍賔寅紀物曾無爽於金儀納甲成聲遂有符於玊琯斯則伯瑀之所不及延翰之所未詳而徒以牛眠徵奇鶴來誌異沙中竹策表徐地之祥土下木根去婺人之患則占驗之小術豈河洛之眞傳也哉爰弁其簡端以俟諸識者是爲之序

靑來程君湘潭瘞骨紀序

燎原莫救白骼成丘塞水難流靑燐徧野使周文王而若見益厪如傷非韓衛使之曾逢仍同防覿玆幸倡於程君靑來和於黃君希倩偶爾浮湘共爲哀郢施旣窮於廣栁謀乃就於空桑由秋杪以迄春餘二十旬俄逾半載皆手胼而與足胝六百簍何啻萬骸塔建普同豈築鯨鯢之觀園開漏澤盡驅狐兔之塵昔漢水之蛇曾銜珠實卽華陰之雀猶獻玊環況系有情種就豈遂無情原自果報得來何能不報惜也昔在一邑獲免夜臺之悲痛哉今則四方並作春閨之夢夫安得兩君子化爲億萬身以俾此眾寃氓超出防塵刼乎

題方秀千園居像贊並序

夫一丘一壑謝幼輿身置嵓中半水半山仲長綂心遊物外此爲幽人之逸致實亦曠士之素心也吾郡名亭向有竹西諸勝玆時別墅多當城北之偏然俯澗依岡勢難空曠連巢並壘地少紆回略存欄檻之形未盡林泉之興而秀千方子始在壯齡豪似元龍比襟期於湖海俊如司馬仿意气以雲霞爰因愛日之誠遂有買山之樂當門種栁晉處士之淸風引澑栽荷周先生之雅致爾乃心通仁智理徹髙深遂能卽近爲奇因疎得秀徑以曲而花分閣以崇而樹合泉回仄磵竹隠幽櫳釃酒臨池可側山公之帽焚香掃石堪陪謝傅之棋方子偕彼賢昆將其壽母進茅容之饌日膳雙雞禦潘令之輿時同一鶴兄酬弟唱合棣友以承歡三筆六詩對楳妻而共醉斯則孝爲養志愛以引和者矣爰屬虎頭濡其麟角寫菟裘之麗景極燕息之幽懷跂足林間不羨黑頭作宰科頭樹下無煩白眼防人逺眺晴嵐望三峯於縹緲旁臨曲澗玩一水之瀠洄於以息焉亦足樂矣夫四宜莫並眾美難兼地有名山罕淵明之二三友人𨿽勝士少戴符之十萬錢空有玊潭之書不賣平泉之石古今同慨人境罕齊而玆抱獨往之情得雙淸之趣寜不足寫滄洲於妙手追濠濮之遐蹤也哉乃爲之贊曰

奇士耽幽少年知足春樹千株寒河一曲其室則邇有人如玊據石忘形臨流引目有琴有樽不櫛不沐抗懷昔人匿影空谷意淡彌髙神恬益穆隠顯不殊古今齊躅

張山來筆歌序

聞之詩惟言志而能詩莫尙於靑蓮曲以宣情而顧曲獨稱於紅豆然情之所發樂之數不及於哀若情之旣深眞之極究歸於誕古之達士莊言之而或亂以諧昔有文人靜觀之而卽有所動經畱於子首稱乎漆園之書賦本於騷獨妙在江潭之作也吾友山來張子少承家學早負時名書旣讀於等身賦復工乎乂手乃於授簡之暇爰多恊律之篇酒邊時復髙吟花下頻爲朗詠裒其所制題曰筆歌以一帙而示予命數言爲弁首夫子文無口何意能聲元鋭諸毛寜能奏雅子惟是也誰其聽之旣而展捲以觀乃復掩書而嘆仰懷穆滿聞天路之難登逺遡嗣宗悵世途之多阻巧難勝拙徒貽誚於陳梭眾欲呼顚且放狂而具笏武侯灑淚千古沾襟令伯含毫百年隕涕他若興悲於弱子並足遺慨於後人此爲之歌痛於泣矣豈其爲筆不能言耶蓋情之感於歡樂者輕而感於悲思者重情之托於言語者淺而托於翰墨者深所以拔劍髙鳴匪云樂只扣壺長嘯惟喚柰何而已但韓娥抗聲而四座之悲歡不一葉女合奏而一人之臥起再三彼其歌者之精要亦作者之妙也嗟乎人生快心之處寜有幾端世間失意之時當非一事吾安能借三影之麗句盡以寫千古之閒悲也哉

贈徐浩然序

文舉好賢門多雅客偉長博古時得異人則有浩然徐君者其流亞矣君以東海之名家得西雍之祕典丘明撰史自續典墳師曠審音偏宜雅頌旣知其變而復得其所同爰識其文而更詳其爲數適翠華之臨幸雅意崇師值玊幾之親承畱心訪道有懷釐正簡名儒而用杜防特命精研求異術而知鄭譯問泗濵之石磬欲葉中聲購楚室之梓材將成雅奏蓋將宣中和於闕裏豈只備歌舞於太常而已哉予以班荊之好旣投契於東塘乃因累黍之精遂訂交於南國嘆難能於絕學謝弗逮於妙談其不羨歟信祖少卿有所不及於其歸也實李都尉之所難忘矣爰弁諸詩書以爲贈

記紅集序

余向有選聲一集問業四方節欲其諧盡是迦陵之語音期於暢無取蠻府之談固已響葉紅牙遂得賞逢靑眼人傳珠串旗亭欲拜雙鬟家奉金科樂部同推三影然以簿書旁午猶慚顧曲之未精較閱刁丁尙苦謀篇之不備積懷旣久適耳爲難逮卞嶺之投簮得康山而鍵戶頻回俗駕同心賴有求羊盡謝塵氛寓目能知亥豕乃有陳子丹問旣研精而肄學亦好古以求音咸搜蘭畹之藏益廣花庵之選竊謂詞𨿽小道義在大晟究其源流體制實由於樂府相爲表裏興觀允助於騷壇是以三唐偉士兩宋名賢無論秦栁之專工以及辛蘇之嫓美他若考亭理學猶歌綠酒飛紅萊國淸貞亦念杏花芳艸忠如武穆尙矢韻於憑防烈似文山復和歌於缺鏡趙忠簡之一枕夢入江南範文正之孤城心傷塞北皆有懷於白薴曾何累於靑編至如供奉之名重開元三調實爲星海太傅之集髙長慶諸編獨擅春江歐廬陵文冠八家小令偏多旖旎蘇眉山書傳千古長謳更自雄奇蓋詞章原非兩途而詩筆誠歸一致或以才難兼勝遂言義有相妨斯則淺見之拘攣實少英流之卓犖矣若夫和凝入相輒羞曲子之名韓偓登庸便悔香奩之作斯又唱渭城而不暇寜關皺春水以爲嫌耶予與程子掇拾無遺編摩最久譜搜古逸寜言葑菲之防詞尙淹通用冀棗梨之壽務令記歌娘子數紅豆以傳聲勿使度曲才人望靑蓮而閣筆

巾箱詩詞二韻序

原夫律呂相宣聲歸大雅陰陽互恊義尙中和故眾管克諧而法先用損諸經並列而詩獨宜刪此東陽之四聲傳西園於千載也但髙才領異互矜揚子之奇末學文疎反失沈侯之妙非樊紹述而專尙夫詰聱豈劉知幾乃謬工於茁軋斯則聲音之學必須釐定爲先矣予泛迹珠江避塵金地閒居抱膝聊寄興以銷憂獨坐撚髭偶選聲而送日爰檢巾箱舊帙重爲韻府新編詩則準之升庵先生而兼夫百谷詞則遵乎東江主事而參以笠翁庶不雜不紊咸知宗乎典要而毋奇毋險總可出於淸新付之梓人公於藻客將囊盛古錦得共探其驪珠而佩用芳蘭可章其鳳采矣

崔蓮生四時小影序

蓋聞涵育羣生者必備四時之气包舉一世者務養五徳之純柱可擎天而蒼昊於焉定位斗能福物而紫府用以垂芒是以燮理必賴元臣而亭毒廼歸眞宰也崔公蓮生博陵碩彥恆嶽名賢鐘薇極之靈符得蘭臺之正气生而忠孝旣有類於仲文早得才華復無殊於亭伯故能獻天人之策名重廣川乃致受民社之符勲髙宻縣保孤城於烽火之日厝巖邑於泰山請重兵於刀鋸之時奠窮黎於袵席薦牘屢傳於三事簡命乃畀以一麾開廬陵之堂重栽楊栁登安石之埭更種甘棠而問疾苦於蒼生出之湯火法治安於黃老與以生全遂以簡任兩淮用以匡扶半壁鹽鐡也而行之以經術恥爲心計之羊錢谷也而澤之以文章欲擴仁恩於子駿卒至闗中轉餉敉寜終賴於鄼侯豈但江左撫綏鎭靜允歸於安石信偉績難以更僕然大略始於人民蓋其力之足以濟屯實其才之足以禦變故聽訟之際常擐甲以登陴在戡亂之餘卽投戈而講藝又其政足以及逺乃其徳足以化愚故不忍存心化多事以爲無事而志誠在念齊眾情以爲一情至於量之有餘實其心之無欲故處脂膏之內而皎若冰壺當雜亂之時而平如玊尺若夫明之作哲則又守之常貞故時在致身加威武難以屈志而義爲守土任邪妄不入其衷是以元亨利貞自得乾坤之正而陰陽寒暑能調水火之平以之比於古人則衰冬日而宣夏日用以揆之聖道乃夷淸風而惠和風也何來妙技之虎頭爰寫神姿於兔頴設境中之境身歷境而長閒生身外之身境遇身而更適花間卷帙無非與物以陽春樹下收綸更欲出民於淸冷吳江楓落常懷萬寶之辰官閣梅開直欲四方之燠𨿽靈生一片裴晉公難冩丹靑而敬起千秋諸葛侯常畱楮墨倘當代而夢懷良弼寜煩肖像以求哉若斯世而佇想偉人是可展圗而見矣爰題其首用示諸來

鄭蕃修梅花樓序

曩者懷人曽吟梅屋今玆得友適在茰江則有鄭子蕃修肯與入林時爲借卉來同白社無違廬阜之盟共在靑門更作蘭亭之防應持一帙爰集多篇則以梅索句之圗用乞篠墅徵言之作也夫鄭子以超人之品賦邁俗之才體不受塵得煙霜之气心能似雪聚山水之情而好等林逋栽晴雲於繞屋情同何遜冩幽況於巡檐月色橫分但覺瘦同詩骨雪香輪與應知淸入吟魂於是勝客尋芳更推敲於驢背髙人多韻還愛玩於虯枝吐異馥於行間不羨廣平有賦亂香愁於紙上爰知官閣能詩某開卷情移聞聲色喜如防浮動米襄陽應知有國能香淨洗鉛華梁伯鸞寜復因人而熱淸極忘寒請諸君同鋤夜月髙而多韻將吾儕共嚼春冰

己巳九月贈家酣漁序

舊裏仙都夙稱練水吾宗族處實重澄溪滙一派之晶瑩當萬峯之圍繞可以三春肥遁頗足桃花亦謂數畝觀頥猶存荷葉乃小阮云逸自號酣漁其有得於山水之間而自適於江湖之內者耶夫士因慕祿或見誚於波臣客可忘機多自同於溪叟今云逸初當壯嵗夙負異才方致力於文章奪五花之簟可蜚聲於殿陛登七寶之牀以好義之名傳於當代用能人之譽拔於恆流其有聞焉何可量也胡爲逺同於魯望取足於茶竈筆牀聊比於志和放歌乎綠蓑靑笠也哉然而忘於榮利並辭獨醒之名托乎林泉乃有醉侯之號此其志意殊逺而其景行甚髙矣於其誕降之辰諸君舉觴以致祝乃於卷軸之首屬予濡管而爲言爰挹玊醴之漿效陶彭澤遂采金英之蘂曰傅延年大斗堪浮子且得全以酒中流可泛吾將爲揚其波

瞻龍閣序

家非止民部君旣以瞻龍稱於人復以瞻龍名其閣聞者未達聽翁問之而瞻龍矍然曰夫龍山者予先人之壠所在也聞之古者過墟墓而生哀及乎風人陟岵屺而見志誠以心之所感實無間於三年故其目之所存乃不遙於千里天經地義難逾罔極之思行倚目參聊志不忘之感耳聽翁曰孝哉君子有玆名也夫人之受恩愛莫深於顧復而子之報本情最篤乎瞻依是以蒲版耕田五十於玆而慕尼丘載筆三千以是爲先仲子重茵然出涕臯魚倚樹黯矣興哀不其悲乎皆此志也今民部君髙義聞於天下陰徳過於古人教子而受萬石之封處世而表四方之望以著管寜之行可云無忝所生且將衛武之年豈曰亦聿旣耄乃有視如在聽如在遂至朝於斯夕於斯歿者猶然生可知矣逺者尙爾近其忽諸抑聞山水之靈毎於人事之相表況有忠厚之气能以地脈之吉防今君之善修其躬者在玆君之永慕其親者又如此則晴嵐逺映而爽气朝來應必有連理兩枝入神保之座右靈芝數本產希喬之庭中豈止顧氏之玊峯惟矜雅麗石家之金穀徒侈繁華而已哉余登其堂而若有神烏三足翔曾子之冠排其戶而如見馴兔兩頭在解生之舍

重修黃山誌序

蓋惟司馬善遊海外難窮五嶽向禽多願人間徒望三山境有未通則神理爲之不接目有不至則紀載爲之未詳夐乎哉莫可述矣至於神禹鑄鼎伯益勒山海爲一經皇漢成書孟堅列地理於十志揚子始爲志錄蕭公乃紀山棲然而豹齒婉妗徒有眞形之籙龍威仙丈不傳宛委之編則天地之精英時藏於宻而山川之秀異難得而言也然神境之開略有數事而圗所建必待異人故夫康樂耽奇常多躡屐許詢濟勝不待支筇度絙索以尋峯過石梁而觀瀑是則陟幽之癖爰爲辟險之才若乃覽潯江之作九子有待於謫仙誦廬阜之篇五老維彰於白傅賦天臺者詞堪擲地登太華者語欲驚人此又掞藻之英共有采眞之興至於莊嚴有象締構無窮開生面於山靈畱苦心於嶽麓無煩助木現鷲嶺於片言不憚懸金集鴻章於百世斯則煙霞之志士良爲山水之功臣矣予鄕黃山著名鄣郡神囂仙的聚三地之靈氛丹鼎藥鑪具累朝之灝气去天咫尺出地億尋𨿽天寶更名特闡軒皇之祕而慈光錫額尙畱媧後之遺然由漢以來陳太守之後罕傳髙隠自唐以上李供奉之前靡著雄文迄乎普門大師始開雙樹逮夫陽道者僅蓋一茅勝境猶虛達人滋嘆玆我內子諸父於升先生初當綴帛之年已有布金之願一詞慷慨眾或爲驚獨力經營卒成其志紺龍之宮斯建白象之路宏開厥在梵圗是名檀主爰求山誌用授棗人取汪程三子之書定丘壑千秋之案旣成卒業備此事之董狐復懼繁文滋他年之亥豕特延閔子賓連專司筆削並屬汪子扶辰嚴佐校讐以劉氏之三長權衡川嶽用江郎之五色防染云巒大書之間以特書鏤玊期成夫琬琰一刻矣仍爲再刻施珠靡靳於縹緗美哉觀乎何其盛也或云先生之誕降具有妙因疑爲道叟之再來完玆勝果昔傳眉山學士重登五戒之堂近則潛溪巨公更濡三生之筆曾有然者復何憾哉抑吾所聞先民有語黃山六百餘里能到者未及半途天都三十六峯可登者終逾十數雲霞之靈幻以地爲天洞壑之幽奇在山而海旣無黃鶴之羽徒嘆赤龍之髯力士擘河掌難通於蓮防秦人壘石足尙裹於桃花猶能執簡尋源披榛覓徑則是書也直當藏之謨觴之館緘以瑯函貯於輸寥之宮貽諸玊斧余未窮仙篆徒逢王烈傳看遙企神都輒羨陶公遐舉又烏足語以浮丘之道容成之功也哉

七星巖志序

天垂七曜運黙化以靈杓海湧三峯殫神功於光嶽蓋髙卑之位旣列而俯仰之勢以分兼而有之罕其覯矣余來端郡言陟定山窈焉窔焉降得幽而深得曠髙矣逺矣形則異而气則靈爰興渺然之懷遂有觀止之嘆乃觀察韓公具山川河嶽之雄姿兼廊廟江湖之逸志恆於公暇共擬褰裳適值政成常謀濡簡適僧眞際偶出斯編𨿽搜輯之力頗勤而久大之傳難廣公乃欣然展捲爲更訂其豕魚用是詮題遂命壽諸梨棗靑緗縹帙借卉木以騰輝赤水珠映璇璣而絢防家大司馬延攬詞英若文僖之遇永叔標宣防趣擬晏之敍太衝蓋自昔名賢每流連於勝境故至今偉迹多炳照於塵寰手摘瑤光見襟懷之霞舉气吞云夢識器宇之淵涵豈僅遇物能名效書生之珥筆登髙作賦侈學士之抽毫是知抉云漢以成章匪僅七襄之妙演防見與湖山而競爽爰期千載以長畱云爾

贈工畫顧瑟如序

晉唐以來法遵三祖宋元而後派別累朝然方寸之間備諸眾有毫芒之內悉見多奇則推蚊睫之工罕及虎頭之勝矣顧子瑟如本四姓之英滙萬家之妙源流出於立本變化極乎探防吐納山川善冩有聲之水斡旋雨露能爲沒骨之花乃復意在筆先神生物外旣觀大以小收瀛海於棘端且得有如無納須彌於芥子宗家壁上五嶽堪逰蕭子扇頭萬里在握遂使工逾馬逺巧過龍眠視且難明欲離朱之目談而若妄幾疑侯白之言此則髙尙書望而腐毫李將軍爲之擱筆者矣若乃迂同倪叟潔類滕生心有所期彈指無辭於水牸情之未合掉頭直謝以風鳶斯又翰苑之髙人非獨藝家之能事也余見於拾遺坐上共嘆其工送於主簿祠前敢無以贈此時好我能圗虎阜以相貽他日思君爲展鵞溪而若對爾

錢目天百二甲子序

原夫蒼頡制書奇偶肇興於鳥迹大撓迎防支幹仰恊於鴻苞厥義良爲甚斯文亦稱最古者矣玆者吾友錢子目天逸致云流勝情霞舉才如希白常疑供奉重來詩似仲文輒共長卿方駕全神麯蘗恆居晉魏之間肆志縹緗不讀秦漢以後偶摹史籒遂欲刻鳥圗虫略仿嬴斯更已編禾得穗及其暇也爰取建斗所占因而重之倍作紀年之算六身二首展捲而無待於絳人七曜五行按圗而有符於黃帝卽文以考道而道莫尙於古文遊藝以養心而心益精乎正藝也由此篆徴王烈𨿽未得仙苟其字問揚云還須載酒定六術以六義卽不及天皇之萬八千進一嵗以一觴業已過召公之百十九子其醉矣吾且觀之

醫暇巵言序

予友程子云來學裕雕龍品髙立鶴少有班揚之譽未展其才長聞莊老之言獨知其解斯固羣超江左萃拔汝南者矣爾乃有術如岐恩流含气得經如扁名動諸侯通金匱之祕文著銀丸之妙諦疾無常異煮一枕而咸瘥人有寒溫試五鑪而胥效又仰通於鴻術將大拯夫駢生暇而後醫也醫安得暇乎及觀其巵言一書包舉二儀周羅萬彚用河間之博識抒稷下之雄談道自顯而知防理由窮以得變事分乎鉅細以曠覽而不遺類極夫洪纖惟靜觀而自得昔茂先辧物僅著洽聞輔嗣談惟多妙緒粵稽斯集實兼有之以此去疑辟金鎞之刮目以此析理如鐵鏡之照心豈止王氏名流辧異聞於砭石泰山道士傳靈冊於瓠而已哉蓋一人之身各具天地萬物之族咸有性情不揆其通則無以詳其變化不知所合則無以得其異同旣揆其通復知其合故咒樹能死縛芻可鍼病女或以出蛇邪鬼於焉走獺道之所至技亦神焉而眇彼戔夫矜其陋術未飲上池之水徒求靈海之方亦烏足窺祕義於巫咸測機於秦緩耶嗟乎聖人無位常居醫卜之間大道有恆聊存施濟之事吾於程子是編重有感矣

家文仲傳燈錄序

不有長明之炬難破重昏若無可續之薪誰開大照故宗門衍於西竺而覺路諭乎南離也若夫術取專家何闗宻印豈有書同正法欲等防言也哉不知陽主明而陰主幽幽則必燭之而後顯天曰文而地曰理理則必晰之於至精此其說有眞僞之分而其事在明滅之際也家侄文仲漱芳六藝振藻千言得杜陵之長詩中有格探考亭之祕刪外存經業理恊乎兼三亦數同乎防兩乃獲逢於仙客遂得授乎奇書兆靈驗於桑東標奇徴於竹下篇分內外理備髙深宻義究於農有同聖訓微言衍於誠意盡泄仙機楊君窮天地之精寜爲救貧而立論張君尋山水之脈更因遺後以成篇具一卷而非繁咸片言而居要覽其砂石水穴較龍耳而尢靈察於向背陰陽比牛毛而更細利其生乃所以安其死寜云富貴非致孝之心趨乎吉正所以避乎防自是水土有惇仁之道符神詮於八字逺契金精傳眞誥於四元遙通玊檢允傳髙士定有鶴來何必神人乃占鹿起其於座上拈花之防皆有別傳庭前敲竹之機俱多妙悟也哉爰爲鑽火用志撥沙

上鄭鄭氏族譜序

自先大夫潛徳昭明代居丰右而太淑人懿修聖善系本滎陽予於吳鄭之交世有潘楊之睦而鄭子東邑恆共雅遊尢稱夙好間嘗溯河源於星宿考木本於丘陵圗繪流民則近思安上門開通徳而逺慕康成鄭子避席不遑操觚以請則曰祖原洪姓實分冑於尙書姑適鄭門獲作嬪於令尹時在宋元之季地當宣歙之衝活萬戶者封尹旣宣勞於社稷從一人以貴姑乃受服於河山野有畱棠思而勿拜澗堪采藻薦則惟馨羊叔子之碑見者多爲流涕晏恭人之砦犯之猶有戒心而五桂勿榮孤蘿獨附孫而繼子厥有前文侄不祀姑究非通論十五世以後盡屬耳孫四百年以來難忘鼻祖爰述其始末冀特爲表章予感其誠弗克以讓竊惟禮之論祭必後海而先河志在程功或因堂而考室張家擊皷合八院以同餐蘓氏成書建一亭以覆譜凡以事原厥本因而義篤所生自行葦鮮惇本之情恆疎諸父而葛藟忘庇根之誼遂等路人皆昭穆之弗明致親疎之失據也況乎魯妻抱侄義𨿽感於齊師而柴氏繼姑禮罕聞於周典其間式谷之故較蜾蠃而加親自此綿瓞之祥賴牛羊其勿踐可不宣之赤管用告後昆俾得守以靑箱永惇前訓乎乃鄭子遵其庭訓輯爲家乘系別縱橫支詳逺近由初世及乎末世可按牒以稽自一人迄夫萬人能合尊而饗而又追思祖武逺訪先型始則虯軒公仗節全城射救聊之天繼則獅山公持忠入地結赴衛之纓或遺愛之在人而家無長物或好修以潔已而篋有奇書莫不彪炳後先鴻章遐邇斯誠美矣何其盛哉夫鄭子童年刲股知報本以哺烏壯歲立身方論交於結駟乃獨存心睦族篤意展親由其至性而行必有過人之業彼李昉盛徳惟給餉以資貧蕭瑀元臣乃分田而贍黨皆將企有厚望豈獨麗其文乃譜之成冠以上鄭猶裴分三眷而東異於西若阮本一宗而南殊於北云爾

某上人挽章序

無佛法可說是向上事由聲聞得悟乃方便門如某上人者蓋其人也上人智炳黃睛行髙白足將調狂象振不二之風善馭法牛破六千之迷霧種旃檀之樹此間不異東林嗅檐葡之花是處都如西竺因緣普度曾開丹蜃之樓智慧髙鶱大建紺龍之宇揚妙諦翻貝葉而緇素歸心力轉法輪散雨花而人天合掌業已仰防無上獨悟有爲者矣爾乃法性圎通慧因朗徹能兼眾妙染翰逺過於貫休雅擅諸長得句頗工於淸晝而蟹行鸞嘯毎擅移情鶴舞雉飛偏能入雅以非弦非指意常運於曲先在水在山聲獨流於軫外是以髙賢傾蓋聞音而共賞其奇勝客停車洗耳而莫窮其防而一花方綻於絳臺雙樹俄歸於鷲嶺徒傳只履誰復辧其去來毎聽防鐘幾欲忘其喧寂爰抽弱翰並冩哀吟悵向法以何人嘆知音之不見則白蓮社裏常深元亮之悲而紫栢庭前更切鐘期之慟耳

源程氏族譜序

蓋聞名山之支有千而咸宗泰岱大河之曲凡九而悉本昆丘葛藟用庇其根而禮嚴於十敍行葦以合其屬而詩詠乎方苞故裴有東西河東乃爲中眷而阮分南北陳畱是爲大宗疏戚必有攸殊系牘斯爲弗爽也吾郡實多甲姓諸程更爲慶門蓋自安定以來其流實逺及乎忠莊而後厥裔益繁或樹績於方州或防勲於社稷或支分於冀北或名著於河南咸開祚於山川多垂光於竹帛簮纓繼美頗稱飛蓋之鄕棨防承徽不異鳴珂之裏此其宗派旣已有若列眉詳彼家乘不必更煩屈指也乃其右族別號祐源則始於天祐公來自開化縣奉其遺像占籍邵南肇厥丕基是爲宗首凡歷二十餘世聚國族者於斯逮今數百多年長子孫而益眾然滄桑之屢變散在四方致譜牒之未詳難傳百代而爾功義篤先疇情殷祖武念箕裘之方大必水木以難忘爰肆力以修釐合譜不遺於唐宋遂覃心於諮訪列圗必悉其親疎自一人以及於千萬人可合尊而饗由一世以至於千萬世可按牒而稽奉元晦之遺篇無禮教法仲淹之義舉更切睦婣此其貽謀實爲逺矣夫禮之論祭必後海而先河志在程功或因堂而考室自世風之不古致宗誼之多衰幹餱忘惇本之情恆疎諸父原流失敬宗之誼遂等路人誰爲挽之殊足嘆也今爾功少懷孝友惇至性以哺烏早慕賢豪希髙蹤於結駟乃尢存心睦族篤意展親由其行已而推必有過人之業行將應陳氏之卜俾熾厥宗豈但見蘇老之亭而藏其譜也哉

閻氏本支錄序

【闕】

淮

陰再彭閻先生兩朝碩果一代英標文距司馬之前髙致軼伯鸞而上傍枚臯以卜宅獨號寓公類延伯之寄居共推遺老屏藩偉迹列三防以開基簮組華聲聚五車而講徳家由祁邑族啟晉都索一字之手文𨿽遙遙而莫考奉千年之鼻緒實奕奕以相成髙山畱禹鑿之痕喬木本唐封之舊農桑不替咸傳淸徳之家弓冶無衰共服先疇之隴逮逢元運始居西塞之村洊及武宗爰寓北淮之沚擇四通而處信若陶盈卜五世而昌早知陳大綿綿瓜瓞羨子姓之實繁纂纂椒聊且丁男之益眾乃先生憂其宗分而無統必且代遠而難稽是訂一編特詳十葉速諸父而速諸舅羅若列眉孰爲穆而孰爲昭煥如指掌或貽謀以忠厚力惇秉耒之風或創業以艱難義篤牽車之事或帶經於隴上有若倪寛或皷篋於宮中還如朱勃或世傳淸白而心凜於四知或人絕雌黃而品髙於三善或耳鳴之陰徳澤播鄕閭或手建乎猷功存彛鼎詳略旣已攸宜近逺復爲不紊四時合食可登蘇氏之亭八院傳餐並列楚公之宅尊其所自出用之木有本而水有源察乎所由疎亦可喜不慶而憂不弔夫防議公曆居顯任屢效繁疆操潔懸魚拔薤與畱棠並著神全履虎傾葵偕列栢同髙從恬淡於急流裕謀猷於來防而先生雄文振古壯志濟時慨東海之揚塵守西山於介石庭槐傳響爭誇才子之聲籬菊怡情益挺徴君之望以百詩而爲其賢嗣當代蔚其鳳麟以復中而爲其文孫舉世知爲鸑鷟行將騰驤皇路輝耀故鄕直若崔盧冠百家於唐代寜同顧陸號四姓於吳都而已哉乃猶殫懷追遠篤意展親念一身以至千百身見其分當思其合由一世以至億萬世從於厚無至於澆則孝子之情可油然而起而仁人之思將自此而深安見五服之圗不有闗於世道而九族之序一無所益於民心乎

張虞廷彈琴序

余初識諧聲卽慕雅音於四善方能讀曲長懷逸操於三均然少染塵緣志頗分於鉛槧中嬰世務心毎役於簿書布襪芒鞋殊夙念髙山流水獨好知音則有張子虞廷實爲今時叔夜兩京作賦人推平子之才四庫多文世重茂先之學久同白社每把臂而入林共隠靑門常論心而借卉而張子誦讀之暇毎畱意於歌風揮灑之餘長娛情於操縵性偏諧於雅器神獨防夫元音常用無累之心葉乎宮徴每以有道之物養其和平得意在心手之間求音於字句之外巖棲谷隠五七弦盡得其幽蟹行鸞鳴十三徽各窮其變可謂嵇心羊體巧妙極其兼長樂防潘文美麗誠爲獨擅君每援琴以奏余常擊節而聽蓋兩蜀三吳緩急每因地異而西秦南楚柔勁亦以人殊而張子韻獨取於中州調常求之太古故其聲取乎正而風气罕致於偏意極乎精而考擊獨收其勝若成連之居海上有七弦乃移七情如中郎之入淸溪每一曲乃成一防是以聞之者競躁無故而平信矣哉哀樂不能自主譬雍門動操而孟嘗爲之涕淋孫登理弦而嗣宗爲之朗嘯遊魚出聽時爲瓠巴舞鶴回翔每因師曠觀其止矣技至此乎於是歷下才人競握瑚之管鄴中名士爭書翡翠之篇並極形容羣爲讚嘆昔蕭思話之見賞乃在松石之間而兪伯牙之受知獨於山水之際以今方古何古非今耶張子挾此以逰咸識名髙伯玊攜之而往將同意防坡仙爾

秦樓月傳奇序

簫裁淚竹卽善離聲瑟制貞松偏工麗曲況乎瑚枕上旣待子以三年翡翠屏中且思君兮千里崔徽南浦冩別淚於生綃蘇小西陵悵同心於綰帶則被之樂府用諧鸞鳳之音傳以教坊可葉鴛鴦之奏矣粵稽往代亦有才人門內烏衣由來第一囊中靑鏤更自無雙乍側帽於樓前才聞巧笑偶遺鞭於門外卽動輕嚬於是下蔡防娟河陽窈窕將花並影弱處生憐對雪呈姿淸中得艶有佳人兮在空谷宜名士之悅傾城折梔子之華同心可贈采蓮花之的苦意難言黃鵠晨鳴欲飛焉而且止紫驑遠去旣行矣而安從少婦空嘆於倚樓天孫亦悲於破鏡似蠺絲而不盡但有纒綿望烏角以何期惟存宛轉鏤金箱篋歐陽詹腸斷香鬟軟玊圍屏河東生心傷紅淚精誠不冺人在可今可古之間時防爲難事亦若有若無之際於是毫抽五色聊以爲娛聲按九宮聞之可感聽之將或歌而或泣作者不言性而言情此則玊茗文人奪煙花於南部金荃才子擅月露於西昆者也誰解記歌願畱心於紅豆吾爲倚節且動魄於朱弦

慧照和尙語錄序

問大意於西來原無文字迨至人之東度略有因緣是以樹匪菩提直合麻鞋擦去花爲優鉢惟從寶座拈來此慧照和尙所以不存語錄也然而無法向人𨿽難言說將心與汝何處求安非借三乘誰空五蘊則又當年貝葉還須神馬駝來此際寶華莫待野狐防破而我慧照大師破煩惱障防淸淨幢十載深山曾學少林面壁幾年鷲嶺還同天女翻經乂手庭中不欲孤吟白雪低眉世外惟聞連喚蒼天作海潮觀畫出廣長之相如風鐸語無非防妙之音如是我聞依舊不存一句畱他些子好教認取三摩

靈璽禪師語錄序

道啟只園實由皇冑法傳蘆渡亦本華支蓋其品有不同故其詣能獨造至若靑閨弱質罕聞苑防言𨿽練行淸修僅傳異操然道馨法侶未見多材豈非世境之移人難得眞如之防萃也哉廼靈璽大和尙則有殊焉和尙家本隴西祚興淮右根蟠仙李烈祖奏績於秉旄響報靈槐伯兄馳聲於補牘姿溫似玊不樂榮華性淨如珠偏多智慧謂能養爲孝孝莫大於全身而不字成貞貞無過於出世遂無情於法喜乃有事於靡那無實無虛獨窺八解不來不住自識三明忍艸悲花早出非想之界霜筠雪竹常居無欲之天乃同天鏡慧照兩大師旣宻義以同防亦防言而共和燈自朗原非橫出一枝半偈常持遂覺緣空萬品爰從實地特指迷津云本無心不待嶺頭徧踏月如可指還從水面曾看聽迦陵之聲無非和雅說鸚鵡之法自覺支離信乎無著天親攜手同爲不二豈必寒山拾得饒舌乃至再三耶

督鹺郝大中丞柏臺霞頌序

仰惟一代淸風千秋正色三錢飲水胸中生自無塵七夕曬書腹內言皆有本不事小儒之學乃經國之文章務爲當世所難有彌天之气槪名髙楓陛方持槖於金門威振蘭臺卽峩冠於玊壘當門仗節定欲潰之貔貅對陣揚袍掃方張之豺虎𨿽邪謀消沮淮南憚汲黯之忠而

聖度包容海外表子瞻之直徙薪曲突世寧不驗乎危言錯節盤根天欲備嘗於利器龍荒何處較定逺之道裏尢艱馬角無期比屬國之星霜更久豪情不挫李長源豈望銀宣直節難移劉器之終成鐵漢迨乎烽連六詔皷震兩川討元濟之不臣召賈生而非晚羣公推轂咸共服其豹文

天子賜環乃更工於驄步松到天而益勁豈問炎涼柏防地而無邪何心雨露念勝算之資飛挽

皇心特注江淮用名士以理灌輸盛世無庸桑孔特重度支之寄是禆理學之宗艸木知名奉龍綸而待潤山川動色迎豸節以生寒果當持斧之初遂有攺弦之妙謂興利必先革獘須知害馬當除惟潔已乃可奉公自信烹黿不染於是井蛙奪气頓教市虎潛蹤錢已無神不信魯褒之論言能有味行看傅說之調某夙叨禦李謬辱班荊苕川對酒曾陪十日之歡梅閣論詩竊有二天之幸先輿人以獻頌義忍外於師門合詞客以颺言慶實同於吾黨名原可久豈須更介岡陵辭愧弗文敢謂堪書鐘鼎

雲間魯謙庵太守江左仁聲序

蓋惟雙麟剖玊寵艾綬以親賢兩鹿頒金理蒲鞭而宣化所以漢膺良牧卽拜三公宋重名邦常分兩制然而權多兼綂地有異宜畱棠拔薤事或取於古人渡虎懸魚勢每殊於今日求其張弛不匱才望同稱者蓋亦難矣我同年友謙庵魯先生者新蔡名宗中牟碩綸扉珥筆品重紅鞓鈴閣分麾治隆黃綬十萬戶之受福久動楓宸二千石之知名獨髙薴郡湖名三泖盡屬春波城號五茸偏多善气斯則治行推第一聲名允謂無雙者也爾乃民久罹兵郊原瀕海憫瘡痍之未復痛旱潦之不常李舍人之文空傳繡虎馬將軍之毒熖未遠哀鴻而公加意鳴弦捐千金而啟塾殫心射弩歷七載而乘橇訟比風行聽湖中而不倦誠惟露禱曝隴上而何辭淸國逋於重困之餘釜鐘不爽卹民力於積勞之日舟楫先成是以人比文翁民多譙秀房君鑿井苦變爲甘白傅漑田丰成於瘠隨車得相公之雨揮扇銷酷吏之風境外飛蝗爭投海水溪中巨鱷逺遁江流一錢之譽恆傳五袴之謡徧起豈獨潁川增杖天子待以非常河北賜書使君稱爲獨立而已哉余學分席硯照忝鄰膏不止見野叟之防恩惠同慈父實亦感遺孤之受卹誼比古人偶覽嘉謡遂成短引聽漁陽之頌惟張君逰可不懷慚作舂陵之行豈杜子美乃能學佞也

張公蔚生署分司徳政序

蘇子瞻泛秋之嵗秦始皇攺臘之時予南國方來東臯偶渉始得與蔚生張公修陳徐之雅聫僑肸之交朗月入懷旣情傾於接袂淸風拂座乃气洽於飲醇蓋公以超世之才負濟時之望行能克效道靡類於淺嘗遇值可爲時共期其大用而鼎調未試錦制徒工君子勞心四野幾忘巨浸至人無欲一代咸仰淸風方司牧於昭陽歌聞耆老迨兼庖於延令頌起名英余旣以蕪辭弁其蕊簡矣乃玆鹺務更借鼎才而公不以斥鹵爲煩罔用脂膏自潤撫商卹竈剔獘釐姦卻廚傳之陋規謝贏餘之舊例夷齊可飲心何易於貪泉管晏堪卑意更同於止水濟寛嚴以裕國本仁愛以字人其所以治乎十塲仍猶之夫兩邑於是十塲之愛戴猶然兩邑之謳歌也夫化理旣矯誣滋甚或飾情以取譽而炙手維艱或飾貌以行非而盜名終敗上以此欺其下卑以此罔其尊天地爲之相防江河於焉莫砥求其神明相感得顯號於自然和易無私致休聲於勿斁有如公者豈易覯哉詩曰其新孔嘉其舊如之何也又曰在此無射在彼寜有惡耶蓋由是而頌溢漁陽秀兩岐之麥歌騰陜服樹千尺之棠公可趣駕以臨余且珥筆以待矣

賀昭武將軍楊元凱再鎭全吳序

蓋聞麟臺聳峙惟圗第一鴻功鵲印焜煌用顯無雙駿烈必江漢克安於綏定乃朝野快覩其寵榮則我昭武大將軍楊公者古今一人而已公英謀天縱偉略神資劍授白猿禮得家風於越國書傳蒼兕沂中同世績於汾陽方束髮以從戎世咸稱爲奇男子每奮身而破敵人皆避此飛將軍艸木知名張萬福威行萬里山川攺色李臨淮功著屢朝如飛如翰如霆如雷共駭兵從天下自豫自閩自齊自楚咸占師在地中業已望楊僕之樓船鯨鯢影靜立馬援之銅柱狐兔塵銷者矣乃九重獨軫東南謂三吳實兼江海非借北猷於方叔難免宻伺於盧循特命金符爰歸繡衮遂使機山父老快袵席以重登泖水兒重喜旌旗之再見營開楊栁無煩雨雪之歌幕啟芙蓉共遂云霓之望營平方略何須願到金城子翼功勲不俟借臨河內於是人如烏弋酌水知歸將是白題望塵遙避綠沈長臥閒看五色蜃樓赤羽無驚靜掩千屯虎帳大丈夫抒嘉猷以報我後聖天子頒異數以晉元侯鑄金印以孤懸貺彤弓而三接武卽布天威之允武俾赫濯其不虞昭乃本明徳之孔昭用宣揚於無外雲臺畫像長觀燕頷之章天府書勲不數龍驤之號也某恭逢采芑忝與維桑爲新息侯之鄕人何其幸也作孟嘗君之客子可無言乎願著短衣隨李廣以射虎慚無彩筆效揚子以雕虫賦朱鷺之三章聊當鐃吹圗蒼龍於八陣還待勒銘爾

林蕙堂全集卷六

欽定四庫全書

林蕙堂全集卷七

湖州府知府吳綺撰

序

送王阮亭司李維揚詩序

郡司李貽上王公瑯琊名冑歷下才人東郡相誇羣推玊海西京雅步獨秀瑤林鏡影芙蓉早對紅雲之殿詩裁菡蓞重開白雪之樓方結綬於龍衢遂驅車於鶴郡官名大李地有垂楊永叔堂前還來染翰董生宅內再啟藏書信美政之有聞喜斯文之未絕豈獨虫歸古獄酒足消寃虵殞神祠笏堪化慝而已哉某等盟締同岑交稱匪石或以人倫枉重或以心語相知或將借照於鄰膏或得分陰於廈防班荊北闕恆追飛蓋之歡折栁東門遇鳴鑣之駕香山暮雪逺盼流塵滹水嚴冰難畱去幰爰尋鄴苑之遊各賦河梁之作嗚呼風雅薄則朋友之道衰行誼而治化之本闕子之往矣言修謝傅之甘棠我且歸焉用訪岐公之芍藥

送孫桴葊歸黃山序

孫子桴葊欲返黃山將辭白社僕夫介其行李業已歷有歲時過客贈以垂楊復且增夫卷軸乃石娘江上尙阻回舟蕭氏樓前還逢戴笠時銜觴於北館每斫地以長吟嘗剪燭於西或臨風而永嘆故山猿鶴已相望於三年何處鱸魚可更遲夫八月嗟乎僕原浪士值此舊逰風景都非人民亦異澤葵依井徒寫恨於蕪城官栁成堤已迷蹤於隋苑重慿畫檻非舊日之靑山欲聽瓊簫豈當年之明月況復嵇家鳳字楚國猴冠豕腹盈途麞頭滿座望非元禮偏難百尺之登識豈嗣宗頓攺雙眸之盼蛙惟競大遂自忘其污泥鬼信可憎反笑人於白晝此則朱桃椎之所蹙額陶靖節之所攢眉長此安窮望而卻走爾其崛彊猶昔沈吟至今原欲閉門寜思今雨才當解組卽系閒雲不賭安石之棋何妨坐而袖手數舉元防之扇猶恐塵以污人歸去來兮予奚爲乎惆悵誰其知者子何待於經營若乃峯本煉丹源曾擲鉢藏雲有洞立雪成臺駘蕩楡花之溪嵯峨柘木之嶺紅術與紫芝比冽虎頭偕象鼻爭髙雲霞一萬重成太守之所棲隠煙嵐四千仞李供奉於以尋眞認棋石於峯頭可飲仙人之酒遇弦歌於橋畔疑吹王子之笙飯五粒之松枝長過毛女裁一池之荷葉或遇宣平何必侯鯖乃飽飲河之腹寜須駟馬方酬題柱之心也哉濯足紅泉爾早辭夫塵駕盟心白石吾久告諸山靈乃爲歌以送之歌曰靑天削出兮金芙蓉上有玊檢兮丹霞封下土混濁兮不可容余將從子兮驂兩龍

送江辰六歸廣陵序

年歸茘子風報梅花問節而始過燒燈訪友則偏宜泛雪吾倩江子辰六言尋甪裏之居用宿滄浪之館屐聲才響羅雀驚飛燭影方同庭烏未息三年澧浦思公子兮不言十日平原喜酒人之尙在輒復盱懷一世抵掌千秋覽時態之遷流慨人生之倚伏讀子房相遇之事虎嘯艱難聞劉琨起舞之言雞聲激烈田文賔客屢見盈虛顏駟郎官恆多進退南山種豆或至爲萁東海成桑行將皷楫莫不哀歌擊缶太息銜觴慕終子之請纓羨相如於負弩旣而出其麗字示以新篇欣賞爲多悲涼特甚老而未倦殊憐食苦之虫窮且益工欲化成仙之蠧嘆揚云之覆甕世鮮聞人恐羊祐之沈碑後誰知者則謂惟玆繼起彰彼前賢志在名山心畱古道得謝家之詩句願效廷堅傳韓愈之文章期同李漢予𨿽未髦實感心知子念平生當非戲笑而元龍樓上甫共橫牀洗馬江邊旋驚理棹嗟乎故人已散舊業都非燃寒谷之灰熱慿何竈繞武昌之樹棲也無枝殷深源少日相思謝安石中年易感僕原善恨其何以堪況乎客路烽煙江聲戰皷啼烏門巷動庾信之哀杜宇山川下少陵之涕春波畫槳期再至以何時明月瓊簫悵爲歡而已晚子之往矣復何言哉曷爲乎來且盡藏醪三斗黯然者別更須作賦一篇

送姜定庵少京兆之任奉天序

定庵姜先生道足匡時言能濟物英才蓋世五百載重繼釣璜正色當朝二十年頻聞折檻𨿽忠能見信人題魯直之書而大不傷苛客醉陽城之酒是以蘭臺聚散吾道視爲盛衰槐省遷除天下占其進退也眷言天府用求金馬之賢簡在宸衷遂有玉麟之授念靑社開基於千載培養允借正人思黃圖建極於四方彈壓亟需名士維

召奭周公之有貳治扶風馮翊以成三是用王

尊俾參京兆豈有汲黯逺薄淮陽乃慈母教忠笑牽裾之未達致名臣報國忘攬轡於獨賢衮遂赴乎東山帷暫褰於南國澄淸有志方占益部之星觴詠多情偶防廣陵之月詞人入坐並托龍門上客登車旋辭螢苑攀隋堤之楊栁𨿽盡折而難畱贈官閣之梅花且相思而未已爰泛碧瑤之琖同抽靑鏤之毫賦鸚鵡於當筵偕分四韻唱驪駒而載道各奏七言指長白以興懷舊化曾沾公望付小紅而度曲新詞那及堯章聊吟周渚之鴻佇歸洛邑爲問遼陽之鶴何似揚州矣

送汪舟次赴贑楡廣文序

汪子舟次具逸羣之才惇好古之學雕龍美業沈約見以傾心揮麈淸談李膺聞而捧手乃兩京射策未登七寶之牀而東海傳經暫受一氊之席汪子聊以隠文豹耳諸君爲之賦驪駒焉嗟乎卞玊難逢隋珠莫賞昭王臺畔非金而駿馬不來軒帝閣前無竹而鳳皇常餓道旁負弩豈能盡賦上林門內鳴珂何必定知獬廌而汪子言居下位獨抱奇姿空餐苜蓿之盤未攺芰荷之服非其志也寜不嘆乎然而遇值鴻昌宜居通顯時當蠖伏惟貴浮沈祿可代耕尙有抱闗之客吏如堪隠何妨執捲而師夫子之講座原髙司業之酒錢未乏況乎地兼淮海是漢代之山川人近魯齊有周家之風俗訪遺蹤於夾谷可與談兵尋舊迹於仙山還堪學道於是春風滿逕種桃李以成陰化雨霏筵坐芝蘭而講徳明鏡不疲於屢照洪鐘有待而大鳴則鹿至洞中鱣來席上開扶風之絳帳並列管弦瞻泗水之緇帷長聞俎豆金華入直先生將自此而升碧縷抒懷良友可無言以贈爰將別緒各奏新篇染素繭以陳詞指飛鴻而送逺同把杜康之酒思公子兮不言煩過漂母之祠問王孫其安在

送周伯衡先生之楚詩序

伯衡周先生命世鴻才匡時駿望性同屈軼到天橫指佞之枝澤比甘棠徧野種懷恩之樹羣公推轂起安石於東山

天子賜書委伯仁以南國防包茅之未入致行李之猶羈道出梁溪地當吳防家畱村懷殷投轄遂教美盡東南諸同人誼重畱鞭不覺情闗今昔琴書瀟灑因攜一鶴以停舟文酒畱連共望九龍而拄笏乃先生雕年客路計日皇途比流涕之袁宏嘗存慷慨似當年之孟博雅欲澄淸旣維縶之未能將別離其奚忍爰謀勝事用展餘情開鄴苑以飛觴入梁園而授簡臨邛輟食知令尹之重賢京洛鳴箏信主人之愛客於是一時碩彥並集蓉湖四郡名賢俱來梅裏玊堂金馬選已邁於瀛洲紫電靑霜才倍雄於大歷勝同梓澤無可罰之觥美並蘭亭鮮不成之賦而況時當春半節應天和芳艸成叢雜花生樹晴生李徑適逢明月之入懷暖入桃谿已見好風之拂袖一觴一詠獨當四序之中載嘯載歌幾見百年之內其爲得意何可勝言然而戰皷橫江羽書塞路𨿽書生破敵雅善圍棋而壯士臨戎猶聞臥甲人非少壯何堪待子三年時在艱難況復送君萬里鬥牛在望防龍劍以何期班馬長嘶寄魚書而尙逺誰爲斫地之歌莫盡臨岐之淚矣

送陳其年赴大梁攜家序

余自罷官菇郡求友荊溪始與陳子其年聽黃鳥之音訂丹雞之好山園聽雨出筆札以相娛木榻眠云敍家門而自慰兄袁弟灌同當學易之年大孔小楊獨少傳經之嗟同伯道買妾何嫌擬似方明夢兒可應而其年則謂逰梁之日曾聘茂陵防逢歸漢之時早生通國流離千里欲璧合以無期羞澁一囊望珠還而未敢遂爲商之吳質且爲話及徐陵並肯毅然用資爰及延陵解槖辦裝於孔棘之時東海飛書引車於未經之處情關義舉卽持襆以何辭助出名流或入錢而不可行將有日別矣何言嗟乎陳子具元龍之逸气有司馬之妙才使得早遇諸君推挽靑雲之路何致長貧此客淒涼白雪之音而八載飄零半生淪落文章自好寜堪路隔龍門詞賦徒工獨笑人非狗監及此少寛內顧於以勉樹令名獻策可期賜書有寄梁園日暮不煩稚子之牽衣漢殿春深還爲細君而割肉將見人歸雪苑樂家室以琴樽益令客奏雲門重友朋之膠漆矣

送呂半隠歸蜀序

蓋聞莊舄行吟靡忘情於越土杜陵念國常寄詠於秦川黯然別緒之縈懷甚矣故鄕之入夢僕原放客久作羈人身似三閭卜居無地家才一水倚檝何時乃呂子半隠忽興言邁之思用索曰歸之賦嗟乎呂子少稱玊樹早入京華信立鶴於人間作防鴻於霞外酒泉太守過室而惟見長松栗裏幽人當門而恆栽弱栁而月中烏匝二十九年峽裏猿啼八千餘里昔則錦江玊壘是唐代之春光今則雀桁烏衣有謝家之殘日長卿老去挾瑤軫而難鳴子美歸來過濁醪而誰在撫時傷事興慨何窮況乎天髙蜀道今古風煙地近巫陽去來雲雨無君子者爲秣馬而脂車彼美人兮空驚而怨鶴往殊不易別益爲艱矧在同儕俱成逆旅秋風搖落庾子山蕭瑟於江闗並水淒其賈浪仙低徊於客捨酒𨿽上若非舊裏之靑樽歌在前溪亦他鄕之白紵看安仁之雙鬢見也何年詠平子之四愁傷哉此夕以言爲贈爰陳鸚鵡之辭命酌忘憂敢下杜鵑之拜

送李箕山歸隠沙村序

予友李子箕山篤意好文覃心學古淸音得之山水而余及藝材妙悟合乎圗書而旁通籕史采百家之芳潤獨患才多交四海之英賢無憂意盡以是驅車燕趙常分買駿之金防馬晉秦不響歌魚之鋏足遊五嶽譽動一時今以殘秋遇余邗上九年賦別華髮都非兩地相思素心猶在畱連聽雨何辭剪燭巴山感慨停雲遂共聫牀並捨酒邊吹淚各有當年鬢上流霜空餘此日人間可畏將爲廬阜之裝婚嫁𨿽完暫返沙村之棹村連查墅有數百家地去吳陵可三十里背山臨水𨿽無長綂之園林鑿井耕田頗有陶唐之風味都無輕薄可到眼前但見漁樵相逢世外北窻橫榻先生時掛詩瓢南畝扶犁光祿能多酒甕鰥魚獨宿漆園之論養生雛鶴俱成髙宻之門執業山池自足皆手種之龍鱗廬墓相連有魂依之馬鬛爰因敬梓用賦閒桑伏臘旣有以爲歡觴詠能因而自遂其爲往也不亦樂乎然而四海多虞百年無幾置身今古誰爲得意之人攜手林泉卽是快心之事烏猶繞樹我尙無棲鴻可漸磐君堪自托方依依以相送實眇眇而多愁矣

送宗鶴問之官秋浦序

春風隋苑兄弟有似一人舊雨咸園鄕裏惟稱四子然寒曹剪燭同心於持防之時薄宦懸牀共命於推轅之日則宗子鶴問誼較篤焉顧顚沛十年予旣心傷於按劍而浮沈半世君亦气盡於碎琴病𨿽異而同憐飲不歡而餘醉而才堪艸創未橫七寶於殿前乃祿以代耕僅得一氊於江上嗟乎不遇好文之主馮唐之白首何辭非逢有道之時叔夜之靑眸安問玆則徳過太始值天子之憐才選邁平津命云官而薦士而馬卿徒困狗監難逢寜少故人寒莫憐於範叔竟無知已冷乃甚於鄭防是謂文窮足爲道惜然而時艱彌甚宦苦方殷大吏𨿽威豈有膻於俎豆嚴程縱迫諒不及於琴書脯緣學禮而堪餐酒以問奇而可醉沈酣於名交之內優遊於仕隠之間亦足以容可無慍矣況夫齊山勝境秋浦名區峯近九華人有煙霞之气地原三輔家存禮樂之遺樓似故鄕帝子文章尙在山畱明月鄂王山水猶新李學士之題詩偏奇蓮萼杜舍人之買酒惟傍杏花於追古人之風講先王之徳鱣飛席上鸞舞宮中思賈生之談俟之異日讀揚子之賦願與同時斯非制發之先資而儒林之防徑也哉則情殷蘇李執手於廿四橋邊而望重嚴徐已注目於十三亭上也

送辰六令益陽序

吾家洗馬當代雕龍紙貴三都雅負無前之志毫開五色偏多不盡之才羣公交頌其英聲

聖主務求之實用牽絲入仕僅得雷封制錦當官遂過云夢惜之者傷其小試如斯未足回旋識之者信其多材由此終期逺大華陰神土拭龍劍以生芒蜀郡澄波濯鮫文而煥采斯爲利往無待筮詹矣爾乃天表一星地橫三水山名白鹿宛對香罏浦近黃牛如聞寶瑟過闗侯之瀨睠彼英風經賈傅之居懷其壯節借江山之靈秀發越神明收辭賦之芳華章施政教往而治物必非俗吏之能持以字人定有仁民之譽昔淹之金貂采筆乃得封於醴陵韋之玊白冰淸用有聞於襄邑武可繩而非遠業以廣而方新何必讀五車之書吳靖有慙於彭澤作三閭之賦屈平空怨於汨羅哉若夫時值三秋家攜一室於其往也爰傾山水之罇厥有懷焉共授河梁之簡以才子而涖才子之地此遊定屬非常集詞人而贈詞人之行是事都爲僅有則斐然白雪言歌風雅之篇勉矣靑雲勿負循良之傳爾

送李南枝遊宜春序

七載暮云懷玆李白一江春水來共王猷方爲捫虱之談忽並飛鳬而去黯然之況豈有異於醴陵卓乎之情復何加於梁苑而李子拂衣長嘯如登匡俗之峯擊楫髙吟欲上子嬰之閣斯則寄懷山水良爲結念雲霄者矣夫李子以霞舉之才值河淸之代使其成就豈可涯量爾乃屈首泥蟠安身磐漸超於燐淄之外葆其貞素於中聞達無求歌不傳乎衰鳳是非靡及影獨逺於防鴻斯蓋大過於人非只不同於俗也況乎栁間習鍜陶徴君之淸節可師花下懸牀徐孺子之髙蹤足尙康郎山下還防江彘吹風興霸祠前爭看神鴉舞日布帆無恙訪遺迹以何存濁酒堪澆呼古人而共語凡其所過未免有情則廣武登髙嘆英雄兮何處沅湘望逺思公子而不言抽兔管以題碑染麋丸而寫壁因以江山之助發其今古之懷昌谷之錦囊探來復滿文通之彩筆夢過還開旣聽鴈以宵吟復聞雞而夜舞壯哉此去且將虛往實歸矣難從誰復倡予和汝采芙蓉於木末願寄我以新詩折楊栁於堤邊聊贈君以短序爾

送陳子萬歸大梁序

疆圉禦歷無射吹商方掩虎阜之闗忽枉龍丘之刺庭空擁篲旣左迎於五栁門前溪未回船遂定交於百花洲上班荊締好兄弟爰及於機云借卉言歡伯仲孔偕於袁灌乃陳子淒淒欲別爰有感於授衣而吾儕忽忽將離豈能忘於攬袂夫梁園勝地雪苑名都人盡能文尙有鄒枚之習俗惟近古多存荘惠之遺陳子以隠豹之姿修雕龍之業得淸言於樂廣聲起平輿馳美譽於左思名髙洛市必能自樹以遇於時行且有爲用繩其武但餘將老倦哉司馬之遊梁值世多艱矣伯鸞之適越尋懽何地恨無鬥酒以忘憂相見無期空有長歌而送逺悵碧艸於千里把黃花兮一枝斯時之情黯然而已況昔先人弭防曾結客於夷門迄今從弟移書尙畱家於宋土子之歸也指江水以寄愁我所思兮望雲山而增嘆矣

送劉震修赴越幕序

虞卿失意才見諸侯馮子作歌徒稱上客粵稽往事實用傷懷豈有才似相如猶復困同王粲嗟乎滄海濤飛蛟騰失水靑旻霧靄鵬起無雲子之往焉固其宜矣𨿽然新丰濯酒竟發迹於鳶肩定逺投毫遂成名於燕頷遇合亦何常之有英雄非無故而生試聽雞聲寜無起舞遙瞻龍气肯許終埋況乎山號祕圖異書可訪城名飛翼霸迹猶存誰欲請纓不少風雲之勢因而作賦定收巖壑之才子其勉於脂車吾將爲之贈防矣

送何脫園詩序

嵗在壬戌時值淸和遇何子脫園於隋堤之上人如明月似平叔之當年賦是梅花見仲言於此日爰投佳句載覽新篇風度夷猶神姿淸徹相其格律則祖述乎少陵老人玩厥情聲已伯仲於隨州刺史把之過日遂以忘餐何其詞之工歟信其人足尙矣夫何子少懷壯志早負雋才奕代蔚乎家聲四方傳其物望竟其所至將何事以不成揆厥所由豈夫人而易及而時方北道集號東籬蓋其寄托遙深欲在羲皇之上存心卓犖非同顏謝之間耳行旣屆期言以贈別一編白雪子且操伯玊之琴九日黃花予姑釀王之酒也

送家伯成先生赴閩臬序

六鼇砥海銀箭頻飛九鯉騰波金戈未偃

聖天子臨軒皷瑟爰求忠義之臣諸元老當陛推輪聿重文武之憲我伯成公懋應上簡特擢外臺甫奉皇綸聽歡雷之忽動才登祖棹報瘴霧之漸寧實用二泉之名升聞五位乃以百里之命超進八階昔公琰廣都遂錄尙書之事子康宻縣平登褒徳之侯今古原無幾人遐邇傳爲異數矣而公當仁不讓受寵靡驚𨿽截鐙道旁去後思深於何武而埋輪亭下行來志壯於張綱允爲公輔之才信有社稷之器也然職司綱紀道重激揚方反側之時脇從多有迨兵燹之後訟獄繁興或禍起於同文而張羅受慘亦門開於告宻而投匭生寃虫得酒以難消鴉挽鈴而莫訴自非惇頤澤物誰從一路求安元結綏民罕爲八州請命況夫中和灑翰寵被赤幢平反篝燈恩流丹筆在古人之報國無忘忠厚之心乃才子之當官必有文章之气公之往矣活萬人者必封我所思兮潤千里而不逺將見釣龍臺上謳歌不異於龍山佇看浴鳳池頭簡防還歸於鳳閣綺誼叨昆弟慶在

國家竊自附於贈言聊共申其送逺靑箱命子用歌楊栁三章紫帽逢人好寄茘支一幅

送卓火傳歸隠計籌山升元觀序

予與同年火傳卓君聨半世之交歷深情於風雨賦十年之別托逺夢於湖山適於戊辰之冬相見邗江之上形容非昔情好有加曲巷泥深予方委形於皂帽名山花發君忽托興於黃冠蓋計籌山中有升元觀者計然十防常居此以運謀少伯四通亦於玆而握算後隠蒼崖以服气遂躡白石以乘霞昔有葛仙翁逺紹靈修畱神光於玊甃宋則楊和王特尋仙迹創傑構於瓊樓慨兵燹之洊經至荊榛之不剪欲聞要道必借名流而余體崖始爲結茅及周玊峯繼爲除艸然金亭未顯空存九節菖蒲絳闕猶虛未長萬年神藥而我火傳年兄褰裳獨往將尋赤水之珠著屐思從欲訪都之籙何其勇也不亦異哉蓋火傳以不世之才具無前之器淵源家學寧惟馳譽於一經炳烺時名防且置身於七寶懷仁輔義何難坐致古人緯武經文立可取榮當代而龍章不耀猿臂難逢香若猗蘭徒自零於幽谷苦如寒蘗將終老於空山此誠有托而逃寧若無因而至然才如司馬終見遇於雲霄气若元龍豈但矜其湖海於其歸也乃酌而告之曰君非隠者豈無得於衡嶽之中誰爲酒人可相待於鏡湖之曲

送畢正持歸裏省覲序

江山千里歲月三秋露咽蟬方淒懷於艸木天髙白鴈又送別於河梁則於畢子正持蓋有感矣畢子以磊落之气負淸麗之才西蜀亭前就揚雄而問字東都門下偕匡鼎以說詩芍藥新篇或撚髭而不覺芙蓉雅制毎乂手而卽成疏雨防雲旣擅長於王孟曉風殘月更兼美於辛蘇遂使鄴下才人常爲焚硯闗中諸子並讓登壇我匪於陵善敢藏於項子君如元嘆名欲比於中郎幾載相偕聽雨剪巴山之燭一時不見聞濤鳴東海之琴忽有意於承懽遂多懷以賦別韻束晳補亡之句輒欲采蘭諷季路念昔之言恆思負米於斯行也不其孝歟然白髮娛情子以遂老萊之樂而靑山入夢予益懷荘舄之思以離人而竟作歸人情有可遣用送客而翻爲羨客意復何堪況乎放鶴亭空梅堪作婦釣魚臺聳客可爲星憶千古之淸風泛一江之秋水登髙望逺感慨而扣舷興發情生低徊而防杖乃至聽松閣上濤聲猶似廣陵照古梁間月色還同隋苑則養體者當思所以養志而相見時寧復待於相思耶

送浮村上人防學天童序

豕渡逢年正魯國建亭之歲鶯啼應日乃廬峯開社之時爰有浮村上人欲往天童古剎擔簦以別將索我之一言杖錫而遊遂尋師於千里夫浮村有紺龍之偉器具白象之英姿導引得之異人術通紫府吟詠傳於髙士業並紅樓是以戱演五禽並問養生之義聲聞一鶴多傳言志之篇緇素爲之皈心縉紳聞而捧手也乃戒已傳於見月而法猶契乎宻云證妙諦於拈花重防獅子訪防音於擊竹更禮蜂王固將白雪巖前悟四十九年之防丹霞坐上提一百八句之宗矣況乎寺近雲峯山經雪竇自義公入谷已感靈符迨璿老同林普興禪悅代傳白足風淸揖讓之亭世服黃睛艸淨跏趺之石廼浮村忽爲行腳欲問防頭用詩法以作禪機機應更防本仙宗而防禪果果自能超豈須弄破泥團還見行齊墖影但潭空淸水禪和子何處尋眞而日暮碧雲休上人能無怨別耶

送楊爾玜之任靑浦廣文詩序

予昔爲春江花月之社用揚竹西歌吹之聲已風動於一時將與梁園而嫓勝乃雲飛於四國遂同鄴苑以中衰迨龍歷之方占復鷗盟之再啟時則有岷山碩裔楊子爾玜風雅存心云章在手乃於荷花開處仍來六一堂中遂於桂魄圎時更勝十三樓上人能授簡盡枚馬之才客共銜觴有求羊之致斯爲盛矣誰可繼之防當選眾於芹宮遂乃言離於芍郡行如伯起席前還見鱣飛豈但巨源坐上但誇驪得然錦囊之句足比長城而玊軫之音已成絕唱何難振鳳皇之響豈必效鸚鵡之吟而已哉夫峯泖之間昔皆稱爲勝矣而陳李之澤今其無有存焉者乎楊子於以揮毫時而振鐸將見繼前人而起開後葉之風其在是編用懷古處爾

送家芳友之任彭城序

東南形勝彭城當水陸之衝今古繁華芒碭是英雄之藪然而張節度之畫閣獨見風流蘇學士之黃樓猶存月色則文章之气且炳耀於千秋而節誼所畱亦焜煌於百代矣余家小阮芳友孝亷以千里之才具一時之望將持衡於當世暫秉鐸於斯州此日名流咸贈繞朝之防而吾宗朋好皆傾文舉之觴或謂地異中區非鳴琴所能皷動或謂官同矮屋恐張袖難以廻旋不知功令日煩方興嗟於束濕抑且徵求難應多致慨於吹毛此則職暇而尊終歲無簿書之擾境貧而庶盡人知俎豆之隆況

聖天子加意右文待師儒以異數而諸大僚存懷率屬旌亷善以殊科苟勸綏有類於九齡而化行興國訓教無殊於安定而澤被荊南則皷鐘而聲聞端形而影正槐市垂陰竟可作九州之防薇垣佐治行將登三事之榮豈止送司業之酒錢誇爲勝事作昌黎之學解獨擅文名子之往兮且飽餐其苜蓿余之望也實翹想於竹林矣

送盧菽浦之戍所序

今

皇上三十有三年仲春旣望盧菽浦明府以無妄之災防明夷之難遣謫於晉之太原時有吳子聽翁送之於蜀岡之野飲之以邗江之濤而告之曰夫君子之處世也因乎其時故古人之當憂也貞之以道是以眉山患難作過海之雄文禹錫迍邅有作賔之特召龍蛇之伸屈旣已無常虎鼠之行藏因之靡定惟君子泰然於其際以待天道之淸寧達者坦然於其中以俟人心之轉易故能仰回帝命用承銀信之來上鑑天心特受玊環之賜理應不爽事有固然今先生以楚澤之名流宰廣陵之巖邑神明重譽冠於百城慈惠循聲傳於四野徒以狂蜂之噬偶爾經天遂至徵馬之行飄然去國廿五年之知遇不能自保其身三千里之流離何處可爲其室傷哉寃矣誰與辧之𨿽然

聖主之恩澤甚寛仕路之是非有定時事之往來不一人生之榮悴有時吾安見汾水之波長流而不止太行之霧終昧而不開耶請爲歌屈子一章聊以當枚生七發

送陸舒成入

朝序

濟世文龍儀天瑞鶠科名蓋代古今第一人家幹濟匡時前後無雙國士栽花於白公亭下處處春風憩棠於賈傅庭前時時秋月弦歌化俗學宮毎見鸞棲案牘驚神防事嘗聞虎伏然犀獨照字莫混於刁丁害馬先除事無憂於旁午築魚麟之壘年自灌輸鑿龍首之渠力爲修復盈郊起頌民在鏡而胥在冰比屋聞歌春有弦而夏有羽於是賜書嘉寵特宣褒徳之侯遂致臥轍遮畱難挽去思之客爰上燕臺而攬轡因過隋苑以挑燈念我阿咸旣依蘿而誼切嗟予如濟以折栁而情深爰賦短章若班生之望洛水並謡茂績同杜老之頌舂陵也

林蕙堂全集卷七

欽定四庫全書

林蕙堂全集卷八

湖州府知府吳綺撰

序

秦太翁六十壽序

地啟周封人重蘭陵之學溪由梁濬世傳梅裏之風然而史紀鳯麐合後先以嫓績書通彪馬分大小以専家徳惟防於華陽冑莫尊於淮海矣我年伯秦先生世衍鼎鐘道隆圭璧紹鴻圖於方伯績重屏周承燕翼於中丞功存翊漢家傳純孝庭前白鵲雙飛代著華文門內雕龍獨擅閥閱崇於諸陸世稱遜抗機云經緯重於四韓人道綜維絳縝先生獨超物表深味道和持盛滿而若虛歷嵗時以彌固玆後中和之三日已周甲子於六旬月際髙叢人稱耆宿堂前進酒將逢撲蝶之期戶上懸弧適值獻鳩之會長公畱仙太史以珥筆之宏才奮請纓之壯節鐃歌朱鷺方登南嶽以題碑樽挹蒼犧乃返東山而奉斚袍拖宮錦寧誇萊子之舞斑杖捧靑藜自有神人而吐火余稱三鳳並競爽於瑤林下迨一鸞早露奇於丹穴蘭馨芝茂盡繞靈椿玉映珠輝咸依壽極君子致萬年之飲封人進三善之辭軒乎鼓之猗歟盛矣然石家萬石以謹厚而承恩竇氏五株本肅雍而致美夫其祥備諸物良由道集厥躬先生於親以誠爲飬早嵗切爲兄之願髫年承述祖之詩茅生設饌寧因過客而分甘潁叔遺羮獨感君王而知味以至牀前視疾七十日不暇求衣甚且廬次銜哀十數載無心禦肉是以兩枝孝筍自出林間五色神還來夢裏鄰母爲之感動刺史欲以表聞無忝所生斯之謂矣先生於弟以愛爲恭少知讓棗而能謙長念分荊而益篤禮肥孝痩懷急難於鶺原宋武梁文惇雝和於雁序仿曇首之析產獨取圖書慕陰慶之讓侯空懸印綬是以閨中靑鬢不愬射牛海內白眉羣知推馬裏叟咸師夫讓畔鄕人自格於訟田兄弟孔懷又有然也爾乃一經著訓七葉成家爲淸白之子孫在家庭如君父中原采菽勤則報以菑畬上國爲儀優者稱爲龍鳯銅盤美食勉楊家之芳規麈尾淸談率顏公之雅誡是以羣賢鵲起列俊鴻鶱才號西豪星動陳荀之座名勝東觀云蒸王謝之堂家有嚴君慶未艾也若夫橋同百口火待三宗卽有異門而異煙亦鮮常父而常主徐陵得俸盡給親知疏廣散金多周窮乏有而不借因焚阮裕之車逋或難償屢毀田文之劵是以河潤九里云防四郊徳及壺飱客報翳桑之飯惠沾瓶罍神酬種玉之田徳出仁人功尢溥也夫人操獨善尙享鴻名君具修能寜無厚茀況乎才方司馬文章自足風雲品擬元龍意气獨髙湖海而早辭圭組閒心略似淵明竟拂軒裳樂志遂如長統於五千言內常存知足之心在百六爻中獨契見幾之防謝安絲竹是東晉之風流文舉壺觴有西京之賓客𨿽綸頒紫閣義取先河而誥捧玉堂恩存愛日蒲輪下聘訪故事於申公纁帛遙臨托後乘於呂望而先生損之又損衝乎其衝蓋於莊生齊物之篇老子谷神之論思而有悟得之甚深矣是嵗在辰辰有三陽震起之義厥日維卯卯爲萬物茂達之時考以周儀在二月而養國老稽之唐典逾兩夕而祀壽星凡此多徴皆宜介祉昔香山居士雒中允冠耆英潁水名臣宋室咸推碩果同當降昴並合生申今古一揆吾無間矣先生繼美二公追蹤四皓有輕裘緩帶之樂當圍棋賭墅之年八千嵗以爲春秋六十度而成運防桃開瑤水齊眉攀王母之花獻溫泉捧手進安期之棗華筵合樂賜余江上金錢寶籙傳書望見壇中絳節算將無極美不勝書余從孔鯉以聞詩見李膺而得禦摩挲銅狄空聞仙父同遊展玩瓊圗莫測神人至止聊同李委奏鶴之南飛共望老耼引靑牛而東度

鮑隠君五十壽序

蓋惟祚錫圭肇洪圖於東海名髙蒼佩衍華冑於西京司尊嚴風淸挽鹿都官彊直烈著行騘明逺文章俊逸遂同於庾謝愼由詞賦汪洋並駕於蘓王迨祖徳逓及於梅山而子姓彌馨於蘭砌至其修能允劭內行克惇則鮑君瑞生實有之矣君生負異姿少多至性六齡懷橘早解親仁五嵗推梨偏多讓徳趨庭問禮曽聞立雪之談入市窺書大有乘風之志傅介子棄觚而嘆端木賜結駟以逰而兵燹驚心室家尾管寜避地不穏藜牀原憲居貧誰憐土銼乃驚雷破枕難移砥柱之才錯節刓斤益顯太阿之噐遂至楚人重其一諾謂比黃金陶地適在四通爰興素業大史感而列傳鄕裏聞而向風豈非創業之英流而乘時之傑士也哉玆當黓之嵗適逢服政之期羔幣走於四方歌頌颺乎百世而余謂瑞生之致是者蓋實有故矣夫松柏之茂始於本根崧嶽之崇先由培垤君則早悲陟岵獨賦循陔堂上靈萱嘗聞聖善堦前孝筍時有萌芽泉通躍鯉之波日照弄雛之影甚至祈天益算吁斗延齡烏集曽冠每心驚於囓指鶴呼隠舎多涕泗於望廬日知盡哀路景潛聞而求狀安丰篤行桞宗元嘉而作銘感可格天孝堪永世宜爾純嘏此其一也至於棣華早謝荊樹雙凋藥憐獨活之枝虫寄生之種而君則撫其遺咸至安全飯吐兩頥有郗家之保侄奩分五女見虞氏之嫁孤慈爲長物之原愛屬涵生之本斯宜黃耇又其一也若乃淳風漸邈古誼云衰徴逐笑其蠅營翻覆慚乎豚信而君則立志毋欺矢懷弗二季生赴義重無宿以片言朱穆論交守其介於終日信爲徳之可久貞者事之有恆合於引年又其一也況乎頻來著異煮白石以成糧再世徴奇受丹砂於得偶君之遙冑自屬仙宗何必啖瓊島之方期大耋進玉門之棗乃致遐齡也歟抑五爲中數合大衍以陳蓍十號塞陽應鐘而恊律韋微始爲松菊之主實在斯年朱翁子方將富貴之時言當此日允稱未艾洊及無疆余之與君久忝孔李之交竊附潘楊之睦迓斑龍之馭自切遐思窺朱鳥之惟多喜色爾

程太翁七袠壽序

偶歸鶴郡暫憩鷗岑程子繡章因予汪甥而過訪焉望其冠佩若涓子之木雞示我篇章是曹家之繡虎探珠於水信有靈淵采玉於山知爲異寶乃程子者爲述過庭之訓並徴躋堂之詞而知才之獨秀道有自來也蓋其尊人叔淸公少篤良懷雅多逸操覧哺烏之句每欲陳情聞叱牛之聲嘗爲隕涕阮家宴集惟在竹林戴氏交遊獨嚴蘭籍楊愔爲叔暐所識居食皆殊公綽受子華之知家門是賴而公心存讓畔志在歸田王仲祖獨妙丹靑孟浩然惟耽吟詠髙人寄意逺托雲林徴士陶情閒觀月露是以鄙夷塵務脫略世資同漢叟以披裘笑華歆於揮鍤金鶯入地莫令開池赤仄成倉何曽返顧允矣稱爲令徳洵可教之義方玆值吹商時逢授杖問楚丘之帶索方聞壯嵗之言見單豹之棲巖猶肖嬰兒之色采芝艸而同於四皓攬松竹以頌夫九如程子卽歉然修瀡之未隆而顯揚之未至乎然徳積於身者慶貽於後道足於已者譽逹於時程子益修其文取榮於世自可乞大官之醖以酌金罍奉太史之函而當寶籙況曽氏之蕓馨於跖鼎萊子之防華於楚冠也哉過劉殷之門能興七業入荀淑之裏還見八明我爲歌焉指南山而作頌子其歸矣倡北斗以挹漿

冒巢民先生七十有一壽序

嵗自申以迄酉時入夏而猶春吾友冒巢民來從賈婦陂中畱寓蕭郎閣畔蓋以操戈入室禍幾烈於魚腸遂至賦感登樓蹤久縻於雀角而情深舊雨今尙能來交締初年老而未倦憶君方少值世尙平承累葉之風華操當年之月旦三君在望常振履於龍門八俊同稱獨橫經於虎觀地名金穀人是玉山香生荀令之衣气壯王戎之舞揆其地望何事不成誦彼才華無奇弗有豈田桑之遽攺忽庭樹以難堪馬埓煙飛遂盡南交之熖蜃樓雲起頻生東海之波露冷金盤縱是神仙亦淚灺殘銀燭難窺魑魅何心而曠識彌髙豪情無邁頻來桞下同聴隋苑之鶯毎到花前輙駐防溝之馬吾儕故態嚴子陵信是狂奴此日多情杜牧之豈非才子所以循年按譜已當李公致政之期若復祛慮存神實契老氏養生之防者矣況夫孝稱愛日節重髙風叔屢射牛誠堪作脯人當盜馬還爲飲醇產旣讓而猶均人倫靡憾刃𨿽戕而不中天意可知將有待於蒲輪又何疑於椿算也哉嗟乎宋家令子並得友文之牙鄭氏名孫欲似康成之手猶餘翠袖旣醉能扶尙有靑箱𨿽貧不困月非寒而已滿春欲盡而堪畱以七十之老翁偕二三之良友但當把小紅之袂吹碎玉簫傾太白之樽臥橫錦瑟英雄已往付防子以功名成毀何心任小兒之顚倒也

家伯成四十壽序

聞之養生之道其神定者斯全長世之方其噐者自逺餘論交一代求友四方覓鑿齒於坐中遇伯符於堦下如家伯成明府者蓋百不一見也明府生應異徴長蜚雋譽沈香浦上傳淸白於隠之燕友臺前擅風華於季重是故門推第一士號無雙者矣爾乃志慕投繻言從制錦拜讓王於梅裏世有淸操移單父於蓉湖民多雅俗山橫九萼便爲學士之臺水冽二泉卽是李侯之井龎士元之展驥原非百里之才宓子賤之烹鮮已試十年之久莫不羣呼爲父或字其兒家題峴嶺之碑戶謹桐鄕之祀朝將大用旣特簡以輶軒國有恆依尙勾畱於化瑟斯蓋才由敏見徳以誠孚恩允洽於樹棠威復行於防薤空中潛度鬼神聞破膽之聲境外爭歸鄰比快移家之願漕嘗先兌而民不知兵賦鮮弗登而裏無罷役大師頻過無妨腰笏以引船奇獄須明不惜當廷而抱牘而且子遊爲政首禮澹臺仲舉臨官先詢徐孺老人並載嘗知決案之能上客飲醇徧得垂簾之暇爭寶換羊之帖寜誇白練爲工共傳舞鶴之篇獨羨防毫多麗豈曰能吏信屬才人者矣迨乎鄰邑亡猿中途嘆鳯秫田何在將回彭澤之車塵甑空畱並少壽春之犢四封雨泣萬姓霆奔野積畱鞭郊橫臥轍重臣動色爰飛伏闕之書天子知名特濡題屏之墨而我明府喜慍不形於色榮枯不介其懷湖海之气益豪山嶽之情彌重若謝郎之遇變尢善圍棋譬夏侯之聞雷無嫌破柱以此言器器可量乎以此徴神神斯裕矣僕以雁行之序來觀鴻漸之儀燭頻剪於西樽復盈於北海時逢建子慶值生申當王溥防服之年是江總黒頭之日諸君奏笛引鶴以南飛野叟濡毫擘丹麟而西望天心當復君子之得位可知星紀方迥靑帝之敷恩不逺如其進嵰山之甜雪此正其宜若夫問勾漏之丹砂斯爲太早爾

王北山都諌五十壽序

今

天子崇文覃飛龍之治羣公式敍修振鷺之儀淸問不輟於臨軒敷奏時勤夫佩筆我北山王公以臺諌第一首簡宸衷唐識李嶠稱爲才子宋登蘇軾選在正人而公以不世之才際有爲之日方騎羊之歲李泌談棋迨蔚豹之時張凴理楫金門射策入天祿以吹藜玉署揮毫上瀛洲而視艸自甲至乙凡四庫讀人間未見之書襲六爲七作一經是天下可行之語時推陸贄爰欲見之施行上識賈生遂以觀其諷誡烏鵲集升平之第乃應遷官白馬乘光武之朝還聞指佞魚頭比勁不憚批鱗虎頷抒忠無嫌履尾趙忠獻三十六事一一朱銷韓魏公七十餘章頻頻白副然而存聖朝之寛厚靡尙風聞若乃陳民事之艱難偏多露奏松到天而不屈葵向日以恆傾故事莫重於格君請經筵以崇正學惠無逾於愛物論淸丈以豁浮逋軫畿輔之災而歡聲動地諫頒歷之失而鉅力回天膽落貔貅似溫造之彈李愬迹消狐防如元禮之按張成是以哲後攺容都人斂手兩畀進賢之任皆收得士之功桃李悉入公門楩梓盡登天府門生腳迹傳衣鉢以金蓮公侯腹心得翹關於玉筍遂使獻

聖主之頌賢臣允賴直臣歌王國之詩多士咸由一士蓋其政治原乎經術故朝野仰爲眞儒風節澤以文章故進退皆成學道當其聞慈幃之變廬處三年迨乎忤貴室之心巖居數載淮南枕畔但有鴻文西蜀亭前惟多奇字𨿽天人之已對尙下董帷卽日月之云除仍親孫案滋蘭樹蕙時歌屈子一篇蒔柳栽花獨向元卿三徑被服有同乎寒素鄕關罕識爲貴人斯其曠懷雅致渺矣難幾實則峻節淸風確乎不拔也若夫天懷純孝南陔常自耕田至性友於北阮曾聞讓宅任彥升之祿米半乞親知徐孝穆之車裘恆資族黨都無介意推童子以赤心豈待論交埋故人之碧血防才可錄項斯頓引以登龍片語相知朱季何辭於嫁騖此則挺峻望於一時寧讓昔人於千古哉憶余未申之間遇公苕霅之上瓊林玉樹見太尉回出風塵金馬碧雞信使者能操月旦而公罔談榮利謬許淸遊浮碧浪以連朝對愛山而終日共平原之坐十日壺觴泛淸獻之舟一囊圖籍及乎分衿河上歸衮朝端泰斗維隆幸得分輝於威鳯云泥自逺猶防垂念於窮魚玆者嵗值疆圉月居監徳余友賀子千里致書謂夫防啟龍華香聞浴佛實當夢來麟紱慶恊生申瞻紫气於函關誕黃星於崧嶽長贏屆節應律呂以全昌大衍成蓍得乾坤之正防顧賤子奏南飛之曲俾同人獻西望之觴爰考前人辛讜懷康濟之志用稽此嵗翁子當富貴之時而公姓名早著於彤闈勲徳已傳於靑簡豈待熊經鳥伸之說驗其麟摩鳯集之祥但當開櫻筍之廚酌郁金之酒爲億萬人而請命壽及蒼生用五千言而養生道崇黃老爾

臬憲金公壽序

西京七世光祿特著其忠勤南宋千言太宰允稱於慱洽累傳碩徳篤起偉人我長眞金公越水鐘靈燕山毓秀得冬成嵗當君子之乘時誕嶽維神應正人之得位二難競爽羨龍躍於平輿百行咸修聴鳯鳴於岐嶺彈琴受訟入縣皆花制錦當官隨車卽雨詔以豫州爲法政莫善於賈逵出守廣陵之區眾悉呼爲召伯軍國資其飛挽金粟借以流通名動

宸扆威崇憲府赤幢曲蓋以寵向雄蒼佩彤幨而來郭賀胸中冰雪能平雀防之心手內雷霆欲破狐貍之膽矯長孺之節藜杖皆蘇大於公之門蒲鞭不試黒頭未老佇登公輔之堦黃耉何難自是神仙之相蓋由少由壯而至於耆艾陰徳有似乎耳鳴自令自守而迄於臺槐盛業幾難於指屈史之言循吏活萬人者封詩之頌大賢作三朋爲壽勲績已詳之鏤鼎紀述豈待夫抽毫哉獨是公之爲政斷於經術而加醇公之治人本於風雅而益厚澤加四海所至皆慈恵之師名重一朝共奉爲文章之主梁園賔客時滿坐中蜀郡弦歌常聞境內西園竹葉頻開文舉之尊東閣梅花共索何郎之句如一麾於汝水重新大復篇章方再蒞於平山更大廬陵堂構望仙樓上六朝之煙水全收喜雨亭前四野之禽魚欲舞靑箱萬卷有才子以讀書絳蠟三更共夫人之捧筆此皆近時之罕見亦豈俗吏所能爲也夫人𨿽富貴惟有徳者必傳道有盈虛獨斯文而可久豈待熊經鳥息守黃老之庚申二首六身算絳人之甲子耶予偶來桃葉適慶椿齡敬捧兕觥從父老之後爰抽兔管進元輔之前

孫汲山六十序

一人知已在當代以難忘兩世論交𨿽古人而匪易嗟余不敏運值鼎移賦命多艱時逢琴碎賴得汲山孫子有敬仲之同心以致新齋先生見吳防而刮目呼之小友期以大儒特憫其才旣施之於不報爰周其困亦愛也而非憐俾我良朋經雪霜而彌篤迨玆薄宦歷風雨以相依而先生早夢白雞遽騎黃鶴碑前酹酒空傷腹痛之言海底揚塵不及指彈之頃顧小子已成皓首笑長君亦見華顚玆值逢申適當周甲因以祝華之誕回思入雒之年謂壯志之同懷方慚季重羨英才而獨妙還讓子荊賦盡鴻裁望赤城而霞起聲多鸞嘯響碧嶂以云凝明復才髙非他人之可及伯符年永將何事而不成豈知半世沈淪彼百年有同過客萬端寥落我兩人具作老翁也哉然令子文章堪繩嚴祖舊家富貴已任小兒君善長歌每篇輒數百語我聞善釀一斗可十千錢寧不足舉酒以自豪倚聲而相樂耶

丁泰巖方伯閏八月壽序

蓋聞河嶽鐘靈雀籙維彰於輔治乾坤衍策龍圖用協於歸奇良臣奉帝賚而生是月名符天縱君子應大來而出維時數葉陽餘白帝之運方增蒼生之望彌永大方伯丁公直方而大純粹以精虎觀談經屢奪九花之簟鸞臺視艸頻抽五色之毫寵照金蓮歸常賜錦班崇玉筍奏輒含香

宸衷雅識其多才名隱暫觀其大用驅車劍閣澄淸立靖蠶叢叱馭金臺惠澤溥施龍迹帝曰汝往維呂侯乃可祥刑民謂吾生在於公從無寃獄山髙百子未比陰功江近九宗難窮徳水庇幸同於斗野殊慶來蘇曜忽照於吳天乃防分召紫薇開省三臺望此中書翠萐承階四嶽權侔宰相淸操特立如山而獨柱中流雅量無方似海而能收眾澤嚴甲乙之辧犀照難欺靖戊已之屯防張不逞芙蓉被沼府中時有三才桃李盈門座上恆多八俊斯則裕鈞衡之度非惟宣屏翰之猷矣爾乃嵗沴頻聞時艱獨任請寛逋額章十上而猶持奏罷苛條漏三傳而未寢開倉可濟不辭矯詔之嫌分粒難周時有輟飡之嘆遂使金饑木毀水火無憂左矩右規方圓不困鄼侯糧運還成翊漢之勲王濬戈船立奏橫江之績此又功在生民道存家國由玆積慶慶何止於百年以此膺封封寜同於萬戶也哉玆屆生申之會適逢閏酉之時辰在壽星倍見而應知多壽月臨觀卦重逢而正得大觀桐已茂於一枝蓂更舒其六莢羲龍緩轡畱連顧兔之光岐鳯添翎稠疊素鸞之影四十七年而再見夫豈徒然百千萬姓以同歡吾無間矣況乎五年而稱大備備則具美之辭三載而號歸余余有延常之義酉爲闔戶萬物於以成功閏則居門五行因而得序其爲正人之福寜煩太史之占也綺厄比黃楊防分蒼樾云生待嶽方自托於依劉神誕維嵩乃適同於頌魯望丹葩於玉宇快覩重輪獻碧藕於瑤池欣多一節指長松之東茂卽十八年入輔之松歌素鶴之南飛是一千嵗神仙之鶴祥隨歷逺美豈言颺幸諸子之文心芳同蘭屬鄙人以簡首義取薹萊爰述休聲佇觀茂祉丹分八八靈膏信可駐顏門入重重瑞夢非同折翼爾

徐辰逺六十壽序

蓋聞士君子獲遇於時則綂貨泉而司九府不居其位則肯堂構以亢三宗俾孝友之稱式尊於鄕黨而仁義之實用恊乎經綸𨿽有隠顯之殊略無貴賤之異也徐子符赤砥行能文夙與吾家聨葭莩之好恆來余邸深蘭之交因得悉其庭闈用以欽爲模楷信足聲傳於東海良爲譽重於南州則其尊人辰逺先生具摩頂之麟文應集肩之鳳采虞廷才子堪能競爽乎八元荀氏家兒鯤乃鐘靈於再索生而岐嶷當撫塵已與眾殊長更權奇在垂髫卽膺時譽問楊梅而卽對慧識偏多緝蒲桞而恆殘勤工不怠會值永嘉之末地滿黃巾幸當貞觀之初天開紫蓋班仲升慨然投筆恥爲章句之謀管夷吾意在籌邊決用牢盆之防念王父年逾杖國何堪猶問米鹽痛伯兄身早辭辰無復能司管鑰敢辭勞瘁王戎獨善持籌力任艱危周顗雅能當戶一成一旅浡興當衰夏之餘三縮三盈崛起在居陶之際法天時而消息冬資絺而夏資皮視地利以權衡齊樹桑而陳樹漆不侵然諾出言恆重於黃金每好施予結客何辭於白璧義聲日起好行其徳以無私俠气云流善用其才而靡困遂能方員並畫內外咸資催租不患於叩門可賦重陽風雨傾槖無嗟於仰屋常資伏臘壺觴兼之門無間言庭多愉色桞公權之盡孝𨿽異出而姻戚不知王休徴之存誠毎上食而饍羞必謹事嫂如母衣冠恆肅於文淵撫侄如兒封爵可均於鄭國曽家之弟妹單弱恆賴其貲範氏之宗親田宅悉沾其惠是以閭裏稱之長者朋友謂爲正人縉紳願與之交冠蓋咸爲之式固其宜也豈有異哉嵗在著雍月逢大晉先生適加三豆諸君將進一觴弗揣不文因而授簡用其多祉借以侑觥遂揖我於賔階乃陳言於客座曰人之格天者以徳天之報人者惟年資之好修旣爲圭而爲璧酬以上壽必如岡而如陵花甲六十年而一周天道始爲不爽椿齡八千嵗而益茂人事豈爲偶然昔孫相之上書始起平津之閣若羊公之建節初題峴首之碑前路方遙斯年未髦先生華齡始屆盛徳方新偕隠鹿門是廡間之梁孟承懽燕寢有廨內之機云以文旭而爲長君才如卜式致厥構之方長以符赤而爲仲子名類何蕃識其門之將大鳯毛在握已備九苞駒齒方長行防千里婆娑二老聚蘭桂以成歡矍鑠一時詠薹萊而衍慶欲徴園綺待纁幣於瑤廷共羨陳荀列盤觴於珂巷某忝稱逋史幸覿遺民歌鶴之南飛偶停輪於淮水望靑牛而來度還輟駕於漣川敬拂魚箋欲作無疆之頌爰抽犀管聊歌旣醉之篇爾

代王孝揚將軍祝吳畱村制府壽序

蓋惟輔世長民必有並包天地之量亨屯濟蹇定須彌綸川嶽之才量不足以蓄其才不可以成大業才不足以運其量不可以樹奇功余𨿽早棄終繻罕窺董冊然嘗盱衡往古羨名臣遭遇之隆流覽近今識哲士匡扶之故乃知蕭張輔沛姓協龍圖申甫弼姬功存雀籙其人其事豈有誣歟今天子神武懋昭文廣被瑤堦舞戚消兵气而爲景星玉几垂裳變炎云而爲甘露海無驚四瀛已靖夫狂瀾雨待重云五嶽並敷其愷澤而我畱翁懋膺

帝簡特應師占寄重鉞旌如召公恩綏南服望隆鎖鑰似萊國權鎭兆門總百粵而化行不三年而課最余忝叨閫外幸交平勃之歡共事行間復講晉秦之好小非大偶聊自附於蔦蘿矩用規前竊用忘夫樗櫟依葭誼重公旣不鄙其愚聚米談深余乃備聞其教𨿽管窺蠡測何能言海岱之髙深而禽語虫嗚亦足見乾坤之廣大一則公以文章華國經術承家或能起譽於循良未必顯勛於師武而公得龍淵之劍本自祕傳演豹韜之書由於神授是以謀而後戰六出見意表之奇動則有功三捷奏師中之吉下至山陰只矢每欲貫雕河北空弓還能落鳥仁必有勇豈不信乎一則公以鐡石爲心冰霜在手未必克調於水火必將過任其風雷而公徳濟剛柔原求止殺性全忠厚惟用勝殘是以破柱宣威長殄九頭之暴髙門集慶獨存三靣之恩下至伯氏遭褫沒齒無怨李平省過銘腑益深猛濟以寛又其大也至若躬擐甲冑防履山川費禕臨戎似少圍棋之暇謝安破敵無復賭墅之閒而公才大於身器余於事傅修期之露布下馬卽成曹孟徳之詩篇橫槊能賦遂使通白狼之譯只須自制誓詞朱鷺之歌無煩代爲凱唱左宜右有實已兼之爾乃廉可歃泉淸爲飲水武侯報國家人並少栽桑文正居官舊好惟貽畫荔而公情殷贈縞誼篤盍簮築渤海之臺常因燕友置滎陽之驛每用迎賔遂使祿米資糧任彥升盡分戚黨衣裘車馬徐孝穆恆借故人禮至情生無以間矣是以允文允武旣爲憲於萬邦所過所存乃孚於四海功崇社稷

天王爰見其忠寵錫河山云裔咸防其祉名髙一代李元禮望重龍門功炳千秋霍博陸形圖麟閣蓋建非常之績其才必自非常而存靡盡之心其澤益爲靡盡胸不畱乎一事始萬事遇之而非難懷可容夫萬人無一人當之而不善公之得此豈易言哉予之知公如是而已若夫桐鄕澤逺樊畱多朱邑之思栢府寃銷平反頌於公之徳宻謀制勝機屢中而維先神算除凶功垂成而不有揮戈窮海立淸九鯉之塵秉鉞巖疆迅掃五羊之瘴覆哀鴻以甘棠之防此戶可封震害馬以拔薤之威扣舷無警諸葛上渡瀘之表南人競拜綸巾一韓贊平夏之謀西土羣歸繡纛則遺黎誦徳百蠻可譜爲國風太史書勲千載永傳於冊府何待小言以抽簡乃當盛烈之銘鐘耶玆逢昴誕之辰共獻嵩生之祝野人酌兕歌君子之萬年老子猶龍備聖人之五福薹萊可詠𨿽宰相尙在黒頭而葵藿同傾況姻婭偏承靑眼聊書鄙見用表微忱聞兆姓之謳歌咸稱駿業合萬方之頌禱必致鴻禧矣

黃髙枝五十壽序

蓋聞瑤漿玉屑不羨鐘鼎之榮寶質祕文何殊黼黻之貴具飡霞之逸气自有靈姿抱朗月之淸標皆原仙粵稽往冊歷有神人冑莫邁於春申名必推夫江夏來同甪裏過商嶺而茹芝奇似初平入金華而叱石覩叔逹於市上世盡知爲異人渡黃安於江邊羣共矜其幻術故不僅圭纓累葉誇燕翼之纒綿車防盈庭慕鴻圖之赫奕也我髙枝黃公第一英流無雙華裔淸名映世澄千頃之層波雅操軼羣比一時之山谷獨超物表鶴立蜚聲深味道和鸞儀竟體幼知辧月種宿慧於英齡長足淩雲耀神姿於壯嵗是文彊之後嗣世不驅蚊如季常之諸昆眾咸推馬恵沾閭旅眞樂善而不疲徳及壺飱屢施恩於莫報是以身膺厚茀代啟純庥防舞日邊有階前之一鳯絮飛風際見掌上之三珠庭墀聚王謝之佳冠蓋盡應劉之彥玆遘中和令月已登大衍遐齡嵗徳紀於昭陽實兆物孳生之羲圖臨夫大壯乃一干奮起之辰樂奏華筵聴夾鐘而應律觴飛瓊斚借檀尺以添籌桃開度索之花艸滿曲江之路昔韋微主持松菊實在斯年髙常侍諷詠詩篇言當此日古人可及盛徳攸同所謂家有素風亦何需於跖鼎人稱耆宿豈更企夫楚冠也哉余逺望西瀛仰瞻南極初交洗馬因知樂令之淸欲禦猶龍未遇李耼之度比金蘭之共譜行將進夫丹麟與赤松以偕遊早已窺同朱鳥矣

程吹萬五十壽序

余嘗遐稽往乘近采芳猷則有名炳於射蛟而支分洛水宗髙於毓鳯而冑衍岑山人稱喬木之家世結絲蘿之誼𨿽云齊鄭小大或有攸分要是晉秦疏戚曽無所異念當歸裏獲奉通家旣謁上愼先生展登堂之拜復交象六伯子修對雨之懽契勝蘭荃知深棣萼軒軒霞舉似司馬之當年奕奕風神得元龍於此日因知吹萬名髙第五何減驃騎之稱才擅無雙早得鵷雛之目與江子辰六旣忝斷金偕家侄星陳復叨倚玉淮波如帶徒深借卉之思隋苑褰裳未遂入林之願玆嵗逢單閼月在修臯偶登韓信之臺遂訪枚生之裏西園對酒恆剪燭以宵分東瀼聨吟乃披襟而夜永不但加之觴豆若魯肅之遇周瑜益且誦我篇章若蘇渙之迎杜甫旣嘆其偉識爲無以加又服其虛懷實不可及也君少標麟角有應奉之五行長具龍文擅陳思之八斗推梨道左非借教而能懷橘筵前本因心以得故人如福畤曽不憚於譽兒而客對休文或反稱爲知子髙軒偶過卽知昌谷之才朗鑑長逢輒被廬陵所賞旣芹香於泮水嘗欲棄繻乃菜釋於圜橋仍爲鼔篋逢當年之郭泰許以龍頭嘆此日之劉蕡終成猿臂固自安於義命聊小試其經綸端木賜名列四科何嫌億中管夷吾功髙九合獨致富彊旣雅遂其歸田益勤修乎服耒堂前椿樹頻將膳鯉之盤庭畔荊花罕問射牛之矢小臣有母𨿽繼也而加親君子愛人卽逺焉而若近且夫三宗待防百口名橋所有經營終是詩書之气偶爲籌畫無非仁義之心射魯連之書恆因排難命原陟之駕常用扶危意以誠求曽賞放麋之徳交無泛及寜忘嫁鶩之言勝友飛觴席上常聞橫麈名卿倒屣巷中時有鳴騶洛下英賢咸歸朱勃關中豪傑願識袁絲旣夣刀已恊於三州而贈佩將馳於千里且捧檄不仕謂其樂莫過天倫而執捲自娛云吾意惟師古訓朱翁子時當富貴已在今年蘇子瞻生有文章適當貞嵗賔客將爲之進酒先生反用以輟飡奉杖履於方康恆言奚以稱老念塤箎之多故索處何忍言歡況植杖於家始能及艾而稱觴非古敢以固辭遂使人似荀龍竟無歡於舞防卽教仙來茅鶴且撤樂於開筵防有乾坤數始全於大衍道由河洛易實備於中宮故蘧子因之而察非尼父乃緣以知命斯時爲重在古有然玆值懸蓬適當指李月名天皓斯爲四季之成節號星回差在一朝之後詠髙山而頌劉渙予也爰用抽毫泛朔雪而訪戴逵君兮何辭洗程君乃避席而起曰敢不拜嘉吳子遂揚觶而言曰祈爲引滿

湯惕庵夫子八袠壽序

嘗聞具超世之學必有超世之才懷濟物之心乃有濟物之事故權衡內外略有數端而粵考古今實難一見蓋文章精如晁董則理學闕於程朱經濟妙若臯防則節槪疎於巢許道難備美品鮮兼收而吾湯夫子則其人矣夫子秀擷章山靈鐘盱水以韓昌黎爲尙友力振頺風作李泰伯之鄕人重開正學鳴珂華冑傳經髙虎觀之聲覆錦宏才聞禮得鯉庭之教漢宮射防廣川獨對天人宋殿掄英沂國寜求溫飽初當解褐賔僚選重於芙蓉迨及彈冠物望風淸於芍藥鴉能訴枉曽聞訟院之鈴虫自銷寃不載屬車之酒香焚五夜趙閱道事可告天雨潤三春鄭子遊心原如水抱牘而爭富民之獄寧忍避嫌開倉而濟荒歲之饑何辭獲罪見督郵而弛帶獨伸彭澤之腰抗內豎而回轅不屈洛陽之項大臣奏狀偕推轂而謂非常

聖主知名將題屏而需不次委股肱任咨傅說乃予阿衡作耳目官有田錫是朕汲黯乃因姜桂之性不赴朱門遂致楩梓之材暫淹粉署指珠江以叱馭直至五羊過錦石而埋輪惟攜一鶴李元禮之爲司破柱而挫豪彊陳仲舉之守豫章下車而詢賢士戴星出入必秉燭而治簿書竟夕勤勞每忘飱而憂饑溺入日而平楊泰羨料敵有若天神一戰而防盧循嘆成功乃出儒者用而兼能用撫百萬眾悉以投戈治兵而還可治刑十餘城羣爲解网靖海濵之鳬雁咸沐生成化島上之鯨鯢總歸覆育是以名髙歷任勲著累朝周必大之面叱羣允資服醜王居正之力辭兼職克佐詰戎旋晉中樞耑司逺略而心傷荊棘徒銜恨於銅駝身隱蓬蒿遂忘情於金馬筍鞋桐帽有處士之家風詩卷棋枰是濳夫之日課𨿽制府虛席肅纁幣而頻將而藩侯式廬列皷鐘而空返姜伯懷之防被不見畫工蘇云卿之移家爰逃過客事傳在昔人見於今矣若乃盜可化貪惟畏知於王烈民嘗經亂多就避於管寜陶氏諸兒靡營心於利祿韋家令子俱肆力於篇章旣正已以化其鄕爰藏身而善其俗忘機海鳥寜知野老之爭混迹山麋罔計醉人之忤登臨靡懈郭尙書之龍耳多徴仁智相資朱考亭之虎皮足據乃致邦君登請來爲庻士儀型緝栁成編大啟橫經之席折松爲麈開講徳之筵遂使負笈雲從儋簦景合霧屯五里寜言市比華陰風動百城但覺車塡通徳何其盛也不亦休哉玆者嵗屆攝提月逢修相在曝衣之先一日當舞彩而慶八旬曕綺季之冠裳眉眞似雪隨王喬之履舄足健淩雲鈔向朗之書蠅頭未倦造宋纎之室鸞徳愈髙時間謂之地仙天下呼爲人瑞綺久疎幾杖夙忝門墻老已無成誼殊慚於知己望而弗見忱未逹於行人仰厥生平已全乎三不朽揆其福澤必至於萬斯年敢因捧斚之辰聊紀勒彛之實顧三鳯而告曰君能養志兼乎養身持一鳩而祝云吾將卜年且以卜世矣

廣陵太守崔公壽序

蓋惟三河作表同稱慈恵之師兩漢旌賢獨首循良之傳是以寵咨賢牧別造玉麟秩進上公專馳畫鹿然而權分輕重事具古今才或未竟其心事且有違於志矣而況江環海滙地當水陸之交民餒軍疲時值早潦之後非借撫綏於召父難期含皷於堯民玆幸生崔公用徳爲才以仁行義靈鐘常嶽天與寶符秀誕淸河人推象笏杏園對防摛文丹鳯樓前桃嶺鳴琴建績白蝦池上障狂瀾於旣倒支大廈於將傾三防頻傳羨書生乃能辧賊一麾不次信

天子不肯負人股肱莫重於江南心膂遂膺於淮右幡熊欲度爭栽百尺之棠竹馬初迎已秀兩岐之麥化行無欲績報有成玆當星現之期共獻日升之頌兒童忭舞迎紫馬以奉觴父老歡呼持白鳩而擁轂或謂公淸若水咸言君恵如膏比人在於鏡中神明可感若兵過於席上保障無憂惟其存不忍以爲心夲無私而出政憫勞人之已困惟愛人不致傷人識多事之維艱欲省事遂成無事何煩破柱蒲未試而先威罔待投書薤相傳其自拔冰壺皎潔笑劉寵何用一錢玉尺溫良較亷公寜惟五袴仁恩翔洽遂聞經月以無笞義問昭宣不俟五年而始信若乃拔素士於泥中似文翁之長隨儒者拒姦人於境外若楚材之不拜國師菜傭弗問獨懸榻於南州蘭會維嚴特傳經於北地斯則智炳機先識超格表公才公望虞實有兼資用武用文裴俠誠堪獨立鳯來潁水佇見徴黃龍望巴陵行當擢沈豈待主簿之賀乃占宰相之祥也哉念昔賢昆用傳令嗣亭伯之子以慈父而著稱神武之兒以良臣而起譽養和平之福功已在乎蒼生食貞固之休算自綿於絳叟而公仰齊芳躅逺紹前徽顧金仙而授籙毋須問雪之丹命玉女以行觴且願進黃華之酒

大中丞湯荊峴夫子壽序

蓋聞直方者君子之心而包舉百代惟其大淸任者聖人之徳而令育萬彚則以和然而理學之儒恥談功業勲名之士罕究正誠求其內外之兼全實則古今之難覯先覺後覺尹旦之迹旣遙見知聞知鄒魯之傳亦遠誰爲名世實在大賢乃數千年以來紹仲尼之學在五百世而上聞伯夷之風則我湯夫子蓋其人矣我夫子名居雀籙生應龍圖鎭天地之偏靈異聚於中嶽分星宿之閏浩蕩衍之大河鳥開符遠繼瑤筐華冑蒼麟吐篆允膺繡紱殊祥當丱角以趨庭有嚴君乃生哲士方香心而立廟爲烈婦定產眞儒繼直節於徽猷品髙介石傳奇文於光祿名重吞星早嵗橫經已矢懷於忠孝少年登第罕自足於科名奏天人之書良如董子絕溫飽之志遠沂公縱覧靑編自甲至乙凡四庫窮搜紫府襲六爲七作一經歐陽修之在翰林文章莫大於是陸敬輿之稱內相公卿罕及其才出而試焉天語相期以銀信用卽效也地險聿障乎金城皂蓋朱幡布淸風於一路靑藤翠竹養重望於十年防

聖主之念賈生致大臣之推李泌玉堂再入還登視艸之臺金匱重披獨據編年之席瑚入网盡東越之奇才玳瑁裝書有西淸之祕典班孟堅爰成七志劉知幾實擅三長史局無雙四百載之勸懲不爽經筵第一十六字之敷奏獨詳常言折柳之非時

上輒攺容而聽每效傾葵之向日人皆掩耳而驚謂畀半壁之乾坤非趙堯而不可欲出三吳於水火得用李勉以爲宜汝往欽哉惟重臣斯當重地名望久矣欲仁政必賴仁人父老歡呼迓單車而稽首吏民震慴瞻油幕而言情於是白簡頻飛墨吏聞而解綬皂囊特獻貪夫畏而攺弦照察燃犀虫足自銷其百威行破柱兔窟何慮其三請托難通玆夕止談風月關節不到此間大有冰霜偶試雷霆已令錢神裭魄頻施雨露寧容旱魃畱形正風俗以正人心江漢因無防女省靡費而省物力閭閻頓絕滛巫感至徳之馨聞賴梁公以不毀念淸塵之髣髴俾劉尹以重新是則政未及期而百廢已舉令無煩再而事遠悉聞者矣至若霽月光風窮逹不移其操渾金璞玉美好弗入於懷服平仲之澣衣非因學儉具公孫之布被豈爲沽名坐少重茵每念四方之困食無兼膳恆憂百姓之饑積數月之焦勞聚米頻經宻畫竭一身之胼胝煮糜每用親嘗豈若汲長孺之開倉惟全數千餘戶乃如韓忠獻之設法至活七百萬人仍欲飛章減浮糧於昔所未能減常思請命言大事於人所不敢言卽或奏免而未行顧吾心之已盡若其求生而不得信國法之難寛是以徧野哀鴻同登袵席一時害馬悉化戈矛聴神語於空中嘗云膽落遁妖蹤於境外尙自心寒西蜀綸巾羅拜武侯之徳北門鎖鑰羣知萊國之忠自結主知登公府惟慿赤悃行膺帝賚拜宰相猶是黑頭蓋我夫子由格物以致知而學術斯爲有用自修身以治國而經濟乃以不窮惟與世毋欺自可有功於民物必居心不愧始能無負於君親夲無欲以成剛善養浩然之气非有污而自潔長存卓爾之思合朱陸之異同而折中有本渾蜀洛以參究而歸正無阿故能江海爲其量日月爲其心乃復見古君子歟富貴不能淫威武不能屈此之謂大丈夫也玆者月爲陽得冬成嵗杓方指亥調玉燭以功髙嶽更生申仰珠衡而光燦𨿽先憂後樂寜須黃老之修持而巷舞途歌自有蒼生之祝誦綺本原樗櫟謬采參苓登伊川之門何辭立雪入扶風之帳自喜披云𨿽承一日之知實附千秋之契自謂爲大賢所得士但覺身榮況今遇君子之逢時何勝色喜南山栲北山杻聊取華封之義川之至日之升難窮絳縣之期望白鶴以南飛何能吹笛值靑牛之東度徒愧抽毫爾

徐健庵先生六袠序

皇上禦極二十八年十有一月健庵徐公以假乞歸其次年大學士立齋公謝政而還斯時也良臣因浮言而避位一朝之去就匪輕

聖主擴大度以容賢千古之是非自在或爲

廟堂惜者則曰誰其弼我皇猷或爲世道憂焉則曰誰其作我士气而黃陂之逋叟乃白社之舊交爰馳寸牘以申言乃釃一巵以致慶曰東海之澤其於斯而益長北極之思其於斯而益重乎蓋考之人事旣有進取而卽有退藏稽之天時必有寒消而後有暑息今公之昆弟以不世出之才遭大有爲之主偕膺榮遇並擢巍科似諸陳之並入龍墀而皆司綸綍若三洪之齊遊鳯閣而専領文章繼起而振佩金華同趨而聯班玉筍是則科第之盛夐絕古今矣況夫宰相爲朝廷之股肱而手足並系濟時之任尙書乃

帝王之喉舌而花萼疊司執法之權元臣方蹇諤以立朝多俊亦聨翩而入選是則勲名之顯照耀一時者矣爾乃簡在宸衷屢膺異數光騰萬丈雄文齊李杜之稱寵冠百僚大儒嫓朱程之號撰書編而名髙歷代總史局而功在千秋是𨿽燕許之鴻篇未可同日而語也至於身標物望徳重儒林所至而車馬羣歸多於林宗之槐市在座而人才廣聚盛於任昉之蘭臺後進仰爲楷模羣賢奉爲宗主又𨿽君公之雅望豈可並驅而爭卽如周甫之鴻名奚妨同聲而頌哉予之與公睽離十載今公之業日盛公之位日尊遂天壤判乎云泥而信誓盟於風雨華子魚之揮鍤久見量於管寜楊伯起之卻金從不聞於王宻豈有叔子乃至鴆人可信曽參原無殺客憶今嵗之孟夏曽相見於隋堤方對酒以論心喜停飛蓋且臨岐而執手暫挽仙舟謂友朋之知己難忘況受恩於君父卽平生之話言不茍矧毀行於苞苴曽幾何時乃多快事夫賢如王曽也不能不疑公著之受賕卽聖侔光武乎不能不使文淵之遭謗但正人之心事掲日月而可傾良輔之胸懷值風雷而不懼故不有所抑不足以揚其輝不有所藏不足以發其气嫌生於最近而孤立之操始明毀積於多端而流言之來可白以此立望而望益重於龍門以此受知而知更堅於螭陛將玊環之召不待再賜於九重而銀信之符何必趣歸於萬里也而予之臆見更有鄙言昔廬陵之忠終以蒼蠅而有賦眉山之直還應磨蠍以興嗟古之大文人類有然者今之諸君子又何論焉且也志炳日星何妨身依泉石東山局畔蒼生之眼自靑北海樽前白傅之頭正黒宋溫公之再相終當福及蒸黎周詩人之九如但以頌夫元老

家中一七十壽序

余家自延陵以後代有執珪廣平以來門多列棨文稱三變體首創於左臺詞重一時名更髙於中捨鳯凰村裏碧沼浮香鸚鵡筵前采毫稱妙大魁洊登於昭代名卿疊見於兩朝良爲蔚然可云盛矣然而虎頭未遇猿臂難逢疊奇字於一牀蠧魚空老著雄文以千卷繡虎徒傷亦有其人實傷其世也予族侄中一隠君生而頴敏幼卽權奇白鳯集肩應懸鈴之夢蒼麟奮趾兆吐紱之祥恢也相期吾家不乏季子柔之見賞君才可比揚雄而運值中衰時方多難嚴君已卒烏鳥嘆其難存豎子營錢鼠雀爲之自飽靑衿一領徒嗟嵗嵗年年黃絹千箱但笑期期艾艾見小試則勇何才之多乎遇大敵而奔非戰之罪也乘風宗慤空思萬里之雄失路劉蕡頻爲六月之息乃復怨尢不作義命自安忘得防於楚弓任盈虛於魯席趨庭有鯉學禮而還以學詩射井無禽讀史而還爲讀易時而素甆瀹雪常含泉石之滋時而紫棧浮煙忽起樓臺之气陶淵明之室內惟有琴樽許度之前無非詩畫蕭然自得多忘蟭螟之爭淡若無營靜防雞虫之競而情深賑患恆裹飯於雨中且義篤論交欲分金於臺上焚劵非關於市義不待馮驩纓冠常爲夫解紛偏多原陟是又勇於爲徳厚於濟人者已而世事多澆人情日薄借耰鋤而見色誶語時聞破釡甑而失聲傷心不免門前十丈難消蠻觸之塵山下多岐莫問羝羊之徑故當年之榮辱不入於心且此日之紛紜不關其累其於黃老之防得之已深何必絳人之言算而始識也哉然而人多似馬總是白眉子盡如龍咸同紫色仲君某名髙石皷之碑季子某聲振環橋之席森森桂葉看來絕勝燕山奕奕蘭枝種就都如李浦將異日之繩乃祖逺勝於前而皇天之報善人必昌其後矣玆值斗杓之指亥適逢崧嶽之生申入靈女之廟中歌傳赤鳯見麻姑於海上脯擘丹虯余也忝阮氏之步兵竹林曽入似王家之癡叔椿干親瞻實久羨於至人遂榮觀乎勝事君之醉已且待蒲輪之徴我所樂兮更酌松醪以獻

盛霽斯五十壽序

霅溪解組笠澤浮家看花鄧尉之山借卉吳王之苑獲交髙士時有求羊爰愛名賢多如枚馬嘗爲置酒論故事於靑梅每復和歌記新聲以紅豆尢與吳生交好者則有盛君霽斯焉君夙負雋才少多至性恥爲章句班仲升投筆以興嗟小試經綸費長房懸壺而樂道洛陽市上曽教女子知名少室山中徒說至人無位乃君泠然而善具詩人之情藹乎其溫有君子之徳何煩猛士不教貢父眉揚雅以雄文可使曹公頭愈況乎才精顧曲學妙審音白石吹簫自譜新詞一闋靑蓮吮筆頻傳雅調三章度雲母之屏前冠新聲於法部付雪兒於座上傳麗句於賔筵斯則艶極芙蓉良亦秀傳楊柳者矣爾乃溫恭禦物孝友承家子騫曽無間言太丘嘗多懿行林中覓筍惟以供甘陌上推梨不渝其愛銅盤餽食撫育過於所生玉粒賙饑施濟頗能無倦是以管公鄰叟嘗感分泉朱氏鄕人咸能讓畔慕其行誼者旣比之以馬少遊見其詞章者亦擬之爲韓康伯可也然君之品無忝如松而君之年甫稱及艾較髙適學詩之嵗則已著才名若翁子富貴之期則方當榮顯時維佳日門鮮雜賔庭桂初開諸君皆舉觴而泛月籬英將茂吾子其進爵以延年乎

孫禹錫壽序

人多俊傑世重樂安間嘗尙考遺編乃得歷稽往哲或功髙相楚而以亷吏作歌或威著彊吳而以寵嬪立法或品崇漱石而雅志不羣或文貴擲金而雄才自喜他若蘇門長嘯九天傳鸞鳳之音海國専徵萬里靖鯨鯢之浪字不可易集賢長嘆於曲江名欲無雙祕書獲登於制院幾難指屈在昔日已知名獨許心期於今時而顯譽則有鴻髙士是爲豹人先生以遺世之才負濟時之志數奇不偶長憐李廣難封嵗暮弗雕終喜馮唐見識覽其鸚鵡賦偏知受簡能工奪我鳯凰池不覺拂衣竟去歸來黃綺歌旣遂其采芝共住朱陳好更聨於附栢當車行酒常同荀淑之兒素愛賞奇乃識士衡之弟則有禹錫公者門多列棨家有賜書華嶽鐘英掌擘巨靈之防渭川擷秀身依帝女之津山啟堯門長浮雲气地分井野仰應星文生夲夢蘭早有靑麟吐紱少能懷橘曽聞白鵲馴堦謂是兒必大吾家言此子可名當代聲蜚芹水杜樊川曽心賞於武陵遇沮棘闈蘇眉山乃目迷於方叔嗟鴻文之敗北三戰由天徙鵬羽以圖南四通得地管夷吾非欺我者端木賜固賢人哉用是持籌致金錢於三累因能肯構振師旅於一成然而性惡浮靡兼以身甘勞瘁十年在篋恆畱晏子之裘竟日登盤弗羨何曽之箸志不在於溫飽雅慕古人意獨存乎淡寜無乖昔訓匪伊朝夕荷鋤靡廢其帶經好以詩書揮麈每聞其輟食嵗時樽俎惟有故交門徑蓬蒿都無熱客二三子而外寜偶然歟數十年以來蓋泊如也是以田中冀缺見者訝其如賔廡下梁鴻遇而知爲有禮顏公定誡常手冩於屏問韋氏藏書每親抽於籝內一防足矣早振藻於橋門三英粲兮並露奇於裏塾捧毛生之檄色喜因親題仲舉之輿名髙爲國然而公據鞍如故彊飯爲佳昔聞武公之時常箴飲酒今當向朗之嵗猶且抄書是可謂之地仙予每呼爲人瑞乃自執徐攺歷監徳屆辰節過燒燈盤內猶餘荔粉時當祀戶杯中還泛椒漿方當貳膳之期適值懸弧之旦承筐盡謝止教防舞堂前吹笛無煩卻喜詩題座右於是式閭而請還憐魏照心誠遂乃濡筆而書敢謂江淹才盡念臨雍屢見漢主正在乞言且登嶽將封軒帝曽聞訪道商山羽翼佇爲園叟之求修水車輪必有申公之聘予且拭目以待公寜掉首弗行乎冀遙望其鶴飛愧少將乎鴿放但語令子且啜菽以爲娛歸告爾翁毋據梧而不聴耳

喬翁六十壽序

予家世居江左籍歙西去陶唐之故都距臨汾之大國星分兩地有參斗之殊域限九州判冀揚之界然而經營鹺政每有往來流寓淮封實爲親切故馮翊之族每締朱陳而延陵之中無分齊鄭而家侄祗若壻於喬焉喬居河東望爲鼎盛如吳都之顧陸四姓稱華若唐代之崔盧一門居首裏名冠蓋入巷而競逐丹輪庭列鼎鐘當戶而皆陳畫棨先生稟中條之秀鐘姑射之靈生卽權奇少而惇敏九淵三嵗問天地以何窮僧孺五齡願經文以常讀見而知爲大器長者驚其異才乃家方少替業值中衰先生聞叱牛之聲時爲隕涕覽哺烏之句每爲動心乃爲端木賜結駟以遊豈效傅介子棄觚而嘆敢辭勞瘁王戎爰善持籌力任艱危周顗雅能當戶法天時以握算冬資絺而夏資皮操冰鑑以用材耕問奴而織問婢是以一成一旅勃興當衰夏之餘三縮三盈崛起在居陶之際而性安恬澹力謝紛華守諸葛之格言笑魚之侈麗冬裘夏薴披服不異於儒生蓬徑茅堦居處有同於寒素門無剝啄何曽刺挾綾文出每徒行不喜車馳錦幰至於時當見義勇在力爲白璧連城似藺輕於一擲黃金滿篋在楚重其片言魯仲連之解紛射書卽下原孝先之急難輟食而行或倒槖以賑饑或傾貲而助乏兼之閨門有禮孝友無慚似陳仲弓之居家若阮步兵之待物是以義聲日起好行其徳以無私俠气云流善用其才而靡匱其爲徳也寜有量哉嵗在重光月逢監徳先生適加三豆諸姻將進一觴弗揣不文因而授簡用其多祉借以侑巵遂揖我於賔階乃陳言於客座且公之誕適值迎春是日也臘盡星回寒餘日麗土牛呈瑞祝

天子以萬年防燕凝祥兆眞人之百福气融殘雪欣看生菜登盤景變條風其羨官梅繞砌先生樽開白獸用酌屠蘇幡剪蒼龍以圖人勝其爲慶也又何如乎某誼忝葭莩情怡松竹望靑牛而來度奏鶴之南飛敬拂魚箋用作無彊之頌聊抽兔管爰歌旣醉之篇

新安太守朱公壽序

予嘗讀書至元崇受代荊人乃截鐙以遮畱侯霸召遷淮土至攀轅而擁塞或嚴裝待發山鵲爲之銜旌或襆被將歸櫪馬因而頓轡竊以爲史臣揚厲多過實之辭文士鋪張盡浮誇之論爾玆者重光禦歲橘且當辰方載筆以歸鄕乍回輪而入郡時我朱公偶因夙累忽至左遷政拙催科大臣𨿽循例以入告恩畱汪濊小民乃懷徳以驚傳於是士罷歌農拋耒耜薦紳伏闕車不待駕而遄行童叟途爭汗未及揮而狂走於斯時也不旣岌乎乃三事大夫盡聞聲而嘉嘆九重

天子遂覽奏以咨嗟謂有臣而若斯萬物將爲吐气撫吾民而如此四海可以無憂爰沛徳音用抒重望破一時之格行將破格以登庸緣萬姓之情必且緣情而大用詔傳之日六邑歌舞以騰歡命至之時億兆喧呼而拜徳且節逢日至運值陽舒璧合珠聨方慶大人之占泰葭吹灰動盡知君子之道亨也蓋世尙矯枉之風人懷束濕之慮淸或傷於過察而度鮮寛容剛則嫌乎近苛而道乖忠厚乃公也胸包愛育體備中和二曜無私趙之日惟冬而靡夏四時有序程之風卽肅而皆溫是以具直與方而獨成其大兼淸與任而悉出於和竿牘難通而不作巖巖之色問遺不受而匪沽皦皦之名馭屬吏以深恩而臂指遂能相應協寅恭以厚禮而手足乃以不殊是以登元禮之門同飲醇而俱感入彥升之座偕挾纊以忘寒禁少長羈茂樹生靑於園戶案無畱牘好山繞緑於訟庭息積俗之囂而牽牛之辭不聽革裏胥之擾而冠虎之刺無聞化類文翁有造者人皆譙秀政如言偃能來者客盡澹臺百廢俱興而數仞之宮有臯門而俱整萬家同戴而千尋之堰與洛渡而偕修峯號蓮花比其嵯峨而莫及灘流竹箭較其灌注而益深則其徳無窮而其名益久將與莊椿比算漢栢齊年豈若朝菌之華榮爭旦暮實已汗簡之錄光賁古今矣抑公之先敬則以廬境之聲名立登宰輔仲卿以北海之治行超拜地卿考前事以非遙受皇恩其益重某親逢盛事近炙榮光始知當代所爲去古人而未逺乃知桯史所載在前世而非誣誦閟宮之篇聊爲生民而志喜獻舂陵之作更慶

聖主之得賢爾

新安別駕蔣公壽序

今

皇上禦極之三十載塵消五嶽聽鐵馬而無驚慶協三辰卜金羊之有喜臯防在位鼎調水火之爭方伯連州壘壯河山之气澄淸半壁江左賴有謝公綏撫方隅南陽或稱召父而我公朗蔣公爰由浙水來判新都王休徴望重三公先著海沂之績陳仲舉名髙一代暫收荊楚之功將大行焉有所試矣乃若先生神逰象表學架區中夲自遊龍所至輒興雲雨常爲鳴鶴由來直上雲霄處閒況之曹偏持體要當頽玩之後獨振紀綱淸心常湛冰壺庭下時看瘞鹿妙用恆同玊尺案前不爽燃犀用法無私不挫庖丁之鋒鍔臨文靡忽偏窮旁午之繁苛方坐理於一庭春風爲之拂座迨分猷於四邑膏雨遂以盈郊開門興子固之謡滿道感季方之化東臯沛澤牛不喘於田間北野徴糧蚨欲流於地上是以別施坐榻禮獨異於恆僚不撤屏星名已聞於當寧不期年而課最逾半載而政成譬之光弼臨戎旌旗遂爲攺色一若武侯作相壁壘頓以殊觀誰謂治中不足見千里之才長史未可入九重之聴也哉昔公琰負社稷之器而竟掌鈞衡子通具文武之才而旋膺封爵唐則祕書顯績開祚於義興宋則學士承恩建功於樞宻他若勲著平章迨乎名髙學錄簮纓衍於當代圭組盛於列朝而先生者承累業之榮庥振前賢之遺緒少懷異質頴不露於處嚢長擅英姿器獨先於迎刄惟因親老勉受世知其養之也旣深松栢允堪乎梁棟其出之也必裕枳棘何損於鳯鸞由是而騰踔天閒馳驅雲路何所不至必且難量豈但開三徑於杜陵侈爲勝事封一朝於上黨乃爲隆名也乎予以耄齡甫歸舊裏快聞於入境已知趙軌能淸及奉麈於登堂更識劉有禮蓋半生慕義久懷嵇阮之淸而三世論交實見紀羣之雅捧觴燕市幸誼篤於停雲掃榻苕川復情殷於聴雨匪朝伊夕信覿面之難同自昔及今慨論心而不易乃者時方建酉將乞算於北辰序值生申且注齡於南斗距素娥之良夜僅隔一宵當白帝之正秋同開萬戶滿城耆叟咸歡舞以躋堂屬邑兒童亦謳歌而徧野君子頌無疆之祉小人賡難老之章客盡持觥望靑牛而東度子將吹笛奏黃鶴以南飛矣

林蕙堂全集卷八

欽定四庫全書

林蕙堂全集卷九

湖州府知府吳綺撰

序

徐母顧太夫人六十壽序

嵗屆旃蒙值天門之始旦月當畢相度星駕而方旬驗瑞莢於璇堦辰臨二九采靈桃於瑤水算合三千我年伯母顧太夫人帨結五花席加三豆婺華宵映雅恊夢庚壽極秋懸始稱周甲舞防而人皆宮錦稱觴而客致上尊乃果亭立齋兩先生珥筆西淸徒切望云之想健庵年兄脂車北道彌深愛日之忱睠此春暉逢玆秋爽中和令節聊將檀尺添籌聖善隆儀不待金錢合樂三宗奉斚咸歌頌魯之詩列郡承筐並效祝華之冊謂太夫人家承曵履室有賜書世夲玊堂偏宜詠雪生成金屋不憚履霜桃花爰賦於南州蘋藻聿修於東海擁牛衣而共語恆慰仲卿肅鴻案而相莊毋慚徳曜晨昏黽勉常采莖以供炊風雨漂搖每牽蘿而是補旣曰女以代士亦雲母也兼師畫荻堂前並是人間金馬看花江畔總爲天上石麟云在機先龍尾冠龍墀之選錯隨鉉後鴈行齊鴈墖之名分燈而疊映金蓮艸制而同依珠樹鸞回紫誥寵極河山燕喜朱楣榮深雨露而太夫人處之欿若視以蔑如顧明璫而不禦猶訪蒿簮曵綺制而彌歡長求弋綈蓮花有國心皈祗樹之篇菇米成餐口給翳桑之飯老而益篤貴極靡驕計其鐘祥厥惟二善傳而長世實有四奇小子敢越席以抽毫大夫其洗觴而待酌蓋聞裴郎髙第僅羨一防孫氏聨魁才聞兩鶚在紅綾實關於國寵豈靑箱可任夫家傳玆則數應臺星象成鼎足叟咨咸遇而堯佐亦對鑾坡遵邁同遊而洪適仍陪鳯閣踐羣材之上並得連枝處萬選之中恆先眾寶爾乃蜂腰起嘆品量懸殊龍臥難侔聲名或異幾見玉昆金友誰言三筆六詩玆則家可爲言人皆有集讀眉山之制作不數文定文忠續中壘之篇章皆是孝儀孝綽文稱花萼詞號聨珠禁中傳才子之稱海內有正人之目至於八荀競爽未必同胞三薛爭蜚寜無異產茍稍分於荊樹必致憾於棣華玆則箎塤合爲一音酥酪原無兩味震坎艮之列卦總屬坤成孟仲季之分時爰資嵗序鶵誇五采都出丹山珠耀九光俱生赤水若夫鳴珂入院僅在一宗植防當門無關他族氏徒聞於起宅崔家但訝其盜書玆則得玉署之名元是金閨之快壻苖夫人有兒靖識韋令爲貴人李太君得子叔原許富公以國士補科第之盛事巧借羲牀傳姻黨之佳談獨髙溫鏡奇眞未有美亦難名凡三君子揚名以顯其親皆太夫人貽謀以裕諸後始則典珥收書鬻衣資學不祈金玉常燃臺上之香欲具盤飡每剉牀頭之薦繼則遺書教義封鮓明廉讀大過之爻戒鐘毓以無咎覽黨人之傳勉子瞻以效忠是以金桃表瑞玉筍成班賔至如歸才多不忝無煩啜粥人知魏勃之心何假造門客重範逵之口迨乎上林旣遇閬苑同升韓忠獻不負於科名王孝先無求於溫飽楷模一代小侯欽鄭穆之儀羅致四瀛寒士抱沈儋之感詠龍頭鶴髮之句豈用相規覩鸞翔豹變之文仍多拔起將見諸王之後更有諸王應知五竇之餘還生五竇太夫人含飴萱寢植杖蘭階爲繡帔之侍中作絳紗之都講文軒丹轂受義成之封防綬金書拜建昌之爵鄕名萬嵗樂極千春其爲榮也寜有艾乎昔逸少之妻至耄耋而神明特茂齊賢之母以老福而寵禮有加以古況今於斯爲盛況考玉京之勝日實爲金母之誕辰輪馭斑龍降阿環之少女窺朱鳥呼曼倩爲小兒笙響三山仙應遙集圖開五嶽慶有夙因某以坐末之碧衣望壇中之絳節周瑜堂下聊陳織錦之詞天姥筵前用博投壺之笑爾

錢母鐘太君五十壽序

余自乞麾苕上選俊菇中化媿文翁時逢譙秀而錢子秦六乃以都人之望獲成國士之知韻海樓中侯芭過而問字愛山臺上蘓軾曽以論文防予解組以歸子亦就氊而出相遇於伯通橋畔長依乎翟尉庭前雪已盈堦尙有門生之迹沙飛在粥愈知童子之心料致逺之可期信寜馨之有自乃錢子思深愛日歸切望云謂夫律應防賔蓂舒二防實以帨懸慈母防衍全蓍用乞揮犀爰將獻兕吾聞其母鐘太君以潁川之巨族歸彭城之俊人郝豈如鐘自昔羨夫人之禮錢能入宋迄今重武肅之家而太君靜好瑟琴操持井臼伯鸞廡下曽無叱狗之聲仲郢堂中獨有和熊之訓俾其夫子旣隱霧於南山貽厥令嗣將摶風於北海是足多矣寜有量乎昔季偉烹雞用起林宗之嘆範逵縶馬因知陶侃之賢莫不炳乎千秋便足壽之百世何待奉義成之綬共羨文軒要當傳中壘之書長畱彤管爾

羅母葉孺人六十壽序

吾鄕宿號名區而羅尢爲著姓自君章挺秀掞異藻於衡湘迨仲素力行闡微言於濓洛相承朱紱代有聞人獨富靑箱時多喆士而頻洲景有兩君子猶有同聲之好共爲總角之交以是知有章懷祖臨思三昆季振河東之羽空冀北之羣樹在堦前珠皆照乘珍當席上玉盡連城竊獲嘆此寜馨乃復聞斯懿訓則葉太君之事有足美者焉太君尊人叔子先生講徳梁汾世重文中之教隱居瀛海人尊晏之書太君爲季長之馬倫作中郎之蔡琰能賡柳絮及詠桃華鹿車旣挽爰修提甕之儀弋鴈相將雅葉彈琴之操登堂饋食叱狗無聲問夜求裳鳴雞有誡卻蒲萄之錦長服浣衣謝翡翠之釵無嫌椎髻是以姑嫜互慶知新婦必大吾家娣姒咸歡謂夫人實重其族所謂終溫且惠淑愼其身者歟而一則太君之才能行其徳也蓋方若履公躬親櫛沐志在經營旣有事於四方鮮畱心於一室太君操其筦鑰飭彼酒漿方區豆之維稽無憂蠧飽迨瓶罍之告罄靡惜鼠糧時雜佩以貽賔或方舟以卹患一門有禮稱巾幗之太丘三黨分煙是閨幃之原陟一則太君之量克保其貞也蓋若履公中厭塵勞早捐館捨室有遺弓之慘家生析箸之嫌太君力謝丰腴身安荒陋甘何若苦惟有取於熊丸富不如貧亦何憂於馬磨薛包讓產乃近見於閨房丘嫂轑羮遂不聞於錡釡至其慮存意表智炳幾先當巢燕之處堂效飛鴻而適野同遷居之孟母匪爲求鄰若避地之陶公偏能逺害是以厝薪不爇焚玉無傷鵾徙北以爲鵬子在陰而成鶴天開鼎立是爲三索之英星燦珠聨並作一門之宿焚香臺上尙無倦於祈賢讀易堂前更頻箴以擇善不幾超於束帶之儒亦且過於秉珪之士哉玆值騎羊禦嵗適逢渡豕當杓偶泛歸槎訪江邊之明月遙傳仙籙聞林下之淸風六葉蓂開啟璇堂而懸防帨千年桃熟捧金斚而舞斑衣爰陳鮐背之詞用祝鶴齡之算昔歐家畫荻永叔賴以知名陶母畱賔士行因而樹績由是而錫義成之爵封萬嵗之鄕流慶無窮貽庥未艾矣

蔡少君三十生辰序

鶴市名姝鸞臺麗質是中郎之幼女早善猜弦作麻姑之主人曽看擲米碧學繡巧不因絲畫閣彈箏聲非待曲可謂亭亭南國裊裊西家者矣迨其嬪我俊人益得工斯能事爰因暇日共寫閒情借京兆之黛毫旋能畫緑仿唐宮之暈品卽解調朱鏤管爭持便欲脂塗董巨玉釵並坐渾疑粉抺荊關吮樊素之唇偏宜曉墨出靈蕓之手卽吐春紅樹可生鱗花眞沒骨魚鳥生成於研匣煙雲起滅於筆牀是以松雪齋中嘗得相娛孟頫歸來堂裏無煩別買徐熈斯又藝苑之淸風洵屬名閨之逸韻也予以丙冬言旋丁裏遇伯鸞於臯廡正值擕家見大令於靑谿還逢載艶共續蘭亭之雅防盡招梓澤之英流月地云階遙瞻玉圃霞綃霧縠總灑金壺性愛雙飛不信人間去鳯情兼特立忽教堂上生松此慧定屬再來眾妙咸云未有昔公擇之妹善卉木而涪叟見稱房璘之妻著金石而廬陵特賞於斯爲盛在古無儔直須呼以神仙豈謂得之閨閣哉時值王侯之臘初占女子之祥距緑華之降生仍先三夕應白蓮之化現同在一朝果或生遲善頌俱來名士年當而立戲言敢效前賢不辭拊節以徴歌略似投壺以引笑須知搗千年之藥常聞奼女還丹不待展五嶽之圖始驗畫家多壽也

黃甥母太孺人七十壽序

蓋聞國多懿行必紀美於靑編家有芳規乃垂馨於彤管範蔚宗之傳史惟載貞姬劉更生之著書專稱列女或以賢明而得著或以孝謹而獲名或堅匪石之心而矢懷節烈或秉素履之操而勉力儉勤咸足炳烺乎一時昭著於千古者矣然運逢平治守井臼而不移事匪艱危篤槁砧而靡失亦烏足顯奇於巾幗表異於帷帟也哉而予家企道太孺人者則其人矣毓蘭蕙之姿早聞三黨習蘋蘩之訓少著一門常借硯於牕前咸推櫛士每縫裳於牖下亦號鍼神時值鳴鳩振佩出延陵之室人堪挽鹿將車歸江夏之庭謝馬氏之資裝偏能椎髻操梁家之箕箒但禦澣衣洗手調羮獨得老姑之性齊眉進饁恆同君子之心方合好於百年忽分飛於兩地企道公四方有志乃結駟以遊太孺人一室無資獨抱雛而寢防黃巾之未靖天步將移至皂帽之無歸地圖奚縮虫爭飛而爲螫人歌行路之難馬已化而非龍客賦無家之別陳季卿之竹葉未可爲舟韋夫人之槐枝詎堪供防懷中黃口呱呱巧婦之炊堂上白頭寂寂逺人之夢而太孺人左支右詘𨿽截髮而何辭仰贍俯存卽剜瘡而弗恡獸名狼狽竟欲何之鳥是流離究能無恙遂使別經四載幸鏡破而終完變歷萬端嗟缾罄而莫恥安居淮甸叢桂猶存徙業防封官梅更茂太孺人佐計然之策屢致黃金企道公賦長吉之篇旋歸白玉凡內修而外整皆家督之經營若女嫁而兒婚悉母儀之提命逸勞有訓而文伯乃以克昌教誡多方而士行於焉獨顯由是而立身行道皆因畫荻之所成卽此而顯親揚名難報丸參之所得而太孺人時惟勸義猶致警於鳴雞每以親仁輒勵修於脫珥是以鯉庭奉教圭璧之譽日隆鸞寢無嘩鐘釡之怨不作卄五年之苦節堪嫓美於栢舟七十載之淸風足流芳於竹防玆者月當圉壯嵗在攝提序屬三秋舞將陳乎素女朔惟一日祀已近於壽星鶴髮宜年欣逢授杖龍章錫嘏喜見開樽方玊幣以宣榮亦皷鐘而具物顧予不敏實忝戚於宗親忘我弗文曽備官於內史爰加授簡俾佐捧觴竊惟家之淑人於黃也世屬諸姑之列而子與壽母在吳也族居癡叔之行誼旣篤於葭莩語難辭乎葑菲乃抽兔頴祝願效於華封用啟鮐顏慶欲同於徯頌夫宗元觀內丹井猶存濮陽道中鈔書尙在眞靈之迹旣相望而非遙忠厚之遺復堪傳而更永而太孺人備六珈之禮齒髮未雕膺三錫之榮神明益茂禮當貮膳樂在含飴福未艾於來玆徳更隆於往古昔曹大家之淑範用享髙齡宣文君之令儀因登上壽是可信也寜有涯哉況乎丸就霜天上秋髙玉兔香浮丹粟人間夜集金鵝四美俱宜當詹介福二難競爽可種忘憂我將望靑鳥以作歌母其擘丹麟以進酒乎

方爾郅淑配汪孺人五十壽序

蓋聞世業之隆昌先觀家政而人倫之雍穆必在女宗是以祥女入門而九族以之相賀淑人應卜而五世爲之其昌然而讀劉更生之傳誰能絲繡爲圖諷顧愷之之箴幾見書紳爲法是以河洲之詠僅美周南曹氏之書惟傳丁婦聞之古矣蓋亦難哉余家本丰溪與方常爲世戚而方居黟嶺在昔屢有聞人爾郅則其巨擘也君具聖功之卓品衍元老之華支名重鄕閭身登仕版家如萬石常數馬於庭中戶有六詩列乘龍於堦下閨門有禮世盡奉爲淸流孝友無慚時盡推爲模楷咸謂其徳足致天祥不知其家實多內助也蓋汪孺人冑分越國裔重天都代有乘軒不減龍圖之望裏多列棨揚鵲起之聲孺人生具苕姿幼多蕙性公宮習禮早嫻鳴佩之儀侯國聞詩雅善抽琴之對及歸君子獲事偉人肅百兩以言歸才聞秣馬指三星而矢詠還警鳴雞旣淑而莊彤管書之而不盡終溫且惠靑編紀之而未詳記此修能咸皆中矩言其大節首在寜親時則白髮之垂堂乃朱顏而擁篲調羮廚下寜待問於小姑捧杖堂前獨任勞於諸婦膾姜家之鯉絕似孝龎烹茅氏之雞非同季偉則養體而兼能養志且代子而並以代夫歷三十年而不衰𨿽百千端而罕及者矣至於家多娣姒是謂後先而諸院雍和序有同於鳴鴈一門婣睦言不進於射牛是則李光進之家不私管鑰汜稚春之室無異衣糧者也至於繡褓同恩卒無傷於各乳緑衣分惠終不嘆於抱衾不又如王國之美詵詵而魏風之歌艶艶者乎而乃釵堪易酒恆來座上之賔珥可市書每助堂前之讀畫方圓而不匱合內外以咸資徳足以用其才愛足以生其敬是以行成於內福集其躬方君旣以長厚之聲聞諸淮海孺人亦以孝慈之譽式於家邦詩詠九如書稱五福良人用世將題仲舉之輿諸少能文並列崔倕之宅行偕豹變佇見鸞鶱玆者嵗值重光律逢姑洗靈鳩拂羽方當桃綻之期仙鶴舒翎適遇萱榮之演神圖於河洛爰應中宮布瑞策於乾坤斯爲大衍孺人楣懸錦帨堦響瑤笙與劉綱而攜手早共成仙偕蕭史以齊眉俱當未老擘丹虯於席上戲語麻姑向朱雀之前笑防方朔又豈但郤夫人之上壽徒羨神明張相國之尊慈特稱老福而已哉

程丹問母鄭太君七袠壽序

余自己酉解組於苕州迨及甲寅回車於芍郡袁絲門巷謝俗客而弗通翟尉階庭問舊遊而安在而程子丹問顧獨好余與五陵之同學不慕輕肥從二仲以偕遊匪徇名利身慙郭泰久知魏照之存心才羨程元欲就王通而講業蓋原能好古故多愛素之懷旣善讀書獨喜艸之字此則吾欽其可畏而眾嘆其寜馨者也及乎蠟屐長過華軒屢造而幃帟淸肅有如仲舉之家圖史橫陳絕似羅含之室門多長者知皂蓋之非常座有英流識緑衣之全別下南州之榻情勝於文浮北海之觴醉常以徳賓筵禮豆參丰儉而皆得其中友質師資權輕重而務從其厚信惟賢媼用誕英儒豈止得戚友之傳聞始識閨中之禮聴濟尼之評論乃知林下之風而已哉蓋鄭太君秀毓人云靈分女宿門髙通徳演華冑於康成世重滎陽繼家聲於仁表公宮習禮桃李嫓其芳妍王國聞詩蘭蕙亶乎懿淑爰歸國士厥號女宗修提甕之儀偏能挽鹿篤彈琴之好每聴鳴雞始則推枕中宵伸紙待王郎之賦繼而持籌午夜求衣進管子之書謂君才豈是庸流賢智何嫌於屢中計吾夫素懷逺志英豪必處於四通於是井臼親操車牽共出何無何有黽勉自矢同心如阜如川積累俄成反掌旣而天傾莫補海涸難塡寡鵠銜悲旣傷宛頸雙雛抱痛還嘆覆巢時則長君瑤天方值棄繻之嵗次公丹問始當𦇤褓之齡而母忍涕丸參含啼畫荻埋錢池內何殊身自教兒授冊帷前乃欲母而兼父仲乃漸呈其頭角伯先早振其羽儀望紫極以摩云將圖萱慶惜紅英之隕雹俄悼蘭摧而母疊遇閔憂益惇徵邁一經在手初教子而旋且教孫百務縈心旣治內而還能治外半生寒火獨自凜其冰霜兩世單門乃嘗經乎風雨酒漿醯醢𨿽瑣物而猶淸婚祭吉防在逺人而必問豆區有算曽靡耗於鼠糧桑土維綢更何憂夫蟻漏垂堂白首家督咸稱列座紅顏女師共號而且情多慷慨性本慈和旣喜怒之不形泥中罕曵復勤勞之是憫防下無嗟不僅門內被其深恩抑使裏中沾其遺惠千人待暖奇溫沛國之綿三黨分煙飽飫淮陰之飯平玉釵之價每爲收書脫珠珥之妝頻因賑粥爾乃幢依繡佛座禮金仙蔬盌常甘不進靈虯之脯稻畦還剪罕珍神繭之絲澹以明心固其所矣靜而有悟豈不然歟玆者嵗在旃蒙辰居沈實逾天休之二日櫻筍猶餘先地臘之一朝葵橊欲吐而太君六懸錦帨次君輩敬舞斑衣薫風漸拂於靑條永日已行於丹陸三千果熟錦圍鏤玊之筵十二英舒香薦郁金之酒乃含飴萱寢引滿芝臺指黃鶴於雲中望赤麟於海上以此言樂寜可量歟從而介眉正未艾也夫起居八座不若稱才子之親熠耀五花不若得文孫爲後玆則丹問鸞翔於藝苑早自名家仁初虎視於詞壇還能冠世擁樹羨衮師之愛著膝有文若之賢咸聚一門允綏百福王大令之母年登耆艾而未攺神明杜京兆之妻徳備幽貞而長看矍鑠豈必侈丹臺之籙而遺彤管之編也耶因紀交情用揚閫範傳之輦下聊竊比於範逵拜向堂前敢自同於孫防耳

徐母王太夫人六十序

蓋嘗讀詩而至魯侯之篇覽古而得更生之傳歷觀彤史徧覽靑編逺則仉母斷絲而名昭俎豆近則虞親授字而功在文章斯爲舊章之艶稱實亦諸儒所習見他如漢宮圖像用開七葉之榮魯郡推飡是啟五原之紀愛如申國而禮法於以傳家教若廬陵而徳業於以冠世乃知人事之盛必賴貽謀益信家運之昌良由壼政憶昔旃蒙禦律析木當辰偶泛雪於西神忽聞風於東海而孝思徐公方值牽絲已成制錦陟其境而萍鄕奏皷曽無異於晞顏入其都而醴序鳴弦乃有同於王異化傳三異馴雉已見於兒童譽播十奇服虎咸驚於父老竊嘆爲百城之表行當有三事之旌玆值重過益當報最頌聲徧播將同梅裏以傳馨惠澤爭流欲比蓉湖而校潤常疑厥美必有自來是以萱艸茂於瑯琊乃爲棠陰滿於陜服蓋由聖善王太夫人篤生朱棨實衍靑箱眞本蘭亭傳淸風於林下仙姿蕙畮夢朗月於懷中嫓美周南獲歸城北而太封翁【闕】先生用偕挽鹿同聲而雅葉調琴每警鳴雞攜手而儀先整佩知良人素多大志傾四海以聨交謂夫子豈合長貧矢百年而廣業采蘋采藻曽無懈於傾筐何有何亡常自甘於曵練遂徴休於玉燕乃鐘瑞於石麟再誕神珠永成大器和熊佐讀爲通儒徧涉五經展驥匡時在令子早騰千里本於家而效之國永叔肯愧於先人宜其孝以作乎忠子瞻實符於往哲蓋有養雛以昭愛而隴旁之馴雉益以廣其恩得封鮓以訓亷而壁上之懸魚更以表其潔聴朝理於屏後而明鏡之察騰譽於祥符見夜績於堂前而戴星之勤獲馳聲於單父凡公之徳咸以歸之母而孝乃極其隆若母之慈悉以發之公而化遂及乎逺也嵗值辰龍之秉令時方土牸以居寒月值橘深將梅放薦紳學士爲歌介祉之章皷篋儒生並奏迎禧之頌老人筇杖將踴躍以獻鳩稚子篠驂亦懽呼而放鴒太夫人髙居八座恭受五花錫石窌之榮封原因有禮得宣文之顯號良爲通經況茂宰舞防於階前而諸昆捧觴於堂下聚兆人之祝以爲祝寜爲華邑之三集萬井之懽以成懽自應箕疇之五餘猥稱客子獲友康侯逢懸帨之佳辰覩躋堂之盛事敢辭鄙陋將貽笑於醴陵用報殷勤實誠求於巴郡聊濡長卿之簡美莫罄乎三遷看投天女之壺歡可資乎一粲耳

畢姻母張孺人五十壽序

蓋聞頌睢麟之什必推本於丰岐讀皷琴之篇亦遡原於嬀汭上而妃嬪固重刑於下及庶黎猶端身教婦人何徳徳視所天女子有行行歸父母以柔爲道有美必彰矣如我畢姻母者彥先姻翁之淑配也姻翁生同桑梓與予結兩姓之懽性比松喬入世擅三君之秀橫經石皷之下慨漢季已變唐初挾防珠囊之中以儒林而兼貨殖季氏一諾人爭信其如金陶地四通眾共資夫借箸且也效輸邊之卜式慷慨獨行保覆穴之程嬰干戈不卹非徒意气施恩於不報之時頗有心胸種徳於難爲之地謂夫子豈長貧賤知諸兒必大門閭凡玆軼俗之行始信相夫之力若乃鴟夷三致時有盛衰鴻案屢遷世多澆薄屈而雌伏伸則雄飛莫不涉歷乎盤錯之秋彌縫於紛更之晨昬黽勉茹荼亦甘盥櫛周旋停舂如飽此多勁節益仰芳型迨乎騏驥生駒咸稱千里鳯皇得子仍識九苞比王氏之三株已防全樹較竇家之五桂止遜兩枝詠絮庭中適予幼子含飴堂上隨彼大兒教子以方從其所好有此母始有此子非斯人莫誕斯兒而又薦上抽薪咸知敬士中設饌忽訝有人恆蓄不時之需良人結客自識知名之輩君子得朋非由內助之賢曷致外交之盛玆數大端悉原閫徳嵗當秋季月值上菊可延齡食者得上仙之算萸堪益智佩之增中壽之年距長生之降人間十有三日望日月之防列宿祗餘七朝乃孺人設帨之辰符大衍敷爻之數百齡初半行地無疆九如駢臻荷天有慶西池仙姥傳來十丈之蓮南嶽夫人遙授九華之燭顧予匏繋仰止崧髙命膝上以進瑤觴向前而窺絳節至於世藏金鑑生本玉鉤由來京兆之家眉傳黛史行見劉剛之婦鯉躍金盆斯固崔盧儷其芳芬鐘郝侔其禮法無煩頌魯始見祝華者矣

爲東樞弟婦丘孺人五十壽序

嵗逢單閼月屆防賔余以送客過淮旅居蕭寺訪枚臯之舊宅幸諸賦之猶傳問韓信之遺臺懷千金而孰報獨東樞家仲洎星陳諸君相與講速羜之歡並爲惇鳴鶴之好則有東樞內子丘氏大家念我兄公肅酒漿而弗怠懷玆旅客感脯糗之頻遺爰以問厥家聲則我同年兩太史之女昆且以詢其內政則我靜公諸猶子之慈母也母以希範之華裔早歸季重之名宗適運值中衰時當末造鸞軒旣葉聲無異於初調鹿轂同將禮更閒於方駕向堂前以操帚羞爲靚女之妝入廚下以嘗羮不待小姑之問曽無叱狗禮嚴於曹母遺經頻有烹魚孝篤於姜妻列傳惟時持竿髙鳳方漂麥而不知牧豕孫亦負薪而何有乃中宵推枕先伸紙以待吟或寒夜篝燈獨鳴機而未寢茂陵秋雨同心翔司馬之凰太澤靑雲攜手隱樂羊之豹屨常盈於戶外座滿還畱塵屢積於釡中缾空弗恥謂夫子豈長貧賤巨源應作三公愛吾兒必以詩書易簡恆先諸幼旣勤劬以緝柳復黽勉而丸參卦讀鳴謙恆咨嗟而授卷語聞匪義輒恚怒以忘餐入柳氏之家𨿽親屬罕知其異然馮母之炷乃神明果鑑其誠竇桂奇芬羨一枝之早發劉芝競秀防七業以同興遂使壼中共號爲女師門內無慚於家督也時方九夏旬有八朝云當設帨之辰是有稱觴之慶序當大衍在河圖雅葉中宮伏應三庚占歷初過寜貺風吹麥信適快披襟雨潤桐花方宜洗斚維宗人介眉以請顧逋叟拜手而言爰述徽音用膺純嘏隔絳紗而講聴宣文者重見斯時頒紫綬以封號義成焉行瞻他日

陸母盛太宜人壽序

憶予曩者承乏右垣聨鑣左掖則與筠齋盛君惇僑肸之好稱蘓賈之交鳴佩趨朝長同遊於建禮簮毫入省每並處於承明方三事以稱華俄一麾而賦別歷今多嵗忽覯伊人來自魏塘渡長江而已逺訪予邗水顧蓬徑以非遙則陸子衷哉爲盛君之宅相也陸子爲鶴湖之俊稱虎觀之英卓犖一時起居八座孝獨深於陟屺養欲展於循陔謂其太君時當大耋之慶屬予聱叟特爲不敏之詞因而考厥徽音遂得詳諸聖善蓋太宜人鐘祥梁國毓秀禾城廷尉仁風衍朱纓於累世太師淳徳積畫棨於一門南國聞詩早讀采蘋之賦東都習禮頗閒佩茝之儀若女豈事庸人之子爰當吉士柴車可挽偕司以旋歸竹笥何嫌謝扶風之裝遣則有靑燈展捲養蔚豹於南山翠幙搴衣警鳴雞於北牖惟時老姑失視顧忻𨿽防而難明兼之弱弟無依閔損知寒而莫撫太宜人羮調龎鯉曽無慟於蠐螬語絕牛並靡傷於鴻鴈下至米鹽委瑣乃必躬而必親他若親黨周旋亦何無而何有蓋家緣衰落偏無罍恥之憂外政操持亦鮮絕弦之患乃太宜人守之以儉靡嫌束帛之戔戔濟之以寛不致翻羮而嗃嗃是以聲名復振區中共羨崔盧禮法兼隆閫內防慚鐘郝𨿽時當賫恨志竟殂於伯鸞而道在詒謀慶終酬以雙鳯廨分參佐云在東而機在西羨起黃門暐處前而恭處後長公揆哉杏林射防花縣彈琴撫循稱五嶺之良治行作百城之表而夢刀蠻甸旣已開洱海之云名振宸居行卽作傅巖之雨次君才堪伯仲品絕低昻六館文章讓何蕃而獨步一門聲譽在文舉而偏奇方將餅噉乎紅綾豈止碑題於黃絹而書傳還鮓益勉以淸白之操藥饋丸熊更惕以雌黃之戒其爲教也不幾成乎玆者節過天中時當地臘長筵啟處初加五豆之珍天酒分時並是三漿之醖縷存長命更餘長命之絲蒲可延年還結延年之佩太宜人疊膺紫綬獨據絳紗封萬嵗之鄕君作九如之壽母二龍在馭庭前飄桂樹之芬五馬爭還堦下吐蘭英之馥誥捧回鸞之紙歌傳駕鶴之笙其爲康寜可幾及哉子方遄歸檇李寄訊渭陽將見郗夫人之髙年神明益茂張太君之寵禮老福有加也子其登堂上以奉觴獻眞仙之籙吾將向山中而泚筆續列女之編矣

喬太君七十壽序

聞之福徴壽考書標箕子之疇徳著柔嘉詩美徯斯之誦是以皇娥天上錦織獻於璇宮金母臺前靑裙拜於瑤闕笙吹緱嶺黃鶴爲衣酒送余杭紅虯作脯然惟婦徳乃可發祥必賴女貞斯能永世芝桂攸生馨實傳於防谷楩楠所產防自托於髙巖所以範蔚宗之淸篇雅傳內則劉更生之彩筆特著坤儀也鄭母喬太孺人馮翊名宗益公華冑生而婉孌從南國以聞詩長益幽閒自東都而習禮家傳四庫常懷列女之篇代有十乘獨奉大家之訓防薇垣之天隕緑綫興謡致芍郡之土崩靑襟秉節閤門死義嘆奇忠乃出儒生一鷇猶存適弱質已從夫子調和琴瑟傳靜好之音浣濯裳衣盡芳菲之气常鳴雞以示警推枕終宵復弋鴈以昭勤求衣昧旦翁姥聞而交賀得佳婦以配佳兒賔客至而如歸爲能妻必應能母枝生連理傷哉寡鵠之詩樹長三株偉矣羣龍之譽而孺人恩勤不怠教誨惟多脫簮珥以易奇書永資慱覽斷機絲以勵苦志用就才長君孔昭不愧難兄實爲端士而仲季兩君並惇行誼咸受琢磨豹蔚厥文佇在大人之變龍潛其徳聿觀君子之行縞紵徧及四方躬持白璧然諾獨崇一代語重黃金逺效康成已見人歸於門下遙同善果皆由母聴於閣中故知諸君子之好修能傳於當代實皆太孺人之懿教恆勉於一堂也某忝屬姻親旣有葭莩之誼納交昆季復多蘭臭之情閨範夙聞鐘之禮而郝之法徽音咸企女可則而士可師豈曰泛然良爲卓爾矣玆者屠維攺嵗防賔禦辰萱茂一叢四序爰稱地臘蓂舒三莢二朝卽是天中太孺人年始從心禮當貮饍壽母忻逢懸帨宻戚共爲舉觴瑤笙錦瑟喧闐於東海之濵綉篚雕筐雜沓於西池之上太孺人神明益懋矍鑠有加含飴以弄諸孫皆歡忻而扶鳩杖衣彩而來令子咸歌舞以酌兕觥洵人事之榮期極天倫之樂事況夫時當燻夏節近朱明符可辟兵早獻千秋之鏡縷能續命先分五色之絲天酒酌夫橊花何嫌旣醉華髮懸乎艾葉可辟不祥行將逺賁龍章還綰建昌之綬何必仰希鶴馭而闌入易遷之官而已哉

家孺立淑配余太君七十壽序

予居丰水去富山不五里而遙故在新安於延陵多兩家之好𨿽國分齊鄭井裏略有不同而村近朱陳煙火實爲相接昔我姑母肅鴻案以於歸有彼少君駕魚軒而至止維蘿附栢非一日之纒綿似葛依葭盡百年之姻契如家隱君孺立先生之淑配余氏太孺人是已太孺人早亶蕙質少秉苕姿受詩禮於名門得楷模於師氏光騰神井簮纓衍自大魁力鎭狂瀾閥閱開於名相數傳而後代有聞人柔徳所鐘閨生淑女性多婉孌愛觀劉向之書品擅聰明能辧蔡邕之操迨歸吉士獲事良人賦弋鴈以由房警鳴雞而在寢挽鮑家之鹿井臼偏勤烹龎氏之魚盤匜自肅而桑田變起嗟國步之維艱樾防中微慨家園之漸落老人在室恥缾罍之誰供君子於田爲耰耡之是賴而仰事俯育以婦也而代子之勞左支右吾以母也而兼師之任遂能一成一旅浡興當衰夏之餘以至三縮三盈崛起在居陶之際蓋先生以至誠待物而不欺然諾黃金比季布之言鮮有緇燐白璧守仲雍之誡而孺人律己獨出之以和平先生以慷慨濟人解難排紛幼安每聞息鬭扶危濟困聊城長有射書而孺人存心要養以忠厚先生交遊每好輕財助元振之錢何辭折劵贈曼卿之麥不惜連船而孺人持之以儉故能施而不匱先生居室多見坦懷防認履之非跣行不慍飲攘雞之酒擕筯無煩而孺人濟之以寛故能處而不淆蓋其先也有曽大母以貞節撫六尺之孤而懿教開於其始其後也有方阿吳以絕粒同百年之穴而烈性著於其中太孺人身處其間得坤貞之大備徳純於內秉婦順而獨完五曜麗天旣珠聨而璧合七星橫斗亦杓燦而樞輝杖倚玉鳩百嵗有同心之侶樽浮瑤鶴一庭環擕手之人紫誥鸞回行起居於八座金章鴛綬同爛漫於一時天之報施良亦厚矣家之善慶豈有艾哉玆者節屆春王將及燃燈之人同天姥方登懸帨之期一門釃酒以登堂三黨承筐而獻幣余叨世戚敢忘兩姓之歡況屬宗人聊獻三多之祝昔齊賢之母以老福而寵禮有加逸少之妻至耄耋而神明特茂以今方古莫盛於斯況夫笙響三山仙應遙集圖開五嶽慶有夙因某以座上之碧衣望壇中之絳節周瑜堂下聊成織錦之詞金母筵前用愽窺之笑爾

家天生侄母湯孺人壽序

嵗在重光時當終相予將躡康樂之屐歸訪家山登供奉之樓言尋舊裏而以微屙掩戶略似漳濵總之溽暑戒途有同蜀道遂使詩書已捲空憐無伴以靑春杖履非遙尙自夢賒於黃海而林開種字有客叩門則族侄天生登堂而請乞緒言於癡叔祈介壽於慈親也蓋其尊人如楚公少有奇姿長多懿行才如應奉寕言目下五行學類揚雄直欲心窮四庫年年煮字硯頭漧煞蠧魚日日研經外談髙靈羽中林蘭蕙豈惟秀出於延陵上國楩楠業已名香於歙浦湯孺人以吞星之華冑具孕月之淸標聞伯鸞之賢言來提甕得司馬而事遂葉彈琴旣淑而莊不懈如賔之志終和且惠毋忘作婦之勞中宵伸紙以待吟對案防王元索句半夜鳴機而促織篝燈聴樂子擁書美醖珍鮭但供賔筵談笑靑裙縞袂獨安儒室妝梳以至洛水雲屯門欲齊於通徳華陰霧合市遂比於公超虎觀崇賢名旣升於宗伯鴞林集彥選乃重於儒臣雕鶚橫秋行見大人之變龍蛇占嵗忽爲君子之災日旣出以當心天方傾而莫補竹生湘水總是淚防蓮出橫塘恆多苦意嗟文鸞之不舞徒恨回腸嘆寡鵠以空歌惟甘宛頸靑燈多怨照人而偏在靑年白雪難緇歷世而終期白首三十載幾經風雨飄搖藐諸孤共歷冰霜慘栗遂能養鶵爲鶴並可衝霄種子成松皆能拂日伯也沈酣五典無愧靑氊仲兮防染三毫偏多彩筆適五旬而介祉越千里而求言其孝可風其貞可感爰爲濡管俾借奉觴夫菽水可以承歡何必鼎鐘而後飫笑言足以爲樂寜須笙瑟以方娛予正索居又當卻掃乃二子惟榮親以爲念𨿽陳人而必求是心之誠足以爲養矣寜辭之侈然後足多乎聊進九如之篇寄北堂以將母用代百花之釀酬南斗以延齡

胡母汪太君五十壽序

余以顧長康之女箴人不槪見劉更生之列傳世所習聞爰輯彤史一編用以傳馨千古於是溯徽音於往代昭示來玆闡懿徳於遐陬宣傳中甸然而幃帟之行無取英奇貞烈之操多由患難若乃顯微一致作遐邇之女宗終始偕康及倫常之閨範扇淸風於林下實所罕聞應婺宿於人間良非易遘吾於胡母汪太君見之矣太君赤水鐘華黃峯毓秀簮纓承越國之裔鐡劵金書綸綍衍晉江之支黃麻紫誥苕姿夙裕無煩習禮東都蕙性天成不待聞詩南國迨及桃夭之獲事伯鸞適當冰泮之期爰賔司馬其歸我胡先生也能攺妝以椎髻甘操箒而偏勤方洗手以嘗羮卽含辛而無倦念代夫而爲之子婦矣而遑問其新乃刲股以忘其身姑兮而遂能起信以非常之純孝乃有其實並避其名復罕及之防謙惟誠乎心故格乎物且以良人逺出將求祿以養親君子遐徵惟孤居以持戶東西南北蓬矢之志四方酒醢米鹽井臼之躬百務而太君畫方圓而不困合上下以靡愆是以內顧不嘆於北門盛譽乃聞於西省陳當世之務直上金鑾抒夙昔所懷爰登玉陛遂與【闕】侍禦兄龍弟虎棣萼蔚其相輝左戚右榦荊枝聨而競茂乃置田以贍其族崇祠以妥其先義气布於三宗更解囊以濟其貧炊糜以振其餒仁聲敷於四海防君之故也非母之功乎方思效力於九重或值弄兵於七國李供奉不污僞命預遁江湖劉越石每憤忘家竟歸泉壤媧天莫補羲日俄傾悼廣柳之難歸流離異國望維桑而尙逺彳亍中途而太君決計還山無辭辛苦全宗返裏屢被漂搖堂構有未竟之猷頻煩丹艧宮墻有待成之緒力振皷鐘爲其易復爲其難𨿽風波而不懼見其大不見其小歷霜雪而不渝是以鐘釡無虞閫幃益肅兼鐘之禮郝之法林下之風自淸在後以裕前以光堂上之春更永庭趨一鯉砌繞雙雛文旣備其九苞名髙虎觀足自馳於千里气振龍衢蘭茁其芽香映鸞回之紙萱堪爲樹花紛燕喜之堦固其宜哉亦足報矣玆者歳在惇牂月逢泰臘太君應河圖之中宮疇全箕範具羲爻之大衍徳佩坤含而嗣君旣舞防於蓮峯歡承色笑復馳書於天水乞爲表揚予夙忝懿親屬有葭莩之好遙聞淑徳敢辭葑菲之章謹拂魚箋特抽犀管表徽聲於一代是謂女宗介遐祉於千秋良云壽母爾

家節母余太孺人七十壽序

家對蓮花時想靑山之宅身同萍梗新歸白版之扉第天畔鴈鴻𨿽有一枝可借而月中烏鵲恆嗟三匝何依乃西蜀櫻桃贈筠籠於子美南村楊栁共晨夕於淵明者則我小阮孔彰其人焉孔彰饌有江魚愛學茅容養母門無櫪馬思同陶侃畱賔然而不欲茍爲常臨深而履薄獨能自愛還執玉以持盈因負米之誠翻爲贈米思推餐之意頻見授餐𨿽恭謹得自天姿亶懷不偶而薰陶由於慈訓朂志爲多以余所聞余太孺人則於今世所僅見者孺人爲文學大士公之冡婦而處士曷否公之哲配也綿瓞出自富山風土得淸嘉之美絲蘿托於丰水冠裳接文物之華當其毓徳芳年早著聲於三黨及乎承歡鼎族猶盡禮於一門良非偶然有自來矣此孺人女徳之宗也至於潔治甘肥虔供菽水鹿車旣挽爰修提甕之儀弋鴈相將雅葉彈琴之操尊嫜互慶知新婦必大吾家娣姒咸歡謂夫人實重其族而處士公心耽任俠恥事經營將有志於四方乃罹憂於二豎孺人自操筦鑰飭彼酒漿每區豆以維稽無憂蠧飽𨿽瓶罍之告罄靡惜鼠糧問夜求裳聞雞有誡登堂饋食叱狗無聲此孺人婦徳之懋也迨處士公中厭塵勞早捐館捨芳齡失鳯空嘆操弦永夜啼鵑恆悲破鏡備嘗風雨獨凜冰霜乃謝丰腴身安荒陋至於逸勞有訓期文伯之克昌教誡多方望士行之能顯卄五年之苦節堪嫓美於柏舟七十載之淸風足流芬於竹防玆者嵗當庚午月在孟冬七袠筵開啟璇堂而懸防帨千年桃熟捧金斚而舞斑衣顧逋叟拜手之言應宗人介眉之請敢辭葑菲爰陳鮐背之詞共獻薹萊咸祝鶴齡之算昔曹大家之淑範曽享髙年宣文君之令儀因登上壽固知瑤池阿姥重輝碧玉之環海上仙人競進丹虯之脯矣

家徳逺母汪氏孺人六十壽序

七十三年每憶枌楡之社一千餘里言歸桑梓之邦而橋傍觀星初能息駕閣名髙雨乍得橫牀似晏子之居信無嫌於近市若陶公之裏聊自適於閉門而白髮長垂難起鄕人敬慕黃金已盡殊多遊子淒涼乃有族孫獨親旅客則家徳逺其人也晏笑時陪乎杖履過從不倦於晨昏時而酒熟梨花先提壺以致敬時而果成靑子乃傾匣以相貽𨿽繼廩繼粟之儀久不聞於州郡而執醬執酳之典猶偶見於市防知其尊人季成公已失過庭之訓而太君汪節母猶多倚閭之慈也蓋季成公早嘆伶仃長逢防亂鴈行四出久疎詠棣之歡烏哺獨畱逺失采蘭之養乃公殫心拮據竭力經營卒成堂構之觀卽備幃帟之禮而孺人慇懃提甕黽勉將車旣斗粟尺布之維均而視膳求衣之不怠俄而天傾莫補日出當心老人有未諒之情恐其孫之失恃而貞婦堅靡他之志得厥幼而相依嘆黃口之三齡曽何知識矢丹衷於百折寜憚憂勞鵠獨宿於終宵篝一燈而照影烏長號而竟夜瞻四壁以斷腸三十四年厲冰霜而益潔百千萬事經風雨之多端淚已盡而血流尙自焚膏破牖手卒瘏而心痛猶然畫荻空堂卒能丸藥和熊教雛成鶴女偕子而並長婚與嫁而皆完竹笥練裳僃經辛苦親仁就傅總屬劬勞乃徳逺獨善居奇不辭糴賤身甘勞瘁王戎每日持籌力任艱危周顗雅能當戶法天時而消息冬資絺而夏資皮視地利以權衡齊樹桑而陳樹漆一成一旅浡興當衰夏之餘三縮三盈崛起在居陶之際不輕然諾出言恆重於黃金每好施予結客何辭於白璧義聲日起好行其徳以無私俠气云流善用其才而靡困遂成方圓並畫內外咸資收殘燼而見新圖行有糧而居有積攺敝廬而成廣廈千斯倉而萬斯箱乃十月之方中登六旬之大壽庭陳筐篚三黨交致其黃階列皷鐘一族盡將其酒醴咸謂徳逺善能大其宗孰知太君慈能昌其緒也昔湛媼能爲剉薦士行譽起於晉廷蘇母徳著瘞錢子瞻文成於宋代徳逺𨿽潛蹤蔥市何敢仰比二公而孺人則厲操栢舟實已足傳千載其介福寜可易量而引年又豈有涯哉爰酌一巵用當三祝

邵大士曁嚴夫人五十雙壽序

明月連江是蘇子泛舟之嵗雜花生樹當杜郎醉酒之時適我塞翁顧余山館防雲南郭寫妙句於旗亭聴雨西發淸言於瑤席論心竟夕每及雅流屈指近今恆多名彥則謂邵君大士此日之元龍實乃嚴公灝亭當年之洗馬冰淸玉潤極晉魏之淸華外整內修備郝鐘之禮法而邵君區中架學五采蔚其龍鸞海內騰聲四方望爲麐鳯揚云奇字竹中之髙屐時來文舉芳罇花下之小車頻到王郎辧論落麈尾於飯中範叔饑寒脫雉頭於坐上時則恆聞解佩日有授餐或聴淸談識異人於隔牖能知雅志助勝舉於脫簮眾共矢於勿諼彼益施之防倦則謂鮑宣之物望實自少君而道韞之林風多由太傅於是有懷於接席恨無自以執鞭已而序歷丹鶉風髙黃雀而我塞翁蒲防十幅將歸南浦之舟椒酒雙瓶欲獻西池之斚言玆初夏實慶淑人迨及來春爰歌令徳方齊眉於未艾特借手於不文用是粵考前修每難佳配才如司馬祗貽誚於彈琴賢似樂羊尙有辭於廢織潯陽荷鍤僅聞翟後陶前臯廡賃舂幾見梁歌孟和至若臺髙渭上能致鳯皇道就武威並驂鸞鶴斯爲勝矣又其難焉而玆則儀度美於河山聲名昭乎日月人同胡母端是上流壻過參軍寜非傑士中宵皷瑟雅銜楊惲之觴半夜揮毫輒具王元之紙亭前露綬當朱翁子富貴之將來堂上抽書正韋微松菊之方茂聲淸似父曽傳韓氏東鄰教奉於姑尙有曹家丁婦其爲樂事何待名言而況家近明湖山當大滌故侯門外猶存五色之瓜阿姥壚頭已熟百花之醖也哉獨計君與家塞翁之締好誼重忘年而余與嚴先生之論交情深浹嵗承明夜直每重金缸建禮晨趨恆持紫槖王裴並轡頻同禁苑之遊髙李褰裳數對曲江之酒曾歡樂之未幾而少壯之已非一隙白駒悵然易失三山靑鳥招則能來玉杵非難人或有求而得婦金丹可致君寜無意於學仙耶

家贊公曁淑配徐太君六十雙壽序

蓋聞人在五倫之中其大者以忠孝爲重士生三代而後可傳者以義烈爲先是以史遷著書爰傷於遊俠而孝標作論致愧於絕交蓋古人立身曰道曰義必以信爲終始今人取友曰名曰勢多以利爲合離所以結交之篇每爲黃金起嘆而行路之險終難白首相知是惟一室之中著刑於之化斯使四海之內有好義之名也若我贊公足稱佳士蓋贊公生而聰頴在撫塵已與眾殊長更權奇當垂髫卽膺時望問楊梅而善對慧識偏多緝蒲柳而恆殘勤工不怠閔子騫之門內絕少間言陳元方之堂前時多愉色行成於已還將名著於時學積於躬自可報成於國但蓼莪起誦長因易簀銜悲觴豆頻嗟殊令具餐多慮乃偕徐太孺人躬親井臼手奉盤匜慰慈顏於不懌之辰盡子職於承歡之日此之爲孝其本立矣迨乎將車養志結駟逺遊銅斗山前方論交於縞紵金華巖畔或起變於戈矛首助軍資爰申大義乃淸防亂卒振天威不致流毒於閩粵之間遂能保全乎江楚之境其爲功也不更大乎至因烈士之一言感其忠義遂出妻孥之九死悉予安全則黎庶共鑑其誠因爲屍祝而地方實受其福同賴履旋也時太孺人內政聿修不以釡鐘分四方之志而我贊公躬行益謹不以毫釐貽一室之憂疊產雙珠增輝羣玉蘭馨桂馥旣有當於孫謀挾防持籌用克繩其祖武豈知一十五載之後重見兵興以至二十六年之間仍驚羮沸郢人之歌不作三戶但見啼號楚國之變叢生萬室悉嗟逃竄我躬不閱何況乎薴內之金國士難支奚論於艸間之璧而公𨿽遭顚沛終爲保持徳不思酬獨種徳於難酬之日諾非易踐偏全諾於難踐之辰遐哉國士之風偉矣古人之誼也予夙聞梗防久欽俠義之風今履庭除復見整齊之化帷帟有禮信不愧於太丘賔從如歸復無殊於陶母乃知家人之卦內外咸謂嚴君是以周南之篇風教必先淑女蓋有呂榮之躬勤家業而徐升之操行乃専有胡母之名著上流而髙柔之功勲益顯湛能剉薦而士行譽重於晉廷程有瘞錢而子瞻文成於宋代慶延後裔寜不然哉嵗在壬申月逢乙巳太孺人方懸錦帨兩嗣君並舞防衣而序值一陽慶皆六十同登周甲誰言夫唱而婦隨共迓長庚還見女先而男後冬之日夏之日俱當愛日之辰萱之齡椿之齡悉在延齡之防兩階競奏其皷鐘三黨交馳夫筐篚予忝居族末旣同獻其兕觥屬在賔筵敢有緘於兔管爰書鄙語用祝大年

家天期侄曁汪太孺人六十雙壽序

蓋聞陶公種秫惟得翟而其節愈髙劉叟入林爰有郭而其蹤益逺天生良士夫豈偶然人有賢媛斯爲卓爾至若登臺嬴女挾鳳管以俱飛煉汞劉君驂麟車而並駕在仙家誠爲固有而儒者謂之不經然君子萬年歌詠傳於魯頌而善人五福徴應見於箕疇此又修徳者之所爲期而亦善頌者之所必道也余家世傳讓徳代著古風堂構相承未攺髙曽之矩帷帟有禮頗聞鐘郝之儀而躬備潛修門髙篤行則以天期喬梓爲巨擘焉蓋天期幼多至性人傳曽閔之風早負俊才世有顧廚之目乃值時方多難傅介子遂決意於棄觚勢不可爲端木賜乃畱心於握防不侵然諾義聲頓起於江淮獨創防模盛業將侔於管範而登陴不守墮洫幾危幸黙相之有神得奇謀而免患間關故里一成興復夏之基轉徙通都三累定居陶之業乃少君提甕力挽鹿車徳耀賃舂共襄鸞廡卒使竇家丹蕊還茂五枝馬氏白眉首先諸駿父也母也燕喜時聚於北堂伯兮季兮鴻緒日恢於東序故躬行克懋旣心計以無庸而陰徳所施較耳鳴而自積時而收遺孤於艸際則世傳賈父之稱時而起饑瘠於桑間則人感趙侯之徳時而綈袍以贈範叔則曰綿定奇溫時而金幣以贖文姬則見瓶能不墜他若飼華陰之雀不恡黃花放余不之龜還依緑藻壘洛陽之甓不待乘輿布捨衛之金無煩眾造閨中勸善每倒篋而無辭長者樂施遂傾囊而弗惜是以酒泉太守列鐘皷而式廬隴右名卿駐輪軒而入室一時慕義競願納交千里聞風曾爲折節玆者龍馳其轡鶯奏如簧時屆正陽先生旣懸弧以當戶月逢嘉慶太君先設帨而在庭椿萱偕樂以齊眉蘭桂紛陳而繞膝鞠衣初薦柳桃映戶以宜人郁鬯方開櫻筍登廚而召客禮綦盛矣慶有艾乎況大道以八千嵗而爲春秋天數以六十年而成運防男下於女厥卦爲咸是有咸感之文已旣於辰其星建畢乃有畢宣之義況乎五龍疊躍數實恊於河圖五鳳聨飛兆有同於大衍此而鱠鯉匪借神供彼復烹雞還勞客嘆雙垂鶴髮常共樂於含飴疊獻兕觥並承歡而進酒槐陰蔥鬱望而知當貴之祥瓜瓞綿聨筮者有其昌之卜何必逺希黃老相與守乎庚申乃可仰比絳人得擬算其甲子也哉予山中避迹同癡叔於王家澤畔行吟見髙人於甪裏玉鳩持杖恆隨商叟以作歌銀鹿將車欲向申公而問道幸遇捧觴之盛事慙無鏤鼎之文聊抽管以抒詞後至竊同於司馬遂登階而致祝遙瞻實羨夫猶龍日之升而月之恆頌九如其未艾幹爲父而坤爲母開萬象於無窮爾林蕙堂全集卷九

欽定四庫全書

林蕙堂全集卷十

湖州府知府吳綺撰

題防

題江氏忠孝節義合傳後

四世五公環雀蟬聨於累代一門七貴金貂鵲起於當年吾見其人吾聞其語矣若乃貞懷介節合內外以流芳懿徳顯名迄祖孫而濟美作史者罕傳其事讀書者靡覩其文也乃觀合傳一編而濟陽江氏後先相映表裏咸彰東之公旣秉直以輸忠應全公復覃懷以養志七母頻傳於茹苦多賢疊出以見奇或尙友於逄屢獻批鱗之直或仰希曽閔能通齧指之誠或矢志存孤正气反畱於巾幗或扶危拯困烈聲著於衣冠聞結客之魯連情深蹈海有思親之仁傑感切望云莫不炳烺靑編輝煌彤管但能得其一二足挽子臣夫婦於頽波何況行有三千悉備孝義忠貞之大事語於人而未信際其盛而非誇信乎人之得綱常較難於得富貴而天之重名節更甚於重事功而江氏之貽慶後昆著稱來禩者爲未艾也

題江氏雙節傳後

奇男子嚼齒成仁甘畱碧血賢婦人持身秉義長恨白頭本屬同歸要無異致然而一時嫓美累世貽芳則靑史未之前聞而彤管於焉罕見矣江母程太君中含隠痛破鏡傷鸞汪孺人早負深憂離弦怨鶴兩心自對斷腸因以知心四目相看血難爲比目卒使烏能返哺鵠可髙飛具季偉之餐非因飯郭上陳情之表雅欲報劉則孰謂急景之冰霜非所以成寒巖之松柏也哉昔崔親秉節乃受義成之封盧母持貞卒下武昌之拜吾信榮華之啟後必有節孝以開先彼下裏之談輕同籬鷃傖父之見局等井蛙亦烏知天道之微識人倫之重也耶

王蒼霞萬卷山房詩集題詞

世途險阻毎易危身仕路浮沈惟應裹足只有靑氊一片可稱吏隠之資況夫錦字半囊足快詩豪之用蓋脂膏不能相潤故貪黷息其誅求文史足以自娛而神明全於澹泊也蒼霞王先生少懷雅志長負雋才本貞白之鄕人爲安丰之令子仕而未逹官已多閒初彈茂苑之琴行理昉溪之棹乃篋無長物惟存苜蓿髙吟袖有淸風不減葡萄麗字好而示我輙欲享以燻香持以贈人亦匪等於懷璧始知文如韓愈何須伏宰相之門詩似鄭防眞可入飲仙之座況乎溪邊釣石任彥升之所曾逰嶺上閒雲李謫仙之所舊憩由是而寫之逸調出以新聲登伯起之堂先生自此升矣醉司業之酒老人其願歸乎

張鐡橋顧云臣合畫像冊題詞

影息槐陰時當竹醉倦初同於司馬好忽惠於求羊具芝嶺之衣冠須眉並古把谷城之書冊意气多奇則鐡橋張君寫千金於駿骨而云臣顧子合雙璧於虎頭也蓋張君探道之微養神於曠靑衿學劍得妙術於猿公防筆摛文寫奇情於龍友負管葛之志寄意圖書具陶謝之情放懷山水而顧子通神絕技超代殊能興極滄洲家法頗傳於顧愷情娛山嶽臥遊雅類乎少文名旣重而還衝藝已精而未滿以是鞠躬進履仿孺子之登橋防頰成圖顧先生而捧杖蓋契合在形神之表故防染居筆墨之先也昔宗生慕古用寫玉於步兵李子稱詩特範金於賈佛在古相傳佳話於今同羨勝流矣但得意雲泉此日看君於紙上而置身丘壑何時益我於圖中

題汪上若蘇幕遮詞後

予甥汪子上若學類陽元才同陸果借美人以諭君子雅善微詞本古意以發新聲尢工小令寫紅窓之韻事有雨皆香傳粉黛之幽情和天都痩則珊瑚作骨直疑身作錦鞋豈翡翠爲牀但許花開防筆已哉乃程子亞韓並擅淸才尢多藻思含珠吐玉行當較勝秦黃鏤月裁云遂已齊驅元白誠謂一臺之妙寜惟獨秀於時者乎鐫之琬琰用以共著其國華勉以縹緗尙望無虛於宅相也

姜仲子宣窰脂粉箱題詞

萊陽姜仲子博學而好奇多臧而服古所寶宣瓷一器質素文靑體堅制妙詢之宮監知爲翡翠香奩置以書牀用等琉璃硯匣姜子旣獨珍之什襲三君乃競美以篇章物兼華實以咸工詞備抑揚而盡變嗟乎燕來漢殿夜珠時照露華獺補吳宮春暈還添玉屑仙如秦女方塗一轉之丹竈似升平特賜兩輪之磑昔之口脂面藥不知何處恩光今則粉白縹靑但許名流把玩其爲物也君子傷之矣而況昭陵玉匣已出人間漢殿金盤盡歸天上考工零落久無大邑之供大雅凋殘非復宣和之舊人事見其盛衰物力因而消長其爲感慨可勝言哉仲子其韞櫝以臧之異日可執型而考也

家文仲唾餘艸題詞

家星陳仲容雅量慕阮籍以入林承祜淸才傍枚臯而卜宅十年馳想毎飲香名千里聞風恆傳好句而家分三眷迹散四方難聚首於瀼西徒懷思於渭北玆因訪戴乃獲識韓而星陳誼篤停雲情殷聽雨頻過廬阜異靖節之聞鐘毎坐蕭齋共許詢而揮麈旣畱連而對酒遂慷慨以論詩初未開函卽有淸風而拂座旣而終捲盡看朗月之入懷若成連之鼓琴弦一彈而卽爽如歐冶之鑄劍鋒有試而不畱則曰異哉此才乃復近生吾族若其加之以學何難直到古人夫詩以傳情而情必生於厚詩以言志而志必取乎深幽蘭之馨要滋之於九畹芳桂之烈乃被之於一山渤海男意在研精而名齊於摩詰玉溪生心求入格而品貴於飛卿豈有他異人哉亦在乎刻意耳由此而抽毫廣座建幟長城取冰雪而擕直云君當自愛得江山之助毋曰臣叔不癡

題靈芝白鶴圖

余友羅君臨思敏而工文賢而博古嘗屬蔣子前民爲靈芝白鶴之圖曰予家系出長沙家於歙浦裔源夢鳥湘中曾號琳瑯道擅騎龍天上猶傳冠褐簪纓繼美史冊流輝乃在李唐之時則有廬江太守者分餐香積未遂飛鵬攜捲黃都或傳鳴鹿二十年虎符朝佩松杉已長舊圍三千里雕錦晝行桑梓還沾雅化生靈拯患竟同梁國之仁弦誦遺風遂有文翁之政禁淫祠而巫風頓息崇本業而膏雨施惠以及人亷以律己於是芝生燕寢表瑞應於雙麟雀下訟庭傳喜聲於五馬夫艸木應時而茁錯彩顯盛徳之葳防禽鳥得气之先純素見淸操之潔白大吏上其治狀聖主賜以璽書行比淮南課是百城之最名髙潁上公從五等之封旣炳烺於宸章亦昭垂於家乘仰揆往迹竊願學而未能逺遡遺徽庶可風於有位蔣子乃吮毫而起曰是以盍觀乎聽翁亦展捲而稱曰美哉是圖也因書數語聊代座右之銘用示後昆毋忽庭前之訓

題宗鶴問竹祕閣後

宗子得竹祕閣一具厥質旣良其工特妙相其正直不殊君子之居身助彼英華每伴詞人而運掌華子比之陶瓦言分銅雀之形汪君謂爲策書用鏤赤龍之字二者辭旣工而調美兩君名𨿽異而實同從此品重裘鐘辭髙筆格築書城之偃月長從管子登臺銘筆陣於淩雲欲爲班生剖劵矣

宗梅岑爲燕子洗巢詩題詞

吾友宗子梅岑雅負閒情嘗多勝韻習靜而深居楊柳移家而獨愛芙蓉馬逸士之文窓時回素羽張集賢之寢榻恰對香棲乃雛去梁空偶念薛郎佳句而泥隨花落嘗污揚子經爰命滌除更加封葺灰飛殘刼已銷寶墨之宮塵滿人間不入烏衣之國盼娘樓閣轉見淸華趙姊亭臺益成窈窕𨿽紅襟歸晚徒憐杏壘云髙想翠剪重來應訝芹泥雨潤誠哉佳事之堪傳美矣新篇之足詠才過春社史邦卿藻井之篇欲近玉堂張子壽華軒之賦從此柳昏花暝長看此處簾櫳寧教野艸夕陽更向誰家門戶也

永愁人詩集題詞

夫張衡寫志思在泰山衛玠言情茫如江水世有買愁之地人欲寄愁於天愁非慧心未易有也梁溪女士龔氏大家生有令姿少逢時難弔屈原於楚澤已殉故君葬李白於靑山空畱愛女旣伶仃而失路遂俛仰以從人爰有閒情乃工韻事捲簾秋詠那堪痩盡黃花對鏡晨書直欲香盈素手李公擇之妹信解含毫王凝之之妻偏能染翰常含思而未吐纒綿略似春蠶遂顧影而自憐淒切有同夜鴈自題所著命曰永愁嗟乎知已維艱賞心不易人逢意外事阻情中口銜闕以難言腸繞輪而徒轉石𨿽五色終何補於情天木有千枝竟難塡乎恨海筍生湘水未竹而已有淚痕虫是秦灰化土而尙存寃气愁端百集愁態千名絲無緒而難尋酒不澆而長醉其爲永也得無是乎然而我命不猶此中有鬼從前怪事悵當世以何多向後幽懷問他年而誰解年年緑樹空銷蛺蝶之魂夜夜靑天枉費杜鵑之血僕原善恨人已視爲捲葹子欲何爲我欲贈之萱艸

天鏡和尙語錄題辭

法向誰傳不來不去相從何見非我非人乃有沛國禮宗是爲天鏡和尙生由紫竹產自靑蓮出羊烈之名家眞操獨立解鳩摩之宻諦妙性常圓偶涉愛河卽上慈悲之筏宏開覺路旋明智慧之燈爰與靈璽大師互相參究共作比丘而說法同超天女以獻身寺號靑鴛並居靈境林開白象不到纎塵入火宅而先涼出污泥而弗染排沙祕義直能探靈照之心面壁眞傳豈僅得逹摩之肉於是升壇提唱列座敷揚發獅子之音聲聞十地闡蜂王之教語盡三乘廣防法云普及大千世界朗開慧日咸歸此一宗師固已道合人天心空彼我者矣至若神逰境外識香气於林間悟在言先得春光於枝上機鋒共證不須坐破蒲團頓徹俱忘直欲還他拂子𨿽當年只履已自西歸而此日遺經猶傳東度請親承於當下作什麼生問誰認其本來因如是見

防尢悔庵菩薩蠻後

阮生失路澆淚無端屈子問天寄愁何處水以不平而激木因有郁而奇情有所之理固然矣吾友悔庵文髙於命宦薄於名艶曲三章欲醉沈香之酒奇才兩字不分歸院之燈孤竹崖前空隨射虎百花洲上徒共眠鷗劉公幹髙臥淸漳王仲宣哀吟荊楚爰以沈鬱之意寫爲穠麗之音此病中八首之所由作也夫生而識字卽種愁根長解言文原非善气惺惺自合人奴咄咄何堪令僕吾儕若此復何怪耶子善吹簫請命小紅而按節我爲防劍聊浮大白以倚聲

防髙蒼巖太守洞庭倡和詩後

蠟屐一雙謝臨川時多逸興畫船十隻白香山毎賦新篇古人理政之餘常爲遊覽良由風雅之气足於性情蒼巖髙使君績懋黃龍聲髙紫馬乃湖中了其公事而濠上適有防心爰發山水之淸音無煩絲竹遂振雲泉之逸彩自得鳥魚而汪子扶晨及家鹿園並擅淸才同追麗響昔蘇家二客未見成吟王氏羣賢猶傳闕制玆則嬉如杜牧賦比枚乘同揮鸚鵡之毫總艶蒲桃之錦知公把酒時當不似人間笑我聞歌此曲渾疑天上矣

防孫止瀾太史詩卷

少陵之吟落月雅憶平生彭澤之賦停雲願言疇昔古人崇乎气誼出之性情交相重焉良有以也止瀾射陵兩先生徴君種柳學士班荊同爲山澤之防共結云雷之契固已淸風被服古道照人矣乃止瀾因遊寓之時錄贈遺之作俾宋子穉恭用爲世守夫穉恭之濟美誠王獻之繼王羲而止瀾之締交則陳羣之有陳紀詩篇贈答情致綢繆不足以風示來昆追蹤往哲哉爰題簡末俾教荷葉而藏永作家珍可比梅花之賦

素心詩防

南村晨夕惜幽朋之姓氏未傳東瀼往來嘆勝侶之賡吟不著在一時以爲闕事乃千載用以遐思云紀黃子以江夏之逸才集廣陵之多俊李供奉雅稱詞傑梅都官最擅詩名賦能擲金石之聲惟聞孫綽品足收湖海之气兩見陳登瑟鼓湘靈得仲文之佳詠賦言京洛有平子之雄才思或進於吞星能自髙於立雪莫不爭標漢幟共奮秦椎日麗神都競長四聲之壘云迷絕塞恆堅五字之城然當八音疊奏之時耳不傾於鄭衛逢眾彩錯雜之際目不於朱藍譬幽谷之蘭芬都無煙火如空林之梅發不受塵埃以此言知其相知也至宻以此自得其相得也愈深由斯而坐進古人力追大雅心之爲素不旣多乎予懶欲謝棼未暇執斧而導喜因見獵猶能慿軾以觀

宋牧仲楓香詞防

近之詞家互爲澁體施於樂府競號新聲實有江河之憂豈獨風雅之變哉先生楷模八代衣被九州乃以大雅之才間爲小山之制具周秦之麗節而去其靡寫辛蘇之壯懷而去其亢所謂永嘉之末復聞正始之音也

余廣霞浴鶴吟防

一百五日可禁凍雨連旬七十二峯空嘆春泥塞路正作聽鸝之想忽傳浴鶴之吟值仙叟於下邳殊多逸思得才人於東海同寫髙吟孔庭咸可聞詩杜氏皆能索句淒然對酒先得我心所同率爾焚香但覺君言特妙也

防彭爰琴壽閻再彭序

再彭先生具栗裏之髙風躋芝山之上齒須眉儼若疑是神人耳目未衰猶稱詞客而荀家之才子早騁龍媒且蕭氏之文孫還翔鶴羽洵足稱之人瑞號以地仙者矣吾友彭子爰琴爲抽犀管用擘魚箋寫星子之詞裝之玳瑁染霞卿之翰麗若芙蓉何必圖展紫綈見眞形於五嶽籙成靑簡傳靈誥於三山乃復義篤稠桑還求金縷思深落葉恆念瑤簮斯又意與世以俱長情隨年而更永者也余旣覽彭生之作復觀陳子之篇持爲情移敢辭才盡進之仙訣用質牛叟以五千綴以鄙言聊濡龍賔之十二

鄭若千詩箋

予於辛未上巳之辰重舉春江花月之社維時庭前受簡不乏羣賢花下論文盡來多俊而鄭子若千蘭夢一枝艸生雙帶文章淸麗獨操正始之音吟詠髙華自得元和之體歷觀五作足擅一塲自可與子美聨鑣豈但令君苗焚硯哉因題蕪句用授棗人

防陶奉長維揚竹枝詞後

春風城郭舊是魂銷明月樓臺時爲腸斷而香車寶絡𨿽如昔日繁華乃繡幕靑絲迥異當年佳麗寫柔情於紙上不減名士風流寓勝賞於篇中欲問美人消息君請歌竹枝於堤上余將尋桃葉於江幹矣

引

雙節乞言引

伏以髧髦矢節從容較甚於捐生剺面存貞堅忍尢難於繼美故

朝重褒嘉之典𨿽待及年而野存激勸之風寧辭頌徳惟江母程太孺人者鶴誠先生之淑配郢上之尊慈也少裕鸞姿早成鴻偶婦能自好方靜禦其朱弦士故多奇獨激昻於赤劍迨至天欲傾而莫補遂乃海可蹈而不歸寡鵠空歌誰憐宛頸文鸞不舞徒恨回腸動則捋荼幾見忘憂之艸生而食蓼長爲茹苦之虫稱未亡人幾四十年撫藐諸孤如旦暮事瀟瀟夜雨時聞鳴杼之聲慘慘晨霜不滅畫灰之字爰俾郢上聿振衰宗業授一經名成黃絹家完三徙事出靑箱人推士行之親運甓良由於剉薦時值阿咸之匹矢栢遂合以如蘭蓋境若公早賦玉樓致汪孺人遽塵瑤瑟題扉已決家人曲諭以存孤引刃何難娣姒羣寛以守志蚌𨿽胎而不育嘆豈由人蜾非種而還生呼常似我墻邊灑淚俱開思婦之花海內塡波莫盡帝娥之石泉能躍鯉汪能以事嫡姑者事其叔姑樹有啼烏程卽以愛猶子者愛其猶婦靑燈兩世有苦無甘白首一門長昏不旦裏閭紀實志乘並載其詞郡邑飛章旌典先從其長乃太孺人謂冰霜砥節痛教形影相依豈日月垂光肯使聲名獨後以玆謙徳暫寢褒封用待遐齡同膺懋典然而龍門紀竹猶存巴婦之臺天祿吹藜尙志義姑之傳況此雙貞之嫓美蓋偕五烈以齊芳可少詞以揚淑範長篇偉制雅號鴻裁短詠微吟咸稱鳳采倘文通鏤管能開五夜之華則萊子斑衣足慰三春之艸庶榮深衮字共知林下淸風而寵溢綈箱永沐毫間瑞露矣

江靑園七十小引

靑園先生理學名宗忠貞華冑風流不墜榮名代著朱纓節義相承灝气獨凝靑簡淸剛化物彥方感還劍之風施濟覃懷阮裕動焚車之嘆蓋慷慨原乎大義豈矜遊俠之名而然諾本於至誠遂有眞儒之勇是以朝尊更老獨禮桓榮社啟耆英先迎富弼一時遵爲律度當代奉其楷模至若大歷詞人還衣五彩髙陽才子並得三珠竹林多均愛之情蘭戺有競榮之勢斯則楊家傳其玉佩杜氏號爲寶爻者矣玆逢誕嶽之期適值觀濤之候稽之人事前半月而彩絲延算於北辰考之天時後八夕而紫緯懸輝於南極書繙寶籙猶龍老子之文杖賜玉支單豹嬰兒之色炤長筵於不夜明月猶懸樂盛事之如春丹霞可接何人善頌敢抽兔管以陳詞此日爲歡願酌犀觥而進酒君請歌乎旣醉餘方慶其作朋爾

漢殿傳經彥梁臺夢筆生華纓振橙裏朱棨耀蕪城維嶽時生甫占星夜誕衡魁奇原獨立磊落早多英威鳳存遐覽髙鴻足曠情觀書懷卓犖學古志縱橫道欲尊三代聲嘗動兩京艱難因就義慷慨爲全名仗劍歸齊地持盤定楚盟輟餐周友急汲井化人爭白璧身同貴黃金諾匪輕裏兒憑息訟鄰境賴休兵攜酒攘雞醉投錢飲馬行危巢畱破卵沸鼎救余鯖令徳惟神聽陰功似耳鳴素環應有報靑防豈無銘屢和居陰鶴頻聞出谷鶯易精王輔嗣賦美庾蘭成虎觀方聨席鵬溟各奮程碧瞳誇矍鑠黃髮仰儀型幾杖華三祝衣冠漢五更幸玆逢大戊還共慶長庚濤長符川至星髙並月明鮐顏齊衛武鳥爪降方平絳縣何能算丹丘不待營願開蓬島席永奉景山鐺家士雅孝亷居憂致疾作詩慰勉並索同人屬和小引

蓋以道逺循陔防服罕聞於萊子乃致情乖陟岵素冠嘗慨於棘人嗟斯世之不臧幸吾家而庶見則族侄士雅此其人也士雅本負俊才尢多至性以尊人之易簀率諸季以撫棺日日悲號盡淚而繼之以血時時躃踴幾死而遂不欲生以致雞骨徒支猿腸欲裂經年病瘵瘳屙賴得銀丸畢世銜哀返魄恨無瑤艸昔攀筵附子感鄰母於屬垣泣扇王修致鄕人而罷社斯爲似矣良可風焉爰乃慰以新篇且可箴乎末俗白華惇孝聊同束氏之補亡彩管旌徽願得郢人之繼和

爲家元士節母羅太孺人六十乞言引

蓋聞紫綈祕笈書藏於阿母巾箱彤管名編字照以神人拄杖非待彰於藻制難共顯其芳規玆有元士吳子之慈親是爲幼符先生之淑配琳瑯家世本爲夢鳥之孫琬琰聲華代有珥貂之客幼悲岵屺孝不待教而成早賦河洲禮獨因心而具堂前椎髻能同夫子之心廚下嘗羮獨諳老姑之性桓少君之挽鹿提甕何傷龎孝婦之烹魚脫簪靡恡瑟琴靜好一十八載罕窺喜怒之容井臼操持三百六旬盡屬勤劬之夕緇衣欲造寧嫌錦卻蒲桃黃卷堪酬自笑釵無玳瑁煙分百口旁且及於翳桑祠展三宗逺益防於采藻此則懿難盡述美不勝書者矣爾乃河決難塡天傾莫補始則星前刲股深閨亦有金縢繼則日出當心絕壤空埋寶鏡題扉粉字幾欲還陰封髮帛書聊因存趙幾年夜雨鳴機和助讀之聲半世秋風斷杵警縫衣之夢養雛成鶴誰憐寡鵠淒涼有子雕龍肯惜和熊辛苦身肩四代心許千秋遂使膝下文通欲協貂蟬之兆階前令伯將陳烏鳥之情豈徒臺爇夜香令子金桃葉慶已見堂髙世防曽孫玉筍成班他如義比魯姑識同許婦獨將赤手救伯姒於蓐室之中不惜黃金卻暴客於空庭之內此皆閨闈之僅見良爲巾幗所創聞者矣玆開六袠恰半九秋天上蟾蜍已就長生之藥雲中鸞鶴爭浮久視之觴信與月以俱明心常皎潔將和天而不老節更髙寒範式登堂爰同展拜楊羲授籙雅足承歡封萬歲之鄕行見起居八座錫百朋之字仰祈組織七襄爾

陳母姜太夫人七十乞言引

蓋聞光昭靑簡凡才子必有慈親頌紀彤編由令妻必有壽母積徽聲於往古傳懿範於近今則陳母姜太夫人實有之矣太夫人靈鐘玉燕本出於釣璜慶篤瓊鸞祚久昌於錫劵華纓累世河山傳象服之榮畫棨盈門井臼著鹿車之範爰歸碩士作配名臣義篤三從欽嘉儀於鼔瑟功髙六出襄祕計於篝燈純孝表於髙堂勤幹聞於中饋龎家烹鯉廚羹必自親嘗崔氏扶鳩中服多由手澣煙分三黨毎見脫簪廩濟一鄕恆聞輟膳𨿽華稱珈翟旣身貴而靡驕迨慟切槁砧復門衰而不墜堂前畫荻空憐三鳳中分室內丸參還羨一防已足布裁大被冀佳兒長近正人珥易奇書謂是子終成大器乃俾令嗣是謂健夫若終子云之過關雅多壯气如陸士衡之遊雒洵號異才乃涉世不慕聲華而讀書恥爲章句窺其所造將顯親必賴揚名揆厥所由惟能文乃堪養志歲當乙丑月肇甲申節啟中元慶先一日壽增天秩時際七旬宣文君坐有生徒稱論自若郤夫人年逾耆艾神明未衰豈不盛乎是可頌也敢乞江毫之五色用賚魯衮之一言則文重鼎彞永賴仁人之贈而詞髙琬琰瞻君子之光矣謹啟

紫金丹小引

杵分兔窟品重霜藥獻龜臺名珍絳雪張子本杏壇之佳士還種杏林以芝嶺之髙人自畊芝畝傳家金鎞早看藏發光明濟世珠奩更見書分宛委惟玆祕授實具奇功砂鏈蓉牀頻經九轉丹成桃液獨妙三還气可除屙似啟龍膏之合香能辟惡不殊螢火之丸得自神人癕何爲而徙樹佩之君子體竟勝於紉蘭

募修鎭海樓觀音閣小引

南閣髙樓名曰鎭海丹甍飛拱慿陵百雉之巓畫棟遙鶱用奠六鼇之足捲風雲於南浦雄峙金湯駐慈月於西迦靈分瑤島舟航萬里共瞻朱鳥規模鐘鼓九霄自有白鸚響逹此旣深於衛國良亦顯於佑民者矣素修上人者朴能生悟靜可破愚百八子之勤持二十年而苦行雲霞千尺不煩棕拂登筵風雨一燈獨向蓮華聽漏念此翚飛鳥革萸江之保障非輕然而鼠穴雀穿桑土之綢繆宜早倘遲修葺必致寶相之淋漓若任廢弛何論鐡圍之傾壞敢辭饒舌仰懇信心用爲助木之山神共作聚沙之童子施之材施之堊幸爲費之無多孰爲補孰爲修計成功而尙易毋云官之所掌何煩撒手五銖將見福有攸歸絕勝蓋頭一笠

爲朴庵和尙募具足戒衣單引

嘯鸞人後司馬家兒忽有意於離塵遽捨身而入道頭皮直上𨿽云煩惱能除腳板行參尙有威儀未具在嗔癡旣絕要本無貪而慧定維修必須能戒是菩薩不名菩薩究竟如何做闍黎像个闍黎規模不免是用丰幹饒舌徧求檀越發心念珠有一百八丸要令隨時圓滿布衫重四斤七兩須教當下現成看他禪和子作甚麼生惟願大善人說如是法

爲姚公六子募緣小引

僧某者故廷尉永言姚公之六子也廷尉剛而絕俗淸不謀身以故世未一傳家皆四散兒如任昉𨿽有葛而弗完子類叔敖並無薪之可負欒氏降爲皂已足傷心孝客去作浮屠尢堪酸鼻況乎路窮於托鉢又復辭拙於叩門澗底束薪偏難煮石城中合掌誰與施珠非防長者之涓埃難起遺孤於溝壑伏祈惠以五銖共謂舊家所不忍見庶幾延玆一綫毋嗟亷吏之不可爲

方君樂志圖小引

夫入世塵而不滓者斯逹之鑑已深超物態而自頥者則貞休之气彌足於以保玆純素和以天倪得河圖之中宮慶符龍馬應羲爻於大衍徳葉鳳麟度黃綺而齊年絜喬松而等算𨿽列名朝籍而混迹塵區識者有以知其不凡達人早已許爲無盡矣黟山之麓夙有異人方雷以來猶多傑士乃爾郅方君者少負英資長多偉抱岐嶷由於天亶慨慷實自性成擲筆早類於仲升結駟有同於端木而閔家門內絕少間言曽氏堂中恆多懿節萱堂偶疾輒步禱而忘遙荊砌分勞毎躬當而靡倦坦懷無曲其直如遇物惟誠我心匪石陰徳不願人知勝事難爲僕數是以贈佩見於呂防瑯琊濟美題輿稱乎仲舉潁水發祥玆當知命之時用祈黃耉方慶遐齡之算以介白頭爾乃身寄寰中具淵明之逸興心逰物表慕長統之髙蹤則其淸言傳諸柔翰波分上下可滌塵纓風有雌雄偏宜廣袖心知魚樂其何羨於渭濵目送鴻歸爰有同於江渚於是謝鯤一壑宛似虎頭叔則三毫端由麟角其曠懷有若此者則髙致爲何如乎是當被以篇章傳好修於久逺豈但畱於簡牘寫盛徳之形容哉

靜之朱先生七袠介言小引

黃山結幛紫府傳籌傳稱君子之國僑詩歌張仲之孝友式如玉式如金仙醴助防衣之防鼚乎鼓軒乎舞良辰飛濯錦之箋靜之先生古黟望族讓產同乎讓國追延陵季子之髙風敬友本於敬兄仰司馬溫公之盛徳居睦親之宅年年風月樂以忘憂表鄭公之鄕世世子孫引而勿替階前蘭玉謝家之幼度超羣墻上薜蘿張氏之公超成市挽鹿車而行汲何嘗對泣牛衣藏龍劍以傳家已見名標虎榜運逢淸泰壽屆古稀緑鬢朱顏獨飲菊溪之水淸泉白石同聽緱嶺之笙紫芝之眉宇爭觀碧海之煙波可涉羣公作賦並淵云班馬之奇才令子開筵招鐘呂佺期而共集綺夙忝維桑之誼媿糠粃之在前況當酌斗之時奉盤匜而恐後

林蕙堂全集卷十

欽定四庫全書

林蕙堂全集卷十一

湖州府知府吳綺撰

露布

擬浙江大兵平大蘭山土冦舟山逆賊防報露布

【臣】聞玉弩垂芒九地失負嵎之險瑤堦舞戚四瀛銷吐霧之妖日月所臨有容光而必照雷霆下擊無負固而不靡干戈揚天子之威鐘鼓送

聖人之喜恭惟

皇帝陛下天挺英姿神授偉略云入戶奉寶籙於丹陵緑錯升壇得瑤圖於翠渚榮露下竹葦之澤薄桂海以敷文肅云垂芝艸之華罄冰天而服武塗山禹防已集萬國之珙球蒲版堯衢自靜九重之尊俎蠢玆浙冦敢悖天常肆虐金峩輒奮九頭之暴舒凶赤堇久稽一靣之誅始猶釁構魚書遁蒼崖而伏莽終則怒回螳臂依碧嶂而憑叢蹤防類於黃中蔓欲同乎緑綫兼之鱟背爲防通孫恩於扈瀆鼇身弄楫連楊泰於鼎湖出沒蛟門憑陵虎巘山倚海接相爲犄角之形水借陸援用逞連拳之勢遂使曹娥江上估客盡棄桃枝嚴子嵒中隠士難安桂樹屐殊康樂寜煩孟顗之疑戈挺盧循屢致王凝之變【臣】等敢承廟算廣布

皇靈方傳壘而呼冀逭揚旗之罪乃揮弋而舞仍矜拒轍之能犬旣敢於吠仁虎愈威於服猛遂乃應變出奇潛師制勝躡懸車之嶺暗搗腹心陟束馬之巖平分牙爪气沖南斗輝煌雙劍之芒影滅西郊變幻五云之陣始於夏關之地殲厥凶鋒繼於斗門之區躪其堅壁焚骸積阜幾成京觀之風殘息登髙更切守陴之哭爰於某日遂破大蘭山土冦某者羊頭巨鏃並穿袁尙之顱龍尾神鐶爭斷蚩尢之背血被原而成赭何言鴈宕千尋屍伏地而流丹遂滿山陰萬壑而逆賊某等或以干城舊將爲背地之陳豨或以島嶼遊魂作圖危之道覆猶爾遷延重地窺伺巖疆【臣】等益奮天聲嚴伸大討秉屏翳之效靈值馮夷之助順樓船萬艘還興黃海之師戈甲千重共合昆明之戰鯨波夜湧笑鼈令之浮屍蜃气朝昬縶呂嘉而授首兔方迷於入穴鳥乃嘆於焚巢惟此舟山者去浙水才有兩潮藏沃野寧惟千頃咽喉吳越煩廟慮者十年襟帶閩畨結隠憂者數省獲玆全勝遂據要衝凡皆遙稟乎神謀故致奏功於師武資其甲仗不煩武庫之兵借彼餱糧可上金城之策斷上流之奔逸勢若建瓴作東越之屏藩雄如列嶂逺人歸化皆言水不揚波樵客迎仙益見山無匿影矣【臣】等無任懽忭踴躍之至謹奉露布以聞

疏

霞霧山北庵募緣疏

五丁開嶂罕覩神工三癸建亭爰稱勝迹惟此菇城之外多古道塲憶彼霅水之旁爲舊逰地嘗愛山名霞霧厥稱境足雲煙向逢石屋老人久幸秋圍白象非遇燒庵婆子俄驚夜舞紺龍火種蓮花信因緣之有在天開祗樹知事業之攸存玆有隠愚上人者座列三支燈然五葉軒轅峯頂曽提頑楫之眞傳妙喜巖前擬續皎然之故迹但髙坐不爲漢語而上行未易唐捐是以抽毫代丰幹而饒舌俾之托鉢乞給孤以蓋頭倘童子聚沙共種旃檀之樹則山神獻木卽成薝卜之林識嶺路之髙低不礙吟成瞌睡盡人間之興廢還聞福在檀波矣

爲徹千上人結茅疏

蓋聞勝緣有待嗅水知香法防將開移泉作供𨿽地經桑下不成三宿之情而坐湧花中實現六通之果惟玆徹千上人者系出吾宗法登彼岸生龜早脫嘗稱白足名流靈鷲恆防不數黃頭小乘一瓶一缽徒聞粥飯之緣千水千山莫問袈裟之地將參禪而少壁此面奚堪欲聚石以無臺誰頭可防何方蘭若能容獅子之牀此日竹林不聽鸚哥之語是以持杯不渡振錫空吟師惟得得而來室且揺揺靡定必借聚沙之神力乃非築舎之虛言貫似蚨飛錢聊分於於頔珠同鶴報金共布於給孤買沃洲之山燈畱黃蘗開廬峯之社池有白蓮矣

爲黙雷上人募古琴疏

神僧洗鉢但乞伊蒲長者布金惟資祗樹苟非悟超寶筏將得意而忘言何以供設銀絲乃聞聲而說法惟我黙雷上人法傳五葉道契三支短簿祠邊長攜焦尾生公石畔還欲防頭言募名流用求古器掃一切有爲之法別作檀波用十分無累之神孤尋果地作水仙操煙波何處移情得混沌材風雪還堪悟道非弦非指直須言下儋承在水在山莫令當前錯過我慙坡叟曽得交聰誰是韓公應來聽潁倘令心遊軫外頻教擊磬敲冰不妨塵冷匣中依舊山空月老

募修溪南防館法華庵疏

蓋惟河山西極一花開白象之天煙雨南朝雙樹棲赤烏之地考報恩之爲古剎前代爰崇而法華之有精藍吾家持建旃檀馥鬱在長幹勝選之區瓜瓞綿長是丰芑發祥之所三百年簪纓赫奕堂構常新十八冠蓋往來弦歌不輟故九秋鶚薦賔興有賴以云蒸而千里鴻飛客至無憂於露處允矣名宗之美制皇哉上國之雄圖然地屬梵宮守防必資於釋子迨事經軍帑倥傯不戒夫祝融遂使勢烈燎原悲興巢幕靑氊靡托何言薝卜之園畫棟難存竟作荊榛之苑斯則旅人爲之裹足過客見而傷心者矣予以去秋來經舊館疏棠老桂惆悵於四十年前忍艸悲花感慨於五百刼後念祖宗勤勞不憚殊切謨謀倘子孫修復無聞有乖仁孝欲爲運鍤笑乏倒囊幸賴非止以同心尙願諸公之合力祗園長者倘能量地以布金梵域神童何礙聚沙以壘塔況乎振上世中衰之業名較善於他工貽後人卽次之謀報非賒於異日物力歸之一手事必可成功徳及於眾身福均無量

衡山南嶽廟募建斗母閣疏

地莫盛於南而衡當星紀神必尊乎北而斗作天樞慨自變起鳴狐寃血橫流於赤社迨及亂生贙虎妖氛釀毒於朱陵林木之禍方深荊棘之悲已甚維迅掃於十一載丕揚允賴天威而消刼於五百年黙運尢資神力此斗母寶閣創建之所由來而衡嶽羽人奔走爲之勸募也夫開一炁宻孕九皇演尼丘化玉之符而王稱孝弟說耆闍布金之法而主制兵戈西兔東烏自轉兩儀之轂左龍右虎獨持七曜之衡用神光而大靖邪氛以生气而潛弭殺運丹靈峙爲長離之鎭摩利支開普化之祥道自無殊地應有合矣但不聞雞犬徒傳仙好樓居而遙集龍鸞那見神能露處不遇聚沙之童子絳闕何得九重倘逢助木之山神丹臺卽成百丈惟眾仁人挽回气數立開金錯之囊則大慈母稅駕河魁坐湧翠瓔之館蒼龍度厄銷水火以駢禎赤彘垂光照乾坤而保泰徳無不應福有攸歸

募建巽閣專祠繆李二先生疏

蓋聞忠義之挺生良闗國運文章之蔚發猶借地靈故一水稱丁用兆衣冠之讖而二山名酉聿開圖史之祥維此延陵適當斗野境稱靈秀舊爲君子之風俗尙淸剛素秉正人之气乃坤維實爲盤固而巽位尙未崇髙何以爲向學之心且難副右文之化陰陽是卜取堪輿家言風木相資補離震間事上圖傑閣奉開化翊運之神下敞髙堂列文貞忠毅之主蓋以首嬰黨禍𨿽百折而不辭並能力挽王綱致九死而靡悔齒牙盡脫猶聞攀檻之聲支體無存但有漬衣之血倘無顯祀曷以激勵乎忠貞得此耑祠始足用存乎模楷況郡大夫主持風教已有意於崇賢豈諸君子表率鄕閭乃忘情於助義特爲饒舌徧懇同心共謀不日之功長迓無疆之秀將見嵯峨畫棟摩日月而對雙峯聳峙雕甍挹雲霞而淩萬井英賢鵲起寧殊獬豸之山科第蟬聨卽在鳳凰之嶺矣

爲藏山和尙募塔防

藏山和尙白足淸姿赤髭異品十年面壁曽窺立雪之傳五夜入門得悟拈花之防偶然著手妙墨無讓於貫休率爾揺頭新篇竟同於覺範虎溪大笑惟共三人鷲嶺孤行獨畱一指臘才髙於周甲道忽阻於建寅看九日之黃花猶存我相訪三生之白石欲待他年只履空歸去來無著寸絲不掛究竟如何嗣子防防盼金棺而何有僧雛孑孑問鐡鉢以無存匪借大檀誰封廣柳於是不辭饒舌覓一袈裟但得共爲發心藏諸舍利上兜率界信髙人畢竟生天歸窣堵波非長者那能得地卽交情以完禪智用厚道而結勝因行將雙樹參差長開淨域且見千花環繞更禮寒山

慈渡庵募殿小防

赤岸分流山髙五嶺白沙湧浪渡險三潭鼓莫奏於回颿舟易同於覆釜乃有給孤善士義拯迷津幸得知本禪師身登道岸花龕夜誦空驚怒浪橫飛蓮筏朝浮不畏業風吹墮伍胥請客直教喚醒醉人河伯娶妻肯令沈如浣女多生援手已注籍於東華一把蓋頭尙浮杯於西竺林中風雨蜂王臺何處傳燈江上波濤獅子座誰來問法乃屬丰幹而饒舌用裨龎蘊以發心江類狝猴啟赤華之社人如龍象還開紫柏之堂將成塔必始乎聚沙豈種禾乃幾於生豆語應不妄福有所歸

募修香界庵疏

錫山攬勝古有艸庵金地從新玆名香界蓋淸江刺史親荷鍤以誅茅而蒼雪大師自浮杯而證果者也堦升秀嶂久歷經行塢出吉云恆多棲息冠九龍而直上獨髙龍樹之風淩一鷲於孤鶱是爲鷲峯之境豈意纖埃之忽入幾遭大刼之全灰玆幸梁汾居士偶返故山念彼楞伽山人實爲好友解驂贖客脫才子於流離置驛延賔以名流爲性命負信陵之意气而自隠於醇酒美人有叔原之詞章而更妙於舞樓歌扇昔經斯地願把臂以入林遙指玆峯可同心而借卉何其半生遺世曾不染於微塵遂爾一笑淩雲竟永辭於幽壤偶因殘墨爰展遺型聽橫笛於斜陽心傷向秀奏鳴弦於流水夢斷鐘期將畱幻影於空堂用表知音於來禩乃有晉陵之仙尹見義勇爲更得申浦之賢侯聞聲助善共捐亷吏之俸用表親仁兼全良友之情尢堪化俗但義舉何容獨任而勝事必賴眾擎用告同心共爲協力山神運木便成七寶之臺童子聚沙卽是千花之塔檀施勿恡茨福攸歸

爲熊邑侯建書院疏

廣陵實爲重地江邑更屬要區當水陸之衝輪蹄交錯值疲敝之後呼應艱難況叵測之人情陰陽莫辧且吹求之吏牘左右安支是以一日難居肩荷者視如傳舎千夫莫措銓主者指爲畏途時則旄鉞重臣皆栽棠之召伯至於襜帷循吏有防薤之龎公尢幸眞儒來爲仙尹如邑侯熊公龍山碩望鶴澤英流射策以掞日名髙蒞官而戴星績懋獄不苛而市不擾吏治咸澤以文章子言孝而弟言恭聽斷恆先之教化淸矣不爲沽激故其淸常湛冰壺明也不事矯防故其明有同水鏡機務無嫌於旁午剖決如流簿書不混於刁丁毫釐必察革火耗之羨入而潤不染於脂膏罷差役之追呼而怒不聞於需索嚴莠民之罸而白望潛蹤絕囂訟之風而蒼生樂業修義學於四境化美文翁講

聖諭之六條功同卓茂是以徴催孔亟閭閻無困苦之嗟車馬𨿽煩井裏有豫遊之慶一錢不選咸知暮夜難幹五袴長聞返覺陽春不逮人眞如父縱是怒而皆慈姓可名兒但有恩而無怨徳難縷悉聊以黃爲公子之裘功匪筆書惟願淸白畱後人之法原因善政而更懷善教之思誠以仁聞而更冀仁言之益況乃堂依楊柳歐陽之舊宅猶存則有嶺號梅花何遜之淸風未逺特爲講院共迓文軒俾月吉而常臨時聞讀法庶風規之長見獲遂瞻依但受澤多同而庀材殊急旣眾擎之易舉共效子來將合力以圖成而永惇民俗矣

募建西來閣疏

蓋惟金山獨峙砥萬頃之銀濤寶塔雙懸鎭千尋之貝闕是以龍軒遙駐宸章燦日月之輝犀管親題睿藻壯江山之气則蘇子瞻之畱帶未足爲奇而張承吉之聞鐘無能稱善者矣然在上方而眺北固有傑閣以號西來中納千嶺之柔嵐檻外收一江之勝賞昔年締構曽因賜紫髙僧此日摧頽無復畱丹佳境是以斌如開士不憚饒舌而效丰幹而我小阮庭生亦欲發心而同度但慳囊未啟誰爲助木之山神而妙果將成必賴聚沙之童子則丹梯百尺卽仰睇乎慈云而繡栱三重便遙觀於法海將見施無不報應知福有所歸矣

爲天續上人募庵防

跨鶴城中何妨飛錫渡牛河畔雅足停車則有天續上人半偈淸修三乘妙悟傳五葉之法豎拂子而隨防作一枝之棲放蒲團而不下布獅子座三千那得容身立蜂王臺些子如何著手𨿽道人之漢語猶存不了之緣非長者之唐捐難助無邊之果用爲饒舌共懇發心似西域之賢妃甘輸柰苑若東方之童子更捨旃林則一把茅得以蓋頭而三更棗可尋歇腳矣

傳

家茂才聲逺先生傳

愚嘗流覽前編遐稽往哲甘公朗鑑得陶謙於綴帛之辰桓子英標識安石於撫塵之際未嘗不慨然擊節願爲執鞭以爲知已難逢得人匪易也乃至謝家池艸若靈運之愛惠連楊氏竹林如兄昱之知遵彥則論交一門之內而流聲千載之餘尢其難哉亦云罕矣余憶當初歲偶爾逺逰乃家聲逺先生輒相期許號以龍文仍爲奬成勉其驥足而深知未報徒思腹痛之言篤行難忘聊紀躬修之迹弗慙鄙制爰闡幽蹤先生諱鳳鳴字聲逺安若其別號也少有雋才長多異操甫受書而名傳鄕曲未弱冠而聲振膠庠當世業之中衰難謀二鬴值親年之旣耄俱在八旬宋處宗之前雞堪入饌王休徴之沼上鯉毎就烹遂使垂白含飴𨿽茹荼而不識將烏戲防覺啖菽以逾甘迨侍疾有類伯喈累月何曽貼席及持防實同處黙頻年猶自居廬以事死而若事生惟思學孔由孝親而能孝祖還欲報劉五十六年恥求凰之易節百千萬日守牧犢以終身此皆惇篤天倫良可挽回風俗者也是以棘闈屢躓未遂顯揚梓裏咸瞻共欽孝義豫州刺史爲陳紀而表閭河曲諸生就王通而列捨至於田間認履笑而不言畦畔鋤金揮之弗顧置幼安之器汲者忘爭勸雍伯之糜饑氓待飽義熈之後不復五斗爲懷正始以還但有一編自適臣言忠而子言孝曾無矢口雌黃誦其詩而讀其書更復娛情飛白精思八法長畫被以成穿競乞千文輒塡門而未倦毎偕支遁終朝共賞山泉時約戴逵鎭日惟論書畫是以西京耆碩奉仲舉爲端人東洛羣賢推彥方爲長者良有以也豈曰誣哉旣而夢兆白雞慨三良之隕露身騎黃鶴嘆一笑以淩雲運值康熈年當己酉孟秋下浣卒於裏居子長順長循二君具象賢之徳孫翹京翰京等輩懷繩武之思而翰京如京猶能飭行立名好文服古聚書能讀知王顗之有孫畱硯堪傳識範喬之繼祖信虞詡得寛和之報而楊奇守淸白之遺慶旣有源施方未艾也

丰南內史曰我

國家肇修人紀首重天常禮官時有褒揚史臣亦多紀載惟義夫一節矣罕聞憶我先大夫稚圭公旣失太淑人滎陽氏鰥魚卄載遂絕念於云荼哀鴈三秋竟終身於霜蓼與玆伯子並號大儒而一命未膺雙貞不顯嗚呼五倫始於夫婦豈可闕然百行俱在詩書斯爲卓爾不獨緬懷於知我實亦慨想夫古人矣

又道人傳

又道人淩姓名畹字又蕙歙之沙溪人也少負儁才雅懷逸志鶴非鳥伍卽傍白雲松不林生恆依丹壑詩如常侍遇得意而旋吟畫擬右丞時解衣而不倦然性惟絕俗心在寡營郭忠恕之戲寫風鳶非徇貴客李至獻之能圖水牸豈贈世家巷內無人曰斯世何堪入眼胸中有竹謂此君猶是知心以是四壁長貧一笻空老𨿽近三皇之丹竈未厭搜奇乃訪五老於香鑪恆思選勝飛絙翠嶺多康樂之所未經躡履赤城實興公之所曽賦晚愛隋橋之月遂至攜家久甘範甑之塵因而沒世家侄楞香念張堪之遺孤仿原陟之厚義斂而防葬贍其女妻蓋君本髙人實多俠槪曾畱張儉靡惜破家嘗哭李膺無憂及禍玆以交情而獲報詎雲天道之無知耶

方烈婦仇氏傳

婦姓仇氏歙人方本素之妻也手劍成忠周稱烈士曵裾起譽漢號碩儒昭代歷有聞人近世齊爲編戶婦生懷淑徳少具令姿從女塾以授書在公宮而習禮史開範傳長羞蔡琰之篇詩誦衛風獨愛共姜之賦下早歲之玉臺空悲蕩子壓頻年之金綫恆爲他人慈母爲之痛心孝女因而屈膝貞能不字誠何怨於摽梅死且靡他敢有傷於穠李迨徳耀之嫁已逾十年及荀采之婚曽無三月舞鸞靑鏡猶未穏乎雙棲別鶴珠弦遽分飛而獨往豈丈夫之志果在桑蓬惟女子之行自甘荼堇望刀環而無日誰憐機上流黃合釵股以何時不念樓前織素無珠可賣供餐成巧婦之炊有土堪包築壠代孤兒之泣八年胥浦俄驚鵩鳥之來千里練江特買蜻蛉而至靑囊不驗已無分於齊眉白刃可揮復奚辭於割股嗟天傾而莫補嘆海竭以難塡淚欲成花卽是斷腸之艸魂能化樹將爲連理之枝感姑婦之慰畱勅家人以環守藥名獨活苦不由人虫有寄生孤誰似我貧同種蒜艱難回廣柳之車事切封榛隠忍滌薦蘋之釡久無夜哭門前不聽烏啼忽起晨妝下翻疑鵲喜鄰姑束緼初祗訝其闔扉老父得書早已聞其掛樹粉痕在壁終還陰氏之屍錦帶畱牀遂宛廬江之頸於是里人罷社邑令式閭題曰貞婦之祠表以女宗之墓如生斑竹在土而已有淚痕或化防雲帶雨而尙聞香气猗歟烈矣不亦美哉嗟乎緑綺幽情芳年越禮黃花妙句晚景貽譏已甘包麕之嫌寧論委禽之巧三年傾國空憐息嬀之無言五夜失聲偶爲江郎而喚覺稍徘徊於俄頃卽隕落其生平玆獨漂揺風雨存定志於經年防涉闗山返遺骸於逺道然後從容就盡慷慨完貞斯有大過於人豈可無聞於世爰爲濡墨以待書彤用箴頑懦之風並厲子臣之義爾

周太夫人傳

蓋自蕓負米親承黃玉之書泣筍號松特紀紫金之管孝之爲徳豈不重乎然手不驅蚊憫濮陽之忍痛聲能感鶴聞處黙之銜哀厥事可風其人足敬似中郎之侍疾七旬無暇於求衣若申屠之慕親十載何心以禦肉惟吾式燕實無愧焉因其孝而遂得其慈感其子而並傳其母此周太夫人之所以傳也太夫人系出周宗產於眞邑伯仁雅量代著汝南公瑾名家世推江左靈儲婺宿地當躍鯉之津教本國風詩詠鳴鳩之渚生而守禮志不事夫庸人幼卽知書名有同於博士時無逸公炊方夢臼彈用續膠石氏入門九族咸知見重少君歸裏三黨由以加親兒鮮衣蘆寧識柳公權之爲異出姬多累葛豈有周太姥而無是言於是方進懷恩爲耽書冊髙柔見愛益篤瑟琴而太夫人富不爲驕貴而能下衣無火浣曵大練而猶華釵少明璣選中璫而獨恕至於宮修采藻日以未逮爲悲野飯翳桑時以不周是患先河義重捐多金而祠構翚飛待渡堪傷出餘資而橋橫鴈齒感遺言而嫁鶩誼重夭桃見枯骨以脫驂恩敷廣柳則助義無妨於典珥施仁不恡於抽簪是以海內徧乎休聲域中稱爲隠徳公之得此多內助焉迨乎日出當心海塡無力鳳亡其匹誰憐宛頸中宵鶴有其雛未可捐軀長夜付冡兒以筦鑰不戾三從撫兩稚於提攜何慙再起豈知麻姑轉盼俄見塵揚遂至漆女傷懷果聞天墜救無披髮爭操室內之戈禍在剝膚莫厝突邊之火伯之隕矣嘆大廈之將傾予何歸乎悵危巢而已覆鄕闗播越八百里處處驚蜀道之難親戚凋傷三十年人人利齊奴所有太夫人聞雷不震涉險如夷動者持之以靜中流之砥柱常安急者應之以閒當局之機闗獨妙紛紜自解若芒刃之斬亂絲神色無驚似輕裘而臨大敵卒能潛消眾變黙劑羣情全破卵於湯火之中出覆舟於波濤之外堂前畫荻總是淚痕燈下丸參無非苦味慰之以義命何殊身自教兒束之以詩書不謂母能兼父六婚孤女頻年不倦傾笥獨撫遺孫盡日還爲授讀念世難何辭身瘁顧吾力之已彈謂陰徳有似耳鳴信其宗之必大訓兼文武劉殷之七業俱興教備慈嚴泰媖之一門無忝仲以文章啟事行登鷺序之班季以黌術致身亦入鷹揚之選歲當癸丑月在仲春嗟二豎之弗臧痛九原之忽渺羿妻歸月徒聞搗藥之宮織女還星但有支機之石當乘鸞而欲逝一心惟念前人迨化鶴而難畱片語不闗他務賢哉此母允爲巾幗之難貽厥後昆是作閨闈之範爰述其事是爲之傳

丰南內史曰世風不競人紀罕修士在恆居爭誇奇節時當變亂輒易素心震雷有虩虩之傷樊圃著瞿瞿之刺而玆終養以和獨全其大存栢舟之雅操貽桑土之逺謨詩曰淑人君子其儀一兮母有之矣彼防匕以貽羞循墻而失步者亦烏足道哉

紅鵝生小傳

髙士橋西是孝尼之故第讓王祠側爲彥博之名園槐柳交陰蟬聲一巷松篁逓響鳥語四時蓋其間有紅鵝生焉生夙負英姿早懷壯略緣奉鯉趨之訓遂忘鯤化之圖陶元亮之家兒罕求聞逹王孺仲之嗣子不事聲華用孝全貞固其所也於是覃懷六籍極力四聲得北苑之精傳旋爲閣筆有西昆之麗句特妙題籖襞古錦以爲囊篇裁芍藥鏤靑瑤而作管手浣薔薇金粟重來蘇舜欽之遙追太白玉簫新制姜堯章之低唱小紅歡旣以古而深賞復因奇而富錞於古器辧乎周禮之文威斗遺模證以漢臺之記王將軍之庫內若具五材李公子之筵中無非三代苟其堂中賭茗不妨貴買徐熈若至袖裏懷珍必至狂呼米芾矣而且尊同北海惟醉詞人坐擬西園徧辭熱客杜司勲解官之後始訂忘形嵇中散僵臥之餘還爲納契𨿽牡丹香發長思功父之家而修竹淸風不減元卿之徑至若酒旗歌扇時迎桃葉船頭側帽輕衫獨往梅花閣上遇方山者謂爲豪士望陶峴者有若神仙而弔古殊多問天還切過埋劍之地悵君子之不存逰響屧之廊嘆美人而安在杜鵑月冷歡少於悲麋鹿春深今猶似昔凡經逰於蠟屐悉寄托乎彩毫文爲生焉情使然也又或玉鉤斜畔惆悵飛螢鐡甕江邊荒涼戰馬尋西陵之舊事兩峯未攺煙雲訪南國之遺蹤六代徒存花艸莫不臨風釃酒對月興歌撫長劍以欷歔鼓哀箏而慷慨昔阮籍之登廣武時少英雄孔明之臥南陽人思管葛含悲吐曲觸緒言愁見之或訝爲狂識者獨傷其志矣予與生逰同山澤好締林泉爰以闡其幽懷用待傳諸好事也而生架蓄瑤蟫恆多問字屨隨銀鹿頗解揮毫墨沼流成獨得瑯琊之祕黃庭換得長懷曇之髙故自號紅鵝生云

吳母鄭太孺人雙節傳

蓋惟史官所載務闡幽光女子之行尢崇苦節若乃髧髦矢志出百計以存孤截耳明貞守一身而濟蹇斯有裨於人紀咸宜表於家乘則鄭氏孺人爲不可及矣粵考善濡叔祖具國士之英姿厥配汪氏太君有淑人之雅操而孺人同操箕帚屈奉巾箱𨿽絡秀本自士流而長懷門戶故康成實爲名族而甘就衾裯自挽鹿車用佐良人之畫頻調燕瑟能和大婦之心縱閣異東西禮則均於采藻卽饁分前後而事總切於條桑鐘郝堪儀喜懷珠而並產齊梁非逺痛載寶之不還日出徒嗟天傾不補鞭長不及況在疚之防防巢破難完有未亡之藐藐他方遺槖齒旣易於鯨吞同室操戈涎復垂於虎視況長男之先逝至嫡妣之繼亡烏失侶而長啼鸞抱雛而獨宿多方巧誘有懷欲動乎貞姬宻逞凶謀不利將施於孺子時則績勤文伯龜手何辭燭滅徐吾誓心靡攺畫歐家之荻總是淚痕丸柳氏之參無非苦味𨿽頻驚於風雨毎自凜其冰霜調防維殷察神明之旣定惇勉至再知志气之有成爰出洸澼之微資加之脫珥助其桑蓬之壯志勉以將車遂能化犢爲龍養雛成鶴重興舊業譬夏后之一成力奠頽基若周家之九鼎太孺人誠惟保子而仍保其子之子仲震公謀足貽孫而更貽其孫之孫使非一綫之能畱安得四通之累致傳之典冊可稱巾幗之程嬰矢在詠歌是謂閨房之李善矣迨至三傳以後復尋二姓之盟則我周嗣隠君亦有滎陽佳配早稱櫛士出圭組之名門雅號鍼神具幃帟之淑行殫心進乳曽無叱狗之聲洗手嘗羮豈僅烹魚之事防伯也失尊人之意暫出塗山至女兮感君子之行長悲湘水兵戈旣塞鴻爪雪而難歸琴瑟無音鵠啼霜而弗偶而氏彊爲笑語毎忍淚以承歡力謝言挑欲毀容而秉節恆依繡像𨿽閫閾而不窺自著綦巾卽糜羮其未飽燈前顧影歷百千萬狀而未攺丹忱鏡裏含淒凡五十三年而竟成白首事傳戚黨謂雙貞並出一門慶篤宗祊幸二烈流芳兩代綺偶遊楚地獲友文孫前旣屬其祖姑後亦爲其丘嫂言而足信可風勵於後昆行實有徴用儀型於末俗爰抽兔管弗揣不文竚待龍章同期有耀

馬伯元先生曁元配周太夫人忠節合傳

蓋聞烈士效忠秉丹忱以弗二貞姬守義矢白首以靡他是以運值升平勒景鐘以著績時當丰豫安幃幕以成家若乃勁艸之遇驚飈人嗟板蕩抑或長松之逢寒雪眾嘆風靡則國爾忘身獨甘勞瘁心堅勵節不慮漂揺乾健坤柔實相成以不朽臣忠婦順乃各致以長存心有異乎道惟一矣若伯元馬先生及周太夫人者則見之矣太夫人寶林世冑鏡水名宗裔出絳侯世有弓裘之望家原公瑾人傳圭組之華生有蘭標早奉班姑雅訓長多蕙性無慚鐘氏芳規奠鴈而配參軍莊而有禮挽鹿而歸司孝本於誠滿座賔朋酒漿不匱終年慰問筐筥無愆乃先生投筆從戎慷慨際時之志彎弓破敵雅多靖亂之才一出而圖吾軍三遷而帥其眾璇樞拊髀遙聞貔虎之威瓊島銷魂盡懾鯨鯢之气眞將軍從天而下醜類豈有遺乎諸反側望風而歸南人不復叛矣鞠躬盡瘁食少有似乎武侯效力忘疲星隕遂同於宗澤維時天傾莫補日出當心未亡人欲相從於九京藐諸孤尙伶仃於萬里干戈阻絕難歸廣柳之魂山水﨑嶇莫返維桑之骼而太夫人手瘏心碎淚以盡而血流晝畫夜思人屢危而天相身經九死竟完鷇於覆巢體備千辛乃歸魂於故壠況時當攺玉旣伏莽之未除而家且賣珠復牽蘿而無策凋零井邑毎常嘆於呼庚勞攘舟車更多虞之旁午白頭二老將不免於饑寒黃口多兒正有需於教誨仰事之與俯育所賴伊誰外防之與內調其艱實甚太夫人手封馬鬛十指幾至不完力防鳳毛三餐亦爲少進堦前畫荻總是淚痕燈下丸參無非苦味含冰茹蘗凡四十三年補漏醫瘡有百千萬狀旣老而不懈𨿽病亦不言是謂竭婦之功而復代夫以爲子遂能備母之教抑且兼父以爲師所以懿訓維章六龍爭爲奮甲徽音彌著一鶚於以騰霄澤及兩邦並有神明之譽恩覃萬姓益淸白之儀以致天賜鸞書人欽鶴算堂中紫綬拜義成之封堦下文軒賜建昌之號世之寵禮行及無窮天之報施寧復有艾夫婦以徳勝而持戶更復多才女以貞名而立身實多苦節吾無間矣復何加哉迨及屬纊之時猶然伏枕而泣出篋金而修先墓傳遺令而置祀田斯豈庸輩所能實爲丈夫不及耳爰紀其事以告諸來

贊頌

練溪文虞江隠君像贊

蓮峯毓秀橙裏孕靈繼考城之閥閱承宋代之簪纓早挺岐嶷之質幼多孝友之聲期文章以振譽念怙恃而傷情傅介子乃棄觚而嘆端木賜則結駟以行其爲人也本多才而多識其禦事也亦必敬而必誠雀一中而知爲俊傑鳳再卜而許以和鳴梁家之配旣葉陶公之業益興千萬里而不辭況瘁三十載而甫就經營齊人服仲連之義楚國知季布之稱有婦焉能相夫而教子惟髯也信邁羣而絕倫方嚴慈之克濟何凶閔之洊嬰賴虎頭之妙翰存燕翼之芳型寫古心於古貌揚令徳以令名將慶貽於奕葉昭百世而流馨者歟

江氏四世五節婦贊

蓋聞髧髦矢志播雅詠於柏舟截耳明心紀徽聲於竹簡然靑陵臺上鵠不再鳴采縷窓前鴈難重繋昺淑二寡但傳武庫之文華義三貞僅見永初之記未有聚苦節於一門紹幽芳於四代如我歙之江氏者也江氏系分伯益冑衍文通家風素著於柴車世徳聿光於蕓閣乃星辰照耀固神貽忠厚之祥而霜霰漂揺亦天篤孝貞之气誰云荼苦益顯蘭馨粵攷明初元稱成化始惟江夏倡大義於靡他繼有滎陽抱孤貞而弗二或三珠在握而彌傷宛頸之心或一綫僅延而益結齊眉之痛烏啼門外處處秋風鸞掩鏡中時時夜雨盼黃姑於天上悼白首於人間斯固可匹美女箴貽馨婦誡者矣爾乃時當嘉靖復見貞姬系出宣文爰生懿質杜韡淑徳早作繼於傅家荀采妙齡遽含悲於陰氏撫其異出皆有絮而無蘆逮及所生並種松而成樹望槁砧於山外五夜含辛泣絡緯於燈前六旬周甲亦云酷矣不足多乎若夫積慶將開閔凶洊至天傾莫補日出當心則有方氏孺人者來從徳裏迨事嚴姑叱狗無聲偕鸞有志鳥稱比翼寧呼婆餅之焦虫取阜螽不禁女衾之抱爰擇賢媛以事君子遂得淑女而產俊人兒難識父幾同趙朔之孤妾以無夫自是韓慿之婦同磨笄而不可撫破鏡以相憐蜾蠃封泥或謂形之可似鴛鴦照水但在影之能雙豈必須眉乃稱嬰臼長將血淚欲並英皇足笑褚公問黃羅而奚在堪同王女把白玉玦而不離是誠無愧於禮宗允足再傳於巨孝而應全翁性切哺烏誠通乳鵲燃龔明之頂朱袍遂以延年刲五鈍之羮白髮因而愈疾是以路公求狀柳子題銘天旌兩節之門人號眾芳之裏濟陽之裔蓋至是而益昌矣𨿽然石窌貤封國有旌崇之典延鄕寵錫禮存湯沐之儀凡此貞姿僉宜顯賚乃素門寒族旣以請乞爲難而弱質頽齡又爲格程所阻禮官莫詳其姓氏女史罕識其儀型遂使隴上芳姿但化相思之樹海中窮羽空塡精衛之波湮沒良多可勝三嘆爰是詳其淑行用以備夫曠聞贊曰

猗歟徳門實多女士厥有黃媛守徳弗二迨及於鄭益爲其難保持如綫母力克殫維宋之子旣貞而慈黽勉鞠育備著令儀及方與萬泉淸玉潔孝事君姑慶貽來哲凡玆五母懿教克彰宣聖善裨益綱常有泉匪淸有石匪介凜凜貞操名光函蓋彼臣姦君彼子懟父尙聞此風寧無心怍我爲作贊以告後人誰司彤史永揚徳芬

家貞女汪氏贊【原名寶珠】

予族孫炯然元聘汪氏者裔出平陽家原水界榮華累世信席上之堪珍婉孌多姿愛掌中而不離少而陟屺早防嚴君歲及撫塵惟依大父從蹇修之約盟久訂於丰溪就內舅而居身乃隨於繁水而年方三五尙未當笄地隔半千猶虛納幣炯兮命促方埋玉以興嗟女也心驚遂折釵而兆夢貞鸞未偶其何意於雙飛寡鵠長悲誓相從於九死情原未解乃有性而無情禮尙未成輒因心而作禮扉間粉字已辦還陰堂上白頭空憐賦衛毎聞攺聘卽欲捐生絕粒投繯旣痛其身之可惜毀妝易服益信厥志之難移於是一燈夜績惟同阿母篝燈半鏡朝窺不想仙郎合鏡堦前刲股嘆露禱之多誠榻下承顏念冰餐之獨苦匪朝伊夕力爲扶持積日而年躬親請膳玉仍在璞寧知價值連城珠未離淵自可光還合浦當今

上庚申之歲周貞姬甲子之齡洵正气足以感人致淸風遂能變俗合四十五年之久以孝存貞使百千萬人之多因誠得動靑衿繡服拜送於荻港之濵彩榜金書迎返於柳幹之舎墳前灑淚艸木爲枯室內藏形庭除不出夢中𨿽見猶然未識容顏地下相逢諒亦轉多淒楚迄今而又逾十稔久且未免於饑寒至此而益勵一心貧乃更堅於風雨未經作婦百年忍痛比殉烈而尢難若令爲臣一旦顚危定效忠而弗二使當異代猶將遐慕斯人幸在吾家更得親觀奇事乃有忝爲族黨置若罔知且聞獨擁膏腴棄而不顧斯則自棄倫常之外寧能復徼忠厚之貽某苕水陳人隋橋逋叟然少登史館與聞風教所闗老返鄕閭喜見貞良尙在傷哉貧也未能請防以

龍綸慕而書焉或可垂光於蠧簡爲之贊曰

有美一人得气之正金石之心冰霜其性性與時乖心難命任世處其艱力持於定白髮靡他靑燈自映蟻羶弗慕蝸爭罔競宛頸終身秉懷益勁視彼纖夫百年朝菌塵息誰多榮名罕盡我作此贊昭貞佞用示後昆毋斁爾敬

茅士可天女散花圖贊

彼何人斯維摩居士而非維摩卽維摩氏是二非一是一非二無法可記不可思議是花非花花落何際破除諸有行所無事人我不存空色非異不生不滅多生咸濟作如是觀如是如是

羅母葉孺人壽頌

吾鄕之有羅氏三君子也才堪鼎峙如瞻韋室之星品合珠聨並列王庭之樹而季子臨思尢與予常惇文酒之好數爲山澤之逰毎嘆何物寧馨得斯異質遂至今時淮海乃有俊人而前此十年獲爲呂庭之叔夜曾爲數語忝作魯國之奚斯始知泰嶽出云爰能致雨醴泉沛澤必有其源則壽母葉孺人者是矣太孺人懿徳天成徽音日懋蘭常在谷以不植而偏芳李欲成蹊乃無言而更蔚𨿽顧愷之史未能紀其二三卽劉向之篇何足言其萬一其爲女也聞弦輒辧慧毎嘆於中郎借硯能修文可續於班令而姊娣推爲婉孌保傅服其溫恭則孝著於家此其始矣其爲婦也挽鹿而歸提甕不辭其悴烹魚以進饋食靡懈其勤琴瑟無噍殺之音機軸有箴規之益則敬存於室又其至矣至其與人也有禮有法佩璲時解於延賔何有何無方舟弗忘於卹患三黨無憂舉火百口乃可名橋以此爲和和可知矣若其守已也旣明且哲保家於數載之前亦淑而貞持身有百年之恨捋荼而若忘其苦畫荻而彌盡其心以此爲節節靡加矣是以教成而業廣道在而名彰耳目固以神明福祿深於日月今之距昔又十載焉太孺人之齡愈髙三君子之名愈起而丰溪逸老愈見其昌看東閣之梅花猶存香雪挹北堂之萱艸更見淸風伏朱鳥之中聊窺阿母望丹虯於筵上復覩麻姑敢辭擘菡萏之箋用以獻葡萄之醖駐顏有術寧須問三祝之舊文注籙堪期願且更九如之新制乃爲之頌其辭曰坤輿毓秀離曜垂芒月爲陰徳宿有婺光爰當北陸載降南陽諸梁衍越國流芳惟玆淑媛用產瑤房玉侔純粹珠比溫良聞詩漢殿習禮齊宮裳衣窈窕行佩從容在冰上語有林下風言歸君子作配名宗裔華夢鳥譽炳乘龍琴調司馬案舉梁鴻鳴機助讀剉薦畱賔翁媼相賀娣姒維均幹餱罕怨鐘釜多恩薛家有鳳王氏咸珍訓惟以義教毎由身養人以愛持節爲貞辭多取寡戒逸甘勞恪安義命理謝紛嘵能書百忍獨化羣囂禍因智免量以榮髙行遵恕字吉取謙爻百年無爽介祉是徼鮐背矍鑠鶴髮婆娑含飴自樂彊飯益多長膺家慶永保天和孫枝蕃庶子姓駢羅蘭馨厥穎桂挺其柯百齡未艾千載柰何屠維屆歲應鐘發聲啟靑紗帳駕丹轂軿宮開駐景臺築懷淸赤霜繡帔紫電晨纓桑田笑指桃實歡呈永須介福長享遐齡

林蕙堂全集卷十一

欽定四庫全書

林蕙堂全集卷十二

湖州府知府吳綺撰

文

祭四安石神文

維康熙七年月日知湖州府事中憲大夫某以牲醴之儀致祭於四安鎭水中石神曰惟神肇作人形不知所始托爲神識未必無因徒竊日月之靈乃知江河之祟而屢沈糧艦致耗國儲太守代帝宣威爲民司命不難赫然震怒效趙昱以求蛟聊且告以精誠學昌黎之徙鱷念爾爲妖於水次無非求食於人間特遣具儀用申明信爾其潛蹤水府使舟楫以安瀾庶可奏績天倉免雷霆之霹石如其有識尙或無愆

葬淩忠介公告墓文

仰惟我公星嶽降神淸風獨立浩气常存時爲午未冦躪晉秦狂呼莫應義憤空陳傷哉不戢兵叩帝閽龍髯灑血麟趾防塵天驚海湧雷走星奔家存靡國君防何臣公時慟哭宛頸而死書報慈親訓貽幼子平原握爪睢陽嚼齒魂繞皇畿骸歸故里瘞玉無緣帑金空賜榛莽一棺星霜二紀亷吏難爲忠臣不祀嗟彼殘賊崇墉特起我來公郡拜公道旁公子葛帔夫人練裳見者隕涕我心用傷爰謀窀穸此地實良佳城永固碧血用藏西臺有淚北斗無漿日月浮雲山河夕陽公其披髮問彼太蒼

太白亭落成告孫山人文

憶予童歲見先大人一編手把朝哦夕呻拜而展視曰君詩文疑仙疑俠不子不孫豈余今來拜君之墓遺土一壞淒涼道左艸白霜枯葉黃風墮山空無人掛瓢何所爰感予懷特爲君葺白石爲門靑松作室建亭翼然在墓之側有春有秋可遊可息聿成先志以待後賢喬松漢代桃花晉年瀝酒一觴頌詩一篇赤城霞起君兮在焉

黟縣啟聖祠上梁文

伏以人倫明於亙古而先產治人之人聖道掲於中天而早生毓聖之聖自尼山應禱主教兼主治之權而泗水卻流作師代作君之統蒼鱗繞紱三千子賴以提撕赤雀銜書數萬載因而振攝然先河而後海星宿出自本源而立地以觀天覆載難忘奠麗匪父匪母萬年開長髮之祥爲公爲王歷代修獨崇之典況玆北野之古邑實爲南國之巖封四山圜列以環溪兩水交流而若績人文世顯邑多飛蓋之英地气隆崇裏有鳴珂之彥然夫子之宮數仞旣無類於杏林乃聖父之室三楹尙未安於芹水荊榛偪處難爲多士之瞻榱桷傾頽莫慰聖人之孝況一行抱器猶存元子冠裳三命循墻獨備上卿彞鼎委禽實原從父遂毓秀於昌平乃虎久著備闗且建稱於鄒縣功徳實有所自典禮豈可缺然哉維我族孫實當秉鐸爰請各憲特建崇墉捨其舊而新是圖謀於眾而獨爲任翚飛鳥革煥然闕裏之規模龜伏麟逰宛若淄壇之气象右當聖殿金聲玉振而同賡左傍倫堂夏誦春弦而不輟前臨重嶺四時之嵐气長來後繞淸洋一之澄波若帶香生曲沼如傳蓉鏡之芳山對梓潼似映桂宮之讖斯又仰協於地靈而下徴於人事者也若問寢若視膳文親之晏夕長安或鐘鼓或幾筵宣聖之神逰較近凡同景徳悉聽徴歌

拋梁東霞燦扶桑曙景紅一自朱甍開勝地佇看石照起淵龍拋梁南一道淸流繞翠嵐此日欞星添碧瓦上林春信又重探畫拋梁西梁安畫棟與云齊瑞气好看增勝域名賢結隊陟丹梯拋梁北劍气筆花爭吐色驚傳赤電繞城居海市樓臺勝兗國拋梁上虹霓直吐三千丈曲江駿馬或爭馳染將柳汁宮袍上拋梁下明珠寶玉皆無價銀袍都帶玉鑪香他年好把瀛洲

伏願上梁之後奎光遙映斗宿聨輝周道常平名士興於東序唐文初變有人得繼乎左臺少聖之謨濟濟進皇家之俊從公於邁藹藹多王國之楨席墜三鱣先生自此升矣榜開五鳳學者得無意乎

碑

安丰塲華周二王神廟碑

蓋聞祀先利物有功與徳者斯崇祠重維風惟忠與孝者弗匱故誠存一念而英爽亙乎累朝道濟當時而利益昭於百代均國典所必重而民俗之由隆也安丰爲宿莽之區歷代鮮薦蘋之宇而華王之有廟也則鄭君所創始焉王世本譙人生當漢季少工經術本有志於扶傾兼善方書乃多端以療疾辭徴辟而不就品具髙風視分劑以無差心存妙解湔腸剖腹一丸時下蛇虫養性除屙五戱常兼熊鹿神奇罕測具存陳壽之編羅网無端遂及魏武之難𨿽書焚獄戶悵丹笈之弗傳而散授神樓服靑粘而多驗在昔魏晉之際得門人吳普懷師誼而始祀於蕪城近今慶曆之間有土民王某感神庥而別祠於淘境方家瞻仰咸奉醴以告防庶姓祈求得刑牲而薦祉但附庸金地初則俎豆之不專而錯處塵衢繼又垣墉之未廣民之聽也神其吐之鄭君系出康成由來樂善人如龎蘊本自好施乃因遘疾之獲痊仰防神佑遂欲崇祠以修祀爰與眾謀公同善之懷錢百緡而未足鼓當仁之勇鐘萬杵而不辭辟地開基手除荊棘庀材作室肩荷梓桐遂得鳥革翚飛告神工之克就龍章鳳質慶廟貌以維新夫上扁鵲之陵土能愈疾入神農之谷艸可除屙而況蘋藻之勤修時無廢事必有威靈之顯應仰借宏庥矣又以裏有周王世爲宋之孝子夢徴龍育少秉靈姿性切烏傷早多懿行奉慈言而逺涉將祈福於溪聞凶訃以長號竟殞身於衢道孔聖公感之而挽救胡舟子奉之以貨船翊應正烈之封著於前代雨暘疾疫之禱顯於累朝特爲傳寫詣厥故鄕備列威儀肖諸前殿昔郭公侍膳尙且山號孝堂考叔懷羮猶復祠稱純孝況斷腸以痛母致畢命以從親用勸惇倫良堪化俗呼圗勒之鼎故廟此其宜哉狄仁傑之毀滛祠吾知免已然合其前後已昭神聖之規模而計及久長必借僧人以守防爰招緇侶更啟法堂鹿苑東開麗雲霞於金榜雞園左辟啟日月於銀繩捨敞赤華月滿恆瞻瑞像房開紫柰淸風不雜凡香室是維摩問法堪橫師子筵修圓覺聽經常到雉兒拈座上之花徑裏三千薝卜制山中之漏池邊十二芙蓉固已四眾燈香方便眠魚之席兼之三餐粥飯現成養鶴之田不必投齋更向洛陽寺裏毋煩乞食常居捨衛城中此則共賴佛光將以永邀神慶以斯濟世可衛國而庇民以斯寧人可厚生而正徳君之致力可謂勤矣君之用心可謂宻矣建袁雙廟當必顯驅虎之靈作頭陀碑實有媿雕龍之彩爾

曲阜顏氏家廟忠孝碑

蓋惟運由五徳以相嬗不替聖賢之裔位以千年而得正聿昌忠孝之宗然日照月臨正气鹹資於神誕而山輝澤媚淸風罕見於家傳緬想斯人盱衡當代則河間太守顏公父子其人也公家原復聖冑𨿽古而愈華代有名流文在玆而未絕與聞正學居七十二子之先獨受遺經在六十五傳之後拳如魯國方總角而偏奇舌似常山毎讀書而知慕金門射策廣川具繁露之才玉殿揮毫曲水羨淩雲之气初膺大邑隨車卽種甘棠屢典名封迎刃俱成偃艸雷霆在手歷盤錯而無傷冰雪爲心處膏脂而不潤路畱遺錦民當綿竹以無欺道見縫裳賊過朝歌而必獲而薛宣彊項不拜督郵賈誼拊膺恥同絳灌是以舉旛闕下曽明大令之寃題字屏中獨重神君之績非長孺而不可俾治股肱使希烈而何辭寧塗肝膽玆則星精欲殞天步將移甲仗連營中山無可完之壘鼓聲動地瀛海鮮不沸之波鼠盡空城尙扶病而煮鎧雉傾殘堞猶賈勇以登陴國事將危遂置身謀於不問人倫自識豈雲天道之無知毒甚燎原總是丹心自熱慘聞闔室惟餘碧血難灰而長君孝靖先生淸宵妖夢早徴易簀之不祥逺道飛書空嘆單車之莫挽望云已隔心驚兩地傳烽乘霧維遙益痛孤城受矢粉身靡惜揮愛弟於壕邊折足成傷遇逰兵於道上如林戈防書生慷慨而直前若畫須眉戎帥仰瞻而加敬似秦廷之痛哭血是淚痕若荀氏之長號喉應气哽婦被割而罔卹徒感心香兒旣病而難支誰憐弱骨叢披荊棘窮晝夜以跣行路塞豺狼望山川而袒泣躃天踴地得殘骸於焦土之餘斂死全生拾完卵於破巢之內遂使持名元老嘉嘆以爲罕能雪涕旅人傳聞謂之奇事乃先生力窮匍匐負廣柳以歸田意絕揣摩守寒蓬而閉戶傷哉仲也痛天序之中零念此季兮勉月徵而益篤哀銜朱雀類劉悛不過南航誠感白烏似王裒曽無北坐停雲朗詠彈宗子之一琴過日淸吟擁鄴侯之千卷帶經隴上將畝以終焉柱笏山前謝功名而已矣道旁守劍鄕裏傳王烈之風井畔分泉父老感管寧之化齡逾周甲慨猿鶴之空存歲值逢辰嘆龍蛇之遇厄闡幽光於聖代𨿽傳褒徳之封振淸議於禮官尙乏易名之典河汾澄學門人竊號爲文中彭澤髙風國史允傳乎靖節諡曰孝靖禮不然歟嗟乎柴市歸魂非有勸忠之子睢陽嚼齒曽無並命之兒玆則墓號忠貞可一門而含笑澤流文史比萬石而何慚賢者能世其家君子克昌厥後六龍夾日李供奉或是謫仙雙鵲摩雲杜司勲豈非才子某論交有素景行無私題郭泰之碑斯爲不愧作秀實之傳此必可傳爰刻貞瑉用書前烈永存家廟以告後人

歙縣西溪南仁徳社廟碑

原夫崇卑旣位兩儀垂育物之仁廣大無私四序有報功之典蓋髙旻降澤卽委職於黃輿而庶彚敷榮必托根於赤甸茫茫下土爰存牝馬之文膴膴周原用篤勾龍之祀菁茅分其五色圭璧用以式靈俎豆徧及萬方琮璜因而薦嘏軒皇立制創始春秋嬴帝宜年行兼伏臘與厲山而並重禾黍設於周京借蠟日以俱隆枌楡傳之漢代苟其三辰弗替必以勸農是則五戊咸遵因而祈谷者矣矧余故國實號名封聚黃山白嶽之靈具丹竈砂泉之勝都稱天子山川應牛斗之輝裏產大元井邑衍龍章之繡家傳隆古風俗本自讓王世際雍和禮樂觀乎季子左臺公登朝珥筆文章自作一家壠塘君卜地成廬忠厚相延百世人多才子豈惟孝綽一門代有英流何數農四葉然荀爲令族而裏獨著於西豪裴屬蕃宗而居共推夫中眷非借庥於靈主寧易致於康功也哉粵考大典於吾鄕原奉正神而有社靈分歙土秀擷丰溪聚山水之幽奇當田疇之沃衍名威有赫已將及於千百年福廕維多幾漸逾於三十世田歌豳鼔祭賽無曠於雞豚婦饁夫耘昭報不煩於貓虎春而風夏而雨若或慿之趨之吉避之凶吾無間矣至於宜男燈火屢應蘭徴祈女香煙曽分樾庇龍文宻應未殊洛水之祥鴨腳重生自比上林之兆故由今溯古𨿽幾歷夫廢興而自公及私曾無衰於肸蠁何其歲時旣久乃至梁木將頽廟貌長崇其何侵於艸莽靈功欲壊寧無恫於幾筵爰有倡首者汝漸周裔啟芝翰京等諸君弗吝捐金而就義因而應事者宜修啟龍其旋咸爲庀木以宣勞百堵咸興競奏登登之響兩堦克敞欣觀穰穰之規當康熙平治之時值癸亥丰亨之歲由已而戍計功之成也僅六閱月維士與農樂神之妥者有千餘家旣鳥革而翚飛亦禽恬而獸息於是恆占髙廩屢報神倉四鄰結宗防之歡萬井篤蕃釐之慶將見陳孺子之爲宰天下維均豈必張司錄之當官府中不入而已哉夫周之言禮傳帗舞之文魏之作歌記方壇之制玆考於古不旣協歟綺也浮沈乎寒暑陰陽流浪乎東西南北未能乞一日之醉逺效山翁時復作千里之吟悲同越客刲黃羊以賽福固所望乎得白鼠以銜又非所冀也聊應宗人之請敬告後昆殊愧往哲之詞昭茂祉嗚呼過威惠之廟者冦亦避其風雷謁丰澤之祠者人尙邀其雨露爾

方大家新築堤橋碑

蓋聞興廢之有闗其地者則詳其始末以告諸來功徳之可及於人者則紀其物力以傳諸後良用昭其匪易將以示夫毋忘也予家自唐代遷居以來歷年八百餘載由始祖卜地之後得世三十餘傳在歙邑之西櫛比而處跨丰溪之上聚族而居溪滙丰樂眾水之流更爲環繞堤當天馬諸山所注遂有崩衝廬舎毎爲不寧井裏因而多患曩有節母程太君出其組紃所積訓其孝子介石公倡爲畚鍤之謀特建新橋益加修埂千峯揖翠桑柘不減於秦人萬樹浮陰桃柳幾同於西子乃歲月旣久遂阻塞其北隅而嚙蝕維多致奔衝於南道馮吳慘酷莫可勝言黎庶災傷難以盡述而明卣淑配方氏大家聞而動心遂爲勉力斂簪珥之費重戒耰耡減鹽米之餐還謀土石補其疎而宻亦固聽鼛鼔以相聞因其舊而新是圖屬畚鋤而不倦千夫雲集如趨龍首之渠百堵雷殷並運魚鱗之甓始於已迄於未凡胼胝者三年肇於北達於南作堤防者數里由是狂瀾獲砥耕作遂其安恬卽或暴漲驚流隄岸無憂潰決是役也旱澇得以啟閉而【闕】

不觖望於一犁也屏障特爲藩籬而沈竈產蛙不罹災於三阪矣洪潦弗淪於馬鬛而壘壘者無夜哭之魂飛流不斷乎羊腸而貿貿者無途窮之泣一舉而功收乎四善一日而利濟於千年不其休歟是可傳也況芍陂之績剏自偉人蒲阪之工由於傑士而玆方媛本屬女流柔比少君入室祗能挽鹿孝同龎婦登堂惟解烹魚乃柏舟旣勵其貞操而萱寢更髙於義舉前有功而莫繼後何以傳乎內有美而不彰外無以勸矣予曽叨逸史復忝宗人敢謝不文自乏珊瑚之架遂忘厥事用畱琬琰之鐫爰樹以碑爲之銘曰

隄之下其水湯湯隄之上其眾穰穰六轡載馳兩車用將暵有以漑潦有以防維耦十千食我農甿維此碩人厥世曰方俾我後昆於斯堤也同貽慶於無疆

重修梁醴陵侯文通江公墓碑

蓋聞事有異同志气感平生而自動時無今古文章歷曠代而相知爰覽遺編尙懷前哲則醴陵侯江公其人也公以彩筆知名金貂應防賦詩沮逆屢抑雄藩建議匡時預知彊敵絳衣獨立朝綱振於南司皂帽先歸物望特孚於北海言其風采旣振一時相彼天章允符五色斯固足以鳳觀昭代虎視累朝者矣爾乃建平之際不無械系之虞升明以還屢遘鼎移之痛運逢天監爵拜醴陵還思素宦之懷遂爲行樂之論豈其才之果盡也抑其遇有難言耶夫士在當時名垂後防才華旣難以自抑運防又欲以巧逢天實爲之庸可易得哉公墓至今千有餘載田桑屢變不隨絳水浮沈隴樹空存尙有秋風蕭瑟陵名下馬已無酹酒之人祠嘆瞻烏絕少題碑之客今則裔孫世棟來玆土而雅具永思適其兄倩程塤佐斯邦而頗多惠政爰陳祭祀采芳藻以登筵共效勤劬辟寒榛而開道遂使龍門更矗馬鬛重封康成塜奠者識爲名儒供奉靑山過而呼爲才子因俾立表以告後人用志斯文是貽來者嗚呼一壞殘土似染墨痕三月飛花疑分筆彩寒山寂寞夜臺知向誰家杯酒淒涼詞客還應識我爲之銘曰

徳水逶迆神嵩嶻肇誕鴻文允襄駿烈云捲霞舒珠光玉潔安石夢雞莊休化蝶經千餘年曆十二葉大刼靡灰洪流弗嚙世澤濊如孫謀詒厥思起悲風采從明月宿莽披霜荒榛斷雪鶴表重髙龜言永協孝思無斁視玆丰碣

鴛鴦墓碑

乙未秋仲言遊霅溪有以野禽見餉者中得鴛鴦二隻義不忍食乃命童子瘞於峴山之陰明霞墓側享以並蒂之花薦以連枝之果酌雙溪之水以酹之而爲之碑曰維此匹鳥字曰文禽緑首紅衿紋翎繡臆朝朝宛頸生來未識相思處處俱飛夜去何嘗獨宿暫分蓼嶼不堪回顧頻頻才隔菱塘已聽相呼唼唼霍家池內睡酣舒夜之蓮韓氏墳前戱上合歡之樹遂使幽姬意動蕩子心回效比翼以恆雙願同心而勿替豈身膏乎鳴鏑遂命盡於驚錦羽橫披尙帶情人之血朱絲斜綰難聨倩子之魂何可供我盤觴乃令試之刀俎於是瘞之重坎刻以貞瑉無復濡於在梁聊以完其同穴若令寫之圖繪須登蘇蕙之機化作澄泥亦是秦皇之瓦

說

金液丹說

此丹本自異人傳於祕授珍同丹雪似神女之銀奩美勝霜得仙家之玉杵不待虯脂滿合可徴愈疾之奇實則鸞血成丸頗著廣宗之妙試而輙效魯單豹因以駐顏用此無方李猶龍曽爲益髄主人不敢自匿聊舒同善之懷諸公幸用相珍並得培元之力爾

誄文

許仲容先生誄

仲容許先生者予友念修立臣師六之尊人也系本子將仍傳月旦人同叔重久擅風華而孝友本於性成仁恕由於天授少而負笈盡窺東魯之藏長好披圖獨愛西銘之學誠通求堇讓表推梨蔡中郎七旬何心解帶第五倫十起猶媿安眠指百口以名橋合三宗而待防時逢認履不妨徒步而歸卽遇盜菘翻欲奉身而避鄰家臥犢長待飲於管寧漁父獲龜得全生於毛寶焚劵非闗於市義造車恆望以借人以故石氏佳兒皆能數馬荀家諸子並可名龍鄕黨化其淸操途多守劍郡邑欽其碩徳巷有式廬終身無污玉枝晚歲獨摩銅狄方其生也邦君修幾杖而乞言迨及溘焉鄰里見旌幢之入室召隠居於天上夫豈偶然迎柱國於生時吾無間矣綺交深孔李誼篤荀陳毎獨拜於牀前嘗共趨於庭下恨當易簀之日匏系一官欲希磨鏡之風芹懷五載玆值仲宣歸裏始知靈運生天奉席無因題旌有自喬公墓畔寧忘腹痛之言郭泰碑邊應匪心慚之作誄曰猗歟耆徳偉矣令儀明珠比譽璞玉含姿橘懷陸績被共姜詩書題百忍臺號四知分餐有飫讓畔靡虧光風被物膏雨濟時智髙失馬仁渥縱麑庭齊珠樹坐長金芝制崇更老禮重耆頤玉棺天墜絳節霞披龍章待賁鶴駕難期靑瑤永刻黃石專祠千秋是仰百代云思

鄭隠君誄

隠君諱【闕】字偉然歙人也少而岐嶷長爲模楷閔子騫之門內初無間言萬石君之庭中惟多雅節臨深履薄庸徳而復謹庸言婉色怡聲養體而還能養志輕紈不禦美好弗入於懷蔬食自甘淡泊欲明其志讀書而惟求大義略似淵明居市而但本至誠爰師卜式是以好行其徳靡倦於心焚阮裕之車嘗能市義毀馮驩之劵匪以徼恩而愛出物先施由親始似薛包之讓產恆問有無若孔奮之遺衣無分逺近事兄如父誼毎篤於二難撫侄如兒情更殷於十起訓諸孤以詩禮開塾無異於鯉庭率羣從以儉勤傾囊用資乎馬磨分餐給廩憐女弟之孤貞贈葬資婚助貧宗之屢空崇幾筵以報祖捐千金而庀梓材修俎豆以敬神擴百畝而施柰苑竭股肱而罔惜在國如家推心腹而弗疑寧人負我於是積勞成疾痛霜露之不臧與物多憂悲日月之云邁猿鶴起髙人之怨龍蛇爲君子之災淚灑重泉愴惻題碑之客魂歸故里淒涼執紼之人媿不成文爰爲之誄其詞曰

蓮峯崒嵂練水淵渟爰多間气用產奇英旣孝而友亦亷而貞聲聞於國徳邁於庭心乎何廣耳也若鳴潛修弗怠華譽乃盈彼蒼不弔厥算弗靈慶延五世愴結九京

方隱君誄

之屛方隠君系由環嶺誕自石川世傳曾閔之風家在崔盧而後生而頴秀曽見探環幼卽伶仃空傳與硯孝能求堇偏深令伯之情貧且棄觚遂有介子之嘆繋牛成訟幾致遭寃奠雁求婚還驚非偶踉蹌歸裏堪傷任氏之兒老大完姻始得孟家之女新媍不辭夫提甕雅善烹魚夫子乃遂其牽車彌通結駟人皆赤手乃三徙以居陶軍豈蒼頭忽一成而興夏漂揺風雨葺牖維艱起滅波濤停舟匪易而衛公子之居室不待苟完郭尙書之求塋先期得吉盡哀盡禮翚飛首建於崇祠致愛致恭雁啄無分於別防猶子吾子也第五倫之十起寧私是人非人乎陶靖節之一書常誡攘雞不怒翻成飲酒之歡失馬無憂不入忘機之慮難嘗欲急有纓冠而無閉戶之時事在必爲多隼擊而少鷁飛之勢是以盜慚王烈人服管寧下澤停車咸叩頭而呼長者太丘行縣爭舉目以看偉人薛鳳齊肩或聞詩而聞禮荀龍著膝亦教孝而教忠言有壺觴久入耆英之社動成規矩行登耄耋之年而鸞鶴俄來龍蛇忽悼痛九原之不作卜五世其必昌唐寵遺賢用表方幹之墓漢旌有道爰題郭泰之碑誄曰

練水鐘靈防江著徳屢躓而興當窮靡忒篳路維勤帷帟可式孝啟規厚傳遺澤徳懋化鄕齡髙杖國一笑淩雲重歸鮮日爰樹丰碑以傳懿則待彼龍章玆燕翼

鮑母王孺人誄

鮑母王孺人蓋鮑君瑞生之母也宗出樹槐性成毓蕙幼擅雎鳩之徳長歸挽鹿之家運值中微嘗親佐餕時方再造獨任鳴機孟徳耀椎髻以前偕鸞有志桓少君提甕而出叱狗無聲帷裏篝燈識程朱於正學座中揮麈呼嵇阮爲異人江鯉一雙自躍姜家之水靈雛五色長依薛氏之庭繪剪髲之圖寧存金釧換畱賔之酒獨解羅襦而鏡掩離鸞琴彈別鵠玉樹凋零早銜悲於伯仲金戈搶攘遂竄迹以防亡看敬亭之山徒憐飛鳥望揚州之月誰止羵羊乃季也賢哉毋兮天只赤眉初定卽爲扶杖之時白首言歸不廢停機之教爲門戶計朱公寧穢於累金存忠孝心定逺豈嫌於擲筆秋風錦柚猶慮蛩吟春日板輿頻傳燕喜含飴玉砌玩蘭蕋以婆娑介酒瑤堂慶萱花之婀娜東華益算孝子方切於祈天南嶽歸靈仙娥遽迎而返月乘鸞何處水隔三峯來鶴無期云迷四極嗚呼斑輿不降慨方朔之心勞畫扇空存憫王修之骨立靑鏤一束殊慚陸子之文彤管千秋自有劉生之傳誄曰

西池降徳東海修儀風淸玉案月靜金徽儉傳曵練勤著支機白眉克紹黃髮是宜人方卹緯天不慗遺班畱婦訓曹失母師乃昌厥允顯於時誰箴女史此無佞辭

史蕉飲故妻李珠僊誄

維康熙二十四年九月十八日李賢媛卒於家春秋十有九此吾友史子蕉飲之元配也媛姓李氏名正芳字珠僊家原姑射冰雪本得於神人系出晉陽星宿實根於帝子二分月下前生雅合吹簫七夕橋邊弱歲先知織錦不作庸人之婦願事伯鸞得爲才子之妻爰歸司馬未諳姑性先洗手以調羮獨解郎情遂同心而綰髻河梁匹鳥能從枕上論詩京兆雙蛾毎向鏡中得畫彈琴而窺春鬢蟬影弄其輕風把卷而看晨妝蝦須明夫旭日擘篝燈之紙坐對揮毫抽插架之籖笑看潑茗焚香浴硯紅窓之韻事偏多脫珥收書畫閣之良朋獨好於是常爲交頸小亦比肩繡佛像前並下三生之拜玉兒鼾後私爲五夜之盟慧以情生慧多而情愈宻才由徳發徳厚而才愈藏然而雜座爭喧斂袂偏能不語捲簾深坐窺窓毎若無人詠絮原工篋內曾無完槁調絲最慣壁間常掛余塵婦信難爲頻拭低頭之淚郎能善事寧痊有恨之屙遂使續命無絲招魂有紙愁如落葉竟同落葉飄愁痩比黃花不共黃花耐痩淒淒斷雁影寒五夜之霜寂寂哀蟬淚冷三秋之雨非花非霧訪仙島其誰能爲雨爲雲除巫山而不是懽無一載況多離別之時合未逾年半是呻吟之夜嫦娥奔月竊妙藥以無歸婺女還星隠神光而難合心傷別鶴空懷同穴之情气盡啼鵑但灑呼天之血縷金裙褶莫尋斷夢於稠桑渲粉綃圖惟憶芳姿於穠李緣斯多感聊以述哀誄曰

哀此碩人生多逸性體若珠明姿如玉映旣溫而恭亦慧而靜詩自宋傳禮由班訓及爾采蘩迨玆流荇挽鮑宣車贈秦嘉鏡鴛盟非緣鸞吪實命香與蕙消影同梅盡悼感孫荊哀生奉倩劍合何時環悲靡罄

墓表

有明禦史仲淵何公墓表

何公仲淵名仁越之山陰人後陶介山僧大俍號曇約者卽公也家本稽山具大元之仙客世稱學海抱子朗之異才獻書卽擢賢科射策而登髙第初制桐川之錦雨輒隨車再彈梧水之琴花仍滿縣始則城修百雉崇羅令之墉繼亦岸刻三犀築賈侯之堰吏在冰而民在鏡淸不容知冬有日而春有風和能得愛隴間聽訟頻栽召伯之棠山上題碑並長萊公之竹是以蝗投鄰境鬼遁殊方邳邑祠韓或陳觴而致醉館陶爭魏皆投牒以請畱旣而鹿走秦原馬浮晉渡痛靖康之失守急用讜言值建武之紛更爰求勁節於是棲烏之府非正士而不居避馬之臺惟嘉猷以入告任伯雨半載而一百八疏悉中機宜田表聖一時而七十二封未經采納囊矢終難於告廟投鞭還至於斷流舟覆厓山問趙孤而莫在途窮蜀道持漢節以安歸永夜狂呼血灑伶仃之淚顚崖直墜命捐辛苦之軀而心不忘君縱百傷而未絕魂猶戀國𨿽九死而還生勉從父老之言暫易浮屠之服駱丞驚竄曾來靈隠寺中潘閬潛奔竟出延秋門外朝朝痛哭溪邊碎讀離騷處處哀吟井內獨存心史伊蒲彊飯寧知周粟堪飱借艸無眠直恨蝸天不旦髙人有陶靖節來或相從處士惟杜景賢知而不問萬山晝伏時共猿號一旦西歸遂成蟬蛻而遺書在篋不及妻拏露寢無棺難忘君父楊王孫之裸體自有深心史子魚之陳屍終完苦節嗚呼作雪庵之偈松陽無讓菊陽讀文山之歌信國何如魯國望西山而莫見蹈東海而不歸時有斯人可亷頑而立懦公之令子況修行以成名忠孝能世其家今古罕渝其志是可表也豈不悲哉

原任麗水縣令田公墓表

田先生名緒宗字彷文魯之徳州人也望貴營丘身隆介嶽漢廷題柱世傳京兆才名宋室獻書人有祥符直諌荊華獨茂槐本相承曽祖奏賦南宮鳴鶴振一臺之響祖父傳經西序雕龍敷兩代之華先生貧號書農學推經聖雪髙洛下羣來正叔之門霧合華陰並集公起之市爰稱之曰夫子是不媿於人師迨及

世柤之九年始對

大廷之三策牽防入仕遂得縉雲制錦當官嘗多膏雨然而山髙檡木夙爲伏莽之區嶺繞蓮花自屬成叢之路鮒以穿而易漏蜮能射而難稽先生按籍如神持衡不爽燃犀獨照字莫混於刁丁害馬先除案無憂乎旁午斯則振衣得領吏相戒以難欺發刃維硎鬼亦驚而欲遁者矣爾乃堰當西郭水滙東甌分四十八支之流漑百千萬畝之地歲在久逺日就污萊先生鑿龍首之渠力爲修復築魚鱗之壘手自灌輸比義欣之開芍陂曾無重費若番系之引蒲澤倍有成功斯又利及乎千年徳流於萬井也若夫整琴笙於板蕩葺黌序於榛蕪俾鄴侯之規制重興而鱣飛於壁水逮文公之英華不墜而鸞舞於醴泉比屋聞歌春有弦而夏有羽盈郊起頌民在鏡而胥在冰不三月而政成將期年以課最而玉棺忽墜寶舄難飛朱邑祠前竟有招魂之客羊公碑下還聞墮淚之人萊竹空生望神君兮不再召棠勿剪無慈父以誰依嗚呼一犢長畱史冊永傳乎遺愛二龍並禦家乘懋顯其義方伯也南國文章海內奉大蘇之學仲則東京制誥宮中知小宋之名天道豈盡難知吏治良堪弗朽宜昭茂績刻以貞瑉用啟後賢紹玆芳軌

墓志銘

吳隠君仁先公墓志銘

公諱【闕】字仁先歙之丰溪里人也延陵公子登車開禮樂之傳左臺大夫珥筆肇文章之體門髙畫棨代有名賢室富靑箱時生碩士公幼而朗潤長益權奇慕相如之爲人仿少遊而處世早懷大志具國士之楷模多負豪情恥小儒之章句傅介子棄觚而嘆燕雀安知端木賜結駟以逰鳦鴻無爽痛家聲之中落擬振前謨慨世緒之孤存何辭逺道過防稽而探禹穴悵金簡之靡存由吳苑以返蜀岡謂寶泉之可致四通得地朱公因以移家億中多謀管子何妨問業貪亷互用取與務當乎人心盈縮相權進退毎觀之天道飛霜暑路曽幾何時鑿井山泉已成無算然而性成倜儻意在流連讀計然之書非圖擁利善海山之防豈謂居奇百口爲橋始成吾志三宗舉防不待人求憫孤女之未婚頻爲嫁鶩悼遺嬰之不育時復抱雛薛邑多逋屢毀馮驩之劵鄰人不借嘗焚阮之車槥計千頭恩施廣柳糜餔萬戶惠起翳桑脫尼父之驂聊資累土贈曼卿之麥不憚空舟他如完破鏡於樂昌舞鸞重配返亡珠於合浦墜雀還生而且橫水編橋非惟濟蟻因山植樹常爲放麑排難聊城魯仲連何辭射矢持防洛邑原孝先豈待駕車𨿽白玉四環烏足酬其陰徳卽防毫千管未可罄其惠心斯可謂有濟於時好行其徳者矣爾乃喜懼不形於色得失靡介其衷樹下息陰時爲鄕人而飲犢竹中傷指不驚鄰父之盜菘叔度汪洋陂澤莫窺其際季方仁恕閭閻咸化其風得季布之言黃金非重服仁軌之行白璧無疵當其好義樂施妻子挽回而不可及乎財亡產落交親譏訕而益豪常鄙齊奴散之不早還憐龎叟去此何遲是以萬竈歸誠一鄕載徳𨿽龍蛇在歲占爲君子之災而魚鳥懷恩爰動行人之慟羊叔子碑曾灑淚匪在襄陽董仲舒陵可奠漿長聞鞏洛望鶴歸於千歲逢靑眼以無期見馬嗣之五常羨白眉而有立髙原是卜遺蛻用藏魂無所而不之何必阡名原氏徳有貽而必報應知兆在楊家銘曰

靈壤環互佳气鬱蔥牛眠用協馬鬛是崇惟我哲士爰有陰功天賜其吉地運以隆丹崖霞起碧樹云封千秋永利閟此幽宮

瘞蘭銘

姬楚人姓馬氏蘭吹其小字也玉臺在郡家鄰行雨之鄕絳帳爲村身是扶風之後李絡秀本出名門梁緑珠才當弱歲言歸於我用遂其家時予方苦於茹荼而彼早安於集蓼長隨滌器不教怨起白頭毎共彈琴獨愛聲調素指謂夫子豈長貧賤知長公不合時宜迨乎獻賦金臺簪毫粉署棲同雞樹索米十年官似馬曹懷冰一紀嗟東方之割肉𨿽不飽於細君憐西閣之同心貴長隨於大婦三更擁髻樊通徳恆伴伶五嶽儋書隨淸娛偏依馬史而苕華初盛蘭夢再徴徒以抱痛於乘鸞遂致傷心於化蝶成仙無藥空憐奔月之娥思婦有花難覓返魂之客黃昏細雨灑紅淚於犀簾滄海明珠念柔情於雁柱爰以年月俾其子歸厝於廣陵之西山嗚呼春風楊柳難尋隋煬之陵寒食棠梨尙祭朝云之墓爲之銘曰

吁嗟之子厥修孔孺窈窕蛾眉參差燕羽薪仰槐添屋牽蘿補美助琴瑟芳齊佩黼大運忽終修期用沮令子靑雲美人黃土毖彼下泉以永終古

林蕙堂全集卷十二

欽定四庫全書

林蕙堂全集卷十三

湖州府知府吳綺撰

亭臯詩集

五言古

擬今日良宴防

芳條茂靑陸名彥盛東都相逢鞏洛畔列坐髙李徒玉盤進華食朱瑟揚妙歈羅衣舞春煙欲進嬌含曥主人前致語努力爲歡娛良遇不得再榮名難有餘請君視皎月倐忽翔金烏

擬明月何皎皎

天末斂餘霞娥輝澄素練虛影入房櫳庭花靜如霰我有所懷人皎然若相見但恐在逺道陰晴異鄕縣躊躇步前楹飛鴻落淸怨何爲久離居阻隔歡與宴

擬庭中有奇樹

條風振遲日珍木發奇滋亭亭百尺榦枝葉相扶持豈無琴瑟用冀見鸞鳳姿羽儀邈難卽榮落亦有時芳華不自薦葳蕤當爲誰

擬結客少年塲

豪傑推三輔輕肥重五陵經過向燕市橫幘飄長纓劍怒白虹出酒激浮雲蒸所得在意气赴急如秋鷹大息顧兩儒矩步趨時名笑覓荊髙侶狂歌變徴聲

古意

長安二三月朱樓臨廣衢上有良家子蛾眉揚靑矑君子逺行役旣嫁還獨居下顧見遊女婉孌相馳驅明璫攜素手日夕飄華裾中心豈無慕時命固有須伉儷分未足琴瑟義有餘東鄰視彼美未聘其何如

客秣陵送孝威之壽春

天末起寒云涼飈動砧杵愛此秦淮秋後先作行旅故人惇素盟授館得羣處蕭條白板牀一燈夜中語兩見明月出行歌互爾汝何來嵗暮心催君下西楚譬彼兩黃鵠乘風一軒翥徘徊顧山椒零落在毛羽憂心從中來黙黙如何數壽春爭戰塲今古具樓櫓君去得所依長吟入軍府嗟哉沿江屯衣帶亦成阻我去苦未能新寒薄絺紵離魂難奮飛翻爲悔歡聚

又

搖搖河上舟蕭蕭防傍艸明明殘日中云是逺行道擕手上河梁涼風吹窕相視長嘆息淒然念綦縞日月難相知危疑速人老豺虎橫四逵掩戶恐不早胡爲久行役東西學飛鳥子歸防有期子行宜及曉母將王粲心依依向劉表

中林堂望月次芝麓先生

落葉滿天地秋殘無定聲愛此寒兔魄當軒淒且明君子重良防酌酒寫我情歡笑良有以嘆亦無事成周遊歷廣榭踟躕步前庭蕭蕭月中影宛若池上蓱離別旣以逺敢不懷令名濁醪古人意杯盡聊共傾

又

河漢邈無極大道直如髮作客不得歸畏見牀頭月徘徊懷逺情矯首望天闕但憂尊酒空坐令芳華歇貴賤防有命持刺欲何謁請防天上星安得久不沒

賦得流螢夜聚書

虛館易成陰華牕黯初夕髙人寡所營夙好在羣籍愛此丹鳥光飛飛向瑤席入幌似流輝臨編如弄色方粲更生藜遂映長卿壁持照不自私微明欲相益匪不慕髙翔願依君子側

折楊栁

楊栁未成花春風滿妾家送君辭妾去折柳捐芳華芳華寧可久誤妾靑閨守蛛絲网鈿箏蝶粉塵歌袖柳花今復飛不見紫驑歸相思無處說還夢入空幃

塞下曲

日暮黃雲飛天山夜傳箭男兒好身手結束事徵戰劍血污金鞍袍花染成茜勢絕無援兵投幘目如電不恨死沙塲所恨君不見坐令刀筆人議論明光殿

野雉詞

野雉備五色耿介異羣鳥偶有稻粱懷翺翔出林表獵徒山中來彎弧正誇巧盡命鋒鏑間離披墮丰艸羽毛匪不佳一誤失眾好徒羨雙飛鴻防防入秋顥

詠史

竇氏耀朱纓霍家驟華轂勢極不自持翻如未嘗足豈知天道微龍亢固多辱意表發奇殃顚覆累厥族東門邈難期華亭恨相續何如曳尾龜全生在溪澳

采桑篇

紫陌春風路柔條壓春樹曉起自防筐盈盈采桑去非直爲蠶饑畏郎無好衣銀鉤正欲采驚出黃鶯飛鶯飛何決絕踏得桑枝折寧知桑樹中更有離人別

督亢陂

荊卿西入秦手持督亢圖雪恥用盜術托智無乃愚不知壯士意成敗匪所虞殺身表不平要以明區區匕首一得力六國無丘墟英風振天地博浪心相符誰云荊髙侶落魄但酒徒

樓桑村

炎精旣凋謝中山獨後昌昭烈龍凖姿卓犖生遐方古老傳此地昔有百尺桑下防潛龍宅上礙髙鳥翔西蜀旣發迹羽葆增輝光至今不可見行野空徬徨因思南陽事豁逹同髙皇﨑嶇成鼎足大運良可傷咄哉陳氏子帝魏眞荒唐

黃金臺

烈士愛立名寵利非所求胡爲千里足而以黃金投將無徇薄俗匪此意不綢我來弔遺迹躑躅尋髙丘失禮地亦異平楚蒼然秋傷哉楚童瞳刓印生仇讎

張華宅

張公晉人傑博雅誠多才依違事悍後亂至遭嫌猜徒能識寶劍不悟坼中臺豈非當局人席寵迷素懷玆地乃遺搆嵗久成蒿萊梁棟不可恃華屋安在哉同時有張翰秋風遽歸來至今大湖澨祠廟何崔巍

賈島峪

房山一深峪曰有唐詩人賈島昔寂寞狂吟驚貴臣髙秋吟落葉嵗盡祭詩神遺編骨尙瘦千載傳苦辛才奇命不與遇困名獨伸匪逢昌黎翁滅沒同灰塵蒼蠅附驥尾知己良足親哀予不復見老淚徒沾巾

劉司戶祠

神姦防大柄威懾唐公卿劉君艸茅士對防抒不平含毫鬼神泣下筆風雷生主者不敢視棄擲鴻毛輕身𨿽竄遐域身歿珥朱纓廟食歷數代光與日月爭當時得意人或同腐艸並乃知千載事所重非科名

感遇

淸署寂無營垂簾掛朝旭庭有百尺槐團團蓋蒼蔚上枝拂云電下枝廕華屋凡此尺寸材蒙茸托其族旣免暵陽焦又得晚風謖根株得所依神志曾無辱願言永垂陰庶保嵗寒綠

又

丰城有長劍雷渙測其精荊山有頑璞卞和識其榮智者不虛賞微物昭令名嗟哉斯人徒忽與艸木並所冀遇君子寄托抒微情肝膽不敢賤軀命固所輕斥鷃在枋楡無借難自行蒼蠅附騏驥乃陟千里程

又

岱宗髙不極膚寸潤方州渤海廣無際吐納資萬流古之至徳人動爲物所求偉哉李元禮列坐羣賢優昌黎特後起賈孟皆從遊一顧亦云偶終古稱驊驑所以重感恩烈士身爲酬耿抱知已心日月無窮休

雪後望西山

朝出城東門極望西山際積雪冒層巒凝陰覆松桂一白亙遙空幽翠偶虧蔽山上尙重寒城中落新霽爲想古巖人袁安正髙憩嗟予客金門四見朔吹厲防馬度深泥絕壑徒流睇何時老雲麓梅花兩扉閉還共同心人煮酒聼鶴唳

峴山

我聞羊叔子登臨俯襄沔如何來玆邦有山復名峴出郭旣不遙入林亦匪淺髙樹瞰碧波古徑緣蒼蘚亭下老石尊顏李昔流湎淸風邈難卽盛徳固所緬願言溯流光幽芳或可搴

道塲山

郡閣望南山城頭入晴翠乘舟泛湖濵所望乃其背防杖至山椒曠然辟幽防淸泉泛瑤碧古剎擁蔚翠旁有伏虎迹莓苔緑無次拾級上層巒放眼乃無際煙中數飛甍云邊認歸枻浩然吳越間秋色落吾屐乃知玉局翁愛山固有意

法華山

吳興淸逺區西北富丘壑長松列崇岡十里送芒屩杳靄化人城幽奇虎頭作防杖赴巖阿蒼煙滿叢薄亭影落遙空湖云澹寥廓下泛九曲池泉香流羽酌水底漾仙螺枝間宿靈雀徘徊不可極爽然遂吾樂

抒山

望嶺陟岧嶤沿溪入蔥倩遂至夏王村復越黃蘗澗三癸遡遺蹤登髙足忘倦淸流繞芳原晴陽疊層巘山谷乃不殊云嵐時互變東南煙華生城郭了如見遙思顏平原夙與開士善髙唱苕花間塵外有遐羨

毘山

毘山視諸峯小大若邾莒崛起無因緣翻恥與眾伍我來陟層巓危樓勢飛翥四顧見諸峯環抱反若俯晴溪繞其足澹蕩百花渚所惜髙木陰何時就斤斧坐諷吳均篇慨然念時遇

東林山

放舟淩陂塘溯洄訪靈迹言尋貝錦峯云是東老宅畵橊不復見葛井鮮行汲躡屐登山樊曠然得所適平楚浮霽煙山云共秋碧振衣火鑪頂淸泉泛瑤席黃鶴何時來臨風欲生翼

碧巖

弁嶺如率然碧巖乃其腹栝栢衍陂陀蒼蒼滿椒麓石磴幾盤紆重崖互回伏當其登頓時一上一換目屢憩始得逹曠朗見晴旭下視七十峯波裏夕陽緑飛沫灑明珠懸泉掛寒玉幽池出雲飛蜿蜒駭靈族慿空一舒嘯乃信世塵促

學士山

玉湖浸春煙柔嵐翠相接遙睇學士山與峴適屏列遇賞若爭髙嵳峨況自別地僻行無蹤榛莽不容屧絕頂老蒼云環坐席可設茵染莓苔紋足底過舟楫一經髙賢來霞上迹不滅春物正駘蕩淸暉共怡悅歸來絲竹聲蕭蕭在林樾

棲賢山

髙天淡若陰春風動林藪我來問寒條倚檝龍溪口山路平可馳梅花拂我首蒙蒙雪色中風香互先後十里無停驂馬上勸行酒我聞管仲父棲遲在玆久古迹不復尋飛英落金斗

丘路

仙蹤罕近尋武陵邈難卽豈謂南郭間乃有避塵迹便娟修竹園窕幽人室方春桃作花夾岸絳英積溪山多艶姿雞犬帶霞色頳光靜相照永日不知夕入望無淺深但覺世情隔遐哉柴桑翁作記有餘憶

登龍山絕頂望太湖用康樂韻

春色生東南良辰引孤眺屢陟蜿蜒背排云入蒼峭振衣覧震澤一碧與霞曜泠泠林樾間魚龍聼長嘯我時棲山樊久處欲忘妙捫蘿快所覿得免猿鶴誚旣愜丘壑情彌羨滄洲釣舉手望煙客相期發幽調

和澹心雨中見寄同用少陵風雨暗荊蠻五字爲韻【選四】

古澗入深竹白雪相無窮我來拾瑤艸晏坐靑桂叢晞髮弄寒雪幽翠生微風

又

莓苔長臥閣浮萍冒庭礎俛首視八極懷抱不能數所賴有素心燒燈共深雨

又

故人隔河渚相念如平生貽以瓊瑤字讀之增古情乃知千古事不在髙與荊

又

獨處少良覿久居無壯顏人生貴自適何事眉睫間終期五湖裏駕浪同魚蠻

讀長兒粥飲詩因示之

簮組豈不樂憂患多所招曰歸逢嵗儉況乃無東臯饑來不自得時復嗟汝曹糴貴婦增嘆炊稀僕漸驕賴聞哲人語凍餓生賢豪金門已云逺臣朔嘗自嘲折腰𨿽不遂扣門徒用勞園花待春發得酒還逍遙

詠史

裊裊巖邊藤鬰鬰澗傍樹人生各有爲因緣在時遇嗟彼漢馮唐失意亦以數文武豈無宜老壯失所據所以慷慨人白首多顚僕棄置等無才憔悴亦多故

又

曼倩少讀書蓄意匡時難待詔非其情金門等樗散滑稽良有因神仙豈非玩嚢粟苦長饑誰能濟屯渙割肉徒歸來細君得無嘆

又

廣漢本循良治郡有奇气遇事乃風生身命兩無避剛直爲禍媒髙明遭物忌一蹶不復伸殊非聖王意當代亦已矣徒爲後人愾

送冒巢民歸雉臯

入夏在三月江湖尙春色良友多奇懷爲樂不可極胡爲忽言歸徒令眾心惻驟別兩情深餘歡百憂積人心不能靜世事殊未息蛾眉一見妬豈在得與失舉手送君行髮白難再黒我身非冥鴻安能避矰弋有約且復來流光共相惜飲酒聼淸謳葆眞庶無斁

擬古

燕趙多佳人容光鏡華悅有美獨空谷所懷在貞潔含矑揚淸謳被服日馨越願言禦君子歡愛兩無歇胡爲不見知坐廢桃李月將無金屋人蛾眉更奇絕

秋閨曲

塘上芙蓉花秋來何嬝嬝辛苦向西風紅顏不知老用因見古人情爲韻奉送孔東塘還朝

性拙與時悖早嵗辭冠紳閉門絕塵鞅寂寞江之濵偶然值文舉到巷停朱輪一笑出蓬戶如覿骨肉親並坐梧桐下髙談多異聞得句輒心賞有文常共論相過每相得無間夕與晨乃知性情合夙昔固有因

又

君子負奇節聲名滿華甸偉哉聖人孫不復伍時彥文章嫓韓歐經綸羞管晏

天王幸闕裏講道數稱羨大用方有期試可在明練咨汝乘四載疏瀹任所便往來江海間遂與鄙人善天地自非常吾儕日相見

又

大道鮮常經行止防有數漢帝召賈生歸應受宸注行當綰淸要馳驅滿皇路獨我意拳拳畱君願少住君亦同潸然低徊念心素況我年旣耄何時更星聚惜別在河梁臨波不能度矯首指云鴻翩翻各千古

又

人皆以祿富君獨以官貧辭家二千里寵遇成苦心餐飯不得飽而獨羅眾賔賢勞不能息而獨談奇文新詩溢嚢匣曾無錢一緡寧知碑沒字阿堵堆埃塵胡爲戀朋好離別感更眞嗟哉此何世乃復見斯人

又

仲冬天气肅雨雪道難平況復鮮裘褐悲風聞鴈鳴驪歌方在逺慷慨登王程別酒旣滿斚別淚還霑纓遙望見天末乃有白玉京君今從此去行行重行行梅花不可折栁條空自縈云何當此際而不傷我情

小孤山

大江西南來日夜萬千里惟此潯陽口吳頭亦楚尾何年蒼龍盤奔濤屹然砥翠壁揷浪生丹巒向天起杳靄絕躋攀云波互奇詭上有神人居綽約世無比昔云藐姑仙想象或若此誰能望彭郎相思滿秋水

石鐘山

江盡欲成湖有山如列障對峙兩靑蒼嵯岈百千丈我泛輕舟來心目忽俱暢巉峯不可攀懸壁但能望一石各一色萬石乃萬狀樹木役鬼工樓臺架靈匠云嵐恣奇譎江流莽滔瀁潮至聲始鳴風來響逾壯捨楫躡層巒天水迷所向始信髯蘇文相與共奔放惝怳白雲中飛仙在其上

遊忘歸巖和王文成公壁間韻

贑江有靈境日至日益好晴雨冒髙云逺近絕羣島我來後人前已譲前人早振衣多所懷塵襟詎能掃

過景鳳山精舍訪王汲公

聞山輒意移況復良朋在忻然荷籃輿防手入香界花气落盤觴緑陰滿襟帶良防無近情髙言談往代舉目睇層雲秋山若相愛莫惜秉燭遊離鴻渺天外

題靈山道院

憚暑不成行故人畱我止防襆入山家棲息良有以倚檻賦新詩銜觴亦云屢荏苒送長日煙華發紅蕋明月忽復盈秋深入池水艤楫章江湄振衣還欲起豈不念懽愛行役曷能已黽勉赴前期雲山自玆始

別池上芙蓉

池上芙蓉花似解人將別當我欲去時紅英正奇絕臨風故婀娜映水轉鮮潔我本相思人對之徒悵結酹以一杯酒芳華願無歇

崧臺社中送江眉瞻太守還栁州

人生當仕宦逺近皆王程逰子復何爲而亦萬里行相逢各意外宛若水上萍臨風道心素慷慨同霑纓歡言未幾夕乃忽事邁徵聚散亦有期親愛殊非輕別離在天末詎能如平生送子一杯酒中有今古情此邦𨿽遐僻子厚昔所營山川或未移黎庶甫離兵相望有景風努力崇令名

詠古分得東坡

東坡本奇才天子曽見知多才亦多忌流無餘時﨑嶇嶺海間但和淵明詩才奇不得發聊復工文辭文辭多怒罵益爲禍所基當其嘻笑中時時亦含悲嗟哉古今才遇知乃見奇零落付春夢徒爲婦嫗嗤因之念往事慷慨垂涕洟拂衣兮歸來歸臥南山陲

登衡山

炎徳莫能殫神宮位丹鳥髙峯七十二崒在云表我從羅浮來耽幽恣窮討捨楫陟層巒一徑入幽渺上有千尺松下有百靈艸芙蓉迥難攀祝融奇未了曠觀東南際廬霍一何小宛如大海洋靑螺浮浩渺云壑互靈譎气換昏曉佳晨發奇懷遺世欲忘老徘徊弗能去振衣苦不早乃聞李鄴侯半芋不得飽憂生金紫中何如衣白好

集梅旅看庭中秋色各得五言六句五首用秋色無逺近爲韻

名流多逸致暫住亦成幽卽此一畝宮林泉恣逺遊天風下庭樹葉葉生髙秋

又

衡門不數武披衣共晨夕酌酒聊爲歡論文互相得愛此石上苔靑靑古人色

又

秋花何爛漫顏色紛且都幽獨以自媚一一紅瑚笑問東籬菊曾逢醉叟無

又

盛夏艱雨澤枯槁懼不免如何此中花紅黃入秋眼夕陽娛酒人防心不在逺

又

置酒臨前除鮮華自相競況值白露滋玩目不能定遲暮豈所傷獲與君子近

送程山尊還裏

程子我好友卓犖負奇气賦詩務髙言飲酒得眞意今秋來廣陵我亦從吳至望衡在同巷披衣輒相詣醉醒旣不殊歌呼各有致胡爲似黃鵠靑雲忽髙逝執手向旗亭躊躇攬徵騎人生懷逺情動靜必有寄挈艶豈耽娛乘時貴行志願言崇景光春風或無異

送汪扶晨歸黃山

廣陵一片月淒其秋露賴此今古人言情托詞賦汪子雲霞姿文采宿所具今年過竹西披襟日相遇慷慨向江海纒綿在朝暮飲酒豈不樂赴義鮮歡緒忽歸蓮花峯復以故人故舊好尙不防而況在心素以此感同人惜別重相聚置酒曲江濵攬袂隋堤路送子以逺心斜陽獨延佇

喬東湖來自新安以黃山詩見示有作

我本黃山人不向黃山住終日念黃山雲泉結心素子從何時行擔簦最幽處匝月煙霞棲憺然得眞趣示我一編詩靈奇莽回互萬壑與千峯盡入行間貯問君何能爾不復知其故相持輒大叫羨極還成妬

林蕙堂全集卷十三

欽定四庫全書

林蕙堂全集卷十四

湖州府知府吳綺撰

亭臯詩集

七言古

靑山下望黃將軍墓道

霜花入江江樹紅半江落日搖悲風此時客向靑山路遙見松楸竄狐推篷指問黃頭郎云是將軍神道處將軍束髮事邊疆浴血楡闗四十霜射雕並挽雙飛鞬回馬常持半段鎗曾經摶戰烏桓賊手戮長鯨襄水赤上相頻分臥內符諸侯競屈轅門膝手防渠魁未報恩漁陽鼔入延秋門西京已下仙人淚南國還招帝子魂馬渡瑯琊從此化將軍定防同王謝豈知艶曲號無愁亞子空呼李天下天下龍髯痛未消臨春明月響瓊簫中防廝養橫宮錦丞相家兒挿坐貂就中更有陳畱子宮門夜半傳黃紙盡逐元丰舊黨人半閒堂裏煙塵起傳檄言誅刁與劉武昌楊柳作邊愁巖疆已付中行說壯節空思祖豫州將軍義憤塡懷抱洗日虞淵何足道一朝失計在移軍淸風小用臨江嘯倚劍空持南壁天北來烽火照甘泉橫江零落千尋索下殿倉皇七寶鞭此時將軍鎭姑熟宮中夜到驅黃犢紫髯怒吼陣云昏虞歌夜泣蛾眉緑平明戰鼔動江鴉裹創猶呼禦賜騧鳴豈意來鶉尾拔刃空聞叱虎牙可憐魂染胭脂血蒲首歸來事難說幾年墓木拱白楊夜夜猶然叫鶗鴂我聞此語心傷悲爲指江涘之髙壘當年廟算列四鎭此地實爲君封陲癡兒不了公家事模糊顚倒山河字罵賊不及雷海靑弄兵竊效田承嗣將軍抗表建牙旌討逆應先李茂貞一喝逆流萬人死摧枯拉朽無堅營樓煩出射弓矢墮錦裘繡帽如雷火紫電橫飛靈寶刀紅冰膩結連環鎖至今白骨滿蒼山折防猶存戰血斑防子無成悲廣武詞人多恨哭江南吁嗟將軍復何有從來運數多陽九畱守魂遊宋氏河監軍淚滴唐家酒吾徒意气豈能灰當時所用違其才夕陽下山黃葉雨江風防防魂歸來

戴尙書銀印歌

尙書戴公渤海英諌書早動承明庭勲業已過杜元凱詩篇不數劉長卿有時防筆畫丘壑丹崖碧水雲煙落不將防繪競聲名但取經綸寓盤礡此時四海漸無故天子神明托豪素上苑羞圖宋帝鷹中林愛冩宣皇聞公名姓識公才勅使頻教供禦來百尺鵝溪圖海嶽千番蜀紙畫樓臺畫成催進翔鸞殿展看遙聞

至尊羨已裁宮錦賜天衣宸章更使朱提鏈

禦制丹書四字篇上言米芾畫中禪下言煙巒世所少吁嗟汝說眞其傳印凡大籀一十六螭鈕龍函裹黃袱天上中涓一騎來人間忽見雲霞簇詔曰作畵盡教鈐賜汝子孫寶無失小臣此時適在旁親見君臣契如一我聞蹇夏當年曾有此糾繆繩愆傳國史又聞宋室鄭介夫流民作繪譏當途元宗昔日好觀畵爲進比干圖吁嗟大臣愛君固有道筆墨微茫存典奧公權托諷豈無因公乎公乎何以報

報國寺雙松歌

昔年曽讀燕臺記聞有慈仁松特異古老寧知種者誰離披轉失栽時意於今時世已滄桑雙樹猶然拜梵王乍見但教生錯愕頻來還許立蒼茫蒼茫意气何奇特耳目之間從未得夭矯不肯上蒼天抝怒何時穿白石石裂天荒不可支橫拿側出如相持坤輿震坼盤雙蜃海水翻騰走萬螭左者斜窺右者仰上出雕甍下壌翠濤橫舞覺風來碧蘚平鋪看月朗月朗風來年復年霜催雨折見前賢大夫不受秦官辱君子誰從晚嵗傳我來看松敬松表欲語松奇翻莫道荒唐如讀漆園書縱橫似見張顚艸吁嗟雙松兮雙松松兮何始將何終樓桑已斧廟栢防吾欲持此歸鴻蒙

送髯孫赴粵幕

銅馬門前橫晚照年年別淚沾春艸丈夫牢落忽從戎送君又出漁陽道憶君年少讀奇書樓畔停車玉不如珠勒遊曾同白下持毫詩擬過黃初此時意气淩霄斗醉挽胡姬弄楊柳起舞時聞越石雞雄篇不換長卿酒無端憔悴向長安蜀道偏歌行路難勢去田文空感慨愁來範叔只饑寒飄零巷北連茅屋細語空堂夜燈緑幽憤難教鸊鵜知途窮卻向銅駝哭一朝楊僕擁戈船十丈牙旌下九仙揖客將軍稱大樹登臺賔客愛紅蓮羨君擲筆心偏壯拂拭吳鉤笑相向飛檄應教百郡傳凱歌防令三軍唱我泛葡萄持玉鐺爲君倚築歌吳聲依人漫作思鄕夢失路寧爲出塞行君不見陸郎夜防羊城騎槖內黃金鳴得意又不見伏波髙柱矗雲中椒殿還論新息功男兒致身防有處安能老向東湖住潮轟戰鼓打崖門月照零丁人未渡韓栁文章儋耳詩送君南去日相思手中但有長纓在莫戀花田飽荔枝

送稼公南歸

京雒多秋風行人踏黃葉嗟君磊落不得意告余欲向蘆溝別君家代住麻姑山萬里樓開碧玉防揮金只說論交易拔劍寧歌行路難行路難長安道朝百年暮難保君來獨抱書一嚢五侯座上能昂藏秋入寒山尋賈島晚披荒艸哭昭王愛才淝水陳參佐爲君特設南州坐梁園佳句最先成燕市髙樓常獨臥咄咄長安多是非酒酣拂袖忽思歸言尋霅水烏頭舫還掩秦淮白板扉

房硯歌

吾家阿咸能好奇示我古硯光陸離云是貞觀房相物孟津宗伯曾臨池我視此硯質頗古刻篆廻環蝌蚪伍翰墨相傳幾代人莓苔尙積千年土千年山骨斵秋煙幾代詞壇噴玉泉試看龍尾無他潤把似鸜睛讓此堅因思仙李飛龍見房杜乘時逢主眷朝防鏤管上瀛洲夜艸麻音歸制院此硯曾經傍偉人琉璃爲匣錦爲茵張家賜鐵不足數衛國結鄰非所珍貴重應言世無有寧知更落尙書手紅燭筵前五鳳成靑藤紙上千蛟走兩轉風華未易論一朝淪棄委籬根野人已作塵泥賤過客誰知琬琰尊豈期今日遇吾曹拂拭重教染毫乃知隱見皆時命人辱人榮固無定昭陵玉匣漳臺瓦此日漂零無見者何如此硯防寒星還近揚雄舊艸亭乞歸爲作陶傳更勒鸞臺小字銘

龍槐篇

興誠寺前雙古槐離奇鱗鬛長莓苔黑窰地僻少人識我看飛騰時獨來嗟乎托根貴有處此槐若向名園住應知車馬客紛紛不數慈仁兩松樹

羽林將軍歌

羽林將軍虯髯郎手持白羽挽大黃一朝射虎三十六空山猛獸俱摧藏白首老人前告汝此是羣彪非是虎前頭有虎方食人一吼防令落爾弩

搗衣篇

龍城八月霜飛早月射楡闗照衰艸佳人夜半夢徵人驚起月中傷逺道殷勤機上拂流黃含怨含嬌下北堂雙砧不敵離情重雙袖頻將皓腕揚羅袖低還舉砧韻多淒楚萬里靑天雁語哀一階黃葉蛩吟苦初徐後疾意難舒乍重還輕力漸無班姬空作閨中賦蘇蕙誰傳塞外書塞外徵人年復年閨中思婦淚潸然五更試聼響猶徹一夜定知愁未眠此時月落滿天涯此時離客正思家家中亦有鳴機婦爲聼寒砧淚似麻

韓繡行

天上云襄隔銀渚吳宮絲絕難重數泖水曾傳顧氏娥蘇臺今見韓家女韓家女紅稱最奇劉郎珍重不輕防官閒畵舫陳烏幾酒罷巾箱出紫綈鶴紋素綾不盈尺八幅神鍼畱異迹設色如開張藻圖寫生欲奪邊鸞筆第一梅枝第二蘭幽香拂拂指頭看唐英偃雪魂俱淡湘佩臨風影不幹三爲古石四水艸玲瓏蕩漾皆天巧辟邪僵臥莓苔深沙虹跳擲蘋花老五六蛺蝶飛秋華碧畦菘菜茁霜芽次七靈芝光爛漫次八老竹形敧斜內中此君尢叫絕碧榦蕭疎才幾葉瀟湘江上一枝風篔簹谷裏三更月後題小楷字難捫玉篆鈐朱更絕倫都無彩筆臨摹迹況復金鍼防綴痕虎頭家制多曾見霜禽露卉生宮綫一朝斂手作夫余尹邢並坐應低面劉郎劉郎誠快哉此卷從何覓得來請君更展紅牕帙爛醉冰堂緑酒杯

憶昔行送友沂居憂還楚

憶昔君來防水側虎气龍文時莫測船裏孝防書等身車中洗馬人如璧此時有客傾佳釀相逢不覺驚瑜亮得意寧教餘子知心期已在諸公上從此城南日相見酒社詩壇防手徧雨夜同聼越石雞淸秋共炙君苖硯交情冷暖杯中酒爾我相看稱耐久阮逹嵇狂兩性諳指囷分金無不有無端艸艸入長安路近朱門行更難槐市橫經方接席薇垣奏賦又彈冠朝朝防染紅菱紙聫騎鳴珂趨建禮玉殿空簮西省毫金門但索東方米似爾羞聫虎榜名教予益悔蛾眉洗屈指行藏十載中兩人靑鬢看成翁盧駱文章慚四傑劉馮時命慨三同荏苒齊時漸及蓼莪但爾仍垂泣里人罷社爲神傷孝子還鄕猶骨立爲形爲影忽分離況復身當執紼時送君獨上瀟湘去此世知心復有誰

送仲潛南還兼訊同社諸子

十年不到康山路夢裏江云隔春樹憶昔當年廡下棲賃舂早得臯君顧此時廷尉綰金章髙名大節淩天閶君家兄弟富文藻馬氏白眉稱最良伯也論交具雞黍晨夕追隨呼爾汝與君接袂不多時把酒譚詩獨心許待詔無端同曼倩離懷嵗嵗驚飛電潞河雙鯉不傳書漁陽匹馬還重見見君不爲名利來取卵危巢事可哀萬里艱難歸趙壁三秋慷慨上燕臺燕臺蕪沒堪長慟昭王死後黃金重紫閣何人解設鯖朱門到處長題鳳憐君意气轉相投匝嵗浮蹤每共遊寒燈嵗臥山中寺短築狂歌市上樓狂歌醉臥日相看似爾渾防歸計難豈謂秋風生短褐卻教明月照徵鞍髙梁鞍馬紛斜照丈夫小別何堪道心事寧須兒女知圖謀肯使英雄笑爲我傳言舊酒徒五陵同學漫踟躕長卿已倦遊梁興欲向康山更結廬

唐先生歌贈惟一赴靖安幕

唐先生唐先生古寺棲遲嵗屢更雪中獨裹平頭幘月下空炊折腳鐺一朝慷慨別髙秋爲言身欲向南州早嵗途窮常哭阮半生計拙只依劉我謂先生且自寛年來世事正多端馬空冀野徒畱骨鯖廢侯門已罷餐吾徒結客自肝腸意气須教比雪霜請看花發安仁縣猶有風淸孺子牀

髙士庵次謝在杭韻

去年曾掃莓苔迹今來又著登山屐木葉猶餘宿雨斑溪光故繞秋煙白老僧開閣爲傳茶依稀記得畱題客憑防遙望郡樓遮落日徒憐飛鳥疾

鸚鵡曲

鸚鵡賦送黃祖鄴中才子多辛苦頭風愈檄只偶然黃絹題成終見忤誰言老瞞能愛才橫槊耽耽气如虎狂生不容早自知快心且弄漁陽鼔嗚呼王粲淒涼公幹囚鼓聲至今疑未休

韓侯釣臺

秦鹿夜走咸陽宮卯金亭長稱英雄眞人雲起芒山裏大將星分楚水東年少飄零不得意帶刀蒲伏淮陰市市兒驕笑如不聞河邊自作垂綸計當時終日理釣絲敗項平吳世豈知一旦手持刑馬券十年身是打魚師至今髙防臨大道行人猶羨韓侯釣假令當年功不成荒荊空自橫斜照噫嘻丈夫須有才有才不遇徒蒿萊請看云夢藏弓慘猶勝淮陰乞食哀

長歌贈何徳峻

朱雀航靑溪垞我昔見君髮覆額張南顧北日追隨管華筆硯常同席荏苒頭顱三十年秋風並作長安客落拓君才過馬周嗟餘困頓揚云防猶憶當年共被時荒雞起舞夜何其長纓欲遂縱橫志防筆同書絕妙辭風流豪气人爭羨斯人合上金鑾殿豈知今日總無成須眉攺盡何郎面酌君酒爲君歌人生得意苦無多請君試看幾年內朱門華轂生風波勸君酒君莫眠莫愁湖上有吳船不如爛醉鐘陵月笑倚文君緑綺弦

友沂席上遲髴淵不至卽送歸泖上

堂上深燈懸急雨主人送客淸觴舉此時京兆有田郎離思遙如隔河渚去年戴笠記相逢驅馬長安紫陌中媿我蕭疎同庾信愛君才調似張融醉歌燕市情何限倒把吳鉤照人面丈夫意气許千春等閒直覺肝腸賤何爲夜半忽思鄕夢到機山舊艸堂杜羔且問歸來路蘇武頻霑別後裳殷勤贈我一端綺千絲萬絲笥篋裏感君厚意飲君心願君明嵗重來此

吳伯子歌贈星子

吳伯子吳伯子濯魄冰壺應有此掉頭不肯揖王侯論心直欲輕生死憶我見時嵗丁未菇城初忝麐符佩君來不屑潤脂膏登防獨愛南山翠三年形影未曽分跋燭官齋夜論文看殘庾亮樓頭月寫盡羊欣白練裙宦海顚危似累棋一朝賔客異云泥翟尉庭前空噪雀孟嘗門下少鳴雞廣霞先生能急難鶺鴒惟爾同憂患舉幡博士擬相明貫械都亭亦何憚往來風雪曹娥渡痛哭狂呼感行路黨人無意動星占破涕苕川再相聚嗟乎一貴復一賤須防攺盡知交面幾人曽救李陵書幾人解射聊城箭多君意气淩嵩華筆墨還能妙天下淸吟常和謝元暉逸致每同嵇叔夜蕭蕭短褐獨能畱南北東西一蒯緱有時聞鐘宿古寺有時防杖升髙丘田間推罵寜爲辱大小槐安春夢熟吾儕久已渾榮枯諸君枉自勞翻覆吁嗟浮雲亦何有花前且共銜杯酒防須防手上靑霞卻指喬松是吾友

定交篇自錫山至陽羨訪陳其年作

涼葉何蕭蕭秋聲不能已我念同心人秉燭夜中起帶醉言登陽羨船披衣便訪龍丘子蓄意含情二十年蕩槳揚舲三百里是時聞君方臥病文園秋雨無人問到巷方教市儈疑扣門並少兒童應空堂塵冷燕泥深滿地寒蓬不知徑直入狂呼道姓名君驚躍出還相認共道相思歷嵗時西窻燒燭杳何期忽聞命駕論心素頓使交衿慰別離龎向林間邀徳操季從牀下拜袁絲寧須雞黍方情洽自是文章有故知文章當代誰堪敵淝水婁東常並席一朝零落嘆琴亡此道茫茫誰復識盡讀韓歐那辧非爭誇遷固終難匹曬腹曽無郝氏書登壇浪擬韓侯幟如君才華世無對笑視融修盡兒輩讀書日破萬卷余揮毫坐使千軍廢驪龍探出眾皆驚鸚鵡題成人未醉懷藏錦繡亦何多筆架瑚獨無愧世上公卿豈異人如君偏自嘆長貧屋頭天近翻無地門內秋多不見春幾年裘敝長安道昨嵗衣沾洛下塵原無狗監難逢主不是龍門肯置身吁嗟君才鬼所妬無我江東應獨步從來豪傑不孤行文有淵云詩李杜我遭磨蠍旣投閒君嘆窮魚亦何誤同在江湖各有心天生瑜亮寧無故再拜重申縞紵交雲門膠漆古非遙千秋事業惟心許一代風期屬久要馬卿倦後還能遇方朔饑來轉自豪況今

天子重文藻肯令才人老艸茅噫噓兮肯令才人老艸茅

彈魚歌

古人在官如在山魚鳥自得江湖間偶然一事亦有意所以弋射非等閒南園五月新水平一時鱗羽俱生成中有巨魚最貪餌跳擲常使波濤驚上客由來擅神技霹靂何妨一輕試金丸脫手不聞聲朱鬛驚摧杳然逝我聞陽鱎爲大族宓子當年曾治國看君此舉良亦然卻令旁觀嘆神速轉眼波恬碧艸香飛觴燒燭宴東堂五湖煙水緑不盡魚乎與爾還相防

畵梅歌爲金亦陶作

我生適當冰雪中長年傲防輕春風不肯低頭學桃李自顧頗與梅相同所以愛花得花性尢愛寒梅淸影映孤山種後豈無人庾嶺寫成誰折贈耿庵先生冰雪姿一生獨與梅相知每聞落筆髙寒處常似暗香浮動時我昔求之不能得夢裏月明空有憶似我長懷處士風多君正得先人筆閉戶閒房春艸深茗鑪書卷坐長吟有時得意不得意揮毫似入羅浮林一枝兩枝東風好千株萬株春雪曉珠明粉淨四山空月落參橫嵗華老我聞畵竹有成竹淵明愛菊人如菊君今父子愛梅花應知累世能遺俗我住江南春復春每逢吹笛暗傷神何當乞寫含章樹長見林間月下人

聞其年以博學詞薦爲賦短歌

陳郎五年不得意靑衫頽落淩雲气忽聞

天子下徴書鄕裏小兒叫奇事兵興以後文章賤牙郎估客乘髙幰盡謂黃金可致身公卿那用張華研吾儕有字何堪煮賤賣長門人不與妻兒大笑乃公癡何如且學揚州賈陳郎本在泥塗中一朝走入甘泉宮掀髯脫卻犢鼻禈乃知吾道非終窮吁嗟小兒小兒汝莫嗔當今天子重才人

妾薄命

妾薄命命薄復何言憶昔與君初見日靑蛾紅粉彈朱弦豈知歡處君心變千端要好翻成怨說盡相思君不知別從桃李選芳姿芳姿任取金釵列但願蛾眉都勝妾

硏山艸堂歌

闔閭城下雨翻盆楊花栁花春色昬客子衝泥自相過硏山主人方閉門主人本是長幹客烏衣巷口曽相識老大猶牽防上船飄零更泛湖邊宅我聞主人年少時胸中萬卷蟠龍螭無雙風度張思曼第一才名杜牧之初聞隴右黃巾亂江左髙談尙淸宴才子新傳白紵辭諸公競愛靑防扇共許雲霄可致身防毫題徧曲江春誰言諸葛非名士曾見相如賦大人餘子區區何足數桓伊長笛禰衡鼔終生棄繻直尋常乘風萬里須防取那知世事劇堪憐荊棘銅駝起暮煙塵生東海悲遼鶴日落西川哭杜鵑撇卻羅衫豈無意東籬早辦黃花計慷慨長懷弔古心顚狂不攺淩雲气憶我相逢白下秋廬江賓客盛南州何人最倒中郎屐獨爾同登庾亮樓更值長沙貴公子二十四樓明月裏仰天大笑燭花紅斫地哀歌劍光紫幾年梁苑園開四海羣推授簡才不信飛鴻殘雪散空教歸燕夕陽來黃土可憐埋玉樹晨星落落知何處謝公棋罷北邙田羊生箠折西州路江頭嵗嵗哭西風手把奇書嘆轉蓬酒人對影黃壚在詞客傷心白髮同苕霅扁舟須我友水嬉共折南湖栁愛山臺上夜燒燈韻海樓中春對酒行路俄驚蜀道歌人間怪事逐年多劉郎不作秋風客內翰還逢春夢婆短夢亂山堪一笑貂蟬撇向邯鄲道廷尉張羅有雀飛魏其解印無人到多君相對眼還靑醉中痛讀離騷經君旣移家石湖墅我亦寄迹滄浪亭兩人意气長相得更向柴桑數晨夕將兒同上朗陵筵呼妻直入龎公室墻頭過酒日相娛奇字傳看世所無積有篇章招漫叟渾防嵗月老潛夫潛夫漫叟時相見閱盡從前古今變冷暖交情尙莫論輕肥世態寧堪羨況今之世乏張華鶴書何事來山家豈無馬骨金須惜縱有龍泉眼似遮海內茫茫知已盡空山種菜安吾分素軫猶知處士情靑樽且撥先生悶君不見阮籍嘗登廣武城城邊曾見古人行事去英雄徒感慨時來豎子忽成名又不見處仲銜悲唾壺缺夜半長歌眥欲裂老驥長途力未衰壯士暮年心轉熱吾儕學道日徜徉肯似前人動激昻元卿竹徑新抽筍且臥花間一艸堂

過南康值陰晦風駛不得登廬山舟中遙望有作

湖雨湖煙失昏曉片防去疾如飛鳥半日過盡彭蠡湖一生漫說匡廬好匡廬別我豈防情我憶匡廬殊未了待得看足羅浮花歸來與汝五老爲六老

章江歌贈別丁鴈水觀察

章江江水連揚子雪浪奔濤四千里方伯連州半是誰才子逢時今有幾田郎當日說丁郎畫省曾含雞舌香譽望獨髙孔北海文章不讓沈東陽幾年從此存懷抱遙睇郁孤春縹緲何期此日得相逢雲气如來瞻紫帽知余山水舊情深秋到常同著屐尋有時並坐竹中榻有時共鼓花間琴示我新詩竟盈尺展看霞光紙中出英雄坐屈千人軍奇傑橫排五丁力朝華夕秀不足言玉聲金色定誰先長松獨聳破海霧江花一笑含春煙吁嗟此道眞橅久文士相傾靡不有虞山景陵低復昻信陽曆下君知否多君大雅輪獨扶一代荊榛手剪除眾步不趨趨獨步人無弗有有所無棣華有客能相和揮毫競落眞珠顆軾轍連鑣出錦江機云對屋俱參佐今年雙槳過炎州江邊相愛卽相畱贈餘白疊裁涼袷飲我淸瑤破亂愁因君畱止白鶴觀盡日追隨了無倦奇文欣賞恥雷同新聲共倚同稱善旗亭列拜有雙鬟兄弟能如晏小山淮海屯田送謳唱南唐比宋如等閒共言此道亦茁軋蠻語參軍殊刺刺吾儕須作鳳皇鳴何事巧偸鸚鵡舌言已大笑還相持盡傾三百金屈巵人生意气苟相合生死貴賤同肝脾況今

天子崇風雅侍從長楊並班馬急須持此懸國門莫使文瀾任狂防如君此日多盛名時人共說舂陵行相輝花萼並壯盛竚看珥筆登蓬瀛笑我﨑嶇過嶺海姜桂平生猶不攺未能彈鋏動諸侯只恐梅花久相待飲君酒爲君歌壯心一往無風波人生聚散亦有數防當離別將柰何將柰何與君別臘盡南荒無雨雪信旗風裏寄詩來如君共看羅浮月

端州訪硯歌

俊人安能如徳人端州之硯精絕倫我來訪硯如訪友蕉白花靑期不苟至寶誰知果難得山骨云根人不識市中頑質鈍且堅髙價無端濫取錢鴝鵒有眼知何在蠻箋象管無光彩吁嗟良才不可遇人生榮辱寧非數硯兮硯兮來與俱相攜且著空山書

七星巖題名歌

山水無日無人遊遊人去盡山水畱今人古人春復秋靑山日笑人白頭我今放浪來端州星巖正在東南陬勢如北斗星光侔峯巒綿邈奇且幽神劖鬼削非人謀我得此山如朋儔朋儔到此還綢繆徘徊日夕恣窮搜願得名姓同山丘磨礱苔蘚相雕鏤記人記事詳復周手書大字如龍虯吁嗟人來人往水中鷗當時豈無公與侯只今磨滅如蜉蝣誰其知者空悠悠吾儕但得忘百憂新詩美酒同唱酬傳與不傳非所求何必千載垂無休天風謖謖吹破裘相與大笑淩滄州

江南曲

江南三月雜花生江上遊人春眼明琪樹家家棲海鶴垂楊處處帶啼鶯就中最愛長洲苑江艸江花照人面紅粉偏多時世妝靑樓曉霧雜衣香吳姬家在橫塘住捲簾正向花深處十五彈箏不解羞玉釵羅袂映春流少年寶絡桃花馬見此徘徊腸防者醉倚黃壚看數錢琵琶一曲心相憐

讀秋笳集有感呈徐健庵同年

憺園主人愛才客畫舩褉飲虞山側兩行菡萏燭籠明十斛葡萄甕花碧持觴中坐忽無歡座客同歌行路難似聞猛雨穿入覺有西風拂面寒手把一編雙隕涕爲言此向逤邏寄冰天萬里雁頭書雪海三年魚腹字我時聞語益淒其傳看知爲季子詩長笛吟成關塞怨悲笳吹動故鄕思關塞故鄕輕一別父子弟兄長決絕處處都非梁苑云年年空望吳江月吳江舊事早傷心年少才堪賦上林酒畔篇章鸚鵡筆花前詞曲鳳皇琴自言揚馬寧容讓乘風好破宗生浪射防何堪餘子間成名合在諸公上那知天際有罡風未到蓬山路已窮命薄早憐逢市虎才髙翻悔學雕龍咄嗟彼婦誰爲此痛哭無由訴

天子獄吏三章屈未伸流人一去生如死淒惶嶺外艸蕭蕭回首黃沙望度遼子卿嵗月非爲久定遠關山未是遙二十餘年沈黒海身居禹載堯封外山川總異夢難尋面目都非魂枉在樂非其樂悲非悲憂從中來復何爲哀歌淚下三生誤長嘆聲中萬事非似此猶然盛文藻鴛鴦翡翠行間巧公主墳前怨落花都尉臺邊惜春艸不爲流離減異才應知天意本昭回屈平遠放騷經作李白長流好句裁今古才人同一局當時那解憐珠玉姓字惟須後世知文章莫向秋風哭讀罷主人爲我言索來此冊非徒然人才可許風塵妬書卷須爲天地傳我聞此語咨嗟久從來此道需朋友詞工海日豈虛稱人有雲龍方不朽可憐交誼近來輕車笠憑誰念友生榮枯久已難同類患難何緣更借名多君厚意誰爲報坐客傳聞共相告人間若此重繡囊塞外肯容長皂帽況今

天子選英流衮衮諸公在上頭如何閒擲雙雕箭不自添修五鳳樓嘻嘻世事眞難問鉛刀盡鼔龍泉鈍富貴多緣夙世因飄零自合吾儕分酌君酒爲君歌勸君且盡金叵羅桃花不得東風力落盡春紅可柰何

寓樓聼雨

天意欲無晴樓髙多雨聲雨聲多在梧桐裏聲聲送入愁人耳愁人竟夜欲無眠雨止還聞啼杜鵑極目烽煙方滿路男兒落托無歸處燒卻兵書擲蒯緱猿臂少年今白頭

檐蛛嘆

蜘蛛張网大於轂日傍雕檐求果腹有爪有翼不敢羅但取微虫遂其欲翩翩蝴蝶從東來偶因花發暫徘徊無端忽被風吹上悞觸羅网何其哀吁嗟蝴蝶兮蝴蝶文采輕翾誠可悅一身已自飽貪饕金粉塵縈同敗葉蜘蛛之腹方皤皤持竿小兒三兩過竿碎汝网磚汝腹蜘蛛蜘蛛爾柰何

趙雙白招飲蒓屋歌

五月梅黃淸暑天我時來放泖湖船天水才人趙二火爲予設食開華筵趙君本是漳南客采蒓卻泛吳淞宅結友偏能愛冷人作詩不肯從時格長卿四壁都無有脫衣換得臨邛酒伯通廡下日髙吟新詞婉麗如秦栁憶昔相國江夏公歌正气騎飛龍西臺慟哭走萬里獨收碧血歸萇君是奇人好奇句十載幽棲長閉戶不知誰肯薦淩雲我又搖搖載秋去

秦松歌爲黃仙裳賦

黃郎著書經嵗月平生磊砢多奇節謖謖長存傲雪心巖巖獨具幹霄骨終年聼松不得志虯榦龍鱗得松意卻從泰岱憶秦封與松相望未相逢吁嗟秦松空自好黛色蒼髯長夭矯一自當年號大夫至今艸木嗟虛拘何如空山得自在千年以後爲仙腴松乎松乎誰知已顏生畵向澄心紙黃郎展圖日相對一片蒼煙白雲裏

送曾靑藜歸光福山

南丰曾子人中豪機云與吾皆久要十年以來各奔走人琴淚落新亭酒今年與仲爲客同握手揚州夕照中揚州舊是鶯花地四海賔朋多意气酒國詞塲有戰爭袒臂軒眉無次第多君壯志時激昻龍章鳳質如嵇康玉山不攺澄波度防筆長分皎月光予獨沈吟甘寂寂愛君顧我同晨夕不待雲門奏曲終此心自許膠和漆吁嗟友朋離合皆有數當時豈少相逢處肝膽須從末路知論交卻悔平生誤明年鄧尉梅花開我欲浮家更一來願君汲取三萬六千頃爲我釀作葡萄醅

題顏修來吏部從

駕

十月長楊肅气增上林狐避霜鷹漢家羽獵誰陪從共說相如在後乘相如今非臨邛客星宿源流傳兗國論詩不讓杜陵人獻賦直登揚子室遭逢

聖代有輝光珥筆薇天第一行扈輦獨圍紅鞓帶承恩常佩紫荷囊休源獨誦金華殿叔則淸通誰不羨一朝傳寫向人間虎頭防筆何郎面依然意气欲超羣文采風流冠六軍豈有棘門還按轡須知司馬自淩雲嗟予在昔依香案紫禁黃扉曾染翰艸制頻教女侍傳塡詞數被君王嘆一下蓬山二十年夢中無復聼鈞天赤龍已去馮唐老空羨延之白馬篇

詩永鏤板向爲巨賈攘取崔蓮生轉運命使送還賦長歌以謝

風詩久陵替大雅其何如一時攘竊此實多誰其蠧者非白魚嗟余淪落無善狀十載著書多激忼竊謂三唐已後無詩人拘儒此語誠謬妄李唐以來朝數更各有風气各性情蛩鳴蟬嘯厥有鳳凰豈爲鸚鵡聲是以編摩時最久刪詩斷自三唐後非唐實欲以存唐黃鐘瓦缶原何有一時傳冩徧西東棃棗資成賴鉅公誰識漫藏當防馬翻從寄貯失雕龍江淮鹺賈胸無字蜣丸防璞空多事只疑萬卷貯曹倉猶似千金在秦市幸逢憲節駐防州夏澤春膏徧地流心淸但飲廣川井公暇還登文選樓忽聞此事卽大笑汝曹那識陰何妙蔥肆寧須揷架籖泥塗不是謨觴道遂教秦璧返邯鄲合浦明珠去復還旣如良友能重遇又似名山得再觀海內同聲爭嘆羨防持風雅眞稀見況復仍鐫彤管編閨房今古開生面吁嗟平山之堂髙百尺江上羣峯環黛色堂前楊栁比甘棠猶是廬陵親手植醉翁去後千餘年淸河三防生大賢平山所產復來此平山平山非偶然

庭桂

揚州七月桂花發塡街溢捲聞芬芳兒童采折競入市百錢乃得枝頭黃我家庭桂開獨晚八月已半才吐將夜聞猛雨恐零落呼童張幙爲遮藏也知得酒須得月更言惜花當惜香笑爲山妻畱一朶與爾痛飲需秋光薰染襟袖盡奇馥何必遲早爭低昻

驚蟄日置酒於守中堂梅花下爲短歌以紀其事邀長白同作

人間已負看花約來與山梅同寂寞此花昨夜忽全開雪影離離生緑萼相攜緑酒向花前共道此花勝去年五木呼盧揮大斗繞屋寒花如映手花兮花兮甚有靈將開未開吾眼明肯爲酸風還閉目獨愛此花看不足想見山空月上時江南江北寄相思

將進酒

將進酒酒滿金屈巵勸君且飲莫須辭人生憂與身相隨墮地一聲先是啼鼎鼎百年惟恐遲功名富貴須防時何以解之惟醇醨古人今人不相知伊周賈董皆塵泥淵明太白眞龍彲君今不醉將焉爲君今不醉將焉爲

林蕙堂全集卷十四

欽定四庫全書

林蕙堂全集卷十五

湖州府知府吳綺撰

亭臯詩集

五言律

集芝麓先生寓園

雨過雙扉闔花殘景乍淸心憐三月樹气盡六朝鶯吟緇遲分斚譚深費煮羮前期還共惜濠濮少人行

又

防手同心素春庭向晚開小風翻砌藥初月上宮梅醉好從人習情多耐客來翻愁離別處憔悴是靑苔

又

藤蘿看石上今夕又焚香木榻經年攺羅衣半夜涼寸心同寂寞一醉小行藏防幘情何極蕭蕭鬢已蒼

種菊詩爲坦夫賦

籬槿悲搖落涼從此地新淺深皆作致次第似含顰露下庚申節天髙甲子人相看同脈脈爛漫屬天眞

又

幽花無俗性寒至轉便娟身世黃農後平生靑女前豈悲時已暮所得地猶偏蕭瑟陶公意孤吟費酒錢

次韻贈伯紫

之子非今士蕭然一褐寛空山吟欲響古道哭無端石痩池痕淺霜髙水影幹逺遊誠不偶相語愛新寒

雪後送芝麓先生遊淮上

擁褐方憐我幷州又送君江幹多斷艸雪後見斜曛防影藏書卷衣香亂水雲逢迎天下慣嚴武況斯文

又

淮水從來勝龍門此暫延繡絲新漂母靑桂老遊仙弔古千秋淚相思五噫篇河梁差足慰聫句有金鈿

次韻寄力臣

客心愁不極日夜大江橫芳艸人何處梅花云又生憂危觀意气聚散出才名潦倒楊亭酒登樓念子荊

賦得送秋兼送客送友沂還廣陵

一夜悲風起江山又送秋白楊搖短防黃葉打輕裘律向何時暖人添此夜愁蕭條望天地江海正同流

又

我已悲秋矣秋歸更若何寒云生澗壑斜日老藤蘿吾道非耽酒人生正荷戈好將風雪意料理到漁蓑

又

日月成何事元防攺素商園林添冷落道路一蒼茫雁失吳天信蟬輕楚客裳殷勤兩攜手惜別在他鄕

又

柳漸無堪折新寒況古城衣寛日路酒急大江聲天逺何堪問云多不肯晴河梁聞晚吹相送重行行

題姑山艸堂贈稼公

斯人乃抱防抱防竟何之用癖聊存志全生或在癡天髙眢井字云老石門詩相見長松下孤懷不自持

秋霜

靑女司時令嚴威漸次侵雁寒歸國信虫急到牀音薄曙愁相見微陰悞至今布衾眠不穩慘慘向晨心

秋江

涼風千古恨江水日悠悠楓葉吹何急蘋花冷自由天容吳地濶山入楚云浮擊節誰堪想中流有豫州

秋村

秋光隨野濶靄靄見孤村新秫齊登壠晴溪各到門靑天髙雁隼黃葉散雞豚荷蓧逢鄰叟相防老瓦盆

秋圃

淒淒時已及除架愛晨興天老匏瓜種霜輕扁豆藤土風宜九月吾道在東陵抱甕誠閒事勞生媿未能

秋牕

三徑乾坤在蕭蕭此閉門攤書橫菊影洗硯入蕉痕白袷吟方健靑山夢自溫疎櫺曾不掩一半夕陽昏

秋燈

燈穗搖深碧熒熒向晚陰似將孤客影照入壯夫心吐焰廻金盌低光動玉琴艸堂猶不寐畱得伴閒吟

秋扇

懷袖涼風起君王重嵗時塵埃自不惜篋笥爾何辭色冷秦宮畵心傷漢殿詩明年有炎暑翻恐費相思

秋栁

楊柳如名士逢秋早自傷初霜情嬝娜斜日影郎當眉眼分明甚心絲斷續長誰能憐嵗暮翻似早春黃

秋棠

秋卉如春卉秋將半已開小香籠蟋蟀疎影立莓苔淚似相思種看因欲睡來憑防憐少婦芳砌幾徘徊

秋蛩

秋到易爲響此虫非自鳴常因孤館夜故作戰場聲百艸霜何苦三更酒不平誰家機杼畔悄覺晚寒生

秋燕

且住無多日翩翩舞素暉祗緣時序攺寧是羽毛稀杏壘成功退梅梁隔嵗歸烏衣猶自健雲路敢終違

同鶴問玉少小飲望江幹夕照

萬里淸秋色臨江晚眺開天風吹放眼云影下空杯鷺傍魚宿鴉隨客棹來蕭條事行役落日一登臺

眞江曉發

逺岸聞人語鳴榔復戒行帆開棲雁路船出打鐘聲白月前林小靑山昨夜晴沈沙何處問空見早潮生

泊燕子磯

歸棹臨江渚維舟就古磯沙痕環白舫山勢學烏衣市小爭沽酒村寒早閉扉登髙愁極目烽火認斜暉

漂母祠

興廢經千古荒祠此復存可知逢世事難得受人恩屠釣通侯賤壺飱老婦尊偶來慿弔久不獨爲王孫

甘羅城

千秋稱利逹早貴說甘羅卽此畱堞猶然枕大河古錢春雨出賈棹夕陽過廣武悲何極蒼茫一浩歌

詠螢限韻

物化闗天運宵行防夕扉自從芳甸出長向玉階飛照久如生彩明多或用微蘭膏有時歇願取續靈暉

又

傍礎熒熒出中庭炯自看何曾窺樺燭竟自惹羅紈入暑心寧熱經秋色不寒隋宮徒好事芳谷影彌漫

郊園小集聼曲

紫陌紛車馬芳園竟少鄰諸賢同勝賞二月正良辰影靜花如霰絲寒栁作人況聞淸吹髮檀板度陽春

又

云淨飛鴻路天涯蔣徑開竹深看騎入花動識鶯來風細橫瑤笛泉香接羽杯不知京雒客何處更登臺

立春後二日偕友沂入南苑

芳春趨府事仙苑得同行禦馬鳴殘雪山鶯哢早晴地遙知路密天近覺云生羽獵何年賦相如自有名

又

上蘭多勝賞出郭見韶光紫幰宮車小靑旗店酒香乾坤銷戰鼓嵗月老書囊莫訝歸驄緩敲詩過野塘偕芝麓先生友沂髯孫飲祖將軍園亭

挈榼尋芳墅爭嘶白鼻騧古藤溪畔葉晴絮酒邊花午袷臨風爽春旗過樹斜醉中逢野叟猶說舊侯家

裕齋對月共用余字時先一夕月蝕

三徑芳樽合晴暉映綺疏今宵憐顧兔昨夜失鯨魚天道微茫內人情患難餘一觴聊共飲吾已辧盈虛

讀書道院山杏盛開

避迹辭車馬藜牀道士家門開因放鶴客到卻尋花久坐譚逾爽官貧酒莫賒籃輿歸不逺村樹隔殘霞

偕胡伊人小飲步月至水次得安字

月色經今古淸宵共爾看紙牕中夜曉玉笛一秋寒醉許深杯共情因小步寛溪烏方繞樹三匝未能安

飲漢石寓齋得孫字

納納乾坤內文章我軰存彈棋消勝負命酒得寒溫雨細桐無響霜髙菊有痕不知秋艸色何處送王孫

入直

紫極當天緯黃扉近外朝兩窻分日月三殿共雲霄柳密金鋪暗花深玉漏遙雞棲逢丙夜展轉更無聊

過禦河見冰泮有感

幾日條風至皇州景漸融河冰消獨鹿春色到盧龍竹箭非難渡蘭舟未易從鄕愁不可極采采夢芙蓉

喜晤存永

憶昔揚州陌論交遂盍簮十年稀見面萬里獨闗心月冷悲彈築天髙哭斷琴平生風義在老淚濕衣襟

聞開仲歿於湖上

二仲當時徑今惟孺子來幾回看舊詠一哭盡多才猛虎行誰詠蒼蠅弔可哀幸聞收傲骨有客在湖隈

送人歸裏

闗塞雪初盡大河春水生送君歸薜荔值我憶柴荊浪穏怡鳬性云髙出雁聲故鄕煙樹外立馬一含情

七夕

天地方如此江山又早秋玉繩低宿燕銀漢指牽牛去住慿槎梗行藏笑栁州余心甘用拙果復何求

又

兒女平生意玆宵信柰何仙人施錦幄小婦賭金梭鄰杵星前急鄕書夢裏多更愁河渚下羅襪易成波

又

不知霄漢上果否鵲橋橫今古秋多怨人天夜有情風飄珠露下月傍彩雲生獨笑覊遊客流年暗自驚九日芝麓先生偕友沂招同綺季倩集龍槐精舍用重陽登髙四字爲韻

秋色登臨見良辰步屧從輕陰來急雨逺黛出羣峯寺古庭槐禿城斜禦栁重他鄕茰菊防三嵗此相逢

又

節物方蕭瑟諸君興倍狂笛聲搖暮靄杯影送殘陽落雁風無次寒蟾晚更蒼曠懷難自極不爲學長房

又

寂寞東籬後籃輿此一登塵閒知地迥木落見山層促席催歌板成詩借佛燈從來矜眺覧卜夜許誰能

又

嵗序移今古江山復我曹樹從前代老月爲酒人髙戲馬知誰是歸鴻望轉勞黃花消息在餘興托霜螯

長安月

明月東南出光先及鳳樓千門方送晚一笛早吟秋露葉鳴宮瓦霜花防禦溝九衢車馬迹涼影共悠悠

忽忽

忽忽常無思秋來自鮮歡祗緣安薄命不敢賤微官夜永淸觴淺天寒紫褐寛子云方執防奇字與誰看

初冬

秋色旣雲暮客心殊自遐晚云低一雁早雪喜羣鴉砌擁敲窓葉籬荒對酒花故園書不至憔悴向京華

美人曉起次紫來

日映鸞紗薄美人春態生鬟偏釵影重臉印枕痕明索鏡看殘靨焚香解宿酲無端思昨夢悄覺兩眉橫

美人照鏡又次紫來

曉起忻慵半盈盈鵲鏡前黃因一夜淡紅向兩邊姸量髻安珠纈畱花襯寶鈿妝前看同伴時世許誰憐

傀儡

傀儡緣誰起居然號郭公衣冠原自偶嚬笑一何工技盡燈光裏身忙舞袖中漫嗟生气少土木是微躬

撲滿

自入鄒生札型模實未殊空虛寕有待盛滿不堪虞腹脹彭亨豕胸藏朽爛蚨可憐蹉跌後中抱亦區區

風鳶

一綫兒童力淩風托野飈竟防非羽翼頓敢恃雲霄側目疑文燕昻身趂早雕只憂風勢猛髙處轉飄颻

假面

髹飾何堪爾人形亦偶然無端增防染轉擬混媸妍獰許村騃畏嬌容婦媼憐誰知眞面目遮卻在君前

文官果

佳名因供禦此種自齊州脂綠蟠蝸尾房靑剖雁頭脆分山栗早嫩占楚蓮秋艸木誠何事居然第一流

銀桃

不意綏山實於今攺素姿洗曽經玉井嘗合在瑤池巨核珍鳬卵寒漿沁蜜脾西京徒有托霜後漸離離

頻婆

梵域傳佳種初秋實轉新平坡原不誤上苑自堪珍甜益淸霜味香生小月輪何勞漢川使還與問江濵

葡萄

亂藤宜揷架綠防避炎蒸珠帳深畱雨晶丸冷瀉冰露枝乘曉摘霜蒂傍秋凝誰愈文園疾涼州醸一升

壽叔防具偕仲潛東只飲慈仁松下

寺古多奇樹虯龍偃碧苔爲看松上雪同覆月中杯坐久春裘薄詩成晚磬來尋芳仍有約風信漫相催

又

我媿狂司馬君能杖繋錢銀尊閒寄傲玉版小參禪樹懶雲橫地霞髙月到天晚聞淸吹髮歌串復珠圓

小集分得斜字

客思臨流合頻來側帽紗夕陽樓影動春水縠紋斜汀暖鳬初浴煙輕柳未花陶然今古意濠濮興非賒

仲潛移寓分鷗閣次東只韻

旅宿謀看月移居就此樓城陰孤岸迥山翠小防浮浴馬春潮急聽鶯曉樹稠故人曾有約分席與沙鷗

長椿寺夜坐對月同仲潛作

愛寂投僧宿君來亦不還殘春生靜夜明月老空山幽境能相許塵心自不閒淡然同小坐風葉打柴闗

長椿夏日次芝麓先生雜詠二十首

金馬浮沈日雲林托臥逰披襟來紺宇開戶認丹丘繡佛瞻螺髻滄洲羨虎頭頗聞匡阜客蓮社總淸流

又

蘭若無今古莊嚴浩刼前蒲桃歸漢日松樹過秦年白日生新事靑霞續舊緣詩人有姚合來許共秋眠

又

豈敢攢眉去名山夙有期聞鐘涼月下移榻小風時艸密麋蹤少林髙鶴夢遲支公心不厭松麈夜同持

又

燕市塵空擾禪扉一徑深古碑前代字淸磬故人心捲幔懸殘日攤書坐晚陰耽幽惟我輩況此愜棲尋

又

日到招提路羊求亦共過屐聲驚鳥雀燈影話藤蘿醉以安禪減詩因遣興多終須婚嫁了放眼向山河

又

未易辭車馬乘閒得任眞坐思千載事長愛百年人白月畱僧定靑山恕客貧可憐滄海裏吾已見揚塵

又

自笑孤云在無端出岫來饑驅方朔米愁損少陵杯香穗三生結霜華兩鬢催官梅東閣下慙負好花開

又

閱世紛多感年來不自安羊腸非詰曲馬首盡波瀾路失燕臺廢天髙蜀道難五陵逢俠少琴築未摧殘

又

故里經年別而今夢亦稀江沈浮鯉信春老飯牛衣舊雨空相憶秋風未易歸紅樓長獨倚翹首看雲飛

又

信宿蕭齋靜遙遙隔禁鐘息交過九夏匿影向千峯鰕菜銷官興蘧蒢感病慵金莖誰與賜仙露不曾濃

又

急雨朝來過晴煙送夕陽疎牕橫亂帙髙笛倚胡牀庭樹搖殘滴瓶花落細香所懷曽不見別思繞魚梁

又

至亦聊乘興長爲竟日畱獻花人掃塔鬭茗客登樓伏枕聞朝唄題詩謝貴遊西峯何處好一眺薊門秋

又

縮地誠無計寰瀛豈有圖舊遊憐屈宋離恨隔荊吳日暮羣鴉集云涼一雁孤夢中人不見晴月擁黃蘆

又

舉世誰相識廬江感最深門生能荷屩夫子愛彈琴櫻筍同春防茶瓜共晚林追隨多勝賞懶慢自難禁

又

近鼔離鸞操衫痕接淚寒君心潮有信妾意井無瀾金鈿慿誰訪瑤環忍更看賴逢開士說愁緒一爲寛【予方防姬】

又

燈火長安剎提防憶往年授書兒漸長襆被夢長懸映日爭紅藥牽衣禮白蓮撫今增百感不必夜聞鵑

又

久閉墻東戶傍人謂著書豈知朝事懶實與世情疎步緩云廊寂吟髙月牖虛季鷹眞作逹先我憶鱸魚

又

捨宅人何在籃輿我更來夜行龍井過春笑虎溪回薝卜香曾悟蜉蝣語漫哀誰能同逸少結侶上天臺

又

世目榮華組餘懷幸少營拙寧甘馬走貧不媿蟬淸西塞曾垂釣南陽久罷耕何時乘薄笨柑酒送鸝聲

又

古院浮深綠檐陰午欲齊槐香蟻入夢竹靜鴿來棲洗硯晴雲濕籠紗醉墨低寧知孟東野冰雪句長防秋夕芝麓先生偕綺季苕文友沂周量貽上紫來諸子集築影齋得殘秋二韻

秋至易爲感況兼離別難酒尋燕市飲月共庾樓看坐促蘭觴密更深桂蠟殘起聞鴉繞樹三匝正求安

又

共作京華旅淸宵爲爾畱蒲桃杯借綠老樹客同幽落木啼蛩晚涼云拂雁秋相思不可極明月照重裘

閏七夕和家玉騧

良期難再遇匝月此仍過鵲記重來路鸞驂舊渡河尋歡寧厭數得巧不辭多獨有傷離客驚秋柰爾何

聞雁

館敧孤枕飛鴻度夜防逼天聲易響入夜語猶寒道逺求朋侶風髙惜羽翰莫傷歸計晚歸客計猶難

聞蛩

古甃經行少寒螿咽露頻何曾催織婦偏是近愁人苔淺吟難穩莎涼怨或眞離懷原不寐寧用爾如嗔

聞砧

九月嚴霜急長安未授衣誰將思婦杵又下竇家機夜靜聲相答更殘力漸微獨憐寒已甚還寢夢羅幃

聞落葉

落葉渾疑雨蕭蕭晚吹時敢辭雕嵗月猶暫托階墀帶露敲虛牖因風想舊枝飄零復何恨吾亦鬢如絲石仲生先生邀陪洞門芝麓兩先生伯紫友沂同集金魚池夜看冰月

寒益襄陽興臨池夜舉觴冰虛全化月沙濶迥如霜瀉酒銀船滑分羮玉筯香接防眞倒著防卻到胡牀偕星防紫來駿公豊臺看芍藥歸飲祖園

尋芳客思同結伴騁花驄挈榼穿深翠停鞭見早紅千畦分曉露十里共香風別路逢溪墅班荊興未窮

又

驅馬過林丘名園繞碧流人知非晉魏客自得羊求布席聽黃鳥揮觴謝白鷗醉歸花壓帽衫領暗香浮

憶竹

記得西園路晴溪長萬竿翠深長似雨碧重欲成寒蔣詡遊常共王猷坐自看不知京洛客誰與訊平安

憶梅

何遜揚州夢尢憐東閣枝見常當嵗晚香獨在寒時雪老無蜂覺雲閒有鶴知江南詞客盡惆悵是春思

憶蘭

崇蘭何處密湘澧舊曾逰谷逺琴音寂江空佩影秋蜂須知種異燕尾識香浮尙憶王摩詰黃甆賞獨幽

憶桐

舊隱南牕下亭亭有鳳條靑瑯初引露碧玉競幹霄扣石寧無響爲琴不待焦鵷雛棲宿在秋至漫飄搖

憶筍

頗憶篔簹谷胸中飽渭川貓頭能竟尺犢角早勝拳鋤砍春泥脆盤燒曉露鮮平生差免俗眞賴此君賢

憶芋

沃野稱山郡靑烏復幾區羮寧稱玉糝飯欲比瓊酥博士霜盈畝山僧雪擁鑪那能啖半顆領取廿年圖

憶菱

本是江南客年年聼采菱白纎咀脆月紅嫩剝甜冰水葉肥堪詠湖蓮冷漫矜誰言魚刺史作飯我猶能

憶楊梅

舊有南峯種金婆異眾栽日精鮮滿籠火實大於杯冷沁吳兒齒紅分越女腮茶花堪並餉消渴待君來

長安栁用大復韻

垂柳長安陌飛花日暮天弄陰搖晚月疎影掛春煙繋馬曾堪憶啼鶯劇可憐靈和當日事淒絕畵闌邊題春曉亭次芝麓先生韻亭在蘄水綠楊橋爲東坡解鞍處楊傳人比部所建蘄乃芝麓先生舊治也

蘭溪何處是雁齒占鷗沙尙有蘇公路能栽潘令花曉風新杜宇春水舊胡麻爲問橋邊艸靑靑幾度斜

又

聞說當年事淸風一板牀煙霜存感慨詩酒付蒼茫百戰靑山古三春碧澗香漫同宣武嘆攀折恨垂楊

又

賴有揚云在紅亭集酒兵解鞍山月小浣筆野溪明亂定生江艸官閒夢楚蘅雙柑眞不易寂寞爲流鶯

又

髯公殘醉後君更幾回眠此地猶前日吾儕動隔年晴煙開宿鷺老木響啼鵑峴首逢鄒湛還知叔子賢

入天寧寺送徐子星給諌不值

招提穿宿莽侵曉露初晞古塔倚殘霧輕旛吹早暉塵勞憐地僻客久愛人歸已復聞樵唱蕭蕭入翠微

送雁市還湖上

京雒不得意言歸尋舊湖一身隨敝馬六月盡長途倚投詩卷畱琴別酒徒將予江上夢送子過東吳

又

每別常多惜玆行寧用嗟時危難結客身賤重離家夜雨生蘆艸秋風足藕花湖頭好詩句一爲寄京華

醉後宿采友堂紀事

一醉迷歸騎言畱髙士家夜寒知臥月夢醒獨聞花殘墨朱絲暖餘香錦帶斜支機誰可問空擬泛秋槎

慈仁寺訪鶴問玉少不遇

有約扣禪闗良朋杳靄間偶來斜日晚獨對古松還殘磬歸僧定髙云讓客閒畱題在蕉葉空剰墨痕斑

重陽後三日再集采友堂疊前韻

元卿夜啟闗蠟屐集花間月靜羣鴉息天髙一雁還世情逢酒淡客計向秋閒更有西山約楓林葉正斑

庚子九日偶醉采友堂漫題

偶然乘興至倒幘醉花前不問王猷竹如登安道船繁籌傾緑酒細雨密紅弦不覺聞三鼓歸途覓玉鞭

采友堂又疊前韻

慚愧淵明菊還來秋蕋前有人橫玉軫召客泛銀船酒夢三千斚春愁廿五弦金吾方禁夜未敢輒遺鞭

紫來過齋頭共看次嶽作畵

謝客柴荊掩孤心耐嵗闌徑憐羊仲到畫共虎頭看素幾寛晴日疎花媚晚寒門前九逵路車馬自無端

送程石門

似爾猶卑伏天涯更此行雲連闗索嶺月照武侯城捧檄安時譽題詩寄逺情莫嗟爲宦薄吾道有長纓

又

滇海烽初息君逰慷慨存過家誇防綬仗節到轅門逺徼功名壯他鄕姓字尊故人相見後頻與問饔飱

邸後初成小齋寄何徳峻

紀閏當中夏槐天暑未侵小園初捲幔上客正彈琴砌藥餘紅淺檐藤接翠深坐來多逸事相望在披襟

又

避人通後圃疎懶度年華適意隨紅粉攤書就碧紗吟風聽檻竹待雨種亭花獨有離羣思蕭然日又斜

病目

盛暑難爲病蕭疎只倚牀無聊思舊雨不住問殘陽藥裹從妻慣談諧喜客長誰能復多事靑白效嵇康

西園避暑

炎日永如年追涼就輞川樹深東閣坐花照北窓眠捲幔通新燕攤書聽暮蟬逺山能不厭飛翠落尊前

又

避迹西園去幽深客少逢移牀當片月拄笏向千峯風動池邊芰云陰田畔松披襟同一眺長嘯轉從容

又

別墅無煩暑蕭疎對夕陽鶯啼春後急鶴夢夜來涼酒綠髙梧密冰紅細李香不知陶靖節何事慕羲皇

又

豈是襄陽路眞同習氏池垂楊橫晚笛深竹響殘棋湖海容支枕河山老賦詩莞然成獨笑閒步小風時

七夕偕敬微集西園期雨徴不至

西園曽有約莫負一年秋遂載花前酒同登月下樓星辰兒女事河漢古今愁不信張公子眞爲翠黛畱花朝前六日吳船小集兼送善伯南歸得迷芳二字

偶有元卿徑來聞二仲隨離人將折栁稚子爲烹葵酒暖幽懷密花疎望眼迷此行能且住相約聼黃鸝

又

空階猶積雪客到欲尋芳興劇同揮麈談深屢易觴都防牀上下略似水中央擬賦文通別愁心益渺茫

燕郊淸明

韶華春已半景物自幽燕結束馳金勒妖嬈哭錢柳沿沙磧短花照墓碑姸行樂吾生事寧爲旅思牽

又

帝裏多春色風光徧四郊碧回芳艸路紅拆小桃苞火向官廚乞毬看騎士拋盈盈何處女陌上自相嘲

又

久厭塵中騖春從郭外行尋花荒圃逺煮茗石泉淸塞北猶披褐江南早賣餳最憐當令節遇物動鄕情

送碩林歸徐州

徐卿懷舊裏驅馬去彭城楚漢千山路江淮六月程傷離楊栁盡招隱桂叢生爲念蛾眉好髙樓月又明

又

幾載鄕闗夢持觴此送君歸裝沾塞雪遊棹入江云辭賦存孤賞圖書許共分隰西誰復在淒絕是離羣

許原文大令以酒炭見餉

官冷煩朋好書來動艸亭烏薪分石鼎緑酒防銀缾未必因人熱聊堪免獨醒嵗寒諸計拙醉眼向誰靑

題古石

雅士無凡賞髙齋我所聞獨憐燕市月猶貯浙山云幽許梁園賭奇從米袖分遙知長嘯處終夕伴香蕓

又

老石何年物頽然倚砌梅自生濠濮想曾見漢唐來古雪眠枯樹涼云漬瘦苔慿誰能一拜醉醒共裴

送箕山

李子眞奇士論交歷嵗時別離燕市酒歌詠華山詩問字人多有揮毫我獨知送君江上去明月寄相思

除夕

今夕仍除夕長安已四年試衣兒漸長剪防婦無眠夜盡椒觴畔春生樺燭前坐聞鐘鼓動佩馬欲朝天

墨妙亭和辰六

墨妙傳遺好亭空不可尋寒梅前代樹老石古人心過眼雲煙冷傷懷嵗月深披榛無斷碣惆悵付閒吟

韻海樓同載子壽作

危樓臨廢圃猶是昔年餘官舍俱爲客前人獨著書分山翠入幔捲晚云舒魯國英靈在慿闌或啟予

圓證寺同長庚諸君小泛

幽境應難到乘閒偶共來亂香迷竹樹深翠出樓臺苔色疑畱屐泉聲欲泛杯白雲如有約日暮重徘徊

窪尊亭同楚畹作

曾聞唐左相此地往來頻今古畱殘石湖山爲酒人竹開孤徑晚花發五亭春我不來同醉應慚頭上巾

道塲山次燕孫

蘇公池上過伏虎舊名存吳越雙峯出湖山一塔尊亂雲橫石磴夕照滿漁村郡閣長相對應憐月一痕

法華寺畵壁

蒼松一徑逺松裏化人城古壁多雲气滄洲無世情紅螺浮水見白雀占枝輕共拂殘碑字襄陽亦此行

過鴛鴦湖

二十六年前髙樓尙宛然舊逰空嵗月新事到山川礎石埋荒艸簾珠墜野田慿欄更無處漁唱起寒煙

憩虎跑寺

一徑入深樹古藤當道傍寺圍山靄翠泉帶嶽雲香花藥虛堂靜茶午夢涼坡仙有遺句傳寫入奚囊

鶴洲艸堂偕季黙坦夫

放棹尋鴛水停橈問鶴洲荷髙香入檻竹密翠遮樓有石都能痩無溪不占幽鳥魚渾自得盡日爲淹畱

又

水部詩應好東山許客俱一園開兩徑孤閣見重湖著處安棋局隨行得畵圖再來知未厭畱約與沙鳬

夜宿西湖次子壽

爲愛西湖好中宵上畵船水雲雙塔影花气六橋煙酒坐隨鷗鷺漁燈趂管弦神淸翻不寐晴月共娟娟

法相寺

勝地畱遺蛻招提古木橫佛容人乞子僧彊客題名竹筧飛寒澑松坐晚晴滄洲吾不厭臥對約秋淸

嶽武穆墓

老檜何年盡荒祠此尙存名成三字獄家破兩朝恩俎豆秋防奠旌旗夜返魂誰知千古事惆悵不堪論

鳳咮泉

絕壁何年鑿淸泉欲滿池客來花外屐僧鬭雨前旗筍熟春齋潔蕉深午夢遲誰能招陸羽淸話爲傳甆

半月泉

淸流堪濯俗半竇欲成池信是無窮處常於未足時雪痕翻蠏眼天影瀉蛾眉同地防雙派形全已致虧【別有米泔泉已竭】

過橫山

勝日尋佳地橫山路不分竹連髙下嶺松住往來云木老秋將脫鐘寒午一聞淸言眞未厭傾倒爲諸君

歸云庵拜孫太初墓同燕孫作

何處覓榛闗林中宿艸斑殘碑生白雪髙士有靑山春淺花猶夢天空鶴未還托交憐異代惆悵夕陽間

孺山拜徐孺子祠同澹心辰六

孺子何年隠荒祠此地畱野人防姓氏殘碣紀春秋天淨孤鴻急山深萬木稠卻憐題榜誤無復舊南州【榜書南州髙士士誤寫峙】

五峯萬玉庵墻角得古梅樹特爲出之

吾道寧言命寒花亦有時可憐當殿樹猶是隔墻枝嵗月空山老冰霜眾豈知防持煩淨侶珍重爲題詩

贈雨靑上人

支公能好鶴閉戶托香林庭樹一何靜湖光相與深防開知雨霽磬響落檐陰我自勞勞者逢君生逺心

瑤席池

爲訪坡仙迹行來一衲隨閒吟能送日深坐獨臨池水碧花交處霜紅木老時歸從郡樓望嵐影正參差

典裘

出都有三裘至廣陵友人復以貂贈燠哉範叔可無寒也丁未秋盡付質庫一以毛脫獨存湖山風雪披服間尙有魯靈光也幸矣

貰酒曾爲爾官貧近復然賤酬增僕恥勤曝益妻憐深厚聊思貉奇溫定屬綿如何五湖長不及敝秦年

質珥

予少更多難內子備極流離乙巳夏

覃恩封宜人拮據爲具六珈云報也丁未在郡亦付子母家成兒周堂日不能備禮服焉北門之誚賴徳耀其庶免乎

象服邀

天寵相酬幸有端

恩榮才五馬驅使及雙鸞翠減花奩空珠銷緑鬢寒琴臺同一笑亷婦亦爲難

解帶

丙午過苕川儀鳳橋解金帶助輿梁之役旋復置一圍腰未煗而以急廢之嗟哉萬釘九鐶亦有神命

芍藥聞前防圍金忍見辭非闗畱鎭寺不暇去題詩望失裴還日思添沈痩時黃銀誰更賜空自記犀毘

鎔杯

鄕俗往來多用巵斚近習務作僞以赤堇勝大抵不及三鐶耳然蕉葉匏子急中盡付冶工存篋中者皆不材也何若竹根木癭稱耐久朋矣

樂聖平生志銜觴竟鮮終寧言眞羽化只是費鑪鎔耿雪成何易陶巾漉未慵瓦盆翻自得長占酒泉封

次韻送徐公肅遊閩

丘路桃千樹春來色自姸那知分手處卽是防花船作客添塵袂畱詩當別弦十年吾黨淚今日共潸然

又

暫遊非得已驪唱況重聽命酒辭銅峴看山過幔亭弟兄眉總白天地眼長靑應有相思夢隨君到紫溟

方庵小憩

觸暑湖幹路香林訪索居因開髙士篋多見故人書花淨知秋早山空得雨餘尙憐吾道在支許自蕭疎

立秋日小飲吳山

道室臨平楚閒來遂逺情城連秋嶺綠江湧夕陽明羣動浮煙色孤懷坐磬聲自憐隨世役終日困塵纓

又

萬木登髙盡孤臺倚曲廊風傳遙浪急秋報眾山涼石老峯爭痩林深葉易蒼開樽同一眺淸興幾能忘

壽豁堂和尙

我愛髙僧傳惟君似逺公一笻明月下半偈藕花中坐上言誰答溪邊笑每同偶來參玉版揮麈對煙叢

歸云庵夜泛同愚山阮懷諸子

山晚離城逺寒新怯暮逰亂峯爭落日一徑入深秋淸興因官懶詩名借客畱何時能解紱終夕對滄州

遊東林山

石磴藤蘿上寧辭著屐勞砂靈雙井冽天曠一亭髙翠樾迷荒墖山花引濁醪淸風不可見孤磬出松濤

尋幽

尋幽無宿約乘興過山家秋色鷗邊路斜陽雁外霞翠深遮寺竹香遞過船花近郭鳴笳鼓紅燈防鷺沙

與云止

但有相思在何妨迹暫疎黃藤煙寺酒紅葉雨牀書西塞魚同釣南山豆共鋤終焉吾有志歸訪卞田居

湖上遇星胎卽飲寓樓

不減狂奴態相逢老益親靑樽閒過夜紅袖晚畱春欲嘆翻成笑無才幸有貧兩峯霜葉在爛漫屬門人萬玉庵古梅詩【康熈丁未行部雉城遊萬玉庵於墻外糞壤中得古梅一株濯而培之繚以粉垣使近堂下用賦一詩爰記其事庚戌罷郡過其地意且復淪叢莽而芳條轉茂則邑侯韓君子久以石欄防之倍加愛焉嗟乎金城之栁宣武見而傷情東陽之槐仲文攀而隕涕甚矣卉木榮悴之故其感於人心者深矣玆梅亦何幸而復保其嵗年也哉復作詩一章並前制題之於壁庶後之君子有所觀感也夫】

得樹當年事重來憩鴈堂嵗時空冷落艸木少炎涼載酒人還到巡檐思轉長不須憂剪伐仙令在河陽

泊八里灘

漸逺靑塘路篷懶更開山煙孤塔迥湖色亂帆來吾道存書卷餘生托酒杯寄言鷗鳥伴從此莫相猜

姜及生水部招飲家園

名園堪日渉淸防此時同雲月登臺處湖山閉戶中簾陰秋樹碧弦語夜燈紅更有追陪約還應似謝公

坐來翠閣

小樓秋縱望日日到斜曛自拂烏皮幾閒書白練裙見山如得友與客共看云爲問南湖水還容月幾分

和寒食卽事

獨坐搖吟膝空思賦逺遊載花靑雀舫對雪紫鼷裘五載依山住全家爲酒畱終須浮舴艋分席向沙鷗

再至長興

乘興何妨再尋梅入雉山雪如隨客到春不譲人間送酒思纎手聞歌破老顏烏衣羣從在相得竟忘還

偕張僧持茅天石諸子庚邨看梅

雨後春陰好尋梅到野塘客笻隨亂水僧磬出寒香澗石畱余雪山煙動夕陽寧言來已晚吾自惜年芳

又

偶然南郭路老眼忽爲明惜樹成孤賞畱花愛小晴此中誰放鶴幾日又聞鶯欲折無堪寄春風漫不平

鹿柴庵同僧持作時僧持將歸白下

將離逢勝地去住惜年華白髮俱無語靑山不當家同僧參柏子畱客飯桃花且住何辭醉同傾盞內霞

飲丘路桃花下

憐春不惜醉屢憩野人家芳樹爭初日晴溪隔亂霞到山朝飯筍歸閣夜分花勝事心相得寧憂鬢欲華

雨後再過塘棲

程急無容泊懷人夢艸堂菇蒲雙防濶橘柚一村香客思隨云黯漁歌帶雨涼平生離別意多在白鷗鄕

伯通招防寧逺堂觀劇

良夜開佳防紅燈照薜蘿湖山詞客在煙月酒人多勝事應如此淸歌且柰何寧須更投轄山簡自婆娑

和人寒夜卽事

激楚生豪況寒燈夜獨親冰霜孤劍影山水一琴身懶愛陶元亮狂呼賀季眞不知今夕意誰復兩閒人

湖上尋無公次韻

別院煙波上幽棲見古風到門雙白鳥夾徑兩靑桐夜色聞鐘後秋聲閉戶中支公多逸韻將鶴寄詩筒

送辰六歸廣陵

作客滄江上含淒幷此辰雲飛歌舞地花炤亂離春別緒添中嵗才名屬後人艱難吾道在前路愼知津

秋日集翁蒼牙艸堂

淸秋多逺思小艇泛城隅此地猶三徑吾儕共五湖晚雲歸澗樹夕照隱江蒲醉聽菱歌發還教防袖扶探梅鄧尉山夜入萬峯禪院尋瑤如禹存不值過宿聽松堂

尋芳寧憚雨靜夜陟髙峯積雪明樵火亂香搖梵鐘隔林燈語細入坐酒聲濃借問停橈處煙花已萬重初八日由王家莊至董墳馬家山看梅

雨止晨煙破看花路不遙鶴隨登澗閣蜂引過溪橋湖水照逾淡山香吹不消玆遊淸興好歸路一詩瓢

水哉軒和尢悔庵韻

出岫原無意曰歸何不然一家楊栁國六月芰荷天野鶴聞髙詠沙鷗看醉眠煙波於此足莫向世人傳

同諸子城南小步

小步郭西偏閒情亦偶然栁絲沽酒市蘭葉載花船六代靑山外三春白烏邊歸來仍我軰作計好畱連

又

一醉寧容易今朝醉頗宜紅橋春水上白袷晚晴時艸欲催歌發梅因待酒遲海鷗能對客不必主人知

宗梅岑過訪

人憶少文賢離居復幾年歸來雙燕後病起百花前小飲攜蠻榼長吟鬭蜀牋不須論往事一醉且陶然

臥疾錦樹亭寄懷辰六

離別尋常事與君獨不倫半春花過眼深夜月當門老覺親朋重貧知科第尊上林應有賦傳寄錦沙村

慧泉和立齋學士韻

合在中泠上虛將第二傳潤沾十萬戶淸徹幾千年欲證茶仙佛能分酒聖賢如何爭汲罷雪乳更渟然

詠玉蘭

謝氏何年樹香從楚畹移照人無月夜對我欲晴時皎潔原難並芬芳復待誰偸看疑是雪蜂蝶爾何知

晚過趙處士寓樓

初晴宜著屐誰意煙鬟遊子方聞笛幽人正啟闗斜陽紅斷雪髙月翠空山倚檻舒長嘯乾坤幾客閒

集恵山天均堂

梓澤人何在寧知此論文亭流二泉水樓貯九峯云疏鑿安春艸繁華任夕曛吾家有康樂幽興本難羣

陳集生攜樽招飲髙汝敬山齋

救時無善防行樂任吳天爲載聽鶯酒來尋放鶴船玉釵過碧樹金管沸紅泉莫便傷春莫西川拜杜鵑

又

豈謂鶯花老偏於魚鳥親吟詩消永日貰酒送餘春風雨三更夢江山六代人不須同漆室歌舞向西神

再過趙處士山樓

春晴殊不易小霽遂尋幽野雪才分樹山煙忽滿樓壺觴臨水得步屧趂花畱歸路誰相識新來拜醉侯寄暢園雜詠臥云堂【至知魚檻共九首】

路入幽香逺斯堂敞翠微花深涼客夢樹古緑人衣對月渾防醉看山不愛歸晚來巾帶濕嵐气未全稀

棲元堂

洛下傳名種空亭竟絕塵誰家猶滯酒此地獨藏春金粉無寒色樓臺有麗人相看知解語酹酒向花神

杜鵑書屋

幽館堪遙集回廊窕通石髙偏有勢花晚自成叢夜月慿誰聽斜陽作意紅可堪春漸老惆悵對東風

鶴步灘

才過石梁盡曠然心復開梅花今嵗晚一鶴幾時來渚淨飛黃葉磯空長緑苔髙吟人不見淸影自徘徊

石徑

巑岏不覺逺此日我來遊屢轉路疑盡獨行心自幽髙林終日雨飛瀑四時秋小坐尋蒼壁題名在上頭

三疊泉

絕頂名泉注奔流向此間雲飛千尺澗雪濺六朝山迅急欲何似琤琮知未閒獨來嘗倚杖淸聽不知還

嘉樹堂

爲堂宜近水似此獨悠然萬綠午防日一波浸天擁書堪永坐看奕任髙眠滄海新詞好微云復幾篇

宛轉橋

一道朱闌影橫斜界練塘自然成鴈齒何必似魚梁紅袖連春色烏紗倒夕陽寧知羨魚者愁絕在中央

知魚檻

入門無俗境仙客水爲家三面淸波動千章灌木斜就陰常聚葉爭食誤吞花誰更知魚樂防莊興自賒恵山徳水亭傍大樹爲風所撼或請伐之澹心作畱樹詩因次其韻

陸羽煎茶處江南獨此亭有人如水潔得樹與山靑嵗久煙霜古天空艸木靈遭逢眞羨汝摧折我曾經

又

本是何年植栽培復再新湖山原有主風雨信非人應共花開洛寧憂梓化秦請看多事日此地獨陽春

園居

園居宜永晝雨止興猶淸一鶴照新水亂鶯啼早晴賭茶書共檢看竹坐常橫獨有耽詩癖年來太痩生

和畱仙韻贈蘇昆生

兩生今獨汝念往倍情親劉表呼鷹日蘇耽化鶴人貧常懷舊感癖不受纖塵花底聞髙唱淒涼未老身

喜僧持至夜坐秋水閣

江海方蕭瑟逢君得自然論文今日共同學幾人傳魚戲水中月鳥衝巖下煙紅橋一相送山磬發遙天其年僧持淡心集生過訪寄暢園同家枚吉曁潛兒小集澗中分韻

無客意不適客來生逺心松陰分小憩澗響入微吟老樹閒中古名山醉裏深幽情知樂極橫篴晚披襟

又

離居因愛靜逺渉喜過存新竹香三徑晴山綠一門流觴防水脈脫幘臥云根詩就聞疎雨微涼倒酒尊

同僧持飲髙汝敬山齋次香海韻

積雨閉深翠故人同在山泉香家醸美花靜客閒江海羣居外烽煙一醉間酣來發長嘯澗響共幽潺僧持香海汝敬小集嘉樹堂分韻得十一尢

南軒宜避暑坐久益成幽溪色忽生樹泉聲多入樓客期明月共天許夕陽畱莫問山亭路煙鐘濕未收和淡心訪南邨惠麓山房過憩寄暢園韻

不意此相見把衣臨水樓地幽偏耐雨人澹竟如秋宿鳥啼煙翠飛花送瀑流碧山烽火外分日思同遊

又

嗟爾來何晚翻令緩我歸一江春水隔十載暮云稀侵曉常攜屐辭春未攺衣時艱難寄迹莫便欵人扉

又

莫問英雄事年來但聽鶯何堪今日耳猶是故園聲山水無人境煙花不世情遙持一杯酒相勸隔重城中秋夜偕又前民山尊湘九集扶晨寓齋分得亭風二字

淸宵不易度屐齒破苔靑微雨月中夜涼花秋一亭酒貪浮蟻醉歌雜亂蛩聽人事方無定靈均漫獨醒

又

旅次歡塲少髙歌且暫同乾坤杯影外晴雨燭花中夜迥孤臺月秋淸一笛風誰憐逺遊客明日又江東

焦山

江海爭雄處巋然壓亂潮世猶知有漢山肯不名焦樹色無今古波光變暮朝時聞淸吹髮磬響落層霄

宿再公房

不復言文字山僧致頗殊辭名因悟得畱病與閒俱摘豆朝飡客澆花日課徒有誰來問法秋色滿庭鋪

松寥閣待月

髙閣收羣爽煙波盡此間何人能便去有客願長閒夜色月終古潮聲秋一山乘風思羽翼仙鶴幾時還

三詔洞謁焦處士遺像

尋云穿石徑峭壁倚苔痕在昔無廬住於今有洞存三徴猶不出一夢復何論欲問幽人事驚濤拍海門

遇吳羽士小憩雙峯閣

探幽寧得倦絕頂叩禪房但覺此中曠不知何處香秋多山正紫江冷樹先黃賴得逢修靜蕭疎共夕陽

霹石訪瘞鶴銘

古碑不可讀半墮在江濵空有轟雷石誰爲問水人龍寧知識字鶴自不謀身搨徧昭陵本蘭亭總未眞

登甘露寺淩雲亭

古寺干戈後登臨未盡無寒云千堞繞細雨一亭孤壁影迷黃鶴江聲老赤烏天風吹我去惆悵是東吳

雨中登多景樓

多景畱題在慿欄憶昔遊誰憐千古恨都作亂帆秋山陡云生屐天空雨入樓不須頻北望花月自揚州

北固山下尋狠石不得

抵掌傳斯地遺蹤沒亂叢兵戈銷鐵石山水記英雄壘散荒煙黑旗飄野日紅想當埋竈處磨削任兒童

望金山

年年頻問渡欲上渺無從不信名山路難畱倦客蹤防檣隨雁鶩鐘鼔駭魚龍防挾袁綯至狂歌最上峯

九日雨中集心逺酒樓分得十一眞

密雨艱遐眺尋秋意未伸樓能畱剰日酒不負佳辰樹老憐人換花閒愛客眞只愁騎馬滑倒著白綸巾

九日夜集葛川書室得風池二字

登髙不可出向晚過墻東節物無人外秋聲在此中艶歌雙鬢白濁酒一燈紅遙想龍山畔惟多落帽風

又

重九眞難負閉門當此時有杯酬嵗月無地不山池秋許閒人得詩防俗客知誰憐籬外菊開徧戰塲枝前民扶晨山尊湘九過集錦樹亭分韻

半日不相見叩門呼老龎懶云秋入屋寒雨夜連江酒國全無事詩城未肯降莫將離別恨容易到西

蛟門招同孝威豹人鶴問小集

有客來從逺前期向艸堂園林新辟逕花竹對銜觴世事閒中過人情醉後忘也知文字飲絕勝管弦

又

別離經幾嵗相見復今年客子頭俱白先生意獨花香生酒畔鴈語落燈前騎馬寧愁滑蟾光正滿天

和友人韻

雨爲新寒密山齋不肯晴鐘搖諸品靜紗防一燈明虛牖憐風度幽溪待雪平賴聞禪客語揮麈說無生

宿臥霞閣寄前民扶晨山尊諸子

避俗愛逢幽慿髙忽此樓乍來諸嶺霽獨立大江秋逺樹分晴靄斜陽疊亂流故人俱逸興惆悵不同遊

月夜同念昔及季兒登臥霞閣

畵檻淩空出淸宵露气冥江流千里碧樓倚四天靑岸水全疑月檣燈逺亂星慿欄歌一曲人在夢中聽

獨樹軒爲許石園明府作

老樹何年得亭亭欲出羣曉光江日上秋色縣人分落椹能供酒乘陰好論文我來頻徙倚髙詠不如君陸冠周尋父麗京先生道過眞江以詩見贈依韻奉答

雙鯉慿誰至開扉夕向闌展書欣示客得句勝除官遇惜年華晚才增骨相寒懷中字不滅肯借俗眸看

又

寧須如束晳更作補亾詩性至渾防險情堅轉似癡難從豪貴說應得鬼神知好我非無故惟憂愛所私

又

歷渉終無恙懸知孝思靈少年頭欲白舉世眼難靑問道過蓬徑防餐坐艸亭曲應慚白雪猶得借君聼

又

棄置煩明主端居笑不才如何萬里外偏爲一人來山水交情逺冰霜旅思哀徒傳知已語懷抱暫時開

又

天涯何限路終日但棲棲是處詢遺叟頻年別故妻無家應自苦有物豈能齊句裏殷勤字遙憐帶淚題

又

新篇傳示後髙詠未能休莎艸他山上梅花舊隴頭父書空憶國客帳枉封侯那得程鄕酒爲君遣四愁

又

聞向眞江去依然嘆莫容危途難跨鶴浮世薄雕龍塵滅囊中刺歌殘廡下舂紛紛鴈門雪欲往更何從

閨中雜詠

作畫

繡倦調鉛素還疑繡未眞誰稱李公妹獨愛管夫人山水催情曉鶯花借手春玉奴贏一笑吮墨梁朱唇

鬭艸

三五憐春日盈盈罷浣紗分畦揎腕玉著地展裠花彊識無名葉先尋乍吐芽偏誇諸姊妹今日讓兒家

窺簾

花下誰相待含嬌隔翠筠驚鴻時半面飛燕不全身秦女初乘霧甄妃本隔塵誰言難得見遙見可憐嚬

度曲

小院花陰寂春嬌試曼聲當風吐字怯向月轉喉淸只許瓊簫和頻看防扇傾周郎能顧誤無語漫多情

奕棋

搖颺銅池日風光合劇棋得先從婢學偸刼怕郎知憨極推枰數嬌多下子遲金釵贏取在不放小猧兒

葉戲

葉戰南唐戲偏宜在麗娟慧心能合縱好語愛圓錦賭衝時奪花爭散處先漫言情似紙輕薄更堪憐

走馬

紫燕來金埓嬌姿捧上鞍花前廻轡易栁下舉鞭難翠重愁鬟側紅光怕鐙寛憑誰誇出塞莫作蔡姬看

秋千

寒食盈盈侶相將效半仙紅裙栁陌外防索杏樓邊腰細如奔月身輕欲上天下來垂繡帶曽不動珠鈿

撲蝶

蛺蝶從何至雙飛小院深綺羅三月影花艸一春心故惹香紈小還過繡戶陰輕狂知不那引復相尋

教鸚鵡

翠羽能相伴聰明愛不羣傳茶消寂寞報客致殷勤罵逗檀郎惱呼教小婢聞春來解人意惟有緣朝云

過惺寂上人

偶爾維孤艇尋幽過竹房松杉前代老橘柚晚庭香問法攜紅袖探書出錦囊淸談能竟日山鳥共禪牀

過施子裏村居

言尋揚子宅步屧過林丘栁色行三徑梅花臥一樓地偏春獨早人靜月同幽更有南溪約相迎是白鷗

朝爽臺

山气當秋霽朝來望獨賖人情澹丘壑天意愛雲霞放眼欲無際曠懷寜有涯王郎信多致拄笏岸烏紗

飲江深閣

挈榼過芳墅花深戶轉扃春非塵客事月在酒家亭破雪山爭綠矜風栁漸靑醉鄕歡易足莫負艸堂靈雨後同士雅季兒小飲月榭共用來字

晚霽登重榭臨風酒一杯夕陽髙樹見春色大江來水霧依山斂吳云入楚開不知天際客閒卻幾樓臺

秦淮夜泛

兒子諳遊性呼舟古渡邊栁陰雙槳月花气一船煙夜覓聞歌地秋當載酒天胡牀思舊事三十二年前扶晨山尊嵎賓來自廣陵小飲桃葉河亭分得吹字

作客長懷逺歡逰少定期月中人忽到江工笛初吹桃葉可憐地菊花宜醉時今宵不同飲幾夜又相思

不寐

孤枕雙眸炯呼燈更倚樓月添千里思霜白五更頭秋醉不得夢夜吟聊免愁依人誠計拙吾道總悠悠

水樓小飲徴事因憶仲兒

客夜難爲夢偏宜濁酒杯破寒孤燭在聼雨一瓶開秋盡花仍淡江空鳥不來呼童檢唐韻坐久句還裁

金陵旅懷

鐘陵不可到再到益傷神白下多秋色黃初少舊人世淸江上淡客況雨中貧爲語秦淮栁含煙帶早春

題掃葉上人山樓

修竹亭前路頻來興不孤萬山分旦暮一閣盡江湖客至攤書卷僧歸入畫圖淹畱常竟日幽鳥坐相呼

過隠仙道院

問法來仙院門開是處幽云髙雙鶴去地靜一麋畱有竹皆分徑無山不向樓月中金磬響時聽步虛逰

句曲曉行

夜來初過雨曙色未全分羸馬衝泥出荒雞隔浦聞逺山多受霧寒日不驅云衰艸埋翁仲溪邊認古墳

鶴問招集寓齋得秋字

作客仍招客多君意气稠能閒翻爲雨得醉卽宜秋落落原難合悠悠未足謀賴逢知已在相對且忘憂

小亭

小亭無四壁秋色滿廻廊落葉和煙痩黃花待酒香雲閒寒自碧樹老晚逾蒼物原如此何煩宋玉傷

林堂全集卷十五

欽定四庫全書

林堂全集卷十六

湖州府知府吳綺撰

亭臯詩集

五言律

送長兒之澬江

長自多身事玆行難汝畱依人防敝篋拜母過扁舟去住憑黃耳悲歡話白頭好將隋苑月吟向洞庭秋

又

逺渉程難定到時當早秋白雲孤燭夜黃葉亂山頭彭澤分官米湘江並客舟及時須自力歸計漫淹畱

示長女

不作淳於嘆溫柔汝最宜從夫非俗吏有女似佳兒慷慨烏烏曲殷勤燕燕詩辭家四千里見母定何時春社前一日小集鳯觀書屋同王渭公梅復林曁壽潛威喜兩兒分韻得天字

老友能乘興相過不待延春風詞客事夜雨酒人天罏茗分甌暖瓶花向燭妍莫嗔童子嬾醉榻任髙眠

詠合歡梅子

東閣花殘後靑靑早在林誰憐俱軟齒曾不異酸心止渇能相得含滋好共尋摘來同笑看越女更情深

紫驑馬

龍支千里種越九花文逸足能追影奇毛本出羣寶韉呈滿月玉勒舞回云不恨驚香气長嘶未報君偕又萬及仲季兩兒飲梅冶侄南齋花下

愛爾南軒好銜觴坐晚風藤陰書卷上花片酒杯中說字逢揚子圍棋讓謝公漫憐春漸去燭影夜猶紅

中秋後五日防集賦得月上淨疎林

黃葉忽成幽煙光澹不流兔寒千里曉鴉夢一天秋何處猶吹笛無人獨倚樓誰知云外影河漢自悠悠

將返吳門諸同社防具過送

爲別又此日故人還論文酒從花下共衣向雪中分寒月有佳色離鴻多逺聞今宵一防手相望隔江云

又

愁思寧堪道爲君意暫傾白頭人幾个紅燭夜三更去住他鄕夢炎涼故里情不知隋苑外何處月偏明元日次澹心同用令節成吾老爲首句

令節成吾老今年賦索居感懷新事滿到眼舊人疎披褐爲吳詠支門讀漢書東臯春事好終荷北山鋤

又

令節成吾老輕肥任友朋世情連夜雪心事隔年冰擊缶歌楊惲銜杯學信陵平生風義在輕薄亦何能春日過西禪寺訪南水上人分得冬先二韻

鐵馬招提路新棲物外蹤賴同幽侶話多與故人逢艸穩吟春屐茶香坐午鐘因知蓮社約不必在廬峯

又

小憩逢春霽前期不偶然樓臺灰刼地缾鉢雨花天結客生幽興安禪足少年虎頭方紀勝玆事已相傳【顧樵水修吳郡名勝志方訂予作西禪寺詩】

其年云臣偕南公過訪

雲霽一亭孤人來入畫圖春風生艸樹才子半江湖酒謝無窮事詩添未了逋賴逢支許在晴月照菇蘆

虎丘社集卽席贈林使君

盡日髙軒過畱看畫槳停雨來千嶂白山洗六朝靑丘壑詩情逺鶯花客夢醒薫風在明發還續采茶經秋日集髙澹防齋中卽席得湘斑二字

搖落逢斯日羣賢在艸堂愛花容我老得酒笑人忙黃葉催詩卷靑山入醉鄕最憐窻外竹蕭颯似三湘

又

幽居延勝賞碧蘚屐痕斑時事惟看奕秋聲共閉闗嘯歌終日好爭戰幾人閒此夜聞髙詠誰爲山水間

冩悶和悔庵

故里重歸日誰知鶴姓丁炎涼悲蠖屈出處愧鴻冥詩酒貧何有干戈老未停離騷今懶讀不愛楚人醒

又

盡日空齋坐徒爲梁父吟相隨憐破硏獨枕謝文琴馬敝因知路烏寒爲擇林從來堪怪事不到住山心

又

久矣無相識君猶望世親那知齊物論爲有絕交人中散三更燭元規一扇塵百年終役役暫息樹邊身

憶內

白頭寧有詠爲別又殘年慣病能諳藥長貧不看錢寄衣防典酒支枕夢歸船爲語閨中客生涯誤艸

虎丘社集再贈林使君

聞有梁園防嘉賔足勝情移書招野鶴攜酒就山鶯花愛千峯密塵憐一雨淸莫憂騎馬滑江上櫂歌聲

延光閣

一徑入深翠小樓當戶幽不知初月上偏愛夕陽畱倚檻忽長嘯攬衣還獨遊美人終不見含睇向芳洲

東萊艸堂

故土復何在慨然登此堂夢隨孤鶴逺秋入亂蟬涼客鬢銷中嵗詩情老異鄕淒淒望蜃市東海正栽桑

碧鷗池

亂碧渾無次晴波欲映霄寒添孤月迥香浸百花搖栁弱穿敧石荷髙補斷橋誰能醉山簡騎馬不須招

響月廊

幽翠偏相引廊回曲可循斜通入竹徑長見向山人屧冷吳宮曉臺荒漢苑春何如桐影下淸嘯倚欄頻

渡香橋

一水分明鏡長虹偃綠波美人飄袂去稚子折花過倒影日將夕憑欄秋柰何予懷空愁聴采菱歌

采蓮窩

白露方秋滿紅衣尙可攀因君重濓水使我憶廬山密葉經霜裂香心對月閒涉江誰可寄木未幾時還

人日飲學在淸瑤嶼

春到宜謀醉相邀就輞川酒香開勝日花事閏今年情共他鄕密詩從逺客傳黃梅能作意還向月嬋娟

寒甚

昨夜新寒劇東君或未知雪狂寧得久花好故教遲翠幙午猶下淸尊曉不辭相依庭畔樹冰綴欲開枝

晴

曉色亦何異開軒見物華雪消花得意風定燕還家萬蟄欲相見一寒應有涯踏靑知已好芳艸綠裠斜

云臥

偶至卽成醉醉來橫一琴常因聽雨夕忽起住山心夜永聞花發春寒借酒禁半閒吾自足擁被一長吟

憺園

名士無塵想幽棲向此間隨行雙白鶴對坐一靑山得意卽成曠抗懷長自閒我來如入剡系艇欲忘還

春澗書屋

一水縈新綠軒窻相映開有時攤捲坐無事抱琴來小醉聴鶯臥長吟避鶴猜百城知不假人在碧雲堆

湄園雜詠

與世原無益蕭疎性所宜孤云寜有待明月不容私山水交情見文章世變知嘯歌聊爾爾吾道豈無時

又

晨起觀諸動秋來獨倚欄斷橋殘月破髙閣早霜寒瘦漸於詩近荒偏與性安蕭然能自足隨地水雲寛

又

獻賦非吾事窺園且自由壺觴三徑晚絲竹一江秋白社通遊客靑山穩醉侯如何王給事深鎖謝羊求

又

疎窻當水曲秋气晚猶澄古樹紅無次寒山翠有層倚船商女笛隔防酒人燈小坐渾忘臥髙吟我尙能

松陵道中遇雪

作客身難靜殘冬又離家云低都著樹雪驟不成花受重舟頻側吹多纜故斜依人無好計寂寞向天涯

湧泉庵

蕩槳不得路到來如在山橋橫一水外磬出百花間香靜欲成悟翠深長自閒髙僧淸興在玉軫理潺湲

過殿聞秋水軒觀荷

作客宜閒步池蓮愛曉紅放懷孤嶼上送影一亭中花密全無水香多不爲風寧知魚戲處葉葉自西東

再贈雙文

得句如相待今宵意自親花前微醉夜月下淺糚人淡極翻成艶歡多反作顰可憐狂杜牧失計爲尋春喜念昔士雅及季兒至自廣陵分得南字

世路多艱阻歸心正不堪碧雲生日暮白鴈過江南客淚花千樹家書字一函誰憐絺綌者寒至早先諳

江幹晚泊

秋晚逢孤泊江幹朔吹生霜髙諸嶺翠霞淨一江明楓葉翻鴉影蘆花出鴈聲年來慣離別空恨布防輕

平山堂社集

偶爾成三過於今復此間歡場輕白首才子重靑山古樹知興廢寒云見往還誰言一杯酒千古幾人閒

又

鼙鼓今何世仍開六一堂晚風吹落木秋色在斜陽詩酒多新事煙雲老醉鄕江城燈火動霜鴈滿雷塘

雨聲

晚晴疑不雨忽自夜防時信欲將春妬終憐被月欺艸黏初吐甲梅濕未繁枝聲豈殊常聴偏傷百感隨

同燕孫念昔曁仲兒小飲

春半歡情鮮持杯眼暫靑狂吟燈一壁薄醉酒雙瓶雨雪連人日乾坤老客星偶然成獨嘯寂寞是揚亭

苦雨和汲山韻

三春無霽色極霽亦微陰日月坐相失江湖空自深園荒行徑沒壁壊漏痕侵著屐多餘興誰同入舊林

虱

回跖寧煩辯原名混沌遲喙微偏善囓腹大但容癡絮裏何曾覺褌中不自知莫因頭暫黑竟忘白身時

蚤

偶爾稱毛隠人兼痛癢攢善全惟一跳巧噆有千端但恃身偏捷難容目暫看不知湯火裏求活更艱難

蠅

竟日盤觴內知從何處來不憂拔劍逐常喜覆瓿開覓臭眞無忌趨羶亦有才幽蘭非不好髙舉似相猜

蚊

豈謂曾知禮潛身扇枕先狂吟當日暝飽食待人眠翻掌不能覺剝膚殊可憐西風有時至利喙向誰邊

喜晴

已謂隨春盡寧知霽色鮮共看搓栁地猶有惜花天江海應何極星辰豈偶然農家同望嵗翻使寸心懸

又雨

偶霽農夫喜連宵竟柰何惜花春夢短聴雨夜吟多芹潤泥黏燕楊疎水似鵝蕩舟空有約門外卽曾波孫汲山王武徴景州歙州汪左巖喬孚五劉瞻六冒靑若江郢上秋水曁趙倩念昔邀餞空翠閣卽席畱別

芳墅同攜手登髙是別筵掛防非得已對酒豈徒然山水五千里樓臺十一年鶯花殊舊日飄泊笑樊川

又

人與春同去明朝水一涯朋情多舊雨客夢懶看花碧栁隋皇院紅蕉越女家南雲長極目江月幾回斜

雨後新河晚泊

辭家未兩日幾度見陰晴江以煙逾濶潮因雨不平蛟龍才一瞬烏鵲自三更那識孤篷裏思從何處生

濟寺訪蒲庵上人

逺渉停孤舫尋師過碧岑門從幽徑掩詩入亂山吟雲起不離壁花香常出林歸來應有約秋月話塵襟

石河紀事

水宿因風泊程遙望轉凝戍亭春賣酒魚舫夜分燈沙鳥鳴難定江魚價轉增離鄕心未逺笑語夢猶曾

姆下河晚泊

水國程難定維舟不問津犬迎歸店客鴉避落防人煙栁孤邨晚江花四月春未能隨鷺浴聊濯往來塵

午日集遺山秋浦樓得云畱二字

逺遊聊且住令節慰停雲共倒靑華盞分題白練裙笑言當永畫醉醒共殘曛憶昨蘭舟上猶然念少文

又

久作三年別今當五日畱江山猶故土節物已他州雛燕晴偏語涼蟾晚更浮不知長命縷誰更系南樓

遊杏花邨以雨不果

亦有樊川興尋春老漸疎偶同聴雨燭竟阻看花輿山水逢佳士煙霞憶舊廬莫吟魂斷句霽色晚來鋪

錢廣文介臣招集緑依亭

官署能畱醉幽如野客家碧髙池漾栁紅淨雨過花棋局當窻遣欄幹防筆斜鄭防惇舊好分贈六班茶偕遺山目天趙客惟鄰曁仲兒過鄰家荷亭小憩

防心原不逺濠濮比鄰深露葉向人坐風香吹客襟蜨狂花不次蟬靜栁長陰幽興知難極相將更一吟

江雨

暑溽原知雨颯然驚驟來落防爭就浦倚棹忽聞雷水气龍腥過山光鳥背開遙看江一白飛灑亂珠胎

過南昌見滕王閣被焚

來訪臨江迹焚余剰敗椽可憐彭蠡水難救祝融煙帝子名空在才人賦自傳西山與南浦無計更流連家逺凢邀同目天澹夫介逺曁仲兒集芙蓉庵小憩

作客情難遣精藍暫取幽野橋花礙帽小院竹藏樓江近易成雨林深長似秋芳馨無可折空望暮煙収

又

南浦知何處玆間似故鄕多年蒼檜古竟日白蓮香野水流殘照山云送晚涼烏衣有同調彌覺笑言長

南昌寓中喜晤澹夫侄

憶昔論交日相知各暮年他鄕多險阻異國共畱連老不因人熱貧寧取世憐惟應一杯酒相得是陶然

澹臺子羽墓

來訪名賢迹荒阡對水湄一生無防徑萬古有遺碑下馬因君拜斬蛟寧爾爲北邙多少冢無復後人知

登石亭寺鈞天閣

滕閣灰飛後登臨獨此樓江聲非一水雲气雜諸洲天逺晴連雨風髙暑亦秋故鄕煙樹外倚檻思悠悠

南昌曉發

逺程難憚暑纜解早涼天鳥語喧村市蟬聲送客船殷勤畱後遇輕薄信前緣一笑存吾道終歸滄海邊

江晚

風便難爲泊前山夕照銜江聲雙畫槳月色一蒲帆大暑空題扇飛塵欲染衫家書燈下發計日到魚函

十八灘舟行雜詠

垂老仍爲客闗河路轉長終朝依枕簟三夏盡舟航扣戶詞偏拙離家夢自傷荔枝應正熟行役向他鄕

又

炎蒸無計遣臥起一篷窻白鳥棲常獨黃魚釣自雙栁煙思舊國花月夢春江尙覺人情懶因知病未降

又

半生經險阻此地乍來逰非意當灘石無程逆水舟同鄕惟賴月異國不禁秋只有還家夢應偕波浪流

又

閉戶無長計﨑嶇向逺途獨行愁嵗暮多病益身孤戲幔雙蝴蜨迎橈一鷓鴣茫茫前路在何必問徵夫

又

入夏情無似秋來更若何江湖多嵗月魚鳥共風波飲酒杯空把鈔詩字屢譌新涼尋敝褐眞自羨漁蓑

又

作客渾無可年髙興更消老爲時軰棄貧任裏兒驕堅臥連秋夏孤吟了暮朝懸槌憐十指何計慰迢遙

又

野戍遙傳柝孤航泛逺蹤山風秋舞鸛灘雨夜歸龍事過方知險身閒轉覺慵片防猶未歇何處采芙蓉

又

詹尹何從卜風波此一身月隨逰倦客灘吼夢餘人蟋蟀依黃葦鳬鷗老白蘋羅浮香雪在過嶺若爲春

甓園詩和丁鴈水觀察韻

剪棘非耽寂園居辟軟塵樹從經嵗老花爲得人新消暇如增日和神以當春大夫頻退食淸嘯動江津

又

開徑偏宜曲爲廊不厭長竹深陰接漢石老態頽唐兄弟逢連玉賔朋坐眾香主人能吏隠應有異書藏

又

爲有江湖興看云意輒怡但能爲圃好豈恨得山遲白傅攤書卷蒼生看奕棋寧須誇魯直蘭斗種黃甆

又

名區知有待小築傍亷泉受月庭能擴迎風牖或偏華觴揮緑醑逸操響紅弦何愛窻扉上金缸照列錢

又

杯防中山酒鑪分小峴茶論文常廢食畱客幾忘家髙義懷陶簡新詞諷棣華訟庭無事出白鳥當排衙

又

以我珠江去方歌行路難此時過月榭盡日對煙巒卷軸頻傳玩圗書共借看小山叢桂在招隠憶劉安觀莊弟至自和陽鴈水招同防集分得流深二字

逺客來無意樽開意轉投弟兄逢北海賔主共南州深坐非因雨淸言欲過秋請看城下水章貢正同流

又

屢入西園防玆宵足古今星辰雙劍合風雨一杯深老樹吟邊影幽蘭夢後心莫言容易別秋月坐相尋

防波閣

止宿因朋好金亭偶借棲樹涼花气足雨密水痕齊簾動魚兒影書翻燕子泥愛他淸漏永月到畫橋西

又

水檻塵緣少終朝自掩闗砌風生霧縠鄰岫露煙鬟柚子黃三寸蘋花緑一灣羊求時共坐淸話未能還

又

泛泛方無極寧知到藥房紅裳蓮半謝翠帶荇交長棋局嘗憑檻漁竿揷臥牀平生空憶楚未審異瀟湘

又

仙院無凡吹秋聲在薜蘿江云催曙早山雨送涼多一帙能銷暇三巵足養和主人偏重客皂蓋已頻過

畱曹大行石閭夜飲曾波閣分韻

良夜難忘酒君來興未窮鄕心逢節動客意向山同晴月曾波裏秋聲老樹中吹笙還縹緲鶴背有雙童

測上人以方竹杖見贈賦此謝之

髙人無俗貺異篠出東林漸老得禪气能圓非道心孤懷存矩步夙好快幽尋感此殷勤意提攜念徳音

八月十三夜

泛迹任孤舟逍遙可自由江風猶帶暖山月未成秋望逺懷鄕鴈忘情愧野鷗晚來方倚櫂一笛起中流

南安客捨水閣對月

浪迹渾無定投林似暫歸橋橫沙路曲月出水煙微凝思看鳬浴含情待鴈飛誰憐砧杵夜萬里共晴輝

又

借棲還覓靜水檻得徜徉倦鳥夜三鼓涼蟾秋一牀連江溪易綠近嶺栁遲黃明日重陽是登髙愛此鄕南安邸次喜遇張寄亭並晤查徳尹鄒白庵

故人何意見傾蓋況多緣姓字曾相識詩篇重所傳路遙身莫主歸早客如仙獨悵無杯酒黃花正滿前

過大庾嶺經張曲江祠

水盡南天日驚看鳥道懸一門分楚粵五嶺各風煙松古云千尺茶香路兩邊始興功業在野叟尙能傳

又

盤曲登靑嶂籃輿一徑斜艱難尋荔子惆悵爲梅花海暖曾無雪峯髙半隠霞鴈飛眞不度行客自忘家

又

南徼兵初罷登髙望不窮天低云自碧霜薄樹難紅香槖奔羣賈油幢倚上公可堪車馬迹影亂夕陽中

又

垂老爲行役淒淒百病身無聊因作客不定是依人路到難辭險家遙多念貧停車最髙處雲气滿秋旻

舟中立冬

放棹當初夏冬來尙路岐月圓凡七見火合已三移海气連江近天時就地宜老人方苦熱撿歷待寒期

宿長壽禪院招隠堂次元宗上人韻

爲厭囂塵雜閒尋水竹居白雲無盡處明月正來初花落僧歸晚鐘搖客夢餘淸談能不倦並坐一牀書

又

智者無禪相雲山待客看天髙靑桂老池靜白蓮寒身自何年隠心將此地安知君有深意得此暫盤桓

十一月初七日愚公偉公過集寓齋

客裏猶思客求羊日往還淸吟寒燭下發興暖杯間地逺雙魚少云髙一鴈閒誰憐今夜月猶作翠眉彎

又

艸艸盤觴防酣余意轉賒誰知人去國同作客思家寂寞天邊鏡徘徊海上槎羅浮如不逺慚負是梅花仲冬十日偕同社諸子集家觀莊寓齋分得十蒸

佳賔盈邸室好客爾猶能送酒傾蠻榼分箋擘剡藤梅過遊興懶月上逺懷增愧少池塘句挑夜半燈

上月

坐望淸輝起含情待北堂兔肥思補缺蟾小欲流光盈手𨿽難掬如眉已漸揚潮生能有信規影漾波黃

下月

遲遲光始見已覺興蹉跎幾望時無及仍圓夜屢過葉稀蓂半減花老桂無多思婦徒增怨其如團扇何

嘉魚

式燕傳風雅玆能稱此名淩波身自潔出石味長淸少骨偏宜酒無鯹可和羮季鷹如得見豈作憶鱸情

又

老饕惟果腹鱗族見斯奇近臘寧因社生端欲比防貴將鯪並質細與鯽同肌楊桞沙邊路空嫌結网遲

菩提樹

階下菩提樹雙柯百尺斜子圓將似玉葉老欲成紗曾共髙僧渡長生梵客家唐碑空自古無樹復何誇

靈山寺聴泉

旃林塵事少過雨一亭開境靜聲難隠泉髙響自來百盤穿冷翠一道下驚雷童子燒紅葉烹茶日幾回

立春夜同凖庵坐月

嶺表俱爲客淸宵逸興同月髙花檻外春入酒杯中鄕思風前燕逰蹤雪後鴻胡牀頻徙倚漏盡意難窮

元日顧辛峯過飲浴硯齋分韻

才與梅花笑跫然聞屐聲幽人不厭寂客子最宜晴天地畱詩卷江山入酒鐺共言新嵗好花發五羊城

夏寧枚孫殿颺過集分韻

作客無停迹能來且共談年光雙白鳥春色一黃柑旅館山同靜村酤興轉酣嗟余亦梗泛莫更詁江南

題自參上人蓮聚精舍

豈是維摩室軒窻是可人焚香將過日得句爲逢春老樹曾聞法幽花不受塵誰知蓮社裏有客字遺民

贈鄭愚公州牧

超然愛仁表相遇嶺南春詩肯從人好官因玩世貧途窮無可淚舟小不容身萬里歸何訃淒淒別路塵

懷古樓

化城無近想蜃气一何奇白月畱前代靑山是舊時身髙難自下意密許誰知王粲憑欄處斜陽多恨遲

招隠室

秋風開一境幽絕已無倫薜荔難爲伴菇蘆大有人波光搖素壁花影隔紅塵帳空相待巖邊老桂春

木末

禪扉塵不入露冷眾芳稠贈客紅分手思君白滿頭臨波空影淡到防亂香浮莫展離騷讀愁多是九秋

云半閣

孤閣淩空出欄桿倚古藤但容云借住每爲月同登煙海碧無際寒山靑有層此身眞百尺豪亦我何能

雨中

衝泥山屐少竟日掩柴闗天忌三春好人偸一雨閒荷煙承栁影松澑長苔斑獨喜烏皮靜香煙裊碧鬟

又贈檗庵

已整浮湘楫還爲幾日畱江湖八月路花木兩人秋有事憑蒼狗忘言任白鷗乾坤應未老防杖待同遊

漣洲江口

孤舟無定泊野宿就江灣雨欲驅殘暑云能補斷山墟人沽酒出溪女賣魚還更有浮湘約勞生未易閒

南華寺禮六祖墖

曹溪流未斷紆道謁南能密樹靑千疊寒山綠幾層泉淸猶滿鉢焰冷尙畱燈老矣還乘興憑髙杖古藤

蜈蚣埭

晚發難依堠維船絕少鄰亂山寒伏盜野火暗疑人猿鶴空相怨豺狼不念貧茫茫更何處吾道在知津

長沙客舎喜遇辰六至自益陽

憶別秋江畔何期五載違猶憐親誼好不悔浪逰非宦薄才寧拙天寒夢屢歸洞庭煙水濶應共片防飛

登龜臺山

雨過寒山靜晴暉在石龕金英秋剰把玉版午同參江白鷗頻下天靑鴈欲南誰能更西望帶月一停驂

十九賢祠

地已多賢勝崇祠啟碧巖波香生荇藻雲气老松杉醉酹三升酒閒停一片帆異時偏有感仙令莽初芟

畱公灘舟中別辰六

五載得相見嵗殘歸夢頻雲煙難贈客山水解畱人路以愁偏逺官因傲始貧河幹一分手努力待陽春

泊下簰

泛楚宵停棹遙遙野水邊燈明沽酒肆歌出打魚船夢不因雞醒歸終讓鴈先計程猶自逺月共客心懸

蘭溪鎭夜雪

楚江當嵗暮夜永覺寒生櫓滑波聲澑窻疎雪影明吹燈聞鴈過支枕數雞聲世難歸途險頻教客夢驚

遷居種字林有作

懶效靈均卜因攜抱朴裝鶴馴能負笈龜老解支牀過雨移山竹畱春障海棠從今花下醉酹酒寄襄陽

入嵗

入嵗靑陽攺殘冰尙滿途寒遲花气愁短夢工夫得句思才子聞歌憶酒徒重城燈火在誰得似僧孺人日云卿東湖星子弟及仲子壽潛小集蒓薌舸分韻

晨夕南邨近能來絕送迎靑山生逺夢白月見幽情嵗事釵頭燕年光栁外鶯淸言知不厭堅坐度嚴更

又

早嵗初開徑畱賔倒玉壺盤供冰後韭屐破雪中蕪寒較他年甚晴逢令節殊濁醪應自足何必過鄰酤

元夜遣興

嵗歷驚初換曰陬又及中月因寒夜白燈爲早春紅簫鼓年都有煙花夕不同梅花淸影下幽興欲無窮

泊三師以菊芽作茗見餉因答以詩

幽菊生籬畔髙僧采摘良遂教霜下葉先占雨前香焙學龍團火烹宜蟹眼湯感君持贈意拭目待文昌

雪中蒲庵和尙過訪

雪裏無行迹聞君扣蓽門笠敧幽桂影衲重老梅痕得得知猶在悠悠復幾存臨江有片石歸計好重論

晴

風雨妨春興何來此日長暫晴添月色乍暖逼花香眼暗還開卷心閒且進觴故人無逺思著屐爲殘陽

雪後登南城樓小憩

雨雪常疎出登髙發興新江花憑檻霽煙栁傍城春榻借書經客齋畱問偈人山僧能不厭蓮社有遺民

花朝喜晴是日驚蟄

霽色佳辰好山窻尙薄寒艸痕將次第花信已平安粉蝶經時見銀蟾著意看欣欣應有望春事待憑欄

梅岑月樵偕顧書宣過訪

舊好思宗炳能偕二仲來畱連當竹坐徙倚值花開老覺貧交重淸知俊友才不嫌山徑淺頻得破蒼苔春分日僧持偕長君元子小集種字林同書先星子及仲兒壽潛分韻得杯畱二字

良朋來意外老更愛追陪快讀新詩帙同傾濁酒杯竹深三徑雨花發半春雷未下重城鑰樊川舊往回

又

正值庭梅放諸君且少畱湖山生逺夢師友憶前遊並坐靑瑤席閒披紫�裘惟應輸少俊詞賦總風流

武陵以詩見寄次韻答之

江水如衣帶云何萬里遙愁新遲舊約夢短畏長宵雨密應難出春寒未易調誰能仗靑鳥一葉渡松寥【山名】

又

憶昔泉亭上殘秋訂故知月凡經幾見花不解相思屢別何堪老重逢豈厭遲春來梅信好喜得隴頭枝

贈卜者

我亦行吟者逢君詹尹儔垂簾非處市揮麈共登樓曠覽因觀運髙言足散愁行藏休更問吾已任虛舟

初夏和畢正持韻

春歸芳墅靜深坐似山家鶯狎當窻栁蜂喧夾徑花雨微猶見日云薄不成霞已分墻東隠棲遲老嵗華

不復

不復尋車馬園居覽物華管弦春試酒閨閣曉分花饌減畱林筍鑪香焙菊芽長卿詞賦在那到五侯家

又

小墅慳三畝棲遲僅自寛竹煙妨籜帽艸露濕蒲團公輔難多嵗神仙有大觀吾儕經計熟心靜莫求安顧書宣許送牡丹時過不至詩以訊之並柬月樵

春事行將盡良朋約竟䢐赤欄憐早計綠酒笑空儲那得沈香詠難成蜀錦圗也知蓬徑裏原不稱名姝

園居

園居逢首夏霽色散茅堂新葉各層翠亂花同一香林深鶯自便巢就燕爭忙觴詠於焉足春明夢久忘庭前芍樂盛開江夏君偕諸女治具小飲

四月名葩放疑春尙未殘花畱靑眼色人耐白頭歡逕筍方離鍤江魚正入盤山妻能不倦把燭勸重看夏日前民正持允臣小集種字林分韻時望子有粵中之防

晝長宜偶坐獨影笑難雙聴履窮愁減銜杯客夢降梧云晴拂檻花月晚分窻何事仍相送聞君欲下瀧

夏夜

盛夏琴書懶閒心入暮淸暫涼難勝暑驟雨數成晴菡萏穿叢葉梧桐滴剰聲最宜新浴後疊雪短衫輕

悼貍奴

白老能多慧相馴五載餘食惟分餅餌力可防詩書覓主常登榻依人每繞裾也應須滅度特爲誦如如

和放翁立秋前一日韻

雨過梧桐院香生杜若洲蟬聲初向晚蛩夢已先秋身老疎千卷心閒笑五侯北窻應漸爽得酒復何求

六月十四日和劍南韻

老愛靑山穩閒知白晝長亂雲収竹影細雨墜蓮香秋近愁殘熱晡來受嫩涼紅藤能作伴晞髮坐林塘丁蘭臯陳鶴山畢正持偕家聞瑋小集蒓薌舸

卻暑宜謀醉爲君倒玉瓶風回蟬續響雨過鳥梳翎竹色迷三徑桐陰綠一亭此間無熱客談笑可忘形

齋中遣興時正持方過京口

細事能娛日憑欄晝午時貍奴撲花影鳳子戲蓮枝泥婦常賒酒辭仙不愛棋遙思渡江客應有玉山詩

淑時正持集蒓薌舸分韻【用唐人起句】

酒熟思才子開扉得遇君揮毫過急雨浴硯起涼云暑气坐將盡秋聲匪一聞吾儕多勝事未可比羊欣

再得十五咸

觸熱思良晤相思信不凡小軒眞似舫髙樹盡如防世事杯頻把交情字滿緘數來知不厭秋色在松杉

諧石移居入城賦此志喜【先是舊居被焚】

天不因貧恕多言豈足言君眞如靖節我欲賀參元灰燼無餘槖圗書更滿軒最憐幽巷好漸逺市塵喧

又

方有離羣嘆移居得素心披衣應不逺防杖可相尋玩月城無阻談詩酒自斟祝融原有意晨夕爲知音諧石移居未果山來力任乃就感而有賦並以爲贈

甚厚嗣宗意謀居爲仲容秦灰徒自爇梁廡尙能舂客有停軒過人因問字逢望衡吾最便得句卽扶笻

送惇七之東淘

海國魚鹽地胡爲復漫遊雞聲連夜雨鴈影一年秋酒爲幽人索文因故老求知君意良厚浮菊待歸舟

紅橋泛舟分韻得二冬

幽人同逸興買棹輒相從芳艸香孤嶼垂楊綠一篷日能明逺水雲欲補遙峯誰送歸舟晚平山出梵鐘

龍興寺

偶訪垂綸地聊爲蘭若遊半牀醒後月一磬夢中秋風雨空懷刺雲霄漫倚樓故人辭我去無計可遲畱

隆慶寺夜宿

作客無常主僧房暫得安長松晴晝雨孤磬暑宵寒燈影吟邊靜杯心夢後殘何如桐月下夜起獨憑欄

漂母祠

一飯胡爲者英雄更覺難古今雙漂絮楚漢一漁竿祠訝千金小碑憐百戰殘此人能識客何必丈夫冠

澄江道中

九龍山色逺獨坐更推篷秋霽忽成雨路遙還未風溪流衝籪村火亂魚筒申浦前途是寒村杳靄中十月二日錢飲光自龍眠楊香山自武林余廣霞自吳門宋旣庭自昭陽至與余爲五老之防夜集皆可堂話白門舊事因成一首並示昉思

賔主合成美今將四百春老應爲過客壯且不如人朝暮齊梁事秋冬晉宋身嗒然聊一笑杯酒任吾眞

廣霞昉思逸庵香祖同過分韻

撥悶思良友相將把翠濤秋爲詞客瘦月向故人髙杜牧名猶在陳登气本豪今宵聞雅唱逸興起江臯同廣霞昉思石霞翔九飲殿臣蘭雪齋

引疾辭髙防同來話冷齋醉歌忘世法臥起適幽懷落葉迷深巷寒花香一堦離羣非客意猿鶴信吾儕

和廣霞韻贈了如上人

爲別時眞久重來徑轉幽僧年知過臘客況略如秋有興還髙詠無謀作逺逰門前小橋水不共大江流

寓齋偶題

聞說池亭好來棲一片雲水深藏野獺冬暖聚殘蚊隔巷雞聲接鄰墻樹色分山礬紅子在磊落倚斜曛

又

未是蓬蒿徑居然仲蔚家主人能愛客穉子解看花榻靜分寒月窻虛倚暮霞自憐身泛泛猶得占鷗沙

贈昉思

欲別翻無語新詩爲爾陳聰明長累物忼慨不宜人妬益蛾眉美貧教虎气馴士龍君好友歸計且逡巡語山泊三二上人過訪次語山見贈韻

髙衲同相訪臨溪捲釣竿竹陰開戶密松影上衣寒有法應難問無心孰可安何時能著屐香气拂林蘭

喜季兒來自均陽

聞亂嗟來晚來欣在亂前信遲憐夢誤世變喜身全逺見喧門外歡言雜酒邊防孫初未識一見把衣牽

婦病

竟夕難安寢呻吟共掩闗長貧成白髮多難在紅顏夢短愁能續憂深思不閒暮年無可慰悔不學癡頑八月二十八日寧孫年二十矣於其誕詩以朂之

問年非少小兩見汝當旬失父存孤影休官長一身棄繻憐體弱與硯笑家貧何計能相慰含辛有寡親

又

吾尙餘諸子汝惟稱獨兒那能分手足漸已具須眉舊恨三冬雪遺資一卷詩蘭成當此嵗射防已多時

十二月念八日夜雪

望嵗長思雪今年苦不多才看飄檻砌竟欲滿山河岐路𨿽無嘆寒溪豈易過遙憐江上客誰許著煙蓑

二月三日夜坐有感

湖海气猶在春來如不勝百年頻覽鏡一夜共挑燈憂爲而今甚窮憐自古曾吾儕同寂寂不醉亦何能

曉寒

春至偏難早曉寒猶似前著書防薄俗向火覺衰年殘凍遲花連陰費酒錢經旬不暫出艸色到窻邊

二月五日見月和馬髙陵

好友驚重見淸輝尙宛然漫憐新隠約猶是舊嬋娟較甚初三出先期第二圓攬之不盈手徙倚小窻前

偕髙陵念昔登南城樓次韻

登髙同逺眺雉堞倚精藍春引山僧步云畱野客探晚煙明海曲春樹防江南遙念垂楊下須攜酒與柑

憶吳興用仲兒韻

水嬉長入夢斗大有孤州溪繞樊川館山圍魯國樓巒光四坐入林翠一簾収不愛元郎句嵇山記夙遊

又

雲水最多處我曾於此居一堂千嶺樹百姓五湖漁聴訟山中寺行春花底輿南柯才夢覺秋雨臥相如

又

一郡無多地蒼蒼千萬峯水花多是藕山葉盡爲松不系家家舫相聞寺寺鐘寧知虹臥處潭下有蟠龍

又

記曾千騎擁三載有餘情著水心常冷看山眼尙明魚蝦喧曉市麋鹿繞春城懷土非吾意徒憐去國輕

又

無端驚短夢揮手謝雲山雨散三千客煙深十二鬟林泉心自逺湖海气難刪斟酌平生事嗟予好是閒

平山堂雜感和蘓江陵韻

千載闗情地頻來繞砌行過江山翠近倚檻暮雲輕遊女矜妝束山僧少送迎莫愁浮棹逺春水正渟

又

此地山光好春來二月時微風響鈴鐸殘日在罘罳慷慨仍懷古蒼茫獨詠詩所思曾不見天末碧霞披

又

尙有先生閣都無帝子樓乾坤千古換江海一亭収楊栁存枯枿荷花記勝遊坐深明月起帆影認洲

又

昔日徵歌地今爲般若田殘鐘生落月孤笛起寒煙不見深宮樹難開陸地蓮寶釵耕後出泥蝕問誰憐

月下

春色無昏曉閒庭晚思生路多千栁弱月靜百花明止酒心長淡敲詩气暫淸老妻能不臥笑語答棋枰

又

愛月長堅坐更闌興未闌楊花歸日暮燕子宿春寒白髮愁多故靑山夢未安誰能髙閣上閒殺玉欄幹

次日復飲花下喜上若歸自北都

不厭淸宵坐衘觴春樹邊漏深看月夜酒熟養花天老子多遙念諸甥與內筵歡然此時意佳句若爲傳

蹴踘

輕薄由來慣虛空不自持轉旋寧有定騰躍亦何奇社匝花圍日場搓栁軟時可憐差一瞬拋擲豈堪思

秋千

漫道西戎戲春閨劇有情雙彎愁露滑一搦趂風輕鬭險裾難捉爭髙髻漸傾不知平地看女伴幾相驚

風鳶

何曾具六翮一綫出兒童逞勢將淩漢憑虛但借風天髙孤哨響星小一燈紅只恐罡颷發飄零欲墜空

鬭雞

五徳今何有惟將勇占場昻頭聲自厲怒目翅還張金距原無敵紅羅未易償更憐籠著後毛血爲誰傷仲夏十八日揚爾公招諸同人平山堂防集覩壁間歐蘓二公詞有感分得刪覃二韻

多君能好客有約傍禪闗破壁乾坤在髙堂今古閒文人難白髮才子重靑山始信當時句長畱天地間

又

三過存遺迹玆來更快探風香常自北山翠不歸南栁爲經年古茶因得水甘還憐荷芰路回棹夕陽酣

冬夜聞鴈分得鄕字

永夜方無寐徵鴻叫早霜聲遺孤枕冷影過一燈長塞上無繒繳江幹有稻粱不須愁雨雪兄弟共他鄕

初宿黃子湖

晚嵗甘幽僻謀居就水涯庭虛容看月地敞足栽花老鶴宜三徑閒鷗共一家夜來淸夢穩不復聽城笳

六言律

夏日園居卽事

睡覺流黃簟上披襟醉白堂中風起亂翻荷芰月來先到梧桐相如不愁賦盡文舉只慮杯空俯仰乾坤一笑吾與造物安窮

送余廣霞歸吳門

與我梁谿同客送君吳苑先行山中二泉正冽湖上諸峯早靑鬭茗半囊詩艸采蓮一路歌聲迎門應呼驥子三徑秋來已成

林蕙堂全集卷十六

欽定四庫全書

林蕙堂全集卷十七

湖州府知府吳綺撰

亭臯詩集

七言律

康山聞梵偶然有作

畫棟憑虛天祭開下方遙傍妙髙臺人閒每向云同宿山靜時聞磬一來簫鼓不將明月去松風能送海潮回坐余更覺多深省欲向南宗覓辧才

寄懷浯溪夫子

酒濕靑衫半淚絲燈殘獨掩一編時未成國士羞言報不遇名賢恥受知千里髙情吟茘子三年官況問梅枝吳公去後循良少懷舊長沙不自持

送晉人赴幕

蕭蕭春樹莫愁湖猶帶霜痕對板車風雨十年黃葉夢鶯花三月白門書孤身作客常依馬浪迹逢人說釣魚從此屋梁明月色酒旗詩卷爲君疎

登淸涼臺

布袷烏巾集勝流登髙層折共尋秋半江落日千帆亂六代荒煙一壑收紅葉有聲鐘出寺白蘋無浪水移洲淒然數盡飛鴻影故壘蕭蕭指石頭

與云止有懷晉人

珍重離心賦索居有懷同在閉門初才人好夢畱杯酒亂世深情檢舊書白袷夜寒聽雨燭靑山秋老種鋤東來流水無消息腸斷滇云萬里餘

夜坐

淒淒摵摵子云亭冷月階除夜杳防戀砌霜蛩悲戍笛隔河秋犬吠漁燈松依老石疑人立蕉舞涼風入夢聽衫薴可憐蕭索盡不堪和醉讀騷經

云止所持扇是晉人畫雷峯圖索句題之

倚櫂南屏過幾年白蓮香裏讀書船六陵舊迹聞鶗鴂三月離心拜杜鵑人與好山爭逺夢花埋閒雨誤春田靑谿兩兩燒燈影又捲遺圖問酒錢

偕師六登雞鳴山寺同望臺城

過雨鳴鳩恰喚妻謝家雙屐破春泥湖生新水花痕淺山帶荒城柳色齊白袷有人參寶志黃油無夢問金題菊田二月僧歸晚荷鍤相逢在古隄

贈菊人

披艸相過取數頻斷橋涼雨兩閒身因貪夜色畱深樹自愛秋風爲古人忍酒寒心驚歳晚抱書歸影失家貧時時笑語東墻子此世如君尙荷薪

偕玉少鶴問小飲南郊

晴原攜手共幽尋一醉旗亭感慨深芳艸乍爲經雨色垂楊漸有向春心鶯花細碎吹簫夢湖海低迷擊築音同是彞門屠釣客不堪紅袖泣遺簪

贈子嘗

問字揚亭意共親空城戴笠正逢春冰霜古道銷閒夢風雨前山悟往因客裏有懷驚歳短亂中無媿喜家貧韓門自有髙軒過賈孟詩篇總後塵

贈仲木

冷冷天風吹白須相尋常在酒家胡生憐東海空波浪老向西來得道途碧管細書豪士賦紅燈醉舞劍仙圖不堪故里塵埃滿馬散黃金長亂蕪

寄懷云孫孝酌

夢上江邊訪客船寒潮淒咽又經年騎驢未飲蘭陵酒買鶴曾銜蜀道牋蘇晉沈香薫繡像張慿畫舫載金鈿何時得向湖濵路共問吳疁種藥田

贈子房

一夜春風動薜蘿送君歸去理漁蓑靑山有事髙天近碧艸無言古路多入市幾人工擊築還家終日看懸梭閒來莫向嵩陽過醉倚桐江可放歌

寄懷沂公江如馭少

海嶽庵前長碧苔羊求日夕好懷開非闗詩酒全無故自是漁樵亦用才十里靑山供隠幾隔年黃葉照銜杯修琴賣藥何時到獨鶴長饑向釣臺

贈小有

到門五柳欲畱鶯已聽先生索酒聲未易途窮仍作逹最憐身老更多情人間風月愁無賴枕上公侯夢不平勸爾學仙知路穩白衣何事廢經營

偕公狄於一漢公集晦中齋頭

堂前書帶雜蘭蓀客到西園酒正溫皁帽有心人滿座靑山無事月當門庭邊老鶴前生影籬外寒花舊日恩最愛康成多韻事十年醉墨展秋痕

柳鳳詹先生招同梁仲木社集雨華庵賦得垂絲海棠共用花字

紅雪垂垂謝傅家小桃開後幾枝斜麗牽紫玉相思樹軟掛黃荃沒骨花自倚柔風偏嬝娜若籠輕雨益韶華酒中請補夔州作爲遣山僧防絳紗

江上訪新亭舊迹

金气蒼茫接大荒新亭無處弔興亡中原舊事云千疊南渡羣賢酒一觴山路乍回秋艸白江流不斷晚云黃停舟欲盡登臨興今古難堪幾夕陽

邀笛步坐月

露洗靑溪紅樹枝一痕明月照人遲今朝豈少橫吹客當日難忘竟去時水气乍涼魚更躍霜花欲下鶴先知雲鬟悵望倡家女畫槳臨江有所思

莫愁湖聽雨

秋煙秋艸防寒螿獨宿平湖水气涼一夜汀鷗遊子夢百年海燕美人堂新寒但覺羅衣薄急響虛疑玉佩長卻憶藕花紅落處當時七十二鴛鴦

同云止過石公房

寒蕉拂拂與窻齊老碧新香坐欲迷一鉢軟煙梧子飯半鋤涼雨菊花泥閒支短杖調饑鶴學定空牀過午雞卻愧好山徒結夢明朝秋句不堪攜

亂後過廣陵憶舊

華表歸來轉自傷獨行官道起悲涼殘兵賣馬歸荒壘老嫗擎漿倚破墻三月遊蹤生蔓艸六朝遺禍怨垂楊雷塘歷徧無人問只有靑山識謝郎

悼友詩

鄒建之【名蘇邑諸生能文善書死於兵】

自是梁園授人堪悲寃血濺泥塵蒼天不解憐才雋黑刼何曾赦賤貧幾日醇醪歸後想一編奇字夢中身西齋尙有畱題處眼見銀鉤淚滿巾

趙子璘【名璘府諸生家貧嗜學性不諧俗死於兵】

登樓煮酒只今年再過雙扉鎖暮煙身後有人嫌調冷生前無事許人憐文園命薄終慳遇昌谷才髙亦累仙從此茱茰灣畔路不堪回憶李膺船

髙申伯【名孝纘邑諸生有雋才城破時自經於文廟】

陳東痛哭已吞聲南望驚傳系短纓蟋蟀河山歸宰相蜉蝣風節在諸生丹楹一代名無忝白馬三更夢不平卻憶射書城下者夜臺瓜葛好班荊

挽董少君

少君名白字小宛桃葉名媛也姿穠轉玉品貴埋金鶴失意於離羣鴛有懷而慕侶吾友辟疆聞聲晉渡覿靣蘇臺燈下團紗醉眼曳畱仙之帶江邊畫槳同心偕續命之絲乃雅韻難諧情波更折三生有石遂堅匪石之心離恨無天欲作問天之想轉車輪於午夜痩盡燈花駕艇子以秋風來逢月樹遂使當時才子競著黃衫命世淸流爲牽紅綫玉臺重下溫郎信是可人金屋偕歸汧國遂爲佳婦閒心向月並囀紅簫巧笑將花同臨碧鏡香分博士貪燒鷓鴣之班書學夫人戲問鴛鴦之字扇松風於林下靜影如吹咒桃雪於庭前夭心自浣新橙未擘纎手訝其香畱弱蕙初承小唾疑於花亂斯可謂獨秀靑閨恆芳彤管者矣爾乃樓通西閣琴調大婦之心饁進北堂羮諳老姑之性過華亭而聽鶴亂中存趙氏之書入臯廡而依鴻病裏伴龎公之坐十年織錦巧在絲前五夜彈箏韻流弦外而驚鸚鵡之夢果有不祥鸞鳳之身於焉速化死而可忍彌畱椒蕊之筵去必有歸恍惚蓮華之國某偶遊射雉恰值騎鸞見奉倩之神傷爲安仁而气盡云髙巫嶺不遮傷逝之心雨入巴山盡是悼亡之淚展銀鉤於遺墨覩舊日之鈔書省瑤佩於生綃見春風之出畫聞其語矣爲之然愧乏八義之才聊代七哀之賦靑牛帳裏想入夢以氤氳紫玉墳邊當聞歌而宛轉其詞曰

憔悴春衫杏子紗潘郎二月梨花愁能無淚天將老死到多情月不華拋散珍珠思閙掃丟殘鐵撥在琵琶莫言爉燭因灰盡想到當年油壁車

又

半夜巫山結冷云鰥猿寡鶴不堪聞情銷軟玉芙蓉障香碎泥金蛺蜨裙妝爲好多都是恨愁從想極轉難分可憐一片桃花土先築雛鸞幾尺墳

又

空有迎仙八寶臺淒涼義髻覆塵埃已無翠被容貪夢誰向紅窻肯愛才松栢忍堪猶並結芙蓉從此不雙開蒼天未解憐殊色欲倩靈均問鳳媒

又

麻姑去後小姑閒獨剰雙成又早還此日若敎居海上當年何事降人間靑絲有結寛腰帶白玉無心認指環地下果容長見憶也應愁損舊眉彎

又

折得寒梅向庾林無人能辦惜芳心等金身上花終始埋玉山中樹古今轉妬白頭能薄幸不闗紅粉失知音此生倘遇鴻都客閬苑應知次第尋

又

帳中環佩望遲遲腸斷春蠶死後絲兒女何能知古處英雄誰信不時宜支離白月長生語零落紅牋小字詩莫怪東陽新病沈十年吾亦爲花癡

又

月路云階信茫愁人夜起合歡牀嬌心欲盡原非福薄命無才或可長雕玉枕沾花瓣粉縷金箱疊藕絲裳癡魂不逐梨云去肯向巫山魅楚王

又

響屧難聞下玉除茂陵琴倚馬相如長憐病起能看月最憶妝成好讀書澹菊似人徒有影幽蘭無語竟先鋤年來欲更修眉史特爲紅顏賦子虛

庚寅元夕後二日於皇初度

臺城楊柳向春舒郢客浮家感歳除學道近懷齊物論逢人偏愛絕交書孟郊無地能馳馬李白多才但釣魚幾度逢君雙鬢攺滿頭風雪賦同車

又

相離相見句同新憔悴靑衫又此辰八載弟昆愁裏事十年名字客中身天敎磨蠍傳才子客許猶龍嘆故人浮世好須沈醉過陶家樽酒莫辭貧

又

中宵自起坐漁磯風動髙天指少微知爾獨行應不悔感余相念未全非一時浪忌禰衡鼔四海誰添範叔衣寂寞著書堪永夕天涯歳晚閉柴扉

又

葛衣髙步向西京裹刺長幹躑躅行老去不侯非骨相亂來多難屬才名酒人競拜黃河曲歌者翻愁白雪聲懷古漫傷年歳逼馬周前此未公卿

又

離居終日賦愁霖擁鼻無聊但苦吟誰肯以貧原爾傲不堪將淺遇人深老依繡佛悲虛鉢路失空山哭斷琴淚落一燈談往事瑯琊當日果知音【謂雪蕉也】

又

雪滿長幹客路寒春蔬猶剰七辛盤窮憐酒醉難消福狂笑吟成勝拜官新歳階前疎鳥雀故人天上足鵷鸞頭顱尙有星星在指防靑雲且自寛

長橋月下聽吳人度曲

長橋煙影見殘荷淸夜紅簫賭艶歌一片流云隨客住六朝明月柰人何誰家獨掩靑團扇此地重攜金叵羅莫說開元曽較勝過江桃葉已無多

芙蓉別業爲定九題

少文髙臥獨成遊小築柴扉一徑幽老鶴露多靑桂晚涼蟬風緊白楡秋酒從錦瑟人邊醉花向金荃句裏收欲把鵞溪閒防染輞川名姓好風流

又

擁鼻還爲塘上行蓬蒿秋盡不知名艸堂舊雨過蘇渙木榻新燈照向平八月蟹螯催釀日幾家蓑笠過籬聲墻東近事多難問閉戶期君且聽鶯

送孝威歸吳陵

京雒風塵不耐看送君五月發長安路歸南國花初落夢到西山雪正寒燕市壺觴秋寂寞吳州燈火夜團圞丈夫莫更隨蓬轉翹首雲霄在羽翰

送人望歸裏

帝城驕馬競鳴珂才調如君返薜蘿沈約情多原善病荊卿年少已悲歌黃河水漲看漁艇白嶽天寒擁鷺蓑自恨故鄕歸未得幾年垂柳憶靈和

送亭彥歸檇李

故人入雒轉飄萍蘓李河梁別袂靑禾黍晚煙彈築市芙蓉新雨落帆亭誰開鴟尾迎王粲毎憶龍頭屬管寧君去鄕園何日返蒓絲應不羨侯鯖

雜興

一望銀河夜茫漢家宮闕鎖秋光傳聞髙閣橫鳷鵲競買明珠待鳳凰獨樹金莖連碧漢雙棲翠羽出炎荒人間桂斧空惆悵只羨蕭何在未央

又

司馬門前列騎橫樓船萬里賦長徵黃金裝劍南蠻使赤羽移屯北府兵海國虫沙多變化江湖鳬雁亦生成鄕園已自逢搖落極望愁聽戰鼔鳴

人日陪仲生芝麓兩先生集龍槐庵

雙樹精藍隔鳳闉靈辰載酒逐華輪登臺碧艸猶含甲入饌黃芽已薦辛四逺寒峯山有雪一痕纎月气初春葛疆爛醉山公醒池上徒歌白鷺巾

送家右舟歸裏

才名久愧說平輿春至徒憐去雁疎紫佩乍分張氏劍黃金猶載馬卿書滿船山色看東嶽一枕河聲下北徐到日防衣休久戀枚臯詞賦在彤廬

陌上喜遇思曠卽畱止宿

離鴻飛雪各天涯下馬驚呼見友儕舊雨三秋空裋褐西風萬里老麻鞋吟殘幽桂迷仙嶺落盡官槐過禦街木榻不嫌塵迹冷一燈涼雪掩松齋

偶興

灤河風急漸成冰千里攜家感廢興花落平臺聞過雁月明南苑見調鷹仙人夜泣金銅柱帝子宵懸錦繡燈幾度醉騎驕馬上白雲紅樹見昭陵

姜綺季招同芝麓先生聖秋伯紫友沂諸同人社集寓齋

紅蠟靑觴坐晚寒酒徒環倚玉闌乾天連埜雪渾無地月射晴冰欲起瀾系馬門前人正別啼烏江上歳空殘送君仗防南州去萬里歸心托羽翰

送存永之大梁

世事悠悠未易論送君復對離尊七千路外存師友廿四風前別弟昆笑指歸鴻辭越嶠醉驅羸馬過夷門慿將今日梁園句一慰江淹別後魂

呈家梅村學士

開元才子蕊珠仙曾向蓬山領眾賢宮蠟送人歸制院禦箋陳事入經筵湘東麗藻三枝管江左繁哀七寶白虎諸儒方奏賦風流誰許並花磚

秋日馬上見蜨

閒向城南白鼻騧玉腰驚出道傍花秋風漸老滕王畫曉露新沾越女紗滿地碧蒿橫故壘一時黃葉過山家漢宮金粉都蕭索送眼徒憐錦絡斜

送家魚山司李潯江

碧障遙通勾漏濵孤臣逺去擁雕輪題詩酌水吾家事載石還鄕異代人鴻雁逼天山桂晚鷓鴣啼月嶺梅春獨憐京雒相思淚不浣機云袂上塵

送芝麓先生奉

詔東粵

天門絳節映花明

詔下西臺叱馭行元老一時爭去就逺人萬里解逢迎伏波壁壘珠崖古淸獻圖書晝槳輕止駕無能空折柳揚亭誰識舊侯生

曉日瀛臺

武皇別苑擬蓬萊太液波連玉女臺貝闕九層雲霧擁牙旗十丈早霞開仙人絳節吹簫下神女靑蛾倚檝來珥筆暫從橋上望百花春露防袍回

仲生夫子招遊西山初至摩訶小憩

勝日芳原囀早鶯玉壺瑤瑟快幽情繞城禦柳垂鞭過夾路繁花送酒行斷礎寒苔春乍合小窻殘照雨初晴山僧已少琴聰在徙倚何煩問姓名

雨後入香山

白鼻蹄輕踏軟沙雨餘相趂過山家千尋絕磴淩寒木一道飛泉響落花鹿苑經行畱碧蘚鳳城回望起丹霞不知山色今多少但信空門未有涯

來靑軒坐月

此地曾經翠輦停朅來深夜訪山靈竹房扉啟鐘初絕木榻塵開酒乍醒露下諸天孤月白雲歸大壑萬峯靑人間興廢渾閒事欲向生公問杳防

臥佛寺

風榛露莽傍禪牀臥佛人傳舊道埸塵刼夢回原易厭香林亂過亦全荒猿乘夜月升髙坐鼠嘯春陰走廢廊猶有老僧能問訊袈裟紅綻滿頭霜

玉泉道中

碧巖遙望見嶙峋舉防空勞問古津寶剎千年成往事銀河一曲屬仙人芳林積雨廻驕馬蔓艸縈春鎖石麟多少荒涼難極目斜陽無語送流塵

同友沂祕閣對月

紫垣霜落斗初橫建禮門髙逼太淸月射琉璃天五色風吹環佩月三更靑綾防夢經寒薄紅蠟成花到曉明頗牧只今誰得似漢廷空憶棄繻生

退翁亭小飲

籃輿日渉興難窮獨扣山扉過竹叢誰把寒谿招漫叜尙畱深谷號愚公飛觴送酒春蔬碧歸騎籠花晚卉紅不是夕陽催百鳥接防倒著向東風

喜玉潤玉少至自廣陵

移家新近郭隗臺蔣徑先逢二仲來字讀故人千里札酒銜離客四年杯輕風過砌翻紅藥晴月當窻照碧槐莫羨市樓堪倚築漢廷今已用鄒枚

送陳昌箕下第歸閩時以紫晶章見貽

北固風前一寄書十年猶自困樵漁多才莫倚中山管失路空懷下澤車醉客畱歡金菡萏美人充贈玉蟾蜍慿君珍重淩雲气狗監曾聞薦子虛

次酬介公

雁堂淸暑舊淹畱一聽微鐘忽四秋白石有歌憐戚碧雲無路憶湯休空香夜散花盈鉢片偈秋成月滿樓聞道經行多寂寞虎溪何日共遨遊

白鸚鵡爲芝麓先生賦

珠江南渡使星馳隴客全非舊羽儀縞袂夜寒思吉了玉籠春暖誦摩尼頻看花放開云毋數喚茶來惱雪兒不是主人憐解語奇毛端畏眾禽疑

賦得四月淸和雨乍晴

春風欲盡楝花香海燕銜泥入射堂微雨灑紅成徑路新陰分碧到衣裳江山對酒逢髙防櫻筍行廚憶故鄕最愛夜深淸影亂一輪明月照繩牀

天壇樹下聞黃鸝聲

靈宮淸敞碧雲低栝栢陰森萬木齊路入芳林孤騎緩天逢晴日一鶯啼春簧嬌防初遷谷午磬驚飛又隔谿卻憶故鄕千樹柳金衣常只傍隋堤

曉入瀛臺紀事

瑤臺髙傍玉宸居蓬水環流映綺疏壺裏明霞金防蝀鏡中香露碧芙蕖銀河織女朝裁錦紫府羣仙夜校書日夕雞棲徒佩筆上林誰是馬相如

送玉林和尙奉

詔歸大雄山

才奉

龍綸拜玉墀乞歸堅憶白蓮池東林道重辭

鑾日北闕深恩解衲時坐下眞王參栢子山中法侶望松枝應知

聖世求濟願爲蒼生祝大慈

移樽望仙樓對雨喜紫來後至

紫閣淩虛栝栢齊嬌鶯愁囀隔林西不因避客攜金樏誰意尋仙上玉梯南苑樹連雙闕暗西山云接太行低翩翩一騎靑衫濕羨爾先沾錦陌泥

雪中舞鶴

寒冰一夕綴空林皓羽何辭暮霰侵絮擁謝庭方顧步花埋緱嶺欲髙尋蹁躚素袂珠塵散整頓霓裳玉圃深自是半生同皎潔白雲難抑九臯心

詠冰上美人

寒處偏憐皎潔多玻璃淨滑試纎羅宓妃顧步渾無影湘女回身不起波豈有文鱗沈玉浦莫須靈鵲渡銀河亭亭絕似芙蓉榦斜倚菱花鏡乍磨

入署拜椒山楊先生祠

排云寧計九重賖猶剰淸風滿署衙觸佞角應同獬豸驅姦膽不借蚺虵當年臣節何須補異代

君恩更有加欲譜遺忠難握筆先生原是古夔牙【時奉命譜椒山傳奇】

又

畱將正气與乾坤俎豆千秋此地存籌國不堪言已驗捐驅益信舌難捫誰誇龍比爲僚友已見鸞嵩少子孫蘋藻托交吾未敢

聖朝無事賦招魂

遙和阮亭迷樓懷古

尋秋當日愴同遊此日看詩憶故丘彩艒笙歌荒壠斷玉鉤花艸暗泉流隋唐舊事云千堞今古閒愁雨一樓爲報子山休作賦誰家風景劇銅溝

又

玉簫明月迹全荒幾度臨髙攬客裳南去江聲通甓社西來山色盡昆岡烏啼老樹春風晚螢散空田夜雨涼一曲淸歌勞感慨邢堪遊子更柔腸

又和阮亭訪大明寺

潞河南望隔江煙七歳淸明冷石泉何處樓臺畱梵刼有人詞賦倚吳天殘花著雨迷荒壠流水逢春入廢田客夢一時艱去住慿誰同問寶公禪

送近龍歸省

五色萊衣染禦香春明門外是河梁暫辭渤海尙書省歸拜汾陽異姓王島嶼金戈民力盡河山鐵券

聖恩長趨庭倘問中樞事願助前籌靖玉狼

送張大光僉憲視學蜀中

談兵郎署幾年同負弩重看蜀道雄已信文翁多異政卻憐譙秀少遺風蠶叢驛路靑天外杜宇江山夕照中再過錦官煩借問浣花誰奪彩箋紅

再遊丰臺

城西花事未全稀爭訪揚州金帶圍晉國樓臺惟緑埜謝家賔客盡烏衣飛殘野蝶仍相就遊慣驕驄獨認歸邸舎一樽聊共飲繩牀還對暮蟾輝

壽邢太夫人

韋家事業石家恩共慶萱花賀在門錦軸兩朝封大國防衣三世見曾孫云璈雅合分仙部壽酒遙知輟禦尊自有羮梅當鼎養不煩雪藕送昆崘

紅鸚鵡同吳州詠

防茸花羽見應稀日向雕籠防早輝荳蔲香濃長獨睡瑚恩重忍思歸棲當絳幄知深淺語近朱樓少是非一自山頭逢郭浩隴西楓葉盡沾衣

送文漪從軍

風急盧龍塞艸霜故人一騎出漁陽誰能更防諸侯使自許相逢俠客塲靑海射雕金箭落紅樓系馬錦衣香江東公瑾眞年少莫誤春閨盼綠楊

淸明日馬上看西郊新柳

塞北春遲異故鄕淸明楊柳尙輕黃偶因曠野移芳櫑初見柔條系客韁村店寒煙新出屋市橋官樹舊成行低徊卻憶隋堤路多少啼鶯防早簧

題奕先傷秋賦後

防蕪山下緑成叢團扇多情事已空神女飄零辭夜月故人憔悴爲西風芳心已逐流鶯去薄命徒憐換馬同卻笑相如眞薄幸茂陵容易別驚鴻

雨後新涼

晞髮園林暑不支喜聞山雨過階墀云陰北嶺推窻見气爽南軒拂簟知潤滴蕉光沾鶴背香殘花片掛蛛絲詩成恰直鳴鳩歇猶是斜陽未轉時

送井鐵

風吹殘葉下桑幹送別臨岐更駐鞍馬市金殘臺已廢酒樓人散築空彈黃河有路堅冰合白雪無聲古木寒此去灞橋頻北望新詩應愛錦囊寛

次韻秦淮四首

桃葉門臨罨畫溪門前烏桕緑陰迷鸞因並舞常耽睡鶯愛成雙忍獨啼淥水歌微金管細博山香靜繡簾低當軒素手盈盈出爭道儂家舊姓西

又

一帶朱樓映紫霞段師家世敎琵琶碧窻曉膩鸕鷀粉紅袖春嬌蛺蝶花罏畔逺山巴子黛欄邊新水越娥紗當年記得吹簫曲明月寧容薄霧遮

又

靣靣疎櫺傍水開賞心亭下足徘徊遊人自墜金鞭去商女曽歌玉樹來五里霧迷煎甲火百枝燈照玩春杯小桃一向東墻發惹得遊蜂日幾回

又

垂楊歷亂懶禁持乳燕啼鶯頃不離月下有心尋舞榭落花無力惹遊絲髙樓聽雨簾長下短笛臨風榻任支惆悵江闗蕭瑟後子山詞賦可相宜

綠珠井

麗人生長共梧鄕誰道楊環勝阿梁爲昔髙樓花委地至今寒甃水生香銀牀夜月生蒼蘚金穀悲風舞白楊一曲新聲傳宋褘頓敎橫笛怨淒涼

我憶

春日春情結勝儔東郊景物恣遨遊艸堂千里紫叱撥柳色一聲黃栗畱花落未落惜別酒人醉不醉聞閒謳我憶江南正如此蕭條京國今何求

憶友沂不至

芙蓉折寄有前期靑翰臨秋信轉遲直以久離長夢見可堪多難益相思燕臺馬散空懷古衡嶽鴻歸定賦詩莫怪安仁近疎懶君來看取鬢邊絲

又

兄弟情親十幾年當時蹤迹兩依然誰敎別恨能如此總計歡情不似前北闕寒云時入望西園明月夜常圓旗亭尙有黃河曲惆悵雙鬟在舞筵

詠冰

皎潔同憐玉一方長安大暑出陰房楊家酌酒多圍席白傅酬詩不計筐雪已無膚全露骨月方成魄未流光緣寒獨得君王重寢廟晶盤映蔗漿【楊國忠張筵以冰圍席香山晚年以冰換詩】

感事

無慿淸夢繞天涯支枕宵分思轉加半夜風燈窺案鼠五更霜柝過檐鴉飽經世故賢張翰冷閱交情憶叔牙自是靑衫堪下淚不須江上聽琵琶

又

土室藜牀夜復晨深秋兀兀轉傷神敢言磨蠍欺才子長愧窮魚累故人碧艸漸枯愁裏色黃花不醉病中身笑他朝槿隨榮落何必風吹上繡茵

又

京雒緇塵攺素衣堪時事與心違生來食蓼渾忘苦夢裏藏蕉久悟非湖海有人髙臥榻江山何地穏漁磯新逢鄰叟曾相訊舊隠垂楊已十圍

又

叢桂淮南落絳英飄蓬翻悔計無成十年未許歸王粲五嶽何緣到向平倦極祗畱書作伴愁多時借酒爲名丰城劍气誰能識夜起閒看斗宿橫

壽家彥升七十

紫芝歌逺徳猶馨池艸於今有歳星峴嶺客逢穿後屐石渠人授讀殘經雒中父老耆英社蘓氏文章族譜亭笑我雁行曽未識一觴徒欲寄仙醽【彥升時刻家譜】

寄懷廣陵諸同社

茱萸灣下雨如絲彩鷁橫江別夜知小艸誤牽遊子夢落花重失酒人期黃雲斥堠迷邊笛靑海樓船擁戰旗惆悵鄕闗消息斷秋風白雁晚來遲

又

別夢支離夜當歸客懷蕭瑟倚園扉樓中綠鬢人相對臺上黃金事總非有客浪投燕市築無家難采越山薇他時海畔尋漁叟莫遣羣鷗背我飛

七夕立秋與閨人小酌聽雨

玉漢云深轉素商曲房瑤瑟倚明糚只言風雨三秋劇卻愛星辰一夜涼烏鵲影回桐葉晚鴛鴦夢濕藕花香漫須更鼔乘槎興金鈿銀盆憶故鄕

上元後一日同子唐飲右舟寓齋卽贈孫王二姬

晴雪初分火樹光天涯深夜倚明璫朱絲試筆春毫暖紅燭攤錢晚袖香小病似憐花熊淺微嚬偏愛月痕長無端卻聽官街鼔走馬還歸典鷫鸘

右舟友沂挾琴姬過集寓齋時樓岡滄葦皆後先枉駕分賦紀事

帝城春早雪葳防三徑初開屐齒隨花欲惱人劉夢得月能同客庾元規背將銀燭藏紅豆停卻金巵看翠眉燕市此宵稱絕勝更隨飛蓋記南皮

髯孫索年少遺墨

叢桂巖空晚鶴呼隰西當日老潛夫獨畱白石題髙士嘗寫靑山付酒徒筆冢已封芳屐冷書囊猶伴旅燈孤多君爲啟明珠篋割贈西臺慟哭圖

中秋次米紫來韻

淸商瑟瑟動髙天晚葉還看桂樹鮮撤燭蘓公同此夕觀濤枚叔又何年云流素影窺珠幌露泛晴香入寶弦貝闕夜寒徒騁望霓裳誰復舞蹁蹮

又

秋半銀蟾正吐華空淸入望淡明霞江頭橫槊徒懷古橋上吹簫獨憶家紫塞霜髙聞過雁紅樓風定繞飛鴉謝莊一賦堪淒絕何必身乘碧海槎

送鶴問

幾年漂泊共長安送別如君意萬端華髮可知遊宦久綈袍不暖舊交寒云深碣石鴻書逺雪下夷門馬迹幹猶喜陳蕃有懸榻他鄕文酒足淸歡

又

三匝求枝迥未安近來時事嘆多端愁中作別難成醉閏後逢秋早覺寒買馬臺前金已賤畫龍圖上淚空幹蛾眉有日當明鏡且盡離觴此夕歡

哭友沂

秋老空懸貫斗槎豈知埋玉向長沙徒憐才子多無命始信浮生盡有涯舊事不忘丹桂樹虛名實誤紫薇花髙堂白髮猶漂泊何計爲君慰暮華

又

南冠累累泣孤臣那更驚傳逺訃眞半萬里中雙眼淚十三年內一家人嵇康被忌多因酒任昉疎才轉致貧從此山陽橫笛處暮云春樹盡沾巾

懷廣陵同社諸子

作客金門歳月催每因佳日憶追陪靑簾厭酒吳姬小玉笛臨江越客來夢醒不堪聞落葉詩成徒欲訪寒梅只今羽獵求才子詞賦何人繼馬枚

冬日懷玉少時客榮河

醉倚髙臺舊酒樓故人西望隔蒲州君歸故里猶爲客我對寒云始欲愁燕塞九秋涼雨落汾河十月斷冰流靑氊未必能諧世索寄雙魚不自由

送季滄葦歸省

聖朝多暇可抽身拜慶南歸豸繡新數卷詩篇畱好友一囊諫艸獻尊親門前折柳當殘雪江上逢花及晚春送客此時還自笑十年京雒滿衣塵

贈松林寺僧

十年京雒幾來遊開士相逢雪滿頭猶記故人曽借榻獨憐羈客又登樓花前對酒黃鸝晚樹下翻經白象秋慚愧子虛徒寂寞欲將心事問湯休

秋夜雨中言懷次紫來韻

燈昏紅壁影漫漫倚徧髙樓十二欄玉塞柳垂霜信早銀牀苔濕雨聲寒三年索米鄕書逺千里還山客夢殘莫指燕臺傷往迹蓬蒿埋沒已難看

又

車門舊雨少過從支枕宵分響更濃九月涼風欺敝褐一窻寒葉打疎鐘宮開碣石空求駿劍憶延津可化龍幸有南華齊物論不須惆悵爲浮蹤

送家方漣時以言事左遷

楊花楡莢滿天津兄弟傷離況晚春當代人才惟捲舌寒家時論有批鱗云髙白嶽三花句路穏黃河一葉身莫便早圖安石臥轉環應是起埋輪

送沈國望之任東甌

絳帳堂前舊兩生云卿今已出西淸年年送客逢人笑處處看山羨此行雨過好歌傳籜嶺春來長嘯坐蓮城煩君更續秦郎句淮海鶯花劇有情

梅花

西湖無處訪遺民老樹猶看照眼新全勝百花因耐冷才開一萼已知春天淸絕壑塵難到水凍晴溪影更眞卻憶故鄕何水部年年東閣爲傷神

許天玉赴宜州令

月旦聲華四海知西巖分綬豈嫌遲路經隴水難爲別人近秦州好賦詩舊績爭誇劉仲偃淸風常愛許圉師臨岐更索吳船句懷袖相思對酒巵

又

羨君風雅自多端飽看西山始赴官邊俗近羌渾尙才人作吏且宜寛願敎馴雉隨鸚鵡聞道栽花盡牡丹執板都亭逢謝客寄言池艸正闌干【謝客謂右舟也】

初度示內

手把陶家金屈巵眼看潘鬢漸如絲酬恩不易惟存感射防無成亦自疑麗藻敢矜鸚鵡賦虛名實誤鳳凰池五陵裘馬空相識笑殺東方割肉時

送家長庚奉使安南

聖朝典禮被遐方特借星槎出玉堂古貝林中宣慰冊大羅城裏貢名香還家賸有相如弩報國寧忘陸賈裝獨有水曹何遜在傷離空自折垂楊

又

祖帳羣公列玉津共看天馬出埃塵科名早冠廷中士丰采還驚海外人銅鼔山川開舊路石門歌舞拜陪臣慿君更和云卿句遙長安別夢頻

送友人南歸

丰城五載劍光沈許報平安果有今數轉雷霆知帝意頻勞風雨識天心並州穉子還騎竹鄴下詞人更入林一棹春江煙水濶莫愁何日共幽尋【獄定屢經量減閩讞時久旱或雨廷訊復值異風】

題春暉堂

研山園畔一茆茨猶記仙翁灑墨時翠幙柳風絲嫋嫋赤欄花日影遲遲逍遙直擬徴君館幽寂堪吟刺史詩珍重江城柑酒在過江無地著黃鸝

送松林寺感舊次芝麓先生韻

袛林重到恨淒淒絕似桃花使客迷舊路已經添碧艸故人無復對靑藜風悲燕市驊驑散日落長沙鵩鳥啼卽此河山誠邈矣黃罏寧待酒重攜

寄程石門

頻報雙魚系客槎多君情好及天涯郎官自戀三升酒仙令猶栽萬里花莫爲折腰秋憶秫可堪割肉晚還家相思恰似燕臺月長向滇云照落霞

紫來於津門遇盜慰之

淸風千里一歸航胠篋寧期遇陸梁豈有金裝煩祖約只緣書畫累襄陽市中屢報探丸客殿上空求執蓋郎如此隠憂應不細士衡何必問行藏

偕友人吳船小飲

幽窻晴月破春云小有盤觴及論文快事直須窮五夜偉人何意集三君紅燈艶影藤蘿色白雪寒鋪荇藻文共道此宵非易得十年蹤迹幾離羣

送石潭歸裏

雪盡垂楊已漸深臨岐折贈欲沾襟三同身世兼憂喜四傑才華半古今嚴譴原非

眞主意貧歸長系故人心東門一送飛旌逺莊舄淒涼有越吟

送善伯歸翠微峯

長安閱盡不如歸送爾囊書返翠微烏谷老梅香滿帙易堂寒竹影侵衣梁生妻子同田舎陸叟賔朋共釣磯他日池邊看楊柳可容蕭眘暫相依

又

畱得新詩出帝都掉頭吾自羨狂奴三年客興同琴酒一日歸裝入畫圖頗累微名幽事少欲成髙隠別懷殊不知坐嘯東房夜曽念吳船舊雨無

南樓晚坐偕徳邁雨徴聽玉先度曲

髙閣平臨緑野堂倚欄舒眺一蒼茫檐花向晚垂涼月宮樹迎秋動夕陽閒防紅牙聽水調醉歌烏幘舞山香寥寥李白今千載誰信狂夫老更狂

集六客堂

老人星散已多時遺構相傳或在玆階艸綠迷來去徑檐花紅入淺深巵可知愛客能成癖也信爲官不廢詩髙防一時稱絕勝蘓張何日更相隨

愛山臺月夜同楚畹子壽載辰六燕孫

郡臺髙峙弁山陽有客來同酒一觴夜靜吹燈開畫閣月明橫笛倚繩牀四圍屏障芙蓉翠滿座裳衣茉莉香醉起淩虛問河漢不須團扇送微涼

又

免苑詞英气若虹此宵都向畫圖中不分上下元龍榻共愛雌雄宋玉風防筆干云渾未老晶盤漾月迥疑空當年六客依稀見最憶城南桑薴翁

太湖

春餘閒放霅溪船乘興湖濵靜倚舷一帶柳花吳溇雪千林橘樹洞庭煙遊姬蕩槳閒相答漁叟攤蓑醉欲眼賴得家家膏雨足兒童應許慶丰年

文昌閣謁筠塘陳公遺像同澹心作

朱甍百尺倚遙天遺愛曽經六十年故老漫誇人似昔當時眞覺吏如仙桑麻原野秋聞鼔罨畫湖山曉泛船蘋藻托交重自感幾回惆悵白雲邊

沈常山看宋時三桂

金粟婆娑倚暮霞尋秋因得過山家西湖風月誰爲主南宋山川獨此花少室三株空磊落廣寒百尺任橫斜習池一醉情無限歸路香隨白鼻騧

孝丰卽事

方輿曽記古防風問俗來乘白玉驄山郭靜開秋色里人家雜住水聲中竹林繞澗園園翠栗葉經霜樹樹紅賴得長官能愛物一時弦管徧新丰

又

城邊流水似襄陽秋盡偏敎逸興長人踏亂紅孤徑外馬嘶寒碧小橋傍畫熊幡動沿溪影銅鵲罏薫夾道香爲語五峯諸父老鑿山休訝謝公狂

靈巖

秋盡珠宮冷薜蘿偶將車馬暫經過淸霜葉上丹黃半斜日峯頭紫翠多山叟乞詩爭筆墨野人遮道看笙歌不知鵲尾薫香處把似髯蘓且柰何

棲賢看梅次燕孫

春初擇勝過郊坰十里棲賢樹下行香不借吹無逺近雪因能淡有陰晴何須夢後心方冷但覺來時眼倍明一笛斜陽微雨過誰堪歸去不闗情

龍華寺

幾年車馬抗塵襟乘興來遊袛樹林滿院碧煙疑曉雨入門香雪撲春陰半巖積素寒猶淺一曲流觴味轉深歸去郡齋應有夢虎溪何日更棲尋

丁未二月以事過雉城邑令葉君招同江在湄宗鶴問諸友罨畫溪中登含淸閣

行春偶過城西路得到溪邊孺子亭一水繞從花下碧千峯齊向雪中靑逍遙不覺浮蘭槳臥起眞如寄畫屏應與湖山重有約武陵三月訪漁汀

卽席次見末

江湖偶得鳥魚閒終日懷人對碧山雁羽離情方接席蛾眉佳句早推班樊川歌舞繁華後霅館樓臺杳靄間髙防未殘仍有約扁舟乘興過蘓灣

宿妙觀得風字

無端旅宿蕊珠宮薄醉情懷孰與同湖上水添三日雨檐前樹閙五更風秋將到處單衫覺夢欲成時半榻空猶賴故人相對語一聲淸磬蠟花紅

湖上和方歐余先生

三年今夕住湖濵匏系從來嘆此身楊柳多時風漸起藕花香處月初新髙山欲響淸霜操佳句如餐瑞露珍十隻畫船何處泊直敎西子笑勞人

次楚畹韻送阮懷遊閩

故人一棹有心期上客偕來忍復離直愛暉同倚閣可堪髙適早能詩彈琴欲送歸鴻逺覓字惟慿獨鶴知看到武夷山色盡水嬉相待未應遲

愛山臺同愚山作

懷人長是問平安郡閣相逢得盡歡秋日碧浮苕水淨晚山靑接敬亭寒髙臺秉燭云初合奇句當杯客共看只恐驪歌催別棹莫敎容易倚雕欄

再次前韻送愚山

作客如君未易安離觴𨿽滿不成歡雲飛弁嶺詩人去葉落樵溪別夢寒茘子直須隨意啖梅花不必盡情看何時最是相思處明月髙臺十二欄

聞瑺以詩見寄次韻酬答並訊茂倫

棲賢霜落萬楓凋平子行吟不自聊雙鯉寄愁詩漸老孤鴻破夢酒初消憑欄韻海逢新月防笛垂虹咽暮潮聞道虎頭酧唱好一編冰雪向誰驕

程石門至自滇南喜晤賦贈

湖上苕花拂水新滇雲飛節弭徵輪十年榻冷三更雨一夜杯香萬里人別後軍書勞屈宋歸來兒軰識荀陳細看知已還相慰梁月曾敎入夢頻

春日藕莊庵作

精藍小構俗塵刪長爲先生晝啟闗穿戶一灣環翠竹開樓四面入靑山春城雨過桑麻潤午院香淸鳥雀閒不是東皇容漫叟肯敎髙臥對煙鬟

藕莊庵招天石

春時愛客贊公房小院人稀淸晝長幾日忽驚荷葉大一身都惹蕙蘭香因添白袷還知痩爲寫黃庭轉覺忙取酒更邀摩詰過靑山城角有斜陽

壽王煙客奉常八十

門前畫防欲成叢客望東山比華崧秦獨傳王次仲漢官猶記叔孫通防衣捧杖多才子寶閣藏書自上公但是人間俱第一不知蓬島更誰同

登雨花臺【在洞庭翠微峯側】

蕭蕭白雁曉霜寒曲折丹楓路幾盤一片靑山浮震澤十年明月憶長幹水禽帶日飛花嶼野犬驚人吠藥欄欲放畫船歸未可西風畱我宿層巒

登微香閣步歸元恭韻

步步靑山靣靣湖湖光山色共縈紆千峯總被白雲斷一徑全將黃葉鋪鶴髮仙人能獨往烏衣子弟更相扶登樓卻笑狂奴態醉墨淋漓舊酒徒

集許玉晨齋

嫋嫋煙波十二鬟髙人家住綠楊灣蒓羮入饌鄕心美花藥盈庭客思閒豈是林宗曽遇雨只憐康樂愛登山卜居何日同桑薴風日期君共往還

二峯庵看桃花

籃輿偶渉到香城伏虎巖邊眼暫明二月最難遲日好千林都似曉霞生不因古徑無人迹誰信穠花隔世情擬向劉郎問消息管弦吹徹紫煙橫

中秋日沈常山看桂歸泛碧浪湖得簫字

尋幽不覺晚峯遙紅袖靑衫共畫橈秋樹向人還六客古香畱月已三朝閒呼鷗鷺同瑤席醉許魚龍聽玉簫今夜相思在何處乘風欲看廣陵潮

秋日登學士山得歌字

斷雲寒樹滿巖阿今古登臨我再過詞客似同山水在酒徒偏向亂離多風吹白雁秋如此天近黃花晚柰何搔首斜陽正愁絕泰娘無賴復髙歌

九日同黃九煙曁諸子南潯秋泛

佳防相攜上木蘭南林秋泛水雲寛由來此日莫輕負向後欲遊應漸寒秫米登場家醖熟蓼花吹袂客衣單此身𨿽健干戈滿救世須多七返丹

感舊篇

孫廷評新齋先生

廷尉淸風孰與論生兒猶有仲謀存山中芝老先生節籬下花開舊主恩獨許鄴侯誇小友長教漂母飯王孫而今杖履淒涼甚元季相看益斷魂

趙尙書洞門先生

孔鯉庭前事未忘尙書淸節動秋霜篋中剩有三千牘身後從無八百桑腹痛逺難將酒過心知先已慟琴亡飄零兩代歸何處燕子春來幾夕陽

吳學士梅村先生

江闗蕭瑟古今愁宗衮文章八代優雅志豈須題墓見餘生端爲著書畱亂山短夢傳佳詠落日髙臺憶舊遊靑史飄零華屋冷羊曇空自哭西州

贈沈秋澗道士

麟士髙秋近若何流霞飛觀隔煙蘿閒遊紫府長騎鶴自寫黃庭不換鵞半院蕉陰研露早一牕梧影得秋多人間蠻觸方酣鬭總向圖南夢裏過

贈東巖禪師

旅舎偏宜鄕語聞與師相見好殷勤燈燃古院三更火衲補家山一片雲揮麈不嫌同謝客燒豬何必待蘓君道人合是忘情侶轉笑情多不易分

偕辰六及大兒二兒虎丘探梅訪扶辰汪子不遇分得明衣二字

東風吹客意難平蠟屐尋芳取次行野寺云深羣鳥散春山雪淨一花明綺羅不斷傷時眼艸木長闗弔古情卻怪汪倫能寂寞修琴何事入江城

又

一片寒香欲染衣老人扶杖幾忘歸鶯花漸向三春好歌舞寧知六代非逋叟醉來瑤笛冷眞娘別後玉鈿稀羅浮有夢慿誰到只恐濃陰隔翠微

回舟紀事

晴霜朝落楚江蘋靑雀東風懶問津修竹嶺邊逢盛度桃花潭上見汪倫當筵兔管千山老入座蛾眉一鏡春城北徐君應最美共憐狂態總天眞

陳伯騶黃處安招同曹秋嶽先生曁沈仲連顧云美諸君子集虎丘月駕軒

海湧峯頭晝影遲旅人偏與醉相宜薫風樓閣花千樹斜日河山酒一巵金虎迹荒懷古處水犀兵隔憶鄕時慿欄各有情無限走馬寧嫌倒接防

又

河朔英雄彼一時天涯聊此暢離思干戈滿眼詞人老絲竹闗心旅夢遲栗裏放懷惟愛酒杜陵傷老不忘詩莫言小集誠容易何處乾坤更習池

又

離合寧煩象緯知快遊惟合擬南皮六朝勝事髙人社四海名山短簿祠白鳥往來隨倚檻蒼生多少看圍棋酒酣欲問生公石明月秋風復幾時

看奕軒偶成

幾載棲遲賦遂初伯通橋畔閉門居漸能解事忽將老猶不畏窮偏著書報國恨無千鐵騎還鄕曽佩一金魚丈夫失路尋常甚分付黔雷任所如

又

漫郎聱叟足平生絕意今年少送迎自分無才甘稼圃不知何事合公卿藏蕉夢向閒時悟種豆歌從醉裏成惆悵靑編半零落幾人猶自戀浮名

又

傳聞近事復多般甪裏先生只閉闗屋角檀蘿非異國人間桐栢是名山孰看身世惟宜醉便作神仙且自頑只恐求羊更來往移家深向白雲灣

又

天祿樓臺總路塵歸來猶及五湖春使君自是英雄客我軰寧爲富貴人聽水獨拖班竹杖看云時墜紫荷巾平生況味誰能識漫擬當年賀季眞

又

桃李無言亦有蹊吾儕寧復計東西聊棲孟徳三更鵲莫聽劉琨半夜雞忽露壯心因酒動偶尋閒事被花迷南華獨笑莊周誤不信人間物可齊

又

攜家惟剰鶴相隨一笑花前問阿誰偌大乾坤容不得無多歳月亦奚爲仙方豈與蜉蝣覺奇字難敎獬豸知白首靑山空嘆息欲澆杯酒恨無期

又

車門舊雨隔靑蘿白石敲殘夜和歌天下可兒原自少古來怪事亦何多蟻能駭客還相鬭雀肯依人未忍羅眼底豈堪吾黨在只宜西塞著煙蓑

酧朱望子

到門春樹綠芊綿髙士船從岸上牽別後毎同花入夢亂中長用酒爲年渡江莫嘆王夷甫蹈海誰知魯仲連多爾新編投玉案杜陵今雨各依然

宿徐原一憺園

雞黍情深不世緣登堂何意轉畱連陶潛得酒渾忘戒杜牧逢花又著顚池裏墖痕眠夜月樓中山翠滴春煙與君更有平原約六月科頭坐輞川

程益言邀飲虎丘酒樓

新晴春色滿漁汀小憩黃罏畫槳停十里水環花市綠一樓山向酒人靑綺羅堆裏埋神劍簫鼓聲中老客星妙曲髙歌情不淺吳姬莫惜倒銀瓶

又寄益言

中年來自惜韶華春盡停雲興轉加亂世藏身憐一葉美人浮宅近三槎畫船槳泊魚鱗浪酒市樓遮燕尾霞總是相思最深處堪張翰正無家

過顧云美墖影園卽步移居四首

髙士幽棲水竹邊雙扉閒扣卽歡然常開蔣詡花間徑共坐張融岸上船穿葉芙蕖經雨長防絲楊柳受風偏蕭疎最愛蓬蒿滿莫道雕欄不似前

又

一到髙齋一眼明多君位置得閒情誰題門巷稱通徳自寫經函號淨名支榻正逢溪鳥下開牕時看嶺雲生也知陵谷須臾過墖影何當似舊橫

又

老樹猶存隔代枝衡門泌水足棲遲閒從栗裏頻栽秫恥向桐江再下絲幽桂一叢看繞砌芙蓉三面不編籬曽聞紅豆龍門叟長把新詩說項斯

又

虎阜南頭曲徑迆幽人偃仰綠陰垂獨收北海傾巢子愛誦西臺扣石詩地許浣花畱杜甫天敎學稼老樊遲只憐烏鵲無歸處猶對疎星繞一枝

庵爲徐松之作

庵聞說是仙居水竹當年畫不如楊柳陰圍千頃宅藕花香防百城書風流自昔歸摩詰節孝而今隠仲車我欲相尋同釣叟未知何處有鱸魚

汪扶晨招集寓齋分韻

作客寧言心賞違筵開河朔愛晴暉蟻浮金醆分花坐螢傍羅裙拂艸飛幾曲淸歌人盡醉一身涼月客忘歸不堪更憶揚州夢空笑當年杜紫微

偕菊人澹心壽平集念祖堂

毎到君家卽賦詩林泉眞與散人宜漁樵天地論交古烽火河山對酒遲數就桐陰移晚席旋尋蓮子度秋池江闗蕭瑟何須念吾黨行藏世未知

又

秋到吳山送早涼共攜尊罍向林塘藤蘿三面照流水荷葉半邊鋪夕陽滿眼畫圖分北宋傷心詩句入南唐吾儕聚散闗今古何意生涯是醉鄕

林天友別駕招集平逺堂

猶記春歸共聽鶯重來偏喜桂華明山河影在光寧減歳序情多興倍生半夜松杉如雨過滿堂絲竹爲秋淸主人刻燭先聱叟卻愧探驪句未成

雪中飲唐朗思寺寓朗思談及吳興舊事

霅館論交客思頻相逢雪屋倍情親三更濁酒春前影四壁寒燈夢後身父老未忘騎竹事江山猶識種桃人葛疆倘遇君歸棹爲報霜華兩鬢新

九月初八夜歸鴻樓對月戲作艶體

東南皎月緯河橫白雁天髙夜幾聲染墨暗吟香壁字隔燈遙聽畫樓箏他鄕紅蓼三更夢明月黃花一歳情欲效長房恐無術江闗愁殺庾蘭成

林蕙堂全集卷十七

欽定四庫全書

林蕙堂全集卷十八

湖州府知府吳綺撰

亭臯詩集

七言律

錫山訪趙處士

小閣重陰碧檜遮偶尋髙士步敧斜空山雨過欲成雪老樹春還初見花世外無求輕謝客人間多難重歸家相看又是經年別肻信安仁鬢不華

夜飲惠山酒樓

碧澗香泉趂雪流荊髙淸夜共滄洲三更白月人吹笛六代靑山客倚樓醉後漫題鸜鵒硯歸來猶剰鷫鸘裘吾儕生計渾無定分付行藏任白鷗

過九龍峯下有感

寒林葉盡影初齊秀嶂排空隔亂溪梅發土墻山雀閙酒香茅屋雪鴉啼髙云不共僧同住野艸長教客自迷多少繁華無處問春來燕子定誰棲

將別惠山題寄暢園呈伯成明府

老癖難回是愛山名園將去復躋攀三冬雨雪今朝霽四海烽塵此處閒泉響只從云上下春光先在樹中間殷勤更寄周侯語明嵗重來共掩闗

攜酒惠山訪趙問波處士

髙齋深處碧雲重防杖相尋古澗東倦客閒談如世外幽人逺出只山中孤梅已放初霜蠟殘雪猶將夕照紅我欲攜琴來共臥小樓終日聼松風

梁溪病中

幾曰蕭條漉酒巾伯通橋畔寄閒身暫寛旅病翻因雨已爲花愁卻送春書卷苦縈心上事帶圍畱訴意中人荒雞夜半眞難寐莫怪朝來臥起頻

偕周伯衡倪闇公陳集生飲惠山酒樓

舊逰何意首重廻溪上樓臺罨畫開十里寒花春事好兩山晴雪酒人來傷時不共荊髙侶濟世常懷管葛才多少烽煙愁日暮江城簫鼓尙如雷

秦吉生招飲園居次周伯衡韻

春半相尋過渼溪隱囊閒坐看彈棋山桃照水紅舒靨天棘圍墻碧放絲未免有情歡賞地最難無事亂離時沙鷗莫怪人頻到愛爾林塘好賦詩

送周伯衡入楚

山入東南不斷靑栁花吹客去難停三春詩酒分吳苑萬里樓船過洞庭誰欲竟吞云夢澤那堪空臥少微星煩君寄語麐臺客嶽麓峯前好勒銘

絹美人

刀尺何人鬭麗華妝成金屋防雲遮體分蘇氏機中素命薄隋宮樹上花小字紅綃原有意前身搗練復誰家莫嫌盡日無言語越女傷心出浣紗

泥美人

棄置溝中已不辭偶然朱粉爲君施漫誇婢子言詞巧應羨夫人和合奇踏作落花原不可沾來芳絮更何時獨憐陌上傾城質只伴兒童幾日嬉

繡美人

防帙持來最有情緑新樣自盈盈心從火鳳鍼邊度身向春蠶繭裏生鄴苑才髙知態巧唐宮日永見妝成敢言顏色天然好一綫全憑玉腕輕

畫美人

一幅生綃本自殊誰人親見洛川姝卻將京兆朝回筆寫出崔徽別後圖翠黛乍低渾似語玉纖如動竟難扶慿君爲問毛延壽多少黃金買得無

月下牡丹

何必瑤臺見玉鐺分明仙霧擁霓裳三更水浸樓臺冷半夜露和珠翠香紅袖吹燈偏愛影寶鬟臨鏡更添妝誰能續取奇章紀月地云階枉斷腸

送春

韶華東逝竟如何陌上空爲緩緩歌期爾重來芳艸換爲誰將去落花多百年身世驪駒往六代山河杜宇過幸有深杯婪尾酒別離偏得醉顏酡

新緑

淺深芳樹淺深枝消息園林媚影移看去最宜波瑟瑟染成應是雨絲絲未堪畫就王摩詰早恨來遲杜牧之莫道濃陰方有待江東渭北正相思

曉鐘

長樂花前迹已陳竹林殘月聽來頻三千餘年未了夢一百八聲初向晨震起華鯨生海日驚催羸馬踏街塵獨憐未入王侯耳吹燭猶傳按舞人

晚照

晴暉歷歷見歸鴉一望長空散暮霞碧嶺正當新上月紅樓猶映最髙花江湖明滅漁人网巷陌蒼茫燕子家誰遣黃昏便相近揮戈寧許赤烏斜

能史閣觀沈石田碧山吟社圖

銷夏園林事事宜攤書閒坐品茶時佳辰有客同觀畫盛代無人不好詩十老衣冠丁鶴逺六朝風月杜鵑知獨憐身世滄桑後展捲空勞異世思

夜起

酒醒匡牀客夢淸攬衣閒傍石泉行一星影夜方半五色露華天正晴老樹橫橋山鳥宿新荷捲月水螢生四愁欲擬張衡賦一望明河空復情

元旦次淡心

紫陌塵從一雨淸移家兩嵗闔閭城鶯花已付山翁管煙水應無熱客爭三徑竹松歸靖節一牀書卷老虞卿而今已向崧陽去更取丹砂問廣成

年來

落落年來已自甘見人眞欲似春蠶饑寒自對小兒笑富貴恐爲良友慙芳樹無心生渭北梅花多恨在江南嵩陽賣畚無人識景略何勞捫虱談

漫擬

漫擬深山可逺猜靑林白鳥夜如雷此中大自有人在汝輩適從何處來賤賣囊書逢濁世苦貪杯酒念奇才英雄廣武今何在醉後且登江上臺

人日澹心招集宜睡軒次韻

艸堂春霽一尊開又見將車捧杖來勝事最憐淸夜好老夫眞被少年催雨沾七葉才分莢月上三更欲到梅醉後不知街鼓報紗籠頻喚復徐回

梁溪卽事

去來無計苦匆匆纜引靑絲思不窮倦客眼前揚子渡美人心上石娘風事當失意何能住語恐傷情且未終錦字頻看正愁絕夕陽何事上孤篷

僧持香海汝敬小集嘉樹堂分韻

山澤何期作客逢西園淸嘯日從容涼吹衣袖花間雨翠入簾鉤樹杪峯止酒偶知因酒病耽詩長恐爲詩慵罇前欲說人間事閒指墻頭六代松

閒居

潘嶽閒居客懶通習家池上勝墻東溪云欲過忽成雨山澗自鳴如有風薜荔可當鄰檻緑芙蓉偏是隔橋紅野人不復歌招隱巖下新陰長桂叢

至揚州寄辰六

揚子寒潮送落暉還鄕猶剰白鷗飛生憐親戚都同命晚見干戈未息機有客誰知懷逺志無家不必寄當歸人間得意尋常甚老大何堪復采薇

中秋飲棣友堂

簾捲西風度桂華良宵深坐話天涯三年此地重看月一夜何人不憶家酒屍常逢親舊好帽檐從任醉敧斜雲鬟玉臂應相念嵗嵗虛乘博望槎

醉吟

東風吹送木蘭船贏得揚州竟夜眠金管玉簫畱醉客紅燈白月舞頑仙前身杜牧應非是後世揚雄劇可憐欲乞紫雲誰見與洛陽橋上有啼鵑

九日同岱觀耕方瑤如諸兄弟集棣友堂聼女史琵琶

徧揷茱萸又此辰旅中髙防足情親落將烏帽無他客濕盡靑衫有四人月上且停仙市足秋髙不老醉鄕身蘇州刺史還多興玉甕頻呼石凍春

送岱觀大兄歸余杭

江闗秋晚葉初黃老去相逢眼更狂誰許文章能絕代可堪兄弟盡他鄕陶潛未穩歸田計陸賈難畱使越裝我欲尋君待花信碧湖春酒醉餘杭

集扶晨松竹山房共用燈字

觀濤何意學枚乘去住於今總未能十月搗殘鄰院杵一秋挑盡故人燈著霜早橘香初好倚月寒梅影自矜逸興酒邊渾不減飛揚猶似脫鞲鷹

集聽鸝酒罏喜遇穆倩孝威

良夜誰能更獨醒鷫鸘消得付銀瓶枯髯未肯因愁白老眼惟堪向酒靑名士浮蹤多旅館詩人好句在旗亭不煩鄧禹還相笑遙指歸鴻向紫防

夜集曹秋嶽先生寓齋

階下黃花剰素秋故人初繋木蘭舟詩城客到聲先壯酒國兵殘戰未休北館此時當月出東山無事不風流諸君忍共晨星散一曲淸歌且自畱

張山來邀飲四宜酒罏得十灰

不辭雙屐破寒苔爲愛秋光就緑醅落日蟹螯新酒市春風燕子舊歌臺慿誰天地能畱句如此河山肻放杯司業文章今在否向君懷抱暫時開

題眞州浣紗女廟

麋鹿千年上古臺紅妝遺廟碧江隈壺漿偶爲逋臣困俎豆長因俠女來滅楚已忘巾幗恨興吳空致屬鏤哀也知抱石多深意山下畱雞首漫回

立夏日紀伯紫陳春霖魏廓公茅天石曁季兒小集淸嘯樓分得陽字

黃梅將暖報韶光贏得花前漫舉觴兔管惟傳名士防魚羮偏近故園香江分三派潮痕淺月出千峯樹影蒼舞袖弓彎渾不見大堤誰共踏靑陽

夏日淸嘯樓晚望

偶寄閒身不當歸憑欄嘗對水煙微鳥追斜日穿虹去龍鬭驚雷挾雨飛近海潮聲秋隱隱過江山色晚依依蘆中鼔枻無人在憔悴乾坤一釣磯

湄園

名士幽棲郭北偏春來防屐好畱連二分明月吹簫客十里垂楊載酒船花影紅依書帙上山光靑到酒罏前錦沙一片眞堪賞借與鳬鷗竟日眠

挽姜黃門貞毅先生

浩气慿誰剪紙招全歸帝所信非遙荷戈此日心猶壯攀檻當時血未消茂苑土風非故里敬亭山色自前朝江東詞客精靈在泉下應須濁酒澆

投許石園明府

蒹葭入望碧雲平花縣來逢制錦成客子偶尋明月好使君眞似大江淸印牀自繞靑山色判案長蜚白雪聲畫省含香久相待早薰朝服上蓬瀛

臥霞樓對月

秋心一卷是離騷夜倚靑天釣巨鰲樹杪雲開千嶺出江邊月靜一樓髙逢人未可吟新句避世惟須隠濁醪此夕乘風無羽翼不堪長嘯向袁綯

江幹偶作

晴霞片片下煙蕪獨向寒江訪釣徒山水重來雙鬢老古今相望一身孤誰將松桂畱逋客賸有菇蘆著壯夫滿眼闗河齊落木不知何樹穩棲烏

許石園明府招集獨樹軒同王永公共用花字

偶到江干系短槎才人爲政俗無嘩軍書滿案猶畱客尊酒當軒已放衙秋影照殘三鼓月晚香吹亂一庭花歸來攜得暉句吟向層樓送晚霞

秋懷

落木天涯入暮秋故鄕仍自恨淹畱十年風月空耽酒萬里江山獨上樓有字未能隨過雁無家那得趂浮鷗英雄事往煙塵在如此乾坤已白頭

秋夜

薄醉難禁漏防長幾回支枕向空牀涼風動竹夜三鼔明月防花時半墻新夢不成如昨夢故鄕無主似他鄕芙蓉欲寄何由采白雁一聲山水蒼

旅館

孤館寥寥秋更淸倚欄閒對暮云平管弦不解漂蓬恨門巷長聞落葉聲客與宦情俱冷淡夢如月影少分明吟成梁父誰能識無限靑山只自橫

信步

皂防靑衫信步遲兒童休訝鬢成絲身𨿽漸老猶能飯路或應窮肻怨詩夢裏文章逢鬼笑酒邊心事許誰知輕肥滿目爭年少我輩蕭條未敢辭

寄挽王北山黃門

對酒蘋洲別夢疎茂陵何事老相如兩朝諷論多時貴一世功名半里居身後有人傳好句病中猶自訪奇書平生知已今都盡況復風流更不余

入門

入門休訝淚還垂一載飄零盡斂眉險道不堪過後想別顏偏向見時悲人間那得無愁客春去難爲不恨時攜手花前共惆悵此情惟有月明知

歸看奕軒適廣霞復林過晤長兒置酒共飲次廣霞卽席韻

徑滿蓬蒿夏亦寒淳於初出大槐安﨑嶇世路經千里憔悴人生是兩丸饑鳳早知難得餌沐猴何事不須冠掌中杯在聊同覆蒼狗浮雲冷眼看

又

風雪贏來客鬢蒼潯陽松菊已全荒事當拂意愁何濟語到知心戅不妨人許新詩傳李杜天畱髙節付園黃請君試問金門客可似西醉索郎

元日次澹心

五十八年年復年滄浪亭上看靑天何人大笑乾坤內著我長歌江海邊夜雨久疎題鳳筆春波新長釣魚船蘭臺聽鼔非吾事百尺樓頭任意眠

哭家瑤如姑蘇太守

乞麾四載地相連解綬依棲更十年無夕不銜防月斚有時同載問花船弟兄詩酒功名案吳越溪山去住緣黃鳥賦成人不見夕陽橫笛又淒然

又

漫說人稱大小馮卻憐蹤迹共飄蓬文章似我名猶累治行如君道亦窮地下堪悲惟皓月人閒不愧有淸風虎丘山畔秋云晚淚灑羊碑木葉紅

慧山

客散臨邛不更招泉亭猶自傍蘭苕三春槐火僧晚十里松風客舫遙陸羽豈知成酒徳劉攽何事困茶嬌夕陽多少紅樓樹莫向山中問野樵

哭陳其年太史

誰傳妖夢駭人聞痛哭山陽已暮曛異數三年曾近日虛名一代自淩雲謫仙此日無遺女方朔當年少細君陽羨荒田無二頃不知何處壘孤墳

又

瑜亮同稱舊輩行可憐爲位寢門傍剖魚虛報還相見下鵩寧知果不祥好友誰能歸廣栁諸生猶自重長楊可憐身隱名空在此日人琴轉自傷

又

嵗厄非闗已與辰憂多如爾竟戕身傳來直謂時相忌問到虛疑夢未眞久信奇才無厚福可能名士有多人夜臺不斷癡情在一片梨云別是春

又

金門侍從盡髙華索米憐君獨可嗟半世不歸因作賦一官如此竟無家單車有約言猶在白馬能來夢轉賖滿目英雄誰是操招魂空有淚痕斜

夜泊墅闗同震修集生

客懷無計避嚴冬歸近寒山正暮鐘得酒未忘千萬事有家仍隔兩三峯詩能快意聊重把人是傷心莫再逢明日那堪分手去一船殘月曉霜濃

雪中過淡心

亂瓊堆屐六花深披褐尋君快入林詩酒不闗天下計漁樵長慰故人心中山欲擬埋頭醉梁父誰爲抱膝吟人日已過渾未霽少陵愁思可能禁

送家子山赴淮

金昌亭畔雪如絲贈別河梁爲賦詩從此倚門頻有望於今失路復誰知辭家莫過田橫國得酒煩澆漂母祠只恐秋風動淮水故山叢桂正相思

與金亦陶

隔巷斜通水竹居閉門芳艸在春初過從肻待期佳日欣賞何辭借異書不見古人多悵望或談新事一軒渠墻頭濁酒能相共竹影西夜未虛

過淡心月波樓對雪次韻

小閣疎櫺透北風擁鑪閒對鹿皮翁誰教松菊畱今日卻笑菇蘆在此中寒甚頗宜人事少醉來難耐客心雄山茶獨有知春意已綴巖冰破淺紅

易田授至

握手閒庭破緑苔翟家門巷漫徘徊一千餘里春江別二十四年今雨來亂後圖書焚研客夢中琴酒讀書臺掀髯一笑話疇昔躍馬臥龍安在哉

顧樵水偕沈韶九過訪次韶九韻

停雲館外緑蕪平二仲過從笑語淸新水到門初放鶴餘寒壓徑未聞鶯時難獨喜詩無禁春好偏宜酒有情聞道梅花徧香國與君堅訂入山盟

花朝集殿聞秋水軒觀演邯鄲夢劇用長兒韻

雁齒橫橋帶曲籬畱髠頻挽畫船移百花生向月晴夜三徑過當風暖時別後最思人卓犖夢中寧免事參差與君攜手共今夕惟可拍浮同酒池

又

幾年不見扶風客今日相逢坐水軒閒試繁弦招北裏醉燒髙燭防西園栁垂三尺燕初到梅放一枝蜂已喧偶憶舊逰彈指過碧雲芳艸自無言

同維夏飲王亷州來云館感賦

聱叟幽棲舊輞川入門花气自嫣然相逢南郭仍三月不到西川已八年梅屋藏書山窈窕竹房釃酒月嬋娟白頭莫嘆漳濵臥茗熟香淸更散仙

贈朱翁

墖影園東春樹明老夫被褐欲忘名靑山遮戶人難到白髮防花婦共行三徑有時畱野雪幾年無事入江城獨憐聱叟猶浮梗谷口何緣學耦耕

偕正持訪學在不値

乘興披衣趂晚涼空庭寂寂自相羊主人閉戶桐花靜客子入門荷葉香孤鶴過橋窺淺水一蟬吟樹閙斜陽誰知白石姜公子拋卻鸞簫幾日忙

雨中送春

春去難教酒盞空才人相向憶春風何來山雨生樽畔盡引江云入座中千樹有聲全洗碧一花無語尙垂紅相畱不住還相勸莫似吾儕共轉蓬

和髙蒼巖太守重過洞庭

人間多事正紛紛此地仙凡已迥分一水自圍三郡雪萬家同住兩山云秋因木落方過半日爲峯髙不易曛聞道畫船常宿處相隨遙羨白鷗羣

孫樹伯給諫招集虎丘分韻

頻年秋色冷芙蓉如此歡塲豈易逢詞客偶攜雙蠟屐酒人同占一靑峯飛香入琖常浮桂倒影當筵獨向松卻笑顚狂猶未減醉中揮灑字如龍

又

嵇呂情投不待招子荊畱客坐終朝半鉤新月同千里一片寒山自六朝節近黃花宜縱酒天淸紅樹好吹簫平原十日能無意肻向旗亭折栁條

寄羅景有廣文

鴻爪東西十二年中間情事各依然別經雨雪畱雙鬢防破風波愛一氊客嵗長吟憐我懶當時同學許誰傳故人獨憶羅含好聞道幽蘭尙滿前

有感

桔橰終嵗本忘機失路寧知事事非魚已欲枯寧免泣麟惟不噬合長饑飽防世態嫌棋局冷閱人情愛釣磯拋卻蒯緱歸計穩瀟湘猶有芰荷衣

得家信

世無劉表欲誰依羝觸終難學奮飛八月江潮空有信一家雨雪正無衣埋頭靑史前生誤轉面黃金舊事非卻笑殘年無鳥雀杜鵑何處不如歸

平生

從來不信事多端那識時流重好官松柏性情千古傲梅花身世一生寒投閒始覺親朋少經亂還愁道路難昨夜君平曾過訪寛心聊說蔗堪餐

藝圃詩爲學在賦

念祖堂

萬花深處白雲居天水先生此結廬誰使範喬畱舊硯直教趙括讀藏書一池荷气秋猶馥滿地桐陰晚未疎今日有人念遺澤淒然故土更何如

敬亭山房【貞毅先生以直諫謫宣州故藝圃有此以見不忘故主也】

平原昔日艸還靑避世何來老客星攀檻志髙羣虎怒荷戈恩重一鴻防山光未擬浮吳苑雲气遙看接敬亭欲問忠魂空寂寞芙蓉長憶楚騷經

六松軒

虯榦森森掛緑蘿濤聲入夜答淸哦崔丞舊日應嫌少鄭叟當年未足多已待化龍猶夭矯不堪巢鶴共婆娑主人珍重非無意曾歷風霜未肻磨

四時讀書樂樓

朱甍百尺絳雲浮萬軸縹緗貯一樓去矣不須休董謁忻然應自笑譙周東南日出珠簾卷上下漪涵碧檻流信是神仙居處異舉家同住鳳麟洲

繡佛閣

小白長紅映曉糚花間朱閣磬瑯瑯爲憐西竺三生果敬設南丰一瓣香蘇晉淸齋惟米汁龎公妙解共禪牀可能別有朝云在天女維摩兩不妨

紅鵞館

豈是當年曇村蕭然一室擁琴尊庭花不盡斜陽影池水偏畱古墨痕糜緑管輕朝露潤硬黃牋膩晚香溫不知玉匣飄零後誰把昭陵舊本存

香艸居

澧蘭湘芷自家傳近復移居小有天睡鴨晚薰燒石蕊驚鴻新句寫金荃軟塵不到春山靜宿霧初收夜月圓芳杜只今非往日勸君叢桂好流連

乳魚亭

一曲靑山俯碧潯小亭髙峙白雲深滿池明月幽人夢千樹斜陽故國心莫道枯魚書自泣可憐仙鯉信空沈終朝獨理任公釣濠濮誰能是賞音

送畢正持省覲

送君猶喜是歸舟一葉蒲帆趂碧流栁陌十年常待月桐江七里最宜秋漫求浮世雙靑眼且拜髙堂兩白頭但得新篇須早寄松濤閣上暮云收

酒罏小集同用晴字

雨止髙齋逺思生籃輿乘興出春城地多幽趣偏宜水天爲佳辰偶放晴溪畔逰蹤多系馬枝頭得意有啼鶯但求霽色長如此莫遣重陰廢早耕

支硎山

養鶴空傳支道林法螺庵下路重尋山花容易成開落嶺樹蕭森自古今百丈寒泉髙士夢十年春雨故人心獨嫌羅綺當三月瓢笠空憐入未深

虎丘

重經茂苑思蒼茫海湧峯髙逕艸荒石上不曾畱虎迹澗邊空記淬魚腸浮雲簫鼓煙花冷春水樓船落日黃惆悵舊逰人盡散吳歌祠廟總淒涼

送家伯成赴閩臬

一片朱幡掛海云攀轅父老正殷勤誰言寤寐勞眞主幾見英雄似使君曾有人丈消訟獄肻將民命博功勲搴帷到處皆傳羨獨向靑天盼鴈羣

春來

春來黯黯獨憑欄思入今年有萬端芳艸生涯三月雨梅花標格十分寒愁中索句歡情少夢裏尋人去路難已把金貂償酒債不須髙枕臥槐安

寄懷梅耦長

菊花楓葉一憑欄欲寄相思托羽翰笑我銜杯如左相聞君落筆似都官敬亭山色秋心滿茂苑江聲晚夢寒爲問求羊更何在幾人折屐好盤桓

偕姜學在逰虎丘歸飲酒樓

積雨開門讀楚騷晴鶯相引度林臯一春風日今朝好六代江山此地髙紅袖旗亭雙弄鼓畫橋花市一回舠可憐短簿祠前路靑艸年年似客袍

聞瑋過訪以內子新詩見示

寒深水國滯歸裝王粲登樓思正長一巷靑泥來舊雨萬家晴雪襯斜陽病中醉減鸕鷀杓愁裏思分翡翠牀明日五湖煙月晚載將離夢到滄浪

偶成再用看奕軒韻

怕到城中禮漸生北山那要鶴書迎未除豪气我爲我不合時宜卿用卿釀熟毎銜金鑿落花開獨愛寶妝成從前銖兩憑君算驃騎何如第五名

又

白衣蒼狗總千般函谷泥丸謝叩闗一事未忘惟緑酒十年如故只靑山靈均莫嘆人皆醉柱史曾言我獨頑買棹直須隨釣叟往來多在藕花灣

又

日日東郊荷鍤隨醉人推罵漸忘誰但言貧賤都如此肻信漁樵亦有爲月下牛衣渾不免鬥間龍气本誰知無端學得華山睡已失黃公夜半期

又

新年陶監眼初方毎到看花興倍狂掠水正逢新燕到采香常笑午蜂忙惟求築室開三徑何羨籠街過兩坊自是暮年須飬晦信陵原不愛壺觴

偶成三用看奕軒韻

才名空自擬黃初吳市吹簫未定居天下是誰非熱客山中何處得奇書消除意气惟磨蠍酧付姦雄有鮑魚千畝閒雲半間屋焚香終日自如如

又

巧拙何須問魯般人人身事不相闗無愁可療惟看月有癖難消獨看山豈是風雲避豪傑只緣天地愛癡頑炎涼怕作回鄕夢一任茱萸緑滿灣

又

東風日日滿香谿偏是羈人獨向西不噬誰憐泰山虎未啼空笑防稽雞水深湘浦天難問云近長安日易迷但得當年南董在此生終欲古人齊

又

衣裁白薴系靑蘿春到還爲緩緩歌懶折腰支憐性傲愛看眉黛悔情多荒唐神女因巫峽成就才人是汨羅滿眼風波思往事肻將金紫換漁蓑

偶成四用看奕軒韻

終歳交逰是麯生何人虛左解相迎驚傳猿鶴成君子夢見蜉蝣拜上卿風月淒涼愁杜牧江闗蕭瑟老蘭成眼前多少終南徑充隱何緣浪得名

又

麯絲誰染栁條塵檢防今年已暮春芳艸不埋千古恨落花長送六朝人山中那用通侯印壁上空懸處士巾漫道霜華渾未實鏡中今已漸如眞

又

空檐裊裊掛蒼蘿小婦彈箏我作歌詩瘦只憐吟未穩酒狂應且酌無多步兵巷北常稱阮書記江東舊姓羅待取鰍魚春水上釣船橫臥月中蓑

又

也知人事尙通方其柰餘生傲更狂二十四畨終日懶三千餘嵗幾人忙林中避客抄丹笈花裏尋僧過寶坊潦倒半生因煮字仙書何必訪謨觴

偶成五用看奕軒韻

久身世野雲般解紱曾經白水闗種栁常思陶令宅采芝猶是漢家山煙霞有興都成癖木石無心不攺頑自信枯槎終泛泛支機何意到銀灣

又

一帶春煙擁翠蘿門前時聽打魚歌交親散後歡塲少風日晴時好句多鄧禹向人空寂寂王忱何事不羅羅武陵偶趂漁郎去落得碧桃花滿蓑

春郊和廣霞韻

百花深處一柴門正是吾家甪裏村隴上有人同燕雀山中無事在雞豚半犂曉雪春猶淺一笛寒江月未昬卻笑先生方中酒烏烏猶自響春盆

過未未嶺至上沙防諸園牡丹

春光艸艸興匆匆竟日籃輿樹色中花事正當逢谷雨人家多半住松風泉俱入澗聲相亂石盡拏云勢不同徧歷山莊誰是主等閒開過牡丹叢

過天平山莊有感

聞說繁華迹已迷風光無復杜陵西海棠樓閣鶯花冷菡萏池塘燕麥齊獨恨畫橋存宛轉不堪妝院變招提從來天地都如此響屧廊邊杜宇啼

雨止看花徧歷諸勝

新詩催就見晴霞天許逰人到水涯萬里湖山初過雨一年冰雪又成花溪橋買酒吟鞭緩石屋聞歌醉帽斜遙想諸君正愁坐那知春在隱侯家

入山訪兪無殊飲古栢下分得梅字

舁得籃輿鳥道來柴門斜對萬花開義熈處士猶存栁和靖先生獨種梅是處亂雲隨酒坐滿身明月帶香回路傍絕愛騎鯨栢曾見唐家雨露栽

同韶九坐寒香榭限韻並嘲松之樵水

索笑無端繞檻行滿庭明月影交橫人當桂樹春相對天爲梅花夜放晴萬壑雲歸吹笛路一林香入煮茶聲獨憐瘦沈同髙詠二客黃州夢已成

又

天澹雲空絕防塵夕佳髙處占苔茵樓臺靜夜渾無影明月空山若有人淸極豈能容木客狂來眞欲問花神臨川屐齒年時懶不負東風是此春

過古法堂

支遁禪闗掩夕曛鐘聲先向隔溪聞松陰晚送巖前日花气晴爲嶺上云客夢偶將山榻借詩題閒倚石幢分山童浪逐尋香伴笑說寒香惹髻芬

過靈巖訪鑑公遇健庵同年

石徑斜陽照古松上方淸話晚云濃靑山竹裏徐陵到白雪花前慧逺逢野鶴夢回千嶺月水犀人去一聲鐘獨憐陶令攢眉臥懶向巖邊曳短笻

偕徐健庵同年李武曾姜西銘陳其年曁家志伊並長兒過訪毛黼季汲古閣賦贈

訪戴同爲剡曲逰紅橋新栁繋蘭舟六朝花艸重三日四海文章第一樓扶病敢辭孤榻小多情只爲異書畱移家若許爲鄰並盡把牙籖借鄴侯

梅花和余澹心韻

値得劉郎累一官巡檐眞信賦詩難月當夜半常如曉風到江南不覺寒何處髙樓能罷酒此時長袖好憑欄應知未是尋常種蜂蝶何緣得借防

又

誰道窮冬見艶陽一枝初放占羣芳何郎素面從來白荀令生衣到處香幽恨無言惟獨笑春愁有客盡他鄕美人去後梨雲淡麼鳳橫斜又幾霜

又

淸非有異痩難同領得東皇第一風羽客醉逰晴月下玉兒家住亂山中溪橋寂歷橫江驛煙雨迷離壓釣篷我似廣平心較冷欲傳幽態恐難工

又

老榦空存古蘚痕平生不近五侯門春來江上無多路月到山中各一村擬共芳心惟翠羽欲消寒色有靑尊此時桃李渾無色獨惜幽香爲返魂

又

擬向湖邊爲結茅忽看春气動寒郊紫卿早得同孤性靑士從來托淡交吟防寒搖煙外影酒旗香颭雪中梢吾儕心事能相得莫受人間熱客嘲

紅鵞館小集贈陳素素校書

芙蓉窈窕畫廊通椀茗鑪香得暫同千樹正當明月翠一花先爲美人紅【時池中初開一蓮】扶頭破夢新慵後擁髻情深淺笑中怪道玉郎癡絕甚只緣林下有淸風

再過憺園

髙齋淸夢隔年餘再到新看碧艸除辟館只思畱好客築樓端爲貯奇書晴峯壓檻靑偏好老鶴迎門雪未疎宣室恐須前席問又拋絲竹入金廬

紅鵞館紀事

疎懶偏宜近墨莊披衣侵曉過林塘桐陰照檻客緑荷葉滿池人語香江雨欲來魚競喜山風忽動鶴先涼不辭永日攤書坐索有鄰家煮柘漿

星子招同梅聖占及潛威兩兒小飲芍藥花下

髙齋不異過山家尊酒論文共日斜半世闗心惟舊雨一春開眼爲名花看逢暮景枝偏艶飲有深情量轉加莫怪畱連還惜別緑陰今又徧天涯

七夕過憶梅軒分得爲枝二字

雨過空檐薜荔垂緑相對嫩涼時天邊有女猶漂泊世上何人不別離歳月幾年銷馬足文章今日誤蛾眉請看銀漢誰相見便是神仙豈易爲

又

靑衫紅粉總參差說盡淒涼酒一巵今夜不如前夜夢無情聊作有情詩東鄰兒女空求巧上界星辰未免癡怪殺塡橋用烏鵲笑他三匝自無枝

送立齋學士還朝監修明史

忽聽驪駒赴國門離筵重起酌金樽願將異代無窮事爲報皇朝不次恩海內徴輸頻歳急江南文獻幾人存應知宣室多淸問前席何妨委曲論

再集延古堂探菊得如字

寥寥萍迹肻教疎況値秋聲滿索居皂帽生涯還似舊黃花消息近何如無聊風雨閒沽酒多難乾坤老著書今日季鷹酩酊波濤猶未損鱸魚

送髙念祖赴登州訪談舟石太守

髙鳳文章動九州一朝彈鋏賦東逰天心有意寧鰲極世事無情托蜃樓碧海扶桑防曉日靑山落葉下殘秋凝香深處同燒燭爲道張衡有四愁

倚山閣偶詠

垂楊垂栁共鷗邊盡日憑欄映碧川春水正添遊女棹夕陽長在酒人船能言舊事樊通徳愛賦新詩白樂天幾度自吟還自醉維摩應不用參禪

登江山風月亭

髙亭百尺水之湄盡日千帆過檻遲樹色逺遮司馬渡潮聲直下佛貍祠江攔海國波濤壯云入吳天變化奇閒看蛟龍爭戰罷風來萬里納涼時

送宗鶴問之官秋浦

水國垂楊掛夕暉河梁執手寸心違不教才子題紅藥卻送先生上翠微山水有情人未老琴書無事道寧非金門曼倩知多少羨爾江邊苜蓿肥

又

五十年來兩不疑中間出處見交期驚看奇字皆零落博得除書是別離同學故人餘幾在渡江名士復誰知可憐選閣遙相望一樣欄桿兩處詩

泊燕子磯

一片蒲帆雨後歸枯槎重繋舊漁磯八千餘里江聲繞二十九年時事非故國幾人驚白髮他鄕何處穩烏衣只疑王謝貞魂在長戀斜陽不肻飛

過白孟新橋西艸堂

梁武城邊萬栁凋雙飛白板向斜橋先生晚日橫攤捲童子秋風出采樵黃葉有情堆北牖靑山無路認南朝登樓不道成惆悵廢卻江州酒滿瓢

又

燕子重來舊壘荒淸溪猶自繞柴桑山河六代云雙屐風雨半城秋一牀艸艸盤餐存古道蕭蕭門徑著斜陽歸途莫怪籃輿晚兒子憑肩店火黃

冶城

蕊珠宮殿碧雲端一宿雲臺客夢寒緱嶺淒涼聞鳳吹鐘山寥落認龍盤秋風尙覺鑪煙在夕照空疑劍气殘欲問茂公府處新亭遺淚倚欄幹

寓朝天宮感懷

汗漫聊爲故國逰偶逢白鶴暫遲畱云髙古堞閒支枕秋滿寒山獨倚樓黃菊欲開難貰酒赤松須訪未封侯等閒多少闗情事付與長江日夜流

卞侍中墓

落葉蕭蕭古墓存傳聞中夜泣貞魂滿門白骨忠臣淚一片靑山聖主恩古栢化身畱勁節秋棠血染防遺痕只今四海羞蘋藻蘇峻何曾見子孫

九日聞諸同社集周處臺悵不及與

城南芳樹倚崔巍九日羣賢授簡來黃菊有情髙士酒靑山無主孝侯臺英雄獨往多奇气風雅相闗定逸才極目天涯已搖落敢將詞賦更追陪

秦淮秋夜

采采芙蓉欲寄遙桃根桃葉兩無聊憑欄有客思團扇隔岸何人響洞簫夢向靑樓連夜月心隨畫槳一秋潮王郎已去歌聲歇況復當年舊板橋

過藏山和尙寓樓題贈

柱杖髙擎不語禪相逢幕府舊山邊維摩室內文章座慧逺池中書畫船東度共傳圓覺論北行先賦逺遊篇臺城正向秋見盡日登樓各黯然

贈朱錫鬯太史

江左秋風拂羽翰玉堂仙客下長幹文章早洗科名陋詞賦寧言遇合難短褐登朝吾道重髙車夾路世情看裏兒漫作輕肥態燕雀何堪測鳳鸞

白門感事

當年曾過石頭城華發重來擁褐行廢苑蓮花朝暮事秋江桃葉古今情空憐歸燕無棲處難聽啼烏是怨聲憔悴不堪還作賦近來蕭瑟似蘭成

雨中曾錫侯攜尊過訪同屺公穆倩孟新介玆小飲時獨公在坐

好雨翻能破旅愁情深蠻榼益綢繆但令歳稔寧無月不道寒新始覺秋客有支公常獨坐人非範叔並添裘吾儕落落誰靑眼子固應爲第一流

贈陳轉庵太守

聞風久願識荊州此日偕登庾亮樓似水已知淸徹底爲山獨許柱中流竹根擎出盤觴古菊蕊浮來幾席幽自笑狂夫多懶慢此畨傾倒爲君侯

偕周屺公王衡之王成公先渭求小集李董自齋頭

冬初作客幸相親艸艸盤觴意最眞酒後莫思千古事花間獨剰六朝人靑牛引幰歸途逺紫鳳銜燈夜市春我是淳於潦倒慣覇陵醉尉不須嗔

至句曲寓瑞像院喜菊人過談

西燭似去年紅雪後重來夜語同滿地盡逢蒼耳子兩人俱化白頭翁文章遇主常情外輕薄由他冷笑中說是眞眞有愧幾年長嘯五湖東

茅山

丹崖碧嶂倚云根三嶺相連勢莫論自是神仙有難弟不妨鄕裏喚曾孫靑霓路接天眉近白鶴橋臨地肺尊秦帝旌旗更何處良常徒記舊名存

再飲五畝居

園深桑薴尙餘寒竹下頻來戴鶡冠名士盡從閒裏老好花長在客中看三升蠻榼春風晚一防樵鑪夕照殘歸去不煩燒畫燭林梢煙月正迷漫

上已家疊峯招同岱觀兄曁諸子修禊南郊

隋堤楊栁幾興衰此地仍同少長來隔岸暮煙新艸樹繞城春水小亭臺紅英不分花經眼白髮猶堪酒滿杯俯仰古今俱往事何人知有右軍才

岱觀大兄將歸余杭同社相畱共用十幅蒲帆未許開

十幅蒲帆未許開夕陽攜手更登臺弟兄詞賦空千古吳越江山幾往廻垂老豈堪猶浪迹不貧安得有奇才勸君堅向揚亭坐防有侯芭問字來

過田綸霞學使寓園

郭外春林帶白沙過從終日玩韶華江山勝處須畱客風雨頻時獨念花吾道行藏應有托人生憂樂總無涯淸吟獨有田京兆靜對隋堤禦栁斜

再至金陵和田綸霞

頻年飄泊竟無成百不如人笑老傖學道幾經居藥市著書徒欲賦蕪城原難富貴寧須悔便作神仙未免情五嶽縱逰何不可那堪重入舊瑤京

秦淮有感

雪靜飄衣又幾時鳳城春樹碧參差玉笙淒惻誰能聽寶劍橫陳別有期露下靑楓長落葉春歸紅豆已無枝曉風殘月江南岸栁七空塡絕妙詞

又

擇勝城南地最幽雙峯遙指翠嵐浮不知事往花空發但覺云生樹欲流金磬忽傳千壑曉丹梯長倚四時秋老牛羞見南朝事獨背蟠龍不轉頭

燕子磯同畢正持玩月

防定沙棠興未窮小亭巵酒睇遙空長江到海爭孤月危石倚天生逺風來往嵗時添艸樹炎涼身世老英雄漁郎已識波濤險一笛哀吟紅蓼中

秦淮水閣同綸霞夜坐

桃葉歌聲復幾曾水樓淸坐晚猶能朱闌過雨浮沈月畫舫搖煙上下燈故國笙蕭宜栁岸舊家庭院鎖瓜塍臨江小婦盈盈在一曲哀箏說廢興

登平山堂柬金長眞觀察

壁上龍蛇迹已銷華堂重啟傍岧嶤樽前樓閣仍千古眼底江山自六朝人似寒泉心更冽地當明月興非遙獨憐梁苑畱賔日不及相如雜坐貂

簡王渭公時方病目予亦有足疾也

楡火初新客夢寒掩闗心緒總無端才言世態回眸懶略問人情舉步難幾日煙雲空黯淡一春花竹漸平安吾儕鬱鬱終何事麯部相逢且盡歡

孫汲山及諸同社醵飲招集江秋水別業

江郎幽築傍祗林三過重爲越客吟燈火尙疑前日事壺觴聊見故人心摩挲老樹猶如此冷落垂楊忽至今不是當歡反無緒從來懷抱爲情深

送戴繡臣歸裏

天涯嵗晏促歸程送別如君客緒輕獨往果然驚世俗一貧猶得重科名時流競識蘇和仲才子難畱馬長卿知有官梅詩句在不妨風雪到菇城

冬至同孝威楚執飲鶴問齋頭共用杜句爲首並嘲楚執

年年至日長爲客作客於今在故鄕妻子各分燈下影嵗時空換鏡中霜原無松菊情何戀賴有琴樽興未忘飽我老拳君莫笑老夫眞爲故人狂

雪夜與南士話舊時蘭姬過訪在坐

夜煮東坡玉糝羮小齋深坐話平生風飄槲葉寒無賴人向梅花夜有情燈底最宜眉黛色雪中偏愛酒罏聲竹林偶憶當年事猶記盧家住石城

喜庭表來自吳門集師六碧摩軒

車門一帶掩靑蘿系馬逢君暫和歌天上故交原自少人間新事近偏多離情欲共江云滿歸夢其如夜月何不是此宵還戀戀當年同學半蹉跎

春夜見月寄懷辰六

北望浮雲接晚暉幾年作客計全非多才未許消長嘆有夢何曽肻暫歸路失豈容常事料天髙偏共壯心違從來京洛飛塵滿曾爲平原染素衣

又

判與梅花半世寒年來翻恨事多端老依骨肉惟相望貧泛鄕園不自安避地只宜車馬僻懷人長恐道途難君家幸少當機賦何不刀環子細看

壽冒巢民

只今天地愛癡頑名徳如君鬢早斑四海聲華王謝上百年風節顧廚間人情合聽蒼蠅笑世事終輸白鳥閒桃葉桃根幸無恙肻將絲竹讓東山

壽蔣前民六十

東郭先生傍水居比來髙致更何如百年有道惟醇酒一室無塵獨漢書客到劉郎長荷鍤花開翟婦共攜鋤五陵裘馬頭俱白辟世知君計未疎

廣陵競渡

煙波此日愁予吳楚乾坤問卜居尙有垂楊畱六代猶將角黍弔三閭蛟龍往事江湖外簫鼓新聲戰伐余獨笑樊川初夢覺水嬉空憶舊逰疎

閏八月十三夜

南呂增來玉管長上時候露華涼隋家橋上才過半蘇子樓中恰正當白鳳添翎初弄影碧蟾敧腹尙含光東鄰嬌女亭亭立撥斷銀箏雁幾行

十四夜月

最愛秋光分外幽乘槎人又到揚州已經兩度知應好未滿一分何足愁豈有山河容空缺只緣風物重遲畱慇勤爲借吳剛斧明日還將七寶修

十五夜月

白帝重逢禦轉遲樓開端正暮寒宜庚辛節在天如曉甲戌年來月自知望滿一百二十夜歡增三萬六千期嫦娥莫悔多情悞贏得長生是此時

十六夜月

豈是黃楊厄閏偏倚欄猶自對嬋娟今年夜色非常皎此夕秋仍似舊圓二八巧逢宵二八三千光映界三千相思忍作懵騰睡看取淸波徹曉懸

十七夜月

坐待東軒望轉勞冰輪初減興蕭騷將虧勢反如將滿漸久光才得漸髙寒逼玉樓憐八九照窮銀漢見纖毫徘徊莫起難圓恨賸得團圓已再遭

十八夜月

拍盡笳聲夜欲闌桂輪遲上漸難安瀛州路近鯨波小滄海潮平蚌淚幹三墜階蓂猶皎潔重開巖桂更髙寒人生合向今宵醉百嵗能教幾度看

閏中秋集閔於天春星艸堂同賦

西園秋閏好盤桓不是尋常把酒看人較從前多徙倚天於分外足淸寒幽憐淸桂馨香逺老愛黃花節序寛此夜樓頭還弄笛誰家紅袖不憑欄

送辰六之任益陽

十載風塵困彩毫一行聊爾試牛刀地經才子風原美境有名山治不勞亂定最宜消反側官閒寧必潤脂膏衰年送客情懷惡沈醉爲君倒濁醪

又

揚子蒲帆夕照懸楚云多處接吳天闗心兒女三千里過眼情親十七年嶽麓晴嵐來拄笏瀟湘秋色入鳴弦黯然不盡蕪城意總在江郎賦兩篇

又

斗大寧須小一州往年京洛敝貂裘題屏自可傳當寧束帶何妨見督郵靑史幾行他日在蒼生百戰此中畱漫言五斗爲容易曼倩今多索米愁

又

天馬超然本絕塵持觴寧待贈言頻能教惠澤傳仙尹惟有淸風慰逺人考拙催科唐課最畫圖褒徳漢恩新功名今古因時防騷怨還應笑楚臣

送金亦陶逰黃山

靈境應從到後知已瓢笠待歸期忽聞髙士探奇去是我名山入夢時直上蓮花看日出獨尋芝艸被云欺避秦倘有遺民在爲訪軒轅洗藥池

壽宗鶴問

馬齒空憐長二春看君雙鬢尙能新世間富貴無多語海內文章復幾人緑酒好傾彭澤甕素衣猶染洛陽塵吾儕兄弟多如此爛醉寧須負葛巾

移居鳳觀書屋賦謝諸君二首

松菊全荒笑一麾歸來今又向江湄已無門外能來客莫問書中可比誰四海浮蹤燒燭影十年殘夢倚樓時投林倦鳥棲初穩錄事休嗔助築遲

又

瀟湘欲去阻香蘋畱我知君意最眞南郭聊爲無用物東山終屬近名人沙鷗遲去應猶晚海燕歸來正及春從此浣花溪上路濁醪能載莫辭頻

正月四日城南小步

防杖閒爲繞郭行入春乘興爲初晴身如飛鳥投林快眼共浮鷗向水明亂竹叢中淸磬發逺山多處小橋橫鶯花不管人興廢俯仰何須百感生

社後二日集春星艸堂看梅分得十二文

蘭亭春气曉氤氳花底髙人盡少文樹似雪余惟五出月將香補足三分閒看彞鼎摩龍篆醉拂裳衣染麝燻欲向山公傳雅唱探驪應已讓諸君

感遇

行藏準擬泛虛舟豈意翻同雁鶩謀劍以有光難在匣釣因不曲枉垂鉤事多悔吝皆蒼耳人是英雄易白頭滿地浮雲愁極目花間莫上最髙樓

又

唾壺敲碎气空昂轉眼晨輝到女桑地險難通盤馬谷身閒不上鬭雞塲無聊日月經虞夏多事乾坤有漢唐彈指聲中成白髮那能重作倚門妝

又

淸霜忽訝井梧凋是處黃雲起暮雕擾攘齊門猶鼔瑟淒涼吳市獨吹簫多憂未合成華首旣死誰知愛細腰曲巷泥深人不過車聲欲度轉遙遙

又

空勞宋玉賦招魂博得懷沙亦楚恩豪傑難逢王處仲神仙誰識魏華存長攜詩卷花遮路才掛魚竿月滿門一曲長歌人已醉也知漂泊信乾坤

又

見說鐘期懶聽琴空教翹首覓知音著書有客曾投閣頌酒何人共入林夢裏溪山成往事眼前風月負初心芙蓉寥落三湘晚憔悴難爲澤畔唫

又

當年肻道數偏奇身世誰知兩不宜誤信讀書應有此恥爲束帶復何之甕頭吏部眞名士柱下先生是師躍馬刺肥誠未易又看閒過百花時

又

處處江山送夕陽柴門獨立更蒼茫違時未必因孤性逢世何須定靚妝櫟以不材偏得壽蘭𨿽無主更畱香久知骨相封侯少麯部終當事釀王

又

撲盡元規扇上塵閒門聊且送殘春已啖蔗非佳境何用遺柑達要津曉起誰爲無事日秋來多是不平人气髙湖海終何益只合空山老斵輪

又

芥子安能出坳堂不堪冷眼看當塲誰教李白來天上又使楊朱泣路旁到處塵埃羞入洛幾年詞賦悔遊梁麻姑見事知應晚東海原來合種桑

又

沙邊著眼漫相猜舊雨於今已不來好事半從閒裏過愁心偏向醉中回徒傳寶玉能三獻敢信明珠有十枚搖落江闗緣底事子山歸後莫興哀

又

但醉寧嫌夘與辰吾儕今已任沈淪榮枯似我齊莊叟長短憑誰較李紳乞食院中披毳衲看花池上倒綸巾從教推罵時時有忍辱由來是往因

又

幾年泛宅百花洲今日逢君脫蒯緱入道未深猶有恨著書無事輒招尢彈成淥水安棲隱寫得靑山學臥遊一卷離騷兩瓶酒鹿門相趂足髙秋

春日取百花釀酒

尙方百末自誰傳露蕊收來分外鮮沽趂靑旗棃隖雪篘懸黃篾杏罏煙醉鄕修傳成花史香國移封得酒泉二十四畨從此後東風長惹麯車涎

無題

一春惆悵似無情盡日紅擁髻行宛轉怕通金鎖澁團圓嫌逐防毬輕才看月上歌先咽毎到花開夢不成漫道莫愁愁未盡仙山迢逓隔層城

又

竹葉難爲弱水船別離情緒又經年將萍入水前身絮種藕當橋兩處蓮絲化錦裙飛舞蝶弦淒寶瑟怨啼鵑上元書札無方便擘碎成都十樣牋

又

玉鉤臺畔易黃昏十二樓髙古洞門有藥未能招月姊無橋空自賺天孫龍膏不愈緣心疾獺髓難銷是淚痕別鶴一聲腸九曲神香那得返離魂

林蕙堂全集卷十八

欽定四庫全書

林蕙堂全集卷十九

湖州府知府吳綺撰

亭臯詩集

七言律

贈趙蒓客

趙壹風流客共傳翛然鶴立似神仙愛蒓直走三千里種樹今來二十年碧嶂髙低橫醉眼玉臺左右倚吟肩如何更戀湖光好蘇小門前又放船

家六益招同盧文子飲藻野閣【閣爲陳徵君故居】

故人相見卽軒渠風雨髙樓坐嘯余世上有心惟縱酒閣中何意又藏書六朝山水畱蒓鱠一代文章重艸廬此日荊榛方滿目可憐叢桂未全虛

又

髙閣嶙峋傍水涯西風百里聽吹笳太丘長者曾題壁綺裏先生近住家十萬靑蚨春買樹一雙白燕曉穿花吟成梁父還搖膝陸瑁湖邊日又斜

贈張帶三先生

鶴髮垂肩已似銀飄然終日尙尋春信惟前代畱斯老那得後生如此人防筆縱橫曾未倦靑尊潦倒竟忘貧閒來愛共麻姑語滄海何年見起塵

贈張洮侯【彥之】

平子翩翩逸世情披裘帶索晚逃名髙談直上三公坐古調偏長五字城盡日不妨沾酒臥隔山長爲看花行那堪又作河梁客何處雙柑更聼鶯

贈錢武子徳震

屈指論交三十年仲文髙致益蕭然無家毎就門生宿有句爭爲過客傳百尺自髙誰得上一寒猶在不求憐近來機事渾相忘鷗鳥羣逰向海邊

贈趙雙白炎

閩客浮家水湄孤蹤不許俗人知春衣盡典緣沽酒晨突無煙獨愛詩晞髮未忘文信國論心常憶鄭當時如何忽作思鄕曲擷采幽香絕妙詞

贈答張帶三先生

夢繞茸城復幾年髙齋今得話從前長司花月何辭老自主溪山卽是仙連理尙畱三徑樹分香猶臥一池蓮北更放煙鬟入九防秋光到酒邊

集錢越江軒中分得西字

謝家芳墅薴城西倦客來遊路未迷八月風華當晝暖九峯煙樹向秋齊昔時咸籍杯同把此夕鄒枚簡共題自是仲文情不淺鱸魚特爲買松谿

酬別魯謙庵卽用見贈原韻

舊雨闗心近暮年訪君我泛湖煙三更夜話雙椽燭萬里寒裝一硯田循吏已知淸似水故人行更逺如天無端忽鼔防山興又損冰廚買酒錢

畱別上諸子仍疊謙庵原韻

離別何堪動隔年楚江惆悵各風煙情多幾見飛鴻雪遊倦曾無養鶴田明月送人過水靑山畱客繞湖天何時更醉臨邛酒卓女鑪邊防數錢

機山

寒蕪沒斷碑淒然倚楫向江湄思鱸不起秋風興唳鶴空傳夜月悲山水已隨人變易文章不問世安危平原只有東頭樹猶見徵衫入洛時

寄懷宗鶴問秋浦

閒房艸色雨中新玉案長吟欲過春五夜正多千里夢一官難補百年貧溪山有待彈琴客花月無聊作賦人見說子才能折節煩君先掃半牀塵

江行有感

江上寒蘆緑盡抽江邊行客自夷猶鮮鱗入饌初離网飛燕過檣故傍舟潮打石頭還帶怒云連鐵甕不遮愁斜陽最是無聊賴難爲齊梁頃刻畱

揚帆北岸過采石不能登舟中以酒遙酹太白先生並望常開平戰處

風激髙崕帆轉遲中流遙指碧參差人非文字難傳世事到英雄亦有時西蜀奇才明月在東吳王气晚潮知蘭成老去誰相識獨倚扁舟多所思

逰齊山和杜牧之韻

尋山有約興先飛笑我前身杜紫防手挽藤蘿還自上迹隨麋鹿肻言歸云因出洞成奇石潮欲連江競夕暉便合掛瓢從此住不堪塵染陸郎衣

贈池陽太守諭武公

九子晴嵐曉翠籠謳歌遙聽滿江東共聞童叟傳新事喜見循良有古風爲政誰能如召父讀書爭欲就文翁行春紫馬尋常到長命欣看彩縷紅

又

蓋代聲華羨子才一時公望獨崔嵬淸能潤物心如水響欲驚天手似雷野老共看持酒至逺人還爲和詩來應知名世生非偶髙戶何難及上臺

贈別駕田牧園

金臺舊雨久思存放棹春江及李門明月一年桃葉渡淸風四野杏花村賜環竚見君恩重題柱原知物望尊何意西齋還對酒奇文卜夜又同論

雨中郎趙客偕家惟鄰過訪

爲尋秋浦叩華扃幾宿西齋雨共聽雙屐偶來三徑碧一尊同對九峯靑江山有恨人將老風月無聊客暫停從此潁川傳故事天邊新聚少微星

過池陽書院簡諭武公太守二首

幾年兵燹徧蒿萊此地爭傳絳帳開一代菁莪身自教千林桃李手親栽筵陳廣榭三鱣集洞啟名山一鹿來常衮只今多雅化翩翩鵲起盡奇才

又

華堂百尺采霞披濓洛風髙道在斯誰解得民先得士人能爲父更爲師堦前月照春弦夜席上云生晝講時從此東南人就學文翁弦誦謝公詩

夏日防別宗遺山之粵東

離腸已盡更畱連此後音書不易傳二十餘朝如頃刻七千多路各山川貧中送別非佳況老去傷離異壯年所願琴書兩無恙猶能沈醉百花前

逰湖山小飲歸飲月下分韻

主人愛客爲紓愁挈榼聊爲近郭逰亂蜨香樵徑暖一雞啼竹酒壚幽江光隱映山光見樹色參差月色浮歸向西重續醉滿檐涼影燭初收

徐孺子墓

兩京黨禍徧君宗獨羨鴻防竟可容一榻久爲千古墓孤墳曾歷累朝封傷心地下生芻客舉眼人間賣菜傭惆悵陳蕃更何處蓬蒿空見臥狐蹤

丁鴈水觀察招同龔衛公錢目天曁令弟韜汝及仲兒逰通天巖分賦

登陟來隨叔子同芙蓉百丈倚晴空巖前布席原無雨洞裏披襟不待風一刻陰晴山向背百盤髙下徑西東此時眞有忘歸興況値蓬飄在客中

郁孤臺

望闕偏宜晚照開籃輿乘興獨登臺萬家雨過虹初隱二水秋生雁未來淸獻遺蹤空感慨端明往事自徘徊詩人最愛丁公雅恨不同傾濁酒杯

丁觀察社集八境臺同家觀莊陳緯云錢目天龔衛公曁令弟韜汝及仲兒分得齊庚二韻

有約論文上玉梯一尊公暇又同攜此時北海心相得往事東坡手自題向水樓臺天外迥繞城煙樹雨中齊主人愛客情無倦遙指疎林月上低

又

相將弔古意難平況復登髙感倍生百雉逺圍秋浪濶一鴻斜背夕陽明悲歌不了孤臣迹俯仰徒畱過客情勝地只因人更勝笑他銅雀艸縱橫

防水屢餉酒米以病未能踵謝賦此代柬

四海論交有幾人濟陽兄弟獨情親平分客捨三升米寧問官廚一甑塵知我晚憐身巳老感君多爲意全眞饑童臥起聞相告彈鋏馮驩近不貧

雁水招飲甓園分得才字

韓栁寧知異代才官齋淸夏共銜杯風因地靜非常好花爲春多不次開士行憂時還運甓子瞻懷古更登臺畱賔最喜髙情甚索句無煩暮酒催

家觀莊憲副至自和陽喜而有賦

西淸聨轡賦同心王粲從軍別至今二十七年分去就百千萬種歷升沈宦途淪落詩空老客捨淒涼酒共斟屈指故人仍有幾鬢華休嘆雪霜侵

雁水昆仲過曾波閣小集分賦

髙軒一路紫蘭芬翠蓋亭亭靄暮云濠濮興髙還撤燭瑯琊情重欲書裠曾波得月光相射芳樹浮煙影不分此夕憑欄意何限輞川詩句讓諸君

又

桂華初滿映芳汀鄴下才人到水亭藻荇渾如天聖道芙蓉卻似楚騷經此時有客心同素當代憑誰眼更靑只恐夷門車騎近畫橋煙笛憶同聽

鮑子韶招集蓮社庵分韻

花宮門外水潺潺絕勝東林足閉闗防竹王猷能共到聞鐘陶令輒空還別離漸減中年樂愁病難期半日閒卻羨宗雷淸興在傾殘米汁白雲間

又

作客同爲半道畱一時酬倡徧南樓正來鹿苑停雲席又放羊城泛雪舟十日酣歌欣遇趙半生潦倒愧依劉獨憐花栁成辜負那得探驪好句投

畱曹大行石閭夜飲曾波閣分韻

客裏風光此最幽披襟深喜故人畱榕陰滿地月初午荷葉半池花已秋皁帽參差橋上笛紅燈歷亂水邊樓多君更有髙陽約同向靑山號醉侯

王汲公招飲八境臺卽席書贈

兩江煙水對髙樓子晉還爲載酒謀客裏尙能招客隱人間同作避人逰髙歌共舉梅花釀好夢難逢竹葉舟明日河梁須放棹津亭空憶夕陽秋

丁觀察招集甓園飲古桂下時桂上忽生靈芝

欲去還畱又幾回感君情重毎追陪日來坐待神芝長秋到難虛老桂開客醉異香非世賞天存勝迹豈凡栽地靈元自因人發爲祝先生酒滿杯

南安客捨送查徳尹歸海昌

九日峯前太痩生相逢客捨兩含情參軍正欲攜琴去詞客還爲擁棹行路迥三洲山瘴逺樓髙百尺海濤平淸容軒裏攤書卷賸可懷人對月明

九日南安登髙寄懷丁觀察兄弟

江城欲去更遲畱令節來登最上頭九日嶺宜今日到萬年人記昔年逰酒思白社何時醉詩愛藍田孰可酬此夕肯教容易過菊花猶是楚天秋

篋中檢得尢悔庵見懷之作依韻卻寄

長安遙望碧雲多欲寄離情嘆柰何見說賦防天子賞可能詞付雪兒歌鳥𨿽已倦猶啼月魚未成枯且過河著作一時班馬在不妨身著五湖蓑

五馬山

路近韶陽好問津林巒此地獨嶙峋淩空蘿壁疑無路絕頂茅居不見人盡日煙雲長出雨非時花艸尙畱春安能荷鍤隨朱翌谷口偕耕號逸民

過廻龍山

風靜蒲帆逺望紓揷天髙壁翠何如山疑軒帝騎時返石是媧皇補後余巖畔誰能逢異客洞中應自閉靈書空憐行役難停楫不見秦人愧老漁

彈子磯

碧嶂橫江似此稀巨靈辟得是耶非樹從崖腹石中出鳥向山腰雲裏歸樵客下看懸倒乳舟人遙指掛斜暉布帆南去秋風急十里猶能見翠微

觀音巖

百丈危峯倚碧天遙看趺坐卻依然崖前石長千尋筍海上波飄五色蓮問法紺龍常夜至聞聲白鳥向秋傳閒雲亦有皈依性日爲金鑪起篆煙

泊佛山訪汪少參樊桐同年宅眷不得

離蹤飄泊幾經年倚櫂來尋益惘然萬里還家何所賴一官遺骨竟堪憐孀妻有淚辭山郡穉子無金買墓田惆悵人琴多少恨此情誰爲表重泉

王孝揚大將軍招集西墅

秋靜旗門臥緑沈西園髙防愜幽尋情多更覺銀箏好坐密難辭玉斚深燈影暖回覊客夢月華淸似主人心也知意厚無拘束一任樊川信口吟

夜宿招隱堂憶石公題壁

逰倦梁園鬢已華避囂聊復聼楞伽鄕心得靜渾忘客歸夢無程忽到家地逺尙畱前代樹春多先見隔年花逺公飛錫空相憶悵望瀛州阻海霞

長壽禪院次韻答元宗上人

愛入靑山聽磬聲逢師物外動閒情茶暫許同支遁婚嫁猶憐累向平貝葉影搖開士館墨花香滿化人城從今月下頻來往三癸亭前有姓名

至日旅中偶作用杜少陵句

年年至日長爲客此嵗蓬飄鹿苑中步席花前貪地暖憑欄池上覺天空半梅萼橫霜影一鉢葵芽剪露叢遙憶廬山舊同社可能沽酒待陶公

至後一日梁藥亭招集六瑩堂分得八庚

不因人熱轉多情永日畱賔坐欲盈香發自開新酒甕調髙如聼古琴聲冬殘碧艸霜華淡春近黃梅月色淸獨笑淳於偏泥飲未愁魚鑰下重城

逰五羊觀

琪樹蕭疎甲觀荒籃輿偶渉轉蒼茫人間那得千年鶴海上虛傳五色羊斷鈕寒鐘畱古閣晚風斜日下空廊尉佗去後雄圖盡朝漢臺邊碧艸長

夜泊紫雲洞

蓬飄何意更宵徵月黑前山問水程火燼寒鑪知夜永暖回孤帳覺冬晴炎方冰雪非常見逺道風波只自驚遙聼桄榔聲邏裏荒雞無力喚天明

夜泊天寧禪院

萬里蓬飄到海涯蕭齋夜宿自徘徊湖山已與人俱逺風雪如隨客共來一榻涼云孤枕冷半墻斜月小開羅浮漸少梅花信何意談空得辧才

登七星巖

層陂過盡碧粼粼多少奇峯倚翠旻北斗有形山競爽南天無盡艸長新煙霞興劇歸來日林壑緣賖病後身更欲乘風窮一目晚云吹上白綸巾

端州道中望峽口積雪

篷一夜動寒吟曉望千巖雪已深峯不向陽常皎潔雪如戀壑更蕭森袛因路折偏迷眼不柰身孤益感心賴有畱賔戴安道何須回棹北山陰

邸社防集遇栁州太守江眉瞻話舊

春水埀楊拂畫船江頭相送又經年一燈白石吟邊影萬里靑樽別後緣子厚溪山爭似昔文通詞賦寄從前橫柑堂下聞輿誦歸到南云向客傳

瀝湖舟泛

七星巖下漾揉藍偶泛扁舟勝自探嶺外霜風饒緑樹客中春色剩黃柑武陵未許逰人住輞水空將釣叟慚三十六陂秋故在相看寧不憶江南

玉屏峯看梅

百尺危峯倚碧虛憑髙舒眺夕陽初云空卻見花爭放山靜還宜雪有餘洞口猿歸香縹緲山腰鶴下影蕭疎誰能更作羅浮夢麼鳳橫斜墜玉蜍

夜偕愚公凖庵及仲子看月

云斂晴霄桂影斜移牀聊復傍檐牙老夫得月難忘酒客子臨風忽憶家夜半鄰人歌白薴冬殘異國見黃花誰知一枕江南夢又聽空林舞曉鴉

贈宋維淸

淸霜瑟瑟鬢華寒長鋏由來未易彈十九人中猶作客七千里外爲求官居貧未信從軍樂任俠偏嗟行路難漫道瑚空在手富春明月掛漁竿

客有問聽翁何義者書以答之

炎涼時態眼難明況復容將口舌爭萬事不須生計較一心惟合養和平洗桐書屋秋鳴鶴搓栁毬塲曉囀鶯更有翟公門外客任他來去不闗情

又

牛馬從教任意呼醉人推罵莫相扶也知有進寧無退那見多賢遂少愚今古事當全合算行藏天已預爲圖濁醪一盞詩千首若得閒心對海鳬

畱村尙書招飲觀家劇卽席紀事

碧幛紅蓮未易攀鄭莊迎客夜初閒席聨舊雨情偏洽筵敞髙云禮盡刪竟夕悲歡難自主一時嚬笑若相關浣花獨有龍鐘叟扶拜何堪劍履間

初六夜宿二癸庵

爲避塵囂就梵宮一宵淸興許誰同四山緑淨天垂釡萬樹靑低月偃弓嶺外春來寒已少湖邊波定影全空此時身世知何處擾擾槐安嘆轉蓬

登束江亭望硯洲懷古

直下牂牁勢不平蒼崖夾峙失縱橫天低絕壁云無影水繞孤城浪有聲髙寺寒泉來往路空亭細雨古今情淸風孝肅原千載一硯何由乃得名

元夜徐鳳池顧辛峯鄭愚公黃位北錢目天季偉公偕家觀莊武登同集石濓上人招隱堂分賦得回字

嶺外燒燈暖已回雁堂初啟集鄒枚陶潛愛酒詩千首支遁逃禪茗一杯香界有人看皎月春城何處碾輕雷此中桃杏俱開徧消息江南未放梅

石公招諸同社集懷古樓分得八庚

忘機隨地好班荊獅座聊尋鷗鷺盟逺客何勞寄詩卷幽人多是愛鐘聲云因戀岫常思靜雨欲妨花不肻晴盡日畱連寧足計酒鑪禪榻足平生

雨中

深坐攤書晝下簾午餘更覺客懷忺滿懷山影暮云合一夜雨聲春水添香印毎從長日冷酒杯偏憶故鄕甜傍人莫爲逃禪怪支許由來麈共拈

尋朝漢臺遺迹

五羊城下艸如茵欲訪遺臺迹久湮上客何來眞漢使老夫原是舊秦人雄圖已盡珠江晚往事徒畱錦石春惆悵函闗千萬里亂山斜日少停輪

珠江春泛

木綿花發共他鄕極望羊城倚畫檣樹色曉籠山霧紫江流春帶海潮黃陸生館廢金裝盡趙尉臺空玉鏡荒卻恨奔濤方日夜梅花偏隔嶺頭香

送友人還江南

離亭芳艸雜蘼蕪客裏歌驪意轉孤紫陌飛花初過馬白門垂栁正啼烏往來路向東西別醉醒情因去住殊若到隋堤煩寄語郢州詩思滿東吳

和長白題畫不如樓

髙樓百尺倚嵯峨賔客曾經此地過云擁萬山開嶽麓天交一水繞牂牁嵐光自覺當檐滿秋色偏能入檻多不是栁州曾易播誰畱勝迹在巖阿

酬蘭偶

多君雅志邁時人年少才髙必有神問字偶然逢漫叟讀騷偏喜近逋臣花間詩卷吟深夜竹裏禪房過晚春待我荔枝同啖後倚門應得慰慈親

喜晴

一春檐澑動長嗟暫得雲開遇物華枕簟香淸梅潤減簾櫳陰破栁風斜林間買酒畱看月葉底扶藜剩見花明日板橋靑紵下王郎應更系驕騧

題梅花泉卷子

西溪見說不尋常春到人間路茫萬樹冷云晴帶月一寒雪靜浮香髙人盡日攜笻杖幽客何年著艸堂我欲移家更深處武陵雞犬未相妨

淸明旅懷

養花天气反如秋槐火初新賦逺遊臥病豈能還止酒思鄕何必定登樓七千路外魚書少廿四風前燕語愁卻憶去年同上冢一杯猶得灑松楸

謁三忠祠

天水南奔祚已終成仁有賴見三忠魂歸燕市原非死力盡厓門气未窮今古何人回刼數乾坤無地哭英雄蘋蘩欲薦空多慨雨歇荒祠吐白虹

壽孝揚王大將軍

嶺外南薰拂大旗封侯才及棄襦時酬君志在長鳴劍破敵書來正賭棋竟日自臨修竹帖三春人誦鬭茶詩遙知荀羨方年少未暇登山覓五芝

又

鵲印光搖海甸安幾曾三十始登壇起居八座方春曉籌畫諸邊毎夜闌孟珙談兵惟注易修期艸檄未離鞍一時麟閣丹靑畫猶作何郎傳粉看

和洗進士喬之見贈韻

老去難閒訪戴身五羊城下駐徵輪豈期白社容逋叟只合靑山作外臣浪迹久爲梅嶺客忘機常愛葛天民花開不厭同揮麈賖得醇醪未是貧

質旣庸疎命尢薄撫時揣分忝竊已多作自解詩

檢防平生信自然無才猶得荷蒼天春花秋月將三萬緑水靑山舊二千婦勝劉伶能勸酒兒如通子好謀篇𨿽知結客黃金盡何用囊中定一錢

又

漫道衰年尙逺逰從來不解鎖眉頭未經海嶽終堪恨才見鶯花已欲畱竟日逢人無俗語當時知已盡淸流淒涼短髮江湖上賸有雲溪號醉侯

又

少年世事未闗心悔別名山百慮侵讀史誤看循吏傳探懷空謝故人金靑雲荏苒難通路白髮蕭條已滿簮慚愧乾坤身老大文章空自望知音

孤蹤萬里五夜百憂交集旅懷率然成詠作自述詩

也知磨蠍困孤臣豈謂無官虐更頻八口何甞逢稔嵗一椽猶是共他人酒因賖久難謀醉篋爲搜空任惹塵說向傍人應不信老夫原自恥言貧

又

兩年湖海信全稀未有闗心苦憶歸莊舄已衰家更逺彥升猶在子無衣奴憂多餒常求去友識忘炊不告饑頑鈍獨憐無所事一編時掩客中扉

又

不是雲霄寄問疎從來懶作玉京書剰將朽櫪畱齋馬賣到編少蠧魚尙有三喪須解棹全無一頃待揮鋤買山自感襄陽意但恐山中累有餘

鮑爾先招集片雪堂小飲

同是髙陽舊酒徒有誰能似叔牙無歌殘花月三千曲寫盡雲山十萬圖庭樹手栽同漢叟滄桑眼見笑麻姑相逢今日珠江上獨爲知心倒玊壺

維淸攜尊坐月

嶺南秋半尙炎燻客捨追涼載酒勤萬里鄕心懸似月三更人影靜於云雞頭滿把珠光滑龍目登盤玊乳分如此淸宵良不易遲歸應爲惜離羣

端州贈偉公

南天秋半暑初防一片孤帆去若飛彈鋏恥爲賔館嘆叩門因乞父喪歸熟思生計惟開卷防盡人情好閉扉我欲掉頭從此別饑來猶有北山薇

家畱村大司馬招同諸子防集錫祉堂兼送電發歸裏用其原韻

油幢髙建海天雄淸夜畱賔有上公筵敞毺歌扇碧杯浮琥珀燭花紅千山粵嶠吟莊舄一曲江南憶妙隆防度送歸歸未得慣催鄕思是秋風

依韻奉酬家畱村制府

汗漫天涯已隔年尙書髙誼上秋煙班荊屢入三公府種豆渾忘二頃田自昔心期旌白水從來身世任蒼天一人知我惟宗衮更乞誰家買字錢

端州贈鄭珠江太史

書帶新抽砌艸痕玊堂歸養掩衡門鄕鄰罕識先生面菽水常沾聖主恩經嵗避人尋好句有時畱客共淸樽投交最喜心期愜古道於今誰與論

端州送家靑壇給諫還朝

未歸常是送人歸秋到河梁捲葛衣劍佩還朝聲自好金裝滿槖計原違願教風采同中復始信文章似少微贈別殷勤持一硯染毫應不負綸扉

泊舟禪山別鄺無傲

歸心日夜肻流連爲訪髙齋一繋船人已忘情何有病客來無語莫談禪秋試茗燒紅葉午鉢兮餐煮白蓮從此長沙徒惆望九嶷晴緑隔湘煙

畱別廠翁和尙卽次見送原韻

秋半分江暑未殘片帆斜掛夕陽看浮杯送客君非易垂槖還家我正難世事明於三夜月人情險似萬重灘相期有約歸黃海莫惜瑚作釣竿

廠翁和尙同偉公蘭偶及家武登送別禪山舟中望月分韻

嶺南歸雁羽難畱追送澄江賦逺逰與子暫同千里月爲誰猶欠一分秋碧天雨過雲偏盡翠渚風淸露未收不醉今朝應未忍闗河明日思悠悠

韶陽用許郢州韻

西樓無復舞輕羅空記殘碑立桂河百粵江山玆地好三秋詞賦古人多斜陽不斷孤帆影逺水重聞倚棹歌從此蓼花楓葉外洞庭明月照曾波

宿良田

暫住籃輿息倦夫板牀土銼亂茅鋪殘燈弄壁爭鼯鼠細雨連山叫鷓鴣樵鼔幾聲驚短夢徵衫一幅老長途人生何事同桃梗欲畵瀟湘泛月圖

耒陽懷古

金州城下耒江濵細雨孤帆悵昔聞王佐未堪終百里帝圖寧許作三分漢家霸業畱殘壘杜曲詩篇哭斷雲今日木蘭船上酒一杯應不爲湘君

望嶽

一棹沿湘九面分朅來蒼翠散朝氛人言上下不同雨我見髙低無盡云煨芋地罏誰復在采芝石室客常聞安能直上芙蓉頂徧讀朱陵古篆文

酬贈趙又裕司馬

碧瀾堂畔惜離羣十七年來始見君往事已同苕上水舊逰今聚嶽邊云靑峯數防秋聞瑟白社三更夜論文方外誰人似司馬可能張楚用吾軍

次韻酬華容徐荊庵明府

扉掩都亭晝懶開一朝車轍破莓苔髙臺事往雄風散曲巷情多舊雨來毎嘆龔黃皆妄語終輸屈宋有奇才秋晴嶽麓猶堪訪倒載何辭爛醉陪

遊嶽麓書院偕長白仲子同賦

寫盡瀟湘聽雨圖何來杲日映菇蒲天開宿霧招逰客地許名山屬大儒鳥篆尙能存禹迹龍宮空自鎖仙都橫經往事知何在欲訪湖南舊講徒

又

亂後山川竟若何此間遺構幸嵳峩千秋正席朱元晦一片殘碑李泰和衡嶽煙霞逢霽少湘江風物過秋多夕陽好處偏懷古不獨登臨興未磨

李育九守戎招飲卽席賦贈

發辭家气激昂白頭相遇坐熊湘三千里外共樽酒十七年來老戰塲紅豆歌搖鴉背月黃花香防雁頭霜相期空有尋眞約魚蒲云深石逕蒼

題辰六署中雲山湧坐樓

官齋無異艸亭髙閣嵯峨對列屏四野雲光浮檻碧萬峯煙樹入城靑元龍孤榻書常滿巫馬單車轍暫停倚盡夕陽應自好知君一嘯破蒼防

又

爲政心閒身乃閒此中誰許共躋攀能淸不愧湘江月愛靜常看嶽麓山丘壑自當功令外乾坤多在醉吟間公餘試檢雲煙課七十二峯羅翠鬟

登見嶽樓次辰六韻

候轉吹葭霽景融偶經嚴邑訪民風城頭不斷秋煙緑林表初防夕照紅回雁千尋長隱隱離鴻幾日自悤悤憑欄共指煙深處屈宋精靈在此中

又

桃花江水繞城邊城上樓成甫四年撫字誰知當亂後登臨同喜在春前頻教白雪畱詩句爲有靑山費酒錢天際遙防峯个个白雲飛盡翠還連

益陽至日仍用杜句

年年至日長爲客客裏今年略似家閔叔累人寧易飽阮公懷古不勝嗟黃牛水逺灘聲小白鹿山髙樹影斜何處倚樓同有夢隋橋明月故宮花

過黃陵廟

鷓鴣聲裏倚蘭舟帝子遺蹤此處畱妝就湖山三萬頃啼殘煙雨幾千秋靑楓葉冷鸞旗出斑竹痕深雁柱流一酹椒漿寒日晚蒼云隱隱隔巴丘

黃鶴樓

天地寥寥賦逺逰此間樓湧大江浮濤聲直下三千里雲气遙連十五州霞表仙蹤疑逺鶴河邊客舫泛羣鷗那堪陵谷無常處鸚鵡難容碧艸秋

又

黃鶴磯頭有所思檻前帆帶夕陽遲當年呂叟曽吹笛何處崔郎更賦詩夾防江城多事後倚欄山水欲歸時楚王宮闕荊榛裏只許朝雲暮雨知

歸興

李家門戶任如龍歸去聊爲食蓼虫天下有誰思舊雨人間何處哭秋風短衣半夜靑雲外長笛一聲滄海東與爾望衡眞不逺玊缸春酒蠟花紅

九月六日偕周匏葉劉季英朱素臣舒奕蕃家大章小集克敏堂分韻

豈少侯家玳瑁筵舞衫歌扇夜畱連那堪湖海皆相得同在風塵不受憐授簡更當明月下狂吟都在菊花前藥欄竟日堪乘興粗糲何妨共百年

又

離索寧殊在逺郊多君有約過蓬茅相防快意非常客可與論心卽舊交盡卻笙簫吹木葉雜供魚蠏剪秋茭何堪更賦江淹別撚斷雲鞭細桞梢

夜集種字林聽雨分賦

間中相得有詩豪晚向墻頭過濁醪夜色一燈深竹樹雨聲三徑驟風濤消磨往事蘇門嘯潦倒餘生楚國騷莫更縱談塵外事臥龍躍馬亦徒勞

集種字林試紫霞茶柬栗亭

桐花滿地暑猶寒雨後聞歌行路難逺客尋君惟有夢才人遇主不須官紫陽舊業吹簫坐白下髙樓倚棹看許我名篇應計日亭前刻徧翠瑯玕

武徵攜樽過種字林坐月分韻

結夏墻東少往還爲君攜具啟柴闗雨過殘日初宜酒月到深林似在山入饌蟹螯秋信早垂檐馬乳夜光間輞川更有南城約紅藕花香緑一灣

七夕泛舟爲盧賔三補賀花燭立秋前一日

浣罷溪紗出若耶西陵油壁正同車移來江左文章樹共放河邊吉慶花白帝明朝秋日好黃姑今夜漏偏賖臨試取冰弦弄應笑閨中有伯牙

七夕送念昔歸楚

年時記泛洞庭舟今日聞君賦逺逰天上牽牛猶有別人間洗馬莫須愁緑萍分影移歌棹紅藕吹香入酒甌若到故鄕休久戀瀟湘蘭杜不宜秋

重陽後一日哭扶風君墓下

華表重歸舊業荒煙霜滿目總悲涼已無金屋藏春色但有靑山送夕陽萬里夢中來倩女九秋江上哭蕭娘欲知多少傷心事一艸墳頭一斷腸

又

三年眞悔海南逰一訣終難到白頭失水鰥魚原不寐覆巢歸燕竟誰投言闗骨肉應難吐淚出肝脾未易收自是幻緣君莫恨人間華屋總山丘

虎丘拜東萊二姜先生祠

東海當年說二難雄文髙節震朝端書將正史心俱壯讀盡離騷淚未幹秋色已從吳市老斜陽猶作敬亭看誰家兄弟能如此晞發泉臺覓舊冠

又

霜落空山艸不春荒堦倚杖拜遺臣龍門酹酒同攜手虎闕攀裾肻顧身家國一時多難日江湖千古未歸人三橋華桷應非少誰共裵公可結鄰

次韻答余廣霞

孤影誰憐太瘦生老年羞更說才名大人不作彈冠夢小婦難爲叩缶聲兩載暮云懷粵嶺一番秋雨過吳城幾宵展轉頻推枕聽徹蝦蟇欲斷更

又

路岐寧復問髙低夢破方知醒亦迷只合行藏同虎鼠誰將得失問虫雞相逢那有三生笑欲去翻爲半面啼始信南華原不悞從來物我自須齊

贈濤月

閒身愛向靜中安小阮相逢意更歡自是管寧猶皂帽何須賀監不黃冠花於市逺宜長對樹比鄰多莫借看大洞經完晴月上一樽初熟共盤桓

江陰陸天濤明府招集署齋

秋盡澄江月影寒南軒煮酒坐更闌從他別夢長千里如此才名始一官秋水共知爲吏好著書猶復向人看城頭山色多飛鳥誰信金門索米難

又

訪戴何來繋短槎士龍爲政俗無嘩官齋地隙常鋤菜海國風淸好種花月魄正圓人對酒秋心欲動客思家誰知未了西牕話街鼔聲聲報曉衙

重遊韓園喜晤爾鉉

重過玊暎舊時堂好友相看鬢總蒼百嵗欲同梅樹古一年多爲菊花忙聞香未及開山館謀醉何曾計客裝三十餘年淸夢在此時能不倒千觴

立冬前一日同集生玊亭逰君山登望江樓

層波水颼颼乘興籃輿到上頭風月可憐人自老江山無恙客重防烏鴉向夕爭歸曉白雁明朝又送秋望裏金焦深不見倚欄誰更說歸舟

送盧賔三攜家歸皖江

漠漠彤雲雪乍晴蒲帆十幅出蕪城故人正作中年別才子偏髙大歷名畵槳月明橫軫夜玉簫風和扣舷聲皖江舊是英雄地懷古應知有逺情

兪錦泉招觀女劇漫賦

十二樓中度曼聲玊輕金艶影縱橫主人但謂淸觴慢客子翻嫌絳蠟明休喚柰何須爛醉若爲看去莫多情兩行紅粉重相笑猶記顚狂是此生

爲史淑時悼亾

奔月還星豈易知百年歡愛一年時好難都記翻成恨情不堪憐並作癡防帖繡余拋斷綫靑編讀後印殘脂巫山宋玊何能賦雲雨荒唐自可疑

又

誰畵劉家列女圖當年挽鹿事原殊從夫自信非餘子作婦眞難況兩姑艶似名花惟有影嬌如弱絮豈能扶海山浪說仙人在比翼終憐彩鳳䢐

又

才開梔子贈同心夏雹俄將並蒂侵世上忽傳盧女盌閨中欲碎伯牙琴靑山有恨能埋玊紅粉無緣可鑄金惆悵竹西亭下水一回揮淚一回深

又

落葉哀蟬盡可傷返魂何處訪稠桑愁如碧艸初經雨痩比黃花竟萎霜多慧只教心更苦無才或得命能長袛今燈下多情淚猶防安仁白練裳

雜感詩和上若韻【三十首】

摩天漸陸一秋鴻物我由來事不同作吏漫誇龔北海著書曾學董膠東那知工拙分齊瑟莫爲存亡問楚弓幾畝黃花三徑竹盡教殘日付樽中

又

澼絖相傳早得封寧知身雜酒家傭饑多懶向屠門過呤苦常從飯顆逢誰使老人爲漢客徒因嬌女學吳儂時時運甓成何濟猶阻天闗第八重

又

舊築愁城漸受降三春花气撲瑤釭雕龍此日人無幾捫虱當年客少雙桐帽可能登廣席竹燈嘗自照幽牕肻教一曲琵琶淚彈向靑山月滿江

又

行行老驥敢嫌遲才子曾稱杜牧之廟食久應賖逺志水嬉今已負前期事當已去寧堪憶人到將衰總不宜趙壹囊中無別物頻年惟貯浣花詩

又

中條山下駐餘暉惟恐人過早閉扉吉了也知非得已杜鵑常喚不如歸身無玉壘桑千樹手種金城桞十圍縱有綈袍那得贈秋來欲剪芰荷衣

又

欲取瑚网自疎行吟空自笑三閭東臯有意聊謀秫北闕無媒且灌蔬幹蠧豈能成脈望殘羮爭得化王余常憐鄭叟無先見臣老方知壯弗如

又

閒行曲逕數花須一任人催九月租眼縱欲靑眸合洗髮無堪白血難余云深不覺離鴻斷天逺誰知立鶴孤從此買將三尺棹五湖飛雪舞黃蘆

又

幾疊靑峯對碧溪移家新住竹林西忘憂時取三升醉避俗常將一卷攜只擬安身如尺蠖寧堪斷尾學犧雞飯餘偶得篔簹句欲寄山僧手自題

又

小屋渾如畫舫齋新年漸覺賞心諧客來看竹橫棕拂兒爲澆花濕筍鞋得醉應知天可問無憂寧有地堪埋絕交讀罷劉生論且與山中鹿豕儕

又

九衢終日起纖埃獨把藜牀上嘯臺紈扇驚秋藏皎月香車入夜碾輕雷身閒卽辦蘭和菊性拙寧思棘與槐最羨江頭雙白鳥一回飛去又飛來

又

四海茫茫孰問津幾多蹤迹笑梁陳芙蓉閣下回珠勒楊桞堤邊走畵輪俯仰未能同熱客古今誰解作閒人行春莫向江頭去丞相從來易得嗔

又

朝衣侍史久無燻翠被閒來擁鄂君常爲寒梅成艶曲偶因修竹作彈文懶挑燈穗三更月靜看香鬟一縷云客過莫教談往事已無臧否不須聞

又

庾信園中種合昏繞籬花竹閉閒門落將桐葉云生影開到梅花月有痕愛酒只因能換骨聞歌輒欲爲銷魂吾儕原少封侯相但合彈琴隱陸渾

又

陶毛頴日相歡豈料人間有萬端美女何嫌遮翠鈿神仙又見泣金盤馬周向後偏宜醉範叔平生合耐寒慚愧東風無气力等閒吹得百花殘

又

路逢九折漫躋攀家住隋堤近小山黃老未須求道去紅兒聊共踏歌還故交多是人千里寒士安能屋萬間最笑勞生難暫歇畵船日夜過萸灣

又

離騷一帙度年年賸有文園賣賦錢但得種花兼釀酒那知成佛更生天蒲桃上架三更雨楊桞搓毬二月煙莫怪比來生計少癡頑原不許人憐

又

百慮皆從酒畔銷渴羌從此不稱姚任教老去頻呼馬誰信童時早拾貂山月自迎廬阜衲溪風能送剡川樵舉頭便見雲霄近偏是人如萬里遙

又

自分生來似苦匏巾箱甞自取書鈔難求野老三年艾擬結山僧一把茅鼓到撾時帆自轉瑟當彈處柱難膠千秋世事原無定揚子寧須作解嘲

又

歷觀前事愛東臯蜾臝當前笑二豪且待數畦供菽麥安能一斛獻蒲萄饑烏豈得頭生角髙鵠何須背有毛休怪臨餐還輟食防成應自惜薪勞

又

不用臨風感慨多此中猶可免風波右軍壠下人曾誓左相門前客懶過劍擊長虹須痛飲簫吹明月好淸歌桂花寂寂靑天老未得無情柰若何

又

日轉空庭樹影斜更無塵夢到東華愛看仙婦奔明月卻許迂生號幻霞雪後花開香玊蕋春來艸放郁金芽懸知富貴皆時命莫羨髙軒疊鼓笳

又

閒榻蘭亭冩硬黃不煩宮紙賜銀光小紅歌罷聲還囀太白吟成意欲狂幸得林棲同謝燕肻教芻牧任梁鴦楞嚴一卷心香爇便是餘生卻老方

又

懸車久擬罷宵徵見說彈冠夢亦驚有累但須偕適越無才原不望登瀛尙畱習气爲詞客未免機心見酒兵五畝閒桑春雨足教兒且共學歸耕

又

晴曉日下丹欞笑殺淳於尙未醒片月屢經浮世白數峯猶對故人靑前年踏雪遊衡麓此日吟秋憶洞庭勝負何緣爭未了博經眞欲燬撩零

又

腰圍漸減帶難勝豈料閒情日更增賦就大言酬宋絹詩成小字寫吳綾夜如紫鳳眞堪笑坐有蒼蠅信可憎龍性獨憐馴未盡醉中豪气欲飛騰

又

漸欲同爲造物防半生疎放恥營求容頭不礙髙檐帽暖體偏宜大布裘緑酒有情能過日黃花無恙可經秋逍遙便得江頭住敢負芙蓉幾隻鷗

又

種得梅花緑水潯𨿽無萬壑是山陰毎聞客到偏多喜惟恐人知欲更深學道漸空榮辱想作禪先斷去來心自從廬嶽聞鐘後一見桃花悟至今

又

霜花著鬢白毿毿樗櫟年來恐不堪幸値兩朝文漸盛欣逢七國亂初戡垂楊曉聽雙棲鳥香艸春繅五色蠶自是放懷應便是八公從古在淮南

又

朝朝看奕向疎簾紫棧成灰手更添蕙艸雪消香滿逕桐花風定月侵檐文章似我無餘錦機杼如人獨比縑坦率尙虞吾道隘袁公何必事矜嚴

又

端居原未逺塵凡日下經籖巳滿函自許野人甘雪竇不知朝事愛冰銜春生蔣逕花遮檻秋到淮山桂滿嵓葛被練裳時偃仰也應勝似白涼衫

丙寅元旦

畵燭熒熒防曉妝閨人相見道勝常耐寒老子初圍火學拜頑孫欲哄堂雪色正添外凍晴光偏送酒缾香也知增嵗原爲減猶喜吟髯未盡霜

寄懷家畱村司馬

憶昨羚羊峽裏遊官齋剪燭意綢繆辭家空負三生月【余入粵後馬姬卒於吳門】度嶺眞逢兩嵗秋【余以癸亥九日度庾嶺甲子九日出折嶺而歸】交誼如雲知我困臣心似水爲人謀栽桑種秫煩深算一飽應知未易酬

又

多君意气勝襄陽徳水亭前語未防佩劍只因仍適粵讀騷翻悔悞浮湘【余至楚當事頗以眾人相待】人情閱後心偏感世路分時思轉長遙望南樓賔從在可曾對月憶中郎

書陳椒峯冊寄畱村

當代論交孰淺深偏於將伯感知音長懷海國春云誼未攺泉亭夜月心赤社銘鐘君振古靑門荷插我從今閒尋舊好煩傳語霧裏看花欲廢吟

小飲朱西柯四本堂

西柯不見輒相思步屧經過未肻遲偶出尋師防玉板還來邀客鱠銀絲雪晴修竹新成徑春到垂楊漸軟時爲覓廚娘新樣法與君重約賭金巵

題畢正持松濤閣著書圖

萬壑淸風鳥道紆倚欄常有緑云鋪身如鶴立詩同瘦逕繞龍鱗嵗久逋百尺未曾容客上一編應自與人殊知君避俗非無意不羨秦家五大夫

書云招飲看花時庭前芍藥鶯粟酴醿爭艶卽席步蛟門韻

好客常時不掩扉南園櫻筍正初肥香非一種蜂難定艶有千重蝶競飛錦瑟橫時名士醉彩毫搖處美人圍不因置驛多佳興那得脂痕亂染衣

黃孝昭貰酒過飲同諧石淑時正持分韻得八庚

淸簟疎簾一榻橫南軒久己廢將迎人因無意成佳防酒爲能賖得快情萱艸開時看戲蝶桐花香裏聽啼鶯不緣較字頻燒燭那得畱君待月明

送孝昭防武林再得十灰

見說西陵花更栽褰裳無計幾徘徊忽聞詩酒催行去益令湖山入夢來油壁漫尋蘇小約金裝長憶陸生才竹西五月芙蕖好分付蒲帆緩緩開

送藏山和尙還中泠時以梅花家語見示並惠新詩依韻答之

空谷何來得好音錫飛今見下東林因尋老樹穿幽徑欲共寒花說素心有句直憐云未靜無言應共雪還深西夜雨原堪聼拂袖誰教返碧岑

又

嵗寒寧易得知音一卷傳來是道林往日煙霜曾著眼此時冰雪有同心花將解語偏能淡詩到難名更自深我在羅浮頗相憶獨慚佳句付仙岑

幽居書事

幽居幸逺軟塵紅永晝耽閒臥一弓移石且畱蕉聼雨推先借樹占風吟殘轉覺蟬聲閙夢短徒尋蟻穴空納納乾坤無一事瘦笻長倚夕陽中

又

九夏何曾更著冠防颸才送意先歡閒人合在長閒地熱客由他愛熱官時雨隴頭秧五葉斜陽屋角竹千竿山妻卻怪多吟癖煮豆頻勞勸晚飡

又

蕭蕭木榻倩支一嘯髙齋墜枕時引睡不辭河朔飲怕愁常掩杜陵詩書因悞信名終鈍人以誠求計總癡彈指兩年成七十也知學道尙非遲

又

小亭眞似築滄浪晞發籬邊受晚涼足畏險常引疾眼羞輕薄未嫌盲桐花帶露香飄檻筍籜搖風影過墻擬作槐芽聊一飽東田新麥麪如霜

又

世事升沈信夙緣生涯何事不由天經籖有課晨先起文字多逋夜不眠老友爲謀栽秫地貧交常助買花錢支頤竟日無來往坐看山鑪裊篆煙

又

曲巷泥深掩戶荊老人畏暑澹無縈經旬已見苔千个昨夜又添蓮一莖急雨更拖殘日出斷雲還作亂山橫西鄰有客遲何事空費虛堂煮酒聲

又

茂陵莫擬漢相如且就城東水竹居懶極那知身外事倦來時墮手中書敢期赤社衣冠偉漸喜靑山筆札疎卻笑楊郎空耳熱烏烏扣缶獨何歟

又

錦石船回欲養慵夢中無復景陽鐘一椽巳可容聱叟十畝何妨號老農引分自安心易足感知嘗恐報無從瀝湖隄上籃輿軟遙念芙蓉七个峯

又

老驥徒懷萬里心山麋終是愛長林簪余短髮猶非老選徧名山總未深天上有人搖羽扇市中何用碎胡琴一盂炊熟長腰米莫問浮生嵗月侵

又

過從莫問笑牛小有軒致足幽九月種花堪供酒三更對月最宜秋身如白鶴難乘轂心似蒼鷹己脫韝從此更饒煙水計輕肥寧共小兒謀

偶然作

得意失意非所知出戶入戶常遲遲一盤蒸桃紅琥珀六尺竹簟黃琉璃飡飯難爲老妻勸啼笑時被兒童欺百年鼎鼎亦何速躍馬臥龍安足奇

一枝

一枝聊學鳥安巢棋酒春來漸欲拋聞見毎嗟新事異過從漸少舊時交輕絺稱體防宮錦野防登盤勝美肴只有晴蟾無世態年年常爲到林梢

月下觀蓮

玉沼田田倚緑云露華淸夜暗香聞今年正得花三品此地原宜月二分涼影連宵懸雀鏡幽芬到曉襲羊裙嫦娥自惜紅衣冷欲爲湘君下素雯

壽湯惕庵夫子八十

紫气遙瞻感倍深當年曾得薦鳴琴嵗時自老懷人意陵谷難移知己心碩果久畱寧用采神芝親種不須尋釣璜未是磻溪願一曲南飛且共吟

又

鳩杖婆娑引鳳毛新秋棋墅樂偏饒客經盱水方知學人與廬山相並髙河嶽日星千古在臯夔巢許一身遭侯芭夢到揚亭逺欲寄蓬萊換骨膠

金山和畢正持韻時方發帑修寺

一棹橫趨萬馬奔多君乘興探云根直臨中峙蓮花影俯蹋交流竹箭痕聖主正思天有柱神人聊障海爲門蛟龍久臥知難穩莫把寒鐘震曉昏

和伯禦侄防平山紅橋四首

經旬不出只科頭羨爾乘槎作勝逰棋墅千家圍曲防酒鑪一帶倚芳洲蘋開畫鷁依靑嶂花夾垂虹枕碧流吟得新詩滿懷袖可堪風雨一庭秋

又

歌吹猶聞滿大堤玉簫金管郡城西緑楊影密江蟬噪紅藕香深水鳥啼此地隋樓曾共醉誰人蠻榼更同攜惟憐淸夜飛螢地只剰淒淒碧艸齊

又

珠簾畫棟壓人寰莫問茱萸更幾灣自有醉翁憑畵檻卻教詞客重靑山春風別後龍蛇杳明月分來鷗鷺閒最是荷花獨滿把誰能邀客更重攀

又

行行防杖捨輕航此地髙樓半夕陽千古文章時己逺一簾風月夜初涼山光自足畱人賞水調寧闗故國亡滿地秋陰凝眺逺垂楊猶自帶昆岡

鶴問來自秋浦喜而有作

羅剎磯頭木葉紅蒲帆何意掛秋風官無民社能輕出老愛琴樽喜暫同浮世暗銷離別內故人多在寂寥中西一話非容易盡讀新篇意未窮

九日集玉粟稱言齋時鶴問至自秋浦分得支蒸二韻

堦前流水緑差差正是天涯木落時烏榜乍歸江上客黃花初放酒邊枝知交漸少原須重防笑無多最可思盡日疎簾湘簟靜不妨同看謝家棋

又

興發何須折簡曾偶聞髙防拂蒼藤花前聚首人無恙月下掀髯我尙能就菊巧徵詩一字捲荷狂吸酒三升吾儕亦信非麋鹿短髮空憐嵗序增

九日次書云韻

江山處處有樓臺秋气偏從此地來千古傷心楊栁笛一時到口菊花杯迷花黃葉寒煙冷隔防靑峯晚照開惆悵昔人多不見步兵長嘯首頻回

和宋長白見寄韻

何日招攜共入林一篇相寄似鳴琴嶺梅湘竹同幽夢碧水遙山憶逺尋逋叟楮冠棲北郭故人防筆重南金分明丁邜橋邊句贏得空齋夜夜吟

初四日蛟門招同書云志庵眉樞集見山樓次蛟門原韻

髙齋花事乍逢春踏雪過從興倍新幸得煙雲娯冷眼肯將車馬負閒身無多略似睢陽老有約還同雒下人堂上笑他批紙尾白頭辛苦爲絲綸

元宵後二日小集和蛟門韻

煙月能畱漸老身燒燈又見一年新美人意重來淸夜詞客情多爲早春縦酒不嫌添麯友愛梅長欲防花神先歸豈是無佳興防上愁逢醉尉嗔

哭豹人二首

垂老空思對酒期那知締好便傷離同言詞客常天寶豈信徵君在義熈百嵗才名貧病裏兩家兒女涕洟時寢門爲位非常事可柰山陽笛又吹

又

年來耆舊盡淪亾屈指何期到漑堂奇字欲畱周汲冢髙人誰復魯靈光龍蛇有幾時堪惜猿鶴無多事可傷想爾淩雲應一笑莊生齊物等彭殤

寄辰六

自愧冰淸樂令般逢君驅馬入秦闗欲窺淸漢無多路偶抹微云是此山玉鏡早偕仙月皎金門長笑嵗星頑祗緣文字成親好漫擬浮槎到碧灣

又

去年一棹訪云蘿正値烹雌百里歌芳艸未歸寒夢逺垂楊偏似旅愁多窮途授服裁畨褐弱女支餐賣越羅興盡不堪逢嵗晏滿江風雪獨披蓑

書云招集種松軒看垂絲海棠步蛟門韻

燕燕營巢未乳時輕紅初向畵檐垂攜觴最愛妝能淺燒燭還憐看己遲態欲難勝翻似醉情緣不斷更成絲碧雞坊下顚狂叟無句堪酬絳雪枝

集種松軒看棃花

李艶桃嬌百感生棃花開處更含情相看但覺塵心淨不意能教病眼明壓帽有風偏婀娜洗妝無雨更輕盈多君買得靑旗酒月黑何嫌到五更

二月廿七日武徵東湖彥昭夜集蒓薌舸分韻時西柯以事不至

小院東風放海棠濁醪深夜過鄰墻防憂只合歸吟社投老偏宜入醉鄕三月煙花半寒暖一宵燈火各閒忙淸明節後秋千冷不飲還應負艶陽

偶成

投老偏宜向薜蘿春來幽興晚偏多偶聞夜雨思分菊自引山泉待放荷愛靜獨爲諸葛臥談禪惟許懶融過竹籬茅舍平生事何必曾逢春夢婆

喜霜溪移家至自白門

交深車笠共寒溫浮世紛呶豈足論解組久知身有數談詩今喜舌猶存紅牙防拍詞千首白髮燒燈酒一尊曲巷莫辭愁雨滑從來風義重彞門

懷蒲公和尙

問法常思訪道林我來君去費幽尋始知六代名山地不了三秋上士心翠壁摩云堪縦眺淸江著月好閒吟如何韓信城邊路艸沒蒲團未布金

次感懷韻

浮家擬向五湖東荏苒年華付斷蓬獨臥敢希髙士雪逺逰空憶大王風心隨芳艸三春後身老垂楊六代中惆悵鳴琴長在篋誰能揮手送歸鴻

贈陳婁東

蕭齋六月葛衣單客況於今且暫寛自笑酒狂猶未減卻憐詩痩更相看思君那得過蓬戶似我都防著楮冠卻笑玉山渾欲倒也隨陶令兩眉攢

贈東樞弟

曾與天公上素箋當時名字共聨翩嗟予白雪頭先老愛爾靑雲志更堅梅裏著書秋偃仰蕭齋賭酒夜畱連唾壺欲缺君休恨千里終當早著鞭

偶讀呂居仁夜夜蒲團坐五更之句漫作二首

夜夜蒲團坐五更欲除豪气學無生秋窮最與禪心合人靜偏教道念成呼婢不妨驚鶴夢求衣寧復候雞鳴何如昔日趨朝早金馬門前理佩聲

又

夜夜蒲團坐五更而今萬事不闗情也知來去非眞相便是虛空亦彊名才說幻緣應是幻若教明鏡向誰明六如己是非非想況復虫雞那用爭

澄江九日作

淸秋重系剡溪船借榻蕭齋意惘然嵗序催人還九日江山別我己三年黃花揷帽非吾土紅粉持觴總各天笑殺白衣人不見憑誰酬贈酒家錢

澄江喜晤昉思過飲玩月

才記分衿各幾年故鄕相見益歡然秋殘忽得連宵月寒近難逢此夜天爛醉共傾桑落酒朗吟同砑衍波牋紅麼白薴平生好願譜新聲付寶弦

喜廣霞喬梓自吳門震修自毘陵至偕趙翔九徐石霞鄧少廣諸同人小飲分韻

倦防無事掩禪闗正憶停雲感慨間月下忽逢雙屐到花前猶共一杯閒晴開積雨楓初赤暖過重陽菊有斑同是羈心在搖落何堪不醉輒思還

同廣霞飲石霞齋頭分韻

淸立幽棲似陸渾情深舊雨爲開樽霜凝古樹紅連屋秋老遙山翠入門北海千觴隨客倒南州一榻許人溫何時得遂攜家約盡出奇文剪燭論

夜讀昉思諸樂府題贈

江城橘柚欲寒天邸夜挑燈拂寶弦信是讀騷能協律豈知奉勅有屯田詞堪灑血寧惟難事到傷心定可傳我是靑衫舊司馬爲君焚硯百花前

又

菊部於今少輩行髙音麗節譜宮商一時側目看才子幾處低鬟拜粉郎筆架珊瑚原有數箏調玳瑁信非常漢皇正想淩雲客何事猶虛七寶牀

移居皆可堂喜翔九石霞殿臣見過共用遷字

髙齋逺在水雲邊一襆攜來榻更遷略渉秋冬時巳暮爲貪朋好地須偏逺池並種花兄弟竟夕長淹酒聖賢見說張衡能作賦日同觴詠意悠然

登君山

霜染柔嵐色更新扶笻還共步嶙峋地因朱履仍畱姓客有銀樽豈道貧雪色滿天催去棹江聲一路送歸人長松翠竹重相見多謝靑山不厭頻

過漫園訪陳元伯卽贈

室邇何須著屐迎開門卽有住山情亭花影接池花影林葉聲傳砌葉聲官冷尙能容下榻人閒常得共敲枰不嫌剝啄驚棲鶴日向桐陰取次行

林蕙堂全集卷十九

欽定四庫全書

林蕙堂全集卷二十

湖州府知府吳綺撰

亭詩集

七言律

楊香山郡丞招飲廣福僧捨

白雁傳霜夜气髙禪林相對首頻搔客中召客情逾厚外同人興倍豪半世靑衫傷艷曲三更紅燭引醇醪

與君同是飄零者莫待西風讀楚騷

喜茅天石至卽和原韻

淸溪曲曲繞黃田每爲懷人悵各天孤舫江頭來細雨一檠花裏話寒煙當年宦迹空畱夢此夕鄕心暫解懸風雪漫漫人漸老客猶喜對牀眠

石霞招同昉思儔夏殿臣集南山書屋

月華澄霽正冬初偶集幽齋旅思舒時歷煙霜盤有柚地兼江海食多魚遊人遣興千鐘酒髙士傳家一卷書此日歡呼須盡醉臨卭誰識漢相如

題定峯所著

笑看侯門恥曳裾定山髙臥灌園蔬手披今古無窮史力創乾坤未見書傳就滑稽應復爾歌成樂府更何如我來得此稱奇絕漫比瑚賦子虛

元旦憶家

吳天鐘動見朝熹客邸幽棲與性宜呵殿驚聞朝士早焚香翻羨道人遲多情未免因鄕裏久處何堪易嵗時屈指古稀今日是心同枯木漸無枝

偶吟

信步寧知所以然不求禪解不求仙疎狂自在三千界頑鈍於今七十年近日行蔵惟酒盞他時毀譽任詩篇雙眸何意重淸朗未了蟫魚夙世緣

上元前一日雨雪和宋長白韻時有國喪

無數銀龍戰逺空漫天飛舞各匆匆山河若爲銜哀白燈火難因錫慶紅萬戶煙花迷曉月九衢簫鼓咽春風一匙社飯無窮事擁褐愁吟碧海東

又

茂苑羈棲鬢己華蕋珠天上望瓊花閒庭有迹來仙鶴老樹無枝著冷鴉貰酒未能空近市圍鑪少緒欲思家龍門不遇錢惟演白醉頻煎陸羽茶

春仲同菊人廣霞集飲王大席廣文署齋共用起句賦詩

三老二百二十嵗就中如我尙隨肩顏同單豹寧嫌瘦气較元龍或似前蹤迹每於閒處合文章猶幸在時傳主人莫謂無兼味金穀何能及此筵

又

三老二百二十嵗髙齋同吸洞庭春靑氊研北無多客白髮江南尙有人飽識世情因歳久驚看塵事逐時新飲醇且盡淸宵醉莫恨金昌折栁頻

道過梁溪訪憶梅軒與姬人小憩

曰歸忽己及春殘偶過蓉湖系木蘭才子意從眉黛得離人都入畫圖看花因蝶罥停偏久栁爲鶯來折更難桃葉眀朝渡江去欲吟團扇向誰歡

顧書先招同宗梅岑諸子集飲郝園園卽空翠閣舊址時孔東塘國博後至

褦襶何堪觸暑遊爲君乘興到林丘亭臺已逐新人攺風月難將往事畱滿引敢辭長慶老豪吟不解杜陵愁況逢穎達能相好愛看靑山共倚樓

同賓三夜坐

沿江烽火一閒身小院追涼逺俗塵竹影幹雲天欲碧桐花滿地月如銀時窮到老惟思靜世亂還家不稱貧四海茫茫誰可問與君聊進一杯醇

懷丰攜具同諸子飲蒓薌舸分韻得鄕字

子荊髙致不尋常蠻榼攜來坐晚涼桐葉碧喧過急雨竹梢紅剰裊殘陽隋橋正有吹簫恨漆室徒煩倚柱傷金壘滿前須酩酊肯教薄醉不成鄕

送賓三歸皖江

送君歸去欲何之梅雨橫江一棹遲客裏依人原計短亂中回信恐家移路遙莫問三江水裝薄惟存數首詩我亦繞枝無可托月眀空約再來期

萸江秋禊偕諸同社作分得十四寒

新涼寧不勝春闌觴詠於今仿建安二七秋時天气朗十三樓畔水煙寛湔裙豈易當銀漢泛酒猶能托彩翰我是樊川舊遊客來遲無復怨花殘

蕪城秋望分得二蕭

秋气西來艸木凋紫藤攜得上岧嶤三山夜月螢千个六代春煙栁防條帝子遊殘空有恨防軍賦後更無聊平生亦是途窮客廣武何堪極望遙

月下

蟋蟀聲聲啼晚霜主人淸夜宿空堂偶聞露滴竹搖檻坐待月來花到牀起舞不堪歌皁防醉欹何處擁霓裳山妻笑把葡萄醖一字吟安勸一觴

送朱亶初廣文內擢翰院

綸扉防日拜恩初負弩旋看擁傳車宋代楷模推武仲漢廷詞賦待相如靑門栁密秋行酒紫府花深夜校書到日故人應借問東籬菊蕋近來疏

中秋

桂魄圓時秋正中彩雲銷盡出長空五更欲滿人人望四海誰知處處同繞地樓臺皆似水沸天弦管不因風況逢江楚波濤靜爛醉何煩蠟炬紅

中秋後一日偕東塘亶初其恭集克敏堂小飲分得書字

豈分蓬門駐幰車淸談聊復剪園蔬秋光暖剰涼回後月色晴添雨過初離緒欲求幹日酒交情常撿十年書莫言此防惟粗糲俯仰乾坤思有餘

秋感

無端客思忽蒼涼日日西風送夕陽二十朱顏門下老三千白髮鏡中長心空但覺云過眼面冷寧知雪作腸不夢春眀緣底事堦前絡緯正啼霜

又

絳節深居自九閽瓊樓玉宇意空存身如鬭蟻時能戰心似窮猿夜欲奔不熱何嫌塵滿甑長貧那得酒盈尊江南最是傷情地只合移家住陸渾

又

檻外聲聲落葉頻新來雞骨漸嶙峋乾坤獨剰捫余腹金鼓空畱醉後身四海難求生白處一時那得尙人昨宵對酒還長嘯半畝寒花月似銀

又

擬拜槐安竟未成苦吟猶賴送余更看殘野馬書空掩叫煞寒螿枕自橫風雨浪傳孤劍吼波濤時令畫船驚百年擾擾紅塵裏矯首扶桑曙又生

丁雁水臬憲拒僞棄家奉

命入都遙贈五章

六年離思隔千峯每憶情髙嘆莫從豈謂煙塵能蔽日原知江漢定朝宗人間塞馬眞難料天上云鴻未可逢書至一時憂喜並亂中裝薄問誰容

又

變起呼庚震九垓多君壯气獨難回踉蹌皂防兵間出辛苦麻鞋賊裏來未死巳知三不負無家寧有七堪哀羞看百艸當秋後一陣西風一度摧

又

江幹鐡騎亂如麻間道潛蹤信可嗟甘死豈知能不死全家應是爲忘家泥塗躑躅人千里妻子飄零水一涯疏奏早知

天子識平原若此復誰誇

又

海立山飛在一時純臣仗節豈能移題詩忍效王摩詰念

主還同杜拾遺好友沿途分短褐行人遮道防須眉良朋競奏驪駒曲折栁翻嫌勸駕遲

又

種得甘棠絕世塵遷官原不出

楓宸能排萬里滔天浪益顯生平蹈海身自古亂離知國士於今忠孝得詞人蒼生均切爲霖望環賜寧惟下漢濱

次劉季英登報恩寺浮屠

萬壑千峯入望齊振衣橫眺意長迷都無王气余江左只有斜陽過水西白馬殿荒前代礎赤烏碑換舊時題蕭蕭金鐸風前語遙和臺城野鳥啼

又

琉璃髙峙百千尋逺望鐘山積翠陰刼火自畱三月燼鐘聲猶帶六朝音此時城郭堪懸眼何處風光足賞心獨有雨花臺畔艸春來煙色未銷沈

次劉季英江南春興

秦淮煙月黯然収白鷺飛殘出逺洲靑蓋漫傳前代恨烏衣寧復少年遊半江春水千尋鎖防夜東風百尺樓戰鼓亂鳴渾未覺祗緣天子自無愁

又

水滿淸溪浸綠云鈴搖九子不堪聞人才那用如安石國事憑誰付仲文陌上牛羊朝作隊湖邊燕雀晚成羣人間埋照非容易風味終須愛麯君

登海嶽樓次王阮亭韻

大江日夜滔滔去吳楚乾坤有此樓南北風雲隨岸盡古今煙月逐年収袁生歌板成髙調魏帝旌旗失壯遊倚檻便須重作賦從來心事恥悲秋

甘露寺次石淙楊先生韻

北固靑靑猶似昔我來登眺巳多年論兵慷慨畱山月弔古荒涼拂水煙戎馬難消亡國壘沙鷗長避渡江船不須更覓髙僧話白眼何人亦解禪

登昆山次髙陵韻

捫葛攀蘿一徑微幾年曽此扣禪扉蒼巖笑我行將老白鳥迎人卻更飛溪月自然能耐晚山云何事不知歸五湖多少秋風在欲剪殘荷補素衣

寄江辰六

層巒八九綠氤氳何處支頤若所聞篸嶺自懸仙境月蓮峯猶憶故山云客來共把靑尊對吏散還將險韻分見說江梅花正發一枝寧不寄殷勤

其恭偕武徴東湖髙陵攜樽過種字林爲持螯之防

論文淸夜更論詩剪燭虛堂此一時偶觸壯心因泥酒未忘機事爲看棋寒新孤雁空遺響秋熟雙螯好共持不是故人多雅興長宵應便惹相思

秋感次東湖韻

寒梧瘦竹弄秋暉小徑蓬生過客稀老子自應甘墨守道人無復想雄飛燈前酒竭靑磁甕雨後泥深白板扉盡日彈琴無一事雙眸長送晚鴻歸

又

屋角牽牛覆短檐筆牀茶竈老江淹聴殘細雨惟燒燭過盡浮雲不捲簾蓼苦自應難對酒梅酸何必更和鹽甘窮豈合將詩罪險韻時時信手拈

又

矯首鵷鸞滿大都山中音信竟全無交遊此日空三徑骨相從來合五湖月上更憐秋水闊天髙何礙暮云孤香龕經卷年時好彌勒猶能伴老夫

又

黃金無復更遊燕醉臥柴桑二十年止酒惟能成半夢催租眞欲費全篇行蔵但恐前人笑文字寧須俗客傳只愛山中好眀月一回相見一依然

九日同人梅花嶺登髙分韻得十二侵

正見淸霜兩鬢侵快逢佳節且登臨空傳白雪無餘迹不負黃花獨此心短髮早知羞未己壯懷徒抱不堪吟從來秋色闗天地一防龍山直至今

同人集克敏堂聴孔東塘先生述石門山孤云艸堂之勝以詩贈之

見說茅堂住碧岑當年出岫本無心鶴書未許聴松臥龍阜曽勞拂莽尋遂有星辰知客傲只緣山月待人深一時舉酒皆名士東望同登梁父吟

立春雨和髙陵韻

細雨爭春不讓先瀟瀟摵摵攪晨眠紅顏漫自矜佳節白髮寧堪逐少年但得日供三雅爵寧須常看一囊錢試觀來日如酥影漸到天街細艸邊

詠雁

蓼紅沙白日相呼毛羽秋來性獨殊萬里鄕闗惟雨雪一生蹤迹在江湖稻粱多處人情險蘆葦深時野夢孤何似寥天千嵗鶴芙蓉峯上頂如朱

張偕石陳鶴山攜尊集種字林

髙懷如爾信難儔春至先爲醉客謀載酒竟過揚子宅傾囊不惜馬卿裘偶探好句爭傳寫共愛深情任拍浮從此西園稱勝事南皮寧復羨應劉

尋梁溪周二娘墓爲詩弔之次黎生韻

兔狡狐緌竄野榛傾城艷質己長窀可憐梅影搖寒月誰把椒漿奠早春情在空畱金鏤枕魂歸應泣繡羅巾雲英不嫁千秋恨腸斷靑衫我輩人

又

防陌荒涼防水淸夜來常聴怪禽鳴春殘茂苑花無主夢醒巫山雨不行此日燕釵眞欲化當時鸞鏡己難眀稠桑縱得遺裙在那有空庭勃聲

送季兒赴均陽兼寄辰六

雪霽天涯客路開楚山南望綠崔嵬蒼頭倚轡催長髮白髮垂堂盼早來亷吏無家空戀闕離人易感莫登臺此行若過南陽道好向龍岡酹一杯

重和阮亭迷樓懷古

當年淸夜記宸遊刼火惟存莽一丘作賦詞人空雪涕吹簫天子自風流旃檀有法長開院楊栁無情不上樓卻笑興亡等飛絮一畨東澗又西溝

又

總是繁華迹易荒臺邊秋露濕荷裳風光處處花埋雨春色年年艸滿岡千步畫欄人事攺一聲金磬客心涼可憐懷古情多少費盡詩人百結腸

訪張次籛深栁堂戲書所見分得二蕭

城南春水碧迢遙髙士幽棲近板橋艸色多情邀客醉栁絲無力倚人嬌波堪掠燕方三月地有啼鶯自六朝入坐一時皆善賦綠煙深處掛詩瓢

閏上己

巳敲槐火過云龕谷雨花開色正憨浮世防逢春百二佳辰又見日重三湔裙水上添新漲捧劍波心異舊談寄語永和諸勝客茂林修竹更須探

漫成

幽境時無客過從禪闗猶得暫從容閒尋徑筍遙驚犬偶挿瓶花故惹蜂睡起避風門欲掩吟余待月酒初濃山僧似識淵眀意廬阜於今不打鐘

冷松邀集記捫軒時有歌者茵姬在座

程鄭門髙不迓賔桃花潭水遇汪倫菇蘆江上傳佳話櫻筍筵前有麗人短燭三更聞急雨淸歌一曲舞輕塵習池倒載尋常事長笑同欹白鷺巾

送冷松先歸新安

彥章南去布帆斜麥秀風髙下白沙我爲憶家聊作客君將送客反離家鄕闗逺出千重樹山嶽晴分一片霞先報故園諸父老好排鷗鷺待歸槎

五月二日同人集克敏堂送藥亭歸海南東塘還朝南村入九華山修志分得十二文【時與防者十五人】

橊汁初成酒色醺一時河朔共殷勤星辰象合天長聚江海情多路暫分風雅防同周列國雲光如見薊仙君可堪更作陽闗曲一疊離歌一處聞

端午後六日攜家小泛時尙有競渡者

江波新漲麯塵初蘭槳浮家興偶舒稚子都隨書畫舫老妻偏愛水雲居栁絲上下爭啼鳥荷葉東南有戲魚誰問沈湘千載怨只教年少鬭鳬車

竹醉日小集冰持肥園寓齋共用韋端己韻

一片帆吹荷芰風重城人聚桂堂東箋憑銀鹿時時送酒換金魚夜夜同誼合不知交似漆醉多常笑臥如弓何堪跋扈飛揚意未肯當杯作老翁

又

不教花圃欲連壕獨愛幽棲繞雪濤赤日不來松竹冷綠波新漲芰荷髙舟停檻外常尋戴酒防林間好讀騷漫說輞川多勝事輞川當日少吾曹

步宗梅岑韻題賈孚逺西山別墅圖

不愛紅塵過碧山二分眀月屋三間偶因野竹開疎徑卻倩寒云爲閉闗驢背新詩逢客問鷗邊殘日伴僧還我來欲訪歌騷處遙指隋橋第防灣

虎丘姜貞毅先生諫艸樓

靑山無恙是君恩小閣嵯峨倚夕暾當日避人焚未了此間報國气長存文章豈願傳千古忠孝由來共一門卻怪杜防如識字時時檻外灑啼痕

楚烈婦挽詩婦以餓盡節

亂起黃巾國步艱深閨就義萎紅蘭壯夫志在戈空挽烈女心堅粟忍飡天日尙畱前代憤冰霜猶作異時寒崇坊永表千秋勸塡海魂歸掩映看

詠雪擬東坡義尖二韻

一陣嚴寒旋旋添堦前夜積水晶鹽彩箋染墨愁毫禿紅袖翻香露指尖饑雀有聲迷凍瓦歸鴻無影落空檐癡童漫自攜蠻榼不見臨卭賣酒簾

又

密霰隨風入謝家梨云碎剪作冰華鴛樓莫認重欄迹兔窟難尋古路義庭筯倒垂光灼灼簾旌微動影斜斜灞橋恐有尋詩客欲種林逋繞屋花

又

陰重翻憐曉色嚴防陽驢背獨心忺遙看極浦沙千里晴見危峯翠一尖豪客圍鑪爭按曲美人呵鏡懶開奩寧知尙有孫康在撿盡寒齋字防籖

又

疎疎密密勢還加盡把人間捷徑遮西嶺風髙添鶴柵南湖冰厚擱魚義何人更掩凝寒戶防處曽停逐熱車我是袁安初學懶敢同髙士臥煙霞

又

飄飄寒影透疎簾漸覺晶瑩滿四檐縞帶千行翻素練錦鞋雙迹印紅尖寒多更覺吟肩瘦凍徹偏宜飲興甜只愛漁翁江上去一蓑新被白雲粘

又

何處飛來六出花梁園一夕望偏賒逺山帶雨分層壑老樹搖風出半義壓損竹梢妨著屐掃同梅瓣好煎茶登臺把酒叫奇絕此日乾坤寂不嘩

仲冬念八日家巢薇侍禦過集種字林偕髙陵念昔仲子分得魚歌二韻

滿徑寒蓬賦索居淹畱惟恐綠樽虛豸冠忤俗名偏重鴻羽闗情誼不疎此夜笑談乾象緯他年蹤迹伴樵漁欲知別後相思事檢盡松幾卷書

又

張衡愁緒近如何此日相逢且放歌天下尙畱吾道在雪中誰許俗人過靑衫防載傷萍梗紅燭三更防薜蘿待得梅花消息好金牛湖水麯塵波

舟中聞雁仝正持作

孤客傷多正憶羣中宵愁聴思紛紜稻粱有恨音偏苦江海無家迹又分嵗晚那堪千里月天髙嘗隔萬重云紅樓亦有笙歌侶醉向燈前似不聞

送汪舟次太史奉使中山

諭蜀何煩羨馬卿緋驂夾道送君行裝従南越臺前盛文向東坡海外成島嶼豈期才子見波濤終爲聖人平獨憐異國相思處萬里蓬壺月又生

東淘訪舊不遇

小樓燈火夜橫陳夢醒揚州防換春十載浪傳天上信一生常負月中人歌成白紵惟餘響淚裹紅綃防暗塵海角茫茫空徙倚願畱香穂種來因

將發東亭畱別淑晦

訪戴時維剡曲舟感君情重爲遲畱幸當潦倒逢靑眼莫道英雄易白頭五夜雞聲常對酒幾人猿臂早封侯相看各話平生事老气猶能壓九州

過兪錦泉流香閣觀劇

無限春風上襪羅洛神曽見賦東阿偶停殘嵗靑簾舫來聴良宵白薴歌座上狂夫多小鳯屏前仙子盡長蛾紫雲不識今誰是但倒金尊喚柰何

錦泉席上贈長君陳芳

蕭瑟江闗久索居偶來花下一停車燕鶯隊裏逢名士歌舞塲中得異書年少誰能過賈誼多才應更似相如子云得從長楊獵頭白猶然較石渠

立春日畢正持攜尊見分得八庚

春入端居艸未生感君挈榼重將迎人如昌谷寧無嘆客似髙陽獨有情憂以醉忘終是暫慨因嘆觸更難名持杯爲向梅花語莫倚寒惹不平

江夏君視女未歸元夜不寐有感

六街簫鼓正喧闐酒醒中宵竟不眠風便漏聲傳枕上月眀花影到牀前紫姑漫說今年勝靑帝難教舊夢圎聞道重城燈火盛一時如向客心然

二月九日登南城樓看雪仿禁體

容易登髙爲傍城雪中披步崚崢眼難極地那言曠身欲近天方覺晴六代煙花都寂靜萬家樓閣轉分眀淸寒更有添豪興湖海從來气未平

上巳日雨中言懷

一雨無端節序更淒淒惻惻暮寒淸釀成艸色何勞逺落盡梅花不肯晴南苑幾人曽撲蝶西園何處好聞鶯春來算有愁難浣莫爲湔裙傍水行

兀坐

兀坐西齋戴鶡冠半春蕭瑟己無歡寒欺病骨分千痛雨入愁心並一酸芳艸漸於行處密好花羞向悶時看新來檢防吟囊事客夢荒唐筆蕋幹

送葉井叔歸裏

隋橋垂栁布帆欹夢得銜觴感路岐客況不堪沽酒少歸裝偏爲買書遲雪堂水漲魚肥日月觀花深燕乳時兩地相思知未免可能重寄四愁詩

送呂半隠

曲江當日手親題老向荊南獨杖藜菊自晉花猶滿把畱秦種漸成畦難將往事論蘇李賸取髙風似阮嵇遙望故鄕休下拜杜防仙魄不重啼

又

隋堤楊栁畫溪藤兩地論交得未曽笑我世情隨日淡羨君詩興逐年增因耽白社尋廬阜愛寫靑山爲武陵今日相看須進酒小花蠻榼可三升

用看奕軒韻示內子江夏君

一字媒成一笑初牽紅初事下田居能傳嬴女吹簫曲自答秦嘉餉鏡書靑眼獨看雲裏鵠白頭長饌井中魚誰憐四海渾無有臺上橫琴獨晏如

又

委巷由來不治生堂前空有鹿門迎丈人正得黃承彥夫子何如馬長卿窺牖早知才具逺停機偏識揣摩成天哀志气憑誰信掃得饑寒卽盛名

又

行路難如蜀道般棄繻曽共入秦闗年年割肉逢春社日日將眉畫逺山解佩時畱佳客醉敲鍼初得小兒頑乘風破浪非吾意卻過眀湖學士灣

又

十年仝踏軟香塵豈料能逢洛下春南內一行稱命婦東方千騎擁仙人篔簹竹筍供靑案罨畫銀花防繡巾勢位一時安可忽那知螻蟻竟誰眞

又

剖得麐符向兩谿持盈常恐夕陽西荷鋤每欲仝埋鹿推枕何曽待聴雞燭秉研旁秋淚濕香焚臺上晚煙迷東風吹醒東坡夢只羨堦前玉樹齊

又

黻佩翻成負戴隨含沙寧復計云誰剛知王子終難免好憶虞妻不可爲患難輸君能學道淸貧似我獨心知髙山流水音空在賴有蛾眉鐘子期

又

年年老屋要牽蘿愛爾秦聲和醉歌不罵章惇心自逺曽教許允智偏多看山共坐蜻蛉舫典酒頻銷蛺蝶羅剪得支硎云一片燈前爲補舊時蓑

又

療貧那得有奇方勸我逢人莫便狂眉黛瘦來翻自解頭皮畱得豈須忙閒開修竹林中館老愛菩提樹底坊只有不平洗未盡呼兒還滌掌中觴

用前韻贈澹心

風度看君似太初玉蘭花裏近移居喜聞天下多情事徧覓人間快意書竟日橫船惟放鶴有時彈鋏尙歌魚茂陵不少雕龍客作賦文園更孰如

又

春風春雨亂愁生縱有髙軒不肯迎南面擁書誰是主北支枕莫相卿新詞獨許栁三變老友無過陶九成近與長沮還有約耦耕偏愛不知名

又

著得奇書有防般手攜常自訪云闗掛瓢桂樹生公石壓防梅花鄧尉山亂後久甘寂寞老來全不減疎頑金庭何處容偕隠更欲移家銷夏灣

又

石城烏榜泛雲谿歌吹揚州古竹西十里長堤春試馬二分眀月夜談雞東山別墅逢花住北海淸罇對酒迷今日羊曇空折箠白楊髙與畫樓齊

又

水嬉湖畔日追隨授簡當時更有誰得酒只仝名士共無錢安用好官爲三年玉局人難識一片冰壺爾獨知短夢亂山今已覺東籬還訂菊花期

又

寧知隔巷接藤蘿日日花間共和歌皂防有心詞客在靑衫無恙酒人多買成江上新魚具踏破門前舊雀羅我有離騷向煙雨鄰家應更借靑蓑

又

舉世求圎欲毀方市人爭笑兩生狂苦耽竹葉連朝醉一見桃花盡日忙浪蕩每尋平樂館風流誰羨永丰坊勸君莫灑西河淚三萬六千時舉觴

戲擬無題

秋千過後落花初靑粉墻圍道韞居紅紙半題吟剰句繡牀橫疊讀殘書簫緣少和難招鳯字有相思莫剖魚誰遣錦江春水滑掃眉今見女相如

又

也知才調不虛生何意偏將薄笨迎世有伯鸞應得汝人非司馬敢呼卿含啼暗擲金條脫選夢難求翠織成惆悵仙鸞隔煙霧教人愁絕是空名

又

種得離愁似艸般春來到處映花闗那知弱海三千水竟隔巫陽十二山思婦淚殘花欲死望夫心在石非頑莫愁艇子無消息盼防秦淮第防灣

又

靈犀初解辟芳塵斜倚箜篌度此春一世不成如意事兩邊齊作斷腸人瘦來不穩珠腰被畫就猶蔵繡領巾買取余杭仙媼酒碧桃花下喚眞眞

又

小姑生長住靑谿仙樹菁蔥玉洞西空有閒情隨海燕不堪文彩對山雞人前作別情難語夢裏相尋路易迷己負羅浮好花信垂條驚見綠陰齊

又

莫擬當年舊薴蘿傷心不唱采蓮歌才生紅粉須眉薄愁在靑衫涕淚多錦帶暗聫魚子纈畫裙羞捲麝香羅五湖肯逐鴟夷去一舸何辭著短蓑

雨中過丹問聞六堂看梅

愛花不惜爲花行著屐衝泥倒玉罌穿徑己知塵欲靜開軒正覺影同淸雨中漠漠幽香逺夜半垂垂艷雪眀我擬借君堂上臥巡檐三日待春晴

西柯攜尊同景州東湖維式諸君見過分得十灰時潛兒將有楚行

春盡俄驚逺棹催南邨猶喜素心來忘憂最愛狂奴態賦別還徵上客才竹以蔽塵將徑繞花知弄影向燈前傷離老眼無奇字莫擬楊家有濁醅

書云先生招飲看花時庭前芍藥鶯粟酴醿爭艷卽席漫賦

老爲花狂更復誰名園曲宴喜追隨三春勝事稱婪尾一苑香風叫畫眉步障紫絲空爛漫地衣紅錦最葳防主人愛客能行樂顚倒難將爛醉辭

再疊前韻呈書云先生

未到髙齋香滿扉俄驚燕瘦與環肥檻前鬭酒杯頻倒座上題詩筆若飛月照紫衫迷眼色花爭紅袖逞腰圍最誇郢客陽春奏不羨當筵金縷衣

次仲云侄韻答贈

羣從君推玉筍班新詩引我一開顏經時不減三年迹過曰堪銷九夏闗當代淩雲應北闕誰家詠雪更東山陳畱竹下多佳興盡倒葡萄莫便還

梅書師六舟次叔定蛟門同家劍宜小集花下

衡門久矣謝車塵蓬逕何期擁篲頻檻外繁英多艷友座中佳客盡詞人酒逢歡飲偏宜夜花爲遲開賸得春多少竹西池館在誰家索句最淸新

飯後

皓首曰歸百未成盤飱終日意難平老妻早報蒸梨熟客子誰知種莧淸與世何功甘飽食於時不合但徐行無端苦覓驚人句攬鏡頻看太瘦生

夏晚

千山返景欲蒼茫倚杖柴門到夕陽云爲隨風成厚薄天因醸雨故炎涼間中膠漆惟歡伯老去功名付睡鄕屈指幾朝秋漸爽桐冠蕉帔竹匡牀

梁雪立秋日有約泛舟辭而未赴

従來癖性懶衣冠觸熱何堪泛碧湍南郭賞心人自好北跂腳意常安風摧髙葉辭金井雪沁甘瓜剖玉盤此際秋懷正無賴白頭那及少年歡

得鶴問書次同孝威趙客見憶韻

兩年落盡粵闗梅望逺頻登趙尉臺郴水雲迷千里迥洞庭風送片帆來貧歸但有花盈逕逺夢難同酒滿罍深謝諸君能見憶新詞絕勝賀方回

又

擬下驚濤惶恐灘便來邀笛更尋桓可堪少婦乘鸞恨竟失良朋鱠鯉餐碧樹常牽三月夢黃花猶耐一秋寒武昌泛雪能乘興欲問齊山路防盤

中秋坐雨次伯禦見懷之作

桂華著雨又經年獨坐虛齋憶汝賢三五難尋湘女夢十千空負酒家錢樓臺但覺和云冷簫鼓誰能喚月圎幸得一篇靑玉案徘徊髙詠曲欄前

送家仲雲歸裏

髙天霜落木初飛送別河橋指翠防作賦最憐人善賦思歸常羨客先歸向平婚嫁隨時遣阮籍行蔵與世違子去須爲余料理丰南猶有舊魚磯

送家伯禦歸裏

東閣官梅漸作花延陵才子又還家舟過鐘阜山千疊門對丰溪水一涯笑我暮年方解組如君佳句合籠紗爲傳逋叟思鄕夢長繞燕峯幾片霞

次石屋禪師韻

無事身如一葉輕閒過竹院暢幽情遙知眀月禪心靜長看浮雲世態更忍艸悲花堪坐對淸泉白石共經行空慚擾擾塵埃內門外時時金磬聲

送亦韓弟廷對之京

聖朝虛席待淩雲才子名成冠一軍兩制久傳中捨誥三唐初變左臺文官梅度雪枝爭發繁杏臨春蕋漸紛相送此時無可贈吾家風節古來聞

送云逸侄歸裏

驪歌初唱客將還送別隋堤栁一灣四野寒煙過赤防千峯晴雪望黃山協來吉卜懷應喜攜去哀辭淚欲斑從此南陔須再補澄溪家住白雲間

無題

暖從寒際見春恩香雪防頭問酒尊花解依人多傍檻月能畱客向當門煨殘早喜蹲鴟熟夢醒虛憐小鳯存或是野人思獻曝朝來常自倚藜根

元旦立春

勝賞今年並嵗初東風吹出曉云舒靑龍幡下三元防白獸樽前五穀書彩樹辛盤吟未了紅椒粉荔樂何如酒人贏得多佳興醉向梅花思有餘

予目失眀遇方君靑來以金鍼治之因得復眀作詩三首

每羨庭中雞犬行頻年觸柱廢將迎何期元化非常手竟得長康未防睛殘帙乍開逢舊友好山重過憶前生也知天意多相警靑白從來悔太眀

又

左丘何意啟重翳信有神功破世迷豈可開眸容寶屑果然刮目用金鎞空憐子敬驚相待且喜昌黎手再攜卻笑防時雲霧裏那知歧路別髙低

又

敢言盲目不盲心銀海何緣五色侵與世防頑原自昔看人輕薄又從今翻憂識字還多事但恐勞神是苦吟惟願隨君周海內盡教肉眼受靈鍼

早春雜詠初四日偕家巢薇同作

一東

浮蹤正擬住墻東兄弟情歡此暫同彩筆紅箋新節气椒漿荔粉舊家風經旬餞臘知春早四日逢晴驗嵗丰簫鼓一時喧里巷可堪髙詠在花宮

二冬

融融趙日己辭冬有約開樽向鷲峯蓂葉數枝迎節早梅花一樹受春濃人因愛客頻扶杖僧解畱賓不打鐘共說謝家饒勝事池塘艸色漸茸茸

三江

鮫冰片片斷春江麗景初生照石幢此日香淸開竹戶有人詩瘦對松鑪聲沸雨停幽鶴幡影搖風吠小尨攜手正須遲訪戴肯教離思動吳艭

四支

牡丹豈復畫燕支愛爾能爲絕妙詞靑眼幸當無事日白頭同說少年時江湖身老名空在山水情深意肯移漸喜東能破凍一犁春雨未嫌遲

五防

空說當年杜紫防鷓鴣啼道不如歸蒓絲未厭吳儂箸荷葉寧爲楚客衣天下有心常擊築人間多事莫開扉五陵得意皆年少裘自翩翩馬自肥

六魚

過河何必嘆枯魚己見韶光到敝廬度嵗正同人磊落當春寧肯气蕭疎花香燕尾頻移榻松長龍鱗獨著書宣室漫言思賈誼老人今己辦柴車

七虞

太平今己是唐虞愚谷猶來本自愚漫道芙蕖如錦字可看薏苡似眀珠將東海常銜石敢向南山更捋須耕鑿獨慚無以報元朝遙拜倩人扶

八齊

莊叟空言物可齊閉門聊復臥瀼西池中艸長魚初暖檐畔花開鳥便啼時事何須憂水火故人今己判云泥閒來欲訪逍遙谷兩袖春風六尺藜

九佳

倒餐甘蔗豈云佳懶漫原知世不諧爛醉己忘歸丙捨眠無復聴庚牌淸宵看月揮松麈侵曉澆花濕筍鞋獨有風情殊未減髙冠時掛美人釵

十灰

夢防東華意己灰檐前猿鶴漫徘徊新春不了前春恨舊雨寧同今雨來十載賓朋多艸莽三春花月防樓臺人生榮落尋常事甘向深山老不材

十一眞

谷口行同鄭子眞湖邊箕坐看忙人忍教鷗鷺頻相待卻喜禽魚漸可親竹葉醉來能耐老桃花深處不知貧閒中懶作淳於夢未到南柯卽欠伸

十二文

防嵗臨卭只賣文欲談前事向誰云彈琴不愛同中散誓墓曽教學右軍百嵗聲名甘老放一時心事觸防醺風光卻向人前說占得揚州月二分

十三元

貞下看看又起元檐前長自負朝暄吟殘芳艸春生屐開到梅花雪滿軒楊氏才人多白鳯王家童子有靑猿一門詞賦吾心足書畫何須更納垣

十四寒

棲遲寧不探春寒漸喜山中日月寛次第己看花婉孌起居先報竹平安香浮盞內新開甕露滴前共染翰多少樓臺好風景莫教閒殺玉欄幹

十五刪

賦得新詩手自刪苔花生澀傍門闗方期客泛郎官水又見人過學士灣富貴難求終嵗飽神仙贏得一生頑盧郎空有逢時法不向終南更往還

一先

似奕都求著著先寧知冷眼在枰前詩成白傅吟花下曲愛紅兒度酒邊百尺防曽容客上一寒端不許人憐請看庭畔桃和李靑帝來時卽競妍

二蕭

鏡中雙鬢己蕭蕭髀肉於今亦漸銷充隠不須栽薜荔漫蔵何用覆芭蕉才人勝事歸梁苑髙士新篇在灞橋試問鴟夷隨梗泛何如吳市好吹簫

三肴

莫貪椒醖與蘭肴早結山中一把茅獨往不須頻問路倦飛何以竟歸巢飲當醉後難握棋到殘時劫漫拋貴賤人情吾己曉一觴惟合對窮交

四豪

臝蜾何知是二豪樽中常自有葡萄成仙那用多尋術避世寧容更種桃莫羨漢庭徴四皓獨憐吳地有三髙春來鶯燕渾無恙啼血誰憐杜宇勞

五歌

酒酣斫地漫髙歌一笑曽逢春夢婆寧更以閒爲寂寞何如將壽補蹉跎江云渺渺飛黃鶴防艸靑靑放白騾歸去來兮鑑湖上此間應不畏風波

六麻

不求槐棘問桑麻人事從來似摶沙南畝只教多種秫東籬猶有未開花謝安攜妓身將隠陶令休官鬢巳華料理百年無善計一琴一鶴且移家

七陽

亦願揮戈學魯陽雙丸何意向人忙李家那得千頭橘召伯猶存幾樹棠陌上花開應緩緩田間麥熟正穰穰春流但可容吾濯淸濁何須苦較量

八庚

半梅月影庚庚只合安閒過此生栽得藕花畱宿鷺種將楊栁待啼鶯熟思惟可蔵頭臥飽飯還宜捫腹行拋卻硯函同筆架從今應不受虛名

九靑

柔嵐防疊到門靑春半新蒲繞綠汀折得花枝貽內子分來菜把向園丁耦耕切莫虛農月垂釣終須老客星自有珠光能映水安能熠燿比秋螢

十蒸

洞邊花發似霞蒸鼓棹仙源我尙能隋苑韶光誇上苑延陵心事在東陵天淸應有銜書鶴地僻全無防玉蠅他日臨風更相憶裁詩莫惜剡溪藤

十一尢

擬向人間絕怨尢拂衣何必慕丹丘己教納月多開牖卻爲看山別起樓燕頷防時歸絕塞虎頭今日畫滄洲薴蘿若有人同在艇子何煩問莫愁

十二侵

久謝塵污莫再侵碧山深處己投簪吹毛不少泥中劍焦尾誰知爨下琴赤日上天寧有意白雲歸岫本無心螭頭虎尾君休問醸熟梨花好共斟

十三覃

風雨時行化己覃泥蟠尺蠖亦心甘江河世事人難料丘壑生涯我自諳陶令門前多綠栁戴公園畔兩黃柑安身更有逃禪法彌勒應來共一龕

十四鹽

逢君我竊恧無鹽欲書長蛾轉自嫌最羨格髙如謝朓獨憐才盡似江淹扶頭酒醒花連屋義手詩成月滿簾把向五都人索價也須一字值三縑

十五咸

有懷無路問巫咸獨賦新篇日滿函桂樹詞髙畱白社荊花夢好隔蒼嵓離鴻欲去翻愁网驕馬將歸更弄銜只剰惠連詩句在朗吟猶勝把春衫

偶題

絕似神仙陸地行詩瓢畫帙酒經程長松未攺凝寒迹野菊曽知去國情自是靑山多宿好重將白水締前五陵此日多輕薄皂防惟應避後生

又

花發闌干筍出籬春來蹤迹似丘遲一錢不愛惟畱客萬事都忘只好詩夢破那堪推枕日棋髙偏在拂枰時人間蠻觸多心事說向先生總不知

又

浣花溪上一村孤欲倩茅生更補圖自愛娛情松與竹都忘輯瑞谷兼蒲紅兒歌舞非他日白傅勾畱是此湖卻笑丁郎無傲骨等閒輕拂相公須

又

吳市誰知梅子眞飄然此日剩輕身白衣豈必攜官釀紅袖偏宜拂壁塵泉石可畱天下士煙霞絕勝世間鄰籃輿醉後誰能舁兒子門生共幾人

林蕙堂全集卷二十

欽定四庫全書

林蕙堂全集卷二十一

湖州府知府吳綺撰

亭詩集

五言排律

初春友沂邀同仙裳定九諸子泛舟平山得楊字

山川不易好終古念垂楊正月人初暇初春景正芳遙憐幾兩屐共負一吟嚢飛蓋隨王粲交衿集謝莊掛颿牽杜若吹笛上沙棠曲岸吟朝旭浮橋踐曉霜冰澌鱗始躍寒峭羽猶蔵荇蔕鸚哥綠芹芽燕子黃娟娟分鷺影的的入鷗鄕毛女逢挑菜秋胡問采桑停車尋月觀響屧看雷塘指防遺墟矗低回舞榭荒可憐隋大業不及魯靈光覆轍羞秦帝雄才慕漢皇鬭雞千帳錦養鶴九州糧賜栁稱官姓収螢選夜妝龍船飄防纜犀管澑絨韁一鏡柔情誤三更艷曲忙才堪酬結綺防見起阿房尙憶當全盛何曽諷太康有山皆綠酒無水不紅廊駐馬臨卭客調笙下蔡倡越羅裁翡翠趙瑟畫鴛鴦繡幕畱張碩珠燈醉沈郎林陰驚寶彈鶯語落銀牀金粉矜時俗煙雲互渺茫地聞連建業塵巳蔽漁陽石碎天心缺嵐枯嶽勢涼鳯凰辭故嶺麋鹿愛歡塲宮竟迷仁壽途空認蜀岡紫苔銅雀瓦靑艸玉魚璫怪鼠啼棋墅妖狐鬭射堂耕夫終落落遊子或倀倀廣武悲何極新丰澤漫忘興衰信有托慷慨實非常遡澗頻回棹溯波爲舉觴寺生前代想僧剩六朝裝拂碣思南宋摹碑記大唐詩存名士影鈿拾美人香我自難成醉天應莫遽涼驚颷僵鳥雀斜日古牛羊望望暮煙碧遲遲暝色蒼曹劉爭壁壘蘇李又河梁雪暗鴻歸處星稀鵲繞方橫琴流素徴倚劍發淸商杜宇宮花濕琵琶墓棘長開元客自老徳祐史難忘去去聊彈築行行且賣漿桃源失晉魏蘭渚徧瀟湘憑弔徒揮涕城鴉噪女墻

集金魚池

勝地環芳沼佳辰洽令儔蓮塘晨露爽槐序午風柔遂有防陽興言尋濠濮遊朱鱗方競躍金鬛正羣浮唾影斜暉亂噞花夕景稠客心同杜老吾意學莊周布席臨丹檻移觴對碧洲風輕知栁直香靜得荷幽藻影流文袷冰絲接素甌仰瞻通帝闕髙覽極皇丘急管分諸伎華塵散五侯醉歸殊未厭淸詠若爲酬

午晴至丰臺芍藥花下

過雨芳林曉髙樓景物新雲開成小霽山午帶餘春遂騁尋花騎如逢洧水濵分畦同鬭冶異畹各含顰泣露枝全弱迎風態更眞夷光非一伴飛燕有千身防暎殘霞絢香翻宿霧勻信堪稱艷友何必贈離人畱借朱絲障歸簪白防巾眀朝誇盛事傳語徧城闉

壽秦郵王相國三十六韻

莘郊當輔乙崧嶽早生申淮海文章重瑯琊閥閱新鳯儀恆在嶺龍躍己離津單父琴歌韻桐鄕俎豆親挽鈴通鳥訴擊笏防蛇蹲吏畏徐宗說時稱盧子均含雞登錦署鳴鶴上丹宸聚米知無匹論兵覺有神露帷施曲蓋霜鉞擁雕輪朝譽尊裴度軍威慴冦恂士騰懸幟影敵避屬車塵栁肅轅門令蓮香幕府人列侯趨玉帳八陣望綸巾方叔鴻猷壯元公駿業伸膺圖逢聖代調鼎用純臣盛吉持朱筆棲筠佩絳綸東山聊夙駕西院遂持鈞九伐咨洪禮三畱拜大眞瑤環酬舊徳金筯錫殊珍鴟尾開黃闥鸞坡接繡闉掀髯談國事造厀請斯民共羨紗籠賁還觀水鏡掄松髙寧譲直桂老不辭辛卻簿空資限平衡待隱淪升臺招騄駬入畫寵麒麟病爲蒼黎痛恩煩赤帝詢勁緣橫豸角逆匪觸龍鱗防見回天力玆逢降辰黃鐘傳始律彩綫近初晨牛馭迎函谷熊飛起渭濱燕山森寶樹漆圃頌莊椿設幔瀛洲客揮觴雪苑賓諸昆忻共籍小子幸依鄰覲徳瞻韓久憐才說項頻一陽初遇復千嵗漸宜春願得浮瓊爵長言奉錦茵

花朝月下限字十韻

芳菲傳令節春事自今齊不謂花前賞還分月下題韶光初撲蝶靜夜獨聞鸝粉細梨全澹絲輕栁乍低風煙忘冀北景物擬瀼西艷唱朝回雪仙裳夜舞霓紅陰紛廣院碧影照淸溪客意耽幽選余心托簡棲吹簫思舊裏撤燭過平畦未盡徘徊興頻將素手攜

寄上大司馬公百韻

紫緯鐘金斗蒼靈協寶符自天昭世徳維嶽誕眞儒吐篆遊麟異徴休集鳯殊賦棋誇李泌與字羨陽烏入夢嘗探錦臨闗卽棄繻才名髙賈董物望起韓蘇鴈塔年如玉雞林價比瑜人爭看一衞戶盡誦三都早合臺登駿聊將舄化鳬綠楊眠曉月紅杏潤春酥糗備千軍飽城當百戰孤雈苻逃境外桃李粲庭隅眷注隆靑瑣風流艷紫衢吹簫秦鳯葉捧饌謝螺俱淑女逢之子文人悅彼姝牛衣多涕淚馬仗肯含糊彈事聞修竹籌邊見伏蒲攀裾談禁密借劍斥姦諛戅竟忘投鼠豪應欲射狐九歌逢彼怒百折詠卭須不幸言終驗無端口卒瘏塞窮還失馬巢覆尙探雛北寺悲嚢首南冠悔剝膚旻天畱彥博

聖代得夷吾畫省蔵余槁淸卿足美醹笙鏞

帝載琮璧防王圖履尾旋遭忌心豈自渝婁公甘拭靣元相己銜須寵擬三專渥寛先五教敷度支權益重版部眷恆紆弄印無堯者垂紳似絳乎神羊威嶻嵲驄馬步踟躕色正人難繼言危道似迂騶知淸徳減樓畏直聲塗無禮嚴鷹隼多防畏虎防到天松愈勁涉浪梗堪虞保防煩

英主遷延過險途先生官獨冷短簿職空劬度嶺吳丞相浮湘楚大夫晛消臣節顯蔀徹

睿情孚蔥佩心仍簡蘭臺迹未逋平民邦用典作士帝稱兪赤子皆求活蒼生久茹荼囚知無死法公每向人吁漉酒消秦沴封章賜漢酺雞竿頻執奏犴戶鮮號呼喜气騰丹棘

恩光動白楡爽鳩增上秩司馬晉中樞太乙軒皇陣文昌上將謨律惟張九伐邑不誡三驅

王者方居正宵人敢負嵎亂因長孺戢情待武侯輸海蜃銷金鐸星狼靖玉弧丹宸冰鑑捧黃閣火城趨禦李思偕楚班荊憶在吳隋堤攀栁樹灣水泛茱萸有道門庭廣無媒徑路蕪仙舟來李郭甲第唘崔盧雪苑招奇彥星房及下駑金丸公子彈繡被越人艫趙氏交羣紀孫郎列顧廚少瑜誠卓犖端禮本華腴文愛香山俊詩稱鄧尉臞梁生能授簡杜老善操觚湖海皆詞客江山半酒徒杯傾紅瑪瑙筆架紫瑚梅嶺衣香散桐樓舞席鋪釵光搖翡翠燈影醉毺大令過桃葉嵇康就栁株時時陪勝賞處處得歡娛日月曽無幾云泥竟自辜數奇嗟李廣歧路泣楊朱入雒年非昔遊梁計轉愚扣門人走避撤燭鬼揶揄再進孫閣還分謝朓襦吟囊長傍鶴防杖或懸蚨說項忘疏賤依劉振槁枯淸言偕上客故態恕狂奴劍割東方肉裘沾卓女酤校書憐魯字執防濫齊竽光逸寒門累馮唐薄宦拘身因酬遇重腑爲感恩鏤厚誼眞千古浮蹤又五湖還鄕懷防綬到郡合銀菟善醸無中若空城有下菇南陽豪莫問東海獄多誣辛苦存姜桂艱難事牧芻哀鳴飛澤鴈局促恥轅駒羊子書三篋龎參水一盂篔簹惟劚玉薏苡欲疑珠夜月恆歌鵲秋風但憶鱸憂深防灌莽貧徹媿葭莩未識於誰止仍須賴給扶新恩瞻赤舄舊好感黃壚失道憑雙炬乘流借一壺寵知垂素手榮冀轉靑矑四嶽雲將起三生露共濡勲名傳漢冊謠頌托吳歈銜玉酬楊寶鎔金顧孔愉願言回黍律長恃濟川桴

奉答梅村先生卽次原韻

人倫重鎭海祖徳共延陵慧探金環協祥符玉燕徴楩楠當世用蘭蕙早年稱經術師中壘篇章過右丞防回搴赤幟第一啖紅綾逸足寧超驥奇毛總譲鷹宴遊初日炤臚唱霱華升錦有盤雕錫杯將禦膾承中涓頒露掌天子賜云仍寶鈿酬宵詠金蓮炤夙興魏徴眞娬媚李沆果端凝斬馬除姦諛燃犀破暗蒸只知詞賦貴豈識諫書增秉鐸家爲矩觀碑路擁乘毫端生絳蕊紙色防朱菱鑄劍開洪冶程弓釋巨棚鴈投衡岫网蛟入楚潭罾桃李榮誇狄蓬麻直比兢臣心無所黨士口自多憎負米春山路歌騷夜雨燈周原𨿽板蕩魯殿獨觚稜暫出東山駕旋耕南畝塍每橫髙士麈長謝弋人矰局爲蒼生斂羮因赤手懲齡曽呼小友嵩忝預文朋玉署辭三載瑤臺望九層別離思鄭縞展軸愛吳繒鄰燭初分耀郵函再唘縢果防回棹訪不覺扣門應梁客隨枚馬姬宗備魯滕深情知不忝樂事已難勝坐愛衣香滿題看紙價騰耽幽陪謝屐選勝荷虞簦四水春羅滑千峯曉碧嶒笏逢山自拄幾對月長憑急舞搖珠絡淸歌墜玉繩尋花邀杜牧倚樹媿毛曽梓澤誠何有蘭亭獲共登文章君疊霸粥飯我如僧自笑詩城破還驚筆陣崩鈔従鸞掖重遊許園矜眾垤恆宗岱凡流敢混澠序傳皇甫謐刻羨李陽冰人謂眞稀有吾言得未曽效顰徒見醜學步轉難憑但愛朱絲暖仍憐綠酒澄寫辭燒徑竹挿架引溪藤賦擬三都左書賢十部肩堪棲白鳯尾合附蒼蠅不識千秋後誰知二謝能

奉酬荔裳先生見贈卽次原韻

淸逺稱名勝登臨盡大賢每生魚鳥興多在水雲邊震澤當吳防菇城向楚偏溪聲諸派合山色六城專自古叢葭菼於今茂梓楩右軍初領郡崔亮後登仙酒愛程家醸茶從陸羽煎何期來畫乃得奉華韉忘分車頻降推心席屢前九歌誇宋玉三影共張先鄴苑恆分簡淮陽未暇眠紅燈爭飲戶碧艸墜吟鞭爛醉三千斚輕攏十五弦間階調睡鶴深夜響寒鸇語愛中邊潤行看左右平濃霜飛菊圃翠粉落荷田繞樹誰憐鵲添衣欲禦豜雙南金錯贈七札墨痕穿典博劉公幹淸華孟浩然別成杼與軸罕步陌和阡筆陣新懸幟詩城早破堅寫憑雞賈貴譜譲雪兒憐羣紀懷當世盧楊憶並肩梅花廣平賦繡被鄂君船聲艶鳴珂裏才雄射筞年東墻人自望中禁句爭傳覆錦調元气持衡別眾川官曹消害馬相業兆鳴防遂有蜚言至徒勞

睿意牽乘軺疑象緯布政佐旬宣雨潤蘿村路春生鏡水偏臣躬方蹇蹇帝簡更拳拳酹酒消秦獄懸旄震越天八門才聳翼九仭竟踣巓謠諑靑蠅羽煩寃白鷺聨憂傳夏侯冊泣寄子由箋暗蜮藏深穽狂蛇試老禪九閽開斗沫一笑過雲煙蹔起蒓鱸思聊將蘭杜搴三花開寶樹五色產嬰蓮問古臨苕霅尋幽趂筍箯精神同卓犖眉宇兩防娟欲繡平原像言傾下若泉江山添賦力歌管奪愁權坐拂窪樽石偕搜韻海編禮非因我設言豈待人詮住訂登臺嬉遊尋傍水緣子猷惟看竹夷甫不言錢異彩文相煥同官律互旋千秋寧偶爾一代豈徒焉媿我稱疎慢逢君快賞延麈頭腰自折紙尾字空塡有畏慙驚鼠無成嘆墜鳶尋花空著屐燒筍不成籩昌谷嚢裁錦柯亭笛用椽深情何鄭重奇藻更芊綿忍聴歌三疊相思月一河梁衣共把湘水佩同捐逺道思投轄榮名各勉旃長畱白雪唱髙映紫薇躔

懷漢髙士梁鴻

時微思介節道否重幽人鳯覽輝常下龍潛徳始神交從異代合志向屈時伸養癖存孤性含貞保大倫獨畱心迹在長使道風新漢代曽遺俗梁生本絕塵著書髙自許滅竈介難親椎髻閨中友耕田谷口身行歌原有托名姓或非眞直欲同園夏寧惟似井春眀王生見忌烈士死相鄰舉世方趨熱千秋只愛貧髙宗行遁久舊史展看頻笑我同爲客如君竟未臣弋徒翔逺鵲网不絓祥麐越叟空思越秦人忽去秦傷時思往事望逺屬良辰古道誰能許遐心未易陳緬思千載上嘯詠五湖濱誰復能逃世吾其欲問津

無題用韓致光韻

檐鳯承初日簾犀辟暗塵罏香雙穗夜鏡影百花晨但惜歡情尠寧知別恨新魂離張好好腸防沈眞眞夢醒惟三嘆愁多豈一顰垂楊難罥馬芳艸不回輪燕嫩還矜羽魚勞轉惜鱗只傷飛絮早輕度小桃春炊玉悲防楚彈箏憶向秦珠分滄海岸星隔絳河津但覺情如醉都忘味有珍頰羞紅不妥眉薄翠難勻密語應忘婢凝妝或怨人長憐屏曲曲誤聴車轔轔

瑞麥

仁愛天心厚艱難帝道光聖朝寧待瑞丰嵗卽爲祥兩社占神應中牟卜世昌八三時不爽五七種非常夏己先秋盛金仍得火禳本同知共朔眾附兆歸王浪欲侵隋栁陰堪映召棠莖看連理並穎似木蘭長致此寧無故從玆可漸康王師𨿽未偃吏治早徴良信有中和具能將水旱償願言羞寢廟持以示遐荒

病足十二韻

老至方多患春來舊疾半才如鑿齒全欲似淵眀未可扶藜拜難爲倒屣迎終朝橫幾榻竟日掩柴荊豈少飛揚意何堪纂蹶名此中寧有鬼得住且由卿抱膝聞孤詠咸腓笑彚徵拳長如鷺宿跳不與防爭身靜奔趨少心空險阻平岐途知免累捷徑豈闗情痺許王徽譲憂憐樂子誠以玆甘鬱鬱長得謝營營

春日閒居

嵗序靑陽好幽棲覽物情才疎甘皂防命薄謝朱纓稼圃聊安分樵漁不近名臥聞雙蟻鬭夢破百禽聲獨起惟攜篠閒行或抱罌灌花成曉課蒔菊代春耕客至憑鶯報僧來遣鶴迎薴袍隨體便紗幘著頭輕麻熟靑精飯葵香錦帶羮有時攤卷軸盡日對棋枰枚馬梁園賦求羊蔣徑行句從無意得杯愛不時傾揮麈餐常費談經席屢橫伶曽作史子墨舊爲卿水任鳬鷗戲巖無猿鶴驚淳於談每絕輔嗣論偏精意气由時輩文章付後生陽秋非所事月旦豈容評櫻筍廚方盛蒲荷水漸平吾儕今己老猶幸見河淸

小集克敏堂遇雪分得六麻

春來不擇地昨日到山家蓂已開雙甲梅才吐一葩幽人髙齒屐詞客短轅車坐密氈鑪暖談深蠟炬斜醇醪浮栢葉生菜饌芹芽得嵗云初合迎年霰轉加影髙都著樹防急不成花郢國歌同發梁園簡未遐光應迷上下韻各鬭尖義應自同欣賞寧爲玩物華

苦雨二十六韻

未省蒼穹怒如將赤庶嗔愁霖眞有客旭日竟誰賓屢見商羊舞難教石燕馴水行將木毀陰徳致陽屯淅瀝初逾嵗滂沱忽累旬人情空向曉天運欲無春檐澑時時亂堦痕處處湮連墻多壊屋隔巷少停輪苔蘚紅侵席蓬蒿綠滿鄰但聞泥滑滑罕見石燐燐婢怨嗟沈釡樵歸抱濕薪柱欹還長菌池漫不生蘋是漏難爲補如波不易堙自冬將及夏徹夜更兼晨入市乘商筏當門挿釣綸溪流迷舊岸田畔入通津未可同甘澤徒能虐賤貧兩岐應失望五徳適逢迍墨吏誰能覺靑皇似不仁嗟余恆獨息對婦共長顰南畝憂方大西聴己頻餘寒憎繡被新黦展羅巾弦潤琴慵理書沾帙懶陳不歌應可笑無病轉堪呻得意憐蛙黽潛蹤嘆鳯麟防當逢暘谷終免笑波臣

閱江樓晚眺

端州江海滙一水貫遐區奇相承坤徳危樓瞰震隅緣梯情己爽倚檻眺還紆況值淸輝澹兼逢暮景䢐千帆過逺樹萬井出寒蕪發鼓鳴官舫連檣集市艫依依投晚浦渺渺泛修途共指層城壯同看傑搆孤東溪分白管西郡接蒼梧峯束羚羊峽潮通大鱷湖古今形自勝昏旦候常渝海近殘霞變波寛夕照鋪野雲生灌莽村火雜菇蒲蠻舶髙山嶽漁舟小鴈鳬客心悲日夜旅望極川塗寒汐聲來去層巒色有無防回空徙倚獨立轉踟躕荒栱藤空老殘碑蘚欲枯可憐兵甫息終賴力能扶擬作滕王序閻公興本殊

七言排律

秋日大獵

白露涼風轉素商紫防星宿動文昌戎車吉日周王制羽士期門漢蹶張天外金鉦屯細栁花間玉輅動長楊三驅共仰飛龍駕七萃新開射雉塲武庫神兵通太乙天閒上駟映東房鐘山建翮多貞白楚澤修犛有茹黃都防戈矛森鶴膝將軍弩矢號魚腸翔烏始見徵塵溢搏虎仍觀列炬揚武帝輿徒連灞滻荊人羅罻徧衡湘雲霞亂雜旌旗色山水平分劍防光木落銀縧堪縦擊沙平珠絡好騰驤執殳猛气曽無敵出彀雄威定莫當並羨騶虞能赴節早驚毚已迷方丹毛灑墜雕弧下繡翅離披翠輦傍遂使龍顏輕一笑轉憐猿臂擅諸長止綏任駭公孫鴈飲至還羞穆滿狼親向璇宮調玉膳重臨寶幄賜三漿中林貔虎吞云夢後乘熊羆托渭陽再見鎬京歌燕喜寧煩洛汭刺禽荒相如諫牘空千古虞舜垂裳自九章

壽畱村制府

地天景命昌幹統河雒禎符誕晉侯禹甸衣冠王防盛延陵禮樂祖功悠子顏壯業超倫輩處黙淸操絕等儔武本用文成勝略才原借徳具猷花封防處棠陰滿蓉沚多年黍澤稠潔可字民非枉譽誠能格主豈虛求八階特進恩逾次三錫頻加寵獨優丹筆含薰吹牘尾朱幹竟夜指旄頭漳濱萬弩敉烏石嶺表雙旌啟碧油雷動更兼風以散火剛還濟水之柔傳刀肯使狐妖響破柱常將害馬搜楫鼓鯨濤消戍壘樓髙象嶠裕邊籌庭𨿽有甓何煩運篋自無香豈待投孟獲皈心欽祕算尉佗稽首服神謀白狼逺貢金城曉翠鳯斜飛玉帳秋客聚蘭臺欣再見賔依蓮幕慶陪遊如山未許齊隆嶽似海惟應納眾流謝傅棋枰誰與敵燕公詩句孰堪酬生申此日方歌雅建子當時早演疇黃老五千寧慢學蒼黎百萬正歡謳孤蹤幸共綿防積悃徒懷獻藿羞北斗挹漿分相鼎東華添籙翊宸旒

五言絕句

鴛鴦

朝上芙蓉渚宵歸菡萏池生來便同宿不解有相思

怨詩

朝來妝閣下不復畫眉灣爲恨郎行日遮郎是逺山

又

種荷塘水裏莫種小橋前花開同一藕分作兩邊蓮

題畫

茒屋淨無塵溪樹靑疑雨中有卷書人坐與春山語

美人覽鏡

對影照防紅含愁鎖雙翠卻怪鏡中人如何亦垂淚

美人騎馬

髻整拋韁處裙鉤上鐙時停鞭問阿姊何處不男兒

逺望

波逺魚難渡風髙鴈不行故園秋艸外一半是斜陽

長安一片月

車馬塵初歇笙歌響又新長安好眀月卻照利名人

酒醒後枕上聞鴈

月斜將雪影並作客眀孤枕橫殘醉蕭蕭度鴈聲

空山讀異書題黃皆令畫扇

翠壁疑無路晴谿絕世塵前畱古冊恐是避秦人

落花

紅顏原自好經雨作香塵獨羨銜泥燕髙懸一片春

雪望

一夜江南雪髙樓獨閉闗興亡天不管埋盡六朝山

尋文防臺不得

曠野低殘日髙云沒亂榛不知江海內何處著詞人

子夜四時歌

花裏紅靜東風吹欲開卻嗔芳艸色不趂馬蹄來

又

人愛蓮花好蓮心只自知生來多苦意卻爲藕中絲

又

小院秋逾寂淒涼不可禁愁心如落葉一夜一堦深

又

無罅風偏入燈寒影更搖恨應難比雪能積不能消

嶺南四時旅懷

江南亦有花嶺外花開早辛苦看春風是處王孫艸

又

南海苦炎蒸終嵗亦如夏安得北眠共說羲皇話

又

得雨始爲秋秋來不得雨始知宋玉悲不爲秋風賦

又

歷盡不曽寒得寒反爲異獨憐流落人有裘不嫌敝

菩提葉笠子

云何一片片遮得斜陽住向上亦何爲由來本無樹

防團

不錦復不縟何時乃能破試語行腳人且在此間坐

方竹杖

未遭規與漆畱得觚稜在以此孤直心登髙幸無殆

癭木如意

意亦安能如如意亦何許輪囷本無材莫作王戎舞

馬當山

一夜風帆駛揮毫動世人不因王勃序誰信馬當神

六言絕句

歸云庵次吳白雪四首

過嶺又逢僧捨沿溪都住漁家髙士丰碑何處隔林遙認梅花

又

木落更知山靜天空益覺雲閒但使欲歸便得何須亷譲之間

又

山與波光相近冬將秋序初分消得樊川佳句湖田盡臥黃雲

又

倚杖聊聽秋澗回颿卻趂輕風莫訝山公未醉酒人猶坐船中

林蕙堂全集卷二十一

欽定四庫全書

林蕙堂全集卷二十二

湖州府知府吳綺撰

亭詩集

七言絕句

采菱曲

新婦磯頭蘸綠波采蓮何似采菱多蓮心有味郎嫌苦菱刺鉤衣郎柰何

又

濁水菱肥淸水鮮就中淸濁任郎牽無端驚起鴛鴦睡衝破儂家鏡裏天

韓信

一飯蕭條楚水濱功成鐘室竟亡身英雄事業輕劉項成敗無端屬婦人

眀妃

莫怨妍媸向畫中眀妃薄命在和戎便教寫得傾城貌未必君恩冠後宮

文君

解妬從來屬賞音阿嬌徒自費黃金獨憐一首長門賦不及文君幾字吟

漢宮秋水圖

紅衣落盡冷靑蘋太液秋風起碧鱗惆悵永和香輦散白頭宮監更何人

題谿山圖

萬山深處亂泉流土室茅亭事事幽絕似故鄕全盛日任公溪上蕩扁舟

七夕前一日爲織女催妝

銀漢迢迢一道斜靑牛待駕紫雲車眀朝便是經年別莫誤風前吉慶花

題蓉江女子所書碧桃

露井東風拂素羅一枝檐畔粉香多自従誤賺漁郎後淨洗春紅學素娥

題李夫人畫芙蓉

江上晴波望若空芙蓉含笑颭秋風等閒輸與鴛鴦鳥臥看眀妝晚鏡中

玫瑰

一叢深艷傍回廊偏稱鸞釵墮馬妝枕睡殘紅雨落爲郎還作紫羅囊

茉莉

香淸粉淡海南來夏晚爭持傍鏡臺摘得含苞郎最愛向儂頭上看花開

眀妃

深宮嵗嵗閉容輝一出楡闗便不歸不爲無金買圖畫至今誰更識眀妃

友人有賦磁杯鞋者戲作二首

誰把縹磁代藕絲鳯尖長惹露華滋就中最有相如渇憶殺當壚小立時

又

掌中傳送幾摩挲絕勝陳王見襪羅不是定州新制巧風流原在醉鄕多

趙孟遷自題小像曰方朔再見之圖爲書斷句

七十騎驢上帝臺朗吟長嘯口常開奚奴辟易驚狂客知是先生岸幘來

紀事

寒鳥驚飛月影昏土牀孤枕欲銷魂夢中不識相思路又逐西風過裏門

見人扇頭是友沂絕句愴然和之

更誰紅淚掩蟬紗公子埋香隔嵗華今日臨風展遺墨教人腸防刺桐花

又

歌板當年出絳紗綠腰紅袖盡鉛華只畱便靣春風在曽向章臺拂栁花

友人納姬戲爲催妝姬汪姓南人也

蛺蝶輕羅押蒜金燈前小立倚瑤琴桃花潭水兒家住只問郎情深不深

又

別樣雙蛾栁葉勻輕回蟬翼掩羅巾柔條一樣江南種北地逢春更著人

又

碧天何處是眀河靈鵲差排此夜過低囑侍兒休索問古來司馬自情多

又

新妝綽約下鳴機夫壻東方世所稀儂自有香名意可不煩小玉防朝衣

題畫

密篠千竿翠繞籬艸堂淸晝篆香遲殘書未了秋聲動正是前山欲雨時

又

怪石頽云勢不平西風捲出大江聲漁郎醉臥蘆花裏笑指魚龍觸浪行

入署偶吟

新換頭銜騎省郎終朝驅馬看人忙銕花繡盡黃金鑰嬴取殘書疊印牀

又

平眀初下紫宸班錦署無營晝掩闗閒拂案塵攤好句一杯涼雪祭椒山

快雪堂觀劇

魚藻池邊秋夜淸玉船徐引燭花眀不知何處春風起吹出雛鶯百囀聲

又

西園淸燕好畱連翠管紅弦不曙天看到舞腰低轉處不妨人喚柘枝顚

猶記

猶記香風起栢梁裾髙防有篇章無端賦就神仙事空指紅雲拜玉皇

又

太液波通瀛海潮靈鯢行處禦香飄一從畫楫無人倚荷葉髙平玉蝀橋

又

獸環金蝕繡苔班頭白監門盡日閒零落上陽花滿地宮鶯銜不到人間

又

孝武雄才自古今朱旗常繞碧山岑年來不見秋鷹出腸斷相如在上林

又

甲夜猶傳駐禦幢一朝蕓帙冷眀缸蛛絲似也知人事网徧金泥閃電牕

又

鬼神淸問夜徘徊前席曽聞訪異才宣室可憐秋雨暗憑誰教喚賈生來

題楊龍友山水

不見楊公二十年畫中崖壁尙依然當時若有扁舟在呼出人間郭恕先

題畫栗

實如張放林中彈皮繞桓公面上髭不是寫生容易得拾來將療杜陵饑

題查匡來像

入雒當年眼共靑雙鬟記曲滿旗亭無端卻渡松花水皂防藜牀憶管寧

又

丁鶴重歸漸有須栁風桐露照冰壺吳生解寫多情貌何不崔徽共一圖

又

倚玉風裁鏡裏開四筵驚道孟公來憑教倩得添毫筆難畫東阿八斗才

上已梅花

本是東風第一枝爲憐春老獨開遲好將逸少蘭亭體寫出何郎閣上詩

水仙

烏幾紅牕小貯春盈盈羅襪淨無塵不知子建緣何事卻向煙波賦洛神

夢月中防二十四橋

長樂鐘聲入夢聞夢中猶自逐梨云采菱船上西風急一曲紅簫月二分

題範雙玉畫梅冊

鶴飛湖上已年年老猶從筆底妍冰雪不須疑綽約前身原是藐姑仙

夾山漾

靑簾白舫畫中開短笛橫簫晚更催一曲新詞吟未穩兩山飛翠入船來

雜感

鶯脰湖邊樹欲紅長年倚楫聴晨鐘苕川多少浮家處何日來尋桑薴翁

夏夜偶泊西子湖戲贈笑公

修竹髙梧半榻前老僧白髮影蕭然十年著眼南屏路看盡西湖歌舞船

又

影落雷峯月上天一池荷葉露痕鮮新涼夜半香風起悟得涪翁不隱禪

過友人齋頭看竹

北郭東門訪隱淪瑯玕萬个碧無塵鄰家莫把王猷擬看竹還應爲主人

爲銕崖題畫

無數羣峯蘸墨池白雲如絮擁茅茨絕似郡樓斜日後道塲山北雨來時

爲靈巖和尙題畫冊

門對平湖碧樹齊木魚淸磬石橋西他年得遂淵眀志不復煩君過虎溪

贈僧

鳥道千盤入翠防眞僧皓首見人稀昨宵直上蓮花頂剪取山云補衲衣

又

一鉢胡麻玉泉鹿麋相伴不知年逺公猶有名心在苦向匡山種白蓮

又

老衲惟存鉢與瓶禪牀趺坐蘚痕靑深林不是長多雨爲有天龍來聴經

泛太湖

欲上金庭苦未能夕陽眀滅晚波澄不知萬頃琉璃國何處淸歌唱采菱

過石門有感

三十年前共月眀玉簫吹作鳯皇聲而今攜手同蒼鬢懶向桃花說姓名

又

樂令淸言事未遙山丘華屋恨難消憑將醉後羊曇淚彈向春江作晚潮

嘉禾

渺渺寒波動畫船南湖春雨細如煙不知修竹彈何事冷落鴛鴦一萬年

客有談醉李者戲成一絕

歌舞無端失舊恩蘓臺響屧總消魂多情只有王戎李猶帶東指甲痕

平望戲成

謝安手板自無聊又趂東風送短橈沙上白鷗應笑我年年身到畫眉橋

潯溪泛舟

七月新涼暑漸防荷花深處釣船歸五湖魚鳥猶相識爭傍蘭橈不忍飛

語溪道中

防艸靑回二月初語兒溪水碧何如扁舟十里垂楊路消得齊諧一卷書

題畫枕

十八年來一欠伸而今穩向釣魚津扁舟仰睡桃花下不怕槐安告密人

題周天隨祖香堂

罨畫溪頭木葉黃手持詩卷見周郎烽煙匝地乾坤小不及君家舊艸堂

文信國公像【以下二十首詠蓻圃長物爲姜仲子學在作】

崎嶇江海幾間闗柴市招魂竟不還今日何人解惶恐也應無靣見文山

蘓文忠公像

金蓮影裏喚奇才瘴海顚連老始回笑我也同魚鳥性憶君曽上愛山臺

唾壺

烈士髙歌志頗雄石頭東下竟無功笑他處仲誠多事何必敲殘敗乃公

隱嚢

五色斑絲自陸離齊梁子弟坐彈棋匡牀此日須珍重鍼綫唐宮舊所遺

筆牀

玉臺翡翠艷當時三品今傳寶相枝獨怪中書老而禿只宜髙臥謝烏絲

宋搨閣帖

澄心堂紙廷珪墨舊搨於今不可求何事宣和遺恨在一時還說太淸樓

宣徳窯脂粉箱

景陵制作重當時傳看眞同大邑瓷不識昭陽誰最寵曉來妝就賜香脂

瓦燈

午夜熒熒對短檠淸瑤嶼裏報寒更誰知得意髙吟處萬樹秋聲一防眀

匏尊

吾豈匏瓜事可知一尊閒臥夕陽時人間只有槐安好便是蚍蜉也不辭

開元石幢

智慧髙幢刼屢經石臺猶剩蘚痕靑時人若欲知年代上有歐陽小字銘

蒲團

誰能堅坐學枯禪一片蒲團古壁前識得西來無語意只應拋向大江邊

博山鑪

防樹髙桐綠影深歸來堂裏對牀吟一鑪活火心煙裊且向花前試水沈

蓍艸瓶

縹靑粉白自非常旋汲淸泉挿海棠最是防花須聖主想來靑帝卽羲皇

烏皮幾

琉璃扇防書城掩暎寒蕉碧影淸淨拭飛塵間縱筆刺桐花下又詩成

漆園榻

栩栩初回夕照斜莊周何意著南華人生只合如蝴蜨睡盡江城萬樹花

達摩衣

葉響寒齋夜雪深番駝髙擁正閒吟遙憐此夕雞意肯負西來面壁心

管夫人硯

祕閣才人管仲姬琉璃硯匣玉珪攜看來尙作連環樣未破當年一塊泥

日本藤笠

風雪騎驢太瘦身橫欹同笑防檐新鯨魚目射波光紫誰念當時渡海人

黃州竹筆筒

毛頴空爲狡儔此君坦腹坐相収當年若使元之見應入黃州古竹樓

書籖

食盡神仙老蠧魚百城髙擁水雲居勸君甲乙無煩別舉世誰知四庫書

遊北山贈性空上人

古木陰森翠影稠亂香隨屐不知休山僧相引過溪去一片白雲教我畱

過二峯庵

春半看花取次忙晚來燒筍飯篔簹淸貧太守閒經過又費山僧幾日糧

步韻

何處行雲不肯飛夜深香罥鏤金衣憑將苕上千峯色寫入蛾眉送客歸

又

響屧空傳下玉樓翠煙珠霧態難収當塲錯認何郎粉匿笑花前不轉頭

又

枉殺陳思賦洛神三年辜負鏡湖春東方莫漫窺千騎舊是靑樓薄幸人

贈陸文孫

鶯脰湖邊楊栁春相逢倚檝暗傷神鄂君繡被知何處腸防何戡是舊人

趙尙書故姬

舞隊歌筵盛徳新芳姿曽掩翠蛾顰寧知華屋傷心處不負尙書是此人

又

瞥眼繁華不掉頭藥鑪經卷度淸秋春申珠履應無數莫過張家燕子樓

蠡山題壁

千桃萬栁上嶙峋石室猶傳霸越臣不是五湖歸較晚此中應少薴蘿人

虎丘竹枝詞

虎丘山下水平堤堤上春來碧艸齊分付畫船諸女伴莫拋紅豆打黃鸝

又

短簿祠傍泊畫船吳王墓下艸芊芊何能覓得魚腸劍割防離愁向兩邊

又

紅紅白白滿桐橋買得花枝別樣嬌儂意只憐梔子樹阿郎偏愛美人蕉

又

閙掃梳頭向水眞娘墳畔水淙淙當時豈少同心侶何不鴛鴦塟一雙

題辰六借書圖

吾家逸少本奇才旅捨縹緗手自裁三載騎驢燕市裏只知原是讀書來

遊虞山得絕句八首

東風吹得燕鶯忙花底船回一水香楊栁長條正無賴赤闌干畔鬭鵝黃

又

鴨頭新水碧連空芳艸裙腰晚望中多少樓臺煙雨後一時閒倚夕陽紅

又

籃輿曉出爲看山鳥道紆回未便還何處衣香吹不防蛾眉人在白雲間

又

峭壁千尋出世塵下看煙火碧無垠而今始笑黃公望畫得虞山卻贈人

又

絕頂天風吹客衣滄茫湖海是耶非靑螺認得鄕山影苦愛桃花未肯歸

又

黃防靑簾十里餘酒人爭就水雲居那知東海風流客盡把沙棠載異書

又

繡被無香燭影靑玉波深處話平生無端唱出河梁曲紅淚拋殘爲子卿

又

細雨何堪歸思侵玉簫金管閣春陰破山寺裏花深處猶剩詞人一片心

過亡友故居有感

朱樓一帯映揉藍曽見蔵書話玉潭詞賦可憐蕭瑟盡不畱紅豆在江南

又

一代聲名世罕儔西園狎客舊同逰如何劍履塵埋後難保張家燕子樓

又

舞散歌消碧樹層遺棺空自罥枯藤畫船不少如澠酒一滴誰澆下馬陵

又

黃難尋事可嗟平原空剩夕陽斜行人莫漫傷零落故國全無玉樹花

無題次六益韻

珠箔無風花自搖鴉黃蛾綠弄春嬌依稀記得垂鞭處亞字靑墻宛轉橋

又

臨卭別館見相如小院桐陰繡榻虛爲問間愁看腰帶不知偸墜一金魚

又

回眸一笑下簾遲別後音容細細思底事梳頭春較懶惱人花气燕歸時

又

紫棧燻殘碧篆濃輕羅衫子畫芙蓉妝成欲報王昌信獨背鸚哥小字封

又

齊紈四月薦招涼魚纈珠蘭漸吐香爲共蕭郎談舊夢等閒拋卻繡鴛鴦

又

麝香羅褶疊宮衣薄幸羞他杜紫薇従此畫簾長不捲莫教燕子又雙飛

又

縹緲靑霞憶鳯簫淺深更漏短長宵愁心只似吳淞水黃歇祠邊早晚潮

賈誼【以下十首詠史】

謫去長沙更不回賈生空負漢廷材當時絳灌多英略何處容君慟哭來

張敞

循良京兆世咸推帷薄何煩帝問爲但使長安枹鼓絕不嫌終日畫蛾眉

東方朔

豈有神仙骨絕羣阿嬌前事不堪聞東方甘向金門餓割肉猶然遺細君

司馬相如

一曲求凰向酒罏世人爭薄馬相如不知鬢影春風畔肯上長楊諫獵書

任昉

賓客蘭臺一代稀桃花載米亦空歸而今茂灌尋常見不負西華有葛衣

李白

才子從來定異常天教供奉救汾陽可憐酒醒沈香後獨自崎嶇向夜郎

杜牧

司勲才气迥難儔寄托尋花作冶逰十六衛原無識者直須眀月夢靑樓

白居易

江上秋來月滿林香山送客爲沾襟同歸白首須臾事一曲琵琶獨至今

蘓軾

怒罵能將嬉笑侔子瞻千古擅風流奇才但得君王嘆飽飯何妨到惠州

陸遊

壯气雄才不易刪渭南詞客老投間平生多少淒涼志鐡騎西風大散闗

訪鱸香亭不得

遺亭無迹暮煙空釣叟収綸看落鴻不是近來鱸鱠少阿誰冷眼向秋風

和龎大家香奩瑣事雜詠

春入鸞紗日較遲白梅花下立多時無端抝取髙枝戴惹得東風上鬢絲

又

昨夜紅薇一朶開膽瓶新築避風臺慇懃更放泥金幔恐有尋香鳯子來

又

妝次傳書特地忙嗔他小玉戀迷蔵錯將京兆修眉管並臥湘妃翡翠牀

又

生性天然淡冶中羞將顏色鬭春風新來不著燈籠錦一色文羅染退紅

又

檢防珠奩似少歡釵梁擎出要郎看昨宵嗔喚収妝急誤損金絲九子鸞

又

緗編偸把背花吟脂印猶嫌玉甲侵讀到白頭山上雪一時彈淚爲闗心

又

戌字初傳報夜牌卸頭猶未下瑤釵不知夫壻輕狂甚倚醉偸量獨見鞋

又

夜展毺坐綺盡燒椽燭換眀缸誰堪暖手偎紅袖拂亂宮牙十六雙

又

斂眉深坐費深思一著文楸局兩持賭取玉釵渾細事就中黑白要郎知

又

江艸湘花展捲看春風隨手拂雕欄趙家公子歸來日莫買徐熈墨牡丹

又

稻畦衫子映花眀繡佛幢前禮拜輕傳語八闗今日是廚娘莫費鯉魚羮

又

盡卸鸞鬟向鳯窠薔薇湯裏學淩波窺人怕有多情月繡幕層遮脫絳羅

又

暗香中夜吐金花漫道紅少伯牙一寸眼波橫兩黛髙山流水是兒家

又

紫棧偏宜靜處焚金鑪銀葉共郎薰請看心字成灰後盡作巫山縷縷云

又

好日新將繡帖開合歡羅勝一雙裁雛鬟不識春猶淺已訝釵頭燕子來

又

錦帶銀毬次第懸手丸瓊粉拜郎前燈邊好語憑誰道願似花餈个个圎

又

繡紅茵別樣嬌銜蟬曉食每親調愛他生小多憑準一綫圓睛兩度潮

又

亞字靑墻栁帶斜春來間事有些些嗔他小玉無聊賴慣上江樓喚賣花

又

念得新詩教雪衣水晶簾外語依稀春來漸喜相偎熟縱解金縧也不飛

又

近風來處著紅縑小拜花前願蜜添身是百花原任采不知何處使人甜

又

寒食今朝春事賒醸成仙液似飛霞杯中更挼桃花汁只要郎身總是花

又

春駒輕粉尙沾香浪惹輕羅已自傷還向海棠深處放莫教孤影宿紅房

又

荷芰風淸薤葉涼輕雷一震隱橫塘生憎簾幙斜陽色半是兒家額上黃

又

寶鏡盤龍影篏空猛然驚見下簾櫳憑誰得向江心鑄先著傾城在此中

又

塡鵲靈期正早秋家家瓜果坐鍼樓生憐銀漢難爲別卻替雙星夜半愁

又

寒到深閨要綺襦前札札弄機杼而今織素渾無用花樣隨時問小姑

又

花壓重檐影漸偏貪看靈不成眠嫦娥旣有長生藥何不將人並上天

又

翅拍晨霜未穏棲曉來下打籠雞怪他只喚相思夢不向侯家枕畔啼

又

養得金魚近繡錦鱗朱鬛一雙雙夜深忽怕琉璃凍自撤重茵裹玉缸

又

天涯著處舞楊花剪剪輕風透碧紗鬭鴨闌邊寒未減紅泥長防郁金芽

又

銀墻東畔畫欄低斑筍新抽尙帶泥煮得靑梅同下酒合歡花上畫眉啼

又

菖蒲新綠細堪梳昆石玲瓏嵌碧虛一研冷云花影下鮑娘新折大雷書

又

人間何處有瓊霜倚檻防吟只淡妝百尺小樓雙燕子謝家春色在斜陽

水邨春曉圖

水竹平生少定居每看煙樹興蕭疎無端偶逐輕風去長憶桃花好鱖魚

梅花書屋圖

漠漠寒林影不分啁啾麼鳯曉來聞梅花萬樹香多少薰透前山嶺上云

京口卽事

江風江雨獨登臺聴罷琵琶首重回不使客囊畱一物也知原爲看山來

又

木葉蕭蕭秋气新江聲直上更無塵平生來往誰能識只有金焦是故人

梅旅度曲用秋宵聞歌四字爲韻

髙館銜觴散客愁重來杜牧憶靑樓無端一曲江南弄庭樹蕭蕭不忍秋

又

作計支吾夜漏遙紅弦碧管韻爭調吹殘二十四橋月不負揚州是此宵

又

空庭落葉夜紛紛車子淸謳遏防云醉裏醒來還復醉就中孤客最難聞

又

曲巷相呼夜更過何戡白髮老婆娑漫天風雨愁歸路如此乾坤肯不歌

春寒

何處春寒入謝家春衣綿薄又重加無端一夜東園雨遲放海棠三日花

補種平山堂楊栁

何人新種綠陰齊六一堂髙古竹西卻笑隋堤千萬樹近來無處著鶯啼

竹西春遊曲

花栁千枝拂路行大家車馬趂新晴那知九曲池邊水流盡當年歌吹聲

又

紫幰車中額畫黃軟塵飛過認衣香怪他醉客眠芳艸元是陳隋舊戰塲

又

金銜驕馬錦帆舟簇簇笙歌楚水頭最是江南好山色春來都在十三樓

又

鬭雞臺畔艸痕靑結束新妝肯暫停可惜隋宮淸夜曲至今畱與健兒聴

題吳孟舉黃葉村莊圖

聞道蔵書別起樓西園名士幾同遊十年夢到何年到爛醉鴛湖萬樹秋

又

昔年曽泛語兒溪最愛斜陽綠影迷今日畫圖閒指防艸堂深處碧山齊

書屋中雙燕新來壘巢未定特以招之

花底交飛綠影開銜泥欲定更徘徊昭陽宮裏多猜忌莫爲茅檐不肯來

又

栁影梧陰映畫梁芹泥何事爲銜將天邊不少連云廈認取先生舊艸堂

紅橋絕句四首

城北風光絕防塵垂楊个个鬭腰身楡錢飛盡荷錢出買斷揚州十里春

又

金穀園西倚赤欄內家妝裹任人看就中獨有鴉鬟子學得銀箏不肯彈

又

水檻回環抱小樓人家排住藕花洲錦韉畫槳知多少輸卻閒情付白鷗

又

海防山前走鈿車王郎題字尙籠紗誰憐杜牧輕狂甚夜半燒燈爲看花

遊淸涼寺

踏徧金蓮戰血腥秋山未了六朝靑松陰一帶齋鐘午不是春風九子鈴

又

老樹槎枒覆廢池苔生玉甃綠參差逢人欲問胭脂井頭白山僧總不知

吉祥寺看梅

塵滿空廊日影斜壁間無字可龍蛇肩輿十里秋山晚獨爲寒梅一樹花

旅懷

茭薦藜牀夜不眠客心如火向秋然前爲傍烏啼樹長有西風在枕邊

又

秋雨淒淒不肯晴攪和梧葉作秋聲寒螿本是離魂化夜夜長啼到五更

又

一綫長江未易歸離鴻偏向客邊飛淸霜不爲窮途緩先送新寒透葛衣

又

揮扇前朝暑未還一宵寒雨徧靑山蒼天也似人情攺容易炎涼頃刻間

兪錦泉招觀女樂席間得防句十首

眀月曽傳醉二分玉簫淸響遏行雲而今又買吳陵酒顚倒樊川是舞裙

又

流香小閣影參差十樣蛾眉鬭一時就裏搴簾能巧笑不知誰合比紅兒

又

綠珠長笛妙隆箏不作人間第二聲若使謝公曽入耳肯拋心事爲蒼生

又

嫋嫋驪珠淡淡妝天然無復換鵝黃人生只有情堪死莫把傷心問麗娘

又

絳蠟搖光酒气春小紅來去逞腰身生憐薄幸元丞相腸斷東風記防眞

又

芙蓉雙靨向秋鮮何粉輕沾分外妍賺得紅樓人愛煞不知原是小嬋姢

又

佩玉釵金見未曽領巾題字我猶能當筵不用求凰操才子由來在茂陵

又

歡塲何處有旄頭一夜樽前鼓未休猿臂只今無用處溫柔鄕裏暫封侯

又

紫雲一笑定如何老去參軍興未磨探取江南紅豆在一宵惆悵爲情多

又

公瑾知音一代稀美人都唱縷金衣牡丹防上能重到壓防狂花不忍飛

除夕前一日哭長兒參成十首

華筵心動便歸來鵩下寧知事可哀風雪漫天燈火暗蒼天有意虐多才

又

心傷負米志終違俯枕長吁涕更垂只爲髙堂雙白髮曽無一語及妻兒

又

詞賦安能動帝閽玉樓偏召李王孫平生何事應天譴破柱當年似寡恩

又

少小多愁只爲貧頻年憔悴向闗津可憐亷吏終何益淸白翻能累後人

又

當年才調擬相如豈意無端賦子虛嘔盡血痕何處覓丹黃猶剩半牀書

又

詩懴空傳句足憐那知未別已迍邅長沙自是傷心地慣向秋風哭少年

又

一雨何期八十朝哀哀婦哭寒宵東皇似有憐才意落盡春紅不自聊

又

年年珠樹鎭相攜誰信慈眀運不齊空有茂陵遺稿在三芝無復舊時題

又

空房夜夜聴啼烏腸防東風泣鳯雛一對麻衣小兒女有誰還信掌中珠

又

沈屙難起爲儒冠三上無成淚眼酸曽似東陵樵牧防不教識字且團圞

蕪闗觀競渡作竹枝詞

靑簾一片水中央搖漾晴波映額黃就裏何人似桃葉漫將團扇賺王郎

又

木蘭雙槳逐時新玉箸金盤饌錦鱗坐上琵琶渾未解可憐都是販茶人

又

文鱗朱鬛怒如雷欵乃齊聲去復回多少闌干人駐目不知誰奪錦標來

又

誰將歌吹說揚州此地従來據上游卻笑小姑春態好新妝閙掃按箜篌

彭澤縣絕句

折腰興懶賦歸來元亮平生一酒杯只怪黃花無種子不曽畱與後人栽

又

古人誰比復誰傳宦海浮蹤絕可憐笑我官應勝彭澤歸來種秫竟無田

女兒港二首

遙山隠隠帶波光欲畫蛾眉未便長只合小姑相伴住莫教容易嫁彭郎

又

芙蓉挿鏡學梳頭一派橫波入眼流爲識洞庭曽錯配盈盈珠佩尙含羞

舟中臥月

竹舍人稀晚柝殘沙籩月色照波寒今宵一樣嬋娟影三處人應各樣看

又

西江日夜水爭流一片淸光欲向秋猶是隋橋好眀月可憐欹枕在扁舟

登八境臺和東坡韻

遙睇丹霞接蜃樓江城如畫坐銷憂憑欄竟日無人識倦客由來是醉侯

又

浮蹤汗漫未知還庾嶺梅花待雪寒十幅蒲帆何處泊碧雲無盡是南安

又

西江環湧雪成堆水國蒼茫八境開我較東坡身已隠不妨鷗鳥共頻來

又

岧嶤畫閣夕陽眀萬里天風吹酒醒欲夢揚州是何日垂楊靑繞竹西亭

又

悔不求仙與坐禪半生蹤迹尙淒然章江不少桃花水輸與漁郎返棹先

又

一派江山杳靄中欲將圖畫問王防無端更向羊城去遙指紅雲出海東

又

朗吟終日坐髙臺恨不新丰酒甕開禪客莫須頻問取先生原是舊吳萊

又

沙邊煙水碧差差秋到人間客早知一卷離騷渾未了不堪重作防腸詩

夜雨

潺潺檐澑響空亭半枕新寒酒乍醒妬殺鴛鴦夢中客五更同雨不同聴

新婦石

嫁得南康未卽回臨流豈爲望夫來只愁妝裹非時世暫借秋江作鏡臺

又

新簇山花繡錦襦何來水畔采蘼蕪嘗羮要得慈姑性爲學龎家覓鯉魚

席中偶談羅浮神蝶賦以紀之

聞說仙姑有繡衣化成神蝶世應稀橫身金翠人難見獨向梅花香處飛

又

神卵探來亦偶然蛻成逐伴更翩躚仙霞片片隨風起五色寧教濁世憐

題天寧禪院示自防上人絕句三首

浪迹天涯欲暮年逺公相遇共逃禪學書自有菩提葉不用芭蕉號綠天

又

亂後珠宮盡剏灰空餘斗室掩蒼苔健兒系馬千羣在敢爲支公愛駿來

又

閒雲一片偶來遲夢破繩牀有所思徹夜悲歌喧戍客不須重詠皎然詩

贈維淸

追隨千里更踟躕潭水桃花意有餘醉後片言君記取鏡湖春雨一牀書

入宜章界

兩載棲遲越水濱無端流轉又闗津平生愛寫離騷讀今日身爲楚國人

舟阻磊石作唐多令一闋焚禱於洞庭君是夜得南風以濟因作小詩以昭神貺

新詞一闋化湖濱夜半驚濤似有因安得神眀長借力盡吹天下欲歸人

過武侯祭風臺

崔巍一片撼江隈百萬雄師竟未回吳蜀祗緣分王气東風寧必待登臺

琵琶亭

蘆花楓葉雨蕭森寂寞空亭遂至今自是逐臣雙淚盡不闗商婦少知音

爲友人催妝

鸞釵偏愛辟寒金十斛眀珠覓賞心揀得一枝紅芍藥春風鬢影對彈琴

又

平陽公子劇多情選取眉山兩黛橫南國有香銷未盡月眀重聴玉簫聲

又

渡江曽說有瑯琊桃葉如儂亦未賒但把郎心比潭水可能深得似桃花

又

靑菱光映帶初拈腮半紅斜曉意忺卻怪牕前看未足梳頭還下水晶簾

題汪丈冶荷鋤圖

倦歸擬老漢陰身羨爾先爲荷鍤人異日圖成向桑薴不妨添畫葛天民

種字林閒居雜詠三十首

避人嘗擬似君公新得茅堂郡郭東買宅莫論多少值滿庭寒碧是新桐

又

酒罏茶竈日從容此地幽偏足養慵萬縷垂楊三畝菊雨無夢到臨卭

又

木榻斜支對石幢藥鐺經卷傍西牕水田莫訝裁官繭我已全家學老龎

又

新開小逕綠參差盡種瑯玕爲竹癡不是王猷偏愛看此君孤直最相知

又

長紅小白露華肥雨過山房擁翠防幾日掩闗無客到春風鬢影對金徽

又

捫腹徐行午飯餘松陰百尺共蕭疎朝簪拋後應何事不是窮愁也著書

又

今年準擬學潛夫酒椀詩篇泛五湖昨爲看山才一出被人偸畫醉翁圖

又

桃李無言自作蹊垂楊舞罷綠云低兒童未許輕攀折借與黃鶯盡意啼

又

愛客平生是素懷那能獨坐掩茅齋昨宵貪與公榮飲又典香奩一股釵

又

寂寂林陰掃綠苔元龍湖海气難灰夕陽欲下淳於醒笑看蚍蜉入大槐

又

門巷全無車馬塵梅花香處著綸巾卻嫌剝啄驚棲鶴猶有文園買賦人

又

寫罷羊欣白練裙竹煙花霧坐氤氳那消天下三分月且貯山中防片雲

又

爲訪羅浮雪裏村歸來長物已無存惟畱陸賈南逰劍欲報夷門一顧恩

又

初夏猶餘麥秀寒布袍雅稱竹皮冠五陵裘馬多輕薄一笑何勞洗眼看

又

封侯無骨只宜閒未學神仙且學頑莫怪嵇康情太懶家人都愛住靑山

又

夷甫従來恥道錢長門何必漢金傳而今潤筆尢非易一樹名花字一篇

又

蕭郎樓傍月眀橋步屧相過亦未遙正是五陵裘馬地不妨閒處著漁樵

又

占得隋堤一把茅綠毛麼鳯掛林梢平生知已惟冰雪欲取梅花種作巢

又

風舞虯松日怒號移家如傍廣陵濤此中合署淸涼國好取離騷下濁醪

又

賓客頻年已不過翟公無用更張羅畱他瓦雀陰晴噪聴作南山種豆歌

又

石磴臨風自煮茶元卿三徑綠雲遮平生爲有栽花癖不愛東陵五色瓜

又

靑簟疎簾白晝長杜陵初有浣花堂東墻更欲添茅閣選个靑山看夕陽

又

蠻觸寧堪日鬭爭灌花鋤菜了餘生也知管樂成何事不是南陽未易耕

又

露葉煙條一小亭無人相對眼常靑不知五百餘年後誰識揚云一卷經

又

一曲新詞酒一升夜來淸夢亦何曽誰教種得芭蕉樹燒盡南牕聴雨燈

又

臥起髙齋總自由盡教匝月不梳頭山中那識人間貴翻笑雲谿號醉侯

又

一方竹簟一張琴醉後還爲梁父吟莫訝衣裳多翠色艸龍珠帳正垂陰

又

蔬食常將玉版參麈毛揮落只淸談卻慚米汁猶難防彌勒原須共一龕

又

讀罷殘經更下籖賦心蕭瑟老江淹三更猶自耽孤坐花影渾身月一檐

又

萬里歸來落布帆東園花竹似蒼嵓北山莫把移文誦已剪芙蓉處士衫

倚欄

聲聲曉雨送春寒早起花前獨倚欄只恐東君少憐惜待他雨止已花殘

種字林雜詩

去年栽竹繞茅堂春後俄看錦籜長忍得老饕才半月千竿碧玉已過墻

和畢正持夏夜書事

誰向南來鞭火龍隙光愁見午云紅我家獨有松千尺不待彈琴已有風

又

輕雲一霎午來過滿院淸陰散薜蘿新竹繞檐桐繞砌已晴偏覺雨聲多

又

門外朱軒衮亂塵北跂足夢初伸炎蒸那用冰散我是人間不熱人

又

靜夜科頭倚曲廊桃笙不捲竹方牀獨支如意無人見滿地桐花月影香

又

曲徑斜連一小亭滿檐寒碧晝靑冥幾株老樹千竿竹盡作西夜雨聴

又

靜掩疎簾罷奕棋日長偏與黑甜宜蟬聲一枕桐陰午正是槐安尙主時

次孝威聞瑋原韻

知已闗心四十年論文莫向百花前獨憐零落羊碑後誰作孤寒尺五天

又

朋舊分飛年復年人間何事可如前請看琴酒當時客眀月誰能共一天

又

河梁蘓李已經年霜鬢蕭疎覺勝前百尺樓頭詩一卷碧雲何似在吳天

又

曽和香奩只幾年安仁憔悴不如前玉臺一片文心在合向煙霞小有天

午日至淮陰次家文仲侄

疊鼓驚笳兩岸聞錦標爭奪浪花紛濁醪自引瞢騰睡善讀離騷只有君

又

佳節蕭齋忽叩門小花蠻榼送芳樽更探古錦嚢中句喚醒江潭屈子魂

白髮傷春二絕句次廣霞韻

秋千紅颭夕陽旗鶯語丁寧是此時一日乍晴還乍雨東風無柰小桃枝

又

聞道橫塘走鈿車玉鞭相趂防檐斜無端一陣輕狂雨驚落滿堤楊白花

次自逺韻奉挽蛟門

才占大衍過歸奇厄遇龍蛇忽此期惆悵平泉花正發新詞一曲更何時

又

拂衣歸臥掩書堂一詠隨君更一觴今日玉京髙處去何如世路有羊腸

又

如此英華竟不畱人間輕薄豈無由老天自不容才俊狙獪從來易白頭

又

去秋分手菊花前妖夢新傳或未然可柰蓬萊無近信一回小別又千年

揚州栁枝詞十首

楊栁靑靑覆大堤花開那復問髙低無端嫁與春風去一防東來一防西

又

隋堤栁下綠疎碧玉何曽駕鈿車自逐劉家舊雞犬盡從時世鬭妝梳

又

防水東來碧似油垂楊一帶起朱樓誰將當日隋宮地攺作山塘半日防

又

欲向郎前事事諳一時裝裹薄吳蠶春衣裁得從人看花樣新來出海南

又

玉鉤斜畔艸蕭蕭賸有新妝倚畫橈金管不須船送酒一行靑紵小紅橋

又

春到平山事若何香車寶馬日經過送生堂裏鞋兒好竹院何曽拜普陀

又

怒馬鮮衣滚陌塵一番烽火一番新淩雲但有黃羅蓋何必相如賦大人

又

灼灼髙冠燦燦裳烏衣門巷好兒郎橫肩十里重城內街卒難容杜牧狂

又

義濟橋橫郡郭邊金鑪寶鼎雜龍涎如何秦掾紅樓下奼女籹成慣數錢

又

竹西歌吹幾人聞眀月憑誰說二分我是參軍徒有賦不堪城上看斜曛

夢健庵

布防籠頭不出迎故人相見眼重眀蓬一片三更月猶喜春江不世情

喜晤火傳

蕭蕭白髮不堪二十年來一再尋此日歸耕無寸土應憐苕水舊時新

題鄭超宗九峯雪霽圖

滎陽當日顧廚間防染雲溪意獨閒一自影園花落盡更無名士愛靑山

題黃荃畫三生石上圖

瞿塘煙水自石上聞歌迹已陳只有西泠橋畔月夜來猶似照情人

又

攺面回頭日漸非多生心事此生違葛洪井畔無相識手指長松一笑歸

題撫松圖

傲骨生憐本共殊時時靈壽爲君扶看看漸長蒼龍甲莫愛秦家五大夫

八月梅花

遙望羅浮木葉黃南枝驀地見春光美人自愛秋來月肯讓金鵞第一香

八月海棠

白帝窮秋絕可憐花中何意見神仙碧雞坊裏淒涼客猛向西風又作顚

八月梨花

月色溶溶夜正涼一枝宮粉出瑤房靑旗不用重相趂玉露今能爲洗妝

八月桃花

露井風髙木漸雕豈知紅艷轉夭嬈但教人面能長在那有悲秋恨不消

擬寄江夏君

泛泛蘭舟晚更橫鳯皇城下走灘聲炎州秋盡猶餘暑莫取寒砧搗月眀

又

萬里章江雪浪催聶都山畔首重回遊人不似章江水更過梅花國裏來

江雨

秋江水涸木蘭橫齒齒沙中自有聲多謝始興連夜雨寒潮添尺送人行

無裘

鷫鸘典酒度殘春海國新寒苦殢人卻笑遊秦蘇季子黑貂猶在未爲貧

班婕妤

舞袖歌弦易惹塵從來恩寵日相親無端一下黃金輦便有推排團扇人

九日登學士山題石

蕭蕭木葉下晴沙塞雁橫天帶晚霞滿目河山聞戰鼓不知何處種黃花

與楚云

偶然乘興泛仙槎一啜胡麻便憶家怪煞劉郎歸去速至今猶在誤桃花

又

一笑花前意自親乞詩還脫紫羅巾從來莫問揚州杜舊是靑樓薄幸人

林蕙堂全集卷二十二

欽定四庫全書

林蕙堂全集卷二十三

湖州府知府吳綺撰

藝香詞

小令

明月斜

春情

月華春風光夜乳燕尋花不肯歸玉奴背靣珠簾下

憶王孫

寒夜

昨宵凍合水晶宮鸚鵡嫌寒罵玉籠鴛錦衾窩曉起慵小牕封雪在山茶樹上紅

白蘋

白蘋香裏鷺鸞飛一片靑簾掛夕暉江上西風客未歸小蛾眉倚徧闌干紫袖垂

桂殿秋

秋宵

梧桐冷桞陰斜新月橫拖一縷霞靑天亦有孀娥怨獨恨狂夫不憶家

花院月

花院月桞橋風春來飄泊笑吳儂情人偏向歡時去怨句徒憐別後工

轉應曲

蟋蟀

蟋蟀蟋蟀啼向蘭閨聲急泰娘初解離情悄擁鸞衾夢驚驚夢驚夢斜月壓簾霜重

鸚鵡

鸚鵡鸚鵡花底時梳翠羽見人學道相思卻憶闗山別離離別離別萬里秦天隴雪

搗練子

秋夜

聲淅淅影蕭蕭白雁南歸入夜髙別夢路常迷菡萏愁人牕怕種芭蕉

離緒

秋漸晚不歸家又見靑天月一芽愁煞銀箏無意緒有人和淚剪燈花

如夢令

金陵舊感

楊栁白門春樹燕子滿城風絮防盡六朝花人在畫樓深處煙雨煙雨蕭瑟江闗如許

憶舊

猶憶泰娘初見匿笑佯回金鈿飄泊損紅顏痛煞巫山影現誰怨誰怨淚灑犀簾一片

望江南

揚州

揚州路人醉竹西亭畫漿船頭荷葉大玉簫橋上栁花輕山送過江靑

又

揚州夜花月擁防闗錦瑟兩行傾玉盌紅燈千影照珠鬟春漏不曽寒

溪南雜詠【選七首】

溪南好水閣對斜曛灘響聲流三伏雪畫欄閒倚一秋云客到可論文【髙雨閣】

溪南好十二有髙樓碧檻暗隨朱閣轉紅燈遙映綠牕幽花底夜藏鉤【十二樓】

溪南好曲水舊名園老樹陰連防奕館藕花香繞讀書軒元龍榻自眠【曲水園】

溪南好松云帶翠微百尺簾櫳紅日早四窓屏障碧山圍徧倚欲忘歸【松云館】

溪南好新橋一道通雁齒溪邊飛宿鷺魚鱗花下偃垂虹畫檻正當中【新橋】

溪南好薝卜欲成林磚上金畱奇樹影壁間波動海潮音松古一亭深【仁義寺】

溪南好桂樹一防多天上夜寒生玉兔人間秋老發金鵝仙斧莫輕磨【桂園】

江南春

春情

情脈脈恨依依煙歸花影直風到桞條知紅閨春盡無人覺鸚鵡籠香睡欲癡

摘得新

月漸殘

月漸殘花陰壓玉欄燈前金屈戍小屏山山外有人頻入夢未曾還

一葉落

秋閨

一葉落粘珠箔靑蛾夜半傷離索葉離春更生人離盡虛約盡虛約前事思量錯

鴛鴦綺

早春

小欄幹倚近百花寒只被東風覺吹人衣袖單

梧桐影

人未歸

人未歸春將半小玉嬌憨妒燕兒押簾早放黃金蒜

西樓夢

妝懶

妝懶妝懶擁髻慵開鏡樓前花發雙枕閒玉兒只爲春寒病

明月

明月明月直入秦樓裏蛾眉夜半不能眠開窻坐把銀箏倚

斜照

斜照斜照一半紅珠幌歸來雙燕語黃昬離愁又在江樓上

又明月

明月明月一片多情影當樓照入碧紗廚美人微醉才微醒

憑欄人

陌上

陌上花開煙景稠折得花枝紅在手將花卻自羞惹東風吹不休

本意

何處江帆載夕陽十幅蒲帆一半黃髙樓倚暮妝望天涯雲水長

碧牕夢

楊栁

楊栁將煙細梨花著月明玉人忍淚按銀箏絕似小窓低語沒人聽

十六字令

春情二首

春才到深閨便泥人花知道一防要溫存

情不識他從何處生相逢處但覺惹人疼

花非花

離情

月方沈天將曙夢不成畱莫住樓中無數可憐人江南盡種相思樹

解紅兒

憶別

白項鴉花冠雞未明都向枕邊啼爲報東風太狼籍花落盡玉窓西

喜春來

有見

一灣綠水花遮路朱欄人倚樓嬌憨不肯下簾鉤莫轉頭新月半天愁

歸自謡

閨憶

深院靜風颭落花紅不定墻東月下秋千映玉驄一去成孤另愁誰證說來但與鸚哥聽

寒食

一百五多少龍蛇原上土棠梨風急紅無主朝來寂寞輕煙縷垂楊舞秋千掛在鶯啼處

相見歡

春閨

垂楊綠到闌干又春殘防盡一庭花雨小紅慳憑畫檻拋繡帖夢無閒檢取近來雙袖淚痕斑

吳興感事

西風落日登臺眼重開無數繞城山色送靑來古今事吳越地幾雄才一片項王馬埒亂雲堆

去來

去來來去匆匆可憐儂惆悵謝家明月小亭中何處見誰爲辧夢無蹤那得燕兒銜出一春紅

別夢

半窓殘月朦朧畫橋東夢裏那人愁坐小屏風空惹恨難覓信恨匆匆待把別情珍重托歸鴻

長相思

夜坐

花一牕月一牕酒醒西齋聞暗香黃梅初破霜琴聲長漏聲長綠淺庭莎鶴夢涼懷人字半囊

平望舟中

春春波秋秋波錦纜牙檣似擲梭靑山柰客何官船過估船過不及漁翁自唱歌斜陽曬緑蓑

舟夜

盼行程數行程秋滿江湖客自驚灘聲雜雨聲話難憑夢難憑水驛人稀錯報更荒雞不肯鳴

醉太平

悠然閣偶題

波光半城花陰一庭秋山萬朶靑靑作南牕畫屏顚狂酒兵蕭疏墨卿吾師只愛淵明采東籬菊英

吳興

空亭鶴雛空牀蠧魚詩瓢酒碊茶鑪是湖中簿書郎眞漫乎翁眞醉歟樊川逸少眉蘇結煙波釣徒

題醉仙圖爲念因壽

顚耶其仙聖耶其賢人間齷齪堪憐向醉鄕且眠歌乎有吟乎有箋糟丘長據千年其誰曰不然

放歌

燈前翠蛾花前緑螺人間明月無多任先生去波翟家雀羅張家鳯窠生平得失如何和香山放歌

偶作

相思可憐離情漫傳斷腸準擬今年在雲邊水邊靑簾畫船紅燈翠弦半生潦倒依然爲花顚酒顚

題抱膝看云圖

河山眼前雲霞足邊故鄕一望依然彼黃冠者仙匆匆兩丸蒼蒼九煙白衣變幻堪憐向南陽且眠

感恩多

看美人臥

霞斂紅牕曉屈戌黃金小鸚鵡莫驚猜報人來偸覻屏山深處有人眠有人眠倦眼惺忪壓衾花半邊

春光好

苕川偶題

隨桞絮拂楡錢冶遊天欲問水嬉何處五湖邊醉裏題將羅扇歸來拾得金鈿走馬碧雞人莫笑海棠顚

迎春

春來也是何時沒人知先到玉兒頭上裊花枝十二畫樓簾捲紅妝笑語參差爭向防幡成隊處防朱衣

立春

朱閣麗防幡輕好風生萬樹梅花一夜明曉來晴錦爆拋殘寒色瑤笙吹出新聲畫屧印將瓊屑碎滿江城

生查子

同顧庵次澹心韻

渺渺白蘋洲認得吳興路不見水嬉人密葉靑如雨行春復幾時紫馬尋花去誰有惜春心寒食隨儂住

一防沙

元宵感事

記得去年時節爛醉紅燈白雪今日又離家見梅花無限西州舊事獨剰江山如是老卻眼中人柰何春

記事

記得鵲橋時小飲綠牕紅瘦舊約忽蹉跎淚防多三十六陂秋色何處問他消息兩地好相思沒人知

廣陵懷古

滿地西風黃葉冷卻二分明月可惜好雷塘任牛羊飛盡隋堤桞絮歌吹不知何處閒煞古揚州夢靑樓

惠山有見

可是天臺伴侶家住碧雲深處一笑出鸞紗認桃花怕被罡風吹著仙帔香籠紅藥郎是幾時來繡簾開

太平時

無題

羅衾橫裹一牀癡枕痕知些些情事費尋思暖香時五鼔衣裳三鼔月去來遲傷心休唱竹枝詞比紅兒

題前山欲雨圖

江南春到栁花多麯塵波劉郎浦口唱漁歌好婆娑一片前山剛潑墨晚云拖呼兒料理舊靑蓑防如何

防絳唇

春情

幾度鸎啼垂楊綠了千千縷玉驄人去滴盡西牕雨撲損菱花金粉都無緒相思處無情山色遮卻多情路

煙雨樓次史邦卿過西泠橋韻

煙水無情當年曾照朱樓影鴛鴦飛盡有夢如天迥紅藕花殘桃葉歌聲冷萍無定蕭蕭短鬢白髮羞明鏡

詠蝶次載韻

栁雨花煙英臺尙記生前景去來相並艷殺羅裙影絮粉茸金眉眼從來靚紅珠冷花房睡醒相逐過金井

詠蟬

素緌髙嘶半生贏得風和露槐朝栁暮占斷江頭樹抱葉吟條似向行人訴愁無數不堪聽處六代斜陽路

詠蟋蟀

秋到庭除不知何事須頻說做成悲切訴向淒涼月斷礎頽垣似爲愁鋪設聲無歇苔花如雪防防秋棠血

南昌寓樓見周屺公題壁依韻和之

一波聲片帆吹過鄱陽雨晚霞收暑是我登樓處浪迹天涯事事渾無緒何時去往年西浦酹酒同懷古

老梅根

詰屈虯根暗香疎影何年得廣平鐵石先有春消息幾防寒英用盡東風力誰曾識冶傳南國雪老梅苔碧

詠素馨花燈

春散蠻天珠江處處都如雪防絲誰纈砌作團圓月鳯蠟髙懸燻得濃香徹羅幃揭芳心猶熱情在香難歇

醉花間

春閨

思時憶時時與春相湊把酒囑東風種出雙紅豆鴉啼門外桞逐漸教人瘦花影暗牕紗最怕黃昏又

望家信不至

揚州水贑州水雪浪千千里魚不解銜書空躍黃金尾靈氛虛報喜許我平安紙寒燈亦見欺花顫鸚哥嘴

浣溪沙

有感

吳苑靑苔鎖畫廊漢宮垂栁映紅墻教人愁殺是斜陽天上無端催曉暮人間何事有興亡可憐燕子只尋

常

春情

南浦輕煙蘸碧波西泠油壁少經過鎖牕獨自畫靑蛾淚防漸同花片落情絲長似栁條多鏡中金翠柰春

何

客懷

搖落闗河懶問津扁舟萬里送孤身亂山秋色又斜曛江上泊逢吹笛客月中難作倚樓人可憐愁殺鮑參

軍

無題次友人韻

欲起偏生恰墜釵臨行那得更兜鞋教人憐處且徘徊江水無情桃葉去春風有約栁枝來漫拋江淚被人

猜

霜天曉角

雪後夜登愛山臺

孤臺雪霽雪月光相泥把似大羅天闕天上全無地此時雙鶴唳防花梅吐气明日頭銜須換直寫水晶宮吏

偶吟

詩愁酒病不攺耽花性獨怪秋來山色都砌做江淹恨西風黃葉陣霜寒歸雁信料想玉樓人眼望不得斜

陽盡

酒泉子

春夜

花影天邪晴月照人今夜羅窓半展淚痕斜有些些巫山欲夢楚雲遮繡被香寒宮麝隔墻聞響七香車是誰耶

紗窻恨

離緒

桃花一片春輕簿誤東風有人獨坐紅珠落小牕中慿誰事陡生離恨淒涼煞釵上金虫央及靑鸞去問臨卭

減字木蘭花

憶逺

天涯何處芳艸砌成腸斷路欲寄離愁怕聽徵鴻不倚樓琴慵酒懶栁絮楡錢春漸晚是淒涼夜夜燈花瘦影長

題谷永新園

車門淸雅小搆樓臺成罨畫花竹扶疎夜半荷香繞異書起來微醉月照斜陽人影翠映徹雕闌煙盡遙山似綠鬟

湖光

湖光夜徹飛上小樓都化月人似梅花爛醉孤山處士家夢云縹緲起傍玉蘭花影悄燕子多情偸得紗防細語聲

飲家伯成署中

官齋淸暇容我疎狂傾翠斚晴月如霜曬破檀梅一蕚黃燒殘畫燭把酒淸談人似玉來日揚舲回首龍山眼共靑

贈彭爰琴

燕山疋馬擕手河梁人去也此地相逢隋苑秋聲百尺桐綠麼紅豆一曲新詞花影瘦自是彭宣曾向扶風聽管

題何奕美小照

傳神阿堵此是何郎須認取莫浣徵衫嵇紹當年血尙斑樹猶如此百尺亭亭誰可擬賦就新詩東閣梅花又一枝

題家介玆照

五都驚見李白軒軒霞一片季重何人風雅如髯果絕倫蕭蕭黃葉此際幽懷誰可說同是延陵相對還須酒數升

題尢悔庵淸平調雜劇

仙才供奉豈借尋常科第重失卻珊瑚只笑唐家結网疎知君寄托掃盡裏兒容做作爛醉沈香此後誰堪七寶牀

鳯條淸露

鳯條淸露滿地綠云蒼蘚防若有人兮冰雪文章手自擕玉山如照此日洛陽人正少夜夢淩風好入天門第八重

樹蘭

家原幽谷自別湘沅非舊族葉葉枝枝婀娜江城玉露時靈均漫采根蒂𨿽殊香未攺金粟全身那用朝衣侍女薰

鷓鴣

黃繡羽未到炎荒先見汝與汝何干聞道飛時自向南鉤輈不息人自欲行空費力叫斷江風細雨寒煙苦竹寒

添字昭君怨

感事

聞道靑溪歌院只剰兔葵一片五更還響落花風景陽鐘寂寞白門楊桞春思渾如中酒鴛鴦飛盡莫愁湖可憐無

春寒

落盡梨花時寒到將殘更陡添衣偏覺畫羅單是今番幾夜睡來難穏卻恨東皇心狠明欺繡被半牀空是東風

菩薩蠻

無題次後主韻

月帶煙霜花帶霧巫山只合愁人去擕手下瑤堦心忙褪繡鞋語低防聽見觸手心先顫應知離別難未離多少憐

乍遇詠靑溪遺事畫冊和程邨韻

落花欲定風吹起惜花人在東風裏飄颺金縷衣相逢燕子飛臉兒才半見恨煞齊紈扇紺蝶與黃鴦輸他春一雙

奕棋

碧闌干外安橊吐金籠午倦呼鸚鵡光景劇爭棋一枰花影遲小姑旁袖手奪角防開口賭卻玉釵兒嗔輸半子時

私語

空庭落盡梨花雪同行最怕分明月眉蹙翠連娟含情悄並肩盟深宵未倦香吐唇脂茜低囑莫教聞鸚哥解語人

迷藏

招邀女伴東鄰近小家碧玉初攏鬢作防各潛藏銀牀花影涼釵防珠网邏深向湖山躱驚鳥動花枝拖將綉藕絲

彈琴

晴蟾綠浸梧桐葉防風午夜消寒熱雙璅對人彈冰香袖口寒金花明寶串一曲離騷怨有客本浮湘今宵覺漏長

讀書

蕭蕭夜靜鳴窻竹翻書愛與郎同讀難字故撩人紅絲記問頻嬌羞郎對靣句澁佯遮扇把卷一回頭茶傾笑未休

潛窺

梅花千樹圍香雪水晶窓掩多情月燭影坐羈雌誰知郎暗窺餅金應用慣贏得紅綃看羞頰動春潮低頭墮鳯翹

祕戲

龍須方錦軃香玉鷓鴣枕側雲鬟綠金蒜不能垂巫山匿笑時屏搖金屈戌那得雙眸覻老此鄕中溫柔伴小紅

偶賦

滄浪亭下波光碧春來又作鵝兒色盡日把綸垂無魚且自歸摴蒲聊一戲寧道無休勢驕馬脫金銜思量已再三

又

夢中猶記開鸞鏡時新閙掃梳雙鬢枉道沒人同巫陽隔萬重春光防漸晚心緒楊花滿憔悴老徐娘曾經事玉皇

又

花前偶把淸平賦沈香酒醒知何處賤賣十眉圖嫦娥畫得無九天歌吹斷雨露何時見鸚鵡事全非淒涼舊羽衣

又

十年寥落空彈劍子云閣上誰相盼垂翼更何雲天髙第八門烏程誰貰酒瓶罄終難有春去忽聞蟬水嬉人可憐

又

宵來白鳥如雷鼔露筋那顧貞娥苦披髮漫狂呼離騷熟讀無門東兒自哭茅捲秋風屋澆酒向蝸廬長歌弔伍胥

又

人情反覆寧須道英雄眼底吾將老長劍日摩婆人間怪事多夜闌空耳熱鬼笑燈將滅長揖問燕丹田生值幾錢

又

秋來醉倒黃花下淵明不是甘田舍擊碎案頭壺能消猛气無靑山雙蠟屐去去尋煙客誰許辧裝錢橫眸欲問天

又

古今勝負如棋耳欲憐欲殺誰爲此世事總蒼茫何堪防易腸百年寧有錯幾日何堪絡詩酒過殘年狂來不上天

離心

離心夜共燈花碎羅衾倒蓋何曾睡不肯過西窓空樓月影黃分明曾夢見猶自相偎戀猛地被風驚吹來雁一聲

和悔庵

江都不似開皇好牛羊橫臥雷塘艸伍員但吹簫霜痕斷板橋田家無幸捨躑躅秋蓬下服食學淮南水精何用鹽

又

西風吹醒春婆夢無端又作參軍防朱戶倚云髙藜羮似七牢占蓍同得履北道誰爲主買駿用金時寜須謝眺詩

卜算子

不寐次西樵

夜半雪花深凍醒梅枝雀蝴蝶思春不肯來香瘦何郎閣宿酒避雞聲夢怕憂相索聞道圖南有睡方只少無愁藥

巫山一段雲

憶舊次載韻

密意珊瑚帶深情翡翠巵人前隠笑動蛾眉嬌多語故遲爲有愁中態都成夢裏思當初錯處也相宜何況總宜時

大孤山

萬頃明波碧千尋夕照紅靈旗隠約在雲中淩波翠一弓莫把彭郎倚誰將宓女通大喬何事不從容容易嫁江東

題倚梅美人圖

影靜知春早情多耐曉寒亭亭嫋嫋怕成殘肯去倚闌干獨愛香無那同憐瘦欲刪黃昏只許月平安蜂蝶不教看

采桑子

秋閨

西風不管梧桐葉亂落秋光跌碎斜陽猶剰紗窻一半黃新寒陡入羅衣薄睡盡殘缸鎖卻餘香昨夜南來雁帶霜

題悔庵讀離騷雜劇

瀟湘千古傷心地歌也誰聞怨也誰聞我亦江邊憔悴人靑山剪紙歸來晚幾度招防幾度銷防不及髙唐一片雲

玉樹後庭花

畫寄亭作

槐根幻出南柯郡夢憑誰問蜂巢燕壘勞安頓暫排春悶幽欄曲徑花傳信栁疎梧嫩仙鶴一雙苔迹印落些風韻

好事近

戲柬坦夫

綠葉已成陰只剰廣寒一樹昨夜月中香墜被流鶯銜去誰言金嫩未勝鴉漸有芳心露卻怪蘇門仙客勸春光不住

戲答

把酒問東風何事便都春去莫遣鸚哥知道勸桃花且住年年彊半爲花疼花有疼人處難道東風不曉把啼鶯分付

閨情和正持松濤詞韻

金斗爇沈香難熨離腸愁結彊向人前歡喜恨眉痕暗泄今年心事更重重較與去年別昨夜空牀孤影睡蟾光淸徹

歸思

一片故鄕心猛被角聲吹破酒薄不如愁釅怕今宵難過漫將離恨訴靑天天有許多大淚濕枕痕難熱共梅花淸坐

栁含煙

詠栁

江南路栁絲垂多少齊梁舊事玉蛾金繭只霏霏掛斜暉眼眼眉眉都是恨人去靈和莫問誰堪眠起對紅閨晚風吹

漁父家風

過西塞山訪張志和舊隠不得

鱖魚春水舊迢迢有客泛蘭舠而今事往無人問花落大夫橋新月小暮山髙古風遙樵靑何處欵乃聲聲如意頻敲

謁金門

雨後

朝雨沐小閣翠陰如幄閣外白雲飛去速亂峯添意綠靈鵲喜聲相續新筍防防成竹滿逕落紅無管東燕

兒銜補屋

秋夜

眞堪憶江上亂峯堆碧髙處乘風橫銕笛笑人間不直千古鬭奇角力不了砌蛩啾喞天上神仙何寂寂桂

花聞嘆息

夜思

天欲雪客裏凍僵蝴蝶一介斷鴻聲哽咽影寒燈半滅獨抱幽情誰說不睡翻嫌明月夢裏家山靑幾疊那

人何處歇

春情

春欲老雨雨風風昏曉枝上殘紅堦下艸掃應還更掃何事最傷懷抱芍藥開遲謝早獨倚闌干添懊惱釵

鸞欹鬢小

畱客

春將去燕子畱春不住分付落花飛滿路隔將春去處畢竟春光難訴轉怨亂紅催取我問落花誰誤汝莫

嗔風共雨

送春

春歸決半夜起和春別窻外落花堆似雪送春惟有月怪煞杜鵑啼徹月也和春休歇竊藥嫦娥空有訣春

防難再接

更漏子

和阮亭與友人話秦淮舊事

栁遮樓花拂地金粉六朝爭麗歌檻裏舞防中鸞笙醉軟紅燕飛忙鶯語咽天寶何堪再說愁黯黯淚瀟瀟孤燈白下橋

夜情

被慵薰釵懶卸愁到天涯今夜欹繡枕對銀缸相思月半牀有誰知無處問燕子不傳芳信花防防栁絲絲無聊是此時

離情

嶺頭花橋上月記得个時離別孺子榻仲宣樓無端又一秋五更心千里夢只把鬢絲搬防空寂寞好思量籬邊菊蕋黃

又

夢揚州題霅館杜牧尋春較晚憂莫解病誰知愁多變作癡一江波千里路只辧夢兒來去憐薄幸恨多情斜陽隔岸箏

淸平樂

太湖

亂山靑接粘住吳和越萬頃琉璃秋映徹做作蘋風栁月煙波誰是吾徒西風吹出鱸魚斜日蕩將艇子醉教桃葉相扶

題悔庵醉桃源雜劇

山空石古遮斷桃花櫓采菊東籬杯自舉獨把義熙畱取門生兒子籃輿有時直上匡廬人道賢哉隠者不知禪也仙乎

誤佳期

嘲友人

金井初堆飛雪松栢有人堪結紫綾半臂記當時別樣多疼熱錦帶托纒綿脂粉翻嫌湼五湖載去聽黃鸝自是相思切

憶秦娥

次梅村韻

情脈脈蘭成本是江南客江南客烏啼門外斷腸橫笛秦淮十里楊花白蒙蒙細艸春煙濕春煙濕板橋人

散月明騷瑟

客中生日戲示陶姬

今何夕年年苦被霜華逼霜華逼十三樓上幾畨吹笛山河滿目斜陽急闌干醉倚蛾眉碧蛾眉碧英雄老

矣壯心猶昔

玉聯環

夏景

梧桐密處淸陰重碧紗風防落花簾外舞輕紅又與蒼苔補空雪藕調冰佳興有誰堪共日長縱得綉工夫不彀將愁將夢

畫堂春

畫寄亭雨中移花次韻

垂簾日午不啼鶯雨聲遙應棋聲吳兒恰到載花舲惹起多情閒著池邊蠟屐還來竹下紅亭種花不是爲花疼花爲情生

西湖偶作次辰六韻

小樓一望暮山橫山光飛上層城西湖深夏綠波平荷葉風淸芳渚半生花气畫船時送歌聲鄂王祠樹白公亭今古闗情

八月梅花

人間珠露欲爲霜畫屏那得春光劉郎驀地共何郎並艷爭芳鬢上紅嬌天寶額邊粉綴含章當年剪防憶家鄕笑殺隋皇

阮郎歸

雨後坐聽小奚度曲次子壽韻

淸和時雨初晴鳩歡急婦聲夜來涼影月華明花陰綠一亭雲淡淡露英英有人吹玉笙金衣一曲漏三更天空星自靑

西湖立秋

田田葉上晚珠圓秋從荷气傳紅衣欲動笑輕煙眞眞似絳仙霞彩媚月華鮮兩峯靑對眠倚樓人靜影相連吹簫勸玉船

松陵道中

西風吹老幾斜陽鱸魚墜釣香蜻蜓艇子下金昌花開七里塘荷作屋菊爲裳離騷歌一章錦袍醉遇謫仙狂同騎白鳯凰

倦圃看桂席上贈徐姬

南園仙蕋綻金鵝天香防袖羅憑欄小影漾橫波情多因病多有宛轉漫騰那回頭雙翠蛾憐憐惜惜篏心窩可憐眞柰何

雁水昆仲過曾波閣小集分賦

南池煙景似瀟湘荷風面面涼山公走馬興非常銜杯月一牀憑畫檻瀉瑤漿團圞夜未央沙邊羨殺白鷗雙渾身紅藕香

眉峯碧

立春

鏡裏韶光早彩勝釵梁裊捲簾都是惜春人爭道是來年好生怕東風小央及庭前艸玉堦先自送靑來莫教惹得芳心惱

旅夜次上若韻

燭地啼無歇漏斷聲還咽一縷春蠶絲不了都打做心頭結淚防紅冰疊羅袖燻難熱仙鸞𨿽自有靈膠離腸已斷何堪接

有憶

一防燈花靜掃夢渾難定一夜相思一夜愁更忍說黃花病酒薄孤衾冷其柰雙眸醒央及寒雞不肯啼分明要把愁支領

旅思

霜皎銀蟾爛風急燈花顫夜夜寒更獨自聴怎柰得人長嘆憶了千千萬苦把梅花絆試驗靑衫盡淚痕也應不是歸心慢

海棠春

西湖月下次子壽

年年似與西湖約道此日荷花有諾月轉露華開酒醒風香作蘇堤十里煙銷幕任客夢畫船飄泊淸極自生涼月照林逋鶴

曉妝次王阮亭閨情四首

賣花聲入紅樓響防檐角霞銷珠网扶倦啟香奩一鏡柔情漾郁金梳掠同心樣一隻金鸞給賞好極轉生疑更把簾旌敞

午睡

貍奴花底金眸足捲繡帖碧闌干曲紅困一枝花軃向茱萸褥枕紋香印胭脂肉鸚鵡喚茶擎小玉只剰半牀慵拋卻絲和竹

晚浴

春波欲浸桃花影試荳蔲倦眸初醒綃解下裳紅壺瀉珍珠冷藏羞移卻妝臺鏡下繡幄鞋弓慢整展轉出來遲月上懸金餅

夜坐

愁多懶說巫山雨那更理玫砧香杵擁髻向燈花碎滴紅如語江闗夢逺防難去耐不過幾聲街鼔呼婢學郎談戲折花爲麈

桃源憶故人

記事

雪花如掌深三尺髙臥袁安未識侵曉叩門何急一鶴如人立老梅橫臥孤亭側香折玉虯無力呼酒酹花花惜辜負林逋屐

春月

杏梁髙處棲雙燕十二玉樓寒淺人把瀟湘簾捲恰對嫦娥面赤闌干外光如練涼影平鋪碧蘚春在枝頭如見一一桃花片

上已

蘭亭舊事成千古剩得靑山如許今日相擕何處栁色西陵雨祓除若果災能去何不將愁前取醉後繡簾朱戶芳艸裙腰路

夾竹桃

韶光流向西風誰道紅顏不久人面可憐如舊翠倚天寒袖黛眉畫得初酣酒直似湘娥淸瘦自到天臺洞口節操君知否

訴衷情

用劉隨州句

菊花能醉去官人出岫笑閒雲從來世上豪傑顚倒信乾坤成往事付前因總休論五湖蝦菜三泖蒓鱸隨地君恩

寒夜

無端剡雪阻回舟香夢隔秦篝今宵玉樓寒重鸚鵡可知愁思作客話封總須休鴛鴦度曲鷫鸘買酒且種忘憂

秋波媚

雨中新栁

搓就鵝兒綠尙遲都未使鶯知東風無賴教他細雨一樣絲絲和煙搭在闌干上約略淺黃時斷人腸處才成眉眼淚軟腰肢

旅懷

南浦輕風落藕花秋色老京華一窻涼月三更細雨倦客思家陡來心事香殘後淸淚滴琵琶憑誰問取秦樓過雁漢闕歸鴉

女兒港

彭蠡湖中水拖煙嫋嫋更娟娟眉山待畫眼波才澑未嫁當年鸞鎞奪向鏡臺前消息上頭邊誰能更學大姑曉望新婦春眠

秋夜

閣外啼烏月曉天人上鴨頭船幾畨回顧一聲珍重楊栁門前繡牀安在東風裏離別自年年今春何事嵌將心上陡地情牽

陽臺夢

聞友人防杭姬沈姓戲之

靑簾畫漿浮殘雪王郎夜半迎桃葉个人翻似瘦休文身輕那用楫錢塘儂舊住防盡六橋周折今宵巫峽在苕川可似西陵月

春曉

綠鬟風動煙絲裊碧紗如霧窻開早楊花驀地撲人來舞東風不了傷心無限事漸覺蛾眉翠少十分消瘦百分慵只鏡中人老

太常引

春半

小樓絲雨碧桃松黃入栁條風拾得半春慵生小慣紗窻个儂羞彈綠綺懶裁白紵無柰是惺忪不畫眉峯便有恨能藏幾重

霜溪鶴問汲山過集寓樓

隠囊閒側防檐紗春色徧天涯小閣夕陽斜夢只在臨卭酒家當年嵇阮依然重聚顚倒醉流霞寄語報鶯花肯說道潘郎鬢華

曾波閣玩月同雁水諸君用稼軒韻

桂華淸影漾曾波月借水光磨孤宿笑孀娥算耐得長宵幾何今年作客中秋又過不見舊銀河金椀共摩娑三百盞傾將未多

隋宮弔古

鬭雞臺下艸如絲吹斷玉參差春到野田遲有大業垂楊幾枝同來載酒傷情詞客惆悵落花時苔蘚綠遺碑訪徧了雷塘未知

惜分飛

寒夜

昨晚西牕風料峭又把黃梅瘦了人被花香惱起防天共靑山老鶴叫空庭霜月小夜來凍雲如曉誰信多情道相思漸覺詩狂少

望夫磯

嵗嵗江幹愁竚立防徧古今秋色多少歸帆疾如何不見當年客莓苔攺盡羅衫碧莫道重逢不識但說歸來得石頭曾有能言日

寒夜聞雁

霜逼寒衾孤夢斷夢裏歸期難算夜夜無人管醒來只有燈相伴山枕斜欹渾欲倦何處飛來只雁叫得霜云亂聲聲多是江南怨

燕歸梁

新制暖室名曰念寒

韻海樓西竹徑斜恰似仙家新來別搆小牕紗闌干曲防梅花雪中剩有胡牀掛地鑪獸炭頻加只愁無襦有人嗟寒較似去年些

意中

酒散西園臥翠茵燈已昬昬一輪晴月破涼云窻眼裏照愁身雙眸欲睡翻成醒無柰得自家嗔十年衣惹洛陽塵空負了意中人

朝中措

北園偶作

小園一雨便成幽獨自倚西樓六六陂邊水滿三三徑裏花稠淸狂似舊春來放眼盡日閒遊白袷長因酒染畫船偏爲詩畱

用劉隨州句

菊花能醉去官人金粟記前身半世難忘酒徳一年長祭詩神奚爲惆悵聊將曠逹且養嶙峋穏住半峯山茨飽餐千里湖蒓

平山堂和歐陽公

畫樓秋色映遙空人在白雲中一片靑山斜日幾株黃葉西風生平得意耳因酒熱情爲詩鐘試問防花帝子何如種栁仙翁

西江月

詠別次梅村

桃葉流將舊怨栁絲不綰閒愁無情春水泛螺舟記得畫簾招手帳裏綃封紅淚燈前扇掩靑眸一帆別恨倩誰收心事渾如中酒

廣陵記憶

醉後猧翻棋局醒來鵲語檐牙盈盈十五掩團紗最憶鸞釵初下幾日離情離恨一江春水春花芙蓉欲采夢無涯怨煞鴛鴦今夜

有見

小玉梳成閙掃善師教就琵琶惱人春著杏兒紗繡帶臨風一把紅閣畫將萱艸靑墻映出梨花鬭雞坊下認兒家揀取垂楊系馬

月中行

用劉隨州句

菊花能醉去官人魚鳥足情親吳江煙雨綠生鱗風起暫收綸聞雞夜舞非吾事心長在古柏寒筠劉伶山簡共朝昏休更誦移文

少年遊

丁未三月苕中送春

艸香葉嫩乍晴天簫鼔放歸船翠眉山黛綠羅波縠春去不畱連情多欲勸春還住春也道閏今年人散旗亭嫩紅無恙猶自待樊川

淸明前一日家宴愛山臺

一家多解愛靑山終日翠防間並坐衣香撲簾花气明月況無端芳尊占得沙鷗席彊飲食猶寒覓鏡分桃停杯勸栁紅袖與雲間

醉後贈歌者

春來燕市解金貂取酒聽紅簫銀燭殘時玉山頽也一曲轉無聊剛到銷防防已斷人似栁條條鮫袖裁香鸞鎞臥月休說鄭櫻桃

用劉隨州句

菊花能醉去官人風月是天眞酒國多情麯生無罪滅獨好畱髠玉釵羅袖渾閒事銷盡杜郎防半世羈愁一生醒眼笑煞楚靈均

金鳯鉤

有感

亂山雨餘靑翠被一片夕陽紅砌登樓有客憑髙思逺老眼橫天欲醉蕭蕭華髮歸無計便熟讀楚騷何濟月生江樹舉頭長嘯紗防忽然而墜

閨情

簾前栁絲千萬數不勾別愁多半月來樓角倚闌紅袖忽對海棠長嘆籠中鸚鵡梁間燕難勸得東風方便鳯衾空設欲眠還懶坐瘦燈光一防

獨見鞋

眞堪在掌兒上又只合玉肩斜傍這般些小怎將偸換猶自暗垂繡帳行行惟恐纖塵漾長只向枕邊安放笑他鄰女藕花池畔先已巧偸新樣

南歌子

閨情

銀甲調新火珠簾捲曉霞辟寒初著杏兒紗正是惱人時節不歸家鶯坐渾身栁蜂歸兩股花一春怨語琵琶昨夜鴛鴦買卦又須差

別怨

欲笑寧能笑相防懶更防背人哀怨有般般不道大家一樣枕兒寒花底情無限燈前影乍單休言別後淚長彈何似當初未別盡儂歡

最憶

最憶愁時面難爲別後心夢牽紅袖玉樓陰卻是醒來原自挽羅衿香冷鴛鴦帶寒輕翡翠衾一生難負是知音何況蛾眉相望到而今

初秋閨怨

鳬藻才宜火桃笙不耐香朝來無語暗思量只恐蓮壺銀箭夜須長夢斷惟含笑啼殘懶更妝龍須六尺錦匡牀怎柰好天辜負是新涼

醉紅妝

詠螢次轅文

个儂何事學疎星向紗窻暗處生玉兒相見眼偏明花影下扇羅輕避人還故傍人行一些子最闗情飛繞銀牀休更撲殘月白露華淸

勸酒

繡簾初下曲廊西照垂楊月影齊有人年少好蛾眉歌金縷勸玻璃就中擲眼怕人疑佯低面整紅衣悄語玉郎須盡醉郎不飲又花飛

用劉隨州句

菊花能醉去官人對鴻妻引鶴孫顚狂不怕大官嗔吾眠矣任諸君前山過雨黛初勻晚猶帶斷霞痕金管玉簫堪載酒明日訪莫愁村

涼月

一天涼月防晴輝帶淸霜白雁飛故人煮酒送將歸紅燭下有蛾眉白梅花底雪垂垂歌金縷勸酴醿笑問靑樓曾薄幸如杜牧是爲誰

醉花陰

與詩堂納涼次載

月照紅墻銀漢皎云去靑山小別院晚追涼防徹瑤笙越覺花陰悄瓊漿滿酌開懷抱醉裏乾坤好暗麝夜香淸寶髻逢迎暑向冰紈少

初夏集程山尊寓齋

楊栁花殘隋苑樹明月無尋處此夜集幽人煮酒西園酒送江聲去平生意气渾難據踏碎邯鄲路拔劍且髙歌醉語諸君莫似狂夫誤

答人

客裏風光難到夜夜更如何也難道不相思酒熟香溫一个燈花下秋棠紅防蒼苔罅惹得寒蛩罵莫說少年狂老去休文較爲情多怕

虎丘看梅

十里鶯花山壓翠容易畱人醉今古不多時幾度笙歌浪把東風費畫船載酒文章會替卻繁華累一樹一傾杯花落杯中細嚼春冰味

書云招飲看花時庭前芍藥罌粟荼防爭艷卽席漫賦

萬朶千陰同一艷色色層層見白首入名園霧裏防花霧裏紅成片枝枝欲把瓊漿勸醉也應難辧花欲賽人嬌三種名葩三个蛾眉伴

甓園分賦

章貢江邊舟一葉怒浪噴銀雪畱客有平原入坐淸風解盡人間熱移牀共就南樓月談笑都全別莫道是尋常鄴苑才華寥落誰重接

詠翡翠

細羽翩翩生嶺外珠樹巢南海來去自雙雙紺袂靑裳總把輕盈賽奇毛一片多情在慣得紅兒愛何處惹相思釵股衾窩防防畱光彩

江月晃重山

平望舟中次載

渺渺玻璃千頃天教吳越粘連三秋風露好山川今宵也沽酒白雲邊何處支機可問直須秉燭無眠醉中狂嘯欲驂鸞新詩就吟向玉嬋娟

秋思

蟋蟀聲中防嘆芙蓉花下無眠泥金簾幙雨殘天多生受鸚鵡解周旋夢記君恩似月離來客思如煙燈花笑處轉淒然無聊賴故故撥紅弦

臥霞閣對月

畫閣正當江口朱欄斜向山腰三更醉舞露華髙靑天上吹碎玉人簫直把蘭觴倒盡不須樺燭頻燒蕋珠宮裏夜蟾嬌回頭處銀漢接紅橋

紅窓睡

幽情

不暖不寒有暖無寒酒乍醒似聞花發神雞枕上香鬟撤把玉郎偸搯淺笑低嚬無應答眤人時金釵敲戞屏回甲梨云夢軟被鸚哥驚煞

紅窻聽

有寄

水上裙年紀小偏自有溫柔腔調離鴻忽寫西風字道黃花瘦了煙波擬買松陵棹誰知被浮雲羈絆些兒懊惱夢中如見勸心兒休躁

浪淘沙

吳女采菱

三十六鴛鴦睡損秋光个儂貪耍未成妝借得鄰家新艇子蕩槳橫塘蓮子怕空房綠扇凋傷纎纎偏愛小紅香說道菱花能向日且防斜陽

自題收綸圖扇頭小影

釣罷且歸歟拂取瑚欲將不義餌鰲魚滿眼風波皆若輩壞了江湖畱著淨菇蒲穏啖蒓鱸從今不去踏泥污笑問客星伸足夜醒後何如

和畢正持過北郊遇謝山人談隋宮故事

螢火散空塘老樹靑蒼李花開徧栁花亾鳯艒龍舟才一瞬直恁荒涼殘照繞紅墻禿了垂楊兩丸飛處六朝忙只有玉鉤斜上燕猶記昭陽

姑蘇弔古

麋鹿只尋常臺艸全荒館娃何處說興亡一片藕花紅不了日日斜陽往事漫成傷蝶怨橫塘吳宮脂粉尙流香試防越弓藏盡後更自淒涼

鷓鴣天

南園雅集

門對寒城榻對池元卿三逕竹參差梅花破雪猶含蠟楊栁知春漸放絲樓再上席頻支滿簾山翠晚晴時歸來走馬長堤路笑煞襄陽拍手兒

戲柬伯成索酒

生計無端付醉鄕虞卿歸後更荒唐賢人未擬酬詩渴聖主曾知是酒狂霜滿防月盈航香山何處可能忘願分一甕椒花雨長對江東顧建康

南鄕子

和子壽獨夜雜憶

鄕路碧山遙月暗吳天夜泬寥瘦盡燈花紅不語長宵風防瑯玕影自敲莫防沈郎腰一防秋霜著鏡描欲夢封侯渾未就連朝愁似胥江日兩潮

贈湯淸侯

庭葉展新荷雨後春燈照薜蘿病起心情逢客到淸歌一曲紅麼喚柰何莫漫唱回波憔悴東陽髩欲皤獨有柔腸消未盡婆娑顚倒山公白鷺蓑

鶴問紅聘

苕月慣情癡腸斷尋春杜牧之同防水嬉君較勝非遲揀得東風第一枝綠綺七條絲引惹春山翠不支凖取鷫鸘將貰酒相思醉擁芙蓉是幾時

又

仙李豈尋常曾釀金壺換骨香今日阮郎花裏過親嘗醉倒南湖碧落堂玉鏡試新妝從此雙蛾不姓張獨怕郎心如栁絮飄颺到處沾泥似舊狂

爲人贈別

曲宴到櫻桃畫棟泥香燕壘巢只有愁人偏欲去瀟瀟細雨紅亭栁萬條獨自上蘭橈淚灑春江作晚潮從此鳯樓明月夜迢迢一樣離防兩處招

秋懷

秋半井梧稀碎杵零砧防客衣一榻流黃眠不穏花迷夢到紅橋月正低酒薄被愁欺許大心兒萬感齊滴盡銅蓮天未曉墻西多謝花冠盡力啼

鵲橋仙

七夕用乩仙韻

云帷秋訂霞輿宵發鵲羽無端遭軋相思正自爲黃姑又忍聽鄰吹尺八陳綺席花生絳蠟心字香焚睡鴨漫須乞巧向天孫怕巧盡難爲收煞

閏七夕再用前韻

靈期新展仙蹤再遇玉軸還停伊軋若非桐葉十三枝明日是仲秋重八花增吉慶綫添連愛瓜果筵開射鴨天孫自要兩塡河把幹鵲無端忙煞

題嵇畱山抱犢圖

南陽禾黍漢川桑柘多少英雄狼藉歌殘白石荷鋤歸如此客何爲田舍一笛吟龍雙鬟飄麝掛角漢書初卸靑山斜對玉山頽須認取而叔夜

閨恨

帳天云薄被池香淺昨夜餘涼成冷梧桐堆恨滿銀墻竟礙住轆轤朝綆慵調寶瑟懶拈金管事到斷腸難省芙蓉還怕著新霜便睡似鴛鴦易醒

爲蔡少君壽

瑚插架芙蓉擘紙共把文姬再換誰知浴佛向紅窓又占取蓮花一瓣當年筆虎前身夢鳥消得梁家玉案紫綈圖就滿巾箱那不許劉郎偸防

秋夜不寐

愁心易爇倦眸難合照影防防紅瘦殘秋未是病偏多耐不過迢迢銀漏鄰雞懶唱鏡鸞羞舞恨殺司天空謬猛夜半起吹燈勻幾刻補添淸畫

虞美人

春雨次李舒章

紅絨冷落秋幹架人約西陵罷梨花和淚閉重門卻似玉兒憔悴憶東昏孟婆苦把東君妬做作催春暮愁春人正在朱樓聽盡絲絲防防倚香篝

離情

無情最是樓頭鼔不信離人苦聲聲敲得夢雲開又把湘愁峽恨送將來屏山畫出還家路其柰歸期暮大江風雪棹歌遲正是銀箏小婦倚防時

明月棹孤舟

本意

蕩漾晴霞苕水暮行人在亂山靑處隠約漁燈參差蟹捨盡是菱煙荷霧畫舫朱簾紅粉露記昔日靈槎曾渡一曲歌淸雙鐔劍老驚起魚龍無數

江上

黃葉幾枝橫酒捨擺西風酒旗低亞醉不成歡心難與問誰是蘆中人也萬里江聲潮欲瀉似當年雷轟萬馬兩眼秋云一身斜日長嘯佛貍祠下

一斛珠

踏靑

啼鶯不斷垂楊叫得靑撩亂雲烘曉色陰晴半正好閒遊油壁西陵畔園亭鬭艸閒招伴藕絲斜露黃金蒜踏靑鞋子遮人換猛避兒郎錯教桃花絆

感興

美人何處歸來獨立靑山渡離騷欲賣無堪與奇字零星錯剪雲霞補樓船盡載斜陽去蘆花瑟瑟鳴秋櫓丈夫飄泊今如許搔首西風只共離鴻語

踏莎行

次韻答杜茶村杜適行二

雁送霜愁蛩添雨思苔生臥閣渾無事柴桑處士正饑驅白衣慚媿江州刺句冷吳楓題殘永柿杜家又讓君行二買山自是故人心何須咄咄頻書字

湖上

鏡影平湖裙腰芳艸一般春樹西陵好今年更自覺撩人畫船系處垂楊裊那得身閒空憐鬢老沈郎淸瘦誰知道擬將愁緒訴東風東風又怕花枝惱

登章貢臺七姑祠下

二水交環一亭孤峙飛鴻數盡斜陽裏蛾眉何處問殘碑金鑪篆冷飄香地豆架藤荒棚竹倚閒行暫遣羇情耳無端髙處轉生愁歸帆不把鄕心寄

端江聞笛

云淨天靑波平岸綠寒江月上雙鷗浴一聲嫋嫋是誰家胡牀夜半吹橫竹萬里登樓三更剪燭闗山夢斷初聞曲憑誰反得廣陵潮趂他潮去歸應速

小重山

遊壑庵

蘇小堤邊東復東啼鶯聲不住百花中斷橋無路倩云通人過處又被碧雲封鷗鷺莫回蹤胡牀淸興劇與君同接防顚倒玉缾空人醉也臥占翠芙蓉

憶昔次臥子

十里珠簾金鳯鉤大堤堤上路舊時遊枇杷花下不知愁靑溪月夜夜照風流往事但悠悠鴛鴦飛盡處白蘋洲蘭成蕭瑟倚江樓傷情也一曲舊伊州

旅思

悞訪西陵油壁車飄零隨落絮幾年華歸來垂栁帶霜斜靑衫濕何處問琵琶別恨正無涯無端歸夢裏又離家五更不睡共梅花殘燈影一防映紅紗

小孤山

滚滚江聲萬里長雄風畱不住下潯陽蛾眉獨立水中央波濤湧冰雪素肌涼絕壁倚靑蒼年華小誰擬許彭郎生憐阿姊妬新妝孫家妹結伴采紅芳

惜分釵

閨憶

春初到寒猶峭碧窻人向東風笑花千枝栁千絲燕子鶯兒相見何時遲遲人難料情空抱愁來玉鏡先知道話長疑夢長啼月照紅廊獨坐顰眉癡癡

憶別

橫塘路西陵渡栁絲遮斷憑樓處曉風淸早潮平一幅輕帆十里長亭行行畱難住愁無數劉郎自爲桃花誤炙銀笙弄瑤箏三生舊約半晌離情停停

離緒

星初渡月乍吐悶酒斟殘畱不住語聲低淚痕齊幾回欲別此際難離依依行不免情何遣衣帶長江天樣逺百般憂兩邊愁無聊夜月有恨淸秋休休

七娘子

有憶

絲絲小雨桃花病鸚哥說道淸明近醉也成慵吟還添悶檀香羅薄春寒剰倚樓望斷飛奴信東風影裏文君髩淚濕琴絲枕寒香印歸時畱作相思證

七夕

年年客裏今年逺紅墻坐見銀灣淺兩水家遙雙星夜短人天總爲情難免蕋珠深處新涼滿鳬花懶醉黃金椀雨作啼痕雲遮夢眼神仙轉被人消遣

昭君怨

疎竹

疎竹誰教繞捨敲亂鄕心中夜偏是客中寒不還山一片癡情未了斷送愁人昬曉霜重冷無聲可憐生

探春令

次上若紅橋春泛

年年芳艸似裙腰見興亡無數倩垂楊畱得黃鶯住正歌吹揚州路蘭州醉讀參軍賦向蕪城東去看雁齒橋邊倚欄人在莫認紅樓誤

迎春樂

燈夜

東風著意催弦管先送與梅花暖參軍嵗嵗逢春懶怎耐得防燈眼無賴是玉輪髙輾都照向紅樓人靣一个揚州杜牧早爲迷香軟

孤館深沈

贈錢靑瑟較書

尋常梳掠雙紅暈午起心情猶困生怕有人來分付鸚哥口兒穏攤書小閣閒相並笑把紫防低問聞道也遭嗔何事依舊耽花恁

茅山逢故人

醉題

滿目亂山無數一片寒潮來去故業何存故人何在故鄕何處離騷一卷長懷莫向西風空訴才子無時美人無對英雄無路

憶漢月

登樓

最是闌干髙處望見斜陽煙樹靑山圍繞似相畱又倩江聲攔住也知秋正好只恐被黃花催去醉橫老眼對西風曾見興亡無數

武陵春

江月

月照大江流不斷一片好淸秋搖落江闗是處愁與客且登樓側防參軍今已老那得更風流玉簫憔悴畫橋頭莫問舊揚州

應天長

春思

楊花一片飛如雪鸚鵡睡殘花底月夢還驚心轉怯防防金荷燈穗折意中愁眉上結瘦比前春較別記取繡羅裙褶又寛雙蛺蝶

憶蘿月

秋閨聽雨

拂罷紅珠斗帳兩葉宮眉相向寶奩頻展不成妝懶照秋來模樣更頭孤雁到拖帶過雨聲一晌淒淒戚戚是儂心寃煞敗荷殘響

鏡中人

夢難成

夢難成聲轉急一夜燈花紅濕添得春潮幾尺盡是啼痕滴處處江山還作客冷落西泠油壁一片癡情消不得誰使秋娘識

別緒

綠楊花烏桕樹日日門前來去別後浮蹤無據夢繞西陵渡是處亂山啼杜宇黃蘗難言心苦疑煞楚云和楚雨悔被詩情誤

本意

鳯銜花鸞舞月誰使烏菱瑩徹才到曉霞時節裏面藏嬌怯頰暈霜花眉兩葉恰與个儂無別儂只讓他他讓妾他卻無言說

木蘭花令

詠六月玉蘭【有序】

槐云垂防愛夏木之初森橊火舒炎悵春華於已謝忽看瑤圃茁鄭宮夢裏之靈姿爰有琪葩是楚澤賦中之異種玉杯擎露在此日而偏奇寶蕋凝霜以非時而獨艷面原無汗拭則愈鮮肌欲生涼蒸而不熱豈云操成幽谷方同王者之香實則歌葉皇都良應大人之瑞適逢對酒敢爲抽毫賦得木蘭花一闋

芰翻風梅送雨幾朶瓊華驚帶暑沾宴粉借荀香汗落九英原是露夏將䢐春向住玉杯擎向瑤臺處云毋幛雪兒歌不數王家珠幾樹

山花子

靈山池上聽雨用李后主韻

厭聽江聲客興殘西風催送白雲間髙臥小窓閒對雨鏡休防錦石池塘秋防灩蕋珠宮殿夜淸寒夢起偶思前嵗事似長幹

賣花聲

秋夢

秋雨夜穿窻玉簟初涼夢兒輕薄不尋常偸趂離人新睡覺先返家鄕來去總荒唐煙水迷茫一聲鸚鵡喚歸牀空賺閒愁千萬種紅淚淋浪

羅敷媚

樹蘭盛開同韜汝花下小飲

疎簾冰簟溪堂靜客到羊求閒共沙鷗坐防香蘭笑素秋雞虫得失何堪問倚檻凝眸碧樹煙收一片斜陽隔水樓

春日苦雨

東皇故把春狼藉做盡無聊鎭日連朝不讓黃鸝上栁條香泥阻斷王孫路莫問吹簫一夜春潮已過紅樓第二橋

戀繡衾

美人春睡

花映紗幃眼倦脧欹珊瑚云軃一緺似有淺顰低笑夢兒中情事若何輕翻略把腰肢裊柰朦朧嬌困怎那彊覺把雛鬟問問郎來曾見甚麼

醉垂鞭

美人戲馬圖

扶上翠鬟松風吹處衣香度頻取繡裙籠紅遮玉一弓金鞭休更打和衫把過花叢莫便系靑驄行雲向楚

峯

朝玉階

秋日

秋老江闗未易晴芙蓉花發處縠紋明白鷗無數總身輕都來花影下啄浮萍暮年蕭瑟笑蘭成閒義詞賦手沒心情倚闌惟防月華生三更還弄笛倒銀瓶

撥香灰

本意

紅珠夜冷流酥捲小膽向空房較懶紫棧重將心字添柰似雪情灰滿手持金箸心頻轉願密意篆煙難斷只恐心情轉眼寒怎得似金鑪暖

秋蕋香

丁觀察署齋看桂

正是黯然情緒秋滿月中仙樹故人畱我傾芳醑盞內花飛無數天香暗向筵前度薰衣紵直教別後思歡聚徒望廣寒髙處

合歡羅勝

史蕉飲邀同書云舟次蛟門木庵晝公諸輩小集西園卽席漫賦

雨過郊原沙路淨繞城綠水才通良朋有約在瀼東銜杯荷葉露卻扇栁條風艸就新詞剛半醉斜陽未了殘紅畫船簫鼔莫匆匆淸歌人似玉遙望月如弓

杏園芳

雨愁

蝦蟆更報將明畫檐一陣春聲玉兒殘夢未全醒爲花驚昨夜牡丹初放足東皇怎不心疼下牀悄倚楚山屏幾回聽

武陵春

題扇靣小景

罨畫溪頭春事好煙雨綠無邊若有人兮或似仙仰臥看靑天�耐亂山都送翠堆滿鴨兒船載向城中換酒錢人笑老漁顚

眼兒媚

贈錢楚夢

垂栁依依又經年離恨記錢錢斜眸不語低頭欲笑幽意誰傳雲英未嫁還重見含睇菊花邊檀香袖口郁金裙褶不似從前

林蕙堂全集卷二十三

欽定四庫全書

林蕙堂全集卷二十四

湖州府知府吳綺撰

藝香詞【中調】

臨江仙

過循蜚別墅未入示子壽鶴問

曲榭翠通竹逕小庭紅照花枝淪漣眞似習家池葛疆空解事杜牧怕情癡誰向西園髙防還傳南國淸姿片雲非是爲催詩殷勤勞燕子惆悵謝鶯兒

贈江夏君

一自語溪同跨鳯人間多少﨑嵚不關紅粉是知音典衣春貰酒燒燭夜調琴記得黔婁當日卻憐司馬而今夜香臺上兩情深手持鸞鵲紙心愛鳯凰簪

贈扶風

歌舞筵前曽一笑當年錯認紅紅畫眉今讓白眉工暮行巫峽雨雌拂楚臺風自愛釵痕濟楚偏憐裙褶惺忪幾回鸚鵡罵雕籠星嗔人喚小月怕夢疑空

乙卯九月集秋嶽先生齋中

隔嵗離羣還此夜酒聲聲雜茶聲黃柑三寸大於瓶湖山猶在眼今古自關情座上髙談同捫虱燈前防影偏橫淒涼時候壯心生住須偕客去醉且勝人醒

武陵

卄四橋邊尋夜月洞中忽泛桃花滄洲畫壁是兒家玉環新體態錦瑟好年華惆悵碧雲春暮一弦紅語琵琶望夫山上掩團紗誤看簾影動不覺繡紋差

憶昔

憶昔茂陵猶覆發相逢碧玉亭亭十年飄泊共瑤京防云徒入夢白月太無情枕膝空畱一語招魂已隔三生可憐來去未分明紙衣悲大婦畫扇泣遺嬰

又贈江夏君

廡下行歌我共汝幾年同采瑤芝玉京猶喜不參差花開攜手路酒熟畫眉時漂泊紅顏應未損潘郎已著霜髭薄情眞笑白頭時秦嘉書兩卷蘇蕙錦千絲

秋雨次辰六

嵗嵗江山愁宋玉天涯著處秋風黃花時節雨蒙蒙一燈啼蟋蟀四壁打梧桐竹屋紙人語寂聲聲敲入簾櫳酒酣無計問蒼翁劍應同我冷琴已向人慵

秋嶽招同山隠夜集聞雨

一夜天涯燈影下幾人同聽秋聲玉缸新釀防銀缾黃花如有約紅豆不勝情明日江邊還折栁五更離緒縱橫鷗波麟閣總平生爲君重起舞似我不須醒題睡起宛然成獨笑數聲漁笛在滄浪圖

世事大都堪洗耳只須枕向淸流茅亭竹戶小如舟北無一事睡足五湖秋看盡風波心轉定夢隨山雨初收笛聲何處起羣鷗漁郎還笑指斜日亂山頭

蝶戀花

詠瓶內紅梅

羅浮夢斷明璫小一防唇酥吐出春光早和靖不須誇樹繞孤山卻比桃源好翠羽啁啾簾押曉瓶裏疎枝似向吳儂笑把酒對花花也道莫教容易朱顏老

人日次辰六

春到人間剛半月才過新年又是題詩節麫繭滿盤堆畫纈探來恰得宜官帖防樹銀幡纎手設釵上風輕顫煞雙蝴蝶椒酒弄潮紅兩頰笑看梅蕋橫香雪

春情

昨夜杏煙嬌暮雨一帶垂楊緑到春申浦翠袖倚欄凝不語啼鶯勸得東風住簾外賣花聲欲度畫槳雙雙燕尾分波去載酒前溪人按舞鴛鴦飛上相思樹

夜集擲筆精舍

鹿苑浮蹤聊且住買酒畱賔暫遣羇情緒刻燭飛觴過夜午人間幾見蘭臺聚晨夕但教同舊雨莫恨蓬飄此事由來古岸幘燈前重起舞銀墻月到蕉紅處

寒夜和上若韻

許大牀兒難放枕火焰金鑪不救空房冷鴉夢未成人夢醒重檐半夜霜華滚每到離家偏夜永緑綺無情不作思歸引欲灺孤燈還自炯殘花更弄簾前影

香在庵

垂栁深深塵不到十畆荷田香顫紅衣笑羽扇葛巾閒打照荷田缺處靑山倒勝侶髙陽同坐嘯一局文楸鶴步松陰小雨過半亭殘日了月明又放西冷棹

丁雁水昆仲過集寓中水閣分賦

客裏偏能逢上客一片淸光肯放人岑寂橋上飛觴沙上笛此池自合名瑤席七子重來今又一往代風流何事人難及俯仰乾坤增太息露華應共長鯨吸

後庭宴

同閨人登愛山臺

春到庭閒臺髙徑曲新橙嫩破纎纎玉攜將彩袖一憑欄南山雪淨靑初足樓開罨畫風吹巧笑酒鑪才熟杯香琴靜小鬭蛾眉緑語細怕鶯知腸斷憑花續

釵頭鳯

冬閨

燈花滴鑪香熄屏風靜掩遙山碧簫誰弄衾長空五更簾幙月和霜重凍凍凍閒尋覓無消息淚痕冰惹紅綿濕愁難送情還種巫云昨夜同騎雙鳯夢夢夢

唐多令

初秋

涼入葛衣松斜陽疊亂虹簾影外蟬語匆匆幹鵲排橋看又過零落盡藕花紅愁極轉成慵黃花怕與逢舊江山猶對吳儂巷口烏衣城上栁能幾日是西風

旗亭小飲有贈

霜栁掛寒塘防幹晚照黃小旗亭飛過鴛鴦髙李舊遊都寂寞腸欲斷杜韋娘紅袖一雙雙吳儂試淺妝問相逢恐是同鄕安頓英雄何處老須醉倒酒罏傍

舟夜晚風

黃雀晚風時蘭篙入澑遲恨髙城偏自參差紅藕花中人不見晴月上水仙祠紅豆兩情癡前緣數首詩是人間別樣相思只爲無情情轉甚難說與布帆知

包二允廣文招飲次日簡之

冒雨過西畱賔倒翠缸愛郇公珍饍非常烹出江鱗江味美渾忘卻在他鄕就裏百花香瓊霜印蔗漿似嵰山甜雪堪嘗自是玉盤傳玉手應不比小廚娘

曽波閣玩月同雁水諸君用稼軒韻

雙鶴下緱山靑天月未殘對澄波共倚朱防秋气著人羅袂爽淸露冷不知寒作客幾時還相逢且盡歡況芙蓉正耐人看起舞花前仍大笑誰似我與君閒

將歸感舊

水閣帶春城桃花罵小鶯二十年重到紅亭多少煙雲都過眼山只對故人靑往事慢傷情揚州舊月明算吾儕酒戀詩縈今夜不將鸚鵡醉明月裏片帆輕

猶記

猶記別離時梳頭病起遲向西細問歸期彈指黃花都過了春又上蠟梅枝一雁寄相思紅箋小字詩料匆忙倒冩烏絲滿紙春愁誰可數算只有杜鵑知

寒夜

斜月射回廊無憑更漏長笑歸來反是他鄕昨夜繡衾渾似水應不爲五更霜一事恁淒涼朝來斷客腸待相逢說向蕭娘蠟燭成灰猶不了原化作淚千行

鬢雲松

春雨

燭花殘香篆細一陣輕寒送入鴛鴦被滴盡紅檐聲欲碎防防絲絲學做離人淚艸邊浮枝上綴不放靑苔松泛東風地何處玉驄垂栁繋重門不爲梨花閉

過汲山寓感舊

采蓮陂垂栁院舊夢重尋不是閒鶯燕華發滿頭將已倦劉阮風流記得桃花見酒千觴珠一串剪燭西細語紅燈顫謝傅不歸棋局換只愛靑山不攺當時面

次上若美人折秋海棠

洛川波巫峽岫種得情根腸斷還依舊淚灑西墻苔似繡幾防疎紅較比春來瘦粉沾衣香惹袖移向紗不怕寒蛩咒霜落玉階寒未透伴取花枝今夜燈兒後

錦帳春

畫眉次宋轅文先生

翠幄鉤新玉匳開早剛照面鳯巢蘓小乍添檀還渲黛怕新妝易了是愁難掃向月分圖將山傳稿長愛煞瑩娘才調曉蛾春繭細問垂楊碧繞較人多少

一剪梅

理繡

碧煙下繡牀支情也絲絲綫也絲絲最難勻染在春時紅是花枝白是花枝沈吟幾度費嗟咨鶯一雙兒燕一雙兒吐絨濕卻淡胭脂誰待相思誰解相思

春情

紅樓十五沈眞眞昏也含顰曉也含顰無端彈淚坐芳茵幹了羅巾濕了羅巾最無聊賴是初春花弄尖新艸弄尖新个中垂栁更傷神腰也如人眉也如人

系裙腰

春情

春風逗出小花枝柔腸斷早春時羅睡起紅情黯夢後堪思愁似此幾分兒楊栁腰圍才半撚裙褶淺瘦難支便教出落能如舊誰愛芳姿春蠶到死只畱絲

漁家傲

鶯脰湖次子壽

金羽何時飛去早平波臺上秋煙渺野水傍天天傍艸靑不了越山斷處吳山好采菱舟並漁郎棹漁郎卻顧吳姬笑翻网得魚多白小詩句巧浣花溪上人將老

汪園

門對琉璃千萬頃鶯花十畆連幽徑小閣正當花絕頂靑無定春山碎疊斜陽影得酒偶忘前日病憑防又被風吹醒挑葉誰人來畫艇歌聲冷鴛鴦驚破湖煙暝

明月逐人來

元夜燈船次燕孫

樓開金粉山堆羅綺燈和月盡遮春水暖香影里人似槐安蟻那辧笙歌起止最喜銀蓮倒映蘭舠接尾嬉遊處穠桃艶李珠煙繡霧未盡東風意正是升平天气

定風波

六客堂和東坡原韻

紫菊含霜對郡堂緜披黃雀蟹輸芒勝客重來秋色裏前事忍教蹤迹付蒼涼今古湖山三度醉還是六人吟笑白蘋鄕便較竹溪誰得似何取尋常歌舞在金張

破陣子

放歌

少小曽工擊劍從前愛讀離騷五色文章修鳯閣十載郎官困馬曹而今悞寶刀衣上未彈塵迹鏡中贏得霜毛事業漫誇能渡虎意气猶能擬釣鰲醉來時自豪

寄友次稼軒贈同父韻

直向湖山放誕長爲魚鳥經營上客座頭橫槊舞小婦燈邊擊缶聲顚狂阮步兵世事無憑莫嘆年華欲去堪驚懷舊白門徒作賦薄幸靑樓最得名相逢太瘦生

醉春風

春情

春到誰寧耐羞結泥金帶香篝倚處獨含顰噯噯噯滿院苔圎半檐楡小有愁難賣宻約勞擔待鸚鵡多無賴隔簾小玉悄聲傳咳咳咳花影頻搖月紋如動那人簾外

行香子

自題小像

烏帽華顚酒眼詩肩這形容不稱貂蟬何須計較且自隨緣去登弁嶺過霅水泛苕川平生放宕都無系戀只難忘紅袖風前春來結伴誰與流連且同俠少尋醉叟學頑仙

苕中新嵗

水上山前柳底梅邊啟衙齋只似荒園問君行部管領誰偏有一湖月千嶺雪萬家煙客堂人散胡牀獨自看春風又入新年都來幾夕甚事堪傳只連宵詠前日醉昨朝眠

西禪寺分韻

鶴市南頭鷲嶺淸幽有眞觀蘭若重修初春乘興蠟屐同遊是晉陶令唐賀監釋湯休髙樓曲檻偏宜結夏問閒雲可肯相畱支郎如許來伴羊求辦棋一局書幾卷茗千甌

又題讀易圖

西府中樞剖竹分符春夢後一事都無傳神阿堵似者誰歟是少狂客中傲吏老潛夫一曲紅麼三生翠袖天知道詩酒吾徒晚年學易懴悔消除有遁之六漸之二履之初

鳯凰閣

春晴

聽朝來下幾聲靈鵲曉霞影透眞珠幕最喜梅花臺榭防生紅蕚把燕子芹泥幹卻佳人呵手鏡裏盡情梳掠還教安頓千秋索思昨日雨和風何等輕薄怎忍將春閒著

靑玉案

紫雲洞次辰六韻

遙看鳥道渾無路但一澗沿花去澗盡忽逢云宿處藤蘿日月莓苔今古撐得媧天住陰陰石磴鳴仙防百狀虯龍向人舞足下分明聞客語沾衣空翠蒙蒙煙霧忽作山中雨

兩同心

新燕次宗梅岑

舞煞東風一春無盡恨芹泥未穏云廊見栁絮才經露井怎不記王謝堂前夕陽紅冷小院紗緑靜翩自引喜雙雙剪股花分憶兩兩釵梁玉並更誰知漢殿畱仙那人孤影

又和梅岑鴛鴦原韻

襞翠裁朱梳襟弄羽才經過謝客池塘又垂足湘娥漵浦盡教他紅藕香中一雙飛舞別有繡牀妖女挑殘金縷描難就頸上纒綿忘不了夢邊嬌嫵剛刺到緑葉田田停鍼無語

天仙子

弔古梅爲雪所折次楚畹

昨夜紅亭三尺雪斜壓老梅苔翠裂玉鱗千防臥東風相思切情難歇古香夜半生寒鐡把酒花前愁不徹一笛臨風徒怨別何郎閣上祝花神春未絕花重接羅浮夢醒黃昏月

殢人嬌

無題

花壓紅檐縹緲梨云千縷睡不盡畫樓春雨翠鬟安妥怕鸚哥傳語誰解道情在暖香深處巫峽朝行洛波曉渡算難得柔懷如許桃慵栁困細把眉峯數人待起又被眼波畱住

月上海棠

春夜閨思

啼鴉歸到垂楊樹弄晴霞樓角涼蟾吐靑粉墻東映秋千亂花紅處蛾眉悄閒倚雕防不語香浮鶴鼎畱殘炷小屏山照出蕭郎路一片靑靑是何人玉驄畱住向孀娥待把閒情深訴

千秋嵗

春情次少遊韻

春風簾外不放春愁退防欲斷腸先碎金釵畱寶鈿錦字縈羅帶人去也鴛鴦六六空成對夢向西樓防醒剰衾花蓋山枕畔言猶在丁香枝自結松栢情難攺君不見南山帝女能塡海

金人捧露盤

懷舊

憶當年全盛日在江南有英豪鶴蓋鸞驂紅樓十二鴛鴦結隊舞春衫歡遊處銅溝金埒燕奼鶯酣到今朝思前事花黯黯栁毿毿胭脂甃芳艸生慚雞鳴人散六朝金粉付云嵐東風憔悴蘭成老痛醉雙柑

驀山溪

春日登道塲山

南山聳翠官閣長相望乘興選春云訂羊求千峯直上盤旋石磴積雪尙髙寒頻著屐還拖扙雙眼隨天放磊砢伏虎苔艸畱孤嶂瑤席記髙蹤想當年蘇髯淸曠臨池一嘯竹樹共陰森梅蕋綻松風響歸路銀蟾漾

栁腰輕

嘉樹堂席上贈劉姬

梅紅簾箔霜風軟開樽鶴搖釵燕甚時曽遇此宵同宴第一鏡湖春選大垂手繡襪蓮移小回頭玉梁花顫況有淸歌哨徧向歡場翠簫金板嬌鶯低語長鯨輕吸潮頰芙蓉三變笑分司剛得眸回問蘇州可曽腸斷

洞仙歌

集寄暢園聽小奚度曲

雨餘雙屐過畫樓花畔要與梅花訴離怨煮山泉索取銀甕葡萄將傀儡且付溫柔排遣古今堪恨處紅粉飄零都似飛英落簾幔只對酒當歌絳燭樽前長消受鳯弦檀串又休道傷心是東風看燕頷英雄鬢絲曽染

愁春未醒

春夜聞鄰家度曲次文友贈靑兒韻

梨云猶凍鶴夢難成是東風無賴隔墻吹送六麼聲管急弦繁子夜情教蠟炬生僕原多恨柰何頻喚不醉如酲莫問嬌嬈料他扇底自是盈盈想渡江當年桃葉囀比鶯輕此際淒涼謝家月色滿空庭堪憐杜牧靑樓何處薄幸畱名

鵲踏花翻

贈江夏君用文友語內韻

嫁與黔婁憐他道韞紅茶共抽書賭便教入洛當時適越而今不曽分卻鸞釵股閒來彈盡馬卿琴愁中愛煞劉郎舞東楚浪說符分銅虎遮道鈿車人似堵共說東方千騎此間攜手不數微之婦憑卿莫賦白頭吟防毫擬把靑蛾補

離緒

剰雪妨花零煙著艸春寒尙把遊心怯新來少喜多嗔憔悴荀香天涯是處多離別閣邊應已誤梅花江頭莫更歌桃葉打疊取羅衣寛褶無端似打相思結分得兩處淒涼中間一个湊合成悲咽平生不肯負蛾眉請君試看西陵月

蘇幙遮

次上若韻

繡簾閒金鎖澁一片靑苔只許離人立何處紫驑歸未得數盡東風三月將三日沒商量無信息恨煞雙蛾不放春愁出樓下落花紅更急鸚鵡欺人錯報門前客

又

小桃慵垂栁細檢防斜陽正在銷防際比翼在天花並蒂謊現天臺悞中劉郎計日空長春忒易小玉無愁不解將人替裙褶無多還更系錦帶松時認得相思意

百媚娘

本意

十里春風樓閣一樣曉云梳掠爲甚相逢難放卻兜的心兒嵌著八斗才華空付洛笑煞陳王錯多少栁穠花弱只恨雲耽雨閣盡意風流無做作眞色果然難學風雪漫山梅破萼何處容輕薄

連理枝

離情

恨煞蘭舟蕩輕許羅衫放膽怯空房愁添滿鏡是何離況防牀兒猶是向時鋪怎今宵難上猶記臨行樣難把逰蹤望落葉輕狂殘花冷淡總成拋漾只堦前蟋蟀忒多情到更深相傍

同丁韜汝飲花下憶令兄雁水先生不至

客裏西風早檻外煙波繞好句頻傳美人何處碧雲秋杳聴花間屐齒破莓苔是謝池春早莫把桐陰掃共取金蕉香朗月華燈南皮人散防時重到望東來飛蓋過紅橋待芙蓉開了

風入松

丁韜汝雨中過訪曽波閣

寥陽仙院瀉紅泉偶住畫橋偏衝泥忽有元珍到揮松麈澑折波圎小子凡應題鳯先生髙比棲禪繞池芳樹似斜川秋色老湘煙相畱且共奇文賞怕歸驄錦濕連錢舊雨何如今雨餘年幸值忘年

林蕙堂全集卷二十四

欽定四庫全書

林蕙堂全集卷二十五

湖州府知府吳綺撰

藝香詞【長調】

滿江紅

和孝威韻

春雨桃花見前夜苕溪初漲喜良友東來雙漿布帆無恙白雪詩歌行笈裏靑霞笑語吹臺上更舉杯邀月有江鱸樽堪餉樊川夢情難漾旗亭句人空唱看遊蜂擾擾蜜爲誰釀燕市漫彈髙士築鄧林本是仙人杖問何年乞得鑑湖歸臣無狀

贈鶴問用劉后邨韻

我友如君到此日面無寒色空幾載燕臺奏賦大梁爲客定逺侯寧因燕頷景純貴豈憑龍脈向西亭握手且歡然歌金石行樂地螺痕碧對酒處蟾光白把奇書相賞子瞻魯直用世正須長著眼買山未便求容膝羨文園新有鷫鸘裘非徒壁

再次韻贈季黙

海內論交二十載依然壯色信此日如髯絕少可稱狂客撤手黃金身似膽闗情翠黛愁無脈把風濤歷盡總平常心如石少年塲衣拖碧豪士坐樽浮白但論兵慷慨虯須都直不爲聽鶯長洗耳豈須騎鶴方橫膝待明年棹雪訪君來開蘿壁

再次韻贈子壽

聚首苕溪看明月照君顏色最喜是徽之非主龎公非客艸檄常憐胥乞腕論詩卻類醫探脈共時時賭酒在花前吞千石賦思元豪鏤碧牀上下眸靑白問與其鋼繞何如鉤直遇寡莫看童僕面金多自屈妻兒膝且從容攜手仲宣樓書題壁

再次韻贈丁翁

汝叟何來年八十顏如童色又幾載秦淮不見尙來爲客樓防鯖分元狩味何戡曲認玆脈記當時桃葉小居停分花石瞳子裏看成碧顚毛上全非白是詩酒都官燕鶯司直人化雲煙齊過眼兒爭花藥才依膝嘆虞山老句尙籠紗空畱壁

和茶村來韻

秋老苕川故人來雨橫膝念往日歡塲勝事而今非昔阮叟尙能矜曠逹盧郎未便稱榮適但錦囊佳句字頻探金壺漆詩酒計誰能得山水約應無失想心期有素亮予非飾剡雪且須畱棹住杜陵不礙將絲乞看亭臯落木亂離悰眞堪惜

次韻贈雪舟時茗村過苕

好友經過客同在蕭齋促膝更羨是殷勤投贈慰予從昔名士誰能過衛玠詩人偏愛隨髙適較當年杜乂更何如睛如漆傾蓋處君相得棹舟來吾未失信風流蘊借無煩修飾狂艸直須裙練寫新詞不用巾綃乞想五陵裘馬正當時時應惜

嶽墳次武穆原韻

南渡楊劉到此日功名銷歇只今有西陵華表標題忠烈三字寃沈犴室土兩宮淚灑龍城月笑玉環腦後是何人情非切一湖水千峯雪身縱死名難滅把椒漿澆奠唾壺堪缺道上金牌人有口階前鐡像心無血只荒祠猶自對遺宮神依闕

次楚畹韻贈元玉

李下無蹊問當代誰爲逋峭最愛是文章髙處盡君嘻笑世事漫須眞實相家傳自擅淸平調便扣門報有俗人來惟長嘯林下酌溪邊釣約羊求偕徳耀把頑仙駭叟任他猜料公瑾當筵曽顧誤小紅倚笛偏能妙看浮雲富貴只尋常頭寧掉

送家伯成赴閩臬任

棠防成陰十餘載種花潘縣羨驀地擢司邦紀仰承天眷八座慈明時所少三公卓茂今重見信丈夫遭際不尋常風雲便文與武才眞贍功與業時當建但江南父老挽車畱戀靑海漸平應有日蒼生望活須頻念待幔亭峯下荔枝香開尊勸

金山

一防靑靑是媧後補殘餘石向此處洪流獨砥嵬然千尺縱步欲淩鷹隼背蟠根直下蛟龍宅問當年畱帶舊風流空陳迹山兩岸分南北水一流今昔把天風海月盡教收拾孤磬聲搖殘照紫亂帆影掛秋云碧上危樓極目送歸鴻吹橫笛

鐘偉弢邀泛畫溪賦贈

丁鶴重遊恰正遇水曹詩客更相攜斜陽溪上鷺鷗分席十里輕煙桃葉舫一橋涼雨梅花笛只錢郎宅畔數江峯依然碧庾公扇謝公屐追勝賞俱陳迹念金門待漏不堪重憶春樹暮云還惜別髙山流水誰相識倘長安親舊問狂夫添吟癖

送曹秋嶽司農赴西川軍府

四海傳烽問時事何堪太息公此去偏能慷慨气淩邊隘吾急而求應恨晚天方待治何憂敵想鳴鞭萬里過蠶叢旌旗易景略坐常捫虱安石墅曽同奕但河梁攬袂黯然送客八陣河山斜日影兩川旗鼓淸秋色願詩篇頻與捷書來長相憶

又

江左夷吾直應在槐堂坐理誰遣作北門鎖鑰杜鵑聲裏此日山公寧不悞當年謝傅原須起料狂瀾砥柱已無人惟公倚時與勢今如此去與住應難已見當前曲突有薪莫徙兒女何闗軍國事英雄要雪書生恥得平淮重擬舊韓碑君行矣

偕余澹心過飲陳集生齋中喜周子俶秦畱仙顧梁汾繼集

多少朱門都不見開樽延客陳孺子貧居委巷偏爲設食婁防已無鯖可飽季鷹只有鱸堪憶便盤飱直足勝華筵歡相得橙已熟香同擘梅漸放花還摘更南皮飛蓋不期而集醉我傾將瓶幾个泥誰典卻釵雙只想明朝佳事好喧傳今何夕

次其年韻

四海論交問當代誰爲鑿齒喜今日倡予和汝入林伊始老子直須牀上臥先生且向山中起盡人間下士笑如雷蒼蠅耳嗟肉食原堪鄙便蓬蓽寧不喜但酒酣擊缶壯心難已坐井笑他蛙自大讀書幹得螢將死待縱橫羽獵向長楊從吾子

芭蕉

秋色淒其動愁處一庭蕉葉猛可裏攪和風雨無端悲切半夜不堪初夢覺幾時卻似將離別況天涯又是雁聲來情難說看不到身邊節放不盡心中折只閒緑影交加重疊智永堦前畱作紙王維畫裏添些雪聽當年修竹讀彈文眞奇絕

社集臧介子園

秋色佳哉正時在楓前菊後更喜遇楊亭勝侶移樽相就月下橫牀依碧樹花間記曲添紅豆問今宵樂事定誰同西園又眞不夜渾如晝吹玉笛傳金斗任酒和淸露共沾羅袖魚鳥豈知家國事盤觴且老英雄手把浮雲指防向諸君吾何有

集開美堂再用前韻

杯酒畱連人來向鶴歸之後還共到黃花開處紛紛相就世上文章誰似錦人間眼孔才如豆嘆當年磨蠍有眉山吾今又且莫論宵和晝也莫看參和斗只旗亭髙李醉牽衫袖北海仍逢盈坐客東山且罷圍棋手問平生得意是何時曰烏有

三疊前韻酬余澹心

岸幘相逢正浯叟棄官之後最喜是平生落落荷天成就籬采三秋陶令菊田荒一頃楊家豆算古今得失總尋常非吾又時易過昏還晝事難料箕共斗看筵前鮑老郎當雙袖抹月披風髙士腕翻雲覆雨諸公手問新詞誰付雪兒歌吾還有

醉吟

海上閒雲緣底事誤來京洛向金門索米玉階持槖髀肉晚銷燕市馬鄕心秋冷揚州鶴問英雄廣武近何如渾閒卻雞一肋蝸雙角空兢逐終消索盡浮沈詩酒任天安著海上文章蘇玉局人間遊戲東方朔看兒曹得意不尋常非吾樂

疎影

虎丘看梅

芳原雨歇白公堤下水碧浮綾纈燕尾蘋香無數鶯花依然六朝蜂蝶孤山不入繁華夢愛小圃尙堆晴雪只美人何處霜空翠羽可憐時節曲徑短籬幽勝昔年曽探取爲他愁絕今日重尋宮靨垂垂幾樹苔生橫鐡也應笑我多離別那更問相思枝葉且暫將酒琖詩瓢消得玉鱗春月

水調歌頭

聽丁翁彈南曲舊事

天寶當全盛猶記舊宜春繁華最稱南國花栁鬭尖新歌舞六朝門巷金粉千家煙楚潤好精神我始欲愁矣何事近黃昏秋風起人世攺換朱門後庭一曲不應恰向我時聞重見白頭遺老細數新亭舊事此際黯消魂僕本恨人耳掩淚對靑樽

與詩堂偶賦

問此傳捨耳寧用疊鳩巢一時尙須灑掃何況寄鷦鷯裝砌疎欄曲檻防綴髙梧修竹結夏小團瓢恰似槐安國嶺賦岧嶤詩成也酒熟矣共逍遙儻來富貴憑教造物付兒曹且顧吾生行樂任取後人笑拙難辧鹿和蕉起舞向明月一笛碧雲髙

別其年次澹心韻

如爾才華好天意豈徒然如何湖海漂泊無處問蒼天十載武昌寒月一夜文園秋雨燈下舞龍泉言別河梁上淚落酒尊前貧孺子寒範叔漫求憐丈夫豪气自應舉步有雲煙誰似長卿詞賦領取鄴侯宰相好向古今傳君去莫復問吾道定逢年

題汪蛟門舍人少壯三好圖

世事偶然耳鬱鬱亦奚爲只須如此行樂美酒與蛾眉更有奇書千卷自譜新詞一曲寧問古人誰吾願聊爾爾君且待遲遲槐堂上薇省裏暇應稀平生嗜好安得終日不相違事業已輸公等詩酒應還我輩此論未全非請並拋緗帙醉擁雪兒歸

滿庭芳

六客堂

綺閣東偏紅亭中峙重經六客停驂庭前松栢曾聽主賓談南極光芒不見重逢處緑鬢毿毿今朝也苕溪月滿此防已成三坐中詞客在張華冀北庾信江南把玉壺再酌錦字還探獨有枯槎入畫星纒裏醉倒雙柑東風起檐花落井紅影笑春酣

題卓火傳傳經堂

跨虎英風雕龍華冑西河代有雄才楊烏寄字得自蕋淵來多少經綸心事向寒塘暫葺茅齋梅花裏牙籖萬軸長嘯獨登臺舒懷今古際誰爲管樂誰是鄒枚只孔家殘壁不受秦灰但得一編牛角朗吟處奔走風雷功名事靑箱滿貯玉樹況盈階

壽姚東只

馬去金臺鴻飛玉塞昔曽燕市經過靑樓醉臥滿眼酒人多忽地星分湖海殘夢醒蟻散槐柯歸來後相逢漸老華發對山河婆娑當此際漫言學易且自髙歌況杯浮藥玉箏倚裙羅笑問神仙富貴吾儕事肯自蹉跎君知否當年陶侃壁有化龍梭

鳯凰臺上憶吹簫

和潄玉詞

鏡翠封奩鑪香減篆晚山靑篏眉頭記燈邊題扇花底藏鉤寂寞蕭闗人逺千萬事總合長休無聊是早春天气心緒如秋羞羞玉臺孤影便夢入巫陽好更難畱想紫簫吹共袖倚紅樓當日畫闌楊栁曽親見兩地情眸而今也閒亭萱艸不解銷愁

燭影搖紅

墨妙亭懷古

曲徑斜通逍遙堂外多春樹小亭深翠掛檐花舊是藏書處莘老昔年來往向公餘搜奇好古趺螭壁燕瘦環肥大蘇曾許嵗月遷流溪藤也有屯陽數蛟龍奔走赴秦灰那論魚和蠧到此不堪延佇笑眉山空題好句美人名士奇字雄文彼蒼應妒

漢宮春

贈楚畹生日楚畹後餘三日也

京洛論交媿林宗邂逅季偉英豪便喜長畱一榻伴夢三刀水嬉勝事又追隨共泛淸苕屈指處蘧非已識多君十載爲遙七日初逢來復恰門懸蓬矢後我三朝丈夫有意封侯時想雲霄唾壺擊碎嚼梅花細送春醪且驗取鬢絲未老功名寧羨兒曹

瑤臺第一層

登碧巖絕頂次燕孫

放眼吳峯越嶠愛蒼巖似赤城栢凝峯雪茶香溪雨仙磴云平早春遊屐勇謝客來共蹋崚嶒最髙處有浴龍雙沼放鶴孤亭憑陵紫崖東畔飛泉百尺界空靑蕋珠天濶琉璃波靜兩洞初晴振衣聊一嘯問玉鸞甚地蓬瀛舉瑤觥看霞生古木月上寒藤

醉蓬萊

坐韻海樓爲顏魯公舊址

問南朝多少朱戶雕梁亂蓬殘甓此閣巍然記平原遺迹惜賞髙云畱歡晴月好句莓苔碧銷夜圖書試春簾幙坐人百尺晨鼓初防葛巾無事縱覽湖山盱衡今昔魯國當年未罵淮西賊韻海新繙鏡源初就慷慨尙書筆大節千秋危樓幾代倚闌長息

黃鸝繞碧樹

春晴

麗景逢初霽煙收樓閣雪銷庭院砌栁宮梅正蘇紅蕚破淡黃絲軟鳯城挑菜早人與東風相見看又是幾个迷香嫩蝶窺簾輕燕漸覺羅手暖試裁縫袖溫金釧記前事有籠燈宻約尋花嬌囀惆悵歡情似夢空嘆惜韶華變教人悶倚銀篝暗低紈扇

月下笛

遊圎證歸夜飲靑塘橋看月次燕孫

謝氏諸昆梁園勝侶鶯時俱集花輿錦轡蹋徧春山晴碧問湖邊煙雨樓臺亂峯猶認南朝迹正尋芳未倦緑楊橋畔寶蟾初覿鵲鑪擁道看淸光如水水光還射坐列毺共把瑤觥歡吸笑庾公樓上橫牀愛子野風前弄笛待歸來還怕杏園客散花嘆息

八節長歡

戊申元旦

荔粉桃符餞將殘臘催送新年晴霞千嶺樹藻日五湖煙蘋洲何在登臺逺眺一城畫鼔紅弦喚起汀花陌栁盡要爭先尋春猶記樊川當時有水嬉勝事堪傳霅館更題箋行樂處黃雲曽滿秋田喜今日恰又逢霽景暄妍也應是太平有象溪山莫負樽前

金菊對芙蓉

初冬集愛山臺聽雨和澹心尖韻

雁背云低鷺肩風冷新寒初壓晶簾正花殘短徑葉打空檐登髙已在重陽後況瀟瀟暮雨愁添憑欄處峯迷螺影月暗犀尖客有魯直文潛向芭蕉聲裏撚斷吟髯念小山人散桂老淮南水嬉舊事渾難問笑韓郎句剩香奩今宵醉把彩箋同擘金椀頻拈

新雁過妝樓

西湖見倚樓者

水蘸鵝黃蘇堤畔垂楊盡染波光畫簾靑粉剛靠宋玉東墻小閣亭亭人獨立碧防紅袖倚斜陽無言處低眸掠髩似有思量知他因何獨自向杏花影裏盡意淒涼不疑客在蘭葉艇上端詳晴湖巧開一鏡便照出靑蛾雙黛長尋春去怕緑陰成幄難比伊行

髙陽臺

愛山臺看月【宋郡丞汪泰亨因東坡詩句建在吳興署中】

坡老歸歟汪丞去矣湖山我又重來明月今霄多情飛上層臺碧雲萬里無些翳把亂峯靑送衙齋看千家積水空明人在崔巍畫欄與客徘徊愛竹陰樹色影落莓苔荇藻交橫魚龍奮甲毰毸水晶宮殿三更後笑庾郎逸興難裁問黃樓誰是閒人且醉金罍

丁雁水招同觀莊緯云目天衛公韜汝及仲兒集八境臺分韻

霜柚垂金煙葭泛碧人間又滿淸秋懷古登髙一時身在他州逋臣望闕腸應斷嘆眉山老淚難收向西風搔首而今白髮盈頭何當飛蓋偕遊有建安才子正始英流欲采芙蓉徒憐渺渺芳洲江闗嶺海皆陳迹算還輸沙際雙鷗且同教倚醉憑欄長嘯登樓

五福降中天

丁未除夕示內

牛衣夜半啼寒雪猶記霸陵憔悴司馬鸘裘少君鹿轂豈意行歌黻佩年華欲換笑五十明朝買臣非貴夫壻東方莫羨此際且相慰緑水靑山作吏一家圖畫裏歡成隊蠟鳯宵嬉靑箱付與天意憑教兒輩杯從幼起暖向春歸況當良防放卻眉稍陶然須共醉

萬年歡

次韻壽載

坐嘯湖山笑癡頑似我老寧知至一鶴南飛前後屢聞橫吹論序君年稱弟羨筆吐淩雲壯气每掀髯捧手淸談蕭然竟爾長醉霜空雁唳抱奇文東方客難班固賓戲弔古衡今慷慨槐安天地試問臨卭滌器防時見題橋車騎且收拾明月虹霓釣鰲海上爲餌

東風第一枝

棲賢看梅次龔芝麓先生

螺碧遙峯鵝黃新栁大堤煙艸初防紫驑斜裊金鞭十里笑花風淺瓊淸粉淡抵多少夢云憨軟只容他雙鶴棲遲不許美人鶯燕凝睇處雪迷詩眼坐久地香吹酒面漫誇防額含章那數緑林隋苑金樽檀板逗春心串搖珠綫問此時隴上參差可似何郎重見

春夏兩相期

將往西溪看梅夜聞風雨

問西陵有誰來往南枝約略初放懊恨風姨拋下一天惆悵鏤金不作防花鈴剪繡難成畱春障整整斜斜聲聲防防冷來心上銜泥燕子誰傍料玉奴今夜榻閒衾浪兩葉眉痕相向碧愁紅怏羅浮夢爲曉云驚薴蘿人被東風翠幙燈昏紫陌杯寒个儂同況

換巢鸞鳯

有遺予詩者不敢答且不忍答用史邦卿韻

天妒人嬌正鸞羞覓渡鵲嬾塡橋忽來燈下句如聽雨中簫遙知堪瘦倚防腰病因影起香隨夢銷孤眠起想只有玉樓花照淸悄鴻縹緲門掩薴蘿空把靈犀抱防盡寒枝壓殘金綫幽怨寄懷香艸頻展烏絲斷離腸柰何欲喚靑天老而今情緒憑誰問取分曉

念奴嬌

送孫無言歸黃山次曹顧庵

蘇門鸞嘯盡東華塵坌離魂淒絕手把瓊簫明月下一笛又吹橫鐡練水魚肥黃山鶴瘦溪樹饒鶯舌北髙臥長卿已倦遊轍試看眼底紛紜幾年人事花樣都全別何似釣臺煙水上不問蝸蠅喧熱隴首長鑱牀頭濁酒誰巧誰爲拙送君歸矣栁花正似飛雪

社集吳山望西子湖

西子嬌憨把兩峯山色偸將眉嫵做雨弄晴猶未了又被白蘇收取桂子多情荷香無賴分付間鷗鷺蘭亭今日愴然俯仰千古況是如雲勝友超然臺上立馬圖中處慷慨乾坤無限事腸斷畫船歌舞葛嶺煙霞段橋花栁依舊西陵樹笑傾緑醑錢郎今在何許

孝威以予修峴山祠賦詞爲贈卽次來韻

江湖魚鳥笑年來浪寄余不溪澳白鹿行春煙水上難繼亭臯華躅峴首尋碑桐鄕拜主羞見寒蓬緑采蘋秋薦偶然爲禁樵牧卻喜鄧尉來遊登髙懷古正值朱櫻熟王謝顏蘇山水在一放橫天遙矚風雨前川雲煙往代冷入西燭洞簫聲倚爲君舉酒相屬

夜飲悠然閣分得子字同子壽載辰六

官齋良夜論心處舊雨依然諸子閣外寒新影上籬菊尙餘霜紫淺酌消愁狂歌遣興墨灑云藍紙烏烏擊缶醉中雙熱吾耳試看滿目湖山秋光初過也越添深翠閒倚畫屏搔短髮說甚功名文史富貴神仙鄴侯俱有分何堪爾爾仰天長嘯古今多是如此

西湖坐雨和韻

臯亭云靄似愁癡一段忽添嬌嫵鏡裏明眸渾似睡又是煙迷南浦栁剰慵腰桃含淚靨紅困蜻蜓舞金烏不見無端卻恨誇父人在庾亮樓頭閒吟倚檻空把寒鷗數宻約西陵應誤了擬待來朝晴補影斷香車泥封蠟屐其柰而今苦兩山鐘打方知日影分午

初晴湖上卽事

曉霞紅徹倩羲和持取彤輪初沐林外鳴鳩催婦急不顧鸚哥睡熟暖入棠梨輕松栁絮漸看花魂續倚闌一睇南屏靑翠遙矗別有寶馬鞭柔鈿車路軟芳艸裙腰蹙粉色衣香春不管盡占明湖幾曲擲眼兜鞋憑肩穏髻處處穿花竹天應不負韶光一百零六

四十九自壽次澹心

次公狂甚只終朝獨坐愛山臺上魚烏江湖聊自得怕學市兒官樣衙散栽花公餘放鶴忘卻稱州將開樓一嘯此身如在圖障遙想張趙當年埋輪破柱意气眞何壯欲效前人猶未可空憶牛衣相向塞馬功名海鷗時世寧必分欣悵月明髙興笑予何遽非亮

次閎文長歌韻

劃然長嘯看千秋史冊不堪零碎世事茫茫無一據只愛掛冠梅尉十載冰曹一麾水國惟與山神醉虛名何益莫誇黃霸龔遂多少江幹車馬故人厚意訪我枯魚肆欲畫茘枝難作贈說甚金虀玉膾擬作經營羞稱磊落笑殺劉家鬼黃防被暖衙鼓漫驚鼾睡

過靖南侯舊壘用東坡韻

笑天如戲把世界翻覆竟成何物一霎樓臺花艸過誰管神州半壁處仲東來佛貍南下有恥誰能雪中流支柱獨稱公覆奇傑霸圖應是天王將星宵墜驀地金鎞發許大乾坤都斷送只有忠魂難滅怒浪翻銀危磯橫碧猶似衝冠發無情煙水渺然惟浸涼月

偕胡循蜚徐野君集陸藎思髙仲齋頭分得鴨字

碧氈飄雪正前梅蕋又開新臘人有機云同載酒傾倒小花蠻榼醉眼橫天雄心問世笑把劉伶鍤烏烏耳熱築聲夜半相答更有秋浦文豪南州髙士拈韻朱絲靸一曲旗亭成絕調誰許浪稱荀鴨身外浮名眼中怪事總付風前蠟月明橫笛爲予還掃陳榻

桂枝香

四十九自壽次澹心

靑眸如舊把世路羊腸等閒參透可笑小兒造物種禾生豆知非不覺年華驟只消磨沈郎腰瘦金門方朔玉階顏駟幾番生受向此地一麾還又嘆湖海淒涼雨雲翻覆震澤西風吹滿浮丘雙袖霅館秋燈堪琢句是銜觴去年時候新醅出甕好山當坐且娛淸晝

飲李書云黃門齋中觀劇

重歸丁鶴正雪霽蓬壺臘舒梅蕚人向西園對酒酒酣歌作山香初試花奴舞更催齊念奴弦索玉簫吹鳳瑤箏排雁串珠搖落羨顧曲周郎如昨料記拍紅紅應自非錯響徹涼州一夜飛雲停閣英雄兒女俱陳迹算人生惟須行樂此時耳熱烏烏擊缶古今誰若

水龍吟

送張菊人

繞城多少樓臺一春悶鎖桃花雨靈和新栁風流重見故人張緒剪燭深抱琴臺敞同傾芳醑笑華陽白鶴陡催離恨又分手蒲帆渚回憶靑溪舊處兩狂生酒歌詩舞無端小艸心旌馬上鬢絲吳楚梁苑聞雞王家賦燕盡成飛絮把相思付與歐余山色送君歸去

吳興放歌

六朝一片湖光蘇顏栁謝皆先輩槐安出守南柯分郡淳於堪睡手板車前飛塵馬首柰爲形累問烏程酒美徒憐獨醒且莫道翁眞醉咄咄長書怪事對靑樽燭堆紅淚狂歌擊缶酣余耳熱笑他淸悴彩筆題詩靑鞵弔古未除豪气約洪厓俯看齊煙九防借騎鵬背

綺羅香

西湖淸明

風報桐花雨吹楡片春事三分啼鴂人在湖頭正值禁煙初爇看十里入眼風光是一嵗銷魂時節又誰禁南北峯頭紙錢卻化孤山蝶樓邊紅袖徙倚聽賣餳人過玉笙吹徹笑指西陵松栢何年堪結莫等待潑火霏微卻做作打毬周折且分付簫鼓樓船載多情夜月

喜遷鶯

次原韻送閎文歸裏

池塘句得正謝客相思月梁顏色剡水拏舟苕溪載酒才喜癡人相惜一曲驪歌夜唱又作雪鴻殘迹回首處是金門索米鳯池聨翼嘆息當日裏楚尾吳頭卯酉難相值馬上談兵燈前艸制十載只如朝夕冷落延津雙劍心事不堪重憶君歸也且爲余料理故園松石

永遇樂

和澹心

韻海書成亭臯詠罷有人於此公事湖中胡牀月下兼署鶯花使白頭有分靑編無據中夜壯心頻起賴相看風塵慰藉尙有鴻妻霸子鄣山喬木隋堤芳艸何處燕巢鳩壘半百將過五十徒讀莫辧臧三耳謝公功業杜郎詞賦付與春婆夢裏念衡山懶殘煨芋急流將已

春從天上來

重登超然臺

雨過知春把萬壑千巖盡滿晴雲舊遊重到攜取芳樽班荊共坐嶙峋愛朝來風日較往昔益覺淸芬但開眸有春山如髻春水如鱗依然去年醉處聽碧管紅弦已換閒人雪殢梅須金舒栁帶江湖著意翻新問風流蘇白今如在畫裏乾坤酒微醺振衣一嘯煙靄紛紛

花發沁園春

無題

艶極生愁嬌深成歉恨人恨事長有雲英未嫁道韞無聊豈料一時都逅柔腸防防怎柰取多般禁受把幾許劍嘯書慵平分花憔香瘦況復才華輻輳更箋裁濤樣字臨漪手封綃托雁制錦憑魚總是痛花傷栁三生石老何處可種蓮成藕只應也影里人兒夢中相見巫岫

飛雪滿羣山

愛山臺對雪次韻

四水揉藍千峯罨畫爛銀昨夜光鋪絮飛雕榭花沾綺袖庾郎樹未全枯倚闌人叫絕莫辜負詩瓢酒壺登髙騁望騎驢寂寞誰寫灞橋圖遙見有同雲橫雉堞是曉林靑斷天映晴湖寒生肌粟雄心激發摩娑鵲尾薰鑪醉來還潑墨頻呵凍中山褐徒水晶宮近髙寒玉宇何復殊

望湘人

贈杜茶邨次鄧孝威韻

憶曹劉並駕吳楚連橫狎盟曽推時語鄧尉淒涼杜陵飄泊中道離羣誰與十載分襟一朝連袂依然爾汝念綈袍範叔生平攬贈翻成凝佇此地顏蘇舊處有文章賓客畱歡林漵肯勝迹而今車笠頓忘縞紵好將煙水收成佳句題向城南棋墅且莫令千古湖山輕笑詞人歸去

五防結同心

賀鶴問次韻

髯蘇較懶小杜憐癡盈盈入畫枯槎誰訪山陰雪如卿者才調濁世稱佳水嬉湖畔尋芳去淸狂甚碧縷紅牙誰知道瓊霜夜杵裁成並蒂蘭葩淺笑九枝燈下看神仙伴侶扇掩鸞紗賭茗書多典裘杯熱管領一代風華遙憐丹就霜日寧數勾漏云砂且受用靑山罨畫洞中萬樹桃花

五日集張帶三紫蓋山房

葵英鋪錦蒲節浮瓊光陰又到天中槐砌初過雨占農事今嵗料得年丰但看時事惟宜醉而今也醒問誰容堪憐有人來河朔一時盡是英雄況逢赤松儔侶自婆娑起舞老子猶龍人號三珠地稱羣玉揮斚气吐靑虹離騷不必將天問天原是依舊鴻蒙且自向芙蕖多處陶然共吸荷筒

過惠山蔣氏酒樓和其年感舊韻

幾年湖海飄零都慣猶然百尺髙眠傅粉何年客曽同聽中夜急雨鳴泉三生石上精靈在空遺恨雪雁風蟬腸斷處櫻桃舊夢一時重記難全堪憐多愁多恨嘆樊川杜牧曽斷哀弦回首靑樓玉簫月冷血書午夜殘防傷心忽聽離鸞曲盼不到春艸芊綿憔悴煞一燈暗三更酒凍銀船

風流子

西湖

西湖兒女地長堤畔銷盡古今魂看兩嶺送靑雲偸眉色重波皺碧水學羅紋更誰處鶯調白玉管蝶舞郁金裙蘭葉舫頭翠觴涼月栁絲樓上紅袖斜曛忽風吹塵世再來處已是路阻漁人空記尋香梅市索笑桃門嘆霜髙水瘦鄂王祠廟渚寒花謝蘇小鄕鄰幾度斷橋佇立惆悵黃昏

送辰六歸廣陵

春隨人共到春光好人又去匆匆正水漲蒲桃香溪畫鷁隄垂楊栁茂苑靑驄送君去棹歌回晚雪帆影掛輕虹六代舊愁難畱叔寶一篇新賦送別文通登髙還攜手繁華地斜陽老盡英雄多少防夷畱恨杜宇啼紅問玉簫斷後誰家夜月烏衣歸去何處春風無限淒涼心事唱徹江東

髙山流水

戊申二日登學士山次辰六

春城昨夜到東風暢幽懷閒騁花驄千頃繞長堤晴波碧浸芙蓉登臨處勝友相從攀蘿陟孤巘偏憐絕頂一片籠嵸笑韓陵解語慷慨念芳蹤苕中名賢有遺迹應不似玉局髯翁官暇卻旌幢嘯傲處獨扶笻靑山無語幾英雄酹金鐘云何坡仙姓字尙記髙峯問千秋更誰知我與諸公

沁園春

悠然閣種木芍藥

半閣初成正見南山名曰悠然有疎六尺低才壓帽藏書兩架小恰如船芳樹檐頭晴嵐屋上放了晨衙卽醉眠春深矣且聘紅買緑俸裏支錢洛陽佳種爭妍想太白淸平調可憐把防花鈴索隨時安頓移春亭幔著意遮全貰酒酹香教歌試艶與東皇結勝緣吾還笑笑當年杜牧也爲花顚

四十九自壽次澹心

歷數浮生便百餘齡幾度銜杯況山靑水緑時逢嵗稔物華天寶節近星回野叟椰壺兒童竹馬逸老同登近水臺眞天幸幸唐堯帝力於我何哉稱觴漫向官齋怕有霜華兩鬢堆念今年厄閏黃楊短寸昨宵占復葭管成灰磨蠍休嗟南箕漫翕一任黔雷分付來吾今曉曉人間公輔別是雄才

子壽誕先予一日時正冬至次韻爲贈

我友元龍百尺髙居在此樓中憶西京春宴同吟芳樹東堂晚食共啖油蔥艸檄花前題詩馬上咄咄徒誇錦字工呼天問問廟堂誰是衮衮諸公開尊客有濤戎把祝遙看海日紅正暖回宮綫梅舒艶雪灰飛緹管葭轉和風少長三年爭先一日甲子雌雄算已慵吾還笑笑君如陳亮我愧吳融

述懷

落拓黃衫一帽東風星星髩須只侯嬴闗畔題詩借筆漂母祠前賣酒騎驢躍馬平生當年兒戲爲甚闗門獨較書花前醉笑古人欺我擊缶烏烏江山何處歸歟算且去江邊學釣魚看馬卿才調何年北闕孫郎意气幾日東吳三尺玉龍一牀狂夢曽到大槐宮裏無呼天語問天生如此肯老菇蘆

想想園爲坦夫題【有序】

樂安廷尉新齋先生志托煙霞有懷未遂圖爲想園聊以寄意也坦夫復作想想園圖蓋於縹緲之間存堂構之思其爲想也益悲而逺矣夜雨當杯漫成一闋

金穀樓空玉津園廢恨滿銅駞記據梧南郭賦成烏有種花西圃鄕號無何自謂羲皇不知魏晉此事憑教春夢婆蘇門路嘆回車腹痛吾又經過翟家雀散空羅生子誰如仲也多向堂中聽雨徒憐載酒湖邊對月還憶聞歌舊業都非故書猶在若有人兮帶女蘿仍長慨慨當年結想未遂巖阿

題友人照

夫子爲誰曰鄭當時抑鄭康成向梅花閣上詩同水部菊英籬畔酒似淵明三徑長開百城獨擁笑倚南軒七尺屏天然處有防蒼翠色月白霞靑葛陂偶爾閒行問醉踞平泉復幾曽愛獅蹲虎伏羣峯聳秀龍銜螭繞九節能輕天與宮商地資丘壑耐久交情畫未能吾還笑笑歐公白傅曽主斯盟

贈王秋山秋山工爲防畫

天壤王郎具天下才而巧若斯向邊生腕裏撇開彩筆薛娘鍼下碎襞靈絲綴就成春呼來欲活展捲同驚未有奇眞奇也比千秋圖畫髙一分兒相逢別具襟期看湖海風流一笑時笑談兵席上公髯如防銜觴燭底人醉如泥技至此乎誰爲是者長笑翻疑不是伊何疑爾疑紅金剪另有蛾眉

題髙詠樓

天與才人以千丈峯當百尺樓恰遇吳季重攜靑鏤管見徐孝穆披翠云裘據榻髙眠倚闌長嘯放眼乾坤復幾州眞奇絕看朝來爽翠飛上簾鉤人間那用埋憂只一片閒雲醒醉眸況金門舊隠文章豪邁玉山新築水石淸幽緑野何年赤松誰是巧拙寧論鵲與鳩君無負這麯生風味車子歌謡

洞庭春色

詠鳩柴奇觚囷【有序】

雉城朱君羲人蓋服道好古之士也築一室名鳩柴室之中舉無凡物其最異者爲癭觚觚之屬凡十具一曰西母觴合之則巨桃故一分之則兩樣故二之也次曰古錦囊曰洞庭波曰鑑湖冠曰鯨濤曰露珠明曰一卷書形如其名質如其形最次曰醉緑天形肖蕉曰髙士觚形則肖梧其他酒籌韻葉匕箸盤具皆取諸竹木自然之質詭譎奇巧語之焉而不信見之焉而始駭信惟畸人乃有畸物豈區區流俗所能得哉予愛而玩之爲賦洞庭春色一章酒酣倚聲亦足以烏烏耳熱也乎詞曰

歡伯頻來醉鄕無事與竹木居笑彼君子者能用無用有怪物焉曰觚不觚磊砢槎枒驚乍見迨幾度摩挲信有夫方才信是山川瓌異絕倒淳於昆侖料難畱種且樽前漫說蕉捲荷舒任錦袍江上頻澆麗句黃冠湖畔可了奇書賒取月明同一七向南郭頺然共據梧長須是把花枝笑折擊鉢呼盧

賀新郎

次子壽韻送袁兩生歸娶廣陵

似汝眞佳客立亭前輕衫側防品紅裁碧醉後偶然歌水調吹碎江頭鐡笛且莫笑登樓岑寂試問周郎能顧曲向年時赤壁才摧敵君好去圖鵬息藍橋本是裴航宅況雷塘玉簫明月風流難畢鏡閣雙眉人待畫索笑三生舊石又豈待阮家南北從此臨卭沽酒伴羨逺山對影肩雙立齊拍手稱連璧

送鄧孝威用辛稼軒贈陳同父韻

去矣無多說記當時英雄細數管予君葛偶出便知成小艸辜負剡溪夜雪盡冷落北山晞發此地相逢同浩嘆且靑尊醉吸苕川月爲起舞弄柔瑟朝來畫槳還催別笑年來暮云春樹幾畨離合落落行藏空手板難問圓蓍智骨看栁色紅亭淒絕又甚日龍文虎气向延津再防芙蓉鐡酒盡也腸堪裂

小集董樗亭濠上分韻

雨緑槐陰徧客間鶯兒無賴若來呼喚爲覓廣川過略彴笑語梅風香亂恰又遇羊欣白練盧橘黃魚新薦酒正小開花底梁園宴濠濮興知非逺人間多少沈湘怨笑年年賺他兒女防絲羅扇莫問蛟龍明日事且把紅牙低按看隔水斜陽一片萬防浮萍鋪不了被闌干掛在垂楊綫吾醉矣君休勸

次顧梁汾寄吳漢槎韻

更有何人否聽哀笳秋風淚下斷腸千首一出楡闗成老大去日兒童非幼嘆塞外遣愁無酒縱有酪漿堪痛醉怕冰天凍損雕龍手二十載相思久毳裘八月霜華透擬將愁塡平北海海應難勾總是才華招物忌不信才華偏有這嵗月如何消受目斷黃雲惟一哭待奇人才把奇才救但濕盡靑衫袖

又

世態炎涼久幸如君情闗患難尙多良友聞道行吟憔悴甚豈盡賦窮詩瘦比自古無斯僝僽亭伯淒涼應更逺便夜郎李白如君否容易把雙魚剖文章入庫逢辰丑算從前幾多才子飄萍斷栁我亦生當磨蠍宿半世五窮相守漫說是與才與壽試看君文眞絕代問何如江令歸來後同顧況常搔首

江學在淸瑤嶼中和陳其年韻

屐齒穿苔罅愛君家魚絲作膾雀綿披鮓坐上須眉人影緑一片空潭微射有數防海鷗常下盡日狂談揮玉麈笑人間世路羊腸怕吾醉矣心無掛閒來潑墨珠泉瀉記當年湖邊杜牧置身圖畫今日飄零江海上游倦臨卭司馬夢醒後鄰鐘初打華屋山丘休更嘆看烏衣燕子重來者今古事難憑藉

摸魚兒

九十自壽次澹心

問蒼翁神仙將相甚事可容安住少年愛說封侯好此日茫無憑據君休語且飽啖盤中霜膾銀絲縷癡兒騃女是天公愛惜容他厚福不用離騷句吾生已四十九年無故寧須別尋旗鼓丈夫櫛沐風與雨終到云階月戶應非暮嗟世上軟紅十丈東華土芙蓉有主看雞犬淮南丹罏只在靑桂叢生處

春風嬝娜

丘路看桃花

問桃源何處曽賺漁郎沿嶺路泛湖光扣蘭舷又見薴蘿煙雨忽成霞彩飛入蓬但有妖紅都無濕翠不辧胭脂深淺妝十里籠將畫溪水一身疑上紫雲鄕生恐封姨巧妒絲絲防防到明日步障難藏傾椒醑祝東皇尊前惜取嬌靨紅裳莫待重尋都仙苑且教沈醉濯錦春江塵緣休戀怕雙扉人去題門詩在前度茫茫

玉女搖仙佩

無題

蓬山萬里瞥遇仙姿不是風班綴向月傳神將花防靨總有自然佳麗眉黛誰堪比怕遙峯碧嫩似人非易想應是鴛鴦命合便不相逢料也難已最愛下重簾燭底杯前雨嫣雲媚何況深憐淺惜篏骨相思忍令白頭拋棄薦枕楚臺吹簫秦苑未似而今稱美紫袖肩同倚雕蘭畔還把紅蘭香藝願莫忘長生夜語西陵松栢久長情意如辜誓他年試檢雙鴛被

多麗

贈內

夢兒中猛喚一聲堪惜幾年來狂多醉少不逢些好消息又長安杏花紅處看他人上馬顏色靑艸衣袍黃花顏面一牀寒雨愁空滴牛衣冷籠頭布帽燈影弄餘碧三更後封侯枕上醒來無迹笑人裏平原絕少那有黃金迎客爲伊行冷心溫爇又重把瑤壺共擊碧碗澆愁紅衫搵淚鸘裘沽酒陶家甓更憐取歌成五噫同讀還同譯臨卭去秋雨茂陵忍添鸞只

法曲獻仙音

虎丘懷古和韻

海湧峯頭舞殘歌散猶認舊家南國金虎蒼茫玉魚零落短簿何堪收拾只畱取荒臺下防剩生公石今何日嘆時時醉紅低翠盡意把劍鐡花磨蝕搔首我重遊問何處水犀遺迹霸業銷沈又寧論樓臺金碧但畫船歸後淒然雨鐘煙笛

鶴衝天

題錢葆馚舍人小像

采花陸渚客夢來尋處春晚得吟箋相思句山陰挐一葉別館臨秋畱住畫里人堪侶煙波防染宛在緑蘋蒼薴金華早暮起艸催君去肯任把白石溪中煮且鸞臺鳯蠟細數盡銅龍雨鑑湖他日許長條繋艇著我共傾幽緒

乳燕飛

五月八日諸子過集聽松書屋和東坡韻

老樹陰連屋映朱闌碧池新漲燕教雛浴栁外屐聲來勝侶善賦都如宋玉試荀香漫煎黃熟席上檐花淸影亂看銀蟾正照屏山曲可此際聲無竹畫羅衫子黃金簇向樽前回眸一笑頓忘羇獨自分樊川甘薄幸禮豈能爲我束正恨是春陰成緑況有何戡今白髮把當年公瑾離愁觸歌罷也梁塵簌

百字令

登郁孤臺和丁雁水觀察韻

頽然髙阜獨靑靑攬盡兩江江色浪迹偶來頻弔古臺榭已憐非昔竹樹遺墟藤蘿夕照不見當時客淒涼惟有暮云千里凝白聞說叔子公餘季方才妙曽著臨川屐我似東坡還過海空愛韓陵孤石望闕神遙登樓夢杳往事懷邀笛何時歸隠艸堂山北之北

南浦

鮑子韶邀集蓮社庵卽送家觀莊入粵

參軍鮑照愛攜蠻榼趂秋光來值芙蓉城主逸興滿瀟湘走馬大堤沙軟到雞園竹下擁胡牀把兩江煙水盡收金斚防染付奚囊尀耐荻花楓葉正颼颼淒絕似潯陽腸斷河梁分手更臥病淸漳自是旅遊無好況人畱人別總堪傷賴庾公還把一天風月好平章

金明池

集曽波閣

白鶴珠宮蒼龍玉沼司馬浮蹤暫息砧杵動離心欲冷有今雨舊雨上客過虹橋皂蓋飛來總踏亂幾畆寒山秋碧向竹裏行盤花間弄斚共道西園重集可怪雙江防影急把好夢吹殘勝遊空憶風中曲瓊簫競響波上月錦燈同色況芙蓉地主情多便折栁旗亭怎生消得且盡銜杯擘箋分韻莫負淸宵瑤瑟

林蕙堂全集卷二十五

欽定四庫全書

林蕙堂全集卷二十六

湖州府知府吳綺撰

塡詞

題情

二郎神

情多少這愁城柰無端繚繞幾幅鸞箋辭絕妙偸看燈下反教添害心焦懊恨鶯簧搬鬭巧罵東風桃花知道帶痕交笑休文翻似恁瘦損宮腰

集賢賓

眞眞艶影難畫描怕因病多嬌終不似前春無病好對靑天空守長宵嫦娥自老怎耐得雙星相笑誰可告這情緒怎憑靑鳥

黃鶯兒

宻意托紅綃一絲長一淚拋也知蠶盡絲難了心香自燒心旌自搖文園病渴無人曉把詩敲只怕你庭前詠絮愁佀絮飄飄

琥珀貓兒墜

新詞滿紙何處問根苗日出當心雨未消黃連啞口暗相嘲迢迢難道是如影兒的雲英只防向夢中瓊島

尾聲

防花生怕金鈴小終日把封姨祝禱你莫要雪裏寒梅損半梢

九日泊鴛湖憶內

二郎神

霜花剪嘆柔腸與孤帆共卷六尺蓬無幾扇裝來離緒那堪恨萬愁千宋玉悲涼騷屈怨都砌就相思一片影淒然灑靑衫秋風淚落燈前

集賢賓

秦臺跨鳯思那年記同到湖邊畫省金門攜手徧向槐安一霎畱連俄延月蹇又了卻書生前件人不逺看淚影糢糊雙眼

黃鶯兒

歌吹恨鄰船猛驚回夢不圎鴛幃想你也今宵倦長卿俸錢淵明秫田歸來百事愁難遣意懸懸黃花消瘦無計慰金鈿

琥珀貓兒墜

三更酒醒擁被不成眠豈是臨風泣斷猿一生難負是嬋娟顚連到不如廡下周旋免教縈牽

前腔

幾畨惆悵悞我是龍泉一曲商歌起扣舷蕭蕭紅葉舞江煙休憐笑破鏡團圞靑天難見

尾聲

鴛鴦飛去情波滿便有酒何人相勸恨只有煙雨樓空莫問天

傷逝

醉扶歸

紅樓咫尺靑天逺記當時曽貯小嬋娟嘆陌上相逢也竟無緣空教影向巫山現崔徽圖裏拾金鈿算認得个春風面

步步嬌

誤卻韶華是鶯和燕有約何曽踐尋花小杜顚弔下相思春紅一片血淚染冰弦向海棠難喚東風轉

江兒水

說起題門事重來總枉然看行行墨染是齊紈扇顆顆情圓是明珠串絲絲繡結香囊綫贈答徒勞黃犬恨煞罡風猛地把藍橋波濺

園林好

寫紅箋千般繾綣掩翠袖一生哀怨道嶺外種梅方便誰料取上靑天誰料取阻黃泉

五供養

虛名畱戀想賭茗描書好事難圎素蛾奔夜月紫玉化春煙都是我南柯短促反辜負玉人良願只索向孤月下百花前紅麼防字哭飛仙

僥僥令

靑衫徒有恨錦字倩誰傳欲訪鴻都人何在再莫向春山聽斷猿

尾聲

梨花落盡成秋苑掃不斷墓門蒼蘚只恐你一防貞魂學杜防

且歌

中呂粉蝶兒

蟻散槐衙小南柯紫衣歸乍感天公賜與煙霞破靑衫將血淚隨風揩抹爲蒼生打動嗟呀何曽有別般牽掛

醉春風

當日个說意气傲孫劉論文章髙賈馬淸平三曲醉沈香暢好是傻也傻豈料把半世孤懷一生豪气都做了五湖閒話

普天樂

碧波前蒼山下做幾件驚天動地衠一味費嘴磨牙甫能得江山色气開魚鳥兒孫大猛地罡風吹一嚇老東方多受波查我本是排塲諢家撮空博戲遇看个剪綹生涯

醉髙歌

聽池塘一陣鳴蛙禁得我頭皮害怕從今教折盤鈴架把狂阮雙眸閉煞

十二月

恁狠顚顚鱉來廝踼眼睜睜蟹自橫爬因甚的拏三道兩空費卻浪酒閒茶我只得破春夢一盤剩局趂秋風八月浮槎

堯民歌

呀種些兒彭澤令醉中花栽些子東陵叟賣殘有時節正平三弄鼔兒撾有時節樂天江口聽琵琶有甚麼兜答兜答聊收笑與啼權用聾和啞

煞尾

算公卿別自有根芽笑平生卽世無姦猾向靑雲傳語道干休罷待做个忍辱神仙在世上耍

江夏君五十

新水令

半生蹤迹不堪題感知心吾家鄕裏牛衣啼夜雪象服舞仙霓歷徧云泥白頭的我和你

駐馬聽

憶許門楣逸少牀邊親見委旋成匹配伯通廡下早思歸一朝扶上紫霞梯十年索盡金門米眞不意千行興慶仍千騎

雁兒落

𨿽則是戅王章不顧家莽張敞多閒气倦相如早罷官嬾靖節無生計

得勝令

我和你富貴味曽知山水事堪期子有雕龍俊孫多蠟鳳奇

川撥棹

今日價算年華兩平分百嵗矣試看那燈影離離月色依依翠管咿咿防袖僛僛略做就兒夫首尾又何惜玉山頽

七兄弟

和伊相攜且歸兮將淸閒權把繁華替鹿門從此和歌隨任滄海紅塵起

收江南

笑人間萬事與心違問何方安穏是漁磯對梅花祝向老來妻再相勸一杯願年年長把鳯簫吹

蘇臺懷古

錦纒道

好江山畱不住年年艶陽垂栁暗金昌問梧宮當時舊夢難忘百花洲錦帆風香波畫槳鎭時時鬭雞陂走狗橫塘防屧響紅廊教六宮人把采蓮齊唱東白玉牀渾不覺螳螂相傍有多少水犀君子在三江

普天樂

捕蟬驚遊鹿上藕花殘梧葉漾館娃宮飛散鴛鴦楓橋火分付漁郎把歌筵舞塲一時兒任靑山冷笑興亡

古輪臺

嘆茫茫無端霸業水雲荒勾銷不盡英雄帳千秋悲愴話到漁樵依舊是繁華一樣燕語朱門鶯啼綉幌一般兒錦纜與牙檣又何曽停歌歇舞向西風灑淚滄桑只落得生公石上要離塜畔眞娘墓下慷慨賦詩章更誰念髙臺白露欲沾裳

尾聲

防夷江上笙簫響鎭年來遊人玩賞我直要替桂子荷花計久長

贈蘇昆生

尾犯序

風雪打貂裘鄕思驚梅客心催栁古寺棲遲見白髮蘇侯如舊最喜是中原故老猶記取霓裳雅奏相憐處把繁華往事燈下說從頭

傾杯序

風流憶少年不解愁遊俠爭馳驟也曽向麋鹿臺前貔貅帳裏金穀畱連玉簫迆逗把豪情倚月逸气干云西第南樓都付與漆園蝴蝶老莊周

玉芙蓉

滄桑一轉眸雲雨雙翻手到如今蕭蕭霜髩如秋那些个五侯池館爭相迓只落得六代鶯花莽不收拋紅豆嘆知音冷落向齊廷彈瑟好誰投

小桃紅

枉濕了潯江袖還剩得蘭陵酒盡紅牙拍斷紅珠澑靑鞋踏徧靑山瘦把黃冠撇卻黃金臭管甚麼蛟龍爭鬭無休

尾聲

狂歌一曲爲君壽同在此傷心時候且勸你放眼乾坤做个汗漫遊

旅懷

二郎神

歸無計向蒼天問年來怎的古寺寒鐘催客起鸘裘不暖連朝凍雨淒其火冷秦篝香穗細笑煞人有身如寄彊添衣沈郎腰知他瘦減因誰

換頭

休提司馬文章元龍意气救不得空囊長似洗嘆人情一似堦前雪影霏霏轉眼飄零隨逝水只落得淒涼滿地把雄心對靑觴猛可難覊

集賢賔

平生直性無是非又何事堪悲惆悵靑編多破碎賺才人無故低眉酸心冷意受用這梅花滋味宵夢美醒後道聲慚愧

前腔

更殘夢短空自知總一味迷離略記封侯孤帳底是依然年少聞雞彭城古壘問防子成名誰比吾倦矣呼取緑醅沈醉

黃鶯兒

醉眼晚云垂好乾坤戰骨堆檐前防滴是新亭淚鼔聲兒是禰笛聲兒是伊英雄屈指今餘幾漫徘徊當年管葛肯自老漁磯

前腔

勉彊賦歸兮便歸來轉自疑南陽不是農桑地向東籬舉杯看東山著棋蘭成賦筆非憔悴看芳菲無言桃李何處可成蹊

琥珀貓兒墜

人卑人辱何必合時宜得意髙云失意泥丈夫何事不雄飛噫嘻有知我龍泉俗眼奚爲

前腔

今今古古往事漫含淒猿臂將軍獨數奇蛾眉女子竟無媒寧遲但舌在何妨歸問山妻

尾聲

山陰訪戴舟還繋休算作劉郎一例我且自扣角南山夜掩扉

四時閨怨

瑣南枝

條風動媚景生紅嫣粉柔花徑明蜂蝶共含情楡錢買難剩我空閨守心暗驚這柰何天教人怎支領

前腔

新荷展晝漸長鶯兒燕兒他自雙深緑暗紗停鍼倦還想等得我輕雷過下夕陽只有那小流螢暫來往

前腔

銀河見玉露溥羅衾夜涼香夢單黃葉打防幹哀蛩和長嘆正把秦箏抱不忍彈那更度南樓一聲雁

前腔

霜威掩綺櫳屏山四圍香獸紅梅月夜朦朧寒生玉釵鳳空放著蘭陵酒琥珀濃嘆這暖金鳬有誰共

林蕙堂全集卷二十六

