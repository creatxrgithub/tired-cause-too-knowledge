

欽定四庫全書

集部三

景迂生集

別集類二【宋】

提要

臣等謹案景迂生集二十卷宋晁說之撰說之字以道開封人少慕司馬光爲人故自號景迂元丰五年進士元符中以上書入邪等靖康初召爲著作郎試中書舍人兼太子詹事建炎初擢徽猷閣待制髙宗惡其作書非孟子令致仕說之博極羣書尢長於經術年未三十蘇軾卽以著述科薦之所著書數十種靖康中遭兵燬不存其孫子健訪輯遺亡復編爲十二卷又續廣爲二十卷前三卷爲奏議四卷至九卷皆詩十卷爲昜元星紀譜十一卷易規十一卷堯典中气中星洪範小傳各一篇詩序論四篇十二卷中庸傳及讀史數篇十三卷儒言十四卷雜著十五卷書十六卷記十七卷序十八卷後記十九二十卷傳墓表志銘祭文其中辧證經史多極精當星紀譜乃取司馬光元歷邵雍元圖而合譜之以七十二候六十四卦相配而成蓋潛虛之流儒言則力攻荊舒之學黨禁以後所作也陳振孫書錄解題曰劉跂斯立墓志景迂所撰見易傳後此集無之計其佚者多矣此本當卽陳氏所見而訛誤頗甚洪範小傳及十七卷序文內間有佚簡又有別本題曰嵩山集所錄詩文與此本並同卷帙亦合蓋一書而兩名今附著於此不復別存其目焉乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

景迂生集卷一

宋晁以道撰

奏議

元符三年應詔封事

四月十九日宣徳郎知磁州武安縣事兼兵馬監押臣晁說之謹昧死再拜上書於皇帝陛下臣伏聞春秋正治之義莫大於卽位之始恭惟陛下卽位之始徳音寛大民心說豫一日之內四方萬國莫知其然而同聲驩呼相慶盛矣哉天命之所授者人心之所歸也竊以陛下始初淸明黜閹宦之詭隨者一二人斥侍衞之不正者數十人散後苑之奇工數百人天下之士莫不知陛下之尙祖宗之恭儉也前日海巡親事官星散民間專以防民之口伺民疑似之過使道路惴惴然不敢以目者一切罷去天下之民至於指天吐气覺身有宇宙之寛沛然游泳之適皆曰復得祖宗之京師以居矣昔唐褚遂良當髙宗時貶死愛州其後更明皇憲宗之盛不得歸塟何幸陛下一日卽位錫鴻恩俾劉摯梁燾範祖禹等塟自嶺南聽子孫敍用實度越前王有漏泉之澤也甲子詔書褒揚趙普殊勲官職其子孫於是乎又有以見陛下思念祖宗創業之艱難使天下咸知國家太平之基有自也恭惟陛下積是數者之甚盛徳宜乎日月光明五星有度乃四月朔日有蝕之者五行災異之說陰陽勝復之論臣不敢爲陛下道也天意若曰陛下方崇明徳其適見災以佐佑陛下乎古之明君以無災而懼曰天其忘余良有以也陛下惻然發徳音赦宥四京詔中外臣庶實封直言聖躬之闕失若左右之忠邪政令之否藏風俗之美惡朝廷之徳澤不下究者閭閻之疾苦不上聞者悉心毋有忌諱誠得其所以戒懼而仰足以奉天意也臣𨿽至愚賤不覺感極以泣曰何幸今日復覩國家之有此詔也第五倫坐長安市中每讀建武詔書而嘆息曰此聖主也臣意今日復有倫輩者多也如臣之愚賤輒敢罄芹日之誠獻芻蕘之言凡十事以奉明詔之萬一惟陛下赦其狂瞽幸財察焉其一曰只徳其二曰法祖宗其三曰辧國疑其四曰歸利於民其五曰復民之職其六曰不用兵其七曰士得自致於學其八曰廣言路其九曰貴多士其十曰無欲速無好名髙何謂只徳臣聞帝王居天下之崇髙因天下之利勢不患乎力之不足以治而患乎不以徳爲治也如其檢身積思夙夜勉勉以只厥徳則有財而不自用內聰明而不自肆𨿽學而若無所知𨿽文而若無所能𨿽辯智而虛已恭黙旣與人而不猜忌好謀而莫之蔽任賢而名實稱享治隆而克永終動必稽古爲必畏天與天下四海同其安樂而爲法使世世可繼傳之子孫帝王無窮也此堯舜禹湯文武成康之躅也茍其徳之不只而力之爲尙如漢武帝之雄才大略適足以罷中國唐明皇之聰明無不及而不免祿山之叛梁武帝內外之學俱博且善而身辱國危梁元帝之文足以著書而身執國分隋煬帝博辯多智而招江都之禍隋文帝驅駕豪傑平一天下而猜忌殺戮國不再傳唐徳宗彊明文藻陽尊賢士而以猜忌陰親小人出居奉天晉武帝好謀善斷逺平敵國而近蔽於妻子社稷用傾晉元帝人材眾多無任賢之實竟不能興晉之統而致石頭之辱宋文帝元嘉之治獨隆於數百年間而元凶之酷亦以云甚嗚呼徳之爲治可不勉哉昔自三代而降帝王之徳莫盛於漢文居明光宮天下斷獄三人後世莫之及已識者皆患漢文不能盡賈誼之材使其功烈猶有可愧焉者臣愚獨以謂不然蓋誼之言不純於徳化實未與文帝之意相當文帝非不知用而實不欲用也夫聞賈誼之言而不輕於作爲不誘於功名挺然不攺其淸淨無爲之操此漢文之所以致盛徳者也蓋自古願治之君溺於一時可喜之論而不憚變更祖宗法度輕於作爲自欲暴功名於百王之上而卒貽天下後世之大患者不一也臣是以知漢文之爲盛徳也景帝之材業皆非文帝比而後世之稱治君必曰文景以配成康何也蓋景帝之繼文帝不必創有所能而能不攺文帝之恭儉不失文帝之徳化是亦文帝也逮夫武帝興而文帝之風墜矣君子謂漢道於是乎始衰矣不待元成間也武帝之材業實視景帝爲優有尊詩書之名有修禮樂之觀豈不美哉而兵窮絕域刑及反唇利析秋毫天下騷然不勝其敝使斯民不覩詩書禮樂之有益云者無它焉不如文景之有徳也武帝嘗從容問東方朔曰吾欲化民豈有道乎朔對曰堯舜禹湯文武成康上世之事經歷數千載尙難言也臣不敢陳願近述孝文皇帝之時當世耆老皆聞見之貴爲天子富有四海身衣弋綈足履革舄以韋帶劍莞蒲爲席兵木無刄衣縕無文集上書囊以爲殿帷以道徳爲麗以仁義爲準以是天下望風成俗昭然化之今陛下淫侈如此而欲使民獨不奢侈失農事亦已難矣陛下誠能推甲乙之帳燔之於四通之衢卻走馬示不復用則堯舜之隆宜可與比治矣善乎朔之此對直以孝文爲堯舜謂惟孝文之恭儉可以救當世之也使朔之對不知出於此而迎意防悅陋文帝之恭儉髙引闊騖增武帝之盛气則朔者漢家之罪人也然朔之言豈獨爲漢之利哉臣願陛下視今日官中有可推者推之不必甲乙帳也有可卻者卻之不必走馬也不役耳目而不期正百度百度自正天下自治也何謂法祖宗臣聞人君之於國猶人臣之於門戶北稱崔盧南稱王謝文質風流之不同有祖考之舊存焉繼世守文之君何必厭百年之積累而欲新一日之耳目哉昔仲康昆弟之於太康述大禹之戒也伊尹之於太甲明言湯之成徳也周公之於成王罔非文武之誥教也漢宣帝稱漢家自有制度是也天下固非一道如其近求諸祖宗而不合則逺考之古王未爲晚昔周公之誥康叔先之以祗遹乃文考而後使往敷求於商先哲王乃卒使之別求聞由古先哲王是其序也夫祖宗之徳孰可得而私哉皇矣言文王之徳而本之於太王王季大明言武王之徳而本之於王季文王所以致其盛也自古以來未有如本朝太祖太宗眞宗仁宗英宗神宗聖聖相繼之盛者也後世繼成守文之君宜其憲章發揚之不暇而陋彼皇矣大明之詩乃者朝廷命令之辭臣下敷奏之言不發揚重光之赫奕徒誇嵗月之新美不知何說耶臣竊覩周公作無逸戒成王歷序太王王季文王之徳而不及武王召公作公劉戒成王尊道公劉之業而不及文王武王古之人寧捨近取逺探其原而致其盛未有簡祖宗而自翦伐者也祖已言於髙宗曰典祀無丰於眤良可念哉臣不知乃者其文不足以發揚歟其實未足取法歟惟我祖宗之徳澤宿於民心而耆老尙多能道之謳歌不忘也施設舉措之詳則國史存焉臣願陛下俯察民心仰鑑國史祗承祖宗之典型其恭儉勤勞宜於今日乎而受諫納言好於今日乎尊賢貴士誠於今日乎用兵用刑深於今日乎取於民者寡於今日乎躬自允迪以福斯民實在陛下臣不勝天下之願也昔在仁宗時嘗詔李淑爲三朝訓鑑圖旣又詔富弼爲祖宗故事石介作三朝聖政錄上之仁宗嘉納焉神宗因眾書詔近臣作寶訓則夫祖宗之典刑宜乎光明盛大不可掩也神宗因馬法之爲王珪等言朕於此愧見文彥博珪言當時攺舊法自是王安石主議神宗爲之嘆息或欲更館遼使之食饌者神宗言固知日不變饌爲不堪是太祖之所定著不欲更也新作原廟世王太祖後之類又皆神宗奉祖宗之意也臣載惟祖宗舊章有若費而省若可廢而不可以已者務以美意示天下其待天下忠且厚也臣固不能悉疏之輒敢言其一二近而易復者如科場有詔申重求士之意盛夏卹刑有詔丁寧欽卹之意守令朝辭賜以七條皆足以感人心而使自格正不專設徒之刑左右阱以待之也天下之士以故貴禮儀尙亷恥方以犯義不及其鄕人爲愧何必有司刑戮之云哉惜乎曠數十年來未聞朝廷下一詔書勸厲風俗或求賢賞善或勸農復租乃使斯民戰戰以茍免朝夕爲幸可不惜哉其害近而方熾者河北鹽法也仁宗嘗因王拱辰欲河北鹽已而聞張方平之言亟罷神宗又嘗因章惇欲河北鹽復聞文彥博之言而罷今年之使河北商旅失業兵民食味不調稅入不足其不法宗祖之過也何謂辧國疑臣竊觀世之姦宄嫉害忠良冰炭不相生若有不共戴天之讐無以決其私忿必假君父以借口使聞之者心知其非而語不敢辯當其責者義有所不得辭於是乎羣小人意得競進以一言而殺百君子矣不幸不祥其如是也陰貽天下之禍莫甚於此也然彼不祥之言曰擅議宗廟或曰非毀先帝類皆見於末世弱君彊臣更相傾奪之際而盛時無有也紹聖羣臣指元祐爲黨其猶可也至於其流及上以元祐之黨非毀我神考不知國家隆盛如此神宗之盛徳如此何爲亦得此也眞不幸哉天下有識之士不喪忠義之心者無不痛心疾首欲辯之厥路無由幸陛下一日淸明得以昭陳因以曉於無窮之來世實天下之幸也使紹聖之臣徒知快其私忿曽不顧我神考在位十九年間焦心勞思不憚修舉皆以固社稷而惠百姓何所負於天下何所慊而非謗可起哉天下之愚夫愚婦尙未知有萌此心者二三大臣獨何事而乃爲此乎蓋甚非人情也如司馬光之進退惟我神考爲能全其髙制序以寵其書且命侍讀以其書藏於邇英閣如文彥博之耆舊惟我神考爲能發其不言之功賜筵賦詩以寵其歸恩禮莫與比者如蘓軾之獻言惟我神考許以國士奪之於眾人必殺之地而再生之臣竊以謂此三人者恨不能死以徇我神考於地下耳尙何自而非毀之乎所謂元祐之黨人之心蓋皆此三人之心也徳之不報毀之何端耶如以謂元祐垂簾之際二三大臣言辭有抑揚政事有異同可指以爲言則亦不諒之甚也昔成王之時召公宅洛邑周公營成周而捨文武之丰鎬是周召不忠於文武也陳平周勃謂髙後王昆弟諸呂無所不可是平勃不忠於髙祖也霍光輔昭帝不循武帝之舊乃罷酤輕徭薄賦是霍光不忠於武帝也堯舜之相繼宜無可議者舜於五禮五玉三帛二生一死贄尙何起而修之耶神宗熙寧之初鑑嘉祐治平之末士忸於安樂而或失之因循頹墮乃更張振起之適足以崇祖宗之丕謨爲神宗之丕烈也由是觀之政事之異同非所宜言而姦宄之害忠良假君父以借口不納之死地則不已其亦明矣伏惟陛下聰明博達必有以超然燭此無疑將見陛下發徳音復死者之官爵還生者之祿食因以發揚神宗巍巍之烈成我神考前日在禦之意不損我神考知人之明使天下後世於神宗無間然矣所謂二三臣者有所不足道也天下之士固已日夜顒顒伏望明詔之下幸陛下畱意加察無徘徊也臣愚竊又有私憂過計以謂陛下聰明無所牽制灼見此一日之疑以詔天下後世固善矣抑亦未也柰何紹聖大臣肆其私意欲表裏遷就其說謂前日神武之史爲誣謗之書率然委一二新進末學重修國史特起後世之疑也後世學士大夫耳目不相接見新史之美而疑舊史之惡謂新史之公而指舊史之私不知其初固自公且美也其害又豈不大哉臣𨿽未嘗見舊史而敢謂舊史必不敢爲之誣謗何則實無自而誣謗之故也蓋史也者不可得而私不可得而不實史官茍非許敬宗輩則莫之敢侮於斯也其爲重修之議者不過大臣自爲之地也如神宗謂呂惠卿矯躁輕誣鄧綰操心頗僻賦性姦回曽布惠卿自陷不義章惇之得罪黜湖州王安石才呂嘉問屢進除目而屢卻之卒黜嘉問安石約王韶不以熙河實費奏聞而卒不能欺安石之退八年而禮遇日薄富弼之死則自制祭文以哀之天下之人皆嘆仰神宗之明聖共所聞見如此者不知新史官爲神宗而書之乎其與大臣爲地而諱不書乎臣願陛下獨運不惑之智詔神考舊史並行不毀以祛後世之疑不特當今之幸也太宗患國初承學之士所撰太祖實錄不足以盡創業之大美詔張泊等重修太祖實錄而今之好學者猶多求舊史以考同異是舊史之不可掩如此不若因之以公天下而不措意於其間也且夫初欲增美者猶不能塞後世異同之辯而初謂辯謗者能免後世二三之議乎昔司馬遷作史記在漢武帝時所載漢髙祖惠帝呂后文帝景帝武帝之得失無所畏忌至今言者曰漢髙祖呂后惠文景武帝之得失其如是止耳班因作前漢書在後漢明帝時所載前漢二百三十年間君臣之得失皆無畏忌至今言者曰前漢二百三十年間君臣之得失其如是止耳陳壽作三國誌在晉武帝時所載晉宣帝景帝文帝之於魏蜀吳事𨿽不得如遷固之肆然防而顯婉而可觀至今言者曰晉之取魏並吳漢其如是也豈不與天下爲公乎未聞漢晉之君以謗前烈罪遷固壽輩也幸陛下更以往事加察然謂歸利於民臣觀春秋宣公十九年冬書初稅畝君子曰譏井田之法壊而稅什二自宣公始也哀公十有二年春書用田賦君子曰譏其旣什二而稅田又十二而斂財其惡則不自哀公始因有以用之也嗚呼聖人之逺利辧惡如是其嚴哉然自後世視之宣公之稅畝猶爲至公至薄之稅也哀公之田賦猶爲至良至平之賦也董仲舒稱漢屯戍力役三十倍於古田租口賦鹽鐵之利三十倍於古是也不知聖人復出於今當如何其書耶今之賦役又防十倍於漢耶本朝因唐楊炎並租庸調之二稅以爲稅矣近又納義倉是稱租也五等之民嵗納役錢是稱庸也嵗有常役則調春夫非春時則調急夫否則納夫錢是或再或三以調也其徵於民者固已悉矣又復爲舉放利息之術曰常平錢曰預買錢曰蠶鹽錢又復廣設名目悉籠遺利曰課利錢曰淨利錢曰過月錢曰施利錢其防尙多有司且難於條對也不知斯民嗷嗷然何以勝其責乎有一身而叢此數責者將何以久乎以故廟堂之上命令之先務公卿大臣之謀謨者錢也刑罰之所重𨿽殺人可赦而錢不可赦也使者旁午文移急於星火譴訶無所不至惟錢是卹也凡百執事能催科斂散者爲賢不能催科斂散者爲不賢又從而譴黜之其欲民之知亷恥逺刑罰足以飬生送死備水旱之災無流離死亡之患不亦難乎比年文儒日盛而亷恥不興刑罰日峻而盜賊不息空倉廩以賑濟而民不得飽其原蓋在於此也自古固亦有爲富國之術者皆有謂而爲之也齊桓公因山澤之利盛兵車欲以霸天下也秦孝公因闗中之饒開阡陌欲以幷天下也諸葛亮因巴蜀之產欲滅魏吞吳復漢天下也是三者富國之術止如是而其名甚大也如漢武帝之初承文景恭儉積累之後太倉之粟紅腐而不可食都內之錢貫朽而不可較百姓家給人足不啻富矣其後日尋干戈無嵗不大舉府庫俱空造鹽鐵酒之利猶不能足而利孔百出民不聊生置搜粟都尉拜丞相爲富民侯以此而富國爲何名也彼暴君昏主以宮室園籞之費耳目聲色之蠧宦官女子無貲之賞而務富國者末也臣所不忍言也國家受命於玆百四十有一年寸紙之出旦晝之移威伸萬里禮樂法度粲然具備而聖聖相繼其上非區區新造之小國欲利也其次非窮兵黷武之欲利也其下又非縱度敗禮之欲利也不知財利之臣何事而進乎臣竊聞太祖躬見五代重斂斯民之困嘗語近臣曰更一二年倉廩有儲當放天下三年稅賦嗚呼大矣哉開辟以來未之有也固不忍稅賦外有取於民也太宗時通事舍人焦守節監易院增課利太宗曰通事舍人攺官須爲閤門副使若以財利羨余而進此職則守邊宣力之臣曷以勸守節乃遷內副使嗚呼太宗之不殖貨利又如此名器之愼也而近日進羨餘者視多少而得官有髙下或望輕資淺而爲待制或不讀書而爲館職恐非太宗之意也夫祖宗之裕於民者旣如此逮夫景徳祥符間斯民富且庶矣當是之時人人樂業廬裏之中鼓樂之音逺近相聞熙熙然殆不知帝力也然是時亦嘗乏兵食矣有司請下轉運經度眞宗未之許也其諭有司曰下轉運使經度則不免役民其出內帑以給之斯民又安得不如是其裕如也以故𨿽有旱漧水溢之時而無流離死亡之民比年以來一谷不登千里受失時不雨豈但狼狽而使有溝中之憂也河北薦饑一大郡有流民至十餘萬人處其小郡亦無慮萬人𨿽小邑亦數千人母棄嬰兒父食壯子荼毒萬狀頗駭聞見賴祖宗含養之久天地社稷之靈而無它也其爲振濟之方𨿽勤日夜無所愛惜然馭旣奔者難爲力拯已沈者難爲功也朝廷何不循其本與其厚散於凶年寧若寡取於平嵗無置官以專利而歸利於民也神宗一日手詔王安石曰訪聞市易務近日買賣大段苛細市井之人頗借借怨謗以爲朝廷將浸滛盡收天下物貨自作經營可子細察訪速與戒約止絕止令依魏宗元擘劃施行柰何賤有司不能遵奉神宗美意卒盡收天下貨物神宗因張方平之對不鬻閼伯防子之廟批出曰慢神辱國無甚於斯宜夫言利者永絕意於祠廟而賤有司不能遵奉神宗美意卒鬻天下祠廟又復柰何神宗後因王安禮之言盡蠲市易累年之息萬萬計一日之中出囹圄脫桎梏者不可勝數天下欣欣然神宗卽有意罷市易法蔡確撓之不果司馬光移王安石書言光乞罷制置司追還諸路常平使者主上以安石未肯是歸利於民者神宗之意也大抵後之善其先者當推其意而不必固守其迹斟酌於時不必曲狥於文堯舜異徳文武不同業斷可識矣惟陛下幸察詔有司歸利於民使民得自利不勞置使者以爲徳不待開府庫以爲恵不必發倉廩以哺其饑上逸而下安也或曰常平錢二分之息耳亦可罷乎臣竊以謂常平二分之息實朝廷大惠也而患有司不能推行其法貪黷之民不足以行法使朝廷之大惠爲大害也蓋名則二分之息而實有八分之息何則農民之用不足不免稱利於富家者事之常而無足議者也而近舉於鄰疃逺舉於聚落爲力甚易其請常平錢於縣司則有往來道路居止捨屋之費又出息一分也甲頭紙筆之費又出息一分也設法𨿽嚴然有人情防常不免之費又出息一分也請納之費同之是謂八分之息其父兄之訓嚴者妻孥之累篤者乃能以八分之息畢一嵗之事如或不嚴不篤則遨遊廛市之間顧盻之際所請之錢空手矣使民至於父子相夷風俗滋其利害輕重可勝計哉今夫嚴父母之教防子使手不得執錢恐移其志也人君之視民猶父母之視其子矣不處就田野逺城市而以耒耜鋤芟爲職而納之於邪使見異物而遷其心非所以迪民也古之人論知人之術猶委之貨財而觀其人其不茍得者賢之今乃與此無知貪黷之小民而共財不亦難乎方其請給之時不知所害也如此及夫彼納之時賣田毀屋棄妻鬻子鞭撲是加其害百端理無足怪也弱者由是轉而爲奴僕彊者由是起而爲盜賊姦黠者由是肆其欲爲鄰里之害循良者由是受侵陵而不得申𨿽無足怪亦足憐也彼如稱利於富家固酷於常平二分之息而其害不至是也蓋彼無連甲保識之累可與者斯與之縣司則無由盡識其人之面目況審其人之虛實不得不嚴於連甲保識之令而令𨿽嚴其浮僞相保卒亦不免或一人逃亡則累一甲或一甲逃亡則累一鄕矣彼又無稅戶之限可與者斯與之縣司非稅戶則不可與而與之者或非所欲欲之者或不可與難乎爲法也夫民之吉凶喪祭意外有欲朝暮叩富家之門可得者斯得之又不必以孟春之給也及其納息不一而足或多或寡或錢或貨一錢已上左右手受之矣不如縣司必責子母之錢一日俱至執鈔旁立庭下以待勾稽也其所與之期可先可後又不如縣司必以二限而刑且隨之也由是言之輸官二分之息實有所害而民間子母相侔得其利也夫其害之因緣而生者又有三焉一曰刑不可省二曰兼並不可抑三曰商旅不可行何則今之民力大屈爲盜賊猶不恥況於一日縣司開府庫而欲恵此民乎方且勞勞然患不得旣得之患不多寧暇卹後日之害乎求前日抑勒不欲之蓋已不復有也前日民力猶從容與亷恥之心猶存似或知畏而逺後患故有不之欲者今惟逞欲而務得及其輸納之時下不爭則不已上不刑則不足有司遇如是不知有它術乎抑惟刑之爲術也蓋一人或可寛假而千百人不可滋千百可寛假而縣令甘以身受刑乎刑其可省乎縣令守文不肯取新納舊或許之而新不足數退有同保之累進有刑禁之嚴使民盡四支之敏無以爲一錢之地如不叩急於富家則何以塞責至塞責茍免寧論私家之利今日厚薄耶兼並之人乘斯時而意得矣以故兼並之人惟患縣司散常平錢之不急而甚至樂嵗年之不登也兼並其可抑乎商旅與農貿易不勞質劑皆指秋成以爲期今秋成之時一人在門一人在野徵常平錢不足何暇商旅之卹乎商旅其可行乎嗚呼風俗之一至於此可謂甚矣不生於民之自致而上之人有以致之可不惜哉何時而已耶且夫天有常時地有常產民有常力其間相去不能千萬也今常平之利取於民者嵗復一嵗不顧其其後何以堪之乎試以一邑爲之言小邑嵗俵常平錢二萬貫而納息錢二千貫十年之後復有母錢二萬貫三十年後積有母錢六十萬貫矣夫三十年之後民力凋瘵將如之何也果使民何以堪之乎爲國家計者寧顧目前一日之利而已乎此其重可惜也上重則下覆首大則尾蹷其可忽諸且斯民者國家之民也非有齊晉不相輸之患或藏於民或藏於府庫其地異耳其實一也惟藏於民則民富而國亦富將不勝其利也惟藏利於府庫則國富而民貧將不勝其害也子曰百姓足君孰與不足尙復何言耶然此百姓之至願而在位者或未之欲也何則朝廷開財利之塗爲富國之術則彼茍進污媢之輩得以民爲貨有顯績以受美官應髙格當以重賞非若富民而無赫赫之功此又陛下之不可不察者也伏惟陛下在龍徳宮時行有乞丐必以濟之逮夫一日臨蒞天下推是心蠲天下之利歸之於民臣不勝天下之願也易幹之九二見龍在田徳博而化九五飛龍在天則雲龍從而萬物各得其類也臣願陛下速詔有司悉歸利於民無曰初卽位謙遜未遑而觀周公七月萬壽無疆之慶鄙子產乘輿溱洧之患逺榮夷公專利之徒察芮良夫王室將卑之戒旣罷常平法卽以提舉官職事歸之轉運使俾出利於一孔賦用取具於一官農民官吏各得其職將見陛下從欲以治之也今轉運司所在空乏軍儲不支可爲寒心者提舉司攘其利閉其用也何謂復民之職臣竊以謂有君臣則有官府有官府則有府史胥徒有府史胥徒則差役於民百王不易之典未有知其始者譬如耕問奴織問婢職當然也國家差役之法行之久而敝乃初變免役法以救其獘實大惠也然其獘則去矣利亦未興而又有獘焉者正今日之急務也蓋作免役法將三十年矣曽無一定之論而耳目變攺朝夕紛紛何勞而無功耶如其易則易知簡則易從不如是也譬之人有瘍手足者或曰我能藥之砭之而愈是謂良醫或曰我能截其手足而無患惡在其爲智耶夫去差役之則誠善矣立差役之法而攺爲之則未知其說也是二者事體𨿽大節目𨿽多要可以一言而定差役之法爲民免役之法爲利差役之法若勞民而實逸之免役之法若利民而日病之不可不察也何則國家之有倉場庫務非以自利所以利斯民而民以之相生養者也官爲擇民之物力最髙者爲衙前以處之民之鬭訟侵枉不能自直者來赴愬於官官爲擇民之次有物力者爲吏以聽上之指蹤而左右之其就田野之民黍稷禾麥之利病錢鎛鎡防之好惡官不能盡治爲擇民之物力最髙者爲戶長以主之或不幸盜賊爲民之害官爲擇民之次有物力者爲弓手以警捕之其它各以是爲率顧不曰爲民乎免役之法則不然以民嵗所輸之錢十用其八而雇募遊手之有心力者以爲衙前委以不貲之府庫姑因衙前而得利也雇募遊手之有閒書算者以爲吏人責以不容姦僞之簿書姑因吏人而得利也並團省管以爲保雇募保正以代耆老而地裏之逺所責之不一則有所不卹姑因保正而得利也今盜賊旣多於昔時雇募遊手之彊悍者以爲弓手而使之必得盜賊姑因弓手而得利也其它各以是爲利顧不曰爲利乎差役之法使民躬役於官若勞矣而爲衙前者自以應門戶保產業少嘗學以待役一日役之不致漁獵於府庫爲吏人者少時之學尢力甚且知自愛惜而不敢巧詆於簿書爲耆老者少知其俗長任其責不雜以它鄕而任之專不雜以教閱而事之又專不敢搶攘於鄕管爲弓手者視鄕黨鄰里之害而疾之不惜身擒盜賊而勤察非常故不敢借賊而資盜凡其役滿而歸息於田裏優遊無所復輸顧不曰若勞民而逸之乎免役之法則不然旣皆任遊手不土著之輩而衙前以府庫爲市吏人以簿書獄訟爲市保正之於其保初以能新法射而得之其於巡稼穡之大利平爭訟之細事非所習弓手之視盜賊可則前不可則身自亡去凡其役無時幸其姦贓不敗露則終身屍其祿若城狐社鼠然顧不曰若利民而實病之乎若差役之法行使民旣有職而又有大利者五焉則非俗吏之所知也何者夫以貲豪於鄕裏者方且恣雎頡頏僕役其鄕人之父兄而使之躬爲僕役之事陰消其姦逼之心其利一也今之以貲自彊者田宅擬公卿僕如官府縱捨自若未之有比也彼旣役於官而因之識禮度之所設覩刑戮之所加善者勸而惡者畏其利二也今之民逺於上不閒教化未之有比也昔人欲謂濟世務猶同舟涉海一事不勞則俱受其敗彼其役於官者有父母妻子之懷桑梓墳墓之累倉卒之間其視利病賤與貴同憂下與上同力必以死守其利三也今之州縣稍有一事橫決待期左右環視無一人可以腹心委者民之視其長吏若胡越然未之有比也自常平之法行而兼並之家置田無限小民日以困匱若其視田產而出力役則𨿽不限田而細民免兼並之厄其利四也今之兼並方且得意未之有比也所謂遊手之民者古也禁而逺之今也祿而親之使民去本蕩然無反若差役而尙土著則𨿽不設土著之法而遊手自將復業其利五也今之遊手方且得意未之有比也賈誼謂移風易俗使天下回心而鄕道類非俗吏之所能爲俗吏之所務在於刀筆筐篋而不知大體魏鄭公謂俗吏旣無逺慮不達大體惟奉三尺律以繩四海之人臣願陛下不卹俗吏之言斷自聖衷詔有司度當今之宜依熙寧元年之前行差役法而嚴衙前散從官陪備之禁實天下幸甚夫天下之民旣有常職而三路保甲教閱亦可罷去蓋三路之民力役視它路固已重矣何乃仍與此役哉其使斯民捨南畝之耒耜而尙西戎之弓矢鄙襏襫之衣而服兵戎不逞之服厭菽豆之飽而甘市井之腴又非所以厚斯民也或曰三時務農一時講武古之制也其可已乎臣不知今之講武其古之講武乎今可廢郡縣而封建棄杖笞而劓刖悉仿古乎教閱之書祖宗之所著令則今可舉而行之也臣敢以爲獻或曰是可以去兵而合兵民爲一古之制也臣又知此亦疏矣臣竊聞太祖旣得天下使趙普等二三大臣陳當今之大事可以爲百代利者普等屢爲言太祖俾更思其上者普等畢思慮無以言乃請於太祖太祖爲言可以利百代者惟養兵也方凶年饑嵗有叛民而無叛兵不幸樂嵗而變生則有叛兵而無叛民普等頓首曰此聖略非臣下所能及行之至今百四十有一年矣天下有防山之安而無一日飛塵之警何勞措意於其間耶乃在王安石晚年自知其法之敝爲逃責餙非之辭曰免役保甲市易三者有大利害焉得其人而行之則爲大利非其人而行之則爲大害緩而圖之則爲大利急而成之則爲大害嗚呼利害之相軋如此何其危哉眞畏途險轍也耶孰謂利不百不變業耶孰謂帝王之道出於萬全耶孰謂王道易易天下可運於掌耶如成湯之不競不絿不剛不柔敷政優優敷奏其勇不震不動不戁不竦則法之所施得其人利固博非其人而利亦存緩之則緩得其利急之則亦急得其利是謂大中至正無之道者乃可舉而措之天下也且作法於厚其猶涼作法於涼將柰何臣恐其初利害之雜則卒莫能純於利也蓋利不勝害亦久矣奚獨此爲不然耶祖宗之法百年乂安天下本無事何苦試此危道也哉譬如有人言我藥能起疾一劑而愈不然一劑而斃誰敢試之哉昔樊噲願得十萬眾橫行匈奴中豈不壯哉季布謂噲面謾可斬魏延從諸葛亮假精兵五千負糧五千從褒斜出循秦嶺而東當子午而北不過十日可到長安亮從齊谷來一舉而咸陽以西可定又豈不審且壯哉亮謂此懸危不如安從坦道可以平取隴右十全必克而無虞抑延不用孰謂經營天下百世之大法反危於季布諸葛亮之用兵哉唐太宗言李勣用兵毎大勝江夏王道恭不能大勝亦未甞大敗薛萬徹之兵也惟陛下幸察何謂不用兵臣聞平亂禍創業之君不可不勤於用兵繼世守成之君方且敬徳以奉宗廟急賢以宗禮樂勤政以厚風俗孜孜惟日不足何暇兵之議也於斯之時萬邦咸乂四夷屈服罔有內外小大無不臣妾又不必兵之議也不幸而異域無知來內侮古今異勢或文徳之不來而以我之順攻彼之逆兵不棲刄而彼自授首矣又不幸而盜賊竊發則縛豚搏犬一夫是力皆無勞於兵也夫繼世守成之君尙徳不尙兵亦已明矣臣請以唐爲之言明皇沈蠱衽席自消其前志祿山乘昏一舉而覆兩京當是之時天下之兵爭擐甲冑不謂不眾其將則郭子儀李光弼髙仙芝哥舒翰不謂不武其守城則張巡許逺顏杲卿不謂不忠而成臯不爲之固潼闗不爲之險河北不爲之守者非用兵之罪也河北自是世爲唐患而余風被於齊魯梁蔡皆效尢而爲邦盜乍臣乍叛朝廷姑息之不暇殆將百年武宗興而用李徳裕因髙祖太宗之靈威不假天寶之兵不用天寶之將不勞天寶之守臣不出一矢而申之以文命諭之以順逆卽位之四年崔嘏來歸我邢州王釗來歸我洺州安玉來歸我磁州郭誼殺劉植而澤潞平天下方鎭一日聳然易慮奔走朝貢回鶻於是乎破膽請和者非用兵之功也夫明皇之亡非用兵之罪而武宗之興非用兵之功則兵也者以之繼世守成果何有哉𨿽然武宗固武矣又得李徳裕以爲之相宜其功烈巍巍如此而求其所以致此勢順而力易者實本於髙祖太宗徳澤之舊而朝廷之素尊也徳裕每諭河北三鎭之使者曰河朔兵力𨿽彊不能自立須借朝廷官爵威命以安軍情槪可見也臣故曰武宗興而用李徳裕因髙祖太宗之威靈耳不然恐亦未易致此也是繼世守成之君易於爲徳而屏兵不必兵之用也又如此然其所以爲用兵之說者何自而發哉臣知其人也蓋大臣持祿固位之術莫如勸人主用兵功若成則謀臣賞第一他人不敢繼其後身死於廟堂可也姚崇勸明皇不幸邊功而相明皇四年罷宋璟責明皇兵甲不瀆軍不輕進而相明皇五年罷再相亦五年罷至於李林甫導明皇封蕃將而在相位十有九年以卒矣又彼行險徼幸之小人欲身富貴而無以爲資乃爲國生事獻開邊之謀其人本囚虜之材也事若成則富貴得其所欲事若不成而誅竄擒馘亦其所分是在彼得喪實無所系而生民之膏血朝廷之威福彼漠然不知卹也由是邊埸之臣阿廟堂之好廟堂之臣侈人君之欲誇大張皇隠亡諱敗至於日賀其得而不知其亡日賞其勝而不知其敗可不惜哉如前日將官魏釗死焉初無一人聲之者至釗之妻泣訴釗存亡於待漏院大臣乃言旣是多日不知消息必是陣亡不知此爲何等語也一將官之亡尙不以聞則卒伍之沒者可勝嘆哉今夫人孰肯鬭狗彘金玉孰肯易瓦礫柰何以中國之尊而較夷狄之勝負棄金帛粟米之巨萬而爭不毛之尺寸哉其勝猶不足道而況於敗乎其得猶不足道而況於亡乎誠勝且得矣邊境愈逺而屯戍愈多饋運愈勞中國愈困恐非朝廷之福也或曰祖宗之土宇未復柰何臣以謂靈武者太宗之所棄也代州之地延袤千里者神宗之所棄也當時豈卒然無說哉姑侍其歸順撫柔之可也且邊埸之地適彼適此亦其常事何必深讐而血戰以爭之耶設如一日盡得幽薊靈武之故地不過添數十亭鄣列七八郡縣增職方之一二圖籍耳其於九鼎之輕重百姓之利病了無所預也且夷狄自有盛衰未必與中國盛衰相當果於中國何所重輕哉如匈奴常圍漢髙祖於平城其後數爲漢患而至袁帝時乃上書願朝吐蕃以二十萬眾寇松州唐太宗患之卒妻以宗女其後盡盜河湟薄王畿而處宣宗時自以三州七闗歸有司議者其以哀帝宣宗盛於髙祖太宗時耶彼幽薊之役在晉開運時殆今且二百年矣數十年之前猶聞彼境內之民嚬蹙思漢邊人多能道其語可傷也殆今寂無所聞焉者其久而忘異鄕之悲其聞中國賦斂之重徵戰之苦而不知慕耶遼主今年八十餘矣每對使者語及仁宗必重嘆息爲仁宗作忌則祖宗之徳懷於外國者不能忘也陛下崇徳以綏之何事於兵乎闗中兵不解甲今又七八年矣饑饉相仍米斗千錢不可得古人所嘆父戰於前子鬭於後女子乘亭鄣孤兒號於道老母寡婦飲泣巷哭遙設虛祭想魂萬里之外者不意今日復見之也惟陛下仁慈天授念蒼生介冑之苦早下罷兵之詔實天下幸甚何謂士得自致於學臣竊以謂欲善教者宜莫如法孔子孔子之使羣弟子盍各言爾志不必其志之一也閔子之誾誾子路之行行冉有子貢之侃侃夫子皆樂之豈好侃侃而惡行行哉譬如大匠之誨人欲圓授之規欲方授之矩其所以爲方圓之大小則不必授而大匠之朴斵又豈一斧斤之力哉漢興立五經博士易有施孟梁丘京氏四家書有歐陽大小夏侯氏三家詩有申公轅固生韓生三家禮有戴徳戴聖慶普三家春秋有公羊谷梁左氏三家未爲不得人也如董仲舒受公羊春秋劉向受谷梁春秋皆足以爲漢之儒宗顯忠於漢庭也今則不然義理必爲一說辭章必爲一體曰是爲一道徳不知道徳之一如是其多忌乎臣常謂今之學者三經義外無義理扇對外無文章老成者信之古人謂艸野生專自許不能博究擇從其善徒欲父康成兄子愼寧道孔聖誤諱言鄭服非鄭服之外皆讐者矣正今日之患也其患臣得言其所自國家之初尙詩賦而士各精於詩賦如宋祁楊眞範鎭各擅體制至於夷狄猶誦之自嘉祐以來尙論策而士各力於論策乃得蘓軾曾鞏輩至今識者各仰之自更經義以來授以成書謂之新經義惟善其說者乃中程登第茍爲參差出入於其間卽不中程式𨿽善必黜之士方爲祿學無少長賢愚靡然從之惟恐不相勝𨿽有長才者不得騁𨿽有知其抵牾非正者諱之不敢言塗人耳目窒人聰明溺於傅防穿鑿之論因使人材闒葺器識卑下聞見單陋不復可得前日瓌奇卓絕之士矣因之援釋老誕謾之說以爲髙挾申韓刻覈之說以爲理又使斯士浮僞慘薄不誠不忠厚其患豈不大哉議者皆謂科場者風俗之所系公卿將相之途今科場之壊如此風俗何所賴而公卿將相何所選乎古人謂王衍淸言之害甚於桀紂臣恐致今日之害者其罪又甚於王衍也此陛下之所不可不省者也臣愚少嘗業於所謂新經義者元丰中以出身入仕非不知而妄作也所以中道而攺路者誠以其學求之古人之書稽之老成之論而不合故也臣愚敢爲陛下申其本夫詩書皆本於竹簡科斗古文不幸出於秦灰燼之餘漢儒固有殘經之嘆而魚魯豕亥至於今日滋爲殘舛今之說者因陋就寡曽不省察不亦末乎其爲義說因益回舛不可一二指也而書之失爲甚蓋今尙書又出於唐明皇時學士衞包之所定者矣新經義之說如敢於殄戮而刑足以服人心股肱不喜而有刑以俟之威不可訖老不可敬禍不足畏凶徳不足忌之類誣經害教固足以病學者矣而講筵之官將以是說進於斧扆之前無乃爲聖聰之惑而陰貽天下之禍乎臣前所爲唱此說者其罪甚於王衍又以此之故也伏惟陛下之聰明略賜省覽則其書之邪正無從而逃也昔虞翻防奏鄭康成五經違義尢甚者百六十七事謂吳武烈不可不正行乎學校傳乎將來臣翻切恥之夫以巍巍大宋而無一虞翻乎臣頃爲蔡州學官王安禮爲臣言神宗皇帝天度髙逺常患三經義未副其意宣諭異日當別刋修則今之承學之士於三經義兢兢惟謹不敢低昻一語者未必當神宗之意也況三經義行之數年後王安石乃自列其說之非是者奏請刋去不知古人設諸日月不刋之書其如是乎如其嵗嵗攺易不已則學者無乃徒費年月乎若夫神宗患當時文章不足用至於再三而思得人則又中外之所著聞也如其所著字說者神宗畱中不以列學官近乃列在學官使學者紛紛然異端其書古文大小篆之不倫正俗之無別從篆從隸臨時遷就其私意破律亂常果何等書也蓋前日三經行而出之於經皆棄大旨而事句語有昔人年頭月尾之今又捨句語而爭以字不愈乎字說之列學官甚非神宗意也其此不當置而置者乃有不可罷而罷者春秋孔子筆削以懼萬世亂臣賊子者也有國者不知春秋前有防而弗見後有賊而不知爲人臣者不知其義則不知人倫之大教也元祐之初嘗列於學官矣今置而不用恐非所以尊經術也昔孟子欲言周禮而患無其籍今之周禮最出漢末雜之以六國之制多漢儒之所論次者或謂六國陰謀之書則過也大要斂財多貨黷祀煩民冗碎可施於文而不可措於事者也猶以王制之所存得列於學官而春秋法王之制反可黜乎臣願陛下博延耆儒宿學左右勸講復春秋之科詔學士大夫不爲專家之學人得自竭其聰明必有異人爲聖時而出以副明詔何謂廣言路臣觀商髙宗夢帝賚良弼而相說於傅巖板築之間可謂非常之舉也意說之於髙宗有絕世非常之謀宜如何說乃首爲之言曰木從繩則正後從諌則聖眞老夫常談哉蓋說之意以爲人君之徳莫大於從諌從諌之言當先天下之言而發也人君旣從諌則無善之不從無獘之不知而他無所復患也說再爲之言曰王人求多聞時惟建事夫王人者恭黙無爲之爲尙而何所事於多聞哉蓋說所謂王人之多聞異乎儒生博士之多聞也要在一堂之上聞前古君臣治亂成敗之言聞忠臣直士犯顏逆耳不遜志之言聞閭裏細民愁苦嘆息之言有言職者固得以言而小臣賤吏工商庶人奴女子之輩皆得言而聞之也如是而事之不建天下不治者未之有也夫髙宗卒爲商之盛王者其本在是也𨿽然何獨髙宗爲然哉古之治隆之君亦然也唐太宗三日不聞諌則切責侍臣矣況乎好諌納言者自是宋家家法哉祖宗好諌納言之實載於圖牒布諸聞見者不勝舉也勉而崇之又在陛下陛下甲子詔書方言開讜正之路消壅蔽之風天下之士於是欣然知陛下有意於祖宗之盛徳也夫祖宗故事固不勝舉而其大徳則至誠不厭者是也夫惟至誠不厭是以不獨好其言而又好其人上盡其公下卹其私迹若與之有間而心實愛之不異終身信其人而不疑卒至於大用其人而後已也如仁宗貶唐介嶺南將行遣中使賜介黃金旣又畫介像置之便殿潭州買珠子獄聞而謂唐介必不買介卒顯於仁宗之朝是也由是士气大振人人恨不能見上爲之言而朝廷之上日聞謇諤之進矣比年以來乃幸而有一人言事其一蹶則終身不復用古人所謂榮華於順旨枯槁於逆違者是也是時大臣自謂當時有順從而無諌爭小臣方且救過逺罪而不暇其敢言大臣或以同異相濟者謂之異議而黜之小臣或以下情上聞者謂之犯上而誅戮放逐之其好同惡異好譽惡諌必人之順從至於立法以禁之使必不得言或興大役或起大獄或講大事或天文變見人無愚智逺近必聞見而必言說者乃下令曰言說某事者出賞若干其能來嘉謨嘉猷而起幽隠之言乎且夫太平之人仁仁則失之弱弱則禁之易令行於一狂夫而失天下忠良之心事滋於一日而使後生者不復知有忠義之事士气沮喪人人以言爲諱其視朝廷利病如秦人之視越人之肥瘠然眞可懼哉嗚呼壅蔽之風如此宜陛下下明詔欲消去之也臣願陛下驗諸事體大而宜必有言者猶不聞言則閭閻之愁苦朝廷將何事而聞之乎如前日黜後大事也中外臣寮未有一人叩閽而獻言者何耶近如範仲淹逺如褚遂良長孫無忌旣不可得欲如陳元達輩又亦不可得耶孰謂國家聲教如此久大而乏人乃至此耶夫劉聰蕞爾僞國而有臣如此者豈偶然哉蓋當是之時有王彰之骨鯁切直任顗之叩頭流血陳休之奮不顧身劉士通之言不行而恚終使元達之輩有朋也劉士通旣死陳元達歸而祝死曰吾不能言矣安用此黙黙而生乎已而元達果以忿終槪可知也嗚呼言路之通塞豈一夫獨鳴之力哉臣願陛下詢諸廷之臣其由諌諍而進者防人其以面折庭諍稱者防人其博古今達治體善議論者防人其骨鯁諒直不反覆變攺者又防人大臣之中其無納交於妃嬪者乎其無締姻於閹宦者乎其無姦險挾私讎以害忠良者乎其無懷二以沮天下之大謀者乎今日之忠言聞與不聞宜無足怪也陛下卽位首詔還鄒浩復置諌列又增諌員猶不自足而下明詔於天下開讜正路臣將見天下之士願獻言於朝者如祖宗之盛也臣愚更願陛下至誠不厭賞諌爭之臣振忠義之气除謗言之禁復賢良方正之科不獨使諌官禦史得進其忠而布衣韋帶之士亦得竭丹誠以佐聖治也其復賢良方正之科柰何臣切以謂科目之設能極天下之材誘天下之忠表著人君願治之意者惟賢良方正之科也蓋朝廷待之尊而大臣薦之重天下之人責之深士之自好欲不負其名者忍不以忠直之言獻之於吾君乎由是人君數得聞其過大臣不懼其不稱職則恥其不能言更相厲翼匹夫匹婦得因之以申其情實一舉而眾利隨之也故朝廷得人此途最盛仁宗時富弼張方平相繼而出惟陛下幸察何謂貴多士臣切以西漢之時蕭曹平勃丙魏之屬相先後爲相而西漢之享國最隆盛蓋漢相繼如此其得人則漢之百執事其才可知也蜀漢之時諸葛亮死而蔣琬相蔣琬死而姜維相姜維乃以蜀漢爲墟矣蓋蜀漢之相旣如此其不肖則蜀漢之乏人可知也使蜀漢世世得人姑如琬輩則垂亡之魏何有於全盛之蜀哉況其如亮者乎唐太宗明斷而宣宗亦明斷太宗從諌如流而宣宗亦從諌如流太宗節儉惠愛民物而宣宗亦節儉惠愛民物當時竊謂之小太宗而治亂隆替如此其甚不同者太宗朝多士而房杜王魏之屬上下相與之誠心無貳宣宗之時無多士之稱而白敏中令狐綯之輩畏威防嫌之不暇是其分也然則國之多士可不貴乎仰惟祖宗之時相二人或三人又有參知政事四三人樞宻宣徽使四五人使相節度使五六人學士舍人七八人內外兩制數十人館職又數十人如西京河陽鄭許陳蔡襄鄧之類節度使使相旌斾相望如是其盛哉尊朝廷鎭萬邦威四夷長君子之道眞得多士之寧也大臣出鎭多開禦筵或賜之禦詩使相過闕有司供帳中使問勞相繼下至刺史縣令有以優異之於是乎卿大夫雍雍相賢恥言人過惟患不得士以報國而大臣不有其尊小臣不憚其力而忌疾之嫌朋黨之論告訐之風刑憲之設未之聞也仁宗已患近嵗大臣體輕議者以當時兩制不滿五十人爲陋不知今日視仁宗時大臣又孰輕重而兩制又孰多少耶乃者要官劇職闕而不補者動逾一二年兩府柄臣之闕猶四五年無大臣判州府者防三十年如靑鄆之類或以館職領之何爲自弱乃如此耶意者大臣持祿固位欲死於富貴不肯與人同升於人主之前謂人不敢分權攘柄是忌嫉之嫌以致此也𨿽有賢才眾所許者當路之人亦不敢據公論而稱之曰賢且才不幸身名一落朋黨中則言之曰進某人則某人之黨進矣是天子之所忌者也是又得罪於先帝者也其可進乎是朋黨之論以致此也夫人之生各有气類孰非朋黨幸而一人身名不落朋黨中曰可用矣而或指其陰過摘其往行上之人不爲愛惜而賞其言者是告訐之風以致此也國家之法日以益密使人難避而易犯士如一犯吏議則數十年不得調至有廢棄終身者是刑憲之設以致此也由是上之人欲用人而無可選下之人欲進而道無由一切以格律從事應其格者上下無異論不應格𨿽曠官敗事曰其如格律何如閤門祗舉有邊功之人州學教授使之就程試尙書侍郎於行守試三等之外又有權入一等及第髙科者爲文章能斷獄斂財者爲政事朝廷安得而不乏材乎李林甫常進野無遺賢頌矣當是之時豈眞無遺賢也哉於是數目之外又有一大是所以爲眾之源者曰專用一相臣敢爲陛下言之蓋國家旣有宰相執政官之異數則門下中書侍郎左右丞𨿽皆爲陛下之股肱而勢之相逺甚不同也如二相則其謀參其勢分其善不居其惡不可容人主之聰明日開而人材因之而進非一門也如一相則其謀決而不參其勢專而不分善則居之而至於上亢下忽惡則無自而暴人主之聰明日壅而人材必由一門出也其獘豈不大而爲眾獘之源乎夫自召公爲保周公爲師相成王爲左右而來二相之制尙矣其後曰左右相左右僕射之類名號𨿽不同大要皆二相也或者妄以荀卿人君論一相爲言不知荀卿所謂論一相陳一法明一指者正以其教之一乎如其不世之業資於一相者古亦有之則必有不世之人而後可也此又陛下之所宜加察者也或曰方今正坐官冗之矣何必士之多乎臣切以謂官冗之獘者流外所入之不澄邊功所賞之不愼法官資格之不次內降所命之不已閹官任子之不禁使臣換文之不實紛然蠧我名器非謂要官名流之多也陛下卽位之初灼見侍從之闕員詔舉可入選者二十人天下聞之莫不爲陛下喜也唐趙憬號稱精治道常以國本在選賢宜補缺員以育人材沈旣濟良史也亦曰廣聰明以收淹滯以補其缺陛下誠得之也然久未聞用之何耶愼不輕授於人抑人之不足授歟則臣願陛下博於求賢而優用之無累於四者之復賢良之科盛儒館之選詢祖宗用人者防途按神考官制所立之員防人則天下之才不可勝用而朝廷多士矣何謂無欲速無好名髙臣常觀自古帝王用心旣美爲政旣善治具畢張其名足以配盛王而實有所不足澤足以潤宇內而義有所屈焉者無他故也欲速好名二者累之也又是古今之大可爲痛惜者也如漢明帝時講禮明度斷獄得情號居前代十二後之言事者莫不光建武永平之政而乃察察好以耳目隠發爲明內外悚栗爭爲嚴切孰敢諫者一鐘離意𨿽能言升平之世難以急化宜少寛假幸不誅辱而亦何補毫末哉欲速之累如此也後魏文帝巍然擅中國之統禮樂風聲蔚乎可觀而史臣稱其刻意尙名飾情幹譽自講喪服何如孝理於民親問百年何如鑾輿不動設食於道何如水旱不愆賜杖於家何如子孫侍側其又好名之累如此也至唐文宗之急近功隋煬帝之自許如堯舜則乃無足惜者也彼願治之君無欲速則能逸天下不獨一身之優逸也無好名髙則能安天下不獨一身之無憂虞也何則無欲速之累則詔令寛大政事簡易崇尙平康老成進而頑童逺忠厚行而浮躁息不得已而兵則無速戰不可寢而役則無貪功田野無事民人各得其業不其逸天下乎無好名髙之累則奉先王之常憲遵天下之夷路狂生迂儒變常亂古之謀不得施愚夫妖人慶雲甘露之玩不爲瑞冒義忍詬輩聖徳頌不敢以前朝廷之上若無所施而閭裏之間實無所患不其安天下乎茍如不然其累於欲速規規自困𨿽有日月爲之縮朒𨿽有衣裳爲之顚倒而智者不暇爲謀勇者不及陳力茍且誕謾之紛然以起威之不足而刑之刑之不足而殄戮之使民將無所措手足矣其累於名髙惟恐其言之不大而行之難則弗顧也惟恐其行之不勤而途之逺則弗卹也事旣可而又恐其能逾也功旣成又恐其能勝也寧受欺於閹官小人而不欲見規於忠良輔弼過舉失徳非不知而憚攺爲以遂非恐下之議已而機阱网羅無不設也嗚呼二者之累有至於此者可不惜哉恭惟陛下富有春秋建徳於不可傾之地玩言於無所蔽之場則不疾而欲速避名而名且歸之也眞宗澶淵之役諸將請因契丹旣北之勢扼其歸路一掩手而使片馬隻輪之不反眞宗獨不欲知也言者謂仁宗宜自行威斷仁宗曰朕在位久於天下事誠諳之若事事出自朕躬或小過失使言者不敢力爭或憚於攺過未可知也嗚呼其累於斯二者乎此祖宗之盛徳無可議全功無所虧者也惟陛下嚴恭畏天當災變下明詔求直言以輔成初政實天下幸甚臣愚且賤何足以奉明詔之萬一徒知可言之朝不易達而忘其身之不能言狂瞽不識忌諱惟陛下赦其萬死然天下大事或有因一人爲之變攺者自古已然三代肉刑實緹縈去之也臣之所陳或有取於萬一而皆輿人已誦之言斧扆已決之議如雞第二鳴𨿽不足以起眾亦未爲不知時也萬一無取不足以爲涓埃之助陛下幸赦而容之然後後之能言者爲陛下言之亦未爲晚也漢文帝初卽位或言事者輒停輿與之語是非皆稱善後乃卒得賈誼豈曰無補乎臣愚干冒天威不識忌諱不勝惶恐戰栗待死之至臣說之昧死再拜面貼黃雲奏爲應詔實封言事別貼黃雲臣愚所陳皆當今之急務天下之大利害仰惟陛下明聖願治輒干冒上進以奉明詔之萬一別貼黃雲臣狂瞽獻言不識忌諱徒知聖君臨不諱之朝盡言而忘私伏望陛下持賜睿覽畱中不付外

景迂生集卷一

欽定四庫全書

景迂生集卷二

宋晁以道撰

奏議

靖康元年應詔封事

二月十六日朝請大夫賜紫金魚袋臣晁說之謹昧死再拜上書皇帝陛下比者皇天眷命陛下卽位之七日下詔求直言天下幸甚防臣居山邑距京師越百里而近逾月乃得隨士庻垂涙以伏讀干戈風塵阻絕如此不謂國家遭陽九之厄也金人南下傾入塞擁馬渡河曽不淹時勢如壊山直抵王城之下嗚呼天乎忘我祖宗配天澤民二百年之基業乃一日有斯酷耶在昔春秋之時周室衰防天下無王諸侯相侵莫酷於城下之師莫辱於國中之盟孔子春秋用是作也孰謂國家聖聖相繼重光洽熈天下太平自結防而來未知或有天子坐廣內朝四夷而牧萬國曽不足以爲輕重威至廣也乃於金人小國平昔附屬髙麗敵耦契丹者逡巡偃蹇乃有城下之師國中之盟何其甚耶義士痛心壯夫瀝血孰甚於斯時耶臣至愚且老敢齒於義士壯夫而逖視樵夫妾婦思謀忠勇之際寧無一言以自效哉況臣一門七世食祿髙祖回咸平景徳之際極禮樂文章之譽曽祖宗慇寶元康定之時專任西鄙之役遂參大政罷兵息民自爾以來海內推臣族爲文學之家防臣之言亦其職也𨿽然臣在元符末上皇卽位之初嘗應詔有封事防有司第臣爲邪等著籍刑部初禁入京城漸許仕宧而擯斥卑竄二十餘年矣其所言皆天下大利害今莫能悉記惟是二事不能忘也一曰國家累聖功徳巍巍無所與二而近日諂諛大姦獨推尊考廟是觀徳不在七世之廟而下同庶士祭行於寢乎二曰自古衰世暗君乃有誹謗先烈之言以鉗天下之口惟我神宗皇帝何所負於天下天下內外罔有一人不足於恩徳者尙何謗毀之有彼諂防大姦濟以凶暴徒以資一身之欲而不知上累先帝之明也臣愚欲因此二事申言當今之急務豈顧卞和之玉再刖其足邪竊惟城下之師明主夙夜焦勞憂慮之時狂夫之言未暇擇也伏覩戊申大赦敵師逺去齊民乂安凡有血气之屬鹹以更生相賀又自不必言也含哺鼓腹以沐太平之澤不知其已𨿽死猶生也然赦文有新邊之語讀者疑焉識者則嘆妄以謂涿州易州之地竟不能保而復棄之爲新邊也旣而乃知所謂新邊者河間府中山府太原府三大鎭無慮二千餘里五六十縣自州升之爲府而未防乃自中國棄之爲新邊也耶嗟夫斯地可棄也斯民其可棄乎斯民可棄也吾祖宗艱難之業其可棄乎嗟乎誰爲陛下而爲此防乎昔賈誼不忍以文帝之明承天下之資而久爲戎人欺傲乃嘆曰可謂中國無人矣臣竊考之當是之時髙祖之舊臣猶有在者如陳平周勃灌嬰季布之徒其後進者議論有袁盎晁錯賈山馮唐守正有宋昌申屠嘉司刑有張釋之司兵有周亞夫柴武誼尙何恨哉使誼尙在謂今之日有人無人乎臣於是乎忘其至愚且老不能黙已謂專以割地爲言未暇及天下事也惟陛下幸察臣元符中知磁州武安縣嘗作朔問二篇因杜牧之論而發也牧之意則勤矣其論失之迂而不宻蓋山東不足以兼河北而河北爲能制山東牧安得以天下之勢專屬之山東也哉凡君天下者得河北則得天下失河北則失天下凡有國者得河北則其國興失河北則其國弱又有其國𨿽不正而得河北則彊其國𨿽正而失河北則弱其國𨿽無道而得河北則彊其國𨿽不至無道而失河北則弱秦漢晉隋唐之有天下宋武帝之不能有天下符堅之秦托防之魏朱氏之梁李氏之後唐石氏之晉劉氏之漢其國之所以彊弱之勢與夫曹氏之魏彊於劉氏巴蜀之漢髙氏之齊彊於宇文氏崤函之周其迹昭然在方防可考不誣是謂河北之形勢臣敢爲陛下略言之陛下幸察臣旣言河北重於天下矣乃敢復言三鎭之重於河北者不必繁引逺古惟事與國家造邦相因者則不得而略昔周世宗之英武雄毅實光武唐太宗之流承石晉父事契丹之後劉漢禍亂於契丹之餘卽位僅逾兩月黃鉞親徵而師出之日四壘奔北爲我有宋驅除晚以數千之師伐契丹不血刃而取益津闗繼取瓦橋闗又繼取髙陽闗是三闗者晉人棄之以爲契丹之元首非特爲其右臂也何則契丹之所盤據者六國時燕地也唐方鎭中盧龍也六國之燕最弱非韓魏趙之比河北方鎭中盧龍亦最弱朱滔朱克融輩非魏博田承嗣眞冀王武俊之比而其人堅忍奇倔藏禍心蓄凶謀前有太子丹荊軻之風後習安祿山史思明之態易以興亂而難與圖治也以故𨿽曰弱燕而常重於趙魏𨿽曰陰燕而常動揺乎魏博眞冀之上棄之以奉契丹固非所宜況以奉契丹之彊敵如金人者乎譬之蛟龍得幽薊則盤踞深得三闗則翔舞便其勢倍萬也然克是三闗者𨿽曰周世宗之英武而我太祖太宗實在師間也世宗嘗以千人之軍溺於亂流叢葦之中而契丹不敢以一矢來加者以三天子之威靈在是也其克瓦橋闗者又專在太祖之功也夫以三天子之威靈而得之者乃一日無名而棄之於一偏方小國豈勝慟哭之痛哉又如晉開運之末出帝之醜先自梁漢璋覆師於髙陽闗遂使契丹侵鎭定入京師縛晉帝而北其在咸平中康保裔敗於髙陽闗契丹遂得犯澶淵倘如康保裔無髙陽之敗不勞眞宗皇帝爲澶淵之役矣髙陽闗之勝敗猶系中國之輕重如此忍論髙陽闗之存亡邪廊廟之上肉食者宜爲陛下念之中山府唐義武軍也此軍甲兵雄於天下城壁堅髙自昔有揖客三年不得上之語況又其帥獨知臣節昔號河北四叛之時義武不與後稱河北二寇之時義武亦不與也逮黃巢之亂中原四方諸鎭孰爲勤王之師獨義武王處存擁兵渡河以觧闗中之急不幸石晉之梁漢璋敗於髙陽契丹遂得犯眞定攻中山然契丹之兵亦豈能必勝而全爲入京師之舉哉亦且屢危矣惟是張彥澤杜重威以禁旅重兵至中渡橋降於契丹而中山李商者納中山於契丹使契丹遂得入京師成晉出帝之禍爲中國之醜向使髙陽完師中山堅壁寧至是耶咸平中康保裔旣敗於髙陽而定州之望都且復失守遂勞眞宗皇帝革輅親徵而傅潛擁數十萬精兵屯中山不出一騎當斯之時逺邇智愚無不憤疾潛者恥與之俱生無防何革輅班師之後潛議罪當斬眞宗特完其首領竄斥之眾議甚郁也至今聞者擊指奮袂而起孰知眞宗意自有在也豈臣下所易窺哉蓋潛實白首老將耳目親晉接開運之禍變今坐擁十萬精兵以完中山示怯於契丹勿擊堂堂之陣勿當得意之鋭度彼縱能至澶淵必不能渡河待其將成渡河之役我出中山十萬畜鋭請戰之師一舉而蹙之彼契丹𨿽眾豈堪塡我洪流而代吾灑掃也哉或不克渡河我以此師覆其歸路片馬隻輪定不返矣恭惟祖宗無失刑眞宗豈特私一傅潛也哉眞宗淸淨垂拱之君不惑於羣策而決意親徵不以王超石普楊延斷契丹之歸路不斬傅潛之不濟師巍巍然振乎千載之上矣中山之形勢其何如哉惟我祖宗爲能用中山之形勢也何則在戰國介於魏趙之間屹然自成一國其地𨿽狹而謀至廣其人𨿽寡而材最武西足以抗秦北足以制燕無論趙魏也所謂中山君者是已太祖太宗時每時防秋之兵全師聚於定州夾唐河爲大陣量敵兵逺近出軍建柵仁宗謹是祖宗之制積粟則中山爲多畜兵則中山爲重命帥則韓琦焉至今廟而祀之嵗時嚴也太原府劉氏盜有之太祖皇帝親往而未之克畱以待太宗皇帝特封太宗爲晉王逮夫晉王卽皇帝位之四年親徵克之於是有宋受天明命平一天下萬國罔不臣妾逮今將二百年重惟太祖皇帝號令之所加鼓鼙之所及一日削平唐末曁五代百年之僭亂曽不足以摧枯拉朽諭之乃於太原獨艱難如此何邪劉繼元𨿽孺子也有郭無爲之謀侯霸榮之勇其兵樂戰不怯死其民樂土不輕去且復念曰太原吾父兄之世有也吾家所以革晉爲漢者自太原基之也彼石氏有天下者亦自晉而得之遂以晉自命也晉篡李氏之唐而李氏所以爲唐奪朱氏之梁者初實起諸晉也其上則髙祖太宗所以爲唐者晉奉之也楊氏所以爲隋者晉肇之也髙氏所以爲齊者晉大之也司馬氏以晉自命者實謂受命於晉也其在成周宣王承厲王之亂號爲中興者伐玁狁於太原也其後王師敗績於羌氏之戎王乃料民於太原爲成周之盛衰者又如此也嗚呼太原之爲鎭可輕付畀哉重以太宗皇帝之神武念太原久未下顧視羣臣誰可與議者首詢之張暉暉曰戢兵育民待富庶而後爲謀繼詢之張永徳永徳曰太原兵少而悍加以遼人爲援未可倉猝取也莫若先離其戎心又詢之薛居正居正曰太原自古難克之國周世宗之伐至於師老太祖破遼師於雁門闗南盡驅其人民居虎牢以西𨿽巢穴尙存而危困已甚卒得曹彬而謀之問曰顯徳開寶兩徵太原以當時兵力不能克何也帝意豈不深哉彬能身任其役帝遂決意親徵躬貫介冑曹彬潘美郭進等爲之將先以進守石嶺闗禦遼師乃降繼元平太原保全其人民而攺築其城郭將貽萬世之安也嗟夫兩朝三帝二十餘年而得之者一日甘心而棄之邪或謂唐自安史之後河北遂非朝廷所有亦何害乎爲唐也哉臣應之曰唐之河北固不幸失之然其據太行津大河以制河北太原猶在朝廷也此李徳裕相武宗毅然以身許國不赦澤潞卒能號令眞魏以誅劉稹成一代偉績也以兵論河北之鋭師固爲三鎭而飛揚然太原靑州各有兵十萬邠寧宣武各有兵六萬自足以制彼三鎭矣今又並太原而棄之古未之有也太原唐重兵之地今棄之矣而靑州賊盜久熾又未必有如唐之重兵也邠寧之兵凋殘於近嵗未易並言唐之宣武是謂今之汴都祖宗以重兵威天下千百倍於唐宣武之兵也太宗時張洎爲能言京師之兵制固於唐之兵制仁宗時尹洙又能言京師兵制出於秦漢上非特與唐室論也後來者宜不復措意開口於斯也柰何初變更於王安石卒殱盡於童貫天下之勢危矣惟陛下念之天下萬方臣妾不勝至願而三鎭之形勢臣愚略陳之矣臣前謂國家無名而賜之者敢復言之大凡王者愼於一嚬一笑不易以假人不知此三鎭於一嚬一笑孰輕重哉謂此鄰國爲有功則隋唐因突厥之兵以有天下唐郭子儀嘗以回紇南蠻大食之兵而興復中國矣安得人人輸以土田哉惟石敬塘父事契丹假其兵力以卽帝位割燕以委契丹而魏趙之地猶不與也謂其能戰則彼荒絕遐陬疆埸不易接未嘗一日與我國交鋒刃也亦未嘗與我國通玉帛之好也果孰怯而孰勇哉但聞渤海者髙麗之屬國也金人者渤海之屬國也髙麗臣事契丹而金人因髙麗以通好契丹者也在祖宗時嘗因髙麗以通好而昔困於契丹之三柵借兵於淳化之初也其後國家絕髙麗而不與之通彼國遂亦不通於中國逮熙寧初國家復與髙麗通而彼國方通好契丹不得與也柰何一旦彊盛傾奪契丹之國出其故君空其寶貨而式廓之謀不能自已遂欲翦滅乎我國哉在祖宗時嘗來奪我白沙寨路略官馬三匹民一百二十八口適其結和之使在京師遂館之不使還無防何渤海入貢而渤海之酋爲釋二國之忿遂詔還彼國之使不知今日彼國之稱兵域外欺蔑我國孰與三馬百人多少在祖宗之令當何如哉議者曰彼其頓兵城下何詞謝之曰唐廣徳初突厥自涇州犯長安至於代宗幸陜而郭子儀帥師則吐蕃望風遁去越二年僕固懷恩以吐蕃回紇羌渾二十萬寇京畿郭子儀以回紇伐吐蕃而難平皆未有割土田以奉之者也恭惟陛下始初淸明之時天以彊敵警懼陛下增修聖徳巖廟之上肉食者必有長駕逺禦之術三鎭已復歸於職方氏矣顧惟疏逺小臣必待百官班賀之後乃得與昆虫共慶也𨿽然臣猶將有所陳者唐杜牧最善論兵謂上策莫如自治漢皇甫規善用兵而先零諸種羌慕其威信相勸降者十餘萬則以威信爲幹櫓也規之言曰力求猛敵不如淸明勤讀孫吳未若奉法皆自治之道也又如程苞於板楯蠻但選明能牧守自然安集不煩徵伐亦知自治者也陛下誠得如皇甫規之有威信者爲師帥程苞之明能者爲州郡則三鎭之復爲王土可指日而期也然而此則邊埸之臣自治之道也若夫人君之自治者無時而不然尢見於變亂之後猶之治兵也漢路溫舒嘗爲宣帝言之曰齊有無知之禍而小白以興晉有驪姬之難而重耳用霸近趙王不終諸呂作亂而孝文爲太宗禍亂之作將以開聖人也文帝永思至徳以承天心崇仁義省刑罰通闗梁一逺近禮賢如大賓愛民如赤子內恕情之所安而施於海內是以囹圄空虛天下太平夫繼變亂之後必有異舊之恩此聖賢所以昭天命也溫舒於是逺不及髙祖近不及武帝可謂知務矣其視東方朔對武帝之化民不言堯舜而言文景尢著明也今陛下繼變亂之後思所以昭天命者其不在仁宗乎凡溫舒之稱文帝者實爲吾仁宗而云爾也核而論之仁宗於斯大徳加以嚴恭寅畏翼翼而純美漢文未必無愧色也且文帝二十三年逮其嵗晚頗惑異端孰如仁宗在位四十二年日愼一日圖治愈切求言愈急用言愈勤正徳愈勵使漢文加之二十年之後不知果何如也語曰不知其君視其臣漢文之臣略如前之所陳者矣孰如仁宗初相王曽李迪呂夷簡晚得杜衍文彥博韓琦富弼其在內外大小華國命世之臣蔚乎不可稱數也其用之未盡畱以遺子孫者呂誨範鎭司馬光呂公著皆社稷之衛也陛下今日繼變亂之後誠能得臣如仁宗時不開邊以玩兵不專利以殘民不急刑以殺士不禁諌拒諌以自蔽則何慮乎金人之來是謂大有上九自天祐之吉無不利之時也是謂洪範九疇彛倫攸敍之時也倘或不然使戎馬交馳於境羽檄旁午於前漢幸而有皇甫規張奐爲將而不幸胡廣趙戒爲相其中則張讓段珪曹節輩凶閹爲之虎狼唐幸而有郭子儀李光弼爲將而不幸元載盧杞爲相而其中則李輔國程元振魚朝恩輩凶閹爲之虎狼則天下之事去矣是謂困之六三困於石據於蒺藜入於其宮不見其妻凶之時也是謂洪範九疇彛倫攸斁之時也嗚呼天下治亂興亡之迹出一轍也如此其在治世旣有明君則必有賢相而將臣自出矣臣𨿽至愚不願國家獨以將稱而無相也昔者賈誼慟哭於明時不勝其忠也阮籍慟哭於衰世不勝其憂也當今執政大臣必有撥亂之才干國之器請爲陛下念之臣前所謂大有上九自天祐之吉無不利者乃自乎六五之君厥孚交如威如吉也六五有信以交乎天下終以威乎天下是謂徳威故能以一柔用五剛使上九受天人信順之助吉無不利也大有之君於是乎得以遏惡揚善順天休命如其惡者不遏則善亦無自而揚何以爲大有之休命也大有一變而爲幹幹之徳首在剛健而後曰中曰正曰純曰粹曰精也人君之徳固宜先之以剛健而繼之以中正歸之於純粹精而天下何難乎爲治哉臣愚言不識忌諱陛下赦其死幸甚臣前所謂朔問二篇者今輒隨封事上進以備乙夜之覽重增死罪陛下赦之幸甚臣說之昧死再拜

朔問上

或問唐杜牧言山東王者不得不王霸者不得不霸其說果是乎曰牧之意勤矣其論失之迂而不宻蓋山東不足以兼河北河北爲能制山東牧安得以天下之勢專屬於山東也哉至於牧言河北視天下猶腹心天下視河北猶四肢則是也牧曷不曰河北者天下之脊也有大伾爲地喉有大陸爲地腹其勢足以吞天下而容納之也況有天下者得河北則得天下失河北則失天下凡有國者得河北則立失河北則亡其國𨿽不正而得河北則彊其國𨿽正而失河北則弱其國𨿽無道而得河北則彊其國𨿽不至無道而失河北則弱是何也自周不王而天下分裂爲七其敵國三曰秦曰齊曰楚其與國三曰韓曰魏曰趙其附國一曰燕燕趙魏三者皆在河北而趙爲約長與秦則秦重與齊則齊重與楚則楚重彼狼虎之秦欲搏噬諸侯一擅天下者累數世而未得志也逮夫始皇二十五年滅燕滅趙乃明年滅齊降魏遂兼天下攺諸侯爲郡縣銘金人以視得意矣二世之立盜賊相隨而起陳勝𨿽首兵於楚而張耳陳余立歇於趙天下之心始爭王矣當是時所謂河北軍者爲最可畏也項羽渡河與秦軍遇九戰絕甬道大破之於是乎楚兵冠諸侯秦之失天下自此始決矣是河北爲秦重如此也漢髙祖之興非勝廣之勢且無餘耳之交未嘗一日伸於楚𨿽先入闗而不得王其危甚及乎命韓信曹參張耳帥師伐代獲夏說遂伐趙獲歇殺陳余以張耳王趙由是信得以襲齊殺楚龍且越明年五諸侯圍羽垓下而滅之漢於是一祖三宗煜其盛矣不幸中間盜於新室更始庸孱不足以奉君天下光武﨑嶇北渡河其窮自稱邯鄲使者而屬爲北道主人者不知凡防人也不意漁陽上谷之突騎精兵良爲已來乃取邯鄲殺王良敗銅馬於鄔【在鹿城】敗靑犢於射大【在武徳】敗謝躬於鄴由是鄧禹克河東冦恂克河內遂卽位於鄗【在髙邑】光武旣以幽冀兵中興漢室乃立營黎陽以蓄河北精鋭謂之黎陽營其視河北未嘗不少在意也其後子孫不知祖宗王業之本河北爲袁紹之室矣曹操𨿽自視英雄而切齒不與俱生者惟紹也紹死譚軍黎陽與尙爭冀州是二孺子者實自屠剪以爲操之奉操得黎陽取邯鄲取鄴牧冀州卒以冀州之河東河內魏郡趙國中山常山鉅鹿安平甘陵平原十郡封魏而亡漢矣是河北爲漢重又如此也晉因魏以一天下才二十年趙王倫內閧成都王潁外潰潁軍次於朝歌惠帝以十萬之師次於安陽潁以石超來戰王師敗績於蕩陰惠帝裹瘡流血僅以居於鄴而王浚劉元海石勒汲桑輩皆爲潁而飛揚於河北潁初利羣眾以爲一身之爪牙而不知其後卒移天下之荼毒豕塗鬼車人人自王視中原如無人境晉才阻江而有之是河北爲晉重又如此也隋文帝以後家之勢有竊移周宗之謀而忌尉遲逥在相州據趙魏之土未敢發也及以韋孝寛取逥殺之資相州之勝其取周如拉朽遂滅陳一天下煬帝忘滅陳之師遊溺不返楊感李宻肇亂於黎陽王須防歷山飛輩潰於燕趙以蹙揚州之禍曽不得一抔土以自覆寧論隋室之存亡乎是河北爲隋重又如此也唐興楊感輩驅除河北其定中原甚易旣殺劉黒闥平河北遂一天下明皇以聲色喪其神志相牛仙客而將安祿山招河北之禍虎牢失其固潼闗失其險兩京七廟一日丘墟帝僅以身還自蜀而河北卒不復歸於朝廷蓋往時安史之禍猶太陽疾者勢𨿽危而湯液亦易爲功也惟是僕固懷恩飬冦自資畱賊遺君父以祿山之黨李懷仙李寶臣田承嗣薛嵩輩分帥河北天下謂之四冦者其病猶殗殜人𨿽亡而厲气不已也其後朱滔主盟以冀王田悅以魏王王武俊以趙王又以建興王李希烈天下謂之四叛𨿽有馬燧爲將將百萬之師而竟無尺寸之功益堅悖亂之志又其後朱克融囚張靖王庭湊殺田正天下謂之二冦𨿽有李光顏爲將將百萬之師而竟無尺寸之功徒使姑息之風益熾又其後城堅社老風雨自神不復知有朝廷朝廷益弱而馬燧無子李光顏無孫彼狼子豽孫夥且健也百餘年間朝廷固無一矢渡河而河北三鎭按重兵視本朝煙塵之驚播遷之虞亦未嘗有一人勤王者卒以佐朱溫亡唐焉當時諸鎭跋扈者倚河北爲城社其餘秉節旄者竊援河北以自張大不與河北締交好者不足以取重於朝廷朝廷或增一城浚一池而河北怨怒上聞卽日爲之罷役或興師問罪他鎭而河北必來撓王師朝廷於是待河北以殊禮而示諱執政謂爲當然而恬不怪識者惜焉馬燧勢可以破田悅而逸之蓋燧自知其有所不可者憲宗能誅元濟而不能不救王承宗武宗欲伐澤潞而先姑息魏鎭則河北爲唐重又如此其甚也故曰凡有天下者得河北則得天下失河北則失天下庸不然乎又如桓溫劉牢之劉裕經營中原傾國之力有將有兵驅海島而來勢若壊山人皆樂歸向而獻壺漿爲日已久也柰何溫敗於石門牢之敗鄴裕不守闗中竟不能成天下之功皆以不得河北而失天下也所謂凡有國者得河北則立失河北則亡者苻堅之秦取燕慕容暐而立拒於燕慕容垂而亡托跋之魏取慕容寶而立分於髙歡而亡朱氏之梁婚魏據梁而立失魏失相而亡李氏之後唐得魏滅梁而立契丹入自河北而亡石氏之晉以河北奉契丹而立李殷納契丹於定州張彥澤以契丹犯京師而亡劉氏之漢委河北父事契丹而立郭威起於鄴而亡也所謂其國𨿽不正而得河北則彊其國𨿽正而失河北則弱者曹氏之魏彊於劉氏之漢是也所謂其國𨿽無道而得河北則彊者髙氏之齊彊於宇文氏之周是也嗚呼河北爲天下之勢重輕如此君天下者愼之哉恭惟我藝祖亦自北徵不戰而受天丕命

朔問下

或問河北重於天下如此宜夫本朝之待河北尊其命帥遣使凡百非他道比其優河北之民者所以厚天下之本也柰何近日事勢舛迕大河爲患頻嵗而未知導之之方曰河北有大患二而河不與焉或問大患二何曰一曰外患將起二曰根本方蹶何謂外患將起大凡君子相與則能始能終君子而與小人交則小人卒以君子爲可欺而殘之況以中國之尊交於契丹而謂可以久而敬乎契丹自澶淵之盟到今九十有八年矣可謂久矣古未有也宗廟社稷之威靈於是乎在然今敵君鴻基者與有力焉塗路之人皆知敵君𨿽生漠北之鄕爲人仁柔諱言兵不喜刑殺慕仁宗之徳而學之每語及仁宗必手加額爲仁宗忌日齋不忘嘗以白金數百兩鑄兩佛像銘其背曰願後世生中國其用心蓋可知也敵君今年八十有餘矣不幸無子監往時其叔宗元竊發之禍約束其孫燕王者甚至惟恐其不類已也燕王少時亦有令譽雄傑可畏今其爲人殘忍好殺眞狡黠之性也日夜惟田獵是好挾弓爲戱自視年齒旣壯而志不得逞益復恣睢猖狂動多不義日者無名頻防集甲馬是有器也彼有永丰庫者儲中國百年之金幣不知其防多也敵君未嘗輕用一毫如燕王一日發之以資南入之計是有財也加之上下同欲天性能辛苦喜兵戰𨿽兒童婦女亦武而善騎不勞部伍不擇器械可謂有操刀必割之勢也彼往時所謂劉六符者有古燕男子之風嘗爲其國謀主謂曰大遼𨿽與中國通和要當十年二十年必以事撓之使中國知吾非怯而忘戰者中國常惴惴不自徳於嵗幣則大遼常有中國爲之奉矣今彼二十年間必遣泛使有要於朝廷者六符之謀行也嘉祐初蕭扈來請河東地界王原叔折扈扈不能對以封疆條目示之使扈歸熙寧間蕭禧復以河東地界來請而竟得地袤延千里又往時泛使請朝廷無納元昊之和而朝廷卒與元昊和近日蕭儼請朝廷罷兵無西討朝廷乃爲之罷兵其動如所欲日復加深至於間者斫栁敗鹽刺義勇三事近日燒場一事牙蘗不制謂中國柔可侮而不足憚宜彼有動如所欲之心也比年泛使嵗使馬足相及至於市井細民或指一北人曰是姓名某者嘗客於吾某州某所𨿽未必可信蓋不可不信彼旣往來之數其視北州如其族帳中出入凡我地裏之險易人情之好惡休戚舉無不知若夫北京無重臣如韓魏公致彼攺常禮而以名奉書安撫使無名卿如歐陽公使彼知慕而不敢犯守邊無宿將如王允則何承矩折衝談笑之間奉使不擇人動則失辭坐貽之恥兵𨿽分將専教而益驕且弱其數至寡有司以闕額錢爲之利府庫倉廩俱空而有坐倉之糴及時闕月秩之錢入夏未賜春衣之嘆置官專糴而髙價與細民爭利僧道不卹而以度牒射利市井蕭條屋廬閒閴道途辟而民多饑饉流離死塡溝壑又皆彼坦然身所見聞者其熟知中國虛實不誣也是謂外患將起何謂根本方蹶國之根本在民今河北之民實古趙魏之俗也悲歌慷慨起則椎剽掘冡趙俗然也剛彊多豪傑侵奪薄恩禮好生分者魏俗然也二者至今皆然在唐一陷於四冦其畔援不義卒與回鶻土蕃俱惟以禮義感之則其用力亦復勁正不可奪惟恐其過厚所謂國借十世之基家承百年之業士食舊徳之名氏農服先疇之畎畝商修族士之所鬻工用髙曽之規矩者惟河北爲然也今國家禮義之所感深且久矣其民乃輕於轉徙若甘心溝壑者何也不幸天災流行水旱之不時甚或頻年曽不間三年否則五年斯民何力以勝此災耶嗚呼天歟抑亦人之自致乎前年兩河俱災流民處處而居如此京十餘萬人通利軍亦不下三四萬人今年邊陲之人復罹災繹繹而來未可以數不知河北之根本果何寄耶蓋又有以誘之者矣人情捨害就利爲不可彊況或誘之使前哉前日河北流民多得新田於唐鄧許汝之間者物賤役輕非河北比今日災歉之民其心動揺每遇無年一人投袂而起負老𦇤防隨之者百十爲伍渡河而南惴若不及安得根本之不蹶耶夫河北之所以重於天下者非謂太行常山之險河漳滹沱之阻也謂有吾民十世之基百年之業武於山河也今嵗嵗蹙之去北而南捨畎畝而就溝壑則𨿽有天險孰爲之守耶言之及此可爲寒心萬一邊塵之起吾民如盛且彊則荷戈彎弓而戰者皆兵也我之太行常山於是乎爲險而河漳滹沱於是乎爲阻矣民之衞室廬保墳墓有不待號令而奮者顧何所不克哉今日之事勢如此柰何彼天災流行水旱之不時亦有國之常也其患何不見於異時而特出於今日乎蓋有以致之然者矣漢鮑宣言當彼之時民有七亡七死以今日事勢論之亦有七亡七死甚於宣所陳者吾民安得不捨此而逝乎請試言之常平錢散之上戶𨿽多初非所乏散之下戶二千或一千無補於嵗費名爲二分之息而又有頭子之息聨甲之息鈔旁之息人情不免之息不知其息竟爲防分責之於夏則請以冬爲期及冬則已晚而不勝其責貧者以累富彊者以累弱一人以累一甲一甲以累十數平人辭訟爭鬭桎梧鞭撻多常時者數倍賣田易牛撤屋鬻子一亡也異時單丁女戶無役第四等戶役所不及今皆責之輸錢以弱佐彊以下補上上戶易於輸錢而樂於自恣於是快其蠶食無厭之心而侯田侯宅且自若下戶易於效力而艱於輸錢平嵗猶勉彊而足不幸凶年惡嵗𨿽有力而不得效必責之以平嵗之錢而募遊手之民由是民皆樂去南畝而事遊手遊手恣於下兼並恣於上二亡也異時義勇取其藝而不防之以文安於鄕疃而不徙之州縣今保甲諷誦教法殆如兒戲捨中國之法度而學羌戎之之跳梁旣以蕩動其心志而又集之州縣不卹所費如一中縣嵗教保甲三千人其偹弓矢供飯食一月之中人費五千則凡亡萬五千緡人費三千則凡亡九千緡如集之州則其費又倍之絲毫無所補而嵗亡萬千之緡其何以繼三亡也河北之鹽異於他處非觧州之地可巡禦非江淮之務費煎煉或河水所淤之地不生寸艸而白鹻是生或天生鹽地百種不生而亙野皆鹽鹵或生鹽艸而火之而水之鹽立成矣祖宗因其俗而順其欲稅之而不榷河北之民以爲祖宗甚盛徳也仁宗時王宣徽議之不可神宗時章潭相議防之不可及潭相當國卒申前日之謀而之一旦使營生之民爲刑戮之行商失業居民失食掩恨咨嗟四亡也仁宗時或欲以渡河之利歸有司議者謂河渡本以利民不可反以病民而止今有司卒以渡河爲利又兼利乎坊場使河渡少於異時而坊場多於異時坊場之多是有司利於買名課利錢之入也方其輸買名錢時有實封投狀之法自謂盡善矣不知此乃投骨鬭狗之術角勝負得者固小人之常態而河北之民爲甚椎剽侵奪之風非一日故也方實封投狀時不顧嵗入之實於已如何惟恐買名錢之不多於其儕輩及其得之或破產不足以爲約而姦欺抵詐上下相防紛然並出惟恐不逞嘯集之有地盜賊之易於淵藪五亡也河北之民旣多泛溢之苦辛而一嵗之稼不敗於波濤則起夫以完堤防如一中縣嵗輸夫錢六千緡猶大惠也若必責之爲役則其費又數倍六亡也牧野之在河北尙矣今一切委之使編戶飬馬不但損國威虧軍容而民芻秣之外又有視效之勞不敢出入之自漢已患一馬伏櫪當中家六口之食亡丁男一人之事今何獨不然七亡也七亡尙可又有七死凡名利入之源有司專之而日斵其資一死也郡縣以文具逃責之官任遊手不土著之吏役鄕村者狼虎鄕村居府庫者螟螣府庫斯民束手就斃二死也刑罰加嚴告訐之門日多使民出陷機穽三死也貧窮則生盜賊武事不戢則生盜賊田野桴鼓不少休息四死也天災流行上恩𨿽厚而錢谷吏艱於蠲放閣上恩不得下州縣怯畏不敢以民命爲請寧就流移之大費不肯捨租稅之小費凡民與其伏田疇而被所責於鄕縣不若流移而仰哺於他州卒於溝壑之歸五死也上之恩澤旣不下惠而下之疾苦又不得上聞諱害而言利欲詢謀而不得議成法縣令不以戶口多少爲殿最而以斂財足否爲賢愚當其水旱方至之時視民之沒溺不敢發倉廩必待報於使者當其穀賤可糴之時又亦不敢開倉廩以收糴而必待振於使者使者之命來而無所及矣州縣得治民不得救民得刑民不得飬民六死也凡下之效甚於上之所好今民見朝廷使者州縣長官一切以財利爲事靡然爭相封殖饕餮無紀不知禮義至於父子訟財夫婦異貨所謂諸侯好利則大夫鄙大夫鄙則士貪士貪則庶人盜今見之矣俗皆曰何以孝弟爲財多而光榮何以禮義爲史書而仕官亦可以信矣彼嘉祐中願實之老今皆逝矣後生耳目慣習不復知世間廉恥事七死也民有七亡而無一得有七死而無一生是謂根本方蹶然則柰何請厚本一俗弭外患於未然

景迂生集卷二

欽定四庫全書

景迂生集卷三

宋晁以道撰

奏議

負薪對

負薪有廊廟之憂固善矣其如廊廟之恥何曰廊廟顧豈無憂哉特與負薪異耳且天下之患莫大於同樂而異憂作負薪對

今上卽位元年正月初金人以我疆埸之臣無狀斥不明遂據我河北入我河東直抵京師城下金人非漢老上單於之比也其兵亦無老上單於十四萬之眾也彼時烽火照甘泉宮望長安猶逾百里而逺今何爲使我直有城下之師犯孔子春秋之大禁夫其或者警懼漢文帝者猶淺與負薪憂其九失而有三策皇帝陛下初下親徵之詔逺邇聞之靡不思奮咸曰是我太祖皇帝之舊章也今皇上眞似之也太祖皇帝受天眷命卽位之四月昭義軍節度使李筠叛習五代之餘釁自恃其兵馬之勇可稱其山河之壯太祖親徵倍道兼行其勞至於聖躬負石馬上使太行不得以爲險卽日城破筠投火以死蓋是舉也樞臣廷祚爲太祖獻防曰宜出師擊之西京向拱曰陛下宜速濟大河歷太行稍緩之則使賊熾矣控鶴左廂都校馬全義亦於澤州城下進言曰緩之適足以資其姦便全義中矢拔去被血以先士卒筠不得不與火俱滅之速也是嵗九月揚州李重進自謂周室之勲舊繼以叛聞太祖親徵復如李筠與火灰燼筠則北結劉旻重進亦南通李景其禍心不淺而不及掩耳於迅雷則柰何嗟夫金人之勢逼於前日而鑾輿之出異於他日者陛下無謀臣如廷祚如拱而將無如全義者乎如其有能成陛下之初志者天地爲之威怒風雷爲之震擊跛者起而喑者呼寧論女子童稚奮袂之勇哉或曰如陛下卽位之初何曰陛下卽位之初孰如太祖當宋之爲宋方四月之初哉或曰論兵則我寡彼眾曰戰之勝負不在兵之眾寡而在將之能否自古以來不可勝言也莫若以今事著明之太祖在周時以百騎卻遼梟將髙模翰之兵數萬於瓦橋闗之北開寶初太祖命曰欽祚以兵三千於定州背城以破遼六萬於時軍中有三千打六萬之謡至今塞上兒童猶以此語爲戲不忘也借曰兵寡豈無三千背京師城而陣當見人人如田將軍也闗北百騎則待陛下之臨戎復如眞宗皇帝攺元之二年乘六龍幸大名遼人望天戈不及戰而大敗遁去越五年禦龍轡幸澶淵遼人才至望天戈不及戰自敗而請和是我不速於和而旣利則能久者也於時上相畢士安開其謀次相冦準堅其行殿前髙瓊效控馬渡河之力皆賴上意先定於前年之徵也太祖再出徵眞宗亦再出徵若其問罪河東則太祖太宗皆一出徵陛下不一出徵乎其失之一也圖功以威克愛者政典也政典者軍政之典也治國之常道則威與愛均也方有事時漢景不能誅晁錯則天子之威令不申而晉室割據之亂象已肇也唐肅宗之威令不申而有郭子儀李光弼爲將不能平幽薊武宗之威令申以石雄張仲武爲將而足以討澤潞近者周世宗卽位之三月親徵劉旻及契丹於上黨其愛將樊愛能何徽敗績世宗立取而斬之將校股栗思用命而劉旻在太原亦爲之破膽失據世宗之師由是出無不勝而四方僣叛相顧失色中國之威一日而振實爲我有宋之驅除也國家不幸有敗國徼亂之賊爲萬世之羞非戰將一日失律之比者曰京曰貫曰黼曰攸曰【闕】方金人在城下時宜梟以視之又醢以賜之因有詔勅曰此醢非他物也爲人臣而不忠者不度事之利害不慮國之安危天命予一人戮之凡食者誡焉無怠彼金人𨿽甚怒我而大將亦甚服我賞罰之明顧弗之懼哉捨此而不爲其失之二也兵出無名事故不成明其爲賊適乃可服古兵法之言也唐髙宗時薛仁貴爲蘇定方討賀魯而言之遂克成功今國家於金人曽不遣一介之使問其所以來者何名也彼素通好契丹乃一日滅契丹之國自建隆以來通好我有宋復一日舉烏合之眾頓於堅城之下果何名哉夫我固其與國也玉帛初陳車傳未息相與之新當如是乎無乃疆埸相侵乎請責之疆埸之臣否則將帥失信乎請責之將帥之臣今日果何名也耶執事者旣不責金人之無名又不思所以折之者重可惜也何則自古兵之大禁垂車深入則敗猖狂不制則亡貪人金幣則滅有所恃而驕則眾相殘淹時而兵老則下必圖其主帥金人俱犯此五者我出而攻焉可也執事者似未之明也茍不明也此則敗亡反在中國矣可不念乎金國之君不知何人恐非漢髙之英雄唐太宗之材武可與爲比也其謀臣郭藥師者惟能與我閹貫爲謀而嗜利尢甚如中行說輩借以資其身取富貴耳恐亦不可比祿東贊之辭婚可以動唐太宗尙結贊之狂謀防能擒渾瑊如藥師者使得一粗曉邊情部隊將說之不過一二言而折服之矣刑余而又責之貫實在部隊將之下者也大抵不知其兵則視其將不知其眾則視其國不知貧富則視其器械不知其所爲則視其所好金人之將如郭藥師則其兵可知也其國之東西防何南北又防何先附髙麗後附契丹介於奚霫室韋靼達之間實東北諸國之尢小者今亟興師乘馬而南則其眾可知也器械必資銅鐵竹箭膠漆之上品舉非彼之所產宜其窳頓不剛惟我國之器是取則其貧富可知也金人之嗜好出則攻城略地入則搜乘補卒則其所爲可知也凡百混一天下之模未嘗偹也昔侯景所與同惡無非駑才其黨自嘆曰乖僻至是安得不敗金人似景未必有持久之術也茍明乎此則何憚而不與之戰焉旣此之不明其失之三也金人欲結和須割地以河爲界執事者不盡河以與之姑與髙陽府中山府太原府計其郡縣無慮名城將百數自以爲有謀也不知今天下者太祖之天下也孰敢謂寸土不在王防圖哉髙陽中山者我太祖太宗曁周世宗躬冒矢石艱難而得之者乃一日談笑而棄之耶太原則太祖太宗相繼親徵冒矢石甚於河北其艱難則久於河北眞宗自謂先帝竭四海之力以得太原顧弗重耶又忍如墮甑而棄之耶執事何不往告之曰彼初稱女眞時在我太祖朝嘗取我白沙塞三馬適爾通好之使在闕下太祖命畱之無還次年渤海之使爲女眞重申舊好則送之其在太宗時女眞困於契丹之三柵遣使借兵亦相好甚矣不意欲盡取中國之地如今日也此其失之四也金人且無已日遣使徵黃金重幣不知其防何但聞國家府庫空竭下捃於公卿大夫士家細不遺乎閭裏民庶其上逮宮幃供奉之器則志在防鄰者當矜之也方唐吐蕃縱橫輘轢時入京城刼掠黃金則固有之亦不聞明言求金於王城也其在鹽州夏州者則嘗求金矣是以吐蕃施於鹽州夏州者金賊傲侮於京城也不已甚乎執事者何不諭之曰府庫者祖宗之府庫也國家於經費之外未嘗敢以一毫賞無功也且國家初未嘗相聚斂之臣亦無事於庫府之富也安得有金以滿谿壑之欲哉在我國家之初女眞嵗以市馬於中國而資富其後女眞結好契丹則中國但知有契丹之馬而不知有女眞之馬也女眞之名馬遂亦絕種得非天以其馬畀中國而不畀契丹乎女眞又安得而私耶以故興師而南惟以無馬爲恨出令徵索而未知已也豈彼旣不得吾市馬之金乃爲此過求耶人情皆貪而多詐若彼國之進取無已髙麗尢畏之雍熙間嘗爲吾使者訴之也以黃金棄之溪壑此其失之五也春秋重信盟生於不信春秋是以誅盟中國諸侯之盟固所在誅況以中國盟夷狄乎又況以王人與盟乎隠二年唐之盟魯與戎人盟也此春秋始隠之一端也僖八年洮之盟二十九年翟泉之盟王人與盟也此春秋責齊晉之重者也兵而不已至於盟盟而不已至於質子則又春秋之所不誅也在漢唐時但聞外國有質子於中國不聞中國有質子於外國禮則然也金人一日於王城下盟誓而質子茍有明春秋之大臣則其責當如何無乃失我國之所以尊者乎彼如有求質子而及親王也何不諭之曰親王者上皇之子也陛下方如堯親九族忍棄上皇之子於外國乎如質陛下之子則方就外傅未任行伍之事也彼𨿽怒我未必不念我父子兄弟之親也聞此言恐亦惻然哀之矣又如求質宰相則當諭之曰宰相者陛下之股肱也何可一日不相與以成一體乎邦昌者𨿽不知爲何等人旣命之爲宰相則當待之以宰相也彼方重視君臣則必知宰相之重矣亦聞此言而得安乎𨿽然質固何有哉曹公因韓浩拒呂布不顧夏惇之被質著令有持質者皆並擊弗顧由是刧質者遂絕此曹公所以能振威於中國也今我國不得其所以爲尊者其失之六也然金人一日得吾瀛定並門重鎭未必能爲其彊其得吾金幣無慮數十萬未必能爲其富何則其俗喜相吞並鬭爭是其勁悍英武流獘所必至也極其彊則必爭古今國家名號大小見於史冊者百十今其存者無一二皆以其財富而自底滅亡者也今𨿽彊敵禍變生於不測未可知也惟有一事大可懼者又特遺之以謀臣也遂將使此敵國得以其彊者爲彊富者爲富可不懼乎國家以契丹歸朝官悉遣歸於此敵國無乃執事者未之思乎蓋此色人布滿州郡無慮萬數逺者十數年近者三四年且嘗預官聮臨局務亦有喜讀書通吏事者其便弓馬多膂力喜戰鬭則又其性習然也且於中國之事體人物靡有不知其孰彊孰弱孰能孰否與夫道裏孰逺孰近孰險孰易皆得以爲彼國之謀其害一也此色人在中州初頗喜自陳其髙曽之家世曰此大家者吾之同祖也曰此郡縣者吾墳墓猶存也幸今復爲王民亦頗買田種藝與人家婚姻其意不淺矣亦頗有惜中國不用賢多遺才爲司馬公而嘆息者今一旦阻其慕王風之心投之於燕南薊北之境則以其苦心爲之謀生其害二也且彼與金人亦有平日怨嫌不相能者或當南北戰鬭時兵刄相殘之酷者今又一旦快彼雄心其害三也彼擕老防慟哭駕戎車彎弓露刄而行籍籍道路間言曰投彼死爾孰若死在此以故所過之處閉戶避之旣宿而去則居者相賀如其爲彼用也亦可慮哉其害四也金人分布於城下時此輩亦有請質妻孥願與之格鬭者廟堂之謀曽不知出此而州縣固不敢上聞矣此一大便而資以爲彼彊敵之用其害五也彼歸自契丹而乃復歸之於金人不知爲何名也無乃示怯於金人者過甚乎其害六也使彼顧盼之間褫我國之衣冠復幽並之舊俗弱者羞恧彊者怨恨道路爲之咨嗟非王者者無外之度非天下無不覆之美其害七也明有此七害而議者不過曰廟堂有徙戎之論爲日久矣適此時而徙之不貽中國他日之害也復請之曰如可徙也豈無異日執事者幸少待之徙之金人孰若待我國家廟堂之議成復疆理幽薊之舊土使彼復有仕於彼乎且諸葛亮於南蠻四郡皆因其土人而仕之矣借此萬餘人皆無所知觧直以增彼馳突之數固亦不可彼敵國實難得生齒所以汲汲是求也昔朱克融輩方饑寒於京師時從宰相乞一飽之日而不可得安知復有幽燕故巢不沗其祖滔之風終爲唐室之害哉乃不用宣和七年以前詔書復存之於中國其失之七也此賊蟻聚於城下時大臣不知畫謀不知一日縱敵百世爲害戰士不肯盡力蓄禍以累君父圉人養虎自貽害不勝責也傳曰無仗節死難之臣孔子傷焉可不信乎設不能有鐘鼓舉而伐之尙可震而逼之合而圍之使人不得渡馬不得食敵師不忿而轉鬭以去則相率而四散矣柰何旣不能攻又不得圍縱其逰騎散卒或百或十朝出而殘一邑又明日出而殘一邑王畿根本之地富室最多適足以資其流血成溝也王畿蕩滅將盡遂及輔郡諸縣鎭走官吏如雞犬取故相家孫女姊妹縛馬上而去執侍幕中逺邇膽落不暇寒心然非金人殘之也實官軍殘之也方敵入一邑時未聞官軍一人襲而來救咸謂彼出不意而我適不爲之偹也以故如閹貫前日臧底河之敗士卒死者十萬不減永洛之酷朝廷莫得而聞也貫蹙熙河經略使劉法出師爲西賊掩而殺之如擕童稚朝廷受百官班賀西賊之防也近而劉延慶於雄州北僵屍百餘里而棄金帛軍實於積尸之中不可稱數並取雄州弓手天下稱爲梟勇而契丹素所畏者貫悉殺之朝廷旣不正典刑於延慶而貫尋封王矣法制之兵當如是乎其失之八也或曰國家徵兵於方鎭而未至也前與之和矣曰城下之盟有以國敗不能從也是春秋之法也敢不守而行之韓信之伐齊先有酈食其與齊和矣李靖之滅頡利唐儉深入虜庭而和矣薛仁貴之取九姓先受其降而知降者僞則不若悉坑之之威也是皆春秋之法也何獨古人以制勝今則失之無乃天下之士惡言孔子春秋之乎𨿽然徵兵於方鎭而不急奔命者其故何也漢陳豨反於代髙祖以羽檄徴天下兵未有至者髙祖乃躬選壯士於邯鄲蓋豨之罪未白於天下也唐代宗有吐蕃黨項圍京師之危詔諸道兵四十日無一人入闗者吐蕃黨項𨿽爲天下所嫉而程元振李輔國凶閹之不君復爲天下之所忌也天下豈不曰元振輔國者吾家之吐蕃黨項也塞上之吐蕃黨項吾力可及而吾家之吐蕃黨項吾力之不可及也今閹貫之凶焰出元振輔國上旣未梟而醢之尢爲天下之所忌也然實因兵制驅之而然者何則兵在州郡則兵馴而州郡重兵專命將則兵驕而州郡輕蓋將重則州郡不得不輕將驕則兵不得不驕惟州郡輕則帥府輕帥府輕則京師輕此天下之勢也祖宗之兵寓於州郡命其守臣曰知州軍以某軍重某州也其將則州都監是也州郡都監平日事其守臣卑且謹則其兵無自肆也此祖宗之兵制也開寶之兵三十七萬是謂必勝之兵至道之兵六十六萬是謂威武之兵天禧之兵九十一萬是謂太平之世保大之兵慶曆之兵一百二十五萬是謂昊賊之後應變之兵皆以根柢京師而支幹四方宜其百世莫得而加損於一日也乃有大臣喜變更祖宗之法度兵制亦不得而存合數州之兵以爲一將將重而州郡輕矣州𨿽有兵之營幕而窘於月食時衣其號令之所加進退之所系則在將而不在守臣以都監而領剰員廂軍之外不知將司一事也將兵視州民如胡越將官待守臣如冦讐又有大可懽者幸宗廟社稷之靈無回戈吞噬之變則昧者未之諭也惟司馬溫公熙寧中在洛下見畱守前宰相韓絳以數十老弱之卒奉防禱雨中嶽而將兵有出城之禁奏疏論之曾布帥太原躬自不勝將司之無禮而終不以將法爲非也今者不幸有金人之役如徴舊制之兵則詔至一日之日則一州之兵奔命而東上不必待於他州切恐他州之我先也州兵之急於用也今徴新法之將兵而將兵分數州必合而起之又各仰其州之錢糧以資之是州兵一日之事爲將兵累日之事也將兵之不可急用也如此國家承平日久人材不甚相逺都監之材武不知視將官果如何惟閹人之役商旅之族乃得超授將官而都監孤寒以考第平進者不敢與之比也此州郡兵制之失使其赴援不時之也若其京師兵制之失使其寡弱不足以爲京師之重而威乎天下者亦其自變更祖宗之舊制也祖宗知漢唐都雍與洛以山河爲險人可兼而有也今都汴陽無山河爲險而惟以人爲固乃屯重兵於京城之下或分糧於京畿之邑他人莫得而輕重之惟我以之爲用是本朝以兵設險險於雍洛之河山也柰何喜變更之大臣銷去祖宗傅城之兵營曰坐縻太倉無用也曰闕額之金因得以爲利也閒地可以建室廬也大臣而淺且陋一至於此安知百世之安危哉宋守約自以並營爲功聞於一時矣使我翊衞京城之兵營十無一存者矣今之貴臣彊宗則爲別館園囿與夫道宮釋宇者皆昔之營地也後生但誇今曰遊地之雄孰知昔日宿兵之雄哉倘如祖宗之舊制城外之兵營棊布相望而謦欬之音日夜徹乎數百里之間使四夷來朝貢者逺而望之於鬱蔥佳气之外有森然不敢仰首之威光則彼金人𨿽欲肆威於城下而無以畱旦暮也祖宗以兵爲險而城不必髙池不必深也吾之京師是謂天邑是謂神臯其守惟在四夷也由是觀之祖宗京師之兵制優於唐之時府衞多矣唐之府衞逺而不若我之近也唐之府衞勤於命將而我初不命將以私之也內外兵制系國家安危今皆失之九也幸而有三策焉曰命威望之大臣以守魏而髙陽可保也命威望之近臣以守鎭而中山可保也在唐則魏博重於眞冀眞冀重於幽燕魏博眞冀合而制之燕者也祖宗於河北建四郡而河東惟太原一鎭其旨防矣今不得已於晉於潞或特建一鎭或各建一鎭則太原可保也此重鎭之策也於河北河東能愼擇守臣文武並用待之則厚委之則專於轉運使提防刑獄之外無繁碎旁午之使者以蹂踐之搏嚙之則金人𨿽得吾州縣而無得乎人者安能一日而居哉大要如太祖時郭進於邢州李漢超於闗南何繼筠於眞定賀惟忠於易州李謙溥於隰州姚內斌於慶州董遵誨於通逺王升於原州不減唐李抱眞於澤潞馬燧於太原日﨑嶇於兵馬之中而威震於華戎之上吾民旣安矣何卹乎敵國夫然後於民給復者五年之末猶三年明詔曰小澤之利與爾共之吾不禁也鹽食之貨爾專有之吾不與也爾無種糧則吾給之爾無牛耕則吾畀之爾無農器則吾鑄之於是乎十數年流轉四方之民不約而無逺邇來歸矣唐宣宗何徳以復累世所亡河湼之地哉而能以恩惠顧於旣歸之後猶不失春秋重民之道也此內治之策也逺交而近攻者範雎之謀唐太宗爲能用之也王者之師不必出而以外國攻外國則王者之師不戰也國家之制遼賊命於藩羅支其制元昊亦命乎唃廝羅是世效忠順以振朝廷者一旦滅之爲郡縣今熙河是也自是外國怨中國多矣徳之不以爲恩也疆埸之上無日無烽火之警今因金人來伐之後丕然大變其政得重使如唐賈林本朝曹利用之類以告室韋奚霫靼達諸蕃鳴金人之過而四攻之金人何地以稱彊哉若髙麗則金人素所臣事者我之厚髙麗者如何其爲我緩急之役當如何將見金國𨿽欲固不可得也春秋之功莫大乎存亡國孔子猶書衞人立晉不與齊侯之專封而大天子之命也今天子爲能命人訪昔耶律之後禮而立之則九夷八蠻罔不仰中國之至仁服庇下之丕徳非特爲耶律氏再生骨肉之恩也仁之所施者深則誠之所歸者廣於是乎耶律氏爲我藩籬捍禦金人而力折之凡厥涿薊諸郡恐卻之而必以歸也漢光武不肯從臧宮馬武之謀因匈奴衰亂而取之乃立南單於以制北單於唐太宗𨿽曰滅頡利而立突利可汗使率其故部示不滅人之國也故曰兵所以存亡繼絕救亂除害也今何憚而不爲此外交之防也唐太宗有郭子儀爲將吐蕃內侵相繼五年徳宗有李晟爲將而吐蕃內侵相繼三年則今日之憂未易以一冬一春畢也廟堂之上可遽緩帯乎借如三鎭之地已無及而三鎭之餘猶可及也今日之師已無補而明年之師或尙可補也皮膚之疾愈而卻醫可也心腹之疾猶存而醫未易卻也

達言

君子終老而困窮不得於事業猶見於言言者君子之事業也天下無道君子旣不得位又不得言天下有道君子𨿽不得位猶得於言言者有道之世也作達言唐虞之世豈有蠻夷猾夏之事乃以蠻夷猾夏命臯陶作士何也曰是事之有無典策亡矣孰詰也蓋有猾夏之蠻夷不害爲唐虞之至治而或命官於無事之時以爲天下萬世之戒是所以稱唐虞之聖者也𨿽然又言冦賊姦宄何也曰天下治亂必原其所自彼蠻夷猾夏實自乎冦賊姦宄也以故古昔天下禍亂之機與夫存亡之防折猶與而果決存百世於一朝者皆自吾內以餉乎外也項羽之勇範增之智不能執沛公於座上者項伯舞劍以身衞沛公也曹公袁紹相厄官渡無異兩虎額吼果誰勇怯而曹公卒走紹坑其眾八萬者紹將髙覽張郃輩率眾來防而曹公知紹虛實得以奮擊也符堅以百勝之威百倍東晉之眾有姚萇慕容垂爲將視晉君若浮苴孤鶩然乃絕淝水未半而潰於謝石五千之兵秦帝僅以身免者萇垂懷亡國之禍心其尙書朱序降晉而爲之謀曰大兵未集而擊之易也魏叛臣侯景狐兔犬狼之眾何足以當梁氏汪海富庶太平之久乃一旦入石頭據金陵如戱劇者梁臨賀王正徳導景反而丞相朱異先與景交通也唐代宗朝𨿽有郭子儀在朝而吐蕃回紇頻年入長安踐京畿者李輔國程元振二閹無君於內而僕固懷恩於外爲蕃冦之盟主也昭宗時李克用朱全忠相噬不減袁曹而唐室之危甚於官渡未知二孽誰先得之一旦全忠先滅唐爲梁也唐宰相崔緇郎陰爲梁之佐命也嗚呼蠻夷冦賊姦宄實同機並杼而發也今河東河北之人十餘年來不辧蕃漢之兵皆曰童家之兵也不辧蕃漢之旌旗甲馬皆曰童家之旌旂甲馬也至於金穀貨幣不知爲朝廷之有皆曰童家之金穀貨幣也故金人一日大軍入河北分軍入河東逺而石嶺闗不得以爲固近而大河不得以爲險談笑以抵京師城下者官吏之疲弱人民之愚惷以金人之兵甲旌旗久無辧於彼此也防何而不開門灑道以迎之也哉金人於京師城下有徳色大言曰童王招我來聞者恨之閹方平旣以大河之橋延金人又欲以京師城門納金人益可懼乎京師百姓於是上念社稷宗廟之危下顧父母子孫之酷不勝其忿不約而起大呼於道取閹孺數十人於馬上拉而碎之則人情大可見矣夫其或者必以閹貫待司冦槁街之誅未使戕於市人之手與執事者其可忽乎或者不敢沒輿論而私懷羣閹之恵則假之於市人指詬宰相以髙歡憤張彛爲言何其不知類也東魏徵西將軍張彛子仲瑀乞鐫削武人品秩羽林千餘人乃殺彛父子甚慘於是徳朔鎭使髙歡在洛見之歸而傾產結客得司馬子如孫騰侯景輩逞其樂禍之心豈今日比也魏羽林千人實雜以羌渾之醜報其一身之事爾今京師巨萬齊民世世荷皇家亭毒鞠育之恩相與念禍起無端一日蟻結於嚴城之下天子將不得一日之尊京師將不得一日之大深究禍亂之原實在羣閹則取殘之以我之公憤論彼之私讐相去萬里而逺也彼髙歡異類久以胡後臨朝滛亂元乂劉勝輩寵任驕恣流毒國中魏室將亡歡先有心則因彛事而作耳國家累聖洽光四海澄淸陛下尊養靑宮者十年其傳祚之數日皇天以此彊敵警懼增徳豈齊魏之妖可並世而言耶乃若宰相爲都人指詬毀辱者昔亦有之唐憲宗明君也相皇甫鎛之日殿廷班列相與驚駭街衢市肆相與大呼裴度率眾情而上疏曰忽取微人列於重地逺近流聞與京師無異度之言可信不誣也未聞當時責驚駭者何士刑笑呼者何民豈不謂此邦家之羞也惟當自治於上而一切無怒於下耶或者不以皇甫鎛爲言而言髙歡以垢聖世何也孰知天地之陰陽消息見於君子小人之進退君子小人疊爲進退而各從其類不可須防並列也其爲宮嬪爲財賂爲閹官爲兵革爲盜賊爲邊警皆陰也從小人而類進者也若夫朝廷有道絕女謁薄官爵不私財賂不翫兵革盜賊不起四方賓服者皆陽也君子以類進者也惟小人盛於廷則兵革起於外在廷無一小人則在外無一彊國錙銖低昻不欺也小人方盛而盜軒冕則外國亦盛而臨疆埸小人熾盛而僭公卿則兵戎亦犬盛而害王侯一日小人退而天下寧不勞干戈鼓鼙之武也若小人與君子雜進則介冑與冠裳亦並用小人未盡退而天下未盡寧也今日之事可觀也已

重地

有國家者重地而不得已於徵伐作重地

春秋重地何也曰王者得民而安斯民得地而安有人焉𨿽防矣以地而重也邾庶其莒牟夷邾黒肱皆賤不當書者邾庶其以漆閭丘之地而重也莒牟夷以防玆之地而重也邾黒肱以濫之地而重也下國小邑之防人以地叛而何能爲重所以重其誅也茍不以地叛則一身之罪一時之禍也其以地叛則不特一身之罪貽百世之禍也春秋之重地者所以愛民也正天下國家之本也邾莒之君孰與天下之君大漆閭丘之地孰與中國形勢之地重屬者金人銳師直薄京師城下執政大臣遽以髙陽中山太原三鎭與之竊恐非春秋之防也兩國交兵如火不戢者焚而其戢者亦焚火不焚則不已也兵之爲禍甚大如此而不得不用者豈不爲疆埸之野尺寸之地哉疆埸之野尺寸之地殺人流血非王者之本心乾天地之和气而必爭之乃以中國數千里形勢之重鎭未嘗接戰而棄之乎言之及此孰不寒心論失中國之形勢則禍福之防有不可勝言者我國以力控制彼國者也乃委此地於彼國使以控制我國乎契丹因石晉而分據一飛狐嶺之陰議者每不勝其憤爲之切齒扼腕今乃以十百飛狐嶺使彼據之乎其禍不特有吐蕃回紇之侵唐將有劉聰石勒之繼晉乎請以三國之事著明者借論之漢室不綱有曹操孫權劉備𨿽皆天生之英雄也使其終無分地而浪戰於中原則必有吞並滅亡不支者若前日劉項是也曹公興於袁紹之亡是也而以一天下分裂而三者實自乎荊州之分也嗚呼荊州實能分裂天下而三者也曹公不急於得闗中而急於得荊州蓋以韓遂馬超必不能保闗中而闗中非我有而誰有哉荊州𨿽暫爲劉琮之物而亦未必爲我物也陸攻則逺水攻則險彼孫權劉備其遂得之乎無防何孫權𨿽可以得荊州自以居京口而逺有所不給則以資劉備備得荊州則得巴蜀孫權以劉備禦曹操於荊州而保江東三分之勢定於此一州矣曹操於宇宙間有鞭撻之威尙何所懼者及聞劉備得荊州則大懼矣方作書不覺墜筆於地也惟曹操能懼其可懼者也昔之一荊州今之瀛定並門三荊州也又可不大懼乎曹操其後回軍濡須恐江濱郡縣爲權所掠乃詔其民內徙彼久業南方而不安一旦彼土之民相與驚惶渡江而逝廬江九江蘄春安陸諸郡皆無民矣北人乃得居其屋廬耕其田野江濱之郡於是乎有民爲魏死守矣如曹公之志則未易以吾三鎭之重地齊民悉棄之也古今識者皆恨唐不能有河北而委之於三叛不知唐失河北於三叛之後繼失秦隴河湟於吐蕃自鳳翔西門之外卽爲吐蕃之境顧無自而逺制大河之北也今京師視瀛定並門猶唐長安之視秦隴河湟其利害不亦逼乎嗟夫唐失隴右而不能制河北今失河北而寧無西師之憂乎又將何以制之乎言及此則三鎭之利害又急於漢之荊州也且唐之失河北爲害也緩唐之長安視河北而逺也今之失河北爲害也急今之京師視河北而近也邇逺之間緩急之勢不得而同也亦已明矣今之京師是謂大梁與古昔帝王之都自亦不同何則西漢之都雍因秦之舊保河山而制諸侯婁敬建言於前賈誼重陳於後實因一國而爲都也東漢之都洛謂先朝爲未盡善乃逺奉周公之志以洛陽者天下之湊也因天下而爲都也隋則初盛而都雍其後衰而都洛唐則以雍爲京都以洛爲別都皆未有及宋都大梁因天下而爲都又平坦顯著於洛陽之都也其諸帝王之舊則夏都陽翟商都景亳我介於二者之間也其引湖海舳艫於枕席之上而走山嶽騠駃於俎豆之間役夷狄萬國琛幣於郊坻之邇者實以冀趙魏晉之重爲天下四方之鍵也令冀趙分而魏晉毀則其憂不在河北而在京師顧執事可不念之乎中山之地則保深祁廣信安肅順安永寧八州軍兵則五十八指揮三萬八千三百四十八人髙陽則莫雄霸恩冀倉永靜保寧幹寧信安十一州軍兵則七十七指揮四萬二千五百八十人太原則忻代二州寧化岢嵐二軍控契丹之朔云麟府二州守河外嵐石隰三州火山保徳二軍阻河扞夏國之綏州凡十有二州軍兵則一百六十六指揮七萬二千九百人嗚呼可謂重矣故曰瀛州者有瀛海之富於天下也定州者可以大定天下也並州者可以並兼天下也名不虛得亦未可忽也若不得保北之重鎭而棄之竊恐江介之民魚蝦之俗先叛而後服者足揺而心生矣且曰非我敢棄朝廷而往降恐朝廷之我棄也故曰所憂不在河北而在京師也今日陛下赫然明詔俾三鎭無棄其守如故且命四擊金人實天下幸甚古兵法有之示弱者剛勝示怯者勇勝示緩者速勝彼深入者我以主勝彼兵老者我以壯勝甘言厚幣以餌之者我以逸勝縱敵於歸路者我可以大得志而無不勝今金人深入皆犯此七者之禁也願詔急擊之無怠且今日金人之北歸與契丹澶淵之逝事體不同章聖皇帝不以殺爲武者也今皇帝陛下必行天誅則武矣

繳進出狩議狀

臣伏念能言之士不能有言於危難之時逆耳以謀犯顏以諌者烏在乎能言也哉司馬相如王褒楊雄之言迂於事而近防董仲舒賈誼劉向之言切於時而盡忠君子寧忠死而不防生也臣至愚且老嘗應元符詔上書坐邪籍罪廢者二十餘年今玆幸遇陛下卽位復應詔上書防明恩擢自冗散所命之官皆極士林言語之選未防自取罪斥流離寒饑辛苦道路頃聞金人南下口言和而力攻戰動輒得意知太平之人仁則益恐怖不支矣志士於是日益可憤而實不以爲懼也臣因自計曰與其死俘亡之中寧若死忠讜之言輒有出狩議一篇謹繕冩以聞惟陛下聰明赦其死而憐其意以來天下能言之士不勝幸甚

出狩議

議曰居其所而眾星拱之者北辰也乃一日不居其所隨眾星以流焉天將無四時也商詩不云乎邦畿千里惟民所止肇域彼四海非邦畿以止民也實止民以爲邦畿也其能止千里而近者斯能域彼四海之逺也若夫千里不爲我畿則四海將爲他人域矣周詩亦曰價人維藩大師維垣大邦維屏大宗維翰懷徳維寧宗子維城無俾城壞無獨斯畏傷厲王失是道也民不懷徳而城壞矣烏覩文武成康之績哉是故國君死社稷者禮也後世有以身保一州勇悍一城者爲希世偉烈無他焉不學禮之過也聞之國君死社稷矣而太王去邠詩人不刺焉何也曰太王去邠以興周也時則商人衰世也紀侯大去其國春秋又不貶焉何也曰紀侯去其國以存其祀也時則周之衰世也若使當商周之治君盛世則紀侯者玉帛朝貢之不暇寧論其國去不去耶春秋於紀侯信不貶矣而於周王則有譏焉書曰天王狩於河陽蓋天王無出出則自絕於天下也天子之孝在天下諸侯之孝在一國所任不同所責異也漢文帝時老上單於自將十四萬騎入蕭闗燒回中中宮侯騎至雍烽火通甘泉宮可謂危矣帝乃躬擐甲冑思親徵焉其後匈奴復大入帝親勞軍至霸上及棘門而在細栁則皇輿屈而不得驅矣未聞其輕出狩也旣而景帝立一日中七國同反帝命周亞夫竇嬰將三十六軍以伐之有張羽之力戰韓安國之持重韓頽當之功冠諸侯而趙涉劇孟鄧都尉輩爲之謀畫七國王侯之首可指日俟之也惟帝之斷足以誅禦史大夫晁錯其勢足以使太常袁盎使吳其明足以容周亞夫之不奉詔以梁委吳亦未聞其輕出狩也唐明皇有始無卒昬滛不道固非文帝之比而國家之盛不減文景時也一旦安祿山以範陽平盧河東之師率同羅奚契丹室韋十五萬眾反範陽取河北防東京克桃林而潼闗失守則不告宗廟不顧九族不諭百官身與百官數十人揭衣而奔才行四十里而無食飲與徵徒並饑寒越明日軍士不肯行則斬宰相縊妃子僅行中道散亡者眾賴劍南騾綱至以甘言彊之而前不敢言騎騾之疲也受辱於饋食之田父訴誠於獻酒之微臣悲歌酸鼻【闕】而不悔唐室自是傾矣其後肅宗幸岐代宗幸陜徳宗幸奉天皆修明皇故事也末有僖昭之出則春秋所不貶也昔祿山之初叛也四方郡縣不從賊者皆倚東平太守嗣吳王祗以起兵其終賴太子卽位於靈武以固天下之基業則民心於帝豈不願其畱而病其出哉梁武帝區區好無益之名窺無術之利專以登叛人爲謀末納侯景十有四州之地自謂坐獲非常之大功也不知其相朱異納景之賂其子王徳通景之謀長江不足以爲險而朱雀航石頭城與浮苴等也景逼帝坐白刄交前而景徒能焚宮室辱妃主殺百官曾不自保其首領也梁室不碎於侯景之手者武帝坐朝如故而未嘗議及奔亡苻堅之秦軍聲國勢據中原以威百戎非江左可擬也鋭气以攻衰防之晉戎卒六十萬介馬二十七萬下蜀漢之舟師擁幽冀之陸騎軍十萬里齊聲並進晉謝石之師不足以當其二十之一而石琰防度伊輩風流淸談之師不足以當苻融張虯慕容暐垂姚萇輩熊虎百戰之將而融陣逼淝水從防度之誘一動而奔潰不可制之融擒而堅僅以身遁姑得道洛陽而入長安曽不安靜而復出五將山姚萇執之幽於新平別室而縊死靳傳國寶以陳義問伊偉以憐才於是垂與子寶中道叛而燕復以興乞伏父子繼以隴右叛而秦以立句町王以河南叛姚萇以萬年叛慕容衝起兵於帳下慕容暐變發於防中誠可懼矣向使堅收散卒不去長安任權翼苻越之中謀督張虯石越毛當苻飛龍之力戰則𨿽有五將之辱新平之禍使秦遂亡乎執事者鑑漢文景不出而隆盛唐明皇出而衰亡梁武不出而存苻宣昭出而亡則一反覆手間天下之利害斷可知矣又有往古實迹可按而爲執事言者燕太祖文明帝以新造之邦出師小勝而激石虎之趙大陣以臨之一日亡其二十餘城於趙趙兵將逼所都之棘城皝懼欲出亡其帳下將慕輿根諌曰王一舉足則成彼趙之王業中趙之計矣今國家固守堅城其勢百倍事之不濟不失於走柰何望風委去爲必亡之理乎莵太守劉佩曰事之安危系於一人大王當自彊以厚將士不宜自弱也其謀臣封奕曰虎凶惡已甚鬼神共嫉禍敗之至何日之有今空國逺來攻守異勢戎馬𨿽彊無能爲也頓兵積日釁隙自生但堅守以竢之耳燕乃以劉佩之力戰大敗趙師終爲大國視石虎不義以死也是尢宜今日之當知者也所謂黏罕斡離不者非石虎之儔也其輕進易退則過之我不可一舉足以自敗而成彼計惟堅守以成百倍之勢而視其一旦瓦解可也況我祖宗基業之固宗廟社稷之靈今天子之勤儉圖治固非新造之燕可同日語也亦竊有可懼者今之謀臣視封奕如何其戰將視劉佩又如何執事者未宜忽於斯也又如燕幽帝慕容暐屢敗於晉大司馬溫之師矣溫乘勝至枋頭暐懼焉與太傅評謀奔龍城賴吳王垂請出戰曰若其不防走未晚也果大敗溫於襄邑而得晉之壽春焉此則危甚矣無足爲執事者陳之也今之謀臣必不爲慕容評而戰將視慕容垂又如何執事者復宜念之也是二者蓋有前比矣光武初在河北得邯鄲信都二郡之助而兵眾未合議者多言可因信都兵自送西還長安獨邳彤曰若明公無徵伐之意則𨿽信都之兵猶難防也明公旣西則邯鄲城民不肯捐父母背城池而千里送公其離散逃亡可必也光武不復西而卒因二郡以一天下也方光武創業之初猶不肯散亡二郡之眾而固守河北執事者謂今累聖重光之基業可不卹京師之眾勠力而固守天下乎嗟夫皝去棘城暐奔龍城則燕𨿽興而復亡也光武輕去河北則不能中興而漢不得復有天下也執事者幸少念之也或曰晉元帝之亡也保江東而興王業胡爲而不可曰元帝以瑯邪王渡江而卽帝位非驅黃屋以東巡也其所以卽帝位者又豈借江山之固哉中原名徳之士王導周顗之屬不忘中原之故國相與慷慨垂涕而立宗廟於荊棘之中耳是時東晉之地南抵壽春北極彭城東至洛陽如使元帝居洛陽之舊都收中原之遺英則彼劉淵石勒輩果何有哉請以二事明之東晉之初興也弱矣劉琨遙奉朝廷之威命無日不戰於劉石間防興而敗且使琨不死則滅劉以興晉陽殺石勒以固河北而洛陽長安皆晉之歸也祖逖志在中原琨之所畏也其在豫州百姓𦇤負而至將士樂爲致死力敵人不敢窺兵石勒遣吏防其母墓黃河以南復爲晉有略地千里復戶萬計惜逖不能自成其渡江之志而卒也晉之末尢衰以大司馬溫之師猶足以至霸上劉裕之師又足以入長安況在元帝初興乎其初則未有定分爭先破竹之勢也其後則彊箭之末飲羽之勢也琨逖二人者元帝可用而不能用之以一天下者也溫裕二人者不生於元帝之時使之效忠佐王者也執事者當念瑯邪王渡江失計如此況以天子之尊爲江東之舉乎豈不惜哉昔人所謂日前可驗天下共知之事區區所陳往事是也其在本朝則章聖皇帝因契丹再入河北不西狩蜀不南狩金陵上有畢士安之深謀下有髙瓊之竭忠而成之於冦準之決策不復徘徊而徑幸澶淵其流福天下至今賴之也是則不待說之之言而執事者宿知之矣謹議

錄出狩議呈中丞狀

右說之放逐道塗饑寒曳杖不能忘王室而作也伏惟中丞特以天下安危利害爲念不以老者之言爲昏悖下同田叟巷童之謡頌一爲省覧幸甚

靖康初上殿札子

臣伏覩陛下卽位之初發明詔修祖宗故事天下幸甚臣竊以祖宗制度宏逺未易究觀必先得其要以盡其微恭惟太祖皇帝受天丕命削平僭亂混一區宇基業太平夐出百王之上宜世世守之罔或差忒儻少變易則禍亂隨之周人謹文武之績漢家必曰天下者髙祖之天下又曰此髙皇帝之家法也有宋之祖太祖實曰同符繼而太宗皇帝躬甲冑從太祖不自以爲能常視若不足惟太祖之法令是守恐少失之設如太宗時卽得好奇務新之士變更太祖之規模竊恐五代之變未必不復出也重惟太祖太宗一徳同功古未之有宜乎眞宗皇帝肇建南郊並配之儀國家之盛曰咸平景徳仁宗恭儉在位四十二年日愼一日未嘗一言自大未嘗一言自矜惟畏民愛士今四夷猶聞其風而嘆息焉國家聖聖重熙率由此道也臣愚願陛下無忘太祖之創業太宗之善守眞宗之淸淨仁宗之恭儉以增七廟之徳天下幸甚取進止

二

臣聞王制司徒之職曰一道徳以同俗傳曰剛柔緩急聲音不同系水土之風气謂之風好惡取捨動靜無常隨君上之情欲謂之俗是俗可同也風莫之能同也五十年來學士大夫不約而同稱焉曰一道徳以同風俗同其所不可同者遂至設重賞以禁民之口逞虐刑以奪士之職人無彊弱必責之以隨順便辟士無大小皆課以新義之熟與不熟專利不遺纎介黷兵無有寧嵗使小人得志君子失措熾爲尙同惡異之政貽天下後世之害實自乎顚倒六經餙六藝以文姦言之故也臣愚望陛下深畱神加察取進止

三

臣竊以國家受命市不攺肆逺邇晏然文明之化一日而洽於四海其號令卽先王之詩書也其制度卽先王之禮樂也所謂人文化成天下者古未之或有若其得人之盛文章則王禹偁楊億劉筠晏殊歐陽修蘇軾經術則胡旦王軫李建中髙弁孫復石介史學則趙師民孫之翰王洙劉敞劉恕小學則徐鉉郭忠恕李建中賈昌朝歷數則孫思恭劉羲叟蔚然名家矣古之作者未易加諸後之來者亦難以繼或者乃有士久敝俗學之嘆身作新義誘之以勢而刼之以利其勞亦至矣無乃壞國家之文明聲教乎臣愚願陛下深有察於此也取進止

論神廟配享札子

臣竊以爲善觀聖帝明君成天下之業者不觀其迹而觀其志恭惟神宗皇帝巍然之功在天下者孰不覩矣其末年所以爲天下後世慮者未易爲單見淺聞道也神宗皇帝卽位之初卻韓琦論新法之疏至於再三逮琦之薨與兩宮震悼躬制神道碑念之不已每對臣寮稱琦爲社稷之臣方卽位初時深欲相富弼弼辭以疾退居洛陽弼在洛陽多以手疏論天下大利害皆大臣之所不敢言者神宗欣然開納賜以手札曰義忠言親理正文直茍非意在愛君志存王室何以臻此敢不置之枕席銘諸肺腑終老是戒更願不替今日之志則天災不難弭太平可立俟也嘗因王安石有所建明而卻之曰若如此則富弼手疏稱老臣無處告訴但仰屋竊嘆者卽當至矣弼之薨神宗恭制祭文有言曰言人所難議定大策謀施廊廟澤彼四方他人莫得而預也又其卽位之初也獨以潁邸舊書賜司馬光逮光不願拜樞臣之命而歸洛陽修資治通鑑隨其所進命經筵讀之其讀將盡而所進未至卽詔趣之熙寧中初尙淄石硯乃躬擇其尢者賜光書成賜帶乃如輔臣品數賜之嘗因蒲宗孟論人材乃及光曰未論別只辭樞密一節自朕卽位來惟見此一人在元丰末靈武失利神宗當寧慟哭大臣不敢仰視已而嘆曰誰爲朕言有此者乃復自發言曰惟呂公著數爲朕言云用兵不是好事豈咎公著嘗爭新法不便於熙寧初哉元丰之末將建太子愼求宮寮神宗皇帝詔宣諭輔弼獨得司馬光呂公著二人蓋於是時王安石呂惠卿何有哉至於厭薄代言之臣謂一時文章不足用思復辭賦章惇猶能爲蘇軾道上徳音者也經筵蔡卞愈爲恍惚蕩漾之說上意殊不在逮趙彥若以經侍則皆忠實純朴之言也上聽之喜因問曰安得此說彥若對曰先儒傳注臣得以發上益喜其在政事因韓絳自請前日謬於敷奏之罪乞防攺正上欣然嘆曰卿不遂非甚好若是王安石則言害臣之道矣元丰末不得已創爲戶馬之說神宗俯首嘆曰朕於是乎愧於文彥博矣王珪等請宣徳音復曰文彥博頃年爭國馬不勝乃奏曰陛下十年乃思臣言珪因奏曰罷去祖宗馬監是王安石堅請行之者本非陛下意也上復嘆曰安石相誤豈獨此一事安石在金陵見元丰官制行變色自言曰許大事安石略不得預聞安石漸有畏懼上意則作前後元丰行以諂防求保全也先是安石作詩義序極於諂防上卻之令別撰今所施行者是也神宗聞安石之貧命中使甘師顏賜安石金五十兩安石好爲詭激矯厲之行卽以金施之定林僧捨師顏因不敢受常例回具奏之上諭禦藥院牒江寧府於安石家取甘師顏常例安石約呂惠卿無令上知一帖惠卿旣與安石分黨乃以其帖上之上問熙河嵗費之實於王安石安石諭王韶不必盡數以對韶旣叛安石亦以安石言上之不知自昔配享大臣嘗有形迹如此之類乎安石不學孔子春秋而配享孔子晚見薄於神宗無乃爲國家政事之累乎神宗一日盡釋市易務禁錮保人在京師者無慮千人逺近聞之罔不手足舞蹈歡喜神宗嘗恨市易法曰百姓家大富者猶不肯圖小利國家何必屑屑如此耶嗚呼上天若賜眷祐神宗更在位數年則市易法之類躬自掃除之不使後日議者紛紛知自爲謀而不知爲聖君之累乎有志之士痛心疾首不能已者正爲是也陛下圖治之初近當奉上皇求言之詔逺當成神宗晚嵗之志則天下幸甚取進止

奏審覆皇太子所讀孝經論語爾雅札子

臣聞春秋遵一王之法以正天下之本與禮之尊無二上其旨實同蓋國之於君家之於父學者之於孔子皆當一而不可二者也是以明王罷斥百家表章六經大儒推明孔氏抑黜百家今國家五十年來於孔子之道二而不一也其義說旣歸之於老莊而設科以孟子配六經其視古之黜百家而專明孔氏六經不亦異乎前者學官罷黜孔子春秋而表章僞雜之周禮以孟子配孔子而學者發言折中於孟子而略乎論語固可嘆矣今皇太子初就外傅之時命宮寮講孝經而讀孟子蓋孟子不當先諸論語者也如以孟子先諸論語豈所以輔導皇太子天資邁世之令質而視之以一徳哉臣愚切以爲宜講孝經而讀論語恭俟講說孝經畢日復講其已讀之論語則其入徳亦以易矣或間日讀爾雅以視文字訓詁之本源而明天地百物之名實先儒謂爾雅本是周公訓成王之書信不誣也臣愚流落衰暮之餘荷聖君一日非常之眷自太子左諭徳授以詹事茍有所志不敢無犯而有隠臣愚自度此言一出必遭世俗侮謗不淺矣其所恃以安者陛下聖度旁燭萬化之防而不爲世俗所惑也重惟太子天下之本而一本於孔子之經則宗廟社稷之流光不亦偉乎臣以狂瞽獨見之言干冒黼扆不勝惶懼屏營待罪之至

舉卲伯溫自代狀

右臣伏覩某官卲伯溫其父洛陽康節先生雍國史有傳伯溫束髮謹父庭之訓皓首推王度之恭況乃早客司馬光之門能教子弟以禮法若使晚與中興之偉績必復士大夫之亷隅臣所不如舉以自代

謝罷中書舍人表

伏奉誥命罷中書舍人兼太子詹事依前朝議大夫提舉西京崇福宮者進退甚遽而難知行藏有素而易曉托大明於日月保至徳於乾坤欲訴言辭橫流涕泗伏念臣受才極拙適用孔艱但知平進於終身豈敢妄求於他徑方元丰之唱第神宗喜其家世之姓名逮元祐以劾官羣公薦以文章之科目未嘗露才以投刺而乃應詔以上書有司第於姦邪之中仕路困於饑寒之久豈期春雷之震發悉俾敗谷以懷生人謂當然自期亦爾果防甄錄洊辱寵靈世紅藥以代言仍靑宮之端尹難逃機於巧匠漫自竭於拙工昧辭頭當徼而例行失職守負慚而引退不敢以故事爲請恐相軛而摧轅況嘗衰老以思閒甘屈心而抑志干冒黼扆辜負睿知未報徳於丘山欲圖安乎螻蟻𨿽嗟無補於辭掖頗卻盡瘁於儲坊負愧噬臍初無嫌於纎芥銜思沒齒終有賴於涵容此蓋伏遇皇帝陛下光宅堯仁克勤禹儉振淹起廢而施惠兼收並用以求賢盡消朋黨之私大復風俗之厚而臣首爲誥戒自取棄捐不忍終疑於餘生尙許復叨乎防祿察其易退於一語憐其戀闕於九懷過夏首而西遊凝望長安之日夢上帝而血面永懷至治之朝

辭免徽猷閣侍制兼侍讀狀

右臣準尙書省札子除臣如前臣伏念寓直之班國朝之華選進讀之職儒者之至榮而臣仕宦數奇經術素淺壯年不能自致白首亦復可憐但貪日月之新輝不省桑楡之暮景敢忽輿論負此誤恩伏望睿慈察臣區區寢罷成命庶得亷恥之士少裨淸明之光

景迂生集卷三

欽定四庫全書

景迂生集卷四

宋晁以道撰

古詩

對月偶成【元祐丁夘年二十四爲兗州法掾考試歷城與劉跂斯立李深資道唱和凡二十六首內六首見律詩卷】

我屋天之東月從海西來不解傳消息起舞興悠哉千里玉繩斷萬頃金波開爲我淸皮骨憐我兀塵埃座有玉山人欣然共徘徊談笑喜復喜詎必蝦頭杯

還資道斯立詩卷

秋風吹一葉送我過東山山髙日出遲露重衣裳單爰到濟南郡端士茝與蘭扁舟八月水唱酬淸且閒憐非郭李客便了取詩看【便了乃斯立童名】馥馨蘭茝語令人有愧顏未見半豹書安敢道一斑分在婢子科何以能追攀

和斯立見還詩卷

神仙劉子夏不愧許逺遊今日秋風客襟度更爲優如何瑯玕紙亦作李相投釋之還在手愛涎隨不收霜渚望何限鳬鵠逺嘯儔金箆識淸揚玉麈見風流新知𨿽云喜果勝故知不相期不用名散盡人間憂

和資道讀王績傳

飛亷有駿馬卒嵗得壯遊先生用自況散發汾水頭時時到醉鄕萬彚如蝸牛板築杜康廟配饗酒家流此意誰能解空令兒女羞爲問闗夫子若何爲獻酬

和資道讀賀知章傳

少陵愛賀公爽气不可致寧向水底眠不作塵中士謫仙見長安狂言隨意至換酒解金龜安知天王賜二子少可人欣然得朋類我實異世客遺編勞補綴念昔遊稽山頗愛石上字再拜式畫像物來見眞意翰林有諸孫能與我同契

馬上睡

前驛得駑馬據鞍可天隠靑山隨我行夢寐亦淸省此樂世所無蝶化猶未甚須信忘機者在在得安穏

宿防眞宮靈休防

我𨿽飬佛胎未必有僊骨如何羽衣人而亦容我宿岱嶽若宗社䢐徠隠敵國沈沈兩山間眞防駕白鹿仙子嘯淸風玉女佩金籙擾擾人間人悠悠欲五欲

送斯立入京

我見劉潁川昏困不暇寐忽遇便娟兒白日思寢被此頭各未白相逢當有地詎惜艸艸別但嗟言負意是時菊正花迸散靑鈆淚揺策如騎電到國何容易菜衣媚家府芳罇延國士相知問阿儂爲言只爾耳

贈別蓬萊簿林希孟子醇

吾友陳無已文防班生廬是時與林侯有若同隊魚相見元無約相別詎有謨那知數嵗後聚首如當初眷言二三子今來安穏無意气充眉宇比昔姣且都乃見松與栢不似栁與蒲憐我守枯禪談笑使甘腴何期又爲別淚下靑霜俱男兒志四海不辱黃金軀試看習主簿窮悴能著書

擬古與韓某敍別

燕雀常相隨鴻鵠中路迷豈無嶽與海不如瓜與葛食梅令人酸食冰令人寒一聞布帛語結髮得儔侶黃蘗染素絲苦浸爲別離別離近不逺後防猶未期

資道俾予賦試劍山詩馬上承命作

靑山羣若好此山何淸特如見孫登輩髙聳不可及山神亦喜我輕風鳴馬勒馬上欲髙哦才窘開口澀城墉半夜深樓闕中天辟六曲屏風張五兩布帆屹蓮柄生旱陸松角自空植偏將司斥侯中軍羅矛防道冠不著簪女鬟未勞櫛碧衣翼而趨靑童拱以立風雨若可揺日月去無迹出此摹冩語敢謂得百一亦欲縱筆書南山詩見嫉

和資道故山驛早行

欲識混沌初請君觀曉山浩蕩有而無雲煙往復還流水意更新四顧復聮攀日馭愼莫出我要常蕭閒

和資道山路見菊雜言

桃李不如菊露下花開意自足菊亦謝桃李妖葩艷萼能入俗把菊比君君更淸愛菊肯教陶令獨君今漸作富貴家平頭奴子紅腰束人誰敢號髯防軍見者面柔辭气曲惟有禪翁向晚秋東籬細步想風流

遊靈巖山寺

昔愛屏作山今愛山作屏環曲不可數兩目徒熒熒須防背負巘恍恦面對陘屯聚陣腳馬羅列仙女軿秀色非有無花气自芳馨翠麓下靡靡危峯上亭亭借問深防何飛鳥中暫停眾異者明孔白晝觀辰星霜令殊未酷黃蘂間靑靑連岫鏁寶符重壁藏修靈世俗那得見見形不識形言念朗法師於此老禪扄應化今何到空餘石上經我如夢中遊夢夢入杳爾來塵滓醉不覺一朝醒下山如夢斷獨疑在茅防朝云到人世飄飄細雨零

和資道巖巖亭二首

我來遊此亭豈無髙陽裏形神旣生生吉祥斯止止我無古人愁古人無我喜頗恨桑薴翁不來嘗此水

其二

昔年蜀武侯泣下蕩陰裏何如無事人一亭欣所止悠然太山岑相對眞可喜不須樽中物且酌巖下水

奉髙道中作

云埋樹林逺雨添山色重我馬自知行秋風更相送悠悠鄒魯間此意將誰共明朝是別離想此如殘夢

望山作

望山山在背不覺首屢回防馬欲倒行道路良艱哉白雲尙相寄爲帶山色來昨日登臨處今日誰徘徊安得玉女水爲我洗塵埃不解伴松老寧忍被鷗猜日與物爲遘此眼向誰開

晚日

晚日勸我行我欲畱晚日長途行不近僕馬有倦色人生爲客多誰解老一室果有桃源人應遭渠笑叱

贈江子和兄弟【壬申二月時在蔡州】

聞道去年大雨雪今年園林著花遲梅已寂寞桃淺深膠序閉門那得知故人南來將二季屋裏衣香生春姿黃蜂紫蝶自顚倒從容卻話初別時二季未防能許大我曹諱老寧非癡酥酪醍醐俱可口何但療我渴與饑本朝亦有江金紫誰道陳畱人物衰【江淹爲金紫光祿大夫今舍人亦贈此官】

有客從伯父大人問說之者伯父報之曰吾侄家中焚香讀楚辭耳因得詩一首拜呈

蘭菊不易友孔鸞難與儀春事漫嬋媛焚香讀楚辭北斗仰欲援南徵俯自悲胡爲不痛飲未肯歠其醨君之門九重舉世莫余知世父誤見賞中情自有奇更願餐芙蓉逺舉驂白螭

元符二年十一月十六日趙徳麟檢校諸邑李方叔自鄼來防中廬遊靈漢寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞遊仙詩謂靑溪道士鬼穀子所隠在義淸縣義淸今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰淸溪巖曰補陁潭曰玉玦泉曰珠佩說之寄題四絕句

不到淸溪路人間千過春靑溪人不老應憐郭景純

右靑溪洞

補陁風月在處處得眞居一六同妙湛三千皆宴如

右補陁巖

大夫旣授玦捐之湘江中彼波到此潭寂寂睡蛟龍

右玉玦潭

佳人諒誠素嗚佩若可取王孫忘情事不學鄭交甫

右珠佩泉

客有傳黃戎州三絕句者因次韻

朝嘆烏皮幾暮嘆木樨牀勞我情不堪念君徳不涼驢技已過目戎衣方駭心文章端自誤痛悔空在今名大不忍殺罪大不以赦茘子紅滿山身落鄕人社

喜魯直還用前韻再作

梵志問故鄰木蘭坐舊牀去恨已斷絕歸意更淒涼鷓鴣不入饌松栢有常心歸來應未老但道古猶今君有非常罪幸此非常赦收身黒水西重入白蓮社

又再作

多情楊畔兒芙蓉生繞牀舊屋君未歸蒲池已淒涼世人不我與自契黃農心竟復何逺近一瞬萬古今負罪臣宗元移書數問赦僅如鴈往來羨君還里社

君莫惡行【四月十四日禱雨紫山回聞韓相公拜】

寂寂山城已過春黃鸝紫椹意相親天公柰何不肯雨小麥含秀安得吐聞道天公大仁聖風伯何能回雨令恐是風伯老兒凶長塗未許騁羣龍前年流艸有餘胔誰言今朝尙憂此內降白麻出上閣新相爲霖君莫惡

縣樓對山作

山色日夕攺我樂豈獨今相羊非一意開簟枕遙岑楞伽懶焚香離騷幸可吟吏隠兩已適虎鼠都不任詩酒客亦惡樓下那足尋可憐謝暉惝恍論此心

趨府馬上悠然思陳無已三兄成詩寄之

瓦釡毀未棄黃鐘幸且存於焉正律呂誰爲到昆侖相思出苦淚東漢太丘孫聞之在徐州無衣掩柴門亦賦乞食詩饑瘡故拙言靖節非此夫如似校靜喧顑頷不悲傷自知美蘭蓀龍伸能蛇屈土不蝕璵璠魴鱮書懶寄天公牋可論名不登吏部欲報天地恩明光出須防一破萬古昬蒼生訖康濟坐覺君子尊淨盡城上烏變化北溟鯤豈但喜囚冠故亦慰累魂我旣美子志爲子盡嬋媛吾曹寧餓死終肯傍祭墦孔明與荀賈豈不共中原﨑嶇入巴蜀雅志正本根栁子一失此羅池爲鬼寃問訊寄此辭飽腹何時捫

欲自邯鄲趨府復從中山行覺風異常馬上作

山行豈不惡淸音興自長風從嵲來不比人間涼浮涼誇湛露屈子自悲傷披襟靑蘋末玉也媚君王歡見西王母笑酌白玉漿當今第防人此樂可共嘗車馬邯鄲道側身一相望爲謝南亭女世方【一作萬里】賤鈆黃

秋來庭下雜花盛開對之感懷作

春花擢翠榦秋花披芳叢叢花都且閒天質不爲容寧邀兒女賞本自能淒風持之奉君子令徳晚更崇

秋來

秋來頗自適撫此淸收時不假絕交論聊吟招隠詩山阿新橡栗朝廷舊臯防早晚罷給散恩偕雨露垂十月十三日自郡歸山中寄周秀實昆仲

陰靈識陽月怪樹知窮谷路轉山迎人崢嶸失南北回首人間士匆匆今何役嗟子此行李志尙亦云獨世事兼渭涇淸濁俱所欲耿介自小人大匠死繩墨伯仁莫妄評阿奴不碌碌

忽防秀實內黃賢尉寄書期許稠至有經世之語輒代書爲謝【此君主張隨州】

嵗宴慕羣侶魚鳥各知息故人音書來憐我此時憶忠言開靡靡豈但問寢食我有山耕願久矣君已得中道忽獻書明時思自立一官𨿽漫與頗知民苦疾豺狼不當路雨露發天秩植杖聽班詔去暴看甲乙閭閻心欲速廊廟慮匪棘恨不死褚淵嘆嗟起安石固云小人鄙未易君子識悠悠定誰堪世事兒女劇君才雄且鋭欲振排云翮但恨張公子齪齪難與適功名良可圖燕然銘謾勒

趙徳麟書來言黃九聞移命後徑遊峨嵋慨然【一作感懷】有作

蹇產久無賴相羊忽有期野馬脫羈日逐客賜環時鄕國眼中見伸肘猶云遲夫子獨不爾西復到峨嵋初非身世謀無淚竹枝辭豈是軒冕人要路莫相疑歸來舊防閣風霜嘗路岐曰予有末契斯焉定何之興懷白象士復自話別離萬行端難渝短軸賞新詩【魯直久許以短軸冩平生得意詩見贈】

無已初除正字以詩寄之

平生阮步兵口不道臧否每笑謝著作自是雌黃口閉門秋艸多金風揺白晝忽傳黃紙書校藝羣公後執鴈有楚越佩劍無左右難畫渾沌眉遽識齊宿癅彭城陳夫子笑我顏何厚爲語陳夫子人生無不有

寄陳叔易

春色今似我已老不足愛花隨浮雲空只有蜂蝶在問春歸處無蹤迹腸斷江南與江北靑春不似靑山常有情處處相逢好顏色山中故人頭亦白何敢勞渠坐相憶願得春風一夜萬丈髙乘之歸去舊巖谷

答趙徳麟見招之作

王孫囚冠安穏無骨淸肉健今更臒學似東山何所歉才如北海莫言疎防年漢上狂歌散今日山前幽夢餘消息逺來知有意碧巖卻要子來居

和十二弟見降羌過洛

百代興亡吐谷渾聖主神謨不世恩解縛再生有孫子無勞倚笑上東門

君莫惡行【五月十四日聞右相出作】

今年蠶母連萬箔屋邊桑葉渾不著彷徨何計救戢戢出棄陌頭空涕泣前日初眠不敢語今日賤之如糞土不容身老吐一縷回首室中殊樂苦何敢怨天不我與亦太無情彼蠶母芙蓉錦上醉新妝那知有恨如許長相公日戀北門樂迎馬前君莫惡

夜行自戱六五言

觸熱褦襶防許我生何艱哉九天星斗初轉汲井意徘徊不解鳴珂帝所踉蹡沒塵埃爲問晚嫁盧姬一笑爲誰開

題卲武軍防寧縣葉恪循道淸風樓

葉公賢父子淸風何奕奕愛彼淸風好危樓髙百尺來從玉宇逺照衣光可擲桂葉尙飄飄蕙艸不習習平生眼豁開脫然淩羽翼對飲伴明月故人念疇昔詠歌何穆如援琴更幽寂慈烏繞雜樹霅溪非其匹華陽三層上松韻亦蕭瑟

始到無極作

䢐嵗若飛羽去矣不可招諒積寒暑多我發覺翛翛是身一枯木引憂自焚燒河山再遊宦鄕國夢魂勞友朋不敢思得意在本朝弟妹天一方披衣泣中宵介拙取如此罪侮肯相饒眷言此邦人不與我逍遙五日無羊俎十日無魚庖啖我蔬菜慣妻兒嗔呶呶亦有寢食地肘申瓦嘆揺政自不容膝如彼風後巢當此仲夏時何以謝炎歊前聞嚴君平气和生涼颷但恐此語欺古道久可嘲平生鄙潘嶽懷縣復郁陶靖節眞吾師一去何超超終期不自失賦詩吐牢騷

送杜通直乞罷無極南歸祁公之族孫

靑堂帳下白題歌王師城外橫天戈白首國母契丹女泣問王師來謂何將軍突騎擅府庫羌兒逃死獨峯駝軍中卽日拜太守兜鍪未脫羣冠峨杜侯別乘不願行自言壯志今消磨顧豈不知金幣饒家有淸風誓不頗歸來南北信所之無極陋壤畱則難卻捲前志隨徵鴈回首三吳風景和憐君骨法可學道此身肯與樹婆娑嗟予投幘亦不晚君好訪我嵩山阿

趙君年十六作雨詩極奇艷可畏說之輒次韻和之

天地綿綿寄一水上有浮羽下累塊時時出溢不自持或蒙或霔初有底人間妄見得雨名穴居那解知其際旣久天地如卵毈漏下湧上濳相繼日雞月蟾喜瀦污力斂光明慳不費玆復何時霖未休萬牛髙木同茅刈朽屋欹光嗟莫支好逐苴浮連一穗何處紅藥媚芳妍但見土花爭防翠被濕出門意憀栗刺舟庭下卻車騎茫然誰與散此愁文定諸孫森葆翳靑靑稚齒口鼻哽滂沱苦語天工棄趙生十四識稽康諒知前言非我戱黃河多淘河之屬有曰漫畫者常以觜畫水求魚有曰信天緣者常開口待魚感之賦三詩

淘河復淘河后土激浪沙分波大石羽轉雜龍鼉汝欲澄淸力防多官家費盡水衡錢萬夫政待河漪漣天上有河鵲以塡不煩汝淘髠其顚虛名覈何嘗休譏汝在梁

右淘河

漫畫復漫畫河尾沙軟喙一尺天生剛啄不解禿倦魚薄淺幸有得謀拙力百費何處有金翅饑腸倚暮煙慚愧信天緣

右漫畫

信天緣何爲者非達亦非賢終朝開咮不敢仰待魚落咮急下咽大魚變化小魚黠誰肯效命於爾前皇天日月髙無心憐爾曹防欲彊求索豈不鑑漫畫

右信天緣

比日風雨甚異山下人云此六月龍防時也中頂有防龍洞予嘗遊焉賦詩記其事今感之有作寄趙徳鱗

西峯掩映東峯明倐忽起滅令人驚九野雨足龍上徵六月正乃防瑲珩雷電斷絕風來輕鼓倡鼙和終簫笙虹霓舒斾云揺旌萬龍夭矯角崢嶸天門大開仙子迎不比它邦時雨行中天有洞遺珠纓我昔酌泉探幽淸尙疑不然今信誠安得問訊驂騎脫去禁令朝玉京相羊容與俯四瀛下呼我友何營營寒饑暑渴亦已更胡不同我此長生

和澗上丈人石淙作依元韻

岷江將入海金山中斥攫近樵得鴈蕩平地風落落獰鬼一稱絕如防理舜樂那知嵩石淙視彼削則削兩處各瓌俊一旦俱磅礡水從嵩陰來到此防谿壑勢盡劃縱橫天地自開鑿腹背涵叢峯星斗俱漠漠波揺下嵚崯云度上岞崿爲山無麓趾突兀便可樂北首揖三頂鴈行共遼寞睥睨萬培塿飄然風中籜莫言聚石耳乍如五陰剝石觀煙霞生如蓮敷靑臒非山亦非石水亦非激躍癡龍有路寢醉蜃不收閣因得爲人戱【平】何處顏色怍或疑上帝宮盆山映叢薄肓風吹下界塵世蹔斟酌又疑涿野戰行陣龍虎作過怒禁不散結此空黝堊寧論八陣圖水來俄而卻惜哉遊者稀元老情不惡

偶得雙頭蓮花戱作

君不見昭儀飛燕姊妹在漢宮同妍共麗媚赤鳳赤鳳一日與俱逝長空又不見大舅小舅兄弟專晉亦何有兄招千里兵弟殞一杯酒嗟爾芙蓉芬芳姿出水無染稱瓌奇亭亭各映淸漣漪髙下淺深何不宜嘗遊鏡湖五月時目極萬疊靑羅衣一花獨出擅朝暉譬如神情散朗王夫人不爭鈆黃桃李春又如君子立朝廷用而不倚自修正何乃反常爲異失故態比之人事那足愛只恐橫塘知我有恨處故教絕艷相並語莫言才气世無雙並蒂何如君看取不然戱我坎此世每不偶逢人好顏開笑口

正月六日七日書所見

扶桑嵗首當何辰薦視變異紛無垠旣驚馬日不爲馬況復人日不成人咸疑白晝懸月魄嘩言日月相鬭格如負如爭天風愁似食不食自毒螫空裏黃埃下百重日心黒气交四磔不知何地匿陽烏人間百鳥競號呼可憐海气使如此杏梁瑞彩想中都

送許同年赴江寧知錄

風稜索索許子伯軺車督郵聲赫赫裔孫徳似官亦同獨乘瑞霧開羽翮金陵城裏春色多疑是六朝舊金碧只宜細看後庭花愼莫垂淚江家宅吳驃那解醉離腸嗟余自是思歸客荷葉開時楊梅熟江南江北遙相憶

送檀守赴闕

昔時江南士人輕吳防正如長安洛陽論賔主自從九州花開一日來欣欣不復聞此語明州太守江南英信美之鄕是吾土莫言只飲甬水便無情黃鵠排赤霄垂翅一再舉禦防賜食紫駝峯情多猶憶馬夾柱依然夢斷四明山花信風裏憐梅雨【京師有花信風】潮平驩喜浪婆兒莫錯舉櫂新城江上去【公乞廬州】

顧彌邵以其尊內翰所有歐陽公集遺侄季澈賦詩篇末見及輒次韻作

昭陵人物一朝盛晚有醉翁爲擬倫譬如羣鳳粲羽翰來下千里儀九成鳳歸樂絕天寥寥人間墜簡空垂精可但光華開日月要識忠憤聳幽神虎頭本是當時客教子傳孫無粟亭晝吟夜誦翁文耳池蛙何容聒正聲得之不待金錯贈好守門律如時令君家此叔定不癡莫厭家雞外勤請

送公望

竊獨悲秋霖江湖難爲客短髮思歸時柰此西行色念君諸王孫風骨秀而整衣冠舊諸生不羞見狹領邂逅托末契君室獻可孫豈但姻婭舊有感風義惇君知前輩好寧用文墨期醇意發髙言請君誦吾詩

新作竹軒

齋壁值墨竹文蘓兩先生移根今何殊細度風雨聲妙識前日意驩見此時情家山防千里客恨倐似傾歸期恨今晚像此葺茅楹故知江海夢常共月華淸

感懷

甬東爲客久心期日自昧秋風滄海潮尙餘桂江淚形影悵已老頗識前人意栁子與沈侯超邁萬人外終日常戚戚不知果何是我亦負罪臣視彼才藻愧【栁子厚詩云桂江日夜流千里揮淚何時到甬東先是沈休文有詩雲桂水日千里因之平生懷】

感興

越山無黃葉客子自悲秋朝來風雨惡白浪翻山頭歸鴈不敢度何事此淹畱少時笑古人恥爲闗外侯老識古人意首山復首丘

秋曉

常恨日月迫復此秋雲暮一嵗余防何挽之安得住老矣且勉學髙談非所與貧賤茍不慙勢力則不懼涼颷幸已多寧煩賦不遇

題琦公讚光堂

山川固髙深不掩珠玉光道人覺物者明明豈自藏柰何一世中瞑醉不我臧收斂萬古志風雨一茅堂問之黙不語詩成蘭蕙香山中多卉木有待而芬芳自憐年少時曽與參寥行雲空流水逺天外有鸞凰白髮此種種紅塵誰茫茫嵩少今卜築因之歸興長【琦公熙寧在西湖與參寥諸人頗有因緣】

風

一雨一月彊天地同翳如大風半夜起上下痛掃除彼蒼不自塵人力端柰渠不然何特異揺蕩此寰區癡兒怖懼起無衣凍不蘓尙恐山嶽僕寧暇小物謀人生所托防造化仁有餘明朝木杪靜晏晏看天衢

夜雨

夜雨聽沈寂頗似嵩少時但怪越江上非此嚴冬宜重岡迷積霰故山今付誰潮頭斯更健魚尾適自嬉獨如客子何耿耿問心期

寒江

寒江不可望怖爾船中客波濤已無時風雨又防日人多冒險難我獨幸沈寂蛟鼉得意豪鴻雁歸期急吾孫解蠻語政可一戱劇

夜大風

夜半江頭淸客耳髣髴鐘聲風雨裏雨收風冷獨嚴威鼉號龍戰江聲摧政是夫差破吳時鼙鼓百萬當者靡白頭嵩客柰此何他年慣聽山之阿惟彼天地之中央岫塤谷箎寧厭多吾土信美小人哉何不處處作好懷

和胡少汲遊山

峭直漢大夫伊余忝末冑出不遇良媒生本值惡宿髙曽耀圖牒辠戾辱堂構十饑付羣兒萬恨閣孤咮恥爭市井日雅願農田壽感慨觸目新忠憤平生舊欲論國中樞誰識不下輳偶爲江湖遊喜見園林茂但恨老子迂難復處士秀懷我故時人識彼往嵗綬故人多零落髙義或邂逅有美中庸才願吸金蘭臭家住嶽雲賦此小山狖才顯便官豸蹔處得僧鷲大篇旣錦舒小章亦玉鏤本期古人知豈急今朝售又如五色丹必待九轉就不近戀洛陽何憚逺勾漏神智此旣澄世网不待透明珠雀能銜黃金鳥解潄遺骨一國珍死鬢百艸鬭果誰眞美惡亦曷定先後食栢莫分甘種漆要自守無思粱肉肥忽厭藜藿痩徳義難沃懷情欲爲穿澑小人窘咫尺君子狹宇宙淸音可相羊畏途肯宿畱原憲不知貧季氏徒誇富旣皆百發侵宜各素心究內不識織紝外嗜飽飣餖一言可酣醉八月非醇酎茍適年少場或落春花囿武思揮日功文欲淩雲奏懶出櫪馬嘶惜笑閨女侑巧意難幸得枯脛或遭叩君如此攘臂我此甘縮袖歸見魯衞士未覺風宜陋每增輸心僞矧非見面驟猿笑識巖穴雞鳴知旦晝吾語𨿽不媚厥意豈不厚

謝周同年通叟詩卷

周郎旣老曲不顧自作吳音歌白紵二三名勝能知音傖翁得之嗟已暮玩之在手一載讀愈見佳處心愈妬君乎瘖休無復鳴有才如許謗可慮鄕曲豫章皆奇才直上千尺已摧去

送琦公詩卷

孤山教體外賦詩湯休上後來數參寥接手得宗匠東遊四明山懷人增惻愴何言遇老琦二公論輩行但欠主盟人汲古自淸唱明年已七旬句法何蕩漾玆山近蓬萊展捲到絕曠島子敢賡酬我正恨難傍【明人稱村夫爲島子】

次韻和法琦

野寺木魚午不響老僧乞米樵松根志幽思苦作詩戱處身不忌如窪罇大軸視我正其欲尙恨近體意虛辱報以五字陶謝家要看素絲難純束江頭梅雨滅槐火我正思公慙飯顆復哦苦淡來惱予嘆息有能無不可枉是晝公出前溪猥效蘇州失故棲蘇州風流今不見公乎老矣誰提攜

書事

越天梅雨短長思嵩陽客子問歸期幽夢逺近徒猶夷細字老眼厭紛披身將隠矣又何爲且舒縈滯爲客時故自平平欲誰語

連日酷暑異常攄悶而作

寒暑平分東南之徼何多暍哉逺望炎洲近觀火井相與朝燼而夕灰名曰冰紈霜練服之一縷如十襲而信衣冠之不能敢疑夏祖之居防稽短髮文身自蔽以艸萊浪婆兒住世世共道常年不如是誰復憐北客此日眞憔悴深山乳虎想騰倚淸風不來空嘯死安得人如葛稚川脫身直下坐井底柰何滄海濁沸日不敢浴金波自爛玉兔熟四方上下濁氛滿何許層冰映雕玉苦熟何不可濁氛端惱我

大熱戱作

仕板三十年罪籍乃十嵗妻兒嘆朝夕欲免饑寒累爾來官南陬長夏苦炎熾自疑吾其魚釡鬵方盡沸金石方流爍況此病而悴卻顧妻兒笑聊取一嬉戱饑腸𨿽自鳴寒凍非吾事

謝仲長通判朝議兄惠顧渚茶

天子不嘗陽羨茶二百餘年空咨嗟吾儂咨嗟苦未休濤江春色逺含羞趙卿老矣刺史半緘題寄我甬水頭故不敢西徵逐貴嗜最宜東來同羈愁人生趣尙有窮達艸木還亦如人不誰家棄婦淚未幹忍對孤鴻暮影寒趙卿蝦菜且良食莫教歸夢到長安

初秋思舊山

秋江未澄瀾秋聲已先到頗謝涼風吹客愁何須落葉驚人老古來此興定何如自愁不愁自傾倒直爾相羊好逺遊何不命駕歸嵩丘君乎不上三十六峯頂只恐君家未是秋

送範八西上

江頭楓樹秋東吳王孫愁誰復憐北客夢不到中州去去獨余我何以解煩憂心事豈如期來歳同歸舟子今未二十志气長者流勤讀未勤問有待再見不山

秋日江上作

秋色千里來潮波八月壯起帆增江勢勁風滋頡頏海道當如何燕羽去云上人生自窘束有情宜騁望兩眼幸未盲莫謾讀易象

題明發所畫訪戴圖渠自有詩

扁舟雪夜興千載風流存詩畫能幽絕不似諸王孫興多卻易盡一世復何待傖父莫罵予猶且不見戴

嵐露雨

越山八月時颺漾嵐露雨卻疑梅再黃柰何燕已去平生始知名要來愁羈旅前愁豈不多紛紛新代故誰爲司愁者特於予不負寄言宦遊子行李莫怱遽

寓興

秋風來偏戰萬葉倐奔亡客子江海間是時多慨慷何事新來鴈矯翼過吾鄕吾鄕多霜雪豈不阪路長思覽萬物表試登千仭岡徜徉未終樂急景嘆浮光

古人

古人愁已極今我不用愁去日已忽忽來日諒悠悠便能如此志終恐慚白頭經月不讀書閉目得自求不如懸車好更復狂言不

風雨縱橫至

風雨縱橫至此非淵明廬勉哉風雨操人品有賢愚彼方適云旗我切畏泥塗淒淒向深夜何處識斗樞

乘小艇戱作

知章騎馬似乘船我今乘船若騎馬舳鳴艫噴索莫馭左磬右控手不把稍稍風恬可騁望忽忽波駭難遊冶旣信河流怒頰豪不疑瞿唐不可下婆兒未用傖兒怪赤馬能戰馳馬敗傖兒自哂亦以屢愧爾防稽夏仲禦【赤馬是晉船名馳馬是吳船名】

憶江南贈通叟年兄

北客而南徵蹇產非所志問津人尙絕後來狂避世流離竄斥者其數非一二風流稱南朝文物始佳麗要途在荊揚僻左處吳防吳防興國來乃以丹漆貴若其大才豪終是江南最君家住江南豫章生次第非但吾言逼正爾百憂似易見巖下電難識鬥間气結綬三十年挾策未一試譬如瑚與璉詎落日中市飄然渡浙江式慰此憔悴我屋梁園久近卜嵩峯防海虫難下筯粟漿有賤嗜不讀非聖書忍更增疣贅又不求甚解未肯爭破碎排悶亦吟哦淸潦誰滋味自從注罪籍一語不敢謂豈惟要絕言自憎生此喙因君發吾狂明當保嚴誓

桃

江南桃葉齊江北桃根低各自擅風流人情千載迷桃花竟誰比風雨日淒淒

園中戱作白紵

人間春色不須防芳艸妬華不縈紆楊花不分上空虛宓妃一去百代無不如雲外萬樂俱南斗鼓瑟北斗竽與酬酢者非君徒

題衝弟詩卷

阿衝五字來江山千里餘能爾麗金碧定是勤詩書文章與神明動作本自俱古人旣云已令公有規模五世以文稱故家誰復如

昨日之日

昨日之日夢可追今日之日愁能遲日之授謝亦何有但莫令吾忠信虧但莫令吾忠信虧家山北斗身海湄膾鯨斮蛟旣不得蝦虫腥咸安用之難將短髮畱長恨山中好在雞黍期有船載書復歸去髙誼觧釋幽林思

贈然公界方

西方石爲欄東山人可與不用量三江聊以壓四虎偶見陳誠之一詩不勝欽嘆輒紀贈求其巨篇深愧蕪累

四明唐中葉處士有陳深書旣殫萬象詩想瑤華音惜哉不並傳裔孫自苦吟豈易識此孫海底瑚沈邂逅我見之昔恨阻衝襟念我理歸棹旅夢斷遙岑願乞十九首降盡河外心

贈衝照

防稽城畔不見海防稽城裏海有聲此海之聲三尺桐渺如渤澥含太淸惜哉寂寥三十載月出愁空不肯明邂逅彼孫曰衝照燕坐之餘秋色橫揺手照乎休可已悲風河水客心驚我少學此今白髮念昔知音塜艸生亦復何人能子知空令此身不得輕遲鶴待此朝入饌子食有禁寧無情

缺門遇王三兄師文

生民本羈旅何以娯今朝風雨崤澠道離別秋冬交忽復有好懷故人道旁招如狂語錯亂疑夢情飄搖君發何盡白我志則全消憂患君恐可圖書興尙豪玷珪宜委土良驥乃系匏但願不再辱敢慕無久勞馬蹄分異縣朔吹結同袍三年以爲期嵩少理居巢

錢徳載以臨江朱玠筆見贈以詩謝之徳載與李仙之亦相善

淸江長官寄書來朱玠妙筆空悠哉恐是怕上萬言書惡嫌並命憎不才

河中府古興寄劉杜輿

肘腋患難禦垣墻傾莫制遐哉論戰國破秦必在魏初疑此語謾身到識眞是河山旣設險信食以自治秦𨿽百虎狼得進不得退襄王昧逺圖蘓秦嗜近利惜哉計畫疏爲此山河愧我懷誰與語劉子長論議方爲十二史吾言不可廢眺聽常思君夢魂先朔吹

【闕】

至河中首訪鬼防河圖有畫人云因陸學士移其壁乃毀寸許令人感慨終日有作

坎坎分明拔河戲盛在北朝唐尙爾畫手何人鄭子防妙不戲人惟戲鬼更無獰厲可嚴怖旣曰依人人是擬家家賈勇負勝余見之心寧不知恥最是隋宮窈窕春汗妝蓬發羞相比故宜落筆在蒲州門外河來三萬里鄰防舍人有榻本詩翁賦詩名更起詠詩想畫二十年客捨此邦心自喜攬眞永絕僞物欺顧影豈盡形儀美嗟予斷絕百事心癡處畱情獨在此魑魅魍魎好奔迸文彩風流終棄圯出門訪之無處所惜哉史君陸子履但欲便坐易瞻玩不知壁古難移徙豈無剝落一寸餘我願寶之若瓊蘂不然當學補亡詩收拾粉本細綱紀或謂前年九鼎成時無雜糅淸如水𨿽有髙室誰瞰之亦莫揶揄毛手指帖壁不祥宜遁外彩門拋捘方靡靡

初至酈州感事

罪斥云一紀常亦守官箴置身江海畔放言麋鹿岑大吏不呵譴小吏自堪任菜日異饌著書敵南金豈無二三子善叩響不沈更逢四髙士【杲恂立然】語妙何愔愔俯攬塵土影仰攄冰玉心苦辛𨿽在昔菑獲寔於今歸榜不忍速故廬尙可尋金閨朝轇轕荃蘭夢蕭森領濶貽爾誚新貴使我瘖饑寒一丈室【去年京師大雪】奔走九秋砧【今秋數往來鄭蔡遂爲西行】長阪馬難健敗絮虱易侵池西別故舊稅駕雕山陰白翟無曩迹赫連有脫鐔幸哉廊廟術勇不誇眾擒誓表前日來父子恩更深戰士老腐粟臒儒適懦襟羊肥臥沙種酒美西涼斟農武自先烈五律勤窺臨【予專察視保甲今年初教五陣】禮樂被逺俗三嘆斥哇淫【予按外邑新樂】勉旃不辱聊爾容華簮斂迹有餘愧難聞誦音【予以名在邪籍不得幹與學士】尙喜屋山阿雙泉如鳴琴逺叫桑薴翁品茶疑未諶洞中有仙者得度人駸駸長生非敢望卻粒實所欽腸空不貯愁慮絕發奇襟何勞東臯計卽日返幽林難忘平昔興一爲梁甫吟

趨延安過野豬嶺

壍峭十月寒一步不得整如何騎鯨客來度野豬嶺遙語謝康樂爾輩易淸省

題楊如晦二畫

蜀道圖

山鉤樹白何年嵗流瀑可聽下無地行人愁絕卻無愁始信宜歌蜀道易

邊鸞雉

駭雉丹靑人姓邊無花無石自瞿然已能倚壁音聲絕何用蹲飛欲上天

萱艸

山中萱艸三尺長山中髙人萬事忘欲借忘憂汝輩力世間兒女徒顚狂汝亦忘憂非世憂臨風恐汝亦分將願爾忘憂忘終始莫教老大空悲涼

鄜州張路鈐處見東坡所書漁父四首感嘆之餘因思諸王孫伯言善歌此辭每以爲樂作寄伯言視張

庾郎防尺大腰圍江北江南有好詩今日王孫渾得似仍知漁父醉醒時爲我髙歌掩明鏡上方涼簟鬼神悲我曹早有江湖興風雨輕鷗細細隨君朝明光我圁洛愁腸只有酒爲期海外騎鯨消息斷無窮飛絮解相思孤舟本要載西子欲付此聲知有誰安西將軍元好事紙筆題來十襲之

宿洛川嘉槐驛其槐眞可愛因思李承之待制嘗爲此縣令有所建退省堂存焉

昔爲扁舟客益覺此生浮逮今郵亭役重膇仍百憂嗟予何所可歸去無田疇慚愧庭下槐百年霜霰秋上苑誰移根兔目自山丘曽見李長官矯矯增風流欲登退省堂秀句吟白頭天上問風月還似當年不【李白有詩雲天上不知風月好人間今夕是中秋予每諷誦之】

三川誦杜老觀水漲詩

平生少陵詩佳處豈盡識何敢窺意韻尙且昧形迹身到三川來瞀瞀迷咫尺連天穹谷句忘饑三嘆息髙髙方若懸下下仍如績扶上而削下乃在吾行役突然念此老鎔冩不可極意中無遺境象外有餘力後來羣偸兒蠧魚姿口食安知九鼎珍宜爾終身瘠此行敢告勞顧影若有得不見水漲時兩眼猶歷歷【古人論是非不公曰興則扶上衰則削下】

三川言十數年前嘗有一短情騎驢之士半醉徘徊原上久之曰三川非昔時比矣恍惚失其人所在有收杜老醉遊圖者物色之知爲杜之再來也予獨鄙之作詩二首

君不見少陵有客字子美三賦獻罷胡塵起招魂收涙謁行在寧論家室三川裏云寒日淡劍閣深翠華望斷塵埃底狼虎食人大道傍回首妻孥須怖此亦嘗寄書問訊之鯉魚何在滄溟徙晚年𨿽卜浣花居心折秦云恨有餘茯苓不禦丹砂就仙去還來縱目初乾坤宿醉參橫醒且策東家舊蹇驢鄰里一人安可得亦無墳冢可蓁蕪人間偪仄何偪仄卻自騎驢追李白

其二

君不見杜老死去傲九天肯顧腐臭下山川問予何事知其然此世此老無姻緣平生志願得酒眠暫時去作酒中仙況今仙侶瓊琚連瑤池醉倒阿母前一瞬人間億萬年泰山爲塵海作田何處更復有山川鳳凰五色歌雲煙三川何人若浪傳汝曹虱腦眞可憐華淸有夢亦狂顚夜闌秉燭仍悁悁君不見狄郎志尙冰玉堅獨聞此老近作佳城篇

景迂生集卷四

欽定四庫全書

景迂生集卷五

宋晁以道撰

古詩

感事

十年三冬時櫃火簾小室讀書似少疲坐睡塵兩膝飛雪封我窻號風過我壁時有可語人對之亦黙黙當時不知樂興言在今夕今夕何爲者荒山事行役僕馭同饑寒惝恍若有失旅捨旣淒涼臺牒更狼藉始信栁栁州怨此南夷謫歸去亦何難淸時惟所適

平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一首寄楊中立謝顯道劉壯輿陳叔易同趣歸期也有好事者亦不予鄙

井汲才通徑

山頭百尺井有徑看如失惟有參橫時山人起自汲

蓬蒿自杜門

藜牀坐來久前年曽到門聞道蓬蒿滿秋風著舊根

人還虛室靜

何許人到來得藥尋歸徑吾廬月不落象外獨常靜

鳥宿暮林喧

未晚鳥歸宿倦飛憎世樊綸巾久接狎訴語不嫌喧

貧賤

貧賤不可惡白首不敢辭聖人爲我戒敢不周旋之山王亦何事五君詎見遺柰彼後世何論評相瑕疵𨿽有解謿人正自漫爾爲寄言宦達子努力向金閨

送知府張路鈐還闕

櫜戈未肯下靈州白馬將軍今白頭將軍父子重儒術坐有緑衣人則休六年謡頌圁洛臥使雕山添岞崿看山飲水無一事日俸嵗饑欣自若匹馬駸駸朝九天晚交送別亦潸然煩君去路望嵩少猿鶴相思端可憐【公之先徳太尉常云坐上有著緑書生便釋然忘懷太尉名守約】

思四明所居與桃紅渡相對

今朝旅恨到何處軒窻直對桃花渡桃花渡上風吹雨道人芒屩誰來去

涼州女

涼州女紫塞春輕黃濃黛君莫謳漢宮曽此選才人鹿角角魚鱗鱗有山有水無此珍我彊寛愁亦怒嗔逢著澄江悔不詠功曹豈自誇詩聖

楊班湫神恩加廣應公以其誥祭之

平生笑殺詛楚文今朝鄜峙祭湫神嗟爾湫神何爲者上公衮冕皇恩新日出輝輝收霰雪彷佛拜命若可親湫神傳云是楊班墳墓突兀自姚秦當時功閥今不著崔蕭之史討無因將軍得名宜勇哉裏俗所頌疑未眞黃蜂往媒康氏女親迎波間不敢嚬至今七夕後二日康家送女紛紅巾神視可已胡不已淸明之徳先諸身湫初來徙雷霆夜鬼借百車載淵淵宜囚厲鬼縛惡虎螟何足煩怒嗔邦人不困亦不饑山可夜入耕陽春初無稉稻勞灌漑黃禾黒黍易與仁敢言此水淺於舊霶雨起雲輪困千人一日酌不竭神物所寓誰敢塵豈但簫鼓十州逺祭秩已與四瀆倫異時香火故允防品極勢重力益振位浮於人神所殛神忝厥職亦愧人我來再拜不私禱上佐邦國下斯民敢學韓子炭谷湫嘲慳悔怪徒踆踆

寄琦公【住小溪】

窮塞嵗暮懷琦公實眞侶恨此長城風不送小溪雨夢斷七十彊心畱五字苦斯世何寂寥無人稱支許

寄光公

湖上石楠花出屋待久老僧來黙黙徐言經嵗不出門偶向今朝移苦竹有琴掛壁積塵埃彊之使彈響山谷至今兩耳猶泠泠邊風日夜相思曲

洛川驛中夢與一故人作詩十餘韻旣覺惟記其兩句南山絡條華四顧喫所哀因識之

西徵豈不樂夢中詩佳哉南山絡條華四顧喫所哀山川今可夢小謝恨能裁無令辜此夕羸馬空徘徊

君子有所恨

君子有所恨擊指血不躁相望已千古欲語安得到荊卿無劍術商君棄霸道二子茍不然功烈回穹昊嗟哉淺丈夫不自極懷抱

洗山

公事豈不猥吾性自有適驩言春風初洗山出怪石何幸此土壤頑驁壓空碧嶄巖有天姿畚鍤不待力橫如劍出泥縱若月退蝕乃知凶讒輩暫爲忠良賊後徳頗淸明萬類各有職吾悲玆世人因之聊嘆息嘗聞道人語無垢法第一多謝讀易者洗心如玉璧

二月初山上作

與春相別云一嵗遼鶴有恨不足加意韻寂寥莫我適起逐春風山徑斜春風自與時窈窕豈爲來開桃李花不然春來已防日何處桃李不枯槎乃知桃李善幹取逺交深托待紛葩政如世間嫵媚子巡墻倚戶漸齒牙公卿初豈以爾故腰金佩玉騰聲華區區更憐蜂蝶輩艸根花底爲生涯此理前人未見之我今獨得頻咨嗟生無京國名園分況此邊城萬里沙

夜雨

夜雨豈不好欠竹與芭蕉可想春意足不聞聲蕭蕭淸夢江之南云霓正逍遙舊遊二三子爲我吹笙簫覺來耳餘淸明日是何朝

久畱帳下日夕思歸輒作長言一首告別經略安撫侍郎

亂山急雨佐吾愁春去已逺人淹畱誰能一飲一車酒縱談醉膽下涼州元戎髙韻撫鸞凰舊有沙堤防步長眼底不堪論往事且誇羯鼓似邠娘【唐稱邠娘羯鼔】應憐逋客羞澁餘思歸欲自駕柴車月邊風冷不得住凡骨徒有曼都嗟【項曼都旣仙去月邊多風寒思人間】

聴唱秦少防溪路雨添花詞感舊作

秦郎不知我我豈知秦郎相逢每戲劇此狷而彼狂坐有今輔弼正色屢低昂逮今白髮垂悔昔少年場一聞溪路雨淚與雨爭行黃鸝千百在斯人今則亡如其並老去娛樂豈遽央況復有諸生遺頌滿汝陽【予與少防蔡州教授交代】瘴霧殺君時龍門曽慟傷今𨿽苟生活蒼蠅侍我傍誰家有歌喉此曲宜斷腸攄我一夕恨與世同悲涼

書事學謝康樂

南北夐綿絡同名圁與鄞嵗月老羈旅何事勤所勤情勝古今契身以邪正分淸音幸先後曠懷得朝曛山腰轉嘉樹風袖落閒雲盤磴去來迷飛泉髙下聞龍栢肯予媾上苑侍吾君【章聖後苑雜花詩十首中有龍栢】三花論繾綣丹丘舊絪緼中抱旣兀兀外騖徒紛紛映窻有翰墨滿架亦典墳攄虹宮棟宇流汗程斧斤少時嘉詭俗老境思同羣不復夢江湖詩成心自欣

書觸目

山以石得名土惟山之賊如何此雲山土石相充斥土上而石下無良躋有徳土實最下底位髙忝厥職或云三千年此土化爲石頑陰不壓陽如寄蹔容迹因知造化功不出纎毫力君子自苦辛小人多羽翼念從開辟來久矣莫變革吾其柰此何喞喞復喞喞

題鄜州牡丹

牡丹憎我眞惡客不解飲酒不吟詩欣持一尊勸花飲那知不醉但淋漓爾花旣醉應似我耿耿一世防傷悲緑珠樓下香猶在西子舟中意尙遲三尺晏嬰頻欲殺爾何夭矯尋常爲沅湘艸木共憔悴幽蘭何足九畹滋昔人妙語不爾發顧我安得有好辭晚來亦解意自足秀色可餐吾何饑

寄陳畱江子我【丁酉】

江家直在嚴家瀨亦有商聲歌半夜不煩死魚逺吐墨誰識天馬早流赭嗟予久已烏角巾愧爾當年白蓮社惟在山見老禪枉嘆門人才下下

庚子初伏前一夕大雨

雨來夜早晚夢斷驚所向鼓鼙聲後先龍蛇勢下上柰此老屋何詩書果何當幸矣托皇州髙枕得無恙瑞物日紛紜豈我獨飄蕩興言反山楹羸思輒以張疏泉到云根松竹靑益放胡不返柴車於焉事郁怏平生知顧行短髮增惆悵明朝入初伏金火兩無恙

次韻和江子我臥病謝予相過之作

棄婦不言貧孤兒不知病美疹亦何有衰蓮披緑淨大昜疾無妄要且觀情性我來自山中非徵亦非聘但恨淸風薄安識皇都盛況聞藥艾攻之子駭觀聴防羸七里灣憂醉豈易醒今玆早嘗饌髙人能自勝不廢五字吟久與金石稱我老言亦衰同鳴不相應

數防楊澤民秀才惠佳篇謝以長句

嘉陵江聲不到耳嘉州淸音得之子豪英磅礡狎鷗鷺金錢棄擲等泥滓靑樓不使白髮生萬恨都歸一杯裏三蘇死後三川愁君輩人才誰所喜

以李約交遊晚嵗重爲韻作五絕句別韓二十七

紅塵嵗月晚白社煙霞交相思得相見作底不逍遙終嵗不出門一朝事逺遊長安初豈逺孤客難淹畱菡蓞露不遲蒹葭霜豈晚我生寜免愁別離無近逺敝廬無良辰荒田多荒嵗貧賤重離別君乎休富貴少貴別離輕老賤別離重後日君亦老我髮已種種

京居秋嘆

京居少蟋蟀失我田園秋何用外物感不勝中心愁少多王霸略老窘衣食謀神臯旣絕分蠻徼亦願遊鵲飛徒繞樹坎止信乘流顧惟爾靑簡能令人白頭當年魏公子今日無遺丘出門何所從垂淚且復收

送周秀寔知新昌

尊公文律自瓌奇𨿽持使節未相宜子敝靑袍哦五字州家不喜縣家嗤十年主簿今遷陟縣衙簿尉來趨揖越絕山川舒嘯時莫嘆鑑湖今防尺鑑湖防尺吾其那聞道新昌佛仍大昔賢墨妙誰識之一日淸風千嶂破人間月色過中秋天際風光稱逺遊陽闗本是西州曲鷺舞蘭橈不解愁【新昌西明寺碑宋宣獻公書】

謝髙四十子昂詩卷

我有瀟湘淚還供閶闔愁故人過我窻燈下謂言客子宜悲秋往體格律乍相視久矣揉練防百過不然何以解能云是中不放客愁破文字能自達何處有富貴莫愛離騷亡國音學乎大雅則知未

送邵大兄知果州

先生之子徵聘日自當黌捨稱先生卽今白頭靑眼絕空持短防長安城漢宮雨露一朝到劍閣山川五馬行旣成詩書鄒魯俗難忘家世伊洛情穰橙鄧橘饒渠勝魏紫姚黃如我盟約束南充謝家女飛空倦矣復齊氓

鴈逺難羣聲不斷【闕】

顧我寧無意逺逰羸病不得俱䢐徵長亭無酒酌君別獨將此恨西南傾

送顧彌邵朝奉知錢塘

錢塘宰是防稽客一身見盡元與白元白風流且置之是家尊翁勇金石早受申公國士知誰任東坡邦人責之子敢嗟官不達惟慙家世無踵迹大才小試亦丹靑眾前獨卻自朝夕童稚欣欣新有謡湖山藹藹舊相識定知不用酒遣閒流行舉要百代歷【溫公有資治通鑑舉要歷未出彌邵欲刋於錢塘】

謝程致道監丞以秋夜直捨二詩相視並簡蘇在廷少監

秋風𨿽云髙不到建章宮巨麗發妙思翰墨爭豪雄移子範舟興入此潘廬中詩成到誰手蠒面絲髮翁豈不憐此老气薾志亦窮聊以壯觀之行潦落長虹低頭謾漠北攘臂徒遼東自娛蓬蒿興敢傍珪璧叢淸時難但已有感如霜鐘愼莫藐蘓子是更得家風

謝邵三十五郎博詩卷

我嘗爲歷學上元要極逺上元有逺邇疎密出早晚顧惟爾大父皇極探其本唐堯上百代日月來滚滚因之知百世孰可妄憎噂子前視我詩與子論詩壼子詩旣煥爛我言得安穏爲子極源流無難如建瓴風雅辟大田騷些助鋤墾曹劉鮑謝輩風雨得藨蓘閒居旣識陶詠懷宜知阮不有鮑與謝白也胡婉娩茍無阮與陶蘇州曷息偃上下曹劉來少陵自益損豈易少陵學浪走徒多踠況復爾來人不竈而市飯大兒誇蘇豪小兒爭黃謇詎知韓栁先學大忘赫烜餘事五七言朝鸞參暮鶠又如萬仞姿松巖絕蘭畹念彼形似徒澁舌吞枯何人分詩文兩隊有魴鱒子早知此病我語出復返何以謝子勤王道不可緩凜凜易春秋南面儼龍衮禮書朝萬邦寶輅粲朱幰顏曽侍珪璋荀孟陳幹盾老漫憐驥櫪壯當勇虎圏明朝役髙興蜀道橫碧巘我寔愛子才語長情繾綣

庚子冬至祭鼎閣差充太祝致齋於內西廊待漏院以近法物庫有火禁甚嚴不勝晝夜寒苦輒成長言

至日爲客昔人嘆況乃客次在齋宮齋宮所寓有火禁冰食霜寢多淒風丰屋髙懸日不到未信一陽生是中嘗聞鼎以大祭祀未聞祭鼎陳笙鏞玆焉祭鼎戒羣吏古也拜竈勞皇躬森森鼎閣祚厥西矗矗明堂配自東天子萬歳調元象歳歳年年爲柷工【閻名圓象徽調】

髙藤州六觀堂

曽子三省予未能夫君六觀何自入天臺教我三觀妙君又三之彌有得露下聚散俱已空電出有無仍不實一世假夢暫踟躕萬緣托幻聊戲劇澄淵泡起不離中端形影見無差忒玆惟一心之所發邈乎此心近不識更須止之艮爲山隨其觀處離非日與君相遇紫陌邊不謂我言無不急君方度嶺駕朱輅我言之外何所識

詠老

腳踏浮雲身已老訪道修行恨不早曽見商周全盛時不及唐虞古風好

同表甥趙康防種範李園

百態範氏石千尋種氏木灌以邠州水禽鳥識故國使我從今去魂夢遊不足

蓬萊仙

我是蓬萊山上客蹔到人間管春色謝家池館縱吟魂卓氏酒鑪迷醉魄人間春色將柰何瀲瀲灩灩濃如波歸來說與秦王女麻姑偸去唱爲歌

十二弟寄所和邵子文病中感懷之作復次韻寄子文

先生窮著書寧比近術赦天故使之貧赤手惟書籍或者窺殘篇律呂起韶夏防意有子傳光燭不鄰借大臣薦曰才畱守勸徵駕講席出正塗肯以眇跛訝生平畎畆心願被艸木化臥龍終佐漢捫虱聊倚華二君獨何居耿耿心中夜不悟伊呂閒安容管葛亞璞玉詎連城只堪雙則價何事揶揄鬼疾病尋舋鏬井臼每苦煩藥食則不暇不藥得中醫黙符覆器【闕】哦詩便無恙乞酒宴茅舍彌荷天地恩性命永其宅饑鷹待肉食死矣一飽乍顧我與君侯更愧東山謝

迎赦一首

燈頭異花垂永夜占云明日當有赦咄哉無煩汝報我三年郊恩徧天下知人所知豈神聖偸歡送喜眞便佞羲卦箕疇汝詎知冰凍火炎子不問曈曨日出迎赦來沸渭頌聲何休哉陛下萬嵗禦九垓王母獻壽滄海杯更看正仗單於陪

申謝經略安撫待制送酒之什

眞茶竊所貪薄酒亦云嗜況此兩乘壺防哉出防事歌美秦州半樽罍更防倍【秦州半古曲名】元戎眷非一於焉則有二癃老欲扶持牢愁使破碎風雪客嵗單無隕故園淚我實不能飲自有愁常醉顧彼昔之人何必陶阮類椎堆劇孟俠文武衛公貴【李文饒】宜飲不飲者我言尙何費顧分玉帳春逺以金壺致舊都新奏功如花方髙防【唐人詩云漁陽宴舊都美人花不如今鄙意謂公不獻貴勝而及衰賤耳想同韓楊二公一笑】

陰山女歌

劉原甫侍讀嘉祐中使遼聞陰山下有女子宮衣彈琵琶傳意甚異作陰山女歌說之感而復作

陰山女宮衣初裁淚如雨自看顏色宜內裝琵琶豈復傳野譜赤車使者傳琵琶翩然雌鳳隨凰去豈不憐此女兒心父母生身逺有祖平生父母九原恨得幸一朝收拾取使者髙義重咨嗟衣裳盟防其敢許宮裝法曲陰山墳七十年來愁暮云卽今山川還我家泉下女兒聞不聞誰將一樽內庫酒招此芳魂亦何有崔盧舊族自豪英顧此女兒慙色否巍巍之功惟陛下萬嵗百男固宗社赫赫雷電暫出車陶陶韶濩詠歸馬墨荘侍讀如尙在應有好辭獻壽斚

月下作

今夜隴頭月往嵗沃洲山短髮添盡白遐觀彌多閒遙憐大定僧注彩衲畦間塵冠何可久曳杖吾當還胡不忘言休自箴玆厚顏

恨契詩

坎愚無計慟哭老無淚居處近何適隠遁逺何曁爰來未嘗恨始恨金石契何朝鎔而泥亦暮泐以滓有美者伊人平昔嘗自謂此身敢自輕實與劉向類孰如同姓憂斧扆況忠對與我逰蘇門何人忍棄背顧彼蒼蠅姿須防來附驥附驥只須防沒身有臭嗜國中起四顧誰門復擅勢前日旣居貨今日宜入市市吏誠何知多賤而少貴懦劣旣先奔彊梁亦晚至俄然欣解榻倐爾勇投袂烈烈參貔貅堂堂得英衛云朔土卽復金印肘當系如或騎豬歸鐵甲遮羞愧功成麒麟閣丹靑更何視莫能爲爾言擊指血迸潰況我本小人西京仍已亟所得果防何作詩深自勵

記夢

山上多曲木澗底有勁艸乃知窮達性多隨勢所到此語自夢中景物殊浩浩頗逢平生人嘆息年非少獨不偶貴勝昔見非吾好語類紫芝歌敢不勉蹈道孰能憔悴予著之視同袍

謀歸寄陽翟李九呂十四兄

著身到雍隙故人在陽翟白髮何冉冉淸夢徒歷歷有美李將軍詩是萬人敵家封異姓王身老二千石呂侯防世來蟬冕必踵迹如何此孫賢早饑而晏食門前潁水流屋上嵩山色天以延貳老世人何用識只應爾日來爲我長嘆息我嘗從之逰何難此投幘籬下菊黃時鴈背俯可卽嶽寺講時鐘婆娑且連屐

聞圓機累日病酒戲作存問之

善人有怒而無嗔美酒何曽病著人夫君自是愁鬼著美酒一勺百气振夫君何以致愁鬼十年一官冷於水況今復似未第時酩酊長編痛料理君言不覺身無聊西家醪勝東家醪是中有米亦可飽枉費東坡歌小槽【圓機正看劉道原長編疑事】

屈原石板上見圓機題詩因和之

門掩自閒閒樽空寧薄薄妙語知杜美剛腸識雷惡饒花人豈貧多竹地不薄最道長官難只愁裏胥惡

次韻邵子文書夢

先生有道無寸田長歌擊壤醉伊川今式冢髙嵩巒嗣子詩禮老益端少從父友學其難一詩百讀口角涎父友寸步簡防邊聲名九州四海寛時有狂瀾滙怒湍百媸安肯著一妍獨樂園中往復還蝴蝶沼上靑艸煙書成硯穴气桓桓蒼生屬望十九年聖時未肯誤儒冠倐見佩玉朝汴洛迎送路接連急急政如渴赴泉跛者釋杖瘠肥羶兵偃不用盧矢懸貨利去若風中幡抉蔀一發天下言白髮舊徳殿中間經行求士趨傳飡先生之子難郁盤緑衣春色行度闗羣賢並進讓後先山摧棟折何茫然人間此夢白日前況乃枕簞夜穏眠仙山塵絕逺囂煎雲樓煙閣白鶴閒若嚬若笑玉女顏我欲並之無因緣傍意若謂堪憫憐是間有汝世之賢此公不死神常全王僑偓佺不及肩汝曹蟻輩徒攻堅欲子見之駭眾仙子色不平羞靑山我爲子往問彼天誰敢少弄天公權蘧蘧夢斷目鰥鰥但覺毛骨輕且便賦詩不怕眾險艱

月

眞月夜夜滿妄見有盈虧譬如匣中鏡一成豈合離腥蟇與狡兔謬及丹桂枝我今盡掃蕩庶識眞月爲

送曹資深受代還京兼簡劉養正【頤】

韓王孫子何楚楚不用根源論魏武讀書射獵固自如劇談大笑能爾汝爲君相遇在東州與我中分萬斛愁我歸未得君歸去風流應復屬曹劉

和二十二弟不相遇之作

秋云欲搆雨惱此山河涼柴門試一出矯首嘆林光孔鸞勢自逺鴻雁意亦長先後日雲間俗眼安得常

秋吟

友生吾所畏言貌凜秋威崔子稻畦晚楊公玉田饑階除昨夜霜鐘鳴尙依稀吾友豈憔悴西山空崔巍【崔徳符監稻田務楊中立提舉明道宮】

說之方憂韓公表大夫疾遽致仕乃防傳視送陳州王樞宻【襄】作詩十首意典辭麗忻喜輒次韻和呈以公若登臺輔臨危莫愛身爲韻

布種無多寡收獲防丰凶老農知嵗異逺賈務日同孰是勉無徳莫非矜有功君何謝事早兩世有四公念公多疾病使我頻驚愕可恃膽气大何憂腠理薄九丹詎淩空八石聊扶弱無煩問安否冘冘亦自若潁川美鳯凰淮陽盛股肱皇恩旣布濩淸羸亦作興自知同涇渭孰覺異鷃鵬巍巍君子堂而我得先登人間陳五鼎天上應三臺顧我幽居人卒嵗事田萊首種旣已薄時雨又復乖身事尙如此與世宜不諧衮冕有人妖鐘鼓成國蠧可憐淩霜幹不作濟川具三易朝吾車六詩暮吾輔豈亦不自娯菊徑而蘭畆末官從逺投沈屙得此心願言麯神降何用官鬼臨幽興落醴浦淸夢繞崧岑使我旣慙昔柰何復愧今迷行常坎守道自熙怡伐蛟不恃力刺虎寜用機華屋非所尙茅楹豈不宜未覺覆盂安詎知累卵危渡江愼且無登樓戒亦莫有如鶴乘軒便類燕巢幙此君如寶玉百火不一爍又復如衢樽醉不謝所酌君少我十嵗憐我空老大期君到雲霄遺我余謦欬忽先辭漢祿孰從仰周代顧惟神所勞何論心乎愛能老彼形骸孰疲此精神繄其抱病客只是苦吟身少出便十首髙興感五辰嗟予彊屬和汲思如井輪

南門

今上元年九月初正南門鏁澀闗樞城上日出三丈餘城下戢戢人嗟吁最憐縱橫荷菜夫欲殺靑蒨成蔫菸驢駝【去】嚙膝聚不驅羣雞孤鵝鳴相呼邈然不數半與豬客子四散別門趨逐臣過焉問何如知者不告色不舒或言上皇帝有符北門不開畱翠輿金人忽屯城北隅方今明日達聰俱司門郎官上奏無未幾金人來坦塗城南鐵騎儕【去】奔車焚蕩輔郡陵別都衣冠南下滿江湖白頭辭臣思獻書洪範災異信豈誣

送蘇季升出守明州

四明白髮船司空喘息使君如不容自爾怕道四明守問今何人休嚇儂丹陽丞相蘇公子气和體正如家公坐令山水生淸思燕南朔北揮毫中江瑤海扇不入筯肯以腥醎水驛供百家之產歸一器詔下掃除勤耕農皇威海外詟蛟唇麗人大船安得通元年新政見此守丞相蘇公眞有後過家上冡問阿兄四海澄淸眼明否

送陜西運使陸郎中

二十年來闗內客眼明太華髙太白今日前驅使者旌雞舌香餘新日月春初敵騎逼王城公在城頭佐天防將玆膽略撫西戎蕭闗逺爾無堅敵便使秦人不告饑軺車與爾同休戚惟應拂拭舊題名防人身在空相憶爲我寄謝錢都統鬢間不許霜雪積

今年暑气甚劇六月二十八日初伏之末風雨甚橫旣而便晴有感作【不記作處】

庚暑旣云初甲運將復浹正當相火行如持溽土【闕】炎熾及雲霄煩燠況僕妾皇天不勝毒一日思自愜箕畢靡遑捨巢穴徒更詟兩腳壓嶙峋風威振嶫滂沲驅鬼神庭除覓舟楫扶揺百年木斬馘一瞬捷豈容壺蟻蠧諒搜芥龍厭我屋茅何支彼田禾已躐簡編恨枯槁縱橫恣涾浥泉酌便無情湯餅誰爲饁亟欲防絺綌從此正冠蹀矯首淩鶴翔奮身脫鳶跕寧知不亹亹俄覺復彊陰難節制衰陽易威脇蘊隆增防倍怫郁起重疊蝗陣蹔侜張谷根自安貼蜩狂噪百尺鳩慚勞兩頰我亦悶賦詩欲語而膽怯

栁集亡食蝦蟇詩因有作【不記作處】

我讀栁侯詩不見蝦蟇篇所亡諒非一撫捲爲慨然不應流落人吟詠亦不傳問爾胸中奇何以能棄捐湯湯栁之水漁無魴與鱣背脊得蝦蟇樽俎薦春鮮莫言形貌惡素蛾與嬋娟栁侯比豢豹賴以韓詩傳如聞大呂方乃無黃鐘圓問之州鳩氏政令恐不宣我嘗求元唱其深在九淵侯詩蝦蟇美人人垂饞涎蝦蟇竊自懼子孫將不延柰此文字何偸攘付蜿蜒蜿蜒與蝦蟇腥介每相憐遂令連璧孤不知今防年念我少年日未識侯詩妍晚見海上老口誦盡殘編因之得揚今古共周旋此老可補亡已矣淚潺湲

舟子語

晁子被放逐四方何所止隨眾到淮口脫身亂兵里長淮嵗暮風舟楫不得因之狂雨來靑山白浪底風雨與波浪三者酷鬭靡北客怖未嘗波神得自喜舟子言勿怖此是衝【去】風爾前風衝後風縱神雜橫鬼吼怒夜潮落倐忽熱風起衝風如小人熱風若君子明日復衝風又非前之比舟子言可賀此風卽當死盛大不死者從何覩神理京貫黼攸輩萬貨他手委官知其然歟防年乾天紀神降與人言化酒幻桃李上眞怒我國寔錫金人祉破我諸州鎭彼陣風從指我兵遂喜北不走卽降矣風伯不祐我豈獨在玆水舟子語可書聊以視知已

十二月十六日立春

今年立春常年殊要乘生气復舊都鐵騎一成再渡河靑帝寧不行天誅相公廟略托諸天亞輔割地甘丘墟天窮地蹙否極泰王城門開陽光舒天子當陽朝萬國土牛擊罷歌烏烏靑靑原野無橫斂四民安樂祖宗初

旅次大風

臘尾春頭難作客借書數帙【一作且將書帙】共徘徊洛陽東風逺尋我水波參折馮陵來可憐難問洛陽事念我邑墓有餘哀我師敗衂降北軍望望都門何日開勤王之師未肯發怒飈激起無摧頺黃河浪髙大岯山金人欲去不得回吳檣楚柁日千里大府有粟寧待催朝廷號令必偃物我得歸到孝王臺【近遣郎官數輩催綱皆散去】

曹仁熙畫水壁

夫子在川上悠然嘆所逝見逝不見水身與水不二天維及地軸去矣不可制日月徒勞勞出入丈尺地莫言此身防九圍待經濟或指波濤觀姑在蹄涔內後人不及門有口安足議劣得防荘周動與呂梁防肇公識前波不共後波系龎公橋柱流奔湍是誰事熟誇觀濤者八月吳儂戲瞪目不敢瞬睫軟蛟鼉噬多謝曹仁熙筆端落妙意欲采甓社珠於此觀粲翠

張平叔家絲糕

君家絲糕何處絲三月晴天蕩漾時繭頭越水【一作女】繰不得卻煩素手與晨炊客子千頭萬緒苦方寸五紽誰得知

次韻謝人惠詩

東郊久不開春風宜斷絕梅信豈得芳何處香芬烈徒令湖海士借論古人傑柰我貧病何蕭寺多積雪終天不出門圖史欣羅列欲上皇帝書廟堂誰稷卨遊魚淸且【一作自】直飛鷺逺更防顧彼四輪車禦侮難結轍一朝叩旅捨問我來何說再拜謝之子我正如子拙

謁嶽廟

吳楚江淮接海濤百龍有職驅黿鼇空中甍桷森然見天上云霓不得髙穆穆冕旒嚴帝制紛紛牲幣自神臯不知嶽帝從何帝要自天曹各有曹南極祝融炎劍防東方太皥卻旌旄若容羲仲篡羲叔亦許帝舜囚帝堯牛斗吾鄕如失位奎婁魯野豈専朝人間職分已顚倒願正天紀尊嶤嶤

淮南王

淮南王解燒金胡爲黃葉落故林神仙鼎气覆千里艸木姿媚鐘磬音誇誕之語恐難信儻然安得我登臨卽今巨盜處處起天子不貪淮南地

贈陸逺大夫

顧陸筆墨森威儀身後猶爲道子師欲觀道子觀顧陸陸孫定自有天資或言苦學龍眠者不頌世徳誇義兒肯爲俗人落吾筆玉虛支公實我知倘非從容接笑語安得生气今如玆湖光萬丈明珠滿對此佳客申愁眉

又題陸大夫畫逸少逺遊道林

防稽內史勤筆墨逺逰中坐無一物何事支公愛神駿團揭鼻齒映頂足柱杖圓笠如意負蓬髮著巾俱肅肅相向忘言在何許望斷髙山空翠麓

再題王許支圖

海嶽登臨許逺逰上乘雲气下扁舟可憐畢竟不聞道妙翰神騅卻得畱右軍憤世猶懷古何事一朝得支許馬足不動羣奴癡感深絕俗俱無語

積善堂

我家得姓自衛始文王之昭鐘厥美西京禦史府大夫父慈子忠不惜死至今墓上無曲棘潁川嵗時防廟祀中原喪亂厭風塵南渡不及渡遼水晚惟道武攬英雄遼東之晁同興起世封潁川刺濟州子孫嬋媛冠劍偉唐有賢良如漢初名動集賢爲學士是時海內圖書家一晁未議張與李【三相張平泉李】忠實文華入本朝三祖百孫同一體中祖潁川襲逺封東祖西祖復於濟自從決防罷兵來【文荘公防韓範等五帥罷西師遂參大政】平進不厭百寮底卽今門戶益衰防攬古懷今情曷已上恩坱圠播無垠宿莽心存春藿靡漳州有母行百齡疏封鈿服明光裏夫人眼力尙鍼縷拜恩不易從稚齒初惟夫人有子賢曰此布濩敢不俾何勞夢帝血面論直以防誠動旒扆華堂白髮喜更新卽看靑袍子髙第壽斚千場日未央膝下曽扶且倚中眷有孫不能鳴東眷孫文刋煒

送懶散先生東歸

先生身幹若浮查舌響霜鐘激水車平生樂逐胡【一作鴻】鴈起倐逰吳防忽京華公卿到門問窮達未易可置吾齒牙今我何事亦靑衫掉頭棄擲如泥沙數術因之爲道術淨居與世不交加一醉十日醒五日雙環妝罷覓新花沙塵滿眼獨不怕此非淨居之勝耶

題兩馬圖

前馬去駸駸年少意有餘後馬追馳驟喘殺肥髯奴二十二弟自常州寄惠翦刀及筆來因作長句

弟書毗陵來有同股分刃之刀緑管白毫之筆刀是寶公錫上之所懸筆亦江淹夢中之所得江南刀筆有如此不比蕭曹吏丰沛而興鋒鏑顧惟二物大有恨不防獨孤府君一言之飾使君惠山延陸羽文章不落翰墨迹及今有用正勞勞破賊露布徵兵檄小楷帖黃奏北闕念弟未歸空嘆息

錢徳載以臨江朱玠筆見贈以詩謝之徳載與李先之亦相善

淸江長官寄書來朱玠妙筆空悠哉恐是怕上萬言書惡嫌並命憎不才【說之與先之同除著作】

寔紀二十韻

雙廟之前扁舟太原失守邊塵起鐵馬渡河京城閉堤上奔亡如磨螘不是淸河早伏兵千艫萬舳去何已百家相逢不相識同聲嘆言有如此閹貫梟顱一日間地下未應有餒鬼董卓燈臍照傕泛祿山腸流盛安史【此二句謂貫𨿽梟而用範訥輩】京不及刑家自全黼弗顯誅恩尙委楊炎終報元載讎防之實同宗閔恥【此二句謂京黼輩黨與猶眾】政刑旣棄敵兵盛我國不尊招訕毀尊名重器假狗彘公卿何人是知理嗟予老病豈樂生寔抱忠謀難須死亦嘗奏對明光殿寒饑徒步荊棘裏面風背日若有待前有戎車後妻子戎車不斷頓都城元戎一言左右以遙有人家投宿無骨肉夜飯無鈍齒不嗟五日不颒面但憐一夜燈花喜庶防明發脫盜手復見皇威振遐邇廟堂再見謝太傅奕棋未罷風塵弭前夜客投佛寺晚全家凍泣木魚底我今朝夕幸已多聞見紛紛聊寔紀

靈璧石有未上供者狼藉兩岸

鳯凰山石與石殊勅使督貢傾舳艫擎空不數碧菡萏媚日寧顧赤瑚但識天囿簫韶底豈期汴岸沙爍余煬帝錦帆防來往曽不得汝恨何如

枕上聞蛩忽久不鳴

促織復促織爾實誨我力語我以詩書覺我以道徳胡然久不鳴似知不如黙黙而如見容實惟已失則不見容而疑豈不云大惑智哉神於蓍夢有不待卜秋風日已髙太白光如植予豈黙黙時殺身徇吾國

連日與性之王君談遽來告別因作

許州秀才周若防星官占罷淚無從歐陽公死不過夏天上文星已告凶常秩王回曁姚辟排斥先儒不少容回第曰向竊笑之問學文章眾所同識此二事王氏孫酸棗先生稱祖翁先生易學老無敵晚奏象系明光中淸淨之化浹百年寡欲愛民自祖宗【先生爲我大祖講易至於九五之說上喜甚旣而言治國莫若愛民養身無如寡欲上嘉納之】潛仁蓄徳流必逺譬如喬嶽壽無窮君之積學萬石簴筆力仍闗千石鐘遑遑欲談誰聴此【一作汝】秋江好渡多柔風

舟中倦甚

櫓聲出入如謳發晝長夜短睡地絕紅窻局蹐天地隘出向船頭望寒月月寒不照孤徵人自與紅鑪得意親何日有田吾意得躬耕壠首待陽春

曉霽

沈屙春夜客風雨送愁來曉云收風雨一瞬靜九垓東皇太一人盜賊何有哉上使四門辟豈但桃李開下使小人退卽日大輅回昭昭負帝徳汲汲掞天才白頭見太平酒醒豁所懷

說之有庭珪眞墨一爲儀眞賊所焚伏防二十二叔特以眞墨見惠因喜出意表輒賦詩申謝

黃忌三摘吾臂醫九折有如老商胡何言問折閱兒藏廷珪墨賊火出烈烈是時干戈起髑髏積不血寧復有此物硯北伴白髮叔父曰賜汝可憂百如結矧此防物者戲劇論巧拙拜吾叔父賜理亂聞一轍再拜叔父賢世珍視不屑百拜叔父意兒學安得輟

謝蘊文水仙花

飄零塵俗客再見水仙花淸芬二十載饒殺杜蘭家王性之自揚州遷路相訪於海陵荷其意厚非平日比贈詩以別

九死性命存乃到海陵倉海陵何所有麋鹿晝成行多倉多麋鹿今也恨難忘爰從本朝來人物上國光容我迹其間性之因翺翔性之篤忠信又復能文章一世所趨附在眼獨不忙困於州縣吏斂翼弗許張蹉跎誰識之心膽空堂堂我不自揆者薦之三府傍相公意似順眾口極雌黃我斥不得容爲子增慨慷子行羣賊中妻孥道路長掛帆揚州灣聞我病在牀忽尋枉渚來或謂子不剛活我以簡防飽我非稻粱告別閩嶺去波浪春風狂旣欲殺風母又欲射天狼四海俱已震何處一身藏揮淚與之子闗雎哀不傷祿山傾社稷朱泚侮君王於今無此孽但可正皇綱文章出號令忠信被農桑之子抱此器用之斯民康吳儂宜勉彊無煩憶粟漿

陳情

春風到來久今日令得行蛙聲曲池滿栁色深巷明負屙老客子徜徉難爲情豈不懷故隠盜賊間䢐徵近得望行在氛祲夜崢嶸諒待賢者出一偃天下兵四夷堡障靜三農田野耕雞豚飽故老廉恥責後生我𨿽素餐者自謂能頌聲此情誰與同有公仍有卿

次韻和馬子虛學士感事見贈

與君中山時心樂得樂土未始厭耳聞寧或刺眼覩風雨喜分散樂事亡難補看君靑雲編翅垂不得舉榮滯正相半田園余防許前年白馬亂不保使君詛去此【一作從】竟陵謫竟陵人何慕妻兒思北歸耕桑失寒暑邂逅怪我存魂招來奚數彊欲布露之愧君健能賦

流寓海陵半年忽得周元仲分寧書欣慰與常日不同輒有作代書

海陵士子江東客我到海陵無主人蒼波知君到何處直待書來消息眞與君相去嵗月久世事茫茫誰出手桑田欲變仙人去鶴駕雲軒安得取愁腸出淚付滄波江上秋風柰我何何處雲山君待我更煩先寄防云歌

秋感

鄰雞鳴已過吾雞一何懶要穏土人眠髙視淸秋晏惜哉淸秋時畱客久異縣莫謂玆荒陬於今誇畿甸黃屋在揚州江山被恩幸肥羜翻吳羮宮妝驚楚練𨿽云冀馬陣敢敵水龍鑑有事郊三年神降樂六變萬國走玉帛兩京鎖宮殿明發迎歸路玆夕淚如霰孤旅愁思絕一身防憂患

秋適

今日秋光逺吾意亦以閒置此淸羸身葭菼薏苡間一別嵩陽縣二紀不得還防處逢新秋幽夢著舊山木落淮南舊水流日柴闗

閒極

閒極忘羇旅秋色爲我深牛臥樹外影雞鳴堂中心自言身已隠【一作逸】人道尙官箴明趨傍海郡適我梁甫吟

謝季左司筆墨

韓揚州蕭劍州相忘終日夢悠悠何如防季掾三府國譽鄕評坐以收不忘筆墨髙人興爲道明珠無昧投

且遽告行求題其父所作夢記之後

前身嵩陽老道士今日京東蔡秀才杜門藏書萬餘卷不知何身得之哉

雪中懷水雲館

六出花頭萬疊波水雲館前不肯過玉鸞素面如相語人間淸興今如何

無客

嗟予少好客今老客棄予忽忽飄流來不知嵗又除良愧彼黃鵠千里無修塗江東賊彊臣【王惇輩】淮南盜名都【楊行密輩】鐘阜被朔雪蹔與我何娛明當云夢去已發又何如

將爲枝江之行

北斗垂幾尺東京路防千大江復防深臘尾難放船豈無雕胡飯疾病相後先波濤日夜起髙枕相與眠春風明日來爲我添華顚沅湘盛春風蘭茝爲人妍沅湘無故人耕釣異雲煙沅湘有故人避地與我前彼美媚學子共講中庸篇

呈華藏宻印

華藏有主人百界轉纎埃主人順喚客低頭不敢來

景迂生集卷五

欽定四庫全書

景迂生集卷六

宋晁以道撰

律詩

秋陰

漠漠秋陰好遙空見故鄕可堪髙葉墮無賴晚花香枕靜泉聲細簾疏風影長肯教容易雨吟興動何郎

和斯立夜校試卷呈同捨十二韻

校藝來從魯聞韶昔在齊幸容葭倚樹驩會食甘藜禮數延文士雄豪動武奎嚴凝池上雪燦爛谷中霓喜見雙頭錦爭求獨角犀化金思防竈畫酒願分箆气壯如觀海言危擬去梯且思竭馬力焉敢效牛蹊蕭統聞香臭劉郎善品題鈆黃方晏集風雨惜分擕永遣愁城破休教眉宇低故鄕吾自樂歸去逐羣雞

再和資道

佳山陪四絕名士出三齊芬馥生蘭茞荒蕪去菉藜光華深北斗气象到西奎靜思如含露揮毫若吐霓美求鮮鯉鱠珍訪辟塵犀出眾靑錢士翻經白玉箆髙張射雕手穏步上天梯吾友由斯道狂生不識蹊淮南書有作【謂斯工】商隠賦無題【謂資道】慷慨簮頻擊吟哦手屢擕寒防簾帟淺深夜笑言低愼莫嘲雕虎從來學木雞

再和

何事謝暉臨巒且悵齊想非逢錦繡應祗見蒿藜今日三千牘昭天十六奎煌煌鳴佩璐燦燦動旌霓服眾稱擒虎超羣許防犀品輕龍尾硯時樣鳳頭箆棄若文公席危如墨子梯只宜馳大路爭可訪幽蹊我亦慙彊韻君能出巨題笑言容委曲良宴幸招擕黃菊開應滿淸霜壓莫低誰人傾魯酒更復噉韓雞

和斯立重賦

是非眞未定楚客莫咻齊侈美珍炰鼈麤防鄙飯藜評文歸藻鑑得寶應參奎蕭灑裛塵淸明避日霓露華鳴老鶴月魄射靈犀儒雅元簮筆風流且帶箆辛勤無黒突騰躍有丹梯自顧迷轅駕焉能識路蹊從容金穀集酧唱漢江題好是頻徴防相防便解擕塵埃隨日起窮悴使人低桀犬驚堯犬家雞笑野雞

和資道登岱頂回

藹藹天孫作曉嵐爲嫌俗骨遣教還仙兒墮處眞堪惜只在含眸一笑間

近作小池頗有野意日晚臨流吟栁渾獨不見慨然有作

無波枉渚若堪憑白露靑蘋更可陵過盡秋風獨不見此時腸斷栁吳興

十月初七日入郡塗中作

棄臣悠悠朱墨筆凋年忽忽道塗衣博崔趙李久寂寞乙馬甲班誰是非

覽冀亭橊花

長夏淸江倚碧岑人間塵土莫相侵橊花不得春工力顏色何如桃杏深

寄侍講呂原明七丈

悠悠客子京華逺只把淸秋淚濯纓黃葉風前身亦老白雲影外世還輕書來舊徳知無恙夢斷疏鐘恨有情昔日諸生今不在丈人因爲話平生【說之昔教符離諸生丈人曾寄寓彼】

讀韓退之詩有作

萬樹殘英委泥滓栁花成絮獨髙飛自憐纎質無人賞宛轉還從洛浦歸

贈吳僧

驅馳疲朔馬邂逅見吳僧便覺秋容淨彌憐客恨澄靑山尋舊賞白社語新燈他日扁舟去儂家一笑能

狂風

十日狂風不偶然未教桃李鬭嬋娟闗西將士曾如此直入齊宮斬小憐

次韻答澗上丈人見寄

丈人一別今何濶菊雨蘭風自嵗年茅屋歸來思敍舊防牀老去不談禪世無孔子徒爲爾今媿孫登重惘然幸有陽城山水在更畱佳處待夤緣

和陳叔易見寄

終日焚香郤袢暑只此於君媿典刑莫怪慇懃問元朗此心要自渴滄溟

次韻澗上丈人見寄

有懷南澗老月冷夢魂賖煙閉金丹竈云迷玉斧家髙云嗟縹緲醉墨喜傾斜明日秋風起愁防菊蘂花

再和班字三首

丈人在何許箕外潁中間明映波心月淸余雨面山短衣非舊寗陋巷是今顏不解湟州去平超十八班【梁武帝分百官十八班】

公來前有約更望少防間爛醉新醅酒能忘舊隠山瓊瑤𨿽並質塵土會凋顏永夜陶陶語令人愧尹班【尹敏班彪廣絕交論云尹班陶陶扵永夜】

髙躅人難解當求古哲間韓康多在市陶令懶防山念我可憎面無兄孰解顏公乎來早晚荊坐要湏班

次韻久雨甲子日喜晴之作

愁霖開霽忽今朝摩撫爲魚鱗甲消竈下黽蛙歸枉渚檐邊雲霧起叢霄已驚病眼能明朗更喜新詩慰寂寥莫把陰晴論甲子請從根本問黎苖

聞叔易隠居被召二首【亡一】

處士何人爲作牙盡擕猿鶴到京華故山巖壑應惆悵六六峯前只一家

雨霽聞溪流作

山前霖雨霽流水興何長曲澗通蘭若餘音到艸堂龍鱗應已備魚尾得令狂奏凱入闗陣尋仙泛海航月添波蕩漾風共影彌茫不作羈臣淚明朝涸復常

峻極上院

山下靑靑春已歸百花山上正芳菲人間顏色昜零落百萬千年云錦衣

節孝處士徐先生【積字仲車】

莫怪先生身上貧眼防外物似浮雲房中除卻琴棋伴更有門前鶴一羣

政和元年正月一日

元年元日日甲子從自漢歷來有三總把皇恩調玉燭今朝獨更覺春酣【東漢元魏皆是正月一日甲子與今凡三】

癸未嵗余與開封解安行同知定州外縣赴二帥上元之集今辛卯明州燈夕公防上見邸報解以大夫知嘉州感舊作寄

伊昔中山勝事賖初當三五便開花君能選色沈醉倒我自傷心深感嗟聚散十年逢節序窮通百態各天涯使君綺席誰同樂莫遣燈花照鬢華【予與解同嵗】

早春

日日江頭騁望頻東風去嵗舊相親庾郎欲作披香賦未有花開未是春

聞四明人不喜秋千因作

思歸未得恨深年時節淸明最可憐越女腰支勝趙女平生不敢賽秋千

愁

云暗花寒春在否煙波漠漠不禁愁此愁肯逐楊花散常與幽人種白頭

無柰愁來欲解擕春光何事亦如迷只應自有人行樂枉是多情王會稽

寒食書事

冷官不易逢寒食海角風霜剩作寒杏粥楡羮渾不見蓬池春色夢中防

戱作

終日一杯終日醉防潮初見防潮回自疑前世陶貞白乘興閒逰鄮縣來

昏昏

昏昏非所志忽忽是何時客恨潮聲起春愁栁色知何煩連日雨要劇故鄕思自顧囊中術黃金未可爲

有感

日日蒼黃出畏塗自憐何事得虛除天教豺虎露齒爪好是哥奴不讀書

西渡

西渡幾回送客春風今日思家我亦歸期可數休言此是天涯

予今春多入城戱作春裏來絕句春裏來是蛺蝶名滕王所畫者

蝴蝶催花一夜開卻愁春盡重徘徊我身亦使滕王恨日日隨渠春裏來

依韻和蔡天啟任四明絕句三首時暫來四明便還丹陽頗不樂此後篇爲四明解嘲

行盡三江失所誇便教信美豈吾家卻回揚子江頭去防種洲子母瓜

眞隠閒從鄮縣來三山仙蘂眼中開此身自有華陽洞肯學秉陽嘆老槐

未識涼風寶殿西寧驚海角有遺黎玉京無日嘗瑤柱金馬何人賞木犀【二物明州之珍】

見諸公唱和暮春詩軸次韻作九首【唱首是鄧掾子平】

何處畱春意歌殘燭半紅栁斜雙舞破花落獨書空欲作經年別先驚昨夜風烏衣多勝槪此際恨難窮那識春將暮山頭躑躅紅潮生芳艸逺鳥滅夕陽空烏賊家家飯槽船面面風三吳窮海地客恨極難窮嘆惜芳菲盡香腮越女紅簾垂啼鳥散鏡掩舞鸞空梅短嬌含雨蒓絲懶倚風髙歌君軰在老子柰途窮畱春畱不得怯去舞衣紅那昔河陽暮惟驚洛浦空丹成人奔月金就鶴乘風此恨何能已盧郎百計窮五字畱春句如開蜀錦紅幽香知不滅宿恨望來空婉娩能揮日綢繆擬割風江淹方思苦愼莫道才窮春殘畱幾日越女笑蠶紅江盡愁何盡牀空夢不空鷰多知近海蝶少爲饒風底事吟詩健吟詩正待窮芳艸揺輕碧薔薇著小紅肯嫌桃葉薄【王家事】只恨栁枝空夢斷三千里愁生五兩風四時顧家好作底卻言窮上苑羣芳外娑羅二月紅妖饒秦女妬澹蕩越江空敢夢鵷鸞侶徒披艸木風傳家緗帙在百巧愧千窮令公頭皓白執拂妓殷紅綺席千觴醉芳塵一夕空顚狂援北斗飄蕩怨東風得意傷春甚臒儒況路窮秋日有感因誦王元之送文元公詩云追思元白在江東不似晁丞今獨步之句戱作

三吳山水喜秋風白蟹靑蝦甬水東獨步晁丞孫子到誰憐憔悴眾人中

引伴宣事惠詩六首過有褒稱且及其叔子文之舊輒次韻爲詩

白髮蕭條到海濵秋風邂逅故園人三千紅錦工爲帳百萬黃金肯買鄰漢節陸離驚逺俗商歌窈窕會相親男兒躍馬橫戈志收入詩壇更絕塵

一世淒涼朋友恨九原涕淚嵗時深逢君苦自傳家法顧我寧堪話此心卻喜雞鳴藏麗句遙防鳳閣散層陰幾多故舊問衰悴說似羸師不足擒

九日戱作

無髙可登無節序無菊與泛無酒罇歸計幾時淩海嶽傷心成醉迷乾坤防防煙雨翻愁思急急風霜若苦言安得北人來見我會湏暮出水東門

偶見司馬公休陳無已書簡感舊作絕句

卓行髙文司馬陳當年簡牘拂埃塵身名蹔振久靑冡見在淒涼海畔身

書事呈中令長老

憶昔中華年少壯相逢海角意何如驚人老境便如此還解同嘗橄欖無【師云去嵗大寒花木多凍死結實最遲自此三十年後始恐有之因效張司業體作】

枕上作

年華又已暮客恨更難裁寒鴈背潮去鐘聲隨雨來離騷今我讀時命昔人哀但喜歸期近寧論白髮催

有感

天邊鴻鴈會髙飛白髮婆娑敢庶幾哭子淚干心尙折還山計就事仍非交逰幾處聞捐玦巖阜何人自采薇海角再逢殘嵗雨懶將梅葉洗徵衣

書懷二絕句

老境才來便輒畱龍門勝韻去悠悠此懷京洛愁無限更對滄江煙雨愁

其二

古木江亭懶不開書空自笑興悠哉蒼苔一徑淺深徧知道無人向此來

疊後

病眼終朝更懶開難輸心曲語悠哉從教苔徑無人到日日潮聲自上來

年年至日常爲客

年年至日常爲客只此淒涼似古人忍傍寒江望京國難將旅鴈與心親天涯誰解觀云物弟軰遙憐面玉宸自料明年猶俗駕南京不到到西秦【一作東秦】

無那

無那客愁翻作樂尋常閉目暫時開沈沈月向波心出渺人從天際來莫道一山無積雪誰家千樹落寒梅洛陽故舊吾憐汝愁絕終朝泥酒杯

次韻和周大書事絕句

終日寒齋詠小招故人軒檻俯谿橋可憐不得宣城郡白日消來恨未消

無題

身世何如薦福碑浮沈聊學弄潮兒淸風一日令心盡黃卷三冬漫手披夢寐無煩徵錦段笑談誰敢犯湯池周侯鳳徳寧減少所謂春陽或減之

鄧掾知言再和暮春詩見視過形推奬有意論詩報作三首

駘蕩殘春恨霞餘散綺紅逰絲能四塞落葉劇三空思苦欲畱夜愁多卻喜風參軍眞俊逸好是念文窮

其二

君侯哦苦淡雅不愛深紅冷眼防春盡愁腸欲海空近尋山谷體逺到建安風只恐妨髙步令君似我窮

其三

江左多才士君詩醉玉紅幾篇愁客恨九畹任春空便欲傾家釀誰知出谷風劉楊名一代可惜義山窮【西昆體方盛時梨園伶人作一窮士云是李商隠襤縷甚云近日爲人偸盡】

答恂闍黎乞漿

白頭破褐恂闍黎硬白髙談豈昜知卻喜粟漿如北客從教薄相笑無奇

謝錢掾

論思獻納方自代海舶鮹人豈識渠長嘯淸風含謔語憐儂不解讀新書

江暮

何能浣客愁長夏暮江頭嵐逺疑無象潮平似不流湏臾雲送雨蕩颺鳥隨舟明歳北歸去談話未應休

江上獨坐

少時曾識京華樂老得江山懷抱開風月不談辜此夕恨隨潮去與潮回

偶書

京華可望無髙樓聞道故人多白頭此身卻似城東栁惜別傷離不自愁

秋

長年何事不悲秋今日天涯愁復愁故國老槐空寂寂半天歸鴈自悠悠故知庾信多淸淚何事陶潛亦白頭前日家人帶楸葉求身彊健更何求

西風

秋風幾日過秋闗直訪畸孤海上山爲報故山都是舊可憐畱滯不知還

因誦張司業無事焚香坐有時尋竹行之句擬其體作

寂寞江邊捨欹斜架上書焚香一童子尋竹眾雞雛更甚昔人懶寧論今世疏但慚爲吏在不得跨鯨魚

自詠

防籬蕉落貯秋陰睡足蕭然學越吟懶似嵇康初不鍛閒於陶令更無琴兒童亦習南朝事風月應憐北客心五世圖書幸相逐鬢毛未許雪霜侵【陸防憶嵩山詩云如今卻習南朝事自煮蒓羮學取魚】

江亭晚望

秋色日駸駸江亭敞宿陰殘霞沈浦口新月出波心客恨此時薄歸懷晚嵗深鄰僧數來往未肯愧南金

興盡

興盡未歸增寂寞卻嗟初興到江城春愁不逐楊花散秋恨還同桂影生孤學敢期人晤語危檣何事日崢嶸弟兄逰宦俱還捨朝馬驂驔禁漏明【十弟通直三弟朝奉俱還昭徳】

偶作二作

病目書滛歇江幹絕往來不才寧嫁樹有意尙移山玉府書名久南山種豆閒只應終夜气不共鬢毛班

又

聞道花都發狂風故作讎春心先自薄客恨更難收不免饑寒甚永同埋璧休何湏問詹尹雅意在丹丘

有感

吏隠両非空百感塗窮浪迹亦何哉波濤逺引月華去風雨常將月色來孤學有誰同慷慨獨愁無地重徘徊漫談景徳祥符際幾許辭源賦八哀

戱呈通叟年兄索其近詩

歸期若可數何事此時情春色雨中盡客愁天際生離騷煩爾傳月旦莫余評早韭周妻厭因因不肯鳴

落花學義山

春來脈脈去輪囷滿地飛英委玉塵荀令香殘端有意石家錦碎更堪珍目成霄漢星前石腸斷驪駒掌上人我久飄零本憔悴爲君今日恨綸巾

花開未幾忽已落盡戱作

天涯花信誤心期狼藉殘紅只往時怪底小憐渾不睡夜深惆悵夢周師

通叟年兄視以栁侯廟詩三首輒亦有作所謂增來章之美也

平昔栁侯廟拾君詩興余帝閽誰掌制天步此貞符敢恨初沈佩惟慙再索車羅池聊自戱況復已榛蕪

其二

何處乘駒去空庭荔子垂韓詞方走奠栁廟久䢐饑旣恨謀身誤仍嗟報國隳羅池便如此不復問愚池

其三

當世容防賊他年柰我何髙文興舊學【子厚文集因晏公廼大備】詩價重東坡【公之詩前無賞者自東坡始之】木檞開能幾子規啼漫多羅池碑字滅猶解徹庭莎【子厚詩云違爾澗底石徹我庭中莎】

贈栁三解

莫道垂楊管別離與春離別自依依若教兼有徵人恨只恐鴉兒不肯歸

其二

海角那知有宮栁故園春思尙依依可憐風韻去人逺一日花開天際飛

其三

桃李那知楊栁恨故時風雨不依依自從彭澤無人後靑眼𨿽開心事非

悠悠

悠悠知作吏泯泯送年華勉彊對殘客慇懃惜落花惇行慙不聖潮汐恨空賖卻怕梁園去家人問海涯

題明王打毬圖

閶闔千門萬戶開三郎沈醉打毬回九齡已去韓休死無復明朝諫疏來

從教

從教病著探葵減未放愁攻白髮添欲看落花時入戶風髙盡日不垂簾

何事

何事千憂自惘然且看節物異鄕邊鶯來昨日猶多喫栁到今朝第幾眠上已淸明徒頡頏【二日淸明】流觴蹴踘豈周旋故知白髮因渠得忍更貪愁憶往年

還諸唱和雪詩次韻作二首

蕭散人間阮始平輕盈云外董雙成飛英試比休爭麗連璧驩言與共明黃竹異時徒思苦幽蘭同調得心傾何湏灞岸蹇驢夜更學幽人老婢聲

其二

胸中塊磊若爲平今日相如雪賦成廣野喜逢三得白髙山眞遇四邊明瑤音顧我何能和玉色煩君幾見傾形穢由來慚獨目自憐猶識佩環聲

咋舌

咋舌何堪竊一鳴三年如夢寄江城春江細雨添淸思漸近歸期更有情

暮江

南潮勝韻此間無醉本蘭亭彊學書人物本朝還可恨誰傳燕老暮江圖【疑燕公必嘗黜此景】

自和因思國史燕穆之傳稱其知明州化輕悍鬭爭之俗及今海潮圖作

燕公未肯祖虛無悍俗歸仁舉國書莫道邦人都背徳壁間猶有海潮圖

欲談

欲談無應莫吾容悔不居身可否中盡日小齋何所樂芭蕉宜雨竹宜風

王順之得子寄二絕次韻報之

賔客能談少傅兒海中仙果得生遲自今一落人間後卽見新枝壓舊枝

其二

茂不用長年悲淮水東流本與期一日名駒驚俗眼奔云老驥敢言衰

水仙

水仙逾月駐芳馨人物誰堪眼共靑白傅有詩皆入律腥咸聲裏亦湏聼【事見白詩】

春初

春初未有象幽興一何深細雨能輸酒輕風不隔琴無煩問北信且彊學南音白髮寧欺客愁來處處侵

風雪

風雪三冬北江潮二月時怪今阿那事不得作春詩

病目作近體詩五首

病目經旬作夢中只應天意欲教傭詩成願作瞎太祝位極恥爲盲老公不用千憂徒畫足何妨一笑漫書空頗不如喜見人志好在春來六六峯

其二

何事蘭成酷愛愁借愁爲樂總宜休天涯二月無新曆京國三年誤舊逰忽接家書迷逺近欲爲客難卻沈浮道人猶喜頻相遇話盡丹丘更虎丘

其三

江頭未省逢春事風雨朝朝夜夜深皎潔一生餘白髮辛勤百計只丹心不疑鄭黙世能怨敢恨虞翻論所侵明日逢人添俛首會催歸興到山林

其四

沈沈何處有春柔目極無垠風雨秋底事湏登七尺劍要當自掖千金裘圖書不識慙黃絹桃李縱開嘲白頭事與願違宜冺冺願違於事更悠悠

其五

愁極猶知吾道尊尙煩幾許北堂萱善人在疚鄕評減老物可憎天意存漫使楚囚臨澧浦難教漢使識河源著書昔日年猶少老意今朝欲絕言

惜春

待得鶯來花已落斷難料理漫咿嚘便如前哲亦非敵八斗才當萬斛愁

春色

春色眞無賴羈人自慨慷鶯能嘲客語花解笑人忙腰衱休含睇欄幹枉斷腸明朝逢上已何處有流觴

贈道光

老僧講罷結茅廬憶昔鳴琴著意餘一曲風前三百徧十年不作作如初

卽事

自言愚似醉休道醉如愚不恥小盤食寧慙掘筆書九原懷往淚萬里夢同途政恐能知我何妨更罵予

感舊寄上蕓叟侍郎

扵越茫茫羈旅久函秦落落笑談中曲江煙月新春夢寒食人家故國風此際一罇曾邂逅他時相見更從容丈人筆力知彊健何事書來不吐虹

寄韓君表

別離何用愁天涯塵世由來百感賖白雪恨難逢栁絮東風悔不識梅花詩書異戶余何有將相同時君莫誇聞道近還思卜築好來嵩少共煙霞

感舊

林梢接手百花浮昔與王孫倚小樓風物無情常自若男兒何處不堪愁蘭成只憶江南老丞相難忘洛下防今日天涯送春淚不堪更爲種侯

偶見張天貺奉議書防後題防感舊作絕句

軒軒眾藝張天貺翰墨悲涼二絕余今日無人知姓字史官他日若爲書

春盡

春盡天涯恨最長啼鶯不識紫遊韁空驚緑葉成尖髮何處殘英伴落妝

又

何曾有夢到瑤池但見狂風落海陂簾外飄英紛不識誰人尙復憶辛夷

恨同

恨同枉渚頻潮汐情與防絲鬭短長垂釣蠻童緣底泣難將心事問何郎【何遜詩云蠻童垂釣泣】

二十六弟寄和江子我竹夫人詩一首愛其巧思戱作二首

莫愁嫵媚主人盧纎質交竿巧得模緑粉敢爭紅粉麗魚軒休比鶴軒疏女英漫對湘君泣子政徒靑天祿書夾膝得名何不韻秋來臥病竟何如【今竹夫人唐人謂之竹夾膝陸防竹夾膝詩云最宜秋一室偏與病相當】

又

寥寥故國漫盧【盧二水在孤竹國】內子可憐殊不模擬比封君寧有實欲爲節婦亦何疏且休深妬斫桃樹枉是多愁織錦書貧士一妻常不飽更煩譏謫幾人如【阮宣武嘆美桃花妻便大妬斫去其樹出妬記】

復次韻寄子我四首

柴門僅付一寒盧不內不妻深有模每與篔簹同繾綣好來箕箒共蕭疏謝娘莫道能聫句鄭婢無煩亦讀書前日防娟今不見頭槌眼臼卻能如【醜婦賦曰両眼深如臼又曰頭如研米槌】

其二

何湏晚嫁獨傷盧雲母無媒自納模虹斷美人情不競雨回神女分還疏敢同孫壽巧爲態頗稱江淹懶著書嘆息火籠俱麗質當年風韻本何如【範靖婦竹火籠詩云徒嗟今麗質豈念昔淩雲】

其三

當年配馬莫嘲盧今日化龍還宥模麈尾𨿽長君不妬搔頭漫短我能疏夜寒靑女難擕手海濶麻姑肯寄書五色筆歸空婉娩幽篁殘夢自常如

其四

汾陽勲業重彤盧涼霍同封不世模貧士豈知燕玉暖幽眠莫共膩香疏從容恥與石爲弟寤寐欣逢仙降書若是雙流參六貴錦圍繡被又焉如

次韻和韓君表懷歸見寄

旅夢何爲喜別嵩移云當日自栽松公孫勲業忽垂意逋客煙霞豈不容笑語若同逰下澤雞豚亦共臥髙舂莫誇有力先歸去恐愧朝蟬與暮虹

畱別延慶明智

傍海嗟爲客傾心欣所知煙霞威鳳老岐路斷猿悲夢亦西方近談休南本遲【公久欲講湼槃經】行行招隠意嵩岫解相思

余寄和衝弟竹夫人詩並寄子我六首後增一首自貺

風流何處有崔盧委曲此君爲我模艸夢枕仙幽意在燭奴燈婢故情疏偶人飄蕩泥何恨居士神通木漫書葉可作冠聊復爾恨爲如意亦何如

還通叟年兄詩卷

白頭從事未拋詩無柰才何復苦饑我易吟愁歸樂土因君腸斷鄴中時【毎恨公不見前輩二三公故云】

謝景修惠洞庭春色

洞庭春色何年賦越國王孫幾種愁今日忽親鸚鵡杓當家餘韻落芳洲

贈童子蚍蜉

拂拭方山防安排一復巾春秋書滿架整整莫因循

童答

何敢愛筋力無勞戒勵重但當知諱字聞說是微虫

題畫扇

微禽何處樂獨自托孤枝玉粒知無分淸風也自戱

寄昭徳兄弟

莫言無合亦何傷旅雁卑飛怯稻粱南畝荒蕪嵩少逺卻來檝口祭勾芒

又

甬東羇旅情何托江北蒼芒恨不收盡夜櫓聲來枕上猶疑身在木蘭舟

哭程伯威

程子音書嵗月賖幾年泉下始咨嗟孤忠曾奏三千牘絕藝寧論十四家白髮父號無淚絕靑緗兒恨有塵遮人生到此成何事第二碑成亦漫誇

觀明道先生桃花菊詩作

嘆息天工暫醉時重陽物色艶陽姿便生春思兼秋緒當日董生宜一窺

疊前

董生今日窺園圃幾許傷心涕淚垂金令不行呈木怪無端災異樂哀爲

題大年閣路逢僧圖

闗深羇思滿風斷緑陰單一遇空門侶那知行路難

次韻任伯再領宗學長句

幾重墨守豈難攻嘆息儒珍亦【一作林未】易窮轇轕八紘吟逺別淒涼一代賦幽通喜君再戴長安日顧我頻驚沙朔【一作沙漠】風莫恨官曹太淸冷宮花時醉上林中

又和西防

西州五帥議多攻決策曾聞利不窮今日一乘能必取異時重譯要皆通明光喜霽甲兵雨沙磧恩揺艸木風自顧腐儒何所補騎豬難在虎狼中

赴鄜州京鄭間途中作

園林葉落丹丘逺阪路霜寒白髮侵不是闗西將家子也無詩思著秦音

頃客解梁有詩雲中條山下讀周易定是前身闗子明是時頻與張蕓叟侍郎通書亦嘗寄此詩呈視今再過此郡遇蕓叟之客王六東起感懷而作

阪路十年塵坱身不知何事往來頻敢言上國非吾土自許中條是故人志在韋編徒寡與人亡陸海漫多珍龍門有客暫相値頗話年來亦苦辛

河中府追懷亡二兄及思永興十二弟

表裏山河季布州我家兄弟憶同逰蕓香寂寞空靑冡【二兄學士嘗守此郡】絳帳飄零欲白頭【十二弟爲此郡教授】羇旅卽今無好語登臨自古有髙樓頗聞酬唱西巖在闕裏諸孫添我愁【兄弟在此郡時孔毅甫提防刑獄多唱和】

河中戱作絕句

人物英雄異姓王山河生气尙光芒可憐只解誇佳麗花落春空更斷腸

途中

十年未就歸山計一日歸爲保障翁無柰徵衣中散虱可堪行道庶人風悠悠秦晉山河在漠漠金張冡墓空回首江湖二三子長宵寒夢亦匆匆

途中寄髙仲詔

飄零誰惜別不賦送行詩獨有悲秋客難忘上壠時素心慚錦段淸淚濕瓊枝塞馬寒來健夫君莫我思

過荊軻塜四絕句

過華逾河勢北傾何人來此荊卿千金匕首安知在易水寒來尙有情

其二

太子當年計不疏虎狼有劍斷頭顱逡巡不血荊軻手自要輼輬費鮑魚

其三

刺客傳中軻絕倫後來尫怯寂無人秦人更甚燕人恨不燕防畱秦

其四

貫日白虹可柰何書生容易笑荊軻美新伾黨臨遺冡慚愧絕無狐兔過【楊子云栁子厚皆雷同罪軻非太史公意】

將至鄜州

平生心迹笑元龍今日城邊比蔡邕豈是白頭著書地聊當涕泣自從容

初至鄜州見月

此是鄜州月人間應更無欲垂【一作無窮】淸夜淚桂影莫扶疏

延安江漢堂上懷範五丈龍圖堂是五丈所建

煌煌斗柄垂南北浩浩斯人江漢堂橫吹三川星月逺雅歌九姓暮天長頗間病後精神好最是秋來飰食彊誰識得名因伯氏飛鴻送盡更茫茫【堂名本是亡兄無咎扵慶州所命】

自延還鄜懷京師親舊

羈旅無歸不自任重重白髮巧相尋扁舟前嵗江湖客匹馬今朝闗塞心攬古豈無王霸略窮途只有短長吟故人憔悴多如此誰解多情送好音

行縣途中讀栁子厚詩

徵衣窮塞暮冬時讀盡龍城太守詩若使生平詩盡在濯纓無淚爲君垂

直羅縣三絕句

瀠洄頡頏亂山阿目心揺到直羅待得羅川平直處晚來荀令恨如何

其二

人生不合出都城百阪幹坡異縣情勃勃當年聖人道如今孤兔不勝行【縣有聖人道乃嚇連勃勃禦路也勃勃毎事必以聖稱】

其三

羌管戎歌亦鬭新長官家勢洛陽人相逢且覓山花好莫話銅駝金穀春【史令君謨洛人】

送春

雨裏花開過愁中燕到遲一春都寂寞不作送春詩葉善養寺簿嘗爲鄜州從事有詩送予至鄜作寄

夫君舊逰地圁洛我盤桓旅夢朱弦斷荒山白髮寒文髙驚小阮【其猶子內翰符寶】逹晚在長安得慰相思處瓊瑤落手看

席上有唱歐公送劉原甫辭者次日又有唱東坡三過平山堂辭者今聫續唱之感懷作絕句

龍門不見鬢垂絲莫唱平山楊栁辭縱使前聲君忍聽後聲惱殺斷腸兒

山城聞笙簫思【闕】

靈芝宮事作

笙簫婉孌落人間目極靈【闕】不還猶喜遺音吾獨識且教明月住空山

復入鄜城南門

南走京洛道羸驂到卻回只應如幕燕自有社相催

過漢武望仙宮在鄜寺之西三絕句

海外求仙事茫卻煩鶴駕訪劉郎金門自有偸桃客好試低眉問帝鄕

其二

山下時時聞鳳簫山中處處得蟠桃劉郎仙去何難事不用飛樓百尺髙

其三

黃金無限不湏成欲塞河流要負薪誰識望仙宮裏事只因蕩漾阿嬌春

用仙宮鋪壁上諸人作

香霧漫空玉作塵五龍雙鳳細扶輪君王不得湏叟語只有輪防哀痛身

塗中依韻和髙主簿完翁見贈長句【髙乃使君之客早休官】

孤宿孤江嗟婉娩窮冬殘夜認璿璣乘槎邂逅闗心切舒錦綢繆到眼稀豈有梧桐畱鳳食端愁霰雪犯徵衣秦樓老去應無可好聼吳儂緩緩歸

再和【梁武帝詩云人生行樂耳何處不連畱】

人生行樂畱連耳何用千鐘貯寶璣主簿休官如習早使君下榻似陳稀已看燕寢玉如意更聴雕梁金縷衣【使君家歌喉甚妙】莫道塞垣風景惡開花何處侍郎歸

又和

客子吟哦聊遣悶敢將魚目報珠璣寒來何事流水急愁裏更堪人住稀使我難忘麋鹿性多君已棄芰荷衣山齋永夜宜淸話莫只山公倒載歸

景迂生集卷六

欽定四庫全書

景迂生集卷七

宋晁以道撰

律詩

三川

三川窈窕山隈隩宜著狂歌老杜家辛苦寄書消息斷想渠涕淚問京華

疏墮

疏墮何堪行役勞窮陰急景晚風髙京華前歲此時雪獨臥先廬亦寂寥

疲行

歲暮疲行役荒郊絕見聞林寒無鳥宿山燥不歸云得失爲生計浮沈預世紛好懷思軟語終待潁陽君

再至直羅

百疊荒山人迹絕饑腸寒色自徘徊多情只有謝康樂美酒樂歌寧再來【康樂詩云綢繆舎瑟殷勤登臺美酒樂歌寧肯再來】

拾康樂之意再作

異時逰子不湏還舎瑟含情醉醒間今日煩君臺上望急揮苦淚濕千山

約結

約結無奇恨眼開偸閒藜杖亦悠哉曉風不讓靑山逺暮靄難禁明月來闗外闗中渾浪漫雲南云北舊徘徊【雲南云北在四明山】自憐不注湣徵賦一世徵衣愧不才【司空圖詩云今日甘爲客當年注湣徵】

寄隰州李九使君

隰州太守詩來好何事新詩不寄來歲暮異鄕思里社山寒宿雪啟罇罍數莖白髮何堪照一寸丹心未肯灰惟有早歸箕潁計暮酧朝唱不論才

次韻和隰州李九使君見寄絕句

邂逅宮花春寂寂相思塞艸暮離離休信李廣未封印喜得靑囊賦小詩

我屋

窈窕吾山好欄桿我屋宜胡然名未著不得謝公詩累夜讀武經揔要慨然思陳叔易寄予嵩陽讀水經之句因用其韻作寄叔易此公相與倡和最多於此詩則毎誦之

蝶笑蜂須飛有聲梅嫌栁眼眾人靑今朝消息君知否荒塞寒燈讀武經

風送黃河水底聲三川半死誤丹靑何人告與君消息枉是磨鉛勘水經

蓬萊學士有家聲易退難忘舊殺靑萬卷饒君相似處此生不讀膳夫經

歲暮思劉壯輿近在京師因壯輿言溫公勸劉丈合魏宋等志有意合正史之志而離析李延壽之紀傳顧老罷不能聊見於篇末

迢迢使我旅懷悲促促思君歲暮時江上梅花今再落鄜州月魄屢圓虧著書有底心過苦行路無端山更危誰解合離南北史吾曹白髮恐難期

四明歲晚水仙花盛開今在鄜州輒思之此花淸香異常婦人戴之可畱之日爲多

前年海角今天涯有恨無愁閒嘆嗟枉是涼州女端正一生不識水仙花

途中遇雪二絕句

徵裘不是謝莊衣何事輕霙故故飛應是多情要新句敢酬瓊藻觸寒威【謝莊詩云疊雪翻瓊藻】

慘淡修途問若何璇蕤瓊藻未須多使君此夕應難醉紅玉看人子夜歌

途中對雪

殘歲初霙慰所思徵衣阪路固無奇漫知謝女能聨句安得顏兒與賦詩【顏延之與羣從賦詩測年十三竣年十五】

嵩嶽夢中宜寂寂雕山眼底尙遲遲明年花發應如許坐看遊蜂憶此時

鄧聖求作端明時嘗贈予詩云妙論出六合防言破九流其言𨿽過矣要是前軰中有相知者逮今將三十年奔走鄜州諸邑察視保甲感舊作長句

白頭闗塞走匆匆曽玷山公啟事中妙論防言思落日荒山窮谷夢悲風八哀欲賦嗟無語三徑宜歸恨未容卻願掃除西域去預羞麟閣畫邊功

村館寒夜忽忽不樂學古樂府當句對

將此愁來同彼恨肯饒庾信讓江淹雪翻愁緒風牽怨月戀山空人倚簾昨夜夢垂今日淚一機素勝十端縑無煩言話誰能聼小叔狂來阿母嚴

寄恂公

南屏不可見歲晚得恂公辯笑潮難久閒嫌云住空誰家紉落月獨起汲寒鐘八十歲除夜寧知塞漠風

寄杲公

杲公消息太茫然六尺堂堂只眼前斗極新春年八十煙霄故國路三千毎慚鑑薄朝多語待學情亡夜不眠此世難期再相見試容抒思序眞詮【杲公有金剛經解予欲爲之序】

聞胡少汲再入省

南宮妙極天下選雞舌喜君重得香旣自能詩似前軰何爲不作水曹郎

聞喝馬惻然感嘆且恨其辭鄙惡特甚作此詩從賀方回求數解

一世危腸賦湣徵江城夢斷到邊城晚風不送采蓮曲落日惟聞喝馬聲長似竹枝愁逺客重於隴水惱無情爰求樂錄十三解賀老當今最得名

予告客不能飲酒嘗使賔主俱勞客言有二事便可痛飲謂對花對佳人予病眼難看花從照律師授四分律逺婦人作絕句謝客

眼病身持四分律流芳巧笑両如何從教酩酊非吾事免得醒來恨更多

談易寄壯輿

拂拭塵埃藝靡它象中系外得婆娑何人爲我易弟子淚落一朝翻九河

三川直羅之間作

饒須羌鼻似羌渾人在山頭羊在門欲把流霞來飲汝未甘便喚作曽孫

排悶

鄜畤來爲吏多愁喜尙論山川分漢郡人物客羌村【老杜詩有羌村】宮廢人仙在天淸貳負昬【山海經貳負之梏在此】莫言無妙麗玉笛奏金門

贈雷僧

蓬頭冰齒獨徘徊五百年前人姓雷【東晉雷處士】爲問羅川何處好笑言京洛揔看來

東奔西走肯徘徊言語將殘聼鼻雷未料此生終作底可知不爲學詩來【皎然見韋蘇州事】

畱官莫去且徘徊官有白茶十二雷便覺羅川風景好爲渠明日更重來【子防四明茶云直羅有此茶否答云官人來則直羅有十二雷是四明茶名】

鄜州人語間有似河朔人處予獨知其然蓋此本魏之上郡魏人以歸秦之三年秦遂稱王而不樂爲秦民之故其音猶魏也作絕句

魏郡歸秦秦遂玉音猶故魏恨難忘誰知我本魏郡士憐汝獨思田子方

木末

木末僕危不可呼水濵詩客昔何如若非此老曾行處淚漲三川恨有餘

承議郎王東起挽辭二首

三十年來夢王郎歌有情桂亭看躍馬蒿裏望銘旌廢相存亡托孤兒內外兼休論書數萬色色負平生【君之妻呂丞相孫女也妻母養在君家丞相之子亡近立一孫方數歲丞相有書萬卷君悉主之】

洛下書生譽秦川公子豪飄零諸老恨骯此生勞病臥分丹劑魂遊問室臯當時蠻紙在絮酒共蕭騷【君愛予四明所作粉紙未及寄今乃以爲奠】

題弟子問

人物昭陵一代傾墨莊夫子著書成我生旣晚復何恨解叩靑霜鐘大鳴

憶四明上元

翡翠隨潮月琉璃共佛燈沈香聞逺逺珠樹間層層

憶京師上元

艷艷燈欺月英英人勝燈紅綿開四照金鳯起千層【去年皇城北靣樓殿初成羅列珠玉燈以紅綿代綘紗】

鄜州上元

酷愛鄜州月眞分紫府燈【郡有望仙宮】月收煙蕩漾燈比石稜層

次韻十二弟所寄

莫問西臨統萬成書籖月色落南榮逺天雁去驚幽夢近體詩來老情籌筆陣寒徒許國題鞭句險政傷生敢防五世蓬萊路異姓王孫尙避名【思忠使君乃髙韓王諸孫也亦有就閒之意】

題新泉

舎北洗山如有待舎南泉發本無期羈愁盡落淸音裏不用騫公讀楚辭

東溪歸作

忽忽防春恨已遲山城渾未有花枝東風馬上哦新句卻似盧巖緱嶺時

從髙守乞石筍

竹萌何處在石筍眼中靑乞取分幽徑難忘玉筍廷

書劉仲更春秋災異後

志苦言危凜雪霜何人敢喚作劉郎休論瑞應誇圖牒羞死當年顧野王

山頭對花

欲脫羇愁蹔媾春花先木末傲難親無才與作山居賦遮莫山花處處新

老欲畱春不用忙卻愁花發送春光山頭紅綻難爲媾年少才髙憶謝莊

枕上

人間百感未能休欲語無情謾九州樓上角聲山上月共人割防一端愁

三日

只將三日爲元已準擬流觴不誤期慙愧魏人風味好無窮花蝶漫相思

十二弟寄詩一編來用其山字韻作

季詩來灞岸秀色藹雕山獨笑寒暄外相逢翰墨間花飛能擁路月入不開闗巧解供新句吾才愧晉慳

三月十一日大閱偶作三絕句

儒服未曽看樂戰鐡衣且自戱淸時春風莫道晚無力解上天王百尺旗

風旗且好岡頭看漢馬休論塞外期前日將軍劉越石功名不及一篇詩

縣官未肯斬西戎誰信鄜州第一功馬似云頽靑壁上人如猿放曉林中

梨花

春到梨花意更長好將素質殿紅芳若爲寄與江南客枉是楊梅憶庾郎

暮春

春光可攪去如驚樂事能追不得行禊事已觴王內史披香只賦庾蘭成敢嫌塞栁渾無意尙喜山花自有名嵩少未歸無著處此生曽亦是諸生

春晚感懷

春來誰挽去難援中有悲驩萬古痕飛絮無家淩紫極落英不佇恨黃昬半塗未肯擊鳴缶百感何因招些魂海內一經連海外欲搜怪物且重繙

總管劉觀察相見於髙巖經句楊朝奉出所和詩卽席再賦

花開爲客向金城待得無花羸馬行栁防髙巖開祖帳月搖洛水話離情將軍精悍千山聳賔客風流一笛橫更愧新昌孫子在詩成白眼得淸明

席上別諸公

西城別袂望東城勇發徵車卻怯行朋【去】肯【去】聲前金闕恨胡盧歌裏玉闗情鶯啼有意因風斷山影無垠爲月橫人世分攜吾可那千鐘不醉在天明

途中寄城中諸公

孤飛弱羽眞難可作底徘徊去住間栁影生風歸曲渚雷聲送雨過前山庾郎有待復何待白傅求閒而得閒回首玳筵醒醉伴曽將幽憤唱陽闗

自延安回道中作

未駕羸驂返故鄕且防掘筆傍書牕莫嘲流汗野豬嶺絕勝傷心朱雀航

多謝芳罇與獻酬只將萬斛醉吾愁春花來作人間夢夢到鴉啼不得畱

延州紅勝洛州花打剝工夫阿那家我亦勞心添病骨悔將黃卷負年華

從經略安撫侍郎叔乞松醪

春來玉帳閒無事自料穿松壓酒糟卽恐金罇未相稱山房乞取伴離騷

牡丹

牡丹千葉千枝並不似荒涼在塞垣宜聖殿前知幾許感時腸斷侍臣孫【祥符中宜聖殿燕千葉牡丹有十數枝宰臣戴馬文元公時爲承防特預賜】

靜夜

此身飄蕩久靜夜得幽情月色隨窓盡泉聲到枕輕老夫方讀易稚子莫談兵似說歸期近嵩陽學自耕

浮甘亭上

浮甘亭上拂徵衣欲起羇愁卻自非鶯去靑陰猶轉響月來碧嶂有餘輝三英何處同行樂百醜無堪獨息機好濯纓塵惜蘋藻從教塵土半天飛

謝魏宰惠芍藥

敢期芍藥邊城見本是人間第一流我有無窮羈旅恨爲誰今日到揚州

在邊

在邊有底適予懷舒慘無時亦異哉醉到月前如失去愁從騷裏卻招來素心偶向三花盡孤憤難教貳負催好覓羌村殘夜燭待將何語與徘徊【嵩山三花見李白詩而此花近不復有在者乃於鄜畤中山見之】

次韻和完翁謝墨二絕句

池水澄輝散曉煙定無墨色使名傳幾螺付與能詩客免更書空重惘然

寸寸曉松計已迂更憐百步扇垂珠幾年費盡坐曹手千卷書生又卻無

聞角

邊城百感漫興嗟客底令人警歲華多謝何郎有新句誰聞夜夜繞梅花

迎客道中

忽忽中夜轡館若爲容山轉時藏月河分不割風憑誰能警夢揔自解書空省內吾難倚詩書更使慵【何進兄弟倚省內以富貴】

九日

日日無堪只嘆嗟誰教九日事豪華寂寥難落方山防爛熳先開野菊花聞道鵷鸞趨鎬燕忍將鴻雁聼邊笳古來感慨今朝甚苦雨淒風助我賖【是日秋雨】

贈鄜州田玘

前世能歌田順郎今身追悔太昌昌戱泥巧盡羣兒態休憶小姑初倚牀

次韻任伯途中見寄

命駕闗東千里餘拂衣前去未勤渠自憐病客料秦虎共學騷人憶郢閭賦就句奇輕惡道【潘尼有惡道賦】詩成意逺欲閒居此生辛苦君能識不向他人道看書

白頭靑簡負三餘得喪窮通不問渠但恐風霜侵爾稼敢期盜賊避吾閭秋蟬冬蝶空離恨渭水秦山政索居何日合離南北史倩君成就一家書【古人名壻曰借倩近乃妄以爲笑倩】

感事詩寄韓侍郎

去年過卻京塵裏今日無煩嘆白頭且喜歸來收客夢何妨無酒破春愁閒鳴庭樹鳥聲樂逺使疏泉山影浮晚得花開逢歲閏可容結侶到丹丘

贈韓侍郎

僕射陂頭鷺宿秋使君行色曉云浮幾章乞得閒歸去平日將何事絆畱久幸沃心舒讜議暫堪俯首貶忠謀黃金帯念多人有烏角巾憐獨自休談笑弟兄從此樂杯盤賔客莫言愁慙予本是山中士可復魂勞隴上舟

偶題【丁酉】

一室蕭然懶傍書角巾孤嘯問何如夕陽能使山逺近秋色巧隨人慘舒苔漬碧花行不到香殘篆字睡應余自憐得計歸云晚前日人間漫畏途

和季弟秋日卽事【戊戌】

五世衣冠盛本朝寧論妻織與兒樵顧予始就山居樂未放詩書便泬寥

寄謝任伯察院

終日小園何所爲忘言不讀國風詩閒來卻覺呻吟好老去仍知疾病宜月在鄜州能到此人遊梁苑誤行期徒憐宋玉無秋思旣識淸髙又可悲

初至京作

七年去園今還歸僅有身存心事防下客但能存故事髙門誰許著褒衣難將白髮語年少忍使紅塵負釣磯不解徵驂卻歸去防𨿽非是亦非非

以扇求馮元禮覲畫山水

髙人能畫山中趣涼吹曉從天際來移畫此情紈扇上人間何處有塵埃

趣景升太尉畫孫登像

契濶王孫魂夢勞京華一日重遊遨圖書不惜黃金費歌舞何妨籙佩髙月到南樓臥吹笛花殘曲幾醉揮毫如何愛著湏臾懶不使蘇門對楚騷

畱題景升北

南樓吹笛何人怨北垂楊永日閒何用緑楊髙百尺詩情筆趣揔相闗

夏祭日感事

盛典千年出寶圖佩環方澤影縈紆中天月防黃琮色出海云騰赤帝符已慣龜鼉呈上瑞【前賀赤鼉之祥】不驚風雨解前驅【前一夕大風雨】侍臣自有揚雄賦擊壤何妨此鄙夫

謝曽廸功松皮冠

松皮冠贈松山客慚愧紅塵赤日中好向浮雲傍歸路定應賸聼入琴風

次韻和張次應龍圖松皮冠子

儒冠何事貴松皮一歲寒來特自奇髮盡著霜相稱得歌酧白雪卽非宜

代馮元禮次韻辭張次應畫山水扇

女鸞寶扇漫稱工誰識嵐漪縹杳蹤何事晚來慵落筆爲嗔不說妙髙峯

代馮元禮次韻送畫山水扇與張次應

五日十日豈爲工萬壑千巖自絕蹤在握已能霄漢上更湏羣玉占前峯

次韻和大理吳子偉寺丞久畱滯絕句

之子婆娑幾許年眾人遷後獨稀遷卽今便上靑雲上已愧開鑪白日仙

再和

官共狐裘三十年紛紛南北笑鶯遷未施云外射雕手且作山中騎虎仙

京居五更聞鐘

慣聼山頭五夜鐘忽驚孤枕景陽風明朝樂事知何限定自無人拜徳公

七月五日立秋

故廬歸客不勝愁可是人間晚立秋收潦水淸如可待無窮蛭螾看沈浮

病臥聞韓公表雨中出謁

緑陰飛雨作秋容衰病呻吟髙枕中何事公孫健騎馬黃金帯客好相從

韓二十七詩來云已束歸鞍逐去鴻令人欣喜愧嘆輒次韻和

此身重滯愧徵鴻況對庭前郢樹風暫至京師便歸去敢期今日有黃公【黃叔度暫至京師而還】

卽事謝公表二絕句

碧嵩靑潁肯相從萬事茅堂醉夢中出到人前羞欲死歸輪不必問何從

畱君談笑且從容白髮紅塵阿那中踉蹌行藏莫相笑枯魚垂淚恨無從

卽事謝子之二絕

何妨少日不能容詎玷山公啟事中庭下秋風收不得欲雕瓊樹未聼從

恱已曽增巧笑容舞鸞歸歇鑑花中人間遇樂便作樂何用行軍問所從

送韓七十赴澶淵舊任所爲士掾

不樂予何甚非闗未防勲秋燈逢積雨客淚送離羣身事千年鶴心期萬里云煩君經廢廟嗚咽當家文【澶淵舊廟碑是髙祖文元公奉勅撰】

選部中作

白髮來遊宦山公不我聞邪猶在中等【予二十一年時應詔上書防置邪中等近恩除落而部中尙要聲載】政不占防分【近制以分數爲選法多者至七八百分予乃無一分】孤淚滄溟感防言上帝勲何妨貧且賤嵩嶺有髙云明仲約七月晦集屬抱病先以此見意猶並以申謝

秋日在長安多悲對極歡栗疎肥木落芡觜瘠池寒居室淸樽滿羇人白石殫慙君過繾綣扶病彊盤桓

送邢子彊還洛

行樂洛城爲第一蹔勞使節持還家橋頭鋪徧中秋月樓上吹殘九日花誰聼髙談擒虎豹且容濁酒傲煙霞從君一笑知無分短髮長途倍嘆嗟

送李先之歸南

夫子聲名大淒涼三十年晚交彌好易夙志自覃泰華冰霜潔江湖鴻雁邊別期不相假吾道信茫然

再送先之

君家父子眞國器棄逐那知上苑春嵐障城中尢自樂浦珍市裏本來貧曽憐濁俗排閶闔慙屈淸江縱羽鱗我老相逢便相別劇談易象亦何因【先之自廣南知縣歸歸復往江南淸江縣一見從予談易】

三送先之

相逢無酒恨如酣九市三俱不談秋雨迢迢催客別別情雨色已江南

京居秋感五絕句

快雨薄寒一夕間胡爲百役自間關秋懷更讀甘陵賦始信人人庾子山

雨助風聲燕欲歸誰教我尙著徵衣自憐未讀湣徵賦霜雪鬢間猶庻幾

隨蝶求官秋緒多自甘老罷樂婆娑枕邊風雨五更夢聲在長衢朝馬過

江上髙人未肯來京華秋鬢獨徘徊饒渠看取潮頭月莫戀林香待放梅【招楊中立】

河漘依棹得風期秦樹湘云枉夢思也好歸來君富貴未容言語我傷悲【招徐思川】

卽事

幾歲田園得隱淪忍將秋淚濕紅塵一麾不得廬山去何用他州寄此身

歸到

歸到故廬同逆旅人生本自怕牢愁雨聲豈有京華態羇思仍多澧浦秋久禁令人類疾病新聞向汝重咿嚘顧無道義論輕重何處王公門可遊

乞酒

積雨深秋與恨翻悠悠何處勝朝昬久同下裏饒詩句乍學髙人傍酒樽徑醉便知能傲世狂吟更覺解招魂頗憐陶令無佳興只肯丁寧乞食言

辟穀

辟穀終無術求田早自慵病能添旅思雨善起秋容本色官猶阻非時好孰從封侯如可覓要自愧長公依韻和卲太子文兄八月緫章朝歸長句

東皇受籙增嘉運曉坐明堂夜拜章玉燭千年承瑞露金龍萬國鎭靑霜風來紫極簫聲靜人在丹臺佩影涼與子飄零逢盛旦獨無藻思頌瑤光

八月十五戱作

稱意中秋月滿樓只嫌歌扇遏云浮不如風雨連天起要得伊人也解愁

聞三十六丈乞西京畱臺輒成長句時先之七兄已拜北京畱臺

門第何人論甲乙碧梧丹鳯重徘徊前時五相繼三相此日西臺望北臺器業雲霄能我有功名鐘鼎待時來羞言四世公卿徳季子白頭誰識哉

伏防三十六丈大夫寵視長句輒次韻和

千仞愁城托寸陰可堪疾病更頻侵煙霞舊友能相遇鷗鷺前盟不待防羮飯東西慚白髮功勲逺邇負丹心【両家曽祖康定中同在廟堂堅成西鄙罷兵之議】明朝重九登髙處約訪髙人支道林【實約於九日訪僧】

徳麟畱詩相別輒次韻賀送

安穩王孫一葉舟朅來京國淡無求任生白髮曽料虎分絕紅塵自狎鷗桓笛不堪畱往恨膺門誰復憶同遊重陽無酒仍分袂雨作黃花淚未休

徳麟夜相過用前韻作

王孫未放木蘭舟憶別親知與訪求軟語鬥牛迷後雁傷心波浪沒浮鷗燈前有喜新佳句泉下無慚舊俊遊潁尾可居鄰可卜白蘋紅蓼共君休

九日宴李徳充中大家次韓三十六丈韻作

重陽風雨每淒淒物色今年得所期賜第好賢多驥子三山酌酒過鵝兒【徳充用三山罇極奇妙】紅樓尙想吹簫夕碧樹今誇向日枝【李氏園池甲於京師今屬宮苑所】我與韓公殊軰行門防感舊淚俱垂

九日陪韓三十六丈大夫集李徳充家再防賦詩相似謹次韻扳和

丈人邂逅共悲淒九日芳樽敢有期感慨旣能追壯士懽欣復自學羣兒菊憎紫蘂侵黃蘂萸憤南枝勝北枝【北州之茱萸極衰】蕭史髙樓幸登眺但慙淸唱手空垂

李徳充再賦九日期字韻詩輒亦復作

多才公子莫淒淒九日不嘲風雨期淸酒玉腴浮盞底黃花金蘂粲鈴兒【菊之尢者有金鈴萬鈴】百年歌吹驂鸞地萬里旌幢鳴鳯枝【李家一門節鉞相望】前後楊劉是賔客聲名孰敢與爭垂【楊文公劉中山歐陽文忠劉侍讀】

重防三十六丈大夫徳充中大賦九日詩期字韻詩輒復以致謝遂及閣筆之域

平陽樓上重陽日周覧悲歡孰與期盛徳不應無隱者大豪寧復有屠兒未舒鸑鷟靑天翼難識瑚碧海枝莫擬吹花多繼筆羸兵易衂槖仍垂

卽事呈徳麟

學得浮雲往復還裏中不出孰追攀九秋自與物情樂一日湏教我軰閒敢料都城有詩句故應魂夢在山間今朝車上瓶無分更可憐哉我阻艱

次韻和徳麟過希道作

笠澤人閒書已叢分甘寂寞與誰同故人相遇白頭日往事獨悲黃葉風去國貴遊驚防防【希遒初外補】浮家公子樂湘中【徳麟不厭逺官】此情繾綣思朝夕百仞寒巖飲水虹

思歸

忽有故園夢秋冬恨不勝菊難月掩映梅耐雪馮陵客鬭南唐墨僧禪後夜燈如何不歸去京國覺騰騰

感事

人物今朝何寂寞我思前軰太崢嶸仙才難測趙周翰俗眼聊窺石曼卿【趙公詩多仙家語】鸞鳯騰輝何處在珪璋振徳是人英怪來髙論空無驗可是岐公作宰衡【王荊公在嘉祐間言人才𨿽乏不曽教王禹玉作宰相至熈寧中公乃薦王代作相焉】

早於城北逢禦馬

天街未見瞳矓日禦馬來朝馺騀宮不許蹔時超倒影欲將何事驗眞龍

十月七日夜夢中作両長句覺而忘之別成長句視李民師

冬來羈旅更迢迢撫枕燈殘百感饒饑鼠翻空疑有鬼驚烏誤曉尙中宵詩成與夢俱零落劍出低眉亦寂寥無分京華居老境江湖髙隱幸相招【嵩陽王鐡冠遇一書生蹙眉出劍舞空中】

慚愧

神邑凡才日抗塵早年聞道晚因循腦能充溢無華髮心得休閒不老身種種已慙爲客子悠悠更愧作官人吾言可復終歸去何處桃源可問津

偶見夏英公與文莊公書云秋序始涼師門尙逺又一書云念其出自師門賜一善地輒成絕句

前軰終身知學植今人得意諱師門如新幾帖英公字可但吾家禮數尊

天寧節後二日集英殿賜燕輒成長句

誕彌陽月播陽春萬壽杯余燕豆申殿角垂虹天意喜【今集英殿新修增髙二丈】壁緹交鳯日華新【殿上及両廊繳壁皆新繡龍鳯極華麗】星廻畢雨金沙淨【累日雨至天寧節後遂晴】書發狄封玉甑陳【契丹國賀生辰使獻其國中所寶玉器三十餘件】何事升平樓寂寞要將銀嶽共璘珣【升平樓舊號最髙今裁出集英東廊之上丈餘或者要妄意將營繕云】

寄李輔之

嫁樹裁花待上元一燈明熖照山樊香鑪下煙霞客此夜皇州亦掩門

布裘菜飯久忘言糲食粗衣過上元怪底狂風迷四野榮光自滿濯龍門

庚子至前二日韓徳全李師民相繼而至聊書一時之事

先後客無約寒注夕陽縱談香栢子孤興飲松黃不道仇池逺惟迎至日長於焉豈易得回首卽他鄕

對雪

念昔幽居久幽懷劇歲殘茅亭因雪過沙渚與鷗寒暫喜涼塵息將愁秦樹單六花如結子孤客鬢邊看

次韻江子我見戱長句

江家宅在多文史兄弟論文詎我遺長逝不來荒馬鬛後生亦老倦車帷契成自賣寧無恨詩到相嘲雅見知山水尙憐天付與暮年漂薄尙仇池

對雪懷淮安郡王郊居

六出花開郊野興王居不數沈休文洞房窈窕玉簫逺綺席徘徊瓊糈醺大藥定應湏火佳人可復悞行雲【王有侍姫在宮中】自憐收拾徵衣客白眼寒空送雁羣

別親舊

歲暮徵裘返故園愀然去國亦難論獨防碧艸日三徑誰在紅蓮夜五門【近歲工元燈山有五門】久分雲霄能割席乍驚防縷有離尊卽看短髮邊城去風雨仇池役夢魂

出京感事

晚歲長途俱寂寞傷今懷古緫飄零韓彭豈是無三窟管葛元非守一經白髮任渠從此出朱弦於世許誰聼猶憐去國恨能釋已見燈龍出北溟

出見京華之盛而作

飄零羇客尙驚魂乍見王居白玉城三市盡迷【一作新】南北向八騶爭禁【一作耀】短長行花移陸海春常在樓接神山月不傾安得白頭居此樂闗河垂淚復孤徵

過洛陽贈親舊

古來無柰洛陽塵興屬今朝誰與親河嶽新秋初過雁園林曉月逺行人波聲有喜咸通汴云影相隨直到秦白筍紫姜勤故舊公孫出仕獨堪嗔

過陜州贈蘇儀掾仲滋

老去情懷誰與謀壞壁無蛩更益愁收覧雨聲來枕上飛揚馬鬛在岡頭欒城孫子何來此華國文章肯漫休邂逅闗山論家世更期信息在西州

又

河擁秋聲客恨新誰能出語共輪囷信知五采生丹穴不許文章屬外人

題長安趙氏園

長安池館欝崢嶸此地偏多客子情秋晚寒藤侵石痩夜深熟果落池驚後生解識南山趣先徳元髙戎夏聲感時暫來添白髮南山曽見漢公卿

鹿鳴席上送諸先軰詩

周室賔興綺席陳漢家勸駕禮還申鸚遷同谷煙霞喜鯉化瓊林雨露新日禦駸駸湏六轡【席工六人】奎文自三秦先應沈醉換春色病守狂吟已覺春

卽事戱作五言

何處寂寥好山城太守家輕觜【平】木竹筍大裹白朱砂君與旱蓮比實非火賖一官還此是百務莫淫哇何處寂寥好山城太守官龍鐘五品服豹變一還丹舊恐三杯竭新添両角寒只應歸去是無責有餘驩

謹次知府經略待制韻

制勝奇兵不下堂鉛刀何敢齒幹將肯誇舞暖嬌回雪只念琹寒乞履霜此日秦郊黃髮老當年漢殿緑衣郎徘徊四十年來事險阻艱難間偹嘗

郡齋戱句

烏髭四皓應無術沈醉三閭豈有方將此衰殘齋戒裏郡人應笑使君狂

一夫肆力能排闥萬旅無謀漫仰闗成敗是非今有底忍將鞭撲作威顏

雪中獵戶來呈虎月下田夫走獻麛諱道山成應不得闗東誰肯有書題

防升白米能供酒瞑目紅裠難聼歌爲謝黃州王內翰莫言官職也蹉跎【王元之詩官職蹉跎猶上防】

蕭條吏散如堪適蕭灑詩成亦可娛王謝異時同惠我只慚筆力不能俱

雜號將軍人所薄東宮贊善自曽嘲如何今日余爲守黃獨白禾誇大庖

朝困十催何敢飽暮虞百罰更生寒雞山小石鳯山栁移植庭前少自寛

笑

笑樂眞情豈可無樂而不笑是何拘日中無事逢棋局春後有花兼酒壺輕俠兒前撫手掌滑稽傳後撫髭須江南陸後還安否乞與笻枝使自扶

次韻郭帥和楊使者張茶馬溪莊詩

溪莊吟興浩如神不似逄時富貴身云外黃羊眠竹影月中赤鯉戱河濵揚雄奇字情宜宻張令淸談分自親顧我婆娑徒悵望柴車霜雪未堪巾

才气雄豪夙防神暫勞旌斾逺勞身使華燦爛髙秦嶺筆陣縱橫落渭濵音出瓊瑤疲諷誦韜輕虎豹貴和親何妨戱作蜂句要看時宜折上巾

奉楊公近防答四六狀極爲精麗

博物張公適聖神經營佐國不謀身一槍采擷朝林下八駿遨遊暮海濵詩就秦州寧獨樂政成周道要相親敗軍污蔑誰哀念敢謂勤渠問解巾

景迂生集卷七

欽定四庫全書

景迂生集卷八

宋晁以道撰

律詩

喜雨一首呈司錄諸公及諸先軰

七年亢旱古曽經一雨三時此際心辛苦禜宗誅大厲歡欣畢宿散羣陰無煩鐘鼓禽魚樂便覺來牟波浪深敢恨泥功山下路且增秀色徧遙岑

和蒲君刑曹佳作

獨步當年賢士闗靑衫初試幾曽閒好憐歸去龍鐘者五世題名在道山

志士何曾恥抱闗忠臣本自不言閒防勲他日陣間陣莫忘今朝山上山

刑曹再賦二絕句彌佳不得不報

不肯將身入八闗判司𨿽屈勝如閒漢庭富貴人何限畢竟文章屬小山

上帝白雲居九闗列仙亭館號蕭閒念君未作驂鸞侶愁殺江南庾子山

南充大兄嘗夢見予作詩見寄次韻和呈

仙山能夢我書帙正思君一徳誰榮滯羣兒謾戚欣過秦何必論諭蜀卻湏文未落丰碑筆惟貪辧惑勤【子文兄俾說之撰康莭碑近防寄易學辧惑來】

復用前韻卽事奉寄

南充有狂女何以號仙君不食喧愚嗜忘言聳世欣我常饑亦健公更默能文鶴駕如相招應湏卽日勤

絕句謝小邵寄柑脯

曲肖歐文詩隠秀山頭仙馭勢爭飛湏【一作便】知柑脯勝麟脯更使荷衣笑錦衣

感事

功名富貴總愁予南北東西盡畏途悔不讀書徒語爾老來悔讀少年書

書何貢士居

吟興隨花發髙簾對雨疏人家南郭外云出北窻虛筍蕨何時歇詩書幾世居我來懷舊隠便擬返柴車

乞宮觀報罷作

明時不可幹多慮自多艱頗謝散班格徒憐本色官髙門寧倚伏下客彊悲懽鄭駟應相念秦川嵗律殫【顧況詩云遷客本來無倚仗子謂不然故今云爾】

宮觀請不遂揀兵戍河朔

擬駕柴車反故園卻料甲士倚和門桐孫竹祖俱相笑欲肖秦音長子孫

感事

短髮猶思沐修途頗夢歸不慙爲吏拙但恨讀書非隴上健兒戍漁陽突騎圍誰能圖戰陣枉是著朝衣

訪郭圓機不遇【圓機名執中】

久雨宜新霽秋光更可憐尙嫌鴻鴈近肯使鹿麑前興矚惟髙隠名談盡昔賢那知忙事在曳杖行荒田秋思堙鬰忽防圓機寵示祟賦欣然開豁爲惠大矣率艸謝之

秋霜先著白髯翁始信讀書未有功幽恨不隨流水去壯懷每共暮云空敢嗟落葉畱無術但惜巢危死孰從賴有髙才能作賦筆端除祟是英雄

謝圓機除祟賦

祟鬼當年曽蹔解【栁子惠作解祟賦】賦成今日永嘉祥無煩鑄鼎圖羣象可笑時儺逐畢方蕩滌辭源能澎濞誅鋤筆陣更光芒此身彊健余何事枉是靈均嘆國殤

荔枝送郭機戱作二絕

禍根妃子嘗珍嗜今日何湏有荔枝玉樹後庭那結實也能亡國更堪悲

荔枝一騎紅塵後便有漁陽萬騎來郭令諸孫今得味卻同羯鼓逞詩才

趙妹自咸陽寄華州石縫山芋來作絕句二首

華州石縫無端芋同谷齋中有恨翁卯酒調來家法在蹔時不哭此途窮【文元公有語云卯飲酒調山薯蕷】

秦中驩喜迎吾祖知道官家不用兵今日曾孫何所負華山芋蕷自多情【文莊公康定中使闗中會諸將議邊事爾後遂納昊賊降表】昨日小詩同致上讀張元善中散丈詩愛其讀書輕富貴之句作絕句一首【本次五卷謝酒之什】

風流自古稱張緒詩句孰如孟景陽今日讀書輕富貴當家好處得兼將【張丈昭徳鄰曲也說之拜於兒童時計經略待制必亦識之】

依韻謝圓機送梅絕句

丹萼瑤英閬苑開人間何處有瓊防妬嫌弄玉秦王女諱說南山說楚梅【梅最先見扵南山之詩】

揚州梅發莫依依曾得何郎一首詩漫有渡江來小庾始從今日得佳辭【庾開府不見有南山梅詩】

再和圓機梅絕句

一年春色已平開始見芳香傍硯防慙愧梁園飛雪裏幾畨玉斚醉新梅

思王二匝恨無依枉費西園淸夜詩不得梅花發幽興甘輸北【闕】有英辭【客酒十二行得此四詩老鈍乃爾】

申前意和圓機絕句梅花

庾信終南眼忽開橫岑萬仞接天防縱橫筆陣知彊弱畱與逰仙客詠梅

梅如玉磬百花依傷似文章先說詩詩到玉妃謫墮後只君能抗我公辭【平昔謂東坡風亭下梅花三篇之後更不湏有作矣】

枕上和圓機絕句梅花十有四首

據渭浮涇雪浪開一君五後醉髙防侍臣不解供吟筆落盡南山萬樹梅

梨園弟子彊因依羯鼔聲中學禦詩十月北兵來喚仗新梅誰復贈新詞

豈是梅花最早開六霙先已發陽防涇南渭北花如錦太白山頭只有梅

孤芳寒艷絕難依鄴下闗中不賦詩未必江南有才子也應先是七三辭

莫道梅花取次開馨香湏待百層防【今洛中名園猶競於梅防貴自上接其香】不同碧玉小家女寶防皇妃元姓梅

負雪披霜不得依梅寒恨不出幽詩身梁根冶荒江介情調猶輸第一辭

霜女月娥愁不開萼君西母宴瑤防防將芳意傳英彩下降人間得有梅

織女機寒自失依雲霞紮紮似吟詩女兒謝席雪無句父子庾家梅有辭【令兒孫軰同和公詩】

天馬錦帆誰得開月兒羅薄掛香防屈平宋玉渾無語後軰何人敢詠梅

東皇太一下無依桂酒椒漿細奠詩卻問人間梅幾種郭仙傳有古人辭

漢騎蜀兵下辯開今朝惟有鳳凰防瑤凰瓊鳳方爲瑞此地宜多白玉梅

東郭先生誰與依雪中意气後防詩香添皎潔成梅詠好視江邊黃絹辭

未湏白眼便嫌開早晚髙低雪作防春盡子山梅感嘆義山未臘已驚梅

雲母屏風只暫依金鄕公主嫁遲詩寧論鮑照梅花恨卻喜今朝不惜辭【今日天慶節兩處朝拜又孝恵忌行香疲且手寒艸艸增愧也然不犯從前梅事如前村之類亦可一笑也】

圓機再以梅絕句爲謝復作二絕

根冷花難也自開何湏獻納在云防幾多得意人潛恨江令傷心幽澗梅【江防詠幽澗梅云石上盤根冷雪裏作花難自開還自落何處有人防】此日梅花剰足依明年歸只詠公詩不堪霸水紛紛別【韓公詩云梅花霸水別】待寄越膏重覓辭【吟到越梅膏則可獲麟矣一笑一笑】亡友陳無已有立春詩云朱門誰送靑絲菜下裏難酧白雪歌頗爲都下詩人所稱今日立春誦之而作

地下修文幾嵗郎尙憐有子已爭行靑絲盤到特揮淚紅錦詩餘合斷腸安得見予今議論果誰識子古文章從玆花發知多少試訪彭門舊講堂

招圓機喫槐葉冷淘

庭前枯樹庾郎老馬首垂花太祝愁槐葉冷淘來急喫君家醪甕卻湏休

招圓機喫槐葉冷淘有狐泉之句輒復爲謝

野狐泉畔昔人集朱亥墓南今日豪慙愧曽槐誰細摘蹔拋湯餅屬吾曹【今京師人走朱仙鎭喫冷淘全似唐事也】

和圓機題艸虫

怒劍無煩起逐蠅從教小物此馮陵禮加蛙臂何時用書到蠶頭幾日能半是苔邊徒有感全收芋處肯生憎如椽大筆麼麼落憤懣今人終拂膺

再和

湏臾變物止樊蠅宛轉迷人下馬陵何處周公勤小物幾時孔子又多能堇荼自采還堪喜菅蒯誰從便可憎一到髙堂榮采目絕勝長道困鉤膺

謝圓機靈山芍藥

靈山芍藥誰銷得我是靈山授記人貪蝶惏蜂莫來到更湏作供老夫身

圓機逰秦州有詩相寄輒次韻作

風雨闗心一夢難欲於何地見徵鸞街亭應念貶三等壠坻湏憐持両端休聼鼓參將幕已驚鈆槧誤儒冠瑤音有底能相寄不作龍鐘俗吏防

因借書作呈圓機

似隠還如吏山亭何所宜遙心回鴈陣倦意結蕉旗使檄徵錢急鄕書問卜遲近郊有髙士愼莫道三癡【借常還】

約機來喫社飰以雨不果

積雨晦滄溟歸期燕不靈何能陪社飰應爲厭侯鯖

寄富季申

故人風雪知何處旅夢時時得舊防溫麥周禾不我飽秦雲隴水使君愁劉琨數刻驩安在何遜一筵笑則休賦就思塵易絕詩成述祖淚難收曾窺西漢和戎防尙憶南梁禮佛裘大軸丹靑猶凜冽小官孫子太卑陬故園多謝淩霄木直到丹霄上上頭

圓機寵示覽先人元祐末廷試初考倡和詩編長句不勝感佩降嘆如紳字韻直似劉夢得何幸得之輒復作增來詩之美

紛紛旣晚宜無恨尙憶當年獻防人小子何能初躍馬大臣不肯舊垂紳叔孫處處偏知毀景監人人揔作因格律攄情如夢得難禁孤淚濕新春

說之復兼二公而作圓機旣同邪籍之契顯夫又與僕元丰五年登科事相類時曾子固坐失考罰銅三十斤後爲先人語之甚詳

波臣好蕩箕風急浮世誰爲自必人顧我髙飛摧短翮念君濶步躓長紳一枝靑桂憎兄好【族弟將之與圓機同年】三府丹書重友因近接語言遙夢寐共將白髮傲芳春說之旣和圓機紳字長句復作寄孫顯夫是初考之最髙等也

魚龍起伏初無度下品曾爲第一人鴻藻自甘戎幕掾靑雲誰委玉階紳命防夫子徒哀劇【嚴夫子】天逺靈均枉問因觸事思君成苦調遙憐爛醉剰陽春

圓機再賦紳字韻詩深得淒切之格降嘆之餘敍事爲謝

軔車邂逅便相親同是山公啟事人短髮何堪臨石鏡長懷漫自落泉紳談窮漢士三千牘問盡胡僧十二因茅屋亂山誰復識當年曾醉上林春

七月一日作

去秋今復號新秋要使新愁入舊愁四海元龍霖雨望一生仲舉國家謀囚冠不脫凋蓬鬢旅殯何堪敗蒻舟誰與此懷同涕泗南山朝靄暮煙浮【昨日聞陳瑩中卒】

因楊刑曹往荊南代書寄二唐髙士【恕意】

二唐今日操眞視二龔多不道荊州逺其如梁苑何魂收蒼壁夢淚斷緑珠歌顧我非夫甚嵩山空薜蘿

和圓機佳作

官憎詩過好人亦忌才多君子自如此伊人其柰何單裘千日醉短髮百年歌漫納新愁淚終慙帶女蘿

圓機用墨淡甚輒以上色三丸爲好

淡墨書名二十年從軍未許勒燕然只疑淡墨爲君累故遣陳去艸

至日早雪時郊祀畢【壬寅】

客中至日百懷忘欣喜遙瞻上帝鄕雪覆紫壇天意得風生絳節頌聲長舊逰鵷鷺渾如夢寂對山河忽若狂罪籍半除猶望赦漁陽遺種被恩光

冬來無雪待佳辰至日飛霙喜更新風偃南郊云獻瑞龍騰北陸日潛春壁門仗下千官佩瑤席歌前萬國珍負亹曾臣符竹冷屬車目斷不飛塵

東城外作呈圓機

黙黙專城嵗月馳忽來郊外得心期龍蛇起伏知何處天地圓方在此時更喜風光似江介可憐飽餉便忘疲卽從此路東歸去他日何能得夢思

謝圓機梅子

云隨枉渚月依嵐末宦低頭幾不堪顧我傖翁宜塞北因君梅子憶江南君乎學問二劉比南北該通酸自甘

讀沈下賢集絕句二呈圓機

晚來李杜擅文章無柰情何憶沈郎未掩西施朝薤淚可堪防玉暮魂香【下賢托興於此二者意爲好人不得存活於世上也】

荷葉拳拳恨未舒伊人歸興問何如空防蠅鼻燈花喜不得平安一紙書

聞八弟朝議二十一弟朝奉二十弟廸功與安郎倉部謝郎比部諸人集於葆眞宮戱作絕句

葆眞宮是何年有防子相將便得眞聞道流霞醒不醉只應人世恨還新

嵗暮絕句四首

衛霍功名無素譽韓彭富貴晚堪悲梅花引角邊情劇況復人間嵗暮時

下惠一時行已志首陽萬古振人倫終南不得西山號嵗暮白頭空斷魂

沈沈欲雪岫云平月尾年頭此有情童稚歡欣學秦語不知家世本東京

遲遲來日去何疾六十五見此日除明發束脩能有幾太平田舍讀殘書

聞鄒徳久【志完侍郎之子】自常來州圩垾得良田數十頃遂可活輒作絕句

乃公不識賈公閭之子饑寒夜讀書前年避賊逐江鷺今嵗垾田鞭海魚

謝圓機送梅

何事新梅度玉溪應憐冺默與詩題少年曾賦宋開府老大無如羯鼓迷

圓機寵以長句賀禱雪龍池輒次韻述謝

神州鐘鼓浹年丰燈熖紅綿照景龍況有玉除榮廣內不勞金甲老邊封同云出洞如人意孤宦臨岐斂病容何事儒先詩思苦欲拋萬卷作三農

再和圓機喜雪之作

十遇荒饑一遇丰人間不見壁間龍旣慳雨澤空倉厄仍廣車輿小子封俗吏教條徒自愧滮池云物幸相容怪來不與秦湫詛應許多藏漢大農【秦名池曰湫皆投以詛楚文今此池獨不與也】

又再和【在郭公前】

人人講徳自元丰何處荀家有八龍白羽不施寧洗甲赤云常見預幹封無煩禾黍如茨稼自足鵷鸞琢玉容稽首寶香通列畢傾心禦糴走良農【香用禦前之寶遂得名曰寶香闗中糴額特多以禦筆糴曰禦糴】

對雪再用丰字呈圓機

何人醉酒在新丰暮雪瓊飛驂玉龍云借威稜如直指風排傾倚似斜封堂堂不及侏儒飽烈烈徒多憔悴容久負梁園能賦客且遵漢詔善勤農

再用丰字韻對雪呈圓機

樂只康州得婁丰鼓簫欣喜有池龍魚由米穴多爭出泥在函闗廣費封鎭玉無時非北渚磨圭在處是南容胡然最愛田疇事卽日歸休學老農

朱郎元章以予不得宮觀與諸侄有唱和詩攬之欣喜五更枕上賦【四首】

天上何曾有謫仙一來下土便頑然偶遭愁鬼棲遲厄永結羇人寂寞緣不得閒身從靜志徒思樂食與安眠兒曹詩句來存問盡荷朱家爲發編

璈音在昔是文仙近世仙才殊不然每見傳言多俗態定知所事亦塵緣況爲末吏惟貪佞何處髙人得醉眠此際朱郎眞有道樂吾羣從有殘編

狂醉何爲號八仙三郎宮裏亦頺然呼山絳節方無數犯闕紅旗自有緣便醉擕家船上去已輸傍捨甕頭眠箕南潁北逍遙客好笑仇池戀簡編

莫笑吹笙便得仙絕勝祭竈事茫然白頭吏役徒多犯黃防閒居政寡緣仰愧髙僧能五鬛俯慙垂栁解三眠詩成自贈仍堪寄聞道衰蒲尙可編

過萬丈潭觀山呈圓機

棄捐蹤迹盡悠悠山水之恩亦太優成熟此生無再辱發揚何事敢他求乘閒今日聮髙足就隠明年獨逺逰潭面可量才萬丈揔扵春恨作浮漚

社日偶集恨去嵗社與圓機有約阻雨

歸閏扵春得社遲酒應過熟老農嬉故巢候燕賔朋集驟雨前年唱和詩要使歌喉扶嫵媚肯教鼠目鬭狐疑雲南薊北休驚怕今日寛仁不戮師

才上人處見圓機五字輒用其韻作

振錫千峯下觀空萬象前水深猿臂直雪厚虎蹄圓工部淚徒感贊公燈不眠當年郭有道今日更談襌山行防雨對花覺秦少防山路雨添花之語爲佳因有感於斯人

今日山行花畔語故人佳句雨添花瘴來首禿成累鬼夢裏懷鈆稱史家輕薄揚州眞可笑賢良漢殿更堪嗟寧知用短難鳴者只得身存下澤車

書事酧新興元使君邵大兄邵與圓機有舊因以奉呈

東來車騎豈君歸我欲懸車歸則時仙女丹砂能不老【大兄自南充來故及謝自然】腐儒靑簡亦難衰【老弟自謂】寧乖洛水田園計且及燕山餽餉期【大兄書中所及】最課直當中祕閣白頭相望更遲遲【不但於河池縣相望云耳】

又依韻一首

防去朱轓今已歸問余山郡幾多時盤絳綾樣知能盛【果綾】帶葉甘香定不衰【果甘】惜別荔枝紅髲恨防山嶺碧參差自憐借手有何物學把鋤頭不用嗤

圓機和邵大及予二詩可謂壓倒五更枕上誦嘆不已復作謝之足見來章之美能發人情思也

嵗巢幹燕子歸生涯辛苦問何時門前似覺酒徒散坐上何嘗筆力衰郡印故人能若若【邵大自果移梁】田廬晚友亦差差【予請休致】莫嫌相望函闗外且是不爲陶令嗤【陶詩云永爲心友嗤】

借問髙吟何所歸元和格律定同時折除官職知多少兼領才名孰盛衰奏疏不爲黃閣計結廬且共白雲期君家博士歸依佛可笑夫君得計遲【郭恕先詩云爲逢未刼歸依佛不就新恩敍理官建隆初詔五代時命官投狀敍理復命之】

約圓機不至將出逰雞頭山作二絕句

君何忘我不交闗爲我勝君便不閒豹霧人湏歸豹谷雞棲車且逰雞山

君知我亦有柴闗我豈輸君獨自閒把筆何人鳳尾諾杖藜望我雞頭山

復作山字絕句呈圓機

羊頭山笑雞頭山我粲文章爾漫頑逰子白頭顏不少任人譏侮亢髙顏

聞圓機逰山歸作

把酒相忘笑語違新詩應已勒巖扉何人龍尾道前出獨自雞頭山裏歸【李衛公出龍尾道時精神如何也】

聞圓機逰山政爲供復用前韻作

蹙縮饑腸與世違碐磳折屐到云扉丹砂不逐飛仙去白疊甘從佞佛歸

請休致後閒書

折軸迷邦漫問津行藏不斷只因循那知老作邊城守好去閒爲負郭人細向舊圖逢景色偶因掘筆得精神舉軍追恨成何事可笑將軍走解巾

試邁侄所寄冷金牋

不煩鐘鼓彊吹簫自有詩書共欝陶暖玉何年來比徳冷金卽日得抽毫

夜聼雨

岐汴無煩和恊使秦云送我入梁園殘燈半夜夢回雨心事誰來慟哭論

致仕歸東裏

板令懸車欠四年散闗如砥去欣然鄭州門首人爭入誰伴山翁老洧淵【京師鄭門本號鄭州門】

致仕後寄白蓮然公

僧衣換卻朝衣盡知悔知非恐不任磬韻應憐持課罷香銷當識坐禪深芭蕉庭下三身正蟋蟀牀頭百慮侵憶我白蓮庵裏士幾年消息亦沈沈

然公發人自天臺來不以烏藥見寄

石橋不得往烏藥不寄來空令圖畫裏指防說天臺

致仕後間夜雨

厚矣皇恩得謝休蕭然白髮更何求雨聲中夜生髙興不似官人身外愁

卽事二首

晚靄沈山月隠林終朝好學仲長瘖忍將老易供書畫更與何人得斷金

藥苗晚種已靑靑應念尫羸與養形肯爲嵇生徒著論便同晏剩翻經

哀韓君表無文編

少師名徳振鵷鸞孫子何爲短羽翰不使功名藏竹簡宜畱文字後人防六丁取去嗟韓第七子亡來恨建安賴有上公曾塔多情無用涕汍瀾

山中酒熟

山醖今朝熟黃花老不香沈陰千萬里何處有重陽

雨中

雨中新種竹波上舊來鷗客子何時樂幽人未肯愁

悲秋

白楊夾道起秋聲要使徵人恨不平自笑一生成底事元常筆禿卻談兵

寄溫倅江十四

離別蹉跎嵗月深故人帶未九環金狂兒易悅笙歌費志士徒勞涕淚侵靑紫早年惟樂夢令公老去亦傷心永嘉康樂風流在別乘猶能翦緑林

憶天臺東掖然老

然公嗟契闊海嶽阻招擕白法歸龍樹淸談落虎溪著書非艸具傳業漫私題嵗暮茆楹客臨文處處迷

風琹

不植風琹二十年僧來爲我置齋前欲教羈思殘春夢吟落浮雲共灑然

次朱少章韻

喜就三冬學仍開橘秫韲星霜吳地客風雨鄭人雞逸興逢蓬霤髙懷絕石梯五言何富麗種玉不論畦

二十二弟獲金印【誤入】

季也獲金印籀文秦不如情知非鬼篆恨不識天書池靜防罷庭閒鵲鬭餘春風還舊物疏俊獨憐渠

和朱少章見寄

兼該夫子恥專門卻笑何人哮吼村悶已賦疑惟獨語【韓公閔已賦有本作悶已常恨無以正之】惱卿詩似得同論【晏元憲謂惱卿詩似義山或云吳融近與少章論頗合】夜來雨足寛貧病秋到涼生破睡昏幾欲拋書閒過日只慙無可謝嫣蓀【洛陽女子劉董蘭字嫣蓀勸房豹云君齒方壯且又足給幸屙恙無有乃終日碌碌自隨房於是折節讀書與沈亞之南卓軰防】

贈弟送山醖

山醖今朝熟溪氛正起炎醉予難酩酊泣汝淚闌干

宋太夫人挽詞

漢室賢良逝菜妻節操長生涯兩丱角心事一縑緗膝下黃金帶齋中紫玉章人間足悲樂壠柏起淸商白髮余欣喜淸時忽嘆嗟棧危思杜宇淮漲夢僧伽鸑鷟能儀國驊驑善保家傳聞專卻粒歸去五云車

悼亂

解組邊亭畿甸來且將白髮共徘徊去年亭下花何在日夜風塵不得開

題縣南莊壁

城下之師莫問天只將性命托忠賢效官三黜未爲恨閉戶七奔方可憐虎變不宜懷猶預龍韜豈憚費迍邅前村父老來相問本望今年是好年

上元前再題南莊壁

蒼皇徒步子孫隨倒邑空城失所之十日不通京國信一燈誰憶上元時大河難阻金人過逺道休論鐵馬期弭難九州宜祭鼎慶雲翔鶴誤聲詩

古今之禍此云奇倏忽兵戈城下師毀闕過扵侯景速乞盟更比華元危萬方瑞物問何在五世誓書知謾爲禍難羣凶誰首尾京如狼虎黼狐貍

我昔題南莊壁

我昔柴門宜樂只田園逺近亦康哉花搖笠頂唱歌去艸塞瓶頭沽酒來白叟披衣論甲子靑禽哺乳占莓苔豈期一日風塵起南北東山俱可哀

花石題南莊壁

花石倡優樂未央四維忽絕失皇綱敵人便欲吞鄰國鶴駕知誰從上皇云外安妃情已斷塵中仙伯恨空長豈無撥亂濟時防久棄蒿菜不得將

我生

我生初世本堯年大厲羣哇不謂然方喜神光射天下忽驚烽火到甘泉寺人衮服參巖廟宮女素衣逰市防一道徳來千道會試開言路問羣賢

春晚

春晚何爲尙絮袍彊尋樂事無寥鍛聲不讓雨聲急花影爭隨幡影髙莫問餱糧難卒嵗且無甲馬在今朝書成泥首懶櫬防是蒼生不我遭

聞景龍不試燈

華燈不試管弦新八字歌聲滿市塵今日景龍門寂寞惟將明徳照新春

送蒲君赴陜西漕屬

殽函爲客樂巴蜀故鄕榮風雪擔書夢旌旂從使行黷兵烽燧息積粟犬羊平同谷曾談話知君筆陣橫外甥三郎刪定和予冠字韻詩極可喜再用其韻作二首韋蘓州有外甥趙伉獻詩合雅音

趙甥詩與雅音合韋舅宜髙進徳冠我到古人良已逺汝承宗姓莫教難傳家自喜春秋在【懿簡公春秋二書特髙】居職應憐翰墨殘門戶人身難相稱衣裳儀觀不湏嘆【古有語云好門戶惡人身又別有語云衣裳好儀觀惡】

趙妹生兒身七尺倚天劍稱切云冠長人自惜聲名逹志士寧令扞格難墨翟商瞿心揔厚司空城旦術何殘還將格律成吟詠作者應湏爲爾嘆

寄城中親舊【時在惠濟宮】

蒼皇逐客投蘭若傍曉衾寒喜且驚隠隠似聞開靜版沈沈欲歇讀經聲好將遲暮此間過彊欲論思何處行城裏有誰能念我勞渠努力致升平

淮口作

王畿敵騎滿何地可逃生盡室半徒步有舟無水行長淮能見阻久雨自難晴雜立官稱在低頭媿國榮

洪澤守閘和二十二弟韻

小舟洪澤嘆嗟余欲說人間孰得如蝙蝠倒懸徒頡頑獼猴徐步漫趑趄嵗窮雲際行求鴈日暮溪頭坐羨魚何處長風萬里浪龍盤鼇抃蜃樓居

和二十二弟山寺

江邊步亦平平淮上山聳五兵何但八公山艸木解令王國列金城

山之操恨時危語樂徒勞魯太師今日山無可恨祥符年上禦題詩

海岸石恨未平時時入海自馮陵此山盤礡淸淮上寶塔分功更就曽

過鴈和二十二弟韻

我避邊塵淮海逺悠然問鴈爾何來中原消息湏聞取南嶽峯頭莫漫回

莊周口舌過平生擇鴈何爲貴不鳴黙黙髙飛寧有樂人間生死本來輕

窮途

窮途無逹士今日信途窮處處兵如市行行馬似龍魂迷公主館夢斷翠防宮欲向江東去風波更幾重

消息

兩月中原消息斷不應京國亦無聞廟堂如未棄黎庶日日詔書淸垢氛

初到髙郵

避難蒼黃處處過扁舟不復怯風波禹功淮海施偏少漢業東南得最多幾日兵彊令敵退今年米賤柰予何孫公鄕裏仍堪住愁訪山齋空薜蘿【孫公萃老髙郵人】

揚州三絕句

客散平山堂上後孰如子駿在揚州解傳鮑照舊辭賦輸盡蕪城千古愁【鮮於子駿守此州刋鮑參軍集】

風常歡喜月常愁愁有盈虧喜自由客到揚州已迷路不湏特地上迷樓

便風五兩更悠悠回望鄕閭煙霧浮若問無情惟潁水不來隨我到揚州

病中謝張簿陽字韻詩

藥有一君元長厚病教五鬼逞狂陽公詩可但能除瘧萬屙都如律令忙

新合柏子香因誦皮日休坐久重焚柏子香輒以其香贈張簿

柏子香淸誰喜聞五言句法更淸芬病仍春困在難久遣向吟起暮云

依韻和張姑夫主簿

卽今時節揔堪悲寒食仍多雨意垂幾處壠頭飄斷紙誰家碑額僕盤螭江湖魚糝聊爲客兒女來團難療饑卽見邊塵都掃盡張公詩思更溫其

次韻張姑丈感舊

用舊爲邦不務新舜琴何事有埃塵焚香祕殿期王母躍馬荒郊訪異人爾保丘園爲爾土吾憐盜賊本吾民四愁不及一枝賦誰許張衡社稷臣

聞道江頭栁色新可憐不識洛陽塵景龍門外千鐘酒葆籙宮前萬國人此日淒涼徒費淚卽時興復愧遺民浮家逃死知何處羣寇頻招未肯臣

奉紙百畨扵姑夫主簿並以謝四詩之寵

怯見詩千首慳持紙百畨紙多詩剩到費殺啞兒言

和出郭

萬斛無多寧貯愁不如畱著寸心憂怕聞天假漁陽騎莫話春迷煬帝樓出去暫能欣緑野歸來還是夢滄洲何人解賞鷦鷯賦豈但工夫在句頭

防用諸人韻賦詩見貽復用韻謝之

昔人何事愛吾廬燕雀鸞凰不並居鄕社鳴琴欣日永宦逰退鶂恨風初迷樓賦罷夢何處雙扇詩成淚不疏莫問今朝多白髮年時曾奏萬言書

一年幾相作新沙皷難開上苑花顧我何堪鳴玉佩如君不得侍金華隠身思傍懸壺樹仙馭湏求防頂茶辜負麒麟功業志只教人喚作詩家

寓髙郵禪居寺

冰霜嵗暮時澤國更何爲菇米經寒澁蘆門避亂宜小人誇敵騎志士憶京師欲語殘僧笑君歸未可期

送二十二弟入浙

世亂還家未有期汝扵何處望京師韋郎舊恨今新恨細學南音寄我詩

災怪

幾嵗廟堂生物怪一朝敵騎應天烖頗聞北斗光芒見【久不見斗近已出矣】未見東京消息來志士此時憂國淚將軍他日望鄕防【金人執吾大將及降偏禆】世間如有嚴夫子時命應湏更可哀

春書

春色今朝見羈人有好懷暄風催酒熟細雨送花門魂夢迷梁苑文章愧楚才重湖煙艇去月下采珠廻

送鐘離秀才往越州【字中逺】

客防會稽去惜哉無鏡湖云迷神禹廟鴉防季眞居五字君詩費千秋我恨除寄來休艸艸涕淚憶皇都

依韻和鐘離秀才畱別之作

不脫徵裘已到春縱風橫雨又經旬期君獨步入京國與我相逢在水濵憤世何言詩濺淚愁心自醉酒生塵胡然乘興稽山去爲問流觴曲水人

一捨

一捨終朝得自容彊如平昔慰途窮鑪心捜火分香燼硯首融冰防筆鋒愁極偶逢醽醁酒夢回猶待景陽鐘廟堂未肯圖興復四海九州思會同

寄中逺越州旅捨兼簡宋倅

自言無悶於玆久何事今朝嘆息頻同病願逢閒話客異鄕難得借書人獨尋剡縣溪山去厭見揚州花木新茶寄臥龍何日到貳車東宋世相親

白鴈陂

白鴈陂前淮海思今朝淮海鴈相隨固知憐我飄零甚忘卻靑嵩碧潁時

孤鴈

風驅云卷一身防慕侶髙髙急急飛未許髙人能逺遁梁王池館故同歸

卽事

拋盡圖書避俗塵楞伽讀罷與誰親波濤逺嶼羈逰夢風雨幽齋黙坐身底不堪畱酒客句頭何敢惱詩人和詩送酒俱休問只恐【一作共惜】歸期誤此春

景迂生集卷八

欽定四庫全書

景迂生集卷九

宋晁說之撰

近體詩

自賦親字韻

久息人間車馬塵香殘紅晻自相親嘗看海散千波月亦覩蓮開百葉身淸世豈無逃俗客白頭不是插花人明朝若便西歸去嶽寺花遲畱得春【因嶽寺二字良多感嘆】伏防二十二叔俯和親字韻詩不勝欽嘆輒復用韻上呈

樂難得似新篇樂親莫親如同祖親熟身典刑平世事恭聞詩禮少年身五言自發曹劉興七澤誰知魯衛人李白酒樓今在否不堪回首小園春

子彊賦詩還張簿與予唱和詩卷復用韻謝之

同時先後避風塵異縣相看意更親不武可知難陷陣片文安得易容身遊兵去喜添新恨燕子來驚問故人何處有詩能自勝【一作勞】賴君揖客賞陽春【喜卻添新恨之句以俟後之采詩者如何】

髙郵忽見叔易嵩山下所寄絕句次韻和之舊所作不次韻也

我憶故人頭更白故人夢我眼猶靑重湖疊浪君知否正似當年繙水經

痛心

爲問誰今有好懷園林春色不須來王孫艸向荒城短驛使梅因戰陣回但道邊塵迷上苑不聞漢詔出中臺痛心一日復一日何日皇威徧九垓

感時

千里逋亡蒲柳身淚痕長短送殘春望惟書問平安到樂在兒童讀誦頻桑海恩深變未得龍虵躁甚起何因卽看廊廟申威令爲問勤王有幾人

秋懷

艸木衰殘意關河離別情秋風已如此況復更論兵

秋書

秋爲棗多暑天因禾未霜吁嗟爾勍敵宜亦畏皇綱有客喜予爲江東之役者輒效齊梁體

翡翠鉤寒陪曉月瑚枕淨揖髙丘人間聚散何須問夢斷西陵更送秋

避地

久欲爲僧避世喧況當寰海正飛翻五臺自有天臺院處處流通妙門

雨中卽事

寥寥玆夏晚秋韻已蕭然風雨疎籬外詩書曲幾前道心勤自厲愁緒每相牽秦樹連烽火吳鞵落海壖不能先到縣豈待晚歸田丹劑誰能遘金鑪試得煙去天眞一百奏牘舊三千詩槁紛盈架誰令宿癅妍

感事

長鯨江海尙翻波欲濟無航可柰何物象蕭條秋序薄人生感慨腐儒多翠輿不見邊塵起旅鴈能隨漢月過七日之誅今防日猶煩樂職在中和

依韻和袁秀才見贈之作【仲楊】

志士相逢屬暮年淚如有盡恨無邊空城鬼火隨邊騎滿驛蒓絲倚楚天愁外誰知餐玉術醉來自詠釣竿篇夫君心事有如此何日騎出九淵

再和

不知今嵗是何年鐵馬金戈繞日邊𨿽有廟堂能格帝更求巖穴與談天廢興誰識詩千首消長難忘【一作言】易二篇臥雪諸孫心事苦重湖頗愧汨羅淵

旅懷

春來歸計尙茫然往事知非莫【一作不】問天九牧勤王誰誤國千門受箭悔開邊立朝不得當言路在野無從整化權誰念龍鐘湖海畔苦遭風雨日畱連

因客談湖中大珠作

旣無武略擒渠帥又乏文章騁國才甓社湖中有明月可憐不肯入君懷

髙郵書事

飄然去國到他鄕晝晷難移夜漏長自恨旅懷多偪仄誰教春夢逺顚狂舒虹蕩月明珠過積雪迷雲小稻香雙絕玆焉甘作客只慙不得去勤王

三月五日南京梢工來報船經金人殘毀之後尙有書籍存者且以二詩爲信忽覩髙仲夷唱和詩不勝感嘆輒用其韻識其事率同賦

桃花源上避秦人豈料漁舟見此【一作客】身烽火迷人掊玉帛簡編破櫝委泥塵誰施骨肉死生惠只有皇天后土仁可保斯文猶未墮廟堂宜亦用儒臣

和髙二偶作長句【在館中時】

流落歸來少故人婆娑白髮彊容身雷霆能斷王惇首宇宙猶多庾亮塵以國與盟非【一作誰】所志在邊不戰豈其仁兼資文武惟髙子誰識中原有虎臣

次韻飲酒

舒慘來逰地悲歡付與君深慙偏愛酒有客總能文【退之云爲此坐上客及予總能文】春去欣搜粟秋來漫防軍何如東裏老憨腹醉醺醺【東裏徵君楊朴詩云憨郎當地醉醺醺】

淮海二絕

卜錢簇簇怯單單小婦揚州橋上看拜鬼求神春更恨不堪風雨作花寒

莫問揚州桃葉生渡江今日得風晴長沙子弟更相笑上到隋堤便住營

飲酒

與君厭苦洛陽塵望斷今朝那得親爲問紅旗白馬客何如左蔗右螯人醉來無意誅讒鬼醒後傾身事麯神辜負景鐘勲業志杜康廟裏作功臣

有喜

世事獨知誰謂然衣冠直待見戈鋋是非在彼從三刖忠孝於身必兩全問饍防衣還僕地感時諫疏欲乾天烽煙滿目須臾爾仁澤昭陵億萬年

尙憂

建康庾令豈多愁未識皇恩覆九州初訝單於陵大漢重驚玁狁犯宗周今朝不見安邊防前日空多定逺侯【謂宣撫司諸公】江海張公漂泊久卽看讜議動前旒

謝幹明滋老送炒團

蓼花散畔輕盈意炒米團邊笑語親多謝稻畦磨衲老十方撮聚戲閒人

寄焦山成老髙郵滋老

他鄕臥病白頭翁孤憤猶存涕淚中竹葉有陰惟待月蓮花自殞不須風明朝白帝行商令何日黃麾入漢宮一死等閒無足惜道人第一莫談空

私願

邊塵未動朔云浮行在多懽見小侯願保三冬資我樂更無一事使人愁

新志

前日徒嗟與世違從今絕世心事防彌陀印裏一身重梵网經中萬古非元亮胡然玆漫浪遺民有侶便因依欣予不負遂初賦寄愧於顏得所歸

病中思建茶不可得因作呈胡季和

新政勤勞儉素中建溪千焙一毫供人知廉恥苞苴減運屬艱難丘壑空慣以槍旗論勝負果勞甲冑歷危凶不登王防篇中物便好從今永絕蹤

謝季和朝議牡丹

侍無童子懶焚香君送花來恨便忘盡日淸芬與風競燻鑪漫使令君狂

靜

蕭然一室靜樂只復何如子晉吹笙罷孫登長嘯余兒童奔入學賓客逺回車更願干戈息殘年老敝廬因觀劉侍讀姚祕丞孫處士平山堂詩寄歐陽公唱和作絕句

醉翁認得揚州路堂上平山列酒罇後日公榮來酩酊賦詩可但屬姚孫

予以四韻記陸大夫三髙圖自謂能省句矣後作絕句增畫筆之妙

馬解防經度碧空便令王許伴支公山童野僕立如石忘卻儂曽在防中【兼爲支公說道經】

感嘆二首

險阻空千里都城整六師憂心常忽忽春日獨遲遲未見忠良出休言昬【一作禍】亂爲白頭難作客日日問歸期筮總茫茫風塵慘大荒丹心能許國旅力愧勤王若使官兵衛猶能干戚揚叩閽陳膽防折翅亦難將

感事

玉仙鴻福最先春今日枝頭壓戰塵千里無非逃難客二年誰是看花人偶來水國充饑易況有儒冠請益頻天地𨿽窮吾道在圖書焚盡更重新

又

靑春住莫過伴我恨無窮家在風塵裏客來兵刃中小人眞樂禍大吏競興戎暫適義魚市長慙斬將功

斬將

斬將斬誰將今多樊愛能庶防威國俗聊可詟邊僧【南唐邊鎬爲帥無紀律晚年人稱爲邊和尙】縛虎何堪責騎豬尙不勝將軍如自治蕩宼有先登

感嘆

消息沈沈當下國風塵漠漠望中都平生鉛槧干戈裏不免從今讀誤書

偶見新花呈季和

寂寥仍抱病風雨尙徵師防許野花發無窮客淚垂

胡季和送江梅山茶來

山茶有色笑江梅無色江梅謝不才莫言無色無才思防許才從色上來天際素娥能綽約人間紅袖恨徘徊誰將玉質顏醉絳雪朱絲解不開

晚日臨水得此句呈季和先爲公家池上明日之逰也

客子思歸悔逺逰曽波新緑戀汀洲庾郎得暇爲春賦定是春來未肯愁

髙郵人物絕句二首

髙郵崔監富詩書筆力雄豪與世疎不是魏公公道在定垂白髮老菇蒲【崔監伯易】

髙郵少年有王令豪气雄才海內無當日談兵今可用只愁遺像是臒儒【王令逢原】

次韻二十二弟謝胡以純餉米

十日饑膓吳越客空將苦淚濕寒煙喫虛兄弟嗟同病任死圖書愧滿船飲露求肥眞漫與耕云卒嵗更堪憐胡家淸徳今猶爾顧我窮途一惘然

因雞鳴不響厲而作

腸斷之雞不解鳴要須煩汝報升平故知二敵非劉石只是中原無祖生

別一上人

同逰不二境卻有別離情爲日添香火中原正用兵

夜聞鐘惜其不響

宋都爲客喜還驚無數霜天歸鴈橫夜半鐘聲何太啞由來石霣五無聲

冬至前一日至谷熟遇趙子和大夫

盜賊干戈逐隊行防家避難到荒城也知明日當長至便望今年可太平京國笙歌無寂寞將軍旗皷耐縱橫鈍庵居士全非鈍先我驅車百感生

冬至日塗中

海角沙塲過冬至未如今日最傷情孝王池畔憂戎壘煬帝河邊嘆楚兵萬壽獻觴身不與百城和議淚空橫明年髙防知何處擊磬焚香畢此生

後十一月十一日夜宿栁子鎭

早嵗無知到栁橋黃流澎湃客雄豪自從道路無形勢今日睢陽益漫勞

有感

帝室中興運更賖如聞廟議尙堪嗟和親費盡三公力兵革傷殘百姓家解使亞夫營細栁卻教賈誼傅長沙顧予豈是奔亡者獨抱寒枝愧瞑鵶

逺戎

逺戎深入震中原爲問何人守薊門功業論天初已繆和親割地竟難存將軍不戰喜三北逐客何堪厭七奔尙有防誠思獻防千行血淚叩天閽

予三十年前爲宿州教授今塗次見諸生一二人

滄海枯來失夜光泰山走去誤朝陽可憐憔悴蒼顏客曽是呻吟黃卷郎

感事

王師眞不戰天險易摧殘盡室少徒步朝饑夜更寒邊塵無甸服漢月照長安凶悍仍無禮嗔予不守官

避地

避地半徒步身存亦幸哉有詩慙寡和無酒愧空杯重鎭求須與親王去未回吾生本多樂今日但餘哀

在途憶故居

自喜白髯翁深居看嵗窮雪迷石嶺上月在艸堂中樵客曉來市田家夜半舂豈期邊騎到無地得相容

旅捨朝雞

獨抱防誠人不知山公啟事定何施鳴雞本海潮信不爲金門上馬時

聞鐘五更起行

野寺鐘聲報曉寒徵人方夢到長安茫然塗路知難易兩避兵塵一嵗殘

痛恨

丞相開邊靡有它中原要復識干戈百年身事今如此萬里風塵可柰何隴上健兒嗟不見洛陽女子恨偏多朝朝上食陵頭否腸斷東巡白帝歌

書事

逋亡今五月百感若爲情馬借從軍役舟疑破浪輕奏書無路達故里有誰耕戴笠蓑衣雨猶憐李少卿【有李少卿者遭亂兵刼盡行裝遇雨買笠徒步予一馬借人從軍】

追感

潁水箕山已卜休忽逢新政悞恩收白頭不識爲郎嘆【予未嘗爲尙書郎】黃帽難供作客愁何事京師書信斷漫從澤國稻粱謀和親莫恃河爲界百騎東來破一州

冒雨而行

敗堤畱沮洳苦雨劇泥塗婢子求芒屫童兒競地鑪能甘逐客分但恥潰兵俱何必滔天水玆爲縱壑魚

問雪

此雪問誰偏最喜邊兵得意逞天驕黃河穏渡魚龍靜白馬增光劍甲豪我有玉鈐今震疊爾看瑤璧莫呼號何妨特勅近臣燕腸斷金罇費獨謡

痛恨

邊塵直犯洛陽宮藹藹園陵指防中殄滅四夷心不遂裕陵蕭瑟獨悲風

夜來枕上得四絕句因視王性之謝其相訪也末専爲渠作

不待功成逐赤松腐儒畢竟若爲功田園破碎風塵裏腸斷當年夜雨舂

皇祚中興徹九垓不煩猶道宋王臺歸鴻特比常年少應戀黃麾不忍來

三川皆震大災異汴水絕流上帝仁不使六龍逺巡幸興王蒨地福重新

井臼無供戢羽貧未知何地老容身更無一卷文書在七錄家藏許卜鄰

拭目

拭目中興宜碌碌褊心觸事獨遲遲劉琨祖逖無由見鄴下闗中何所之萬里耕桑仁徳在九天雨露廟堂滋龍鐘只合歸田去猶解重吟采芑詩

自寛

無柰愁何彊自寛細將心事樂江幹新詩時向夢中得明月多從枕上看吾道若存生有益君恩可報死何難五陵瑞霧祥煙在何日端門朝百官

贈儀眞天寧訥老

若說眞州水時人不道甘天寧老誰識板齒毛鬖鬖

贈筆處士屠希

屠希祖是屠牛坦今日卻屠秋兔毫自識有心三副健可憐無副一心勞

贈筆處士曹忠

管予何愛輕圓稱白毫固知今獨妙舊數浙西曹【三四十年前時杭秀有曹用筆見稱於世】

知宗節使臨渡江至金陵送蠟梅來

江北江南疊鼓催淸香淸淚各徘徊知君淸徳用無盡棹欲移時畱蠟梅

和許嵩老江上舟災

火徳威嚴嗟掠虛祝融江面怒心餘千尋赤尾幹堯歷百仞紅鱗滅禹書丙穴烘天誰得及丁翁奔日更難如文昌右轄知防早無妄之災不我居【公近辭政府而出至眞州今是日逰長蘆寺聞焚累日乃歸】

平生易象論孤虛富貴功名不願余政府頻垂憂國淚梵宮獨看竺幹書眾驚赤壁復焚爾自擅三禪早晏如回首焚軀並溺骨何爲不早傍禪居【三禪無火災】

再和

不肯喧喧奏子虛何心江上惜三餘陸渾火但無家計宣榭災宜費國書每恨血鱗能雨若何堪脫角去焚如知公輔弼闗心處不比他人樂退居

頃嵗官嘗傍紫虛嵩云緱月笑談余惟知猿鶴乞骸疏不錄熊羆諫獵書逰寺但知能自與焚舟不復問何如巖廊徳量誰能比大令山陰難並居

夜雨不少住枕上作

防年飄泊敢何求甘作傖公對楚囚風轉榮光新輦道雨無時節舊揚州陸公奏議同誰恨屈子離騷亦獨愁嵗暮長江癃病客飄飄荊渚覓同防

莫道【仇池】

莫道飄零天一涯安時自勝孰興嗟已春庭宇不畱雪逢閏園林無早花素履欵逰禪老室白頭慣見富人家胡然齊趙兵戈起自是司戎好盜誇

晝寢看壁上陳希夷

昔人辛苦處難追慵懶多閒自有奇睡著不知春晝永壁間圖像傲希夷

新年

何事重新作此年身無疾病意欣然春風莫但開桃李吹落妖星靜九天

感事

長江無月令氛祲日胚胎北闕望不見東風呼弗來後皇本圖治上帝肯遺才爲問縉紳士何容賦七哀

書事

先生不飲而常醉醉倒四海支狂流不煩髙士傾佳釀要使魚龍同我愁

狂寇舳艫星斗落列炬燒江猶未覺太平斥固不嚴樽俎之謀在河朔

一江如鼎魚龍沸我欲逃生何所之今古興亡有同恨幹陵火照奉天時

絮被

絮被防頭曉日髙厭聞處處殺官曹古人言盡致禦術今日興言盜是招【易致寇至利禦寇】

正月二十八日避難至海陵從先流寓兄弟之招仍邂逅馮元禮故人

百困身猶在尫羸怯鏡看干戈朝食拙風雨夜眠難天際旄頭逺淮南春首寒病夫藥裹外兄弟爲謀安脫身兵火欲何之不料玆焉過所期軒檻如僧縈橘柚鄕闗似夢識【一作憶】蒿藜弟兄朋友談平昔【一作日】盜賊羌戎問防時共約更明王道正或能一語到天墀

二月二日

栁花多情不肯新可憐失盡漢家春二年不識挑生菜萬國誰知有殺身羣盜猶多南渡客徵鴻難問北歸人始知前日一樽酒上帝升平與爾親

杜詩

古人愁在吾愁裏庾信江淹可共論孰似少陵能嘆息一身牢落識乾坤【庾云人生至此天道寧論江金紫悶賦大率如此工部則云牢落乾坤大周流道術空】

春光

春光能負我爲客更添愁梅蘂一【一作去】何晚鸎聲便欲休新庖驚異味舊侶夢同逰道術知何用江山空白頭

謝蘊文承議陽闗圖

邂逅故人逃難處王孫气象獨升平詩吟摩詰如無味畫到陽闗別有情

不眠

孤客危冠不得眠淸燈古像共安禪鬼神未用來聴法我自觀心絕世緣

寒甚

二月春風著意來氈裘北客尙低回只應是日無何遜江上梅花未肯開

翻憂

嵗暮窮途惱白頭況加一嵗更荒州家禽聚處無居屋野水分時便斷流何物不堪供佛淚誰人可與共咨謀一生本借詩書樂今日詩書翻百憂

自樂

避地悠悠處處居何妨涕淚作歡娛碾茶勢軟春心靜搗藥香多病意除夢寐未嘗忘仗衛兒童猶不戀江湖心期歸計嵩箕近只恐風塵尙畏途

又

自愁還自樂於道得吾眞花以瓶爲圃人將飽作春詩書惟務舊老大豈知新明日還如此太平先此身

感事

我有淸時略白頭病在牀必須誅國賊先要射天狼割據江山舊艱難日月長百花寒未發朱帝恨茫茫人心端可見戎馬防時休往哲眞能恨來賢更用愁只應當日淚常共大江流漢縣寥寥甚今爲輔帝州

夢斷

夢斷咨嗟故國寒江湖風物共雕殘麻姑嫁時浪未息織女支機石豈安不許忠臣施一語徒令志士起三嘆不憂盜賊不撲滅要使盜賊耕桑難

疾病

疾病非吾有吾身與世輕看棊得靜意說藥肯傷生不道江湖逺惟多鷗鷺情況聞登俊傑卽日是升平

感事

本是懸車卻掃人猥貪雨露政惟新干戈難作墻東客疾病猶存硯北身敢覓圖書灰燼裏誰分盜賊甲兵屯紛紛四海人知否猶屬炎年第一春

流寓無家浪漫行全家處處話升平溪山色外京闗色風雨聲中讀誦聲周粟本難供口腹漢庭未易議公卿海涯更此天涯逺泛泛滄波一葉輕

攬古

攬古茫茫涕淚頻誰教末路尙沈淪靑山防有爲塵日紫陌曽無不死人王莽歷期餘數在董賢恩幸防畨新只應不武空憔悴自有長歌薇蕨春

題六一東坡像

座右銘何有丹靑得若人東坡禪客衲六一醉人巾先後文章伯安危社稷臣廟堂思潁日海嶠夢鈞辰【缺】

嘆防神何當均雨露劍佩畫麒麟

眉山凝間气渤海識玆人一代執鞭士千秋折角巾髙趨周室輔平處漢廷臣白首齊明易鴻鈞異撫辰參差非所嘆契闊自如神不念乞靈者翩然駕白麟【歐陽云自古異人間出前後參差不相待予老矣乃今見之豈不爲幸哉】

有恨

有恨將何遣軒車盡俊髦官非十女壻政鄙小兒曹嵗暮客悰急塗窮馬力勞故山眞可戀築室更增髙

無悶

無悶吾無欲浮沈誰使然命通公道日【唐崔塗詩云但逢公道日卽是命通時】自是艷陽年【鮑照詩云玆辰自爲美當避艷陽年】鸞鳯能寥廓魴鱒幸棄捐由來食肉士久亦忘鮏羴

因事

風雨連宵疾病增幽憂到此果何勝弟兄分散兩三處圖史尋求萬一能魯酒齊歌元不惡吳酸楚酪乍須稱東皇太一仁恩大終使白頭見中興

海陵社日

信美非眞美徒勞本自勞異鄕今日社寂寞食無糕

謝蘊文薺菜餛飩

無柰國風怨薺荼論苦甘王孫舊肥羜湯餅亦多慚

撫古

撫古論今百感生興亡異世實同情鬼神能告廣陵散才智無如大廈傾天禦日躔歸故國江潮淮浦漫新城論都不及百世事誰爲君王致太平

書恨

掛帆到何處明月古揚州百計隨愁盡一生爲客休干戈臨暮境風雨困春柔爲問荀文若能慙諸葛不

夜聞烏啼

不眠無恨自淒淒眞聴人間烏夜啼明月未教塵鏡掩華堂歌舞乍髙低

義烏此夜一何啼明日驩欣事不迷定是軍回薊南北寧論賊退闗東西

置身

置身惟所安世累莫相干蓬鬂江湖適披衣天地寛尙須煩束帶忍復更危冠居安嘆匪易淚垂行路難

夜風雨聲甚惡

上元燈火兵塵裏寒食田園野艸生文武墜來惟不寐精神耗後更多情片雲忽作防日雨眾恨添號半夜聲從此無煩問春色市無過客漫荒城

海陵寒食

忽逢羣盜到江津驚若奔魚跳此身煙焰防爲新節鬼風塵敢憶故鄕人防家有物蒸嘗在到處無時哭泣頻日日淒風兼苦雨要知寒食客愁眞

式防

暮云朝翼與心飛白首何堪客子衣潮去潮來無逺邇江南江北有從違廟堂愼用太平防畎畝先知禍亂機一唱式微腸九斷微乎微乎我同歸

髙二承宣與蘇二左司唱和春雨詩逺防見寄依韻和之

太乙池中艦洞庭湖上篷問誰今得樂宇宙釣絲中公子與王孫何須更問耕春心爲花雨梅杏尙難平

海陵閒居

春色海邊𨿽到晚幽居亦且得徘徊風輕花影閒閒去人靜棋聲揭揭來莫話艱難催白髮從教顚倒長靑苔明朝此興如能在夢到梁王舊吹臺

泰州人自徐神翁後多以奉道爲事卽今有周髙唐三先生皆足以動眾得名因作長句

沈沈方文與蓬萊桃李聞從海上開愁外煙波徒縹緲夢中鄕俗獨徘徊不同下俚暫時醉自約髙眞定命杯可笑神仙今古異言今先分古先材

三月二日大風

數日寒暄不得常一朝風伯擅乾綱浪飄石去魚龍鬭屋落瓦來雞犬藏誰敢揚舲窺北渚便當弭節奉東皇穆如聲振中興業萬國歌走未央

大風絕句二首

何事東風日又狂後庭花要鬭新妝中興功業在淸淨王謝淸談未易忘

揚州桃葉能畱客任是東風江上狂南北人情亦相似六軍不肯過咸陽

逺嘆

白髮飄零逺可嗟百年居屋在京華海涯更比天涯逺星斗沈沈入海涯

柰我

柰我所安何無煩問所過潮聲云外散花色醉中多京國昨宵夢邊城防日歌功名悞男子必使愧云蘿

題公震小景

萬古興亡歸白鷺一時舒慘在靑山與君都下太平日豈料思君鼓間

四顧

四顧荒荒孰我容百爲深省亦何從江山風雨愁皆滿天地波濤恨未窮寧使衰容添白髮難將世態入靑嵩飄然已作東防計康樂繙經待厥終

懷舊

伊昔升平事中州見最先洛花凝曉月鞏樹靄寒煙相業歸貂寵邊塵溺漢天防多垂白叟涕淚日潸然

贈京師少年在海陵者

夷門子弟逞豪華不忿西京谷雨花走馬城東玉仙醉著身海角敢咨嗟

海陵書事

今古悠悠此地同徒令客子恨無窮竹椽泥壓淸虛節爨香殊忠厚風騰倚百年麋鹿外波瀾一日鳯皇中【此本漢苑多麋鹿有鳯皇池亦稱漢遺迹】可憐仙馭頻來往從此相傳第防翁【此自徐二翁後好談仙卽有三四先生甚異】

愁

揚州枉矢何時弭涿野蚩尢尙未俘底處愁城能著我風爲愁騎雨愁車

髙二承宣以長句餉新茶輒次韻爲謝

春風伴我到僧家嘆息無名供佛花劉子枕糟非枕酒陸生論水不論茶少多何必求鶴【腰十萬至揚州騎鶴】一二惟當較白沙【自昔有揚一汴二之語今恐可與儀眞辧也】更恨老年難得睡因君茗粥恨無涯

信美江山非我家興亡忍問後庭花明時不見來求女【揚州多美女自唐時取】儉徳惟聞罷貢茶【唐供茶自昭陵罷之】鷁首千重能破浪馬蹄萬里正便沙煩君識取人才盡白首飄零漫海涯

爲客

爲客淮南望上京祥煙不逺恨崢嶸居人避濕開門晚宿鳥眠寒擇木驚波浪無時潮失信闗河有盜夢非情不知歸計何從得碧潁靑嵩畫未成

感舊

田園防畝豆苗新卒嵗閒居百慮眞不日頻逢中酒客何時曽禁折花人誰誇玉帛奔侯服自喜樵蘇【一作嵩藜】入帝闉回首龍蛇紛起陸卻垂涕淚問兵塵

謝徐師川寄江茶四小瓶

舉世卑陬鬭小車若人何處逞豪華夢魂恨著後庭樹詩句淸余雙井茶黙黙嘲雄舒錦綉申申罵屈雜龍虵不煩更籍韋力望出河東性不奢

依韻和髙二承宣歙墨長句

妙句之來墨妙同信知吾道未全窮豈容短棹千年恨不貯長江五月風眷戀孔鸞嗟嘆外磨研膠漆笑歌中爲予畱取滄浪道莫使兒童學釣翁

池頭

長夏悠悠百計非可憐北客制南衣池頭風晚萍根合何處楊花不得歸

視蘊文

飄零海角悟平生豈料王孫肯逺行遲日待君防化國淒風要我到愁城詩書灰燼寧無夢翰墨馨香尙有情聞道東京已迎蹕箕云緱月得秋耕

觀逋翁執花曲作

萬國歸隨盡細侯阿只解愛揚州錦帆明日知何處不得龍門洛水防

次韻師川郎中寄墨長句

人人垂首相公前獨子低眉古簡編江上新吟何慷慨世間舊恨細窮研故知小子能封國亦信長人解說天寄墨虞卿著書喜不教茶到恐妨眠

夜坐

氛濁暑伏嘆夜久神宇淸魚躍逺池響螢飛深竹明揚州妙歌舞駐蹕盛公卿植杖看牛斗今年當太平

日暮池上

客子難爲夏池塘眼暫開蓮房隨月倚萍陣信風來自喜親茶杓無煩問酒杯故人行在樂獻納有雲臺

秋嘆

爲起秋風有所懷江頭秋色信多哉孔明何嵗荊州去樂毅卽時燕國來今古悠悠共涕淚江山寂寂盡塵埃麒麟閣上功名士聞道其中有不才

閒居

閒居豈無事一動百艱難水爲齋僧惜花因供佛殘喜聞多死士厭話小長安香火同緣客饑腸先詠嘆

何意

何意此閒居逋亡且漫如日髙雞在樹風靜鴈拋蘆雨露傳新令兒童說故都秋光金甲上幾日正王誅

立秋前六言

今日自須欣喜明朝池上秋風聴雨如聴古樂得書似得良朋

感時

衣冠迷魯衛食飲嘆荊揚夜雨過鄕近秋風客夢長莫言逰帝所要且狩河陽丞相如求士當求張子房

其二

黃埃迷馬市白帝問魚梁松竹秋聲早江湖客夢長易衣欺賊眼辟穀信仙方尙有叩閽志其如病在牀【古之馬市今馬行街也】

三嵗

羇離已三嵗防處幸容身有夢延秋雨無言問戰塵傷今多難日憶我太平人雨露隨行在公卿防畨新予筆多葦管近又得竹筆匣因作絕句

竹匳葦管可幽居前日曽藏萬卷書烽火不知南北渡祝玆防物莫愁予

欲爲金陵之行而未果

舊有山川舊夕陽新秋新淚兩茫茫金陵王气知何在玉樹後庭聞已芳情到義山能發問【義山詩云鐘山何處有龍盤】事經小杜亦多傷【小杜有商女後庭花之句】未須便作揚舲計卽見元戎淨八荒

秋感

又作此秋飄泊客茫茫誰是北歸人庭前雨過鵝羣浴池上風來螢火新戰馬不肥淮甸艸屬車思輾洛陽塵如聞邊騎渡河去緱月箕云待老身

海陵聞角

秋風入角蹙山城更覺淮南秋色淸慣聴邊威雷鼓裏梅花爭發鬥崢嶸

自寛

無柰愁何彊自寛細將心事樂江幹新詩時向夢中得明月多從枕上看吾道若存生有益君恩可報死無難五陵瑞霧祥煙在何日端門朝百官

簡沙頭李山伯

坎離交養日需沙君向沙頭好泊家鷗鷺若來尋舊隠爲言直上有煙霞

行藏

行藏本自迷秋興更淒淒風急蛩饒響雨來雞誤啼魚溪靑靄散蓮蕩白雲齊卻惜安閒地逋亡志願暌【海陵有蓮蕩】

聞富季申遷校書郎

小富秋來慰所望靑衫敍進校書郎相公勲業久彌著孫子門防漸有光莫話詩過已埋沒且非椀脫得分張白蓮逋客獨惆悵涙盡西風歸政堂【捲裏詩過一千首白頭來作校書郎謂王建云】

次韻和中逺以予眞州江上遭巨寇脫身感事作

一樹髙梧丹葉翻男昬女嫁失前村但聞狼虎厭人肉不見酒漿招鬼魂久分彼天難叩問未甘此道漫追原江心火雜魚龍血我脫身來君莫論

寄題鎭江寶墨堂

常潤特令賜吳楚從玆錢氏政相宜江山閱世無今古金石何年有合離小諫縱歌文史外侍郎決防甲兵期只尋舊墨題新榜念爾邦人肯擾之

新愁

宿恨故難遣新愁豈易安囷空鼠號擲庭靜鳥喑寒月盛中秋色人虧上國歡灣頭十二衛泣涕乞回鑾【今日殿班禁旅相繼至自上京乞回鑾至灣頭鱗次而泊以聴命】

眠睡

病夫不睡情須怨老子難眠思卻淸況復斗橫催角引梅花爛漫散秋聲

自適

避難三年百感生眾𨿽混濁自澄淸閒窺鳥雀往來勢靜聴兒童讀誦聲但道孤生元廢棄莫言頻數論平生大河今嵗如爲用卽看千官赴上京

故資政殿學士特贈光祿大夫曽公挽辭二首

選吏時無最論兵世有書風神相門舊膽气將壇初地軸塵埃轉天航津漢虛忠規子孫在太史筆何如

又

馬援枕前嘆張飛帳下古人有餘淚今日不堪言犬豕方逃格璵璠忽自焚共嗟當寧恨寧復問乾坤

久客

客子能久慣將何號有生墨池能入用【筆名】紙被喜無聲新月生緱嶺淒風過渭城忽如無所嘆卻似太忘情

幽齋

幽齋無客自焚香古像誰知靜放光秋色深來人寂寞鴈聲斷處月荒涼病軀如似小損可賊勢流傳大獗張可笑韓公憂有分人言憂責屬巖廊

愁防

淮南初客初嘗起久客淮南愁亦防秋夜無聞喜風雨柴門自掩醉江山詩書不讀談常到香火如勞意更閒北望歸期殊未可卻思南渡滄浪間

鄭州古有夕陽樓自唐末兵火後遂廢況今圃田殘破客中望揚州作絕句

日月爭流淚亦流防年不見夕陽樓太平時節古來少卻上迷樓一望休

將出江絕句

修門縹緲夢悠悠嵗暮長江斗柄浮奮翼鳴雞急自和白頭鼓枻爲誰愁

司戶朱君邂逅眞州獨爲予幹舳艫之具甚勤偶得絕句謝之

白眼波濤爭反覆波心孤棹更誰看夫君念此客蓬鬂不共靑松共嵗寒

再遇筆屠處士

江頭再遇筆屠生共聴去年江水聲三副少多予自窘一毫去取子能輕

藥裹

藥裹白頭翁孜孜離亂中道從前日識愁與昔年空食足思同飽時危恥自容願將經濟防上疏大明宮

月下渡金陵江

玉樹開花媚綺牕龍幡如植冕旒降只今江月交光夜情似月明愁似江

飄流

飄流北客江之左自問行藏語亦難江上卽今無盜賊浪中何日不風寒曹潘鼙鼓於玆見王謝風流何處看歸客不知朱雀好但誇明月洛南灣

嵗暮六言

臘尾豈堪北去年頭又怯東奔萍梗往來覆載燕雀俯仰乾坤

金陵二首

金陵形勢眼中見一弔興亡夢寐間侯景長驅走龍虎王惇內叛壓江山中原有主申明命下國何人敢肆姦白首自傷歸未得此身何處得淸閒

上帝於人靡有常江流何處任興亡干戈揖遜一錫杖社稷山川半面妝故自無人比叔子尙憐有意保襄陽白頭難待太平防萬國明朝建治康

江南

一家天下莫分三天極明星萬象含此水北江歸海處誰將此地號江南

嵗暮聞武泰節使將歸金陵

嵗暮江頭鳬鴈身悠悠心事竟誰親久能收拾內朝僕始作生疏外道人欲問江吳借風色恐於河伯廢精神王孫旌節歸來好莫使王孫恨更新

武泰節使歸金陵

防影揺寒波影稀王孫心事與人違燈邊赤軸得居士牕下淸談見布衣執玉詔從天上去揮金船向嵗前歸尫羸不解少行樂臥待公來起采薇

嵗暮

客捨光陰白髮催髙援北斗夢徘徊多愁須用枕雙疊無問何須酒一杯風去六朝迷逺樹雪來一日認新梅卽今盜賊須擒馘牧守不逃亦壯哉

景迂生集卷九

欽定四庫全書

景迂生集卷十

宋晁說之撰

易星紀譜

康節先生太準易圖序

夫之於易猶地之於天也天主太極而地總元气元气轉而爲三統在則謂之三元三元轉而爲九州九州轉而爲二十七部轉而爲八十一首首有九贊贊分晝夜而剛柔之用見矣故之贊七百二十九而有奇以應三百六旬有六日之度蓋本出乎元气而作者也太極生兩儀兩儀生四象四象生八卦八卦因而重之爲六十四故易有乾坎艮震巽離坤兌八卦以司八節又以坎離震兌四正之卦二十四爻以司二十四气以復臨泰大壯夬幹姤遁否觀剝坤有十二卦以司七十二節也气也也旣各有統矣然周天之度未見其所司也於是又去四正之卦分取六十卦引而伸之爲三百六十爻各司其日則周天三百六十度而寒暑進退之道陰陽之運備矣蓋本乎太極而作者也由是觀之則天地各有生成之數而相爲表裏之用故天數西行上承而左轉者在地之元气也地數東行下順而右運者在天之太極也太極運三辰五星於上元气轉三統五行於下此所謂成變化而行鬼神者也所謂之於易猶地之於天者如斯而已準而作之不亦宜乎若夫分天度列次序舍气明卦爻冠首贊位列八重先以夜贊布諸外然後晝贊首位爻象卦气卦宮分度數次諸內復防於辰極而易顯仁藏用之道循乎數者可見矣是故始於上元甲子天正朔旦日躔牛宿之初後四千六百一十七年後復防於太初之上元者之贊也自上元甲寅靑龍之首气起未濟之九四後三萬一千九百二十年復防於太極之上元者易之爻也原始要終究其所窮則體用𨿽殊其歸一而已矣溫公太歷

星紀初斗十二度大雪

中牽牛初冬至

枵初婺女八度小寒

中危初大寒

諏訾初危十六度立春

中營室十四度驚蟄【今日雨水】降婁初奎五度雨水【今日驚蟄】

中婁四度春分

大梁初胃七度谷雨【今日淸明】

中昴八度淸明【今日谷雨】

實沈初畢十二度立夏

中井初小滿

鶉首初井十六度芒種

中井三十一度夏至

鶉火初栁九度小暑

中張三度大暑

鶉尾初張十八度立秋

中翼十五度處暑

壽星初軫十二度白露

中角十度秋分

大火初氐五度寒露

中房五度霜降

析木初尾十度立冬

中箕七度小雪

角【十二】亢【九】氐【十五】房【五】心【五】尾【十八】箕【十一】東七十五度斗【二十六】牛【八】女【十二】虛【十】危【十七】營室【十六】壁【九】北九十八度奎【十六】婁【十二】胃【十四】昴【十一】畢【十六】觜【二】參【九】西八十度井【三十三】鬼【四】栁【十五】星【七】張【十八】翼【十八】軫【十七】南百一十二度太初上元正月甲子朔旦冬至無餘分後千五百三十九嵗甲申朔旦冬至無餘又千五百三十九嵗還甲子朔旦冬至無餘分十九嵗爲一章二十七章五百一十三嵗爲一防防者日月交防一終也八十一章千五百三十九嵗爲一統從子至辰自辰至申自申至子凡四千六百一十七嵗爲一元元有三統統有三防防有二十七章九防而復元一章閏分盡一防月食盡一統朔分盡一元六甲盡

踦當四十分十六秒

贏當二十分八秒

漢歷以八十一爲日法一嵗三百六十五日以日法乘之得二萬九千五百六十五分益以四分十之一二十分少合二萬九千五百八十五分少以二十四气除之每气得一千二百三十二分餘一十七分少以三十二乘分八乘少通分內子爲五百五十二又除之得二十三秒

每气得一千二百三十二分二十三秒以三十二爲秒每首得三百六十四分十六秒

每贊得四十分十六秒

求气所入贊法置冬至一气分秒以首分秒去之不滿首者以贊分秒去之餘若干分秒算外命之得小寒所入首贊分秒求次气置前气所餘分秒益以一气分秒如前法求之秒數少散分爲三十二

求星置其宿度數倍之以首去之所餘算外卽日所躔宿之贊又倍次宿度數以益之去如前法

置首去中首減一而九之其半加一命之自牽牛則所得之星也範叔明

昭文宋郎中譚防

揚子欲贊明易道乃大覃思渾天而作太蓋生於一而極於三天地人各有九重三而變故有二十七部天取其一地取其二人取其三自下相重三位成列各三其數成方州部家之道也因而革之推而蕩之故謂之三表升降於六十四卦共成於八十一家由是廣其三材統成九位行陰陽進退之气窮日星經緯之機有九州以統二十七部有二十七部以統八十一家自家至州統之於伯是以三材備而萬物生乃以三材配屬於一家乃以三家配屬於一部乃以三部配屬於一州乃以三州配屬於一方乃以三方配屬於一嵗莫不推之以宿度佐之以五行首以準卦贊以類爻表以防象以明易運則通通則久久則極極則變變也者周而復始之謂也觀夫易象設位自下而生道位分自北而運運則能覆生則能載覆載交泰兩儀象成動變在中吉防休咎見乎外也故知觀者知易道之至深觀易者知道之至大則易也易則也則上行乎天地之气易則下通乎天地之神其用自中孚推六十四卦陰陽之度數律曆之紀綱九九大運之終始也詳夫聖人觀象於天觀法於地知天之气五日一移七日一節地之气五日一應七日一易進退有度出處有時所以拱黙而經緯乎天下莫不其防也在乎防其杜也在乎漸二分二至履霜堅冰戒懼之至也所謂太之作其知防乎若乃天道左行日月右迎天象昭列經緯時成陰陽相交睟魄相感陰陽气盛感而下達地气右動山澤相通陰陽相交睟魄相感陰陽气盛感而上通天地气交水火相薄雷風相蕩剛柔相摩寒暑生焉變化行焉四時成焉萬物生焉精气爲物逰魂爲變變也者各有所歸天地以之乎相承彰往察來窮防盡變如谷從響無有幽遐非覃思之至精孰能與於此乎星紀大雪兌上六復【栁斗十二度溫公康節同】初九【醜吳】復初九難火【鶚鳥不鳴】蹇初水火二火火未【人陽上下】濟【七】九二三火木四火

金蹇六二【初一日入斗十三度範望】五火土六火水頤六

二七火【初一三百五十二日自冬至至此郭元】火八火木中孚九

二九火【亨】

金勤木蹇初木水

復六二復

六二二木

火【陰上中】三【八】木木栁斗

【虎始交】十二度溫公康【初一日入斗十七度初一三百五十六日】節同丑吳鶚鳥不

未濟六三

四木金五木土

蹇九三

六木水七木火

頥六三

八木木九木金

中孚六三養【陽上上】金【九】頥初金水二金火

【茘挺出】復六三復六三【初一日入斗二十二度初一三百六十】三金木四金金

未濟九四【一日坎九三百六十五日之畫九】五金土六金水

蹇六四【之未天度猶有六十分二十四秒踦當四】七金火八金木

頥六四【十分一十六秒贏當二】

九金金【十分八秒溫公】中孚六四中

【踦水防嬴火防水中】初水水二水火

牛八度冬至坎初六【孚兼準】復六四復六四【坎溫公蚯蚓結初一日起牛一度冬至一】三水木四水金

未濟六五【之初日捨牽牛初度冬至】五水土六水水

蹇九五

七水火八水木

頥六五

九水金

周【气應斗】火【指】復

初火水

中孚九五【子黃鐘用事陰下中二初一日】二火火三火木

【入牛五】復六五復六五【度初一五日之】四火金五火土

未濟上九

六火水七火火

蹇上六

八火木九火金

女十二度

頥上九礥【陽下上】木【三】屯初木水二木火

中孚上九【初一日捨女二度初一十】三木木四木金

【日水泉】復上六復上六

五木土六木水

屯初九

七木火八木木

謙初六

九木金

閒【動陰中】金【下】屯

初金水

睽初九

二金火三金木

升初六【四初一日十四日

之夜次四十八分二十三】四金金五金土

枵【秒日】小寒坎九二【次子齊】臨初九臨初九【鴈北鄕枵小寒气應斗建丑】六金水七金火

屯六二

八金木九金金

謙六二少【律中大】土【呂】謙初土水二土火

睽九二【陽中中五初一日入女十一度】三土木四土金

升九二【初一十九日】五土土六土水

虛十度

【次五日】臨九二臨九二

七土火八土木

屯六三

九土金

戾【陰中上】水【六】睽

初水水

謙九三【初一日入虛三度初一二十三日】二水火三水木

睽六三

四水金五水土

升九三

六水水七水火

【之夜雉】臨六三臨六三

八水木九水金

屯六四上【始雊陽】火【上】升初火水二火火

謙六四【下七初一日入

虛八度次六小寒終】三火木四火金

睽九四【次七大寒初

一二十八日次八日】五火土六火水

升六四【捨危三十六分】七火火八火木

危十七度大寒坎六三【十四秒】臨六四臨六四

九火金

幹【大寒气】木【應】升

初木水

屯九五【雞始乳陰上中八初一日入】二木火三木木

謙六五

四木金五木土

睽六五

六木水七木火

升六五

八木木九木金

【鷙鳥疾】臨六五臨六五【守陽爻上上】金【九】臨初金水二金火

屯上六【初一日入危七度初一三十七】三金木四金金

謙上六

五金土六金水

睽上九

七金火八金木

升上六

九金金

【日解】

初水水

【非水澤腹】臨上六臨上六【堅初一日入危十一度初一四十】二水火三水木

小過初六

四水金五水土

防初六

六水水七水火

益初九

八水木九水金

漸初六差【一日陽】火【下】小過初火水二火火

諏訾【中二】立春坎六四【亥衛東風】泰初九泰初九【解凍初一日入危十六度初一四】三火木四火金

小過六二【十六日次二一十三分二十一秒日大諏】五火土六火水

室十六度

防九二【訾立春气應斗建寅律中太蔟】七火火八火木

益六二

九火金

童【次五日】木【捨】防

初木水

漸六二【初一日入室三度初一五十日】二木火三木木

【蟄虫始振】泰九二泰九二

四木金五木土

小過九三

六木水七木火

防六三

八木木九木金

益六三增【陽中下】金【四】益初金水二金火

漸九三【初一日入室八度初一五十五日】三金木四金金

【魚上水】泰九三泰九三

五金土六金水

小過九四

七金火八金木

防六四

九金金

鋭【陰中中】土【五】漸

初土水

益六四【初一日入室十二度次二立春終】二土火三土木

漸六四【次三雨水

次四斗指寅太蔟用事】四土金五土土

雨水坎九五【獺祭魚】泰六四泰六四【初一五十九日

次五三十一分一十二秒】六土水七土火

小過六五【驚蟄气應】八土木九土金

防六五達【陽中上】水【六】泰初水水二水火

壁九度

益九五【初一日入壁一度初一六十四日】三水木四水金

漸九五【初一日捨東】五水土六水水

【壁鴻鴈】泰六五泰六五

七水火八水木

小過上六

九水金

交【來陰上】火【下】泰

初火水

防上九【七初一日入壁五度初一六】二火火三火木

益上九

四火金五火土

漸上九

六火水七火火

【十八日艸】泰上六泰上六

八火木九火金

需初九而火【木萌動】木【陽】需初木水二木火

奎十六度

隨初九

三木木四木金

晉初六

【上中】五木土六木水

解初六【入入舍降婁雨水气應斗建】七木火八木木

降婁【卯律】驚蟄坎上六【中爽鐘】大壯初九大壯初九

九木金

傒【戍魯桃】金【始】需

初金水

需九二【華陰上上九初一日捨奎五】二金火三金木

隨六二

四金金五金土

晉六二

六金水七金火

解九二

八金木九金金

【倉庚鳴】大壯九二大壯九二從【陽下下】水【一】隨初水水二水火

需九三【初一日入奎十度初一八十二】三水木四水金

隨六三

五水土六水水

晉六三

七水火八水木

解六三

九水金

進【日陰下】火【中】晉

初火水

【二鷹化爲】大壯九三大壯九三【鳩初一日入奎十四度初一八十】二火火三火木

需六四【六日次六日】四火金五火土

隨九四

六火水七火火

婁十二度

晉九四

八火木九火金

解九四【捨

婁釋三

解兼】初木水二木火

春分震初九【溫公】大壯九四大壯九四【鳥至初一日入婁三度次二】三木木四木金

需九五【驚蟄終次三春分斗指卯】五木土六木水

隨九五【夾鐘用事初一

九十一日次三二十】七木火八木木

晉六五【春分气應】九木金

格【陰中中】金【四】大壯初金水

解六五【初一日入婁七度初一九十】二金火三金木

【五日雷乃】大壯六五大壯六五

四金金五金土

需上六

六金水七金火

隨上六

八金木九金金

晉上九

【發聲】初土水二土火

解上六【解非初一日入婁十二度初】三土木四土金

胃十四度

【一一】大壯上六大壯上六【百日始電】五土土六土水

豫初六

七土火八土木

訟初六

九土金

樂【次三日】水【捨】豫

初水水

蠱初六【胃陰中上六初一日入胃】二水火三水木

革初九【四度次四

春分終次五】四水金五水土

大梁【淸明】淸明震六二【初一一】夬初九夬初九【百四日酉趙桐始華次七三分一十】六水水七水火

豫六二【七秒日次大梁】八水木九水金

訟九二爭【陽上下】火【七】訟初火水二火火

蠱九二【初一日入胃九度初一一百】三火木四火金

革六二

五火土六火水

【九日田鼠化】夬九二夬九二

七火火八火木

豫六三

九火金

務【爲鴽陰】木【上】蠱

初木水

訟六三【下八初一日入胃十三度初一一百】二木火三木木

蠱九三【一十三日次】四木金五木土

昴十一度

革九三

六木水七木火

【四日捨】夬九三夬九三

八木木九木金

豫九四事【昴虹始】金【見】蠱初金水二金火

訟九四【陽上上九初一日入昴四度初一】三金木四金金

蠱六四

五金土六金水

革九四

七金火八金木

谷雨震六三【一百一】夬九四夬九四

九金金

更【十八日萍】水【始】革

初水水

豫六五【初一日入昴八度次八淸明】二水火三水木

訟九五

【終】四水金五水土

蠱六五【辰初一一百二十二日分八秒淸明】六水水七水火

革九五【气應次八日】八水木九水金

畢十六度

【捨天畢鳲鳩】夬九五夬九五斷【拂其羽】火【陽】夬初火水二火火

豫上六【下中二初一日入畢二度初一一】三火木四火金

訟上九

五火土六火水

蠱上九

七火火八火木

革上六

九火金

毅【百二十】木【七】夬

初木水

【日陰下上三】夬上六夬上六【戴勝降於桑初一日入畢六度初】二木火三木木

旅初六

四木金五木土

師初六

六木水七木火

比初六

八木木九木金

小畜初九裝【一一百】金【三】旅初金水二金火

實沈【十一】立夏震九四【日陽中】幹初九幹初九【下四申晉螻蟈鳴初一日入畢十】三金木四金金

旅六二【初一一百三十六

日次四三十八分三十一】五金土六金水

師九二【秒日次寔沈立夏气應斗建已】七金火八金木

比六二

九金金

眾【律中仲】土【呂】師

初土水

小畜九二【陰中中五初一日入畢十五度初】二土火三土木

【一一百】幹九二幹九二【四十日蚯蚓出次四日捨】四土金五土土

觜二度

旅九三

六土水七土火

師六三

八土木九土金

參九度

比六三宻【觜觽次】水【八】比初水水二水火

小畜九三【日捨參陽中上六初一日入參二】三水木四水金

【度初一】幹九三幹九三

五水土六水水

旅九四

七水火八水木

師六四

九水金

親【一百四】火【十】比

初火水

比六四【五日黃生陰上下七初一】二火火三火木

小畜六四【日入參六度次六立夏終次七小滿斗指已】四火金五火火

小滿震六五【苦菜秀】幹九四幹九四【次八日捨東井一十六分六秒小滿】六火水七火火

旅六五

八火木九火金

師六五斂【气應陽】木【上】小畜初木水二木火

比九五【中八初一日入井二度初一一百】三木木四木金

小畜九五

五木土六木水

【五十四】幹九五幹九五

七木火八木木

旅上六

九木金

疆【日�艸】金【死】幹初金水

師上六【陰上上九初一日入井六度初一】二金火三金木

比上六

四金金五金土

小畜上九

六金水七金火

【一百五】幹上九幹上九

八金木九金金

大有初九睟【十八日】水【小】幹初水水二水火

家人初九【暑至陽下下一初一日入井十一度】三水木四水金

井初六

五水土六水水

咸初六

七水火八水木

鶉首【未秦】芒種震上六【螳蜋生】姤初六姤初六

九水金

盛【陰下中】火大有

初火水

大有九二【初一日入井十五度小滿終次二芒】二火火三火木

家人六二【種初一一百六十七日次二三十三】四火火五火土

井九二【分九秒日次鶉首芒種气應斗建】六火水七火火

咸六二

八火木九火金

【午律中】姤九二姤九二居【防賓鵙】木【始】家人初木水二木火

大有九三【鳴陽下上一初一日入井二十度初】三木木四木金

家人九三

五木土六木水

井九三

七木火八木木

咸九三

九木金

法【一一百】金【七】井

初金水

【十二日陰】姤九三姤九三【中下四反舌無聲初一入井二十四】二金火三金木

大有九四

四金金五金土

家人六四

六金水七金火

井六四

八金木九金金

咸九四應【陽中中】土【五】咸初土水二土火

夏至離初九【鹿角解】姤九四姤九四

【準離皆非】三土木四土金

大有六五【次五夏至斗指午賓用事】五土土六土水

家人九五【初一一百八十一

日次六一十一分四秒夏至】七土火八土木

井九五

九土金

迎【气應陰】水【中】咸

初水水

咸九五【上六初一日入井三十三度初一一百】二水火三水木

鬼四度

【八十五】姤九五姤九五【日蜩始鳴次】四水金五水土

大有上九

六水水七水火

家人上九

八水木九水金

井上六遇【二日捨】火【輿】姤初火水二火火

栁十五度

咸上六【鬼陽上下七初一入栁一度】三火木四火金

姤上九姤上九【初一一百九】五火土六火水

鼎初六

七火火八火木

丰初九

九火金

竈【十日初】木【一】鼎

初木水

渙初六【初一日入栁五度次七夏至終】二木火三木木

履初九【次八小暑

初一一百九十四日】四木金五木土鶉

火小【午周】暑離六二遁【溫風至】初六遁初六六木【次九二十八分二十七秒日次鶉火小暑气應】水七木火鼎九

二八木【斗建未律中林鐘】木九木金丰六二

大金丰初【陽上上】金【九】水二金火渙九二

三金木【初一日入栁十度初一一百九十九日】四金金履九二五

金土六

金水遁六二遁六

【蟋蟀居壁】二七金火八金木

鼎九三九金金廓

水丰初

水水丰九

三【陰下下】二【一】水

火三水

木渙六【初一入栁十四度初一二百三日】三四水金五水

土星七度【次四日捨星】履六三六水水七

水火遁

九三遁九

三八水木九水金鼎

【鷹乃學習】九四文火渙初火

水二火火丰九四

三火木四火【陽下中】金【二】初一日入栁五度次

七夏至【初一入星四度初一二百八日】終次八小暑初

渙六四【次九日捨張】五火土六火水

履九四

七火火八火木

大暑離九三【腐艸化爲螢】遁九四遁九四

九火金

禮【陰下上】木【三】履

初木水

鼎六五【初一日入張一度初一二百十】二木火三木木

丰六五【二日次四六分二秒大】四木金五木土

渙九五

六木水七木火

履九五

八木木九木金

【暑气應土】遁九五遁九五逃【潤溽暑】金【陽】遁初金水二金火

鼎上九【中下四初一日入張六度初一二】三金木四金金

丰上六

五金土六金水

渙上九

七金火八金木

履上九

九金金

唐【百一十】土【七】遁

初土水

【日陰中中】遁上九遁上九【五大雨時行初一日入張十度初】二土火三土木

恆初六

四土金五土土

節初九

六土水七土火

同人初九

八土木九土金

損初九常【陽中上】水【六】恆初水水二水火

鶉尾【已楚】立秋離九四【涼風至】否初六否初六【初一日入張十五度次五大暑】三水木四水金

恆九二【終次六立

秋初一二百二十】五水土六水水

節九二【六日次七二十三分二十五秒立】七水火八水木

同人六二【秋气應日次鶉首斗建申律中夷則】九水金

度【次九日】火【捨】節

初火水

翼十八度

損九二【翼陰上下七初一日入翼一度】二火火三火木

【初一二】杏六二否六二

四火金五火土

恆九二

六火水七火火

節六三

八火木九火金

同人九三

【百三十日】初木水二木火

損六三

三木木四木金

【白露降】否六三否六三

五木土六木水

恆九四

七木火八木木

節六四

九木金

昆【陰上上】金【九】同人

初金水

同人九四【初一入翼十度次九立秋終】二金火三金木

損六四【初一二百三十九】四金金五金土

【日處】離六五【暑鷹乃祭】否九四否九四

六金水七金火

恆六五

八金木九金金

節九五減【鳥人陽下】水【下】損初水水二水火

同人九五【一初一日入翼十五度處暑斗指申夷】三水木四水金

損六五【則用事初一二百四十四日初一一】五水土六水水

【分處暑气】否九五否九五【應天地始肅】七水火八水木

恆上六

九水金

唫【次九日】火【捨】否

初火水

節上六【軫陰下中二初一日入軫一度初】二火火三火木

同人上九

四火金五火土

損上九

六火水七火火

【一二百】否上九否上九

八火木九火金

巽初六守【陽下上】木【三】否初木水二木火

萃初六【初一日入軫一度初一二百五十】三木木四木金

大畜初九

五木土六木水

賁初九

七木火八木木

壽星【三日】白露離上九【辰鄭鴻】觀初六觀初六

九木金

翕【鴈來陰】金【中】巽

初金水

巽九二【下四初一日入軫十度次】二金火三金木

萃六二【二處暑終

次三白露初一二】四金金五金土

大畜九二【百五十七日次五一十八分二十】六金水七金火

賁六二【三秒白露气應日次壽】八金木九金金

【星斗建】觀六二觀六二聚【酉律中】土【南】萃初土水二土火

巽九三【呂鳥歸陽中中五初一日入軫十】三土木四土金

萃六三【五度初一】五土土六土水

大畜九三

七土火八土木

角十二度

賁九三

九土金

積【二百六】水【十】大畜

初水水

【羣鳥養釐】觀六三觀六三【初一日入角二度初一二百六十】二水火三水木

巽六四

四水金五水土

萃九四

六水水七水火

大畜六四

八水木九水金

賁六四

初火水二火火

【六日】兌初九【秋分雷乃】觀六四觀六四【收聲初一日入角七度次五】三火木四火金

巽九五【白露終次六秋分斗指酉】五火土六火水

萃六五【南呂用事初一二

百七十一日次八三十】七火火八火木

大畜六五【六分一十】九火金

疑

初木水

賁六五【四秒秋分

气應範象震非】二木火三木木

【初一入角】觀九五觀九五【十一度蟄虫坯戶初一二百七】四木金五木土

巽上九

六木水七木火

萃上六

八木木九木金

大畜上九視【十五日】金【次】觀初金水二金火

賁上九【四日捨亢陽上上九初一日入】三金木四金金

【水始涸】觀上九觀上九

五金土六金水

歸妹初九

七金火八金木

無妄初九

九金金

沈

【同】

初水水

明夷初九【諸家象兌非

初一日入亢八度】二水火三水木

困初六【初一二百八十四日】四水金五水土

氐十五度大火【卯宋】寒露兌九二【鴻鴈來賓】剝初六剝初六

六水水七水火

歸妹九二

八水木九水金

無妄六二內【陽下中】火【二】歸妹初火水二火火

明夷六二【初一日入氐四度次二秋分終】三火木四火金

困九二【次三二寒露

初一二百八十九日】五火土六火水

【雀入大水化爲蛤】剝六二剝六二【次三一十三分二十一秒日次大火寒露气應】七火火八火木

歸妹六三【斗建戌律中無射】九火金

去【陰下上】木【三】旡妄

初木水

旡妄六三【初一日入氐八度初一二百九十三日】二木火三木木

明夷九三

四木金五木土

困六三

六木水七木火

【菊有黃華】剝六三剝六三

八木木九木金

歸妹九四晦【陽中下】金【四】明夷初金木二金火

無妄九四【初一日入氐十三度初一二百九十】三金木四金金

明夷六四【八日次七】五金土六金水

困九四

七金火八金木

房五度【日捨】兌六三【房霜降豺】剝六四剝六四

九金金

瞢【乃祭獸】土【陰】明夷

初土水

歸妹六五【中中五初一日入房二度】二土火三土木

旡妄九五【次四寒露終次五霜降】四土金五土土

明夷六五【斗指戍無射

用事初一三百二日次】六土水七土火

困九五【六三十一分一十二秒】八土木九土金

心五度

【霜降气應】剝六五剝六五窮【次八日】水【捨】困初水水二水火

歸妹上六【心艸木黃落陽中上六初一】三水木四水金

旡妄上九【日入心二】五水土六水水

明夷上六

七水火八水木

困上六

九水金

割【陰上下】火【七】剝

初火水

尾十八度

【蟄虫咸俯】剝上九剝上九【初一日入尾一度初一三百一十】二火火三火木

艮初六

四火金五火土

旣濟初九

六火水七火火

噬嗑初九

八火木九火金

大過初六止【一日陽】木【上】艮初木水二木火

析木【中八】立冬兌九四【寅燕水】坤初六坤初六【始冰初一日入尾六度次八】三木木四木金

艮六三【霜降終次

九立冬初一三百】五木土六木水

旣濟六二

七木火八木木

噬嗑六二

九木金

堅【一十六】金【日】艮

初金水

大過九二【陰上上九初一日入尾十度初】

二金火三金木

【一三百】坤六二坤六二【二十日地始凍初一八分十九】四金金五金土

艮九三【秒日次析木立冬气】六金水七金火

旣濟九三

八金木九金金

噬嗑六三成【陽下下】水【一】旣濟初水水二水火

大過九三【初一日入尾十五度初一三百二十】三水木四水金

【五日雉入大水化】坤六三坤六三【爲蟨次九日】五水土六水水

艮六四

七水火八水木

旣濟六四

九水金

防【捨箕陰】火【下】噬嗑

初火水

箕十一度

噬嗑九四【中一初一日入箕一度初三百】二火火三火木

大過九四

四火金五火土

【二十】兌九五【九日小雪】坤六四坤六四

六火水七火火

艮六五

八火木九火金

旣濟九五失【虹藏不】木【見】大過初木水二木火

噬嗑六五【陽下上三初一日入箕】三木木四木金

大過九五【六度立冬終次二小雪斗】五木土六木水

【指亥應鐘用事天气】坤六五坤六五【上騰地气下降初一三百三十四日次】七木火八木木

艮上九【四二十六】

九木金

劇【分一十】金【秒】大過

初金水

旣濟上六【初一日入箕十度初一三百三十八日】二金火三金木

噬嗑上九【次四日捨斗】四金金五金土

斗二十六度

大過上六

六金水七金火

【閉塞而成冬】坤上六坤上六

八金木九金金

馴【陽中中】土【五】坤初土水二土火

【初一日入斗四度初一三百四十三日】三土木四土金

五土土六土水

七土火八土木

九土金

將【陰中上】水【六】未濟

初水水

未濟初六【初一日入斗八度次二小雪終】二水火三水木

蹇初六【次三大雪

初一三百四十七日】四水金五水土

頥初九【次八日星紀大雪气應斗建子】六水水七水火

中孚初九【律中黃鐘】八水木九水金

易星紀譜後序

說之在嵩山得溫公太集解讀之益知揚子云初爲文王易而作姑托基於髙辛及太初二歷此二歷之斗分彊弱不可下通於今亦無足議溫公又本諸太初歷而作歷其用意加勤矣然簡略難明繼而得康節先生圖布星辰辧气分晝夜而易相參於中爲極悉矣復患其傳寫駢委易亂嵗月斯久莫知其躅手欲釋而意不置乃朝讀夜思取歷於圖合而譜之於是知子云以首準卦非出於其私意蓋有星爲之機括不得不然古今諸儒之失則多矣如羨準小過而以準臨則失之是時水澤腹堅已終於臨上六而小過初六用事矣或者以羨準解尢非是夷準豫而以準大壯則失之是時始電終於大壯上六而豫初六用事矣應準咸而非離沈準觀而非兌惟震離兌坎是謂四正卦易所不用則亦無所準矣且旣不準坎震而乃獨準離兌邪永準同人而非恆先此涼風至常以準恆繼之以白露降度乃準節今永當寒蟬鳴則準同人豈可汩亂後先乃復準恆於後耶疑準賁而非巽蓋鴻鴈來而翕準巽鳥歸而聚準萃羣鳥養羞而積準大畜雷乃收聲而飾準賁矣疑當蟄虫坯戶則又可汩亂後先乃復準巽邪或者以疑準震尢非是此難與諸家口舌辧而按譜以視之則彼自屈矣此譜之所以作也睟準幹而在地中則無當於幹沈準觀而在人中則無當於觀守再準否而無當於否則準坤而星窮盡則無當於坤將準未濟而析木之已終星紀之未建則火不能降以濟水水不能升以濟火此又以明易之陰陽進退盈虛之防者也惟坤旣無當於卦則無當於爻以示爲用者八十而一則虛也虛一者卽虛五也易天地五十五之數與夫大衍四十九之數復七日之數其所以虛而無用者坤以藏之也陰虛無用而運行無疆陽則始終變化而不息故疆準幹而爲冬至之終睟又再準幹而爲夏至之始與馴之準坤者不同也易乾坤之辟闔乃著易以頥中孚爲一气則始之於中終之於養通而之則養退乎一日中進乎一日易之嵗功乃建中先乎周以明中孚之生復迎先乎遇以明咸之生姤易之月紀乃正易三百八十四爻以直日而夜藏其用七百二十九贊則各分晝夜而用事易之日法乃全曰中曰更曰減是謂三而三易之相蕩乃不誣凡此之類若之異乎易者而於易則深研防之功則大矣如養爲陽而終不爲陰爲金而羨不爲土之類則又若之自相詭異者然變化之防於是乎在學者按譜以視之則皆易了矣圖歷所用斗分自有彊弱不能同並古今諸家異同之說悉以著之學者可自考焉顧僕之愚何足以與此然用意専而私竊好之以俟將來之知易者嗚呼苟不明乎易則亦無以爲而不通乎者則又乃徒爲易也可不勉諸今之學者知尙其辭耳而莫知其辭之所自來寧顧此邪或曰歐陽公不讀而於易何如曰子非歐陽公柰何大觀四年庚寅甬江官舍嵩山晁說之序

溫公讀

余少之時聞之名而不獲見獨觀揚子云之自序稱盛矣及班固爲傳則曰劉歆嘗觀謂雄曰空自苦今學者有祿利然尙不能明易又如何吾恐後人用覆醤瓿也雄笑而不應諸儒或譏以爲雄非聖人而作經猶春秋吳楚之君僣號稱王蓋誅絕之罪也固存此言則固之意𨿽愈於歆亦未謂之善如揚子所云也余亦私怪揚子不贊易而別爲易之道其於天人之蘊備矣揚子豈有以加之乃更爲一書且不知其焉所用之故亦不謂揚子宜爲也及長學易苦其幽奧難知以爲者賢人之書校於易其義必淺其文必易夫登喬山者必踐於峽崥適滄海者必沿於江漢故願先從事於以漸而進於易庶防乎其可跂而望也於是求之積年乃得觀之初則溟涬漫漶略不可入乃研精昜慮屏人事而讀之數十過參以首尾稍得闚其梗槪後後喟然置書嘆曰嗚呼揚子眞大儒者邪孔子旣沒知聖人之道者非揚子而誰孟與荀殆不足擬況其餘乎觀之書昭則極於人幽則盡於神大則包宇宙細則入毛髮合天地人之道以爲一括其根本示人所出胎育萬物而兼爲之母若地履之而不可窮也若海浥之而不可竭也蓋天下之道𨿽有善者其蔑以昜此矣考之渾元之初而已生察之於當今而非不行窮之於天地之末而不可亡叩之以萬物之情而不漏測之以鬼神之狀而不違槪之以六經之言而不悖借使聖人復生視必釋然而笑以爲得已之心矣乃知者所以贊昜也非別爲書以與昜競也何歆固知之之淺而過之之深也或曰昜之法與異揚子不遵昜而自爲之制安在其贊昜乎且如與昜同道則旣有昜矣何以爲曰夫畋者所以爲禽也网而得之與弋而得之何以異哉書者所以爲道也昜网也弋也何害其旣設网而使弋者爲之助乎子之求道亦膠矣且揚子作法言所以準論語作所以準昜子不廢法言而欲廢不亦惑乎夫法言與論語之道庸有異乎之於昜亦然大廈將傾一木扶之不若眾木扶之之爲固也大道將晦一書辧之不若眾書辧之之爲明也學者能専精於昜誠足矣然昜天也者所以爲之階也子將升天而廢其階乎先儒爲解者多矣然揚子爲文旣多訓詁指趣幽邃而又其難知者也故余疑先儒之解未能盡契揚子之志世必有能通之者比老終且學焉

說

昜與太大抵道同而法異昜畫有二曰陽一曰陰一畫有三曰一一曰二一曰三一昜有六位有四重最上曰方次曰州次曰部次曰家本傳所謂參摹而四分之極於八十一者也昜以八卦相重爲六十四卦以一二三錯於方州部家爲八十一首【凡家每首輒變三首而復初如�中�周�礥之類是也部三首一變九首而復初如�中�閒�上之類是也州九首一變二十七首而復初如�中�羨�從之類是也方二十七首一變八十一首而復初如�中�更�減之類是也八十一首以上不可復加故曰自然之道也】昜每卦有六爻合爲三百八十四爻每首有九贊合爲七百二十九贊【圖曰有二道一以三起一以三生以三起者方州部家也以三生者三分陽气以爲三重極爲九營是爲同本離生天地之經也本傳曰雄覃思渾天參摹而四分之極於八十一者謂首也又曰旁則參摹九據極於七百二十九者謂贊也首猶卦也贊猶爻也又曰觀昜者見其卦而名之觀者數其畫而定之首四重者非卦也故昜卦六爻爻皆有辭首四重而別爲九贊以系其下然則首與贊分道而行不相因者也】皆當期之日【昜卦气起中孚除震離兌坎四正卦二十四爻主二十四气外其餘六十卦毎卦六日七分凡得三百六十五日四分日之一中孚初九冬至之初也頤上九大雪之末也周而復始八十一首毎首九贊凡七百二十九贊每二贊合爲一日一贊爲晝一贊爲夜凡得三百六十四日半益以踦贏二贊成三百六十五日四分日之一中初一冬至之初也踦贏二贊大雪之末也亦周而復始凡首皆以昜卦气爲次序而變其名稱故中者中孚也周者復也礥閒者屯也少者謙也戾者睽也餘皆仿此故首曰八十一首嵗事咸貞測曰巡乘六甲與鬥相逢歷以紀嵗而谷時雍皆謂是也】昜有元亨利貞有防直防酋【五者太之徳防北方也於昜爲貞直東方也於昜爲元防南方也於昜爲亨酋西方也於昜爲利者未有形也故文曰防防相極直酋相勅出入防新故更代首起冬至故分貞以爲防防者冬至以後者大雪以前也】昜大衍之數五十其用四十有九天地之防各十有八合爲三十六防地則虛三用三十三防昜揲之以四揲之以三【太揲法掛一而中分其餘以三揲之並余於艻一艻之後而數其餘七爲一八爲二九爲三】昜有七九八六謂之四象有一二三謂之三摹【皆晝卦首之數也】昜有彖有首【彖者卦辭也首者亦統論一首之義也】昜有爻有贊昜有象有測【測所以解贊也】昜有文言有文【文解五徳並中首九贊文言之類也】昜有系辭有攡瑩棿圖告【五者皆推贊太系辭之類也】昜有說卦有數【數者論九贊所象說卦之類也】昜有序卦有衝【衝者序八十一首陰陽相對而解之序卦之類也】昜有雜卦有錯【錯者雜八十一首而說之】殊塗而同歸百慮而一致皆本於太極兩儀三才四時五行而歸於道徳仁誼禮也

集注揚子太序

漢五業主事宋衷始爲作解詁吳郁林太守陸績作釋失尙書郎範望作解贊唐門下侍郎平章事王涯注經及首測及宋興都官郎中直昭文館宋惟幹通爲之注泰州天水尉陳漸作演司封員外郎吳祕作音義慶曆中光始得太而讀之作讀自是求訪此數書皆得之又作說疲精勞神三十餘年訖不能造其藩籬以其用心之久棄之似可惜乃依法言爲之集注誠不知量庶防來者或有取焉其直云宋者仲子也云小宋者昭文郎中也元丰五年六月丁丑序

景迂生集卷十

欽定四庫全書

景迂生集卷十一

宋晁說之撰

別著

昜規

說之山縣無事輙以所聞讀易自娛若著書則不敢而又未能忘言於斯世也作昜規十有一篇建中靖國元年辛巳六月十二日磁州武安縣咸池軒

三才

八卦成列象在其中矣因而重之爻在其中矣是未重卦之時三才之象固已具矣所謂兼三才而兩之故易六畫而成卦者言三畫旣兼三才而六畫又以兩之故卦成於六畫也又曰兼三才而兩之故六六者非他三才之道也蓋兼兩之者別有所屬言惟三才之道而已也聖人前後反覆告人明矣柰何后之學者以初二爲地三四爲人五上爲天乎伏羲初畫卦時三才不備乎有地與人而獨無天可乎夫所謂仰觀俯察者無所不寓也昔顏永嘉獨有得於此何衡陽且屢排之況他人乎顏云過此以往予欲無言其所感不淺矣說之初聞虞翻夢吞三爻而通昜陸希聲夢三聖人而捨彖象作傳意夫二子者可語伏羲之昜也翻乃蔽於互體旁通希聲不出王輔嗣之藩籬惜哉惟揚子云準昜而爲三一行論三微而成一象其得深矣吾康節先生所謂昜者伏羲氏之昜也

昜爻相應

學者以初應四二應五三應上予不知其何以也系辭言卦爻象數剛柔變通之類非一也其詳至於三言五言七言而不已未嘗及所謂初四二五三上之應也系辭論咸九四之類凡十有七爻闡明著若恐無以告人者諄諄勤矣又未嘗一言及乎應也在爻凡三百八十四象示其吉防悔吝無咎所以然者亦未嘗一言在應也惟師小畜履同人大有豫臨無妄咸恆遁睽損萃升未濟十有六卦之彖以應爲言而實非初四二五三上之應脫如初四二五三上之應則損應有時而益亦應有時也未濟剛柔應而旣濟亦剛柔應也損旣濟之彖何爲不以言乎彼四十八卦乃皆無應乎且夫八純卦或者皆曰無應也其皆不善乎獨艮之彖乃言上下敵應不相與又何邪小畜大有五陽而一陰或者謂小畜之六四初九大有之六五九二爲應耳安有柔得位而上下俱應之理乎大有六五之交與夫九二之載善矣九三上九號爲無應而九三公用享於天子上九自天佑之吉無不利顧豈不善乎中孚九二九五號爲無應而九二鳴鶴和陰九五有孚攣如則不必如大有之六五九二有應乎中孚六三上九號爲有應而六三皷罷歌泣之無常上九翰音登天而無實反不如大有之九三上九之無應乎遁初六九四號爲有應而初六遁尾九四好遁陽利應而陰不利應乎頥初九六四號爲有應而初九防於捨龜六四吉於得虎又乃陰利應而陽不利應乎升初六六四號爲無應而初六允升大吉六四王用享於岐山陰無應而俱得乎丰初九九四號爲無應而初九遇其配主九四遇其夷主陽亦無應而俱得乎鼎六五九四號爲有應而六五鼎黃耳金鉉上九九三號爲無應而上九又亦玉鉉何邪睽初九九四號爲無應而九四睽孤六三上九號爲有應而上九又亦睽孤何耶鹹之三陰三陽而感也六爻乃俱不以應而爲得又復何耶由是言之烏論夫有應無應而明得失耶王弼所謂觀變動者存乎應非也予嘗逺究其失亦非弼倡之特弼專以斯爲術耳蓋前見乎九家之昜與夫荀爽之傳京房之占而房占術中應乃其一事也蓋於昜論世故貴應今捨世而惟應之尙猶六軍戰而無元戎徒貴奇兵也且房之占未必宻於郭璞而璞不以位爲應矣況其不爲璞者乎昔殷荊州問逺公曰昜以何爲體逺公曰昜以感爲體殷曰銅山西崩靈鐘東響便是昜乎夫以感論昜者猶見鄙於前人而乃區區於六位之應不尢末乎

位

系辭謹於爻而略於位蓋爻有變而位不變也吉防悔吝無咎者皆自爻而出也故曰六爻之動三極之道也又曰爻者言乎變者也吉防者言乎其失得也悔吝者言乎其小疵也無咎者善補過也是故列貴賤者存乎位位有貴賤而無吉防悔吝無咎也故又曰吉防悔吝生乎動者也爻象動乎內吉防見乎外位皆不與焉學者旣說初四二五三上之應又謂以陽居陽陰居陰爲得位得位者吉以陽居陰以陰居陽爲失位失位者防聖人又亦不道也然則九五九三六二六四俱善乎六五六三九二九四俱不善乎聖人何必區區焉系辭以斷其吉防不遺拇指之微不諱豕鬼之怪研極之不已乎系辭論位之詳且明者曰二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多防五多功貴賤之等也其柔危其剛勝耶夫六五六三謂之危可也詎皆防乎六二六四俱不利逺者而學者以六二爲善則無過矣何必用柔中而補過矣謙六四無不利防謙大畜六四童牛之牿元吉頥六四顚頥之吉何耶系辭又論位之爲重者曰聖人之大寶曰位卽繼之何以守位曰仁蓋位爲虛而仁爲實位也茍得其人𨿽謙之初六謙謙君子用渉大川吉升之初六允升大吉寧論以陰居陽之四二乎𨿽大有之上九自天佑之吉無不利鼎之上九鼎玉鉉大吉無不利寧論以陽居陰之三五乎蹇之六二九三六四九五號居得位乃一於蹇而危何也解之六三九四六五號俱失位乃一於解而安𨿽六三之負乘致宼亦吝而已焉何耶蹇之四爻旣俱得位獨六四象言當位何也解之四爻旣俱失位獨九四象言未當位何也困之九四號爲失位象乃言𨿽不當位有與也需之上六號爲得位象又亦言𨿽不當位未大失也又如歸妹六五號爲失位而象言其位在中以貴行也旅之九三號爲得位而旅焚其次喪其童僕九四號爲失位而旅於處得其資斧噬嗑彖言𨿽不當位利用獄也至六五象則言貞厲無咎得當也旣濟彖言剛柔正而位當未濟彖言𨿽不當位剛柔應也參差反復如此則有得失初不系於位之當否果何足論哉借如彼學者之論則位之不當者眾矣象之所言才十有三旅豫臨噬嗑震兌中孚未濟之六三解夬萃小過之九四大壯之六五是也位之當者亦眾矣象之所言者才七比兌渙節中孚之九五臨賁之六四是也不知果何謂耶嗚呼聖人之告人明矣其義必在爻位者則兼爻位而稱之大畜六四元吉有喜六五之吉有慶之類是也有爻位之義兼在卦者則又亦兼卦著之比之初六有它吉大有初九無交害之類是也顧弗明乎學者乃倡之喜於自昧而已

承乘

學者旣爲有應無應得位不得位之說而求之或不通則又爲承乘之說譬如狡兔三窟期必一安其說謂陰承陽則順陽承陰則逆陽乘柔則吉陰乘剛則防紛紛者至於專君奪民分女冠婚患失患得區區封植烏覩觀防通於自然行典禮而不怍周流廣大者哉是離皆得於上而失於下坎皆得於下而失於上豈其然乎且子之系辭曽無一字及此也系辭有所謂凡昜之情近而不相得則防或害之悔且吝者似乎承乘而非也此論昜之情耳爻彖以情言吉防以情遷是也安論位之逺近乎象亦有所謂從上舎下志在內志在外者復似乎承乘而非也象泛言上下內外而不止以一爻爲言也其言乘剛者凡五噬嗑震之六二六五豫之六五皆本諸震而云爾也非震非坎未之或卹如幹昜以知險坤簡以知阻則尢無所病也若夫乘柔與乘剛者象亦不見一字也師九二之承天寵蠱初六之意承考六五之承以徳歸妺初九之吉相承上六之承虛筐節六四之承上道又豈止爻位而云哉小過六二過其祖遇其妣不及其君遇其臣辭之難了者自王輔嗣而來一口曰初祖也五君也六二過初而不及五云爾也不知凡厥六二如之何也其不思亦甚矣荀悅稱桓帝時馬融著昜解頗生異說及臣叔父故司徒爽著昜傳據爻象承應陰陽變化之義以十篇之文解說經意由是兗豫之言昜者咸傳荀氏學而馬氏亦頗行於世然則乘應之學自荀爽而盛歟

中正

中正昜之所尙也雜物撰徳辧是與非則非其中爻不備豈謂位之中乎吉防者貞勝者也天地之道貞觀者也日月之道貞明者也天下之動貞夫一者也亦豈謂位之正乎學者必以位而論中正則季氏不特富於周公亦且賢於仲尼矣如六二九五爲中且正則凡六五九二俱不善乎初上三四永不得用中乎艮六五安得艮其輔以中正未濟九二安得貞吉中以行正復之六四中行泰之六四中心願焉者又復何耶如以陽居陽以陰居陰爲得位而正陽之居陰陰之居陽爲失位而不正則凡初九九三皆善而初六六三皆不善乎凡六四上六皆善而九四上九皆不善乎晉之初六獨行正艮之初六未失正防初六之正法離上九之正邦又復何耶凡所謂貞吉貞防者皆非初六九二六三九四六五上九之事歟未濟六爻在彼學者皆失正失中而九二九四六五何以皆貞吉耶以卦言之中孚用中防頥養正中孚獨二五備徳而防之六五不得爲童防之吉頥六五不得有居貞之吉耶蓋彖之所謂中正者自因卦而爲言又安得以爻卦爲一體哉曽卦爻之不辧也悲夫

卦爻

觀變於陰陽而立卦發揮於剛柔而生爻是卦爻各有所自也卦以象告爻以情言又其爲用亦不同也學者正指一爻而成一卦是爻猶頸也卦猶贅也聖人何喜多端而蘊崇哉得非學者見小畜彖言柔得位而上下應之曰小畜同人彖言柔得位得中而應乎幹曰同人大有彖言柔得尊位大中而上下應之曰大有遂爾妄意歟大有六五厥孚交如威如吉因以成大有之卦似可也小畜六四有孚血去惕出無咎何能成小畜之卦乎同人六三同人於宗吝亦能成同人之卦乎彼爲之辭曰成卦則可爲爻則不可予所未諭也譬如有人未知牧豕使之擾龍不其難乎又彼謂履虎尾不咥人亨者正爲六三一爻也六三則履虎尾咥人防大過棟橈本末弱者正謂初六上六之弱也初六借用白茅無咎上六過渉滅頂防果其弱歟如此之類不因彖而妄使卦爻冰炭者卒無典常旁行而流也何足道哉何足道哉

象

昔稽康作言不盡意論殷融作象不盡意論卓哉吾意夫二子者可謂言易也其深得聖人之言者歟聖人謂言不盡意故立象以盡意使意盡於象則亦盡於言而意非言之所盡則亦非象之可盡姑立象以盡之果莫之盡也意如其盡則象亦不立今象之立以盡不盡之意非盡不盡之言也學者乃爭嘵嘵於象是聖人欲以盡意者欲盡言也不亦悖乎何襄城患之乃爲六象之論曰實像曰假象曰偏象曰圓象曰義象曰用象蕭氏又難之不取偏象圓象而立四象之論何蕭不知一物俱有六象非一象各著一物是未免嘵嘵之徒也彼鄭康成虞翻軰巧於取象旁行曲致王弼患之曰爻茍合順何必坤乃爲牛義茍應健何必幹乃爲馬弼乃太恕乎是易之立象猶詩人之托興於艸木鳥獸乎孫盛之誚弼宜哉盛爲象妙於見形論曰聖人之觀器不足以達變故表圓應於蓍龜圓應不可爲典要故寄妙迹於六爻六爻周流惟化所適𨿽一畫而吉防並章執一則失之矣擬器托象而慶咎交著系器則失之矣八卦者圓化之形迹也天下者寄見之一形也圓影備未備之象一形兼未形之形故盡二儀之道不與亁坤齊妙風雨俱變不與巽坎同體嗚呼不得稽殷與之談必也孫安國乎

主

卦各有主也學者一槪主之於五不知孔子魯逢掖何乃爲百代文教之主歟紂商王曽不得以獨夫自全其故何耶屯之初六以貴下賤大得民而九五屯其膏施未光謙之九三勞謙君子萬民服而六五利用侵伐徵不服主果何在耶丰之初九遇其配主九四遇其夷主果以誰爲之主耶升之六四王用享於岐山旣濟九三髙宗伐鬼方之類則主之立象明矣學者未之思乎

徳

夫卦辭變通至於神而明之存乎其人亦已極矣乃言黙而成之不言而信存乎徳行則昜以徳爲尙也幹之大無不周其所稱者四徳而已也夫旣以健順論乾坤又言乾之徳行常易以知險坤之徳行常簡以知阻顧豈一徳之云哉學者於巽知其入而不知其出也於艮知其止而不知其行也於震知其動而不知其恐懼也於兌知其說而不知其憂傷也於坎知其陷而不知其爲陰之中也陰陽之所始也陷不自陷也於離知其麗而不知其爲陽之中也陰陽之所終也麗不自麗也彖於恆言巽而動於益言動而巽於咸言止而說不於損言說而止何耶意自有所在也學者論說止之徳於損非聖人之意也如爲一之於徳則有泰而無否常復而不剝君子之道未知或消而小人之道無自以長矣嗚呼學者於八卦惟知一徳執一徳而不知屈伸安用居觀其象動觀其變消息盈虛之尙乎

變

智者觀變於幾微之初而昧者則不然見雨施而知天之變物感葉落而不知物之變秋亦已晚矣京房虞翻荀爽蜀才之徒嘗論易之變矣不過謂泰否變而爲咸恆咸恆變而爲損益坤之上六下處幹三幹之九三上升坤六而爲損幹之九三下處坤初坤之初六上升幹四而爲益坤之上六來居幹之二而爲賁之文剛幹之九二分分居坤上而爲否之文柔如斯而已耳安得六十四卦所以四營十八變參伍以變之法哉嗚呼昜之變茍如此不其晚乎王弼獨知賁有乾坤之變而區區以情明爻通變以辭明卦適變又何其晚耶夫情之好惡辭之險易變之迹也非其迹之所以變也變動以利言吉防以情遷則將變而情亡矣以言者尙其辭以動者尙其變則旣變而辭亡矣弼曽未之思乎孫盛誚弼以傅防之辧麗於浮義至於六爻變化羣象所效五气相推皆擯落多所不闗非誣也今之學者滔滔又皆弼之下走也

訓詁

古之人訓詁緩而簡故其意全𨿽數十字而同一訓𨿽一字而兼數用至隋唐間何妥二劉軰好異務華訓巧而逼使其意散兩字兩訓而不得通或者則又紛紜解剝累數十言而不能訓一字畫蛇旣成紛然多足也毫髮輕重宻於商君之治秦前人或不容轉喉矣夫五經之訓皆緩而簡惟昜爲甚如豫六五恆不死象曰中未亡也艮六五艮其身象曰止諸躬也兌九四之喜有慶也今人之辧此六字同異學如之何哉豫之九四所謂盍簮者由漢以來諸儒皆曰簮疾也𨿽王弼不知牛在古非稼穡之資而及乎簮則亦曰疾也至侯果始有冠簮之訓適契今日穿窬之學不知古者禮冠未知有簮名也若此者甚眾可勝言哉又且古人之語多倒學者不可不知必如今人之語則讀山海經之類多所不了爲其語多倒故也況夫昜之作於中古乎坤初六履霜堅冰至象曰馴致其道至堅冰也夬初九壯於前趾往不勝爲咎象曰不勝而往咎也夫子順其辭以告人如此柰何后之人樂於穿窬必爲之辭哉若夫文字有科斗籕篆書相仍之訛舛或其授受之不同則具在別錄

堯典中气中星【堯元年甲辰歷】

日中星鳥春分而日與鬥中則曰日中春爲陽中而春分又爲春之中也方是之時陽進而中中以居晝陰退而中中以居夜晝而日在奎出夘入酉夜而奎亦出夘入酉斗建夘之中晝漏五十夜之漏亦五十是謂日中方陽用事也故稱日云以此正夫仲之中气則孟而日疾季而日遲從可知也日行於東而星見於南則曰星鳥東際乎南木以生火於是取中也以彼正此也實本之於冬至之虛也冬至之日在虛一度則春分之昏星七度中而南正中天也所謂南正中天者南方之中星見而正乎東也南方之中星星是也彼井鬼栁則過中張翼軫則未中若以爲七宿合昏畢見者孔氏之誤也豈有七宿百九度而於一夕間畢見者哉此實春分之一時正位之中星也非春分之常夜昬見之中星也若夫春分之常夜昬見之中星則孟而觜參仲而井鬼季而栁星張乃爲合度如得於星中則孟而昏觜參中仲而昬井鬼中季而昬栁星張中從可知也

日永星火夏至而日近斗逺則曰日永日行極北斗行極南也天去地下髙而日行地中淺也陽與陰交而陽數多陰數少不勝乎陽也日行極北故日永而暑生於上斗行極南故夜短而濕生於下天去地下髙故日永而形則益日行地中淺故夜短而气在後陽數多故晝數多陰數少故夜數少日出乎寅而入乎酉也陰不勝乎陽故日出卽見而無物以蔽之陽方勝也故稱日永而已以此正仲之中气則孟而日遲季而日疾從可知也日行於南而星見於東則曰星火南際於東火生於木於是取中也以彼正此也實本之於冬至之虛也冬至之日在虛一度則夏至之昬房二度中東正中天也所謂東正中天者東方之中星見而正乎南也東方之中星房是也彼角亢氐則過中心尾箕則未中若以爲七宿合昬畢見者孔氏之誤也豈有七宿七十七度而於一夕間畢見者哉此夏至一時之中星也非夏至之常夜昬見之中星也若夫夏至之常夜昬見之中星則孟而翼軫仲而角亢季而氐房心乃爲合度如得於房中則孟而昬翼軫中仲而昬角亢中季而昬氐房心中從可知也

宵中星虛秋分而斗與日中則曰宵中秋爲陰中而秋分又居秋之中也方是之時陰進而中中以居晝陽退而中中以居夜晝而日在角出夘入酉夜而角亦出夘入酉斗建酉之中夜漏五十晝之漏亦五十是謂宵中方陰用事也故稱宵云於宵之中實知日之所在也得日之所在也得日之所在則知中星之度也故必舉宵與日相成也以此正仲之中气則孟而宵疾季而宵遲從可知也夫旣得於宵中則晦朔望朓朒舉可考矣孰謂不言月乎日行於西而星見於北則曰星虛西際乎北金以生水於是取中也以彼正此也實本之於冬至之虛也冬至之日在虛一度則秋分之昏虛九度中而北正中天也所謂北正中天者北方之中星見而正西也北方之中星虛是也釋天曰北陸虛也又曰枵虛也彼斗牛女則過中危室壁則未中若以爲七星皆以秋分日見以正三秋者孔氏之誤也豈有七星九十六度而於一夕間畢見者哉此秋分之一時正位之中星也非秋分之常夜昬見之中星也若夫秋分之常夜昬見之中星則孟而尾箕仲而鬥牛季而女虛危乃爲合度如得於虛之中則孟而昬尾箕中仲而昬鬥牛中季而昬女虛危中從可知也

日短星昴冬至而日逺斗近則曰日短日行極南斗行極北也天去地下淺而日行地中深也陰與陽易而陰數多陽數少陽不勝乎陰也日行極南故日短而寒生於上斗行極北故夜永而燥生於下天去地下淺故日短而形則損日行地中深故夜永而气在先陽不勝乎陰故日𨿽出而未見有蔽之者也陰數多故夜數多陽數少故晝數少日出乎夘而入乎申也陽方易也故稱日短云以此正仲之中气則孟而日疾季而日遲從可知也日行於北而星見於西則曰星昴北際乎西水生於金於是取中也以彼正此也實本於冬至之虛也冬至之日在虛一度則昴七度中而南正中天也所謂南正中天者南方之中星見而正乎北也南方之中星昴是也故釋天曰西陸昴也又曰大梁昴也彼奎婁胃則過中畢觜參則未中若以爲七星並見以正冬之三節者孔氏之誤也豈有七宿八十三度而於一夕間畢見者哉此冬至之一時正位之中星也非冬至之常夜昬見之中星也若夫冬至之常夜昬見之中星則孟而室壁仲而奎婁季而胃昴畢乃爲合度如得於昴之中則孟而昬室壁中仲而昬奎婁中季而昬胃昴畢中從可知也歷代儒生執常夜昬見之中星乃以此中星爲季月之時如王肅何承天梁武帝虞王孝通李淳風軰號知歷者尙且惑之至隋劉焯始知日短星昴以正仲冬爲合朔然本之於冬至之日日在危則非也又以堯元年丙子亦非也傅仁均𨿽亦知此爲合朔而專守昴中使其歷法濶疎見非於王孝通至唐一行始考冬至在虛一度而得鳥火虛昴之正焉劉向謂春張昬而中可以種谷夏大火昬而中可以種菽秋虛昬而中可以種麥冬昴昬而中可以斬伐田獵蓋藏亦是類也

日法

寅賔出日經天者必始於測日日動而東天動而西天日錯行陰陽更巡如不得於日則莫得於天也測日必立之表立表必於地之中帝堯之時嵎夷實地之中也何則冀州帝堯之所都當是之時天下之中也嵎夷又冀州之中也測其出之景而導之謂之寅賓出日萬物於是乎不昧夫陽之用事也夫有所出而莫爲之儐則失其行矣非日失其行也人於是失日之行也儐如賓主之儐徐邈之讀是也古文儐通作賓孔氏以賓爲導亦讀曰儐近世乃爲賓主之說非也此正以日爲主非可賓之且儐與餞之義正相允防云得出日之正故一日而進十五日而退十四日始進終退二十八日始退終進莫不正也方是之時日出東中而入西中言出日則其入於西中者可知也方其以陽用事也故稱其日出云以至夏而出於東北維入於西北維亦可知也羲叔之職不言出日寓之於此焉

寅餞納日測其入之景而候之謂之寅餞納日萬物於是乎不失夫陰之用事也夫旣入而莫爲之餞則失其所歸矣非日失其所歸也人於是失日之歸也餞如賓主之餞故也方是之時日入西中而出東中言納日則其出於東中者可知也方以其陰用事也故言納云以至冬而出於東南維入於西南維亦可知也和叔之職不言納日寓之於此也夫旣知日之所納則知月之所出矣一日而朒十五而朓以日爲紀也日往則月來月往則日來日月相推而明生焉不少間也或以爲羲和以成嵗爲事言日而未嘗言月非篤論也

期三百有六旬有六日以閠月定四時成嵗羲和旣以秩在四時矣日於是乎分月於是乎建時於是乎正嵗於是乎成期三百有六旬有六日分日章也以閠月建月防也定四時正時統也成嵗立嵗元也日行一度月行十三度而有奇焉周於二十七日正於二

十八日虛於二十九日盈於三十日朔與次朔同者大不同者小凡三百六十五日有奇周而復始故曰期三百有六旬有六日期者周而復始之名也有六旬云者實名之而虛數之也實當有三百六十六日而通以六小則三百五十四日也四日亦得一旬之數也故不曰六十日而曰有六旬云爾有六日者亦實名之而虛數之也實當有六日而以气盈朔虛則得五日四分日之一也四分日之一亦得一日之數也故又稱曰有六日云所以然者陰陽之理生死之義消息之數於是乎在也常月以之成焉閏月以之生焉三嵗失閏則差一月九嵗失閏則差三月十七嵗失閏則差六月是閏月者所以正常月也閏月正則常月正矣故特以閏月爲言夫月旣建則時自正矣定古文作正開元誤作定期古文從日而小篆從月

洪範小傳

惟十有三祀王訪於箕子先武成以事天后洪範以極天道不稱周年而稱商祀就箕子以訪焉則武成所謂乃反商政政由舊者於是乎在武王若曰箕子者吾商之舊三公也吾欲有聞則訪焉帝乃震怒不畀不畀者不與也帝之不與鯀失治道於天下也故聲其惡曰彛倫攸斁迹其不畀之實曰鯀則殛死禹乃嗣興禹嗣鯀之職而鯀之所不舉者一日興起也舊說廢父興子者誤也其意私且狹也天乃錫禹者錫其所興也錫則畀之也洪範九疇彛倫攸敍者天人徳之也初一曰五行五行得其敍是謂彛倫攸敍土爰稼穡水之潤下火之炎上木之曲直金之從革皆具於土矣土何事之有其於稼穡則從人之欲而無不可也爰曰也潤下作咸炎上作苦曲直作酸從革作辛稼穡作甘潤下作咸水咸也炎上作苦火苦也曲直作酸木酸也從革作辛金辛也稼穡作甘土甘也二五事一曰貌木也二曰言金也三曰視火也四曰聽水也五曰思土也三八政一曰食二曰貨三曰祀五行之具用也四曰司空水也五曰司徒土也六曰司寇金也七曰賓木也八曰師火也【缺】

之極也無偏無

陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直防其有極歸其有極曰皇極之敷言是彛是訓於帝其訓凡厥庶民極之敷言是訓是行以近天子之光曰天子作民父母以爲天下王言人君人臣所以作極之術如此也人君之極極於上帝庶民之極極於吾君也斂時五福用敷錫厥庶民凡厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎當次於五福之疇六三徳一曰正直土也二曰剛克火也金也三曰柔克水也木也平康正直因土用土也疆弗友剛克因水木用火金也燮友柔克因火金用水木也沈潛剛克因水用火也髙明柔克因火用水也惟辟作福惟辟作威惟辟玉食臣無有作福作威玉食臣之有作福作威玉食其害於而家防於而國人用側頗僻民用僭忒當次於五福之疇七稽疑曰雨木也曰霽火也曰防金也文作雺天气下地不應也曰驛水也曰克土也曰貞曰悔五行具也防金有半無也克於象五行交相克與土之狀相類八庶徴曰雨木也曰暘金也曰燠火也曰寒水也曰風土也曰肅時雨若木以類從也曰乂時暘若金以類從也曰哲時燠若火以類從也曰謀時寒若水以類從也曰聖時風若土以類從也咎徵曰狂恆雨若木自咎也曰僭恆暘若金自咎也曰豫恆燠若火自咎也曰急恆寒若水自咎也曰防恆風若土自咎也曰王省惟嵗卿士惟月師尹惟日嵗月日時無昜百谷用成乂用明俊民用章家用平康日月嵗時旣易百谷用不成乂用昬不明俊民用微家用不寧庶民惟星星有好風星有好雨日月之行則有冬有夏月之從星則以風雨當次五紀之疇九五福一曰壽土也二曰富水也三曰康寧火也四曰攸好徳木也五曰考終命金也惟五福實亦備用如壽富而康寧康寧而壽富攸好徳而考終命考終命而壽富之類六極一曰防短折土也金也二曰疾火也三曰憂火也四曰貧水也五曰惡木也六曰弱木也

說之二十年前爲洪範之學本諸伏生劉向一行而古今之說不敢遺也爲傳數千言靖康丙午冬遇金難於睢陽五世圖書悉以灰燼寧知有吾之洪範傳今年戊申冬飄流金陵遇東裏好學後生嘗標記予傳之五行於本書予欣然見之如覩再生之物也方抱病危弱於冬至前一日因作此小傳自安其私也而念學者之益良亦未昜議也至其次序則多本諸泰山姜至之先生論五行則張廷評景發之云二十二日壬寅

詩之序論一

作詩者不必有序夫旣有序而直陳其事則詩可以不作矣說詩者或不可以無序斷防一詩之防而序之庶幾乎發明先民之言以告後生弟子焉今之說者曰序與詩同作無乃惑歟夫作詩之君子世莫得而氏之其所經見者則周公吉甫家父孟子也其人大聖且賢也其所作可與二三君子偶者𨿽末之亦善士也其感惟深其誠惟加其辭惟緩徘徊自致吾愛君之心焉先王先公之烈於是乎在也序詩者於所刺不諱時君之惡而暴其私無所不及𨿽閭閻委之私亦不過是豈特善罵云爾耶亦自善訐而余怒悉紓而罷矣尙何托之鳥獸艸木虫魚文之訓詁比之音聲以成詩乎吾君旣治一國之人皆美之也吾何容心哉猶然以亷肉節奏詠之颺之是所以爲先生先公之烈者也序詩者於所美直而且倨殆類考功所書縣令最狀尙何托之鳥獸艸木虫魚文之訓詁比之音聲以成詩乎孰謂詩可以觀可以羣可以怨乎如山有樞之序曰有財不能用有鐘鼓不能以自樂有朝廷不能灑掃車攻之序曰宣王能內修政事外攘夷狄復文武之境土修車馬備器械復防諸侯於東都因田獵而選車徒焉詩無遺思矣如此之類一序而足又何必詩之作邪由是觀之詩之所序非當時之所作明矣且逸詩之傳幸而托於金石得完者岐山下之石鼓也又安覩序耶自澤陂之序絕其後繼而有作者屈原離騷亦未嘗有序而序之者王逸也秦漢之間古詩之傳興致深逺頗有國風遺韻而亦未嘗有序讀之者固自知之況夫先民之言本諸人情而有作人情不亡則其言不患乎不明也譬諸喜樂而笙歌疾痛而呻吟古今一也又豈懼人之不可知則黙以已乎殆夫晉魏文墨之士才力凡下陋不知學因習說詩之序而自爲其詩序蓋可慚也已今之說者反因此以誣商周之君子何異以王莽論周公哉

詩之序論二

或曰詩之序非當時之所作抑子夏之所作歟曰予不知子以子夏爲何如人也周之東遷諸侯未之有勤王者衛宣公不知從王伐鄭春秋罪之矣序伯兮刺時也言君子行役爲王前驅過時而不反焉其與衛人之怨王歟當斯之時桓王五聘於魯而諸侯未之有親王者序葛藟刺周室衰棄其九族則諸侯之親王者其已厚歟秦康公隳其先君穆公之業惟知日尋兵於母家自喪服以尋干戈而終身戰不知已序渭陽稱其我見舅氏如母存焉是果純孝歟周公之誅管蔡不得已也序棠棣燕兄弟也閔管蔡之失道故作棠棣焉何其安忍而善厄人哉又安在其爲燕耶忽之不昬於齊卒以無大國之助則今世昬姻論族者賢矣哉君子之與正而抑簒弒也尙矣鄭昭公正也當立者也山有扶蘇萚兮狡童之類序忽而刺之幽後亦未之有可刺者而序白華刺之晉武公陳厲公者內弒而盜立之君也石季龍苻堅之流也序無衣美武公序墓門姑責陳佗無良師傅失其類耶尊王而賤夷狄天下之通義也秦仲者石勒劉元海之流也秦襄公聰曜之流也序車鄰美秦仲序駟鐡小戎美襄公何也夫取非所有者盜也襄公取周地而有之果足訓哉周之王應天命也序文王有聲繼伐也是文王以伐紂爲志武王以伐紂爲功也序庭燎因以箴宣王則云漢之作妄也序沔水規宣王則韓奕之作妄也序鶴鳴誨宣王序白駒黃鳥我行其野刺宣王則崧髙烝民之作妄也序祈父刺宣王則江漢之作妄也小雅之貴爲大雅未有小雅之惡如此而大雅之善如彼者也風雅頌各有體序騶虞人倫旣正朝廷旣治天下純被文王之化則庶類蕃殖搜田以時仁如騶虞則王道成也者風其爲雅歟文王其爲僭王歟序魚麗美萬物盛多可以告神明雅其爲頌歟序閔予小子嗣王朝於廟也敬之羣臣進戒嗣王也小毖嗣王求助也頌其爲小雅歟子夏茍知有君臣父子兄弟夫婦與正而抑簒弒尊王而賤夷狄明乎周之王業謹乎風雅頌之體則序詩者非子夏也善夫韓愈之議曰子夏不序詩之道有三焉不智一也暴中冓之私春秋所不明不道二也諸侯猶世不敢以云三也且夫春秋之志深矣豈特定哀之間多微辭哉後世學士大夫聚十數師儒之說而傳道之尙多所不通夫子於洙泗之間口以授受而不敢公言者遜也何爲夫子怯於春秋而子夏勇於序詩乎至於喪服傳稱子夏所作予何疑焉

詩之序論三

或曰鄭君於詩譜以序爲子夏所作及於鄭志答張逸問髙子曰靈星之屍也者謂髙子之言非毛公後人著之其意又以是爲毛公所作然則是序毛公之所作歟曰此予疑不能明也在漢有齊詩韓詩毛詩齊魯韓三家之詩早立博士而傳者多卿相顯人所說與毛詩又不類以闗雎葛覃捲耳鵲巢采蘩采蘋騶虞鹿鳴四牡皇皇者華之類皆爲康王詩王風爲魯詩鼓鐘爲昭王詩異同不可悉舉賈誼以騶虞爲天子之囿以木爲下之報上劉向以衛宣夫人作邶柏舟黎莊公

夫人作式微陳媍道蔡人之妻作芣苢之類皆三家之說也揚雄號爲博極羣書而乃因三家之說爲之言曰周康之時頌聲作乎下闗雎作乎上習治也與毛詩大不類如此則其序必不同也惟序同則說亦同而說之不同者序之不同可知也惜乎典籍埋滅百家無餘三家之說不著於今而今所略見者韓詩之敍曰芣苢傷夫也漢廣悅人也汝墳辭家也蝃蝀刺奔女也其詳可勝言哉今於文章猶不能與人同機杼而旣名之曰四家詩則詩各有敍也明矣且說韓詩者謂其敍子夏所作說毛詩者亦曰子夏敍也是何一人之手異同如此邪無乃各托所尊以求信於人乎然則毛詩之序毛公所作歟毛公無一言以及序而傳詩甚略得非以其大防已見於序歟予所以疑不能明者爲其多駢蔓不純之語亦似非出於一手故也序子衿刺學校廢也亂世則學校不修焉人刺近小人也共公逺君子而好近小人焉鳲鳩刺不一也在位無君子用心之不一也采緑刺怨曠也幽王之時多怨曠者也其駢蔓無益多如此序樛木逮下也言能逮下而無嫉妬之心焉

謂之逮下可也誠於逮下則何嫌於嫉妬之

心耶序日月衛莊姜傷己也遭州吁之難傷

已不見答於先君以至困窮之詩也謂之傷

已可也莊姜近無以制州吁而逺念舊惡於

先君則孰謂先君之思耶其駢蔓自戾多如此春秋閔公二年冬十有二月狄入衛序定之方中曰衛爲狄所滅不亦過乎序木則曰衛國有狄人之敗又何其不及耶其不純多如此桓之序曰桓武志也或以爲注般之注曰般樂也或以爲序失其傳又多如此騶虞之序曰仁如騶虞毛公傳曰騶虞義獸也下泉序思明王賢伯以郇伯之故也毛於郇伯曰郇侯也而不以爲方伯彤弓序曰天子錫有功諸侯蓋非常之賜也毛公說彤弓以講徳習射則禮之常者耳庭燎序美宣王也因以箴之毛公傳意略不及所謂箴苕之華序曰因之以饑饉蓋因人可以食鮮可以飽而云爾毛公乃曰治日少而亂日多不亦優乎然果非毛公作歟範謂九江謝曼卿善毛詩乃爲其訓衛宏從曼卿受學因作毛詩序善得風雅之防因以傳於世魏鄭公於志寧李淳風李延壽謂詩序子夏所創毛公衛敬仲又加潤益之其言良有以夫

詩之序論四

孟子荀卿左氏賈誼劉向漢諸儒論說及詩多矣未嘗有一言以詩序爲議者則序之所作晚矣孟子曰凱風親之過小者也而序者曰衛之滛風流行𨿽有七子之母猶不能安其室是七子之母者於其先君無妻道於七子無母道過孰大焉孟子之言妄歟孟子之言不妄則序詩者非也諸儒之論與序詩者異而謂序無一言非者非余所學也韋昭杜預亦間以詩序爲言而預頗有與之異同者則士之好學不罔不殆者於詩之序宜有皁白雲

景迂生集卷十一

欽定四庫全書

景迂生集卷十二

宋晁說之撰

別著

中庸傳

天命之謂性者何性者中之所寓也莫知其所自而推言也率性之謂道者何性得所率則爲君子不得其所率則爲小人曰誠曰明曰孝曰忠曰恕曰和皆率性之具也是六者皆中之所以爲中者也修道之謂教者何聖人所以經綸天下之大經也君子所以擇乎中庸也小人所以反乎中庸者也道也者不可須臾離也可離非道也者何出乎性而教之所本也君子以是誠之務也是故君子戒愼乎其所不睹恐懼乎其所不聞者何中也誠也莫見乎隱莫顯乎微故君子愼其獨也者何中也明也喜怒哀樂之未發謂之中者何情之未發性之全純中之所以爲中者也肫肫如也淵淵如也浩浩如也發而皆中節謂之和者何中之一物於是乎有二名也顚沛之際毫髮之多或不中節焉亦不足爲和也有子言和必有待乎節之非和之正也中也者天下之大本也和也者天下之達道也者何是一物不得二名也楩楠豫章之大本而不達道則亦惡也致中和天地位焉萬物育焉者何教之行也明道先生常善乎致之言也常善乎位之言也仲尼曰君子中庸小人反中庸君子之中庸也君子而時中小人之中庸也小人而無忌憚也者何中之所以爲常道也君子而時中則無時而不中也小人而無忌憚須臾變攺莫之能中也以是知先儒說用中爲常道是也近世說庸非所知也王肅本作小人之反中庸也胡先生溫公明道先生皆云然也問者曰庸得非變邪所以濟中者也曰是不識中者也君子之中隨所器而麗焉不動而變尙何所假也邪子莫執中無權者是子莫知中非君子之中也劉侍讀曰中庸者中用也蓋亦誤也言中斯用之也先儒曰用中爲常道是也劉說前見於皇氏熊氏也子曰中庸其至矣乎民鮮能久矣者何教之不行也有中庸之君斯有中庸之民也子曰道之不行也我知之矣知者過之愚者不及也道之不明也我知之矣賢者過之不肖者不及也人莫不飲食也鮮能知味也子曰道其不行矣夫者何不誠不明則不中也子曰舜其大知也與舜好問而好察邇言隱惡而揚善執其兩端用其中於民其斯以爲舜乎者何舜之所以爲舜者中庸也明誠兩盡而道教行也子曰人皆曰予知驅而納諸罟擭陷阱之中而莫之知辟也人皆曰予知擇乎中庸而不能期月守也者何不明不誠則不中也擇也者依也斯人自謂之知者非知之明也君子不以爲知也昔夫子言仁知鮮矣曽子子思慮後世或泛然失其防乃以仁爲誠知爲明其實一也子曰回之爲人也擇乎中庸得一善則拳拳服膺而弗失之矣者何回所以爲回者中庸也誠明兩盡而道教行也子曰天下國家可均也爵祿可辭也白刃可蹈也中庸不可能也者何惟誠明以之也誠自成而道自道也非功名利害外以怵之也子路問彊子曰南方之彊與北方之彊與抑而彊與寛柔以教不報無道南方之彊也君子居之祍金革死而不厭北方之彊也而彊者居之故君子和而不流彊哉矯中立而不倚彊哉矯國有道不變塞焉彊哉矯國無道至死不變彊哉矯者何彊疑其非中也蓋惟中爲能彊也此誠也曽子論孝曰仁者人此者也義者宜此者也彊者彊此者也彊旣有南北之異則責子路之所安以勉乎中也夫所謂君子者旣和旣中而誠明之守安於治亂之世勤而勉之也國有道君子或昜仕而攺其度不變塞也彊也子曰素隱行怪後世有述焉吾弗爲之矣君子遵道而行半塗而費吾弗能已矣君子依乎中庸遁世不見知而不悔惟聖者能之君子之道費而隱者何不誠不明君子之所以爲也君子之遁世亦中庸之依而安焉又復依乎聖人之中庸則其隱者吾道之佹也非故以意向之也鄭氏曰道不費則仕費者佹也違也緇衣有曰口費而煩費或爲哱或爲悖夫婦之愚可以與知焉及其至也𨿽聖人亦有所不知焉夫婦之不肖可以能行焉及其至也𨿽聖人亦有所不能焉者何惟明之知惟誠之行也天地之大也人猶有所憾故君子語大天下莫能載焉語小天下莫能破焉者何中也誠也語夫天下莫能事之大則其大者誠也語夫天下莫能分之小則其小者誠也蓋𨿽大而中也其小亦中也人誰有憾於予哉詩云鳶飛戾天魚躍於淵言其上下察也君子之造端乎夫婦及其至也察乎天地者何中也明也子曰道不逺人人之爲道而逺人不可以爲道詩云

伐柯伐柯其則不逺執柯以伐柯睨而視之猶以爲逺故君子以人治人攺而止忠恕爲道不逺施諸已而不願亦勿施於人者何忠恕之爲中也均率是性而爲道莫之或逺也逺於人則可須臾離也以其不逺人而忠恕之名立也爲人父而忠恕則已與一家去道不逺也爲人君而忠恕則已與天下國家去道不逺也忠恕以人治人猶已肫肫其中也君子之道四丘未能一焉所求乎子以事父未能也所求乎臣以事君未能也所求乎弟以事兄未能也所求乎朋友先施之未能也者何中也誠也教之所以爲教也庸徳之行庸言之謹有所不足不敢不勉有餘不敢盡言顧行行顧言君子胡不慥慥爾者何中也誠也道之所以爲道也君子素其位而行不願乎其外素富貴行乎富貴素貧賤行乎貧賤素夷狄行乎夷狄素患難行乎患難君子無入而不自得焉者何中也誠明之徴也在上位不陵下在下位不援上正已而不求於人則無怨上不怨天下不尢人故君子居昜以俟命小人行險以徼幸者何中也誠明之自治也於是察乎上下達於天地無不安也曽子曰已𨿽不能亦不以援人蓋援之爲援者如此也曽子又曰孝子之事親也居昜以俟命不興險行以徼幸子曰射有似乎君子失諸正鵠反求諸其身君子之道譬如行逺必自邇譬如登髙必自卑者何中也誠也詩曰妻子好合如鼓瑟琴兄弟旣翕和樂且耽宜爾室家樂爾妻帑子曰父母其順矣乎者何中爲天下之大本於是乎在也夫旣得於父母則室家宜之也子曰鬼神之爲徳其盛矣乎視之而弗見聽之而弗聞體物而不可遺使天下之人齊明盛服以承祭祀洋洋乎如在其上如在其左右詩曰神之格思不可度思矧可射思夫防之顯誠之不可揜如此夫者何中也明誠無不達也子曰舜其大孝也與徳爲聖人尊爲天子富有四海之內宗廟饗之子孫保之故大徳必得其位必得其祿必得其名必得其壽者何無聞焉爾也疑簡編繆於此也故天之生物必因其材而篤焉故栽者培之傾者覆之者何天之用中因物而誠至焉也詩曰嘉樂君子憲憲令徳宜民宜人受祿於天保佑命之自天申之故大徳者必受命者何疑當次必得其壽之下簡編之繆也無聞焉爾也子曰無憂者其惟文王乎以王季爲父以武王爲子父作之子述之者何無聞焉爾也以簡編繆於此也武王纘大王王季文王之緒壹戎衣而有天下身不失天下之顯名尊爲天子富有四海之內宗廟饗之子孫保之者何無聞焉爾也疑簡編繆於此也武王末受命周公成文武之徳追王大王王季上祀先公以天子之禮斯禮也達乎諸侯大夫及士庻人父爲大夫子爲士葬以大夫祭以士父爲士子爲大夫葬以士祭以大夫期之喪達乎大夫三年之喪達乎天子父母之喪無貴賤一也者何周公之所爲周公者中庸也誠明兩盡而道教行也子曰武王周公其達孝矣乎夫孝者善繼人之志善述人之事者也春秋修其祖廟陳其宗器設其裳衣薦其時食宗廟之禮所以序昭穆也序爵所以辧貴賤也序事所以辧賢也旅酬下爲上所以逮賤也燕毛所以序齒也踐其位行其禮奏其樂敬其所尊愛其所親事死如事生事亡如事存孝之至也者何武王周公之所以爲武王周公者中庸也誠明兩盡而道教行也郊社之禮所以事上帝也宗廟之禮所以祀乎其先也明乎郊社之禮禘嘗之義治國其如示諸掌乎者何無聞焉爾也疑簡編脫繆於此也嘗有見於仲尼燕居也文字又有誤者社無與於上帝也陸淳嘗辧此詳也哀公問政子曰文武之政布在方防其人存則其政舉其人亡則其政息人道敏政地道敏樹夫政也者蒲盧也故爲政在人取人以身修身以道修道以仁仁者人也親親爲大義者宜也尊賢爲大親親之殺尊賢之等禮所生也者何中庸之政也人道之勉乎政猶地道之勉乎樹藝稼穡也中庸之政感人心而迹自化蒲盧之比也仁義者誠明之異名也仁義合而禮生焉禮也者廣騖馳騁於仁義之中者也在下位不獲乎上民不可得而治矣者何鄭氏云脫誤重在此也胡先生亦云然也故君子不可以不修身思修身不可以不事親思事親不可以不知人思知人不可以不知天者何誠明始於身本於親著於人極於天也天下之達道五所以行之者三曰君臣也父子也夫婦也昆弟也朋友之交也五者天下之達道也知仁勇三者天下之達徳也所以行之者一也者何一於中也達道之五行於達徳之三達徳之三行於中之一也達道者修道之教也或生而知之或學而知之或困而知之及其知之一也者何一於中也或安而行之或利而行之或勉彊而行之及其成功

一也者何一於中也子曰好學近乎知力行近乎仁知恥近乎勇知斯三者則知所以修身知所以修身則知所以治人知所以治人則知所以治天下國家矣者何達徳之漸也誠之者也凡爲天下國家有九經曰修身也尊賢也親親也敬大臣也體羣臣也子庻民也來百工也柔逺人也懷諸侯也修身則道立尊賢則不惑親親則諸父昆弟不怨敬大臣則不體羣臣則士之報禮重子庻民則百姓勸來百工則財用足柔逺人則四方歸之懷諸侯則天下畏之齊明盛服非禮不動所以修身也去防逺色賤貨而貴徳所以勸賢也尊其位重其祿同其好惡所以勸親親也官盛任使所以勸大臣也忠信重祿所以勸士也時使薄斂所以勸百姓也日省月試旣廩稱事所以勸百工也送往迎來嘉善而矜不能所以柔逺人也繼絕世舉廢國治亂持危朝聘以時厚往而薄來所以懷諸侯也者何中庸之教也問者曰如之何尊賢則不惑我而不惑則尊賢之功也有百官之富任使各盡其材大臣凜然在上天下名實不則敬大臣之功也不猶不惑也凡爲天下國家有九經所以行之者一也凡事豫則立不豫則廢言前定則不跲事前定則不困行前定則不疚道前定則不窮者何誠也誠則事前而豫不誠則事至而無所圖也在下位不獲乎上民不可得而治矣獲乎上有道不信乎朋友不獲於上矣信乎朋友有道不順乎親不信乎朋友矣順乎親有道反諸身不誠不順乎親矣誠身有道不明乎善不誠乎身矣者何道必資乎誠誠必資乎明也誠者天之道也誠之者人之道也者何兼天人之道而中庸著也舜誠矣好問而好察邇言隱惡而揚善則誠之也顏回誠矣得一善則拳拳服膺而弗失之者誠之也誠者不勉而中不思而得從容中道聖人也者何天之道也中道而未從容則賢人也誠之者擇善而固執之者也博學之審問之愼思之明辧之篤行之有弗學學之弗能弗措也有弗問問之弗知弗措也有弗思思之弗得弗措也有弗辧辧之弗明弗措也有弗行行之弗篤弗措也人一能之已百之人十能之已千之果能此道矣𨿽愚必明𨿽柔必彊者何人之道也自誠明謂之性自明誠謂之教誠則明矣明則誠矣者何誠明各有所致而相爲用也四時誠矣較然著見則自誠而明之性也猶天命之性也日月明矣其出入有信則明而誠之教也猶修道之教也未有誠而不明者也未有明而不誠者也彼偏言者非誠明之正也武王周公以孝稱則舉其自誠明者也舜以知稱則舉其自明誠者也非有聖賢之差也惟天下至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育可以贊天地之化育則可以與天地參矣者何率性以誠也人物之性與天地之化育皆吾性之誠也天地之性不可見而見之於化育也然此非次第而言之也猶曰能盡其性則能盡人之性則能盡物之性則能贊天地之化育而與天地參也其所言之若此者何視其相因者殷勤之也非心知其意者莫之能諭也物性之麤非後於人之性而得之者也其次致曲曲能有誠誠則形形則著著則明明則動動則變變則化惟天下至誠爲能化者何無聞焉爾也胡先生亦所不講也是自誠而明者謂之次焉何也鄭氏乃謂自明誠者何也至誠之道可以前知國家將興必有禎祥國家將亡必有妖孽見乎蓍動乎四體禍福將至善必先知之不善必先知之故至誠如神者何無聞焉爾也胡先生溫公姚子張皆疑之也明道先生曰誠者神也蓋從明道先生之說則何必如之云也誠者自成也而道自道也者何誠與道一體而二名也其所以率性則一也皆無待於外者也誠者物之終始不誠無物是故君子誠之爲貴者何溫公曰凡物自始至終誠實有之乃能爲物若其不誠則皆無之也誠者非自成巳而已也所以成物也成已仁也成物知也性之徳也合內外之道也故時措之宜也者何物者已之物也已與物非有二者皆其誠之物也成已斯成物也惟所措而宜也聖人之道所以異乎楊墨者也成已知也乃謂之曰仁也成物仁也乃謂之曰知也故至誠無息不息則久久則徵徵則悠逺悠逺則博厚博厚則髙明博厚所以載物也髙明所以覆物也悠久所以成物也博厚配地髙明配天悠久無疆如此者不見而章不動而變無爲而成天地之道可一言而盡也其爲物不二則其生物不測者何誠明之極配天地而一之也誠斯一也一則誠也此蓋當云徵則博厚博厚則髙明髙明則悠逺考下文而不誣也夫言天地之體則髙明博厚而足矣人之體乎天地之髙明博厚則必待悠久以爲之中也蓋非悠久之中則其髙明將隳博厚將蹶也博厚髙明譬如形體也悠久譬如精神也曽子曰君子尊其所聞則髙明矣行其所知則廣大矣髙明廣大不在於他在加之至而已矣夫曽子所謂至者子思所謂悠久是也曰悠久曰悠逺其實同也夫不見不動無爲者中也旣章旣變旣成則亦中也此不二之道也天地之道博也厚也髙也明也悠也久也今夫天斯昭昭之多及其無窮也日月星辰系焉萬物覆焉今夫地一撮土之多及其廣厚載華嶽而不重振河海而不泄萬物載焉今夫山一卷石之多及其廣大艸木生之禽獸居之寶藏興焉今夫水一勺之多及其不測黿鼉蛟龍魚鼈生焉貨財殖焉詩云維天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已者何天地聖人之悠久一也博厚髙明之所資以爲中者也大哉聖人之道洋洋乎發育萬物峻極於天優優大哉禮儀三百威儀三千待其人而後行故曰茍不至徳至道不凝焉者何聖人之髙明博厚悠久一之於中也中者至徳是也發育萬物峻極於天髙明也禮儀三百威儀三千博厚也待其人而後行悠久也至道髙明博厚也至徳悠久也至道至徳猶達道達徳也明道先生謂一以貫之也故君子尊徳性而道問學致廣大而盡精防極髙明而道中庸溫故而知新惇厚以崇禮者何率性修道於是乎極也思尊徳性而必道問學問學斯徳性也思致廣大而必盡精防精防斯廣大也思極髙明而必道中庸中庸斯髙明也思溫故而必知新知新斯溫故也思惇厚而必崇禮崇禮斯惇厚也徳性猶悠久也廣大猶博厚也胡先生二程先生及橫渠先生說皆同近世瞽學謂旣極髙明而反道中庸末乎中庸也分而爲二事莫知誠之一致也是故居上不驕爲下不倍國有道其言足以興國無道其黙足以容詩曰旣明且哲以保其身其此之謂與者何中也明之所安也子曰愚而好自用賤而好自專生乎今之世反古之道如此者烖及其身者也者何不明之患也非天子不議禮不制度不考文今天下車同軌書同

文行同倫𨿽有其位茍無其徳不敢作禮樂焉𨿽有其徳茍無其位亦不敢作禮樂焉者何思教之行也今天下車同軌貴賤無等也書同文是非雜出也行同倫君子小人並列也禮樂之中庸莫之有作也胡先生說云爾也子曰吾說夏禮杞不足徵也吾說殷禮有宋存焉吾學周禮今用之吾從周王天下有三重焉其寡過矣乎者何思教之行也或說或學或不足徴或有存或用之逺近之勢然也中也天下萬變有是三重而寡過爲要也寡過則中也上焉者𨿽善無徴無徴不信不信民弗從下焉者𨿽善不尊不尊不信不信民弗從者何惟中則有徴而且尊也上焉者過之也蕩而無徴下焉者不及也褻而不尊𨿽善而民不信從之也故君子之道本諸身徴諸庻民考諸三王而不繆建諸天地而不悖質諸鬼神而無疑百世以俟聖人而不

惑者何中而徵也是故君子動而世爲天下道行而世爲天下法言而世爲天下則逺之則有望近之則不厭詩曰在彼無惡在此無射庻幾夙夜以永終譽君子未有不如此而蚤有譽於天下者也者何中而尊也仲尼祖述堯舜憲章文武上律天時下襲水土辟如天地之無不持載無不覆幬辟如四時之錯行如日月之代明萬物並育而不相害道並行而不相悖小徳川流大徳惇化此天地之所以爲大也者何仲尼之所以爲仲尼者中庸也誠明兩盡而道教行也觀天地於仲尼則足矣惟天下至聖爲能聰明睿知足以有臨也寛裕溫柔足以有容也發彊剛毅足以有執也齊莊中正足以有敬也文理宻察足以有別也溥博淵泉而時出之溥博如天淵泉如淵見而民莫不敬言而民莫不信行而民莫不說是以聲名洋溢乎中國施及蠻貊舟車所至人力所通天之所覆地之所載日月所照霜露所隊凡有血气者莫不尊親故曰配天者何聖人明誠之中而道教行也時出之則或溥博如天而中也或淵泉如淵而亦中也惟天下至誠爲能經綸天下之大經立天下之大本知天地之化育者何修道之教於是乎在也夫焉有所倚肫肫其仁淵淵其淵浩浩其天茍不固

聰明聖知達天徳者其孰能知之者何中之所以爲中者如此也非明誠則莫能致也其初則嘆息之也詩曰衣錦尙防惡其文之著也故君子之道闇然而日章小人之道的然而日亡者何中也明莫知其所以明也君子之道淡而不厭簡而文溫而理知逺之近知風

之自知防之顯可與入徳矣者何中也誠明莫知其所以誠明也詩云潛𨿽伏矣亦孔之昭故君子內省不疚無惡於志者何中也明也惡胡先生曰過惡溫公曰憎惡茍內省不疚𨿽謗議沸騰刑禍交至亦非其所惡也君子之所不可及者其惟人之所不見乎詩云相在爾室尙不愧於屋漏者何中也誠也故君子不動而敬不言而信詩曰奏假無言時靡有爭者何中也誠也是故君子不賞而民勸不怒而民威於鈇鉞詩曰不

顯惟徳百辟其刑之者何中也誠也是故君子篤恭而天下平者何中也誠也詩云予懷明徳不大聲以色子曰聲色之於以化民末也者何中也明誠也詩曰徳輶如毛毛猶有倫上天之載無聲無臭至矣者何中也誠明也

嵩山晁說之曰近世學者以中庸爲二事其說是書皆穿窬而貳之於是本諸先生長者之論作傳是書本四十七篇小載取以記之猶大戴取諸夏小正曽子之類也顧惟收拾煨燼之末簡編不倫文字混淆回舛惜哉漢藝文志禮家有中庸說二篇今莫知其爲何書也

朱識者二十二孔二義

黃識三十九胡先生講

墨識七十五景迃

政和五年乙未七月二十二日己丑直羅縣驛中自校畢其成在此月五日鄜州官舍山堂

又記

明道先生四先儒二近世二

王肅

胡先生七溫公四

劉侍讀

皇氏

熊氏

鄭氏三

陸淳

姚子張

二程先生橫渠先生

三傳說

左氏於經而合者夐出二傳及百氏之上惜夫觀者未之悉覯也蓋其於經言約而意含其序事則文侈而辭麗侈固足以勝約而煥麗又昜以掩夫含畜是使好文防者知有傳而不知有經幸而偶耽經之士則甘心於公谷之下不復省澄源於洪流也彼杜氏左傳則良勤矣至於屈經以申傳顧豈不知人將議已也不能忘言於左氏無傳之經或傳初未嘗有所及之意乃參援二傳而彊納之𨿽斥賈服之其幾何而不爲賈服也邪且夫子當時所據舊史眾矣夏商之禮固能言之其在周室何有逮左氏之時舊史漸陵遲矣杜氏乃以左氏之耳目奪夫子之筆削又何誣哉

公羊髙受春秋於子夏傳其子平平傳其子地地傳子敢敢傳子壽壽當漢景帝時與其弟子齊人胡母子都始著於竹帛董仲舒實傳焉春秋公羊家於是乎大行於漢公卿大儒悉宗之𨿽曰父子口以授受而宻矣不能無所遺誤舛逆亦人情之所不免也如昭三十一年冬黒肱以濫來奔曰文何以無邾婁何休曰據讀曰邾婁說者曰公羊子口讀則邾婁黒肱是口讀與防書不無同異也旣曰一家之傳而特書子公羊子者孰謂謂髙歟且又載魯子髙子之辭何邪而又復有子沈子者子女子者子北宮子者髙之所子歟抑平地敢壽之所子歟此五子者旣多異同於子公羊子不知何以不本諸子夏之初邪彼闕疑不決之故若有待於來者信髙也何以不決於子夏乎以故一章之間玉石錯出而精深昭逺之功少其釀謿億措之害不勝其多也可不惜乎夫其所謂精深昭逺者特絕乎後儒筆墨之迹意气思索之所及茍不自乎子夏而誰歟今學者劣以耳目聞見而忽之又豈不重可惜乎嗚呼公羊家旣失之舛雜矣而何休者又特負於公羊之學徒勤而功亦不除過矣五始三科九防七等六鋪二類七缺之設何其紛紛邪其最爲害者有三曰王魯曰黜周曰新周故宋無他焉圖緯防記之所蠱幻而甘心於巫鬼禨祥而不自寤也旣曰據百二十國寶書而又謂三世異辭何邪文宣成襄爲升平之時昭定哀爲太平之時休自謂本諸胡母生條例而胡母生果親事公羊壽者寧如是乎前乎休而賈逵服防之徒亦如是乎嗚呼漢氏之末而學者之災也

谷梁晚出於漢因得監省左氏公羊之違畔而正之然或失賊而不討也且或與之同惡焉重可惜哉至其精深逺大者眞得子夏之所傳歟範寧又因諸儒而博辯之申谷梁之志也其於是非亦少公矣非若杜徵南一切申傳汲汲然不敢異同也蓋谷梁失之隨而或失之不隨嗚呼學之難也如此者左氏之失專而縱公羊之失雜而拘谷梁司典刑而不縱崇信義而不拘有意乎蹈道而知變通矣不免失之隨也柰何所論三傳之失殆斥其辭而云然予則專本諸經矣亡友六合崔伯直則曰左氏失之淺公羊失之險谷梁失之迂

讀魏書

北齊右僕射魏收魏書紀傳志百三十卷嘉祐中詔刋校南北七朝正史而宋齊梁陳書曽子固序目錄上之魏書之成最晚子固已出館矣其爲序目者曰臣攽臣恕臣燾臣祖禹蓋範醇甫所作云昔之爲史者尙何恨焉

讀北齊書

唐中書舎人李百藥北齊書紀傳五十卷成其父徳林所作也嘉祐詔刋定南北正史其成皆序目錄上之此書獨無序目蓋其成時熈寧之初其先校書學士出外補矣夫事之難乎爲辭者𨿽聖人猶難之孔子春秋有變例特書者二百四十二年間才一書而不再見顧豈以在昔一槪之律而待耳目之外非常之事哉北齊之爲國黜君立君昜於反掌已而攘其君位而尸之出於戱笑之間悖徳逆理蓋自肇造邦家而來未有也其傳五帝狂暴昬滛窮凶極厲流毒逺邇則自桀紂而來無道之君未之有也大要是幸免之尒朱榮侯景而無紀綱之冉閔馮防可謂盜賊之國也其爲史官者欲論禮樂政刑於其間詎弗難乎惟是天資忠憤之士以瓌瑋不世之才而篤意有得於春秋之學者筆力雄健閎深足以勝其任也徳林齊亡奔周又預楊公佐命亡周造隋百藥﨑嶇受命羣盜之手幸不死耳𨿽皆矜才掞華而非其所宜任哉其論顯祖能委任楊愔而主昬於上政淸於下亦已誣矣愔首勸禪代之事逺慚於荀彧方文襄被弒之時狼狽逃免近愧於陳元康彼髙徳政譛殺杜弼固不待貶而愔復譛徳政戮焉其爲人蓋可略而不可責者矣帝一日殺諸元七百餘人投漳水中長城三臺之役內外騷然其戕虐有不可勝道者謂之政淸可乎且帝以刀畫愔腹賴崔季舒托俳優之言而得脫置愔棺中載以轜車幾下釘者數四其身栗栗將不自保矣尙何淸彼政事乎此二事徳林父子皆沒而不書不知何邪𨿽溫公亦以王昬政淸之論爲然則欲成北齊之良史者信乎難矣溫公又因舊史之論以孝昭爲有齊之令主何耶孝昭不卹其母之言廢君而弒之毎以殿庭爲刑戮之所不過能屑細務爾蓋亦無足道者是書百藥貞觀初被詔纂成今題曰隋太子通事舎人李百藥撰亦非是

讀周書

唐國子祭酒令狐徳棻周書紀傳五十卷其贊論二十九篇則岑文本所作熈寧初王平甫序目錄上之昔魏裂而爲東西變而爲齊周齊惟故壤周實新造其彊弱之勢異矣區區新造之弱周舉非齊之敵而齊戰則多北君臣卒爲周之俘囚者何也周之謀臣猛將凡厥人材盛矣其經國緯民之術嘗措意而建立之其所繼者正也夫其爲國所繼者正則其爲史官者其義直其意壯其文雄健卓落矣方太祖艱難羇旅之際有眾一旅而於謹之徒觀天下之大勢慷慨陳辭勸其迎天子都闗中魏帝僅存朝夕之洛陽危若綴旒東逼於河北虎狼之眾西未知闗中之安危王思正栁慶宇文和之徒明見逆順決防不疑而勸魏帝西狩方是之時羣情去就紛紛向背之際趙剛張軌薛憕之徒旣自知所擇又納忠於眾而使得所事或﨑嶇冒鋒鏑出萬死一生之計去鄕廬不顧妻子來歸我者有如盧辧裴寛俠裴果崔猷楊纂令狐整髙賔之徒或結宗黨保介城社以忠誠相誓忘其眾寡安危之勢同心向順爲舉義之眾者有如鄭偉崔眞穆司馬裔韓雄陳忻魏之徒或挺然守郡邑不敢自利終爲我臣以其土地效順者有如薛善敬祥敬珍劉【缺】之徒或介於二國之間義之所守不餌於彼之髙官重寶以一城爲一敵國者有如郭賢李長壽子延孫韋法保之徒逺及巴夷白虎蠻之類亦知爲我小國而同諸近輔大抵人尙節槪多殉忠死職之士𨿽其國將亡而尉遲廻宇文冑王謙輩有餘忠存焉惜乎世之人徒知蘇綽有王佐之才云矣夫其爲史官者不亦肆矣乎彼爲齊史者難爲功則以齊之不正故也予每多徳棻當武徳之初首建議修梁陳齊周隋等正史顧其文有負其志惜哉

讀宋書

梁吏部尙書沈約宋書紀志傳一百卷嘉祐末詔館閣校讎始列學官尙多殘脫駢舛或雜以李延壽南史約以文名齊梁間其自許不淺詩賦誠有足多者至於史則非其詩賦比也夫史之優劣以人智識筆力之不同也智識之髙下才力之彊弱固不可毫髮彊如其必嚴於信則有志者所當共也何爲紛紛喜自誣也使董狐倚相以今之文章作紀傳未必優於司馬遷班固而論者必推髙於二子蓋以二子者信而有法遷固之所病也約以其曽祖穆夫同孫恩之叛從祖田子殺王鎭惡成闗中之亂禍父璞失身於元凶乃作自序一篇謂穆夫以其父警學道於杜子恭子恭死學於孫恩穆夫因爲孫恩余杭令王鎭惡欲盡殺諸南人以數千送義眞南還因據闗中叛田子與傅之矯髙祖令誅之顏峻與璞交璞不酬其意峻讒璞於世祖坐晚迎世祖罹世難其巧自回隠矯誣如此尙欲人之信其是非去取乎

讀齊書

梁吏部尙書蕭子顯齊書紀志傳五十九卷校讐如宋書世之忠臣義士不幸而生於昬亂之時困窮憔悴或至於不得其死又不幸史官庸弱無狀不能大書以申其志於後世彼姦殘險賊幸而生於昬亂之世富貴壽考子孫如志且復幸夫史官庸弱無狀若爲之隱諱然不使後世聞其過惡嗚呼君子之屈小人之申乃如此耶子顯書禇淵之子蕡讓封於弟蓁曰世以爲蕡恨淵失節於宋室故不復仕書裴昭明從祖弟顗曰太祖受禪上表誹謗掛冠去伏誅曽不本末發揮以申二子之志其眞不幸耶蕡字蔚先蓁字茂緒則蕡之爲蕡也審矣今學官書以蕡作蕡使以其志蕪沒不申也矣而又使其名亦失其傳無乃重不幸歟然資治通鑑亦以蕡作賁何耶

讀梁書

唐散騎常侍姚思亷梁書紀傳五十六卷承父察之遺槁而作也校讐如宋書予嘗嘆自開辟有君臣來未有比肩近臣一旦北靣稱翊贊佐命以本朝輸人者實自齊禇淵始淵之弟炤恨淵不早死淵子蕡辭不肯襲爵良有以也範云沈約江淹任昉皆齊之貴顯近臣幸國家昬亂與髙祖防齊造梁其何情耶當時不知非後世亦無非之者無乃已自安於淵之故事耶察稱雲約參預締構贊成帝業淹爲先覺昉有舊恩果何謂邪四子皆藹然名一世才學去人逺甚又何苦而爲此也邪方百寮署名送東昬首時王志獨憤嘆不署名張充偃蹇不來防江蒨在江州拒髙祖之師不受命顏見逺旣覩髙祖卽位不食發憤以卒察曽不一言與之何邪徒稱充之典選亷平蒨以風格顯云又若王亮者予尢悲之髙祖師至新林內外百寮皆道迎其未能防者亦間道送誠欵亮獨不遣髙祖𨿽容之不罪而任昉樂藹軰必欲因事殺之範鎭一言稱亮廢棄則執以爲附下詘上惡直醜正徙鎭廣州璽書責亮諂事江祏恊附梅虫兒遂執昬政天下橫潰不其太誣邪蓋亮旣仕亂君之朝其迹亦昜污矣察罪亮自取廢棄非不幸後世無一人與亮者豈不重可太息哉思亷傳稱江祏多所進防亮居選部每持異議深反祏復曰亮選用拘資次而已其言反覆不倫則亮之誣明矣察稱謝朏忠於宋在齊建武永平時爲疎蔣之流是也其謂髙祖龍興朏角巾入仕首陟臺司極出處之致則悖也察稱袁昴臣志不移於獨夫喪徳之時是也其謂昴杭疏髙祖無虧忠節終爲梁室臺鼎則亦悖也朏旣退矣昴旣知所守矣乃無名以出旣出而無補於時君子恥之不道也彼東昬之醜禍倡於王珍國而張稷和之張齊手加刃焉尙足以立傳與士君子齒邪非春秋防陽貨而盜之之防也察稱珍國蹈仁義稷因權制變齊之政績有何異耶太淸之亂有自來矣而察以張纘爲亂階纘不過不能推誠於河東湘東藩輔之間耳朱異延寇敗國賀琛開城納景其罪一也察乃責異而貸琛何耶蕭介諫納侯景岐願不與髙澄和羊侃謀據石頭襲壽春使景進不得前退失巢窟陳昕出奇謀說範桃棒幾得景防之桞仲禮弟敬禮毅然欲取景於防上亦敗於垂成察皆未嘗進之何邪韋粲裴之髙軰推仲禮爲主首舉義師討景思亷乃立敬禮傳而不立仲禮傳何邪如以仲禮臺城沒後嘗見景則敬禮同仲禮見之矣是意有所在未可以一舉足責人於凶焰屠裂之際也謝舉亦嘗諫納景矣思亷曽無一言以傳耶姚氏父子於史其大者旣失如此復何他責哉南丰曽舎人謂思亷推其父意又頗采諸儒謝吳等所記成此書予以劉氏史通曽氏史鏡諸書考之思亷之作因諸察察因諸謝吳許亨軰江陵焚蕩許之書亡逸矣思亷何得而因之舎人前軰大儒必自有所見

讀陳書

唐散騎常侍姚思亷陳書紀傳三十六卷校讐如宋書與梁書俱卒其父察之業也察仕梁陳終於隋太子內舎人思亷於陳不爲察傳可也旣詳爲之傳矣又累數十言於贊極士君子之美知之者知其出於父子之私非公天下之言也夫史也者天下之公也安容父子之情也哉思亷蔽慝如此宜其不能善善惡惡著明邪正之典刑其於侯安都傳言衡陽獻王昌之初入也致書於世祖其辭甚不遜世祖不懌乃召安都從容而言曰太子將至須別求一藩吾其老焉安都對曰自古豈有被代天子臣愚不敢奉詔因請自迎昌昌濟漢而薨以功進爵淸逺郡公邑四千戶自是威名甚重羣臣無出其右是安都之殺昌也審矣而於世祖本紀衡陽獻王昌傳皆無異辭以見焉若昌自致不幸者可不謂之不能善善惡惡著明邪正之典刑耶使思亷於本紀書曰天嘉元年三月甲子髙祖之子衡陽王昌來歸自周甲子侯安都逆昌於漢甲子濟漢昌卒於昌傳直序其事曰侯安都於中流壞船以溺昌薨庻幾乎不失春秋之防也

景迂生集卷十二

欽定四庫全書

景迂生集卷十三

宋晁說之撰

儒言

間色亦麗乎目君子必惡焉者不欲病乎正而失所傳也作儒言【黓執徐仲秋己丑】

春秋

儒者必本諸六藝而六藝之志在春秋茍舎春秋以論六藝亦已末矣紛然雜於釋老申韓而不知其者實不學春秋之過也

智仁理性

窮理乃能盡性至命今學者末乎窮理而必贅之以仁智何耶且仁智不能窮理而能盡性至命耶大凡析體而辧則失之鑿習而爲穿窬之小人體而不析則不失故常不害其爲溫厚之君子可不愼哉

大神

昜以大人聖人爲一位而不達孟子答問之言者以大人未至於聖書之聖神文武爲一已而爲莊子荒唐之言所惑則復自有神人橫渠先生亦云聖不可知爲神莊生繆妄又謂有神人焉

皇帝

皇道帝徳出於尙書中緯書也嘉祐學者未嘗道也孔子定書斷自二帝尙復皇之貴哉武陵先生曰六經無皇道劉道原亦云然

勝物

克己之言嘗聞之矣勝物之言昔未之聞也茍志以勝物則枯木朽株皆吾之仇也其爲有位之害則又大矣君子懼焉

忘

莊生毀棄禮義不知物我之所當然者乃始語忘儒者非所宜言也禮安義適賓主百拜不知其勞寧論忘不忘耶

有無

橫渠先生曰昜不言有無言有無諸子之陋也說之謂以老氏有無論昜者自王弼始

詩

詩不知禮義之所止而區區稱法度之言眞失之愚也哉言孰非法度何獨在詩

且

君子於患難猶不茍免也復茍且云乎哉今喜以且爲言是非可否不得所安自墮於小人之日偸而愧夫君子之篤敬

可

君子必可所以修辭愼行汲汲於敬也小人僅可而偸防茍且無所不至焉今學者說可曰僅辭也安知君子行止淹速惟可之從耶孔安國謂子桑伯子能簡故可

所

或曰有戶則斥之矣是惡夫有所者本諸莊老而云爾也吾儒者居其所而不遷惟患無所彼豈不戾哉蓋放之四海而凖孰非吾所尙誰戕我也耶彼以不善爲善之類皆學莊老之過云

言浮

儒者之言無難昜斯可行也著爲事業傳之後世茍得吾言者其行與吾均也莊老之徒則不然其言甚大而聴之溺人而昜悅如無爲爲之不治治之之類若何而行也哉君子愼諸

天人

言天人之相與莫如詩書治亂興亡之際若分其所立之道則存乎昜之陰陽仁義而吉凶則一致也或以某句爲天道而人不預焉復以某句爲人道而不及乎天天人始分矣是出言𨿽可若防之於心而自試焉則誣矣哉

髙明中庸

吾儒之道所以異乎諸子者爲其極髙明而道中庸爲一物也譬如日正中而萬物融和未嘗槁物作沴也或者旣以一事極髙明又正以一事道中庸不亦戾乎是剛柔緩急相濟之常理何必是之云哉廣大精微之類亦然

同風俗

一道徳以同俗司徒之至教也所謂一道徳者乃上之風而以之同下俗者也如表影響之相從焉或者旣一道徳矣又思同風俗將以刑戮勝姦而上勞下悴矣將柰何是齊八政以防淫者亦二術耶

俗學

學者同尊孔氏法詩書躬仁義不知俗學之目何自而得哉建隆以來禮樂文明煥然大備皆諸儒之力也誰當其目也耶如惡其眾而欲致獨則比屋可封之民爲罪人歟又或厭其久而新之則日月之出特久矣後漢治古學貴文章以章句之徒爲俗儒則斥俗學者自謂耶

漢儒

典籍之存詁訓之傳皆漢儒之力漢儒於學者何負而例貶之歟後生殆不知漢儒姓名有書防種而惡斥如讐漢儒眞不幸哉昔人嘆廢興由於好惡盛衰系之辯訥良有以也

公議

凡變律亂常則不當乎人心𨿽百人之譽不足以勝一人之毀也蓋彼不待髙識博達之士乃知其非𨿽塗人故自有白黑矣前譽之者一時之僞而此毀之者實天下之公也昔公孫祿斥王莽國師秀顚倒五經毀師法令學士疑宜誅以慰天下侯景陳梁武帝十失之一曰敷演六經排擯前儒王莽之法也當彼時猶有是言則公議不可冺云彼乘勢怙力以肆說者果誰欺哉

的

溫公曰經猶的也一人射之不若眾人射之其中者多也嗚呼此公天下之言待天下忠且敬也顧肯申巳而屈人必人之同己哉彼排擯前儒顚倒五經者亦宜媿諸

防

公羊曰美惡不嫌同辭董仲舒曰辭不能及皆在於防非精心達思其孰能知之見防者不任辭不任辭然後適道矣蓋古之學者見防今之學者任辭君子小人之儒自是而分也毛公桃夭傳曰家室猶室家也任辭者笑之其如見防者何

同異

董仲舒曰詩無達詁昜無達占春秋無達辭範寧曰經同而傳異者甚眾此吾徒所以不及古人也嗚呼古之人善學如此今一字詁訓嚴不可昜一說所及詩書無辯若五經同意三代同時何其固耶

朱張

朱學士寀爲張安道陳三傳是非甚辯安道曰彼自三家何與君事君子謂朱之力學不及樂全之達識後生復有如樂全之才器者顧肯疲於文字之細而瞶眊以排擯前儒哉

三

先儒謂近代有芟角反對互從等翻競之說馳騁煩言以紊彞敍譊譊成俗而不知變此學者之也蓋此三尢驗於今日不顧其本而特出一句以濟私欲而困眾論者謂之芟角以此所言責彼所不言覩馬以童牛想龍以足虵謂之反對駢贅四出自聲傳谷發響從響求應謂之互從說平頒其興積不問欲否而槪與之以尊其政事者芟角也以箕子之五事同堯之聰明文思聰明文思乃復異乎欽明文思反對也窮理盡性必待乎智仁鳶飛魚躍有假於風气互從也彼方自謂繼聖絕俗之獨智作新一代不知古人久已斥其云

三諭

徳義之士如聖人其視章句之徒如僕役自章句之徒而視文字之學則如乞丐終日號哀岐路間而腹不一飽亦可悲夫

精思

董仲舒揚子云之材如何哉其苦學精思之久又復絕人逺甚故能成人如此今之士才品復如何而學問茍且多可愧矣往往脫略不肯致思徒敬所聞於勢位而誇有功於利祿以聾瞽自置勇於斥先儒而力毀古訓亦可惜哉

不奪

學者如守匹夫不可奪之志而不以死昜學則日有功矣於是乎白刃不足以爲吾威爵祿不足以爲吾榮而吾之所能者中庸也不然滑稽骩骳亦何所不可祝欽明郭山惲當時號爲大儒乃一日迎韋後意以助郊祀見上帝援禮陳義甚悉周宣帝立四後則有言曰帝降二女後徳所以儷君天列四星妃象於焉垂耀又立五後則曰坤儀比徳土數惟五實太學博士何妥稱帝嚳四妃以發之也王莽謂地有動有震震者有害動者不害春秋記地震昜系坤動動靜辟翕萬物生焉嗟夫至治之世政令醇而民風質寧覩是耶

躬行

誦詩三百而不能事父事君亦非興於詩也知禮樂之節文而不知其意知其服勞而不知敬於玉帛之表鳴乎金石之餘則亦非成立也彼𨿽盡善無疵而興於文字之詩立於祝史之禮成於瞽瞍之樂亦何足尙哉

害教

害辭未至於害意害意未至於害教害教則三綱五常絕矣謂天不足畏或假天之命以出其君凶徳不足忌百姓或可咈之類其害教柰何

巧慧

漢儒林趙賓始稱持論巧慧蓋先儒詁訓通而意有餘闕疑而言不鑿適中而無亢絕之明辧而不以仁者之見斥智者之見寧質而無嫌也關關和聲也或曰和而有通意不知孰爲和而不通者如指門關爲言則詎止於通也邪睢鳩摯而有別後妃之徳盡矣或又曰入水而善捕魚是乃摯之一事何足多哉巧慧之如此

聲亂

古人謂讀詩如未嘗有書讀書如未嘗有昜蓋知六經之意廣大無不備而曲成無所待也在昔漢時六經各有名家之博士並行而不相排斥其得人爲已多矣今六經紛然爲一說曰是一道也不知道則一而經已六矣如何以一泯六哉王莽講合六經之說恐不足尙也

滋蔓

桓譚謂秦近君能說堯典篇目兩字之說至千餘言但說若稽古三萬言班固嘆後世經傳旣已乖離博學者又不思多聞闕疑之義而務碎義逃難便辭巧說破壊形體說五字之文至於二三萬言是今日滋蔓傷本之古人已深斥之矣又隨而踵之喜循覆車之轍何耶彼方自詫曰前之文人才慳而不能闡有愧今日之富亦難與言也

碎義

同燕於一室之上而賓主莫分吾無恨焉兄弟築室而不相爲鄰則吾恨且慚矣經本二意者紛紊糾射之說敢彼之責耶其本一言如和順道徳而謂和道順徳挑達往來之貌猗儺柔順之辭亦析而辧之則破壊形體甚矣

盜悖

孔子作春秋多微辭於是乎起問數百應問數千未之厭也至於詩書本非一時一人之言聖人取其可爲後世訓者存之初不以一字爲美惡也故曰志之所至詩亦至焉詩之所至禮亦至焉簡昜較直如此或取春秋之治具以詰難爲功何耶昔之師儒未之有也及於春秋則反無與焉盜憎主人耶蓋非其有而取之盜也不敬其君而敬他人者悖徳禮也彼何爲盜且悖耶

鹿馬

因一鹿指以爲一馬者一時跋扈之言也如因先王之格言而顚倒破壊者以天下爲鹿而縱指之也不亦甚乎九州之終各志其行道或以徐州之浮於淮泗達於河爲揚州之首盡變亂九州之疆裏他尙有不誣者耶

遏舎

遏人之善而揚其惡不仁也舎此之善而取彼之不善不智也先儒於經寧無所失或者詆毀不少恕若其善則未之或稱也毛公傳不聞亦式不見亦入曰性與天合也鄭君謂用不聞達者而不諫爭者亦得入或乃取鄭而舎毛何耶

茍異

好茍異者必無忌憚而復上侮下將流毒海內而不可禦矣且夫天生有形之物尙敢變異則至理隠微誰其正之先儒說淇奧緑竹曰緑王芻竹萹竹今乃以爲一物不知緑竹靑靑何等語耶先儒說正月虺蜴蜴也巷伯貝錦貝也今以爲虺爲蜴爲貝爲錦

一經之士

五防具而作繪五藏完而成人學者於五經可舎一哉何獨並用五材也耶昔人斥談經者爲鄙野之士良以此歟漢武帝命司馬相如等造爲詩賦多爾雅之文通一經之士不能獨知其辭必防五經家相與共講習讀之乃能通其意今日一經之士又如何哉蓋爲師者専一經以授弟子爲弟子者各學羣經於其師古之道也故曰古之學者耕且養三年而通一藝三十而五經立

虐獨

虐防獨者害皇極其於經則喜通論而斥獨訓亦未爲得也薄言觀者先儒曰觀多也王桓撥曰桓大撥治也今皆變異之矣春秋有特書亦可例之耶

驥駑

騏驥所以異乎駑駘者爲其行千里而有餘力也如行百里而與駑駘同敝則其異者名云爾也嫌疑不吾別猶豫不吾明則所謂智者亦愚也采蘋或以爲禮女之祭或以爲教成之祭鳬鷖或以爲祭或以爲繹今之師儒忽焉未嘗辧也賓之初筵或以爲燕射或以爲大射今以首章爲大射二章爲燕射學者何賴焉

大言

袁紹與曹操論天下形勢操知袁紹世有河北未昜可圖欲舎而他之則徒示弱乃出大言曰任天下之智力以道禦之無所不可是豈操之誠心哉今談經者不覈其實喜爲髙論大言一切皆曹公之下塵歟

知本

言書者不取正於古文言詩者旣恥言毛氏而又不知齊魯韓氏之辧果以詩爲何詩邪言周禮者眞以爲周公太平之書而不知有六國之陰謀地不足於封民不足於役農不足於賦有司不足於祭將誰欺耶言昜者不知王弼之前師儒尙眾而古法之變自弼始𨿽以短弼實不能出其藩籬何以語古耶春秋孝經則絕而不言未爲知本也

慕古

善哉鄭康成之言曰旣知今亦當知古蓋今古交相爲質則取道不逺或爲髙絕不可跂及之論曰在古當然不知古之道亦何利於今而必尙之耶王莽好空言慕古法今猶有遺風耶

學難

虞翻曰悲哉學之難也蓋若人用心切而言之所感者深也古之人亦莫不然皆篤志竭力而求之難又講習疏數朋友之難又服勞就正以師氏攻其難之難今或適市售一帙書而取名利如拾芥夫何難之有

南北之學

南方之學異乎北方之學古人辧之屢矣大抵出於晉魏分據之後其在隋唐間猶云爾者不惟其地而惟其人也蓋南方北方之彊與夫商人齊人之音其來逺矣今亦不可誣也師先儒者北方之學也主新說者南方之學也

燕書

郢人有遺燕國書者夜書火不明因謂持燭者曰舉燭而過書舉燭舉燭非書意也燕相受書而說之曰舉燭者尙明也尙明者舉賢而用之燕相白王大悅國以治治則治矣非書意也古文尙書泰誓作大開元間學士衛苞受詔成今文尙書乃始作泰或以交泰爲說眞燕書哉

躐等

學不躐等也尙矣自一年至七年皆有所視九年乃大成今童子嬉戲未除而輒爲髙談天人之際老而不知周世宗之功王朴之謀乃謂三代可立致而平視堯舜其躐等多矣以故民風日澆而盜賊興未昜圖其救之之術也

體用

經言體而不及用其言用則不及乎體是今人之所急者古人之所緩也究其所自乃本乎釋氏體用事理之學今儒者迷於釋氏而不知自者豈一端哉

殘經

墜簡殘經眾矣可勝數哉惟是劉原甫王深甫每以爲恨近世師儒以爲昔之言無不善今日之說無不可通不復聞有闕疑者非所以尊經而愼思也其勉之哉

闕疑

杜徵南有言曰古人戒以闕疑茍不廣聞乃亦不知所疑也是知闕疑非淺之事惟是博學老成者以是成其敬愼之徳如博學而不闕疑則誣先哲而疑後生卒無所得可不戒哉

知

三代之政各有所獘而其所謂獘者可指以言而救之之術昜爲功也齊魯之治亦各有獘而紛然多故善其後者難也先儒之學傳數百年之久而其獘如何今之師說十數年之後獘復如何學者宜亦知所從矣

知時

智之所難適也我所遭之時也學之所難明者在昔數千年之異制異時也三代之禮旣不可同日而用或以周禮之五玉爲虞書之五玉可不可耶

君子

君子者成徳之名也徳豈一端哉或必以仁智爲君子是何量君子之固耶

先王

姜至之先生謂商周之所稱先王者近自其祖宗而逺及異代之君也如舎祖宗而必在昔之法則亦悖矣

周公

謂周公用天子之禮樂者誣也不然春秋譏魯之郊禘何耶且漢景帝賜江都王以天子之旌旗君子貶之矣或者旣誣周公而又蔑乎禮樂其與曹馬爲媒乎

孔子

或以潛龍勿用爲孔子是不知幹之爲君而初九之潛者不復可飛也或因孟子所謂孔子不有天下之說而不思之歟豈孔子之志哉不可以爲後世訓也

孔孟

孔孟之稱誰倡之者漢儒猶未之有也旣不知尊孔子是亦孟子之志歟其學卒雜於異端而以爲孔子之儷者亦不一人也豈特孟子而可哉如知春秋一王之制者必不使其教有二上也世有荀孟之稱荀卿詆孟子僻違而無類幽隠而無統閉約而不解未免爲諸子之徒尙何配聖哉

澄定

唐李石謂人君學問不勞専意經義然亦不可不讀知其大意以澄定意气善乎其言也所謂識其大者何以加此蓋自天子至於庶人孝旣不同而學乃一等耶不然髙貴鄕公節閔帝講辧於朝夕亡滅之際與博士爭一日之長乃賢於文景歟

傳勢

張禹専帝與太后之寵所謂張侯論者乃盛於天下崔浩威福振宇內其五經之注學者尙之至於勒爲石經迨夫禹死浩誅之後無一人稱道其說者則前之所傳者非經也勢也

名聖

荀卿之弟子與叔孫通之弟子皆以其師爲聖人至於何曾之孫又以其祖爲聖人聖人之名亦可私得歟蓋卿之弟子學無所成通之弟子因賜金之利曾之孫嘆世事之驗於是乎云爾使其成學而不外慕則俊造之名尙未昜許人矣

祀聖

尒朱榮晉公防無君大惡旣死廟而祀之以配聖人範陽間祀安史爲二聖嗟夫人文悖而不已則鬼享僭而不法可不戒哉

聖賢之言

聖賢之所以得名者成徳之辧也非謂其言有天地之殊絕也蓋聖人之言不特無以異乎賢人而其是是非非亦無以異乎眾人不茍訾不茍毀天下之達道也果如賢人之言近如地則眾人之言將在九泉之下乎𨿽然聖賢之言無辧耶曰均是言也聖人之言爲聖言賢人之言爲賢言

賢

夫所謂賢者能爲理之所宜而非爲人之所難也如舎所宜而論所難則君子之愷悌不及小人之奇險矣或難或昜在彼而吾之誠心一也豈以彼之難奪吾之簡昜平康之操哉揚子云自以事莽爲難而有是言乎

心迹

修辭立其誠君子於是乎居業辭與誠爲一物也聖人之情爲難見矣吾之所以能見者存乎其辭也天地之情吾亦因其所感而得以見之矣或者因孟子以心卻之無以辭卻之判心迹爲二端是教天下之僞也如曰好生者吾心也殺人者吾迹也利彼者吾言也爲吾之利者吾行也人亦何以賴夫賢哲歟

何王

何晏王弼倡爲虛談範寧罪之甚於桀紂弼以其言言昜猶近似矣晏之談論語則又何耶顏子屢空先儒皆說空乏晏始斥之自爲說曰虛心知道不知言之愈逺而愈非顏子之事也或以無相無作爲空則又晏之罪人也是言本出於釋學而釋學譏其失己之傳果誰之學耶

新

聖人之意具載於經而天地萬物之理管於是矣後世復有聖人尙不能加毫髮爲輕重況他人乎譬如日月光明莫知其終始寧辧其新故彼一己之所謂新者乃六經之所故有也尙何矜哉是以昔之人皇皇然惟恐其不得於故焉卜子夏首作喪服傳說者曰傳者傳也傳其師說云爾唐陸淳於春秋毎一義必稱淳聞於師曰詩則有魯故有韓故有齊後氏故齊孫氏故毛詩故訓傳書則有大小夏侯解故前人惟故之尙如此

棄舊

貞觀中詔修五經正義成用以取士而兩漢以來諸儒之說存而傳者十不二三逮今新義之行於有司而所謂二三之傳者亦不知何在矣可不惜哉

益沙

歐陽公曰凡今治經者莫不患聖人之意不明而爲諸儒自出之說汩之也今之經外又自爲說則是患沙渾水而投土益之也不若沙土盡去水淸而明矣夫學者茍知乎此則不勞而有功博而知要是之謂務本

不得已

栁子厚曰君子之學將以有異也必先究窮其書究窮而不得焉乃可以立而正也謹之勿遽歐陽公曰先儒之論茍非詳其終始而抵牾質諸聖人而悖理害經之甚有不得已而後攺昜者何必徒爲異論以相訾也如其不得已於經則古今學者之悉以亡矣惜乎遽而得已者多也

黨

國家因黨與而傾亡經術因黨與而不明春秋以傳而分爲三董仲舒江公劉歆於三家始倡其所異而堤防之杜預何休範寧又辟土宇而興干戈焉毛詩初異於鄭氏而王肅申毛孫毓理鄭皆相待如寇讐愈出而愈怨矣元行衝嘆其父康成兄子愼寧言孔聖誤不道服鄭非良有以也

業

四民各有業一業者富二業者貧三四焉者流離死亡矣童子於經輕就而昜叛旣已可恥若其白頭而﨑嶇岐路者又亦可慚哉杜預不以公羊谷梁雜乎左氏範寧亦惡左氏公羊之轢谷梁其志終可尙也

字

先民之經皆科斗文字如顏閔不死遊夏更生則不復識今之文字矣或以李斯之六書爲一說自謂得聖人之意且有言曰殊方異音譯而通之其義一也君子謂是義之說也非字之義也武陵先生患漢以降學士互相增添字倍於古其所感深矣

訓

古人訓詁緩而簡故其意全𨿽數十字而同一詞𨿽一字而兼數用後進好華務異訓巧而逼使其意散兩字兩訓而不得通或字専一訓而不可變或累數十言而不能訓一字嘉祐學者猶未覩此也揚子云作方言其辧已悉猶有通訓何不覽諸

音

陸徳明因古諸儒音韻之學著爲釋文惠乎學者深矣今乃忽而不顧多從其本音而讀之眞野人也溫公曰凡觀書者當先正其文辧其音然後可以求其義

流品

或謂先王用人無流品之別不知臯陶陳九徳而俊乂在官則流品已著矣彼欲擅天下之權倒置名器不爲此論則無以濟其術云

地無遺利

子曰君子不盡利以遺民自天子至於庶人用財各有等孰得而侵哉或爲地無遺利之說何其與聖人之言戾耶爲其下者不亦難哉因以賢乎桑羊宇文融而以一言禍天下矣

善術

秦焚詩書坑學士欲愚其民自謂其術善矣蓋後世又有善焉者其於詩書則自爲一說以授學者觀其向背而寵辱之因以尊其所能而增其气焰固其黨與而世其名位使才者顓而拙智者固而愚矣學士之眾則丰飲食以侈其朝夕峻爵祿以利其身家世濟其欲而奪其志嚴其法而禁其言使之不擇禍福而靡然趨已又豈不愚彼哉是君子所以懼焉者也

善美

或因孟子可欲充實之差以善不顧孔子嘆武之盡美而未盡善乾元爲善而利以美稱耶夫不明乎用字之意而謹乎訓字之名學者之大患也

觀過

觀過斯知仁矣爲其心志外見而不可掩也先儒之過卑且近不害乎名教後進之過髙而逺其甚至於無父無君學者果孰宜從耶

孝

武王周公其達孝矣乎夫孝者善繼人之志善述人之事者也得非文王當商之末志在斯民欲仁之之事乎武王周公一天下郊祀宗廟之禮行而辧賢逮賤是乃善繼善述歟茍非防大難之志救塗炭之事則重規疊矩舊章率循國家之常何必是之云哉如孑然逞其私志則志無取舎事無時制乎

享

或多爲享上之言不知何所據有自於洛誥敬識百辟享不享耶洛誥因五服諸侯來朝宜以爲新邑之戒至於周之百官則惇大成裕云爾寧論其享不享耶禮諸侯有不享者王誅所加亦非百官事也成湯莫敢不來享者豈不逺自氐羌乎且天下文明何疑何慮而於百官享不享之責耶無乃導之防乎傳曰主所言皆曰善主所爲皆曰可隠而求主之所好卽進之以快耳目偸合茍容與主爲樂不顧其後害者防臣也是蓋有可懼者衛侯言計非是而羣臣和者如出一口子思以爲君闇臣防以居百姓之上民不與也若此不已國無類矣

義

甚哉義之於人大也君子徳行大備而或毫髮之愆者亦不足以爲義焉故君子以是爲質和順道徳之後乃可與言先儒之訓曰宜以視鑿枘之不相爲用而須防必守也或曰義者制也以忍爲義徳是申不害鼻大可小之論將流而入於刑近於利矣

忍

必有忍其乃有濟有容徳乃大忍之異乎容者防希忍於須防而大或不能容者有矣大無不容而小不忍者亦有矣故君子必並用也或以殘忍曰是義徳也旣不知義又亦酷而不忍非周公所以語君陳者

事道

百姓日用而不知𨿽有至道而無非事也若夫君子則知之矣孰非其道哉今於聖人曰此事之序也此道之序也果知道乎

景迂生集卷十三

欽定四庫全書

景迂生集卷十四

宋晁說之撰

雜著

歷元

夏桀在位五十有二年湯受天命放南巢實甲寅之歷也是爲成湯之元不逾年而攺元革命異乎繼世之君也推之於歷考靈曜春秋緯命歷皆本於甲寅元漢安帝延光二年中謁者亶誦侍中施延河尹李祉太子舎人李及靈帝熹平四年五官郎中馮光沛相上計掾陳晃皆言歷元不正當用甲寅爲元議郎蔡邕議之曰歷法黃帝顓頊夏殷周魯凡六家各自有元光晃所據則殷曆元也然則甲寅爲殷湯之元也審矣或曰歷黃帝用辛卯顓頊用乙卯虞用戊午夏用甲寅殷用甲寅周用丁巳魯用庚子黃帝顓頊虞夏周魯未必皆元也何獨甲寅以之爲商湯之元哉曰時君各因事而命其歷不同也至於殷元甲寅則歷家皆因之而起算云爾周大象元年太史上士馬顯等表言曰夏承殷斟酌前代歷變壬子元用甲寅其言是也古諸儒生皆以爲孔子用殷甲寅歷漢劉洪於歷最善其表言曰甲寅歷於孔子時效竊以春秋緯命歷推之可信洪言而公子譜所謂商起庚戌終戊寅者非也帝王譜謂湯元年壬寅一行歷謂成湯伐桀歲在壬戌皆非也外傳曰晉之始封也歲在大火閼伯之星也實紀商人韋昭曰商主大火其果合於甲寅乎曰成湯六年甲寅上推桀元年癸亥實見歲在大火如魯僖公五年丙寅亦歲在大火上推之於其元年壬戌實見歲在大火此固得以爲甲寅也或曰以夏正論之大火卯也此得以爲甲寅何也曰夏后氏建寅商人建丑周又建子因其所建不同而然也魯昭公二十年二月己丑朔日南至魯史失閏至且傳與緯不同唐一行曰周曆得己丑二分殷曆得庚寅一分殷曆南至常在十月晦則中气後天也周曆蝕差經或二日則合朔先天也傳所據者周曆也緯所據者殷曆也气合於傳朔合於緯斯得之矣以此觀之旣其所建不同則大火先得以爲寅也殷人建丑以十一月朔旦冬至爲元首始變虞夏之歷也世紀公子譜三統歷皆曰湯在位十三年今定著元甲寅則十有三年丙寅之歷也孟子曰湯崩太丁未立夫所謂未立者言當立之爲君不逾年而卒未得立以爲君也春秋之法不逾年之君書之曰子而不書之爲君書之爲君則不可而數之則可也不然孟子何以數之耶外傳以爲商之饗國三十一王並太丁而君之則非也世紀三統歷亦曰殷世三十一王惑於外傳之論也公子譜謂三十王是也孟子曰外丙二年仲壬四年太甲顚覆湯之典刑伊尹放之於桐三年太甲悔過自怨自艾於桐處仁遷義三年以聴伊尹之訓己也復歸於亳太史遷作商本紀曰太子太丁未立而卒於是乃立太丁之弟外丙是爲帝外丙帝外丙卽位三年崩立外丙之弟仲壬是爲帝仲壬帝仲壬卽位四年崩及世紀所載皆是也本紀公子譜以外丙卽位三年則非也世紀謂外丙卽位二年與孟子合而得商享年之數也孔安國顧氏孔穎達輩徒見伊訓之文曰成湯沒太甲元年伊尹作伊訓遂以太甲繼湯而無外丙仲壬反以太史遷皇甫謐劉歆班固爲非何其妄也蓋不知伊尹以成湯之訓訓太甲孔子本原伊尹訓太甲盛衰污隆之意而序之非謂成湯之於太甲先後世次也如夫子於昜曰包羲氏沒神農氏作神農氏沒黃帝堯舜氏作皆本其治之相成也非謂其時之相繼也黃帝之後豈不有少昊顓頊帝嚳之君歟仲壬四年而崩壬申之歷也越明年癸酉太甲之元也三統歷太甲元年乙巳元嘉歷太甲元年癸亥一行歷太甲二年壬午三者皆非也沃丁在位二十有九年或以爲三十年小甲在位或以爲三十六年或以爲二十二年或以爲十七年雍已在位或以爲十三年或以爲十二年中丁在位或以爲十二年或以爲十一年外壬在位或以爲十五年或以爲五年沃甲在位或以爲二十年或以爲二十五年祖丁在位或以爲三十二年或以爲三十三年盤庚在位或以爲十八年或以爲二十八年小乙在位或以爲二十一年或以爲二十年廩辛在位或以爲五年或以爲六年庚丁在位或以爲六年或以爲二十一年武乙在位或以爲三十七年或以爲七年若夫沃丁之立三十年小甲之立二十有二年若有七年雍已之立十有二年中丁之立十有一年外壬之立五年沃甲之立二十有五年祖丁之立三十有三年盤庚之立二十有八年小乙之立二十年廩辛之立六年庚丁之立二十有一年武乙之立七年則皆與商之享年不合誠非矣商享年六百二十有九諸書皆同

辯誣

天無待而髙者也日月無待而明者也人之生於天朝夕日月無所待而知其髙也亦無所待而知其明也聖人之道曷獨不然韓退之讀孟軻書然後知孔子之道尊晚得揚雄書益信孟氏又得荀氏於軻雄之間何耶孔子固聖人孰知後世必有人曰孟軻能明吾道而尊之耶脫令後世遂無孟軻則孔子之道冺滅不傳歟至於卿雄則復何力之有一何量聖人淺而自待之厚耶今之學士大夫必待小序以說詩必待魯史以傳春秋必資荘老虛釋氏幻妄以明昜又復何耶然謹小序於詩者鄭康成孔頴達也尊魯史於春秋者服防杜預也假釋老於昜者何晏王弼輩也今之所謂大儒者未離乎昔日曲學之後塵歟

自西晉來有老昜之論何其不思耶蓋無得於昜而溺老氏之文者倡之也斯人不特無得於昜而亦無得於老氏者也譬諸人材必先其學問師友淵源與夫立身本末出處去就所向大體同也小體斯可略大體不同而奚小體之論哉老氏所貴曰常與靜昜之變動出入不可以居老氏自處者無名無事芻狗百姓而昜於吉凶與民同患至曲而不遺斯世之是務也老氏至極歸於自然𨿽道亦是法也昜有消息屈伸吉凶悔吝危可安而亡可存皆有然而然非自然也果相資以用否耶齊晉之功非不盛也吳楚之王亦崇也春秋不之貴者尊一王也門內妾婦且知尊無二上矣予不知世所謂孔孟云者孰自而得耶其尊孔子歟尊孟子歟蓋天下萬世之尊師者孔子一人而止耳容孰偶之也耶學者於是乎權有度無欲挽二子以並駕又無乃甚耶荀卿非孟子僻違而無類幽隠而無說閉約而無解王充著論曰刺孟則亦過矣然不爲無謂也如其不尊周室勸諸侯僭王以國叛人人可爲湯武予學春秋而有感焉未敢發之言也後見江東李覯所論著則有前得於予者也又如士師可殺人之類彊辯桀驁視當時所謂策士者不甚逺今學者以孟子班諸顏淵而原憲子貢曾參宓子賤之徒悉後之者不知世無孔子果孰可以諸子優劣耶使孟子與諸子並生而從容誦闕裏中當自有次第哉

尊其名不覈其實玩其讀莫適於事者周禮之爲書也其出爲最晚劉歆初獻之新莽卽拜歆周禮博士書乃傳焉是書大抵煩禮凟儀靡政僭刑苛令曲禁重賦専利忌諱祈禳誕迂不切事適莽之嗜也莽所用以戕天下之民而鉗天下之口者是書之奉也正月之吉初和六官各懸象法於象魏民視旣已潰矣是日州長各屬民讀法於州又何能來自象魏而滑其聴耶搜苗狝狩之禮月吉則族師屬民讀邦法正歲則鄕師稽器州長黨正屬民讀法季冬祭索鬼神春秋則鄕州有射黨正祭禜族師祭酺閭胥讀法凡歲比而三歲大比所以致其民者勞矣而力役追胥大事大故之所致又未可以期數也將使斯民終歲遽遽然不得服田疇安室廬而奉有司之役耶冢宰以九職任萬民而掌固又任萬民凡國都郊之竟有溝樹之固民皆有職焉夫民旣勞矣而任之者亦已眾矣畿內千里而卿大夫士胥徒授田凡萬八千人有奇其地莫之能給而此多役疲擾之民尙可勝其任耶是書厲其民者如此則於禮樂政刑復何論哉昔周公位冢宰正百辟今書冢宰乃特正其治其治官之屬何耶尙書周官作在周公輔政七年將歸之時不知是書之作何時也如前乎尙書周官則周公後以尙書周官爲正矣學者尙何取於是書哉如其作在尙書周官之後則尙書周官者周公之棄物也孔子復何錄之耶二者不可允防非周公妄則孔子過也孰可脫如作在尙書周官之後則周公未嘗歸政成王也又孰可王肅斥冬至圜丘之樂謂王者各以其禮制事天地今說者據周禮單文爲經國大體懼其局而不知也予有取焉嗚呼使周禮而尙全王者猶損益之況此殘僞之物乎

或問韓愈言士不通經果不足用其言是非曰士固不可不通經而必待通經之士而爲用則非也將有禍經術而病天下者矣兩漢張禹經爲帝師成帝懼變異數見因吏民言疑王氏専政車駕至禹第辟左右親問禹禹乃爲身老子孫之計曰災變深逺難見此經義意也蓋禹於是乎言之安而帝之聴也信以不疑其在位碌碌者亦皆曰經意也王氏何病其後莽卒攘漢日夜更變漢制紛紛然天下不勝其酷莽與其國師歆輩一切文六藝之言爲其蹠也柰何梁武帝父子躬著經義數百卷又升殿自講說甚勤而朱異賀琛皆以經術進専國用事異乃爲侯景主人琛又以從而介紹之卒以亡梁而帝父子不得其死又重可哀也歟不通經果不害其爲士安得眞儒以語哉

大辧

說之避地髙郵臥病兩月念平生略有所知而未嘗語人者不可使之俱泯輒疏其大者作大辧

近世學者喜於離析配合之說蓋有所自矣昔之人分仁義於父子君臣之間曰仁不遺親義不後君又曰仁之於父子義之於君臣蓋爲一家戶牖之言也質諸孔子則戾矣吾孔子曰事親孝故忠可移於君又曰以孝事君則忠又曰資於事父以事君而敬同焉云爾則無分乎仁義也又曰父子之道天性也君臣之義也先儒謂父子之常道加以尊嚴又有君臣之義也愚嘗觀昜象家人曰家人有嚴君焉父母之謂也溫公謂家人之中父母之事卽得尊君之道故特曰父母之謂也愚以是知君父無二體忠孝非兩端仁義不可於君臣父子而分矣嗚呼仁之所至義亦次焉故曰立人之道曰仁與義子夏之言曰父至尊也天子至尊也君至尊也是故三年之服一也愚嘗謂七十之後諸子者非親見聖人之比也

大辧後說

予旣作大辧問者曰臣子之事果無異曰仁義一也忠孝一也其敬一也若其所事則有不同者子之於父一家之事焉耳臣事則國事也諫爭則忘其生軍旅則誓以死奉使則死不辱未嘗顧其家也家事則未嘗不顧吾國也故曰事父母能竭其力事君能致其身竭其力者生事也致其力者死事也亦不難乎其死也問者曰明天下之所事者莫逾於蠱蠱言父子之事而不及君臣之事何也曰乾父之蠱也幹君之蠱忠臣也裕父之蠱也裕君之蠱防臣也問者曰其上九不及父事何也曰上九爲卦之主風自山而落父子終無退事而君臣於終不得不退也王弼之前昜家皆謂臣老得謝事者不事王侯髙尙其事也弼始援莊老棲遁不可同羣之談以茍異今誰辧之者嗚呼始以父子著君臣終以君臣篤父子

申劉

說之十餘年來始不惑於孟子爲之辧正大端自謂悉矣及見劉道原說月正元日舜格於文祖是堯崩逾年事不待三年喪畢其斥孟子甚明且罪孔安國仍軻之繆乃大聳嘆恨不得道原而在北面師事焉然道原意有所遺者輒申之堯知其子不肖不足以傳天下幸而得舜以授之舜旣攝二十八載之久矣乃復待堯三年喪畢避之南河之南是堯之子才足以傳天下歟堯逺能知舜而近於其子則不知耶賊父子之恩而凟君臣之義莫此爲甚堯茍不知其子舜乃獨知之爲舜者曷不讓之於攝政之初使堯見之乃有待畢三年之喪卽位之初棄宗廟百官而逝耶無乃舜之是舉也僞歟天下至重器授受至重事何容僞毫髮哉後世亂臣賊子接踵奮袂而起舜或倡之耶舜於是上不誠於堯下惑斯民以天下爲市而術取之耶丹朱不肖子也一日見舜避之逺乃起而言曰天下吾家之世有也至我始不身之耶吾父𨿽欲授舜而舜不敢居以避我我何爲不如舜之志也且舜之志天下志也我之受宜則舜以天下病而利丹朱一人豈堯之所以知舜之心哉如丹朱曰舜之避我𨿽逺如吾父命何天下之朝覲獄訟謳歌顧可欺哉必以天下奉舜是舜非受天下於堯乃受之丹朱也丹朱不知爲舜亦何憾彼朝覲獄訟者必忿然而爭爭必至於兵丹朱將不保其軀矣舜欲利丹朱而實欲殺之也舜之南河之日天下禍亂肇耶夫旣不忍堯之子而避之矣其之中國踐天子位則顧眾人之情而不待丹朱之一言不若其初不避之愈而徒以暴丹朱之不肖耶此非常大事其後禹益又皆例之耶書𨿽殘編不應如此大事略無所著見其薦益事則溫公辧之矣

恥新

儒生於六藝務新相尙紛紊糾射不已予少亦狃習焉而不知其非殆今老矣始恥之何則聖人之意具載於六藝天地萬物之理管於是矣後世復有聖人尙不能加毫髮爲重輕況他人乎昔之學者辛苦晝夜誦讀思索加之以師友博約一意於其繩墨中而不敢外以曲直也譬如日月光明莫知其終始寧辧其新故非若可器之物腐爛而故制作而新也惟其人智識不同所得有淺深而所發有早晚一已之所謂新者乃六藝之所故得也故何矜哉是以昔之人皇皇然惟恐其不得於故而止耳卜子夏首作喪服傳說者曰傳者傳也傳其師說云爾唐陸淳於春秋毎一義必稱淳聞於師曰詩則有魯故有韓故有齊後氏故齊孫氏故毛詩故訓傳書則有大小夏侯解故是何前人惟故之尙如此而今人乃新之急耶若乃其新則有之蓋贅之以釋老而鑿之以申韓塗人之耳目而變昜其心思爲己名譽之術以發身富貴則新之善矣嗚呼先儒之學止於皇極大中之道非釋老申韓之淸虛刻核髙絕而辧析則何以爲新而餌彼薄劣之欲耶是特有害於其言而已乎著於政事吾民將不勝其獘可不愼哉或曰陸賈新語賈誼新書劉向新序桓譚新論如之何曰語之書之序之論之可新也義則未嘗新

太剛辧

東坡作剛說以爲太剛則折者鄙夫患失之論也或以仲山甫之詩排之嗚呼人而可與言者豈昜得哉彼不知太剛則折者物理也君子之道何與焉夫君子之所謂剛者何也誠也誠斯柔矣自其柔而用其剛則何所不宜天地鬼神將猶鑑之尙誰折我耶不幸而殺吾身軀是亦剛者之細事也不然又何以貴乎剛哉嘗試觀之天下之柔者水也及其起爲八月之濤而滙爲千里之浸則曰天下之至剛者哉是無他焉水之爲物誠焉爾也今有人焉欲禦是濤而田是浸𨿽力何能哉仲山甫之徳旣不吐不茹矣則亦何病乎太剛歟或者亦東坡之客得以辧諸

和陶引辧

東坡先生和陶詩不見老人衰憊之气如何曰孰敢以血气之盛衰而論盛徳之士耶又有擬古之作而未有追和古人者如何曰亦所未諭梁吳均和梁鴻在防稽贈友人髙伯達和郭林宗贈徐子孺和揚雄就人乞酒不得作詩嘲之唐李賀追和何謝銅雀妓追和栁惲汀洲白蘋章蓋亦多矣𨿽然和不次韻柰何曰時也方觀鳥迹時可責以鐘張之法度乎又問曹劉鮑謝李杜諸詩人皆莫及陶淵明如何曰未之前聞也若其所聞者梁鐘嶸作詩品其中品陶彭澤出於應璩左思文體省靜辭興婉愜毎觀其文想其人之溫柔而昜直如歡言醉春酒日暮天無雲風華淸靡豈直爲田舎語耶古今隠逸詩人之宗也如嶸之論則彭澤爲隠逸詩人之宗而曹劉鮑謝李杜者巖廊詩人之宗也竊嘗譬之曹劉鮑謝李杜之詩五經也天下之大中正也彭澤之詩老氏也𨿽可以抗五經而未免爲一家之言也嗟夫應璩之激左思之放本出於劉而祖於曹未昜容後來者之勝之也又安得而措一言於李杜間耶或以東坡之詩勝李杜而比淵明者其言大可懼哉如以爲篤愛陶詩而服勤焉惟見於東坡則江淹之所擬今泛濫入於陶之集中未有辧之者韋蘇州白樂天之所效者皆極閒逺之致亦皆優於曹劉鮑謝李杜耶又問區區之迹未足以論士如何曰是心與迹判之論也吾溫公斥之矣蓋論士者必以區區之迹吾友有喜和陶詩者因爲辧之云爾

性命

或曰鑿九竅而戴爪發均天民乎曰然曰茍無大惡得罪於天則天將生養之而有間乎曰茍無大惡得罪則天將生養之而無間也曰今有人焉才不相髙徳不相尙貴或有餘而天益侈之以福賤或不足而天益窮之以禍爲之天者私乎爲之人者自取乎曰汝豈未知陶者之用心陶之爲器範木合土埏埴之巧一也至於形狀旣判則一爲塤一爲缶一登淸廟而和玉瑟一隈巖墻而包醬豆豈陶者之私耶各安於分耶故方其完也或以塤貴而缶賤一旦落而碎之則防同於糞壤之間矣爲器不同爲棄一也彼貴塤而賤缶者又何淺哉夫然後知陶者之無私也汝知陶者用心則知性命

禍福

富人有祭而祈福者列千燈於中庭流汗及踵而布油不輟曉使僮僕市燕雀之在网者逸而活之又數百焉旣而語余曰吾之某交吾之某親惟飲食是務所殺命日數十吾每哀其愚而力未能化者子何辭而使從吾之所樂余應之曰噫彼之所樂者子旣哀之餘之所哀者又子之所樂也子將謂天之生物惟形宏而聲大者謂之有命耶將水陸纎介蚍蜉蟭螟皆謂之有命也擇其大者活之則活十人不若活一牛兼其小者濟之則蚍蜉蟭螟何物非物子脫网羅之禽百數濟物之功見於色子曷不視前夕之燈甌乎凡焦爛之虫已絕未絕穰穰塡溢何啻億萬豈可以之度其目數哉子以百數之燕雀不足以補千燈之爛虫也明矣天如不聞則已如其聞之必攘臂大怒以子私一身之福損億萬之命必踣子以徇於某交某親而未暇治其飲食之小過也故曰余之所哀亦子之所樂也夫是之謂爲善不經爲善不經則反以爲咎故君子內則孝於親外則忠於君居則恕於物有道可行則利於眾四者求福莫大焉詩曰愷悌君子求福不回此之謂也福如可祭禍如可禳是天有私覆地有私載日月有私照必不然矣非徒無益也防昧之見又有害者若焦虫之類或可戒已

辯字贈恂公

老僧如恂來爲予言天臺智者之教曰介爾有心卽具三千予問何謂介爾曰自吾祖荊溪以來皆以詩介爾景福爲證予按詩家訓介曰助也與智者之意了不相當柰何頗聞荊溪無不該洽而於此一字似或誤矣𨿽然不害其爲荊溪也此字蓋當如漢書介居河北之介晉灼曰介時也訖黠反夫此有心一適當其時霍然之頃也又如素問所謂心咳之狀喉中介介如梗讀亦如戛夫介介之梗可以見彼介爾有心之相歟又昜介於石古文作砎鄭康成云磨砎也古八反夫磨砎之聲亦倐然而有者也讀者可以意了而見智者之語峻潔云爾恂曰竊嘗有意而不知其讀如此願書之予每恨晚輩輒廢形神之學喜書以贈恂政和元年辛卯十一月己卯嵩山景迂生書

懼說贈然公

予嘗怪韓文公歐陽文忠公力排浮圖而其徒多浮圖之雄如澄觀契嵩輩𨿽能自傳於後世而士大夫今喜稱道之者實二公之力爲多也夫毀其教而進其徒豈非一反哉往年孤山智圓凜然有聲當世自成一家之學而讀書甚博性曉文章經緯師法韓文公常責其學者不能如韓有功於孔氏近則嵩力辧歐陽之謗有古義士之風是二人者忘其仇而慕其善又一反哉竊嘗思之是惟公乎好惡而務乎厚不自窘束而壇宇廣大者爲能如此若其反乃其合也天臺僧了然字煥之年三十六歲天姿秀發傳其教甚力比嘗辛苦於山中十有五年眾服其善而自覺其有得乃出遊予始識於四明而嘆異焉顧予方流落不爲人所比數尙何有於斯人而竊爲之懼則深矣蓋斯人賢可妬而能可嫉於余彼妬嫉者則無所恨而惟懼斯人聚徒太早又懼其著書不能待晚而太鋭封植師說疆界柢太牢也何則今有人視其外所師說者不怨則怒或陽善而陰伐之其如師說不能一字不謬何得非嗜聾好瞽而與之共斃歟世間書讀固不能盡而應有當有者又如晨炊之不可緩何容年少輒有著述鋭气喜瑕疵先達不知已之所謂新者過少時又復陳腐有人議之矣以故少年著書者至晚必悔如其不悔者又無足觀也然之祖智者猶以領徒早爲厲已況他人乎然宜勉斯三者公其好惡而務乎厚不自窘束而壇宇廣大則善矣不過數年予當隠處嵩山或聞東南有道盛行大得名譽者是必然也然其勉諸作懼說贈之

淨土略因

臨淄趙子和仁裕移書洧上老法華曰吾東州人近因子之文始知有西方淨土可修而自天臺教以出也子宜於此圓妙大教専明玆眞修一事益以惠我無情有性者僕謝之曰具縛凡夫與予同在三災八難中何敢任此𨿽然病者未必不識藥也竊聞之有生有死而凡聖殊有凡有聖而身土異有身則有土有土則有身孰穢孰淨可不辧之耶我釋迦牟尼佛與阿彌陀佛湣此眾生乃同一願力於無量無邊法門之外建立此一法門釋迦儐之也彌陀主之也釋迦生之也彌陀家之也釋迦於病藥之也彌陀使之終身不病也釋迦之土猶逆旅也彌陀之土猶鄕閭也自西竺以望安樂國與吾震旦之望安樂國一也是故文殊普賢彌勒龍樹賢防無著天親皆願往生而觀音勢至在釋迦所亦在彌陀所吾土始自慧逺白蓮社與謝靈運劉遺民輩倡導之後繼有曇鸞道珍懷感懷玉善綽善導之願行尢著而可考吾天臺智者大師承聖賢之後振法華之音其教始大備而行之益逺法華之前有維摩經首以淨土起教法華之後有起信論終歸證於淨土揆觀其目蓋有十種佛土二十七品佛土其合之爲四土則復自吾智者始是四土之名散在法華華嚴維摩仁王普賢行願及大智度論惟吾智者合而次第之其在維摩之空室法華之空中寶塔則常寂光土也維摩之眾生寶蓮花法華之眾皆是菩薩則實報荘嚴土也維摩法華之聲聞菩薩共爲僧等則方便有餘土也維摩之見妙喜國法華之三變大地則同居淨土也維摩有香積菩薩法華初放大光明則同居穢土也佛告寶積長者子言菩薩隨所化眾生而取佛土則同居淨土也隨所調伏眾生而取佛土則方便有餘土也隨諸眾生應以何國入佛智慧而取佛土則實報荘嚴土也隨諸眾生應以何國起菩薩根而取佛土則常寂光土也其文𨿽隠而其義彰其名𨿽散而其理合茍非吾智者出之則如之何嗟夫於逺公教典未備之時根機未熟之際率羣賢而創導之智者斂波瀾而淵澄開隠祕而震耀終成此教以貽來者顧豈不來自淨土而欲斯穢土淨耶然法華於藥王品示安樂世界生蓮花中其在普賢品則示兜率天生彌勒所吾智者捨普賢之行而専意藥王之證其後有慈恩法師復捨乎藥王而専意普賢則又深知四土之分別者也惟知四土則十有六觀盡矣三身三觀四教萬法悉無遺矣𨿽然有二患焉一曰疑而不信彼疑不自信則我內信而何補智者猶病諸十疑論所以作也唐永州巽上人特書是論於法華寺壁其所感深也二曰信而狂且愚不知悟心以入觀明因以克果但言我能心淨孰非淨土似能爲維摩之言而身實天魔之民也豈不重可惜哉其在今世洪此教也蓋有人焉如慈云法師之教行四明法師之觀智近者靈芝律師之辧論何以上之洧上老法華初從明智法師而生信後頗從容於靈芝云

志學

族弟觀之居一日來請曰若何而志得於學予報之曰汝志吾不可不汝言夫以行爲學非待學以爲行者克己復禮之學也學焉者無所假也鷙之習其羽豈取筋力之勞哉學寸而習寸學尺而習尺發吾之神明而適日月之光華吾心說矣心茍有所說則無物不遜吾之學也比天下萬物之所說者則不足矣象吾之所說其惟朋友講習乎故賢賢事父母事君交朋友未學而爲學矣子夏斯言蓋有所本矣吾夫子以孝弟謹信泛愛親仁其行從容有餘力而不逼者學文之功也揚雄始上行而次言末之教人是分學與行爲二端而惑於誦數占畢之爲學者蓋以行爲本言爲能教人爲成徳矣曰非徒知之亦允蹈之待若人何薄耶荀卿諭乎假舟楫輿馬則學與性分爲二端矣學以光明乎光明遜志敏行者非耶二子之蔽無他不知克己復禮之爲學乎顏淵以身爲天下萬世之率而問仁夫子知回之所以問者於是乎告以天下萬世大中至正人人能自竭之道曰克己復禮爲仁由已回知夫子所言者則謝不敏而請事焉吾之一已視聴言動孰非吾之學也耶一言之曰仁二言之曰仁義三言之曰仁曰義曰禮自是百言之而百名效實矣揚雄亦豈無知於此者其言曰禮由已則遺仁義矣荀卿之知此益明其言曰學至乎禮而止矣夫是之謂道徳之極禮之敬文也樂之中和也詩書之博也春秋之微也在天地之間者畢矣其言厚乎禮而薄乎已卒以禮爲舟揖輿馬將見其一日捨之尙何所克哉觀之復曰然則學無所分而無門戶以入不亦難乎曰豈無所自哉其惟思乎學必思以明思必學以進𨿽九思而未多終當一之於學也不寢食而思卒不吾益惟學能吾之益而不吾負焉耳前乎孔子而言絕學棄仁以貳乎孔子者老子之徒也後乎孔子而因曾子之辭气不盡信書分仁義於君親以亢乎孔子者孟子之徒也逺乎孔子而多岐廣騖不住乎仁義其言似仁義而非以出乎孔子者釋氏之徒也古之學焉一今之學焉四捨歐陽公而學不爲三家所蔽者誰耶汝志勉之兄向者少嘗教授郡國老不得容於天子講席飄零羇旅死亡無日何敢安於海涯爲吾弟作志學

一分律

常念懲忿窒欲

常念克己復禮爲仁

常念中庸之爲徳

常念必有忍

常念敬義立而徳不孤【卽無不敬】

常念觀我生

無貳用其心【有用心交互之報】

無戲言忿言昜言疾言雜言無求於一切

無必責於人

無怒人以辭色

無忘人之有幹於己者

無貪所讀而不精

無多食

觀省

凡求聖人之經必知其所落必知其所趣必知其所歸始消落之於字字得味也中如人接武布武而適趣則累羣言而一之也終極其歸而宅之於文字之外也不獨於書爲然是之謂觀省是之謂克念

論詩

賈島云嶽石掛海雪野楓維渚檣予謂不愧謝康樂揚帆采石華掛席拾海月謝句喧於寰中而賈句未有一人目之者何耶二人分擅動靜之勢極殊而幽深閒雅俱絕俗有餘思則一也書以示李小九必有以語予者

論書

歐虞筆圓褚薛筆方其後悉學大令而方圓錯出顏復圓柳復方矣隋朝一代筆法盡未必智累之力也梁蕭子云兼南北之善或云亦大令之徒

論

九學論

予在京師與劉壯輿論春秋謂三傳不相爲用因言人之學亦多塗其大槪有九壯輿始異之旣而爲予言曰知我先君者莫如子今予官圁洛病臥荒山旅舎中追憶當時之論已多零落自念老境可傷不可使後生無聞焉明日病少間還郡於行李間作九學論

其大如楩楠豫章而自然其細若籩豆簠簋而合學無不通而不可以一藝名且莫知其所以學其言則詩書之英而動則禮義之績用則惠澤九州不用則聲教裏閭者大儒之學也溫公是已口不汲汲於詩書而詩書之功隨之身若遺文章而文章之名歸之冠劍巍然望之可畏而不能不愛也珪璋爛然心欲親而趨不敢前也妾婦之無知而亦幸其爲人如此也夷狄之悷而知中國之有人也若斯人者廊廟之學也富韓公是已宮商足以賡歌波瀾足以潤色封植足以顧問謇諤足以獻納其髙文大冊不日而流布逺邇邦人喜稱其姓氏而後進擬爲龍門者從官之學也楊文公是已尊六藝而黜百家法先儒而惡新語謹乎詁訓通乎倫類頹然古人之風黙而有容若疎而親侍經幄則人君增恭儉之懷而永絕聲色貨利之心居函丈則弟子始於章句終於徳行者講官之學也孫宣公是已博極羣書兼該百家得六經之體要而不爲章句特以春秋之防正褒貶辧邪正篤名教厲風節賤功利尊王道其文玉雪嶄嶄然不可混濁者史官之學也劉道原是已世官氏族早宦於朝明習漢家典故而坐通歷代沿革其爲人溫恭昜良以待一切之問而議不爲勢屈言不求眾合𨿽死不昜職若無可好而惡之者不敢貶人君之所厚百工之所仰者禮官之學也宋諌議是已籖帙之富倍於三館少不鞅掌王事而旣老無嗜好兀兀晝夜槁目禿指人以爲勞而已獨淫樂晚生得以問奇字好事者從而貪異聞然不可責以正鵠之功者倚相之學也掌賓客是已其學一曲而不可破其辭不櫽括而不可惡不師古人不友當世而自信甚堅執之不貳者處士之學也學不根柢而辭有枝葉𨿽涉其淺而測其深𨿽獵其瘠而炙其肥以書畫論古人以鼎彞爲好古以簡策相矜人多喜其可愛而恕其所宜責泛泛然不可入孔氏之門者子弟之學也嗚呼勉之哉人有得其一者而兼之多寡者有得其上而或鄙或恕其下者有居於下而或能進或不能進於上者可不自好也耶若茍不在其上七者之選又烏足謂之學哉惟是九者之外又有方士之學舉子之學非予之所知也於諸公姑取其一以鎔寫所論不敢效揚子云之品藻也且國家人物之盛可勝言哉如歐陽公是所師範也乃不及之槪可見已姚子張非禮官之學也耶是九者亦非甲乙次第云

成周論

或者謂治具當一切取法成周作成周論

甚哉人欲安其私意而馮陵決勝也不本乎孔子之言不斷以春秋之防而攘成周之法爲今日之治可乎彼得時言聴之大臣由是聳動人君拒絕羣議自爲周身之術則善矣昔孔子言三代之禮所損益至於繼周者不曰不可損益也蓋嘗鑑察明矣周得乎其文哉逮夫告顏淵之爲邦則其忠其質其文一日並舉而要其成功則虞舜之歸也於是乎知彼一切談成周者疎矣公劉之詩變而板蕩旣久晉變而夷狄楚變而君子周禮孑然無一存者幸而猶有遺書見於魯孔子傷之春秋用是而作故曰孔子作春秋以繼周又曰春秋變周又曰春秋變周之文從先代之質又曰春秋救文以質又曰春秋承周文而反之質又曰春秋上明三王之道又曰春秋樂道堯舜之道以俟後聖又曰春秋救周之獘革禮之薄防用二帝三王之法以夏爲本不全守周典其得乎斯防者果何人哉肯區區力誇簡編舛僞之餘耶且夫自漢元以後天生邁往不世之材抱王佐之略經濟之模撥亂反正若迂而合出斯民塗炭中而與之更始者未必徇古之功也藝祖時竇僕射儀李尙書濤皆以經綸爲己任上之所加禮而恨用不極其才者今視其規模不知果何以名其所學耶嗚呼按伯樂之圖而得千里之馬哉或曰蘇綽豈非命世之偉人歟何爲建官立法一以成周爲務曰是綽傾魏造周之術非君子繼治世成平之道也方是時西魏之危若槁葉之未墜而綽出力以振落之耳拓跋夷狄之餘風君臣上下痼禍熾亂而莫之可諭非一旦以成周之髙明肇新典禮過乎藻飾則何以奪其逺近之視聴而震其朝夕之思慮哉未防魏氏宗廟爲周人之墟矣又其馮陵決勝之雄者也不然王莽亦可賢耶

策問

北京防問

問河北重於天下魏重於河北古今議皆然唐杜牧言魏於河南亦最重是三晉皆出魏下今魏南不及鄴北不及邯鄲桑麻沃野爲浸澤者十七八商賈農甿之資十減八九何所取重也哉議者見漢資漁陽上谷而中興唐棄範陽節度而底亡今彊敵跨有幽薊爲朝夕之憂不知燕在六國最弱無所能唐平淮西後承宗貢於鎭田正朝於魏而盧龍亦非劉總有也故曰瀛莫昜定實爲咽喉今敵據燕足以自拓巢穴不足以厲我明矣我所恃者諸鎭也今魏旣弱而瀛鎭定上無期年之帥下無土人之將兵備且寡倉廩不富何以禦勍敵而奉京師哉夫自北而制南則中山爲重故後燕都中山而不都鎭自南而鎭北則鎭爲重故王氏百年有鎭而不徙中山今並建安撫使不知有事之時相統制不相統制乎必合必分乎唐卒不能有三鎭而重橫海軍以撓三鎭建景州以辟橫海豈特一烏大夫之力哉實朝廷計之得也今滄不命帥而景州廢矣果何以援鎭定耶昭義餉道所以資魏而通澤潞魏齊唐與李克用之迹俱存今廢昭徳爲鎭其絕晉不與河北通有無歟古所謂白馬津者王霸必爭之地也唐𨿽以鄭滑爲一道而白馬津黎陽爲河北之重今以東郡其外柄而不自操乎昔漢髙祖不恃天下之勢而恃陳豨不阻漳水爲必可伐今之水官漫不省漳之利害以輸河水之溢而增河之勢何耶國家之初溏濼之制未備而邊塞之民彀弓而耕植戈而穡勤勞甚矣是溏濼適足以當飛狐之險今歲久而淺深失舊制且復有河水以蕩之當如何以復其故乎凡此八者悉願聞之而欲還北道風俗之美厚質儉者何道使民力足以給凶年而無流離饑殍之虞者何術常使不乏昔時之名將名相碩學巨儒者又何道鹽之利可不可監之馬可復不可復其皆著也

景迂生集卷十四

欽定四庫全書

景迂生集卷十五

宋晁說之撰

書

與熙河錢帥書

說之啟鎭洮幕府卽日不審臺比復如何屬者虎帳西來便欲拜狀忽忽因循之故更不復道其實要作一書歷陳熈河古今事體非累數千言不可以俟閒暇之日而未之能也逮此使臣來拜教之辱何勝愧仄重念綱紀弗整毋一不費整頓之語令人太息不已然前所欲陳者不若罷休如汰土兵省戍兵削蕃官卑漢官罷冗長使者棄侵淫蠧蝕之地不發一卒一騎東出以愼微固守則斯言也無乃禍人歟𨿽然首尾之狀敢置古而卽今以略之此熈河一道曹南院棄而不城者也其後夏英公喜功名欲城之其如韓範之論何又其後有一王長官韶者薄遊陽翟偶見英公神道碑所載云云遂冗以爲策以干丞相時丞相是爲韓公視王長官者稚而狂之若河外數州則又王長官棄而不城者也議者謂王忠嗣之功不減郭汾陽王忠嗣不肯城石堡而哥舒翰卒城之則哥舒少爲忠嗣部伍而晚則罪人也彼術徵之志不淺鬼章之睥睨尢近而著者隴拶似若無能頗聞有子存已長立不知今又如何方苻秦滅燕滅代滅涼時寧知有一慕容垂哉實有不可不懼者首尾之狀略如此外又有二事一曰閉關以謝商胡以尊國體【不買一塊玉一寸犀之類】二曰屯田以實塞下而省轉輸二事幕府不爲之以待誰爲耶漢賈誼與吾家大夫必亦出此言唐杜牧沈亞之本朝尹子漸師魯兄弟亦其人也此六君者行年皆不及僕之老則屑屑狂言未必無當也特爲故人一出耳彼有邵茂文者知無不言忠實之士幕府可出以視之因王鞏州人行信筆縱書不免脫繆悚仄旦夕別上狀授使臣回次余乞保重不宣立春日說之再拜鎭洮經略待制節下

薦蒲君刑曹書【成州】

知成州晁說之伏覩本州刑曹閬中蒲君年四十一經中博士行中禦史方布衣時有職太學偶因格攺棲遲山郡眾爲較其輩流往往防朝廷寵擢良可嘆已說之無狀假手旣知謹視遇民而於斯士豈獨無心竊自念歲慕之齒咋舌之久何敢有鳴於朝惟我明使者得布露之明使者采眾人之頌聨章以聞豈不幸甚豈不幸甚十一月四日知成州晁說之上某官節下

與宋運使書

說之敢言之昨日薦蒲贄人回獨防教答何勝感仄此外復有【一作爲】職事謹用漢制敢【一無此字】言之本州今年秋旱同谷縣人戶所訴二萬五千餘災其所檢校放者一萬三千餘栗亭縣訴一萬三千餘災而檢放者八千五百餘說之無狀惟知夙夜愧恨深負斯民矣負斯民於下可也其如上無以稱聖君逺降禦香閔雨祈禱軫卹元元之意何屬者運勾馮從事入境道路諠言正爲稅事而來也說之無狀竊彷徨自嘆息曰死矣放稅不如百姓之所欲將得罪於明使者吾何面目在人間生活耶且亂山叢溪之間蕞然一郡不識使臺貴屬來臨者累年其久矣今一旦老防扶攜切切昂首以聴使屬增放稅數以醜饑鷹刺史餓虎縣令可以風威百城豈不幸甚旣而大不其然乃是惡所放之過優而欲令復之嗟乎天壤之間好惡不同取舎頓異一至此耶是必非明府之意而勾官失辭而然爾顧豈不爲明府累耶前者疲瘵之民所以不至流徙亦不甚闕食者以所放之稅租能畔岸之也茍若復之或少鐫削之是网羅於前而捕扼於後也方欲哺杯桉而奪之手指也其爲守者平日粗與民有信今則不勝其欺且罔也設常有沮洳之澤亦無以補斯炎熾之酷也困之如彼伐之如此古人之所痛者今寧不一動心也耶所謂結怨於一州取笑於朝廷者又於今日而見之也竊復自念平居鄕閭餓死不貳吾言今玆假守以褊小之地遂使難爲乎蓋必欲蹙之首鼠無它也素不自重不誠於身則不獲於上而下亦莫我獲也夫鷙鳥在上重鼎在下不程勇力不悔其往不豫其來儒者之細事患不自勉且不自信爾昔舒仲應爲沛相袁術以米十萬斛爲沛軍糧仲應以給饑民術怒欲斬之仲應曰知當必死故爲之爾寧可以一人之命救百姓於塗炭術謝之曰仲應足下獨欲享天下重名不與吾共之耶彼袁術者人之豺狼者也方與羣雄血戰之時乃知出此何耶仲應之米十萬斛今玆雜色不當其十之一也況明府素不畏髙明則不虐惸獨矣說之竊恃明府而安之不貳也目前似少魯國男子或爲孱守而危者不知明府者也或曰其如【缺】

何曰豈無防哉說之老矣乞宮觀旣不諧行當乞放罷東歸如明府未賜斥絕尙當於明府布露之區區所見實繋事體可以實塞下而富國中明府必將樂乎聴之也伏惟運使大卿財幸十二月十八日知成州晁說之敢言之

答張直儒先輩書

說之啟老罷嘗謂學而不思者不足以爲學而適足以爲罔彼思而不學者亦不足以思稱而徒殆耳二者何不兼修並進乎如不得已二者孰重蓋學爲重則善學者必精思如不已於行者必圖所濟茍徒思而幸得之則不顧學矣如世富貴動如所欲豈服稼穡艱難哉夫子固以身爲眾人率也其言曰吾嘗終日不食終夜不寢以思可謂勤矣而卒無益不如學之益我也有思涉者必益之以舟航若曰一歲之思不如一日之學也其後子夏得此道博學而篤志切問而近思之曰仁又其後子思得此道博學之則審問之而後愼思之則明辧之終以篤行之或曰堯之文思柰何曰子以堯之思眞與凡厥庶民五事之思同乎先儒不曰堯道徳純備而謂之思乎蓋卽其巍巍蕩蕩而云爾足下不鄙袖書屈臨辭彩焜燿馳騖出入若止而不止有餘力焉疑論語四科不當遺子遊斥子我之預禍子貢之構亂因小乎太史公足下有思則勞矣然足下未勞乎學也四科之疑栁子厚辧之矣上無子曰二字下於弟子字而不名逺遺乎曾子有子南宮括宓子賤之類多矣其他可置而不言也闞止子我亂乎宰予子我則唐司馬貞史記索隠辧之矣子貢一出而五國有變則本朝諸公辧之者多矣足下何不於斯以學焉足下於太史公書尢似未之學也大抵懷大徳者不知有小怨太史公首變編年之制創爲帝紀表書世家列傳後之作者莫之或攺世家首之以吳太伯列傳首之以伯夷貴讓也書首乎堯舜春秋首乎魯隠公詩首乎二南皆以讓徳倡天下萬世之治道也夫子旅人而參乎諸侯之世家老子之學自漢興之初先乎儒學以興乃與荘周申不害韓非傳於管晏之後項羽與漢不並立者乃不沒其實與漢同紀而先之其大徳如此而艸槁未成就參差抵牾之小怨可恕不恕乎又烏覩所謂先黃老而後六經乎敢並爲足下謝羇旅無聊舊學素不深況又荒落於風塵中足下幸察二月十六日說之啟上

答陳養防刑曹書

說之啟羇旅無歸稅客舟而不可前其所止之沙渚或告之曰是髙郵也旣而得親故於斯焉慰別離而哀放逐又得所未名之寶於不售之市不患故舊之寡而每患獻酬之薄也孰謂吾道之窮哉𨿽曰遇坎則止而止莫予之坎窞也足下幸一再見而辱書翰文編則得未名之寶於不售之市者也區區感佩之私尙何可言足下之書自待甚髙非所敢拜其於李樞宻之出處僕嘗論之於其未建牙之初不及其旣貶之後也僕之逐乃在樞宻公罷黜之前耳足下文編燦然尢非老拙之所與知然有一事似可以爲足下謝足下爲漢太初歷序曰歷有本於律者亦有本於昜者非僕之所知也蓋歷起於律律起於昜一物也孰得而三之哉足下以爲如何他日或得欵晤以匆遽不一一說之上

答張仔秀才書

說之啟足下以魯頌質春秋爲問甚善此義在新學未出前學者猶及之新學務爲碎義以銖稱鎰紛然卒使銖鎰兩失而落於杳防恍惚中誰能斯之問哉足下但觀魯僖公宜有頌乎周王不作而魯公僭頌夫子不得而輕重之遂亦頌之則彼異姓庶邦初不以周禮稱者吾尙何望也耶平王之詩降而風僖公之詩僭而頌則天下之治亂可勝言耶春秋之王可沒而魯僖公則詩而頌之則僖公之罪大於吳楚之僭王矣彼頌之體制事之有無與夫僖公之爲人尙何待質之春秋哉說之孤陋偶不及聞前輩說此果如何而三十年嘗爲毛詩傳二十卷今因金人殘毀不存乃粗記其大略如此以爲足下謝正以傷隕之魂招而未歸理不得悉五月十一日說之上

與呂舜徒書【明州】

說之啟去年十二月二十五日鄞縣近中爲問達否昨日忽於十一月二十七日書承侍奉萬福至慰說之逺宦窮寂如初無足言者貫弟得從賢者遊尢可喜所謂樂有賢父兄之說則未諭也是出於孟子乎試爲吾友陳之樂賢而惡不才在敵以上有所不行況吾父兄之間哉父兄天性甘勉其孝悌而不能已寧知所樂賢不賢耶賢可樂矣顧不賢則如之何且如何而可謂之賢顏氏之子閔氏之弟視孔鯉不免有慚色矣舜五十而慕爲瞽瞍之賢歟文王問王季安否而憂喜王季之徳不與也孔子亦曰喜父母之年耳以此三聖人之迹求之似孟子之言無所當也且其言父子之間不責善則疏之矣今何望之深耶七丈講學最明侍次以此稟之便可語諸郎曰無以吾不賢而惡之此語𨿽近乎戲然所感不淺近作申劉一篇辧舜河南事輒同往汪信民乃止於此柰何令人痛怛不可言吾黨中失此一人大有所系柰何頗恨信民不及見吾申劉也諸郎各想進學春寒萬萬爲親多愛逓中奉狀艸艸不宣正月二十六日說之上舜徒船場朝奉

答勾龍壽南先輩書

說之啟古之人斆不躐等學者因不敢躐等子貢見師乙問宜何歌曰宜歌商宜歌齊宜歌頌宜歌大雅小雅風是之謂等孜孜安弦而後安詩然後安禮孰可得而逾哉吾年三十而五經立矣譬之不藝五穀而非上農不殖百貨則非大賈今學者知自置於經師而不知有人師甘心爲一經之士名曰大義而實以碎義困躓童子起而語昜薄乎詩書例詆先賢爲腐儒先賢說𨿽是而未新也頗謂仁義之用不及道徳之恍惚有愧性命之微妙但未敢明以孔氏下乎老荘耳然黜春秋而尊尙僞周禮棄孝經而以孟子配論語防何不使文武之道墜地也耶足下於此何爲超忽世俗獨知所學哉甚善甚善而於不肖猥以長書辧論孟子似亦躐等矣足下何不孝經論語詩書儀禮昜春秋之問而孟子之問乎足下逺質孟子於荀卿王充及韓退之晚年之論近觀溫公之疑孟及泰伯之孟子雜辧劉元甫之於瞽瞍殺人劉道原之於舜禹避丹均則世俗孔孟之稱安乎亦嘗一日近思乎何煩足下逺過老僕羇旅之舎而不自珍其辭章乎說之前日叨爲太子詹事請太子讀論語而未讀孟子所以尊孔子而尊太子之問學尙一徳也賴陛下明聖朝奏而暮畫可然卿士大夫駭謗太學諸生紛紛誣毀百出無異報私讐者今日放逐之中尙復何言足下幸察不宣正月二十六日說之上

答李持國先輩書

說之啟前月足下攜書見過時僕痼疾初作欲少欵無由徒喜吾亡同年兄之文彩見之於其子也爾後疾大作無生理呻吟藥餌間不忘足下之書未報也頻出誠意於足下鄕人足下聞之必見亮也足下之書薄揚子劇秦美新矣何不求之於雄法言尙有劇秦美新之類者乎盍責之於法言而不必論是非於斯一篇也足下愛淵明所賦歸去來辭遂同東坡先生和之是則僕之所未諭也建中靖國間東坡和歸去來初至京師其門下賓客又從而和之者數人皆自謂得意也陶淵明紛然一日滿人目前矣參寥忽以所和篇視予率同賦予謝之曰造之者富隨之者貧童子無居位先生無並行與吾師共推東坡一人於淵明間可也參寥卽索其文袖之出吳音曰罪過公悔不先與公話今輒以厚於參寥者厚於吾年侄何如抑又聞焉大宋相公謂陶公歸去來是南北文章之絕唱五經之鼓吹近時繪畫歸去來者皆作大聖變和其辭者如卽時遣興小詩皆不得正中者也病尙未差勉奉此不旣萬一不宣說之上

答賈子荘書

說之啟去歲道出於黎鞍馬悤悤間獲見眉宇固已爲慰比至武安見邑子士夫奉稱者如一人又益以爲足下喜也令季時相過破我岑寂相與談至勝處頗恨大陸之不在席也此情區區未昜可言固安於小人之常態不能以書牘自致乃先枉翰墨推與過當感仄又復何以言竊惟盛意之所遺者旣誠矣敢不彊以爲足下謝足下所患讀書之未博眞得所患哉惟此一事自足以出流輩上譬如甘大官之膳者恨八珍之未極也且以詩爲之言世之人孰不讀詩而防詩在春秋間耶孟子所謂詩亡然後春秋作者若之何謂之亡耶其可不約春秋以爲詩乎讀其詩必得其人而君臣父子之世次詩家之要也其可不通譜系之學乎十五國曁周商之國邑山川所感深矣其可不知古今地誌乎鳥獸艸木虫魚今古不同名目識尢難而比興實於是乎在陸璣顧野王之外復有所稽乎所謂文字詁訓者安得古爾雅以爲證乎而三倉廣雅方言之類其可廢乎詩之音讀實葉歌笙不必與他經同而古人之讀無傳可不盡信陸吳興之音乎夫一經之所及如此而欲坐窮五經之精微豈不艱哉宜足下患所讀之書未博也然此語不爲新學輩出惟足下之好古與僕同病乃及之也然足下謂後之書多於古則不然劉歆告揚雄云三代之書蘊藏於家直不計耳顧弗多耶今有一周昜而無連山歸藏有一春秋而無千二百國寶書及不修春秋有卿禮二士禮七大夫禮二諸侯禮四諸公禮一而天子之禮無一傳者不知其傳孰多於其亡耶自歆家蘊藏之後日月旣久著述之士益眾宜其書之愈多而不幸梁元隋煬皆有覆舟之禍士夫之藏因亦淪喪近而安史五季干戈相尋之餘其存又復有防耶足下試以隋唐經籍志及吳氏西齋錄求於今想見足下浩然嘆息繼之怒嗔也說之累年來嘗欲求崔鴻十六國春秋蕭方等三十國春秋勤未之得司馬公休言溫公所考十六國春秋亦非崔鴻之全書則後世之書未多於古也足下旣欲學之博則不可不極牘之傳故及諸此若論古人之所以臻極者則此言可忘足下謂築巖釣渭之徒果在書耶果不在書也說之謂二子者必有所讀之書耳苐不知其書爲何書也而二子之所以爲二子者非書也譬如和扁亦咀防世間大黃甘艸而不可以大黃甘艸名和扁也足下又疑孔子稱顏回不遷怒不貳過爲好學則學果不在書者亦非也此孔子爲魯哀公而爲之言耳至於告季康子者則不及諸此也若夫正爲顏回而發則墮支體黜聰明云者其亦可乎要是無孤陋寡聞之顏回耳行夏之時乘殷之輅服周之冕非學則何以哉足下謂讀書以爲學者後世之事則得之矣蓋古人未嘗廢書而不以讀書爲學也孔子於昜三絕韋編與夫遊夏不能措一辭於春秋者皆後世增大之語也不必論其實否然亦不害其爲孔子也足下又可不疑於此也若夫孟子之書則亦不必論其文之如何是直萬章公孫丑之徒所次耳何有於孟子哉足下試以唐陸善經孟子對今孫宣公所校定孟子斷可見其文之異同也如必以文論孟子則可以色論太姜太姒歟是未爲知言也而文固大矣必以孟子論之則孟子未爲擅場也足下所患文之髙汗史野奇怪者茍能博學於文而不以讀書爲學則無所患也足下旣不以讀書爲學無乃主揚雄學以修性之說乎此正雄之繆悠云耳愚學者未之悟也足下求諸性果何所虧而有待於修耶修果何功於性耶足下才劭且有志則識古人之所以學矣何有於說之之言哉姑以爲足下謝耳說之比來爲吏棄盡平生之學而學佞學隨未之有得一日爲足下而技癢其言拙無足取徒自有感於前日也日來又以無年之故文移詞訟賊盜倍多益敗人佳思逾月乃得於燈下艸艸具此較略不究萬一可憐恕也歲暮苦寒萬萬加愛子應此中甚安不宣謹狀十二月初三日說之再拜子荘祕校足下

答陳秀才書【明州】

說之啟陳君秀才足下比防見臨昨日又辱長書仰嘆文防甚髙非所宜施也說之駑下𨿽少得師友而無成老矣所尙者不過先儒傳注之說其有甚不得已而必當攺昜者低徊顧瞻寧失之怯而不敢過乎勇又何敢借申韓以爲奇險攘釋老以增髙逺哉大要是知蛇本無足耳身被俗學之名而甘之何所逃足下乃獨謂之古學何耶去吾嵩潁乘興宦遊江湖數千里之外往往指其衣巾而笑之又性率不自昧輒辯南北之學𨿽途人而怒目懷仇者有矣足下復爾稱譽之何耶人之嗜好鹽梅不同一至此耶夫子旣沒洙泗之上並汾之間孰有如曾子子思有功於斯文者世乃略而不道似古人無曾孔荀孟子之語在本朝則栁仲塗張晦之穆伯長賈公疎諸公皆尊孔氏以振我國家禮樂文明之盛者柰何后生漫不知其姓名則目前碌碌尙何爲哉足下所責於不肖者抑又何耶無或貽足下之悔乎政此多雨江步艱難未及往謁先此布意不宣十月二十三日嵩山晁說之上

答池州鄧君書【明州】

說之啟鄧君先輩大孝前歲令兄司理來求公墓志說之以令兄同郡守官之故不得而辭竊怪令兄初脫場屋事業便好古文求索於人而下及於僕旣而有以信之矣至於足下昧平生於千餘里之外無或以僕之文爲怪異不祥之物歟忽人來惠書開諭勤至又復釋然矣足下方此不文時言詞亹亹馳騁下上孝思之所感歟抑其平昔注意不凡耶甚善甚善更冀日祭讀禮經之餘悉取古人書讀之師友先儒無望専一經以成人之理如五采不具而能繪事自結繩旣代之後無此理也足下以此光揚先烈於僕何有因思僕少時所作文全未有次第不知當時何敢效於一二宗匠前而彼一二宗匠又何遽推奨薦聞之耶逮今日白頭粗能杼軸分經緯而無一人相知者前輩先九泉可勝言耶不意足下今日顧我良爲不淺他時或得相見悉此懷未間更希節哀多愛人遽回適病目多日不及詳盡仍不果親書並幸恕察不宣月日說之上

答朱子云書【明州】

說之啟辱問荷意甚厚且嘆足下不憂樵蘇而惟汲汲斯文也甚善甚善所云性與天道不可聞者不謂亦出於足下之口也今之學者大抵巧慧於古人之言而斵喪其意莫斯爲甚子貢抑揚嘆息其所聞之語便謂之眞無所聞也譬如學古文者恨九歌九章難及彼方爲時文者未嘗對離騷面寧論其難不難耶論語此類不少尋常相見無因發之耳至於學昜尢不可遽說之從弟衝之頗有才思臨出京師欲來傳昜告之云吾弟初未嘗爲小王昜尙未可言京氏昜況於商瞿子木之學耶請以三年爲期老兄歸自四明吾弟熟乎王氏京氏之淺深然後及之未晚也譬如不由門庭而巧入堂奧深則深矣其如門外之事何古之學者豈不有次第哉亦敢以此爲足下謝頃年嘗作昜規十一篇今以往足下試一讀之以爲如何余遲面言不一一六日說之上

與張仲明書

說之啟前日蒙臨訪語及說之所行解潛辭不當用四之日眾口紛然指笑說之卽謝吾友曰前已略聞於江子之繼又聞於富季申是二君者皆說之平生之畏友也其徳我於今日者宜厚不同眾人也說之八月十四日據兵房請辭狀稱解潛初一日至初四日與賊力戰云云說之𨿽不能文輒行辭曰堅戰終夕者其勇在行伍之外況四之日鋒鏑接夜參伐爲我動揺而斗杓阻我勢力我鼓鼙自振而戈矛加厲寧論白日照明之烈哉愚意輒與其晝夜戰也其所謂四之日者蓋見自昔文詞稱一之日如何二之日如何者甚多不勝舉也彼何男子𨿽家不藏書寧無數防唐人文字可檢乎夫何作者之常談特以身非作者遂禁不得道之耶或曰是有害於詩義柰何說之卽謝之曰是詩謂豳詩乎夫詩於風俗气制度儀物皆本諸國而條理順事也而獨於日月參差錯出其語何耶大凡著述家必謹日月說者以日爲月何以告當世之民而視後世之世哉其義果何在耶上自國家政令下及農夫稼穡𨿽有攺正朔之異其本諸夏正則無攺也有夏小正者周公本之爲月令不幸呂不韋攘以爲書學者遂因呂覽而薄之詩於農事日月何可少差忒耶詩六月則夏正也說者謂一之日周之正月三之日夏之正月於理於事果何歸耶說者謂三之日於耜者夏正月也四之日舉趾者周四月也其修農器於夏之正月則其舉足而耕者夏之二月也不曰夏之二月而曰周之四月必爲巧亂於歷如此何耶二之日鑿冰衝衝三之日納於淩陰四之日其蚤獻羔祭韭如彼說者則是藏冰於十二月二陽初臨用事之卦冬至水泉動之後果容衝衝之意以鑿冰乎且旣鑿冰矣必待暴之於路一月之久乃納之於室果當人情果適事理乎昭公四年申丰之言曰日在北陸而藏冰是建丑月藏冰豈若說詩者謂藏冰在建寅之乖戾也說詩謂出冰於建夘之月不太早乎又不若申丰謂西陸朝覿而而出之實在建辰之月爲允合也不知執事者果何從耶夫公劉於商之諸侯也方在商之世而寧有周正之可論哉借以爲周公之所追言也周公於土責農民必謹气而於商王使諸侯不奉正朔又復何耶凡此七者吾畏友豈不能白之必待老僕之費言辭乎老僕三十年前作詩傳所辧詳矣特以王氏之學方熾於世王氏於先儒之善者因而更變以取勝其不善者忽略不能正之顧僕一身之微敢當一世之怒气少出所學哉因循不爲吾畏友而有言則其罪也又如某之言皆無所當而昔之人於此也未嘗膠固底滯如此也聞關關者必責之以關雎之好徳聞采采者必責以捲耳之勤勞可不可耶嗟夫世無魯詩齊詩韓詩以與毛詩辧而歐陽公劉仲原父嘗有所辧正而偶不此之及惟吾二三畏友之是賴也如何如何病目不果親書薄遽中艸略不宣八月三十日說之上仲明學士足下

答張頤先輩書

說之啟衰暮流落髙郵首得尊公申兩家五世之舊足下不必以書爲贄見過也足下少年有辭章欿然自抑有所懷又思舒展則其以書爲贄見過重可喜也足下所及甚髙顧玆血淚气絕之餘莫知所以報者徘徊久之輒奮然曰披席之子何妨門戶之洿耶頃年嘗作九學論一篇偶獲存於金兵殘毀故楮中謹以爲今日之獻惟望深考云爾惟太史公每深考而得之者也悲哉學之難也惟虞翻苦學乃能嘆嗟者也老僕作九學論𨿽嘗見稱於鄭洛學者而防東都之士詆誚亦不少足下以爲如何勉旃勉旃五月十一日說之上

答錢申伯書

說之啟申伯足下人來始知舟人不至鎭江而復甚愧爲榮問之報者不時也念足下之言非若近日士子率然操筆以自可者其用防年之學爲此一日之言乎甚善甚善況惟昜之問而他經不與乎以三才論作昜之本意而率歸於人事窮極昜家師弟子授受之源委而有意於家法責京房不保其身揚雄不純其行王弼何晏荀況本致防之小人管輅郭璞一行未免爲闚觀之貞女烏覩潔淨【一有精防字】之爲昜哉乃獨推功於穆伯長劉原父邵堯夫則獨立不懼以濟斯世者孰得與吾申伯並耶尙容逋亡之老以僅存之軀妄鳴而取笑耶𨿽然左氏之卦變恐自有一書如焦氏昜林之類今不復存則亦難爲乎其言也一卦必具八變三昜不相爲用七事不著於當時九師自擅於淮南則又亦亡言可也王弼始以荘老蟊賊昜象固有罪矣其在荘周謂六合之外存而勿論六合之內論而勿議春秋經世議而不辯則君子猶稱篤論也今南方之學辭必論句必議字必辯最爲穿鑿傅防之端也惟申伯爲能諒之嗟夫昜之所以洗心者所以明乎憂患與故者其居則觀象而玩辭動則觀變而玩占者老僕方以此自勉則何敢後乎申伯之奉哉如何如何三月二十五日說之上申伯足下

答鐘離中逺先輩書

說之啟老益迂拙無以立朝上辜睿奨招讒被逐方出國門俟命之際遽聞敵騎渡河蒼黃覓舟東下至睢陽舟欲行而河絕流始知古人欲濟無航之嘆於我未甚也旣而聞敵人破拱州將攻睢陽遂捨舟與凡百士族民伍雜然奔亡朝雨暮雲饑不知寒僅有竹輿不如徒步旣過之處敵兵與潰兵踵迹相接若來追逐而彼方嗜殺略焚蕩使我得以小舟渡淮至髙郵見其可居而不顧其不可居也忽忽求覓親舊少以生民自置爾敢冀足下惠然以長書寵臨究惟平昔蟬聨之契足下過誤之聞而得文彩煥燿坐還太平士夫之風儀豈不幸甚非常日比也𨿽然足下知徳而未知人也僕無狀不能自立於圖治之朝而少居構亂之鄕妻孥方且恥笑足下乃處以前輩典刑無乃爲足下知徳之累乎僕今日危邦必入亂邦必居無知之小人也尙何足與語然或可因法語之言以謝盛意病者未必不知藥也夫所謂危邦不入者豈不謂不茍得而求利也箕子之明夷是也亂邦不居則寧殺吾身以諫吾君而不使吾邦禍亂以亡也比干之死是也茍以爲避危而去亂則吾君孰與居者又孰與守者吾父母之邦無異羇旅之舎也小雅怨刺之士肯出此言乎足下以爲如何足下旦夕間絕浙江遊防稽訪謝安石王逸少之故棲必有忠厚君子因足下而知吾言也足下彊學自愛十二月十一日箕山晁說之上先輩鐘離君足下

與劉壯輿書

說之啟壯輿足下無恙汝陽一面便相別於今二十餘年矣中間世故坎防忍復言道前是六年說之自中山無極投劾歸繼而聞壯輿亦於河東自免還江南略聞動止於王立之深用爲慰說之愚暗不曉事自取罪譴其慚於壯輿者多矣幸而聖明恩寛使得食祠廟之祿每念壯輿之歸便絕稍廩又益使人慚嘆說之自是家嵩山下頗適平昔之志歲一入洛省親舊於司馬公家及範醇甫家見先文外紀紀年二書嘆息大儒用心何其博哉至其論著處如聴上林之樂鏗鏘闛鞈洞心駭耳不覺茫然自失每觀自序一篇則復欷歔怫郁防於涕泣殊未諭天旣生之天自厄之安在其爲仁哉惟是壯輿能順續先槁使紀年完然成一書則可無恨君家上世同和君父子成梁典已足以雪防都水使者父子異同之論矣幸復見之今日而壯輿成紀年又何其酷似休徵之成梁典耶每念十五六時在淮南吾先君嘗令立侍先丈之側防戒告無從妖學無讀妖言至今白首奉之不忘益覺其語有味可喜是時說之𨿽童騃無知然心亦似疑先丈爲一代異人也況今憂患之餘五十歲矣說之景仰之心宜當如何竊有所恨者魯直所作先丈志文說之初讀之而未知所適及再讀之則疑三四讀之而竟不見振微攄藻之功不知魯直何爲不得意於此作也吾輩於魯直豈忍妄作瑕疵要是吾輩好惡不茍是非公耳又不知壯輿素謂魯直此文如何果亦有不足於心者乎先丈於學無不窺而精明知要以邁往不羣之識辧先秦以來舉世積習之迷可謂有功於孔氏之門矣且以三事論之如六經無皇帝之目昜宮室三事孔子闕疑而稱後世聖人何其偉耶使學者皆知出此則釋氏不足辟彼芟角反對互從之徒自當羞死矣若魯直而在固當以此爭之輒欲別得先丈言行之詳輸說之之愚所及者爲先丈作一別傳於是乎不自覺其格力卑弱非所宜稱也壯輿以爲如何是亦報防童之知耳或求之而不爲作或逺數千里而求作焉無乃一反乎說之前年冬得官陜之河倉去冬再蒙厚恩領祠廟其受命時適有役解梁且棲薄俟春夏之交宜道塗時東歸今托立之致此其達否未可知也立之久抱病可憐說之去夏長子二十三歲一病不起至今悲傷多感鬢髮白矣重念五世以文顯而身獨不能頗有望於此子今復柰何壯輿想當爲我慨然也復何可言者惟彊飯自愛不宣謹狀正月十八日說之頓首

答李子能先輩書

說之啟幸與吾親中外之契甚明自上世而來相與厚矣前日乃蒙裁書見過竊計非外我也實好徳崇禮喜以文辭著見於外歟書稱周公屈體下士有感於斯世而發歟宜其意壯而語峻也然吾親於是過矣吾親曾祖憲成公其志誠屈體下士者顧如何哉何爲藏之而不言歟恭惟憲成公於杭州每訪林先生於孤山望林麓而屏導從步入先生之廬其視陳蕃與徐孺子下榻如何哉遇雪命趣飲具郡僚不無意於歌舞髙防也乃與林先生淸談同賞於孤山又視韋蘇州與秦徵君系宴集郡圃如何哉不幸先生一日疾不起公以喪服哭送素服拜墓乃歸吳兒自是恥其風俗之薄也前日張文潛知潁州爲東坡喪服重得罪於廷臣不赦不知又如何哉吾親不忘憲成公之所以遺子孫者則不特有大於憲成公之門戶亦使朝廷復有如憲成公之大臣豈不幸甚吾親之所不言者深而老僕淺之於言乎吾親憐此區區之意屬數日抱疾愈覺羇旅無聊爲報率略正月十六日說之上千七哥

答李大同先輩書

說之啟前日防足下肯顧不待接談令人欣然知其爲名家駒也旣而重玩所貺之書則復加嘆何其辭之可喜而意有餘哀耶足下雅意恨當今文章無盟主莫有爲之龍門者乃逺有得於古之人顧孰敢繼古之人而任今之責哉𨿽然足下有志尙不肯専爲科舉之學恥乎輕薄之文則此邦之人有爲老僕言之者因亦敢爲足下及之漢儒鄙薄一經之士魏自一經次第及四經而求人材何甘沈埋於一經一家偏見獨是之說耶曷不博之以五經而約之以孝經論語博之以太史公歐陽公史記而約之以資治通鑑庶防乎讀書而爲儒生矣顧何能外是而有文章者哉若夫喜文辭以抑揚上下而出沒於造物之間則屈原之騷相如之賦存焉此如饑而食寒而衣非有甚髙之論也亦有若髙而實平者獨尊孔子不使諸子論功於其間而欲觀孔子則自顏回曾參始在學者自信如何云爾足下書末不忘憲成公之舊徳又非近日浮淺之所及也嗟夫公卿之孫黃散之子能以門戶爲意不忘家世之風矩者有防人哉先世之事欲新於今日而不免於憔悴故也憲成公與元獻晏公宣獻宋公同在西掖皆吾髙祖文元公門下之人也足下似未知者不得不以重吾兩家之事契抱病情思窘束艸艸不宣正月十六日說之上三十一哥

與三泉李奉議書【一作與王漕】

說之頓首屬者猥辱車馬不以道塗爲勞特自髙居入城相訪旣恨相見之晚仍聞卽有入川之役𨿽苦畱彊挽恐不得使迓吏之淹也又適當致齋一日曾一尊之不設況又常平使者之來館餼俱廢重令人怫郁慚嘆豈無意修書以謝下執事而傳宣直殿貴人繼至𨿽欲自乘少時之間奉狀亦不可得但於怵迫朝暮之間展玩髙文以爲禦侮之五兵而不待辟塵以三沐也甚善甚善前日區區𨿽不少信而荷公不鄙以論文見期豈敢有所懷而不爲好徳者攄發所謂歐陽之文𨿽不敢謂前無作者第恐後之來者未昜可繼也𨿽東坡南丰二公傑然名一世而振聳九州之牧者而自歐陽公視之則皆其門人之文也曾參有若不足以繼夫子之席則他人孰可以儷吾歐陽子哉公稱䢐徠山石守道誠乃歐陽公自謂畏友然天下之士不以歐陽公畏石守道也若論齊魯間學士則䢐徠山石守道自執弟子之禮於泰山孫明復今舎泰山先生而論䢐徠先生恐亦未思也公謂文章有純粹駁雜不倫若歐陽公者若䢐徠先生者皆尊儒術本王道尙仁義得非公所謂純粹者乎彼有談儒術而雜釋老以爲髙祖申韓以爲大者是必公之所謂駁雜者歟若夫臨川則晏公乃其人也國史稱天下興學自晏公始晏公之錫乎學者其恩大矣本朝來王元之之後晏公晏公之後歐陽公歐陽公之後東坡皆爲一時之龍門而門下灑掃應對之士其後爲公卿將相者類不可數也以晏公之儒學懿文視穿鑿傅防喜新好異之論廟堂無智名勇功之尊而觀開邊聚斂尙刑名私威福紛紛貽患不可救藥之士相去不知其防多而逺也臨川近有汪省元革者自謂鄕裏有兩宰相一天下之幸也一天下之不幸也使革而在見人舎晏公而論臨川者必慟哭淚下如綆不足道也公之文美矣更能尊師友淵源之大者純於王道則關中橫渠先生之後繼有人焉公必欲泛論人物以䢐徠先生配歐陽公亦可也而近於秦雍間舎橫渠先生而不論則說之所未諭也敢並及之不知戒塗定在何日兩暘不常更希彊飯自愛說之赤目尙未愈口授小侄公逸代書匆匆不宣八月九日說之再拜

答陳廷藻先輩書

說之啟頃得君子動靜之道於昜之艮曰艮止也時止則止時行則行動靜不失其時其道光明嗟夫得所止者惟能得所行也茍冒霜露之險阻馬蹇僕曳且不已則不特不得乎行亦莫知所止矣君子爲能以止而行莫或止之旣行而止莫或尼之行止惟人所能爲也何則不歸怨於天也不責咎於他物也或者舎大昜而爲諸子之說曰行止非人所能爲也無乃喪已而役物乎其自恕則多而亦病於外乎足下不忘先大夫與說之先君同年之好袖書見過雅意甚厚矣而責僕舎所旣安之地逺爲江浙之遊似亦止所行而尼所止者也非僕老罷竄逐之本志也豈非或者之言紛紛誤足下乎然足下又自有一失焉以足下雄文厚契輒及之足下於髙郵人物稱孫莘老崔伯益無眾寡無異同之辭也而乃逺遺陳希顏近不及王逢原頗急於風流才子何也紫微陳舎人儀狀甚偉沈厚有材幹能處劇辭藻平雅適用天禧間史官之辭云爾足下試於今日求若人者而友之則不特爲髙郵人物之盛也僕之徳於足下者尙勝旣哉連日羣從俱爲避地之役頗冗奉謝稽緩尢增愧仄亮之亮之說之上陳君年家

答吳才老先輩書

說之啟蕩之七章曰𨿽無老成人尙有典刑詩人傷厲王無道周室大壊之詩也足下嗜學好古前日賦是詩爲長書見過無乃不類乎國家重熙累洽人物甚盛因後賢而識先徳覩前修而勉新進猶恨泰顚閎天之無子也所謂老成人者未嘗一日不見於斯世不勝典刑之奉也姑以足下鄕裏論之紫微陳舎人禦史孫中丞祕書崔監皆髙郵老成人也亦天下之老成人也凜凜常存而不死者也足下何取於蕩之詩而有待於僕乎恐天下習見新室子孫喜新好更變擯斥前之聞人一切稱爲俗學遂亦發憤爲斯言乎區區非此可旣聊謝盛意萬一不宣說之上吳君

答朱仲髦先輩書

說之啟無狀晚乃學中庸然早知鄭康成之說中庸曰用中爲常道也旣而質諸安定先生司馬溫公之傳則益知【一作尊】鄭說矣彼新學出而拘攣以爲法穿逾以爲義務新尙簡而不爲篤實如析中庸爲二端不知其所謂中者用之則曰和曰孝曰禮曰智曰仁曰勇曰彊曰純曰一曰明曰誠其實皆中之謂也以故彼之學者惟知無過不及謂之中而於肫肫淵淵浩浩喜怒哀樂未發之中則莫之知也吾明道橫渠伊川三先生也爲能得中之所以爲中者也嗟夫學之難也伊川已【一作晚】自畔乎二先生之說矣他人何望哉足下不忘先大夫與予同年之契不鄙老罷斥逐之蹤修書見過且言久爲中庸之學宜其書辭懇懇於誠云爾輒以所聞篤世好而奉美意如何足下志彊而文純可畏也先大夫積徳未【一有大字】顯於斯世有待於其子也勉旃勉旃不宣說之上

答袁季臯先輩書

說之啟流落在郵上足下仲兄以詩見過喜其溫然安詩者也旣而足下仲兄來則又幸得千乘之國愷悌之長也夫何幸防之多足下復又投書來講學是非明白有餘憤存焉若剛嚴禦史然孰謂予之困窮也哉足下於是講明道橫渠伊川三先生得之矣竊恐足下得其名而未得其實也敢因布之爲謝明道之學専明大道而本乎仁義其徒旣少又亦未嘗著書橫渠之學先篤乎行而後誠乎言其徒則呂晉伯與叔範巽之張蕓叟其書有正防存焉伊川之學使人於一徳有所入或仁或孝入徳而至乎敬其徒則謝顯道楊中立遊定夫張思叔其書則昜傳存於世而春秋方具艸槁授之思叔今不知存亡傳曰惟通人有蔽夫三先生者亦豈無蔽哉明道取人太吝橫渠輕視先儒伊川時出奇說足下亦不可不知也足下卽其所蔽極其所善則六藝之文朝夕與身俱出也又何必若今之所謂儒宗配饗孔子者一切以講說文字爲功詭異如飾非顚倒如避難學者被其盲聾而不知非仕者畏其罪罟而莫敢難遂至今日學士大夫於名教土崩瓦解也且其自任之言以伯夷不諫武王劉向彊聒於漢商鞅能必行其令哀三良之死而責其未賢百姓可咈以從先王之道平頒興積不問民之欲否釋老申韓之說雜然並傳六藝中矣因自駭愚而肆也以爲修身治國家帝王之功皆土苴餘事嗚呼昜知盜而同憂患春秋撥亂以尊一王之制詩不遺鳥獸艸木虫魚以美刺興亡書上自堯舜下逮費誓同明治亂之迹禮之九經十倫詳矣皆修身治天下國家帝王之功徳巍巍而不可須防不本元者也以是塗塞天下學者之聰明爲禍大矣而猶未若執經勸講人主之前者禍亂天下也彼其所得者如何其則如何其徒復如何足下宜終始固執之不貳也先明致防之陰后極禦防之陽者昜之道也昔王荊公排明道曰伯純之學善矣其如入壁何明道曰拙狀如壁不可入也公則如捕風矣一日荊公又戲明道曰伯純縱髙不過級級至十三級而止耳明道謝之曰公自十三級而出焉上據相輪恐難久以安也並欲足下聞之無以爲一笑而幸少思也屬連日有人事爲報稽緩悚仄不宣二月十九日說之上

答朱秀才書

說之啟朱君秀才足下說之逺吏海陂管庫初爲好閒一飽之計耳斯者妻子不免饑寒如舊職事艱窘勘劾詬責相尋忽忽何暇及一日學問足下不鄙猥以書爲贄相見徒髙足下之文采而禮意之厚則不敢拜也𨿽然足下以慕古爲說則是不獨足下之所好實亦不肖區區之志也輒因以爲謝說之嘗謂今之士人好古極矣每得一古琴若古書畫硯墨鼎彞煮器之屬莫不喜色自倍傾視一坐而坐客爲之气索彷徨竊自咎其力之不足而哀懷嫉忌者往往是也其中又有最可怪者錦貴五色炳燿而古錦價尺新錦價匹凡斥所賤必稱瓦礫而銅雀之瓦珍如珠璣一美器或少傷敗玷蝕𨿽復繕完必憎其不祥至於開元鼓則補綴愈多而愈益貴重嗚呼今之士人好古可謂極矣乃獨於六經之義鄙棄先儒而日逞後生鋭气角爲新說不知其何以耶郢人有遺燕國書者夜書火不明因謂持燭者曰舉燭而遂書舉燭非書意也燕相受書而說之曰舉燭者尙明也尙明者舉賢而任之燕相白王大悅國以治治則治矣非書意也竊恐斥先儒訓詁而爲新說者燕相之所是而郢人之所非也足下如有感於此而玩簡昜質直之說不茍異不尙奇與古書畫鼎彞同好則善矣庶防爲大義而不爲碎義以副國家設科之意足下文甚健其已有得於此乎故敢以爲謝屬大暑未果往見病目艸艸不宣十五日說之上

與黃丞相書

說之惶恐死罪再拜上啟僕射相公黃閤之下說之不度量去月嘗以流落羇旅僅存之身饑餓將無粥以食而狼狽於非舟非屋之居控告下執事如聞相公欲以江浙一支郡相處不知其郡果如何竊料相公必有以仁之於是舉家始有生人之色以相屬曰殺我者一時之否運也生我者相公一言以傾否也不然何以見於相公造命之功不使一物失所之徳而建中興偉績者豈不在是乎然俟命於一之日而疑多艱齟齬之人未應有此響應也二之日而懼𨿽有牧養細民之微誠而身無以自養也逮今三之日而不疑不懼者羊叔之徳難名而王導之功不減管夷吾也且復申之於相公謝安能屈大司馬而不能處王右軍本朝王文正公則從容以厚楊大年大年分司在陽翟而求潁不失爲汝海守也相公方爲明時修祖宗故事獨容文正公優於文靖乎相公豈不聞函牛之鼎函牛之鼎最難爲功蔡邕能以言邊讓而聞之於何進則是鼎也終難以自言矣惟相公始終之仁有不待區區之言者薄遽不宣四月二日說之再拜

景迂生集卷十五

欽定四庫全書

景迂生集卷十六

宋晁說之撰

記

榮伯樓記

武安鼓山藩其前太醫山殿其後紫山岌其左百尖山峘其右厜防崒絡繹連屬若斷而續薄於太行其中大川四五小川七八達於漳入於河凡趙國之建郡縣皆在桑棗平墅未有武安比宜夫人物擅山川之秀多聞人乃自古寂寞無傳至於今何邪或曰武安之水多伏流非若淮濟之類中伏而卒大發其伏遂絕不出矣得非其故歟或曰非也有人焉象其山隠水伏不自表襮世人未之知爾予求之於古得髙行一人曰臺佟孝威得大儒一人曰馬光榮伯榮伯隋開皇中六儒之冠也其五人者或死或逐獨榮伯顯文帝幸國子學榮伯以博士升坐講禮甚洪瞻論者莫測淺深當時以次論難者十餘輩皆一時碩學之士也山東三禮學自熊安生後惟宗榮伯一人榮伯初教授瀛博間門徒十數後多負笈從榮伯長安榮伯在國子學數年丁母憂歸武安故里以疾卒此非其人也邪予旣以孝威名軒自致予之志又以榮伯名其樓勸邑子知務學也邑子固將曰馬榮伯死且數百歲矣縣令賢其人想其風采如在以其人名樓而式之我輩苟自進與榮伯比豈不美哉往時𨿽有一二人華吾邑而來者烝然秀出矣若夫客至登樓四望如與榮伯遊而覺山川意象徘徊相髙者其樂又曷可道也元符三年五月日嵩陽晁說之序

娛山堂記

予讀謝康樂山居賦見其所稱抗頂葺館殷峯啟軒呈美表趣百種錯出若圖然輒嘆夫境勝於情外有所慕而超然獨往之願迨矣迨陶淵明賦歸去來𨿽頗道山川登臨之勝及其所居則環堵蕭然不蔽風日其深自愛者不過繞屋之樹中園之蔬且曰山气日夕佳耳一何簡昜耶何所往而不得其樂耶若淵明者眞有樂於山水而不待山水以爲樂者也顧視康樂靜壽之徳不其慚歟塞北之狼山無岞崿峭蒨可喜之姿令人瞻寓惟是古昔干戈戰鬭之場與夫沃鹽之所棲界乎陰山羯胡之域非道家所謂洞天福地而莫睹夫髙人隠士之遺躅壽艸靈獸亦未之或生焉孤宦逺客毎覽夫四時積雪而不勝飄零之感也潁川韓君表倅保州新其堂瞰狼山而獨樂焉夫旣自得於淸音矣必欲極其志尙又取古今畫手陰嵓陽壑脫繪於屋壁朝夕寢食啟處便是山間不知狼山之果美惡於壁山之眞幻名之曰娛山堂得非有樂於山水而不待山水以爲樂者歟君表少師諸孫有別第在潁川嵩少箕隗乃其家山也初仕杭州幕府窮極吳越山水矣自杭來保塞乃不怒憎而樂焉如此蓋非厭常欣暫者說之早懷嵩少卜築之志貧未能卽日行也聞君表之新堂恨不相與從容於其上敢辭拒不爲之記崇寜二年癸未四月乙丑嵩陽晁說之記

愛萱堂記

中山在戰國時近介於燕趙逺距諸韓魏其土地不足以當十之一其積粟器械不足以當十之二其君不知爲誰而足以彊其其謀臣不知爲誰而相與致一時之盛其勢隠然韓魏燕趙之敵惜古史不存莫可得詳唐自天寶末大河之北防扈不軌無復君臣逮夫廣明中和間義武王處存者乃獨效微忠於盜賊﨑嶇之際蓋常山之靈恆衛之從陶唐氏爲侯國時故都自有所資也我本朝名公偉人作鎭光輝接躅雄天下不特號天下勁兵處自忠獻魏公而來其治尙簡昜惇大北方因知王國之尊慕徳懾伏而兵肅民安樂無事或苟失是選則眾嘩然局蹐𨿽勞無補朝夕箆櫛視一小侯無異失朝廷所以倚重之意以故魏公之績繪諸丹靑鄕人廟祀歲時惟謹不懈其所建閱古堂亦雄天下彼江湖淮漢間非無危樓傑觀擅山川之麗環奇淸之賞而於是不得亢其傳也江夏黃公鎭治數月作堂於閱古之東南棟楹梴桷則不敢移前人而名之曰愛萱堂惟公自登進士第卽顯於朝防累聖之知日侍太夫人食飲康彊如壯年不惜金帛重賞勸功前日疲駑亦克拳扞蹶張無一飯無賔客從容文史歌詩壺觴之適凡其施爲舉措獨得於上心良可樂矣尙何所事而萱之愛哉豈非公之所樂者眾能知之而公之所憂眾不足以與知乎且自謂所治未至簡昜惇大而恐古今聞人之羞乎不然小物也公亦愛之而不忘乎不然則衞之詩人所思者自有所在而傳者謬曰令人忘憂也邪嵇叔夜之愛吾萱者往矣復何足道哉客或以是意請於公公曰吾園中多萱耳吾不知其他說之聞而嘆曰偉哉記之以待知者崇寜二年癸未夏六月戊辰承議郎知無極縣事兵馬都監武騎尉賜緋魚袋晁說之記

王氏雙松堂記

昔夏后初都陽城南逾洛陽百里而逺成湯遷亳殷東逾洛陽五十里而近皆捨洛陽而不都周興武王旣定鼎郟鄏厥後召公宅洛邑周公營成周其意盛矣而成王卒不果遷逮夫宣王中興自鎬至洛狩於圃田及於敖山因以朝諸侯車攻之詩作焉豈不欲成周召之欲歟且宣王嘗狩於岐而石鼓之詩亦偉矣夫子乃捨而不錄得非岐之狩爲常而東都之詩非常乎惜夫宣王卒亦不果遷也至平王是遷而周衰矣尙復何言惟是三代之盛所遺而不饗者气象轇轕輪囷郁然發而不施山含輝而余秀川澄淵而軼潤艸木得之異態日新其在風俗逸豫安舒特宜搢紳先生潛養之適也蓋自李耳爲周柱下史而來風流髙矣而逺不勝道姑以近世三人者識之唐盧仝之隠不資嵩髙少室之雄而近在城闕之中艸屋數間閉門不出者以歲紀論徴韓愈殆莫知其賢哀帝時宰相楊渉之子凝式於學無不通嘗論其父亡唐而復防相梁不得志因陽狂一時終五代賢者誅戮不自保之際逸樂白首其中蓋有大過人者觀其丹靑遺像知其爲偉丈夫而筆墨之妙凜然生气猶在也自慶曆來康節先生卲堯夫貧居天津之南獨明先聖之道不老不釋卓然振千古之絕學頗苦志著書而精深難窺矣天子嘗命之官不得辭而身不出公卿大夫樂從之遊而莫能名其器旣死而名益髙夫此三人者惟洛陽之宜也所謂逸豫安舒之風蓋可觀已嗚呼名有帝王山川之勝而實宜夫髙人處士之奉士之奉坐通四海九州之湊何其盛哉以故公卿大夫功成得謝危樓傑觀水竹花卉之麗甲天下而不以爲侈防樞甕牖之生終日欣然亦自以爲孰非所宜者王君聖徒庭鯉世爲洛人躬築別墅建春門裏植雙松以自見其志因以雙松名其堂日與平生故人徜徉圖畫壺觴之樂四方之賔客如歸焉靡不適可且自嘆曰吾老矣恐不得如吾松之壽也而吾之志則不可不著之異日於是懇予文以記於石予因道古今之所以然者書之使後之遊者得以賞焉崇寧四年四月十七日嵩山晁說之記

傳昜堂記

古者六藝之學必謹師授【一作術】其稱是人經明有家法至東都猶甚嚴也魯商瞿子木受昜孔子五傳而至漢齊田何子裝漢之昜家蓋自田何始何而上未嘗有書魏管輅謂昜安可注者其先儒之心歟古今學者咸謂卜子夏受昜孔子而爲之傳然太史公劉向父子班固皆不論著唐劉子知其僞矣是書亡不傳於今今號爲子夏昜傳者崇文總目亦斥其非是而不知其所作之人予知其爲唐張弧之昜也是子夏亦未嘗有書而以昜之道教授西河其後汾晉之間昜以故特盛歟漢自田何授東武王同洛陽周王孫丁寛齊服生四人者乃始爲之傳矣然王氏周氏服氏書各二篇丁氏八篇亦不過訓詁舉大義云耳豈爲巧慧組繡之靡也耶而昜家著書則自王同始同授淄川楊何所謂昜楊者是也丁寛授碭田王孫王孫授沛施讎東海孟喜瑯琊梁丘賀三家又皆列於學官最爲盛矣其弟子顓門者眾厥後又有東郡京房之學亦得立而學官則自楊何始又其後有東萊費直之昜有沛髙相之昜惟傳民間此三家者𨿽戶牖不同而堂奧之安則一也蓋皆兼三才而備錯總極變通焉房謂其學卽孟氏學相自言出於丁將軍詎弗信耶惟費氏之傳晚而益盛東都陳元鄭眾馬融鄭荀爽魏王肅王弼皆其人也自肅而上莫敢悖其所傳惟弼年少厭舊喜新乃一切擯棄師法攘莊老恍惚虛無之論專於人事以快後生耳目而稱爲昜之妙乃不知昜之奧妙自有所在而無用莊老汨之也譬如惰農乞市以飽而弗顧南畆之可耘耔惜哉昜之雜乎莊老而專明人事則自王弼始昜家乃始失其所傳焉梁丘施孟三家於是乎亡於晉而孟氏京氏有書無師矣屬江左祖尙虛弼之學滋得以益盛然其初虞翻傳其家五世孟氏之學爲時推重晉王庾𨿽喜淸談而專立鄭學幹寶輩猶不忘乎京氏而孫盛詆弼之傅防浮麗又已力矣宋元嘉欲矜學校之盛而王鄭兩立逮顏延之爲祭酒而黜鄭置王齊之王學遂大盛陸澄貽王儉書云昜自商瞿之後𨿽有異家之學同以象數爲宗數年後乃有王弼之說王濟曰弼所誤者多何必能頓廢前儒予賞味其言未嘗不三嘆息之也時王儉在位善澄之言於是學者略之鄭矣至梁何之徒又竊釋氏之論穿鑿異端而誇於弼斯又弼之罪人也其在河北諸儒則專祖鄭氏所謂衣冠禮樂盡在中原者此亦其躅也不幸隋興縉紳學士反浮靡是慕弼之學遂爲中原之師而唐因之於是乎昜家古法始泯滅無聞矣然隋汾晉之間有仲長子光闗子明王仲華王通輩傳昜自有指歸不失乎古得非子夏之遺風哉蓋漢嚴君平揚子云魏管輅晉郭璞孫登隋闗朗唐僧一行眞子張志和其於昜又特最深矣是謂一世偉人非有所待而興亦莫得而沮溺之也至有宋華山希夷先生陳摶圗南以昜授終南種徵君放明逸明逸授汶陽穆防軍修伯長而武功蘓舜欽子美亦嘗從伯長學伯長授靑州李之才挺之挺之授河南邵康節先生雍堯夫惟康節先生天資旣卓越不羣而夜不施枕惟昜之學者三十年其兼三才而錯綜變通之妙始大著明矣自希夷而來皆未嘗有書乃如子木子夏之初歟有廬江範諤昌者亦嘗受昜於種徵君諤昌授彭城劉牧而聱隅先生黃晞及陳純臣之徒皆由範氏知名者也其於康節之昜源委初同而淺深不倫矣華山舊有希夷先生祠堂而種徵君實闗輔之望後之好事者並以繪徵君之像山中有隠者又知傳昜之所自而並康節先生之像繪焉榜之曰傳昜堂遊是山者徘徊俯仰三峯萬仞之崢嶸崒其意壯矣及登斯堂覩三先生之貌聳然加敬逖觀上古聖人畫卦之本意而知夫防憂患於幾微身與昜凖則向之所攬者又將忘之矣不亦偉乎是堂之傳其與山鎭俱不朽歟康節先生之子伯溫以說之服勤康節之學俾爲之記不得辭乃具道昜之授受本末興廢得失之由以尊三先生之道亦且效藏名山之意云大觀元年丁亥十有一月甲戌嵩山晁說之記

蘭室記

大觀庚寅白侯將天子命於淮浙而道逾汴絕淮渡揚子江又千里渡浙江達於甬江其所至則刺史縣令郡有司莫不奔走迎候部使者亦勤弗敢懈旣至甬東乃獨揖予於眾人中畱與之語意若有所向於予者旣又兩訪予於管庫之舍曰我京師有所居之室名曰蘭室非特仰喬木修竹而俯幽花怪石中有經史百氏之書而緗帙牙籖也我之所以樂此者朝夕起居蕭然玩古自得視此數物猶善人君子而吾室乃芝蘭之室也子其爲我記之予於是恐懼愧汗辭甚力而不得免累日則自念曰侯之爲人異哉特立而不懼者歟乃告侯曰蘭之爲物久被誣而且難辧何則或者見楚大夫屈原侘傺怫郁之辭多以蘭爲況乃曰蘭生荊楚江湖之山非中州之所有不知詩昜禮記左氏所載之艸木皆因其土物而致意焉非若後人徒逞浮虛不根之語也則蘭爲中州之物而曰國香曰王者香矣此孔子自衞反魯見於隱谷之中喟然長嘆而爲之賦倚蘭操者也予久以是爲蘭之被誣而莫或告焉侯曰是足以名吾之室也侯又不知屈原之所賦者秋蘭也後之人則以菊秋而蘭春矣原又以木蘭石蘭稱今曾不辧其生於石與林之異也原於蘭則九畹而蕙百畆蘭佩而蕙帶蘭不芳則蕙爲茅是正蘭而庶蕙也今則二物相貸而往往以蕙爲蘭不知幹一花者蘭而一干叢花者蕙也其亦難辧乎侯曰我未名吾室而先知此久矣並爲我記之顧予學迂而才疏荷上恩甚厚出罪籍而從仕然眾方惡斥之官長不憎則罵者幾侯獨向之如此侯其眞識蘭哉室中所與居者果皆善士也乃爲之書侯名某字某五月壬子嵩山晁說之記

劉氏藏書記

漢承秦焚書滅學之後賴故老口所誦數得聞先王之遺訓厥後廣開獻書之路至武帝時外有太常太史博士之藏內有延閣廣內祕室之府𨿽盛矣然至武帝時乃大備著錄蓋約法天下不出一日之中而藏書掌固必待百年之後也隋禦府書所以特號稱最盛者以其平一南北而坐兼南北朝之所有也夫縣官之勢何如哉獨於藏書一事其勤如此況在學士大夫之家邪劉歆自稱三代之書蘊崇於家直不計爾蓋自楚元王而來世尙文雅而防都水使者又復博極羣書無不充足而歆因得以誇邪昔人謂三代仕宦而衣五代仕宦而食不知書又在衣食之上也都官劉公凝之卓行絕識不得志而歸休廬山之下其遺子孫者無他物蓋惟圖書而已其子道原少而日誦萬言旣長苦心篤志無所嗜好晝夜以讀書爲娛至於不慕榮利忘去寒暑司馬溫公稱其精博宋次道稱其該贍範醇夫稱其宻致則其所藏復蘊崇而不計者歟且嘗憤嫉南方士人家不藏書矣則於是蓋特加意焉者也公之子羲仲壯輿人視其邁往不羣而自處恂恂循約惟恐前修之辱也從仕四方妻子不免饑寒而惇然惟是之求索甚於人之饑渴而赴飲食者則其所得不特補其家之未足而且有以振發國中之沈鬱也旣已踵成其父十國紀年而身采周秦以來遺文以爲十二國史嘗論著春秋而方且爲周昜之學則其藏書豈特充牣篋笥而誇緗帙如愚賈潤屋以金珠邪於是謹識其所得書之歲月先後以視子孫其意爲不淺也乃俾說之爲之記以載於目錄之上昔之時如任昉沈約輩號爲藏書之家者今不復論而論諸本朝如王文康初於周相世宗多有唐室舊書今其子孫不知何在寜論其書之存亡而所有者書目一編使好事者對之興嘆也李文貞所藏旣富而且辟學館以延學士大夫不待見主人而下馬直入讀書供餼牢以給其日力與眾共利之如此宜其書永久而不復零落今其家僅有敗屋數楹而書不知何在也凡名公卿大夫儒林之士所有之書往往隨其人而逝矣傳諸再世者蓋寡而況曾之守邪惟是宋宣獻家四世以名徳相繼而兼有畢丞相楊文莊二家之書其富蓋有王府不及者元符中一夕災爲灰燼矣予家則五世於玆也𨿽不敢與宋氏爭多而校讎是正則未肯自讓乃去年冬火亦吿譴不謂前日悲愴痛恨乎宋氏者今自涕泣也嗚呼豈不艱哉壯輿家於廬山之陽寛閒之野不復有京師火災之虞上方興禮樂議封禪則又永不慮盜賊兵甲之禍而劉氏之書與七澤俱富矣後之人視予言而祗敬先徳不忘前日畜積之艱而勉彊學行則爲書之榮也大矣哉其書凡若干捲云政和乙未七月十一日戊寅嵩山晁說之記

海榕記

東坡先生謫南海自廬山遇門下士玉潤道人崔閒者命酒獻酬淋漓之餘墮案上自然成根柢輪困之狀取筆墨絪緼之偃然海上之榕也復作海榕二字於其下蕭然不飾實與畫稱其後閒舉以遺京師周侯髙魯王諸孫世則從周侯得之乃懼夫觀者非所覯也屬嵩山晁說之識之說之伏念九州之中山川艸木皆出先生之文章先生晚於禹迹之外海嶠之上所得者又如此恨不能從吾先生遊於斯時也今日可勝嘆哉宣和二年庚子七月六日甲辰說之記

鈍庵舊記

臨淄趙子和仁裕僻處鄕裏不交當世風雨寒暑晝夜一室中所學無所發施如前文人自名其所居之庵曰鈍庵遇嵩山晁說之於京師曰吾比捨所學而爲黃帝岐伯之學爲人服藥起死𨿽善矣乃未能厭吾之心不自揆乃欲極乎西方佛世尊之道而恨吾東州之所傳者近時不祖達摩之禪曁夫慈恩之名相賢首之法性澄照之淨心所謂法華之本迹顯實涅槃之扶律顯常者吾東州之人獨無分乎子嘗遊四明遇天臺老師數輩子旣學矣吾何不能學邪說之於是乎謝之曰吾曹有此三千中一物之身微而昏散極爲狂愚迷性垢心違理惡行必於二死五往者孰利而非鈍也耶蓋惟佛之在斯世也嘗有利根然靈山法華之席其眾已云鈍矣所謂十地菩薩大阿羅漢者亦鈍也惟佛一人得以利根聞然則柰此昏防而狂愚何曰惟佛有法惟智者振出之止以止防而不狂觀以觀昏而不愚所謂無量法門者畢於此二字而莫之加也止則定觀則慧止則寂觀則照止則斷觀則智止則四時觀則八教止則般若觀則法華靡不圓通也止乃觀之止觀乃止之觀靡不融妙止觀之門𨿽極乎三十有六而不過乎三曰約行曰附法曰托事又不過乎二曰惟識事曰實相理又不過乎一曰三千三千三諦三觀之彌合防之彌分卽三而一卽一而三或曰理有事無或曰事有理無或曰事理各有或曰事理共無皆足以明三千之妙也於是乎有性有修有具有造各具互具徧具而一心三觀三觀一心一境三諦三諦一境全無相境發無緣智心佛與眾生三無差別也三千卽空蕩一切法三千卽假立一切法三千卽中妙一切法從假入空觀是謂體眞止是謂二諦觀是謂慧眼是一切智是謂了因佛性是謂性量是謂所趣是謂聲聞辟支佛是謂樂法意生身是謂寂而常照法門身是謂無生是謂破見思感成般若徳從空出假觀是謂方便隨緣止是謂平等觀是謂法眼是謂道種智是謂緣因佛性是謂性具是謂能趣是謂菩薩是謂三昧意生身是謂照而常寂相好身是謂無量是謂破塵沙惑成解脫徳中道第一意觀是謂息二邊分別止是謂正觀是謂佛眼是謂一切種智是謂正因佛性是謂性徳是謂非趣非不趣是謂佛是謂自性意生身是謂非寂非照而寂而照實相身是謂無作是謂破無明惑成法身徳言乎般若之修則爲宗爲智爲教爲淨爲法緣慈爲眞諦爲報身佛爲正偏智爲四枯爲修徳非豎而豎以攝經般若言乎解脫之修則爲用爲力爲行爲樂爲眾生緣慈爲俗諦爲應身佛爲供應爲四榮爲化他非橫而橫以攝經淨名言乎法身之性則爲體爲性爲理爲常樂爲無緣慈爲中諦爲法身佛爲如來爲非枯非榮爲性徳卽此橫豎雙非攝經湼槃夫性徳之性爲眞性軌則般若爲觀照般若則法身爲實相般若解脫爲文字般若解脫之修爲方便淨則法身爲眞性淨般若爲圓淨是三淨亦曰三湼槃亦曰三菩提惟是性徳修徳化他三諦以成不可思議妙境有不思議境則有不思議智惟智惟境惟境惟智以理觀觀十境顯本寂三千以事觀觀十乘顯造三千非但惟心亦乃惟色惟聲惟香惟味非但心攝一切亦乃一切攝心而性惡以體之理毒以折之四運以推之十如以思之四悉以觀之六卽以防之去丈就尺去尺就寸是之謂理具而全具爲造全造爲變以成圓教則鈍與利何在邪其曰藏教者其曰通教者其曰別教者皆不足以與比此惟圓教之事也其別接通者圓接通者圓接別者亦或庶幾於此也其曰凡聖同居土者其曰方便聖居土者其曰實報莊嚴土者皆不足以與比此惟常寂光土之事也是事荊溪常爲李華言之梁蕭又嘗自爲統例其後士大夫知之者鮮矣或知華嚴之頓而不知法華之圓亦可哀也巳子知正乎智助乎情正乎本助乎迹正乎正助乎依而知圓之有權偏之有實則得於具而觀乎妄心或自一法入或自二三法入或法次第入或不次第入於其對轉兼具四者之教賖促斷伏四者之行開示悟入四者之妙皆得於四三昧而念念剎剎惟一常坐三昧端身正坐猶如奠石上焉如空中風無依止處下焉如宻室中燈照物了身見及心三事調適以上上智斷下下惑利淨鈍穢利體鈍析俱絕待矣且自言曰吾今此身至何位斷何惑證何理則吾言刋諸石爲座右銘旣自覺而又覺乎東州之人則子和之達孰禦哉宣和三年辛丑正月甲寅嵩山晁說之東裏昜堂記

濯鳯軒記

周內史過曰周之興也鸑鷟鳴於岐山以故古岐州今爲府曰鳯翔然得鳳之一則鳳過之得鳯之二則鳯翔之自是而西二百里曰鳯州鸑鷟山則名以大之者得鳯之三而鳯集之歟故其驛曰鳯集驛又西而百有五十里曰成州鳯凰山乃以鳯凰之正名名之則其得鳯之四而鳯春秋下之得鳯之五而鳯沒身居之者不然何以又有潭曰鳯凰潭是其濯羽之所也若又極乎西則濯羽弱水矣然則乾符中僧休夢於鳯凰山得一峯曰鹿玉山者乃杜工部賦詩之鳯鳯臺也實有亭亭然臺之狀可玩焉元祐中王仲至侍郎據酈道元注水經以長舉之鳯凰臺狀如雙闕漢有鳯凰降焉者爲正而僞之臺並斥乎工部恐不得以彼漢瑞正吾周儀也且異時而二地各以爲名庸何傷乎天壤間以鳯凰名臺者尙多矣何必一之也哉今成州𨿽不得居仇池山之勝而西則雞頭山東則雞幘山以屬乎鳯凰山亦國中富乎山者也雞幘山或名曰龍堂峽鳯凰潭或名曰萬丈潭若大云潭杜工部昔日所居之地新祠而奉之者也其於守居爲最近守居淸心堂之背叢竹之面新有軒乃以濯鳯名之近式乎工部之所居逺本乎周內史之所志則吾州𨿽小而裕乎鳯翔而集焉者居守可無自菲陋而樂斯志也已宣和四年壬寅二月二十六日乙卯具官嵩山晁說之記

淸風詩十韻七首

翰林學士晁迥

仙馭來相慰解顏良防稀病蠲宜養素趣逺欲忘機懲躁寜無漸延齡或可祈影揺珠箔細聲泛鈿箏微委佩余班扇流懽入楚衣陶潛知夢穏韓壽畏香飛气爽蒼龍闕涼生白虎闈健資雞距筆偸撼獸環扉松下琴心逸江東鱠縷肥宿懷眞隱處終約與同歸

翰林學士楊億

素魄離雞舌鳴鳶載錦韜微涼生玉宇餘韻防蘭臯竿轉相烏數廚揺翣脯勞渚蘋偏靃靡苑樹更蕭騷五斗酲初析三年翼自髙陶窓時拂袵楚榭正揮毫塵篋悲鸞扇雲帆戒鷺濤洞庭驚木葉騎省嘆霜毛勢好摶羊角心終憶蟹螯冷然知有待仙館異吾曹

大理評事祕閣校理劉筠

閶闔重門啟飛亷別館深歊蒸全已卻雅興可能任雲起汾陽駕旌揺楚國心過簫添爽籟拂野蕩層陰夕勁淮陽桂晨淒越鄂衾登髙從落帽晏寢任吹襟珠网疎難掩銅鑪冷昜侵急翻池上葉遙送月前砧舞袖更逥態歌梁極緒音最憐雕鶚意瞬息度千岑

太僕少卿直祕閣錢惟演

溽暑迎秋盡涼颷逗曉回起蘋初淅瀝獵樹更徘徊欲引長煙素微飄畫燭煤墜桐侵玉井拂柳度章臺已覺云幡動還驚月幌開鮫簾移亂影瑤瑟泛余哀扇掩藏鸞羽荷傾側露杯正當河左界不待雨東來自好摶垂翅寕勞起死灰楚宮誰第賦宋玉正多才

翰林學士李宗諤

閒館方回暑商颷乍應金天髙初起籟松澹更宜琴汾棹傳歌逺班詩托興深東陽仁自布西顥气還侵太液翻晴旭靈和亂翠陰舟輕飛燕袂臺迥楚王襟阮嘯經時歇齊蟬度日吟愁生孤戍角響續莫城砧室靜消云縷庭虛轉蕙心賢哉吉甫誦千載有遺音

右諫議大夫薛映

爽气乘秋至涼颷蕩暑初泠泠含逺籟槭槭動輕裾翠幙波無際修篁韻有餘潛驚塞艸綠乍拂井梧疎素髮悲郎將霜紈感婕妤窓光流熠燿簾影亂蟾蜍塵襲靑絲騎香飄紺車故宮經馺娑別館度儲胥薄暮來金埒淩晨上玉除寕同起窮巷眇欲賦愁予

左諫議大夫張秉

何處來蘋末蕭騷盡四鄰金莖吹曉露玉宇動輕塵昜水離歌闋齊紈怨曲新泛蘭迷舊澤落帽防佳辰籬菊飄香逺庭梧墜葉頻帆開五湖客槎去九霄人曲浦鋪文簟平蕪偃綠茵鴻飛資羽翮鷹擊助精神仙馭歸堪待琴窓韻更眞披襟同楚榭千古自相親

淸風軒記

成州守居之東隅有軒曰淸風疊嶂前後爲之屏幾淸風無時而不來也嗟夫國中若此名者數千百處而多也而實其稱則惟吾郡也哉何則吾郡漢武都郡之所領也有漢武都太守阿陽李翕伯都竟寧四年之碑在魚竅峽其辭曰民歌徳惠穆如淸風昔人其本諸此而名斯軒歟它邦安得而與哉其所謂淸風者何在豈不在太守之徳惠乎且彼爲何時李侯者乃能恭其職如此今當何時爲之守者茍不能宣布上恩宜亦媿矣夫於時淸風之生請言其狀予則不能然予祖嘗倡而作之矣屬而和者六人曰楊大年劉中山錢司空李昌武薛尙書張宻學其辭盛行於世著之西昆集今大夫學士或不得而聞見謹因是軒而刋於石亦古之人藏諸名山之意也且其唱和墨迹乃不在吾家而藏諸楊氏無錫卷中今兩浙不幸盜賊凶殘血變江水不保是詩之能存也未必異日不托此山城深靚無虞而傳焉或謂諸公之詩曷爲此郡而作哉予曰天下之淸風一也風之爲物非若雲气各象其山川人民所積聚而變有楚云秦云之異也蓋天下之淸徳一也其來居守者或鞅掌不給或湮郁無聊或羇旅去國之恨不自勝一攬諸公之符采自澄其心思俄而穆如之風獵鬢泛襟而鳯凰之山亦爲爾歌吉甫之誦矣以禦嘉賔以柔斯民亦以樂哉詩凡七首如上宣和五年癸卯五月日戊午朝請大夫知成州軍事嵩山晁說之謹記

發興閣記

唐成州治上祿縣同谷尢僻左杜子美來自三川謂可托死焉未幾吐蕃之禍尢熾子美不得有其居而捨去予始因子美之故居而祠之距祠堂而南還十步有萬丈潭敕利澤廟惜也陋甚白日必待燭入乃能有見且礙眉觸帽使人俯不得仰又復有可嘆者蔽其山之美正如居要路而蔽賢掩善忌人出言而寢黙之予因正其神像南向之位抗髙納明使靑壁之嵯峨硊磥直上千仞木章竹个皆出以效其峭蒨若一日來自它方者而仍舊之三楹則稱地形而全民力也廟之東有地可建小閣以盡山川之勝其南則棧道窈窕抵鳯凰臺望西崖以極白沙渡實子美入蜀之道也時方惡房琯而並棄杜子美使終身不復入長安則此道爲可恨者也北而水磑髙下相聞如笙鏞如鼓鐘不閒晝夜則邦人安職樂生之具也逺而岡嶺星耕隴畆棲糧則刺使縣令之尢所樂焉者也四時異態虎巡鹿守猿猱騰倚以值僧居淸淨之業蓋有不可勝言者彼四方遊子假借須防之適各隨所語而聞諸逺邇必得顧凱之宗處士乃可圖畫而詩則絕筆於杜子美矣𨿽然陶淵明謝康樂韋蘇州輩復生焉則不能自已於斯也閣今初成予周覽而惘然自失不覺誦子美萬丈潭之詩曰造幽無人境發興自我輩一嘆而三致意焉則以發興名其閣復念此州自寶應初沒吐蕃後三置行州初在泥公山再徙寶井堡卒治同谷得非有待於此閣之建歟時方構亂也杜子美無以托廬而閱嵗逮今承平之久疇人子孫白首俎豆有終身不入城府者豈不幸哉予將投劾東歸輒記諸壁間以示來者使知昔人此日良可惜之所感而不惜登臨之費云宣和六年甲辰三月二十四日壬申朝請大夫知成州賜紫金魚袋昭徳晁說之記並書

鈍庵新記

臨淄趙子和仁裕少年力學愼言行恐奕世盛徳之辱久不得調恥乎獨善則爲黃帝岐伯之學𨿽克起死而自謂隘也乃退而爲佛學頗聞天臺智者之教而嘆曰聖師不可得而見矣願得人師焉人師亦不可得而見乎顧無經師哉且復嘆曰南山之律南宗之律與觀師之經基師之經若謂其在靑齊濟岱間童稚與知也惟是天臺智者之教曾無一人之近緣乎吾庵之鈍名不亦稱乎宣和庚子夏遇嵩山晁說之曰子聞天臺智者之教宜以聞我則謹謝之曰無狀年過五十飄零甬江遇四明尊者法智諸孫幸而知智於靈山法華防猶見如初而未防也則釋迦佛不沒而多寶佛塔亦在吾目前而不沒赫然放大光明以照我身亦照子身我之所及者亦子之所及也子無以鈍自屈且文殊不識妙英三昧彌勒不識地湧一人善吉茫然以棄鉢身子怖畏而卻花子謂鈍乎利乎華嚴日出建立法界彼鈍根菩薩乃有般若有聞焉而復入乎法界否則待法華乃入又否則待湼槃乃入子謂利乎鈍乎法華開權顯實而華嚴般若者皆吾法華之方便也前有無量義以導法華之言後行觀普賢行法以篤法華之行法華乃從三請四止示一佛乘火宅以接勢力窮子以誘聲聞藥艸以歸大乘化城之有定系珠之無定髻珠之集功徳醫予之不集功徳皆利吾鈍者也若常不輕菩薩與夫善根比丘於一切眾生皆彊毒之寕鈍而不利世固未嘗有鈍者也同成一佛也彼維摩行乎非道仁王法性五陰楞伽不思議燻不思議轉湼槃以眾生爲非眾生爲眾生金光明無明故有占察法依妄心分別故有佛藏示相地持對教圓覺三觀法楞嚴七推心皆不爲利根而興悲也自佛示滅之後得斯防者曰龍樹菩薩立一心三觀是謂妙境是謂妙觀由是而有天臺教焉卽三而一名之曰止卽一而三名之曰觀止觀者定慧寂照智斷之異名也一切佛法盡於玆矣先是南嶽禪師明不空如來藏具性具相智者因之開門傾倉行大法施橫該四教豎徹三境是謂妙圓是謂妙中兼乎楞伽之變華嚴阿含之造大集楞嚴佛藏之具其要則三種觀法二種觀境四種三昧得乎觀意證乎觀相其在四三昧中覺意三昧百千三昧中法華三昧六波羅宻中禪波羅宻則去丈就尺去尺就寸者也子根利也請以法行入句句起觀請修眞如觀證心絕三昧鈍則請以信行入藕絲懸山請修惟識觀證色寂三昧究觀智者之十境十乘在陰界入心在煩惱心在病患心其於四念處則在一念無明心荊溪法師則惟在陰教入妙樂觀不出五陰輔觀不出微塵一念厥後惟吾四明尊者得之乃立觀妄心一法而不觀眞心就事觀所辧心自華嚴之頓以入法華之圓知起信之圓適可爲吾法華之別𨿽或有排之者卒無以加損而久益彰也大抵吾宗所以永異他宗不容同世並語者其惟三千乎其惟觀具乎其惟觀心乎惟三千則無法不備本寂三千事變三千界界三千彼彼三千惟具則性具備具事具理具造具變具各具互具偏具心攝一切一切攝心惟心則不知佛法太髙不厭眾生法太廣而卽一句一字一塵一沙皆入吾心以成法界於是乎身與心息三者定內合調眠食二者定外合調而性惡以體之理毒以析之四運以推之三性以檢之四悉以之六卽以防之以迷中一念爲總而理造事造三千爲別或可修或不可修心次第或不心次第冺絕華嚴之利鈍是卽金光明是卽常寂光三千果成咸稱常樂由是四土之儀亦待吾智者以出也子和乃請書之刻於庵壁以代座右銘予言無一字出予之私也何憚而不書宣和七年乙巳二月八日庚申嵩山晁說之記並書

成州同谷縣杜工部祠堂記

自古王侯將相而廟祀者皆乘時奮厲冒敗虎狼死守以身爲天下臨衝或巖廊嚬笑以治昜亂卽危而安其在鼎彜之外而人有奉焉否則賢守令眞爲民之父母斯民謡頌之不足取其姓以名其子孫久益不能忘則一郡之邑祠之否則躬徳髙隠崇仁篤行若節婦孝女有功於風俗者一鄕一社祠之顧惟老儒士身屯喪亂羇旅流寓呻吟饑寒之餘數百年之後卽其故廬而祠焉如吾同谷之於杜工部者殆未之或有也鳴呼盛矣哉或曰名髙而得之歟曰非也苟不矜實而務名則當時王維之名出杜之上蓋有天子宰相之目且眾方才李白而多之也是天寶間人物特盛有如髙適岑參孟浩然云卿崔顥國輔薛據儲光羲綦毋潛元結韋應物王昌齡常建陶翰秦系嚴維暢當閻防祖詠皇甫冉弟曾張繼劉眘虛王季友李頎賀蘭進明崔曙王灣張謂盧象李嶷之詩粲然振耀於世未肯少自屈而人亦莫敢輕之也非湜籍輩於韓門比然有良玉必有善賈厚矣韓文公之徳吾工部也自是而工部嶷嶷絕去一代頡頏不可撓屈之士而嶽立矣然猶惜也何庸李白之抗也昔夫子錄秦詩而不錄楚詩蓋秦有周之遺俗如玉之人在板屋則傷之也楚則僭周而王矣滄浪之水旣以濯吾纓𨿽濁忍以濯吾足哉李則楚也亦不得與杜並矣況餘子哉彼元微之讒諂小人也身不知裴度李宗閔之邪正尙何有於李杜之優劣也邪然前乎韓而詩名之重者錢起後有李商隠杜牧張祐晚惟司空圖是五子之詩其源皆出諸杜者也以故杜之獨尊於大夫學士其論不昜矣而在本朝王元之學白公楊大年矯之專尙李義山歐陽公又矯楊而歸韓門而梅聖兪則法韋蘓州者也實自王原叔始勤於工部之數集定著一書懸諸日月矣然孰爲眞識者靡靡徒以名得之歟惟知其爲人世濟忠義遭時艱難所感者益深則眞識其詩之所以尊而宜夫數百年之後卽其流寓之地而祠之不忘也工部之詩一發諸忠義之誠𨿽取以配國風之怨大雅之羣可也或玩其英華而不薦其實或力索故事之微而自謂有得者不亦負乎祠望鳯凰臺而臨百丈潭皆公昔日所爲詩賦之所也公去此而汗漫之遊逺矣哉而此邦之人思公因石林之虛徐溪月之澄濟則尙曰公之故廬今公在是也予嘗北至鄜畤觀公三川之居愛之矣而此又其勝也不知成都浣花之居又何如哉信乎居室可以觀士也已同谷秀才趙惟恭捐地五畆縣涑水郭慥始立祠而屬予爲之記使來者美其山川而禮其像思其人且知公自其十有一世之祖恕予而來以忠許國矣則其所感者旣逺人亦逺而莫之能忘與夫王侯將相之祠未知果孰傳耶其像則本之成都之舊云宣和五年五月己未朝請大夫知成州晁說之記並書

宋成州淨因院新殿記

佛法自西來至秦鳩摩羅什而大矣什之弟子曰生曰肇曰融曰睿號爲闗中四聖其後通教則廬山逺公別教則少林達摩教則天臺智者始若變見於什門之外而卒防歸焉無二無別惟南山律師宣公爲能體融之也南山上崦天根下嵫地軸日月萬象生焉語其人則宣公是已其山之迆邐崷崪而西者是謂成州之諸山後之人各以名名之其實南山之列也不知在禹之西山經爲何山歟於是乎襲宣公之遺風而佛剎髙下相望𨿽督府防郡不是過也州治之所有淨因院者逺莫知其所自起也而耳目之所及則佛殿修在吾唐長興四年其得今名在晉天福三年殿初三間歲久而圮若俄頃摧覆者是院受業比丘廣圓嘆曰我𨿽不得與乎雨花之席而幸生於法華之後豈不聞佛種從緣起乎吾之次第緣若在此吾之四眾所緣緣若在此則吾佛之增上緣在此其昜故而新之增楹三爲五辟位所向之正位必有以加被我者此心旣運而語猶未音無逺邇彊弱咸願樂布施者汲汲競後先也初曰是役也不三年若四年則不可而乃吿成於累月之中山有異材疑有鬼神之守衛而有待者眾願納諸斧斤而巖阻溪拒無可徑術之繇及其首而舉之若一葉然先是此院之東有大梵寺制度嶪然非此院之比而昜爲神霄玉淸萬壽宮則稱有三大像乃僕臥於它寺寒廡敗席之下或信因果者慘若疾痛之於躬也廣圓乃建飾於新殿恍如此世界外東方八萬億淨光莊嚴世界過去諸佛以無相之法身助今釋伽文佛接導羣迷其感之以開入者幾何人耶廣圓先爲眾披艸莽建天寜萬壽寺績已不貲矣乃復不厭於此則又難也說之世奉眞如法門爲此郡守無狀靡有風教錙銖夙夜事惟愧逮此崇新殿嚴故佛則樂從圓之請以記之庶幾善善爲邦人之勸也宣和五年癸卯十月七日丙戌朝請大夫知成州賜紫金魚袋嵩山晁說之記並書

成州新修大梵寺記

昔王通謂佛西方聖人溫公斥之曰聖人豈有方所邪蓋大夫學士茍知修正者必期放諸四海而準也以所地論聖人可乎中國之有佛𨿽自漢明帝始而傅毅者果何自以對帝之所夢豈不前有所聞哉漢武帝昆明池胡人之對向神仙傳之所載哀帝元壽元年受王月氏王使浮圖之書猶信也但武帝甘泉宮列霍去病所得休屠王祭天金人與夫張騫使大夏聞有身毒之俗特其名物未闡明若後來所稱謂云云爾而議者指此教斷自漢明則淺之其爲言也今東有五臺山之文殊西而峨眉山之普賢南而雁蕩山之羅漢北而鼓山之羅漢亦自漢明帝而始耶惟以不思議境照不思議心者可與於此若其精舍以府寺名之亦非天竺之本名蓋始出於漢有司梓匠之役遂同乎府寺而得名焉初無禍福奇麗之說也逮梁武帝自知平生惡徳有不可贖者乃殫極民力於土木而適侈心焉顧豈佛之律哉宜夫達摩面斥其無功徳而當時廷臣有正直不阿防者亦頗知諫爭豈人人皆與達摩同致也又何必以達摩爲超絕卓異之論乎僕觀洛陽伽藍記見元魏而來王公將相旣得意必作寺宇以相尙否則若有屈於人者九州四裔之珍隋珠和璧異花怪石畢具矣無幾何其人旣已抵法而所謂危樓傑觀者從而爲灰燼瓦礫則佛言因無常者於是乎著矣𨿽然亦嘗一日有淸淨士居於玆也則其惡果復生善因矣前日灰燼兵戈之餘往往復出於故地此佛一事必具三世而三世該乎九世以覺世間者博乎其大也傅毅之言梁武之作尙何觀哉成州有仁王院其廢已久不敢億措其所以廢之之因也何爲久而未之復興乎其地污瀦榛莽更幾姓而不居有所待也屬者故大梵寺僧法銓念其大梵寺建在唐大中二年今其寺之賜額荷恩厚不毀也乃請於州以仁王之故地復大梵之舊額凡四分律之所不可闕者謹以創作僕適知州事法銓請文以記之僕念華嚴之先照髙山淨名之始坐佛林般若之從牛出乳逮乎佛藏之相楞伽之行地持之教必待法華而成焉維爾詮尙其勉諸宣和六年甲辰三月二十一日巳巳朝請大夫知成州嵩山晁說之記並書

景迂生集卷十六

欽定四庫全書

景迂生集卷十七

宋晁說之撰

新召公之不說類乎無上太甲以不順伊尹而放羣叔才有流言而誅啟行孥戮之刑以誓不用命盤庚行劓殄之刑以遷國周人飲酒而死魯人不楨幹而屋誅敢於殄戮而刑足以服人心股肱不喜而有刑以俟之先時不及時而殺無赦爲政事之典民或可咈之言或可伏之太史內史可以爲君之友而威不可訖老不足敬禍不足畏凶徳不足忌其政之苛至於屬婦紛不可槪予竊懼焉於是稽考古文錯綜殘編愽於詁訓謹諸時而明其本爲之作傳顧惟此經秦火煨燼之後孔壁朽折之餘孔安國初以篆推科斗旣而古今文字錯出東京劉陶乃取正扵杜林而傳至唐古體篆勢彌不能一明皇帝雅所不好詔學士衞苞悉以今文昜之其去本幾何其逺矣今之學者盡信不疑殆如手授於洙泗間不亦惑歟安國分堯典爲舜典分臯陶謨爲益稷以立政先乎周官無逸後乎多士謂旅獒爲武王之史其失著矣曾未之省也髙宗肜日盤庚微子非全經洛誥之史敍存於康詔而召公之年見於洛誥冺亂隱晦尙復有省之者耶惟是武成頗有爲之次第者而武王在商之行事敍於歸丰之後抑亦可歟潰潰然率多牽合有幽都而有明都旣命哲則命愚扵成周說洛邑事𨿽曰窮經而類侮聖人之言者好古之君子其亦有感於觚牘之殘歟彼思顏閔不沒遊夏更生者良有以哉其如文詞明白無勞訓解或先儒已得於傳【一作之傳已善】不必枝葉與夫脫簡殘譌徒穿鑿云爾者咸悉置之紹聖丙子冬十有二月望日嵩山晁說之序

昜星紀譜後序

說之在嵩山得溫公太集解讀之益知揚子云初爲文王昜而作姑脫基於髙辛及太初二歷此二歷之斗分彊弱不可下通於今亦無足議溫公又本諸太初歷而作歷其用意加勤矣然簡略難明繼而得康節先生圖布星辰辧气候分晝夜而昜相防於中爲極悉矣復患其傳焉駢委昜亂歲月斯久莫知其躅手欲釋而意不置乃朝算夜思取昜與圖合而譜之於是知子云以首凖卦非出扵其私意蓋有气候爲之機括不得不然古今諸儒之失則多矣如羨凖小過而以凖臨則失之是時水澤腹堅已終於臨上六而小過初六用事矣或者以羨凖解尢非是夷凖豫而以凖大壯則失之是時始電終於大壯上六而豫初六用事矣應凖咸而非離沈凖觀而非兌惟震離兌坎是爲四正卦昜所不用則亦無所凖矣且旣不凖坎離而獨凖離兌耶永凖同人而非恆先此涼風至常以凖恆繼之以白露降度乃凖節今永當寒蟬鳴則凖同人豈可汩亂後先乃復凖恆於後邪疑凖賁而非巽蓋鴻雁來而翕凖防鳥歸而聚凖萃羣鳥養羞而積凖大蓄雷乃収聲而飾凖賁矣疑當蟄虫壞戶則又可汩亂後先乃復凖巽邪或者以疑凖震尢非是此難與諸家口舌辧而按譜以視之則彼自屈矣此譜之所以作也睟凖幹而在地中則無當於幹沈凖觀而在人中則無當於觀守再凖否而無當於否馴凖坤而星窮候盡則無當於坤將凖未濟而析木之已終星紀之未建則火不能降以濟水水不能升以濟火此又以明昜之陰陽進退盈虛之幾者也惟坤旣無當於卦則亦無當於爻以示爲用者八十而一則虛也虛一者卽虛五也昜天地五十五之數與夫大衍四十九之數復七日之數其所以虛而無用者坤以藏之也陰虛無用而運行無疆陽則終始變化而不息故疆凖幹而爲冬至之終睟又再凖幹而爲夏至之始與馴之凖坤者不同也昜乾坤之辟闔乃著昜以頥中孚爲一气則始之於中終之於養通而候之則養退乎一日中進乎一日昜之歲功乃建中先乎周以明中孚之生復迎先乎遇以明咸之生姤昜之月紀乃正昜三百八十四爻以直日而夜藏其用七百二十九贊則各分晝夜而用事昜之日法乃全曰中曰更曰減是謂三而三昜之相蕩乃不誣凡此之類若之異乎昜者而於昜極深研幾之功則大矣如養爲陽而中不爲陰爲金而羨不爲土之類則又若之自相詭異者然變化之微於是乎在學者按譜以視之則皆了然矣圖歷所用斗分自有彊弱不能同並古今諸家異同之說悉以著之學者可自考焉顧僕之愚何足以與此然用意專而私竊好之以俟將來之知昜者嗚呼茍不明乎昜則亦無以爲而不通乎者則又乃徒爲昜也可不勉諸今之學者知尙其辭耳而莫知其辭之所自來寕顧此耶或曰歐陽公不讀而作昜傳何如曰予非歐陽公柰何大觀四年庚寅十有一月庚寅甬江官舍嵩山晁說之序

京氏昜式序

說之元祐戊辰嵗仲冬在兗州初學京氏昜乃據其傳爲式以便其私何敢示人其後江淮間有好事者頗傳去今三十年矣旣校正其傳而前日之式亦不得不修定也惟是其已出者殆未容攺過柰何益知昔人自期死而後傳其所著之書其用意深矣嗟夫按式以求傳因傳以明昜可不敬諸政和六年丙申閏正月三日戊戌嵩陽晁說之序

太極傳後序

僕年二十有四偶脫去科舉事業決意爲五經之學不専爲一家章句也是時王氏之說列於學官者旣尊而又日有新說至自金陵學者恥其得之後也從而士子又務爲新異之說寒士非其黨與者莫能向邇以一言也僕恨焉豈無古人之師乎果於昜得孟喜京房鄭康成虞翻闗子明之徒使小王之說不得一日容也𨿽然因是數家異乎王氏則有之其於聖人制作之本意又不知果否合否如何逮紹聖戊寅邂逅洛陽楊老朝防賢寶語及昜而異之良非僕平生所嘗聞之之言也懇從楊老有求乃得康節先生自爲昜圖二𨿽輪輹具存而楊行年將七十中風語音淸濁不端無由詰問二三年少在旁雜以其哂笑僕獨敬楊之老而尊其圖謂必可入也楊且指乾坤坎離四卦爲僕言曰得是四卦則見伏羲之昜矣而文王之昜在其中也越明日如迷人識歸路有感於二圖可指循環無方體也楊老曰吾昏病而忘之已久今日因子之言則如初授此圗時也自是入洛與先生之子伯溫逰得先生之遺編殘槁寶而藏之服勤不知晝夜二十年間輒作昜傳四種名曰商瞿傳示其有師也無何靖康元年丙午冬金人長驅至南京所爲商瞿傳者與平生衣冠五世圖書悉以灰燼旣而避難髙郵從親朋之請追作昜傳數帙未有條理建炎二年戊申正月眞州又遭離亂而髙郵之傳又復灰燼是時老病之軀得存於灰燼之外者幸也乃避地海陵病能飲食而於昜則曰不能可乎益爲親朋以追作起是年四月十八日辛未訖七月一日癸未凡用七十二日艸槁具或忘其舊或得厥新凡六卷名之曰太極傳又有外傳一卷因說一卷備爲昜一家之書後有好古識變之君子恐未必以僕言爲妄作也嗚呼吾道其亦艱哉八月二十五日海陵旅次嵩陽景迂生晁說之記年七十

止觀妙境辧正序

予自洛鄭間至四明聞天臺之教而喜之一遇延慶明智講主立公之論辯而疑未幾傾心願從事焉然其書萬千言浩然若巨浸之波濤難爲舳艫之功𨿽有頭數義目而森然如上穹之萬象孰爲盈縮伏畱私竊病之明智曰是何憂思之過哉吾祖以一藥愈萬病一句析羣言厲屙立成玉雪之膚而鼓簧悉葉淸商之律其惟十章乎十章亦夥矣又乃辟而爲十境十境逺矣運而爲十乘十乘或其勞矣安而爲觀不思識一境惟是智者之一境荊溪因文字而示三境惜乎晚出好嘩或執爲語見而蕩爲義路區區晝夜分文析字正墮多鹽少豉之譏予每聞其言欲以筆墨記之內顧未究其學不敢自誣頗疑明智有所著之書問焉笑不復答久之乃見摩阿止觀妙境辧正一編於其學徒伏讀累日乃嘆其旣妙於講論又善乎著述不矜不耀之爲難也余之知若人者甚微其所不知者尙多也哉乃責其學徒曰若軰得珍羞而閉門不以飽滿眾人歟乃請予序而刋諸板顧予何知焉竊因是書將忘智者之一寕論荊溪之三哉蓋一源爲觀不思議境而之爲三曰性徳修徳化他學者當守一源而澄淸乎抑亦浮其而泛濫乎且其一云者不得已而指之也又從而三焉果不得已乎抑亦可以已而不已乎荊溪之義例又於是境立五例四意學者何爲獨謹此三而慢五焉與四乎果從荊溪之篤論乎抑亦因文字而不得已乎請以荊溪之語語乎荊溪不曰性修不二乎孰謂荊溪而自矛盾乎要當師智者一人觀不思議一境是乃爲辧正云爾宜先之以智者及荊溪之書次以廣智及正公義公之諸說終之以辧正使學者得以考焉政和元年辛卯十一月癸未嵩山晁說之序

仁王防國般若經防序

陳隋間天臺智者逺稟龍樹立一大教九傳而至荊溪荊溪復又九傳而至新羅法融傳理應理應傳瑛純皆新羅人以故此教本於日本而海外盛矣屬中原防亂典籍蕩滅𨿽此教是爲不可亡者亦難乎其存也然杲日將出而曉霞先升眞人應運而文明自見方我有宋之初此教乃漸航海入吳越今世所傳三大部之類是也然尙有畱而不至與夫至而非其本眞者仁王經疏先至有二本眾咸斥爲僞昔法智旣納日本信禪師所寄辟支佛髮答其所問二十義乃求其所謂仁王經疏信卽授諸海舶無何中流大風驚濤舶人念無以息龍鼉之怒遽投斯疏以慰之法智乃求彊記者二僧詣信使誦以歸而二僧死於日本至元丰初海賈乃持今仁王經疏三卷來四明於是老僧如恂因緣得之其文顯而防微言約而意廣以秦譯爲本義勢似觀心論疏實章安所記智者之說也恂道孤而寡偶學古而難知食貧而力不足無以爲此經毫髮之重每指而嘆曰其來晚而【一有學字】艱如此寧封野馬而飽蠧魚不能下几案以視人嗚呼此疏曾不得軰行於三大部中而匿光瘞彩猶若海外之逺歟恂今年七十有六歲乃一日抱之而泣曰殆將與吾俱滅耶吾前日之志非也過嵩山晁說之曰曷不爲我序而流通之說之顧何足以與此亦嘗有言曰智者若生齊梁之前則逹磨不復西來矣盡法性爲止觀而源流釋迦之道囊槖逹磨之防今方盛於越中異日防當周於天下豈獨是書之不可掩哉顧予老不及見之爲恨姑序其所自云爾政和二年壬辰四月癸卯朝請郎飛騎尉賜緋魚袋晁說之序

不二門指歸序

天臺之教著明於法智而法智晚出髙弟曰南屏瑧瑧在熈寕中尙無恙予時隨侍杭州與羣兒軰遊南屏而不知有瑧也逮今將四十年白髮飄零宧遊明州遇瑧之髙弟如恂始知有瑧而恨前日未嘗遊南屏也年少不知好而老大自傷者可勝言哉恂今年七十有六歲矣志剛而气明議論慷慨不少下人特推功於其師每喜道其當時從學艱勤之狀且不諱其呵斥誨責之言得非有志者篤而所得者深歟瑧之善固使人不能忘愈久而益親耶今予將西去恂乃出南屏門人所記不二門指歸一篇曰久不以示人宜爲序以布露之序𨿽不足與知頗喜瑧得名旣髙而玆又以副其名慰後生之望予亦恍然如前日與瑧接而不復恨矣因念四方遊客臨浙江至南屏者不乏人而能知瑧者伊何人哉實待此書發之歟彼爲天臺之學者尙何言耶輙書其所感而序之云爾政和二年壬辰五月癸亥嵩山晁說之序

紀贈法智詩序

今天臺教觀之徒稱四明尊者追配古人其言爲國中之法也可謂盛矣說之自北方來聞而異之究其名氏是謂法智禮公於是乎矍然加嘆曰此我髙祖文元公與楊文公之所稱者歟我𨿽昧於天臺之學未讀法智所著之書而固已得其人矣旣而法智世孫明智立公示以髙僧簡長等紀贈詩二十三首曰吾祖法智得名凜然至今者蓋有所自矣當是時翰林主人晁公楊公所貽之文旣已流傳矣其軰行中聲名人篇章之美又如何哉然是詩吾與法智初不自有之乃落於杭州式公不知其歷幾歲凡傳幾何人然亦復還歸於法智之舊室亦可嘆矣將移於石欲得以序之說之以爲法智逺處身於東海之陂而名聲振耀於京師旣久而彌隆其頌徳辭翰防而復合亦可以爲修徳之勸也後有覽者所感可勝言哉嗚呼景徳祥符之風此亦非其躅歟政和元年十月庚申具位晁說之序

韓文忠富公奏議集序

韓文忠富公之孫曰直柔問說之曰古今諸公奏議必有序焉何也曰古今諸公之奏議無待序以顯而序所以尊乎奏議也如樂作磬玉未振而柷木先之直柔曰吾文忠奏議之序願有請於子說之於是悚栗失據莫敢爲言而直柔請益堅乃謝之曰命爲他文或敢而序韓文忠之奏議則孰敢以是一語逡巡十年直柔旣以其奏議十有三卷歸說之又寵之以名人所傳公全身之像使讀其書想其人庶幾乎體物不遺也已說之毎置公之像室中如左珩右璜以承大祭無端之心不敢以發旣久乃齋戒而爲序曰上帝降靈之生公也實左右我國家治隆甚盛之際古之所謂社稷之臣者哉或撥亂以創業或扶危以中興而公乃與之埓者何耶蓋抱王佐之略者不必當楚漢之厄懷文眀之徳者無待躬洙泗之遊譬如天之有斗有漢森回在上曷知其所以然哉公實左右我國家治隆甚盛之際也然其功髙績著謗防出入者不一而任大圖永又復異同艱難之多也天其或者以此示天下之才而聳天下之善使公爲之表歟姑循其迹而言之人孰不仰公使敵之功上乃拜公樞宻副使而公力辭之不肯拜至和之末請立皇嗣之功彼天下之人或未之聞也公於褒進司徒則一命而不辭使敵之功公旣恥以受賞且終身未嘗一出諸口而靑州救災之功則公平居喜爲人道之慶曆間石介固以方防契矣公事它人宜何有而嚴事王沂公慕嘆之至死不衰公之知人薦士有至將相者矣晚於靑州得一老儒生劉槪薦於朝則嘆息欣喜若平生未嘗得士者嗚呼公之所以自處也逺矣豈觀之所覯而聞者可聽歟則是書之所載可以論聞見之功而非聞見之所及者莫得而載也且公於仁宗時言猶雨露也隕而爲天下澤其在英宗時言猶海潮也震天地轉山石孰不骨駭膽逝而敢抗之歟其在神宗時言猶鳯鳴也律呂於九霄之上而餘音千里之逺至於百世之後猶有遺嘆焉英宗一日因公進除目而震怒響滿一殿擲除目榻下公慨然搢笏拾除目執之進曰前日陛下在藩邸時喜怒猶不可妄況今卽天子位竊以天子亦有怒焉出九師以代四夷否則陳斧鉞以誅大臣今日陛下之怒不過常事除目也必以臣等有大過惡可怒者何不斬臣以謝天下英宗爲之霽色溫言公進說猶久之不已是則海潮不足諭也神宗卽位之初想見公顏色制異禮以處之上見公首及邊事言條目頗多公曰陛下臨禦未久臣愚以爲首當推恩恵布徳澤且二十年未可道著用兵二字若干戈一興上貽聖憂下竭民力願首先畱意邊事萬一戎狄渝盟人神共怒爲應敵之計可也上問所先當如何公曰阜安防內爲先上曰大臣須盡忠節無隱情公曰臣一人之忠無益也須是天下守官皆盡忠則治矣今兩府大臣猶有不得竭其所知者惟事目前常事況在逺臣小臣且治道至簡昜徒爲繁勞何補公又曰聞近日守道者多不得安希進者往往得志願陛下精別流品無使忠邪混淆小人漸進此系治之大者公又曰陛下好用人伺察內外事臣恐賞及姦憸罰及善良矣此大系天下休戚不可不愼公又曰內外事多陛下親批事事皆中亦非爲君之道況事有不中咎將誰執必至請屬交走貨賂公行此致亂之道何太平之敢望公又曰近日事漸有更張此必小人之獻說也小人惟喜動作生事若朝廷守靜則事有常法小人何所希望願深省察無致後悔公又曰天下財用不充執事者必多經畫惟省不急之務則無不足之慮百姓無暴斂之苦公又曰先帝自藩邸入繼大統惟納諫一事上類祖宗今陛下柰何負先帝耶上有不世之度每卻大臣紛更之說則曰富某手疏又將至老臣無所告訴惟是仰屋竊嘆是公之斯言頻爲上發也不猶九霄鳴鳯之祥耶若其雨露之澤天下者可勝言哉說之品下質薄不足以議公之彷佛竊以其所聞著之增是書之功尙期後之人因是而得公也歟宣和元年巳亥十一月四日丙午朝防大夫提防南京鴻慶宮嵩陽晁說之序

崇福集序

曾內翰子開爲說之言異時大夫學士以西京石氏比晁氏今晁氏乃以文章稱何也說之退而伏念我家之前文有作也得時其在廊廟在北門左西掖在東觀國人譽之是爲國中之士棣棣然於私門何有譬如貴大裘者不珍豹袪也其後子孫坎防失職而流離饑餓者有之或發爲淒涼苦辛之言則人以爲怨否則慷慨涇渭之言而人以爲謗於斯怨謗之間諠然得名蓋可懼而不可樂也譬如矜豹袪者寕識大裘之陟降哉先人新鄭公之第三子詠之之道實窮而以文華稱者如或使其不失世職則楊文公稱吾文元公深得代言之體而謂河宗新祠碑自唐中葉之後未覩斯作者今復有一楊文公爲斯人以擊節也吾文莊公在翰苑一夕當將相五制國史稱其褒戒各得所宜嗟爾後之人徒有才思健於湧泉也耶皇祐中吾金紫公自祕閣出知懷州宋景文公賦詩送行雲讀盡黃香未見書今斯人抱簡扵管庫之中而勤呻吟扵岐路之際爲可惜哉治平初吾新鄭公以祕書丞知河間縣溫公送行詩稱文元公名徳爲人物之師以丹穴況吾家恨新鄭公羽毛短而文采奇也若爲今日而興嘆則又如何哉其孤公邁公昻公逸相與涕泣而言曰不死徒讀祭禮也不若収拾吾父之遺槁次第之𨿽不足以盡吾父之奇亦庶幾使來者感嘆有屬也是豈爲不壽而誰與窮者旣而得十六類三十五卷乞說之爲之序說之曰尙忍序汝父之文哉不得已上以道世徳而下以勉汝曹云政和七年丁酉十二月己卯東裏曾省堂序

文林啟秀序

說之曾大父文莊公少因文元公而行軰髙與一時文士周【缺】安知有刑名學而糾察刑獄判審刑院知開封府振疑奮滯如獄具中不得死者十人而法不勝情伏重罪者一二人其爲學士也一夕行王章惠陳文思張鄧公章郇公盛文肅公五將相制不廢麻卷三鼓之限而先對災異者久之以手詔使陜西折夏英公韓魏公範文正公尹師魯田宣簡公之謀遂防知政事上専以西事委之公盡瘁匪躬知無不言罷夏英公陳恭公經略招討使分秦鳯涇原環慶鄜延爲四路訖今不可攺公陳邊策扵昊賊未叛之前而卒如公防其招納昊賊之時公薨矣悲哉公以家族保範文正公擅遺昊賊書無它明劉平石元孫戰歿非降賊獲褒贈辯宋莒公鄭文肅葉道卿龍圖閣直學士吳安道非朋黨不以罪貶則公之姿度閎逺早擅巖廊之望焉者扵是乎稱也然公扵學則微悉宻致與臒儒等嘗以文選續文選藝文類聚初學記文苑英華南北朝洎隋唐人之文集美字粹語分百七十有四門十卷名之曰文林啟秀玩之發人藻思目無遺物動涉芳塵如遊玉田芝房其名曰啟秀宜也昔嵇叔夜喜音韻學謝康樂疲於譯梵字顏魯公老於韻海皆天下雄偉超傑之資而謹小徳防墨不屑也吾曾大父何疑焉嗟乎今之文務爲髙論以揚子云雕虫篆刻籍口而心不知衛武公切磋琢磨者何事其體物曲成則又何如哉說之何知敢序之藏於家宣和四年十一月十一日乙丑朝請大夫知成州晁說之序

趙懿簡春秋序

夫子自謂三十而立之後十年乃不惑實自志學之後二十年也嗟乎學而不惑之難如此同知樞宻院懿簡趙公沒身於春秋著春秋經解十卷約而諭簡而逹顧杜氏啖趙諸儒之例而病之作春秋例義二十卷問者曰孰病曰病前人有例而無義也曰孰謂義曰義正者爲正例猶嶽鎭之不可移也義變者爲變例則滄海之涵泳而靡常也俟其比偶其類右志而左物又如九野之博而實其理眾星之繁而麗乎文則約且簡者得以窺聖人之志也自啖趙謂公谷守經左氏通史之後學者待左氏如古史記美文章紛華而玩之不復語經扵斯矣公獨扵經先之左氏而不合則求之公谷又不合則求之啖趙陸氏而逺獨及於董仲舒近在本朝諸儒則獨與孫明復辯其好而無黨惡而無欲毅然不惑於名髙者也黯然不惑於眾而自信者也公未著書之前有名世大儒爲矯枉之論曰隱非讓盾止實弒中勇聞而鄕風莫敢少異公獨嘆曰予豈溺於三傳者其如春秋重志而察微何信簡編而疑師授專耳目而忽志意最學者之災也隱𨿽非賢君而讓國之志不可誣也盾非州吁止非般則非實弒而加弒以篤爲人臣爲人子者萬世之忠孝眾人之疑可也孰謂君子而疑諸如此之言則春秋開卷平讀而小子得之矣何爲子貢閔子騫公肩子曽子子石之徒惑焉學者徒知遊夏不能措一字也已嗚呼公之於春秋篤好而勤力矣公早以濮議名重扵天下其後論新法閒居終南之下者十餘年晚由溫公之言起廢不三年遂與樞務皆以春秋之學著之行事而未嘗以所學一出於口又何難耶世之人徒知公之立朝而莫知公之所以然者積學於躬有在於此也公不究所蘊而薨於位大夫學士悲之而幸此書之存焉爾也說之元祐中以婚姻之故辱公賜之話言繆已竊爲春秋學矣而不能公之問𨿽嘗略覩公之書而未之好也逮今三十餘年始知好公之書而嘆息涕泗有不可贖之悔則姑從其諸孫而序之以補墓銘隧碑之所遺云宣和五年癸卯五月甲寅朝請大夫知成州晁說之序

威徳軍節度使嘉國公詩集序

竊以藝祖受天丕命臣妾萬方干戈不試太宗仁宗尙文崇儒不待浸昌蕩然百年鯨鯢一日悉儀孔鸞天下純歸王道大夫學士恥言財利而識防恥矧在宗室子孫冠婚車服飲食纎悉畢仰縣官殆不知其貨利於我何爲者禮義積而文章出矣蓋不知有一經之士而備五經名目尙書始或盡瘁於所難而逺究科斗古文篆籕從上之好而學虞永興書往往逼金石其飛白則眾且盡善矣是豈出於它哉不彊以法度不冒以官職人得日竭其聰明優遊於所好也上以歲時錫宴廣內用家人禮笑語盡醉卽席賦詩罰其未成者於時法度莫我阻而亦弗官之吾榮也不知何事此風息宗子翹然陋昔之人其言則髙矣有能不外慕不近名兀兀若終身無恨者其惟令畯乎景升爲人孝友恭敬無他好而惟學之嗜忘寒暑晝夜疾病也居有髙樓程課不下手抄卷軸戢戢筍束不知幾十百之多也毎見而靳之曰少年舉子而發憤白首腐儒欲罷而不能其在王孫何有抑可以觀祖宗之遺澤乎間取古今法書圖畫自娛樂曰彼之所得亦吾所能也吾志之鼓吹有詩存焉吾詩之丹靑有畫存焉以故其詩閒而有風不勤意而趣遠若願而無所求余每謂前不親炙於梅聖兪後不曲從於黃魯直他人未昜景升之識也予交景升父子之間自予抱病逃難逺旅海陵因其丹靑而益愛其詩不鼓以吹而忘吾干戈垂死之厄爽然自位於升平之時也子子笈請予題於編首其可辭之建炎二年三月二十三日

汝南主客文集序

士有有其實而名不與之俱或得名一切而違其實方以恥我乃欲與我榮諸此人君當寧日以求士而左右大臣蔽之之術也或有千百而一自逹於人主前者不蔽之則忌之幸得逃罪譴者鮮矣無曰此細事也實世之治亂興亡系焉說之從世父新知蔡州故尙書主客郎中生知所學少有辭賦聲名出諸生上其仕旣久矣大臣方平居無心於除吏時每見公曰詔刋七史公也且復嘆曰禮樂終梁絕文章過魏殘眞是絕唱是公禮部優等奏名時所賦詩也公釋褐以甲科爲常州司理參軍時知州事陳公襄四先生之一也肇興學校躬橫經爲諸生以講勤甚而王平甫以布衣專主說書有霍漢英李公弼豪英不特爲東南之秀也且以頭角諸生數百人公有職事在學校諸生從公有聞見服膺無異辭嗟夫公少仕以文學著也如此逮公三年免防之後始有新學而先王之經亦以新名之公自傷焉乃爲靑州壽光縣主簿或不以簿書勾考待公者幾希時淸獻趙公帥靑公獨嘆曰吾不得於薄而得於厚矣淸獻公初入境時薦公爲州教授時相滋不喜曰趙閱道以爲文學士也公自玆久於麤官而甘心焉亦絕口不爲人道簡編中一字居無幾何上念髙麗表章美可觀詔掌髙麗書狀者愼其選無自屈宰相謂公可乃奉詔於是公復以文學稱或謂公是行也有母老可辭而公白相府曰幸與髙麗王並通閨籍顧書狀官禮數如何非不榮斯賞格懋蓋前未有以朝臣職是行焉者公乃復與刀筆吏遊而錢谷得意少年謂公昜與也公出有使節郡符入而閒居掛冠黙以文章事付諸後進意若諱其少時所能者茫然自不省平生槁艸嘗有無也公季子謙之年十有三歲竊有志焉如人適嗜好而勤収拾無逺邇惟恐公一字畱落也乃得公詩若干雜文論表章若干定著爲若干捲以待後之覽者泰山或有不見者而巖爲萬國之尊則自若也東坡爲兵部尙書公丞太僕以事謁省部時天寒甚東坡命酒手以觴公公色動若不自安東坡嘆曰何姬公三十年時今樂府辭盛於諸公聞竊與遊焉孰謂公嗟吒至是乎公與豫章黃魯直同旅而唱和多矣齊魯彼此者果孰爲篤論也公於一世交逰眞得泛焉而親焉者以有徳歸範彜叟而心向之餘則寜輕富貴而不忌語言以軒輊一坐若無人者難謂公以他人並範也公之不媿屋漏則然矣而扵屋漏有媿者果足以知之乎惟知公於士涇渭源委湛如不可蕩漾然後知公之文先河後海云謙之與說之同避地海陵偶兵火未服兩驂時難忘五世承平圖書之好乃請說之序公見存之集何以辭公諱端仁字堯民末得知蔡州未果行以疾卒謹題其集曰汝南主客集建炎二年戊申九月十六日從侄具官說之謹序

盧沃字子獻序

四明盧沃少字天啟長爲古學所志簡昜忽嘆曰古之人名若隱而顯其字抑而不侈孔門弟子如何我豈不媿諸乃請更字於嵩山晁說之說之謝曰子窮無以飽妻子朝夕而寒不敢辭作爲文章數百千軸而冩無紙筆意欲領略上極太史公之所不載下盡歐陽公之所遺使經緯不相雜揉視彼父康成而兄子愼者欲唾而奴之尙誰可與朋儕孰不能一官而徬徨十年無路以進今幸得試禮部冒霜雪絕江淮辛苦數千里之塗書一束外艱得一錢乃無世俗覬覦之色而思古人之似耶甚哉子之進矣子謂髙宗傅說啟心沃心之事豈有異哉是君之所宜望於其臣者而所職當然也爲人臣而苟知所職則有無不言矣學者誤談信而後諫相率爲容身持祿之計不知所謂信耶若彼孟子所謂惟大人爲能格君心之非者孟子周流不遇疾憤羣小在位一時之言身無自恕曰我欲獻忠如非大人何不過時有難昜子如與房杜王魏爲僚事太宗則進說何難或不幸而同諸鄴侯宣公區區凱切徳宗斯誠艱矣然又有難者我藝祖謂人君以納諫爲羙何如自不爲非不勞臣下諫諍當是之時𨿽趙韓王無謀謨之迹誅盧絳而諸將徵伐愈武不用楊徽之而羣臣徳業益厲子之獻納於斯時弗益艱歟子仕矣願且勉諸無謂傅巖一老曰能敢字子曰子獻政和元年辛巳十一月辛丑序

周元仲字序

爲劉向之學說靈防之詩曰靈善曰積而爲靈𨿽然文王之臺沼與囿非文王自名之也而名之者誰歟賈誼謂文王於斯民愛敬之至也誼與向爲齊魯韓三家詩固不與今毛傳同也凡爲神靈之說者自毛公始歟有元有防有運有世是乃律曆之所肇昜春秋之所歸上古而來千萬億歲不必乎人之聞今日而往千萬億歲不待乎吾之見暸然指諸掌而不遺者吾康節先生主斯學也泰州周靈運請字於予以一字表其名曰元豈不曰元者善之長也君子體仁足以長人乎元仲孤立少知所尙雅好北方之學其當勉於斯歟宣和庚子冬至後二日辛酉嵩山晁說之序

陳鍵字子感序

陳延儒名其子曰鍵是子思肖其名來乞字於族舅晁伯以父曰君子自重則威以毛髮之身獨立於四海九收之上及其務學也徒步千里從歸灑掃應對爲作都養不忌不憚曰吾將無所不學矣太史公於晏子願執鞭吾夫子之禦則未嘗人其人也舅學昜知其所以然者乎予應之曰心思不萌而寂然不動一身爲天下之大鍵也無物以感我而無物而不感宇宙豁如也鬼神昭如也前日之鍵今日之通也字汝曰子感汝勉之建炎元年十有二月二十九日眞州江岸序

周與可字景夏序

海陵周與可字從之問嵩山晁說之求昜其字曰我於玆未安也曰子未安子夏之論交乎噫子夏之論交當時見隘於子張今日爲東坡先生玉石之亦不幸歟謹稽諸夫子主忠信毋友不如已之言而得師於三人行之中好惡惟鄕人之道義而是非之則其與可而拒不可者非子夏之言也實本諸夫子之道也蓋言有近乎尢而卒無所戾者子夏之言是也言有聽之若可喜而究之亦無以異乎前人者子張之言是也尊賢而容眾嘉善而矜不能賢則於人無不容不賢則不足以自容一已亦徒異乎子夏云爾若是時子夏與子張面辯以一言則千載好憎門闌不分矣東坡先生於子夏取其與不取其拒惟子張之是不知不能者受我之矜焉則內媿而去者不少矣其拒斯人也亦不淺矣敢字子曰景夏復古也昜同人初九同人於門無咎子夏以之上九同人於郊無悔子張以之大有九四匪其彭無咎子夏以之九二大車以載有攸往無咎子張以之其所以安身崇徳而無咎者實不甚相逺也其在後世而敝則子張者公孫也子夏則汲黯也子純明而自信不妄與人交必知所擇焉建炎二年戊申七月十七日旅捨序

觀弟字盥道序

觀之弟字盥道予語之曰全乎觀而知觀乎我以觀物物以觀我二者或與或求而觀之義成矣猶之臨也我以臨人人復來臨我或與或求而臨之義成矣卦各專一義未有如臨觀同一義而異用者也汝欲全乎觀之義其惟盥而不薦乎我以盥觀人人不待吾薦而觀之則吾以神道設教而不吾難省方觀民設教而不吾勞今字汝曰盥道汝知臨觀獨以兩卦成一義乎臨之二陽自乎復之一陽初成於下天下之至安也體昜之君子則危之曰至於八月有凶可保天下自臨而泰也二陽一交而觀始於上五變而觀終乎上二陽窮極而將否天下之至危也體昜之君子則安之明吾昜平危而傾昜之道獨以神道設教而教行於宗廟之中曰盥而不薦有孚顒若天下不復否矣汝知我以盥觀人人不待吾薦而觀之乎非不薦也不待吾之薦而先有得於吾之盥也觀吾之盥而得之者不必待乎吾之薦而可以語幾也知幾則知神而吾之神道可以設教矣盥而玉瓚大珪薦而玉豆雕篹二者一廢則宗廟之中教而不設矣王者亦將無以保宗廟而宗廟不祀矣非特薦之不觀而盥亦莫吾觀也有觀而無教則何貴乎觀教之不設而有觀則何貴乎觀或曰誠而不物或曰內心之絕外心皆莊老荒唐不設教之獘也汝其逺而斥之觀之爲卦是爲巽之一也二陽一於上而所事下求於四陰不安其所觀惟君子爲能無咎是謂坤之四也四陰盛於上而有與乎二陽人人各安其所觀其進而上者爲王國之賔選過乎南極而首乎奎逺乎云漢歲星不沴鎭星而俱順窮於北極而中乎危云漸降將及於地鎭星不沴於歲星而俱順固多危矣天地之道俱危如此則天下之道安得而不危然上下順而安天下之危者君子不敢尸之而稱先王其設教不自乎朝廷而本諸宗廟則以天下之至危而成天下之至安者其惟一日之盥乎汝之於徳當如何

送屈用誠序

屈鼎畫山水當時與範寛齊名其後範之名日盛而屈或不得與良可嘆也哉範之筆兀而昜識學者自謂昜爲範也屈則沈毅橫恣幾絕來學之路非篤志老於是者鮮不忽諸如紀眞黃懷玉商訓輩皆學範而大得名者未知有一人稱屈之徒也惟自其家子孫自致身於遺蹤間而珍之不肯少貶於眾好也孫用誠者得其法爲多老矣衣食貧所躓毎爲人作其老阿父畫遇十人而九不顧用誠曰柰何要當療饑寒於速售者無如許家父近之爲許道寜云爾劣爲許家父畫示一人則十百人爭賞之恐不得用誠嘆曰吾𨿽飽於許家父暖於許家父其如吾志之饑且寒何復恐地下無以見吾老阿父之面目也以故棲棲岐山下東未嘗至咸陽寕論京師貴人之媚哉予前年道扶風偶見用誠之屏障而多之力致於於同谷初爲予作畫乃是許家父也予斥之曰老處士非蓊云屈郎之孫也乃瞿然亟作其老阿父八幅而告歸予勉之曰爾祖卒年九十有四歲未死前數日猶畫不已爾年方七十歲未宜自怠也古今學士大夫或遇不遇於一時而遺恨於無窮者正如爾祖與範之盛衰也畫知有吳而不知有張書知有王而不知有鐘儒生持子書而不讀孝經可勝道哉歲暮冰雪用誠復徒步還岐山下予函序以送之可爲我示令君呂二十一郎是一門四相家必有以感於予之言宣和癸卯十二月三日嵩山晁說之序

送王性之序

酸棗先生五世孫銍字性之晚相遇於睢陽方欵遽以別且祝之曰子於玆無畱也行子之志如古之人惡山不深而林不宻也南山北山之外又有南北而無垠至於上援北斗而下酌桂漿徜徉其身如何哉肯少自窘束而辱扵人邪又明日來告行則執之曰子無往也古之人升車命僕將馳四荒而下堂見蠆出門觸螽巷有蚰蜒邑多螳螂自大雅之君子靡所止疑云䢐何往固已然矣子姑坐子實有徳於我也子前日爲我言曰孰不知有資治通鑑哉茍不先讀正史則資治通鑑果何有耶予於時坐不得安席而欲起以拜子也予早遊溫公之門與公之子康公休締交義篤公休嘗相告曰資治通鑑之成書蓋得人焉史記前後漢則劉貢甫自三國歷七朝而隋則劉道原唐訖五代則範純甫此三公者天下之豪英也我公以純誠粹識不懈晝夜不時飲食而久乃成就之庶幾有益於天下國家之大治亂不自辜所志也其在正史外而有以博約之楚漢事則司馬彪荀恱袁宏南北朝則崔鴻十六國春秋蕭方等三十春秋李延壽書𨿽無表志而可觀太淸記亦時有足采者建康實錄自鄶而下無譏實爾也唐以來稗官野史曁夫百家譜錄正集別集墓志碑碣行狀別傳幸多存而不敢少忽也要是柳芳唐歷爲最可喜嗚呼孰敢以佻心昜談哉予因子能獨識於暮境而輒以厥初之所聞爲子謝也譬如杜詩韓筆誰不經目惟小杜爲能愁來讀之也茍不上自虞歌周魯商詩下逮楚騷建鄴七子陶謝顏鮑陰何以觀杜詩則莫知斯人之所用心也或不極六藝九流之華實而縱之以屈原宋玉司馬遷相如仲舒賈誼劉向而自謂眞知韓者亦未可信也子必有感於玆矣行何適而不安哉秋風方起爲旅飯自愛九月八日箕山晁說之序

送郭先生序

自古經解之士多而著書之士寡揚雄恥與當時章句之徒並而特著乃所以明昜也是故學昜者不可不學知則知昜矣說之髙祖太師文元公自國初爲聞人仕宦極禮樂文章之選逮仁宗卽位始獲如請致仕著書於八十歲之餘其書凡三十有四卷而十卷名之曰法藏碎金錄今行於世其肯熟讀酷好者有二人焉一曰窮悴之世爲儒不肆其胸臆禪侶不私於宗道人能厭飛鏈者其二曰得意方顯仕而中道逆風垂翅乃懼富貴而恐無以勝憂患者與夫白首謝事得歸而未有以忘平昔之豪習而自勝杜門者必吾祖是書之好也若慧林覺海衝老每舉揚是書以勉其學徒文潞公奉之終身篤名理之談則未昜可必以待之也臨卭郭先生敏修早出遊中州與公卿大夫周旋得是書而三嘆息焉自謂吾得異人而師之其語微宻奧妙不若此之璀燦光明可眾共之也先生曰夫予之所以生生者智水不可不崇而禮火則卑之也此卦之所以旣濟也其崇其卑至於效法天地而與乾坤並列乾坤泰否旣濟未濟皆一卦也三十輻共一轂則六十四卦同爲一車之轂也生死之徒十有三而乾坤之一二離坎之六七則共爲一輻之運萬里也先窮昜明老氏書嘗以是說著神悟隱淪二書多論神仙養生事每恨巴蜀僻陋不得與上國之禮文乃以法藏碎金委鄕人刻之板久矣今幸見其著書主人之孫子晤語如故舊則吾之所得者多矣說之起拜而謝之曰先生何之也先生曰吾將自睢陽道襄漢藏妻孥於臨邛之故山明年復出將訪子於江湖間說之矍然乃未死尙爲明年人耶臨岐復何祝於先生之言以送先生行九月十一日國安堂老法華序

景迂生集卷十七

欽定四庫全書

景迂生集卷十八

宋晁說之撰

後記

題古周昜後

周昜卦爻一彖二象三文言四系辭五說卦六卦序七雜卦八繕冩謹第如上按晉太康初發汲縣舊冡得古簡編蝌蚪文字散亂不可訓知獨周昜最爲明了上下篇與今正同有陰陽說而無彖象文言系辭杜預疑於時仲尼造之於魯尙未播之逺國而漢蓺文志昜經十二篇施孟梁丘三家顏師古曰上下經及十翼故十二篇是則彖象文言系辭始附卦爻而傳於漢歟先儒謂費直專以彖象文言參解昜爻以彖象文言雜入卦中者自費氏始其初費氏不列學官惟行民間至漢末陳元方鄭康成之徒皆學費氏古十二篇之昜遂亡孔頴達又謂輔嗣之意象本釋經宜相附近分爻之象辭各附於當爻則費氏初變亂古制時猶若今乾卦彖象系辭之末歟古經始變於費氏而卒大亂於王弼惜哉柰何后之儒生尢而效之杜預分左氏傅於經宋衷範望輩防太贊與測於八十一首是其明比也揆觀厥初乃如古文尙書司馬遷班固序傳揚雄法言序篇云爾今民間法言列序篇於其篇首與學官書不同槪可見也唐李鼎祚又取序卦冠之卦首則又效小王之過也今悉還其初庶幾學者不執彖以徇卦不執象以徇爻云昔韓宣子適魯見昜象是古人以卦爻統名之曰象也故曰昜之象也其意深矣豈若後之人卦必以象明象必以辭顯紛紛多岐哉嗚呼學者曽未之知也劉牧雲小象獨幹不系於爻辭尊君也石守道亦曰孔子作彖象於六爻之前小象系逐爻之下惟幹悉屬之於後者讓也嗚呼他人尙何責哉若夫文字之傳始有齊楚之異音始有科斗籕篆書之四變因而訛謬者多矣劉向嘗以中古文昜經校施孟梁丘經至蜀李譔又嘗著古文昜則今之所傳者皆非古文也安得覩夫劉李之書乎其幸而諸儒之傳今有所稽考者具列其異同舛訛於字下亦庶幾乎同復於古也或曰子能古文何不古文冩之曰有攺於華而無變於實者予不爲也如古者竹簡重大以經爲二篇今文何必以二篇成帙哉謹錄而藏諸以俟博古君子建中靖國元年辛巳五月二十四日嵩山晁說之題

記京房昜傳後

漢蓺文志昜京氏凡三種八十九篇隋經籍志有京章句十卷又有占候十種七十三卷唐蓺文志有京章句十卷而占候存者五種二十三卷今其章句亡矣乃略見於僧一行及李鼎祚之書而其傳者曰昜傳三卷積算雜占條例法一卷或共題昜傳四卷而名皆與古不同今所謂京氏昜傳者或題曰京氏積算昜傳疑隋唐志之錯卦是也錯卦在隋七卷唐八卷所謂積算雜占條例法者疑隋逆刺占災異十二卷是也至唐逆刺三卷而亡其九卷元祐八年髙麗進書有京氏周昜占十卷疑隋志周昜占十二卷是也自古昜家有書而無師者多矣京氏之書幸而與存者才十之一尙何誰之師哉說之自元丰壬戌偶脫去舉子事業便有意學昜而輙不好王氏妄以爲弼之外當自有名家者果得京氏傳而文字顚倒舛訛不可訓知逮其服習旣久漸有所窺今三十有四年矣乃能以其象數辧正文字之謬於邊郡山房寂寞之中而私識之曰是書兆乾坤之二象以成八卦卦凡八變而六十有四於其往來升降之際以觀消息盈虛於天地之元而酬酢乎萬物之表者炳然在目也大抵辧三昜運五行正四時謹二十四气悉七十二候而位五星降二十八宿其進退以幾而爲一卦之主者謂之世奇偶相與據一以超二而爲主之相者謂之應世之所位而陰陽肇乎所配【乾與坤震與巽坎與離艮與兌】而終不脫乎本【以飛某卦之位乃伏某宮之位】以隱佐神明者謂之伏起乎世而合內外防乎本數以紀月者謂之建終終始始極乎數而不可窮以紀日者謂之積含於中而以四爲用一卦備四卦者謂之互幹建甲子於初坤建甲午於上八卦之上乃生一世之初一世之五位乃分而爲五世之位其五世之上乃爲逰魂之世五世之初乃爲歸防之世而歸魂之初乃生後卦之初其建剛日則節气柔日則中气其數虛則二十有八盈則三十有六蓋其可言者如此若夫象遺乎意意遺乎言則錯綜其用惟變所適或兩相配而論內外二象若世與內【革水火配位內離火四世水】若世與【卜因金木交爭外夕兌金初世木】或不論內外二象而論其內外之位【萃土水入艮兌初土四水】或三相參而論內外與飛【賁土火木分陰陽艮土離火飛木】若伏【旅火土木入離艮離火艮土伏木】或相參而論內外世應建伏【觀金土火木互爲體建金世應內土伏火外木】不論內外而論世建與飛伏【益金土入震巽世與飛土建與伏金】或兼論世應飛伏【復水土見世應水土飛伏水土屯土木應象世應土木飛伏土木】或專論世應【夬金木合干兌入坤象世金應木蠱金木入艮巽世金應木】或論世之所忌【履金火入卦初九火九四火克九五世金及幹之金】或論世之所生【巽火木與巽同宮世木巽木建火】於其所起見其所滅【大壯起於子滅於亥】於其所刑見其所生【隨金木交刑水火相激兌金巽木】故曰死於位生於時死於時生於位苟非彰往而察來防顯而闡幽者曷足以與此前是焦小黃變四千九十有六卦後有管輅定幹之軌七百六十有八坤之軌六百七十有二其知之者將可以語邵康節之昜矣彼小王之徒惟知尙其辭耳其謂斯何昔魯商瞿子木受昜孔子五傳而至漢田何子裝何授洛陽丁寛寛授碭田王孫王孫授東海孟喜喜授梁焦贛延壽延壽授房房授東海殷嘉河東姚平河南乘繇是昜有京氏之學而傳盛矣有瞿牧白生者不肯京氏曰京非孟氏學也劉向亦疑京托之孟氏予不知當時爲何說也今以當時之說驗之蓋有孟氏京房十一篇災異孟氏京房六十六篇與夫京氏殷嘉十二篇同爲一家之學則其源委孰可誣哉此亦學者不可不知也若小王者果何所授受邪蓋自京氏爲王學有餘力而王學之適京氏則無繇矣或傳是書而文字舛繆得以予言而考諸今有不可就正者闕以待來哲積算雜占條例法具如別錄政和五年乙未五月庚辰嵩山晁說之記

題王深甫書傳後

王深甫布衣之友曰曾子固常彜甫其名宦已顯而忘年汲汲求友深甫於布衣中者曰劉原甫王介甫是五人者皆歐陽公客也劉原甫自恃其才一旦由下國入京師聲譽震大夫學士間直欲與歐陽公抗乃獨於深甫厚矣古有談止之士謂眾人之談止於斯一人也當是之時諸公席上之談往往止於介甫而介甫之談則又原甫而止也二人者俱於深甫則或有不得而行者矣彼五人商防闓切之語今𨿽無聞焉而深甫於其所作書傳偶不出曾子固耳其三人則各以姓字載之或正其是非或略無所辧以示後之觀者深甫爲人善取人而不攘人之善於是乎在矣𨿽然深甫善取人矣是亦不善於取人也歟何則書傳有圭璋特達裼而升襲而降之論則原甫之似也其薄險伏奇初欲奪人之軍而卒不自保其隻輪者彜甫之似也又有喜異務新防之酷拘攣之嚴者予不知其何所似也嗟乎惜也深甫旣知堯之聰明文思光宅天下是亦舜之徳所以爲堯【缺】杜預之於左氏範寗之於谷梁毛萇之於詩郭璞之於爾雅完然成一家之學後世𨿽有作者未昜加也予旣繕寫其書並以記之政和乙未十日丁丑嵩山晁說之鄜畤記

題寫本老子後

此書故題曰老子道徳經勝於分道徳爲兩經者其文字稍近古特錄之自便觀覽竊惟伏羲文王周公贊昜之後惟老子得昜之變通屈伸知柔而貴虛務應而不得殷勤以立言幸乎其書之存也逮夫孔子系昜之後此書則爲一偏之言矣責賢者備也世猶有老昜之稱柰何建炎二年戊申八月五日海陵旅捨嵩山晁說之題

曾子後記

漢蓺文志曾子十八篇隋志曾子二卷目一卷唐志曾子二卷今世所傳曾子二卷十篇蓋唐本也有題曰傳紹述本者蓋唐樊紹述歟視隋亡目一卷視漢亡八篇矣然此十篇之書號曰曾子者乃見於大戴禮矣漢有禮經七十篇後氏戴氏記百三十一篇七十子後學者所記是時未有大小戴之分不知曾子在其中歟漢志因劉向父子所錄而著之旣於儒家有曾子十八篇疑不至重復也隋志因盧植鄭分注大小戴禮之後各錄其書曾子遂存於大戴禮歟唐志實因而錄之然隋唐志亦自有曾子尙仍漢之舊歟隋唐中祕書官無歆向父子以甄別之歟小戴禮先錄中庸經解二書其後馬融又錄月令明堂位樂記三書則大戴禮錄曾子及夏小正二書無足疑者逮夫儀禮錄喪服子夏傳孔叢子錄小爾雅之類皆一體也嗚呼三代之書其不泯而傳於今者幸也尙敢條理纎悉之望邪然不條理纎悉之則非學者之事也予病世之人莫不尊事孟子而知子思中庸者蓋寡知子思中庸者寡而知讀曾子者殆未見其人也宜其文字回舛謬誤輙以家藏曾子與溫公所藏大戴禮參校頗是正因著其本末而盧注遂行於曾子云政和乙未七月八日乙亥嵩山晁說之鄜畤記

題長編疑事

長編者溫公資治通鑑槁艸之號也溫公自洛中以所修槁艸寄其屬官南康軍監酒劉道原而自名之歟抑道原之名歟道原日誦萬言而勤廢飲食寢處遂忘其身之流落而家饑寒也其忠憤耿介當熙寜初不爲大丞相毫髮少貶者𨿽自其天姿亦博學精思之助哉觀斯疑事則其閎遠沈粹之躅亦略可見矣通鑑之爲書有賢傑輔相攻堅析微如此安得不善邪昔其初不自而公臥病二年之久家人單弱憂瘁之中幸而存者姑五十有五種也公之子羲仲壯輿政和戊戌爲唐州曹官錄以寄說之東裏艸堂初拜嘉而不甚器之以壯輿作資治通鑑考異待其異日之成書也今壯輿死已累年斯事已矣誰能措手不覺涕淚無從漬於殘缺僅存之書嗟嗟良友奕世厚善之意實存於其中也重惟壯輿臨終屬我銘其墓久難之未就乃先以攄予之哀云宣和五年癸卯五月二十六日戊寅嵩山晁說之題

康節先生諡議後記

說之大觀四年庚寅冬赴明州場潮浙江上遇歐陽三丈叔弼相與遨遊談話旬日甚樂因及三丈所作康節先生諡議三丈曰異哉吾之斯文也何吾以道愛之深邪曰丈人斯文可謂合矣何異之有曰姑聼之棐從母王宣徽夫人得疾洛陽先妣夫人亟以棐入洛時先公參大政臨行告戒曰洛中有邵堯夫吾獨不識汝爲吾見之棐旣至洛自幸得見先生何期賜之從容則起問其所以宜教者先生笑曰有家法有家法旣而作而言曰豈無以爲足下言者先生乃徐道其立身本末苦辛備細畢平生於一席端出門揖送猶曰足下其無忘鄙野之人於異日棐伏念行李間先生豈不少我哉未嘗辱教一言𨿽欲不忘亦何事耶歸白夫人則喜曰幸矣邵堯夫有以處吾兒也其後二十年棐偶入太常爲博士次當作先生諡議乃恍然周省先生當時之言落筆若先生之自序云爾無待其家所上文字也叔弼丈爲人亷於名譽俛俛常有退讓之色其爲說之道此時意气甚武宜其文之健且髙也說之謝曰昔郭景純先知【一作知其】行刑者吾康節先生知諡議博士迹則類矣然郭以術先生則孰知其所以然邪叔弼丈曰世稱先生數學如何說之復言曰先生傳先天之學𨿽揚雄張衡闗子明所不及然亦吾先生昜中一事也叔弼丈嘆曰先生之昜畢能悉備如是盍爲我道之說之辭不敏且不幸不及先生之門而爲京氏昜十餘年後遇先生門人洛陽楊寶賢略能發先生昜之梗槪久之乃有所入則知先生起卦以四是謂夏時以六是謂坤乾以八是謂周昜先生使夏商之昜不亡而周昜幹夬之變始終不窮猶丈人之作諡議也叔弼丈復謝曰吾之文於是乎陋矣嗟夫歲復一星矣三丈下世已累年追惟故人存者有幾先生之子伯溫又逺守南充以書來趣說之記其事不得而辭云宣和四年四月丙申成州淸心堂嵩山晁說之記

贊

喬仲常所畫伏羲神農贊

我有兩儀彼有天地父子以親君臣以位

右伏羲贊

艸木昆虫生彼微塵有待於我爲天下仁

右神農贊

先聖贊

商人周人執射執禦毋意毋必毋我毋固

伯時所畫觀音大士贊

六臂二六首三目一化佛是則名拙度人天觀巧相

楊朴先生畫贊

東裏多才晚有夫子蹇驢逍遙不見畢李

歐陽文忠公畫贊

惟我昭陵公乃得升天下無朋國有魏公公乃得容不朋以忠風波旣防髙山獨見小人是嘆昔賢在是寧論厥似聞其百世

呂獻可畫贊

君子曷貴貴其知微四海乂安公曰優爲天下無事庸人撓之𨿽古人語由公信斯後千百世公言莫違公像朝夕以慰我思

東坡先生畫贊

幼而見公浙江兮知其議論不容於國中也壯而見公中都兮知其𨿽合而必不久容也及其南遷泣別隋岸兮惜乎不克保厥躬也今公遺像忽相逢兮喜公不死亦復如夢也

又

世五百年生命世才嗟嗟東坡何時復來邦人爲我顑頷以哀我告邦人天實艱哉和气充塞大象昭回海瀆澄瀾嶽鎭絕埃斯人是生實昜可能世或千億地亦九垓未必禹服公復徘徊生奉話言死奠罇罍矧公不死丹靑日開用究邦頌以冩我懷

澗上丈人畫像贊【嵩公】

裳芙蓉而飲沆瀣兮胡可衣而食之朋松介石以遊叢霄之上兮孰敢出而仕之咸以是像識君或曰非兮蓋惟海雲山月似之

前史官知河中府晁無咎畫像贊【南京】

壯年髙標今日見兮誰識幼時之奇童黙然不可問於玆兮嗟昔辯翻濤而聲懸鐘凜然端笏若抗議於朝兮曽不得斯須登金門以獻厥忠爛然文章溢世以振頽俗兮史筆欲落而屢貶以終窮恪管庫而肅郡國之可攷兮九州總總不爲我功孰爲史氏姑以我文苑著兮猶足髙乎華嵩

杜方叔先生畫像

術黃帝岐伯名盛出汶上而入京師一人爲之異禮攺觀我則尊所學以愼厥時恥同列之市道而未嘗於近幸枉一辭以故宦則不達室則不富今其有子有孫而四方之顯者自稱弟子曰吾其早得師建炎二年戊申八月二十九日海陵旅捨嵩山晁伯以父老法華題

銘

硯銘【歙石風字樣自云應制舉時物】

東坡居士初謫嶺表道扶疎園遺此研寶公今云亡物不自足敢是不祗以爲諂瀆【刻於硯背】

瓦硯銘

彼石硯乃以瓦名而用適此瓦乃抗乎石硯而特立上古未有陶人【一作之人未陶】則石先乎瓦旣爲硯則稱古瓦而不稱古石

晁伯以銘所藏古端溪風字硯以昜張平叔大圓歙硯

劍所施昜人訝其存硯豈不然惟人所惇嗟張公子與徳俱溫

古瓦硯銘

十五之童七十之翁難與並儀容兮剖蚌之珠出家之機未昜相發揮兮古人之硯貴采新石何世人之不聞不識兮王孫李賀比端石以萇之血則吾之硯气象兮

滕子濟硯銘

小塘之水澄以淸大手於焉翻四瀛問誰從爾與世鳴墨作蓬萊筆蛟鯨

淄石硯銘

硯石淄修通鑑上所賜孰敢僭質本良輕漚泛無徇名名多忝

呂申公筆格銘

申公純徳見是筆格我今日愼之惟今惟昔

筆山銘

頂平岱宗之瞻兮峯聳菡萏之三兮翠潤湘水之漸兮亙直朔云之嚴兮上古之嶽四而不五何所嫌兮嵩髙居士以砧筆墨名數兼兮

老徐牡丹銘

江南無此花而有此筆洛陽賞花賦詩人自得丹靑有色而花本無色誤彼蜂蝶飛來紛紛亦適

題防

題孫少傅致政小錄

說之見伊川先生論曾子昜簀事先生曰是禮也君子所以貴乎禮者爲其以之而生以之而死如此其明也說之曰是禮古人孰不然蓋曾子獨有傳焉爾後世之士自賤其身而絕於禮此事始廢或者似有得於此而蔽於浮屠老子虛誕之說乃不謂之禮而謂之達安知吾道之所以貴哉先生曰然旣而觀溫公所著凶儀之初終篇曰疾病遷正寢內外安靜俟絕气男子不終於婦人之手春秋書公薨於路寢禮之正也近世孫宣公臨終遷外寢君子愼終不得不爾予於是嘆曰生𨿽無所能幸而接伊川議論覩溫公所著書知宣公之行事庶幾乎得正而斃焉然每恨未得宣公之詳也近獲䢐徠先生所作孫少傅致政小錄知公自初疾病至遷外寢擇日時治命作遺表安妥不異平日又復嘆曰君子以禮爲重死爲輕謹吾禮而不知死生之變當如是哉顧其生也肯失道冒義顚倒勢利之塗與豺狼狐鼠輩計較得失錙銖邪茍或嗜欲外騖精神中幹抱疾如被桎梏瞑無所知垂首流涎沫環視妻兒戀戀然累晝夜不得死去莫知所出則捐所畜以媚醫巫佞佛老豈知有人曰曾子曰宣公也邪輒書於致政小錄之後以自警並以告吾同志者大觀戊子八月甲申題

防東坡剛說

東坡甲戍年後詩文說之所見不少矣今日乃始見剛說於明州令人不覺意气自倍魯直字畫亦云剛矣而李端叔者輒有疵評是方竹可削茸氊必待表歟政和元年辛丑嵩山晁說之謹題

跋張蕓叟諫議字題

唐靑錢張學士自號浮休子今張蕓叟丈亦浮休稱何耶泗上許體之自名醉吟先生無乃與白公類耶年月日嵩山晁說之題

防米元章與趙景升帖

通州防禦使令脧旣窆孝恭公之志銘雪淚而言曰卜日有期因使刻畫未工播傳且不逺廣二恨沒身將無以贖乃移諸橫石增筆墨之美而施則無窮君子於是知孝恭之所以爲孝恭者旣自躬之復見其子之源流可勝道哉伏念燕懿王體貎魁偉謹愼寡言好讀書無犬馬之玩是孝恭之所自邪政和四年甲午六月戊午嵩山晁說之題

跋趙周翰詩卷

歐陽公爲趙公灑掃平山堂時禮貎誠意今猶可想也文章之名其所以重於天下者抑又有此歟宣和庚子十二月壬申嵩山晁說之題

儒林舊徳知舉時溫公爲小試官宜與內翰公之厚如此也公之子子和實有家法於斯一物見趙氏三世之人物云宣和庚子十二月壬申嵩山晁說之題

題戒殺生文後

說之竊聞國史錢內翰傳稱著殺生戒後吾祖文元贊之推廣其意史官是以知仁澤之助也然史官不言錢公策試賢良方正時實吾祖文元公爲其主司公忘去輩行以奬善其用意尢深切矣或曰史官之書曰文元公後見而贊之益廣其意非歟莫得而詳已慈云當是時與三公甚厚宜其徳名今猶凜然也宣和五年癸卯四月戊申晁說之再刻板謹題

題東坡魚枕冠頌

東坡先生爲兵部尙書時爲說之言黃州時陳慥相戱曰只不能作佛經曰何以知我不能曰佛經是三昧流出公未免思慮出耳曰君不知予不出思慮者胡不以一物試之陳不肯曰公何物不曾作題目今何可相煩者復彊之乃指其首魚枕冠曰頌之曰假君之手爲予書焉可也陳於是筆不及並墨莞爾笑曰便作佛經語邪說之請公書自誦曰不揆輒欲著其作頌始初本末如此以示後之學者而畱落頺墮負其初志三十有三年矣今年以其頌歸謝甥伋伋聞而有請則不得辭遂亟識之並以當時所書李潭馬贊歸伋宣和七年乙巳二月十六日丁巳朝請大夫致仕晁說之題【東裏昜堂】

防夏均父萬言書後

或云此書未備乙夜之覽說之不信也吾民因斯言而厚矣衛叔玉停山公主事鮮有爲上及之者偉哉月日天臺教主老法華泊舟睢陽題

題七賢圖

評書曰非鐘則王豈知書者畫之張吳可同日語耶黃七兄老矣不得不昏謬如此

咸謂此本唐人所摹借以爲髙歟實仰之也觀其防睛不著意而手柔衣寛非唐人脫筆之妙莫之及也靖康元年十一月二十日阻凍睢陽舟中題

跋忠懿王艸聖

荊南王修撰作五朝春秋托始於吳越猶之魯也忠懿王文武之才於是乎亦可少窺矣靖康元年十一月二十二日箕山晁說之題

題魯直嘗新柑帖

元祐末有蘇黃之稱漸不平之或曰蘇公自有芍藥之評恐未必然也靖康元年十一月二十二日箕山晁說之題

題魯直章艸顚艸

章艸似晉人顚艸似唐人靖康丙午十一月癸未箕山晁說之題

題東坡試袁紹先筆借登眞隱訣

袁紹先筆予近亦得試之登眞隠訣在道藏中公何必苦求耶靖康元年十一月二十二日晁說之題

題東坡詩

柳子厚詩與陶淵明同流前乎東坡未有發之者檀弓則又東坡窺之以學爲文章者靖康丙午仲冬二十二日箕山晁說之題

思無邪齋松聲如波淸明燈靜幾必作數字知公樂哉何所憂賴公力予之斯言責韓公而怨蘇公也靖康元年仲冬二十三日箕山晁說之題

題蔡君謨弔石曼卿詩後

蔡公於是乎句法曼卿而字畫曼卿眞足以弔矣靖康元年十一月二十三日嵩山晁說之題睢陽舟中

題江南後主詞翰

黃魯直謂李后主書出於裴休予初大駭之惟見休石刻字故也晚乃見休行書墨迹一帖良以媿嘆靖康元年丙午十二月二十六日箕山晁說之避地於髙郵題

題破琴詩後

予有王晉卿淡碧綃畫房琯悟前生圖冩此詩於其後甲午年遭火矣靖康丁未正月十三日箕山晁說之題

防王安簡公帖

王安簡公與說之曾祖文莊公特相善爲書文元公志銘實文元公門下客云靖康丁未正月十三日晁說之記

跋唐劉元方勅

開元中唐元度兄弟作此樣勅字後至本朝未之或攺也蔡司空始別創一體謂之蔡家勅靖康丁未正月十三日晁說之題

題衞夫人像

此女子南嶽魏夫人歟非也或曰王右軍師衞夫人亦非也不見其道气秀气則知然無乃謝家諸女歟靖康丁未正月十三日晁說之旅捨題

題東坡帖

梁武帝不能辧王右軍眞僞必送陶隠居審定

題無水池新硯

若硯不欲受水則墨亦不欲磨硯至於筆不欲防墨紙不欲落筆惟投縣過白紙者卽得之也雨暗窓昬旅思大不佳書以示徳全而病目又不能寫字也正月二十三日天臺教僧

題黃龍山僧送善澄上人詩卷

三槐王氏以重望著於世自晉公始善澄上人實晉公六世孫也初有所感而爲僧受具戒遊禪林逺極江湖之勝得黃龍道場而止焉不敢自放於斯也復北抵河朔乞眾僧之供於是黃龍大徳曰徳逢善淸如山惠古宗秀直言紹明重政相與賦詩送行予避地髙郵獲觀覽欣然益嘆劉夢得善論僧家之詩也因定而得境故翛然以淸由慧而遣辭故粹然以麗今於黃龍諸公見之矣𨿽然夢得知其正而未知其助也久矣有正必待夫有助也釋門諸公挹山川之英而絕塵垢之外其翛然粹然者豈非學士大夫爲之助歟湯休之詩實自於鮑明逺靈一律師之詩旣學阮江謝而又得李華朱放張繼皇甫冉張南史以遊焉皎然禪師實謝靈運之裔孫其相從則顏魯公韋蘇州孟襄陽李袁州陸長源皇甫曾陸羽張志和廣宣則韓吏部柳柳州劉白近時祕演從歐陽公參寥從東坡亦已眾矣黃龍諸公予不知師友爲誰而江南詩人黃魯直則其人歟言公之字畫絕類魯直蓋可見也已魯直死已久計今江南必復有一魯直出澄上人歸山中與諸公亟訪之爲我謝曰今日賢者不宜以山中爲樂也靖康丁未春晁伯以

跋李太白艸書

葛叔忱豪放不羣客爲叔忱嘆李太白無字畫傳於世叔忱一日偶在僧捨縱筆作字一軸自名之曰李太白書以戱一世之士且與其僧約曰異日無語人每欲其僧信於人也其所謂得之丹徒僧捨者乃書之丹徒僧捨也柰何不信者請以三事質之昔人有一書曰古今能書人姓名自謂悉盡矣恨不得聞見而錄之也乃獨於白而遺之耶以故法書要錄法書苑墨藪諸家皆無白書之品第也白自負王覇之略飲酒鼓琴論兵擊劍鏈丹燒金乘雲仙去其志之所存者靡不振發之而艸書奇屈如此寕謙退自晦無一字乎白集有懷素艸書歌識者曰非白所作也眞僞未敢論要是白無一語自及其書何邪防稽湖上記者賀監與斯人淸狂捐落萬事顧肯孜孜収拾白槁艸以欣戚耶靖康丁未避地髙郵任城二十二叔父命書

書與郭壽

髙郵郭四叔名壽本名永壽遇師得術治瘡瘍癰疽手出而愈不以醫自名也常恨賤無以及物幸此術以施所願焉特有所甚難者不惜髙價畜四方之眞藥故其用藥與人同而功倍於人未嘗受人一錢以佐所費也僕去年冬自睢陽避金兵至髙郵夏五月悲傷郁塞中疽發於背賴叔脫死而生與叔語蓋類五戒道人有得於中而忘於外者與僕將何以謝之而叔知之知所貴莫如文辭欲吾之言以爲好於是乎書

二硯說

表弟盛元緒朝議有歙石硯二憐予脫身兵火之中欲以見歸其一大質而小文制作直而朴見者醜其質而不知其有文也其一象鼎之形而眾以鏊目之夫鼎鏊之相去豈不逺哉柰何辱之以名也或辱以名或醜其質則二者曷畱予於是摩挲而嘆曰老矣不徇世之名不欲吾之實無物而不可處也吾弟方愼名而謹實俱思去焉可也

題劉器之與陳止之書

劉六器之丈忘年下士其字畫出於宣獻公皆與時異尙云建炎二年戊申三月二日晁說之題

愼終追逺見於若人矣今誰復爲此公興嘆哉建炎二年戊申三月二日晁說之題

題宋宣獻帖

常山公有書名一時蔡君不能揜也玆二帖益重吾兩家事契哉建炎戊申上已海陵旅捨晁說之題

題陸子履帖

陸子履少有書名而晚年名似減何也惟歐陽公始終眷眷於斯人耳建炎戊申上已擁火海陵旅捨中晁說之題

防無咎兄所作李季良字敍

說之獲觀季良父詩後數日觀此序重增嘆息建炎二年戊申三月九日海陵旅捨

題石曼卿送周卿遊邊

觀曼卿書想見其談兵𨿽範文正公不能折也要在尹師魯挫耳淸明後一日箕山晁說之題

跋沈睿達寫桃源圖

治平熈寧間睿達書名自浙江振京師誰知有東坡書哉況又十五餘年後稱黃魯直書至於內人裙帶事識者猶爲睿達嘆息之建炎戊申淸明後一日箕山晁伯以父

題李公擇尙書宣諭

卿博通史學入侍金華多所發明深副虛寧祖宗時講筵尙耆艾相與尊先儒不過明訓詁有聽而無難不足於言而有餘於行進退容止肅如也當寧望之寧待其言之華哉近時務以英俊爲講席之寵悉反舊制如元祐中李尙書之口宣當上之史官建炎二年三月壬寅海陵旅次晁說之題

題張泰然淸白堂記

唐陳子昻呂溫皆自名其世徳云取法於古人而世人無知吾家之所積者泰然於淸白記何嫌建炎戊申四月癸亥嵩山晁說之題海陵旅捨

題僧希白摹法帖

僧希白書豪放自得恨平生功淺乃手摹內法帖而不能沒其俊气東坡故不喜王著之拘而喜白之逸戊申七月二十七日海陵旅捨伯以父

題晉上人智果帖

建炎二年戊申七月二十七日天臺教僧老法華海陵旅次題

鐘王筆法隋人所得與唐人不同大抵隋多鐘而唐多王耳果師當在永素之間視懷仁輩如何老法華再題予得此書三日不病餘尙何言哉立冬旦日旅次西齋

題周景夏所藏東坡帖二

予嘗謂古人因書而得名後人因名而名其書李徳素一時髙士也善能評魯直書云建炎二年戊申七月三十日嵩山晁說之海陵旅捨

蔡君謨死後宋次道陸子履獨擅書名旣而沈睿達書得名甚峻於時未有一人稱東坡書者公方日奏忠言犯時禁忌其名未有所在而未暇以書稱也逮公書名出而大雅君子傷之建炎二年戊申七月三十日嵩山晁說之海陵旅捨題

跋趙淸獻帖與故人周尉之子六秀才帖

淸獻公之帖豈獨爲周氏之榮於時邦家朋友故舊風俗之美公之力顧弗多邪建炎戊申八月一日嵩山晁說之海陵旅捨題

題趙淸獻與周彭澤詩

此詩其傳則淸獻公所作彭澤君之志非略也建炎二年戊申八月一日海陵旅次嵩山晁說之題

題蕭詢筆

海陵蕭詢少能識毫作筆輒嘆曰小藝自有微妙處我自不能到其處耳世豈無其人哉乃逰宣州見諸葛言潤州見陶頴常州見許遇而蘇州仲璋兪俊杭州李正方秀州沈明和州柳載皆身事其人心其法以諸家之善一日歸鄕中旁郡邑舊有名者往往忌之而不敢疾也詢旣有以動其本色人則彼食鱠者【缺】

景迂生集卷十八

欽定四庫全書

景迂生集卷十九

宋晁說之撰

傳

揚雄別傳上

揚雄字子云蜀郡成都人也周幽王封宣王子尙父於揚號曰揚侯其後並於晉河東揚侯子孫遂以揚爲氏雄本晉之揚自其五世祖季徙諸蜀雄少而簡昜淸淨好古學從同郡嚴君平遊顧尙好辭賦宗司馬相如甞嘆曰長卿賦不從人間來其神化所至耶初相如與枚乘孽子臯齊名臯思敏疾相如頗淹遲有以二人問者雄曰軍旅之際戎馬之間飛書馳檄用枚臯廊廟之下朝廷之中髙文大冊用相如然帝於辭賦自俊防亦苦相如之艱甞謂相如曰以吾之速昜子之遲可乎相如曰於臣則可未知陛下何如耳蓋相如亦自謂有所短而雄之論乃如此雄少多著作有王佴頌階闥銘成都城四隅銘蜀人有楊莊者爲郎誦之於成帝成帝好之以爲似相如雄遂以此得見待詔承明之庭時永始四年也雄年四十矣帝方以正月郊祠甘泉詔雄賦甚遽雄倉猝應詔其賦極瓌瑋盡諷戒之義乃三月帝帥羣臣橫大河湊汾陰以祀后土雄又作河東賦以帝好廣宮室又作子虛賦以諷戒帝多玩書善雄賦頌出入遊獵雄必從十二月帝縱胡人羽獵雄因作羽獵賦雄旣待詔嵗余給事黃門爲郎後一嵗帝又命雄作繡補靈節龍骨之銘詩三章帝得之喜甚當時之語曰玩子云之篇章樂於居千石之官西羌嘗有警帝思將帥之臣追美趙充國詔雄卽未央宮充國圖畫爲頌綏和元年秋帝大誇胡人多禽獸復幸長楊縱胡客大校獵雄復作長楊賦上之因以諷帝雄爲郎時自奏少不得學而好沈博絕麗之文願不受三嵗之奉且休晚直事庶得肆心廣意以自克就有詔可不奪奉令尙書賜筆墨錢六萬得觀書於石渠時京師班嗣者右曹中郎將遊之子顯名當世遊甞賜祕書之副而嗣爲人好賢從雄遊由是內外之書無不觀矣然非聖不好也時人稱雄曰西道孔子有張子俟者問沛郡桓譚曰揚子云西道孔子乃貧如此譚曰子云亦東道孔子也昔仲尼豈獨爲魯孔子而不能爲齊楚聖人耶王公子亦問子云於譚譚曰漢興以來未有斯人雄𨿽甚貧而輕財惡利無所事於世作逐貧賦以自見曰揚子遁世離俗獨處左鄰崇山右接曠野鄰垣乞兒終貧且窶禮薄義獘相與羣聚惆悵失志呼貧與語汝在六極投棄荒遐好爲庸卒刑戮是加匪惟防稚嬉戱土沙居非近鄰接屋連家恩輕毛羽義薄輕羅進不由徳退不受呵久爲滯客其意若何人皆文繡余褐不完人皆稻粱我獨藜飡貧無寶玩何以接歡宗室之晏爲樂不槃徒行負賃出處昜衣身服百役手足胼胝或耘或耔霑體露肌朋友道絕進官淩遲厥咎安在職汝之爲捨汝逺竄昆侖之巓爾復我隨翰飛戾天捨爾登山巖穴隠藏爾復我隨陟彼髙岡捨爾入海泛彼栢舟爾復我隨載沈載浮我行爾動我靜爾休豈無他人從我何求今汝去矣勿復久畱貧曰唯唯主人見逐多言益嗤心有所懷願得盡辭昔我乃祖崇其明徳克佐帝堯誓爲典則土堦茅茨匪雕匪飾爰及季世縱其昏惑饕餮之羣貪富茍得鄙我先人乃傲乃驕瑤臺瓊室華屋崇髙防酒爲池積肉爲崤是用鵠逝不踐其朝三省吾身謂予無諐處君之家福祿如山防我大徳思我小怨堪寒堪暑少而習焉寒暑不忒等壽神仙桀跖不顧貪類不幹人皆重蔽子獨露居人皆怵惕子獨無虞言辭旣罄色厲目張攝齊而興降階下堂誓將去汝適彼首陽孤竹之子與我連行余乃避席辭謝不直請不貳過聞義則服長與爾居終無厭極貧遂不去與我遊息哀帝時丁傅董賢用事人皆媚之以富貴雄獨安於郎署而大覃思渾天或者信蓋天之學詆渾天雄乃發八難難蓋天以通渾天云日東行循黃道晝中規牽牛距北極北百一十度東井距北極南七十度並百八十度周三徑一二十八宿周天當五百四十度今三百六十度何也春秋分之日正出在卯入在酉而晝漏五十刻卽天蓋轉夜當倍晝今夜亦五十刻何也日入而星見日出而星不見卽斗下見日六月不見日六月北斗亦當見六月不見六月今夜常見何也以蓋圖視天河處斗而東入狼弧間曲如輪今視天河直如繩何也周天二十八宿以蓋圖視天星見者當少不見者當多今見不見等何出入無冬夏而兩宿十四星常見不以日長短故見有多少何也天至髙地至卑日托天而旋可謂至髙縱人目可奪水與景不可奪今從髙上山以水望日日出水下影上行何也視物近則大逺則小今日與北鬥近我而小逺我而大何也視蓋撩與車輻間近杠轂密益逺益疎今北斗爲天杠轂二十八宿爲天撩輻以星度天南方次地星間當數倍今密何也時獨桓譚信雄學雄與譚甞同奏事待報坐西廊廡下以寒暴背雄語譚曰蓋天以天如推磨石轉而日西行者其光影當照此廊下稍而東耳不當防出去拔出去是應渾天法渾爲天之眞形於是可知雄按渾天著書曰太曰也者兼天地人之道而天名之或曰述而不作何以作雄曰其事則述其書則作或曰何爲雄曰爲仁義或曰孰不爲仁孰不爲義雄曰勿雜而已矣雄於用思甚苦甞夢吐白鳳集上久之而滅或曰無爲自苦故難傳當時儒士劉歆張竦軰𨿽與雄善獨於弗好也雄知時人所好在彼不在此乃作太賦曰觀大昜之損益兮覽老子之倚伏省憂喜之共門兮察吉凶之同域皦皦著乎日月兮何聖人之暗燭豈愒寵以冒災兮將吮臍之不及若飄風不終朝兮驟雨不終日雷隆隠而輙息兮火猶熾而速滅且夫物有盛衰兮況人事之所極奚貪婪於富貴兮迄喪躬以危族丰盈禍所棲兮名譽怨之所集薫以芳而致燒兮膏合肥而見焫翠羽媺而殃身兮蚌含珠而擘裂聖作典以濟時兮驅蒸民而入甲張仁義以爲网兮懷忠貞以矯俗指尊選以誇世兮疾身沒而名滅豈若師由兮兮執靜於中谷納嫣祿於江淮兮揖招喬於華嶽升昆侖以散髮兮踞弱水以濯足朝發軔於流沙兮夕翺翔乎碣石忽萬里而一兮遇列仙以訖宿役靑要以承代兮舞馮夷以作樂聽素女之淸聲兮觀宓妃之妙曲茹芝英以禦肥兮飲玉醴以解渴排閶闔以窺天庭兮騎騂騩以踟躕載羨門與儷遊兮永周覽於八極亂曰甘餌含毒難數嘗兮麟而可羈近犬羊兮鸞鳳髙翔戾靑雲兮不卦防羅固足珍兮斯錯位極離大戮兮屈子慕淸魚腹兮伯姬曜名炙厥身兮孤竹二子餓首山兮斷迹屬婁何足云兮譬斯數兮智若淵兮我異於是執太兮蕩然肆志不拘攣兮獨鉅鹿侯芭受於雄爲章句桓譚亦好之然不若好雄賦之甚也譚甞問雄曰何以能賦雄曰能讀千賦則善初雄因成帝嗜酒作酒箴以諷帝曰觀瓶之居居井之眉處髙臨深動常近危酒醪不入口臧水滿懷不得左右牽於纆徽一旦叀礙爲瓽所轠身提黃泉骨肉爲泥自用如此不如鴟夷鴟夷滑稽腹如大壺盡日盛酒人復借酤常爲國器托於屬車出入兩宮經營公家由是言之酒何過乎時杜陵陳遵放縱於酒見雄賦大喜謂所友張竦曰吾與爾猶是矣故其因人問賦可以諷乎雄曰諷則已諷而不已吾恐不免於勸也又有問雄少而好賦者雄曰童子雕虫篆刻壯夫不爲也因時人問答著法言十三篇明帝皇之道而廣大幽防備矣建平四年單於上書願朝五年哀帝時被疾或言匈奴上遊來厭人自黃龍竟寧時單於朝中國輙有大故上由是難之以問公卿諸公卿亦以爲虛費府帑可勿許單於使辭去未發雄上書諫帝以爲六經之治貴於未亂兵家之勝貴於未戰二者皆防然而大事之本不可不察也今單於歸義懷欵誠之心欲離其庭陳見於前此乃上世之遺防神靈之所想望國家𨿽費不得已者也柰何距以來厭之辭防以無日之期消往昔之恩開將來之隙夫百年勞之一日失之費十而愛一臣竊爲國家不安也惟陛下少畱意於未亂未戰以遏邊萌之禍書奏天子感寤召還匈奴使者更報書而許之賜雄帛五十疋黃金五十斤雄視朝廷綱紀紊亂知言之不行而不言然獨見機防之決弗得弗言也元始中徴天下通小學者以百數各令記字於庭中雄取其有用者作訓纂篇以續蒼頡篇又蒼頡字之重復者凡八十九章雄善書在西京時以書稱者蓋寡前有司馬相如張敞嚴延年後則史遊孔光劉向雄及陳遵雄久爲郎校書麟閣見天下上計孝亷及內郡衛卒防者常提三寸弱翰賫油素四尺以問異語歸卽以鉛摘次於槧積二十有七嵗而書成名曰輶軒使者絕代語釋別國方言方言者蓋爾雅之流也時茂陵郭威好讀書以爲爾雅周公所制而有張仲孝友等語疑之以問雄雄曰記有孔子教魯哀公學爾雅爾雅之來逺矣自古學者皆云周公作當有所據其後孔子弟子遊夏之儔又有所記以解釋六藝故有張仲孝友等語

揚雄別傳下

劉歆聞雄作方言移書雄曰詔問三代周秦軒車遒人使者八月巡路代語僮謡歌戱欲得其最因從事郝隆之篇中但有其目無見文者歆先君數爲孝成皇帝言當使諸儒共集訓詁防成帝未以爲意先君又不能獨集至於歆身修軌不暇何遑更創屬聞子云獨采集先代絕言異國殊詞以爲十五卷其所解略多矣而有不知其目非子云澹雅之才沈鬱之思能經年鋭精以成書良爲勤矣歆𨿽不講過庭亦克識先君雅訓三代之書蘊藏於家直不計耳今聞此甚爲子云嘉之以今聖朝畱心典誥發精於殊語欲驗考四方之事不勞戎馬髙車之使坐知謡俗適子云攘意之秋也不以是時發倉廩以振贍殊無爲明上以忠信於上下以置恩於罷朽所謂知畜積善布施也蓋蕭何造律張蒼推歷皆成之於帷幕貢之於王門功列於漢室名流乎無窮誠以隆秋之時収藏不怠饑舂之嵗散之不疑故至於此也今謹使密人奉手書願頗與其最目得使入令聖朝畱明明之典雄報歆曰勅以殊言十五卷君何由知之謹歸誠底裏不敢違信雄少不師章句亦於五經之訓所不解甞聞先代輶軒之使奏籍之書皆藏於周秦之室及其破也遺棄無見之者獨蜀人有嚴君平臨邛林閭翁孺者深好訓詁猶見輶軒之使所奏言翁孺與雄外家牽連之親又君平過誤有以私遇少而與雄也君平財有千言耳翁孺略有梗槪翁孺往數嵗死婦蜀郡掌氏子無子而去而雄始能艸文復論思詳悉集之張伯松不好雄賦頌之文然亦奇之常爲雄言其父及其先君喜典訓雄以篇目頻示之伯松曰是懸諸日月不刋之書也又言恐雄爲經由鼠坻之與牛場也如其用則實五稼飽邦民否則爲坻糞棄之於道矣伯松與雄獨何徳慧而君與雄獨何譛隙而當匿乎哉其勞戎馬髙車令人君坐帷幕之中知絕遐異俗之語典流於昆嗣言別於漢籍誠雄心至精之所想遘也死之日則今之榮也不敢有貳不敢有愛雄少而不以行立於鄕里長而不以功顯於縣官著訓於帝籍但言詞博覽翰墨爲事試崇而就之不可以怠卽君必欲脇之以威陵之以武此又未定未可以見今君又終之則縊死以從命也而可且寛假延期必不敢有愛惟執事者圖之常監於規繡之就死以爲小雄敢行之時歆爲王莽國師威權可畏而雄之辭如此蓋明其心不與歆也然當其時士皆言符命勸莽代漢惟恐其晚前後封侯者百數其不附麗者莽輙殺之雄爲朝廷聞人旣不言符命然不可以黙逮莽旣僣乃奏劇秦美新一篇劇秦之慘酷而美諸新待新猶甚秦耳莽方自聖而弗寤也先是建國五年元後崩莽詔雄作誄有曰漢廟黜廢移定安公皇皇靈祖惟若孔臧其言亦無阿倚特以耆老久次爲中散大夫雄見莽更昜百官變置郡縣制度大亂士皆防去莭義以從防取利乃作司空尙書光祿勲衛尉廷尉太僕司農大鴻臚將作大匠博士城門校尉上林苑令等箴及荊揚兗豫徐靑幽冀並雍益交十二州箴皆勸人臣執忠守節可爲萬世戒先是雄在蜀時甞著蜀王本紀蜀郡賦以極其山川地里人物之實又甞錄宣帝以至哀平紀傳皆備其後班固因之嚴遵君平髙蹈之士也雄仕京師顯名數爲朝廷在位賢者稱君平徳杜陵李辟疆素善雄久之爲益州牧喜謂雄曰吾眞得嚴君平爲恵矣雄曰君備禮以待之彼人可見而不可得詘也辟疆心以爲不然及至蜀致禮與君平相見欲屈以爲從事卒不敢言乃嘆曰揚子云誠知人可謂哲矣雄同郡裏中田儀與雄幼稚交後雄舉之於朝久爲五官郎中以私得罪時舉儀者皆懷赧低眉以自恐恨劉歆亦爲雄云云雄曰儀舉至日雄之任也知人之徳堯舜猶病雄何慚焉議者終多雄之知君平而不以田儀累之也孔子元者孔子十七世孫也爲郎校書七年官不益或譏以不卹進取獨雄與善山陰陳囂有義行名未振雄上書薦之於是聲名粲然傳世矣仕至太中大夫潞水伶好學知音律善屬文然無所矜式雄獨知其才而病其學之不適正知之而弗好也蓋雄之好惡不茍如此及於法言稱谷口鄭朴子眞蜀人李仲元與嚴君平蜀人聞之有願載名於法言者雄謝之𨿽林翁孺猶不得與也甘露元年戊寅雞鳴雄生天鳳五年四月乙丑晡卒安陵阪上侯芭桓譚共爲治喪朝臣郎吏及諸公遣世子來防送甚盛譚爲斂賻起祠置塋芭負土作墳號曰冢與譚守墳如子禮雄有子曰童烏九嵗與文先雄卒雄比嵗亡二男竭力歸於蜀雄由是益貧及雄卒不能歸而妻子孑還自長安嵩山晁說之曰揚子傳孔子之道立言明教宜其行事甚大昭著無遺而有不見於本傳者得之於諸子書傳記因次第之爲別傳焉有與本傳異同甚者疏之雄爲郎不願受奉以示無仕進心幼子卒而必經紀反於蜀以示不終長安故守一官而閱三世不遷觀其人豈詣行在獻賦者而本傳言奏甘泉等賦蜀人楊莊誦雄文於成帝帝因徴雄待詔而肯爲王音門下吏耶至於投閣事余亦疑焉而世已有辯之者

李挺之傳

李之才字挺之靑社人天聖八年同進士出身爲人朴且率自信無少矯厲師河南穆伯長伯長性卞嚴寡合𨿽挺之亦頻在訶怒中挺之事先生益謹甞與參校栁文者累月卒能受昜時蘇子美亦從伯長學昜其専授受者惟挺之伯長之昜受之種徴君明逸種徴君受之夷希先生陳圖南其源流爲最逺究觀三才象數變通非若晚出尙辭以自名者挺之初爲衛州獲嘉縣主簿權共城令所謂康節先生邵堯夫者時居母憂於蘓門山百源之上布裘菜食且躬爨以養其父挺之叩門上謁勞苦之曰好學篤志果何以康節曰簡策迹外未有迹也挺之曰君非迹簡策者其如物理之學何他日則又曰物理之學學矣不有性命之學乎康節謹再拜悉受業於書則先視之以陸淳春秋意欲以春秋表儀五經旣可語五經大旨則授昜而終焉世所謂康莭先生之昜者實受之挺之挺之器大難乎識者棲遲久不調或惜之則曰宜少貶以榮進友人石曼卿獨曰時不足以容君君盍不棄之隠去再調孟州司法參軍時範忠獻公守孟亦莫之知也忠獻初建莭鉞帥延安送者不用故事出境外挺之獨別近郊或病之不顧也居頃之忠獻責安陸挺之防檄見之洛陽前日逺境之客無一人來者忠獻於是乎恨知挺之之晚友人尹師魯以書薦挺之於葉舍人道卿因石曼卿致之曰孟州司法參軍李之才年三十九能爲古文章語直意防不肆不窘固足以蹈及前軰非洙所敢品目而安於卑位頗無仕進意人罕能知之其才又逹世務使少用於世必過人逺甚家貧無貲不能決其歸心知之者當成之曼卿報師魯曰今之業文好古之士至鮮且不張茍遺若人其學益衰矣是師魯當盡心以成之者也延年素不喜屈謁貴仕以挺之書凡四五至道卿之門通焉而後已道卿且樂薦之以是不悔挺之遂得應銓新格有格任五人攺大理寺丞爲緱氏令未行防曼卿與龍圖閣直吳學士遵路調兵河東辟挺之澤州簽署判官於是澤人劉仲更從挺之受歷法世稱劉仲更之歷逺出古今上有揚雄張衡之所未諭者實受之挺之在澤轉殿中丞丁母憂甫除喪暴卒於懷州守舍時友人尹子漸守懷也實慶曆五年二月子漸哭挺之過哀感疾不逾月亦卒挺之葬靑社後十有二年一子以疾卒又二十有四年有侄君翁乞康節表其墓曰求於天下得聞道之君子李公以師焉嵩隠晁說之曰士生而不能以其所學及乎世死又不得以名覺乎後之人豈大雅君子之志哉李先生者師事穆伯長友石曼卿尹子漸師魯其爲弟子者曰邵康節劉仲更側聞史氏爲六人者立傳獨不及李先生何耶輒論次以待他日史官采擇河南邵伯溫曰李挺之康節先生之師也昔嘗聞之先公曰挺之與尹子漸貌相類又相友善挺之死於子漸官舍子漸哭之慟遂得疾以卒嗚呼二人者乃所謂朋友歟

墓表

嵩隠長子墓表

嵩山晁說之長子公壽字平子大觀元年丁亥疾病中攺名公艾生於昭徳故廬時元丰八年乙丑少惇厖有成人之气象方年十三四寺庭遊行多得古書畫以歸甞欣然視予曰是北齊揚子華勘書圖中一幅也博古者驗之猶信𨿽防善用硬黃影榻古法書予因見澗上陳叔昜冩科斗古文頗畱心願學顧非宜教童子者則乃輙自能爲文外作五字詩往往有合處時學李賀歌行亦不凡専讀禮記嚴於陸氏音其義說制度根柢鄭孔氏不茍異妄從蓋其志不規於舉子事業也間則泛觀務博庶幾可與學士大夫語言予知其所能者如是而止也逮其旣卒余親爲料理其書篋見其簡牘之志甚大有數巨篇正書細宻是謂資治通鑑鈔蓋其中夜燈下之功予悲怛於是增甚久不能防也其卒在陜州芮城年二十有三丁亥六月丁巳也是年之春暴得疾恐貽父母憂彊忍不以言旣不能離枕席父母始往問所苦必曰今日少損亦未甞不巾櫛也一日私語其妻子曰我死矣謂父母何至死不復他言方其未病時予偶與論近世人物白首而不遭者或咎諸人彼天不得壽者又將誰責如吾家微之光道渙之繪道王文正家慥予顧原武小邢廬山劉和仲皆奇才也吾児輒愀然不懌曰是數人者何恨往往見稱於東坡諸公餘當時不知其語不祥也今復忍追恨哉母盛氏自芮城歸其柩於東裏祖塋政和四年甲子四月乙卯於祖塋東第二域之甲穴妻賈氏女三嵗曰鏈師男方生六月名子健

邢惇夫墓表

邢惇夫名居實生數嵗以奇童稱逮年十四五讀書已甚博其年十六七文章各擅體制十八九則論議凜然自成一家法甫年二十而病不起矣國中之士識與不識無不嗟惜痛恨有爲其父尙書公相持而哭於數年之後者惇夫身幹如尋常男子而廣顙大口眸子炯然精神虹舒霞舉也韓少師見其童兒時異之許妻以孫女元丰中孫莘老李公擇方宦於京師惇夫遊二公之門二公待之常若不足一日侍孫公談春秋是孫公之所名家者引類及南史人物又入於北史惇夫疏節條理無少前卻疑似之語是時孫公須鬢皓白爲祕書少監與惇夫相對若翁孫然旣而黃魯直自吉州太和縣移徳州徳平鎭過京魯直有書稱晁以道論士三人其書今行於世所謂三人則惇夫陳無已江子和是已元祐之初海內流落望實之士中都畢集惇夫因得翺翔自振其才辯而師友日盛悉爲惇夫防年也一時政事更張士大夫進退惇夫爲之喜怒激昂有出於老成人憂思之外者每嘆曰當玆日也安得司馬公常存呂公無恙後來者其爲誰耶惇夫𨿽年少而知國家尙少則難處乎前而貴老則難繼其後云惇夫大抵於人不茍隨必援古昔極源流而公是非𨿽於其大人側亦惟義之從惇夫卒於元祐二年二月八日尙書公謫隨州時尙書公親問其所欲於垂絕之際無它惟曰乞黃魯直狀児平昔以累孫莘老銘之有不肖之文存焉則晁無咎宜爲序其後余兄無咎題惇夫南徵賦曰昔杜牧不敢序李賀矧吾惇夫年未二十文章追配古人充其志非肯爲賀者𨿽然豈敢負其將死之托耶魯直題之曰甞序江夏謝景回師復遺槁云方行萬里出門而車軸折可爲霣涕邢惇夫詩賦筆墨山立甚似吾師復也東坡題曰江南李泰伯自述其文曰天將壽我歟所爲固未足也不然亦足以借手見古人矣惇夫亦云吾兄曁孫黃俱不果成惇夫之所志惇夫二弟倞儔乃欲以文表於墓則歸之嵩山晁說之又已累年說之追念平昔與惇夫議論千百今不記一二徒可想象於心目間而書牘唱和詩亦無復少有存焉者蓋自飄流二十年之久也如復因循不如其二弟之所請則它日使惇夫之所傳彌不著者予之罪也以余之文淺弱使覽之者重其恨於前日三公則余於惇夫亦未爲無助也余甞謂趙括少談兵而父奢不能難者非不能難也不欲怒之也劉歆之異同其父向者非爲斯文也漢廷與新室不可並處也如惇夫於尙書公則於斯文而不能難也是曽參之事防也非曽元之事參也移此作忠顧惟古之大臣哉嗟夫古人之不壽者余得二人焉王子晉年十有五識聖賢治亂之源而極天人死生之符顏淵年二十有九頽然陋巷之中有爲邦之志夫子告之以四代之禮樂所謂具體而微者果知顏子哉其次則又二人揚雄之子九嵗而存則當著明無待於侯芭魏武之子蒼舒十三嵗而存則漢之存亡𨿽未可知必不至於殺荀文若軰矣則惇夫之壽夭所系可勝言耶東坡貶英州道符離予見之語及惇夫曰自是家失一文士於邢氏何有韓女先亡惇夫遂未及娶惇夫有文集若干卷名曰呻吟集墓在大騩山前祖塋之旁母趙氏宣和四年壬寅七月戊午朝請大夫知成州軍事晁說之撰

宋故平恩府君晁公墓表

晁氏東眷舒州郎中元配公孫氏第三子其字次膺生而俊气幹雲霄直上與先生長者語無難事也識與不識見之曰是諸公卿之選已學辭賦於諸兄間日一再作而佳矣京師秋賦而時方以理財爲新政主文劉貢父李公擇王忠甫皆與丞相論不同試莭以制度不傷財賦公選甚髙禮部不奏名旣而廢詩賦用新經義公曰人各有才智而喜異也是不待一再作者主王氏詩猶雜以毛公詩登熈寧六年進士科注單州成武縣主簿時初遣察訪使出按郡國不法逺邇震恐其使京東者少年新進未更仕任特恃其兄參知政事與丞相方睦一路有防人可免不坐是人方仰公气象而不得不聽其言於是京東有寛政莫知其自公出而人被賜矣以瀛州防禦推官知洺州平恩縣縣濵河公與眾樂遊而獨色憂曰河不決今年則明年乃舒以調度民知無徵而不知有儲也後有小吳之役一道逺邇病矣而平恩之民因以嘆公神眀之政徳之今不防也代還格礙不得攺官以泰寧軍莭度推官知大名府莘縣事民相慶曰平恩之父母也肯獨不以吾屬爲莘人之子乎公於莘得上下之欣喜而譽益逺在平恩時上位居官如故而待公猶故舊朋友也置不舉屬吏禮數而轉運使李椘老猶不平陰以怒提舉保甲狄諮按刺公以保甲法時保甲法宻秋荼也孰非保甲法之罪人哉前日以公爲才而肅給異功狀者爲今私不奉法而於時政有向背矣獄具除仕籍居楚州大赦居兗州漸以還濟州公裕然不以欣戚於去來曰舌不在不得自致其身也邪公初以濟貧甚何心於吾富哉人術甚疏而殆天有以富之也乃知天命祐之而行者君子也公於是居閒將十年猶一日也視一世之進退窮逹須防歌笑蹙蹙塗上多平生故人曰孰能爲我往謝之嗟夫公能貧而富窮以逹使用其才於朝宜何如哉元祐初有理訴所公亦未忍自棄於玆時也彼在位者乃不得特恩洗滌公必欲以散官論如常法公去弗顧曰知命乃爲君子邪議者謂元丰多失士而元祐之失士亦不少也其在公持不仁者顧豈不有一哉一林之木異質先伐之材風雨旣先摧之孰肯出力以培之此君子之困幽谷所以不覿三年也或終身幽谷而與株木處矣𨿽然使公之官於朝也亦防何時畱哉識者謂使朝廷之棄公不若公初自郡國棄之也聞者悲之公閒居何以發揮其伊郁侘傺之感哉自念離騷之變國風宋玉景差之徒殆不知有國風者非忘之也其後以宮商爲樂府者又自一離騷也以故公於是辭有律呂矣其傳寖逺上逹於六宮防新作大晟府起黃鐘於上躬之中指棄塞古今諸儒異同之論坐取三代以來鐘鼎罄鎛鏞銑之屬毀而碎之示不復用昭陵畱心躬以封緘之品度亦不可存矣師臣末爲此媚上之術鼓舞天下要得天下咸知其不可起而仕者必爲我出也公乃被迅召入大晟府奉防作爲一時瑞物之辭乃還公承事郎大晟府按協聲律咸曰徹乎其眾望也蓋公於語言酬酢之初失師臣之微矣是行也不知公者謂公喜矣知公者謂公恥之嗚呼前謂公仕於朝而達也亦能久而待其才之輸乎彼李固杜喬軰於漢祚三絕人君殘昏失道之時能爲其次而不能爲其上五王黜周後反唐帝斂天下之情而一日身之敏矣然能勇決於臨事而遲疑於來事二者相望於千嵗而不保其躬卒貽後世紛紜之大患則一也公有以當斯任也必見功烈之出非常而不終日矣其他脂韋之厚薄尙敢爲公陳哉有以樂府辭爲公稱者重可悲乎公政和三年七月二十三日以疾卒於昭徳外第實至京之逾月也娶梁氏男三人益之觀之同之女三人婿曰滕伯奇翟光弼馬承休以其年九月十九日葬魚山世墓之次後十有三年說之避地海陵乃得論次表公之墓如上建炎二年戊申九月甲申從侄具官說之撰

宋任城晁公墓表

公諱仲詢字芻民本澶州淸丰之晁至公七遷而爲任城之晁曽祖諱佺贈太師中書令祖諱遘贈開府儀同三司吏部尙書考諱宗願眞州軍事推官母黃氏以年特恩封壽光縣太君公生而異羣児出言甚大自謂必能有成者年十有五從其兄丞吉州太和時黃魯直知縣事一見公奇之其初見曁別皆有詩而唱和於其中間者則多矣有云嘆君豪甚倚天劍又云見君有家風懷抱如冰淸特其存而不冺者云耳今其字芻民者魯直序而命之也越明年去親側遊太學羣四方之士試而爲第二人其居太學者十年單棲猶逺方後門寒士而未甞妄出爲人一飯畱也固無久太學諸生好遊之常態其初欲爲太學之行也於故人所贈金不得辭則席其牀下而去凡五試禮部不奏名退歸任城事親而樂焉嗟乎任城可居而公無銖兩以居之也公自爲言曰士之孝則吾豈敢若因天地之道利謹吾之身而節時之用以修吾親之甘防者庶人之孝也吾何敢不勉由是公有富之名而燕四方賓客不間於三日也勤施逺近之遊子必顧彼之意而不顧室中有無也禮文儀物行於宗族者隨嵗時寒暑酒炙行焉率以爲親庭之樂也故時大家之風流亦於是乎可見矣人益以富稱公而公富之逮公貸錢以奉壽光之葬並舉族人之旅殯十數於是人始嘆公之徳宇難窺也蓋公風儀凝重不妄言笑一喜怒猶儼若也大抵非累世積善之家不生絕俗積徳之子恭惟中令生唐末天祐長於中國亂亡之際歷五代百戰之煙塵而能保其上世之詩書不攺其逢掖之舊若仕則吾不能彼親舊必以聘我則從之亦不能久我也實生三子其誠孝直方一徳猶一人也特其仲子文元公逹而顯於朝伯侍郎公季尙書公不逹則在鄕黨郡國爲顯人也惟我三祖同徳而同慶後之子孫亦均被其澤公祖尙書公不防文元公之典刑尙文莊公之珪璋使公壽而仕必克顯矣視其晚暮以年格僅釋褐不亦傷乎說之不肖竊以爲夫子特與曽子論孝之後羣弟子乃起而各有問焉不然羣弟子之舊聞夫子有語於曽子者亦春秋之常事也孰知孝徳之辧深矣哉惟神明其意嘿不待問者曽子之孝也意已至而徳未安必待問焉者羣弟子之孝也恭惟公之徳備矣特歸之於孝而得曽子之孝者也公勤於壽光之封乃以鄕裏小児之所欲而謹欲之不知於吾親吾學果何如也殆類彩衣僕而児啼者乎因壽光之封而論晁氏之積善豈不本原之哉乃逺不自於中令以基之侍郎文元公尙書以崇之文莊公以大之則曷以知公徳之所植哉松生古澗千尋之底而不試自與淸風期也卒政和五年四月二十日年五十九葬濟州任城縣諫議鄕魚山實其十一月丙寅娶鄭氏男三人端規端矩端凖女八人壻曰廸功郎東道縂管司幹辦公事張表臣承直郎京東東路安撫司幹辦公事龎遜孺登仕郎閭丘公肅進士閭丘公禧進士閭丘公逹三早逝孫男三人宗之勝之曦之孫女一人公之三子聞母夫人訓曰尙徳而傳可久者文也時無其選猥命說之表公之墓固不敢言文而亦知嘆曰公如得以卿大夫之孝轉本朝以孝治爲家法之隆上尊吾君宗廟之榮下永百姓父子之慶則其在晁氏者可忘言矣又何敢辭建炎二年九月九日族侄孫中奉大夫充徽猷閣待制提舉杭州洞霄宮說之謹述

墓志銘

江子和墓志銘

君諱端禮字子和一字季恭始江氏自漢轑陽侯徳爲陳畱圉城人祖諱休復仁宗時修起居注有重名考諱懋相朝散郎子和生而沈粹年十七遊太學爲同軰敬憚獨裕然不肯就公試或試則居上列常嘆曰是不足學也令人慚耳方是時東坡謫居黃州子和特傾慕之以書講學焉子和於一世徳名人皆願從之遊聞人毫髮之善汲汲稱道惟恐不及蓋自其舍人之風流爲然子和學詩律於黃魯直論經行於徐仲車爲尢謹二公俱以子和爲賢此二公者他人或不能並善其家法也方舉世不爲春秋之學時有六合崔子方伯直者世莫知其爲人子和一見而定交曰此吾之所學也願與子共之伯直遂因子和得名於諸公間子和之志行逺矣哉其事親孝能色飬教二弟必欲與已同善然諾謹於僕妾不侮乎童稚終日在闇室無惰容如天使其壽且仕宦得時爲祭酒爲禦史大夫勸講金華則優矣不幸年三十有八以紹聖四年七月二十三日疾不起娶王氏能爲子和躬勞苦先子和卒再娶張氏子男三人女二人其二弟端友端本今俱以文行稱二弟裒子和之遺槁爲集若干卷子和甞病栁子厚作非國語乃作非非國語東坡見之曰久有意爲此書不謂君先之也魯直則曰子和文辭簡理似尹師魯以崇寧五年五月十五日從葬於陽夏先墓之次崔六合爲行狀黃州潘邠老欲銘之而邠老卒宛丘張文潛又欲爲銘防文潛病不果說之亾弟微之光道與子和早相善因得子和在兄弟間乃爲之銘曰天何爲哉嘻善士植植方茂忽以逝不使究極能厥世或如好之聊嬉戱彼頑凶很天亦畏一旣生之莫敢斃又且富貴如其志子和九原何所遺漢轑陽侯百世嗣

壽昌縣君劉氏墓志銘

齊安江使君諱懋相之繼室曰壽昌縣君實墨莊劉氏也皇考司封貟外郎諱敔司封之從父兄翰林侍讀學士作春秋劉氏傳者當時以字稱之曰劉原甫江鄰防至今聞之者凜然有生气夫人劉原甫侍讀家女嫁爲江鄰防舍人之子婦其耳目聞見孰非名教禮度事加之夫人天資靜宻醇素眞如夫人上世所稱古列女也哉然夫人猶恨歸江氏時舍人捐館已久曽不及一日之養每遇薦新享嵗事則未嘗不感惻加敬折旋於爨燭戶牖間自移其事生之意以爲禮文也有故老能談舍人及永嘉郡夫人舊事細及起居狀則夫人謹事其語以之輔佐使君教諸子曰是江氏家法也願共守之不懈使君罷官靑龍邑民獻果衷借黃金以使君命納舟中夫人視之驚曰此何物須使君來詰其故乃更數政不得直之寃訟來謝耳遽屏斥之使君卒齊安吏民合賻甚厚夫人涕泣曰豈徒吾心有不可耶將不恥使君平生之操歟吏民相與嘆息徘徊莫得其涯而前夫人自少衣褕翟珥不肯華侈逐時好其言動若有尺寸可繩墨不忒朝夕平居一室斂足正坐凝然日更袢暑儀容亦且如對嚴賔而陰議論皁白一時士大夫毅如也自使君卒其家事則或不専焉必諸子之待曰吾有子賢夫人實能器其子而責之甚逺蓋夫人之識度然也端友等一日白夫人曰幸見聽敢有言夫人笑曰不欲從科舉乎是吾素已疑之矣且汝兄力學能文屈於有司者二十年常爲予言有司待士之禮薄而法益苛愧之終其身汝等尙少而亦能不樂於此乎第汝安則吾何有以故端友與其季端本俱遂優遊於圉城數畝之田人多髙之夫人年六十有九崇寧五年四月戊子以疾卒五月戊申祔陽夏先塋使君之墓速葬亦夫人平昔之志也男三人長端禮早卒次卽端友端本女三亦皆令淑宜其夫家旣葬端友哭曰吾母曽參範滂之母也人或言我非夫人之子我不知我與季有異同於吾母也旣而得其所生陳於京師且言児生甫三嵗媼去江氏今三十年矣端友於是哭益哀殆不勝喪求其宜銘者說之大父金紫與舍人同館相善實奕世之好乃爲之銘曰周道旣衰闗睢思古漢至更生乃傳列女寧自知其後世眞有顯家之媛如當時之所序墨莊之榮耶圉城之興耶是實儀範海內爲婦爲母顧惟祔我賢使君越百有千年不得而稱之曰江母之墓

宋故朝請大夫管勾舒州靈仙觀騎都尉段公墓志銘

公諱與言字彥昌始段氏得姓自段幹木之後徙武威爲武威之段世以忠武有聞人漢金城太守防宗唐太尉秀實其遺風又特髙矣唐禮部郎中蘓州刺史同泰始爲滎陽中牟人公之先晉天福中自渾河川內徙爲汴人公皇考光祿卿贈太尉聿葬公皇祖三班借職閬州監押贈監門大將軍重進於鄭又復始爲鄭人公從光祿任爲太廟齋郎調嘉州龍遊縣尉終更就辟尉犍爲遷成州軍事推官再佐文州攺宣徳郎知河中府猗氏縣轉通直郎賜五品服有勲官監延安府折愽務轉奉議郎勲亦一轉今上卽位覃恩轉承議郎通判邠州軍州事又倅耀州餘年自謂不任事乞閒得管勾舒州靈仙觀凡以賞官五轉至朝散大夫勲三轉至騎都尉大觀三年三月巳巳暴得疾卒於鄭年七十嵗公爲人質願亷毅非有意於寡言愼行而天資不以利欲自遷而然偆偆挽挽終日若無所與於人間者人於公始以難親而忌之卒服其常而畏且譽之公旣以是有家而其居鄕黨從宦涖政無險夷率一軌轍而未嘗軒輊也犍爲有沐川蠻酋欲以譯官失職爲亂逺近恐甚公曰何害匹馬走溪洞諭之曰譯官一日信有罪矣其如朝廷百年恩徳何蠻酋相率感慟而去公卽丁內難嘉人念公貧無以逺歸率賻甚厚公謝之再三曰非孝子待死之志也卒不受一錢公在成州時元丰間有靈武之役使者委公掌兩川金幣於鳳翔以佐軍實有司以朱墨無前比環視不知所出公獨閒暇先防其大數若干而前期枚處以待之彼執劵劑嘩然聲軍法來者乃拱手有徳色而去猗氏之政尙嚴而終不失古良吏之風常以爲政事莫先於務農躬視種植之法及公受代而田野桑楡滿矣人稱之曰段公林邠若耀皆環慶之衝西陲勁兵襟帶也公謹其倉庾而仁之進築木堡無一人亡者公平居敝衣糲食無所嗜好每覩光祿翰墨遺簡則有防衣兒啼之色若其親之存者此則反乎古人不讀其父手澤之說而同歸於孝也公娶王氏初封仁和縣君再贈長興縣君先公十有四年而卒子三人宏假將仕郎寀三班奉職環慶路第八隊將安尙幼三女長適承議郎通判揚州軍州事諭齊次適奉議郎知開封府咸平縣陳天錫次適假將仕郎張禠孫男五人女四人皆幼宏等卜以六月甲申葬公於鄭州管城縣懷忠鄕靑店裏先塋之次禠實說之之出也狀公平生來乞銘銘曰有猗其枝有淸其陰誰其思矣段公之林寧獨猗氏所戾謳吟問何至然前修是欽段氏世家誠信不疑輕兵深入定小昆彌老蹩持馬撫邠亂師公之爲政敢不肖之鄭實故里鳩杖歸來謂宜百齡忽其逝哉兆宅是安嵩隗崔嵬篆此銘章究彼孔哀

王立之墓志銘

士而憂心苦思矯矯然不勝朝夕之憤而初不爲其身之私者古多有之顧今豈亦乏人哉晉國王子野質爲人淸苦純澹視世事若無一可以動其心者惟以善人君子亨否爲巳休戚以故其仕屢斥抱羸病而卒河南尹子漸剛毅之士也或有不當其意者子漸嘆息憂悲發憤謂生可厭而死可樂往往哀歌泣下無防何而卒今城南王立之直方非有慕於此二人而性義實似之也立之仕宦視二人不及逺甚不足爲立之道而子漸卒時年五十嵗子野卒年四十五嵗而立之之卒又少子野四嵗是又爲二人而窮者歟立之少知自好樂從諸丈人行遊其聞見日博而日勵欲自置於聞人中其得四方朋友日益加盛且多喜稱譽立之者立之於朋友之善固自一毫不掩也立之無他嗜好惟晝夜讀書手自傳錄凡大編數十時遐荒窮海有先生居焉立之身不出京師而傳彼所賦歌詩獨早且多若與彼咫尺居而手相授也立之於人顧豈燥濕寒暑之異哉然非其所好𨿽以勢利美官誘致之莫肯自往也立之𨿽有先人園以居而衣食才自給耳每有賔客至則必命酒劇飲抵談終日無不傾盡若其大有力而饒於用者由是立之好事之名得於逺邇客有遊京師而不見立之則以爲恨已立之甞以假承奉郎監懷州酒稅尋昜冀州糴官亦僅累月投劾歸侍而不復更出矣凡十五餘年處城隅一小園中而笑傲自適如一日焉命其園中之堂曰賦歸亭曰頓有亦足以見其志云一時文人多爲之作賦歸等詩立之視朋友疾病死喪力竭勢窮而無厭倦意彭城陳無已卒於京師立之賻弔而割田十頃以周其孤多此類者立之得風痺臥病逾二年而家事日零落賔客來相問訊者防希嗚呼不可惜哉立之病中取其平生書籍圖畫古器散之四方朋友無遺則其拳拳慕義樂善獨隆如此此事殆古人所未有也立之髙祖諱顯祖諱仁皆國史有傳曽祖諱希逸故任尙書祠部員外郎直史館贈司空父諱棫故任供備庫副使贈金吾衞大將軍娶定安郡王宗絳女遂昌縣君再娶宋莒公之孫女二子曰恂曰谷女四人長適諸王孫士徳孫女一人立之大觀三年三月丙寅卒卜以四月甲午祔二夫人葬於河南府密縣義防鄕進節村先塋之次立之病臥久說之歸自闗中過其門往問焉形骸非平日立之而口不能良言或艱出一語猶慷慨忠憤不少憊也且曰我有所作詩文他日無咎序之死則以道銘我是不可不銘銘曰蹈滄海深山蹇產苦辛以求厥志兮孰知有髙風容與都城之士或轄擊磨車於聲利之塗以爲口腹之利兮孰與壺觴不徙席而卒嵗彼不朝夕或疵或癘或躓或劓兮又孰若令名芬芳乎來裔

文安縣子碩人範氏墓志銘

太碩人範氏秀州華亭人父故任光祿卿贈開府儀同三司諱仲謨母胡氏定安郡君追封榮國夫人榮國卒時碩人年十有四嵗能紀綱家事憐其弟幼而撫厚之輙自喜讀書如成人開府每嘆曰若爲男子範氏其不興乎歸吳郡陸氏歷戶部侍郎終寶文閣待制諱師閔嘉祐中侍郎之父太尉公諱詵方被寵榮門戶盛矣然貧於淸也碩人之初爲陸氏婦旣不矜其榮華又亦不厭其貧至瘠已以爲宗族之腴其後太尉公與其姑昌國太夫人不起疾侍郎持使莭坐謫籍中家人亦莫知其貧而各職其分者碩人素能貧之力也未防侍郎出入復顯榮疑若可丰防入時好者碩人曰何物能昜吾之素耶廼率是志教諸子論語毛詩皆其口所指授而諸子昜以立諸女相與雞鳴而起曰可不勉哉吾母如何吾曹當如何大觀二年二月甲午卒於子長安官舍年六十有九或曰碩人晚學佛疾病時顧左右曰吾觀華嚴經前日至第十八卷

若其爲我終之語竟而卒是則縉紳先生難言也男四人方彥礠州滏陽縣主簿先碩人十九年卒孚彥朝奉郎惇彥承議郎碩人卒後八年相繼而卒欽彥奉議郎勾當在京諸司糧料院女四人壻曰承議郎監在京左藏庫岑穰奉議郎韓琥朝請郎權發遣興化軍府王傑朝請郎晁詠之孫男五人旦假將仕郎暠假承務郎旻登仕郎是早皆將仕郎孫女一人欽彥卜政和七年十月甲子自開封侍中之墓攺葬於鄭州新鄭縣旌賢鄕禮也太碩人政和四年追封也初以元丰四年封徳安縣君云銘曰春葩方榮以傲風雨有實必異碩人爲女旣其有行蘋蘩夙暮不恥其貧碩人爲婦吾兒詩書吾女管縷吾髮皤然碩人爲母生名房闥死傳區宇新阡彌吉吾銘敢侮

承議郎陸公墓志銘

君諱惇彥字徳充吳人自其祖徙開封曽祖工部郎中直史館贈工部尙書諱若衝祖龍圖閣直學士右諫議大夫贈太尉諱詵父朝請郎充寶文閣待制贈正奉大夫諱師閔母碩人範氏徳充生而沈厚寡笑言元丰中侍郎使蜀徳充尙幼也閉門謝諸少年讀書至逹旦非母夫人爲之撤燭則不止長遊太學猶在蜀時獨處也以王氏詩再試禮部紹聖元年廼以辭賦中第調懷州武陟縣主簿侍郎帥秦遂管勾書寫經略安撫使機宜文字隨府罷調京兆府藍田縣主簿侍郎帥雍攺鳳翔府盩厔縣主簿遷瀛州防禦推官知澶州濮陽縣丞辟監解州解縣鹽池兼知縣事未赴丁外艱除喪爲從事郎辟陜西路轉運司勾當公事累遷承直郎丁內艱除喪遷奉議郎爲潁昌府司兵曹事未赴除監在京作坊物料庫遷承議郎政和五年六月戊申以疾卒年四十有七徳充居喪類子羔官非其所宜尙何可爲徳充道者方徳充無恙時自所鄙而不有之矣在陜西有三中貴人競興功利誠云博矣人不自重皆以必進滿意金帛爵秩徳充廼獨惴不敢前部使者怒之檄辦積石軍軍須徳充卽日上道羣秦隴岐鳳階成之民與共辛苦委曲利害以告之民始悟前日之非是相率以力期防欣然見之者曰自軍行來未之或有也徳充形儀不適時好以爲必多不如律令其繩墨不遺纎芥卒徳之異於他人嗟夫徳充而少施設宜何如哉娶榮氏安武軍莭度推官存道之女榮卒時徳充年甫四十而蕭然獨擅一室目未嘗畱色以至終身𨿽深山習死之士不是過也男一人旦從祖任將仕郎秀穎可喜識者交譽之曰徳充必有是子也徳充卒未逾年旦亦卒年二十二嵗徳充弟欽彥以政和七年十月甲子攺卜考妣於鄭州新鄭縣旌賢鄕徳充廼葬其壬穴欽彥來求銘於說之說之初見君長安曰吾鄕裏姻婭之人也後數年見君於京師稍往來廼嘆曰徳充瑚璉宗廟之器也又二三年復見君京師往來益密嘆曰赤刀河圖國器也我將築室箕潁之間相與講學躬耕者非斯人邪柰何今捨我而死邪竊惟廬山劉道原之爲人賢饑寒而不得衣之食之者太尉公帥桂時辟道原從事溫公甞稱之矣則宜其門中有人物如此彼壽夭窮達則君子不敢知銘曰山鬼降兮鱐飯何所施兮瑚璉紛羣巫兮雞卜彼河圖兮自逺吾敢忝兮厥祖不我壽兮踵武君何恨兮有子又誰奪兮弗與可使絕兮不世何可毀兮大器彼斯世兮壽夭億萬年兮誰嗣吾自得兮本末又何有兮窮達嵩隗望兮新阡郁吾銘兮不沒

宋故承議郎知楚州張公碩人範氏墓志銘

文正範公有子三人重望在巖廊威聲在疆埸大夫學士因得以窺文正公鋒穎棣棣然如文正公之生不沒也或以實徳經濟或以雅量表儀或以鴻才光輝公有季女或瞻於兄弟間豈不是似也哉其年十有六旣孤之五年也嫁康莭張公之季子諱琬元祐間以承議郎知楚州捐館時家故貧夫人晚乃有田防百頃夫人幼女嫁宋景文諸孫頥年者同邑居未甞私以一錢非儉也而卒莫能防其所以富之術每遇事倉卒酬酢間暇有餘地不其才似耶夫子三子威戢成先後卒於官夫人臨喪豈不及禮而哭之不過乎情晚內在寢哭宋氏女亦知制它事尙何能摧之者威卒江外歸帆一日風浪不沒者寸尺夫人中自若慰其眾人曰吾父吾舅陰徳在人可恃無恐不其量似耶張氏內外百口畏夫人殆不敢平視戢之妻乃夫人之弟龍圖公之女也夫人不須防假以色前是教其亡長女嫁韓忠憲諸孫璉者必極其內外家法而夫人終始自律其身平居不墮揥如齋徳亦似哉文正公於姑蘓建範氏義莊聞天下夫人抱病久苦辛呻吟中思爲張成義莊終不辱其先正也夫人則曰是楚州之志云其在嘉祐間康節公參知政事夫人錫命服後以夫恩封壽光縣君繼以兄丞相恩特封和義郡君晚以例昜碩人病不起於政和八年七月壬寅年七十有七服齊衰三年威之子稘與諸弟穎穜稑兼防卜眀年二月甲申祔楚州之墓求銘於嵩山晁說之固辭之不能銘曰昔者範張雞黍之期者不遭時之君子言行之私也今之範張盟以忠義申之婚姻旣纉旣繼者遭時之君子風化之宜也爲女爲婦生而榮死而安後人之誦者余化之施也

景迂生集卷十九

欽定四庫全書

景迂生集卷二十

宋晁說之撰

墓志銘

宋故朝請大夫提防亳州眀道宮吳公墓志銘

文肅吳公有子諱瓊字彥琳其發彊剛毅似其先正而薀崇卒不少施其問學防前人之光無待苦辛如異日而専儒術排釋氏異端不自名家故欲得公而書之者實難𨿽鄕裏或終身莫之知鄕老非無在位得時者亦莫能挽之以進彼邊幅望譽之士忌焉而不往以一言蓋猶不知公也賈侍郎見丞相政事堂曰吳瓊難進者願相公禮之以爲多士勸丞相遽問公氏族賈侍郎曰故資政殿大學士吳公子也丞相曰是吾魏忠獻公三朝同秉政大臣之子其可不用乃擢行大理寺丞兼右治獄聞者爲賈侍郎怒於色公曰如其素所閒習亦何嫌卒辭之攺光祿公曰是無足辭者在光祿軌度其儀𨿽貴近憚之有他丞相子爲太官令勢出諸卿上羣媚讙謁公獨未嘗一與共飲食語言乃罷公丞事未防丞相貶其子下吏治並及其前日得周旋者或不知公謂公可以辧其所以罷者公乃亟從吏部選得簽書忠武軍節度判官公事有部使者勢焰薫灼一時眾目之曰禍人也其天資好弱人以自戱一見公之貌而疏再接其言以屈卒茹以利則難且慚彼禍人者獨不肆螫毒於許人繄公陰賚之秩滿通判隰州轉運司檄隰之粟於極邊公不可曰隰人素貧幸無速斃之而旦夕他州之饋道隰之境車音塵接知州武人亦爲公懼而公持益堅賴朝廷之恵特罷是役而他州之民孤上恩矣隰人乃繪公像而祠之去隰之日毀三年公酒特契眾始知公前日不欲茍異撓眾今日能必行其志無徳色調知郢州有蔡之富民李鑑者故殺人獄具而不承者再乃以屬郢鑑已逸其證人矣公曰勿遽錮鑑以購亡鑑使家人訴之於朝提防刑獄失朝廷防乃不直公公罷所居官久之朝廷是公還公郢州公曰不辱爾無能復濟漢水乞宮祠得提防亳州眀道宮時就養於子浚復州司工曹事之舍政和七年丁酉也七月己未公疾不起年六十有七積官朝請大夫妻孔氏孔子四十五世孫中丞之孫侍郎之女所謂六經之澤者亦於此在矣子二人浚從任登貢士第科霑早卒女五人壻雍晁貫之劉敏修皆官人季未行孫男三人大方大端大中大中將仕郎公以霑之婦武早寡志節不肯攺行特憐撫之貫之妻實余從弟之婦亦能正辭气令人信其內外家法則公之爲政闔門可觀與前所謂卒不少施者非歟浚固能業其家矣卜以宣和元年己亥八月甲申公於東阿先塋之次來請銘於說之說之念公實畏友也每因公之言行而得古人之風義爲不少祭公之文亦不爲不知公者其言曰江漢濯之秋陽暴之似乎曽子不越人之屨不履人之影似乎子羔七十子之後學者鮮與之倫𨿽不道人之善者莫之間也公有文集十卷蓋有徳者必有文也昔公之弟琯東坡先生嘗爲作日諭眾遂喜道其姓名如公者亦不見錄於東坡何耶銘曰魯禮未失周道豈衰是生君子與古人期古人何其我文肅公訓不過庭自感於中有之似之不約而一茍不其然曷貴乎徳豈非大有食貧不足言利則慚莫我能辱亦早於仕周旋四方彼弗我知於徳逾光楚丘年少政力有餘初無學宮匪我孰圖蓋治於穰嵗稔督負曰將及賞則隳其數巢之蒲魚橫稅旣免巢租合淝疆理亦辧刑辭而禮豈我所官亦莫我容斯道實難曰許曰澤果何能申不怵不懼有思於人晚専城郢謂可少已旣斥復還非公所止何去而之曰予白首窶而初仕始學南畝此志撓敗敢保而他公死不怨如勲業何世莫之安松檟於眠有子若孫我銘之傳

宋故韓公表墓銘

有天下重望忠於君不顧其身而不以卿相爲富貴者其惟少師韓公乎有子宗文未試而卒以孝聞有子瑨承忠孝之慶少如成人任將作監主簿年八嵗及稍長以恩勾當西京崇福宮紹聖元年以詩賦奏名禮部上初親政防士對曰國家承平久直慮未形之禍禍旣未形則非言之可示也願致愼其防不在左右近習乎主司忌之而又喜其文乃第諸甲卷之中是時名字居表後攺瑨又以新令字公表除簽書寧海軍節度判官公事辟簽書渭州軍事判官公事丁父憂復仕當元符建中靖國之間君子相賀曰吾時也公表用爲正言司諌則可否則中祕書可兩宰相有違言卒以自禍也知人才而棄之不用公表乃通判保州作娛山亭以自處焉屬知無極縣嵩山晁說之爲之記代還乞管勾亳州眀道宮滿始從吏部選得通判宿州受代復乞管勾南京鴻慶宮滿復從吏部選通判鄧州嘗嘆曰専城則弱不能顧貳能者亦可以少過矣乎待次久將行朝廷除通判鄧州者昜公表潁昌府待次眾謂潁昌殆若韓氏之邑也前後治聲踵武爲之甚昜亦有甚難公表則人無以譽毀之受代乞提防杭州洞霄宮無防何詔悉罷庶官之領宮祠者乃例至京師甫數日卽還許曰吾將老矣宣和三年春小疾遂以朝奉大夫致仕時已築別第爲淸靜之所布裘事香火杜門特不廢賦詩閏五月甲子中夜命其子冕曰吾死求埋銘於晁以道其斂以僧衣棺窆之制以僧律出韻語六非詩非銘非搢紳學士之所與知者又命律師誦戒律三稽首席右脇以卒年五十有三是年十有一月冕亦卒弟琯以明年正月朔旦葬公表及冕於靈井世墓之次悉不敢防遺令俾說之銘之嗚呼韓氏一門內外韋數百而不同其於公表則一也尊者之禮或爲公表降焉卑者師公表則又稱之曰興家之良也公表恭於所事至於勤力疲而不已禮在財賄者視萬金猶一錢也其自奉也薄食味甚於寒人上世之產辭之𨿽文房之珍亦不顧一切給用無毫髮長物殆不知天地間孰爲彼己也其於朋友則信矣然寡交逰不過海內數人恂恂然惟恐其爲不善使不得友斯人若前日時與物並流而涇渭不雜也哀女子於門而同寒異溫也要是簡而禮者也廣而儉者也柔而不犯者也能言而能不言不可親而不得以疎者也油然如將可越而終不可及者也或親且舊從遊終身而莫能器之況近臣上防所薦之言巖廊雲霄不接之勢可得而舉之乎惜也逝矣余亦何言哉𨿽然甚乎其詩之類也珪璧含輝肄逺之士則曰似謝康樂近則似韋蘇州不知親其大父之自也世徳於是而在其可泯不傳乎必有旁羅逺搜以帙之者母江鄰防舍人之女妻章丞相郇公之孫二女一旣嫁而卒一尙幼章卒時公表年三十嵗未有子公卿多欲女之公表不可吾族兄無咎自視其女之才地謂公表必不我辭乃亦謝之曰方有獨往之願也不復納室且人生當玉帛自陳無用人幅之銘曰周室不競孰共其守王曰韓氏爾其昌阜我家日偸爾惟用舊韓肖王言百世令冑宋則忠憲當天下晝一門八龍少師用未究有子有孫長孫是茂旣滋其徳不俾而壽舊章何觀廊廟何覯乃知不亡髙出嵩岫我斯銘之以覺不朽

宋故太孺人阮氏墓志銘

贈承議郎陳公公甫之配太孺人阮氏名徽字徳媛其先建州建陽人楊文公所稱阮思道學士能黙記數千言於書不再讀者太孺人之大宗也其祖中度與承議之曽大父文忠公同年進士文忠公器其文行以職方員外郎知涪州卒考通年十有五計偕與兄逸邈適俱知名於時登嘉祐進士第卒於成都防流主簿太孺人之母賈國子博士守約之女承議之母是謂殿中丞守文之女皆大參之孫也賈氏自唐爲相門風流人物特可觀而太孺人之英華容止出諸姑伯姊上幼往來陳氏家時文忠公之配邠國太夫人宋坐堂上見之嘆曰人間有此好女子忍使爲他人家婦莫如吾孤曽孫之愛也歸焉其姑以大家自處而嚴不以姨氏私之而太孺人閒習法度自其性質𨿽勤而不勞得盡婦道者十有九年承議有奇才駿識而仕不偶因免喪遂屏居韓城澗上菜羮布裘如後門之子而風雨寒暑安樂之太孺人相之者十年其長子恬修其父之隠操久之而澗上穡事益荒蕪將有饑寒不給之累而內外怡悅益自適衎衎太孺人如一日以閱三十年旣而恬起以爲校書郎奉太孺人歸京師故廬以居未防恬致仕歸韓城汝海朝廷又復出恬以仕而太孺人若初不知有出入舒慘憂喜於其間也蓋凡夫若子之所志者宗族姻婭不足以與也而太孺人志之也夫若子之能事則學士大夫之企及惟太孺人能之也至於爲辭章以著明道修鏈神眀之微與夫釋氏淸靜寂照之妙則太孺人之自得也大凡人家女子學書者有矣未有善顏魯公書太孺人者至於不用筆墨袖中以刀出古今法書如重規沓矩不出入毫髮者惟太孺人之能也太孺人知生民之樂皆在一身而外物初未嘗與也宜其壽考康寧將九十而視聽食力猶五六十人𨿽嘗疾病將逝去猶平日寢處也當其問疾時汝之士人自郡守而來莫不有憂色不幸而哭之者亦悉盡哀旣送葬車有謝之逺而不卻者行道之人孰不嘆息曰是惟其母之賢是惟其子之賢其卒以宣和二年十二月二十有二日年八十有四越明年正月二十有五日祔承議之墓於新鄭先塋之次恬之下四子皆早卒三女嫁舊族之子孫男三人女二人恬旣請其友嵩山晁說之銘承議之墓又爲太孺人之銘銘曰曩者種徵君志操之修母氏之賢也種母聞詔其子不聞相其夫未如陳母之全也後有賦闗睢之詩及閟宮之七章者爲徳門而嘆息不待吾言之嬋媛也

宋故贈承議郎陳公墓志銘

丞相文忠陳公長子師古尙書都官郎中知七郡有政績生子知章大理評事幼有大才日誦萬餘字落筆數千言在須臾間嘗行役下馬道旁讀古碑二千餘言歸覆之一字不謬謝希深手書啟事上尊府廷評隨眾目在旁胡恢乃攜啟本去廷評取紙憑空細字冩一通如初夏英公雅重其詩文數來問典故及奇字卒年二十有四娶殿中丞賈守文之女參知政事之孫生子造字公甫其生四月而孤曽祖母邠國太夫人宋尙無恙深憐撫之仁宋待邠國以異禮出入廣內稱呼如家人旣薨上震悼之乃特錄孤曽孫以太廟齋郎旣冠調黔州司戶參軍尋病去復司戶戎州兼錄司法參軍不以門地自慢遇事如老於爲吏者國朝自丞相賈公樞宻副使吳公慶曆八年上編勅二十卷後逮公之出仕防二十年不復設官編勅其下郡國者𨿽稀簡而必具請申眀若奏可本末冩成大軸非若其後一事一印紙日沓至𨿽數紙不厭也以故勅令壓架彌棟塵垢莫可觸壤防糜爛不能文字吏幸以輕重出入爲利況在戎州逺徼公視而笑曰乃今可爲矣白郡守武侯曰無斧斤則失鑿枘願以編勅所降依門次第之上奉朝廷之命下絕吏爲民姦幸甚於是未半年書成居數年是爲嘉祐七年丞相韓公上編勅三十卷頒之乃勘以公之私書其異同者兩條餘如同防墨尺寸出也戎人楊三尊者黠驁自異喜生事漁獵其酋長亦憚畏之公一見嫉之曰豺虺也畱之異日必貽患於人無防何三尊被輕系公乃發其前後死罪數十立以法誅之戎塞悅伏無不以公爲神明而戎漢賴公以寧居者數十年州將一旦率官屬登城樓語非所宜言者爲人告之一郡官悉就逮公初未嘗從之樓上乃領州事久之益得盡其才賈夫人感疾公帆江三峽謁殿中丞單驤其勞萬里夫人疾愈去揚州節度推官王君玉侍郎知揚州以聲譽老成自髙待公忘年每與論新唐書抵牾而不吏之也韓丞相玉汝以貟外郎年甫三十餘來知州事風稜人不敢喘息晨坐得盜賊付獄日未午督案且甚急公乃故遲之心知其非眞盜也韓公怒取囚由大書杖脊二十下未防眞盜得而韓公爲公慚焉自是韓公之威少霽而多與公議事有江都宰者地寒而賢後太守朱大監以私意欲罪去之公率郡官廷辧曰江都宰無罪且才之公在揚州四年晚權江都時散靑苖錢之初也公視可與者與之不以殿最爲巳事卒無一人妄請者而刑戮賴之以省非它縣比用三司使舉監廣門初罷使臣爲門官而新城門設水扉創格令條禁甚密所謂三司使者一時風力人也多從公之建明至今人賴之以不苛調宿州觀察推官未行王丞相荊公用以便糴河北丁賈夫人憂免喪臞然嘆曰吾少舉進士而卒不一第每更一官歸當攺秩而舉將之格必虧其尙黽勉於斯世者吾母待養也今旣不得終養則吾何用祿爲乃屏居陽翟澗上菜飯不食肉者十年日誦佛經宴坐間則往來嵩少窮山水之娛且嘗得法天衣之門人法淸旣感疾彌年不問醫卒年四十有六元丰五年二月一日也娶阮氏自有志銘子五人長恬海內知名士也起處士今爲奉議郎遇郊恩贈公承議郎次繹思近思惟愷四人皆早卒女三人壻曰文林郎吳偕張文定公諸孫彥之鞠待制之曽孫正彥孫男三人昌邦昌諤昌裔女二人長適邯鄲李榛一幼公骨相甚偉能與人交而不忘規過兩叔父及其舅氏嫁孤女數人皆盡力其才識文藝不減其父而不自多也恬以建中靖國元年五月二十四日公於新鄭世墓之次不及銘後二十有一年因祔阮夫人乃得銘於恬之友嵩山晁說之銘曰昭陵之時無窮士何夫子之傑才駿識早聲聞而辱下僚兮勅令刺於私室而虺戎誅以獨見乃未老而澗濵藜藿與嵩髙兮相門之初必復其難去斯而有覺者以超超兮有祖有父之風烈而有子以景爍則吾之幽篆昭昭兮

東裏張處道墓志銘

公諱厚字處道姓張氏其先滑州胙城人徙鄭州新鄭曽祖諱純一邢州鉅鹿縣令贈都官郎中妣魏福昌縣太君祖諱紳金部郎中贈光祿大夫妣李仙源縣太君父諱越朝散大夫贈中奉大夫妣王永嘉郡太君光祿大中祥符間爲京西轉運使道新鄭樂其幽僻後乃徙中奉之居猶蕭條與邑俗稱至公久而遂爲邑之甲族宅廬園林黍稌牲犧蒸嘗有禮婚姻連大家實自公力田苦節也所謂田野躬耕者古人以之其在今人能言之者尙寡甚則往來桑柘間已多自賢有如公者襏襫風雨不告辛老農之所癉而上以奉慈顏下以厚羣從其間晝夜未甞須防廢書不讀乃不知九州之中防人也公幼嗜學纎條悉理各謹家法不詭經茍異同如其服田疇而甽區澮別也乃其所積者忠信篤實言行必顧未甞失辭降色於人慷慨辧論甞自申而不可屈寧失於介不失於同則又如其秋之穡也公以是自謂不仕則已仕必由文辭髙第出中奉當任子則讓於仲弟孚而欣然如負釋也蓋公少爲辭賦甚力讀揚雄之千賦而如董遇之千讀𨿽甞一黜有司不再試而白首莫可奪其自勝之色且言曰文章要有宮商捨辭賦何自而入無聲律則無樂矣詩禮又安所錯哉公之爲人不爲時慘舒大槪如此性喜談國朝故事曰勿昜此衰老之身自慶曆皇祐來聞頌聲沐膏澤幸已多矣卽今日死無恨若軰恐不吾如也或遇里巷破律亂常之役則悲吒太息若躬疾疹必思去之公𨿽服田閭不出而洞曉世務前知某事當如此某人當出當入後無不然者其與人合則寡近不南阡者五年逺不北陌者十年而前年子弟之道死時公乃後車徒行北門之外哭奠之時公年已八十矣平生無他嗜好而藏書將萬卷其得之甚艱頗俱與人通書每簡編後識顏黃門借書之戒又畜金石刻亦富皆得自公幼時無刓蠧可喜朋友間得見之至於三代尊彛鼎鼐之屬則深蔵不出戶牖曰初爲吾一已之奉耳烏能樂人之顏色而博其嬉笑哉是則與吳傳正侍講不以圖畫視人等也一旦爲大勢力者取之則復如顧長康之變飛栁公權之羽化云耳公行年將七十而防衣老親側其及八十餘猶康寧食飲倍少年軰絕無疾病而爲人脈藥起死則多矣其讀黃帝書如孔氏書之勤也𨿽無不窺於梵釋書則不一經目曰外吾周孔寧有道耶今年八十有四矣乃一日臥病語諸子曰吾卽死不獨不藥亦當不食三日惟飲水淸吾臟腑則全吾潔也後三日是謂宣和二年庚子六月戊戌而公卒且甞有言曰吾在十數年前晁以道諾吾銘諸墓矣說之惟公年七八嵗時中奉在延安龎莊敏幕府莊敏見公識其他日有立也治平間侍行北京則從呂陶汪輔之學以文藝見韓忠獻公復爲忠獻公所賞嗚呼二公知公之才而不知公老以布衣死前日之田及公手之嘉花異木數畝之園晚分二季初若未嘗有也他尙何言於公耶娶馬氏供備庫使用之之女先公六年卒男六人兼濟道濟延濟公濟思濟經濟今見子則伯與未季女七人歸郭固王賁李純彥盛開仲潘唐王錫孫愕今見女小王婦孫五人敏之微之徽之彛之渙之女六人二歸周鑄李翚公有詩及雜著二十卷嘗自號安常子安素居士越十月壬申縣之東裏鄕潤色裏世墓之次銘曰仕不願田則力棄吾田専修徳一世人莫予識馬在轅身不出談詭經憤以叱事破律愀欲泣气兕虎志金石天壽之將九十溱洧流嵩隗植公不亡銘豈泐

宋太令人陳氏墓志銘

聞之劉仲原父江鄰防梅聖兪許下八韓比荀氏八龍其繼忠憲公而早逹者曰舍人公天祚之年並時大顯者曰丞相康公門下少師公丞相莊敏公惟莊敏公震耀天下其家事治於官府諸子耳目習焉無難實難乎其婦也莊敏公長子宗恕求仁之配曰陳氏文恵公之孫祕閣校勘愽古之女陳韓匹也陳氏之女教則韓氏之婦儀未雞鳴起堂下問起居無恙顧宗婦庶婦異職不敢不先其勞退而下堂謂長婦稚婦曰我與而齒爲女兄弟不以夫兄弟以故宗族姻婭逺邇欣爲夫人譽烝甞則神眀福焉鼎爼而賔客旣飽矣君子謂徳曰是夫人也旣相其夫必有令子求仁少年登詩賦進士第獨恨經術淺薄時有近臣養譽鐘山以經自鳴者求仁謹移書焉夫人勉之曰仕宦以無文爲恥我婦人不知何謂文而其無怠彼來自鐘山當國一旦亟暴寵靈以急士求仁獨不得調已而仕也罷矣夫人爲能使求仁忘去坎湫底之恨而有適於歌酒間莊敏公薨上恩錄十有五人夫人二子旣長乃曰孰不親親睦族爲大何以睦族無寧官夫貳宗之子若異姓之子吾兒無與焉可也求仁曰我待盡亦頗知而之言先丞相之志也夫人生而淑靜未嘗一語出財賄間殆終身不見喜怒之色所不自足者西方聖人之書目之而未極其微也惟然齋戒夙夜則至矣初從夫封壽昌縣君後以子拜太令人以疾卒於子瑉之新第宣和四年八月甲子年八十有四瑉新第所以爲夫人之奉也夫人久疾其牀幾食飲藥煮之賴者瑉婦胡也子三人瑉朝奉郎新通判鄭州琢文林郎廣濟軍司戶曹事琇廸功郎女六人適朝奉郎張基承議郎呂必彊宣教郎李徳充宣議郎環州司錄事傅實中奉大夫提防河北西路刑獄姚宗文林郎西京宗子博士岑又份孫男三人長昴女三人長適廸功郎蘇籀瑉前知葉縣有古循吏之政夫人族曽孫是謂文忠公五世孫恬道葉見市有祈禬往來者咸色憂問之曰令君之母病令君之母我民之王母也令君之憂我民之憂也則夫謂其旣相其夫必有令子者信也已瑉等卜明年四月甲子祔靈井求仁畱防公之墓吉逺走人同谷求銘於嵩山晁說之顧舊好不得辭銘曰文恵之孫莊敏之婦求仁之相淑靜伊何不官其子惟徳之尙有是一徳百世之崇我銘諸壙

宋故通直郎眉山蘓叔黨墓志銘

宋通直郎蘇過叔黨東坡先生之季子也母同安郡夫人王氏元祐五年先生知杭州叔黨年十有九以詩賦解兩浙禮部試下七年先生爲兵部尙書任右承務郎明年先生出帥定武卽謫知英州繼貶恵州安置三年遷儋耳安置旣四年漸徙亷州居住邈乎萬死不測之險也獨叔黨侍先生以往來其初爲嶺外之役時叔黨方居母喪有以動塗人涕泣者或曰先生南居而樂焉非也先生憂國愛君之心日加循省而鬱結則何敢樂惟是叔黨於先生飲食服用凡生理晝夜寒暑之所須者一身百爲而不知其難翁板則兒築之翁樵則兒薪之翁賦著書則兒更端起拜之爲能須臾樂乎先生者也其初至海上也爲文一篇曰志隠效於先生前先生覽之曰吾可以安於島夷矣先生因欲自爲廣志隠以極窮通得喪之理焉甞命叔黨作孔子弟子別傳則固有以處其子矣當是時叔黨之風使蠻蜑夷獠若可以語禮義而中癘噬毒莫爲之疾病𨿽有欲殺吾親者亦無以措其斧斤其轉而北也霈然起天下父子之性則叔黨之自處者如何哉先生不至永州稍還仕版居陽羨不幸疾不起叔黨兄弟得吉地於汝州郟城縣之小峨嵋山以襄事遂家於潁昌叔黨偶從湖陰營水竹可賞者數畝則名之曰小斜州自號斜川居士以視終焉之志曰吾未卽從先大夫於地下則生也何事爲泯泯浮沈里巷或時一至京師自得於醉醒而徜徉一世之外所遇者與談靡不傾盡造次大笑謔浪間節槪存焉惟有知之者知之也且若世未常有小人也孰非士君子也哉使叔黨以其屋岣嶁桴溟渤之純孝而一旦忠於九徳俊乂之朝則先生之立言者叔黨之功業也惜乎不及使人有見於此而暴疾以卒於鎭陽行道中年五十有二時宣和五年十二月乙未悲夫諸葛孔明初不得申所志而躬耕南陽卒亦﨑嶇巴蜀也幸而有子曰瞻可以肆所志而無邦家以容瞻則赴魏軍而死耳嵇叔夜之志气尢異而曽不得一席以全其軀而子紹身血亦何益於邦家古之父子有如此忠孝兩全而可恨者天乎不壽吾叔黨於盛世一振發之耶叔父欒城公每稱其孝以訓宗族【缺】

嘆曰鄕書當薦諸後生吾足不復踐文場地矣調兗州龔丘縣主簿久不赴煩主客躬趣於岐路淚流馬鬛而去無防何家人輩相與念之曰主簿龔丘安穏無恙否乎舉目則主簿在室中矣時主客以微疾家居公曰親庭不供養而山邑之簿書必吾勤耶不用白大人而投劾歸矣自是而語言而飲食而寒暑不去親膝久之血淚免親喪而貧不得不從調無爲軍司戶參軍代還監髙郵軍稅主客有遺恩在吏部選而公之子實長諸孫公乃乞官其孤侄父執吳子友儔諸孤畱落髙郵二女貧無以嫁其與吳並稱一時名士者久逹往來郵上不一省吳之家公殷勤爲子若侄娶其二女公之還自髙沙也平生酒徒暴貴廟堂上盛聲色供帳燕視得意公一夕笑語自醉不異前日也彼貴人曰進道如何避霜雪髙者寒益甚也公謝之曰衽席疾病寧論霜雪愁鬼於吾先之以疾病則吾當勞之以安逸惟公有以逸吾之疾則幸甚彼貴人者不悟公之意以公管勾北京畱司禦史防襲慶府仙源縣景靈宮太極觀裏閭丰儉樂甚宣和四年七月巳未疾終於正寢越日葬任城魚山世墓之次享年六十有四娶李氏繼張氏今孺人劉氏男三人公美公善公儀女四人壻董桂李相如馬紹承呂徳充公與說之同年生而先二月公之平生未許他人知也嗟夫公有裕於中者不知鄕人有好惡不與邦人聞榮辱每自嘆曰吾以祭則先滌濯以戰則先行陣以吾在言路則死在鼎鑊而不在嶺嶠尙何論吾於文字間邪聞者宜有以悲之說之饑寒飄零江淮白首未有北歸之期能忘吾兄在承平時意气耶謹於兄墓作銘於葬後之七年銘曰生得吾孝死不得吾忠言有吾好行孰與吾同葬防世墓之松

崇徳縣太君王氏墓志銘

本朝父子參知政事俱以厚徳稱者惟王氏是謂恵獻公若安簡公恵獻公之子安簡公之弟尙書駕部郎中諱舉善娶丞相文定張公之孫生女淑靜得內外奕世之美嫁譙國文肅盛公弟諫議公之子太子左贊善大夫知卲武軍贈金紫光祿大夫諱遵甫金紫元配實夫人之娣夫人以閨壼組紃之懿克麗於饋祝慈訓間靡不宜之金紫捐館時夫人尙少家於舒州時夫人季父舉元爲淮南轉運使欲再適夫人夫人辭曰寧死不可自是屏華珥不肉食日一飯以訖於老間則讀經史諸子極乎釋老陰陽卜筮之書特善吐納術以故壽考康寧初以子封廣徳縣太君攺封崇徳縣享年八十有四男子八人女五人孫曽孫七十有二人孫男一人其卒以某年某月某日某時祔金紫桐鄕之墓以某年某月某時男曰叔溫朝散郎致仕仲長南康軍錄事參軍貽孫蜀州軍事推官仲孫左朝議大夫知沂州昌孫宣徳郎知汝州郟城縣紹孫徳州參軍事孝孫彥孫女適朝議大夫前吏部郎中劉珵山東南道節度推官傅璆進士張復古宣徳郎王綬進士韓楷說之先妣文肅公之孫也得以爲夫人銘銘曰噫嘻夫人矣其門淑女婦婦膝曽孫壽旣嫓徳慶流不息玉珈如生壠栢其植

塔銘

宋故眀州延慶眀智法師碑銘

釋迦世尊鶴林滅度法付聲聞則惟迦葉其付菩薩則有文殊領受言教則在阿難旣有是三孰可闕一迦葉之後二十四傳至於師子或曰二十八傳至於逹摩逹摩在梁武時始來東度於六度中特以禪名逹摩壁觀人謂七年我知何日𨿽曰示亦有漸方便初傳楞伽後五六葉則尙金剛旣而南北分宗蕩然同異在迦葉傳十有三世曰龍樹大士所著大論譯傳東度至北齊時慧文禪師一見證入以傳陳南嶽慧思禪師九十日而證再傳隋天臺智者顗大師十有四日而證於是乎備六度融萬法定而三止慧而三觀質其宗焉一言之曰具二言之曰法性離數而有三千卽經而専觀心之宗曰法華則華嚴阿含方等般若終於湼槃眾皆爲法華其爲迦葉文殊阿難皆爲吾祖師天臺實傳唐章安灌頂章安傳縉雲智成縉雲傳東陽慧威東陽傳左溪朗左溪爲逹摩宗者二十年乃自東陽傳荊溪湛然至荊溪而後智者之言畢載於書智者之言悉歸乎正其爲一大時教不可得而加已荊溪傳天臺行滿滿傳廣修修傳物外外傳梁元琇琇傳周淸竦竦傳有宋義寂寂以上皆在天臺晚傳四明義通通傳知禮是謂四明尊者亦曰四明法智稟生知之上性思義於童子之時其於天臺之門猶諸荊溪於時教特盛異同亦多其人往往龍象重望未昜柔服或始同而終異或始異而卒同一言之辧勤乎十返往來江山綿亙嵗時非茍合者如事理總別者三千具造不觀眞心惟觀陰入至令稱四眀尊者云時有大禪徳在雪竇相與亦傾盡其傳廣智尙賢廣智初得於淨名最深乎性相審知佛法爲境其傳神智鑑文神智破眾潰以澄法智之海炎慧炬以緝廣智之眀若其載三智之美可傳而不可朽者有永嘉繼忠其師神智而賢忠者明智中立姓陳氏明州鄞人父榮母朱初夢日入懷而生夜不三浴啼不止初與羣兒戱兒軰怖之因使出家才九嵗授經不再讀嘉祐八年試開封府得度治平元年受具足戒依延慶廣智廣異之曰年少新學能辧析如此廣智卒遂師神智甚力熈寧中神開幃設問凡二百餘人無有出師右者爲延慶首座代神智講神智自謂不如去禮天臺智者塔遂謁忠於溫州周旋者二年將歸忠曰行必紹法智之席予有私焉嘗夢摩利韋陁二天幸爲位於延慶懴堂居有間神智去延慶師固辭不果非特符忠之言實慰逺邇士眾之望二天位焉後眾道塲咸取以爲法元祐間髙麗佑世僧統義天者聰明瑰偉之士初爲嘉興源公而來才濟海岸見師升堂聞未甞聞咨嗟失色且嘆曰中國果有人焉旣而義天接談辧者累夕傾其所學欲折其鋒竟不得毫髮主客楊次公多之爲師作眞讚以師爲玉池蓮中之人蓋師每以淨土法門誘進學者欲使人人知釋迦有淨土彌陁來穢土他時所志於心者一日必矚於目乃依十六觀經而出視之爲彌陁大象以臨池周之以十六觀寮池蓮鳬雛天風翺翔觀士槁坐人音斷絕一渉其境道心百倍寧論信與不信固自疑其身非聖非凡其費巨萬而施者卻之愈來工度累嵗年而落成不周嵗任其役者曰僧介然不勞不矜若未甞有所事蓋是境也古未之有今不知何爲而有旣二浙之所無則天下之所無唐文硎山遵公所建法華道塲其能勝此者有兵部劉尙書晏等所請勑號爾師一日辭去眾畱之不可𨿽太守亦不得彊且曰待六十嵗再來居隠學山棲眞寺眾方從之卒業防僧職須才復不能捨師太守躬駕者五六出住寶雲實其祖師通公之道塲時寶云頽圮無一全椽師復新之咸曰師前日隆其三世之居今又興其四世之宅孰謂像法之末哉先是伽藍神腹中得願文一紙後更百年肉身菩薩重興此地師復退白雲山視隠學山爲逺殆絕人迹眾以師之來居爲之築庵像寶云院凡四年亦無一日不講至止觀不思議境嘆曰吾道極此矣有不思議境則有不思議心爲作不思境辧正又指五章之裂大网曰寄果明因以解成行舉佛攝生全生是佛作止觀裂网指歸釋疑太守俾令佐請師出住西山資教院辭之又請住延慶不得辭時六十嵗師之道業日厲於前四眾依歸亦視前爲盛政和四年甲午四月辛亥師謂侍者法維曰吾甞疾病今聞異香吾意甚適乃召十六觀寮長懴人出曰吾今與汝軰訣別各黙坐久之明日又告法維曰異香再聞悉召其徒至曰各宜修進再相見於諸佛防中趺坐面西而逝越三日掩龕顏色如生享年六十九嵗塔在南城崇法院祖塔之東師首度弟子十有四人稟法弟子領徒傳道者百餘人其往來登門者不啻萬人佛事中所謂嵗懴者行於江浙盛於溫明眀之盛又在延慶師率其徒數百餘人七晝夜行道坐禪嵗復增盛其在嵗懴外又擇其徒修法華懴者十年一日懴終禪觀中見大舟一眾欲乘之不可師獨以往來自是慧解一發其講法華義文句止觀淨名金光明經凡數十過師身不及中人而望之凜然其言平居殆不勝出口而講雄毅聳聽折心或退接於室中屈辧申談云興泉湧不足爲諭其與儒生言則反質之曰此道在孔子如何此語在詩書如何儒生不能對師與申言之曰無乃其若是乎蓋師於周孔老莊之書亦無不究觀翰墨詩章皆出人上其誦法華經平生以萬數諸佛號不在數中所著述曰蛣蜣示迷裂网指歸釋疑不思議境辧正各一卷南嶽止觀科二卷又有諸經題義諸文問答門人授辭雜文義四種未就捲第師晚在延慶爲眾置田數十頃曰願以有限之田爲無盡之供連年爲供僧大佛防中曰不作大因焉得大果師之所爲必兼本迹而後得之至於音聲之餘咒誦之功除民疾卻鬼魅救旱災者則又莫得而言矣師之髙弟曰法中等以說之頃嵗宦遊四明庶防知師者乃以法維狀師行實走東裏求說之爲之碑義不得爲辭伏念智者之爲智也異哉龍藏之傳身而覯之固宜畢載而三觀之外復著乎圓覺四行之成就著乎楞嚴智者言之於隋其經譯之於唐𨿽欲不信其可得乎所謂靈山親聞者此亦其躅與是故其教東及於日本西返乎天竺末之與亢也已或曰教外別傳不知教無等等何外之有傳授圓成何外之有韶國師者故自斥之當絕語言不知此方以何爲佛事或曰不立文字不知文字非眞亦非妄乃以何者爲文字甞求乎其人矣前乎智者而導其教者曰梁傳大士北齊稠禪師後來推極智者之教而尊之者曰南山宣律師其餘逹摩法門義同贊者曰皎然禪師晚則韶壽二禪師其密而取證者永嘉禪師𨿽異塗而不敢不贊者曰賢首藏師或叛去而竊用其意者曰華嚴觀師有公而異同其意自有所在曰慈恩基師惟是圭峯密用其意而妄相排斥専以四禪八定次第之學何異兒戱以侮耆徳唐諫議大夫杜正倫嘗作天臺教記惜其不傳善乎梁蕭之言曰佛法以天臺爲司南李華爲左溪言曰祗樹園內常聞此經燃燈佛前無有少法栁子厚爲無姓和尙言曰佛道愈逺異端競起惟天臺得其傳又於永州龍興淨土院書天臺十疑論於墻宇使觀者起信又爲龍安禪師言曰傳道益微言禪最病今之空空愚夫縱傲自我者皆誣禪以亂其教冒乎嚚昏放乎淫荒吾將合焉馬鳴龍樹之道也惟是明智其生旣晚異端益肆積徳於躬無辯於彼將自屈伏我言則光顧予何者輒與斯事竊少聞大道於圓照禪師且有言曰他日勉讀經教其後三十年果得明智於四眀視彼暗證禪魔禪鬼定文字法師乘壊驢車無以正之則不敢不自勉謹爲明智序襌教之本末而爲之銘曰佛道譯華聖言彌彰禍人以懼仁人以昌有來逹摩壁觀而止傳失其序竛竮之子前是龍樹五百年餘傳乎迦葉承乎文殊著論旣大阿難所集我道已圓佛乘之一慧文禪師龍樹崔嵬防乎南嶽煥乎天臺惟我天臺法華三昧昔在靈山雨華同防荊溪四明先後有聲一念三千克一圓乘山外山眾孰如三智立公昭昭三徳而四旣隆父席亦興祖基百界千如非我而誰彼大寶舟獨乘而上豈我敢私諸佛所向待絕滅絕其然胡然穢土不除淨土現前法華淨名金光明觀所未及者湼槃緣斷儒生之來有文可載宴黙何居白雲油海異端久出矧我所逢我不爾辯冰泮於風蠱神癘鬼咸知尊事𨿽曰盲俗豈不思致異香旣聞我將以歸其歸有所涕泗孰依祖塔之東琢此新石以告來者永敬修徳

髙郵月和尙塔銘

夫與世士而論出世之法難矣哉惟觀乎世間者斯得不二法門也連城之寶照乘之珍其貴在宗廟郊祀者孰不有敬心哉然是器也或蔵而不出或出而不耀眾未必能觀之況得而名之耶蓋四嶽之外又有髙山存焉今之禪宗最盛者天衣之徒天衣之大弟子曰北京元公慧林本公法云秀公隠然名聞於天子而累朝者徳大臣曁公卿大夫士莫不降辭气以禮之而三公之嗣法者其盛尙勝計耶惟是二公之外又有長蘆夫公則髙山在四嶽之外者也夫之嗣法曰髙郵軍幹眀禪院第十三代師曰寶月姓顏氏揚州天長桐城人母許氏夢梵僧而生師母於時談勝如舍利弗視師有伏犀奇骨眸子炯炯則夢中之僧也年十九爲僧受具戒謁夫公於北固山得與瑯琊願爲友率願同見四祖演東林總而師畱侍演及緫又至長蘆見秀公時佛國白爲長蘆首座欲友師而不可得也師久悟楞伽山宗通說通爲一致永嘉眞其人也蓋元公秀公自講而禪本公夫公由禪而勸人以講其視今之啞禪魔禪闇證禪爲如何哉而師又特有異者以爲南方之講與吾之禪近則吾絕待之功淺惟北方之講夐異吾之禪庶防深吾絕待之功也乃入洛聽華嚴金剛圓覺五年極北律枯槁摧朽之行莫知其初禪人也師於是乎得師子奮迅入三昧又得師子奮迅出三昧矣庵居於髙郵久之遂應干幹明之請師爲人朴直深靜寡言一日髙座上天雨曼陁羅花矣其後不問不言不利物不言不知世間有聲名事也古者避名而名隨今不求名不得名也師則湛湛慮絕沈沈名斷者矣其來四方之供新久廢之居則皆實相第一義諦也凡十有四年猶少食頃爾弟子道浹者奇童也師稱之曰法器可與觀聖種性特不保其生緣防何年也無防何卒師嘆曰吾亦何生政和七年九月十三日師因疾病告眾曰俟鐘聲而去矣壽六十一臘四十三以靖康二年四月二十五日建塔城北金塘鄕弟子道源等三十人道滋今住幹明浹之母兄也予去年冬避金兵至髙郵識滋滋來乞銘以予甞銘瑯琊願也不得辭爲之銘曰艸木及墻壁熾然說無時是謂所說者其能說者誰稽首能說者天人大導師無謂我凡夫一念我見之北固山夫公曠刼有因緣今日所得法十方佛現前夫語演亦語夫黙總湛然惟圓乃稱珠惟珠乃同圓華嚴一法界圓覺三淨觀金剛空不空與我互圭伴我法實如是世人莫我誑我與鐘聲同非常亦非斷

哀辭

汪信民哀辭

汪信民名革臨川人以經義試禮部爲第一乃黙若有所遺者且曰我初從科舉求祿不願得名也自遊學校來聞見不爲不多一旦捐擲防割之惟恐其少似乃晝夜讀書始知尊先儒究明大旨不敢肆胸臆爲新奇茍異坐誣古人其爲宿州教授時申國呂元眀得罪僑寓宿州信民乃以師席處元明若幼童之仰嚴師然於是信民中益防靜所植固矣去而攺官得宗子學博士信民執手板立政事堂下曰貧不能官京師如復得分教諸生則何敢辭乃出教授楚州余久聞信民志尙而敬之恨未得見也想其風裁是必魁梧丈夫辭气慷慨可畏人也前年餘赴明州船塲道楚州見信民孱然僅能衣冠怯於語言禮儀則甚恭冺冺若平生無毫髮能者予益多之與論交曰不敢與夫子交革後軰也予復嘆曰斯人殆不可親疏耶若使斯人得時行其所如是眞可畏哉豈特文章翰墨事可期要以特立獨行之操著於事業如前日公卿大臣別來逾年信民疾不起楚州予哭之哀不能已念有術士亦臨川人爲予言信民生平內相且其命當大貴余告之曰命所不知內相在昔日則驗安可施於今人已而果然益可哀也作哀辭曰一鄕有木甚茂兮眾顚越以投息君子忠信之異兮覽九州而自得逺吾鄕而之中國兮亦謂余曰不然余之礪刃何施兮抱公輸之繩墨羌古人之可樂兮又何有乎憂傷勿窘速以徜徉兮渉不脛而濟無航何吾道之終否兮顧孔鸞而不見𨿽曰壽考之欲兮又何如死之良不然若人何爲兮忽捨白日之昭昭念我平昔南北兮曽不得與逍遙譬彼寶玉勿珍兮藏不襲而衢路之蒙瞍遇如瓦礫兮𨿽埋藏亦奚悲我獨慟哭增傷兮且何益於若人訪遺編而尸之兮未必自謂之珍果誰能子之知兮尙曰二三友朋輸吾哀以共之兮亦有弟善厥躬後有人以興哀兮知我懷之不窮

祭文

祭鄒志完文

維政和元年嵗次辛夘四月壬子具官晁說之謹以淸酌庶羞之奠致祭於志完侍郎同年之靈惟公生而純明玉未琢而先白美早成而眾譽方思畜而躬積念不屈於小官矧得申於黼席知所言之如何要自剛乎膽防誰行堪乎嶺南乃連嵗而再役後皇仁而可憂入瘴霧而不瘠方湛恩於裏閈何疾病而昜簀嗟無恙於投荒而不起於安宅知非人之毒君是惟君之自螫君神定而長髯若星官與羽客𨿽不逹於人間猶齡松而齒石忽捨老母而下世年才逾乎半百旣疾病而融融獨顧母而唶唶鄕人當君之斯時候問疲而接迹相率佞佛佞道身可贖而誰惜竟不驗於須臾徒垂淚於窀穸率是一鄕之情在四海而無射蓋云畜於石中雨爲天下之澤眾有望而不符君志又亦奚獲行路慟而此反我獨侘傺之劇顧惟北方之學不老隠而佛賾敢出位以新奇仁義自乎開辟君每防服而嘆曰髙論之如擲我方貽書以勉此云何生死之隔聞君疾病而異夢恍惚帝所之履舄得非所憂之深遂自違其所適不然嵐虺之餘使君蠱而神癖嗚呼沈痛之何訴君有子如珪璧庶君後之必大互流光而有赫君眞今日之死耶我之生亦何益尙饗

祭錢朝奉文

惟靈異姓王之諸孫同時士以推美恥一日而憒憒當百役而嚴嚴黽勉尙方不悞鑄金之飾周旋外服悉多刻石之思位不稱才人誰知巳覽白髮以自嘆撫靑箱而言歸方就彩衣之娛遽告�帷之變漢家典故悵能言而已空越絕山川痛令儀之如在說之等偶緣末契得展初心愧錢郎之並遊忍屈原之獨弔率是眾戚以侑一觴尙饗

祭崔徳符正言文

嗚呼兄形質枯槁而文章英華言怒忤物而憤怒嫉邪仕而屢跌曽不慘嗟逺官沅湘樂詩思於煙霞身𨿽老於畎畝志每存乎邦家自視若無能而畏人識者譽聞以豪誇逺而求之黃叔度元魯山之流在本朝則王子野江鄰幾之類耶庶幾古人之可見而我宋人物之盛耶嗚呼逸於晦防身偶蒿蓬上皇有命執憲殿中疋馬入門遽不能容今天子夢寐賢哲召補諫列兄曰時哉檻不用折臞然榻前言則業業眾人危之天子欣納是才一對病臥累月卻藥餌而希罕奏章疏以稠疊孰不有言恐莫兄如枕首仰筆裂紙以書語弱難聞玆勇有餘豈不懷歸山下敝廬乞退未遂掛冠弗兪諫臣徬徨聨名上章斯臣宜畱病不可彊使其綿惙俟死其行幸防恩賜覬生故鄕天子曰咨古之純朴以疾歸閒寵之龍閣視予貪賢待爾勿藥荷帝命以再生宜巫咸之下作嗚呼天乎理或防漠怛驚朝露寧論夜壑說之也少兄二嵗以兄事之名同書於邦籍情每見乎危時今也兄先我以逝顧我生之能防將乞歸於箕潁手新松以盡悲當髙秋而百感揮苦淚於一巵

祭神文

祭麯神文

惟崇寧四年乙酉六月上寅謹用茶果祭於五方土公麯王麯人曰主人性不飲酒無寸長於身使舉世中皆如主人周難多憂浩不必陳惶惶所困曷云今晨敬式古法不違吉辰匪他之求疾病是軫五金八石眀珠空靑𨿽立起死如主人貧門冬昌術尙蹙不仍有一疾病四聲不鄰多空手歸妻侮女嗔欲自效力惟我麯王麯人五更淒露轆轤苦辛前期白麯亦未能先二物旣備屏气逡巡婦女不見雞犬不聞鑪丸之丹異品同勤念爾有神吉祥其臻輒復自憐廢棄三年每饑不飽此又胡然禹迹之中無片瓦椽我筆我墨賃屋於山聽泉枕石腸胃亦塡一杯之飯沙礫相纒離婁如翳昜牙不賢蓋亦有道牛齕而咽吁其已久腰墜足顚癭滋甕盎溲亦澁涓茍勿消除我危特艱然是末爾何足多理念爾有神救其大厲剛腸斯柔尙可富貴無信古人大言逺視此譽而譽彼毀而毀笑語嫵好誰復我鄙沈絕舊學不到唇齒逺人書防蠶頭謹字近人請謁百門千紙炎炎先附寂寂早退用間於親厚我百倍傅罪於賢功亦不貲一朝鴻禧復使職位東海搜珠西海築壘南海刲龍北海縛鬼入拜宗工先媚涕泗載言盛徳有前莫比古稱臯防今百執事誰問司命亦未必我死爰積諐尢四十七嵗悔過自懲從今日始急急如律令

祭龍池文二首

維宣和六年嵗次甲辰正月十九日戊辰朝請大夫知成州軍州事管勾神霄玉淸萬壽宮兼管內勸農事賜紫金魚袋晁說之敢昭告龍池利澤之神去秋民匱於種幸不至於流庸神初譴之而卒畀之也而吏不敏失職尙何顏以事明神哉今嵗春首雨復未應民心不收不保厥死神與其終煩嘉恵不若始初欣喜之也若吏之無狀其可再赦諸前日甞有請於萬丈潭利澤神爲七日之期頗有雲气之候而竟屯於施柰何竊伏念之無他也唐杜子美流落饑餓甞居於斯潭之上遂使潭神今亦瘠其波瀾而餒無所潤歟或曰潭之神曰我昔不能口實杜陵之老視今噍噍而生者又復何有惟我龍池利澤之神未甞有得喪於一人則可以徳氓庶無疑亦以雪萬丈潭神之恥尙饗

又

維宣和六年甲辰二十五日甲戌具官晁說之敢告於龍池利澤之神伏念不肖爲吏之薄每有言也下或與之上必阻之得非使者之聰眀難以干吾民之聾瞽昜以爲然厥聰明孰如有神前日薄徳之吏走祠下布心腹旣罄而旣危乃防我龍池利澤之神念其亢旱之久湣其薦饑之虞畀之雨雪以如期是則神之聰明感應何昜而仁不吾欺逺邇大小驩欣踴躍沐神之徳孰不咨嗟孱守幸朝夕自免而去而邦人惟神之事世世其不違尙饗

景迂生集卷二十

