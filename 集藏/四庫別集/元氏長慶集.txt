

欽定四庫全書

集部二

元氏長慶集

別集類一【唐】

提要

【臣】等謹案元氏長慶集六十卷補遺六卷唐元稹撰稹爵裏事迹具唐書本傳考稹與白居易書稱河東李明府景儉在江陵時僻好僕詩章僕因撰成卷軸其中有防意可觀而詞近古往者爲古諷意可觀而流在樂府者爲樂諷詞𨿽近古而止於吟寫性情者爲古體詞寔樂流而止於模象物色者爲新題樂府聲勢沿順屬對穩切者爲律詩仍以五七言爲兩體其中有稍存寄興與諷爲流者爲律諷又稱有悼亡詩數十首絕詩百餘首自十六歲時至元和七年有詩八百餘首成二十卷又稱昨巴南道中有詩五十一首文書中得七年以後所作二百篇然則稹三十七歲之時已有詩千餘首唐書本傳稱稹卒時五十三其後十六年中又不知所作凡幾矣白居易作稹墓志稱著文一百卷題曰元氏長慶集唐書藝文志又載有小集十卷然原本已闕佚不傳此本爲宋宣和甲辰建安劉麟所傳明松江馬元調重刋而卷帙與舊說不符卽標目亦與所自序迥異不知爲何人所重編前有麟序稱稹文𨿽盛傳一時厥後浸以不顯惟嗜書者時時傳錄其先人嘗手自抄寫謹募工刻行雲云則麟及其父均未嘗有所增損蓋在北宋卽僅有此殘本爾乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

元氏長慶集原序

新唐書藝文志載其當時君臣所撰著文集篇目甚多太宗集四十卷至武后垂拱集一百卷今皆弗傳其餘名公鉅人之文所傳蓋十一二爾如梁苑文類防昌一品鳯池稾艸笠澤叢書經緯穴余遺榮霧居見於集錄所稱道者毋慮數百家今之所見者僅十數家而已以是知唐人之文亡逸者多矣嗚呼樵夫牧叟詭異怪誕之說鬼神幻惑不根之言時時萃爲一書以詒好事者觀覽至於士君子道徳仁義之文經國濟時之論乃或沈沒無聞豈不惜哉元微之有盛名於元和長慶間觀其所論奏莫不切當時務詔誥歌詞自成一家非大手筆曷臻是哉其文𨿽盛傳一時厥後浸亦不顯惟嗜書者時時傳錄不亦甚可惜乎僕之先子尢愛其文嘗手自抄寫曉夕玩味稱嘆不已蓋惜其文之工而傳之不久且逺也乃者因閱手澤悲不自勝謹募工刻行庶幾元氏之文因先子復傳於世斯文舊亡其序第冠以新唐書微之本傳則微之之於文其所造之淺深可槪見矣宣和甲辰仲夏晦日建安劉麟撰

欽定四庫全書

元氏長慶集卷一

唐元稹撰

古詩

思歸樂

山中思歸樂盡作思歸鳴爾是此山鳥安得失鄕名應緣此山路自古離人徵陰愁感和气俾爾從此生我𨿽失鄕去我無失鄕情舒在方寸寵辱將何驚浮生居大塊尋丈可寄形身安卽形樂豈獨樂咸京命者道之本死者天之平安問逺與近何言殤與彭君防趙工部八十支體輕交州二十載一到長安城長安不須叟復作交州行交州又累嵗移鎭值江陵歸朝新天子濟濟爲上卿肌膚無瘴色飲食康且寜長安如晝夜死者如霣星防車四門出何關炎瘴縈況我三十餘百年未半程江陵道途近楚俗雲水淸遐想玉泉寺久聞峴山亭此去盡綿歷豈無心賞並紅餐日充腹碧澗朝析酲釀酒待賔客寄書安弟兄閒窮四聲韻悶閱九部經身外皆委順眼前隨所營此意久已定誰防苟求榮所以官甚小不畏權勢傾傾心豈不易巧詐神之刑萬物有本性況復人至靈金埋無土色玉墜無瓦聲劍折有寸利鏡破有片眀我可俘爲囚我可刃爲兵我心終不死金石貫以誠此誠患不立𨿽困道亦亨微哉滿山鳥叫噪何足聴

春鳩

春鳩與百舌音響詎同年如何一時語俱得春風憐猶知造物意當春不生蟬免教爭叫噪沸渭桃花前

春蟬

我自東歸日厭苦春鳩聲作詩憐化工不遣春蟬生及來商山道山深气不平春秋兩相似虫豸百種鳴風松不成韻蜩螗沸如羮豈無朝陽鳯羞與微物爭安得天上雨奔渾河海傾蕩滌反時气然後好晴眀

兔絲

人生莫依倚依倚事不成君看絲蔓依倚榛與荊荊榛易防宻百鳥撩亂鳴下有狐穴奔走亦縱橫樵童斫將去柔蔓與之並翳薈生可恥束防死無名桂樹月中出瑚石上生俊鶻度海食應龍升天行靈物本特達不復相纒縈纒縈竟何者荊棘與飛莖

古社

古社基阯在人散社不神惟有空心樹妖狐藏魅人狐惑意顚倒臊腥不復聞丘墳變城郭花艸仍荊榛良田千萬頃占作天荒田主人議芟斫怪見不敢前那言空山燒夜隨風馬奔壯聲鼓鼙震髙熖旗幟翻逡巡荊棘盡狐無子孫狐死魅人滅煙消壇墠存繞壇舊田地給授有等倫農收村落盛社樹新團圓社公千萬嵗永保村中民

松樹

華山髙幢幢上有髙髙松株株遙各各葉葉相重重槐樹夾道植枝葉俱防旣無貞直幹復有罥【音絹】掛虫何不種松樹種之揺淸風秦時已曽種顦顇種不供可憐孤松意不與槐樹同閒在髙山頂樛盤虯與龍屈爲大廈棟庇廕侯與公不肯作行伍俱在塵土中

芳樹

芳樹已寥落孤英尢可嘉可憐團圓葉蓋覆深深花遊蜂競鑽刺鬭雀亦紛拏天生細碎物不愛好光華非無殲殄法念爾有生涯春雷一聲發驚燕亦驚虵淸池養神蔡已復長蝦蟆雨露貴平施吾其春艸芽

桐花

朧月上山館紫桐垂好陰可憐暗澹色無人知此心舜沒蒼梧野鳯歸丹穴岑遺落在人世光華那復深年年怨春意不競桃杏林惟占淸眀後牡丹還復侵況此空館閉云誰恣幽尋徒煩鳥噪集不語山嵚岑滿院靑苔地一樹蓮花簮自開還自落暗芳終暗沈爾生不得所我願裁爲琴安置君王側調和元首音安問宮徴角先辯雅鄭淫宮春以君君若春日臨商防以臣臣作旱天霖人安角聲暢人困鬭不任羽以類萬物祅物神不歆徵以莭百事奉事罔不欽五者苟不亂天命乃可忱君若問孝理彈作梁山吟君若事宗廟拊以和球琳君若不好諌願獻觸防箴君若不罷獵請聴荒於禽君若侈臺殿雍門可霑襟君若傲賢雋鹿鳴有食芩君聞祈招什車馬勿駸駸君若欲敗度中有式如金君聞薫風操志气在愔愔中有阜財語勿受來獻賝北裏當絕聴禍莫大扵淫南風苟不競無往遺之擒姦聲不入耳巧言寜孔壬梟音亦云革安得沴與祲天子旣穆穆羣材亦森森劍士還農野絲人歸織絍丹鳯巢阿閣文魚逰碧潯和气浹寰海易若漑蹄涔攺張乃可鼓此語無古今非琴獨防爾事有諭因鍼感爾桐花意閒怨杳難禁待我持斤斧置君爲大琛

雉媒

雙雉在野時可憐同嗜欲毛衣前後成一種文章足一雉獨先飛衝開芳艸緑网羅幽艸中暗被潛覊束剪刀摧六翮絲綫縫雙目啖養防防時依然已馴熟都無舊性靈返與他心腹置在芳艸中翻令誘同族前時相失者思君意彌篤朝朝舊處飛往往巢邊哭今朝樹上啼哀音斷還續逺見爾文章知君艸中伏和鳴忽相召鼓翅遙相矚畏我未肯來又啄翳前粟斂翮逺投君飛馳勢奔蹙罥掛在君前向君聲促促信君決無疑不道君相覆自恨飛太髙疏羅偶然觸防看架上鷹擬食無罪肉君意定何如依舊雕籠宿

箭鏃

箭鏃本求利淬礪良甚難礪將何所用礪以射凶殘不礪射不入不射人不安爲盜卽當射寜問私與官夜射官中盜中之血闌干帶箭君前訴君王悄不歡頃曽爲盜者百箭中心攢競將兒女淚滴瀝助辛酸君王責良帥此禍誰爲端帥言發硎罪不使刃稍刓君王不忍殺逐之如迸丸仍令後來箭盡可頭團團發硎去𨿽逺礪鏃心不闌防射蛟螭盡舟行無惡瀾

賽神

村落事妖神林木大如村事來三十載巫覡傳子孫村中四時祭殺盡雞與豚主人不堪命積燎曽欲燔旋風天地轉急雨江河翻采薪持斧者棄斧縱橫奔山深多掩映僅免鯨鯢吞主人集鄰里各各持酒罇廟中再三拜願得禾稼存去年大巫死小覡又妖言邑中神眀宰有意效西門焚除計未決伺者疊乘軒廟深荊棘厚但見狐蹲巫言小神變可驗牛馬蕃邑吏齊進說幸勿禍鄕原逾年計不定縣聴良亦煩涉夏祭時至因令修四垣憂虞神憤恨玉帛意彌惇我來神廟下簫鼓正喧喧因言遣妖術滅絕由本根主人中罷舞許我重疊論蜉蝣生濕處鴟鴞集黃昏主人邪心起气焰日夜繁狐貍得蹊徑潛穴主人園腥臊襲左右然後托丘樊嵗深樹成就曲直可輪轅幽妖盡依倚萬怪之所屯主人一心好四靣無籬藩命樵執斤斧怪木寜遽髠主人且傾聴再爲諭淸渾阿膠在末罔象遊上源靈藥逡巡盡黑波朝夕噴神龍厭流濁先伐鼉與黿黿鼉在龍穴妖气常欝溫主人惡淫祀先去邪與惛惛邪中人意蠱禍蝕精魂徳勝妖不作勢彊威亦尊計窮然後賽後賽復何恩

大觜烏

陽烏有二類觜白者名慈求食哺慈母因以此名之飲啄頗防儉音響亦柔雌百巢同一樹棲宿不復疑得食先返哺一身長苦羸緣知五常性翻被眾禽欺其一觜大者攫搏性貪癡有力彊如鶻有爪利如錐音聲甚防【於交切淫聲】嗗【烏或切】潛通妖怪詞受日餘光庇終天無死期翺翔富人屋棲息屋前枝巫言此烏至財產日丰宜主人一心惑誘引不知疲轉見烏來集自言家轉孶白鶴門外養花鷹架上維専聴烏喜怒信受若神龜舉家同此意彈射不復施往往淸池側卻令鵷鷺隨羣烏飽梁肉毛羽色澤滋逺近恣所往貪殘無不爲巢禽攫雛卵廐馬啄瘡痍滲瀝脂膏盡鳯皇那得知主人一朝病爭向屋檐窺呦鷕【雉鳴也以紹切】呼羣鵩翩翻集怪鴟主人偏養者嘯聚最奔馳夜半仍驚噪鵂【音休】鶹【音畱】逐老貍主人病心怯燈火夜深移左右𨿽無語奄然皆淚垂平眀天出日陰魅走參差烏來屋檐上又惑主人兒兒卽富家業翫好方愛奇占募防言鳥置者許髙貲隴樹巢鸚鵡言語好光儀美人傾心獻雕籠身自持求者臨軒坐置在白玉墀先問鳥中苦便言烏若斯眾烏齊搏鑠翠羽防離披逺擲千餘里美人情亦衰舉家懲此患事烏逾昔時向言池上鷺啄肉寢其皮夜漏天終曉陰雲風定吹況爾烏何者數極不知危防結彌天网盡取一無遺常令阿閣上宛宛宿長離

分水嶺

崔嵬分水嶺髙下與云平上有分流水東西隨勢傾朝同一源出暮隔千里情風雨各自異波瀾相背驚勢髙競奔注勢曲已回縈偶值當途石蹙縮又縱橫有時遭孔穴變作嗚咽聲褊淺無所用奔波奚所營團團井中水不復東西徵上應美人意中涵孤月眀旋風四靣起井深波不生堅冰一時合井深凍不成終年汲引絕不耗復不盈五月金石鑠旣寒亦旣淸易時不易性攺邑不攺名定如拱北極瑩若燒玉英君門客如水日夜隨勢行君看守心者井水爲君盟

四皓廟

巢由昔避世堯舜不得臣伊呂𨿽急病湯武乃可君四賢胡爲者千載名氛氳顯晦有遺迹前後疑不倫秦政虐天下黷武窮生民諸侯戰必死壯士眉亦嚬張良韓孺子椎碎屬車輪遂令英雄意日夜思報秦先生相將去不復嬰世塵云捲在孤岫龍潛爲小鱗秦王轉無道諌者鼎鑊親茅焦脫衣諌先生無一言趙髙殺二世先生如不聞劉項取天下先生逰白雲海內八年戰先生全一身漢業日已定先生名亦振不得爲濟世宜哉爲隠淪如何一朝起屈作儲貳賔安存孝惠帝摧顇戚夫人捨大以謀細虯盤而蠖伸惠帝竟不嗣呂氏禍有因𨿽懷安劉志未若周與陳皆落子房術先生道何屯出處貴眀白故吾今有云

元氏長慶集卷一

欽定四庫全書

元氏長慶集卷二

唐元稹撰

古詩

靑雲驛

岧嶤靑雲嶺下有千仭谿徘徊不可上人倦馬亦嘶願登靑雲路若望丹霞梯謂言靑雲驛繡戶芙蓉閨謂言靑雲騎玉勒黃金蹄謂言靑雲具瑚璉並象犀謂言靑雲吏的的顏如珪懷此靑雲望安防復久棲路途信不易風雨正淒淒已怪杜防鳥先來山下啼歸家塵霧黯忽遇蓬蒿妻延我開蓽戶鑿竇宛如圭逡巡來敍別頭白顏色黧饋食頻叫噪假器仍乞醯向時延我者共拾藿與藜乘我防牱馬蒙茸大如羝悔爲靑雲意此意良噬臍昔遊蜀關下有驛名靑泥聞名意慘愴若墜牢與狴云泥異所稱人物一以齊復聞閶闔上下視日月低銀城蘂珠殿玉版金字題大帝直南北羣仙侍東西龍虎儼隊仗雷霆轟鼓鼙元君理庭內左右桃花蹊丹霞爛成綺素雲輕若綈天池光灔灔瑤艸緑萋萋眾眞千萬輩柔顏盡如荑手持鳯尾扇頭戴翠羽笄云韶互鏗戛霞服相提擕雙雙發皓齒各各輕袿天祚樂未極溟波浩無隄穢賤靈所惡安肯問黔黎桑田變成海防縣烹爲韲虛皇不願見雲霧重重翳大帝安可夢閶闔何由躋靈物可見者願以諭端倪虫虵吐雲气妖氛變虹蜺獲麟書諸冊豢龍醢爲臡【音泥醢也】鳯皇占梧桐叢雜百鳥棲野鶴啄腥虫貪饕不如雞山鹿藏窟穴虎豹吞其麛靈物比靈境冠履寜甚暌道勝卽爲樂何慚居稗稊金張好車馬於陵親灌畦在梁或在火不變玉與鵜上天勿行行潛穴勿淒淒吟此靑雲諭逹觀終不迷

陽城驛

商有陽城驛名同陽道州陽公沒已久感我淚交流昔公孝父母行與曽閔儔旣孤善兄弟兄弟和且柔一夕不相見若懷三嵗憂遂誓不婚娶沒齒同衾裯妹夫死他縣遺骨無人收公令季弟往公與仲弟畱相別竟不得三人同逺逰共負他鄕骨歸來蔵故丘棲遲居夏邑邑人無苟媮裏中競長短來問劣與優官刑一朝恥公短終身羞公亦不遺布人自不盜牛問公何防爾忠信先自修發言當道理不顧黨與讐聲香漸翕習冠蓋若云浮少者從公學老者從公逰往來相告報縣尹與公侯名落公卿口湧如數萬舟天子得聞之書下再三求書中願一見不異呈天虯何以持爲聘束帛借琳球何以持爲禦駟馬駕安輈公云自挺操事殷不事周我實唐士庶食唐之田疇我聞天子憶安敢専自由來爲諌大夫朝夕侍冕旒希夷惇薄俗宻勿獻良籌神醫不言術人瘼曽暗瘳月請諌官俸諸弟相對謀皆曰親戚外酒散目前愁公云不有爾安得此嘉猷施余盡沽酒客來相獻酬日旴不謀食春深仍敝裘人心良戚戚我樂獨油油貞元嵗雲暮朝有曲如鉤風波勢奔蹙日月光綢繆齒牙屬爲猾禾黍暗生蟊豈無司言者肉食吞其喉豈無司搏者利柄扼如韝鼻復勢气塞不得辯薰蕕公𨿽未顯諫惴惴如患癅飛章八九上皆若珠暗投炎炎日將熾積燎無人抽公乃帥其屬決諫同報仇延英殿門外叩閤仍叩頭且曰事不止臣諫誓不休上知不可遏命以美語酬降官司成署俾之爲贅疣姦心不快活擊刺礪戈矛終爲道州去天道竟悠悠遂令不言者反以言爲訧喉舌坐成木鷹鸇化爲鳩避權如避虎冠豸如冠猴平生附我者詩人稱好逑私來一執手恐若墜諸溝送我不出戶決我不廻眸惟有太學生各具糧與餱咸言公去矣我亦去荒陬公與諸生別步步駐行騶有生不可訣行行過閩甌爲師得如此得爲賢者不道州聞公來鼓舞歌且謳昔公居夏邑狎人如狎鷗況自爲刺史豈復援鼓桴滋章一時罷教化天下遒炎瘴不得老英華忽已秋有鳥哭楊震無兒悲鄧攸惟餘門弟子列樹松與楸今來過此驛若弔汩羅洲祠曹諱羊祜此驛何不侔我願避公諱名爲避賢郵此名有深意蔽賢天所尢吾聞元教日月九幽幽陰蔽翳者永爲幽陰囚

苦雨

江瘴气惡庭空田地蕪煩昏一日內陰暗三四殊巢燕污牀席蒼蠅防肌膚不足生詬怒但苦寡歡娛夜來稍淸晏放體階前呼未飽風月思已爲蚊蚋圖我受簮組身我生天地鑪炎蒸安敢勌虫豸何時無淩晨坐堂廡努力泥中趨官家事不了尢悔亦可虞門外竹橋折馬驚不敢逾回頭命僮禦向我色踟躕自顧方濩落安能相詰誅隠忍心憤恨翻爲聲煦愉逡巡崔嵬日杲曜東南隅已復云蔽翳不使及泥塗良農盡蒲葦厚地積潢污三光不得照萬物何由蘇安得飛亷車磔裂云將軀又提精陽劍蛟螭支節屠陰沴皆電掃幽妖亦雷驅煌煌啟閶闔軋軋掉幹樞東西生日月晝夜如轉珠百川朝巨海六龍蹋亨衢此意倍寥廓時來本須臾今也泥鴻洞黿鼉眞得途

種竹【並序】

昔樂天贈予詩云無波古井水有節秋竹竿予秋來種竹防下因而有懷聊書十韻

昔公憐有直比之秋竹竿秋來苦相憶種竹防前看失地顏色攺傷根枝葉殘淸風猶淅淅髙節空團團鳴蟬聒暮景跳蛙集幽欄塵土復晝夜梢云良獨難丹丘信云逺安得臨仙壇瘴江冬艸緑何人驚嵗寒可憐亭亭幹一一靑瑯玕孤鳯竟不至坐傷時節闌

和樂天贈樊著作

君爲著作詩志激詞且溫璨然光者皆以義烈聞千慮竟一失冰玉不斷痕謬予頑不肖列在數子間因君譏史氏我亦能具陳羲黃云逺載籍無遺文煌煌二帝道鋪設在典墳堯心惟舜防因著爲話言臯防益稷禹粗得無間然緬然千載後後聖曰孔宣迥知皇王意綴書爲百萹是時遊夏輩不敢措舌端信哉作遺訓職在聖與賢如何至近古史氏爲閒官但令識字者竊弄刀筆權由心書曲直不使當世觀貽之千萬代疑言相並傳人人異所見各各私所偏以是曰襃貶不如都無焉況乃丈夫志用捨貴當年顧予有微尙願以出處論出非利吾已其出貴道全全道豈虛設道全當及人全則富與壽虧則饑與寒遂我一身逸不如萬物安解懸不澤手拯溺無折旋神哉伊尹心可以冠古先其次有獨善善已不善民天地爲一物死生爲一源合雜分萬變忽若風中塵抗哉巢由志堯舜不可遷捨此二者外安用名爲賔持謝著書郎愚不願有云

和樂天感鶴

我有所愛鶴毛羽霜雪妍秋望一滴露聲洞林外天自隨衛侯去遂入大夫軒云貌久已隔玉音無復傳吟君感鶴操不覺心惕然無乃予所愛誤爲微物遷因玆諭直質未免柔細牽君看孤松樹左右蘿蔦纒旣可習爲飽亦可薰爲荃期君常善救勿令終棄捐

諭寶二首

沈玉在弱泥泥弱玉易沈扶桑寒日薄不照萬丈心安得潛淵虯拔壑超鄧林泥封防山阯水散旱天霖洗此泥下玉照耀臺殿深刻爲傳國寶神器人不侵

冰置白玉壺始見淸皎潔珠穿殷紅縷始見明洞澈鏌鋣無人淬兩刃幽壤鐵秦鏡無人拭一片埋霧月驥局環堵中骨附筋入節虯蟠尺澤內魚貫蛙同穴艅艎無巨海浮浮矜瀎潏棟梁無廣廈顚倒臥霜雪大鵬無長空舉翮受羈絏豫樟無厚地危柢眞卼臲圭璧無卞和甘與頑石列舜禹無陶堯名隨腐艸滅神功伏神物神物神乃別神人不世出所以神功絕神物豈徒然用之乃施設禹功九州理舜徳天下恱璧用充傳璽圭用祈太折千尋豫樟幹九萬大鵬歇棟梁庇生民艅艎濟來哲虯騰旱天雨驥騁流電掣鏡懸姦膽露劍拂妖虵裂珠生照乘光冰瑩環坐熱此物比在泥斯言爲誰發於今盡凡耳不爲君陳說

說劍

吾友有寶劍宻之如宻友我實膠漆交中堂共杯酒酒酣肝膽露恨不眼前剖髙唱荊卿歌亂擊相如缶更擊復更唱更舞亦更壽白虹坐上飛靑虵匣中吼我聞音響異疑是幹將偶爲君再拜言神物可見不君言我所重我自爲君取迎篋已焚香近鞘先澤手徐抽寸寸刃漸屈彎彎肘殺殺霜在鋒團團月臨紐逡巡潛虯躍欝律驚左右霆電滿室光蛟龍逐奮走我爲捧之泣此劍別來久鑄時堇山破藏在松桂朽幽質獄中埋神人水心守本是稽泥淬果非雷渙有我欲評劍功願君良聴受劍可剸犀兕劍可切瓊玖劍決天外云劍衝日中鬥劍隳妖虵腹劍拂佞臣首太古初斷鼇武王親擊紂燕丹捲地圖陳平綰花綬曽被桂樹枝寒光射林藪曽經鑄農器利用剪稂莠神物終變化復爲龍牝牡晉末武庫燒脫然排戶牖爲欲掃羣胡散作彌天帚自玆失所往豪英共爲詬【音茍】今復誰人鑄挺然千載後旣非古風胡無乃近鵶九自我與君逰平生益自負況擎寶劍出重以雄心扣此劍何太奇此心何太厚勸君愼所寶所用無或苟潛將辟魑【抽知切】魅勿但驚妾婦畱斬下蛟莫試街中狗君今困泥滓我亦坌塵垢俗耳驚大言逢人少開口

書異

孟冬初寒月渚澤蒲尙靑飄蕭北風起皓雪紛滿庭行過冬至後凍閉萬物零奔渾馳暴雨驟鼓轟雷霆傳云不終日通宵曽莫停瘴云愁拂地急霤疑注瓶洶湧潢潦濁噴薄鯨鯢腥跳趫井蛙喜突兀水怪形飛蚋奔不死虵蟄再醒應龍非時出無乃嵗不寜吾聞陰陽戶啟閉各有扃後時無肅殺廢職乃冥座配五天帝薦用百品珍權爲祝融奪神其焉得靈春秋雷電異則必書諸經仲冬雷雨苦願省蒙蔽刑

和樂天折劍頭

聞君得折劍一片雄心起詎意鐵蛟龍潛在延津水風雲防一合呼吸期萬里雷震山嶽碎電斬鯨鯢死莫但寶劍頭劍頭非此比

元氏長慶集卷二

欽定四庫全書

元氏長慶集卷三

唐元稹撰

古詩

松鶴

渚宮本下佛廟有臺閣臺下三四松低昻勢前卻是時晴景麗松梢殘雪薄日色相玲瓏纖雲映羅幕逡巡九霄外似振風中鐸漸見尺帛光孤飛唳空鶴徘徊耀霜雪顧慕下寥廓蹋動樛盤枝龍虵互跳躍俯瞰九江水旁瞻萬里壑無心盻烏鳶有字悲城郭淸角已沈絕虞韶亦冥寞騫翻勿重畱幸及鈞天作

競渡

吾觀競舟子因測大競源天地昔將競蓬勃晝夜昏龍蛇相嗔薄海岱俱崩奔羣動皆攪撓化作流渾渾數極鬭心息大和蒸混元一气忽爲二矗然畫乾坤日月復照曜春秋遞寒溫八荒坦以曠萬物羅以防聖人中間立理世了不煩延綿復防嵗逮及羲與軒炎皇熾如炭蚩尢扇其燔有熊競心起驅獸出林樊一戰波委焰再戰火燎原戰訖天下定號之爲軒轅自是豈無競細不復言其次有龍競競渡龍之門龍門浚如防漴射不可援赤鱗化時至唐突鰭鬛掀乘風瞥然去萬里黃河翻接瞬電烻出微吟霹靂喧傍瞻曠宇宙俯瞰卑昆侖庶類咸在下九霄行易捫倐辭蛙黽穴遽排天帝閽迥悲曝鰓者未免鯨鯢吞帝命澤諸夏不棄虫與昆隨時布膏露稱物施厚恩艸木霑我潤豚魚望我蕃向來同競輩豈料由我存壯哉龍競渡一競身獨尊捨此皆蟻鬭競舟何足論

寺院新竹

寶地琉璃坼紫苞瑯玕踴亭亭巧扵削一一大如拱冰碧林外寒峯巒眼前聳槎【音茶斜斫木】枒【音牙】矛防合屹【魚乞切】仡【魚乞切壯貌】龍蛇動煙泛翠光流嵗餘霜彩重風朝竽籟過雨夜鬼神恐佳色有鮮妍莖無臃腫節髙迷玉鏃籜綴疑花捧詎必太山根本自仙壇種誰令植幽壤復此依閒冗居然霄漢姿坐受藩籬壅噪集勌鴟烏炎昏防蠛蠓未遭伶倫聴非安子猷寵威鳯來有時虛心豈無奉

詶別致用

風行自委順云合非有期神哉心相見無眹安得離我有懇憤志三十無人知修身不言命謀道不擇時逹則濟億兆窮亦濟毫犛濟人無大小誓不空濟私研機未淳熟與世忽參差意气一爲累猜仍良已隨昨來竄荊蠻分與平生隳那言返爲遇獲見心所奇一見肺肝盡坦然無滯疑感念交契定淚流如斷縻此交定生死非爲論盛衰此契宗防極非謂同路岐君今虎在匣我亦鷹就羈馴養保性命安能奮殊姿玉色深不變井水撓不移相看各年少未敢深自悲

竹部【石首縣界】

竹部竹山近嵗伐竹山竹伐竹嵗亦深深林隔深谷朝朝冰雪行夜夜豺狼宿科首霜斷蓬枯形燒【去聲】餘木一束十餘莖千錢百餘束得錢盈千百得粟盈斗斛歸來不買食父子分半菽持此欲何爲官家嵗輸促我來荊門掾寓食公堂肉豈惟徧妻孥亦以及僮僕分爾有限資飽我無端腹媿爾不復言爾生何太蹙

賽神

楚俗不事事巫風事妖神事妖結妖社不問疏與親年年十月暮珠稻欲垂新家家不斂獲賽妖無富貧殺牛貰官酒椎鼓集頑民喧闐裏閭隘凶酗日夜頻嵗暮雪霜至稻珠隨隴湮吏來官稅迫求質倍稱緍貧者日消鑠富亦無倉囷不謂事神苦自言誠不眞嶽陽賢刺史念此爲俗屯未可一朝去俾之爲等倫粗許存習俗不得呼黨人但許一日澤不得月與旬吾聞國僑理三年名乃振巫風燎原久未必憐徙薪我來歌此事非獨歌政仁此事四鄰有亦欲聞四鄰

競舟

楚俗不愛力費力爲競舟買舟俟一競競斂貧者賕年年四五月蠒實麥小秋積水堰堤壊拔秧蒲稗稠此時集丁壯習競南畝頭朝飲村社酒暮椎鄰舎牛祭舩如祭祖習競如習讐連延數十日作業不復憂君侯饌良吉防客陳膳羞畫鷁四來合大競長江流建標明取捨勝負死生求一時讙呼罷三月農事休嶽陽賢刺史念此爲俗疣習俗難盡去聊用去其尢百舩不畱一一競不滯畱自爲裏中獻我亦不寓逰吾聞管仲教沐樹懲墮逰節此淫競俗得爲良政不我來歌此事非獨歌此州此事數州有亦欲聞數州

茅舎

楚俗不理居居人盡茅舎茅苫竹梁棟茅疎竹仍罅邊緣隄岸斜詰屈檐楹亞籬落不蔽肩街衢不容駕南風五月盛時雨不來下竹蠧茅亦幹迎風自焚灺【似也切燈燭燼】防虞集鄰里巡警勞晝夜遺燼一星然連延禍相嫁號呼鄰谷帛奔走伐桑柘舊架已新焚新茅又初架前日洪州牧【韋大夫丹】念此常嗟訝牧民未及久郡邑紛如化峻邸儼相望飛甍【音萌】逺相跨旗亭紅粉泥佛廟靑鴛瓦斯事才未終斯人久云謝有客自洪來洪民至今借惜其心太亟作役無容暇臺觀亦已多工徒稍寃吒我欲他郡長三時務耕稼農收次邑居先室後臺榭啟閉旣及期公私亦相借度材無彊略庀役有定價不使及差粗得禦寒夏火至殊陳鄭人安極嵩華誰能繼此名名流襲蘭麝五袴有前聞斯言我非詐

後湖

荊有泥濘水在荊之邑郛郛前水在後謂之爲後湖環湖十餘里嵗積潢與污臭腐魚鼈死不植菇與蒲鄭公理三載【嚴司空綬】其理用喣愉嵗稔民四至隘防亦隘衢公乃署其地爲民先矢謨人人讜自爲我亦不庀徒下裏得聞之各各相兪兪提擕翁及孫捧戴婦與姑壯者負礫石老亦捽茅蒭斤磨片片雪椎隠連連珠朝餐布庭落夜宿完戶樞鄰里近相告親戚逺相呼鬻者自爲鬻酤者自爲酤雞犬丰中市人民岐下都百年廢滯所一旦奧浩區我實司水土得爲官事無人言賤事貴貴直不貴諛此實公所小安用歌袴襦答云潭及廣以至鄂與吳萬里盡澤國居人皆墊濡富者不容蓋貧者不庇軀得不歌此事以我爲楷模

八駿圖詩【並序】

良馬無世無之然而終不得與八駿並名何也吾聞八駿日行三萬里夫車行三萬里而無毀輪毀轅之患蓋神車者行三萬里而無防精禠魄之患亦神之人也無是三神而得是八馬乃破車掣禦躓人之乘也世焉用之今夫畫古者畫馬而不畫車馭不畫所以乘馬者是不知夫古者也予因作詩以辯之

穆滿志空闊將行九州野神馭四來歸天與八駿馬龍種無凡性龍行無暫捨朝辭扶桑底暮宿昆侖下鼻息吼春雷蹄聲裂寒瓦尾掉滄波黑汗染白雲赭華輈本宻翠蓋尙妍冶禦者腕不移乘者寐不假車無輪扁斵轡無王良把𨿽有萬駿來誰是敢騎者

畫松

張璪【音早玉飾】畫古松往往得神骨翠帚掃春風枯龍戞寒月流傳畫師輩奇態盡埋沒纖枝無瀟灑頑幹空突兀乃悟埃塵心難狀煙霄質我去淅陽山深山看眞物

遣興十首

始見梨花房坐對梨花白行看梨葉靑已復梨葉赤嚴霜九月半危蔕防時客況有髙髙原秋風四來迫莫厭夏日長莫愁冬日短欲識短復長君看寒又暖城中百萬家寃哀雜絲管艸沒奉誠園軒車昔曽滿孤竹迸荒園誤與蓬麻列久擁蕭蕭風空長髙髙節嚴霜蕩羣穢蓬斷麻亦折獨立轉亭亭心期鳯皇別艷艷剪紅英團團削翠莖托根在褊淺因依泥滓生中有合歡蘂池枯難遽呈宵露華重低徊當月明晚荷猶展捲早蟬遽蕭嘹露葉行已重況乃江風揺炎夏火再伏淸商暗回飈寄言抱志士日月東西跳買馬買鋸牙買犢買破車養禽當養鶻種樹先種花人生負俊健天意與光華莫學蚯蚓輩食泥近土涯愛直莫愛誇愛疾莫愛斜愛謨莫愛詐愛施莫愛奢擇才不求備任物不過涯用人如用已理國如理家防防【音霍】刀刃光彎彎弓面張入水斬犀兕入山椎虎狼裏中無老少喚作癲兒郎一日風雲防橫行歸故鄕團團防內星未必明如月托迹近北辰周天無淪沒老人在南極地逺光不發見則壽聖明願照髙髙闕河淸諒嘉瑞【是嵗黃河淸】吾帝眞聖人時哉不我夢此時爲廢民光陰本跳躑功業勞苦辛一到江陵郡三年成去塵

野節鞭

神鞭鞭宇宙玉鞭鞭騏驥綛野節鞭本用鞭贔【音避】屭【音戲作力貌】使君鞭甚長使君馬亦利司馬並馬行司馬馬顦顇短鞭不可施疾步無由致使君駐馬言願以長鞭遺此遺不尋常此鞭不容易金堅無繳繞玉滑無塵膩靑虵坼生石不刺山阿地烏旋眼班不染紅頭淚長看雷雨痕未忍駑駘試持用換所持無令等閒棄答云君何奇贈我君所貴我用亦不凡終身保明義誓以鞭姦頑不以鞭蹇躓指防狡蹤決撻怪【平聲】龍睡惜令寸寸折節節不虛墜因作換鞭詩詩成謂同志而我得聞之笑君年少意安用換長鞭鞭長亦奚爲我有鞭尺餘泥拋風雨漬不擬閒贈行惟將爛醉春來信馬頭欵緩花前轡願我遲似攣饒君疾如翅

元氏長慶集卷三

欽定四庫全書

元氏長慶集卷四

唐元稹撰

古詩

旱災自咎貽七縣宰【同州時】

吾聞上帝心降命明且仁臣稹苟有罪胡不災我身胡爲旱一州禍此千萬人一旱猶可忍其旱亦已頻臘雪不滿地膏雨不降春惻惻詔書下半減麥與緡半租豈不薄尙竭力與筋竭力不敢憚慚戴天子恩累累婦拜姑吶吶翁語孫禾黍日夜長足得盈我囷還塡折粟稅酬償貰麥鄰苟無公私責飲水不爲貧歡言未盈口旱气已再振六月天不雨秋孟亦旣旬區區昧陋積禱祝非不勤日馳衰白顏再拜泥甲鱗歸來重思忖願告諸邑君以彼天道逺豈如人事親團團囹圄中無乃寃不申擾擾食廩內無乃姦有因軋軋輸送車無乃使不倫遙遙負擔卒無乃役不均今年無大麥計與珠玉濵村胥與里吏無乃求取防符下斂錢急值官因酒嗔誅求與撻罰無乃不逡巡生小下裏住不曽州縣門訴詞千萬恨無乃不得聞彊豪富酒肉窮獨無蒭薪俱由案牘吏無乃移禍屯官分市井戶疊配水陸珍未蒙所償直無乃不敢言有一扵此事安可尢蒼旻借使漏刑憲得不虞鬼神自顧頑滯牧坐貽災沴臻上羞朝廷寄下愧閭裏民豈無神明宰爲我同苦辛共布慈惠語慰此衢客塵

虫豸詩七篇【並序○豸音雉有足曰虫無足曰豸】

天之居物扵地也有獸宜山宜穴魚宜水宜泥鳥宜木宜洲虫宜艸宜腐穢風雨防而寒暑時山川正而原野平衍然後郛閈屋室以州之人之宜人不得其宜而之鳥獸虫魚之所宜非虫魚獸鳥之罪也然而自非聖賢人失所宜未嘗無不得宜之嘆云始辛夘年予掾荊州之地洲渚濕墊其動物宜介其毛物宜翅羽予所舎又荊州樹木洲渚處晝夜常有翅羽百族閙心不得閒靜因爲有鳥二十章以自逹又數年司馬通州郡通之地叢穢卑褊烝瘴陰欝焰爲虫虵備有辛螫虵之毒百而鼻褰者尢之虫之輩亦百而蝱蟆【音莫】浮塵蜘蛛蟻子蛒蜂之類最甚害人其土民具能攻其所毒亦往往合扵方籍不知者遭輙死予因賦其七虫爲二十一章別爲序以偹細之形狀而盡藥石之所宜庶亦叔敖之意焉

巴虵三首【並序】

巴之虵百類其大蠎其毒褰鼻蠎人常不見褰鼻常遭之毒人則毛髮皆竪起飲溪澗而泥沙盡沸驗方云攻巨蠎用雄黃煙被其腦則裂而鷣【音淫鷂屬】鳥能食其小者巴無是物其民常用禁術制之尢效

巴虵千種毒其最鼻褰虵掉舌翻紅焰盤身蹙白花噴人竪毛髮飲浪沸泥沙欲學叔敖瘞其如多似麻越嶺南濵海武都西防戎雄黃假名石鷣鳥逺難籠詎有隳腸計應無破腦功巴山晝昏黑妖霧毒蒙蒙漢帝斬虵劍晉時燒上天自玆繁巨蠎往往壽千年白晝遮長道靑溪蒸毒煙戰龍蒼海外平地血浮舩

蛒蜂三首【並序】

蛒蜂類而大巢在褰鼻蛇穴下故毒螫倍諸蜂蠆中手足輙斷落及心胸則圯裂用它蜂中人之方療之不能愈巴人往往持禁以制之則差

巴虵蟠窟穴穴下有巢蜂近樹禽垂翅依原獸絕蹤微遭斷手足厚毒破心胸昔甚招魂句那知眼自逢梨笑淸都月【京開元觀多梨花蜂】蜂逰紫殿春構脾分部伍嚼蘂奉君親翅羽頗同類心神固異倫安知人世裏不有噬人人

蘭蕙本同畹蜂虵亦雜居害心俱毒螫妖焰兩吹噓雷蟄吞噬止枯焚巢穴除可憐相濟惡勿謂禍無餘

蜘蛛三首【並序】

巴蜘蛛大而毒其甚者身邊數寸而踦長數倍其身网羅竹柏盡死中人瘡痏潗【音集】濕且痛癢倍常用雄黃苦酒塗所囓仍用防婦虫食其絲盡輙愈療不速絲及心而療不及矣

蜘蛛天下足巴蜀就中多縫隙容長踦虛空織橫羅縈纒傷竹柏吞噬及虫蛾爲送佳人喜珠櫳無柰何网宻將求食絲斜誤著人因依方托緒掛罥遂容身截道蟬冠礙漫天玉露頻兒童憐小巧漸欲及車輪稚子憐圓网佳人祝喜絲那知緣暗隙忽復囓柔肌毒腠攻猶易焚心療恐遲看看長妖緒和扁欲漣洏

蟻子三首【並序】

巴蟻眾而善攻棟往往木容完具而心節朽壊屋居者不省其微而禍成傾壓

蟻子生無處偏因濕處生陰霪煩擾攘拾粒苦譻【音能】牀上主人病耳中虛蔵鳴雷霆翻不省聞汝作牛聲時術功𨿽細年深禍亦成攻穿漏江海噆食困蛟鯨敢憚榱蠧深蔵柱石傾寄言持重者微物莫全輕攘攘終朝見悠悠卒嵗疑詎能分牝牡焉得有蝝【音緣】蚳【音池蟻卵】徙市竟何意生涯都防時巢由或逢我應似我相期

蟆子三首【並序】

蟆蚊類也其實黑而小不礙紗縠夜伏而晝飛聞栢煙與麝香輙去蚊蟆與浮塵皆巴虵鱗中之細虫耳故囓人成瘡秋夏不愈膏楸葉而傅之則差

蟆子微扵蚋朝繁夜則無毫端生羽翼鍼喙噆肌膚暗毒應難免羸形日漸枯將身逺相就不敢恨非辜晦景權藏毒明時敢噬人不勞生詬怒祗足助酸辛隼眥看無物虵軀庇有鱗天方芻狗我甘與爾相親有口深堪異趨時詎可量誰令通鼻息何故辧馨香沈水來滄海崇蘭泛露光那能枉焚爾眾我微茫

浮塵子三首【並序】

浮塵蟆類也其實微不可見與塵相浮而上下人苦之往往蒙絮衣自蔽而浮塵輙能通透及人肌膚亦巢巴虵鱗中故攻之用前術

可嘆浮塵子纖埃諭此微寜論隔紗幌並解透綿衣有毒能成痏無聲不見飛病來雙眼暗何計辧雰霏乍可巢蚊睫胡爲附蠎鱗已微扵蠢蠢仍害及人人動植皆分命毫芒亦是身哀哉此幽物生死敵浮塵但覺皮膚憯安知細來因風吹薄霧向日誤輕埃暗囓堪銷骨飛有禍胎然無防偹處畱待雪霜摧

蝱三首【並序】

巴山谷間春秋常雨自五六月至八九月雨則多蝱道路羣飛噬馬牛血及蹄角旦暮尢極繁多人常用日中時趣程逮雪霜而後盡其囓人痛劇浮蟆而不能毒畱肌故無療術

陰深山有瘴濕墊艸多蝱眾噬錐刀毒羣飛風雨聲汗粘瘡痏痛日曝苦辛行飽爾蛆殘腹安知天地情千山溪沸石六月火燒云自顧生無類那堪毒有羣搏牛皮若截噬馬血成文蹄角尙如此肌膚安可云辛螫終非久炎本遞興秋風自天落夏蘗與霜澄一鏡開潭面千鋒露石稜气平虫豸【音雉】死雲路好攀登

楚歌十首【江陵時作】

楚人千萬戶生死系時君當璧便爲嗣賢愚安可分干戈長浩浩簒亂亦紛紛縱有明在下區區何足云陶虞事已逺尼父獨將眀穴龍無位幽林蘭自生楚王謀授邑此意復中傾未別子西語縱來何所成平生漸昏惑無復轉承恩子建猶相貳伍奢安得存生居宮雉閟死葬寢園尊豈料奔吳士鞭屍郢市門懼盈因鄧曼罷獵爲樊姬盛徳畱金石淸風鑑薄帷襄王忽妖夢宋玉復滛詞萬事捐宮館空山雲雨期宜僚南市住未省食人恩臨難忽相感解紛寜用言何如晉夷甫坐占紫微垣看著五胡亂淸談空自尊誰恃王深寵誰爲楚上卿包胥心獨許連夜哭秦兵千乘徒虛爾一夫安可輕殷勤聘名士莫但倚方城梁業雄圖盡遺孫世運消宣眀徒有號江漢不相朝碑碣髙臨路松枝半作樵惟餘開聖寺猶學武皇妖江陵南北道長有逺人來死別登舟去生心上馬回榮枯誠異日今古盡同灰巫峽朝雲起荊王安在哉三峽連天水奔波萬里來風濤各自急前後苦相推倒入黃牛漩驚衝灩澦堆古今流不盡流去不曽回八荒同日月萬古共山川生死旣由命興衰還付天棲棲王粲賦憤憤屈平篇各自埋幽恨江流終宛然

襄陽道

羊公名漸逺惟有峴山碑近日稱難繼曹王任馬彛椒蘭俱下世城郭到今時漢水淸如玉流來本爲誰

賦得魚登龍門【用登字】

魚貫終何益龍門在此登有成當作雨無用恥爲鵬激浪誠難溯雄心亦自凴風雲防合鬐鬛忽騰淩泥滓辭河濁煙霄見海澄回瞻順流輩誰敢望同升

永貞歷【是嵗秋八月太上攺元永貞傳位今皇帝】

象魏才頒歷龍鑣已禦天猶看後元歷新署永貞年半嵗光陰在三朝禮數遷無因書簡冊空得詠詩篇

塞馬

塞馬倦江渚今朝神彩生曉風寒獵獵乍得艸頭行夷狄寢烽關河無戰聲何由當陣面從爾四蹄輕

鹿角鎭【洞庭湖中地名】

去年湖水滿此地覆行舟萬怪吹髙浪千人死亂流誰能問帝子何事寵陽侯漸恐鯨鯢大波濤及九州

感事三首【此後並是學士時詩】

爲國謀羊舌從來不爲身此心長自保終不學張陳自笑心何劣區區辧所寃伯仁𨿽到死終不向人言富貴年皆長風塵舊轉移白頭方見絕遙爲一霑衣

題翰林東閤前小松

檐礙鱗亞霜侵簇翠黃惟餘入琴韻終待舜弦張

元氏長慶集卷四

欽定四庫全書

元氏長慶集卷五

唐元稹撰

古體詩

淸都夜境【自此至秋夕七首並年十六至十八時作】

夜久連觀靜斜月何晶熒寥天如碧玉曆歷綴華星樓榭自陰映云牖深冥冥纖埃悄不起玉砌寒光淸棲鶴露微影枯松多怪形南廂儼容衛音響如可聆啟聖發空洞朝眞趨廣庭閒開蘂珠殿暗閱金字經屏風動方息凝神心自靈悠悠車上馬浩思安得寜

春晚寄楊十二兼呈趙八【時楊生館扵趙氏】

蒙蒙竹樹深牖多淸陰避日坐林影餘花委芳襟傾樽就殘酌舒捲續微吟空際颺髙蝶風中聆素琴廣庭備幽趣復對商山岑獨此愛時景曠懷云外心遷鸎戀嘉木求友多好音自無瑯玕實安得蓮花簪寄之二君子希見雙南金

與楊十二李三早入永壽寺看牡丹

曉入白蓮宮琉璃花界淨開敷多諭艸淩亂被幽徑壓砌錦地鋪當霞日輪映蝶舞香暫飄蜂牽蘂難正籠處防云合露湛紅珠【烏迥切】結葉影自交揺風光不定繁華有時節安得保全盛色見盡浮榮希君了眞性

春餘遣興

春去日漸遲庭空艸偏長餘英間初實雪絮縈珠网好鳥多息陰新篁已成響開斜照入樹裊遊絲上絕迹念物閒良時心賞單衣頗新綽虛室復淸敞置酒奉親賔樹萱自怡養笑倚連枝花恭扶瑞藤杖步屧恣優遊望山多气象云葉遙捲舒風裾動蕭爽簮纓固煩雜江海徒浩蕩野馬籠赤霄無由負羈鞅

憶云之

爲魚實愛泉食辛寜避蓼人生旣相合不復論窕窕滄海良有窮白日非長皎何事二人心各在四方表泛若逐水萍居爲附松蔦流浪隨所之縈紆牽所繞百齡頗局促況復迷壽夭芟髮君已衰冠嵗予非小娛樂不及時暮年壯心少感此幽念綿遂爲長悄悄中庭艸木春歷亂遞相擾奇樹花防防竹竿鳯裊裊幽芳被蘭徑安得寄天杪萬里瀟湘魂夜夜南枝鳥

別李三

階蓂附瑤砌藂蘭偶芳藿髙位良有依幽姿亦相托鮑叔知我貧烹葵不爲薄半面契始終千金比然諾人生系時命安得無苦樂但感逰子顏又值餘英落蒼蒼秦樹云去去緱山鶴日暮分手歸楊花滿城郭

秋夕逺懷

旦夕天气爽風飄葉漸輕星繁河漢白露逼衾枕淸丹鳥月中滅莎雞牀下鳴悠悠此懷抱況復多逺情

東西道

天皇開四極便有東西道萬古閱行人行人防人老顧我倦行者息陰何不早少壯塵事多那言壯年好

分流水

古時愁別淚滴作分流水日夜東西流分流防千里通塞兩不見波瀾各自起與君相背飛去去心如此

西還

悠悠洛陽夢欝欝灞陵樹落日正西歸逢君又東去

含風夕【此後拾遺時作】

炎昏勌煩久逮此含風夕夏服稍輕淸秋堂已岑寂載欣宇曠復念佳辰擲絡緯驚嵗功顧我何成績靑熒微月鉤幽暉洞陰魄水鏡涵玉輪若見淵泉璧參差牖重次第籠虛白樹影滿空牀螢光綴深壁悵望牛斗星復爲經年隔露网裊風珠輕河泛遙碧詎無深稠景感此年流易亦有遲暮年壯年良自惜循環切中感感今往昔接瞬無停陰何言問陳積馨香推蕙蘭堅貞諭松栢生物固有涯安能比金石況玆百齡內擾擾紛眾役日月東西馳飛車無畱迹來者良未窮去矣定奚適委順在物爲營營復何益

秋堂夕

炎正回互金火欝相乘雲雷暗交構川澤方蒸騰淸風一朝勝白雲忽巳凝艸木凡气盡始見天地澄況此秋堂夕幽懷曠無朋蕭條外雨倐閃案前燈書卷滿牀席蠨蛸懸復升啼兒屢啞咽勌僮時寢興泛覽昏夜目詠謡暢煩膺況吟獲麟章欲罷久不能堯舜事已逺丘道安可勝蜉蝣不信鶴蜩鷃肯窺鵬當年且不偶歿世何必稱胡爲掲聞見襃貶貽愛憎焉用汨其泥豈在淸如冰非白又非黑誰能防靑蠅處世苟無悶佯狂道非無言被人覺予亦笑孫登

酬樂天【時樂天攝尉予爲拾遺】

放鶴在深水置魚在髙枝升沈或異勢同謂非所宜君爲邑中吏皎皎鸞鳯姿顧我何爲者翻侍白玉墀昔作蕓香侶三載不暫離逮玆忽相失旦夕夢魂思崔巍驪山頂宮樹遙參差只得兩相望不得長相隨多君嵗寒意裁作秋興詩上有風塵苦下言時節移官家事拘束安得擕手期願爲雲與雨防合天之垂

楊子華畫三首

楊畫逺扵展何言今在玆依然古妝服但感時節移念君一朝意遺我千載思子亦防時客安能長苦悲皓腕捲紅袖錦韝臂蒼鶚故人斷心稚齒從禽樂當年惜貴逰遺形寄丹艧骨象或依稀鉛華已寥落似對古人民無復昔城郭子亦觀病身色空俱寂寞

顚倒世人心紛紛乏公是眞賞畫不成畫賞眞相似丹靑各所尙工拙何足恃求此妄中精哀哉子華子

西州院【東川官舍○時公以監察禦史按山東獄】

自入西州院惟見東川城今夜城頭月非暗又非明文案牀席滿捲舒贓罪名慘淒且煩勌棄之階下行悵望天回轉動揺萬里情參辰次第出牛女顚倒傾況此風中栁枝條千萬莖到來籬下筍亦以長短生感愴正多緒鵶鵶相喚驚墻上杜鵑鳥又作思歸鳴以彼撩亂思吟爲幽怨聲吟罷終不寢咚咚復鐺鐺【抽庚切】

臺中鞫獄憶開元觀舊事呈損之兼贈周兄四十韻

憶在開元觀食栢練玉顏疎慵【常容切】日髙臥自謂輕人寰李生隔墻住隔墻如隔山怪我久不識先來問驕頑十過乃一往遂成相往還以我文章捲文章甚斒【音班】斕因言辛庾輩亦願放羸孱旣回數子顧展轉相連攀驅令選科目若在闠與闤學隨塵土墜漫數公卿關惟恐壊情性安能懼謗訕還招辛庾李靜處杯巡環進取果由命不由趨險艱穿楊二三子弓矢次第彎推我亦上道再聫朝士班二月除禦史三月使巴蠻【按獄東川】蠻民詀【竹感反】諵訴嚙指明痛癏【與瘝同】憐蠻不解語爲發昏帥姦【劾奏節度使嚴礪違詔過賦數百萬】歸來五六月旱色天地殷分司【時礪黨擠公俄分司東都】別兄弟各各淚澘澘哀哉劇部職惟數贓罪鍰死欵依稀取鬭辭方便刪道心常自愧柔髮難久黫鷴【切黑色】折支望車乘支痛誰置患奇哉乳臭兒緋紫防被間漸大官漸貴漸富心漸慳閙裝轡頭【音決環有舌者】靜拭腰帶斑鷂子繡綫【音宅刀飾】防【狗同】兒金油【去聲】鐶香湯洗驄馬翠篾籠白鷴月請公主封冰受天子頒開筵試歌舞別宅寵妖嫻坐臥摩綿褥捧擁綟【音例艾艸可以深緑因以名綬】絲鬟旦夕不相離比翼若飛鸞而我亦何苦三十身已鰥愁吟心骨顫寒臥支體【五閒反又渠云反】居處𨿽幽靜尢悔少愉防【與懶同】不如周道士鶴嶺臨潼灣繞院松瑟瑟通畦水潺潺陽坡自尋蕨村沼看漚菅窮通兩未遂營營眞老閒

韋氏館與周隠客杜歸和泛舟

天色低澹澹池光漫油油輕舟閒繳繞不逺池上樓時物欣外奨眞元隨內修神恬津蔵滿气委支節柔眾處豈自異曠懷誰我儔風車籠野馬八荒安足逰開顏陸渾杜握手靈都周持君寶珠贈頂戴頭上頭

劉氏館集隠客歸和子元及之子蒙晦之

濕墊緑竹徑寥落防岸冰偶然沽市酒不越四五升詩客愛時景道人話升騰笑言各有趣悠哉古孫登

寄隠客

我年三十二鬢有八九絲非無官次第其如身早衰今人誇貴富肉食與妖姬而我俱不樂貴富亦何爲況逢多士朝賢俊若布棊班行次第立朱紫相參差謨猷宻勿進羽檄縱橫馳監察官甚小發言無所裨小官仍不了譴奪亦已隨時或不之棄得不自棄之陶君喜不遇顧我復何疑潛書周隠士白雲今有期

元和五年予官不了罰俸西歸【時公分司東都劾河南尹房式詔薄式罪召公還京】三月六日至陜府與吳十一兄端公崔二十二院長思愴曩遊因投五十韻

小年閒愛春認得春風意未有花艸時先醲曉睡霞朝澹雲色霽景牽詩思漸到栁枝頭川光始眀媚長安車馬客傾心奉權貴晝夜塵土中那言早春至此時我獨逰我逰有倫次閒行曲江岸便宿慈恩寺扣林引寒龜疏叢出幽翠淩晨過杏園曉露凝芳气初好眀淨嫩樹憐低庳排房似綴珠欲啼紅臉淚新鸎語嬌小淺水光流利冷飲空腹杯因成日髙醉酒醒聞飯鐘隨僧受遺施餐罷還復逰過從上文記行逢二月半始足逰春騎是時春已老我逰亦云旣藤開九華觀艸結三條隧新筍踴犀株落梅翻蝶翅名倡繡轂車公子靑絲轡朝士遇旬休豪家得春賜提攜好音樂剪鏟空田地同占杏花園喧闐各叢萃顧予煩寢興復往散憔悴倦僕色肌羸蹇驢行跛痺春衫未成就冬服漸塵膩傾蓋吟短艸書空憶難字遙聞公主笑近被王孫戲邀我上華筵橫頭坐賔位那知我年少深解酒中事能唱犯聲歌偏精變籌義含詞待殘拍促舞遞繁吹叫噪擲投盤生獰【音能惡也】攝觥使逡巡光景晏散亂東西異古觀閉閒門依然復幽閟無端矯情性漫學求科試薄藝何足云虛名偶頻遂拾遺天子前宻奏升平議召見不須臾憸庸已猜忌朝陪香案班暮作風塵尉【元和元年爲左拾遺尋出爲河南尉】去嵗又登朝【元和四年母喪服闋拜禦史】登爲栢臺吏臺官相束防不許放情志寓直勞送迎上堂煩避諱分司在東洛所軄尢不易罰俸得西歸心知受朝庇常山攻小防淮右擇良帥國難身不行勞生欲何爲吾兄諳性靈崔子同臭味投此掛冠詞一生還自恣

元氏長慶集卷五

欽定四庫全書卷

元氏長慶集卷六

唐元稹撰

古體詩

寄吳士矩端公五十韻【此後並江陵士曹時作】

昔在鳯翔日十嵗卽相識未有好文章逢人賞顏色可憐何郎面【吳生小字何郎】二十才冠飾短髮予近梳羅衫紫蟬翼伯舅各驕縱仁兄未摧抑事業若杯盤詩書甚徽纆西州戎馬地賢豪事雄特百萬時可贏十千良易借【資昔切假也】寒食桐陰下春風栁林側借艸送遠遊列筵酬博塞萎蕤云幕翠燦爛紅茵赩【迄力切大赤】鱠縷輕似絲香醅膩如織將軍頻下城佳人盡傾國媚語嬌不聞纎腰軟無力歌辭妙宛轉舞態能剜刻箏玉指調粉汗紅綃拭予時最年少專務酒中職未能媿生獰【音能】偏矜任狂直曲庇桃根盞橫講捎云式亂布鬭分朋惟新間讒慝恥作最先吐羞言未朝食醉眼漸紛紛酒聲頻防防【愛黑反】扣節參差亂飛觥往來織彊起相維持翻成兩匍匐【步黑反】邊霜颯然降戰馬鳴不息但喜秋光麗誰憂塞云黑常隨獵騎走多在豪家匿夜飲天旣明朝歌日還昃荒狂嵗云久名利心潛逼時輩多得途親朋屢相勑閒因適農野忽復愛稼穡平生中聖人翻然腐腸賊亦從酒仙去便被書魔惑脫迹壯士場甘心豎儒域矜持翠筠管敲斷黃金勒屢益蘭膏燈猶研兔枝墨崎嶇來掉蕩矯枉事沈黙隱笑甚艱難斂容還屴【音勒又音寂】崱【疾力切大山也】與君始分散勉我勞修飾岐路各營營別離長惻惻行看二十載萬事絲何極相值或須臾安能洞胸臆昨來陜郟會悲歡兩難克問我新相知但報長相憶豈無新知者不及小相得亦有生嵗遊同年不同徳爲別詎幾時伊予墜溝洫大江鼓風浪遠道參荊棘往事返無期前途浩難測一旦得自由相求北山北

三月二十四日宿曾峯館夜對桐花寄樂天

微月照桐花月微花漠漠怨澹不勝情低徊拂簾幕葉新陰影細露重枝條弱夜久春恨多風淸暗香薄是夕遠思君思君瘦如削但感事暌違非言官好惡奏書金鑾殿步屣靑龍閣我在山館中滿地桐花落

酬樂天書懷見寄【本題云初與微之別後忽夢見之及寤而微之書至兼覽桐花之什悵然書懷此後五章並次用本韻】

新昌北門外與君從此分街衢走車馬塵土不見君君爲分手歸我行行不息我上秦嶺南君直樞星北秦嶺髙崔嵬商山好顏色月照山館花裁詩寄相憶天明作詩罷艸艸從所如憑人寄將去三月無報書荊州白日晚城上鼓咚咚行逢賀州牧致書三四封封題樂天寄未坼巳霑裳坼書八九讀淚落千萬行中有酬我詩句句截我腸仍云得詩夜夢我魂淒涼終言作書處上直金鑾東詩書費一夕萬恨緘其中中宵宮中出復見宮月斜書罷月亦落曉燈垂暗花想君書罷時南望勞所思況我江上立吟君懷我詩懷我浩無極江水秋正深淸見萬丈厎照我平生心感君求友什因報壯士吟持謝眾人口銷盡猶是金

酬樂天登樂遊園見憶

昔君樂遊園悵望天欲曛今我大江上快意波翻云秋空壓澶漫澒洞無垢氛四顧皆豁達我眉今日伸長安隘朝市百道走埃塵軒車隨對列骨肉非本親誇遊丞相第偸入常侍門愛君直如髮勿念江湖人

酬樂天早夏見懷

庭柚有垂實鷰巢無宿雛我亦辭社鷰茫茫焉所如君詩夏方早我嘆秋巳䢐食物風土異衾裯時節殊荒艸滿田地近移江上居八日復切九月明侵半除

酬樂天勸醉

神麯淸濁酒牡丹深淺花少年欲相飲此樂何可涯沈機造神境不必悟楞迦顏返童貌安用成丹砂劉伶稱酒徳所稱良未多願君聽此曲我爲盡稱嗟一杯顏色好十盞膽气加半酣得自恣酩酊歸太和共醉眞可樂飛觥撩亂歌獨醉亦有趣兀然無與他美人醉燈下左右流橫波王孫醉牀上顚倒眠綺羅君今勸我醉勸醉意如何

和樂天初授戶曹喜而言志【樂天爲左拾遺嵗滿當遷帝以資淺且家貧聽自擇官樂天請以翰林學士兼京兆戶曹參軍以便養詔可】

王爵無細大得請卽爲恩君求戶曹掾貴以祿奉親聞君得所請感我欲霑巾今人重軒冕所重華與紛矜誇仕臺閣奔走無朝昏君衣不盈篋君食不滿囷君言養旣薄何以榮我門披誠再三請天子憐儉貧詞曹直文苑捧詔榮且忻歸來髙堂上兄弟羅酒罇各稱千萬壽共飲三四巡我實知君者千里能具陳感君求祿意求祿殊眾人上以奉顏色余以及親賓棄名不棄實謀養不謀身可憐白華士永願淩靑雲

和樂天贈吳丹

不識吳生面久知吳生道迹𨿽染世名心本奉天老雌一守命門回九塡血腦委气榮衛和咽津顏色好傳聞共甲子衰隤盡枯槁獨有冰雪容纎華奪鮮縞問人何能爾吳實曠懷抱弁冕徒掛身身外非所寶伊予固童昧希眞亦云早石壇玉晨尊晝夜長自掃密印視丹田遊神夢三島萬過黃庭經一食靑精稻冥搜方朔桃結念安期棗緑發幸未攺丹誠自能保行當擺塵纓吳門事探討君爲先此詞終期搴瑤艸

和樂天秋題曲江

十載定交契七年鎭相隨長安最多處多是曲江池梅杏春尙小芰荷秋巳衰共愛寥落境相將偏此時綿綿紅蓼水颺颺白鷺鷥詩句偶未得酒杯聊久持今來雲雨曠舊賞魂夢知況乃江楓夕和君秋興詩

和樂天別弟後月夜作

聞君別愛弟明天照夜寒秋雁拂檐影曉琴當砌彈悵望天澹澹因思路漫漫吟爲別弟操聞者爲辛酸況我兄弟遠一身形影單江波浩無極但見時嵗闌

和樂天秋題牡丹叢

敝宅艷山卉別來長嘆息吟君晚叢詠似見摧隤色欲識別後容勤過晚叢側

春月

春月𨿽至明終有靄靄光不似秋冬色逼人寒帶霜纎粉澹虛壁輕煙籠半牀分暉間林影餘照上虹梁病久塵事隔夜閒淸興長擁袍顚倒領步屣東西廂風栁結柔援露梅飄暗香雪含櫻綻蘂珠蹙桃綴房杳杳有餘思行行安可忘四鄰非舊識無以話中腸南有居士儼黙坐調心王款闗一問訊爲我披衣裳延我入深竹暖我於小堂視身琉璃瑩【音詠】諭指芭蕉黃復有比丘溢早傳龍樹方口中祕丹訣肘後懸靑囊錫杖𨿽獨振刀圭期共嘗未知仙近遠巳覺人輕翔夜久魂耿耿月明露蒼蒼悲哉沈眠士寧見玆夕良

月臨花【卽林檎花】

淩風颺颺花透影朧朧月巫峽隔波云姑峯漏霞雪鏡勻嬌麵粉燈泛髙籠纈【胡結切系也】夜久淸露多啼珠墜還結

紅芍藥

芍藥綻紅綃巴籬織靑瑣繁絲蹙金蘂髙熖當鑪火剪刻彤雲片開張赤霞褁煙輕琉璃葉風亞瑚朶受露色低迷向人嬌婀娜顏醉後並小女妝成坐艷艷錦不如夭夭桃未可晴霞畏欲散晚日愁將墮結植本爲誰賞心期在我采之諒多思幽贈何由果

送王十一南行

夏水漾天末晚暘映遙村風翻烏尾勁眷戀餘芳罇解袂方瞬息徵帆已翩翻江豚湧髙浪槐樹搖去魂遠戍宗侶泊暮煙洲渚昏離心詎幾許歸苦復寒溫此別信非久胡爲坐憂煩我畱石難轉君泛云無根萬里湖南月三聲山上猿從玆耿幽夢夜夜湘與沅

三嘆三首

孤劍鋒刃澁猶能神彩生有時雷雨過暗吼闐闐聲主人閟靈寶畏作升天行淬礪當陽鐵刻爲幹鏌名遠求鸊【音辟】鵜【音提水鳥】瑩【去聲】同用玉匣盛顏色縱相類利鈍頗相傾雄爲光電烻【抽延切火光】雌但深澄龍怒有奇變靑虵終不驚

金鳯翠皇死葳蕤光彩低非無鴛鸞侶誓不同樹棲飛馳嵗雲暮感念雛在泥顧影不自暖寄爾蟠桃雞馴養豈無媿類族安得齊願言成羽翼奮翅淩丹梯

天驥失龍偶三年常夜嘶哀緣噴風斷渇且含霜啼長恐絕遺類不復躡雲霓非無駉駉者鶴意不在雞春來筋骨瘦弔影心亦迷自此渥窪種應生濁水泥

遣晝

密竹有淸陰曠懷無塵滓況乃秋日光玲瓏曉牕裏旬休聊自適今辰日髙起櫛沐坐前軒風輕鏡如水開卷恣詠謠望雲閒徙倚新菊媚鮮妍短萍憐靃【霍同】靡掃除田地靜摘掇園蔬美幽翫愜詩流空堂稱居士客來傷寂寞我念遺煩鄙心迹兩相忘誰能驗行止

冬夜懷李侍禦王太祝段丞

浩露煙壒【音愛】盡月光閒有餘松篁細陰影重以簾牖疎泛覽星粲粲輕河悠碧虛纎云不成葉脈脈風絲紓丹竈熾東序燒香羅玉書飄飄魂神舉若驂鸞鶴輿感念夙昔意華尙簪與裾簪裾詎幾許累創吞鉤魚令聞馨香道一以悟臭帤【女居切巾也】悟覺誓不惑永抱胎仙居晝夜欣所適安知嵗云除行行二三友君懷復何如

西齋小松二首

松樹短於我淸風亦巳多況乃枝上雪動搖微月波幽姿得閒地詎感嵗蹉但恐廈終構借君當柰何簇簇枝新黃纎纎攢素指柔苙漸依條短莎還半委淸風日夜髙淩雲竟何巳千嵗盤老龍修鱗自玆始

周先生

寥寥空山岑冷冷風松林流月垂鱗光懸泉揚髙音希夷周先生燒香調琴心神功盈三千誰能還黃金

元氏長慶集卷六

欽定四庫全書卷

元氏長慶集卷七

唐元稹撰

古體詩

遣春十首

曉月籠云影鸎聲余霧中暗芳飄露气輕寒生柳風冉冉一趨府未爲勞我躬因玆得晨起但覺情興隆久雨憐霽景偶來隄上行空蒙天色嫩杳渺【弭沼切】江面平百艸短長出眾禽髙下鳴春陽各有分予亦澹無情鏡皎碧潭水微波粗成文煙光垂碧艸瓊脈散纎云岸柳好陰影風裾遺垢氛悠然送春目八荒誰與羣低迷籠樹煙明淨羃霞日陽焰波春空平湖漫凝溢雪鷺遠近飛渚牙淺深出江流復浩蕩相爲坐紆郁暄寒深淺春紅日前後花顏色詎相讓生成良有涯梅芳勿自早菊秀勿自賖各將一時意終年無再華髙屋童稚少春來歸鷰多葺舊良易就新院亦巳羅俯憐雛化卵仰愧鵬無窠巢棟與巢幕秋風俱柰何撩亂撲樹蜂摧殘戀房蘂風吹又頻安得繁於綺酒杯沈易過世事紛何已莫倚顏似花君看嵗如水繞郭髙髙冢半是荊王墓後嗣熾陽臺前賢甘蓽路善惡徒自分波流盡東注胡然不飲酒坐落桐花樹花陰莎艸長借莎閒自酌坐看鸎鬭枝輕花滿尊杓葛巾竹稍掛書卷琴上閣沽酒過此生狂歌眼前樂梨葉已成陰柳條紛起絮波淥紫屏風螺紅碧籌筯三杯面上熱萬事心中去我意風散云何勞問行處

表夏十首

夏風多暖暖樹木有繁陰新筍紫長短早櫻紅淺深煙花云幕重橊艷朝景侵華實各自好詎云芳意沈初日滿階前輕風動簾影旬時得休浣髙臥閱淸景僮兒拂巾箱鵶軋深林井心到物自閒何勞遠箕潁江瘴炎夏早蒸騰信難度今宵好風月獨此荒庭趣露葉傾暗光流星委余素但恐淸夜䢐詎悲朝景暮孟月夏猶淺奇云未成峯度霞紅漠漠壓浪白溶溶玉委有餘潤飇【卑遙切】馳無去蹤何如捧雲雨噴毒隨蛟龍流芳遞炎景繁英盡寥落公署香滿庭晴霞覆欄藥裁紅起髙焰綴緑排新蕚憑此遣幽懷非言念將謔紅絲散芳樹旋轉光風急煙泛被籠香露濃妝面濕佳人不在此悵望堦前立忽厭夏景長今春行巳及百舌漸吞聲黃鸎正嬌小云鴻方警夜籠雞巳鳴曉當時客自適運去誰能矯莫厭夏虫多蜩螗定相擾翩翩簾外鷰戢戢巢內雛啖食筋力盡毛衣成紫襦朝來各飛去雄雌梁上呼養子將備老惡兒那勝無西山夏雪消江勢東南瀉風波髙若天灎澦低於馬正被黃牛旋難期白帝下我在平地行翻憂濟川者靈均死波後是節常浴蘭防樓碧筠糭香秔白玉圑逝者良自苦今人反爲歡哀哉徇名士沒命求所難

解秋十首

淸晨颒【呼對切】寒水動搖襟袖輕翳翳林上葉不知秋暗生回悲鏡中發華白三四莖豈無滿頭黑念此衰巳萌微霜才結露翔鳩初變鷹無乃天地意使之行小懲防鴞誠可惡蔽日有髙鵬捨大以擒細我心終不能往嵗學仙侶各在無何鄕同時騖名者次第鵷鷺行而我兩不遂三十鬢添霜日暮江上立蟬鳴楓樹黃後伏火猶在先秋蟬巳多雲色日夜白驕陽能幾何壤隙漏江海忽微成羅勿言時不至但恐嵗蹉跎新月才到地輕河如泛云螢飛髙下火樹影參差文露簟有微潤淸香時暗焚夜閒心寂黙洞庭無垢氛霽麗牀前影飄蕭簾外竹簟涼朝睡重夢覺茶香熟親烹園內葵憑買家家麯釀酒並毓蔬人來有棊局寒竹秋雨重淩霄晚花落低徊翠玉梢散亂梔黃蕚顏色有殊異風霜無好惡年年百艸芳畢竟同蕭索春非我獨春秋非我獨秋豈念百艸死但念霜滿頭頭白古所同胡爲坐煩憂茫茫百年內處身良未休西風冷衾簟展轉布華茵來者承玉體去者流芳塵適意丑爲好及時疎亦親衰周仲尼出無乃爲妖人漠漠江面燒微微風樹煙今日復今夕秋懷方浩然況我頭上發衰白不待年我懷有時極此意何由詮

遣病十首

服藥備江瘴四年方一癘豈是藥無功伊予久畱滯滯畱人固薄瘴久藥難制去日良巳甘歸途柰無際棄置何所任鄭公憐我病三十九萬錢【嵗入之大率】資予養頑瞑身賤殺何益恩深報難罄公其千萬年世有天之鄭

憶作孩稚初健羨成人列倦學厭日長嬉遊念佳節今來漸諱年頓與前心別白日速如飛佳晨亦騷屑昔在痛飲場憎人病辭醉病來身怕酒始悟他人意怕酒豈不閒悲無少年气傳語少年兒杯盤莫回避憶初頭始白晝夜驚一縷漸及鬢與須多來不能數壯年等閒過過【上如字下音戈】壯年巳五華發不再靑勞生竟何補

在家非不病有病心亦安起居甥侄扶藥餌兄嫂看今病兄遠路道遙書信難寄言嬌小弟莫作官家官鷰巢官舍內我爾俱爲客嵗晚我獨畱秋深爾安適風髙翅羽垂路遠煙波隔去去玉山岑人間网羅窄檐宇夜來曠暗知秋巳生臥悲衾簟冷病覺肢體輕炎昏豈不勌時去聊自驚浩嘆終一夕空堂天欲明秋依靜處多況乃淩晨趣深竹蟬晝風翠茸衫曉露庭莎病看長林果閒知數何以彊健時公門日勞騖朝結故鄕念暮作空堂寢夢別淚亦流啼痕暗橫枕昔愁憑酒遣今病安能飲落盡秋槿花離人疾猶甚

寒

江瘴節暖臘初梅巳殘夜來北風至喜見今日寒扣冰淺塘水擁雪深竹欄復此滿樽醁但嗟誰與歡

玉泉道中作

楚俗物晚孟冬才有霜早農半華實夕水含風涼遐想云外寺峯巒眇相望松門接官路泉脈連僧房微露上月暗焚初夜香谷深煙淨山虛鐘磬長念此淸境遠復憂塵事妨行行卽前路勿滯分寸光

遣病【此後通州時作】

自古誰不死不復記其名今年京城內死者老少並獨孤才四十【祕書少監郁】仕宦方榮榮李三三十九【監察禦史顧言】登朝有淸聲趙昌八十餘三擁大將旌爲生信異異之死同冥冥其家哭泣愛一一無異情其類嗟嘆惜各各無重輕萬齡龜菌等一死天地平以此方我病我病何足驚借如今日死亦足了一生借使到百年不知何所成況我早師佛屋宅此身形捨彼復就此去畱何所縈前身爲過迹來世卽前程但念行不息豈憂無路行蛻骨龍不死蛻皮蟬自鳴胡爲神蛻體此道人不明持謝愛朋友寄之仁弟兄吟此可達觀世言何足聽

感夢【夢故兵部裴尙書相公】

十月初二日我行蓬州西三十里有館有館名芳溪荒郵屋舍壞新雨田地泥我病百日余肌體顧若刲气塡暮不食早早掩竇圭陰寒筋骨病夜久燈火低忽然寢成夢宛見顏如珪似嘆久離別嗟嗟復淒淒問我何病痛又嘆何棲棲答云痰滯久與世復相暌重云痰小疾良藥固宜擠前時奉橘丸攻疾有神功何不善和療豈獨頭有風【予頃患痰頭風逾月不差裴公教服橘皮朴硝丸數月而愈今夢中復徵前說故盡記往復之詞】殷勤平生事欵曲無不終悲歡兩相極以是半日中言罷相與行行行古城裏同行復一人不識誰氏子逡巡急吏來喚呼願且止馳至相君前再拜復再起啟云吏有奉奉命傳所防事有大驚忙非君不能理答云久就閒不願見勞使多謝致勤勤未敢相唯唯我因前獻言此事愚可料亂熱由靜消理繁在知要君如冬月陽奔走不必召君如銅鏡明萬物自可照願君許蒼生勿復髙體調相君不我言顧我再三笑行行及城戶黯黯餘日輝相君不我言【一本握我手】命我從此歸不省別時語但省涕淋漓覺來身體汗坐臥心骨悲閃閃燈背壁膠膠雞去塒倦童顚倒寢我淚縱橫垂淚垂啼不止不止啼且聲啼聲覺僮僕僮僕撩亂驚問我何所苦問我何所思我亦不能語慘慘卽路岐前經新政縣今夕復明辰窴窴滿心气不得說向人奇哉趙明府怪我眉不伸云有北來僧住此月與旬自言辧貴骨謂若識天眞談遊費閟景何不與逡巡僧來爲予語語及昔所知自言有奇中裴相未相時讀書靈山寺住處接園籬指言他日貴晷刻似不移我聞僧此語不覺淚歔欷【去聲】因言前夕夢無人一相謂無乃裴相君念我胸中气遣師及此言使我盡前事僧云彼何親言下涕不已我云知我深不幸先我死僧云裴相君如君恩有幾我云滔滔眾好直者皆是惟我與白生感遇同所以官學不同時生小異鄕裏抜我塵土中使我名字美美名何足多深分從此治吹噓莫我先頑陋不我鄙往往裴相門終年不曾履相門多眾流多譽亦多毀如聞風過塵不動井中水前時予掾荊公在期復起自從裴公無吾道甘已矣白生道亦孤讒謗銷骨髓司馬九江城無人一言理爲師陳苦言揮涕滿十指未死終報恩師聽此男子

和東川李相公慈竹十二韻【次本韻】

慈竹不外長密比靑瑤華矛欑有森束玉粒無蹉跎纎粉妍膩質細瓊交翠柯亭亭霄漢近靄靄雨露多冰碧寒夜聳簫韶風晝羅煙含朧朧影月泛鮮鮮波鸞鳯一已顧燕雀永不過幽姿媚庭實顥气爽天涯峻節髙轉露貞筠寒更佳托身仙壇上靈物神所呵時與天籟合日聞陽春歌應憐孤生者摧折成病屙

元氏長慶集卷七

欽定四庫全書卷

元氏長慶集卷八

唐元稹撰

古體詩

酬東川李相公十六韻【並啟○此後至和樂天三首並次用本韻】

稹啟今月十二日州吏回伏受相公書示知小生所獻和慈竹等詩闗達鑑覽不蒙罪退而又賜詩一十韻並首序一百二十三言廢名位之常數比朋友以字之飾揚涓埃投擲珠玉幸甚幸甚至於廟議末學江花陋詞無不記在雅章以備光寵不勝惶駭驚慚之至昔楚人始交必有乘車戴笠不忘相揖之誓誠以爲貴富不相忘之難也況貴賤之隔不啻於車笠之相懸而相公投貺珍重又豈惟一揖之容易哉稹獨何人享是嘉惠輒復牽課拙劣酬獻所賜是猶百獸與鳯凰同舞於簫韶之中各極其歡心耳又何暇自審其形容之不類哉慶嵗專人封用上獻死罪死罪謹啟

昔附赤霄羽葳蕤遊紫垣鬭班香案上奏語玉晨尊戇直撩忌諱科儀懲傲頑自從眞籍除棄置勿復論前時共遊者日夕黃金軒請帝下巫覡八荒求我魂鸞鳯屢鳴顧燕雀尙籬藩徒令霄漢外往往塵念存存念豈虛設並投瓊與璠彈珠古所訝此用何太惇鄒律寒气變鄭琴祥景奔靈芝繞身出左右光彩繁碾玉無俗色蘂珠非世言重慚前日句陋若蕕並蓀臘月巴地雨瘴江愁浪翻因持駭雞寶一照濁水昬

酬獨孤二十六送歸通州

再拜捧兄贈拜兄珍重言我有平生志臨別將具論十嵗慕倜儻愛白不愛昬寧愛寒切烈不愛暘溫暾二十走獵騎三十遊海門憎兔跳趯趯惡鵬黑翻翻鼇釣气方壯鶻拳心頗尊下觀鬇【音棖】鬡【音能髮亂貌】輩一掃冀不存名冠壯士籍功酬明主恩不然合【音閤】身棄何況身上痕金石有銷爍胏腑無寒溫分畫久已定波濤何足煩嘗希蘇門嘯詎厭巴樹猿瘴水徒浩浩浮雲亦軒軒長歌莫長嘆飲斛莫飲樽生爲醉鄕客死作達士魂

酬劉猛見送

種花有顏色異色卽爲妖養鳥惡羽翮翦翮不待髙非無剪傷者物性難自逃百足𨿽捷捷商羊亦翹翹伊余狷然質謬入多士朝任气有愎戇容身寡朋曹愚狂偶似直靜僻非敢驕一爲毫髮忤十載山川遙爍鐵不在火割肌不在刀險心露山嶽流語翻波濤六尺安敢主方寸由自調神劍土不蝕異布火不燋𨿽無二物姿庶欲效一毫未能深蹙蹙多謝相勞勞去去我移馬遲遲君過橋云勢正橫壑江流初滿槽【江槽楚語】持此慰遠道此之爲舊交

酬樂天赴江州路上見寄三首

昔在京城心今在吳楚末千山道路險萬里音塵闊天上參與商地上胡與越終天升沈異滿地网羅設心有無眹環腸有無繩結有結解不開有環尋不歇山嶽移可盡江海塞可絕離恨若空虛窮年思不徹生莫彊相同相同會相別

襄陽大隄繞我向隄前住燭隨花艷來騎送朝云去萬竿髙廟竹三月徐亭樹我昔憶君時君今懷我處有身有離別無地無岐路風塵同古今人世勞新故

人亦有相愛我爾殊眾人朝朝寧不食日日願見君一日不得見愁腸坐氛氳如何遠相失各作萬里云云髙風苦多會合難遽因天上猶有礙何況地上身

郵竹

庭有蕭蕭竹門有闐闐騎囂靜本殊途因依偶同寄亭亭乍干云嫋嫋亦垂地人有異我心我無異人意

落月

落月沈余影陰渠流暗光蚊聲靄牕戶螢火繞屋梁飛幌翠云薄新荷淸露香不吟復不寐竟夕池水傍

髙荷

種藕百餘根髙荷才四葉颭閃碧雲扇團圓靑玉疊亭亭自擡舉鼎鼎難藏擪【益涉切】不學著水荃一生長怗怗

和裴校書鷺鷥飛

鷺鷥鷺鷥何遽飛鵶驚雀噪難久依淸江見底艸堂在一防白光終不歸

夜池

荷葉團圓莖削削緑萍面上紅衣落滿池明月思啼螿髙屋無人風張【去聲】幕

酬楊司業十二兄早秋述情見寄【今春與楊兄會於馮翊數日而別○此詩同州作】

白髮故人少相逢意彌遠往事共銷沈前期各衰晚昨來遇彌苦巳復云離巘秋艸古膠庠寒沙廢宮苑知心豈忘鮑詠懷難和阮壯志日蕭條那能競朝幰

代杭民作使君一朝去二首

使君一朝去遺愛在民口惠化境內春才名天下首爲問龔黃輩兼能作詩否

使君一朝去斷腸如剉蘗無復見冰壺惟應鏤金石自此一州民生男盡名白

長慶曆

年曆復年曆捲盡悲且惜歷日何足悲但悲年運易年年豈無嘆此嘆何喞喞所嘆別此年永無長慶曆

挽歌傷悼詩

順宗至徳大聖大安孝皇帝挽歌詞三首【左拾遺時作】

不攺延洪祚因成揖讓朝謳歌同戴啟遏密共思堯雨露施恩廣梯航會葬遙號弓那獨切曾感昔年招前春文祖廟大舜嗣堯登及此逾年感還因是月崩壽緣追孝促業在繼明興儉詔同今古山川繞灞陵七月悲風起淒涼萬國人羽儀經巷內轀�轉城闉暝色依陵早秋聲入輅新自嗟同艸木不識永貞春憲宗章武孝皇帝挽歌詞二首【膳部員外時作】

國付重離後身隨十聖仙北辰移帝座西日到虞泉方丈言虛設華胥事眇然觸鱗曾在宥偏哭墮髯前天寶遺餘事元和盛聖功二凶梟帳下三叛斬都中【楊惠琳李師道傳首京師劉辟李錡吳元濟腰斬都市】始服沙陁虜方吞邏逤【蘇个切】戎【沙陁突厥自元和初始通中國】狼星如要射猶有鼎湖弓

月落禁垣西星攢曉仗齊風傳宮漏苦云拂羽儀低路隘車千兩橋聲馬萬蹄共嗟封石撿不爲報功泥

恭王故太妃挽歌詞二首【校書郎時作】

燕姞【極乙切】貽天夢梁王盡孝思𨿽從魏詔葬得用漢藩儀曙月殘光斂寒簫度曲遲平生奉恩地哀挽欲何之文衛羅新壙仙娥掩暝山雪云埋隴合簫鼓望城還寒樹風難靜霜郊夜更閒哀榮深孝嗣儀表在河間

哭呂衡州六首

气敵三人傑交深一紙書我投冰瑩眼君報水憐魚髀股惟誇瘦膏肓豈暇除傷心死諸葛憂道不憂余望有經綸釣防收宰相刀江文駕風遠云貌接天髙國待球琳器家藏虎豹韜盡將千載寶埋入五原蒿白馬雙旌隊靑山八陣圖請纓期系虜枕艸誓捐軀勢激三千壯年應四十無遙聞不瞑目非是不憐吳雕鶚生難敵沈檀死更香兒童喧巷市羸老哭碑堂雁起沙汀闇云連海气黃祝融峯上月幾照北人喪回雁峯前雁春回盡卻回聯行四人去同葬一人來鐃吹臨江返城池隔霧開滿船深夜哭風棹楚猿哀杜預春秋癖揚雄著述精在時兼不語終古定歸名耒水波文細湘江竹葉輕平生思風月潛寐若爲情僧如展及韋載同遊碧澗寺賦詩予落句云他生莫忘靈山座滿壁人名後防稀展共吟他生之句因話釋氏緣會所以莫不淒然久之不十日而展公長逝驚悼返覆則他生豈有兆耶其間展公仍賦黃字五十韻飛札相示予方屬和未畢自此不復撰成徒以四韻爲識

重吟前日他生句豈料逾旬便隔生會擬一來身塔下無因共繞寺廊行紫毫飛札看猶濕黃字新詩和未成縱使得如羊叔子不聞兼記舊交情

公安縣遠安寺水亭見展公題壁漂然淚流因書四韻

碧澗去年會與師三兩人今來見題壁師巳是前身芰葉迎僧夏楊花度俗春空將數行淚灑徧塔中塵

寒食日毛空路示侄晦及從簡

我昔孩提從我兄我今衰白爾初成分明寄取原頭路百世長須此路行

別孫村老人

年年漸覺老人稀欲別孫翁淚滿衣未死不知何處去此身終向此原歸

和樂天劉家花

閒坊靜曲同消日淚艸傷花不爲春徧問舊交零落盡十人才有兩三人

裦城驛二首

容州詩句在裦城幾度經過眼暫明今日重看滿衫淚可憐名字巳前生

憶昔萬株棃映竹遇逢黃令醉殘春棃枯竹盡黃令死今日再來衰病身

和樂天夢亡友劉太白同遊二首

君詩昨日到通州萬里知君一夢劉閒坐思量小來事秖應元是夢中遊

老來東郡復西州行處生塵爲喪劉縱使劉君魂魄在也應至死不同遊

酬樂天見憶兼傷仲遠

死別重泉閟生離萬里賖瘴侵新病骨夢到故人家遙淚陳根艸閒收落地花庾公樓悵望巴子國生涯河任天然曲江隨峽勢斜與君皆直戇須分老泥沙

與樂天同葬杓直

元伯來相葬山濤誓撫孤不知他日事兼得似君無

元氏長慶集卷八

欽定四庫全書卷

元氏長慶集卷九

唐元稹撰

傷悼詩

夜閒【此後並悼亡】

感極都無夢魂銷轉易驚風簾半鉤落秋月滿牀明悵望臨階坐沈吟繞樹行孤琴在幽匣時迸斷弦聲

感小株夜合

纎幹未盈把髙條才過眉不禁風苦動偏受露先萎不分秋同盡深嗟小便衰傷心落殘葉猶識合昏期

醉醒

積善坊中前度飲謝家諸婢笑扶行今宵還似當時醉半夜覺來聞哭聲

追昔遊

謝傅堂前音樂和狗兒吹笛膽娘歌花園欲盛千塲飲水閣初成百度過醉摘櫻桃投小玉嬾梳叢鬢舞曹婆再來門館惟相弔風落秋池紅葉多

空屋題【十月十四日夜】

朝從空屋裏騎馬入空臺盡日推閒事還歸空屋來月明穿暗隙燈燼落殘灰更想咸陽道魂車昨夜回

初寒夜寄盧子蒙子蒙近亦喪妻

月是陰秋鏡寒爲寂寞資輕寒酒醒後斜月枕前時倚壁思閒事回燈檢舊詩聞君亦同病終夜遠相悲

城外回謝子蒙見諭

十里撫柩別一身騎馬回寒煙半堂影燼火滿庭灰稚女憑人問病夫空自哀潘安寄新詠仍是夜深來

諭子蒙

撫稚君休感無兒我不傷片雲離岫遠雙鷰念巢忙大壑誰非水華星各自光但令長有酒何必謝家莊

遣悲懷三首

謝公最小偏憐女自嫁黔婁百事乖顧我無衣搜藎【艸名】篋泥他沽酒拔金釵野蔬充膳甘長藿落葉添薪仰古槐今日俸錢過十萬與君營奠復營齋

昔日戲言身後意今朝皆到眼前來衣裳巳施行看盡鍼綫猶存未忍開尙想舊情憐婢僕也曾因夢送錢財誠知此恨人人有貧賤夫妻百事哀

閒坐悲君亦自悲百年都是幾多時鄧攸無子尋知命潘嶽悼亡猶費詞同穴窅防何所望他生緣會更難期惟將終夜長開眼報答平生未展眉

旅眠

內外都無隔帷幈不復張夜眠兼客坐同在火鑪牀

除夜

憶昔嵗除夜見君花燭前今宵祝文上重疊敍新年閒處低聲哭空堂背月眠傷心小兒女撩亂火堆邊

感夢

行吟坐嘆知何極影絕魂銷動隔年今夜商山館中夢分明同在後堂前

合衣寢

良夕背燈坐方成合衣寢酒醉夜未闌幾回顚倒枕

竹簟

竹簟襯重茵未忍都令捲憶昨初來日看君自施展

聽庾及之彈烏夜啼引

君彈烏夜啼我傳樂府解【去聲】古題良人在獄妻在閨官家欲赦烏報妻烏前再拜淚如雨烏作哀聲妻暗語後人寫出烏啼引吳調哀聲楚楚四五年前作拾遺諫書不密丞相知謫官詔下吏驅遣身作囚拘妻在遠歸來相見淚如珠惟說閒宵長拜烏君來到捨是烏力妝防烏盤邀女巫今君爲我千萬彈烏啼啄啄淚瀾瀾感君此曲有深意昨日烏啼桐葉墜當時爲我賽烏人死葬咸陽原上地

夢井

夢上髙髙原原上有深井登髙意枯渇願見深泉冷徘徊繞井顧自照泉中影沈浮落井瓶井上無懸綆念此瓶欲沈荒忙爲求請徧入原上村村空犬仍猛還來繞井哭哭聲通復哽哽噎夢忽驚覺來房舍靜燈焰碧朧朧淚光凝冏冏鐘聲夜方半坐臥心難整忽憶咸陽原荒田萬餘頃土厚壙亦深埋魂在深埂埂深安可越魂通有時逞今宵泉下人化作瓶相憬感此涕汍瀾汍瀾涕霑領所傷覺夢間便覺死生境豈無同穴期生期諒綿永又恐前後防安能兩知省尋環意無極坐見天將昞吟此夢井詩春朝好光景

江陵夢三首

平生每相夢不省兩相知況乃幽明隔夢魂徒爾爲情知夢無益非夢見何期今夕亦何夕夢君相見時依稀舊妝服晻淡昔容儀不道間生死但言將別離分張碎鍼綫襵【音輒】疊故幈幃撫稚再三囑淚珠千萬垂囑云惟此女自嘆總無兒尙念嬌且騃未禁寒與饑君復不憘事奉身猶脫遺況有官縛束安能長顧私他人生間別婢僕多謾欺君在或有托出門當付誰言罷泣幽噎我亦涕淋漓驚悲忽然寤坐臥若狂癡月影半牀黑虫聲幽艸移心魂生次第覺夢久自疑寂黙深想象淚下如流澌百年永已訣一夢何太悲悲君所嬌女棄置不我隨長安遠於日山川雲間【去聲】之縱我生羽翼羅生縶維今宵淚零落半爲生別滋感君下泉魄動我臨川思一水不可越黃泉況無涯【音宜】此懷何由極此夢何由追坐見天欲曙江風吟樹枝

古原三丈穴深葬一枝瓊崩剝山門壞煙綿墳艸生久依荒隴坐卻望遠村行驚覺滿牀月風波江上聲君骨久爲土我心長似灰百年何處盡三夜夢中來逝水良已矣行雲安在哉坐看朝日出眾鳥雙徘徊

張舊蚊幬

逾年間生死千里曠南北家居無見期況乃異鄕國破盡裁縫衣忘收遺翰墨獨有纈紗幬憑人遠得施張合歡榻展捲雙鴛翼已矣長空虛依然舊顏色徘徊將就寢徙倚情何極昔透香田田今無魂惻惻隙穿斜月照燈背空牀黑達理彊開懷夢啼還過臆平生貧寡歡天枉勞苦憶我亦詎幾時胡爲自摧逼燭蛾熖中舞蠒蠶叢上織燋爛各自求他人顧何力多離因苟合惡影當務息往事勿復言將來幸前識

獨夜傷懷贈呈張侍禦【張生近喪妻】

燼火孤星滅殘燈寸焰明竹風吹面冷檐雪墜階聲寡鶴連天叫寒雛徹夜驚秖應張侍禦潛會我心情

六年春遣懷八首

傷禽我是籠中鶴沈劍君爲泉下龍重纊猶存孤枕在春衫無復舊裁縫

檢得舊書三四紙髙低闊狹粗成行自言並食尋髙事惟念山深驛路長

公無渡河【樂府題】音響絕已隔前春復去秋今日閒牕拂塵土殘猶迸細箜篌

婢僕曬君余服用嬌癡稚女繞牀行玉梳鈿朶香膠解盡日風吹瑇瑁箏

伴客銷愁長日飲偶然乘興便醺醺怪來醒後傍人泣醉裏時時錯問君

我隨楚澤波中梗君作咸陽泉下泥百事無心值寒食身將稚女帳前啼

童稚癡狂撩亂走繡毬花仗滿堂前病身一到繐帷下還向臨階背日眠

小於潘嶽頭先白學取莊周淚莫多止竟悲君須自省川流前後各風波

答友封見贈

荀令香銷潘簟空悼亡詩滿舊屏風扶牀小女君先識應爲些些似外翁

夢成之

燭暗船風獨夢驚夢君頻問向南行覺來不語到明坐一夜洞庭湖水聲

哭小女降眞

雨防輕漚風復驚偶來何事去何情浮生未到無生地暫到人間又一生

哭女樊

秋天淨緑月分明何事巴猿不賸【音孕贈也】鳴應是一聲腸斷去不容啼到第三聲

哭女樊四十韻【虢州長史時作】

逝者何由見中人未達情馬無生角望猿有斷腸鳴去伴投遐徼來隨夢險程四年巴養育萬里硤回縈病是他鄕染魂應遠處驚山魈邪亂逼沙虱毒潛嬰母約看寧辧余慵療不精欲尋方次第俄值疾充盈燈火徒相守香花秪浪擎蓮初開月蕣巳落朝榮魄散魂將盡形全玉尙瑩空垂兩行血深送一枝瓊祕祝休巫覡安眠放使令舊衣和篋施殘藥滿甌傾乳媼閒於社醫僧婗【音倪】似酲憫渠身覺賸訝佛力難爭騎竹癡猶子牽車小外甥等閒迷過影遙戲誤啼聲涴紙傷余畫扶牀念試行獨畱呵面鏡誰弄倚墻箏憶昨工言語憐初妙長成撩風妒鸚舌淩露觸蘭英翠鳯輿眞女紅蕖捧化生秖憂嫌五濁終恐向三淸宿惡諸葷味懸知眾物名【生而不食葷血虎豹狨猿等皮毛盡惡斥之巴南所無之物及北而黙識其名者數軰】環從枯樹得經認寶函盛慍怒偏憎數分張雅愛平最憐貪栗妹頻救嬾書兄爲占嬌饒分良多眷戀誠別常回面泣歸定出門迎解怪還家晚長將遠信呈說人偸罪過要我抱縱橫騰蹋遊江舫攀緣看樂棚和蠻歌字抝【乙教反】學妓舞腰輕迢遰離荒服持到近京未容誇伎倆惟恨枉聰明往緒心千結新絲鬢百莖暗牕風報曉秋幌雨聞更敗槿蕭疎館衰楊破壞城此中臨老淚仍自哭孩嬰

哭子十首【翰林學士時作】

維鵜受刺因吾過得馬生災念爾冤獨在中庭倚閒樹亂蟬嘶噪欲黃昏

才能辧別東西位未解分明管帶身自食自眠猶未得九重泉路托何人

爾母溺情連夜哭我身因事有時悲鐘聲欲絕東方動便是尋常上學時

蓮花上品生眞界兜率天中離世途彼此業緣多障礙不知還得見兒無

節量【音良】棃栗愁生疾教示詩書望早成鞭朴校多憐校少又緣遺恨哭三聲

深嗟爾更無兄弟自嘆予應絕子孫寂寞講堂基址在何人車馬入髙門

往年鬢巳同潘嶽垂老年教【平聲】作鄧攸煩惱數中除一事自玆無復子孫憂

長年苦境知何限豈得因兒獨喪明消遣又來緣爾母夜深和淚有經聲

烏生八子今無七猿叫三聲月正孤寂寞空堂天欲曙拂簾雙鷰引新雛

頻頻子落長江水夜夜巢邊舊處棲若是愁腸終不斷一年添得一聲啼

感逝【浙東】

頭白夫妻分【去聲】無子誰令蘭夢感衰翁三聲啼婦臥牀上一寸斷腸埋土中蜩甲暗枯秋葉墜鷰雛新去夜巢空情知此恨人皆有應與暮年心不同

妻滿月日相唁

十月辛勤一月悲今朝相見淚淋漓狂花落盡莫惆悵猶勝因花壓折枝

元氏長慶集卷九

欽定四庫全書卷

元氏長慶集卷十

唐元稹撰

律詩

代曲江老人百韻【年十六時作】

何事花前泣曾逢舊日春先皇初在鎬賤子正遊秦撥亂干戈後經文禮樂辰徽章懸象魏貔虎畫騏驎光武休言戰唐堯念睦姻琳瑯銷柱礎葛藟茂河漘尙齒惇耆艾搜材拔積薪裴王持藻鏡姚宋斡陶鈞內史稱張敞蒼生借冦恂名卿惟講徳命士恥憂貧梓無遺用蒭蕘不忘【去聲】詢懸金收逸驥鼓瑟薦嘉賓羽翼皆隨鳯瑜璉肯稱【去聲】瑉班行容濟濟文質道彬彬百度依皇極千門辟紫宸理刑非苟簡稽古蹈因循書謬偏求伏詩亡遠聽申繼登三虎賈羣擢八龍荀海外恩方洽寰中教不泯儒林一同異冠履盡淸淳天淨三光麗時和四序均卑官休力役賤職少艱辛蠻貊同車軌鄕原盡裏仁帝途髙蕩蕩風俗厚諄諄秋日耕耘足丰年雨露頻戍煙生不見村豎老猶純耒耜勤千畆牲牢奉六禋南郊禮天地東野辟原畇【音旬】校獵求初吉先農卜上寅萬方來合雜五色瑞輪囷池籞呈朱雁壇場得白麟酹金光照耀奠璧防璘玢【音賓】掉蕩雲門發蹁躚鷺羽振集靈撞玉磬和鼓奏金錞建簴崇牙盛銜鐘獸目嗔總幹形屹崪戞敔背嶙峋文物千官會夷音九部陳魚龍華外戲歌舞洛中嬪佳節修酺禮非時宴侍臣棃園明月夜花蕚艷陽晨李杜詩篇敵蘇張筆力勻樂章輕鮑照碑板笑顏竣泰嶽陪封禪汾陰頌鬼神星移逐西顧風暖助東巡浴徳畱湯谷搜田過渭濱沸天雷殷殷【於謹切】匝地轂轔轔沃土心逾熾豪家禮漸湮老農羞荷鍤貪賈學垂紳曲藝爭工巧雕機變組紃【音循說文圓采絳雜記紃以五采】靑鳧【音扶】連不解紅粟朽相因山澤長孳貨梯航競獻珍翠毛開越嶲【音髓】龍眼敞甌閩玉饌薪然蠟椒房燭用銀銅山供橫賜金屋貯宜嚬班女恩移趙思王賦感甄輝光隨顧步生死屬搖唇世族功勲久王姬寵愛親街衢連甲第冠蓋擁朱輪大道垂珠箔當鑪錦茵軒車隘南陌鐘磬滿西鄰出入張公子嬌奢石季倫雞塲潛介羽馬埓並揚塵韜袖誇狐腋弓尙鹿【音寅夾脊肉】紫絳牽白犬錦韉【馬鞍具】覆花駰箭倒南山虎鷹擒東郭防【音逡】翻身迎過雁坐射取回鶉竟蓄朱公產爭藏邴氏緡橋桃矜馬騖倚頓數金銀蔬鬭冬中韭羮憐遠處蒓【音仁】萬錢才下筯五【才細切】未稱醇曲水流觴日倡優醉度旬探丸依郭解投轄伴陳遵共謂長安泰那知遽構屯姦心興桀黠凶醜比頑嚚斗柄侵妖彗天泉化逆鱗貸恩嘆乃祖連禍及吾民防【音軋】貐【音雨獸名出南海外虎文龍爪食人迅走】當前路鯨鯢得要津王師方業業防卒巳防防【說文兩虎爭聲語巾切】畨部同謀夏宗周暫去豳陵園深暮景霜露下秋旻鳯闕悲巢鵩鵷行亂野麏【苦隕切】華林荒茂艸寒竹碎貞筠村落空垣壞城隍舊井堙破船沈古渡戰鬼聚陰燐振臂誰相應攢眉獨不伸毀容懷赤紱混迹戴黃巾木梗隨波蕩桃源斆隠淪弟兄書信斷鷗鷺往來馴忽遇山光澈遙瞻海气眞祕圖推廢主後聖合經綸野杏渾休植幽蘭不復紉但驚心憤憤誰戀水盡室離深洞輕橈蕩小防殷勤題白石悵望出靑蘋夢寐平生在經過處所新阮郎迷里巷遼鶴記城闉【音因】虛過休明代旋爲朽病身勞生常矻矻語舊苦諄諄晚嵗多衰柳先秋媿大椿眼前年少客無復昔時人

開元觀閒居酬吳士矩侍禦三十韻【十八時作】

靜習狂心盡幽居道气添神編啟黃簡祕籙捧朱籖爛熳煙霞駐優遊嵗序淹登壇擁旄節趨殿禮胡髯【殿有宗皇帝眞容】醮起彤庭燭香開白玉匳【音簾盛香器俗作奩】結盟金劍重斬魅寶刀銛禹步星綱動焚符竈鬼詹【方言至也又與瞻同】冥搜呼直使章奏役飛廉仙籍聊憑檢浮名復爲占赤誠祈皓鶴緑發代靑縑虛室常懷素闗屢引枮【音斟】貂蟬徒自寵鷗鷺不相嫌始悟身爲患惟欣祿未恬龜龍戀澨海雞犬傍閭閻松笠新偏翠山峯遠更尖簫聲吟茂竹虹影逗虛檐初日先通牖輕颸每透簾露盤朝滴滴鉤月夜纎纎巳得飡霞味應嗤食蓼甜上琴閒度晝耽酒醉銷炎几案隨宜設詩書逐便拈灌園多抱甕刈藿乍腰鎌野鳥終難縶鷦鷯本易厭【平聲】風髙雲遠逝波駭鯉深潛邸第過【音戈】從隔蓬壺夢寐瞻所希顏頗練誰恨突無黔思拙慙圭璧詞煩雜米鹽諭錐言太小求藥意何謙語黙君休問行藏我詎兼【來詩有問行藏求藥物之句】狂歌終此曲情盡口長箝

病減逢春期白二十二辛大不至十韻【校書郎時作】

病與窮陰退春從血气生寒膚漸舒展陽脈乍虛盈就日臨階坐扶牀履地行問人知面瘦祝鳥願身輕風暖牽詩興時新變賣聲饑饞看藥忌閒悶防書名舊雪依深竹微和動早萌推遷悲往事疎數【入聲】辯交情琴待嵇中散杯思阮步兵世間除卻病何者不營營

黃明府詩【並序】

小年曾於解縣連月飲酒予常爲觥錄士曾於竇少府防中有一人後至頻犯語令連飛十二觥不勝其困逃席而去醒後問人前虞鄕黃丞也此後絕不復知元和四年三月予奉使東川十六日至襃城東數里遙望驛亭前有城池樓榭甚盛逡巡有黃明府見迎瞻其形容髣髴似識問其前銜則固曩時之逃席黃丞也說向前事黃生憫然而寤因饋酒一槽艤舟請予同載予不免其意與之盡歡徧問座隅山川則曰又褒次其右感今懷古作黃明府詩云

少年曾痛飲黃令困飛觥席上當時走馬前今日迎依稀迷姓氏積漸識平生故友身皆遠他鄕眼暫明便邀連榻坐兼共樀【音的】船行酒思臨風亂霜稜掃地平不堪深淺酌貪愴古今情邐迆七盤路坡陁數丈城花疑襃女笑棧想武侯徵一種埋幽石老閒千載名

酬翰林白學士代書一百韻【並序○此後江陵時作】

元氏之下元日會予家居至枉樂天代書詩一百韻鴻洞卓犖令人興起心情且置別書美予前和七章章次用本韻韻同意殊謂爲工巧前古韻耳不足難之今復次排百韻以答懷思之貺云

昔嵗俱充賦同年遇有司八人稱迥拔兩郡濫相知【同年八人樂天拔萃登科予平判入等】逸驥初翻步鞲鷹暫脫羈遠途憂地窄髙視覺天卑並入紅蘭署偏親白玉規近朱憐冉冉伐木願偲偲魚魯非難識鉛黃自懶持心輕馬融帳謀奪子房帷秀發幽巖電淸澄溢岸陂九霄排直上萬里整前期勇贈棲鸞句慚當古井詩【予贈樂天詩云皎彼鸞鳯姿樂天贈予詩云無波古井水】多聞全受益擇善頗相師脫俗殊常調潛工大有爲還醇憑酎酒運智托圍棊情會招車閒行覓戴逵僧餐月燈閣醵宴劫灰池【予與樂天杓直拒非輩多於月燈閣閒遊又嘗與祕省同官醵宴昆明池】勝槪爭先到篇章競出奇輸贏論【平聲】破的防竄肯容絲山岫當街翠墻花拂面枝【昔予賦詩云爲見墻頭拂面花時惟樂天知此】鸎聲愛嬌小鷰翼翫逶迆轡爲逢車緩鞭緣趂伴施密長上樂偸宿靜坊姬僻性慵朝起新晴助晚嬉相歡常滿目別處鮮開眉翰墨題名盡光陰聽話移【樂天毎與於遊從無不書名屋壁又嘗於新昌宅說一枝花話自寅至巳猶未畢詞也】綠袍因醉典烏防逆風遺暗插輕籌箸仍提小屈巵【予有篪箕艸籌筯小盞酒胡之輩當時甞在書囊以供飲備】本才一舉下口巳三遲逃席衝門出歸倡借【去聲】馬騎狂歌繁節亂醉舞半衫垂散漫紛長薄邀遮守隘岐幾遭朝士笑兼任巷童隨苟務形骸達渾將性命摧何曽愛官序不省計家資忽悟成虛擲翻然嘆未宜使回耽樂事堅赴策賢時寢食都忘倦園廬遂絕闚勞神甘慼慼攻短過孜孜葉怯穿楊箭囊藏透頴錐超遙望雲雨擺落占泉坻略削荒涼苑搜求激直詞那能作牛後更擬助洪基【舊說制策皆以惡訐取容爲美予與樂夭指病危言不顧成敗意在決求髙等初就業時今裴相公戒予愼勿以防苑爲美予深佩其言然而怪其多大擬取有可取遂切求潛覽功及累月無所獲先是穆員盧景亮同年應制俱以詞直見黜予求獲其防皆手自寫之置在筐篋樂天損之輩常詛予篋中有不第之祥而又哂予決求髙第之僭也】唱第聽雞集趨朝忘馬疲內人輿禦案朝景麗神旗首被呼名姓多慙冠等衰千官容眷盼五色照離披鵷侶從玆洽鷗情轉自縻分張殊品命中外卻驅馳出入稱金籍東西侍碧墀鬭班云洶湧開扇雉參差切愧尋常質親瞻咫尺姿日輪光照耀龍服瑞葳蕤誓欲通愚謇生憎效喔咿佞存眞妾婦諫死是男兒便殿承偏召權臣懼撓私廟堂𨿽稷契城社有狐貍似錦言應巧如數易欺敢嗟身暫黜所恨政無毗【予元和元年任拾遺八千三日延英對九月十三貶授河南尉】謬辱良由此升騰亦在斯再令陪憲禁依舊履阽危使蜀常緜逺分臺更崄巇匿姦勞發掘破黨惡持疑斧刃迎皆碎盤牙老未萎乍能還帝笏詎忍折【音浙】吾支虎尾元來險圭文卻類疵浮榮齊壤芥閒气詠江蘺闕下殷勤拜樽前嘯傲辭飄沈委蓬梗忠信敵蠻夷戲誚靑雲驛譏題皓髮祠【予途中作靑雲驛詩病其云泥一致作四皓廟詩譏其出處不常】貪過谷隠寺畱讀峴山碑【寺在亭側】艸沒章臺阯隄橫楚澤湄野蓮侵稻隴亞柳壓城陴遇物傷凋換登樓思漫彌金攢嫩橙子瑿泛逺鸕鷀仰竹藤纒屋苫茒荻補籬【南人以大竹爲瓦用荻爲籬也】麫梨通蔕朽火米帶芒炊【麫梨軟爛無味火米粗糲不精】葦筍鍼筒束鯾魚箭羽鬐芋羮眞底可鱸鱠漫勞思北渚銷魂望南風著骨吹度梅衣色漬食稗馬蹄羸【南方衣服經夏謂之度梅顏色盡�馬食菇蔣蓋北地稊稗之屬】院和泥鹼官酤小麯醨訛音煩繳繞輕【去聲】俗醜威儀樹罕貞心柏畦丰衞足葵坳窪饒尰矮遊惰壓庸緇病賽烏稱鬼巫占瓦代龜【南人染病競賽烏鬼楚巫列肆悉賣瓦卜】連陰防張王瘴瘧雪治醫【雨中井作蛙池終冬往往無雪】我正窮於是君寧念及玆一篇從日下雙鯉送天涯坐捧迷前席行吟忘結綦匡牀鋪錯繡几案踴靈芝形影同初合參商諭此離扇因秋棄置鏡異月盈虧壯志誠難奪良辰豈復追牛終夜永潘鬢去年衰【予今年始三十二去嵗已生白髮】溟渤深那測穹蒼意在誰馭方輕騕褭車肯重辛夷臥轍希濡沫低顏受頷頤世情焉足怪自省固堪悲混鼠虛求潔籠禽方訝饑猶勝憶黃犬幸得早圗之

元氏長慶集卷十

欽定四庫全書

元氏長慶集卷十一

唐元稹撰

律詩

紀懷贈李六戶曹崔二十功曹五十韻

昔冠諸生首初因三道徵公卿碧雞防名姓白麻稱日月光遙射煙霄志漸榮班張錦繡諫路賜牋藤便欲呈肝膽何言犯股肱【爲左拾遺遇事輒舉】椎埋衝鬥劍淸澈瑩【音詠】壺冰赤縣才分務【當事者惡公出爲河南尉】靑驄巳迥乘【謂拜禦史】因騎度海鶻擬殺蔽天鵬縛虎聲空壯連鼇力未勝風翻波竟蹙山壓勢逾崩【公按獄東川劾節度使嚴礪礪黨怒俄分司東都又劾治河南尹房式詔召公還】僇辱徒相困蒼黃性不能酣歌離峴頂負气入江陵【爲中人仇士良擊敗面貶江陵士曹】華表當蟾魄髙樓掛玉繩角聲悲掉蕩城影暗稜層軍幕威容盛官曹禮數兢心𨿽出云鶴身尙觸籠鷹竦足良甘分排衙苦未曾通名參將校抵掌見親朋喣沬求涓滴滄波怯斗升荒居鄰鬼魅羸馬步殑【音擎】防【音陵欲死狀】白艸堂檐短黃梅气蒸霑黏經汗席颭閃盡油燈夜怯餐膚蚋朝煩拂面蠅過從愁厭賤專靜畏猜仍旅寓誰堪托官聯自可慿甲科崔並騖柱史李齊升共展排空翼俱遭激逺矰他鄕元易感同病轉相矜投分多然諾忘言少愛憎誓將探胏腑恥更辧淄澠防防形骸逺論交意气增一心吞渤澥戮力防嵩恆語到磨圭角疑消破弩癥【音徵】吹噓期指掌患難許擔簦【笠有柄者】鎩翮鸞棲棘藏鋒箭在弸雪中方覩桂木上莫施罾且泛夤防水兼過被病僧有時鞭欵叚盡日醉儚【音盲】僜【他登切】躡屐看秧稻敲船和采菱義魚江火合喚客谷神應【平聲】嘯傲𨿽開口幽憂復滿膺望云鰭撥剌透匣色騰淩每想潢池冦猶稽赤族懲防龍勞算畫貔虎帶威稜逐鳥忠潛奮懸旌意逺凝弢弓思徹札絆驥悶牽縆運甓調辛苦聞雞屢寢興閒隨人兀兀夣聼鼔鼟鼟【他勝反】班筆行看擲黃陂莫漫澄騏驎髙閣上須及壯時登

答姨兄胡靈之見寄五十韻【並序】

九嵗解賦詩飲酒至斗餘乃醉時方依倚舅族【公舅族滎陽鄭氏也】舅憐不以禮數檢故得與姨兄胡靈之之輩十數人爲晝夜遊日月跳擲於今餘二十年矣其間悲歡合散可勝道哉昨枉是篇感徹肌骨適白翰林又以百韻見贈余因次酬本韻以答貫珠之贈焉於吾兄不敢變例復自城至生凡次五十一字靈之本題兼呈李六侍禦是以篇末有云

憶昔鳯翔城齠年是事榮理家煩伯舅相宅盡【玆引反】吾兄詩律防親授朋遊忝自迎題頭筠管縵教射角弓騂【靈之善筆札習騎射】矮馬駞鬉防【音襜】犛牛獸面纓對談依赳赳【上聲】送客步盈盈米椀諸賢讓蠡柸大戶傾一船席外語三榼拍心精傳盞加分數橫波擲目成華奴歌淅淅媚子舞卿卿【大夫張生好屬詞多妓樂歌者華奴善歌淅淅鹽又有舞者媚子善觥令禁言張生常令綱紀】鬭設狂爲好誰憂飲敗名屠過【音戈】隱朱亥樓夢古秦嬴環坐惟便【平聲】艸投盤暫廢觥春郊才爛熳夕鼓巳砰轟荏苒移灰琯喧闐勌塞兵糟漿聞漸足書劍訝無成抵璧慙虛棄彈珠覺用輕遂籠雲際鶴來狎谷中鶯學問攻方苦篇章興太淸囊疎螢易透錐鈍股多坑【防也】筆陣戈矛合文房棟桷撐豆萁才敏儁羽獵正崢嶸岐下尋時別京師觸處行醉眠街北廟閒繞宅南營【予宅在靖安北街靈之時寓居永樂南街廟中予宅又南鄰弩營】栁愛淩寒軟梅憐上畨【上聲】驚觀松靑黛笠欄藥紫霞英【開元觀古松五株靖安宅牡丹數本皆曩時遊行之地】盡日聽僧講通宵詠月明正耽幽趨樂旋被宦途縈吏晉資材枉畱秦嵗序更【時靈之作吏平陽予酬校祕閣自玆分散】我�【音衝】黳【音伊靑黒色】數寸君髮白千莖蕓閣懷鈆暇姑峯帶雪晴何由身倚玉空睹翰飛瓊【渠營切】世道難於劍讒言巧似笙但憎心可轉不解跽如擎始效神羊觸俄隨旅雁徵孤芳安可駐五鼎防時烹潦倒沈泥滓欹危踐矯衡登樓王粲望落防孟嘉情【龍山落防臺去府城二十里】巫峽連天水章臺塞路荊【章華臺去府十里】摧漁火熖風引【去聲】竹枝聲分【去聲】作屯之蹇那知困亦亨官曹三語掾國器萬尋楨【此後多述李君定交之由用報靈之兼呈之意】逸傑雄姿迥皇王雅論評蕙依潛可習云合定誰令原燎逢冰井鴻流値木防智囊推有在勇爵敢徒爭迅防看鵬舉髙音侍鶴鳴所期人拭目焉肯自佯盲鈆鈍丁寧淬蕪荒展轉耕窮通須豹變攖搏笑狼獰【音能】媿捧芝蘭贈還披胏腑呈此生如未死未擬變平生【一本云今日負平生】

酬許五康佐【次用本韻】

奮迅君何晚羈離我詎儔鶴籠閒警露鷹縛悶牽韝蓬閣深沈省荊門逺慢州課書同吏職旅宦各鄕愁白日傷心過滄江滿眼流嘶風悲代馬喘月伴吳牛枯涸方窮轍生涯不系舟猿啼三峽蟬報兩京秋珠玉慙新贈芝蘭忝舊遊他年問狂客須向老農求

送崔侍禦之嶺南二十韻【並序】

古朋友別皆贈以言況南方物飲食與北土異其甚者夷民喜聚蠱祕方云以含金變黑爲驗攻之重雄黃海物多肥腥啖之好嘔泄驗方云備之在咸食嶺外饒野菌【音窘】視之虫蠧者無毒羅浮生異果察其鳥啄者可餐大抵珠璣瑇瑁之所聚貴潔亷湮郁暑濕之所蒸避溢欲其餘道途所愼離愴之懷盡之二百言矣敍不復云

漢法戎施幕秦官郡置監蕭何歸舊印鮑永授新銜幣聘𨿽盈篋泥章未破緘蛛懸絲繚繞鵲報語詀諵再礪神羊角重開憲簡函【崔君前任巳爲禦史】鞶纓驄赳赳【上聲】緌佩繡縿縿【音衫】逸翮憐鴻翥離心覺刃劖聯遊虧片玉洞照失明鑑【平聲】遙想車登嶺那無淚滿衫茅蒸連蠎气衣漬度梅黬【乙減切痕也聚气也】象鬭緣谿竹猿鳴帶杉颶風狂浩浩韶石峻嶃嶃防浦宜深泊祈瀧在至諴瘴江乘早度毒艸莫親芟試蠱看銀黑排腥貴食鹹菌須虫巳蠧菓重鳥先【丘銜切鳥啄也】冰瑩【上聲】懷貪水霜淸顧痛巖珠璣當盡擲薏苡詎能讒荊俗欺王粲吾生問季咸逺書多不達勤爲枉防防【思亷切】

酬叚丞與諸棊流防防獘居見贈二十四韻【次用本韻】

鳴局寧虛日閒窻任廢時琴書甘盡棄園井詎能窺運石疑塡海爭籌憶坐帷赤心方苦鬭紅燭巳先施蛇勢縈山合鴻聯度嶺遲堂堂排直陣衮衮逼羸師懸刼偏深猛回徵特險巇旁攻百道進死戰萬般爲異日黃隊今宵黑白棊斫營看迥防對壘重相持善敗𨿽稱怯驕盈最易欺狼牙當必碎虎口禍難移乘勝同三防扶顚望一詞希因送目便敢待指蹤奇退引防邊策雄吟斬將詩眠牀都浪置通夕共忘疲曉雉風傳角寒藂雪壓枝繁星収玉版殘月耀冰池僧請聞鐘粥賔催下藥巵獸炎余炭在蠟淚短光衰【所知切】俛仰嗟陳迹殷勤卜後期公私牽去住車馬各支離分作終身癖兼從是事隳此中無限興惟怕俗人知

酬竇校書二十韻【次本韻】

鷗鷺原相得柸觴毎共傳芳遊春爛熳晴望月團圓調笑風流劇論文屬對全賞花珠並綴看雪璧常連竹寺荒惟好松齋小更憐潛投孟公轄狂乞莫愁錢塵土拋書卷槍籌弄酒權令誇齊箭道力鬭抹弓但喜添樽滿誰憂泛桂然漸輕身外役渾證飲中禪及我辭云陛逢君仕圃田音徽千里斷魂夣兩情偏足聼猿啼深藏馬腹鞭官醪半淸濁夷饌雜鮏羴顧影無依倚甘心守靜專那知暮江上俱防落英前欵曲生平在悲涼嵗序遷鶴方同北渚鴻又過南天麗句慙虛擲沈機嬾彊牽粗酬珍重意工拙定相懸

泛江翫月十二韻【並序】

予以元和五年自監察禦史貶授江陵士曹掾六月十四日張季友李景儉二侍禦王文仲同錄王眾仲判官兩昆季爲予載酒炙選聲音自府城之南淮攀月泛舟窮竟一夕予賦詩以紀之

楚塞分形勢羊公壓大邦朋儕多士子參量盡惇厖嶽璧閒相對荀龍自有雙共將船系泊況是月臨江逺樹懸金鏡深潭倒玉幢【宅江切】委波添淨練洞照滅凝釭闐咽沙頭市玲瓏竹岸牕巴童唱巫峽海客話神瀧巳困連飛盞猶催未倒缸飲荒情爛熳風棹樂崢摐勝事他年盡雄心此夜降知君皆逸韻須爲應莛撞

痁臥聞幕中諸公徵樂防飲因有戲呈三十韻

濩落因寒甚沈陰與病偕藥囊堆小案書卷【上聲】塞空齋脹腹看成皷羸形漸比柴道情憂易適溫瘴气難排治尰【時甬切脛腫也】扶輕杖開門立靜街耳鳴疑暮角眼暗助昬霾【謨皆切】野竹連荒艸平陂接斷崖坐隅甘對鵩當路恐遭豺蛇蠱迷弓影雕翎落箭靫【音釵】晚籬喧鬭雀殘菊半枯荄【音皆】悵望悲回雁依遲傍古槐一生長苦節三省詎行怪【平聲】奔北翻成勇司南卻是咼【苦乖切】穹蒼眞漠漠風漫喈喈彼美猶谿女其誰占館娃【音哇】誠知通有日太極浩無涯布卦求無妄祈天願孔皆藏【去聲】衰謀計拙地僻往還乖況羨蓮花侶方欣綺席諧鈿車迎妓樂銀翰屈朋儕白紵顰歌黛同蹄墜舞釵【白紵同蹄皆樂人姓名】纎身霞出海艷臉月臨淮籌筯隨宜放投盤止罰啀【宣皆切大鬭聲又笑貎】紅娘畱醉打觥使及醒差【舞引紅娘拋打曲名酒中觥使席上右職】顧我潛孤憤何人想獨懷夜燈然槲葉凍雪墮塼堦壞壁虛缸倚深鑪小火埋防驕銜筆硯被冷束筋骸畢竟圖斟酌先須遣癘痎【音皆瘴瘧之徒】槍旗如在手【籌筋色目】那復敢崴【烏乖切】防【音懷不平也】

酬友封話舊敍懷十二韻【依次重用爲韻】

風波千里別書信二年稀乍見悲兼喜猶驚是與非身名判【平聲】作夢杯盞莫相違艸館同牀防沙頭待月歸春深鄕路逺老去宦情微魏闕何由到荊州且共依人欺翻省事官冷易藏威但擬馴鷗鳥無因用弩機開張圖卷軸顚倒醉衫衣蒓菜銀絲嫩鱸魚雪片肥憐君詩似湧蹋馬筆如飛防遣諸伶唱篇篇入禁闈

送王協律遊杭越十韻

去去莫棲棲余杭接防稽松門天竺寺花洞若耶溪浣渚逢新艷蘭亭識舊題山經秦帝葬壘辧越王棲江樹春常早城樓月易低鏡澄湖面嵽云疊海潮齊章甫官人戴蒓絲奼【音妬】女提長幹迎客閙小市隔煙迷紙亂紅藍壓甌凝碧玉泥荊南無抵物來日爲儂攜

送東川馬逢侍禦使回十韻

風水荊門闊文章蜀地豪眼靑賔禮重眉白眾情髙思勇曾吞筆投虛慣用刀詞鋒倚天劍學海駕雲濤南郡傳紗帳東方讓錦袍旋吟新樂府便續古離騷雪岸猶封艸春江欲滿槽餞筵君置醴隨俗我餔糟莫嘆巴三峽休驚鬢二毛流年等頭過人世各勞勞

元氏長慶集卷十一

欽定四庫全書

元氏長慶集卷十二

唐元稹撰

律詩

酬盧祕書【並序】

予自唐歸京之歲【自唐州從事還京】祕書郎盧拱作喜遇白贊善學士詩二十韻兼以見貽白時酬和先出予艸蹙未暇皇頻有致師之挑故篇末不無憤辭其次用本韻習然也

偶有衝天气都無處世才未容榮路穩先蹋禍機開分【去聲】久沈荊掾慙經廝栢臺理推愁易惑鄕思病難裁夜伴吳牛喘春驚朔雁回北人腸斷送西日眼穿隤惟望魂歸去那知詔下來涸魚千丈水僵鷰一聲雷幽匣提靑鏡衰顏拂故埃夢云期紫閣厭別黃梅親戚迎時到班行見處陪文工猶畏忌朝士絕嫌猜新識蓬山傑深交翰苑材連投珠作貫獨和玉成堆劇敵徒相軋羸師亦自媒磨礱刮骨刃翻擲委心灰恐被神明哭憂爲造化災私調破葉箭定飲搴旗杯金寶潛砂礫芝蘭似艸萊慿君毫髮鑑莫遣翳莓苔

見人詠韓舍人新律詩因有戲贈

喜聞韓古調兼愛近詩篇玉磬聲聲徹金鈴个个圓髙疎明月下細膩早春前花態繁於綺閨情軟似綿輕新便妓唱凝妙入僧禪欲得人人伏能教面面全延之苦拘檢摩詰好因緣七字排居敬千詞敵樂天【侍禦八兄能爲七言絕句贊善白君好作百韻律詩】殷勤閒太祝【張君籍】好去老通川【自謂】莫漫裁章句須饒紫禁仙

奉和權相公行次臨闕驛逢鄭僕射相公歸朝俄頃分途因以奉贈詩十四韻

帝下赤霄符搜求造化鑪中臺歸內座太一直南都黃霸乘軺入王尊叱馭趨萬人東道送六纛北風驅棧閣才傾蓋關門巳合繻貫魚行邐迆交馬語踟躕去速熊羆兆來馳虎豹夫昔憐三易地今訝兩分途別路環山雪離章運寸珠鋒鋩斷犀兕波浪沒蓬壺區宇聲𨿽動淮河孽未誅將軍遙防畫師氏宻訏謨漢上壇仍築襃西陣再圖公方先二虜何暇進愚儒

酬樂天東南行詩一百韻【並序】

元和十年三月二十五日予司馬通州二十九日與樂天於鄠東蒲池村別各賦一絕到通州後予又寄一篇尋而樂天貺予八首予時瘧病將死一見外不復記憶十三年予以赦當遷簡省書籍得是八篇吟嘆方極適崔果州使至爲予致樂天去年十二月二日書書中寄予百韻至兩韻凡二十四章屬李景信校書自忠州訪予連牀遞飲之間悲吒使酒不三兩日盡和去年巳來三十二章皆畢李生視艸而去四月十三日予手冩爲上下卷【去聲】仍依次重用本韻亦不知何時得見樂天因人或寄去通之人莫可與言詩者惟妻淑在旁知狀【其本卷尋時於峽州面付樂天別本都在唱和卷中此卷惟五言大律詩二首而巳】

我病方吟越君行巳過湖【元和十年閏六月至通州染瘴危重八月聞樂天司馬江州】去應【平聲】緣直道哭不爲窮途亞竹寒驚牖空堂夜向隅暗魂思背燭危夢怯乘桴【此後毎聯之內半述巴蜀土風半述江鄕物產】坐痛筋骸憯旁嗟物殊蒸虫沸渭浪湧怪睢盱索綆飄蚊蚋蓬麻甃舳艫短檐苫稻艸微俸封【去聲】漁租泥浦喧撈蛤荒郊險鬭防【椿俱切】鯨吞近溟漲猿閙接黔巫芒屩泅【音囚泳也】牛婦了頭蕩槳夫酢醅荷褁賣醨酒水淋沽【巴民造酒如淋醋法】舞態翻鸜鵒歌詞咽鷓鴣夷音啼似笑蠻語謎【去聲】相呼江郭船添店山城木竪郛吠聲沙市犬爭食墓林烏獷俗誠堪憚妖神甚可虞欲令仁漸及巳被瘧潛圖膳減思調鼎行稀恐蠧樞雜蒓多剖鱔和黍半蒸菇緑糭新菱實金丸小木奴【巴橘酸澁大如彈丸】芋眞蹔淡防【音畱食竹根鼠】炙【之夜切】漫塗蘇炰鼈那勝羜【音寧】烹鯄【音求】只似鱸【通州俗以鯄魚爲膾】楚風輕似蜀巴地濕如吳气濁星難見州斜日易晡通宵但雲霧未酉卽桑楡【此後並言巴中風俗】瘴窟蛇休蟄炎溪暑不䢐倀魂陰叫嘯鵩貎晝踟躕鄕裏家藏蠱官曹世乏儒斂緡偸印信傳箭作符繻椎髻拋巾幗鑹【音竄】刀代轆轤當心鞙【胡犬切】銅皷背弝【必罵切】射桑弧【巴民盡射木弓仍於弓左安箭】豈復民甿料須將鳥獸驅是非渾並漆詞訟敢研朱陋室鴞窺伺衰形蟒覬覦鬢毛霜防合襟淚血痕濡倍憶京華伴偏忘我爾軀【此後並言與樂天同科共遊處等事】謫居今共逺榮路昔同趨科試銓衡局衙參典校廚【書判同年校正同省】月中分桂樹天上識昌蒲應召逢鴻澤陪遊値賜酺心惟撞衛磬耳不亂齊竽【此後並言同應制時事】海岱詞鋒截皇王筆陣敺疾奔淩騕防髙唱軌吳歈防檢張儀舌提攜傅說圖擺囊看利穎開頷出明珠並取千人特皆非十上徒白麻云色膩墨詔電光粗眾口貪歸美何顏敢妬姝秦臺納紅旭酆匣洗黃壚諫獵寧規避彈豪詎囁嚅胏肝憎巧曲蹊徑絕縈迂誓遣朝綱振忠饒翰苑輸【元和四年爲監察禦史樂天爲翰林學士】驥調方汗血蠅防忽成盧遂謫棲遑掾還飛送別盂痛嗟親愛隔顚望友朋扶貍病翻隨鼠驄羸返作駒物情良狥俗時論太誣吾瓶罄罍偏恥松摧栢自枯虎𨿽遭防穽龍不怕泥塗【此已上並述五年貶掾江陵樂天亦遭罹謗鑠】重喜登賢苑方欣佐伍符【九年樂天除太子贊善予從事唐州也】判身入矛防輕敵比錙銖馹騎來千里天書下九衢因教罷飛檄便許到皇都【十年春自唐州詔予召入京】舟敗浮漢驂疲杖過邘郵亭一蕭索烽堠各﨑嶇餽餉人推輅誰何吏執殳拔家逃力役連鏁責【音債】逋誅防戍兄兼弟収田婦與姑縑緗工女竭靑紫使臣紆望國參雲樹歸家滿地蕪破窻塵【音孛塵起也】幽院鳥嗚嗚【此巳下並言靖安裏無人居觸目荒涼】祖竹藂新筍孫枝壓舊梧晚花狂蛺蝶殘蔕防茱萸始悟摧林秀因銜避繳蘆文房長遣閉經肆未曾鋪鵷鷺方求佀鴟鳶巳嚇雛徵還何鄭重斥去亦須臾迢遞投遐徼蒼黃出奧區通川誠有咎湓口定無辜【三月稹之通州八月樂天之江州】利器從頭匣剛腸到底刳薰蕕任盛貯稊稗莫超逾公幹經時臥鐘儀幾歲拘光陰流似水蒸瘴熱於鑪薄命知然也深交有矣夫救焚期骨肉投分刻肌膚【本題云寄灃州李十舍人果州崔二十二員外開州韋大員外通州元九侍禦庾三十三補闕杜十四拾遺李二十助教竇七校書兼投弔席八舎人】二妙馳軒陛三英詠袴襦【庾三十三杜二十四並居北省李十一崔二十二韋大各典方州】李多嘲蝘蜓竇數【入聲】集蜘蛛【李二十雅善歌詩固多詠物之作竇七頻攺官銜屢有蜘蛛之喜】數子皆奇貨惟予獨朽株邯鄲笑匍匐燕蒯受揶揄嬾學三閭憤甘齊百里愚耽眠稀醒素憑醉少嗟吁學問徒爲爾書題盡巳於別猶多夢寐情尙感凋枯近喜司戎健尋傷掌誥䢐【今日得樂天書六年聞席八歿】士元名位屈伯道子孫無舊好飛瓊翰新詩灌玉壺防催閒處泣終作苦中娛亷藺聲相讓燕秦勢豈俱此篇應絕倒休漫捋髭須【樂天戲題篇末云此篇擬打足下寄容州詩故有戲譽】

和樂天送客遊嶺南二十韻【次用本韻】

我自離鄕久君那度嶺頻一杯魂慘澹萬里路艱辛江館連沙市瀧船泊水濵騎田回北顧銅柱指南鄰大壑浮三島周天過五均波心踴樓閣規外布星辰【交廣間南極浸髙北極淩低圓規度外星辰至眾大如五曜者數十皆不在星經】狒狒【父沸切說文作�】穿筒格猩猩置屐馴【郭璞云��交廣山谷間有之南人俗法嘗用竹筒穿臂以受之狒狒執臂輒笑笑則唇蔽兩目人因自筒中出手以釘釘之於樹猩猩嗜酒好屐南人嘗以美酒置於其所且排十數屐猩猩見之驟相謂曰吾旣就擒矣然而漸飲至醉醉則穿破屐而行旣不能去相與泣而見獲故吳都賦曰猩猩啼而就擒��笑而被格蓋爲此】貢兼蛟女絹俗重語兒巾【南方去京華絕逺冠冕不到惟海路稍通吳中商肆多牓云此有語兒巾子】舶主腰藏寶【南方呼波斯爲舶主胡人異寶多自懷藏以避彊丐】黃家砦【音柴之去聲南夷之區落】起塵歌鐘排象背炊防上魚身【夷民大陳設則巨象背上作樂大魚出浮身若洲島海人泊舟於旁因而炊防其上魚不之覺】電白雷山接旗紅賊艦新島夷徐市種廟覡趙佗神鳶跕方知瘴蛇蘇不待春曙潮云斬斬夜海火燐燐【海水夜擊之則盡如火蓋陰火潛然之謂也】冠冕中華客梯航異域臣果然【猿屬】皮勝錦吉了【鳥名】舌如人風黖【音戱】秋茅葉煙埋曉月輪定應髮變焉用翠毛珍句漏沙須買貪泉貨莫親能傳稚川術何患隱之貧

獻滎陽公詩五十韻【並序】

啟今月十七日公會儒於便廡稹亦謬容末席公出棠樹之首章且識其目曰客有前進士韋張在宋來防學由我而下聯爲五言以美之諸生怗怗竦竦各盡詞以獻公公則舉其摧敵推案析理次至數聯應若前定諸儒有不安者隨爲刮削變嫫爲妍不廢暮而珠貫成就瑕不可掩者稹六聯耳退而自咎且盛公之所爲因而次用所聯翩賢等五十一字合爲一詩止詠公之詞業力翰洎生徒學校之事而巳也其於勲位崇懿在國籍族地淸甲編世家政事徳美播謳謠儉仁慈愛被親戚非小儒造次之所盡大凡受狹者不可以語大持杯棬而承澍自滿而止又安能測其霶霈之所至哉惶恐無任俯伏待罪謹以啟陳不宣謹啟

鄭驛騎翩翩丘門子弟賢文翁開學日正禮騁途年【張秀才正謩滎陽公首薦登第也】駿骨黃金買英髦絳帳延趨風皆蹀足侍坐各差肩解榻招徐穉登樓引仲宣鳯攢題字扇魚落講經筵盛气河包濟貞姿嶽柱天臯防當五百鄒魯重三千科斗翻騰取關睢教授先【滎陽公寮吏生徒受詩有百數】篆垂朝露滴詩綴夜珠聯逸禮多心匠焚書舊口傳陳遵修尺牘阮瑀讓飛牋中的顏初啟抽毫踵未旋森羅萬木合屬對百花全詞海跳波湧文星拂坐懸戴馮遙避席祖逖後施鞭西蜀淩雲賦東陽詠月篇勁芟鼇足斷精貫虱心穿浩汗神彌王颻颺興欲仙冰壺通皓雪綺樹晴煙驅駕雷霆走鋪陳錦繡鮮淸機登穾【於弔反】奧流韻溢山川墨客膺潛服談賔膝誤前張鱗定摧敗折角反矜憐句句推瓊玉聲聲播管纎新撩造化澒洞斡陶甄衛磬琤鍧極齊竽僭濫偏空虛慙炙輠防竄許懷鈆憊色秋來艸哀吟後蟬自傷魂慘沮何暇思幽【稹病瘧二年求醫在此滎陽公不忍歸之瘴鄕】喜到樽罍側愁親几案邊菁華知竭矣胏腑尙求旃抵滯渾成醉徘徊轉慕膻老嘆【他丹切】才漸少閒苦病相煎瓦礫難追琢芻蕘分棄捐漫勞成懇懇那得美姢姢拙劣仍非速迂愚且異專移時停筆硯揮景乏戈鋋儀舌忻猶在舒帷誓不褰防將連獻楚深恥謬遊燕蒲有臨書葉韋充讀易編沙須披見寶經擬帶耕田入霧長期閏持朱本望研輪轅呈曲直鑿枘取方圓呼吸寧徒爾霑濡豈浪然過簫資響亮隨水漲淪漣惜日看圭短偸光恨壁堅勤勤雕朽木細細導蒙泉傳癖今應甚頭風昨巳痊丹靑公舊物一爲變蚩妍

元氏長慶集卷十二

欽定四庫全書

元氏長慶集卷十三

唐元稹撰

律詩

酬樂天江樓夜吟稹詩因成三十韻【次用本韻】

忽見君新句君吟我舊篇見當巴徼外吟在楚江前思鄙寧通律聲淸遂扣三都時覺重一顧世稱妍排韻曽遙答分題防共聯昔慿銀翰冩今賴玉音宣布鼓隨椎響坯泥仰匠圓鈴因風斷續珠與調牽綿阮籍驚長嘯商陵怨別猿羞啼月峽鶴讓警秋天志士潛興感髙僧暫廢禪興飄滄海動气合碧雲連防綴工微者吹噓勢特然休文徒倚檻彥伯浪回船妓樂當筵唱兒童滿巷傳攺張思婦錦騰躍賈人牋魏拙虛教出曹風敢望痊定遭才子笑恐賺學生癲裁什情何厚飛書信不專隼猜鴻蓄縮虎橫犬迍邅水墨看𨿽久瓊瑤喜尙全才從魚裏得便向市頭懸夜置堂東序朝鋪座右邊手尋韋欲絕淚滴紙渾穿甘蔗銷殘醉醍醐醒早眠深藏那遽滅同詠苦無緣雅羨詩能聖終嗟藥未仙五千誠逺道四十巳中年【時公年四十一】暗魄多相夢衰容毎自憐卒章還慟哭蚊蚋溢山川

酬樂天待漏入閤見贈【時樂天爲中書舎人予在翰林學士】

未勘銀臺契先排浴殿關沃心因特召丞防絕常班【丞防學士在諸學士上】颭閃才人袖【思政對學士往往宮官傳詔】嘔鵶軟舉鐶宮花低作帳雲從【去聲】積成山密視樞機艸偸瞻咫尺顏恩垂天語近對久漏聲閒丹陛曾同立金鑾恨獨攀筆無鴻業潤袍媿紫文殷【烏間切】河水通天上瀛洲接世間謫仙名籍在何不重來還

酬樂天早春閒遊西湖頗多野趣恨不得與微之同賞因思在越官重事殷鏡湖之遊或恐未暇因成十八韻見寄樂天前篇到時適防予亦宴鏡湖南亭因述目前所睹以成酬答末章亦示暇誠則勢使之然亦欲粗爲恬養之贈耳【浙東時作】

雁思【去聲】欲回賔風聲乍變新各紅粉妓俱伴紫垣人水面波疑縠山腰虹【音降】似巾柳條黃大帶茭葑【茭葑艸根】緑文茵雪盡才通屐汀寒未有蘋向陽偏曬羽依岸小遊鱗浦嶼﨑嶇到林園次第巡墨池憐嗜學丹井羨登眞【逸少墨池稚川丹井皆越中異迹】雅嘆遊方盛聊非意所親白頭辭北闕滄海是東鄰問俗煩江界搜畋想渭津故交音訊少歸夢往來頻獨喜同門舊皆爲列郡臣三刀連地軸一葦礙車輪尙阻靑天霧空瞻白玉塵龍因雕字識犬爲送書馴勝事無窮境流年有限身嬾將閒气力爭鬭野塘春

江邊四十韻【官爲修宅卒然有作因招李六侍禦○此後並江陵時作】

官借江邊宅天生地勢坳欹危饒壞構迢遰接長郊怪鵩頻棲息跳蛙頗混殽總無籬繳繞尢怕虎咆哮停潦魚招獺空倉鼠敵貓土虛煩穴蟻柱朽畏藏蛟蛇虺吞檐雀豺狼逐野麃犬驚狂浩浩雞亂響嘐嘐濩落貧甘守荒涼穢盡包斷簾飛熠燿當戶网蠨蛸曲突翻成沼行廊卻代庖橋橫老顚枿馬病裛芻茭一一牀頭防連連砌下泡辱泥疑在絳避想經崤相顧憂爲鼈誰能復系匏誓心來利往卜食過安爻何計逃昬墊移文報舊交棟梁存伐木苫蓋愧分茅金琯排黃荻瑯玕褭翠梢花塼水面鬭鴛瓦玉聲敲方礎荊山采修椽【重切】郢匠鉋【音袍】隱椎雷震蟄破竹箭鳴骹【音敲脛也】正寢初停午頻眠欲轉胞囷圓收薄祿廚敝備嘉肴各各人寧宇雙雙燕賀巢髙門受車轍華廏稱蒲梢尺寸皆隨用毫釐敢浪拋篾余籠白鶴枝賸【音孕】架靑防制榻容筐篚施關拒斗筲欄幹防汲井宻室待持膠庭艸傭工薙園蔬稚子掊本圖閒種稙那要擇肥磽緑柚勤勤數紅橊个个抄池淸漉螃蠏爪蠧拾蝥曬篆看沙鳥磨刀綻海鮫羅灰修藥竈築垜閱弓弰散誕都由習童防剩懶教【平聲】最便陶靜飲還作解愁嘲近浦聞歸楫遙城罷曉鐃王孫如有問須爲並揮鞘

春六十韻

節應寒灰下春生返照中未能消積雪巳漸少回風迎气邦經重齋誠帝念隆龍驤紫宸北天壓翠壇東仙仗搖佳彩榮光答聖衷便從威仰座隨入大羅宮先到璇淵底偸穿瑇瑁櫳館娃朝鏡晚太液曉冰融撩摘【音剔】芳情徧搜求好處終九霄渾可可萬姓尙忡忡晝漏頻加箭宵暉欲半弓驅令三殿出乞與百蠻同直自方壺島斜臨絕漠戎南巡曖珠樹西轉麗崆峒度嶺梅甘坼潛泉脈暗洪悠悠鋪塞艸冉冉著江楓蠶役投筐妾耘催荷篠翁旣蒸難發地仍送嬾歸鴻約略環區宇殷勤綺鎬酆華山靑黛撲渭水碧沙蒙防露淸餘靄晴煙塞迥空燕巢才防綴鶯舌最惺愡膩粉梨園白胭脂桃徑紅郁金垂嫩柳罯【烏感切】畫委髙籠地甲門闌大天開禁掖崇層臺張舞鳯閣道架飛虹麯糵調神化鵷鸞竭至忠歌聲齊錫宴車服奬庸功俊造興時用閭閻賀歲丰倡樓歌細細農野麥芃芃貴主驕矜盛豪家恃賴雄偏霑打毬彩頻得鑄錢銅專殺擒楊若殊恩赦鄧通女孫新在內嬰稚近封公遊衍關心樂詩書對面聾盤筵饒異味音樂斥庸工酒愛油衣淺杯誇瑪瑙烘挑鬟玉釵髻刺繡寶裝攏啟齒呈編貝彈絲動削蔥醉圓雙媚靨波溢兩明瞳但賞歡無極那知恨亦充洞房閒窈窕庭院獨蔥蘢謝砌縈殘絮班牕网曙虫望夫身化石爲伯首如蓬顧我沈憂士騎他老病驄靜街乘曠蕩初日接曈曨飲敗胏常渇魂驚耳更聰虛逢好陽艷其那苦昏懜僶俛還移步持疑又省躬慵將疲顇質漫走倦羸僮季月行當暮良辰坐嘆窮晉悲焚介子魯願浴沂童燧攺鮮妍火陰繁晻澹桐瑞云低【遏合切】香潤蒙蒙藥漑分窠數籬裁備防衝種莎憐見葉防筍冀成筒有夢多爲蝶因搜定作熊漂沈隨壊芥榮茂委蒼穹震動風千變晴和鶴一衝丁寧搴芳侶須識未開叢

月三十韻

蓂葉標新朔霜豪引細輝白眉驚半隱虹勢訝全微涼魄潭空洞虛弓雁畏威上何汲汲佳色轉依依綺幕殘燈斂妝樓破鏡飛玲瓏穿竹樹岑寂思【上聲】幈幃坐愛規將合行看望巳防絳河冰鑑朗黃道玉輪巍迥照偏瓊砌餘光借粉闈泛池相皎潔壓桂共芳菲的的當歌扇姢姢透舞衣殷勤入懷什懇欵墮云圻素液傳烘盞鳴琴薦碧徽椒房深肅肅蘭路靄霏霏翡翠通簾影琉璃殿扉西園筵瑇瑁東壁射蛜蝛【音伊威鼠婦別名】老將占天陣幽人釣石磯荷鋤元亮息回棹子猷歸迢遞同千里孤髙淨九圍從星作風配日麗旌旗麟鬭寧徒設蠅聲豈浪譏司存委卿士新拜出郊畿今古𨿽云極虧盈不易違珠胎方夜滿淸露忍朝晞漸減嫦娥面徐収楚練機卞疑雕璧碎潘感竟牀稀捐篋辭班女潛波蔽宓妃氛埃誰定滅蟾兔杳難希須遣圓明盡良嗟造化非如能付刀尺別爲創璿璣

飲致用神麯酒三十韻

七月調神麯三春釀緑醽【音靈】雕鐫荊玉盞烘透內丘瓶試滴盤心露疑添案上螢滿尊凝止水祝地落繁星翻陋瓊漿濁惟聞石髓馨冰壺通角簟金鏡徹云屏雪暎煙光薄霜涵霽色泠蚌珠懸皎皛桂魄倒瀴溟晝灑蟬將飲宵暉鶴誤聆琉璃驚太白鐘乳訝微靑詎敢辭濡首並憐可鑑形行當遣俗累便得造禪扃【防熒切】何憚說千日甘從過百齡但令長泛蟻無復恨漂萍膽壯還增气機忘反自冥甕眠思畢卓糟籍憶劉伶髣髴中聖日希夷夾大庭眼前須底物座右任他銘刮骨都無痛如泥未擬停殘觴猶漠漠華燭巳熒熒眞性臨時見狂歌半睡聽喧闐爭意气調笑學娉婷酩酊焉知極羈離忽暫寧雞聲催欲曙蟾影照初醒咽絕防啼竹蕭撩雁去汀遙城傳漏箭鄕寺響風鈴楚澤一爲梗堯階屢變蓂醉荒非獨此愁夢防曽經毎恥窮途哭今那客淚零感君澄醴酒不遣渭和涇

感石橊二十韻

何年安石國萬里貢橊花迢遞河源道因依漢使槎酸辛犯蔥嶺憔悴渉龍沙初到摽珍木多來比亂麻深拋故園裏少種貴人家惟我荊州見憐君胡地賒從教當路長【上聲】兼恣入檐斜緑葉裁煙翠紅英動日華新簾裙透影疎牖燭籠紗委作金鑪熖飄成玉砌瑕乍驚珠綴密終誤繡幃奢琥珀烘梳碎燕支嬾頰塗風翻一樹火電轉五云車絳帳迎宵日芙蕖綻早牙淺深俱隱映前後各分葩防露低蓮臉朝光借綺霞暗虹徒繳繞濯錦莫周遮俗態能嫌舊芳姿尙可嘉非專愛顏色同恨阻幽遐滿眼思鄕淚相嗟亦自嗟

度門寺

北祖三禪地【神秀禪師造】西山萬樹松門臨溪一帶橋映竹千重剪鑿基階正包藏景气濃諸巖分院宇雙嶺抱垣墉舎利開層塔香鑪占小峯道場居士置經藏大師封太子知栽植神王守要衝由旬排講座丈六冩眞容佛語迦陵說僧行猛虎從修羅擡日拒樓至防霜鋒畫井垂枯朽穿池救噞【疑檢切噞喁魚出水貎】喁蕉非難敗壞槿諭暫丰茸寶界畱遺事金棺滅去蹤鉢傳烘瑪瑙石長翠芙蓉影帳紗全落繩牀土半壅【金棺巳下並寺中所有】荒林迷醉象危壁亞盤龍行色憐初月歸程待曉鐘心源𨿽了了塵世苦憧憧防蔭髙聲防齋糧並力舂他生來此還願總相逢

大云寺二十韻

地勝宜臺殿山晴離垢氛現身千佛國護世四王軍碧耀髙樓瓦頳【醜成切】飛半壁文鶴林縈古道雁塔沒歸云幡影中天颺鐘聲下界聞攀蘿極峯頂遊目到江濆馴鴿閒依綴調猿靜守羣虎行風防獵龍睡气氛氳獲稻禪衣捲燒畬刧火焚新英蜂采掇荒艸象耕耘鉢付靈童洗香教善女薰果枝低罯罯【烏感切】花澤雰雰示化維摩疾降魔力士勲聽經神變見說偈鳥紛紜上境光猶在深谿暗不分竹籠煙欲暝松帶日余曛眞諦成知別迷心尙有云多生沈五蘊防習樂三墳諭鹿車𨿽設如蠶緒正棼且將平等義還奉聖明君

和友封題開善寺十韻【依次重用本韻】

梁王開佛廟云構歲時遙珠綴飛閒鴿紅泥落碎椒燈籠靑熖短香印白灰銷古匣収遺施行廊畫本朝藏經霑爛魔女捧花嬌亞樹牽藤閣橫查壓石橋竹荒新筍細池淺小魚跳匠正琉璃瓦僧鋤芍藥苗旋蒸茶嫩葉偏把栁長條便欲忘歸路方知隱易招

元氏長慶集卷十三

欽定四庫全書

元氏長慶集卷十四

唐元稹撰

律詩

牡丹二首【此後並是校書郎巳前作】

簇蘂風頻壞裁紅更新眼看吹落地便別一年春繁緑陰全合衰紅展漸難風光一擡舉猶得暫時看

象人

被色空成像觀空色異眞自悲人是假那復假爲人與楊十二巨源盧十九經濟同遊大安亭各賦二物合爲五韻探得松石

片石與孤松曽經物外逢月臨棲鶴影云抱老人峯蜀客君當問秦官我舊封積膏當琥珀新刼長芙蓉待補蒼蒼去樛柯早變龍

賦得春雪映早梅

飛舞先春雪因依上畨【上聲】梅一枝方漸秀六出巳同開積素光逾宻眞花節暗催摶風飄不散見睍【音峴明貎】忽偏摧郢曲琴空奏羌音笛自哀今朝兩成詠翻挾昔人才

賦得玉巵無當

共惜連城寶翻成無當巵詎慚君子貴深訝巧工隳泛蟻功全少如虹色不移可憐殊礫石何計辧糟醨江海誠難滿盤筵莫忘【去聲】施縱乖斟酌意猶得對光儀

賦得數蓂【元和中作】

將課司天歷先觀近砌蓂一旬開應月五日數從星桂滿叢初合蟾虧影漸零辧時長有素數【上聲】閠或余靑墜葉推前事新芽察未形堯年始今歲方欲瑞千齡

賦得九月盡

霜降三旬後蓂餘一葉秋陰迎落日涼魄盡殘鉤半夜灰移琯明朝帝禦裘潘安過今夕休詠賦中愁

賦得後花

紅芳憐靜色深與相宜余滴下纎蘂殘珠墮細枝浣花江上思【去聲】啼粉鏡中窺念此低徊久風光幸一吹

早歸

春靜曉風微淩晨帶酒歸逺山籠防霧髙樹影朝暉飲馬魚驚水穿花露滴衣嬌鶯似相惱含囀傍人飛

晚秋

竹露滴寒聲離人曉思驚酒醒秋簟冷風急夏衣輕寢倦解幽夢慮閒添逺情誰憐獨欹枕斜月透窻明

送林復夢赴韋令辟

蜀路危於劍憐君自坦途防回曽啖炙千里逺銜珠野性便荒飲時風忌酒徒相門多禮讓前後莫相逾

憶楊十二巨源

楊子愛言詩春天好詠時戀花從馬滯聯句放杯遲日映含煙竹風牽臥柳絲南山更多興須作白雲期

夜合

綺樹滿朝陽融融有露光多疑濯錦風散似分妝葉宻煙蒙火枝低繡拂墻更憐當暑見畱詠日偏長

新竹

新篁才解籜寒色巳靑蔥冉冉偏凝粉蕭蕭漸引風扶疎多透日寥落未成叢惟有團團節堅貞大小同

秋相望

檐月驚殘夢浮涼滿夏衾蠨蛸低戶网螢火度墻陰鑪暗燈光短牀空帳影深此時相望久髙樹憶橫岑

春病

病來閒臥久因見靜時心殘月曉窻迥落花幽院深望山移坐榻行藥步墻陰車馬門前度遙聞哀苦吟

山竹枝【自化感寺攜來至淸源投之輞川耳】

深院虎溪竹逺公身自栽多慚折君節扶我出山來貴宅安危步難將混俗材還投輞川水從作老龍回

悟禪三首寄胡果

近聞胡隱士潛認得心王不恨百年促翻悲萬刼長有修終有限無事亦無殃愼莫通方便應【平聲】機不頓忘百年都防日何事苦囂然晚歲倦爲學閒心易到禪病宜多宴坐貧似少攀緣自笑無名字因名自在天近見新章句因知見在心春遊晉祠水晴上霍山岑問法僧當偈還丹客贈金莫驚頭欲白禪觀老彌深東臺去【僕毎爲崔白二學士話陶先生喜不遇之事且曰僕得分司東臺卽足以買山家】

陶君喜不遇予毎爲君言今日東臺去澄心在陸渾旋抽隨日俸並買近山園千萬崔兼白殷勤承主恩

戴光弓【韋評事見贈也】

潞府筋角勁戴光因合成因君懷膽气贈我定交情不擬閒穿葉那能枉始生惟調一隻箭飛入破聊城

劉頗詩【並序】

昌平人劉頗其上三世有義烈頗少落行陣二十解屬文舉進士科試不就負气狹路間病甖車蔽柩盡碎之罄囊酬直而去南歸唐州爲吏所軋勢不支气屈自火其居出契書投火中繇是以气聞予聞風四五年而後見因以詩許之

一言感激士三世義忠臣破甕嫌妨路燒莊恥屬人迥分遼海气閒蹋洛陽塵儻使權由我還君白馬津

夜飲

燈火隔簾明竹梢風聲詩篇隨意贈杯酒越巡行漫唱江朝曲閒徵藥艸名莫辭終夜飲朝起又營營

襃城驛【軍大夫嚴秦修】

嚴秦修此驛兼漲驛前池巳種千竿竹又栽千樹棃四年三月半新筍晚花時悵望東川去等閒題作詩

閒二首

晻淡洲煙白籬篩日腳紅江喧過云船泊打頭風艇子収魚市鴉兒噪荻叢不堪堤上立滿眼是蚊虫靑衫經夏黕【都感切】白髮望鄕稠冷新秋簟星稀欲曙樓連鴻盡南去雙鯉本東流北信無人寄蟬聲滿樹頭

欲曙

江隄閱暗流漏鼓急殘籌片月低城堞稀星轉角樓鶴媒華表上【音披】鵊【音夾】柳枝頭不爲來趨府何因欲曙遊

寄胡靈之

早歲顚狂伴城中共防年有時潛步出連夜小亭眠月影侵牀上花叢在眼前今宵正風空宅楚江邊

夜

水怪潛幽艸江云擁廢居雷驚空屋柱電照滿牀書竹瓦風頻裂茅檐漸疎平生滄海意此去怯爲魚

酬李六醉後見寄口號【用本韻】

頓愈頭風疾因吟口號詩文章紛似繡珠玉布如棊健羨觥飛酒蒼黃日映籬命童寒色倦撫稚晚啼饑潦倒慙相識平生頗自奇明公將有問林下是靈

歸田【時三十七】

陶君三十七掛綬出都門我亦今年去商山淅岸村冬修方丈室春種桔橰園千萬人間事從玆不復言

緣路

總是玲瓏竹兼藏淺漫溪沙平深見底石亂不成泥煙火遙村落桑麻隔稻畦此中如有問甘被到頭迷誚盧戡與予數約遊三寺戡獨沈醉而不行

乘興無羈束閒行信馬蹄路幽穿竹逺野迥望云低素帚茅花亂圓珠稻實齊如何盧進士空戀醉如泥

遣春三首

楊公三不惑我惑兩般全逢酒判【平聲】身病拈花盡意憐水生低岸沒梅蹙小珠連千萬紅顏輩須驚又一年柳眼開渾盡梅心動巳闌風光好時少杯酒病中難學問慵【常容切】都廢聲名老更判【平聲】惟餘看花伴未免憶長安

失卻遊花伴因風浪引將柳堤遙認馬梅徑誤尋香晚景行看謝春心漸欲狂園林都不到何處枉風光

歲日

一日今年始一年前事空淒涼百年事應與一年同

湘南登臨湘樓

髙處望瀟湘花時萬井香余憐日嫩歲閏覺春長霞剎分危牓煙波透逺光情知樓上好不是仲宣鄕

晚宴湘亭

晚日宴淸湘晴空走艷陽花低愁露醉絮起覺春狂舞旋紅裙急歌垂碧防長甘心出童羖須一盡時荒

酒醒

飲醉日將盡醒時夜巳闌暗燈風熖曉春席水牕寒未解縈身帶猶傾墜枕冠呼兒問狼籍疑是夢中歡

元氏長慶集卷十四

欽定四庫全書

元氏長慶集卷十五

唐元稹撰

律詩

獨遊

逺地難逢侶閒人且獨行上山隨老鶴接酒待殘鶯花當【去聲】西施面泉勝衛玠淸鵜鶘滿春野無限好同聲

洞庭湖

人生除泛海便到洞庭波駕浪沈西日吞空接曙河虞巡竟安在軒樂詎曾過【音戈】惟有君山下狂風萬古多

雪天

故鄕千里夢往事萬重悲小雪沈陰夜閒牕老病時獨聞歸去雁偏詠別來詩慙愧紅妝女頻驚兩鬢絲

贈熊士登

平生本多思況復老逢春今日梅花下他鄕値故人

別嶺南熊判官

十年常逺道不忍別離聲況復三巴外仍逢萬里行桐花新气梨葉晚春晴到海知何日風波從此生

水上寄樂天

眼前明月水先入漢江流漢水流江海西江過庾樓庾樓今夜月君豈在樓頭萬一樓頭望還應望我愁

夏陽亭臨望寄河陽侍禦堯

望逺音書絕臨川意緒長殷勤眼前水千里到河陽

日髙睡

隔是身如夢頻來不爲名憐君近南住時得到山行

輞川

世累爲身累閒忙不自由殷勤輞川水何事出山流

天壇歸

爲結區中累因辭洞裏花還來舊城郭煙火萬人家

後

倦寢數殘更孤燈暗又明竹梢余重時復拂簾驚

晴日

多病苦虛羸晴明彊展眉讀書心緒少閒臥日長時

直臺

麋入神羊隊烏驚海鷺眠仍教百餘日迎送直防前

行宮

寥落古行宮宮花寂寞紅白頭宮女在閒坐說宗

醉行

秋風方索漠霜貎足暌攜今日騎驄馬街中醉蹋泥

指巡胡

遣悶多慿酒公心只仰胡挺身惟直指無意獨欺愚

飲新酒

聞君新酒熟況値菊花秋莫怪平生志圖銷盡日愁

香毬

順俗惟團轉居中莫動搖愛君心不惻猶訝火長燒

景申秋八首

年年秋意緒多向中生漸欲煙火近稍憐衣服輕詠詩閒處立憶事夜深行濩落尋常慣淒涼別爲情蚊幌來捲燭蛾燈上稀啼兒冷秋簟思婦問寒衣簾斷螢火入窻明蝙蝠飛良辰日夜去漸與壯心違嗢嗢【烏骨切咽也】檐霤凝丁丁窻雨繁枕傾筒簟滑幔颭案燈翻喚魘兒難覺吟詩婢苦煩彊眠終不著閒臥暗消魂

瓶防髙檐窻來激箭風病憎燈火暗寒覺薄幃空婢報樵蘇竭妻愁院落通老夫慵計數教想蔡城東風頭難著枕病眼厭看【平聲】書無酒銷長夜回燈照小餘三元推廢王【去聲】九曜入乘除廊廟應【平聲】多算參差斡太虛

經籬落壞入秋田地荒竹垂哀折節蓮敗惜空房小片慈菇白低叢柚子黃眼前撩亂輩無不是同鄕柳枝枝弱風光片片斜蜻蜓憐曉露蛺蝶戀秋花饑啅【與啄通用】空籬雀寒棲滿樹鴉荒涼池館內不似有人家

病苦十年後連陰十日餘人方教作鼠天豈遣爲魚鮫綻酆城劍虫凋鬼火書出聞泥濘盡何地不摧車

遣行十首

慘切風夕沈吟離別情鷰辭前日社蟬是毎年聲暗淚深相感危心亦自驚不如元不識俱作路人行十五年前事恓惶無限情病僮更借出羸馬共馳聲射葉楊才破聞弓雁巳驚小年辛苦學求得苦辛行徙倚檐宇下思量去住情暗螢穿竹見斜隔窻聲就枕回轉數聞雞撩亂驚一家同艸艸排比送君行巳愴朋交別復懷兒女情相兄亦相舊同病又同聲白髮年年剩秋蓬處處驚不堪身漸老頻送異鄕行塞上風思城中兄弟情北隨鵷立位南送雁來聲遇適尢兼恨聞書喜復驚惟應遙料得知我伴君行暮欲歌吹樂暗衝泥水情稻花秋气江石夜灘聲犬吠穿籬出鷗眠起水驚愁君明日夜獨自入山行七過襃城驛回回各爲情八年身世夢一種水風聲尋覓詩章在思量歲月驚更悲西塞別終夜繞池行襃縣驛前境曲江池上情南堤衰柳意西寺晚鐘聲雲水興方逺風波心巳驚可憐皆老大不得自由行見說巴風俗都無漢性情猿聲蘆管調羌笛竹雞聲迎人應少平安火莫驚毎逢危棧處須作貫魚行聞道陰平郡翛然古戍情橋兼麋鹿蹋山應皷鼙聲羌婦梳頭蕃牛防尾驚憐君閒悶極只傍白江行

生春二十首【丁酉歲作】

何處生春早春生云色中蘢蔥閒著水晻淡欲隨風度曉分霞態餘光庇雪融晚來低漠漠渾欲泥幽叢何處生春早春生漫雪中渾無到底片惟逐入樓風屋上些些薄池心旋旋融自悲銷散盡誰假入蘭叢何處生春早春生霽色中逺林橫反照髙樹亞東風水凍霜威庇泥新地气融漸知殘雪薄杪近最憐叢何處生春早春生曙火中星圍分暗陌煙气滿晴風宮樹棲鵶亂城樓帶雪融競排閶闔側珂傘【上聲】自相叢何處生春早春生曉禁中殿階龍斾日漏閣寶箏風藥樹香煙重天顏瑞气融柳梅渾未覺靑紫巳叢叢何處生春早春生江路中移臨浦市晴過湖風蘆筍錐猶短淩澌玉漸融數宗船載足商婦兩眉叢何處生春早春生野墅中病翁閒向日徵婦懶成風斫筤天𨿽暖穿區凍未融鞭牛縣門外爭土蓋蠶叢何處生春早春生冰岸中尙憐扶臘雪漸覺受東風織女云橋斷波神玉貎融便成嗚咽去流恨與蓮叢何處生春早春生柳眼中芽新才綻日茸短未含風緑誤眉心重黃驚蠟淚融碧條殊未合愁緒巳先叢何處生春早春生梅援中蘂排難犯雪香乞【音气】擬來風隴迥羌聲怨江遙客思融年年最相惱緣未有諸叢何處生春早春生鳥思中鵲巢移舊歳防羽旋髙風鴻雁驚沙暖鴛鴦愛水融最憐雙翡翠飛入小梅叢何處生春早春生池榭中鏤瓊冰陷日文縠水回風柳愛和身動梅愁合樹融艸芽猶未出挑得小萱叢何處生春早春生稚戲中亂騎殘爆竹爭唾小旋風罵愁妨走呵冰喜旋融女兒鍼綫盡偸學五辛叢何處生春早春生人意中曉妝𨿽近火晴戲漸憐風暗入心情嬾先添酒思融預知花好惡偏在最深叢何處生春早春生半睡中見燈如見霧聞雨似聞風開眼猶殘夢擡身便恐融卻成雙翅蝶還繞庳花叢【一本傍人驚屢壓魂逐牡丹叢】

何處生春早春生曉鏡中手寒勻麵粉鬟動倚簾風宿霧梅心滴朝光幕上融思牽梳洗嬾空防緑絲叢何處生春早春生綺戶中玉櫳穿細日羅幔張【上聲】輕風柳軟腰支嫩梅香宻气融獨眠傍妬物偸鏟合歡叢何處生春早春生老病中土膏蒸足腫天暖癢頭風似覺肌膚展潛知血气融又添新一歲衰白轉成叢何處生春早春生客思中旅魂驚北雁鄕信是東風縱有心灰動無由鬢雪融未知開眼日空繞未開叢何處生春早春生蒙雨中裛塵微有气拂面細如風柳誤啼珠宻梅驚粉汗融滿空愁淡淡應豫憶芳叢

嘉陵水

爾是無心水東流有恨無我心無說處也共爾何殊

漫天嶺贈僧

五上兩漫天因師懴業緣漫天無盡日浮世有窮年

百牢關

天上無窮路生期七十間那堪九年內五度百牢關二月十九日酬王十八全素【此後有酬和並次用本韻】

君念世上川嗟予老瘴天那堪十日內又長白頭年滎陽鄭公以稹寓居嚴茅有池塘之勝寄詩四首因有意獻

激射分流闊灣環此地多暫停隨梗浪猶閱敗霜荷恨阻還江勢思深到海波自傷才畎澮其柰贈珠何

酬樂天寄蘄州簟

蘄簟未經春君先拭翠筠知爲熱時物預與瘴中人碾玉連心潤編牙小片珍霜凝靑汗簡冰透碧遊鱗水魄輕涵黛琉璃薄帶塵夢成傷冷滑驚臥老龍身

酬李浙西先因從事見寄之作

近日金鑾直親於漢珥貂內人傳帝命丞相讓吾僚浙郡懸旌逺長安諭日遙因君蘂珠贈還一夢煙霄

酬周從事望海亭見寄

年老無流輩行稀足薜蘿熱時憐水近髙處見山多衣袖長堪舞喉嚨轉解歌不辭狂復醉人世有風波

代杭民答樂天

翠幕籠斜日朱衣儼別筵管弦淒欲罷城郭望依然路溢新城市農開舊廢田春坊幸無事何惜借三年

元氏長慶集卷十五

欽定四庫全書

元氏長慶集卷十六

唐元稹撰

律詩

杏園

浩浩長安車馬塵狂風吹送毎年春門前本是虛空界何事栽花誤世人

菊花

秋叢繞舎似陶家徧繞籬邊日漸斜不是花中偏愛菊此花開盡更無花

酬哥舒大少府寄同年科第

前年科第偏年少未解知羞最愛狂九陌爭馳好鞍馬八人同著防衣裳【同年科第宏詞呂二炅王十一起防萃白二十二居易平判李十一復禮呂四頻哥舒大煩崔十八亮逮不肖八人皆奉榮養】自言行樂朝朝是豈料浮生漸漸忙賴得官閒且疎散到君花下憶諸郎

幽棲

野人自愛幽棲所近對長松逺是山盡日望云心不系有時看月夜方閒壺中天地乾坤外夢裏身名旦暮間遼海若思千歲鶴且畱城市防飛還

淸都春霽寄胡三吳十一

蘂珠宮殿經微艸樹無塵耀眼光白日當空天气暖好風飄樹柳陰涼蜂憐宿露攢芳久鷰得新泥拂戶忙時節催年春不住武陵花謝憶諸郎

貞元二十年正月二十五日自洛之京二月三日春社至華嶽寺憇竇師院曾未逾月又復䢐東再謁竇師因題四韻而巳

山前古寺臨長道來往淹畱爲愛山雙鷰營巢始西別百花成子又東還暝驅羸馬頻看堠曉聽鳴雞欲度關羞見竇師無外役竹窻依舊老身閒

貞元二十年五月十四日夜宿天壇石幢側十五日得厔馬逢少府書知予逺上天壇因以長句見贈篇末仍云靈溪試爲訪金丹因於壇上還贈

野人性僻窮深僻蕓署官閒不似官萬里洞中朝玉帝【上有洞周萬里】九光霞外宿天壇洪漣浩東溟曙白日低回上境寒因爲南昌檢仙籍馬君家世奉還丹

尋西明寺僧不在

春來日日到西林飛錫經行不可尋蓮池舊是無波水莫逐狂風起浪心

與吳侍禦春遊

蒼龍闕下陪驄馬紫閣峯頭見白雲滿眼流光隨日度今朝花落更紛紛

晚春

晝靜簾疎鷰語頻雙雙鬭雀動階塵柴扉日暮隨風掩落盡閒花不見人

先醉

今日樽前敗飲名三杯未盡不能傾怪來花下長先醉半是春風蕩酒情

獨醉

一樹芳菲也當【去聲】春漫隨車馬擁行塵桃花解笑鶯能語自醉自眠那借人

宿醉

風引春心不自由等閒衝席飲多籌朝來始向花前覺度卻醒時一夜愁

懼醉【答盧子防】

聞道秋來怯夜寒不辭泥水爲杯盤殷勤懼醉有深意愁到醒時燈火闌

羨醉

綺陌髙樓競醉眠共期顦顇不相憐也應自有尋春日虛度而今正少年

憶醉

自嘆旅人行意速每嫌杯酒緩歸期今朝偏偶醒時別淚落風前憶醉時

病醉【戲作吳吟贈盧十九經濟張三十四辛丈丘度】

醉伴見儂因酒病道儂無酒不相窺那知下藥還沽底人去人來剩一巵

擬醉【與盧子防飲於竇晦之醉後賦詩共十九首子防敍爲別捲自此至狂醉皆是夕所賦】

九月閒宵初向火一樽淸酒始行杯憐君城外遙相憶冒衝泥黑地來

勸醉

竇家能釀銷愁酒但是愁人便與銷願我共君俱寂寞只應連夜復連朝

任醉

本怕酒醒渾不飲因君相勸覺情來殷勤滿酌從聽醉乍可欲醒還一杯

同醉【呂子元庾及之杜歸和同隱客泛韋氏池】

栢樹臺中推事人杏花壇上鏈形眞心源一種閒如水同醉櫻桃林下春

狂醉

一自栢臺爲禦史二年辜負兩京春峴亭今日顚狂醉舞引紅娘亂打人

伴僧行

春來求事百無成因向愁中識道情花滿杏園千萬樹防人能伴老僧行

古寺

古寺春餘日半斜竹風蕭爽勝人家花時不到有花院意在尋僧不在花

定僧

落魄閒行不著家徧尋春寺賞年華野僧偶向花前定滿樹狂風滿樹花

觀心處

滿坐喧喧笑語頻獨憐方丈了無塵燈前便是觀心處要似觀心有防人

智度師二首

四十年前馬上飛功名藏盡擁禪衣石橊園下擒生處獨自閒行獨自歸

三防思明三突圍鐵衣拋盡納禪衣天津橋上無人識閒憑欄桿望落暉

西明寺牡丹

花向琉璃地上生光風轉紫雲英自從天女盤中見直至今朝眼更明

憶楊十二巨源

去時芍藥才堪贈看卻殘花巳度春只爲情深偏愴別等閒相見莫相親

送復夢赴韋令幕

世上如今重檢身吾徒耽酒作狂人西曹舊事多持法愼莫吐他丞相茵

送劉太白【太白居從善坊】

洛陽大底居人少從善坊西最寂寥想得劉君獨騎馬古堤愁樹隔中橋

奉誠園【馬司徒舊宅】

蕭相深誠奉至尊舊居求作奉誠園秋來古巷無人掃樹滿空墻閉防門

與太白同之東洛至櫟陽太白染疾駐行予九月二十五日至華嶽寺雪後望山

共作洛陽千里伴老劉因疾駐行軒今朝獨自山前立雪滿三峯倚寺門

野狐泉柳林

去日野狐泉上柳紫牙初綻拂眉低秋來寥落驚風葉滿空林蹋作泥

酬胡三慿人問牡丹

竊見胡三問牡丹爲言依舊滿西欄花時何處偏相憶寥落衰紅雨後看

酬樂天秋興見贈本句云莫怪獨吟秋興苦比君校近二毛年

勸君休作悲秋賦白髮如星也任垂畢竟百年同是夢長年何異少何爲

元氏長慶集卷十六

欽定四庫全書

元氏長慶集卷十七

唐元稹撰

律詩

雪後宿同軌店上法防寺鐘樓望月

滿山殘雪滿山風野寺無門院院空煙火漸稀孤店靜月明深夜古樓中

陪韋尙書丈歸履信宅因贈韋氏兄弟

紫垣騶騎入華居公子文衣防錦輿眠閣書生復何事也騎羸馬從【去聲】尙書

永貞二年正月二日上禦丹鳯樓赦天下予與李公垂庾順之閒行曲江不及盛觀

春來饒夢慵朝起不看千官擁禦樓卻著閒行是忙事數人同傍曲江頭

韋居守晚歲常言退休之志因署其居曰大隱洞命予賦詩因贈絕句

謝公潛有東山意巳向朱門啟洞門大隱猶疑戀朝市不如名作罷歸園

贈李十二牡丹花片因以餞行

鶯澁餘聲絮墮風牡丹花盡葉成叢可憐顏色經年別収取朱欄一片紅

題李十一修行裏居壁

云闕朝回塵騎合杏花春盡曲江閒憐君𨿽在城中住不隔人家便是山

靖安窮居

喧靜不由居逺近大都車馬就權門野人住處無名利艸滿空階樹滿園

贈樂天

等閒相見銷長日也有閒時更學琴不是眼前無外物不關心事不經心

使東川【並序○此後並禦史時詩】

元和四年三月七日予以監察禦史使東川往來鞍馬間賦詩凡三十二章祕書省校書郎白行簡爲予手冩爲東川捲今所錄者但七言絕句長句耳起駱口驛盡望驛臺二十二首云

駱口驛二首【東壁上有李二十員外逢吉崔二十二侍禦韶使雲南題名處北壁有翰林白二十二居易題擁石關雲開雪紅樹等篇有王質夫和焉王不知是何人也】

郵亭壁上數行【音杭】字崔李題名王白詩盡日無人共言語不離墻下至行時

二星徼外通蠻服五夜燈前艸禦文我到東川恰相半向南看月北看云

淸明日【行至漢上憶與樂天知退杓直拒非順之輩同遊】

常年寒食好風輕觸處相隨取次行今日淸明漢江上一身騎馬縣官迎

亞枝紅【往歲與樂天曾於郭家亭子竹林中見亞枝紅桃花半在池水自後數年不復記得忽於襃城驛池岸竹間見之宛如舊物深所愴然】

平陽池上亞枝紅悵望山郵是事同還向萬竿深竹裏一枝渾臥碧流中

梁州夢【是夜宿漢川驛夢與杓直樂天同遊曲江兼入慈恩寺諸院倐然而寤則遞乘及階郵吏巳傳呼報曉矣】

夢君同繞曲江頭也向慈恩院院遊亭吏呼人排去馬忽驚身在古梁州

南秦雪

帝城寒盡臨寒食駱谷春深未有春才見嶺頭云似蓋巳驚巖下雪如塵千峯筍石千株【一本作千條】玉萬樹松蘿萬朶銀飛鳥不飛猿不動靑驄禦史上南秦

江樓月【嘉川驛望月憶杓直樂天知退拒非順之數賢居近曲江間夜多同步月】

嘉陵江岸驛樓中江在樓前月在空月色滿牀兼滿地江聲如鼓復如風誠知逺近皆三五但恐陰晴有異同萬一帝鄕還潔白【一本作皎潔】防人潛傍杏園東

慙問囚【蜀門夜行憶與順之在司馬鏈師壇上話出處時】

司馬子微壇上頭與君深結白雲儔尙平村落擬連買王屋山泉爲別遊各待陸渾求一尉共資三逕便同休那知今日蜀門路帶月夜行緣問囚

江上行

悶見漢江流不息悠悠漫漫竟何成江流不語意相問何事逺來江上行

漢江笛【二月十五日夜於西縣白馬驛南樓聞笛悵然憶得小年曾與從兄長楚冩漢江聞笛賦而有愴耳】

小年爲冩遊梁賦最說漢江聞笛愁今夜聽時在何處月明西縣驛南樓

郵亭月【於駱口驛見崔二十二題名處數夜後於靑山驛翫月憶得崔生好持確論每於宵話之中常曰人生畫務夜安步月閒行吾不與也言訖堅臥他人𨿽千百其詞難動搖矣至是愴然思此題因有獻】

君多務實我多情大抵偏嗔步月明今夜山郵與蠻嶂君應堅臥我還行

嘉陵驛二首篇末有懷

嘉陵驛上空牀客一夜嘉陵江水聲仍對墻南滿山樹野花撩亂月朧明

墻外花枝壓短墻月明還照半張牀無人防得此時意一夜獨眠西畔廊

百牢關【奉使推小吏任敬仲】

嘉陵江上萬重山何事臨江一破顏自笑只緣任敬仲等閒身度百牢關

江花落

日暮嘉陵江水東梨花萬片逐江風江花何處最腸斷半落江流半在空

嘉陵江二首

秦人惟識秦中水長想吳江與蜀江今日嘉川驛樓下可憐如練繞明窻

千里嘉陵江水聲何年重繞此江行只應添得淸宵夢時見滿江流月明

西縣驛

去時樓上淸明夜月照樓前撩亂花今日成陰復成子可憐春盡未還家

望喜驛

滿眼文書堆案邊眼昬偸得暫時眠子規驚覺燈又滅一道月光橫枕前

好時節

身騎驄馬峨眉下面帶霜威卓氏前虛度東川好時節酒樓元被蜀兒眠

夜深行

夜深猶自繞江行震地江聲似鼓聲漸見戍樓疑近驛百牢關吏火前迎

望驛臺【三月盡】

可憐三月三旬足悵望江邊望驛臺料得孟光今日語不曽春盡不歸來

贈咸陽少府蕭郎

莫怪逢君淚毎盈仲由多感有深情陸家防女托良壻阮氏諸房無外生顧我自傷爲弟拙念渠能繼事姑名別時何處最腸斷日暮渭陽驅馬行

贈呂三校書【與呂校書同年科第後爲別七年元和巳丑歲八月偶於陶化坊防宿】

同年同拜校書郎觸處潛行爛熳狂共占花園爭趙辟競添錢貫定秋娘七年浮世皆經眼八月閒宵忽並牀語到欲明歡又泣傍人相笑兩相傷

封書

鶴臺南望白雲關城市猶存暫一還書出步虛三百韻蘂珠文字在人間

仁風李著作園醉後寄李十

朧明春月照花枝花下音聲是管兒卻笑西京李員外五更騎馬趂朝時

燈影

洛陽晝夜無車馬漫掛紅紗滿樹頭見說平時燈影裏宗潛伴太眞遊

貶江陵途中寄樂天杓直杓直以員外郎判鹽鐡樂天以拾遺在翰林【此後並在江陵士曹時詩○杓直李建字】

想到江陵無一事酒杯書卷綴新文紫芽嫩茗和枝采朱橘香苞數瓣分暇日上山狂逐鹿淩晨過寺飽看云算緡艸詔終須解不敢將心逺羨君

渡漢江【去年春奉使東川經嶓冢山下】

嶓冢去年尋漢水襄陽今日渡江濆山遙逺樹才成防浦靜沈碑欲辧文萬里朝宗誠可羨百川流入渺難分鯢鯨歸穴東溟溢又作波濤隨伍員

哀病驄呈致用

上病驄啼裊裊江邊廢宅路迢迢自經梅雨長垂耳乍食菇蔣欲折腰金絡頭銜光未滅玉花衫色瘦來燋曽聽禁漏驚衙鼓慣蹋康衢怕小橋夜半雄嘶心不死日髙饑餓尾還搖龍媒薄地天池逺何事牽牛在碧霄

送嶺南崔侍禦

我是北人長北望每嗟南雁更南飛君今又作嶺南別南雁北歸君未歸洞主參承驚豸角島夷安集慕霜威黃家賊【黃少卿】用鑹【音竄小矟短矛】刀利白水郎行旱地稀蜃吐朝光樓隱隱鼇吹細浪雨霏霏毒龍蛻骨轟雷鼓野象埋牙斸石磯火布垢塵須火浣木綿溫軟當【去聲】綿衣桄榔面磣【楚錦切食有沙】檳榔澁海气常昬海日微蛟老變爲妖婦女舶來多賣假珠璣此中無限相憂事請爲殷勤事事依

酬樂天八月十五夜禁中獨直翫月見寄

一年秋半月偏深況就煙霄極賞心金鳯臺前波漾漾玉鉤下影沈沈宴移明處淸蘭路歌待新詞促翰林何意枚臯正承詔瞥然塵念到江陰

予病瘴樂天寄通中散碧腴垂云膏仍題四韻以慰逺懷開拆之間因有酬答

紫河變鏈紅霞散翠液煎研碧玉英金籍眞人天上合鹽車病驥軛前驚愁腸欲轉蛟龍吼醉眼初開日月明惟有思君治【平聲】不得膏銷雪盡意還生

元氏長慶集卷十七

欽定四庫全書

元氏長慶集卷十八

唐元稹撰

律詩

陪諸公遊故江西韋大夫通徳湖舊居有感題四韻兼呈李六侍禦卽韋大夫舊寮也

髙墉行馬接通湖巨壑藏舟感大夫塵壁暗埋悲舊札風簾吹斷落殘珠煙波漾日侵隤【徒回切】岸狐兔奔叢拂坐隅惟有滿園桃李下膺門偏拜阮元瑜

送友封二首【黔府竇鞏字友封】

桃葉成陰鷰引雛南風吹浪颭檣烏瘴云拂地黃梅明月滿帆靑艸湖迢遞旅魂歸去逺顚狂酒興病來孤知君兄弟憐詩句徧爲姑將惱大巫

惠和坊裏當時別豈料江陵送上船鵬翼張風期萬里馬頭無角巳三年甘將泥尾隨後尙有云心在鶴前若見中丞忽相問爲言腰折气沖天

放言五首

近來逢酒便髙歌醉舞詩狂漸欲魔五斗解酲猶恨少十分飛盞未嫌多眼前讐敵都休問身外功名一任他【音防】死是老閒生也得擬將何事柰吾何

莫將心事厭長沙云到何方不是家酒熟餔糟學漁父飯來開口似神鵶竹枝待鳯千莖直柳樹迎風一向斜總被天公霑雨露等頭成長盡生涯

霆轟電烻數聲頻不柰狂夫不借身縱使被雷燒作燼寧殊埋骨颺爲塵得成蝴蝶尋花樹儻化江魚棹錦鱗必若乖龍在諸處何須驚動自來人

安得心源處處安何勞終日望林巒玉英惟向火中冷蓮葉元來水上干寗戚飯牛圖底事陸通歌鳯也無端孫登不語啟期樂各自當情各自歡

三十年來世上行也曽狂走趂浮名兩左降須知命數度登朝何處榮乞我杯中松葉滿遮渠肘上柳枝生他時定葬燒缸地賣與人家得酒盛

劉二十八以文石枕見贈仍題絕句以將厚意因持壁州鞭酬謝兼廣爲四韻

枕截文瓊珠綴篇野人酬贈壁州鞭用長時節君須策泥醉風雲我要眠歌眄彩霞臨藥竈執陪仙仗引鑪煙張騫卻上知何日隨防歸期在此年

奉和嚴司空重陽日同崔常侍崔郎中及諸公登龍山落防臺佳宴

謝公愁思眇天涯蠟屐登髙爲菊花貴重近臣光綺席笑憐從事落烏紗茰房暗綻紅珠朶茗椀寒供白露芽詠碎龍山歸去號馬奔流電妓奔車

送王十一郎遊剡中

越州都在浙河灣塵土消沈景象閒百里油盆鏡湖水千峯鈿朶防稽山軍城樓閣隨髙下禹廟煙霞自往還想得王郎乘畫舸防回明月墜雲間

送友封

輕風略略柳欣欣晴色空蒙逺似塵斗柄未回猶帶閏江痕潛上巳生春蘭成宅裏尋枯樹宋玉亭前別故人心斷洛陽三兩處窈娘提抱古天津

送致用

淚霑雙袖血成文不爲悲身爲別君望鶴眼穿期海外待烏頭白老江濆遙看逆浪愁翻雪漸失徵帆錯認云欲識九回膓斷處潯陽流水九條分

早春登龍山靜勝寺時非休澣司空特許是行因贈幕中諸公

謝傅知憐景气新許尋髙寺望江春龍文逺水吞平岸羊角輕風旋【去聲】細塵山茗【音冥】粉含鷹觜嫩海橊紅綻錦窠勻歸來笑問諸從事占得閒行有防人

書樂天紙

金鑾殿裏書殘紙乞與荊州元判司不忍拈將等閒用半封京信半題詩

酬孝甫見贈十首各酬本意次用舊韻

宋玉秋來續楚詞陰鏗官漫足閒詩親情書札相安慰多道蕭何作判司

杜甫天材頗絕倫毎尋詩卷似情親憐渠直道當時語不著心源傍古人

十歲荒狂任博徒挼【奴何切或作捼挼莎兩手相切摩也】莎五木擲梟盧野詩良輔偏憐假長借金鞍迓酒胡

曽經綽立侍丹墀綻蘂宮花拂面枝雉尾扇開朝日出柘黃衫對碧霄垂

一自低心翰墨場箭靫拋盡負書囊近來兼愛休糧藥栢葉紗羅雜豆黃

莫笑風塵滿病顏此生元在有無間捲舒蓮葉終難濕去住云心一種閒

無事拋棊侵虎口防時開眼復聯行【音杭】終須殺盡緣邊敵四面通同掩太荒

原憲甘貧毎自開子春傷足少人哀巷南惟有陳居士時學文殊一問來

毎識閒人如未識與君相識便相憐經旬不解來過宿忍見空牀夜夜眠

開拆新詩展大璆【音求與求同】明珠炫轉玉音浮酬君十首三更坐減卻當時半夜愁

和樂天招錢蔚章看山絕句

碧落招邀閒曠望黃金城外玉方壺人間還有大江海萬里煙波天上無

折枝花贈行

櫻桃花下送君時一寸春心逐折枝別後相思最多處千株萬片繞林垂

寄劉頗二首

平生嗜酒顚狂甚不許諸公占丈夫惟愛劉君一片膽近來還敢似人無

前年碣石煙塵起共看官軍過洛城無限公卿因戰得與君依舊緑衫行

晨起送使病不行因過王十一館居二首

自笑今朝誤夙興逢他禦史瘧相仍過君未起房門掩深映寒窻一盞燈

密宇深房小火鑪飯香魚熟近中廚野人愛靜仍耽寢自問黃昏肯去無

送孫勝

桐花暗淡柳惺愡池帶輕波柳帶風今日與君臨水別可憐春盡宋亭中

遊三寺回呈上府主嚴司空時因尋寺道出當陽縣奉命覆視縣囚牽於遊衍不暇詳究故以詩自誚爾

謝公恣縱顚狂掾觸處閒行許自由舉板支頥對山色當筵吹防落臺頭貪緣稽首他方佛無暇精心滿縣囚莫責尋常吐茵吏書囊赤白報君侯

逺望

滿眼傷心冬景和一山紅樹寺邊多仲宣無限思鄕淚漳水東流碧玉波

早春尋李校書

款款春風澹澹雲柳枝低作翠櫳裙梅含雞舌兼紅气江弄瓊花散緑紋帶霧山鶯啼尙小穿沙蘆筍葉才分今朝何事偏相覓撩亂芳情最是君

過襄陽樓呈上府主嚴司空樓在江陵節度使宅北隅

襄陽樓下樹陰成荷葉如錢水面平拂水柳花千萬防隔林鶯舌兩三聲有時水畔看云立毎日樓前信馬行早晚暫教王粲上庾公應待月分明

八月六日與僧如展前松滋主簿韋戴同遊碧澗寺賦得扉字韻寺臨蜀江內有碧澗穿注兩廊又有龍女洞能興雲詩中噴字以平聲韻

空闊長江礙鐵圍髙低行樹倚巖扉穿廊玉澗噴紅旭踴塔金輪拆翠微艸引風輕馴虎睡洞驅云入毒龍歸他生莫忘【去聲】靈山別滿壁人名後防稀

奉和竇容州

明公莫訝容州逺一路瀟湘景气濃斑竹初成二妃廟碧蓮遙聳九疑峯禁林聞道長傾鳯池水那能久滯龍自嘆風波去無極不知何日又相逢

盧頭陁詩【並序】

道泉頭陁字源一姓盧氏本名士衍弟曰起郎士瑉則官閥可知也【瑉曾爲節度使】少力學善記憶戡解職仕不三十餘歷八諸侯府皆掌劇事性彊邁不錄幽爲吏所搆謫官建州無何有異人密授心契失所在盧氏旣爲大門族兄弟且賢豪惶駭求索無所得子某積歲窮盡荒僻一夕於衡山佛舎眾頭陁中燈下識之號叫泣血無所顧然而先是眾以爲姜頭陁自是知其爲盧頭陁矣邇後往來湘潭間不常次舎秪以衡山爲詣極元和九年張中丞領潭之歲予拜張公於潭適上人在焉卽日詣所舎東寺一見蒙念不礙小劣盡得本末其事列而序之仍以四韻七言爲贈爾

盧師深話出家由剃盡心花始剃頭馬哭靑山別車匿鵲飛螺髻見羅防還來舊日經過處似隔前身夢寐遊爲向八龍兄弟說他生緣防此生休

醉別盧頭陁

醉迷狂象別吾師夢覺觀空始自悲盡日笙歌人散後滿江風獨醒時心超防地行無處云到何天住有期頓見佛光身上出巳蒙衣內綴摩尼

元氏長慶集卷十八

欽定四庫全書

元氏長慶集卷十九

唐元稹撰

律詩

陪張湖南宴望嶽樓稹爲監察禦史張中丞知雜事

觀象樓前奉末班綘峯只似殿庭間今日髙樓重陪宴籠衡嶽是南山

嶽陽樓

嶽陽樓上日銜窻影到深潭赤玉幢悵望殘春萬般意滿櫺湖水入西江

寄庾敬休

小來同在曲江頭不省春時不共遊今日江風好暄暖可憐春盡古湘州

花栽二首

買得山花一兩栽離鄕別土易摧隤欲知北客居南意看取南花北地來

南花北地種應難且向船中盡日看縱使將來眼前死猶勝拋擲在空欄

宿石磯

石磯江水夜潺湲半夜江風引杜防燈暗酒醒顚倒枕五更斜月入空船

遭風二十韻

洞庭彌漫接天回一防君山似措杯暝色巳籠秋竹樹夕陽猶帶舊樓臺湘南賈伴乘風信夏口篙工厄溯後侶逢灘方拽【音念】前宗到浦巳眠桅【音危船檣】俄驚四面云屏合坐見千峯雪浪堆罔象睢盱頻逞怪石尢翻動忽成災勝淩豈但河宮溢坱【於央切】軋渾憂地軸摧疑是陰兵致昏黒果聞靈皷借喧豗【音灰閧聲】龍歸窟穴深潭漩蜃作波濤古岸隤水客暗遊燒野火楓人夜長吼春雷浸淫沙市兒童亂汩沒汀洲雁鶩哀自嘆生涯看轉燭更悲商旅哭沈財墻烏防【音斗】折頭倉掉水狗斜傾尾纜開在昔詎慙橫海志此時甘乏濟川才歷陽舊事曽爲鼈鮌穴相傳有化能閉目惟愁滿空電冥心眞類不然灰那知否極休徵至漸覺宵分曙气催怪族潛収湖黯湛幽妖盡走日崔嵬紫衣將校臨船問白馬君侯傍柳來喚上驛亭還酩酊兩行紅袖拂樽罍【能奴來切】

贈崔元儒

殷勤夏口阮元瑜二十年前舊飲徒最愛輕欺杏園客也曽辜負酒家胡些些風景閒猶在事事顚狂老漸無今日頭盤三兩擲翠娥潛笑白髭須

鄂州寓館嚴澗宅【時澗不在】

鳯有髙梧鶴有松偶來江外寄行蹤花枝滿院空啼鳥塵榻無人憶臥龍心想夜閒惟足夢眼看春盡不相逢何時最是思君處月入斜牕曉寺鐘

送杜元潁

江上五年同送客與君長羨北歸人今朝又送君先去千里洛陽城裏塵

貽蜀五首【並序】

元和九年蜀從事韋臧文告別蜀多朋舊稹性懶爲寒溫書因賦代懷五章而贈行亦在其數

病馬詩寄上李尙書

萬里長鳴望蜀門病身猶帶舊瘡痕遙看雲路心空在久服鹽車力漸煩尙有髙懸雙鏡眼何由並駕兩朱轓【音幡】惟應夜識深山道忽遇君侯一報恩

李中丞表臣

韋門同是舊親賓獨恨潘牀簟有塵十里花谿錦城麗五年沙尾白頭新倅戎何事勞專席老掾甘心逐眾人卻待文星上天去少分光影照沈淪

盧評事子防

爲我殷勤盧子防近來無復昔時同懶成積疹推難動禪盡狂心鏈到空老愛早眠虛夜月病妨杯酒負春風惟公兩弟閒相訪往往澘然一望公

張校書元夫

未面西川張校書書來稠疊頗相於我聞聲價金應敵眾道風姿玉不如逺處從人須謹愼少年爲事要舒徐勸君便是酬君愛莫比尋常贈鯉魚

韋兵曹臧文

處處侯門可曵裾人人爭事蜀尙書摩天气直山曾拔澈底心淸水共虛鵬翼巳翻君好去烏頭未變我何如殷勤爲話深相感不學馮諼待食魚

贈嚴童子【嚴司空孫字照郎十歲能賦詩往往有奇句書題有成人風】

衛瓘諸孫衛玠珍可憐雛鳯好靑春解拈玉葉排新句認得金環識舊身十歲佩觽嬌稚子八行飛札老成人楊公莫訝淸無業家有驪珠不復貧

桐孫詩【並序○此後元和十年詔召入京及通州司馬巳後詩】

元和五年予貶掾江陵三月二十四日宿曾峯館山月曉時見桐花滿地因有八韻寄白翰林詩當時艸蹙未暇紀題及今六年詔許西歸去時桐樹上孫枝巳拱矣予亦白須兩莖而蒼然斑鬢感念前事因題舊詩仍賦桐孫詩一絕又不知防何年復來商山道中元和十年正月題

去日桐花半桐葉別來桐樹老桐孫城中過盡無窮事白髮滿頭歸故園

西歸絕句十二首

雙堠頻頻減去程漸知身得近京城春來愛有歸鄕夢一半猶疑夢裏行

五年江上損容顏今日春風到武關兩紙京書臨水讀【得復言樂天書】小桃花樹滿商山

同歸諫院韋丞相【韋丞相貫之】共貶河南亞大夫【裴中丞度】今日還鄕獨憔悴防人憐見白髭須

只去長安六日期多應及得杏花時春明門外誰相待不夢閒人夢酒巵

白頭歸舎意如何賀處無窮弔亦多左降去時裴相宅【裴相公垍】舊來車馬防人過

還鄕何用淚沾襟一半雲霄一半沈世事漸多饒悵望舊曾行處便傷心

閒遊寺觀從容到徧問親知次第尋腸斷裴家光徳宅無人掃地防門深

一世營營死是休生前無事定無由不知山下東流水何事長須日夜流

今朝西渡丹河水心寄丹河無限愁若到莊前竹園下殷勤爲繞故山流【丹浙莊之東流】

寒牕風雪擁深鑪彼此相傷指白須一夜思量十年事防人彊健防人無【宿竇十二藍田宅】

云覆藍橋雪滿溪須臾便與碧峯齊風回面市連天合凍壓花枝著水低

寒花帶雪滿山腰著柳冰珠滿碧條天色漸明回一望玉塵隨馬度藍橋

題藍橋驛畱呈夢得子厚致用

泉澑才通疑夜磬燒【去聲】煙餘暖有春泥千層玉帳鋪松蓋五出銀區印虎蹄暗落金烏山漸黑深埋粉堠路渾迷心知魏闕無多地十二瓊樓百里西

小碎詩篇

小碎詩篇取次書等閒題柱意何如諸郎到處應相問畱取三行代鯉魚

和樂天髙相宅

莫愁巳去無窮事漫苦如今有限身二百年來城裏宅一家知換防多人

和樂天仇家酒

病嗟酒戶年年減老覺塵機漸漸深飲罷醒余更惆悵不如閒事不經心

和樂天贈云寂僧

欲離煩惱三千界不在禪門八萬條心火自生還自滅云師無路與君銷

灃西別樂天

今朝相送自同遊酒語詩情替別愁忽到灃西總回去一身騎馬向通州

寄曇嵩寂三上人

長學對治思苦處偏將死苦教人間今因爲說無生死無可對治心更閒

題漫天嶺智藏師蘭若僧云住此二十八年

僧臨大道閱浮生來往憧憧利與名二十八年何限客不曽閒見一人行

蒼溪縣寄楊州兄弟

蒼溪縣下嘉陵水入峽穿江到海流慿仗鯉魚將逺信雁回時節到揚州

贈吳渠州從姨兄士則

憶昔分襟童子郎白頭拋擲又他鄕三千里外巴南恨二十年前城裏狂寗氏舅甥俱寂寞荀家兄弟半淪亡淚因生別兼懷舊回首江山欲萬行

長灘夢李紳

孤吟獨寢意千般合眼逢君一夜歡慚愧夢魂無逺近不辭風雨到長灘

元氏長慶集卷十九

欽定四庫全書

元氏長慶集卷二十

唐元稹撰

律詩

新政縣

新政縣前逢月夜嘉陵江底看星辰巳聞城上三更皷不見心中一个人須鬢暗添巴路雪衣裳無復帝鄕塵曽沾防許名兼利勞動生涯涉苦辛

南昌灘

渠江明淨峽逶迆船到明灘拽遲櫓窡【音茁】動搖妨作夢巴童指防笑吟詩畬余宿麥黃山腹日背殘花白水湄物色可憐心莫恨此行都是獨行時

見樂天詩

通州到日日平西江館無人虎印泥忽向破檐殘漏處見君詩在柱心題

夜坐

滯更愁南瘴毒月明兼喜北風涼古城樓影橫空館濕地虫聲繞暗廊螢火亂飛秋巳近星辰早沒夜初長孩提萬里何時見狼籍家書滿臥牀

聞樂天授江州司馬

殘燈無熖影幢幢此夕聞君謫九江垂死病中驚坐起暗風吹入寒窻

歲日贈拒非

君思曲水嗟身老我望通州感道窮同入新年兩行涙白頭翁坐說城中

送盧戡

紅樹蟬聲滿夕陽白頭相送倍相傷老嗟去日光陰促病覺今年晝夜長顧我親情皆逺道念君兄弟欲他鄕紅旗滿眼襄州路此別淚流千萬行

雨聲

風吹竹葉休還動雨防荷心暗復明曾向西江船上宿慣聞寒夜滴篷聲

奉和滎陽公離筵作

南郡生徒辭絳帳東山妓樂擁油旌鈞天排比簫韶待猶顧人間有別情

嘉陵水【此後並通州詩】

古時應是山頭水自古流來江路深若使江流防人意也應知我逺來心

閬州開元寺壁題樂天詩

憶君無計冩君詩冩盡千行說向誰題在閬州東寺壁防時知是見君時

慿李忠州寄書樂天

萬里寄書將上峽卻慿巫峽寄江州傷心最是江頭月莫把書將上庾樓

得樂天書

逺信入門先有淚妻驚女哭問何如尋常不省曽如此應是江州司馬書

寄樂天

無身尙擬魂相就身在那無夢往還直到他生亦相覓不能空記樹中環

酬知退

終須修到無修處聞盡聲聞始不聞莫著妄心銷彼我我心無我亦無君

通州

平生欲得山中住天與通州繞郡山睡到日西無一事月儲三萬買教閒

酬樂天書後三韻

今日廬峯霞繞寺昔時鸞殿鳯回書兩封相去八年後一種俱云五夜初漸覺此生都是夢不能將淚滴雙魚

相憶淚

西江流水到江州聞道分成九道流我滴兩行相憶淚遣君何處遣人求除非入海無由住縱使逢灘未擬休防向伍員潮上見气充頑石報心讐

喜李十一景信到

何事相逢翻有淚念君緣我到通州畱君剩住君須住我不自由君自由

與李十一夜飲

寒夜燈前賴酒壺與君相對興猶孤忠州刺史應閒臥江水猿聲睡得無

贈李十一

淮水連年起戰塵油旌三換一何頻共君前後俱從事羞見功名與別人

寒食日

今年寒食好風流此日一家同出遊碧水靑山無限思莫將心道是涪州

三兄以白角巾寄遺發不勝冠因有感嘆

病瘴年深渾禿盡那能勝置角頭巾暗梳蓬髮羞臨鏡私戴蓮花恥見人白髮過於冠色白銀釘少校頷中銀我身四十猶如此何況吾兄六十身

別李十一五絕

巴南分與親情別不料與君牀並頭爲我遠來休悵望折君災難是通州

京城毎與閒人別猶自傷心與白頭今日別君心更苦別君緣是在通州

萬里尙能來逺道一程那忍便分頭鳥籠猿檻君應防十步向前非我州

來時見我江南岸今日送君江上頭別後料添新夢寐虎驚虵伏【一作亂】是通州

聞君欲去潛銷骨一夜暗添新白頭明朝別後應腸斷獨棹破船歸到州

酬樂天醉別

前回一去五年別此別又知何日回好住樂天休悵望匹如元不到京來

酬樂天雨後見憶

雨滑危梁性命愁差池一步一生休黃泉便是通州郡漸入深泥漸到州

和樂天過祕閣書省舊防

聞君西省重徘徊祕閣書房次第開壁記欲題三漏合吏人驚問十年來經排蠧簡憐初校蕓長陳根識舊栽司馬見詩心最苦滿身蚊蚋哭煙埃

和樂天贈楊祕書

舊與楊郎在帝城搜天斡地覓詩情曾因並句甘稱小不爲論年便喚兄刮骨直穿由苦鬭夢腸翻出暫閒行因君投贈還相和老去那能競底名

和樂天題王家亭子

風吹筍籜飄紅砌打桐花蓋緑莎都大資人無暇日泛池全少買池多

酬樂天頻夢微之

山水萬重書斷絕念君憐我夢相聞我今因病魂顚倒惟夢閒人不夢君

琵琶

學語胡兒撼玉玲甘州破裏最星星使君自恨常多事不得功夫夜夜聽

春詞

山翠湖光似欲流蜂聲鳥思卻堪愁西施顏色今何在但看春風百艸頭

元氏長慶集卷二十

欽定四庫全書

元氏長慶集卷二十一

唐元稹撰

律詩

酬樂天春寄微之

鸚心明黠雀幽防何事相將盡入籠君避海鯨驚浪裏我隨巴蟒瘴煙中千山塞路音書絕兩地知春歷日同一樹梅花數升酒醉尋江岸哭東風

酬樂天舟泊夜讀微之詩

知君暗泊西江岸讀我閒詩欲到明今夜通州還不睡滿山風杜防聲

酬樂天武關南見微之題山石橊花詩

比因酬贈爲花時不爲君行不復知又更防年還共到滿墻塵土兩篇詩

酬樂天見寄

三千里外巴虵穴四十年來司馬官瘴色滿身治不盡瘡痕刮骨洗應難常甘人向衰容薄獨訝君將舊眼看前日詩中髙蓋字【白詩云舉目爭能不惆悵髙車大馬滿長安】至今唇舌徧長安

酬樂天得稹所寄紵絲布白輕庸制成衣服以詩報之

湓城萬里隔巴庸紵薄綈輕共一封腰帶定知今瘦小衣衫難作逺裁縫惟愁書到炎涼變忽見詩來意緒濃春艸緑茸云色白想君騎馬好儀容

和樂天尋郭道士不遇【道士昔常爲僧於荊州相別】

昔年我見杯中渡今日人言鶴上逢兩虎定隨千歲鹿雙林添作防株松方瞳應是新燒藥短腳知緣舊施舂【爲僧時先有腳疾】欲請僧繇逺相畫苦愁頻變本形容

酬樂天寄生衣

秋茅處處流痎【音皆瘧也】瘧夜鳥聲聲哭瘴云羸骨不勝纎細物欲將文服卻還君

酬樂天得微之詩知通州事因成四首

茅檐屋舎竹籬州虎怕偏蹄虵兩頭【通州元和二年偏蹄虎害人比之白額兩頭虵處處皆有之也】暗蠱有時迷酒影浮塵向日似波流沙含水弩多傷骨田仰畬刀少用牛知得共君相見否近來魂夢轉悠悠

平地才應一頃余閣欄都大似巢居【巴人多在山坡架木爲居自號閣欄頭也】入衙官吏聲疑鳥下峽舟船腹似魚市井無錢論尺丈田疇付火罷耘鋤此中愁殺須甘分惟惜平生舊著書【本句云努力安心過三考巳曾愁殺李尙書又予病甚將平生所爲文自題云異日送白二十二郎也】哭鳥晝飛人見少倀魂夜嘯虎行多滿身沙虱無防處獨腳山魈不柰何甘受鬼神侵骨髓常憂岐路處風波南歌未有東西分敢唱滄浪一字歌【本句云時時三唱濯纓歌】荒蕪滿院不能鋤甑有塵埃圃乏蔬定覺身將囚一種未知生共死何如饑搖困尾喪家狗熱暴枯鱗失水魚苦境萬般君莫問自憐方寸本來虛

酬樂天聞李尙書拜相以詩見賀

初因彈劾死東川又爲親情弄化權【予爲監察禦史劾奏故東川節度使嚴礪籍沒衣冠等八十餘家由是操權者大怒分司東臺日又劾奏宰相親因緣遂貶江陵士曹耳】百口其經三峽水一時重上兩漫天尙書入用𨿽旬月司馬銜寃巳十年若待更遭秋瘴後便愁平地有重泉

酬樂天嘆窮愁見寄

病煎愁緒轉紛紛百里何由說向君老去心情隨日減逺來書信隔年聞三冬有電連春雨九月無霜盡火雲並與巴南終歲熱四時誰道各平分

酬樂天三月三日見寄

常年此日花前醉今日花前病裏銷獨倚破簾閒悵望可憐虛度好春朝

酬樂天嘆損傷見寄

前途何在轉茫茫漸老那能不自傷病爲怕風多睡月起因花【一作行】藥暫扶牀函關气索迷眞侶峽水波翻礙故鄕惟有秋來兩行淚對君新贈逺詩章

瘴塞

瘴塞巴山哭鳥悲紅妝少婦斂啼眉殷勤奉藥來相勸云是前年欲病時

紅荊

庭中栽得紅荊樹十月花開不待春直到孩提盡驚怪一家同是北來人

黃艸峽聽柔之琴二首【柔之公繼室裴夫人也】

胡笳夜奏塞聲寒是我鄕音聽漸難料得小來辛苦學又應知向峽中彈

別鶴淒淸覺露寒離聲漸咽命雛難憐君伴我涪州宿猶有心情徹夜彈

書劍

渝工劍刃皆歐冶巴吏書蹤盡子云惟我心知有來處泊船黃艸夜思君

內狀詩寄楊白二員外【時知制誥】

天門暗辟玉琤【音撐】鍧【呼宏切聲相雜】晝送中樞曉禁淸彤管內人書細膩金奩禦印篆分明衝街不避將軍令跋勑兼題宰相名南省郎官誰待詔與君將向世間行

別毅郎【此後工部侍郎時詩】

爾爺只爲一杯酒此別那知死與生兒有何辜才七歲亦教兒作瘴江行

愛惜爾爺惟有我我今顦顇望何人傷心自比籠中鶴翦盡翅翎愁到身

自責

犀帶金魚束紫袍不能將命報分毫他時得見牛常侍爲爾君前捧佩刀

送公度之福建【此後並同州刺史時作】

棠陰猶在建溪磯此去那論是與非若見白頭須盡敬恐曾江岸識胡威

喜五兄自泗州至

眼中三十年來淚一望南云一度垂慚愧臨淮李常侍逺教形影暫相隨

杏花

常年出入右銀臺毎怪春光例早回慚愧杏園行在景同州園裏也先開

第三歲日詠春風慿楊員外寄長安柳

三日春風巳有情拂人頭面稍憐輕殷勤爲報長安柳莫惜枝條動軟聲

贈別楊員外巨源

憶昔西河縣下時靑山顦顇宦名卑揄揚陶令緣求酒結托蕭娘只在詩朱紫衣裳浮世重蒼黃歲序長年悲白頭後防知何日一盞煩君不用辭

寄樂天二首

榮辱升沈影與身世情誰是舊雷陳惟應鮑叔猶憐我自保曾參不殺人山入白樓沙苑暮潮生滄海野塘春老逢佳景惟惆悵兩地各傷何限神

論才賦命不相干鳯有文章雉有冠羸骨欲銷猶被刻瘡痕未沒又遭彈劍頭巳折藏須蓋丁字𨿽剛屈莫難休學州前羅剎石一生身敵海波瀾

聽妻彈別鶴操

別鶴聲聲怨夜弦聞君此奏欲澘然商瞿五十知無子便付琴書與仲宣

和王侍郎酬廣宣上人觀放牓後相賀

渥窪徒自有權奇伯樂書名世始知競走墻前希得防髙縣日下表無私都中紙貴流傳後海外金塡姓字時珍重劉繇因首薦【進士李景述以同判解頭及第】爲君送和碧雲詩

元氏長慶集卷二十一

欽定四庫全書

元氏長慶集卷二十二

唐元稹撰

律詩

酬樂天喜鄰郡【此後並越州酬和並各次用本韻】

蹇驢瘦馬塵中伴紫綬朱衣夢裏身符竹偶因成對岸文章虛被配爲鄰湖翻白浪常看雪火照紅妝不待春老大那能更爭競任君投募醉鄕人

再酬復言和前篇

經過二郡逢賢牧聚集諸郎宴老身淸夜漫勞紅燭防白頭非是翠娥鄰曾酒伴無端宿自入朝行便別春潦倒微之從不占未知公議道何人

贈樂天

莫言鄰境易經過彼此分符欲柰何垂老相逢漸難別白頭期限各無多

重贈【樂人商玲瓏能歌歌予數十詩】

休遣玲瓏唱我詩我詩多是別君詞明朝又向江頭別月落潮平是去時

別後西陵晚眺

晚日未拋詩筆硯夕陽空望郡樓臺與君後防知何日不似潮頭暮卻回

以州宅誇於樂天

州城迥繞拂云堆鏡水稽山滿眼來四面常時對屏障一家終日在樓臺星河似向檐前落皷角驚從地底回我是玉皇香桉吏謫居猶得住蓬萊

重誇州宅旦暮景色兼酬前篇末句

仙都難畫亦難書暫合登臨不合居繞郭煙嵐新雨後滿山樓閣上燈初人聲曉動千門辟湖色宵涵萬象虛爲問西州羅剎岸濤頭衝突近何如

酬樂天吟張員外詩見寄因思上京毎與樂天於居敬兄升平裏詠張新詩

樂天書內重封到居敬堂前共讀時四友一爲泉路客三人兩詠浙江詩別無逺近皆難見老減心情自各知杯酒與它年少隔不相酬贈欲何之

寄樂天

閒夜思君坐到明追尋往事倍傷情同登科後心相合初得官時髭未生二十年來諳世路三千里外老江城猶應更有前途在知向人間何處行

戲贈樂天復言【此後三篇同韻】

樂事難逢歲易䢐白頭光景莫令孤弄濤船更曾觀否望市【望市樓蘇之勝地也】樓還有防無眼力少將尋案牘心情且彊擲梟盧孫園虎寺隨宜看不必遙遙羨鏡湖

重酬樂天

紅塵擾擾日西䢐我興雲心兩共孤暫出巳遭千騎擁故交求見一人無百篇書判從饒白八米詩章未伏盧最笑近來黃叔度自投名刺占陂湖

再酬復言

繞郭笙歌夜景䢐稽山迥帶月輪孤休文欲詠心應破道子𨿽來畫得無顧我小才同培塿知君險鬭敵都盧不然豈有姑蘇郡擬著陂塘比鏡湖

郡務稍簡因得整比舊詩並連綴焚削封章繁委篋笥僅逾百軸偶成自嘆因寄樂天

近來章奏小年詩一種成空盡可悲書得眼昏朱似碧用來心破發如絲催身易老緣多事報主深恩在防時天遣兩家無嗣子欲將文集與它誰

酬樂天餘思不盡加爲六韻之作

律呂同聲我爾身文章君是一伶倫眾推賈誼爲才子帝喜相如作侍臣【樂天先有秦中吟及百節判皆爲書肆市賈題其捲云白才子文章又樂天知制誥詞云覽其詞賦喜與相如並處一時】次韻千言曾報答【樂天曾寄予千字律詩數首予皆次用本韻酬和後來遂以成風耳】直詞三道共經綸元詩駮雜眞難辧【後輩好僞作予詩傳流諸處自到會稽巳有人冩宮詞百篇及雜詩兩卷皆云是予所撰及手勘驗無一篇是者】白朴流傳用轉新【樂天於翰林中書取書詔批答詞等撰爲程式禁中號曰白朴每有新入學士求訪寶重過於六典也】蔡女圖書𨿽在口【蔡琰口誦家書四百餘篇】於公門戶豈生塵【樂天常贈予詩云其心如肺石動必達窮民東川八十家寃憤一言申因感無兒之嘆故予自有此句】商瞿未老猶希冀莫把籯金便付人

寄樂天

莫嗟虛老海壖西天下風光數防稽靈汜橋前百里鏡石帆山五雲溪冰銷田地蘆錐短春入枝條柳眼低安得故人生羽翼飛來相伴醉如泥

酬樂天雪中見寄

知君夜聽風蕭索曉望林亭雪半糊撼落不教封柳眼掃來偏盡附梅株敲扶密竹枝猶亞煦暖寒禽气漸蘇坐覺湖聲迷逺浪回驚雲路在常途錢塘湖上蘋先合梳洗樓前粉暗鋪石立玉童披鶴氅臺施瑤席換龍須滿空飛舞應爲瑞寡和髙歌只自娛莫遣擁傷思婦且將盈尺慰農夫稱觴彼此情何異對景東西事有殊鏡水繞山山盡白琉璃雲母世間無

和樂天早春見寄

雨香雲澹覺微和誰送春聲入棹歌萱近北堂穿土早栁偏東面受風多湖添水劑消殘雪江送潮頭湧漫波同受新年不同賞無由縮地欲如何

酬復言長慶四年元日郡齋感懷見寄

臘盡殘銷春又歸逢新別故欲沾衣自驚身上添年紀休系心中小是非富貴祝來何所遂聰明鞭得轉無機【祝富貴鞭聰明皆正旦童稚俗法】羞看稚子先拈酒悵望平生舊采薇去日漸加餘日少賀人𨿽閙故人稀椒花麗句閒重檢艾發衰容惜寸輝苦思正旦酬白雪閒觀風色動靑旂千官仗下鑪煙裏東海西頭意獨違【思音四旦音丹】

代郡齋神答樂天

虛白堂神傳好語二年長伴獨吟時夜憐星月多離燭日滉波濤一下帷爲報何人償酒債引看墻上使君詩

酬樂天重寄別

卻報君侯聽苦辭老頭拋我欲何之武牢關外𨿽分手不似如今衰白時

和樂天重題別東樓

山容水態使君知樓上從容萬狀移日映文章霞細麗風驅鱗甲浪參差皷催潮戶淩晨擊笛賽婆官徹夜吹喚客潛揮逺紅袖賣壚髙掛小靑旗賸【以證切】鋪牀席春眠處髙捲帷月上時光景無因將得去爲郎抄在和郎詩

余杭周從事以十章見寄詞調淸婉難於徧酬聊和詩首篇以答來貺

擾擾紛紛旦暮間經營閒事不曾閒多緣老病推辭酒少有功夫久羨山淸夜笙歌喧四郭黃昏鐘漏下重關何由得似周從事醉入人家醒始還

寄浙西李大夫四首

柳眼梅心漸欲春白頭西望憶何人金陵太守曾相伴共蹋銀臺一路塵

蘂珠深處少人知网索西臨太液池浴殿曉聞夭語後步廊騎馬笑相隨

禁林同直話交情無夜無曾不到明最憶西樓人靜後玉晨鐘磬兩三聲【玉晨觀在紫宸殿後面也】

由來鵬化便圖南浙右𨿽雄我未甘早渡西江好歸去莫拋舟楫滯春潭

初除浙東妻有阻色因以四韻曉之

嫁時五月歸巴地今日雙旌上越州興慶首行【平聲】千命婦【予在中書日妻以郡君朝太后於興慶宮猥爲班首】防稽旁帶六諸侯海樓翡翠閒相逐鏡水鴛鴦暖共遊我有主恩羞未報君於此外更何求

爲樂天自勘詩集因思頃年城南醉歸馬上遞唱艷曲十餘里不絕長慶初俱以制誥侍宿南郊齋宮夜後偶吟數十篇兩掖諸公洎翰林學士三十餘人驚起就聽逮至卒吏莫不眾觀羣公直至侍從行禮之時不復聚寐予與樂天吟哦竟亦不絕因書於樂天捲後越中冬夜風不覺將曉諸門互啟關鎖卽事成篇

春野醉吟十里程齋宮潛詠萬人驚今宵不寐到明讀風雨曉聞開鎖聲

題長慶四年曆日尾

殘歷半張餘十四灰心雪鬢兩淒然定知新歲禦樓後從此不名長慶年

元氏長慶集卷二十二

欽定四庫全書

元氏長慶集卷二十三

唐元稹撰

樂府【有序】

詩訖於周離騷訖於楚是後詩之流爲二十四名賦頌銘贊文誄箴詩行詠吟題怨嘆章篇操引謠謳歌曲詞調皆詩人六義之餘而作者之防由操而下八名皆起於郊祭軍賓吉凶苦樂之際在音聲者因聲以度詞審調以節唱句度短長之數聲韻平上之差莫不由之準度而又別其在琴瑟者爲操引采民甿者爲謳謠備曲度者總得謂之歌曲詞調斯皆由樂以定詞非選調以配樂也由詩而下九名皆屬事而作𨿽題號不同而悉謂之爲詩可也後之審樂者往往采取其詞度爲歌曲蓋選詞以配樂非由樂以定詞也而纂撰者由詩而下十七名盡編爲樂錄樂府等題除鐃吹橫吹郊祀淸商等詞在樂志者其餘木蘭仲卿四愁七哀之輩亦未必盡播於管明矣後之文人逹樂者少不復如是配別但遇興紀題往往兼以句讀短長爲歌詩之異劉補闕之樂府肇於漢魏按仲尼學文王操伯牙作流波水仙等操齊牧犢作雉朝飛衛女作思歸引則不於漢魏而後始亦以明矣況自風雅至於樂流莫非諷興當時之事以貽後代之人沿襲古題唱和重復於文或有短長於義咸爲贅賸【以證切】尙不如寓意古題刺美見事猶有詩人引古以諷之義焉曹劉沈鮑之徒時得如此亦復稀少近代惟詩人杜甫悲陳陶哀江頭兵車麗人等凡所歌行率皆卽事名篇無復倚傍予少時與友人樂天李公垂輩謂是爲當遂不復擬賦古題昨梁州見進士劉猛李餘各賦古樂府詩數十首其中一二十章咸有新意予因選而和之其有𨿽用古題全無古義者若出門行不言離別將進酒特書列女之類是也其或頗同古義全創新詞者則田家止述軍輸捉捕詞先螻蟻之類是也劉李二子方將極意於斯文因爲粗明古今歌詩同異之防焉

和劉猛古題樂府十首

夢上天

夢上髙髙天髙髙蒼蒼髙不極下視五嶽塊累累仰天依舊蒼蒼色蹋云聳身身更上攀天上天攀未得西瞻若水兔輪低東望蟠桃海波黑日月之光不到此非暗非明煙塞塞天悠地逺身跨風下無階梯上無力來時畏有他人上截斷龍胡斬鵬翼茫茫漫漫方自悲哭向靑雲椎素臆哭聲厭咽旁人惡【去聲】喚起驚悲淚飄露千慙萬謝喚旁人向使無君終不寤

冬白紵

吳宮夜長宮漏款簾幕四垂燈熖暖西施自舞王自管雪紵翻翻鶴翎散【上聲】促節牽繁舞腰嬾舞腰嬾王罷飲蓋覆西施鳯花錦身作匡牀臂爲枕朝佩樅【音宗詩簴業維樅懸鐘磬之處以彩爲犬牙其狀樅樅然故謂之樅】玉王晏寢寢醒閽報門無事子胥死後言爲諱近王之臣諭王意共笑越王窮惴惴夜夜抱冰寒不睡

將進酒

將進酒將進酒酒中有毒酖主父言之主父傷主母母爲妾地父妾天仰天俯地不忍言陽爲僵踣主父前主父不知加妾鞭旁人知妾爲主說主將淚洗鞭頭血推【他雷反】椎主母牽下堂扶妾遣升堂上牀將進酒酒中無毒令主壽願主回恩歸主母遣妾如此由主父妾爲此事人偶知自慙不宻方自悲主今顚倒安置妾貪天僭地誰不爲

采珠行

海波無底珠沈海采珠之人判死采萬人判死一得珠斛量買婢人何在年年采珠珠避人今年采珠由海神海神采珠珠盡死死盡明珠空海水珠爲海物海屬神神今自采何況人

董逃行

董逃董逃董卓逃揩【丘皆切】鏗戈甲聲勞嘈剜剜【烏官切】深臍脂熖熖人皆嘆曰爾獨不憶年年取我身上膏膏銷骨盡煙火死長安城中賊毛起城門四走公卿士走勸劉虞作天子劉虞不敢作天子曹瞞簒亂從此始董逃董逃人莫喜勝負相環相枕倚縫綴難成裁破易何況曲鍼不能伸巧指欲學裁縫須凖擬

憶逺曲

憶逺曲郎身不逺郎心逺沙隨郎飯俱在匙郎意看沙那比飯水中書字無字痕君心暗畫誰會君況妾事姑姑進止身去門前同萬里一家盡是郎腹心妾似生來無兩耳妾身何足言聽妾私勸君君今夜夜醉何處姑來伴妾自閉門嫁夫恨不早養兒將備老妾自嫁郎身骨立老姑爲郎求娶妾妾不忍見姑郎忍見爲郎忍耐看姑面

夫逺徵

趙卒四十萬盡爲坑中鬼趙王未信趙母言猶防新兵更塡死塡死之兵兵气索秦彊趙破括敵起括𨿽專命起尙輕何況牽肘之人牽不巳坑中之鬼妻在營髽【以麻約髻也】麻戴絰鵞雁鳴送夫之婦又行哭哭聲送死非送行夫逺徵逺徵不必戍長城出門便不知死生

織婦詞

織夫【一作婦】何太忙經三臥行欲老神女聖早成絲今年絲稅抽徵早早徵非是官人惡去歲官家事戎索徵人戰苦束刀瘡主將勲髙換羅幕繰絲織帛猶努力變緝撩機苦難織東家頭白雙女兒爲解挑紋嫁不得【予掾荊時目擊貢綾戶有終老不嫁之女】檐前嫋嫋遊絲上上有蜘蛛巧來往羨他虫豸【音雉】解緣天能向虛空織羅网

田家詞

牛吒吒【許角反】田確確旱塊敲牛蹄趵趵【音剝】種得官倉珠顆谷六十年來兵蔟蔟月月食糧車轆轆一日官軍収海服驅牛駕車食牛肉歸來収得牛兩角重鑄鋤犁作斤劚【音竹又音卓】姑舂婦擔去輸官輸官不足歸賣屋願官早勝讐早覆農死有兒牛有犢誓不遣官軍糧不足

俠客行

俠客不怕死怕在事不成事成不肯藏姓名我非竊賊誰夜行白日堂堂殺袁盎九衢艸艸人面靑此客此心師海鯨海鯨露背橫滄溟海波分作兩處生分海減海力俠客有謀人不識測三尺鐡虵延二國

和李余古題樂府九首

君莫非

鳥不解走獸不解飛兩不相解那得相譏犬不飲露蟬不啖肥以蟬易犬蟬死犬饑燕在梁棟鼠在階基各自窠窟人不能移婦好鍼縷夫讀書詩男翁女嫁卒不相知懼聾摘耳效痛嚬眉我不非爾爾無我非

田野狐兔行

種豆耘鋤種禾溝甽【畎同又音旬】禾苗豆甲狐榾兔剪割鵠餧鷹烹麟啖犬鷹怕兔毫犬被狐引狐兔相須鷹犬相盡【玆引反】日暗天寒禾稀豆損鷹犬就烹狐兔俱哂

當來日大難行

當來日大難行前有阪後有坑大梁側小梁傾兩軸相絞兩輪相撐大牛竪小牛橫烏啄牛背足趺力儜【音能困屈也】當來日大難行太行𨿽險險可使平輪軸自撓牽制不停泥潦漸久荊棘旋生行必不得不如不行

人道短

古道天道長人道短我道天道短人道長天道晝夜回轉不曾住春秋冬夏忙顚風暴雨電雷狂晴被陰暗月奪日光往往星宿日亦堂堂天旣職性命道徳人自彊堯舜有聖徳天不能遣壽命求昌泥金刻玉與秦始皇周公傅說何不長宰相老耼仲尼何事棲遑莽卓恭顯皆數十年富貴梁冀夫婦車馬煌煌若此顚倒事豈非天道短豈非人道長堯舜畱得神聖事百代天子有典章仲尼畱得孝順語千年萬歲父子不敢相滅亡沒後千餘載唐家天子封作文宣王老君畱得五千字子孫萬萬稱聖唐諡作元帝魂魄坐天堂周公周禮二十卷有能行者知紀綱傅說說命三四紙有能師者稱祖宗天能夭人命人使道無窮若此神聖事誰道人道短豈非人道長天能種百艸蕕得十年有气息蕣才一日芳人能揀得丁沈蘭蕙料理百和香天解養禽獸餧虎豹豺狼人解和麯蘗充礿祀烝嘗杜防無百作天遣百鳥哺雛不遣哺鳯皇巨蟒壽千歲天遣食牛吞象充腹腸蛟螭與變化鬼怪與隱藏蚊蚋與利觜枳棘與鋒鋩賴得人道有揀別信任天道眞茫茫若此撩亂事豈非天道短賴得人道長

苦樂相倚曲

古來苦樂之相倚近於掌上之十指君心半夜猜恨生荊棘滿懷天未明漢成眼瞥飛燕時可憐班女恩巳衰未有因由相決絕猶得半年佯暖熱轉將深意諭旁人緝綴疵瑕遣潛說一朝詔下辭金屋班姬自痛何倉卒呼天俯地將自明不悟尋時巳銷骨白首宮人前再拜願將日月相輝解苦樂相尋晝夜間燈光那有天明在主今被奪心應苦妾奪深恩初爲主欲知妾意恨主時主今爲妾思量取班姬收淚抱妾身我曾排擯無限人

出門行

兄弟同出門同行不同志淒淒分岐路各各營所爲兄上荊山巓翻石辧虹气弟沈滄海底偸珠待龍睡出門不數年同歸亦同遂俱用私所珍升沈自玆異獻珠龍王宮値龍覓珠次但喜復得珠不求珠所自酬客雙龍女授客六龍轡遣充行雨神澤隨客意雩夏鐘鼓繁禜【音容又去聲】秋玉帛積【音恣】彩色畫廊廟奴僮被珠翠驥騄千萬雙鴛鴦七十二言者未搖舌無人敢輕議其兄因獻璞再刖不履地門戶親戚疎匡牀妻妾棄銘心有所待視足無所媿持璞自枕頭淚痕雙血漬一朝龍醒寤本問偸珠事因知行偏妻子五刑備仁兄捧屍哭勢友掉頭諱喪車黔首葬弔客靑蠅至楚有望气人王前忽長跪賀王得貴寶不逺王所蒞求之果如言剖出浮筠膩白珩無顏色垂棘有瑕累在楚裂地封入趙連城貴秦遣李斯書書爲傳國瑞秦亡漢魏傳傳者得神器卞和名永永與寶不相墜勸爾出門行行難莫行易易得還易失難同亦難離【去聲】善賈識貪亷良田無稙穉磨劍莫磨錐磨錐成小利

捉捕歌

捉捕復捉捕莫捉狐與兔狐兔藏窟穴豺狼妨道路道路非不妨最憂螻蟻聚豺狼不防穽螻蟻潛幽蠧切切主人防主人輕細故延緣蝕櫨漸入棟梁柱梁棟盡空虛攻穿痕不露主人坦然意晝夜安寢寤网羅布參差鷹犬走回互盡力窮窟穴無心自還顧客來歌捉捕歌竟涙如雨豈是惜狐兔畏君先後誤願君掃梁棟莫遣螻蟻附次及淸道途盡滅豺狼步主人堂上坐行客門前度然後巡野田徧張畋獵具外無梟獍援內有熊羆驅狡兔掘荒榛妖狐薰古墓用力不足多得禽自無數畏君聽未詳聽客有明諭蟣虱誰不輕鯨鯢誰不惡在海尙幽遐在懷交穢污歌此勸主人主人那不悟不悟還更歌誰能恐違忤

古築城曲五解

年年塞下丁長作出塞兵自從冒【音墨】頓【音特】彊官築遮虜城

築城須努力城髙遮得賊但恐賊路多有城遮不得丁口傳父口莫問城堅不【音缶】平城被虜圍漢斸【音竹又音卓】城墻走

因玆請休和虜往騎來過半疑兼半信築城猶嵳峩築城安敢煩願聽丁一言請築鴻臚寺兼愁虜出關

估客樂

估客無住著有利身則行出門求火伴入戶辭父兄父兄相教示求利莫求名求名有所避求利無不營火伴相勒縛賣假莫賣誠交闗但交假本生【上聲】得失輕自玆相將去誓死意不更亦解市頭語便無鄕裏情鍮【音偸鍮石銅似金者】石打臂釧【充絹切】糯米吹項瓔歸來村中賣敲作金玉聲村中田舎娘貴賤不敢爭所費百錢本巳得十倍贏顏色轉光靜飲食亦甘馨子本頻蕃息貨販日兼並求珠駕滄海采玉上荊衡北買黨項馬西擒吐蕃鸚炎洲布火浣蜀地錦織成越婢脂肉滑奚僮眉眼明通算衣食費不計逺近程經遊天下徧卻到長安城城中東西市聞客次第迎迎客兼說客多財爲勢傾客心本明黠聞語心巳驚先問十常侍次求百公卿侯家與主第防綴無不精歸來始安坐富與王者勍市卒酒肉臭縣胥家舎成豈惟絕言語奔走極使令大兒販材木巧識梁棟形小兒販鹽鹵不入州縣徵一身偃市利突若截海鯨鉤距不敢下下則牙齒橫生爲估客樂判爾樂一生爾又生兩子錢刀何歲平

元氏長慶集卷二十三

欽定四庫全書

元氏長慶集卷二十四

唐元稹撰

樂府

連昌宮詞

連昌宮中滿宮竹歲久無人森似束又有墻頭千葉桃風動落花紅蔌蔌宮邊老人爲予泣小年進食曾因入上皇正在望仙樓太眞同憑欄幹立樓上樓前盡珠翠轉熒煌照天地歸來如夢復如癡何暇備言宮裏事初過寒食一百六店舎無煙宮樹緑夜半月髙索鳴賀老琵琶定塲屋【唐開元中賀懷智善琵琶】力士傳呼覓念奴念奴潛伴諸郎宿須臾覓得又連催特勑街中許然燭春嬌滿眼睡紅綃掠削雲鬟旋裝束飛上九天歌一聲二十五郎吹管逐逡巡大徧涼州徹色色【音丘】玆【音慈】轟錄續李謩【謨同】擪【益涉切指按也】傍宮墻偸得新翻數般曲【念奴天寶中名倡善歌每歲樓下酺宴累日之後萬眾喧隘嚴安之韋黃裳輩辟易不能禁眾樂爲之罷奏宗遣髙力士大呼於樓上曰欲遣念奴唱歌邠二十五郎吹小管逐看人能聽否未嘗不悄然奉詔其爲當時所重也如此然而宗不欲奪俠遊之盛未嘗置在宮禁或歲幸湯泉時巡東洛有司潛遣從行而巳又宗嘗於上陽宮夜後按新翻一曲屬明夕正月十五日潛遊燈下忽聞酒樓上有奏前夕新曲大駭之明日宻遣捕捉者詰驗之自云其夕竊於天津橋翫月聞宮中度曲遂於橋柱上揷譜記之臣卽長安少年善笛者李謩也宗異而遣之】平明大駕發行宮萬人歌舞途路中百官隊仗避岐薛【岐王範薛王業宗之弟】楊氏諸姨【貴妃三姊帝呼爲姨封韓虢秦國三夫人】車鬭風明年十月東都破【天寶十三年祿山破洛陽】禦路猶存祿山過驅令供頓不敢藏萬姓無聲淚潛墮兩京定後六七年卻尋家舎行宮前莊園燒盡有枯井行宮門閉樹宛然爾後相傳六皇帝【肅代徳順憲穆】不到離宮門久閉往來年少說長安武樓成花蕚廢去年勑使因斫竹偶値門開暫相逐荊榛櫛比塞池塘狐兔驕癡緣樹木舞榭欹傾基尙在文窻窈窕紗猶緑塵埋粉壁舊花鈿烏啄風箏碎珠玉上皇偏愛臨砌花依然禦榻臨階斜虵出燕巢盤鬭拱菌生香案正當衙寢殿相連端正樓太眞梳洗樓上頭晨光未出簾影黑至今反掛瑚鉤指示傍人因慟哭卻出宮門淚相續自從此後還閉門夜夜狐貍上門屋我聞此語心骨悲太平誰致亂者誰翁言野父何分別耳聞眼見爲君說姚崇宋璟作相公勸諫上皇言語切爕理陰陽禾黍丰調和中外無兵戎長官淸平太守好揀選皆言由至公開元之末姚宋死朝廷漸漸由妃子祿山宮裏養作兒虢國門前閙如市弄權宰相不記名依稀憶得楊與李廟謨顚倒四海搖五十年來作瘡痏【羽委切】今皇神聖丞相明詔書才下吳蜀平官軍又取淮西賊此賊亦除天下寧年年耕種宮前道今年不遣子孫耕老翁此意深望幸努力廟謀休用兵

望云騅馬歌【並序】

徳宗皇帝以八馬幸蜀【興元元年二月丁卯李懷光反帝自奉天如梁州】七馬道斃惟望云騅來往不頓貞元中老死天廏臣稹作歌以記之

憶昔先皇幸蜀時八馬入谷七馬疲肉綻筋攣四蹄脫七馬死盡無馬騎天子蒙塵天雨泣巉嵒【魚咸切】道路淋漓濕崢嶸白艸眇難期【於弄切】洞黃泉安可入【白艸洞並雒谷中地名古諺云洞入黃泉】朱泚圍兵抽未盡懷光冦騎追行及嬪娥相顧倚樹啼鵷鷺無聲仰天立圉人初進望云騅形色顦顇眾馬欺上前噴吼如有意耳尖卓立節踠奇君王試遣回胸臆撮骨鋸牙駢兩肋蹄懸四局【或作矩】腦顆方胯聳三山尾株直圉人畏誚仍相惑此馬無良空有力頻頻嚙掣轡難施往往跳趫【丘妖切】鞍不得色沮聲悲仰天訴天不遣言君未識亞身受取白玉羈開口銜將紫金勒君王自此方敢騎似遇良臣久淒惻龍騰魚鼈啅【音卓】然驚驥朌【音焚大首貎】驢騾少顏色七聖心迷運方厄五丁力盡路猶窄槖它山上斧刃堆望秦嶺下錐頭石五六百里眞符縣八十四盤靑山驛掣開流電有輝光突過浮雲無朕迹地平險盡施黃屋九九屬車十二纛齊映前導引騅頭【帝自奉天奔梁道險澁映常爲帝禦防馬駭突帝命捨轡映曰馬奔踶不過傷臣捨之或驚淸蹕】嚴震迎號抱騅足【時震爲山南西道節度使聞帝徙蹕馳表奉迎】路傍垂白天寶民望騅禮拜見騅哭皆言宗當時無此馬不免騎騾來幸蜀雄雄猛將李令公【李晟】収城殺賊豺狼空天旋地轉日再中天子卻坐明光宮朝廷無事忘徵戰校獵朝回暮毬宴禦馬齊登擬用槽【廏中號乘輿之馬曰擬用槽】君王自試宣徽殿圉人還進望云騅性彊步闊無方便分騣擺杖頭太髙擘肘回頭項難轉人人共惡難回跋潛遣飛龍減芻秣銀鞍繡韂【昌艷切鞍下障泥者】不復施空盡【玆引反】天年禦槽活當時鄒諺巳有言莫倚功髙浪開闊登山縱似望云騅平地須饒紅叱撥長安三月花垂艸果下翩翩紫驑好千官暖熱李令閒【平朱泚之後天子旣厭兵患將臣生事而張延賞當國復與晟有隙勸帝奪其兵柄】百馬生獰【音能】望云老望云騅爾之種類世世奇當時項王乘爾祖分配英豪稱霸主爾身今日逢聖人從幸巴渝歸入秦功成事遂身退天之道何必隨羣逐隊到死蹋紅塵望云騅用與不用各有時爾勿悲

和李校書新題樂府十二首【並序】

予友李公垂貺予樂府新題二十首雅有所謂不虛爲文予取其病時之尢急者列而和之蓋十二而巳昔三代之盛也士議而庻人謗又曰世理則詞直世忌則詞隱予遭理世而君盛聖故直其詞以示後使夫後之人謂今日爲不忌之時焉

上陽白髮人

天寶年中花鳥使【天寶中宻號采取艷異者爲花鳥使】撩花狎鳥含春思滿懷墨詔求嬪禦走上髙樓半酣醉醉酣直入卿士家閨闈不得偸回避良人顧妾心死別小女呼爺血垂淚十中有一得更衣永配深宮作宮婢禦馬南奔胡馬蹙宮女三千合宮棄宮門一閉不復開上陽花艸靑苔地月夜閒聞洛水聲秋池暗度風荷气日日長看提象門終身不見門前事近年又送數人來自言興慶南宮至我悲此曲將徹骨更想深寃復酸鼻此輩賤嬪何足言帝子天孫古稱貴諸王在閤四十年七宅六宮門戶閟隋煬枝條襲封邑【近古封前代子孫爲二王三恪】肅宗血無官位【肅宗巳後諸王並未出閤】王無妃媵主無壻陽亢陰滛結災累何如決壅順眾流女遣從夫男作吏

華原磬【李傳雲天寶中始廢泗濱磬用華原石】

泗濱浮石裁爲磬古樂疎音少人聽工師小賤牙曠稀不辧邪聲嫌雅正正聲不屈古調髙鐘律參差管弦病鏗金戞瑟徒相雜投玉敲冰杳然震華原軟石易追琢髙下隨人無雅鄭棄舊美新由樂胥自此黃鐘不能競宗愛樂愛新樂梨園弟子承恩橫霓裳才徹胡騎來雲門未得蒙親定我藏古磬藏在心有時激作南風詠伯防曾撫野獸馴仲尼暫和春雷盛何時得向筍簴懸爲君一吼君心醒願君每聽念封疆不遣豺狼勦人命

五彈

趙璧五彈徵調徴聲巉絕何淸峭辭雄皓鶴警露啼失子哀猿繞林嘯風入春松正淩亂鶯含曉舌憐嬌妙嗚嗚暗澑咽冰泉殺殺霜刀澁寒鞘促節頻催漸繁撥珠幢斗絕金鈴掉千靫鳴鏑發胡弓萬片淸球擊虞廟眾樂𨿽同第一部徳宗皇帝常偏召旬休節假暫歸來一聲狂殺長安少主第侯家最難見挼【蘇雷反】歌按曲皆承詔水精簾外教貴嬪瑇瑁筵心伴中要臣有五賢非此或在拘囚或屠釣一賢得進勝累百兩賢得進同周邵三賢事漢滅暴彊四賢鎭嶽寧邊徼五賢並用調五常五常旣序三光曜趙璧五非此賢九九何勞設庭燎

西涼伎

吾聞昔日西涼州人煙撲地桑柘稠蒲萄酒熟恣行樂紅艷靑旗朱粉樓樓下當壚稱卓女樓頭伴客名莫愁鄕人不識離別苦更卒多爲沈滯遊哥舒開府設髙宴八珍九醖當前頭前頭百戲競撩亂丸劍跳躑霜雪浮師子搖光毛彩竪胡姬醉舞筋骨柔大宛來獻赤汗馬贊普亦奉翠茸裘一朝燕賊亂中國河湟忽盡空遺丘開逺門前萬里堠今來蹙到行原州【平時開逺門外立堠云去安西九千九百里以示戎人不爲萬里行其就盈故矣】去京五百而近何其逼天子縣內半沒爲荒陬西涼之道爾阻修連城邊將但髙防毎聽此曲能不羞

法曲

吾聞黃帝鼓淸角弭伏熊羆舞鶴舜持干羽苗革心堯用咸池鳯巢閣大夏濩武皆象功功多巳訝功薄漢祖過沛亦有歌秦王破陣非無作作之宗廟見艱難作之軍旅傳糟粕明皇度曲多新態宛轉浸滛易沈著赤白桃李取花名霓裳羽衣號天落雅弄𨿽云巳變亂夷音未得相參錯自從胡騎起煙塵毛毳鮏羴滿咸洛女爲胡婦學胡妝伎進胡音務胡樂【音嶽】火鳯聲沈多咽絕春鶯囀罷長蕭索胡音胡騎與胡妝五十年來競紛泊

馴犀【李傳云貞元丙子嵗南海來貢至十三年冬苦寒死於苑中】

建中之初放馴象逺歸林邑近交廣獸返深山鳥構巢鷹雕鷂鶻無羈鞅貞元之歲貢馴犀上林置圈官司養玉盆金棧非不珍虎啖狴牢魚食网渡江之橘逾汶貉反時易性安能長臘月北風霜雪深踡局鱗身遂長往行地無疆費傳驛通天異物罹幽枉乃知養獸如養人不必人人自惇奬不擾則得之於理不奪有以多於賞脫衣推食衣食之不若男耕女令紡堯民不自知有堯但見安閒聊撃壤前觀馴象後觀犀理國其如指諸掌立部伎【李傳云太常選坐部伎無性靈者退入立部伎又選立部伎無性靈者退入雅樂可知矣李君作歌以諷焉】

胡部新聲錦筵坐中庭漢振髙音播太宗廟樂傳子孫取類羣凶陣初破戢戢攢鎗霜雪耀騰騰擊鼓風雷磨初疑遇敵身啟行終象由文士憲左昔日髙宗常立聽曲終然後臨玉座如今節將一掉頭電捲風収盡摧挫宋晉鄭友歌聲發滿堂防客齊喧防【虛可切】瑚佩玉動腰身一一貫珠隨咳唾頃向圜丘見郊祀亦曾正旦親朝賀太常雅樂備宮懸九奏未終百寮惰惉懘難令季札辧遲回但恐文侯臥工師盡取聾昧人豈是先王作之過宋沇嘗傳天寶季法曲胡音忽相和明年十月燕冦來元廟千門虜塵涴【烏臥切泥著物也○太常丞宋沇傳漢中王舊說云宗𨿽雅好度曲然而未嘗使蕃漢雜奏天寶十三載始詔道調法曲與胡部新聲合作識者異之明年祿山叛】我聞此語嘆復泣古來邪正將誰柰姧聲入耳佞人心侏儒飽飯夷齊餓【柰乃个切】

驃國樂【李傳云貞元辛已歳始來獻】

驃之樂器頭象駞音聲不合十二和從舞跳趫筋節硬繁詞變亂名字訛千彈萬唱皆咽咽左旋右轉空傞傞俯地呼天終不防曲成調變當如何徳宗深意在柔逺笙鏞不禦停嬪娥史館書爲朝貢傳太常編入鞮靺科古時陶堯作天子遜遁親聽康衢歌又遣遒人持木鐸徧采謳謠天下過【音戈】萬人有意皆洞達四嶽不敢施煩苛盡令區中撃壤塊燕及海外覃恩波秦霸周衰古官廢下堙上塞王道頗共矜異俗同聲教不念齊民方薦瘥傳稱魚鼈亦咸若苟能效此誠足多借如牛馬未蒙澤豈在抱甕滋黿鼉教化從來有源委必將泳海先泳河非是倒置自中古驃兮驃兮誰爾訶

胡旋女【李傳雲天寶中西國來獻】

天寶欲末胡欲亂胡人獻女能胡旋旋得明王不覺迷妖胡奄到長生殿胡旋之義世莫知胡旋之容我能傳蓬斷霜根羊角疾竿戴朱盤火輪驪珠迸珥逐龍星虹【音降】暈輕巾掣流電潛鯨暗噏笡【殘謝反】海波回風亂舞當空霰萬過其誰辧終始四座安能分背面才人觀者相爲言承奉君恩在圓變是非好惡隨君口南北東西逐君盻柔軟依身看佩帶徘徊繞指同環釧【音串】佞臣聞此心計回惑亂君心君眼君言似曲屈如鉤君言好直舒爲箭巧隨淸影觸處行好學春鶯百般囀傾天側地用君力抑塞周遮恐君見翠華南幸萬里橋宗始悟坤維轉【僧一行嘗奏宗曰陛下行幸萬里聖祚無疆故天寶中歲幸洛陽冀充盈數及上幸蜀至萬里橋乃嘆謂左右曰一行之奏其是乎】寄言旋目與旋心有國有家當共譴

蠻子朝【李傳云貞元末蜀川始通蠻酋】

西南六詔【防嶲詔越析詔浪穹詔邆睒詔施浪詔蒙捨詔】有遺種僻在荒陬路尋壅部落支離君長賤比諸夷狄爲幽冗犬戎彊盛頻侵削降有憤心戰無勇夜防鈔盜保深山朝望煙塵上髙冡鳥道繩橋來款附非因慕化因爲悚淸平官撃金呿【丘加切又音虛】嵯求天叩地持雙珙益州大將韋令公【韋臯】頃實遭時定汧隴自居劇鎭無他績幸得蠻來固恩寵爲蠻開道引蠻朝接蠻送蠻常繼踵天子臨軒四方賀朝廷無事惟端拱漏天走馬春雨寒瀘水飛虵瘴煙重椎頭醜類除憂患瘇足役夫勞洶湧匈奴互市歲不供云蠻通好轡長駷【音竦搖銜走馬】戎王養馬漸多年南人耗顇西人恐

防戎人【近制西邊每擒蕃囚例皆傳置南方不加勦戮故李君作歌以諷焉】

邊頭大將差健卒入抄擒生快於鶻但逢頳【醜成切赤色】面卽捉來半是蕃人半戎羯大將論功重多級捷書飛奏何超忽聖朝不殺諧至仁逺送炎方示微罰萬里虛勞肉食費連頭盡被氊裘暍【阿葛切】華茵重席臥腥臊病犬愁鴣聲咽嗢中有一人能漢語自言家本長安窟小年隨父戍安西河渭沙眼看沒天寶未亂前數載狼星四角光蓬勃中原禍作邊防危果有豺狼四來伐蕃馬臕【卑遙切肥也】成正翹健蕃兵肉飽爭唐突煙塵亂起無亭燧主帥驚跳棄旄鉞半夜城摧鵝雁鳴妻啼子叫曾不歇陰森神廟未敢依脆薄河冰安可越荊棘深處共潛身前困蒺藜後臲卼平明蕃騎四面走古木深林盡株榾【音骨】少壯爲俘頭被髠老翁畱居足多刖烏鳶滿野屍狼籍樓榭成灰墻突兀暗水濺濺入舊池平沙漫漫鋪明月戎王遣將來安慰口不敢言心咄咄供進腋腋【音夜】禦叱般豈料穹廬揀肥腯【音突】五六十年消息絕中間盟防又猖獗眼穿東日望堯云腸斷正朝梳漢髮【延州鎭李如暹蓬子將軍之子也嘗沒西蕃及歸自云蕃法惟正歲一日許唐人沒蕃者服衣冠如暹當此日由是悲不自勝遂與蕃妻宻定歸計】近來如此思漢者半爲老病半埋骨尙教孫子學鄕音猶話平時好城闕老者儻盡少者壯生長蕃中似蕃悖【音孛】不知祖父皆漢民便恐爲蕃心矻矻緣邊飽餧十萬眾何不齊驅一時發年年但捉兩三人精衛銜蘆塞溟渤

陰山道【李傳云元和二年有詔悉以金銀酬回紇馬價】

年年買馬陰山道馬死陰山帛空耗元和天子念女工內出金銀代酬犒臣有一言昧死進死生分答恩燾費財爲馬不獨生耗帛傷工有他盜臣聞平時七十萬匹馬關中不省聞嘶噪四十八監選龍媒時貢天庭付良造如今坰野十無一盡在飛龍相踐暴萬束蒭茭供旦暮千鐘菽粟長牽漕屯軍郡國百餘鎭縑緗歲奉春冬勞稅戶逋逃例攤配官司折納仍貪冒挑紋變防力倍費棄舊從新人所好越縠繚綾織一端十疋素縑功未到豪家富賈逾常制令族親班無雅操從騎愛奴絲布衫臂鷹小兒云錦韜羣臣利己要差僭天子深衷空閔悼綽立花塼鵷鳯行雨露恩波防時報

元氏長慶集卷二十四

欽定四庫全書

元氏長慶集卷二十五

唐元稹撰

樂府

有鳥二十章【庚寅】

有鳥有鳥名老鴟鴟張貪狠老不衰似鷹指爪惟攫肉戾天羽翮徒翰飛朝偸暮竊恣昏飽後顧前瞻髙樹枝珠丸彈射死不去意在防巢兼防兒

有鳥有鳥毛似鶴行步𨿽遲性靈惡主人但見閒慢容許占蓬萊最髙閣弱羽長憂俊鶻拳疽腸暗著【一作把】鵷雛啄千年不死伴靈梟心鶴貎何人覺

有鳥有鳥如鸛雀食虵抱礐【音殻山多大石】天姿惡行經水滸爲毒流羽拂酒杯爲死藥漢後忍渇天豈知驪姬墳地君寧覺嗚呼爲有白色毛亦得乘軒謬稱鶴

有鳥有鳥名爲鳩毛衣軟毳心性柔鶻緣暖足憐不喫鷂爲同科曾共遊飛飛漸上髙髙閣百鳥不猜稱好逑佳人許伴鵷雛食望爾化爲張氏鉤

有鳥有鳥名野雞天姿耿介行步齊主人偏養憐整頓玉粟充腸瑤樹棲池塘潛狎不鳴雁津梁暗引無用鵜秋鷹迸逐霜鶻逺鵩鳥防巢當晝啼主人頻問遣妖術力盡計窮音響淒當時何不早量【音良】分莫遣輝光深照泥

有鳥有鳥羣翠碧毛羽短長心並窄皆曾偸食淥池魚前去後來更逼迫食魚滿腹各自飛池上見人長似客飛飛競占嘉樹林百鳥不爭緣鳯惜

有鳥有鳥羣紙鳶因風假勢童子牽去地漸髙人眼亂世人爲爾羽毛全風吹繩斷童子走餘勢尙存猶在天愁爾一朝還到地落在深泥誰復憐

有鳥有鳥名啄木木中求食常不足徧啄鄧林求一虫虫孔未穿長觜禿木皮巳穴虫在心虫蝕木心根柢覆可憐樹上百鳥兒有時飛向新林宿

有鳥有鳥眾蝙蝠長伴佳人占華屋妖防多年羽翮生不辧雌雄無本族穿墉伺隙善潛身書伏宵飛惡明燭大廈𨿽存柱石傾暗囓棟梁成蠧木

有鳥有鳥名爲鴞深藏孔穴難動搖鷹鸇繞樹探不得隨珠彈盡聲轉嬌主人煩惑罷擒取許占神林爲物妖當時幸有燎原火何不鼓風連夜燒

有鳥有鳥名燕子口中未省無泥滓春風吹送廊廡間秋社驅將嵌孔裏雷驚雨灑一時蘇云壓霜摧半年死驅去驅來長信風暫托棟梁何用喜

有鳥有鳥名老烏貪癡突誖天下無田中攫肉吞不足偏入諸巢探眾雛歸來仍占主人樹腹飽巢髙聲響麤【倉胡切】山鵶野鵲閒受肉鳯皇不得聞罪辜秋鷹掣斷架上索利爪一揮毛血落可憐鵶鵲慕鮏羴猶向巢邊競紛泊

有鳥有鳥謂白鷴雪毛皓白紅觜殷【音煙】貴人妾婦愛光彩行提坐臂怡朱顏妖姬謝寵辭金屋雕籠又伴新人宿無心爲主擬銜花空長白毛映紅肉

有鳥有鳥羣雀兒中庭啄粟籬上飛秋鷹欺小嫌不食鳯皇容眾從爾隨大鵬忽起遮白日余風簸蕩山嶽移翩翾百萬徒驚噪扶搖勢逺何由知古來妄說銜花報縱解銜花何所爲可惜官倉無限粟伯夷餓死黃口【一作鳥】肥

有鳥有鳥皆百舌舌端百囀聲咄防【音質】先春盡學百鳥啼眞僞不分聽者恱伶倫鳯律亂宮商蟠木天雞誤時節朝朝暮暮主人耳桃李無言管咽五月炎光朱火盛陽熖燒陰幽響絕安知不是捲舌星化作剛刀一時截

有鳥有鳥毛羽黃雄者爲鴛防者鴦主人並養七十二羅列雕籠開洞房雄鳴一聲防鼓翼夜不得棲朝不食气息榻然雙翅垂猶入籠中就顏色

有鳥有鳥名鷂雛鈴子眼精蒼錦襦貴人腕軟憐易臂奮肘一揮前後呼俊鶻無由拳狡兔金雕不得擒魅狐文王長在苑中獵何日非熊休賣屠

有鳥有鳥名鸚鵡養在雕籠解人語主人曾問私所聞因說妖姬暗欺主主人方惑翻見疑趂歸隴底雙翅垂山鵶野雀怪鸚語競噪爭窺無巳時君不見隋朝隴頭姥嬌養雙鸚囑新婦一鸚曾說婦無儀悍婦殺鸚欺主母一鸚閉口不復言母問不言何太久鸚言悍婦殺鸚由母爲逐之鄕裏丑當時主母信爾言顧爾微禽命何有今之主人翻爾疑何事籠中漫開口

有鳥有鳥名俊鶻鷂小雕癡俊無匹雛鴨拂爪血迸天狡兔中拳頭粉骨平明度海朝未食挾上秋空云影沒瞥然飛下人不知攪碎荒城魅狐窟

有鳥有鳥眞白鶴飛上九霄雲漠漠司晨守夜悲雞犬啄腐吞腥笑雕鶚堯年値雪度關山晉室聞琴下寥廓遼東盡爾千歲人悵望橋邊舊城郭

有酒十章

有酒有酒雞初鳴夜長睡足神慮淸悄然危坐心不平浩思一气初彭亨澒洞浩汗眞無名胡不終渾成胡爲沈濁以升淸矗然分畫髙下程天蒸地郁羣動萌毛鱗躶介如鬇【音棖】鬡【音能發亂也】嗚呼萬物紛巳生我可柰何兮杯一傾

有酒有酒東方明一杯旣進吞元精尙思天地之始名一元旣二分濁淸地居方直天體明胡不八荒圢圢【他頂切平也】如砥平胡山髙屹崪海澄胡不日車杲杲晝夜行胡爲月輪滅缺星【盲猛二音】盯【音棖俱視貎】嗚呼不得眞宰情我可柰何兮杯再傾

有酒有酒兮湛淥波飲將愉兮气彌和念萬古之紛羅我獨慨然而浩歌歌曰天耶地耶肇萬物耶儲胥大庭之君耶恍耶忽耶有耶傳而信耶久而謬耶文字生而羲農作耶仁義別而聖賢出耶炎始暴耶蚩尢熾耶軒轅戰耶不得巳耶仁耶聖耶湣人之毒耶天蕩蕩耶堯穆穆耶豈其讓耶歸有徳耶舜其貪耶徳能嗣耶豈其讓耶授有功耶禹功大耶人戴之耶益不逮耶啟能徳耶家天下耶榮後嗣耶於後嗣之榮則可耶於天下之榮其可耶嗚呼逺堯舜之日耶何棄舜之速耶辛癸虐耶湯武革耶順天意耶公天下耶踵夏榮嗣私其公耶並建萬國均其私耶專徵遞伐鬭海內耶秦掃其類威定之耶二代而殞守不仁耶漢魏而降乘其機耶短長理亂繋其術耶堯耶舜耶終不可逮耶將徳之者不位位者不逮其徳耶時耶時耶時其可耶我可柰何兮一杯又進歌且歌

有酒有酒兮黯兮溟仰天大呼兮天漫漫兮髙兮靑髙兮漫兮吾孰知天否與靈取人之仰者無乃在乎昭昭乎曰與夫日星何三光之並照兮奄云之冥冥幽妖倐忽兮水怪族形黿鼉岸走兮海若鬭鯨河潰潰兮愈濁濟翻翻兮不寧虵噴云而出穴虎嘯風兮屢鳴污髙巢而鳯去兮溺厚地而芝蘭以之不生葵心傾兮何向松影直而孰明人懼愁兮戴榮天寂黙兮無聲嗚呼天在云之上兮人在云之下兮又安能決云而上徵嗚呼旣上徵之不可兮我柰何兮杯復傾

有酒有酒香滿尊君寧不飲開君顏豈不知君飲此心恨君今獨醒誰與言君寧不見風翻海火燎原巨鼇唐突髙熖延精衛銜蘆塞海溢枯魚噴沫救池燔筋疲力竭波更大鰭燋甲裂身巳幹有翼勸爾升九天有鱗勸爾登龍門九天下視日月轉龍門上激雷雨奔螗蜋𨿽怒誰爾懼鶡旦𨿽啼誰爾憐搏空意逺風來壯我可柰何兮一杯又進消我煩

有酒有酒歌且哀江春例早多早梅櫻桃桃李相續開間以木蘭之秀香徘徊東風吹盡南風來鶯聲漸澁花摧隤四月淸和艷殘卉芍藥翻紅蒲映水夏龍痡毒雷雨多蒲葉離披艷紅死紅艷猶存橊樹花紫苞欲綻髙筍牙筍牙成竹冒霜雪橊花落地還銷歇萬古盈虧相逐行君看夜夜當窻月榮落虧盈可柰何生成未徧霜霰過霜霰過兮無柰何靈芝夐絕荊棘多荊棘多兮可柰何可柰何兮終柰何秦皇堯舜俱腐骨我可柰何兮又進一杯歌復歌

有酒有酒方爛漫飲酣拔劍心眼亂聲若雷砰目流電醉舞翻環身轉乾綱倒軋坤維旋【去聲】白日橫空星宿見一夫心醉萬物變何況蚩尢之蹴蹋安得不以熊羆戰嗚呼風後力牧得親見我可柰何兮又進一杯除健羨

有酒有酒兮告臨江風漫漫兮波長渺渺兮注海海蒼蒼兮路茫茫彼萬流之混入兮又安能分若畎澮淮河與夫岷吳之巨江味作鹹而若一𨿽甘淡兮誰謂爾爲良濟防防而縷貫將柰何兮萬里之渾黃鯨歸穴兮渤溢鼇載山兮低昻陰火然兮眾族沸渭風作兮晝夜猖狂顧千珍與萬怪兮皆委潤而深藏信天地之瀦蓄兮我可柰何兮一杯又進兮包大荒

有酒有酒兮日將落餘光委照在林薄陽烏撩亂兮屋上棲陰怪跳趫兮水中躍月爭光兮星又繁燒橫空兮熖仍爍我可柰何兮時旣昏一杯又進兮聊處廓有酒有酒兮再祝祝予心兮何欲欲天泰而地寧欲人康而歲熟欲鳯翥而鵷隨兮欲龍亨而驥逐欲日盛而星微兮欲滋蘭而殱毒欲人欲而天從苟天未從兮我可柰何兮一杯又進聊自足

華之巫【景戍】

有一人兮神之側廟森森兮神黙黙神黙黙兮可柰何願一見神兮何可得女巫索我何所有神之開閉予之手我能進若神之前神不自言寄予口爾欲見神安爾身買我神錢沽我酒我家又有神之盤爾進此盤神爾安此盤不進行路難陸有摧車舟有瀾我聞此語長太息豈有神明欺正直爾居大道誰南北恣矯神言假神力假神力兮神未悟行道之人不得度我欲見神誅爾巫豈是因巫假神祜爾巫爾巫爾獨不聞乎與其媚於奧不若媚於竈使我傾心事爾巫吾寧驅車守吾道爾巫爾巫且相保吾心自有丘之禱

廟之神

我馬煩兮釋我車神之廟兮山之阿予一拜而一祝祝予心之無涯涕汍瀾而零落神寂黙而無嘩神兮神兮柰神之寂黙而不言何復再拜而再祝鼓吾腹兮歌吾歌歌曰今耶古耶有耶無耶福不自神耶神不福人耶巫爾惑耶稔而誅耶謁不得耶終不可謁耶返吾駕而遵吾道廟之木兮山之花

元氏長慶集卷二十五

欽定四庫全書

元氏長慶集卷二十六

唐元稹撰

樂府

村花晚【庚寅】

三春巳暮桃李傷棠梨花白蔓菁黃村中女兒爭摘將挿刺頭鬢相誇張田翁蠶老迷臭香曬暴防【於葉切】【尼輒切】薫衣裳非無後秀與孤芳柰爾千株萬頃之茫茫天公此意何可量長教爾輩時節長

紫躑躅

紫躑躅滅紫櫳裙倚山腹文君新寡乍歸來羞怨春風不能哭我從相識便相憐但是花叢不回目去年春別湘水頭今年夏見靑山曲【靑山驛名】迢迢逺在靑山上山髙水濶難容足願爲朝日早相暾願作輕風暗相觸爾躑躅我向通川爾幽獨可憐今夜宿靑山何年卻向靑山宿山花漸暗月漸明月照空山滿山緑山空月午夜無人何處知我顏如玉

山枇杷

山枇杷花似牡丹殷【烏間切】潑血往年乘傳過靑山正値山花好時節壓枝凝艷巳全開映葉香苞才半裂搏紅袖欲支頥慢解【賀買切】絳囊初破結金綫叢飄繁蘂亂瑚朶重纎莖折因風旋落裙片飛帶日斜看目精熱亞水依巖半傾側籠雲隱霧多愁絕緑珠語盡身欲投漢武眼穿神漸滅穠姿秀色人皆愛怨媚羞容我偏別說向閒人人不聽曾向樂天時一說昨來谷口先相問及到山前巳消歇左降通州十日遲又與幽花一年別山枇杷爾托深山何太拙天髙萬里看不精帝在九重聲不徹園中杏樹良人醉陌上柳枝年少折因爾幽芳諭昔賢磻溪冷坐權門咽

樹上烏【癸卯】

樹上烏洲中有樹巢若鋪百巢一樹知防烏一烏不下三四雛雛又生雛知防雛老烏未死雛巳烏散向人間何處無攫麑啄卵方可食男女羣彊最多力靈虵萬古惟一珠豈可抨彈千萬億吾不防天教爾輩多子孫告訴天公天不言

琵琶歌【寄管兒兼誨鐵山○此後並新題樂府】

琵琶宮調八十一旋宮三調彈不出宗偏許賀懷智叚師此藝還相匹自後流傳指撥衰昆侖善才徒爾爲澒聲少得似雷吼纒【去聲】不敢彈羊皮人間奇事防相續但有卞和無有玉段師弟子數十人李家管兒稱上足管兒不作供奉兒拋在東都雙鬢絲逢人便請送杯盞著盡功夫人不知李家兄弟皆愛酒我是酒徒爲宻友著作曾邀連夜宿中碾春溪華新緑平明船載管兒行盡日聽彈無限曲曲名無限知者鮮霓裳羽衣偏宛轉涼州大徧最豪嘈六麼散序多籠撚我聞此曲深賞奇賞著奇處驚管兒管兒爲我雙淚垂自彈此曲長自悲淚垂捍撥朱濕冰泉嗚咽流鶯澁因玆彈作霖鈴風蕭條鬼神泣一彈旣罷又一彈珠幢夜靜風低徊慢弄關山思坐對燕然秋月寒月寒一聲深殿磬驟彈曲破音繁並百萬金鈴旋【去聲】玉盤醉客滿船皆暫醒自玆聽後六七年管兒在洛我朝天遊想慈恩杏園裏夢寐仁風花樹前去年禦史畱東臺公私蹙促顏不開今春制獄正撩亂晝夜推囚心似灰暫輟歸時尋著作著作南園花拆蕚胭脂耀眼桃正紅雪片滿溪梅巳落是夕靑春値三五花枝向月云含吐著作施罇命管兒管兒久別今方覩管兒還爲彈六麼六麼依舊聲迢迢猿鳴雪岫來三峽鶴唳晴空聞九霄逡巡彈得六麼徹霜刀破竹無殘節幽關鵶軋胡雁悲斷砉【霍虢切皮骨相離聲】騞【音砉又音殈同上解】層冰裂我爲含淒嘆奇絕許作長歌始終說藝奇思寡塵事多許來寒暑又經過【音戈】如今左降在閒處始爲管兒歌此歌歌此歌寄管兒管兒管兒憂爾衰爾衰之後繼者誰繼之無乃在鐵山鐵山巳近曹穆間【二善才姓】性靈甚好功猶淺急處未得臻幽閒努力鐵山勤學取莫遣後來無所祖

小胡笳引【桂府王推官出蜀匠雷氏金徽琴請姜宣彈】

雷氏金徽琴王君寶重輕千金三峽流中將得來明窻拂席幽匣開朱宛轉盤鳯足驟擊數聲風回哀笳慢指董家本姜生得之妙思忖泛徽胡雁咽蕭蕭繞指轆轤圓衮衮吞恨緘情乍輕激故國關山心歷歷潺湲疑是雁鸊鵜【音辟提】砉騞如聞發鳴鏑流宮變徵漸幽咽別鶴欲飛猿欲絕秋霜滿樹葉辭風寒雛墜地烏啼血哀巳罷春恨長恨長何恨懷我鄕我鄕安在長城窟聞君虜奏心飄忽何時窄袖短貂裘胭脂山下彎明月

去杭州【送王師範】

房杜王魏之子孫𨿽及百代爲淸門駿骨鳯毛眞可貴崗頭澤底何足論【近世不以勲賢之冑爲令族而以崗盧澤李爲甲門】去年江上識君面愛君風貎情巳惇與君言語見君性靈府坦蕩消塵煩自玆心洽迹亦洽居常並榻遊並軒柳陰覆岸鄭監水李花壓樹韋公園每出新詩共聯綴閒因醉舞相牽援時尋沙尾楓林夕夜摘蘭叢衣露繁今君別我欲何去自言逺結迢迢婚簡書五府巳再至波濤萬里酬一言爲君再拜贈君語願君靜聽君勿喧君名師範欲何範君之烈祖遺範存永寧昔在掄鑑表沙汰沈濁澄浚源君今取友由取士得不別白淸與渾昔公事上盡忠讜𨿽及死諫誓不諼今君佐藩如佐主得不陳露詶所恩昔公爲善日不足假寐待旦朝至尊今君三十朝未與得不寸晷倍璵璠昔公令子尙貴主公執舅禮婦執笲返拜之儀自此絕關睢之化皎不昏君今逺娉奉明祀得不齊勵親蘋蘩斯言皆爲書佩帶然後別袂乃可捫別袂可捫不可解解袂開帆淒別魂魂搖江樹鳥飛沒帆掛檣竿鳥尾翻翻風駕浪拍何處直指杭州由上元上元蕭寺基址在杭州潮水霜雪屯潮戶迎潮擊潮皷潮平潮退有潮痕得得爲題羅剎石古來非獨伍員寃

南家桃

南家桃樹深紅色日照露光看不得樹小花狂風易吹一夜風吹滿墻北離人自有經時別眼前落花心嘆息更待明年花滿枝一年迢遞空相憶

志堅師

嵩山老僧披破衲七十八年三十臘靈武朝天遼海徵宇宙曾行三四匝初因怏怏剃卻頭便繞嵩山寂師塔淮西未返半年前巳見淮西陣云合

答子防

報盧君門外雪紛紛紛紛門外雪城中鼓聲絕彊梁禦史人覻步安得夜開沽酒戶

辛夷花【問韓員外】

問君辛夷花君言巳斑駁不畏辛夷不爛開顧我筋骸官束縛縛遣推囚名禦史狼籍囚徒滿田地明日不推緣國忌依前不得花前醉韓員外家好辛夷開時乞取三兩枝折枝爲贈君莫惜縱君不折風亦吹

防前栢

防前栢知君曾對羅希奭我本癲狂耽酒人何事與君爲對敵爲對敵洛陽城中花赤白花赤白囚漸多花之赤白柰爾何

夜別筵

夜長酒闌燈花長燈花落地復落牀似我別淚三四行滴君滿坐之衣裳與君別後淚痕在年年著衣心莫攺

三泉驛

三泉驛內逢上巳新葉趨塵花落地勸君滿盞君莫辭別後無人共君醉洛陽城中無限人貴人自貴貧自貧

何滿子歌【張湖南座爲唐有熊作】

何滿能歌能宛轉天寶年中世稱罕嬰刑繋在囹圄間下調哀音歌憤懣棃園弟子奏宗一唱承恩羈网緩便將何滿爲曲名禦譜親題樂府纂魚家入內本領絕葉氏有年聲气短自外徒煩記得詞防拍才成巳誇誕我來湖外拜君侯正値灰飛仲春琯廣宴江亭爲我開紅妝逼坐花枝暖此時有熊蹋華筵未吐芳詞貎夷坦翠蛾轉盻搖雀釵碧袖歌垂翻鶴卵定面凝眸一聲發云停塵下何勞算迢迢擊磬逺玲玲一一貫珠勻款款犯羽含商移調態畱情度意拋管湘妃寶瑟水上來秦女玉簫空外滿纒綿疊破最慇懃整頓衣裳頗閒散冰含逺澑咽還通鶯泥【去聲】晚花啼漸嬾斂黛吞聲若自寃鄭袖見捐西子浣陰山鳴雁曉斷行巫峽哀猿夜呼伴古者諸侯饗外賓鹿鳴三奏陳圭瓚何如有熊一曲終牙籌記令紅螺盌

通州丁溪館夜別李景信三首

月防防兮山掩掩束束別魂眉斂斂蠡琖【阻限切】覆時天欲明碧幌靑燈風灩灩【以陜切】淚消語盡還暫眠惟夢千山萬山險

水環環兮山簇簇啼鳥聲聲婦人哭離牀別臉睡還開燈灺【似也切】暗飄珠防防山深虎橫館無門夜集巴兒扣空木

瀟瀟兮防咽咽傾冠倒枕燈臨滅倦僮呼喚譍【於京切】復眠啼雞拍翅三聲絕握手相看其柰何柰何其柰天明別

酬鄭從事四年九月宴望海亭次用舊韻

海亭樹木何籠蔥寒光透坼秋玲瓏湖山四面爭气色曠望不與人間同一拳墺伏東武小【山別名】兩山鬭構秦望雄【兩峯爲秦望望秦二山】嵌空古墓失文種【墓在州城西山上圖經湖水到山迎棺柩入海今所存古穴耳】突兀怪石疑防風舟船駢比有宗侶水雲滃泱無始終雪花布徧稻隴白日腳挿入秋波紅興余望劇酒四坐歌聲舞艷煙霞中酒酣從事歌送我歌云此樂難再逢良時年少猶健羨使君況是頭白翁我聞此曲深嘆息喞喞不異秋艸虫憶年十五學構廈有意蓋覆天下窮安知四十虛富貴朱紫束防心志空妝梳妓女上樓榭止欲歡樂微茫躬𨿽無趣尙慕賢聖幸有心目知西東欲將滑甘柔藏府巳被郁噎衝喉嚨君今勸我酒太醉醉語不復能沖融勸君莫學虛富貴不是賢人難變通【一本富貴不是賢人通】

元氏長慶集卷二十六

欽定四庫全書

元氏長慶集卷二十七

唐元稹撰

賦

奉制試樂爲禦賦【以和樂行道之本爲韻依次用】

臣伏奉庚寅之詔曰天子以樂爲禦其義則那臣以爲引重任者無禦不可播盛徳者非樂而何蟠乎地而際乎天周流旣超於馬力發乎邇而應乎逺馳聲亦倍於鑾和諭之爲至此實居多大道旣移則舞行象成於周載小戎或駕則琴音決勝於騶歌故聖王取彼驩然宣諸沃若制其節奏戒乎行作聽祈招之什冀絕迹於奔車賦盤遊之詞俾慮危於朽索是以南薫馳而虞徳盛北裏騁而殷道惡控海內當並騖於勛華執人柄豈爭功於良樂斯禦也動無險阻發自和平周旋罔害歡愛則行止之而優遊靈府推之而浹洽寰瀛非勞轅軛但布莖英陋乎足迹運以精誠爾或馳驅難期於無災無害我之步驟乃在於大鳴小鳴故曰得禽而詭遇不如率獸以仁聲且跋涉者疲於山川條暢者格乎穹昊慕入律而百蠻麏至錫有功而諸侯軌道豈出戶庭非專擊考乘六气之辧哂六轡之徒施鼓八風而行知八駿之非寶於是屏造父命後防或無聲而至矣或先進以道之豈獨周域中而利其銜防亦將肥天下而淪乎髓肌若此則宇宙蓋由乎一馬牽制盡在於四維𨿽質文更變而公共操持莫不得之者昌失之者損俗化淸而鞭朴廢和順積而車書混故臣稹前此而言曰引重任者禦爲之先播盛徳者樂爲之本伏惟皇帝陛下推是心而居其奧臣徒欲貢所聞而安敢窺其閫

善歌如貫珠賦【以聲气圓直有如貫珠爲韻依次用】

珠以編次歌有繼聲美綿綿而不絕狀累累以相成偏佳朗暢屢比圓明度雕梁而暗繞誤風綴之頻驚響象而然非謂結之以繩約气至則爾故可貫之以精誠原夫以節爲珠以聲爲緯漸杳杳而無極以多多而益貴悠揚緑水訝合浦之同歸繚繞靑霄環五星之一气望明月而宛轉感潛鮫之歔欷若非象照乘之珍安能忘在齊之味其始也長言邐迆度曲纒綿吟斷章而離離若間引妙囀而一一皆圓小大𨿽倫離朱視之而不見唱和相續師乙美之而謂連當其拂樹彌長淩風乍直意出彈者與髙音而臻極及夫屬思漸繁因聲屢有想無脛者隨促節而奔走以洞徹爲精英比疵瑕於能否次第其韻且殷勤於士衡之文上下其音謂低昻於遊女之手窈窕逺矣徘徊繹如髣髴成像玲瓏構虛頻寄詞於章句之末願連光於咳唾之餘淸而且圓直而不散方同累丸之重疊豈比噴泉之撩亂懼無知者初憫黙於暗投善則返之乃因循於舊貫美淸泠而發越憶輝光之璀璨始終𨿽異細大靡殊中規矩於圓折成條貫以縈紆似是而非賦湛露則方驚綴冕有聲無實歌芳樹而空想垂珠美惡難掩前後不逾亦比掄材而至者豈獨善歌之謂乎

鎭圭賦【以王者端拱四維鎭寧爲韻依次用】

天子之鎭圭十有二寸其長義在撫十有二州之域而爲億兆之王圭比徳焉所以美特達之美鎭大名也有以示彈壓之彊以之徵守則有土之臣至以之卹患則受災之地康當寧乃無爲於南面朝日乃有事於東方防百辟而執之班五瑞於來者作山龍之端表我則淸光皎然雜蒲谷以成行爾則鞠躬如也想夫彤闈乍曉碧砌生寒當玉座而髙居狀中峯之冠瑤岫透鑪煙而迥出意秋月之壓云端是以聖後矜持庻寮瞻重安八荒於度內故捧必當心握萬務於掌中故大不盈拱映冕旒則璿樞星綴間黼黻而瓊枝花擁豈獨使威儀可觀亦以明社稷有奉美哉聖人之制器也靡不有類銳上以象天方下而法地備采章以盡飾瑑崇髙而定位夫眾色不可以雜施依方面之正者惟五羣山不可以咸寫選域中之大者有四盡舉凡而得一故相傳而莫二義存敬愼道在防綏詳觀組約足辧操持俾經制之不亂若繰借之相維況國家備物繼周垂衣體舜自天有命非因桐葉而封唐提象握機故配土行而執鎭豈惟傳歷代之瑞寶抑亦彰受命之符信者也重曰圭銳也睿作思而百志靈鎭安也安於道而萬物寧亦嘗三復斯名矣所以表道徳之維馨若此則君爲道之本器乃道之形苟能據於道而依於徳亦可以執無名之璞而逍遙乎大庭

觀兵部馬射賦【以藝成而動舉必有功爲韻】

大司馬以馳射而選才眾君子皆注目而觀藝至張侯之所乃執弓而誓誓曰今皇帝制羽舞以敷文徳擇材官而奮武衛兼以超乘者爲雄不惟中鵠者得祭用先才捷志亦和平以多馬爲能故以馬爲試以得祿爲美故以鹿爲正豈獨武人之利實惟君子之爭射者皆曰諾𨿽五善之末習庻一舉而有成於是馬逸騤騤士勇伾伾蓄銳气歌詩初聽采蘋之章共調白羽次逞穿楊之妙忽縱靑絲旁瞻突過咸懼發遲曾驥足之展矣翻猿臂而射之揮弓電掣激矢風追方當耦象決裂麗砉爾摧班示偏工於小者安然飛鞚故無憂於殆而信蹄之不爽則舎拔之無遺故司射舉旌以效勝曰爾能克備我爵可期賈餘勇者宜乘破竹之勢善量力者當引負薪之辭由是靡不爭先莫肯爲後皆曰措柸於肘十得其九忝明試者亦何嘗而不有破的之術萬不失一凡獻藝者豈自疑於無必衝冠發怒揚鞭气逸引滿雷碎騰淩飈疾皆窮百中之妙盡由一札而出乃知來者之藝蓋亦前人之匹若此則蹲甲壯基揚觶觀孔信一場之獨擅終六轡之未總豈比乎浮雲迥度開月影而彎環驟雨橫飛挾星精而搖動𨿽當至理不忘庸功天子垂衣儼鵷行於北闕夏官司馬閱騎從於南宮貢士之程職司其舉防款塞五方之俗觀校埒百夫之禦得雋爲雄惟能是與星郎艸奏上獻拱辰之防天驕解顏喜見射雕之侶客獨顧之而笑曰此蓋有司之防萃固非吾君之右汝我有筆陣與詞鋒可以偃干戈而息戎旅司文者聞之而驚曰爾其自礪於爾躬吾將獻爾於王所

郊天日五色祥雲賦【以題並賦字爲韻】

臣奉某日詔書曰惟元祀月正之三日將有事於南郊直端門而未出天錫予以云瑞是何祥而何吉臣拜稽首敢言其實陛下乘五位而出震迎五帝以郊天五方騰其粹气故云五色以相宣控壇乍直捧日初圓獸蹲而龍鱗熠熠鳥跂而鳳翼翩翩羽蓋凝而軒皇暫駐風馬駕而王母欲前影帶旂常疑錯繡之遙動昭章文物皆摛錦之相連觀之者無小無大謂之曰若煙非煙昔者卿云作歌於虞舜白雲著詞於漢武皆跂望而爲言非仰觀而遂覩今陛下徳至天地恩覃艸莽當翠輦黃屋之方行見金枝玉葉之可數陋泰山之觸石方出鄙髙唐之舉袂如舞昭布於公侯卿士莫不稱萬歲者三並美於麟鳯龍可以與四靈而爲五於是載筆氏書百辟之詞曰鬱鬱紛紛慶霄之云古有堯舜幸得以爲君象胥氏譯四夷之歌曰煒煒煌煌天子之祥唐有神聖莫敢不來王帝用愀然曰予何力澤未周於四海云胡爲而五色來爾羣後舉爾眾職因五行以修五事由五常以厚五徳正五刑以去五虐繁五稼以除五賊苟順夫人理之父子君臣安知夫云物之赤黃蒼黒進我輦路就我陶匏𨿽有光華之萬狀不若丰穰於四郊凡百庻寮相趨而顧稍疑江上之綺果異封中之素補天者𨿽欲抑之而不出吞筆者安可寢之而無賦越明日臣稹詠霈澤於雞竿之前竚斯雲散之爲五采之湛露

元氏長慶集卷二十七

欽定四庫全書

元氏長慶集卷二十八

唐元稹撰

策

才識兼茂明於體用策一道【校書郎時應制考入三次等充勑頭授左拾遺】

皇帝若曰朕觀古之王者授命君人兢兢業業承天順地靡不思賢能以濟其理求讜直以聞其過故禹拜昌言而嘉猷罔伏漢徴極諫而文學稍進匡時濟俗罔不率繇厥後相循有名無實而又設以科條增求茂異捨斥已之至諫進無用之虛文指切著明罕稱於代玆朕所以嘆息郁悼思索其眞是用發懇惻之誠咨體用之要庶乎言之可行行之不倦上獲其益下輸其情君臣之間驩然相與子大夫得不勉思朕言而發明之我國家光宅四海年將二百十聖化萬邦懷仁三王之禮靡不講六代之樂罔不舉浸澤於下升中於天周漢已逺莫斯爲盛自禍階漏壞兵宿中原生人困竭耗其太半農戰非古衣食罕儲念慈疲氓逺乖富庶督耕植之業而人無戀本之心峻酤之科而下有重斂之困舉何方而可以復其盛用何道而可以濟其艱旣往之失何者宜懲將來之虞何者當戒昔主父懲患於鼂錯而用推恩夷吾致霸於齊桓而行寓令精求古人之意啟廸來哲之懷眷慈洽聞固所詳究又執契之道垂衣不言委之於下則人用其私專之於上則下無其效漢元優遊於儒學盛業竟衰光武責課於公卿峻政非美二途取捨未獲所從予心浩然益所疑惑子大夫熟究其防屬之於篇興自朕躬無悼後害

臣方病近古之策不行而陛下幸及之是天下人人之福也微臣其敢忍意而不言乎且臣聞之古者以言賦納豈虛美哉蓋用之也是以益贊禹而班師說復王而作命斯皆用言之大略也洎漢文帝羞不若堯舜始以策求士乃天下郡國有賢良之貢入焉塞詔者鼂錯而已至武帝然後董仲舒出然而卒不能選用條對施之天下夫用其策不棄其人以其利於時也得其人而棄其策又何爲乎若此則徒設試言之科而不得用言之實矣降及魏晉朝成而暮敗之不暇又惡足言其策哉我唐列聖君臨策天下之士者多矣異時莫不光揚其名聲寵綏其爵祿然而曽不聞天下之人曰某日天子降某問得某士行某策濟某功抑不知直言之詔屢下而直言之士不出耶亦不知直言之士屢出而直言之策不用耶今陛下肇臨海內務切黎元求斥已之至言責著明之確論實命說代言之盛意也微臣何足以奉之然臣所以上愚對皆以指病陳術而爲典要不以舉凡體論而飾文詞事苟便人𨿽繁必獻言苟諧理𨿽鄙必書固不足以副陛下懇惻之誠庶可以盡微臣體用之目耳伏願陛下以臣此策委之有司苟或可觀施之天下使天下之人曰惜哉漢文𨿽以策求士迨我明天子然後能以策濟人則臣始終之願畢矣如或言不適用策不便時則臣有瞽聖欺天之罪將寘於典刑陛下固不得而宥之矣亦臣之所甘心伏讀聖策乃見陛下悼禮樂之寖防卹黎人之重困責復盛濟艱之術酌推恩寓令之宜斯皆當今之急病也微臣敢不別白而書之昔我髙祖武皇帝撥去亂政我太宗文皇帝鞬櫜干戈被之以仁風潤之以膏露戢天下之役而天下之人安省天下之刑而天下之人壽通天下之志而天下之气和揔天下之眾而天下之眾理理故敬讓之節著和故歡愛之化行是以革三王之所因兼六代之盡美稱至徳者舉文皇以代堯舜豈異事哉有誠信以將之也明皇帝卽位實號中興方其任姚宋而右賢能也𨿽禹湯文武之俗不能舉焉四十年間刑罰不試人用滋植四海大和於是奉升中告禪之儀則封泰山而秩嵩華念歳巡時邁之典則去咸鎬而朝洛陽禮旣畢行物亦隨耗天寶之後徭戍作興气盛而微理固然也曩時之乳哺而有之者一朝爲兵殱之兵興以來至今爲梗兵興則戶減戶減則地荒地荒則賦重賦重則人貧人貧則逋役逃徵之罪多而權宜之法用矣今陛下躬親本務首問羣儒念禮樂之不興嘆升平之未復斯誠天下之人將絕復完之日也微臣何幸而對揚之微臣以爲將欲興禮樂在先富黎人將欲富黎人在先息兵革息兵革之術臣請略言之夫古所謂銷兵革者非謂幅裂其旗章銷鑠其鋒刃而已也蓋誠信著於上則忠孝行於下敬讓立於內則夷狄和於外夷狄和則邊鄙之兵息敬讓立則爭奪之患銷爭奪之患銷則和順之心作和順之心作而禮樂之道興矣此先王修政輯兵興禮樂富黎人之大略也陛下必欲責臣以詳究之術臣又請指事以明之夫食力之不克𨿽神農設教天下不能無餒殍之人矣是以古之不農而食之者四而已矣吏有斷獄之明則食之軍有臨敵之勇則食之工有便人之巧則食之商有通物之智則食之是四者率皆明者勇者巧者智者之事也百天下之人無一二焉苟不能於此者不農則不得食不織則不得衣人之情衣食迫於中則作業興於外是以遊食者恆寡而務本者恆多豈彊之哉彼易圖而此難及也今之事則不然吏理無考課之明卒伍廢簡稽之實百貨極淫巧之工列肆盡兼並之賈加以依浮圖者無去華絕俗之貞而有抗役逃刑之寵戎服者無超乘挽彊之勇而有橫擊詬吏之驕是以十天下之人九爲遊食惷朴愚謹不能自遷者而後依於農此又非他彼逸而易安此勞而難處也以惰遊之戶藏富而耕桑之賦愈重曩時之十室共耕而猶不給者今且聚之於一夫矣𨿽有慈惠之長仁隱之吏尙不能存若防斷擊搏之則將轉移於溝壑矣今之課吏者以賦斂無逋負爲上以臣觀之足陛下之賦者誠所以害陛下之人耳若然則農桑之賦旣如彼惰遊之眾又如此耕桑之賦重則戀本之心薄惰遊之戶眾則富庶之道廢此必然之理也今陛下誠能明考課之法減冗食之徒絕雕虫不急之功罷商賈兼並之業潔浮圖之行峻稽之書薄農桑之徭興耕戰之術則惰遊之戶盡歸而戀本之心固矣戀本之心固則富庶之教興矣而貞觀開元之盛復矣若此則旣往之失由前將來之虞由後在陛下悠悠懲之戒之愼之久之而已至於主父偃乘七圖並吞之後將分裂而矯推恩管夷吾當諸侯爭奪之時先詐力而行寓今皆一時之權術也豈可謂明白四達與日月齊明於聖朝哉臣𨿽賤庸尙不敢陳王道於帝皇之日況權術乎此臣之所甚羞也故不及詳究言之臣伏讀聖策又見陛下以爲執契則羣下用情躬親則庶官無黨以漢元尙學而衰盛業謂光武課吏職而昧通方以臣思之皆不然也夫委之於下而用其情蓋考績之科廢而淸濁之流濫也尙儒術而衰盛業蓋章句之學興而經緯之文喪也課吏職而昩通方蓋苛察之法行而防計之期速也臣請條列而言之夫神農之斵耒耜教耕耨所以墾良田而殖嘉谷也然而不能遏稂莠之滋焉其所以待之者芟夷錢【子踐切古田器】鏄【伯各切田器】之而已唐堯之辟朝廷宅百揆亦所以植禹舜而種臯陶也又不能遏共工驩兜之逆焉其所以遏之者放棄殛誅之而已神農不以稂莠滋而廢耒耜之用故能存用器之方唐堯不以四罪進而奪舜禹之任故能終任賢之道若此則陛下之所任顧何如耳豈可謂任之必不可哉至於考績之科廢章句之學興經緯之道喪防計之期速皆當今之極獘也幸陛下反漢元光武之事臣遽數以終之今國家之所謂興儒術者豈不以有通經文字之科乎其所謂通經者又不過於覆射數字明義者才至於辧析章條是以中第者歳盈百數而通經之士蔑然以是爲通經固若是乎至於工文自試者則不過於雕詞鏤句之才搜摘絕離之學苟或出於此者則公卿可坐致郎署可俯求崇樹風聲不由殿最連科者進速累捷者位髙拱嘿因循者爲淸流行法蒞官者爲俗吏以是爲儒術又若是乎哉其所謂課吏職者豈不以朝廷有遷次進拔之用乎臣竊觀今之備朝選而不由文字者百無一二焉夫施眾网而加一禽尙不能得況張一目以羅萬品而望其飛者走者大者小者盡出乎其間其可得乎哉以此察羣吏羣吏又可察乎苟或不可察又可任之而絕其私乎哉此所以陛下將執契而嘆用情念垂衣而懼不理蓋臣所謂課察之道不明也陛下誠能使禮部以兩科求士凡自唐禮六典律令及國家制度之書者用至於九經歷代史能專其一者悉得謂之學士以環貫大義而與道合符者爲上第口習文理者次之其詩賦判論以文自試者皆得謂之文士以經緯今古理中是非者爲上第藻繢雅麗者次之凡自布衣達於未在朝省者悉得以兩科求士禮部第其髙下歸之吏部而寵秩之若此則儒術之道興而經緯之文盛矣吏部罷書判身言之選設三式以任人一曰挍能之式每歳以朝右崇重者一人與禮部郎挍天下羣吏之理最在第一至第三者挍定日據其功狀而登進之牧宰字人之官借之爲理者則上賞行焉若此則遷次之道明而遲速之分定矣二曰任賢之式每歳內自僕射至於羣有司之正長外至於亷問節制者各舉備朝選者一人外自牧守內至於百執事之立於朝者各舉吏郡縣者一人因其所舉而授任之辧其考績而賞罰之不舉賢爲不察舉不賢爲不精不精與不察之罪同若此保任之法行而賢不肖之位殊矣三曰敍常之式其有業不通於學才不應於文政不登於最行不知於人則限以停年課資之格而役任之若此則敍用之典恆而尺寸之才無所棄矣兩科立則羣材遂三式行則庶官當陛下乃執左契以禦之總樞極以正之委庶官如心目之運支體豈支體運而無效於心目乎察羣材如明鏡之形美惡豈美惡形而逃隱於明鏡乎然後陛下辟四門使可言之路通明四目以天下之目視達四聰以天下之耳聽不私其心以百姓心爲心端拱巖廊髙居宸極以冕旒自蔽而秋毫必察以黈纊塞耳而聲響必聞則彼漢元章句之儒光武督責之術又惡足爲陛下言之哉且臣聞之聖人在上人不夭札若臣者生未及壯戴陛下爲君仁壽懽康未始有極何忽自苦墮肝膽而言天下之事乎臣以爲國家兵興以來天下之人慘怛悲愁五十年矣自陛下卽位之後戴白之老莫不泣血而話開元之政臣恐此輩不及見陛下功成理定之化而先飲恨於窮泉此臣之所以汲汲於心者陛下能不憐察其意乎謹對【元和元年四月二十八日】

元氏長慶集卷二十八

欽定四庫全書

元氏長慶集卷二十九

唐元稹撰

書

論教本書

臣伏見陛下降明詔修廢學增冑子選司成大哉堯之爲君伯夷典禮防教冑子之深防也然而事有萬萬急於此者敢冒昩殊死而言之臣聞諸賈生曰三代之君仁且久者教之然也誠哉是言且夫周成王人之中才也近管蔡則讒入有周召則義聞豈可謂天聰明哉然而克終於道者得不謂教之然耶始其爲太子也未生胎教旣生保教太公爲之師周公爲之傅召公爲之保伯禽唐叔與之遊禮樂詩書爲之習目不得閱淫艷妖誘之色耳不得聞優笑淩亂之聲口不得習操斷擊搏之書居不得近容順陰邪之黨遊不得恣追禽逐獸之樂玩不得有遐異僻絕之珍凡此數者非謂備之於前而不爲也亦將不得見而爲之矣及其長而爲君也血气旣定遊習旣成𨿽有放心快已之事日陳於前固不能奪已成之習已定之心矣則彼忠直道徳之言固吾之所習聞也陳之者有以諭焉回佞庸違之說固吾之所積懼也謟之者有以辧焉人之情莫不欲耀其所能而黨其所近苟將得志則必快其所蘊矣物之性亦然是以魚得水而遊馬逸駕而走鳥乘風而翔火得薪而熾此皆物之快其所蘊也今夫成王所蘊道徳也所近聖賢也是以舉其近則周公左而召公右伯禽魯而太公齊快其蘊則興禮樂而朝諸侯措刑罰而美教化教之至也可不謂信然哉及夫秦則不然滅先王之學曰將以愚天下黜師保之位曰將以明君臣胡亥之生也詩書不得聞聖賢不得近彼趙髙者詐宦之戮人也而傅之以殘忍戕賊之術且日恣睢盱天下以爲貴莫見其面以爲尊是以天下之人未盡愚而胡亥固已不能分獸畜矣趙髙之威懾天下而胡亥已自幽於深宮矣李斯者秦之寵丞相也困讒寃死無以自明而況於疎逺之臣庶乎若此則秦之亡有以致之也漢髙承之以兵革漢文守之以亷謹卒不能蘇復大訓是以景武昭宣天資甚美才可以免禍亂哀平之間則不能處簒弒矣然而惠帝廢易之際猶賴羽翼以勝其邪心是後有國之君議教化者莫不以興亷舉孝設學崇儒爲意曽不知教化之不行自貴者始略其貴者教其賤者無乃鄰於倒置乎洎我太宗文皇帝之在藩邸以至於爲太子也選知道徳者十八人與之遊習卽位之後𨿽宴遊飲食之間若十八人者實在其中上失無不言下情無不達不四三年而名髙盛古豈一日二日而致是乎遊習之漸也貞觀已還師傅之官皆宰相兼領其餘宮僚選亦甚重馬周以官髙恨不得爲司議郎此其驗也文皇之後漸疎賤之至於武后臨朝剪棄王族當中睿二聖危難之際𨿽有骨鯁敢言之士旣不得在調防保安之職終不能措扶衛之一詞而令近胡安金藏剖腹以明之豈不大哀哉兵興以來玆獘尢甚師資保傅之官非疾廢眊瞶不任事者爲之卽休戎罷帥不知書者處之至於友諭贊議之徒疎冗散賤之甚者搢紳恥由之夫以匹夫之愛其子者猶求明哲慈惠之師以教之直諒多聞之友以成之豈天下之元子而可以疾廢眊聵不知書者爲之師疎冗散賤不適用者爲之友乎此何足反居上之甚也近制官僚之外往往以沈滯僻老之儒充侍書侍讀之選而又疎棄斥逺之越月逾時不得召見彼又安能傅成道徳而保養其躬哉臣以爲積此獘者豈不以皇天眷祐祚我唐徳以舜繼舜以堯繼堯傳陛下十一聖矣莫不生而神明長而仁聖以是爲屑屑習儀者故不之省耳臣獨以爲於列聖之謀則可也垂無窮傳後嗣則不可脫或萬代之後有若周成王中智者而又生於深宮優笑之間無周召保助之教則將不能知喜怒哀樂之所自矣況稼穡之艱難乎今陛下以上聖之資肇臨海內是天下之人傾耳注目之日也特願陛下思成王訓導之功念文皇遊習之漸選重師保愼簡宮寮皆用博厚深之儒而又練達機務者爲之更進疊見日就月將因令皇太子洎諸王定齒冑講業之儀行嚴師問道之禮至徳要道以成之撤膳記過以警之血气未定則輟禽色之娛以就學聖質旣備則資遊習之善以徳此所謂一人元良萬國以貞之化也豈直修廢學選司成而足倫匹其盛哉而又俾則百王莫不幼同師長同術識君道之素定知天倫之自然然後選用賢良樹爲藩屏出則有晉鄭魯衛之盛入則有東牟朱虛之彊蓋所謂宗子維城犬牙磐石之勢又豈與夫魏晉以降囚賊其兄弟而自剪其本枝者同年而語乎微臣竊不自揆思爲陛下建永永無窮之長算輙敢冒昧殊死而言之

與史館韓侍郎書

侍郎退之足下稹與前襄州文學掾甄逢遊善逢卽故刑部員外郎濟之子濟天寶中隱於衛之靑巖山采訪使苗公等五人皆以狀薦凡十徴不起末以左拾遺就拜之適值祿山朝奏京師懇於上前求爲賔介宗可其奏祿山還至衛縣遣太守鄭遵意詣山致命輟行信宿以俟之甄生懼及其難俛首從事至天寶十二載祿山反狀潛兆慮不得脫乃僞瘖其口復隱靑巖逾年而祿山叛卽日遣僞節度使蔡希徳緘刃逼召且曰或不可彊斬首來徇旣而甄生噤閉無言延頸承刃气和色定若甘心然希徳義而捨之祿山亦終不能致慶緒繼逆擄而囚之於東都安國觀代宗復洛甄生臥匡牀詣元帥府至則號摽自治代宗爲之動色遂命傳置長安肅宗髙其行因授館於三司治所令從賊官囚慙拜之受污者莫不俯伏仰嘆恨不卽死於其地且夫辧所從於居易之時堅直操於利仁之世而猶褊淺選懦者之所不爲蓋怫人之心難而害已之避深也況乎天下亂矣王澤竭矣夫死忠者不必顯從亂者不必誅而眷眷本朝甘心白刃難矣哉是以理平則爲公爲卿爲鵷爲鷺世變爲虵爲豕爲鏡爲梟者十恆八九焉若甄生冕弁不加於其身祿食不進於其口於天寶蓋靑巖之一男子耳及亂則延頸受刃分死不回不以不必顯而廢忠不以不必誅而從亂參合古今之士蓋百一焉稹常讀注記缺而未書謹備所聞蓋欲執事者編此義烈以永永於來世耳子逢始生之歳顏太師崔太傅皆爲歌詩以美賢者之有後且序甄生之本末云及逢旣長耕先人舊田於襄之宜城讀書爲文不詣州裏歳饉則力穡節用以給足親族歳穰則施余於其鄰里鄕黨之不能自持者前後斥家財排患難於朋友者數四由是以義聞襄之守狀爲文學始就羈於吏職稹聞風旣久因與之遊逢每寃其父之名不在於史將欲抱所寃詣京師告訴於司史氏蓋行有日矣以愚料之甄子僕短馬瘦言簡行孤得不爲驕閽之所排訶則權力者疑誕以臨之固無自而入矣因曉甄生以無自入之勢且告以執事者辱與稹遊願得所寃之狀告甄生厚相信待由是輟行旣而自思滓賤之中猶願貢所聞於執事得非愚且僭耶然而誚笑之暇幸垂察焉

元氏長慶集卷二十九

欽定四庫全書

元氏長慶集卷三十

唐元稹撰

書

敍詩寄樂天書

稹九歳學賦詩長者往往驚其可教年十五六粗識聲病時貞元十年已後徳宗皇帝春秋髙理務因人最不欲文法吏生天下罪過外閫節將動十餘年不許朝覲死於其地不易者十八九而又將豪卒愎之處因防負眾橫相賊殺告變駱驛使者疊窺旋以狀聞天子曰某邑將某能遏亂亂眾寧附願爲帥名爲眾情其實逼詐因而可之者又十八九前置介倅因緣交授者亦十四五由是諸侯敢自爲防意有羅列兒孩以自固者有開導蠻夷以自重者省寺符篆固於幾閣甚者擬詔防視一境如一室刑殺其下不啻僕畜厚加剝奪名爲進奉其實貢入之數百一焉京城之中亭第邸店以曲巷斷侯甸之內水陸腴沃以鄕裏計其餘奴婢資財生生之備稱之朝廷大臣以謹愼不言爲朴雅以時進見者不過一二親信直臣義士往往抑塞禁省之間時或繕完隤墜豪家大帥乘聲相扇延及老佛土木妖熾習俗不怪上不欲令有司備宮闥中小碎須求往往持幣帛以易餅餌吏緣其端剽奪百貨勢不可禁僕時孩騃不慣聞見獨於書傳中初習理亂萌漸心體悸震若不可活思欲發之久矣適有人以陳子昻感遇詩相示吟翫激烈卽日爲寄思子詩二十首故鄭京兆於僕爲外諸翁深賜憐奨因以所賦呈獻京兆翁深相駭異祕書少監王表在座顧謂表曰使此兒五十不死其志義何如哉惜吾輩不見其成就因召諸子訓責泣下僕亦竊不自得由是勇於爲文又久之得杜甫詩數百首愛其浩蕩津涯處處臻到始病沈宋之不存寄興而訝子昻之未暇旁備矣不數年與詩人楊巨源友善日課爲詩性復僻嬾人事常有閒暇間則有作識足下時有詩數百篇矣習慣性靈遂成病蔽每公私感憤道義激揚朋友切磨古今成敗日月遷逝光景慘舒山川勝勢風雲景色當花對酒樂罷哀余通滯屈伸悲歡合散至於疾恙躬身悼懷惜逝凡所對遇異於常者則欲賦詩又不幸年三十二時有罪譴棄今三十七矣五六年之間是丈夫心力壯時常在閒處無所役用性不近道未能淡然防懷又復嬾於他欲全盛之气注射語言雜糅精粗遂成多大然亦未嘗繕寫適值河東李明府景儉在江陵時僻好僕詩章謂爲能解欲得盡取觀覽僕因撰成卷軸其中有防意可觀而詞近古往者爲古諷意亦可觀而流在樂府者爲樂諷詞𨿽近古而止於吟寫性情者爲古體詞實樂流而止於模象物色者爲新題樂府聲勢防順屬對穩切者爲律詩仍以七言五言爲兩體其中有稍存寄興與諷爲流者爲律諷不幸少有伉儷之悲撫存感往成數十詩取潘子悼亡爲題又有以千教化者近世婦人暈淡眉目綰約頭鬢衣服修廣之度及匹配色澤尢劇怪艷因爲艷詩百餘首詞有今古又兩體自十六時至是元和七年已有詩八百餘首色類相從共成十體凡二十卷自笑冗亂亦不復置之於行李昨來京師偶在筐篋及通【司馬通州】行盡置足下僅亦有說僕聞上士立徳其次立事不遇立言凡人急位其次急利下急食僕天與不厚旣乏全然之徳命與不遇未遭可爲之事性與不惠復無垂範之言兀兀狂癡行近四十徼名取位不過於第八品而冒憲已六七年授通之初有習通之俗者曰通之地濕墊卑褊人士稀少近荒札死亡過半邑無吏市無貨百姓茹艸木刺史以下計粒而食大有虎貘虵虺之患小有蟆蚋浮塵蜘蛛蛒蜂之類皆能鉆囓肌膚使人瘡痏夏多陰霪秋爲痢瘧地無醫巫藥石萬里病者有百死一生之慮夫何以僕之命不厚也如此智不足也又如此其所詣之憂險也又復如此則安能保持萬全與足下必復京輦以須他日立言事之驗耶但恐一旦與急食相扶而終使足下受天下友不如已之誚是用悉所爲文畱穢箱笥比夫格弈樗塞之戲猶曰愈於飽食僕所爲不又愈於格弈樗塞之戲乎昨行巴南道中又有詩五十一首文書中得七年已後所爲向二百篇繁亂冗雜不復置之執事前所爲寄思子者小嵗云爲文不能自足其意貴其起予之始且志京兆翁見遇之由今亦冩爲古諷之一移諸左右僕少時授吹噓之術於鄭先生病嬾不就今在閒處思欲怡神保和以救其病異日亦不復費詞於無用之文矣省視之煩庶亦已於是乎

誨侄等書

告侖等吾謫竄方始見汝未期粗以所懷貽誨於汝汝等心志未立冠歳行登古人譏十九童心能不自懼吾不能逺諭他人汝獨不見吾兄之奉家法乎吾家世儉貧先人遺訓常恐置產怠子孫故家無樵蘓之地爾所詳也吾竊見吾兄自二十年來以下士之祿持窘絕之家其間半是乞丏羇遊以相給足然而吾生三十二年矣知衣食之所自始東都爲禦史時吾常自思尙不省受吾兄正色之訓而況於鞭笞詰責乎嗚呼吾所以幸而爲兄者則汝等乂幸而爲父矣有父如此尙不足爲汝師乎吾尙有血誠將告於汝吾幼乏岐嶷十歳知方嚴毅之訓不聞師友之資盡廢憶得初讀書時感慈防一言之嘆遂志於學是時尙在鳯翔每借書於齊倉曹家徒步執捲就陸姊夫師授棲棲勤勤其始也若此至年十五得明經及第因捧先人舊書於西窻下鑽仰沈吟僅於不窺園井矣如是者十年然後粗霑一命粗成一名及今思之上不能及烏鳥之報復下未能減親戚之饑寒抱釁終身偸活今日故李密雲生願爲人兄得奉養之日長吾每念此言無不雨涕汝等又見吾自爲禦史來效職無避禍之心臨事有致命之志尙知之乎吾此意𨿽吾弟兄未忍及此蓋以往歳忝職諫官不忍小見妄干朝聽謫棄河南泣血西歸生死無告不幸余命不殞重戴冠纓常誓效死君前揚名後代歿有以謝先人於地下耳嗚呼及其時而不思旣思之而不及尙何言哉今汝等父母天地兄弟成行不於此時佩服詩書以求榮達其爲人耶其曰人耶吾又以吾兄所職易渉悔尢汝等出入遊從亦宜切愼吾誠不宜言及於此吾生長京城朋從不少然而未嘗識倡優之門不曽於喧嘩縱觀汝信之乎吾終鮮姊妺陸氏諸生念之倍汝小婢子等旣抱吾歿身之恨未有吾克已之誠日夜思之若忘生次汝因便錄吾此書寄之庶其自發千萬努力無棄斯須稹付侖鄭等

元氏長慶集卷三十

欽定四庫全書

元氏長慶集卷三十一

唐元稹撰

書

代諭淮西書

某月日山南東道節度兼申光蔡等州招撫使檢校司空嚴某致書前彰義軍兵馬使吳侍禦及淮西將士官吏申光蔡等州百姓等奉十月十九日詔書以某充申光蔡招撫使某月日遣使賫勑送付界首布告訖某頃鎭太原與吳侍禦伯父相國公同受恩寄交問歳時歡好不絕僅十餘年可謂至矣及吳侍禦先尙書繼當寵命某又領鎭荊南前好復修欵宻如舊弔喪問疾禮無不時亦可謂勤矣某於吳侍禦伯父先父旣等夷於吳侍禦實丈人行固已私矣況朝廷以吳侍禦因喪擾惑迷誤詔防欲思致訓未忍加兵仍以某爲招撫之使是吳尙書之嗣旣絕而由某有復聨之望捧詔以來夙夜憂嘆不任憐痛之懷某欲上徴古類恐引諭不明切爲諸公以近事灼然在耳目者言之今吳侍禦棄喪背禮捨父幹君誘聚師徒希求爵位者豈不以貞元末年天下方鎭物故往往依慿眾請而得者十恆二三以此爲自偸之證耶甚不然也徳宗皇帝禦天下日久春秋髙理務便安不欲生事或謀及卒伍而置師長蓋一時之權也今天子二十八卽皇帝位控一海內臣服夷狄赫然皇威燻灼白日初楊惠琳劉辟李錡猶守故態謂朝廷未卽誅擒曾不知逾月之間皆頭懸槁街腰斬都市此諸公之所聞見也自是蠻夷懾竄戎臣震惕相與奔走朝闕之不暇今廟堂之上命將擇帥容易於置卿長卽吳侍禦希求非望之志安得復行於今日哉此眾不可慿位不可取之明驗也今吳侍禦蓄聚糗糧繕完城壘偸侵縣邑不自危亡者豈不以貞元中吳相國爲讒邪所鬭錯誤朝章韓太保率眾奉詞而吳相國終以宥免又以此爲自偸之證耶又不然也日者謀議之臣算畫不審韓太保行陣之將耳總統非所長而又徴天下烏合之眾以授之是以遷延進退不時成功然猶吳相國悔過乞降深自咎責朝廷多之僅乃全活且吳相國躬服節儉衣食與士卒同蓄貨力耕向三十載然後粗能支一戰耳今吳尙書馭眾日淺吳侍禦年位俱卑諸將之在下者皆怏怏茍容非有威懷信服之志百姓日蹙賦斂月加天兵四臨耕織盡廢竊聞壯者劫而爲兵老弱妻孥吞聲於道路而欲以吳相國三十年拊循積聚之力爲自比甚相懸矣況國家命全軍之將用不竭之資烏尙書董懷汝之師李尙書舉陳許之眾柳中丞以鄂之全軍軍於安陸令狐中丞以淮南之鋭旅屯於壽春某以襄陽之勁卒數萬集於唐而又益之以魏博之驍騎江陵之彊弩以攻則彼有壓卵之危以守則我無出疆之費用三州之賦敵天下四海之饒以一旅之師抗天下無窮之眾𨿽妾婦騃孩猶知笑之而況於義夫壯士哉若聖天子推含垢之化圖不戰之功使環而守之塞其飛走則男不得耕女不得織鹽茗之路絕倉廩之積空不三數月求諸公於枯魚之肆矣儻或神算風驅天威電激使齊攻四面各裂一隅彼若聚而待之則自窮分而應之則不足東抗則西入南備則北侵腹背受攻首尾皆畏赤族之刑旣迫輿櫬之計方施則固難期於曩時之宥免矣此又力不可支勢不可久之明驗也今吳侍禦厚利買交嚴刑刼質謂王師可敵謂已眾不離者豈不以大將李義等言甘約重許與死生之爲耶又不然也夫李錡據吳楚之雄兼管之利選才養士向十五年獨以張子良爲腹心不貳之將故授以銳健先鋒之兵又以裴行立爲骨肉不欺之親故授以敢死酬恩之卒然而一朝遷延王命稱疾不朝子良朝倒戈以攻於外而行立夕縱火以應於內錡則戮死而張裴甚榮此又諸公之所聞見也劉辟乘韋令饒衍之後廩藏谷帛以億萬計啖養士卒慿恃阻固以仇良輔有朴厚不揺之心是以成其要害而授之兵然而天兵一麾因壘來下席捲餘孽巴蜀大定辟則戮死而良輔甚榮此又諸公之所聞見也盧從史內蘊私邪外張威武熒惑天聽逗畱王師以烏尙書有委用親信之恩故授之以爪牙衛已之眾然而睿略潛施元凶就執烏尙書淸壘整旅以俟命從史放死而尙書甚榮此又諸公之所見聞也此數君子者豈受利不厚而誓約不明哉蓋逆順之理殊而子孫之禍大也且田太保季安借累代繼襲之勢身沒之後子不肖將卒聚謀而請之天子天子嘉其忠而與之賚百萬之財以贍軍復三年之賦以勵俗輟郎署之英以榮其賔介而坐專席操郡國者又相繼彼魏博三軍之士豈獨不受恩於田氏父子耶蓋苦其束防禁閉終日以城門爲戰塲思復泰然游泳於王澤耳今國家用烏尙書爲重鎭所以警諸將囚防受賞之功用仇大夫爲先驅所以警城堡降下寵榮之利使田大夫統魏博向義之旅所以勵三軍去邪附正之機柰何吳侍禦碎六尺之軀爲李義輩求福之費絕公侯之嗣爲淮西軍受賞之資其爲人謀也則厚矣自謀何薄哉此又將不可恃而兵不可保之明驗也今天子垂惻隱之詔建招撫之名吳侍禦若束身歸朝將吏等繼踵向闕縱不得與烏尙書張金吾分封並位受立功之賞獨不得與田懷諫命服趨朝奉先人之家嗣耶且張伯靖五溪之蠻隸耳聚徒殺人爲惡甚大聖上憐其愚詔某招致之而猶據戎行之右職忝佐郡之淸員豈獨於吳侍禦洎淮西之將吏而阻其自新之路哉諺曰天不可違又曰時不可失書至之日善自圖之如或違天失時寢而不報則王師進擊於外義士潛謀於中身首之戮指期肘腋之危坐見異日爲天下戮笑而李義等伐封侯之利豈不大哀哉戎事方殷未獲周盡感念平昔興然動懷

上門下裴相公書

昔者相公之掾洛也稹獲陪侍道塗不以妄庸語及章句則固竊聞閤下以文皇初起居郎書居安思危四字於笏上爲至戒矣今陛下當晉武平吳之後閤下卽周公東徵而還安孰甚焉思豈可廢況今四邸並開掃門之賔競至碣石餘沴束身之欵未堅則閤下推食握發之意可遽移之於髙枕擊鐘之逸乎且夫得人則理之談實老生之常語至於切近猶饑者欲食不可惡熟俗而不言也若稹之末學淺見又安敢引諭古昔於閤下獨憶得近日故裴兵部之爲人也堅辧淸淨號爲名流及其爲相也構致羣材使棟梁榱桷咸適其用人頗隘之至於激濁揚淸亦無所愛吝是以秉政不累月閤下自外寮爲起居郎韋相自巴州知制誥張河南自邕幕爲禦史李西川自饒州爲雜端宻勿津梁之地半得其人如故韋簡州勲及稹等拔於疑礙置之朝行者又十數然後排異已之巨敵引協心之至交當時一二年間幾至於姦無蹊隧而政有根本矣及山東沴作上以兵事咨之則對以禁暴息人之外不能有以佐震耀是以樽爼之謀不專於廊廟蓋兼善精微之士素熟於心胸而泛駕乘桴之才未嘗校量於左右也比於閤下今日之雄材大略爲短矣然而卽世之後𨿽無李嚴廖立之思而十年之內備將相號名卿者多其引拔嗚呼方鮑叔之功斯不細矣昨者閤下方事淮蔡獨當鑪錘內蘊深謀外排羣議始以追韓信拔呂蒙爲急務固非叔孫通薦儒之日也今殊勲旣建王化方行亦常念魏鄭公守成之難而三復文皇帝思危之詔乎以愚思之欲人之不怨莫若遷授之有常欲人之竭誠莫若援拯於焚溺何謂有常而不怨以省言之由後行爲前行以臺言之自察院轉殿院苟不如是則怨矣苟能如是何恩哉何謂援拯而竭誠某又不敢移之於他人借如小生之庸且昧也固不及班行之中輩又敢自讓於郎吏之末者乎向使元和之一年爲拾遺二年爲補闕不三四年爲員外又三四年爲正郎則宰物者𨿽朝許之以綸誥暮許之以專席厚則厚矣遽責其隳肝瀝膽同廝養之用力亦難哉及夫爲計不良困於溝瀆者十年矣苟有舒其胝攣置之趨走者又安敢愛气力吝心髓於和扁耶是猶龜鼉之有泉烏鳥之有林何嘗媿於水木苟或縶而籠之鏁而檻之其或放之投之者則必啁啾顧慕以報之報其免於難也今天下病溝瀆困籠檻思閤下藥之養之投之放之者豈特小生而已哉且曩時之窒閤下及小生者豈不以閤下疏有居安思危之字爲抵忌對上以河南縣尉非貶官爲說乎向非裴兵部一二明之則某終老於窮賤固其宜也儻閤下復三二年遲廻於外任則少陽邀望之際固未得奉煌煌之命以周知其巢穴矣當元濟討除之始又安能定已成之策於上前排未亡之疑於眾口哉今天下能不有萬一於閤下之才略而猶局足帖脇私自憐愛其志力哉況當今陛下在宥四海與人爲天特降含垢棄瑕之書且授隨才任能之柄於閤下閤下若能蕩滌痕累洞開嫌疑棄仇如振塵愛士如救餒使恃才薄行者自贖於煩辱以能見忌者騁力於通衢上以副陛下咸與惟新之懷次有以廣閤下好善救人之道從使千百年外謂閤下與裴兵部爲交相短長亦足爲賢相矣未盡善也且夫當陛下肇臨宇宙之初與得天久照之後愈光明矣安有裴兵部拔羣材於前則盡行閤下拔羣材於後則盡廢以閤下沐浴恩波之始與徽猷克壯之秋愈汪洋矣又安有救裴寰之罪換禹錫之官則盡易振天下之窮滯行渙汗之條目則盡難某𨿽至愚未敢然也某自十年遭罹多故每欲發書朋舊尙不敢陳盡其情豈不知幹宰相有不測之罪耶熟自計之與其瘴死蠻夷自題不遇之牓比夫塵穢尊重伏危言之刑無異也聊因所善緘獻鄙誠翹企刑書不敢逃讓

元氏長慶集卷三十一

欽定四庫全書

元氏長慶集卷三十二

唐元稹撰

表奏【有序】

劉秩云奏不可削予以爲有可得而削之者有不可得而削之者貢謀猷持嗜欲君有之則譽歸於上臣專之則譽歸於下苟而存之其讓也非道也經制度明利害區邪正辧嫌惑存之則事分著去之則是非泯苟而削之其過也非道也元和初章武皇帝【憲宗】新卽位臣下未有以言刮視聽者予始以對詔在拾遺中供奉由是獻教本書諫職論事等表十數通仍爲裴度李正辭韋纁訟所言當行而宰相曲道上語上頗悟召見問狀宰相大惡之不一月出爲河南尉後累歳補侍禦史使東川謹以元和赦書劾節度使嚴礪籍塗山甫等八十八家過賦梓遂之民數百萬朝廷異之奪七刺史【詳三十七卷】料悉以所籍歸於人防潘孟陽代礪爲節度使貪墨過礪且有所承迎𨿽不敢盡廢詔因命當得所籍者皆入資資過其稱榷薪盜賦無不爲仍爲礪宻狀不當得醜謚予自東川而還朋礪者潛切齒矣無何外蒞東都臺天子久不在都都下多不法百司皆牢獄有栽接吏械人逾歳而臺府不得而知之者予因飛奏絕百司專禁錮河南尉判官予劾之忤宰相防監徐帥死於軍徐帥郵傳其柩柩至洛其下歐詬主郵吏予命吏徙柩於外不得復乘傳浙西觀察使封杖決安吉令至死河南尹誣奏書生尹太階請死之飛龍使誘趙實家逃奴爲養子田季安盜娶洛陽衣冠女汴州沒入死商錢且千萬滑州賦於民以千授於人以八百朝廷饋東師主計者誤命牛車四千三十乘飛蒭越太行類是數十事或移或奏皆止之貞元以來不慣用文法內外寵臣皆喑嗚防河南尹房式詐諼事發奏攝之前所喑嗚者皆叫噪宰相素以劾判官事相銜乘是黜予江陵掾後十年始爲膳部員外郎穆宗初宰相更用事丞相叚公一日獨得對因請亟用兵部郎中薛存慶考功員外郎牛僧孺予亦在請中上然之不十數日次用爲給捨他相忿恨者日夜構飛語予懼罪比上書自明上憐之三召與語語及兵賦洎西北邊因命經紀之是後書奏及進見皆言天下事外間不知多臆度陛下益憐其不漏省中語召入禁司且欲亟任爲宰相是時裴太原亦有宰相望巧者謀欲俱廢之乃以予所無構於裴裴奏至驗之皆失實上以裴方擁兵不欲校曲直出予爲工部侍郎而相裴之期亦衰矣不累月上盡得所構者𨿽不能暴揚之遂果初意卒命予與裴俱宰相復有購狂民告予借客刺裴者鞫之復無狀然而裴與予以故俱罷相始元和十五年八月得見上至是未二歳僭忝恩寵無是之速者遭罹謗咎亦無是之甚者是以心腹腎腸糜費於扶衛危亡之不暇又惡暇經紀陛下之所付哉然而造次顚沛之中前後列上兵賦邊防之狀可得而存者一百一十有五苟而削之是傷先帝之器使也至於陳情辧志之章去之則無以自明於朋友也其餘郡縣之請奏賀慶之常禮因亦附之於件目始教本書至爲人雜奏二十有七軸凡二百七十有七奏終歿吾世貽之子孫式所以明經制之難行而銷毀之易至也

獻事表

臣聞理亂之始各有萌象二者無門在君上啟之而已所謂萌象豈有他哉容直言廣視聽躬勤庶務委信大臣使左右近習者不敢蔽疎逺之臣庶此理之象也此而不理萬無一焉大臣不親直言不進抵忌諱者殺犯左右者刑與一二近習者決事於深宮之中羣臣莫得參籌畫此亂之萌也此而不亂亦萬無一焉是以古者人君卽位之始萌象未見之時必有狂直敢言之士抵忌諱獻危言在上者苟或宥而容之激而進之則天下之君子望風而悅曰彼之狂而猶容於上上之人其欲來天下之士乎吾之道可以行矣其小人竦利而言曰彼之直可以得幸於上吾將直言以徼利可也由是天下之賢不肖各以所忠貢言於上上下之志霈然而通得失之情幽逺必達合天下之智理萬物之心人人樂得其所戴其上如赤子之親慈母也𨿽欲誘之爲亂其可得乎臣故曰容直言廣視聽而不理者萬無一焉及夫進計者入而不出直言者戮而不容則天下之君子自謀於心曰與其言且不用而身爲戮吾寧危行言遜以保其終乎其小人擇利而言曰君之所惡者拂心逆耳之言也吾將苟順是非以事之可也由是進見者革而不內言事者寢而不聞若此則十步之事不得見也朝廷之情不得聞也而況於天下之大四方之逺乎故曰聾瞽之君非無耳目也蓋左右前後者屏蔽之不使視聽爾此而不亂其可得哉昔太宗文皇帝初卽位時天下之人莫有諫者惟孫伏伽嘗以小事特諫於上文皇帝大悅厚賜田宅以勉之自是言事者惟懼乎言不直諫不極不能激文皇之盛意曽不以觸龍鱗犯忌諱爲不可矣於是房杜王魏之徒議可否於前天下四方之人言得失於外不四三年而天下大理豈文皇獨運聰明於上哉蓋亦羣下各盡其言以宣揚發暢於天下也且夫樂全安而惡戮辱古今之情一也豈獨貞觀之人輕犯忌諱而好戮辱哉蓋文皇激而進之之功也喜順從而怒謇犯亦古今之情一也豈獨文皇甘逆耳而怒從心哉蓋以順從之利輕而危亡之禍大無窮之業重而奉已之事微思爲子孫垂不朽建永安之計也爲後嗣者其可順一朝之意而輕用文皇之天下乎累聖傳序於今垂二百年矣莫不率由斯道致俗和平況陛下以上聖之資紹復前統卽位之日天下惟新罪叔文之徒而凶邪之黨散懸惠琳之首而悖亂之气消發承光之詐而假威之孽除反焦陂之田而蒸庶之情感其餘滌瑕緩死薄賦卹人賜帛耆年旌閭孝悌修廢學建義倉莫不曲被殊私覃於有截斯皆陛下上法堯舜近法太宗致理之萌形見者數十豈臣庸劣一二能明然而下臣竊復孜孜咄咄有所未決者獨以陛下卽位已來旣周歳矣百辟卿士至於天下四方之人曽未有獻一計進一言受陛下伏伽之賞者左右前後拾遺補闕亦未有奏一封執一諫受陛下激而進之之勸者設諫置匭函曾未聞雪一寃決一事明陛下無幽不察之意者若臣等備位諫列名爲供奉官曠日彌年不得召見每就列位屏气鞠躬不敢仰視又安暇議得失獻可否哉供奉官尙爾又況於疎逺之臣庶𨿽有特達不羣之智思欲自效其路何階遂使凡今之人以諫鼓匭函爲虛器謂拾遺補闕爲冗員臣竊思之以陛下之睿博深勵精求理豈或入而不出言而不用哉蓋羣下因循不能有所發明之罪也且臣思之今之備召承顧問者獨一二執政而已每一對敡不及俄頃問議天下之事臣竊料之恭承聖問仰謝寵光之暇又安暇陳理亂議教化哉其餘有司或時一召見言簿書之出入計錢谷之登降不暇又安足置牙齒間臣竊惟陛下以景命惟新之初何如貞觀致理之後當貞觀致理之後以房杜王魏匡輔之智而猶上封進計者薦至獻可替否者日聞今陛下當致理之初在四方多虞之日然而言事進計者終歳無一人豈非羣下因循竊位之罪乎若臣稹者稟性駑鈍昧然無識然以當陛下臨禦之始首陛下策賢之科擢授諫司恩萬常品若復黙黙與在位者處則臣莫大之罪亦萬於常品矣輒敢冒昧殊死件奏十事於後一曰教太子以崇邦本二曰任諸王以固磐石三曰出宮人以消水旱四曰嫁諸女以遂人倫五曰無時召宰相以講庶政六曰序次對百辟以廣聰明七曰復正衙奏事以示躬親八曰許方幅糾彈以懾姦佞九曰禁非時貢獻以絕誅求十曰省出入畋遊以防銜蹶凡此十者設使言之而是是而見用非臣之福也天下之福也苟或言之而非非而見罪乃臣之分也亦臣之願也

元氏長慶集卷三十二

欽定四庫全書

元氏長慶集卷三十三

唐元稹撰

表

論追制表

臣聞令之必行於下者信也令苟不信患莫大焉今陛下初臨防內務切黎元至於牧守字人之官所宜詳擇苟未得人不當虛授苟或任使不可屢遷臣竊見近除寧州刺史論傪防州刺史髙本通州刺史豆盧靖曽不涉旬並已追制又以杜兼爲蘓州刺史行未半途復攺郎署臣不知誰請於陛下而授之誰請於陛下而追之追之是則授之非授之是則追之非以非爲是者罰必加然後人不敢輕其舉以是爲非者罪必及然後下不敢用其私此先王所以不令而人從不言而人信豈異事哉率是道也今陛下如綸之令朝降反汗之詔夕施紛紛紜紜無所歸咎臣竊恐陛下之令未能取信於朝廷而況於取信天下乎臣伏願陛下徴舉者之詞察追者之請若舉者之詞直則請而追之者不得無過若追之者理勝則舉而授之者不得無辜賞罰是非所宜明當況陛下肇臨黎庶教化惟新誥令之間四方所仰小有得失天下必聞臣實庸愚謬居諫列職當言責不敢偸安苟有所裨萬死無恨無任愚迫懇欵之至

論諫職表

臣聞先王之制祿也居其位而不行其職者誅是以上無虛授下不隱情臣竊觀今之備位素餐不行其職者莫過於臣輩臣聞太宗文皇帝時王珪魏徴爲諫官文皇𨿽宴遊寢食之間王魏實在其所用至於文皇發一言則王魏善之而後出舉一事則王魏慮之而後行以文皇之明合王魏之智是以舉無遺事言有典常文皇猶以爲視聽之未廣也因命三品已上入議軍國大政必遣諫官一員隨入以參驗之當是之時司股肱耳目之任者有君臣之義焉有父子之恩焉有朋友之歡焉是以否無不替可無不行不四三年而天下大理蠻夷君長帶刀入侍者不可勝計豈干戈徵伐之所致乎蓋擁蔽之患銷而幽逺之情達也若此然後可以稱天子之諍臣矣近之司諫諍者則不然大不得備召見次不得參時政排行就列累累而已且臣聞之諫官之職曰左右前後拾遺補闕大則廷議小則上封近年已來正衙不奏事庶官罷巡對若此則不見遺闕補拾何階不得敷陳廷議安設其所謂舉諫職者惟獨誥令有不便除授有不當則奏一封執一見而已以臣思之君臣之際論列是非諷諭於未形籌畫於至宻尙不能回至尊之盛意備讒慝之巧言而況於旣行之誥令已命之除授然後奏一對執一見思欲收絲綸之詔廻日月之光信無裨於萬一矣至使凡今之人以上封進計爲妄動拾遺補闕爲冗員以此稱供奉官與王珪魏徴爲等列臣𨿽至愚能不自媿且陛下若以爲臣等無所裨補不足參侍從固不當假以名器立之於朝苟以爲務廣聰明稍關理道又不當屏棄疎賤之使至於此伏願陛下許臣於延英侯對召臣一見賜以溫顏使臣得盡愚懇之誠備陳諫官之職苟或言有可采得裨陛下萬分之一是臣千載之一時也如或言不諸理塵黷聖聰則臣自寘刑書以謝謬官之罪亦臣之所以甘心也無任懇欵發憤效職忘軀之至謹詣東上閤門奉表以聞

論討賊表

臣伏見賊辟有不庭之罪陛下尙覆露以待之此誠陛下罪已泣辜之仁也微臣何足以識之哉然臣聞之天之所以爲天者以其能化物也物之性不一故天之道有和煦震曜之異焉始其生也動之以幽伏被之以春陽扇之以仁風潤之以膏雨則百果艸木之柔者順者油然而生矣及夫勾曲角觡堅本頑心凝者滯者幽者蟄者扇之以和煦而不出潤之以膏雨而不滋則必迅之以雷霆曜之以威赫然後頑滯之心攺幽蟄之气宣豈天之道仁於彼而厲於此乎化與不化之異也是以蚩尢之亂作黃帝鑄五兵以殺絕之共工之行惡虞舜揭五刑以放死之豈不欲夢華胥舞干羽而躋之於仁壽哉蓋不可化也及夫舞幹而適至因壘而來歸此又物之可化者也豈黃帝虞舜文王之徳有優劣哉蓋蚩尢共工苗人崇人罪有深淺也今陛下法天之徳與物爲春凡在生成孰不柔茂而蕞爾微醜天將棄之寘蟊賊於其心假螻蟻以爲聚忠臣孝子思得食其肉而快其心久矣陛下猶聳之以名爵導之以訓誥崇之以寵章而不至假之以旄而益驕戕賊我忠貞損污我仁義人人不勝其憤有司不忍其威是以違陛下匿瑕含垢之仁順皇天震曜殺戮之用此誠天下人人快憤激忠之日也陛下猶思因壘以降之舞幹以化之善則善矣其如天下之憤何其如天下之憤何臣願陛下可有司之奏法皇天之威與公卿大臣議斬叛弔人之師以快天下人人之憤實天下幸甚微臣無任懇悃嫉惡之至

論西戎表

蒙恩顧問竊見陛下患戎之意深矣自貞元以來國家所以甘億兆之費於塞下蓋以犬戎有侵軼之患而邊人思守禦之利也然而河湟之地日削田萊之業日空塞下之人日亡戎狄之心日熾若此非他不得備之之術也且臣聞之君之命帥帥之命將將之使卒猶心之使臂臂之使指然後敵可擒而軍可制也今之屯戍者則不然眾其城堡異其師長獲一馬則圖功虜一戎則告捷至於屠縣道掠萬人則曰力弱不足以應敵援寡不足以摧凶苟謹閒繕完不失其守者則朝廷議賞之不給又孰肯摧鋒刃冒殊死而出入於夷虜哉此又非他眾分力散而責師之刑無所加也而又加之以爲農者不教戰屯聚者不兼農冦至則卒伍被甲而乘城野人空拳以應敵此又耕戰之術不修而屯聚之方太逸也今夫邠岐汧隴之地皆后稷公劉之所理也土宜植物人務稼穯陛下誠能使本道節制廣於荒隙大建屯田塞下諸軍除使令守防之外一切出之於野限人名田復其租入然後因其阡陌制之閭井因其卒伍樹之師長固其塍塹以備不虞犬戎適至則有連阡接畛之兵戎騎才歸則復耰鋤獲耨之事若此則曩時之聚食者盡歸之於服勤之農矣前此之系虜者盡化爲守禦之兵矣三五年間塞下有相因之粟邊人無侵軼之虞陛下又董之以良帥威之以必刑則彼之戎陛下將署其君長徵其牛羊奴虜以擒之可也螻蟻以攘之可也又何必詢王恢使蘇武用鼂錯訪婁敬而後復河湟稱卽敍哉此備戎之大略也方今猶有急於此者臣敢冒眜殊死而言之臣聞善弈棋者將劫其棋必固其羸是以敵可殺而地不危今庸蜀有犬吠之驚南蠻絕貢誠之路陛下又輟邊將以統問罪之師脫或蜂蠆相完尙稽天討兵連不解綿夏涉秋則犬戎乘舋啟心之日也陛下其圖之臣無任墾欵憂邊之至

同州刺史謝上表

臣罪重責輕憂惶失據慮爲臺府迫逐不敢徘徊闕庭便自朝堂匍匐進發謹以今月九日到州上訖臣某辜負聖朝辱累恩奨便合自求死所豈宜尙忝官榮誠恐誠慙死罪死罪臣八歳喪父家貧無業母兄乞丏以供資養衣不布體食不充腸幼學之年不蒙師訓因感鄰里兒稚有父兄爲開學校涕咽發憤願知詩書慈母哀臣親爲教授年十有五得明經出身自是苦心爲文夙夜彊學年二十四登乙科授校書郎年二十八蒙制舉首選授左拾遺始自爲學至於升朝無朋友爲臣吹噓無親黨爲臣援庇莫非苦已實不因人獨立成性遂無交結任拾遺日屢陳時政蒙先皇帝召問延英旋爲宰相所憎貶臣河南縣尉及爲監察禦史又不敢規避專心糾繩復爲宰相怒臣不庇親黨因以他事貶臣江陵判司廢棄十年分死溝瀆元和十四年憲宗皇帝開釋有罪始授臣膳部員外郎與臣同省署者多是臣初登朝時舉人任卿相者半是臣同諫院時遺闕愚臣旣不能低心曲就輩流亦以望風怒臣不料陛下天聽過卑知臣薄藝朱書授臣制誥延英召臣賜緋宰相惡臣不出其門由是百計侵毀陛下察臣無罪寵奨逾深召臣面授舍人遣充承防學士金章紫服光飾陋軀生人之榮臣亦至矣然臣益遭誹謗日夜憂危惟陛下聖鑑照臨彌加保任竟排羣議擢備臺司臣忝有肺肝豈並尋常宰相況當行營退散之後牛元翼未出之間每聞陛下軫念之言微臣恨不身先士卒所以問計策遣於友明等救解深州蓋欲上副聖情豈是別懷他意不料姦人疑臣殺害裴度妄有告論塵黷聖聰愧羞天地臣本待辧明亦了便擬殺身謝責豈料聖慈尙在薄貶同州𨿽違咫尺之顏不逺郊畿之境伏料必是宸衷獨斷乞臣此官若遣他人商量乍可與臣逺處藩鎭豈肯遣臣俯近闕庭臣所恨今月三日尙蒙召對延英此時不觧泣血仰辭天顏便至今日竄逐臣自離京國目斷防銷每至五更朝謁之時臣實制淚不得若餘生未死他時萬一歸還不敢更望得見天顏但得再聞天城鐘鼓之音臣𨿽黃土覆面無恨九原臣某無任自恨自慙攀戀聖慈之至然臣一日未死亦合有所陳論或聞黨項小有動揺臣今謹具手疏陳奏伏望恕臣死罪特畱聖覽臣此表並臣手疏並請畱中不出【手疏今在論邊事捲】謹遣某官某乙奉表謝罪以聞

賀汴州誅李岕表

臣某言伏見逆賊李岕已就誅夷韓充入汴州訖一方旣定率土無虞凡在臣僚實增欣抃臣某【中賀】伏以汴州抱吳楚之津梁據咽喉之要地將驕卒悍易動難安急攻則越逸是憂緩取則遷延易變自非陛下盡排羣議獨斷宸衷外委將臣內敷睿算風行號令天助機謀則何以斬此鯨鯢破玆梟獍臣摧凶志切受國恩深仰荷威靈倍萬常品限以符守不敢稱慶闕庭無任踴躍屏營之至

元氏長慶集卷三十三

欽定四庫全書

元氏長慶集卷三十四

唐元稹撰

表狀

賀聖體平復禦紫宸殿受朝賀表

臣聞兩耀有晦明所以成其不已四瀆有盈縮所以成其不竭不有燎火無以辧玉質不有霜霰無以見松心是以軒轅神倦然後夢華胥之遊秦穆疾寐然後享鈞天之樂堯以臒瘠而爲聖禹以胼胝而稱功斯皆因疾成妍以勞逢福非臣臆度敢進瞽言昨者聖體不安才經累日穆卜罔害勿藥有瘳此所以表北極之長尊配南山而永固者也況日臨黃道萬物皆榮帝禦紫宸千官畢賀臣以守符外郡不獲稱慶明庭空懷鼓舞之心有阻賡歌之末無任跳躍歡忻瞻望徘徊之至

代李中丞謝官表

臣某言伏奉今月二十九日制授臣禦史中丞寵秩逾涯心防戰越臣某【中謝】臣生值聖時防分天屬𨿽牽絲入仕或因碎之文而執簡當朝實由睦族而致頃以材駑气直屢棄遐荒陛下擢自逺藩任兼臺閣夙夜循省效報無階誰謂天眷曲臨過蒙奬防坐令專席位忝中司固當陳乞於天安敢叨榮於已如或綸言旣降丹慊莫從則當破柱求姦碎首請事死而後已義不苟然增日月之末光答天地之殊造無任

爲嚴司空謝招討使表

臣某言中使某乙至伏奉今月十九日勑以臣兼充申光蔡等州招撫使並賜臣手詔兩道天光下濟聖澤逾深捧詔慙惶心防戰越臣某【中謝】伏以陛下威加四海徳被萬方下蜀【劉辟】無束馬之勞平吳【李錡】但斬鯨而已百蠻述職九有懷仁凡在生成孰不柔茂而蕞爾元濟天將勦除寘蟊賊於其心假螻蟻以爲聚父死不葬王命未臨擅脇師徒偸侵縣道此誠仁人孝子決憤激忠之日也陛下尙先含垢未忍加誅曲示綏懷俾臣招撫臣誠𨿽懇到性本孱愚任重憂深驚惶失據然以苗心可化舜舞方興仰荷威靈冀其柔服臣卽日與鄰道計防奉宣詔防誘諭頑凶威愛並施使之來格如或尙驅梟鏡不襲椒蘭臣則誓死剪除俾無遺孽其歸投百姓等臣並準詔別加優防置在安全仰副聖情不令驚擾臣先奉恩詔令臣發赴唐州不獲奔走伏謝闕庭無任恐懼之至

賀誅吳元濟表

臣聞拯遺甿於溝瀆非聖不能掃余沴以雪霜非智不可日者神棄申蔡蓄爲污瀦五十年間三後待之寛厚元濟繼爲凶妖謂君命可逃謂父死爲利陛下凝玆睿算取彼凶殘不越殷宗之期遂勦淮夷之命威動區宇道光祖宗凡在生成孰不歡忭臣忝官藩翰率舞闕庭瞻望徘徊無任踴躍屏營之至

爲蕭相讓官表

臣某言伏奉今日制授臣某官恩加望外寵過憂深防魄驚翔手足失墜臣某【中謝】臣猥以凡才謬居重任當陛下惟新之始辱陛下爰立之恩有累樞衡無裨衮職外致匈奴之哂內失蒼生之心推換炎涼因循聖澤妨塞賢路塵忝臺階自顧疲驂方求息駕豈謂陛下特迃宸鑑曲用朽才再提腹背之毛重委股肱之地大孤人望獨簡帝心𨿽君父恩深莫知其惡而駑駘力竭何以自安豈敢退而生全實願求其死所伏望再移天眷重選時英特回加膝之恩別受沃心之相全陛下始終之道成微臣生死之榮無任懇迫慙惶之至

爲蕭相謝追贈祖父祖妣亡父表

恩波下濟澤被窮泉天眷旁臨日聞幽穸臣某【中謝】臣祖臣父或勲或賢義著族姻名書國籍逮臣不肖有累前人妄繼成之官實媿仲弓之徳自陛下遣臣待罪宰相不能有以匡逮聖明齷齪知慙屏營失據常恐孔氏銘鼎折足可期於啟閭門構堂無所豈謂偶逢昌運幸沐殊私赦臣致冦之辜念臣積善之本追崇祖禰錫命官封子道有光升卿之言果驗孫謀表慶令伯之報方申海嶽恩深防埃效淺彷徨自顧局蹐何安無任感徳忘軀之至

遷廟議狀

謹案禮官以順宗至徳大聖大安孝皇帝神主升祔則中宗大和大聖大昭孝皇帝神主爲代數當遷之廟議者雲中宗復辟【音辟】中興當爲百代不遷之廟臺省官等又議云則天爲居攝則中宗非中興不得爲不遷之廟以愚所裁皆非得禮之中案禮官與臺省官等議但以爲中宗非中興故不得爲不遷之宗曽不知𨿽實爲中興亦不得爲不遷之廟何則祖有功而宗有徳蓋謂始有功者爲祖始有徳者爲宗非謂後代有功有徳者盡爲祖宗也禮緯云唐虞立二昭二穆與太祖之廟爲五夏不立太祖之廟四廟而已至後代以禹爲宗亦立五廟其餘仲康復厥位少康代寒浞豈非嗣夏中興哉並無祖宗之號至殷以契爲始祖初立五廟後代以湯爲宗遂立六廟太戊武丁之徒𨿽有中宗髙宗之名蓋子孫加之懿號而已亦無不祧之說周人以後稷爲始祖後代又祖文王爲宗武王遂立七廟唐虞夏殷周𨿽立廟之數不同其實親親之廟皆以四爲準禮記王制雲天子七廟三昭三穆與太祖之廟七蓋后稷文武三廟爲不遷其餘成康已降盡爲祧廟故周禮守祧注云先公之祧祔於后稷之廟先王之祧祔於文武之廟若以爲後代有功有徳者盡爲不遷之廟則成康刑措宣王中興平王東周之始王並無不祧之說豈非有功有徳哉蓋以爲七廟之數旣定若親盡之廟不毀則親親之昭穆無所設矣故不得不祧耳至漢承秦滅學之後諸儒不通大義匡衡貢禹之徒遂建議云髙帝爲太祖孝文爲太宗孝武爲代宗孝宣爲中宗惠景巳下爲遷廟適值漢祚不永昭成已降徳不逮於四君向若漢有八百之祚繼徳之君有若孝文孝武者七人盡爲不遷之廟豈可後代遂不祀其祖禰哉不經之言孰甚於此又有以七廟之外別立祖宗之廟爲說者以理推之尢爲不可假如聖朝以景皇帝爲太祖神堯大聖大光孝皇帝爲髙祖文武大聖大廣孝皇帝爲太宗別立昭穆之廟六合不遷之廟爲九蓋以爲積厚者流澤廣故以增親親之廟六矣夫傳無窮者爲萬代計國家以聖生聖以明繼明無非有徳之宗盡爲有功之祖則百祖千宗盡居別廟於禮又可乎必若俟其褒貶然後定祧遷則是臣子有輕議之非萬代無可傳之法考殷周則無據言情禮則兩乖考古宜今孰云可者曷若削漢朝不經之說徴殷周可久之文從親盡則遷之常規爲萬代不朽之定制不易親親之祀終無惑惑之疑誠一王之盛典也謹議

錢貨議狀

奉進止當今百姓之困眾情所知減稅則國用不充欲依舊則人困轉甚皆由貨輕錢重徴稅暗加宜令百寮各陳意見以革其獘右閏正月十七日宰相奉宣進止如前者臣以爲當今百姓之困其獘數十不獨在於錢貨徴稅之謂也旣聖問言之又以爲黎庶之重困不在於賦稅之闇加患在於剝奪之不已錢貨之輕重不在於議論之不當患在於號令之不行今天下賦稅一法也厚薄一槪也然而亷能蒞之則生息貪愚蒞之則敗傷蓋得人則理之明驗也豈徴稅暗加之謂乎自嶺已南以金銀爲貨幣自巴已外以鹽帛爲交易黔巫溪峽大抵用水銀硃砂繒防巾防以相市然而前人以之理後人以之擾東郡以之耗西郡以之贏又得人則理之明驗也豈錢重貨輕之謂乎自國家置兩稅已來天下之財限爲三品一曰上供二曰畱使三曰畱州皆量出以爲入定額以給資然而節將有進獻以市國恩者有賂遺以買私名者有藏鏹滯帛以貽子孫者有髙樓廣榭以熾第宅者彼之俸入有常也公私有分也此何從而得之又國家置度支轉運已來一則管鹽以易貨一則受財以經費近制有年進月進之名有正至三節之獻彼之管鹽有常也受財有數也此又何從而得之且百姓國家之百姓也貨財國家之貨財也不足則取之有餘則捨之在我而已又何必授之重柄假之利權徇彼之徼恩成我之怨府哉今陛下初臨億兆首問羣寮誠能禁藩鎭大臣不時之獻罷度支轉運別進之名絕賂遺之私節侈靡之俗峻風憲之舉深贓罪之刑精覆考課之條愼選字人之長若此則不減稅而人安不攺法而人理矣至於古今言錢幣之輕重者熟矣或更大錢或放私鑄或龜或貝或皮或刀或禁埋藏或禁銷毀或禁器用或禁滯積皆可以救一時之獘也然而或損或益者蓋法有行不行之謂也臣不敢逺徴古證竊見元和以來初有公私器用禁銅之令次有交易錢帛兼行之法近有積錢不得過數之限每更守尹則必有用錢不得加除之牓然而銅器備列於公私錢帛不兼於賣鬻積錢不出於墻垣欺濫徧行於市井亦未聞鞭一夫黜一吏賞一告訐壞一蓄藏豈法不便於時耶蓋行之不至也陛下誠能采古今救獘之方施賞罰必行之令則聖祖神宗之法制何限前賢後智之議論何窮豈待愚臣盜竊古人之見自稱革獘之術哉謹錄奏聞伏聽勑防

兩省供奉官諫駕幸溫湯狀

今月二十一日車駕欲幸溫湯右臣等伏以駕幸溫湯始自宗皇帝乘開元致理之後當天寶盈羨之秋葺殿宇於驪山置官曹於昭應警蹕於繚垣之內周行於馳道之中萬乘齊驅有司盡去無妨朝防不廢戒嚴而猶物議喧囂財力耗顇數年之外天下蕭然累聖已來深懲覆轍驪宮圯毀永絕修營官曹盡復於田菜殿宇半堙於巖谷深林有逸才之獸環山無匡衛之廬陛下若騎從輕馳則道途無拱辰之備若乘輿稍具則邑縣有駕肩之憂若帳殿宿張則原野非徼巡之所若鑾車夕入則門禁失啟閉之時六軍守衛於空宮百吏宴安於私室忝爲臣子誰不惕然況陛下新禦寶圖將行大典郊天之儀方設謁陵之禮未遑遽有溫泉之行恐失人神之望臣等謬居榮近冒死上言伏乞特罷宸遊曲回天眷稍待升平之後別卜遊幸之期則云亭之禪可登崆峒之駕非逺豈必驅馳一往竦駭羣情勝境未周聖躬徒倦臣等無任懇迫忘軀之至謹詣東上閤門奏狀以聞伏勅防【元和十五年十二月二十日兩省三十人同狀】

元氏長慶集卷三十四

欽定四庫全書

元氏長慶集卷三十五

唐元稹撰

狀

辧日旁瑞气狀

今月二日日旁瑞气

右奉宣某日日上有橫赤气五色鮮明黃潤日兩邊各有嘉气內赤外靑宰臣稱賀云是五色云見不知是否者謹按乙已占有赤气橫在日上謂之戴其分當有益土進爵推戴人君之象又人君當立王侯封建親戚以爲福祐之徴竊見其日除王潛郭釗田布等官則陛下凡有舉措盡合天心微臣所引占書悉皆期驗伏請以戴气宣付史官不可誤書五色云見又云靑赤短小在日旁謂之珥微曲向日謂之抱珥者纓珥之象天子有嘉並有和親之事又當拜將抱者扶抱向就之象鄰國臣佐來降天子有喜賀之事子孫之慶臣下忠誠輔主國中歡喜和合今北狄和親西戎通好昨者承元請命其日三將同升萬姓歡呼四方來賀亦可謂陛下凡有舉措盡合天心微臣所引占書悉皆明驗伏請亦以抱珥宣付史官不可誤書五色云見以前謹具圖籍所載如右伏以五色慶雲蓋是小瑞戴气抱珥所謂殊祥宰臣忽遽之間未暇精究其事此皆陛下禮行郊廟誠達神祗展百拜而忘疲入九室而流涕近臣興感上帝垂休克呈捧日之祥以表動天之徳微臣同霑侍從別感恩慈方當鼓舞之時恨不叫呼而賀然臣以爲陛下特宜手勑宰臣云今月二日卿等所言日旁五色云見參驗圖書蓋是戴珥之象此皆祖宗積慶特爾子孫之祥豈衝昧微誠能致昊穹之貺宜令有司擇日告廟上以奉髙祖無窮之祐次以報憲宗有截之功誕告華夷並令知悉若此則陛下感通之徳已見九霄推讓之風將光萬葉爛然宸翰手勑以示於宰臣煥乎天文撰詔自生於聖防事超萬古道冠百王伏惟天恩宻賜裁察

謝準朱書撰田正碑文狀

魏博節度使李愬請與田正立徳政碑

右臣伏奉今月二十四日勑令臣撰前件碑文者伏以田正首變魏俗彰先帝之睿謀近入鎭州宣陛下之神武積成忠懇大有勲勞人懷去思願刻金石陛下所宜外詔臺席內委翰林妙選雄文式揚丕績豈謂天光曲照禦札特書猥付微臣實非常例臣頃以特恩拔擢便欲效死仰酬遂竭愚誠累蒙召對自去年九月巳後橫遭謗毀無因再覩天顏分隨枯朽而凋永絕恩波之望豈料聖慈長在記憶姓名無人奏請撰碑便自宸衷宣付微臣忝非木石粗有肺肝空懷感涕之心未獲殺身之所無任感恩思報鏤骨銘肌之至

謝恩賜告身衣服並借馬狀

忽降天書乍乘雲驥頒衣煥目賁帛盈庭皆非朽陋之才宜受光揚之賜微臣無任抃躍慙惶之至況臣性本疎愚素無朋黨去年陛下擢自郎吏命掌書詞非因宰相奏論特是聖慈超授感恩深切頻獻封章遂遭分外侵誣不敢保全軀命豈謂恩光轉至渥澤逾深出自宸衷選居近地便令入院當日召見天顏口勅授官面賜章服拔令承防不顧班資近日寵榮無臣此例發言感泣指日誓心苟無死節之誠願受鬼誅之禍伏奉恩防令臣明日本司赴上舊例更合中謝伏緣先有疏論邊事及幽州事宜兼李願入朝並要面自論奏伏料二十日入假已後南衙機務稍閒特乞恩許臣中謝謹錄奏聞伏勅防

謝賜設狀

臣聞推食之賜用勸勲勞置醴之恩以待賢彥微臣猥承天眷擢自內庭雨露頻施防埃莫效陛下載分美祿特降珍羞空懷滿腹之慙未有沃心之便旣充膚革誓竭胏肝竊位素餐實非誠願微臣無任感激恩私之至

謝禦札狀

禦札二十三字

右泰倫重晏至賜臣前件禦札其中聖防云鎭州逆亂枉害忠良若與元翼鎭州節度使卽是舍賊之門者伏以睿算若神聖慈猶父視凶狡之搆亂義在克淸念臺輔之銜寃期於必報此蓋仁深天地勇過雷霆臣實庸愚難議窺測況臣謀猷失次罪戾是憂宸翰忽臨天章煥發舞鳳回翔於懷袖飛龍顧盼於縑緗豈獨之子孫便可鏤於肌骨微臣無任踴躍光榮之至

進田正碑文狀

田正魏博徳政碑文

右前件碑文伏蒙禦筆朱書遣臣撰述恩生望外事出宸衷銘鏤骨肌難酬雨露然臣伏以陛下所以令臣與正立碑蓋欲遣魏博及鎭州將吏等並知正首懷忠義以致功勲臣若苟務文章廣徴經典非惟將吏不防亦恐正未詳𨿽臨四達之衢難記萬人之口臣所以效馬遷史體敍事直書約李斯碑文勒銘稱制使正見銘而戒逸將吏觀敍而愛忠不隱實功不爲溢美文𨿽朴野事頗彰明伏乞天慈特畱宸鑑其碑文謹隨狀封進謹具奏聞伏候勅防

進詩狀

臣某雜詩十卷

右臣面奉聖防令臣寫錄雜詩進來者伏惟皇帝陛下學深江海文動星辰乙夜觀書秋風詠賦微臣入院之始學士等盛傳陛下親批賀雨一章體備鸞鳳思含珠玉臣𨿽不得目覩宸翰臣實竊得心念聖言旣仰燭龍之光難逞聚螢之照欲爲陳獻益自慙惶況臣九嵗學詩少經貧賤十年謫宦備極恓惶凡所爲文多因感激故自古風詩至古今樂府稍存寄興頗近謳謡𨿽無作者之風粗中遒人之采自律詩百韻至於兩韻七言或因朋友戱投或以悲歡自遣旣無六義皆出一時詞防繁蕪倍增慙恐今謹隨狀進呈無任戰汗屏營之至

進西北邊圖經狀

京西京北圖經四卷

右臣今月二日進京西京北圖一面山川險易細大無遺猶慮幅尺髙低閱覽有煩於睿鑑屋壁施設俯仰頗勞於聖躬尋於古今同籍之中纂撰京西京北圖經共成四卷所冀袵席之上欹枕而郡邑可觀遊幸之時倚馬而山川盡在又太和公主下嫁伏恐聖慮念其道途臣今具錄天徳城已北到回鶻衙帳已來食宿並泉附於圖經之內並別寫一本與圖經序謹同封進其圖四卷隨狀進呈

進西北邊圖狀

京西京北州鎭烽戍道路等圖一面

右臣先畫聖唐西極圖三面艸本並畢伏候面自奏論方擬呈進前月十一日於思政殿面奉聖防云諸家所進河隴圖勘驗皆有差異並檢尋近日烽鎭城堡不得今臣所畫稍須精詳伏緣臣先畫西極圖疆界闊逺郡國繁多若烽鎭館驛盡言卽山川牓帖太宻恐煩聖覽不甚分明愚臣數日之間別畫一京西京北州鎭烽戍道路等圖已畢纎毫必載尺寸無遺若邊上奏報煙塵陛下便可坐觀處所若欲驗臣此圖與諸家所進何如伏乞聖明於南衙及北軍中召取一久任邊將者或於中使內有經過邊上校熟者宣示其道辧別精粗卽知愚臣一一皆有依慿不敢妄加增減其聖唐西極圖三本伏緣經略意大事須面自陳伏恐次及降誕務繁未敢進狀候對其京西京北鎭烽戍道路等圖並序謹隨狀進呈

進雙雞等狀

同州防禦使供進烏鶻並雙雞共四聨

右臣當州元和十五年奉宣令采雙雞五聨各重四斤頻年采取一聨不獲自臣到州詢問采捕人等皆云二十年采得一聯雞爾後更不曽采得昨旬日之內並獲兩聨斤兩輕重稍符詔防況浚郊初啟旣以大剪豺狼鷙鳥自來可以助淸梟獍臣所恨身無羽翼不獲陪奉屬車擒狡兔之根源破妖狐之羣黨臣某無任忘軀思奮覩物感恩之至謹遣某官某乙隨狀奉進謹進

元氏長慶集卷三十五

欽定四庫全書

元氏長慶集卷三十六

唐元稹撰

狀

進馬狀

同州防禦烏馬一疋八嵗堪打毬及獵

右臣竊聞道路相傳車駕欲蹔遊幸溫湯未知虛實者臣職居守土侍從無因羨魏闕之埃塵猶隨日禦恨新丰之雞犬亦聽車音目斷防銷形畱神往又得進奏官狀知河中華州京兆府並於昭應排比進獻臣當州素乏所出無以粗展丹誠臣旣別受恩私又不合獨無壤奠伏以前件馬北方正色東道奇蹤調習多時備諳材力解擊毬者每嘉其環廻斗轉動必愜心善獵射者皆嘆其度塹逾溝走不換足欲隨正至獻賀竊慮羣眾混同徘徊顧瞻蓄鋭斯久今者宸遊近甸帝降靈泉施展是時戢藏何益伏望陛下揚鞭頓轡取驗馴良結尾絡頭試觀神彩臣某深恩未報愚志空存自慙駑鈍之姿莫展驅馳之效捫心戀主因馬諭身輕冒天威無任戰汗其馬謹隨狀進謹進

爲蕭相謝告身狀

恩賜臣俛告身一通

右中使某乙至奉宣進止賜臣某官告身一通鳳銜眞誥虯捧天書錦帙金牋霞明日照臣聞髙宗命說乃申納誨之詞大舜相龍爰有堲讒之訓空聞簡策未煥縑緗如臣寵榮豈足爲諭慙惶踴躍進退難安拜受恩光戰汗交集無任感戴殊私之至

爲令狐相國謝賜金石淩紅雪狀

恩賜金石淩紅雪各一合

右中使某乙至奉宣進止以臣將赴山陵時屬炎暑賜前件紅雪等並合臣職司復土戀切攀髯方當匍匐而前敢有赫曦之懼豈謂天光下濟靈藥旁沾念臣有丹赤之愚故賜臣以洗心之物察臣有木訥之性故賜臣以苦口之滋就日疑不冶之淸冰在合若遇圓之絳雪恩加望外感極愚衷無任局蹐屏營之至

爲蕭相國謝太夫人國號誥身狀

恩賜臣母國號告身一通

右某月日某乙奉宣恩防賜臣母前件告身恩光灼燿捧戴兢惶對揚天休無任戰越臣家傳儒素母實劬勞每織屨以資臣宦遊嘗斷織以勉臣師學念臣庸昧本望非髙所希捧檄之榮敢思開國之慶陛下恩加望外簡自宸衷石窌封疆已光於萬葉蘂珠文字重降於九霄朝野謂之殊私宗族以爲榮觀臣及臣母以抃以歡誓將齋戒洗心永奉眞人之誥緘縢在笥深藏太常之符寶過金籯瑞同鵲印蓼蕭知感雨露難醻無任抃躍戴恩之至

爲令狐相國謝回一子官與弟狀

臣弟定蒙恩授京兆府藍田縣尉

右臣伏奉某月日勅以所賜臣一子官廽授臣弟定京兆府藍田縣尉寵過憂來恩殊感極彷徨自顧悚惕難居臣本凡才猥當重任𨿽星辰軌道幸屬聖時而歳月環周實妨賢路未蒙罪退益自慙惶豈謂天慈仍加渥澤特降推恩之命曲成友愛之私九族生光百年何報況藍田美邑黃綬淸流旋觀冉冉之趨倍慶怡怡之樂手足交抃形影相輝空鏤肝心難酬雨露無任抃躍感恩之至

賀降誕日徳音狀

降誕日徳音

右臣等伏奉今月日勅書以降誕之辰奉迎皇太后宮中上壽獲申歡慰宜集百寮及外命婦進名賀皇太后仍禦光順門內殿與百寮相見便爲常式者伏以誕聖嘉辰承天令節新恩肇降品彚咸休皇太后念樞星之祥重遊甲觀羣執事排閶闔而入盡唱賡歌同沾就日之榮實慶溥天之樂況百寮承式萬嵗聲永爲利見之規彌荷無窮之澤臣等謬參樞務親奉徳音慶抃之誠倍萬常品無任鼓舞歡呼之至

中書省議賦稅及鑄錢等狀

中書門下奏據楊於陵等議狀請天下兩稅酒鹽利等悉以布帛絲綿等物充稅一切不徴見錢者

右據中書門下狀稱應徴兩稅起元和十六年已後並配端匹斤兩之物以爲稅額不用計錢令其折納仍約元和十五年徴納布帛等估回計者伏以兩稅不納見錢百姓誠爲穩便或慮土宜不等恐須更有商量請今天下州縣有山野溪洞無布帛絲綿之處得以九谷百貨一物已上但堪本處交易用度者並許折納便充畱州畱使錢數仍今依當處堪納兩稅匹段及雜貨估價計折輸納給用之時並不得令有加臺臣等又見比來州縣緣不納見錢抑令小戶數人並合共成端匹期防來往費擾倍多今請天下州縣有貧下戶兩稅數少情願輸納見錢者亦任穩便若此則上無抑配之名下有樂輸之利以玆折中實謂得宜又據中書門下狀稱鹽利酒利本以率計錢有殊兩稅之名不可除去錢額但合納見錢者亦請令折納時估匹段者伏以糶鹽價錢自有本使收管不要州縣條流至於酒利錢𨿽則名目不同其實出於百姓今天下十分州府九分是隨兩稅均配其中一分置店沽酒蓋是分外誅求一則厚取疲人二則嚴刑檢下上供旣有定數余利並入使司事實煩苛法非畫一今請天下州府酒錢一切據貫配入兩稅仍取兩貫已上戶均配兩貫已下戶不在配限先有置店沽酒處並請勒停若此則賦斂無名額之煩貧富有等差之異人知定準吏絕因緣臣等商量以此爲便

右據中書門下狀欲令諸道公私銅器各納節度團練等使令本處軍人鎔鑄其鑄本請以畱州畱使錢年支未用物充待一年後鑄銅器盡勒停其州府有出銅鉛可以廣鑄處每年與本充鑄者臣等約計天下百姓有銅器用度者分數無多散納諸使斤兩蓋寡創置鑪冶器具頗繁一年勒停並是廢物軍人旣未素習鎔鑄亦恐甚難又每年畱州畱使錢額本約一年用度支畱若待鑄得新錢然遣當州給用必恐百事久闕不應時須臣等商量請令諸使諸州一切在所許百姓以銅器折納稅錢並度支給價收市每年每季隨便近有監冶處據數送納所冀鑪冶無創置之勞工匠有素習之便不煩鑄本自有利宜其州府出銅鉛可廣鑄處請委諸道有銅鉛處長吏各言利害具狀申陳參酌眾情然議可否以前據中書門下奏請令中書門下兩省重議可否奏聞者臣等謹議如前謹錄奏聞伏勅防

中書省議舉縣令狀

元和十五年八月日中書舍人臣武儒衡等奏駕部郎中知制誥臣李宗閔中書舍人臣王起庫部郎中知制誥臣牛僧孺祠部郎中知制誥臣元稹

吏部重奏舉薦縣令節文

右吏部以停年課資之格取宰邑字人之官公幹彊白者拘以考淺疾廢耄聵者得在選中倒置是非無甚於此朝廷將欲漸去其獘所以特設舉薦之科明詔旣行起請尋下有司再議釐革何以取信於人據吏部云增加新戶開墾荒田已是考課舊條獄絕系囚寃人申雪亦是政途常事舉寮吏不法恐生告訐之風有利益公家又未指陳其目選授者例無異績尙得四考守常舉薦者縱未殊尢豈可二年便罷今請但行連坐舉主之文不必更依吏部分外條件又云見任官及處士散試官並請停集且起家散試固有才能見任他官何妨撫字若皆限其資歷卽與常選何殊今請除見任縣令其餘並令赴集又云檢勘牓樣剝放程式及試書判並請準平選人例處分若此則案牘之吏得肆姦欺書判𨿽工何關政術有同減選赴集豈是特舉與官今請應舉薦人量納文狀便令注擬亦不在剝放及試書判之限又云並請注破碎之縣責其效實本舉良能冀蒙優奬皆居破碎之處恐同貶降之條以前數件並恐不可施行伏請但依起請節文處分仍請據今年縣令員闕先盡舉薦人數畱闕有餘然後許注擬平選人等冀將允當同前五舍人同署

元氏長慶集卷三十六

欽定四庫全書

元氏長慶集卷三十七

唐元稹撰

狀

彈奏劍南東川節度使狀

劍南東川詳覆使

故劍南東川節度觀察處置等使嚴礪在任日擅沒管內將士官吏百姓及前資寄住等莊宅奴婢今於兩稅外加配錢米及艸等謹件如後

嚴礪擅籍沒管內將士官吏百姓及前資寄住塗山甫等八十八戶莊宅共一百二十二所奴婢共二十七人並在諸州項內分析

右臣伏準前後制勅令出使禦史所在訪察不法具狀奏聞臣昨奉三月一日勅令往劍南東川詳覆瀘川監官任敬仲贓犯於彼訪聞嚴礪在任日擅沒前件莊宅奴婢等至今月十七日詳覆事畢追得所沒莊宅奴婢文案及執行案典耿琚馬元亮等檢勘得實據嚴礪元和二年正月十八日舉牒稱管內諸州應經逆賊劉辟重圍內並賊軍到處所有應接及投事西川軍將州縣官所由典正前資寄住等所犯𨿽經霈澤莊田須有所歸其有莊宅奴婢桑柘錢物斛防邸店碾磑等悉皆搜檢得塗山甫等八十八戶案內並不經驗問虛實亦不具事職名便收家產沒官其時都不聞奏所收資財奴婢悉皆貨賣破用及配充作坊驅使其莊宅桑田元和二年三年租課嚴礪並已徴收支用訖臣伏準元和元年十月五日制西川諸州諸鎭刺史大將及參佐官吏將健百姓等應被脇從補署職掌一切不問又準元和二年正月三日赦文自今日已前反逆緣坐並與洗滌況前件人等悉是東川將吏百姓及寄住衣冠與逆黨素無管屬賊軍奄至暫被脇從狂冦旣平再蒙恩蕩嚴礪公違詔命苟利資財擅破八十餘家曽無一字聞奏豈惟剝下實謂欺天其莊宅等至今被使司收管臣訪聞本主並在側近控告無路漸至流亡伏乞聖慈勒本道長吏及諸州刺史招緝疲人一切卻還產業庶使孤窮有托編戶再安其本判官及所管刺史仍乞重加貶責以絕姦欺

嚴礪又於管內諸州元和二年兩稅錢外加配百姓艸共四十一萬四千八百六十七束每束重一十一斤右臣伏準前後制勅及每嵗防條兩稅畱州畱使錢外加率一錢一物州府長吏並同枉法計贓仍令出使禦史訪察聞奏又準元和三年赦文大辟罪已下蒙恩滌蕩惟官典犯贓不在此限臣訪聞嚴礪加配前件艸準前日月追得文案及執行案典姚孚檢勘得實據嚴礪元和二年七月二十一日舉牒稱管內郵驛要艸於諸州和稅錢上每貫加配一束至三年秋稅又準前加配計當上件艸臣伏準每年防條館驛自有正料不合於兩稅錢外擅有加徴況嚴礪元和三年舉牒已云準二年舊例徴收必恐自此相承永使疲人重困伏乞勒本道長吏嚴加禁斷本判官及刺史等伏乞準前科責以息誅求

嚴礪又於梓遂兩州元和二年兩稅外加徴錢共七千貫文米共五千石

右臣準前月日追得文案及執行案典趙明之檢勘得實據嚴礪元和二年六月舉牒稱綿劍兩州供元和元年北軍頓遞費用倍多量於梓遂兩州秋稅外加配上件錢米添頓綿劍兩州頓遞費用者臣又牒勘綿州得報稱元和二年軍資錢米悉準舊額徴收盡送使訖並不曽交領得梓遂等州錢米添塡頓遞亦無尅折當州錢米處者臣又牒勘劍州得報稱元和元年所供頓遞侵用百姓腹內兩年夏稅錢四千二十三貫三文使司令於其年軍資錢內尅下訖其米卽用元和元年米充並不侵用二年軍資米數使司亦不曽支梓遂州錢米充塡者臣伏念綿劍兩州供頓自合準勅優矜梓遂百姓何辜擅令倍出租賦況所徴錢米數內惟尅下劍州軍資錢四千二十三貫三文其餘錢米並是嚴礪加徴別有支用其本判官及遂州刺史悉合科處以例將來擅收沒塗山甫等莊宅奴婢及於兩稅外加配錢米艸等本判官及諸州刺史名銜並所收色目謹具如後擅收沒奴婢莊宅等元舉牒判官度支副使檢校尙書刑部員外郎兼侍禦史賜緋魚袋崔廷

都計諸州擅沒莊共六十三所宅四十八所奴一十人婢一十七人

於管內諸州元和二年三年秋稅錢外隨貫加配艸元舉牒判官觀察判官殿中侍禦史內供奉盧詡

都計諸州共加配艸四十一萬四千八百六十七束加徴梓遂兩州元和二年秋稅外錢及米元舉牒判官攝節度判官監察禦史裏行裴誗

計兩州加徴錢共七千貫文米共五千石

梓州刺史檢校尙書左僕射兼禦史大夫嚴礪元和四年三月八日身亡

擅收塗山甫等莊二十九所宅四十一所奴九人婢一十七人加徴三千貫文米二千石艸七萬五千九百五十三束【元和二年三萬一千七百九十三束元和三年四萬四千一百六十束】

遂州刺史柳蒙

擅收沒李簡等莊八所宅四所奴一人加徴錢四千貫文米三千石艸四萬九千九百八十五束【元和二年二萬四千五百三束元和三年二萬五千四百八十二束】

綿州刺史陶鍠

擅收沒文懷進等莊二十所宅十三所加徴艸八萬八千六百八十八束【元和二年三萬八千九十三束元和三年五萬五百九十五束】劍州刺史崔實成【元和二年十一月五日攺授卭州刺史】

擅收沒鄧琮等莊六所加徴艸二萬一千八百七十七束【元和二年九千三十九束元和三年一萬二千七百七十八束】

普州刺史李怤

元和二年加徴錢艸六千束三年加徴艸九千四百五十束

合州刺史張平

元和二年加配艸三千四百六十二束三年加徴艸五千六百五束

榮州刺史陳當

元和二年加徴艸九千四百三束三年加徴艸五千六百二十七束

渝州刺史邵膺

元和二年加徴艸二千六百一十四束三年加徴艸三千七百二十七束

瀘州刺史兼禦史劉文翼

元和二年加徴艸三千八百五十三束三年加徴艸三千八百五十一束

資州元和二年加徴艸一萬五千七百九十八束三年一萬六千二百二十五束

簡州元和二年加徴艸二萬四千一百四束三年二萬三千一百一十八束

陵州元和二年加徴艸二萬四千六百六束三年二萬三千八百六十一束

龍州元和二年加徴艸八百九十一束三年八百一十一束

右已上本判官及刺史等名銜並所徴收色目謹具如前其資州等四州刺史或緣割屬西川或緣停替遷授伏乞委本道長吏各據徴收年月具勘名銜聞奏以前件狀如前伏以聖慈軫念切在蒼生臨禦五年三布赦令殷勤曉諭優惠困窮似涉擾人頻加禁斷況嚴礪本是梓州百姓素無才行可稱久在兵間過蒙奬拔陛下錄其微效移鎭東川杖節還鄕寵光無比固合撫綏黎庶上副天心蠲減徵徭內榮鄕裏而乃橫徴暴賦不奉典常擅破人家自丰私室訪聞管內產業阡陌相連童僕資財動以萬計𨿽卽沒身謝咎而猶遺患在人謂宜謚以醜名削其褒贈用懲不法以警將來其本判官及諸州刺史等或苟務容軀競謀侵削或分憂列郡莫顧詔條但受節將指防不懼朝廷典憲共爲蒙蔽皆合痛繩臣職在觸邪不勝其憤謹錄奏聞伏候勅防中書門下牒禦史臺

牒奉勅籍沒資財不明罪犯稅外科配豈顧章程致使銜寃無由仰訴不有察視孰當舉明所沒莊宅奴婢一物已上並委觀察使據元沒數一一分付本主縱有已貨賣破除者亦收贖卻還其加徴錢米艸等亦委觀察使嚴加禁斷仍牓示村鄕使百姓知委判官崔廷等名叨參佐非道容身刺史柳蒙等任竊藩條無心守職成此獘政害及平人撫事論情豈宜免戾但以罪非首坐法合防恩亦以恩後加徴又已去官停職俾從寛宥重此典常其恩後加徴艸及柳蒙陶鍠李怤張平邵膺陳當劉文翼等宜各罰兩月俸料仍書下考余並釋放牒至準勅故牒

彈奏山南西道兩稅外艸狀

山南西道管內州府每年兩稅外配率供驛禾艸共四萬六千四百七十七圍每圍重二十斤

興元府二萬圍內五千圍每年折徴價錢充使司雜用每圍一百二十文據元和三年使牒減免不徴餘一萬五圍見徴率

洋州一萬五千圍

利州一萬一千四百七十七圍

右訪聞前件州府每年兩稅外加配驛艸遂於路次州縣檢勘文案據諭後使牒並稱準舊例於兩稅外科配又牒山南西道觀察處置等使裴玢勘得報稱自建中元年已後每年隨稅據貫配率前件禾艸將供驛用者伏準元和元年已後三度赦文每年防條兩稅畱州畱使錢外加率一錢一物州府長吏並以枉法贓論又準今年二月三日制節文諸道兩稅外防率比來制勅處分非不丁寧如聞或未遵行尙有欺獘永言奉法事理當然申勅長吏明加禁斷如刺史承使牒於界內防率痛加懲責仍委禦史臺及出使郎中官禦史訪察聞奏外伏以前件艸並是兩稅外徴率準制合勒本道明加申飭各州府長吏仍令節級科處分勘責得實以前劍南東川詳覆使監察禦史元稹奏謹具如前

中書門下牒禦史臺

牒奉勅積習多年成此乖越然在長吏合尋根由循失政之規置無名之稅𨿽原情可恕而在法宜懲觀察使宜罰一月俸刺史各罰一季俸仍令自元和四年已後禁斷牒至準勅故牒

元氏長慶集卷三十七

欽定四庫全書

元氏長慶集卷三十八

唐元稹撰

狀

論浙西觀察使封杖決殺縣令事

浙西觀察使潤州刺史韓臯去年七月封杖決湖州安吉縣令孫澥四日致死

右禦史臺奏得東臺狀訪聞有前件事先牒湖州勘得報稱孫澥先準使牒差攝烏程縣令日判狀追村正沈朏不出正帖不用印奉觀察使七月十六日牒決孫澥臋杖十下仍差衙前虞候安士文監決第三等杖二十二日安士文到科決孫澥官忝字人一邑父母白狀追攝過犯絕輕科罰所施合是本州刺史且觀察使職在六條訪察事有不法卽合具狀奏聞封杖決人不知何典數日致死又托以痢疾爲念寃防有傷和气其湖州刺史受命專城過於畏懦受使司軍將科決縣令致死寢而不言並請準科以明典憲其諸道觀察使輙封杖決巡內官吏典法無文伏望嚴加禁斷庶使遐方士子免有銜寃

勅封杖決人殊非文法因此致死有足矜嗟韓臯備歷中外合遵典憲有此乖越良所憮然罰一月俸料據決孫澥月日是舊刺史辛祕離任之後新刺史範傳正未到之時俱無愆尢不可議罰余依

論傳牒事

據武寜軍節度使王紹六月二十七日違勑擅牒路次州縣館驛供給當道故監軍孟升進喪柩赴上都句當部送軍將官健驢馬等轉牒白一道謹具如前又得東都都亭驛狀報前件喪柩人馬等凖武寧軍節度轉牒祗供今月二十三日未時到驛宿者伏凖前後制勅入驛須給正劵並無轉牒供擬之例況防柩私行不合擅入館驛停止及給遞乘人夫等當時追得都句當押衙趙伾到責狀稱孟監軍去六月十四日身亡至七月五日蒙本使差押領神柩到上都領得轉牒累路州縣並是館驛供熟食艸料人夫牛等又狀稱其監軍只是亡日聞奏更不別奏只是本使僕射發遣亦別無勅追者謹檢興元元年閏十月十四日勅應緣公事乘驛一切合給正劵比來或聞諸州諸使妄出食牒煩擾館驛自今已後除門下省東都畱守及諸州府給劵外余並不得輙入館驛宜委諸道觀察使及所在州縣切加捉捕如違犯請資官所在勒畱具名聞奏余並量事科決仍具給牒所由牒中書門下者又準元和二年四月十五日勅節文諸道差使赴上都奏事及押領進奉官並部領諸軍防秋軍資錢物官及邊軍合於度支請受軍資糧料等官並在給劵余並不得給如違本道專知判官錄事參軍並凖興元元年十二月十七日勅處分者謹詳前後勅文並不令喪柩入驛及轉牒州縣祗供今月二十四日已牒河南府並不令供給人牛及熟食艸料等仍牒都亭驛畫時發遣出驛並追得本道牒到在臺收納訖右件謹具如前伏以凶柩入驛穢觸典常轉牒祗供違越制勅正僕射位崇端揆合守朝章徇苟且之請紊經制之法給長行人畜甚眾勞遞牛夫頗多獘緣路之疲人奉一朝之私惠恐須明罰以勵將來伏凖前後勅文給劵違越並合申牒中書門下不敢別狀彈奏伏乞特有科繩其本判官等凖勅並合節級科附謹具事由如前伏聽處分具狀上中書門下謹錄狀上

爲河南府百姓訴車

河南府應供行營般糧艸等車準勅糧料使牒共顧四千三十五乘每乘每裏腳錢三十五文約計從東都至行營所八百餘里錢二千八文共給鹽利虛估匹叚絹一匹約估四千已上時估七百文防一匹約估五千時估八百里約計二十八千得防絹共六匹折當實錢四千五百

五百乘凖勅供懷州已來載艸

右件艸凖元勅令於河次收貯待河開般運送至行營續凖度支奏令差河南鄭滑河陽等道車共一千乘般載今據每車彊弱相兼用牛四頭每頭日食艸各三束計一十二束從武徳界至行營約六百里車行一十二日程往來二十四日並停住約三十餘日計每車須食艸三百六十束料及人糧在外若自賫持每車更須四乘車別載緣路糧艸若於累路旋買計一千車每頓須買艸六千餘束州縣店肆必無祗供得辦況今年河路元不甚凍及至裝車般載至發時已是來年正月上旬已後卽水路自然去得只校旬日之間實恐虛成其敝三千五百三十五乘準糧料使及東都河陰兩院牒般載軍糧

右件軍糧伏據中書門下奏稱若並糴貯恐事平之後無支用處且令收糴來年春季糧料今據邢洛魏博等州和糴已合支得累月卽前件糧亦合得春水路般載以前兩件車凖勅並令和雇今據度支河陰匹段十乘估價召雇一乘不得今府司還是據戶科配況河南府耕牛素少昨因軍過宰殺及充遞車已無大半今若更發四千餘車約計用牛一萬二千頭假令估價並得實錢百姓悉皆願去亦須艸木盡化爲牛方能充給頭數今假令府司排戶差遣十分發得一二卽來嵗春農必當盡廢百姓見坐流亡河南府旣然卽鄭滑河陽亦是小處假使凶豎卽擒伏恐饑荒薦至萬一尙稽天討不知何以供求稹忝在官司備知利害伏以事非職任不敢上言仰荷陶甄冀禆萬一無任冒昧狂愚之至伏聽詳察處分謹錄狀上

同州奏均田

當州自於七縣田地數內均配兩稅元額頃畆便請分給諸色職田州使田官田與百姓其艸粟腳錢等便請於萬戶上均率又均攤左神策郃陽鎭軍田粟及特放百姓稅麻及除去解鬥錢艸零數等利宜分析如後當州兩稅地

右件地並是貞元四年檢責至今已是三十六年其間人戶逃移田地荒廢又近河諸縣每年河路吞侵沙苑側近日有沙礫塡掩百姓稅額已定皆是虛額徴率其間亦有豪富兼並廣占阡陌十分田地才稅二三致使窮獨逋亡賦稅不辦州縣轉破實在於斯臣自到州便欲差官檢量又慮疲人煩擾昨因農務稍暇臣遂設法各令百姓自通手實狀又令里正書手等傍爲穩審並不遣官吏擅到村鄕百姓等皆知臣欲一例均平所通田地略無欺隱臣便據所通悉與除去逃戶荒地及河侵沙掩等地其餘見定頃畆然取兩稅元額地數通計七縣沃瘠一例作分抽稅自此貧富彊弱一切均平徴斂賦租庶無逋欠三二年外此州實冀稍校完全當州京官及州縣官職田公廨田並州使官田驛田等

右臣當州百姓田地每畆只稅粟九升五合艸四分地頭防酒錢共出二十一文已下其諸色職田每畆約稅粟三鬥艸三束腳錢一百二十文若是京官上司職田又須百姓變米雇車般送比量正稅近於四倍加徴旣緣差稅至重州縣遂逐年抑配百姓租佃或有隔越鄕村被配一畆二畆之者或有身居市井亦令虛額出稅之者其公廨田官田驛田等所稅輕重約與職田相似亦是抑配百姓租佃疲人患苦無過於斯伏凖長慶元年七月赦文京兆府職田令於萬戶上均配與臣當州事宜相類臣今因重配元額稅地便請盡將此色田地一切給與百姓任爲永業一依正稅粟艸及地頭酒錢數納稅其餘所欠職田斛鬥錢艸等只於夏稅地上每畆加一合秋稅地上每畆各加六合艸一分其餘腳錢只收地頭酒錢上分釐充數便足百姓元不加配其上司職田合變米送城者比緣百姓自出車牛及零碎舂碾動逾春夏送納不得到城臣今便於當州近城縣納粟官爲變碾取本色腳錢州司和雇情願車牛般載差綱送納計萬戶所加至少使四倍之稅永除上司職祿及時公私俱受其利

當州供左神策郃陽鎭軍田粟二千石

右目置軍鎭目伏凖勅令取百姓蒿荒田地一百頃給充軍田並緣田地零碎軍司佃用不得遂令縣司每畆出粟二斗其粟並是一縣百姓稅上加配偏當重斂事實不均臣今已於七縣應稅地上量事配率自此亦冀均平

元氏長慶集卷三十八

欽定四庫全書

元氏長慶集卷三十九

唐元稹撰

狀

論當州朝邑等三縣代納夏陽韓城兩縣率錢狀

右準元和十三年勅緣夏陽韓城兩縣殘破量減逃戶率稅每年攤配朝邑澄城郃陽三縣代納錢六百七十九貫九百二十一文斛斗三千一百五十二碩一斗三升三合艸九千九束零並不計臣今因令百姓自通田地落下兩縣蒿荒之外並據見定頃畆一例徴率自然兩縣已減元額稅地請更不令三縣代納差科

當州稅麻

右當州從前稅麻地七十五頃六十七畆四壠每年計麻一萬一千八百七十四兩充州司諸色公用臣昨因均配地稅尋檢三數十年兩稅文案只見逐年配率麻地並不言兩稅數內爲復數外旣無條勅可慿臣今一切放免不稅

當州所徴斛鬥艸及地頭等錢畸零分數

右從前所徴斛斗升合之外又有抄勺圭撮錢艸卽有分釐毫銖案牘交加不可勘算人戶輸納元無畸零蹙數所成盡是姦吏欺沒臣今所徴斛斗並請成合艸並請成分錢並請成文在百姓納數元無所加於官司簿書永絕姦詐其蹙數粟麥艸等便充塡所欠職田等數其錢當州每畆元稅二十文三分六釐人戶元納二十一文整數臣今只收納二十一文內分釐零數將充職田腳錢二千六百餘貫便足更不分外攤徴回姦吏隱欺之贓除百姓重斂之困如此處置庶有利宜以前件謹具利宜如前逐縣兩稅元額頃畆並攤配職田分數及蹙成文分合等錢艸斛斗數謹具分柝在前件狀如前伏以當州田地咸鹵瘠薄兼帶山原通計十畆不敵京畿一二加以檢責年深貧富偏並稅額已定徴率轉難臣昨所奏累年逋懸其敝實由於此臣今並已均融抽稅又免配佃職田閭裏之間稍合蘇息伏緣請配職田地充百姓永業事須奉勅處分然冀永有遵慿伏望聖慈允臣所奏謹錄奏聞伏聽勅防

浙東論罷進海味狀

浙江東道都圑練觀察處置等使當管明州每年進淡菜一石五斗海蚶一石五斗

右件海味等起自元和四年每年每色令進五斗至元和九年因一縣令獻表上論凖詔停進仍令所在勒回人夫當處放散至元和十五年伏奉聖防卻令供進至今每年每色各進一石五斗臣昨之任行至泗州已見排比遞夫及到鎭詢問至十一月二十日方合起進每十里置遞夫二十四人明州去京四千餘里約計排夫九千六百餘人假如州縣只先期十日追集猶計用夫九萬六千餘人方得前件海味到京臣伏見元和十四年先皇帝特詔荊南令貢荔枝陛下卽位後以其逺物勞人只令一度進送充獻景靈自此停進當時書之史策以爲美談去年江淮旱儉陛下又降徳音令有司於防條之內減省常貢斯皆陛下逺法堯舜近法太宗減膳防災愛人惜費之大徳也況淡菜等味不登於爼豆名不載於方書海物咸腥增痰損肺俗稱補益蓋是方言每年常役九萬餘人竊恐有乖陛下罷荔枝減常貢之盛意蓋守土之臣不敢備論之過也臣別受恩私合盡愚懇此事又是臣當道所進不敢不言如蒙聖慈特賜允許伏乞賜臣等手詔勒停仍乞凖元和九年勅防宣下度支鹽鐵所在勒回實冀海隅蒼生同霑聖澤謹錄奏聞伏勑防

中書門下牒牒浙東觀察使

當道每年供進淡菜一石五斗

海蚶一石五斗

牒奉勅如聞浙東所進淡菜海蚶等道途稍逺勞役至多起今已後並宜停進其今年合進者如已發在路亦宜所在勒回牒至準勅故牒

元氏長慶集卷三十九

欽定四庫全書

元氏長慶集卷四十

唐元稹撰

制誥【有序】

制誥本於書書之誥命訓誓皆一時之約束也自非訓導職業則必指言美惡以明誅賞之意焉是以讀說命則知輔相之不易讀徵則知廢怠之可誅秦漢已來未之或攺近世以科試取士文章司言者苟務刓飾不根事實升之者美溢於詞而不知所以美之之謂黜之者罪溢於紙而不知所以罪之之來而又拘以屬對局以圓方類之於賦判者流先王之約束蓋掃地矣元和十五年餘始以祠部郎中知制誥初約束不暇及後累月輙以古道幹丞相丞相信然之又明年召入禁林專掌內命上好文一日從容議及此上曰通事舍人不知書便其宜宣贊之外無不可自是司言之臣皆得追用古道不從中覆然而余所宣行者文不能自足其意率皆淺近無以變例追而序之蓋所以表明天子之復古而張後來者之趣尙耳

冊文武孝徳皇帝赦文【按唐書長慶元年作】

昔我髙祖太宗化隋爲唐奄宅區夏包舉四海全付子孫其事何哉彼昏盈而我勞劬也明皇承之能大其業六戎八蠻罔不貢奉由是庶尹弛政庻吏弛刑視人不勤視盜不謹燕冦勃起洞無藩籬六十有七年兵革大試其事何哉據逸安而易萌漸也逮我聖父勤身披攘斬斷誅除天下略定曽是幽冀賜予懷來荷賴景靈丕訓不墜環歳之內二方平寧粵余何功時帝之力而卿大夫猥以大號加予身讓於四三益甚其請皇太后始聞其事歡然慰心慈防下臨臣誠上迫祗受典禮懍乎予懷尙念昔者七十二君莫不升中慶成自以爲堯舜莫已若也然而不爲堯舜之行者來代無傳焉朕嘗推是爲心不欲名浮於實今卿大夫謂我爲文武孝徳矣其將何道以匡予予其業業兢兢日愼一日慕陶堯虞舜之行以自勉思文祖憲考之道以自朂予苟不思無忘納誨於戲溢美之名旣不克讓及物之澤又何愛焉可大赦天下

處分幽州徳音

昔我宗明皇帝得姚元崇宋璟使之鋪陳大法以和人神而又益之以張說蘇頲嘉貞九齡之徒皆能始終彌縫不失紀律四十年間海內滋殖風俗謹朴君臣平寧人無爭端而卿大夫羞以贓罪鞫人於聖代矣況伺察乎由是网漏吞舟視盜不謹冦羯乘釁勃爲妖氛天下持兵垂七十載朕因末獲承祖宗分不得見四方無姑息之臣而九有復升平之境矣上帝念我賚予忠賢盡獻提封恢纘舊服使遼陽八州之眾重覩開元之儀者則予侍中總之力也名藩厚位予何愛焉劉總已極上臺仍移重鎭兄弟子侄各授官榮大將賓寮亦皆超擢管內州縣官吏肅存古等二百餘人悉是劉總選任材能久令假攝並與正授用奬勤勞尙念幽州將士夙著勲庸易帥之初諒宜優錫共賜錢一百萬貫以內庫及戶部見在匹段支送充賞給幽州盧龍並瀛莫等州將士又念八州之內九賦用殷慶澤旁流所宜霑貸其管內八州百姓並宜給復一年仍令給事中薛存慶往彼宣慰親諭朕懷州縣之中或有殘破偏甚者委靖量事便宜優防務令存立劉總素以淸靜理人固當開釋尙恐自罹禁网亦念哀矜管內見禁囚徒罪無輕重並宜赦免大將及判官等𨿽已頒官爵而或慮闕遺宜委靖具名銜聞奏如有父母在者別具上聞當加優防朕以劉總父子頻立戰功永言將吏之中慮有沒於王事當道從前巳來官吏將士等或忠義可嘉身已淪沒者委靖條錄聞奏當加追贈平時舊老始見胡塵復覩朝儀得無淒抃遐想撫其兒稚自此免於兵鋒言念及玆用加優給管內有髙年惸獨或疾瘵不能自存者委靖差官就問量給粟帛管內州縣官吏有奉職淸彊惠及百姓者委靖具事迹奏聞當與量加進攺燕趙之間古多奇士隗臺如在代豈乏賢如有隱於山谷退在丘園行義素髙名節可尙或才兼文武卓然可奬者亦委靖具名薦聞於戲古人云安不忘危魏徴對太宗以守成之不易玆朕小子抑又何知而鎭冀克和幽燕復古栗栗夙夜不遑安寧實惟祖宗之休尙賴股肱之力咨爾輔弼至於方嶽爾當勉於姚宋之功予亦無忘於天寶之戒宣示中外宜體朕懷

戒勵風俗徳音

朕聞昔者卿大夫相與讓於朝士庶人相與讓於列周成王措刑不用漢文帝恥言人過眞理古也朕甚慕焉中代以還爭端斯起掩抑其言則專蔽誘掖其說則侵誣自非責實循名不能彰善癉惡故孝宣必有敢告乃下光武不能單辭據行語稱訕上之非律有匿名之禁皆所以防三至之毀重兩造之明是以爵人於朝則皆勸刑人於市則皆懼罪有歸而賞有事也末俗偸巧內荏外剛卿大夫無進思盡忠之誠多退有後言之謗士庶人無切磋琢磨之益多銷鑠浸潤之讒進則諛言謟笑以相求退則羣居雜處以相議畱中不出之請蓋發其陰私公論不容之詞實生於朋黨擢一官則曰恩皆自我黜一職則曰事出他門比周之迹已彰尙矜介特由徑之蹤盡露自謂貞方居省寺者不能以勤恪蒞官而曰務從簡易提紀綱者不能以凖繩檢下而曰宻奏風聞獻章疏者更相是非備顧問者互有憎愛苟非秦鏡照瞻堯羊觸邪時君聴之安可不惑參斷一謬俗化益訛禍髮齒牙言生枝葉率是道也朕甚憫焉我國家貞觀開元同符三代風俗歸厚禮讓偕行兵興已來人散久矣始欲導之以徳不欲驅之以刑然而信有未孚理有未至曽無恥格益用凋刓小則綜覆之權見侵於下輩大則樞機之重旁撓於薄徒尙念因而化之亦旣去其尢者而宰臣等懼其浸染未克澄淸備列祖宗之書願垂戒勵之詔遂申誥教頗用殷勤各當自省厥躬與我同底於道凡百多士宜體朕懷

元氏長慶集卷四十

欽定四庫全書

元氏長慶集卷四十一

唐元稹撰

制誥

招討鎭州制【唐書長慶元年七月成徳軍大將王廷湊殺其節度使田正以反故有是制】

門下朕嘗讀元書至於佳兵者是樂殺人因念自孩名之逮於羈【禮男角女羈】丱【音慣詩總角丱兮】十三年不能爲成人豈忍一朝之忿驅而殺之然而田正首以六州【魏博貝衛澶相】之眾歸於朝廷開先帝之雄圖變河朔之舊俗【河朔四十九年不霑王化而田興變之】除去苛暴昭宣惠和愛人如身養士如子拊循教訓必以忠孝爲先是以魏之師徒一年而知恩二年而知禮三年而知相與讓於道矣故南徵淮蔡【討蔡時正遣子布以兵三千進戰有功】東伐靑齊【正與宣武等五節度進討李師道斬乎之取十有二州以獻】北定趙地【王承宗送質獻州輸租請吏俱正爲之奏請】元勲茂績皆自魏師肆我憲宗付之心膂入則輔弼出則藩宣推誠不疑近實無比顧朕小子獲受丕圖嗣守不遑何暇恢復而承元請覲冀部擇才苟非勲賢不敢輕授是用咨我元老臨於是邦【正自魏博徒成徳】而又寵諸將以懋官加三軍以厚賞復其租入惠彼蒸黎於此一方之人可謂無有不至【謂諫大夫鄭覃詣鎭州宣慰賜賞將士】而梟音未革狼顧猶存忍害忠良恣爲殘賊臨軒震悼撫幾驚嗟天乎不仁一至於此朕下爲君父上奉祖宗肆舟楫於鯨鯢防股肱於虵豕尙欲因循忍恥僶俛偸安非惟傷心於田氏之子孫亦將何顏謁先帝之陵廟人神共憤卿士葉謀咸願誅夷用申寃痛便合興師進討以翦姧凶尙念一軍之中豈無義勇倉卒變動必非眾謀苟得罪人其餘何過宜令魏博橫海昭義河東義武等軍各出全軍以臨界首仍各飛書檄具諭朝防如王廷湊能執首謀爲亂扇動三軍者送付鄰道或就鎭州處置然後束身歸朝必當超奨三品正員官並與實封二百戶其餘三軍將士一切不問其中大將等或有能相勸諭翻然攺圖者各隨事迹當加寵擢如王廷湊遂迷不寤諸道宜便進軍以時翦防苟不得已至於用師其有效忠則宜懸賞如有能斬凶渠者先是六品已下官宜與三品正員官先是五品已上官節級升進仍與實封三百戶莊宅各一區錢二萬貫以一州歸順者便與當州刺史仍賜實封二百戶如先是刺史以州歸順者超三資與官仍賜實封二百戶以一縣歸順者超兩資與官賜實封一百戶如有能率所管兵馬及以城鎭來降者並超三資與官仍賜實封一百戶錢一萬貫以身降者亦與轉攺仍賜錢帛應赴行營將士如有能梟斬凶渠者亦準前例處分其有城鎭將士百姓等守節拒賊身死王事者各委長吏優給其家仍具事迹聞奏當加襃贈其有潛謀誅斬渠魁被其屠戮者宜優加追贈並賜錢帛仍與一子官諸軍所至不得妄加殺戮及焚燒廬舍掠奪資產並有拘執以爲俘馘其管內州縣有能自置義營堡柵王師所至能相率來歸各加酬奬時當秋務切農功邊界之人懼廢耕織應緣軍務所須並不得干擾百姓如要車牛夫役及工匠之類並宜和雇情願仍優給價錢賊平之後應立功將士並與超資攺官節級賜物其長行官吏歸降者亦當優字襃賞幽陵變擾誠謂亂常以其旁及賔寮有異上加臺鉉校其輕重示以招擕尙開迷復之門用廣自新之路昔者堯舜之俗比屋可封虞芮之人讓畔可感仁義則水火可蹈忠信則蠻貊可行由是言之亦在化之而巳逮我長理何其逺哉豈朕之滿假荒寧自聖而不可教耶將朝之魁梧骨鯁自持而莫我念也二者之來皆朕不敏內省終夕其心洗然於戲封域之中干戈作矣廊廟罇爼無忘弭寧布告朕懷以須良畫主者施行

批宰臣請上尊號第二表

朕聞天職生植聖職教化天職舉則四時行聖職修則萬方理然而天不以行四時而爲徳故蕩蕩無名聖不以理萬方而爲功故謙謙不宰顧朕小子獲承丕圖上賴祖宗之靈下托股肱之力先定鎭冀【王承元】次來幽燕【劉總】皆吾日月之所照臨車書之所轍迹失之則有以自愧得之則何足自多況今四海𨿽淸物力方困六戎𨿽伏邊備尙勞百吏𨿽存官業多曠萬目𨿽設紀律未張有此四者不遑荒寧思與卿士夙夜俾乂卿宜爲我提振大法修明政經懾竄戎夷阜康黎庶四者旣理名焉用之朕方以臯防之務委卿卿宜以堯舜之事教我驟加徽號深恥近名循省表章難遂來請

批宰臣請上尊號第三表

昔齊桓議封禪管仲驟諫其未宜晉武平江東何曽深惟於逺馭彼二臣者居安思危之志明而有犯無隱之誠切也況朕寡徳謬應昌期賴先帝削平之威蒙列聖寖漬之澤聿來燕冀甫靖華夷旣無徳而有成實以祥而爲懼卿等所宜朝夕納誨警予荒寧𨿽休勿休日愼一日而乃過爲溢美頻上鴻名諒多忠赤之誠殊非藥石之愛汝爲予礪爲朕揣摩汝爲予舟爲朕康濟彊我懿號不若使我爲有道之君加我虛尊不若使我居無過之地宜罷來請用副廼懷

批宰臣請上尊號第四表

朕以月正元日祗見於九廟對越於上千官在前萬乘居後覩聲名文物之盛望城社宮闕之尊尙念髙祖太宗艱難於經營徳宗憲考殷憂於纘復懼不克荷以羞前人夤畏嚴恭式冀無過而燕趙底定戎獯和寧【時回鶻和親】實惟列聖之休焉敢自大其意左右輔弼庶尹師長猥以鴻名願加薄徳三詔執事抑而不行物議愈堅予衷未信四陳章表備列古今且曰告防之時寧忘繼志問安之下胡不慰心有竊於顯榮難從於封執於戲允恭克讓旣見奪於羣情克已爲仁庶自勤於三省勉依來請深用媿懷

批劉悟謝上表

朕聞上黨【卽昭義軍時悟爲節度使】亦天下之勁兵昔者李抱眞用之一舉破朱滔再舉蹙田悅訓養十萬威聲殷然人到於今號爲良將夫以卿之勇義才略猶將逺慕韓彭區區抱眞夫豈難繼況以克融廷湊之狂脆小賤比朱滔田悅之熾大結連是猶以孩嬰而校賁育也蜂蟻相聚其能久乎卿宜宻運謨猷明宣號令避彊擊惰取暴撫羸勿爭虵豕之鋒宜得鯨鯢之首再圖麟閣永煥縑緗無爲他人所先當使功居第一防勲在近勿復爲勞所謝知

批王播謝官表【按唐書通鑑當是中書侍郎同平章事時蓋方播爲刑部尙書幽冀未反及其出鎭淮南而幽鎭巳得節鉞矣】

朕聞有眾不言弱有地不言貧是以管夷吾用區區之齊而諸侯九合今朕四海之大億兆之眾獨不能擒廷湊克融而曰物力先困朕甚惑焉況髙祖太宗之法令具存徳宗憲考之舊章猶在制誥比下選拔日聞較量重輕勤防仁隱而室閭益耗縣道益貧職業壞隳程品差戾議論講貫殊無古風豈朕聽之不聰而股肱耳目莫得宣其效也先皇帝以卿有廊廟之畫倚以爲相【播自憲宗時已爲戶部尙書劍南西川節度使按西川實宰相回翔之地故云】朕小子得而用之卿宜勉竭誠懷副玆嘉屬無爲齪齪以傷先帝之明所謝知

幽州平告太廟祝文

維長慶元年歳次辛丑五月丙申朔十四日已酉孝曽孫【順宗室攺云孝孫憲宗室攺云孝子余並同】嗣皇帝臣諱恆敢昭告於太祖景皇帝天革隋暴付唐養理髙祖太宗奉順天紀宗平寧六合同軌物盛而微墉崇則毀网漏鯨鯢隟開螻蟻幽燕狼顧齊趙虎視割據封壤傳序孫子不貢不覲自卒自始聖父披攘霆駭波委擒防斬除如運支指冀方獨迷再伐再已【元和四年十月招討鎭州五年七月赦之十年王承宗有罪絕其朝貢十三年獻徳槺二州復赦之】碣石【古碣石在平州之境時平州屬盧龍軍】是徴承詔唯唯逮臣寡昧防奉先防洞開誠明滌濯防恥承元云奔【憲宗十三年平淮西承宗已送質獻地至穆宗立而承元始表請除帥朝廷徙正入成徳而攺承元爲義成節度使】總亦風靡【長慶元年二月總奏乞棄官爲僧】悉率賦輿盡獻州裏不命一將不戮一士不費一金不亡一矢五紀逆命一朝如砥實天垂休實聖垂祉敢薦成功以永千祀尙饗

秋分日祭百神文

維長慶元年嵗次辛丑八月甲子朔十八日辛已皇帝遣通議大夫行內侍省常侍賜紫金魚袋李某祭於百神之靈朕奄宅萬有亭毒品類日月所照永思和寧上極於天下蟠於地包山絕海窮防入至於毛鱗躶羽之神咸秩無文以祛不若秋序始肅時將順成且報且祈用舉常祀罔害嘉谷以貽神羞

元氏長慶集卷四十一

欽定四庫全書

元氏長慶集卷四十二

唐元稹撰

制誥

授王播中書侍郎同平章事使職如故制【時長慶元年十月】

門下昔蕭何用新造之漢而能調發子弟完補敗亡使關東糧饋不絕者以其盡得秦之圖籍而周知其眾寡也我國家乘十一聖之區寓提億兆人之生齒而曰不能足食足兵朕甚懵焉得非調陰陽撫夷夏者不欲侵貨泉之任而主防計校盈虛者不得參邦國之重乎子將兼之允在能者諸道鹽鐵轉運等使太中大夫守刑部尙書王播在徳宗時以對詔入仕踐更臺閣由禦史中丞大京兆尹掌縣官鹽鐵爲春官尙書【討淮西時播以給軍興有功超拜禮部尙書】乃長巴髳以控蠻蜑【播由劍南西川節度使徴還】盡稱厥職達於予聞洎詔徴還便殿與語得所未得聞所未聞昭然發蒙幾至前席重委操剸【音轉又平去二聲】鋩刃益精【播還自西川復掌鹽鐵】國有羨財而人不加賦東師在野物力蕭然不有主張孰能戡濟是用命爾作相仍以舊務因之爾其西備戎東定燕冀內實九府外丰萬人百度羣倫罔不在爾於戲典謨訓誥行之具存邪正是非知之孔易予惟以不敏不明玆故用爾爲股肱耳目又安能一二戒誨垂之空言爾其自勵於爾心無令觀聽者論爾於鄕校可依前件

加裴度幽鎭兩道招撫使制【長慶元年七月朱克融反於幽王廷湊反於鎭命度招撫之】

門下夫以區區秦伯而猶念晉國曰其君是惡其人何罪況朕均養億兆爲之君親燕人冀人皆吾乳哺而育之安忍以豺狼驅脇之故絕其飛走盡致网羅止行犯命之誅是用開其一面河東節度觀察處置等使金紫光祿大夫守司空兼門下侍郎同中書門下平章事太原尹北都畱守上柱國晉國公食邑三千戶裴度昔者區域之中蜂蟻巢聚蔡有逆孽齊有狡童厥初圖徵疑議滿野不懼不惑挺然披攘【度請自往督戰】苟無司南允罔能濟佑我憲考爲唐神宗實惟股肱運用忠力肆朕小子蒙受景靈冀服於前燕平於後而撫禦失理盤牙復生求思弭寧中夜有得國有元老夫何患焉用是亟宣懇惻之誠就加招撫之命於戲頃者師道元濟乘累代襲授之資借山東結連之勢以丞相布畫於千里之外使諸將持重於四封之中而猶劉悟裂虵豕之軀【悟斬師道】李祐潰鯨鯢之腹【祐謀元濟】蓋逆順之情異而忠孝之道明也況幽鎭無名暴狂以丞相進觀其宜以諸將齊奮其力斧鑕之刑坐迫椒蘭之气外薰誰不自愛其生焉能與亂同死度宜開懷緩帶以待其歸可依前守司空兼門下侍郎同中書門下平章事河東節度使充幽鎭兩道招撫使餘如故

加裴度鎭州四面招討使制【時長慶元年十月】

門下傳云死者不復生刑者不復屬是以先王斬一支指殺一犬彘莫不伏念隱悼至於旬時決而行者蓋不得已也予於鎭人亦然伏念俟其悛革詎止旬時【七月招撫十月招討幾三月矣】前命相臣招懷撫諭矜其詿誤示以生門期於盡脫网羅豈欲驅之陷穽而豺狼當道荊棘牽衣𨿽欲歸之於仁厥路無由而至況王師壓境義勇爭先朕每抑其鋒鋩未忍覆其巢穴是猶愛稂莠而傷稼穡養癰疽以潰肌膚獨懷兒女之仁慮失祖宗之典今上臺居鎭算畫無遺操晉陽之利兵驅屈產之良馬舉河東義成之眾合滄景澤潞之師當元翼授命之初【時牛元翼初爲成徳節度】乘田布雪寃之忿【時起復田布爲魏博節度使以討廷湊】舉毛拾芥其易可知兼用恩威尙存招致宜令河東節度使裴度充鎭州四面招討使於戲以一城之卒敵天下之師徇猖蹶之徒抗君父之命吾哀爾輩死實無名苟能自新亦冀容汝主者施行

授劉總守司徒兼侍中天平軍節度使制

門下百谷所以朝巨海海不疑其貳於我也五嶽所以鎭厚地地不畏其軋於已也故山澤之气上騰天應之則爲雲爲雨臺輔之精下降君得之則稱帝稱皇是以采羣疑者終不能成大功推至信者必有以來大順況朕志先定臣誠素通偃七十年之干戈垂千萬代之竹帛非我獨斷安能遽行某官某生知禮樂神授機符移孝資忠本仁祖義學弄之始畫地而壁壘勢成言兵之時聚米而山川形具象賢秉哲脫俗遺榮慕淸淨以爲宗防富貴之來逼自居劇鎭亟立殊勲【屢敗承宗兵】威定兩藩【成徳昭義】化行八郡【盧龍諸州】日者除凶淮甸【平齊蔡】易帥常山【以正代承元】張吾掎角之雄賴爾股肱之力加以深衷早達宻款屢聞【總自憲宗十三年已上疏願奉朝請】求奉浮圖之眞願棄全燕之重誠嘉素尙難遂過中縱妻子之可捐豈君父之能捨朕惟鄒魯之地鄆實居多俗尙師儒人推朴厚施之美化豈無眾善之因革其非心寧失大雄之防是用正名臺座重委藩方爾其張我四維敷我五教握龍節以率下露蟬冕以行春宜體防龍之令圖勿徇巢田之獨行可守司徒兼侍中使持節鄆州諸軍事守鄆州刺史充天平軍節度鄆曹濮等州觀察處置等使散官勲封如故主者施行

許劉總出家制

門下朕聞西方有金仙子自著書云昔我於無量刼中捨國城妻子以求法要朕嘗聞其語未見其人安知股肱之間目驗玆事脫身羈网誠樂所從捨我縶維能無永嘆遂其髙尙良用憮然具官劉總五嶽孕靈三臺降瑞位兼將相代襲勲庸視軒冕若浮雲棄妻孥猶脫屣屢陳章表懇願捨家勉諭再三終然不奪朕又移之重鎭【天平軍】寵以上公莫顧中人之情遂超開士之迹於戲張良卻粒尙想髙蹤範蠡登舟空瞻遺象功畱鼎鼐誓著山河長存魚水之歡勿忘香火之願宜賜法號大覺仍賜僧臘五十夏主者施行

加烏重檢校司徒制

門下古之命將莫不登諸齋壇告於郊廟分其閫限推其車轂非所以寵異崇大而姑息之蓋先王之懋典授之專柄然後遷延者必罪選懦者必懲式所以使恩威並流而人人無辭於賞罰也橫海軍節度滄徳棣等州觀察處置等使銀靑光祿大夫檢校司空使持節滄州諸軍事兼滄州刺史禦史大夫上柱國邠國公食邑三千戶烏重嘗以懷汝之師南伐叛蔡【帝伐淮西重以河陽節度使討賦帝割汝州隸其軍大小百戰三年賊平】博大持重不要奇勝不用鉄鉞不嚴刁鬥舉必示信戰必尅期冦讐知其仁士卒懷其惠梟獍就執第其勲庸𨿽坐樹不言而圖功甚大先皇帝分命水土換其旌旄俾亷於滄以長橫海幽鎭旣亂人心或揺師眾無嘩而湯池自固者重蓋有之矣而又明於斥侯善揣敵情動靜以聞【建言河朔屢拒朝命者以刺史失權鎭將大重云云】玆實賴汝是用升其秩序以大威聲進位上公式光戎律此所以慰薦爾之忠力也爾其勉之於戲甘之誓曰用命賞於祖不用命戮於社朕奉祖宗而守社稷也其能私賞罰於天下乎賞旣不俟於成功罰固難期於後效矣若驚之寵無忘戒之可檢校司徒依前充橫海軍節度使

元氏長慶集卷四十二

欽定四庫全書

元氏長慶集卷四十三

唐元稹撰

制誥

授李願檢校司空宣武軍節度使制

門下昔者魯侯伯禽徒以周公之故遂荒大東重耳以定傾之勞子孫不絕於晉昔我太師西平王【李晟】在徳宗時能復京邑【興元元年平朱泚】書於鼎彛【帝紀其功自爲碑文命太子書之後又圖像於淩煙閣】每懷宮廟之安實念山河之永而又繼其英哲克生令人惟弟惟兄莫非頗牧【晟有十五子聞者願憲愬聽云】尙想徳施於十代何吝恩積於一門鳳翔節度使李願生長綺紈之中而素風自得蘊郁驍雄之气而性與溫恭怡怡於季孟之間翼翼於班行之內始爲夏帥【元和初領夏綏銀宥節度使】遂著能名蹄角齒毛之良一無取於夷落而不貪之寶大布朔陲【按本傳願爲夏帥時失名馬後人歸失馬並獻良馬贖罪願還失馬而縱其良亦其一也】洎領徐方【爲武寧節度】防徵淮右【時適徵蔡】鄰冦陰狡將助鴟張來犯東郊冀延晷刻【李師道數遣兵攻徐州願遣王智興擊破之】爾乃提持戈防淬礪卒徒一戰而蜂蠆盡殱不時而梟鏡就戮聿來岐下【鳳翔】號令益明繕完甲兵爲我保障朕以浚郊【今開封符離縣卽古浚儀也】重地尢借長材俾爲司空以表東夏持我邦憲用淸爾人夫四海九州非不廣也然而靈武魏博至於大梁斷長補短方數千里皆爾伯仲又何加焉【時愬節度魏博聽節度靈武而願復爲宣武帥】於戲睢陽在爾之東張巡效忠之誠尙在夷門在爾之境侯嬴報恩之迹猶存又安知憧憧往來之徒不有以仁義匡於爾者勉服休命其戒之可檢校司空兼汴州刺史宣武軍節度使散官勲如故

授劉悟檢校司空幽州節度使制【長慶元年七月幽州軍士囚其節度使張靖以反故以悟爲節度使】

門下朕聞將星明則英豪用靈旗指則氛祲銷勁艸可以受疾風盤根然後見利器苟非處劇何以用長況幽並少年燕趙奇士居常以紫驑自騁失意則白刃相讐將領司難是先才傑昭義軍節度副大使知節度事澤潞磁邢洺等州觀察制置使金紫光祿大夫檢校尙書右僕射兼潞州大都督府長史禦史大夫上柱國彭城郡王食邑三百戶劉悟天與忠誠人推敬讓蘊孟賁之勇不以力聞避亷頗之彊使之心伏是以居危邦以智免臨大節以功髙嘗見委於先朝屢作藩於右地朕以遼陽巨鎭自我康寧姑欲撫之以仁然後示之以禮【初劉總以靖寛簡得眾故舉自代】而守臣嬰疾【靖莊黙自尊涉旬一出】幕吏擅權【判官韋雍輩嗜酒豪恣損刻糧賜詬責將士軍中怨怒】撓政行私虧恩剝下過爲箠楚妄作威稜不均饗士之羊徒養乘軒之鶴致玆擾變職此之由不有將才孰懲兒戲敷求朕志深謂汝諧是用拔奇式冀宣力帖以亞相寵之上公俾光十乘之行以壯三軍之气可檢校司空兼幽州大都督府長史禦史大夫充幽州盧龍軍節度副大使知節度事觀察處置押奚契丹兩蕃經略盧龍等使散官勲封如故劉悟可依前昭義軍節度使制【悟本昭義節度朱克融反議者假威名以厭其亂移守盧龍至邢州防王廷湊之變悟以克融方彊請徐圖之仍還昭義軍】

門下昔潢池驟變則龔遂亟行河內去思而冦恂來復所以順人情而急時病也況雞澤衡漳附於上黨控帶河洛扼束燕趙其土塉其人勁養理訓習尢所重難而幽州盧龍軍節度使檢校司空劉悟前臨是邦其政方睦甲兵完利師徒具嚴刑當罪而人不寃賞當功而財不費軍政威而非虐吏道察而不苛州裏行信讓之風鄕曲除武斷之患方將久次以惠斯人而難起幽陵救深焚溺輟於旣理與彼惟新乘軒才及於邢郊妖彗忽生於冀分空沈臺座未辯魁渠予懷震驚物聽傾駭校其逺邇當有後先遂駐腹心之雄以供臂指之用復還龍節再息棠陰勉受新恩無移舊貫可依前檢校司空兼潞州大都督府長史兼禦史大夫昭義軍節度副大使知節度事澤潞磁邢洺等州觀察使勲封如故

加陳楚檢校左僕射制

門下昔楚師多寒楚子巡而撫之士皆如挾纊明號令之可以動人也由是天以雷震蘇蟄气兵以鼓鼙作戰力髙官重秩其爲號令也不亦多乎我無愛焉加以戎師亦所以作萬夫之气增一鼓之雄也義成軍節度使檢校工部尙書陳楚茂昭之甥酷似其舅總齊義武於今六年以兩郡【易定】之賦輿備三軍之供費民不勞耗而兵能繕完政有經矣今遼陽冀分紛亂交虐楚實間居於此其勤可知自非國之幹城總之利器安能爲我堡障芟夷冦讐欲將激其壯心夫何悋於好爵加之左揆以盛中權苟有庸功豈無後命於戲書云功懋懋賞言其當也傳曰捨爵策勲言其速也今則冦未平而進律馘方獻而先恩吾於將臣可謂無所負也苟不自效其如法何可檢校左僕射使持節定州諸軍事兼定州刺史充義武軍節度使散官勲封如故主者施行

加馬總檢校刑部尙書仍前天平軍節度使制

門下吏久其職人安其業此前代所以稱理古也況奪三軍慈愛之師換百姓仁惠之長有迎新送故之困朝令夕攺之煩自非有爲而爲曷若且仍其舊前天平軍節度使檢校禮部尙書馬總始以檄奏翩翩早從軍府儒學之外【總故明於儒術】自此知兵踐歷他官所至皆理處馭南海仁聲甚遙【元和中爲安南都防夷獠安之】還珠之祥前事復出先皇帝以淮夷未殄命相出徵總𨿽元僚亦佐參畫【總以刑部侍郎兼禦史大夫爲宣慰副使】大憝旣剪臺衡復歸【度復入知政事】遂以丞相度旌旗授之於總【爲彰義畱後】總果善於其職蔡人宜之防鄆冦底平復換麾棨【由淮西徙天平】丕變污俗大蘇惸不時成功周月報政朕飽其聲績渴見儀形如聞就路之初頗有擁轅之戀【長慶初劉總上幽鎭地詔徙總天平而召總還將大用之防總卒穆宗以鄆人附賴總復詔還鎭】由是罷徴黃霸復借冦恂誠阻急賢之心姑務從人之欲仍加憲部以壯戎藩勉服新恩用彰前效可檢校刑部尙書餘如故

起復田布魏博節度等使制

門下經曰父母之讐不同天𨿽及匹夫而猶寢苫枕幹以期必報是以子胥不徇伍奢之死卒能發旣葬之墓鞭不義之屍取貴春秋垂名萬古而況於身登將壇父死人手家讐國恥並在一門當懷嘗膽之心豈竢絕漿之禮金革無避其在玆乎前四鎭北庭行軍兼涇原節度使檢校右散騎常侍禦史大夫田布咨爾先臣惟國元老首自河朔來朝帝庭而又東取靑齊北討深趙提挈義旅勤勞王家冒白刃而不疑推赤心而自信屬冀方求帥余所重難輟自大名付玆巨鎭而中臺暗拆上將妖侵蟊賊潛寘於腹心豺狼勃興於肘腋人神憤痛朝野驚嗟深軫予懷誓擒彼惡以爾布詩書並習忠孝兩全嘗用魏師克徵淮孽素行恩信共著勲庸豈無奮激之徒爲報冦讐之黨且魏之諸將由爾父之崇髙魏之三軍蒙爾父之仁愛昔旣同其美利今豈忘其深寃爾其淬礪勇夫敬恭義士一飯之飽必同於卒伍一毫之費必用其幹矛非算畫勿萌於心非軍旅勿宣於口居則席槁寒則抱冰以喪禮處之若哀心感著必有爲橫身刎頸感智捐軀下報營防旁淸醜類於戲至誠可托稔惡難逃矧彼凶狂去將安往墨縗居體纛在前題鼓執金無忘哀敬可起復寧逺將軍守右金吾衛大將軍員外同正員檢校工部尙書兼魏州大都督府長史禦史大夫充魏博等州節度觀察處置等使勲賜如故主者施行

元氏長慶集卷四十三

欽定四庫全書

元氏長慶集卷四十四

唐元稹撰

制誥

楊元卿可涇原節度使制

門下士之捐妻子冒白刃勇於爲國輕於爲身貢先見之明於羣疑之際者大則書竹帛以示後次則建麾棨以臨戎功不見圖則勞者何勸忠不見賞則悖者何誅聿求其人用激爾類守右金吾衛將軍權句當左街事楊元卿衣冠貴冑文武長材嘗求三略之師恥學一夫之敵是以防豺狼之穴履尾甚危【元卿爲吳少陽判官】蓄鷹鶻之心卑飛待擊請分金以間楚願奉璧以伐虞【元卿奏事長安具以淮西虛實及取元濟之策告】身以智全家因義喪【元濟殺元卿妻及其四男以圩射堋】誅蔡之始實有力焉及典方州尢彰績效自居環尹益茂勲勤西旅未平實資良帥拔於不次式佇奇功爾其辟我土疆謹我封守視我士卒如爾子攘我夷狄如爾讐勉竭乃誠以敷朕意珥貂持簡用示兼榮可朝散大夫檢校左常侍使持節涇州諸軍事兼涇州刺史禦史大夫充四鎭北庭行軍兼涇原等州節度觀察處置等使勲賜如故主者施行

牛元翼可深冀等州節度使制

門下鷹隼擊則妖鳥除弧矢張則天狼防湯沐具而蟣虱相弔鍼石熾而癰疽立潰苟得韓盧而示之狡兔則可備爼豆而俟於脯醢矣復何憂於越逸乎夫將者亦蟣虱之湯沐而渠魁之韓盧也我得之矣又何患焉檢校右散騎常侍深州刺史牛元翼挺生河朔之間【趙州人】迥鐘海嶽之秀幼爲兒戲營壘已成長學神樞風雲暗曉眾推然諾已任功名善用奇兵尢精技擊陳安之矛丈八顏髙之弓六鈞或山立於軍前或肉飛於馬上而又謙能養勇孝以資忠𨿽膽力過人而心誠許國自常山作沴上將罹災慟哭轅門誓淸妖孽羽書三奏驛騎四馳上請廟謀旁徴鄰援指期斬叛尅日圖功斷自予衷開懷用爾夫以爾之材力而取彼之凶殘是猶以火焚枯以石壓卵螳臂拒轍雞肋承拳萬萬相殊破之必矣而況於鎭之黎人皆朕之赤子爾之部曲卽鎭之卒徒聞爾鼙鼓之音懷爾椒蘭之徳吾知此輩誰不革心爾其寒者衣之饑者食之無廢室廬無害農稼苟獲戎首置之槁街下以報忠臣之寃上以告先帝之廟則蚩蚩從亂予又何誅於戲殺人盈城爾其深戒孥戮誓眾朕不忍言再換蟬冠特新武節恩不虛授爾其敬之可檢校左常侍深冀等州節度觀察等使

授牛元翼成徳軍節度使制

門下王庭湊山東一叛卒也非有席勲借寵之資彊大結連之勢一朝驅朕赤子弄吾甲兵是猶以羊將狼其下必當潰其心腹而猶越月逾時莫見舂其喉者豈非常山無帥趙子弟未有所歸耶翕而受之我有長畫檢校左常侍深冀等州節度觀察等使牛元翼燕趙間號爲飛將望其旗幟者莫不風靡雨散圖其戰伐不可勝書而又忠孝謹亷慈仁和惠愛養士伍均如鳲鳩鎭之三軍爭在麾下自領深冀殷然雷霆居四戰之中堅一城之守以少擊眾以智料愚鼓角不驚而梯衝自隕人願爲用冦不敢前掃吾氛煙捨此安往前所謂我有長畫莫若命爾以來鎭人是用益以二州超之八座帥我成徳亷其四封爾宜來者懷之迷者諭之老者視之幼者撫之狂者遏之逆者絕之惟是六者爾其懋哉可鎭州大都督成徳軍節度使深冀趙等州觀察處置等使

韓臯吏部尙書趙宗儒太常卿制

勅今天下官人之道或幾乎息矣禮樂之用又安能施設於俗化哉是以選賢與能之柄或礙於胥徒冠婚防祭之儀不行於卿士蠧理害教斯孰甚焉攺而更張我則未暇就爲之制其在於選任素重之望以鎭之乎金紫光祿大夫檢校尙書右僕射韓臯銀靑光祿大夫守吏部尙書趙宗儒等仕宦臺閣周環大僚或三四朝或五十載新進趨風之士更至疊處於將相間而臯等精義不渝物務尢勁事朕小子猶吾祖宗肆予衝人庭實彪炳夫銓鏡萬品不無勌勤簫韶九成頗延頥養更用舊老以均勞逸至於官業非予敢知祗聽法儀庶用咨稟換保傅之重仍端揆之榮惟恐不多無以優異臯可檢校尙書右僕射兼吏部尙書宗儒可守太子少傅兼太常卿事散官勲封如故

趙宗儒可尙書左僕射制

勅銀靑光祿大夫守太子少傅兼判太常卿事趙宗儒昔叔孫通徒以綿蕝艸具之功遂獲封侯之賞況朕始見天地初朝祖宗哀勵祗嚴不克是懼惟爾肇自淸廟逮於還宮贊法儀逾於四百俛伏趨數訖無尢違夫何叔孫可用是比顧朕衝昩實賴老成不有甄陞孰明勤藎奉常正秩左揆兼榮六樂九儀興替在此無忘朂率以厚人倫可檢校尙書左僕射兼太常卿散官勲如故

授韓臯尙書左僕射制

勅夫一邑之政而猶資老者之智用壯者之決況朝廷之大得不以耆年重望居表正之地以儀刑百辟乎惟爾金紫光祿大夫檢校尙書右僕射兼吏部尙書韓臯始以直言事代宗皇帝司諫諍復以文章政術事徳宗皇帝爲舍人中丞京兆尹在順宗憲宗時出領藩方入備卿長逮於小子歷事五君勤亦至矣而又處權近之位未嘗以恩幸自寵於一時當趣向之間終不以薄厚見窺於眾目豈所謂徐公之行巳有常而詩人之風雨不攺耶日者銓覈羣才兼榮揆務頗煩倫擬有異優崇罷去職勞正名端揆俾絕積薪之嘆且明尙齒之心凡百庶僚無忘咨稟可守尙書左僕射餘如故

授李絳檢校右僕射兼兵部尙書制

勅中大夫守禦史大夫賜紫金魚袋李絳昔先皇帝誨予小子曰堯時有神羊在廷屈軼指佞汝知之乎夫邪正在人焉有異物朕有臣李絳猶漢臣之汲黯也我百歳後爾其用之爲神羊屈軼斯可矣予小子銘鏤丕訓夙夜求思是用致理之初付授邦憲且欲吾丞相以降皆俾下之以示優遇朕亦嘗命安其步武無爲屑屑之儀而絳屢以疾辭不寧其職又焉敢以勞倦之故煩先帝舊臣昔晉僕射何季病足求免猶命坐家視事張子孺拜大司馬仍令兼錄尙書則臥理不獨專於郡符端右可以旁綏戎政由古道也爾其處議持平勉居喉舌愼所觀聽爲人司南可檢校尙書右僕射兼兵部尙書散官勲封如故

元氏長慶集卷四十四

欽定四庫全書

元氏長慶集卷四十五

唐元稹撰

制誥

授王播刑部尙書諸道鹽鐵轉運等使制

勅漢諸儒議鹽鐡者百輩終莫能罷以其均口賦利則貴賤盡徵於王府矣而國家歳漕關東之粟帛以實京師亦重事也並是兩者非才勿居劍南西川節度副大使知節度事中散大夫檢校戶部尙書兼成都尹禦史大夫賜紫金魚袋王播昔我憲宗章武皇帝梟琳【楊惠琳】於夏擒辟【劉辟】於蜀防錡【李錡】於吳而又繼之以元濟師道之役十五年間蓋煩費矣然而資用饒而人不加賦朕甚異焉謀及耆艾以求其故皆曰蜀帥播是時司筦者八年忠而能勤善於其職先皇帝咨訪委遇用之不疑下竭其才而上專其任也是用徴自益部授之刑曹復以舊務煩之式所以借爾奉力之熟耳於戲知人則哲憲考能之顧玆不明敢有貳事爾其追奉先眷佐予衝人忠盡始終以服休命可守刑部尙書充諸道鹽鐵轉運等使散官勲如故

授杜元頴戶部侍郎依前翰林學士制

勅元頴昔我憲宗章武皇帝燻灼威名兵定八極大索俊乂以徴謀猷其在禁林尢集賢彥越正月夕庚子將棄倦勤付朕渺末乃詔元頴佐予衝人以導揚丕訓爾亦祗奉顧命咨授舊章輔釐哀憂俾克依據是夜而六宮承式厥明而百吏受遺艸定法儀玆實賴汝官不稱事予懷慊然而又詞源奧深機用周敏授之以詔而益辦扣之以疑而益明愼獨以修身推誠以事朕職勞可舉徳懋宜升不俟逾時寧拘滿歳綸誥淸秩版圖劇曹例無兼榮特以甄寵予以國士待汝汝以忠臣報予效乃肺肝司朕耳目可守尙書戶部侍郎知制誥依前翰林學士散官勲如故

沈傳師授中書舍人制

勅書云臣作朕股肱耳目言天下不可一人理也今國家崇建執事以任股肱妙選侍臣實司耳目股肱良則心膂正耳日審則視聽明苟非端人何以近我而朝議郎守尙書兵部郎中知制誥充翰林學士上防軍賜紫金魚袋沈傳師潔淨精微風流儒雅名俱道勝信在言前謙而愈光卑以自牧專對無不達羣居若不知而又煥有文章發爲辭誥使吾禁中無漏露之患而朕語言與三代同風勤亦至矣事我滿歳命汝卽眞勉竭乃誠以輔臺徳可守中書舍人依前翰林學士散官勲賜如故

崔稜可守尙書戶部侍郎制

勅朝議大夫權知尙書戶部侍郎判度支上柱國賜紫金魚袋崔稜惟朕憲考亟徵不庭燻剔幽妖擒防罪疾用力滋廣理財是切而姦臣乘上之急刻括以充其求帝用憫然思克攸濟乃詔南服傳置甚繁爾稜授以耗登之書俾陳生聚之術善於其職嚴而不殘辟名用物者逃無所入防私奉公者得以自明吏不敢欺人不加賦公費當其所則不吝上求非其故則不獻挺直亷厚眞爲吏師試可甄明歳滿當陟朕保其始爾思其終始終不渝乃可用乂可守尙書戶部依前判度支散官勲賜如故

授裴向左散騎常侍制

勅周文王侍從之臣無可使結襪者我知之矣左右前後無非令人朕以將壯之年臣妾天下司其忿速其在於持重溫良之士以鑑之乎前陜虢等州都防禦觀察處置等使中散大夫守陜州大都督府長史賜紫金魚袋裴向搢紳之徒言其閨門之行僅至於衣無常主兒無常父矣推是爲政仁何逺乎【按本傳向能以學行持門戶內外親屬百餘口祿俸必均世稱其孝睦】是以發自王畿至於陜服多歷年所終無尢違每移孝友之風以懲彊暴之俗甘棠之下亷讓興焉予欲用爲垂璫夾乘之官以代吾盤盂韋之戒不亦可乎可守左散騎常侍餘如故

崔郾授諫議大夫制

勑郾昔我太宗文皇帝以魏徵爲人鏡而姦膽形於下逆耳聞於上及徵沒而猶嘆過失之不聞夫以朕之不敏不明托於人上月環其七而善惡蔑聞豈諫爭之臣未盡規於不徳耶朕甚懼焉以爾郾端厚誠明濟之文學柔而能立謙而逾光命汝弼予式冀無過於戲宋景公一諸侯耳而陳星退之詞齊威王獨何人哉能辧日聞之佞爾其極諫朕不漏言可守諫議大夫餘如故

白居易授尙書主客郎中知制誥制

勅先帝付朕四海九州之重尙賴威靈天下甫定思獲論議文章之臣以自左右俾之詳考今古周知物情而朝議郎行尙書司門員外郎白居易州裏舉進士有司升甲科元和初對詔稱防翺翔翰林藹然直聲畱在人口朕嘗視其詞賦甚喜與相如並處一時由是召自南賓序補郎位防牛僧孺以禦史丞解制誥職嗣掌書命人推爾先予亦飽其風猷爾宜副玆超異可守尙書主客郎中知制誥餘如故

李拭可宗正卿韋防度可殿中監制

勅李拭韋防度等明皇而下其屬未逺諸王在閤朕得時序其寒溫睿宗而上五十餘族長防秩序盡委之於大宗正苟非能賢不敢輕授以爾拭踐履中外論倫古今主宗之盟綽有餘譽而執事者又曰殿中監總六尙以供名物當進圭進爵之時不可虛位僉以防度文學儒素旁通政經執憲南臺挺直不撓以之代拭允謂其良仍假左貂之冠加於宗正之首朕不敢無私於吾屬也拭可檢校左散騎常侍兼宗正卿防度可守殿中監餘如故

裴武可司農卿制

勅農天下之本也故國有九列而司農氏居其一焉前代非牟融之循理康成之儒學不在玆選今海內無事思與公卿等樹立根柢以制四方是用外選方伯之善職者入補玆任謂之恩榮具官裴武予聞其先始以孝友書於國籍其後累有丞相爲唐名臣賢彥因仍代濟不絕武亦嗣其忠孝益熾家聲郁爲元僚所至稱理嘗居內史屢入正卿自華至荊無非劇地鈐轄豪右衣食焭嚴而不殘仁而有制鎭定南服予方賴之而亟請來朝因求內任嘉其戀我難奪乃誠假以秩宗之榮用制國泉之重費而不屈其在勉之可檢校禮部尙書兼司農卿餘如故

元氏長慶集卷四十五

欽定四庫全書

元氏長慶集卷四十六

唐元稹撰

制誥

盧士玫權知京兆尹制

勅朕日出而禦便殿召丞相巳下計事而大京兆得在其中非常吏也試以爲海內法式自京師始輦轂之下盜賊爲先尹正非人則賢不肖阿枉奏覆隔塞則上下不通假之恩威用詟豪右具官盧士玫自居郎署執政者言其溫重不回守法專固副內史事物議歸之日者景陵【憲宗陵】將建龜筮有時予心怛然懼不克濟爾嘗倅職應其供求和而不同撿而不溢竣於巳事朕甚嘉焉試命元僚亦旣不撓今圜丘甫及慶澤將施攘剽椎埋必有幸生之者案牘卒吏亦當因緣爲姦公費則多而利不下究惟是數者爾司其憂爲爾正名無吝操剸可權知京兆尹餘如故

劉士涇授太僕卿制

勅卿寺甚重不易其人其或以勲以親以報以勸又何愛焉檢校大理少卿駙馬都尉劉士涇去歲西戎跳入涇上【時吐蕃數入冦】京師戒嚴朕慨然有思亷頗李牧之志而習事者言爾父司空【名昌】之在涇也築平涼等八城二堡塹保定平原使涇人益樹麥禾以復后稷公劉之教十有六年犬戎不敢東顧【貞元七年劉昌爲涇原節度使城平涼開地二百里扼彈箏峽又西築保定扞靑石嶺凡七城二堡昌在軍十五年軍有羨糧兵械銳新邊妥寧】朕聞其人思見其後果有令子在吾懿親【士涇尙順宗女云安公主】與之討論自亦奇士鋪陳將略殊有父風訪其班資則曰亞諸卿之間嘗十年矣【時涇官少卿已十餘年】今乃除其憂服命以大僚豈惟報爾先臣榮吾戚裏亦欲使緣邊諸將視其愛子爲我竭誠可守太僕卿駙馬都尉餘如故

裴堪授工部尙書致仕制

勅書曰衝子嗣則無遺壽耉朕以末憲章祖宗是用錫於邦伯庶尹至於舊有位人式示知恩以期於理而裴堪等奉事先帝無非舊老更歷中外備有典刑以疾以年皆致厥政遺名自遂勇退推髙並沐新恩例升榮級禆朕厥徳猶俟安車可依前件

於季友授右羽林將軍制

勅具官於季友天子六軍必有材官佽飛超乘挽彊之士在焉董之以威待之以信分八捨之眾寡均二廣之勞逸不吳不不掉不挫皆將軍之命也是以李大亮上直禁中而文皇甘寢則心腹爪牙之任斯不細矣以爾季友時予舊姻念往興懷度才思用榮以服色列於藩垣爾其敬恭無替朕命可守右羽林將軍知軍事仍賜紫金魚袋

邵同授太府少卿充吐蕃和好使制【穆宗卽位遣祕書少監田洎往告虜欲防盟洎含糊應之由是顯言洎許我盟我是以來逼涇一捨止詔右軍中尉梁守謙發神策軍合八鎭兵進援貶洎郴州司戶參軍以太府少卿邵同持節爲和好使】

勅邵同修好息人古之善政至於兵交而猶使在其間況西戎舅甥之國爲日久矣【自中宗以雍王守禮女爲金城公主妻贊普世爲舅甥之國】前命使臣洎介臣賈持節訃吿且明不侵不叛之誠而洎等詿誤戎王爲國生事廢我成命咎有所歸而猶彼國君長戒吏乞盟無言不酬思有以報以爾同科甲言語職宣詞令備習地訓周知物情識汲黯之便宜得月氏之要領命汝報聘達予深誠夫用爾之直去其疎用爾之權去其詐用爾之剛去其忿用爾之愼去其疑繼魏絳之和奮由余之智使朕髙枕無西顧之憂者在同此去同其勉之授以亞卿仍兼獨坐回無辱命賞有彛章可守太府少卿兼通事舍人兼禦史中丞持節充入吐蕃答請和好使餘如故

元宗簡權知京兆少尹劉約行尙書司門員外郎制

勅元宗簡劉約等敍彛倫節浮競必在於遷次有準以崇亷讓之風是以置具員限資考而猶幸得貪求之士不絕於埃塵間今古之常也聞爾等端靜亷雅行浮於名非公事未嘗至於卿相之門何其自持之優也內史貳秩重而不煩中臺諸郎淸而無雜各勉榮授無移素風宗簡可權知京兆少尹約可行尙書司門員外郎並散官勲賜如故

劉師老可尙書右司郎中郭行余守祕書省著作郎制

勅侍禦史內供奉劉師老郭行余等曩者劉悟以全齊之地斬叛來獻惟帝念功始以鈇鉞棨防纛靑旗命悟建行臺於鄭滑得置軍司馬以下官屬妙選賢彥以司謨猷師老行餘皆以天子命爲悟僚介防悟遷領他鎭爾等實來握蘭懷蕓皆授淸秩出入甄異又何加焉師老可尙書右司郎中行余可守祕書省著作郎餘如故

楊嗣復權知尙書兵部郎中制

勅吏部郎中楊嗣復官天下之文武重事也兵部郎中二員一在侍從不居外省旁求其一頗甚難之而執事者皆曰近以文章詞賦之士爲名輩由此者坐至公卿閒達憲章用是稀少而吏曹郎嗣復州裏秀異議論宏博宜其以所長自多然而操剸吏事細大無遺用副簡求允謂宜稱爾其試守玆任爲予簡稽苟能修明旋議超陟可權知兵部郎中餘如故

鄭涵授尙書考功郎中馮宿刑部郎中制

勅二帝三王之所以仁聲無窮績用明而刑罰當也尙書郎專是兩者疇將若予僉曰涵文無害可以彰善惡宿思無邪可以盡哀矜庶尹百吏之能否四海九州之性命用汝參斷汝其戒之夫刻則害善放則利淫滯則不通流則自撓惟是四者時考之難亟則失情緩則畱獄深則礙恕縱則生姦惟是四者時刑之難八者不亂然後可以有志於理矣朕所注意爾其盡心可

髙允恭授尙書戶部郎中判度支案制

勅允恭書云明徳愼罰明猶愼之況朕不徳玆用省於有司之獄莫不伏念隠悼周知其情惟爾允恭告我祥刑罔不率協稽爾明效陟於地曹【允恭以刑部郎中陟戶部】大比生齒之書仍掌析毫之牘戎車方駕物力未丰剖滯應期斯任不細推爾惟吝之意罔或失財用爾無害之文以懲刻下吝不欲過過則不終文不欲繁繁則不逮率是數者時維厥中可守尙書戶部郎中判度支案散官勲如故

髙允恭授侍禦史知雜事制

勅禦史府不以一職名官蓋總察羣司典掌眾政副其丞者是選尢難而禦史丞僧孺【時牛僧孺爲禦史中丞例得奏除禦史】首以朝議郎守尙書戶部郎中判度支案飛騎尉髙允恭聞於予曰允恭始以儒家子能文入官在監察禦史時分務東臺無所顧慮爲刑部郎中能守訓典復以人曹郎佐掌邦計懸石允釐撓而不煩簡而不傲靜專動直志行修明乞以臺郎兼授憲簡雜錯之務一以咨之朕兪其言爾其自勉無俾僧孺狹於知人可以本官兼侍禦史知雜事餘如故

栢耆授尙書兵部員外郎制

勅守起居舍人賜緋魚袋栢耆朕聞亟遷則彛倫斁滯賞則勞臣怠兼用兩者謂之政經夫南憲右掖至於中臺【耆先是由左拾遺守起居舍人今轉兵部員外郎】我朝之極選也俾爾環歲之內周曆玆任豈無意焉元和中盜殺丞相疾傷議臣齊冀之間交以禍端相嫁耆自靑谿窖中提轉丸捭闔之書馳於諸鎭【耆杖策淮西謁裴度願得天子一節掉舌定河北度爲言遣之】使承宗累年隔塞一朝豁然納質獻地克終於善承宗旣沒承元授事【徙義成節度使】耆又將朕教告命於承元萬眾無嘩【時成徳軍以賚錢不至舉軍諠議】一方底定此而不錄將何以勸凡百多士無急病之心可守尙書兵部員外郎賜緋魚袋

元氏長慶集卷四十六

欽定四庫全書

元氏長慶集卷四十七

唐元稹撰

制誥

髙釴【音弋】可守起居郎依前充史館修撰何士乂可尙書水部員外郎制

勅行而不息者時也久而不可泯者書也微史氏吾其面墻於堯舜禹湯之事矣尙書郎亦有防計奏議之重非博達精究之才其可以充備玆選乎髙釴何士乂等富有文章優於行實捃拾匡益殆無闕遺前以東觀擇才因而命釴視其所以足見書詞俾伺朕之起居遂編之於簡牘不亦詳且實耶而士乂亦以久次當遷移補郎位允膺淸秩無忘愼終釴可守起居郎依前充史館修撰士乂可尙書水部員外郎餘如故

班肅授尙書司封員外郎制

勅朝議郎前坊州刺史賜緋魚袋班肅馳競之徒能於寒暑之際不以憂畏移其薄厚之道者鮮矣聞爾爲祠部員外郎值吾黜姦之日遊其門者莫不跧竄奔迸懼罹其身惟爾安分不渝進退有素【皇甫鎛貶崖州肅以嘗僚獨餞於野】搢紳之論有以多之復爾中臺以厚吾俗勉愼其始無輕所從可行尙書司封員外郎餘如故

獨孤朗可尙書都官員外郎韋瓘可守右補闕同充史館修撰制

勅殿中侍禦史充史館修撰獨孤朗左拾遺韋瓘汝等皆冠圓冠曵方屨以儒服事朕朕甚偉之朗能彰善癉惡屬詞可觀瓘嘗旅進廷爭極言無隠求所以補朕過失從而記之而又書丞相巳下百執事舉措以爲來代法非爾而誰是用命爾遞遷諫列次補外郎竄定闕文裁成義類此仲尼春秋之職業也爾等自謂何如哉其可上下心手於愛惡是非乎朗可尙書都官員外郎依前史館修撰瓘可守右補闕充史館修撰餘如故

範季睦授尙書倉部員外郎制

勅權知倉部員外郎判度支案範季睦野有餓殍不知發狗彘食人之食不知檢此經常之失政也而況於戎車未息飛挽猶勤新熟之時豈宜無備乃詔執事聿求其才乘我有秋大實倉廩僉曰季睦副予虛懷汝其往哉予用訓汝夫亷賈五之不爭之謂也出納必吝有司之常也貳上下之價則茫昧者受獘雜苦良之貨則豪右者受嬴惟一惟公乃罔不同惟平惟實乃罔不吉爾其戒之無替朕命可尙書倉部員外郎依前判度支案充京西京北糴使餘如故

楊汝士等授右補闕制

勅朕聞衮職有闕仲山甫補之蓋所以節宣天子之嗜欲而彌縫其不及也我國家設司諫署以神明其耳目凡在玆選實難其人監察禦史楊汝士等文擅菁華言無枝葉更佐大府爲時聞人是用置爾於左右前後拾遺補闕苟言之而不用時予之不明或抑之而不言惟爾之不恪方我傾聽之始命爾司聰之榮各懋厥誠無悼後悔可依前件

唐慶可守萬年縣令制

勅朝議郎守尙書比部郎中賜緋魚袋唐慶輦轂之下豪黠僄輕擾之則獄市不容緩之則囊槖相聚是以前代惟京令得與禦史丞分進道路以其捕逐之急也執事言爾慶束池鹵生息倍稱布露飴散於籬落之間而盜賊終不敢近推是爲理眞吾所求之劇令也無或畏避以艱惸嫠可守萬年縣令餘如故【飴鹽散鹽見周禮】

裴注等可侍禦史制

勅諸道鹽鐵轉運東都畱後兼侍禦史裴注等法者古今所公共也一日去之則百職盡墜是以秦漢以降禦史府莫不用剛果勁正之士以維持紀綱季代而還埋輪破柱之徒絕不復出朕甚異焉去歲以來比命禦史丞爲宰相蓋欲慰薦人之不敢爲也爾等或以吏最或以文學當僧孺【時僧孺爲禦史中丞】愼簡之初遇朝廷渇用之日又安可回惑顧慮於豪黠而姑以揖讓步趨之際爲塞職乎可依前件

李珝起復仍前監察禦史制

勅前監察禦史裏行李珝比制多以詳練法理者行於禦史府或滿歲卽眞或不時署位亦試可之義也以爾珝文學周敏操行端方執喪有聞俯以就制復爾故秩勉修乃誠可行監察禦史

王永可守太常博士制

勅前東都畱守推官將仕郎兼監察禦史王永朕明年有事於南郊謁淸宮朝太廟繁文縟禮予心懵然𨿽舊章具存而每事思問求可以教諸生習儀於朝廷者有司以永來上永其勉愼所職無令觀聽者有云可守太常博士

李從易可守宗正丞制

勅朝議郎京兆府士曹參軍李從易昔劉氏子孫在屬籍者十餘萬我唐光有天下二百餘年伯仲叔季幼子童孫可勝道哉第其賢能以次序昭穆皆吾宗寺之職也凡在選任每難其人以爾天屬謹良修明吏理檢身好學有儒者法儀宗長以聞朕不敢議承上蒞下無忘敬恭可守宗正寺丞

盧均等三人授通事舍人制

勅守門下省符寶郎賜緋魚袋盧均等辧色而朝百辟輯瑞以防萬方正錯立族談之儀宣注意登庸之命鏘鏘濟濟進退以時名爲侍臣以贊導吾左右者通事舍人之任也今郊丘有日事務方殷爾等各茂聲光副朕玆選宜膺寵命無廢國容可依前件

顏峴可守右贊善大夫制

勅安邑解縣兩池防鹽巡官監察禦史裏行顏峴古者公卿之子代爲公卿所以貴貴也況賢者之後死政之孤寧系班資以礙升奬惟爾峴嘗與從父太師深犯蜂蠆毒螫之下太師沒焉爾之不回幸而能脫終超逆地來謁奉天【魯公防希烈軍中希烈逼使上疏雪巳魯公不從乃詐遣兄子峴與從吏數輩繼請徳宗不報】列聖念功訪求太師之後有司昧蔽不以爾聞今朕將建東朝深思贊諭異時使朕愛子知忠孝之道如爾峴吾何患焉可守太子右贊善大夫餘如故

荊浦授左淸道率府率制

勅奉天定難功臣壯武將軍行右淸道率府率上柱國賜紫金魚袋左龍武軍宿衞荊浦等初朕宅憂西朝只受丕訓爾或執擕金吾淸道前馬或操總戈防立陛周廬星拱翼舒誰何不若乃詔超陟因及序常用報有勞且升久次各其職無棄厥司可

王惠超等授左淸道率府率制

勅奉天定難功臣壯武將軍守右內率府率充左街副使上柱國王惠超等率侍衞以導從吾於黃麾左右者皆東朝之勤吏也乘我出震之憂逢時作解之慶咸當序進式示加恩並列周防宜勤夙夜可依前件

元氏長慶集卷四十七

欽定四庫全書

元氏長慶集卷四十八

唐元稹撰

制誥

崔禮可鄭州刺史制

勅朕讀詩至於羔裘緇衣之章未嘗不三復沈吟蓋明有國善善之功且思捨命不渝之君子也春秋時鄭多良士是以師子大叔之政而羣盜之气潛消聞頴考叔之言而孝子之心不匱山川在地日月在天今古𨿽殊人存政舉文林郎守相州刺史兼禦史中丞賜紫金魚袋崔禮操心尙气餘力有文感慨風雲號爲奇士【傳稱其磊落有大志通兵略】累更大郡備有休聲予聞則多未校其實侍中正以課來上書爲第一不有升陟何以奬能得於信臣予用丕允郊圻宻邇美惡日聞爾其歌雞鳴以自勤稽風雨以守度與我共理副其所知可使持節鄭州刺史餘如故

元佑可洋州刺史制

勅朝散大夫守京兆尹上騎都尉元佑風俗之薄厚由長吏之所尙也聞爾佑以甲乙科爲校書郎甚有名譽前朝以先臣不幸爲黜而自晦其身者十餘年何其爲已之多也自歷朝序仁聲益彰不雜風塵徽猷遂逺洋州近郡美惡足以流京師將以慈惠祥和之道長理之此吾有望於爾矣可使持節洋州刺史

袁重光可雅州刺史李踐方可大理寺丞制

勅盧國郡貫平江帶卭峽關西南蠻經緯之地也大理寺專獄犴視刑書我國家生人之司命也任非其才爲患不細前鄜坊丹延等州觀察判官侍禦史內供奉賜緋魚袋袁重光佐觀風於鄜畤聞有能名前湖南都團練判官兼監察禦史李踐方參練卒於湘中號爲柔順宜當慈惠之選且盡哀敬之心姑務勝殘無或枉撓佇爾布政葉予好生重光可使持節雅州刺史散官勲賜如故踐方可大理寺丞

齊煚可饒州刺史王堪可灃州刺史制

勅尙書刑部郎中齊煚嶽州刺史王堪等江之西饒爲沃野灃亦旁荊之劇郡而鄱陽有鎔銀擷茗之利俗用僄輕政無刑威盜賊多有沅湘間沈怨抑激有屈原遺風吏無亷平人用愁苦惟爾煚洎堪等皆踐臺閣亟歷名部號爲良能俾分兩地之憂佇聽二天之諺煚可使持節饒州刺史堪可使持節灃州刺史餘如故

元藇等可余杭等州刺史制

勅饒州刺史元藇等自天子至於侯甸男邦大小之勢不同子育黎元其揆一也是以郎官出宰百里牧守入爲三公此所以前代稱理古也近俗偸末倒置是非省寺以地望自髙郡縣以勢卑自劣盤牙不解稂莠不除比比有之患由此起今余杭鐘離新安順政三有財用一鄰戎狄將有所授每難其人以藇之理課甄明以度之奏議詳允以亮之學古從政以公逵之守道立身僉命爲邦庶可勝殘而去殺矣敬奉詔條用慰防獨可

韓察等可明通等州刺史制

勅朕子育黎民懍乎懼一物之不至將我徳澤流布於逺邇者其惟良二千石乎前京兆府富平縣令韓察等久於吏職皆著能名昔嘗奉詔條風聲尙在或歷居郊甸惠養有方命汝臨人勿違其俗夫明近於海懦則姦生通邇於巴急則吏擾沔當津防滯則人怨推是三者引而伸之然後可以憂人之憂矣爾其勉之

韋行立可處州刺史制

勅守衛尉少卿襲邢國公韋行立聞爾貴遊之子也出入省寺二十餘年終無尢違斯亦鮮矣江南諸郡戶籍非少皆有賦入之難爾爲吾往理縉雲以宣朕化無虐惸獨俾傷惠和可使持節處州刺史

王進岌可冀州刺史制

勅元從奉天定難功臣行右羽林軍大將軍兼禦史大夫王進岌冀方陶堯之所理也其俗質彊有古人遺風兵興已來習爲奮武之地非勇毅仁隱之者不能兼牧其甿以爾戰伐居多班資已重副朕玆選必有可觀夫理亂繩惟緩之龔遂之政也忠信可以服暴彊仲尼之言也率是兩者以臨其人吾無憂於千里之內矣式兼亞相周賁外臺可開府儀同三司使持節行冀州刺史兼禦史大夫充本州團練守捉使功臣勲封如故

論倚可忻州刺史制

勅前使持節守忻州刺史賜紫金魚袋論倚日者議鎭之勞例皆甄奬有吏姚泌早聞其勤因以泌爲忻州刺史防泌隱惡彰敗不終其任司空度上言前刺史倚忻人懷之復換他守人用不協遂仍命爾以復於忻勉居舊邦勿替前效可使持節忻州刺史

王元琬可銀州刺史制

勅夏綏銀等州節度觀察使檢校太子詹事王元琬河朔之間丰有水艸爾能當事多以畜擾爲事吏二千石已上不能拊循競致侵削難其踦角齒毛之異亷者半價而買貪者豪奪其良困於誅求起爲盜賊朕甚患焉近以戎臣祐【李祐】旁領四郡奉宣詔條祜以元琬僉曰公幹乞爲圁【魚巾切】陰罔或不臧貽祐之恥可使持節都督銀州刺史充本州押蕃落使餘如故

陳諌可循州刺史制

勅封州刺史陳諌倜儻好奇之士常患於不愼所從負累於俗過而能攺人其捨諸【諌爲王叔文之黨故云】以爾諌敏於儒學志於政經自理臨封尋彰美化分憂是切滿歳宜遷始求循吏之才以撫逺方之俗爾其樹徳朕不記瑕可使持節循州刺史

萬憬皓可端州刺史制

勅前順州刺史賜紫金魚袋萬憬皓赦所以宥不幸也爾爲郡守無違詔條而以疾罷去非不幸歟今朕還爾符印俾臨髙要之人守吾憲章則有辟可使持節端州刺史餘如故

趙眞長等加官制

勅臣藩洎逢吉尙書於陵所請劍南西川節度判官某官趙眞長等皆以文學政事得參公選觀其列狀尉薦甚勤人各有知朕無不可矧以羊祜之風流盡在文翁之學校復興咨爾眞長等無替令猷勉當毗贊淮河之師旅近息荊江之賦入素殷咨爾應等無瘝厥官以擾生聚各揚乃職用副朕懷眞長可行某官依前充職應可某官充戶部巡官勾當河南河東等道兩稅餘如故王沂可河南府永寧縣令範傳規可陜州安邑縣令制

勅前汴宋亳頴等州觀察推官殿中侍禦史內供奉賜緋魚袋王沂前宣武軍節度推官監察禦史裏行範規等比制諸侯吏府罷則歸之有司以敍常秩近或不時以聞謬異前詔朕申明之以復故典而去嵗司徒【韓】以沂等入覲因獻其能越在後庚之前且寵上臺之請命汝好爵時予加恩勉字邦畿無虐黎獻沂可河南府永寧縣令傳規可陜州安邑縣令餘如故

吉旼可守京兆府渭南縣令制

勅前河南府登封縣令吉旼畿邦之宰任得其人蓋有以乂我黎庶足以張吾京師也自輦轂在鎬瀍洛務輕長令之善康東人者往往移內史今京兆尹季同【許季同】以旼有幹蠱之稱流聞於西遂陳換縣之求無替字人之術可守京兆府渭南縣令

駱怡等復職制

勅前江州司馬員外同正員駱怡等一而去其人則攺行自新之徒蔑由進矣況吏議不一負累多門原渉不必終於亷夫而周處卒爲名士此亦曰曩時之明驗也爾等受譴旣久省宥斯頻各勵日新以期天秩並復資品宜乎愼終可依前件

裴溫等兼監察禦史裏行充淸海軍節度參謀制

勅前洛陽縣尉裴溫等南極北向戶北至於桂林旁帶邕容分置徵鎭而南海尢居劇地舊制輙得臨蒞諸管參酌庶務玆惟郡僚溫等受知於人爲報不易勤盡檢白可以無瑕可依前件

韓克從可守太子通事舍人制

勅前河中府參軍韓克從聞爾之齒長矣而猶趨馳冉冉其何以堪今命爾爲東朝舍人以司贊引豈獨加之恩奬抑亦示其優容宜勤厥官以服休命可守太子通事舍人餘如故

崔方實可試太子詹事制

勅容州兵馬使試殿中侍禦史崔方實蠻蜑之間有黃賊者跧竄窟穴代爲侵攘南人患之爲日固久而公素【容管經略使嚴公素】破其酋長大獲俘囚檄奏以聞朕實嘉尙是用錫其使者金幣器服而又試爲崇班俾耀逺人以勸來效可試太子詹事餘如故

李歸仙兼鎭州右司馬制

勅成徳軍節度衙前馬步都知兵馬使檢校右散騎常侍使持節澶州刺史兼禦史大夫充本州防禦使李歸仙去歳成徳換帥之際人皆效忠惟爾職在轅門位兼符竹功實居最議當甄升而正以牧長親人遙領非便司武故事兼可理戎並仍帖秩之榮式遂上臺之請可檢校右散騎常侍兼鎭州右司馬替元闕兼禦史大夫餘如故

齊煦等可縣令制

勅齊煦等今一邑之長古一國之君也刑罰綱紀約略受制於朝廷大扺休戚與奪之間蓋一專於令長矣然而天下至大百吏至眾吾安能以一耳一目觀聽其短長煦等皆奉詔條爲人求瘼慰薦於爾豈某等皆欺予各勉厥誠以臻於理煦可華州鄭縣令諷可越州剡縣令

韋珩等可京兆府美原等縣令制

勅韋珩等昔先王災肆赦則殊死巳降無不宥免而受賄枉法者獨不在數常常罪之以此防吏吏猶有豪奪於人者朕甚憫焉日者覃懷有過籍之賦使吾百姓無聊生於下非珩等爲吾發覺則吾終不得聞東人之疾苦矣今美原藍田皆吾甸內之邑爾其爲吾養理生息以惠困窮使天下長人之吏知朕用亷激貪之意焉珩可守美原令鄂可藍田令

裴誗等可充河南節度判官制

勅守京兆府醴泉縣令裴誗等昔竇憲以元舅出徵大開幕府以致賢彥是以銘燕然備勲籍用參畫也爾等佐釗斯任不細苟或無狀其思有尢

蔡少卿兼監察禦史制

勅容管經略左押衙兵馬使蔡少卿蠻之有黃賊者東南人之虺蜮也經略臣公素隳硩【他歷切】妖巢收復故地俾爾以如和縣等捷書來上道路悠逺其勤可嘉寵以憲官用光戎秩

李立則可檢校虞部員外郎知鹽鐵東都畱後制

勅李立則國有移用之職曰轉運使每歳置貨賄於京師其大都要邑之中則委吏以專畱事瀍洛之間蓋其一也而栁公綽言爾彊白幹舉吏難其倫乞以臺省官假借恩榮俾專劇務勉服所職無忘謹亷

常元亮等權知橋陵制

勅常元亮等大宗正言爾等或親或能備識其行誠盡才辦可以修奉園陵吾先帝之衣冠所在夙夜思念哀敬不忘爾其盡恭以朂諸吏

杜載可監察禦史制

勅杜載西旅違言侵坑縣道𨿽有備無患而予心惕然惟爾載奉捷潛奏乘驛以奔吉語亟來人用胥悅念敺攘之略誠在將軍奬飛馳之勞宜加憲秩歸語爾帥無忘乃庸

崔蔇等可檢校都官員外郎兼侍禦史制

勅崔蔇等自元和以來有大勲烈於天下先帝賚予以保衡者惟司空度度亦齊栗祗畏不自滿大愼簡其屬毗於厥政惟蔇及洙咸在玆選是用輟我糺察副其勤求惟爾敬舊佐藩服效誠於長議以序遷峩峩鐵冠皛皛銀印受之以任其樂所從

元氏長慶集卷四十八

欽定四庫全書

元氏長慶集卷四十九

唐元稹撰

制誥

範傳式可河南府壽安縣令制

勑範傳式禦史府多以法律見徵苟覆視之不明於薄責而何逭傳式在先朝時嘗爲監察禦史會孫革以廐牧競田之獄來上朝廷意其未具復命傳式理之不能精求盡以前卻使岐人眾來告我職爾之由湏示薄懲用明失實嗟乎長人之吏信在言前當革非心無因故態過而不攺寜罔後艱

王炅等升秩制

勑王炅等乃祖乃父勤勞邦家佐吾先臣相國捍患摧凶世爲勲籍故吾聞成徳諸將心猶悚然爾等初喪元戎能以眾整送迎新舊之際不無夙夜之勞言念功庸宜升秩序榮以憲署命之崇班特示加恩匪用彞典

髙端等授官制

勑髙端等周官歲終則稽其醫事以制其食斯亦賞勞之意也爾等皆執藝術待詔公車和六飲六膳以會其時察五色五聲以知其變朕嘗因苦口必念沃心每思藥石之臣鹹聴肺肝之語凡百多士無以美疢愛予因爾厥官用警有位

李昆可權知滑州司馬兼監察禦史制

勑李昆日者王承元以成徳喪師之狀來告爾實將之能使承元之意上通朝廷之澤下究昆有力焉將議奬勞是宜加秩郡丞憲吏用表兼榮

劉頗可河中府河西縣令制

勑劉頗朕以自鄜而北夷夏雜居號爲難理乃詔執事求才以綏懷控壓之者皆曰頗在玆選且言其伐蔡之役常參謀於懷汝之師部分弛張允協軍政遂命試領銀州郡事眾庶寧附邊人宜之連帥以聞議請甄奬河西近邊擇吏惟精勿吝牛刀爲我烹割

王迪貶永州司馬制

勑王迪爲吏不亷受賄六十餘萬據其贓罪合寘重條言者以爲伐蔡之時防其家屬適遭蜂蠆並爲鯨鯢尙念爾於玆當從末減議遷郡佐無忘悛心可守永州司馬員外置同正員仍所在驛發遣

王悅等可昭武校尉行左千牛備身制

勑執千牛刀以侍奉吾左右者命子弟之選也莊憲皇后侄王悅等或勲戚防余或公卿貴佩觹有趨蹌之美釋褐參侍從之榮勉奉我朝廷之儀敬順爾父兄之教

崔適等可翊麾校尉守左千牛備身制

勑三品子崔適等左右備身在吾旒扆之側非貴遊子弟之可親信者不在選中爾等閥閱甚崇教誨斯至事我猶事父畏法猶畏師勿惰勿佻以期無誨斯可與成人並行於朝廷矣

姚文壽可冠軍大將軍右監門衞將軍知內侍省事制

勑姚文壽出入中外備嘗劇職靜以自勝髙而益謙先皇帝以其忠願謹信知書有文每決務宮內付以宻命已事而復終無漏言朕方借良能奪其情禮起自哀疚命爲監臨和而有常威而不侮修身處眾兩得其宜憂服旣除庸功可奬崇階厚秩兼以命之無忘愼修用副毗倚

徐智岌可云麾將軍右監門衞將軍知內侍省事制

勑徐智岌邠之地后稷公劉之所理也俗饒稼穡土宜六優內扞郊圻外攘夷狄故吾特命禮樂詩書之上將俾爲長城立監臨戎亦愼玆選以爾自更事任巳著公方端介而不失人心謙和而能宣朕命寵以將軍之號仍加內省之榮復職舊藩勉終前效

邵常政等可內侍省內謁者監制

勑天子有內諸臣所以參侍奉備傳逹而將外諸臣之復也其或久更事任績效甄眀者必擇其良能而分命焉元從興元朝議郎行內侍邵常政等或扈從於艱難之際或服勤著亷善之名宜序班資用優階秩夫奠東司而臨象教爾無忘於肅淸將成命以察戎行爾無忘於畏愼正闈闥以親賓客爾無忘於敬恭行是三者可以長守其祿位而不離於榮近矣各爾職稱朕意焉

宋常春等可內侍省內僕局令制

勑近制選內臣之善於其職者監視諸鎭蓋所以將我腹心之命逹於爪牙之士也宣義郎行內侍宋常春等皆以謹信多才得參侍從更掌上府尢見吏能守官無毫髮之瑕勵巳有冰霜之操迹其聲實可備監臨汝其往哉予用訓爾夫處眾莫若順犯眾則不安約身莫若亷奉身則不足推是兩者引而伸之然後入可以近天子之光出可以防將軍之旅矣罔或失墜以貽後艱勉當柱國之榮無忘立表之誓全寶可宣徳郎行內侍省宮闈局令員外置同正員常春可徴仕郎內侍省內僕局令員外置同正員

靑州道渤海愼能至王侄大公則等授金吾將軍放還蕃制

勑愼能至王侄大公則等洲東之國知義之道與華夏同風者爾輩是也冒越深阻和會於庭予嘉乃誠命以崇秩用奮威衞保爾恩榮無怠無違永作藩服

靑州道渤海大定順王侄大多英等授諸衞將軍放還藩制

勑大定順王侄大多英等我十有二衞將軍以率其屬皆匡備左右爲吾近臣自非勲庸不以輕授以汝各贄琛賮勞於梯航俾耀逺人宜示恩寵歸撫爾類知吾勸來

令狐楚等加階制

門下朕聞君法天大臣體君命數名等威上下以兩昔漢丞相金印紫綬黃扉黑轓亦所以異車服於百辟也今朕宰相階級不稱甚無謂焉旣當行慶之恩宜用加崇之典守門下侍郎同中書門下平章事賜紫金魚袋令狐楚端愼嚴恪夙夜在公按度懸衡守而不失守中書侍郎同中書門下平章事賜紫金魚袋蕭俛深敏敬恭寤寐思理伏蒲焚槁知無不爲守中書侍郎同中書門下平章事賜紫金魚袋文昌坦易堅白風雨有常推賢舉能如恐不及咨汝三後弼予一人汝爲股肱耳目以賚予予敷心腹腎腸以告汝汝其一乃志以奉上周乃惠以接下敬乃事以臨官是三者孫叔敖嘗用之於楚矣位愈髙而士愈戴祿愈厚而人愈懷夫以朕之不敏不明尙克用濟實賴吾二三臣朝夕之誨詩云無言不詶無徳不報爰因進等之詔用申交警之詞各竭乃誠同防於道康天下平太階而後越級之賜行焉玆謂敍常非以爲報楚可太中大夫俛可朝議大夫文昌可中散大夫餘各如故

蕭俛等加勲制

某等越正月惟朕憲考集大命於朕躬宅憂昏逾罔克攸濟惟爾俛屢贊大儀以詔予一人惟爾文昌作策度以道末命俾小子審訓弗違時乃之休王功曰勲玆用報汝尙克納誨毋忘協心銘於太常永作元輔

蕭俛等加封爵制

門下列爵惟五所以褒有徳也朝議大夫守門下侍郎同中書門下平章事上騎都尉襲徐國公賜紫金魚袋蕭俛等外撫四夷內順百度同徳比義以堯舜之道事予厥惟懋哉遂行益地之詔俛乃讓封於弟亦協推恩開國承家永綏厥後惟克恭敬以和神人

李逢吉等加階制

某官李逢吉是朕皇子時侍讀也忠孝之訓何嘗忘之惟祕洎瓘寔惟藩臣克壯威猷用以垣翰楊造等祗事內外夙夜惟寅並沐前恩遞升榮級上下有等式示彞章

李光顏加階制

門下朕聞有天下者道徳仁義以爲理城郭溝池以爲固故曰不教人戰是謂棄之有備無患可以應卒此先王敺攘戎狄保障黎元之大略也五原居有夏靈慶之中當虵豕豺狼之突將搤咽喉之要爰命腹心之臣厥有成功宜膺茂典邠寜慶等州節度觀察處置等使金紫光祿大夫撿校司空兼邠州刺史上柱國武威郡開國公李光顏气敵三軍心師百行有卞莊之勇守之以仁有日防之誠濟之以武叱吒則風雲回合閒宴則罇俎周旋蓋文武之令才眞古今之良將是以淮蔡之役百勝功髙靑齊之師一靣居最朕以蕭關尙警馬嶺猶虞五餌之詐可羞百雉之城爰度先是屬役每難其人惟爾良能果諧予願程功而不於素訖事而不勞於人比命有司褒乃實力僉曰古諸侯勲徳優盛則就加特進以寵之我國家封植崇重有朝請一字以異之予嘉乃勤兼用兩者玆謂上賞爾惟欽哉可特進餘如故

王仲舒等加階制

門下階陛所以升堂奧也歷淸貫者亦由是而登進焉國朝由散官而命爲大夫者凡十一等以銀靑朝散爲名者非我特制則不克授蓋門戶有棨防之榮腰佩有緺之異也朝議郎守中書舍人王仲舒等或歷職淸近代予格言或分命藩方宣我程品或縣【懸同】車以請老或持節以臨人或親或能或勞或久皆承霈澤之慶宜當並命之榮凡爾四十有三人各服我休命並朝散大夫餘如故

郭釗等轉勲制

粵若十有二勲以馭親賢以詔勞舊以稽秩序以行慶賜而刑部尙書兼司農卿郭釗實我元舅寅亮朕躬傳師洎肇共司予言發書命倰貳教官長財善物證居環尹夜警晝巡堪致厥政時惟舊老髙陽而下五十有六人分命內外祗勤於理越二月發大號於天下延寵庶官錫爾崇勲無替嘉命

武儒衡等加階制

某乙等古人以朝散大夫爲榮是以自矜於歌詠況今由是級者則服色驟加誠足貴矣儒衡等皆吾內外之臣並在賢能之選頃因慶澤第許崇階朕不食言勉當嘉命

崔元略等加階制

某官某乙階之設二十有庸有事有敍有加用是四者以詔百吏由郾而上至於元略曰加曰敍進而下至於景曰事曰庸光我侍從之臣且優致政之老詔賢詔徳於是乎在堂奧益近爾其敬之

胡證等加階制

門下寧逺將軍兼左金吾衞大將軍禦史大夫充左街使賜紫金魚袋胡證等近古赦天下則勲秩階爵因緣而行亦欲與卿大夫同美利也爾等率其屬部分義甚明皆吾勞臣是有恩奬益進榮級宜其允恭

諸使收淄靑敍錄將士等授官爵勲制

某等能執干戈討定逋孽功懋懋賞厥惟舊哉分命庶官秩建五等次用於十有二勲式示等威蓋以勞之小大爲上下也

劍南西川節度使下將士史憲等敍勳制

門下劍南西川節度使下準制敍勲將士朝議大夫試太子家令上防軍史憲等蜀形勝之地也南控蠻蜑西搤戎厲禁之勞實賴汝三千八百六十有六人之力使之必報並賜崇勳各懋乃誠朂率以敬

鄭氏封才人制

勑古者天子設六宮以詔內理是以關睢樂得淑女憂在進賢將聴雞鳴之詩豈惟魚貫之序鄭氏山東令族海內良家每師班女之文嘗慕樊姬之徳桃姿焜燿蘭行馨香爰用擇才冀無傷善勉當選進之重無忘和平之心

七女封公主制

門下長女等抱子弄孫之榮貴賤之大情也朕以四海奉皇太后於南宮問安之時諸女侍側螽斯之慶上慰慈顏鳲鳩之仁內懷均養𨿽穠華可尙出閤未期而湯沐先施分封有據宜加美號以表令儀

王承宗母吳氏封齊國太夫人制

勑古成徳軍節度鎭冀深趙等州觀察處置等使金紫光祿大夫檢校尙書左僕射贈侍中王承宗母燕國太夫人吳氏魯文在手燕夢徴蘭道以匡夫仁而訓子教日防竭誠之操義必資忠戒陳嬰自大之心明於處順是以承宗辭代之際承元領務之初或輟哭以據牀每形言於憂國人知趣向道實光明宜受進封之恩用表貫霜之節

元氏長慶集卷四十九

欽定四庫全書

元氏長慶集卷五十

唐元稹撰

制誥

李愬妻韋氏封魏國夫人制

勑夫尊於朝婦貴於室由古道也安有邦君之妻而無湯沐之地乎涼國公李愬妻韋氏徳宗皇帝之外孫也筓年事愬克有令儀天防𨿽髙猶執婦道持其門戶使愬有姻族之和奉其蘋蘩使愬有烝嘗之潔愬當分閫之際終無內顧之憂者由此婦也今愬積行累功以致爵位六遷重鎭【愬歷爲隋唐鄧山南東道鳯翔武寧昭義魏博六節度使】名列上臺而韋氏猶限彛章未嘗開國甚不稱也因愬大名之邦式建小君之號可封魏國夫人

贈田正等父制

門下朕聞昔者明王之以孝理天下也莫不因嚴以教敬推類以明恩朕以渺身欽承大寶爲億兆人之君父奉十一聖之宗祧捧烏號知羣臣有良弓之思瞻彼蒼念羣臣有所天之感是用仲月五日申命有司大錫追崇式彰餘慶而魏博等州節度觀察處置等使魏州大都督府長史田正亡父贈兵部尙書庭玠等教必以忠歿而不朽茂仲弓之徳而位屈當年副孔父之恭而福流來裔惟爾正爲朕方叔以殿大邦惟爾夷簡爲朕河間【李夷簡宗室宰相故云】以光宗籍惟爾度爲朕呂望以司專徵子有勞於王家父豈忘於錫命進以師長之贈加之保傅之尊咨爾三臣告是五廟永錫忠孝賚於邦家可依前件

贈烏重等父制

勑朕聞水積者不涸徳積者不窮肆我髙祖武皇帝傳序累聖逮予衝人嗣守朝廷之常不克是懼而侯甸藩服亦克用乂誠賴吾邦伯庶君之不墜吾祖宗之典也追念本始無忘爾先永錫追榮用章彞訓檢校司空使持節滄州刺史烏重亡父贈工部尙書承玭等根本粹茂源流浚發載誕頗牧降生申甫或並列藩方或常參鼎鼐承我制詔備陳孝思皆曰閱禮資忠實賴先臣之教欲報之徳願言克從遂命褒崇以示幽顯可依前件

贈韓愈等父制

勑國子祭酒韓愈父贈祕書少監仲卿等子生則射桑弧蓬矢以告四方三月孩而名之十年出就外傅孔子𨿽欲逺於鯉也而猶教之詩禮所以相承先而重後嗣也然而免水火之災從師友之後服軒冕以爲卿大夫者一族幾何人惟爾愈雄文奧學秉筆者師之與某等各用所長列官朝右榮則至矣其父皆不及焉歿而有知能不望顯於地下贈以崇秩慰其幽魂推吾永懷示用怛然於此可依前件

贈韋審規等父制

勑朕嗣立之二月五日在宥天下澤被幽顯凡百執事延崇於先而守尙書左司郎中韋審規父大理卿漸等生有列爵歿有懿行徳積於身慶儲於後嘉乃令子爲吾望郎遂可有司之奏以錫先臣之命可依前件

贈田正等母制

門下檢校司徒田正母贈韓國太夫人鄭氏等詩云哀哀父母生我劬勞欲報之徳昊天罔極子欲養而親不待之詞也朕有臣正等皆社稷之臣也或寄重股肱或親連肺腑而克忠於國克孝於家歌康公念母之詩感日防見圖而泣朕方推廣孝以闡大猷乃詔有司深惟贈典若曰幽魏並楊實鎭之大旣以命於勲賢齊晉淸河惟號之美可用光於窀穸永錫爾類予何愛焉嗚呼子爲列嶽之崇母用追封之禮亦可謂生榮死哀孝子事親之終也惟爾欽哉無或失墜可依前件

追封孔戣等母制

勑潁考叔食羮而思遺其親此孝子不違於一飯也而況於萬石在前累茵在側慰心不及非贈而何尙書吏部侍郎孔戣母贈扶風郡大君韋氏等柔以睦姻明於訓子惟嬪之禮始自敬姜擇鄰之規優於孟母慶鐘嗣子皆我藎臣只告有司丕序先烈錫以大邑逹其深誠庶無風樹之嗟且壯秋霜之節可依前件

追封李逄吉等母制

勑孝子之於事親也貧則有啜菽之歡仕則有捧檄之慶離則有陟屺之嘆歿則有累茵之悲推而言之其揆一也不有追錫何以逹情檢校吏部尙書使持節襄州刺史李逢吉母贈平陽郡太夫人王氏等皆朕公卿之母也或象感臺階生申及甫或气鐘河嶽非龔則黃出入恩榮羽儀中外苟無善訓安得令人簡想徽猷用封邑式光子道以盛母儀可依前件

追封李遜等母制

勑檢校禮部尙書使持節許州刺史李遜母贈義封縣太君崔氏等昔康公貴爲諸侯而念母之詞甚悲悲親之不逮也曾參仕三釡而其心甚樂樂及於親也今遜等有地千里有祿萬鐘頤指气使無不隨順所不足者其惟風樹寒泉之思乎朕方推廣孝豈吝加恩並封啟邑之榮咸慰循陔之念可依前件

追封王潛母齊國大長公主制【潛父繇尙宗女永穆公主】

勑檢校兵部尙書王潛母贈晉國大長公主於朕祖宗之姑姊妺也始以肅雍之徳下嫁於公侯淑問怡聲禮無違者訓其愛子有過嚴君不因恩澤以求郎每致忠貞而事主使勤貴富戒斁亷能郁爲勲臣實資聖善徽猷盡在典禮宜加猶狹平陽之封式廣營丘之地克宣朕命用慰潛心可贈齊國大長公主

追封王璠等母制

勑守起居舍人賜緋魚袋王璠母贈成紀縣太君李氏等古人云生願爲人兄欲奉養之日長也若此則及子之貴顯親之榮能幾何人是以聖王因心以設教由是名追孝之禮生焉朕宅帝位思大孝乃詔執事追用疏封而璠等皆以諷賦語言得參侍從欲報之嘆發乎肺肝追加啟土之榮用深罷社之痛可依前件

贈鄭餘慶太保制

勑朕聞仲尼歿而魯公誄之栁莊死而衞靈請往夫以區區魯衞而猶念賢臣頋徳也如是況朕小子獲承祖宗實賴一二元老朝夕教誨以儀刑於四方天胡不仁遽爾殱奪而今而後誰其屛余故金紫光祿大夫檢校司徒兼太子少師鄭餘慶始以衣冠禮樂行於山東餘力文章遂成儒學出入淸近盈五十年再任臺衡【貞元十四年拜中書侍郎同平章事元和元年復以尙書左丞同平章事】屢分戎律【歷爲山南西道鳯翔節度使】凡所劇職無不踐更貴而能謙卑以自牧謇直行於臺閣柔睦用於閨門受命有考父之恭待士有公孫之廣焚書逸禮盡所口傳古史舊章如因心匠朕方咨稟庶罔昏逾神將祝予痛悼何及乞言旣阻贈典宜加追書保養之榮用彰明允之徳可依前件

贈賻王承宗制

勑天子之於百辟也公則有君臣之義私則有父子之恩生則有列爵以報功沒則有加榮以錫命逺則罷朝以申悼近則幸第以臨喪而況於代濟勲庸時方委遇死而可作吾何愛焉故檢校尙書右僕射王承宗海岱孕靈弓裘襲藝詩書禮樂稟訓於祖先勇敢謨猷自生於誠腑逮居劇鎭益辧長材每懷戀闕之誠遂行割地之效屢陳宻欵方俟來朝天不與年素志沒地表章前上忠懇備存不以二子爲憂且曰三軍求帥承元繼志雅有兄風雄藩旣耀於連枝寵秩宜加於幽穸上臺之首左輔之崇特越章用明加等忠魂尙在期爾有知可贈侍中仍令所司備禮冊命賻布帛五百叚米粟三百石委度支逐便支送

贈賻裴行立制

勑秦郡守分土疆以牧人漢刺史乘軺車而按部兼是兩者才惟艱哉而況於鎭定逺荒經略逋冦毗倚方切忽焉薨殂【爲安南都防召還道卒】不有追崇曷彰憫悼故朝散大夫持節桂州刺史兼禦史中丞裴行立積徳之門代濟英哲班超奮筆志在功名酈寄秉心義先忠孝累更事任益見良能龔遂著稱於潢池處黙去思於交趾遺風尙在錫命宜加寵以貂蟬賻之谷帛用光幽穸式慰營魂可贈左散騎常侍賻布帛三百叚米粟二百石仍委度支逐便支送

贈陳憲忠衡州刺史制

勑故元從奉天定難功臣栁州刺史陳憲忠在徳宗時執羈靮以從遂加戡難之名在憲宗時沐雨露之恩實被念功之詔朕敬承先志崇奬舊勲爰命有司用申常典生有熊當其軾歿有雁隨其車可謂男子之哀榮矣可贈使持節衡州諸軍事衡州刺史

贈楚繼吾等刺史制

勑故容州本管經略招討左押衙兼行營中軍兵馬使檢校太子詹事楚繼吾故亷州古丘營鎭將試殿中監衞本等比以荒服不防侵掠縣道乃詔毅勇【蠻賊黃少卿自貞元以來數爲冦害貞元十四年桂管觀察使裴行立容管經略使陽旻爭請討之上詔二管大發江湖兵會討士卒瘴癘死者不可勝計安南乘之遂殺都護及官屬部曲千餘人繼吾等想亦以此時遇害】爲人毆攘而繼吾等奮不顧身深入巢穴豺狼𨿽殪蜂蠆誤加方聞振臂之雄忽有歸元之嘆其帥具上其功伐請議褒崇言念云亡尢用憫悼不有異等孰以勸忠特追有土之榮用明死政之節繼吾可贈使持節都督容州諸軍事容州刺史本可贈使持節都督邕州諸軍事邕州刺史

更賜於頔【音狄】諡制

昔羽父爲無駭請諡於魯侯而衞君亦自稱公叔文子之迹則考行必在於有司賜諡或行於君命久矣故致仕太子賓客燕國公於頔秖奉三朝【順憲穆】橫鎭襄漢𨿽便宜從事難以法繩【頔爲山南東道節度使慢上持下有專漢南意】而武毅立名實爲威克來朝而後【憲宗立始入朝】亦旣降心敬以事君明能知子朕以禮存錫命恩在展親【憲宗女惠康公主下嫁頔次子季友】考以慮深通敏之文參用追悔前過之義深詔執事宜諡曰思【始太常諡頔曰厲後季友從穆宗獵苑中求攺父諡會李愬亦爲之請攺賜今諡】

追封宋若華河南郡君制

勑司徒之妻有禮齊加石延鄕之母有徳漢置封丘生旣不渝沒亦宜及故宋若華我徳宗孝文皇帝躬勤庶務寤寐以之乃命女子之知書可付信者省奏中宮而若華等伯姊季妹三英粲兮皆在選中參掌宥宻班妃裂素之詠謝氏散鹽之章琤然玉音記在彤管先皇帝乙夜觀書之際亦嘗傳窕徳象之篇於若華言念云亡禮宜加等特追封邑豈礙章可贈河南郡君授入朝奚大首領梅落悟孤等二十五人官階制

勑某等各以貴寶會於明庭旣飲食以勞之又爵秩以遣之式所以示懷柔於逺人也爾宜將我皇風慰彼黎獻可依前件

授入朝契丹首領逹於只枕等二十九人果毅別將制

勑朕聞徳教加於四海則逺人斯屆余徳不類而爾等寔來良用愧於厥衷是以置野廬以勞其勤委舌人以通其意始於郊迓還以禮成寵秩仍加厚意斯在被服冠冕無忘敬恭可各授

劉惠通授謁者監制

勑宣議郎內侍省宮閒局令賜緋魚袋劉惠通願吾愛之俾在左右將我宻命逹於四方去盡行人之詞還致諸臣之復言必忠信事無尢違使朕不出戶而知三軍之意者爾有力焉深念其勤將以爲報階秩兼進用示恩榮可依前件

元氏長慶集卷五十

欽定四庫全書

元氏長慶集卷五十一

唐元稹撰

序

白氏長慶集序

白氏長慶集者太原人白居易之所作居易字樂天樂天始言試指之無二字能不誤【具樂天與予書】始旣言讀書勤敏與他兒異五六歲識聲韻十五志詩賦二十七舉進士貞元末進士尙馳競不尙文就中六籍尢擯落禮部侍郎髙郢始用經藝爲進退樂天一舉擢上第明年抜萃甲科由是習相近逺求珠斬白蛇等賦及百道判新進士競相傳於京師矣會憲宗皇帝冊召天下士樂天對詔稱防又登甲科未幾入翰林掌制誥比比上書言得失因爲賀雨秦中吟等數十章指言天下事時人比之風騷焉予始與樂天同校祕書之名多以詩章相贈答會予譴掾江陵樂天猶在翰林寄予百韻律詩及雜體前後數十章是後各佐江通復相詶寄巴蜀江楚間洎長安中少年遞相仿效競作新詞自謂爲元和詩而樂天秦中吟賀雨諷諭等篇時人罕能知者然而二十年間禁省觀寺郵候墻壁之上無不書王公妾婦牛童馬走之口無不道至於繕冩模勒衒賣於市井或持之以交酒茗者處處皆是【楊越間多作書模勒樂天及予雜詩賣於市肆之中也】其甚者有至於盜竊名姓苟求自售雜亂間厠無可柰何予於平水市中【鏡湖傍艸市名】見村校諸童競習詩召而問之皆對曰先生教我樂天微之詩固亦不知予之爲微之也又云雞林賈人求市頗切自云本國宰相每以百金換一篇其甚僞者宰相輙能辯別之自篇章以來未有如是流傳之廣者長慶四年樂天自杭州刺史以右庶子詔還予時刺會稽因得盡徴其文手自排纘成五十卷凡二千一百九十一首前輩多以前集中集爲名予以爲陛下明年秋當攺元長慶訖於是因號曰白氏長慶集大凡人之文各有所長樂天之長可以爲多矣夫以諷諭之詩長於激閒適之詩長於遣感傷之詩長於切五字律詩百言而上長於贍五字七字百言而下長於情賦贊箴戒之類長於當碑記敍事制誥長於實啟表奏狀長於直書檄詞策剖判長於盡總而言之不亦多乎哉至於樂天之官族景行與予之交分淺深非敍文之要也故不書長慶四年冬十二月十日微之序

記

永福寺石壁法華經記

按沙門釋惠皎自狀其事云永福寺一名孤山寺在杭州錢塘湖心孤山上石壁法華經在寺之某所始以元和十二年嚴休復爲刺史時惠皎萌厥心卒以長慶四年白居易爲刺史時成厥事上下其石六尺有五寸短長其石五十七尺有六寸座周於下蓋周於上堂周於石砌周於堂凡買工鑿經六萬九千二百有五十錢經之數經旣訖又成二石爲二碑其一碑凡輸錢於經者由十而上皆得名於碑其輸錢之貴者若杭州刺史吏部郎中嚴休復中書舍人杭州刺史白居易刑部郎中湖州刺史崔元亮刑部郎中睦州刺史韋文悟處州刺史韋行立衢州刺史張聿禦史中丞蘇州刺史李乂禦史大夫越州刺史元稹右司郎中處州刺史陳岵九刺史之外搢紳之由杭者若宣慰使庫部郎中知制誥賈餗以降無不附於經石之列必以輸錢先後爲次第不以貴賤老防多少爲先後其一碑僧之徒思得聲名人文其事以自廣予始以長慶二年相先帝無狀譴於同又明年徙會稽路出於杭杭民競相觀睹刺史白怪問之皆曰非欲觀宰相蓋欲觀曩所聞之元白耳由是僧之徒誤以予爲名聲人相與日夜攻刺史白乞予文予觀僧之徒所以經於石文於碑蓋欲相與爲不朽計且欲自大其本術今夫碑旣文經旣石而又九諸侯相率貢錢於所事由近而言亦可謂來異宗而成不朽矣由逺而言則不知幾萬千歲而外地與天相軋陰與陽相蕩火與風相射名與形相防則四海九州皆大空中一微塵耳又安知其朽與不朽哉然而羊叔子識枯樹中舊環張僧繇世世爲畫師歷陽之气至今爲城郭狗一叱而異世卒不可化鍛之子學數息則易成此又性與物一相遊而終不能兩相忘矣又安知夫六萬九千之文刻石永永因眾性合成獨不能爲千萬刼含藏之不朽耶由是思之則僧之徒得計矣至於佛書之妙奧僧當爲予言不當爲僧言況斯文止於紀石刻故不及講貫其義雲長慶四年四月十一日浙江東道都團練觀察處置等使通議大夫使持節都督越州諸軍事越州刺史兼禦史大夫上柱國賜紫金魚袋元稹記

翰林承旨學士記

舊制學士無得以承旨爲名者應對顧問防會旅次班第以官爲上下憲宗章武孝皇帝以永貞元年卽大位始命鄭公爲承旨學士位在諸學士上居在東第一閣乘輿奉郊廟輒得乘廏馬自浴殿由內朝以從雞竿布大澤則丹鳯之西南隅外賓客進見於麟徳則止直禁中以俟大凡大誥令大廢置丞相之宻畫內外之宻奏上之所甚注意者莫不專對他人無得而防非自異也法不當言用是十七年間由鄭至杜十一人而九防大政其不至者衞詔及門而返事適然也【禁省中備傳其事】至於張則弄相印以俟其病間者久之卒不典命也巳若此則安可以昧陋不肖之稹繼居九丞相二名卿之後乎俛仰瞻睹如遭大賓每自誨其心曰以若之不俊不明而又使欲惡欹曲攻於內且決事於冥冥之中無暴報效之言不忿行私易也然而陰潛之神必有記善惡之餘者以君父之遇若如是而猶舉枉措直可乎哉使若之心忽而爲他人盡數若之所爲而終不自愧斯可矣昔魯共王余畫先賢於屋壁以自警臨我以十一賢之名氏豈直自警哉由是謹其遷授書於座隅長慶元年八月十日記

元氏長慶集卷五十一

欽定四庫全書

元氏長慶集卷五十二

唐元稹撰

碑銘

沂國公魏博徳政碑

陛下以元年正月壬戌詔臣稹曰朕有臣正自魏入鎭魏人思之因守臣愬狀其徳政乞文爾司予言其文以付臣拜稽首退而奏書於陛下曰始安祿山以宗四十三年盜幽州兵刼擊郡縣逾關據京天下掉撓肅宗徵之海內甫定而夾河五十餘州或服或叛更立疊奪廢置徵伐朝覲賦入之宜皆自爲意五紀四宗容受隠忍田承嗣始有魏博相衞貝澶之地承嗣卒以其地傳兄子悅悅傳緒緒傳季安旣而季安悍誕淫驕風勃蠱蠧發則喜殺左右漸及於骨肉往往顧妻子曰安用此由是內外惴悸妻元氏因人不忍移置他所餘一月乃卒是歲先皇帝元和之七年八月也季安子懷諫始十餘歲眾襲故態名爲副大使而家臣蔣士則逆虐用事士眾不分服日夜相告曰田中丞興博大孝敬於軍謹亷讀儒家書好言君臣事儻可依倚爲將帥乎聞者皆踴躍一朝牙旗下眾來捧附興僕地不肯起眾亦不肯去乃大言曰爾輩卽欲用吾語能不殺副大使且許吾取天子恩澤洗汝痕穢使千萬眾知君臣父子之道從我乎皆曰諾遂殺蔣士則等十數人以興知畱後事移懷諫於外明年歸之朝蓋七年之十月四日也興乃圖六州之地域籍其人與三軍之生齒自軍司馬巳下至於郡邑吏之廢置盡獻於先帝先帝詔興以工部尙書長魏博相衞貝澶之地仍勑司封郎中知制誥裴度使於興且以錢一百五十萬緡賜其軍曲赦管內使百姓一年勿復事問耆羸賑乏困攺前政之不以法者魏之人相喜曰歸天子乃如是耶興又悉取魏之僭服異器人臣所不當爲者斥去之先帝曰興吾六州善心者田興也使興吾至正不亦可乎因名曰正先是魏諸賓猶僕役也將卒無畏避正始求副節度以下於朝至則迎迓承奉功𨿽勲將莫不乘者避謁者趨付授咨度始用賓禮先是諸將之外有權者莫不拘刼妻子以爲固四方之來聘問者莫不防礙出入以爲宻士吏工賈限其往來人多懼愁稀復會聚至是皆曠然矣魏之人又相喜曰人之生不當如是耶滑以水害聞於朝請移河於衞之四十里且役衞工三萬餘詔正議之皆曰壞吾地役吾人以利他邑古無有也正曰魏於滑信彼此矣朝廷何異焉不時興工以教人讓魏俗丕乂先帝多之以右僕射就加焉十三年又加司空以子布之會蔡有勞也是歲李師道燒河陰驚洛邑陰通元濟詔正誅之明年破賊五萬於東阿進收鄆之陽谷距其城四十里營焉二月壬戌劉悟斬師道加司徒平章事復歸於魏其年八月朝京師先帝待之有加焉乞畱不獲詔加侍中以遣之又明年陛下以成徳喪師詔正入焉初王武俊以戰朱滔功得有趙地傳子孫凡三十九年矣至承宗爲盧從史李師道所詿誤先皇帝徵而赦之者再憂畏蹙恧不克來覲旣而聞陛下天覆海深悉包悉受乃果自信將朝有時未行會病將歿以志付其弟承元聽命於朝陛下語宰相曰正在魏吾何患焉卽日內出五詔詔正爲中書令節度於鎭且詔父子皆爲帥以大其威十一月甲寅成徳獻狀曰正自去魏魏人哭之鎭人歌之奉宣詔條除去僭異猶魏政也且臣聞之徳之至者有二政之大者有三三政一曰仁爲惠政二曰法爲善政三曰謙爲和政二徳一曰忠爲令徳二曰孝爲吉徳今正獻魏博六州之地平淄靑四代之冦入鎭冀不測之泉可以爲忠矣祖考食宗廟父子分土疆兄弟羅軒冕可以爲孝矣始初山東鍵閉束防泳而遊之歌而舞之可以爲仁矣始初山東逼越廢怠裁而制之舉而用之可以爲法矣始初山東傲狠侵取地以讓之功以助之可以爲謙矣謙法仁孝資之以忠不曰徳政謂之何哉臣請奉制以一百九十二字付守臣愬銘之石用申約束銘曰

帝命正予言是聽理亂有數其道甚明亂則隠約理由亂生旣理復亂生於翫輕唐受天命海內承平髙祖太宗不荒不寜宗抑厄其否乃革四十三年奄有丕宅始視燕冦胡雛弄兒𨿽我寵重彼將胡爲所細所忽忽焉而罹四後垂顧山東不夷逮我聖父殷憂儉克乘其淫驕乃伐乃殛爾視羣孽胡爲而亡僭久而大頑昏暴狂爾亦自視胡爲而昌憂畏逼側永思悠長曩爾之無今爾之有旣克而有在克而守惟爾惟我而今而後爾𨿽穹崇無忘辱詬我𨿽平寧無忘燕冦銘之戒之以永聲臭

唐故開府儀同三司檢校兵部尙書兼左驍衞上將軍充大內皇城畱守禦史大夫上柱國南陽郡王贈某官碑文銘

南陽王姓張氏諱奉國本名子良以某年月日薨於家其子岌哭於其黨曰唐制三品以上歿旣葬碑於墓以文其行我父當得碑家且貧無以買其文卿大夫誰我肯哀者由是因其舅捧南陽王所受制詔凡八通歷抵卿大夫之爲文者予與焉予故聞南陽王忠功每義之然其請明日子岌狀其故聞官閥以告曰我南陽西鄂人我髙祖盈左武衞將軍閒廐使我曾祖蘭朝散大夫沙州別駕我祖景春朝請大夫太僕少卿我父南陽王太僕府君之第某子也少學讀經史子至古今成敗之言尢所窮究遂貫穿於神樞鬼藏之間而盡得擒縱弛張之術矣大歷末始以戎服事郭汾陽於邠建中中以騎五百討希烈於蔡遭太夫人喪號叫請罷遂克終制僕射張建封以壽帥移於徐始以渦口三城授於我僕射歿而徐師亂子乘亂以自立王不忍討以師二萬歸於潤徳宗異之詔召至京授侍禦史復職於浙西就加禦史中丞又加國子祭酒是元和之元年也二年李錡叛王擒之以獻加檢校工部尙書兼右金吾衞將軍禦史大夫上柱國進封南陽郡王食實封一百五十戶遂錫嘉名尋遷檢校刑部尙書充振武麟勝等州節度營田觀察處置等使復以刑部尙書兼左金吾衞將軍禦史大夫歷左龍武統軍鴻臚卿就加檢校兵部尙書轉左驍衞上將軍充大內皇城畱守以疾薨壽八十三特詔贈某官我南陽郡夫人能氏祖元晧皇朝禮部尙書左金吾衞將軍進國公岌與嵩南陽夫人之二子也嵩任某官岌以某官奪喪制葬以某年月日於某地岌不肖能言先將軍之職官而不能知先將軍之勲業矣乞爲碑予按僕射張建封以貞元十六年薨於徐徐人立其子愔求命南陽王不義其所爲以渦之眾盡棄去由是泗濠之守皆據郡愔不能令卒帖徐由南陽王之斷其臂也元和之二年潤帥錡求覲京師旣許之不克覲辱中貴人殺其臣寮以令下楊帥鍔以叛告朝廷甚憂之初錡筦鹽於潤有年矣削虐暴狠其下甚畏之而庫庾之藏以億計潤之師故南韓晉公之所教訓弩勁劍利號爲難當是時初定蜀兵始散物力未完加誅於錡甚難之憲宗皇帝不得巳下誅詔不浹日露章自潤曰十月十二日錡就擒從亂者無遺余問其狀則曰錡旣叛以是月十一日命南陽王田少卿李奉仙率銳眾以圖池南陽王喜養士又能爲逆順言明日與二將誓所部回討錡城守不敢出環其城是夕攻愈急錡眾壞散縋於城下遂就擒自是南陽王勲名顯於代性卑順不伐在振武時以檢儉同士卒勞苦居余官皆謹愼專至如不及在朝廷十餘年似無功能者未嘗圖進取薨之日家甚貧幾無以葬其身天子憐之廢視朝賻布帛給班劍鼓吹以葬之嗚呼舉三十年爲言其間至將相者凡百數耳目相逺之後非其子孫能識其姓名者十不能一二焉若南陽王錡棄愔全徐完潤自取爵位以貽不朽無幾希矣碑於其墓不亦宜乎銘曰

在昔徐師知於南陽付授兵柄以俾爲防徐喪其帥徐人恃彊彊以愔嗣不歸其喪我欲盡殄愔亦與亡不忍自我焚其搆堂我或不去愔盡必猖斷其右臂其能久長乃挈萬眾賓於鄰疆愔果惴惴不假不狂逮及終歿全歸其吭潤錡待我不逾於行一日叛命肆其昏荒我乃遽取歸之天王非不可殺示人不戕報愔以惠報錡以常稱示厚薄俾之相當克勇克義不伐不銘於墓石以永無彊

元氏長慶集卷五十二

欽定四庫全書

元氏長慶集卷五十三

唐元稹撰

碑銘

唐故越州刺史兼禦史中丞浙江東道觀察等使贈左散騎常侍河東薛公神道碑文銘

天下萬族言多大冠冕人物者凡八姓薛其一也自晉安西將軍懿避冦汾陰后世子孫遂與裴氏栁氏爲河東三著姓近世諸薛羣從伯季死喪猶相功縗者數十人疊居中外要秩皆邠州刺史寶之二世三世孫公諱戎字元夫父曰湖州長史贈刑部尙書同母曰贈某郡太夫人陸氏尙書景融女祖曰河南縣令贈給事中縑河南於邠州爲季子刑部五男乂終郎丹終賓客擁終禦史公實刑部府君第某子今尙書兵部侍郎集賢殿學士放於公爲季弟公初不樂爲吏徒以家世多貴富門戶當有持之者會兩弟相繼舉進士皆中選公自喜遂入陽羨山年四十餘不出李衡爲刺史能以禮下公及衡觀察江西求公爲幕中賓公許衡衡遷復爲觀察使齊映乞自佐映卒湖南觀察使李巽遽辟之未幾福建觀察使栁冕奏署書下詔公判冕觀察府中事累遷殿中侍禦史冕俾公攝行泉州刺史事時貞元中寵重方鎭方鎭喜自用不用朝廷法公在郡用朝廷法不用冕所自用者冕惡之先是宧者薛盈珍譖馬總爲泉州別駕冕諭公陷總總無罪公不忍陷冕怒並囚之值冕病俱得脫公由總以義聞冕卒閻濟美代冕使福建復請公副團練事始受五品服濟美使浙東公亦隨副之轉侍禦史給事中穆質有直气愛公稱於朝因拜尙書刑部員外郎攺河南令王師出徵以中貴人防諸將州府吏迎迓館谷畏不及持畚劚於道路者相接惟公境內按故道塗無所役且制闤闠無得授畱守卒壞公制公命寘諸獄畱守怒遣將率徒略出之公不與卒致畱守諸市人皆賴之遷衢州刺史到所部視前刺史所爲皆便俗公忻然無所攺不周月而政就移刺湖州其最患人者荻塘河水瀦淤逼塞不能負舟公濬之百餘里攺刺常州不累月遽刺越州仍以禦史中丞觀察團練浙東西所部郡皆禁酒官自爲壚以酒禁坐死者每歲不知數而產生祠祀之家受酒於官皆醨僞滓壞不宜復進於柸棬者公卽日奏罷之舊制包橘之貢取於人未三貢鬻者罪且死公命市貢之鬻者無所禁旬月之內越俗無餘獘朝廷宜之積累歲不遷長慶元年以疾自去九月庚申薨於蘇州之私第始生歲丁亥至是七十五年矣天子廢視朝使使者贈賵賻祭臨且以左散騎常侍追加焉十一月庚申洎夫人韋氏葬偃師河南府君之墓左公後娶李夫人亦又歿於夭子曰溯始九歲洽次之有女四人皆及其嫁公始以隠者心爲吏不尙約束不求名譽人人便安尢惡苛雜爲郡時有善歸之所部縣爲鎭時有善歸之所部郡是以在郡在鎭時無灼灼可驚人者然旣去人思賦斂多饒裕而儉於用予視其庫庾案牘盈羨無逋負予在中書時公旣歿浙東使上公所羨之財貫緡積帛之數凡三十有九萬則其去他郡也可知矣惜乎今之人善政者少公旣不目稱人亦莫能盡知公之所以理至於脫馬總之禍抗居守之略弛酒禁市貢橘惠施於人而歿而盈羨皆予之適知者非公之不能有以多於此也性誠厚溫重然而歡愛親戚及爲大官逺近多歸之衣食婚嫁之外無餘財一旦盡所有分遺親戚曰吾病矣爾輩各爲歸去資親戚故舊皆哭泣盡散去及公去越之日徒禦不過數十人觀者嗟嘆多出涕公爲河南令余以禦史理東臺自是熟公之所爲又嘗與公季弟放爲南北曹侍郎公歿矣非我傳信孰當傳焉銘曰

婉婉邠州厥生九子子又生孫實大以祉祉延於公有浙之東仲氏臨汝季氏南宮門戶有赫有赫斯融我祿斯美我族斯丰朋舊親戚羇離困窮無逺無邇有來斯雍公之喪矣族亦瘁止分散舟車各自鄕裏有今之季悲哀不已前年孟亡今年仲死撫視遺孤瞻望墳壘何以推之古今同此貽之斯文以永來祀

故中書令贈太尉沂國公墓志銘

長慶二年某月某日司禮氏持第一品幰弩巳下備衞椎鉦鼔鳴鐃簫笳笛前導我沂國公洎某國夫人某氏合於某縣某鄕某里某原先是沂國嗣子肇乞予銘墓石按沂國公姓田氏諱某字某平州盧龍人曾祖璟官至鄭州別駕祖延惲官至安東都防府司馬沂國旣貴贈尙書右僕射父庭玠官至銀靑光祿大夫相州刺史中丞沂國旣貴贈累至司空公本諱興司空第某子防敏雋年十八爲魏博衙前都知兵馬使自是魏劇地劇職盡更之由太子賓客沂國公累加殿中禦史侍禦史中丞祕書監元和七年同節度副使步射之眾皆焉魏帥季安卒子懷諫始十餘歲惡輩樹之不累月魏法大壞一旦萬眾相叫噪皆曰田中丞當爲帥公曰叱叱止止眾曰何謂也公曰爾輩牽制孺子猶一累吾焉能受爾輩卽欲受吾使用我乎皆曰諾公曰孺子之家敢有辱者死擅殺人者死掠財者死天子未命敢有言吾麾節者死訖吾世敢有不從吾忠孝者死汝輩可乎皆曰可公乃狀其事於先帝先帝大恱降工部尙書魏博相衞貝澶六州節度度支營田觀察處置制刻節以授之而又賜緡錢赦死罪復租入公乃獻地圖編口籍修職貢上吏員凡魏之廢置不關於有司者悉罷軍司馬已下皆請命於廷然後斬暴亂敍勞舊除僣異弛禁閉家家始以燈火相會聚親戚吉凶通弔問出入無所詰魏之人老者聞見平時多出涕少者不知所以然百辟四方皆奉賀明年錫嘉名又明年加僕射十三年子布功於蔡加司空十四年帥師克東平加司徒平章宰相事八月朝京師乞侍從先帝付以山東加侍中實封以遣之十五年會上新卽位成徳表帥上曰非吾勲賢莫可入者轉中書令以往焉是日命子布節度河陽以張之公旣入鎭去就事法猶在魏魏之人相與立石乞文於陛下陛下詔臣稹爲文以付之先是瀛之樂壽博野入於鎭公乃奏歸之長慶元年七月幽州亂公卽日命將悉帥麾下集於境鎭人初受制未慣用於王是月二十八日潛作亂公薨於師年至五十八天子震悼罷五日朝冊贈太尉下詔徴天下兵且命子布脫縗絰總魏師以自報兵勢未合布寃憤自殺遂罷討三年鎭人歸其喪詔葬有加焉嗚呼魏之法虐切疑忌諸將以才多死者公旣故爲刺史子又多才好讀書識理亂形勢孝友信義士眾多附服官望巳重不宜免然而晦養謹愼不下二十年訖無禍用是建大勲更大鎭模樣聲名施於後世身以忠歿子以孝歿累累在墳下者如公幾何人公若千男若千女子布終魏博節度使子肇鳯翔府少尹子犨某將軍子某某官子某某官女邵氏某氏婦近世勲將尢貴富者言李郭然而汾陽西平猶不得父子並世爲節制公與子布同日登將壇諸子泊伯季緺金銀被腰佩者十數人不亦多乎哉銘曰忠乎仁乎可以用於彼而不可用於此乎何魏人之不我以異而鎭人之不與我爲徒化萇而爲血辧靑旂於葦蒲感異物之先兆豈人力之能圖送橫之客歌薤露於嗟沂公今巳乎

唐故京兆府盩厔縣尉元君墓志銘

唐盩厔縣尉諱某字某姓元氏於有魏昭成皇帝爲十四世孫曾曰尙食奉禦某祖曰綿州長史贈太子賓客某父曰都官郎中嶽州刺史某母曰某望閻夫人妻曰隴西李氏女子曰某曰某女曰某君始以防入仕四仕爲盩厔尉丁太夫人憂遂不復仕享年五十五以疾歿於衢州元和十五年四月某日歸祔於咸陽縣之某鄕某里君少孤力學通五經書善鼓琴能爲五言七言近體詩事親愉愉然終身不忘嬰兒之慕奉兄恭恭然若童子之愛敬臨弟侄妻子煦煦然窮年無慍厲居官以謹亷貞順而仁愛寮友之悍誕鄙異者遊於君則必怡然無自疑於我矣嗚呼總是數者非古之所謂淑人君子歟不壽不逹命適然也是月二十一日猶子晦跪於予曰某日孤子震襄祔事請銘於季父由是銘銘曰或仁而夭或鄙而壽天乎不識人乎安究我之北原五世其墓子子孫孫前後左右歿有令人乃克來祔斯焉克終亦又何疚

元氏長慶集卷五十三

欽定四庫全書

元氏長慶集卷五十四

唐元稹撰

碑銘

有唐贈太子少保崔公墓志銘

公諱倰字徳長以孝公【按唐書崔沔官太子賓客贈禮部尙書諡孝】爲從祖父則其官族可知也沔弟濤官至大理少卿濤生儀甫官至大理丞贈刑部侍郎公卽刑部之第某子母曰範陽盧氏贈本郡太君公再娶前夫人滎陽鄭之尙女後夫人範陽盧國倚女封範陽郡君七女三男三女旣嫁鄭出也兩男三女出於盧逞千牛乃明經迅挽郎公以長慶三年二月四日薨於洛陽時邕裏壽至七十一年官至戶部尙書贈太子少保階至正議大夫勲至上柱國爵至安平縣開國男紫服金魚之賜其尙矣葬以某年十一月之某日於某地公始以太廟郎再任爲東陽主簿刺史李衡一以自得衡遷湖南賓置之府罷授宣州錄事參軍觀察使崔某狀爲南陵會南陵賦錢三萬稅輸之戶天地相逺不可等級由是歲累逋負人被鞭迫而又屠牛鑄錢則殺吏卒莫敢遽止者公始至怗怗然無約束適有屠牛鑄錢之徒敗覺者盡窟穴誅之羣盜皆散走一旦命負擔者三四人悉以米鹽醯醬之具寘於擔從十數輩直抵裏中佛舍下因召集老艾十餘人與之坐徧謂裏中賦輸之粗等者吾不復問貧富髙下之大不相當亟言之不言罪且死不實罪亦死旣言之皆筆於書然後取所負米鹽醯醬飽所從而去又一里亦如之凡十數日盡得諸裏所傳書因爲戶輸之籍有自十萬錢而至於千百者有自千百錢而登於十萬者卒事懸於門莫敢隠匿者是歲前逋負盡入焉宣使駭異之當去復畱者凡七載歙州闕刺史府中賓皆願去宣帥衍不遣去以公攝理之用能也累遷京兆府司錄拜侍禦史轉膳部員外郎轉運使官會朝廷始置兩稅使俾之聽郡縣授公檢校膳部郎中襄州湖鄂之稅皆蒞焉且主轉運畱務於江陵公乃取一大吏劾其贓其餘渺小不法者牒按之所蒞皆震竦歲餘計奏憲宗皇帝深嘉之靣命金紫加檢校職方郎中移治畱務於子仍兼淮浙宣建等兩稅使尋拜蘇州刺史遷湖南都團練觀察處置使兼禦史中丞潭州刺史破壞豪黠除去冗費歲中廩藏皆羨溢憲宗驛召至京城擢拜戶部侍郎判度支不累月會上新卽位頓掌內外修奉景陵一日下詔移五鎭幽州鎭州賜錢皆億萬郊天地上徽名太和公主嫁可汗吐蕃請降使使者往返凡數輩幽州囚將帥鎭州殺將帥食饟半天下兵自七月至十二月一出於有司則其供辦之能可知也陛下特加工部尙書以償之會鳯翔闕節度宰相奏名皆不可上曰得之矣明日出白麻書以公爲檢校禮部尙書兼鳯翔府尹禦史大夫充鳯翔隴州節度觀察處置使先是岐吳諸山多椽柱棟之材而薪炭粟芻之類京師借賴焉負气勢者名爲相市實出於官公則求者無所與由是負气勢者相與皆怨恨又無可爲毀乃言曰以崔之峭削亷隘好是非人士眾不願久爲帥陛下一旦問宰相予𨿽心知其不然然亦惑於眾口卒不能堅辧上意賴上仁聖不受讒乃以公爲檢校禮部尙書河南尹是後岐下諸將比比有來者予謂曰公於裏閭間吾不復問矣軍怨乎吏怨乎何爲謗皆曰舉其一二可知也凡軍之怨怨不均也先是岐之軍食於郡者同一斛食於省者盈一斛焉公乃歲以六十四萬斛皆給盈由是言之怨乎哉吏之怨怨不厚也先是鄭少師得其人上吏之俸有加焉然而後鄭者輒以所加之俸管於庫其小吏以下未嘗獲一錢公乃悉出所餘命糾掾巳下均取之因著令曰自是加俸貯於尅府賞信易取也人人皆便之言者嘆憤多出涕理河南不旬月家家自謂有崔尹卒吏無敢入其門識事者皆曰三五十年無是尹都者是歲七月抗疏言臣七十當致仕詞意不可遏朝廷嘉之拜戶部尙書以遂志近世未有心膽旣彊聲勢方穏而能自引去者明年春暴疾薨於家予與公更相知善有年矣公气性剛方理家理身廉儉峻直頗有文章考公之所尙仁孝友愛內外死喪婚嫁之不能自持者莫不已任之嘗以戶部侍郎爲其兄乞換一散品致仕官天子憐其意特以太子諭徳與其兄至於親戚僚友間無所闕由是議論不能饒借所無者而所無者亦以起畏避之爲理尙嚴明勤於舉察胥吏輩始皆難於公然而終卒無大過詞色朗厲若不可支梧然而下於已者能以理決之無不卽時換巳見此其所多也銘曰

勇怯聲佞直特勁正根乎性抑厄病橫耉壽景盛由乎命我以其勁齒與位並銘於子孫用我爲鏡

唐故中大夫尙書刑部侍郎上柱國隴西縣開國男贈工部尙書李公墓志銘

按李發事魏爲橫野將軍申國公十一世而生有唐綏州刺史明明生太子中允進徳進徳生昌明令珍玉珍玉生雅州別駕贈禮部尙書震公卽尙書第三子諱建字杓直始以進士第二人試校祕書郎判容州招討事復調爲本官會徳宗皇帝選文學公被薦上問少信臣皆曰聞而不之面惟宰相鄭珣瑜對曰臣爲吏部侍郎時以文入官當校祕書者八其書則馳他人書建不馳故獨得上嘉之使居翰林中就拜左拾遺會徳宗皇帝崩鄆帥擅師於曹詔歸之公不肯與姑息時王叔文恃幸異公意不隨卒用公意鄆果怗後一年司直給事府會朝廷以觀察防禦事授路恕治於鄜恕卽日就公求自貳降拜六而後許詔賜五品服供奉殿中以貳焉會恕復取不宜爲賓者公罷去歸爲殿中侍禦史有詔天下俟三節來獻先是襄帥均【裴均】獻在邸亟相命俟節以獻之公力爭不可意作謬官詩尋爲員外比部郎轉兵部吏部始命由文由部而仕者歲得調編類條式以便觀者罷成勞書凡成否之狀急一月人皆便之遷本曹郎換兵部郎中知制誥丞相視艸時微有竄益遂不復出樂爲少京兆會仲兄尙書遜被口語【髙霞寓與吳元濟戰敗言爲遜所撓下遷太子賓客更貶恩王傅】上疏明白出刺灃州入以亞太常於禮部中覈貢士用已鑑取文章選用多薦說者遂爲禮部侍郎遷刑部權於吏部郎數月一夕無他恙而奄忽將盡舉族環之請召咒妖巫揺首若不欲者寡嫂至斂衣若禮焉竟不克言而遂薨年五十八是歲長慶元年之二月二十有三日也上爲之一日不視事以工部尙書追命之後四月祔先君於鳯翔府某縣某鄕某里實五月之二十有五日夫人渭源縣君房氏容州濟之女在太尉琯爲猶孫生五男長曰訥始二十朴恪慤碩次第焉二女皆十年而下長於議論用體識爲文章於朋友間好盡言然而未嘗以勝負形喜慍進退之際幾微不苟受官法與操行牢不奪亦未嘗皎皎自辧性潔亷而沓貪有才者皆進之考行取友甚峻能銖兩人倫而滔滔者莫見其厚薄終肯延薦人常爲諱避其短善承受得喪故沒身無誕嘆之言沒之日會上合百辟宴禦史吏驟聞其喪聞者皆怛然愛惜無異詞公始校祕書時與同省郎白居易元稹定死生分至是稹與白哭泣不自勝且相謂曰杓直常自言在江陵時無衣食賴伯兄造焦勞營爲縱兩弟遊學不數年與仲兄遜舉進士並世爲公卿而伯兄先杓直歿今杓直復不以疾聞於許一旦發其喪其兄何如哉許信至果誨其猶子訥曰爾父有不朽行宜得知者銘吾悲撓不忍爲爾其告若父之執子訥遂來告曰爲志且銘銘曰

日出入安歸今日之日是前日耶非君去此安之念君夢君兮是君耶非之死信冥冥兮安用銘此爲死而尙可識兮魚膏大夜安忍觀此詞

元氏長慶集卷五十四

欽定四庫全書

元氏長慶集卷五十五

唐元稹撰

碑銘行狀

唐故福建等州都團練觀察處置等使中大夫使持節都督福州諸軍事守福州刺史兼禦史中丞上柱國賜紫金魚袋贈左散騎常侍裴公墓志銘

公諱某字某河東聞喜其望也唐故長安縣令諱安期贈左散騎常侍諱後巳贈工部尙書諱郜其父祖其曾也贈晉陽縣太君王氏其母也故淸河縣君房氏其室也昭應縣令稷防州刺史愻厔縣令及其季也進士誨進士警其子也辛少穆李堯年陽觀李及其壻也參軍於彭尉於雒丞於湖城復尉於奉先主簿於太常錄事於華戶曹於京兆檢校水部員外郎侍禦史佐於襄令於醴泉檢校庫部員外郎侍禦史兼中丞團練觀察於福建其官也中大夫上柱國紫綬金魚其階其勲其賜也歲某月之某日癸夘某月之某日甲辰某月之某日其始其薨其葬也某縣某鄕某里之某原其墓也少好學家貧甘役勞於師雨則負諸弟以往卒能通開元禮書中甲科在湖城時杖刺史若初寵卒返致若初謝在華時會刺史故相郢將至舊法盡取行器於人公不取給官司所有粗陳之其他亷法不撓皆稱是刺史郢卒以上下考訓之初狀請白京兆尹於陵由是奏爲劇曹掾佐襄時新換帥公爲新帥均馳撫其師會眾卒將食舊帥賓公遏之不果食旣而均至傲狠不用禮公去之在坊時歲旱廩庫空少不數年皆羨溢在鄭時朝廷有事淄蔡驢車粟芻一出於鄭均次徵役徵人用不擾義成節度光顏將出師乞自副且專畱事訖師還不絕糧饟義成換帥仍爲副皆帶刺史事理鄭凡三年鄭人宜便觀察福建時逺俗佻剽食稅重繁急則散去緩則偸苟持之五載不失所逮其就徴內外以才自許爲劇職者皆開路不幸薨於楊天子聞之罷一日朝降使者賻粟帛仍以左散騎常侍追加焉予與公姻懿【公繼室裴氏】相習熟及予來東自謂與公會於途晨涉淮而夕聞其訃其子誨雅知予有舊因請銘大凡公之行孝愛友順顯前人冬曹晉陽寵備幽穸而又勤盡讓不爲競爭官卑時多爲官重者所與居重官人皆以經慣吏理爲美談不如是安能富貴其身哉銘曰

實而無文行則不振不有好辭安知令聞我有祿位榮於子孫亦又記志其期不泯

故金紫光祿大夫檢校司徒兼太子少傅贈太保鄭國公食邑三千戶嚴公行狀

曾祖方約皇利州司功參軍贈太常少卿祖挹之皇徐州符離縣尉

父丹皇殿中侍禦史東川租庸鹽鐵靑苖等使贈禮部尙書

某州某縣某鄕某里嚴某字某年七十七

公少好學始以大歷八年舉進士禮部侍郎張謂妙選時彥在選中不數年補太子正字歷櫟陽尉試爲大理評事福州支使復以監察裏行爲宣歙觀察判官轉殿中兼侍禦史充團副加檢校著作郎賜章服入拜尙書刑部員外郎一年轉太原少尹賜金紫尋加北都副畱守兼禦史中丞又加行軍司馬檢校司封郎中特命爲銀靑光祿大夫檢校工部尙書河南節度支使營田觀察處置等使兼太原尹禦史大夫北都畱守再命加檢校尙書右僕射三命加金紫光祿大夫檢校尙書左僕射扶風郡開國公食邑二千戶四命加檢校司空始特命至是凡九年朝京師眞拜尙書右僕射依前檢校尋以檢校司空拜荊南節度觀察支度等使兼江陵尹禦史大夫進封鄭國公食邑三千戶後累歳遷山南東道節度觀察處置支度營田等使兼襄州刺史司空大夫皆如故就加淮西招撫使徴拜太子少保依前檢校司空換檢校司徒兼太子少保判光祿卿事復換太子少傅依前檢校司徒疾告久之有司上言百日不視事當絕俸特詔有司無絕俸長慶二年五月二十七日薨於家上爲一日不聽朝詔贈太保出內帛以贈賻之恩有加也初貞元中宣歙觀察使劉贊以公勤信精盡深所委異十年之間政無細大一以咨之及贊府除掌贊余務徳宗皇帝善公之所爲是有刑曹之命且欲任用焉會太原節度使李說嬰疾曠廢遂命副助之其實將代說矣公事說愈謹待下愈謹及說薨而人人皆願爲帥徳宗皇帝因人焉元和初楊惠琳反於夏公上言曰陛下新卽位惠琳不誅威去矣臣請偏師斷其頭優詔許之公乃秣芻以載於車烝糧以曝於日賫挽輕重人利百倍惠琳誅是有金紫大夫尙書左揆開國扶風之命焉明年賊辟刼蜀兵以叛詔公分師以會伐今司空光顏將往會公乃悉出帳下衞以驍果之柄以付之然後丰其資賞副以兼乘涉棧道者五千餘騎人無徒步而進者馬有羨力兵不勞困蜀人駭竄自我功爲多役罷是有檢校司空之命焉公之始帥太原也內外乘馬不過千餘匹三年皂而秣之者六千匹出之於野者以萬數及命十不失一二焉嘗大閱於並城東種落畢會旗幟滿野周回數十里不絕時回鶻梅緑將軍來在會聞金鼓震伏其在江陵也蠻酋張伯靖殺長吏刼據辰錦諸州連九洞以自固詔公討之公上言曰緣谿諸蠻狐鼠跧竄王師步趨不習嵌崄溯水行舟進寸退裏晝不得戰夜則掩覆攻實危道招可懷來臣今謹以便宜未宣討詔先遣所部將李志烈賫書諭防俟其悛心不十餘日伯靖果以黔六州之地乞降於公天子褒異一以委公公命志烈復往伯靖遂以其下舒秀和等來就戮詔公皆署麾下將以撫之由是六州平而伯靖亦卒爲我用荊俗不理室居架竹苫茅卑庳褊逼風旱摩戞熇然自火公乃陶瓦積材半入其直勉勸假借俾自爲之數月之間防閈如化災害減少人始歌之及朝廷有淮蔡之師乃命公爲襄陽節度以招撫之旣至再旬而王師濟漢器械車徒皆若素具俸秩廩祿一以資軍公之大槪推誠孚下善用人之所長故誅琳破辟柔伯靖秀和皆談笑指麾而人人自輸其效理身理家和易孝敬親喪不自愛事兄嫂有過人者前後四顯親而先府君位尙書先夫人封虢國朋友姻戚泳遊於徳宇者如歸焉自始建府選將開幕壁於今才二十年矣目擊爲將相者逮不肖凡九人焉其餘從公而同奉朝請者可知矣公之先自兩漢至隋氏郡守列侯駙馬禦史郡丞將軍刺史著作郎數百年冠冕不絕代若公之出入更踐位與壽極其上無如也髙祖協貞觀中文皇徵遼爲海東運糧使洮州都督自髙祖至王考禮部府君爲政皆嚴明無趨避初府君爲松滋江陵令恃豪賴軍目气勢者比比皆杖殺邑人相與刻石歌詠之先是開元天寶間安之尉京劇挺之更右職破壞豪黠如神明至是挺之子武伯府君又著稱有唐言剸斷者先嚴氏焉自公始用儒素謙亷見推於早歲及爲大官益自勞謹貴貴尊尊而哀賤下於已者𨿽走胥負卒防子童孫終不得聞辱詬之言而窺怠墮之容矣用是享年七十七仕五十年一爲尙書三歷僕射六兼大夫五任司空再踐司徒三居保傅階崇金紫爵極國公荊幷襄皆天下重地也繼爲統帥者十有四年前後奏名刺率百辟以慰慶吉凶者凡八載然而褫免之誚不聞於耳憂悔之緒不萌於心非夫上取信於其君下取信於其友權近不疑於畏逼戎旅賴我以安全其孰能如此哉詩所謂終溫且惠淑愼其身於實敢信備錄聞諸有司謹狀上尙書考功稹從贊無狀孤負明恩天付郡符官未稱責日夜憂畏豈暇爲文無何太保公諸子以稹門吏之中恩顧偏厚且狀官閥且訃日時願布有司以旌懿行其間親承講貫子孫不得而聞者往往漏略恐他人纂撰益復脫遺感念曩懷遂書行實其所行事由荊而下皆所經見由荊而上莫非傳信飾終定諡期在至公謹狀元氏長慶集卷五十五

欽定四庫全書

元氏長慶集卷五十六

唐元稹撰

碑銘

唐故使持節萬州諸軍事萬州刺史賜緋魚袋劉君墓志銘

歲長慶之癸夘五月日乙亥處士祿汾以予友保極喪訃於予且告保極遺意欲予志卒葬予哭泣受妻子賓友弔又哭泣退敍事保極諱頗姓劉氏漢燕王子孫之在其國者皆稱昌平人後世有淸夷軍使拯爲淸夷軍使時會侯希逸叛遼海側近軍郡守將皆棄走拯獨不棄軍軍亂害及極朝廷忠之以平州刺史告其第平州生表裏表裏官至深州長史亦用忠戰死於軍長史生子騫子騫官至銀靑光祿大夫唐州刺史與周增等謀潰李希烈覺皆殺之君實唐州之長子希烈不忍其防養之麾下凡攻戰必攜去年十四五始讀書希烈死得脫舉進士文詠詞調有古時人气候不肯學蹙蹙近一題者試一不中遂不復試復田於唐唐刺史願得君爲壻君不願爲刺史壻刺史怒暴租其田君乃大集裏中諸老曰刺史謂田足以累我耶由是火其居出契書投火中盡畀諸老田棄去汝上讀書賦詩厚自期待刺史陸長源器異之三十餘試授祕書省校書郎復以協律郎從事於鄜元和初髙崇文方下蜀宰相杜黃裳以君爲大理評事畫於軍後爲壽安主簿適烏重以懷汝之師來伐蔡請君爲監察禦史判懷汝營田事尋攺節度判官賜章服是時賊始盛陳許懷汝之眾怯怯未振舉都統韓在大梁君乃請於烏曰靑陵故城地髙要得之可以據賊矣公能使我於韓可以得烏使之韓一見奇之竟夕與語遂命陳許懷汝大梁之眾據靑陵尅日遂據之自是官軍乃大振凡烏之戰陣謀取案牘書奏之事皆咨之嘗爲烏啟事京師憲宗皇帝語及陣法曰卿何以知戰對曰臣固淮西之戰者也讀書餘事耳遭太夫人喪服闋以從來所賦詩投宰相令狐楚楚屢吟賞於有文章者宰相段文昌在蜀時愛君之磊落善呼吸人遂相奏天子以君爲殿中侍禦史銀州長史知刺史事先時銀之長不命於朝數十年矣諸將攝理奪其馬牛夷人苦益復叛逺君始受命指贏輸之白四足者謂予曰君爲我識之此馬苟無死不復易矣至所治黨項諸羌來會聚君告以忠信亷儉皆出涕無敢違告者歲餘受代酋長拓抜建宗等七百餘眾遮擁不欲去君馳去之建宗等稍稍隨至境果以贏輸之白四足者歸京師自外無餘畜及君之歿諸羌之長不絕防尋授河西令侍中方在蒲得君喜甚因請自貳朝廷以水部員外郎兼侍禦史充河中節度副使又歲餘君所善元稹爲宰相朝謂君曰君將展矣亟薦之稹竟不能用尋除萬州刺史病於汝竟以長慶三年某月日卒所寓年若干以某月日某所君五男二女李氏婦洎處子皆女也統明旣明越明坎明總明皆男也處士祿汾始終視其喪始君善交人凡气志豪健尙功名者多師之投分誓且死爲牧長用慈儉閭裏皆愛惜少爲陸尙書長源李尙書元素鄭司徒餘慶杜司空黃裳所知羣公更處重位君亦不能遂所欲烏之知且委也事以喪廢韓之器且薦也卒不獲用命也巳予爲監察禦史時始與君更相許與爲將相予果爲相而不能毫髮加於君非命也予罪也抑不能專善善惡惡之柄耶不然何二世死忠之家旣生如是之傑而卒不能成就之嗚呼銘曰

气成郁噎必爲風雲有志不泄死當能神神固不昧故吾有雲天子思我朋嫉我思𨿽我顇蹙我心不泯誓致堯舜封山侍巡慟告君墓報君知人

唐故工部員外郎杜君墓系銘【並序】

敍曰予讀詩至杜子美而知小大之有所總萃焉始堯舜時君臣以歌相和是後詩人繼作歷夏殷周千餘年仲尼緝拾選揀其干預教化之尢者三百其餘無聞焉騷人作而怨憤之態繁然猶去風雅日近尙相比擬秦漢以還采詩之官旣廢天下妖謠民謳歌頌諷賦曲度嬉戲之詞亦隨時間作逮至漢武賦栢梁而七言之體具蘇子卿李少卿之徒尢工爲五言𨿽句讀【去聲】文律各異雅鄭之音亦雜而詞意簡逺指事言情自非有爲而爲則文不妄作建安之後天下文士遭罹兵戰曹氏父子鞍馬間爲文往往橫槊賦詩故其抑寃哀悲離之作尢極於古晉世風槪稍存宋齊之間教失根本士以簡慢歙習舒徐相尙文章以風容色澤放曠精淸爲髙蓋吟寫靈流連光景之文也意義格力無取焉陵遲至於梁陳淫艷刻飾佻巧小碎之詞劇又宋齊之所不取也唐興官學大振歷世之文能者互出而又沈宋之流硏練精切穏順聲勢謂之爲律詩由是而後文變之體極焉然而莫不好古者遺近務華者去實效齊梁則不逮於魏晉工樂府則力屈於五言律切則骨格不存閒暇則纎穠莫備至於子美蓋所謂上薄風騷下該沈宋古傍蘇李气奪曹劉掩顏謝之孤髙雜徐庾之流麗盡得古今之體勢而兼昔人之所獨專矣使仲尼考鍜其旨要尙不知貴其多乎哉苟以爲能所不能無可不可則詩人以來未有如子美者時山東人李白亦以奇文取稱時人謂之李杜予觀其壯浪縱恣擺去拘束摸寫物象及樂府歌詩誠亦差【次也】肩於子美矣至若鋪陳終始排比聲韻大或千言次猶數百詞气豪邁而風調淸深屬對律切而脫棄凡近則李尙不能歷其藩翰況堂奧乎予嘗欲件拆其文體別相附與來者爲之準特病嬾未就適子美之子子嗣業啟子美之柩襄袝事於偃師次於荊雅知予愛言其大父爲文拜予爲志辭不可絕予因系其官閥而銘其卒云系曰

晉當陽成侯姓杜氏十世而生依藝令於鞏依藝生審言審言善詩官至膳部員外郎審言生閒閒生甫閒爲奉天令甫字子美天寶中獻三大禮賦明皇奇之命宰相試文文善授甫曹屬京師亂步謁行在拜左拾遺歲餘以直言失官出爲華州司功尋遷京兆事旋又棄去扁舟下荊楚間竟以寓卒旋殯嶽陽享年五十九夫人農楊氏女父曰司農少卿怡四十九年而終嗣子曰宗武病不克歿命其子嗣業嗣業貧無以給喪收拾乞匄焦勞晝夜去子美歿後餘四十年然後卒先人之志亦足爲難矣銘曰

維元和之癸已粵某月某日之佳辰合窆我杜子美於首陽之前山嗚呼千歲而下曰此文先生之古墳

元氏長慶集卷五十六

欽定四庫全書

元氏長慶集卷五十七

唐元稹撰

碑銘

唐故朝議郎侍禦史內供奉鹽鐵轉運河陰畱後河南元君墓志銘

有魏昭成皇帝十一代而生我隋朝兵部尙書府君諱某後五代而生我比部郎中舒王府長史府君諱某君卽府君之第二子也諱某字度娶淸河崔鄰女生四子長曰易簡榮陽尉次從簡曲沃尉次行簡太樂丞防簡長女適劉中孚中孚早卒次嬰疾室居次適蘇京舉進士次適李殊殊妻早夭君始以恆王參軍附太學治春秋中授左淸道府錄事參軍歷湖丞秩罷丁比部府君憂服闋調興平長安萬年尉丁榮陽太君憂服闋除萬年丞遷監察禦史知轉運永丰院事殿中侍禦史畱務河陰加侍禦史賜緋魚袋元和十四年以疾去職九月二十六日歿於季弟虢州長史稹之官舍嗚呼我尙書府君有大勲烈於周隋氏我比部府君積大學行搢紳間我諸父法尙嚴家極貧而事事於喪祭賓客𨿽帚除薪水不免於吾兄貞元初蝗且儉我先太君白府君貨女奴以足食君泣曰太夫人專門戶不宜乏使令取新婦氏媵婢以給貨向是三十年養育八男女始元和中乃復奴婢之籍焉先府君叢集羣言裁成百葉書抄君懼不得授乃日一食以齋其心者一月先太君憐而請焉由是盡付其書是歲貨婢足食之一日也日一粥而課冩千言三歲乃卒業先府君棄養之歲前累月而季父侍禦史府君捐館予伯兄由官阻於蔡叔季皆十年而下遺其家惟環堵之宮耳皆曰貨是以襄二事可也君跪言於先太君曰斯宇也尙書府君受賜於隋氏乃今傳七代矣敢有失守以貽太夫人憂死無以見先人於地下由是匍匐乞以終其喪自興平長安萬年尉俸不過三四萬然奉顏色防礿祀備吉凶來賓客無遺焉均也巳𨿽遊千里貿費毫釐未嘗不疏之於書還啟先太君下示仲叔季且曰尊夫人慈不我責不如是自束防不義矣其在於京邑專捕盜者八年破囊槖掘盤牙不可勝數莫不刑者不懇彊者不暴其在河陰也朝廷有事於淄蔡累百萬之費一出於是朝令朝具夕發夕至者周五星歲而後功成役罷凡主供饋之百一於君者皆以課遷惟君終不言賞賞亦不及嗚呼君之生六十七年矣四十年事親無一日之怠三十年養下無一詞之倦撫諸弟無正色之訓而亦不至於不恭教諸子無鞭笞之責而亦不至於不令以閒處劇而吏不忍欺以直立誠而忤不及物沒之日三子不侍無一言之念知叔季之可以教侄也室空墻壁無一顧之憂知叔季之可以任喪祭也嗚呼愛我者張仲知我者鮑叔予生幾何懼不克報或不忘記之斯文銘曰

唐元和之己亥惟孟年十一月十六日仲月之良辰合我元君於咸陽縣之洪瀆川從先太君之後域而共閟於夫人崔之墳

唐故建州蒲城縣尉元君墓志銘

君諱某字莫之有魏昭成皇帝十七世而生某官某君卽某官之次子也少孤母曰渤海封夫人提捧教訓不十四五其心卓然讀書爲文舉進士每歲抵刺史以上求與計去且取衣食之資以供養意義漸聞於朋友間無何宗侄義方觀察福建子防道逺自孤其行拜言勤求請君俱去太夫人曰吾有爾兄養足矣爾其遂行旋授建州浦城尉宗侄之心腹耳目之重以至閨門之令盡寄於君上下無怨誠且盡也又無何宗侄觀察鄜坊君亦俱去心腹耳目之寄皆如初宗侄歿子公慶號駭迷謬無所據君自始至卒任持之公慶事公𨿽及喜慍不敢專元和中君封夫人喪痛毒哽咽結气膏肓旣喪遂卒不散十五年八月二日終於京城南享年五十八公慶襄其事夫人濮陽吳氏賢善恭幹生一女女亦惠和夭君前累月嗚呼吳夫人可謂生人太苦矣予與君伯季之間十歲相得師學然諾出入宴遊無不同也及逾三十年予亦竊位偸名官進不巳然而終無濡縷之力及於君君何足悲適自悲耳銘曰

維元和庚子十一月之四日禽交加六神沒於嗟元君歸此室

元氏長慶集卷五十七

欽定四庫全書

元氏長慶集卷五十八

唐元稹撰

碑銘

夏陽縣令陸翰妻河南元氏墓志銘

陸氏姊事父母以孝聞事姑如事母善伯以悌順如事兄睦族以惠和煦下以慈愛四者謂之吉徳然而不壽也嗚呼享年三十有一歿世於夏陽縣之私第是唐之貞元二十五年十二月之初五日也冬十月十有四日於河南洛陽之淸風郡平樂裏之北邙原從祖姑兆上永貞之元年歲乙酉朔旦景申辰在巳酉須時順也始祖有魏昭成皇帝後失國今稱河南洛陽人焉六代祖諱嚴在周爲內史大夫以諫在隋爲兵部尙書昌平公中古君子曰忠之後必復降五世而生我皇考府君府君諱某以四教垂子孫孝先之儉次之學次之政成之當乾元廣徳之間郡國多事由云陽昭應尉馮翊猗氏長遷於殿中侍禦史或未環歲或未浹時而五命自天非夫公不來則人不蘇公不遷則善不聳何是之速也董芳書奏議者凡八人其在比部郎中也宗人得罪有不察夫玉與瑉類而不雜者屈我府君爲虢州別駕累遷舒王府長史至則懸車息休宴如也嘗著百葉書要以萃羣言祕牒一開則萬卷皆廢由是懼夫百氏之徒一歸於我囿所不樂也故世莫得傳焉徳業至矣不峻其位不流其化時哉時哉我外祖睦陽鄭公諱濟官族甲天下我太夫人聖善六姻咸重焉以憫黙罸婢僕傭保以莊勵爲鞭笞用至於兒稚不能夏楚而嗃嗃於他門肆我伯姊穆其嚴風柔以慈旨於人爲克肖矣生十四年遂歸於吳郡陸翰翰國朝左侍極兼宰相信之孫臨汝令祕之元子魏出也魏之先文貞有匡君之大徳翰少孤事親以至行立釋褐太平主簿我姊由是而歸之逮陸君之宰夏陽也事姑垂二十年矣姑愛之若慈母婦敬之若嚴君𨿽母兄之饋不授於姑則不至而況於私其財乎閨門之內未嘗以往復之言聞婢僕而況於相色乎及太夫人之沈痼也夫人亦不利行有年矣然而藥不嘗於口則不進衣不出於手則不獻冬之夜夏之日環侍其側者二三歲衣不釋體倦不形色曾不以巳之疾爲瘉矣嗚呼閔之養其親也方於此何如吾不知也至於陸君之在疚也克哀敬以終養之舊疾暴加不數日而不作陸君縻職他縣至則無及矣將訣之際子號女泣問其遺訓則曰吾防也辭家報親日短今則巳矣不見吾親親乎親乎西望而絕痛夫孝於親敬於姑順於夫友於兄弟辭世之日母不獲撫夫不及決兄不得臨弟不得侍天乎淑善反以爲罪乎二女曰燕曰迎兩男師道嶠夫人兄沂兄秬弟積弟稹或遊逺或守官或歸養皆不克會陸君先是職於使又不克董喪從父季眞以二子襄事禮也後尊夫有命於小子稹曰吾大懼夫馨香之行莫熾於後爾其識之是用銜卹隕涕篆銘於壙銘曰

嗚呼有唐陸氏孝夫人元氏之墓

唐左千牛韋佩母段氏墓志銘

唐少保贈僕射韋公防子左千牛佩母曰武威段氏故衢州司田防軍岌之弟二女也其四代祖褒國公州都督贈輔國大將軍生曾祖宣州長史諱珪生大父鄜州刺史諱懷本先是僕射裴夫人早世女抱子防思所以仁之者命主養之始長安令至於都畱守持門戶主婚嫁者殆十五歲當貴大之家處謙謙之勢然而不怨不徳禮得其宜信難矣今僕射喪益不失非盛勲烈之後其孰能如此哉元和四年九月十九日暴疾終於履信第享年四十定其年十二月二日於河南縣龍門鄕之午橋村凡韋氏之族姻聞其喪莫不親者悲疎者嘆不亦善處其身哉故僕射諸子洎諸女皆服兄弟之母服而哀有加焉始予亡妻生不月而先夫人歿免水火之烖成習柔之用至於妝櫛鍼組書誡琴瑟之事無遺訓誠有以賴焉是以予妻之言於予曰離則思思則夢夢則悲疾則泣戀戀然予不知其異所親矣決予之際切以始終於敬爲托焉今日之志其終乎銘曰母以子貴貴必因人人本乎祖祖盛厥勲昔我稚室懷其仁仁莫之報沒沒而有云今復泯矣報之斯文

安氏志

予稚男荊母曰安氏字仙嬪卒於江陵之金隈鄕莊敬坊沙橋外二里嫗樂之地焉始辛夘歲予友致用憫予愁爲予卜姓而授之四年矣供侍吾賓友主視吾巾櫛無違命近歲嬰疾秋方綿痼適予與信友約浙行不敢私廢及還果不克見大都女子由人者也𨿽妻人之家常自不得舒釋況不得爲人之妻者則又閨袵不得專妬於其夫使令不得專命於其外禮儀不得以尊卑長防之序加於人疑似逼側以居其身其常也況予貧性復事外不甚知其家之無苟視其頭靣無蓬垢語言不以饑寒告斯巳矣今視其篋笥無盈餘之帛無成襲之衣無帛裏之衾予𨿽貧不使其若是可也彼不言而予不察以至於其生也不足如此而其死也大哀哉稚子荊方四歲望其能念母亦何時可成立則不能使不知其卒故爲志且銘銘曰

復土之骨歸天之魂亦旣墓矣又何爲文且曰有子異日庸知其無求墓之哀焉

元氏長慶集卷五十八

欽定四庫全書

元氏長慶集卷五十九

唐元稹撰

祭文

告贈皇考皇妣文

嗣子稹等謹以常饌嘉蔬之奠敢昭告於皇考贈右散騎常侍皇妣贈滎陽郡太君今皇帝二月五日制書澤被幽顯小子稹參奉班榮得用封贈越七月二十八日乃詔先夫人曰滎陽郡太君洎八月之九日復詔先府君曰右散騎常侍只命隕越哀號不逮追念顧復若亡生次惟積洎稹防遭閔凶積未成童稹生八歲防騃孩稚昧然無識遺有淸白業無樵蘇先夫人備極勞苦躬親養育截長補敗以禦寒凍質價市米以給晡旦依倚舅族分張外姻奉祀免喪禮無遺者始從兄集得尉興平然後衣服飲食之具粗有準而猶卑薄儉貧給不假足慈訓備至不肖乃立積初一命稹始奉朝供養未遑奄爾遺棄亹罪不死重羅纓裳遷換因循遂階榮位大有車馬丰有俸秩書扇𨿽存舊老巳盡顧是所有將焉用之嗚呼生我者父母享此者妻子勤顇者兄嫂優餘者婢僕追孝不過於一奠薦寵不過於名哀哀劬勞亦又何報摧圯殞裂酸傷五情謹於先太君載誕之日只告贈典幷焚黃制以獻號慕及痛肝心伏惟尙饗

告贈皇祖祖妣文

孝孫稹敢昭告於皇祖陳州南頓縣丞贈尙書兵部員外郎府君祖妣贈晉昌縣太君唐氏惟元統運嘗宅區夏選諫賢善俾公彭城公實能徳延於後嗣降及兵部爲隋巨人抑直聲扶衞衰俗戶部績紹傳於魏州蘊郁懿粹族用繁昌始兵部賜第於靖安裏下及天寶五世其居冕昪騈比罷列省寺一日秉朝政者凡十四五叔仲伯季姊妹諸姑洎友壻彌孫歲時與會集者百有餘人冠冕之盛重於一時燕冦突來人士駭散防籍脧削繩用稀我曾我祖仍世不偶先尙書盛徳大業屈於郎署小子稹防幸餘福據有方州今皇帝嗣位之初澤被幽顯尙書府君洎滎陽郡太夫人當進封贈小子稹伏念先尙書嘗以比部郎乞換追命朝列不許大孝莫申是用追述先志乞回恩於祖父祖妣是歲八月十八日詔以兵部員外郎晉昌縣太君來告第摧慕感咽五情傷殞謹以仲冬日至修奉常薦焚獻制書昭告神幾伏惟尙饗

告祀曾祖文

孝曾孫稹謹以淸酌庶羞之奠敢昭告於曾祖岐州參軍府君禮稱礿禘蒸嘗一歲用是四者而已唐制位五品皆廟祀廟祀亦以求吉日其餘未廟祀者各奉家傳疎數每異昔我先府君深惟孝思終已不怠每歳換正至涉佳辰覩兒孫賓遊相會聚未嘗無悲是用日至曁正旦仲夏之五日季秋之初九莫不修奉祠祀以逹事生之意焉逮小子稹冒華官榮當立廟以事先人於京師會值譴出未果修構宗子積牧民於金復不克以上牲陪祀每衣裘葛酸傷五情今謹依約廟則每歲以二至二分曁正旦與宗積彼此奉祀於治所始用變禮不敢不告伏惟尙饗

告畬三陽神文

維年月日通州司馬稹用肴酒爲州人告於畬三陽之神圖籍鐫載耆艾傳述通之盛時戶四萬室耕稼駢致謠謳湧溢防閈珠玉樓雉丹漆孝順子孫亷能吏卒軒然神功坐受嘉栗政式不防人用不謐奪富撓豪軋窮役疾弱者逋播悍者憤怫饑饉因仍盜賊倉卒閭落焚燔城市剽拂人民遂空萬不存一神居毀蕩神气蕭飋再完陋宮榻不容膝僅有雞豭無復芬苾豺虎號噪糜鹿幽噎厲鬼癉人貪吏殄物闤闠丘墟門戶蒿蓽神又何情受人祈乞嗚呼罔天軸地羅星走日水火炎潤原隰生出古不獨加今不獨屈化由人興胡不爲率我貳玆邑星歲三卒熟視民病飽聞政失自喪守後月環其七獘深力薄未暇纎悉都虛盧持先後排比附防風俗用紀律功不甚農虛不勝實乃勸州人大課芟銍人人自利若受鞭秩旋六十里功旬半畢嗚呼教則人功理有陰隲農勸事時賞信罰必市無欺奪吏不侵軼非神敢煩在我有術雷蟄雨枯蒸頑曝郁引導百來呵厲四逸非我敢知有神之吉惟我惟神各卹其卹神永是邦我非常秩繼我者誰爲神斯栗尙饗

告畬竹山神文

稹聞天好平施而特累山嶽許其嵩崇聖王亦視之公侯不惜牲幣蓋以其鎭定區宇舒貯風雲毓櫨棟礎洎百谷萬貨以資養於人也至於防翳薈羅惡木穴窟虺蜥虎豺迎礙吞噬以遂其髙傲堅頑之勢非天意也按通之載號神爲名山川且邇邑屋而扶道途然而不砟不獲不礎不柱藂集防蠎蔽獘道路將五十年矣實人力之不足於山也非神之過今天子斬三叛之明年通民畢賦用其閒餘夾津而南開山三十里爲來年農種張本自十月季旬周甲癸而功半就郡司馬元稹率屬攸置酒肴以告於神曰通之邑居才二百室一旦爲神翦翳穢戮豺狼幅員六十里之地亦足爲用力於神神其戒哉敬用嘉祝祝曰爲山輸力爲民丰食廩以萬億蟊賊以殛報用黍稷諡用正直播布不殖淫厲不息風雨不式猳糜不比俾民無得將他山是嗇棄神之域爲神之羞永永無極神其畏哉尙饗

報三陽神文

維年月日文林郎守通州司馬權知州務元稹謹遣攝錄事參軍元叔則以淸酒庶羞之奠以報於三陽神之靈越九月始踐朔霖雨旣旬式從榮典俾吏拜稽首祈三辰克霽於神神初饗若不逾祈幽妖靈虯不克庶負輸獲熟者賴神之仁仁必報式備報典不敢諼伏惟尙饗

祈雨九龍神文

稹始長慶二年夏六月相天子無狀降居於同愁慙焦勞求念隠思有以報陛下莫大之恩涉歲於玆理用不效冬不時雪春不時雨越二月宿麥不滋耒耜不刺大懼玆歲患成於人以羞陛下之奬寄刻責罪悔罔識攸由凡天降庛厲必因於人豈予心之虛削孤獨依倚气勢耶將予刑之僭濫失所寃哀無告耶或予政之抑塞和令開泄閉藏耶舉動云爲罔不在我神怒天譴降災於我身我不敢讓今夫蠢蠢何罪物物何知使不肖者長理而災害隨至無乃天之降罰不得其所耶痛毒惻怛無所赴露惟龍司水於同同人神之謹齋戒沐浴叩首揮淚願以小子稹爲千萬請命於龍龍其鑑之克三日雨我田疇其有以報不然災於予身亦足以謝伏惟尙饗

報雨九龍神文

同州刺史元稹謹以淸酌庶羞之奠敬祭於九龍之神是月己已刺史稹以二從事防受塵露百里詣龍爲七邑民赴訴不雨予固慙惻言訖涕下親爲龍言龍意享若是夕而應庚午而降辛未而洽癸酉而飫甲戌而霽乙亥而報報典不渝龍祐宜永訖是嘉谷勿旱勿霪歲其有成無忘龍徳尙饗

元氏長慶集卷五十九

欽定四庫全書

元氏長慶集卷六十

唐元稹撰

祭文

祭淮瀆文

維元和九年歲次甲午十二月朔甲辰某日辰使謹遣某用少牢醴酒之奠昭禱於淮瀆長源公之靈浩浩靈源滔滔不息流謙順處潤下表徳淸輝可鑑浮穢不匿月映澄鮮霞明煥赩經界區夏左右萬國百川委輸萬靈受職越海貢誠載舟竭力明哲用興凶戾潛殛爾吳頑蔑然蟊賊鴟張蔡郊蟻聚淮側喪父禮虧幹君志愎天子命我滌除妖慝卒乘桓桓戈鋋嶷嶷電淬爪牙雷憤胸臆王心示懷士剪猶抑柔叛布衷取順捨逆咨爾有神逮爾有極彼暴我仁彼枉我直歸我者昌倍我者辟不斬祠祀不湮溝洫不殄渠魁不虐畏逼不進梯衝不耀矛防火滅燎原人歸壽域然後潔神牛羊奉神黍稷告神有成謂神不惑尙饗

祭翰林白學士太夫人文

維元和六年七月某日文林郎守江陵府士曹參軍元稹謹遣弟某侄男只酌捧饌敢昭告於白氏太夫人之靈嗚呼分同伯仲古則拜親旣陪長防之列遂生骨肉之恩禮由情展情以義殷情至則爾豈獨古人況稹早歲而孤資性疎愚旣不得爲逹識者所顧亦不願與順俗者同趨行過二十塊然無徒及太夫人令子藝成學茂徳馨一舉而搴芳蘭署再舉而振藻彤庭愚亦乘喧濫吹謬列莖英迹由情合言以心誠逺定死生之契期於日月可盟誼同金石愛等弟兄每均捧檄之祿疊慶循陔之榮用至於二門之童孺莫不逹廣孝之深情逮稹謫居東洛泣血西歸無天可告無地可依喘息將盡心魂已飛太夫人推濟壑之念憫絕漿之遲問訊殘疾告諭禮儀減防甘之直續鹽酪之資寒溫必服藥餌必時𨿽白日屢化而深仁不衰天乎是感人乎詎知不幸餘生苟活重戴冠纓再展升堂之拜旋爲去國之行嗟澤畔之云幾奄天禍之無名朋友訃告慰問縱橫猶恍恍而期悞忽浪浪而淚盈處眾憫黙入門屛營移疾於趨府之辰孰知潛慟視惟防女在側無處言情行吟倚嘆夢哭魂驚往往不寐晨鐘坐聽豈由禮而當爾蓋感深之所縈嗚呼仁之莫報哀不得申緬太夫人以猶在感今古之同塵嗚呼哀哉太夫人族茂簮纓仁深聖善勵諸子以學故大被擇鄰示諸子以正故寸蔥方判保參不疑戒軻非淺仲則金鑾之英季則蓬山之選豈非因地而徳所貴飭躬而顯何昊天之不弔罔終惠於哲人旣生賢與種徳何顦顇之相因見聚螢而肄業知織縷之嘗勤猶將期於萬石曾不待夫重茵嗚呼哀哉誰非顧復我實酸辛疾有萌漸禍無因緣哀感行路況乃令子之交親𨿽千詞之稠曡終萬恨之莫陳嗚呼哀哉伏惟尙饗

祭禮部庾侍郎太夫人文

外孫女甥朝議郎守尙書祠部郎中知制誥元稹謹以淸酌嘉蔬之奠敢昭告於庾氏太夫人扶風郡太君韋氏之靈赫赫韋門祁祁騫騫南山峻峙洛澤淸源公卿委累賢彥騈繁金玉不耗芝蘭有根厥生孟母徳盛教尊訓下以順睦族以姻猶子猶女惟弟惟昆至者處者終無間言他族之長豈無丰溫自我均養人用不怨佛氏有云世火焚燔慧劍斷网摩尼照惛淑心獨得深入妙門嗚呼良人早世素業空存教侃以義爲軻避喧教自髫齔成於冠婚郁爲重器瑚璉璵璠南北臺省東西掖垣更踐疊處以慰朝昏孝女視膳令婦執筓封燔茅社抱弄荃蓀陔蘭始茂隙駟俄奔神不可憑天何足論嗚呼哀哉白日入地畫翣羅軒燭燎宵燼銘旌曉翻望望逾閾遲遲攺轅佳城故兆風樹秋原哀子泣血行人斷魂稹也防婦時惟外孫令姓異縣謫任遐藩升堂不及執紖空惇伏讀哀誄跪薦芳罇辭訣有禮淒愴無垠嗚呼哀哉尙饗

祭亡妻韋氏文

嗚呼敍官閥志徳行具哀詞陳薦奠皆生者之事也於死者何有哉然而死者爲不知也故聖人有無知之論嗚呼死而有知豈夫人而不知予之心乎尙何言哉且曰人必有死死何足悲死且不悲則壽夭貴賤縗麻哭泣藐爾遺稚蹙然鰥夫皆死之末也又何悲焉況夫人之生也選甘而味借光而衣順耳而聲便心而使親戚驕其意父兄可其求將二十年矣非女子之幸耶逮歸於我始知賤貧食亦不飽衣亦不溫然而不悔於色不戚於言他人以我爲拙夫人以我爲尊置生涯於濩落夫人以我爲適道捐晝夜於朋宴夫人以我爲狎賢隠於幸中之言嗚呼成我者朋友恕我者夫人有夫如此其感也非夫人之仁耶嗚呼歔欷恨亦有之始予爲吏得祿甚微當日前之戚戚每相緩以前期縱斯言之可踐柰夫人之巳而況防手於千里忽分形而獨飛昔慘淒於少別今永逝與終離將何以解予懷之萬恨故前此而言曰死猶不悲嗚呼哀哉惟神尙饗

祭亡友文

嗚呼英英君子汲汲仁義壽則道亨夭亦徳熾滔滔眾人沒沒名利材不稱官老不識事紫綬榮身黃髮垂穗徒擲天年竊耀名器石頑慧明亦有何貴君𨿽促齡實大其志呼吸風雲擺落塵膩泥浕珠玉糞土名位瞪目凡流傾心俊異譽如不聞毀亦不忌不求近效直詣殊致圈檻豺狼籠禦鵬驥壍山堙海吞呵噴渭嶽立英髦粉碎庸媚徳我者煌煌虐我者惴惴赫赫其門其气念昔日之盡言此惟君之大意天不降年志亦沒地我輩尢在尙可希冀故曰交本乎道道通乎類身沒類存道則不墜信後圖之未忘柰目前之歔欷昔江濆之送君每重宵而曡醉曾不易其津涯忽莫陳於喪次孀婦號呼哀提稚拜我者曩日之舊童示我者絕時之遺字埋萬恨於深心灑終天之別淚嗚呼哀哉尙饗元氏長慶集卷六十

欽定四庫全書

元氏長慶集補遺目錄

卷一

詩

賦

卷二

啟

表

議

卷三

判

卷四

制

卷五

制

卷六

鸎鸎傳

元氏長慶集補遺目錄

欽定四庫全書

元氏長慶集補遺卷一

唐元稹撰

詩

酬張祕書因寄馬贈詩

丞相功髙厭武名牽將戰馬寄儒生四蹄荀距藏𨿽盡六尺須頭見尙驚減粟偸兒憎未飽騎驢詩客罵先行勸君還卻司空著莫遣衙參傍子城

春遊【此一篇乃白樂天所書錢穆父在越摸刻於蓬萊閣下今亡矣】

酒戶年年減山行漸漸難欲終心懶慢轉恐興闌散鏡水波猶冷稽峯雪尙殘不能辜物色乍可怯春寒逺目傷千里新年思萬端無人知此意閒憑小欄幹

夢遊春詞三十六韻【樂天集云七十韻是今盡缺其半矣】

昔君夢遊春夢遊何所遇夢入深洞中果遂平生趣淸泠淺漫谿畫舫蘭篙渡過盡萬株桃盤旋竹林路長廊抱小樓門牖相回互樓下雜花叢叢邊繞鴛鷺池光漾彩霞曉日初明煦未敢上階行頻移曲池步烏龍不作聲碧玉曾相慕漸到簾幙閒徘徊意猶懼閒窺東西閣奇玩參差布格子碧油糊駝鉤紫金鍍逡巡日漸髙影向人將寤鸚鵡饑亂鳴嬌娃睡猶怒簾開侍兒起見我遙相諭鋪設繡紅茵施張鈿妝具濳褰翡翠帷瞥見珊瑚樹不見花貌人空驚香若霧回身夜合偏斂態晨霞聚睡臉桃破風汗妝蓮委露叢梳百葉髻金蹙重臺屨紕輭鈿頭裙玲瓏合歡袴鮮妍脂粉薄闇淡衣裳故最是紅牡丹雨來春欲莫夢魂良易驚靈境難久寓夜夜望天河無由重防溯結念心所期返如禪頓悟覺來八九年不向花回顧雜洽兩京春喧闐眾禽防我到看花時但作懷仙句浮生轉經歷道性尢堅固近作夢仙詩亦知勞肺腑一夢何足云良時自婚娶當年二紀初嘉節三星度朝蕣玉佩迎髙松女蘿附韋門正全盛出入多歡裕

古艷詩二首【卽傳所謂立綴春詞二首是也】

春來頻到宋家東垂袖開懷待好風鶯藏栁闇無人語惟有墻花滿樹紅

深院無人艸樹光嬌鶯不語趁陰藏等閒防水流花片流出門前賺阮郎

古決絕詞三首

乍可爲天上牽牛織女星不願爲庭前紅槿枝七月七日一相見故心終不移那能朝開莫飛去一任東西南北吹分不兩相守恨不兩相思對靣且如此背靣當何如春風撩亂伯勞語況是此時拋去時握手苦相問竟不言後期君情旣決絕妾意亦參差借如死生別安得長苦悲

噫春冰之將泮何予懷之獨結有美一人於焉曠絕一日不見比一日於三年況三年之曠別水得風兮小而巳波筍在苞兮髙不見節矧桃李之當春競眾人之攀折我自顧悠悠而若云又安能保君皚皚之若雪感破鏡之分明覩淚痕之餘血幸他人之旣不我先又安能使他人之終不我奪已焉哉織女別黃姑一年一度暫相見彼此隔河何事無

夜夜相抱眠幽懷尙沈結那堪一年事長遣一宵說但感久相思何暇暫相悅虹橋薄夜成龍駕侵晨列生憎野鶴性遲回死恨天雞識時節曙色漸曈曈華星欲明滅一去又一年一年何時徹有此迢遞期不知生死別天公隔是妒相憐何不便教相決絕

離思詩五首

自愛殘妝曉鏡中環釵謾篸緑云叢須臾日射胭脂頰一朶紅酥旋欲融

山泉散漫繞堦流萬樹桃花映小樓閒讀道書慵未起水晶簾下看梳頭

紅羅著壓逐時新杏子花紗嫩麯塵第一莫嫌才地弱些些紕縵最宜人

曾經滄海難爲水除郤巫山不是云取次花叢嬾回顧半緣修道半緣君

尋常百種花齊發偏摘梨花與白人今日江頭兩三樹可憐枝葉度殘春

雜憶詩五首

今年寒食月無光夜色才侵巳上牀憶得雙文通內裏玉櫳深處闇聞香

花籠微月竹籠煙百尺絲繩拂地懸憶得雙文人靜後潛教桃葉送秋遷

寒輕夜淺繞回廊不辧花叢闇辧香憶得雙文朧月下小樓前後捉迷藏

山橊似火葉相兼亞拂低墻半拂檐憶得雙文獨披掩滿頭花艸倚新簾

春冰消盡碧波湖漾影殘霞似有無憶得雙文衫子裏鈿頭云映褪紅酥

鶯鶯詩

殷紅淺碧舊衣裳取次梳頭闇淡妝夜合帶煙籠曉日牡丹經雨泣殘陽依稀似笑還非笑彷佛聞香不是香頻動橫波嬌不語等閒教見小兒郎

春曉

半欲天明半未明醉聞花气睡聞鶯兒撼起鐘聲動二十年前曉寺情

贈雙文

艷極翻含態憐多轉自嬌有時還自笑閒坐更無聊曉月行看墮春酥見欲銷何因肯垂手不敢望回腰

賦

大合樂賦【以王者之政備於樂聲爲韻】

樂者制也所以道天和全人性故作之以崇徳審之以知政王者敬其事而闡其道順其時而行其令逮夫季春戒期乃命有司且曰羣萌逹矣播樂安之重以國經不可闕躬理必以時訂【一作將】齊度於節奏被選樂於聲詩撰乃吉日總於樂師是用資於誨爾亦無忝於命防由是司儀辦等庶工守位備管之聲陳匏竹之器柷敔邐迆而就列簨簴嶙峋而居次克展禮容而告樂備天子於是率九卿曁三事必防心而有待俾陪扈而斯致旣親覩於宮懸又何假以庭試若乃曲度是並不可殫名雜以韶頀閒以英莖追宣尼之前聞是能忘味念師乙之舊說各辧遺聲考彼廢興存乎淸濁安以樂且知治世之音哀以思不雜異方之樂類飛聲於垂仁等潤物於流渥足使魏文侯之臥聴已悟前非吳季子之備觀難施先覺旣盡美矣又何加乎諒從律而罔惑將克諧而不渝必在聽和知其樂也泄泄是惟反朴變其風也於於具舉不患乎聲希統同寧貴於和寡奚必響鈞天之靈貺而有殊焉想洞庭之異音更思古者誠夫天祚我皇恩歷遐昌掩邃古之嘉樂軼三代之盛王竊賀聲明之巨麗敢聯雅頌之遺章

簫韶九成賦【以曲終九成百獸皆舞爲韻】

聖人順天道防人欲布和以調其性宣樂以察其俗气將道志五聲發以成文化盡歡心百獸率而葉曲茫茫大空樂生其中聲隨化感律與天通交四气之薄暢貫三光乎昭融將君子以審樂故先王以省風致同和於天地諒難究其始終惟樂之廣於何不有包陰陽兮不集不散降神靈兮或六或九故季札聆音而感深宣尼忘味於耳盈昭覆幬兮煦嫗召游泳以飛走演自窅防發於性情將不動而爲動自無聲而有聲五者通三我則貫三才而作陽數有九我則至九變而成不然者何以調大中何以繼光宅作終樂於數四歷君子之凡百其聲轉融其道彌赫大哉至樂於以洪覆收之而合乎希夷張之而散乎宇宙感八神與地只格靈禽與仁獸扇風化而以攢則雍煕之可就大韶命曲大章同濟旣和且樂亦孔之皆且簫爲器之所細鳯爲王之所懷若惉懘之音感淸淨之化乖則歌巳而於狂客孰來儀於克諧恭惟我君配天作主命工典樂考法師古浹聲教之汪濊合堯禹之規矩士有聞韶嘉於蘊道撃壤希乎可取同鳥獸之歸仁承徳音而率舞

聞韶賦【以宣父在齊三月忘味爲韻】

韶則盡美聽何可忘況至徳之斯過聆奇音之孔天縱多能信以嘉乎撃拊神資博學知具美於典章用而不匱樂亦無荒若充乎四門之術不離乎數仞之墻驗則足徴用之可貴聖者妙而合道志者仰而自慰悅五音而四直孰謂其聾致六府之和平自忘於味省風而八風葉暢觀徳而九徳昭宣季子慙遊於魯地穆公徒響於鈞天曷若觀率【一作於】舞聆薰變態罔巳周流自然可以深骨髓而期富壽豈徒資視聽而娛聖賢至若淸磬虛除朱疎越鞀鼓以之疊奏笙鏞於焉閒發以感陰陽於宇宙耀光明於日月自表虞徳之不衰豈效文王之旣沒是知武也未善濩也有慙鈞化歸於二八讓徳明乎再三所以其道不窮厥監斯在驗率舞於百獸想同和於四海如其樂正非關自衞而來儻俟風移有栘從周而攺愔愔不極杳杳乍迷俄將復矣抑又兮夢周公而不見想聖徳而思齊聞斯行諸厥不逾矩感心駭目是何其覩悠然而往三嘆如在夫寥天滌爾而施萬籟已吟於九土詎忘味於三月諒永懷於千古幸賦韶樂之遺音美哉尼父

元氏長慶集補遺卷一

欽定四庫全書

元氏長慶集補遺卷二

唐元稹撰

啟

賀裴相公破淮西啟

某啟伏見當道節度使牒伏承相公生禽吳元濟歸斬闕下功髙振古事絕稱言億兆讙呼天下幸甚某聞舉世非之而心不惑者謂之明羣疑未亡而計先定者謂之智日者天棄淮蔡蓄爲污瀦五十年閒三後垂顧爾元濟繼爲凶妖謂君命可逃以父死爲利聖上以睿謨神算方議剪除羣下守見習聞咸懷阻沮公英猷獨運卓立不回內排疑惑之詞外輯異同之旅三軍保任一意誅鋤投石之卵𨿽危拒輪之臂猶奮賴閣下忠誠憤激親自拊巡靈旗一臨余沴電掃此所謂俟周公而後淮夷服得元凱而後吳冦平凡在陶甄孰不忻幸況某早趨門館抃躍尢深僻守遐荒不獲隨例拜賀無任踴躍徘徊之至

上興元權尙書啟

某啟某聞周諸侯生桓文時而不列於盟會則夷狄之以其微不能自逹於盟主也元和以來貞元而下閣下主文之盟餘二十年矣某亦盜語言於經籍卒未能效互鄕之進甚自羞之自陛下以環梁十六州之地授閣下麾蓋鐵棨纛靑旌晨【一作泉皆可疑】魚符竹信車朱左右轓府置軍司馬以下官屬刻節而防制之則某實爲環內之州司馬而又移族謁醫在閣下治所私心懽欣願攺前恥然而吏通之初有言通之州幽陰險蒸瘴之甚者私又自憐其才命俱困恐不能復脫於通由是生心悉所爲文畱置友善冀異日善惡不忘於朋類耳筐篋之內遂無遺余方創新【一作雜】詞以須供【一作洪】贄不幸瘡痍暴侵手足沈廢恐一旦神棄其形終不得自進於閣下因用官通巳來所作詩及常記臆者共五十首又文書中得遷廟議移史官書戡難紀並在通時敍詩一章次爲卷軸封用上獻塵黷尊重帖伏回遑謹以啟陳不宣謹啟

上令狐相公詩啟

某啟某初不好文章徒以仕無他技【一作岐】彊由科試及有罪譴棄之後自以爲廢滯潦倒不復以文字有聞於人矣曾不知好事者抉摘芻蕪塵黷【一作微】尊重竊承相公直於廊廟閒道某詩句昨又靣奉教約令獻舊文戰汗悚踴【一作躍】慙忝無地某始自禦史府謫官於外今十餘年矣閒誕無事遂用力於詩章日益月滋有詩向千餘首其閒感物寓意可備防瞽之諷逹者有之詞直气麤罪戾是懼固不敢陳露於人惟杯酒光景閒屢爲小碎篇章以自吟暢然以爲律體卑痺【一作下】格力不苟無姿態則防流俗常欲得思深語近韻律調新屬對無差而風情自逺然而病未能也江湘【集作湖】閒多有新進小生不知天下文有宗主【一作宋玉非】妄相仿效【一作教】而又從而失之遂至於【一無於字】支離褊淺之詞皆自謂【一自字作目】爲元和詩體某又與同門生白居易友善居易雅能爲詩就中愛驅駕文字窮極聲韻或爲千言或爲五百言律詩以相投寄小生自審不能有以過之往往戱排舊韻別創新詞名爲次韻相酬蓋欲以難相挑耳江湖閒爲詩者復相放效力或不足則至於顚倒語言重復首尾韻同意等不異前篇亦自謂爲元和詩體而司文者考變雅之由往往歸咎於稹嘗以爲雕虫小事不足以自明始聞相公記憶累旬巳來實懼糞土之墻庇以大廈便不摧壞永爲版築之娛輒寫古體歌詩一百首百韻至兩韻律詩一百首合爲五卷奉啟跪陳或希構廈之餘一賜觀覽知小生於章句中欒櫨榱桷之材盡曾量度則十餘年之邅回不爲無用矣詞防瑣劣冒黷尊嚴俯伏刑書不敢逃讓死罪死罪

表

論裴延齡表

臣某言臣昨二十五日宰臣伏宣聖防以陸贄敗官罪狀不可書於詔命陛下慈仁愛人恩宥愚直仍令後有所見得以上聞臣忝職諫司不勝大幸臣等前所上表言陸贄等得罪之由起於讒構此皆延齡每自倡言以防威寵及奉宣示姦詐乃明陸贄久在禁垣復典樞要今之譴責固出聖衷竊以李克勵志防人勤身奉職惠愛之化洽於細微頃以公事之閒與延齡相敵未貶之月延齡亦以語人讒構之端羣情是惑臣聞大臣之體出於讒辭安可持宻勿之言爲忿怒之柄朝廷側目逺邇揺心百官素不能親附延齡者屛气私門不知自保陛下聖徳下照物無所遺豈獨厚於一夫而乃薄於天下伏惟發誠謹中官備問閭裏有言延齡無罪李克有過臣實微渺敢逃天誅李克覆族亡家於臣何害事關大本不敢自私延齡姦計萬殊方司邦賦必能公用財賄陰結匪人則他時之過彰聞路絕伏以貞觀遺訓日經宸心去其邪謀以慰天下幸甚幸甚臣不勝懇迫之至

又論裴延齡表

臣某言閒者陛下親授臣以直言之詔又命臣以言責之官奉職以來未嘗忘死誓將忠懇上答鎔造竊以裴延齡虧損聖徳瀆亂典章逞其心欲以蝥毒黎元恣其苛刻以動揺邊鄙弄陛下爵位以公授私人盜陛下威權以誘脇忠善賢愚注耳朝野同辭臣固不敢飾其繁文再擾聰明所以晝夜感憤不能自寧者以陛下執刑賞之柄不僭在人延齡狡詐公行曾不爲念伏見去年十二月五日敇度支計管李玘配流播州張勛配流崖州仍各決六十斯則延齡自快怒心曲遂其狀陛下聽之以誠謂爲當舉峻其所罰用直羣司罪名及加寃聲大振陛下深鑑其事詔命中畱曾不旬朝馳聞海內使逺方之人疑陛下明有所擁令無必行姦以防君孰任其咎儻二人獨決延齡之手死不得言化理之失豈不重乎陛下常以登聞之鼓置之於庭必欲人情纎微不滯於外比來或事繋度支銜寃上訴皆不卽驗問盡付延齡縲囚衣冠攘奪孤賤身不足償其怒家無以應其求怨痛內緘誰與爲理矰繳盈路動而見拘咫尺天門不敢上訴延齡之威益熾疲人之苦日深陛下以延齡爲賢言者皆妄不若明白其罪昭示萬方使延齡無辜辧之何害儻凶惡滋蔓郁於人心決之不時所傷豈細臣實寒心銷肉用是爲憂伏惟俯鑑聖情召臣問狀有一非據罪在靣欺臣不勝迫切之至【二表見文苑英華舊注陸贄貞元十年敗元稹元和元年除拾遺相去十一年疑非稹作愚按微之以十五明經及第二十八中制科爲拾遺當裴之盛𨿽未爲諫官而已年十八九矣二表或是代人之作蓋公與樂天書敍貞元十年已後事云心體悸震若不可活思欲發之久矣則裴亦時事之尢舛者也況公生長京城代人作表論裴想當然爾】

議

錢重物輕議

右臣伏見中書門下牒奉進止以錢重物輕爲病頗甚宜令百寮各隨所見作利害狀類會奏聞者臣備位有司謬總邦計權物變獘職分所當固合經心自思上逹豈宜待問方始啟謀臣伏以作法於人必求適中苟非濟眾是作不臧所以夙夜寘懷重難其術伏奉制防旁采庶寮臣實有司敢不知愧旣不早思所見上沃聖聰今乃備數庶官肩隨奏議無乃失有司奉職之體負尸位素飱之責況道謀孔多是用不集盈庭之言自古所知至於業廣卽山稅徴谷帛發公府之朽貫禁私室之滯藏使泉流必通物定恆價羣議所共措事皆然但在陛下行之有司遵守利害之說自足可徴若更將廣引古今誕飾詞辯有齊畫餠無益國經恐重空文不敢輕議謹議

元氏長慶集補遺卷二

欽定四庫全書

元氏長慶集補遺卷三

唐元稹撰

判

錯字判

丁申文書上尙書省按之辭云𨿽誤可行用

對

文奏或差本虞行詐此例可辦必有原情苟異因緣之姦則矜過誤之罰丁也方將計簿忽謬正名曾不戒於援毫遂見尢爲起艸然以法存按省誤有等差倘以百爲千比賜縑而難赦若當五而四縱闕馬而何傷苟殊魚魯相懸宜恕甲由未逺按其非是𨿽懷三豕之疑訴以可行難書一字之貶請諸會府棄此小瑕非愚訴人在法當爾

易家有歸藏判

甲爲處士家畜歸藏易常以七八爲占鄰人告其左道不伏

對

四營成易本用窮神三代演圖孰云疑眾甲志惇素履學洞靑囊不言非聖之書忽招誣善之告𨿽九六布卦我則背於周經而七八爲占爾盍觀於殷道徒驚異象曾是同歸辧數𨿽冠履相暌得意而筌蹄可忘且穆姜遇艮足徴麟史之文尼父得坤亦驗歸藏之首以斯償責可用質疑

修隄請種樹判

乙修隄畢復請種樹功價有司以爲不急之務乙固請營繕令諸侯水隄內不得造小隄及人居其隄內外各五步幷隄上種楡栁雜樹若隄內窄狹地種擬充隄堰之用

對

善防旣畢固合程功柔木載施亦將補敗乙之亟請誰謂過求隠椎之役𨿽終列樹之思尙切有司見阻無備實難苟恡養材之資蓋非長利逺求爲捷之用豈不重勞當有取於繕完顧何煩於藝植且十年可待五步足徴防在未萌著之先甲因而致用庶無瓠子之災言之不從恐累匏瓜之繋

夜績判

得縣申歲十月入人裏胥使婦人相從夜績每月課四十五功聽其歌詠行人善之徇於路按察禁之太師以失職致詞

對

天回地旋陽生陰息玉衡指孟冬之野促績鳴寒金昴臨短景之昏厥人當燠相彼同色【疑作邑】懋哉惟時戒坐塾之裏胥稽其旣入率同巷之眾婦績以相從素緒霜梁共紛如於永漏紅光炎上俱省費於餘輝夜兼功以日多日存課而年最若亷叔之勸蜀襦袴興謳類古公之居豳茅綯斯誦故令風俗翕習家室乃宜有未得其所然或心傷而發詠則摽梅求吉編王化之音采芑懷徵列雅章之內行人掌乎宣布載在搜得詠言於此邦將遐徇以遒邁太師典樂允被克諧之恭按察觀風何爲失職之禁先王制法寧罰有詞

田中種樹判

乙於田中種樹鄰長責其妨五穀乙乃不伏【漢書食貨志種谷必雜五穀以備災傷田中不得有樹用妨五穀力耕數耘收獲如冦盜之至環志作還廬樹桑云云】

對

百艸麗地在物𨿽佳五稼用天於人尢急乙姑勤樹事頗害農收列植有昧於環廬播穡遂妨於終畝𨿽椅桐梓漆或備梓人之材而黍稷稻梁宜先後稷之穡苟虧冒隴焉用成蹊縱有念於息陰豈可侔於望歲植之塲圃合奉周官置在田疇殊乖漢制旣難償責無或順非

屯田官考績判

戊爲營田使申屯田官考課違常限省司不收辭云待農事畢方知殿最

對

要會有期誠宜獻狀籍斂未入何以稽功戊也將俟農收方明績用三時罔害然有別於耗登五稼未終安可議其誅賞當從責實寧俾課虛苟欲考於歲成姑合畢其田事𨿽賢能是獻比要宜及於計偕而稼穡其難收功當俟於協入詳徴著令固有常規農扈之政不乖蘭省之非斯在

怒心鼓琴判

甲聽乙鼓琴曰爾以怒心感者乙告誰云詞云粗厲之聲

對

感物而動樂容以和苟气志憤興則琴音猛起倘精察之不昧豈情狀之可逃況乎乙異和鳴甲惟善聽克諧淸響將窮舞鶴之能俄見殺聲以屬捕蟬之思慿陵內積趨數外形未平君子之心翻激小人之慍旣彰蓄憾詎爽明言詳季札之觀風尙分理亂知伯牙之在水豈曰譸張斷以不疑昭然無妄宜加黜職用刺褊心

逥風變節判

甲鼓琴春叩商秋叩角樂正科時失律訴云能回風變節

對

八風從律气必順時五音疊奏和則變節絲桐之妙苟極寒暑之應或隨甲務以相宣因而牙動和飯牛之唱白露乍結於東郊授舞鶴之聲靑陽忽生於南呂鼔能气至藝與天同且異反常之妖何傷應感而起惡夫典樂曾是濫科涼風徐動於鄭奏遽云失節寒谷倘移於鄒律何以加刑克葉之薰無令寘棘

五品女樂判

辛爲五品官有女樂五人或告於法訴云三品已上有一部不伏

對

聲樂皆具以奉常尊名位不同則難逾節辛也榮沾五命始用判懸僭越三人終乖儀制非道不處多備何爲苟耽盈耳之繁遂過粲兮之數廣張女列徒效尢於馬融內顧何功欲思齊於魏綘罔循唐令空溺宋音𨿽興一部之詞其如隔品之異請懲擾雜以償人言

學生鼔琴判

已爲大學生好鼓琴博士科其廢業訴云非鄭衞之音

對

夙夜惟寅𨿽無捨業琴瑟在禦誰謂溺音苟未爽於克諧亦何傷於不撤乙也良因釋卷雅尙安期靑紫於通經喜趨槐市鼓絲桐之逸韻葉暢薰風好濫旣異於文侯和聲豈乖於冑子欲科將落合辧所操儻雜桑間之淫須懲煩手若經杏壇之引難責平心未詳緑綺之音何速靑衿之刺忝司綿蕝當國章載考繩違恐非善教

毀方瓦合判

太學官教冑子毀方瓦合司業以爲非訓導之本不許

對

教以就賢𨿽無黷下俾其容眾則在毀方太學以將務發防宜先屈已君子不器須懷虛受之心至人無方何必自賢於物爰因善誘式念思恭將戒同塵之誠遂申合土之譽況卑以自牧仲尼嘗述於爲儒禮貴用和子張亦非於拒我義存無傲道在可嘉長善之本不乖成均之言何懵

元氏長慶集補遺卷三

欽定四庫全書

元氏長慶集補遺卷四

唐元稹撰

制

授韋審規等左司戶部郎中等制

敕尙書郎會天下之政上可以封還制誥下可以黜陟牧守居可以優遊殿省出可以察視違尢非第一流不議玆選守職方郎中上騎都尉韋審規等皆歷踐臺閣閒逹憲章或滿歲當遷或擇才斯授皆極一時之妙足爲三署之光於戲提紀綱而分命六聰左右司之職甚重登生齒以比董九賦人曹郎之任非輕勉竭彌綸之心勿虛俊茂之舉可依前件

授蕭祐兵部郎中制

敕兵部郎中佐夏官理邦國以平不若辧九法九伐之重輕稽五兵五楯之眾寡非踐更臺閣從容聞望者不在玆位流品旣淸選任彌重朝議郎守尙書考功郎中上防軍賜緋魚袋蕭祐才行忠信逹於予聞課吏陟明誕若攸職拾靑紫於儒術擅金石之揮毫允謂賢能宜當慰薦可守尙書兵部郎中散官勲賜如故

授羅讓工部員外郎制

敇義成軍前度支判官朝議郎檢校刑部員外郎兼侍禦史上柱國賜緋魚袋羅讓昔陶景一代髙人始願四十爲尙書而猶不遂國朝選署尢用其良以爾讓敏而好學直而能溫甲乙亟登班資歷踐頃將軍辟士權資孫楚之坐籌今會府掄材復奬馬宮之射策無忘辧防以宣程品日省月試用勸百工可尙書工部員外郎

授丘紓陳鴻員外郎等制

敇朝議郎行左補闕上柱國丘紓諫諍之臣入言於宻勿之際羣下莫得而知然而政有污崇由爾之得失也朝議郎行太常博士上柱國陳鴻禮秩之官艸儀於朝廷之內四方之所觀聽是以察其事爲見爾之能否矣以爾紓久於侍從可以序遷以爾鴻堅於討論可以事舉並命省闥足謂恩榮愼乃攸司無違夙夜紓可膳部員外郎鴻可虞部員外郎

授嗣虢王溥等太僕少卿制

敇正議大夫行宗正丞嗣虢王溥守隨州司馬員外置同正員李逢等昔我憲宗章武皇帝法堯睦族深惟本枝乃詔執事曰伯父叔季防子童孫在屬籍者必命卿長以才行聞而溥等國族之良雅副玆選糾訓羣僕允釐王官各率乃誠無替厥職溥可權知太僕少卿逢可守袁王府長史餘如故

授張籍袐書郎制

敕張籍傳云王澤竭而詩不作又曰采詩以觀人風斯亦警予之一事也以爾籍雅尙古文不從流俗切磨諷興有助政經而又居貧晏然亷退不競俾任石渠之職思聞木鐸之音可守袐書郎

授張奉國上將軍皇城畱守制

敇環太微諸星有上將次將之例所以拱衞宸極誰何不若【句】予置上將軍以禦侮率是道也前皇城畱守張奉國謙能養勇明以資忠卑飛翕翼於未撃之前痛心疾首於見危之際常【一作能】擒狡猾克定妖氛行賞計功屢升榮級朕愛其忠厚難以外遷稍移婁胃之間不失爪牙之任爲吾守禁勉爾幹城可檢校兵部尙書兼左衞上將依前充皇城使

授杜叔良左領軍衞大將軍制

敇十二衞大將軍典掌禁旅張皇六師猶藩垣之捧宸極也爲任不細是以出則授以弧矢驅犬羊於虜庭入則委以爪牙領貔貅於魏闕中外遞用僉謂恩榮前朔方靈鹽定逺等城節度副大使知節度事觀察處置押蕃落等使元從奉天定難功臣開府儀同三司檢校工部尙書兼靈州大都督府長史大夫上柱國安定郡王食邑三千戶杜叔良將門之子不墜弓裘頗閱詩書素明韜略頃以五原近冦禦侮才難遂俾敺攘實資毅勇星霜屢換節制斯勤𨿽不立奇功而無忘愼固尙多毗倚乃命徼巡勉服新恩以彰前效可驃騎大將軍行左領軍衞大將軍元從功臣勲封如故

授劉泰淸左武衞將軍制

敇劉泰淸文武並用必推其才久次不遷則有升敍以爾踐更吏職星歲頗淹例當酬勞用進常秩奮我武衞以列周廬斯亦信臣之任也其勤厥職式副予恩可遊撃將軍守左武衞將軍

授薛昌朝絳王傅制

敇薛昌朝等國有政職之要其一曰具員所以稽績用而升秩序也爾等典掌眾務勤歷【一作勞】歲時無畏【一作瘝】厥官能舉其政擇才以佐諸邸選士以列東朝亦吾蘊崇本枝之意也爾無易之可依前件

授王自勵原王府諮議制

敇王自勵左右禁旅非材力過人而忠厚謹信者不在壁壘庫樓之地惟爾自勵備吾選中平蔡之師亦有功伐追思捨爵之賞擢授曳裾之寮特示新恩且仍舊職可檢校太子賓客兼原王府諮議參軍依前殿中侍禦史如故

授郭皎冀王府諮議制

敇郭皎材任爪牙姻連肺腑領轅門之右廣假桂苑之元寮夙著威名嘗頒勇爵元戎啟狀慶澤覃恩宜輟豹韜之雄以資鴈沼之畫可行冀王府諮議防軍餘如故

授薛昌族等王府長史制

敇建邦之王府置長史司馬以紀掾屬之秩序而稽其職業也前寧州刺史薛昌族前泌州刺史烏重儒等皆勲伐之子孫並良能之牧守朕河山在念肯忘奬勞藩邸求才實思髙選昔阮孚以嘯詠自樂龎秀有忠烈可佳更任王宮咸稱國器今之榮授其在玆乎佇移汝理郡之方以助予維城之固昌族可行綘王府長史重儒可守冀王府司馬散官勲如故

元氏長慶集補遺卷四

欽定四庫全書

元氏長慶集補遺卷五

唐元稹撰

制

授王承迪等刺史王府司馬制

敇莒王府司馬王承迪恭王府諮議防軍賜緋魚袋王承慶等乃祖乃父有勞邦家而承迪等亦效忠於我伯仲叔季罔漏恩榮或典方州或升淸貫惟恐未稱豈礙彛章兼秩憲臺勉當優異承迪可守普州刺史承慶可莒王府司馬兼侍禦史賜如故

授楊巨源郭同河中興元少尹制

敕具官楊巨源詩律鏗金詞鋒切玉相如有淩雲之勢陶潛多把菊之情朝請郎前守華陰縣令郭同文戰得名吏途稱最劉超推出納之善王渙著抑挫之名皆用已長各居官守因其滿秩議以序遷稽其器局之良宜防尹正之亞巨源可守河中少尹同可權知興元少尹

授裴寰奉先縣令制

敇裴寰等尹正務重自掾屬巳下至於邦畿之長往往選署以聞從而可之亦委任責成之義也以爾等或理謀居最或保任稱能將委劇曹亦專近邑各懋乃職用酬爾知可依前件

授衞中行陜州觀察使制

敇邵伯聽事於棠陰之下而人勿翦其樹我知之非忠信仁愛以得之耶今自關東由洛而右數百里之地盡置爲軺車臣所理蓋有以表率方夏張皇京律聿求其良用副憂寄朝請大夫守華州刺史兼禦史中丞衞中行始以詞賦深美軒然有名甲乙符升遂拾靑紫逮其書命文鋒益銛能搴菁華以集麗則出補近郡號爲亷能勤而不煩簡而不苟郊迓館谷賓至如歸長劭農人咸用胥悅移領巨鎭疇將爾先況封壤因連習俗防合用之政又關陜之甿吾固有虞於爾矣至於觀聽他邑儀刑下寮旁臨傅說之巖特假趙堯之印遺風未冺官業具存苟能行之無患不至可守陜州大都督府長史兼禦史大夫充陜虢等州都防禦觀察處置等使

授蕭睦鳯州周載渝州刺史制

敇前劍南三川鹽判官殿中侍禦史內供奉蕭睦前知鹽鐵轉運山南東道院事殿中侍禦史周載等由文學古施於有政三驗所至莫匪良能河池近藩南平東險綏戍阜俗必借長才副我虛求【一作懷】牧玆凋廢事時農勸用節人安三年有成惟乃之效睦可鳯州刺史載可渝州刺史

授王師魯等嶺南判官制

敇王師魯等古稱南海爲難理蓋蠻蜑獠俚之雜俗有珠璣瑇瑁之奇貨爲吏者不能潔身無以格物是以非吳處默之淸徳不可以耀逺人非孫子荊之長才不可以防密畫爾等皆當茂選取重元戎更職命官各如來奏可依前件

授鄭仁弼檢校祠部員外充橫海判官制

敇鄭仁弼諸侯辟士古實有之近制二千石以上乘軺車者則開幕選才由古道也仁弼等有勞防畫重以聞威等著稱詞華防亦致請臺省茂膺兼命式示恩榮無忘切磨用副匡益可依前件

授王陟監察禦史充西川節度判官制

敇王陟等列諸侯之賓者遷次淹速得與上臺比倫其或饋餉務繁防畫禮重亦得輟自他職副其所求爾等或以政聞或以藝舉守臣上請信不予欺各竭乃誠以修厥績可依前件

授盧防監察裏行宣州判官制

敇盧防等宣城重地較緡之數歲不下百餘萬管幹劇職靈鹽近戎分務簡僚不易宜稱爾等硏究儒術修明政經勉愼所從以承其長可依前件

授崔鄘等澤潞支使書記制

敇崔鄘鄭翺等近制藩府臣僚自軍司馬以下皆得選任其良執事者所移異職而鄘等事愬以狀聞各以秩遷毗於新邑勉爾誠志俾無尢違鄘可監察裏行充澤潞等州觀察支使翺可協律郎充昭義軍書記

授楊進亳州長史制

敇楊進頃者師道潛遣凶徒將焚京洛姦謀指日忠告先期俾無頳尾之災實賴赤心之效𨿽居禁衞未免食貧言念前勞宜沾厚秩式佐郡府仍壯軍容尙旌撲滅之功以示優崇之賞可守亳州長史仍令宣武軍節度收隨要中驅使

封烏重妻張氏鄧國夫人制

敕古者夫爲大夫則妻爲命婦況在小君之位未加大國之封豈惟有廢徽章抑亦無以勸忠力也某官烏重妻張氏以鳴鳩之徳作合邦君輔成勲猷馴致爵位𨿽從夫貴未授國封今以南陽本邦善地錫爲湯沐加號夫人玆乃殊榮足光閨閫可封鄧國夫人

授烏重山南西道節度使制

門下惟梁州會險形束襟帶皇都南開蜀國西控戎落地宜用武政必兼文玆惟信臣膺是專委橫海軍節度使烏重才本雄勇器惟溫茂承累將之業不以驕人歷重兵之權每思下士沈威不耀至信自彰立奇節於遏亂之初成休勲於蕩冦之日焯然來效夙朕心自經理海邦訓齊戎旅災荒之後安阜爲難政以和均人斯悅勸善績可舉壯猷克宣是用遷鎭近藩更逺略恢復西土伊正南都式寵忠勲宜服榮奬可檢校司空充山南西道節度使

授盧捷深州長史制

敇前成徳軍節度巡官盧捷朕以鎭冀數州之地刑賞廢置盡委之於正度爾才能宜爲長佐且願兼榮允吾臺臣是用兩可饒陽大邑無陋厥官可依前件

元氏長慶集補遺卷五

欽定四庫全書

元氏長慶集補遺卷六

唐元稹撰

鸎鸎傳

唐貞元中有張生者性溫茂美丰容內秉堅孤非禮不可入或朋從遊宴擾雜其閒他人或洶洶拳拳若將不及張生容順而已終不能亂以是年二十二未嘗近女色知者詰之謝而言曰登徒子非好色者是有淫行耳余眞好色者而適不我值何以言之大凡物之尢者未嘗不畱連於心是知其非忘情者也詰者哂之無幾何張生遊於蒲蒲之東十餘里有僧捨曰普救寺張生寓焉適有鄭氏孀婦將歸長安路出於蒲亦止玆寺崔氏女鄭婦也張出於鄭緒其親乃異派之從母是歲渾瑊薨於蒲有中人丁文雅不善於軍軍人因喪而擾大掠蒲人崔氏之家財產甚厚多奴僕旅寓惶駭不知所托先是張與蒲將之黨友善請吏防之遂不及於難十餘日亷使杜確將天子命以統戎節令於軍軍由是戢鄭厚張之徳甚因飾饌以命張中堂坐之復謂張曰姨之孤嫠未亡提攜防稚不幸屬師徒大潰寔不保其身弱子防女猶君之生也豈可比常恩哉今俾以仁兄禮奉見冀所以報恩也命其子曰歡郎可十餘歲容甚溫美次命女出拜爾兄活爾久之辭疾鄭怒曰張兄活爾之命不然爾且虜矣能復逺嫌乎久之乃至常服悴容不加新飾垂鬟接黛【一作鬟垂黛接】雙臉斷紅而已顏色艷異光輝動人張驚爲之禮因坐鄭傍以鄭之抑而見也凝睇怨絕若不勝其體問其年紀鄭曰今天子甲子歲之七月終於貞元庚辰生十七年矣張生稍以辭導之不對終席而罷張自是惑之願致其情無由得也崔之婢曰紅娘生私爲之禮者數四乘閒遂道其衷婢果驚沮潰然而奔張生悔之翼日婢復至張生乃羞而謝之不復云所求矣婢因謂張曰郎之言所不敢言亦不敢泄然而崔之族姻君所詳也何不因其徳而求娶焉張曰予始自孩提性不苟合或時紈綺閒居曾莫畱盼不謂當年終有所蔽昨日一席閒幾不自持數日來行忘止食忘飽恐不能逾旦莫若因媒氏而娶納采問名則三數月閒索我於枯魚之肆矣爾其謂我何婢曰崔之貞順自保𨿽所尊不可以非語犯之下人之謀固難入矣然而善屬文往往沈吟章句怨慕者久之君試爲諭情詩以亂之不然則無由也張大喜立綴春詞二首以授之是夕紅娘復至持采箋以授張曰崔所命也題其篇曰明月三五夜其詞曰待月西廂下迎風戶半開拂墻花影動疑是玉人來張亦微諭其旨是夕歲二月旬有四日矣崔之東有杏花一樹攀援可逾旣望之夕張因梯其樹而逾焉逹於西廂則戶半開矣紅娘寢於牀生因驚之紅娘駭曰郎何以至張因紿之曰崔氏之牋召我矣爾爲我告之無幾紅娘復來連曰至矣至矣張生且喜且駭謂必獲濟及崔至則端服嚴容大數張曰兄之恩活我之家厚矣是以慈母以弱子防女見托柰何因不令之婢致淫泆之詞始以防人之亂爲義而終掠亂以求之是以亂易亂其去幾何誠欲寢其詞則保人之姦不義明之於母則背人之惠不祥將寄於婢妾又懼不得發其眞誠是用托短章願自陳啟猶懼兄之見難是用鄙靡之辭以求其必至非禮之動能不愧心特願以禮自持母及於亂言畢翻然而逝張自失者久之復逾而出於是絕望數夕張君臨軒猶寢忽有人覺之驚歘而起則見紅娘斂衾攜枕而至撫張曰至矣至矣睡何爲哉設衾枕而去張生拭目危坐久之猶疑夢寐然修謹以俟俄而紅娘捧崔氏而至至則嬌羞融冶力不能運肢體曩時端莊不復同矣是夕旬有八日也斜月晶熒幽輝半牀張生飄飄然且疑神仙之徒不謂從人閒至矣有頃寺鐘鳴天將曉紅娘促去崔氏嬌啼宛轉紅娘又捧之而去終夕無一言張生辧色而興自疑曰豈其夢邪及明靚妝在臂香在衣淚光熒熒然猶瑩於裀席而巳是後又十餘日杳不復知張生賦會眞詩三十韻未畢而紅娘適至因授之以貽崔氏自是復容之朝隠而出莫隠而入同安於曩所謂西廂者幾一月矣張生常詰鄭氏之情則曰知不可柰何矣因欲就成之無何張生將之長安先以情諭之崔氏宛無難辭然而愁怨之容動人矣將行之再夕不復可見而張生遂西不數月復遊於蒲捨於崔氏者又累月崔氏甚工刀札善屬文求索再三終不可見張生往往自以文挑之亦不甚觀覽大略崔之出人者藝必窮極而貌若不知言則敏辯而寡於酬對待張之意甚厚然未嘗以詞繼之時愁艷幽邃恆若不識喜慍之容亦罕形見異時獨夜操琴愁弄淒惻張竊聽之求之則終不復鼔矣以是愈惑之張生俄以文調及期又當西去當去之夕不復自言其情愁嘆於崔氏之側崔巳陰知將訣矣恭貌怡聲徐謂張曰始亂之終棄之固其宜矣愚不敢恨必也君亂之君終之君之惠也則沒身之誓其有終矣又何必感深於此行然而君旣不懌無以奉寧君嘗謂我善鼔琴向時羞顏所不能及今且往矣旣君此誠因命拂琴鼓霓裳羽衣序不數聲哀亂不復知其是曲也左右皆歔欷崔亦遽止之投琴泣下流連趨歸鄭所遂不復至明旦而張行明年文戰不勝遂止於京因貽書於崔以廣其意崔氏緘報之辭粗載於此曰捧覽來問撫愛過深兒女之情悲喜交集兼惠花勝一合口脂五寸致耀首膏唇之飾𨿽荷殊恩誰復爲容覩物增懷但積悲嘆耳伏承使於京中就業進修之道固在便安但恨僻陋之人永以遐棄命也如此知復何言自去秋以來常忽忽如有所失於諠嘩之下或勉爲語笑閒宵自處無不淚零乃至夢寐之閒亦多敍感咽幽離之思綢繆繾綣暫若尋常幽會未終驚魂巳斷𨿽半衾如暖而思之甚遙一昨拜辭倐逾舊歲長安行樂之地觸緒牽情何幸不忘幽微眷念無斁鄙薄之志無以奉酬至於始終之盟則固不忒鄙昔中表相因或同宴處婢僕見誘遂致情兒女之情不能自固君子有援琴之挑鄙人無投梭之拒及薦寢席義盛意深愚細之情永謂終托豈其旣見君子而不能定情致有自獻之羞不復明侍巾櫛沒身永恨含嘆何言倘仁人用心俯遂幽劣𨿽死之日猶生之年如或逹士略情捨小從大以先配爲醜行謂要盟之可欺則當骨化形銷丹誠不冺因風委露猶托淸塵存沒之情言盡於此臨紙嗚咽情不能申千萬珍重珍重千萬玉環一枚是兒嬰年所弄寄充君子下體所佩玉取其堅潔不渝環取其終始不絕兼亂絲一絇文竹茶碾子一枚此數物不足見珍意者欲君子如玉之貞俾志如環不解淚痕在竹愁緒縈絲因物逹誠永以爲好耳心邇身遐拜會無期幽憤所鐘千里神合千萬珍重春風多厲彊飯爲佳愼言自保無以鄙爲深念張生發其書於所知由是時人多聞之所善楊巨源好屬詞因爲賦崔娘詩一絕云淸潤潘郎玉不如中庭蕙艸雪消初風流才子多春思腸斷蕭娘一紙書河南元稹亦續生會眞詩三十韻曰微月透簾櫳螢光度碧空遙天初縹緲低樹漸蔥朧龍吹過庭竹鸞歌拂井桐羅綃垂薄霧環佩響輕風綘節隨金母云心捧玉童更深人悄悄晨會雨蒙蒙珠瑩光文履花明隠繡龍瑤釵行彩鳯羅帔掩丹虹言自瑤華圃將朝碧帝宮因遊洛城北偶向宋家東戱調初微拒柔情已闇通低鬟蟬影動回步玉塵防轉靣流花雪登牀抱綺叢鴛鴦交頸舞翡翠合歡籠眉黛羞頻聚唇朱暖更融气淸蘭蘂馥膚潤玉肌丰無力慵移腕多嬌愛斂躬汗光珠防防亂髮緑松松方喜千年會俄聞五夜窮畱連時有限繾綣意難終慢臉含愁態芳辭誓素衷贈環明運合畱結表心同啼粉流淸鏡殘鑪繞闇虫華光猶冉冉旭日漸曈曈乘鶩還歸洛吹簫亦上嵩衣香猶染麝枕膩尙殘紅幕幕臨塘艸飄飄思渚蓬素琴鳴怨鶴淸漢望歸鴻海濶誠難度天髙不易衝行雲無定所蕭史在樓中張之友聞之者莫不聳異之然而張亦志絕矣稹特與張厚因徴其辭張曰大凡天之所命尢物也不妖其身必妖於人使崔氏子遇合富貴乘嬌寵不爲雲爲雨則爲蛟爲螭吾不知其變化矣昔殷之辛周之幽據萬乘之國其勢甚厚然而一女子敗之潰其眾屠其身至今爲天下僇笑予之徳不足以勝妖孽是用忍情於時坐者皆爲深嘆後歲餘崔已委身於人張亦有所娶適經其所居乃因其夫言於崔求以外兄見夫語之而崔終不爲出張怨念之誠動於顏色崔知之濳賦一章詞曰自從消痩減容光萬轉千回懶下牀不爲傍人羞不起爲郎憔悴卻羞郎竟不之見後數日張生將行又賦一章以謝絕之曰棄置今何道當時且自親還將舊來意憐取眼前人自是絕不復知矣時人多許張爲善補過者矣予嘗於朋會之中往往及此意者夫使知者不爲爲之者不惑貞元歲九月執事李公垂宿於余靖安裏第語及於是公垂卓然稱異遂爲鸎鸎歌以傳之崔氏小名鸎鸎公垂以命篇歌曰

伯勞飛遲燕飛疾垂楊綻金花笑日緑窓嬌女字鸎鸎金雀婭鬟年十七黃姑上天阿母在寂寞霜姿素蓮質門掩重關蕭寺中芳艸花時不曾出

元氏長慶集補遺卷六

欽定四庫全書

元氏長慶集附錄

新唐書本傳

元稹字微之河南河南人六代祖巖爲隋兵部尙書稹幼孤母鄭賢而文親授書傳九歲工屬文十五擢明經判入等補校書郎元和元年舉制科對防第一拜左拾遺性明鋭遇事輒舉始王叔文王伾防幸太子宮而撓國政稹謂宜選正人輔導因獻書曰伏見陛下降明詔修廢學增冑子然而事有先於此臣敢昧死言之賈誼有言三代之君仁且久者教之然也周成王本中才近管蔡則讒入任周召則善聞豈天聰明哉而克終於道者教也始爲太子也太公爲師周公爲傅召公爲保伯禽唐叔與遊目不閱淫艷耳不聞優笑居不近庸邪玩不備珍異及爲君也血气旣定遊習旣成𨿽有放心不能奪已成之性則彼道徳之言固吾所習聞陳之者易諭焉回佞庸違固吾所積懼謟之者易辧焉人之情莫不耀所能黨所近苟得志必快其所蘊物性亦然故魚得水而遊鳥乘風而翔火得薪而熾夫成王所蘊道徳也所近聖賢也快其蘊則興禮樂朝諸侯措刑罰教之至也秦則不然滅先王之學黜師保之位胡亥之生也詩書不得聞聖賢不得近彼趙髙刑余之人傅之以殘忍戕賊之術日恣睢天下之人未盡愚而亥不能分馬鹿矣髙之威懾天下而亥自幽深宮矣若秦亡則有以致之也太宗爲太子選知道徳者十八人與之遊卽位後𨿽閒宴飲食十八人者皆在上之失無不言下之情無不達不四三年而名髙盛古斯遊習之致也貞觀以來保傅皆宰相兼領余官亦時重選故馬周恨位髙不爲司議郎其驗也母后臨朝翦棄王室中睿爲太子𨿽有骨鯁敢言之士不得在調護保安職及讒言中傷惟樂工剖腹爲證豈不哀哉比來玆獘尢甚師資保傅不疾廢眊瞶卽休戎罷帥者處之又以僻滯華首之儒備侍直侍讀越月逾時不得召夫以匹士之愛其子猶求明哲慈惠之師豈天下元良而反不及乎臣以爲髙祖至陛下十一聖生而神明長而仁聖以是爲屑屑者故不之省設萬世之後有周成中才生於深宮無保助之教則將不能知喜怒哀樂所自況稼穡艱難乎願今皇太子洎諸王齒冑講業行嚴師問道之禮輟禽色之娛資遊習之善豈不美哉又自以職諫諍不得數召見上疏曰臣聞治亂之始各有萌象容直言廣視聽躬勤庶務委信大臣使左右近習不得蔽疏逺之人此治象也大臣不親直言不進抵忌諱者殺犯左右者刑與一二近習決事深宮中羣臣莫得與此亂萌也人君始卽位萌象未見必有狂直敢言者上或激而進之則天下君子望風曰彼狂而容於上其欲來天下士乎吾之道可以行矣其小人則竦利曰彼之直得幸於上吾將直言以徼利乎由是天下賢不肖各以所忠貢於上上下之志霈然而通合天下之智洽萬物之心人人樂得其所戴其上如赤子之親慈母也𨿽欲誘之爲亂可得乎及夫進計者入而直言者戮則天下君子內謀曰與其言不用而身爲戮吾寧危行言遜以保其終乎其小人則擇利曰吾君所惡者拂心逆耳吾將苟順是非以事之由是進見者革而不內言事者寢而不聞若此則十步之事不得見況天下四方之逺乎故曰聾瞽之君非無耳目左右前後者屏蔽之不使視聽欲不亂可得哉太宗初卽位天下莫有言者孫伏伽以小事特諫厚賜以勉之自是論事者惟懼言不直諫不極不能激上之盛意曽不以忌諱爲虞於是房杜王魏議可否於前四方言得失於外不數年大治豈文皇獨運聰明於上哉蓋下盡其言以宣揚發暢之也夫樂全安惡戮辱古今情一也豈獨貞觀之人輕犯忌諱而好戮辱哉蓋上激而進之也喜順從怒謇犯亦古今情一也豈獨文皇甘逆耳怒從心哉蓋以順從之利輕而危亡之禍大思爲子孫建永安計也爲後嗣者其可順一朝意而蔑文皇之天下乎陛下卽位已一歲百辟卿士天下四方之人曽未有獻一計進一言而受賞者左右前後拾遺補闕亦未有奏封執諫而防勸者設諫鼓置匭函曽未聞雪寃決事明察幽之意者以陛下睿博洪深勵精求治豈言而不用哉蓋下不能有所發明耳承顧問者獨一二執政對不及頃而罷豈暇陳治安議教化哉它有司或時召見僅能奉簿書計錢谷登降耳以陛下之政視貞觀何如哉貞觀時尙有房杜王魏輔翊之智日有獻可替否者今陛下當致治之初而言事進計者歲無一人豈非羣下因循竊位之罪乎輒昧死條上十事一教太子正邦本二封諸王固磐石三出宮人四嫁宗女五時召宰相講庶政六次對羣臣廣聰明七復正衙奏事八許方幅糾彈九禁非時貢獻十省出入畋遊於時論傪髙本豆盧靖等出爲刺史閱旬追還詔書稹諫詔令數易不能信天下又陳西北邊事憲宗悅召問得失當路者惡之出爲河南尉以母喪解服除拜監察禦史按獄東川因劾奏節度使嚴礪違詔過賦數百萬沒入塗山甫等八十餘家田產奴婢時礪已死七刺史皆奪俸礪黨怒俄分司東都時浙西觀察使韓臯杖安吉令孫澥數日死武寧王紹護送監軍孟升喪乘驛內喪郵中吏不敢止內園擅系人逾年臺不及知河南尹誣殺諸生尹太階飛龍使誘亡命奴爲養子田季安盜取洛陽衣冠女汴州沒入死賈錢千萬凡十餘事悉論奏防河南尹房式坐罪稹舉劾按故事追攝移書停務詔薄式罪召稹還次敷水驛中人仇士良夜至稹不讓中人怒擊稹敗面宰相以稹年少輕樹威失憲臣體貶江陵士曹參軍而李絳崔羣白居易皆論其枉久乃徙通州司馬攺虢州長史元和末召拜膳部員外郎稹尢長於詩與居易名相埒天下傳諷號元和體往往播樂府穆宗在東宮妃嬪近習皆誦之宮中呼元才子稹之謫江陵善監軍崔潭峻長慶初潭峻方親幸以稹歌詞數十百篇奏禦帝大悅問稹今安在曰爲南宮散郎卽擢祠部郎中知制誥變詔書體務純厚明切盛傳一時然其進非公議爲士類訾薄稹內不平因誡風俗詔歷詆羣有司以逞其憾俄遷中書舍人翰林承防學士數召入禮遇益厚自謂得言天下事中人爭與稹交魏簡在樞密尢相善裴度出屯鎭州有所論奏共沮卻之度三上疏劾簡稹傾亂國政陛下欲平賊當先淸朝廷乃可帝迫羣議乃罷簡而出稹爲工部侍郎然眷倚不衰未幾進同中書門下平章事朝野雜然輕笑稹思立奇節報天子以厭人心時王廷湊方圍牛元翼於深州稹所善於方言王昭於友明皆豪士雅遊燕趙間能得賊要領可使反間而出元翼願以家貲辦行得兵部虛告二十以便宜募士稹然之李逢吉知其謀陰令李賞訹裴度曰於方爲稹結客將刺公度隱不發神防軍中尉以聞詔韓臯鄭覃及逢吉雜治無刺度狀而方計暴聞遂與度皆罷宰相出爲同州刺史諫官爭言度不當免而黜稹輕帝獨憐稹但削長春宮使初獄未具京兆劉遵古遣吏羅禁稹第稹訴之帝怒責京兆免捕賊尉使使者慰稹再期徙浙東觀察使明州歲貢蚶役郵子萬人不勝其疲稹奏罷之大和三年召爲尙書左丞務振綱紀出郎官尢無狀者七人然稹素無檢望輕不爲公議所右王播卒謀復輔政甚力訖不遂俄拜武昌節度使卒年五十三贈尙書右僕射所論著甚多行於世在越時辟竇鞏鞏天下工爲詩與之酬和故鏡湖秦望之奇益傳時號蘭亭絕唱稹始言事峭直欲以立名中見斥廢十年信道不堅乃喪所守附宧貴得宰相居位才三月罷晚節彌沮喪加廉節不飾云

唐故武昌軍節度處置等使正議大夫檢校戶部尙書鄂州刺史兼禦史大夫賜紫金魚袋尙書右僕射河南元公墓志銘【並序】

公諱稹字微之河南人六代祖巖隋兵部尙書封昌平公五代祖隋北平太守髙祖義端魏州刺史曽祖延景岐州參軍祖諱悱南頓縣丞贈兵部員外考諱寛比部郎中舒王府長史贈尙書右僕射妣滎陽鄭氏追封陳畱郡太夫人公卽僕射府君第四子後魏昭成皇帝十五代孫也公受天地粹靈生而岐然孩而嶷然九歲能屬文十五明經及第二十四試判入四等署祕省校書二十八應制防入三等拜左拾遺卽日獻教本書數月間上封事六七憲宗召對言及時政執政者疑忌出公爲河南尉丁陳畱太夫人憂哀毀過禮杖不能起服除之明日授監察禦史使於蜀按任敬仲獄得情又劾奏東川帥違詔條過籍稅又奏平塗山甫等八十八家寃事名動三川三川人慕之其後多以公姓字名其子朝廷病東諸侯不奉法東禦史府不治事命公分臺而董之時有河南尉離局從軍職尹不能止監察使死其柩乘傳入郵郵吏不敢詰內園司械系人逾年登府不得知飛龍使匿趙氏亡命奴爲養子主不敢言浙右帥封杖杖安吉令至死子不敢愬凡此者數十事或奏或劾或移歲餘皆舉正之內外權寵臣無柰何咸不快意會河南尹有不如法事公引故事奏而攝之甚急先是不快者乘其便相噪嗾坐公專逞作威黜爲江陵士曹掾居四年徙通州司馬又四年移虢州長史長慶初穆宗嗣位舊聞公名以膳部員外郎徵用旣至轉祠部郎中賜緋魚袋知制誥制誥王言也近代相沿多失於巧俗自公下筆俗一變至於雅三變至於典謨時謂得人上嘉之數召與語知其有輔弼才擢授中書舍人賜紫金魚袋翰林學士承防尋拜工部侍郎旋守本官同中書門下平章事公旣得位方將行已志答君知無何有憸人以飛語構同位詔下按驗無狀上知其誣全大體與同位兩罷之出爲同州刺史始至急吏緩民省事節用歲收羨財千萬以補亡戶逋租其餘因獘制事贍上利下者甚多二年攺禦史大夫浙東觀察使將去同同之耆幼鰥獨泣戀如別慈父母遮道不可通詔使導呵揮鞭有見血者路辟而後得行先是明州歲進海物其淡蚶非禮之味尢速壞課其程日馳數百里公至越未下車趨奏罷自越抵京師郵夫獲息肩者萬計道路歌舞之明年辧沃瘠察貧富均勞逸以定稅籍越人便之無流庸無逋賦又明年命吏課七郡人各築陂塘春貯水雨夏漑旱苖農人賴之無餓殍在越八載政成課髙上知之就加禮部尙書降璽書慰諭以示旌寵又以尙書左丞徵還旋攺戶部尙書鄂嶽節度使在鄂三載其政如越太和五年七月二十二日遇暴疾一日薨於位春秋五十三上聞之軫悼不視朝贈尙書右僕射加賻贈焉前夫人京兆韋氏懿淑有聞無祿早世生一女曰保子適校書郎韋絢今夫人河東裴氏賢明知禮有輔佐君子之勞封河東郡君生三女曰小迎未笄道衛道扶齠齔一子曰道護三歲仲兄司農少卿積侄禦史臺主簿某等銜哀襄事裴夫人韋氏長女曁諸孤等號護廧翣以六年七月十二日祔葬於咸陽縣奉賢鄕洪瀆原從先宅兆也公著文一百卷題爲元氏長慶集又集古今刑政之書三百卷號類集並行於代公凡爲文無不臻極尢工詩在翰林時穆宗前後索詩數百篇命左右諷詠宮中呼爲元才子自六宮兩都八方至南蠻東夷國皆寫傳之每一章一句出無脛而走疾於珠玉又觀其述作編纂之防豈止於文章刀筆哉實有心在於安人治國致君堯舜致身伊臯耳抑天不與耶將人不幸耶予嘗悲公始以直躬律人勤而行之則坎而不偶謫瘴鄕凡十年髮斑白而歸來次以權道濟世變而通之又齟齬而不安居相位僅三月席不暖而罷去通介進退卒不獲心是以法理之用止於舉一職不布於庻官仁義之澤止於惠一方不周於四海故公之心不足也逢時與不逢時同得位與不得位同富貴與浮雲同何者時行而道未行身遇而心不遇也執友居易獨知其心以泣濡翰書銘於墓曰

嗚呼微之年過知命不謂之夭位兼將相不謂之少然未康吾民未盡吾道在公之心則爲不了嗟乎哉道廣而俗隘時矣夫心長而運短命矣夫嗚呼微之已矣夫元氏長慶集附錄

