

欽定四庫全書

集部二

顏魯公集總目

別集類一【唐】

卷一

奏議

卷二

表上

卷三

表下

卷四

碑

卷五

碑

卷六

碑

卷七

碑

卷八

碑

卷九

碑

卷十

墓碣墓志

祭文

卷十一

書帖

讚

題名

卷十二

序

卷十三

記

卷十四

記

卷十五

詩

卷十六

補遺

【臣】等謹案顏魯公集十五卷補遺一卷唐顏眞卿撰後附以年譜及碑狀眞卿事迹具唐書本傳其集見於藝文志者有興觀集十卷廬陵集十卷臨川集十卷至北宋皆亡有吳興沈某者采掇遺佚編爲十五卷劉敞爲之序但稱沈侯而不著名字嘉祐中又有宋敏求編本亦十五卷見館閣書目江休復筆錄極稱其采錄之博至南宋時又多漫漶不完嘉定間畱元剛守永嘉得敏求殘本十二卷失其三卷乃以所見眞卿文別爲補遺並撰次年譜附之詳爲考訂而宋沈所編全書皆不存後人復分元剛之十二卷爲十五卷以當之迨明而流傳益罕今世所行本乃明萬曆中眞卿裔孫允祚重刋脫漏舛錯盡失其舊獨此本爲錫山安國所刻𨿽已分十五卷然猶元剛原本也眞卿大節炳著史冊而文章典博莊重稱其爲人集中廟享議等篇說禮尢爲精審特遺文在宋散佚已多故元剛所編亦不免缺略今去唐益逺而其文之見於石刻者尙間有可采謹詳加搜輯得殷府君夫人顏氏碑銘一首尉遲迥廟碑銘一首太尉宋文貞公神道碑側記一首贈祕書少監顏君廟碑碑側記碑額陰記各一首竹山聨句詩一首奉使蔡州書一首皆有碑帖現存又政和公主碑殘文顏元孫墓志殘文二篇見江氏筆錄陶公栗裏詩見困學紀聞今俱采出增入補遺捲內至畱元剛所錄禘祫議其文旣與廟享議復見而篇末時議者舉然云云乃新唐書陳京傳敍事之辭亦非眞卿本文又幹祿字書序乃顏元孫作眞卿特書之刻石元剛遂以爲眞卿文亦爲舛誤今並從刋削焉後附年譜一卷舊亦題元剛作而譜中所列詩文諸目多集中所無疑亦元剛因舊本增輯也元剛字茂潛丞相畱正之子官終起居舍人云乾隆四十五年八月恭

校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

顏魯公集原序

魯公極忠不避難臨難不違義是其塵垢糠粃猶祗飾而誦習之將以勸事君況其所自造之文乎然魯公沒且三百年未有祖述其書者其在舊史施之行事蓋僅有存焉而雜出傳記流於簡牘則百而一二銘載功業藏於山川則十而一二非好學不倦周流天下則不能徧知而盡見彼簡牘者有盡而山川者有壞不幸而不傳則又至於千萬而一二未可知也吳興沈侯哀魯公之忠而又佳其文懼久而有不傳與𨿽傳而不廣也於是采掇遺逸輯而編之得詩賦銘記凡若干篇爲十五卷學者可觀焉蓋君子多見則守之以約沈侯好學喜聚書聚書至三萬卷若是多矣然猶常汲汲如不足者至其集魯公之文使必傳於天下必信於後世可謂守之以約而尙友者乎予是以序其意劉敞

欽定四庫全書

顏魯公集卷一

唐顏眞卿撰

奏議

請復七聖諡號狀

謹按禮記曰先王諡以尊名節以一惠故行出於已而名生於人使夫善者勸而惡者懼也而虞夏之質殷周之文至矣而禹湯文武之君咸以一字爲諡言文則不稱武言武則不稱文豈聖徳所不優乎蓋羣臣稱其至者是以子不得議父臣不得議君天子崩則臣下制諡於南郊明受之於天也諸侯薨則太子赴告於天子明受之於君也至於周室卑大朴散諡始以兩字爲重人或以虛美爲榮漢承戰國餘烈參而用之君臣易名事歸至當少不以爲貶多不以爲褒𨿽美眾所歸可一言而盡矣魏晉以降蓋不足徵聖唐欽明憲章周漢爰初創業順考古道髙祖諡太武用漢制太宗諡曰文行周道也名正理順垂之無窮上元中政在宮壼亂名攺作始建神堯文武大聖之號蓋非髙宗之所獲已洎宗之末姦臣竊柄析言而亂舊法輕議以攺鴻名遂廣累聖之諡有加至十一字者皇帝則悉有大聖之號皇后則皆有順聖之名使言之者惑於今行之者異於古非舊制也其後劍門下罪已之詔敍髙祖已下累聖悉用舊諡則宗悔旣往之失亦以明矣寶應中二聖山陵有司議諡事不師古變而行權去古質而尙浮華捨舊名而廣新諡謂一名不足以節惠乃十倍於古焉而累聖諡名悉以字多者爲定是廢髙祖太宗之令豈曰愛君今制諡非古人皆知之有司因循其事而無敢言者假使當今守之而不攺後人議之以爲非然所失豈不大哉何者臣子之於君父莫不欲廣其美稱先王制禮不敢過也故至敬無文至文尙質質之數極於一堯舜之美足以彰矣文之數極於二孝文孝景之徳亦以明矣質則近古文則近今此髙祖太宗所以更用其法後王所宜守之法也非天下之至聖其孰能定之此天皇所以興聖主而正鴻名太宗所以待孝孫而修廢典微臣所以守經義而崇聖朝陛下宜奉天心繼先太宗之志使子孫防其法而萬代守之此天下之能事也臣愚以爲髙祖已下累聖諡號悉宜取初諡爲定謹按舊制宜上髙祖爲武皇帝太宗爲文皇帝髙宗爲天皇大帝中宗爲孝和皇帝睿宗爲聖眞皇帝其二聖諡名字數太廣有逾古制臣愚請擇其美稱而正之謹按諡法秉徳不回曰孝照臨四方曰明宜上宗爲孝明皇帝又按諡法聖善周聞曰宣宜上肅宗爲孝宣皇帝仍準漢魏及國朝故事於尙書省議定奏禦夫文敝則救之以質至敬也名惑而反之於正至明也祖作之而孫述之至孝也三者備矣然後能立天下之大本正天下之大名建天下之大名建天下之大業能事畢矣伏惟皇帝陛下詳擇

論元皇帝祧遷狀

王制天子七廟三昭三穆與太祖之廟而七又禮器云有以多爲貴者天子七廟又伊尹曰七世之廟可以觀徳此經典之明證也七廟之外則曰去祧爲壇去壇爲墠故歷代儒者制疊毀之禮皆親盡宜毀伏以太宗文皇帝七代之祖髙祖神堯皇帝國朝首祚萬葉所承太祖景皇帝受命於天始封於唐元本皆在不毀之典代祖元皇帝地非開綂親在七廟之外代宗皇帝升祔有曰元皇帝神主禮合祧遷或議者以祖宗之名難於疊毀昔漢朝廷近古不敢以私滅公故前漢十二帝爲祖宗者四而已至後漢漸違經意子孫以推美爲先自光武以下皆有廟號則祖宗之名莫不建也安帝以讒害大臣廢太子及崩無上宗之奏後自建武以來無毀者因以陵號稱宗至桓帝失徳尙有宗號故初平中左中郎蔡邕以和帝以下功徳無殊而有過差不應爲宗及余非宗者追尊三代皆奏毀之是知祖有功宗有徳存至公之議非其人不居蓋三代立禮之本也自東漢已來則此道喪矣魏明帝自稱烈祖論者以爲逆自稱祖宗故近代此名悉爲廟號未有子孫踐祚而不祖宗先王者以此明之則不得獨據兩字而爲不祧遷之證假令傳祚百代豈可上存百代以爲孝乎請依三昭三穆之義永爲通典寶應二年升祔宗肅宗則獻祖懿祖已從疊毀伏以代宗睿文孝皇帝卒哭而祔則合上遷一室元皇帝代數已逺其神主凖禮祧而禘祫之時然後饗祀

廟享議

議者或云獻祖懿祖親逺廟遷不當祫享宜永閟於西夾室又議者云二祖宜同祫享與太祖並列昭穆而空太祖東向之位又議者云二祖若祫同享卽太祖之位永不得正宜奉遷二祖神主祔藏於徳明皇帝廟臣伏以三議俱未爲允且禮經殘缺旣無明據儒者能比方義類斟酌其中則可舉而行之蓋葉於正也伏以太祖景皇帝以受命始封之功處百代不遷之廟配天崇享是極尊嚴且至禘祫之時暫居昭穆之位屈已伸孝敬奉祖宗緣齒族之禮廣尊天之道此實太祖明神烝烝之本意亦所以化被天下率循孝悌也請依晉蔡謨等議至五年十月祫享之日奉獻祖神主居東面之位懿祖太祖洎諸祖宗遵左昭右穆之列此有以彰國家重本尙順之明義足爲萬代不易之令典也又議者請奉遷二祖神主於徳明皇帝廟行祫祭之禮夫祫合也故公羊傳曰大事者何祫也若祫祭不陳於太廟而享於徳明廟斯乃分食也豈謂合食乎名實相乖尢失禮意固不可行

論百官論事疏

禦史中丞李進等傳宰相語稱奉進止緣諸司官奏事頗多朕不憚省覽但所奏多挾私讒毀自今論事者諸司官皆須先白長官長官白宰相宰相定可否然後奏聞者臣自聞此語已來朝野囂然人心亦多衰退何則諸司長官皆達官也言皆専達於天子也郎官禦史陛下腹心耳目之臣也故其出使天下事無巨細得失皆令訪察回日奏聞所以明四目達四聰也今陛下欲自屏耳目使不聰明則天下何述焉詩云營營靑蠅止於棘讒言罔極交亂四國以其能變白爲黒變黒爲白也詩人深惡之故曰取彼讒人投畀豺虎豺虎不食投畀有北則夏之伯明楚之無極漢之江充皆讒人也孰不惡之陛下惡之深得君人之體矣陛下何不深回聴察其言虛誣者則讒人也因誅殛之其言不虛者則正人也因奬勵之陛下捨此不爲使眾人皆謂陛下不能明察倦於聽覽以此爲辭拒其諌諍臣竊爲陛下痛惜之臣聞太宗勤於聽覽庶政以理故著司門式云其有無門籍人有急奏者皆令監門司與仗家引對不許關礙所以防壅蔽也並置立仗馬二疋須有乘騎便往所以平治天下正用此道也天寶已後李林甫威權日盛羣臣不先諮宰相輒奏事者仍托以他故中傷之不敢明約百官令先白宰相又閹官袁思藝日宣詔至中書宗動靜必告林甫先意奏請宗驚喜若神以此權柄恩寵日甚道路以目上意不下宣下情不上達所以漸致潼關之禍皆權臣誤主不遵太宗之法故也陵夷至於今日天下之獘盡萃於聖躬豈陛下招致之乎蓋其所從來者漸矣自艱難之初百姓尙未雕敝太平之理立可便致屬李輔國用權宰相専政逓相姑息莫肯直言大開三司不安反側逆賊散落將士北走黨項合集土賊至今爲患僞將更相驚恐因思明危懼扇動卻反又今相州敗散東都陷沒先帝由此憂勤至於損壽臣每思之痛切心骨今天下兵戈未戢瘡痏未平陛下豈得不日聞讜言以廣視聽而欲頓隔忠讜之路乎臣竊聞陛下在陜州時奏事者不限貴賤務廣聞見乃堯舜之事也凡百臣庶以爲太宗之理可翹足而待也臣又聞君子難進易退由此言之朝廷開不諱之路猶恐不言況懷猒怠令宰相宣進止使禦史臺作條目不令直進從此人人不敢奏事則陛下聞見只在三數人耳天下之士方鉗口結舌陛下後見無人奏事必謂朝廷無事可論豈知懼不敢進卽林甫國忠復起矣凡百臣庶以爲危殆之期又翹足而至也如今日之事曠古未有𨿽李林甫楊國忠猶不敢公然如此今陛下不早覺悟漸成孤立後縱悔之無及矣臣實知忤大臣者罪在不測不忍孤負陛下無任懇迫之至

朝防有故去樂議

周禮大司樂職云諸侯薨令去樂大臣死令弛懸鄭注云去謂藏之弛謂釋下也是知哀輕者則釋哀重者則藏又按庾蔚之禮論云晉元後秋崩武帝咸寧元年享萬國不設樂永嘉元年冬惠帝三年喪制未終司徒左長史江充議二年正會不宜作樂又章皇后哀限未終後主已入廟博士徐幹議曰周景王有後嫡子之喪旣葬除服叔向猶議其晏今不宜懸宋書禮制云晉武帝已來國有大喪廢樂三年又按江都集禮說晉博士孔恢朝廷遏密懸而不作恢以爲宜都去懸設樂爲作不作則不宜懸孟獻子禫懸而不樂自是應作耳故夫子曰獻子加於人一等矣非謂不應作而猶懸也國喪尙近謂金石不可陳於庭又徐廣晉史曰聞樂不怡故申情於遏密諒闇奪服慮政事之荒廢是故秉權通以變常量輕重以降差臣以周禮去樂之文宋志終喪之證徐廣之論寧戚孔恢之說禫懸理旣可憑事又故實伏請三年未畢都不設懸如有齊衰喪及遇大臣薨歿則量輕重懸而不作

顏魯公集卷一

欽定四庫全書

顏魯公集卷二

唐顏眞卿撰

表上【並批答】

皇帝卽位賀上皇表

臣某言六月二十七日伏承賊陷潼關駕幸蜀郡李光弼郭子儀等正圍博陵郡收兵入土門王師旣還百姓震恐憂惶危懼若無所歸臣不勝悲憤之深遂遣腳力人張云子間道上表猶恐不達又差招討判官信都郡武邑縣主簿李銑相繼行銑及云子前後並到靈武郡奉皇帝七月十二日勑伏承陛下命皇太子踐阼攺元皇帝上陛下尊號曰上皇天帝臣及官吏僧道耆壽百姓等蹈舞抃躍其張云子回皇帝授臣工部尙書兼禦史大夫其李銑回又授臣銀靑光祿大夫顧以庸微頻叨寵命道路隔絕辭讓無由進退失圖伏增惶懼竊以逆賊安祿山孤負聖恩憑陵防縣禍盈惡稔尙稽天誅今皇帝撫軍蒼生賈勇丰鎬河洛指期可平伏願陛下垂拱頤神以覩廓淸之慶臣官守有限不獲隨例闕庭無任懇欵悲戀之至

批答

凶逆亂常侵侮中夏潼關失守京國不寧朕因涉岐梁至於巴蜀遂命皇帝肇登寶歷爰靜妖氛今官軍益振回紇效欵卽擬南行共爲翦滅卿忠惟奉國孝則保家懷不二之心秉難奪之操皇帝累申寵命兼以崇班宜有懋於深功且用光於重守讓憲部尙書表

臣某言臣聞無功受賞爲善不勸有罪不罰爲惡罔辯陛下尅復之期匪朝伊夕至如賞罰二柄事在必行茍或不明於何取則臣以愚懦叨守平原屬逆賊安祿山背叛聖恩擾犯河洛臣堂兄杲卿以常山太守首開土門臣與河北諸郡因之固守人臣本分夫有何功上皇授臣戶部侍郎兼知招討采訪等使已失人望緣賊未滅遂不敢辭又令李光弼郭子儀賀蘭進明等與臣計會同討凶逆三數月間河北向定屬潼關失守大駕西巡光弼等卻入土門諸郡危逼陛下禦極又錄臣無功寵以非次常伯亞相一時猥集臣兄允南弟允臧等連榮臺省一男三侄皆授好官在臣一門叨幸斯極殞身碎首無以上報臣常使判官鉅鹿郡南和縣丞賈載侄男永王府典軍廣成及行官鄧昌珍楊神功裴法成等十餘人將防物絹帛相繼渡海與劉正臣計會共和三蕃正臣等尅期南來行巳有日屬逆賊史思明尹子奇等乘其未至悉力急攻諸郡無援相次陷沒皆由臣孱懦無謀致此顚沛誠合殉命危難死守孤城以爲歸罪闕庭愈於受擒賊手所以僶俛偸生過河緣劉正臣使楊神功將牒與臣索兵馬及盤瓶錦張【同帳】令應接奚契丹等不與其勾當伏恐陛下貽憂又恩勑先超授吳郡司士鄭毓樂安郡太守令於江淮南兩道度僧道取錢與臣召募士馬令應接河北臣由此未獲卽赴行在遂至廣陵丹陽等郡各與采訪使計會竟不得兵馬卽累奉聖防許臣入奏行至武當郡又奉恩命除臣憲部尙書兼令使者送告身與臣捧戴殊私不任惶懼陛下縱含善貸不忍明刑在臣靦冒至深胡顏自處臣忝爲大臣系國休戚損臣益國臣受其益損國益臣臣受其損若受任失守還朝屢遷示國無刑於臣大損非敢外飾實披至誠又臣名節𨿽微任位頗重爲政之體必在律人恩先逮下罰當從上今罪一人則萬人懼若怙於寵四海何瞻伏願陛下重貶臣一官以示天憲使天下知有必行之法則知有必賞之令寵榮過於尙書逺矣無任懇悃之至云云

批答

卿才推翰苑望重朝廷昆弟成名俱效忠節頃蜂蠆縱毒郡邑多虞卿能審事宜捍禦凶盜𨿽平原不守而功效殊髙自逺歸朝深副朕望允膺曳履之命無至免冠之請

謝兼禦史大夫表

臣某言伏奉今日制書以臣兼禦史大夫本官如故恩榮累及成命曲臨捧戴殊私慙惶靡據【中謝】臣孱微有素抗直無聞比守平原困於凶賊不能死節負義歸朝斧鉞之誅甘心待命崇髙之位不次頻叨孟夏之中始操刑柄數旬之內兼緫憲司撫巳缺如負乘斯甚將何以明刑天下振舉朝綱臣聞秦漢之時凡有制詔皆下丞相禦史府人到於今稱爲副相東方朔舉自古賢聖以次百官乃以孔丘爲禦史大夫則知其官何可妄授況列曺尙書古之常伯如天之有斗豈易其人昨以表辭非敢矯舉恐煩天聽僶俛就班隟請間方擬牢讓不圖榮寵又集微軀聖恩頻繁固令卽上陳請莫遂惶懼益深又臣竊見近日朝列之內或有身兼數官茍貪利權多致顚覆害政非一妨賢實多臣嘗忿之其忍自冒無任懇迫屏營之至謹詣閤門陳謝以聞倘天聰聽卑猶冀少回恩送停臣一職別授忠賢則𨿽死猶生期於畢力臣某云云

批答

卿徳重才博久而益彰深竭忠貞克著名節乃今再造區夏籍卿以振朝綱曳履之榮允膺其象弄印之寵無以易卿旣簡朕心不至謙讓所謝知馮翊太守上表謝

臣某言伏奉某月日恩制除臣馮翊太守以某日至郡上訖受命祗懼伏增戰越【中謝】臣自失守平原萬里歸命甘心斧鉞用儆敗亡陛下錄纎芥之誠捨丘山之罪超司秋典再長憲臺宗伯亞相一時猥集在臣叨幸何以克堪誓當粉骨碎身少酬萬一而力微任重福過災生防塵莫效咎愆仍積上負聖明之恩下慙魯衞之士槃木加劍未塞深尢禦魅投荒乃爲殊造陛下識其眉目矜其要領待罪猶忝於左馮黜官不離於本秩感念恩徳瀹於心髓木石知變況在微臣伏惟陛下察其戇愚收其後效臣𨿽萬死實荷所天竊以此郡破亡再陷凶逆生靈塗炭邑室空虛殺傷者𨿽或蓋藏逃亡者尙未歸復謹當勵精悉力宣諭皇明旬月之間望有所校伏惟陛下減省聖慮不以此郡爲憂則臣之愚忠生死萬足其戶口實數並利害切急者伏望容臣括責續狀奏聞無任感戀之至

批答

卿夙負名器列在朝廷委弄印之傳兼曳履之寵而乃事乖執法情未滅私朕念以舊勲遂從寛宥今左輔之郡凋敝之餘宜加撫存以申來效所謝知

蒲州刺史謝上表

臣某言臣今月十一日伏奉五日恩制除臣使持節蒲州諸軍事蒲州刺史充本州防禦使臣緣同州先無佐官蒲州書魚未到遲回累日不敢赴上中使張抱誠至奉宣恩命令臣與將軍趙瑣計會遊奕兵馬昨以十八日至州上訖祗承寵命伏增感惕【中謝】臣竊以此州之地堯舜所都表裏山河古稱天險余凶未殄防禦是先況振秦晉之喉撫幽並之背旣號股肱之郡實資心膂之賢伏惟光天文武大聖孝感皇帝陛下道冠生人恩涵墜履方建非常之業不遺易忘之臣特委大邦俾之集事戴荷殊奬無忘寢食但臣愚駑有素智勇缺然將以鎭遏艱虞導揚徳澤拜命之日以榮爲憂惟君知臣敎其不及勤卹人隱動必以聞陛下不以爲煩則臣死而獲考矣無任感戴屏營之至

批答

卿簮紱之端名節素重出鎭藩翰克效忠勤況自同及蒲襟帯相接宣風布化實佇於卿特委股肱尢當勉勵防虞卹隱必應事宜所謝知

謝浙西節度使表

臣某言伏奉六月九日恩制以臣爲升州刺史充浙西節度使兼江寧軍使聖徳含不遺簮履捨其罪戾假以麾幢感戴恩榮死生知報【中謝】臣以爲全吳舊國分閫重權煮東海以自資塹西河而作固九州天險之地六代帝王之都是以魏文興嗟甘從南北之限苻堅怙侈爰喪百萬之師豈不以形勝是先腹心斯切親賢重寄鎭遏攸難矧在庸微寧堪及此是以拜命之日以榮爲憂制書以今月四日至饒州臣以今日發赴本道取都統節度觀察使李峘處分訖卽赴升州卽當繕修甲兵撫循將士觀察要害以備不虞假陛下英武之威遵陛下平明之理一心勠力上答天慈伏惟陛下察臣愚忠則死且不朽無任感戴屏營之至

批答

卿學行有聞謀猷克壯屢經寒歲不攺松筠且江寧古之帝都實爲巨防自非宿徳其可濫居委卿忠誠俾當連帥宜籌略爲朕緝綏所謝知謝戶部侍郎表

臣某言伏奉某月日恩命以臣爲戶部侍郎榮寵自天感戴交集【中謝】臣聞地官之任邦敎是資侍郎之職非賢不授況臣資性愚防行能無取頻以疎拙獲罪朝廷五年之間三貶官次先朝皇極猶佐藩條官階勲封盡防黜削待罪三年分從遐棄屬陛下以聰明睿哲嗣聖登庸恩宥廣覃授臣利州刺史詔書始下才涉旬朔不遺易忘之臣忽奉待詔之命生死骨肉受賜已深對見之辰又防假以章服小臣懷惠寤寐無寧聖澤頻繁叨戴斯授循涯省分盈量則多粉骨糜軀防知攸答無任感戴惶懼之至

批答

卿門傳儒行代挹公才忠義在躬幹蠱從政頃升八座式昭水鏡之規往鎭兩河能鳴風雨之晦比𨿽因事見貶今則念舊錄功然以地官務殷惟才是屬周行所舉殊愜朕懷所謝知

謝吏部侍郎表

臣某言伏奉某月日恩制以臣爲吏部侍郎又奉某月日恩制加臣銀靑光祿大夫浹辰之間殊澤洊至恭承寵命戴荷交馳【中謝】竊以國之所急必在官人銓綜之司非賢弗授伏揆虛薄祗懼實深常恐上塵則哲之明下負竊位之責未酬萬一再沐恩私寵命忽臨舊階旋復叨榮旣甚宥過何深佩玉腰金實懼在梁之刺忘軀拜賜惟懷粉骨之誠施重力微罔知攸措無任荷戴屏營之至

批答

卿郁然詞宗雅有朝望髙標勁節歷霜霰而不渝握鏡懸衡鑑人倫而式敍是用特加命數光乃純臣復銀靑之舊階鳴水蒼之雜佩佇聞密啟以定九流舉其朝綱僉曰惟允所謝知

謝荊南節度使表

臣某言伏奉二十七日恩制除臣江陵尹兼禦史大夫充荊南節度觀察處置使寵命自天戰荷無地【中謝】竊以荊南巨鎭江漢上游右控巴蜀左聮吳越南通五嶺北走上都冦賊𨿽平襟帶尢切𨿽叔子仁徳元凱智囊居之猶或病諸過此豈宜濫據祗承睿顧伏深慙惕無任感戴屏營之至

批答

卿明邁偉才忠貞壯節夙推公器累踐周行専城髙魏尙之勛會府著山濤之績而七澤交帶三江要衝式資綂尹之方雅屬旌旄之寄人存政舉其在玆乎所謝知

顏魯公集卷二

欽定四庫全書

顏魯公集卷三

唐顏眞卿撰

表下【並批答】

謝贈官表

臣某言伏奉二月十七日恩制臣亡祖故曺王屬曺王晉王侍讀先臣昭甫特防聖恩超贈使持節華州諸軍事華州刺史天慈錫類泉壤疏榮捧戴殊私闔門感慶【中謝】竊以臣亡祖伏膺文儒克篤前烈能讀三墳五典八索九丘特爲伯父故祕書監先臣師古之所賞愛師古每有注釋未嘗不參預焉又與學士令狐徳棻等同侍天皇得備顧問有時無命夭閼盛年臣亡父故薛王友先臣惟貞亡伯故濠州刺史先臣元孫等並褓𦇤苴麻孩提未識養於舅氏殷仲容以至成立臣堂兄故衞尉卿兼禦史中丞杲卿卽元孫之子及臣兄弟等幸承貽厥之訓遭遇明聖之朝各以微誠皆防殊奬杲卿𨿽死爲不朽矣臣亦何人屢叨榮祿夙夜祗懼慚戴巳深不謂霈澤曲霑褒贈俯及特防加等之禮實爲非常之恩感戴屏營萬死非報無任戰荷之至謹因中使內謁者監張抱誠冒死陳謝以聞云云

批答

卿之乃祖當爲碩儒旣髙倚相之能遂有臧孫之後不墜其業在卿之門式覃追逺之恩俾防貽厥之慶加贈方嶽以表哀榮所謝知

乞禦書天下放生池碑額表

臣某言臣聞帝王之徳莫大於生成臣子之心敢忘於讚述臣去年冬任升州刺史日屬左驍衞左郎將史元琮中使張庭玉等奉宣恩命於天下州縣臨江帶郭處各置放生池始於洋州興道訖於升州江寧秦淮太平橋凡八十一所恩沾動植澤及昆虫發自皇心徧於天下歷選列辟未之前聞海隅蒼生孰不欣喜臣時不揆愚昧輒述天下放生池碑銘一章又以俸錢於當州采石兼力拙自書蓋欲使天下元元知陛下有好生之徳因令微臣獲廣昔賢善頌之義遂絹寫一本附史元琮奉進兼乞禦書題額以光揚不朽緣前書防畫稍細恐不堪經久臣今謹據石擘窠大書一本隨表奉進庶以竭臣下慺慺之誠特乞聖恩俯遂前請則天下幸甚豈惟愚臣昔秦始皇暴虐之君李斯邪諂之臣猶刻金石垂於後代魏文帝外禪之主鐘繇偏方之佐亦於繁昌立表頌徳況陛下以巍巍功業而無紀述則臣竊恥之謹昧死以聞伏增戰越云云

批答

朕以中孚及物亭育爲心凡在覆載之中畢登仁壽之域四靈是畜一气同和江漢爲池魚鱉咸若卿愼徽盛典潤色大猷能以懿文用刋樂石體含飛動韻合鏗鏘成不朽之立言紀好生之上徳唱而必和自古有之情發於中予嘉乃意所請者依

顏魯公集卷三

欽定四庫全書

顏魯公集卷四

唐顏眞卿撰

碑

天下放生池碑銘【並序】

皇唐七葉我乾元大聖光天文武孝感皇帝陛下以至聖之姿屬艱虞之運無少康一旅之眾當防山彊暴之初幹鞏勞謙勵精爲理推誠而萬方胥悅克已而天下歸仁恩信侔於四時英威達於八表功庸格天地孝感通神明故得回紇奚霫契丹大食盾蠻之屬扶服萬里決命而爭先朔方河東平盧河西隴右安西黔中嶺南河南之師虓闞五年椎鋒而效死摧元惡如拉朽舉兩京若拾遺慶緒遁逃已防赤族之戮思明跧伏行就沸鼎之誅拯巳墜之皇綱據再安之宗社迎上皇於西蜀申子道於中京一日三朝大明天子之孝問安視膳不攺家人之禮蒸蒸然翼翼然眞帝皇之上儀誥誓所不及已歷選內禪生人以來振古及隋未有如我皇帝者也而猶嫗煦萬類勤唉四生乃以干元二年太嵗已亥春三月已丑端命左驍衛右郎將史元琮中使張庭玉奉明詔布徳音始於洋州之興道泉山南劍南黔中荊南嶺南江西浙西諸道汔於升州之江寧秦淮太平橋臨江帶郭上下五里各置放生池凡八十一所蓋所以宣皇明而廣慈愛也易不云乎信及豚魚書不云乎鳥獸魚鱉咸若古之聰明叡智神武而不殺者非陛下而誰昔殷湯克仁猶存一面之网漢武垂惠才致銜珠之答𨿽流水救涸寶勝稱名蓋事止於當時尙介祉於終古豈若我今日動者植者水居陸居舉天下以爲池罄域中而防福乘陁羅尼加持之力竭煩惱海生死之津揆之前古曽何髣髴防臣職忝方面生丁盛美受恩寖深無以上報謹緣臯陶奚斯歌虞頌魯之義述天下放生池碑銘一章𨿽不足雍容明聖萬分之一亦臣之精懇也敢刻金石著其詞曰

明明皇帝臨下有赫至徳光天乾元啟賾緯武戡亂經文禦歷孝感神明義形金石仁覆華夏恩加蠻貃道冠巍巍威深虩虩遘玆多難克廣丕績慶緒旣誅思明辟易人道助順天心惡逆撲滅之期匪朝伊夕乘此寶祚永康宗祏業盛君親功崇列辟交禪之際粲然明白迥映來今孤髙往防去殺畱惠好生立辟率土之濱臨江是宅遂其生性庇尒鱗翮環海爲池周天布澤致玆忠厚罔弗怡懌動植依仁飛沈受獲流水長者徒稱往昔寶勝如來疇庸允格徳力無競慈悲孔碩相時傳聞尙賴益矧在遭遇其忘敷錫眞卿勒銘敢告凡百臣貞卿以干元三年春三月戊辰撰至大歷七年秋九月已亥自撫州刺史防除湖州八年秋七月戊戌於州駱駞橋東追建吳文休鐫

湖州烏程縣杼山妙喜寺碑

州西南杼山之陽有妙喜寺者梁武帝之所置也大同七年夏五月帝禦壽光閣防所司奏請置額帝以東方有妙喜佛國因以名之舊置在州西金斗山唐太宗文皇帝升極之六年春二月移於此山山髙三百尺周回一千二百步蓋昔夏杼南巡之所今山有夏王村山西北有夏駕山皆後杼所幸之地也晉吳興太守張之吳興疏云烏程有墟名東張地形髙爽山阜四周卽此山也其山勝絕遊者忘歸前代亦名稽畱山寺前二十步跨澗有黃浦橋橋南五十步又有黃浦亭並宋鮑昭送盛侍郎及庾中郎賦詩之所其水自杼山西南五里黃蘗山出故號黃浦俗亦名黃蘗澗卽梁光祿卿江淹賦詩之所寺東偏有招隠院其前堂西廈謂之溫閤從艸堂東南屈曲有懸巖徑行百步至吳興太守何楷釣防西北五十步至避它城按說文云它虵也上古患它而相問得無它乎蓋往古之人築城以避它也有處士竟陵子陸羽杼山記所載如此其防殿廊廡建立年代並具於記中大歷七年眞卿防刺是邦時浙江西觀察判官殿中侍禦史袁君髙巡部至州防於此上眞卿遂立亭於東南陸處士以癸丑嵗冬十月癸卯朔二十一日癸亥建因名之曰三癸亭西北於藂桂之間創桂棚左右數百步有芳林茂樹悉產丹靑紫三桂而華葉異各樹桂之有支徑以袁君步焉因呼爲禦史徑眞卿自典校時卽著五代祖隋外史府君與法言所定切韻引說文蒼雅諸字書窮其訓觧次以經史子集中兩字已上成句者廣而編之故曰韻海以其鏡照源本無所不見故曰鏡源天寶末眞卿出守平原已與郡人渤海封紹髙篔族弟今太子通事舍人渾等修之裁成二百卷屬安祿山作亂止其四分之一及刺撫州人左輔元姜如璧等增而廣之成五百卷事物嬰擾未遑刋削大歷壬子嵗眞卿叨刺於湖公務之隙乃與金陵沙門法海前殿中侍禦史李防陸羽國子助教州人禇衝評事湯某淸河泉太祝柳察長城丞潘述縣尉裴循常熟主簿蕭存嘉興尉陸士修後進楊遂初崔楊徳元胡仲南陽湯渉顏祭韋介左興宗顏防以季夏於州學及放生池日相討論至冬徙於玆山東偏來年春遂終其事前是顏渾正字殷佐明魏縣尉劉茂括州錄事參軍盧鍔江寧丞韋寧壽州倉曹朱弁後進周願顏暄沈殷李莆亦嘗同修未畢各以事去而起居郎裴郁祕書郎蔣志評事呂渭魏理沈益劉全白沈仲昌攝禦史陸向沈祖山周閬司議丘悌臨川令沈咸右衛兵曹張著兄謩弟薦蒍校書郎權器興平丞韋柏尼後進房防崔密崔萬竇叔防裴繼侄男超峴愚子顧往來登歷時杼山大徳僧皎然工於文什惠逹靈曄昭於禪誦相與言曰昔廬山東林謝客有遺民之防襄陽南峴羊公流潤甫之詞況乎玆山深防羣士響集若無記述何以示將來乃左顧以求防俾記詞而蕆事銘曰

夏后南巡山名是因梁王東暌寺牓攸詢形勝天絕防模鼎新避它城古垂釣防堙棚以桂結浦由黃申二庾迢遰三癸嶙峋徑列禦史傳紆逸人紛吾著書羣彥惠臻海韻源鏡自秋䢐春編同貫魚學比成麟幸托勝引亟倍僧珎庶斯見傳金石不泯

開府儀同三司行尙書右丞相上柱國贈太尉廣平文貞公宋公神道碑銘

於戱逆鱗劘上匡救之義深守死不回人臣之致極況乎文包風雅道濟生靈建一言而天下倚平含九徳而三光式序超無友而獨立者其惟廣平公乎公諱璟字【闕二字】邢州南和人其先出於殷王元子七代祖弁魏吏部尙書襲烈人子祖欽道北齊黃門侍郎並事迹崇髙各見本傳髙祖元節定州田曹曽祖俊大理丞祖務本皇櫟陽令父撫衛州司戶贈戶部尙書自田曹至於尙書皆實浮於名而位不充量事見許公蘇頲所撰神道碑公七嵗能屬文一徧誦服鳥賦丁尙書府君憂水漿絕口者五日八九嵗時嘗夢大鳥銜書吐公口中公吞之遂乘而直上倐忽驚寤猶若下在胸間自後藻思日新襟懷益爽年十六【闕二字】或讀易曠時不精公遲而覽之自亥及寅精義必究明年進士髙第補上黨尉轉王屋主簿相國蘇味道爲侍禦史出使精擇判官奏公爲介公作長松篇以自興梅花賦以激時蘇深賞嘆之曰眞王佐才也轉合宮尉長壽三年從調判入髙等有司特聞天后親問所欲公以代爲唐臣不求榮達詭奏雲家本山東願得魏之一吏遂手詔授錄事參軍拜舞趨出後異而召還又手詔拜監察禦史裏行尋丁齊國太夫人憂服闋築室反耕志圖不起俄而卽眞遷殿中侍禦史同列有博於防中者將責名品而黜之博者惶恐自匿翌日公獨正辭引過天后悅而釋之遷天官員外郎鳳閣舍人禦史中丞乃謂所親曰吾比欲優遊自免不圖要近驟至於斯其敢廢所職乎乃悉心納忠無所回避時張易之昌宗兄弟席寵脇權天下側目公危冠入奏奮不顧身天后失色蒼黃欲起公叩頭流血誓以死爭拾遺李邕奏曰陛下坐則天下安起則天下危內史令公出公曰天顏咫尺親奉徳音不勞宰臣擅宣王命詞气慷慨左右震悚遂俱攝詣防庭立切責二豎股栗气索不敢仰視自朝至於日昃勑使馳救之公不得已而罷又令詣公謝罪公拒之後有慘卹二豎來弔公辭曰貴近不宜與執法通同假滿朝士慰公二豎又欲序進公舉板迎揖之不得成禮而去神龍之興復也公實佐其謀及當疇康讓而不受曰淸宮問罪事出五王祀夏中興功歸明主非曰逃賞誰敢貪天俄拜朝散大夫吏部侍郎兼諌議大夫遷黃門侍郎嘗遇梁王武三思於朝三思方欲言事公正色謂之曰當今復子明辟王宜以侯就第何得尙幹朝政三思慙懼而退請急累月俄而兼攝尙書左丞宗將幸西蜀深虞北鄙乃兼檢校並州大都督府長史又攺兼貝州刺史與數人同辭三思獨揖公住公顧謂之曰諸人已出不可獨畱遂揖之而去屬年谷不登國租罷入三思食邑公悉蠲之旣屢挫其鋒亦處之自若俄而眞拜轉杭州又復遷相州尋入爲洛州長史唐隆初拜吏部尙書同中書門下三品唐隆初卽景云元年也是年六月甲申攺元唐隆七月已已攺元景云璟之拜命在丁已未攺景云之前故曰唐隆初宰相表統言之故曰景云粵五日兼右庶子尋加銀靑光祿大夫宗之在儲闈鎭國太平長公主潛謀廢立嘗於光範門內坐步檐中諷宰臣以此防諸相失色莫敢先言公盛气詰之曰東宮有大功宗廟社稷主也安得異議遂奏婦人干政恐生禍階請不令朝謁俄而男又縱橫公奏之繇是貶楚州刺史主亦竟以凶終無何復拜銀靑歷魏兗冀三州兼河北按察使尋遷幽州都督兼禦史大夫復爲魏州入爲國子祭酒東都畱守開元二年尋拜禦史大夫兼京兆尹貶睦州刺史轉廣州都督充按察經略討撃使又兼禦史大夫特許便宜從事前是首領桀驁多據洞不賓公之下車無敢不蔇彼之風俗兢趨茍簡茅茨竹比屋鱗次火災嵗起煨燼無餘公教之度材變以陶瓦千甍齊翼萬堵皆興於今賴焉燕國公張說著爲碑頌無何使中官楊思朂召公公拜恩而就馬便行在路竟不交一言思朂以將軍貴幸泣訴於帝帝嗟嘆久之拜刑部尙書四年遷吏部兼黃門監修國史五年攺號侍中明年幸洛陽至三崤馳道險隘行不得前河南尹李朝隠知頓使中丞王怡並坐當降黜公奏曰必若致罪二臣將來必受其遂命公捨之曰陛下責之以臣免之是過歸於上恩由於下臣請使且待罪然後俾其復職上遂嘉而從之宗嘗命公名諸皇子及公主邑號旣而又令各定一美名公奏稱七子均養鳴鳩之徳錫以名號不宜有殊若母寵子愛恐非正家之道王化所宜宗悅而從之八年拜開府儀同三司進爵廣平郡開國公防勲上柱國狂豎權梁山構逆長安有司深探其獄勑公按覆如京兆司錄李如璧等百餘家皆以借宅假器悉當連坐公以婚姻假借天下大同至於京城其例尢眾知情卽是同反無罪不合論辜凶渠之外一切原免天下欣服焉中書令河東張公傑出將明之材獨運廟堂之上鏡機朝澈見事風生求公規模悉閱堂案每至危言讜議執正守中未嘗不廢捲失聲汗流浹背其爲通賢所服也如此十三年【新舊史並作十二年】駕幸東都以公爲西京畱守公極言得失無有所隱宗感恱制曰所奏之言置之座右出入觀省以誡終身因賜防物二百疋明年又兼吏部十七年拜尙書右丞相雅善戲謔不常矜莊與故戶部尙書王晙爲莫逆之友晚而彌篤凡所談諧人輙疏取端五日防賜鐘乳命醫歸鏈或以爲上藥異殊不宜委之公曰推誠求信猶懼不應猜以待人信其可得聞者慙退二十一年【新舊史作二十年】抗疏告老至於再三手詔優許遂特給全祿賜絹五百疋還東京公以爲大臣歸休不宜闗通人事遂杜絕賓客其年【新舊史作二十二年】駕幸洛陽公迎拜道左宗親駐龍蹕使榮王琬勞問者數四自後中使往來賞賚不絕方崇乞言之典以極師臣之敬二十五年仲冬月十九日寢疾薨於東都明教裏第享年七十五天下失聲宗震悼追贈太尉諡曰文貞公賻物米粟常數有加防官供仍詔河南少尹崔釋之充監防使夫人齊國夫人博陵崔氏滄州長史藝之女淑愼嚴整髙明柔克訓諸子而慈且有威佐丞相而徳無違者門內之理一以見咨躡公而歿允終偕老嗚呼公有七子復同州司功先公而卒升尙書郎太僕少卿尙漢東太守渾職方郎中諫議大夫禦史中丞東京畿采訪使太子左諭徳恕都官郎中延原少尹華判入髙等登封尉尉氏令衡右散騎常侍兼禦史中丞河南節度行軍司馬或肅或乂或哲或義克篤前烈以休令聞以戊寅嵗五月二十九日處奉遺約歸公於沙河縣太尉鄕丞相原之先塋夫人合而祔焉禮也惟公間气降神應期傑出生知禮度天縱才明玉立殿天子之邦介然秉大臣之節震電憑怒讜言而不有厥躬鼎鑊沸前臨事而義形於色蠢迪檢押難常情之所易志深直諒易古人之所難外其身而富貴不離行其道而死生勿替非夫含一之徳格於皇天不二之心形於造次則何以異是乎允所謂振古之元皇王之威寶者矣且夫公之徳烈充塞寰防公之謀猷著明日月大歷五年冬十二月孫儼懼遺盛美不逺求防以眞卿天祿校文叨太僕之下列憲防執簡承諭徳之深知𨿽靑史傳信實錄已編於方冊而丰碑勒銘表墓願備於論譔謹憑吏部員外郎盧僎所上行狀略陳萬一多恨闕遺其辭曰

天命鳥降而生商湯孫之緒防子分疆詞招正則尉翼文皇吏部黃門紛綸耿光忠賢世出信史相望篤生丞相祚我有唐文明純嘏毅烈堅剛恆衛間气星辰降芒嶷然山立鏗爾金鏘忠孝之盛人倫紀綱垂髫能文夢鳥發祥通昔究易沖齡擅勝冠結綬歷政洋洋乃尉合宮貳軺瑯瑯賦嗤梅艶篇美松長蘇公嗟稱才必佐王滿嵗從調試言髙驤登聞黼扆驟列繡裳簉迹天官如珪如璋司言鳳閣綸綍煌煌乃作中丞威稜莫當志除凶狡廷劾二張天后愕眙百寮震惶公獨凜然出身激昻義形言色精貫穹蒼皇室中興嘉謀克彰功成生讓事軼屠羊貳職選曹諫議是匡載淸流品屢奏封章乃侍瑣闈時維夕郎悉心糺正庻績咸康三思睢盱席寵於常責之就第慙懼靡亢左曹攝轄大鹵於襄兼刺貝立朋辭鴈行三思揖語公獨循墻處之不怍轉斾於杭旣遷鄴城遂尹洛陽乃作冢宰訏謨廟堂俄兼宮相亟綰銀黃宗登儲鎭國是遑潛謀廢立謡�相翔厥男撓政累奏愆殃聿臨楚邦薦察冀方總督幽薊翻飛國庠亞相烈烈尹京趪趪旋臨建徳郯蒞南荒俚帥咸蔇茅是攘張公頌徳雋永甘棠所忠來召拜命卽裝略無交言帝用式臧載司刑吏八座抑揚兼監黃樞鈞軸是將匪躬謇謇終始洸洸乃拜儀同允釐保鄣河東閱故汗洽流漿狂豎犯闗凶渠旣戕命公覆獄咸脫死亡乃陟右揆庶政泱泱每謔王君豈常矜莊懸車告老庻保康彊方崇饋酳孤映縑緗天不憖遺萎哲壊梁一人震悼九有淒涼市旣罷賈舂仍絕粻乃贈太尉飾終禮滂返沙河羽儀央央闔朝傾祖河尹防防生榮死哀行路感傷令人孺慕攀泣喤喤髙墳崔嵬鉅鹿劇旁森梢宰樹繚繞連岡吁嗟廣平宅此不孝孫翼翼論譔靡忘丰碑碣堅萬古訾相

開府儀同三司太尉兼侍中河南副元帥都知河南淮南淮西荊南山南東五道節度行營事東都畱守上柱國贈太保臨淮武穆王李公神道碑銘

昔宗周之中興也時則有若方叔召虎總師於肇敏之業南威蠻荊東截淮浦以左右宣王詩人歌之列在風雅我皇唐之反正也時則有若臨淮汾陽秉文武忠義之資廓淸河朔保乂王室翼戴三聖天下之人謂之李郭異代同徳今古一時公諱光弼京兆萬年人也曽祖皇左威衛大將軍幽州經略軍副使府君諱令節祖鴻臚卿兼檀州刺史府君諱重英父云麾將軍左領左羽林二軍大將軍朔方節度副使薊郡開國公贈幽州都督司空諱楷洛皆以英果沈勇累葉將邊憺威稜於幽碣公卽薊公之第四子也體渾元之正性秉毅之髙躅天予純嘏生知禮度謨謀炳防黙識衝深傑出經武之才郁爲興王之佐故能東徵北伐厭難康屯挺艸昧不世之功允蒼生具瞻之望社稷威寶公之謂歟初天后萬嵗中大將軍燕國公武楷固爲國宿將威震北陲有女曰今韓國太夫人才淑冠族嘗鑑之曰爾後必生公侯之子因擇薊公配焉後果生公公年六嵗嘗撫鹿而遊薊公視而誨之曰兒勿更爾公振手而起遂絕不爲童戲未冠以將門子工於騎射能讀左氏春秋兼該太史公班固之學開元中起家左衛左郎將歷丰夏二都督府長史尋遷別駕加朝散大夫丁父憂以毀聞終防不入妻室太夫人髙明整肅有慈有威公下色怡聲承順而每竭其力𨿽已官達小不如意猶加誨讓是以卒能濟其勲業天寶二年拜寧朔郡太守四載遷靈武道率兼安北都防仍充朔方行軍都虞候五年爲王忠嗣河西節度兵馬使加遊騎將軍守右領軍賜紫金魚袋仍充赤水軍使八月襲封薊郡開國公八載遷右金吾衛將軍充節度副使以破吐蕃及招討吐谷渾加云麾將軍左武衛大將軍十一載拜單於副都防十三載爲安思順朔方節度兵馬使思順慕公信義請爲婚姻公辭不獲免遂托疾罷官西平王哥舒翰聞而韙之奏歸京師遂守道屏居杜絕人事十四年冬十一月安祿山反範陽天下驛騷朝廷旴食聿求虓之將爰綂鷹揚之師明年春正月起公爲銀靑光祿大夫鴻臚卿兼雲中郡太守攝禦史中丞持節充河東節度度支營田副大使知節度事仍充大同軍使二月拜攝禦史大夫魏郡太守充河北道采訪使俄除範陽郡大都督府長史充範陽節度使初公以朔方馬步八千人出土門其月旣望收常山郡前是太守顏杲卿洎長史袁履謙殺祿山土門使季欽湊擒其心手髙邈何千年屬太原尹王承業不出救兵杲卿履謙爲史思明所陷戰士死者蹈借於滹池之上公親以衣袂拂去其上沙塵因慟哭以祭之分遣卹其家屬城中莫不感激一心史思明正圍饒陽馳來拒戰公屢摧陷之詔拜公兼禦史大夫俾今尙書令汾陽王郭公子儀悉朔方之眾與公合勢南收趙郡又敗之於沙河夏六月戰於嘉山大敗之斬獲萬計思明露發跣足奔於博陵窮蹙無計歸節於祿山祿山大恐逆徒幾潰屬潼闗不守肅宗理兵於靈武盡追朔方之師加公太原尹公以麾下及景城河間之卒數千人至秋八月拜戶部尙書同中書門下平章事史思明旣有河北之地與蔡希徳悉眾來攻累月不克而退公自賊逼城於東南角張帳次居止竟不省視妻子每過府門未嘗回顧是後決遣事務信宿方歸至徳二年拜司徒冬十二月十五日肅宗旣還京師防勲換司空兼兵部尙書封鄭國公食實封八百戶公弟光進亦以懋功同制封拜乾元元年八月拜侍中其年冬十月與九節度圍安慶緒於相州明年春三月史思明至滏陽屢絕我糧道眾咸請公簡精鋭以撃之交鋒竟日思明奔北於百里之外公反斾而歸煙塵亙天諸將皆以爲賊軍大至遂南渡黃河公至則無見矣乃歸於太原是年夏五月除範陽節度使尋代汾陽王爲朔方節度使秋八月充天下兵馬副元帥以數千騎東巡追兵馬使張用濟防於汜水用濟獨來上謁公數其罪而斬之因追都知兵馬使禦史大夫僕固懷恩懷恩中夜馳赴魚貫而前再宿遄至秋毫不敢犯公趣河而東及滑州聞史思明已過河遂迎彊旅以至東京移牒畱守及官吏等悉皆回避公獨與麾下趣河陽橋城賊先鋒已下倒愁阪公至石橋命秉燭徐行一夜方達賊望之不敢近思明來至城下請見公已於城上謂之曰我三代無地一身必以死國家之患爾爲逆虜我爲王臣義不兩全我若不死於汝手汝必死於我手將士聞之無不激勵相持凡八月思明暴露不敢入東京乾元二年冬十月甲申賊將周贄悉河北之眾萃於河陽城北思明以河南之眾頓於河陽南城之南南北夾攻表裏受敵公設奇分銳襲其虛而大破贄軍臨陣擒其大將徐璜玉殺獲略盡贄僅以身免收軍資器械不可勝數思明心悸气索煙火不舉者三日官軍大振初公以爲戰者危事勝負難必每臨陣嘗貯伏突於靴中義不受辱至是登城西向拜舞因防欷不自勝三軍見之無不淚下三年春正月遷太尉兼中書令其年攺元上元冬十一月攻防懷州擒其僞節度安太淸二年春二月統僕固懷恩自河陽趨河淸與史思明合戰於邙山屬風雨晦防王師不利公收合餘卒屯於垣縣遂引過請罪懇讓太尉肅宗不能違之二月拜開府儀同三司中書令兼河中尹節度使夏五月十有一日復拜太尉兼侍中充河南副元帥都知河南淮南淮西山南東荊南五道節度行營事出鎭臨淮時史朝儀乘邙山之防圍逼申安等一十三州自領精騎圍李岑於宋州公之將吏皆凶懼議南保揚州公謂之曰臨淮城池卑陋不堪鎭遏不如徑赴彭城俟其東防躡而追之賊可擒也遂趨徐州因召田神功宴慰與同寢宿以宋州之難告祖道郊外俾先飲以寵之分麾下於其將喬岫仍令兵馬使郝庭玉與岫犄角而撃之賊遂一戰而走使來告防公已屈指俟報俄而吉語至焉今上登極寶應元年夏五月進封臨淮郡王廣徳元年秋七月加實封三百戶通前後凡二千戶賜鐵劵名藏太廟仍圖畫於淩煙閣冬十一月上在陜州以公兼東都畱守制書未下久待命於徐州將赴東都屬疾痢增劇公知不起使使賫表奉辭廣徳二年秋七月五日已亥薨於徐州之官舍初將吏等問以後事公曰吾久在京中不得就養今爲不孝子矣夫復何言哉因取已封布絹各三千疋錢三千貫鬻麥以分遺將士眾皆感痛不自勝及公云亡遂以其布爲公制服庚申哀問至上都上痛悼之輟朝三日太夫人一慟而絕終夕方蘇上使開府魚朝恩就宅惇諭京兆尹第五琦監防防事九月已未追贈太保十二月太常議行諡曰武穆夫人薛國夫人太原王氏洎長子太僕卿義忠並先公而逝次曰太府少卿太僕卿象殿中丞彚等皆保家克荷備聞詩禮無忝燕翼過庭之訓冬十一月二十七日庚申泣而咨於王母防窆公於富平縣先塋之東禮也於戱公以吉甫文武之姿兼樊仲將明之徳王國多難羣胡搆紛借朔方偏師之旅入井陘不測之地思明挫鋭於恆定祿山息望於江淮守太原而地道設奇保河陽而云梯罔冀破周贄於溫沇擒太淸於覃懷走史朝義叛渙之眾於梁宋救僕固瑒已危之軍於瀛莫皆意出事外虜墜計中天下無贅旒之患此皆公之力也公兄遵宜遵行仕至將軍洎弟光琰並不幸早世次曰光顏特進鴻臚卿皆有才略見稱時軰季曰光進【闕三字】三太子太保兼禦史大夫渭北節度使涼國公淸識表防沈謀絕眾剛亦不吐柔而能立與公並時仗鉞分閫淩霄翼聖旣有戴天之功華原統帥獨聞禁暴之徳方當防同正至榮耀君親入侍黼帷峨二貂乎泰階之上歸聮防服頓防節於髙堂之下斯歡未究遺恨何居昔斛律丞相與弟並州同務烈於北齊賀防行防與兄荊州亦宣力於西魏咸稱義烈各懋勲庸而風樹寂寥偏隅隘陿比之我族事則不侔眞卿昔守平原困於凶羯繄公蒞止獲保餘生束帶興居空想北平之禮操觚論撰敢墜中郎之辭銘曰

羯胡猖狂俶擾皇綱降生臨淮佐我興王維此臨淮萬夫之望爰初發迹罔或弗臧出入忠孝人倫激昻其心鐵石其行圭璋天寶末造河朔懷匡天子命公經營冀方沙河嘉山我伐用張思明歸節祿山震惶潼闗勿帥醜虜其亡肅宗有命大鹵於襄應變如神凶徒靡亢介珪入覲臺座用光俾公東徵北國是皇長圍鄴下望入河陽擒斬渠魁霆撃龍驤淮濆鎭定徐土翺翔田薊蠖屈料防鷹揚不有神算疇戡暴彊弟兄同時秉鉞煌煌方期凱旋防映旗常晨趨法座夕慶髙堂如何不辰愆此百祥素輀反白驥局箱簫皷悲鳴羽儀分行萬乘致祭千官送防生榮死哀身歿名揚渭水川上壇山路旁惟餘丰碑突兀連岡往來必拜萬古沾裳

顏魯公集卷四

欽定四庫全書

顏魯公集卷五

唐顏眞卿撰

碑

河南府參軍贈袐書丞郭君神道碑銘

夫騏驥千里之足踣於庭唐之內鴻鵠四海之志窘於墜滲之羽此倜儻奇偉之士所爲嘆息者也取之於人在於郭君矣君諱揆字良宰太原人也郭本虢叔之後春秋洎漢細侯得政事之美有道冠人倫之目素絲作詠靑溪招隠信爲多士宜稱盛族五代祖昶隋驃騎大將軍開府儀同三司髙祖澄皇朝朔方道大總管涇鄜坊慶丹延夏七州刺史贈荊州都督謚曰忠曾袓某朝散大夫太子洗馬祖義朝議大夫贈鄭州刺史父虛已銀靑光防大夫守工部尙書兼禦史大夫蜀郡大都督府長史持節充劍南節度度支營田副大使本道並山南西道采訪處置使上柱國贈太子太師謚曰獻君生而聰明不爲戱弄之事長而淸峻罔雜綺紈之流辯對則江夏之童志意則山東之妙大夫府君以其於氏之出故幼名封奴嘉有應務之器故長字良宰蓋取待封宰割之義也觀其言必顧行動必由禮讀書不取其糟粕爲仁罕忘於造次亦足以保其嘉名楚之正則漢之臺卿乃其比也年十七崇文生明經及第侍郎韋陟揚言於朝稱其稽古之力許其靑冥之價後調集侍郎李彭年嗟君所判足冠後生擢才子於公庭賀大夫於私第美聲洋溢時莫與京授太常寺太祝加敬蒞事陳信正辭每巡陵及郊必有歌詠潘河陽籍田之賦顏光祿明祀之作復見前賢之致矣無何攺授河南府參軍天寶五載大夫總度瀘之師繄君奉循陔之養南中污下遂得气疾先大夫憐其防劇命訪秦毉太夫人懼其不起繼自蜀至何神不禱靡藥不嘗依親自彊望父增嘆以天寶八載二月十八日終於安興之私第時年二十四皇帝聞而悼之贈袐書丞嗚呼斯人不起子丕未識亦可爲長慟者矣君子曰夫孝弟之至絜矩之道文章之絕周旋之儀可謂成人矣方將培雄風罩白石憐乎得二幾乎第一是以其疾卽禦醫坐門其亡卽天使歸贈陳師境上推以雨露之私修文地下贈以蓬萊之職弔客多其文行操誄盡於作者以五月二十一日於首陽鄕大塋之側君志也先大夫懿其天姿親疏行狀敍其參之美嘆其老成之風方崇南峴之碑以慰西門之感伏滔受遇爲人父也若斯祁奚至公其知子也如此斯文未建頽山遂及太夫人東海於氏淩虛墜翼開緘悼心望汝絕歸來之期抱孫有無時之哭遂成刋刻之意以寄零落之哀銘曰

粲粲門子菲菲國香家傳玉樹人詠金相風流小禇才貌潘郎一經自逹六義名揚聞於密啟寘此周行爲子道備從親路長旣銘絕壁亦奉垂堂霧露成病膏肓遂亡天向京兆墳歸洛陽江堙初流水毀寒霜茫茫蔓艸蕭蕭白楊苦月墳上丰碑道傍披文相質誰不沾裳右武衛將軍贈工部尙書上柱國上蔡縣開國侯臧公神道碑銘

公諱懷恪字貞節東莞人其先出於魯孝公之子彄字子臧大夫不得祖諸侯其孫以王父字爲氏僖哀二伯旣納忠於魚鼎文武兩仲亦不朽於言哲丈人成功而遁迹子原抗節而捨生義和辭金飾之器榮緒奮陽秋之筆賢逹繼軌紛綸至今曾祖滿隋驃騎將軍祖寵皇通議大夫靈州都督府長史父善徳朝散大夫贈銀州刺史咸務逺圖克開厥後錫之慶世祀宜哉公卽銀州之第三子也身長六尺一寸眉目雄朗須髯灑秀雅善騎射尢工尺牘沈靜少言寛仁得眾奇謀衝邈英勇冠倫友於弟兄謹尒鄕黨每惇詩而執禮不茹柔以吐剛蒞事而剖判泉流臨戎而智略鋒起古所謂文武不墜髙明有融者焉少以勲勞亟紆戎級開元初嘗逰平盧屬奚室韋大下公挺身與戰所向摧靡繇是發名宗聞而嘉之拜勝州都督府長史銳精佐理絜矩當官朔漠不空邊隅用人俄拜左衛率府左郎將轉右領軍中郎將兼安北都護中受降城使朔方五城都知兵馬使戎事齊足十萬維羣我伐用張軍威以肅由是深爲節度使王晙所器奏充都知兵馬使嘗以百五十騎遇突厥斬啜八部落十萬餘眾於狼頭山殺其數百人引身據髙環馬禦外虜矢如雨公徒且殱遽而紿之曰我爲臧懷恪敕令和汝何得與我拒戰於時防固懷恩父設之適在其中獨遮護之諸部落持疑不肯公刲羊以盟之仗義以責之眾皆感激由此獲免遂與設之部落二千帳來歸後充河西軍前將盤禾安氏有馬千駟怙富不防一族三人立皆毆斃軍州悚栗疇敢不祗用爲節度相國蕭嵩所賞後充河源軍使兼隴右節度副大使闗西兵馬使拜右武衛將軍吐蕃不敢東向者累年俄封上蔡縣開國侯開元十二年嵗次甲子春二月二十有六日薨於鄯城之官舍享年五十有六其年八月二十三日詔曰故具官某頃以干能亟承任使操行逾謹勞效未酬不幸遷殂良增追悼可贈右領軍衛大將軍卽以其年冬十月庚戌遷窆於京兆府三原縣北原禮也嗚呼公兄左羽林軍大將軍平盧副持節懷亮以方虎之才膺爪牙之任孔懷斯切致美則深七子防撃將軍崇仁府折衝希崇丰州別駕贈宋州刺史希昶左武衛將軍朔方節度副使贈太子賓客希忱右衛左郎將劍南討撃副使贈汝州刺史希愔右驍衛郎將靜邊軍使贈袐書監希景寧州刺史左金吾衛將軍贈揚州大都督希晏開府儀同三司行太子詹事兼禦史大夫邠寧山南觀察使集賢待制工部尙書渭北節度使魯國公希讓等夙漸詩禮恭承教義芬潤挺蘭玉之姿英威矕虓之質而希讓識度逺器謀沈防仁親以孝殿國以忠綽裕冠於人倫勲勞懋於王室至徳中今上爲元帥東伐肇允押牙從收兩京陟降左右入侍帷幄旣崇翼戴之功出擁麾幢載葉澄淸之寄加以篤睦羣從糺綏宗族吉防贍卹終始無渝行道之人孰不嗟尙肅宗以公有謀翼之勤乾元三年春三月贈魏州刺史寶應元年冬十月又贈太常卿廣徳元年冬十月詔曰孝以立身可揚名於後世忠能事主故追榮而及親開府儀同三司兼禦史大夫元帥都虞侯魯國公臧希讓亡父贈太常卿懷恪業茂勲賢地華簪紱佩忠信而行已包禮樂以資身守節安卑幽貞自處養防全正聲利不營𨿽與善無徵促齡悲於逝晷而積善垂裕餘慶光於後昆故得業濟艱難功防締構出有藩條之寄入多爪牙之任位以徳遷禮宜加等父由子貴贈合超倫宜登八座之榮式慰九原之路又贈工部尙書襃異之典於斯爲盛臧氏自驃騎而下世以材雄朔陲尙書旣還特以功懋當代兄弟子姓勲賢間出自天寶距於開元乘朱輪而拖珪組者數百人迨於今玆繁衍彌熾綰軍州而握兵要者相望國都有後之慶固殊異於他族者矣眞卿早嵗與公兄子謙爲田蘇之遊惇伯仲之契晚從大夫之後每接嘗寮之歡故公之世家竊備見聞敢述遺烈將無媿辭銘曰

魯史襃者臧孫有之陳魚則諫納鼎以規歿貴言立時稱聖爲仁昭典墳智葉蓍世濟忠肅光光羽儀以至夫公英明雄毅鶚視騰彩龍驤作气鋒淬霜稜妙窮金匱謀猷泉瀉翰墨風駛儒勇是兼勲庸以位介馳戎馬猛奮虓虎絕漠援孤連兵戰苦萬虜鳴鏑紛紛如雨一身抗詞諤諤連柱精貫云日气雄徵鼓狄人義激防固誠全漫窮裔隨降幾千野靜沙雪風恬塞煙我騎如雲我旗連天牧無南向凱有北旋天子休之命侯開國謂福而壽康衢騁力奚令之邅幽扄是卽十城玉折萬里鵬息陣云蒼蒼日暮無色令人趨奉天眷孔明九原不作八座哀榮勇列徽範芳時懿名裏成冠蓋族茂簪纓萬古千祀瞻言涕零

東莞臧氏糺宗碑銘

徳有三孝弟稱其至常有五仁道原其終故興化所基則曰侯其在矣死喪相卹疇能亦莫吾聞鶺鴒於焉譬急難常棣所以朂趺蕚糺宗綏族所貴因心誰其庻乎吾見之於臧氏矣爰自伯禽國魯公子氏彄魚賂太諫於僖哀言聖兩垂於文武朗陵防吳而滅蜀東郡感張而絕袁建義而辭器歸髙奮筆而陽秋與直賢明之盛今古莫崇積慶所鐘克生隋驃騎將軍府君諱滿滿生皇朝通議大夫靈州都督府長史府君諱寵寵生銀靑光祿大夫銀州刺史贈太子少師諱善徳咸懷忠良克續徽烈古稱有後今見其然少師生三子曰右武衛將軍贈幽州大都督【闕三字】懷慶冠軍左羽林大將軍兼營府都督禦史中丞充平盧節度采訪兩蕃使懷亮河源軍使安北都防右領軍將軍上柱國上蔡縣開國侯累贈太常卿魏州刺史工部尙書懷恪皆行冠人倫才兼文武並時疊將爲國虎臣朔漠之間峻風斯在其功庸志業各具三原縣先塋神道碑懷慶五子曰左金吾中郎將範陽節度經略副使希古右威衛將軍中受降城使希眞殿中監朔方經略副使希賓原州長史監牧副使希昢銀靑北平太守仍充軍使希逸懷亮五子曰勝州都督朔方節度副使敬亷金紫文安太守範陽節度副使希莊左淸道率幽州經略副使敬之太常卿特進武州刺史今上元帥都知兵馬使讓左監門將軍敬此懷恪七子曰右衛中郎將贈宥州刺史希崇丰州別駕贈宋州刺史希昶左驍衛中郎將贈太子賓客希忱忠武將軍贈汝州刺史希愔壯武將軍左威衛中郎將贈袐書監希景云麾麟寧三州刺史左金吾將軍左街使贈揚州大都督希晏魯國公希讓並稟訓義方丕崇閥閱遭逢明盛備展材良能挺虓之姿【闕三字】舉蘊韜鈐之略檢縱攸資糅蘭玉而輝映階庭畫隼熊而光聫旟軾勲庸之盛當世無倫源長流深徳盛祀逺開元天寶間宗族之紆靑紫佐麾幢者已數十百人迨乎今上當寧而諸孫冠軍左羽林將軍贈太子詹事彥英忠武左淸道率瑗左淸道率則少府監彥佺金紫太防卿渉特進殿中監玠左金吾大將軍彥璟正議湖州長史隨並不幸早世銀靑棣州刺史瑜特進殿中監慈州刺史瑀特進鴻臚卿均特進太常卿彥昭開府太常卿彥暠正議杭州別駕巽銀靑鴻臚少卿渙鴻臚卿頥朝散明州長史叔獻少府監楚卿朝散臺州司馬晉卿朝散洋州司馬叔雅符寶郎齊卿涇陽縣尉云卿左金吾衛長卿千牛叔卿京兆府參軍叔淸

容州都督兼禦史中丞本管經略使元君表墓碑銘

嗚呼可惜哉元君君諱結字次山皇家忠烈義激文武之直淸臣也蓋後魏昭成皇帝孫曰常山王遵之十二代孫自遵七葉王公相繼著在惇史髙祖善禕皇朝尙書都官郎中常山郡公曾祖仁基朝請大夫襃信令襲常山公祖利貞【唐書作名亨字利�】霍王府參軍隨鎭攺襄州父延祖淸淨恬儉歷魏城主簿延唐丞思閒輙自引去以魯縣商余山多靈藥遂家焉及終門人謚曰太先生寶應元年追贈左贊善大夫君聰悟宏逹倜儻而不羈十七始知書乃受學於宗兄徳秀常著說楚賦三篇中行子蘇源明駭之曰子居今而作眞淳之語難哉然世自澆浮何傷元子天寶十二載舉進士作文編禮部侍郎陽浚曰一第污元子耳有司得元子是賴遂登髙第及羯胡首亂逃難於猗玕洞因招集鄰里二百餘家奔襄陽宗異而徵之值君移居瀼溪乃寢乾元二年李光弼拒史思明於河陽肅宗欲幸河東聞君有謀略虛懷召問君悉陳兵勢獻時議二篇上大恱曰卿果破朕憂遂停乃拜君右金吾兵曹攝監察禦史充山南東道節度參謀仍於唐鄧汝蔡等州招輯義軍山棚髙晃等率五千餘人一時歸附大壓賊境於是思明挫銳不敢南侵前是泌南戰士積骨者君悉收瘞刻石立表命之曰哀丘將吏感焉無不勇勵璽書頻降威望日隆時張瑾殺史翽於襄州遣使請罪君爲聞奏特防嘉納乃眞拜君監察仍授部將張逺洎田瀛等十數人將軍屬荊南有專殺者呂諲爲節度使諲辭以無兵上曰元結有兵在泌陽乃拜君水部員外郎兼殿中侍禦史充諲節度判官君起家十月超拜至此時論榮之屬道士申泰芝誣湖南防禦使龎承鼎謀反並判官吳�宜等皆被決殺推官嚴郢坐流俾君按覆君建明承鼎獲免者百餘家及諲卒淮西節度使王仲鼎爲賊所擒裴茂與來瑱交惡逺近危懼莫敢誰何君知節度觀察使事經八月境內晏然今上登極節度使畱後者例加封邑君遜讓不授遂歸養親特防襃奬乃拜著作郎遂家於武昌之樊口著自釋以見意其略曰少習靜於商余山著元子十卷兵起逃難於猗玕洞著猗玕子三篇將家瀼濱乃自稱浪士著浪說七篇及爲郎時人以浪者亦漫爲官乎遂見呼爲漫郎著漫記七篇及家樊上漁者戱謂之聱叟嵗余上以君居貧起家爲道州刺史州爲西原賊所陷人十無一戶才滿千君下車行古人之政二年間歸者萬餘家賊亦懷不敢來犯旣受代百姓詣闕請立生祠仍乞再畱觀察使奏課第一轉容府都督兼侍禦史本管經略使仍請禮部侍郎張謂作甘棠以美之容府自艱虞以來所管皆固拒山谷君單軍入洞親自撫諭六旬而收復八州丁陳郡太夫人憂百姓詣使請畱大歷四年夏四月拜左金吾衛將軍兼禦史中丞管使如故君矢死陳乞者再三優詔襃許七年正月朝京師上深禮重方加位秩不幸遇疾中使臨問者相望夏四月庚午薨於永崇坊之旅館春秋五十朝野震悼焉二子以明能世其業名𨿽著而官未立以其年冬十一月壬寅防君於魯山靑嶺泉陂原禮也嗚呼君其心古其行古其言古躬是三者而身重於今𨿽擁旌麾幢總戎於五嶺之下彌綸秉憲對越於九天之上不爲不遇然以君之才之徳之美竟不得專政方面登翼太階不能感激爲之太息也君雅好山水聞有勝絕未嘗不枉路登覽而銘贊之感中行見知之恩及亡至今分宅以卹其子其不偸也多此類中書舍人楊炎常衮皆作碑志以抒君之志業故吏大歷令劉衮江華令瞿令問故將張滿趙溫張協王進等感念舊恩送哭以終喪竭資鬻石願垂美以述誠眞卿不敏常忝次山風義之末尙存防往敢廢無媿之辭銘曰

次山斌斌王之藎臣義烈剛勁忠和儉勤炳文華國孔武寕屯率性方直秉心眞純見危不撓臨難遺身明允全徳今之古人柰何淸賢素志莫申羣士立表垂聲不泯

顏魯公集卷五

欽定四庫全書

顏魯公集卷六

唐顏眞卿撰

碑

特進行左金吾衛大將軍上柱國淸河郡開國公贈開府儀同三司兼夏州都督康公神道碑

竭誠奉主之謂忠率義忘躬之謂勇忠勇不犯則名登於明堂子仕教忠之謂慈戰陣能勇之謂孝孝慈有裕則道存乎方冊兼此四者其惟淸河公之族乎公諱阿義屈逹於姓康氏柳城人其先世爲北蕃十二姓之貴種曾祖頡利部落都督祖染可汗駙馬都知兵馬使父頡利發墨啜可汗衛衙官知部落都督皆有功烈稱於北陲公卽衙官之子也正直忠鯁以信行聞爲國人所敬長於謀略工騎射其弓十鈞二十三爲阿史那頡佚施黙啜等九可汗宰相秉心顓一立言無二不吐剛以茹柔必蹈道而履義可汗每有過失未曾不極言切諫蕃人中重焉以比國家之丞相宋璟初黙啜弟防悉密時勤嘗擎藥弒可汗公竊而藏之密持示黙啜黙啜大怒將誅之公以爲請但令歸於部落黙啜知公至忠繇是益加親信同列四人莫與公比其後公以孤直屢見疑譛遂請退歸可汗察公非罪尋復追爲宰相先是毗伽可汗小殺爲其大臣梅錄啜所毒小殺覺之盡滅其黨旣卒國人立其子伊然可汗無何病卒又立其弟登利可汗華言登利猶可報也其母曒欲谷之女與其小臣飫斯逵干預國政登利從叔父因左殺右殺東西分掌其兵馬登利與其母誘斬右殺盡並其眾左殺懼及乃攻殺登利自立爲烏蘇米施可汗防悉密撃敗之脫身遁走國中大亂天寶元年公與四男及右殺妻子黙啜之孫勃徳支持勒毗伽可汗女大洛公主伊然可汗小妻余塞匐登利可汗女余燭公主及阿布思阿史徳等部落五千餘帳並駝馬羊牛二十餘萬欵塞歸朝朔方節度使王斛斯具以上聞秋八月至京師宗俾先謁太廟仍於殿庭引見禦花蕚樓以宴之仍賦詩用紀其事拜公左威衛中郎將屬範陽節度使安祿山潛懷異圖庻爲巳用密奏公充部落都督仍爲其先鋒使公旣不得已僶俛從之四載以破契丹功遷右威衛將軍俄拜範陽經略副使五載又破契丹功居多拜左武衛大將軍仍充節度副使宗嘉之璽書慰勉盈溢篋笥十四載冬十一月九日甲子安祿山反範陽公以天子有命陷身凶逆舉家見質自防莫由旣至東歸公泣血吁天次於寤寐欲與諸子逃歸國家爲賊邢州刺史康節所告遂被收系傔奏被誅者二十餘人公之四子各奔於外賊恐眾情不安貰之而後出至徳二年闔門二百餘口被安慶緒脇至安陽屬今上爲天下兵馬元帥統今尙書今汾陽王郭子儀朔方之師諸節度回紇之眾東收二京公率四子及孫侄等十餘人冒死南奔至汲郡爲從者所告家人殱焉二子沒野波英俊挺身行前二子屈須彌施英正持滿殿後沒野波妻阿史那氏爲公控馬登於西山至髙平界遇賊蔡希徳以精騎三百遮路邀撃沒野波英俊馬奔之先殺四十餘人生擒四人冬十有一月七日投今上行營至焉帝聞而嘉之欲以開府儀同三司處公仍加實封公固辭乃受因以爲金吾衛大將軍加特進增封淸河郡開國公食邑三百戶防勲【闕十二字】衛大將軍【闕二字】卿【闕三字】射【闕四字】開府儀同三司太常卿殿前衙前射生兵馬俄加上柱國姑臧縣開國子沒野波云麾將軍左金吾衛大將軍上柱國射生散騎常侍驃騎大將軍左武衛大將軍兼鴻臚上上柱國殿前射生使淸河郡開國公英俊等官秩各有差因畱公及屈須彌施英正供奉射生以沒野波英俊勇冠三軍並令東隨故太尉李光弼於太原後鄴郡瓦陣官軍與安慶緒相逼王思禮爲其所敗賊勢旣盛太尉與思禮相顧气索沒野波英俊勃然奮怒遂直抵薄河當鋒擊之殺獲二千餘人賊眾方退太尉諸公覩而駭之賞雜防百尺並以轉分麾下一無所納三軍欽羨焉沒野波居常謙謹臨事勇鋭戰則先鋒前無彊敵捉生逰奕所向必摧九節度之圍安陽也史思明悉眾來救沒野波以十五騎過河逆撃之並馬刺倒者數人生擒數十人後撃懷州思明又自來救爽之際侵軼柴籬沒野波領甲騎三十禦之賊軍王子人一時摧敗眞卿之棄平原也沒野波爲賊騎將緩防不追及聞渡河然始奔躡是以得脫於難平原人至今稱之英俊瞪視耽耽姿气雄果發勁矢持大槍嶷然萬眾之中左右馳突無不辟易而退嘗隨太尉討思明於河陽賊驍騎萬餘於中闡城索闘將莫敢應者英俊挺身奔撃之應槍落者二十餘人英俊被搶刺頰貫喉而出擺首而去之猶殺二人而還太尉壯焉遂以從父兄子妻之故天下之言勇者以沒野波英俊兄弟爲稱首廣徳元年上幸陜州公之諸子皆當扈從公以體貌瓌碩難於舉動方與之死訣沒野波妻爲公介馬扶奔華州公慮不免謂左右曰我若爲賊所得無累我兒子乎汝曹何不殺我眾人感懼叫然皆哭遂竭力舁公至於行在上深嗟賞之方極尊榮以終宴喜上天不惠以二年靑龍甲辰冬十有一月二十日甲寅感肺疾薨於上都勝業坊之私第春秋七十有五親事左右莫不釐面截耳以哭初淩霄之難公實援立滻水之屯公親總統上之反正父子從焉帝疇厥功遂有開府儀同三司兼夏州都督之贈夫人淸河郡太夫人交河石氏左衛中郎將珍之孫左金吾衛大將軍三奴之女溫敏淑愼柔明端雅有女師母儀之徳克懋於家不幸遘疾以天寶十五載春三月八日先公而薨永泰元年春二月十日壬申與公合祔於萬年縣之長樂原禮也嗚呼公以沈果之姿抗英威之志降精昴宿炳粹天街忠肅表於生知義勇形於造次屬國家多難淪胥以痛壯一心而來事我君貫四時不攺柯易葉義方懇到相攜於契闊之中臣節激昻三見於危亡之際天子感焉旣受腹心之托禁旅資焉俱列爪牙之地勲庸克茂聲問攸歸叢防衣於玉帳之前羅五防於一門之內不其盛矣昔蕭相國舉宗佐命金日防七葉珥貂望古儔今可謂同徳其孤等勿窮孺慕靡所寘哀聿求不腆之辭庻播無疆之美銘曰

北方之彊歟十有二姓彊哉矯部落之雄者康執兵柄緬乎特進誕生兮實登邦政徳不擾曒女滅國兮烏蘇不竟慍羣小三濱九死兮舉族致命丹心曒一門萬石兮彰厥誠敬皇恩暸生爲忠臣兮後有餘慶其不夭家有孝子兮嚴親翊聖王之爪乃立丰碑兮百代遺詠鴻名表忠孝之際兮於斯爲盛逺圖窅

金紫光祿大夫守太子太傅兼宗正卿贈司空上柱國隴西郡開國公李公神道碑

昔周武以二公股肱王室然而允釐西土師保萬人者其惟召公乎漢室以二傅羽翼儲宮然而亮采東朝儀刑百辟者其惟蕭傅乎則九徳之師六行之傅親賢旣美亦何代無其人哉隴西公才爲國之垣翰位爲天之喉舌徳爲朝之元老行爲帝之信臣蓋所謂宗室之間生士林之傑出者也公諱齊物字道用隴西成紀人自若水導其靈源而聖人作髙丘峻其曾搆而才子生元爲宋帝之先興聖有勤王之舉盛徳彌於百祀靈根固於千葉太祖景皇帝功髙佐魏慶始封唐家崇八柱之勲地半三分之業亦猶殷人之祖契周室之宗文公卽景皇帝之五代孫也鄭王亮之孫淮安王神通之曾孫淮安王皇朝開府儀同三司尙書左防射贈司空盤石開府介圭錫瑞尙周之晉鄭西漢之間平祖孝銳鹽州刺史父璟隴州司倉贈農太守並淸白貽範仁賢繼軌連華公族濟美專城公稟乾剛之正性體坤順之中徳爰自岐嶷特鐘美秀儼然王公之量郁有臺鼎之姿固已超等夷而出羣萃矣神龍初起家左右千牛備身歷尙輦直長許州司馬華州司兵時方振防勢巳飛騰此則江漢之濫觴嵩華之覆簣也丁太夫人憂公有至性毀瘠過禮扶杖於家哭不絕聲者累月倚廬於墓衣不解帯者終喪天子特降璽書就廬慰勉非常之澤近古未聞服闋授鴻臚丞除尙輦奉禦遷北都軍器監事太原爲一都之雄鎭軍器掌五庫之禁兵故幹沒之贓一徵百萬繕完之利費省巨億少尹嚴挺之連奏課最擢拜長安令陸海殷湊五方浩劇公以威禁暴以恕用刑邑裏之人陶然大化遷將作少匠殿中少監太府少卿懷陜二州刺史𨿽漢之宗室不典三河而周之懿親先分二陜惟良之寄實在於公嘗以黃河經砥柱之艱有覆舟之患遂奏疏九派鑿三門屬役而堅冰大合興功而烈火潛熾不愆於素若有神焉人皆以公至誠之所感也又於石獲古銘曰平陸遂以名縣焉宗異之賜貂裘一領絹三百疋特加銀靑光祿大夫鴻臚卿並公之先隴州府君專城之贈上嘗賜公玉尺一詔曰謂之尺度可以裁成卿實多能故爲此賜識者知公必將金玉王度代天之工豈惟從容九列而已拜河南尹仍水陸運使屬左相李公適之尙書裴公寛京兆尹韓公朝宗與公爲飛語所中公遂貶竟陵郡太守時陸羽鴻漸隨師郡中說公下車召人吏口之曰官吏有簠簋不修者僧道有戒律不精者百姓有泛駕蹶防者未至之前一無所問而今而後義不相容數年間一境丕變熈然若羲皇之代矣哀孤重老有隱逸奴道者常騎馬於里巷之中親自卹問量移安康卽日上道老幼遮擁不得發者三辰轉漢陽蘄春其政如一公虛中自牧接下愈恭與物盡推誠之心正身無气焰之忌每上春行令大戶閱農輕裹餱糧重煩縣道化流江漢如時雨焉故郡歷數四課事第一去思之感人到於今稱之天寶末徵拜將作監重授鴻臚卿縱壑巨鱗還防舊浦淩風勁翮俄返故林時國忠包藏於內【下闕】

中散大夫京兆尹漢陽郡太守贈太子少保鮮於公神道碑銘

公諱向字仲通以字行漁陽人也其先出於殷太師周武王封於朝鮮子仲食邑於於因而受氏漢有京兆尹襃襃十二世孫康後魏秦州刺史直閣將軍武威郡公忠於本朝爲齊神武所害康孫匡贊隋冠氏長義寧初通議大夫匡贊生士簡士迪並早孤爲叔父隆州刺史匡紹所育因家於新政士簡士迪皆魁岸英偉以財雄巴蜀招徠賓客名動當時郡中憚之呼爲北虜士簡生令徵公之父也倜儻豪傑多奇畫嘗傾萬金之產周濟天下士大夫與妻兄著作郎廣漢嚴從洎殿中侍禦史何千里俱以气槪相髙不肯仕官竟以壽終天寶九年贈遂寧郡太守廣徳元年又贈太常卿公少好俠以鷹犬射獵自娛輕財尙气果於然諾年二十餘尙未知書太常切責之縣南有離堆山斗入嘉陵江形勝峻絕公乃慷慨發憤屏棄人事鑿石搆室以居焉勵精爲學至以鍼鉤其臉使不得睡讀書好觀大略頗工文而不好爲之開元二十年年近四十舉鄕貢進士髙第二十六載調補益州新都尉視事二十日謝病去二十七年長史張宥奏充劍南采訪支使宥方謀防安戎獨與公計畫幕中之事一以咨公司馬章仇兼瓊惡之及代宥節度乃移郡收公月餘仍釋之俄令攝判使事監越雋兵馬復奏充采訪支使盡護叩南軍事首尾二載冒暑渡瀘者凡一十八度公秉操堅忮吏人望而畏之攺授新繁尉充山南西道采訪支使頃之雲南蠻動瓊請公往以便宜從事公戮其尢害者數人蠻夏慴服山南盜賊舊多光火公察其名居悉傾巢穴人到於今賴焉俄拜左衛兵曹例遷也瓊以兩道采訪節度使務悉以委公無何攝監察禦史充劍南山南兩道山澤使遷大理評事充西山督察使五載戶部侍郎兼禦史大夫郭公虛已代瓊節制郭以庻務一皆仗公公素懷感激竭誠受委故幕府之事無遺諝焉六載拜監察禦史公誅羌豪董哥羅等數十人以靖八州之地郭公將圖弱水西之八國奏公入覲宗駭異之卽日拜尙書屯田員外郎兼侍禦史蜀郡司馬劍南行軍司馬旣略三河收其八國長驅至故洪州與哥舒翰隴右官軍相遇於橫嶺鳴鼓而還及郭公云亡慟哭之曰公亡矣吾無爲爲善乎初郭公對天休每薦公有文武之材堪方面之寄至是遂拜公爲蜀郡大都督府長史兼禦史中丞持節充劍南節度副大使公當大任旣竭丹誠射討吐蕃摩彌城防之攺洪州爲保寧都防府塹弱水爲蕃漢之界收戶數十萬辟土千餘里屬恩敕命召祗赴京師至臨臯驛上令中貴人勞問賜甲第一區又錫名馬兼供禦饌俄拜司農卿將不逺而復十一載拜京兆尹公威名素重處理剛嚴公初善執事者後爲所忌十二載遂貶邵陽郡司馬灌園築室以山泉琴酒自娯賦詩百餘篇俄移漢陽郡太守下車閉閤惟讀經以自適不幸感疾以十三載閏十有一月十有五日終於官舍春秋六十有二十五載春正月歸葬於新政縣嘉陵江之西岸先塋寶應元年追贈衛尉卿廣徳元年又贈太子少保公凡著坤樞十卷文集十卷並爲好事者所傳於戱公負不羈之才懷當世之志方及知命始擢一第從宦十年超登四嶽防身巴江之下自致靑雲之上非夫珪璋特達聖賢相遭則何以淩厲沈浮若斯之速旣而吉凶糺纒慶弔相隨天睠排於賊臣雄圖屈於促景有足悲矣有子六人仲曰贈左金吾衛郎將昊隨公陷於西二河力戰而歿季曰前鄕貢明經晃神淸才秀先公而卒伯曰壁州刺史昱克篤孝行見稱衣冠公之捐館也萬里迎喪溯湍而皸瘃防險叚子章之稱亂也闔門逃賊安親而晨夕板輿叔曰萬州刺史炅雅有父風頗精吏道肅宗之幸鳳翔也竭誠幕府以佐公家今上之命庶僚也由華原之政驟登省闥作牧萬州政績尢異有詔遷祕書少監尋又攺牧巴州幼曰靑城尉晏雅曰成都府參軍景皆保家之主亦著令聞公弟晉字叔明篤厚溫敏少以任俠聞事公以悌稱與朋以信著好讀書而不爲章句精吏道而尢擅循良再爲法官三秉天憲二登郎署一宰洛陽從其兄之討南蠻也兩軍交戰仗忠信而必使其間佐寧國之如回紇也絕域奉辭布皇明而皆得要領肅宗襃異擢拜商州刺史無何超遷京兆尹不十年而兄弟相代論者偉之永泰二年秋八月有詔自太子左庻子復拜爲卭州刺史兼禦史中丞卭南八州都防禦觀察等使眞卿與公同在禦史亡兄國子司業允南弟今江陵少尹允臧又與少尹同時臺省旣接通家之歡載惇世親之好以爲䢐謝永久所存者徽猷陵谷𨿽遷不朽者金石銘功篆美敢墜所聞其詞曰洪範垂休系殷封周鮮於身繇派漁陽兮世掌漢歷子孫舄奕代有丕績洎定襄兮冠氏促齡二孫夙丁隨官不寧肇定疆兮嘉陵渺渺雲臺矯矯降生京兆爲龍光兮有武有文剛嚴不羣克懋鴻勲制惟梁兮旣靖巴蜀旣淸輦轂日聞啟沃播周行兮結友不終孤我深衷如彼飛虫反予戕兮邵陽典午漢陽紆組孰云心苦坦行藏兮天不憖遺哲人其萎反江湄怛其傷兮此令有裕教忠有素天介景祚熾而昌兮三世尹京二子專城一門載榮餘慶彰兮丰碑巍巍盛業暉暉舉世是希與天長兮

顏魯公集卷六

欽定四庫全書

顏魯公集卷七

唐顏眞卿撰

碑

郭公廟碑銘

昔申伯翰周降神於維嶽仲父匡晉演慶於筮淮而猶見美詩人騰芳史冊豈比夫神明積髙之壤百二懸隔之都三峯發地而削成九�浮天而噴激炳靈毓粹奕葉生賢括宇宙而稟和總河山而蘊秀莫與京者其惟郭宗乎其先蓋出周之虢叔虢或爲郭因而氏焉代爲太原著姓漢有光祿大夫廣徳生孟儒爲馮翊太守子孫始自太原家焉後轉徙於華山之下故一族今爲華州鄭縣人夫其築臺見師瘞子致養家承金穴之貴政有露冕之髙或哲或謀或肅或乂皆海有珠而鳥有鳯也閥閱之盛其流益光隋有金州司倉諱履球府君懋其徳輝不屑下位克己復禮州邦化焉篤生唐涼州司法諱昶府君能世其業以伸其道逺近宗之不隕厥問生美原縣主簿贈兵部尙書諱通府君淸識澈照博綜羣言始登王畿郁有佳稱道悠運促靡及貴仕垂於後昆沒而見尊是生我諱敬之府君府君幼而好仁長有全徳身長八尺二寸行中絜矩聲如洪鐘河目電照虯須蝟磔進退閒雅望之若神以仲由之【闕一字】事兼翁歸之文武始自涪州錄事參軍轉州司倉雍北府右果毅加逰擊將軍申王府典軍金吾府折衝兼左衛長上原州別駕遷扶州刺史未上除左威衛左郎將兼監牧南使渭吉二州刺史侍中牛仙客韙君淸節奏授綏州遷壽州累加中大夫策勲上柱國以天寶三載春正月十日遘疾終於京師常樂坊之私第春秋七十有八乾元三年春二月以公之寶開府儀同三司司徒兼中書令柱國汾陽郡王曰子儀有大勲於王室乃下詔曰故中大夫壽州刺史郭敬之果君子之行毓達人之徳才光文武政美中和生此大賢爲我良弼頃以孽胡作亂黔首罹殃朕於是郁興神武之師克掃欃槍之气而子儀帥彼勁卒赫然先驅取京洛如拾遺剪凶殘猶振槁功存社稷澤潤生人是用寵洽哀榮義申存歿可贈太保於戱府君體含之素履秉衝邈之髙烈言必主於忠信行不違於直方淸白爲吏者之師死生惇交友之分端一之操不以夷險槪其懷堅明之姿不以雪霜易其令用情不間於疏逺泛愛莫遺於賤貧拳拳服膺終始靡二故所居則化所去見思人到於今稱之斯不朽矣傳曰徳盛必百代祀其有後也宜哉恭惟令公先皇之佐命臣也少而美秀長而瓌偉姿性質直天然孝悌寛仁無比騎射絕倫所蒞以淸白見稱居常以經濟自命弱冠以邦鄕之賦驟膺將帥之舉四擢髙第有聲前朝三爲將軍再守大郡累典兵要必聞休績天寶末安祿山反於範陽令公以節度使擁朔方之眾圍髙秀巖於雲中破史思明於嘉山先帝之幸朔方赴行在於靈武擊同羅於河曲走崔幹祐於蒲阪今上之爲元帥也首副旄鉞防回紇於扶風摧凶冦於洨水追餘孽於陜服長驅河洛弼成睿圖再造生靈克淸天步乂函夏之未乂安天下之未安一年之間區宇大定豈不休哉觀其元和降精間气生徳感星辰而作輔應期運以濟時忠於國而孝於家威可畏而儀可象盛徳系物寛身厚下用人由已從善如流沈謀祕於神精義貫於天地推赤誠而許國蹈白刄以率先霆擊於云雷之初鷹揚於廟堂之上大凡二歷鼎司兩升都座四作元帥九年中書歷事三聖而厥徳維懋易相二十而受遇益深蓋尅復上都者再戡定東京者一其餘麾城摲邑得儁摧鋒亦非遽數之所周也信可謂王國之虓虎生人之廕庥者歟非太保之邁種不孤則何以鐘美若是況於友於著睦矕龍虎者十人貽厥有光紆靑紫者八九勲庸舉集今古莫儔昔奮號尊榮紅粟才霑於萬石惲家全盛朱輪不出於十人繇我觀之事不件矣於乎淸廟之興所以仁祖考鴻伐之刻亦以垂子孫爰剏制於舊居將永圖而觀徳中堂有侐丕搆克崇感霜露而怵惕以增敍昭穆而敬恭斯在庶乎觀盥顒若旣無斁於永懷入室僾然必有覿乎其位哀榮旣極情禮用申仁人之所及逺哉孝子之事親終矣豈惟溫溫孔父逺稱鑱鼎之銘穆穆魯侯獨美龍旂之祀其詞曰

郭之皇祖肇允虢土逮於後昆實守左輔徙華陰兮【其一】源長流光施於司倉涼州兵部克熾而昌載徳深兮【其二】篤生太保允懋厥道神之聴之永錫難老式如金兮【其三】於穆令公汶陽啟封文經武緯訓徒陟空簡帝心兮【其四】含一不二格於天地愷悌君子邦之攸塈昭徳音兮【其五】芝馥蘭芳羽儀公堂子子孫孫爲龍爲光鏘璆琳兮【其六】乃立新廟肅雍允劭神保是聴孝思孔炤亶居歆兮【其七】乃立髙碑盛美奚防日月有旣徽猷永垂映來今兮【其八】廣徳二年嵗次甲辰十一月甲午朔二十一日甲寅建

銀靑光祿大夫海濮饒房睦臺六州刺史上柱國汲郡開國公康使君神道碑銘

君諱希銑字南金其先出於周武王同母少弟衛康叔封之後也史記云成王長用事舉康叔爲周司冦賜衛寶祭器以彰有徳封子康伯支庶有食邑於康者遂以氏焉代爲衛大夫至漢有東郡太守超始居汲郡超之裔孫魏彊弩將軍權權生晉虎賁中郎將泰泰生【闕一字】太守威威生蘭陵令奮節將軍翼隨晉元帝過江爲吳興郡丞因居烏程事見山謙之吳興記翼生豫章太守鎭鎭生徵虜司馬建武將軍欽信欽信生宋晉熈王兵曺參軍黯黯生南臺【闕一字】髙髙生齊驃騎大將軍孟眞孟眞生梁散騎侍郎僧朗僧朗生陳給事中五兵尙書宗【闕一字】爲山陰令子孫始居防稽遂爲郡人焉曾祖孝範江夏王府法曹臨海縣令祖英隋齊【闕二字】騎曺江寧縣令皇朝隨郡王行軍倉曹父國安明經髙第以碩學掌國子監領三館進士教之策授右典戎衛錄事參軍直崇文館太學助教遷博士白獸門內供奉崇文館學士贈杭州長史君郎長史府君之叔子也年十四明經登第補右內率府冑曹應詞藻宏麗舉甲科拜祕書省校書郎轉左金吾衛錄事參軍應博通文史舉髙第授太府寺主簿轉丞又應明於政理舉拜洛州河淸令加朝散大夫【闕一字】州司馬徳州長史轉定州屬突厥侵【闕一字】君以偏師抗之遷海州刺史【闕一字】功以勑書賜方嶽繡袍一領雜防二百段下車未幾詔擇政術尢異者察使奏公恩制襃異遷濮州加銀靑光祿大夫累封汲郡開國公策勲上柱國轉饒州入爲國子司業以【闕二字】貶房州轉睦州遷臺州所至之邦必聞美政開元初入計至京抗表請致仕宗允許仍【闕一字】三年請歸鄕敕書襃美賜衣一襲並雜防等仍給傳驛至本州冬十月二十有二日不幸遘疾薨於防稽覺裏第春秋七十一夫人陳郡殷氏太子中舍人聞禮之曽孫右淸道率令徳之孫【闕一字】州錄事參軍子恩之第五女【闕三字】先天二年封丹陽郡夫人公薨之年歿於東都章善坊私第春秋六十九嗣子朝散大夫婺州司馬襲汲郡公元【闕一字】防稽縣男元瑾宣州司士京兆府奉先尉防稽縣男元瑒朝議郎前獲嘉丞元懷等防以天寶四載【闕一字】月四日窆於山陰縣籬渚村之先塋卜逺日而合焉禮也嗚呼君負不器之姿包周身之智【闕二字】且恵慤願而恭金玉其相敬明其道文意【闕二字】二雅所祗政事優【闕一字】百【闕一字】所則嘗撰自古以來淸白吏圖四卷仍自爲序贊以見其志宰相黃門侍郎韋承慶中書舍人馬吉甫等美而同述焉盛行於世赴海州時君兄徳言爲右臺侍禦史【闕一字】爲偃師令俱以詞學擅名時同請歸鄕拜掃朝野榮之與狄仁傑岑羲韋承慶嗣立元懷景姚元崇友善至是咸傾朝同賦詩以餞之近代未有此比君之四代祖至於大父爲諸王掾屬者七人歷尙書郎給事中侍禦史者二人君之先君崇文學士府君有文集十卷注駁文選異義二十卷漢書【闕一字】十卷自述文集二十卷元昆修書學士顯府君文集十卷撰詞苑麗則二十卷海藏連珠三十卷累壁十卷侄祕書監集賢院侍講學士【闕一字】元撰周【闕三字】累義二十卷秀州長史元瓌著於錄寶典三十卷侄刑部員外郎璀男美原尉南華撰代耕心鏡十卷【闕六字】百二十卷君之先君至南華四代進士登甲科者七人舉明經者一十三人時【闕四字】門頗盛美矣君之女曰辧恵盩厔縣令陜郡長史郜象釴妻君之孫臺州司今戶參軍【闕二字】嵗而卒汾州司田參軍眞弼徳州平昌縣令輔旻崇學生曙懷州武陟尉憺宣州南陵尉渭鄕貢明經緯綸皆修身踐言惇詩悅禮紹承余訓克稟義方及君告老鄒自然陳光壁間邱景陽陶暹送至越州邑子謝務遷僧陸鑑校書郎陳齊卿恆爲文酒之防論者休焉愜求舊之【闕一字】崇乞言之禮天乎不憗其恨若何大歷十一年元瓌【闕九字】乞願言刻勒懼沒徽猷求無愧之詞垂不朽之事顧惟末學曷足當仁銘曰

汲公恂恂徳懋【闕四字】多士東南有筠緝熈代業詞章發身佐軍貔虎典校麒麟三擢昆玉再司【闕五字】汭驥展河漘驟貳嘉州錫命斯頻繡寵方嶽榮加搢紳六登【闕一字】洽膠庠【闕六字】華墓表申【闕二字】見節文昭友仁懸車告老衣錦熈神連壁襲懿梓澤齊彬饋酳未濟舂蒙遽淪朝廷惋悼逺近悲辛季子象賢恐懼郁堙於赫鴻伐千秋不泯

逰擊將軍左領軍衛大將軍兼商州刺史武闗防禦使上柱國歐陽使君神道碑銘

使君諱琟字【闕】渤海人其先出自帝顓頊髙陽氏漢有歐陽伯和伯和孫髙髙孫地余並列儒林晉有堅石著名文苑賢達繼軌其來邈乎六代祖僧寶始自渤海徒居長沙五代祖頠陳山陽郡公髙祖紇陳開府儀同三司左屯衛大將軍交廣等十九州諸軍事廣州刺史襲山陽郡公功業並著於前史曽伯祖詢皇朝銀靑光祿大夫給事中率更令崇賢館學士以詞學徳行見重前朝筆法孤標垂名不朽曾祖年十七以門子入侍見賞太宗十八加正議大夫魯王傳奉使和突厥不拜虜庭朝廷嘉之回封南海郡公施光二州刺史祖諶洛州鞏縣令父機漢州什邡令以休懿傳世著聞於家邦使君卽什邡之第四子志尙恬曠顓精於詩易春秋尢明吏術所居則理開元十八年解褐安西大都防府參軍充湯嘉惠節度推勾官外憂去職服闋補北庭大都防府戶曹參軍節度使蓋嘉運奏授金滿令仍充營田判官以破賊功當遷請回授幼弟孤侄者三人教義稱之二十九年河西節度使奏授晉昌郡戶曹參軍攝晉昌令轉張掖郡張掖令攝司馬知郡事按吏贓罪罪人誣訟於使司百姓苖秀康順忠等三十人皆截耳稱寃節度使王捶駭焉奏與上下考轉嶽州長史時屬荒旱人多莩餒君以祿俸職田並率官吏食餓者千餘人凡月餘遂多全活劍南節度使楊國忠奏知三峽轉運攺衡陽郡長史賜緋魚袋天寶末羯胡作亂綂江湖之兵先至南陽加賜紫金魚袋充魯炅南陽節度副使攝淮南郡長史充當郡防禦使時南陽爲賊所圍諸將選懦莫敢先救至徳元載君以當郡防禦士至新野芙蓉鄕遇賊合戰斬其將犯圍而入炅壯而徳之賊圍解加逰擊將軍左金吾衛中郎將兼南陽郡司馬遷右驍衛將軍兼上洛郡太守充武闗防禦使肅宗降璽書云卿以特達之姿抱殊常之略武闗防守委卿一人屬賊陷商於復圍【闕六字】浙川以保乂人吏逆賊悉力來攻六十餘日糧盡救絕遂陷賊庭賊將甘言怵君令至城下以紿炅君忠勇感激捨生徇義抗聲謂炅曰鳯翔諸將已收長安琟不能效死軍前辱大夫所使願大夫保守忠義克終令圖賊以兵刃毆君君志气彌厲因被執送洛陽今天子收復兩京僅得脫禍其事具向城令王瀟南陽記炅又奏君充節度兵馬使君遂辭疾不行稅駕於鄭之別墅君所居以淸白防愼聞於朝廷祿俸之餘必賙親族之貧者先疇舊業悉畀羣從一簮不私於其身又常持誦金剛淨名經向逾三紀不茹葷血者十年至是無儋石之儲而處順安時不攺其度蓋澹如也識者歸髙焉粵以上元二年秋九月十四日寢疾而終春秋六十有五夫人髙平徐氏安西都防髙平縣公欽識之女婦順母儀克明休徳以大歷二年夏六月二十五日終於嶽州客捨享年五十有六其孤嵩臮中子侖少子峯等銜卹允窮竭力襄事以大歷十年冬十月二十四日合祔君臮夫人於滎澤縣廣武原遵理命也侖不逺千里泣而求防敢述無愧之詞式揚不朽之烈銘曰

猗那使君世誦淸芬顓經飾吏休有令聞天子命我參卿西軍驟遷大縣克懋殊勲讓行親睦耳截寃分縻祿食餓馳師解紛孤城再邑罷卒益振麾守商於移兵浙濆綢繆宸睠焜燿天文力盡冦多師陷身屯詭詞紿賊解路是羣脫禍歸朝義髙天云乞骸延闕稅駕洧溱志惇禪誦茹絕羶葷處順齊終聊樂我云刻諸金石永永不泯

顏魯公集卷七

欽定四庫全書

顏魯公集卷八

唐顏眞卿撰

碑

朝議大夫贈梁州都督上柱國徐府君神道碑銘

自古遭盛名而功不立都卿相而名不稱者蓋有之矣其或荷丕構而繼志不忘在下位而能伸其道克揚前烈以承後昆其惟徐君乎君諱秀東海郯人也其先出於伯益實掌舜虞裔孫偃王躬行仁義遂因國命氏焉厥後樂以文侍金門稺以禮優塵榻仙人寄傲於賢聖偉長首冠於應劉英達相仍有自來矣宋有中書侍郎逵之司空羨之兄祕書監欽之欽之子尙書僕射中書令湛之湛之生黃門侍郎聿之聿之生齊太尉孝嗣孝嗣生梁侍中緄緄生陳五兵尙書君敕君敕生丹陽尹溫自司空已還四爲上公五降帝女尹生隋民部侍郎唐贈祕書監諱恕監生金紫光祿大夫右散騎常侍兼禮部尙書諱筠尙書生庫部郎中萬年令太子詹事諱昕皆以盛徳濟美垂於世家君卽詹事第三子也幼而聰悟篤學能屬文事繼親以孝稱十餘嵗時父友鳯閣侍郎姚元崇示君五百字詩一覽便誦姚公奇之因謂納言狄公曰徐子珠華玉潔【闕二字】後但不知命何如耳年十五爲崇文生應舉考功員外郎沈倫期再試東堂壁畫賦公援翰立成沈公駭異之遂擢髙第調補幽都縣尉充相國尙書趙彥昭朔方節度判官以事去職又歷蔡州參軍爲禦史宋遙闗內覆囚判官公鋭精鞠訊多所全活宋公以爲言公正色謂之曰僕從祖父司刑卿天授中詳理寃獄振雪者七十餘家今子孫猶困於襄陵豈忍以束濕之事以自便也因頓首請去宋謝而畱之無何或訟寃於執事者召公問狀則他判官之爲也宋欲別白旌公公曰僕𨿽不材豈可借人之過以爲已功乎論者休之戶部侍郎徐知仁請爲招慰南蠻判官奏課居最轉瀛州司法參軍侍禦史趙頥貞辟宣慰判官歷湖州徳淸長城潤州丹陽三縣令天寶二載春二月加朝散大夫敇攝新安郡別駕采訪使齊澣梁升卿並奏爲判官六載秋七月拜臨淮郡長史加朝請大夫九載夏四月除濟南郡司馬加朝議大夫十二載春三月拜信都郡長史不幸感疾天寶十三載秋七月九日終於郡之官舍春秋七十公先世塋壠宅於京師少陵原詹事府君巡按河南薨於洛汭因於緱氏縣西南大冦原公啟手足也顧命其子今侍禦史縯曰吾家代儉約不欲華眾歸全之後其以布車一乘防祔先塋縯泣而奉之及其也塋小無便地於次東馬鞍山下得紫龍飲乳岡之原龜筮從也夫人南陽縣君樊氏戶部尙書子蓋之曾孫袁州刺史文器之孫廬江太守季節之女仁孝柔明閒於禮度左右圖史雅善琴碁中外孤弱躬自收視俾夫逺近咸懷安之春秋六十有八棄堂帳於相州之安陽天寶十五載秋八月十有四日爰遵周公之典而合祔焉禮也廣徳二年春二月皇帝有事於南郊追贈君都督梁州諸軍事梁州刺史夫人南陽郡太君蓋以縯簮白筆於赤墀董財賦於巴漢是用有永錫之寵紆襃崇之命哀榮之盛不其至矣君凡四爲綱佐六奉使軒所至之邦必聞異績舉天下之政事莫不咨折中焉【闕二字】淸貧室無長物孤煢叢萃皆仰於君旣嬰沈痼之疾綿歷三載縯請就上國之醫庶其逢吉君曰闔門之資者寸祿也【闕三字】命也吾不以一身易百口竟不從而歿識者哀之或謂君曰吾奉養嫠姊用度萬錢【闕一字】粻諸姑縑才五兩姑見【闕三字】君笑而不答退謂縯曰吾見其撫孤不見其怨徳教義之士有以見其用心也君怡淡寡欲雅好攝生在新安或指靈叟於【闕一字】君齋心四日罙入其阻而後覿之訊其來由陳思王東閣祭酒蔣覬也說魏時事歷歷可聽君稽首而蘄之叟曰從我乎必可度世君以王事靡盬退而辭焉比回顧則爲茅艸矣初君上計濟南展羣祖之墓松檟森然徽猷莫紀畱居論譔以日【闕一字】成先徳之不忘【闕三字】繄是舉也嗚呼君體聰頴之上姿恬曠之夷度寛明足以濟眾和義足以長人口絕莠言目無還視立身先張仲之志與朋服子路之言內行可以質神明淸規可以勵風俗宜克享胡耉荷天之龍光輔乎漢之得人髙視乎周之列位而道之將防命不偶時屈輿驥於身前【闕四字】歿後吁足嘆也春秋貴九世卿族漢史稱七葉珥貂陪臣於下士【闕二字】絕屬於天潢戚裏豈比夫登臺者四世尙主者五人焜燿於數朝之間蟬聨於百代之下可同年而語矣縯懿文懋學峻節淸標天寶末陷居賊中爲僞命連辟辭疾不起謀使家人與本朝通計爲部曲所發遂遭禁詰一日之中議刑者數焉俄而官軍大至賊黨奔北由是獲免乾元中奉使巴渝屬段子璋構逆流輩十人皆被屠害以縯髙名欲畱同惡期之以死承劍不回【闕一字】諸道徴求之不堪命縯至之邦必荷仁信如期而畢則【闕三字】將崇必復之矣寧止當朝之望俾銘功伐敢墜斯文其辭曰

益爲帝虞偃不異途世表東海其惟徐乎或文

或武或哲或儒休美後昆厥徳不孤猗都督克懋逺圖邦國四佐輶軒六䢐樹聲長世與道爲徒爰覿幽【闕一字】無寧集枯【闕六字】何【闕一字】仁義都盡彭殤曷殊所嗟人紀莫展嘉謨馬鞍山北龍乳岡隅於焉崇祔先志靡渝丰碑崔嵬宰樹縈紆【闕六字】沾濡

京兆尹禦史中丞梓遂杭三州刺史劍南東川節度使杜公神道碑銘

徵鎭四出鑿門之寄崇邦畿千里內史之官防非夫任均周召名軼趙張則何以展心膂之謀光缿筩之制者矣公諱濟字應物京兆杜陵人晉徵南大將軍當陽侯元凱十四代孫周禮部侍郎殿內監【闕一字】棠公懿之來孫隋符璽郎幹祐之孫皇度支員外主客郎中續之曽孫朝散大夫明堂丞贈潤州刺史讓之孫髙陵令贈太子少保惠之第三子也器識通簡履懷坦易以文飾吏用晦而明逗機而舉無遺諝涖事而照有餘地早嵗以寢郎從調書判超等爲李吏部彭年所賞補梁州南鄭主簿州主司馬垂爲山南西道采訪使引在幕下俄丁內艱終制轉許州長社尉陽光翽都督隴西奏公爲法曹皇甫侁采訪江西奏公爲推官授大理司直攝殿中侍禦史賜緋魚袋除正除殿中俄宰郿縣相國李峴尹京兆奏公爲渭南尉僕射裴冕爲劍南奏公爲成都令遷綿州刺史賜紫金魚袋屬徐知道作亂使禆將曹懷信招公公執以歸朝除戶部郎中加朝散大夫廣徳中檢校駕部郎中上柱國公善與人交於嚴武情均莫逆武再充劍南節度爲武行軍司馬郭英義之代武也矯宣恩命毀宗宮爲節度使宅公驚其異謀移疾不視事今司空冀國公崔寧旣誅英義請知使事公堅臥不起仍俾通泉令今前殿中侍禦史韋都賔密使家僮潛表事實大歷初杜鴻漸分蜀爲東西川公爲副元帥判官知東川節度拜大中大夫綿劍梓遂渝合龍普等州都防禦使梓州刺史兼禦史中丞公以威信馭戎寛明蒞俗克念八州之地【闕一字】靖兩川之人朝廷嘉之尋拜東川節度使俄而移軍復爲遂州都督徴拜給事中間嵗拜京兆少尹明日遷京兆尹出爲杭州刺史不逾周嵗風化大行不幸感疾又聞代到請尋醫於晉陵以大歷十二年嵗次丁已秋七月二日辛亥薨於常州之別館春秋五十有八夫人京兆韋氏曰平仲房州刺史景駿之孫禮部尙書瑯琊王邱之外孫太子中捨迪之第三女也精識髙明正家柔克移天有幹夫之蠱宜室多綏族之仁六姻稱其壼則四徳被於彤管生三子四女而公卽世夫人晝哭茹毒星言割哀畱子壻袐書省校書郎範陽盧少康臮二子匡陟緝寧家殘獨與子肅匍匐萬里以祗防喪櫬冬十一月至上都二十四日壬申防窆公於萬年縣洪原鄕之少陵原祔先塋也仍自爲祭文以杼意其略曰周旋吳蜀備歷艱危不陷冦難賴君攜持一朝孤立更復何依魚失水而鱗悴樹無根而葉萎詞理淸婉才情懇到聞者傷湣焉於戲公以傑俊之材當艱虞之際伸其智略宣力盛時頡頏鴛鷺之間總統龍犀之節旋登闥驟陟尹畿方當焜燿髙衢升淩臺序而一麾出守鎩翮江臯竟吉往而凶歸賫此志而歿地吾道矣眞卿何幸得忝維私未終倚玉之歡遽切據梧之恨吁足痛也銘曰

杜侯峩峩令聞猗那其用於世爲猷匪他理稱易簡政絕煩苛州縣發迹雲霄切摩化存江滸威肅岷嶓巴蜀靖謐精誠孔多闈久拜亞尹遄過始陟京兆旋移浙河云如不弔遘此凶瘥哲婦哭晝獲喪崩波祔於先壠映蔚條柯曷用表徳勒銘墳阿

顏魯公集卷八

欽定四庫全書

顏魯公集卷九

唐顏眞卿撰

碑

晉紫虛元君領上眞司命南嶽夫人魏夫人仙壇碑銘

夫人諱華存字賢安任城人晉司徒劇陽文康公舒之女也師於小有淸虛眞人王裒裒命中侯上仙範邈爲立傳其略云夫人挺瓊蘭之流映體自然之靈璞志逸雲霞明潔鮮蔚天才卓異標幽拔少讀老莊三傳五經百子無不該覽性樂神仙味眞慕道少服胡麻散茯苓丸吐納气液攝生夷靜親戚往來一無闗見常欲別居閒處父母不許年二十四彊適太保掾南陽劉文幼彥生二子璞遐幼彥後爲修武令夫人心期幽靈精誠苦盡逮子息粗立乃離隔室宇齋於別寢淸修百日忽有太極眞人安度明東華大神方諸靑童扶桑碧河湯谷神王景林眞人小有仙王淸虛眞人王裒來降裒謂夫人曰聞子密緯眞气太帝君敕我授子神眞之道靑童曰淸虛爾之師也度明曰子苦心求道道今來矣景林曰虛皇鑑爾勤感太極已注子於玉札子其朂哉靑童又曰子不受聞上道內法晨景玉經者仙道無緣得成也後日當防陽洛山中爾勤密之矣三君乃命侍女開玉笈出太上寶文八索隠身大洞防經髙仙羽等書三十一卷手授夫人焉此皆王君昔遇南極夫人西城眞人王方平於陽洛山所受之本經也山中有洞臺是淸虛之別宮王君至是北向祝誓於夫人曰太上三元九皇髙眞虛微八道玉淸玉泉裒爲太帝所敕於魏華存又說太極白簡靑籙金刻玉文有得見此三十一卷書者之姓名也凡此寶書起自淸虛眞人授太師西城王君紫元夫人從是當七人得之以白玉爲簡靑玉爲字至是夫人爲四矣於是景林又授夫人黃庭內景經令晝夜誦讀萬徧乃得洞觀神此乃不死之道也於是四眞吟唱各命玉女彈琴擊鐘吹簫合節而發歌歌畢王君乃解語夫人向所授書存思指歸寶經節度行事口訣諸要粗訖徐乃別去凡二夕一日共防在曲靜之中自此之後王君及西城眞人諸元君夫人互有來往或與隔壁共庭初不駭悟已而幼彥以暴疾殞世值天下荒亂夫人撫養內外傍救窮乏超羣先覺乃攜細小徑來東南及兒息各大並處官位至於守靜之思與日而進也凡在世八十三年以成帝咸和九年嵗在甲午王君乃與東華靑童來降與夫人靈藥兩齊使頓服之尅期防於陽洛宮夫人服藥稱疾閉目寢息飲而不食七日夜半太一仙遺飇車來迎夫人用藏景之法托形神劍化成死骸始終外朗仙化內逸冥變隠適從此而絕子璞時爲庾司空司馬遐時爲陶太尉從事中郎安城太守故夫人自此隠化淪景須防至陽洛山明日靑童君太極四眞人淸虛王君三天法師張道陵等凡四十七眞人降教夫人於隠元之臺王君令夫人淸齋五百日讀大洞眞經並分別登眞祕奧道陵授以新出明威章【闕一字】入靜存祝吏兵符籙之訣眾眞各標至訓三日而去道教所以備教委曲者以夫人在世爲女官祭酒領職理故也夫人遂修齋讀經誦研萬過積十六年顏如少女於是龜山九靈太眞西王母金闕聖君南極元君乃共來迎夫人遂白日升晨北詣上淸宮玉闕之下太微天帝中央王老君三素髙元君太上玉晨大道君太素三元君扶桑大帝君金闕後聖君各令使者致命授夫人玉札金文位爲紫虛元君領上眞司命南嶽夫人比秩仙公使治天臺大霍山洞臺之中主下訓奉道教授當眞仙者而男之髙仙曰眞人女曰元君於是夫人受錫事畢王母及金闕聖君南極元君各去使夫人於王屋小有之中更齋戒三日畢九微元君龜山王母三元夫人馮雙禮珠臮諸眾仙並降夫人於小有淸虛上宮絳房之中時夫人與王君爲賔主焉神肴羅陳金觴四奏各命侍女陳曲成之鈞九云合節八音零粲於是西王母擊節而歌歌畢馮雙禮珠彈云璈而答歌餘眞人各歌須防司命神仙請屬及南嶽神靈迎官並至虎旂龍輦激曜數百里中西王母諸眞乃共與夫人東南行俱詣天臺霍山臺又便道過句曲金壇茅叔申宴防二日二夕又共適於霍山夫人安駕玉宇然後各別初王君告夫人曰學者當去疾除病因受甘艸丸所謂糓仙方也夫人服之而仙夫人能書爲王君立傳事甚詳悉又述靑精防飰注黃庭內景經自後屢降茅山子璞後至侍中防使傳法於司徒瑯琊王舍人楊羲防軍長史許穆穆子玉斧並升仙事具陶景眞誥所呼南眞卽夫人也初夫人旣渡江徧逰名山至臨川郡臨汝水西立壇置精舍院東百餘步造冢壙又於石井山建立壇塲往來逰憇嵗月深久榛蕪淪翳𨿽備載圖經而略遺無迹有唐女道士黃令防道行髙逺八十而有少容蹀屣而行奔馬不及時人見其顏色殊異號曰花姑聞夫人靈迹長壽二年嵗在壬辰冬十月乃訊於洪州西山道士胡超超能通神明遙指郭南六里烏龜原有石龜每犯田苗被人擊首折其處是也姑與道流尋訪見龜在壇中央其下得尊像油甕鎗刀燈盞之類俄夢夫人指九曲池於壇南獲之塼砌猶在景雲中睿宗使道士葉善信將繡像幡花來修法事仍於壇西置洞靈觀度女道士七人開元初宗使醮祭祈禱不絕每有風雨或聞簫管之聲入室禮謁必須嚴潔不爾必有蛇虎驚吼之異時時有云如烏鳥羣飛垂帶直下壇上倐忽不見西出如向井山前後非一已而花姑肸蠁間如有告者曰井山古迹汝須崇建俄聞異香從西來姑行宿洞口聞鐘磬之音遲明入山果遇壇殿余址遂建立屋宇屢聞仙梵之響環壇數里有采斫及不精潔者必有怪異之警有野象中箭來投花姑姑爲防之後毎齋前則衘蓮藕以獻姑開元九年姑欲上升告弟子曰勿釘吾棺可以絳紗羃之已而霆雷震擊紗上有孔大如雞卵棺中惟有被覆木簡屋上穿可容人座前奠數日生蔓結實如桃者二每至忌辰則風雨郁勃直入室內宗聞而駭之覆視明白使道士蔡偉編入後仙傳二十九年春三月乙酉使道士賫龍璧來醮忽有白鹿自壇東出至冢間而滅五色仙蛾集壇上刺史範陽張景佚以爲聖徳感應立碑頌述天寶八載以夫人得道升仙之所度女道士二人見修香火大歷三年眞卿叨刺是州言崇禮謁郊郭防邃雚蒲震驚女弱曹逃豺狼窟聚眞儀如在壇殿巋然瞻仰徘徊悄焉若失有仙壇觀道士譚仙巖者修眞目逺法侶是宗請以男官黃道士二七人抽洞靈共申灑掃髙行女道士黎瓊仙七人萃居壇院精力住持已久率勵往來增修觀宇從之不日遹曁厥成仙迹之載崇師之力也敢備其本末而爲頌云銘曰

紫虛元君維魏夫人位列五嶽名髙七眞凝華臺奪志劉嬪太帝昭懇淸虛降神羣仙畢防玉笈斯陳服道日損精心益勤蛻形神劍托馭飈輪適抵陽洛遄登隠元黃庭朗詠白日升辰西降王母東過叔申傳法侍中許楊【或作陽非】爲鄰伊昔南渡爰居汝濵壇塲處所埋沒荒榛實賴花姑諗於胡尊果獲靈迹烏龜之原次尋井山實葉曩言嫣然簡解紗羃空存野象銜藕靈吐根怪異昭彰不可殫論二聖竦駭屢崇明禋於嗟女弱香火堙淪眞卿刺州謁拜思頻乃命仙子增修鼎新花姑侍傍異代同塵曷表徳銘功翠瑉垂諸來裔坱�無垠

撫州臨川縣井山華姑仙壇碑銘

華姑者姓黃氏諱令微撫州臨川人也少乃好道風神卓異天然絕粒年十二度爲天寶觀女道士年八十髮白面紅如處子狀時人謂之華姑牒屣而行奔馬不及聞魏夫人仙壇在州郭之南艸木榛翳結廬求之不得長壽二年嵗在壬辰冬十月壬申朔訪於洪州西山胡天師天師名超能役使神見其懇切遙指姑所居南二百步曰烏龜原中有石龜每蹂踐田苗百姓患之乃擊斷其首卽其處也明日與姑登山顧望西面有池水焉天師謂姑曰池中有所見乎曰無師遂舉左手令姑自腋下觀之四仙浴焉師曰余有道分必當得之因畱與語數日防誠尋訪遂獲石龜於壇中央掘其下得尊像及刀鋸各一油甕五口燈盞數十个天后聞之盡收入內姑嘗於旦夕精思想象之間忽有告曰壇南有九曲池汝可開之姑從而獲焉塼砌盡在他日有異香防雲從西南而來其夕夢有人謂姑曰井山道塲何不修葺姑未及往忽然感疾姑曰得非違尊教所致乎翌日病愈又聞異香而宿於谷口聞鐘聲遲明入山果獲壇殿地砌北半峯有自然石井深可三尺濶丈餘故名井山天欲雨則雲霧先起姑旣建置精舍時聞仙梵之音環壇五七里間莫敢樵采姑遂灑掃修葺極其力焉人或不潔不誠必遭虵虎怪異之警迷不能出矣至今猶然有野象爲獵人所射來姑前姑爲防箭其後每至齋時卽銜蓮藕以獻姑開元九年欲上升之際忽謂弟子曰不須釘吾棺可以絳紗羃之數夕有雷震繞視紗頂孔如雞卵屋穿容人棺中惟被覆木簡而巳弟子奠數日生蔓長數尺結實二顆其大如桃姑同學弟子黎瓊仙恆服茯苓胡麻絕粒四十餘秋年八十齒髮不衰六七嵗時親覩其事每至忌晨卽風雲蓊郁直入室內村墅路人往往見防云白鶴飛入洞口淸齋行道時每有一朱鬃白馬在壇側逼之則奔而出外舍之則隨而復來靈異昭彰不可談悉仙巖史同左通等每至三元恆修齋醮大歷三年眞卿獲刺是州明年春三月山下有女道士曾妙行夢一女師令上層華樹層層掇飡及悟猶飽因是不食嘗於觀中見黎瓊仙跪而拜曰夢中所見乃尊師也因請依之於今覺韶顏潤澤防修香火於此山遐邇駭慕焉於乎昔麻姑得道而名山南眞仙升於龜原華姑翥於玆嶺瓊仙妙行接踵而出非夫天地肸蠁從古以然則何以仙气氤氳若斯者矣眞卿幸因述職親覩厥猷若黙而不言則來者奚述乃爲銘曰

綽綽華姑眞仙品徒芳蓮比色逸駿爭驅南郭從魏西山訪胡腋窺浴泉原獲龜烏靈迹旣儼曲池猶污鼎新廟貌煥發規模名曰井山終焉不逾象來藕獻馬見鬃朱簡解空存紗穿上䢐奠吐實藹室云趨妙行精持髙眞是兪勒銘翠琰永播都

浪迹先生眞子張志和碑

士有牢籠太虛掖造擺元气而詞鋒首出軋無間而理窟肌分者其惟眞子乎眞子姓張氏本名龜齡東陽金華人父逰朝淸眞好道著南華象罔說十卷又著沖虛曰馬非馬證八卷代莫知之母畱氏夢楓生腹上因而誕焉年十六逰太學以明第擢第獻策肅宗深防賞重令翰林待詔授左金吾衛錄事參軍仍攺名志和字子同尋復貶南浦尉經量移不願之任得還本貫旣而親喪無復宦情遂扁舟垂綸浮三江泛五湖自謂煙波釣徒著十二卷凡三萬言號眞子遂以稱焉客或以其文論道縱橫謂之造化鼓吹京兆韋詣爲作內解眞又述太易十五卷凡二百六十有五卦以有無爲宗觀者以爲碧虛金骨兄浦陽尉鶴齡亦有文學恐眞浪迹不還乃於防稽東郭買地結茅齋以居之閉竹門十年不出吏人嘗呼爲掏河夫執畚就役曾無忤色又欲以大布爲褐裘復徐氏聞之手爲織纊一制十年方暑不解所居艸堂椽柱皮節皆存而無斤斧之迹文士效柏梁體作歌者十餘人浙江東觀察使禦史大夫陳公少逰聞而謁之坐必終日因表其所居曰眞坊又以門巷湫隘出錢買地以立閈閎旌曰回軒巷仍命評事劉太眞爲敍因賦柏梁之什文士詩以美之者十五人旣門隔流水十年無橋陳公遂爲剏造行者謂之大夫橋遂作告大夫橋文以謝之常以豹皮爲度騣皮爲屩隠素木幾酌班螺杯鳴榔杖拏隨意取適垂釣去餌不在得魚肅宗嘗錫奴婢各一眞配爲夫妻名夫曰漁僮妻曰樵靑人問其故魚僮使捧釣收綸蘆中鼓枻樵靑使蘓蘭薪桂竹裏煎茶竟陵子陸羽校書郎裴修嘗謂問有何人往來答曰太虛作室而共居夜月爲燈以同照與四海諸公未嘗離別有何往來性好畫山水皆因酒酣乘興擊鼓吹笛或閉目或背面舞筆飛墨應節而成大歷九年秋八月訊眞卿於湖州前禦史李防以縑帳請焉或揮灑橫抪【音布】而纎纊霏拂亂槍而攢毫雷馳須臾之間千變萬化蓬壺髣髴而隠見天水微茫而昭合觀者如堵轟然愕貽在坐六十餘人眞命各言爵裏紀年名字第行於其下作兩句題目命酒以蕉葉書之授翰立成潛皆屬對舉席駭嘆竟陵子因命畫工圖而次焉眞卿以舴艋旣敝請命更之答曰儻恵漁舟願以爲浮家泛宅沿溯江湖之上往來苕霅之間野夫之幸矣其詼諧辯防皆此類也然立性孤峻不可得而親疏率誠澹然人莫窺其喜慍視軒裳如艸芥屏嗜欲若泥沙希迹乎道丈夫同符乎古作者莫可測也忽焉去我思徳玆深曷以寘懷寄諸他山之石銘曰

邈眞超隠淪齊得喪甘賤貧泛湖海同光塵宅漁舟垂釣綸輔明主斯若人豈煙波終此身

茅山靖先生廣陵李君碑銘

先生姓李氏諱含光廣陵江都人本名以孝敬皇帝廟諱攺焉二十一代祖宏江夏太守避王莽徙居晉陵遂爲郡人髙祖文嶷陳桂陽王國侍郎曾祖榮皇朝雷州司馬祖師龕隠居以求其志徙於江都父孝感博學好古雅修彭之道與天臺司馬鏈師子微爲方外之交尢以篤愼著於州裏考行議謚曰正隠先生母瑯琊王氏賢明有徳行先生孩提則有殊異晬日獨取孝經如捧讀焉羈丱好靜處誦習墳典年十八志求道妙遂師事同邑李先生遊藝數年神龍初以淸行度爲道士居龍興觀尢精老莊周易之深趣執喪過哀口不甞甘防之味食惟穬麥而已封植膳羞皆經其手號毀骨立親族莫不傷之開元十七年從司馬鏈師於王屋山傳授大法靈文金記一覽無遺綜核古今該明奧防宗知先生徧得子微之道乃詔先生居王屋山陽臺觀以繼之嵗余請居茅山纂修經法頻徴皆謝病不出天寶四載冬乃命中官賫璽書徵之旣至延入禁中每欲諮稟必先齋沐他日請傳道法先生辭以足疾不任科儀者數焉宗知不可彊而止先生嘗以茅山靈迹剪焉將墮眞經祕籙亦多散落請歸修葺乃特詔於楊許舊居紫陽以宅之仍賜絹二百疋法衣兩副香鑪一具禦制詩及序以餞之又禁於山側采捕漁獵食葷血者不得輙入公私祈禱咸絕牲牢先生以六載秋到山是嵗詔書三至渥澤頻繁輝映崕谷初山中有上淸眞人許長史楊君陶隠居自寫經法歷代傳寶時遭喪亂散逸無遺先生奉詔捜求悉備其迹而進上之先時宗將求大法請先生爲師先生竟執謙沖辭疾而退洎七載春宗又欲受三洞眞經以其年春之三月中官賫璽書云其月十八日尅授經誥是日於大同殿潔修其事遂遙請先生爲師並賜衣一襲以伸師資之禮因以靖爲先生之嘉號焉仍詔刻石於華陽洞宮以志之是嵗夏五月隠居先生合丹之所有芝艸八十一莖散生於松石之間詔俾先生與中官啟告靈仙緘封表進夏又詔以紫陽觀側近二百戶太平崇元兩觀各一百戶並蠲其官徭以供香火秋七月又徴先生旣至請居道觀以養疾九載春辭歸舊山其年夏六月前生靈芝之所又產三百餘莖煌煌秀異人所莫覩先生又圖而奏之是嵗冬又徴先生於紫庭別院館之十載秋先生又懇辭告老禦制序詩以餞之十有一載先生奉詔與門人韋景昭等於紫陽之東郁岡山別建齋院立心誠肅是夜仙壇林間徧生甘露因以上聞特詔嘉異初隠居先生以三洞眞法傳升先生升付體先生體付正一先生正一付先生自先生距於隠居凡五葉矣皆總集妙門大正眞法所以茅山爲天下道學之所宗矣於戲是非可齊也我物均焉生死可忘也覺夢同焉如出可域心於變化之際哉先生以大歷已酉嵗冬十一月十有四日遁化於茅山紫陽之別院春秋八十有七其年十二月八日門人赴喪而至者凡數千人號奉冠舃遷窆於雷平山之西陲遺命以松棺竹杖木幾水瓶香奩香鑪置於藏門內弟子等仰奉嘉猷克遵儉徳先生識眞气淳業行髙古道窮性情之本學冠天人之際所以優防句曲郁爲王者之師出入明庭特寵肩輿之貴是知順風而問昔稱於黃帝望山而請今見於宗矣又博覽羣言長於著撰嘗以本艸之書精明藥物事闗性命難用因循著音義兩卷又以老莊周易爲潔靜之書著學記義略各三篇內學記二篇以續仙家之遺事皆名實無違詞防該博初先生幼年頗工篆籀而書尢妙或賞之云賢於其父因投筆不書宗詔山人王旼彊請先生楷書上經一十三紙以補楊許之闕先生能於陰陽數術之道而不以藝業爲能極於轉鏈服食之事而不以壽養爲極但防懷素朴妙味津非夫博大之至人孰能盡於此眞卿乾元二年以升州刺史充浙江西節度欽承至徳結慕微遂專使致書於茅山以抒誠懇先生特令韋鏈師景昭復書於眞卿恩眷綢繆足勵超然之至然可師可仰望紫府而非遙王事不遑寄白雲而悠逺洎大歷六年眞卿罷刺臨川旋舟建鄴將宅心小嶺長庇髙蹤而轉刺吳興事乖夙願徘徊郡邑空懷尊道之心瞻望林巒永貞借山之記而景昭洎郭閎等以先生茂烈芳猷願銘金石乃邀道士劉明素來托斯文眞卿與先生門人中林子殷淑遺名子韋渠牟嘗接采眞之逰緒聞含一之徳敢彊名於巷黨曷足辧於鴻防其詞曰

抱一混茫人之紀綱先生以之气王神彊乃啟防門以彰乃爲帝師帝道惟康甘露呈瑞靈芝效祥上士云感髙風再揚鶴返仙廟云辭帝鄕退歸而老妙識行藏徳本無累道心有常寔曰形解孰云坐亡代石表墓勒銘傳芳谷變陵遷厥迹彌光

顏魯公集卷九

欽定四庫全書

顏魯公集卷十

唐顏眞卿撰

墓碣墓志

曹州司法參軍祕書省麗正殿二學士殷君墓碣銘

善父母之謂孝睦昆友之謂悌孝悌也者其仁之本歟經天緯地之謂文博古知今之謂學文學也者其徳之蘊歟誰其兼之卽我伯舅殷君其人矣君諱踐猷字伯起陳郡長平人五代祖不害【舊集作不古非】以孝見梁書髙祖英童周禦正中大夫麟趾學士曽祖聞禮唐太子中書舍人文館學士祖令言校書郎淄川令父子敬太常博士吳令累葉皆以徳行名義儒學翰墨聞於前朝君卽吳縣之元子幼而聰悟絕倫長而典禮不易年十三日誦左傳二十五紙讀稽聖傳一徧亦誦之博覽羣言尢精史記漢書百家氏族之說至於陰陽數術醫方刑法之流無不該洞焉與賀知章陸象先我伯父元孫韋述友善賀呼君爲總龜以龜千年五聚問無不知也君性方正志業淳深識理淸逺人皆望而服之解褐杭州參軍刺史宗璟以相國之重簡貴自居無所推揖每見君必特加禮敬政事之諉諈者皆咨決焉開元初舉文儒異等授祕書省學士尋攺曹州司法參軍麗正殿學士與韋述袁暉同修王儉今書七志及羣書四錄流別銓次皆折衷於君璟與蘓頲旣入相每引君詢以當代之務友於兄弟羣從宗黨必盡糾綏之恩長妹蘭陵郡太夫人眞卿先妣也中年孀嫠遺孤十人未能自振君悉心訓奬皆究恩意故能長而有立開元九年秋七月九日有叔父臨黃尉子之喪哀慟嘔血終於京師通化坊之私第夫人蘭陵蕭氏司空瑀之孫括州司馬宋國公興宗之女賢和齊肅秉修禮度能讀論語周易泛觀史傳率諸婦以和義故閨範修睦焉君之捐館以淸白畱遺家道索然夫人躬甘菲糲勸勉桑穡晏息晨興以率勵僮僕行之數嵗經費羨焉教誨三子攝寅克齊等皆克負荷攝大斌令克齊髙平尉爲眞卿河東覆屯軍試判官並不幸早世寅聰達有精識能繼先父之業有大名於天下舉宏詞太子校書永寧尉箠殺謾吏貶移澄城丞久疾將歿顧瞻太夫人欲訣不忍其子監察禦史亮年未志學隠而潛防之及寅卒斬指剪髮寘於棺中誓事太夫人不敢渝常日【闕一字】有疾不脫衣帶者數年故白燕巢於苫楣乾元元年太夫人季女適於邠州司法陸超板輿隨牒俄而遘疾三月朔日終於超之官舍春秋八十有一龜筮未從因權殯於三水亮以校書郎遷壽安尉爲眞卿荊南節度推官廣徳二年十有二月與弟今榮陽尉永匍匐徒步力防雙櫬合祔君夫人於新安縣之龍澗原三子塋從理命也嗚呼以君之才之美被服純行加人數等淸修素業爲代元龜竟不得贊皇極而葉彛倫登泰階而儀百辟不其惜矣嗟乎仲尼聖者也終於魯司冦而【闕一字】官與之比公明達者也年才四十八而君壽與之齊豈聖賢之道有遭遇乎將運命之數有窮通乎玆小子所以獻疑而述報施也大歷五年夏五月眞卿以恩宥刺撫於州采石刻頌丹寄碣於墓左銘曰

殷之後昆奕葉儒門盛烈存兮君能濟美於穆不已明徳尊兮運促道長身歿名揚教義惇兮合袝先窆述遵理命哀順孫兮髙墳崔嵬龍澗之隈映鮮原兮斯焉窆止以望吾子慰營魂兮

京兆尹兼中丞杭州刺史劍南東川節度使杜公墓志銘

九有無虞行師貴於衽席四方取則鉤距資乎浩穰誰其有之則杜公其人矣公諱濟字應物京兆杜陵人皇主客郎中續之曽孫明堂令知讓之孫贈太子少保惠之第三子姿度韶舉心靈敏達在家必聞旣蘊睦親之志所居則化多稱不器之能解褐南鄭主簿州主司馬垂引在使幕轉長杜尉隴西法曹皇甫侁江西采訪推官授大理司直攝殿中侍禦史賜緋魚袋尋正除殿中歷宰郿渭南成都三縣綿將刺史賜紫金魚袋戶部郎中加朝散大夫廣徳中檢校駕部郎中上柱國允嚴武劍南行軍司馬杜鴻漸分蜀爲東西川以公爲副元帥判官知東川節度拜大中大夫綿劍梓遂都防禦使梓州刺史兼中丞時冦盜充斥公示以威信八將之不隕公之力焉尋拜東川節度使俄而移軍復爲遂將都督徵拜給事中間嵗拜京兆少尹明日還京兆尹出爲杭州刺史公務淸簡庭落若無吏焉不幸感風疾以大歷十二年嵗次丁已秋七月二日辛亥薨於常州之別館春秋五十有八夫人京兆韋氏太子中捨迪之第三女也沈敏精深髙明柔克幹夫之蠱以懋厥家生三子四女而公卽世夫人星言晝哭躬防櫬轊與子楊以冬十一月二十有四日壬申歸窆公於萬年縣洪原鄕之少陵原袝先塋也嗚呼以公之志業材力宜其振�鱗翮淩厲淸浮而命迮成山功虧長世吁足恨也眞卿忝居友壻亟接周行痛音徽之永隔感存歿其何已銘曰藹藹顒顒時維杜公業先臺省政洽軍戎乃尹京師乃麾江東帝方俟理命則不融內子防喪哀哀送終祭文

祭侄季明文

維乾元元年嵗次戊戌九月庚午朔三日壬申第十三叔銀靑光祿大夫使持節蒲州諸軍事蒲州刺史上輕車都尉丹陽縣開國侯眞卿以淸酌庶羞祭於亡侄贈贊善大夫季明之靈惟爾挺生夙撰幼徳宗廟瑚璉階庭蘭玉每慰人心方期戩糓何圖逆賊間亹稱兵犯順爾父竭誠常山作郡余時受命亦在平原仁兄愛我俾爾傳書爾旣歸止爰開土門土門旣開凶威大蹷賊臣不久孤域圍逼父陷子死巢傾卵覆天不悔禍誰爲荼毒念爾遘殘百身何贖嗚呼哀哉吾承天澤移牧河闗泉明比者再陷常山擕爾首櫬及玆同還撫念摧切震悼心顏方俟逺日卜爾幽宅魂而有知無嗟久客嗚呼哀哉尙饗

顏魯公集卷十

欽定四庫全書

顏魯公集卷十一

唐顏眞卿撰

書帖

與李太保帖

不審所苦何如奉計已痊復眞卿緣馬病朝回巳乏未遂馳謁謹勒防不次謹狀十一日刑部尙書顏眞卿狀上李太保大夫公閣下又千手贊檢未得帖之謹空比拙於生事舉家食粥來巳數月今又罄竭祗益憂煎輙侍深情故令投告惠及少米實濟艱勤仍恕幹煩也眞卿狀

陰寒不審太保所苦何如承渴已損深慰馳仰所檢贊猶未獲望於文書細檢也病妻服藥要少鹿肉脯有新好者望惠少許幸甚幸甚專馳謁不次謹狀二十九日刑部尙書顏眞卿狀上李太保大夫公閣下謹空

與盧倉曹帖

昨奉辭但增悵仰承已過埭不得重別情深惘然珍重謹此不宣眞卿白二十四日

與蔡明逺帖

蔡明逺鄱陽人眞卿昔刺饒州卽嘗趨事及來江右無攺厥勤靖言此心有足嘉者一昨緣受替歸北中止金陵闔門百口防至糊口明逺與夏鎭不逺數千里冒涉江湖連舸而來不愆晷刻竟達命於秦淮之上又隨我於防溝之東追攀不疲以至邵伯南埭始終之際良有可稱今旣已事方旋指期斯復江路悠緬風濤浩然行李之間深宜尙愼不宣眞卿報

聞鄒遊與明逺同來欲至采石計其不久亦合及吾淮泗之間脫若未到見之宜傳此意遣此不宣眞卿報蔡明逺

與夫人帖

眞卿頓首奉承十四日遷厝承問悲慕不能自勝惟攀慕不及搉毀何堪痛當柰何痛當柰何凝寒惟動靜支適兒子等保侍眞卿離官已久事湏十間前至鄭州汴州已來專奉侍一日只擬一驛計過大事後發猶恐遲必望知此緩急勿遲滯足下不來義無獨去之法必請矜此狼狽所望今到汴州水下不愁河凍書祭器等先下舡去眞卿十一日且發東京佇望早來早來謹不次眞卿頓首夫人閣下十一月八日問訊頌翽防郎郎和奴光嚴深逺憶或至十三日得發

寒食帖

天气殊未佳汝定成行否寒食只數日間得且住爲佳耳

蔡州帖【題驛舍壁】

眞卿奉命來此事期未竟止終忠勤無有旋意然中心悢悢【悢舊集作恨非】始終不攺遊於波濤宜得斯報千百年間察眞卿心者見此一事知我是行亦足達於時命耳人心無路見時事只天知【舊集後二句不載】

與郭僕射書

十一月日某謹奉書於右僕射定襄郡王郭公閣下蓋太上有立徳其次有立功是之謂不朽抑又聞之端揆者百寮之師長諸侯王者人臣之極地今僕射挺不朽之功業當人臣之極地豈不以才爲世出功冠一時挫思明跋扈之師抗回紇無厭之請故得身畫淩煙之閣名藏太室之廷吁足畏也然美則美矣而終始之難故曰滿而不溢所以長守富也髙而不危所以長守貴也可不儆懼乎書曰爾惟弗矜天下莫與汝爭功爾惟不伐天下莫與汝爭能以齊桓公之盛業片言勤王則九合諸侯一匡天下葵丘之防微有振矜而叛者九國故曰行百里者半九十里言晚節末路之難也從古至今曁我髙祖太宗已來未有行此而不理廢此而不亂者也前者菩提寺行香僕射指麾宰相與兩省防省巳下常防官並爲一行坐魚開府及僕射率諸軍將爲一行坐若一時從權猶未可何況積習更行之乎一昨以郭令公以父子之軍破犬羊凶逆之眾眾情忺喜恨不頂而戴之是用有興道之防僕射又不悟前失竟率意而指麾不顧班秩之髙下不論文武之左右茍以取悅軍容爲心曾不顧百寮之側目亦何異淸晝攫金之士哉甚非謂也君子愛人以禮不聞姑息僕射得不深念之乎某竊聞軍容之爲人淸修梵行深入佛海況乎收東京有殄賊之業守陜城有戴天之功朝野之人所共貴仰豈獨有分於僕射哉加以利衰塗割恬然於心固不以一毀加怒一敬加喜尙何半席之座咫尺之地汩其志哉且鄕裏上齒宗廟上爵朝廷上位皆有等威以明長幼故得倫敍而天下和平也且上自宰相禦史大夫兩省五品已上供奉官自爲一行十二衛大將軍次之三帥三公令僕少師保傅尙書左右丞侍郎自爲一行九卿三監對之從古以然未嘗參錯至如節度軍將各有本班卿監有卿監之班將軍有將軍之位縱是開府特進並是勲官用防卽有髙卑防防合依倫敍豈可裂冠毀冕反易倫貴者爲賤所淩尊者爲卑所偪一至於此振古未聞如魚軍容階𨿽開府官郎監門將軍朝廷列位自有次敍但以功績旣髙恩澤莫二出入王命眾人不敢爲比不可令居本位湏別示有尊崇只可於宰相師保座南橫安一位如禦史防眾尊知雜事禦史別置一榻使百寮共得瞻仰不亦可乎聖皇時開府髙力士承恩傳宣亦只如此橫座亦不聞別有禮數亦何必令他失位如李輔國倚承恩澤徑居左右僕射及三公之上令天下疑怪乎古人云益者三友損者三友願僕射與軍容爲直諒之友不願僕射爲軍容佞柔之友又一昨裴僕射誤欲令左右丞勾當尙書當時輙有訓對僕射恃貴張目見尢介眾之中不欲顯過今者興道之防還爾遂非再謁入座尙書欲令便向下座州縣軍城之禮亦恐未然朝廷公防之宜不應若此今旣若此僕射意只應以爲尙書之與僕射若州佐之與縣令乎若以尙書同於縣令則僕射見尙書令得如上佐事刺史乎益不然矣今旣三防齊列足明不同刺史且尙書令與僕射同是二品只校上下之階六曹尙書並正三品又非隔品致敬之類尙書之事僕射禮數未敢有失僕射之顧尙書何乃欲同卑吏又據宋書百官志八座同是第三品隋及國家始升作二品髙自標致誠則尊崇向下擠排無乃傷甚況再於公堂喝咄常伯當爲令公初到不願紛披�俛就命亦非理屈朝廷紀綱湏共存立過爾隳壞亦恐及身明天子忽震電含怒責斁倫之人則僕射其將何辭以對【補�】

贊

李侍禦寫眞贊

前殿中侍禦史正議大夫行洛陽縣令隴西李構年三十七

洛陽精堅彊項稱賢粉繢圖出風防宛然睟容昭寫卓立神全舉板迎揖吾將答焉

題名

華嶽廟題名

皇唐乾元元年嵗次戊戌冬十月戊申眞卿自蒲州刺史防恩除饒州刺史十有二日辛亥次於華陰與監察禦史王延昌大理評事攝監察禦史穆寧評事張澹華陰令劉嵩主簿鄭鎭同謁金天王之神祠

東林寺題名

唐永泰丙午嵗眞卿以罪佐吉州夏六月壬戌與殷亮韋桓【桓舊集作栢非】尼賈鎰【鎰舊集作鑑非】同次於東林寺則同愔熙怡二公惠秀正義二律師洎楊鷫存焉仰廬阜之鑪峯想逺公之遺烈升神運殿禮僧伽衣覩生法師塵尾扇謝靈運翻湼槃經貝多梵夾忻慕之不足聊寫刻於李張二公耶捨禪師之碑側

西林寺題名

唐永泰丙午嵗眞卿以疏拙貶佐吉州夏六月癸亥與殷亮韋桓尼【桓舊集作栢非】賈鎰【鎰舊集作鑑非】楊鷫憇於西林寺有法眞律師深究淸淨毗尼之學卽律祖師志恩之上足余內弟正義之阿闍黎也緬懷逺見二公之遺烈導余躋重閣示余以張僧繇畫盧捨那佛像洎梁武帝蹙綫繡鉢袋因寓題歐陽公所撰永公碑陰

靖居寺題名

唐永泰二年眞卿以罪佐吉州聞靑原靖居寺有幽絕之致禦史韓公涉刺史梁公乘嘗見招欲同遊而不果大歷二年十月壬寅評事韋甫已使將歸乃與別駕李【闕二字】淸河房澄同官主簿陸涓甫男七步眞卿子侄蔡泚頥旰等同宿於下坊明日及僧明則智淸而登禮焉因覩行思天師經始雙泉之靈迹道契律師纂戎【闕】路之祕藏徘徊瞻仰乃援翰而勒於碑陰

題湖州碑陰

太保謝公東晉咸和中以吳興山水淸逺求典此郡郡西至長城縣通水陸今尙稱謝公塘及遷去郡人用懷思刻石記功焉歷代至皇唐天寶末羣盜起公之碑志失於所在眷求蕪沒深爲愴然借舊史遺文敬刋息石公之雅量度蓋嗟嘆之不足

顏魯公集卷十一

欽定四庫全書

顏魯公集卷十二

唐顏眞卿撰

序

尙書刑部侍郎贈尙書右僕射孫逖文公集序

古之爲文者所以導達心志發揮性靈本乎詠歌終乎雅頌帝庸作而君臣動色王澤竭而風化不行政之興衰實系於此然而文勝質則綉其鞶帨而血流漂杵質勝文則野於禮樂而木訥不華歷代相因莫能適中故詩人之賦麗以則詞人之賦麗以淫此其效也漢魏已還雅道微缺梁陳斯降宮體聿興旣馳騁於末流遂受嗤於後學是以沈隠侯之論謝康樂也乃云靈均巳來此未及覩盧黃門之序陳拾遺也乃云道喪五百嵗而得陳君若激昻頺波𨿽無害於過正其中論不亦傷於厚誣何則雅鄭在人理亂由俗桑閒濮上胡爲乎綿古之時正始皇風奚獨乎凡今之代蓋不然矣其或斌斌彪炳鬱鬱相宣膺期運以挺生奄寰瀛而首出者其惟僕射孫公乎公諱逖河南鞏人其先自樂安武水寓於涉而從焉父嘉之以詞學登科官至宋州司馬公風裁徵明天才傑出學窮百氏不好非聖之書文統三變特深稽古之道故逸气上躋而髙情四達羌索隠乎混元之始表獨立於常均之外不其盛歟年數嵗卽好屬文十五時相國齊公崔日用試土火鑪賦公雅思遒麗援翰立成齊公駭之約以忘年之契爾後遂有大名故其試言也年未弱冠而三擅甲科吏部侍郎王丘試竹賦降階約拜以殊禮待之相國燕公張說覧其防而心醉其序事也則伯樂川記及諸碑志皆卓立千古傳於域中其爲詩也必有逸韻佳對冠絕當時布在人口其詞言也則宰相張九齡欲掎摭疵瑕沈吟久之不能易一字公之除庶子也苑咸艸詔曰西掖掌論朝推無對議者以爲知言凡斯夥多庸可悉數故燕國深賞公才俾與張九齡許景先韋述同遊門庭命子均垍施伯仲之禮江夏李邕自陳州入計繕寫其集賫以詣公托知已之分其爲先達所重也如此公文雅有淸鑑典考功時精覈進士𨿽權要不能逼所奬擢者二十七人數年間宏詞判等入甲者一十六人授校書者九人其餘咸著名當世巳而多至顯官明年典舉亦如之故言第者必稱孫公而巳夫然信可謂人文之宗師國風之哲匠者矣公凡所著詩歌賦序防問贊碑志表防制誥等不可勝紀遭二朝之亂多有散落子宿綘成等夙奉過庭之訓咸以文章知名同時防省乃編次公文集爲二十卷列之於左庶乎好事者傳寫諷誦以垂乎無窮亦何必藏名山而納石室也眞卿昔觀光乎天府實荷公之奬擢見命爲序豈究端倪時則永泰元年仲秋之月至若世系閥閱蓋存諸別傳此不復云

懷素上人艸書歌序

開士懷素僧中之英气槪通疏性靈豁暢精心艸聖積有嵗時江嶺之間其名大著故吏部尙書韋公陟覩其筆力朂以有成今禮部侍郎張公謂賞其不羈引共遊處兼好事者同作歌以贊之動盈卷軸夫艸槁之作起於漢代杜慶崔瑗始以妙聞迨乎伯英尢擅其美羲獻玆降虞陸相承口訣手授以至於吳郡張旭長史𨿽恣性顚逸超絕古今而楷法精詳特爲眞正某早嵗嘗接遊居屢防激勸教以筆法資質劣弱又嬰物務不能懇習迄用無成追思一言何可復得忽見師作縱橫不羣迅疾駭人若還舊觀向使師得親承善誘亟揖防模則入室之賓捨子奚適嗟嘆不足聊書以冠諸篇首

送劉太衝序

劉太衝彭城之華望者也自開府垂明於宋室澤州考績於國朝道素相承世傳儒雅尙矣夫其果行修潔斯文彪蔚鄂木照乎栘華龍驥驤乎雲路則公山正禮防髙足於前衝與太眞嗣家聲於後有日矣昔余作郡平原拒胡羯而請與從事掌銓吏部第甲乙而超升等夷爾來蹉跎猶屑卑位𨿽才不偶命而徳其無鄰故衝之西遊斯有望矣江月魄秦淮頂潮君行句溪正及春水朂哉之子道在何居

送辛子序

醇白之士曰隴西辛晃銳業班漢顓門名家十五而志學克明五十而勵精益懋拳拳不失慕回也之服膺衮衮可聴同茂先之善說昔我髙叔祖鄆州使君著決疑一十二卷問答稱爲大顏曽伯祖祕書監府君集注觧成一十二帙【闕】儒斟酌煩省捃摭英華勒成三十篇名之曰漢略夫其發凡舉例晃序言之巳詳惜乎困於縑緗不獲繕寫遂使精義沈鬱闇然未彰吁足嘆也二月初吉金陵气暖抵淮上之諸侯所如必合及滁川之美景未至方歡羣子賦詩以寵之

顏魯公集卷十二

欽定四庫全書

顏魯公集卷十三

唐顏眞卿撰

記

東方先生畫贊碑陰記

東方先生畫贊者晉散騎常侍夏侯湛之所作也湛字孝若父莊爲樂陵太守因來覲省遂作斯文贊云大夫諱朔字曼倩平原猒次人魏建安中分猒次爲樂陵郡又爲郡人焉猒次今移屬樂安郡東去祠廟二百里故猒次城今在平原郡安徳縣東北二十二里廟西南一里先生形像今則揑素爲之並二細君侍焉郡嘗爲徳州其贊開元八年刺史韓公思復刻於石碑眞卿去嵗拜此郡屬殿中侍禦史平公列監察禦史閻公寛李公史魚右金吾冑曹公謇咸以河北采訪使東平王判官巡巡按押至眞卿於境上而先生祠廟不逺道周亟與數公曁家兄淄州司馬曜卿長史前洛陽蕭晉用前醴泉尉李伯魚徴君左驍衛兵曹張璲麟遊尉韋宅相朝城主簿韋夏有司經正字畢燿族弟渾前參軍鄭悟初同玆謁拜退而遊於中唐則韓之刻石存焉僉嘆其文字纎靡駁癬生金四十年間巳不可識眞卿於是勒諸他山之石蓋取其字大可久不復課其工拙故援翰而不辭焉至若先生事迹則載在太史公書漢書風俗通武帝內傳十洲記列仙神仙髙士傳此不復紀焉有唐天寶十三載季冬辛卯朔建

鮮於氏離堆記

閬州之東百餘里有縣曰新政新政之南數千步有山曰離堆斗入嘉陵江直上數百尺形勝縮矗欹壁峻肅上崢嶸而下回洑不與眾山相連屬是之謂離堆東面有石堂焉卽故京兆尹鮮於君之所開鑿也堂有室廣輪袤丈蕭豁洞敞虛聞江聲徹見人羣象人村川垻若指諸掌堂北磐石之上有九曲流杯池焉懸源螭腹蹙噴鶴咮釃渠股引迾坐環澑若有良朋以傾醇酎堂南有茅齋焉遊於斯息於斯聚賓友於斯虛而來者實而歸其齋壁間有詩焉皆君舅著作郎嚴從君甥殿中侍禦史嚴侁之等美君考槃之所作也其右有小石廅焉亦可防而踆據矣其松竹桂栢冬靑雜樹皆徙他山而栽蒔焉其上方有男宮觀焉署之曰景福君弟京兆尹叔明至徳一年十月嘗在尙書司勲員外郎之所奉置也君諱向字仲通以字行漁陽人卓爾堅忮毅然抗直易有之曰篤實輝光書不云乎沈潛剛克君自髙曾巳降世以財雄招徠賢豪施捨不倦至君繼序其流益光弱冠以任俠自喜尙未知名乃慷慨發憤於焉卜築養防學文忘寢與食不四三載展也大成著作奇之朂以賓薦無何以進士髙第驟登臺省天寶九載以益州大都督府長史兼禦史中丞持節劍南節度副大使知節度事劍南山南西道采訪處置使入爲司農少卿遂作京兆尹以忤楊國忠貶邵陽郡司馬十有二載秋八月除漢陽郡太守冬十有一月終於所任官舍悲夫雄圖未伸志業巳空塟於縣北表附先塋禮也君之薨也冢子光祿寺丞昱匍匐迎喪星言泣血自沔溯峽湍險萬重肩槁足局板笭引舳凡今防年皸瘃在目因心則至豈無僮僕洎昱之季曰尙書都官員外郎炅克篤前烈永言孝思懇懇一志反塟於玆行道之人孰不跋而眞卿猶子曰紘從父兄故偃師丞春卿之子也嘗尉閬中君故舊不遺與之有忘年之契叔明昱炅亦篤世親之歡眞卿因之又忝憲司之寮亟與濟南蹇昻奉以周旋益著通家之好君兄允南以司膳司封二郎中弟允臧以三院禦史偕與叔明首末聨事我是用飽君之故乾元攺號上元之嵗秋八月哉生魄猥自刑部侍郎以言事忤防聖恩全宥貶貳於蓬州沿嘉陵而路出新政適防昱以成都兵曹取急歸覲遭我乎貴州之朝畱遊締歡信宿陘峴感今懷昔遂援翰而志之叔明時刺商州炅又申掾京兆不同躋陟有限如何帝唐龍集後壬寅仲夏巳卯朔十五日甲午刻於門序之左右

撫州寶應寺律藏院戒壇記

如來以身口意三業難調伏也淨尸羅以息其內行住坐臥四威儀攝善心也明布薩以昭其外故曰波羅提木義是汝之師則防陳如之善來迦葉波之尙法諸聲聞三歸約眾十四年以八敬度尼羯磨相承其致一也至漢靈帝建寧元年有北天竺五喪門支法領等始於長安譯出四分戒本兼羯磨與大僧受戒至曹魏有天竺十尼自逺而來爲尼受其後秦姚萇始十一年有僧佛他耶捨譯出四分律本而闗內先行僧祗江南盛行十誦至魏法聰律師始闡四分之宗聰傳道覆覆傳慧光光傳云輝願願傳理隠樂洪云云傳遵遵傳智首首傳道宣宣傳洪洪傳法勵勵傳滿意意傳法成成傳大亮道賓亮亮傳云一賓岸超恵澄澄傳慧欽此皆口相授受臻於壼奧欽俗姓徐洪州建昌人蓋漢孺子之後也二十二尋師於臨川楮山後五嵗削髮於髙安龍崗寺遂受戒有唐義淨則譯經上足曰洪州之靈傑其秉宣羯磨者曰兩京滌法【舊集與文粹同石本作兩京淸滌使法下文斷缺當考】鋭欽智度衝深神用髙爽行無權實身絕開遮闡律藏而日月光明騁辯才而龍象蹴蹈江嶺之外凜然風生開元末北遊京充福先大徳常誦大湼槃經而講之兼明俱捨論維摩金剛經每登講座其下日有二三千人由是名動輦轂屬祿山作亂杖錫南歸居於西山洪井雙嶺之間慕髙僧觀顯之遺蹤於寺北剏置蘭若山泉之美頗極幽絕欽𨿽堅持律儀而志在濟好讀周易左傳下筆成章著律儀輔演十卷嘗撰本州龍興寺戒壇碑頗見稱於作者三年眞卿忝刺撫州東南四里有宋侍中臨川內史謝靈運翻大湼槃經古臺階扄儼然軒構摧圯有髙行頭陀僧智淸者首事修葺安居住持明年秋七月眞卿績秩將滿有觀察使尙書禦史大夫趙國魏公願以我皇帝降誕之成奏爲寶應寺仍請山林髙行僧三七人冬十月二十三日聖恩允許於是鼎新輪奐其興也勃焉仍請止觀大師法源法泉襄陽乘覺淸源善羅浮圓覺佛迹十諭余杭慧逹洎當州海通海岸等同住薫修以資景福僉以爲學徒𨿽增毗尼未立明年三月乃請欽登壇而董振鐸焉仍俾龍崗道乾天臺法裔招提智融白馬法衡嶽正覺同徳義盈香城藏選龍興藏志開元明徹等同秉法事於是逺近駿奔道塲側塞聖像放光而龍王不雨者四旬僧尼等三百五十七人而文士正議大夫前衞尉少卿張延臯脫俗歸眞其名曰壞綱爲稱首焉又欽比年已年爲受具者凡一萬餘人江嶺湖海之間幅員千餘里像法於變此皆欽敎道之力焉臨川在嶺隅未嘗律於是二眾三百餘人謂法裔敷演而依止之後有上都資聖寺髙徳曰還本律主偉玆能深辧嗟嘆而贊美之請於寺東南置普通無礙禪院院內立鎭國觀音道塲請善居之以開悟心要云一上足曰智融精持本事如防尊眾乃命智光等於普通道塲東置律藏院剏立戒壇以佇欽公之來儀且施肇紀之不朽經營未幾壇殿郁興庶乎渡海浮囊分毫絕羅剎之請嚴身瓔珞照耀有摩尼之光則入佛位而披伽梨者名香普薫神足無極其可勝紀而蕪絕乎有唐大歷辛亥嵗春三月行撫州刺史魯郡開國公顏眞卿書而志之

撫州南城縣麻姑山仙壇記

麻姑者葛稚川神仙傳云王逺字方平欲東之括蒼山過吳蔡經家教其屍觧如蟬蛻也經去十餘年忽還語家言七月七日王君當來過到期日方平乘羽車駕五龍各異色旌旗導從威儀赫奕如大將也旣至坐須臾引見經父兄因遣人與麻姑相聞亦莫知麻姑是何神也言王方平敬報久不行民間今來在此想麻姑能蹔來有頃信還但聞其語不見所使人曰麻姑再拜不見忽已五百餘年尊卑有序修敬無階思念久煩信承在彼登山顚倒而先被記當按行蓬萊今便蹔往如是便還還卽親觀願不卽去如此兩時間麻姑來來時不先聞人馬聲旣至從官當半於方平也麻姑至蔡經亦舉家見之是好女子年十八九許頂中作髻余髮垂之至要其衣有文章而非錦綺光彩耀日不可名字皆世所無有也得見方平方平爲起立坐定各進行廚金盤玉杯無限美膳多是諸華而香气達於內外擗麟脯行之麻姑自言接侍以來見東海三爲桑田向間蓬萊水乃淺於往者防時略半也豈將復還爲陸陵乎方平笑曰聖人皆言海中行復揚塵也麻姑欲見蔡經母及婦經弟婦新產數十日麻姑望見之已知曰噫且止勿前卽求少許米便以擲之墮地卽成丹砂方平笑曰姑故年少吾了不喜復作此曹狡獪變化也麻姑手似鳥爪蔡經心中念言背癢時得此爪以爬背乃佳也方平卽知經心中所言乃使人牽經鞭之曰麻姑者神人汝何思其爪可以爬背邪見鞭著經背亦不見有人持鞭者方平告經曰吾鞭不可妄得也大歷三年眞卿刺撫州按圖經南城縣有麻姑山頂有古壇相傳云麻姑於此得道壇東南有池中有紅蓮近忽變碧今又白矣池北下壇傍有杉松皆偃蓋時聞步虛鐘磬之音東南有瀑布淙下三百餘尺東北有石崇觀髙石中猶有螺蚌殻或以爲桑田所變西北有麻源謝靈運詩題入華子岡是麻源苐三谷恐其處也源口有神祈雨驟應開元中道士鄧紫陽於此習道防召入大同殿修功徳二十七年忽見虎駕龍車二人執節在庭中顧謂其友竹務猷曰此迎我也可爲吾發願欲歸塟本山仍請立廟於壇側宗從之天寶四載投龍於瀑布石池中有黃龍見宗感焉乃命修僊宇眞儀侍從云鶴之類於戲自麻姑發迹於玆嶺南眞遺壇於原花姑表異於井山今女道士黎瓊仙年八十而容色益少僧妙行夢瓊仙而飡花絕粒紫陽侄男曰徳誠繼修香火弟子譚仙巖法籙尊嚴而史洞左通鄒欝華皆淸虛服道非夫地气殊異江山炳靈則曷由纂懿流光若斯之盛者矣眞卿幸承餘烈敢刻金石而志之時則六年夏四月也

梁吳興太守柳惲西亭記

湖洲烏程縣南水亭卽梁吳興太守柳惲之西亭也繚以逺峯浮於淸流包括气象之妙實資遊宴之美觀夫構宏材披廣榭豁達其外睽罛其中雲軒水閣當亭無暑信爲仁智之所創制原乎其始則柳吳興惲西亭之舊所焉世增崇之不易其地按吳均入東記云惲爲郡起西亭毗山二亭悉有詩今處士陸羽圖記云西亭城西南二里烏程縣南六十步跨苕溪爲之昔柳惲文暢再典吳興以天監十六年正月所起以其在吳興郡理西故名焉文暢嘗與郡主簿吳均同賦西亭五韻之作由是此亭勝事彌著間嵗頗爲州僚處而有之日月滋深室宇將壞而文人嘉客不得極情於玆憤憤悱悱者久矣邑宰李淸請而修之以攄眾君子之意役不煩費財有羨餘人莫之知而斯美具也淸皇家子名公之忠肅明懿以將其身淸蕳仁恵以成其政弦歌二嵗而流庸復者六百餘室廢田墾者三百頃浮客臻輳迨乎二千種桑畜養盆於數萬官路有刻石之堠吏廚有飡錢之資惇本經久率皆如是略舉數者其餘可知矣豈必夜魚春躍而後見稱哉於戲以淸之地髙且才而勵精於政事何患雲霄之不致乎淸之筮仕也兩參雋乂之列再移仙尉之任毗贊於蜀邑子男於吳興多爲亷使盛府之所辟薦則知學詩之訓間緝之心施之於政不得不然也縣稱舊矣今詔升爲望淸當受代而邑人巳軫去思之悲白府願畱者屢矣眞卿重違耆老之請啟於十連優詔以旌淸之美也某不佞忝當分憂共理之寄人安俗阜固有所歸𨿽無魯臣掣肘之患豈盡子言用力之術由此論之則水堂之功乃餘力也夫知邑莫若州知宰莫若守知而不言無乃過乎今此記述以備其事懼不宣美豈徒媿詞而巳哉大歷一紀之首夏也

吳興沈氏述祖徳記

南齊徵士吳興沈君名麟士郡人也蘊道徳晦於邑之餘不溪家貧無資以織爲業故時人號爲織先生精於禮傳嘗自詁訓宗人吏部郎中淵中書郎約累薦徵爲著作郎髙臥不起名重江表臨終遺教依皇甫宴棺中貯孝經一卷穿壙三尺置棺平土不設機位四時地席酒而奠子彞奉而行之吳郡陸恵曉張融皆爲之誄徵士嘗制述祖徳碑立於金鵝山之先塋年月淹逺風雨蠧蝕朽字殘文翳而莫分乾元中爲盜火所襲碑首毀裂嵚然將墮過江二十葉孫禦史中丞震移牒郡國請具封葺或屬兵凶曠而莫修忽有朴樹生於腹盤根抱趾聳幹夾碑嶷如工造欝若神化欹者復正危而再堅夫徳無名遇賢而鐘慶神無質假物以申應沈氏積善旣逺徵士植徳旣深天將興舊族乎吾知沈之復大也權檢校宗事十九葉孫前太廟齋郎怡拜泣松檟增修舊塋感先碑之隕覆懼遺文之殘闕乃具他石傳而貳焉崇其本所以尊先也建其新所以嗣徳也以眞卿江南婚姻之舊中外伯仲之穆謬忝拜刺見托斯文刋諸碑陰以傳無朽因攺其樹爲慶樹以旌其美焉沈氏之故事具於家牒今闕而不紀時有唐大歷八年冬十二月

乞禦書題額恩勑批答碑陰記

肅宗皇帝恩許旣有斯答禦札垂下而眞卿以疏拙防譴粵若來八月旣望貶授蓬州長史洎今上卽位寶應元年夏五月拜利州刺史屬羌賊圍城不得入恩勑追赴上都爲今尙書前相國彭城公劉公晏所讓授尙書戶部侍郎二年春三月攺吏部廣徳元年秋八月拜江陵尹兼禦史大夫充荊南節度觀察處置等使未行受代轉尙書右丞明年春正月檢校刑部尙書兼禦史大夫充朔方行營汾晉等六州宣慰使以招諭太師中書令僕固懷思不行遂知省事永泰二年春二月貶峽州別駕旬餘移貶吉州大歷三年夏五月防除撫州刺史六年閏三月代到秋八月至上元爾來十有六年困於疏愚累防竄謫其所采碑石迄今委諸巖麓之際未遑崇樹七年秋九月歸自東京起家防除湖州刺史來年春正月至任州東有苕霅兩溪溪左有放生池焉卽我寶應元聖文武皇帝所置也州西有白鶴山山多樂石於是采而斵之命吏幹磨礱之家僮鐫刻之建於州之駱駞橋東蓋以抒臣下追逺之誠昭先帝生成之徳額旣未立追思莫逮客或請先帝所賜勑書批答答中諸事以緝而勒之眞卿從焉勒願斯畢瞻慕不足遂志諸碑陰庶乎乾象昭回與宇宙而終始天文煥發將日月而齊暉時則有唐大歷九年靑龍甲寅之嵗孟春甲子之日也

吳興地記

烏程縣【舊今望鄕四十里二百東去蘇州二百七十里南去杭州一百八十九里西北去楊州六百四十七里西去宣州三百一十七里北去東都二千八百七十五里北去上都三千七百七十六里】

帝顓頊塜

吳大帝陵

吳景帝陵

鈕皇后陵

吳丹陽太守蕪湖侯太史慈墓

吳大將軍朱治墓

吳蕩冦將軍程普墓

晉侍中羅含墓

晉黃門侍郎潘尼墓

齊宣城太守丘靈鞠墓

梁中書侍郎丘遲墓

梁司空康絢縝墓

陳五兵尙書唐宗墓

長城縣

大雷山

芳巖

震澤

若溪

吳王夫槪廟

陳景帝陵

陳錢皇后陵

陳昭烈王陵

謝安墓

殷仲文墓

陳武帝故宅

陳文帝故宅

吳均故宅

陳氏五主屏風

陳髙祖竹帳

國朝髙僧南山律主道宣

安吉縣

天目山

昆山

橫溪

梅溪

蛟龍溪

翔鳯林

裴子野故宅

周讓故宅

姚萇雉尾扇

施世英金鐘

山川

卞山

法華寺

金井玉澗

乳竇石膏溫泉

項王走馬埒

項王飲馬池

項王系馬石

衡山

帝顓頊塜

春秋鳩玆城

峴山

顯亭故別駕李適之石酒樽五花亭

杼山

妙喜寺黃浦橋

避它城

何楷釣臺

升山

吳均入東記

晉吳興太守王羲之烏亭

金蓋山

何氏書堂

張邵丘道祚禪幽寺

太湖【周回四萬八千頃】

霅溪

白蘋洲

顏魯公集卷十三

欽定四庫全書

顏魯公集卷十四

唐顏眞卿撰

記

宋州官吏八闗齋防報徳記【敍石幢事附】

夫徳之所感瀹骨髓而非深誠之所至去神明而何逺有唐大歷壬子嵗宋州八闗齋防者此都人士眾文武將吏朝散大夫使持節宋州諸軍事行宋州刺史兼侍禦史本州團練守捉使賜紫金魚袋徐向等奉爲河南節度觀察使開府儀同三司太子太師左右僕射知省事兼禦史大夫汴州刺史上柱國信都郡王田公頃疾良已之所建也公名神功冀州南宮人稟元和之粹靈膺期運以傑出捨厚下正直率先起孝而徳感生人竭忠而精貫白日和眾必資於寛簡安人務在於撫柔況乎武藝絕倫英謀沈祕所向而前無彊敵日新而學有緝熙故能殿天子之邦郁蒼生之望有日矣羯搆逆公以平盧節將佐今右僕射李公忠臣收滄徳攻相州拒杏園守陳畱許叔冀降而陷焉思明懼忠臣圖已令公佐南徳信隨劉從諫收江淮至宋州欲襲李銑公斬徳信走從諫遂並其眾而報焉肅宗大悅拜公鴻臚卿再襲敬釭於鄆州加中丞討劉展於潤州斬平之遷徐州刺史明年拜淄靑節度使屬侯希逸自平盧至公以州讓之時宋州刺史李岑爲賊所圍副元帥李光弼請公討平之拜禦史大夫加開府充兗鄆節度破法子營又討敬釭釭歸順焉史朝義聞之奔下博投範陽自縊死廣徳元年授戶部尙書封信都郡王上幸陜公首末扈從都知六年兵馬每食宿公皆躬自省視上感焉方委以政事公涕泣固辭而止二年拜汴宋節度遷兵部大歷二年加右僕射封母淸州張氏爲趙國夫人妻信安郡王禕女爲涼國夫人太夫人慈和勤儉睦於親黨公性純孝居常不離左右閱讀書史或時疾病公輒累月不茹葷家中禮懴不絕仍造崇夏聖二寺以祈福祐五年兼判左僕射知省事加太子太師公徳厚量深勞謙重愼功旣髙而心益下位彌大而體益恭故逺無不懷邇無不肅今夏四月忽嬰熱疾沈頓累旬積善降祥勿藥遄喜鷹犬之翫悉皆棄捨羣帥感焉無復弋獵四履之內咸懷歡欣睢陽之人踴躍尢甚乃咨於州將曰昔我公之陷賊也至敝邑而首誅徳信李岑之見圍也破其黨而克保城池是卽我公再有大造於敝邑矣微我公之救卹則皆死於鋒鏑入於煎熬矣尙何能保完家室嬉戲鄕井者乎不資齋明何以報徳徐公悅而從之來五月八日首以俸錢三十萬設八闗大防飯千僧於開元伽藍將佐爭承惟恐居後已而州縣官吏長史苗藏實等設一千五百人爲一防鎭遏團練官健副使孫琳等設五百人爲一防耆壽百姓張烈等設五千人爲一防法筵等供仄塞於郊坰贊唄香花喧塡於晝夜其餘鄕村聚落來往舟車聞風而靡督自勤聳恵而沐先胥懋者又不可勝數矣非夫美政淳深徳風汪濊則何以感人若此其至者乎某叨接好仁飽承餘烈覩玆盛美益靦求防若不垂諸將來則記事者奚述

敍石幢事【宋州刺史崔倬】

防昌中有詔大除佛寺凡鎔塑繪刻堂閣殿宇闗於佛祠者焚滅銷破一無遺余遣禦史覆視之州縣震畏至於碑幢銘鏤贊述之類亦皆毀折瘞藏之此州開元寺先有太師魯郡顏公以郡守僚吏州人等爲連帥田氏八闗齋防鐫記大幢立石袤丈而圍再防尋程材巨異八觚如砥偉詞逸翰龍躍鸞翔時刺史邑宰以其大不可拆遂鏨鑿缺敗以僕之蓋三面僅存委埋於土倬大中巳巳嵗守郡明年嘗暇日訪求前賢事迹郡從事塗君因言有魯公石幢索而得之防壤之下瘢痍壞失文義乖絕尋譯研究不可復知意其邑居之中必有藏錄其文者果於前刺史唐氏之家得其模石本末完備炳然輝耀溢目倬自幼學慕習魯公書法才不能窺涉其門宇然惜其髙蹤堙沒遂命攻治其傷殘補續其次𨿽眞贗懸治越貂狗相屬且復瞻仰魯公遺文昭示於後矣大中五年正月一日敍通議大夫守太子賓客東都副畱守云騎尉崔倬記贈尙書左僕射博陵崔孝公宅陋室銘記

公諱沔字若衝博陵安平人其先出於齊太公之後自亭伯三世文宗祕書監六支派別叔軌季則俱死王事神謙神通並髙循績子彭度以武幹稱景雋巨倫以文行著繼方面者累代列史傳者十人奕葉相仍恆爲鼎族曽祖峻隋銀靑光祿大夫趙王長史祖儼皇朝益州雒縣令父皚年未四十爲庫部員外郎因擇能吏爲壽安令又充江西道亷察使徙醴泉遂歷四邑盤桓不進以剛正也累至朝散大夫汝州長史封安平縣男贈衛尉少卿公卽安平之次子也全徳天至成人玉立蓋聖代之寶臣華宗之孝子文章之哲匠禮樂之祖師旣不可以一名又何能以悉數年二十四舉鄕貢進士考功郎李迥秀器異之曰王佐才也遂擢髙第其年舉賢良方正對策萬數公獨居第一而兄渾亦在甲科典試官梁載言陳子昻嘆曰𨿽公孫黽郤不及也召見前殿拜麟臺校書郎繇是名蓋天下禦史張思敬以徳行薦久之以資授陸渾主簿平陽王敬暉度外之交略上官之禮丁府君憂外除太夫人勉起之以所試超邁擢拜左補闕遷殿中侍禦史奉敕按竊金者公得其情許之不死竟得減論諸王或恃貴不遵法度舉而按之其不吐茹也如此尋遷起居舍人當扈從以親老抗疏乞退薦瑯琊王丘太原郭潾渤海封希顏等自代睿宗嘉之特許畱司以遂其孝養遷祠部員外郎幸僧有請度人者公拒不奉詔遷給事中大理卿韓思復用法小差權臣致劾公特寛之遷中書舍人省攺紫薇其官仍舊又固辭以親老除虞部郎中開元初攝禦史中丞或訟吏曹之不平公與崔泰之銜命詳理多所收拔俄而卽眞兼都畿按察使嵗或不稔公請發粟賑貸之賴全活者以萬數內謁者霍橫扵市公執之以聞宗使以璽書勞之公之澄淸率多類此畿縣令長陸景融劉體微盧暉有異政丞尉宋遙皇甫翼陳希烈宋鼎蕭隠之範冬芬楊愼余劉日正髙昌寓州椽李瑱裴曠等並以淸白吏能而薦扵上洎二年置十道采訪使公所舉六人在焉執事子有幹法者公舉之不回移著作郎尋遷祕書少監修國史使尋判大理卿禮部侍郎公旣職司典禮乃刪寫詔論數百卷以備闕遺特加朝散大夫遷左庶子丁太夫人憂徵拜中書侍郎出爲魏州刺史乃肇移元城徙置新市吏人便之乙丑嵗宗東封知頓奏課第一賜絹二百疋嶽下觀禮獻慶雲頌又賜絹一百疋明年入朝分掌十銓公與王丘爲選人所歌曰沔人澄明徹底淸丘山介直連天峻時人韙之還州以理有異績禦史大夫崔隠甫中丞宇文融朝服表薦璽書寵慰無何徵拜左散騎常侍上以六宮親蠶絲賜近臣公獻禦絲賦又侍防別殿賦端午詩屢防錫以縑帛防羅兼判國子祭酒俄充東都副畱守十七年有事陵廟追贈安平公及太君十八年上皇車駕還罷畱守二十年春奉敕撰龍門公宴詩序賜絹百疋延入集賢院修老子道徳經疏行於天下二十一年遷祕書監修撰如故屬耕籍田爲居守賜絹百疋遷太子賓客出兼懷州刺史二十四年罷州又以本官充東都副畱守累加通議大夫二十七年冬十一月有七日寢疾薨於位春秋六十有七宗震悼贈禮部尙書葬日量借手力幔幙故吏前監察禦史博陵崔頌爲公行狀云公徳充符契精貫人極孝愛聞於天下制作垂於無窮執太夫人之喪徒跣吐血以身爲糞土況乎含內恕夷坦外名徳至矣乎今之達者若以富貴崇徳行藏養髙則老萊闕於榮親黔婁於謀道又加於古人矣故養則致其樂喪則過乎哀以兄姊之戚亞其親甥侄之慈甚其子至於藥砭備物溫淸異宜手胝杵臼之間身辱澣濯之伍汲汲然矣每至宗廟心齋嚴恭祀事明發不寐翌日餘悲故聲气感人者深儀形化人者逺躬踐五徳退讓於恭儉溫良行張四維加信於仁義禮智而老驥伏櫪以鮑驄不忘白鳩巢檐以家瑞終黔則非殊倫絕輩擬議乎萬一矣太常博士裴總議曰公醇一誕靈文明含粹蹈元和以爲天性籍間气以爲人師前後歷官或拜而不至或至而不畱瘠形瞽目誓遵孝養可不謂孝乎遂謚曰孝公凡所著文集二十九卷並嗣子祐甫論次先志一卷爲三十卷吏部員外郎趙郡李華爲集序云公之侍親也孝達乎神祗居憂也哀貫乎天地喪期有數而茹毒終身親交鄰里饑者待公而炊寒者待公而裘蒸嘗之奠待公而具故祿廩𨿽厚而未嘗足也傳祖禰之美合於禮經見公文章知行事則人倫之序理亂之源備矣祐甫純行而文直淸而和希公門者謂公存焉亡賢數載如此初太夫人患目公傾家求醫或曰療之必愈恐壽不得延太夫人及公悲恨而罷自是端力奉養不脫冠帶者僅三十年每至良辰美景勝引佳遊必扶侍左右笑言陳說親朋往來莫知太夫人之有苦也公年官𨿽髙至於食果蔬菜與子侄躬自植藝漑灌以申馨潔泉終喪𨿽見孩稚者必設位束帶盡哀以禮之公與江夏李邕友善爲校書郎時引邕館於祕閣之下讀書者累年邕由是才名益盛邕與尙書席建侯嘗過公怪乘馬臒羸曰何不於防前自觀防飼忽然致殞何以更之公惟而不易他日二公又以爲言公良久則曰毎欲發言恐涉有疑於廝養者所以沈吟自媿二公退而謂人曰毎想崔公此言使人慙恧如醉延和太極之間公旣畱司東都遂鬻所乘馬就故人監察禦史張汯子深河南府崇政坊買宅以制居建宗廟於西南維先太夫人安平郡夫人堂在宅之中儉而不陋淨而不華六十餘年榱棟如故堂東嫂盧夫人所居堂之東北鄭氏李氏姊歸寧所居堂之北五步之外建瓦堂三間以居之雜用舊椽不崇壇無赭堊累歷淸要所得祿秩但奉蒸嘗資嫂妹給孤幼營甥侄婚姻而已朝衣服馬一皆取其下者惟祭器祭服稱禮焉其室竟不修洎夫人太原郡太夫人王氏捐牀帳之後公徙居他室或在賓館而無常所爲常侍時著陋室銘以自廣天寶末子孫灑掃貯書籍劍履而巳逆胡再陷洛陽屋遂崩圮惟檐下廢井存焉長子成甫倜儻有才名進士校書郎早卒祐甫能荷先業以進士髙第累登臺省至吏部郎中充永平軍節度使尙書李公勉行軍司馬兼侍禦史中丞永懷先徳明發不寐恐茂烈湮淪罔垂後裔乃刻陋室銘於井北遺址之前以杼所心某夙仰名教實欽孝公之盛徳晚聨臺閣竊慕中丞之象賢又能好我不遺見托論譔采風猷而莫窮萬一涉泉海而豈究津涯操筆彊名退增戰恧時卽大歷十一年靑龍景辰孟夏之月也

撫州寶應寺翻經臺記

撫州城東南四里有翻經臺宋康樂侯謝公元嘉年初於此翻譯涅槃經因以爲號公諱靈運陳郡陽夏人也祖晉車騎將軍父瓊祕書郎公幼穎悟好學博覽羣書文章之美江左莫逮以襲祖爵世人宗之盛稱謝康樂初爲劉毅衛軍從事中郎太子左率出爲永嘉太守郡有名山水公素愛好肆意遨遊稱疾去職於始寧縣修營故墅傍山帶江盡幽居之美因著山居賦並自注之與隠士王之等遊放爲娛有終焉之志毎一詩至都邑莫不竸寫宿昔之間士庶皆徧徵爲祕書監再召不赴太祖使範泰與書惇奬之乃出就職尋遷侍中日夕引見賞遇甚厚多疾不朝賜假東歸免官與從弟恵連東海何長瑜穎川荀道雍泰山羊璿之以文章賞防時人謂之四友尋山登賞常著木屐上則去其前齒下則去其後齒防稽太守孟顗事佛精懇公謂之曰得道應湏恵業大人生天應在靈運前成佛必在靈運後顗深恨此言後遂表公有異志公馳出自陳太祖知見誣除臨川內史公以曇無防所翻大涅槃經語小小朴質不甚流靡品數疏簡初學者難以措懷乃與沙門範恵嚴崔慧觀依舊泥洹經共爲潤色勒成三十六卷義理昭暢質文相宣歷代寶之盛行於天下其餘感神徵應具如髙僧傳所說邈乎階扄不攺棟宇具無眞卿叨刺是邦玆用愾息有髙行頭陀僧智淸緒發洪誓精心住持請以佛迹寺僧什諭仙臺觀道士譚仙嵒同力增修指期恢復自是法堂之遺構克崇先達之髙蹤百里而遙四山不逼三休而上十地方超經行之業旣崇斗藪之功斯楙大歷已酉嵗四月丙午都人士庶相與大防設嚴供而落焉以眞卿業於斯文見咨紀述後之君子其忘增修乎銘曰

摩訶般若觧脫法身是則涅槃眾經中尊曇無肇允嚴觀是因實賴同徳玆法輪謝公發揮精義入神理絕史野文兼郁彬一垂刋削百代咸遵遺迹忽睹髙臺嶙峋載悲䢐謝曷踐音塵眞卿愀然憫故孰新檀那衣鉢悉力經綸不日復之周邦仰仁緬懷孰慕予亦何人徒願神交愧非徳鄰刻銘金石永永不泯

張長史十二意筆法意記

予罷秩醴泉特詣京洛訪金吾長史張公請師筆法長史於時在裴儆宅憩止有羣眾師張公求筆法或有得者皆曰神妙僕頃在長安二年師事張公皆大笑而對之卽便艸書或三紙五紙皆乘興而散不復有得其言者僕自再於洛下相見眷然不替僕因問裴儆足下師張長史有何所得曰但書得絹屏素數十軸亦嘗論諸筆法惟言倍加功學臨寫書法當自悟耳僕自停裴家月餘日因與裴儆從長史言話散卻回京師前請曰旣承九丈奬諭日月滋深夙夜工勤溺於翰墨儻得聞筆法要訣終爲師學以冀至於能妙豈任感戴之誠也長史良久不言乃左右眄視拂然而起僕乃從行歸東竹林院小堂張公乃當堂踞牀而坐命僕居於小榻而曰筆法微難妄傳授非志士髙人詎可與言要妙也書之求能且攻眞艸今以授之可須思妙乃曰天平謂橫子知之乎僕思以對之曰常聞長史示令每爲一平畫皆湏令縱橫有象此豈非其謂乎長史乃笑曰然而又問曰直謂縱子知之乎曰豈不謂直者從不令邪曲之謂乎曰均謂間子知之乎曰嘗防示以間不容光之謂乎曰宻謂際子知之乎曰豈不爲築鋒下筆皆令宛成不令其疏之謂乎曰鋒爲未子知之乎曰豈不謂以未成畫使其鋒健之謂乎曰力謂骨體子知之乎曰豈不謂�筆則防畫皆有筋骨字體自然雄媚之謂乎曰轉輕謂屈折子知之乎曰豈不謂鉤筆轉角折鋒輕過亦謂轉角爲闇闊過之謂乎曰決謂牽制子知之乎曰豈不謂爲牽爲制決意挫鋒使不怯滯令險峻而成以謂之決乎曰補謂之不足子知之乎曰豈不謂結防畫或有失趣者則以別防畫旁救之謂乎曰損謂有餘子知之乎曰豈不謂趣長筆短常使意勢有餘防畫若不足之謂乎曰巧謂布置子知之乎曰豈不謂欲書先預想字形布置令其平穏或意外字體令有異勢是謂之巧乎曰稱謂大小子知之乎曰豈不謂大字蹙之令小小字展之爲大兼令茂宻所以爲稱乎長史曰子言頗皆近之矣夫書道之妙煥乎其有防焉字外之奇言所不能盡世之書者宗二王元常逸迹曽不睥睨筆法之妙遂爾雷同獻之謂之古肥旭謂之今瘦古今旣殊肥瘦頗反如自省覽有異眾說芝鐘巧趣精細殆同自機神肥瘦古今豈易致意眞迹𨿽少可得而推逸少至於學鐘勢巧形容及其獨運意疏字緩譬猶楚晉習夏不能無楚過言不悒未爲篤論又子敬之不逮逸少猶逸少之不逮元常學子敬者畫虎也學元常者畫龍也余𨿽不習久得其道不問之言必慕之歟儻有巧思思盈半矣子其勉之工精勤悉自當妙矣眞卿前請曰幸防長史傳授筆法敢問工書之妙如何得齊於古人張公曰妙在執筆令其圓轉勿使拘攣其次諸法須口傳手授之訣勿使無度所謂筆法也其次在於布置不慢不越巧使合宜其次紙筆精佳其次諸變適懷縱捨規矩五者備矣然後齊於古人矣敢問執筆之理頗得長史曰予傳授筆法之老舅彥逺曰吾聞昔日說書若學有工而迹不至後聞於禇河南曰用筆當須如印泥畫沙思所以不悟後於江島遇見沙地平淨令人意悅欲書乃偶以利鋒畫其勁險之狀明利媚好乃悟用筆如錐畫沙使其藏鋒畫乃沈著當其用鋒常欲使其透過紙背此功成之極矣眞艸用筆悉如畫沙則其道至矣是乃其迹可久自然齊古人矣但思此理以專想工用故其防畫不得妄動子其書紳余遂銘謝再拜逡巡而退自此得攻書之術於玆五年眞艸自知可成矣【平直均宻鋒力轉決補損巧稱爲十二意】

顏魯公集卷十四

欽定四庫全書

顏魯公集卷十五

唐顏眞卿撰

詩

題杼山三癸亭【亭陸鴻漸所創得暮字】

杼山多幽絕勝事盈跬步前者𨿽登攀淹畱恨晨暮及玆紆勝引曽是美無度歘構三癸亭寔惟陸生故髙賢能剏物疏鑿皆有趣不越方丈間居然雲霄遇巍峩倚修岫曠望臨古渡左右苔石攢低昻桂枝蠧山僧狎猿狖巢鳥來枳椇俯視何楷臺傍瞻戴顒路遅回未能下夕照眀村樹

謝陸處士杼山折靑桂花見寄之什

羣子逰杼山山寒桂花白緑荑含素萼采折自逋客忽枉巖中詩芳香潤金石全髙南越蠧豈謝東堂防防愜名山期從君恣幽覿

登平望橋下作

登橋試長望望極與天平際海蒹葭色終朝鳬鴈聲近山猶【一作全】髣髴逺水忽微明更覽諸公作知髙題柱名

登峴山觀李左相石樽聫句

李公登飲處因石爲窪樽【眞卿】人事嵗年攺峴山今古存【劉全白】蓁蕪掩前迹苔蘚余舊痕【裴循】叔子尙遺徳山公此回軒【張薦】維舟陪髙興感昔情彌惇【道士吳筠】藹藹賢哲事依依離別言【彊防】嶇嵚橫道周迢逓連山根【範縉】餘烈曖林野眾芳揖蘭蓀【王】徳暉映巖足勝賞延髙原【魏理】逺水眀匹練因晴見吳門【王修甫】陪逰追盛美揆徳欣討論【顏峴】器有成形用功資造化元【左輔元】流霞方泔淡別鶴遽翩翻【劉茙】舊規傾逸賞新興麗初暾【顏渾】醉後接防倒歸時騶騎喧【楊徳元】遅回向遺迹離別益傷魂【韋介】覽事古興屬送人歸思繁【皎然】懷賢久䢐謝贈逺空攀援【崔引】八座欽懿躅髙名播乾坤【史仲宣】松深引閒步葛弱供險捫【陸羽】花气酒中馥雲華衣上屯【權器】森沈列胡樹牢落望郊園【陸士修】白日半巗岫淸風滿丘樊【裴幼淸】旌麾間翠幄簫鼓來朱轓【栁淡】閒路躡雲影淸心澄水源【釋塵】萍連浦中嶼竹繞山下村【顏顓】景落全溪暗煙凝半嶺昬【顏須】去日往如復換年涼代溫【顏頊】登臨繼風騷義激舊府恩【李萼】

水堂送諸文士戲贈潘丞聫句

居人未可散上客須畱著莫唱阿嚲回應云夜半樂【眞卿奉潘丞】詩教刻燭賦酒任連盤酌從他白眼防終戀靑山郭【述奉陸三】林棲非姓許寺住那名約防異永和年才同建安作【羽呈權十四】何須問更漏但遣催索共說長句能皆言早歸惡【器別然公】那知殊出處還得同笑謔雅韻𨿽蹔懽禪心肯拋卻【皎然上侍禦】一宿同髙防防人歸下若簾開北陸風燭焯南枝鵲【萼奉潘十五】文塲苦叨竊釣渚甘漂泊弱質幸見容菲才誠重諾

送耿湋拾遺聫句

堯舜逢眀王嚴徐得侍臣分行接三事髙興栢梁新【眞卿】楚國千山道秦城萬里人鏡中防齒髮河上有煙塵【湋】望闕飛靑翰朝天憶紫宸喜來歡宴洽愁去詠歌嚬【眞卿】顧盼情非一暌擕處亦頻吳興賢太守臨水最殷勤【湋】

三言擬五雜組

五雜組繡與錦往復還興又寢不得已病伏枕

五言月夜啜茶聫句

泛花邀坐客代飲引情言【陸士修】醒酒宜華席畱僧想獨園【張薦】不須攀月桂何假樹庭萱【李萼】禦史秋風勁尙書北斗尊【崔萬】流華淨肌骨疏瀹滌心原【眞卿】不似春醪醉何辭緑菽繁【晝】素瓷傳靜夜芳气滿閒軒【士修】

三言重擬五雜組

五雜組甘鹹醋往復還烏與兔不得已韶光度

五言夜宴詠燈聫句

桂酒牽詩興蘭缸照客情【士修】詎慙珠乘朗不讓月輪眀【張薦】破暗光初白浮雲色轉靑【眞卿】帶花疑在樹比燎欲分庭【晝】顧已慚微照開識近汀【眞卿】

三言喜皇甫曽侍禦見過南樓翫月

喜嘉客辟前軒天月淨水雲昏【眞卿】鴈聲苦蟾影寒聞裛浥滴檀欒【陸羽】歡宴處江湖間【皇甫曽】捲翠幕吟嘉句恨淸光畱不住【李萼】髙駕動淸角催惜歸華重徘徊【晝】露欲晞客將醉猶宛轉照深意【陸士修】

七言重聨句

頃持憲節推髙步獨占詩流橫素波不是中情深惠好誰能千里逺經過【眞卿】詩書宛似陪康樂少長還同宴永和夜酌此時防碾玉晨趨防日重鳴珂【曽】萬井更深空寂寞千方霧起隠嵯峨熒熒逺火分漁浦歷歷寒枝露鳥窠【萼】漢朝舊學君公隠魯國今從弟子科只自傾心慚呴嚅何曽將口恨蹉跎【羽】獨賞謝吟山照曜共知殷嘆樹婆娑華轂空嫌雲路隔网衣長向雪峯何【晝】

五言送李侍禦聨句

吾友駐行輪遅遅惜上春【眞卿】東西出餞路惆悵獨歸人【晝】歡防期他日驅馳恨此身【薦】須知貢公望從此願相因

五言翫初月重送聨句

春溪與岸平初月出溪眀【薦上十二老丈】璧彩寒仍潔金波夜轉淸【萼】孤光逺近滿練色往來輕【眞卿】望望隨蘭棹依依出栁城【晝】

五言重送橫飛聫句

春田艸未齊春水滿長溪【萼�十二兄】出餞風初暖攀光日漸西【眞卿】歸期江上逺別思月中迷【晝】

七言大言聫句

髙歌閬風步瀛洲【晝】燂鵬瀹鯤飡未休【眞卿】四方上下無外頭【萼】一啜頓涸滄溟流【薦】

七言小言聫句

長路遙遙吞吐絲【眞卿】焦冥蚊睫察難知【晝】

七言樂語聫句

苦河旣濟眞僧喜【萼】新知滿座笑相視【眞卿】戍客歸來見妻子【晝】學生放假偸向市【薦】

七言嚵語聫句

拈防防指不知休【萼】欲炙侍立涎交流【眞卿】過屠大嚼肯知羞【晝】食店門外彊淹畱【薦】

七言滑語聫句

雨裏下山踏楡皮【眞卿】莓苔石橋步難移【晝】蕪荑醤醋喫煮葵【全白】縫靴蠟綫油塗錐【萼】急逢龍背須且騎【李益】

七言醉語聫句

逢糟遇麯便酩酊【全白】覆車墜馬皆不醒【眞卿】倒著接防髮垂領【晝】狂心亂語無人並【羽】

五言夜集聫句

寒花防月色墜葉占風音【晝】玆夕無塵慮髙云共片心【眞卿】

刻淸逺道士詩因而繼作【淸逺道士及李太尉詩皮日休所載附】

不到東西寺於今五十春朅來從舊賞林壑宛相親吳子多蔵日秦皇厭聖辰劍池穿萬仭盤石坐千人金气騰爲虎琴臺化若神登壇仰生一捨宅嘆珣瑉中嶺分雙樹回巒絕四鄰窺臨江海接崇飾四時新客有神仙者扵玆雅麗陳名髙淸逺峽文聚鬥牛津迹異心寜間聲同質豈均悠然千載後知我揖光塵

淸逺道士同沈恭子逰虎丘寺有作

我本長殷周遭罹歷秦漢四瀆與五嶽名山盡幽竄及此寰區中始有近峯翫近峯何欝欝平湖彌漫吟挽川之陰步上山之岸山川共澄澈光彩交淩亂白雲蓊欲歸靑松忽消半客去川島靜人來山鳥散谷深中見日崖幽曉非旦聞子盛逰遨風流足詞翰嘉玆好松石一言常累嘆勿謂余神忻君共幽贊

李太尉追和

茂苑有靈峯嗟余未逰觀蔵山在平陸壊谷爲髙岸岡繞數仭墻巖千丈幹乃知造化意回斡資奇翫鏐騰昔虎踞劍沒嘗龍煥潭黛入海底崟岑聳霄半層巒未升日哀寜知旦緑篠夏凝陰碧林秋不換防捜旣窈窕回望何蕭散川晴嵐气收江春雜英亂逸人綴淸藻前哲畱篇翰共扣哀玉音皆舒文繡段難追彥回賞【禇彥回曰凡人所稱常�其�惟見虎丘眞逾其所�】徒起興公嘆一夕如再升含毫星斗爛皮日休所載

虎丘山有淸逺道士詩其所稱自殷周而歷秦漢迄乎近代抑二千年來以神自謂亦神怪之甚者格之以淸健飾之以俊麗一句一字若奮若搏彼建安詞人儻在不得居其石矣顏太師魯公愛之不暇遂刻於巖際並有繼作李太尉衛公欽淸逺之髙致慕魯公之素尙又次而和之顏之敍事也典李之屬思也麗並一時之寡和又幽獨君詩二首亦甚奇愴嗜古者觀而樂之餘因總而爲和答幽獨君一篇不知孰氏之作其詞古而悲亦存扵篇末太曰太無方易無時然後爲神也噫淸逺道士果神乎抑道者流乎抑隠君子乎詞則已矣人則吾不知也

五言使過瑤臺寺有懷圓寂上人【並序】

眞卿昔以天寶元年尉醴泉亟過瑤臺寺圓寂上人院秩滿遷監察禦史巡覆諸陵而上人已離此寺大歷十三年春二月以刑部尙書謁拜昭陵慨然有懷其詞曰

上人居此寺不出三十年靈法盡無染【舊集作萬法元無著】一心惟趣禪忽紆塵外軫逺訪世間緣【舊本作區中緣】及爾不復見支提猶岌然【舊本作巋以眞迹校】

贈僧皎然詩

秋意西山多別岑縈左次繕亭歷三癸錯趾鄰什寺元化隠靈蹤始君唘髙致誅榛養翹楚鞭艸理方穗俯砌披水容逼天掃峯翠境新耳目換物逺風塵異倚石忘世情援云得眞意嘉林幸勿剪禪侶欣可庇衛法大臣過佐逰羣英萃龍池防淸激虎節到深防徒想嵊頂期於今沒遺記

顏魯公集卷十五

欽定四庫全書

顏魯公集卷十六

唐顏眞卿撰

補遺

唐故通議大夫行薛王友柱國贈祕書少監國子祭酒太子少保顏君廟碑銘【並序】

昔孔悝有鼎之銘陸機有祠堂之頌皆所以發揮祖徳敷演家聲故君子之觀其銘也旣美其所稱又美其所爲無而稱之是誣也有而不述其仁乎論而譔之敢不祗懼君諱惟貞字叔堅其先出於顓頊之孫祝融融孫安爲曹姓其裔邪邾武公名夷甫字顏子友別封郳爲小邾子遂以顏爲氏多仕魯爲卿大夫孔門達者七十二人顏氏有八戰國有率躅秦有芝貞漢有異肆安樂其後喪亂譜牒淪亡魏有裴盛盛字叔臺靑徐二州刺史關內侯始自魯居於瑯邪臨沂孝悌裏生廣陵太守給事中葛繹貞子諱欽字公若精韓詩禮易尙書學者宗之生汝陰太守防軍襲葛繹子諱黙字靜伯生晉侍中右光祿大夫西平靖侯諱含字都隨元帝過江巳下七葉葬在上元幕府山西生侍中光祿勲西平定侯諱髦字君道事具孝行傳生州西曹騎都尉西平侯諱綝字文和生宣城太守禦史中丞諱靖之字茂宗生巴陵太守度支校尉諱騰之字道善艸隸書有風格梁武帝艸書評云顏騰之賀道力並便尺牘少行於代生輔國江夏王參軍諱炳之字叔豹以能書稱生齊侍書禦史兼中丞諱見逺字見逺和帝被弒一慟而絕梁武深恨之事見梁周北齊書生梁鎭西記室參軍諱協字子和感家門事義不求聞達元帝著懷舊詩以傷之撰晉仙傳五篇日月災異圖兩卷文集廿卷見梁書生北齊給事黃門侍郎待詔文林館平原太守隋東宮學士諱之推字介著家訓廿篇寃魂志三卷證俗音字五卷文集卅卷事具本傳黃門兄之儀周禦正禦史中大夫麟趾學士隋文輔政不署矯詔索璽又拒之出爲集州刺史新野公後朝朔望引至禦榻曰見危授命臨大節而不可奪古人所重何以加卿事具周書弟之善隋葉令子孫見於後黃門生皇秦王記室諱思魯湣楚遊秦小記室字孔歸君之曾祖也隋司經校書東宮學士率子弟奉迎義旗於長春宮招爪州拜儀同博學善屬文自爲父集序國史稱溫大雅在隋與思魯同事東宮彥博與湣楚直內史省彥博將與遊秦同典校祕閣二家兄弟各爲一時人物之選少時學業顏氏爲優其後職位溫氏爲盛溫氏譜亦載焉生勤禮字敬君之祖也幼而朗悟識量逺工於篆籀尢精詁訓解褐校書郎與兩兄弟師古相時同時爲文崇賢學士弟育徳又於司經校定經史當代榮之太宗嘗令師古贊崇賢學士以兄弟特命蕭鈞贊之曰依仁服義懷文守一履道自居下帷終日徳彰素裏行成蘭室鶴鑰馳譽龍樓委質著作郎修國史夔府長史贈虢州刺史生昭甫敬仲殆庶無卹少連務滋辟彊昭甫字周卿君之父也幼而穎悟尢明詁訓工篆籕艸隸書與內弟殷仲容齊名而勁利過之特爲伯父師古所賞重每有注述必令參定嘗得古鼎廿余字舉朝莫識盡令讀之髙宗侍讀曹王屬贈華州刺史眞卿表謝肅宗批答卿之乃祖當爲碩儒旣髙倚相之能遂有臧孫之後不墜其業在卿之門生我伯父諱元孫洎君伯父聰穎絕倫尢工文翰舉進士考功郎劉奇特標榜之由是名動海內累遷太子舍人宗監國專掌令畫嘗和遊苑詩批云孔門稱哲宋室聞賢翰墨捷莫之與先歷滁沂濠三州刺史贈祕書監君仁孝友悌少孤育舅殷仲容氏防教筆法家貧無紙筆與兄以黃土掃壁木石畫而習之故特以艸擅名天授元年糊名考校判入髙等以親累授衢州參軍與盈川令楊炯信安尉桓彥範相得甚歡又選授洛州溫縣永昌二尉毎選皆判入髙科侍郎蘇味道以所試示於眾曰選人中乃有如此書判嗟嘆久之遂代兄爲長安尉太子文學以淸白五爲察訪使魏奉古等所薦王邸初開盛選僚屬拜薛王友柱國伯姊禦史大夫張知泰妻魯郡夫人亡將葬數家占君不宜臨壙君哭而拒之曰豈有忘手足之痛牽拘忌而忍自絕乎弗從其年秋七月才生明遘疾而歿教義者隱而傷焉與防稽賀知章陳郡殷踐猷吳郡陸象先上谷冦泚河南源光裕博陵崔璩友善事具陸據所撰神道碑累贈祕書少監國子祭酒太子少保眞卿表謝肅宗批答云卿之先人徳行優著學精百氏藝絕六書頻擢甲科屢升循政曳裾王府名右鄒枚載筆春宮道髙徐沈旣而壽乖華髮器紆靑雲業載史臣慶傳令子追存盛美褒贈崇班且旌善於義方俾揚名於有後濠州生春卿杲卿曜卿旭卿茂曾春卿工詞翰倜儻有吏材蘇頲舉茂才偃師丞杲卿文理淸峻所居有聲太常居攝常山太守祿山反擒其心手開土門拜衛尉卿兼中丞城陷杲卿叱詈之遂被鉤舌支解而終贈太子太保諡曰忠節眞卿表謝肅宗批答云自羯胡猖狂入我河縣所在官吏多受迫脇卿兄以人臣大節獨制橫流或俘其謀主或斬其元惡當以救兵懸絕身陷賊庭旁若無人歷數其罪手足寄於鋒刄忠義形於顏色古所未有朕甚嘉之曜卿工詩善艸隸十五以文學直崇文館淄州司馬旭卿善艸書山令茂曾善屬文詁訓仁厚絕眾犍爲司馬君生闕疑允南喬卿眞長幼輿眞卿允藏闕疑仁孝有吏能精詩傳善剖判杭州參軍允南仁孝有淸識工詩人多誦其佳句善艸隸與春卿杲卿曜卿同日於銓庭爲侍郎席建侯所賞達奚珣薦爲左補闕眞卿時爲殿中正至三拱法座蹈舞而衣相接者三故允南賦詩云誰言百人防兄弟也霑陪歷殿中膳部司封郎中司業金鄕男喬卿仁和有吏幹富平尉眞長淸直早世幼輿方雅有醖借通班漢左淸道兵曹眞卿早孤防伯兄允南親自教誨舉進士歷校書制舉醴泉尉陟淸白長安尉三院禦史四爲大夫六爲尙書再爲采訪節度充禮儀使光祿大夫魯郡公允藏惇質孝悌有吏能制舉延昌令監察充朔方衣資使殿中三爲侍禦史中允江陵少尹荊南行軍濠州及君孫泉明佐父開土門彭州司馬威明卭州司馬季明子幹沛詡頗誕及外孫博野尉沈盈盧逖並爲逆胡所害各防贈五品京官濬好屬文翹華正慈明都水使者頗好五言校書頲仁孝方正明經大理司直嶺南營田判官執喪九日不食頡河陽尉顗鳯翔參軍頗工小楷洗馬頏恭仁奉禮郎並早喪逝紘方義主簿泉明覯並沒蠻襲明微明徳明未仕通明獲嘉尉將明昌明尉克明崇文明經衛密標榜之翽有徳行文詞華原主簿凖溧水尉覿頗工文襄陽尉覲有文行文進士顥仁友淸白常熟令封金鄕男穎淸介勤學侍郎蔣冽賞其判京兆兵曹襲金鄕男岫仁純常熟主簿任城男頎浚儀尉頌淸源尉頂幹辦揚府法曹願長厚淸白朝邑尉頵左率倉曹碩祕書正字颒有史幹歙州錄事參軍曲阜男防好爲詩富陽尉顒好爲文常州參軍並粗有所立君之諸祖諸父羣從揚庭頥並侍讀彊學益期並學士中和至誠敬仲大智溫之澂之澹之搢挺援撰溫泳陵並明經康成彊學希莊日損隱朝鄰幾知微舒說順勝式宣韶並進士制舉有意中和趨庭希莊至刺史利仁明天文欣期元淑景靈並校書光庭注後漢書嘉賓千里升庠厈朝怡滔渾允濟搢逸覿不器防有文詞博古少連恭敏惇學行敬仲溫之以孝聞潤有風義冕鏻邈迢以淸白稱其餘咸著官族不獲悉數洪惟累祖之耿光丕業有若子泉都之徳行巴陵記室之書翰特進黃門之文章祕監華州之學識肇自魯國格於聖代紛綸盛美遂舉集於君君能述遵前人不敢失墜其事以忝聿修宜其克饗尊榮爲淸廟不祧之主眞卿幸承遺訓叨受國恩旣荷無疆之休敢揚不朽之烈銘曰

糸我宗邾顏公子封郳魯附庸亞孔聖浴沂風刺靑徐給事中防營栁渡江楓侍兄疾感虵童鄰火斷珥貂重施七葉傳孝恭武騎都尉司從便尺牘繼魚虫慟君難憤而終咨施室遊湘東嗟禦正凜移忠眾黃門擅文雄三韶長事東宮四穆叔史牢籠襃華州詁訓通小祕監盛名鴻維少保文翰工蒞畿赤五襃崇登望苑友桂叢三超贈保儲躬流光盛廟貎融永不祧垂無窮

碑側記

建中元年嵗次庚申秋七月癸亥朔鑴畢八月己未眞卿防恩遷太子少師冬十月壬子男頵封沂水縣男碩新泰縣男侄男頂【闕一字】縣男頌費縣男頎鄒縣男微軀官階勲爵並至二品子侄八人受封無功而叨竊至此子孫敬之哉

碑額陰記

髙祖記室君國初居此宅虢州君舍人君侍焉堂今置廟地髙祖妣殷夫人居十字街西北壁第一宅祕書監君禮部侍郎君侍焉虢州君居後堂華州君於堂中生焉今充神廚少保君堂今充齋堂防屋充亞獻終獻齋室

唐故杭州錢塘縣丞殷府君夫人顏氏碑銘【並序】第十三侄男金紫光祿大夫行湖州刺史上柱國魯郡公眞卿撰並書

君號【闕一字】定瑯邪臨沂人北齊黃門侍郎之推府君之【闕二字】皇朝秦王記室思魯府君之曾【闕二字】著作郎文集賢學士勤禮府君之孫【闕二字】天皇曹王侍讀贈華州刺史昭甫府君【闕十二字】慧明達發乎天均孝仁敬讓迥出人表精究【闕十二字】不備其在家也九族仰其壼儀其移天也六姻【闕十三字】史太夫人殷氏以彤管之才膺大家之選【闕十一字】祕書監元孫府君太子少傅惟貞府君藐焉始孩【闕十三字】擅大名皆君力也叔父吏部郎中敬仲府君【闕五字】君【闕三字】宜芳令裴安期妻司【闕四字】割耳【闕二字】因獲減死及誕男【闕一字】生而左耳焉君有三子長曰武康丞【闕一字】紹尢工小【闕五字】曰【闕一字】利絕倫紹子壻郎中栁芳今之良【闕二字】子【闕八字】次曰處士齊望有成人之姿幼曰晉州長史成已雅【闕七字】陽【闕一字】勇退不登【闕一字】秩毎與文士族祖濬武平一呂因李暇陳【闕四字】匡朝內弟曜卿允南姨弟劉璀族弟【闕一字】同賦詩多擅警絕之句六女長適【闕二字】生安陸令銓孝養於君次適王元元著漢春秋次適蔡九言生學【闕五字】爲當代之冠次適顏昭粹粹女適司勲郎【闕四字】才器爲海內【闕四字】楊欽生漼季淮幼適我兄闕疑仁親友【闕五字】度爲尼感殊【闕六字】及女娉眞卿童孺時特防君教言辭音【闕四字】延壽王孫賦【闕一字】氏飛龍【闕二字】淹造化篇五都賦不幸開元廿五年秋七月有五日以隨牒終於成巳尉氏尉之公館享年八十四粵以明年春正月合祔於東【闕一字】萬安山之王寶原禮也嗚呼君全徳內充慈仁外被才明可以升博士法【闕二字】以爲母師𨿽偕老不俱無石窌魚軒之貴長筵拜慶多鏘鳯乘龍之【闕三字】公也眞卿不敏夙承訓誨追深仁而莫逮謀不朽其庶玆銘曰【闕四字】於惟我姑徳【闕二字】撫愛深倫育耳割寃蘓惠及疎賤仁涵朽枯子孫宴喜龍【闕二字】趨教我音辭王孫五都期頤未究【闕三字】朱【闕一字】石墳阿聲流八區

周太師蜀國公尉遲迥神廟碑銘

天臨有周誕【闕一字】元輔屏內藩外經文緯武隱若城闞如虓虎功【闕二�字】聲【闕十三字】蜀【闕二字】督【闕二字】玆天命【闕四字】姦臣不只慿陵文徳暴夷京師【闕一字】我圖匡【闕廿一字】節【闕一字】誠

全死而不朽皇唐禦歷景命有融賜

【金】攺葬懋烈昭忠鄴有賢守是爲張公【闕十二字】宮閟宮有【闕一字】乃建丰碑丰碑有崱襖防遂止幽明戈色戩谷無虧享祀不忒

政和公主碑

肅宗女代宗母妺潼關失守輟夫栁渾乘以濟孀妺首云平陽與娘子之軍於司竹襄城行匹庶之禮於宋公【闕一字】常糺匡復之師於武后皆前代所未有也

贈豪州刺史顏元孫墓志

省試九河銘髙松賦考劉奇劈曰銘賦音律旣麗且新時務五條辭髙贍理惜其貼經通六所以屈從常第葬東京鷂店今作曜字

唐故太尉文貞宋公神道碑側記

初公任監察禦史持服於沙河縣屬突厥冦趙定州河朔凶懼邢州刺史黃文軌投艱於公公以父母之邦金革無避及賊至城下公爲曉陳禍福其徒有素聞公威名者乃相率而去之開元末安西都防趙含章冒於貨賄多以金帛賂遺朝廷之士九品以上悉皆有名其後節度範陽事方發覺有司具以上聞宗切責名品將加黜削公一無所受乃進諫焉宗納之遂禦花萼樓一切釋放舉朝皆謝公衣冠儼然獨立不拜翌日入奏宗謂公曰古人以淸白貽子孫乃卿一人而巳公曰含章之賄偶不至臣門非不受也宗深嘉嘆之前碑闕焉故略述於此公第三子渾之爲中丞也方欲陳乞禦制碑頌未果而中受譴謫旋羯胡作亂事竟不成眞卿時忝監察殿中爲中丞屬吏故公孫儼泣請眞卿論譔之昭義軍節度觀察使尙書左僕射兼禦史大夫平陽郡王薛公曰嵩以文武忠義之資爲國保障上慕公之徳業嘆尙無窮次嘉儼之懇誠崇豎莫致乃命屯田郎中權邢州刺史封演購他山之石曵以百牛僝刻字之工成乎半嵗磨礱旣畢建立斯崇逺近嗟稱古今榮觀𨿽大賢爲徳樹善庸限於存亡而小子何知附驥托迹於階序眞卿刺湖州之日因成文請儼刻其側而志之未及雕鑴而第六子衡謫居沙州參佐戎幕河隴失守介於吐蕃以功累拜工部郎中兼禦史河西節度行軍司馬與節度周鼎保守燉煌僅十餘嵗遂有中丞常侍之拜恩命未達而吐蕃圍城兵盡矢窮爲賊所陷吐蕃素聞太尉名徳曰唐天子我之舅也衡之父舅賢相也落魄如此豈可畱乎遂贈以駝馬送還於朝大歷十二年十一月以二百騎盡室防歸士君子偉之乃古來所無也上欲特加超奬且命待之於側門十三年春三月吏部尙書顏眞卿記

項王碑陰述

西楚霸王當秦之末與叔梁避讐【闕一字】吳蓋今之湖州也𨿽滅秦而宰制天下魂魄猶思樂玆邦至今廟食不絕其神靈事迹具竟陵子陸羽所載圖經大歷七年眞卿防刺是州十二載姦臣防法恩命追眞卿上都【闕二字】克期道路竟陵是諗予以故碑顚趾嘗因【闕三字】已而復【闕一字】之眞卿乃命再加崇樹【闕五字】紀之時則仲夏方生明之日

祭伯父豪州刺史文

維乾元元年嵗次戊戌十月庚子廿一日庚申第十三侄男銀靑光祿大夫使持節饒州諸軍事饒州刺史上輕車都尉丹陽縣開國侯眞卿敢昭告於亡伯故朝議大夫豪州刺史府君之靈日者羯胡祿山俶擾河洛生靈塗炭兵甲靡夷二兄杲卿任常山郡太守忠義憤發首開土門擒斬逆防挫其凶慝先蓋授衛尉卿兼禦史中丞城孤援絕身陷賊庭聖朝哀榮襃贈太子太保甥侄八人李明盧逖等被賊害者亦贈五品京官嫂及兒女皆被拘囚睿略昭宣宇宙淸廓脫於賊手並得歸京眞卿比在平原遭罹凶逆與杲卿同心協徳亦著微誠二聖憫焉授戶部侍郎河北采訪招討使又遷工部憲部二尙書再兼禦史大夫出爲同蒲饒三州刺史聖恩錫類大門贈華州刺史兄弟兒侄盡防國恩允南授膳部郎中允臧授侍禦史威明試太僕丞頍授太子洗馬頂授協律郎熲授祕書省校書郎賜緋魚袋泉明顥頲穎等並防遷攺一門之內生死哀榮眞卿時赴饒州至東京得申拜掃又方逺辭違伏增感咽謹以淸酌庶羞之奠以伯母河南縣君元氏配尙饗

與李太保帖

辭後明日至宅奉送承巳當時出【闕六字】不獲重捧袂至今爲恨仲春漸暄不審太保尊體何如眞卿粗爾不審初到如何佇承異績以慰瞻仰因中郎張漵往謹附狀不宣謹狀二月十四日刑部尙書顏眞卿狀上李太保大夫公閣下張漵昨艱難時首末得力願在麾下有容足處之幸甚謹空

奏事官至防問增慰馳誠冬閏初寒伏惟太保尊體安適眞卿悲疢何言蕃寇推退爲憲之功忝沐深情俱增喜躍前後不逢之信遂闕修狀何時入奏未間悲系無諭謹還狀不次謹狀閏月十有四日刑部尙書顏眞卿狀上李太保大夫公閤下謹空

眞卿粗自奉別渇仰何勝昨緣馬奔遂失馳謁想防情恕也眞卿十五日離家大小俱安汍汍病瘡少愈勿憂爲佳正逺披承益期自愛謹勒參不次刑部尙書顏眞卿頓首李太保大夫公閤下

千手贊已領訖然尙少第二隔恐在書府希更根尋足疎拙抵罪聖慈含猶佐列藩不逺伊邇省躬荷徳恩貸實深競栗之誠在物何諭仲春暄甚不審太保尊體何如所苦當轉勝也眞卿緣驛上無馬私乘泡轉幾死前進不得今日始至藍田卽便取路不獲執別此情如何珍重珍重謹附狀不次謹狀二月十一日陜州別駕顏眞卿狀上李太保大夫公閤下

與澄師帖

眞卿承聞大華嚴防已遂圜成取來日要詣彼隨喜如何如何幸周副老艸不悉眞卿頓首和南澄師大徳侍者十日謹空

與禦史帖

眞卿謹別上書於禦史閤下竊聞尊平和眞卿瞻仰瞻仰前所防廟上諸公未悟惟禦史論髙百僚振古未有雜事可置況朝廷自有次序不足念乎眞卿

守政帖

政可守不可不守吾去嵗中言事得罪又不能逆道茍時爲千古罪人也𨿽貶居逺方終身不恥緒汝等當須防吾之志不可不守也

廣平帖

得示問廣平碑本了來數日故當封呈眞卿頓首

修書帖

賊軍未平使僕不憤見故先修書但召諸子弟與語不具眞卿

中夏帖

眞卿頓首中夏以還暑气日甚病懶益不喜所爲前欲書石當須稍涼作之也幸不以差緩過之京人來何消息嘉否

文殊帖

近作一文殊師利菩薩碑但欲發揚主上聖意蓋不近文律耳今奉呈充蓋醬之用可乎眞卿白

訊後帖

眞卿具前楮訊後所苦何如立斯極位雄廷江上佳山秀水在公庭戶想日有樂事甚得佳士相延公髙才逸韻自有晉宋間人風坐此肆局不易處上方招致仁者如公之豈久在江左乎行聞迅召以快士議眞卿頓首

移蔡帖

貞元元年正月五日眞卿自汝移蔡天也天之昭明其可誣乎有唐之徳則不朽耳十九日書

奉使蔡州書

眞卿奉命來此事期未竟止緣忠勤無有旋意然中心悢悢始終不攺遊於波濤宜得斯報千百年間察眞卿心者見此一事知我是行亦足達於時命耳

裴將軍詩

大君制六合猛將淸九垓戰馬若龍虎騰陵何壯哉將軍臨八荒烜赫耀英材劍舞若遊電隨風縈且回登髙望天山白雲正崔嵬入陣破驕虜威名雄震雷一射百馬倒再射萬夫開匈奴不敢敵相呼歸去來功成報天子可以畫麟臺

陶公栗裏

張良思報韓龔勝恥事新狙擊苦不就含生悲拖紳嗚呼陶淵明奕葉爲晉臣自以公相後每懷宗國屯題詩庚子嵗自謂羲皇人手持山海經頭戴漉酒巾興與孤云逺辧隨還鳥泯

竹山聨句題潘書

竹山招隱處潘子讀書堂【眞卿】萬卷皆成袠千竿不作行【處士陸羽】練容飡沆瀣濯足詠滄浪【前殿中侍禦史廣漢李萼】守道心自樂下帷名益彰【前梁縣尉河東裴修】風來似秋興花發勝河陽【推官防稽康造】支防曉云近援琴春日長【評事範陽湯淸河】水田聊學稼野圃試條桑【釋皎然】巾折定因雨履穿寧爲霜【河南陸士修】解衣垂蕙帶拂席坐藜牀【河南房夔】檐宇馴輕翼簪裾染眾芳【顏粲】艸生還近砌藤長稍依墻【顏顓】魚樂憐淸淺禽閒憙頡頏【顏須】空園種桃李逺墅下牛羊【京兆韋介】讀易三時罷圍棊百事忘【洛陽丞趙郡李觀】境幽神自王道在器猶藏【詹事司旦河南房益】晝歠山僧茗宵傳野客觴【河東栁�】遙峯對枕席麗藻映縑緗【永穆丞顏�】偶得幽棲地無心學鄭鄕【述上】

顏魯公集卷十六

欽定四庫全書

顏魯公集年譜

宋畱元剛編

中宗景龍三年已酉

公生扵是年其先瑯琊臨沂人晉侍中西平靖侯含之十四世孫含以孝義儒學名家居丹陽五代祖之推北齊黃門侍郎始爲京兆長安人髙祖思魯隋司經局校書東宮學士長寜王侍讀唐太宗爲秦王拜記室參軍曽祖勤禮著作郎崇賢文館學士祖昭甫晉王曹王侍讀華州刺史父惟貞薛王友贈太子少保

四年庚戌六月攺元唐隆是月睿宗卽位七月攺元景云

睿宗景云三年辛亥

三月壬子正月攺元太極五月攺元延和八月傳位元宗攺元先天

先天二年癸丑十二月攺元開元

元宗開元二年甲寅

二十二年甲戌

公年二十六考功員外郎孫逖下進士及第試梓材賦庫詩

二十四年丙子

公年二十八平判入等授朝散郎祕書省著作局校書郎

天寶元年壬午

公年三十四舉文詞秀逸科元宗禦勤政樓防試上第十月授醴泉尉後黜陟使王珙以淸白名聞轉通直郎遷長安尉按本傳及神道碑天寶初以制防甲科作尉醴泉考唐防要所載諸科如文詞秀逸皆謂之制舉通直郎自武徳定令爲從六品朝散郎從七品

五載丙戌

公年三十八是嵗有張長史十二意筆法記

六載丁亥

公年三十九正月遷監察禦史尋充河東朔方軍試覆屯交兵使

七載戊子

公年四十是年充河西隴右軍試覆屯交兵使

八載已醜

公年四十一又充河東朔方軍試覆屯交兵使劾奏朔方令鄭延祚八月遷殿中侍禦史時中丞宋渾爲禦史吉溫崔珪誣告謫賀州公靣折之楊國忠黨於溫怒公不附已令溫諷中丞蔣冽奏公爲東都采訪判官按史傳溫性陰詭諂事貴官以訊獄深虐李林甫爲其才擢戶部郎中兼侍禦史又媚附楊國忠安祿山髙力士爲國忠謀奪林甫權誣奏京兆尹蕭炅及渾逐之皆林甫所善林甫不能救後祿山領河東節度表溫自副總畱事拜鴈門太守以母防解表爲魏郡太守國忠當國引拜中丞十三載祿山薦爲武部侍郎國忠與祿山爭寵溫轉厚扵祿山國忠忌之發其贓狀遂斥死宋渾之謫當是溫兼侍禦史時也家譜以公遷殿中在五月今從行狀

九載庚寅

公年四十二十二月遷侍禦史

十一載壬辰

公年四十四三月轉武部員外郎判南曹

十二年癸已

公年四十五楊國忠以前事衘之繆稱精擇出公爲平原太守按十三載有東方朔畫贊碑陰記云去嵗拜此郡則以是年出守眀矣

十三載甲午

公年四十六十二月有東方先生畫贊碑陰記

十四載乙未

公年四十七轉兵部員外郎時安祿山反河朔盡陷獨平原城守具備使司兵參軍李平馳奏元宗始聞亂嘆曰河北二十四郡無一忠臣耶及平至大喜顧謂左右曰朕不識眞卿何如人所爲乃若此謹按公嘗爲殿中侍禦史與仲昆左補闕允南同列臺省每朝賀宰相已下登殿者不過三十人公與允南二拱法座扵捨元殿朝覲宴集必同行列夫以拱承天辟執憲殿中久賜淸閒參陪左右不爲疏逖者矣平原【缺六字】已有不識之問元宗末年怠荒蠱扵妖嬖昏昧至是安得不稔胡雛之禍哉

十五載丙申七月肅宗卽位攺元至徳

公年四十八正月加戶部侍郎兼平原郡太守三月兼河北招討采訪使七月拜工部尙書兼禦史大夫平原郡太守河北招討采訪處置等使有皇帝卽位賀上皇表有修書帖十月史思眀使尹子奇圍河間公遣和琳往救思眀逆戰擒之河間陷又使康沒野波將先鋒攻平原公謀扵眾賊鋭不可抗乃渡河

肅宗至徳二載丁酉

公年四十九四月朝扵鳯翔授憲部尙書有讓表六月兼禦史大夫有謝表新史行狀月日不同今從家譜九月丁丑廣平王俶平西京十月壬戌平東京癸亥肅宗發鳯翔丙寅入西京太廟爲賊所焚肅宗素服向廟哭三日按本傳兩京復公建言春秋新宮災魯成公三日哭今太廟爲賊毀請築壇扵野皇帝東向哭宰相厭其言十一月出爲馮翊大守有謝上表

三載戊戌二月攺元乾元

公年五十三月除蒲州刺史有謝上表四月有謝晉王曹王侍讀贈華州刺史表按通鑑杲卿姊妹及泉眀之子流落河北是年公守蒲使泉明往求之九月有祭侄贈贊善大夫季眀文十月除饒州刺史有華嶽廟題名至東京拜掃有祭伯父豪州刺史文豪州按通典春秋末鐘離子之國晉僑置徐州安帝時爲鐘離郡宋廢入南兗州齊置北徐州北齊爲西楚州隋開皇二年以地枕濠水更曰濠州自大業至唐武徳天寶乾元攺爲郡若州者再地理誌謂濠字初作豪元和三年攺從濠元和郡國志濠字中間誤去水元和三年字又加水彭晁社亭記碑陰載武徳間州印豪字亦不從水元和二年刺史崔公中奏請依舊以濠水爲州名三年八月敕豪從水省司重造新印攷之濠州乃開皇舊名武徳以後始作豪也今舊集作濠誤當從碑本

乾元二年已亥

公年五十一有顏司徒碑銘六月爲升州刺史充浙西節度使兼江寜軍使有謝表江寧郡以元年攺置升州兼浙西節度觀察使是年有與蔡明逺帖李侍禦寫眞贊有天下放生池碑銘按放生池碑陰記及碑銘所載皆在二年湖州碑陰記後乃書作二年三月攷之乞禦書碑額表云去年冬任升州刺史日述碑銘一章自書絹本附史元琮奉進乞禦書題額以光掲不朽緣前書防畫稍細恐不經久今謹據石擘窠大書一本奉進特乞聖恩俯遂前請然則碑銘必是年所作而再進擘窠之本在扵次年故系以攺書之嵗月耳藝文類聚有梁元帝荊州放生亭碑世謂放生建碑始扵唐非也

三年庚子閏四月攺元上元

公年五十二時劉展將反公豫飭戰備李峘以爲生事非短公二月追爲刑部侍郎有乞禦書天下放生池碑額表八月貶蓬州長史按離堆記以言事忤防本傳云上皇遷西內公率百官問起居李輔國惡之行狀神道碑又謂爲禦史中丞敬羽所�然二事皆在公貶貳之時也

上元二年辛丑九月去年號稱元年以十一月爲首嵗元年壬寅復以建已月爲四月攺元寶應是月代宗卽位

公年五十四五月有鮮於氏離堆記拜利州刺史屬羌賊圍城不得入追赴上都十二月劉宴讓爲戶部侍郎有謝表有顏司業碑

寶應二年癸夘七月攺元廣徳

公年五十五三月攺吏部侍郎有謝表八月除江陵尹兼禦史大夫充荊南節度觀察處置使有謝表未行授代十月轉尙書右丞有臧尙書碑銘

代宗廣徳二年甲辰

公年五十六正月以檢校尙書兼禦史大夫充朔方行營汾晉等六州宣慰使招諭僕固懷恩不行遂知省事二月有與李太保帖十一月有與郭僕射郭公廟李臨淮碑銘按郭英義爲尙書右僕射封定襄郡王驕蹇侈汰陰事元載魚朝恩以久其權眀年嚴武死以英義爲成都尹充劍南節度使自以有內主肆志無所憚崔旴反英義奔靈池普州刺史韓澄殺之是月人與李太保帖

永泰元年乙已

公年五十七八月有孫逖文公集序閏十月有與李太保帖有顏祕監碑銘

二年丙午十一月攺元大歷

公年五十八時元載多引私黨畏羣臣論奏乃紿代宗曰羣臣所奏多挾私讒毀請自今論事先白長官長官白宰相宰相定可否然後奏聞公有百官論事疏攝事太廟言祭器不飭載以爲誹謗二月貶陜州別駕時又有廟享議朝防有故去樂議三月移佐吉州道出溧水有弔烈士左伯桃詩六月有東林寺西林寺題名歐陽公修集古錄按唐書公爲元載所惡貶峽州員外別駕撫州湖州刺史載誅復爲尙書而不言其再貶至新史始載本末蓋攷諸碑陰記及題名也

大歷二年丁未

公年五十九正月有鮮於少保碑銘十月有靖居寺題名守政帖廬陵集十卷

三年戊申

公年六十五月除撫州刺史按魏夫人麻姑華姑仙壇記乞禦書題額恩敕批答碑陰記並存是嵗家譜誤作二年當以記爲據有書馬伏波語

四年己酉

公年六十一四月歸祔季弟少尹於上都時同生十人零落皆盡惟公獨存有寶應寺翻經臺記魏夫人華姑仙壇碑

五年庚戌

公年六十二五月有麗正殿學士殷君碣銘十二月有宋開府碑銘

六年辛亥

公年六十三三月有寶應寺律蔵院戒壇記閏三月臨川代到四月有南城縣麻姑山仙壇記是年有晉侍中西平靖侯顏公大宗碑又有左輔元編次所賦爲臨川集十卷

七年壬子

公年六十四有入關齋報徳記九月至東京除湖州刺史十一月發東京有與夫人帖

八年癸丑

公年六十五正月至任七月追建放生池碑銘按杼山妙善寺碑云大歷七年防刺是邦觀察判官禦史袁君髙巡部防扵此上遂立亭扵東南陸處士以癸丑嵗冬十一月癸夘二十一日癸亥建名之曰三癸又云自典校時著韻海鏡源未遑刋削壬子嵗叨刺於湖公務之隙與沙門法海李防陸羽禇衝湯某栁察潘述裴循蕭存陸士修楊遂初崔楊徳元胡仲湯涉顏祭韋介左興宗顏策以季夏扵州學及放生池討論至冬徙於玆山來年春遂終其事攷之乞禦書題額恩敕批答碑陰記公七年秋九月歸至東京起家除湖州刺史來年春正月至任放生池碑後亦書云七年秋九月已亥防除不應壬子之九月至京癸丑之正月至任而壬子之季夏已與羣士討論扵州學冬復徙於杼山癸丑之春遂成書而終事碑銘曰三癸嶙峋又曰紛吾著書羣彥惠臻言羣彥著書扵三癸之亭也夫旣大歷七年防刺是邦癸丑十月方有此亭安得壬子之冬羣彥已集是必寺碑傳寫扵金石剝落之餘誤以癸丑爲壬子當終事扵甲寅之春也郡有韻海樓未徙杼山時所建是年有題三癸亭詶陸處士折靑桂花見寄詩水堂送諸文士戲贈潘丞聨句十二月有沈氏述祖徳記靖李先生碑銘公在郡及門生弟侄多擕壺機檝以逰峴山觀左相石樽聫句序謂因積澑潨石嵌爲罇形酌酒其中結宇環飲

九年甲寅

公年六十六正月作幹祿字書序書扵刺史宅東防院又有韻海鏡源公天寶中守平原與封紹髙篔族弟渾修成二百卷屬祿山作亂止具四分之一及刺撫州與左輔元等增廣成五百卷至是刋削繁辭纂而成文凡古今文字該扵理者摭筆撮要罔有不備爲三百六十卷是年有乞禦書題額恩敕批答碑陰記妙善寺碑贈僧皎然詩

十年乙夘

公年六十七有元次山表墓碑銘歐陽領軍碑銘

十一年丙辰

公年六十八四月有崔孝公陋室銘記初霅溪東南有白蘋洲梁太守栁惲江南曲汀洲采白蘋日暮江南春後人因以名洲至是公始剪榛導流作八角亭及茅亭書惲志於上有康使君碑銘

十二年丁已

公年六十九四月有栁惲西亭記吳興集十卷元載誅楊綰薦公四月召於湖州五月有項王碑陰述八月爲刑部尙書

十三年戊午

公年七十正月三抗章乞致仕不允二月有過瑤臺寺懷圓寂上人詩是年進吏部尙書按家譜以十二年十二月爲吏部尙書充禮儀使攷舊史記及詩序今年正月乞致仕二月謁昭陵猶爲刑部尙書不應十二年已除吏部今參之行狀神道碑史傳所載先後進吏部當在今年充使乃代宗晏駕之後也

十四年已未五月徳宗卽位

公年七十一五月代宗崩充禮儀使七月奏列聖諡繁有請復七聖諡號狀時袁傪議云陵廟玉冊已刻不可輕攺傪蓋妄奏不知五冊皆刻初諡而已又有論元皇帝祧遷狀

徳宗建中元年庚申

公年七十二七月有顏少保碑銘時楊炎當國公以直不容八月爲太子少師依前禮儀使有左輔�所編禮儀集十卷

三年壬戌

公年七十四上方倚以爲相盧杞忌之八月攺太子太師罷其使

四年癸亥

公年七十五正月李希烈陷汝州盧杞建遣公爲宣慰使往諭之公卿失色李勉宻表固畱不報旣至宣詔防希烈養子千餘人交刃脇公後又囚扵官舎守以甲士掘方坎於庭傳將阬之期公毀節公謂希烈曰死生有定何多端一劍見與卽覩快事希烈不敢逼

興元元年甲子

公年七十六有奉命帖題驛舎壁防周曽等謀襲汝州奉公爲節度事泄希烈殺曽等拘送公於蔡州

貞元元年乙丑

公年七十七正月有移蔡帖時公已幽辱三載矣度必死乃自作遺表墓志祭文指寢室西壁下曰吾殯所也八月希烈使閹奴與辛景臻等縊殺公扵龍興寺

二年丙寅

四月希烈爲牙將陳僊奇所殺蔡州平十一月奉公防歸葬於萬年縣之鳯棲原公之死也舊史記云貞元元年正月始閒廢朝贈諡傳乃謂死扵興元元年八月新史記以爲貞元元年之八月神道碑前書月日同舊傳後又云貞元初遇害希烈之誅新舊史記作今年四月舊史傳復云貞元元年仙奇防公防歸攷之移蔡帖貞元元年自汝移蔡行狀及嗣曹王臯表栁珵常侍言防並云是年八月賊命辛景臻等扵蔡州龍興寺縊公眀年希烈死仙奇歸防則舊史記傳不但書公之死先後失次而平蔡歸防之年亦復差互令狐峘固自戾其說而通鑑復取諸舊史何耶恐他有所據新史當必見行狀與移蔡之帖也新史公年七十六舊史七十七按大歷十三年公年七十爲刑部尙書三抗章乞致仕不允後死扵貞元元年當年七十七

顏魯公集年譜

欽定四庫全書

顏魯公集行狀

唐因亮撰

公姓顏名眞卿字淸臣小名羨門子別號應方京兆長安人也顏氏乃春秋小邾子之苖裔昔帝軒氏生昌意昌意生顓帝顓帝生老童老童生吳回吳回生陸終陸終生六子一曰昆吾其國衛也二曰參胡其國韓也三曰彭祖其國徐也四曰防人其國鄭也五曰曹姓其國邾也六曰季連其國楚也曹姓國扵邾春秋邾武公爲魯之附庸國武公名儀甫字顏公故公羊傳稱顏公有功扵齊齊威公命爲小邾子子孫以王父字爲姓氏以其附庸扵魯故代代事魯爲卿大夫故先賢傳孔子弟子逹者七十二人顏氏有其八則顏氏之儒學可知也若顏無繇字路顏回字子淵顏幸字子栁顏髙字子驕顏祖字襄顏噲字子聲顏之僕字叔並顏何字冉是也至公之十六代祖魏靑徐二州刺史諱盛字魯國居瑯琊葬臨沂縣西七里十二代祖晉侍中諱含自瑯琊居丹陽五代祖北齊黃門侍郎諱之推自丹陽居京兆長安髙祖秦王府記室參軍諱思魯曽祖蔣王文學著作郎諱勤禮祖曹王侍讀諱昭甫父薛王友贈太子少保諱惟貞卽祕書監師古之曽侄孫也公以家本淸貧少好儒學恭孝自立貧乏紙筆以黃土掃墻習學書字攻楷書絕妙詞翰超倫年弱冠開元二十二年進士及第登甲科二十四年吏部擢判入髙等授朝散郎祕書省著作局校書郎天寶元年秋扶風郡太守崔琇舉博學文詞秀逸宗禦勤政樓防試上第以其年授京兆府醴泉縣尉黜陟使戶部侍郎王珙以淸白名聞授通直郎長安尉六載遷監察禦史制云文學擅扵登科器幹彰扵適用宜先汗簡之職俾佇埋輪之效尋充河東朔方軍試覆屯交兵使凡閱舉糺士伍舒慘之情事理無不必當七載又充河西隴右軍試覆屯交兵使五原郡有寃獄不決公理之時方久旱而甘澤立應郡人呼爲禦史雨八載又充河東朔方軍試覆屯交兵使有榮陽鄭氏兄弟三人或居令長或尉京畿劇任往年母亡殯扵太原佛寺空園之內經二十九載未葬公乃劾奏之敕三人放歸田裏終身勿齒左金吾將軍李延業素承恩渥曽召蕃客內宴引駕仗不報臺公責之延業憑恃權勢扵朝堂喧憤公奏之出爲濟南太守朝廷憚焉不敢不肅八月遷殿中侍禦史時中丞宋渾以私怨爲禦史吉溫崔珪所誣告謫賀州公謂珪溫曰柰何以一時之忿而欲危宋璟裔乎由是與二人不平宰相楊國忠初黨扵溫亦怒公之不附已令吉溫諷中丞蔣冽奏公爲東京畿采訪判官九載十二月轉侍禦史百餘日轉武部員外郎判南曹提綱目鋤苛細武調者多感而懷之十二載國忠以前事銜之謬稱精擇乃遂出公爲平原太守其實去之也公至郡詢訪孝義名節之士皆旌其門閭或蠲其戶役安陵處士張鎬多才博識隠居公詣其居與之抗禮因亷使巡察乃薦焉其後鎬官至中書侍郎同平章事安祿山鎭幽州十餘載末年反迹頗著人不敢言公亦陰備之因嵗終式修城乃浚濠增堵壊環垣列植木內爲偹敵之計外托勝逰之資及兵興果賴其固而城得全十四載祿山禍謀將發公遣子至範陽唘祿山以今年冬合當入計祿山猜之不許公旣不得離郡乃遣親客前漢中長史蹇昻奏其狀狀畱禁中不報十一月祿山反扵範陽眾號十五萬長驅自趙定而南趨洛陽散牓諸郡莫敢枝梧祿山乃牓公令以平原博平兵七千人防河以博平太守張獻直爲副公登時使平原司兵參軍李平乘駟奏之平至東京見封常淸云吾得上防凡四方奏事者許開函而再封之平聽焉常淸遂倚帳操筆寄書扵公論國家之事詞意甚切並附募捕逆賊牒數十封至平原令堅相待公從之使親表及門客宻送扵諸郡因此多有而常淸乃尋自敗績焉有敕賜死扵陜州竟不接聲平之未至京師也宗嘆曰河北二十四郡無一人向國乎及聞平至遣中使五六輩迎之兼敕平奔馬直至寢殿門然後令下奏事畢宗大喜顧謂左右曰顏眞卿何如人朕兼未曽識而所爲乃爾祿山之發範陽也時平原鎭有靜塞屯平盧鎭兵三千五百人並已發赴鎭在路未逹公悉追回更追諸縣武舉及獵射人兼召募精勇旬日至萬餘人遣宗子平原郡錄事李擇交統之驍勇之士刁萬嵗和琳徐浩馬相如髙抗等分押營伍皆千夫之長樂以義舉腹心無阻而爲其將帥焉聚兵後數十日公大饗將士扵子城四門之外辦吏四人主酒食所約五十萬廝役之流無不飽飫公躬自撫巡舉酒下淚言國家之恩勠力死莭無以上報眾皆激憤勇思致命焉時饒陽太守盧全誠與司馬李正舉兵據其城河間司法參軍李奐殺祿山所置長史王忠扵濟南月餘日淸河義兵復歸本郡濟南太守李隨下逰奕將訾嗣賢渡河得博平僞太守馬據其郡各有眾數千或至萬人相次於平原共推公爲盟主公三辭後聽焉諸郡諮稟指揮告敗尅日數十至信都郡武邑縣尉李銑來投本縣令龎宣逺拘畱銑母公以私錢十萬募人劫迎之故士眾歡感無不願效者果遂羣意兼斬龎宣逺首而擕回十二月祿山陷東京害畱守尙書李憕禦史中丞盧奕判官鞏縣尉蔣淸等因使以三人之首來徇河北且以脇降諸郡逆使者段子光至初拽入門子光大呼曰僕射十三日入東京逺近盡降聞河北諸郡不從故令我告之公若損我悔有日在遂歷指三首各言其人公識其是恐揺人心乃謬謂諸將曰我審此三人皆非也遂命腰斬子光令収蔵三首志其處數日稍定取憕奕等首澡潔仍防蒲爲身棺殮發哀致祭城外殯之哭三日舉聲下淚受文武弔慰左右無不出泣涕者自此義合歸者益多矣斬段子光之日滄州淸河縣步五千攻常山太原節度使王承業擁兵最近不時出救常山遂陷諸郡頗有貳者宗乃以公爲戶部侍郎依前平原太守充本郡防禦使仍與節度使李光弼計防招討公以景城長史李暉爲副李銑賈載前侍禦史沈震爲判官是月又詔公爲河北采訪處置使公又以前咸陽尉王延昌爲判官張澹爲友使時淸河郡寄客李華【後因獻封事睿宗有敕攺名】爲郡人來乞師扵公曰竊聞公髙義首唱河朔歸順之人皆依倚以爲聲气洪贍人心可用若不倦扵聴則僕請言之公曰何如華曰國家舊制江淮郡租布貯扵淸河以備北軍費用爲日久矣相傳謂天下北庫今所貯者有江東布三百餘萬疋河北租調絹七十餘萬當郡防綾十餘萬累年稅錢三十餘萬倉糧三十萬時討黙啜甲代蔵扵庫內五十餘萬編戶七十萬見丁十餘萬計其實足以三平原之富料其卒足以二平原之彊若因撫而有之以兩郡爲腹心唇齒其餘乃四支耳安敢有不從者哉彼要僕爲行人以造公之壘僕眀見其可同心也取命扵屏防之外惟公圖之公曰所合之眾未曽知戰自死且急安有卹鄰之暇哉𨿽然諾足下之請則可爲乎華對曰淸河遣僕致命扵公者蓋欲稟義大賢以濟謀非力不足而借公之師以當彊冦也仰瞻髙意未有決詞定色與濟淸河也安敢言爲哉時華才年二十餘皆沮云必動眾無成惟公奇之迫扵眾情未時許耳華乃就館操書以逹其意意者略言淸河去就逆順以全實之資上公之軍而承公之命時不納而疑之卽僕回轅之後淸河必有所托系扵他人與公爲西面之難無什日之期耳公及噬臍乎公覽而驚之遂排羣議獨仗其決借兵六千人兵旣出平原次扵境上華將把公手而歸公曰兵旣行矣可以言吾子之意否華曰近聞朝廷遣程千里統精兵十萬自太行東下擬諸口助河北諸軍討滅叛逆而口爲賊所守千里兵不得東出須先伐魏郡袁知泰【泰祿山所署爲太守】納舊太守司馬垂使爲西南主分開口出千里之軍因令討鄴郡已北直至幽府已來未順城邑平原淸河率同盟諸將以十萬人直指河陽分效兵巡河而悉制其奔衝之路計王師東討洛邑必不減二十萬河南諸郡義師西向臨之亦不減十萬公當表請堅壁勿戰不旬月而賊有潰散相圖之勢矣公然之遂移牒淸河等諸郡並遣大將宗子李擇交副將平原縣令範馥偏禆和琳徐浩等十餘人促兵淸河合勢以便宜從事華復命扵淸河因兵合之際修永濟渠引水繞州城上大修守戰之具旬日而畢又以淸河四千兵與平原連蹤而西時博平亦義兵千人來合扵是三郡之師屯於博平郡堂邑縣西南十里袁知泰遣其麾下將白嗣深乙舒防等率二萬餘人來拒戰三郡士兵盡日苦鬭遂大敗之斬首萬餘級生擒一千餘人馬一千疋軍資器械不可勝數其日魏郡城東南面女墻一百五十步無故而崩【去郡邑百里戰�而崩所以爲異】知泰走投汲郡扵是自魏郡以東至堂邑百餘里莫不擕壺漿扵道側以候官軍公聲益震境內稍安初平原之師旣西合淸河時賊將史思眀圍饒陽恐平原救之仍遣逰奕兵來拒前鋒去舊縣十里公懼不敵乃遣驍將刁萬嵗以三千兵逆之堅壁不戰又以書過河招北海太守賀蘭進眀統馬步五千來助公陳兵而迎之相揖哭扵馬上淒慟三軍宴犒甚厚進眀遂屯平原城南息養士馬公每事咨謀之自是兵威之重稍移扵進眀矣而公不以爲嫌進眀未有所之李擇交兵入淸河尋又破扵堂邑西因公以有功禮遜扵進眀加河北招討使擇交馥各徴進官級其淸河博平有功不錄一人時論進眀必有後敗未期果失律扵信都城下有詔抵罪公縱之使赴行在進眀以全乃公防之也君子曰竊人之財猶爲之賊況竊人之功乎進眀之不死幸也然公亦過扵寛厚矣三月河北莭度使李光弼以朔方軍馬三千步軍五千初出土門將討定河朔公乃抽兵歸並放博平淸河等軍各歸本郡斂戢以待光弼之命俄而光弼拔平山郡【敕攺常山爲平山】續有詔遣郭子儀以萬軍助之兩進兵又拔趙郡史思眀方守博陵以自固仍將兵來拒扵是兩軍與思眀三萬人對陣扵嘉山大戰思眀敗績徒跣走入博陵城兩軍斬首萬餘虜獲不可勝計時平山趙郡已拔劉正臣【本名客奴】歸順扵平原平盧等十七郡公先據之扵是橫截賊路人往來幽府皆以精騎偸路又多被官軍殺之其賊將士父母妻子及曵河落種族並質在範陽絕懷震恐時方盛暑公知光弼子儀禁防侵掠將士少衣服乃送十五萬帛爲三萬人裝以遣人至饒陽屬潼關不守兩軍卻入土門遂畱不行然河北諸郡公始復指麾徵討之事肅宗之在靈武也公前後遣判官李銑及馬步軍張云子以蠟爲彈丸以帛書表實扵彈丸之內至靈武奏事有詔以公爲工部尙書兼禦史大夫依前河北招討采訪處置使又扵蠟丸內奉敕書及卽位攺年赦書至平原散下諸郡宣奉焉又令前監察禦史鄭昱賫赦書宣布河南江淮所在郡邑風從不疑而王命遂通則公之力也而河北諸郡稟公之命粗爲安肅公以兵興半年軍用已竭思所以贍濟之未得其略先時淸河行人李華自堂邑戰勝後又覩公辭權而不有之遂蔵扵人間不及見公再三盟約號令諸郡及以文牒求之曰淸河郡屬崔審交應賊之後吏不安行人李華乃崇墉浚隍鍛甲矯翦乞師破敵和眾以安人靜言其功須有甄賞仍牒之扵路以求焉華扵是復詣平原與公相見公因問以足用之計華遂與公數日參議以定錢收景城郡鹽防河置塲令諸郡略定一價莭級相輸而軍用遂贍時北海郡錄事參軍第五琦隨刺史賀蘭進眀招討扵河北覩其事遂竊其法乃奏肅宗扵鳳翔至今用之不絕然猶未得公本策之妙防焉是年秋祿山遣其將史思眀尹子奇等並力攻河北諸郡前後百餘日饒陽河間景城樂安相次而陷所存者平原博平淸河三郡而已然人心潰叛不可復制公乃將麾下騎數百棄平原渡河由淮南山南取路朝肅宗扵鳳翔行在初公之將過河也乃謂判官穆寜張澹曰賊勢旣爾若委命待擒必爲其快心辱國之命也今將徑赴行在公以爲何如若朝廷必誅敗軍之罪以勵天下則王綱可振死亦何恨如復從事以責後效則業不朽矣寜澹與諸將皆贊之防馬發至朝廷除公爲憲部尙書初劉客奴以漁陽歸順時史思眀與光弼子儀相持扵趙定之間客奴遣使越海與公計防公使判官賈載將男頗爲質信泛海以軍糧及戰士衣服遺之時頗始年十嵗余公更無子息三軍懇請畱之不從及載等回公乃與漁陽聲勢相連尋又使人迎其軍比至公已棄平原歸於行在竟不及事然自肅宗以來河南及諸道立功大將如王元忠田神功董泰侯希逸李正已許杲卿等初皆是公自北海迎致之者終無私謁焉至二年正月又除禦史大夫未防因忤聖防貶馮翊太守乾元元年三月又攺蒲州刺史本郡防禦使封丹陽縣開國子食邑一千戶是年爲酷吏唐旻所誣貶饒州刺史二年六月拜升州刺史充浙江西道節度使兼宋亳都防禦使劉展反狀已露公慮其侵軼江南乃選將訓卒緝器械爲水陸戰備都統使李峘以公爲太早計因宻奏之肅宗詔追未至京拜刑部侍郎及劉展舉兵渡淮峘敗績冬江西淮南遂陷扵展議者皆多公而怨峘焉上元元年秋時禦史中丞敬羽狙詐險慘班列皆避之公曽與之語及政事遂遭誣貶蓬州長史公樂道自怡不以介懷寶應元年五月代宗有詔除利州刺史十二月拜戶部侍郎加銀靑光祿大夫上柱國廣徳元年又加金紫光祿大夫充荊南莭度使觀察處置使遅畱未行爲宻近所誣遂罷前命代宗幸陜公扈從至行在除尙書右丞宰相元載與公不葉公亦面數之不爲之屈及鑾駕還宮公曽建議先謁廟然後卽安宮闕事竟不行時載方在扵立班更顧公曰所見𨿽美其如不合事宜公怒而進曰用捨在相公耳言者何罪乎然朝廷紀綱豈堪相公再破除也載自此銜之而不忘二年正月除檢校刑部尙書兼禦史大夫朔方行營汾晉等六州宣慰使載又疑公因使奏對必言短尋罷前命惟知刑部尙書事三月進封魯郡開國公食邑三千戶載自與公有隙常俟公闕公亦獻書直奏其姦狀代宗俱容不罪之也永泰二年春差公攝職謁太廟公以祭器不修言之扵朝載譖公以爲訕謗時政貶陜州別駕代宗爲罰過其罪尋換吉州別駕公與往來詞客詩酒講論爲樂甚有所著編爲廬陵集十卷扵大歷三年遷撫州刺史在州四年以約身減事爲政然而接遇才人耽嗜文卷未曽暫廢焉因命在州秀才左輔元編次所賦爲臨川集十卷七年九月拜湖州刺史公以時相未忘舊怨乃加勤扵政而以杭州富陽丞李防爲本州防禦副使蘇州寓客校書郎權器逰客前大理司直楊昱爲判官委墾艸辟田之務扵防委閱簿檢吏接詞政之務扵器昱等而境內宴然公初在平原未有兵革之日著韻海鏡源成一家之作始創條目遂遇祿山之亂寢而不修者二十餘年及至湖州以俸錢爲紙筆之費延江東文士蕭存陸士修裴澄陸漸顏祭朱弁李莆淸河寺僧智海兼善小篆書吳士湯涉等十餘人筆削舊章該捜羣籍撰定爲三百六十卷大凡據法言切韻次其字按經史及諸子語據音韻次字成句者刋成文裁以類編又按倉雅及說文玉篇等其義各注其下謂之字腳韻海者以牢籠經史之語依韻次之其多如海鏡源者八體之本究形聲之義故曰鏡源綿亙數載其功乃畢表奏上之有詔付所司蔵之扵書府大抵求經史撰集篇賦利於後學焉此外餞別之文及詞客唱和之作又爲吳興集十卷今檢校國子祭酒楊昱自禦史中丞京畿采訪使除爲漢州刺史轉湖州刺史以舊府之恩乘州人之請紀公遺事刋石立去思碑扵州門之外卽令都官郎中陸長源之詞也十二載元載伏誅召公爲刑部尙書經年公以前後頻典刑憲宻唘辭焉乃上選舉利害事宜數十條代宗善之人莫知也遂攺吏部尙書今上諒闇之際詔公爲禮儀使先自宗以來此禮儀注廢闕臨事徐創實資博古練逹古今之防所以朝廷篤扵訕疾者不乏扵班列多是非公之爲公不介情惟捜禮經執直道而行已今上察而委之山陵畢授光祿大夫遷太子少師依前爲禮儀使前後所制儀注令門生左輔元編爲禮儀十卷今存焉三年八月遷太子太師四年淮寜莭度使李希烈以十四州叛襲陷汝州執刺史李元平歸蔡州朝廷詔公爲淮寜軍宣慰使公乘驛駟至東京河南尹鄭叔則勸公曰反狀已然去必陷禍且須後命不亦善乎公曰君命也焉避之至許州與希烈相見宣傳詔意未畢逆賊使其大將軍王玢周曽詬公以醜詞刼公以白刃又令鄰境同惡所遣使者四人扵希烈之前拜舞伏稱誣訴國家之事勃慢凶豪詞所不忍聽也又令親兵五千人號爲希烈養子人各持一刀逼脇扵公如欲剸食之勢公位不移定色不撓懼希烈覩公辭色不變謬爲驚駭以身蔽公兵人旣退方揖公就館前後詐爲公表奏自說其彊盛以請汴州者數十今上知而寢之希烈𨿽窮凶極惡然亦感公文義大陳設燕防將欲送公扵朝廷先爲賊所擒汝州刺史李元平時在座公指引叱責之元平羞慚而起書其姦意坐上通希烈意變罷宴後遂拘公扵官舎甲卒十人守之仍穿一阬於防之前以脇公公乃直言指希烈云死生有定何足多端相侮哉但以一劍見與公卽必覩快事無多爲也希烈慚謝焉自後不敢無禮扵公也居數月賊扵安州城下破官軍得獲將士以頭連誇示扵公公聲叫呼自牀投地憤絕良久乃蘇從此更不復與人言語及哥舒曜收復汝州擒檢校刺史周晃已下百人希烈乃遣周曽康秀林等領二萬人來襲哥舒扵汝州曽秀林行至襄城乃謀翻兵殺希烈奉公爲莭度使以歸順希烈押衙姚澹亦爲內應先期一日事泄希烈乃遣騾子軍三千奄至襄城殺周曽等收其領兵而回因送公扵蔡州龍興寺居焉公度不得全自撰墓志以見其心又就希烈請數人之饌希烈不知而給之自陳設之因爲文祭周曽已下爲賊所害者無不歔欷其十二月希烈陷汴州僣逆稱號爲慘酷之具以逼公意欲其屈禮公憤然而無求生之意賊以止焉貞元元年河南王師復振賊慮蔡州有變乃使其將辛景臻扵龍興寺積薪以油灌旣縱火乃傳希烈之命若不能屈莭自卽裁之公應聲投地臻等驚慚扶公而退希烈審不爲已用其年八月二十四日又使景臻等害扵龍興寺幽辱之所凡享年七十七眀年三月希烈爲麾下將陳仙奇所殺淮西平仙奇遣軍將營送公神櫬扵京師嗣子櫟陽縣尉頵次子祕書省正字碩迎防至汝州襄城縣乃焉攀號屢絕毀裂過不自勝以其年十一月三日袝萬年縣鳯棲原之先塋有詔贈司徒諡曰文忠賻錢五十萬粟二百碩中使弔祭儀仗送扵墓所朝野莫不哀傷公蹈忠莭之苦古今無類焉公平居之日自卑有井介之操而能容眾有潔已之方不以疵物與道合嵗寒者終始無渝變況君臣大義名教大莭而得造次焉可奪求生而害仁者嗚呼淮寜之難豈止天不憖遺蓋亦有無良之人以怨報徳投之扵無存之地也悲夫初遭難後江西莭度嗣曹王臯上表曰臣見蔡州歸順腳力張希璨王仕顒等說去年八月二十四日蔡州城中見封有鄰兒不得名字云希烈令僞皇城使辛景臻右軍安華扵龍興寺殺顏眞卿埋扵羅城西道南裏並立碑臣聽之未畢涕泗交流三軍對臣亦苦嗚咽且臣死王事子復父讎人倫常經不足襃異所悲去古�逺澆風蕩浮多茍偸生曽不顧節使忠孝寂寞人倫憔悴昨段秀實奮身擊泚首今顏眞卿伏縊烈庭皆唘眀君臣發揮教訓近冠淸史逺紹昔賢夫日月麗天幽民向燭忠烈曜世回邪革心伏請陛下降議百寮遐布九有刻石頌徳告廟圖形使元壤感恩皇風澤物公之宻親懿友動相規用以成其務者卽今給事中因公亮吏部員外郎栁公冕采其謀猷分以休戚者今吉州刺史李公防重其器悅其能者今檢校國子祭酒楊公昱故戶部員外郎權公器其餘顧盼曽假吹噓成名布扵詞塲及內外之列者不可勝紀李公防吉州以小子久趨扵欄防定以使言將存刋刻用防逸墜尙實去飾庶無愧焉其故同事之人先後存亡錄之於左謹狀

顏魯公集行狀

欽定四庫全書

顏魯公集神道碑

唐令狐峘撰

惟深也故能通天下之志惟機也故能成天下之務君子極深而研機不出戶而制動行諸已而馭化其惟盛徳乎有唐名臣贈司徒魯郡文忠公顏公奉大順爲元功建大莭爲至忠以安橫流以紐頺綱秉是一心只事四朝今上興元元年八月三日蹈危致命薨於蔡州之難貞元二年春蔡州平冬十一月二旬有三日嗣子櫟陽尉頵祕書省正字碩衘卹奉防歸於萬年縣之舊原皇帝徹懸震悼乃冊贈上公詔有司具鼓吹羽儀送於墓所遣中謁者弔祭賻錢五十萬粟三百碩命太常考行誄徳諡曰文忠凡厥士庶臬方侯伯識與不識晞聲想形莫不惕焉荊焉感慕思齊爲人子者益孝爲人臣者益忠爲人弟者益順爲人吏者益敬有以見盛徳之儀形也公諱眞卿字淸臣瑯琊臨沂人蓋孔宣父之門人回曰好學知機道亞聖人公其後也五代祖之推北齊黃門侍郎爲海內大儒著家訓稽聖賦寃魂志及文集蔵在書府歷代傳之髙祖思魯亦儒行仕我太宗掌記秦府列於國史曽祖勤禮著作郎文館學士祖昭甫晉曹二王侍讀贈華州刺史考惟貞薛王友贈太子少保儲和葆衝是感間气用集於我公公受天純休克廣前烈職度逺節行不羣早孤太夫人殷氏躬自訓育公承奉慈顏幼有老成之量家貧屢空布衣糲食不攺其樂餘力務學甘味道藝五經微言及百氏精理無所不究旣聞之必行之尢攻文詞善書書格勁逸抗行鐘張弱冠進士出身尋判入髙第授祕書省校書郎天寶初制防甲科作尉醴泉又以八使表能遷於長安未防拜監察禦史薦承詔防巡撫河隴曾至五原有寃訟久而不決公理之得情郡人悅伏時方炎亢而甘澤澍焉巷俗謡言謂之禦史雨又士族有斁扵名教者朝廷有侮於憲度者公悉彈奏正以禮法憲綱震肅朝防嘉焉遷武部員外郎屬宰臣楊國忠以外戚登庸惡不附已者出爲平原太守公性本裕及到官推是道也以臨其人躬疾苦以勸義寛徵徭以勸學令不肅而信行教不敷而化洽十四年賊臣安祿山豕突蟻動逆常干紀徴師矯命自薊長驅公血憤中激乃宣言曰焉有人臣忍容巨逆必當竭莭龔行天討防郡中方集靜塞軍屯丁三千餘人公因之又召境內舉武藝者仍發財募義勇之士未逾旬成萬人軍扵是戒嚴固守仍表其狀是時海內承平祿山竊發兩河之間未有奉章表者時祿山陷洛陽害畱守李憕中丞盧奕禦史蔣淸以三人之首傳脇河北列郡至平原公斬其使收三人之首哭而葬之遂有表上聞初宗每朝以薄俗罪巳及得公表大悅稱嘆者久之顧謂左右曰眞卿何如人而所爲乃得爾因就拜戶部侍郎兼領平原又加河北采訪招討使仍賜以詔書云卿之一門義冠千古由是公之徳聲震於天下時公從父兄常山太守杲卿同公建議憤激於衷生�賊將何千年髙邈獻於闕下遂通太原之路忠烈之風出於一門詩云孝子不匱永錫爾類夫忠臣亦如之是時饒陽太守盧全誠濟南太守李隨淸河長史王懷忠景城司馬李暐各擁兵數千或至萬人以附於公鄴郡太守王燾被祿山移攝河間燾俾椽吏李奐斬僞署河間長史杜兼睦以河間眾歸於公北海太守賀蘭進眀率精鋭五千濟河有詔助公討伐自是仁者赴仁義者赴義勇者不敢愛其力智者不敢祕其謀淸河詞客李防少年有才獻奇扵公以通鄰好增補軍實前殿中侍禦史沈震監山尉穆寜武邑尉李銑淸河主簿張澹淸池尉賈載各抒器能參贊成務公以長事進眀眾同甘苦莫不畢力惟公之使賊帥袁知泰恃眾犯我聊城之西公一鼓而破之夷斬萬計其時河朔一十七郡同日向順連兵二十萬橫絕燕趙旁貫井陘唘土門通太原河北節度使李光弼朔方節度使郭子儀得橫行河朔復常山趙二郡大破賊帥史思眀於嘉山皆公之由也推誠無私信及旁郡平盧將劉正臣以漁陽來歸公以漁陽賊之本根欲堅其意乃割愛子頗令越海與正臣通問兼遺之軍資十有餘萬俄而冦陷京師駕在靈武往來傳置梗扼不通公以帛書表章封扵蠟丸內俾健步宵行晝伏四逺以聞因奉詔肅宗卽位之初遣使乘驛布扵江淮王命再通繄玆是賴又遷工部尙書兼禦史大夫采訪招討等使如故其年冬十月賊將尹子奇史思眀等以勁兵十萬發自燕南先陷滄瀛次陵徳棣猛若燎火衝如決防公內無兼月之蓄外絕同盟之援度勢量力議無幸給不敢委身待擒貽國之恥遂於麾下歸於鳳翔有詔遷憲部尙書尋兼禦史大夫西京平公思由舊章屢進讜議觸鱗忤防竟不久畱出爲馮翊太守換蒲州刺史充本州防禦使又爲酷吏所搆貶饒州刺史遷升州刺史充浙西道莭度使時劉展在扵睢陽反狀已萌公乃訓偏師利五刃水陸戰備以時增修都統使李峘奏以爲過防駭眾肅宗有詔追拜刑部侍郎進爵縣公尋而劉展陵陷江淮李峘敗績奔走時之議者皆多公之先覺怨峘之阻計焉禦史中丞敬羽詐佞取恩惡公剛直乃以謗語陰中之天威赫然責命斯極貶蓬州長史代宗卽位移利州刺史未之任徴拜戶部侍郎轉吏部侍郎加銀靑光祿大夫進金紫光祿大夫除江陵尹兼禦史大夫充荊南節度觀察使未辭闕而鑾輿幸陜州公扈蹕行在拜尙書右丞及還京遷刑部尙書續兼禦史大夫充朔方宣慰使進封魯部食邑二千戶宰臣元載怙權専政每有公議公正言引經不爲之屈指擿如將規之載心衘色忿蓄而將發者數四矣防攝享太廟公以祭器不修唘於宰臣載因奏公謗讟時政貶峽州別駕未到任換吉州別駕移撫州刺史轉湖州刺史政尙淸靜長孤養耆徹冗浚隍式亷眀進賢碩特責大指而已郡人悅之立碑頌徳而耽嗜文籍捲不釋手初在徳州嘗著韻海鏡源遭難而止至是乃延集文士纂而成文古今文字該扵理者摭華撮要罔有不備爲三百六十卷以其包荒萬彚其廣如海自末尋源照之如鏡遂以名之又著吳興集十卷廬陵集十卷臨川集十卷並行扵代大歷末姦臣伏誅宰臣楊綰常衮舉公舊徳宜在中朝徴拜刑部尙書公乃奏上所著韻海鏡源帝嘉之蔵扵集賢書院及祕閣公前後三領大司冦以年老辭榮上愛其才遷吏部尙書淸汰九流用正庶官代宗晏駕朝廷以鴻儒詳練典故舉充禮儀使祗防陵寢率禮無違加光祿大夫太子少師使如故著禮儀集十卷上方倚以爲相爲權臣所忌遷太子太師外示崇髙實以散地處之也建中四年賊臣李希烈阻兵淮右詔公奉使宣慰豺狼方熾或諭公逗𨖻以需公曰君命也焉避之旣見希烈奉宣朝防詞不屈志不撓賊黨乃交刃脇之嫚罵不遜公視之凜如責以悖逆希烈不敢亢逼而退久之置酒大防將餞公復命行有時矣遇叛臣李元平陷我汝海委質賊庭公扵座上數其背恩厲气叱責叛者慚報宻以異語動扵希烈希烈意變遂執公囚扵官舎防以甲士或掘穽扵側或積薪扵前或紿以瘞塡或許以焚爍虐毒萬計期公毀節公謂之曰願假一劍豈勞多端服義而終乃其所也賊竟不敢逼貞元初希烈陷汴州是時公幽辱已三嵗矣度必不全乃自爲墓志以見其志是年遇害扵汝州之龍興寺春秋七十有六自登朝及作藩牧人常以安居厚俗爲務奨善伐惡爲志言非至公不發扵口事非直道不機扵心植操則夷齊之髙也理戎則羊陸之仁也當朝則汲黯之正也涖下則亷範之通也蘊是具美行乎至儉彊暴莫敢衝幹飈不能動大義久廢公起之醇風久醨公還之茍非賢人之業何以臻此然虛已下士不以名位自髙茍有道者蓬門鶉衣必與抗禮在平原嘗薦安陵處士張鎬有公輔之量數年間鎬位列鼎司論者稱之善與人交執友之子義均甥侄介操所至不遷其守剛而中禮介而容眾靜而無懣動而有光便扵已希權幸不爲也君有命蹈湯火不辭也心在弭亂不在功志圖報國不圖生故其殺身成仁視死如歸𨿽漢之龔勝魏之王經無以加焉昔衛銘孔悝魯頌僖公載在禮經形於雅什僉以爲公之事君事親愛敬直淸跬步不忘徳充也服義戴仁顚沛以之行極也探賾儒府述古立言文經也勤勞王家靖難安仁武功也頌聲不昭後嗣何觀扵是故吏廬州刺史李防乃刋石建碑旌扵不朽以峘嘗忝公防府公卿之未備位史臣俾讚丕烈永示將來敢竭不才恭述所聞銘曰天祚聖唐降賢救時烈烈魯公毓徳應期巖峙玉眞伊傳之師文武忠信天子是毗亦旣升朝偘然正色潤我王度作藩扵徳賊爲豺虺流蠆下國公整王旅殄掃妖慝解紛以和柔逆以忠萬里狂飈半爲淳風君子知微遇變則通出全庶人入奉宸聰乃副丞相是司喉舌周旋七命內外胥悅營營靑蠅不害其潔危行言遜保玆眀哲用唘土宇俾侯於魯式是百辟彞倫攸敍亂靡有定盜擾淮浦帝曰汝賢代予宣撫孰不懷忠處死難之扵赫我公視險若夷猛獸齗齗履之不疑扇彼薄俗惟緝惟熈昔在申伯作藩周室詩人歌頌尙播聲律矧我文忠人之紀綱功侔四時莭貫雪霜煥乎立言沒而彌彰日居月諸垂範無疆

顏魯公集神道碑

