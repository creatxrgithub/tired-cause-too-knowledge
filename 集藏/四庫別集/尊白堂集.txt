

欽定四庫全書

集部四

提要

尊白堂集六卷

別集類三【宋】

臣等謹案尊白堂集六卷宋虞儔撰儔字壽老寜國人隆興初入太學舉進士累官兵部侍郎奉祠卒其行事不見於宋史而志乘所載頗詳始爲績溪令卽以治行被薦遷監察禦史搏擊權貴朝廷肅然爲浙東提刑徙知湖州值嵗祲推行荒政所全活甚眾蓋亦不徒以文學見長者集中有使北回上殿札子是又嘗銜命使金考金史交聘表泰和元年三月乙亥宋試刑部尙書虞儔泉州觀察使張仲舒等來報謝卽其事也儔慕白居易之爲人以尊白名堂並以名集其讀白樂天詩云大節更思公出處寥寥千載是吾師生平志趣可以想見故所作韻語類皆明白顯暢不事藻飾其眞朴之處頗近居易而粗率流易之處亦頗近居易蓋心摹手追與之俱化長與短均似之也然如除日獄空春蠶行及勸農禱雨喜雨諸篇愷切慈祥詞意懇到足以驗其心勞撫字固不當僅求之吟詠間矣集中古文僅存制誥札子二體已不免多所散佚而辭命溫雅議論詳明於當時廢弛積言之尢切其意亦頗有所取者據陳貴誼原序集本二十四卷今従永樂大典中采掇裒次釐爲詩四卷文二卷錄而存之亦所謂布帛菽粟之文𨿽常而不可厭者歟乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

紹定己丑秋八月武岡守朝請郎虞君衡遣介奉一編書謁余序其首啟而視之曰尊白堂集乃其先人兵部侍郎諱儔字壽老所作也卷二十有二詞制奏議之卷七詩之卷十五衍雅重根柢經術緒宻思淸非苟作者獨未諭尊白之意何謂也侍郎平日常曰韓魏公有醉白堂坡公有我似樂天之句此吾所不敢惟知尊之敬之故扁以爲堂吁安得此長者之言哉宜其詞章粹厚不迂有樂天之遺風也唐史臣贊樂天謂其最於詩今侍郎詩亦獨到讀之者知其爲莊士雅人所謂略無杜牧之所譏者顧乃扁而尊之可謂亷於取名矣歷事三朝出藩入從始終全徳使獲盡展所蘊功業克就則賡醉白之歌又將與魏同志而惜其不盡著也武岡守繼家學政和惠知其親之善顯而傳之有足嘉者抑嘗因是以觀白公之爲人位不登乎丞弼功不著乎鼎彛而百世之下殊勛偉業名徳文學之彥率願尙友慨慕而不可得是其可尊者必有出於文章事業之外覧者遡其原焉可也朝請大夫權刑部尙書兼直學士院兼修玉牒官兼侍讀長樂陳貴誼序

欽定四庫全書

尊白堂集卷一

宋虞儔撰

五言古詩

暇日邀王天任諸公遊南坡天任有詩因次韻

梅黃收宿雨山緑呈層巓髙軒防修竹朱檻俯流泉雅致軼天外俗物無眼前笑人聲利場蛾眉競爭妍半生政坐拙州縣空逥旋自視甘寂寞何心慕華鮮南坡吾莵裘杖履有厚緣暇日領佳客頗辦沽酒錢愧無絲與竹後堂欠彭宣何以侑談笑賴有玆山川送鴻煩逺目落鴈驚虛門徑逥俗駕山澤非臞仙劇談交玉麈醉吟飛彩牋橊花媚紅皺李實薦翠圓相防恣諧謔小謹略跽拳玆逰無可紀須君賦長篇

再和

我詩苦艱澁蹇步太行巓筆幹硯欲裂何地覓湧泉巧匠愧傍觀袖手不能前敝帚徒自珍捧心豈成妍辟捨不獲命屬鞬試周旋君詩巧層出浥露晨花鮮前軰借波瀾後生敢並緣平生程不識毀不直一錢五色爛摩尼八音和相宣挹袂庾開府拍肩揚盈川毎發必中的矢脫無空我蓋三復之飄飄意欲仙此計太冷淡浪費五彩牋不如醉紅裙且聴歌喉圓況當荷傾蓋莫待栗過拳徐防騎鯨伯一斗揮百篇

再和

雨驟頻垂腳山髙故隠巓南坡疑斷路平地怪流泉猿鶴誰爲伴鳬鴻亦墮前梅黃𨿽借潤橊火漫呈妍人世隙駒過天形磨蟻旋云容愁暮合霞彩望朝鮮已負杖藜約宜修香火緣江山如得助風月敢論錢今日苦不樂此情誰與宣髙歌懷杜曲晚賦擬樊川屋破時懸澑弓驚不受弦好邀沽酒伴卻羨泛舟仙竹色杯中緑花光筆下牋左持還有蟹右畫更成圓自笑牛刀割難安雞肋拳補天非我事聊爾繼新篇

再和

君家有西園望我南山巓觴詠繼曲水花石希平泉長溝流砌下逺岫列楹前春風一披拂百卉爲渠妍迨玆夏日永杖履宜盤旋梅黃已過雨淸潤霽景鮮主人𨿽好事欲往無由緣似聞三徑深日夜長苔錢行當載酒過髙情與君宣飛鴻渺天末浴鷺來平川良辰恐易失勿待月下前者坐中防俱是桂堂仙酒豪倒金壺詩健輕華牋琴防朱古碁枰寒玉圓君才尢中的霜鶻無空拳諄復記幽防舂容防大篇

和姜總管喜民間種麥

腰防刈晚禾荷鋤種新麥田家競作苦羔豚勞嵗夕翠浪愜初懷黃雲期後獲晴暖得天時肥瘠隨地力賸欲觀風謡未暇履阡陌寜惟餅餌香庶免鞭笞責擬踏靑州麯釀酒邀佳客

病起據案無緒輒書二十五韻呈簿尉

祗役來異鄕瘧鬼巧伺便寒熱四五行大小六七戰初如蹈陰壑赤身臥冰霰繼若煽紅鑪虐熖工煆鏈先生但堅壁髙臥觀物變謂我則忘吾曰捨其猶傳童子更進藥先生彊起咽羣鬼競揶揄醫工何瞑忽然汗四出心愧顏有靦湏臾返淸涼輕健欲舞抃寜惟防枕簟便覺美肴饍气和疾自去福至禍亦轉我生多蹇剝縣尹劇卑賤王事有期程私室敢安宴日出事還生孤防無一援訟牒猶山積愚拙費裁剸催科正火急日夕竢訶譴督郵顧小忍斗米那可戀彈琴不復夢據案敢告倦仇梅二友生灑落邦之彥頗復相料理何嘗語逰衍城南萬荷花浣溪錦一片涼生雨初過香度風防扇碧筩亦易辦白墮儻可薦詩以代折簡辭兮非黃絹除日獄空惟欠租監系頗眾因悉縱遣之期以開嵗五日畢來因記東坡先生倅杭除夜直都防囚系皆滿題詩壁間輙用其韻

訟牒日已稀私幸庭無畱胡不了租稅顧爲此拘囚催科迫星火對案亦包羞作苦念田家嵗莫得少休羔酒防鄰里盍歸與婦謀刻期亦人耳吾其反自修

病後有感作

今旦病思淸把書坐晴檐體舒百息勻心逺萬慮恬收視等庖郢妙觀到羲炎頓忘饑寒苦但覺中邊甜習气尙稍稍自喜良沾沾故家東堂書髙架紛懸籖我時且兒子气欲俱並兼澆著胸次間政爾意不亷此意竟蹉跎衰遲侵防髯邇來又畱滯鬱鬱三年淹是秋莭物髙露白原艸霑斜河轉空濶夜气方森嚴此日足可惜黃塵滿徵襜明年防當歸赤米薦白鹽繙經慰老眼甘作書蠧潛共嘲尙白指笑突不黔亦知屠沽兒羔豚方屬饜

和張伯子韻

士流競彈冠州牧紛勸駕器識在所先文藝乃其亞朅來同抱闗因得奉餘暇軟語雜嘲謔小酌見蘊借官禁不通風門鍵那容罅豹斑縱未窺鯨背幾思跨君來怪已三我到嗟方乍前頭萬木春當戶三星夜棄甲勿復來背城寜一借新詩扺驪珠歸橐何妨詫

詠麥

平生笑盜儒口誦靑靑麥刻燭和新詩此夕知何夕六花來未晚三白防有獲雨暘亦天事勤惰繄人力何妨縱牛羊況已徧隴陌靑黃未交時補助豈無責我亦念歸田聊作數旬客

和姜總管送別

富貴如浮雲於我初何有轉徙浙東西僅足糊其口去年在吳興民物猶未阜賑荒事方殷奚暇詩與酒今年到東陽政成不待久邂逅遇詩仙襟抱得細剖切磋愧子貢起予幸魯叟琮琤蒼玉佩闗鍵黃金鈕擬學西子顰益愧鄰女醜賡酬彊追逐要是非敵手目短曹劉墻气轢鮑謝囿我如武成防苐可二三取山澤多蛇龍松栢無培塿緬懷南澗老斯人骨已朽人事眞好乖又假蘇臺守遽辭山水邦暫缺雲龍耦酒罷雨沾裾船開山入牖似鶴出樊籠如魚脫窠臼分袂卻闗情鼓棹猶回首長篇肯贈我字字炳星斗願保嵗寒心莫愧金石友

和寜國守沈察院九月嚴霜十五韻

九月十月交卦應西北幹少昊猶執矩冥遽行權慶元惇牂嵗夏無雨暘愆早禾旣有秋人斯望有年晚稻亦懷新頴實相接連不間東南畆寜分左右肩嚴霜忽早降節候無餘暄黃熟乃無日靑幹空在田殆不如稊稗那敢詠好堅造物豈棄遺繄時失後先農夫亟欲訴有司不謂然課無責之有何異扼其咽使君惻興念官租爲渠蠲作詩寛彼憂至哉仁人言幸甚宣城民信乎有二天

冬至念母

兒行十里程母心千里逐昔者子曽子不忍離一宿今我獨何爲旅食久輦轂來時月中秋坐待陽初復薄命難推挽闊步窘邊幅慰藉煩友朋棲遲愧僮僕畫餅唐生相說河嚴子卜世態方奔競人情慮反覆夫豈不懷歸所惡在欲速眉壽翠濤春洞庭霜橘熟亦足盡親歡何必此防祿

秋日同官逰聖感寺晚飲範公亭分韻得須對二字

招提城東隅勝集僚友俱腐儒元自臞午飯厄齋盂不如計一醉況有髙陽徒小秋頗解事雞鶩營庖廚我歸與婦謀但問酒有無婦言有鬥酒待子不時須

木末好風來山頭涼月胐快哉城上亭登臨吾亦再堂堂文正公精神凜猶在杯行且停飲四座俱起酹義气激余衷豁若挹沆瀣此夕飲也淸且無俗子對

次早再出

晨起侯雞鳴我車催發軔列炬犯星防衣襟防霧潤將迎恐後期奔走追前進拭面愧緇塵墊巾憐雪鬢吾年已如此世態何當徇曷不歸去來榮枯才一瞬

秋雨嘆

少昊欲行秋驕陽猶防扈炎蒸不易滌頗費天公雨浸淫三日霖雲气政旁午所慮早禾傷佳實臥場圃翻思向來旱南畆生塵土矯首望云霓一滴如膏乳及玆收斂際反以多爲苦蒼蒼匪天歟惻怛羣物祖怨咨尙未免是非何所付防當返秋陽新晴照區宇禾實趂登塲不特盈我庾荷擔赬肩歸亦足慰田父黃雞能漸肥紅酒幸可酤持用答丰年造物儻復許

和張文潛有所嘆韻

老驥困鹽車四足若有絆鷽鳩搶楡枋控地不能逺我本田家子釋耒事防宦少壯恥干請老大誰推挽撫字亦徒勞催科寜趣辦扵心儻無愧此首何妨俛財由政事足軻也豈好辯苟得而富貴孰若甘貧賤

和陳倅畱題奉聖

飛鴻渺天末目送類中散謫仙負詩狂直欲摘星漢白雲千丈峯金碧美且煥忘言老瞿曇祗作空花觀軒冕儻來耳世事亦其漫鸞鳳在赤霄寜肯就紲絆惟餘憂國心撫事輙悲怨饑饉有流離十室九不防上動黃屋念毎日不遑旰公豈愛登覽防意寓篇翰山僧遽傳似字字如珠貫勸分豈無術未必愧鞭算升斗倘均恵溝壑庶少逭福星公恐是疇復虞嵗旱王事敢告勞行役春過半鬢絲禪榻畔綸巾時一岸溪山得勝賞歌舞廢屢按請頌海沂康民謡玆可翫

和陳倅逰石門弔瞿硎先生

我坐南坡上髙鴻忽飛去指防夕陽外文脊蓋其處【原注僕家南坡之西政見文脊山】下有奇洞府有道乃宜據鹿裘坐石室先生豈眞踞儻是我輩人傲視非所慮桓溫汝何爲乃欲效三顧姦心妄窺鼎未見神合沮猿鶴亦汝羞未易飲食舉伏滔不自重且爲溫所遇贊詞縱云美所恥非所慕邇來賢別駕物外欲軒翥功名恐未免溪山亦已飫五字識巖石千載想風馭神交付冥漠心契自平素蒼苔畱履迹飛花約歸路先生還一笑晴雲爲披絮林子長見示悼鶴之詩若不能釋然者因次韻以廣其意且於鶴不能無責焉耳

君家靑田姿見之毛骨寒方當秋露警遽迫夏景殘年來縱飲啄意外失防閒誰歟不具眼斃之於汝安竹林有餘防荷塘豈不寛正坐出門誤寜虞行路難因思出處理士君子惟艱方其窮居時孤進無還丹山林欲長往鐘鼎夫豈慳一朝隴書至倐若登天翰肉食無逺謀伐檀譏素餐失身墜戮辱無乃佞與姦逐兔牽黃犬東門那得還竟死咸陽市慟哭何辛酸丹塗布衣願恨不蒯與菅富貴履危機悵望扶搖摶世事亦墮甑天理眞循環向來京口銘俯仰成悲歡世無薛公筆想象付永嘆

和萬元亨舍人送芡實

吳興魚稻鄕來視刺史印適丁饑饉後倉廩無餘蘊當饋不下咽寜望饌中雋年來稻如雲便覺搖其吻丰年百物熟天意毋寜靳君侯有佳恵芡實粲光潤東山願不違南蕩居其近此物舊知名【原注南蕩雞頭有名】采擷手自引剖蚌訝珠還泣蛟疑淚迸軟溫新剝肉飣餖初嘗醖遺我水之濱此意君其問

七言古詩

和王天任喜雪

姑射之山果何如往者吾言聞接輿肌膚冰雪能綽約是中知有神人居神凝自使年谷熟況有疵癘煩驅除乘雲四海聊戲劇磅礡萬物同慘舒至哉河漢已無極俗士區區窮尾閭

我家四壁眞相如晨興欲出無車輿獨騎瘦馬南坡下閬風十二仙人居書生一朝忽富貴瑤林瓊樹環玉除梅花失喜爲三白一枝放我眉頭舒春風醉眼紅緑亂爾時獨醒如三閭

送隠靜恭老

妙喜老人骨應槁明月堂空迹如掃叢林耆舊半消磨砥柱頽波余此老五峯深處開道場道價重於連城寶我蓋知名二十年長恨識師之不早朅來陵陽第二峯一笑相從卽傾倒午牕對坐語笑淸夜榻歸來魂夢好大顚理勢恐是渠澄觀公才何足道靑衫我亦行作吏未盡俗緣多病惱相期巢父早掉頭共住山中拾瑤艸

和中本畱題照石詩

故人別來知幾年怪我相逢須鬢白看鏡功名不用頻蒼苔徧教畱行迹蚤知宇定發天光未聞終日介如石此理昭然何足疑來詩並遣鐫崖壁

贈孫尉姑蘇紫石銚孫有詩次韻

吳儂生長水與云不采蓮花防蒲根窮山鑿石出奇怪顚坑僕谷無寒溫宣和幸臣以佞進橫江花石如雲屯造化有此誠瘡痏柰何浮靡誇朴惇守令誅求星火迫州縣驚擾河濤翻舉觴誰酹栟櫚子我欲從之以爲昆爾來刳作短尾銚形模簡古得全渾遺君日以烹龍鳯要和松風防潺湲彌明譏評二子媿盧仝風味千載存搜攪胸中萬卷富傾動筆下三峽源可憐長安貴公子飽餐荔支饜河豚豈知是中有佳趣目方忤視手不捫武夫丁字且不識一礮擬落天驕魂平生攘臂吒飛石唾取靑衫明主恩書生調度淸且苦臭味不同誰與論祝君勿遣羊羮污以友石供古銅盆

食後過竹堂風雨遽作賦所見

雲气四蒸雷蓄怒山雨一來風借助抱頭乳燕竄低檐噤口黃鸝在深樹竹圍萬槊齊驚呼老松不動如亞夫何人筆端帶三昧畫作竹堂風雨圖

監學同捨餞南康新使君黃雍文分韻

人生五馬古云樂今君此行殊不惡君才自是瑚璉器十載聲華滿臺閣胡爲忽厭東華塵一麾要把江之濱聞道丰登少公事姑與匡廬作主人到郡莫辭譏屢費政恐朝來多爽气山中向有讀書人爲問歸來頭白未成均同捨餞別新安使君徐子宜太丞分韻

我昔弦歌乳溪側嗟哉所割眞雞肋斯民疾苦得飽諳離彼三年能記憶丁男个个事播殖紅女家家勤紡織可憐卒嵗無完褐縱使丰年有菜色夏稅未畢秋稅來縣家小緩州家逼拆東補西恐不免剜肉醫瘡寜有極小儒安敢私其民上官貽怒幾遭劾痛定還思當痛時至今夢裏猶心惻歙爲富州傳自舊誰以畱州事苛刻徐侯固是淸廟器撫摩暫遣凴熊軾朝廷選用蓋不輕祖帳衣冠傾上國徳星往矣勿復道田裏從玆無嘆息同捨餞新滁陽使君範子由寺丞於成均芳潤軒分韻

憶昔飛鳬來上國作縣聲名動宸極今朝頗怪空馬羣十年所得眞雞肋笑指滁陽有佳處手把一麾畱不得醉翁相望百年間瑯琊自此添顏色

食墨魚有感

誑人吐盡胸中墨不料反爲人所得禍變之來非所慮僅與詩人供一筯韓非竟以說難死楊惲詩成污刀機子云嗜學甘寂寞晚年奇字終投閣撐腸文字五千卷不救顏回忍饑面三年博士冗不治半生鉛槧寜非癡老兵兩眼不識書飽食髙眠我不如

次韻漢老弟假山

庭空吏散無公事一枕淸風供午睡列仙之陬渺何許化蝶翩翩可坐致夢中意行不識路神前那有車乘墜立壁延緣蘿蔓緑滑徑行視莓苔翠南逰忽到九疑峯竹防斑斑湘娥淚簫韶聲斷蒼梧云石上虛餘千古意回鑣斜經少昊墟閬風縣圃窮幽邃昆侖銅柱髙隠天河流九曲東南被髙掌逺蹠得我驚二華巨靈畱贔屭三丘卻轉問勾芒首冠連鼇誰所置蓬萊浪自弱水隔俛仰之間興已寄傳聞有棗大如一笑安期方指示惡風驟起吹船回未悟此身在平地咚咚衙鼓忽驚覺起來恰見羣兒疊石亭前作假山列嶂層峯生詭異有如中怒互拏攫或似畫眉相嫵媚神獒獅子豈其朋伏虎臥駞非若類珠屏九折地不惜西柱一峯天所棄眼中乍見已堪賞夢裏曽逰俱可志連筒灌水瀑泉飛薄岸臨坻盤石巋瓦盤拳石養菖蒲小有仇池今見二乃知仙境只人間跬步不移千里至向來封國在槐枝我今此夢眞相似要知萬事孰非夢何物世間能久嗜有人夜半欲移舟讀我此詩寜不愧

偶食雞頭有懷萬元亨沈徳逺林子長橫塘三主人

秋風一熟平湖芡滿市明珠如土賤昔也兼名鴻鴈頭今玆始識胡孫面【原注主人謂雞頭作胡孫面者佳】應須我軰賸著語防有後人來作傳橫塘地主總好事淩波不過空山咽

再和

年丰豈特菱蓮芡米價新來如許賤不孤后稷由已思誰作顏回忍饑面淸朝已拜富民侯太史莫書循吏傳我今何事不歸田豆飯芋魁甘得咽

和張簿南坡

春風吹水生碧鱗南坡花事日日新水流花出人間去應有桃源迷路人四圍山色染黛緑夾道栁絲搖麹塵碧桃和露眞含笑海棠過雨猶橫陳蜜脾未滿蜂子閙麥穂欲齊媒雉馴滿堂金玉空爲爾不博斑衣膝下春我今家居奉慈母長年直欲齊大椿毎當淑景恣逰覽白藤肩輿敷錦茵華髮映花更蕭爽朱顏得酒能精神授柑政類潘騎省舉觴敢望周伯仁仙家日月𨿽不老人生行樂湏及辰張侯故是名家子萬里碧雲看致身朅來吾縣鸞棲棘少年得祿說及親洛濱侍從追前躅喜君有此與我均花間不用錦步障鶯蝶近前君勿嗔雙缾姑餉千日壽待戒園夫休厭頻

和郁簿述懷古風

莫笑當年韓與侯釣魚溫水垂纎鉤鳶肩自是騰上速安用常何薦馬周先生直气摩星斗肯來州縣甘低頭蒞官姑欲行所學一猿未足勝眾猴平生一介重取與邈視不義如雲浮同捨償金初何有從者竊屨還言否古井新來亦波浪夷途彊指如山丘毀言中人以疑似心苟無瑕何足尢𨿽然鑠金忌眾口此語不妄聞諸鄒誰知三月未得祿長饑日典鷫鸘裘不作顏公乞米帖吟詩肝腎愁鐫鎪詩成險語破鬼膽我慚屬和眞蠻謳願須暇日薦所有君方有行寜少畱何妨暫駕揚州鶴猶勝他人萬斛舟

昨日於竹堂後開一逕通南坡甚近從此便於往還遂成日渉之趣矣

先生一室如懸罄彈鋏浩歌誰復聽籃輿毎出欠僕夫蹇驢試跨愁泥濘南坡日渉恐負渠寸步躋攀如折脛偶向田頭問小溪何妨竹裏通幽徑杖藜從此便還往出趂晨光歸及暝更遣蒼頭佩一壺醉中卻愛風吹醒

春蠶行

今年桑葉賤如土吳蠶戢戢多於魯葉底時聞健食聲樹頭颯颯初來雨辛勤出火倐三眠凖擬收功千萬縷縣官何忍爲繭絲女紅切勿事纂組愚儒請遺天下衣各使蒼生有環堵天寒嵗暮田舍翁白髮霜風吹兩股林正甫舉似所和雙了巖詩且索同賦

君不見羅敷采桑城南路不肯輕爲使君婦又不見銀釵垂頸負薪歸四十未嫁夔州女雙了何自老山中當年豈羨西鄰富花前啼鳥春不知月裏姮娥夜相顧寧爲山頭望夫石儻有飛鴻傳尺素莫學巫山十二峯爲雲爲雨朝還暮老奴玉鏡誰自料阿嬌金屋知何所眀珠節婦浪悲吟羅韈洛神空有賦蛾眉入宮須見妬

五言律詩

觀園夫種菜

町畦紛接壤灌漑細穿渠坐待佳蔬長應須惡艸除向來師老圃此去遂閒居繞屋扶疏處兼尋種樹書

和林子長分贈丹桂韻

月桂天應惜溪堂人與淸五枝防折贈雙目喜增明紅藥羞丹禁彤霞避赤城賸聞燒燭賞有底置公榮【原注末句紀實也】

雨中偶成呈天任

久雨苦不樂吾廬亦未貧十旬兼美醖千畆長修筠睡蝶頻來夢歌鶯皆惱人得君新唱和懶病起精神

秋晚矣菊猶未開小詩速之

問訊東籬菊如今開未開不應辜酒伴寜是欠詩催屈指秋將盡闗心日幾回霜風不相借何意尙徘徊酒爲多多辦花須早早開已愆重九約猶待兩畨催明日還何益西風定肯回防言空自解蜂蝶笑徘徊

再促花

珍重栽培意商量仔細開花心終有待詩句漫勞催莫恨三秋去湏教一笑回但儲千斛酒端的奉徘徊

數詩煎迫太甚再爲花下一轉語

蝶自無心懶花應有意開含香特珍寵顧影尙低回畢竟風流在從渠火急催浮華不相待莊重政徘徊

喜花開

落木驚秋晚黃花徹夜開便教雙蝶舞寜是萬牛回有酒湏頻舉將詩莫浪催淵明千古意爲汝轉徘徊諸公和詩而菊開主簿沃同年乃有褒拂之語用韻謝之

怪底花心轉知從筆力回不嫌嘲我瘦良是爲君開白雪詞何有黃雞曲漫催待牽重九興籬下醉徘徊【原注九日沃丈諸公同集】

比收張伯子尙書書報諸公有相招意因賦拙句

入臺羞結舌去國坐嬰鱗東道今行李南宮乃故人寒溫煩見問書札不辭頻向日區區意還曽扣大鈞與物初無競何人若見銜馮唐𨿽白首商皓豈空函烏鵲新傳喜靑蠅漸息讒鴛鴻滿臺閣秪合理歸帆天上張公子殷勤忽枉書幾年憐潦倒今日遂吹噓貢喜慚何暮馮招恐不虛吾生眞有命造物合何如

韓知府挽詩二首

宦路雲霄近鄕評月旦賢不惟同里巷曽是接官聫西浙勞禆贊東淮適後先向來吹送意豈料隔重泉【原注余昨守平江公爲倅及爲浙西憲嘗剡薦之後自淮漕召歸公方守泰州】

方羨朱輪貴俄驚丹旐新鳯毛看二子鶴髮慰偏親甲第歸無日名園迹已陳風流山下路楚挽倍傷神

林子中知府挽詩

彩棒初行志華途蚤防勲旋聞鳬舄召徑有虎符分嘆息誰爲黨推求誤到君天公還憒憒玉石竟俱焚【原注君權金州有回祿之事】

疇昔因難弟夤緣幸識君宦途俱別日苕水再披云勞苦驚多病悲涼惜離羣斗金峯下路鐸挽不堪聞

李參政挽詩

望重三朝舊年過八秩希股肱康帝室羽翼傅儲闈北闕恩𨿽厚東山願豈違蒼生猶有恨不見衮衣歸廊廟推良弼屏藩紀吏師三孤崇防典公座有佳兒風節蕭長倩詩篇杜拾遺倐騎箕尾去名共列星垂末路懷前軰分符記舊臨吳興慚薤本寶婺仰棠陰驥子嘗傾蓋龍門亦整襟無繇陪執紼楚挽寄哀音

參議余公挽詩

慘澹門闌色淒涼月旦評居官皆可紀當路競知名香火祠庭老錙銖郡紱輕彈冠公自懶相國詎忘情假防非公誌書生若命何髙才寜汨沒榮路故蹉跎仲子能傳業詞場遂決科暮年方慰意樂極又悲歌

和姜總管歸途

城郭迎車騎溪山展畫圖歸鴉翻落葉宿雁集寒蕪酒裏傾肝膽吟邊識步趨佳人來底暮心傒碧雲蘇

元日小室獨坐情思不怡

坐久無人問愁多莫我娛頗知新嵗好卻訝五行孤書亂塵凝案灰寒雪擁鑪可能無鬥酒墻外雜歌呼

故奚公學長挽詩

詩酒平生興人琴畢竟空儒冠成晚嵗尺牘到諸公忽嘆羣無鶴誰畱目送鴻竹林家世事淸節見君同

中書黃舍人父總幹挽詩

孝子推慈父明君有直臣豈惟成羽翼況復掌絲綸想象成齋舊昭回宸翰新固應方寸地種徳玉堂人有子能傳業黃金笑滿籯去華𨿽不第谷口豈其卿四海知名姓諸儒仗老成平生郭有道眞不媿碑銘

挽余丞相

淑气含公鼎明時預政機仲山維補衮文子不勝衣南國恩偏厚東山誌偶違一爲天下慟無以我公歸暑路驅紅斾天書趣紫泥長沙元忌鵩太嵗又逢雞挽鐸春風咽銘旌夕照低冠車紛防桃李自成蹊

寶閣尙書淩公挽詩

新學輕餘子忠懷防萬言治安猶涕泣師友故淵源日曵尙書履風生刺史轓漢庭誰第一殊未遜公孫未識中散今無元魯山宦防眞恨晚逸駕竟難攀閱月推評旦聞風尙起頑九原那可作蒼弁亦推顏

繆夫人挽詩

黯淡金花誥淒涼栢葉觴【原注夫人以正月二日捐館】開屏慘佳壻扇枕念諸郎家事千奴橘僊遊一夢粱了知元不朽千載有銘章

萬侍郎母夫人挽詩

閨壼髙風在鄕閭美事傳寜湏伯仁長更覺壽昌賢祿養酬初志恩封慰暮年侍郎官已貴遽返閬昆僊漢老弟去秋畱別有明年桃李月春入馬蹄輕之句今其時也因次韻招之

晤言堪慰意別語最闗情老我春還暮思君月共明丁寜期後防容易卽前程命駕何妨再聞知四體輕【原注聞知今年輕健大勝去年】

奚通直挽詩

自昔髙陽裏甞推月旦評華簮先徳齒朱紱羨恩榮奴豈謀千樹金方笑滿籯有孫防鼎貴鐘慶驗佳城

元衍曹居士挽詩

與物初無競安居不用名平生惟下澤月旦有南評嵗月驚飄忽鄕閭失老成聫翩先友記百代許同聲先君無恙日居士得防從酒醆花前月茶甌石上松有時連欵叚勝槪毎從容指防佳城處相聞道院鐘【原注公地近西山道院先君甞指示其處云】

故安國夫人挽詩

雅趣工書畫髙懷陋鼎鐘家聲推兩大壼範見三從賢得魯侯配榮開安國封平生耽靜勝宸翰煥鸞龍閥閱聫蟬冕臺郎有鳯毛美形彤管舊節視栢舟髙南澗夫人藻西池阿母桃哀榮生死是詔墨防重褒堂前東偏松棚淸防可愛爲賦五言八句

問訊蒼官舊掀髯肯見臨笑談驅酷暑朝夕托淸陰便引夷風至寜容盾日侵北牕髙臥處靖節是知音

再寄廣文兪同年

有客傳新句呼兒整舊書勞生徒擾擾不動只如如病瘧猶憐我流行也到渠平生眞莫逆裏飯肯躊躕

無眠

丙夜不成寐可知心念家人情風上艸身世眼中沙宿鳥司更漏黃蜂集晚衙了忘官府事髙枕是生涯

腳婆子

百沸催湯沃孤燈迫睡昏腹皤余豕漲足蹜但鴟蹲一衲包纒宻重衾底裏溫窮冬爲老伴永夜得深論著瓦霜威重侵牕月色昏相依紙帳夢猶勝火鑪蹲伸腳三更穏回頭一笑溫溫柔非老事付與少年論

官況

漢老弟寄示詩軸想見春時南坡佳興因以二詩奉寄亦可想官居況味也

流落經年別平安只信通宦情元自薄春色爲誰濃撫字愁眉上靑紅醉眼中著詩無好語還往負筠筒觸手逢人怒低頭與俗同一慚那可忍百巧固應窮酒有兼旬綠花無百日紅悲眞破甑墮地並成空早上過溪報謁林子長承約客回途作

臭味還吾輩炎涼若曹相逢傾蓋舊可但泛舟勞夜雨湖山好西風鼔角豪主人寜避客秪覺杜門髙

再和

畫諾何如瑨歌呼敢效曹一饑才免死千慮亦忘勞酒裏愁先醉吟邊句未豪莵裘吾欲老不是故爲髙

再和

伏日當休沐頑軀困坐曹驟然秋雨至一洗夏畦勞懷祖何須怒劉伶亦未豪北牕陶靖節千載只渠髙久不得廣文兪同年書頗聞病瘧小詩往問訊

問訊兪夫子兼旬不寄書官居還獨冷體力復何如藥石寜湏爾炎涼一任渠詩能驅瘧鬼下筆莫躊躕六月請俸張簿攝邑止支其半因卻還之

閒居湏薄俸未足保妻孥州縣眞徒爾兒曹敢料吾揮金憐槖在儲粟笑缾無敝褐猶堪典新涼要一壺

十月到南坡

觸眼嗟黃落慿髙接翠防幽禽私自語寒蝶晚相依醉熟風吹防愁生帶減圍功名竟何許尊酒莫相違

將至天目登髙嶺

天近初凝目雲橫便躡梯前瞻千嶂列回首一川低雨過黃梅盡風來翠剡齊靈源窮不到晴晝掛虹霓

將至富陽

宦路初無定吾行有底忙江淸魚不聚天逺鴈南翔整棹須平進回瀾亦太狂平生湖海意何夢到凝香

和潘簿旅懷

朔風動闗塞羈人先自知忘情須我軰了事豈兒癡鴈信慿誰寄蛩吟暗自悲遣排消底物不飲復何爲

韓知閤挽詩

一品眞王裔先朝長主孫華途聲烈在上閤典刑存閭裏羣知敬朝廷愈覺尊天胡嗇之壽莫返九原魂容色𨿽嚴重襟懷實坦夷功名期自奮趨向肯隨時翻念懸車樂俄成易簀悲扁舟苕霅上此意幾人知

程待制挽詩

科第聫三世聲名動九垓激昻存壯志盤錯見奇才往者分邊閫胡然避憲臺教忠知有待餘慶接三臺有子巖廊貴知公衣鉢傳內祠初趣召次對暫逥旋偕老萊衣喜虛懷帝廣前恩榮方沓至遽返九華僊

挽吳公祥承事詩

故國衣冠後傳家禮法尊擊鮮更下捨容駟閌髙門河潤金揮槖風流酒滿罇平生陰徳事五世眼中孫昔過髙陽裏嘗登通徳門敢違鄕黨敬尙想典刑存喬木縈心曲空花浥淚痕定應歸淨土何必賦招魂

挽承事湯公詩

屋底千金潤尊前一笑眞名藍尋入社家事豈闗身丈室空天女淩波悼洛神【原注孺人繼逝】鹿門擕手後還有姓龎人

挽範承事詩

貝葉神怡處南柯夢覺時月評依舊好露挽不堪悲分米誰懷恵兼金肯拾遺紺蓮華發後見佛想舒眉

挽奚公彥章承奉詩

上國曽傾蓋文闈昔盍簮【原注予與公同赴甲戊太學補試】科名終在子章服果何心朝露悲蒿裏遺風上竹林人琴俱不見哀挽爲沾襟

已識嵇中散誰慚王濬衝鴻飛嗟目斷鶴化駭羣空懶作金門客寜爲鐵面翁後園花木在回首又春風

挽都運徽猷陳君詩

煮海攄忠論潢池詟武威分符畱恵愛持節借光輝閥閱伊誰似功名與願違未前宣室問遽作九原歸玉節稽嚴召琳宮暫列僊月華方喜見薤露忽悲纒回首長安日傷心蜀道天初無封禪議遺槁總堪

途中得姜總管詩因和韻

相知何必舊我輩正鐘情老去難爲別詩來愈覺淸舟虛和雪載水淺過灘平一路俱佳境收歸五字城

宋宰不赴王倅招有詩次韻

冷宦門羅雀髙軒間不過似聞諠箠楚莫恨笑歌防意庭前栢輸香水面荷道人觀物妙宴坐養天和風號天籟怒雷引雨聲長但喜書帷潤那知酒斚涼夜光宜月露霽色醒松篁通介從流俗徐公自有常

觸事

制錦無工拙迷途有是非承符何所恃投檄防須歸未飽豺狼欲寜論鴈鶩肥歸來羞碌碌老去與心違緑匣何煩至黃衣尙有云催科寜是拙稼穡亦良勤當念溝中瘠難專柱後文誰令公喜怒鴈鶩政紛紛歐公詩有云俸優食飽力不用官閒日永睡莫興因廣之

日長官事少食飽俸錢優宴坐香凝篆欲眠書枕頭莫知斯我貴此外更何求畢竟歸田是他鄕莫久畱

偶成二詩

閒處田園好愁邊嵗月催事多違壯志吾亦愧無材有底金千鋝無何酒一杯漫慿詩遣興情至卻生哀今夕知何夕吾年且暮年勞生斫桂斧防宦逆風船幸不愁婚嫁何須問計然男兒有門戶溫飽故隨緣偶和萬舍人中秋有月無客有酒無殽韻

積陰成久雨浹日掩三辰吏已疲祈禱天方殺【去聲】怒嗔但愁雲似墨那顧月如銀辜負中秋約姮娥莫妬人

卽事

天末孤鴻逺園荒一徑深畦蔬供小摘家釀慰孤斟齋日渾無事春天故作陰濬池兼插栁取次見吾心問訊鶯猶懶尋芳花較遲忽驚雷送雨漸喜水平池竊祿慙無補歸耕未有期春工誰道巧不染鬢成絲已是春光晚那堪雨气昏數莖驚白髮萬感集淸樽才力湏時展功名有命存眼前何足校一笑任乾坤酷吏人同疾流民天亦憐麥登收兩倍蠶好得三眠況是寛徵賦那憂有俗緣眼前百事好買酒答丰年

舟中

寒日移陰短淸溪放澑遲歸田眞晚矣泛宅欲何之鴻送天邊目山橫雪後眉詩中無限興一一報公知

舟中睡起

望外星占婺年餘水記苕去思誰結戀來暮豈聞謡季布從渠毀馮唐莫我招舟中無一事睡足有今朝

和陳徳章春日送客

年華防鬢上春事轉頭中羯鼓催花雨虹橋送客風未湏愁酒債政復坐詩窮誰識揮弦意寥寥寄逺鴻花栁無多事陰晴不必天急舂村外雨並捨晚來煙白墮先春手紅妝最妙年龎翁𨿽不出門巷得相連

再和

勝事壺觴裏韶華杖履中歌情千里月花信幾畨風取友湏三益論文笑五窮含含歌麥秀廡下老梁鴻嵗月斜川路風流杜曲天過墻紅杏雨低戶綠楊煙鴻鵠今千里鶯花又一年陽春慙屬和五字得珠連

舟中冬至

陰陽消長際新舊送迎中異縣他鄕泊天時人事同世方期道泰我豈坐途窮兒女畨爲壽衰顏借酒紅

和林卿盤隠詩

溪山千里勝花木四時春家釀新來熟園收舊不貧上都無闕事空谷有佳人天下滔滔者誰能此問津盤礡五千卷辛勤四十春向來憂國意肯顧在家貧丘壑寜違性功名恐悞人似聞歸賦後喜气日津津倘徉三徑裏陶冶一家春筆下文爲富胸中道不貧窮通知有命行止信非人第恐歸田計翻成要路津

和沈祭酒韻

詩思花前發春光眼底來一區聊自三徑爲誰開聖主方求舊淸時況急才鳯池波自暖鷗鷺勿多猜

和勸農詩

世故偶夷險吾行無介通誰爲靑眼舊人想翠眉濃【原注翠眉亭有蘇少公祠堂】風雨花時過溪山酒聖中何時蓮蕩裏共把碧彎筒

節物常流轉人情作異同頗期千載後寜忍一朝窮隔葉饒晴哢逰絲罥墮紅老春何足恨結習本來空

罷郡逰何山

尋山多勝槪輟棹偶畱連南浦渾無緒東風忽放顚蹊成桃李退人去蝶蜂喧气味余禪榻煎茶竹裏煙

賦芍藥

紛紛時世妝爭欲媚韶光正值三春暮能教一國狂妖嬈欺酒聖豪麗僣花王不料東風惡飄零亦太忙

晚花

花開春已去春在此中藏可恨芳菲晚翻令气味長繁陰供翠幄輕暑絢紅妝莫起後時嘆時來未遽央

往洲防使客回程

北使朝京闕東淮領計臺舟師𨿽夙戒頓食更頻催州縣愁勞費風霜困往來和盟終不贊舊好政無猜

新晴

凹沼幾平岸晴雲故出溪已添新緑潤尙有暗芳棲風雨將春去罇罍欠日攜歸田吾未果愧爾杜鵑啼

秋雨

陰風攪林壑驟雨倒江湖白日不覺沒繁云何處無樓吟涼筆硯溪夢亂菇蒲聞說京華甚污泥入敝廬

喜雨

云釀南山雨風勾北牖涼緑蒲澄水石丹藕淨池塘冷客頻牽興炎官罷鬭彊無波眞古井此味淡中長

和鮑倅首夏聞鶯

芳艸池塘晚垂楊院宇淸夢回初恨蝶春去懶聞鶯翠幄何須戀金丸恐見驚一枝棲更穏好去鳯凰城

道塲山勸農

粵在千峯頂重來二月天雨紅晴尙濕波碧逺相連旌斾行雲裏樓臺落照邊一犂農事起胡不早歸田

勸農

郊原春已半溝洫水先通勸相寜文具歸耕亦興濃一犂新雨後小隊亂山中粗識斯民意何須教缿筒慚愧荒三徑羇棲漫一同靑春非老事白眼有途窮栁暗鵶藏緑花飄燕蹴紅平生孔北海未放酒罇空

喜雨

雲气翻車蓋天河注瓦溝滂沱三日雨登濟一年秋旱火掃無迹狂雷怒不收腐儒營一飽卒嵗恐優防

初夏凹沼獨坐

芳艸沿堤長圓荷出水遲倚欄風醒酒岸幘雨催詩鸂鶒巢安在仙鳬舄詎期逰魚知我意吹沬弄淸漪縣中迎石金山甘靈大士就放生池祈雨早上偕簿尉往炷香

甘雨祈三日香雲捧一龕依歸甘露滅珍重蔚頭藍官事何當了枯禪且罷參蓮花初出水朝日借紅酣

再和

夜起占星畢朝趨禮佛龕擁橋蓮墜粉縈沼水揉藍屏翳何須靳登伽不受參懸知天欲雨蟻戰已酣酣

再用韻謝王簿來詩褒借過當之意

黃嬭朝千卷書燈夜一龕文今尙白袍色故應藍簿領聊爾耳朝班行矣參驚雷𨿽破柱午寢不妨酣

再和

旱魃爭攘袂羣龍僅守龕雲峯疑燎火天色轉澄藍甘露元同注叢林莫徧參新來焦渇甚無夢到沈酣

過登源英濟廟祈雨

古廟出靈響吾儕非過求山田𨿽欠雨陂水尙通溝出郭漸無日祈年望有秋豚蹄眞狹甚明信或堪羞

靑山買舟

落日千烏外靑山一望中買舟羣僕喜兀坐與誰同旅店孤煙起田家曲港通鷗盟暫時乞又踏軟塵紅

喜雨

雨腳初鳴屋風頭忽轉廊餘涼生簟枕好夢到池塘黃嬭眞三窟靑奴得兩忘功名休恨晚身世一藤牀

七月初得雨後大有秋意

好雨眞無價炎天不易求十全成稔嵗一上作【音佐】涼秋吏逭陂塘責【原注近嵗上司督責甚峻】民寛溝壑憂催科無柰拙此去恐優防

除夜書懷

吳楚鄕風異悲歡物態多嵗華驚晚暮吾道恐蹉跎莫唱黃雞曲寜爲白石歌明年六十一不醉待如何

葉大猷挽詩

月旦評猶在題輿事已非田園寜作計鷗鷺本忘機此地期相欵終天願忽違西風送丹旐老淚不禁揮非意俱飄瓦髙懷只杜門誰云九地底猶抱十年寃未盡滄浪興難招楚些魂傷心追往事愁極卻無言

淮西趙漕子固挽詩

疏抗廷臣右經傳弟子行江淮歸徳政蠻貊誦文章世路風波惡仙家日月長西林曽有約楚挽莫淒涼西帥予曽忝無何馬首東計臺初不逺交篆竟成空夜壑移舟半淮山落木中堂堂寜復見丹旐獵霜風【原注予合肥赴罷前後皆公攝事然竟失於一見】

楊伯賢挽詩

月記鄕評好年推軰行尊巨山曽入夢楚些莫招魂太息馳駒隙渾疑隱鹿門他時耆舊傳知有姓名存

王彥謨挽詩

蚤嵗防三捨明經束九師聲名𨿽烜赫科第竟差池之子能傳業興宗防有時只今官冢地防出印累累潤屋金千鋝浮生黍一炊裏閭思長者門戶托佳兒華表終來鶴支牀尙有洗心元悟易杯水漫勞持

章觧元挽詩

詩禮傳家舊田園晚嵗丰月評猶未攺露挽遽成空曲巷連桑防幽巖長桂叢南坡吾獨往無復訪鄰翁

楊仲才挽詩

孝友懷宗族謙恭接裏閭克家千樹橘教子萬籖書釀酒偏延客能詩亦起予天胡中不壽埋玉恨何如別意經時序音書缺置郵子來方問疾傲吏已移舟華屋生存處佳城身後謀望風懷執紼老淚爲君流

和太守

豈弟循良守功成意益謙尋求七字律想見一生亷活火烹茶蘂消愁媚酒簾南樓月華好吹笛指湏纎

寒食風雨呈林正甫

不住風和雨思歸日似年他鄕寒食涙深院落花天午枕飛蝴蝶春山叫杜鵑有誰憐趙壹骯髒倚門邊

春大閱望郡圃齊雲樓悼亡

官事誰能了浮生迹易陳齊云連緑防和淚送靑春緩帶空凝月慿欄不見人只應曽到處愁極倍精神三月初一日晴色甚快人意晚宿撮石嶺陳氏書院

昨晚雨不止今朝天假晴路幹裏堠縮人健板輿輕父老驚相顧親朋漸出迎端知華表鶴珍重故鄕情

喜雨

梅雨知時節農家喜若何積薪蠶下箔鋤水稻分窠緑有筍成竹黃無麥作蛾一春甞苦旱三日未云多

次韻漢老弟對月滿飲

鶴髮金桃母蛾眉萼緑華月圓香度桂飲罷燭生花何惜尊空酒能令春滿家更邀重九菊醉裏墮烏紗

欽定四庫全書

尊白堂集卷二

宋虞儔撰七言律詩

和孫尉登空翠堂鼓琴酌茗有懷冷令二首

樓畔晴嵐翠拂空天教我輩一尊同只愁楊柳歸來緑卻嘆桃花去後紅春事又還觴詠里人生正墮別離中不堪搔首東南望獨立驚風嘆斷鴻

花滿芳洲月滿樓畱連從事到靑州巧分茗椀消磨睡靜拂琴徽斷送愁寒食煙花知有幾上元燈火恰才収冷官已辦江頭費爛醉春風典破裘

絕市無糯旋挼靑穂日熬以釀戱成

種秫無多望嵗穰無功何日果還鄕尙無彭澤五十畝安得謫仙三萬場挼穂昔聞今始見撥醅未熟且先嘗今年太嵗還非酉慚愧鄰家僅得漿

十一月二十八日用後山詩韻

日暮江東天一涯孤雲飛處路何賖雪將入臘未破白梅過先春競著花過眼光陰渾是客滿懷風雨政思家何如醉裏都忘卻擬向窮途問麯車

石芥

杯酒流行四座傾此君風味始崢嶸搗殘姜桂嫌無韻掃盡茅柴不到酲崖谷野人羞自薦膏粱公子莫知名攀蘿采擷天寒甚誰念終朝掬不盈

林正甫與予中春並命爲禦史正甫按刑浙東道別去兼旬而予銜命按視宮陵經越上獲一再欵語臨行有詩因次其韻

烏臺當日選名流僉謂君才與我優公議略伸君便去上恩未報我寧畱自憐秦緩難爲疾豈意良霄尙有蕕況是親年當喜懼欲將歸計問扁舟

銜命宮陵偶一回山陰道上得徘徊溟鵬好在思摶擊乘鴈何嘗計去來萬壑千巗況秋色明珠白壁更塵埃相逢未穏還爲別一段詩愁費剪裁

秋釋奠於學萬舍人示詩次韻以酬

昔年泮水忽專城文防何妨一再盟已媿簿書成俗吏卻陳俎豆見諸生一時同隊魚猶在千載重來鶴更淸況有卞峯靑眼舊試登傑閣快雙明

腳婆子

此姥原無妬與嗔平生气類竹夫人蛾眉漸遣溫柔夢鴟腹猶疑見在身包裹形模才一衲薫蒸湯沸穏相親承恩腳底非由貎啟沃憐儂夜夜新

三十日乃耘老弟生朝余防客舟行髙郵道中不勝戀戀之情因賦鄙句以寄之

愛日初防一綫遲【原注二十六日冬至】門弧喜气又相隨遙知綺席團欒處正是篷窻寂寞時節愛堂中先遣信富陽驛裏舊吟詩生涯已是千奴辦且泛新陽入壽巵

仲本別去才半月爾瞻戀不啻如隔嵗奉此寄懷

紛紛覆雨與翻云只有吳人不世情窮迫每憐長袖舞別離愁聴短歌行春波碧艸連南浦朝雨垂楊拂渭城絲竹未應陶寫得向來肝膽爲渠傾

仲本索歸甚遽前詩送行言之不足見示和篇覽之益用慨然再用前韻

幸有綈袍戀故人不應回棹遽忘情相逢且話十年事此別又成千里行歸去我猶慚靖節催科誰解恕陽城【原注來詩有丁寕莫被催科擾之句故云】黃堂今有仁人在璧水當年蓋已傾

別後寄主簿

塵埃襞積顏如甲丹墨紛綸眼有花君去何人堪共語秋來無夢不還家飄零酒醆今眞止泠淡詩筒不復誇莫使音書成斷絕風前鴈字政橫斜

余假守是邦所幸今夏雨澤適中髙下咸宜客有謂今秋一稔前此數嵗未之有也果爾則幸矣因喜而賦丰年之詩

騷人墨客可無詩正值秋郊刈獲時此日三登殊可樂向來半菽亦堪悲家家芋栗兒童喜處處雞豚父老期負郭有田歸去晚婆娑拙守不勞麾

除兵部侍郎賜帶趂朝參

幸叨持槖侍甘泉敢意恩榮慰暮年紫綬金章光照地絲鞭玉勒喜朝天兒曹莫起無魚嘆人世難爲跨鶴仙報國無功還自愧直須及早決歸田

王誠之分恵臥龍新茶數語爲謝

臥龍驤首奮輕雷一一槍旗次第開遽凂春風歸七椀寧容夘酒困三杯森嚴莫訝先嘗苦雋永方知後味回不羨金釵候湯眼可能蕭寺略追陪

謝周睎顏寄恵新芽

摘鮮分送細茸茸知在春山第幾重包裹雅宜靑篛篰寵珍寧羨赤囊封防驚雪落巖前石烹訝風生澗底松堆案文書吾欲睡賴渠喚醒小從容

以蓮心茶送鞏使君小詩將之

未雨餘寒力尙嚴巖前蚤見摘纎纎初嘗似帶蓮心苦回味寧輸崖蜜甜渇想淸香凝燕寢更餘黃卷亂牙籖一甌幸入春風手防艸從今價亦添

再和

采得蓮心苦更嚴靑裙白靣退尖纎竹軒旋碾香塵散槐夢初回齒頰甜況是澄泉元帶錫自應佳句合編籖直須陪侍揮談塵習習淸風兩腋添

以酥煎小龍茶因成

水分石鼎暮江寒灰撥磚鑪白雪幹蠏眼已収魚眼出酥花翻作乳花團撐腸尙有書千卷枵腹無憂食一簞只欠緑珠煎防在詩情寧使愧麤官

有懷漢老弟

先自無聊懶出門南坡一到一思君松筠俱是栽培力亭榭無非卜築勤本約暮年棲息共豈期中道死生分風前試數當時鴈一鴈今歸何處云

缺落槿籬須補綴稀疎菜甲欠鋤耘芙蓉泣露坡頭見桂子飄香月下聞策杖卻愁成獨往舉杯誰與醉濃芬歡悰莫訝年來減觸目無非是憶君

村童先遣掃柴門檢校園芳待置尊叢菊稍斑漙露防芙蓉已帶著霜痕詩篇縱好成孤諷心事憑誰與共論已是西風悲落木那堪幽獨更銷魂

有懷廣文兪同年

宦逰霜宿與風餐環郭靑山豈曰盤餘暇每思親丈席新涼政喜入中單交情老去才方見世事年來亦飽防顏色想君如李白卻疑明月滿重欒

客來愧乏牛心炙茶罷空堆馬乳盤縱有詩篇慚和寡了無心印可傳單平生黃卷能忘味晚嵗靑山未厭防歸去吾廬吾亦愛更須華屋羨雕欒

祝君努力且加餐世路羊腸政屈盤烹鯉何由問消息割雞政自困平單書生說食眞成癖俗子疑人莫與防搜攪枯腸有文字玉州猶愛月團欒

萬山深處秪空餐報贈慚無雙玉盤日晏僅餘晨粥半夜涼更覺夏衾單憐渠許國丹心在付與窮途白眼防它日雞豚燕同社不煩父老見思欒

旅懷上石似之郎中

妄意彈冠不作疎向來曽是曵長裾倚門慈母須防祿當路羣公亦薦書杜曲詩成還蹭蹬河東賦在有吹噓上林不敢棲髙樹斗水何妨置腐魚

騷人先自不禁秋風雨相將作許愁尙有壯懷因酒到苦無佳思慕詩休故鄕音信新來鴈盡日笙歌誰氏樓滿目黃花笑憔悴未應回首沒江鷗

暮鵲投林意自深向來一諾抵千金面防逆斾有歸色足望窮途無好音嵗晚更憐霜防鬢夜寒除是月知心政應老死何須惜或有遺書備訪尋

餘秋初離庭闈冬至猶未得歸夜讀宛丘先生秋日憶家詩輙次韻以述旅懷

屈指西風閱嵗華半年行役苦思家防衣歸去親闈好畫角吹殘客夢賖病裏中秋慵見月醉中九日彊簮花朅來又過書云候節物催人一可嗟

初八日早出洪澤閘泛淮

乾道年中再講和當時議者厭干戈長淮不管蛟龍怒巨艦寧容鵝鸛過嵗晚民方愁道路天寒我亦困風波中流擊楫非無志時運相違柰若何

和兪孚仲遊南坡

列岫崢嶸棟宇連平欄曲砌俯氓防坐談風月三千里直傍雲煙咫尺天栗裏尙懷陶靖節竹林還想杜樊川冷官幸有田園樂笑謝蘓公乞酒錢

平昔相期汗漫逰杖藜還肯訪林丘君來便覺客不惡我醉無言山自幽栢子乍燃香拂袖酪奴初試雪浮甌慈親眉壽閒居好誰道周南嘆滯畱

秋懷

登樓何處不陳詩況是秋髙木落時極目但隨歸鴈逺老懷猶作故鄕悲母寧觴詠須前輩有底功名亦後期試問沈郎那得瘦此心元不慕州麾

結髮從來數亦奇人言猿臂不遭時詩成杜曲何多興賦舊蘭臺只浪悲松菊不闗年少事冰霜曽與嵗寒期君防昨日涼風起上靑蠅豈待麾

余防客至盱眙忽有召命應廣文有詩相慶因用韻以謝

尺一西來喚我歸扁舟正是泛淮時功名不復平生夢物色能銷幾首詩去國九年嗟已老暮途雙節偶然持一丘一壑眞吾事慚愧夔龍集鳯池

九日南坡兄弟同集

曵杖擕壺意頗長了無風雨破重陽團欒飣座橙方緑蓓蕾扶籬菊未黃醉裏茱萸須徧揷尊前鴻鴈政成行持杯快嚼誇彊健只恨雙螯未著霜

和九日南坡小集

風雨年時政不佳山翁無酒向誰賖又還九日防黃菊卻喜晴天映碧紗有底尊前悲節物只應醉裏送生涯明年徧插茱萸處目斷西飛防影斜

九日雨

滿城風雨不禁秋寧是先生懶出逰采菊未成三徑約防囊尙有一錢畱催租有底闗詩思落帽何妨付酒舟今嵗重陽還是客湖山信美豈吾州

和安撫王誠之給事重九日登髙詩韻

登臨興引越山髙醉眼何曽識二豪戱馬向來誇勝餞臥龍此去記吾曹風前短髮還羞杜筆底新詩欲和陶賴有蛤蜊風味在固應居士笑盧遨

再和

秋鴈初飛幾防髙臥龍送目十分豪且容司馬吹紗帽莫向參軍問騎曹飲吸百川從酩酊詩驅萬象入甄陶菊花開日重陽是有暇何妨更一遨

再和

眼橫秦望接云髙不獨詩豪酒亦豪豈是過呼韓吏部未應輕比漢功曹尊空北海懷文舉菊繞東籬念老陶只恐詔歸天尺五直須秉燭與公遨

吳守相邀壯觀登髙坐中出示佳篇因繼韻以酬

壯觀登臨引興長黃花亭下未經霜江平鴈到涵秋影野曠鵶歸帶夕陽佳節欲酬須酩酊今年在處說丰穰楚云不動淮山碧且緩笙歌釂羽觴

吳守置酒壯觀爲登髙之集因賦數語

九日登髙作勝逰使君擕客此遲畱天連楚觀風吹帽木落淮山菊滿頭何處臺前猶戱馬幾人江上不驚鷗年來只有身窮健莫把茱萸浪自愁

有懷南坡蓋雪阻旬日不到

催年節物太頻頻不涉南坡又一旬蒼檜風前應彊項玉梅雪裏想精神後車同載有名酒折簡欲呼無可人說似阿連須早計鶯花休擬負靑春

使北宿畱盱眙

浩蕩春風吹客愁誰教楊栁系行舟燕然有約終須到淮水無情只漫流蝶弄風光還艸艸鴈傳消息底悠悠梨花寒食無多日且傍南山作勝逰

林正甫寺簿舉似所和判院徐同年詠所居詩且俾同賦

二妙詩情僕命騷戱驅萬象入甄陶三休亭上頻回首八節灘中穏著篙巢幕秪應憐乳燕戴山誰復笑靈鼇也知廊廟須公等寧羨華堂數仞髙

謝廣文兪同年恵防魚

朝朝麤糲腐儒餐淸坐焚香篆印盤早計何嘗爲溫飽倦逰誰復念羈單甕頭社酒欣方熟籬下秋英漸可防更寄拈魚君有味鼎烹曽覆晉之欒

杜門絕俸呈陳倅

家食年來嘆不充支離受粟信無功白頭慈母須防祿靑眼何人到寓公未辦殺雞畱郭泰更能給俸助盧仝半生畫餅眞堪笑已戒奴星好送窮

學錄李詩翁以詩訪予於乳溪之上且求縣學積俸偶值窘匱恨不能滿其意漫以數語送之苐饑來不堪煮耳

二月江南花气昏錦囊詩話喜重溫百篇換去東湖骨一醉招來北海魂投老黃塵眞左計半生靑眼向誰論學宮乞俸能多少驥子憐渠蚤候門

勸漢老弟飲酒

尊前一醉莫辭頻三萬場當嵗十旬況有好詩能泣鬼寧無妙畫可通神快呼左手持螯客莫著傾身障鹿人緑漲大江渾是酒蒲萄波靣已生春

送林子長赴姑孰泮宮

緑波風駛引徵防九萬扶搖入羽翰詩句最憐云不定宦情況與月同寒襟期莫作別時惡出處須畱晚嵗防漫道江東懷李白淸才應合在金鑾

和鮑倅暴雨大水之作

坳堂方笑芥爲舟驟雨俄驚滙眾流天漏不知何處補地卑轉覺此生浮防須擊水扶搖上政想乘風汗漫逰宦海陸沈聊爾耳詩人休詠白蘋洲

以新米作撈飯有感

老矣何妨受一防笑渠楊惲彊歌田驚心赤地三年旱慰眼黃雲八月天他日江船來白粲暫時水碓搗紅鮮軟炊香飯憐脾病從此長齋繡佛前

自嘆

落落髙才豈晚收枉將嵗月送莵裘未能鵬擊三千里空費龍驤萬斛舟明月有珠誰按劍瑚作网漫沈鉤求田問舍非吾事豪气元龍死不休

明經靑史不難收怪底依然處士裘誰謂封侯安事筆我聞定覇必焚舟驥騰夷路須聮轡鼇負三山好擲鉤對防淸時防第一未應蘊借愧裴休

冬至後五日夜雪復作再用韻

燈火黃昏漸漸收烏薪已盡典輕裘自篘浮螘牀頭甕誰鱠新鱸江上舟臥聴玉霙驚淅瀝起防瓊樹怪聮鉤多應武仲添詩興下筆翩翩更不休

緑野功名一戰收何如危坐擁狐裘歌兒解吒銷金帳酒子能添藥玉舟莫爲溫柔尋伐斧免勞服餌到懸鉤誰言栁絮渾相似惱亂春風恐未休

銀燭生花香霧收中堂宻坐促貂裘羊羔兒酒浮瓊斚牛尾貍酥映玉舟扶醉緩歌金縷曲怕寒催下畫簾鉤紛紛擾擾成何事且鬭尊前一笑休

移守吳門酌別姜總管

宦逰蹤迹一浮萍末路從公蓋已傾方喜溪山來入社忽驚弦管作離聲河梁戀戀防云別剡棹防防載雪行從此江東還渭北莫因契闊負詩盟

黃仲本自浙西漕幕得倅臨安暫往寓居徳淸遽然話別詩以送之

外臺賔幕始知名見說君王念老成此去監州眞有命向來相國詎忘情吾儕老矣難爲別世路悠然莫計程彊說從來還信否一篙春水片防輕

得防與郡歸自浙東余成卿王貫之葉徳逺追送至於震澤舟中欵語數日而後別

懷抱連宵得好開莫愁波浪與塵埃中年已是難離別此地何妨數往來送我扁舟寧作逺喚人歸鳥苦相催邈然後防知何處更欲臨分把一杯

和湯倅畱別

官冷門前可設羅髙軒多謝肯相過別離漸近那堪說觴詠從今莫厭多風月平分聊爾耳雲霄咫尺柰君何漢庭行且迎枚乘南浦從教恨緑波

端午日用韻

今朝端午懶吟詩此意兒曹莫遣知萱艸著花空有恨菖蒲稱壽永無時逺途日暮休回首近事風傳只皺眉角黍堆盤何處奠沈湘千古使人悲

無眠

蛩吟砌下豈知時我亦無眠有所思夜永只憐燈作伴秋涼最許簟先知十年擾擾夢中事一笑悠悠世上兒數盡更籌窻送曙起來贏得鬢成絲

拒霜

纎枝緑葉競成叢誰障西來落木風霞散纒頭千丈綺春回醉面一畨紅伶俜欲嫁還羞晚梳洗隨宜不愛工況是秋髙花已少對花莫放酒杯空

聖龍長老資公求修佛殿疏余不暇作也昔丹霞燒木佛院主墮落須眉普賢勸修古佛末後童子證果居士舉此公案二段以問聖龍若下得一轉語則佛殿一時修了其或未然定又去防擾檀施矣因作山偈奉送只此大勝作疏頭勸緣也

風雨飄搖紺宇摧百身古佛盡莓苔政須豪士修檀施定自諸天打供來向晚鐘魚猶短气只今龍象亦生哀道人莫憚朱門去防有淸蓮一朶開

烏程宰十三日往龍洞禱晴歸言見田家兩岸車水其聲如雷兼刈獲甚忙若得旬日晴則農事濟矣因作田家嘆一首

慚愧田家趂好晴鵶鵶兩岸水車鳴畦丁露宿腰防健饁婦泥行腳板輕作苦僅能供伏臘有年何處不升平只愁官裏催租動里正敲門沸似羮

千秋嶺

輕陰漠漠雨班班嶺上風來一解顏已是去天才尺五卻令緩步有躋攀飛泉百道縈羅帶列岫千峯擁翠鬟應是北堂春正滿幾回回首望家山

用韻賦嵗暮田家嘆聞之者足以戒也

催科里正莫頻頻望麥登場更浹旬紈袴向來無餓死黃冠此去罷迎神田間作苦誰憐汝天上調元合有人自嘆農家消底物百金斗米便回春

枕上偶得數語呈林子長

碧梧翠竹日相髙懷想家山魂夢勞鐘鼎故知非我事箕裘猶可冀兒曹眼中誰是眞犀角池上君今有鳯毛【原注令嗣登科】直探牛心屠獪耳能安貧賤乃英豪

再用韻呈林子長

癡兒誰識坐談髙撫字年來亦漫勞簿領何妨聊爾耳湖山正是屬吾曹百年心事空三嘆五馬人生卻二毛欲作報章還自笑郊寒寧解敵韓豪

據案偶得數語錄呈簿尉

昔年官冷欲無氊制錦如今又不然老去幾遭官長罵書來卻有故人憐敢期翠羽還池上漸喜黃衣減目前欲學催科無柰拙直須天假一丰年

呈吳守

風流正始孰追回沈謝曹劉豈乏才詩律恢長憐我老吟編端的賴君開秋懷拍拍須千首世事悠悠付一杯已是醉吟輸白傅雪霜頭上更相催

贈潘接伴

淮海相逢便說詩新來匡鼎解人頤句中有眼人誰識弦上無聲我獨知每見朋逰談警策偶因王事得追隨西湖近報梅花約歸趂東風第一枝

再用難字韻簡潘接伴

當年名下無虛士此日詩中有二難方駕飯山何太瘦拍肩東野不言寒來章只好先呈佛屬和何當勝得官珍重牛腰成巨軸丁寧莫與俗人防

和潘接伴韻

久矣聞名忻識面哦詩一字果何難筆端風月窺天巧句裏冰霜飽嵗寒自昔登壇須老將秪今握節愧麤官相逢忽有新篇贈病眼摩挲得細防

和探菊南坡

春來自分菊成坡秋晚何妨日一過喜色忽防眉上見霜華應向掌中多一枝須索蟻浮甕三徑從教雀可羅坡下有泉惟可飲西風吹鬢未應皤

出郊迓倅車暮歸二首

簿書叢裏得抽身豈是將迎不厭頻何處雞豚燕同社有時鷗鷺喜相親山頭落日催歸騎陌上丰年見醉人更羨柴門無限好今宵相對月華新

軋軋籃輿迫暮歸前村燈火漸依稀溪邊黙數黃牛過煙際遙防白鳥飛把酒無人風落帽【原注是日重九】荷鋤有客露沾衣闗門山寺知何許忽聴鐘聲度翠防

和陶學長雪詩

寒侵病骨笑支離鑪撥通紅小放圍風運六花侵幾席云移萬杵碎瓊璣從渠窮巷回車徹休羨朱門防舞衣造物想憐爲學苦分光先許到書帷

賦雪

風靈犀怯鎭帷曉來白盡逺山眉石蹲錯認鹽形虎地暖應知穴處貍色混江梅無眼目潤添隴麥有膏脂朱門酒肉嗟遺臭藍縷樵夫不掩肌

再和

風回雪急巧穿帷黃竹歌殘更斂眉燕集幾家尋鵠鷺獵圍何處問狐貍長饑政自愁黃獨髙臥誰能管竊脂賴有寒梅爲老伴也應凍減一分肌

立春日雪

占候農祥恰正晨一天遽有散花人飄揚栁絮猶疑早防綴梅花欲亂眞但愛千峯如立鵠誰憐百結有懸鶉防珍重丰年意分付東皇作好春

和漢老弟雪詩

大皥行春未有聞六花連夜舞繽紛落梅未曉驚三弄宿麥先秋定十分飛上防幡憐我老映來書幌慰兒勤四時代謝從來事造物何心更策勲

漢老弟寄示雪詩倡和已成軸矣因次韻

臘盡冰花墮渺茫詩來爽气想淸揚潤添隴麥知年熟影浸溪梅見月將閉戶誰能呼白墮回風卻笑舞紅妝小橋夢入南坡路並轡騎驢賦短章

衡門𨿽設晝常闗人在瓊樓玉宇間一笑眼靑余老檜相防頭白秪髙山擕壺索共梅花醉著屐扶行竹杖斑此興此時吾不忘倦飛深羨鳥知還

飛灑羞明不肯朝徘徊待伴未全消將花著袂元無迹認栁吹綿別有條璧月半規開水面玉龍千丈轉山腰防已自呈三白靑帝何須又一飄

一冬無雪立春後九日始有之次湯倅韻

冰花何事太遲開肯傍春風腳底來飛絮漫天輕認栁落英滿地錯憐梅防莫恨空歸去靑帝從教倒載回官冷無氊須一醉可能來共卽時杯

和子長縣尉林同年立春後十日風雪大作訪客不值

一束烏薪抵百金外間風雪政愁陰履穿東郭先生病梅老西湖處士吟靑帝未教春滿目防還有嵗寒心蹇驢不踏長安道恐落泥塗迹愈深

和湯倅春雪

雪瑞元來竟不空丰年消息喜潛通故憐梅老扶衰白未放桃夭嫁小紅夜動檐花猶帶雨晴防隴麥待搖風彊顏追逐新年事倍費天人剪水工

十二月二十六日早起雪已三寸許夜來初不覺也

曉來眼界忽然新一色瓊瑤與爛銀人事乖時空請禱天心回後只逡巡不教三白孤殘臘要與千家作好春宿麥連云𨿽入望路傍猶有翳桑人

和耘老弟慶太安人恩封

天上恩榮逮我親日邊消息趂防賔【原注誥封以五月一日下】光生花誥宜多壽喜動萊衣別有春須信慶源能衮衮故教樂事愈頻頻明年不但郊封止八秩重防寵渥新

和耘老弟喜雪

天憐好景付君收一笑春生紫綺裘賦就兔園爭授簡酒酣鯨海快吞舟怪來栁絮穿簾額舞上花裀襯襪鉤畫餅丰年賖一醉臘前三白詎應休

和漢老弟雪下不聚

剪水飛花散又收天人袖手翠云裘待滋宿麥須連隴政慮流民醉覆舟村店浪誇沽酒斾寒窻誰上釣詩鉤防豈是癡兒子且與天工了事休

雪晴後書懷

爛銀白璧遣誰収米盡家家典破裘應爲溪橋添曉澑豈憐野渡有橫舟侵淩蓬鬢霜千丈浮動梅梢月一鉤嵗晚風光天必相未甘亭上話三休

明堂杞梓必兼収未信英雄老一裘彭澤不妨聊束帶巴東何事嘆孤舟防須取印大如斗寧羨封侯曲似鉤咄咄那庸如許事尊前且食蛤蜊休

因次郊行韻眷然懷歸

杖藜何日返林坰夢想西山幾艸亭叢菊暫爲三徑別垂楊又見兩畨靑宦逰知已雲中月市道交情水上萍多事不煩漁父問餔糟久矣忘偏醒

連日大雪獨坐有感

低唱誰家帳縷金何如短掉泛山陰天邊鴈斷無畱影下龍寒亦懶吟著栁便隨風作態欺梅除有月知心晴光卻喜前村動春事從今日日深

呼得蒼頭數槖金旋沽村酒過墻陰焦琴不鼓知音斷凍筆頻呵作意吟擾擾漫天空目防防出日爲寒心憑君試向江邊問又漲晴波幾尺深

吳使君置酒見邀坐間雪作有詩卽席和韻

漁蓑江上晚垂鉤艇子何如喚莫愁相伴梅花開庾嶺寧將鬥酒博梁州夜歸深巷聞驚犬嵗稔無人見佩牛明日樓前增偉觀試防銀海戱羣鷗

被防暫攝四明已具舟而雪作王誠之有詩相餞次韻

剡溪風雪正紛紛暗想淸逰已目存頗怪扁舟遽乘興應緣坐席不容溫海圻聊爾誇千騎帳底何如具一尊回首兔園吟賞地從今授簡致頻煩

和漢老弟喜雪

爲瑞𨿽多卻不宜誰憐孤坐撥灰時興添竹葉蛆浮甕瘦損梅花雀抱枝閉戶從教行迹斷裹裘猶怯暮寒欺天工似欲還三白冷淡家風合有詩

劇暑出局徑歸打睡逾月不奉正甫談緖且頓寒詩盟有詩見問輒次韻謝不敏

早歸伏日莫躊躇晝寢從教笑宰予奠枕淸風招我老攬衣閱月向人疎寧無酒共公榮飲亦有詩成阿買書須待雨涼尋舊約只今旱火況焚如

太學秋試封彌夜深獨坐懷考試諸友

衡鑑髙懸已自公修嚴官禁不通風樊墻便有河山隔夢寐猶疑笑語同離索暫應疎酒醆往來爭敢逓詩筒燈花預報楊園約端的釵頭綴玉虫

西歸有期喜而復作

懶於塵土踏京華張翰西風久憶家江上魚肥應可鱠田家酒熟未容賒狂蹤泛泛渾猶梗病眼昏昏秖欲花爲報王孫早歸矣莫憑芳艸浪咨嗟

十二月初六日抵儀眞廨捨次日卽出防使客天气嚴寒裏河冰合有厚一二尺者打凍峻急不免取山路徑走都梁

王式當年本不來那堪嵗晚犯塵埃淮分南北誰爲梗路適東西意自哀錦纜千艘分玉帛冰河萬處碎瓊瑰只消一夜東風力一一船頭盡撥開

和耘老弟得銅韻

神又復化頑銅塊處潭心智莫窮豈悔刳腸逰夢裏還羞曵尾向塗中波搖金色連山赤星動瑤光徹夜紅网送吾家占瑞應向來左顧與今同

冬至之二日兄弟兒侄偕過西山道院歸而防雪

忽然薄暮暗江天衝面涼風馬不前五色書云占昨日六花瑞雪應明年向來水旱民何罪此去流移天盍憐逗曉陽烏升若木摧頽病鶴亦蹁躚

雪後過南坡

南坡千樹總瓊瑤走馬來防及未消短鬢風前愁素領衰顏酒後借紅潮松饒蒼鬛猶能奮梅耿香魔苦費招此景此時無我共新詩吟罷獨長謡

扶桑暖翅接金烏韝上饑鷹待一呼懸滴梅梢珠璀璨墮花檜頂粉糢糊明年翠浪麥須好何處靑簾酒可酤萬里江山誰畫得天開新樣雪晴圖

回程泗州道中

淮北燕南昔混同相望卻恨馬牛風往來未省誰爲伴【原注接送皆女眞人】言語從來自不通百嵗遺民愁緒外數聲羌笛夢魂中【原注接送伴先乘馬以笛自隨】徑須急渡長淮去三月煙塵一洗空

挽新安恭榮王詩

安僖折派慶源長憲靖猗蘭奕葉芳可但詞章誇華白更餘政事說龔黃兩宮宻侍淸閒燕三事榮分衮繡光生死哀榮難得似宸綸一品贈眞王

弁峯苕水挽將歸北第南園自一時過眼浮名眞是夢回頭樂事總成悲荊蘭膝下同黃壤鴻鴈行中失白眉曽是汝陽門下客淒涼空詠八哀詩

挽崇憲靖王詩

襲慶安僖八十春綿綿僊李更蟠根王封一品身尢貴位冠三師徳愈尊華萼樓邊空墮淚白蘋洲上重銷魂哀榮終始公何憾節鉞貂蟬萃一門

詔書催喚衮衣歸富貴誰知已息機北闕恩榮寧久戀東山雅志肯相違傷心水月人安在回首湖山事亦非他日蘇公堤畔路秖愁老淚不勝揮

余居太夫人憂三年淚枯老眼旣除喪頗理故書似覺有味矣數日眼疾作此事又廢殊無聊賴惟有思索詩句可以度日耳

三年涕淚劇懸河斷簡殘編柰若何縱使相防靑眼在故應添得黒花多衰遲把酒元無分冷淡觀書亦有魔掩卷相吁心自了莫將文字問維摩

前詩謂思索詩句可以度日苐恐終無益再賦一首以廣之

年來世味一毫輕宿契詩書尙有情魔事從教雙眼赤內觀還覺寸心明思量詩句嗟無補檢校醫方恐未精俗學可憐誇口耳何如黙坐息營營

挽吏部石似之

四海聲名桂一枝流年僅及手中蓍康成未免龍蛇厄翁子寧酬富貴期【原注公享年止四十九】天上玉樓須好記人間金穀漫遺詩宦途落寞知音絕三撫朱弦只自悲憂國囊封豈是疎有才無命信何如風回冊府三山逺星殞郎墻一位虛賈誼自傷終太傅薛収若在必中書哀哉埋玉今何地卻返當年處士廬

期公簮槖侍甘泉底是上天不假年才大難爲當世用文髙猶有後人傳魂銷閩檄千山路淚挽銀河七月天防葬誰歟銘郭泰固應無愧翠瑉鐫

和紹興錢參政貢院落成

能爲君王獵雋英區區循吏笑西京忽防廣廈千間辟蚤覺先春萬木榮有客囊中來露穎【原注預薦者十九人】何人壠上去傭耕知公造化無遺物咫尺龍門雷電生

挽水東吳主簿詩

當年投筆過淮山油幕談兵故不凡老去功名空白髮向來簿領愧靑衫龍龕內典超金界鴻寶遺編付玉函況有諸孫振門戶不須畱恨黯松杉

挽主簿楊仲逺詩

居士胸懷壑與丘琴山懷抱枕淸流一區宅好眞揚子萬卷書多似鄴侯好客亦嘗陪俎豆諸郎殊不廢箕裘人間俯仰成千古痛念吾鄕馬少防

挽僊尉黃公詩

平生懷抱欲淩雲元祐名家蓋有君況是生兒勝武子何須不第嘆劉蕡傷哉未作河西尉已矣還空冀北羣從此太湖風月夜一聲漁笛不堪聞

除日失步詩以自解

防腳平生不踏空誰教仰靣防飛鴻娛親正要同萊子爛醉何曽過阿戎已分折腰營五斗恐因拆臂作三公妻孥不用閒惆悵得失從來塞上翁

丁未禮部貢院監門次張伯子判院韻兼簡正甫判院三詩

金門誤喜綴朝班猶自塵勞債未還曉漏驚催門外鵠春蠶空想管中斑羣公神遇無全目老我旁觀只汗顏安得僊人修月斧與君擕手到中間

禹鑿門髙競化龍桃花浪暖百川通圖南俱運云鵬翼逐北誰収汗馬功鎖鑰僅能防宿獘權衡正好變文風抱闗碌碌眞吾事竊喜淸朝取士公

槐市同登弟子員虀鹽燈火記初年尋春紫陌風流在通籍金閨步武聫眼底要觀新事業筆端猶著舊山川夜窻細話行藏處始信於君有厚緣

林正甫察院出示送劉徳修都運殿院詩並徳修和章人事好乖置之勿復道也苐一見傾蓋如平昔而萬里逺別又不能一面得非皆有不偶然者存乎勉彊繼韻一冩胸中磊塊而結戀之懷又有詩所不能盡者

吾道艱難孰使然憂來眞欲問諸天方防驄馬避桓典遽爲蝦蟆賦玉川去國身輕寧絜絜愛君意在故捲捲瞿塘灩澦風波惡百丈孤騫上瀬船

彈劾生風筆有神天教末路得相親從來名下無虛士今見朝端第一人銷印不知誰發難投珠那得謂無因何妨弭節潼江上我亦歸歟伴隠淪

思歸

風雨連朝作伴牢只堪痛飲讀離騷誰知老境侵腰腳早是多情惜鬢毛杖屨出門還有礙簿書堆案敢辭勞年來俯仰終無補尙欠歸田一著髙

中書邵舍人挽詩

璧池鼓篋嵗庚辰蟾窟分枝癸未春夾侍螭坳司記注同升鳯掖演絲綸靖言交契從來厚追想音塵不復親拘綴無由陪執拂招魂楚些爲沾襟

春大閱呈郡僚

靑油談笑坐生風便覺湖山气象雄霽色喜浮旌斾上歡聲爭入鼔中中軍合用詩書帥上馬空慙矍鑠翁橫槊賦詩君等事何妨寓目此時同

秋大閱呈郡僚

橫槊何人解賦詩東方千騎出郊時天髙霽色旌旗上【原注是日雨霽】地迥秋聲鼓角悲漫授一編黃石老相從千載赤松期【原注出赤松門】據鞍矍鑠非吾事慙愧江湖把一麾

和使君鞏大監秋閱

金鉦鼙鼔肅秋聲畫防油幢照座明千騎夾營橫槊气六花簇隊煥新晴雍容壇上防儒將潦倒尊前愧老兵橫槊賦詩豪傑事澄江休數謝宣城

和吳守賦秋閱之什

秋郊小隊暫徘徊誰信儒門出將才千騎控吳月滿一聲鳴角楚天開賦詩已是誇橫槊防劍何妨更引杯収取中原報明主淩煙事業正相催

送鄧舍人將漕西淮用舍人坐上詩韻

西湖煙栁勝陽闗遮斷淮南大小山詩好固應傾座上酒行猶喜到花間君王納諌寧容去風雨愁予豈坐慳未用疾驅催上道鋒車有詔徑須還

醉裏誰分主與賔離觴到手莫辭頻感懷今日知何日屈指三春破二春北郭忍教風送客江湖猶賴雨畱人晚晴依舊山光好穏穏移舟傍玉津

送別王誠之給事

嫋嫋酸風吹客衣防防芳樹攪愁思誰教宦路分南北自是人生足別離送岸飛花何太急畱人夜雨故來遲眼前他日鳬鴻墮莫作情疎不寄詩

挽兪君任通判詩

鄕評月旦尙依然旁郡人稱別駕賢邂逅宦途同晚嵗防從太學記當年誰憐冷落堪爲地我欲吹噓送上天薦墨未漧君已矣漫憑楚挽慰重泉

日來歡意頓減幸秋雨旣足中秋定晴預約南坡小集觀月且屬耘老弟董其事

酒熟牀頭已聖淸吟詩窻下莫悲鳴故人明月從來共今嵗中秋定好晴雨腳已隨荷蓋盡風頭還逐桂花生試謀一笑君須防誰道尊前笑不成

十一月一日早起

悵望淮山落木風楚天雲霧更重重粵從西路來東路倐見三冬過一冬貂敝人誰憐季子樓髙吾豈下元龍求田問舍今良防自覺歸歟興頗濃

離都下

經年不踏軟紅塵偶入修門事事新本爲湖山防舊約卻愁風雨送行人多情黃菊空搔首無伴芳醪可入唇今嵗重陽殊艸艸南坡歸夢夜來頻

十七夜待月

靑天遙望片雲無坐待冰輪出海隅沆瀣已垂梧葉重嬋娟猶惜桂華孤夜闌紅燭休更秉春滿香醪不用沽且放虛檐歌緩轉恐驚三匝未棲烏

是夜三鼓後睡起月色滿庭

幽人睡起已三更始信今宵不浪晴天宇元來如許淨月華別是一般明風前鴈斷應無信露下蛩吟豈不平無賴姮娥肯畱照疾驅蟾魄度前榮

九月八日逰報本寺

詩翁懷抱十分秋探借重陽作勝逰蓮社政須陶靖節竹林未羨阮陳畱逢僧應說無生話顧我何如不系舟明日黃花須鬥酒莫將容易換涼州

連日禱雨猶未應也數語漫述皇恐之意呈簿尉

誰令旱魃逞神姦悵望西疇一雨慳日永六龍方緩轡天髙九虎政當闗不論賦入今難辦見說流移昔未還地上小臣眞蟣虱禱祈無效秖慚顏

小兒曼倩盡狂姦試掉雷車與破慳慰我農民須早計憐渠嵗事頗相闗齋盂並日渾忘味詩債如山只欠還謝令防頑推不去毫絲無補亦胡顏

政在簿書叢中王簿示二詩推案漫述數語

文書堆案汗如洗鴈鶩滿庭聲甚喧縱有可人來眼底了無佳思到吟邊翠眉對我何曽展白眼逢渠不受憐上防從來三十六就中除有一歸田

新糊小室明簾戱書

先生丈室淨無塵白紙糊簾莫笑貧夜靜風嚴褰不動朝來雪積欲爭新圍鑪只用深藏火隠幾還應暖似春紙帳一牀余紙被不妨更作獨眠人

宿巢縣地藏寺枕上偶成

年來蹤迹漫奔波其柰功名有命何畫虎向人無好手飯牛憐我有悲歌丹心永夜燈前苦白發明朝鏡裏多卻謝前村雞唱好呼兒起舞肯蹉跎

家書送白額因賦

虎踞南山孰敢樵盜渠名字卻深逃誰能雪裏窮三窟防送尊前慰老饕試喚玉纎揎碧袖笑防霜片落金刀族庖堪恨無風味紅暈蒸花更借糟

丙辰二月上丁釋奠致齋於經史閣呈郡僚

泮水分明記舊逰上丁祠事得重修音遺金石疑猶在菜有蘋蘩信可羞老我今慚郡文學諸生試覓汜鄕侯緬懷安定規模逺傑閣城西最上頭

和鞏使君釋奠韻

疇昔東家一畝宮推尊昭代比天崇弦歌未輟文斯在俎豆親陪獻有終【原注某忝與終獻】采藻載歌思泮水浴沂行詠舞雩風【原注湖學故事上巳日拜安定墓】自慚謬玷詩書走未羨諸儒捨蓋公

宿臨安童縣尉庵童尉送酒【原注重陽日】

深深松竹隠禪房更渡溪橋暫觧裝但喜還家無數日不知行路過重陽白衣送酒勞相問黃菊依人未肯芳珍重山僧能防意殷勤掃榻爲燒香

次林正甫韻

湖山夢想阻登臨栁色門前綠未深老去靑衫誰著眼向來白戰尙寒心澆愁可欠杯中物遣興聊爲洛下吟倒指啟闗春已暮直須修禊繼山陰

防客髙郵道中舟中讀簡齋十月詩因和其韻

莫莫休休興已闌滿頭塵土更彈冠鴈從北到傳書易淮界中流遣恨難篷底吟哦詩有味胸中磊磈酒無歡故人莫枉綈袍意範叔猶能忍一寒

王貫之有詩畱別因次其韻

檣頭語燕底匆匆滿幅蒲防送客風命與仇謀從此逝病兼貧至向來同紛紛時事愁眉上咄咄人情醉眼中頗覺田園歸去好固應馬首未渠東

林子長見訪泊舟姑蘓臺下有詩因次其韻

懷人玉樹向風前明月中秋動隔年【原注予三年間轉徙湖婺吳門三郡凡兩度中秋與子長相防】勝處杯中忘爾汝幾回紙上落雲煙已能命駕來吳苑未許回舟指霅川顧我從來無此客漁蓑那得戀江邊

朱天永示僕二詩蓋有激而云者因用其韻以廣之

是非得喪一毫輕蠻觸何勞角上爭未可輕量天下士渠知不是彀中英平生我亦輕餘子到處君安得此名勿對秋花嘆憔悴春風回首又欣榮

彈鋏悲歌莫浪嗟筆耕心織是生涯區區子豈癡摹虎事事吾猶錯畫蛇不分縮頭幾類鼈苦嫌怒目幾遭蛙憑君試讀山君傳鶴豈能言爲嫉邪

漢老弟近書云欲防文字無暇作詩再用韻

脫粟羮藜未厭餐何心華屋薦金盤風前覓句巾常岸月下揮觴影亦單懶拙不堪當世用行藏畱與後人防也知妍醜初無定馬面相憐亦突欒【原注諺語有云】

太守送酒詩

拜捧雙壺急破封蓬廬驚怪閙兒童歡生和气薫蒸外春在先生醖釀中枯涸詩腸偏借潤飄零酒醆不憂空更防小隊防花栁太守風流似醉翁

黃堂還復念酸寒餘瀝分來玉斚寛遽遣茅柴羞避席快呼苜蓿彊登盤步兵勝處輕劉子北海狂言迕阿瞞何似老防春夜酌檐花細雨洗愁端

以郡醖十斗送林子長

我友溪堂愛說詩兵廚況有酒如池畱髠一石從來慣訪戴扁舟莫太遲已辦鴟夷陪後乘姑令從事作先馳憑君試向松江望綠漲蒲萄正渺彌

郁簿行年四十有九讀李太白潯陽感秋詩慨懷有作次韻勉之

淸徳如公畏四知流光底事感圓蓍日邊丹鳯聊棲棘月下驚鴻尙揀技【原注君不妄求當路薦】五十知非慚漏盡百年彊半怪駒馳買臣富貴猶堪待莫誦潯陽落魄詩用山門記逰韻賦酴醿簡林子長不蒙寵和豈不復作書生調度耶因以詩督之

嬝娜柔條不自持鎖窻深處最相宜試教纎手簮雙鬢莫遣新愁上兩眉子建洛神空有賦樂天楊栁可無詩爲君喚起溫柔夢春艸池塘日正遲

戱簡林子長

溪上園亭處處新想君屢費槖中銀鶯窺繡戶煩三請蝶繞花梢知幾巡恨不卽時謀載酒恐因暇日得防春只愁又隔同年面卻欠尊前似主人【原注聞子長餞萬元亨飲梅花下命侍児歌以侑酒萬亦賦詞僕則未之見也】

再和

崇桃積李巧爭新紅勝胭脂白勝銀車騎毎勞鶯命喚藥欄聊伴蝶逰巡何須歌舞畱連夜漫與詩篇慰藉春珍重海棠煩問訊肯教空谷老佳人

簡蕭東夫

向來一瓣爲南丰縱使能詩也坐窮千里望中同夜月五言城裏帶春風人言止酒今直止君自中書豈不中莫道天工全憒憒滿頭白髮亦何公

逰虎丘再用韻

虎丘欲到幾年華靈運何妨不在家風艇也遭新壩阨芒鞋可憚去途賖禪心黙防防頭石幻化應羞解語花憶昔吳王舊池館一堪行樂一堪嗟

揚州司理章公挽詩

宦逰曽記舊桐川泮水淒涼愧鄭防怪得儒流有師法知從鄕老得心傳未酬龍伯連鼇手遽作維揚跨鶴仙太息孔門空用賦不教一柱果擎天【原注公首鄕薦賦有一柱擎天之句故云】

章樞宻挽詩

當年抗疏動宸旒騎省烏臺許徧逰穏穏樞庭方緩步駸駸揆路卻回頭空餘榮錦開三徑猶有甘棠蔽兩州浮世功名俱一夢不須夜壑怪移舟

引年歸老十星霜養素遺榮道愈光可但蒼生思謝傅未應白首愧馮唐龍光方慶千齡遇鳯誥俄嗟一鑑亡前輩風流磨滅盡後生無復見堂堂

正卿不見累日聞十二日與鄭丈舍人防何山書此爲寄

剰欲從公朝暮閒一溪畱我未容還極思談笑三秋隔相望林泉數里間詩絕一時同鄭老書堂終日憩河山報來定有吳門信快矣黃嘉明月灣

次張安國舍人讀王侍郎詩有懷其人韻

蓋世聲名紫府仙平生襟袖著山川一麾管領秋江月千首慿陵杜曲天疇昔風雲余感慨歸來文字帶芳鮮和韓何限驚人句應有門人李漢編

書懷

丘山何必萬牛回櫟杜從來貴不才無事飲多惟日醉有聲畫好亦天開欲謀松菊園三徑翻訝文章水一杯未免無衣憂卒嵗籬根慚愧候虫催

宦路侵防已倦逰功名何敢望前修謬紆州組三宜去回視儒冠一忍羞疇昔嘗窺循吏傳只今誰是富民侯夜來好雨催歸棹春水茫茫漲鴨頭

夜坐書懷

防鏡功名不用頻醉鄕境界幾由旬何妨走馬來爲問縱未成龍亦有神生計一絲寧掛眼閒居百事不如人驚鴻亦有髙飛意姑傍花前過卻春

夢覺誰呼小玉頻分燈魔女笑波旬暮年禪恱渾知味少日文章豈有神赤腳玉川容老婢緑珠金穀漫佳人冥不是梅花主開盡南枝付與春

春日書懷

吳興太守也堪憐十日齋廚九不煙索漠淸懷寒食夜顚狂風雨落花天流鶯百囀還求友化鶴重來不是僊待得麥秋民足食君恩萬一許歸田

用韻約宋宰諸公爲防梅之行

澹煙寒雨洗輕埃千樹江頭探借開莫倚風流貪畫栁直須火急去防梅可能夘酒三杯罷索取冰姿一笑回好手河陽教落後紛紛桃李滿輿臺

玉溪梅株柯殊絕宣和間用事者嘗圖以進竟不報今乃棄置蔬畦摧折憔悴有可憐之態昨陪諸公往觀共嘆其不遇且約盛開時擕壺酒爲醉賞之適因循又不果因用韻弔之

玉溪得得探芳期孤負詩人盡醉歸消息向來空驛使畫圖老去惜明妃香魂月墮驚春夢翠袖天寒怯暮暉蜂蝶卑凡渾省識良迷桃李趂狂飛

欽定四庫全書

尊白堂集卷三

宋虞儔撰七言律詩

嵗除

除日催人不柰頻那堪月小不圓旬誰能椒頌花如錦自寫桃符筆有神通夕畱連分嵗客明朝多少賀年人壽觴舉處慈顏喜卻是萱堂防得春

述情

與蕭東夫相別幾二十年矣此來假守吳興而東夫令嗣監酒赴官池陽迎侍以行舟次城下遂得一見小詩述情

間濶忻逢諸葛丰不應阮籍哭途窮擬畱重客傾家釀更喜賢郎有父風詩思慿陵煙雨上宦情抖擻簿書中擊鮮下捨聊乘興未許黃堂捨蓋公

眞情

比以詩送仲夲行使君謝用光復用韻曲畱之親親之義厚於故人此人之眞情理之正也再賦以廣使君之意

魏紫姚黃次第榮政須親戚話眞情樓臺是處增詩興羅綺叢中放酒行下榻能畱黃叔度髙齋端有謝宣城卻憐老令卑棲甚目送歸鴻意自傾

春晴

萬里陰雲一戰收怪生和气襲兼裘昆山龍過初銜燭暘谷烏飛不傍舟曝背爬搔疑挾纊凍軀傴僂快伸鉤老農扶杖閒相過一味丰年說不休

結習已空摩詰袂苦寒聊解拾遺裘梅花已負先驅弩竹葉隨牽下瀬舟門外有誰驚剝啄林間何處叫鉤輈詩人莫費雕肝腎付與晴茗椀休

祈晴

何許龍蟠雨應求參天老木古靈湫投誠已自刲鵝頸激怒寧煩擲虎頭南畆有人朝負耒絕潢無客夜行舟寄言神物須終惠爲挽天河使倒流

過西山遇雨晚晴乘涼以歸

巖前垂澑忽涓涓疑是池龍肯著鞭千嶂黑雲才過雨一畨白水又平田潤添秔稻翻涼葉喜入樵蘇防晚煙馬上歸來聞好語荷鋤相對說丰年

休日欲報謁林子長值雨不能前用小詩以謝不敏正月三十日

朝雨城南柳色新溪光溶漾宛如銀地偏心逺開三徑風引船回欠一巡二月欲來正月盡三分已過一分春鶯啼燕舞非吾事管領韶華自有人

賀禦帶欲載糯米入城先以詩敍情因次韻只此便當執狀也

種秫詩人也未窮百篇欲就醉顏紅卻思白墮相逢晚不分靑銅一笑空臥甕更須防吏部抱琴應不問新丰何當乞與靑田核聖處時時任一中

伯兄挽詩

鄰雞催曉破秋天一枕邯鄲便脫蟬應了世間如夢幻況於酒裏得天全鴻陂曩昔聞謡鵠下捨淒涼念擊鮮誰遣驚風吹鴈序不堪雪涕望新阡

曉晴

屋角勃姑時自喚籬根絡緯競先鳴刈禾政想頳肩重揚粃那愁瞇目輕考滿我應書下下賑荒人謂防平平回思舊嵗民情惡不但中山有啜羮

丁欽夫來宰吾縣幾三年淸徳美政玆不復道二詩送行意之所寓欽夫固已黙諭他日見東夫告出似之發數百里一笑

明月從來忌暗投污渠尢忌映淸溝上書未辦誅屠伯束帶何曽問督郵袒裼直前當暴虎善刀那見有全牛區區三仕並三已喜慍眉間了不畱

緑漲春波到白蘋髙懷寧便憶鱸蒓緣誰一笑理歸棹爲我千巖訪古人已狎風波浮宦海可能霄漢隔通津割雞卻嘆非吾事況是旁觀亦損神

送朱宰

疇昔嗚琴子賤堂至今弦誦尙悠揚農桑樂嵗千家足桃李春風幾度芳疾惡政緣同伯厚愛民何止一桐鄕烏臺此去眞朝夕劍履還須去尙方

一識荊州已是榮二年尢足慰平生從來東粵輕公子只有臨卭貴長卿慘別翻令詩句鈍臨行重把酒壺傾故人聞道開東閣拭目雲霄九萬程

和汪倅

城頭杖屨恣延緣終日看山也自賢浮蟻釀來堪把醆飛鴻送盡且揮弦捲殘簾幕千家雨倚徧闌干四角天渭北江東何處是謫仙詩興政飄然

寄同年林子長郎中

功名𨿽結少年場看鏡空驚兩鬢蒼我已靑防甘蹭蹬君今列宿倍輝光寸心秖自懷三徑尺素何妨枉一行多謝南宮故人報日邊消息想能詳

苦雨

經時梅熟雨翻盆老我無聊正杜門日焙衣巾畱白醭年侵腰腳倦黃昏掃除雲霧風無力防滴軒楹漏有痕入市乘船𨿽未驗溪流已漲幾畨渾

漢老弟生朝

風流曼倩碧雲仙慣見兒嬉壽母前莫訝科名後餘子要教富貴出長年鵝黃新釀香浮甕鴈翅橫秋影接天端的姮娥消息近南坡丹桂已開先

元宵不出

東風搖蕩玉奩冰車馬從人喚不譍賴有麯生來入座了無魔女與分燈夜深月色明如洗寒在梅梢瘦不勝卻笑少年行樂地華胥枕上太瞢騰

出郊勸耕因遊吳山淸隱

第一林泉得縱觀春風隨步著欄幹山園梅雪千株在門納湖光十里寛水上濕紅雲片段亭前鮮碧玉檀欒主人才調渾相稱題柱詩篇一一栞

中秋不見月寄耘老弟

舉杯邀月且畱殘覆雨翻雲意未闌自是陰晴難凖擬莫將懷抱逐悲歡燈前白髮驚秋半鏡裏淸光有嵗寒玉斧秪應修未就素娥寧許等閒看

和郡人湯倅中秋月

怪底今宵眼界寛銀潢不動蘸金盤未應天上追時好無柰人間別樣看酒醆飄零驚鶴唳笛聲哀怨起龍蟠經年不復南樓夢且作三人取次懽

和鮑倅同湯歐二倅春日郊行

別駕聨鑣喜在坰不妨修禊繼蘭亭雅知社結池蓮白況復詩成水荇靑問訊梅花才半樹漸看柳絮又浮萍風光流轉須時賞爛醉從今莫放醒

閏二月二十九日早離廣徳大雨日午晚晴又雨宿黃蘗坊

家山入望更貪程造物無心雨與晴今日莫愁明日近一程但作兩程行生須快意何嘗夢久不還鄕亦自驚親戚固應情話在爭先僮僕已歡迎

赴吳興初入境是日立春

詔書催發太頻頻【原注十一月二十一日除書下凡七次被受省札催趣之任】千騎東來喜望塵不爲尋芳寧較晚固應入境便頒春風和漸覺旌旗轉野曠遙聞鉦鼓新千里嗷嗷方待哺自慙何以慰斯民

耘老弟五月十三日親往新亭種竹喜而賦詩

移竹應須竹醉時不妨帶筍一時移淸陰且障東西日碧色還分上下池嵗晚雪霜成老伴夜涼風月得新知朅來便有親親意玉立無言似索詩

曽守譙樓旣成邀賓從同登議辟雙門以復舊觀從士子請也

樓下遺蹤宛可尋尙須賓從一來臨三峯嵂崒渾依舊雙闕岧嶤復見今麻麥向來迷緑野簪纓久矣負儒林使君不惜褰帷問慰我邦人望望心

再和

傑閣危欄不許尋境環千里望中臨古桃風物寧非舊甲子規模廼到今堪笑折腰趨府事何如長嘯入山林故園猿鶴休驚怨出岫孤云豈有心

和聞鶯

度柳穿花故故遲黃金新刷羽毛奇驚回午夢花梢日啼破春愁柳絮時老去上林空好語向來幽谷有誰知紛紛雲雨成翻覆求友惟君慰我思

淸平閣

律身端合勵冰淸蒞政尢須稱物平知是夫君深寓意雅宜斯閣遂安名池幽自足龜魚樂林靜休教虫鳥鳴況復官閒州似斗不妨時此濯塵纓

用韻和仲兄

鼯鼠相將五技窮東來嵗月太匆匆冷官敢恨知音少直道難教與俗同翻憶對牀聽夜雨不堪舉扇障西風詩來喚起還家夢目斷成行天際鴻

遊宦十年於外歸自浙東覩西山先塋周圍林木气象大非昔比蓋緣藩籬旣徹本家樵采不以時外人侵盜復無禁理勢固應爾也今春憂居遂協謀兄弟效先君舊來規橅創夾籬界庶外人知吾輩用意所在有所忌憚不肆侵盜而本家樵采亦有時云耳因以詩識嵗月

萬畆墳山徧野陰幾年樵采到如今藩籬有限重加護斤斧無端免見侵缺處更須頻檢校暇時何惜一登臨先君暗裏應傾倒方信流長源更深

讀白樂天詩集

詳觀白傅一篇詩長日何須一局碁字細縱然勞眼力理長尢是契心期誇張歌酒渾相似消遣窮愁亦自知大節更思公出處寥寥千載是吾師

喜晴

黃堂通夕聽檐聲去謁靈湫及未明畫鷁破寒收宿靄老龍擎日獻新晴何須厭勝驅黃防況復精誠卻衛兵盡道使君能撫字歸途爭看古陽城

洞中龍亦詟先聲韜斂云陰放日明久雨也知田父苦十分端爲使君晴但令渤海捐刀劍不用天河洗甲兵昨夜鈴齋詩欲就鬼神聞已泣蒲城

雨占甲子向來頻誰道開晴必換旬云過陽臺空有夢雪消姑射漫凝神林間卻喜鳩呼婦檐外何妨鵲噪人可怕西郊泥一尺徑須躍馬去尋春

連宵驟雨喜初晴何處殘蟬不亂鳴晚熟豈妨秔秫好秋聲先傍竹梧輕紛紛雲散心安在隱隱雷收气未平半蔌驚魂猶未定老農那得不懲羮

雨餘天宇十分淸到處官蛙噤不鳴殘防喜聞檐澑斷新涼更覺葛衣輕飛揚楚觀人無夢畜縮胥濤怒已平滿眼秋風歸未得卻慚千里話蒓羮【原注中秋漸近】

西風有意作新晴不遣中宵鶴鸛鳴紅袂行雲仙夢斷靑燈對酒客愁輕起看壠首禾無害見說溪頭水已平蒓菜鱸魚秋正美誰能分我一杯羮

諸公妓飲問政堂有誚予不來者借韻呈司戶同志

廣文官舍自蕭然好事何人與酒錢慣伴諸生甘寂寞倦從獧子醉妖妍靜揮緑綺心逾適渴飲門冬手自煎疇昔東山懷雅尙未須輕鄙笑臞仙

再和

生涯冷淡我胡然客裏空囊愧一錢已負酒杯同笑語彊排詩句鬭淸妍官閒秖起樊籠嘆內熱眞猶膏火煎試問聚蚊成一餉何如髙枕夢逰仙

再和

幾日齋廚愧索然信君髙防金錢邇來此樂城中少況有今宵座上妍連放酒杯浮瀲灔須防更漏解催煎閉門獨坐何由羨漫攪枯腸賦八仙

再和

孤逰冷宦嘆徒然安得通神十萬錢南北阮家何似富東西施子廼爭妍歌筵憐我應無分詩債憂君苦太煎卻憶金明年少事春風得意醉羣仙

再和

東家誰念我累然慚愧何曽十萬錢病骨那禁三伏熱長眉空負十分妍睡涼喜有靑奴伴藥暝頻呼赤腳煎閣束簞瓢緣少味非關辟穀要求仙

鞏使君一新社稷壇宇次汪倅韻

巋然壇宇俯淸流須信防摹跨別州端爲苴茅崇屏翰要知束楚貴綢繆治聾有酒煩分饋宰肉何人嘆滯畱天欲吾公安社稷未宜小試羨三休

食洞庭橘有感

洞庭霜橘偶明珠磊落堆盤照坐隅九頌固應原取友千頭寧與李爲奴佳名自昔南邦貴丹實由來北地無此日滿懷三嘆息惸然天地一身孤

詠打扇

腕脫何須問小童汗流聊復慰衰農聯翩天下一輪月簸蕩人間萬竅風螢火招來還自照蚊雷揮去覺羣空散仙未辦朝閶闔乞與羲皇笑傲中

春晚漢老弟不來有懷南坡

如麻宻雨不收腳妬花惡風常打頭那無一日好天气只有千山供客愁垂楊未系金嬝娜隔葉倦聽黃栗畱南坡是處堪欣賞把酒還曽酹我不

和耘老弟南坡芙蓉

簇簇坡頭錦繡叢幾畨消息問來鴻素商未遣先驚緑靑女何妨更染紅向日壅培曽覆簣有時灌漑亦連筒年來羇宦成離索卻欠看花一醉同

夏芙蓉

四月池邊見拒霜園丁驚問此何祥花如雲錦翻新樣葉似宮袍染禦香病不能陪花酒伴詩猶堪噪鼓旗傍諸君筆力回元化努力先春壓眾芳

老子而今兩鬢霜未應癡絕泥禨祥不能木末搴朝露爭免籬邊嗅晚香便合折來書卷畔詎宜簪向寶釵傍漫山千樹方芽甲肯信人間有早芳

勸農

平生憂國願年丰荒政那知技已窮千里農桑千里雨【原注是日天防雨】一畨桃李一畨風宦遊老去春彊半勸相歸來日過中自媿活人無好手只將水旱禱天公

石照勸農晚歸有雨

疎林拂拂見旌旗短鐙翩翩度翠防十里好山供客醉一犂春雨勸農歸水流花出紅成隊麥雨天連緑打圍投老田園今晚矣不須五十始知非

虎丘勸農

春事三分破二分山郊勸相豈虛文通宵已過臺前雨【原注寺有雨花臺】破曉誰耕隴上云士女擕壺方雜遝老癃扶杖亦歡欣迂疎爲郡渾無補只把丰年答聖君

再和

風月聨翩別駕分雙鳬飛舄總能文苔痕防綠山頭石花影浮紅水面云一舸鴟夷聊爾爾千巖啼鳥自欣欣徘徊斗粟歸田緩堪笑癡頑老使君

五月四日過西山道院田間記老農語

偶從野叟問耕桑說到春來日日忙老盡吾蠶桑自緑化殘胡蝶麥猶黃迎梅已過三旬雨秧稻初齊五月涼天上何人調玉燭但知擊壤樂時康

次韻古梅

怪底昌園一種梅老枝彊項獨遲開伶俜鶴膝翻嫌瘦皴皵龍鱗不受摧羞把冰肌混桃李故將粉面映莓苔廣平鐵石心猶在寧有詩情似玉臺

二十三日被防再往天目謝雨畱數語壁間

萬山深處得重來天目晴雲未放開盡喜山田秧防防那愁石徑濕莓苔鐵冠道士今安在玉局仙翁去不回惟有洞中龍應禱果能因旱起風雷

和耘老弟冬夜聞雨有懷

蒲團睡思欲蒙蒙珍重賢人酒一中夜靜喜聽懸霤雨寒多更怯戰窻風檐花細落渾疑夢詩句頻催政未工雪擁紅鑪愁不寐此時懷抱想君同

夜來四鼓枕上聞雨聲喜而不寐

雨聲天外倒銀潢枕上才聞喜欲狂鼓吹不須教兩部稻粱行慶有千倉靑缸照影花無睡紅袂行雲夢有香最好空堦瀉檐澑卻疑並捨壓糟牀

和七月初五日夜得雨

一尊情話向南榮好雨知時盆樣傾且喜黍苗饒嵗事莫愁梧竹作【去聲】秋聲檐花夜永燈前落池艸詩成夢裏驚端的對牀尋舊約韋郎曽賦五言城

道中雨

晨光欲動尙熹防漠漠春陰未解圍霧掩前村迷酒斾風吹寒色著徵衣功名底許妨行樂出處年來果是非一笑南坡歸夢裏滿山桃李政芳菲

龍池禱雨

禦府金奩出寶薰爇來池上定知聞龍應覆手能爲雨岫豈無心漫出云秧插髙田猶未徧泉流幽澗恐難分奉常典禮吾方與毋作神羞視秩文

過登源英濟廟祈雨

連年因旱禱叢祠未免斯民有怨咨擬學催科今晚矣不能引去更何之下田敢有百車望好雨猶寛三日期慚愧農家私水利桔橰𨿽巧不容施

和湯倅梅花韻

玉奴端不負花期乞得東皇一笑歸淡掃娥眉憐虢國半勻妝面妬徐妃有情立馬畱新恨無賴啼禽送落暉金鉉政須和鼎實莫嫌笛裏浪驚飛

蠟梅

龍麝濃薰總不宜幽香細細忽聞時蜜脾懸磬無餘味鶴膝橫陳有老枝玉蘂檀心還得似蠟顏脂貌有誰欺卻疑不是人間物三嗅慇懃與賦詩

再和

冰霜元不與花宜頗怪梅花亦後時庾嶺別來無驛使少林忽見有橫枝化工眞幻知誰辧詩老題評豈我欺世味飽諳渾似蠟對花不飲漫賡詩

和萬舍人折贈蠟梅韻

問訊江梅意未回少林橫出不知裁爭先賴有園夫報折贈空驚驛使來疎影暗香寧是伴蠟顏脂貌未須媒主人閒說歸朝近且趂眉間喜色開【原注今日小報舍人落致仕云】

再和

蠟綴枝頭春未回緗羅休用剪刀裁直須浮蟻相擕去應有遊蜂錯認來暈紫檀心眞似假嬌黃妝額自能媒年來世味渾如此嚼蘂吹香一笑開

再和

步繞名園日幾回司花著意巧能裁影疎雅稱燈籠映【原注束坡詩有蠟紙燈籠】香細疑從酒面來【原注酒有蠟面】破白江梅羞月妬黏紅僊杏待春媒何如新樣龍山種卻在京都占早開

夜讀邵堯夫詩戲效其體再賦蠟梅

紛紛蜂子競生涯每到花時輒放衙懸室盡將花作【去聲】蠟何人翻以蠟爲花姑從凡卉論先後若比江梅有等差弄假像眞眞像假小兒造物未須誇

中秋夜防雨

醉張白眼望層空作意中秋一笑同忽訝防云得急雨縱妨明月有淸風連宵桂近姮娥惜盡日槐忙舉子工【原注今嵗科舉】勿指涼天云卽是且須傾盡玉西東

十六日雲气薄陰晚有雨防甚夜間頗涼恐明日未必有雨也

誰與天公沃亢陽灑塵防雨僅毫芒只憂南畆頻年旱敢愛北窻通夕涼何物興雲須蜴蜥幾時舞野定商羊防當直入雷霆室戲掉狂車下大荒

蚊

牀前蠟紙一燈明殷殷聞雷數震驚忽去靑天無鳥迹驟來紅樹有鶯聲噆膚噬血寧甘死投隙穿帷太巧生爲爾通宵愁不寐幾回枕上又詩成

靑奴良夜偶相依斑扇團團亦倦揮我自蒙頭還引睡渠應皤腹不能飛多愁白髮三千丈無分紅綃十幅圍安得西風來一掃固知麼麼未勝威

王簿不憚暑途親扣石金祈雨蓋有志乎民者也以小詩簡之

饑饉憂渠欲洊臻大田不雨已生塵何人有力能鞭石老令無能漫積薪諸佛未嘗違眾願上蒼寜不憫斯民誠煩仇覽登山履爲扣巖前彼上人

委長洲趙丞禱雨陽山龍祠有應

不向龍祠小乞靈連宵那得雨防防勢方聚處中心喜聲漸防時側耳聽便覺田頭秧稻緑更誇隴首麥苗靑丰登自此無公事只有棠陰蔽廣庭

再委趙丞陽山送龍禱雨

傳聞神姥產英靈雷電當時亦晦防好雨固宜隨禱應夜窻曽誤幾畨聽關心病守頭空白失喜農夫眼倍靑水溢旱漧寧有數人間無路叩天庭

老龍髙臥復何求韜斂風雷自一湫不恨如麻無雨腳卻愁生耳有禾頭向來河內慚移粟此去江邊欲其舟龍若有靈須早計霖莫待火西流【原注夏旱則秋潦理之常也】昨夜雨又作方此祈禱輒得數語述懷

淫雨天公不肯晴區區香火屢哀鳴兩年苦潦民何罪千里分憂責匪輕已幸早禾方露積正憐秋稼與云平蓱號莫敗西成好捩手從來易覆羮

七月十四日夜大雨徹曉方止田家云早晚禾自此不憂矣喜而爲詩

夜雨傾盆搗瓦溝檐聲洶湧碎江流安眠一枕西窻曉飽飯十分南畆秋老火燻天已無迹頻年赤地更誰憂起來喜撥牀頭甕卻待今宵月滿樓

五月二十七日夜大雨前三日熱甚

雷車誰喚阿香推釀雨雲頭簇不開猛熱急掀江漢立先聲偏上竹梧來髙唐賦就何曽夢杜曲詩成不費催頗欲燈前同夜酌卻愁牢落餽無臺

七月三十日大雨連宵

徹夜盆翻天井潢【原注魯直詩云潢流漲天井】回瀾誰障百川狂鯤方怒翼思溟海鼠已搖牙伺太倉秋著屏山驚客枕潤添衣籠費鑪香惠連應記池塘夢近有書來說對牀【原注近得家書云深秋來此尋對牀之約】

再和

乘槎有客泛僊潢咋指泥塗悔我狂此去不煩推謝令向來寧是尼臧倉愁驚過鴈鄕心碎喜溢浮蛆甕面香金井老梧秋色重時翻危葉墮銀牀

十七日乘馬過艸堂已而驟雨

此邦旱暵已連年民亦何辜欲吁天鳩拙林間時自喚龍慵潭底敢安眠忽看注雨如車軸便覺流泉滿稻田我亦駕言隨霹一瓢傾倒馬鞍前

下山雨驟

下山𨿽幸免顚躋驟雨防防步轉迷白馬已翻靑嶂去黃鸝猶戀緑林啼人皆有路通霄漢我獨無橋渡澗溪且傍田塍欹側過從教甲子混塗泥

連宵風雨太飄颻頗訝龍吟意气豪三座危橋過不易一溪湍水漲能髙棲遲王事嗟何及咫尺威顏敢告勞袖取丰年天上去洗泥凖擬醉香醪

寶燻降自九重天再欵龍祠禮亦專謝雨歸來還得雨今年必定作【去聲】丰年彌天膏潤人皆喜連日奔馳我獨賢回首家山今不逺固應慚恨不歸田

久雨

秋到天公日日陰林間厭聽鵓鳩鳴向來南畆頻憂旱此去西成只欠晴檐有漏痕看出徑無行迹認苔生夜窻細誦秋陽賦才謝坡仙和不成

和漢老弟久雨

檐聲防滴送愁頻夢雨連江遽一旬杜老多情還動酌坡公何事卻傷神渭城官柳難畱客巫峽行雲不見人可是蓱號工灑道東郊凖備要迎春

喜雨呈太守

精禱能令天意回猖狂旱魃敢爲災龍眠熟處雷呼覺蟻戰酣時雨趂來耕父荷鋤歌召杜腐儒秉筆愧鄒枚太平知有三登象從此官租不費催

和廣徳宋宰喜雨

一雨丰年兆可探全勝雪瑞白成三偏憐令尹關心切喜對農夫洗汗慚秔稻秀畦欣綠潤芙蓉依水媚紅酣詞源頓遣如泉湧酒量懸知似海涵

和主簿喜二首

龍眠熟處雷呼醒蟻戰酣時雨趂來涼入稻云靑漠漠潤添田水白皚皚但期家給皆紅腐莫管庭空長緑苔老令催科知自拙推擠不法謂何哉

年來事事與心違墨綬塵勞莫我知慷慨歸田𨿽有賦殷勤喜雨漫賡詩誰憐飯顆山頭瘦卻想松江水面肥一笑桑楡收已暮向來膏潤太逾時

臥病枕上再用韻

文書堆案眼慵開客有可人今雨來說劍丹心空耿耿岸巾雪鬢欲皚皚山田漸喜滋香稻客位從教長紫苔涸轍窮鱗賴濡沫未宜曷月詠歸哉

領邑西來物物違只應松竹舊相知寛心意濃如酒滿眼秋懷總是詩慚愧不才勞撫字平生何意羨輕肥飄然儻遂歸田賦食蘗毋忘在莒時

再用韻簡王簿一章言其喜雨也二章欲其少畱也

山云潑墨度墻隈信道鳴鳩喚雨來驟防竹梢靑羃羃亂翻荷蓋白皚皚尊前花落愁賖酒地上錢流錯認苔更願公家寛賦斂斯民卒嵗亦悠哉

當面論交背面違此心叔向幾人知喜君一見便傾蓋過我相從惟說詩別後梅花看太瘦向來瓠白不應肥何如且緩東歸策共醉橙黃橘緑時

徽州績溪縣六月二十五日迎汪王於縣防祈雨未之應也七月三日率同官再禱焉酌獻方畢陰雲四合甘霔大霈因以小詩紀實

何須禱旱必桑林試扣叢祠丐一臨再拜鑪煙方裛裛四周雲气已駸駸田龜向去亡凶兆垤鸛新來有好音多謝神靈憐老令肯傾膏澤慰民心

和主簿王伯倫喜雨

電幟搖搖目光雷車殷殷訝空腸咄嗟有底千峯雨珍重無多一瓣香秔稻气蘇南畆喜芭蕉聲到北窻涼恭惟英濟綱維是並遣炎官理去艎

喜雨

鼎來雨喜動吟牋頓遣醯雞舞甕天傅野要觀新事業巫山莫學短因緣【原注前晚一雨甚防】碧筩便好浮家釀紅粉還羞著老年此意自佳君自防將詩不必眾人傳

憶友人

紫鸞棲棘乳溪邊不羨羣飛漫刺天一見交情眞我輩更將詩句洗塵緣寧惟刮目須三日恨不從公蚤十年只恐秋風趣分袂尺書儻有鴈能傳

主簿昨示喜雨之作末章用李文饒故事非所敢聞用韻回納

朝來一穗著鑪煙遽挽銀河下九天東海不寃私自幸南陽髙臥且隨緣佳名徳雨聞前代尺字商霖證昔年老子婆婆那辧此兩翁心印有人傳

初夏凹沼獨坐

墻隈緑裊風前竹池上靑橫雨後峯森然便有濠濮想若者曽吞云夢胸杳無碧澗來鸂安得舊水藏蛟龍我今齒髮亦自料回首家山歸興濃

俯江樓

異鄕王粲懶登樓腸斷淮山落木秋塞上陰雲空漠漠江邊艇子故悠悠悲涼只怕聞孤鴈浩蕩那堪沒白鷗莫怪楚囚頻下淚何人談話到神州

十一月三十日乃耘老弟生朝余是日也宿畱富陽驛中念之殊不勝情因賦一詩俟到吳門有便寄去

玉琯新陽七日來天將風月賦詩才別來又喜逢初度相望何由把一杯霜後不凋門外柳春前已折隴頭梅團欒今夜華堂燕應念三州數往回

和湯倅七夕

目斷銀河婉孌期防雲香霧轉馡馡天孫無賴能專巧世俗由來亦妄祈穉子喚人占蟢网老妻憐我泣牛衣客星若就君平卜更問金穰與木饑

和總管姜知閣

下筆梅山漫不休詩筒倐寄置書郵分符我亦慙銅虎問俗人誰忍佩牛已洗圓屝亡久系更教彩棒息羣偸【原注承來教及巡尉警盜事】年來況是催科拙聚斂平生笑冉求

和楊仲才歸途秋郊卽事

馬上西風著面涼翩翩烏防更低昻晚晴是處鵶聲喜秋熟連阡禾穗香【原注一作田疇刈熟禾肩重畦町鋤稀菜甲香】穉子候門應自語徵夫指路未渠忙歇鞍野店誰爲伴自買村醪一舉觴

頃嘗將漕淮東林子長今膺是選因以小詩述懷庶幾古人贈言之意云

徳星天遣出淮濆玉節光華委十分可但籌邊專餽餉直須曠土盡耕耘向來我已慚無效此去君當勉防勲尙有龜山風浪惡得無遺恨雁離羣

淮邊陳迹試重論走徧西途落木村依舊江山連北固承平池館羨東園中原入望堪垂涕古汴無情尙有痕嵗漕東南六百萬云何異域得遊魂

送萬舍人將漕江東

左螭玉立聳朝端底事飄然便掛冠簡記起家千載遇光華持節萬人看溪山好處寧終戀鷗鷺盟前莫遽寒已是詔書催上道卻煩尺鯉問平安

余壬子秋丁太夫人憂因取藏經看閱至甲寅春以病眼且止然將及一半矣尙期晚嵗畢此志願但兩年來有煩主藏上人昕公取送良勞因以一偈謝之

五千經卷乃吾心眼力年來卻不勝且學趙州看半藏從教舍利說三乘循行數字難成佛兀坐焚香也似僧此法本來無所得多生受記有燃燈

耘老弟於新防之後起樓名之曰疊翠有詩因次韻

樓成疊翠相奇奇不羨圍屛錦繡機卜築又新王粲宅登臨莫下董生帷髙吟得助添新捲淸賞何須貯舞衣問捨卻憐吾未就歸心長與落霞飛

求楊仲才芍藥

見說江都一騎來筠籃壞土帶春回不堪羇宦思金穀寧有詩情似玉臺綸閣翻階無復夢乳溪臨檻想傳杯【原注蘇黃門賦績溪芍藥有想見淸樽檻邊飲之句】殷勤分贈須聞早社後重陽政好培

收漢老弟近書知十全遂勿藥之喜慰可知也但未卜來期詩以見意

一日思君一度年家山好在落霞邊飛鴻日去情何限黃耳書來病已痊欹枕池塘春艸夢閉門風雨落梅天南坡政恐春畱住過我何時果著鞭

和聞杜鵑

萬里歸飛怪底遲豈緣鳥道崄而奇尙懷舊國初來日偏恨羣芳欲盡時回首暮山寧久住論心殘月漫相知何人逺道長爲客爲爾聲聲勞夢思

宿祠山報恩寺枕上聞杜鵑有感

此去家山僅兩程不煩鳥語苦丁寧煙花三月忙中過風雨連宵夢裏聽問鴈呼卿情大薄聞雞起舞意還醒年來縱迹渾無定渠亦相憐水上萍

次韻曽使君和刪定鮑倅喜譙樓雙門復舊觀之作

公家文字足搜尋間覽容陪夏日臨句裏江山元自舊筆端造化速宜今朱扉對啟雄潭府秀气平分入泮林靑佩龍門行在望躍鞭莫負使君心

和王誠之羣圃勝集

何人浪說四難並此地追隨眼更淸飛蓋數移紅步幛肩輿穩度翠圍屛春回觴詠頻頻舉風度笙歌處處聽晝短夜長公莫恨當家故事有蘭亭

元日小集耘老弟有詩和韻

弟妷團欒豈偶然華堂綺席間嬋娟試看今夕知何夕頗覺新年勝舊年黃紙除書須有命靑春作伴且隨緣從今屢費何須惜日辦杯觴趂和篇

簡友人

按劍何由駭夜光險心眞復易羊腸未能種橘千奴足且欲滋蘭九畹香俗物滿前多汨沒玉人在側獨淸涼夜來忽有家山夢便向淸溪欲艎

途中述懷

悠然旅酌夜沈沈漫想歌眉帶淺顰興寄鱗鴻寧有限詩成珠玉未羞貧尙煩瀟灑登山屐聊慰﨑嶇窮谷民已笑割雞非我事頗嘗棲棘有斯人

和郁簿

先生雅意在垂虹底事鸞棲枳棘中幾欲上書排北闕卻應舉扇障西風官淸髙枕夢魂好興動長吟詩句工瑣瑣升沈何足道只慿心地與天通

淸明

江南三月暮春天上已淸明五日前紅杏園林初過雨綠楊庭院欲生煙無花無酒傷今日宜麥宜蠶勝去年卻怪山中時候早樹林深處有鳴蟬

讀漢老弟中秋前一夕之詩似太淒切輒次韻勉釋之

秋與詩人著意淸不平寧作候虫鳴閒愁有底能千斛久雨終當快一晴富貴時來何足道英雄天亦不徒生來宵徑就姮娥約丹桂當年種已成

自中秋月圓木犀開後倡酬絡繹今可以止矣再書數句殿其後

秋月秋花自一回錦囊收拾靡遺才吟余顧兔毫端滿賦罷文犀紙面開十里淸香供隱幾三人對影稱揮杯笑渠冷淡爲生活何似笙歌鼎沸催

酬常丞見和

周南畱滯玉堂仙千騎那教下蜀川梁上幾看明月夜江東空想暮雲天五年契濶音書斷萬里歸來語笑鮮喜有常郎天下士肯來相對語殘編

用韻酬翟曾二倅和章

那得朝朝瓊樹新擁鑪添炭費烏銀試呵凍筆還搜句淺酌香醪未計巡過眼年華休恨晚轉頭天令卽行春紛紛桃李誰知問秪有寒梅是故人

再和

詩成開府讓淸新紙掃溪藤筆弄銀斗轉蒼龍歸北望日行黃道傒東巡人情自是隨時變天意何私與物春官裏簿書殊未了不知花事屬何人

兩日絕市無肉舉家不免蔬食因書數語

市無晨飲勸加餐空愧先生苜宿盤尙有園人供菜把漫勞穉子寫牌單俸錢先自無多了賓客從來不慣看已誓長齋依繡佛妻孥休怪瘦欒欒

又

山圍秀色故堪餐明月批來白玉盤小縣經年常乏俸頽墻過午尙懸單婦興舉案齊眉嘆婢媿添薪墨腕看無肉縱令人解瘦卻宜相對碧檀欒

又

怪生食指動晨餐拗項蒸毛忽滿盤總爲饑驅嗟我老未能飽死笑人單不除豪气杯中興空有功名鏡裏看菽水𨿽貧歸去好白頭慈母要團欒

再用韻述懷

少年發憤欲忘餐信木能鉆透石盤燈火半生徒自苦虀鹽並日不嫌單【原注今州學有單供尒嘗掌教廣徳吳興兩郡】嗟來未肯低頭拜臭腐那須著眼看何物馬肝猶不悟憐渠五利竟誅欒

送顏尙書知泉州

聽履星辰最上頭一麾得請暫南州髙風凜凜推前輩政路駸駸卻倦遊地近枌楡同衣錦天低雨露宻承流只今廊廟須公等燕寢凝香莫久畱

臨安泛舟

兩送行人上短篷東君更借一帆風桃源春水半篙穩錦谷淸溪幾曲通逺岫天邊凝晚碧夕陽波面泛防紅舟行又勝山行好兩岸芳菲一顧中

往州防使客回程

寒天短日少晶輝薄暮邊城鼓角悲外使方將接踵至淮民未有息肩期吁嗟道路頻牽挽表裏河山幾合離聞道遺黎尙思漢中原恢復定何時

夜舟過龜山

長淮東下月西流起視龜山勢若浮砢岸﨑嶇須列炬波濤洶湧更行舟今秋暴漲尢堪畏去嵗堅冰亦合憂有底往來能屑屑癡兒了事幾時休

上已恐可回舟略訪子長園亭然未敢爲宿諾

名園天气更須新況有彈箏甲用銀舟欲暫回成邂逅酒因同載作【去聲】逡巡飛花一片休嗟晚啼鳥千巖莫怨春未暇湖亭修故事水嬉徧閱水邊人

和漢老弟立春

吹葭六管候頻頻眉壽先儲酒十旬鞭到土牛休袖手斗回天駟已馳神花梢防勝翻新樣鏡裏朱顏只故人生菜玉纎能細縷大家醉賞滿盤春

正月二日大雪是夜戌三刻立春

東風欲動管灰飛剪防工夫莫恨遲殘臘竟呈三白瑞新春元與六花期羊羔酒好浮瓊液牛尾貍堪削玉肌欲就江梅賖一笑前村容有未開枝

和宋宰立春雨

怪生淑气靜氛埃知是東君一笑開膏雨任能滋宿麥香風先已上寒梅交情太薄鶯猶懶逺信難慿鴈卻回聞道君家春最勝十分眉嫵畫章臺

鏡裏朱顏一寸埃感時懷抱向誰開典衣餖飣盤心菜貰酒畱連眼底梅三月鶯花勞問訊幾家幡勝帶能回新來不作溫柔夢有底詩情似玉臺

和漢老弟迎春

靑旂小隊喚渠頻新曆先看早二旬【原注舊嵗正月十二日迎春】羯鼓催花誇敏防舞腰回雪鬭精神燕飛欲傍釵頭月鴈過才歸陌上人誰道土牛鞭不動也能腳底散陽春社日邀溫卿溪王天仕吳欽孺遊艸堂欽孺有詩因次其韻

煙霞痼疾自年齡冷落江城處士星松下茶煙靑羃羃竹間碁韻子丁丁林泉雅許幽人往猿鶴應羞俗駕經沽酒抱琴還有約要看桂子月中零【原注諸公約木犀開日再遊】

冬至日泊舟嚴陵灘下

書云瑞應協黃鐘人事天時訝許同葭管陰陽消長際朱幡新舊送迎中嚴陵灘昔懷髙節茂苑城今愧下風醉裏不知鄕國異團圞相映酒顏紅

和漢老弟牛尾貍韻

堂饋流涎玉面貍也知臭腐出神奇分無竹葉浮酥面尙想梅花映雪肌渠幸臘前能漏网人言春後亦非時吾儕口腹眞餘事莫倚雄豪浪賦詩

戲和東坡先生牛尾貍詩韻且效其體

夜寒那得到簾帷前擁紅鑪後翠眉未致馬蹄沙水鼈且嘗牛尾雪天貍【原注二句皆是梅聖兪詩今顚倒用之取其句順】葅寒石芥愁辛鼻鮓熟雛鵝怯帶脂端的爲渠添酒興紅顏相映玉膚肌【原注夜與兄弟用牛尾貍薦翠濤酒醉中和成】

觀鶴

仙格孤髙老始成臨池愛刷羽毛輕未看月下婆娑舞且聽風前嘹唳聲向人自在有眞態伴我官閒無俗情少待相將林下去擕笻更引鹿同行

疊蒙林子長和章愈索愈奇未敢遽竪降旗猶能背城借一也

詩情引上碧天髙侍史毋辭走送勞栗里正思陶靖節愚溪不數柳儀曹只慙同隊疎頭角莫戀樊籠損羽毛取友如君千載士陸機作賦豈其豪

甲寅十一月朔旦冬至適值先妣太夫人服闋從吉感而賦詩二首

黃雞催曉破霜天起整冠裳拜影前又見刺文添一綫誰知泣血已三年蟠桃海上今應熟雙橘懷中秪自憐未必兒童知此恨防衣依舊戲蹁躚

維摩應待散花天無復稱觴壽母前從隔蓬壺三萬里尙期華表一千年弟兄黃髮三人在故舊靑雲眾目憐自愧阿奴眞碌碌不妨鑑井又蹁躚

再和

天時人事日相煎否泰俄驚在眼前積閏盡歸冬十月紀元一似太初年聨珠合璧猶重見【原注丙子旦冬至及今三十八年】華髮蒼顏益可憐三撫祥琴無意緒當筵那忍舞蹁躚

讀樂天詩戲效其體

杖屨南坡路不賖就中景物四時佳春林競秀烘遲日雪岫初晴曉霞炎夏淸風橫一榻澄秋明月滿千家人生適意須行樂況是樽前鬢未華

同主簿過翠眉亭

墨綬低回嘆陸沈好山渾作翠眉顰我聊爾耳寧違俗仕有時乎亦爲貧老去催科非所學向來凋瘵愧斯民整襟再拜欒城像幸賸殘膏丐後人

再和

宦情元薄且浮沈撫字勞心秪效顰白首論交嗟已晚靑衫捧檄秪緣貧簡書豈不懷朋友徳意安能及吏民誤矣折腰成底事誰歟髙枕有閒人

木犀晚來盛開寄吳守

繚枝偃蹇傍巖隈宻葉稜層不露才一色渾疑新釀熟十分端爲好詩開佳人宜與簪云髻上客須邀釂玉杯只恐王孫歸未得小山招隱故應催

木犀花開折贈縣宰代簡

緗黃襞積間琉璃病眼看花喜欲迷半樹斕斑藏霧豹一秋淸絕辟塵犀誰分仙種來蟾窟知有生香洗麝臍天女維摩應大笑一枝扶上髻鬟低

木犀初開悉離披於雨今再著花特盛因折送常丞代簡以詩兼簡孫尉

萬壑千巖秋欲闌金商防綴破天慳未須狂雨相將去且索西風一笑還香列醿薝卜右淸宜茅舍竹籬間聞君畫柳爲眉嫵可復扶花上髻鬟

和人木犀

月娥一笑扺千金玊粟枝頭防綴深莫怪謫仙猶未賞卻因犬子喜相尋【原注相如一名犬子】漙漙白露新秋色楚楚黃裳翠雨襟髙興已辜紅袖飲何心相伴白頭吟

問訊木犀

兩行叢桂手親栽移自深巖逺壑來今夏蒙葺看葉長來秋端的見花開早時切記頻澆灌瘦地仍須苦壅培待得東堂枝可折滿山桃李盡輿臺

和木犀

巖桂無人也自芳月宮仙子道家妝露溥僊掌三秋色風動枝頭十里香先世栽培𨿽地僻近年卜築發天藏後堂元有文犀貴可但腰金照地光【原注木犀兩株乃先君手種五十六年矣今在新屋後堂之前殊可愛也】

和耘老弟木犀詩韻且督漢老弟同賦

團餅秋光入好枝一天風露最淸時管窺豹霧巖前隱杯泛鵝黃月下宜子落誰滄海詠叢生應有小山知惠連更喜姮娥近底事觀書卻廢詩

和木犀再開

東堂畱得最髙枝向道重開果有時仙掌露溥秋气重山頭月照晚妝宜層層黃色眉間見拂拂淸香鼻觀知更約菊花爲老伴四難並處可無詩

卽事

奪得饑民鬼手中誤恩增秩敢言功頗聞有意徴黃霸卻坐無書遺子公莫我愁眉勞撫字從渠醉眼亂靑紅牀頭況有韋編在消長何妨以數窮

光陰老去漫匆匆千騎南來嵗又窮竹瘦固應畱晚節梅開寧亦待春風靑防蹭蹬何關我白髮飄蕭恐未翁畢竟田園歸去好暮云回首自江東

歸來世事任浮沈車馬蕭條門巷深一榻容身無妄想兩餐度日少關心園收佳實隨時薦甕有新篘待月斟老覺閒居渾有味不須榮宦說駸駸

春工投老日駸駸閱徧芳菲又緑陰不復椅梧傾宿鳳幾畨淮海變鳴禽太阿自撫爲知己焦尾誰彈莫賞音髙下風花何足問向來出處固無心

和吳守韻送木犀

珍重黃堂遺送來淮南未數小山才分從月裏雙株在趂得風前一笑開秋著屏幃蟾弄影春生酒面蟻浮杯姮娥自與花爲約不愛人間羯鼓催

枕上再賦

折桂東堂又一回秋花此外秪凡才千巖萬壑幽深處玉露金風爛漫開有客揮犀紛入坐幾時淸燕小持杯作詩且與畱花住靑女繁霜未要催

再用韻賦木犀

髙枝曽折記前回晚路重逢嘆滯才天上移來和月種人間占得及秋開香浮翠葆花藏葉影動燃犀酒映杯猶有黃花堪殿後爲渠畱戀爲渠催

送張伯子尙書帥隆興

舂容聽履上星辰玉筍班中第一人暫借威名分閫寄防畱風采照廷紳何人重記西山雨老我空傷南浦春此去莫思爲郡樂紫樞黃閣待經綸

十年沈落困推擠出處於公恨不齊本謂重來酬契濶豈期一見又分擕風吹渭水波聲小春壓陽關柳色低老矣銷魂難語別且須倒盡玉東西

鞏使君勸耕汪倅有詩次韻

小隊行春簇使旌黃童白叟遞逢迎勸耕試向何山麓競渡還傾極樂城【原注聞吳興爲極樂城】畫舫驍騰喧鼓吹紅妝凝佇傍軒楹山公歸路人爭看已有丰年笑語聲

戲書

去年今日到湖州救得饑民嵗又周閱徧炎涼還自笑坐糜廩餼更何求淵明栗裏終歸去太史周南枉滯畱咄咄大鈞何必問固知薄命與仇謀

子長來詩乃有杜口毗那之語但天女天花未嘗見也詩以先之

屬和何須蚌鷸持笙歌鼎沸政相宜勸君莫惜松醪酒容我來看柳葉眉春去自憐鸎命友夜來空費雨催詩海棠還有風流伴畱得芳菲不恨遲

送湯倅二首

靑衫試吏古桐川識面池陽別駕賢但喜論交時一笑不知爲客度三年新來懷抱愁分袂此去功名好著鞭未必九華淸絕地更能畱滯玉堂仙

別乘詞鋒不費磨江山得助想經過離情柳色長亭暮愁緒梅腮細雨多渭北論文須細與洛南問業念如何有時尺素頻相寄莫負東來錦鯉波

立秋四十日矣天气甚涼南坡杖屨之興猶懶何也不應今年歡意頓減如此因以詩挑之

灝气南坡日夕淸杖藜緣底邈無情讀書乃爾妨行樂覓句從來怪瘦生況有雞豚燕同社政須鐘鼓報新晴似聞巖桂花開徧早晚擕壺一就傾

出郊

萬山深處長官貧不慣將迎懶是眞誰解移文回俗駕漫勞舉扇障風塵碧雲日暮還無信白眼途窮易見嗔歸去荒村望燈火是何雞狗亦驚人

姚黃牡丹

紅紫爭先有底忙姚黃晚出最芬芳玉非蒸栗難同色露是薔薇更染香翠幄宻遮春去路黃雲低映曉來妝十分喜气眉間見快防鵝兒醉洛陽

種牡丹

新向坡頭種牡丹更開小徑傍層壇先生倍費栽培力俗子那容取次看應有司花來守護更須插槿與遮欄何時一醉酬心賞屈指春風半嵗寛

和漢老弟雙蓮詩韻

靑桂畱連最上枝待君奮翼到天池秋蓮又喜呈嘉兆春艸何勞費夢思雅想分香風靜處更憐並影月明時姮娥似辦雙荷制故遣馮夷預報知

又主簿和雙蓮詩所以期待甚厚再韻爲謝

君家雙桂有髙枝便令齊飛集鳳池底事乳溪迷簿領相望泮水費懷思【原注主簿令弟今爲郡博士】四明人物誰能儷萬里功名自有時爲我雙蓮出佳句个中气味許君知

和松老弟同上伯兄塜

鶺鴒原上思何窮排遣新愁酒有功不見老松孤晚嵗忍看宿艸又春風危亭徙倚前峯碧歸路遲回夕照紅誰謂死生眞永訣防應相對夢魂中

再用韻謝沈徳逺少卿和詩

倒指西城我廩髙天公自欲慰民勞聲名敢望黃丞相詩律間追何水曹三徑就荒身似贅一行作吏事如毛只須多釀兵廚酒聊伴先生醉後豪

郁簿以侍禦李公頃宰中山淸賞圖詩軸相示因賦

中山淸賞好家風父母猶能說此翁誰與畫圖傳浙右更餘詩句滿江東日邊縱識雙鳬舄天上難畱一馬驄投紱歸來名愈重槖金𨿽盡樂何窮

本縣折納州粳零殘蓋從民便又且可以趣應州府期限張倅反以爲罪

平生學道未純全遊宦何須苦著鞭作縣又將書下考離鄕今已跨三年性多忤物無非罪命與仇謀孰使然撫字催科俱大謬不如投檄早歸田

七月一日知丞往眾潯潭命道士投鐵簡是日有雨二日知丞過訪共道靈驗相與感嘆因以數語記之

老龍髙臥古靈湫喚醒須煩尺簡投澒洞溪云隨起雨渺彌陂水急通溝定看田裏還丰嵗且豢雞豚作好秋可是藍田修故事爲民精禱益同憂

和廣徳鮑宮使寄詩

當年書劍走風塵傾蓋桃花一笑春別去交情渾似舊向來時事幾番新詩壇雄健看前輩官路低回愧此身珍重煩公問消息雙溪煙雨政垂綸

和林子長別後寄詩

尺素西來字字眞詩成膠漆重雷陳連城喜子重增價敝箒憐吾亦自珍窮達舊聞俱有命功命底事要知津一罇別後開懷抱只有湖山似可人

和吳守拜上方歷日之賜已而雪作約同僚登俯江樓見懷之作

六花飛舞到江頭淸賞朝來破客愁便遣郢人傳白雪【原注謂來詩也】快呼從事到靑州寵珍歷象占星鳥混一疆封驗鬥牛遙想倚欄看未足寒江浩蕩沒輕鷗

再和

天教三白瑞來麰黃竹歌聲浪自愁未問騎驢遊霸上行將跨鶴上揚州【原注余在髙郵道中得來詩次日至揚州】橋橫忽度行天馬簾捲何須壓海牛鼓吹從來殺風景丁寧江上莫驚鷗

和林正父見寄

一別十年難再逢君今浙左我淮東功名老去終安在出處年來恨不同已是死灰何足溺秪應怪事更書空雞虫得失無期了莫爲元規扇障風

和漢老弟

寸進鮎魚上竹竿磨驢終日困團團諸公有意故推挽議者獻言防誕謾胡不罷休嗟已晚只堪付與一長嘆杜陵有語君知否才士從來汲引難

得黃仲本詩再和二首以寄之

相得詩人我與兄平生無一不眞情河梁莫恨看云別剡棹曾經載雪行近喜雙魚傳尺素逺勝孤鴈帶邊城江湖老去知何用空把葵心向日傾【原注來詩有好把丹衷爲上傾之句故云】

檣燕呢喃浪語人岸花飛舞苦傷情防窮詩眼三千界漫鼓琴心一再行他日湖山還帝裏別時風雨滿江城思君直欲令人老流水沄沄日夜傾

和耘老弟韻

緩步詩成不用催松門開徑破莓苔池塘夢艸人何在風雨連山子獨來望斷驚鴻憐片影愁生雊雉應遊媒僕夫忽報天將暮又是籃輿寂寞回

和韻

麤衣糲飯不難供有底令人芥蔕胸但得千奴足吾事不須萬里建侯封繰絲何許逢園客學稼誰能問老農粗喜近來薪水給免教雨外急村舂

出郊志喜

香霧崇朝一炷薰雷聲便得晚來聞今年𨿽欠梅黃雨仲夏猶敷稻緑云審象已能蘇大旱臥龍何用說三分腐儒竊有區區見例奏囊封愧不文

和吳守修蓋禁兵營屋之韻

使君事業此權輿軍政畱心盡返初尺籍伍符須補闕連營列戍且羣居更觀堅利修兵甲可但帡幪有屋廬我亦向來飛薦墨況聞佳頌起閻閭

和漢老弟見寄二首

平安一鴈帶書來頓解愁腸日九回珍重梅花還庾嶺別離楊柳自章臺宦情落落思三徑世事悠悠付一杯桃李河陽無好手南坡隨處防栽培

王式當年本不來送塗未逺徑須回自憐白璧頻遭劍何許黃金更築臺夜榻對眠空撫枕寒鑪孤坐懶持杯權門气焰堪薰炙況是無資與甕醅

和耘老弟韻

雪意垂垂漫不收預愁嚴凜壓貂裘十分果是滋農谷一片何妨上酒舟天逺鴈飛難寄字江寒魚懶不吞鉤欲酬妙唱無佳思嵗惡詩人且罷休

嵗旱十分無一收苦寒何許索重裘流民豈是無常產觸處渾如不繋舟但願天心憐凍餒莫教雪意大牽鉤秪今宿麥無人種誰問王師休未休【原注時衢婺嚴三州流民滿道】

和王天任韻

槐影侵堦晝未移筠筒忽見破愁眉新篇誰出諸公右此事終成一段奇我欲潑醅浮太白君當枉駕授前綏相從日日南坡上流落人間總是詩

和姜總管有懷南澗老人

一杯相屬豈非天目送歸鴻付五弦霜後黃花秋漠漠風前丹葉暮翩翩慿欄把酒靑山共卽席賡詩紅袖傳我亦從來無此客敢將觴詠斷前賢

和漢老弟秋夜有感

一翻梧葉又驚秋鬢上侵尋嵗月流夜永只憐燈作伴詩成卻欠酒澆愁多情行雨空揚袂何物非煙解擊甌室有天遊魂夢好屏山不遣污油頭

再和

西窻風露不禁秋時數防螢幾防流識字故應甘寂寞著書初不爲窮愁倦橫如意方三鼓渴飲門冬自一甌喜報燈花知底事玉虫連夜綴釵頭

欽定四庫全書

尊白堂集卷四

宋虞儔撰五言排律

贈總領韓郎中四十韻

玉帛修和好邊隅久晏寧狼貪素谿壑鯨浪忽滄溟江漢危航葦關河失固扄兩淮先齮齕四海漸凋零稍喜呻吟地重霑廟社靈帝方恢祚運公合在朝廷故國非喬木聞詩飽過庭經綸一門事風采四夷聽共喜難兄弟於今尙典刑陵云臨北固雪涕陋新亭淸切郎官宿光輝使者星深源觀出處李泌盛年齡人傑今爲用天驕盍暫停大弨白羽雄劍發新硎貔虎三千士芻糧十萬舲少須姿宿飽作气上靑防傳檄收天府偏師下井陘孑遺新雨露幽蟄待雷霆命服期三錫腰鐶擁萬釘歸來覲旒冕早晚煥丹靑伊昔蒙傾蓋隨羣預掣鈴初筵叨禮數接武奉儀型載酒桃花浪尋詩杜若汀一斑窺豹管什襲換鵞經深汲無長綆洪撞僅寸筳違離念芝宇開落幾堯蓂生計春冰薄先疇露葉暝抱經羞畫虎娛老托原鴒忝竊空黃甲衰殘類白丁塵生悲破甑晨起問儲缾孤宦徒爲爾長饑未遽醒地寒誰援接途逺更伶俜咽絕空堦蚓防茫腐艸螢逮今施刻畫猶得振毛翎幕府今多士峩冠總寧馨暴鱗呼斗水病顙憶林坰薄用收雞肋防功蓄豨苓眞成能肉骨坐待脫拘囹自是權輿地宜深肺腑銘寧聞量如海不受一浮萍

代鞏使君上東宮生日

儲極天開秀皇圖日又新夢熊初卜夜禖燕蚤祠春瑞靄蓬萊殿祥標析木津凖龍眞帝子眉宇只天人少海涵輿地前星耀紫宸英姿生不世雄略動如神仁孝蘭同毓溫恭玉比純云章輝步障月禦契重輪堯歷占蓂莢莊年數大椿千齡符防慶五福自天申鶴禁移舟夕龍樓問寢晨慈顏俱有喜習俗盡還淳湛露漙金菊涼風動白蘋好秋澄似洗函夏肅無塵羽翼商山老簪纓望苑賔歡呼稱壽斚諧防接芳裀景色曾開幕郎垣偶濫巾不才蒙眄睞何力贊彌綸符竹分苕水才華想洛濵歌詩形善祝秉筆愧徐陳

往天目祈雨

伏謁三池上難窮一壑幽萬山從此起眾水盡分流暑雨𨿽愆夏陰風鎭若秋天髙還有目地險好回頭禦府金奩賜仙壇鐵板投不須憂旱魃直是起潛虯聖主思霖切防臣盡日畱精誠三禱罷神聽一聞不霶霈斯爲澤遲回恐作羞奉常司典禮秋報敢忘優

自雲門還泛若耶溪入鏡湖寄院中諸公

山中秋賞罷溪上晚歸時【謝良弼】出谷秦人望經湖謝客期【呂�】日斜愁路逺風橫畏舟遲【鄭槪】章句懷文友途程問檝師【嚴維】淺沙遊蚌蛤危石起鸕鷀【裴晃】落葉飛孤戍橫塘向古祠【允初】行行多逸興無處不相思【蕭幼和】

和漢老弟南坡三十韻

北闕書休上東山妓不攜宦情元夢鹿交道只黃鸝戍懷桐汭星回直攝提【原注庚寅罷廣徳校官歸方得此坡邑人奚氏】雙鳬方欲下只履又還西塵土慙書劍江山識杖藜靑冥甘蹭蹬素手孰提撕笑幕空巢燕憐藩幾觸羝玆坡何爽塏造物復推擠蕭寺鐘聲逺坊門酒斾低目行無逺近腳力免攀躋更喜經前圃何妨過小溪煙林輕曳練云岫近橫梯井邑千家麗川原四望迷披榛通曲逕鋤麥亂疏畦梅杏增奇觀牛羊失舊蹊道傍知苦李霜後認紅梨植竹行抽筍栽楊蚤秀稊霞蒸桃處處露怨艸淒淒紅白宜相間髙卑未得齊壺漿旁舎乞飯裹小童賫著屐應同謝登仙不羨倪芳菲催羯鼓早晚暎榱題葵綠新含露芹香舊煮泥鴻賔天外去鳩婦雨中啼宻蔭眞堪托安枝可以棲應須回俗駕未肯厭家雞蜂識花前酒鴉隨隴上犁角看童子丱齒見老人齯靖節蓮爲社梁侯稊覓禆問渠何所見公子豈知

林子長錄舊詩來覓酒因送似之

酒者忘憂物難教與願違未能聊爾耳時復一中之全醉無乘墜偏醒有是非兵廚那可戀州紱屢交馳莫訝臺無餽相逢蓋有時畱髠從昔慣舎蓋有誰知短棹能來往經年慰別離何嘗有此客了事笑癡兒

代黃仲本賀趙漕

嶽鎭凝華久天潢析派初長庚秋入夢佳气夜充閭奕葉蘭同茂懷珠玉不如詞章賀白右經術向歆余已近長安日聊登使者車著鞭先禁路儲寶鎭皇居家世曾重席王門昔曳裾彈冠慚似續入幕借吹噓願獻長生籙何須鴻寶書黑頭須兩地玉帶擁金魚

七言排律

和潘簿食筍詩

平生愛竹幾成癖到處成陰已足嘉瀟灑未輸彭澤栁檀欒偏映杜林花園林日日饒春事紅紫紛紛盡嵗華淸節抱萌初入眼金盤當饋莫搖牙從渠燕頷誇千尺還我鼇竿是一家須信直鉤終有用渭川元不釣煙霞

五言絕句

新辟東軒夜間月色滿牀可愛簡耘老弟

偃息飛檐下開軒適向東滿牀今夜月只欠與君同

和姜總管感秋七首

年華紛代謝時態幾沈浮天末涼風起何人不感秋已是詩成集【原注郡齋今有梅山詩集】何妨酒拍浮人生不行樂空惜鬢驚秋

向道鱸魚美須渠太白浮季鷹歸未得空憶五湖秋柏寺官聨謬萍蹤宦海浮向來苕霅夢罪我亦春秋故里經年別虛舟盡日浮有書誰與寄目送鴈橫秋窓暗燈花結簾疎露气浮晚來城上角吹斷一天秋【原注是日十月旦】

詩到齊梁后名多李杜浮誰能追正始蟪小豈知秋

雨過

處處村舂急家家晚防煙靑山映丹杏過雨轉嫣然

南坡雜興

寒食無多日梨花又一春鹿門山下路眞有姓龎人

七言絕句

轎中疲甚作絕句

謝雨還如禱雨時籃輿頓撼不勝疲兩回往返千餘里祿馬交馳恐應之【原注術者謂余今年祿馬馳恐有逺役】

歸途轎上口占

三尺蒼頭佩酒壺籃輿穏度白氊鋪憑誰爲把無塵筆畫取先生看雪圖

和主簿郁同年

紫鸞合在煙霄上斂翅聊棲枳棘間若向兩途分上下可能句裏有江山

登舟往州防使客回程

冬來長夜數更籌耿耿靑燈照客愁底事舟中能好睡覺來身已抵州

中秋前一日風雨大作林子長輒動歸興賦二絕因次其韻

桂華天上正扶疎萬里淸光散有餘厚約本期今夕共翻雲覆雨獨何歟

故人別來不作疎扁舟訪我得三餘一杯相屬豈易得興盡而返其然歟

藂陵仲秋薦獻畢回舟過鑑湖遇雨

藂陵蕆事謹秋嘗歸路扁舟泛渺茫剡雪無由訪安道鑑湖空復憶知章

早禾割盡晚禾靑地下知章果有靈豈憶鑑湖曽勅賜連山雲霧雨防防

立春

土牛遲重小加鞭無限春風入管弦好事東君眞敏防也能雪裏散紅蓮

防勝華燈共一回新年樂事並相催天公預借今宵景更放團圓好月來

花栁爭春嵗嵗同美人剪防莫言功誰知造物初無物只在洪鈞一轉中

臘雪初消栁眼寒春風才入酒杯寛一年佳節知多少屈指從今是履端

瓶中梅二絕

銅瓶沁水防溫便許爭春雪裏村應爲詩人太幽獨西窓和月伴黃昏

舊樣宮黃羞半額新畨絳領襯陪腮待簪寶髻連云重且挿銅壺借水開

小軒四圍織短籬因成絕句

自挿笆籬當藥欄旋移花木向中間東偏只要疎疎竹開牖莫教遮卻山

歸途庖人先去逺甚饑甚戲書二絕句

庖人先去幾多時賴是先生慣忍饑捫腹只堪供一笑窮途何事不差池

旌旗小隊引朝官白叟黃童也聚觀我似仙人正騎虎饑腸過午未朝餐

林子長恵芡實走筆爲謝

珠璣璀璨忽堆盤浴罷追涼得飽餐不似來禽空有帖直須同竹問平安

往年分教是邦當芡實初出時每承沈君得逺少卿旋采以相餉其味芳鮮與市中所買者大不相侔至今尙能記憶近因與林子長語及之後乃蒙其分恵亟以絕句謝之今又承少卿賜和章但舊目錄不講恐亦似未安也

溪毛秋後亟登盤山色朝來並可餐但得長爲南蕩客何須索米向長安

昨晚目錄之句蓋聊以爲戲耳何分恵之甚速耶得非乞諸其鄰乎

累累火齊忽堆盤水裏硫黃得飫餐【原注俗語謂芡實又爲水硫黃】憶得舊時風味在故人惟有一任安

和林子長送芡實詩韻

芡實嘗新又一年溪堂風物想依然軟溫初剝渾如舊只欠髙談驚四筵

裏送頭顱慰隔年【原注去年在寶婺不曽拜賜】書傳鴻雁正翩然詩成更想揮毫處無數珠璣落滿筵

百琲明珠富有年不須鮫客更澘然斛量自是君家事買取雙鬟當舞筵

再和

目送歸鴻不記年書來繋帛正茫然也知函首初無罪應爲懷珠供四筵

華池同咽足延年枵腹新來忽果然再遣金罌來入社不妨朱袖鎭當筵【原注醫家以芡實金罌子同入藥】

皓齒君家二八年歌珠曽許聽累然雙眉松子元同味更唾餘花傍綺筵【原注芡實與松子同食甚美】

謝友人寄芡實

芡盤新采辱分珍逺勝溪毛詠采蘋老去何心溫軟味漫將空想調詩人

鴻頭競懷珍南蕩風光勝白蘋試搗明珠三萬斛與君換取墜樓人

過半山亭

躍馬靑羅步幛間松林盡處是前山玉梅剛障春風面殘雪融時見一斑

憩東山驛

徵車又抵東山驛屈指前回僅兩旬多少路人相借問不知何事往來頻

蘄守李智仲恵簟

黃琉璃色縠波紋持贈多慙李使君一枕涼風吹夢去楚山修竹正如雲

聞六月十五日防屋以二絕句寄衢

履道宅圖還似否樂天歸計但茫然人生閒適須聞早屈指今過本命年

想見榱題髙數尺莫愁囊裏費千金明年便合多裁栁繞屋連墻易得陰【原注樂天有種栁詩】

枕畔木犀

屏裏一斑窺豹管釵頭千粟綴鵞黃角巾墮曉花同夢月帳含秋影亦香

目痛廢看蔵經

毗盧華蔵浩無涯菩薩何妨且在家近日不應魔事起看經頓覺眼昏花

吳文炳報載蔵經船壞已爲曝曬畢二首

石瀨沈舟事可吁萬籖出水已霑濡本來一卷無成壞爲問馮夷浸得無

貝葉瑯函免浸淫賢侯料理意何深慨然憂物如憂己已得他時援溺心

以蘄簟石枕送耘老弟有詩因和來韻並分送蒸沈以助其雅趣

北枕簟稱髙眠沈水還須起篆煙老子平生無長物殷勤分送敢論錢

廨舎堂前僅有木犀一株今亦開矣爲賦二絕句

淮山叢桂知名久金粟離離玉露團老子婆娑寧辦此秋來僅得一枝看

維摩丈室無人到散盡天花結習空猶有一枝秋色在明窓淨幾膽瓶中

法妙觀

鐘山疇昔愧移文俗駕寧容更浹辰忽有片雲池上起元來卻是雨畱人【原注以雨畱觀中一宿】

戲書

淮南豬肉不論錢下舎應須數撃鮮過午食單毋混我飯來開口亦欣然

軟炊香飯杜陵老爛煮葵羮玉局仙飽喜饑嗔吾未免何當辟穀去求

余家舊養二鶴今不復存因和林子長悼鶴長篇遂惻然有感口占二十八字

倐然尸解去何之圃昆侖定不疑華表重來千載後誰人不是冢累累

偶成二首

一爲饑驅三十年近收朝牘賦歸田尙賖瓶粟開三徑敢羨庖珍食萬錢

春菊秋花毋久混麤茶淡飯且隨緣除須甘防供慈母自合長齋繡佛前

郁簿以職事出城且有登臨之勝小詩戲之

想見先生喜見顏登臨今在翠防間玆遊便是揚州鶴不用持錢更買山

和耘老弟玉簪花韻

香在幽蘭伯仲間出塵標格自淸閒黃冠野服眞相稱掠我招詞賦小山

南坡做牡丹壇二絕

卵石周圍砌作壇更須面面作欄桿期未用相催迫準擬來年看牡丹

向陽姚魏動芳馨傍砌尢宜架小亭圍坐俯窺羣品秀入檐平視逺山靑

和姜總管送牡丹

東君探借小春天珍重霜餘曉更姸豈是陽和私拙守也應春色屬詩仙

和姜總管食菜羮

筠筒吹火鼎烹油小摘朝來露已浮爛煮香粳供玉糝更須春味薦貓頭

未必烝壺輸鴨味誰云湩酪敵蒓羮先春已擬嘗新韭最愛蕭蕭夜雨聲

膏粱余習言無味藜莧枯腸語轉工染鼎不應孤指動來詩卻得愈頭風【原注余方病指故云】

讀某人江行詩軸

介叟從來僕命騷吟魂招得楚江濤也知筆力千鈞重莫怪山城紙價髙

過石湖關

北關險處絕攀躋牧馬休教識玉溪他日君王如有問固應曾說到淮西

答吳欽孺

桃李向人何許懶春風用事不教閒羇愁先自深如海詩債那堪積似山

和人六絕

天香國艶膽瓶中眼界增明鼻觀通多謝髙軒肯相顧家貧不辧一罇同

江南二十四畨風浪蘂浮花一洗空斷送春歸可無恨酒壚誰復過黃公

未數騷人賦落英新詩貽我底能淸筆端挽得東風住佞喜眞慚浪得名

滄浪未濯軟紅塵捧檄東來秪爲親天女不知摩詰病云何卻現宰官身

杜宇聲聲苦喚人應憐書劍走風塵家山有約蚤歸去莫待來呼祈孔賔

排悶渾無酒十旬【原注酒名也】落紅鋪繡未嫌貧一壺餉我勾詩興大勝云安麯米春

和郁簿問訊梅花

三徑蕭蕭一冷官菊殘荷盡擾愁端思君一夜梅花瘦旋覺新來帶眼寛

和郁簿出郭

靑衫莫厭防防官過眼榮枯幾萬端得意邯鄲歸一枕從今須放酒腸寛

和郁簿

長笑劉郎賦大鈞彊將神理質諸人泛觀萬物皆芻狗天地誰知本不仁

姜邦傑以四絕見寄因和之

當年寶婺我爲州錦裏先生得唱酬一自江頭分袂後至今空想暮云愁

州縣丰登公事少凝香燕寢只吟哦樂天長短三千首爭似斯民撃壤歌

梅山詩集到中都囊括三江帶五湖卻許嚴詩編杜集傍觀應作丈人烏【原注近承以梅山集見寄惡語亦有一二編入】

少日淸文結主知齋壇授鉞及耆頤人生得意今如許須信窮人不是詩

和王宰見戲二絕

南浦晴來漲綠波他鄕春事已無多禪心總作空花觀孤負尊前一曲歌

風來瑟瑟暮生波雨後堦前楡莢多隔葉黃鸝漫愁思定應春晚不能歌

和林正甫韻

門外東風自在狂雨晴深院日偏長鳴鳩喚婦聲聲切賴是年來已沐腸

間關得侶情尢重冷淡論交味更長縱使出門還有礙幾多世路險羊腸

和遇太學三友

師門泰華一髙峯天遣雲龍處處逢肯贈明珠須及早蛾眉端不浪爲容

和漢老弟畱衢

眼中犀角無餘子膝下荊蘭總一般縱有家聲報消息未如一見始心安

贈耘老弟韻

夜永靑缸一防明雨聲著瓦似荷聲何人髙臥西窓下先覺涼從枕簟生

漢老弟寄和花發多風雨人生足別離韻十絕因和之

自笑爲容非白璧從渠入耳有黃華一行作吏渾無況兩眼新來病有花

風前無賴花飛急少待須臾莫倉卒不堪姚魏遽飄零尙有酴醿能秀發

春盡園林鶯懶喚日長官舎雀堪羅二毛老去渾無用一掬愁來不柰多

幾多白白與紅紅爭似淮山小桂叢簿領沈迷春又過枉教二十四番風

有酒不澆墳上土浮花浪蘂何須數營巢燕子恰迎風逐婦鵓鴣還喚雨

割雞自嘆非初意有底徘徊絆此身官事未知何日了溪邊誰識望云人

三春已過二春了十日那無一日晴已是飄零成老醜更憐行樂負平生

照坐雕盤花一簇滿甕葡萄酒新綠那知身後更浮名若論眼前不翅足

莫將楊栁輕攀折人生防少多離別芍藥畱殘十日春杜鵑啼破千山月

十首新詩逼黃絹數行妙墨寫烏絲摩挲老眼還驚顧文采瑚鬭陸離

和人二絕

眼底羣山入望來攙天蒼弁獨崔嵬年來懷抱誰闗鎖秪傍登臨醉裏開

廣文官冷復誰堪心事無人可共談好雨忽來詩興動苦無才調卻懷慚

蚊虫

嗟予意廣與才疎天下何當貯一防【原注孟郊蚊詩有安得天下防之句】盡把饑蚊羈海外卻驅一世入華胥

賦形防細在污渠終日營營爲腹虛貪吏貪民膏血盡不知何計與驅除

過南京

三蘇當日振英華下榻相看意已佳太息樂全無復見舊廬聞屬小民家

回至南京聞杜防

夏木陰陰四月天傷心滿目舊山川還轅已落春歸後始到南京聞杜防

將至泗州聞杜鵑聲甚急

長淮準擬濯塵埃漢節何妨一往回杜宇不知歸路近樹頭聲急更相催

謝楊仲才恵芍藥

何人金印漫垂腰赤腳憐濃不解嬌老去不因花妄想沾泥栁絮似參【原注花有名金繋腰倚欄嬌者】

白玉盤盂自一家春工雕琢蚤萌芽品題況有坡翁句除卻姚黃說此花

回首龍山憶孟嘉詩成醉墨帶煙霞風流多謝佳公子遣贈揚州幾度花

南坡種芍藥

錯盤根墢似苞桑細細分來巧作行且趂秋灰浮季琯更教冬綫受防陽

卵石周圍也自佳茒亭穩著不須奢何心更作揚州夢十里春風萬本花

南坡地脈生來瘦根墢移栽卻要肥說與園翁須早計莫教春事與心違

圖南學長有詠梅十五詩各指名其處所且書以見寄因賦二絕句謝之

詠梅誰復擅詩名梅與詩人自有情說盡梅花隨處好喜君詩句似梅淸

梅格孤髙不待誇暗香浮動影橫斜个中風味誰相稱只有西湖處士家

和廣文兪同年賀太守

休詠詩人大小東丰年雨意十分濃使君自是爲霖手不遣昌黎苦訟風

三登從此數淳熙一雨炎官遂霽威綠潤田疇今已徧涼生殿閣故應防

人言嵗稔催科易我念民貧積欠多政拙不歸嗟已老空餘一飯愧亷頗

絳帳才華溢彩牋誰嘲晝寢腹便便側聞已上中和頌試請重歌相府蓮

余帥淮西下車才十日移東漕二絕

安得絲毫補吏民下車才度十朝曛卻慚父老相畱戀巵酒爭持壽使君

多少邦人意慘淒出郊雲淡楚天低馬頭漸指淮東去回望孤城落照西

和萬舎人分恵鱟魚

昌黎集裏知名久山海經中取諭何柱後恵文渠勿恃只今散地亦投戈

怪形未免遭支解香甲還應卽鼎烹便與庚桑登俎豆何如郭索自泥行

舒州淸明二首

架竹編茅數百家柴門隨分映桃花春風不辦舒州杓習慣淮鄕木杵茶

試著輕衫問曉晴野棠花下有淸明不如獨上江樓去坐聽春潮送艣聲

以雙梅二枝送郁簿小詩見意

連枝並蒂更同根結實雙雙向小園調鼎異時知有伴相期攜手上天門

六月二十一日戊寅率同寮詣登源祖廟中迎英濟禱雨是日也雨隨車至越翼日已夘繼之至中宵方霽自辛巳至於乙酉遂沛然霑足丙戌敬送神因書二小詩以紀靈異

蓱號起雨風頭好禾稼如雲水面肥從此丰年無一事前歌後舞送神歸

催科太拙愧無功撫字徒勞技已窮正直卻應神誤聽秪憑香火報年丰

端午日被防禱雨天目山次日至臨安縣道中

伊軋籃輿度翠防蕭疎甲隊小紅旂杜防彊欲知人事苦苦聲聲勸我歸

綠林深處囀黃鸝光景渾如初夏時尙覺風頭能瑟瑟卻憂雨腳反遲遲

偕簿尉過石照山禱雨

紫金巖電間閃爍寶网香雲時吐吞況有降魔大圓鏡豈因旱魃更遊魂

怪生斗水蓄風雷喚取龍神睡覺來火急共爲詩凖備卻愁頭上雨相催

野火燒渠經幾秋卻將光彩閟深幽塵中縱有人磨鏡俗狀年來我亦羞

再和

向來赤地增愁嘆更遣蜚蝗恣噬吞稽首願天憐一雨只今未定有驚魂

一聲破柱走驚雷割得乖龍左耳來海水蕩云疑欲立電光搖幟更煩催

石應皮裏有陽秋千載潛光待發幽說與山靈呈伎倆試令回顧合包羞

再和

白虹貫日憐精爽黒蜧挐云怪吐吞急雨翻盆天借潤摩娑秔稻與招魂

墨云沃日度輕雷滿載隨車白雨來更好夜涼工杼軸籬根蚤有候虫催

百箔蠶絲麥有秋田家此樂最間幽蓱號莫敗西成好里社溪毛或可羞

二絕句

問龍乞水龍何惜縱令一雨才涓滴但願羣公坐廟堂且與慶元調玉曆

山石崎嶇路覺遙望中天目得能髙洞霄雙徑無緣到從事何妨我獨勞【原注時被防者三人余被防往天目最逺】

十五日看梅花上雪銷已盡

問訊春風笑語溫軒眉花栁自村村月娥不肯空歸去先爲梅花洗睡昏

素面靑娥月裏回舞闌香汗粉融腮洗妝懶趂霜鐘早直待扶桑金鏡開

和人紫笑花

紺苞紫暈別家春不屬東君自寵珍丈室維摩元不病何妨時有散花人

和漢老弟夜雨詩

蠟紙燈籠雲母輕近來勾我睡魂生醒來驟聽空堦雨疑是糟牀壓酒聲

再和

眼看世事一毫輕莫把浮名絆此身卻笑彭城風雨夜枉教松竹作離聲

再和

掩卷支頤萬慮輕家風元是魯儒生短藥已入秋堂露對榻猶便夜雨聲

再和

雨催詩興筆頭輕飯顆休嘲太瘦生華動淋漓淸夜酌竹分瀟灑暮檐聲

再和

紛紛萬事醉中輕金石論交仗麯生鼓吹縱無蛙兩部歡呼時和隔墻聲

次日出山又雨

一夜龍池霹靂飛萬山連雨出重圍莫愁隨步衝泥滑且得餘涼送我歸

和漢老弟雪中對梅

雪樣淸虛玉樣溫桃花麤醜杏花村可能臘月頭開盡卻恐春風眼見昏

雀抱寒柯窓弄影鸞窺淸沼粉勻腮年來懷抱渾關鎖爲爾眉頭得好開

再和

靑女催裝試手溫云移步障到江村盈盈欲露含羞態便面還教月斂昏

舞翻綠羽雙垂帶酒引紅鱗半暈腮卻是月娥憎獨步故教瑞葉一時開

巧爲詩翁一笑溫白沙翠竹暮江村天憐孤秀教松伴一愛淸香洗棗昏

先春破白風回面半夏傳黃雨著腮俯仰年華共流轉不愁無酒且顏開

仲南直學太夫人尊壽八十一適與余老人同庚至壽日以綠橘眉壽春爲壽小詩代簡

洞庭霜橘遣分珍以侑西山眉壽春【原注酒名】此日吾親應念我請君歸遺太夫人

魚袋山

山名魚袋不防常正在西塋水口傍往日先君親指似果然紫綬印金章

近以續筋丹並瓠送珣禪師師有偈因和

此身非我何由病識破還渠大丈夫毒藥故應無用處不須錯認作醍醐

塗毒鼓中初未有維摩室內本來虛腦門一服須教裂試問禪師咽得無

欲將何物供齋盂慚愧初無乳與酥滅盡世間顚倒想元來烝鴨是烝壺

崇上人攜育王書歸行化因以山偈勉之

問訊維摩遣化來上方香積甑生埃何妨試向朱門去防有靑蓮一朶開

南坡牡丹今春大爲風雨所厄遂稽勝賞世事至於不如人意十常八九因記得古詩有花發多風雨人生足別離之句惻然有感廣爲十詩云

桃李用事能幾日東風笑人雙鬢華不須安石愁屢費趂晴快賞洛城花

惜花常恨日不足無柰春歸太倉卒窓前喚起不關渠欹枕無眠待明發

安得萬斛蒲萄波一時快瀉金叵羅眼底春光看有數花前樂事苦無多

千朶姚黃並魏紅簇簇坡頭羅綺叢更須殷勤油幕防旁邊恐有妬花風

空花過眼隨塵土不如意處何須數一春數到牡丹時坡頭日日風和雨

讀書不知頭白早卻是儒冠多誤身陸沈黃綬非吾意慚愧東西南北人

未知今日定何日道是好晴難得晴來怕春風花底散歸愁暮雨樹頭生

花藤肩輿繡簾簇壽母顏紅雙鬢綠桃李陰中五弟兄起舞團欒歡意足

有花堪折且須折正愁春盡難爲別官期促我不少緩彊道千里共明月

我輩不比少年時陶寫政賴竹與絲勸君莫種南塘栁只爲行人管別離

和鞏使君謝開府送牡丹絕句

東君屬意鶴翎紅喜入先生盼睞中蝴蝶亦知春事短向人栩栩戀芳叢

和陳倅寄南坡牡丹詩

功名悔不知津早自理菟裘吾欲老不論花木四時春坐對溪山終日好

問人執防明光宮何似醉鄕時一中春來百物不入眼賴有姚黃並魏紅

花間待公來亦久公歸花亦隨烏有鳬鴻忽墮寄新詩尙憶花前同舉酒

剪牡丹有感二絕

靑帝工夫在牡丹花開時節柰春殘坡頭況有狂風雨莫惜金刀剪取看

剪卻牡丹春事休鸎應惆悵蝶應羞綠陰滿地無人見倚徧欄幹獨自愁

謝昕公取送蔵經

足躡經樓步步髙知公取送不辭勞他山佛防同攜手看放光明禮白毫

慈氏院僧了通欲以常庵所書嵩明教尊僧篇付諸剞劂以永其傳以廣其流布居士歡喜因爲說偈言

明教宗風畱紙上常庵心法見毫端若人於此能三省成佛元來總一般

自余杭至都下終日雨隨轎來但防細不能滂沱耳

小臣安得雨隨車聖主仁心天地如一念九重先感格百神效職敢躊躇

連日雨遂阻到艸堂用前韻寄意

艸堂松竹著寒輕晚嵗相看益友生今雨不來增悵望卻煩鐘鼓報晴聲

傷春

一見花開一淚垂花飛有底急風吹自從臘後梅花發愁到牡丹開盡時

芙蓉盛開

溪山明處開三徑松桂叢中擅一柯天借纒頭三丈許紅雲不盡綠云多

憶南坡芙蓉

宦遊木末搴芙蓉秪有埋頭簿領叢悵望家山天樣逺萬枝相映落霞紅

柿熟園夫不采可嘉

飛鳴爭啄赬虯卵木杪斜陽幾防鵶紅葉堪書收拾取不妨分付鄭防家

同兄弟小飲

寒擁紅鑪酒味醇杯盤羅列鬭時新卻思三十年前味只有鹽虀是故人【原注是夜亦以鹽虀薦酒】

以長慶集送潘接伴

樂天長短三千首唐室聲名四百年大字正堪遮老眼向來刻畫恐無傳

余在吳門再刊此集

妙處由來識者難詩盟千載不應寒牙籖縹帙重拈出付與詩人仔細看

試筆

將軍萬里托封侯太史何須嘆滯畱相生來無燕頷毛錐且復事蠅頭

聞爆竹

慣憑詩酒弄光陰秋月春花伴醉吟不覺年華成晚暮一聲爆竹忽驚心

郡驛阻雨

狂瀾公獨障東川忠力能回尺五天千騎出遊應雨止尙須燈下理殘編

數日官兵來揀軍轎直拘還殆盡一出不可欲往見鮑倅湯倅如隔千里因以四絕敍情

官揀羸兵教控弦出門寸步卽拘纒蚤知行路難如此遊宦當初不著鞭

天寒東郭猶穿履路澀西家不借驢近日外間風色惡不如閉戶且觀書

在陳晚矣嘆歸歟似覺年來气味疎有飯不嫌長脫粟無車那說更求魚

不惜頑軀走路塵秖愁徒步長官嗔何時竹杖芒鞋去還我江山自在身

再和

不到蘭扉月又思君無柰寸心纒今時乃有晏平仲甘願親身爲執鞭

宦路半生眞跛鼈詞場末技止蹄驢南山縱自能招隠北闕如何不上書

春末墻頭梅偃蹇嵗寒窓外竹蕭疏廣文一味淸貧耳甑有懸塵釜長魚

滿城數日庾公塵性惡藍田易得嗔莫怪向人多白眼秪緣錯見宰官身

春大閱望郡圃齊雲樓悼亡

簾捲齊云春暮天綠陰都放淚痕邊去年此日憑欄處不見驂鸞駕鶴仙

中秋夕約二臺待月於齊雲樓夜深月方漸出亦未免有防云掩映也

月娥不管夜深寒碾盡樓頭白玉盤卻要浮雲作帷防風搴時得一斑看

雪後園中探梅得數枝

天人戲剪六花飛卻訝江梅開較遲自是東皇私有約故教林主緩爲期

偶見梅一株開花特大標格莊重尢可愛可賞世人譽梅必以淸瘦斯豈不易之論耶

玉環天與十分肥弱骨丰肌不自持一曲霓裳何足道承恩應不任風吹

無賴風前萬玉妃爲誰春瘦不勝衣信傳隴首香猶在雨暗江南子始肥

送藕

白藕分甘來玉井碧筒薦酒吸鯨川雪霜笑逐金刀落便覺橫塘在眼前

和林子長送藕詩韻

玉井蓮花十丈長如船藕實得分嘗碧筩象鼻誰相稱玉骨冰肌分外涼

冷澹論交味正長芡盤嘉藕欲同嘗扁舟訪我須聞早莫待西風八月涼

和僉判建平書懷

堪笑夔蚿不自憐漫勞胸次險山川仕途醉眼靑紅亂何地彊分愚與賢

箕斂陳逋不問年裏胥促迫政騷然關譏在野重爲穽敢望公家不稅防

只欲昏昏睡晚晴驚飛蝴蝶夢難成憑誰彈取山禽去厭聽窓前聒聒聲

冷矣防官已倦遊末哉斗食尙遲畱長裾懶向侯門曳任爾兒童笑拙鳩

新來花鴨已能言蒼狗誰知又變遷不覺書空成怪事未應嗔甚笑籃田

郁簿詩來記向來訪逮小酌家釀一兩日又將全熟矣用韻爲約

酒紅拂拂借蒼顏一笑忘形爾汝間早晚小槽新釀熟能來把酒對南山

家釀新熟分送小壺

酒熟黃花亦解顏糟牀聲落夢魂間一壺往助齊眉餉莫遣新愁上逺山

再和

簿書朱墨祗愁顏毋混維摩丈室間俗子樵人須料理爲言爽气在西山

再和

病起梅花未破顏無言空伴小軒間【原注軒名早梅】也知不是緣詩瘦卻笑相逢飯顆山

漢老弟寄詩三絕情見乎辭使人愈增離索之感依韻和其詩

坐畫寒灰一豆紅梅花窓下膽瓶中只應相伴黃昏月情緒憐君與我同

送盡飛鴻眼欲穿家山政在落霞邊快來幸有梅堪折莫待相將栁欲眠

屋頭鵲喜報佳音雁足書來抵萬金一筯庖珍眞念我朝來食炙有牛心

和韻

萬髮相防萬事休卻愁縱迹又萍浮不須屢費譏安石有客還曽似此不

再和

四時甘味著邊頭百斛船中酒拍浮但得有錢能辦此何須左顧羨余不

乘興過道院竹輿上再和

莫爲彈冠忍一羞人生富貴等云浮遙憐城郭重來處得似山林獨往不

和林正甫遐思湖上麗人絕句

風前栁逞腰肢活雨後山橫眉黛長欲把西湖比西子卻成畫餅拄空腸

再和

漢苑梅花妝額半章臺栁葉畫眉長恐因巫峽能來夢莫學蘇州枉斷腸

灑掃無礙室

太息仙翁了俗緣竹軒初日似當年不禁路凍新霜滑一誦遺詩一黯然

釣臺

橫足論交萬乘輕富春山水足平生從教太史占星變自是難忘故舊情

故人昔有劉文叔此地今余嚴子陵行客漫懷千古意相逢林下一何曽

四海斯文一範公雲山江水兩爭雄舊碑可惜隨煙燼新刻摩挲恐未工

過永城

河南名縣固多矣有底永城天下聞大抵地因人後重固知千載有知音

和漢老弟病起

牀頭讀易編常絕紙背題詩字半斜示病維摩元不病不妨丈室散天花

十六日舟中送何同叔

乍拋玉節去朝天分袂江頭卻黯然只恐垂虹亭上月今宵不忍十分圓

得集賢回字

奔走年來已厭頻那堪萬里抗邊塵集賢說道虛傳耳慚愧中朝第一人

廣東漕王僑卿寄薔薇露因用韻

薫鑪斗帳自溫溫露挹薔薇嶺外村气韻更如沈水潤風流不帶海嵐昏

美人曉鏡玉妝臺仙掌承來傅粉腮瑩徹琉璃瓶外影聞香不待蠟封開

田家嘆

麥已化蛾猶未打蠶𨿽作繭不堪繰一年活計今如許只望西成我廩髙

山前雨腳如麻下田裏水頭猶屋髙祗恐無秧可重挿農夫相視敢辭勞

春暮

紅紫摧殘春又歸獨憐楊栁綠依依無端亂絮因風起漠漠晴天有雪飛

二子往赴漕試意頗念之二首

應爲槐黃蚤著鞭擬隨雕鶚上秋天老懷已覺功名誤只欲兒曺慰眼前

三年大比搏鵬志五日修途防犢心齊奪錦標非分外龜泉從昔慶源深

往雞山視曹甥營母墳夜歸

軋軋籃輿出暝途鑄錢塢裏驗靑烏忽然月在千松頂影落瓊瑤滿地鋪【原注墳地在鑄錢塢】

仲本寄示詩軸中有臘前觀雪見懷之章具感眞情也繼韻以謝

誰戰玉龍看逐北尙驅鹽虎欲徵西有人獨立城頭望一派寒光在乳溪

飯後過南坡觀雪二絕

晨觀已落園翁後飯已來時計一疎太息若曹誰領防更教能賦總輸渠

扶笻行雪又防梅花下衝寒要一杯好事有誰能問字可須能載麯生來

防雪

霏防小雨灑通宵慘淡寒云覆麗譙盈尺未成平地積六花應在半空銷

七月三日到鎭江欲過金山始登舟暴風雷雨忽大作泊抵寺防則少霽矣回舟晚晴卻遇便風

忽然天外片雲飛風雨連江浪濺衣一笑江神眞戲劇晚晴依舊送將歸

十四日雪復作

行令防不敢溫一天雪重壓江村我慚白雪翻巴曲天爲黃茒洗瘴昏

寧是因風搖栁絮又還扶雨著梅腮先生擁褐方髙臥惡客敲門勿與開

連日將行泥塗風雪因作二詩一以自嘲一以自觧

薄宦才堪雞肋比泥塗風雪不償勞折腰始悟靑衫左到底山林一著髙

天公憐我太徒勞爲散冰花洗郁陶翻覺籃輿淸興動風流不減剡溪髙

二十日南坡再賞菊

扶杖坡頭日幾回半醒半醉爲花來只愁秋老風吹盡更向風前把一杯

移官舎菊種歸園中

殷勤分去幾枝菊官滿聊爲三徑資不是園葵何用拔且無薏苡莫相疑

南坡丹桂五株齊開

秋風丹桂共徘徊應是姮娥著意來端爲五人俱赴試五株更遣一時開【原注今秋主簿兄以下五人赴秋舉】

南坡丹桂六株一時放花眞佳兆也中秋節當率諸生同賞

六株丹桂一時華此去蟾宮路不賖莫惜中秋同一賞明年好事總吾家

菊少花

菊不能言意自嗟淵明底事不還家東籬不負他時約看取樽前賸著花

和吳升之巖桂

一笑姮娥不問金詩人未見已披襟秋來想動蟾宮興敢向風前徹夜吟

夜夢有人恵絲鞋一雙次日報除左史

官職元來莫浪求絲絇夢裏有誰投帝庭入侍應須此果應恩除在仲秋

夢中作虀鱠詩

香虀搗就有餘辛細縷初飛白玉鱗莫遣佳人頻下筯翠娥深處要人顰

詠古詩

栁子脂韋不佩癡心附麗老羈纏亷商浪說能爲市吏賈由來卻悟鞭

杜曲詩翁霜鬢須誰憐三十載騎驢五陵車馬輸年少枉讀平生萬卷書

韓子其人掘彊歟羣兒頭角久相疎也知自是屠龍手溫水難教戀小魚

鬥酒金鑾筆下春脫靴力士幾曽嗔後生不謂防常事驚怪先生膽是身

前和拒霜詩似亦少貶再以一絕慰之

巖桂攙先還寂寞菊花殿後尙斕斑卻應獨占西風好乞與佳名秋牡丹

姜總管相送至掃溪三十里夜雪中畱別

相得詩人我與公浙江從此隔西東年來已是難爲別更在山中風雪中

杯酒淋漓意气傾離筵唱徹短歌行翻然解防人歸後獨自篷窓聽雨聲

一麾又指浙西州千騎東方且上頭已約好山供望眼更煩飛雪送行舟

文籍遭水

巍冠廣廈誦虞唐【原注先生頃在經筵】冷笑諸儒屋壁蔵卷軸隨車𨿽土苴末流淸潤尙隄防

槿花詩

西殿涼風合斷魂玉奴終不負東昏縱然榮落才朝暮也是曽承雨露恩

翠袖紅裳細錦袍紛紛兒女鬭妖嬈千枝萬朶遮人眼誰覺榮枯在一朝

光陰占取入秋來料想西風費剪裁朝暮相催君莫問一邊零落一邊開

艸中漫說千年潤花裏休誇百日紅畢竟有生俱有盡大椿朝菌得無同

飯有沙二絕

東西斷渡欲浮槎朝來絕市無魚蝦我倉濕谷舂不得客米炊來飯有沙

廚人淘米不淘沙豈爲先生惜齒牙烘谷旋舂供晚防瓶儲未可笑陶家

舟中重午絕句

筠筒角黍楚人悲節物驚心此一時不作板輿迎侍計被讒眞欲弔湘累

久不到南坡

何許瀛洲更望登田園日涉與吾曽怪來松菊荒三徑底事歸兮卻未能

南坡雜詩

三徑應緣二仲開定交笑指嵗寒梅卻嫌桃李無區別下有成蹊俗客來【原注夾徑植梅】

澗下初驚鬱鬱時十年春雨舊相知君看稚齒昻蔵處已有蒼髯老大姿【原注澗下移松】

先生壠上帶經鋤一雨朝來土脈蘇盈尺槿籬須補綴鄰翁殊未識龍雛【原注補籬防筍】

太華峯頭開玉井若耶溪上識紅妝要遣秋風開菡萏急須春雨漲池塘【原注鑿池種蓮】

靖節門前盡日垂淸風千載意誰知折腰五斗非吾事慙愧輕儇一小兒【原注亭前栽栁】

南坡雜興

咫尺南坡早得春杖藜朝夕往來頻迨今著意栽桃李凖擬他年作主人

東風已放二分春小小犂鋤手自親多少軟紅塵裏客豈知林下有閒人

道院周圍果實皆先居士手植因長老令摘送不勝追感再成山偈

仙翁久矣騎鯨去華表終朝化鶴來更待蟠桃千嵗熟慈顏應認手親培

和林正甫碾茶

森嚴風味變腴甘未必能袪睡思酣姑爲先生寛水厄卻容歸夢到江南

肝膽由來自一家人間何許是眞茶不妨更著姜鹽伴可但丘中詠有麻

以蓮心茶送江倅報以剝蝦佳句

十指纎纎筍透芽滿盤紅玉剝須蝦慇懃念我須分餉更問鄰家酒得賖

佳句妙醖鼎至再和以謝

不爲河防賦荻芽一壺且復薦枯蝦燈花也似知人喜來報歸期的不賖

荷葉浮錢蒲茁芽鏡潭寧是照魚蝦只今風月平分了便趂鵬程萬里賖

別後寄林子長

幸然頭角未相疎交道從來笑耳余短棹忽來還又去得非蝴蝶夢周歟

安奉觀音

優缽曇花果有花不緣詩酒到君家聞思大士應嫌汝枉費精神詠綺霞

和耘老弟喜衢得第三男

天教英物照階除又勝徐卿第二雛會見五男並二女宛如合璧與連珠

覽鏡有白髮詩

拂拭靑銅照病顏勲名正墮渺茫間緣愁白髮三千丈蚤已朝來見一斑

割雞何惜用牛刀老大無心賦畔牢多少少年騰上速幾人曽得見霜毛

和林子長恵黃芥

小摘情親自履畦負霜含露末秋時綠葵白薤何須說潘嶽當時恐未知

自鋤稀甲細分畦憶在西山獨往時便把須彌蔵芥子个中境界有誰知

謁先祖墓

欲知吾祖慶源深山下龜泉色更澄況有西樞銘志在吾詩正好刻碑陰【原注章樞作先祖墓志有云龜貯寒冽源深流長允矣虞公子孫其昌】

欽定四庫全書

尊白堂集卷五

宋虞儔撰制

徽州績溪縣英濟王第九男封侯制

朕惟有道之世百神受職眷惟乃父有子九人何八龍之俱侯而一虵之失所旣旱漧水溢禱而必應宜威靈气焰久而愈彰爰錫褒封以慰民望亶爲異數尙克欽承

王補之除大理少卿制

朕惟王制有云刑者侀也一成而不可變故君子盡心焉天下之獄至於大理極矣苟五聽之不審三刺之不中則是使斯民終於無告而已朕甚憫焉以爾持心近厚議法不私典州則人懷恵愛持節則吏畏精明故擢從樞屬之聮俾貳棘卿之列往哉惟欽以究所長朕於用人惟才是擇歷階而升自有近比爾尙勉之

韓霖敍復成州團練使制

朕惟賞罰所以示天下之公一予一奪初何心哉爾昔任總戎不能撫士郡將以聞旣麗於罰閱時之久實應敍法還其兵團匪朕之私往服新命益思省循

時汝翼大理評事制

朕惟廷尉有評實司議讞凡四方之訟牘紛至必躬閱之獄之當否罪之輕重蓋關決於此惟明惟敏乃克勝任爾尙勉之

葉簨兩浙運副制

朕惟國家駐蹕吳防凡兵儲民食與夫吏廩所以仰給於漕運者何可勝計豈他道比哉爾人門之羙見推搢紳持節把麾輒上課最郎闈省戶俱著休稱肆疇已試之長首在選掄之數質諸僉論謂汝爲冝載陞延閣之華庸示建臺之寵其往盡乃心舉乃職毋乏吾事有以風厲諸道俾朕無愧於知人之明則惟汝嘉

胡大成都大茶馬使制

朕惟朝廷立互市之規而川陜乃置司之地孰將隆指厥有周材爾心計疏通吏能彊敏分符列郡夙推共理之良持節外臺益振祥刑之譽爰陞華於內閣庸筦於西州惟懋遷貨居斯盡摘山之利而協和種落乃能空馬之羣宜體眷知勉臻來效

李景和將作監制

朕惟自卽位以來宮室苑囿車騎服禦無所增益蓋欲躬行節儉以移風俗與漢之文帝匹休故匠監之設於事爲簡昔號煩劇今爲淸選爾視時流乃有用之材謂天下無難爲之事剖竹近藩其防刃恢乎餘地握蘭郎省若佩玉動則有聲比者將命出使無防微見於言面抗旜萬里形勢在目後日恢復中原掃淸上都左宗廟右社稷面朝後市營繕之制固已洋洋然動其心矣往只新命以規來效

郭倪殿前都虞侯制

朕惟周廬千列爰肅宸居禁旅萬屯載謀總帥孰堪是任今得其人爾三世將才屢朝勲閥激昂自奮豈惟能讀父之書持重有謀蓋深識事君之義推轂膺閫外之寄運籌收堂上之奇大江以東壯金湯之設險長淮以北洎艸木以知名備殫夙夜之勤期赴功名之防輟從騎率晉陟巖除太微左垣厥有爪牙之士文昌上將是謂腹心之臣豈曰敍遷實以勞選惟律身乃可申軍法惟防已斯能服人心勉紹家聲毋廢朕命

朱子羙閤門舎人制

朕惟彤闈華閣以肅朝儀其間列屬亦必遴選爾奮自右科被服儒雅甞在選中玆庸申命惟有禮以導人之恭有法以繩人之慢守斯二者則爲稱職

林伯成閤門舎人制

朕惟比年以來凡筮仕於彤閣者必試而後授遂與館職齊驅其選益重爾甞得雋右科比召試於西掖落筆風生旣徹朕覧有可采者其只成渙以踐厥官

林管閤門舎人制

朕惟上閣之華日侍淸光聮事其間可謂榮矣爾奮自武科蔚爲選首官於右學亶有休稱不試而授人孰謂爾爲不宜哉

曾炎林桷並右司制

朕惟文昌乃政事之本有一日萬防之繁中臺分左右之聮掌二十四司之事猶振領而挈裘殆舉綱而張目必得其人乃勝厥任爾炎有當世之志遇錯節盤根始見其長爾桷推古人所爲眞璞玉渾金莫名其器俱懋經綸之業備殫中外之勞而用之未盡其才惟恢乎必有餘地久回翔於省戶宜序進於都公寜惟稽厥從違毋俾庶官之曠要使熟於聞見以爲待用之資旣簡深知何庸多訓

信王孫換南班授太子右內率府副率制

朕惟歸內朝供奉之班職東宮羽翼之備庸親近屬蓋廣殊恩爾信王之孫成國之子旣制之終而年之及宜祿之厚而秩之優然得之易者必驕維守以謙而可久其欽承於朕訓以徼福於宗祊

權工部侍郎萬鐘中書舎人制

朕惟中書命令之地舎人詞翰之官極一時儒者之榮聮兩禁侍臣之選不試而用今得其人具官某蚤負才名老於文學通夫國體是宜政事之與聞一哉王心不但語言之獨妙自登禁路深簡淵衷朕惟欽播告之修要在謹樞機之發問崔琳以今事罔或不知追仲舒之古風斯爲稱職有如卿者何媿昔人豈應袖手於鳩工亟用演綸於鳳掖當使山東癃老扶杖願觀庶防河北武夫聞風雪涕修而書命贊我規恢

張濤中書舎人制

朕惟中書政事之地舎人翰墨之官厥選甚艱莫如已試具官某學如遊夏才似常楊曩聮禁路之華甞掌掖垣之制借爾討論潤色自成一家維時號令文章同風三代自出領藩宣之寄豈厭直承明之廬其代予言孰稱朕意肆朌嚴召趣使來歸有如前席之思久不見賈矧玆弄印之久無以易堯正資播告之修更賴論思之益官𨿽仍舊命則維新亶於老成奚煩多訓

同知程松父九萬特除集英殿修撰制

朕惟明有國善善之風謹古訓親親之義得人而用灼知移孝之因推本而言益見教忠之效玆有成命形於贊書某官父某蘊當今平治之才負邁往不羣之器頡頏仕路先豪俊以著鞭際遇淸朝視功名猶唾手分符典州則最課輒上杖鉞分閫則威名逺聞聿觀賢嗣之飛騰力以親嫌而引避九華勝踐暫韜斂於風雲萬里宏程自優遊於嵗月琳宮均逸錦裏推尊眷家學之有傳簡朕心而大用是爲有子方正位於樞廷豈不懷卿爰陞華於祕殿亶爲異數孰謂彞章念本朝曾不數人良深嘉嘆在一門實云盛事宜有光華其亟欽承以永終譽

王容起居郎章良能起居舎人制

朕惟左右史之並建所以記人君之言動垂之萬世以爲信書其責顧不重哉爾容萬言之策甞冠倫魁粵自典州晉登郎省爾良能華國之文見推士類防書東觀兼直北扉卽其識技之優庸在選掄之數爾其務存直筆君舉必書庶防朕每臨朝有以自警

龍井惠澤廟加封制

朕憫今嵗之旱靡神不宗惟南山之南井有龍焉韜斂風雷貯儲雲雨亟命黃冠往投符簡如響斯答曾不旋踵膚寸之澤彌天之潤何其神耶朕甚異之肆加顯號用侈侯封其欽承厥命以永佑我農人

某神父母加封制

朕惟某神之廟掲防妥靈司境內水旱之柄凡有禱輒應封爵所朌不敢違其父母蓋終慶羨祥有自來也

某神加封制

朕惟今嵗之旱嘗詔郡國各禱於境內之神厥旣應答如響嵗事以之不害於成有司以告封爵所宜加也朕不敢靳

劉述陞郎中制

朕惟郎官上應列宿士大夫之髙選然必稽其資歷而後正其位序蓋吝之也否則員外置耳爾器質醇茂才猷膚敏踐揚滋久閥閱尢髙旣列屬於秋官宜陞華於六品國有彛典匪朕爾私其思所以報稱者勉之

任淸叟陞郎中制

朕惟郎員有中外之間蓋官簿有深淺之殊其在公朝具存彛制爾人門兼羙閥閱素髙出膺剖竹之榮入振握蘭之譽參稽銓部無非累日之勞協贊地官其正列星之位宜思報效稱我褒陞

兪豊除待制宮觀制

朕惟眷吾法從遽騰告老之章錫以贊書庸示貪賢之意具官某才猷膚敏學術深醇備殫中外之勤綽有老成之望粵繇睿簡亟上禁途西掖演綸咸識王言之大右銓典選果聞流品之淸乃勇退之深堅嘗勉畱而莫肯爰陟西淸之候對姑陪列宇之眞祠豈特都人又起賢哉之嘆當令朝士共談知止之榮

邵文炳待制宮觀制

朕惟均秩祠庭亶謂優賢之寵陞華延閣有嚴次對之除眷吾侍從之臣爰渙絲綸之渥具官某蚤安靜退晚躐淸華多識博聞洞貫九流之邃髙文大冊蔚爲一代之雄視艸北扉代言西掖晉勸金華之講載抽石室之書備簡深知蓋將大用乃以晦明之疾力祈香火之歸顧當饋之嘆方興豈容輕去而長者之言不妄姑徇雅懷

右文殿修撰蔡戡除集英殿修撰知靜江府制

朕惟士大夫出處亦何常之有哉爾杜門有年矣今朝廷謀帥一旦翻然乃爲朕行得非有所抱負未究設施思欲有以自見乎惟桂林南越一都防外接西廣六畨南連交趾九道其責任也甚重升華祕殿姑爲爾寵若控馭之略綏撫之方爾蓋優爲之矣惟毋曰廹而後動不得已而後起欽哉往盡乃心舉乃職以無負予委寄之意則惟汝嘉

楊文昌將作監丞張琯將作監簿制

朕惟躬行節儉以移風俗凡宮室苑囿未嘗有所增益然而匠監設屬有不敢廢者亦以蓄儲人材待用焉耳爾文昌出於紹興勲閥而能佩服儒雅爾琯見謂元祐故家而能有志事功若丞若簿其往蒞厥職爾毋曰事有若緩而不切狃於苟蕳之習必也俾工巧器械咸精其能以副朕儲材之意則惟汝嘉

同知程松曾祖任承信郎淳贈太子少保制

朕惟人之哀榮自本根而茂枝葉天之報施若影響之應形聲朕登庸二府之大臣俾追榮三世之曽廟蓋亦本之以人情參之以天理某官曾祖某徳之所積者厚澤之所施者長啟佑後人爲吾近輔已陟樞庭之峻宜申宮保之褒尙克有知以對殊渥

曾祖母徐氏齊安郡夫人制

朕惟天之報施善人固自不差君之待遇大臣蓋亦有禮某官曾祖母某氏系出華族來嬪徳門於法度以能循亦慈祥而可紀今吾近輔時乃曾孫登用云初追榮可後爰疏封於大郡且正號於小君寧惟修舉於朝彞是亦尊嚴於國體

祖贈奉直大夫攄贈太子少傅制

朕以基命宥宻之寄屬之當世經濟之賢渙號於庭旣增重於國體納書於廟昭克紹於家聲某官祖某擅一鄕之評鐘九華之秀樂天知命豈其生不逢辰鏟彩埋光蓋亦才難大用曰予近輔時乃慈孫玆當圖任之初爰舉追榮之典俾就東宮之列庸加次傅之名念考父之滋恭豈無達者喜臧孫之有後今見其人

祖母宜人江氏贈信安郡夫人制

朕惟啟列郡之封正小君之號以私室追榮之典爲公朝錫命之崇某官祖母某氏系出髙華歸嬪名勝乃眷樞臣之佐有懷王妣之慈蓋已疏眞食之多寧不動含飴之感魚軒象服𨿽不洎於前生石封丘尙有光於身後玆爲異數用告幽扄

妻令人畢氏贈宜春郡夫人制

朕惟夫榮於朝妻榮於室古之道也若隱約之與居而富貴不及與之共人情將安忍哉某官妻某氏生徳業之門有柔嘉之則能執婦道以相君子何意天嗇之年不俾偕老今吾登用帷幄之臣付之重任宜有追榮之典以慰其琴瑟之思開大郡之封正小君之號烏可已乎

趙師睪贈父制

朕惟舉明堂之祀均四海之驩眷惟侍從之臣方切劬勞之念爰攽湣典用賁壙宵某官父某徳著溫恭行成信厚天潢析惟源之深者其流長僊李傳芳惟根之茂者其實遂每篤義方之教克開似續之賢緬想生平僅止兵防之任固宜身後晉聮帝傅之班蓋積慶之有餘視追榮而無愧亟其告廟歆此納書

贈母制

朕惟宗祀明堂大賚四海矧予法從嘗聮持橐之班念彼母慈宜厚追榮之典某官母某氏芳猷未泯懿範深彰以宜其家供召南之祭祀克成厥子喜京兆之平反爰疏大國之封益正小君之號顧生死哀榮之際孰擬其倫想山河象服之儀儼然如在

中書舎人萬鐘贈父制

朕惟舉三嵗之祀均萬國之歡眷惟侍從之臣每篤劬勞之念爰推寵渥用賁幽扄某官父某積善在身陰功及物謹石氏義方之訓有味其言富孔庭詩禮之傳克開厥後是宜有子爲時顯人自葉流根或廣九重之澤納書告廟庸陞四品之階

贈母制

朕惟舉三嵗之祀均萬國之歡眷惟侍從之臣每篤劬勞之念爰推寵渥用賁幽扄某官母某氏婦道夙嫻母儀甚著卜妻敬仲灼知五世之昌居擇孟鄰每謹三遷之教是宜有子爲時顯人自葉流根沭霈恩而罔間納書告廟視夫爵以斯從

贈所生母制

朕惟舉三嵗之祀均萬國之歡眷惟侍臣每篤劬勞之念爰推寵渥用賁幽扄某官母某氏夙有令儀來歸望族挺出芝庭之秀晉持荷橐之華生也甚榮已侈恩封之盛死而不泯尙歆褒典之行

楊貴妃曽祖贈太子少保舜元贈太子太保制

朕惟涓路寢之室制總章之筵旣舉縟儀爰推霈澤矧有女孫之貴宜追本祖之榮具官某積善在躬含章有慶𨿽不逮王官之顯蓋自推天爵之髙啟佑後人遂冠六宮之寵肆朌褒典宜增三世之封爰升宮保之崇階用侈壙宵之湣冊

曾祖母齊安郡夫人王氏贈大寧郡夫人制

朕惟宗祀明堂受釐宣室爰敷霈澤式將四海之歡乃眷列妃宜崇三世之廟某氏族推甲冠徳備柔嘉委蛇山河之容和樂室家之慶鞠衣闕狄方啟佑於後人像服魚軒宜晉封於大郡

祖太子少傅全贈太子太傅制

朕奉承祖考升配上天旣均四海之歡不專其饗況冠六宮之列盍厚其先某官某蹈道有常溍光不耀惟種徳懋百年之計是以流長肆治朝舉三嵗之詞宜其報厚爰錫壤宵之澤晉陞宮傅之榮尙克有知庶防不朽祖母順政郡夫人解氏贈文安郡夫人制

朕惟裒兩儀之臨陟三後之配乃眷帝妃之貴有懷王妣之慈肆舉彞章用頒湣冊某氏系出慶閥歸嬪徳門以宜其家應國風二南之化克開厥後啟太極四星之祥適熈事之順成豈褒恩之可靳爰正小君之位載加大郡之封未泯淑靈益昭寵數

父任保義郎贈太子少師漸贈太子太師制

朕惟躬事天之禮極嚴父之思嘉與羣生同霑大賚矧冠後宮之貴宜申禰廟之褒具官某迪徳有常抱材不試世積陰功之厚鄕推月旦之評𨿽云鏟彩以埋光玆實發祥而儲祉篤生淑女豈特爲門戶之華亞位中闈抑又衍邦家之慶其進宮師之秩以追泉壤之榮惟爾有知歆予茂渥

前母通義郡夫人趙氏贈永寧郡夫人前母蘄春郡夫人孫氏贈潯陽郡夫人母和政郡夫人張氏贈安康郡夫人制

朕惟宗祀明堂大賚四海展如邦媛宜推錫類之仁慰其母心肆舉追榮之典某氏出髙華之族歸名勝之門居循圖史之言動中珩璜之節傳芳襲慶克開女子之祥自葉流根益廣寒泉之澤疏封大郡加賁小君翟茀以朝𨿽生前之不逮彤管有煒尙身後之有光

參政張巖曾祖任內殿承制吉贈太子少保制

朕惟得詩雅維石之瞻晉階二府之列稽春秋尊祖之誼庸疏三世之封某官曾祖某昔在前朝嘗躋膴仕蚤負有爲之志晚全知止之風伊爾曾孫乃吾近弼政塗直上旣發冊於公朝宮保崇資爰納書於私廟慶余所曁歆告其承

曾祖母薛氏贈信安郡夫人制

朕惟並建英豪置諸左右奮庸熈載方圖任於政塗儲祉流光爰追榮於曾廟某官曾祖母某氏徳儀閒雅族望華腴躬鵲巢以起家克配君子職采蘩而承祀垂裕後昆時惟三世之孫贊我萬防之務脂田是胙𨿽恩禮之惟優翟茀以朝悼音容之已逺庶防營魄尙識寵光

祖不仕懷贈太子少傅制

朕惟以賢臣而遇聖君方參大政念爾祖之修厥徳可錫褒章某官祖某積善在躬克昌厥後淸徳傳家之逺陰功及物之深非及其身在其孫推原有自然本乎天尊乎祖欲報伊何爰加宮傅之名用作壙宵之慶尙惟精爽歆此納書

祖母楊氏贈宜春郡夫人制

朕惟降大任於是人方玆共政受介福於王母宜有追榮某官祖母某氏作配名門交修善道燕翼詩書之訓蟬聮閥閱之華時乃文孫參吾中鉉圭腴陪賦旣疏眞食之多象服副笄應慰含飴之感正以小君之號開其大郡之封是謂殊恩孰云常典

父贈朝散大夫範贈太子少師制

朕惟源之深者委斯逺施之厚者報乃丰眷吾執政之臣方秪厥命爰舉追榮之典以厚其先某官父某允蹈古人見推流輩石氏義方之訓睠睠不忘孔庭詩禮之傳孜孜在是爾之有子朕以爲賢念簡注之素隆而登庸之伊始參華機政旣躋二府之崇班視秩宮師用侈一門之餘慶

母太令人鄭氏贈永嘉郡夫人制

朕惟以孝事君則忠事君不忠非孝偉然人傑晉參鼎鉉之司念彼母慈深切桮棬之感某官母某氏克配君子篤生鉅賢益廣二南之風每謹三遷之教非此母不生此子咸推命世之材有是君斯有是臣式際興王之運推原所自欲報伊何追誦蓼莪之篇爲之永嘆加賁采蘋之職庸慰爾思

妻令人髙氏封齊安郡夫人制

朕惟言惟作命方登廊廟之賢爵則從夫庸侈室家之慶品章具在恩禮宜優某官妻某氏族望髙華風儀閒逺雅佩珩璜之節動遵圖史之言作配宗工蓋多中閫之助進參大政斯穆外朝之言亶有淑聲爰加休渥正爾小君之號開夫名郡之封因以起家旣應鵲巢之化與之偕老益彰象服之宜往哉欽承以保燕譽

知院陳自彊曾祖少保制

朕惟孝子慈孫孰不欲顯榮其親等而上之以及於三世之廟然非二府大臣曽不得與於斯寵蓋國家之舊典禮經也某官曾祖某蹈道有常含章弗耀發祥垂祉施其孫子晉參機政兼長事樞則其淵源蓋有所自來矣追榮之澤其可已乎升自宮保亞秩三事非特侈其家庭之慶亦所以慰其饋祀之思

曾祖母贈祁國夫人制

朕惟春秋之世有嬀之後並於正卿推原所自蓋育於姜考古驗今益信而有證某官曾祖母某氏淑謹柔嘉宜於族黨蕃衍盛大燕及後昆厥有文武兼資之臣克任東西二府之寄始終一徳光輔朕躬可無流根之澤以爲積善之報乎肇開大國之封益顯小君之號玆爲異數用告幽扄

祖贈少保制

朕惟衛詩有雲樹之榛栗椅桐梓漆爰伐琴瑟此言種徳亦由是也某官祖某隱居求志鄕黨稱賢太丘之徳可師不充於位敬仲之占有驗今在其孫乃登廟堂參予鼎鉉冊拜云始追榮可後爰自東宮之二品晉階天子之三孤用詔祖庭歆玆湣冊夫根本深而枝葉茂慶之所鐘則厥後必昌理之自然無足疑者

祖母贈申國夫人制

朕惟義所當先爰有追榮之典徳無不報可忘反始之思矧眞儒旣亞於上臺宜湣冊亟加於祖廟某官祖母某氏資稟淑茂族望華腴家傳勤儉之風人誦慈祥之訓再世而大有孫孔賢粵晉長於鴻樞復參陪於中鉉原其所自更疏大國之封沒有餘光用侈無疆之慶

父贈少師制

朕惟昔者曾參以羶薌之薦爲養而非孝若國人稱願然曰幸哉有子如此乃所謂孝也是故君子得時得位揚名以顯其親者豈非疇昔之願歟某官父某隱徳不耀鄕評甚髙詩禮之傳來自孔庭義方之訓不媿石碏成其賢嗣興於朕躬以文武兼資之才膺東西二府之寄疏榮顯冊申贈維師人皆稱之曰賢誰不願以爲子導揚冊祝寧惟增廟室之光華尙有典刑抑又俾裏閭之歆羨

母贈成國夫人制

朕惟大臣遇主旣應風雲千載之期孝子念親深極霜露九原之感爰頒褒澤用賁寒泉某官母某氏言動有常容止可法宜家室則琴瑟靜好共祭祀則蘋藻吉蠲間於兩社之封克生令子被以三遷之教爲時聞人粵更踐於政塗宜追榮於禰室念桮棬而惻愴出綸綍以光華致爵位以起家何媿鵲巢之徳如山河而開國益崇象服之宜朕命惟行母心斯慰

妻贈滎陽郡夫人制

朕惟委寄股肱具存體貌登庸熈載旣峻陟於中階警戒相成豈不由於內助矧繐帷之悼徳宜綸告之疏榮某官妻某氏挺秀名門克配君子不但禮賔於冀缺抑亦激昂於仲卿爲時聞人晉階大用令儀令色尙想典刑之存一死一生尢增伉儷之重爰正小君之號肇聞大郡之封用告幽扄尙歆湣冊

知廣州胡紘捕猺賊有勞除華文閣待制制

朕惟撫柔嶺徼選用循良赤子弄兵要在安之而已渠魁就戮無不得其所焉具官某兩禁舊人一時名士屬五羊之謀帥肯爲朕行擁千騎以首途實慰民望適有潢池之盜頗聞桴鼓之鳴督捕有方甚稱在前之智略勞來不怠靡專直指之威名用酬爾勞何愛乎賞爰陟西淸之次對以光南國之於宣當令矜寡之安居載歌鴻雁宜廣朝廷之徳意安問狐貍

在外侍從登極恩贈父制

勑朕方訪落求助自公卿大夫各加地進律矣則推本其世而褒大其家𨿽禮未有可不以義起乎具官某故父具官某生有種徳之勞而位不稱歿饗義方之報而何其流之長也以爾某論思獻納著節兩朝肆予嗣服心在王室非忠孝之傳有自來歟增賁禰廟追錫崇階𨿽曰舊章亦以示勸可

在外侍從明堂恩贈父制

朕旣捨爵書勞自公卿大夫以次第賞矣則推其世家爲之報本詩不云乎孝子不匱永錫爾類蓋周道也具官某故父具官某生有種徳之勤而位不稱歿饗義方之報而何其流之長也屬予初禋有嚴其報生民尊祖視古不慚而可以忘爾某之禰廟乎爰本之經宜追錫崇階非以爲生亦禮之稱可

權吏部侍郎孫逢吉等明堂恩贈父制

朕旣捨爵書勞自公卿大夫以次第賞矣則推其世家爲之報本𨿽禮未有獨不可以義起乎具官某故父具官某生有種徳之羙而位不稱歿享義方之報【原注袁說友章頴父云生爲才大夫而用不盡歿爲賢考】而何其流之長也屬予初禋百執事在廟爾某不但駿奔匪懈而敬之顯思之戒日徹於聴聞也劬躬燾後非爾素教之所自來歟追錫有彞爰進厥秩非以爲生亦徳之稱可

興州統制祿禧牧馬賞授武翼郎制

朕惟軍中牧養之令嵗稽其殿最之數而賞罰之爾善於其職而不乏吾事主帥以名來上何愛一官不以爲爾寵乎

王思誠宋安世爲壽慈宮職事有勞特與帶行遙刺制

朕惟定省重闈弗敢少怠晨昏之念惓惓以之爾等只奉無違恪勤是務慈顏有喜朕心則安爰申敍於賢勞俾遙分於郡紱惟不驕所以守貴惟能訓所以永年益堅乃心毋替朕命

陳朴捕猺冦陣亡特贈承務郎仍與一子恩澤制

朕惟比者猺人嘯聚山谷爾以一尉討賊遂喪其元逹予聴聞良用駭嘆爰疏贈典並厚賞延尙其有知歆此殊寵

劉性之制

爾以書生備諳武事渠魁就戮諸峒肅淸其陞京秩之聮以爲效官之勸

陳嘉制

爾以書生贊畫幕府渠魁就戮諸峒肅淸何愛一官不以爲爾寵

謝棨制

朕恭惟髙廟信書告成亦旣次第行賞矣顧何愛一官不以爲爾寵

夏永壽制

朕追念先帝羮墻見之爾嘗執事宮闈勤勞備至進官一列以示朕恩

孫紹祖等制

朕洪惟髙廟信書告成亦旣次第行賞矣爾等於史觀與有勞焉進官一列蓋彞典也

王中實督捕猺冦染瘴亡歿特贈承直郎與一子恩澤制

朕惟比以猺氓嘯聚於山谷致煩師閫討捕以甲兵爾蓋驅馳其間乃染瘴癘以歿逹予聞聴良用惻傷爰疏贈典之褒並厚世延之賞尙惟不冺歆此殊恩

薛紹再任淮東總領制

朕惟入聮卿列出總軍儲庶防閫外之臣知有王人之重爾蔚爲時用克紹家聲分符則課最屢騰持節則風稜愈振惟長江之天險顧列戍之云屯借爾棘位之髙華董彼轅門之饋餉士皆宿飽府有餘財事不辭難肆疇庸於已試人惟求舊玆因任以爲宜益懋賢勞嗣膺褒寵

葉宗魯太常寺主簿制

朕惟禮樂所以粉飾太平而奉常實典司之其間列屬並號淸華爾文學政事俱有可觀簿政之職蓋朕遴選今坐廟堂風憲多由此途出爾身親見之矣益思涵養以待予之器使

閤門防班祗候壽囦落防班字制

爾嘗事於彤閤已熟閱於朝儀爰覈實於年勞始正名於位序蓋進以漸者能久然得之易者必驕往哉惟欽毋忝朕命

來處和落防班字制

朕惟上閣之設屬欲其習熟於觀瞻肆稽年勞始正位序除授之意其詳如此居是職者可無勉乎

單防刑部尙書制

朕惟成康之世悉臻囹圄之空堯舜之民僅示衣冠之象蓋以臯陶之作士與夫秋官之佐王朕甚慕焉誰其任此具官某通班兩禁歷事四朝蹈孔門忠恕之風洗漢吏刻深之習數正元之朝士今已無多視魯殿之靈光巋然存者比由召對信謂老成更事爲多若蓍之先見獨立不懼猶松栢之後凋中外徧更望實益著從憲部貳卿之列徙文昌八座之聮蓋期獻納雨露之邊豈但聴履星辰之上惟仁者宜在髙位眾論翕然俾民不犯於有司一防足矣

史彌堅太府寺丞制

朕惟求良玉者必之昆山掄羙材者必之鄧林文獻故家人物粹焉維爾先正相我孝宗遺風餘烈在人耳目爾克自植立不墜家聲𨿽欲勿用人其舎諸簿正外府允能其官轉而爲丞孰曰不宜詩云𨿽無老成人尙有典刑其是之謂乎

譙令憲太府寺丞制

朕惟爵祿得之易者鮮不驕惰惟有以自致者然後可期以趨事赴功爾蜚英太學得雋儒科未嘗慿借於世資蓋欲立露其囊穎粵由縣最方列周行維時外府掌九土之貢百品之貨視他寺爲煩劇肆命爾往丞其間辧其名物謹其出入以贊其長蓋擇可勞而勞之者也亟祗厥官以副遴選

張鎡太府寺丞制

朕惟出納邦財屬之外府丞哉丞哉朕不以輕畀人也爾勲閥之冑乃能刻意篇翰渉筆其間人孰爾訾欽哉往能其官毋忝朕命

趙夢極太常丞制

朕之用人惟才是與爾器質粹然聲華籍甚蓋疏越之瑟而瑚璉之器也奉常禮樂之地文物彬彬朝廷容典上下等威於是乎在往丞其間是爲淸選其思所以愛禮以無忝於厥官欽哉

趙時逢大宗正丞制

朕惟司宗置丞地淸秩優異時多以異姓賢而有文者爲之𨿽有屬籍之英罕在是選惟爾乃祖際遇阜陵躋於法従爾克守家法奮自儒科凡所居官皆有可紀可不謂賢而有文者乎肆朌新命孰曰不宜其往贊而長成麟趾信厚之風以副朕遴選之意

黃由知鎭江府制

朕惟城髙鐵甕地接金陵外控長江亶謂喉襟之地內防行闕不違咫尺之天肆求侍從之賢往任藩宣之寄具官某文髙一代學貫九流堂堂人物之英表表搢紳之望飛英騰茂推江夏之無雙發策決科見公孫之第一立登禁路深簡朕知遂躋八座之崇越在諸公之右一麾出守蓋有味於淸時三已何如了不形於慍色念家食之亦久稽朝論以無他眷北固之雲橫不妨臥治去長安而日近佇俟來歸

張抑知平江府制

朕惟蘇臺甲於東南壯哉爲郡太守選於侍從久矣無人載陞延閤之華式寵文昌之老其秪新命爰錫贊書具官某學富家傳才優時用掲禁塗之領袖振天朝之羽儀聴履而上星辰躋榮八座褰帷而問風俗作牧九州方資共理之良胡乃丐歸之切易地姑更於符竹提封況接於鄕枌所去見思豈間閩徼山川之邈其來何暮亟慰吳中父老之懷往布寛條以綏近服

趙善堅知紹興府制

朕惟興懷三輔蓋將更治以考功乃眷從臣不以一而掩徳爰攽綸命申錫贊書具官某以帝冑之英膺天邑之寄二年於此已備罄於勤勞一旦飄然可久安於閒適乃顧陪都之重實臨東粵之區畀一節以起家總七州而作牧要使民安田裏還賣刀買犢之風庶防福及京師有自葉流根之潤朕之所以待爾者可謂盡矣爾之所以報朕者宜如何哉

在外侍從登極恩贈母制

勅朕旣本之經宜爲卿大夫崇建禰廟以侈移忠之報則母氏與享以次申錫使之匹休亦古道也具官某母某氏來自名門作配君子是生賢嗣蔚爲從臣夫雞鳴警戒之道不篤則過庭之訓不嚴蘋藻不共則甘防不謹爾某何以能移孝爲忠也因其舊號易以新封𨿽曰邦彞亦足用勸可

在外宰執登極恩贈妻制

勅昔成王踐祚世修忠厚其詩曰孝子不匱永錫爾類其類維何室家之壼蓋施及臣子不但其身而亦被於室家具官某妻某氏克相夫子蔚爲宗工積行累勞致位孤棘惟周人克廣孝思慰滿梱內肆予嗣服繄爾臣鄰多助之至則爲之推恩燕及閨門𨿽祔於姑亦祚大國非苟爲私蓋周道也可

在外侍從登極恩封妻制

勅朕觀二南之詩闗雎爲王后鵲巢采蘩爲君大夫妻作也則正家之化君臣一體然則方定長秋之位而可無以爲爾內勸乎具官某妻某氏以爾夫子嘗爲從臣獻納論思夙夜匪懈則入朝有雞鳴之戒退食有羔羊之徳惟爾之助申錫命書晉之羙號則在初政豈曰不宜可

向朴循資制

朕惟筦之務所以阜通國貨嵗入有羨惟爾之勞進官一列實應賞典

恭淑皇后祔廟甥曾熈等循資制

朕慨念椒塗旣嚴祔廟爰推曠澤以篤姻親寵以贊書升其品秩勿云故事而有易心

華文閣待制知慶元府趙不迹攺差知潭州制

朕惟長沙重地全楚上流謀帥維艱得人乃可玆渙出綸之命庶酬弄印之懷具官某抱負不凡踐揚滋久疊組左魚之佩皇華四牡之馳臥防陪都並京師而防福往臨制閫環海道以無波積制外庸亶孚民譽且有功而見知則悅蓋用人盡其才爲難載疇南國之於蕃得君重矧備西淸之次對勉爲朕行

胡元衡大理正制

朕惟漢公孫告武帝有曰因能任官則分職治此乃不易之論爾資稟重厚學試明敏接武朝行藹然譽處丞吾廷尉亦旣久知自丞而正蓋因能也夫以春秋決疑獄而聲名重於朝廷眞儒者事古有人焉爾尙勉之欽哉

百嵗老人授官致仕制

朕惟堯舜之治民躋仁壽故比屋可封爾等皆我四朝遺老涵泳仁化爲日久矣遂介眉壽郡國以名來上朕何愛一官不以爲爾寵乎

邵供父封承務郎致仕制

朕惟因明堂之恩明貴老之義爾有子能仕旣壽而臧爰載錫於官封俾益安於祿養豈但侈家庭之慶是亦爲閭裏之光

邵文炳轉官致仕制

朕載覧封章乃遽上乞身之請若稽禮制猶未臻謝事之年豈不貪賢姑惟從欲具官某文章炳煥經術深醇發藻詞壇已備訓誥典謨之體聮華禁路方輸論思獻納之忠謂厭直於承明之廬俾暫安於列遷之宇云何引疾遂欲辭榮聿進文階少慰雅志其專精於醫藥以介壽於耆頥

馮惟說除武學博士制

國家設學教養文武並用而右庠之士議論气節尢勁培埴而作成之師儒責也爾蕭然澤臞屹然壁立生晚而慕前修之志操官卑而抗禦史之威怒多士聞風久矣昔夫子論仁者之勇子思言南方之彊蓋孫吳之所未講也其以是訓迪諸生可

朱質武博士制

朕惟文武之道一弛一張不可偏廢其開設學校作成人材一而已矣朕於教之官豈有所輕重於其間哉爾學問淹該文辭贍蔚發策決科屈居第二諭吾右學士譽甚休宏博之任宜以序進其益務作成以副朕遴選之意

右正言施康年兼侍講制

朕惟王人之學古訓要在多聞天子之有諍臣政欲自近玆得諫垣之彥以參經幄之華爾識貫古今气全剛大丹心自許殆將有用於時白首來歸是何相見之晚擢自烏臺之六察晉聮騎省之七人惓惓愛君每盡責難之義孜孜憂國無非當務之爲宜偕甘泉法従之臣同預西學尙賢之選與其伏蒲論諍驟陳逆耳之忠規孰若廣廈従容細講修身之要語非特朕收隆儒之效亦惟爾有稽古之榮

中書舎人邵文炳兼侍講制

朕惟聖道在乎方冊燦然可觀王人求夫多聞乃惟有獲是必講坦明之制毋寧泥傳注之言具官某才贍而淸气和以正學探百篇之義文推眾作之雄右掖代言肅風霆之鼓舞北扉視艸近云漢之昭回以甘泉法従之臣副西學尙賢之選況綸言下布固已追典謨盤誥之風粵寶訓前陳尙可冀虞夏商周之治朕非特收崇儒之效爾亦惟有稽古之榮

中書舎人萬鐘兼侍講制

朕惟學之爲王者事其來久矣內而修身齊家外而治國平天下堯舜禹湯文武之所汲汲者蓋在是也豈記問誦說云乎哉具官某當代老成諸儒領袖晉司文翰之職而溫厚之詞固已追還古風矣玆庸命汝入侍金華執經勸講此學士大夫之至榮兩禁侍臣之妙選也其朝夕相與發明古義務時敏以來厥修因空言以見之行事俾予緝熈光明之效逺輩於帝王而仁義詩書之澤覃及於四海顧不韙歟

誥

李澄宗正丞畱佑賢大理丞誥

朕之用人必試以事因其任而任則不違所長擇可勞而勞乃可防於績爾澄才敏而鋭爾佑賢慮謹而周遇錯節盤根方知利器若發硎遊刃不見全牛比將使指以有行果著賢勞而來上民之利也朕有嘉焉宗正屬籍攸司大理邦刑所系往其其命轉以爲丞寧惟示進擢之階亦以厲功名之志其堅乃守以稱所期

聶有太常丞張布宗正丞龔頥正祕書丞誥

朕惟九寺皆有丞而三丞尢爲士大夫髙選得非奉常禮樂之地玉牒屬籍之司而中祕圖書之府歟爾有髙文奧學見推於多士爾布淸規雅望得譽於本朝爾頥正博聞多識有志於良史是三人者宜往丞其間以贊而長俾稽古禮文之事燦然可觀祖功宗徳之傳昭然具在與夫三館之英四部之目濟濟秩秩以爲淸朝育才儲書之盛顧不羙哉各究所蘊以副朕遴選之意國子正陳希防太學錄湯璹並除太學博士誥

勅具官某朕新嗣服崇長學校所以加惠諸生甚渥也則聮教事於其間亦盍序進矣爾希防爾璹具以名勝來掌學士之版譽處藹然也晉之講席發明經意僉曰汝宜則朕以懌可

王居安錢易直太學博士誥

朕惟議禮者必首於容臺養士者莫大於太學諸儒聚訟烏知此是而彼非有司不明何取月書而季考欲革斯獘必惟其人爾謨等奮自儒流蔚爲時用或以老成徳齒博約後來或以科第聲名興起學者俱在選掄之域蔚然博雅之稱百世其或可知當明損益之義一卷之書必立正資模範之師

欽定四庫全書

尊白堂集卷六

宋虞儔撰詔

金國賀瑞慶節人使盱眙賜宴詔

卿等逺持使節甫屆疆亭不辭跋履之勞來致誕彌之慶可無宴惠以示眷懷

鎭江賜宴詔

卿等講夫鄰聘張是使旜來修誕日之儀爰錫需云之宴庸昭慈惠以勞驅馳

赤岸賜禦宴詔

卿等肅駕使軺甫臨畿甸將展昕朝之賀紹修誕日之歡爰以詔筵示夫眷意

平江賜宴詔

卿等被選使華來修誕慶念載馳於原隰宜申錫於詔筵以勞爾勤式將予眷

單防辭免權刑部尙書不允詔

卿際遇阜陵峻躋法従幾年於外宣力維多召對昕明深恨相見之晚晉聨憲部載醻已試之庸玆陟文昌始愜人望朕猶以爲遲矣抑又何辭焉亟踐厥官毋廢乃命

報謝使副兪烈等到闕撫問賜茶藥等詔

卿等不辭逺道往聘殊鄰仗漢節以來歸望堯階而咫尺爰頒茗劑以示眷存

赤岸賜酒果詔

卿等來慶誕節已臨近郵眷言徒禦之勞宜有甘醇之錫庸昭眷寵豈曰故常

札子

論對札子

臣聞天道好還數周必復爲人君者第修人事以應之而已臣嘗觀兩漢而下天下之勢或離或合何其多變也自東漢離而爲三國又合而爲晉又離而爲南北又合而爲隋唐又離而五代十國其間天道之消長循環往復互相乘除而國勢離合久近之數若合符契是蓋有不偶然者矣如其人事之得失可喜可恨皆可考而知也我國家太祖皇帝應天順人肇造區夏太宗皇帝遹追先烈克集大勲混一之績蓋將傳之萬世靖康阨防事出非常建炎中興駐驆吳防中原境土未復於版圖臣嘗推之於天驗之於數甲子已逾一周矣周則必復況虧盈益謙天道未有不還者嵗臨吳分苻秦以亡天道昭然不可誣也然則天下之勢離而必合規恢之期不在玆乎然臣猶有私憂過計者蓋怨寖久則易以忘外無釁則易以忽爰自講和日久人情狃以爲常徒見使命之交馳聘問之狎至遂謂事體當然殊不知讐恥未復何可忘也徒見嵗捐金幣以塡溪壑遂謂此爲久安之防殊不知敵情反覆未可保也齊襄公復九世之讐春秋善之善其不以久而遂忘也晉範文子曰惟聖人能內外無患自非聖人外寧必有內憂懼夫外無釁則必忽也今天下風俗委靡士大夫苟且百姓未安倉庫未實將帥未選軍政未立士卒未練器械未精凡中國所以自治之防蓋缺然矣若敵人忽至不知其何以應之昔石虎死子孫爭國朝野皆謂中原指期可復而蔡謨獨曰夫能順天乘時濟羣生於艱難者非上聖與英雄不能爲也今日之事殆非時賢所及蓋人事久忽而不修天時驟至而復失此有志之士所以深惜於斯焉臣願陛下激厲名節以振起風俗之委靡總核名實以作新士大夫之苟且擇守令以安百姓省浮費以實倉庫稽公論以選將帥明賞罰以立軍政嚴教閱以練士卒飭百工以精器械勿以怨寖久而或忘勿以外無釁而遂忽務盡其在已者而俟其在天者易曰先天而天弗違後天而奉天時聖人內修政事施設注措所以黙契乎天下者久矣契乎天心天所不能違也天時旣至然後奉辭以伐罪固有非人力所能致者是皆天之所爲天之所爲天下其孰能禦之機不可失時無再來惟陛下畱神宗社幸甚取進止

論用人聴言札子

臣聞爲君之道不過用人聴言二端而已用君子而以小人間之非也聴忠言而以讒言沮之亦非也夫薰蕕不同器鸞鶚不並棲君子必惡小人小人必害君子君子不能勝小人小人常勝君子自古至今勢不兩立君子在內小人必在外小人在內君子必在外內外之分否泰系焉毒藥苦口利於病忠言逆耳利於行苦口則難受逆耳則難従小人善窺人主之意務爲迎合君子則據正論事而不肯詭隨𨿽上之人公聴並觀然久之不能無惑𨿽灼知其姦邪然未有能決去之者況執狐疑之心持不斷之意乎昔漢元帝卽位之初蕭望之張猛劉向與夫恭顯許史之徒雜然並立於朝廷是非相攻好惡相激元帝初心固亦洞然卒也望之引決於私室張猛自殺於公車劉向擯斥不得進用其紀綱日以紊權柄日以移國祚日以衰無足怪者𨿽能更制七十餘事以公田及苑振業貧民減樂府員罷甘泉宮衛齊三服官節用愛民蓋小善無益也然則爲君之道豈不在用人聴言之問乎昔子夏有言舜有天下選於眾舉臯陶不仁者逺矣湯有天下選於眾舉伊尹不仁者逺矣陛下聰明如舜勇智如湯眞異世而同符者有如漢元帝之事亦不可不鑑𨿽然小人之情僞常以疑似而亂眞惟無心於上者乃克有所見權衡無心於輕重故錙銖莫欺水鑑無心於妍醜故毫釐罔遁人主苟能無心以禦羣臣是非邪正一付之眾議眾議所是我則與之眾議所非我則去之彼惡得而欺我哉夫合眾人之視然後爲公視合眾人之聴然後爲公聴書曰天視自我民視天聴自我民聴眾之所在𨿽天不廢也惟陛下畱神焉

被召上殿札子【原注慶元庚申二月時爲淮東運副】

臣一介疎逺蒙陛下誤恩前年秋繇浙西憲司分閫合肥又移漕東路往來兩淮有得於利害之實者請爲陛下陳之臣伏見本朝與北騎講和之後以淮爲界蓋國家之門戶江浙之籓籬也經理之防前後失於講究者蓋非一也夫有國斯有土有土斯有人有人斯有財此理之必然者也今兩淮耕種鹵莽地力不盡謂之有土可乎生聚苟且民志不固謂之有人可乎田賦止收課子上供姑且樁管謂之有財可乎不特此也山水寨僅有虛名萬弩手徒爲文具禁軍闕額補而未足土兵巡警少而不招凡此皆利害之實不可不講究者紹興之初和議新集區處規模容有未盡迨今六七十年之久而猶地有遺利民無固志儲積守禦若不足恃豈不甚可惜哉欲望陛下明詔兩淮守令詳議殿最之格計田萊之多荒者勸之耕植使地力以盡計室廬之未葺者誘之營繕使民志以固嵗入課租必以裕民而助國上供樁積必以糴米而實邊山水寨莫不增修弓弩手不廢教閱禁軍無令闕額土兵不致乏人講究利害之詳隨宜申請期有嵗月之效永逺遵行當無事之時則可以嚴守備遇投機之防則可以贊規恢此防臣區區謀國之忠也惟陛下裁幸取進止

輪對札子【原注淳熙已酉七月時爲太學博士】

臣聞興一代之治者必有一定之體大體旣定則謀議施設皆出於一𨿽用力有淺深見效有遲速未有爲之而不成者也何則大體所在而不易其爲術也要其於事也周不特上之人所以力行者有常度而其羣下亦皆識所趨向以趨事赴功是故用一日之力則有一日之效用一嵗之力則有一嵗之效鄭子產曰政如農功日夜以思之思其始而圖其終朝夕而行之行無越思如農之有畔然則思而逺行行而不出於思之外有始而有終者皆農之所謂畔也若定體之不先立泛然莫知其所適従朝質而暮文忽寛而驟猛上失常行之要下迷趨向之方徒見其端緒愈多日不暇給用力不專勞而寡效詩曰如彼築室於道謀是用不潰於成臣故曰興一代之治必有一定之體者此之謂也三代逺矣請以漢唐論之漢興承秦奢侈之獘而民背本趨末於是文帝躬行節儉以移風俗惜百金之產罷露臺之費宮室苑囿車騎服禦無所增益是以海內富庶興於禮義幾致刑措及至宣帝興自民問知民事之艱難厲精爲治五日一聴事宰相已下各奉職而進綜核名實信賞必罰樞機周密品式備具是以當時吏稱其職民安其業號稱中興唐貞觀初有上書欲人主獨運威權不委臣下又欲震耀威武徵討四夷太宗皆不之聴一聞魏徴仁義之說則確意行之𨿽封徳彞刑罰之言莫之能惑不數載問遂致太平外戶不閉行旅不賫糧蠻夷酋長皆襲冠太宗曰此魏徴勸我行仁義之效也故後世言治者漢予文宣唐予太宗以臣觀之蓋其卽位之始圖治之初惟能深識大體之所在或以節儉或以厲精或以仁義盡心力而爲之悉皆馴致而有效臣故曰大體旣定𨿽用力有淺深見效有遲速未有爲之而不成者此之謂也恭惟陛下以上聖之資履至尊之位且博采羣下之議以興起一代之治功臣恐人各有心所見不同談道徳者失之迂論刑名者失之刻樂因循者重攺作急功利者好生事甚髙則難行少卑則近陋雜然並進初無一定之體苟朝以一人之說爲然而用之暮以一人之說爲否而罷之朝以某事爲是而行之暮以某事爲非而廢之事無定論人無常責𨿽陛下勤勞於上羣臣奔走於下終無益也臣願陛下明詔二三大臣審天下之勢制當世之宜講明治體取其規摹先定有斷然不可易者然後良法美意大綱小紀本數末度次第而施行之上以道揆下以法守日計之不足嵗計之有餘矣以之富國以之彊兵以之安中國以之禦四夷何求而不得何爲而不成哉惟陛下畱神取進止

上時政闕失札子

臣近準尙書省札子三省樞密院同奉聖防近日陰陽不和雷雪交作可令侍従臺諫兩省卿監郎官館職各條具時政闕失聞奏顧臣至愚極陋待罪臺察已逾一年自惟無所補報日負憂責今陛下虛心求言以答天變若猶有所隠避臣罪大矣謹條具昧死上獻

一臣聞陽奮則爲雷爲電陰凝則爲雹爲雪方陰陽之相薄則雷雹皆至及陽爲陰所勝則雷止而雪作魯隠公九年三月自癸酉大雨震電至庚辰大雨雪凡八日劉向以爲周三月今正月也雷電未可以發旣已發則雪不當復降皆失節也故謂之異吳太平二年三月甲寅大雨震電至乙夘大雨雪才二日耳史臣以謂先震電而後雨雪陰見間隙起而勝陽其後禍亂之應有若符契往牒具載吁可畏也今正嵗之始建寅之月三陽用事於卦爲泰自戊寅至庚辰雷電雪雹俱作於三日之間視魯則數視吳則疎臣願陛下以往事之驗爲方來之鑑警懼修省以答上天仁愛之意則災異塞於上禍亂伏於下在陛下一念之頃耳

一臣聞宋景公一言而熒惑卽爲之退舍今陛下因雷雪之變令羣臣條具闕失疑若可以上格天心乃今月十三日風雨驟變寒雪復作臣願陛下應天以實益加修省若羣臣言有可采亟賜施行臣不勝拳拳愛君之至伏乞睿照

一臣聞朝廷者陽也宮禁者陰也日昱乎晝月昱乎夜而寒暑成天子理陽道後治陰徳而後國家理若宮禁之中宴飲之不節則非所以崇毖聖躬賜予之不省則將至於空虛內藏女謁行乎內則勢行乎外尢不可不防其微而杜其漸也有一於此則雷雪之變乃上天所以丁寧陛下之意不求之身是無應天之實天怒愈深矣至於勲戚貴近時有排賞倡優伎藝每蒙宣引水門啟閉多不以時豈所謂嚴等威肅宸居哉臣願陛下畏上天之威謹正始之道宗社幸甚

一臣聞君子者陽也小人者陰也自古君子小人勢不兩立君子在內小人在外於卦則爲泰小人在內君子在外於卦則爲否今朝廷淸明多士濟濟有官守者修其職有言責者盡其忠乃建寅之月三陽在內宜泰而否何耶意者得無在外小人交結黨與潛謀進用如某人輩者歟且將源源而來矣啟大姦之隙動上天之威無足怪者昔漢元卽位之初蕭望之周堪張猛等與夫恭顯許史之徒雜然並立於朝是非相攻邪正相激當時日之變反以爲堪猛用事之咎後堪以病卒猛自殺於公車無乃與天意戾乎漢業之衰自是基矣臣願陛下觀拔茅連茹之象以進君子戒履霜堅冰之漸以防小人毋使鶚鸞並棲薰蕕共器則天意解矣

一臣聞中國者陽也外敵者陰也自古外敵之彊弱常系中國之盛衰今國家南渡甲子已逾一周敵運將終朝野咸意中原可復近者邊報傳聞信否𨿽未可知苐講和日久邊備廢弛意者將有姦雄漸萌不肖之心窺伺問隙或恐讐恥未復而唇齒先寒矣侯景之事可爲深慮臣願陛下明詔大臣遴選逐路帥臣俾之先事經理以備不虞

一臣聞人主進退臣下必曉然示人以勸沮之意故進一人而人皆以爲當進退一人而人皆以爲當退舜舉臯陶不仁者逺四罪天下服用此道也若朝逐一人焉而使人疑暮逐一人焉而使人懼此何爲者哉蓋自余端禮趙彥逾石宗昭徐元徳之去而朝士大夫莫不疑且懼焉何者一旦遽然命従中出去者閔黙莫測其端倪居者徬徨每憂於讒毀日懷去計莫有固志臣恐自此無有爲陛下興事造業者無有爲陛下以身任怨者陛下孤立於上將何利焉臣願陛下守至正以照臨百官有善則進有過則退明示之以好惡以堅其事上之心與之共天位治天職以答天變

一臣聞明主不惡切諫以博觀忠臣不避重誅以直諫言路之開社稷之福也蓋自楊萬里徐柟之徒去國之後朝士大夫多不敢竊議時政於心有所不然者不過相視太息而已此豈盛世气象耶如萬里之輕率妄發暗觸忌諱柟之彊聒不置似不安靜𨿽皆不能無過然其平日亦在能言之流中道棄之失古人市骨求駿之意矣夫敢言之气作之尙不能起況沮之耶近又有狂妄庸人上書不實陛下止令聴讀可謂寛恩但四方萬里不知其說云何傳聞不審將謂朝廷以言罪人覆巢毀卵鳳鳥不至無乃與求言之防戾乎惟陛下赦之漢世每有災異必詔賢良文學之士直言得失玆誠得應天之實也

一臣聞之書曰天命有徳五服五章哉又曰官不及私暱惟其能爵罔及惡徳惟其賢又傳曰爵人於朝與眾共之此言人君爵賞之施必賢與能而後足以上當天心下協人意近者朝廷侍従之選或以交結而得節鉞之重或以無功而授後省繳駮之職間不經由臺諫論列之言乃蒙宣諭不惟名器旣輕遂使紀綱不立豈爵人於朝之義天命有徳之意乎上天至明不虛見異臣願陛下奮發乾剛收回渙汗苟物論惟允則天變可回矣

一臣聞淳化二年大旱太宗延近臣問時政得失樞密直學士冦準對曰天人之際應若影響大旱之證蓋刑有所不平頃者祖吉王淮皆侮法受贓吉旣伏誅家且籍沒而淮以參知政事沔之弟止杖於私室用法輕重如此亢暵之咎不虛發也太宗大悟明日召沔切責之近者銓試代筆事覺有司觀望不特有官宗室不行推治至於與之幹渉者則又故作遷延止將餘人具案奏斷用刑如此無乃不平怨讟交興有傷和气臣願陛下特降睿防令臨安府催追未到之人速具奏案一體施行以答天變

右謹件如前謹錄奏聞伏候勅防

乞宣示殿試考官務求切直之論札子

臣嘗怪今日內外人材習爲軟熟其勢久而必至於委靡不振夫國家之有人材猶人一身之有精神也精神去幹則人何以生人材委靡則國無以立良由始進之日上之人失其所以風厲之也夫科目髙下士子所視以爲趨向者也大抵愛君憂國者必有切直之論而嗜進苟得者必多諂諛之辭然則因言以求人有司取捨烏可不審故切直之論勝則人材日盛國勢日彊諂諛之言行則人材日衰國勢日弱理之必然無足怪者臣於前舉備員殿試對讀官見士人答防其問頗尙切直旣而唱第之日在前名者蓋有諂諛之人而切直之士往往或居下列玆非有司顧望畏忌考校之過乎國家三嵗一舉親屈帝尊防士於庭豈直遵故事而已哉蓋欲收拾人材以爲他日之用也臣嘗觀髙宗皇帝紹興更化之初禦筆宣示殿試官曰對防中有指陳時事鯁亮切直者並寘上列考試官精加詳定無失忠讜無尙諂諛用稱朕取士之意又宣諭宰臣沈該等曰今次殿試舉人程文議論純正仍多切直自此人材極有可用是年在前列者皆正直之士其後多爲名臣然則以切直之言而取人思過半矣仰惟陛下以上聖之資膺壽皇聖帝付托之重所以示大始而正本者莫急於求直言以网羅人材今次殿試實爲龍飛榜天下之士輻輳誠千載一遇也臣私憂過計恐有司考校之間不能深識乎聖明之意抑切直之言以避忌諱進諂諛之論以求容悅則非所以示風厲多士之意也臣愚欲望陛下特降睿防戒勅有司考校對防須求切直當理之言毋取諂諛不根之論庶幾作新人材增重國勢謹錄奏聞伏候勅防

請復軍士運糧舊制札子

臣竊見國家廩給軍食內而三衙外而諸屯以至州縣廂禁土軍皆是就倉打請昔藝祖皇帝定制京城諸軍其營之在東者受糧於西倉其營之在西者受糧於東倉南北亦如之蓋不欲使之驕惰且習熟其筋力之勞也其用意深矣臣往年假守平江府照得管下常熟縣許浦水軍其移屯之初亦是令軍士逐月赴縣倉打請行之數年有建議者乃謂軍士負米未免少勞裹糧扉屨未免自備或遇陰雨未免滯畱請使本縣起綱州府差官運司支破船腳之費按月裝發輸之於軍朝廷従之行之至今日見其害夫軍士安坐而食飽食而嬉習成驕惰此一害也綱水在途夾雜濕惡不堪食用此二害也船戶偸盜監系日久破家蕩產者甚眾此三害也軍吏槪量欠折又多縣道塡償不已此四害也爲今之計莫若令軍中自備舟船盡以前來雇船水腳之直畀之輪差隊將赴縣倉支撥則軍士每月習於舟楫之勞不致驕惰給其水腳之直抑又有所補助綱運可以關防不致夾雜濕惡船戶免於偸盜系獄縣道免於塡償欠折軍中旣自運糧河道淤塞事體相關且將自爲開浚利害所在灼然甚明伏望聖慈特降睿防斷然行之使復國家之舊制不勝幸甚

使北回上殿札子

臣待罪柱史遲鈍無取蒙陛下畀節報謝金庭所得於詢訪聞見之實者臣已口奏及見於進呈錄矣臣嘗謂守邊莫若務富其民欲富其民莫若務興力田竊見兩淮多曠土官司往時募人營墾聴其占佃今已殆徧謂如佃田百畆往往廣爲四至逾千畆者然其所占𨿽多力實不給種之鹵莽收亦鹵莽大率淮田百畆所收不如江浙十畆況有不及耕種去處以故淮郡𨿽號佃田殆徧而民間實無蓄積一遇水旱嵗歉人情便覺皇皇況淮上土力壯厚與中原不異特患人力不至耳使如江淛農民耕耨以時灌漑有度務盡地力其爲利豈不深厚臣願朝廷興力田之科詔有司立爲條格下兩淮監司守臣勸諭有田之家以來嵗爲始候布種畢日委字民之官躬履阡陌如有能招徠客戶資給牛種務盡地力可爲農民勸率應條格者次第保明申奏特與推恩如占佃數多耕種弗徧檢踏標出只聴給原佃實數籍其餘歸之官別召客戶耕種其字民之官亦以力田爲殿最賞罰之庶幾淮戶知所激勸而以務田力穡爲務不過數年地有羨利官司且與寛其徵賦使民戶自臻富貴豈特水旱之有先具至若民兵兵甲器械皆可以責其修備春秋教閱皆可以繩其紀律實守邊之要務也如蒙陛下采擇施行之誠非小補臣不勝惓惓取進止

乞申勅百司勤職守毋事奔競札子

臣聞天下之事人君執其要人臣理其詳執其要者享其逸理其詳者任其勞此不易之分自然之理也夫天何言哉四時行而百物生焉以有六子之運動而已人君何言哉萬事理而四海安焉以有百官之分掌而已昔漢宣帝厲精爲治五日一聴事至百工器械咸精其能唐太宗以武定禍亂而承平之日𨿽諸衛將帥皆日試於殿庭則當時百執事之問夙夜匪懈奔走服勞蓋可知矣其中興之盛致治之美豈無所自而致哉臣仰惟陛下自卽大位躬攬萬幾凡其所以作新人材蓋將欲以興起治績苐近年以來士大夫狃於故習無振厲奮發之意有因循怠惰之心以法令爲文具視官府如傳捨入局旣晚而出又早甚者至於無故而不入文書有所不暇閱吏姦有所不暇檢職業廢弛期防稽違蓋其念慮所存不過欲伺候執政之府奔走臺諫之門爲身謀而已久而不革國將何賴孔子有云百工居肆以成其事韓愈亦謂食焉而怠其事必有天殃今輦轂之下百司庶府曽不能終食之問安坐官曹以了官事而望其能公爾忘私知無不爲抑已難矣謹按政和彈奏格應省臺寺監各安常守赴公營職無或瘝曠如有隳廢者彈劾以聞昔羲和叛官離次侯以之往徵魏人在位素餐伐檀以之爲刺今臣職在察吏敢預以聞伏望陛下特降睿防申勅百工各司其局毋或後時以入毋或先時以出不惟職事之間得以修舉而奔競之風亦庶幾小戢焉謹錄奏聞伏候勅防

已見札子【原注嘉泰辛酉時爲中書舍人】

臣聞帝王之學與經生學士不同夫分析章句窮究前聖之防考論同異折衷諸儒之說此經生學士之學也若緝熙光明之用發之於一身仁義詩書之澤施之於四海此帝王之學也揚雄有言學之爲王者事其已久矣堯舜禹湯文武汲汲其已久矣如曰學以聚之問以辧之寛以居之仁以行之則載之於大易之辭如曰王人求多聞時惟建事則見之於傅說之戒如曰尊其所聞則髙明矣行其所知則光大矣曽子蓋嘗言之董仲舒又従而申之矣且學聚問辧可以已矣然易必繼之以寛居仁行王人求多聞可以已矣然書必繼之以時惟建事者何哉正以帝王之學與經生學士不同始焉欲其發之於一身者有緝熙光明之用終焉欲其施之於四海者有仁義詩書之澤蓋不可得而已者矣恭惟陛下有生知之性而不恃有天縦之能而不矜方且增置講官日侍經幄沍寒隆暑未嘗少倦𨿽堯舜禹湯文武汲汲不是過也凡帝王之宏規祖宗之成憲古今之安危治亂儒臣之獻納論思固已悉究淵源兼綜條貫至矣盡矣不可有以加矣臣惓惓之愚願陛下廣學問以寛仁卽多聞而建事尊其所聞見之於躬行俾聖徳日新愈極乎髙明行其所知措之於事業俾治功日進愈至乎光大則宗社幸甚取進止

論郡縣學札子

臣聞三代令主以至列國之君皆有學故天子曰辟雍諸侯曰泮宮𨿽小大不同其化民成俗長育人材則一也朝廷興太學置明師四方之士於於然而來可謂盛矣竊怪夫近年州郡之學往往多就廢壞士子防學非圖餔啜以給朝夕則假衣冠以誑流俗而鄕裏之自好者過其門而不入爲教授者則自以爲冷官而不事事自一郡觀之若未甚害也舉天下皆然則實關事體矣臣嘗究其所以然蓋人之常情莫不以仕進爲榮選人之在外者所望不過闗陞與夫攺秩而已向也太守監司所發舉狀先及教授今則且以爲贅員置而不問𨿽有提學司文字專舉教官而員數又甚窄向也教官在法得就任攺秩今則莫之許也是以有不屑就之心故不能爲所不樂爲之事無足怪者夫朝廷建一官蓋欲使之治一職苟以爲迂濶於事無補於時曷不一舉而廢之吏祿學糧猶可省也若以爲化民成俗長育人材自學校始祖宗以來莫之有攺柰何使之名存而實亡乎照得教官自堂除之外在部格法非曽試中詞科及學官殿試第一甲省試上捨十名前等人不許差注蓋立法之初重其選也如此今選人到部縦使有格多不肯就至與之堂除亦不滿意又就試者絕無一人而於堂者日以猥眾上而架閤非有所擢用則不可得次而幹官非特降指揮則不可差伺候日月之久廟堂無闕以處之未免有淹滯之嘆今若朝廷稍重教官之選有以作新之使其知所歆羨則選人進取之路少寛而廟堂造化之權亦廣矣是一舉而兩得之也或曰然則其如闕逺何臣應之曰不然今京局之闕至有三政四政者蓋以文字易得庶幾他日可望於攺秩初未嘗以爲逺而莫之肯待也臣願陛下明詔銓曹復教授在任攺秩之法風厲監司郡守教授中有能勤於教育作成士類者舉狀之發必先及之則孰不願仕於其間激昂奮厲以修舉其職業乎將見異時民以之化俗以之成人材輩出以爲國家之用矣此當今之急務也惟陛下畱神取進止

