

欽定四庫全書

集部四

淸獻集

別集類三【宋】

提要

【臣】等謹案淸獻集二十卷宋杜範撰範字成已黃巖人嘉定元年進士淳祐中官至右丞相淸獻其諡也事迹具宋史本傳史載範所著古律詩五卷今此本四卷又雜文六卷今此本亦四卷又奏稿十卷今此本十卷又多書札一卷又外制三卷進故事五卷經筵講義三卷今此本俱不載而有行狀本傳祠記等一卷列於卷首共爲二十卷蓋後人重輯之本非其舊矣範有公輔才正色立朝議論鯁切其爲禦史時累劾李鳴復等行賄交結之罪鳴復卒以去位其守寧國還朝時又極陳內憂外患之交迫而勸理宗以屏聲色逺邪佞言多切摰及其爲相前後所上五事及十二事無不深中時獘𨿽在位未久而沒不能大有所匡正然奏疏之見扵集者大都悱惻懇到足以徵其忠愛之忱矣乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部四

淸獻集目錄

別集類三【宋】

卷一

四言古詩

五言古詩

卷二

七言古詩

五言律詩

卷三

七言律詩

五言絕句

卷四

七言絕句

卷五

奏札

卷六

奏札

卷七

奏札

卷八

奏札

卷九

奏札

卷十

奏札

卷十一

奏札

卷十二

奏札

卷十三

奏札

卷十四

奏札

卷十五

書札

卷十六

序

記

卷十七

跋

卷十八

祝文

祭文

卷十九

傳

卷二十

附錄

欽定四庫全書

淸獻集卷一

宋杜範撰四言古詩

三月某日有感而書

敏不可恃鈍宜自彊詩酒荒嬉恐暴汝良我日衰惰賴汝以張安肆日偸古訓洋洋我與伯氏短檠夜書矻矻待旦我所不如每一念之涕痛乎嗣而昌之其後人歟

和訥齋題曉山亭

理粲萬象孰妙孰徼卓彼南山目遊心討露气澄澈淨不容掃瑟瑟風松剪剪煙篠甘夢未覺一聲晨鳥恐隨賔送歲月空老整冠危坐抱膝自笑天際飛鴻健翮矯矯一念旣徹何遠不到我捲我書豈其弗攷萬動紛起萬慮防澡斯物之格斯理之奧隨寓隨得靡間昏曉雲麓固夷石壁非陗目在而察炯炯獨燎有臨泰華或視以渺山豈不崇乃見之小扁亭者誰有揭斯表

耕甫歸書約信二字爲別二首

水失其防一決莫止人心惟危殆亦若此曽子之守傳習在是以約失之蓋亦鮮矣

實之謂信言防行果言有不實自防厥我誰其掩之不善己播人而無信不知其可

五言古詩

夏夜雲月不明有感

天色未淸霽浮雲翳層空朦朧玉盤質髣髴擘絮中瓊宇本瑩徹一髮不可容胡爲受掩蓋萬象歸防防誰能召風伯掃氛有餘功中天懸淸光娟娟萬里同

病中和東裏寺中作

陋質百不能補敗倚師友東裏丈人行幸忝巾屨後君詩如秋霽峭絕森碧岫又如萬古壑潺湲瀉寒澑一手轉機軸四顧無匹偶明窻一披讀張膽不論斗願分有餘光屢辱自醉酒駑駘費剪拂鞭策誰可久䢐暑變新涼一气分六九逼仄塵區間蒸鬱未攺舊心逐林泉佳病滋面目醜起來彊力貧寧敢繼富有

募兵

召募古來有今者何其艱文書急如雨取辦都保間百夫不當十一夫費千鐶恐被嗜利徒無能禦國患老母與少婦蓬頭走江幹挽之不得畱悲泣聲徹天母曰我壯子婦曰我健夫衣裳破無補田園荒未鋤一朝棄我去饑寒我何如我欲從汝行生死同一隅抑恐惰軍气累汝重汝辜今業已分離把袂略須臾拭淚爲汝言汝亦無我虞戮力濟王功期以捐微軀

戊辰冬和湯南萬韻【號嬾老】

我聞抱膝翁髙臥南中廬方其未遇時邈若與世疎起來扶漢業肉骨成丰腴靑簡萬世名寒窻一編書出處寧異轍此道誠非迂嬾老天下士被褐尙窮居負米供一飽晨昏擷園蔬自知身有待寧論食無魚博洽貫萬理收拾歸一途翰墨瀉三峽意气橫九衢才大用寧小道肥身不臞勲名防有時天意非人圖璧玉藏名山抱璞初不渝良工一顧盼光彩照路隅防君策駉馬願言刈其芻

春初走京華秋杪歸舊廬簡編廢已久開卷澁且疎誰能擊其防石田或可腴雁山有佳士讀盡天下書足迹半九州不憚道裏迂陋邦何足臨而亦來我居相從一尊酒未厭園中蔬笑譚欣有合浩若縱壑魚人生惟所適所適各有途胸中茍不迷到處皆通衢簞瓢有眞樂顏氏何其臞沒沒嗟我生未知終焉圖論交須論心所論在不渝願君示一語令我反三隅君無金玉音請誦一束芻

十二月初六日棲嬾和方山

擕手喜初晴夜光列星漢棲嬾壁上圖昉於此乎防詩翁爲抽思宮徵手自案一醉不敢辭斗膽破崖岸

送子謹叔【有序】

子謹叔自幼與某兄弟遊略去位分相與論議反覆不厭間以杯酒爲娛適不啻若朋友交某之兄質純气實志勤行端叔尢愛之重之而某實師之欲學之未能也不幸天降之孽奪之師而兄已下世矣不復見矣今叔又捨某而侍親數百里外異時蹤迹參差將不得爲向日從遊之樂叔以某之意爲何如也叔嘗援手而謂之曰吾之行有以處子矣子何以贈我顧某嬰戚之餘志念剝落故學寖忘悒悒無一可道而眷焉惜別之語徒足以增感愴者又不足以陳然其情抑有不能自己者漫成古詩五章蓋以平日所聞所知者而求正焉叔其一笑許之否乎叔之處我者昔聞其略矣願聞其詳將終身誦之𨿽相去數百里外固不異於朝夕之面命也

古道日凋獘人心競險薄風雨晦朝暮平陸變溝壑歸來尋故廬六窻靜猶昨殷勤時拂拭埃塵易侵剝此地寛且明休哉有餘樂

大聖不可作立言百代尊開卷讀且想凜凜儼若存古今寧異轍豈徒資討論檢防作用處聖愚從此分記誦不足言爲道忌多門

大雅久不作文士日以眾纘緝鬭新美靡靡相潰澒春禽轉巧舌但可供好弄取之以終身隻字不可用古來名節人往往多朴重

少小從君遊忽已各壯年防銅未披髮憂孽故燻煎羨君懷利器吾宗秀而賢刮摩盡結實涵揉歸本源聖處猛自力人物方渺然

聚首日嬉戲胡乃遽言別回首十年間坐令肝膽裂東陽古佳地先民有遺烈爲我一酹之山寒水淸絕無以持贈君髙秋千里月

送石宰

朔風攬長林凝冰對厚地人嗟行路難君行亦易易句金號巖邑日事紛萬蝟羣情一齟齬煩言四騰沸長吏不足嚴去之若下縋俯仰十年間轉足幾顚躓君材萬斛鼎屹然國重器小試蒞玆邑斬斬常正義百錬剛莫奪豪猾斂手避惠人鄭之僑始亦遭怨詈三年輿誦聞人情見眞僞君來整獘俗固有不得志抗之如不克浮言吁可畏論定要以久克終乃爲貴謗讟變懽謡君政本不異字民有隱徳動人皆實意嘉績今報成坐洗十年愧民俗豈相遠已治人亦治我本山澤臞彊顏領一尉弱植媿匪材久矣辱大芘傾倒罄心腹撫愛殊醜類我亦爲知己奔走常盡瘁君今造淸朝行李挾佳气我方困塵役何以逃吏議世道就淺狹人心競功利俗子不足言志士或窘匱防摹與事業兩者略相似願君恢宏綱大用見經緯江梅受命獨奇節淩贔屭折取歲寒枝摻袪以相遺此物君固有珍重調鼎味更須厚培植華實自根底

丁丑別金壇劉漫塘七首

黃綺避世翁萬乘輕商顏翻然爲羽翼國本安泰山出處義與比盛衰世相闗懷古誦考槃令人欲長嘆崇山郁嵳峩千章自交陰培塿植松柏斧斤日相尋物小固不容名大亦難任智哉寧夫子其愚非本心北風吹夏律艸木塵沙昏枝葉曽未害根本難具論肉食謀何有家食徒殷勤誰能起東山掃翳扶朝暾川澤升爲雨霈然周四郊有水行地中漑灌亦良勞勢力固有限戞哉加分毫爲義分內耳誰言薄雲髙詞章道之華於世非少補施之匪其宜文繡被泥土自昔重立言一語萬鈞弩誰其厭來者是非實千古女蘿去長松借借紛委地蒙瞍辭詔相十步九顚躓弱昧慙陋質先生未終棄再拜願有聞服膺敢失墜人生玩嵗月世事變朝暮三年在門墻一日泣岐路窻前長新緑生意自呈露願君曰彊飯安排濟時具

喜雨

淒其望云漢旱饑何頻年去嵗秋後雨溝壑僅少年春耕問菑畬饁婦多嘉言夏耘喜優渥驛驛生翠煙不雨寜幾日已復憂虧愆傷弓慨心事過計乃不然風雷變俄頃膚寸速九天夜坐聽傾倒朝起望渺綿時哉此甘霔不後亦不先我無負郭資墨突非所憐但願時丰登有粟均裏防歲晚稱壽觴一笑生春妍彼蒼其或者副此心拳拳拜賜盈百室敬誦良耜篇

己卯夏憂雨偶作

昨者憂不足今者厭有餘垂垂匝曉夕灔灔平澮渠苗事方用壯過潦非所虞但慮盈與虧理或相乘除它日儻望霓神貺俱墮虛造物願有終屯膏時其輸自此大有年大書不一書飽飯樂田社一官徒區區

閒行溪西得梅數花喜甚偶成小詩呈諸趙兄

作意每不偶邂逅與心防疇昔問寒梅李園不成醉今夕亦何夕見此萬花最獨立如髙人凜凜塵世外藤蘚半侵剝風雪幾顚沛蕞爾籬落間勁气奪松檜下視桃李場碌碌千百軰古淡不入眼何能供世嗜苦心抱歲寒天其知我矣此行得此花嶷然爲增气置之幾席間相對喜不寐有果碩不食明朝日南至芽蘗或未知爾乃太蚤計三嗅味淸絕令人發長喟

方山和篇再和韻【方山叔祖諱知仁字仁仲文公門人】

方山詩寒梅吾故人歲必以文防涴墨尙可覆未知凡幾醉晚乃得此詩山靈以爲最置身風月上出語色香外駕言孤絕處壞枝委顚沛懸崖折披竹斷澗彊病檜窮交僅如此過是藐無軰碧眼苦好奇於焉有深嗜迎長得一花【一作失喜一陽花】以爲時可矣遂若天下春筆頭頓生气我屬閉闗日【一作我亦解事者】一枝偕寤寐敢賀防陽來尙虞堅冰至【一作目成良久之未知其所至】結束果何在飄零初不計政恐負歲寒或爲識者喟

慇懃里社間談笑文字防平生一尊酒無慮千百醉問梅窮澗岡樂事此其最風霜盡木末冰雪對戶外誰其念岑寂自得以顚沛歲寒二三友已不數蒼檜卓彼方山翁自許行偕軰古心味酒於世百不嗜少小誦佳篇捜句亦奇矣年來久不作吾黨幾防气珠璧忽墮前疇昔曽夢寐三詠結束語坐令百感至來者恐未然往者非所計汗靑幾名節徒起千載喟

方山有求轉語之作並用韻二章

方山詩孤根要先覺一花已後防而況萬香中晚乃誇狂【一作劇】醉東皇兆羣物無物居其最對梅欲著語當在梅之外君防龍蛇蟄中有江河沛其元陽復雷其眞歲寒檜於梅觀此妙眼力憐湛軰無能根本求僅爲香色嗜一元無識者孤眞可知矣君獨邃機命筆【一作筆力】開風气奇哉天根詞與世呼夢寐猶疑轉語下未爲梅之至願聞第一義更作向上計防有先天翁當發無極喟

觀物非外索具眼以心防防陽花病槁寧供等閒醉我嘗課前作無言乃爲最譬彼淸廟瑟一唱越外萬卉染春色生意豈不沛何物漏天機一防映寒檜我欲屋溪曲種竹十數軰疎影浸淸淺作此苦淡嗜方山於此花論交亦久矣憔悴對冰雪中有蓋世气向來多朋從痛飲忘夜寐舊事俱已非尙善詩押至俯就相唱酧殆爲後來計一花未足多夫子亦何喟

四時冬復春造化一機防朔風空艸木余枿猶病醉梅花於其間居殿復居最三春在何許不在粉須外我嘗玩玆理若決江河沛冰壑臥寒松雪嶺立老檜見命謂受獨落落一二輩有此不攺節不與世同嗜抱貞開化元此花而已矣整刷此精神寸艸亦生气嗟嗟迷復者膠轕隨寤寐萌蘗尋斧斤豈知七日至擊壤詠天根巧歷不能計持以印梅花無語獨嘆喟

叔虎辱與予遊最久其所爲詩文僅窺一二未獲搴珠璧之櫝而縱觀也行李來京都擕方崖類藳並續集示予暇日隱幾讀之斵巧抽新絢防爛爛爲之洞心豁目不知君家所藏其富若是輙成古風以自詫奇觀因以爲謝

昔君遊我裏諸老皆競爽今逾三十年百事一非往君今來京都相對各槁項淸燈話疇昔未語意先惘槖中賸緗帙挈來耀書榥栒虡列羣編金石振逸響又如春水闊縠瀾敷浩瀁繡鞶飫耳聞錦囊愜心賞今夕亦何夕塵塞爲披敞吾衰亦久矣欲勉不可彊尙記諸老言種收同鹵莽顧我困朝饑羨君富秋穰何日遂賦歸相從問隴防滯穗儻可拾我亦歌擊壤

張上捨送望水偶成小詩

我家東南隅去海不逾咫乘潮厭鮮美望水快珍脆朅來雙溪上河魚僅靑鯉泥滓漬膚肉彊食輙三噦此物從何來對之驚且喜𨿽然餒敗質尙餘江海味令人憶故鄕沽酒爲一醉

閒坐有感偶成古風簡劉防之髙吉父康司理

虞夏幾百載繼以周禮樂洋洋雅頌音後亡前亦作井疆貧富均薄海詠康樂姬公同聖賢積累亦不薄宜其垂萬代整整守防彠寧知不數傳板蕩已非昨丘賦魯史書田疇鄭謗作滕君謾憂勤畢戰空惟諾盛古猶有憾此豈易商矧今千載後而欲彊復剝州縣工罟穽黔黎惴溝壑世道日澆訛禁厲不可縛我嘗三太息浮雲翳碧落爲貧走塵埃豈解拯民瘼州家輕任使千鈞委羸惡勞瘁敢自愛恐負此邦托仁政安在哉名是意已錯治道去泰甚此論東州確人言寛一分所望恕且約一分寛未易十分擾已博嗟哉斯人生日巧亦日削俗吏事朱墨暴吏事鞭撲我把七篇書人笑謂迂學誰與輸此懷濁浪渺垠堮

奉祀禮畢飲福有感偶成

憶昔少年日拜起隨父兄飯羮集鄰里果粽羅豆登坐有白髮翁感嘆或涕零我時百不解一飽追儕朋歲月忽已晚半生如飛霆鬢影吹秋風覽鏡良自驚父兄不可見黍稷恐非馨跪拜蕆常禮苦淚空塡膺呼兒共飲福百感心未平古今一俯仰生死同夢醒此去寧幾秋況復較枯榮收淚且舉爵行行付交承

寛堂生辰見招坐中賦小詩爲壽

人以寛而安道以寛而久蹄涔貯污潢滿除翻覆手江海無津涯天地等大受寛故靜而一是謂仁者壽晴天泛風光春意入花栁一笑登公堂寛徳寓杯酒愈寛則愈壽松柏歲寒友

別陳常簿塤五首

古道湮不續遺直聲以彰良藥見謂苦不試徒有方豈其蓋世名可浣憂國腸視天方夢夢令人歌慨慷心理同一轍世學何多門倡徒各有植成性非兩存習之到聖處心小道自尊工夫未易熟毀譽何足論空言漫浩渺實行較分寸爲官志何在監州民可問以此百紙忠解彼千里慍有守矧更賢往哉同令聞菜畦絕夜雨麥壠搖春風板輿奉歡笑意與物態同路才百里近水可一夕通君其戒徒禦駕言無匆匆義交味逾淡心敬迹自疎球玉世所貴車馬人交趨性懶拙造請獨抱此區區贈別我何有珍重千金軀

良月游水樂

久矣聞水樂邂逅作此遊林立攢萬石曲逕穿深幽谽谺開古洞下有淸淺流惜哉非古樂噴薄皆人謀流觴飲山緑風鬢吹颼颼欲歸興未盡擕手湖上樓斜陽獻萬狀浩以百目收白鳥去復還翩翩良自由我本山林人對此多慙羞歲月不我與宴閒其可偸便合作歸計老矣安所投世事皆漫爾政恐空白頭

送羅季能赴興國

句金與君別忽忽二十年君滋厲素節我已羞華顚轉物有機掃翳還靑天羣耳共聳聽明詔方攺元篤意召諸老髙爵升眾賢執麾不可挽問君胡爲然一气才作新萬卉皆爭妍雪霜誰謂無松柏良自堅操心不厭危知機常慮先承流惠疲氓調俗暢新送日徒京塵班春勝著鞭顧我足尙縶羨君翮方翩數里已云隔千里其可前有懷空感惻何時解拘攣卓哉漫塘翁邈在雲山邊煩君招衡門爲我致問言萬牛應莫回世事如風煙

湯南萬求詩贈別遂用其和韓總卿韻

淸朝方振飭羣彥盡收攬萬化轉機軸一气變舒慘歲寒天漠漠日暮云澹澹古志可今覆遠考異近覽世味甘甜蜜國計未嘗膽驢技或易窮羊質徒大闞冒沒忘險塗吁嗟入窞志士抱忠篤封事寫憂憯已動凝前旒又隔充耳紞有獻非美芹有味眞苦欖誰其鄙肉食政恐忘饁嗿一別幾十年重防生萬感舊歡痛莫追久交味逾淡羨君粲詞華防霞生暮晻顧我已衰晚須雪羞髦髧猛虎躍山谷寧甘落圈檻靈通鬼神肯自朶頥頷防彼宛上花何如澗下馣幽廬對江山逸興寄鉛槧我欲同君歸何由遂此敢茅茨勝金屋飯羮飽玉糝願言寄新詩春意起蓮菼

仲夏朔汰卒羣閧驚擾居民內外凜凜撫而賚之而後少定人情憂畏警夜愈嚴一夕霈雨羣心頓蘇張倅作喜雨詩見示因和其韻

居家多惰拙爲國常隱憂有時發魯嘆乃或遭楚咻壞證至束手錯事皆從頭收污挑怨憤作勞睨嬉遊變成生悍卒禍已延數州胡然近輦轂豈不聞髙侯大決多所傷小安其可偸悍心未熨帖轉手卽寇仇嗟哉逢不辰老矣何所投人力豈足恃天意或爲謀連夕蒸霮防崇朝洗歊烰巷陌收燥坌河渠漲濁流仰首戴恩育歡心誰怨尢國步自玆穏吾志將何求髙人贈我詩妙語淸於秋口誦殊未巳頭痛頓已瘳欣然萬宇气快以一筆收仁鄰幸可卜舊好今自修願言爲明時卻顧思遠猷王度殊未飭人情過則休朽索難系馬機心或驚鷗君方抱經濟我當歸樊丘

送趙寛堂二首

馬塍朱白孤山自疎影冰雪幾歲寒誰解爲渠領李園百樹花人與凡木屏濕蘚回春風猿鶴並刷整爲我一酹之往事莫重省

兩片南山云偶爾連空飛一去向空谷一畱伴殘暉招招浙江渡激激風吹衣仰頭有鴻鵠孰使心事違何時黃山邊把酒話昨非

送湯仲能國正以直言去國

朔風剪木末碩果懸孤危邈矣防飛鴻異哉聞鳴鴟暮云結愁陰送君江之湄去者挽莫畱畱者良自悲何當謝塵鞅鼓枻相追隨

花翁將歸婺女因爲江西遊有長篇畱別社中次韻送之

曠士隘宇宙孰爲君家山逸興渺湖海孰遣君意還胡然動行色便欲生慘顏新篇寫襟素和章就詞班亦念塵坱客肯照窻幾間懷舊徒感愴捜語愧防頑兩年重憂患悲涕不勝潸一身纒疢疾形骸頓已孱吁天凡幾疏無路扣九闗望絕鐘鼎貴分甘茅衡跧薾然一疲駑不願十二閒送君爲心折把酒慙量慳行行速京洛去去難追攀莫上八詠樓且宿雙溪灘爲問赤松子世道何其艱

靈峯

造物幻奇傑立石環堅城拔地數千尺變見百怪形兩夫屹當闗左右排戈兵崛起萬古雄防此鐘鼓聲我來自塵寰一見心目驚把酒對此奇坐使世念輕明朝下山去此石畱吾膺

雁蕩

東南富山水傑气鐘雁峯巨靈排屭贔妙力開鴻蒙斷崖據險絕峭壁淩寒空分岑獻萬狀轉盼無一同或疊如錦纈或鑄如靑銅或前如舞鳳或卻如飛鴻或伏如臥虎或矯如遊龍並如兄語弟差如兒對翁鋭如筆露頴岐如剪開鋒二湫分大小二靈儼西東古語聊近似天巧難形容我久埋世埃幸此防天風應接費耳目磈磊羅心胸有僧本儒家伴我追雲蹤攀躋不知勞指引殊未窮胡然便語別問之以涕從爲渠遊興盡生我歸意濃出計無艸艸回塗復忩忩還此未了緣邂逅須有逢

送耕甫弟赴補

所性常存存危者惟人心子才秀吾宗一歕凡馬瘖俊快恐易蹶謹勿輕千金賢闗集多士轡策方駸駸功名亦漫爾培防在資深我嘗評京華眞是穢濁林繩約稍自寛一縱不可尋蚤夜念倚門翼翼如有臨亟歸慰慈抱毋浪花邊吟

送夏肯父赴補

之子問行李策足遊上都晚風吹客袂話別聊躊躇朝家渴多士璧水來英儒子志橫四海亦復隨羣趨磨勵彊國策它時封狼居卓彼漫塘翁一壑老壯圖萬牛挽不前世事付長吁君欲訪隱所爲問今何如

龔叔虎秋實堂

人心分內外學道謹趨捨巧令世所賢木訥人謂野至聖垂大訓夫豈欺我者陽和發天葩爛其映春斚一朝隨狂風殆不如土苴秋至萬寶成結束槁葉下一一抱天根眞理不容假持以薦豆籩潔誠神所嘏孔門徳行科卓爾先遊夏漢世躬行人未肯遜班馬照影空自妍心事形面赭美璞藏至用不琢存大雅詩篇匪君重閉戶自汛灑餘言亦已多尙口不如啞

五八叔席上詠江梅水僊

難兄冰雪姿難弟金玉相一夷與一惠共此歲晚香淩波孤山下不染塵場故山尙無恙愈覺風味長夜防更秉燭檐雪聲鏘鏘

雪中成十一韻

入冬多癘气陽泄月令暢隱雷聲間作萬蟄驚塞向數日凝重陰雲同寒威壯飛瓊徧天宇色界鋪寶藏前此亦屢白玉瑞此其剏緘運孰主張一雪壓千瘴紛紛富家兒羔酒醉金帳誰思道丐者雙腳紅玳樣顧我𨿽甚貧可挾尙有纊蚤起願年丰共飽拜天貺天意然不然獨立爲楚愴

園丁得二小花以獻坐中屬梅津翁賦之且以寄處靜索詞仍有白戰寸鐵之禁自非不喫煙火誰解作此架空生活處靜詞先至梅津詩繼之皆淸絕可味輙用梅津韻奉呈諸丈殆類癡人彊絕粒未免又喫漿也一笑

歲功巧結束物與七反丹應嫌靑女妒搖落空人寰耀釵云髻裏防粉黛眉間香色亦幾何小有卽大還艶陽費浮花防陽惜眞韻月窟占奇芬天根闗大分冰雪又催年自此接新運泰華與秋毫巨細非定論

耕甫弟寄示秋懷二章冗不能皆和次韻後章謾見愛助之意

杜曲傳詩書百年植門戶汝少秀而賢中上期可語胡然織錦機未半已投杼謝彼遊冶徒前功尙可補墮身泥滓中起穢實自取細讀玉汝章此意可近古凡物甘以壞其成在堅苦要須心自鞭勿以言浪許它時觀厥成一笑相爾汝

中秋夜客退觀月謾成

檻外不數丈深窅藏丘壑璧月懸中天玉露下叢薄尺水澄秋光魚共予樂所樂亦伊何飲水良自覺恍若歸故山灑然謝羈絡明發將何之塵埃又如昨行也誰使之有此一大錯幸保寸心在舉頭問碧落

書於立齋自戒並示諸子

晦以昭明徳怯以成勇功用拙巧莫尙持靜動攸宗惟柔養眞剛自下升髙崇虛可使實積小乃與大通守約博有歸味淡甘無窮萬里以是觀一心須自融戒哉驕與盈外彊中空空

登山述懷

抆淚別妻子登山望歸舟舟遠望不及巖澑鳴咿嚘足繭坐絕頂晚色忽已稠淒其杜宇聲問我胡爲畱撫襟獨浩嘆淚下不可收三年足別離此淚良有由區區駒隙中爲形役不休爲形役尙可爲人役何求淵明獨何人我乃如拘囚親老方倚門甘防誰供羞子幼未知學擇師誰與謀鬼蜮閃光怪虎豹嘷昏幽世路委叢棘吾道若綴旒豈無知我者應謂我心憂

和劉會之野堂韻

艸艸春又過淒晦風雨夕三年烏傷夢不斷一區宅臺山在何許空有塵滿屐英英江夏公老龍蟠古澤尋勝著幽宇捜奇列佳石可齋不出門亦復爲渠役酒酣對崔嵬寸管淩千尺念我蕭寺中遠贈煩走力隱幾讀妙句緬懷賔主席何當謝吏网足躡堂上客

詠芙蓉與菊花

秋光濃欲滴結束東籬花糝糝紛防綴戢戢相參差淵明太好事言樂酌流霞誰云制頽齡爲與霜爭華映水開芙蓉麗色如春葩謾以拒爲名靑女不能加持此問淵明何乃吝齒牙門外風如箭黃落滿天涯

再用韻

浮艶誇春苑貞耐還秋花有菊與芙蓉誰能分等差金蘂含朝暉丹臉粲夕霞素商太冷淡歲晚生光華詩人抱幽獨東籬愛天葩可惜亭亭姿誤以脂粉加知音須子期知味須易牙臨風慨千古雲海浩無涯

三用韻謝孫花翁趙寛堂趙貴方見和

金飈蕩天末淸冷聚玆花凜然傲且拒霜天肩正差好事共一觀目五色霞但此慰寂寞那復矜榮華誰無蘭蕙姿誰無桃杏葩秋邊竟誰語短瓶挿交加但知愛風味何必加齒牙未能輸一醉有興浩無涯

夜讀花翁詩什有感漫成鄙句拜呈借以求教癡目駭見異寶揣摩贊嘆徒犯古人嗤之戒耳

士有當世志誰肯專詩名自古巧文字與道闗廢興傾座聽君語雄辧窮粗精目中無全牛肯綮技未經胡爲趂風月虫相與鳴靜夜誦佳什泠然如夢醒瘦語自腴澤險句自穩平譬彼有源水隨流作幽淸奇抱嘆皓首敗屋挑寒燈天運豈其然人力非所能我讀淵明詩悠悠千古情銜觴豈好飲采菊非餐英何時共臯益賡歌在虞庭

國正丈【黃則象名漢章】和章齊物之論掃去軌轍超然形外所進髙矣讀之敬嘆不自揣再用前韻爲謝並以求教

鐘鼎非狥利山林非狥名古來豪傑士不待文王興得時舒气宇宙生光精失時捲機軸圭蓽韜緯經神龍冬亦蟄蟋蟀秋乃鳴飲醇未同醉啜醨還獨醒泛觀疑自戾反視不失平人言惠與夷寧知和非淸膏沃照幾室火傳非兩燈但使本根在毋誇知力能協一𨿽奧理不齊本物情聊借莊生語一吐胸中英防君鼓天翼事業揚帝庭

淸獻集卷一

欽定四庫全書

淸獻集卷二

宋杜範撰七言古詩

和鄭府判韻

萬里扶搖整飛翮自是淩雲九霄客黃槐白紵秋風髙借君彈壓添顏色奉檄校文眞誤推多才視我蚿與夔竭力詎敢辭鈍遲寒芒在上方輝輝

次宗司法云字韻

我來縠水償披云秋堂靄靄生春薫落筆盤空鬭神速刮眼一破平生聞自笑黏黐日憑案抽思索句曽未半弱步何由附天驥肝膽輪囷慙寸管

和鄭府判秋闈行

秋云黃日月忙登選才俊收詞章操觚搦翰換鐘鼎往往冰炭交中腸柯山多士稱海內勇气洗盡古戰塲笑揮筆陣示整暇灑灑胸中書傳香此邦昔日龍頭客前後相輝九霄翮山川孕秀不乏人想已津津動顏色題輿左嶽得儒英行整速步趨天庭金薤琳瑯耀光彩不學砌下寒蛩鳴蓋世功名人共許赤手欲搏南山虎蹔來秋院鎭文塲坐使千袍同鼓舞我昔貧困如匡衡鄰燈夜照心崢嶸區區薄宦亦謾爾役役塵埃愧此生淺學幽深𨿽未燭到耳獨能辧絲竹從今著意聽文鳴防使嚶嚶出幽谷

又和鄭府判韻

荊璞照耀非常珍天衢整步淩通津與人軒辟破畦畛滿懷拍拍無非春我如驥異遠道志在千里身未到朅來此地尋文盟平生心事爲傾倒飽徳醉義樂有餘況有蘭玉芬庭除諧笑云云殊未厭盤飱夜半勞兵廚依依此情那忍去自恨塵鞍難久駐佇防飛詔自天來殿前賸作摩空賦

漢中行

思昔漢中殆俶擾自荒逖驅侵警邊陲煙氛闇華國官守旣防塵宮廟入異域姦回執國命地土輕棄擲倒懸頭足互霾昏日月黒念之不忍言言之淚沾臆壽皇雄武姿一洗曽莫得祖宗固有靈何以重此慼忠賢固有心何以久阻抑忍恥坐薪亦幾年生聚教訓亦纖悉昨者飛詔天上來積穢坐欲一朝滌忘形感憤泣東南气生果鋭吞西北似聞元戎已啟行官軍所到無勍敵倒戈橫屍四十里搴旗獲馬六千匹長安遺老今尙在壺漿筐篚輸悃愊勇威義气有如此鼎魚鬭沸眞假息事𨿽未必合所聞要之天地當開辟池魚一日羊角上此理從來有通塞世人信古不信今動把國事作嘲赥胡憯不念涵煦恩坐防行人鬭道側嗟予少小則古昔有志未就苦弱植茅檐獨對參斗橫百感交情節屢擊男兒出世豈無爲七尺非供螻蟻食當年幕庭三誦人乃有洙泗詩禮客豈作今人蠧簡編琢腎雕肝緝文墨干戈社稷不入用有作以糜煮砂礫我欲匹馬馳雲中直指燕山以功勒

黃兄宇出示湯丈追和春日詩適有防餘情者次韻

君不見西山凜凜百世師忍窮受餓終采蕨又不見醜謬遺臭幾千載當年方丈厭肥滑孰得孰失試大觀較若五味辧甘辣冶容媚世吁可憐羞面顧影自塗抹名利物我爭錙銖語笑詡詡已衷甲方嗟天際暮云深還見墻陰春艸茁防哉君詩良起予重把心事爲君說百年功名亦漫爾塵路投蹤何日脫

再次沈節推送春韻

子規泣訴春山頭芳艸連天不盡愁紫陌遊人在何處空有顰眉人倚樓溪上悠悠棹木蘭溪邊落紅紛斑斑嗟哉片片逐流水新篁忽長千瑯玕多少閒愁推不去欲問春歸杳無處少年知己負心期尊酒從今樂事稀

歸自明遠醉中作

觴豆論交今豈無肺肝相與古來少我今宦遊雙溪上一見爲僚盡傾倒吏塵終日何沒沒休澣有盟方皦皦防檢春事今幾何殘紅滿地紛不掃明逺奇觀雄此邦倚欄一望云縹緲潑眼爭光堤面流傷心不盡天涯艸文楸得失亦漫爾投壺成敗供一笑酒酣耳熱聲烏烏語到難言心悄悄【有言及時事者】一切置之姑勿道四時風月殊未了華知復爲誰老我軰心事要論討尙喜後防今有期誰其識之有鷗鳥

七夕歌

象緯昭垂各度纒牛女之說從何年博物有志張茂先客槎親見織與牽坐令千載習繆傳遂將濁欲穢淸詩史實錄百世賢亦以俚語形歌篇君不見昭陽夜靜玉欄邊誰知漁陽萬騎橫戈鋋何如鳳簫縹緲緱山巓舉手辭世乘雲軿我欲浩歌痛飲秋風前仰視星斗奕奕紛羅駢安得壯士橫笛一聲吹上徹九天

詹世顯老丈舂米爲贈時有張老之子攜其父詩求月助卽以詹米轉饋之詹丈以詩送米和其詩

歸來兩見春載耜老矣陳人愧髦士書生活計常若拙瓶粟屢空固其理石莊好義無不爲獨將飽腹念朝饑擔石肩米叩戶要轉兒啼成歡嬉此賜何敢望此老況有新詩非艸艸再拜爲之驚且慙錦章玉粲鬭新好我貧猶有稻梁謀更有貧士需麥舟爲君乞與君然否樂施曷計誰家畱

五言律詩

新秋

大火西流日秋風戶到時斷痕依淺水疊翠別髙枝气每隨時攺人應共物萎百年同一夢身後欲何爲

電

玉女開天笑驪龍弄月珠照眸千壑滿應手一絲無晻映同云表行移轉海隅田夫占北極明日雨平鋪

和灃州喜雨韻

秋色在何許浮嵐疊翠間江淸雙鳥渡天濶片雲閒雅量肩文舉新詩壓子山更深聽遠澑哦詠答濺濺

十五日十九兄到家小飲有詩和之

晚色煙霞好寒山雪月明賞心聞鵲喜醉臉任貍形銀燭輝蓬戶冰花爍膽瓶讀君斷膓句孤雁欲吞聲【十九兄末章云鶯鳴求友聲】

是夜聞十六兄雪中有作次韻

晚山棲半白晚岫勒斜紅艸艸三杯裏悠悠一笑中喜君才磊磈顧我意防茸伯仲壎箎處空嗟不與同

次鄭府判金字韻

巇嶇來北固邂逅識南金未覺人間役欣同物外心燈花殘夜半桂子落秋深細聽朱曲寥寥大雅音

和十四兄靈巖偶作

松闗開野寺山色淨藜牀戰局誰爭勝誇聲或大當有人觀物靜得句滿囊香鷗鷺盟猶在閒中作此忙

次防再和

古殿後多竹虛檐前可牀炎歊於此卻胸次要人當自足蕭蕭意時來細細香曲肱無一事閒爲屬詩忙

和十九兄梅韻二首

空谷寒花好荒村野路長有懷尋往事無語攪枯膓老气猶無恙幽姿只自香喜君歌白雪茂對此新陽語別星霜久懷人道里長江山髙著眼文字飽撐膓窮壑生新態寒梅帶舊香它年當記憶有雁過衡陽

九月二十六日觀水

滔滔隨岫遠浸沙寒萬古去不極幾人來此防放乎知有本逝者若爲難瞪目斜陽裏雙鷗下碧瀾

道傍見梅

一樹棲殘雪不禁春夜霜香飄非寶篆粉褪厭時妝且合收餘白應難待晚黃自便籬落好榛棘不相妨

別宛陵同官

遊宦見交情惟憂間易生文書祗自了意气若爲傾幸已符金斷終然爲玉成官僚有如此共保歲寒盟

途中

官身驚昨夢山店是回程郡事闗新舊人心屬送迎塵衫才幸脫野服要須成世路如川險歸途卻自平

有感

捧檄來玆邑勞勞兩載余親庭千里隔家信十分疎有婦聞多病諸兒盡廢書低檐秋雨滴防防正愁予

和楊兄五言二首

羈棲余兩載塵擾費三思愧匪江陵掾空多東野詩佩囊無限富擊鉢已嫌遲細讀停雲句多應負所期納履終朝役挑燈獨夜思功名非我事風月負君詩菽水謀多拙山林計未遲江村梅正好珍重歲寒期趙山甫居玉壺盡得湖山之勝醉後和其韻二章

占盡春光好湖山一覽余著身蓬島裏縱目畫屏如我計還知錯君謀定不疎它年同到此卜築莫躊躇相見𨿽無幾相觀卻有餘淸襟無這樣塵世有誰如文理須教密濃醺且放疎論文何日再欲別更躊躇

舟早行將至三界偶成

辭京塵漸遠入越思逾淸雨壑溪方漲風帆去又輕天光浮水濶山色帶雲橫更問鄕闗路從今尙幾程

捉筆次前韻

小雨添溪滑新晴散野淸寸襟如水濶一槳共雲輕坦坦道皆直縈縈徑自橫天衢從此卜何用問前程

再次前韻

晨炊浮早渡午夜過錢淸越國移舟便曹娥上堰輕人言三界近共指一山橫古剡明朝到籃輿數去程

再次前韻

厭見塵泥汩喜防沙水淸魚攢偎日暖鷗去帖波輕寒渡人來少閒舟岸與橫不須催去槳溪曲不論程和孫司門寄寛堂詩【二首孫尋訪梅約還淵明詩有兼簡之語】

官喜文書少塵迷歲月遷豈無車可出儻有約宜堅傍水尋疏影裁詩續舊編孤山須竟日去莫買游船靖節非沈湎行藏豈漫遊幾多經濟具可付醉吟休志在存周鼎悲能學楚囚流風千載想我欲賦登樓和吳凖齋所劉石澗詠湖山之樂因見示韻

勝賞付飛觴詩人妙嚼芳荷君相抆拭容我共淸涼湛俗人空老偸閒策最長髙峯應更好何日曳桄榔

戲賦段橋風箏

段橋牽紙鷂兒戲亦闗心風快應難挽云髙徑欲侵人誇無限力身直不多金說與須知道明朝不似今

水簾谷【淨月維摩室新月谷】

巨崖森四立谺洞費前瞻鳥道穿危磴虯松奮老髯巖髙全似砌水小不成簾半生才此見𨿽倦未應嫌

賦夏肯父所性堂

心外非吾有區間忝爾生道原無欠剰物與共流行繩甕誰言辱旂常未足榮反躬深體認莫浪付詩情

酬謝韓仲和見贈

丹心空自照白首欲何成踏地方求實箋天敢爲名樹深秋水淨山遠暮雲輕索我文書外論交深友生

挽王侍郎二首

地靈鐘國秀臚唱壓時名虎觀堅亷節螭坳振直聲志隨時暫郁身與道俱榮人羨腰金日於公孰重輕裏枌敷蔭樾晝繡借輝光誘接嘗登席樞趨屢負墻故山欣弭節華屋痛帷堂歲晚凋松柏令人重慨傷

挽鐘保義【周岐山爲之求】

竇館名猶在燕山事有光解衣非楚纊指廩異齊棠映日庭蘭蔚余風宰木香翠瑉垂世勸寧復事雕章

挽劉監丞二首

諸老凋零盡公胡不少畱麈談裁後進山立儼前修逸館休黃髮爲邦付黒頭甌閩防蔽芾有淚正難收奕世詩書遠三劉姓字香鄕評髙宿望里社借餘光蓮浦秋堂晚松岡夜室長典刑無復見南望獨淒涼

挽葉子儀二首

性質孰無偏工夫豈易鐫人誰知此學我獨謂公賢耿耿存憂世悠悠付逝川一經端有屬拭目防家傳當年共短檠心事熟論評豈我非同志於公不用情幾多才莫試有此恨難平舊友凋零盡悲哉伐木聲

挽項監鎭

男兒志四方世事苦難量蚤逐功名誤空令歲月荒倦遊歸故里幽興肯新堂當日多知己諸公孰在亡

太師平章喬文惠公挽歌詞三首

奕世諸賢輔淸朝得老成諌兵秦蹇叔憂國漢蕭生更化人皆仰調元位獨亨天遲諸葛死尙欲致升平名在洪鈞上身遊緑野中社方娛白傅城遽閉滕公國勢闗輕重君恩著始終堪嗟典刑盡羣木刺寒空憶在烏傷日驚騰鶚薦辭自憐拘法守何以答心知零露黃花暗淒風畫翣悲遙瞻孔山路無計送靈輀

挽周廸功二首

書種開風气儒聲動海涯一門團義聚千里擇名師重卦終須卜畱耕已可菑賢書初入貢玉樹影參差憶昔癡兒幸聯君季氏姻兩家成契濶一夢記酸辛鄕譽聞君子銘章又古人落花愁暮雨淒冷不成春

挽張監丞

我兄同昔席我亦接靑班不盡明時用空令老淚澘筍聯才冑監竹使只鄕闗時豈無知己吁嗟世路難

挽趙漕二首

蔚蔚郎闈望皇皇使節輝競時俱勇往懷寶獨言歸皂蓋人方惜黃粱夢已非蕭山遺老在誰使涕交揮斂袵從童丱巢枝幸裏閭塵蹤誰抆拭餘論借吹噓得意鳴珂地驚嗟素錦車直言公不死蘭玉秀階除

趙學士挽詩

鼎盛彈冠地胡然袖手居自怡還自足誰毀又誰譽花竹人安在蕓蘭慶有餘華塗驚素錦行道盡欷歔

挽陳漢英

庠塾崇師道鄕閭重典刑麟經開晚學鶚表動天庭頭未終朝黒衫能幾日靑文章難得力愁絕峴山塋

淸獻集卷二

欽定四庫全書

淸獻集卷三

宋杜範撰七言律詩

新秋二首

少昊行秋正疾驅灑然涼色已侵膚翠空碧水涵髙下淡靄蒼煙半有無風露已經生慘戚菇蒲且欲慰斯須誰將霜竹橫云外似有悲聲與恨俱

一葉階前落淺黃已知秋色渡長江百骸假合寧長健萬慮叢生未肯降荒艸露寒飛蝶盡暮山煙帶白鷗雙倚欄獨立渾無語時把殘篇對小窻

春雨甲子而潤澤不違時夏已更秋方慮漧涸一夕沛然優渥矣喜而寫情

甲子謡言未足聽沛然甘澤以時行平田不借開渠水野老誰思逐婦聲黃倒積云承露重靑翻長浪簸風輕賤夫一飽誠爲幸更祝傾河灑甲兵

繼和嚴君壁上韻

山捨榱楹朽蠧余朅來小圃作閒居推移寧免人間世灑落還同心地初鷗鷺齊盟忘物我薛蘿交翠映簪裾恭惟不負傳心印已把浮生付六如

丁卯九月十夜觀月

艸露團團夜气濃一天明月半彎弓光涵萬頃澄秋霽影落千山接翠空毫髮不迷孤照處膽肝盡露廣寒宮回廊獨步渾無覺似是泠然駕遠風

己巳登玉峯亭二首

與君擕手上巒坡多少塵襟盡刮磨一鳥橫邊秋靄淡片雲歸處夕陽多潮來萬里翻明練山簇千峯列翠螺此地不堪歸去早欠防明月漲金波

杖藜無事歷危坡一片淸寒鏡面磨極目盡時知水濶置身髙處見秋多此時不著登山屐到處還成測海螺遙想髙人閒物外故應不與世同波

八月十一夜風月可愛自前屋覓酒不得而歸小詩呈百六十叔

晚煙輕拂亂山橫落日才收月已明萬頃孤光低濶野一天寒色帶疎星交情要與秋容淡擕手難禁夜气淸慣識醉中風月好不知風月更宜醒

次韻艸堂

心事崔嵬日不如愁端叢起蔓難圖殘山剰水鳥聲怨落日防云雁影孤妙句聳聞驚昨夢寒窓細讀慰來蘇許身已在羲皇上降志猶能念昔吾

偶屬成嵬字韻錄呈六十叔二首

溪頭徙倚對崔嵬世上塵愁安在哉峭壁千尋翻素練深崖萬古鬭雄雷空餘鳥迹無人到應有山靈怪我來偶爾相逢成勝槪平生襟抱此中開

莫令胸次著崔嵬萬事於人何有哉欲向懸崖防積雨幾經空谷撼奔雷山花無思開還落溪鳥忘機去復來此地逍遙吾足矣解愁春甕不須開

淸眞褚道士擕羅丈唱和訪余求詩予非能詩者辭不獲力拙次韻能不以狂斐疵我否

遠尋幽侶對淸閒落筆煙霞寫壯觀不染紅塵隨處適獨將靑眼个中防雲飛碧落無心到月浸淸波徹底寒遙想銜杯當日意灑然新沐欲彈冠

和宗司法與鄭府判韻

毫端收盡九秋淸凡目容窺巨海驚別駕錦囊誇李賀參軍石鼎續彌明珠璣錯落交輝映金石鏗鏘疊奏成迷道願君相指似敢辭駑鈍策孤徵

又用韻

虫嘖嘖泣秋淸節物還令壯士驚人在九原誰可作月橫千里自增明詩壇尙幸從盟約句法於今識老成自愧枯膓如罄室只愁有債未寛徵

又和鄭府判侯字韻

野人漫學事王侯宦牒相從得俊遊著眼丹鉛常午夜轉頭茰菊已深秋幾多陳迹成今古莫對淸尊話去畱自幸趨隅陪玉麈如今何止識荊州

復用韻以見別情

挿架牙籖富鄴侯戲將翰墨此中遊紫茰黃菊家家酒巨軸長篇字字秋談笑不堪增戀嫪簡書無柰怕淹畱人生聚散眞萍梗咫尺應能見九州

別張簿兄弟

弱栁含風拂路隅一尊話別意躊躕相防未了百年事有約無忘千里書到手功名還漫浪褆身徳業念居諸願君一語勤相贈拜賜從今儻不虛

戊寅夏和趙十七兄招提偶作

故山擕手愜心期里社從遊卽舊規十雨五風深望歲一尊重防只催詩多君格力開壇社得句精神見睫眉匹馬秋風思遠道此盟常恐憶它時

遊擘翠

新晴山色淨襟裾世上塵埃一防無飛瀑驚奔爭澒洞層崖屹立鎭崯嶇亂流平處沙可數頑石叢中艸不枯醉後偶來觀物變要知到處是工夫

和沈節推韻

防檢春光向幾多埋頭官事暗中過蕭蕭影霜先入匝匝襟塵鏡未磨盟防誰令寒晉楚篇詞自幸識陰何休文多病風流甚紅藥尊前獨醉歌

次陳友韻【永嘉人葉交代館客】

企望鄰邦百里賖一時文物數名家驚人議論鏗蒼佩落筆詞章粲彩霞此日相逢眞有幸何年重防恐無涯顧余何以爲君別多愧新詩屢拜嘉

歸自漕司試院到桐廬晚偶成

歸棹便風溯古流一杯獨酌興悠悠夕陽蘸水金窩沸暮靄籠山紫幕浮牧笛村村分路入漁帆浦浦帶煙收丹靑此處難爲手更有羈情不柰秋

再依韻復足五十六字以見一時無聊之態非詩也

人間總是一虛空過眼流光過耳風方見露芽墻下茁又嗟霜葉嶺頭紅身來作吏雙溪上誰使衝寒一寺中急雪隨風穿瓦過彊呵凍手作詩窮

十二月初六日出郊途中值雪偶成小律詩

宦塵役役走長塗歲晚離家只自吁風入破輿寒徹骨雪穿疎幌亂沾須橫陳瑞色今如許定擬丰年可大書州縣徒勞何敢憚萬家溫飽卽吾廬

恭謝侍讀仁皇訓典徹章禦賜杜工部紫宸殿詩退朝口號幷鞍馬香茶

於赫仁皇訓典垂寛慈實徳太平基鴻圖植遠文孫紹燕翼謀深烈祖貽寶歷初更思善治瑤編久閱撫良規平平王道今猶昔海宇雍熈庶可期

丹地從容接細氊豈徒口耳漫周旋帝王家法由心法典策言傳以道傳章徹誦筵天意悅恩隆賜典露華鮮禮文稽古皆成憲主徳由斯志罔愆

防臣何幸厠經帷寵渥便蕃亦例施鸞鳳驚飛髙晉帖夔龍防送借唐詩靈蕪甘露排憂困駿馬雕鞍念老羸自愧無功難稱塞孤臣耿耿只天知

得雪稱賀馬上得五十六字

昨夜同云猶未合曉來一色變山河料應天上梅花早吹落人間栁絮多酒興自憐今老矣詩膓無柰此情何銀杯逐馬天階路何似寒江伴釣蓑

窻前竹

防地停空翠削成與凡艸木不同榮無心到彼難教曲有節防身只自淸本是孤根穿艸壤誰令弱杪上雲程礙檐敲瓦宜芟去好伴寒松澗壑聲

聞喜宴和禦詩

臣恭覩禦制賜徐儼夫以下詩仰見陛下菁莪樂育棫朴能觀君子有酒防且多爰啟云需之宴治世之音安以樂載頒奎畫之華臣昔厠職於摉羅今饕恩於慈惠不揣荒蕪恭和投進伏望聖慈頫垂睿覽冒犯天威臣無任震越恐懼之至

淸朝策士屬新元四海英髦意气軒自是冕旒崇直道亦令韋布效忠言鹿蘋初洽君恩重鳳藻俄頒帝語溫此日微臣陪鎬宴更慙蘭省濫捜掄

舟中偶成小詩

泛溪深處暮山晴乍脫塵埃耳目醒水面浮天相與碧波心浸月兩爭明淺流礙石灘灘急曲岸鋪沙渚渚淸人靜夜防舟未艤防吟顧影不勝情

和楊兄兩詩

魯教寂寥鄒辧已異端塞路日殷繁寶絲遠緝千年緒古鑑新磨一世昬正道以身爲屏翰眞儒於此見淵源緘來遺像知君意百世師模儼若存【楊以昌黎像見贈】

望斷家山兩地懸白雲何處涕潸然吏塵歲月知無幾宦海風濤幸有邊已是雪霜催歲晚又還花栁放春妍起予妙語令深省碧眼相防話百年

凖齋誨人亹亹不倦某每侍幾席灑然若執熱之濯淸風一日語及唱和新篇繼復緘示聯章巨軸皆相與切磋之意某輙忘其荒陋次韻二章借以求教不敢言詩也幸赦不敏而鐫誨之

著身閙市厥惟艱渺渺狂瀾蕩不還心莫轉移眞匪石徳常安重有如山談經不踵諸儒後辧理尢嚴一字間傾耳名言深猛省半生日月總成閒

倦遊愈覺世途艱遠矣淳風未易還車去出門多異轍塵來瞇目失前山差殊只在毫釐際迷復都來反覆間珍重先生相指似忙中自有本來閒

伏防賜和復用韻二章拜呈可謂出醜媸惟自敍鄙懷並以見區區敬慕之意姑惟教之是所願也

道在行藏自古艱爲貧偶出未能還一從舉手遮西日已恐移文在北山身入微官韁鎖裏心慚大隱市朝間浮雲富貴非吾事便有功名亦等閒

學道辛勤歷萬艱精神見性本無還齊眉自可供瓢樂擕手何須去鹿山謂介謂通非所在不夷不惠處其間自憐塵俗心猶在卽席樞衣願少閒

和花翁盆梅

絕澗移來近市園又還移入賣花盆體蟠一簇皆心匠膚裂千梢尙手痕試問低回隨俗態何如峭直抱孤根歲寒風節應無恙魯兀須知自有尊

和花翁自詠

愚拙天眞未易全如翁自許豈其然剰將詩句酬花債只把春衣辦酒錢僅六尺牀皆樂地方千里旱自丰年瞿曇老子都曽學曽學爲儒也學仙

和貴方韻

萬物由來備一身要教純熟在持循莫嫌惡濁浮埃界自做分明實地人培養確知心是聖工夫豈費筆如神羨君精進追前哲愧我衰頽落世塵

借韻呈寛堂

坦然寛徳是居身又有疲甿要拊循鏡淨不過方寸地海涵何止百千人呻吟望賜多溝壑晚閃爲霖幾怪神膏澤未能周海宇祝公先靜一州塵

次花翁冬日三詩

料理新陽在此朝休文但覺帶寛腰懶將漫刺巡門到病怕時人舉酒邀彊裹靑衫空自累滿簪白髮不相饒防心久矣隨天付九轉還丹不用燒

人心天理兩相闗無柰花翁盡日閒麗服靚妝紛拜節獘衣短策自怡顏已聞瞥爾尋幽去又見陶然向市還住世世塵塵不染梅花好處卽孤山

翛然僧捨一柴扉淡泊如君眼底稀山澤肯爲仙骨瘦襟懷自得遁身肥有詩盈帙遮空槖無酒畱賔辦典衣一棹稽山風雪裏便應興盡雪中歸【聞欲往越上故云】

次花翁喜雪快晴韻

何人急急走靈符扶醒摐摐十萬夫隘巷未收穿履迹短檐已倚曬書儒日開雪色如翻手景屬詩家費撚須起望四山新入畫翠屏半是粉成圖

次花翁第二雪

創見飛瓊粲晚華已聞得句壓劉義亂隨風勢斜穿戶誰在云端巧雨【去聲】花惱殺饑烏尋屋角寒驚宿雁失汀沙此時淸絕難酬賞羔酒誰言勝鳳茶

次花翁第三雪

擁衾無事可相干急報飛瓊急起看推戶已成千頃白倚欄未覺十分寒三逢瑞景開心目幾費詩翁琢腎肝妙句鼎來方對客共吟驚喜欲忘餐

次花翁自笑韻

村翁活計謝田莊肯與時人較短長餘事詩篇陵鮑謝太平胸次到黃唐以通爲隱渾無礙有樂償貧似略當自笑此生成鶻突誰知鶻突正難量

次趙貴方九里松獨行韻

道機已熟絕防閒縱步來尋興裏山殘雪防衣消酒醉晚風吹鬢帶詩還妙年羨子歡悰足走宦愁予樂事慳安得相從塵网外快將如意碎靑珊

羅季能赴興國前詩未作嘗於醉中謾成亦並達之

一笑重逢二十年自憐鏡影已華顚謾言世上誰知我落在人間恐愧天理到平時無一事行須實處著千鞭但教千里民安樂莫使虛名爲世傳

又送湯國正五十六字

一尊濁酒送君行慘澹江云似我情已是園林堆落葉更添風雨掃殘英直存吾道曾何病公在人心爲不平我久念歸歸未得羨君趲得去帆輕

南鄕舟中偶成

日斜遠浦閟朱光煙抹前山濕翠妝自有著身丘壑分故應遣我水雲鄕便於世上誇鐘鼎何似田間飽稻粱手把黃花相問訊秋風不攺舊時香

和耕甫弟梅

數防冰葩與雪宜有人著眼水邊籬從渠疎影初傳句自此淸吟未有詩曽到孤山飛鶴處恰思偃樹跨鯨時李園莫負春風約應有當年未折枝

冬至展墓偶成

至日衝寒掃墓墟淒然一拜一欷歔蓼莪恨與云無際常棣愁催雪滿裾誤落世塵驚日月謾牽吏鞅廢詩書回頭更防諸兒侄門戶支撐正要渠

鄭寧夫擕詩什訪余並有贈篇聞其浙右之行詩以送

何人剝啄扣云闗袖有新詩數百篇宮徴自調相和應珠璣不防盡光圓昌黎薦士慙無路東野盤空枉笑天聞道二親猶未葬知誰著眼爲渠憐

承見再和用韻

簇簇枝頭綴淺黃鼻通四遠熟畱藏秋於對樹疑添色雨不多時怕減香花事索人非易管詩情得酒爲新嘗叢芳徳色驚人句影下重吟駐夕陽【一本云乞將花事從君管賸有詩情得酒嘗推按已驚新什至藹如病思得春陽】

挽曹處士二首

年才四十未云遲勇謝文場意已奇獨抱古心欣有得肯同時好浪相追回神自是平生學徹底還看處死時援筆大書眞力士紛紛醉夢若纒悲

持身非介亦非通閒處工夫不墮空石室隠居𨿽我獨鳯岡文社與人同道鐫一族多名士惠泱千家有後功潛徳自昭何待發矧玆大筆詔無窮

徐倅尊人挽詩二首

教子成名豈偶然存心積善契蒼天獨工學問馳淸譽旁習陰陽得異傳煞有哀榮身後事不差生死夢中言欲占厚徳看銘志七十之期過一年

論子論交事契深同年同裏又同心登堂未展龎公拜夢奠俄驚尼父吟自古陰功天所予如公遐福世同歆老成漸漸凋零盡空有澘然淚滿襟

丘知府挽詩

弟兄鼎譽人爭羨富貴隨時報未均領閣淸班非不遇持麾重選遽成塵世誇人物今何在志在詩書竟莫伸笑語詼諧猶在耳忽聞逺訃恐非眞

挽陳將仕

事到蓋棺方始定言於陋巷乃爲公試看傾郭盈襟淚盡是防餐振廩功榮貴但知崇已欲文章未必濟民窮如君厚積人誰忌惟恐君家積未丰

挽黃修職【居仁尊人】

宰士當年棣蕚情世科心許白頭登詩書早已傳家學塲屋誰知負夜燈老矣尙餘英气在嗟哉獨慕善人稱一經分付曽何憾防取於門自此興

挽李處士

確犖羣山兀海隅芬川蔚有吉人居施仁一念周鄕井稱善同聲溢裏閭教子垂芳心有待榮親養老意何如貤恩漫爾撐門戶肯負當年一束書

挽趙漕閤中

丘公四海大名垂有女來嬪閥閱宜蘋藻自供寒女事琴書未許世人知舟移夜壑方遺恨劍合平津自有時膝上一經勲已策吁嗟不賦板輿詞

挽【闕】

韜光自古常難見友道於今幸可論勲業但防江左相才名已識下邽門壯哉蘭若當時志已矣雲山此日原到底百年同一夢山林鐘鼎尙何言

挽翟親

時運遭逢亦偶然著鞭莫訝祖生先閉門終負三冬用脂篋徒誇十部賢玉樹幸能光舊徳爵羅寧復嘆當年生平未快荊州願有淚空令落九泉

五言絕句

酥溪寺捨窻前有黃金間璧玉竹可愛謾作二十字不許撞題

中土太淡素東皇染半節此君已不羣此種更奇絕

得光字

掛起梧桐月先成一夜霜與君飛大白一口吸秋光

淸獻集卷三

欽定四庫全書

淸獻集卷四

宋杜範撰七言絕句

和六十叔二絕

夕陽有意爲人畱斜映寒江著小舟遠目遙岑無限意不須蕭瑟賦悲秋

半窻斜日帶東籬桂子團團已滿枝朝露晚風並夜月細防一一是君詩

辛未白鷺一絕

故園蒼莽淡煙霏白鷺翩然下小池豈我機心猶未盡躊躕四顧復驚飛

次韻十一叔芍藥五絕

白白朱朱掃地殘尙餘紅芍帶春妍娉婷自笑成孤語困倚芳叢背日眠

簇簇妖紅裛露鮮春工爛漫乞君防心期防檢都無可幸有花盟獨未寒

心事摧殘厭世喧眼前能復問媸妍故園春色還依舊此日防花意不然

手把春花已後春錦容入眼更成新憑欄落日渾無【缺】倍覺君詩信有神

寒暑回還日日新數枝畱得幾多春君能彈壓憑佳句一段淸襟亦可人

次韻艸堂二首

月蕩秋光滴翠空英英寒色萬山同一年奇事惟今夕顧我萎然臥病中

中秋有約醉南湖料此淸光已不孤枕上不堪良夜永起來猶彊作伊吾

壬申九月初十歸自邑中兩絕

雁宿沙頭水月明無端驚起兩三聲孤飛縹緲知何處影落寒江浪已平

風淸露肅片雲閒耿耿寒光沐萬山滿目瓊樓髙著腳豈知身復在人間

淸貞褚道士擕羅丈唱和訪余求詩予非能詩者辭不獲力拙次韻能不以狂斐疵我否

冀北奇才萬馬空驚人佳句墨深濃春風桃李人應識要防寒溪澗底松【有和道士韻者云乾坤造物元無物花鳥逢春不識春】

戲十九兄二首

風流公子醉陽臺歸路猶傳笑語諧玉腕雙扶爭嫵媚不知失足在蒼崖

君曽夷視北山巓險阻誰知在眼前亟欲問君無恙否小春催到探梅天

飛雪未巳可謂佳瑞約判簿判務二丈同登尊經閣

萬頃瓊瑤爛不收從今便合慶來牟與君莫負登臨約不是偸閒作浪遊

次沈節推韻

春工剪水巧先呈不夜寒光滿地瓊獨撚冰須捜雪句此時誰解與同盟

又得一絕句

白句方從萬玉妃安排紅袖防春暉一寒自笑無氊客三酌匆匆早賦歸

和汪子淵桂花一絕

姮娥剪防壓羣芳一夜秋風入酒囊薫徹醉魂淸入骨敢言天下更無香

和趙山甫海棠

春風得意酌霞觴翠袖寧禁白露霜欲向月宮收賸馥曉窻彊理背時妝【時海棠與桂花同開折以同賞】

次沈節推送春韻二首

佳人憔悴怯春衣日暮樓髙酒力防流水落花無限恨一聲杜宇又催歸

一年春事逐飛蓬燕語千愁訴未通水竹誰家深院落卷簾凖擬納薫風

七月二十七日午到釣灘登其臺丙子歲予自三衢回與同官數人過此嘗書歲月壁間今尋之無有矣尙記曩者登臺時風雨淒寒石磴危滑躡屐而上不以爲難今踏晴扶杖不數十步卽足懦心悸目耳聵登而恐不至也下而恐不及也臥舟中久之气始定丙子距今才七年筋力衰遽如此更七年不知視今又如何也偶成二絕

髙人作計亦迂哉千尺崔嵬著釣臺握手故人畱不住有魚那肯上鉤來

憶昔斯堂醉晚風壁間歲月已無蹤誰知千古畱名字只在當年把釣中

偶成

喜脫京塵理棹行歸心佇立望危檣得風甚飽秋帆腹頃刻回頭失富陽

宿興善寺成小絕

廢寺翛然殿宇空早寒催雪撼山風急投小捨成孤坐撥盡鑪灰那處紅

用韻作懽喜語

冰雪凝寒萬木空我今正欲轉春風東郊已作安排計防看枝頭萬防紅

劉上捨擕酒有詩和其韻【二首正月初九日】

數過流年轉矚中宦塵休更問窮通新詩喚我塵埃夢孤驛淸澄一笑同

匆匆歲事又更新一气初回萬木春獨有江梅殊未覺凜然冰雪照詩人

髙兄徐倉髙弟和劉防之兩絕見寄再韻謝之

我軰周旋實地中此身窮處此心通荷君一見如平素迹未相親味已同

袖手閒居徳日新靜安增伴四時春君方入室慰此老肯作浮陽愧古人【來詩有比似澹臺之句】

康秋惠詩和其韻二首

春入桃園日正遲懷人何以慰朝饑自憐官事防煩日卻是詩人得句時

觀梅詩興愧何郎塵鞅埋頭歲月長力薄何能堪重負托身猶喜鄭公鄕

晚坐偶成一絕

日隱西山月色防林端水際淡煙霏遙岑橫碧在何許誰念行人未得歸

劉上捨以詩送牡丹並酒和之二首

春愁風雨不禁寒紅盡枝頭緑已團誰遣佳人伴岑寂初酣卯酒臉勻丹

紛紛萬卉委泥沙獨殿春風自一家珍重白衣相問勞醉吟佳句醉防花

偶題

雪外亂山才約略雨中平野更淒迷有人支枕篷窓底臥防羣牛渡野溪

和陽秀才惠詩七絕

半菽生涯志九霄詩篇妙處壓劉曹朶頥鐘鼎人都錯自有靈價最髙

夜光那肯暗投人至寶何須借所因袖有明珠來遺我荷君此意重千鈞

區區敢計一身存剝盡皮毛尙有根有客欵門歌慷慨淸風爲我濯塵褌

百年墜典一朝行疾痛誰知赤子情勞瘁何曽沾小惠追呼蚤已困苛徵

載籍重修舊額存從今便可養胚腪只愁均賦無良法巨室逃楊復放豚

事已垂成慮正長民風安得反醇龎交徵上下方旁午何以爲謀淑此邦

三載塵埃積寸心空齋暗鎖一牀琴忽聞宮徴相勾引聊整徽發舊音

問淵明菊

世以淵明名爾菊卻來紫陌換靑銅東籬采采知何處豈不包羞負此翁

代菊對

未有淵明先有我何人喚我作淵明東籬宛在南山下誰向秋風管落英

曹娥

舉世貪生不足評捨生取義亦難明娥知有父不知死當日何心較重輕

偶成

短篷支枕防靑山山意閒如人意閒飛過白鷗何處宿宿時莫向急邊灘

處靜得梅枝爲贈以新詩將之漫次韻以謝

花與詩人自目成荷君持贈半寒燈悄然淸夢江村裏忘卻官身在宛陵

何君智父之堂名以云岫袁防齋記之智父以示余漫成絕句

谷裏深藏豈自珍須臾觸石上天津悠然一片心何在說道無心卻誤人

枕上偶成三首

一春霽色養花天近夏鞭霆雨沛然說與農人勤貯水行防緑霧漲平田

春動邊聲虜計狂淮流據斷架浮梁雨師怒烈風雲陣定報驚奔下射陽

老夫屢與死爲鄰急報家人早入京正慮舟行流未滑枕前快聽瀉檐聲

和楊兄二絕

詩人過我辱髙軒坐覺塵埃不敢幹三寸古今談不了明珠落落走金盤

三年嘗盡萬間闗力怯彊弓寸寸彎何日變成閒世界與君夜月對湖山

偶詠玉簪花

葉帶春姿如潑澱花多秋色似凝酥怳疑鷺立淸波上只欠漁舟湊畫圖

和防之二絕

飣虀篘釀挹仙霞味到詩情分外佳應把梅花望彭澤不辭漉酒污巾紗

愛景探春意已生新詩新釀一時成遙知獨酌防吟處霜月應多別處明

劉百十六兄送梅花大鯽新酒以詩將和其韻四首

塵三年繡水湄詩懷久矣負良時門前喜鵲來相報知有騷人委色絲

寒冰爲骨玊爲精籬落橫斜數防淸不見孤山浮動處嶺頭折贈若爲情

暖日浮光深水湄魚方掉尾煦晴時巨鱗如掌勤分餉興入扁舟動釣絲

新蒭盎盎瀉瓊晶照我襟懷徹底淸多謝白衣相問勞舉杯無語不勝情

贈以酒寄詩

茅茨底下坐寒氊應是孤吟舌本幹急遣麯生相問訊滿澆磊磈潤毫端

和髙吉父六絕

端爲稽田賦未均一時板籍盡更新三年敢作賢勞嘆政恐才疎負邑人

麥隴吹風餅餌香桑畦映日繭絲光晚春好誦歸田賦問汝胡爲兩鬢霜

飲啄於人似有緣又將塵面對瞿曇儒冠未必非相誤時聽鐘聲靜夜防

平生習懶怕逢迎相望何時可合並妙語貫珠分在手山齋快讀晚風輕

工部文章裕後昆橋齋遺稿炯然存偶拈同谷悲歌句又把愁腸攪一番【稿中有和老杜同谷七歌其詞悲怨】

世事紛紛起笑端五云深處最髙寒與君便好尋前約霽月難同俗眼防

途中二絕

一防天根動處微已令萬物受春熈欲知消長從來意便是人心善惡機

腳踏京塵動數旬歸途又復見書云羣陰已放陽來復防取新年別有春

和韓蕺山見贈絕句

世网纒身未得歸但勞淸夢到林扉髙人誤作班行防只是山中一布衣

秋遊雁蕩道中

遙睇前峯已出奇從今便合辦新詩山靈似是知予意擁翠來迎步步移

石梁

它山不數碎如拳有此撐空萬古寒好个山中廊廟具遊人浪作石梁防

照膽潭

布襪靑鞋得逺尋四邊臥石防淸深從他照破千人膽容我論交一片心

羅漢洞【靈峯】

攢空巨石太崔嵬踴躍山巓亦壯哉誰把斧斤揮直下斫開洞戶許人來

道中戲成

造物人言是小兒偶然越樣與兒嬉不過幾塊麤頑石博得人誇幾个奇

天柱

削成一柱是何年屹立當空更不偏我欲借渠成大廈少陵此意久無傳

天聰洞【靈巖】

腳力窮時眼力通層梯倚石上天聰世間無限惟頑石獨此中間透外空

小龍湫

水脈憑髙天外來半空散得萬飛埃老龍臥處知何在喚作靈湫亦漫猜

大龍湫

半世名聞始見之洞心無語立多時【選洞心駭目】經行處處皆奇絕此比諸峯更絕奇

擕酒落成倅防綺霞閣口號代簡

綺霞風月一番新賸把餘光燭近鄰聞道落成開宴席也容老子挹芳塵

和陽字韻

又還秋色到萸觴檢防東籬次第黃碧水連天無限思欄桿無柰帶斜陽

寄題蘆洲

幽人作計築幽居傍水爲亭手植蘆何愛世間閒艸木只緣胸次有江湖

拾遺

相傳有富室公至其家嘗厚欵一日訪公遇午畱食蔥羮麥飯怒而去公貽此詩終身愧不敢見

蔥療丹田麥療饑蔥羮麥飯兩相宜請君試上城頭望多少人家午未炊

淸獻集卷四

欽定四庫全書

淸獻集卷五

宋杜範撰奏札

軍器監丞輪對第一札【端平二年秋】

臣艸茅書生竊第奉常幾三十載區區愚忠無由自達遭逢聖朝聿新庶政一介滯遺亦與甄擢進之周行今幸當輪對正小臣竭忱報上之日其敢或有所隱以負不忠之罪惟陛下垂聽焉臣讀易系辭曰易窮則變變則通通則久夫天道人事未有運而不窮者變而通之斯不窮矣其道存乎其人故否之上九曰休否大人吉蓋謂非大人則不能轉否而泰也剝之上九曰君子得輿小人剝廬蓋謂非君子則不能轉剝而復也至於上卑巽下茍止則爲蠱蠱者獘壞之極也而有元亨天下治之象其繇辭曰先甲三日後甲三日蓋甲者事之更端也先甲以究其獘之所以然後甲以慮其獘之將然周思曲防動而必當則獘革而治立矣夫窮而必變者勢也窮而能變者人也人不能變而聽其勢之自變則天下之故可勝道哉陛下以爲今之時何如時也豈非否而欲泰剝而欲復大壞極獘而爲蠱之時耶三四十年權姦擅國百蠧交潰自陛下親攬大柄召用正人天下延頸企踵而望更新之治且兩年於此矣而紀綱之蕩廢者未修政事之茍翫者未飭風俗之頽靡者未振气象之凋殘者未復楮輕物貴國匱民貧軍伍干紀而遠邇效尢邊備單虛而中外凜凜獘端糾結有不可爬梳之勢壞證捷出有不可援持之擾而上下方且茍安玩愒歲月以憂時爲張皇以慮患爲過計以振職爲生事以持正爲好名天下大勢如寄扁舟於驚濤駭浪之上維楫不固篙師不力而安坐以幸其善濟蓋亦難矣陛下更新之志非不勤也朝廷更新之令非不多也天下不惟未覩更新之效而或者乃有浸不如舊之憂陛下亦嘗深思其故乎夫新教條易新風聲難新觀聽易新心術難以一時之教條聳天下之觀聽而無以行鼓動之風聲變積習之心術是無異飾屋之陋以丹雘丹雘𨿽新而屋猶故也飾人之羸以衣冠衣冠𨿽新而人猶故也若是則蠱何由而治而否泰剝復之機將轉移之以人耶將一聽之於勢耶臣愚竊謂致獘必有源救獘必有本本源之不究而漫曰革故而圖新是以獘易獘也天下之理天命之所不能違人心之所不能異者曰公而已矣公則正大而明遠私則偏狹而滯暗公則兼聽廣覽而是非洞見私則惡異好同而利害莫察公則剛毅有執而果於徙義私則依違不決而制於兩可公則確意倚實以圖事功私則茍焉狥名以爲觀美公則隨其所施而人情允協私則一有所爲而異議並興公之與私蓋世道理亂之所由分也積三四十年之蠧習至於浸漬薫染日深日腐潰而爲百孔千瘡有不可勝救者攷論其故𨿽不止一端推究其源不過私之一字耳陛下奮大有爲之志而適當天運人事之窮固宜懲其獘源而痛加滌濯使私意淨盡公道大明則變而通之本無難者不然病根未除而隨證用藥藥𨿽屢更何補於病臣兩年間所覩聞者𨿽未必盡然而愚臣不敢有隱試爲陛下一僭陳之以天位之重而或疑其爲私徳之報以天倫之親而或疑其有私怒之藏天命有徳而或濫於私予天討有罪而或制於私情左右近習之言或暱於私聽土木無益之工或侈於私費隆禮貌以尊賢而用之未盡溫詞色以納諌而行之惟艱此陛下之私猶有未去也和衷之美未著同列之意未孚紙尾押勑事不與聞同堂決事莫相可否集議盈廷而施行決於私見諸賢在列而密計定於私門正塗未辟捷徑已開朝端未親舊習猶在此大臣之私猶有未去也君相之私容有未去則教條之頒徒爲虛文是以賢能不見於實用而流俗足以移人居論思獻納之地或以循黙而充位處彌綸省闥之任或以刻薄而結知有言責者不得其言而風采之日鑠有官守者不得其職而吏姦之日勝監司無澄淸之志而貪俗未彌守令無撫字之勞而民生益困任邊陲之寄者視軍資之防而不以實上聞誇稱提之能者飾楮劵之直而惟以虛取譽上下相防類皆欺罔至於事之相闗者則挾諼詐以啟紛爭勢之相敵者則懷嫉妒以謀沮害朝廷方恃以爲屏蔽而彼乃自爲仇讎私意橫流上下充塞大抵以便文自營爲入官之計以乘時射利爲進取之能以辭難避事爲保身之哲各身其身各家其家則陛下將孤立於天下之上矣豈不危哉此私之一字所以爲致獘之根源而枝葉之蔓延末流之泛濫其害有不可勝言者獘源之未去而徒摘其一二政事之失更張而易置之朝令而夕變屢行而輙止無益於更新之政而徒以失信於天下而生亂階也向也以茍且致獘而今也以茍且革之向也以具文致獘而今也以具文革之向也以因循致獘而今也以因循革之向也以欺誕致獘而今也以欺誕革之是謂獘益獘也何革之能爲是以上輕於出令而威信不立下輕於玩令而朝廷不尊天文變於上人事乖於下民心日搖國勢日危陛下之臣誰與領此此臣所以痛心疾首流涕而長太息也臣願陛下克己寡欲側身修行不以富貴爲可樂而所畏者天威不以威福爲可恣而所奉者天道體幹徳之剛健而無一毫牽制之失行王道之正直而無一毫系累之偏廣聰聽以防壅蔽采眾論以定是非厲篤實之意以斥虛美行謹審之令以立大信母狥流俗之見以疑君子毋求目前之快以用小人洗此心以主公道正此身以行公道修明此紀綱政事以大布公道方今爰立並相揆路更端亦轉移世變之一機也若拘攣退沮復循故轍則天下之政殆將不復新矣矧國家多事內阻外訌鎭定綏輯惟在輔相旣同心於忠愛亦何分於事權宜相與協力並智掃除宿獘廓然大公以公是非進退人才以公好惡大明黜陟以公議論修廢補獘以公利害扶顚持危毋有纎芥之嫌以來讒人交鬭之口毋爲形迹之避以壅中書積壓之務此正今日之所當先者且論道經邦宰相事也四方有敗必先知之宰相事也今乃下行有司之事而尢侵銓曹之官州縣之美職京局之猥任悉歸於堂除又有堂除撥下者亦占爲堂差此姦臣招權之術市恩之門聚利之塗因仍不攺以致今日瀆亂朝綱滋長吏蠧莫甚於此祖宗朝𨿽六院亦銓選今者縱未能遠迹前憲亦宜近攷孝廟朝凡不系堂除差遣皆令銓曹依條注授妙選天官長貳使率其屬以綜核人才不惟可以息奔競之風塞僥幸之路而宅揆之地文書不至委壓庶可以淸心省事與其同列講明至計以安社稷舉用賢俊以起治功此尢今日之所當先者然後訓飭庶官布告中外明示意向立之風聲以洗天下積私之習以回天下向方之心其他蠧獘之所當革事功之所當舉者毋循偏見毋急近功必深思夫先甲後甲之義圖其始必究其終防其得必計其失慮患之必先預防之必審則治蠱之道得而否者可泰剝者可復也臣不勝惓惓取進止

貼黃

臣竊謂近者召用儒臣發明格物致知誠意正心之學蓋以人之一心萬事主宰故欲闡先賢之格言大訓以切劘陛下之心術爲建事立業之基此正大臣格心事業𨿽施之於用未覩厥成此當責之於用功未實故成效未著不可以其言爲淸談無益實用而欲委而棄之也竊聞近有好議論者從而詆訾訕笑之是將以不致之知不誠之意不正之心而欲有爲於天下萬無是理陛下一惑其言則將有厭薄儒學之意而姦駔嗜利之徒偸爲一切以攫取陛下之富貴者乘間而售則人心失而國本搖天下事去矣此賢不肖進退之機天下安危之所系不可不謹也臣願陛下亦崇儒學以其講明見之力行毋徒資誦說以事美觀而卒墮或者淸談之譏則天下幸甚取進止

第二札

臣竊謂當今天下之至可憂者有三邊備之虛也國計之乏也民生之困也臣日夜憂念輙有一得之愚敢僭言之一曰核守禦之實臣得之傳聞敵人聚兵河南其意叵測分道並進虛聲已馳逆全餘黨必爲向導北來新附動皆寇讎萬一邊面有驚淮東爲急敗軍之將已難語勇矧私隙方開孰禦外患一無足恃可爲寒心𨿽邊廷斥事未必實爲國深慮理宜預防今上下晏然如平時豈非猶幸和議之可恃臣聞王檝尙畱浮光收買南貨輜重甚多差撥人夫以數千計則是商販嗜利之徒必非敵人通和之使疲獘中國取笑四夷莫此爲甚猶爲可和豈不誤哉臣愚謂宜亟遣朝廷重臣視師江淮自擇其諳知形勢曉暢軍事者以爲之屬至其近地檄召二帥諭以亷藺賈寇之事而責其戮力王室之功然後訪其所以爲今日守禦之計險要尙虛何以備之營屯尙闕何以補之糗糧未足何以儲之民兵未精何以練之將校之不可用者何以易之城池之不可守者何以繕之新附之不可保者何以處之使之條陳其措置之宜與夫見行經畫之事毋循前獘以爲欺罔仍遣其屬親行巡視體量利害以防攷其說相與講求實備而亟施行焉庶爲邊守者知所任責而邊備有足恃矣二曰專物賦之司今大農𨿽曰總天下財賦然分於四總者大農不得而察貯於南庫者大農不得而知藏於內庫者大農不得而與事權無所綂攝而蠧獘必倚仗其間矧楮劵天下已厭其多而朝廷常患其少漫曰稱提率皆嘗試苛令四出尋卽寢罷上下相視束手無策惟有節用住造而擇其無害於百姓者多方以收之遲以歲月必有成效然亦非一有司所能爲也臣愚欲仿祖宗時三司使專設一官以執政領之使周知天下錢谷出入有餘不足之數設其屬籍而防之覈其失陷稽其蠧獘一歲之所入必足以供一歲之所出不足則講求節用事宜痛加裁減條具奏上而施行之至南庫內庫亦使司存者月具見存之數而闗聞焉以爲均節用之備夫內庫之設本以備緩急之需非以資浮泛之費有司𨿽不可得而會而一人亦不得而私也陛下視宮府爲一體而使執政任財計於一身庶彼此無贏耗之異同而帑藏省積習之蠧獘其於楮劵亦可以通融而扶掖之矣三曰嚴按察之職夫一郡之官郡守察之一路之官監司察之監司之職於按察爲尢重今爲監司者大抵以獄訟簿書期防爲急務而於一路官吏之賢否漫然不加之意其舉也以應人情或不識其人而彊加刻畫其刺也多狥私意或不得其實而誣以貪贓是以外臺之風采不振而循吏之治效蔑聞臣願陛下諭大臣精擇監司恪修厥職舉吏必言其可舉之實事毋徒爲褒稱之虛語劾吏必條其可劾之實迹毋過爲詆毀之浮詞其有罪在貪暴害及百姓必追勘得實具奏朝廷重加鐫斥甚者籍而竄之仍令便部籍記歲終則考監司所舉所劾以爲殿最其有奉行稱職所部生風及有舉刺不當或一歲有舉無刺者則以名聞而加賞罰焉且親民之官縣令爲切其貪暴害民者監司郡守不知是失職也知而不以聞是庇姦也宜令臺臣並劾之重者罷黜輕者鐫降庶爲按察之官者知所任責而民气蘇矣此三者皆闗於天下之大政陛下如以爲可行願與二三大臣誅究而速行之庶邊備之虛者可以漸實國計之乏者可以漸贏民生之困者可以漸安矣取進止

貼黃

臣曩爲安吉獄官見本州獄按已成上之朝廷至有二三年不下者幹連拘系多以瘐死心甚念之意謂棘寺刑部稽滯以至此也昨爲大理司直方知刑部下其案於棘寺大小皆有限日縱有駁難往復亦有期程嘗詢問其故蓋大囚之獄謂之死按欲其緩死奏上輙畱有司不敢請遂致稽滯是知緩死之爲仁而不知無辜被系遷延歲月至於瘐死之爲不仁甚也臣聞臺察有六刑居其一民命所系其事匪輕臣愚謂凡州郡以獄按來上宜並以申禦史臺及至刑部下之棘寺寺定刑申部部申省省以奏入皆具月日闗聞焉或是有司稽限令其覺察或是畱中許其具奏庶刑獄不至淹滯而平民免於拘系其於仁政亦非小補並乞睿照

入臺奏札

右臣一介迂疎誤防聖恩拔從庶僚寘之臺察自維力綿責重兩具控辭天聽弗回黽勉拜命旣在言職其敢顧私畏縮以負陛下親擢之意抑區區有當先陳者臣竊見曩者權姦擅國所用臺諌皆其私人約言已堅而後出命其所彈擊悉承風防是以紀綱蕩然風俗大壞陛下親政公道方開首用洪咨夔王遂爲臺諫痛矯宿獘斥去姦邪攺聽易視於旬日之間烝烝然有向治之意然舊習猶未盡去意向猶未昭白廟堂之上牽制尙多言及貴近或委曲回防而先行丐祠之請事有掣肘或彼此調停而卒收論罪之章亦有彈墨尙新而已頒除目汰去未幾而反得美官自是臺諫風采昔之頓揚者日以鑠而朝廷紀綱昔之漸起者日以獘國論未定治功不立職此之由今陛下一旦更易數臣以任風憲之責更欲一新臺綱以仰副勵精之意若欲其迎合時好循黙備位是自壞其紀綱自塗其耳目聖明圖治夫豈其然亦非愚臣事陛下之職分也臣望陛下斷自聖意明詔大臣力除回防調停之獘以申敢言之气以折姦回之萌臣當誓竭愚忠以上報君父儻舊習未除是非不別白則言者𨿽多小人無所畏忌黜者𨿽眾天下不知所懲𨿽數易臺臣何補於治惟陛下裁之謹錄奏聞伏勑防

國論主威人才札子【臺中上端平三年春】

臣竊謂當今天下之大患有三敵國之憑陵財用之匱乏不與焉夫二者闗於天下之安危存亡其大患宜莫急於此而臣獨以爲不與者固非敢爲是迂緩不切之論以罔陛下蓋本彊則末應綱舉則目張否則飭精彩於衰殘飽口腹於肌肉非惟無益祗以賈害所謂三大患者國論之未定也主威之未振也人才之未作也臣請爲陛下條陳之國論者所以一意向方今敵兵彊勁蹂躪荊蜀震驚江淮襄陽重鎭而道梗援絕江陵孤壘而力困事危隨棗徳安蛇豕薦食光黃又告急矣而議者慮兵財之不支則主於和憂豺狼之難厭則主於戰廟堂籌邊未有一定之見督視開閫未有一定之防因循歲月茍且施行精神何由折衝將士何由用命不特此也至於進君子矣已有賢者無益之疑退小人矣復懷狙詐可使之意使君子杌而自危小人扇搖而伺隙欲節用而或嫌其流於儉陋欲懲惡而或謂其戾於寛仁凡此等類不止一端自更化以來所以無一事之可立無一獘之可革者實由於斯臣所謂國論之未定者此也主威者所以厲風俗方今百度積弛萬事交蠧上輕於出令而羣議之易揺下輕於玩令而人情之不肅王法屈於大臣之親故主柄移於政府之調停姑息之政尙多茍翫之習猶在將帥驕蹇而漸有難制之形士卒怨傲而常有易叛之勢脛大幾於腰尾大難於掉朝廷不尊威令不行未有甚於此時者如是且不可以控馭中國況能以制服域外乎則其所憂不惟在塞北而且在蕭墻矣臣所謂主威未振者此也人才者所以興起治功今權臣竊命三四十年擅勢利以消天下之气節縱貪墨以昬天下之智能自古才難而加以挫辱沮防是牛山之木牛羊斤斧之餘其有濯濯者幾希矣方今多事沸集非才不濟眾獘坌積非才不除內修外攘苦無任責之彥宵衣旰食常有乏使之憂凡防錯於職位者惟以議論爲事業以文移爲紀綱上下相防習爲茍且一旦有急則束手顧驚求其首公辦事以身徇國者無有也其將何以排國難何以寛主憂臣所謂人才之未作此也此三者實爲當今大患亦在陛下主張之綱維之感召之而已臣願陛下淸心寡欲兼聽博采與二三大臣講明可否利害之實而施行之審之於先而斷之於後事毋輕發令毋輙變則國論定矣法天剛健行以夬決彰善癉惡以植風聲信賞必罰以示懲勸毋牽制於小恩毋輕防於大柄則主威振矣人才之生何世無之布於目前者𨿽未滿人意其沈於下僚隱於山林者不乏也臣願陛下亟降手詔內而侍從臺諌卿監郎官外而帥臣監司守倅令長各舉所知不限其數以其才之所宜悉以上聞其餘職事官茍有欲薦士者許其於廟堂入札軍帥亦令舉將士陛下與二三大臣擇其被薦之多者詳加捜訪而錄用之其績效可稱者從而尊顯之必有自奮於功名者出爲陛下用矣陛下以是三者深思而力行之庶幾國論定而意向以一主威振而風俗以厲人才作而治功以興如是則𨿽敵國憑陵財用匱乏豈足爲陛下憂哉臣不勝惓惓

淸獻集卷五

欽定四庫全書卷

淸獻集卷六

宋杜範撰奏札

邊事奏札【臺中上】

臣竊謂存逺慮者其國安懷近憂者其國危至於玩目前之憂則國非其國矣自敵人南下蕩析數郡積骸千里今襄報𨿽寛而光圍已急勢廹蘄黃聲震江面可謂憂在目前或者曰春气已深敵當自退又曰敵人已退其搶攘於荊淮者皆其投拜戶及徳安叛卒爾此皆容悅幸安之論不足深信臣聞前嵗敵人滅金之時追逐而南自汴京而應天自應天而蔡城皆盛暑之月荊淮風土與中原亦無甚異是殆未可以畏暑而幸旦夕之安也所謂投拜戶及徳安叛卒今爲敵用與敵等耳敵𨿽退不過宿師近地以爲之聲援其衝突之計意實叵測又況秋髙馬肥屈指數月去嵗之春亦嘗憂及此矣茍且因循守禦無備一旦防至束手驚惶今若幸其茍安虛過日月則蜀漢荊淮莫非創殘之地邊塵一警望風驚遁設不幸有一騎浮江而南陛下能晏然玊食於九重之內與京城百姓相安於無事否乎靖康之初金人三月退師九月復至臣子所不忍言其覆轍可鑑也臣每念及此不遑寧居然熟觀今日之事上下宴安無異平時至朝堂之上其所施行皆不切之細務其所闗報皆無益之文移方且志慮不孚猜防已甚遇風於同舟而相救之不聞載車於絕險而將助之無有以至宏建督府付以閫外之寄奏劾細事亦且稽於報行其何以使之作厲士气責其禦侮之功當此危急存亡之秋而玩視若此此臣之所未諭也臣願陛下赫然震怒汛掃舊習篤憂勤之念以身先之奮剛果之斷以身行之內而宮掖凡燕飲之娯匪頒之費外而親屬戚族凡土木之侈錫賚之寵一切以義裁恩務從省節日與二三大臣侍從講讀之官討論守禦之急務使之同心體國並志合慮以求至當之說毋以私情而廢公議毋以小忿而害大謀毋以議論而爲事功毋飾具文以茍嵗月亟降禦筆勉諭督府使之統厲將帥以蔽遮江淮警飭邊臣使之嚴備要害以豫防衝突仍令條具當今所合攺圖急切事宜畫一來上凡督府邊臣應有申奏令樞宻院擇一屬官專掌之朝奏夕報毋或稽畱昔範仲淹以防知政事使河東陜西久而覺報緩而請不獲召掌吏問之曰吾爲西帥毎奏卽下而請輙得今以執政而請報不逮何也曰呂夷簡爲相特別置司專行鄜延事故速而必得爾乞陛下明諭大臣以呂夷簡爲法其或有難從之請亦宜蚤與區處而速報之毋視爲泛常使之觖望而疑懈也臣激於憂愛之忠僣塵聖聰惟陛下裁之

貼黃

臣昨見前廬州駐札禦前彊勇諸軍札都統制司隨軍計議官陳正夫所上封事其言禦敵誅叛處降之防慮周而計宻多有可采似非紙上浮言乞陛下諭及大臣參酌其所陳下之督府取其可用者而亟施行之必有可以爲守禦之助

又貼黃

臣竊謂朝廷行計畆輸劵之令實出於甚不得已令內而卿監郎官外而守倅以上先行催納蓋以爵位稍崇宜與國家同共休戚其他小戶或可免輸以少損咨怨但州縣奉行之吏不能敷廣徳意乃一例拘催甚而至以宣教承務學士立籍卽非官戶元不在指揮之內者亦行摧擾大恣邀利則是朝廷出令初無益於秤提而徒爲州縣貪吏賣弄乞取之資重民怨而傷國本爲害非細臣愚欲乞聖慈亟令朝省嚴行禁約照元指揮先催卿監郎官守倅以上俟其催足申聞朝廷聴行下其餘官戶民戶不問田之多寡並不許自擅催納妄有追擾如違許其經臺部越訴卽時究實將官吏鐫罷決配施行庶以明朝廷不得已之意其於仁政實非小補

畱徐殿院札子【同吳察院上】

臣等一介疎賤分察臺綱得與殿中侍禦史徐淸叟同事自供職以來感激知遇知無不言所上奏章動關國體毎蒙陛下曲賜優容臣等誓欲糜捐以圖稱塞今於二十九日忽聞禦筆徐淸叟除太常少卿臣等恍然莫測所謂豈因淸叟近日三漸札子言及貴近致激陛下之怒耶臣等竊見陛下自更政廣開言路凡言二邸言諸璫言及小人復用聨篇累牘語渉疎狂𨿽在小臣靡不容受今淸叟旣居臺貳正色盡言是亦職分之宜不知其言之戅今陛下一旦出令俾遷他官此必有左右之臣懷諼挾私以此移主意而防善良者奉常淸官似不爲小淸叟得去亦所甘心然盛明之朝乃使直臣以言事去職不惟於臺綱有損播之天下亦恐於聖徳有虧一舉兩失臣等深切惜之用敢援祖宗朝臺臣畱禦史例欲乞聖慈亟回成命仍令淸叟赴臺供職足以彰陛下攺過不吝之意若以臣等之言爲僣欲乞並與淸叟俱黜庶幾不辱此臺有辭於世謹錄奏聞伏勑防

三畱徐殿院札子

臣昨因殿中侍禦史徐淸叟出臺事闗國體遂同臣昌裔兩具奏陳乞畱淸叟令其赴臺供職未蒙施行臣竊念近與淸叟昌裔一時被命並陞臺職相與感激恩遇以期無負於明時耳目之官遂不避怨仇合詞論奏大臣誤國之罪亟蒙聖防宣諭淸叟復於經筵面奉玉音臣等恭承聖訓不敢再有陳奏臣獨思念祖宗時臺諫論及大臣卽無兩存之例抗章自劾至於再三陛下又遣使諭止之臣進不得盡忠退不得去職泯泯黙黙羞見搢紳兩旬於此矣今者淸叟論三漸事此大臣畏之而不敢言通天下知之而不能言者淸叟明目張膽爲陛下言之此正臺諫職也𨿽傳聞或有失實語言或有過當其於警戒自治之道實非小補臣聞淸叟面奏時陛下和顏受之略無忤容淸叟以語同列謂聖徳寛大樂受逆耳之言若此未幾而遽奪其職此豈出於陛下本意是必有交鬭之防以激陛下離間之怒而又欲歸過於陛下使有諱諫之名此臣所甚痛也臣甞得其三漸奏稿讀之深服其有骨鯁敢言之气方將以其所論詳加體訪繼以奏聞而淸叟旣因此罷職矣臣𨿽有忠藎之忱寧無顧慮之意使冒昩言之是重怒也循黙而不言是失職也夙夜以思不遑寧處昔治平中呂誨等以濮議事出臺司馬光乞畱之不果而求黜彭思永召還不獲而求罷此祖宗時臺諫故事也臣敢援是仰凟天聴欲乞聖慈亟罷臣禦史職事畀以叢祠使歸田裏庶幾全臣進退之義

論襄陽失守札子【同吳察院上】

臣等兩上章畱徐淸叟又各自疏乞畀叢祠一無報行日切兢懼自合居家待罪不當復有所言然事闗危急存亡不容自黙臣等毎謂今日邊事蜀中之患不在敵而在秦鞏淮襄之患不在敵而在北軍昨聞鞏州汪世顯等已降於敵爲之引兵直窺階文則秦鞏之患已有證矣近者訪聞襄陽城中北軍爲變挾李伯淵以叛半殱南軍制帥趙範狼狽出城僅以免𨿽傳聞未可盡信若其果爾則是北軍之患又有證矣竊惟襄陽東連吳防西通巴蜀古人以爲國之西門又謂天下喉襟若爲防盜據其門戶扼其喉襟則吳蜀中斷自上流渡江直可以控湖湘若得舟而下直可以搗江浙形勢順便其來莫禦萬一有此則人心動搖望風奔潰𨿽有智勇將焉用之況自去年以來郭勝叛於唐範用叛於均尙全等克敵軍叛於徳安皆以北軍相率叛去今李伯淵素號膽勇爲三軍所推又逐人往來江浙稔知地利若羣雄並嘯四叛連衡守我城池據我糧食則其謀深計狡將不止抄掠邊疆而已加以敵騎往來不常此軰爲之向道則憂在社稷恐有不忍言者昔宣和間黼貫開邊郭藥師以常勝軍來降又招云朔漢児以爲一軍謂之義勝厥後金人南牧二軍首叛以降遂道金人俶擾中土時宦官尙閟其事不以上聞竟成靖康之禍臣等讀國史至此不勝痛之今日之事𨿽未遽至是其危證亂階亦已畢露不知陛下亦嘗憂及此乎大臣亦嘗以此告陛下乎臣等忝在言責得之風聞若不亟爲陛下言之何以自解不忠之罪用敢不識忌諱冒犯奏陳欲望陛下明諭大臣亟思所以靖難保邦之計若趙範果已離襄急令收聚諸郡餘兵固守江陵以爲上流捍蔽鄂渚與江陵相近陛下已嘗命帥而尙未亟行宜申命督促疾馳以往如其方命乞攺畀有威望忠略之人以鎭武昌與江陵犄角乞行下淮西帥尢焴疾速嚴作隄備所有淮東之地亦多北軍𨿽聞分戍新復州軍然恐聞風相挻而動亦乞下趙葵急作措置毋使噬臍區處旣定則守江之防尢不可緩乞專以責之陳韡如戰艦軍糧防江民兵等宜目下辦集以防不測其他所合思慮預防之事蚤自廟堂同心區畫不可循習故態茍安目前不可畏避張皇漫爲覆蓋日夕憂懼惟恐禍至無日庶幾可以扶顚持危而不至淪胥以敗臣等不勝憂愛懇切之至

貼黃

臣等昨與淸叟以開邊誤國論及首相又因發下條具邊防事宜見其所具多有疎略已同諫官疏其不可行者以復廟堂但知控竭愚忠不知觸忤時忌今外有虎視之狂敵內有鴟張之叛兵國勢凜凜危於綴旒大臣於此不能憂邊思職爲君父計而乃惟事猜防虛擲嵗月甚可憂也淸叟旣已出臺臣等自難安職惟君臣義重冒言及此又將不免廟堂之疑欲乞陛下以社稷大計爲重毋以人情牽制爲拘若謂臣之言可采卽乞檢照前奏亟賜睿斷施行若謂臣等不能靜嘿安處卽乞早賜罷黜或以與祠庶幾大臣不以臣等多言爲慮專一爲陛下區處邊防臣等𨿽歸田裏實爲大幸

端平三年三月奉事第一札

臣竊惟陛下不以臣愚陋俾分臺察凡天下國家理亂存亡無所不當言而臣一身之利害禍福皆所不敢計臣伏觀今日事勢其阽危之形又非昔比昔之所憂者敵今則不止敵矣昔之所防者秋今則不待秋矣蛇豕薦食千里爲墟幸其畏暑而暫退正當攺紀而亟圖邊備方集議而未行襄城已倉皇而告變帥臣所恃以爲腹心者忽反戈而爲仇陛下所恃以爲幹城者乃棄甲而逺遁江陵事力素號單弱況藩籬失守廹近風寒其何以折姦宄之衝其何以壯上流之勢萬一有奪舟浮江而南者則逺近震驚望風奔潰將有不勝諱之憂臣聞之經筵講讀之官謂陛下憂見顏色想夫日不暇食夜不甘寢思祖宗付托之重念天命保守之難凜凜乎臨深履薄之憂也昔宣王中興側身修行百姓見憂是以天下喜於王化復行今陛下獨焦勞於聖慮而未形於設施惟顰蹙於聖容而莫聞於政事且宮苑不節之費用朝廷無益之文移茍且因循以玩嵗月殆與安居閒暇之時無以異是陛下之憂𨿽同於周之宣王而百姓未之見則異於周之天下也非惟百姓未之見而臣亦且莫得而見亦何以致復行之喜而成更新之治哉臣聞興衰撥亂之規模不可用繼體守文之調度昔靖康初李綱疏論時事有曰繼體守文之君恭已足以優於天下至於興衰撥亂之主非英哲不足以當之惟其英故用心剛足以斷大事而不爲小故之所搖惟其哲故見善明足以任君子而不爲小人之所間此誠論治之格言實爲拯時之要道臣愚不足以窺陛下神聖之萬一竊意當興衰撥亂之時而尙仍繼體守文之舊恭己之有餘而英哲不足也故威斷失於優防權綱紊於姑息聰明惑於牽制政事蠧於美觀當禍至無日之時而爲濫恩不切之舉廟謨尙緩於邊陲廷號先及於肺腑閭巷之人亦相與竊訝之而大臣方且爲固位持祿之計孰與任社稷存亡之憂且其好善之名不足以掩惡直之實盡公之念不足以勝爲私之情一身之廉不足以蓋一家之貪而同列之人存形迹以茍容幾於具位視顚危而莫救徒有空言是以出一令立一事漫無成謀卒無定見如近者督府之始建也倉卒而行之繼乃滅裂而遣之其終也糢糊而罷之徒有邱山之費曽無錙銖之補凡此等類非止一端以是而繼體守文猶且不可尙欲其興衰撥亂不已難乎且邊臣之撫養北軍殆如驕子不爲不厚矣竊料今日之叛不生於怨而生於易彼誠見夫朝廷之秕政舛令不足以服人邊陲之庸將弱卒不足以捍敵故易心一生而叛心四起況其徒實繁散處淮襄千里之地襄已叛離則其他之在諸郡者寜免疑貳其變殆未巳也譬之久敝之屋棟宇撓傾牖壁頽圮日懼覆壓而徒以幄帟障飾之具燕笑其下𨿽甚愚者固亦爲之寒心也豈若去幄帟之飾罷燕笑之歡而相與盡力爲整葺支撐之計哉少康以一旅興夏田單以一邑復齊今天下之大其爲一旅一邑也亦多矣自古未有顚而不可扶危而不可持者亦在陛下與二三大臣深思力圖之而已臣願陛下布昭英哲之徳盡破拘牽之見必如漢宣帝之厲精總覈唐憲宗之剛明果斷以肅惰而革偸以黜浮而抑誕奬直臣以振紀綱節浮費以給財計用實才以集事功明諭二三大臣協一心以體國盡血誠以慮患圖社稷之大計去形迹之小嫌必如蠡種之治越王猛之治秦凡不急之細務宜付司存相仍之獘例悉從罷去毋牽於人情毋役於虛譽毋襲於具文使朝綱一新精采振發則逺近攺聴而姦宄革心此古人所謂折衝樽爼固有在於臨陣卻敵之外者至於重江陵之鎭嚴沿江之防臣與昌裔已嘗言之矣至今未聞有大措置當救焚拯溺之時而尙爲雍容緩帶之態此臣所謂陛下𨿽有憂而百姓未之見者也昨有守臣召對其所論奏謂人主悔過則上天悔禍欲乞陛下痛自切責下罪已一詔臣愚謂此若儒生不切之迂談實當今至切之要務蓋所與陛下保天下者人心也人心所在作之則勸感之則興以積數十年愁怨之情而重以累嵗俶擾之變心已渙離動皆仇敵今陛下若深自咎責布所失於天下以求濟難之防以招遺逸之才必有三軍之感泣父老之思見可以潛消其不肖之心而奇偉卓越之士亦必有出爲陛下用者傳曰禹湯罪已其興也勃焉桀紂罪人其亡也忽焉願陛下以篤實惻懇之意行之庶可使百姓見憂而天下有復見之喜矣臣一書生不能深曉邊靣事宜惟見根本之未彊綱維之未舉而且有浸隳浸防之勢不識忌諱罄竭誠悃爲陛下言之倘察其防忠賜以采擇其於內修外攘之政不爲無補冒犯天威不勝隕越惟聖明裁之

第二札

臣竊謂禦史之職不止按察又許言事自唐以至本朝𨿽有擅權之臣私意變易尋卽復舊其官𨿽卑其職之要與拾遺補闕等臣以疎賤小臣冒當要職日夜思念惟欲以先朝臺諫所以事祖宗者事陛下𨿽至愚陋期自勉竭嘗讀先朝名臣奏議臺諫論事必先體要彈劾必先貴近非徒立一身之名節蓋將以振朝廷之紀綱其職業在斯𨿽竄殛不悔故有論大臣而至八九疏者有畱直臣而至十餘疏者有納勅復還而再論者有召至都堂宣諭而不從命者豈其好爲紛爭而惡安靖甘於取禍而棄寵榮不近人情若此哉當時朝廷尊嚴姦防畏詟史防書之光垂萬世臺諫之闗於人國也如此殆非他官比也自權姦擅命數十年來穢濁風憲圮裂紀綱至紹定極矣端平更化稍復振然舊染已深難於盡革𨿽無納簡聽命之風而簡亦不廢於往來間有直節敢言之气而言終歸於調防臣向者已深爲聖朝惜之不自意冒膺其職方開口而有言已轉喉而觸諱不能堅初志以求遂又復聞上命而輙止有負所學爲親擢之羞忸怩於心局蹐罔措近者徐淸叟以言去職力辭新命襆被出關此數十年未見而士大夫多有訾其輕出者蓋習於近年脂韋之風而未聞古臺諫之體也臣已與吳昌裔累疏畱之未蒙報可義當與之俱出適董試事嚴滯畱半月不獲嗣請已聞陛下宣召淸叟委曲靣諭淸叟不獲已供常卿職矣自非聖明崇奬直臣以防國家元气則一淸叟之進退顧何足惜而乃上勞宸念勉畱至此耶然臣聞蘇軾嘗言於哲宗朝謂臺諫論回何不當役言旣不從而言者皆獲美遷論鄭伯溫不可任翰林承防言旣不效而言者亦獲進職𨿽人臣廹於朝防黽勉就位而中外觀望不知曲直所在爲損不細朝廷則負諱過便私之毀臣下則被茍簡懷祿之非風俗漸成士節陵替載之史防不爲美事今淸叟之除亦頗類此使淸叟以罪去職則不當旣去職而復得美遷使淸叟以賢而遷則不當未及三月而遽奪其職所以人言未弭實緣上意未明今陛下委曲勉畱且俾之經筵仍舊是陛下已除其無罪而欲進之矣始也𨿽以其言之過實而出臺終也倘以其言之忠直而俾復臺職則聖心豈不明白洞逹聖徳豈不日新又新漢髙帝刻印銷印無我之量何以過此若羈縻以虛名而濶略於實意徒使天下疑其諱過便私陛下亦何利於此臣聞天聖景祐間三院禦史常有二十員其禦史中丞闕者累月禦史五員差出者二員呂誨已爲治平羞之今中丞虛位不知幾年而臺臣闕長又已一月未聞除命僅有二禦史豈不爲端平之羞臣愚欲望陛下斷自宸還淸叟臺職以昭示容直好諌之意仍多選勁正忠篤之士增禦史員廣布耳目以共扶社稷式振紀綱如臣之選愞不堪任且疾病侵陵實當風憲之責欲乞聖慈畀以祠廩或在外小小待闕差遣容臣安分養屙以爲陛下他日之用不勝大願

淸獻集卷六

欽定四庫全書

淸獻集卷七

宋杜範撰奏札

乞招用邊頭土豪札子【臺中上】

臣聞昔劉平言於仁宗之朝謂五代之時中國多事四方用兵惟制西戎似爲得策中國未嘗遣一騎一兵逺屯塞上但任土豪爲眾所服者以其州邑就封之凡徵賦所入得以贍兵由是兵精士勇將得其人而無邊陲之虞臣愚謂今日備邊之急務莫切於此自敵人南下破陷興沔蹂躪均房汛蕩棗隨攻掠光信二三千里之地晝無炊煙野多暴骨至敵人暫還而降卒繼叛襄城重鎭燬爲焦土制閫重臣走同潰卒今近邊之郡皆謀內徙不待上命擅自離城則是沿邊藩籬蕩無障隔蘄黃荊南等數郡孤處江外一旦警急孰與死守天塹𨿽險曽何足恃國祚阽危所不忍言臣毎思至此未常不撫心而痛哭也臣聞樊城土豪劉廷美部轄在城軍馬團結莊農隊伍措畫守備勦殺叛賊提孤軍以摧方張之勢出死力以障難守之城事亦偉矣五遣蠟書求援於帥臣趙範皆抑而不報範忌功之罪何可勝誅今廷美已能自逹於朝廷則褒嘉之典應援之備不可使少有觖望以挫其勇心今畀以刺史之號恐徒借虛名未足以羇縻之也臣竊意邊頭土豪如廷美軰尙多有之彼其習兵戈之事深爲鄕井之謀孰不願借朝廷威令以立功名豈肯甘心投拜敵人以爲魚肉今若責之逐路帥臣乘機號召大爲節制能撫定一邑者與之一邑保守一郡者與之一郡使之自食其租賦時給其糗糧列大屯於江靣以應接之彼必能踴躍自奮以捍卻外侮𨿽勁敵壓境且不足畏況叛卒偸生其何能爲昔宗澤之守東京招降盜賊願爲用者七十萬見抑於黃潛善竟以忠憤發疾而死爲萬世痛恨矧沿邊土豪素號忠勇若能招集而善用之莫非良將勁卒與官軍之望風奔潰者相去萬萬或朝廷不行招集之令不思撫禦之宜則其逐處豪民自爲屯守無所依附其勢必折而歸敵否則與叛卒合而爲仇矣豈不甚可慮哉今因劉廷美之功而勸奬之以風厲其餘而生其气勢則邊靣保障可以成於呼吸間矣臣願陛下與二三大臣深思而亟圖之行下帥臣蚤爲區處毋使措置失宜以成他日之悔臣不勝拳拳臣竊聞沿邊守帥當此邊塵少靜不思備禦之良圖乃爲脫兔之巧計有行賂而獲召者有托辭而求去者平時則享厚祿緩急則爲身謀朝廷若惟狥人情曲從其請去者旣已得防而畱者孰有固志更相仿效必無能爲陛下堅守而排難者臣愚欲陛下明示大臣以邊任至重不宜輕動如有輙求觧罷者必察其人之能否其人不可用當聲其罪而竄之逺方毋止罷之以墮其計其人可用當勉而畱之毋循其請以廢前功庶沿邊守帥各堅一心竭力捍禦而莫有顧私之意伏勅防

端平三年五月奏事

臣竊聞天下之患莫大於持一偏之見以幸一時之功古人有言曰君子之行思其終也思其復也終者事之極也復者事之反也思其終則已盡矣而又思其復焉蓋人情多囿於期必之中而事變毎出於意料之外思其得不思其失思其利不思其害則爲備不預患至莫禦行之一身尙且不可而況爲天下國家者耶譬之善奕者一舉棋而終局之勝敗已了然於胸中蓋其反覆思慮知己而復知彼也曩者邊臣邀功生事經營河洛以至一敗塗地此其不思復之禍蓋不可追悔矣謀國者懲創前失圖靖邦家優顯職以出臺臣起私人以寄國事誠豈得已夫中國和戎治世所有𨿽漢文之盛猶且屈意爲之況今日之財不足於用而兵不足於戰耶正不必陽諱其說陰主其謀徒取掩耳盜鈴之譏也然臣竊聞之先爲不可勝而後可以言和有備無患而後可以言和紀綱修明將士戮力而後可以言和糗糧充積器甲精彊而後可以言和使今之議和如魏絳所謂邊鄙不聳帥徒不勤豈不甚幸然反其事而思之萬一如遼之求和於金金之求和於敵厥鑑昭昭悔其可追且靖康之禍百年之痛未瘳也夫和之爲義春秋謂之成以其兩不相加而彼此利於息民耳倘以勢窮力弱卑辭求和以偸旦夕之安則與投拜何以異彼方恃其無敵之勢以陵我我以卑屈之禮而有求焉則彼之索愈髙而我之應愈難力不暇應將有不可勝諱之憂矣且聞間諜之報降卒之供與夫逃歸之言皆謂敵人不歸艸地分駐河南造艦治兵期以八月大舉南下今上下宴安無異平時以言其紀綱則未見其修明也以言其將士則未見其戮力也以言其糗糧則未見其充積也以言其器甲則未見其精彊也荊襄不聞經理之方江淮不聞守禦之計敗證悉見何以爲不可勝之形縛手無防何以爲有備無患之術臣未知其何所恃而和也竊料謀國者不過以史嵩之孟珙曽與布展交通甚宻使之議和必無不可議之可也必之其可乎曩者不思其復倚範葵以攻而不知所以守將使天下之勢自安以趨於危今若又不思其復倚一嵩之以和而不知所以守將使天下之勢自危而趨於亡矣豈不甚可懼哉臣一介腐儒不曉邊事采之公論不敢不言欲望陛下與二三大臣思終思復計安計危毋循偏見毋求幸功如極邊土豪當乘機而號召已破州郡當乘時而經理團結戰艦招集水軍不可以文移而爲實數江靣置屯諸州和糴不可以因循而致後時凡固圉之計委之邊臣各令任責必加精覈以行誅賞使和議幸而集則內外相安不集亦可以無恐天下之勢常如泰山之安而黠敵之彊不足畏矣臣不勝惓惓

第二札

右臣竊惟今日之民病極矣近履畆權楮方以無益而寢其令科擾甫停人情稍息而綱絹之事又聞以白札之請行下州縣盡令本色輸納且云鬻其給用之餘以爲生財之助以臣觀之決無益於國計適重爲民害耳古者之定邦賦隨其土地所宜而今綱賦之絹非必其盡出於蠶桑之處也於是往嵗縣官有許從折納之令正不欲以其所無責之民耳今乃一切令以本色輸納彼蠶桑之鄕以其所有輸之未害也而非其所出者安所趣辦必將倍價市之他郡而惟恐納之不中度也且細民微產絹以寸計非合數十百戶不足以成鈔州縣污吏重爲邀索騷擾萬端或又因民之所不便多折價錢而別市輕薄以塞綱賦比及官賣反未必如折納之價虛爲紛紛貽害百姓而於國計初無涓埃之益也竊聞毎嵗中如此白札之請往往多有之州郡難於催理以札公懇以賄私囑省部胥吏率以是爲利朝廷不得不從其請而折納固自若也國家將何便於此臣愚欲乞聖慈明諭大臣行下諸路州郡檢照逓年常例應非蠶桑出產之地許從以錢折納庶不重爲民病天下幸甚

論重臺職札子

臣一介猥陋誤防親擢處以臺職彊顏祗命七閱月矣力小任重災釁隨之累疏丐祠求之愈力而聖恩未兪戒之愈嚴臣懼凟天威扶疾就職竊伏自念臣之不足比數而陛下所以勉畱至此者豈非以臺諫進退關系國體故不以人防而輙去之耶臣近者恭聞陛下諭宰臣曰徐淸叟方去國杜範又豈容輕去堯言一布人心胥恱咸謂陛下重言責以扶朝綱開公論以防國脈者其聖慮至深逺也臣不佞抑有欵焉夫臺諫亦朝廷一官耳所以獨重於他官者陛下亦嘗思之否乎孟軻有言曰無法家拂士者國常亡法家拂士今之臺諫是也凡君徳之過愆朝政之差繆廟堂之壅蔽臣工之邪慝人所不敢言者臺諫皆得以敷陳而劾奏之是以朝綱振舉國勢尊嚴姦人斂手而畏憚逺夷聞風而詟服此臺諫之所以爲重也故漢有汲黯而淮南寢謀唐得李勉而朝廷始尊非以其人也以其言也非以其言也以行其言者也臣學識淺滯不足以明當世之故受命以來勉自罄竭凡所奏陳皆采之公議不敢一毫有負於陛下方入臺之初未暇他及首言回議調停之獘然奏墨未漧而舊獘滋甚緩彈章而未報以丐祠而先行方劾去之未幾而除用之已竣事有掣肘則委曲調防言有違忤則節去全文臺諫不敢避怨而大臣乃因以市恩嘗以臣昨所論奏而黙計之所上便宜皆成空言所有彈劾多已擢用論何炳而見疑於大臣論衞朴趙汝捍而具文於鐫降論趙澧夫喬幼聞而獨畀以祠廩論史宅之而不攺於予郡若合臺所奏者又視之若無有矣使微臣內愧而蓄縮姦黨旁睨而嗤侮若是則風采日鑠已不足取重於人果亦何益於國體而陛下重於去之若此也如臣淸叟所陳三漸皆憂國之至論但聞陛下深惜其去不聞陛下深信其言使陛下思其所言三漸者折其芽於未長撲其焰於未熾遏其端於未成𨿽淸叟已去班行猶侍黼扆儻陛下溺於親愛之情而長其驕狃於狎暱之素而熾其姦玩於窺伺之謀而成其計𨿽百淸叟日侍淸光亦復何益臣固疑陛下之所以重臺諫者名也非實也方今天下之患莫大於飾虛名而廢實用爲茍道以事美觀紀綱所以不立政事所以益蠧風俗所以日壞者皆由於此矧邇日以來天文屢變人心益危已廹防秋之期茫無固圉之備危亡之勢憂在旦夕近史嵩之申上擒獲敵兵劉馬兒所供敵人已擺布兵馬分路入冦約以七八月會合於大江不知大臣亦嘗奏聞而與陛下憂及此乎聞之人言謂宮庭之間土木之費未戢燕飲之樂猶故而大臣又不能盡血誠以慮國惟植已私而異心今何等時而上下玩易若此惟有公議一髮僅存而陛下徒以臺諫之虛名而牽制彊畱之使之不得其言又不得去意气消沮名節頓喪臣竊凜凜自懼又竊爲陛下憂之也臣愚欲望聖朝推重臺諫之心而求其重臺諫之實植直言之气培防公議之脈以振朝綱以定國是或其言不合事宜徒忤上聽卽乞聲其罪而斥之或因其請而從之𨿽祖宗盛時蓋亦若此庶使是非別白意向昭明毋徒畏其去臺諫之名而曰姑畱之而已臣不勝大願

貼黃

臣近聞吳淵團結鹽軍與之旗牓以備緩急防集之用其意則善其謀則疎村落販賣私鹽者皆無賴姦人其陵弱暴寡欺擾居民蓋其素行況官司借以聲勢虎而翼之則公然掗賣以致奪攘殺掠此其必然之理實迹皆已可驗豈容飾有爲無淵防短諱過不防人言幸而朝廷知之省札行下使之區處聞已收上旗牓而使武人節幹湯昭徧歷地所放散鹽軍使之攺業爲農團結爲土豪以備他日緩急此殆類兒戲此輩販鹽爲業以贍口食一旦捨之其何以自存不過隨聲責狀以紿克昭而克昭又以紿淵耳所謂土豪爲鹽軍猶故也官司團結此輩初無所利但利依憑官勢以擾平民或有交爭必自總所追逮逺者數百里近者亦不下數百里道路之賫糧官司之費用窮閻小民何從辦此幸而得直尙可以伸一時之寃不幸受抑而歸豈不益長凶人之計或有不勝其忿鬰嘯呼而起如三衢之變又豈不重爲朝廷之憂臣愚欲乞明諭大臣札下浙西監司行下諸州縣鎭或有鹽軍與百姓作閙仰卽就地所合屬官司陳理卽追上究見曲直事情申本州及監司從條斷治使總所自行團結爲實效不得幹與人戶交爭詞訴以致追擾或所屬理斷有失其平卽仰依條經次第官司陳理庶幾百姓不至被擾無所告訴而可以潛消其不平之气此於思患豫防之道亦非小補

太常少卿轉對札子

臣戇拙不才用過其分冒處臺職無補涓埃陛下未忍卽加之罪而擢貳奉常祗服恩榮惕焉內懼適當轉對竊有向之所欲言而未盡者敢爲陛下言之臣嘗讀抑之詩曰灑掃廷內維民之章修爾車馬弓矢戎兵用戒戎作用逷蠻方此古人內修外攘之政也夫當中國不競四夷交侵則謹飭武備以捍外侮誠不可緩若使廷內未加灑掃之功紀綱不明表儀不正𨿽士馬彊壯兵革犀利蠻方未易逷也而況兵力素弱事力日困之時耶荀卿所謂堂上不糞郊艸不瞻曠蕓內治之急蓋有甚於外攘者臣竊謂天下之勢如人之疾病外證𨿽甚危使其病不在心腹猶可爲也今日之病在心腹矣謂心腹之病莫大於賄賂交結之風向之專一門者今分裂四出矣向之形於緘題者今濳達密致而不可數計矣旁蹊曲徑競致奔趨小黠大癡共爲姦利名位已隆者賈左右之譽以爲固寵之圖宦遊未達者惟梯級之求以爲進身之計邊方帥臣黃金不行於反間而以探刺朝廷厚賜不優於行伍而以交通勢要飾子女之麗以阿好獻珠玉之珍以取憐撥支軍旅之費大縻國帑盡歸承受之手分賄權門窠局已成而公爲市易肘腋旣掣而易於取擕以致貿亂是非顚倒賞罰敗壊紀綱慢防威令使股幾於如腰臂難以運指罪貶者拒命而不行棄城者巧計以求免此方憂蹙國之禍彼乃貪拓地之功下制其權上縱其欺提援兵者召亂而肆掠當重寄者怙勢而奪攘下至禁旅驕悍難制近而鹽軍羣聚剽刼蕩無治紀動成亂階此皆廷內不足爲民章以至此也𨿽使四方無虞邊塵不聳猶恐浸成魚爛之勢況敵情叵測人心不固必將卒有瓦解之憂此通國之所共知而迷於利害之間者未必盡知也臣愚欲望陛下念投艱之危存履薄之懼剛明以體天徳奮勵以振主權毋以小恩廢大義毋以私情撓公法嚴制宮掖不使外言得以入於閫禁約閹宦不使防諂得以售其姦親親以禮不使近屬得以招權與政如是則陛下之廷內灑掃矣明諭大臣盡血誠以思孔聖持危之言窒私徑以嚴姚崇寡謹之戒淸中書之務以凝志慮省堂除之闕以歸銓曹塞姦邪之路以安善類如是則陛下之廷內益灑掃矣君臣同徳廟堂協恭一以社稷存亡爲憂而思所以濟難保邦之計一念所形天心昭格人心丕變上有肅淸之象下無弛慢之形國政軍政皆可以次第而舉內患外患皆有所恃而不足慮則天下未有不可爲者惟陛下亟圖之

貼黃

竊聞近者聖躬少愆常禦罷朝浹旬小大之臣咸懷憂懼昨延和殿召見陛下聖徳所以系屬人心若此臣聞之近臣謂陛下閔雨過於憂勞動傷血气而或者之疑則以爲宮中宴樂之過也夫以陛下屬艱虞之時重宵旰之慮尙安有此而所以啟人之疑者抑亦豈無其自哉臣聞仁祖朝蘇轍以賢良對防謂三代之衰漢唐之季皆以天下治安朝夕不戒沈湎荒淫以至於亂而近嵗以來掖庭千數飲樂失節內將爲蠱惑之所污以傷和伐性外將爲請謁之所亂以敗政害事試於淸閒之時上思宗社之可憂內思疾疢之可惡下思億兆之可畏則夫嬪禦滿前適足以爲陛下憂未足以爲陛下樂也臣讀至此未嘗不深有感焉及觀仁祖嘗聞諫臣之一言斥遣盛色於方進之時略無畱難則知所以享四十二年承平之治者非偶然也況當今國本未建邊患方深中外凜凜未知攸濟如其戰兢危懼澡刷奮勵日圖所以救亂之防猶恐弗給萬一有如或者之疑蹈蘇轍之憂其如宗廟社稷何詩曰天之方難無然憲憲惟陛下深畱聖慮無忽臣不勝惓惓

上邊面事宜

範於今月二十日凖禦史臺關報備凖朝省指揮令近臣條上邊靣事宜申尙書省範一介書生素不諳邊靣事宜今據已見條具畫一於後

一目今敵兵搶攘深入吾境自固始一破散兵攻攘此不過使我師自備之不暇我若隨其所攻而救之則力分勢弱何以爲要害之防不若使諸郡各自堅守令淮東及沿江二帥選良將精兵會合淮西兵屯聚於蘄黃間要害之地以備其不測窺江之計來則與戰去則不可深逐以墮其姦謀仍精間諜體探敵人重兵所在嚴爲之防然非事權統一則彼此異心亦難倚仗須令沿江帥臣兼江淮制置大使以重其權庶體統歸一可以運掉

一當今最是防江爲急宜行下沿江帥臣急作措置聞大江之可渡者不止一處江靣守臣不可不得人其不足用者亟去之令沿江帥臣條上防江事宜一靣便宜從事毋爲具文牽制以貽大悔

一聞江陵單弱事勢甚危萬一失守其所關利害不少宜行下淮西帥急調兵應援嚴爲固守之計並行下湖北州郡有兵可調有糧可撥者悉力助之以生其气勢

一聞邊頭義甲土豪或爲敵人迫逐奔遁流移或爲淮西淸野無地居止或爲調發逺戍中道散逸此輩素勇於戰鬭非官兵比旣無所倚靠若不爲盜賊必相率從敵反爲向導冝急降黃榜招降遇有智略熟於邊事之人付以事權委其喚集彼必欣然來歸撫而用之必得其力聞王好生頗有謀略可用淮人亦服其名

一王檝見畱黃州聞有國書欲議和好此其眞僞皆未可知然朝廷亦不可不急與之區處範謂納之固不可拒之亦不可宜令淮西帥臣諭以彼國遣使議和何故又遣兵攻擾兵旣未退難以具申朝廷若委欲議和卽請遣頭目人回稟彼國太師盡斂諸處兵馬卻容申上朝廷差官迎接奉使到京商量和議看王檝辭气如何料之必不從此說卽將一行人發過江南僻逺州郡分散牢固拘管仍將一二以下人解上朝廷送獄根究便見情僞分明

一聞淮西帥臣申上敵人欲攻淮東此亦不可不防今敵兵於淮西諸郡獨不攻齊安而散擾光廬蘄舒等處其姦計叵測恐孟珙必預聞其謀宜札下淮東帥臣急作防備並令沿江制帥相爲犄角仍行下鎭江嚴急爲防江之計且令吳侍郎在任措置已差下人別與州郡差遣

淸獻集卷七

欽定四庫全書卷

淸獻集卷八

宋杜範撰奏札

殿院奏事第一札

臣至愚極陋偶值明時躐登朝列已嘗冒應耳目之寄輒忤上宰至勞陛下委曲調防臣凜不自安屢控詞請聖朝寬大緩其罪斥遷貳奉常尋長祕府又進之經筵其濫恩幸位未有甚於此者臣退省震懼方欲俟邊報稍緩卽申前請今又復以向所負芒之地陞其職而畀之臣固辭不獲命黽勉就列嘗戄然以思中夜不寐不知疏逺小臣何以上簡睿知若此豈以臣朴無他腸行絕私比而其狂直之言尙有可取者耶抑以臣選愞之質易於調防而姑使備數耶若以狂直之言爲可取臣敢不勉竭自效以報隆恩如以爲易於調護則臣向也執守不固已爲親擢之羞今更不務飭厲而脂韋茍祿則臣之罪大矣臣實不敢臣竊謂自昔人主之於諍臣非樂而聽之卽勉而從之否則疎而逺之未聞有不用其言而復用其人者也陛下自端平親政以來召用正人以振臺綱天下想望風采未幾而有回防調停之獘其所彈擊多牽制而不行其所行者復因緣以求進臣於入臺之初固已力言之非惟不之革而其獘滋甚至於所論便宜則但有報可之虛文曽無施行之實事甚者不惟不見之施行亦且不聞於報可殆無異於班行之輪對何有於臺諫之開陳且其行於外廷者每加節貼而文理不全或至易寫而臺印無有中書不敢執奏見者爲之駭疑縱使惟上意之稟承豈無中間之曖昧恐非淸朝之令典徒虧大道之公行不意聖明之時而其相仍之獘一至此極也陛下以爲言不可用則疎而逺之亦可矣而又從而超遷之有不數月而出臺者有出未幾而復入者其出也不爲從臣必爲卿貳其入也又因舊職而陞之則是臺諫之官專爲仕途之捷徑初無益於朝廷之紀綱設官初意夫豈若此陛下惟知崇奬臺諫之爲盛徳而不知沮抑直言之爲獘政也抑其言而奬其身則是外飾好諫之名而內有拒諫之實天下豈有虛名而可以蓋其實者哉方今邊氛甚惡國事孔艱可謂危急存亡之秋正陛下虛心求言屈已從諫之日臣愚欲望陛下恢張聖慮明目達聰黜私意以開忠直之路察邇言以防蔽欺之姦凡臺諌之所奏陳亟降付外廷與二三大臣詳議而亟施行之凡向來回防調停之習節貼易冩之獘一切革去或其所論未盡事宜所彈未合公議卽乞明正其罪輕者左遷重者貶斥使是非昭白黜陟彰明其於朝廷之政誠非小補取進止

第二札

臣恭惟陛下纘承丕緒乂安海防而兩年之間干戈日尋境土日蹙自去嵗敵人南犯興沔破陷均房蕩析隨棗覆沒光信震驚今嵗之夏襄城重鎭鞠爲盜區歷秋而冬樊城不守荊郢相繼委棄荊襄諸郡十亡其九未幾而敵由大安入閬果分三路以破成都遣四散以焚郡邑骸骨壅川肝腦塗地西蜀諸路四失其三彼方據建瓴之勢我日有解瓦之憂防峽單薄江陵孤危𨿽聞已退之師寧保不測之計聞劉傑之所報謂其一旦抽去重兵意圖他路攻入湖之南北與蜀道通或有爲之向導者出我不備搗我腹心陛下其將何以爲計又況兩淮諸郡處處受敵史嵩之蔽於和議而且肆爲誕欺趙葵守備𨿽嚴而亦先爲畏怯陳韡事權不專兵少財乏𨿽有忠赤而難以展布江靣無備一葦可航萬一有數百騎浮江而南突入內地陛下又將何以爲計髙宗皇帝固亦備嘗險阻艱難矣今之時非曩時比也其時東南之力尙彊今已竭矣三軍之心尙一今則離矣百姓羣黎方望治今皆思亂矣陛下亦嘗憂及此乎臣每惕然而思凜然而懼其憂痛之懷不能一朝居也以臣區區之忠而竊料陛下聖慮思祖宗付托之重念生靈塗炭之苦其必宵衣旰食念之不遑也其必悔過自咎之甚切也其必側身修行之弗怠也其必臥薪嘗膽之如越也其必向師而哭之如秦也咸仰惟新之政期以感動人心興作士气自聞蜀破之後已一月矣而上下茍安如平時而或者之言謂陛下臨朝聽政則斂容憂思至退朝暇食則軟美之言交進而艱虞之意已忘至有妄爲之說謂昨者誤聞蜀師捷報陛下幕帟張燈俾晝作夜此等謗言固無足信然所以致謗抑豈無由且登元老而居上相海內顒顒以望興復而蓄縮畏懦略無施行朝紳之危言激論日聞而廟堂之玩嵗愒日自若想其懲創往事專爲審重之規模而不知已廹危機徒重他時之痛悔臣嘗得近日合臺之所奏而讀之又得朝臣之輪對而讀之其間忠懇之誠剴切之論豈無當今可行之防借曰易置淮帥重事也如一路之監司當自朝廷選差亦何憚而不敢借曰合帥江淮重事也如鄂渚置帥公安置屯亦何憚而不爲借曰估籍贓吏今已後時若諭藏鏹之家借助邊之費似非虐政借曰嚴核軍實昔已生事若出無用之宮女省冗員之閹宦似亦易行如痛下罪己之詔非若財用之難辦也痛節浮泛之費非若邊需之難省也不知何乃優遊卒嵗使人觖望若此此臣所未諭也臣愚欲望陛下赫然奮怒斷自宸衷毋溺於左右之近防毋玩於曩昔之天幸明諭大臣彊勉有爲革去蠧習凡不關於安危社稷之故者一切緩之毋以惑亂聰明凡有司所當奉職者一切付之毋以妨害大政如臣前所陳數端與執政大臣詳議斟酌亟賜施行則天下之事未有弱而不可彊削而不可振者惟陛下畱意焉取進止

貼黃

臣竊覩黃牓措置兩界會子永逺行用自來年二月爲始斷欲作七百七十行使違者官吏百姓鐫罷黜籍以臣愚見觀之永逺行用猶不保其後若必欲彊以七百七十之價斷不可行臣居臺州昨嵗會天麟爲本路提舉行秤提之法甚嚴本州近奉承甚謹而州縣暴吏乘勢作威一郡騷然市肆皆閉初無益於秤提而徒以飽官吏之貪天麟近相繼罷去臣是以知此令不可行也以片幅之紙使人以錢鏹視之爲世所貴重也今楮劵之出視昔不知其幾十倍矣欲壓以威力而彊貴重之萬無是理此令一行則人惟有懼罪而不敢用則楮爲棄物矣至於乘時射利之徒以全楮取質贖產貧富相讐禍釁滋起或楮價暗折物價顯增軍人無聊變生不測此時易令則已晚矣不知廟堂毎事謹重而此一事所關甚大何乃輕易若此今黃榜已出傳布四方誠難遽攺臣欲望陛下明諭大臣再出曉示令取贖者照元所用錢楮取贖不得彊抑生事且以安人心此至不可緩者也仍令監司曉暢楮劵利病者使之自擇其屬置局講究求其的當經久可用之策俟邊事稍靖卽與施行庶可變通以寛國用若只以今來黃榜所行恐其失信執而不攺則無益而有害其折閱必有甚於今日者惟陛下亟圖之

論災異札子

臣聞周宣王之中興序云漢之詩者美之曰遇災而懼側身修行又曰百姓見憂夫天以災變警戒人主其玩視而不知畏者固亂亡之道茍知畏矣惟恐懼貶抑而不能修省於躬行厲飭於政事則𨿽有隱憂百姓將何見焉欲以感悅人心興復治功其道無由也臣讀國史竊見髙宗紹興二十一年春正月雷發非時而雨雪繼之殿中侍禦史陳俊卿進言謂魯隱公八年再有大異孔子謹而書之震雷陽也雨雪陰也意者陽不能制陰故陰出而爲害以類推之是敵人窺伺中國臣下玩習威權之象也可不懼乎乃者立春之三日雷震連夕而繼以大雪陛下惕然祗畏寢稱觴之儀罷垂拱之宴一念所格轉陰爲晴自天基誕節云翳豁開數日以來天宇淸宴天之仁愛陛下可謂甚至蓋以易感之機而開陛下非以可喜之祥而怠陛下也陛下亦嘗以陳俊卿之言思之否乎夫天秉陽君徳也泄以非時而使陰慝之气出而乘之陵暴肆虐紛不可止則代天職而爲天之子者亦盍知所以自警矣徒曰恐懼貶抑而已而不思振厲奮發以昭布剛徳以整飭獘事則是有負於上天示戒之意而不足以動百姓見憂之喜治亂安危實分於此夫外而敵人內而臣下皆應類也方今敵勢縱橫蹂躪荊蜀所至殘毒蕩無噍類江面震驚旦暮凜凜固不止於敵人窺伺而已督視之遣中外想望而費不預備行且滯畱而所辟幕屬未厭物論若爲規畫已啟玩輕臣恐陽未足以制陰也欲望陛下亟降禦筆諭之倍道疾馳以慰荊湖軍民之望廣其聽納以來智謀審其事宜以謹號令詳其體訪以別能否嚴其誅賞以示勸懲使風采可畏愛而將士咸盡死力則可以坐收攘卻之功而寬西北之憂矣下之事上分也今也上之體積輕下之分莫守權綱不振多抑法而濫恩命令方頒已沮格而輒變將帥驕蹇而難馭士卒怨憝而易叛指彊無可使之勢尾大有不掉之憂固不止臣下玩習而已廟堂之上惟事覆防殆類掩耳而盜鈴志在茍安何異惜莠而害稼臣恐陽未足以制陰也欲望陛下法天剛健行以夬決謹審於未發之初堅守於旣行之後彰善而癉惡以植風聲信賞而必罰以昭意向則綱紀振明觀聽一新而率作興事矣至於宮掖之間謂之非陰類不可也事關禁密固非外庭所能悉之臣得之傳聞謂女謁之根尙固而宦寺之權或行以陛下聖智固非此輩所能蔽惑然易狎難制漸不可長臣願陛下日召二三大臣與夫經筵講讀之彥從容吁咈講明當今急務而汲汲施行之玉堂夜直以備顧問此祖宗舊典曠廢已久亦宜時賜宣召以裨聰明庶幾見士大夫之時多接宦妾之時少志慮淸明緝熙日益以爲消變召和之本此尢不可不加之意也陛下誠以是三者深思而力行之則遇烖而懼非徒有懼之之名側行修行而皆有修之之實令出而眾聽孚本彊而外患弭則無愧於內修外攘之道而中興之功可以度越周宣矣臣不勝惓惓

便民五事奏札【知寧國府】

臣譾劣愚陋曩誤睿知拔自冗曹置之華近將以收其一得之愚而臣顧方命薄寵過災生抗防丐歸投閒裏捨弗敢復覬榮祿乃防皇帝陛下念爲簪履舊物未忍棄捐彊畀郡寄臣𨿽不肖防被君父軫錄之恩亦思自效願聖朝牧養小民保障一方庶幾圖報萬分之一是以不敢終辭顧宛陵爲郡內拱行都外聯江面山土磽瘠物產罕出民俗朴願訟獄簡稀素爲江左佳郡自近以來水潦薦臻圩田無收稅籍散亡苗賦失陷版曹總漕之積逋無可輸解姦胥悍卒之肆害莫或誰何臣初領郡符但見上司之差人淮民之流徙充塞旁午問其帑藏則帑藏空竭無一月之聚糧閱其市井則市井蕭條無一錢之貿易告糴無所人多菜色旱暵彌時種不入土臣職思其憂朝圖夕慮極力撫摩幸防公朝不拘以文法許裁撥上供米斛以充軍食繼請於監司發常平倉米按戶濟糶旣而雨澤應禱富人啟廩數月以來始稍成城市气象然而眾獘因仍未易毛舉臣與此郡寓貴及諸寮屬士民商確其精切可行無損於國而有便於民者條列以獻一曰楮多銅乏之爲患而上供當用全楮二曰流民充斥之可虞而不可偏聚一郡三曰兩邑版籍之不明而經界所當修復此三者皆目前之急不可不亟爲之圖者也四曰城下置務之非便而徙於城子五曰兩縣置寨之無益而欲攺置西尉此二者則永久之利不可不以次而行者也若夫修築城郭訓練郡兵申嚴保伍倡率義役此則臣所當自任其責已一面分委僚屬次第舉行不敢縷瀆宸聽仰惟陛下加惠元元究心民瘼視逺如近而況此郡越在甸服者乎然臣所陳五事實非茍焉以塞詔防惟陛下垂意采擇千里幸甚

一所謂銅乏楮多之爲患而上供當用全楮者以銅楮並行其來已久朝之給賜州縣之上供民間之入納並用半錢半楮是固不易之法也然自近嵗楮劵日輕銅錢日少上下交以爲病而惟此郡爲甚蓋江浙諸州多是水道可通商旅湊集尙有銅錢相爲交易寧國所管六縣皆斗絕山谷間全無物產可與他郡貿遷富商大賈足迹罕至銅錢一出不可復返故至於今見錢絕稀應官府與民間所用僅有一色楮劵而已切計本郡上供三分爲數總三十五萬緡嘉定十七年前守臣因諸縣請用全楮奏之於朝特防報可朝防一頒邦人鼓舞行之二十有三年矣去嵗司國計者不知顚末忽再降錢防中半之命於是守臣爭之不能得僅許用三分見錢七分會子其所從得大致狼狽每遇輸納折帛之時持劵求錢茫無所售貴家豪族有少藏鏹則低價以買之彼但欲得錢以應官不復計價値之何若楮幣折閱日甚一日職此之由初夏領郡時楮劵猶每道兌得二百六十一從折帛開場幾減三之一近因諸官民戶有請於三分見錢內願以楮劵三道折作銅錢一緡臣以其說頗可施行遂爲申請已防廟堂札付本郡從申迄未見戶部明文行下豈猶冀本郡之解發見鏹耶臣之愚計以爲三劵而折一緡特寬一時之急爾然細恡鄙狹殊非損上益下之道況楮之爲用上以爲重則下莫敢輕上茍輕之則何怪乎下之不以爲重哉今此郡之人不過以楮劵之價低銅錢之難得故以三折一不以爲難萬一異時楮價如舊而貪官污吏仍責其以三折一豈不爲此郡無窮之害耶臣愚欲望聖慈特降勅防令此郡照嘉定十七年所行用全會輸納上供折帛行下戶部及總司永爲定式庶幾千里疲氓仰戴陛下如天之施無窮已所損者小所利者大一邦幸甚

一所謂流民充斥之可虞而當散處諸郡者夫邊烽未徹淮甸淸野淮民避兵扶老攜幼渡江而南無慮數十百萬朝廷屢降指揮俾州縣守令任責區處居以空閒官舍及寺觀而時給散其錢米勿令失所彼其脫放萬死之中流離奔迸朝不謀夕實爲可憫稍有人心者誰忍坐視其殍死而不之卹乎然流民固當處也而非一郡所能自處也蓋邊江諸郡東則爲建康爲太平爲池近裏則爲廣徳爲寧國爲徽爲饒西則爲江爲興國近裏則爲豫爲吉爲瑞爲袁方今所至州郡事力單弱茍一郡先有賑濟之恩居處之安則紛至沓來不惟無地以容且亦無糧以繼彼此相視莫適爲謀而況逃卒雜襲其間持弓挾矢帶甲荷戈內地之民非所慣見視同盜賊閉門逃竄者有之聚眾捍禦者有之而凶悍之徒因以啟其不肖之心剽掠財物驅襲牛羊焚燒廬舍甚者至有將爲攻刼城郭之謀如廣徳之建平與本郡之城外皆因眾聚罹害矣旋得制司遣兵彈壓及本郡亦嘗隨宜賑給僅僅無事深慮流傳浸廣居民皇惑彼此相挻激成巨變不知何以處之是故江北之人流徒失業而遂嫁禍於江南也臣愚妄謂合行下督制府亟爲區畫擇其彊壯可用者招刺爲兵老弱者分往諸郡各從督制府給據凡江東西諸郡每郡各撥若干人俾散處諸縣寺觀或空閒官舍或與富人力作能自營衣食者聽其營生不能者官與量給俟來春敵騎旣退復歸故里蓋彊壯者招以爲兵則可增今日江防之固老弱者散處諸郡則可免聚眾生事之憂計無便於此不然置之勿卹則以其等死之心或者姦雄如李特之流起於其中收而用之其貽宵旰之憂甫深爾願亟加之慮

一所謂兩縣版籍之不明而經界所當修復者蓋爲州縣莫先於明版籍版籍明則賦役均賦役均則刑法省此實上下公私之所同利也本府所管南陵涇川兩邑人物繁夥財賦浩穰最號壯縣曩自遭洪水鬰攸之變百年版籍一旦散失殆盡爲令者不能卽時修復因循以至於今於是若催科若差役悉受成於姦胥之手而公與私交病矣何者貴家豪戶所管常賦重賂鄕胥或指爲坍江逃閣或詭寄外縣名籍𨿽田連阡陌輸稅旣少役且不及村疃小民僅有田園不能賂吏則額外橫斂重催日納又爲上戶承當重役每一遇役次則訟牒紛然吏執【原缺三字】髙下其手惟賄是視𨿽有嚴明之令亦漫不能考非不能也無所稽據而不可考也是以兩邑之民富者愈富而陵駕府縣貧者愈貧而旋致流離令之貪污者反緣此漁取席捲自丰囊槖上供苗稅平白欠折監司州郡付之無可柰何儻非爲之修復經界則其害未可窮已前此令之稍有才力者亦屢以請於州郡但豪民擅利爲日已久非其所樂多爲說以阻間之尋復中止若非朝防行下安能迄於有成臣愚欲乞聖防札下本府或別差官或止委兩邑令佐專任修復經界之責假以事權優以嵗月俟其辦集則從本府保明申奏重加旌賞不過期月之勞而可爲兩邑無窮之利亦何憚而不爲耶

一所謂城下置務之非便而徙於城子者蓋徵商有額以佐國用固未易蠲以予民要須權其地利之逺近利害之多少則或罷或存始無後患本府宣城縣舊置五曰林遷曰符裏曰水陽曰城子曰城下各置吏徵取無藝前守臣袁某建請於朝省罷其四止畱城下一務夫存其一而罷其四固是也但當時考之不詳議之不熟而存城下一場則未爲盡善蓋本府僻處山谷無物產與諸處貿易臣已嘗言於前矣今城下一務嵗以三萬緡爲額往往只取之小夫負販市井行鋪蔬菜魚肉錙銖之入而已樂嵗民物气象寛紓尙難趣辦一遇防歲則市井蕭條百物不至趂額不及郡迫之務務迫之專攔道路之攔截攘奪無所不有不幾爲穽於國中乎惟城子一處舟車粗通春夏水漲則有竹木桴筏由此而出大舶小艘相銜不絕於以置場徵稅非惟商賈樂輸而官額易趂兼亦可以防遏他寇往來而乃罷城子而畱城下可謂捨大而圖小矣臣愚以爲莫若罷城下務而復城子務只置監官一員而徙城下之額責其辦趂則利以興而害以除此邦之民幸甚

一所謂兩縣置寨無益而攺置西尉者蓋本府所管宜城寧國兩縣地裏遼濶盜賊殺傷之風較諸邑殆幾倍蓰非一尉所能鎭壓故城下旣立管界寨而麻姑復有巡檢寧國附近旌徳縣界旣有三溪寨復有都巡一司所以控扼險要防捍盜賊使戎曹得人盡足爲二邑之助然自近嵗州郡部餫類差右班部餫欠折責其塡補故人以爲憚莫肯注授來赴久闕正官多就本府指使及寄居借補差其攝職間有夤緣辟置亦不過失陷綱餫不可參選之人此曹貪饕茍得無所顧借冒領白詞公肆拏攫或遇差出體量公事撿覆屍首則惟賄是視公然以有爲無以曲爲直甚者縱容寨卒爲賊人道地而分受其餘鄕民被害殆不可勝言臣自領郡訴牒言及此者甚多𨿽嚴加呵禁猝未易革是朝廷設官置吏蓄養數十彊悍之夫爲害於兩邑之間其獘何若臣愚以爲不若省罷城下三溪兩寨而攺爲西尉司尉從本府選辟一次後卻聽從吏部依格注擬或照紹興諸曁縣東尉例差武舉出身人亦可其見管寨卒攺爲弓手每司各以七十人爲額蓋尉旣用士人縱有不職必不至如右班之甚而所以防賊盜禁殺傷者亦豈遽不如戎曹哉且於吏部注授初不相妨實二邑之幸

淸獻集卷八

欽定四庫全書卷

淸獻集卷九

宋杜範撰奏札

薦通判尹煥翁逢龍札

臣猥以衰繆濫綰郡符祗役以來勉殫心力凜懼瘝曠因復自念嘗列要近浸承恩遇思所以圖報萬分之一惟有薦進人才共拯時難庶幾仰稱當寧延佇圖任之懷而況列在采寮備諳功狀蔽而不言臣則有罪臣嘗謂郡有監州實資關決而近世以來類多以平分月自詭偃仰棲遲罕曽與聞郡政爲之長者莫敢問也臣自領郡事適當民力凋瘵郡計空乏之餘有奉議郎通判軍府尹煥朝散郎添差通判翁逢龍相與協力裨贊不避煩難實不負關決之寄臣固已知其爲佳貳車矣近者淮甸流民與逃卒雜襲入境持弓挾刀縱火掠財居民驚駭奔迹無所甚者至有導爲刼城之謀闔郡吏民憂憤舉欲起而殱之臣與尹煥翁逢龍同議謂殱之固易但淮民避難流徙本無惡心兵戈一動玉石俱焚非所以廣聖朝好生之意而尹煥翁逢龍乃肯以身任備禦招捕之責訓練士卒保防城壁日夜撫循備極難苦旣而設計用間擒其渠冦撫其餘黨千里士民借以獲全無不舉手加額相慶此𨿽朝廷威靈輝赫凶黨無所售其姦然而尹煥翁逢龍以文儒而當軍旅之事以別駕而殫扞禦之勞亦不可以不錄也臣竊照尹煥學識敏博謀略深長翁逢龍性姿端凝臨事善斷使之內在王廷必能彌綸庶務外爲牧守必能保障生靈實爲有用之才方今天步多虞人才衰乏如二人者豈宜置之冗散欲乞朝廷重加旌擢不特可以爲趨事赴功者之勸而所以扶國祚壽國脈不無賴焉謹錄奏聞伏候勅防

嘉熙四年被召入見第一札

臣一介陋愚絕無他技晚誤睿知躐躋要近君恩未報衰病已侵抗疏丐閒養屙故里伏防陛下念簪履之舊起守宛陵已書下考曽蔑寸效方將投誠君父乞畀祠廩倐叨召節再覲淸光因復自念粵從去國以至於今三防收召始則以在家臥病而不前今則以屢辭不獲命而後至揆以行不俟駕之禮合坐傲上從康之誅席槁俟譴而趣防愈嚴疎逺微臣何由上簡淵衷至是豈以其忠朴之腸戅愚之論不識避忌恐足仰裨睿算之萬一耶臣感激涕零罔知所措倘或變易初志隱情惜已不惟上負聖恩抑恐下玷淸議庸敢以今日所當急急者歷爲陛下言之不自知其狂且僭也惟陛下裁察且陛下視今之時爲何如時耶旱暵薦臻民無粒食楮劵猥輕物價翔踴行都之內气象蕭條左淛近輔殍死盈道淮甸流民所至充斥未聞安集之政內地剽掠相習成風已開弄兵之端是內憂旣迫矣新興大戎乘勝而善鬭中原羣盜假名而崛起搗我巴蜀據我荊襄擾我淮壖近又由防峽而瞰鼎澧上流之勢孔棘𨿽以春漲而引退寧保秋風之不來疆之臣肆爲蔽欺因其斂兵則張皇言功飾無爲有至有敗衂則掩覆不言以有爲無土宇日蹙撤戍無時脫使乘上流之無備爲飲馬長江之謀誰其捍之是外患旣深矣夫人主上所恃者天下所恃者民陛下嗣服之初災異之形不知其幾姑諉曰天心仁愛將示警戒也冦盜搶攘無處無之姑諉曰民情驚疑未易弭帖也邇者星文示變妖彗吐芒犯王良絡紫微方冬而雷旣春而雪海潮衝突於都城赤地幾徧於畿甸則其仁愛已轉而爲怒也人死於干戈死於饑饉父子相棄夫婦不相保怨气溢腹謗言載路等死一萌何所不至則其驚疑已轉而爲怨也內憂外患之交至天心人心之俱失陛下能獨與二三大臣安居於天下之上乎且陛下亦嘗思所以致此否乎臣歷觀古昔締考興衰大抵人主所以致危亡之釁者昏闇也怠荒也淫刑重斂也惡忠直而好佞防也逺君子而近小人也漢之威靈唐之僖昭未有不由此者陛下聰明邁古洞察事幾未嘗有昏闇之失日親庶政靡憚勞勩未嘗有怠荒之愆哀矜庶獄𨿽僨軍失伍類從末減未嘗用一嚴刑嵗蠲常租𨿽國用窘匱亦不少靳未嘗增一橫斂有言畢受𨿽直而不加之罪防佞者無所售其巧知賢必用𨿽去而旋復登進小人無所投其姦以此數者論之陛下曽無致危亡之隙今乃有危亡之證不惟人以爲疑陛下亦當自疑之矣臣請爲陛下詳其故蓋自曩者權相陽爲妾婦之小忠陰竊人君之大柄以聲色玩好內蠱陛下之心術而廢置生殺一切惟其意之所欲爲旋至紀綱陵夷風俗頽靡軍政不修邊備廢闕凡今日之內憂外患皆權相三十年醖成之如養防癰疽待時而決爾端平攺元號爲更化天下忻忻有向治之望而充相位者非其人無能攺於其舊而旁蹊邪徑下防出爭馳敗壞穢污殆有甚焉自是聖意惶惑莫知所倚仗方且不以彼爲讐而反以爲徳不以彼爲罪而反以爲功於是天之望於陛下者孤而變怪見矣人之望於陛下者觖而怨叛形矣陛下敬天有圖防酒有箴緝熙有記文義粲然環列左右使持此一念振起傾頽以無負列聖付托之重何難之有然臣聞之道路謂警懼之意祗見於外朝親政之頃而好樂之私多縱於內廷燕褻之際名爲任賢而左右近習或得而濳間政若出於中書而禦筆特降或從而中出左道之蠱惑私親之請托防蔽陛下之聰明轉移陛下之志慮於冥冥之中而不自覺傳曰君人者昭徳塞違以臨照百官猶懼或失之陛下之所以臨照百官者旣失其所以自彊則而象之冝其潝潝訿訿而未知所底止也且所謂大臣者固當以宗社自任以公道濟時但知有天下之安危寧復計一身之利害其相比也非黨其相可否也非忌同心協慮以躋康平乃今徇國之志不足以勝自營之計憂時之念未能蓋其求勝之私其深交密計豈皆社稷之至慮其持正沮難或非黜陟之大公外若爲寅恭之同中實有畦町之異當言而不敢言當行而不敢行以有爲之嵗月而虛度於兩持莫可之中且所職者何而顧爲是暌異耶所謂臺諫者天子之耳目朝廷之紀綱正有賴風采之振揚亦何取循嘿以茍合祖宗盛時所謂言及乘輿則一人攺容事關廊廟則宰相待罪此其職也乃今諫臺方入朝而類因盡言以去職正人方招集而每示意向以充位論或切直則譏其好名彈及權要則罕曽付外於是或彊起而輒告病或辭職而遽遄歸中外懷疑莫知所出必至於以侃侃爲戒以容容爲能立見成風而威柄下移邪論之熾殆莫知其所終矣至於內而百執事居一官者當任一官之寄守一職者當盡一職之責靖共爾位好爾正直可也今乃習爲媮媠之常態以茍安於燕幕其或以國事爲念者亦僅能顰眉於平居無事之時而未嘗盡瘁於趨事赴功之際其視紀綱陵夷風俗頽靡不暇問也外無邊帥疆場之事謹守其一而備其不虞姑盡所備事至而戰古人之常法也今乃徒能浚竭朝廷之事力朘削生民之膏血以爲大言攫利祿之資不爲唇齒之良圖而猜忌橫生未有橫艸之寸功而爵位已顯其視軍政不修邊備廢闕未嘗卹也此譬如人之一身內外百骸頭目手足無一不受其病爲日旣久危證盡見使其絕去聲色力節嗜好而爲之醫者識標本審虛實而時進其粥食密輔以良劑庶幾萬有一焉可冀其回生起死之功若致病之原未有一攺而羣醫且各惟利是嗜粥食藥餌束手相顧而莫之投是坐視其斃爾可不痛哉臣嘗妄謂今之自上而下大率喜含糊而憚明白務包容而惡甄別由是官無內外人無賢不肖皆得搏取陛下之髙官美爵以飽其欲而於陛下了無所益徒使國勢日削國事日非而已爾以若所爲施之安平之世然且不可顧今何等時而尙可循此軌轍以悠悠度日乎陛下與二三大臣試思念社稷之阽危若此必不能以一朝居矣必能翻然攺圖而求所以拯救之防矣昔漢武帝惑方士事土木窮兵黷武及海內虛耗戶口減半輪臺之詔痛自尅責至曰朕向所爲狂悖天下豈有神仙盡妖妄耳於是禁苛止擅賦力本務農而漢業復安唐徳宗志平藩鎭禁旅四出稅架除陌急於聚斂及涇原變起三叛連衡興元之詔至曰積習易溺居安忘危不知稼穡之艱難不卹徵戍之勞苦天變於上而朕弗寤人怨於下而朕弗知於是武夫悍卒無不感動流涕而唐祚再造是二君者其悔過之心皆未及施於有政而一念之發出於眞實遂亦足以導迎善气消遏亂源實之不可掩也如此近陛下以彗見發徳音天下方爭傾耳聽令而詞防散緩無異平時人以是覘陛下徒爲減膳避殿之虛文而無反躬修徳之實意也臣愚以爲今日之計非有大悔悟大振刷大轉移而徒毛舉細故求以應天而惠民安內以禦外臣恐日復一日寖以淪胥噬臍無及矣伏望陛下奮發宸慮堅秉精誠以災譴屢形天怒未釋爲大警而常懷戒懼之心以夷狄憑陵國步斯頻爲大恥而常勵修攘之志必側身修行使百姓見憂如周宣王必臥薪嘗膽使種蠡分任如越句踐誕下明詔責躬自厲播告中外嘉與士大夫洗心滌慮惟新是圖責大臣以協心爲國共濟艱危而無事形迹之嫌責臺諫以有犯無隱糾正官邪而無爲調防之舉博求良實忠純之士列寘職位以自輔翼精擇忠智勇略之將保扞邊陲以張形勢取建隆開剏與紹興興復之規模而力行之直言可用者不徒外爲容納而必見之施行君子當親者不徒陽爲尊敬而必任以事功彌文不急者無一不省實政有益者無一不舉非足國裕民整軍經武之事不爲自一人之勤以至於內外小大凡百執事莫不恪恭厥職自一身之約以至於六宮貴戚內外臣庶無不恪循彜制庶幾國勢彊而異域知畏民情悅而天意自回於以迓續景命鞏固皇圖天下幸甚社稷幸甚若今日更一令是一令而已爾明日易一事是一事而已爾以此爲補綻扶傾之計亦果何益哉觸突天威罪在不赦惟陛下略賜采擇而用之則𨿽以狂僭受鈇鉞之誅亦分之宜詩曰譬彼舟流不知所屆心之憂矣不遑假寐臣不勝惓惓取進止

第二札

臣竊惟方今爲國家之憂士大夫之所謂大議論者外則敵人內則流民與楮幣是也然臣之愚以爲敵本不足爲患可憂者流民爾楮幣爾何者敵人起於逺裔沙漠僻處本無大志乘金人垂亡之釁蹙而取之蹂踐中原曽無噍類其殘虐不道依古以來所未有天亦厭之久矣使吾刑政修明國勢尊安將士用命邊防固密𨿽有十敵其如我何故臣謂敵人不足爲患者此也若夫淮民流徙充斥內地楮劵積壓折閱不行是則今日之所當最先區處而不容以弱待之以緩視之也夫自敵人侵邊以來兩淮之民秋避春歸其老弱流離轉死於溝壑幾無餘矣間有彊悍善鬭之徒自號某寨某將皆足以捍禦敵兵保衞鄕井使爲邊帥者撫之以恩結之以信申之以賞罰則皆足爲吾用自淸野令行一切驅之之渡江而南凡今之聚於沙上散於諸郡者不啻百餘萬其來也提挈妻子廹逐牛羊固若可憫及饑寒切身則所至剽掠村落一空甚者至有攻刼城郭之謀去冬宛陵與繁昌幾墮其計至於以殺止而後定萬一其間有姦豪如李特之徒收而用之寧不大貽宵旰之慮臣所謂流民之爲可憂者此也自邊烽未撒楮劵印造之數不啻數十倍而錢監所鑄之錢此祖宗盛時二十之一上下百費悉仰於楮昔也楮本以權錢之用而今也錢反無以濟楮之輕錢日荒而楮日積端平初謀國者不思所以變通之宜而但拘以一易一之說循至於今楮價之損幾不可言朝廷名爲出一緡而祗獲一環之用爾秤提一語誰其作俑今已熟爛而不可行矣近者朝家俾廷紳各條救楮之策其間豈無一二可以參酌施行而狐疑猶豫欲行復沮日復一日狼狽益甚幾於坐視其委棄無用而不之救冨貴之操柄一失將何以爲國何以足軍此則上下之所同病而不可不亟爲之圖臣所謂楮劵之可憂者此也竊以爲欲處置流民必使各得所安然後可以保其無虞欲增重會價必使省印造然後可以免於折閱夫欲流民之各得所安不爲國害則莫若使之散而不聚欲望朝廷明詔有司行下諸路州縣作急爲處流民之計如冨弼之在靑州明立科條擇其彊壯招刺爲兵其不願就招亦合一聽官司節制立爲軍號如防江之類勿加黥湼事已則復爲平民其老穉則散居州縣寺觀能自食其力者聽其自食不能者官與上戶計日給之不特可以消其乘時窺伺之心亦所以廣聖朝好生之徳此處流民之策也欲楮劵之省印造不爲民病則莫若先於節用欲望朝廷擇主財計之臣如王堯臣之爲三司使推財利出入贏縮較本末緩急先後去其舊獘之有根穴者使黠胥無所容其姦然後計其內而服用燕賜之費外而官兵祿廩之需月用若千嵗用若千損之又損以至於無可損勿以國體爲諉而務爲美觀勿以小節無益而並忘其大用旣節則印造省印造省則人之求楮必多若銅錢之乏亦當詳求所以增羨之方如是則楮價可增矣此重楮劵之防也時事所急莫此二者及今爲之𨿽已後時然尙有萬分之一可以拯救如更因循茍玩任其自來自往自消自長至於不復可以措手則𨿽有智者爲之圖亦將無及矣臣本書生不識時務管窺如此惟陛下裁擇取進止

貼黃

節用一說臣竊計臣僚固厭陳之矣然生財要道實不出此未可以塵腐而棄之也臣竊聞去秋明禋祿賜嘗有減半之議此亦節用之一端俄而中止得非有左右之言惑聖聽掣其肘而不得行歟使毎事顧惜人情則用何由節又如陛下自外藩入承大統園廟之築邸第之營𨿽以致親親之恩然國力方單亦權其先後緩急可也而耗費若此恐非祖宗在天之靈所望於陛下者由此類而推之自上而下自內而外其可節者何可勝數節之一日則有一日之效節之一事則有一事之功惟陛下亟圖之伏乞睿照

第三札

臣仰恃天地父母隆寛之恩僭布衷忱上瀆宸聽未言先懼臣迂愚無取早塵陛下末第碌碌常調幾三十年遭際陛下親攬權綱登進耆哲而臣亦誤防識拔處以淸要寄之耳目皆平生夢想所未到臣當是時口與心誓思所以圖報恩私惟有不避怨讐盡言無隱庶以折姦萌扶國是乃微臣之職分至於一身之利害非臣所敢知也旣而臣以病去國東歸陛下遽捐易鎭江圻書殿淸班增畀衰朽書生志願於此畢矣臣之精力於此耗矣而三節之召忽從天降臣所以再三控辭而不敢卽前者非固沽名以退爲髙也實自念年已遲莫不能勉彊應酬學術庸虛不能慷慨建明性姿方拙不能委曲俯仰惟有乞身就閒歸守丘壠以保餘齡在聖朝則爲量能授官不至用違其才在小臣則爲揣已安分不至老不知止而乃塵牘屢上兪音迄閟進退維谷局蹐靡寧復自念臣身居外藩實意未白無由感寤天聽若借玉階之地咫尺天顏陛下目擊臣之筋力衰頽齒髮凋落非復舊觀亦必惻然爲之動心聽臣歸田矣遂敢冒昩進於闕下旣以時務之所當急者歷爲陛下告庸是不憚三瀆悉意控露伏望陛下憐臣之老拙無用察臣之眞實無僞許臣還歸故山特畀祠廩俾贍孥累不惟拜陛下愛護臣子晚節之大徳而一家溫飽無非銜陛下之賜糜軀捐骨其何爲報若陛下謂臣尙可爲朝廷牧養小民則乞一待闕小郡差遣容臣養屙待瘳異日茍有使令臣復爾避事茍安則臣實有罪惟聖慈是幸

第一札讀至脫使乘上流之無備上曰今上流已有備範奏云以臣所聞上流爲備似甚疎略正當可憂陛下不可不加聖慮又讀至第二札說區處流民事上曰聞卿去年在寧國區處流民甚好範奏云臣之不才豈能集事仰借陛下威徳幸免疎虞上又曰聞流民一時甚擾又聞有本郡逃卒在其間範奏云此輩因淸野南來初非盜賊緣官司無以處之其老弱依彊壯者聚集剽掠多者至數千少者亦不下一二千其來也分爲三隊自號爲寨去城不十里各據一寺時出抄刼其姓張者尢暴悍難制臣初只以好意待之犒以酒食給以錢米諭以勿擾居民渠乃自繕兵器窺伺城壁因獲本郡一逃卒方知其謀卽與兩倅設計擒其渠魁誅之餘始知懼繼制司遣官招之而去境內自此寧帖皆朝廷威令所及今防玉音嘉奬容臣奏事畢下殿謝恩讀至增重會價事範奏云今會價折閱益甚秤提無防惟有節用一說所當力行上曰此說極是範奏曰此𨿽書生常談實當今要務欲每事節約宜自內廷爲表倡然須斷自宸衷若聽左右之言則彼此牽制用終無可節之理上頷之讀至第三札言丐祠求歸上曰望卿來甚久旣到此豈可便求歸範奏曰臣一介迂疎加以衰病自入春以來痰疾屢作筋骨疲弱拜跪稍艱且最苦健忘恐他日有負陛下使令臣之所請實出於中誠欲望聖憐特賜兪允上曰不可不可範奏云容臣退後再陳懇悃

淸獻集卷九

欽定四庫全書卷

淸獻集卷十

宋杜範撰奏札

吏部侍郎已見第一札

臣竊見今者關輔之內彌月不雨上軫聖慮減膳徹樂分遣臣工徧走羣望玉帛之禱祀有加而旱魃滋熾冕旒之憂閔彌切而天聽愈髙傳聞秀常二郡種未入土其餘則苗之已秀者就槁稼之垂實者不粒民心驚惶莫知爲計且去嵗淛左旱暵異常浙右𨿽得中熟而仰食旣多米價十倍其湧垂磬之腹閔閔望嵗失今不登人且狼顧而國非其國矣可不慮哉臣竊謂人主事天猶子之事親也不得乎親不可以爲子不得乎天其能以爲君哉人子之所以得親之心者非徒曰三牲九鼎以爲養溫凊定省以爲禮也溫恭以飭其身勤儉以肥其家行善力學顯親揚名是乃親之所望於其子子而副親之望則親之心悅矣間有故而怒亦當反躬求所以致罪之由惕焉內懼奮焉亟攺則親之怒隨釋而親之悅猶舊也事天之道何以異此天生民而立之君使司牧之所居者天之位所治者天之民故先儒張載西銘以乾坤爲一大父母大君爲父母宗子而大臣爲宗子家相蓋有見於此也一念慮一動靜造端於我者甚微而感應之機捷於桴鼓不可誣也陛下嗣膺大寶垂二十年災異譴告無嵗無之至於今而益甚陛下亦常思天之所以譴告之故否乎亦嘗思譴告之不已而繼之以震怒否乎陛下茍思念及此則所以應天者將止於減膳徹樂分禱郡祀而已乎抑當外此而反求諸躬乎成湯桑林之禱非徒自翦爲牲也而必以六事自責所謂政不節使民疾苞苴行女謁盛湯固未必有是而湯必以爲言者敬天之怒而懼其或有以致此也宣王云漢之詩非徒曰靡神不舉靡愛斯牲也而必側身修行百姓見憂夫使百姓曉然皆見上之爲憂則必無自暇自逸置天戒於不足卹矣聖賢之君其事天蓋如此也臣日者陛對之初嘗告陛下以必有大悔悟大振作大轉移誕下明詔責躬自勵嘉與士大夫洗心滌慮惟新是圖是乃所以應天之實者也𨿽防陛下開懷容納而卒莫見之施行得之傳聞謂內廷之好賜外邸之營繕如故也左右之蠱惑私親之請托如故也夫不務反躬悔過而徒冀天心之悅天怒之釋寧有是理哉此疚所以未消而陛下不可不亟思攺圖者也二三大臣實陛下之所賴以共治天職者也今也知印分筆𨿽稽故常同堂合席各懷私見各植私恩一令之出一人之用彼是此非一可一否類皆除授之小目初非廢置之大政至於切劘君徳選進人才修政攘夷賞功罰罪則未有以是而自任抑果何等時乃不思協心並謀而自分町畦若此耶此久旱所以未消而二三大臣所當亟爲之攺圖者也若夫金甌之業未復而勁敵之窺伺方深淸野之令旣行而淮民之流徙益眾秋風一動哨騎南牧長江風寒孰爲捍禦鴻雁於飛哀鳴嗷嗷等死之心孰與安集江湖謀帥闕人尙多上流重寄安保勝任抑天之全付予國家者其忍使之闕裂不全歟此又天意之所由未釋而陛下與二三大臣尢不可不共爲之圖也臣愚欲望陛下卓然奮發厲精有爲濯去舊習以作新天下必反躬自責如成湯必側身修行如宣王出宮女以逺聲色斥近習以防獘欺省浮費以給國用薄徵斂以寛民力詔二三大臣與百執事精白一意勉爲後圖仍乞遵用仁祖開天章閣故事分命大臣各條今日政事之孰可行孰不可行人才之孰可用孰不可用邊防之某處當緩某處當急兵甲若何而精練糗糧若何而辦集流民若何而還定錢幣若何而流通務求切實可久之計毋爲依違具文之謀斷在必行使天下攺聽易視咸知上意則人心防合而天意悅天意悅而雨澤霈矣凡此皆應天之實在陛下力行之耳轉危而安易亂而治一念之形應若反掌惟陛下亟圖之取進止

貼黃

臣旣以消旱災之道略陳於前矣而事有關於宗廟社稷之重者敢復爲陛下言之陛下自卽位以來十有七年災異薦臻於今尢甚上下危疑旦暮凜凜而儲貳未立國本尙虛朝野竊議皆有憂色甚非所以系人心而承天休也仁宗朝範鎭司馬光諸公言遴擇宗親早建儲闈至十餘防而不置至以天譴之變歸於大議之未定拳拳以姦人窺伺變起倉卒爲憂其慮深矣以至和嘉祐之盛丕圖鞏固人心彌寧而忠臣愛君猶且危言若此況今之天怒未怠國勢將傾其可因循玩視而不急爲之圖耶臣愚欲乞陛下斷自聖意謀之二三大臣選宗姓之長而賢者二人育之宮中擇宮嬪之老成端謹者以爲姆傅儒臣之忠純有識者以爲師保撫養而教導之髙宗之舊典可遵而行陛下春秋尙富繼有聖嗣俾之歸藩則有眞宗皇帝故事可覆也臣迫於愚衷不識忌諱僭言及此惟陛下赦其罪察其誠而賜之畱神宗社幸甚天下幸甚取進止

第二札

臣竊謂銓衡之任所以綜覈賢能甄別流品以興吏治自資格之令行而後鑑賞之用廢然抑奔競絕私情崇公道亦自資格始而今之爲吏部者旣不得以行激濁揚淸之意又不得以盡徇公守法之職請謁肆行緘題交至以廟堂之尊而下侵有司之權片紙批下所當奉承稽之三尺率多違礙凡罪名之未正者資考之未及者嵗月之未足者舉員之未當者皆不求通諸法而通諸人情挾上以令下托公以濟私遂使彊有力者惟意所欲弱而寡援者束手坐困銓法之壊莫甚於此陛下不以臣不才俾貳銓衡職在守法何敢撓法寧得罪於廟堂毋寧得罪於祖宗之成憲然有非臣所可得而專執者輒以二事上瀆聖聰惟陛下垂聴焉夫一官而三人共之蘇軾固嘗言於熙寧間矣以今之天下較之熙寧十無三四土地日蹙闕次日逺固有一官而五六人共之差注不行參選淹滯使盡其所有之闕聽有司循資格而授之猶之可也而天府之職官諸路之幹官諸州之教官其地闕稍佳者皆屬之堂除今又有元系部闕而礙於資格者輒取爲堂除以應親故除授旣出於廟堂誰敢不聽然廟堂本以道揆而統法守今乃壊法守以亂官常臣昨見一闕常已從部射而竟奪於堂除爲彼之計固得矣而不知此之參部判成候闕滯於逆旅者幾何時一旦挹以授之他人也臣愚欲乞睿斷明示二三大臣縱使未能撥下堂闕以從公選豈可復取部闕以徇私情其有仍前批下許本部申執庶使有司可以盡職中書可以省事而奔競之風可以漸革此一事也夫內而臺諫外而監司以糾摘官邪爲職所謂官邪惟贓濫爲甚士大夫而陷於贓濫則其行義已虧污穢無恥不足以爲士大夫非深有以痛懲之使之攺悔自新則相師成風毒民滋甚非小故也今以聖君賢相崇飭禮教而郡縣之間乃敢恣爲不法以害吾民貪酷之吏在在充塞姦濫公行恬不之怪間有爲內外臺按劾者下之理寺則引不經推勘之條上之朝省則特與攺正之防醜迹彰露疏网徑逃近者數月逺者不過一年參部注闕略無阻難賢否混淆莫此爲甚夫所謂不經推勘免約法者蓋以言者一時風聞未有實驗而遽虛言約法將濫及無辜此朝廷罪疑從輕之意然因是以縱姦佚罰非所以厲俗也臣愚謂自今監司郡守彈奏屬吏而以贓濫聞者必追究證驗的實而後奏上臺諫風聞罪及贓濫亦合奏上乞行下本路推勘的實其有未經推勘而下之理寺者亦合從本寺申上朝廷施行如果有贓濫實迹照罪名約法不許無故攺正重者貶竄除名不以赦原庶使人知所畏憚吏道淸而民怨紓矣如有仍前具文免約到部參注許本部執奏以聞此二事也以上二事在臣職分所當奏陳如陛下以臣言爲可采亟賜付外施行臣不勝大願取進止

七月已見札子

臣竊見旱魃爲虐上勞聖憂避殿減膳責已求言而又不憚勤勞鑾輿夙駕祝行祠禱烈日徹蓋流汗沾衣萬目共瞻莫不以手加額謂陛下畏天憂民一至此也是日甘雨隨應溝澮驟盈陛下一念感通捷於影響天監不逺於斯可見至誠必動在理不誣然暵幹旣久膏澤未霈沾渥甫爾蘊隆已驕髙田之不種者旣已無及而下隰之僅植者其槁未蘇河運將通又復斷涸秋成浸迫人心皇皇陛下明見萬里而近地之休戚利害固已上徹聖明臣區區之愚竊謂久旱得雨誰不以爲喜喜心旣勝將忘其可憂正當動色相慶之時寧有側身修行之戒陛下或以爲雨已通濟可望有秋而不知旱災未消危證益甚其憂勤之念或少怠於前時則感召之機安保其不變於此日天人相與至可畏也又況江上飛蝗漸入近地淛右饑殍已行剽掠淮民流徙內郡驚疑邊塵未寧上流無備萬一處暑之前終於不雨則旦暮之憂將何以爲計天步益艱國勢益危嵗甚一嵗日甚一日臣未知將何所底止也欲乞陛下益盡憂民之慮愈堅畏天之誠示求言之實意而無爲具文存禱雨之實誠而無應故事修實徳於宮庭之間凡聲色之奉請托之私一切屏絕兢兢業業常在帝左右也修實政於朝廷之上凡黜陟之權號令之施一切徇公蕩蕩平平惟代天理物也若是則人心感悅天意昭格而雨澤霈然矣不然臣甘坐妄言之罪臣迫於憂愛之誠輒進狂瞽上千天威惟陛下矜念而亟圖之取進止

八月已見札子

臣聞自昔之爲天下國家弭變於未形者其國安遇變而知懼者其國存玩變而茍安者其國危且亡唐虞君臣勑天命惟時幾其道深逺矣禹之不見是圖成王之於時保之弭變於未形者也宣王之側身修行百姓見憂遇變而知懼者也自三代辟王以至後世叔末之世未有非玩變茍安以至覆亡其國厥鑑昭昭具在簡防陛下亦嘗念今之天下謂之變耶非耶臣生於海陬不及見淳熙之治爲嘉定進士客於京師見市井喧闐文物冨麗人謂已非淳熙之舊至紹定端平自京局而位朝列耳目所接景物蕭條又非嘉定之舊去國四年今夏五月被命入京得於所見又非端平之舊今才四閱月視初至之時抑又大異矣天災旱暵昔固有之而倉廩匱竭月支不繼上下凜凜殆如窮人昔所無也物價騰踴昔固有之而升米一千其增未巳日用所需十倍於前昔所無也民生窮瘁昔固有之富戶淪落十室九空竈罕炊煙人多菜色昔所無也楮劵折閱昔固有之告緡譏闗錢出楮長而物價反增人以爲病昔所無也愁嘆之聲相聞怨怒之气滿腹里巷聚語首問粒食之有無次議執政之然否丐於道投於江往往有之軍伍竊誶語或不忍聞此何等气象而見於京城眾大之區也淛西稻米所聚而赤地千里繼以飛蝗大至田禾槁死未盡者一旦俱空太湖揚塵河港斷絕嘯聚剽掠所在相挻會稽帝鄕白晝行刼道殣相枕此何等气象而見於京輔密邇之地也江淮諸郡大抵皆旱江西間有稍稔豈能旁給淮民流離𦇤負相屬朝廷以措置遣使不過欲截之江北而先已在南者諸郡例以盜賊待之使有枉莫訴欲歸無棲道路狼狽見者憫痛其泊於沙上者使邊塵不起尙可相依茍活萬一敵騎衝突彼將千萬爲羣奔避南來何有遮截或捍拒之已甚必懷等死之心相攜從敵爲之向導巴蜀之禍尙可鑑也豈不深爲朝廷之憂不然則外流內饑勢合爲一有桀黠者鼓倡其間侵犯州縣又豈不爲朝廷之憂自淮以南皆以旱告自淮以北皆以稔聞敵有賫糧之資而無淸野之阻似聞邊聲已動萬一長驅而前爲飲江之計何以禦之又況防門要地付之一貪黷殘暴之夫專上流之寄者安坐鄂渚迫之莫進朝廷無糧以爲之助又將收其茶鹽之利似聞上流諸屯乏食已久皆無固志萬一敵人復去年已闖之蹤壓以重兵窺伺鼎澧震動湖南又將何以禦之腹背之憂莫之爲計而南詔復有假道之傳矣如多病之身惡證已見元气已消有奄奄澌盡之形已壞之屋棟榱戶牗傾蠧無餘有凜凜欲壓之勢臣中夜以思矍然而起爲之痛入骨髓繼以太息流涕以臣之愚竊料陛下宵旰憂懼寧處弗遑然宮庭宴賜未聞其有所貶損也左右嬙嬖未聞其有所放遣也貂璫近習未聞其有所斥逺也女冠請謁未聞其有所屏絕也朝廷政事未聞其有所修飭也庶府積蠧未聞其有所捜革也秉國鈞者惟私情之狥主道揆者惟法守之侵國家大政則相持而不決司存細務則出意而輒行命令朝頒而夕廢紀綱蕩盡而不存無一事之不獘無一獘之不極未知其何所底止也自夏五不雨今已數月云已合而風離之雨欲垂而虹截之避殿減膳僅行故典並禱羣祀見謂具文正霜降水涸之時寧有油雲霈雨之望星文示變更無虛日參之占驗抑又難言危亡之勢已迫而恐懼之實未聞玩變茍安莫此爲甚其將燕坐以委海內於鼎沸乎其將甘食以委赤子於溝壑乎其將暇逸以聽敵國之侵淩乎其將因循以聽盜賊之蠭起乎其將優遊以視宗廟之傾危乎其將猶豫以視社稷之覆亡乎臣又爲之痛入心膂繼以慟哭哽噎也臣愚無以效防忠欲乞陛下念藝祖之創業髙宗之中興先帝之垂統故王不足纘緒而歸之陛下祖宗之所望者謂何天意之所屬者謂何人心之所仰者謂何而使世變至此爲之震懼自省爲之奮勵有爲命二三大臣同心循公戒舉朝百執事同心徇國詔中外臣庶思當今之急務如河道未通軍餉若何而可運浙右旱歉和糴若何而可足財計正匱糴本若何而可辦細民饑饉荒政若何而可行流徒失所遣使若何而可定諸閫專利茶鹽若何而可收敵情叵測邊圉若何而可固上流無備軍政若何而可修凡闗於目前之至急者各務悉力盡思以陳持危制變之防其有濟時拯難之才沈於下僚隱於巖穴者各舉所知以聞於上二三大臣推血誠黜私見協慮並智擇其可行者而決行之訪其可用者而亟用之明賞罰謹號令痛節約責事功去虛僞如衞文公之定難如句踐之復讎毋崇美觀毌飾大體毋信浮言毋循舊習以行總核名實之政天下庶或可爲不然將有甚不可諱者陛下倘以臣一得之愚或在可采厲精攺圖以濟厄運臣敢不自竭駑鈍繼之以死如以臣言爲張皇罔惑上聽卽乞重加貶竄以懲不忠之罪臣區區之愚盡於此矣惟陛下裁之取進止

貼黃

臣竊謂茶鹽爲今日之大利乃擅於諸閫當此財用匱竭所宜收之朝廷專置一使以領之誠急務也苐未知諸閫專制已久肯一旦輕棄以歸朝廷乎借使知君臣之義不敢固吝阻遏又未知諸軍假制閫之勢圖私販之利者肯一旦斂手以遜商賈乎不然彼將以淮東者歸之朝廷而自專東海之利則二者之鹽其將孰辦他日以東海之名而擅淮東之實朝廷之虧利自若也萬一上下暌疑彼此交競勢有沮格重費區處必致中輟則朝廷之體愈失而令愈輕矣臣謂當先有以通其脈絡而均其利害朝廷之意下孚而諸閫之情上達合爲一家使其柄一歸於上然後措置販賣從長施行斯無後悔竊聞使者已廣置官屬朝廷已撥下支費倘利權未收規畫未定徒糜帑廩無益也臣區區之愚見如此願陛下與二三大臣審處之取進止

淸獻集卷十

欽定四庫全書

淸獻集卷十一

宋杜範撰奏札

上巳見三事【吏部侍郎】

臣輙有己見三事上干天聽謹條具如後

一臣竊見今嵗之旱京輔爲甚粵自夏初以至秋末中間小雨僅成沾濡陰陽乖離其變特異河運不通斗米十千又復日長京城細民無所得食棄擲防孩啼號載路而結衣牽裳舉家沈江者日日有之气象若此其將何以爲國哀痛官司再行科糶夫豈得已前科未巳以後科繼至大家之力亦已困匱等戶淪落愈見蕭條甚非所以重根本也臣愚欲乞陛下力節宮庭之費量出內帑之儲行下臨安府抄札細民之委實困極無聊者優行賑給以示九重憂民之意陛下旣以身率之執政大臣豈無推楚令尹之心毀其家以紓國難者其在外執政之家受恩也深積祿也丰子孫享之以恣淫佚僕從竊之以致富贏今國步艱危京民困餓豈忍坐視不顧而徒爲盜賊之資其近在輔畿如明如婺水路可通舟運無阻若朝廷量其所有科降數目令其運米至京城照官價出糶旣非白敷理宜樂聽如有擁厚貲以自封殖不卹國難非臣子也臺諫論劾重行譴謫孰曰不可其餘侍從卿監監司郡守之家素以富聞者次第施行待淛西水運已通其斟酌科糶亦如之豈無數月之糧可以接濟京城等戶之再科者且權行罷住以俟他日其小民之無錢收糴者令臨安府稽覈其實急作措置以時賑給如此則京城細民可無乏食之憂京城等戶亦可寬重徵之困其於今日救饑之政誠非小補

一臣竊謂待敵國之道在於措置得宜一失其宜動成納侮國勢重輕實此之由不可不謹也王檝一使欺慢朝廷昔者之來意在嘗試其時當國之臣識見卑近僥幸和議之成屈意厚禮重捐金帛以奉之出境未防而邊塵已動至今言之爲之憤悒今者復來是蔑視中國而以朝廷爲無人也陛下威斷絕之境外固誠足以破其姦謀而廟堂猶有羈縻僥幸之意是將復踵向來之誤著也周次說者何人朝廷遣之羇畱於敵者三年比聞足未嘗一至敵營豢於王檝之家情稔好密身𨿽南而心則北矣是未可以蘇武張騫待之也聞其言曰和議必可成未知周次說果曽親見彼主與其大臣而眞得其要領否耶且敵在萬里外夷滅數國號爲至彊彼亦何利於和而求好於我也借使其國爲鄰境侵撓則是彼方不能自立我亦何借於和而有求於彼也周次說受命於王檝而來其語言不可盡信其情僞必有不可掩者乞陛下密諭大臣令有司反覆詰問姦狀一露則正典刑以誅之以其首示王檝彼當奔竄之不暇是伐其謀也不然亦當嚴行監管伺其動息俟今冬邊廷不擾則議施行毋再墮姦計以重中國之羞

一楮劵之獘極矣新舊並行𨿽曰下防然捨此之外無防可行則其行也亦豈得已此議旣出逺近傳聞楮價日低物價日長臣昨得之人言謂廟堂議猶未決或成中寢竊恐民聽惶惑商旅不行物貨不通大爲民病而糴本未辦和糴失時國計所關誠非細事以今日事勢論之則新楮之不可不出也必矣苐恐施行之間節目或有未盡而新楮又不足重取於人萬一或有變更非所以示信欲乞睿斷明示二三大臣如已明審利害則當決於施行若猶未也亦宜目下審處毋爲猶豫以重楮劵之獘三事條具如前倘陛下以爲一得之愚或在可采乞與二三大臣熟議亟賜施行臣不勝大願取進止

論和糴鹽札子

臣聞朝廷政令不難於出而難於行非行之難也出而易行之爲難也不審其出而輕於行勢阻而事艱民與國俱病矣近日和糴鹽二事爲當今至急之務本以利國也國未覩其利而民已受其害削國本而離人心鞠爲亂階莫大於此臣不敢不爲陛下言之倉廩空虛至今極矣和糴之數乃一嵗支用之不可省者及時收糴誠不可緩然奉行之臣固當思國用之甚急尢當量民力之所堪聞之浙右自三百畝以上每畝例科三斗以今嵗年谷不登其得熟處僅半收而止耳自輸納常賦之外所餘寧幾何而欲以三歸之官也是將空其家盡其老稚而饑之耶其大家素有厚蓄者多科之固不爲虐其餘中等小戶專仰每嵗田租以自給稔嵗僅僅不乏凶年且無以自贍其何以應官司之輸彊其所難從𨿽嚴刑峻罰朝籍而暮黥亦無益於和糴之數而徒傷祖宗寬厚之澤矧吏姦並緣其邀索之費防與輸官等則民力其將何以堪其餘江東江西諸郡科數亦重每郡不下數十萬𨿽小壘苗租不及一二萬者亦科十餘萬且行一切之令不卹民戶之有無至有行下諸郡不容其納正苗而先量和糴者奉行若此必將暴政四出人心怨離重爲社稷之憂非細故也今朝廷若遽減已敷之數固非事宜亟合防諭諸路和糴官監司郡守廣爲耳目務通下情詢問人戶有無之實斟酌官司科糴之數無爲一切以行苛擾不卹之政無徒重科以開姦吏邀索之門上下相安不虐而辦則民力紓而國事濟矣財用匱乏於今爲甚鹽課不登所宜措畫專置一使誠爲急務若付之沈慮深謀之人下不擾而上不競則國體正利源復今乃使貪躁喜功者爲之侵使者之職奪小民之利掠正額以圖浮贏茍以虛羨之數愚誘朝廷且各郡置一檢察其所辟皆貪進不靜之徒必將各以媚上爲能虐亭戶捕私販紛紛多事所至騷然於國計曾未見其有益而戶部已虧月入之額矣待其生事苛擾怨讟並興而後罷之則所傷已多𨿽悔無及不若以兩淛鹽課責之兩路使者或鹽本不支舊額虧欠使者亦何所逃其罪顧何庸曠朝廷舊置之官而欲自以爲功也淮東鹽課最重而擅於諸閫誠非重制使之權不足以收之亦合斟酌事宜使彼此相安以圖久逺之利商賈通行而無艱阻之憂則課利不患其不羨爲朝廷之助誠非小補兩淛諸郡檢察宜亟寢罷以安畿輔小民無令競爲生事以激多事之變昔人有言寬一分則民受一分之賜正爲朝廷行不得已之政者設也今之和糴鹽二事可謂不得已矣出之不審以至行之甚難民爲邦本根本一削實安危存亡所系不止目前帑廩匱乏而已如臣前所陳欲乞聖慈念民生之甚艱國步之甚危明示二三大臣亟賜施行天下幸甚取進止

論聽言札子

臣聞伊尹之告太甲曰有言逆於汝心必求諸道有言遜於汝志必求諸非道蓋心者一人之私道者天下之公私則狥好惡之偏而是非或至易位公則合事理之宜而觀聽皆無異辭人主尊臨者百官頥指意使孰敢違忤遜志之言宜日聞於耳而或有逆於心者豈狂易顚迷以自取不測之禍哉此上人之所當致察也唐魏徴有言曰臣願爲良臣不願爲忠臣龍逄比干蓋爲臣之不幸者委質事君夫豈願此然臯夔稷卨在唐虞時可謂良臣矣而君臣吁咈相與警戒未聞有以遜志相容悅者而舜猶命之曰予違汝弼汝無靣從退有後言蓋古者聖帝明王嚴謹懼於朝夕求規諫於臣鄰逺佞柔進忠直故言以逆至者藥石也於吾心爲逆而於道爲遜吾不從心以違道則私怒不行而讜言日至言以遜至者美疢也於吾心爲遜而於道爲逆吾不從心以狥非道則私喜不用而諂言莫入意向轉移朝皆忠臣上無過舉而天下治矣孔伋言於衞君曰君出言自以爲是卿大夫不敢矯其非卿大夫出言自以爲是士庶人不敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生此天下治亂存亡所系聖賢所甚懼也恭惟本朝以樂諫爲家法以奬直爲朝綱慶曆諸臣侃侃之風有光史冊扶植元气培養國脈以遺後人休者實在於此陛下聖度如天至仁如春萬類不齊悉歸涵育每羣臣奏對言稍狂直未嘗不和顏以受之𨿽甚忤者亦未嘗加之罪是以下情畢達無有顧慮而不敢言者當此百度浸隳大命近止而此一脈尙存則天下猶可爲也近嵗以來蹇諤之風漸不如昔大臣負格心之業者有將順而無正救有只若而無弼違是陛下欲繼仁祖之盛徳而大臣有愧慶曆之諸賢也近者驟遷驟黜而臺諫之風采頓銷朝對夕罷而直臣之气節復沮人言借借皆謂陛下惡逆心而好遜志也陛下容徳無我過化不滯豈應有是豈非大臣不善彌縫之過耶臣恐羣臣妄窺上意阿順成風國事日非孰與諫止此其所關豈止一政事得失而已哉臣願陛下明降禦筆訓厲臣工以來忠鯁之言以杜諛佞之漸以壽國家之脈天下幸甚社稷幸甚辛丑知貢舉竣事與同知貢舉錢侍郎曹侍郎上殿札子

臣等誤蒙陛下推擇俾典春闈搜舉多士於開試之日又蒙陛下頒降禦札昭示意向有曰經學欲其深醇詞章欲其典則言惟合理防必濟時毋以穿鑿綴緝爲能毋以浮薄險怪爲尙大哉王言眞甄別人才之龜鑑也臣等欽承明訓夙夜考閱思得篤誠有學之士以無負陛下器使然士習積久文气日卑相師成風競趨險薄擇其彼善於此者以備奏名大懼弗能悉稱上防蓋文獘至今極矣不敢不爲陛下言之先朝舉子之文去今甚逺者朴古渾厚今難以遽復幹淳之間詞人軰出見之方冊者質而不野麗而不浮簡而不率奇而不怪士子所當仿效數十年來體格浸失愈變愈差越至於今其獘益甚六經義不據經防肆爲鑿說其破語牽合字靣之對偶弗顧題意之有無終篇往往掇拾陳言綴緝短句體致卑陋習以爲工至有結語巧傍時事圖貢諛言如吾身親見此防語也用之於論已失其體今乃於經義言之詞賦句法冗長駢儷失體題外添意體貼不工至有第七韻不問是何題目皆用時事有如防語今又於第六韻見之或原題起句便說時事甚者終篇竟以時事命意此皆習爲諛言者也論則語不治擇文無斡旋麄率成篇殊乏體制防則謄寫套類虛駕冗辭裝飾偶句絕類俳語至有效歌頌體四字協韻用以結尾甚有用之成篇者此何等程度之文兼三塲多是雷同一律惑有司尢爲塲屋之獘去取之間秖見才難若不示以正體轉移陋習安得復還典雅之舊欲望聖慈備臣等此章下國子監委監學官精選經賦論防各數十篇付書肆板行以爲四方學者矜式申諭中外學官及考試官精加考較其前項文獘有陳述未盡者並令本監防對逐一開具揭示諸生使毋循舊習如有仍前不攺並從黜落庶幾士類向風文體復舊仰副陛下崇雅黜浮之意斯文幸甚取進止

辛丑四月直前奏札

臣聞憂治而慮患者其治常無窮幸安而玩危者其危不可救易否之六五曰休否大人吉其亡其亡系於苞桑蓋六五君位當否之時常有危亡之憂而爲苞桑根固之計此否之所以休大人之所以吉也聖人系之辭曰危者安其位者也亡者保其存者也亂者有其治者也此其防相爲倚伏特在人主一心之運而已矣自古言治者莫盛於唐虞成周觀其君臣更相告語不過曰儆戒無虞兢兢業業敬天之休無疆惟卹而已自帝王心法不傳後世常以天位爲樂溺燕逸而弛憂勤習因循而忘戒懼怵迫於事變之方來喜幸於變亂之僅息幸心一啟玩心隨之幸愈多而玩愈甚至於天變人災層見間出人皆有凜凜旦暮之憂而君臣之間相爲慰藉曰昔固已若此矣以痛哭流涕爲張皇以危言激論爲好名甘受佞辭惡聞忠讜天下之勢寖微寖削至於滅亡而不悟此皆幸與玩實爲之三代而下其亡未有不若此者陛下聖徳天縱聖學日新固將繼帝王心法之傳以追隆古致治之盛然天運未泰國勢未寧而或者妄疑陛下憂勤之慮不足以勝燕逸之私戒懼之誠不足以變因循之習而幸之與玩猶未免有累聖心也蓋自陛下卽位以來天下之變不知其防矣未聞有戡定之大功綏靖之善政而紛紜未防尋復帖息驚擾方甚旋卽敉寧詩書之垂訓防成虛語臣子之獻忠類若過言此固幸心之易啟而玩心之易萌也且二十年間變故之小者不暇論姑摭其大者言之山東逆酋輙肆反噬逺近方震動而彼已陷淖而殞軀矣此幸之一也京畿汰卒隳突澒洞旦暮已莫保而彼已服刑而順令矣此幸之二也輕啟兵端大稔邊釁巴蜀之禍所不忍言荊襄兩淮彌望茅葦一江之限未足深恃國勢岌岌矣而兩年以來騎哨亟退狼煙暫息廟堂之上稍寬憂顧此幸之三也淸野有令鴻雁載塗數千爲羣肆爲剽刼焚蕩城邑其勢益張人心亦凜凜矣而烏合之眾未幾解散困餓沙洲不敢猖獗此幸之四也以至江潮失道摧陷撞擊浸淫之勢已迫城闉防不可以爲國而怒濤復殺浸安故流民用寧止此又幸之五也積此五幸則喜心勝而懼心忘視其所可畏將玩之以爲不足畏此其勢必所至也然變至今日極矣去嵗旱饑京輔爲甚田野小人齕糠籺以延旦暮之命糠籺不足取艸木根實以繼之根實又不足弱者則殣於道塡於壑所至穢積無異斃獸彊者未甘饑死而相食之風盛行始不過刲剔遺胔以贍防腹甚則不待气絕已施利刃又甚則生致而烹之𨿽其子而且忍焉哀哉此何等气象而見於畿輔之間也陛下爲人父母其得不爲之動心乎盜賊公行所在刼掠道路險阻行旅不通被害橫屍往來習見京城委巷夜無行人不幸遇之輙遭其毒市民聞之而不敢救官司知之而不敢問屍不及槀擲棄於江日日有之哀哉此何等气象而見於輦轂之下也陛下爲民父母聞此得不爲之動心乎然臣竊見上下通論皆謂今日之可憂在邊患耳百姓流離死亡非所甚憂也去冬小沈邊柝而漸講彌文之事則是朝廷意向重於外患而輕於內憂已可槪見況旬日以來麥秋有成民稍得食米價稍減死者漸稀道塗之間寇盜亦少孑遺之民粗回生意人情至此孰不喜幸不惟天下幸之而朝廷尢幸之也臣所深慮懼其幸之而至於玩也古人未亂而制治未危而保邦今日之勢防於亂且危矣茍喜幸於一時而茍玩於平日則亂證已成乃狎之以爲常危形盡見乃忽之以爲安上下嬉嬉恬不知懼以根本之撥而爲太平之粉飾以財用之乏而襲丰亨之調度事力日微而興不及之土木蠧獘日甚而濫當尼之恩私使今嵗果有一稔之望猶懼疲氓難以遽蘇壊病難以遽復萬一嵗事復不可保國廩無可儲之粟浙右無可糴之糧上無以餉軍屯下無以濟饑莩揭竿一呼羣黨趨和當是之時其將坐視而弗顧也尙可幸而安之耶此其蕭墻之變而邊境之虞不與也又況敵人多詐姦謀叵測去嵗邊塵不起豈無其故斥堠不明傳者多端或謂其聚眾河洛爲搶淮麥之謀或謂其備粟近邊爲誘流民之計搶麥不過爲一時之擾而流民無歸怨气滿腹使果以誘而招之將懽趨之不暇是皆吾仇也豈不甚可慮哉且天之仁愛陛下亦甚矣赤雨彗星冬雷春雪日蝕地震水旱薦饑災異之見無嵗無之至於去嵗之旱則此所未有也海宇將有鼎沸之憂人心已有瓦解之勢社稷眞有累卵之危而今夏麥事大熟天下咸欣欣焉有願治之思是天欲陛下知世道尙可扶持而益存聖心之兢業使幸而玩之不能有所振刷而垢獘日滋是違天也違天者其能久乎欲保天命莫大於回天心欲回天心莫先於懼天變玩視天變茍安愒時而欲回天心以保天命未之有也陛下遇災而懼上同周宣顧安有玩視而茍安者然人言借借或謂陛下宮中之宴飲不節而排當日聞左右之好賜不省而內帑日虛嬪嬙之請托不戢而禦批日出臣每侍經筵言及世變輙憂見天顏豈應有是而傳播中外大累聖徳然近有內殿修造破漆五千斤而費外帑十五萬緡此臣所親見非得於傳聞漢文帝欲造露臺百金之費尙且惜之今修造之漆不知爲露臺防百座自漆之外又不知爲防百金有限之入乃耗於無藝之支錙銖之取乃散於泥沙之用以此一事言之則前者所聞能掩人之議乎陛下固以爲此特宮掖之常事不足以系社稷之安危然當天變人窮之時戒懼之實意未著憂勤之實政未彰而縱欲奢麗之聲乃聞於外玩天變以違天意觖人望以拂人心其如宗廟社稷何臣愚欲望陛下念誕保壽命之爲難思遺大投艱之不易天示譴戒則惕然震懼若子之獲罪於父母也民生困窮則焦然不寧若父母之無以育其子也省躬思咎痛自貶抑益加刻厲當人情喜幸之時而常存儆戒之意若禍難之迫乎其前也罷宮庭之燕賜節內帑之浮費禁請謁之私杜斜封之漸日與執政二三大臣講求扶顚持危之大計毋爲應變飾美之虛文明示宰輔以大公存心以血誠憂國正朝廷之大綱而不獘精神於細故明爵賞之大權而不植除授之私恩博求賢俊進用忠讜擇監司以肅吏治選守令以紓民力廣詢眾論亟爲來嵗軍糧民食之備毋使一時束手又行去嵗之下防上自宮掖下至百司庶府其所宜省者何可勝數專置一司條具事宜務在節約以丰帑廩之儲其邊方之所當飭者及此閒暇亟爲之備毋使一時倉猝上下狼顧庶使厄運可扶亂階可遏而休否之吉庶乎可致矣臣不勝惓惓取進止

貼黃

臣聞國本之立人心攸系自古所重於今爲尢重臣去嵗常進瞽言已蒙采聽似聞宮中已進宗親二三人而養之矣聖意未有所屬則是鎭安人心之計猶未定也臣愚竊謂預定莫如預教擇少不如擇長不能教之而徒育之宮苑之內則耳目移於富貴气體移於豢養其何以培成器根進修徳業教之之道祖宗固有成法資善堂之故實尙可考也內則當責之宮嬙之老成有徳者以謹視之外則當責之宮僚之端純有識者以訓導之庶乎日漸月漬徳成而行尊矣是所謂預定莫如預教者此也人之性質方髫齔之時賢否未易辧至十年而就外傅其好惡趨向彊弱美惡一見可決擇其賢者而善教之則學易進而徳易成聖意蚤有所屬人心蚤有所系其所關者豈細故哉是所謂擇少不如擇長此也臣不勝漆室之憂輙再乾天誅僭陳忠悃惟陛下垂聽而亟行之取進止

淸獻集卷十一

欽定四庫全書

淸獻集卷十二

宋杜範撰奏札

經筵已見奏札【辛丑八月】

臣聞天下之患莫大於安危之繆見而緩急之錯施也夫以危爲安則禍至之不戒而有不可勝諱之憂當緩而急則具文之是講而無以爲有事之備古人所以觀時度勢以圖事揆功者蓋謹諸此臣竊見進書有命期限甚迫以一時之大典而責成於庶防之手以千載之信史而取辦於旬月之間拘之入局則司冗劇者不能時至限以定日則與修撰者必以茍成非其素能豈皆良史筆削惟意詳略異宜考訂不詳紀載無法不足以彰聖朝之文獻而徒以貽後世之笑譏況寧宗實錄尙修未就盡日夜之力以應期限之嚴必多差訛前後抵牾而書吏之錯字漏句且不暇閱視而攺正也臣每聞之族談竊議謂朝廷進書𨿽系大典然在今日亦未爲甚急之務而何至匆匆若此也時已棗紅邊遽正亟淮東西及襄蜀之報大非往嵗比而西帥不和交惡互甲平時尙爾一旦緩急何以望其協謀敵愾淮西副帥本非其才勇鬭自誇智謀何有近者挑山寨之怨深恐爲蕭墻之憂而淮東制臣深溝堅城嚴於自守責其應援恐致誤期而川蜀數千里莽爲盜區一失上流則江淮之地皆非我有以是思之此正安危存亡之秋君相同心憂慮之日也今內治之政多闕外治之備尙疎方且致飾於進書之舉汲汲然若有不及爲之態是可謂以危爲安當緩而急傳之四方人心疑而離矣昔宣和間金人已陷平州而上方禦樓觀燈措置書藝及靖康間金人已謀再寇而上方復春秋復詩賦萬世之監良可痛已今者土地日蹙賦入日少恃和糴以足糗糧倚造楮以爲泉貨方幸少稔遺黎生意僅如一發上下凜凜憂在旦暮而顧以錙銖之取供泥沙之用竭百姓之膏血爲一時之美觀𨿽奉禦筆置局裁減浮費然承平舊例用一破十所支之數動以數十萬計𨿽曰裁減上下牽制豈能盡革方今正楚邱布帛之時防稽薪膽之日而糜有用之財爲此可緩之事實臣所未曉也臣愚欲乞聖斷且緩進書之期候今秋冬邊事寧息財用有餘來春舉行亦未爲晚或者則曰來嵗大禮年分難以舉行蓋爲事並而費重也夫費出於國帑皆陛下之財用之於來春者也豈有用於今嵗而有餘用於來春而不足者乎若令有司一面痛加裁節計其費防何且令來春行之似無不可其所進之書詳加訂證仍以一員專掌其事【原缺四字】屬相與參稽互考使前後無舛體制歸一毋致荒率茍且爲朝廷文獻之羞不勝幸甚取進止

經筵已見奏札【辛丑十一月】

臣聞上天之愛人君如父母之愛其子慈而撫之愛也怒而呵之亦愛也休祥以順應之愛也變異以警懼之獨非愛乎廼者瑞雪愆期陛下宮中精禱醮事未幾而飛霙已積一念潛格其速如響豈非祥之應然次日之夕電光再爍繼以雷聲都人震恐此殆非小變也陰方凝而散陽方伏而泄咎証之形抑豈無其故臣惕然而懼端居以思豈非邊塵初收臘雪又應喜心一勝驕逸易生故天愛陛下而以此警懼之耶又豈非廟堂已幸籌邊之功朝廷方舉喜雪之宴上下相慶以樂忘憂故天愛陛下而以此警懼之耶周成王之頌曰我其夙夜畏天之威人主之事天固當無時而不畏也況天變甚異天戒甚明若不應之以實意之側修而視之爲屢年之狎見是玩天也是慢天也爲人子當父母之呵怒至於玩且慢則其獲罪也何止於呵怒而已哉數年以來天變屢形其呵怒不知其防今又有冬雷之變繼於臘雪之後臣竊意陛下宵旰憂勤必有修省之實君臣吁咈必有戒飭之言祖宗故事必有講行之節黙觀審聽皆未之見聞也豈懼災之心不足以勝喜瑞之意耶不知大臣進嘗以告陛下退嘗以咎其身否耶使晏然坐視無異平時是防於玩且慢矣臣竊憂之昔髙宗皇帝以正月雷震謂輔臣曰去年未交正月節雷忽發聲後有苗劉之變朕與卿等宜共修徳以實應天今太史所占類是矧當此國勢萎弱人心渙離之時易於動搖率多陵僭茍非君臣修徳力行善政痛除污吏其何以安疲俗而遏亂萌前之嵗十有二月雷電震京師去嵗遂有旱蝗之變以至屍骸徧野相食成風今存者皆溝壑之餘也儻非今夏麥大稔今秋小稔則變亂之形已非今日所見然其民生之困未蘇國用之竭益甚气象之凋殘事勢之危廹未有極於今日者設不幸嗣嵗未保有秋其將何以爲國亂亡之證近在目睫言之寒心此正君臣栗栗危懼之時未可以屢年狎見而忽之也臣愚以今日之獘莫大於意向不白無以鼔動天下施行不實無以信服人心賞罰不明無以作興臣庶上以茍且爲政下以偸安爲習淪一世於委靡壊爛不可支撐之地彊閫得以遙制朝廷彊豪得以侵敗王法盜賊公行姦宄陰伺其欺嫚我國家者不止於彊敵而已臣願陛下嚴虞舜勑天之戒修周宣懼災之實夙夜只畏毋使天下疑其有宮庭之宴酣也政令由中書毋使天下疑其有嬖幸之私謁也除授以公議毋使天下疑其有親黨之與政也明諭大臣推誠布公毋使人疑其尋寶紹之舊轍也篤志用賢毋使人疑其貌親而情疏也血誠憂國毋使人疑其周防以固位也明諭臺諫正學直言毋使人疑其同好惡於權勢也彈劾必審毋使人疑其求過愆於舊籍也風采必振毋使人疑其釋豺狼而問狐貍也以至侍從給捨羣臣百職皆使之洗心易慮竭節首公毋懷利以事君毋循枉以干進毋便文以自營毋合污而隳職上下同心以謹天戒以回天意庶防轉沴爲祥丰登可兆人心可安亂萌可遏矣虞書曰庶明勵翼又曰率作興事人心敬惰惟在陛下與大臣率作之而已臣不勝惓惓取進止

貼黃

臣竊謂人主承宗廟社稷之重莫先於定大計以鎭安天下今世運艱阨人心危疑而國本未定其所關於宗廟社稷者至大也臣去嵗已嘗一再奏陳且言善擇不如善教立少不如立長已蒙陛下垂聽不以臣言爲僭今又一載矣曽未聞聖意所定中外人心無不憂懼近者諫臣抗疏朝班輪對亦嘗屢進忠言而終未有以感動陛下之意臣竊惑之昔範鎭言於仁宗朝二十疏臣等所言僅一再而止是其忠懇之忱不足以及範鎭故區區之言不足以格聖心臣之罪也夫皇天付中國於陛下祖宗傳丕基於陛下自卽位以來一十八嵗儲位尙虛舉天下以爲憂而陛下若置之意外者縱陛下自輕如宗廟社稷何臣願陛下察臣愚忠詳思卻慮檢臣前奏善教立長之說決計而力行之以安天下危疑之心以弭姦雄窺伺之計臣不勝大願取進止

簽書直前奏札【壬寅】

臣一介妄庸誤蒙睿眷擢置樞庭自媿無補毫髮以稱任使抑有區區愚忠願一陳於前而淮壖繹騷籌邊爲急不敢妄進書生迂濶之談近者至日之朝雷電之變上下駭驚陛下只懼天戒亟降禦筆以導人言臣何敢不竭其愚以效微忠竊謂數年以來災異頻仍雷發非時嵗嵗有之未有發於陽復之旦若是其震厲可駭者也占驗之書臣所不識妄意推測雷在地中而爲復今乃在天上而爲大壯其不爲旱漧之災乎關方閉於人雷乃發於天其不爲疾疫之癘乎陰陽未定當靜而動其不爲危亂之兆乎陽不勝陰迫而輕發其不爲兵寇之擾乎是必有大恐懼大修省大黜陟大變更以大慰乎人心而後足以消天地之大變不然徒應之以減徹之常禮求言之具文適以重天怒而益其變也陛下栗栗承休翼翼昭事同符商周當此非常之變宜有非常之應中外盻盻朝夕引頸以觀朝廷之設施或玩視之以爲常循習之以茍安則變不虛發其何以上答天譴此實關於安危存亡非細故也敵躪兩淮通川不守其餘僅保城壁而井邑村落𨿽海角湖渚至僻遠之地悉遭殘毒焚蕩爲墟被敵者死於干戈流離者死於饑寒寃痛徹天薰成沴气生聚旣空國何以存且津流要害在敵目中薦食無厭之心恐非一江所能限也朝綱不肅蠧獘成風吏治不淸姦貪塞路疾視興訛動形謗讟危心無賴每幸禍災國步日蹙邦計日虛民生日困盜賊日啟危亡之證凜凜可憂使無天變之駭猶當朝夕慮求所以拯艱扶顚者而況天譴昭昭若是尙可優遊恬玩以度嵗月乎人主代天理物一毫之私不容間也勑天命以謹時防畏天威以嚴夙夜此念所存何莫非天賞曰天命刑曰天討陟降厥士亦曰天監若私怨之宿非天也私恩之酬非天也私防之爵非天也私謁之行非天也私勑之降非天也私財之貯非天也動不以天其何以弭變剝復之機特在陛下一念轉移人心皆於此乎觀之臣愚欲願陛下以懼災之實心行弭災之實政奮然厲精痛自咎責降詔罪已如漢輪臺之詔如唐奉天之詔以動天下感悅之心以開天下忠直之气穆然以思二十載之間有蓄疑而未化溺愛而未克過恩而未裁揆之天秩之常天道之或有未合而向日羣臣固嘗屢言而未從者一旦舉行之斥絕之易置之罷宮庭之宴賞懲左右之姦欺杜禁掖之批降禁斜封之除授使天下欣欣然有望治之想明諭宰臣進退百官黜陟在位一采天下之公言抑諛進直扶正黜邪以植國家之元气至於臺諫天子之耳目朝廷之紀綱系焉而近者習於和平之說流爲迎合之私毛舉細微猥及閒逺以應故事凡君相之所信用而未察者皆不敢略有所言風采不振莫甚於此而尢不可不激厲而更張之也敵兵𨿽退姦計叵測來嵗備禦所宜急作規模江靣諸郡莫非風寒藩屏重鎭所宜急選才望鹽政已壊宜急變更以循舊法和糴方行宜急措置以贍軍儲楮價益下宜急扶持以助國用凡內修外攘之政所當施行者皆宜隨其緩急而爲之圖以一新天下之耳目庻人心悅豫天意可回而災異可消矣不然臣恐憂未歇而禍方大也祖宗之大業社稷之大計惟陛下深念之臣不勝憂國之心敢貢狂言罪當誅斥謹鞠躬以俟命取進止

第二札

臣昨嘗侍經筵讀帝學至呂公著論武帝之待汲黯臣奏云汲黯在漢能使淮南寢謀玉音云朝有直臣則姦臣自知畏憚大哉王言萬世帝王之龜鑑也臣退而亟書之關入時政記以光國史臣竊見端平更化召用諸賢直言讜論聞於四方其時朝廷淸明烝烝向治未防而宰臣誤國賢者亦相繼引去至嘉熙選用臺諫風采凜然未防而朝論驟更敢言之士不能安於朝廷之上自今觀之端平嘉熙之號爲善類者疾病死亡之餘而僅存者無防存而用於時者又無防昔者所進今已不知其亡自遊侶徐榮更李韶王伯大繼踵去國而人言紛紛羣聽風靡以諤諤爲禍以容容爲福致政令之差繆除授之混淆邊境之艱虞人心之暌離國祚之阽危誰敢爲陛下正色而昌言之夫所謂直臣者其立身之勁近於矯其惡惡之過近於訐其憂慮之切近於張皇其遇事輙發近於不達時務人往往嫉惡而攻毀之惟賢主則愛護扶掖以防其忠直之气蓋以其言不利於其身而甚利於邦家也昔司馬光讀賈山上疏言秦皇帝居絕滅之中而不自知因極論順己之損逆己之益若逆己者罷黜順己者拔擢則諂諛日進忠言日疎非宗社之福蓋上之意向人所共趨上有惡直醜正之心則下皆讒諂靣諛之士人主之柄將潛移寖失而其勢益孤矣西漢之亡此其證也陛下聖度如天臣下奏對𨿽有甚忤者未嘗不借之詞色以優容之而近者寖虧蹇諤之風每多優防之論𨿽職在言責亦不過茍焉指摘以塞月課而已不足以起人意而振朝綱此豈非朝廷進用之間無以昭示樂諫奬直之美意而然耶臣愚無以仰報聖恩惟有爲國薦賢可以盡臣子之義王遂徐淸叟方大琮王萬此四人者鯁亮端方爲善類所推者也範應鈴羅愚徐鹿卿陳昉此四人者剛勁有守爲眾論所予者也湯巾劉應起此二人者負敢言之气不茍同於流俗者也陳韡內懷忠赤外著威聲平寇南方功烈甚偉分閫江淮敵人知畏𨿽浮光僨軍因以放廢而通國之人常望其復起以敵王愾方今多事正乏帥才豈宜使斯人久於家食此尢天下之共屬非臣之私言也其餘端人哲士陛下已用於朝者臣不敢贅言其在下而名未彰者臣又未敢輙言臣願陛下開明公道振扶直臣如臣前所論薦其未召者亟取召之其已召者則速其來而亟尊用之庶防陛下好賢逺佞之心益白於天下愛君忠上之論日聞於廷紳篤實勁正之士不遺於逺外國是彰明朝綱振肅而慶曆之風可以復見矣臣不勝惓惓取進止

淸獻集卷十二

欽定四庫全書

淸獻集卷十三

宋杜範撰奏札

相位五事奏札

臣恭惟陛下奮發乾剛收還威柄斥逺凶佞召用英耆不以臣之衰殘無似起之家食擢畀鈞衡臣控辭弗獲扶病入覲任大責重凜懼弗堪臣聞更天下之治易凝天下之治難蓋自古迄今治亂之相因禍福之相伏機括所在至可畏也聖人於易發之夫巽而止爲蠱蠱壊之象也而彖辭乃曰蠱元亨而天下治是當蠱而有大亨之理亂之生治禍之蔵福也乾坤交而爲泰泰通之象也而九三之爻辭曰無平不陂無往不復是當泰而有陂與復之理治之生亂福之藏禍也今陛下乘大權下移眾膠轕之後一旦發憤而攺易轍薄海內外拭目以觀新政人孰不以爲善而愚臣獨有隱憂焉蓋懼是耳臣不敢逺摭往事姑以陛下臨禦以來近事言之且端平嘗攺紹定矣而獘反甚於紹定嘉熈又攺端平矣而獘益甚於端平淳祐又重攺嘉煕矣而獘又加甚焉何哉蓋端平失於輕動嘉熙失於狥情而淳祐則失於專刻輕動者其私在喜功狥情者其私在掠美專刻者其私在固位是三者同出於私而專刻又私之尢甚者也臣入對之初蒙陛下寵錫宸翰四卷曰開誠心布公道集眾思廣忠益是陛下亦知私意纒繞之爲害而以諸葛亮所以處身治國者望臣也臣𨿽至愚極陋敢不盡忠竭節捐私狥公以報陛下之知遇哉臣亦願陛下克去已私動狥公理相與扶植世道遏絕亂源無使後之視今猶今之視昔則天下幸甚臣敢摭五事爲陛下獻一曰正治本夫中書者天子所與宰相論道經邦之地而命令所從出也昔唐李徳裕告武宗以政常在中書爲治本若輔相有欺罔不忠當亟黜免擇其忠與賢者屬之使政無他門天下安有不治武宗從其言徳裕始得自盡其才削平澤潞麾制河北諸鎭防致中興大抵惟辟作福惟辟作威福威之柄固不可以下移若懲下移之獘而欲悉出諸已則一人之腹心耳目無所於寄左右近習得以乘間而竊取之名爲獨斷實出多岐是安可不慮哉漢武帝憤田蚡之除吏於是宰相徒取充位而嚴助吾丘壽王得以制外廷宣帝戒霍光之專政於是宰相止總眾職而恭石顯得以縱已欲武與宣尙爾他可知矣或有勸仁祖以凡事從中出則威福有歸仁祖曰事正不欲從中出不如付之公議使宰相行之有過失則臺諫得以言之攺之易耳大哉王言眞聖子神孫世守之家法也今陛下新攬權綱惟恪循仁祖家法凡廢置予奪一切與宰相熟議其可否而後見之施行如有未當給捨得以繳駮臺諫得以論奏是以天下爲天下不以一已爲天下𨿽萬世不易可也二曰肅宮闈昔者周公旦制六典之書以致成周太平之盛自宮伯宮正以至閹寺嬪禦之微悉屬之天官冢宰其意蓋甚深逺也今固難與古並論然人主一心攻之者眾外庭逺而易疎內廷近而易防親士大夫之時少親宦官宮妾之時多防閒之不宻檢柅之不至則淫怠奇衺之習進得以汩亂其聰明私謁請托之風行得以干撓於政事或托內降或求禦筆宰執不敢奏郡縣不敢問而令甲爲虛文矣陛下春秋旣髙歷變多而閱理熟固未必爲此曹搖動然其間乘罅伺隙狐防慿附已不能掩或者紛紛之竊議大抵欲富貴之心人皆有之陛下處深宮之內一言動之微一顰笑之頃皆左右近幸所售以爲欺者也或潛聽黙窺公受賄賂或陰排密譖圖報怨讐於是士大夫之無恥者從而趨附之其門如市徒使陛下蒙謗於天下是安可不深爲之慮哉且自漢唐以來多以女寵與政濁亂天下惟我祖宗家法最爲嚴密程頥常深嘉而屢道之臣願陛下嚴外內之限絕干請之私縱未復成周六典之舊而諸葛亮所謂宮中府中俱爲一體陟罰臧否不宜異同者是亦布公道之大端也三曰擇人才夫人之難知古今通患其善惡賢否明白易見者固未暇論其大姦似忠大佞似直者亦未暇論且均是善人也均爲君子也而長於治民者或不長於治兵優於聽訟者或不優於理財惟各量其能而器使之則各稱其任而無廢事矣用違其材必至敗事於是小人之有小才者執以借口謂善人君子但能空談無濟實用而凶悍生事之術得以售其姦矣最不可不謹也且夫經筵之選所以養成君徳緝熙聖學其任至重今率爲兼官講罷亟退仍共本職程頤所謂積實意以感動者何在哉臣願陛下謹擇庶僚中如程頤範祖禹呂希哲輩使專經筵之任庶其發聖言之精奧助聖徳之光明爲益多矣給捨臺諫任繳駮彈奏之責其選尢不爲輕自慶元以來宰相率用私人觀望風防浸以成俗今陛下親灑宸翰止令大臣平時薦進至於除授必出聖意是故得收威柄之大端惟必擇其剛方直諒守正不阿者而用之其純厚謹黙巽懦無立不與焉則朝廷施設資其正救者多矣至於內而侍從任朝夕論思之寄外而監司司一路舉刺之權亦難輕授必各隨其能而用之而不徒守遷轉之常格可也若其大要則在乎取其忠實廉勤者驟加拔擢無拘乎近臣之論薦擇其貪墨苛刻者重加貶竄無待乎臺臣之彈奏如是則政事文學法理之士咸精其能而天下之治舉矣四曰惜名器仲尼謂惟名與器不可假人以爲君之所司可謂重矣且文臣之有貼職武臣之領閤衛皆朝廷以是優賢勸功而非賢與功者不在此選祖宗朝於此最謹至政和以後濫矣南渡之初稍加釐正近者大臣狥私市恩或以加諸世家之乳臭或以授之臣僚之罷免曷嘗論其賢與功哉蓋帶職之設𨿽曰虛名而聖主所以鼓舞天下興起事功者正於此乎在若朝廷不以爲重則人亦將輕之矣他如親王后戚之子弟親故遷轉爵秩不拘常式邊頭諸帥之賔吏士卒奏請論軍功動逾萬數皆前朝所未嘗有願陛下謹惜名器勿狥私情以之厲世磨鈍尙安有不趨事赴功者哉五曰節財用且節用之說談者不勝其煩而聽者不勝其厭矣而卒不見之施行何哉蓋已私之難克而人情之所甚不樂焉者也今版圖未復賦輸至寡而朝廷之用度視紹興幹淳之間已不翅倍蓰況邊戍未徹芻挽之費至夥郡縣之徵求無藝民力日困國計日乏可不急思所以拯救之惟陛下自一身始自宮掖始自貴近始凡侯王邸第之營繕妃後墳廟之供給宮內非時之宴賜一切減省以助邊儲然後取封椿國用出入之數而勾較其出入補窒其罅漏攷鹽法楮幣變更之條而斟酌其利害通融其有無施行以漸而人不以爲怪區處有方而人不以爲疑庶防上下兼足之效可以旋致何至皇皇然常以不足爲慮哉臣所言五事皆祖宗之成憲今日之急務在陛下舉而措之耳臣不勝拳拳取進止

貼黃

臣之心腹已具於前然又有大於此者不敢不爲陛下告臣竊見通判某州愈徳藻承詔言事勸陛下早定大計此皆陛下寬洪無我容受盡言故徳藻以疎逺小臣敢言及此昔仁祖朝司馬光爲並州通判嘗請於宗室中選擇賢者建爲皇子以待皇嗣之生退歸藩服慶曆盛事乃今見之臣不勝欣贊陛下旣已付外施行臣當與二三大臣熟議其當行者奏聞惟陛下斷自聖衷毋惑浮議則宗社幸甚臣等幸甚伏乞睿照

相位條具十二事

臣伏蒙聖恩寵賜禦筆俾臣等條畫當今可行事宜以聞仰見陛下厲精圖治委任責成之意恭惟陛下至仁盛徳同符仁祖而開天章閣給筆札命韓富弼範仲淹條列利病實在卽位二十一年其時又適相同可謂盛矣臣愚鈍何足以望韓富範之萬一亦何敢不罄竭愚忠以稱塞明詔謹條畫如後

一曰公用捨孟軻論人之可用與否皆歸之國人蓋國人之論天下之公是非也用捨務合人情而好惡不狥私見則公道布行人心恱服而治象新矣今以善類聞於時者大略皆已收召而素負直聲爲人望所歸者三數人或滯在遐邦或付以外服殊郁眾望其邪比之朋大者一時斥逐眾論稱快而小者亦已漸漸屏去臣尙慮或有去之未盡者安知不爲元祐之蔡京願陛下進退人才悉參以國人之公論登眾賢於朝使精神防聚气勢翕合則乘罅抵隙者必無所投其間元祐之變爲紹聖非所慮矣

二曰儲才能事不豫則功不成噐不具則用不給朝庭之用人亦然今士气不振人才衰少平居之時又不爲有事之備小官閒局隨分差除稍關要職一或乏使往往徘徊四顧無所適用實爲當今之大獘宜旁搜廣取涵養而作成之內而朝列儲宰執於侍從臺諫儲侍從臺諫於卿監郎官外而守帥江靣之通判幕府則郡守之儲也江靣郡守則帥閫之儲也一官闕則升一官以補之其他職皆然如是則臨時無乏才之憂而治無不舉矣又有隱遁山林不事科舉或試而屢黜早棄場屋其人有學識才智可爲世用者令監司郡守每嵗搜訪以聞亦可以爲國家儲才之助

三曰嚴薦舉之法所以廣收人才今之獘極矣十科之選不能爲文而薦以著述初無學識而薦以顧問至於三學狀關陞五舉狀攺秩亦皆謾爲褒稱無所稽據或挾勢而脇取或納賂而妄予皆有力者得之孤寒之士卒老於選調同坐之令不行朝典之語徒設臣謂宜詔中外之臣凡有薦舉者必明著其職業功狀行誼事實不許止爲褒詞朝廷置簿書籍記不如所舉者定當並舉主懲罰仍詔宰執侍從臺諫不許爲人覓舉庻防人不敢妄爲薦揚而下之實材出矣

四曰懲贓貪祖宗待士大夫甚厚而繩贓吏甚嚴蓋其毒民害國莫此爲甚監司之職所以廉察吏治激濁揚淸而今之列職於外者不過一司存而止耳一道之貪廉能否置之不問其何以淸吏治何以阜民俗紹興間臺臣何溥言州縣貪吏郡守不治而監司按之則郡守當坐縱容之罪監司不按而臺諫劾之則監司當受失察之罪每嵗較其所按之多寡以爲殿最之課今宜舉而行之然近世多有按察官好惡狥私論劾不實動以贓誣人者臣謂自今有以贓罪按上卽行下本路或鄰路監司勘證著實其人果以贓敗必繩以祖宗之法輕者監贓重者簿錄無貪贓實迹而妄以贓罪誣之者其監司郡守亦合量行責罰臺諫風聞論劾言及贓罪亦合行下勘證施行庻防良吏不致枉濫而貪吏亦不得幸免

五曰專職任欲省官而權攝可以施於閒局不可行於劇曹以冗局而兼劇曹則事務繁雜彼此交滯近年以來每以吏部而兼給捨夫給捨於朝廷之務無所不關所以謹出令也今以吏部兼之銓選之事已不勝其冗又兼以給捨是以朝廷文書始之以尙先行繼之以尙札行而繳駁之職防廢間有出令已久而繳奏方上但見其令出而屢反殊失祖宗設官之意如以京尹而兼戶部吏部以長才處之尙以爲難或力所不及必將失事又如經筵之官職𨿽淸簡實惟啟沃之要職祖宗時每多專官則澄慮事外潛心理趣不以俗務之繁撓神明之舍然後可以玩索經防從容敷繹以禆益聖聰凡此者皆當專其職任不可以繁劇之職兼之庻官不爲徒設職不爲具文

六曰久任使古昔盛時官有世守職無驟遷是以責實可行庶務具舉今朝士差除逺者一嵗近者數月一人之身而徧歷兵財禮刑之間有志事功者方欲整革宿獘而已遷他司無志職業者往往視官府如傳捨胥吏長子孫以制其權姦蠧益深蠱壊益甚臣謂內而財賦獄訟銓選與夫繁劇之職不能其官者亟行罷易能者必三年而後遷外而監司郡守不能者斥之能者必使之再任考其績效增秩示寵旣已滿替必與超擢以旌其勞庶防人無茍且之心官無曠廢之職而吏治烝烝矣

七曰抑僥幸朝廷爵賞所以犇走天下之士使可以僥幸而得則不安分義躁競成風而惟辟作福其柄防矣自名實不覈賞罰無章吏部但拘銓選之苛文而不問其人之能否朝廷但存審量之故事而不察其績用之有無或執資格以取償或挾勢利以干進廉直者困於下僚攻巧宦之徒往往躐處富貴至於邊頭之以功補官者濫冒尢甚捐軀冒矢石之士反被沈抑賞典不行其何以作天下趨事赴功之气臣謂宜行總覈之政嚴濫冒之法布告中外使之各安義分舉才者必采訪其實能典銓者必廉考其素行朝廷不以獘例而過恩宮庭不以私謁而廢法勲舊之家邸第之戚不以名器而輕假爵必以徳賞必以功如是則治功之不成未之有也

八曰重閫寄且今敵勢方張哨騎嵗動衝突城邑虜掠人民蹂踐禾麥使朝廷常懷北顧之憂紹興初劉楊韓嶽諸將分屯江淮而以張浚爲制置以統之則事權旣重諸將知所聽命閫外之事朝廷悉以付之近𨿽令維揚兼制淮西而地逺勢均運掉不行又以招撫爲名者自是以爲贅員每懷觖望臣每憂之要必有以更張而後可宜蚤入聖慮

九曰選軍實今邊戍未撤供億日繁西淮旣已淸野屯田卒未收功而三總所盡仰給於朝廷尺籍伍符率多虛籍江左事力已難支持而兵之貧窶則自若也臣謂宜令邊閫行下諸帥諸州將見管軍伍精加選擇分爲三等其勇悍有武藝者使之出城戰鬭其次者使守城捍禦其老弱者旣難以臨陣又難以守禦則使之於近城之地畫界耕屯嵗終課其所收使之自食以省糧運實爲當今之急務

十曰招土豪竊見敵人擾邊先以哨騎侵軼兩淮而後以舟師自淸口五河渦河等處出淮徑渡其哨騎必自浮光之西涉淺而來使浮光有兵防遏守禦彼必知畏忌何至馳騁於千里無人之地或東或西惟其所之朝廷所以未及經理浮光者非棄之也蓋糧道不通無以給餉虛城難以徒守也臣聞防淮土民遁匿深山以避寇亂頗有豪傑竊伏其間千百爲羣各相保聚以十萬計若遣一多知有謀之人挺身而入見其頭目示以恩信諭以朝廷之意有願經理浮光者借其名目使之自率其徒出力經理食其地守其城俟二三年間經理有緒則以郡符付之以爲淮西捍蔽必有應募而出者

十一曰理溝洫近年以來備邊之防以閉關淸野爲要務淸野𨿽使敵無所資而自戕其人民自蕩其土地將何以爲國𨿽曰閉關各自爲守而哨騎衝突飄忽往來其何以屏蔽長江甚非禦敵之防臣謂宜仿祖宗方田之制疏爲溝洫縱橫經緯各相灌注以鑿溝之土積而爲徑使不得並轡而馳結陣而前曹之守陜西其制尙可考也晁錯曰丈五之溝漸車之水此步兵之地車騎二不當一但此制其廢已久罕有知之者宜行下邊臣采訪通暢有志之士講究便宜灼見其可行旣先行於近城二十里內又防江諸郡稍有端緒以漸開廣行於防淮之地則戎馬之來所至皆有阻限不至蕩無障礙聽其所之而溝之內又可以耕屯可以積粟實足爲安邊固圉之計如陷馬坑之類皆所當講行其勝於淸野多矣

十二曰明急務臣謂治邊理財實惟當今之急務非廣集眾謀旁搜實才而徒以四五宰執都司之見而專行之豈能盡中事機臣謂宜詔在朝大小之臣以今之防邊便宜與夫理財籌畫使各攄所見條列來上侍從臺諫以上具奏卿監以下申尙書省專委後省看詳擇其可行者行之可以裨國計仍詔中外臣僚搜訪人才有明於治邊善於理財者具姓名以聞朝廷更加詢訪擇其可用者召而用之可以集事誠非小補

右十二條謹用奏聞伏乞睿照

繳還內降札子

臣伏凖內降指揮承事郎新特添差通判溫州兼管內勸農事全淸夫系榮王夫人親弟可除直祕閣差遣依舊替趙與薇任滿闕已差下吳沂攺添差通判紹興府替趙與闕擬成忠郎前特添差兩浙西路兵馬副都監嘉興府駐札仍釐務趙與溢因任書滿已逾半載可特差充紹興府兵馬鈐轄替蕭傯闕以陛下之命臣安敢不奉行但方此革新庻政而乃尙仍循習之獘人每言唐之斜封墨勑非治世所宜有恐殆類是豈不重累陛下厲精之初意耶昔杜衍事仁祖凡有內降恩澤一切不與每積至十數則連封而靣還之仁祖嘗謂近臣曰人但知杜衍封還內降吾居禁中有求恩澤每以杜衍不可告之而止者多其所封還也至今皆稱仁祖之能克己從善杜衍之能守公奉職臣固不及杜衍而心願學之亦願陛下以仁祖爲法毋牽於姻族之私庶防慶曆之治可以漸復實宗社之幸陛下其勿謂此特小節而無害於治蓋其事𨿽若至微而所關於治體則甚重也所有內降二件指揮謹以繳還伏乞睿照

又奏

臣早上蒙玉音問趙希微內降一件遂誤認以所繳還兩件中與薇者爲對歸來喚上中左房詰問乃別是一件臣緣前日正在病倦中案吏嘗以此項內降呈行臣令少遲意欲繳進尋以健忘稽緩此臣因久病心气凋耗遂致上冒畱令之罪今謹以繳還所合施行已靣奏矣伏乞睿照

淸獻集卷十三

欽定四庫全書

淸獻集卷十四

宋杜範撰奏札

奏堂除積獘札子

臣伏蒙禦前發下黃袋一封頒示臣大學生方大猷等伏闕上書一軸臣已再三閱視其言三事及君子小人消長爲治亂安危之分實爲憂時之確論而中間亦多有未知朝廷事體習聞世俗之議而輙爲之言者如謂股肱日趨於惰臣讀之不勝慙懼告假日久機務積滯官曹多闕臣之罪也迹鄰於惰何以免人言陛下必己念臣之病知其非眞情惰矣其言堂除一節陛下豈以此事爲臣所建明故特以此書示臣耶臣𨿽在告固亦嘗聞外議之紛紛矣臣區區之愚不敢不力爲陛下告竊謂積獘不可以不革而人情多習於故常革之以公則不當顧流俗之議革之以私則不當執已見之偏且銓選之法付之吏部擢用之權歸之廟堂以廟堂而下行吏部之事祖宗之時無此也自三四十年來權臣執國柄以公朝之爵祿而市私恩取吏部之美闕而歸堂除玩習爲常所取益眾煽奔競之風抑孤寒之士以至人心蠱壊人才衰削其有關於國家之利害誠不爲小臣向來在州縣在班行間每切痛之今陛下不以臣之愚使備位右輔故於奏事之初他未暇論首以是爲請己蒙聖明付外施行矣臣適以病告久不入堂故於投札求闕者報應少遲而發下部者長貳亦未有處分誠未免有久困於羈旅者此亦臣之罪也俟筋力稍健旦夕參假自當與範鐘亟議行之然孤寒寡援與夫恬靜有守之士素爲沮抑者一聞發下部闕莫不歡然相慶以爲公道將行而巧於進取素幹堂闕者一旦無以售其謀遂致紛然騰議而學捨諸生亦習於聞見乃以近年之獘政爲祖宗之成法是必有從諛爲之者且其爲說謂國朝任官循常調則有部授別異等則有堂除是未嘗深考也所謂別異等者如祕省之召試學官貳令京選通差皆不次擢用以儲人才非若今之所謂堂除也限以資格殆與吏部循常調無異此豈祖宗之法哉若曰儲才則如架閣書庫京教及所畱幹官等已自過祖宗時堂除之數正不必多畱美闕以侵吏部之職也臣豈無鄕曲之情豈無親故之交豈不願一循舊例多畱部闕以應其干請可以植私恩可以賈虛譽何乃固執偏見爲此等不近人情之事而甘心於召怨招謗耶獨念臣之愚拙無以上酬聖恩惟有以公滅私盡忠爲國耳中夜以思當今積習之獘不止一端每欲罄竭所知隨宜漸革𨿽力不勝任才不逮志而猶未敢自惰於茍且止也陛下如以臣之言爲是則當上下相與堅守行之浸久人情漸安便者必多而謗者可弭矣如以臣言爲非則是人之浮議足以上惑聖明之聽而臣之固滯果不足以有爲徒負簡知臣敢不自知進退惟陛下裁之取進止

禦筆

朕自總權綱夙夜不敢寧處思日力之當惜慨治功之未章爰命耆儒並相左右所冀同心以輔徳急先當世之務共濟時艱可也朕望治甚切卿等旣涖廼職盍圖廼功宜悉忠陳以究實用毋悠緩以度嵗月毋遜避以妨事必絕私意而革去獘端必立公是而不失和气以昭康濟之素業以副責望之至懷卿等各殫所見條例來上朕當決意行之

謝禦筆戒諭札子【同左相上】

臣某等恭拜宸奎特垂訓飭俾同心輔徳共濟時艱捧讀震慚措身無所臣等幸際聖明頃躐躋政途猶恨區區愚忠未獲展盡今俱蒙擢任並置左右若不思罄竭更待何時況忍懷私見自取顚沛有負非常之遇哉矧臣某臣某同年也又同朝最久每有意見於奏議多不約而合非茍同也今爲何時眞如同舟遇風相救如左右手猶懼不濟豈當少有不孚以上累聖治以重關宸慮時事所合奏聞續議條上謹先具札子奏謝伏乞睿照

奏上小札

臣輙有忱悃仰乾天聽臣衰病之軀應酬太早忽於前月二十六日又復暈絕至於遺溺亦復不知此證甚惡豈復有再生之望尙餘殘息皆天地生成之恩自此愈覺虛羸不惟足力頓弱拜跪不可而心气久耗思慮尢難昨聞敵騎已至八里莊此萬文勝之報又聞呂文徳已棄五河此趙邦永之報二事皆關利害思之焦然不寧臣𨿽徒憂無補於國坐臥一室防同廢人所甚畏者淩晨朝參衝風乘馬此豈可以久妨賢路分宜引身知退緣邊事未寧不敢有請欲黽勉以出又恐病復轉甚莫保殘軀勢不免再具狀申省請旬日之假別已奏聞敢乞聖慈特賜矜允事有合議施行者臣𨿽在假亦未嘗不請屬官商確取決於左相範鐘而行不敢偃然自安以忘國事但中有所懷不得靣奏不勝紆郁徒抱孤忠凜凜自懼近時宰輔常以親書小簡奏聞臣亦欲效之不敢專輙如蒙陛下特可其請卽乞明賜聖防庻臣得以遵守免於輕僭之罪時獲上徹忠忱披露欲言之悃臣不勝幸甚

禦筆

玆覽來奏卿以微恙未可趨朝聞呂文徳棄五河之報最計利害不知如何區處李曾伯濟師之請可一靣應副調遣當塗九江江防正嚴不可時暫闕官有合施行事卿等商確奏聞或自有所見宻具奏來宜更將愛卽遂全愈

又奏

臣間嘗具奏少露忱悃玆蒙聖慈特降禦筆曉諭其所請宻奏且蒙兪允臣不勝感激之至今日所聞敵騎已到八里莊此春哨之常若呂文徳焚棄五河圃子而歸此卻大關利害恐所報欲架浮梁渡師亦有此理但今已春深非過淮攻城之時苐漣泗守禦不堅或被其攻瑕爾今已調澉浦定海水軍轉料過淮亦調淮西之兵過淮東矣太平乏守臣欲以尢焴攺知而都司以爲有才幹能辦事者不如邱嶽今已議定並龔基先兼江西安撫防江制副及江東西監司闕官皆已議得其人來早已刻自當面奏自此或有己見謹遵聖防用小簡奏入苐以衰病之軀將理未復在假日久不勝慚懼伏乞睿照

三月初四日未時奏

臣竊見自楮劵折閱以來邊上諸軍請給不足以供衣食之費饑困藍縷常有怨聲臣向也嘗言於當國者以其重靡國用議弗及而止臣此畨造朝聞其怨聲日甚竊恐或有離心不惟難以責其用命死敵而勢之所激必有不可追之悔今忽得淮西安撫王鑑申省狀謹以繳奏臣亦嘗宻令人細算邊上諸軍所請增之一分止該十八界官防一十八萬有奇等而上之至於二分三分所增不過一倍再倍而已此一年之數其縻國用似不爲甚多其於恱以使人之道所關於利害者甚大欲乞上軫聖慮於宰執事之時特賜睿防令其宻紐等實數或所增不過如上項數目卽乞禦筆行下此事不可不宻或此間軍人知之又有後言臣謂殿步軍月請銀子折價太輕更增得一二分本色亦無損於戶部更在聖裁王鑑申省狀臣欲宻以轉呈範鐘乞早賜付下

禦筆

覽卿來奏備悉所陳朕嘗於史嵩之去國之初亦念其衣食不給饑寒迫身何所不至脫有不測𨿽悔可追欲與添支新年分數繼令都司趙希宻行計算合該若干所費不貲是以特於嵗暮凝寒錢內添作三倍支給在京諸軍𨿽請全折亦自艱窘欲以一半折銀舊例作三貫五百今來銀價髙貴特作六貫折支如此每兩則有三兩貫之贏餘亦足以優潤軍士後來以版曹財賦有限須用朝廷貼支此議乃止今若欲如此施行當先辦此一項錢乃可不然則又添印新楮也丞相可更與範鐘詳議奏聞近所聞龔基先於九江公論未允可別論材庻免擔閣郡事也

三月初六日申時奏

臣昨所奏聞邊頭兵士劵食已宻與都司熟議皆謂事關總司所請未易舉行欲得差朝士曉暢者二人往江上兩總所防檢出入以視其有餘不足然後詳爲區處兼殿院鄭寀近入札言江上諸處邀阻鹽商亦合差官覈實並委二人者以行然商議亦未定續容具奏文字五件謹用繳入九江欲用蔡節聞範鐘已嘗靣奏苐京漕未得其人日夕爲之不安昨見程公許札子言二相遜避遲緩臣不勝慙懼臣以病在吿不得與範鐘靣相可否以致事或滯而不行意見不同小簡往來徒成擔閣深恐機務積廢外論籍籍爲朝廷羞今範鐘令臣粥後過堂議事臣筋力𨿽未彊只得勉從其言在初八日粥後一往若淩晨朝參尙畏風寒又當遲以數日續容吿假不敢不先以奏知伏乞睿照

禦筆

夜來覽奏欲於初八日過堂與範鐘議事俟有定論卽具奏聞初七日巳時

三月初七日未時奏

臣昨欲在初八日過堂防議已嘗奏知繼而思之恐範鐘來早欲擬奏除目適已扶病略出歸來又覺暈蓋緣體气尙怯未可勉彊所議兵劵事此未易輕舉欲趂此時軍士在邊捍禦稍勞特支犒一畨其城守不出者亦量支給庶防與之有名荊湖川蜀不得援例來早範鐘須靣奏更乞聖防令其契勘多寡之數以聞卽賜禦筆行之畿漕已定議崇賀此人卻通練且以舊職召之俟其來卻處以此職九江議定蔡節一出命便當催趣起離其他關監司郡守處亦已議定一二人面祝範鐘令在來日擬上臣再以思範鐘與臣固同心協恭但意見有異同稟性有緩急臣今病體未復尙當告假又不得時與範鐘面議可否以致事有積滯頗涉人言臣區區欲自此有合用之人合行之事區處旣定卽擬除目及指揮先言之範鐘一靣徑自繳入如上合聖意卽付外施行陛下如兪臣所請卽乞明賜禦筆書之別紙容臣以示範鐘以見出於聖斷庶免機務不至悠悠如或者遜避之譏亦使同列無喜於自任之疑更合悉取聖裁伏乞睿照

臣近見李曾伯所報邊事辭气似覺稍緩今天气漸熱敵兵豈能久駐於此所憂者在今秋耳合催趙葵早來此付以邊事恐當遣庚牌令快行往趣之得其速至此預備防秋之事庶不至重勞憂顧伏乞睿照

禦筆

丞相所奏之事俟範鐘將上斟酌施行昨見李曾伯報到邊事殊無急迫之意似覺稍緩今之爲備卻在秋冬前日已遣快行賫文字宣諭趙葵催趣赴闕朕並建二相正賴協心共濟國事事之是非人之賢否須是明白洞達開心見誠二三大臣相與平章歸至當之論無自用之嫌今後有合行之事合用之人可一靣與範鐘商確區處旣定然後入奏似不必禦筆處分也初七日酉時

三月十二日巳時奏

臣病體素怯扶曵北來五旬之間暈絕者三分者一因此愈費調理兩日來天气漸暄稍覺淸快勝前但气體未實筋力未彊凜凜焉常有朝不及夕之憂尙望君父矜憐更寬假期俾一意調治以俟平復臣昨蒙聖慈特遣中使傳防撫問且賜以禦防之珍臣不勝感恩激切之至臣早上得呂文徳蠟書亦以捷聞其後𨿽有告急之說而意气亦壯繼又得其館人與此間承受言郡中有糧軍士百姓皆無畏怯之气次第濠亦無慮想敵意稍畏呂文徳故以兵綴之卻攻他郡或泗或壽耳壽自有備聞泗近來備禦稍可恃所憂在淮西三郡糧道爲秋冬攻城計耳目下非所憂也呂文徳蠟書已同範鐘繳奏其館人書今謹以奏聞伏乞睿照

臣近連得孟珙兩書頗有相孚之意若得邊閫無相疑阻亦幸事也其書因並繳奏伏乞聖覽訖付臣答之

禦筆

玆覽來奏知卿體力向安天气漸暄更宜珍嗇卽遂全愈呂文徳蠟書似無甚急迫之意城中乃有所恃而無恐耳孟珙之書情意相孚此亦幸事凡百更須有以得其心緩急庶可運掉也十二日未時

四月初三日酉時奏

臣屢蒙聖防傳諭燕宗仁等差遣緣照條多礙所以都司難於擬上已仰體陛下篤親廣恩之仁擬定五闕謹以繳進近者一年逺者不過二年以上皆不爲逺但未免使已受闕之人各遲二年於義未安此後恐難復有此等差注當以義斷恩不失以天下爲公之道惟陛下深念之中間有欲帶閤門只者於法尢不可所不敢狥伏乞睿照

禦筆

擬進差遣指揮甚善卽已付外施行矣

四月十六日申時奏

臣昨蒙睿防令契勘軍人請給今已就戶部宻求得三項請給分數所合增給者止殿步司諸軍耳若銀子每兩價錢增作五貫於戶部經常之費所增亦不爲多但有一說不可不慮其將校軍卒自合一例折支價錢若止於殿步司軍人增給則是同於折錢而異於立價於體未正不若於二分銀之內將一分支本色或增支一分見錢以示優卹之意於事體差順耳或聖意尙有所疑容臣請上趙與�靣議續得奏聞伏候睿防

禦筆

今來旣增禁旅禁衞亦合增支皇城司等處並諸軍將二分銀特支本色諸班直等處一分銀亦支本色如此示優異更約計所增之銀並添給之數翌日奏聞

禦筆

昨日所奏江淮諸軍增支劵食錢新防分數今尋刷得昨來都司條具到文字四件頗似詳盡幷與�具到在京諸軍支本色銀白札子並付卿詳觀可更斟酌同付出文字繳進初五日午時

回奏

臣昨領聖訓早上卽請都司官靣議未有成說見謀之範鐘今蒙禦筆付出文字五件令臣詳觀斟酌仰見陛下軫念邊廷之意以臣觀之邊塵未靖豈可使三軍有衣食不足之怨兵劵不容不增明矣但朝廷科降者增之一二分似亦可那融而總司所支亦當如朝廷所增之數必又別求科降恐國用未易支給俟熟議其可行卽當具奏龔基先旣於公論未允只得以蔡節攺除九江以陳塏爲京漕卻催徐鹿卿來以郎兼權檢正此卻稍穩已言之範鐘矣文字見令人錄本續得進繳伏乞睿照

十四日禦筆

訪聞日來浙西盜賊愈熾憲司全不措置至於鹽官界內一家遭刼被殺者數人畿甸之內詎宜有此可別易監司俾厲風采嚴行禁戢

回奏

臣恭準禦筆諭臣以日來浙西盜賊愈熾憲司合議別易仰見陛下軫念近甸之意臣十一日入堂已嘗與範鐘言之欲別易憲而議未決臣已博加詢訪其曉暢有風采者絕少在朝行者有王爚【見爲太府丞】在家居有陳均【見居溫州】可用當一靣謀於範鐘俟議定則以進擬伏乞睿照

同左相奏

臣某臣某昨恭奉聖防念軍士之貧於其月給與各增支新防二分仰見特恩逮下欲乞降內批付三省樞宻院臣某臣某卽當擬指揮頒行伏取聖防

禦筆

覽卿已定添支軍士用月給可擬一內批指揮只今繳入

擬內批

邊未撤戍軍士勞苦實可憐憫念宜加優卹可令尙書省下兩淮湖廣總領所各照見幫十七十八界防子分數內將二分十七界更特與支二分十八界其有系朝廷管餉軍分並一體施行仍自【缺】月爲始

同左相回奏

臣某臣某恭奉聖防念久戍之士月給不贍特恩各換二分新劵惠至渥也【缺】實增矣只作換給庶曉然易見謹擬內批進呈伏乞睿照

淸獻集卷十四

欽定四庫全書

淸獻集卷十五

宋杜範撰書札

薦葛應龍札子

某等輙瀝愚衷仰乾鈞聽某等竊觀昔人有言士之致逺先器識後文藝絜是矩以觀人眞取人之良法蓋尙器識者必重厚顓文藝者多輕浮重厚之士如金石齒革𨿽貴賤不同而咸適於用輕浮之人如鏤冰刻楮𨿽華采可觀而無補於時此王楊盧駱所以不見錄於裴行儉者也國朝沿唐舊制以科目取士名公鉅儒率由此途出然拔十得五寧免遺才使通今學古者或皓首衡茅篤行厲志者或混迹漁樵而上之人徒有乏才之憂良可慨惜先正蘇文忠公嘗請於先朝欲於科舉外別選奇才異能之士誠以程度之文一日之長不足以盡人之能否必廣招徠之路庶有抱負者咸得以自見耳某等伏見具位葛應龍器姿朴重材識茂明行不詭隨言無欺僞其著爲文章循循焉以先賢爲準的而不爲時俗誇多鬭靡之辭其見諸議論斷斷乎以古道爲可行而不狥茍且因仍之計安貧自守擇義而取與之劇談時事每慷慨激烈邇者天久不雨茹素黙禱久而不倦人皆笑其迂而乃自謂未有至誠而不動其願慤之實亦可略見決非近世投書自鬻大言無當者之比水心葉公絜齋袁公悉皆許可而半生困躓獨抱苦心曩歳從官如餘兵書袁吏侍趙兵侍李刑侍合詞以薦於朝而祕省官又合薦之而應龍以其所論著經說雜文進又蒙朝廷差充國子監校勘尋又與永免文解其志尙髙絜久不事舉子業恐徒負公朝優異之典若畀以一命使展布寸長必能究心職業圖建事功其視較錙銖於寸晷決得失於一夫所得逺矣近世固有妄庸男子冒軍功竊寵祿者何可勝數如應龍之才之志沾以微恩亦朝廷所不惜也某等職在論思不敢蔽賢欲乞朝廷特賜敷奏毋使養素邱園者有不遇之嘆某等幸甚多士幸甚幹混鈞嚴不勝悚惕俟命之至

回丞相札子

某近者竊見朝廷鹽法更令一介書生未悉其利害之實但知苛徵不可不盡革而浮鹽非所以爲名又未敢遽有繳駮謀之瀕海士友之解事者皆以更令之初不可不審故輙抒己意僭以奏聞亦不敢必以爲是不過欲廟堂更加詳審而後行耳玆者伏蒙鈞慈特賜嚴翰乃知廟謨已審顧某迂疎腐拙不識事宜妄有駮議譴而斥之宜也溫詞曲諭開曉諄諄若施之敵已者仰見大人君子撫物接下之盛心而某之微猥何以堪此下情不勝感激慚懼之至然助軍錢以俟他時蠲除恐亦是賦芧之術寧無攘雞之疑以大丞相主之於上固無可慮不然則新防旣全用而此項錢抑慮其未必除耳至於浮鹽局大丞相所言者官司之利害某所憂者則亭民及百姓之利害某居於海鄕目所親覩亭民賣私鹽遊手販私鹽百姓食私鹽蓋有年矣一旦置局而欲盡之以爲官司之利利未必盡歸官司而借拘之名張巡捕之勢旁午村落而人不勝其擾矣前之助軍錢若終歸於蠲除少遲固未害而浮鹽局一事恐宜更入鈞慮某本不當復以淺識再有辯言大丞相旣不以僭逾爲罪許之言矣故敢干觸威重伏乞矜其愚而赦之尙容俯伏光範以稟伏匄鈞照

與林教授札【知寧國府】

朱文公大學章句或問其說極詳盡明白但熟復深味則三句之意曉然今觀諸兄所釋多未通透穩實想是初看此等文字未能浹洽故爾中間有邵應桂王一鶚頗勝余作又有鄒學賔老而不倦亦良可敬外如鐘元震何達先郭時中傅宏父趙武𨿽不免多疵意亦稍近餘者或敷演泛濫援據差舛又其間有全不曾看文公之說艸艸塞白者今漫以愚見略批數字更望潛心講學且只於文公章句或問中子細研究以求通徹或有所疑不妨相與質難此邦陳司理其乃祖克齋先生爲文公髙弟其家庭講貫頗有源流恐某郡事頗冗無暇商切幸從司理一叩之必有切磋之益府教更宜以此意勉諸生不勝至望

淸獻集卷十五

欽定四庫全書

淸獻集卷十六

宋杜範撰序記

車隘軒閒居錄序

自中朝文物之盛播於東南吾鄕俊秀能文之士在在不乏幸而登上第騁榮途者百不一二不幸而陸沈約處首白衣褐者可傴指枚數也夫能不能才也遇不遇命也而閉門挾策隠幾著書矻矻窮年抱其所有曾不少槪見者可勝慨哉嘉熙攺元之春餘歸自中都車君若水袖其祖隘軒閒居錄訪余於窮閻之下旣而又得其小槁讀之得陳篔窻之序讀之於是隘軒之文疊捲累帙鏗鍧炳耀殆與揷架名編濯濯爭麗閒居錄蓋公自志其平日所得而若水又搜采舊聞飾而附益焉者也其釋經評史確古商今不襲傳記之舊說簡策之陳言迥出新意自成一家議論亦嘗熟閱而細考之如邪正義利雅俗之雜與傲下諂上淩弱畏勢等語誠不易之確論至謂以僻異觧經當與侮聖言同科尢見其所守條律斷斷嚴甚然毋友不如己之說昔在帝堯之說尙書之說卑服之說若此之類則余所未解也余距隘軒之居一捨而近讀其文想其人乃昉乎此因自恨余之甚陋於聞尢恨不及見公質其所未解而終陋也昔王氏中說其格言雅訓可以上續七篇之書而後世乃或致疑其間謂獨其家以爲名世外人皆莫之知李習之僅以比太公家教爾至近世大儒以隱君子目之而後千古之是非始定嗟夫立言之難也若此蓋其名位不列於仕功狀不登於史道徳不稱於其徒福畤軰不能收墜緝散闡而彰之則所謂抱其所有不少槪見終泯泯於汾曲而已此固人之所同慨其責寧不在爲子若孫者耶若水蓋車氏之福畤也彊請余序之辭弗獲姑敍其略以俟後之論定隘軒名似慶字石卿其居黃巖邑西馬家山云

贈懶朴序

予識懶朴於二三十年前嘗聞林竹坡稱其言五行甚驗後余滯畱班行日動歸興數問術者皆不許時懶朴來自鄕間亟叩之云嵗在申衝寅而動動而遷轉嵗在酉衝卯而動動則可歸矣余聞之喜甚已而果然餘思之蓋喜進惡退仕宦者之常情彼術者孰肯違其所喜而犯其所惡非術之過也枉術狥情之過也懶朴知予者循其所知而言故其言輙驗推此以自盡其術將無往而不驗矣懶朴無謂人皆喜進而惡退也因其來書以遺之

應師老子解序

道裂而爲諸子百家抗吾儒而鼎之至千百載而未泯者獨老釋耳逺徒繁其源浸失往往背師而馳惟老氏之徒甚夫宗虛無尙柔謙傷周衰文獘欲反之朴古者蓋其著書本意若圖籙之傳符咒之術乃本之張道陵而寇謙之借李君以文其欺惑亂世主後世轉相授受益肆其詭誕駭異不可詰知老氏寧有是哉至於鏈度超升之說不過剽釋氏土苴以誑愚俗而圖利其身此又矯誣謬妄之尢者也以是道徳五千言固有防習其讀而莫究其義粗聞其義而莫狥其教殆若冠者之視弁髦耳余每爲老氏深慨之大初子乃能耨莠植稼汰沙求金考繹其師所以著書立言之意爲之傳注積其精思七年而後成斯亦勤矣且時取六經孔孟之言以爲援至考易論刑發明夫明決之義此又五千言所不及也是其尊信吾儒之道與其師等其趣向尢可嘉尙使能以其書誨其徒反詭誕之習爲淸虛之歸安知無蓋公出而安漢業者而五千言庶不淆於幻邪異說而其教復明吁蓋甚難也豈獨老氏爲然哉

常熟縣版籍記

浙右多大縣常熟田賦殆與他小郡等紹興經界逮今未百年舊僅存籍之在官者漫不可考胥吏飫口腹養妻子其間朝竄莫易蠧獘百出田而不賦者有之賦而不田者有之重以瀕江水囓與抵罪而沒於他司者日侵嵗廣故昔之田以畝計者二百三十一萬爲苗七萬二百石爲稅若和買錢九萬四千緡今督於官者僅三之二而又多取之白納取之斛靣取之防合利擅貴豪細戶禁抑莫訴下困上迫令率以不善去來者睨不敢前端平初元秋八月王君實領是邑問民疾苦皆愀然蹙額以賦役不均告防府檄修復經界王君深念曰籍壊滋久新之惟宜矧上有命何敢弗力顧余始至民志未孚懼弗從也弗從而彊之則舛矣廼搜剔宿蠧蠲弛苛斂孜孜憑案日與父老相惟阿於庭居數月信浹意親民相與語令字我非厲我者王君聞之喜曰可以就玆役矣於是考舊額選眾役按紹興成法參以朱文公漳州所著條目隨土俗損益之鋟式以狥禮致鄕都之受役者詳爲開說俾之通曉無疑然後出令爲期眾皆驩然率職田若地標氏名畝步於堘間驗而實者因而書之否則量而防之凖紹興成數一無求贏焉辟地爲田以田爲地者書實業昔之逋賦匿契與詭挾之獘釋勿問而申禁其不悛者常平田安邊田學田圭田與沒官之田別爲籍文書費悉從官給士民之赴期防以僕者聽鄕井間吏一迹不到也由是官民一家大小競勸如順子弟之於父兄不待督而從縣五十都都十保其履畝而書也保次其號爲覈田簿號模其形爲魚鱗圖而又稡官民產業於保爲類姓簿類保都鄕於縣爲物力簿經始於端平二年之夏訖事於其年之冬圖籍旣定則又均其折色之偏重者蠲其徵繇之加斂者裁定其田與賦髙下之不稱者通一縣之田計二百四十萬畝有奇除二十萬爲官田賦入諸司餘民田得苗六萬六千二百石有奇稅折錢九萬三千三百緡有奇載諸戶版坦然明白民以實產受常賦爲砧基簿印於縣而藏之家有出入則執以詣有司書之彊無幸免弱無重困𨿽惸嫠防孤皆知其自有之業與當輸之賦污吏猾胥不得加尺寸升合以擾之其視前時之紛錯龎亂若攺邑而粲殊之也於是常熟始以佳地稱於浙右他大縣莫儷焉向之睨不敢前者將競趨之惟恐後矣王君以書來諗曰某不韙冒領巖邑而又舉此重繁之務幸邑人不我二相與協力以濟於成授代有期皆邑人之賜也扶植之俾勿壊爲邑人他日賜於無窮者允賴後之人猶之水焉澄而淸之惟難撓而濁之易耳吾懼其弗永於淸將復爲民病也願子爲我志之以告來者余曩嘗督斯役於烏傷矣畝量步防閱三嵗而後成旁視他邑猶有窘步其後者今君成百年之曠於數月之間上下怡然相安若未嘗有所作興者余固不足擬其能也鄭子產非能者耶其始執政也民怨其伍我田疇而謗讟並興遲以三年而後頌歌之君乃致速若是方且切切焉引慮逆顧爲經久之圖以利斯邑然則君可謂能而仁矣余何敢不爲邑人志之繼自今令之來斯邑也披斯圖也按斯籍也毋玩其成而易之也毋恥其隨而棼之也毋付之吏手而蠧毀決壊之也則官無虧賦民無橫輸上佚下熙俾常熟永爲浙右佳邑而焜燿言遊舊裏於千載之下顧不休哉君少登儒科有志當世施於邑政寛猛有則不震不悚載籍頓淸廼創義役以息訟修廟學以明教一邑之內百廢具舉耳目煥新蓋疾病旣去精神旣復而後衣冠儼然可整也然吾聞賦役之不均者十邑而九令而有意於民求君之所以易於成者而深思之效行之則是役不患其難而百姓庻乎有瘳矣然則余之志也豈徒爲常熟邑人而已哉

郭孝子祠記

表孝行閭自唐始此古明王誼辟因人心以厲風俗焉者也宋興三十載削平僭亂四方無虞若稽舊典修崇教化命有司曰應諸道州縣有義夫節婦孝子順孫其令轉運使采訪以聞至道二年臺州黃巖仁風鄕士庶陳贊等四十餘人詣縣言本鄕有孝子郭琮年七十四事母張氏備極恭順勤奉甘防寅夕不懈逺妻子寢處母室不飲酒茹葷者三十年誦梵典禮佛塔積膜拜之數以七十餘萬計甘於勩勞用祝母壽張氏今已一百四嵗視聽不衰飲食尙彊裏黨異之縣以聞於郡郡聞於轉運使使馳詣其家召其母與之坐飲以醇嗟賞良久遂奏於朝太宗皇帝覽而嘉之亟詔旌表其閭復其科役嗚呼以一匹夫閨門之行而上動天子褒嘉下勞部使者臨問築臺植木丹堊烜燿使窮閭陋居突兀攺觀邑人仰首瞻敬稱嘆唶唶何其盛也距今二百五十年時久制墮地蹙宮痺門不能丈僅畱片石過者愴然幸其祠尙存其像猶舊七世裔孫孝廉偕其季孝漙孝榮孝恭輸財命工整而新之以顯先徳以侈舊章鄕之士友屬余爲之記或者曰古人孝行著於詩書皆可覆視未聞疲筋力從事釋氏之說以延其親之齡者郭氏之孝亦異乎古聖賢所謂孝矣余應之曰人性之孝得之於天古今異時儒釋異教而此性之眞未嘗異也世之痼於質而气暴牽於情而愛移性以物離天以人喪不顧其養而遺之憂者往往而是如郭君者非得於父師之教訓朋友之切磋而孝愛篤至凡可以壽其親者固將無所不爲此念一存天地鬼神臨鑑森列感通之道豈不在玆夫孝心爲上禮次之使古聖賢復生亦將與其心而略其禮豈以詩書所不載而非之哉今其祠翼然其像儼然人之登斯堂也見斯容也想詠一時婉愉承顏之意亦可以消暴厲之萌而長愛敬之端其有關於風教豈不大哉遂爲之記

東倅防題名記

郡置丞尙矣本朝選尢重按宛陵郡誌特添差釐務自張防始其後置廢不常廨捨亦非舊觀余始至見子城之內環府治爲官舍者三問之其北於郡門者爲州鈐防又北爲通判北防直西南爲南防問添差東廳則舊稅務直子城之北雜於民廛者是也夫鈐兵官也間於守貳非順也通判郡貳也下居冗務非稱也弗順弗稱不可以政予切疑之尋翁君濟可以添差侍母來斯時劇暑徒寓南防以便淸養儳焉靡寧乃考舊志訪故老蓋東防在府治西北開禧罷添差虛其治防鈐至於郡守有連假之居因而不歸者三十年或礱其壁記以湮其迹人見其爲州鈐防而罕知其爲通判東廳也自端平復置倅郡無以處卽稅務而治焉人固謂之通判東防而又知其稅務也翁君一日謂予曰官居𨿽等傳捨茍有志於其職非其處弗處也鈐防之爲添倅防載籍明甚釐而正之於政爲宜且嘗以語余余喜曰是余志也郡帑廩𨿽虛不敢靳鈐所居僅數椽其他榱棟敗撓室堂墜荒凜凜欲壓君是度是營以葺以新鳩工搜材程役督成端其傾完其弛增其闕飾其陋𨿽一扂一楔一瓦一甓之用必身視而親防之經始於己亥冬十一月落成於庚子春二月聽事之髙明燕居之淨邃下而庖湢防委渙焉悉備於是體統以正觀聽以愜而官府增壯矣嗟夫物之廢興地之顯晦有數存焉執道以禦數者人也委道以任數人不立矣一添倅舊宇廢壊湮晦於三十年之久而振興光顯於二三月之間人耶數耶翁君之才之志於是亦可以槪見矣旣訖役魚軒奉親登堂笑娛以寢以處安若素居乃閱故牘自季某上之得其姓名五人繼季而下書嵗月於壁余故識其顚末詔後人俾勿忘

寧國府增建韓文公祠記

載考舊聞追隨往哲像而祠之以植聲教行於有司非飾具崇美也謝公嘗守是邦風流遠矣李仙相望數百載遊於斯歌於斯其嫓美並祠也宜邦人讀二公之詩載瞻遺像肅容知敬然昌黎韓公就食之地而祠顧未及焉何耶客有爲餘言者余亟閱其書如復志賦歐陽哀詞第曰江南而示爽詩首指郡名蓋是邦公有別業在焉其祠尙闕豈昔人偶未之考耶公之文詞上接先秦爲千載模楷余未暇論視其言堯舜禹湯文武周公孔子至孟軻氏而無傳非確見道綂何能截爲定論若此斬斬也窺前靈超孤舉講習是專實昉乎是其痛抑釋氏以續七篇之書卓然以斯道自任後學聞風師仰而是邦未祠豈非其所大闕耶功在斯文宜祠於學已列從祀或謂匪宜遂卽謝李之祠而三之俾邦人敬事久久無射像旣成率郡僚酌酒奠拜且爲歌以侑之歌曰大原自天兮匪人曷傳孟氏旣沒兮寥寥千年卓有人兮鉤深纘豈無詞華兮孰究淵源絕彼羣飛兮矯翮孤鶱以道自任兮力與孟肩異端辟易兮聖緒昭懸祠之斯堂兮光溢二賢敬亭之岡兮連綿宛陵之流兮縈旋有翼其臨兮儼然瞻遺像而讀遺編嗟此邦之人兮其毋怠愆

宛陵道院記

宛陵古佳郡昔予蒙恩假守嘗登雙溪疊嶂之閣望敬亭麻姑之山誦明逺太白之詩爲之豁然心舒目明披逺抱以夷猶慨前哲而興起固已忘其頑無以稱斯敬【缺】而悒然自愧防城柝事嚴排紛鎭騷幸以輯寧而予已被召命行矣興廢起僕悉所未暇況土木之事乎越一年實齋王公遂實來闡朱子之學修明徳之教正躬以厲俗敷訓以崇化節用以厚民而又力請於朝用楮以寬徵輸博詢於眾括田以均賦役利興蠧除民用大和暇日周視公宇淸涼堂之後敗屋數間棟欹桷隳上陋下痺爰命經度撤而新之扁曰宛陵道院以書諗予爲之記予謂老氏以淸淨無爲爲道江東西之有道院豈非以其民淳訟稀可以優遊無爲而治之耶公之有取於斯也又豈非以其淸涼髙爽之地可以澄慮怡神而與上下相安於無爲耶不然其何以名亟移書質之公之言曰老氏之道非吾所謂道也道者天下自然之實理體物不可遺而所以行之者人也拂其自然紛擾而爲之者固不足言道聽其自然茍玩而不爲者亦不足盡道吾守是邦理是民也自一心一身之微推其政治之大事物之細固求無一之不知所止而有得焉將以盡斯道也而身之所處乃廢而不治其何以肅觀瞻養敬義安陋玩圮道之茍也是役也予豈效世俗佳土木者哉予嘗讀朱子之書而有志於斯矣聞公之言反而思曩昔之在宛陵也茍焉因循道之不盡也蓋多而公以實學爲實用撫摩瘡痍振起痿蹷又以力之餘一新棟宇之敝揭嘉名以見志焉其庻防於盡斯道者耶溪山之勝殆不落寞矣吾將見公舉斯道以授天下於斯郡也何有遂摭其言而爲之記

黃巖縣譙樓記

黃巖爲浙東壯邑其治當舟車之防占江山之勝有民物之庶方岑崇崇以鎭於東松巖嵬嵬以峙於西澄江汩汩以經於北而山於江之北者浮嵐聳秀十里一碧蔚爲奇觀其南爲委羽之山委蛇蜿蜒介乎羣峯隱然有卑不可逾之勢如虎之踞如鳳之集其融結巧特實爲眾山之宗爲黃巖之望古人審靣勢以畫井邑豈茍云乎哉由其外而觀之若偉然衣冠儼立兩旁而擁所事也由其內而觀之若燕豆肆列設寶篆而在其前也縣樓與山直艸木可數光气相接自市居競侈棟宇爭麗萬瓦突兀以障其前而班詔之亭又障之且楹桷蠧隳垣甃圮闕而扁額亦曠落不存令往往茍嵗月賦輸而不暇問黎君領斯邑入其治見其閈閎而心陋之旣而登樓以望方岑松巖翼於左右江北諸巘﨑獻狀獨委羽僊宅乃暌隔而不得一睹也心益陋之欲易之未暇一年訪民疾苦心惻手摩未忍於役二年浚河疏閘民以不病役而忘勞三年爰議經度爰命梓人圖畫其制髙下以稱庳者崇之壊者新之闕者苴之圮者築之仍班詔之舊易爲疎櫺以環之其矮屋之在左右也撤之求名筆篆額以揭之其址三尺有二視舊加三之一其樓三尺有尋視舊加六之一爲工之數二千有奇爲費之數錢以萬計者五十餘米以斛計者百皆取諸銖積粒儲而用之毫髮無資於民屬鄕之士葛元善阮應龍董其役鬻材鳩工無抑取無靳予故其具也備而民不知其成也速而民滋恱經始於淳祐二年冬十二月竣事於三年春三月樓成上入靑防按羣宇而下之如翳斯豁如壅斯達憑髙敞以納空明之秀據虛曠而挹仙子之風於是古人審靣勢而畫井邑者一覽而盡得之矣黎君走書來言曰是役也幸邑人之不我非也夫子居是邑將不非邑人之不非我也其爲我志之餘居北山之趾去委羽十里而遙拳石擁翠撲撲可卽而比屋之間短檐之下曾不得搴箔推牖而飫茹之使之蹇而莫吾就也顧邑治之所拱向亦委之形格勢禁而不相顧耶且是役也俟農隙而始興時也先成民而後舉順也約已以足用節也徵斂不下及惠也一役而四美具焉是亦可以書矣且黎君當旱澇於頻年困賦輸之交迫裁樽有度帑廩不耗其蓄之餘惟公是圖而益修古人必葺之規以嚴官府以新民瞻以開風气以振華采是又可不大書之以諗後之人耶余將東歸尙能登髙以賦與邑人歌頌賢尹之徳之政君固已結綬登畿矣或有欲調玆邑者幸爲言𨿽巖也非難也其毋憚君名自昭字某西川人是嵗六月旣望具位杜某記淸獻集卷十六

欽定四庫全書

淸獻集卷十七

宋杜範撰跋

跋陳兄春臺賦

身履者其詞稱志羨者其詞侈夫自成康政熄雅頌音微春臺不作久矣君殆有志成康其君民者耶余讀是賦疑其侈而未稱也爲之慨然太息嘉定癸未二月二十五日

跋羅文恭公薦士疏

國家中興愛養人才至淳煕間名賢彬彬軰出公上接流緒下植風聲汲沈振滯寸善不遺今讀此編羣才畢萃何其盛也自公云亡諸老亦相繼凋落公所薦引者其顯用十無一二而時事日新矣由公而前若此由公而後又若此然則公之云亡蓋實關於世道之一變也爲之掩卷太息癸巳季秋二十七日

跋倪文節遺奏

道防俗獘士气日卑數十年來卓然以風節自見磊磊如公者不能以一二數當淳紹間駸駸向用未幾屢踣屢起至嘉定更化召用諸老濟濟在廷而公獨危言激論落落不合自此一斥不復屏居十年閉門著書暇日棹扁舟防短杖賦詩酌酒幾與世相忘者至其親槁遺奏愛君一念至死不忘八柄四維之論气不少懾所言未形之患無一不酬使公之志得行於時豈有二三十年穢染壊爛不可收拾若是其可痛哉公之出處關於世變者不小矣予爲戊辰進士時公知貢舉嘗旅進一見凝然气貌使人望而意消今幸與公之季子祖常爲同僚遂得公之遺奏讀之慨嘆世變爲之三太息而書端平三年季秋有事於明堂之明日天臺杜某

跋義約規式

余每嘆王政不行風俗不古無告者多而民生重可哀也嘉熈元年春歸自中都得鄕之義約隱幾讀之其憫窮卹死庶防古者同井相扶持之意堅此意推而廣之必有聞風而來取法者則斯約之倡其仁徧吾邦矣余𨿽貧亦願助焉喜而爲之書是嵗夏重午前十日杜某題

跋項文卿孝行錄

余尙記三十年前項君文卿館於余族與余兄弟交知其爲時文師也余讀是書凡古人孝悌言行搜輯無遺且聞其事死如事生將終身焉余始知其爲篤行君子也時文以釣利祿得不得命也而率以隳行喪徳孝悌之道天理根之以生人極因之以立充之足以爲堯舜違之不足以爲人人而從事於斯時文蓋不足言也微是書幾失吾文卿爲之掩卷抆淚自痛不惟有愧古人其有愧於文卿多矣使家有是書熟玩而深體之則消暴慢之气長順睦之風人倫其有不厚教化其有不美耶

跋林逢吉晦翁二帖

康吉堂富蔵古賢名帖而於文公二帖尢所珍愛世之尙異挾奇借耳目之玩者決不解此余觀軸尾所志考訂紹興事爲詳公之前帖殆可句釋不得不然之論言巽而防微矣後帖莫知何時有黨無黨所不敢聞細玩斯語其關於世道尢可深慨逢吉珍愛此帖更爲予訂之嘉煕元年夏五至日杜某題

跋夏迪卿墓銘【水心撰楊慈湖書】

夏君登第時余尙防自家塾抱書夜歸父母輙撫之曰勤讀書夏君居然上第矣余自是聞君姓字心竊榮之旣長欵其門卽其人寡詞淡容退然若不自有其榮者人固謂君之家以厚傳君之天以厚報其榮顯殆未艾也而事廼不然何耶今得此銘肅容以觀翼然如入靈祠讀古刻而瞻嚴像也於是君之榮未顯於其躬者乃組繪翰墨間且不朽矣是之謂未艾者非耶葉公擅一時文章之柄人之願榮其親者往往求輙與未聞楊公肯爲人作字而亦矻矻無所愛肯父所以榮其親者加於人一等矣其更以家傳之厚而篤之則報之嗇於前者將大侈於他日人之翰墨又何足以爲君重嘉熙元年中秋日立齋杜某書

跋王維畫孟浩然騎驢圖

孟浩然以詩稱於時亦以詩見棄於其主然防蹇東歸風袂飄舉使人想慨嘉嘆一時之棄適以重千古之稱也明皇𨿽善揚相如忠佞之言而積忤生憎也萌於此此力爭之九齡所以得罪媚柔之林甫所以見用而卒以危社稷也歟

跋楊慈湖爲陳孔肅作修永室記且自爲之書

孔肅名室之意深矣蓋知道逺難至而欲勉彊力行以致悠久不息之功也慈湖廣其說至無思無爲之妙其防防於過髙且修之爲義似亦未之及然觀其字畫端嚴淸勁使人望之凜然亦足以見其所存不惰而隨寓有則學者因是以收斂此心而日加存養焉豈非所謂修已以敬者耶孔子曰俛焉孳孳斃而後已余與孔肅尙其勉之

跋應艮齋祠堂文

余齠齓時耳已熟應先生姓字長亦嘗侍父兄聽誨言今思之恨弗獲在弟子列而蒙固莫啟以至白首也吾鄕固多士而開義理之淵源揭詞華之典則者實自先生始余方將求其遺文以究其奧義而先生之季子某示余此編披捲熟讀深嘆一時師友相與之意然遺文散落之餘寶藏於家者尙多有之當繼是以請

跋徐季節文

余祖父及鄕族先軰皆季節先生弟子余防時已聞其篤行雅言𨿽酬對俗語莫非師訓至今傳誦以相警厲今其遺文僅數篇讀之使人凜凜有生气嗟夫形天地間皆實理也物不實則隳事不實則壊人不實則危公之文公之實也知公之爲重者可不摭其實而步趨之哉不然崇而之夫奚益嘉煕戊戌夏六月六日里人杜某書

跋鄭簡子求書陳情表後

右李令伯陳情表杜某爲鄭大惠書書已而言曰令伯非義不仕晉而利祿之誘終不足以奪其孝愛之情吐出肺肝字字痛惻後之讀者無不廢捲興嘆而況事有適類情有甚同如鄭君者乎噫令伯之陳情令伯之不得已也顧安知後千載而有戚戚於心撫事悲慨至於屢訴而不能自己者豈昌黎公所謂曠百世而相感不自知其何心者耶余旣書之又重爲世之忍心背徳者媿也嘉熙戊戌重午後四日識

跋薛倅漫筆

余屏居山村耳不聞戶外夏翼父歸自東嘉袖二車薛君詩什訪余乃知其爲樞使公之令子也赫赫鐘鼎之家乃興入煙雲思涵月露翛然幽人雅士之韻若是耶金壁爛爛置古罍洗其間珍玩錯陳俱不俗矣余不但不能詩亦非知詩者秋風搜桂夜气澄欄命酒半觴閱漫筆一二篇便覺塵思辟易其如別友人事入唐人奧處七言句格尢多淸古昔人投軀破的之論料是工夫更放精熟耳未識知詩者以爲如何嘉熙戊戌中秋前十日杜某識

跋蔡夫人墓銘

婦無二夫義也知之難守之尢難茍能知而守之矣則絕部使者之請非難也非夫人之難而是銘乃表而詫之若其所甚難者何哉嗚呼管仲魏徵猶在君子之後而世之背義以貴者總總也觀斯銘也亦眞見其不足貴矣

跋張子善詩

張子善爲吾鄕佳士防嘗遊學於吾宗所處之室才數尺終日危坐挾冊足不越限外有笑侮其旁邈若弗聞世之朴固有之其眞純靜朴如子善者蓋寡余昔也甚愛而期之譬之美玉追之琢之可以爲圭璋譬之良木削之斵之可以爲棟梁不然或小其用而以之資玩好耳目之娛是負天之所厚而防之也一別幾三十載今幸再防於白山之塾繼擕其詩什訪餘暇時讀之其詞端衮衮可以想燈火搜獵之富可以見一時好尙局淸婉之調於狀情寫物之間此則子善所不爲也殆未知胸中抱負爲圭璋乎爲棟梁乎然借詩章諷詠欲以賈一時之譽其用亦小矣子程子曰參也以魯得之魯則鈍而難入何以得道子善試思而勉之餘以疇昔之愛敬輙致朋友之規云嘉熙三年二月八日

跋夏子壽墓志銘

吾鄕爲善而報稱之者惟陳公經仲而夏公子壽亦其人也余防也肄業於常丰閘之東與之鄰嘗接其貌聽其言聞其行事有古人重厚長者之風時其子迪卿已登顯第矣今讀秀巖之文觀漫塘之畫爛然相輝如美玉而借之以藻也於是夏公之徳之名愈彰顯於後世𨿽然公之爲善豈矯矯自以求顯者哉不自求顯而天顯之人顯之世之爲善者可以觀矣

跋趙十朋文集

余自防聞趙公父子之賢恨不及識今幸見其遺文猶可想其飄逸不羣之韻然公之文尙多一散於狂寇之虛再散於權臣之暴今其所有十無二三何造物者不惟窮其身而且阨其文也嘗聞石李二公爲內外兄弟方其在朝聲赫奕而公隻字不通至石公謫居乃相從不厭古之爲士者其自重蓋若此公之身𨿽窮其气不可屈文𨿽阨而風節磊磊至今猶在撫遺編而若見其人固不在翰墨間

題晦翁書楊龜山贈胡文定公詩後

欲驅殘臈變春風惟有寒梅作選鋒莫把疎英輕鬭雪好藏淸艷月明中

文定公當國家多難驅臈變春正其時也今讀公春秋傳義及其他所著書其正大之識英嚴之气凜凜乎幾欲鬭精神於風雪之間者龜山恐其無以成廟堂鼎實規以是詩殆與明道所謂熙寧新法諸公不得不分任其責同意𨿽然龜山嘗用於靖康之初尋卽去國春未及變而淸艷絕於藏矣道之不行命也夫爲之三太息而書

題晦翁書出師表後

余自少讀出師表輙爲之喟然感涕嗚呼世無忠臣志士坐視國家之傾覆而莫之救也悠悠千古此恨何窮今觀文公之字畫飛動其一時慷慨激烈之气尙可想見使九原可作捨二公吾誰與歸嘉熙己亥立秋後十日京兆杜某書於宛陵郡齋

題範滂傳後處靜所書

自古名節之士未有烈於東漢者人之好莫如生惡莫如死而孟博乃好義甚於生惡惡甚於死𨿽母子天倫至愛亦不可奪是果何爲哉裁以聖賢處死之道誠有未中節者然其勁心義气凜凜與秋日爭光照耀千古不可蕪沒殆未易輕訾處靜喜爲長句意其麗詞軟語似無鐵石心腸乃援筆書其傳求予著語豈寓言玩世而胸中所存固不若是耶

跋處靜

如死灰如焦谷靜矣而不足於動動輙差持箑老子豈非欲處靜於動耶子程子有言動亦定靜亦定非知道者不足以語此

跋陳君墓銘【孔肅求】

南山陳氏兄弟聚防怡樂衎衎爲鄕人敬羨今觀趙魏二公志銘乃知尙義篤友至文字之訓亦形於閨閫之間遺芳所沾世載其美也固宜俾此意久久弗替則於二公之文將益有光矣嘉熙庚子上元後五日里人杜某題

跋梅都官眞迹後

右都官梅公眞迹也本朝以詩名家自公始廬於斯墓於斯去今二百年邦人尊事如一日訪其遺迹惜無存者通守尹君惟曉博雅好古求越中所藏鑱之置於祠繼是登斯堂者瞻其像誦其詩如見其人亦可以油然興起矣嘉熙庚子暮春晦前三日天臺杜某

跋韓仲和尊人墓銘

韓氏世載忠烈今之居防稽者尢以淸徳著蕺山隱處不仕而好修義以教養其族仲和仲容其從弟也事之如父師防守宛陵仲和以王事畱者閱嵗暇時從容道其所學與其平生立作大槪旣又出其先大夫銘文示余蓋慈湖楊公之文之筆也且言曰先君子受教於靖春劉先生得實之一字爲終身受用蕺山之以行於家而吾兄弟得以謹守勿墜余聞之肅容起敬嗚呼天道流行物與無妄人之生天之實也棄其所以生而憑虛以欺世飾假以幸功其不致喪徳敗事者幾希余於仲和之言固知韓氏之昌未艾也於是乎書

跋翁處靜詞

余拙於文於樂府尢所未解今觀翁君時可之作如絮浮水如荷濕露縈旋流轉似沾非著豈非遊戲翰墨之妙耶余固未解殆類飾寶玩置幾間未嘗不以爲珍也然柳周軰淒情麗句後之爲樂府者多之而蘇黃諸公愛惜文士如金璧乃寂不掛口此亦余所未解時可試評之時可以處靜自號云

題何郎中和陶韓詩後【名處恬自號云岫】

陶詩平淡閒逺韓詩英健瑰傑如天球神劍不同其爲噐而同其爲寶也何君智父於二詩皆有和篇尙友之志卓矣豈徒模擬其近似而出入於二者之間耶追和古作自坡公始其和陶詩至得意處自謂不甚愧淵明嗚呼愧不愧他人不得而知也公獨自知耳然則智父之詩吾又將何以措吾辭淳祐攺元三月立夏後三日天臺杜某題

題周氏記義倉規約後

墳墓非子孫莫保而壊之者亦子孫也不一再傳資分戶別而墳墓則眾共之百年松檟爭尋斧斤樵伐已荒棄不復顧久之則爲古墟固有服未盡而莫知其墓者蓋不獨貧窶爲然薄俗至此良可哀痛周君𨿽貧乃能爲富人所不能爲自曾髙而上茍有域兆可尋皆立石而志之捐已產以贍守塋詳規約以期永久屬鄕之篤行之士戴君彥肅爲之記以詔後人眞可厲薄俗矣義風旣植使人皆不忘其祖則孝敬其有不行宗族其有不睦者乎喜而爲之書淳祐攺元孟夏中澣

跋姚君墓銘

余自防寡陋而鄕之善士至有不及識不及聞者瑤溪距予家不百里今始識姚君於度公銘文中公武夷門人爲時名卿其言君之厚徳有根據若此信爲鄕之善士矣獨予之寡陋良可恨夫

跋劉漫塘所遺趙居父箴後

徵商非義也商不病其徵猶義也而今之司之者與禦人於國門何異漫塘先生爲是箴贈居父污吏態狀曲盡形容然豈惟司徵然哉由司徵而上可以動目醉心者何可勝數利欲之昏天壤易位孟氏謂上下交徵不奪不饜則賊民之禍又特濫觴耳居父服是箴以惠於婺又將推是箴以宰南陵自是而爲郡守爲監爲藩帥所蒞愈大所及愈廣義行而仁浹下輯而上寧人贊而身顯是之謂以義爲利其與燔身之貨爲何如哉居父天族居漫塘之鄕而知所師敬明於義者也余特因是箴而暢繹云耳淳祐攺元夏五晦前二日書

跋劉漫塘墓銘

余曩尉金壇獲拜公於漫塘之上不旬日輙一往往輙畱每從容尊酒抵掌極論古今上下凡持身居家涖官之要皆究極其指歸而參稽其援據退而充然有得殆若飫甘鮮而懷珠璧也去金壇迨今三十餘年公之風裁愈髙朝廷之尊顯愈至天下之仰望愈不可企及一代偉名流芳無極而予碌碌周行塵出坱入恐終不異於庸人冀聞砭劑以起痿蹷則九原不可復作矣又未知尙能不負疇昔之教他時可復見公於地下否也讀蒙齋銘文爲之雪涕而書時淳祐攺元六月旣望天臺杜某

題呂中嶽所藏諸賢辭宻賚帖後

辭賜賚特一細事耳同列相資無敢專決其於朝廷大政和衷气象不言可想嗟夫今不復見此矣安得若人者相與共籌天下事哉淳祐二年春分前五日天臺杜某書

跋戴神童【顏老】文槁

童科之設以其神也世無楊晏彊教以揠之苖而弗獲且殄其天何以爲神今乃有神如楊晏而夭爲殤子者耶余昔訪戴君見其子容貌丰秀步趨詳雅固以遠噐深期之嘗語戴君曰此天下良寶也一第不足混而子宜以經史華潤薰浸而茂悅之以需其成謹勿以世俗幹祿之文揉其心扼其膽而使之制而不得騁也去之曾防何年今乃徒見其揉心扼膽之文而其人則已矣嗚呼天下良寶天所神也而光采輝發僅止此耶九齡與昔賢所痛可使與也齡不可復與也悲夫然神之者天也殤之者亦天也𨿽悲痛奚益淳祐癸卯中秋黃嵓杜某書

跋戴君玉詩槁後

君玉擕詩卷示予予不能詩且不暇讀姑閱數闋見其斵辭抉意嚴而舒瘠而腴時有饋西湖霜螯者風味近是爲之命酒長吟浩然一醉恨坡公嘗珧柱而未嘗此也昔人謂詩能窮人又謂詩窮乃工君之窮其詩之爲耶君之詩其窮之爲耶或謂詩以得窮又將以療窮抑信然否因醉而書淳祐癸卯九日立齋杜某

跋晦翁與趙【闕】書

黃嵓趙君鐺袖朱文公遺墨訪余因得以知剡尉君傳家之懿元祐中丞孝行忠節載在國史使人聞風斂容嗚呼紹聖黨禍𨿽雪於紹興而僞黨之端又熾於慶元矣距文公題筆曾防何時讀中丞追贈之辭爲之三嘆聞剡尉以廉稱於時而其子乃不免於困窮憔悴亦可念也淳祐三年十一月

書馬處士墓銘後

馬君椿孫以其先處士事狀求予銘余以冗弗暇處士徐雲臺之妻之弟也好義如狀銘之爲宜而又欲予著語其後亦贅矣辭弗獲遂爲之書淳祐三年十一月跋鶴山書季制置【闕】及實齋銘後【鶴山書云有宋公忠廉直季公之墓實齋於四字各爲銘】

季公威信著於兩淮余昔也聞其名恨弗及見今公之季子來尹巖邑介然淸白之傳余與邑人均拜公賜一日示予以鶴山之篆實齋之銘俾予書其銘將並其篆以鑱諸石顧何敢辭竊謂四字之義各有攸屬而大本所系惟公一字耳公仁之則義之輿也私意不立一循乎正亦安有不盡其心而或陷於貪且枉者哉仲子伯宗不足爲公道而事君一念亦加令尹子文一等矣以二公之品題余益恨昔之弗及見也淳祐甲辰秋七月旣望立齋杜某書

跋邱木居葉世英序後

孫眞人有言鍼灸之功過半於湯藥而近世之醫往往按方言藥爲灸者少爲鍼者又加少何哉難易之勢殊而遲速之驗異也木居謂葉兄長於鍼灸豈嘗讀黃帝岐伯諸書果能測經源而扶危弱者也余非深知葉君者以木居之言爲信淳祐甲辰重陽前一日黃山杜某書

跋鄭藥齋墓志【安道尊人戴彥肅撰】

余不識鄭君識其子鎭安道余甚愛安道亹亹好學研味理奧自拔流俗固疑其必有家庭詩禮之訓今觀彥肅之志言其教子程律甚嚴不使專業舉子且以藥自名其齋有取於修慝之義其志尙卓矣有是子也亦宜矣哉里人杜某書

淸獻集卷十七

欽定四庫全書

淸獻集卷十八

宋杜範撰祝文祭文

謁諸廟祝文

某屬奉上命假守是邦事神治民憂責攸萃時方孔艱凜懼弗勝惟神廟食玆土依人而行吏有否臧神聽無爽涖事伊始遵式吿防神其孚祐於下使時和嵗丰而守得與千里士民相安於無事某亦不敢負所學以爲神羞

先聖祝文

某章句諸生頃黍朝列論事無補去國東歸聖天子未忍棄捐畀以社稷人民之寄維是不習爲吏適際時艱大懼弗克勝任爲父師羞惟先聖賢有言曰若保赤子心誠求之𨿽不中不遠矣某不敏其敢不勉涖事伊始矢心以告

二僊亭祝文

維昔謝公嘗爲郡牧淨練晴綺之句迨今爲此城絕唱後數百年間謫僊來逰凡所賦詩於公亦多稱道以謫僊志气飄逸孰敢望塵而顧有取於公則永平之體始出其人愛慕可知矣二僊並祠才自近嵗某切覩遺迹企仰淸風涖職之初一酹致敬

李防政祝文

某屬奉上命假守是邦事神治民憂責攸萃時方孔棘廩懼弗勝惟神禦菑捍患遺烈在人廟食百年凜如一日涖事伊始遵式告虔神其孚佑於下使時和嵗丰而守得與千里士民相安於無事某亦不敢負所學以爲神羞

社壇祈雨祝文

惟神佐天地以司民極功與天地並某視事方新恪恭致叩冀神以斯民爲念請於上帝沛然三日之霖俾蒸民乃粒某實拜神之徳

東嶽祝文

洪惟東嶽峙立乎天地之間不崇朝而徧雨遠近者帝之功實與天地並某叨沐上恩甫領藩寄偶際常暘之久深惟農事之憂矧田未挿蒔民益狼顧痛心疾首吏莫急焉齊心服形祗告祠下帝其爲請於天亟施霶霈之澤原野盈盈人皆得服力南畝以俟其秋戴帝之恩實維罔極

威徳【闕】祝文

惟神肖象血食年載罙積隨禱隨應人蒙利澤某沐天子恩假守邦域承流方新偶值雨闕田未挿蒔民且乏食憂民之憂孰任其責終嵗所仰始於今日神其監玆速加憫惻云霓四起爲霖三日十耦一耘從事南陌丰年可期欣欣喜色不惟守得以逃譴而民亦終始戴神之徳

城隍祝文

惟神受命於天護是邦之疆土守受命於君亦承流於玆土實與神相依利澤乎黎庶某郡符未合常暘已遇視事浹旬人猶憫雨矧田蒔之未敷諒神必矜其無措潔已齋心矢詞以訴冀神監是沛然垂賜三日爲霖盈疇沾漬庶乎丰年可期而斯民也優遊飽食自今以始世世其戴神之芘

承烈王武烈大帝李參政諸廟祝文

惟神有功於是邦有徳於斯民所以廟貌而血食某被命來守涖政方新而常暘之暴已防逾月惟農事不可緩布蒔之愆期而閔焉望雨之志不勝其切且亟伏冀鑑此衷忱速垂霶之澤耕者得以服田力穡而庶防乎秋成之獲其誰不欣欣然喜色而戴神之徳

廣惠王祝文

某只奉上命來守此邦事神治民憂責攸萃常暘作沴農事愆期人情皇皇無所控吿惟神職司雨澤廟食於玆人所敬事肯以守之不徳而移災於民秉此精誠來叩祠下願亟垂甘霔大慰望霓使耕耨以時禾黍滋殖豈惟守得以逭責而神亦永有依賴

諸廟謝雨祝文

比以常暘爲沴精禱惟勤曲沐至仁特垂甘澤人均喜色蒔挿以時靈貺難酬寸心知感恭陳潔薦仰答眞休更冀霖雨繼增常沾膏潤農情大悅晉格丰穰仰戴罙深瞻依罔極

廣惠王祈雨祝文

某假守凋郡適際常暘時已中夏苖猶未立民命國脈所關甚大比嘗躬詣廟下控伸憂禱前月末已拜神賜恭謝未防而亢旱猶昨播植失時民窮罔訴大王以威徳顯靈廟食於玆者幾年矣民生休戚豈不聞知切見數日以來雲气屢合雨腳欲來尋卽開霽若有阻於其間使不得敷澤於下者豈某之薄徳不足以事神治民某之精誠不足以昭格上下謬政舛令不足以致祥召和而然耶守有罪殛而去之神之職也以守之罪而移災於百姓將暵數十萬頃而使之不得種數百萬戶而使之不得食神之聰明正直恐不若是抑豈此方之人所以尊事祈望於大王之本心哉守之罪其何敢辭然大王於捍患救菑似亦失職矣憂懼靡寧稽之故實只迎神駕屈臨府治庶可朝夕躬伸禱祈冀回威聽以霈時雨之澤以活一郡之生靈而某將免於戾亦惟大王之命謹再詣祠庭恪恭以告神其鑑之

廣惠王祝文

某假守凋郡適際常暘時已中夏苖猶未立民命所關凜凜旦莫近者躬伸懇禱已拜神賜恭謝未防亢旱猶昨式按舊章欲迎神駕禱於公宇方此戒期而甘霔終夕至於崇朝莫不合爪瞻天歸徳於神然雷聲一振雨腳隨止今圩田近水僅可車灌稍髙之田尙難舉趾更旬日望霓則山壠邱原終於不植民將焉粒神將疇依爲徳未竟厥有攸譴豈某之薄徳謬政不足以致祥召和歟抑某之秉誠不純不足以昭格上下歟某敢不省躬知懼然百姓何罪之有用是痛心疾首再詣祠下爲百姓祈哀於大王惟大王威靈爲一方尊事幾年於玆願毋以守之罪而移災於民也尙惟念之

龍王祝文

惟神躍淵升天變化無迹興雲致雨功用莫測奕奕靈祠奠一邦域屬以常暘禱祈孔亟神之格思隨賜甘澤惜不爲霖未徧疇陌圩田少濟山田尙坼更冀明靈念我矜惻霈然滂沱南畝洋溢種蒔若云皆神之錫迄用有年戴徳何極

社壇祝文

夏令已中稻苗未立民心皇皇郡計岌岌犇走祈禬我是用急神亦我矜昔宵雨集儻爲三霖應徧原隰惜也遽霽未之溥及遲以旬時種烏可入維社主土福我邦邑垂閔嵗艱俾民乃粒興起雲雷掀揭龍蟄旣澤髙原亦利庳濕百種懷新人裕家給

廣惠王龍王社壇祝文

比以旱魃肆虐嵗事可虞徧走百神用祈甘澤惟神不以守之始至未有徳於民而厭棄之爰鑑其衷有禱斯應興雲致雨凡至再至三而意猶未艾也千耦一耘西成可望聊陳薄薦少答洪休更冀時爲三日之霖髙髙下下彌滿充溢則戴神之賜其永無窮

諸廟祝文

某昔焉閔雨已拜神賜芃芃黍苗一稔可冀忽覩蝗孽飛空欲蔽來也何從去也曷戾胡爲不祥念之憂悸豈非繆政感召至是人力易窮捕之非計匪借威靈曷殲噍類禦菑捍患抑神之事痛心以告鑑此精意善保秋成克終大惠

報賽祝文

天子季秋大饗於明堂上帝居歆烈祖來格神靈宴娛克竣熙事廼誕告於多方咸秩羣祀某屬玆假守恪共以承惟神昭答

祝文

某昔也來斯上下焦然今旣數月人情粗安匪神之賜曷緩憂煎屬時多虞敵擾淮堧流徒迸集蕩析可憐豈無暴客雜襲其間道路隳突驚我民編勞之遣之期靖裏廛惟玆凋郡凜若濟川神其終賜俾無後艱瀝情以吿念玆拳拳

祝文

嵗事足成幸獲中稔曷其至是皆神之賜惟時多艱流徙載道居民驚擾奠枕未遑神其相之俾卽於安此邦吏民實終拜神之賜

城隍廣惠祝文

某假守數月未卽於戾嵗功以成民用不匱匪神之賜曷其至是廼有羣凶悍俠流徙薄城而屯以數千計縱火行刼雷震田裏言言郡城亦敢窺伺姦謀自露動輙敗殪擒戮渠魁脇從弗治餘黨斂迹一城增气官兵繼集率聽風靡招收已行靖揣氛穢赫赫威靈逺近覃被豈期小醜敢此橫恣剪之驅之非人力致官吏軍民咸拜大賜安不忘危更祈終惠此境寛憂憂在境外或有突入又勞狝薙惟神相之克善後計潔蠲蕆祀以報以冀

諸廟祝文

流離之眾羣凶烏合震驚吾民凜凜旦暮賴神之靈陰驅勦殄一郡以安某假守於玆敢不拜賜潔蠲明祀瀝忱以吿惟神其終相之

勾芒神祝文

於皇蒼祗授職厚地布宣木徳條達生意俶載於耜言興稼穡歆我春酒相玆丰嵗

梅都官祝文

五緯聚奎昭宋文明是生儒宗發文之萌先生與歐佐佑六經二蘇黃陳俱遜老成如剖太極初睹日星如世瞶瞶初聞雷霆使頌宋徳我將維淸郎闈鬢霜掩郁芳聲獨畱篇章玉振金聲我懷先生景山與京昔誦其詩今拜其塋道不狥時文不狥名一酹淸節凜凜如生尙饗

祭少監劉漫塘文

嗚呼紛彼有生間出爲材充以其學用世則宜跅弛不羣若足有爲詭禦獲禽殆失其馳博聞多識古人與稽畫地作餅慮難療饑董葛不作吾誰與歸猗歟漫塘斯其儔儷受材於天亦旣瑰奇刻意汗簡鉤元索微慷慨論事動皆中機自任以重毀譽不移少年莫辦才露囊錐厥聞四揚薦墨交蜚曷不華國曷不論思曷不鳴玉宻勿天墀顧當盛年牢閉煙扉超然物表山巓水湄譬彼大木絜之百圍旣繩旣削宜棟梁施孰作室者於彼道謀乃棄弗視而拾桷榱端平親政弓旌屢貽天子徯公扶顚拯衰髙臥不起蒼生其咨凜凜淸節終始莫疵公豈矯激果於世違孔易者道孔艱者時嗚呼公官𨿽詘公徳則巍公身𨿽隱公望則丕施於家庭井井怡怡施於裏黨扞患賑饑君子爲善曰公我師小人爲惡懼公我知潛孚黙感聲業振輝較彼在列孰成孰虧嗚呼四海茫茫同心爲誰胡一見我交臂不疑三載尉曹鍼疾砭癡謂我可教逢人說斯我戅且懦爲剖毫釐佩公誨言生死以之二十年間出處差池慶勞之牘亟往亟來屬我去國僻居海涯音問曠絕浸逾二期倐有來告公病瀕危謂當有間繼傳其萎或者謂公憂世歔欷痛心傷和藥不可治其有是耶問天遠而嗚呼哀哉諸老凋謝時事日非恃有典刑人尙不迷百川橫流砥柱矻其今其已矣人將疇依我之哀慟夫豈爲私世道之憂海內之悲我叨誤渥出守江圻相望百捨阻造繐幃束芻走酹盡心矢詞防而有靈尙其鑑玆尙饗

淸獻集卷十八

欽定四庫全書

淸獻集卷十九

宋杜範撰傳

黃灝傳

灝字商伯南康軍都昌人自幼敏悟彊記與仲兄頤肄業荊山僧捨玩閱窮晝夜不懈一日別去僧曰子之寢處與余鄰壁閱三年寂若無人靜重如此他日當顯貴自鄕試登太學擢進士第爲袁州教授再調隆興府教授訪禮賢士訓勉諸生增剏齋捨學政大舉當路賢而交薦之知徳化縣首興縣學葺濂溪周端頤書堂凡關於教化者孜孜行之不倦輯稅籍明銷注寛期以催人皆樂輸嵗旱饑覈民籍以行賑給選邑士以公輸分區畫周宻實惠徧敷其所行州家悉下於旁邑人之被全活者甚眾又以徳安稅重宜均之逃閣武寧創收山稅宜罷言於帥王藺悉從之二邑以寬藺與漕劉頴表其治行於朝除登聞皷院光宗踐阼之初天下望治灝當對首以天徳剛健絕聲色嗜好之惑爲言遷太常寺簿議大臣喪據古不撓再對論和買折帛等獘甚悉又論今之風俗禮教廢闕士庶之家冠昏喪祭皆不復講請勑有司於政和新儀內掇取品官庶人冠昏喪祭儀刊印頒降仍許采司馬光髙防等書防訂行之除大府寺丞未幾出守常州陛辭奏言願詔中外各條民間利病來上或損浮費均有無虧有司之吝罷行之到郡勤政節用各縣置二歷守令親疊書其上吏無宿其姦嵗大旱亟舉荒政討論徳化已行而未備者悉推行之尋除本路提舉以一路之責彌重往來周曆未嘗寧居在官凡四閱月而六至常潤發常平等米以應諸郡者五十餘萬斛緡錢僧牒不與焉至秀州海鹽饑民伐桑柘毀屋廬饑殍盈野或食其子持一臂行乞而州縣方督促逋欠見之蹙然曰是不上負徳意耶近有防倚閣旱傷州縣如夏稅秋苗固當蠲放遂奏乞並秋苗倚閣命未下慮無以解倒垂之急遽榜行之於是言事者罪其專輙移居筠州命復寢正鐫兩秩而卒從蠲閣之請罷歸故里幅巾深衣徜徉廬阜時乘只耳騾緩轡徐驅若素隱者起知信州攺廣西轉運判官辭不獲勉就道入境供具一不受吏事老而益釐民情遠而加親漕計素狹諸郡仰焉計度均用期於兼足引年告老不許移廣東提防刑獄又請得祠以歸感疾久之而卒灝性行端詳志拔流俗學問必審師友淵源之正事親從兄處已酬物秩如也建安朱熹守南康灝登其門執弟子禮問難商確豁然有契於心自是書問往還疑必質之多所許可嘗復書曰深憂先師傳付之防至此遂絕今得來問乃知此道猶有望也聞朱熹訃爲位哭之哀時僞禁尙嘩其徒或有聞葬而不敢訃者灝單車儋篋扶曵千里旣卒葬徘徊不忍去者旬日長子杭奉母爲浙西總所幹官卒於官所其弟括爲建昌軍錄防聞之恐爲母憂且扶護之乏人也卽棄官謝事而往其審輕重之義明決若此抑可見其家傳之懿云

王藺傳

藺字謙仲淮之廬江人擢進士第爲信州上饒簿鄂州教授四川宣撫司幹辦公事所至能於其職除武學諭孝宗皇帝幸兩學藺迎法駕立道周帝目而異之命小黃門問之姓名自是簡在遷樞宻院編修官輪對奏五事其一言絕左右之毀譽而來眾正之言杜權幸之請求而行大公之道勿使如牢梁五鹿充宗貢禹康衡之結交石顯勿使如柳宗元劉禹錫韓泰呂溫之附麗王叔文其二言今之從官他時執政豈容任非其人進不以道脂韋患失尸位獻諛知人主之愆違而未嘗有正救之言覩朝廷之闕失而不聞有論列之疏專求細以偹對揚惟恐一事之背時一言之忤意蘇軾有言爲國者平居必有忘軀犯顏之士則臨難庶幾有狥義守死之臣願明示徳意訓飭從臣革偸諛之風作忠直之气其三言貪暴之吏剝侵漁以羨余悅朝廷以賄賂結權要托名獻助而恣貪饕徵利斂財以釣官職或超居侍從或擢爲監司𨿽執政典藩亦且效尢市寵至於中外兵將沿邊帥守權要販鬻皆有主名狐防依托气赫然羣小爭趍其門如市請求必獲如探諸囊縱使彈撃不過罷免經營擢用旋卽如故儻去貪暴如比者斥胡仰許子中之徒而不用追周極韓枿之命而不行允合人心聞者稱快庶幾齊威王烹阿大夫與左右嘗譽者之爲也其四言淮爲江浙藩籬民爲藩籬根本豈宜興無益之役而自搖根本無益之役今有三焉和州泰州開河塡河一也定山創建牧馬寨二也沿江州郡燒六合城磚三也書曰怨豈在明不見是圖孔子曰吾恐季孫之憂不在顓臾而在蕭墻之內願圖不見之怨思蕭墻之憂其五言近年貴戚特防除授頻撓朝綱專狥私欲昔王旦不許其兄子舉進士與韓寒畯爭至其終子素猶未官陳執中爲相其女爲壻求官執中以爲非房奩中物而不與豈可壊公道而不卹人言讀未竟帝喜見顏色明日諭大臣曰王某敢言宜加奬擢遂有宗正丞之命尋出守舒州陛辭奏疏言陛下任賢去邪而臣下猶有附麗之行聽言納諫而臣下猶有諂諛之風循名責實而臣下猶有茍且之習淸心寡欲而臣下猶有聚斂之政愛惜名器而不能止予奪之偏私總攬權綱而不能絕左右之毀譽大綱不舉而詳法是備誠意不孚而虛文是崇吏治苛而民勞軍政乖而士怨諸路置丞受而開士夫交結之路諸軍置丞受而爲監司遙領之名如此之類皆今日事之未得其正者欲事之得其正莫若來切直之言以通下情今有爲切直之言則欲壅蔽陛下之聰明者皆指以爲求名求名之說一聞而陛下不復知天下之事姦邪之迹矣夫士不使之趍名而使之趍利乎名者聖人所以綱維萬世而奔走天下者也聖人知夫區區爵祿刑誅有不足恃而後爲之名曰名教曰名分曰名節曰名義曰名器凡加之以名者天下視之以爲防範𨿽姦雄睨之而不敢有輕心焉上之人乃欲自輕之乎又言立國大務在民與兵民者國之根本兵者國之爪牙欲得實惠及民莫如寬卹州縣使戶部勿急迫於內轉運勿急迫於外欲結士心以張國勢當使主將卹偏裨偏裨卹行伍庶兵民不致俱困而根本爪牙兩得之也又言舒州鑄鐵錢嵗以二十五萬緡爲額城中置監去江百里灘磧淺澁鐵岸不通悉市於民不堪其擾乞與減額無使重困帝曰卿議論峭直尋降禦筆王某鯁亮敢言除監察禦史時相趙雄除帥成都卽上疏言蜀去朝廷甚逺祖宗未嘗用蜀人守之今雄在相位累年水旱相仍公私交病災變屢見乃全身而去復捐全蜀以便其私無乃不可乎帝從之旣而搏撃屢上人所難言奮不顧身任怨無忌兼崇政殿說書一日帝袖出幅紙賜之曰比覽陸贄奏議所陳深切今日之政恐不如徳宗之獘者可思朕之闕失條陳來上藺卽對曰徳宗之失在於自用遂非盡疑天下之士退上疏言陛下聖學日益盛徳日新乃以徳宗自警旣往之悔想所欲聞有以宮僚攀附而登輔佐者貳陛下精一之心汩陛下淸明之徳而外戚始用而武臣繼之武臣用而財利小人誕妄附麗者又繼之引類援朋非貪卽鄙蓋羣臣誤陛下非陛下本心何必自疑而恐有徳宗之獘也徳宗之獘有三一曰姑息藩鎭二曰委任宦者三曰聚斂財貨今朝廷再置宣撫而軍帥再逐之武臣無攻戰之勞而以節鉞寵之自曽懷以財用交結而取宰相吳淵陳峴蓋涇之徒以聚斂而取侍從近又有以聚斂而厠版曹者至於委任之獘害政尢大秦二世偏信趙髙梁武偏信朱異隋煬帝偏信虞世基唐憲宗偏信吐突承璀可不監乎帝嘉納之遷起居舍人奏疏言二三大臣當同心協謀國事某事可行某人可用則相與請而行之某事宜罷某人宜黜則亦如之若靣不相規背輙互毀蓄縮首防非所望於大臣又奏疏言連嵗星變熒惑太白多爲兵占頃者湖南之郴寇江西之茶盜二廣之妖賊沈黎之小醜丹陽之饑剽寧國之凶謀幸而勦殄宜豫備禦又三陽用事之時日中有黑子蔽明之異殆逾兩旬二月三月之交風雨霰雪逾旬不解變不虛生當知警懼君之用人善則爵之惡則棄之今不問其才不才因緣私恩寵以公器如錄用舊學之臣之家而某人某人一時同命眾論駭然貪污已著畀以郡寄臺諫論列反令監司體究監司又畀之由是州縣貪沓尙多朝廷除授失當臺諫不悉舉職給捨殆廢繳駮內侍鄧從義死賜予直萬數千緡而步軍司兵人貧乏至於爲盜內官醫官樂官賜予之多服用之侈遷轉之易聞諸市裏簇談竊議謂今最樂莫如三官其憤怨也深矣可不思警懼而有以正之乎又靣奏言崇觀間章蔡之徒變國事馴至中外紛擾之害帝聳然曰非卿言朕皆不聞磊磊落落惟卿一人除中書舍人兼侍讀入謝奏疏言臣向者將命北朝往來中原有黍離麥秀之感因思中原之亂蓋其始也兆於法度之紛更而其終也成於忠賢之放逐由是朋黨之論日堅邪枉之類日熾是非之眞日亂威福之柄日移國家之亂於此乎成自是而後賢人君子不復可以容身於朝姦佞得時閹寺壊政聰明壅蔽於上而下不敢言億兆怨讟於下而上不得知天下之勢一旦潰決至於今日陛下聖略神謨昭灼理亂而外攘之效未若周之宣王今日內修者猶有恨也帝覽疏批問內修之道再奏云今日急務天下大計在於教化未孚人才未得民力未寬兵勢未彊財用未裕有僭侈之習無廉恥之節守宰之貪蠧徵斂之苛刻州縣之困匱官吏之煩冗失將士之心忘戰守之具陛下𨿽欲爲宣王之功業而未修宣王之政事𨿽有宣王欲爲之志而未見有如申甫方召能爲之臣願廣求人之方方盡用人之道使才各當職人各自竭政事修飭紀律赫張然後惟陛下所志時旱暵求言詔中外條上闕失藺奏言今巨貪大猾爲民蠧爲軍蠧者安意肆志坐享爵祿彼其始何自來哉前者獲焉後者效焉風俗波蕩漫不可收故尋躡他蹊依附餘熱以假借竊取者今猶紛紛人言不平則其心之不悅可知矣人心不悅則必傷害和气故上天譴告災異重仍星辰失行旱暵爲虐閭裏疾疫人民流徙此豈可歸之於數蓋必有召之者也除禮部侍郎兼吏部侍郎因講周易徹章帝言其難藺奏言陛下卽位二十有二年而易方終帙蓋經筵進講月不過二十餘日或眡朝對班多不及禦講殿則又僅半其數臣謂不禦講殿日宜令進入講義淸燕覽觀如此庶幾講官皆不廢職帝喜曰慮不及此卿言是也又上疏言風俗靡靡激昂奮厲之气不能勝軟熟偸惰之習廟堂之上不過醻酢節目而皆非大務監司郡守聚斂無藝國家之元气政事之大本民生之司命皆不及講武爵超越人皆輕易當謹名器以爲激勸禦筆謀選監司欲得剛正如卿者可舉數人卽奏舉潘畤鄭僑林大中等八人乞賜擢用及奏言人才之趨向視一時所用如何今朝之職事官號爲收才養望之地而齷齪循黙衰病昏憒者居之六院四轄本以擢縣最備臺察而多舉情故專收掊克六院架閣率是庸懦至於剛毅特立不屈於人者則往往憚其見用而屏廢之用捨之勢必有以鼔動天下然後可以得人爲邦家之光又奏言貪刻之政尙多於州縣愁嘆之聲未銷於田裏廊廟私意未能一除授之論臺省要任未能罄繩駮之公朋比將成蒙蔽有漸茍賤之行士人不羞贓墨之風大吏不革人思僥幸网復濶疎昔康澄爲後唐明宗言國不足懼者五深可畏者六願陛下思康澄言六畏漸去而五懼以銷人之意也天之意也帝爲之攺容聽納明諭以大用意防以母憂去國服闋除帥江西不期年召還除禮部尙書甫逾月除參知政事未幾孝宗內禪光宗卽位除知樞宻使光宗厲精初政而公亦不存形迹除目或從中出有未愜人心者公輙畱之納諸禦坐或議建皇后家廟力爭之以爲不可因應詔奏言天下之治無他其要在君志之先定願陛下先定聖志國之所恃者曰民曰兵曰財曰紀綱曰版圖今民窮兵冗財乏紀綱廢弛版圖未復甚可畏也儻聖志先定則事事一新志不先定則日復一日天下事去矣條列八事上之一曰擇邊帥以責久成二曰越繩墨以收奇傑三曰懲姑息之獘四曰儲三衙將帥五曰止絕內降六曰貴重武爵七曰罷額外軍官八曰去禦前只應名色皆當世務要援引祖宗成憲請遵而行之疏入不報諫臣論之以罷去起帥閩攺祠官易鎭蜀不就復領祠除帥江陵寧宗嗣位易鎭湖南久之臺臣論罷歸裏奉祠者七年微疾而薨藺气貌魁岸才量軒辟初受知孝宗感激殊遇每有論奏輙盡言無隱凡將相近臣大帥巨閹不協於法悉抗疏極論旁觀懾气股栗而藺山立不移事無大小造膝宻啟莫知何語至有罷行人始知之一時聲望赫奕𨿽庸人孺子聞其名亦竦立起敬嘗使金人謂接伴曰兩朝嵗遣使南北通驩北朝使者卽南朝臣子胡爲弗防請白諸北朝凡遣使者勿用憸人無使如魏正吉烏淩阿天錫張九思之頡頏不恭色正詞厲接伴拱聽公歸以奏孝宗曰卿如此諭此耶後北使來問公起居曰王尙書尙無恙否蓋其直諒剛正𨿽敵人亦敬畏之一時君臣相得之盛世所罕儔其後卒以言者排詆去國亦所遭之時然也平生所爲文奏議最多傳於世

詹體仁傳

詹體仁字元善建寧人初後舅張氏旣爲之立嗣乃復歸始冠第進士調饒州浮梁尉屢獲彊盜郡欲奏其功謝止之再爲湖州歸安丞張氏祖母死終防爲泉州晉江丞梁丞相克家薦於朝召爲太學錄遷博士尋遷太常博士時髙宗定諡或謂宜稱堯宗體仁言諡法𨿽有之於古無據且功莫盛於中興沒而不彰何以示後請比殷武丁謚爲髙力爭之議始決遷丞攝郎金部提舉浙西常平繼除左曹郎湖廣總領就遷司農少卿剗革舊獘軍餉饒足諸郡積逋百餘萬奏上悉蠲之時有逃卒千人入大冶鑄鐵錢亂幣法體仁言於諸司宜速討曰此去京師千餘里若遲報賊計行矣於是羣黨亟壊人不知警召爲太常少卿時光宗疾省重華不以時中外駭懼體仁深陳父子至恩激廷臣交疏疊諫用意尢苦永阜陵當復土禮臣言本營思陵自思陵而西地勢益卑下非所以妥靈也宰相不聽爭之不已遷太府卿卽請外除直龍圖閣知福州嵗余時論浸異言者遂罪以爭山陵事罷歸凡八年徙霅川諷詩讀書悠然自得復龍圖閣知靜江府始至勞農觀田器曰是薄而小不足以盡地力更造農具爲圖授之民以爲便移知鄂州除司農卿再爲湖廣總領戍卒聞其來歡然相告曰復得吾父矣尋以病卒召命適至時論惜之防學於建安朱熹沈潛經訓徧考羣書百家朝夕誦說本末條暢其居官以盡職利民爲心在淛西開渠浚湖以備水旱散鹽本錢數萬以業亭民在湖廣出百萬緡以權楮幣簸腐糴新以美軍餉在鄂築武昌萬金堤在桂閣稅錢一萬四千除雜稅朱膠八千而所至未嘗以匱吿其立朝宻扶善類進達人才請於周丞相必大疏納知名士三十餘人後亦多顯擢云

蔡元定傳

蔡元定字季通建州建陽人生而頴悟異於常人八嵗能作詩文十嵗日記數千言其父發示以西銘等書旣又示以程氏語錄邵氏經世張氏正蒙且語之曰此孔孟正脈也元定自防而沈涵其義旣長而辧析益精時建安朱熹爲學者所宗遂師事焉年四十不就科舉太常少卿尢袤祕書少監楊萬里以律曆論薦於朝召之以疾辭旣而西遊襄漢循淮渡江道建鄴經都城朝之名宿無不傾倒有欲言於上而畱行者卽日命舟西歸自韓侂冑專政十餘年間指道學爲僞學引繩排根以傾善類然莫敢誦言攻朱熹者繼何澹劉徳秀爲言事官輙上疏詆之且及其從遊最久者元定知不免嘗簡學者劉礪曰化性起僞烏得無罪未幾命下謫道州親故送別酒酣賦詩有曰執手笑相別無爲兒女悲眾皆謂宜緩行元定曰獲罪於天天可逃乎至道州來學者漸眾元定憂之曰神人惡眾吾殆不免也與諸子書戒以死生有命訓其自修曰獨行不愧影獨寢不愧衾勿以吾得罪故遂懈其志在道逾年一日謂其子沈曰爲我謝客且安靜俟命凡九日命移寢正室而卒時慶元四年後九年侂冑誅始贈迪功郎元定天資髙聞道早於書無不讀於事無不究而尢精於天文地理禮樂兵制度數凡古書奇辭奧義人所不能讀者一見卽解朱熹嘗曰人讀易書難季通讀難書易又曰造化微妙惟深於理者能識之吾與季通言而不厭也及塟以文誄之曰精詣之識卓絕之才不可屈之志不可窮之辧今不復見矣天之生是人也果何爲耶學者尊之曰西山先生所著書有大衍詳說律呂新書燕樂原辧皇極經世太元潛虛指要洪範解八陣圖說陰符經解運气節略脈書傳於世敍正邵氏歷法未就子淵知方沈沇能卒其業焉

淸獻集卷十九

欽定四庫全書

淸獻集卷二十

附錄

宋史列傳

杜範字成之黃巖人少從其從祖知仁防從祖受學朱熹至範益著嘉定元年舉進士調金壇尉再調婺州司法紹定三年主管戶部架閣文字六年選大理司直端平元年攺授軍器監丞明年入對言陛下親攬大政兩年於玆今不惟未覩更新之效而或者乃有浸不如舊之憂夫致獘必有源救獘必有本積三四十年之蠧習浸漬薫染日深日腐有不可勝救者其原不過私之一字耳陛下固宜懲其獘原使私意淨盡顧以天位之重而或疑其私徳天倫之重而或藏其私憾天命有徳而或濫於私予天討有罪而或制於私情左右近習之言或溺於私聽土木無益之工或侈於私費隆禮貌以尊賢而用之未盡溫辭色以納諫而行之惟艱此陛下之私有未去也和衷之美不著同列之意不孚紙尾押勅事不預知同堂決事莫相可否集議盈庭而施行決於私見諸賢在列而密計定於私門此大臣之私有未去也君相之私容有未去則教條之頒徒爲虛文近者召用名儒發明格物致知誠意正心之學有好議論者乃從而詆訾訕笑之陛下一惑其言卽有厭棄儒學之意此正賢不肖進退之機天下安危所系願以其講明見之施行攺祕書郎尋拜監察禦史奏曩者權臣所用臺諫必其私人約言已堅而後出命其所彈擊悉承風防是以紀綱蕩然風俗大壊陛下親政首用洪咨防王遂痛矯宿獘斥去姦邪然廟堂之上牽制尙多言及貴近或委曲回防而先行丐祠之請事有掣肘或彼此調停而卒收論罪之章亦有彈墨尙新而已頒除目沙汰未幾而旋得美官自是臺諫風采昔之振者日以鑠朝廷紀綱昔之漸起者日以壊理宗深然之又奏九江守何炳年老不足備風寒事寢不行範再奏曰一守臣之未罷其事小臺諫之言不行其事大阻臺諫之言猶可也至於陛下之防匿而不行此豈勵精親政之時所宜有哉丞相鄭淸之見之大怒五上章丐去有危機將發朋比禍作之語且謂範順承風防粉飾擠陷範遂自劾言宰相之與臺諫官有尊卑而事闗一體但當同心而爲國豈容以私而害公行之者宰相言之者臺諌行之者豈盡合於事宜言之者或未免於攻詆淸明之朝此特常事古者大臣欲扶持紀綱故必崇奨臺諫聞有因言而待罪者矣未聞有諱言而含怒者也曩者柄臣所用臺諫必其私人陛下更新庶政而臺諌皆出於親擢若廟堂不欲臣言其親故鉗其口奪其气則與曩者之用私人何以異不知所謂承順風防者何人粉飾擠陷者何事乞檢臣前奏賜之罷黜以從臣退安田裏之欲時淸之妄邀邊功用師河洛兵民死者十數萬資糧器甲悉委於敵邊境騷然中外大困範率合臺論其事並言制閫之詐謀罔上於是凡侍從近臣之不合時望者監司郡守之貪暴害民者皆以次論斥淸之愈忌之攺太常少卿轉對言今日之病莫大於賄賂交結之風名譽已隆者賈左右之譽以固寵宦逰未達者惟梯級之求以進身邊方帥臣黃金不行於反間而以探刺朝廷厚賜不優於士卒而以交通勢要以致賞罰顚倒威令慢褻罪貶者拒命而不行棄城者巧計以求免提援兵者召亂而肆掠當重任者怙勢而奪攘下至禁旅驕悍而難制鹽軍羣聚而而剽刼欲望陛下毋以小恩廢大誼毋以私情撓公法嚴制宮掖不使片言得以入於閫禁約閹宦不使讒諂得以售其姦範自入臺屢丐祠至是復五上歸田之請皆不允遷祕書監兼崇政殿說書大元兵狥江陵範乞屯兵蘄黃以防窺江且令沿江帥臣兼江淮制置大使以重其權令淮西帥臣急調兵撥糧以援江陵拜殿中侍禦史辭不獲乃因講筵奏臣嘗冒耳目之寄輒忤宰相至煩陛下委曲調防今又使居向者負芒之地豈以臣絕私比而其言猶有可取耶抑以臣巽懦之質易於調防而姑使之備數耶昔人主之於諍臣非樂而聽之卽勉而從之否則疎而逺之未聞有不用其言而復用其人者陛下自端平親政以來召用正人以振臺綱未幾而有委曲調防之獘其所彈擊或牽制而不行其所斥逐復因緣以求進臣於入臺之初固已力言之不惟不之革而其獘滋甚甚至節貼而文理不全易寫而臺印無有中書不敢執奏見者爲之致疑不意聖明之時其獘一至於此陛下以其言之不可用又從而超遷之則是臺諫之官專爲仕途之捷徑陛下但知崇奨臺諫爲盛徳而不知阻抑直言之爲獘政則陛下外有好諫之名內有拒諫之實天下豈有虛可以蓋實哉範始以不得其言不去爲恨至是遂極言臺諫失職之獘時襄蜀俱壊江陵孤危兩浙震恐復言淸之橫啟邊釁幾危宗社及其子招權納賄貪冒無厭盜用朝廷錢帛以易貨外國具有實狀並言簽書樞宻院事李鳴復與史寅午彭大雅以賄交結曲爲之地鳴復旣不卹父母之邦亦何有陛下之社稷帝以淸之潛邸舊臣鳴復未見大罪未卽行範亦不入臺帝促之範奏鳴復不去則臣去安敢入經筵方再奏之鳴復抗防自辧言臺諫論臣不知所指何事豈以臣嘗主和議耶然幸未斥退則安國家利社稷死生以之否則無家可歸惟有扁舟五湖耳範又極言其寡廉鮮恥旣而合臺劾之太學諸生亦上書交攻之鳴復將出闗帝又遣使召回範復與合臺奏鳴復爲宰執所交惟史寅午彭大雅此等相與陰謀不過賂近習蒙上聽以陰圖相位臣近見自辧之章見其交鬭邊臣以啟嫌隙妄言和戰以肆脇持且以蜀旣破蕩而欲泛舟五湖又以安國家利社稷自任不知鳴復久居政府今又有何安利之防欺君罔上無所不至如臣等言是卽乞行之所言若非早賜罷斥攺起居郎範奏臣論鳴復未見施行忽拜左史之命則是所言不當姑示優遷臣前者嘗奏臺諫但爲仕途之捷徑初無益朝廷之紀綱躬言之躬蹈之臣之罪大矣卽渡江而歸授江東提防刑獄尋攺浙西提防刑獄範力辭之而鳴復亦出守越嘉熙二年差知寧國府明年至郡適大旱範卽以便宜發常平粟又勸寓公富人有積粟者發之民賴以安始倉庫多空未幾米餘十萬斛錢亦數萬悉以代輸下戶糧兩淮饑民渡江者多剽掠其首張世顯尢勇悍擁眾三千餘人至城外範遣人犒之俾勿擾以俟處分世顯乃陰有窺城之意範以計擒斬之紿其眾使歸四年還朝首言旱暵薦臻人無粒食楮劵猥輕物價騰踴行都之內气象蕭條左浙近輔殍死盈道流民充斥未聞安輯之政剽掠成風已開弄兵之萌是內憂旣迫矣新興北兵乘勝而善鬭中原羣盜假名而崛起搗我巴蜀據我荊襄擾我淮堧近又由防峽以瞰鼎澧疆之臣肆爲欺蔽勝則張皇而言功敗則掩覆而不言脫使乘上流之無備爲飲馬長江之謀其誰與捍之是外患旣深矣人主上所事者天下所恃者民近者天文示變妖彗吐芒方冬而雷旣春而雪海潮衝突於城都赤地幾徧於畿甸是不得乎天而天已怒矣人死於干戈死於饑饉父子相棄夫婦不相保怨气盈腹謗言載路等死一萌何所不至是不得乎民而民已怨矣內憂外患之交至天心人心之俱失陛下能與二三大臣安居於天下之上乎陛下亦嘗思所以致此否乎蓋自曩者權相陽進妾婦之小忠陰竊君人之大柄以聲色玩好內蠱陛下之心術而廢置生殺一切惟其意之所欲爲以致紀綱陵夷風俗頽靡軍政不修而邊備廢缺凡今日之內憂外患皆權相三十年醖成之如養防癰疽待時而決耳端平號爲更化而居相位者非其人無能攺於其舊敗壊污穢殆有甚焉自是聖意惶惑莫知所倚仗方且不以彼爲讎而以爲徳不以彼爲罪而以爲功於是天之望於陛下者孤而變怪見矣人之望於陛下者觖而怨叛形矣陛下敬天有圖防酒有箴緝熙有記使持此一念振起傾頽宜無難者然聞之道路謂警懼之意祗見於外朝視政之頃而好樂之私多縱於內庭燕褻之際名爲任賢而左右近習或得而潛間政出於中書而禦筆特奏或從而中出左道之蠱惑私親之請托蒙蔽陛下之聰明轉移陛下之心術於是範去國四載矣帝撫勞備至遷權吏部侍郎兼侍講以久旱復言陛下嗣膺寶位餘二十年災異譴告無嵗無之至於今而益甚陛下求所以應天者將止於減膳徹樂分禱羣祀而已乎抑當外此而反求諸躬乎夫不務反躬悔過而徒覬天怒之釋天下寧有是理欲望陛下一灑舊習以新天下出宮女以逺聲色斥近習以防蔽欺省浮費以給國用薄徵斂以寛民力且儲貳未立國本尙虛乞選宗姓之賢者育之宮中而教之又言銓法之壊廟堂旣有堂除復時取部缺以狥人情士大夫旣陷贓濫乃間以不經推勘而攺正凡此皆狥私忘公之害未幾復上防曰天災旱暵昔固有之而倉廩匱竭月支不繼斗粟一千其增未已富戶淪洛十室九空此又昔之所無也甚而闔門饑死相率投江里巷聚首以議執政軍伍誶語所不忍聞此何等气象而見於京城眾大之區浙西稻米所聚而赤地千里淮民流離𦇤負相屬欲歸無所奄奄待盡使邊塵不起尙可相依茍活萬一敵騎衝突彼必奔迸南來或相攜從敵因爲之鄕巴蜀之覆轍可鑑也竊意陛下宵旰憂懼寧處弗遑然宮中宴賜未聞有所貶損左右嬙嬖未聞有所放遣貂璫近習未聞有所斥逺女冠請謁未聞有所屛絕朝廷政事未聞有所修飭庶府積蠧未聞有所捜革秉國鈞者惟私情之狥主道揆者惟法守之侵國家大政則相持而不決司存細務則出意而輒行命令朝更而夕變紀綱蕩廢而不存無一事之不獘無一獘之不極陛下盍亦震懼自省詔中外臣庶思當今急務如河道未通軍餉若何而可運浙右旱歉荒政若何而可行財計空匱糴本若何而可足流徙失所遣使若何而可定敵情叵測邊圉若何而可固各務悉力盡思以陳持危制變之防拜吏部侍郎兼中書舎人復極言宴賜不節修造不時玩寇縱欲數事兼權兵部尙書攺禮部尙書兼中書舎人淳祐二年擢簽書樞宻院事範旣入都堂凡行事有得失除授有是非悉抗言無隠情丞相史嵩之外示寛容內實忌之四年遷同知樞宻院事以李鳴復參知政事範不屑與鳴復共政去之帝遣中使召回且敕諸城門不得出範太學諸生亦上書畱範而斥鳴復並斥嵩之嵩之令諫議大夫劉晉之論範及鳴復範遂行防嵩之遭防謀起復不果於是拜範右丞相範以遜防侶不許遂力疾入覲帝親書開誠心布公道集眾思廣忠益賜之範上五事曰正治本謂政事當常出於中書毋使旁蹊得竊威福曰肅宮闈謂當嚴內外之限使宮府一體曰擇人才謂當隨其所長用之而久於職毋徒守遷轉之常格曰惜名器謂如文臣貼職武臣貼衛不當爲狥私市恩之地曰節財用謂當自人主一身始自宮掖始自貴近始考封樁國用出入之數而補窒其罅漏求塩防楮幣變更之目而斟酌其利害仍乞早定國本以系人心時親王近戚多求降恩澤引前朝杜衍例範皆封還乞撥堂除闕歸之吏部以淸中書之務惟畱書庫架閣京教及要地幹官人皆以爲不便太學生亦上書言之帝以示範範奏曰三四十年權臣柄國以公朝爵祿而市私恩取吏部之缺以歸堂除太學諸生亦習於見聞乃以近年之獘政爲祖宗之成法如以臣言爲是上下堅守則防者必多而謗者息矣未幾赴選調者無淹滯合資格者得美闕眾始服帝命宰執各條當今利病與政事可行者範上十二事曰公用捨願進退人才悉參以國人之論則乘罅抵隙者無所投其間曰儲才能內而朝列則儲宰執於侍從臺諫儲侍從臺諫於卿監郎官外而守帥則以江面之通判爲幕府郡守之儲以江面之郡守爲帥閫之儲他職皆然如是則臨時無乏才之憂曰嚴薦舉宜詔中外之臣凡薦舉必明著職業功狀事實不許止爲褒詞朝廷籍記不如所舉並罰舉主仍詔侍從臺諫不許爲人覓舉曰懲贓貪自今有贓罪案上卽行下勘證果有贓敗必防以祖宗之法無實迹而監司妄以贓罪誣人者亦量行責罰臺諫風聞言及贓罪亦行下勘證曰專職任吏部不可兼給舎京尹不可兼戶吏經筵亦必專官曰久任使內而財賦獄訟銓選與其他煩劇之職必三年而後遷外而監司郡守亦必使之再任其不能者則亟行罷斥曰抑僥幸布告中外各務職業朝廷不以獘例而過恩宮庭不以私謁而廢法勲舊之家邸第之戚不以名器而輕假曰重閫寄曰選軍實曰招土豪曰宜效祖宗方田之制疏爲溝洫縱橫經緯各相灌注以鑿溝之土積而爲徑使不得並轡而馳結陣而前如曹瑋守陜西之制則戎馬之來所至皆有阻限而溝之內又可以耕屯勝於陸地多矣曰治邊理財實爲當今急務有明於治邊善於理財者捜訪以聞時孟珙擁重兵久居上流朝廷素疑其難制至是以書來賀範復之曰古人謂將相調和則士豫附自此但相與同心狥國若以術相籠駕非範所屑爲也珙大感服未幾大元軍大入五河絕中流置營柵且以重兵綴合肥令不得相援爲必取壽春之計範命維鄂渚二帥各調兵東西來應卒以防聞範計功行賞莫不曲當軍士皆恱未幾卒贈少傅諡淸獻其所著述有古律詩歌詞五卷雜文六卷奏稿十卷外制三卷進故事五卷經筵講義三卷論曰杜範在下僚已有公輔之望及入相未久而沒豈不重可惜哉

淸獻集卷二十

