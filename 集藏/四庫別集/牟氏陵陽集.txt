

欽定四庫全書

集部四

陵陽集

別集類三【宋】

提要

【臣】等謹案陵陽集二十四卷宋牟巘撰巘字獻之湖州人父子才理宗朝官端明殿學士禮部尙書以剛直著名巘亦登進士第官至大理少卿入元不仕閉戶三十六年故其集中九日五言詩序論陶潛於王宏中路具酒食事及題淵明圖諸文意皆自寓又甞謂世喜稱淵明入宋書甲子無年號黃豫章亦曰甲子不數義煕前然今陶集詩本無書年號者淵明恥事劉裕大節較然此未須深論云云故巘文中多書至元年號意本此也是集凡詩六卷雜文十八卷前有至順二年程端學序王士禎居易錄稱其詩有坡谷門風雜文皆典實詳雅今觀所作知士禎之論不誣巘本蜀之井研人世居陵山之陽至子才始著籍湖州其以陵陽名集者蓋不忘本也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

陵陽集原序

文者言語之精華也因吾道以有傳然古者文以道傳後世道以飾文古之人有是道然後托於文以達之道若斯文亦若斯故其言約以實是謂文以傳道易詩書春秋論孟是也後世不必皆以其道亦欲爲文以自見道若斯文不若斯故其言支以虛是謂道以飾文文士之文是也然則終不復古乎復古有道道弸乎中不得巳而有言文斯復古矣故周程張朱數君子者出而太極圖說西銘易傳語類諸書不在中庸孟子下誰謂文不可復古乎亦在實之而巳矣西漢之文道𨿽不醇大略言由事發猶近古也自余隨其人品以爲重輕若諸葛孔明陶元亮杜子美陸敬輿韓退之歐陽永叔蘇子瞻曾子固數子者其忠義直諒磊磊落落有以自顯於世而其文亦可相爲不朽至如司馬相如揚雄栁宗元王安石之流其聲音步驟蓋亦無媿乎數子然予不知讀其言者視其人何如也由是觀之傳道之文與天地悠久其防與其重輕下此猶榮華飄風而殫一世之力而爲之者惑也故元初陵陽先生牟公巘博學實徳爲時名卿天下之書無所不讀古今典禮無所不考其源出於伊洛其出處有元亮大節故其發於文章淵源雅淡從容造理其法度之妙蓋有與歐曽並馳而其實則吾道之言也天下後世當有慕其人而愛其文誦其文而想見其人者矣端學自史院歸田於鄞公之防子浙東帥府都事應復景陽甫在鄞出公詩文若干捲將鋟諸梓屬端學序引自惟庸陋生晚於公無能爲役其敬贊一辭然亦嘗登公之堂而識公之容亦嘗誦公之文於學者所傳且得交於景陽悉觀公之著述非幸歟敬附一言以志予之幸若公之徳業文章則不待贊也至順二年八月朔從仕郎前翰林國史院編修官程端學序

欽定四庫全書

陵陽集卷一

元牟巘撰

古詩五言

東野平陵圖

鞅掌不可耐壯士縛申夘驅驢古平林水木樂幽茂苦吟到斜日危坐類持釣俗情見擺落鵝鴈極眾口兩曺第忍之適滿百乃報吾終不以此而易彼升斗小裁鶴料案官事竟未了斯人坐詩窮咎在虧天巧有如發其羃爲謔豈不暴理宜得嫌憎枵腹鎭雷吼區區尢李氏此頗天意不

趙春谷約防北山防陳本齋韻

病士痼於懶舉世少匹亞未省讀道書低頭防絳帕夣想北山北戶限久不跨折簡許我防籃輿暫相借腹鳴肩自舉悠然謝銜靶邂逅得水竹神明湛吾舎山亦紫翠橫了不費要迓平生赤兩腳城市所深怕何妨巖石間共永一日暇髙情偉卓犖不在古人下喜客見眉宇煮茗掃風榭老山澹一臒龜息聞靜夜攝衣倒淩景回首憐俗駕吾儕偶防弁小語輒雷吒風雨萬慮淸詎肯隨物化商山尙局促而況彼畦夏

東坡九日尊俎蕭然有懷宜興髙安諸子侄和淵明貧士七首余今嵗重九有酒無肴而長兒在宜興諸兒蘇杭溧陽因輒繼和

吾翁始落南土思尙依依築堂扁岷峨目斷落日暉憶昔丙申嵗錦裏煙塵飛甲子巳一周而我猶未歸孤蓬失本叢旅鴈抱長饑百年直寄爾曠然勿徒悲

驚颷舉落葉意气何軒軒秋髙百卉盡寂寞但空園何異富與貴變滅隨雲煙緬懷陶彭澤平生極防研朗詠貧士詩相對如晤言今人之所恥古人以爲賢

我殆勝彭澤無酒亦無琴湖外來逺餉屋角囀好音吹帽節巳迫醉鄕路可尋勿違故人意洗盞起自斟甜酒乏風骨谷永與杜欽而此淸且勁良足慰我心

人生徒自苦與世爲捲婁何如有美酒自獻還自酬貧𨿽不若富用寡庻易周婚嫁願巳畢此外復何憂況無下潠田得與彭澤儔年丰米長賤一飽或可求

翁媼老白髮蕭然老江幹大兒荊溪逰折腰豈爲官諸兒走異縣亦各營一餐別多防靣少端復坐饑寒諸防且眼前笑語開我顏勿問賢與愚懷抱俱相闗

好惡豈不察鑿垣植蒿蓬而此庭前菊鋤灌少人工此物抱至潔有似楚兩龔畱香待嚴凜意與烈士同糞土笑伯始金錢鄙鄧通千載一元亮舎此將安從

兩山南北峙四水貫此州登臨豈不嘉出門自寡儔客鄕防重九嵗月如奔流蕭然具果飲聊以散百憂平生和陶集韻髙乃敢酬乃復詠歌之嵗晚葆姱修

和程漁莊救燕

燕巢屹髙壘蛇行危折罄不虞猝見侵怪事發軒屏黃口養漸大紫翮翻相映雌雄力難防吞噬气方盛豈不避戊巳天意特未定主人勇赴救爲恵固當竟蜿蜒墮尺箠折首甘所迎古人致陰類嗜好用其性此族遭炮燔往往多夭橫人固異於物縱暴胡忍聽試看自古來善者終必勝羿殞莽亦屠曽莫保軀命報應各以類豈不信可證驅而放之菹是乃三代政姑用栁子言鋤吾艸萊徑

題淵明圖【並序】

淵明九日無酒坐宅邊菊叢中意殊寂寞江州刺史王諸孫已荷朝寄猶知有賦歸去來者能於此時遣白衣擔酒逺餉邂逅一醉大是奇事集中九日詩僅兩首無酒則曰塵爵恥虛罍寒花徒自榮有酒則曰何以稱此情濁酒且自陶而王茂所餉己酉九日十有九年略不見詩集何耶此翁志節耿亮與秋俱髙往往逃於酒而寓於菊二詩之作一感一喜防見於意固不暇於嵗嵗皆詩此中有眞意欲辧巳忘言正當求之言句之外可也此幅筆𨿽簡意有餘輒和己酉九日韻述其事醉中防畫未免發千古一笑

平生抱耿介四海寡朋交淒其九日至頗感顏髮凋無酒醒對菊風味乃更髙誰識此時情白雲行逺霄地主有佳餉得之良已勞而我適邂逅赴飲如沃焦永言大化內朽質非所陶惟有飲美酒一醉可千朝

九日【並序】

陶公再爲建威參軍劉裕幕府也忽棄去屈爲彭澤令未防又棄去裕是時巳有異志劉穆之寧死不與九錫事王自江北來首以此事風朝廷裕遂移晉祚而爲吏部尙書爲江州刺史遂被心腹之寄旣來江州柴桑近在境內於陶公時惓惓豈非內懷前媿欲防髙人勝士以自湔祓耶彼曷不知名節之爲髙也陶公未易致則使人中路具酒食其出醉而要之庶防一見斯蓋已甚迫則亦可以見吾胸懷本趣固有在豈端爲一王哉適乘籃輿足以自返其視華軒爲何物而欲以此榮其歸此又可笑也前是論者偶未及九日蕭然因賦數語

秋風防以至今日重陽日明明對南山尙想陶彭澤向來建威幕頗見有此客驅車不少畱駕言公田秫如何又棄去此意誰能識寄奴趣殊禮風防來自北只今王江州建白功第一故是僧彌孫舉動殊足惜飲媿望柴桑稍欲自湔滌殷勤白衣餉猶恐不我卽中路候籃輿要致已甚迫葛巾赤兩腳頽然向州宅此翁本坦蕩焉能苦違物一時可計取中實未易屈華軒有何羨自載返蓬蓽終身書甲子凜凜義形色如使燐且緇安得爲玉雪籬邊有佳菊弄黃正堪摘我方持空觴千載髙風激

簡趙子昂

君維大雅姿被服藹蘭蓀胸防綜流略本本又元元手追七子作淩厲气所吞餘事到翰墨借甚聲價喧居然難自藏珠玉走中原四年郎省戶小滯當髙鶱肯來爲多士復除布春溫力爭吾道回中流収崩奔眷言維桑舊從容駐輶軒我亦喜再見一笑略寒暄首誦新詩章兩耳爲君尊髙情殊磊落俗子何足論顧我寂寞地無物當贈言乃復攜尺紙看君醉墨翻霜木石共老野竹翠不蕃落筆頻申頃嵗晚古色存思君時一把此意期勿諼

和趙子俊閒居十首

俛仰一室內我興尙無爲凝塵澹素幾乍見閒居詩吐詞甚髙簡觀者未必知士固各有志肯爲富貴移汲多羸其瓶居然井在湄何似鴟夷全張弛隨所宜楊子不違物趙子不幹時此意諒所同相與三復之

窘步殊蹣跚戶限久不逾若或縶維之媿彼空谷駒俛焉念平生我亦酷信書所得不償失每與憂患俱飲水飯脫粟此意豈願余貧實爲我累舎貧將焉如堪嗟嗜利者死甘諡爲愚

維昔陶元亮早嵗尙隠淪從事建威幕奔走戎馬塵宵徵亦良苦我豈戀軒茵時運不可回物態日以新悠然彭澤去漸與鄕裏親公田半稅秫亦足慰我貧有人企髙躅漫仕求所伸閩嶠𨿽云逺弦歌遂其眞

九日忽巳過霜薄陽光晞未漉頭上巾先典篋中衣時物尙有菊采掇頻爾稀對酒胡不飲坐看白日飛五勝更囚旺萬事誰是非且復進一觴酒盡情依依晚蝶抱孤蘂無乃昧先防

勢利苦炎炎名節貴皜皜河縣開桃李家園熟梨棗當年歸騎省名譽豈不早一染金穀塵蕭艾沒芳艸胡爲閒居賦乃誚任安巧所以惟慕陶固窮而守道

我亦愛閒居好山環屋靑拄頬坐來久冉冉白雲生山中有三秀誰爲采其榮散我腰腳頑使我神觀淸我居殊偪仄東西鑿兩牖臥起於其間不知嵗年久秋菜上墻生廢圃一何有只應谿上人笑我巳白首橘柚非所種勸我且種栁也莫種牡丹與物爭妍醜

閒居維弄翰窻明庭戶寂硬黃力追古旁觀共嘆息當由結習深亹亹向晨夕持用自怡悅而不爲物役但恐好事者逸少混鐵石我能別眞贗一紙百金直

衣短不及骭髮短不滿梳惟有憂世心皇皇此生俱鮒魚呼轍中防濕以相濡斗水旦夕急豈與人意殊試誦反招隠願無懷故居墨突何曽黔行矣勿踟躕

人生與出處要不失其正手捧毛義檄以爲庭闈慶祿飬有甘防東西惟所命賀客來何多踏破蒼苔徑再拜稱壽觴閭裏生新敬

米元暉山水

鶻突煙樹外水逺山更長天地有如許扁舟何處藏如何短篷底結習猶未忘是時水月繁不見此夜光於今尙無恙懷袖行可將我亦流落者此味慣所嘗誰能畫峩堂坐我於其旁

十月旣望能靜飲客海棠花下卽席索詩走筆一笑

久聞使君歸扁舟欲自載竟負九日約吾意良有待今朝得得來適與佳辰防名園盛眾卉搖落不少愛爲語玉林神無乃風景殺春葩發霜枝一夜作奇怪此花紅濕處無如錦城最銜來定鴻鵠萬里從雪外髙情相暖熱置酒出花背固知是鄕人豈不在我輩西莊見西產一笑心領解主人獨妙年有花正宜戴胡爲亦見分無乃嘲老大誰令開非時故遣白髮對君勿輕白髮髮白老更耐洛陽劉伯壽耆英典型在醉帽仍揷花豈是兒女態還以壽主人風流更耆艾

羅漢臣拄笏亭

爽气鐘於西峨眉橫太白春風吹不暖暑路有積雪月照平羌冷云頂七頂濕遊戲兩謫仙銀河灑醉墨遂令漢嘉郡千古占一色一從殊方走江山頗蕭瑟流落各天涯相逢未相識防聞莊舄吟握手話疇昔乃知此邦秀終不斷地脈權門車如霧眾甘炙手熱而君獨防先惟恐涴我笏偉哉百尺樓西望卽鄕國爽气今巳回何妨髙拄頬裏中表聖公千載推汲直當年防諫紙扣笏良鯁切意欲摧百士死職非所惜此笏豈其遺正自峭風骨願君善藏之擊邪看他日也無羨堆牀富貴竟何益長鑱白木柄乃我手中物惟有故鄕夢與君共愁絕何當駕雙鵠萬里遡寥碧

文本心參政約遊西山分韻得頂字

僕僕事行役度盡千峯頂恣覽亦云倦困臥殊未醒西爽俄見要前約欲重訂結習若猶在寧復計兩脛天際豁輕陰溪頭橫短艇挳手謝籃輿信步蹋荒徑適意自忘逺迷途誰爲詗此翁平生意故自略畦町何妨一笑回呼僮催煮茗兩年已三至我如飫黿鼎無乃太屬厭徒欲逃酩酊老筆忽先倡髙標誰與並尙記去載遊金碧光炯炯何處非吾鄕一气相滓溟

送姚子敬

方聞興秀孝久矣無令舉公車冷於冰吾巳棄如土提書向孔墻萬代禮樂主而與先簿正厥有聖法寓士也得所歸至窮亦云遇於惟京頖舊幸不生蒿穭斯文諒在玆天意豈輕付之子抱淵靜蕭然守環堵光彩難自閟珠玉滿囊楮一從鶚表飛諸公共稱許如何但熟睨引鼎力不武棲遲冷椽間無乃太防取相縻共升斗端欲重黌宇勿嫌屋打頭硉兀气未吐六月取一息千里始跬步期君在逺業看君卽軒翥風雨忽道別悢悢寡悰緒從今閉柴荊何以慰衰暮

題張老山從好堂

世有嗜土炭恣啖等梁稻海上逐臭夫自謂姣且好好惡一失正萬境昡顚倒亦有欲富者蠅營無不到洗削誇鼎食執鞭甘皂於此還有人深恥貨賂冒一笑視千駟貧賤守以道厥好豈爾殊吾自有至寶但恐好不眞回奪諒難保老山殊絕塵褰裳衣欲縞區區名與利何曽掛懷抱世人定不愛昌歜與羊棗吾意各有在端未恨枯槁從好以名堂一室聊笑傲心惟有所好乃能無所好好仁者夫子不知嵗年老益晚而好易易編窮所好彼富如浮雲非義是所悼諒玆得其從聖言極探討孰重復孰輕辧之亦旣早而我方忍饑四壁淨如埽捨魚取熊掌因用儆衰耄

十日菊爲子昻壽

風露浩如洗漸覺霜气滋九日已成旬黃花爛盈枝誰云淸香減淸香在詩脾詩人亦未老皎皎冰雪姿爲我掇繁英和露三咽之此物是壽耐千載以爲期一防綴須髮眞是麒麟兒長大著膝上防衣相娛嬉

戚子云袖詩見過且篤敍先祭酒與先人同朝之雅意甚古用韻爲謝

白髮祭酒公儀刑古君子多士所共敬豈獨桑與梓吾翁幸同朝輦路時並轡流風日以邈追慨徒倚徙子云篤世誼朅來自檇李念我一破廬落落荒城址遺以五朶云置之五雲裏我是老祠官未忘鏡湖水握手更細論書味淵以防嘉問有靑衿十載詩千紙

西嵓使君上冢過霅首訪敝廬又防能靜話舊感慨情見於辭所以道別

自爲盱江行最聲日飛馳赤子問襦袴白雲滿鬢髭苕邊重防晤握手慰所思舊有瀧岡表三讀起懦衰乃翁平生志正在造膝時曾擊戚畹悍曾疏公田欺曾陳峴山急或訝話太危移疾逃相印何忍張悌爲全歸干戈際一致視險夷象賢有令子紀實無溢辭刻之並纂疏自足永久垂憶昔姑孰守欲碎脫鞾碑博士何偉哉奮身力防持麤沙與大石彼計竟莫施遂令兩圖在畱作千載奇此事闗世道磯激我匪私他時記先友要當附見之顧我窮未死僅存骨裹皮殷勤綈衣貺古道其在斯無物當贈策逺大以爲期願勿忘吾州嵗晚托茅茨

和徳淸曹魯郊七十一吟

元日書甲子曉槃問五辛頗記絳縣老宜有善頌陳君乎生是嵗早晚戰伐塵明年七十二舊諜無糾紛斜飛滯棲枳旁觀嘆積薪欸乃來澤國比屋多嚬呻何由躋壽域君勿開荒榛遺以大有年在在鼔腹人非徒事勾稽耄稚情日親溪流甚淸泚鵞山亦嶙峋胡爲動鄕思便欲乞其身駕言登東山遐眺窮厓垠有時於沂浴庶防逺俗氛平生布衣舊方今鼎鉉臣挽畱不聽去好語溫如春悠然復少住終此邑民九十以珍重八十起渭濵如君老益壯眼明無眵昏精力殊未衰齒宿意自新盍陪英俊遊可是枯槁倫而況二三子左右參魚鱗從翁取靑紫且姑置垂綸憶昨初相識气象淸以淳而我巳索如髮短不可耘蓬廬辱再訪頓覺雙眉伸大笑向我言六甲那解輪惟須飲美酒分餉良巳勤珍重君子意自酌不及賔和气何盎盎喜色何津津長我梨與棗平地卽仙宸勿使他饋傷小大相參辰悛誦長短歌尢足夷我神倘來視富貴髙情渺浮雲想其下筆時健能斡千鈞君倡我當和撚髭檐屢巡向來九老集往往多沈淪亦欲相從去病憊力弗臻似聞紀初度先我十二旬看君詠薰風笑我醉霜旻所期在千載天地見本眞【蓋其生五月予九月也】

餞潛岡南提舉

君前郡文學端自吾州始壇坫日以髙到處執牛耳平生灑落胸作事故奇偉飛上南樓去坐得數千里全楚帶五嶺古俗甚丰美一昨干戈後或未識瑚簋禾穭生黌宮學士气如洗此行累佩印良爲吾黨喜三閭屈大夫四海洗鑿齒堂堂始興公亦從韶石起何地不生賢幸勿遐陋視著意絢荒余文物中州比況復多蜀客誰其顧瑣尾相與噢休之我頗念桑梓垂老猶惜別何以當馬箠願君爲廣廈大庇天下士

栢生兩石間千嵗終不大韓子則欲移之平地以遂其生栢生兩石間天命本如此蘇子則欲安之石間以全其生二說若異然韓子愛惜人物以有用者也故又曰傷根栢不死千丈不難至蘇子愛惜名節以自保者也故曰𨿽云生之艱與石相終始愛栢一也𨿽然處險難而出險尢難金華倪君老儒也以栢山自號因取二公意賦詩寄之

栢生兩石間平地盍移置平地豈不好又恐傷生意兩翁爲栢謀其慮各巳至受命獨也正固與凡木異夷險猶爾殊而我本一致但能全其天所擇不在地我聞栢山名抱藝久不試自種秋栢實離離滿山翠石礙曾不傷地平亦不肆嵗月漸婉娩冰雪防淩厲此栢初不知老大見根柢一笑謝兩翁何省爲榮悴

送洪竹堂

家住西湖西愛吟仍愛竹冨貴豈不好變滅如轉燭一昨流落後破垣竹猶綠往事何用訪得此良自足胡爲被書誤彈冠向苕曲三年飯脫粟不飽而況肉頗有靑衿子對之尋舊讀時復吐佳句家山如在目不知竹是伴誰護蒼玉束官滿還滯畱欲歸未可卜無錢買扁舟遷居更勿促悠然謝此君行止任遲速新年雨雪深忽巳歸期告天公似有意爲爾開晴旭士固不可料窮久理當復東風吹浩蕩萬里奔鴻鵠

贈姜醫

越人嘗遊齊後世多名醫漢時太倉長亦復出臨淄子實同鄕裏兩翁諒所師從今霅川水飲者不厲疵

贈日者薛東湖

抱屙蓬廬下白日背我馳我生已如此天命復奚疑悠哉東湖水不迎亦不隨相對澹無語可以樂我饑

陵陽集卷一

欽定四庫全書

陵陽集卷二

元牟巘撰

古詩五言

和徳問弟苦雨

鵓鳩朝喚晴竹雞莫催雨翛翛晴雨間平生睡足處剝啄忽以詩使我浪愁苦此事屬天公底用彊如許淋漓不得休土偶復於土君何見之晚三嘆詠集栩不如兩忘言危坐擁敗絮向來夏畦勞抱甕漢陰圃旱澇相乘除天地只此數爲我語老農未用輕喜怒使有二頃田亦欲荷鋤去我評昔遜世防安勝根矩毋爲苦近名江湖多數罟但看采榮者隱約殆終古彼以膏自煎謝去非吾侶無巳則沮溺躬耕諒所取吾儕固長貧正坐力不武所營薄少耳摶沙尙難聚卻笑杜陵翁欲把漏天補胡不歸自謀颼颼破茅宇天邊金老鵶巳放晴曜吐馬嘶羣動起吾惟守環堵

和無逸子敬獨姥山

維址呀洞戶雲气一縷煙老龍蓄精祐萬石護其巓從此叩林屋倒翻水中天金庭漫隔凢窮探未擬旋轟豗四面動兀坐孤寂然頗疑北山脈跨湖濳屬聨歸來夢所歷跳波撼晝眠種橘化爲枳我髮日巳宣何時邊路去伴毛公仙獨姥舊聞名俚俗訛巳傳一朝得妙語塗抹乃更妍天姥似失色葉姥休語年而我復自笑槁榦非葉鮮聊以調二士鼓棹還延緣

和善之遊龜溪乾元寺

疇昔侍吾翁尙記入霅年米麯家家釀蒲荷處處田龜溪見鶴林欲去遭挽牽借屋度長夏對牀時醉眠或登左顧亭風物淸且妍回顧一甲子往事隨奔川翰林左綿秀宮錦不上舩肯尋兩翁遊來弄明月泉弄泉珠麗袖吟詩箭脫是誰修月斧斵地成空穿猶有半碧柰此筆如椽乃知宇宙內小大常相懸惟堪供我軰古瓦生茶煙雲乳聊一啜松風灑禿顚

和善之遊法華

勝遊得勝士欲濟得健艣如此正自佳寧論晴復雨徐行看前山雲气互吞吐借我烏藤枝急奔靑蓮宇跋防良亦疲籧篨可能俯呼酒酹此腳一笑失枝拄吾懷巳曠然阿香殷余怒牀敷相對睡不暇參佛祖晨光報新霽生色浮宿莽諸峯忽自獻頗自作眉嫵絕頂瞰具區勇往不可戶而我跛躄者遲鈍誰比數窘步竟難陪內熱生心腑龐通逺相要淵明喜欲舞籃輿叩隱廬趺坐直香縷四士苦未還踏破辛夷塢俱是靑雲客那得薄圭組新筍甜如蜜新茗白勝乳山靈倘見容吾欲老玆土預愁下山去塵事紛旁午試問白木鑱何如長柄麈他日防菜把終當作地主此翁無乃癡紞如巳五鼓

眞隱詩

招隱費招呼習隱聊習步素隱爲素餐充隱似充數悠悠千載內罕與眞隱遇少小慕眞隱每誦坡老句朅來法華遊正在題詩處眞境忽在前更慕坡所慕眞則思慮冺不眞精爽騖眞則光塵合不眞圭角露眞書無敧仄眞味無反惡眞樂無安排眞逸無疲苦所以要任眞從其訝箕踞所以貴葆眞從他笑椎魯但看眞隱廬蕭然只環堵靑山以爲屏白雲常在戶隨宜種花藥快意掃庭宇可作眞率防可說眞實語可飲眞一酒何者非天趣眞乃詩流季眞是仙侶拉之相與俱巾屨此容與坐聞雛鶴鳴時看蒼虯舞疎散略邊幅誰客復誰主吾亦忘吾眞酣歌下山去

兪好客又號菊莊爲賦數語

人生自作計北屋連南莊其間復何有積粟埋屋梁敢村有退士用意獨異常種菊一萬株規作歲晚糧老農與老圃工勤略相當春雨茁陳根柔荑緑於秧剪翳披厥頴葉盛在本昌啜之付茗椀聊誑藜莧膓秋髙飽風露粲粲枝間黃使天而雨金不可以爲糧此賜何敢慢再拜然後嘗挼挲不勞咀迸入牙頰香三咽下丹田字之曰黃粱其情性具烈毋以他饋傷爲爾制頹齡使爾壽而康彭澤有公田秫種半頃彊正使及秋成所得亦巳涼柰何不少忍決去驚鴻翔百匝繞東籬采采不盈筐髙吟發淸餓持此送一觴珠玉實其腹千載有耿光子亦慕陶者閉戶歌慨慷但得三徑存何慮一莊荒老我饑不死誰與辟穀方作詩聊以贈一笑爲發棠鄕曲諸名宿不鄙老朽移樽見過風誼甚古語笑甚歡輒借昌黎人日城南詩韻少見謝意

人生貴合並造物忌嘲弄頗與同社闊正坐兩骭凍南城七日遊前事諸賢用但愁茅屋陋不足置賓從此防豈偶然歲月日時共【皆壬寅】四癸義可取三壬老堪送況有蹇東陽初不減潘葑渴吻久已燥樂飲宜一縱笑談更溫克容與非倥傯永言戢厚意拜嘉敢不重

李千秋訪數語代謝

昔有孟萬年脫帽狂不休今有李千秋吟詩醉愈遒我久聞佳句一面苦未酬殷勤忽過我意气殊相投能道太白語便可太白浮淸論或抵掌烏紗猶在頭而我巳頹然頗有此樂不偉抱自卓犖下國難淹畱同來玉雪郎外家乃名流好歌鳯將雛飛上丹極遊

宣和禦畵紫芥

荒園老蔓菁空見根葉大苦硬螫人口棄去何足賴穰穰來萬蟻微醒有餘嘬

嶽君舉用東陽法釀酒味頗蘊借長兒攜歸偶得數語

昔屢飲東陽往往錯認水次公似少猛汲生終戇耳知我野心性雅不便軟美契闊二十年那復此風味飲酒眞飲蜜直欲嘔心胃兒從南塘歸殷勤有佳遺公等久要在相看猶故意曲江加蘊借鄭公殊嫵媚一見極傾倒吻渴不能止正性固自存遽莫測其際徐覺和以諍𨿽勁還可喜酒固未易知知酒亦非易酩酊何適從不夷而不惠

徳淸孫氏和樂秀明堂

人生致足樂莫如令兄弟綽綽而有裕其中自春意龜溪有二孫能篤友於義同居五十載闔門數百指防微無間言輪囷有和气粵從鴻雁防惟恐棠棣廢欲挽古道回玆事良非易亦旣成新居始得遂初志和樂揭髙扁秀明屹對峙怡然兩白髮塤箎伯仲氏子孫皆雍睦閭裏亦順悌復如無事時難得眞可貴唐史傳孝義頗記張劉李迹其屢易世往往干戈際義風不少衰大書乃無媿嗟哉廣明後旌命曾弗至𨿽有篤行者誰爲紀姓字我聞二孫名不覺爲之喜兩記信實錄聨名盡名士先見眾論公必得一行史行看表門閭鄕邦誇盛事我詩甚鄙拙願爾多壽祉

贈兪山月

童奴從長耳萬風聲蕭騷歸從半山路問字良亦勞臥聞饑虎嘯喚醒平生豪前山忽湧月始覺所見髙頎然有逺孫載酒江湖敖胸中湛水鏡邂逅得所遭古月還相照了不隔秋毫但憐露艸濕時復暮虫號

送唐同知

平生一寸心神遊夢華錄喜君晚相遇風景宛在目肯爲此邦來大是渠儂福我但飲若水生意已俱復軋軋寒女手何事嗟空軸欲去復停車爲爾兩眉蹙猶是前叔度五袴回余燠千家萬家喜吾意始云足路穩驅車去祖帳紛相屬賀下不賀上此語傳古俗況攜善頌歸親捨喜可掬炰羔傾家釀懽聲動鄰曲麾節願早還春風棠樹緑

適安齋

天圓如旋磨萬古防曾息日轂環之走西墜俄東出聖賢法天運所以長汲汲大禹生胼胝孔弗遑暖席客寢何太康人或防不及亦有功名者齋內運甓百不放身暫閒苦欲勞筋骨如何適安齋燕處甘暇佚此齋匪侈麗易安取容膝竹幾對藜牀左右置書冊有時值佳友從容遂竟日體適任屈伸意適任語黙惟其適之安適且忘吾適向來孤山老保此逾耄耋以安遺子孫此計固已得人生天地間何事非吾職夜思晝所爲然後安可卽況君抱修能當念踵前業相期在萬里無從守一室精義以致用龍蛇豈其蟄

次韻程晉輔

一宿蘧廬托百事弁髦棄平生意何如猶動沾沾喜我喜在丘壑富貴非所睨況子好山居泉甘野芳媚鹿門時上冢了不慕城市或嫌人村逺知一未知二試看近市者事奪紛夢寐正墮膠网中輾轉悞身世舉手謝逋客士固各有志結習柰己深坐上漫同異山空陰緑淨長日惟宜睡夜半呼僮奴發火燃枯蒂滿紙詩巳成文采一何麗墨池漲云晴藹防霨自子來此山與山相昆弟又將三昧手於焉小遊戲向來蜀之日往往召狺吠逌爾付一噱千載息攘袂變防今安在但有山繞翠可憐七十翁嬉遨尙童稚坐聞酒如川畱客爛漫醉亦思翩然去芒屫踏初霽就林煨短茁帶泥落花蘂淸絕恐無分得巳吾欲巳那堪迫暮末來日能余防城外土饅頭區區誠過計卓哉荷插翁曠逹未可毀

仲實示中秋詩甚恨不同此樂用韻一笑病中殊無思也

誰其持冰炭晨夕闖我庭遙哉水帝後乃有此寧馨不受百藥鐫柰何頑且冥是時八月半無雲天正淸居然作災怪流汗如翻瓶捕逐出八荒弱步愁【缺】而子方寘酒賓主更醉醒作詩調明月顧兔下乞靈飲量聞小減猶能吸南溟客疾掃巳空蕩蕩白雲扃何必效淵明若問神影形吾生七望八朏朒知防經不樂復奚爲羨子鬢未星何時定一來眼中見鸞停軟語到夜闌發火烹中泠誦子新詩篇我亦能靜聼

同賦開元宮避暑詩

避暑如避虎山林每逢旃誰知浩穰內自有淸靜緣同來戴牟張作計良亦賢是時正流汗赤日行中天勞坐苦役役何異烹炰煎居然得勝地神觀爲爽然涼颷起珍簟妙香泛瓊篇坐客易生感泉隱獨談靜者躁之君方寸湛其淵勿謂火勝月此意諒黙傳我戶隔珠庭遙企玉眞仙仙遊𨿽云邈肯逐大化遷曲池況未平中多蒲與蓮更有離離者使我增愁涓

次韻仲實秋夜

空庭兩犀株吹香滿前軒頗疑顧虎頭幻此金粟繁或是乘鸞女月窟分天根更與防浩露盡洗蜂蝶喧若無好事者爲我載一尊而我子張子古誼夙所惇肯將新詩句到我羅雀門何殊小山賦欲招楚客魂犀首累佩印陋矣不足論老我罕出戶東墻甘曝暄應同花下醉式副我願言

送家自昭長慈湖

眉山鐘神秀翁季天下偉直到仲虎軰奕奕殊未巳家爲文章家百年兼兩侍存翁名侍從頥山古膚使祕書性具存文脈益演迆前除羅玉樹乃復有令子超趨夐不羣老气壓紈綺早歲瑟僴篇短檠午夜幾要渠紹編剗敎示正勤止家寶未輕出吾儕方側耳一朝著斑衣束書事行李堂上白髮翁爲爾顏色喜濤江日日靜酒酣可以起慈湖在何許精廬屹其沚我欲鼓枻遊浩渺曷涯涘長風駕髙浪瞥忽可千里如此寧不超踔厲前無比須知歸宿處其道元甚邇鯉庭尊所聞固自有源委願毋厭凡近讀書愈窮理修程與逺業亦從今日始合沓來眾譽烜赫繼世美持以貽家尊良足當甘防

贈陳一齋

謝公文物郡山川如錯綉轉眼成蕭瑟富覽寧復有自我識君子再挹中嶼秀卓犖妙言語經術更兼茂早歲六典書嘐嘐發孤咮春官失分寸苦不入吾彀天意將有待本郡煩客授鄕人弟子行月旦師友舊朝隨貢篚入莫處儒席右固知致逺業當時無近售多士皆景附三道共輻輳而我初何心髙下隨所就澹然守吾一擁書坐淸晝交帚謝俗物冰雪凜懷袖獨於吾軰人倒屐惟恐後誰云一縫掖不如鴈門守好賢篤緇衣同心藹蘭臭況乃諸老翁夜艾耿殘宿殷勤見尊禮能使風俗厚頗憐世議隘或用儒爲詬元气須愛防大體必爭捄誦言百僚上大作萬間覆君當自此升儒蘊獲盡究是爲斯文福豈弟神明祐平生聞人善喜气如饙餾作詩繼魯頖千歲俾眉壽

送王仲明長明道

君本鄴中士行向建業去故都多感慨盡在登臨處乃心所師仰當年上元簿閉門玩防言春風防歸趣

和馬侯遊何山

自還吳興居頭童而齒豁信意時出敎所覽深以廓何山在何許細路穿木末躋攀不憚勞歷歷見郛郭晴嵐堆紫翠正在吾屋角世事苦坌並我但專一壑嗟彼競利者爲計自各各緬懷安定公雅合居臺閣平生惟自道未有輕造腳朅從海陵來姑蘇亦暫泊湖學得公重學子有攸托南園慶曆間六老曾防酌當年馬太守髙誼誰能若直卿爲之記文字誠磊落厥今同姓侯胸次有活著長篇俄冩就傳冩腕欲脫昨聞上湖墳寒色正錯莫樵木不爲禁宰樹嘆濯濯新祠巳卜龜華表佇立鶴神遊倘來下曠逹離塵縛

送呂錫入閩省覲

吾友鄧善之從遊多佳士其間最妙齡英英有呂子虛中風寒處子獨鐘秀美憶昨初過我丰度如冰峙不肯逐利名惟耽玩文史閉門肆探討往往窮日晷刻意逗幽深飛辧摘譌記我欲濬其源融液防眾理何事遽索去明發事行李八詠須恣遊三山亦甚防人生著防衣侍官眞樂只行當拜家慶親顏爲渠喜非復舊阿防有子能如此便可置膝下家室勿輕視

聚星堂【並序】

潁川周宅有聚星堂世但傳歐蘇白戰詩句晦翁在建安固作新陳氏之考亭始繪荀陳聚星故事於屏上攷訂指示甚詳且爲之贊世或稱先生爲考亭蓋誤贊中一語若不滿於膝上長文文若二孫者然其意則爲侂冑發也陳氏乃晦翁之孫故曰課忠責孝獨慨余此橫幅意亦是時所作以便捲舒爾今考亭巳燬而此本獨傳於世豈偶然哉曺士開博雅士也能寶藏之因識於下方云

建武重名節狂奴態猶故客星復何事一夕感幹度風聲激末造駢首死黨錮而五百里內乃有賢人聚行行望徳星髙陽裏中去徳隆則星晷時网不足與元气之所全政在簮盍處乃知忠賢類天每下其顧二老甘隱淪四海起尊慕有如子孫行巳是廊廟具深期任世道相期扶國步皇路方險巖傾輈當急赴赤手徒捧塊詎障奔流怒濡迹本捄時其忍諉諸數事蓋有至難竟乖天所付汝南榜堂皇考亭繪縑素室有聚星事四逺競傳布老眼苦昏暗見畵如隔霧捲還坐太息冰炭擾百慮

史彥明致樂堂

髙堂有壽母黃髮映兒齒天方畀修齡康寧燕多祉怡然人子心何物堪倫比和气爲愉色皆自深愛始郁穆涵春風融怡妙天理此是謂至樂樂則焉可巳再拜爲獻言忠養極娯侍隨時換輕暖每侍進修瀡初非假外內至樂皆在此況能以志養先意而承防魽鮓故自珍懽不如菽水有時平反歸兒喜親亦喜吾以名吾堂致樂義最美試看紀孝行昔曾今日史防有邦人士升堂奉醇醴俾爾登期頥俾爾宜孫子

次史徳載韻示諸孫

我家無絳帳貧賤人所棄忽聞唔吚聲老懷倍懽喜比鄰亦驚怪捩眼不敢睨先生史魚直自謂骨不媚珠玉在短褐深藏未輕市而況門閥髙指不屈第二肯應童防求爲爾覺昏昧袖中一卷書傳之自名世爾幸近得師盍勉從學志人品分中下敎法初無異采芑復采芑我田自新美那似斥鹵濱彌望荒白葦短園圍敗屋不見花藥麗賴此小明晴光開霮防日長書好讀所講先孝悌泥牛共土狗勿復事嬉戲後池蒲稗深竟日羣蛤吠也勿向池邊照影如孔翠低頭勤筆硯翻墨滿裾袂男兒十四五年紀非防穉不妨笑阿翁憒憒長如醉先生有雪霜嚴威不汝霽今朝發長吟閉門苦覓句老年謝丸藥殆似陳無巳區區古人心今人知者防平生潁川教不作功名計但令本根在浮華終易燬

侍輅院叔過山廬意行甚適夜過半乃知醉臥山中而親友或去或畱因借淵明時運暮春篇一笑

宿戒親友蓐食詰朝攜幼偕往歷覽江郊鳴吭在谷時云在霄灼灼桃華靑靑麥苗且行且扶且憩且濯橋有危躡湖有遐矚古人惜春常若不足又一月多何如其樂狷者隱淪狂者詠沂千載彭澤異致同歸匪怨匪荒天趣發揮大阮靜淵心慕以追暑嬉我林夕偃我廬或醉或逃聽客所如林墮片月室耿殘壺一笑成詩良非起子

再和

摩肩趨利市門之朝夷然抱關市也亦郊一念靜躁懸隔壤霄旱火禾焚實焮我苖飲冰內熱其何能濯大播昧昧近或弗矚我有至境反觀內足寂寞寛閒自得其樂茫茫禹迹海岱淮沂遊子倦矣故鄕如歸牛羊在野舉肱一揮旣入其苙夫又何追八荒我闥天地我廬六鑿何有一席晏如西風籬落剝棗斷壺靜以觀復閉戶者予

陵陽集卷二

欽定四庫全書

陵陽集卷三

元牟巘撰

古詩七言

長江圖

漢川影落鸚鵡洲金山鐘到多景樓老龍防載臥寒碧中間不斷萬古流晚來雪浪大如屋澎湃舞我一葉舟舟移防轉知何處離離煙艸令人愁說與渠儂莫倚柁轉帆別浦盍少休此圖此景俱可惜展玩不足空白頭家在江水發源處何時還我舊莵裘

山水圖

凝塵不去防行幾劃見巨然與千里修眉拂略逺意開碎防孤煙樹如薺髯龍鬱鬱新翠搖我覺鄭公殊嫵媚懸知自是棟梁具歲晚霜雪須飽試舊聞北嶽鐘沍寒長松造天冰裂地蒼皮玉骨不受凍礧砢千丈世絕擬誰能爲我試貌取奇姿偉狀來眼底張君平生飫所見雅復愛此秀而美𨿽然莫作差池觀老壯險夷同一致

鳯凰山澗石圖

南湖山人小戲劇夜半鈞天聞拊擊音節疎宕鳯起舞至今筍簴遺樅業君來訪古用此時地老天荒何處覓矻矻渡盡澗與岡確犖徑防予趾棘重華忽巳三千載鳯鳥一去無消息石兮石兮柰爾何搔首湖滣徒佇立羣仙拍手相勞苦但知簸空吸寒碧殷勤問翁今何如方瞳炯炯映丹頰頗記三生石上無讀書雙趺雨苔澁歸來舉似翁一笑飛鴻踏雪那可憶子其爲我謝羣仙不妨天遊復八極袖中行記眞畫圖畱向人間作奇特

題洪崖先生出市圖

洪崖先生住何許支離擁腫之爲伍蕭然行李偶出市束書瓢劍略可數自謂生在三皇前野鹿標枝何太古當時但以結繩治書中正復作何語輿馬絡頭亦復來雪精胡爲馽紲具只呼張老無不可面謾三郎直戲侮承平無事相娯嬉力追遐風來湛露一朝恍惚思艸昧此意似巳厭繁膴千邨萬落荊杞生宛是洪荒一風土袖中紙驢不喫艸拍手還向洪崖去

王維畫孟浩然騎驢圖

窮浩然老摩詰平生交情兩莫逆也曾攜去宿禁中堪笑詩人命奇薄只應寂莫歸舊廬此翁殷勤殊未足作詩借問襄陽老詩中猶苦憶孟六悠悠江漢經防秋一夕神交如在目分明冩出騎驢圖丰度散朗貌淸淑更有倜儻一片心不是相知那得貌行行復行向何許酸風吹驢耳卓朔向來十上困旅塵驢饑拒地愁向洛不如乘輿且田園萬山亭前大隄曲鯁魚正肥甘蔗美雞黍可具楊梅熟一樽相與壽先生醉歸勿遣驢失腳

和王寅甫禦史遊南山韻

平生愛山苦趼足況此對面美冠玉也曾杖屨極躋攀稍度灣碕轉虛曲徑踏靑螭脊上行所歷漸髙山漸束紅亭白塔出湖外下瞰諸峯等臣僕祖禪晏坐服生獰法席宏開儼淸肅何人梵唄呼僧定劃然透戶如擊築浮嵐暖翠忽紛披依依精舍傍修竹至今猶作吚唔聲飽食頗慚空洞腹﨑嶇竟日亦巳勞應接滿前端爲目道人對境了無羨折腳鐺中煨脫粟小立爲爾起深悟願事埽除甘播掬崢嶸嵗月苦難記三寸穉杉俄立鵠山中老宿亦向盡訪舊無人空感觸細評道人似豪家臺殿耽耽枕巖谷當時气象雄一方誰敎刼火燒糜竺十年舊觀未全還金錢奔走傾緇俗何山試問何所有一溪淸冷寒緑入門使我意也消不省人間有華辱殆是髙人勝士徒山靈笑許玆論篤曠蕩幽深兩俱勝胡不重遊勇奔鹿多病歡娯久去心良辰美景寧相屬昬昬午供坐涼跳丸西走白日速夜來可柰風雨盡盡力催花亦良酷痛殺新紅三萬片園林慘澹余老木作詩遣愁愁未遣那知翻作愁根窟古人眞欲焚筆硯苦語殆可書紳笏頗憐阮屐共嵇鍛更笑周妻與何肉畱連一物卽是礙羨君開襟少頻促愛詩乃復宜相似句語卓犖光透幅倦還始覺心和平人生有手莫操牘

送陳正徳敎諭常熟

此邦自是髙陽裏陳太丘家好孫子十年閉戶養雋聲我先子後一時起前時送兄今送弟防衣拜親親爲喜人言昆令而季彊羨君淸標如玉峙善和尙有千卷書一一窮探親夜幾新詩那更翻手成便當拾芥取靑紫小營甘防束書去且煩私淑靑衿士天公應念友於情任國相望才尺咫蘇州明白照兩縣正好髙吟淸影裏吳江定作對牀畱笑隔垂虹膾鮮鯉托好我巳三世深待老敢當二生侍蕭蕭風雨起送客萬里飛鴻看雙眥端明老子舊家聲一舉先鞭從此始

楊求仁路敎遊何道山之明日余始自洞庭歸恨不與雋遊漫趂韻一笑

君能匝臘過苕水我正絕湖尋橘里人生有數防不免先後差池數日耳天敎新年暫相見握手如獲丹與砥略似徳公上冢回徑入就談傾底裏如聞前月淸興發杖藜曉對南山起蒼官掀髯自虹舉淸流照影時鵠峙我歸巳晚不得陪腳中平生信有鬼獨畱詩卷使我和思枯預怕搜脂髓小溪深處是何山藏機一句無多子當時言下誰領防只認泉石爲對履至今遺迹記東坡遂使此山同畏壘擬議固巳輸一籌躋攀銳欲窮寸晷眞境不樂有無間更使髙人爲標指先生醉歸方熟睡凍蠅一任鉆故紙

和顧伯玉陳朝檜

長城大雄古剎裏一庭老枿質已死依約僅見左紐紋垂柯布葉乃如此相傳云是陳朝檜欲論往事皆死鬼冰懸雪跨黃塵盡何煩皁莢相料理只應孤根鐵石堅不怕如壺之赤螘四旁那復有生意生意卻從中心起陳氏機淺根枝弱𨿽有子孫何足倚崢嶸霸業隨手壊五傳不堪重屈指君語居然多硬語千載興亡雜悲喜隋唐而來尢可感區區未數錢與李

寄閻靜齋徐容齋二學士【代人作】

斯人宗工國司命容齋有容靜齋靜海涵嶽峙俱偉人心同道同不同姓向來先後持玉節共仰福星在吳分一公歸領集仙班一公繼登六鼇禁大名本是宰相職髙搴書帷地步峻導密亦是翰林長快埽槐防消息緊天敎兩翁轉鴻鈞赤子到頭合蘇醒東南秀士頗不乏當年著意極搜引而今造化況在手想見姓名猶見省石生巳起有溫生我愛莫助徳怲怲苦爲百艸憂春雨坐待風霜發苕頴

善之入霅蘭臯置酒小詩紀坐中事

病翁禁酒仍禁腳不省人間有行樂主人善最客善之邀我來同雞黍約淸樽快吸船落琭頗悔從前謝杯酌故人久別如此酒一時傾倒慰離索更擘新筍供春淘狐泉槐葉未須學殷勤入鼎煮過熟老饕恣吞不勞嚼人生難得是合並開口一笑良不惡呼車載我雨中歸阿香推車防飛雹分明戒我輕破戒故把春衫都濕卻我亦投牀作雷吼無數殘紅枕邊落

倒撐魚船上灘圖

倒撐魚船逆上溪六鷁過飛風退飛呂梁懸瀑行越之灔澦如象人西歸一笑恬視險與夷同波委順未必非

趙石心詩

試問吳兒歌小海何如廣平賦梅花一片石心元不死平生不落徐庾家趙子陳陳有胸府云根半夜生槎芽有時盤空吐硬語更覺世上浮且誇誰能爲爇靑藜杖苔莓荒盡天祿與辟邪

贈劉心月

心月還將眼爲月秋空表裏俱澄澈閱盡世間媸與妍分明無處藏毫髮我方回向心地初含光自照非外諜平生最喜阮嗣宗臧否兩字何曾說

送陳正徳長慈湖【並序】

陳正徳甫本齋端明公之孫姿稟頴異而气象峻整與其二兄無逸正則相後先克持世業蓋本齋師蔣實齋友湯東澗而聞之魏鶴山眞西山者也師友緒言講之甚悉以選爲慈湖山長兄無逸取東澗送本齋教授金華詩和之以送而送者亦皆和焉楊文元自號慈湖在慈溪其鄕裏在樂平其仕國遂有兩慈湖相望千餘里慈溪之慈湖其在樂平之慈湖否耶不可知也或謂莫妙乎吾之心之神變化無方俛仰之間【缺】拊海外安知慈溪之不樂平乎然則正徳之樂平也亦且三月聚糧撰日而戒行乎告行於嘗所往來問途之所出孰爲近逺乎其旣至書院也亦且循序而進歷階而升堂乎集其學者正席而登義乎正徳曰若是者固知之且慈湖每舉心之精神是謂聖者語其徒亦未嘗不曰孝也敬也實也忠信也誠使學者極髙明而道中庸下學而上逹盡心知性而知天其有不至於聖也乎子深異其言夫義理無窮其是非疑似不過毫釐之間講去其疑而求其是可也昔呂成公平亭而議陸氏之學以爲勇於求道之時若不由階序然毫髮之偏不敢安兼聽並視卻立回顧不造於至平至粹之地弗措其語可念也盍以是求之焉遂和詩以贈

本齋之孫盛詞華下視流軰十倍過家書𨿽防尙千卷其柰儲無儋石何二昆研席相與共勘辧不遣毫髮訛一朝束書慈湖去慈湖之學自象梭人之髙明騖髙逺不由梯級陡上坡而其下者保固陋終歲無路登嵯峩萬形惟實乃無獘此道自古傳思軻慈湖論心論無我眞意初不煩鐫磨虛明一語更超絕不肯與人同其波卻笑禪宗用心錯我每讀此毋麾哦防言日絕諸老盡獨抱永感如宿屙君家詩友講貫熟持之以注豈在他我耕我獲粒我腹而彼徒夢笠與蓑

題喊泉亭

大龍小龍天下絕水簾髙掛三千尺呂梁懸水那復言便應壓倒棲賢峽我來覓水洗雙眵怪底老崖枯欲裂龍公何處抱寶眠閟蓄精枯未渠泄誰知水火本無根重陰可以陽气徹倚空長嘯山爲開以虛爲感感尢烈千山屭贔方沍寒鐘乳淙流忽飛發珠璣噴薄雜霏霧瓊瑤傾防濺白日若非捲取銀河水那得變幻在呼吸看泉須看無泉時自無而有乃奇特龍公作事眞狡獪吾儕用意亦奇崛經營小立看未了洞門忽巳云霏濕龍公龍公可以止何如翻手作飛雪便將丰年報明主蒼生赤子俱函活火雲六月汗如漿更爲渠儂洗炎熱一笑回首謝龍公神用俱停天地寂

再和楊求仁何道二山韻

雪堂西席雪江水廣文先生是鄕裏此翁平生事崛奇欲上虛空鞭騄耳邇來深藏老鋒鍔未許容易試越砥揷天光气尙歷歷若爲著渠巖石裏仲華本願郡文學百年功名一日起崢嶸今不少自貶吾道毋乃太孤峙苦將新句調山靈不遣陳迹蹋死鬼世俗貴耳不貴目誰得其皮兼得髓翰林主人墨客卿防將此事全付子吾衰正復何所用兩錢之錐漫苴履固知梅老難抵當夜半偏師來研壘襆硯囊筆俱堅坐爾以不戰淹客晷天地凍合萬木僵軍中頗怪多墮指春風呼酒爲解嚴十部從事賢一紙

律詩五言

和孟能靜總管西莊閒居九日見招

風物居然好亭池穏處安上饒初奏最西墅且追懽朗誦詩千首髙眠日防竿放懷聞孟浩乘興過蘇端近局人人喜閒居事事寛扶笻差可彊投社亦非難嵗月期鮐背功名付防肝相將斟壽斚一笑拂塵冠紅蕾春猶小黃花晚更寒摩挲話銅狄惟許鶴來觀

張彥淸學士以使事來杭訪問忠烈王子孫蓋其先皆自保定原系實同乃合二譜聚族謁廟敍拜厥誼甚古仲實賦詩以紀錄寄山中輒和之

有偉秦咸望厥初保定人風雲際興運茅土褒勲臣端自積餘慶非徒榮一身聞孫藹令譽抗志矯秋旻嗜學今該古問安昬復晨金方感義气內譜存宗親膚使光華盛輶軒采訪頻乃知淸廟器俱是昆山珍分旣同出馳聲尢絕倫仙班重典領宥府久彌綸揭節方宣化揮毫看爽神應嗟逺俗薄欲挽古風淳鉅族同三春髙情隘八垠焚香肅遺像序拜欣嘉辰頗屈彥淸貴寧嫌仲實貧綿延百年緒翕合一家春樂只飲此酒勤哉書爾紳尋盟諒愈篤踏道毋胥淪暫別山河阻終期事業新相從萬里去伐鼔起通津

和梅君遇退閒

鞅掌徒勞耳人皆羨子閒惟甘寄市隱勿苦憶家山街鼓晨眠穩丹田夜气還蕭然無一事意已出區寰

贈厲白雲上人

雙徑聞鐘罷而今夜熟眠事須紅日上身在白雲邊古貌應違俗髙吟不礙禪鑪頭煨芋火相對各欣然

羣羊踏菜畦戲作

活計元堪笑毛羣尙見欺蹴蔬元匪夢樊柳竟何禆正爾敗諸葛從何捉左慈若鞭其後者猶得養生規

次韻八詠樓

八詠樓中景都從筆下收使君容此客詩卷重於舟我頗曾三至君應倍四愁瀟湘與章貢千古只同流

贈葉一山

气防有如許當年乃鶡冠覓官談笑易知巳古今難膊聳如山瘦心堅可歲寒郎濳有顏駟博士卻儒酸

題詩禪方丈

切忌犯正位須敎截眾流聞鐘應巳悟縛律未爲遒室小才容膝詩成自防頭出門忽大笑明月一天秋仲實踐約來訪又得韶甫方君同行數日語蟬聨甚慰五詩寄意甚髙次韻爲一笑

重膇嫌卑濕那堪暑雨稠拋書事藥裹攲枕聽溪流何用攄孤憤惟宜號四休誰能訪生死天際有來舟江河去不息金石仰而觀但未隨流轉安能制汗漫親情人所重友誼古尢難二士俱來意遙知可歲寒紅帶承顏色靑霄奮翮時猶尋云弁約肯爲水亭嬉快婿豈嬌客老翁眞小兒五噫且勿作舉案樂齊眉陽羨長腰米儋州禿鬢翁相傳作佳話好爲表遺忠收檻溪山勝從容詩酒中南湖未歸客歲晚倘來同平湖好亭子髙出亂雲層一水作之字眾山羅豆登襟懷爲爾豁杯勺尙能勝卻笑鑽故紙巾效凍蠅

答術者

賢關夙多士子獨抱遺經衣尙舊時褐眼誰今日靑直須行萬里未許赴三星防友誦佳句等閒生鶴翎

送吳古邨入越

笑我甘苕隱因君動越思綠波元可鑑縞髮已成絲共說修齋老仍懷閱道時匆匆還別去江海入新詩

次韻寄衛山齋

蜀客嗟畱落甘爲學圃遲年華空自老心事復誰知未有盍簪日還須上冢時緒餘何足論相對但期期

送周東甫敎授余幹【並序】

太學賢士之關異時英雋如林冠蓋如雲眎功名富貴可立致一旦髙攀逺蹈攜書入山林惟恐其不深且密也蓋久之而稍稍出爲時用何進之難耶然流落顚頓之餘尢爲人所愛重譬如珠玉犀象之珍要未易煨歷之也吳興周君東甫以前太學諸生敎授饒之餘幹州人皆謂此未足以處東甫也東甫笑曰曩使吾幸而久於太學或四三年或五六年又甚者十餘年以得一第而又幸在前列法得爲學官須次且數年幸而得至其官豈有異今日之爲哉而何所寘淹速喜嘆於其間乃亟裝爲行予聞而壯之以東甫辯博而文通敏而能何適不宜況博士非冗官可行其志余幹非陋邦可施其敎行矣東甫久郁者其發必大其進孰禦子姑自愛重敬修其可願以俟其逺者大者焉是邦自忠定公以及近世之諸賢緒言餘烈尙有存者詩云髙山仰止景行行止敢以是爲贈言詩曰

博士廣文館遲君二十年新邦重於越舊俗記諸賢【謂古心檞峯東澗碧梧】鷁首南風至臯比右席専暮年尢惜別搔首意淒然

和雨中

但聽四檐滴眞成萬事休空邨就誰飯髙樹系吾舟那忍田翁笑還憐木偶流老人渾忘事略記酉年秋薄宦亦良苦救圬泥濺裘陳紅猶不足太白防曾浮賴有兩詩好聊寛一日憂天公應念此未用祝篝甌

水邨圖

山色濃還淡孤村水繞之俗塵飛不到野老住偏宜碕岸疎疎柳茅檐短短籬小舟敧仄過便是少陵詩

陵陽集卷三

欽定四庫全書

陵陽集卷四

元牟巘撰

律詩七言

劭農日漫成

白髮紅顏烏帽翁年年從爾覓年丰爭看漢詔來身畔便覺豳詩在眼中且喜畦秧三日雨莫愁花信防畨風我今亦是惰遊者不稼而禾愧食功

景定甲子理宗嘗以顏曾傳道配饗下問詞臣越咸淳丁卯昉以曾子子思升侑孔庭蓋推本先意也先臣所被宸筆藏之私室防軍學撤舊廟崇新閣願得摹刻其上而某固未敢也府教張君遂詩以成之後之觀者將有考於斯文謹用韻以謝

在昔前朝帝問頒龍樓當日正承顏曾思參侑褒崇後堯舜相傳密勿間遹駿先猷昭若日於皇吾道重於山老臣獨抱烏號痛不及臨雍扈從班

藻有嘉魚首自頒師儒樂育士懽顏宸奎恍若從天下傑閣崇成不日間要識道原觀泮水坐令文物盛黔山熈明殿下槐龍舞便合歸陪講讀班

荷花辱於淫邪陷於老佛防千載自托根濓溪而後始得以其中通外直者儕於道而近世魏鶴山又推本周子之意取澤陂之詩所謂碩大且儼者歸之君子焉明倫堂後新池驟著花教授遂見之詩且有取於周子香逺之句寄興逺矣因次韻

道中何物不生焉頃刻能開碧玉蓮根腳好時花發越源頭活處水漪漣喚醒佛土從前夢細繹陳詩最後篇霽月光風眞灑落千年此意後誰傳

和張敎雨詩

占云日日問何如物意焦捲重可吁防灑人皆憂未濟積誠我自愧中孚滂沱幸巳符先兆防防行看獲上膄此事相關情正切吾儕初豈事誇諛

試院和李提管韻

聖世旁搜盛武宣防人捨耒嘆胝胼武成宜取二三防稽古還誇數萬言充棟此時惟恐後著鞭他日竟誰先空筌相對眞堪笑半夜魚龍已變遷

無黨爲東岡賦逺遊余臥病空山聞而壯之和韻爲別

鬢絲梅雪兩鬖鬖底事徵車又指南自是曾遊習蛙黽不妨小住話魚蠶摻袪中歲情良苦秉耒平生分所甘若有書來訪生死白雲多處是吾庵

次韻無黨畱別

濤波萬木撼新秋卻笑茅廬似葉舟我但蕭疎眠潁尾君方矍鑠向壺頭早涼巳喜無殘暑老別當須似壯遊黃木扶胥最奇處想畱句子待浮洲

和劉朔齋海棠

人物當今第一流以花爲屋玉爲舟曉妝未許褰幃看夜醉何妨秉燭遊錦裏宣華思舊夢黃州定惠起新愁何如歸伴徐公飲穏結一巢花上頭

和善之寄遊何道二山

行盡千峯日未晡齋余扣檻喚紅魚百梁扶棟神輸巧一鐸鳴檐樂出虛那得詩情陪島可但誇山色勝衡廬老禪趺坐渾無語案上旁行防葉書

兩人相對說蠶叢蒿穭堪嗟滿故宮忽見畵圖如雪外不知身世此山中餘生才寓一稊米獨往殊欣六尺篷寄得詩來何處覓南湖蒲稗沒鳬翁

送李仲賓同知

一別丰儀十載間新春再見爲開顏雞林傳去詩如錦龍節歸來鬢未斑白日絲綸端可待平分風月早須還此行巳滿英雄彀同上煙霞紫禁班

七兒應復同客飲櫻桃園摘新歸以遺親用其詩韻識所感

聞汝相隨入翠防歸時晚色巳淒迷櫻桃爲喜筠籠重燕子休嫌茅屋低我老恐妨兒軰樂新詩欲繼古人題年髙自覺摧頽甚送客何嫌過虎溪

尙記當年薦寢園百官分賜荷恩淵帶靑絲籠空餘夢搔白頭人苦不歡詩老誇稱作崖蜜野翁驚看防銀盤南山見說紅千樹鳥雀兒童任入闌

次韻王寅甫

共惜餘春賦式防莫敎當飯失苖藜行行直度南云北得得還尋東院西白髮已應隨日長黃鸝更與盡情啼試哦小雨輕埃句絕勝前邨滑滑泥

和陳無逸九日

揚鸞設醴奏絲桐九日臺頭詠渚鴻宣逺風情𨿽曠代淵明霜气直橫空臥龍自命初非過戲馬當時未足雄莫笑東籬太岑寂南山長在醉醒中

萬事眞成一繆悠西風節物若爲酬鴻饑未覺他鄕逺菊老誰同此日愁巳洗眵昬防白眼更扶衰病費丹頭吟情笑我今何似廢筧寒泉澁不流

和張老山辭免運同

曾驅海若傲波臣底事年來苦乞身徑爲蒪鱸稱退掾要將蓑笠伴眞流空素月光難掩過雨靑山老更新秖恐未應閒袖手鹽梅鼎餁正須人

和李侯九日

自愧羸缾在井湄頗思時復一中之平生殊欠題餻字今日堪憐對菊時烏帽巳忻新得酒白衣誰似更攜詩吳興太守眞三絕爛醉輕敎玉笛吹

防回九日九江湄杖屨從容信所之下潠逺尋觀獲處東籬想見醉眠時共陪今日吳興守猶記當年己酉詩我亦平生知所慕飄飄衣裾任風吹

賀張老山得代

冨貴方來本不期湖山徑去豈無辭眾咻直欲齊爲語一笑姑存鄶與譏難辧求田還問捨且敎入務並尋醫幡然彊爲招延起從此巖阿爛蕨薇

別趙子昻

粉省星郎蹋曉班暫隨使傳走日間荊州利得習鑿齒江左今稱庾子山君意頗爲蒓菜喜人情爭羨錦衣還但憐老病匆匆別白髮如何更可刪

送蕭子中

誠齋手摘千巖槁詩律淸森近代無仍世科名香未歇諸孫文采蔚相扶橫經爲喜臯比穏覓句何妨鶴骨臒會見蕭生起東海防年志抱一時攄

春雪

一冬只辧作嚴寒剪水飛花事竟難閉戶不知春意動撲忽覺雨聲幹頗聞萬事正雲集何處一簑如畵防但喜畦蔬得蘇醒從今小摘有餘懽

送羅漢臣

向曾平步上仙鼇拂袖歸來气尙豪自有西山堪拄笏不妨右手且持螯淩雲載酒渾如夢泛雪回舟也自髙顧我餘生復何事閉門三徑削蓬蒿

過洞庭山書湖中所見

欲談舊事恐淒然誰遣奇觀墮我前騖陣萬屯湖爲黒冰須千尺水皆懸無多風色似天相阿那人家疑地仙更有一般堪羨處嫩醅綠蟻醉無眠

送趙蘭臯敎杭學

一似彭城向潁時重開講席整冠緌靑衿喜得新師範白髮能言舊尹釐獨冷定應非熱屬眾芳況復異凡姿不妨且作回翔意直上摶扶亦未遲

送種南仲主簿

六客堂前翠竹屏雙谿館下碧麟生徧經此老行吟處可是常行簿領人吏爲求蠶覓休假官因祭竈請比鄰也知矮屋難淹滯且與空山作好春

題用拙齋

柿林園裏伾文黨金穀叢中石賈塵漫說愚溪誑當世苦將巧宦目他人何如杜老幽居處一似無懷太古民說道書齋名用拙可存吾道樂吾眞

曩在長沙有遺以石山今舊物雲散此石以堅頑獨存漁莊爲賦九芙蓉之句遂以歸之目爲壺中九華致其悵望

當年持餉自襄東共載尢憐翠色濃莫向壺頭疑薏苡要從華頂看芙蓉諸郎自是階庭秀此物聊堪筆硯供卻笑仇池無與伴圖中悵望九奇峯

餞畱忠齋丞相【並序】

趙淸獻公自衢過永嘉曾文淸公自越過姑蘇皆以八十之年就養子捨此東州盛事也大丞相忠齋畱先生視兩公名徳同鄕裏同壽年同而東閣府判將迎安輿以踵芳躅邦人士日夜望者余以老門生敢援前比賦小詩贊公之行

咫尺柯山路未賖人生迎養最堪誇續茶山集過吳下看戲防堂來永嘉八袠髙齡忻子捨同鄕盛事屬公家邦人莫笑門生老日日花間望小車

予與防孟同遊古心先生之門死生契濶今見其十年前與仲實詩帥初記和予亦繼焉

擾擾人間萬事塵舊交無柰白頭新此翁固是同門友今日眞成曠世人千里賞音知絕識九秋落木見橫陳也休頻把遺篇看說到銅人更愴神

和虛谷韻簡唐月心

平生自分只虞毗況是而今一槁枝江左何人譚太極洛陽有客賦新詩物情於我眞疎矣吾道非公誰與斯未必梅邊栁索笑防言好與共參之

餞陳正則學錄長城

本翁十載郡博士司鐸官淸亦未遲暫屈吳淞湖海气來看陳檜雪霜姿近家聊喜片帆穏逺業當爲萬里期老我柴扉看岑寂不妨時寄晝溪詩

再和虛谷韻

肯隨世事事誇毗得得來尋霜雪枝苕曲新添漁隱話陵陽別論家詩卜鄰巳喜同王翰到處猶能說項斯不是晚來投社去杖藜兀兀欲何之

和梅遇二詩

除卻壺中日月長不知何處是眞常等閒鉛汞自生死從古薰蕕更臭香糞掃袍邊覓鐘呂步虛曲裏換伊涼何當月朗風淸夜喚出胎仙舞一場

行止非人所可爲疎慵何事不違時已驚夢裏雞嗚早翻笑人間鶴到遲剡曲船回空此興洞庭飛過怕渠知依然身世溪亭上售用新添五首詩

髙賢孺厚齋使君之令子自畨來霅訪明親舊此意甚古嵗辛亥余識厚齋金陵通守之舍堂陪朔齋劉公飲海棠花下俛仰四十五年追念淒然

厚徳流光報必丰當年齒穉已奇童蘭芽秀擢孤根內華表驚呼一夢中肯向陳人論世好絕知新句有家風海棠花下看鐘蔣說著令人念此翁

和王梅泉黃靜齋載酒問花

逃瘧形容兀似槎誰尋獨樹老夫家髙人早擅無雙譽佳客爭看第一花巳爲義尊成酩酊更誇信筆冩葩華斑斕小艸眞兒戲得借餘光亦所嘉

吾五十年間未嘗一杯自壽汝曹所知者今乃力營甘防爲七袠慶事出創見欲深避去復不可使汝曹他日懊恨亦如吾者小詩答渠勤意丙申正月十五示諸兒

七十新年未盡窮香醪滿泛饌尢丰便同五鼎爲吾養汝有雙親勝乃翁一念自能通造物諸孫更與振家風花燈璧月今何夕春在親情笑語中

十六日謝郡官兩學及鄕裏朋友

七夕空餘永感情南園養病閉柴荊一朝破戒爲兒子四坐合並表友情地主每能容枯枿天公特爲放新晴餘年得此今多幸白髮傾敧一醉成

十七日謝趙子昻孟能靜及諸親友

兒將白髮共嬉娯敢意髙軒訪敝廬七袠年齡同絳縣諸賢詩句過黃初菌芝那解出枯朽冠蓋便能傾裏閭爛醉休須問生理貧家今有百車渠

送楊興府

細語當年別後春驚心防縣尙吹塵濁醪易貰新丰酒衰俗難逢舊雨人君似伏波當益壯我防南斗不能神合並未幾匆匆去魚鳥蒹葭誰與鄰

大水後得雪

便涓飛灑又何佳得得來尋貧士家破屋靑燈才一黍荒園老樹忽千花酒逢寒夜饒偏貴詩出窮人矯轉誇兩月兒書渾未到定應行腳更天涯

蕭條籬落勝於邨還徑人稀早閉門過眼風花才一瞥到頭石筍只雙蹲何妨歲惡詩仍好那笑鑪空火自存笑詠車斜徴雪事諸君本本又元元

再和

饑年得雪意殊佳天亦終憐田父家是處連云畦宿麥一時積水散空花預占餅餌眞堪喜若比瓊瑤未足誇我正坐須來歲麨夜中踏甕喜無涯

正思覓食繞諸邨咄咄今朝雪塞門屋角空囷饑雀噪牀頭敗絮凍鴟蹲分無醽醁能相熟賴有符貲僅自存堪笑少陵窮不死區區苦欲問黎元

三用韻

雪中饒有百般佳卻似綢繆困約家老病自應余菜色風騷猶未合梅花背暄擬向田翁覓面少時聞兒女誇可是年來四不出也隨笭箵傍南涯

慚愧長髯市入邨送詩踏凍到衡門未愁顧兔千毫禿持看陽烏三足蹲我亦欲尋安道去人應共怪阿先存界天雪嶺依然白更憶當年李仲元

四用韻

寄食於人苦未佳從來逆旅便爲家四時長是缾無粟一夜偶然燈有花雪夜又寒誰復料物中惟老不堪誇卷書危坐時相望不覺西南各一涯

五十年前三尺雪匆匆捩柁下荊門坐驚荏苒吳楓換長憶輪囷蜀芋蹲覆局還如一日事刼灰能有防人存新詩讀罷令人感轉瞬看看又歲元

道士號庭梅爲賦此

苦把庭梅劣野梅庭梅元自野梅來肯辭臺鼎當年貴直向丹田內景開山意濃時還耐看道根孤處更深培機參透何分別猛拊闌干一笑回

送張剛甫廣徳學正

桐川咫尺路平寛華檄春風白髮歡敎育兼全三者樂起居頻報四時安的傳何況自諸老【謂實齋本齋】逺業豈徒榮一官從此江東有新句寄來應對暮云看

十一月朔冬至

魯僖再閏孰爲偏五載之終似逺然辛亥徒爲章首歳上元直在太初年【是年上元甲子朔旦始正周正秦正】未從元凱叩長歷且效少陵吟短篇一綫閒愁隨日長形容空老此江邊

餞余好問入燕

炎防漸已轉涼颸想見湖亭送別時發仞功名初得意聨鑣賓主總能詩昔人猶自薦佳客今日何憂乏巳知最是人生急三釡髙堂白髮數歸期

和徐容齋正旦

想見新年試筆時風流應不減丘遲歸來燕子元相識落盡桃花若未知何事蘭亭修禊樂便懷墨客感秋悲湖山勝踐無由共禪榻茶煙老鬢絲

和趙景程提舉見招

髙標照我發星星百尺樓邊一寸莖樽自不空如北海客非善飲類公榮四筵驚起聞豪唱五斗敎解宿醒何事詩筒來較晚且容湯粥煮楡羮

再用前韻蓋座上有九老繡幛

耆英圖障爛如星勝似屏風映紫莖洛社便如同此樂商顏未必采其榮戴花劉九徒歌舞當局溫公豈醉醒試問諸賢閒得否熈丰一鼎沸於羮

次本齋韻

七十八春華髮老斡旋文鼎力猶堪品題人物多成傳管領溪山盡屬銜了不安排方是適本無全缺又何慚誇傳析國睢陽冠五字新詩落枕函

十月能靜飲於海棠花下唐同知適至因言昔在漢中十月海棠亦開用韻

貳車曾上漢中臺十月海棠無數開萬里相逢曾識靣雙眵埽淨更傳杯髙情共惜燕支暈歸夢還思灔澦堆客去主人應卜夜不妨喚取燭籠來

和除日聞鵲

門前車馬气如雲鵲噪驚猜意甚馴別歲風光從艸艸報人消息喜頻頻當家金印君先得明日椒盤我自親共樂髙堂稱斚壽安輿迎養趂垂齡

送鄧善之

尺一俄聞有急徴風雲奮迅在南溟正如蜀客懷鈆筆未羨鴻都冩石經此事惟須一艮卦今朝頓見兩文星幘溝婁畔藏書去人在金坡白玉扃

送人赴宜興敎授

催喚沙棠港口船門前龍象聳初筵養親始願家良近事道中年志愈堅美俗一新吾禮樂髙賢多羨此山川不妨且爲坡翁住卻上玉堂陪眾仙

陵陽集卷四

欽定四庫全書

陵陽集卷五

元牟巘撰

律詩七言

次韻李千秋中秋

節物詩情總索然漫將梨栗當盤筵堪憐永夜空樽月記取衰翁斷酒年十日尙畱花影在兩缾便作竹根眠分明破戒緣佳句免使兒童誚禁煙

癸邜人日送李千秋還杭

喜聞罨晝初回棹便擬共公吟過春何事客鄕還送客今朝人日更愁人風吹杯面梅花老路轉裙腰艸色新只恐西湖畱不住重來好爲活疲民

失題

篇章何事等嬉防尙想揮毫剪燭秋從古殺靑徒自苦只今醉墨可能求忽傳鷺立沙頭句又見鴻歸天外州襆研去來須猛省不由自已更誰由

嵗在丙辰元日立春是時先人守當塗郡齋賔客雲集皆用元祐八年東坡和王仲至秦少遊詩故事所謂省事天公厭雨回先人笑曰天公省事今乃多事耶今三十有九年矣追念感慨小詩聊記當時笑談之語

憶昨姑溪嵗丙辰老仙元日去班春當家句子頻催客省事天公卻笑人紫鳯天涯今已老泥牛嵗首又還新笑談誰記當時選獨立東風倍愴神

和任東津山長

吳興學法徧諸華吾道元無邇與遐今日誰能【缺】下馬古人猶自酹先茶肯開燕豆驚流俗共喜臯比得當家入手新詩惟重拜頡頏那得並飛霞

和汴教耶律伯明

翩然來自舊京華歷數山河不謂遐往事巳空惟重黍元談未了更澆茶南遊句好俄驚座東道情深未憶家也欲衛州門外去一聲長嘯入煙霞

新城羅氏棣華堂

中和偶向此枝藂友愛當知吾意同十世共居尢盛事一家三代共春風試看華萼相扶處正在閨門載翕中昭諌而來名節偉更添新記與無窮

寄昌化孫梅泉

揮手秦稽信宿然未行俄已兩周天云緘尺素惟開後雪輥雙溪恐墮前髙誼誰能似孫宰舊題應復記蘇仙何時布韈靑鞋去摘野芎苗古寺邊

送季云在學錄

橫經之暇卽吟詩三載如常匪激隨聴雨不知官獨冷看云自與意俱遲翚飛黌宇生新敬鵠立儒衣動去思還恐西湖難久滯此聲梁楚已先馳

次韻九日寄史推

弁有山兮水有湄登臨捨此復何之髮疏帽脫狂嘲後鴈過江涵感慨時盛府主賔俱好事滿城風雨苦吟詩人生自可行樂耳劍首功名但一吹

次韻寄史彥明

等閒看盡弁衡毗旁郡聊從捧檄馳候管乍披新定志郵筒忽見故人詩君方淸絕行明鏡我正催頽據槁枝爲喜防衣還膝下椒柈趂得頌花時

答朱薌林見寄

天目羣仙帝所毗別來引領但神馳分明輸與薌山老活脫吟成玉局詩論舊驚心幾甲子扶羸笑覓一笻枝如公再合幡然起勿戀春先筍蕨肥

次韻李侯喜雨

誰似當年召信臣天教來此活疲民水鄕怕旱相傳古甘澍隨車總是春坐看丰登成樂嵗只將愷悌對明神已聞宣布形歌詠賔主殷勤用意新

謝李侯枉過

鳴騶窮巷忽相過其柰將迎窘步何每望故都身不羽欲賡新句硯空磨籃輿端復爲公出泥飲惟應說尹多卻是旁觀工指防若爲公錦雜漁蓑

長兒授館於杭每休暇過仲實家相與譚經析理間則飲酒賦詩爲樂今閏秋十四日防於復軒相視而笑曰好天涼月卽中秋況今嵗兩中秋乎乃畱飲劇論夜參半蟬聨不休情愈郁穆予聞之甚喜因爲詩寄之

共飲方酣月滿樓劇談無寐露侵裘此宵此景應難值吾婿吾兒亦罕儔情誼渾如同一姓風流不負兩中秋絕憐老子婆娑甚破戒何當大白浮

和陳無逸木犀

秋旻金气正髙張並作西風一夜涼何處杯中無白墮如今扇底有黃香自慙老枿如犀禿卻笑春花爲蝶狂勝賞淸吟兩奇絕吳山橫過卽仙鄕

和仲實秋興

金颷吹暑頓然淸聞早空庭一葉驚拄頰偏宜對朝爽揮毫正好賦秋聲鏡中髯短休煩鑷壁上弦閒不受檠志士由來多慷慨何如百囀聴鸎鳴

黃元靜飲客蒲蓮海中殊勝絕

扁舟徑入芙渠國一笑俱非褦襶人低拂栁陰偏障暑活烹芡觜快甞新小巾脫去我先醉大杓取來渠更眞啜釂數觥詩興發羨君越漾老精神

次姚子敬簡髙司丞

西風小立對晴川冷笑人間目聖顚使事端因荔枝出歸期休在菊花前平生漫說少陵老終日誰陪上界仙應是杜中鷗與鷺詩情比舊更依然

王梅泉生日惠詩次韻答之

堪笑衰翁作計狂又隨笭箵到魚梁未秋早覺凋蒲栁已老安能種豫章誰似讀騷仍飲酒有時贊易自焚香梅邊有約君應記但愧年來久覆觴

白賁

致飾𨿽云賁則亨含章內照乃爲眞離明外附天光發艮止中存道體純玉質未雕虹貫日素功後繪物生春也應笑我元猶白不比羔羊正直人

次韻

大海相環宛一洲浮漚乍起巳千秋三壬笑向人間世四癸時尋物外逰我輩安能知許事平生未若樂斯丘開窓翠竹時相對更說諸餘總謬悠

送程晉輔長和靖

傳家气脈固深長挾策來登和靖堂南渡金聲元不泯西庵艸色可能荒要知持守爲涵養好把精防重發揚共喜慈幃得甘防他時逺到未渠央

趙君寶宣慰別三十五年矣末由再晤近張倩仲實轉似西湖詩圖乃知吟嘯湖山之樂輒爲五詩奉答

南屛環擁翠云堆誰遣精廬特地開祭酒先生甘隠遁燃藜太乙忽飛來胸中礧磈五千卷門外芙蕖十萬栽白日竟拋妻子去羣仙攜手上瑤臺【右南屏書院】

橘園亭畔市多塵麯院橋邊境轉淸山色湖光精舍敞筆牀茶竈釣船輕柰何一字不堪煮且與三賢相並行笑問壽藏何早計不妨更學趙臺卿【右西湖書院】

毅齋大老除【缺】名節尢偏無所尊曽是臚傳第一唱卻畱衣付外諸孫挹挼栁汁初承渥稱泛霞觴共拜恩尙記吾家多夙契何當握手得重論【右鄭夫人傳】

伯子堯夫豪傑人四時佳致四時春靜能觀動一機活防復乘元千古淳造物生生還化化世情故故又新新不妨長向亭中醉自覺沖融气味眞【右四時春】

平生知舊一李友別後長闗白板扉偶有客來孤鶴起也無人覺小舟歸盡渠俗子頻相惱只恐仙禽未肯飛莫笑防琴並煮鶴醉眠林下兩忘機【右小舟歸】

孤鴈

如何苦作斷膓聲度盡闗山失弟兄萬里他鄕誰是伴單棲半夜若爲情嘐嘐每嘆眾人薄落落孤將一意行只恐影沈湘水後更無來者繼髙名

贈陳東洲

散髮披襟頗自由野麋見客忽驚投新詩生怕將愁至博學何妨與藝防未說天邊金彈子試尋城外土饅頭不然且學伯倫醉荷插相隨死便休

題陸起濳皆山樓

醉翁朝暮四時景誰遣描摹入此圖喚作皆山眞个是攜來到處與之俱也曽佳客相陪否亦有淸泉可釀無更喜一般僧侶舊髙樓百尺俯塵區

送屠存博教授溧水

直道方心古所難任渠俗眼笑儒冠子龍有屋猶黃壤老鄭無氊漫冷官一片湖光淸客署三州鼎足屹書壇只應翠綠迎人意嵗月功名正好看

送鄣南兪教諭

試把溪堂舊譜看三千苜蓿守酸寒吟肩祗自初來瘦防尾方知細滿難憂患可能期學力功名終不誤儒冠到家莫作多時住趂取秋風送羽翰

絕句五言

賈節庵冒夏暑越修塗過我苕霅情誼甚厚令聞古式無思大節不可復見而骨肉消息訪問難眞相對殆感慨不能爲懷靑燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑冩我懷且以卜後期云爾

君畱劍水潯我臥弁峯下十書九不到思君無日夜一朝忽在眼喜極生悲酸老淚如撒菽淚盡气亦防事故不可料柯爛碁局更兩家骨肉內往往隔死生英英君令弟介烈夙所秉就死得處所我意復何恨吾女去二穉何處吞聲哭忠孝果何辜神理諒未燭君能爲置後此意不可忘峣峣峙頭骨正好玉其相自言勤教督燈火與之對泉眀定不孤門戶期汝大我爲饑寒困坐遣恩義疎君固不忘我我愧當何如連宵接軟語共說夢中夢聚行時未多歸驂忽巳動別饑別尢苦輾轉那得寐後防倘可期握手三致意

拂菻天馬圖

赤手謝銜轡踏蹴翻九衢健哉此女子果勝大丈夫

和漁具十絕

買得五防舟江湖落我手呼兒下笥去此事渠能了【舟】臥吹月明裏龍吟鼉打鼔別是一家風荻花擺頭舞【笛】披時響蕭騷臥處堆偪仄傲然煙雨中安知有睢澤【蓑】輕圓兀其顚不受暑雨厄時將篷外掛旋轉卷七澤【笠】裊裊不自持何以制沈犗聊懸一魴餌鯨鱣未可狎【竿】彼已苦其密此猶患其疎歡呼試新罔一舉雙白魚【网】熒熒枯中急雪灑不防西風明日晴雙花爲儂結【燈】呼風忙趂魚一片如掌大且等後船來過船猶早在【防】登登逺還合聲從何處起魚走濳深波禍在深波裏【榔】卽此是庾冰醉棹舞波面何似宮亭湖爲我覓如願【楫】

贈薛東湖

抱屙蓬廬下白日背我馳我生已如此天命復奚疑悠哉東湖水不迎亦不隨相對澹無談可以樂我饑希年初度老友王希宣扁舟逺訪夙誼甚厚貺以十詩實用淵明采菊東籬下語五章云每嵗思親不持斚蓼莪幾欲廢詩雅蓋深知予心者讀之淒然輒爾和韻

行年似啟期顏發日夜攺此身尙我累橡栗時自采古人歌旣醉其中有五福如何憔悴者忍飲但餐菊有酒巾可漉無酒榼自空但懷停雲友相望各西東九日把壽酒時節無差池我生秋已老菊荒而崩籬扁舟過寂寞十詩繼騷雅定是王孫猶記南山下淵明六十三我巳多數秋未死亦偶然神仙殊謬悠平生遇初度何曽具盤筵感君知我意老淚更潸然人生百年內榮華僅少選何似雞黍約嵗晚長相見憐彼武昌栁揺落向江潭虛名竟何益北斗與箕南淵明詠三士講學馬隊間斯道幸不廣石髙嫓廬山

溪邊釣船

莫出前溪去隨宜下釣鉤風波苦不惡鱸鱖滿船頭

方竹杖

此君久不見嵗晚伴華顚直節要到底勿論方與圓

題束季博山園二十韻

是誰挼藍染千條萬條碧我欲問東風東風澹無迹【垂柳】輪囷肖天巧霑防含雨意惟應野老知此是丰年瑞【瑞雪】云臥不禁冷誤把巖扃觸翻動若木枝紅光被空曲【東壑】落落金彈丸飛鳥不敢下盧橘不到吳楊梅同過夏【枇杷塢】

行行西崦西暝色蒼然入蕓蕓各歸根我亦坐內息【西崦】緑醅春灔灔緑水煙百年散誕內空以愁自繞【緑繞】倚防發長嘯援筆記舊逰想見同來者俱非第二流【第一溪】

桃源逃不徹眞境宛在目要令千載下知有古風俗【桃源】泉脈十字過石亷千里通汲來聊煮茗風味故應同【小谷簾】

靑靑南澗芹雪消春已動如聞修廢筧巖半發流湩【南澗】窮鱗無處避网罟如雲密悠然釣臺畔袖手看落日【釣臺】神仙好狡獪空飛萬里行石橋小如許鐵杖響彭鏗【石橋】捫蘿上復上未省所歷髙忽與歸鴻值萬里一羽毛【山亭】冷石眠夏天冰室透毛骨所以安樂窩大暑苦不出【安樂窩】

澄然蓄淸瀏百尺往往深不放寒漚發可以觀我心【寒湫】此處若爲闗自來還自去中有無心人不妨相伴住【云闗】都將千石危化作一林雪盡日無別香五月何曽熱【薝卜林】

幽人讀書處皎皎霜月爛香影不可掇髙花在巖畔【梅巖】別來五百嵗於焉駐颷馭吳市梅子眞解後亦神遇【聚仙】好著在眼前世上少人覺畱此妙不傳付與神仙著【奕仙】

張敞畫眉圖

睂嫵臣罪小君王一笑休明日章臺路便面越風流

相如撫琴

不負百年心琴中托意深如何渾忘卻猶費白頭吟

猿鹿圖

野鹿正周張猿投兩臂長由基方逞巧何似總相忘

胡孫圖

山果包已盡充然兩嗛中雄雌自相命槲葉老秋風

陵陽集卷五

欽定四庫全書

陵陽集卷六

元牟巘撰

絕句七言

巳巳秋七月不雨人心焦然乃戊午齋宿致城隍淸源渠渡龍君嶅山五神於州宅以禱始至雨洗塵自是間微雨輒隨止旱气轉深苗且就槁要神弗獲某憂懼不知所出越癸亥日亭午率郡僚吏申禱於庭未移頃雨大摯旄穉呼舞皆曰神之賜也某旣拜貺又明日以神歸念無爲神報者乃作送神之詩七章以侈神功且又以祈焉

休休早稻已焦捲晚稻揺風更可憐枯盡百源無一滴老龍何處捲云眠

幾度看云眼欲穿不應气數總闗天去年兵又今年旱守也於民自寡緣

五神萃止足精神迅發風霆一欠伸能事莫嫌相迫促門前多少望霓人

老火猶驕气蘊隆鑪香爇罷日方中片雲忽捲天河落頃刻難名造化功

神祐恭惟及物深中間感應妙精勤要知應處還爲感終始惟當秉一心

眼前物意頗昭蘇未省郊原徧也無更覓洗車三日雨普教大地活焦枯

龍輈欲駕已多時父老遮畱一日遲秋菊寒泉何以報精勤更冩送神詩

都梁北鄕士多好學有向君敏衡者一日訪予語甚質气甚夷禮甚度予心異之間爲予言曰家故沅徙也今所居有谿實自沅來乃築室聚書其上以教子弟因以沅溪書捨名之而其亭則曰無加蓋其地舊號無加莊以其東止於石西止於防南止於路北止於泉也願有以發之予旣爲籀右書二顏而向君復以所謂廉崖者諗予予聞此石傑立千尺實陗厲峻削可敬可仰有類乎廉者頗思一至其處摩挲此石以激衰懦而未能也乃各爲一解以謝焉

書滿精廬芷繞門門前流水出於沅夫君自得濂溪意直向沄沄認本原【周子寓匡廬號濂溪右沅溪書捨者本春陵故居也】

無加之義復何如解盡當年太極圖【朱子曰太極者猶曰舉天下之至極無以如此云爾】八面四方都恰匝更於止善用工夫【右無加亭】

亷崖千仭孰能幹一見令人毛髮寒可以人而不如石我當爲石共衣冠【右亷崖】

予方臥病稅院劉君以畫梅堅索詩口占遣之

今年四野赤如赭安有吟情到此花何況病夫空百妄只於眞實認根芽

題徳範弟三香圖

水仙侑食老逋家更著江南小白花三雅如渠好兄弟眾芳未許以肩差

次韻洪帥喜雨

礟車亭午作雲頭喜雨亭前黍稌秋但得人間甌寠滿等閒萬慮一時収

感孚妙處防風雷造化於人豈逺哉見說商霖一尺字向前車馬待公來

逰髙園用前韻

蟬聲緊喚客回頭依約疎僚去後秋不是先生新句子一川云錦費勾収

盡渠弦索輥春雷相對淸風君子哉涼觀主人歸未得不妨卻許蜀人來

和本齋止酒

白家老瓦慣從防和气如春不汝郵近日更誰嫌外酒夢成燥吻吸靑丘

羨渠痛飲日亡何一石如髠亦未多麯米春濃禁不撤酒腸笑我本無它

聞公久矣空諸妄止酒眞成一事無舊說蜜殊惟飲蜜不妨試候小風罏

生憎市酒赤如霞難效當年老阿嘉一任花前殺風景破除舊賜小龍茶

酒名眞一妙形容方法傳來玉局翁揺動天闗出瓊液澄然不比小槽紅

病餘井臼不任勞欲飲無錢可是髙一笑猶堪誰空腹少陵詩裏學燋糟

送程茂叔

天涯忽送非常喜阿囝斑衣郎罷前話盡靑燈十年事牀頭周易故依然

眞成有子萬事足何況人生七十稀莫道梅花遮五嶺頭輕月朗去如飛

贈羅竹山術者

此君乃肯與人事辯舌生風有竹山何似竹林惟痛飲嗒然臧否兩相閒

魚須翠碧都拋卻重糈今居卜隠中門外有來能握粟爲渠滿意說年丰

鞾紋紙帳稻畦衲榾柮地罏煨芋供此是人間眞冨貴莫將輕易許渠儂

和陳無逸中秋風雨

身似浮槎何足絆家同墮甑不須看枉裁白髮三千丈可柰靑泥八百盤

病攻我劇聲摩壘月避人深目瞇糠一盞濁醪如許障諸餘不容苦思量

餞髙仁卿農丞奉使還北

常平舊法最爲良頗記中丞耿壽昌此意推行在人耳肯教丰歉制低昻

好農使者慣經常歸路西風水國涼但使人皆歌美稷故應此卽是甘棠

別來五度見重陽艸艸賔朋共此觴聴得酒邊新句子可人風味故難忘

裝輕路穏好兼程還向鵷班侶雋英自葉流根誰識此老農摩腹送餘生

舜舉水仙梅五絕

橫出一枝誰與並整靑蔥佩立多時窓明幾淨好風日移向此中渠不知

檀暈金杯兩擅奇晚風並作一香吹此中畢竟同還別付與司南鼻孔知

雪椀冰甌薦茗時蕭然相與對幽姿一生肝膽何由俗時有淸風披拂之

當代涪翁有素評此花雅合喚梅兄玉宸殿上重差次可是詩人許與輕

老逋久共梅同住好事誰令侑酒仙變化侯王等閒耳不堪持到影香前

舜舉馬

常得奚官剪拂齊也思驤首一長嘶好隨便面章臺去栁色如煙路不泥

秋江晚渡圖

晚來江上鯉魚風十里靑山一望中自是欲歸人意急等閒付與濟川功

夢防圖並敍

趙堯卿嘗夢東坡野服乘驢訪之顧室中書史環列喜曰天下之樂無以加此他日又夢問以水仙王事卽答以茫昧語堯卿與斜川遊稔而是時方補注坡詩故心誠所感如此今翰林張周卿所記澄照徳公之事人皆以爲異余謂東坡之精神無往不在而平生喜佛言句流布中土歷刼不磨豈非澄照素知向慕𨿽亂離奔走結習未忘有以得之歟一以詩一以禪所趨𨿽不同而所感未始不同也樂廣以形神不接而夢爲因東坡爲之說曰心依塵而有夢夢覺之間塵塵相授數傳之後失其本矣豈非因乎信斯言也二防之夢東坡必他有所因使因東坡則數傳之後不當復爲東坡故竊有疑於其說然澄照夢公時年六十有一而其壽至一百有十四則倍壽之語亦幾矣正甫禦史視澄照爲同姓是宜保其圖而登其壽二小詩附下方

覺來猶記舊儀型趺坐無言月滿庭畢竟是因還是想不妨重舉夢齋銘

洛僧加滿九十五也向香山畫作圖況是東坡曽囑付壽年多似手中珠

題戚子云五云圖

一從鰲去波翻海夢斷蓬萊不可尋當日五云依約處有人掩卷自微吟

金南峯隠居圖

髙哉千丈屹南端路入層雲欲到難試看防輿巖石里人間爭似畫圖看

身在山中不見山卻因逺看更孱顏煌煌三秀如堪采拂石眠云未忍還

四安道中所見

蒼涼初日破林霏幾度言歸今得歸兀兀籃輿續殘夢門前兒女挽人衣

分明路入茶山去喚起昬昬嗜睡翁共笑翁來已差晚珍芽秀甲老秋風

一溪百折渡復渡尋日如行糾篆中自嘆勞生欲飛去琴髙借我赤鯶公

何事區區外諜光五漿先饋豈其當盡渠爭煬仍爭席物我而今已兩忘

生怕秋虫稻把稀腰鎌爭出傍晴輝尻髙首下泥中鶴啄得黃雲盡始歸

狹路傾敧下澗隈歸牛忽帶夕陽來狂遮瞪視渾無柰慿仗誰人拽鼻回

紛惹多岐意轉猜若爲誤向此中來平生不作窮途嘆途若窮時一笑回

依約茅茨傍翠微炊煙孤起半開扉早禾趂日連耞閙老莢爭風拍板飛

木瓜已過折山來黃帕封林未敢開想見白沙紅照裏繡紋冷落見奇瑰【木園入折山數里供進後方敢賣土人取埋其半於沙中以紙鏤花貼上以溪水灑之日曬乃紅】

千顆丰融怕日侵楮生調護貴於金直須待折囊封了方見冰霜一片心

薄酒三杯醉不成雨敲疎瓦見分明破衾判作空堦滴滴到幹時也解晴

聴得荒雞第一鳴吹燈發火飯初成衣囊減盡渾無裌又是蕭蕭帶雨行

﨑嶇踏破布行纒負米擔鹽似蟻緣爲羨生涯隨處足五湖鮭菜範公船

人向長安渡口歸長安不見但云霏只應白鷺曽相識船到前頭更不飛

可是茅岡太無賴苦要錢足刺船行卻聞官路相將近便覺山輿陡頓輕

千山過盡又行腳慚愧道人看客勤裹得白雲欲相贈一甌茶復白於云

斧斤不貸老根株素節蒼皮委路隅憶昨此中逃午暑前知愧不及堯夫

落落長松不許年輪囷扳斡欲參天流肪已化爲神物枉損蒼鱗亦可憐

姑溪小隊帶薫風笳鼓懽迎鶴髮翁三十九年成一夢幾多陳迹淚痕中

每羨向平婚嫁了恣防五嶽可曽回也應未斷塵緣在依舊挑包入浙來

支離病骨倦泥行擬向蓬窓睡到明繞鬢秋蚊故相惱更求底物是親情

亭亭明月無人伴一意孤行天地間憐我扁舟連夜發肯分淸影到蒼灣

中秋有約竟須歸未到家時月已隨不合盡情看到曉今宵殺漫雨垂垂

兒能忍渴畱佳醖我亦開包得快梨自笑初無泥可洗頽然還得醉如泥

歸途擬向城中去論舊翻驚人已非悵望敬亭煙雨外平生漫說謝元暉

題羅禦史詩

諌艸詩篇好護持又吟蜀井竹西詩攜將髙節堂前去題作云舊也更奇

丘詠涯

聖道洋洋陋百家就其淺矣詠其涯直須辧取槎乘去未許當年海若誇

月軒

坐嘆冰輪吐復吞長風忽爲拂霾昏褰開萬里無纎翳到處人家月滿軒

題擇庵雲山圖

老圓畫裏也藏機云抹前山凍不飛寸許塔尖何處市扁舟臘日訪僧歸

約家性存

春風小語記懷岷二十年中臂屈伸白髮遺民幾人在重來老鶴更精神

蕭條今尙有誰來老盡荒庭一樹梅多謝髙情肯相過衝寒自起掃蒼苔

送李際可婺源學錄

說看瓊臺气塞胸天教有子慰孤忠春秋爲喜一經在兄弟誰知異姓同

乃祖當年洗日功特書賴有紫陽翁此邦況是淵源地好玩遺編振緒風

羯鼓圖

春光一曲透霓屏紅錦繃中養不廷誰道靑峯白雨防開元宰相也渠聽

山礬圖

玉殿何勞定等差弟兄俱是老涪家季方也與新名字免得人呼作瑒花

贈東臯講師

飛錫曽聞五臺去雲間瑞相是耶非峩眉淸現更奇絕萬里白頭吾未歸

東臯何事字無功講罷應知萬法空時枕苕溪作歸夢臨平一路藕花風

送戚性傳

睢陽書院戚先生綸也名孫侍從臣文物相傳今幾葉又開講席淑來人

送蕭之剛

旬宣幕府得君重直到千峯盡處回聞道棠陰【闕】

倦書圖

日長偏困校讐人袖手旁觀亦欠伸一覺黒甜酣午枕絕憐識字苦勞神

誰道春酣雨不禁防籠眼色透云屏著人花气深於霧卻是三郎睡未醒

題髙麗字迹

片紙殷勤贈跋篇來從箕子舊朝鮮六經原不經秦火好爲刋傳惠後賢

毗山之居不皆竹也而其所尙友獨在竹遂擅此山予觀野縱橫陳荊扉半啟小舟劃柳下不覺欣然呼渡徑入萬竹煙霏中山靈頗怪俗客何自來耶因畱詩云

指防山居向那邊閉門花木養風煙鄰人不饌蒼玉束一一而今欲造天

山人猶未出山時風月雲煙總爲詩笑問年來間何濶此盟應有此君知

右軍書裙帖

防將墨妙冩煙雲曉起驚呼失素裙盡洗當年羞澁態從今不比舊羊欣

題四畫

天气融和凍巳開桃花浪暖亦佳哉人生辦取東南尉底用一雙鸂來

多情宛頸兩鴛鴦貪趂湖心錯裹香散發幽人休蕩槳夜深花露濕衣裳

金颷爭放木夫容蘸影淸波分外紅玉立前庭一公子丰標不與俗人同

積雪凝寒不肯融梅花佇立待春風嫰波正比鴨頭緑厚葉休嗤鶴頂紅

南嶽魏監廟曩自請奉祠恬於聲利十餘年來益閉戶讀易人罕識之餘托婣且契比來吳惠教五絕篤敍故舊情誼藹然用韻復寄不足酬盛意

人生一世匆匆爾筵帙亡何已旅酬南嶽罏頭芋初熟等閒知閱幾春秋

誰知白鶴早登門遺墨猶餘屋漏痕師友百年同慧脈固應自有不云存

全眞閉戶魏不琢二紀怡然外世榮畱得詩名皮陸集到君句法有餘淸

阿囝離鸞嗟囑耳誰陪老婦祭缾盆二雛幸足寛懷抱共說河汾有外孫

靜探五一共誰論悔不當初逕扣門自笑吾元今尙白刻舟空守舊時痕

三禽

何處飛來把修竹數聲圓活夢還驚雨鳩那解知人意寂寞梨花雨又晴

風裏空餘碧玉柯離離秋子不勝多莫教卻向人間語金井銀牀愁柰何

送恩上人還雲門

當日親曽見珙公如雷辧舌振宗風分明句句字字是又向苕川訪病翁

澈師何處覓遺蹤坐聽雲門寺裏鐘正自年來苦行腳个中元自有千峯

挽詩

挽楊知府

蜀有古愛直公爲令子孫駐原曽婉畫治獄輒平反槁落榮觀盡紆徐雅道存靈光洞刼火徳齒晚彌尊骯髒羣飛外康彊七袠余耆年猶謹禮細字每抄書十載甘琳館三州奉板輿掛冠天木可雙犢老康廬見說佳眠食遺身疾自無方期操幾杖俄已易牀膚久讀耆舊傳仍聮嫁娶圖湘岑望不到灑淚向天隅

挽師叔理

卓爾見成鐻超然驚絕塵形骸脫邊幅肝膈炯精神正自闗天分應難語俗人誰収身後槁雋逸更淸新巳飽憂患味方収翰墨勲龍飛新進士猿臂老將軍千里推車軸羣工愧斧斤天乎如有意更爲續斯文四海東坡老平生秦太虛神逰已漠坐念更欷歔手墨看猶濕心期炯未疎堪憐疇昔語腹痛勿驅車

挽趙春谷

墮地追風驥垂天駕海鵬嗟哉中道止借甚到今稱幾士待舉火一生甘飲冰居然使跖壽念此拂人膺子美轉同谷靈均懷此都修名千載短多難一臣孤天意終難料心期自不渝西風吹更急蕭索間泉途北弁方胥防西崦遽莫追津梁摩詰病臺沼雍門悲鶴有還家夢烏無反哺期瀧岡松檟近足慰九原思

挽孫太監

埋玊愁聞薤露歌向來耆艾日消磨平生所至棠陰在晚嵗其如麥秀何洛社竟虛同甲防鑑湖應攺舊時波四春手植煩調護萬感今猶憶爛柯

挽陳本齋尙書

在昔實齋老公能繼盛名平生守師說晚嵗萃儒榮禋赦原兵禍臺綱忤物情抽身甬東去騰上幾公卿天俾公多壽人知道不孤超然一室內不與萬波俱甲子新詩槁烝甞舊布襦何妨傳遺老文字照龜趺

挽王厚齋尙書

淸要三朝望文章一世榮掌綸誇獨直荷槖表羣英石室資殫洽金華賴闡明孤臣傷暮景風雨自雞鳴開慶言容悅咸淳奏直前每逢時宰怒自保哲人全垂世三千卷歸田二十年汾亭有遺操獨拍淚潸然文獻遺諸老風霜魯殿余斯人不可贖吾道意何如永念年家好曽聮選部居無繇陪縞送東望淚沾裾

挽陳本齋尙書【補遺一首】

有意超塵俗無心愛夕暉勸餐惟屢卻持璧竟全歸得正復奚憾偸生良所非傳家孫子盛端不墜前徽

挽成峩峯

輕舉防帷宅髙辭神武門賜湖分老監遺笏付諸孫玊映神尢朗丹成道自眞只應峩頂月萬里照仙魂吾叔聮姻好當年記漢嘉回頭一甲子遺恨滿天涯尙喜長庚老俄聞大耋嗟區區論疇昔何處挹蜚霞

挽趙止善

自處若素士不知爲貴防多聞每是正寡欲更淸修方借望郎重巳深宗國憂嗟哉事竟爾喬木委林丘昔日三株樹雕容頓可驚一臒危獨坐多難失孤撐官舍煎茶夢天涯裹飯情無由送車後抆淚愧平生

挽親家孟從吾

東野哭其子難存百感身孤孫猶在抱行路亦沾巾滿目家園樹何時淚葉春諸生爲執紼良足化鄕人

挽嶽君舉

五十餘年事都將作夢看早方磨鐵硯老遂塟桐棺蟻結途方戒駒馳嵗已闌山前一片石讀者爲悲酸

挽姚景春

昔在仙都世人稱善士門丘山嘆華屋風雨長孤根鶴瘦空餘影鴻冥更斷植齋書萬卷喜有外孫存

挽趙碧蘭母劉氏

苗裔眞王后儀型老監同庭惟參玉樹气未感秋蓬衣制先期具舟藏半夜空故應芳懿在位刻賁幽宮

挽張師道

少日追楊晏由來間气鐘兩科無近比萬里有奇逢正喜鼇扉重俄驚鵬捨凶輤車方逺稅已見若堂封在昔臺州守先人事分多通家能記憶上冢每來過老我病未死送君情柰何賢哉幸有子健翮看云摩

挽唐學賔

奕世詩書味端知積慶長於人不畦畛爲世作津梁肯助魯修泮能令齊發棠陰功天所相食報在諸郎

陵陽集卷六

欽定四庫全書

陵陽集卷七

元牟巘撰

雜著

喬木亭銘並序

晉國王公祐手植三槐於庭𨿽不作王溥官職而其子文正公旦爲名宰相孫懿敏公素爲名諌官名將帥曽孫鞏蘇文忠公爲記三槐堂稱其好學而文以世其家又爲作懿敏眞贊發明故國世臣之義以爲世臣者其勲烈以著於時徳望以服乎人譬之喬木封殖之勤養自拱把以至合抱非一日之故其論懿敏公之父祖子孫蓋足以當之予倩張楧字仲實循王五世孫追維前烈寶其舊物近又復喬木之亭取蘓文忠公所稱王鞏定國者以銘其亭曰

循王甲第吳山之麓勤身事國蟣虱刀防而不妄殺一念純熟三十年間種木繞屋厥木惟喬異彼朴樕爰自芽蘗以長以育以至拱把合抱連幅忠根義榦積善滲漉其陰數畝萬世之福我思其人猶愛其木曽是比鄰弗戒樵牧僅逃斤斧容慘神辱維時聞孫有惻心目贖之以歸天實從欲泛埽其庭云漲新綠嫓美王氏三槐鼎足日有淸輝如晞膏沐風有淸音如韻琴築可娯其親可庇其族我誦角弓封殖是祝自今伊始公侯必復萬葉子孫並受戩谷

兪好問摘西銘玉成二字揭之座右俾其子若孫因名思義克遂有成

天地之心生於萬物其生維何凝沍摧剝蒹葭蒼蒼受變乃成霜露旣殺而況在人貧賤憂戚是爲福澤徳慧術知是爲疢疾增益不能空乏其身於維此意未或不仁父母於子夫豈不愛厥旣愛之曷驕以敗恩之過甚如飽則傷所以古人教必義方旨哉西銘造化全體惟好問父以訓其子他山之石攻玊之工物有相假始就厥功彼粗而厲此溫而密宛其成矣錯落圭璧如琢如磨君子自修旣恂且栗鐫發孔周匪玉其美伊石其力生成之徳

陳玊巖眞贊

爾巾猶古爾鬢未斑畫前有易胸次不凢早嵗塲屋略取二三一旦棄去隠幾窮探時乎神逰雙溪之間亦有負苓相與往還怨而無極肯露機緘山空月朗虹貫巖槃

周公謹贊

儒而俠其非歟防而隠其幾歟違俗而聱牙玩世而滑稽歟吾亦不自知或隠幾著書或狂歌醉墨是殆見吾衡气機也將求之北山之北忽在乎西湖之西然己見囿於筆墨矣儼幅巾而杖藜

謝竹所嵗寒圖

我觀在昔交道實難風雪淩芳眾卉日殫睠乃三友媚於嵗寒松勁梅淸綢繆相歡竹亦欣然枝舉葉攢如相告語晚節是完復有石交竦立巑岏三而四之愈久能看允矣謝子取友必端顧彼市道慨其永嘆設圖燕坐銘詩載刋勿渝此盟以鑑以觀

學古齋箴並序

吾婿張仲實好學者也嘗卽其家教授生徒著籍頗眾束脩以養意甚樂而尢與吾鄕鄧善之相友善其之江陰也善之實繼爲之今所謂學古齋者蓋是其處善之比有逺役此齋復歸張氏程則去蘇實來徳孺子箴未始不同也事彌似其年仲實方念自弛使函漑埽老屋數椽環以華竹日挾二子開卷其間唔咿聲徹戶外鏘如鸞鵠學子欣然乃皆來集如其初講肄之暇俯仰千載嘯歌一室自樂其樂書來頗有驕婦翁意余欲扁舟自致以同其樂而未能也夫世有古今學無古今一人巳之分霄壤懸絕此乃聖師喫緊爲人語然施之斆學之室則幾若教人者之爲爲人而爲己者之私爲己予疑焉仲實曰今將使教者以爲己之心爲人學者以爲人之心爲己若何余曰然何教非學何今非古則爲之箴曰

今人與居戢戢同宇古往之宙庶越而語匪好曷求匪執曷禦是以君子惟古是慕學古之齋不過環堵我友寓之子去我處窓明幾淨研席有所爰命二子密侍巾屨亦有來學五合六聚魚雅童貫其進以序執業呻畢豈不夙莫其教伊何吾行必與非以爲己成人之故𨿽我有餘不爾閉拒大匠自治爲世規矩其學伊何反躬內顧非以爲人成己是務自足於己不外馳騖捨己而耘何有黍稌惟學惟教惟忠惟恕古人皆然今人則否絕今不爲是謂學古咨爾學者目擊心悟亦惟敬哉我仲實甫

漁父聽琴圖

出緇帷坐杏壇環弟子而琴穆然深思蓋托之文王想見其人漁者何爲下船而來持頥以聴旣以仁稱夫子猶嘆其苦心勞形而欲語之以所謂眞者豈以文王之操其有憂患之心乎故其離世逺害甘終身以隠淪然自居以知道未有眞而不仁者也曽餘論之未竟悵莫駐於挐音

有翅天馬圖

何年塵鏡昬乍洗金背湧出狀怪詭自古空言馬生角今乃見馬生兩翅恐是渥窪種往往感龍气龍惟神飛行天若傅兩翅何足貴想似穆天子防瑤池肉多身重不得飛一朝乘之逍遙出六合奔風軼電那容追萬里一息日未旰當時從官無乃疲或云車轍馬迹往往有如此安用彼翅爲徒畱誕譎誑後世我願觀者更勿疑我聞西王母參目而虎首物以類應固宜爾

石上道士閱經圖

石槃槃可容膝山竹亞罏煙直捐爾書捐爾筆嗒然坐自納息【缺】

昔朱桃椎見髙士亷瞪視而其意竟莫傳言固不若不言之全吾終日言而未嘗言亦不自知其所以然是語是無以問月川

張季宜像

貌古貌巾凢巾孰知其滿腹下筆如神蓋昔之勇冠軍而今之老斵輪也可爲中國之式席上之珍然且弗屑方超然企涪翁而浥元眞

畫竹

臨風永嘯劍防相摩大節凜然正而不阿

玉立娟娟現淸淨身匪雨之力本無垢塵

維翠瑯玕髙拂晴空朝采之發有若長虹

枝葉淸潤發此華滋防霧之力而不自知

孟集虛像

黃冠野服翛然於大滌天柱無何有之濵吾與之虛而委蛇其虛緣而葆眞者歟

四虎圖

藜藿不采林有伏猛其何一日朝無骨鯁

驚雷防雪赴此渴吻下噉淸泚有文其炳

顧視有威巖下之電不疾而速風行艸偃

畫梅

淸香襲人無處可著起視天宇參橫月落

老逋之詩逃禪之筆洞其玊屑忽在吾側

畫貓

剪紅以聘文炳如虎防輩疾走莫予敢侮

放鶴圖

放鶴兮林臯澹容與兮蕭騷欻素風而孤矯兮舞空中之落毛翁在南山南北山北兮羌欲往而從之翺翁曷爲自還兮波粼粼而送軔軔鶴如迎兮乃下翺婉欲止兮鏘鳴璈噫吾與汝兮猶未離乎天弢數數然肆可迹兮宇宙𨿽大將焉逃吾曽不得夫白鷗兮以爲曺吾何意兮客之適與遭吾气以爲馭蓋未嘗去來兮彼延竚祗徒勞日暮客去但見鶴啄乎空庭兮首下而尻髙我亦嗒然而忘吾兮眇天地其秋毫

故駕部郎中捫膝先生諭公贊並序

唐時諭鳬天寶末從駕狩蜀嘗爲陵州守卒官遂家焉蜀之有諭從此始其俗益蕃大與牟氏世通婚姻如古朱陳人以爲羙談捫膝諱汝礪汝舟則其季也無悶翁諱煒然皆有文集傳於世越自屬難先父存齋公與舅氏名繩先後出蜀舅氏寓太湖之西山蓋隠於橘諸子亦能自樹立不替家聲昔陶濳嘗作外祖孟嘉傳某竊不自揆援此比爲捫膝翁贊當求名筆書而刻之俾後有攷焉外諸孫牟某贊

蜀有遺直陵陽諭公靖康之末駕部郎中惟國與主已所願忠陽九百六阨運適逢兩宮北狩外詛內訌金虜僞首議易宋宗我之百官若盲若聾以次署議屏息厥恭賊臣邦昌何等妄庸僭干天位自取其凶公於是時義憤塡胸吾膝𨿽弱與鐵石同誓不少屈以仕楚宮擲筆竟去矯如驚鴻捫膝之令走卒兒童不肯帝秦自以爲功嗚呼魯連萬夫之雄惟吾捫膝異代同風國有生气炎紹再隆揭節諭蜀公來自東一有不合歸臥槁蓬信意爲文大篇舂容時乎自寫紙上橫縱奇奇怪怪龍蛇之蹤而其英烈衝斗貫虹奕葉詩書至無悶翁惟我祖母慶善夙鐘越至吾母信安肇封譾焉小子敢昧所從爰述斯贊傳示無窮

贊繆淡圃之祖四訓

繆淡圃以其祖中齋君遺訓四言者求予言眾俱備乃申述其意以復焉

積善曰有所爲而爲善必不力能眞積力萬善身一持忍曰惟不忍於人乃能忍於己忍者義所爲忍過事堪喜

勤儉曰勤儉必起家更有爲己學進修貴自勉斂退貴自約

安分曰人生已分事猶恐不得盡雞豚認鄰柵毋乃非吾分𨿽然所以行之者一敬而已矣祖訓孔昭淡圃其懋敬之

陵陽集卷七

欽定四庫全書

陵陽集卷八

元牟巘撰

奏札

咸淳辛未十二月初一日轉對札子

臣一介疏賤誤玷周行每竊惟念自先臣子才以來世受國恩至深至厚涓埃未報日懼空官玆者皇帝陛下視朔前殿諸門洞開旦气淸明而臣以此時猥當轉對天光所臨其敢具文以塞故事臣嘗伏讀國史竊觀元祐三年五月一日蘇軾轉對條陳三事其一條曰唐大宗司門令式云其有無門籍人有急奏者皆令監門與仗家引奏不許闗礙祖宗之制自兩省兩制近臣六曺等監長貳有所欲言及典大藩鎭奉使一路出入辭見皆得奏事殿上其餘小臣布衣亦時特賜召問非獨以通下情知外事亦以考察羣臣能否情僞非苟而已伏望更與大臣商議除臺諌開封知府已許上殿外其餘臣僚舊制許請間奏事及出入辭見許上殿者皆復祖宗故事元祐六年八月一日範百祿轉對亦條陳三事其一條曰太祖皇帝建隆三年詔自今每五日內殿起居翰林學士及文班常轉官轉對旣又命尙書省集官議其可者而行之眞宗皇帝詔有司錄轉對章疏一本畱中祖宗之於轉對其勤且至如此今一嵗之中侍朝者有數臣僚每次二員轉對不過十餘人借使人悉知而言言皆見用亦不過十數事耳望詔執事審議轉對之制悉由太宗眞宗舊章二臣之言大祗因轉對以通下情以廣上意而已臣嘗謹心攷觀元祐五六年間大小之臣類無不得其言者或入見上十事或經筵陳三札此言及君徳者也或議差役或爭回河此言及政事者也或言陜西地震或言冬溫不雪或言日食六分之變此言及災異者也或十九疏論章惇或十三疏論蔡確或十疏論安燾此言及小人者也或乞免浙西五穀力勝錢或乞蠲放戶部餘剩錢或乞取常平敇令刪爲一書且放秋成収糴斗斛此言及民事者也或乞昭寶元慶曆令內侍省取先朝帳籍比較近年用度之數或言奉宸庫已取珠子六十斤戶部已用金三千六百兩此言及節用者也禁中求乳母則劉安世等言之內中朱紅車子亂行則蘇軾劾之其言及宮闈者如此皇太后親屬向宗良知邢州則蘇轍言之皇太后親屬撲斷酒務少欠官屬錢均作七年送納則曽肇等言之其言及戚畹者如此隨龍馮宗道遷轉則王巖叟言之內批錢班幹當牛羊司劉言幹當翰林司則曽肇言之一宋用臣敍復中州刺史則範祖禹以爲官寺興土木不可以復用一陳景元校黃本道書則範祖禹又以爲異端虛誕不可以成宗夫其一時更進疊諌議論己有餘並包兼容聴受巳甚美而臣軾臣百祿猶惓惓以復舊制議轉對爲言豈過計哉忠言利行固不厭其多王道利宣固不嫌其廣也伏惟皇帝陛下作共卽位於今八年凢其所建植施置壹是皆以元祐爲的而聴言一事尢極謙隆初元詔書盡復祖宗舊制間因臣僚避對則又戒飭申嚴導人使言固巳無所壅蔽乃自比嵗頓異流傳皆謂諸臣進言稍有忤拂聖意厭憚玊色弗怡或顧左右而言他或視屋霤而不答人臣犯顏逆耳本爲難事借令未能施用柰何更加沮傷遂使循黙成風此豈盛世宜有我朝以言立國列聖相傳未嘗罪一言者𨿽中更大拂亂大傷敗而社稷之長久終有賴於人言然則人言何負於國倘陛下不察徑銷毀之志士忠臣寧不爲之解體況外而邊事孔繁內而陰邪伺隙日食不見天且忘予而入冬過燠寒气未效其何以興來嵗冦敓相挺或能勝予而丰嵗且然脫有水旱其何以善其後惟有一綫言脈所當極意扶持今日果巳盡如元祐則聴言之法固當益循於元祐今日或未盡如元祐則聴言之法尢當百倍於元祐陛下試取元祐諸臣之論奏與夫愚臣前者之條陳蠖濩燕閒特賜觀省聖明之意必將有槪於中其繼自今益恢聖聴毋疑其歸過而賣直毋嫌其立異而要名凢有苦口之言率皆虛心以攷其懇直恂忱者則欣然容受其忠實有補者則立見施行或者偶非其人則他山之石可以攻玊不當以人而廢言或皆無可采則川澤納污山藪蔵疾亦當容之而勿問庶幾聴言之美一與元祐同符天下幸甚臣於二臣無能爲役特援轉對之比以寫憂愛之私干冒天威惟陛下幸赦狀

幹防節進銀狀【武岡】

彌月不遲於赫一人之有慶任圡作貢丕昭萬國之來朝上件銀品列於金英生於石地不愛寶式彰萬億年之休天用降康誕受九五福之壽

申省乞祠狀

某本以濶疎加之闇劣荷明時曲矜於先緒而大造不棄於微蹤擢之於患難之餘畀之以民社之寄蓋亦自知其非據猶欲少報於殊私領事以來盡力所至𨿽一毫未有於實恵而千里或諒其苦心顧以資淺望輕平時不足以鎭壓數奇命薄所至輒值於艱虞妖𨿽人興咎將誰執何敢效相尢之語但知爲自治之規賴廟朝逺揚於徳威幸封境獲淸於旬浹有如旁郡之元惡亦爲多方而悉擒尙借覆存未聞觸罷玆遂書於下考正當勉於後圖外則障蔽客邪內則補治元气必得精神彊詡之吏庶無嵗月玩愒之風重念某防技已窮馬力旣竭況以跨年之久病凜乎末路之難全深恐疾顚有辜隆使敢攄眞悃上瀆公朝欲乞矜憐特賜敷奏縱未加於顯黜願亟畀以閒祠得稍遂休息之私實仰拜生成之徳

辭免除浙東提刑狀

除委驟加愚衷增惕伏念某素無能解見謂迂疏自污省署之華居慚玩愒比吁祠宮之請實出忱眞蓋深懼於逾涯惟必期於從欲俄防簡擢躐畀臬司惟外臺之寄最嚴而左翊之區至近地大物博岸獄頗滋人微望輕風稜何有況復侵於多病亦欲遂於稍休敢乞公朝特賜敷奏収回成煥謹毖祥刑或未棄於微蹤尙攺畀於小壘庶可效涓糜之力玆允謂生成之恩

申省乞祠狀

某藐爾孱庸誤防奬拔平生夢想豈望臺郎旦夕馳驅況在甸服固知極難於稱塞猶欲少效於疲駑逮此彌年居然愒日旣不能悉聰明智慮坐蔽於獄成又不能體疾痛癢屙力伸於民隠振揚何有仇怨巳多良以物望之輕祗爲明指之玷載惟弱質每覺早衰自夏秋以訖冬率菑病而寡懽況心力必凋意緒怔忡無非親齋居之時固己積曠瘝之咎前奏力祈於夙退庶幾少逭於疾顚自墮因循第增愧惕玆幸書於下考其敢昧於初心是用力控微忱上干鈞造欲望察其眞切賜以敷陳特賦祠官俾安愚分別遴時望以重職司誓殫香火之勤仰答乾坤之施

武岡置靖安寨申省狀

本軍𨿽爲僻壘然西通融桂北控沅靖南連全永家與溪洞相聮舊來節次於要害去處置立堡寨控扼防札無慮十五六而後徭省各安武岡一邑𨿽地無溪洞而紫陽鄕都分最濶去軍縣且二百餘里其俗頑獷又與永郡接境往往惡少之所出沒乃無巡寨以爲彈壓戊辰妖冦相挺嘯聚無所控制幾至猖獗本軍隨冝招捕仰賴聖朝威徳隨得弭寧事定之餘儻又不知防守非所以懲前事而毖後患也某𨿽僥幸替去然不敢不爲此邦長久之慮昨差官相度下育渡乃紫陽鄕要害之地遂行創立寨屋三十餘間及寨官衙守等皆是本軍自行措辦一毫不以擾民並已齊備了畢今來欲以靖安寨爲名招刺寨軍一百人駐北防守見將標釘到已斷妖賊周千四等及其餘妖徒田產盡行籍入本寨充養軍之費或尙支用不敷在本軍隨時那融應付其契勘得本官舊有武陽寨監押一員並同管轄一員闕官嵗久欲乞公朝敷奏將上件二闕省罷特置知靖安寨兼巡檢一員專任武岡縣紫陽長溪兩鄕防札之責仍下吏部作闕許經任人差注或從本軍選辟一名庶幾此寨旣建可以聮接聲勢禁伏姦暴千里均拜安靖之福實爲利便

剙大禮例庫申省狀

本軍每遇大禮例進奉銀二千二百十一兩一錢四分隨綱別進奉銀三百八十四兩五錢二分五釐所有價錢系照指揮截撥及剗刷雜色窠名應副外尙且不敷舊來獘例或敷之質庫墟戶或敷之軍縣吏胥甚至有告訐獻助之名本非得已而吏胥緣姦重貽民害質庫墟戶之往往停閉以避科買市井蕭然日甚一日某曩嵗抵軍詢知此病應詞訴並不許告訐獻助而他未能區處也緣本軍以縣爲軍賦入有限兼因妖冦調發官軍民兵爲費不貲某不敢以一鏹一粒科擾百姓自行那融應辦皆出於常年調度之外郡計愈見單窘無可措畫遂痛行樽節浮費及供給等錢銖積寸累計見錢一萬貫者創置大禮銀綱貼助解庫一坐月収微息專一樁管不許移動無遇大禮年分収買兩項進奉銀兩除久例截撥剗刷錢外將本軍三年所積息錢支出添助上件銀兩價錢咸淳八年明堂大禮爲始大約可增錢六千四百餘貫者比之目今市價略同在民可無倍費庶幾稍革科配獻助等獘田閭之間生意初回務以仰稱聖朝嚴恭大禮不瀆不擾之意本軍除以節次施行外所合具申公朝欲乞札下本軍照應永爲無窮之利

祈雨未獲申諸司狀

本軍今嵗苗稼茂盛但自六月以來一向缺雨髙下之田率皆告病早稻抽穂者亦多焦捲連日祈求𨿽四郊間有得雨去處卻未沾足萬人之命一年之計決此數日𨿽巳多方疎剔獄訟講行寛卹如諸牢囚系勘酌疎放合催錢物等第寛減外竊念謬政致菑實爲守者之罪豈容恬然自處謹蔬食閉閤自省應出入並用小轎儀物後樂並省少見身自貶削之意仍備申諸臺乞賜申奏將某罷黜以謝千里之民

表

賀幹防節表

陽居大夏實符炎運之興徳爲聖人爰記虹流之瑞亨嘉之防福祿攸同中賀恭惟皇帝陛下祗遹駿猷丕釐熹命文宜多子共知有道之長漢舉髙年尢欲及人之老時萬時億之徳之純臣幸際昌期阻陪賀列周而復始泰元願神莢之增罄無不宜天保效南山之祝

賀壽崇節表

至哉坤元乃順承天誕彌厥月於其王母受玆介福於萬斯年慶輯無疆歡生有感中賀恭惟壽和皇太后陛下儉慈是寶恬澹無爲在太極先自見兩儀之運以天下養坐膺五日之朝瑞節相宣瑤觴胥懌臣欣逢華旦越任黔邦聴長樂之嚴鐘莫陪鳴玉增泰元之神防復見循環

浙東提刑到任謝表

右銓愒日方自惡於鵜梁左翊觀風俾載馳於駰轡寵光舄奕感激輪囷中謝惟民之生皆天所命本無不善何有於刑自後世尊用司空城旦之書故斯人浸迷闗雎麟趾之意然則臬事亦重矣安得仁者以司之禁於未然輔所不及矜畀庶戮必深識聖人不獲己之心明淸單辭類皆非俗吏所能爲之事盍咨淑問庸受嘉師伏念臣見謂譾能粗承忠教帶衡佩矩僅守曲士之尋常錯節盤根初蔑良工之剖劂荷曲予於先緒每加錄於後蹤出領州麾專城良忝入污省戶典選何裨自知稱塞之難願循止足之分兪音汔閱誤渥更加叨乘使傳之華越在帝王之近然而地大物眾曷諏度之能周人防望輕於振揚乎奚有覺鉛刀之甚鈍懼繡斧之莫勝視事云初撫躬增惕玆蓋恭遇皇帝陛下好生如舜克寛若湯得位曰仁式廣天地之大徳措刑不用方臻帝王之極功爰重職司以嚴甸服臣敢不明謹於獄殫旣厥心疊禮樂而有光愧曷當於華選畫衣冠而不犯惟仰贊於盛時

謝吿奏

將命俶臨贊書申錫寵臨所被戴捧奚堪恭惟皇帝陛下體念臣工惠綏畿服訓詞至厚蓋有三代之風威嚴在前不違咫尺之地綸音所建節瑞以光臣自愧微蹤驟膺隆使維丕顯休命何以對揚監於玆祥刑尙思勉厲

賀明堂慶成表

度九尺之筵稱秩元祀歌萬年之頌申命用休慶衍宗祊澤流函夏中賀恭惟皇帝陛下齋莊中正寅畏嚴恭式彰致美之忱菲食如禹聿嚴昭事之徳卑服卽文宜迄用於肇禋而畢來於諸福臣濫將隆擢幸際昌辰宮廟駿奔莫贊聲明之盛邦家燕祉益祈運祚之長

賀皇太后表

世室合祛肇成熈事東朝介福喜溢慈顏萬國咸歡兩宮交賀中賀恭惟皇太后陛下功髙保佑徳備徽柔肅在廟之忱此思齊所以聖等如山之壽曰天保莫不增屬載舉於縟儀庸茂迎於景貺臣親逢盛旦濫玷使華燕及皇天繁祉願綏於文母於彼原隰懽謡樂聴於堯民

賀皇后牋

禮嚴上帝於皇旒璪之儀美萃中宮爰贊玉齍之祀萬方禔福三殿均懽中賀恭惟皇后殿下文定厥祥柔嘉維則夙有家而警戒孝敬相成玆在廟而肅雝徽音是嗣贊今日王猷之盛踵我朝後徳之賢臣拭目邦榮縻身外服秉文顯相莫陪多士之聮移俗厚倫共美二南之化

謝赦表

熈事備成禮嚴三載慶條敷宥和暢九垓聖澤流行嘉生歡懌中謝恭惟皇帝陛下寅恭饗帝忠厚承家神感至誠已聿懷於多福邦有大賚用斂錫於庶民開釋無辜薫蒸極治臣初將隆指卽奉寛書湯网濶疎咸識自新之路呂刑明卹益宣不殺之仁

賀壽崇節表

四月維夏日行南陸之長八千爲春天錫東朝之壽宮闈輯慶海宇均懽中賀恭惟皇太后陛下秉徳靜專防神恬澹詩歌震夙生民時維姜嫄易用正中介福於其王母谷旦相先於嘉防藻旒親奉於怡愉臣幸際昌期敬裒善頌近畿持節莫陪長樂之儀廣內稱觴第想瑤池之集

賀幹防節表

嵗在壽星爰紀誕彌之節陽居大夏況逢長養之辰華渚流光寰區輯慶中賀恭惟皇帝陛下聰明天縱聖敬日躋億載怡愉方奉稱觴之樂四方綏靖自臻磐石之安於萬斯年旣多受祉臣欣逢盛際敬輯頌聲自慚周雅之使臣阻陪在列願與帝鄕之父老仰祝殊齡

陵陽集卷八

欽定四庫全書

陵陽集卷九

元牟巘撰

記

範文正公忠烈廟記

文正範公忠烈廟今在姑蘇三讓裏天平山公自睦移守鄕郡再省三世松楸不但漢人過家上冢之榮而已嘗建白雲庵奉香火洎登政府得追奉三世置墳寺始奏攺庵爲白雲寺祀徐國公唐國公周國公蓋慶曆時也猶未有忠烈廟之名先是元昊據靈武納旌節僭位號威脇諸羌肆爲邊患朝議舉兵攻討遂以邊事付公首用種世衡築靑澗城扼衝要大營屯田聽民互市鄜延乃異時西夏貢路但嚴備不出以示招納有築大順城以捍環慶築細腰朝蘆十二寨以制明珠滅臧二族元昊勢漸析乃命公及諸號知兵者分領要害爲持久計以待其敝已而昊卒內疑如公言而公在廟堂以議論不同均佚南陽繼遂謝事矣公內剛外和恩威疊用當時邊人相語此小範老子胸中有數萬甲兵不比大範指雍也或又以龍圖老子大範老子稱之其爲人所畏愛如此邠慶諸郡與屬羌皆立生祠繪像以事其終也屬羌酋數百舉哀僧捨哭之如此三日乃去宣和間慶帥宇文虛中以郡人思公不忘祠祀甚謹奏賜額忠烈廟它有舊額皆易新榜紹興失秦隴慶陽廟貌邈在它方始攺奉於天平山每嵗上巳三司率僚屬郡博士率前序偕來致祭廟久頽毀至元乙酉主祭邦瑞提管士貴共議重建取義學余米歸之義莊爲土木費司計邦翰宗遜等佐之其年四月旣望新廟成丙戌二月旣望率族奉安前設文正公神像內設三國公神儀廟凡十楹黝堊丹漆備極壯麗供具皆完好大徳甲辰行省聞於朝禁治煩擾崇奉尢嚴於是士貴以書抵某碑記厥成譾焉末學固辭弗獲惟昔文正公在朝聞延州危急自請代張存正欲委身不測之地人以爲難某竊謂未若公上百官圖詆宰相爲張禹𨿽觸盛怒坐以越職曽不少沮爲尢難蓋不顧其一身之利害禍福故能內肅朝綱外抗方面謚曰文正廟號忠烈如是之偉也夫士大夫則知尊祖矣尊之者何銘其徳善也是宜作爲銘詩刻石列廡下其辭曰

南陽諸葛蜀漢再造志決身殱民哭陌道乃廟沔陽成都夔子號曰忠武西人悲喜相傳尙記馘雙誅郃於惟文正異世同轍𨿽老益壯𨿽死不亡精忠盛烈夏日秋霜昔討靈武皇威逺加聲勢震燀摧其角牙忠宣有廟參錯西土公像在堂莫予敢侮天平之山白雲之泉公歸自西廟貌宛然誰實新之偉矣柱石上公之服揚休山立內祀先公爰備廟制維垣啟宇光榮三世式濟美忠宣弟之昆粵至斯今代有賢孫乃厚義廩乃廣義學同忠合慮新廟攸作潔我牲牢率我宗黨竭防妥靈黙通肹蠁公在帝旁玉虯旣駕神遊逶迆馭風來下佑我後人俾熾而昌廟祐是保千載奉嘗

蒼山小隠記

歙之婺源有佳士曰遁叟戴君宜自其先人以詩書遺後至君宜遂發聞而著能名負屈稱久泊然無當世意蓋嘗取邵子書四四而相因爲十六者上下究極之嘆曰世逾邈嵗逾老玆庸詎非吾自佚時乎別業在蒼山距其居二里許饒信諸峯環左右皆歷歷可名物指數一方勝處也築樓藏書隠事巳略具復營小隠於山之旁且疏泉自山趾以爲九曲池遊者必道池中曰橫舟者以入稍進則名花異卉駢羅雜襲於四時佳致窈而洞崇而壇位置略如京洛好事家又進則羅分二圃蒔佳鞠而挹晚香若松梅類也參合四並與主人而五其堂曰五隠蕭然幽人靜士之廬也又益進則島沚縈環有船出菇蒲中桃花流水試尋源而問三山對峙藏春中敞霞蒸繡錯亭觀相望便疑神仙去人不逺遁叟杖履日遊而樂之曰是足佚吾老矣馳書苕霅屬予記予每病世之隘小舉足輒值墻壁抵荊榛顧在隠約而平寛若遁叟之於蒼山者其樂蓋無涯而君以爲小隠何也東方生陽狂滑稽自謂陸沈於俗避世金馬門何必深山之中蒿蘆之下於是有大隠隠朝市小隠隠陵藪之論世之出入名利者此固其所借口小隠豈果小哉吾嘗聞大隠於夫子曰賢者避世蓋巳居辟色辟言之右而幹初九之文言遂發其義曰遁世無悶夫不見是而無悶非干之大孰能之遁幹之變也故曰遁而亨而亦有大矣哉之辭未有大而不亨者也至於考槃在澗碩人之寛乃詩人所以形容賢者退而窮處之徳體气象而夫子曰於考槃之詩見遁世之士者而無悶於世遽與幹並言之夫亦惟其大而已矣吾所謂大隠者蓋如此要非方朔輩所可與遁叟應虎學甚博气甚靜不怵於物變者而遷方且依山林卽閒曠窮理而參乎數以觀夫寒暑之代謝艸木之零茂人事之儵來忽往而自樂其所樂以遂隠居求志之願於夫子所稱易詩之旨固巳識其大者況生紫陽之裏同遁翁之號而九曲之池實爲小隠稱首其仰髙希賢尢切餘恨未能一至其處竊惟九曲有大隠屏之名反招隠者也敢附斯義以復於遁叟其小也秪以爲大歟波潭之東池離而志不果者也余得以略遁叟曰大矣哉子之大吾隠也乃歌曰雲山之蒼蒼兮言采其榮其下九曲兮彷佛乎大隠之屏吾端策而得遁兮又慕夫嘉名噫孰知吾之樂乎肆其外而中閎紛眾美此具備乎大莫大乎吾身吾將出王遊衍兮曰旦而明藏之至密兮拓之無垠舉堪輿其猶小兮何況朝市之與山林

木齋記

東平李君公略自號木齋間以諗予予曰古蓋有端木其氏幹木其名子木其字木心人其號者抑是之取乎公略曰濟也非敢自擬於是顧平生狷急往往以語言忤物欲爲椎魯木彊而不能早聞論語木訥近仁之義因竊取其警焉特未知防莊氏所稱形如槁木望之如木雞者何如也試爲我訂之夫仁道至大夫子何取於形之不外飾歟故其言也訒木訥類也則亦許之以仁巧言令色反乎木訥也則直以鮮仁目之人患不木訥耳然嘗觀之木質朴堅韌之中蓋有闓動發生者在於其形不於其心非所以論仁亦非所以論木也人有心木亦有心仁人心也心之徳也且孰爲木之心春盛徳在木是木之徳具於心者也春也卽仁也木神則仁是木之神妙於心者也仁也亦春也程子曰木仁之气像惻隠之心春之气象木也春也仁也蓋合三者而言此木訥之所以爲仁質朴堅韌之所以爲闓動發生也公略其以形求之乎以心求之乎天下固有形似而心非者彼南郭子綦以形之徒勞行若馳而莫之止也終身役役而無功也嗒然隠幾使如槁木焉似矣然心可使如死灰乎紀渻氏以雞之欲鬭虛防而恃气也應響景而疾視也養之三月使如木雞焉亦似矣然其徳全者豈吾所謂心之徳乎信斯言也是率天下而不仁也毫釐之差千里之謬蓋不可以不辯公略有文墨議論嘗爲吳興糾曹又爲臺省掾皆有聲質直而好義志仁而無惡不肯媕阿容悅固已知木訥之義矣予猶疑於形似之間故以是語焉

以齋記

漢嘉以峩眉重本名眉山郡後乃易今名不但山川奇絕聞天下昔康節翁前知靖康分裂此爲善地可避兵故邵氏之孫皆來卜居七易之學遂盛行於蜀其地距我鄕百里雞犬聲相聞也我先人嘗仕焉當寶慶丁亥而予以生越十有二年侍親去蜀昔之善地莽爲荊棘六十必復今巳逾其數矣辛丑曹君克明舉茂異自燕來杭漢復有人在省需選聞之良喜張仲實爲予言克明篤實有气義異乎流俗閉門讀書一意於學謂易六十四卦卦下象皆有以字因以以名其齋且求予語夫易聖人有憂患之所作吾與克明俱流落萬里外憂患備嘗固當相與共講焉易之諸卦皆觀象取法乾居其首孔子於此不過曰天行健何哉伊川曰天道覆育之象至大非聖人莫能體欲人皆可取法故取其健而已君子以自彊不息法天行之健也大率人一呼吸爲一息一息之間天行八十里一晝夜萬三千六百息故天行百萬餘里然則天之行健人之自彊不息實相流通一息間斷人與天始不相似矣以齋之以要當法幹之自彊不息而予讀文言則又知所以自彊不息在於學以聚之問以辧之兩言者又學者喫緊用力處天之運行無巳時則人之學問無止法孔子猶韋編三絕而況他人學者誠能用其力者𨿽休勿休胸中有全易而理無不明自一至六十四何莫非吾日用間事朱子曰以者聖人以易之書也克明尙勉之予耄惛不能進矣毋忘鄕裏故其亦有以儆我哉

範文正公義學記

古者二十五家爲閭閭左右各設塾鄕先生爲之師襃衣博帶晨坐閭門教其民之出入田畝者有教有養誠爲良法自井田廢閭左廢古制蕩除漢以來或爲講堂爲精舍而養則未之聞也範文正公嘗建義宅置義田義莊以收其宗族又設以義學教養咸備意最近古夷攷厥初宋時天下有四書院應天府書院爲首光是郡人戚同文聚徒講授士不逺千里而至文正公亦依之以學同文爲人質直尙信義宗族貧乏則賙給之喪則賑卹之不積財不營居室或勉之輒曰人生以行義爲貴安用是義之一字實與公意合曁公登第立朝爲守爲帥以至大用名位日盛祿賜日厚遂成義莊義學爲其宗族宅於斯學於斯所耕者義田所遊者義路何適不宜嘉遺後人可謂篤至繼繼承承亦惟成規是守粵乙亥兵戈俶擾未遑玆事至元丁丑提管士貴主祭邦瑞共議興學卜地於吳縣三讓裏距祖塋二里所涓日庀工爲屋三十楹祀文正公於其中防講之堂扁曰淸白東齋曰知本西齋曰敬身外辟室爲教諭偃息之處庖湢廩廥蔬茹之圃咸在外爲周垣扁其大門曰義學淸溪松竹之間昉聞弦誦聲是役也義莊掌計之勞爲多提管又撙節助濟浮用增田山僅百畝備師資束脩之禮子弟筆札之費一有以勸大徳戊戌朝旨以義莊義學有補世教申飭攸司禁治煩擾嘗加優卹無復幹吾藩者可肆意於學矣至大戊申提管馳書來霅俾爲之記昔錢公輔嘗記義田某也何敢與斯文竊聞文正公早嵗就學應天時夜以繼旦冬月憊甚以水沃麵食糜度日人不堪其憂其苦心勞形者如此博通六經尢長於易學者從之叩質終日往復無微弗究其難疑答問者又如此用力何啻十倍今人耶咨爾來學書爾佩衿盍亦追思先志俛焉孳孳毋以寒暑而爲作輟庶幾他日業精行成式克有立得爲名儒以應選用以副二範君惓惓興學之意其年七月旦日記

重修妙行院記

杭北關之外江漲橋至左家橋有諭彌陀淨公接待妙行院淨公早嵗喜畫彌陀佛無爲子楊次公呼之曰諭彌陀名遂大傳院距諭家橋甚邇蓋以其姓姓其橋也予異時屢至焉比不至且久每記無垢張公所作窣堵銘具言方臘之亂淨公徑入賊壘願以一身代一城之命賊悚爲少戢夫爲善之心勇猛堅確而本於誠實是能感通神明彼盜賊之徒𨿽甚悍桀亦有人心寧不爲之革面攺圖惟善之歸乎況推之以造事立業將無不可爲者淨公前後所爲如欲飯百萬僧乃至三百餘萬鑿西湖多寶山爲彌勒像又增廣其居爲殿堂樓觀皆一念之誠實始而終之方其畫時坐一淨室禪觀寂然見阿彌陀光明好像而後下筆故所畫如所見凡所建造如其所畫也事見於張忠獻趙忠簡張無盡之頌之贊皆世之鉅人元夫也圜悟勤大慧杲眞歇了皆敬重之如見在佛則佛法中之大知證也不亦偉歟院更多故久就摧圮幼山衝公提防早受業妙行往來諸山徧歷僧職各有勞能雅意第欲其祖師前規以酬夙願而巳乃以華亭義興兩莊八百六十餘畝山一百五十餘畝歸之常住一新其院三門藏殿佛殿浴室無量壽閣廊廡楯楹髙下曲折奇花異卉芳菲掩映宛爲勝處大開養魚池每嵗臨池放生以申祝贊圉圉洋洋不可勝紀又通船步拓蔬圃廣栴檀林以安掛錫至於建菩提園修水陸堂由中䢐外莫不完備祖師心傳所謂勇猛堅確而本之誠實者朝夕奉以從事衝公年巳八十許健彊如六七十其力足以達其所爲用克底於成先是諭彌陀之寂也張循忠烈王以文祭之王五世孫楧予婿也承其先志以來求記戊申十一月也予聞衝公自稱方是閒觀其大作佛事無負祖師之付囑亦可以少閒矣而猶曰未是閒也自有此院未始有記眞大欠闕事必得記方是閒也其果遂可閒歟予願衝公益加之意𨿽休勿休予彌陀死而不亡嵗時來歸顧曕新宇亦當忻然爲之一笑

松江普照寺記

一切世間佛法最盛盛矣而不能不變者數也變矣而不能不復者時也必理足以馭數而不盡諉乎數智足以因時而不至違乎時而其能又足以立事式克底於成故垂名無窮焉普照本堂乾元元年大明寺也相傳爲陸氏故居始孫吳時陸抗封華亭侯世居華谷三十五里谷水之陽昆山之陰時尙姑蘇天寶十年始爲縣石晉天福五年始創秀州割華亭以至元丁丑陞爲松江府史傳稱陸機自孫氏之亡退居舊裏蓋自建鄴宅歸也普照豈非其別墅歟自夢形黑幰地化寶坊舂鐘擊鼓而作佛事此其盛之始也防昌五年天下僧寺皆廢普照亦其一也錢氏時鎭守司空張瑗於寺後鑿河通流寺故基去三之二矣此其變之始也大中十二年良惠元珂等再建寺宋祥符元年攺爲普照主僧必以學行者充寺僧凡二百餘房至無所容此其變而復盛者也建炎紹興至淳祐戊申屢經郁攸此其屢變者也寶祐乙卯行金再造山門翚飛翼跂此其屢變而復盛者也役之大者釋迦殿千佛水陸院千僧海防堂予嘗爲記以具載其事他如庫防海月堂卽髙僧惠辧號海月法師也梵修院嘗立觀堂卽舊之五百羅漢殿也善住教院卽舊之東塔院也至於圓通殿西方殿懴院藏殿之類靡不完具鐘樓鉅鐘聲聞五十里而寶塔崢嶸屹出云表尢爲奇觀每嵗官僚於此建道塲申祝贊益廣善緣爲民祈福遇首春仲春仲夏四立日皆修期觀誦經典率以爲常此皆前後諸人所共修營或捐巳資或轉化施或出主僧或出徒弟其智足因時而能足以立事不徒諉諸數也庶幾盛而不復變焉前主僧佛智通悟大師子聞實相與規度葉贊其力居多大徳丁未因來求記非徒侈土木之盛也以見諸人之勞使後者攷也況佛之智慧卽吾之智慧不如待時也佛之能仁卽吾之能用力於仁也豈流俗任智矜能者之比哉銘曰

大相國寺並包百數殊塗同歸不內外故人之觀物必於防通剖去籓籬是謂大同林林總總普照院室言棲爾單幾瓶幾錫有萬其法各閒戶牖貫以一理何殊己有而今而後闡爾規洞朗軒辟盡撤己私自然福徳徧河沙界不可限量亦無障礙是爲普照釋迦之殿髙竦挿云邦壤攸奠蒲牢霜吼扶桑日出紅光陸離幽霧辟易靡所不照斯之謂普普照之中物無患苦潮汐以時亦無風災稻海日富布施日來稽首佛慈其何以報謹爾薫修是祈是禱悔過興善一念猛烈願爾眾生永離塵刼

君子軒記

是气流行陽一而陰二故爲君子者常少不爲君子者常多有所不及則有所勝焉惟立教之君子以降衷秉彛修道而制其數以黙扶造化之所不及之爲君子亦欲人之皆爲君子君子多則爲物之春否則艸木當大夏而黃落分數多少之間教之淺深之驗也古者家塾而黨庠遂序小學而大學皆有教法當其時之可不過時而扞格也知類通達至於大成不小成而止也從容以盡其聲不徒記問也長善而救其失不徒私淑艾也此卽孟子所謂君子所以教者五𨿽各因其人品所施若殊要不過教人使爲君子而已先儒以孔孟弟子言之時雨化之之顏曽成徳之閔冉達財之由賜固君子也若乃樊遲之不終絕於君子陳亢之槪有聞於君子亦得與於答問私淑艾焉由是而推誠聖門教人之大法也後百餘載孔子所教之君子散在四方旣巳略盡異端起而功利熾孟子不求勝之惟舉聖法以示學者聖法修則君子多君子多則邪說息孟子之所願也孟子亞聖似顏子傳道似曽子時無孔子不當在弟子之列方且日與其徒難疑答問欿然自謂予未得爲孔子徒也予私淑諸人也夫孟子曽不得爲時雨之事淑艾自私獨爲君子豈其所願哉天之生聖賢固不使其自有餘於己而獨爲君子也張仲實居今而學古從之者眾乃拓學古齋之右創爲使齋疏朗淸曠體日以舒教日以專學者日以親予本孟子語榜之曰君子軒而戴君師初爲之銘仲實復求予語予聞數嵗來吾黨之私淑艾者不忍獨善頗出其緒餘以惠後進弦誦之聲相聞教之將盛歟況欲人之爲君子而幸世之多君子仲實夙志也今將進而任君子之教與世道之責有大於是惟吾仲實勉焉若時雨之義則師初之銘美之矣

陵陽集卷九

欽定四庫全書

陵陽集卷十

元牟巘撰

記

周公謹復庵記

周公謹以復名其山中之庵間謂予曰嵗丁丑吾廬破始去而寓杭燕雀過故墟猶有噍啁之意況先中丞迨先人三世之墓故在霅嵗一至或再至焉輒徬徨不忍去年益老懼無以自還抱恨沒齒近得吉土先人之塋側倘異時營菟裘遂狐首下從九京志願畢矣幸爲我記復庵新息後在泊浪鳶影站站中臥念從弟少遊平生語欲守墳墓稱鄕裏不可得今杭視霅爲旁近郡公謹嵗時展省沃酹不廢巳得爲馬少遊尙何羨乎復𨿽然試爲子言之天地之間一气混淪而磅礡求之於黃鐘八十一分九寸之管牽牛一丈三尺一寸四分之晷陽九萬四千六百一十七嵗出入之元求其復也豈不在吾方寸中剝爛復反窮而後有復失而後有復君家無極翁曰復其不善之動而巳復則無不善焉復之初九復之善者也不逺而復何悔之有故曰元吉大之也若乃六三頻復失之屢危矣而猶曰無咎六四獨復力之微難矣而猶曰以從道此其意開人以善自非終迷不復如上六未嘗不致其惓惓公謹僑寄他邦蓋不得尙若窮於性分未云失也顧戚然以逺家事爲巳缺者亟圖維厥終使治復庵而日從事於復不以獨復之難自阻必以不逺復之善自期一旦膏車秣馬問復庵之裏闖其籓而休於其居圖書無恙雞犬相識忻然以笑曰吾今始眞歸矣載瞻楸檟根荄芽甲於霜露之旣降而函活於春雨之旣濡喜極而感則又以之怵惕以之焄蒿而淒愴此固吾方寸中之一大復卦也因思夫物潰反原以已屈之气爲方寸中之气者則非吾所復而得吾之初焉善孰有加於此抑予聞復善道也亦長道也其未復也順而正以觀其長其旣復也順而行以導其長順斯長而亨出入無疾則眉壽無害考終命之福也朋來無咎則子孫逢吉必復其始之祥也予敢自附善頌以落復庵之盛

兪好問交樂軒記

兪好問名其軒曰交樂以問於吾吾曰是何居好問曰吾得之防莊書吾曰豈非老子之語南榮趎所謂交食於地交樂於天者歟他日子綦以語九方歅則又曰邀食焉邀樂焉何也夫交者同也邀者求也試就其說而言之曰交是矣交食於地人樂也交樂於天天樂也人樂與人爲徒者也天樂與天爲徒者也人遊乎天地之內而未出乎天地之外是故人物同宇而物易汨乎人利害同域而害實生乎利四者蓋同行而異情天而不人則相安以恬樂也人而不天則相爭以奪不樂也烏呼安得至人而與之論天樂好問胸襟灑落疎快無町畦無畱藏居敢溪之上蕭爽數椽堂有老母以志爲養菽水盡歡有如甘旨一可樂其性喜書晝抄夜誦有四猶子時來講說二可樂又喜爲詩操筆立就有佳客至相與吟哦三可樂隙地雜植有香之花四時皆春芳菲不斷四可樂好問每曰我交食於地不與地爭崄巇之利交樂於天不與天爭陰陽之和孰爲人與物孰爲利與害惟其無四者之累是以有四者之樂未嘗力邀而彊取之如子之云者天耶人耶人耶天耶吾聞之嘆曰吾於好問托其交而不知其樂吾其至愚哉何足與論天樂𨿽然至愚同至人其亦可樂吾所樂乎哉

重刻晦庵景行堂記

古者建學釋奠必有合有國故則否而鄕先生亦得祭於社焉三衢郡故有尊賢祠如端明汪公太史範公猶合之他邦惟江山縣學祠是正介先生而次五賢於景行堂則國故也鄕先生之位也文公朱子記其氏名與其學行气節備矣車牽之卒章曰髙山仰止景行行止孔子亟稱之以爲好賢如此此五賢之所立𨿽若不同然正介學於胡安定延平學於楊山所以求仁也諫議力攻蔡京童貫仁人之能惡人也叔縝以一士曹掾叱睦冦宅卿以一太學生責金酋則又殺身成仁者也壹是皆人心天理之不可冺攷信史參軼聞大書深刻以風勵當世而興起後人蓋詩之好仁朱子有焉夫無欲而好仁一人而巳在孔子時已嘆其少況後乎孔子後乎朱子乎淳熙以來僅百餘載碑巳漶漫殘缺越在榛莽過者恬弗怪焉烏呼可觀世變矣郡人柴君來領教事丞與周君謨召匠治石更爲刻遺文重擔穹趺視舊加嚴於是五賢之遺風餘烈猶有足證暫晦益彰而觀者亦攺容更貌復知學行節气之可貴可重可企慕有功斯文有補世教實大其庶幾能好朱子之所好者歟二君皆名家後柴君諫議四世外諸孫其先世潛心君兄弟嘗與延平共學山之門而周君則正介諸孫也至今猶藏其詩稿源流有自是尢可紀者旣成屬某識顚末某父子嘗先後貳衢他日子將按部又至焉每以未得一拜祠下爲恨焉今隩伏深潛旦暮且迫乃幸睹是刻之新獲附名於碑因竊自喜夫髙山仰止者知之事景行行止者行之事何莫非學亦何莫非仁俛焉孳孳惟尊聞行知是務此又朱子所爲推本於學之意因並以諗觀者云

重修顏魯公祠堂記

吳興多賢守在唐顏魯公以名節著人皆曰吾邦魯公也余則曰天下魯公也蓋張巡許逺從父兄杲卿一輩人平原蔡州事具史冊無庸察察言惟是乾元己亥公嘗撰天下放生池碑銘進之而其再進大字本則上元庚子帥百僚上表請問起居西宮遂貶蓬川則庚子八月越明年辛丑至大歷癸丑十有三年公由臨汝轉吳興始追刻而建之郡東放生之池上所謂一日三朝大明天子之孝問安視膳不攺家人之禮示天下必有尊也蘇文公以爲公實規諷肅宗非區區放生池者可謂知公之心惟公大忠大慮奮不顧身每爲朝廷爭典禮爲國家折姦邪而又一正其本爲天下萬世明綱常使凡爲人臣子無敢遺君後親𨿽觸忤隕越卒陷死地而不悔夫感慨殺身易從容就義難平居能犯顏敢諫則臨難能仗節死誼玆其爲天下魯公也歟當宋嘉祐辛丑之際始卽池上剏魯公祠紹興初始賜額忠烈廟崇樹表章偉矣乃自近嵗編戶雜居廟毀像壊過者太息東平李侯奇以今辛丑夏四月實來爲守下車聞之矍然丞按祀典考郡乘躬至其處參訂申畫而謀諸長若貳佐作新廟民相其役始七月成十月中蕭公像揭防妥靈大其門廡敞其軒楹規制尢宏傑旣用牲祠下郡學教授周鮪以侯意屬記於陵陽牟某某氓也弗獲辭焉烏呼輪奐𨿽新感懷猶昔嘗試憑楹而觀波光渺彌鏡明黛蓄照徹上下而公忠義所在其精神之盛焄蒿淒愴千載如生安知不睠遺民懷遺刻乘風雲而來下余蓋不足以見之若夫斸荒而興懷聳善而扶正如李侯之爲者則誠有補世教而卓然異於流俗可尙矣詩云髙山仰止景行行止維侯有焉後之人尙毋忘斯語是爲記

普照千僧海防堂記

三代盛時禮樂制度學校倫教修設明備外物莫幹其籓厥後寖衰以微東漢明帝時竺法蘭摩騰首負四十二章經至白馬寺符丈六金身之夢上所崇信趨者瀾倒諸人先生徒持空言以抗曽莫之止日蔓月滋唐防昌五年以前不啻二十七萬餘僧宋天禧以後不啻三十九萬何其盛也一盛一衰相與消長勢使之然昔伊川程子嘗遊覺海惠林精舍見眾衲方食忽嘆曰三代威儀盡在是矣彼其拜則膝拜衣則條衣非可比而同之三代程子之言顧若是何歟禮失必求之野或者觀其防而得其意歟方其於於而來脫雙屨而升臨席而坐不語而食蔬食菜羮必祭如必齋如雍容可觀古意猶有存焉者故程子有慨於衷不覺喟然而嘆歟禮儀三百威儀三千其目繁多要不必盡同亦取其意之存乎古者而巳它可類推特未知佛氏所謂三千威儀八百細行同乎否乎維松江普照寺有千僧堂自唐乾元宋淳祐丙戌由回祿之厄無復舊觀崇教六師祖祥之所建潼川北澗之所建者又悉爲瓦礫之塲至元丙子萬戶沙侯來鎭是邑與慧悟興教大師某相爲倡率首創鐘樓庫堂西廡而千僧堂未遑暇也又四年己卯里人趙架閤施所居堂爲之因陋就簡意未稱臨化之際專以此事囑其後人於是徒弟通辧大師其銖積寸累且募檀施大徳癸卯於舊址重建其堂完明周密風日不到設座備物使僧眾得以如法而住繙誦經帙下自巳功夫出則聽說法申祝贊功徳無量因來求文以記逆施之人當去未去視被臨化灑脫明了一辦大事者爲何如且彊立文字以傳久逺海防之叢林有具眼者不得獻笑乎重說偈言曰

盛哉海防千僧之堂是爲普照選佛之塲其有禪客白丹霞帨若去選官不如選佛霞問選佛當在何所選佛之堂江西馬祖萬中選千千中選百於百之中又選其一愈選愈少其義伊何人以爲少我猶曰多有如此堂願友所造窓幾靜深牀坐完好夏有疏簟冬有重席攝衣而起振履而出千僧齊唱一口百聲千口萬聲淸徹朗朗有大導師黙然晏坐忽獅子吼喚醒惛惰聞者震越得大警悟須臾之頃萬善咸具凡諸佛子皆得度巳稽首首照朝夕彈指

紹興嵊縣新建東嶽行祠記

古者諸侯祭境內山川以其能出雲气爲風雨祭之禮也春秋書魯猶三望公羊氏曰望者望祭泰山河海也鄭司農以爲魯境不及河魯得祭泰山曰河者非也三望淮海岱也公羊蓋失之然魯之舊法旱則修雩吁嗟求雨而巳未聞有事於泰山是魯𨿽得祭防山而謹之重之不輕於祭也如此今東嶽之祠徧四方窮陬下邑往往而有田夫裏媼日扳援叫號以禱以禬不懼其瀆何歟夫防山之云膚寸觸石不崇朝而雨天下其施溥其功鉅天下通祀可也魯固不得私焉嵊越之名邑其民知禮義而通於法號爲易治靑社余君洪以丙申嵗來爲尹平易近民濟以明敏夙夜講求民瘼與爲便安距縣一里有東嶽行祠比嵗旱禱輒應丁酉秋靑虫爲孽禱之明日虫罔遺育令知神之信巳愈自飭敬事神越己亥夏六月大旱早苗多槁死老農謂過處暑借不得雨晚禾不復矣令聞之戚曰民以食爲天今視天枯然設不幸如老農語民且殆令何心獨全復走祠下願減已壽年爲百里命請命於神越三日果大雨四境沾浹焦捲盡活苗怒長乃有秋民皆喜色相告我從令得雨令實活我令謝曰神賜也吾敢攘神之功惟是舊祠久毀神棲數瓦下前令李繙於其東南六百餘步作後寢今令至繼作正殿掲防妥靈盥薦始有所而兩廡門觀未備也乃諗於眾曷圖之用答神意民又皆喜願盡力賦丈屬役某任某事而爲之期起九月畢十月趣具百煩工徒竭作至期成焉屋凡百楹昔所未備今也大完翚飛雄跱一旦傑出官道之西中爲一亭由亭達於橋由橋達於祠池蓄異魚環植佳木侈廟貌而昭神貺也士民共樂之防防在野歌舞在道薫爲太和以迎善气以占嗣嵗其屢丰年無有害又益喜相賀願伐石紀其成則因予世舊上虞劉悌壻西秦張楧以來請紀惟神無方無在不在賢令尹不有其躬欲以防塞民災發於衷誠非有一毫自爲意故神之聽之𨿽逺而邇大庇於民民從之役不逾時食其報者而或者昧損上益下之義刻民之肌惟已是利水旱弗防諉曰非吾咎神弗顧答則且將事土木以要於神失其本矣曽謂泰山不如林放乎予嘗使越未能忘其民也旣幸其獲防神休而尢有感於今之義特書之俾刻焉以告於來者而系以詩曰

巖巖泰山實奄東魯龍駕帝服爰作神主使云前驅風以爲禦歘衣尙徵左右帝所惟越在東則一其顧嘅彼槁幹沃之膏雨旱火不光休气布濩維山之陽民拓新宇石梁旣抗於堂於廡廟寢孔碩神其來下其靈剡剡瑤席椒糈載揄爾瑟民歌以舞水有魴鯉陸有秔稌至於來玆丰年其屢神功莫名樂哉此土維郡維邑皇受多祜

至樂齋記

古涪文君心之間爲予言吾室環堵門關落然孰使吾終日安從而不去者非書乎書誠吾之至樂也或者曰書糟粕也憂患也至樂無樂乃皆束書不觀遊談相髙以是爲至樂焉人蓋有飲食而不知味者未有不飲食而知其味者也吾固疑而不信且吾先人寡欲而好書頗勤勤輯散軼以遺其後授而讀之未嘗一日而捨書以敖至哉天下樂終日在書案此歐陽書語也故吾摘之以名讀書之室而求吾之所謂至樂者予聞而異之讀書亦大難異時藏書之家所少非書而讀書者常少無他書易得而不知其爲可樂書肆而已𨿽讀之不樂也與亡書同占嗶而已𨿽讀之不樂也與不讀同鄴侯之架一一懸牙籖新若手未觸韓子之書視歐陽殆不免乎譏韓言藏歐言讀李繁輩其果能讀而樂乎否今之書日益以少而難得讀者宜益以少君知其難易將至矣有能知書之難得則知書之可樂而至樂者出焉心之生長見聞資稟卓異意气之盛如川方增乃退然承其先志以歐陽子讀書爲法夫歐陽子蓋知其難者也自其蚤嵗率從人借書且抄且讀嘗見昌黎集於隨州某氏破篋中求之以歸始爲古文每嘆在夷陵欲求史漢一觀不可得是時承平且久書難得尙爾迨其晚嵗所藏僅萬卷三代以來金石刻千卷又皆出於四方萬里窮絕之處得之難然二者非有聲色臭味可以移人而公甚篤好或手自校讎或以立訓傳或以訂史傳百家之訛謬至與其爲六一而樂之終身其得之之難而樂之至如此詩蓋言其平生所得而實則天下之名言也彼謂歐九不防讀書豈知言者哉心之藏書不多於歐陽子之晚嵗亦不易於歐陽子之早嵗今也坐一室中牕明幾淨左右橫陳俛仰千載非芝編縹帙部居條列以爲美也非虞初稗官凡將急就以爲博也非薫香摘艶以爲功也蓋有其至樂者之存吾心而巳所自得言莫能諭抑知其難而有以樂之歟心之屬予記顧眊惛因記其所與予言者且以信予之說母遽忘其難而寖趨於易則其樂亦無窮矣如江海之浸膏澤之潤渙然冰釋怡然理順此則至樂之也又將以是觀焉

林庵記

壬寅首春林庵亷訪僉事按臨吳興郡郡之吏民莫不灑然攺視易聽與嵗俱新不以苛察爲明健決爲斷深刻爲能酌緩急寛猛之中隠然虎豹在山林而藜藿不采蓋輿人之誦如此而予臥病荒園久絕情造請乃特枉車騎過之濶略將迎髙談朗詠瀹茗從容因知其所存過人逺甚間謂予曰若知吾林庵之意乎昔吾嘗從事安西幕爲蒲城長由河洛嵩華道襄峴以出岐梁往來秦商蜀漢之間今自監察禦史出贊浙西憲司由魯復淮泗絕濤江至京口過姑蘇憩於錢塘以來苕霅凡天下之名山巨鎭雄偉而傑特孤峭而奇絕涓秀而窅深者皆徧經而歷覽𨿽外縻乎職未能超然自放其間以遂吾平生之志然未嘗一日不夢想坐馳每念入林恐不密之語爲之慨嘆故以林名庵以見吾意願爲我識之予以眊惛辭不可竊惟古之髙人勝士胸中自有林壑功名富貴不能涉其籓幹其慮故在魏闕如江海在市防如山林不見其異否則富貴之念先入其中借今巖居川觀其視嘉木奇石縈絆耳晴嵐暖翠塵瞇耳朝猿夜鶴籠檻耳適足爲吾病焉況方沈著富貴又安能使之一旦以此易彼哉林庵恬淡文雅公退之餘觀書之隙或呼硯與筆濃墨大書體巖勢逸各當其物或倚闌舒眺撚髭索句嘲弄風月直欲與槧人墨客角其技或屏都騎載單舸上下林壑窮幽選勝忘其日晏其視富貴爲何如也林慮之山豹林之谷衡嶽之雩林嶽楚之道林廬山之東西二林固已盡在林庵中尙何俟予言夫以林庵之能諝抱負有功見之當大究厥蘊次猶當長諫官禦史言聽志行使窮陬僻壤山顚澗隈之氓皆被其澤而支離疏輩亦得與木石共老豈徒専林庵之樂以自樂哉尙平了婚嫁而恣遊五嶽謝安石成功名而雅志東山付之他日未晚也

周景逺君子堂記

東平周君景逺甫壬寅之夏以使事過霅首扁舟訪敝廬靜専大雅溫然君子也良以旣見爲喜他日再見語益親蓋君子嘗名其燕處之室曰君子而以問於予夫君子成名之人也君能取以自名美矣予何足以言之且孰不願爲君子如堯時君子十六人周時人皆有士君子之行而魯亦多君子其類眾其道廣固君子之願也不必自有其名然陽一陰二大往小來可爲君子而不肯爲君子可化中人而不能化中人則君子之類少而君子之名始著君子之名著而君子之道始孤矣豈君子所願哉名者忌之招而又嶤嶤然抗其名以爲的於天下吾懼其立於獨卻往來無方也故蘧伯玉恥獨爲君子何恥也恥不能使人皆爲君子而巳立於獨也後之君子或不能爲蘧伯玉徒使惡直醜正者競起而相仇名適爲君子累楚之好修漢之尙節義及唐之淸流是也無乃好名之過歟周君曰子之言幾矣其曰好名之過者何也君子病其名之不章學以求於君子求而不得者有之矣未有不求而自得者吾方求於君子之不暇而暇好名之避乎避好名是君子不可爲必同流合污而後爲得也夫實之所在名斯從之抗君子之名不可避君子之名滋不可吾升吾堂因名思義凡易象傳記稱君子者殆數十百其嘉言善行一日森列左右實果外乎名哉吾家濓溪子曰實勝善名勝恥也故君子進徳修業孜孜不息務實也意謂務實則其實修而名善非惡乎名也而敢以是說繼眾君子後以自儆焉不亦可乎予益異之予聞周君之先嘗躋膴仕習聞中州風俗文物之舊君趾美象賢早有令譽宦轍所至不合輒引去不少徇流俗往往寓意於詩防趣甚逺今以博文多識與於禮文之事蓋所謂君子以制度議徳行者旣無負明堂之義而猶務實自儆如此可敬也因具識之予前言則陋矣

陵陽集卷十

欽定四庫全書

陵陽集卷十一

元牟巘撰

記

遊桃塢記

程周卿糾湖學晉輔長尹堂兩邦相望故家蔚如此防晉輔秩滿歸相與挈家望母憩桃塢庵楚望漢卿偕內外諸孫侍文孺輯杖於門親友來防者予與文性之史順甫劉道甫自兪步至庵五六里所庵雅潔可居滄洲翁所位置翁以來增葺之前曰桃塢後曰更不疑巨碣峙立趙庸齋筆也先人氏名亦在焉時適三月半雨新霽靑松如沐筍已上番荼防盛開芍藥亦有開者主人兄弟怡怡愉愉連日以奉母之觴徧酌客飲酹甚歡中夜復浮大白對牀笑語尢眞吾觀周卿飯不足晉輔囊無餘而能調娛其親不知山中爲寂寞而妻子皆有自得之色此固人之所難而吾儕之所爲喜也畱三宿與時止時作拄杖叩諸庵徧叨茗供殊淸適性之玩金鯽魚良久隠見不常若自珍貴不可致者雨盛還庵中性之大書雪壁且賦詩一章曲盡佳致紹老克翁亦繼來期而不至者史載陳正則正徳及文端甫予則陵陽牟某獻之甫也時丙申三月十八日記

荊叔麟以齋記

都邑浩穰承平日久上恬下熙弗慮弗圖一旦風塵倐起父子兄弟對面相失顧吾心之天者獨在過故墟睹遺迹感慕傷嗟有不能自巳者焉若荊叔麟之復爲此齋是也叔麟之先父諱某自號以齋居杭新門裏朝市肩相摩不樂仕進自壯至老手不釋卷尢善書以齋其所書也八法咸備見者忻羨生乙亥終丙子年六十有二五子綸緯紱紳素紱卽叔麟少年事逺遊去杭且三十年嵗乙巳來歸自宣問其兄弟鮮矣問其室廬燬矣興言往事無與共語古有爲鶴語者曰去家千年城郭如故而人民非而冢累累嵗代遼邈理有必然無足怪者三十年者特千年之一瞬息爾叔麟之所與遭遽至於如此可勝嘆哉幸四世之祖墓在西湖之上守者無恙再獲瞻省有念以齋不可復見不覺感慕傷嗟非吾心之天者其孰爲之要不當以世變論叔麟卜居鄕閭復爲以齋子昻集賢趙侯爲大書而掲之越丙申夏因來寄聲求記其事予惟以齋以以名齋非徒自謂也蓋將遺其後之人不在叔麟乎夫生事之以禮死葬之以禮祭之以禮爲人之子終身行之猶恐弗克況生事葬祭之而不得以其禮欲報之徳昊天罔極此心當何如傳家名齋曰以以之一字叔麟固宜敬恭朝夕奉以周旋思其音容而屬其荒絕存其手澤而著其徳善以齋在是則吾親在是吾親在是則吾心之天在是千載一日而何三十年之有叔麟人今而貌古有學問有踐履必能立身揚名以圖其孝之終以大其門以無愧以齋之義矣

報徳院記

距松江五十四里而近曰下橫涇時思報徳懴院在焉蓋佛氏有大報恩七篇栁子厚以爲此七篇皆由孝而極其業以儆夫世之蕩誕慢弛好違其書者夫報恩卽報徳也報其父母生成之徳也而其報徳又莫若懴罪報徳者昊天罔極而致其時思也懴罪者攺過遷善而致其愧悔也豈不五體投地千聲齊唱而求其罪消滅哉院之主僧曰友懽派出顧亭林寶林寺自幼敏悟聽講天竺能背誦法華經修長期觀气貌古朴不事外飾兼通周易嘿參妙義非苟焉者宋咸淳辛未易徐氏基地結庵廬以庇風雨以事香火度弟子元吉普潤等善治生廣業普潤習臺衡教於超果分任院事次第而舉懽間語吉與潤曰吾年七十行且去矣盍爲我罄衣盂建九品觀植淨土緣且市田爲供給刻之石以示久逺元貞乙未啟長期申祝贊首剏三門兩廡僧堂嵗役未竟大徳庚子壬寅懽與吉普相繼示寂潤竭蹷嗣乃事置法堂砌祖塔搆鐘臺建釋迦殿塑左右侍從普陀大士羅漢諸天備極莊嚴壁有金彩沼有紅蕖層閣飛檻髙切云漢平蕪絕島近在目睷殊偉莊嚴遂爲一方勝處先是啟長期之嵗東北隅忽竹園產靈芝夫竹之有筠四時不攺柯易葉巳非凡植況靈芝煌煌與寒光翠气交相映發邪眾皆歡曰造物者生祥下瑞以有此芝振動時人之耳目故一切興修有相之道次第而成不待懴罪而徳巳報矣越至今日咸歸功於潤焉潤自號澤翁篤實而疏通是能盡報徳之義克與先業盛其福澤至大戊申春賜金襴袈裟號慧光普照大師尢有榮耀焉良月逺來求文以記予蓋不獲辭乃銘曰

於惟懽公秉志夙堅爰發誓獨奮空拳始來橫涇把茅三椽殿堂樓觀一旦屹然翠樾之杪華榜髙懸是曰時思以報所天報之維何懴罪是先誘化澆俗崇植勝緣絪緼和气芝實鐘焉九莖三秀眾美具全厥在報徳其應尢專人所創見競誇以傳潤也師吉後克繼前晨夕薫修不懈益防施於奕葉益昌以賢如澤之潤獲福無邊

義齋記

臨安山水天下奇異時英雄崛起之迹歷久而平錢氏子孫希白穆父輩皆去而爲文詞取科目司誥命至近代平齊洪君出又以倫紀常著名節流風餘論今猶可攷也方君天瑞生於是鄕妙齡秀發雅慕前修劬書嗜古而喜爲詩其居有山月吟牕日嘯詠其間家則堂嘗爲作詩序其胸次巳不俗又以義名其書齋而問於予予曰識瞀學落然嘗聞仁以義節故親親而仁民仁民而愛物否則愛無差等墨氏也气可配道與義故浩然塞乎天地否則以義爲外吿子也敬義立故徳不孤否則敬以直內而不以義方外釋氏也若是者皆不能以無義義者固非一行一致之爲而子猶昭昭焉以義爲掲者何哉豈有夜半叩門攝衣從之不以在亡爲解者乎亦有懷憤不直咈人色上而稠人廣眾輒譙責不顧者乎抑亦有排難解紛辭千金而不受因絕其人不與通者乎天瑞曰是之所義非吾之所謂義也況並以辧義義之與比君子諭義之類曷嘗不專言之而元麟之取節則原道行而宜之之語也昔曽子曰義者宜此也中庸曰義者宜也揚子云曰予得此宜謂之義也韓子殆本此歟予於此知天瑞眞好義者矣夫天下事物莫不皆有當然之則子之居是齋也盍試思之自君臣父子兄弟以至朋友鄕黨鄰里以至一語一言一舉動云爲之際凡行之而得其當處之而得其平由之而得其正辧之而得其分者皆所謂宜也義也是義之名也固標絕於一辭之表而義之實每裁制於眾理之中𨿽以之爲詩可以興可以立可以怨可亦義之宜也發於情止於理義止亦義之宜也傳曰詩書義之府也孰謂吟牕之不謂義齋乎

敬湣侯祠記

唐以來使海外亦曰使絕域其選甚重至元甲申朝廷以日東國負險逺不可武令遣使者宣示徳意用懷柔之於是刑部尙書福建道宣慰兼提刑按察司福唐王侯除參知政事張帆掲節乘舶以行侯姿儀山立足以竦物望知略輻輳足以應事防辭辯淵博足以申使指人皆謂是行必能得要領歸報視海如塗不勞戈甲坐以無事曽幾何時諱問倐傳朝論嗟惜具列其故追贈錫爵節惠定謚曰敬湣侯卒時年五十六五子皆早世祿其季子都中爲少中大夫平江路治中卽吳中賜田宅所以飾終卹後者備至其孤奉母張氏來居吳相依爲命母獨深念旅魂不復終天曷報乃削髮爲尼住妙湛寺朝夕繙經禮拜歸誠於佛修寺起廢役比再舉蓋佛有大報恩且使其孤一意事國焉厥旣就職追慕不少衰又念人子事死如事生事亡如事存求之無不至惟佛俛仰之間再拊海外吾父死而不亡安知不往來與俱遂辟寺東廡創敬湣祠塑侯遺像以嚴香火以致延佇冠佩有肅神采如生相率拜祠下且喜且悲因市田百畝捨入常住爲此祠嵗時燻修及七月十五日忌日追逺費專一僧掌之具有規約治中繼陞太中去爲浙東宣慰副使嵗癸卯自述顚末來以諗其先友陵陽牟某求爲記刻石示方來烏呼予尙忍書敬湣侯之事哉昔葉公子髙將使齊問於孔子以爲事若不成則有人道之患事若成則有陰陽之患欲處若成若不成以自免而孔子則曰事君者不擇事而安之忠之盛也盍勉之使忘其身而遂行耳今侯之逺使猶未入國不幸賫志而終𨿽慮患不如葉公子髙然視孔子之勉子髙者夫何歉是固宜書況有賢嗣於旬宣立身揚名式克負荷其爲是建祠捐田種種佛事匪直以妄塞悲也一念之孝根於心通於神明抑至也宜牽聨俱書焉後之人尙守成規廣前志惟誠惟敬弗懈益防是祠也千禩一日永終長存可也侯名積翁舊朝名執政畱耕先生伯大之猶子故自號存耕畱耕嘗爲端明殿學士制置福建云與我先人道誼交而侯又於予厚死生契濶執筆然復爲歌辭三致意俾侑祠焉辭曰

訏謨碩輔宜廟堂一朝龍節䢐遐方揚颿直欲梢扶桑怒濤稽天物怪狂奄忽誰爲屍不祥魂兮渺渺之何鄕亟命下招遣巫陽謂我弗信眎密章吳都繡錯美稻粱甲第中啟窅洞房湖山左右蔚相望魂胡不歸此徜徉追思罔極涕泗滂新祠屹若依寶坊雨花繽紛梵唄揚侯兮來歸駕鸞凰陰風颯沓佩玉鏘有椒其醑羅餦餭嵗時宴娛跪陳觴子孫世世永奉嘗

松江普照寺釋迦殿記

松江普照寺陸士衡別業也自孫氏歸晉兄弟入洛以文膺事任威聲權勢振動當時倚伏者相尋曽未瞬息巳有華亭鶴唳之嘆而其臺榭化爲像設研席化爲梵唄乃至今存何歟寺北坐九峯層巒疊嶂攢靑擁翠相爲蔽防陰陽家者流謂風气藏聚可安千眾蓋特於佛僧爲宜也唐乾元時本號大明寺僧兩惠嘗創釋迦如來殿逮宋祥符間攺賜今額道者嚴善誓僧宗幸眞歇凡三度重建淳熙戊申厄於祝融里人錢武翼仰之首議興造其事未竟子之信竭力繼之使張彥中掌其費僧祖鏡等佐其役咸淳甲戌僧惠思與武翼舊念不可廢前人功亟勸率賄施以助殿始成眾請行啟典殿畢塗塈而營像設於是慧辧頤慧悟秀以白鎭守沙侯欣然致從吏且厚施之超益傾資化緣不憚勞費久之而就萬瓦鴛浮重檐翼跂加以藻繪金碧交輝中設釋迦像若左若右分列八位備極莊嚴而三世如來圓通大士應眞羅漢諸天人之相亦次第而成至於琉璃無盡燈華諸供且莫不完好每嵗州侯率其僚屬於此建道塲申祝贊而禱水旱穰風災者亦皆至焉夫成之難則其傳之也必久是役也再見丁未甲子復周蓋非一手足之力而超成其終功尢多可謂難矣超旣寂其孫了聞職是薫修事實來求文以記曰是固所以久傳而不廢也予聞萬形皆朽惟理獨不朽者而佛氏亦曰一切諸法皆有破壊惟有法身常住不滅𨿽與吾說若不盡同然所謂法身亙古今彌宇宙到處充滿亦無雜壊豈拘於形而外於理哉區區言語文字如浮雲如空花乍起乍滅了無根蒂反欲取其常住不滅者托文以傳聞也果以爲能久傳不廢也蓋亦歸諸於巳而巳乃爲之贊曰

維我普照王本自法身出光明攝方寸虛空常獨耀盡三千大千無限河沙界皆佛慧照中夫是之謂普眾生宿業重展轉動迷誤願佛垂慈憫與除諸障礙譬如摩尼珠炯炯照濁水一作是念巳業去障自空而我初不覺心目劃開朗稽首釋迦尊爲我證明之

普照寺千佛水陸院記

普照寺自唐乾元元年至於宋數百年矣屢興屢廢淳祐戊申迨今又六十年寺之耆宿分任其責山門列廡佛殿次第興建千佛水陸院地廣費鉅眾請屬之惠慈大師志新旣領主席於是慨然捐衣盂營檀施寺僧元徳爲之分斡徒弟淨恩淨心聞入爲之葉贊大作新之始於戊戌繼奉防持之旨其事尢嚴越丁未乃來求記予嘗記釋迦殿矣固辭弗克則復之曰善必由積累而後成佛乃曰不於一佛二佛三四五佛而種善根已於百千萬佛而種善根何也夫計億兆者本於一至寛乃所以爲至眾也且一者何心是也心以方寸而總萬物如木之有根生生意函活千條萬榦聳壑昻霄皆自此始水陸院之義亦然昔梁武帝嘗制水陸儀文三年而成幾三千卷其後修設者以十六位各分八位而爲上下召請則通三時法𨿽簡施則博其上八位慈容瑞相爲人敬慕下八位殊形詭狀爲人恐怖有善有惡有勸有戒大率以懴悔爲先有能用意猛烈一悔之間諸惡蕩除眾善咸具曷嘗不本於一哉今惠慈於此三役位置曲當山門兩廊壁湧天臺聖域五百髙流閣上設西方三聖銅鑄千佛閣下設千葉盧捨那佛普賢文殊二大士左右壁湧水陸陽三界像間飾以金采耀眾目輝映方池而其池面菡萏敷披飛檻相屬生香不斷疑淨土移來此地諸佛子於焉修行莫不超然得大自在皆惠慈十年之間苦心勞形之所成然亦其胸中自來積善如木有根故一人所發有此殊勝非徒極莊嚴事觀美也蓋欲使生者蠲其罪業日增福祐死者拔其幽滯免墮輪回而已世安有一念之頃不能感動鬼神而能普濟含靈功徳無量徧河沙界乎惠慈得之矣銘曰

我觀人心內有善元無惡顚迷彼弗知往往路頭錯爾時諸天人一切諸菩薩忽現慈善相與眾共說法法皆由心造罪亦由心起心起罪一空各巳得度已眾生地獄眾六道阿修羅隨佛登天堂只在一剎那

澹軒記

燕山喬侯扁所居軒曰澹參政左山商公挺實名而書之因來寄聲俾爲之記顧某耄惛不能爲役而喬侯之意友朋之屬不得以辭澹之義大矣嘗試求之防莊氏外篇其刻意則曰澹然無極而眾美從之繕性則曰古之人在混茫之中與一世而得澹漠知北遊則曰相與無爲乎澹而靜乎而刻意之言爲無備蓋始澹終言淡中言惔三言者𨿽若不同其致則一實相爲用焉夫惟澹然然後能無極而眾美從是故夫平易恬惔則憂患不能入邪气不能襲徳全而神不虧言惔者如此虛無恬惔則合乎天性純粹而不雜靜一而不變淡而無爲動而以天行言淡者又如此一澹之中眾美咸具喬侯名軒於焉取義不亦善乎然防莊則曰此乃養神之道非朝廷之士尊主彊國之人之所好也惟是喬侯入則郎省戶出則贊籓方今又懷澄江丈二組有社有民誠朝廷之士尊主彊國之人而惟澹是好獨何歟予竊謂人生而靜以上不容說澹庶乎近之自朴散淳澆習俗破蕩功名富貴之役勞吾形聲色滋味之奉汨吾神攻者眾存者寡惟欲虛徐其貌容與其意而自以爲澹事物之來未有不叢脞膠擾失其故常者無他神不全故也神無爲妙萬物曷嘗淪於空虛同於無用哉夫存神以致用易說也豈惟防莊賢哉喬侯日坐澹軒因名思義恬無嗜好焚香讀易參玩爻象以洗其心何其澹手抄經史左右森羅吟詠其間寄興簡雅何其澹庭空月朗神閒志定素琴橫膝大音希聲何其澹所飬愈深則所存愈澹神不虧而用不煩矣昔曹相國避堂捨蓋師用其說從民之欲愼以無爲且去刻深吏而進謹厚長者淸靜寧一天下實受其福所謂朝廷之士尊主彊國之人非耶敢以是記澹軒喬侯名簣成字仲山甫云乙巳六月二十五日記

簡齋記

人之有宗族猶水之有源委木之有根榦其所從來逺矣司馬子長班孟堅皆嘗自敍李翺及舊史皆稱韓氏自敍其先本漢司空稜潁川人後徙陳畱中昌黎韓文公之先世也世之自序率本諸此惟陳氏本京人繼徙眉之靑神太常公徙雒陽長子忱京東轉運使靖康中運使子慈州司士參軍揮避地蒲之猗氏遂家焉簡齋則太常次子恂之孫也靖康南來紹興間參知政事以疾請去除知政殿學士知湖州歸老烏墩之精舍旣沒遂窆於歸安縣廣徳鄕上彊裏之巖山南北隔絕二百五十餘年兩房子孫簪纓不絕但不復相聞區宇混一以來參軍之五世孫損齋公來爲浙東亷訪使卽是參政之五世孫垕訪損齋浙東敍兄弟焉離而復合夫豈偶然然損齋慨念水木本源自浙東謁告來霅拜簡齋之墓漢人以過家人冢爲榮公之此行蓋爲得之俾予識其顚末將刻石列之冢祠予與簡齋之先俱蜀人今寓於霅竊嘉公尊祖敬宗之義不敢以固陋辭云

新廟記

鬼神之徳體物而不可遺誠而不可揜所謂造化之迹也故社稷有祈有報有由辟而山陵川谷丘陵能出云爲風雨民所取材用亦得祠焉未有宗而不感感而不通者世弗燭厥理或淪虛幻或涉怪誣事神之義戾於古矣越上虞縣四十五里是爲廣利侯廟崇岡列峙大溪橫陳乃眾流所滙閟蓄精祐前有二石筍東南有二龍湫禱禬必應其民無水旱之憂宋熙寧八年制以神聰明正直庇於一方供民之求如影響應特封廣利侯實協古道太守趙公抃紀其事於石使君祠事益恭如制書侯蓋石晉之方石聖官而吳越錢氏所封通澤將軍也按唐幹寧三年錢鏐以兵渡江誅董昌遂並有越歷五代至宋初八十四年𨿽通職貢奉正朔猶自封其境內諸神故侯有此號然嵗無所攷舊記幹徳二年邑令盧某禱而獲應其得封殆斯時乎又十七年錢氏始入朝又九十七年始去錢氏舊號二百年間略可攷者如此而晉非典午之晉則明甚建炎省方過縣而趨四明義旅隃扈見空中旗幟有若廣利侯之號此其尢卓異者也廟舊在石筍下紹興辛亥始更面勢迄今又將百有餘年日燬茀不治薦酹無所前嘗防他役神弗顧答嵗在乙未裏儒金應辰慨念古誼興任之於是金夢桂潘行孫分其職僧處恭總其施若廟寢若門廡次第一新崇閎嚴翼軼於舊觀掲防妥靈近逺來防嵗復大穰嘉气時效呼舞載道惟神功是贊以某異時嘗使本道其治在越粗無愧於神惟民使來請記惟侯開五季能保捍玆邑民於兵革搶攘中以俟平一膺荷寵靈廟食其土有感必通惠利廣矣𨿽中更多故而神之昭明發見著在人心如一日廟貌載新敬事自今始宜有紀述次推獻公辭弗獲乃推迹本原嗣書之用侈神之休烈昭示方來無有窮極

陵陽集卷十一

欽定四庫全書

陵陽集卷十二

元牟巘撰

序

顧伯玉文槁序

士散久矣卓犖非常者負恃其能不肯輒俛首從流俗時又無大科異等以得諸徒區區建數尺之竿懸一魴之餌而欲待橫江之鱣不已疏乎且羣舉茂異歲一人美名盛節也孰不以爲希濶難逢而幸一值焉然不聞羣刺史勸爲之駕縣次續食與計偕又不聞公車朝奏而暮及故士始而奮繼而疑且忌造端宏大而其畢也小事之不可料毎如此防李顧文琛伯玉豈非所謂卓犖非常者歟年弱冠著文名實在是選勇不自制一旦躡屩走數千里新丰逆旅鬥酒獨酌解槖出所爲文類進捲行捲者冩之生紙以干气象是時伯玉年少意鋭如川之方至太阿之出匣三軍之負气其視一世爲何如濡畱兩載執我仇仇亦不我力倦遊以歸鼂董公孫皆前爲博士乃冠其科伯玊豈有不能正使須試而後用何至參差回薄今猶在羣博士下予滋所不解或者曰伯玉論太髙文太奇嘗稱作傷巳賦以爲雜之退之子厚憫巳懲咎諸賦殆不可復辧又嘗上書光範以爲世無蘇明允不當在弟子之列其辭驁然無所謂遜寧知不取造物者所惡忌耶予觀自昔文人往往髙自標樹範曄謂吾諸論放縱實天下奇作其中合者不減過秦陸機謂聞傖父欲作三都賦待成當覆酒罋杜審言謂吾文奇當得屈宋作衙官𨿽昌黎亦曰世無孔子不當在弟子之列何獨以尢伯玉造物非忌能者意者磨礲涵養老其英華而大其器業誠所以厚伯玉也今伯玉學日新文日盛必將盡窮天下正理盡備古文眾制斯名世而後止命之通塞科之大小要不必深計伯玉久交予壻張楧又辱交予子應龍防文過之若以古道相存取予旣耄昬平生多愛奇气習略盡無以知伯玉姑論其大者而歸其編

送梅君遇入龍虎山序

梅君遇居澄江有詩書之業水石之勝以貧故不能不出從斗祿奔走塵埃鞅掌獨勞非其所樂一旦賦詩拂衣徑去何其見之髙志之決也自號雲水道人忽又棄其家入勾曲山爲道士布褐芒屩霞餐芝茹見而識之者相與勞苦輒笑而不答尙喜爲詩好風涼月時復朗吟能自道其意近寄聲云當繇柯阜出冰谿以訪龍虎之仙山而贈言者頗眾予老病日侵彊食息人間世旦暮且盡欲附六翮從之不可得可恨可恨君遇其子眞之苗裔耶仙山乃騎麟繄鳳霓旌絳節之所上下而往來是行也安知不與子眞神遇幸爲我問之曰自去九江隠吳市門翩然遐舉爲仙果樂否𨿽無妻子累然平生一念惓惓憂國能遂忘卻千載之下誰與論此意頗爲我逌爾笑否

文子序

禹受計於防稽防稽防計也武康計籌山因計然嘗度地於此而得名然其義固有所本範蠡師計然見於史記顏師古以爲與孔子同時是也其書曰文子者有與平王問答語徐靈甫遂以爲周平王時人則誤甚劉向著錄文子書九篇耳李暹所注乃十二篇疑不能無附托其間或謂乃楚之平王楚越相彊平王時楚事日非子胥旣奔吳而計然亦去楚間道適越耶不可考矣南谷杜君辧博而篤實恬靜而疏通其能可以用世而其志果於遁世𨿽嘗領蘭臺珍館亦復捨去築披云之庵於計籌山上燕處從容取文子書及其事之散見它書者會粹而刻之三代古書遺迹一旦震發於湮沒之餘眞山林一大奇事予觀自昔財計之臣鮮有能自全者計然之策範蠡略用之於越十年生聚旣以報吳乃飄然逺隠竟免於烏喙之毒手而圖諜相便計然乃神仙得道人【闕】

巳蓋計然嘗受於老子者也夫善計不用籌策此豈區區廢居操縱從事於鞭算之末乎不貴難得之貨不捨儉且嗇不以不足奉有餘生財而不有成功而不居若是者蓋防乎道固已超然於利害禍福之外而世之擁貨專利者往往違天時竭地利自謂以心計析秋毫不知正犯道家之所深忌秪以自貽殃禍覆轍相尋曽莫之悟可嘆也南谷嘗注老子得其宗防又粹此書俾與師說並行其警世切矣學者合而觀之可也𨿽然書徒糟粕曠洞遐想泬寥虛間胸中系累雲掃霧除豈不一快然者哉又安得從南谷君登籌峯望墟求鴟夷子所以泛湖之處

杜南谷籌峯眞率錄序

百世在吾前千萬世在吾後求爲可傳而後有以傳瑯函羽葆典領名山則夫章旣往而垂方來弗可略已此籌峯眞率錄所爲作也計籌山之陽夙有靈迹周計然子文子開其先晉太極左仙公葛繼其後𨿽年禩云邈而斗壇丹井猶可尋越前朝南渡楊武公茂勲請葺常搆齋宇以奉家祠香火歐陽公故實也未防復爲報徳升元之觀命亳人洞微先生祖常主其席遂當左仙處號重以徳壽宮親禦寶跗錫之華扁昭回云漢焜燿林泉式克至於今粵歲某甲當塗杜道堅實來上距祖君十二代然才百年而兵革之餘次第經理爲力蓋有甚難祖君時者矣厥旣捍衛其樵牧以妥以寧則倒廩以賑荒山巓澗隈耄稚賴以活因興敝舉廢一新之百廢具舉類無不可傳者顧前人源委世次未有紀用爲大欠乃爲眞率錄裒其名氏列諸左方俾後有攷焉夫眾萬不齊本其初一眞而已眞則一而不二純而不雜至實而無妄故眞心存則眞气聚眞气聚則眞脈永後之人尙思杜君之所用心迓續之持保之其可傳者將與此山相爲無窮計然援範蠡傳最爲端的不系於此山故不書

周公謹齊東野語序

野史雜錄尙矣疑傳疑信傳信爲史者网羅散失率多取焉否則參稽互質焉張彖謂李林甫冰山開元錄中語治鑑取之他若壺闗錄樂天樂甫無微不攷莊宗還三矢於廟𨿽五代史顧不取唐史如髙祖字叔徳則見於唐書直筆姚崇十事要說則見於升平元記室耆次相張齊丘失於詳攷不免承明皇雜錄之誤續長編號爲謹嚴乃以湘山語錄附見開寶之末建紹以後曽布日錄蔡鞗後補初不以人廢而秀水閒居之類系年要錄亦頗及之然皆隨事攷析或爲疑詞故不足以累其書昔名臣言行錄之始出東萊貽書晦翁以爲尙多攷訂商略者願相與討論大抵皆此意或謂建隆遺事洓水記聞邵氏聞見錄馬永年元城語錄等書若有所去取其間則前輩嘉言善行之在人耳口相傳以習者所存殆無防是又不可不知也余病臥對墻壁平生結習掃除略盡每聞人談舊章故實往往面熱汗下巳爲椎魯木僵人周公謹忽以齊東野語示余豈尙以故意待之耶公謹生長見聞博識彊記誦之牘存於篋以爲是編所資取者眾矣其言近代事特詳蓋有餘之所未聞或聞而不盡同者乃自托於野何居文勝質則史質勝文則野與其史也寧野野固非所病也況禮失求之野謀之野而獲何獨史而不然他日任筆削者儻有取詎不能補史氏之缺而發其所諱乎卷中載脫鞾圖贊先君子之遺事也嗚呼寶祐開慶之間姦邪小人奴事燻腐中外相應以丑正誣善之說欺君誤國馴至不可爲識者推原禍本未嘗不太息於斯因攬涕書於卷末

仇山邨詩集序

觀水必於海觀其防也李杜其詩之防乎非精能之至未易據其防而擅其名山村仇君仁近嘗有辛丑出西嶽詩適從何來而欲效淵明耶自此亦皆以甲子書似此例者甚眾而世獨喜言淵明蓋淵明書甲子凡十二詩自敍其生平出處本末略備庚子鎭東參軍使都巳有靜想田園好人間良可辭之語辛丑還江陵中途欲投冠歸故墟以申前志乙巳建參軍使都則其田園日夢想其意愈迫矣是秋去爲彭澤令八十餘日遂賦歸去來羲熙元年也其使事往來及畱上京還舊居皆在此六年中自此不復出乙巳至丙辰又十二年庚戌西田曰遙遙沮溺心丙辰下潠田畬曰遙謝荷蓧翁則往而不返致命遂志無可復言論淵明者要當以是爲斷仇君自號山村有山村不願富貴而志在田園正如巳酉九日庚戌西田丙辰下潠田畬獲耳是眞知慕淵明者可尙已

杜南谷老子原防序

偪仄塵坱中胸次憒憒對俗人譚益不樂南谷杜君扁舟過余議論超然有以開余意相與登道塲雲峯宿焉夜參半出所爲老子原防余不寐篝燈防徹曉杜君博極羣書不但發明其宗防而已於某章曰是堯舜之事也某章又曰是禹文王武王事也其說以爲老聃爲柱下史所職者史而百篇之書亦史也故以書求之餘驚異焉自司馬子長以老韓同傳千載不滿河上公注老子頗及引吐納之類其後孫登陶景松靈仙人唐道士成英張君相輩亦皆注老子又近神仙家王輔嗣以老子解易人或非之然其解老子則初不及易至蘇子由直以是謂襲明爲釋氏之傳燈老子亦豈意其末流之至此也今杜君乃求之於帝王之書參之以帝王之事譬如披防昧出幽深明白正大气象頓殊豈不甚韙世未有能察杜君之用心者夫道術久裂人各私其私競立門戶甚至保殘防缺以相非詆莫肯曠然捨巳求爲眞是之歸杜君𨿽自號原防而不主一家惟理是同惟經是從惟正是宗務使天下後世無所致疑於其師之說其用心蓋若此可謂也已豈固與原道異哉余固陋於原旨未深究姑論其大意云爾

送文心之釣臺山長序

子陵口占尺機劘切鼎鉉懷仁輔義天下悅之兩語十四字平生所學正在此光武夙同研席乃諉曰狂奴故態何耶使肯幡然相助爲理必將以仁義堯舜其君建武之治當不止隨世就功而已久要劉文叔已在子陵劑量中陛下差增於往蓋深寓其不滿之意士固有志又安能自貶其學以從人哉河水不魚毋落吾事子陵可謂不負所學矣釣臺距水極逺磴道轉山腹乃至與顧野王所記水邊有平石臨水者若稍殊然壤斷境絕眞足以隠噫南陽帝鄕寂寥千載子陵此地乃遂建精舍聚生徒列於學宮益知太虛浮雲功業要有盡而君子之學殆山逾髙而水逾長也古涪文心之爲山長將行求予言輒書此以貽之心之穎異絕人靡不通貫曩時父子兄弟自爲師友蓋甚樂今去而之山水荒寒幽寂之處尢可靜坐讀書暇則登招隠閣羊裘軒從容吟嘯其樂未有艾也予嘗欲取所謂十四字者大書刻巖間而不果心之尙有意乎

張仲實詩槁序

始予聞張仲實名未之識頗曽見其詩仲實生王侯家不有其貴富力學自課如諸生間關多難度無所展用始肆意於詩間之山水窮絕處吟哦忘日夕詩浸有聲而家事落矣仲實夷然不顧建言詩不能窮人爲之益力遂以詩名昌黎云不用文則已用則必尙其能者能者非它能自樹立不因循是也近世士多失故常拔出流俗用文辭致聲譽如仲實之能者豈因循所致哉故予決與女旣來杭諸公見者問無恙外輒舉手賀得佳婿比過其家書數束茶數串泊如也仲實俛首微祿時奉甘毳娛其親而賔客日至則人人與爲醻答或髙譚極飲論文賦詩一不問有無其中要有過人者焉所爲詩殆千餘篇巳傳之好事猶手自刪去十取三四擇之嚴宜其爲之不苟也夫以仲實邁往不羣天分髙而筆力勝不肯稍從時尙必期於簡潔深穏而後止譬束波瀾就熨帖爲力蓋甚難然凡詩之病旣盡去而活法精意髙情雅韻亦可得而見焉余尢喜其遣興一首善推迹原本有闗倫紀而感行役謹時物往往出入少陵此非余之私言也嘗觀周詩所述山川艸木風俗气皆在豳岐丰鎬之間至黍離而感念深矣異時少陵由長安走鳳翔轉同谷以入蜀次其道裏所出亦皆在於西秦川諸詩至今讀者猶慨然眞足以繼風雅而驗世變仲實先秦人詩以少陵爲法余閱其槁因相與根極而論云

嚴光大先天圖義序

邵子發先天之祕不過四圖然自一分而二推之至於無窮邵子以爲猶根之有榦榦之有枝愈大則愈小愈細則愈繁而朱子亦云本是小底變成大底到那大處而變成小似非假圖以明之則四圖之義未易悉究是以朱子謂東北以之西南便是自否以之泰是兩角尖射上與乾坤相對又謂邵子天地定位否泰反類詩八句是說方圖中兩交股處意欲分作四層防又謂文王八卦應地之方是邵子見得四正卦生出四角是方底意思皆若有取於圖者嚴君養晦心通於易嘗取方圓定位二圖演之爲四十九圖毫分縷析如機織之錯綜經緯布置粲然可睹而未始有所牽合穿鑿大抵一本於邵子朱子之說如八卦相錯一卦分八卦上下順逆對待博易數從中起天根月窟乾坤六子縱橫之類皆有以發其義遽數之不能終也自非潛玩黙察先具此圖於胸中安能與之脗合乎亦可謂精且詳矣最後一圖乃易之所謂太極邵子所謂道卽太極心卽太極而朱子所謂象數未形之全體也兩儀四象之所由生今顧列於諸圖之後嚴君之意自流溯源蓋欲復其性初於寂然不動之時尢見先天圖心法是當求之象數之外

厲瑞甫唐宋百衲集序

詩雅四言漢以來遂爲五七言唐開元之際又始儷偶爲律詩論者謂詩之道至是略盡殆不可復變宋百餘年間乃有集句者出其不變之變歟求之回文離合雙聲疊韻建除郡邑名諸體無與集句類者惟聯句近之但栢梁則君臣同時昌黎則朋友同席視集句逺裒古作頗異焉實始於半山王公半山平生崛彊執抝行新法則詆諸老爲流俗作字說新經義則自春秋爲斷爛朝報然乃甘摭拾陳言從事集句何耶然其天姿殊絕學力至到猝然之頃不勞思惟立成數十韻對偶親切脗合自然抑難矣四明厲君震廷瑞甫博學工詩尢喜集句合異爲同易故爲新大抵效半山而自有活法前後凡若干首題曰唐宋百衲集唐宋集古樂府皆在焉壬寅春聞吳興太守東溪李侯與其友千秋李君皆有詩名唱酬甚盛慕而來謁一閱其集咨激再三亟俾募工刻之以傳而辱徵予序昔李汧公以眾琴爲百衲琴黃豫章以集句爲百家衣直戲言耳今廷瑞精能之至所謂細意熨帖平滅盡鍼綫迹而百衲之可乎吾儕窶人得一破衲須蒙頭熟睡素無詩分何敢言集句然亦能知其用力之難非一朝夕因爲識梗槪如此且以見君子成人之美焉東溪名嶽千秋名昌齡

送兪觀光序

兪君觀光自新昌絕濤江訪苕霅望其容傾而整聴其論辧而博誦其詩雅而潔以思學名其齋蓋名禦史黙齋公之諸孫也曩余嘗得侍黙齋同朝間者濶焉見觀光如見黙齋觀光以選爲山陰教諭乃古者鄕校黨庠之任𨿽地若分於異縣而教實本於一鄕其齒位父兄也遊從師友也占畢子弟也論議月旦也固未占巳孚然予嘗上下世變自典午過江衣冠之人東晉往往皆在山陰而王謝諸人惟譚理慕風流道則未之聞也曠數百載先朝建炎再值南渡於是尹先生以辭經筵得謝而來呂太史以省侍曽文淸公而來朱晦翁以常平使者救荒而來後先相望此邦遂爲道學淵源之地而士亦知所推尊由濓洛溯洙泗江左風尙爲之丕變非前時之山陰也气數回復誠不意百年之間緒言日冺東州文物夜艾星稀黙齋公獨巋然以身任道行年九十視聴不衰方且立訓傳俟來世豈非天相斯文使之耄期稱道以興絕學乎𨿽藏書未肯輕出竊意觀光自有得於親授密傳之際是行也升堂皇集衿佩必將發其異聞與學者共鄕之教卽家之教庶防淵源所自猶可攷習俗所移猶可回當仁幸毋遜焉談理而尙風流夫我則不暇

張氏學古齋唱和詩序

木犀之名出於近代或云卽爾雅所謂梫木者樛枝偃蹇秋半始花花過於枝香過於花公等安在何相見之晚廣寒宮丹桂娑婆下有顧兔乃一旦與之齊名玉局翁鷲峯蟾窟之句朝錢塘暮四海其名益盛此花蓋晚遇而翁猶恐孤芳老於澗邊欲采擷而佩之士含芳抱潔伏巖谷而不耀者曽不得如此花之遭自拔於凡艸木翁獨能無情乎張仲實氏學古齋前一枝初吐香气迸林戴君師初相率諸友就飲花下時適白露降之三日天髙气淸余暑辟易吾仲實邁往之韻挹鷲峯翻蟾窟爲花著語灑落不凡四座詩流競發新意而丹梯臒仙頗復與花共話疇昔不喜時之艷陽而喜其風露之髙寒不取花之富貴而取其山川之耿介風流賞晤勝絕一時可無澗邊孤芳之嘆矣予方逃瘧對庭中犀兩株繽紛落蘂聞諸賢雅輯慨然想見其處愧不克陪旣和其詩復書此貽好事者與會和詩者一十五人師初王子慶周性之鄔願學白廷玉戴禹祖屠存博陳無逸顧伯玉王徳玉丘良卿淩徳甫仲實之侄如晦景忠不與會和詩者一人牟某獻之父

兪好問詩槁序

詩直耳目玩耳自昔詩人往往以之鉥心搯胃甚至欲嘔其心而少陵亦有良工心獨苦之語夫愁勞其心以娯耳目如膏自煎蓋可嘆而世且竟爲之悲鳴兩吻不肯止豈所苦未易奪所樂耶兪君好問日以吟哦爲事吾意其未免昔人之所患苦而君方夷然以笑曰吾將以是娛吾心閱其帙佳句層出不務爲深刻噍殺自有意度讀之猶能使人喜豈不足陶冩性情哉必有得之心而非耳目所能與者君旣以東坡詩句且娛心者名其集又取林和靖暗香疎影涑水公淸茶濁酒之句爲韻而賦之用意如此宜其有以自樂也余有憂幽之疾念不能自釋今而後知詩之可以娛心奏金石破蟋蟀之吟安得與好問同其樂

送鄭晉輔赴和靖書院山長序【程】

教授州選比年以來不無賢愚同滯之嘆求爲變通悉以委外銓注學正山長與教授同誠振淹救敝之活法也士抑遏顚頓久咸俛而就之予姻家程君晉輔前是十餘年嘗爲吳之和靖山長矣至是復爲防稽之和靖焉晉輔忠文公諸孫有文學有議論見爲得人胡安定教授蘇湖陳后山教授徐潁徐節孝終身教授楚州初不以小大淹速論也或怪晉輔往來吳防何若是敖敖然而晉輔曽無防微見顏面間語人曰始在吳時吾年少气盛母老須祿養居之三年不見其不足年運而往欲羨不待苟得一席地溫故書數斗陳繼薄飯可也安所置不足其間哉況尹先生載其師說逺自川陜來憩西庵巳而侍經筵爲侍從澹然猶在西庵也其後辭侍從老防稽亦猶在西庵也險夷一致終始一節天下尊慕吾晚學乃得再托宇下講緒言夫何幸今絕江濤一日而至其處湖淸且漣如彼泮水有蒲與荷如彼芹藻何莫非道亦何莫非教而凡能爲學校累者吾書堂舉無一焉尢幸之大者也亟裝爲行聞者壯之親朋畢集酌酒賦詩以餞而予爲之序予固三十年前主千秋鴻禧老祠官也恨不與晉輔俱東春風鑑水不攺舊波而吾非故吾矣如有問者以是語之亦可一笑

陵陽集卷十二

欽定四庫全書

陵陽集卷十三

元牟巘撰

序

虞舜民禮樂韻語序

約禮之文而讀之以韻語略見於儀禮士冠禮三加之辭而傳亦有之曲禮所謂正爾容聴必恭毋勦說毋雷同少儀所謂不窺密不旁狎不道舊故不戲色是也他如太公丹書管氏弟子職莫不然至於賔之初筵抑抑威儀相防有體之類則通於詩矣客歌驪駒主人歌無庸歸【闕】五伯桓文宋襄楚莊秦穆亦爲五伯他如朝宗遇覲防同曰六禮冠婚防祭鄕相見亦曰六禮乾坤六子曰六宗天地星河海岱亦曰六宗六經曰六藝禮樂射禦書數亦曰六藝名數同而事則異見於施用必且龎雜而無章乖戾而不協矣虞君舜民名數啟蒙乃自歷代以來涉乎名數者皆挈其凡要序其次第而又參稽互訂取其是者附注於旁其義較然如指諸掌可舉而行無悖於理夫眾萬不齊者數也至當歸一者理也通一而畢萬則殊防而歸同此蓋天地人物理數之總括非直童子方名日數尋行數墨之書也

趙氏族譜序

尙論其世世必有詩宗則專焉族則廣焉予觀自昔華宗茂族遭時多艱宗譜散亡夷於民庶往往弗克自保況其族乎劉知防作宗史又作譜攷如雲彭城叢亭裏諸劉不承楚元王之類按據非不精然後世凡言劉氏悉曰彭城而知防之宗史譜考不復論矣蘇明允作譜族又作譜引如雲眉之有蘇自唐神堯時郡刺史蘇味道父子始以親盡不書之類書法非不嚴然近世凡言甲乙氏族必曰江卿而明允之譜與族亦不復存矣可勝嘆哉東平趙氏避靖康之難舉族過江蓋五季劉漢鳳翔節度曰平章曄之後也其六世左丞公被遇政宣時猶子侍郎公受知淳熙間進用天地間吉凶同穴憂喜聚門𨿽皆不得老壽以終其後乃益蕃衍而十一世諸孫某又能作祖趙族譜於世變之餘不亦賢乎譜有圖仿年表爲旁通繼之以譜綱舉目張防聯珠貫不盡用蘇譜例族無疏戚隨長幼皆以次第書其散居某所則見附注外繼某氏則見因親錄姓之本始則見紀原至於志狀本末姻戚閥閱見聞墜軼則皆見右集與摭遺焉積數歲然後成蓋眾譜所不及勤矣備矣某字仲徳博學工文詞其爲是譜實緒成先推官之志首挈淳熙舊序具述遺訓列於譜之前後尢惓惓訪祖塋而念荒隔感時物而嘆喬寄也勉子弟而致期望也孝慈忠厚申重懇至發於內心可以上對左丞侍郎公無所忝後之人欲知其心觀其譜可也甲辰十月旦陵陽牟某書於下方云

送張綱甫之廣徳學正序

儒有環堵貧不願仕啜菽飲水以事其親誦詩讀書以誨其子嘯歌一室俛仰千古亦足以樂而無求矣然吾不蘄人之巳知而人之知之者有不能已焉此昔人所以爲親捧檄而動色也節孝徐公後山陳公服勤勞忍貧苦堅志節惟母是養此豈有意於世而諸公知之朝廷知之節孝由望江簿教授山陽後山起布衣教授潁川節孝家山陽後山家徐徐潁相望也所以處兩公者如其所自處故能內全其性分之樂外忘其富貴之誘時爲歌詩以見其志節孝之崛奇後山之髙簡徒詩乎哉吾友張君剛甫蔣忠文公之外諸孫也性直而溫學博而約詩雅而麗眾譽翕然而予深敬其事親有篤行自其慈幃微恙未嘗一日去左右湯液之調防寒燠之適節寢興之掖扶悉自任其勞積數歲不少懈尢人情所難者前當仕越懷其牒固謝不往甘貧教學以助甘防而詩日益多感時物詠性情非以求知也蓋其師慕節孝後山者如此他日諸友相與言如剛甫之躬執苦勤盡心奉養可無三釜少報其意乎聞者用爲廣徳學正距家最近不減山陽潁川而皆有位於學待剛甫不薄矣可以出矣至是諸友交賀且賮其行親爲喜彊加餐逺近皆載酒賦詩走西郊以餞予謂剛甫是行親意也況藥房翁屢薦不售發聞宜在子行矣勉之是邦風俗淳厚想側聞髙行薰善良而興遜順者已相尋於桐汭之間親悅而友信怡然其春盡攬山川之美而賦之倘以寄我丁酉二月朔序

袁稼學重刋勉齋講義序

勉齋黃文肅公講義二十餘卷大抵本朱子提綱挈領不爲伎辭而簡要嚴切深中學者陷溺沈痼之病世不可無此書舊板久廢良足嘆稼學袁君守儒篤學乃裒散帙爲一編朝夕玩味精加讐計輟衣食合眾助重刻之以貽無窮意甚奇而工甚夥其子徳逺銜訓嗣事緒成之自今家有其書因勉齋所講以求朱子之言其爲發明益多矣余昏眊廢學喜見其成竊惟在三之義父師居二焉勉齋力闡師說有益世教固巳無愧其門而稼學之子能繼父志以廣是書之傳亦可尙者當牽聯俱書用識其末稼學名俊明云

極圓覺上人詩禪錄序

少陵云不見旻公三十年予於極圓覺上人正復爾異時嘗行腳衡湘又徧遊天臺鴈蕩倦而歸休老於菁山之崇福折腳鐺中煨飯過三十年終日圓覺不涉世故七十有七雪顱鶴骨精神不衰江西李后林朱約山吾邦陳本齋諸公皆與句語復來索偈極卽圓圓卽極屋下架屋泥中洗泥無有是處有人於此因有憤發大省悟一念之覺一覺之頃頓起上善譬如雲開霧除忽然見月全體呈露迥出常情又有一人勤修積習從微至著一毫不到便成欠缺譬之月之初生至望夜十分殺滿無餘無欠乃見全功敢問極圓上人只此一輪月是同還是別

陳一齋詩序

永嘉自謝康樂後山川神秀皆發於詩流風浸逺近代作者乃推陳止齋氏大扺詩本於學無論魏晉一齋陳君博物多識而以詩名視止齋猶曰吾家子云耳其雅言步驟山齋之十章奇采橫溢如明珠光霽一見使人驚不定白石鴈蕩紀行則又如挹剛風浩露神情爲之爽也然止齋僅白石巖一首異時讀書鴈蕩乃獨無詩豈偶遺落耶此集人與境勝足當補處止齋嘗謂以雅頌蕭勺羣慝訓詁則付之諸生一齋師友淵源講明有自豈但言語之工而已溫柔篤厚詩之教也一齋嘗授教其鄕詩之教固已行於裏閭矣今合三道而主文盟所施益以廣一吟一詠何莫非教因其風俗道其性情自近而逺無難焉抑予聞成周之盛惟二南國風作而二南之正始變曹鄶小國有匪風下泉之作乃以終南風而又繼之以豳風何也蓋亦止齋之意而予衰眊廢學敢於一齋折衷之

費茂卿方書序

方術猶云一方之道也五方殊分風气攸限道則一而已醫之爲道藥𨿽出於其手而方多傳於古人故修方之家采之欲博擇之欲精而其用之人欲有活法蓋醫者意也所以通殊途而防一理也世率謂孫思邈得龍宮玉函禁方其事甚怪及現千金方論治積聚爲虛則取之雷公藥治傷寒則取之仲景華佗風則取之徐嗣伯蒸汗則取之張苗陳廩丘莫不自有所本焉況當區宇混一如江右晉時醫師所述支用存範祖耀等腳气八十餘條晉宋時蘇氏所習小兒諸方皆前所未見則又取其經驗者用之它如崔文行度療散西州續命之類亦所不廢其博采而精擇如此非胸中有活法酌古今通南北孰能防於一乎吳興費茂卿世醫也予稔知四十年矣兼明諸科博習諸經而周知南北之俗安分知足志在濟人謁方求藥者日踵其門悉意調防多所全活暇日博采古今明方類爲若干門條分臚列無微不載往往其平日以活法用之而有明效者蓋非一朝夕之力也得古千金方爲多茂卿不以自私將板行於世使傳之者亦能用之以活法守常而知變潛利陰益可勝悅哉昔陸宣公閉戶集方程伊川池上施藥予竊慕而不能故茂卿是編樂爲之書茂卿名某今爲醫學教授

繆淡圃詩文序

古人謂粹其文謂不間以詩則不俊於口不俊者屬辭不得流傳也此豈有風致可尙耶詩固無取於鄙朴便澁而重遲耶世人朝摹夕擬句煆字煉以爲唐詩而終少風致正如效叔孫敖衣冠而不得其抵掌談笑之意故必有唐人風致乃有唐人詩句半山從宋次道家盡觀唐百家詩平生硬掙且復執抝而詩則唐人也如萬綠枝頭紅一防動人春色不須多千紅萬紫凋零後始見閒人把一枝殊有風致不類其爲人則又有不可曉者合沙繆君自號淡圃風骨整峻心事篤實平日兢兢惟乃祖遺訓自守文不苟作贈遺友朋以規不以頌序東流則告之以禹之行水行所無事論古鎛則嘆其田不井而魯畝秦陌持論甚正及覩其詩乃更淸婉句以意勝意以韻勝諷之而有遺音挹之而有餘味風味蘊借如此非唐乎𨿽求之劉后村潘紫巖集中亦未多見予交淡圃久不觀其詩猶不能盡知淡圃則不知淡圃者多矣然徒觀其詩果能盡必其所未知乎淡圃笑曰是但見吾衡气機也

鄭禦史序

余聞有內樂有外樂人子之事親以志養者內樂也以祿養者外樂也是𨿽不能無資乎外而未始以易乎內內者天外者人內者重外者輕也古蓋有捧公府之檄者有列五鼎之養者有卿太常而去冕以母輿者有百官回班而起居者固樂乎外矣而猶未全乎內也有教之以義方者有喜其居官貧窶者有爲京兆而樂其平反者有爲禦史而勉其盡忠者則有以樂乎內矣而未始易乎外也非明夫內外輕重之際孰能與於斯監察禦史鄭君鵬南髙堂有九十之母康寧而好徳導江張達善序而紀之燕山史彥明傳之以諗於余觀其菽粟飲水有同防甘延致名師篤教其孫以成其子之志而鵬南亦能稱身受位不爲苟得決獄停疑求爲可生以嚴其母之訓𨿽史傳所稱何以加諸是宜太夫人登髙年膺五福以食善祥之報禦史保淸名分六察以對寵榮之盛不特以祿養尢能以志養庶防不以外易內不以輕易重矣達善有行誼彥明能孝養其言宜信余爰用泚筆侈其盛事云

義門和樂詩序

人有兄弟均气同體詩曰棠棣之華鄂不韡韡言其華鄂相承也鶺鴒在原兄弟急難言其首尾相應也蓋友愛之誼莫切於急難之際及裒之原隰憂患旣平侑爾籩豆飲酒之飫必曰兄弟旣具言如是則和樂且孺矣妻子好合如鼔瑟琴必曰兄弟旣翕言如是則和樂且湛矣蓋友愛之情尢不忘於安寧之後棠棣之不可一日廢也如此徳淸孫氏上世以來兄弟同居見謂義門至明之微之其義愈篤中更憂患散而復聚不但飲食之適室家之好一如承平時又作和樂之堂取義棠棣昆仲皓首嬉娛其間和而後樂申其燕好養其恩義未始忘憂患時也庶能知是詩之防矣於是婣戚稱其睦鄕裏紀其順郡邑傳聞旌門以表異之士大夫嘉嘆作詩以寵綏之流聞四方以爲盛事其母黨兪好問萃爲一帙以序屬予伊川謂棠棣之詩章多句少多者極其鄭重少者各陳一義諸賢固皆得之顧鄙陋之辭猥簉其列似若不類況又冒書編端能無恧乎

陳公輔聽雨亭詩序

宣城陳君徳親平生業儒投老陵陽峯下韜光鏟采人不知胸中有國子監也獨喜聚書教子公輔能承其志好古博雅汛埽一室右置書冊間以名畫古彛器其前種巨竹列湖嵌中置一亭名以聽雨讀書之暇雨則臥而聽之用意殊不俗此數物者得其一巳足爲勝況兼之聽雨事自韋蘇州至韓杜皮陸蘇黃往往而有他未暇悉數惟王元之齊安竹樓盡掩六宜而以夏宜急雨有瀑布聲爲首此備物具美意者名亭蓋慕元之也韓仲文向予言恨耋矣無繇至其處然聽雨一也所以聽則殊公輔榮贊憲幕方爲世用非山亭聽雨時秋禾耳生防滴皆愁頗念疲農乎泥深路滑竹雞聲苦頗念逺役乎風定云黑牀牀屋漏頗念寒士乎蒙莊謂聴以耳不若聴以心聴以心不若聴以气敢以是爲聽雨亭之助

吳信之茶提舉序

唐中葉以來顧渚茶歲造萬八千斤謂之貢焙大歷五年始有進奉之名建中二年袁髙爲郡嘗進三百六十串髙節尙慷慨在掖垣繳貢有回天力予頗疑其此舉因攷之則其來日久非自髙始髙不過循前比而已況又作詩一章刻石摹本同進實寓規諷非專爲進奉也其後每遇進茶湖常兩郡守皆防顧渚張宴賦詩遂成故事先朝重建茗顧渚寥寂防三百載厥惟今日復治金沙泉修唐貢焙設湖常等處茶園提舉領之其事益重矣吳信之明敏詳練嘗任茶所遂用爲副旣滿升同益習茶事通民情十餘年間講求利病多所建白深山窮谷之退不知有官府也貢焙之綱以時而進甚稱其職而人戶亦有茗椀茶話之樂最書上徹將專權任以究厥功尢人情所善者信之嘗爲餘言茶之香味性情地之陰陽向背與其采摘之宜先後之際曲盡物理得所未聞可以爲玉川子詩及沈存中筆談補注予用是益知其能𨿽然玉川意不在於先春抽出黃金芽紗帽籠頭自煎喫而在於巓崖蒼生受辛苦到頭合得蘇息否之語信之行且再爲顧渚來願毋忘此詩

掛蓑集序

久不見兪好問忽自余杭防王居正掛蓑集過我蓬廬試閱之亹亹乎何其辭之贍也意者取之胸中施之筆下如出自然無一艱澁寒儉態而其間多有佳處如西園三十六韻好事而又有濟勝之具宜其能自樂其樂遇好泉石則吟好風月則吟好朋友則吟李觀復鄧善之仇仁近皆有往還言句而山村尢密熟予甚雋永山村詩句居正欲掛漁蓑於其詩境大是奇事虛谷老子遂以王蓑衣稱之可知其人矣江上晚來堪畫處漁人披得一蓑歸故自佳也不如孤舟蓑笠翁獨釣寒江雪不犯手腳自然圖畫炎天畏暑火雲如山輒以此書掛蓑集如何如何

唐棣詩序

予臥蓬廬中忽唐棣者袖詩來見名甚異貌甚臞詞甚敏問其年甫弱冠問其師則心居子陳泰初也泰初名家宿儒何幸親薰炙之教之讀書作詩以磨礱其气質而唐棣鋭有立志不肯碌碌隨俗用力甚勤亦可喜者又聞作詩之暇防筆和墨畱意於畫嘗作二圖可丈餘幅尺殊廣而巖崖艸樹心目俱到有非年少初學所能辦予益喜之但頗疑詩與畫二者難並進或者曰詩乃有聲畫畫乃無聲詩不必差殊觀要當養其精神老其歲月多讀好詩則詩自好多閱好畫則畫自好其進未可量也予曰然因書以勉之

張竹山文槁序

予聞竹山張君名久塗轍參差未及識菊存婿作秦張譜於忠烈王從子恭莊公四世下特書竹山予用是益知君龍集巳亥竹山來霅始胥防風骨森秀襟袍卓犖殊非侯門富貴中人因相共劇談頗及往時中朝羣叟西州同社所見聞知前日事爲之慨然且嘆其白叟滯畱之不遇也幾間有文一編題其上曰慚槁好奇似太過予驚焉自昔文人多防短家有敝帚享之千金苦不自知小慚小好大慚大好退之自知之自言之信斯言也中鄕貢其小慚乎中進士第其大慚乎宏詞不盡中其大慚而尙有未大者乎退之固曰觀所試與得之之文吾亦無甚愧焉退之果慚乎否毋乃有激而言乎否則直戲耳竹山久謝塲屋其爲未嘗不欲步驟古作而猶慚槁云者激乎戲乎予故曰好奇似太過也大率喜持論者文不必優優爲文者理不必勝以予觀竹山議論辧博傾四坐灑灑可聽及伸紙操筆一揮累幅瀾翻條暢足以發其意之所欲言然不爲支詞曼說言言皆理自本自根而尢好言易若銘若贊列之座右驗之躬行日用無可愧竹山而旣盡得之矣非徒追琢時好而使人以爲好者也夫易有聖人之精有聖人之蘊予蓋不能言甚慚於竹山或曰慚之一字萬善從出一慚之不忍終身慚乎迨我暇矣將於竹山乎叩之以祛我惑吾之慚庻防其少解也

送王仲敏山長之明道書院序

明道先生嘗謂一命之士苟存心愛物必有所濟其主上元簿遇黐黏鳥雀者折其竿𨿽哲人細事推是心也得時行道決不忍一物之失其所此蓋異時爭新法張本眇然一主簿位至卑乃獨以學道愛人爲心彼爲天子宰開塞輕重之權震動一世顧甘心功利以新法毒天下其用心何啻霄壤異豈非學術之誤耶新經義之害甚於淸談王介甫之罪浮於王夷甫半山寂寥過者未嘗不發新亭之嘆先生官稍達論愈忤𨿽不能少行其志如上元時然天下後世皆以斯道斯民之責歸先生至今祠享之然則學者宜何擇焉王君仲敏爲明道書院山長諸友賦詩餞別余衰病不能出輒以學道愛人爲勉仲敏趨向正詩筆髙今挈挈爲先生來必將益崇其學而求其用心之所在逺到未可量也

唐月心詩序

唐以詩取士士皆工於詩蓋有工而不遇者矣場屋旣廢爲詩者乃更加多然工拙深淺有定評名實之間要不可正不待決得失一夫目也唐師善自號月心舊時舉子業修而學博去爲詩人詩尢工世人往往苦心竭蹷求合唐詩而卒不近師善則優爲之句意至到音節諧美處活脫唐詩聲名方獵獵以起未爲工而不遇也況西澗以來崔李繼至而交說耶予手其編不能置者昔李誠公以詩送質肅公蓋用進退韻世傳爲落韻詩者殆非質肅語特髙名千古去國一身在此詩爲失對耳故陳簡齋亦欲學詩者以唐詩掇入少陵步驟防墨中大抵句律是尙師善以質肅之孫參簡齋之語千古一月當印此心

陵陽集卷十三

欽定四庫全書

陵陽集卷十四

元牟巘撰

序

髙景仁詩槁序

商頌曰旣和且平依我磬聲又曰亦有和羮旣戒旣平予讀書至此然後知和平者物之極致不但聲之與味爲然𨿽詩亦然夫和平之詞恬淡而難工非用力之深孰能知聲外之聲味外之味而造夫詩頌之所謂和且平者乎故精能之至及造和平此乃詩之極致也福唐髙景仁存其序槁自謂平生刻意於詩旣去其諧俗者又去其乏和平之韻者所存者僅十之二三焉何其擇之精也景仁天藻濬發蓋異時舉子之雄一旦斂芒鍔束防墨以爲小詩豈所甚難然猶仡仡用力如此景仁其亦知恬淡之難而又欲造乎和平之極致焉耳天下惟實病難除實徳難進自昔詩人防其愚是其一蔽未有能自知其詩之實病也景仁識老見定獨能以心爲權度身爲鍼艾公其是非嚴其去取無一毫自私自恕之心勇去其詩之未和未平者弗少靳實病除則實徳進今觀其詩金石相宣鹽梅相濟大抵皆出於和平詩之進之之驗也夫豈特詩爲然詩之進徳之進蓋予於景仁之存槁而得其爲人

郎晉卿歸涿州奉親求諸公詩成牛腰軸矣爲序以勉其行

皇皇求仁義與皇皇求財利𨿽若同而所以求之之意則有不同焉涿州郎晉卿敝衣破履奔走四方皇皇然若有求何如此其極也非求財利也求詩也非求詩也求仁義也何也晉卿之親年髙矣澹無嗜好獨喜吟詩故晉卿求詩急於求財利所得已數千首其意未渠已將裒成巨帙防歸爲親壽以承其志而悅其心邇之事父亦仁義而巳矣其來吳興趙子昻集賢昆仲首爲之賦繼之者甚眾予倩張仲實亦自杭以其詩來求予詩且求爲序峻拒而請益勤惟古詩南陔白華華黍三篇有其義而無其辭義者南陔孝子相戒以養白華孝子之潔白華黍時和歲丰宜其黍稷是也卽所謂序也三篇之義本與眾篇之義合編不冠於三篇之首是以三篇亡其辭而其義獨存賴其義之存因以知三篇之爲某事而作也序之於詩豈不重乎今晉卿之詩且數千首一是以爲其親莫非南陔白華之辭不待序而傳亦明矣嘉其爲親之篤勉爲序後云

潘善甫詩序

閩多詩人然不可以一槪論昔晦翁師劉屏山東萊師林艾軒其淵源皆在閩晦翁送胡籍溪詩屏山和之艾軒題漁梁詩東萊和之屏山固非詩人詩也晦翁罷經筵敖臞庵爲太學諸生作追送賦甲寅行弔甚哀而憤愈激毀江湖集嬰奇禍而名愈髙爲詩人重矣潘紫巖早歲巳奇人謂太白子瞻後身及奉大對極言巴陵𨿽策名第三人而立朝才數日擯逺流落猶論巴陵不置以終其身銘其藏者八百國之同不能止一士之異此世教所謂民彛其有闗於國論者如此他詩人如趙仲白之流不必論而其已貴者亦不暇論紫巖尢足爲詩人重矣予嘗爲吳之庾幕紫巖補處也所題詩在姑蘇臺柱毎慨想其人恨不得見今乃見其從子善甫焉善甫久寓吳名彌堅實用庭堅之字素慕名節力學工於詩殆紫巖一枝之演出世之爲晚唐者不鍛煉以爲工則糟粕以爲淡刻鵠不成詩道日替善甫𨿽不區區爲如此之詩而气脈厚格律遒自有意度不見剞劂予益喜潘氏有詩人後村謂紫巖脫去筆墨畦徑秀拔精妙其後益進徳鏟奇崛趨平粹以善甫之能加之以學爲此豈難哉予尢願善甫家法之外益求之朱呂氏閩中之淵源則不但詩人之詩而已善甫又嘗爲稽山山長讀書講學有所得其進蓋未可量也

贈甥李松坡天瑞序

吾鄕文物李氏爲最盛宮師公首登進士第爲宗正簿有隆山易傳朱晦翁多取之宰饒之徳興有政士民立廟封忠文烈公是生三子秀巖布衣召對賜第專領四朝史事至工部侍郎著述甚多東窗鳳山皆登世科鳳山官至參政同知樞密院而東止於兵部郎中獨講明道學晦翁門人黃勉齋李敬之皆推重之江東提舉拯荒歸奏極言史丞相不合去長子字行伯亦由太學登第爲成都節度推官兼防要所檢閱次子字平叔後秀巖嘗修徽欽史浙東憲可謂盛矣秀巖先娶吾曽大父介壽翁之甥女也先父存齋翁實受知於秀巖故予娶其外孫女鄧氏長姊亦歸東之孫僉判【字伯剛】長女又適僉判之子姻好蟬聯焉僉判夫妻不幸早世諸孤尙幼徳義其第四子【今名天瑞】也吾擇師教之分俸周之日冀其成立世異事殊流落奔走糊其口於四方旣防其妻慨然有離世絕俗意聞有王野愚結庵於塘頭能通道書持戒極謹乃往依之野愚喜而受盡語以其所聞甥頗攻苦食淡服勤不懈一日來拜具言其事予語之曰人生一世流轉塵海中何有底止倘有一把茅可蓋頭一稜田可種菜啜粟飲水便了此生況又有所主歸聞所未聞乎行矣勉之淸虛以養其气恬淡以全其眞堅苦以持其行此在汝師法中無俟予言因書其先世文獻本末遣之薪水之暇尙念之勿忘吾七十有六矣過門幸時問其死生可也

說

家自觀字說

頥山先生名其孫曰頤孫於是性存老人以自觀字之洞山遺老申頤山之意合孟氏之說以訓之重規疊矩見於家庭之間自觀亦旣朝夕奉以從事而性存以書抵予曰吾兩家相好子生孫孫又生子獨可無以語吾兒乎予異時嘗見頥山西湖之上從容畱語出所爲頥山書院記示余曰此名𨿽示不忘家山而象則易也蓋略如洞山所云今三十七年矣因追念慨然識眊學落顧未知爲自觀言者夫名以賔實字以尊名是卦也濓溪嘗以之更名而字曰茂叔則茂實之義猶從舊名伊川又嘗以之爲名而字曰正叔則養正之義始與名葉自觀之字其諸慕程者歟偉哉子之祖若父之進子於學也予觀鼎井取象於物皆言養不言觀頥取象於物乃言養必言觀蓋觀有顧諟省察之義觀於物固未若觀於身之近而易知也頥首言養正則吉而觀頥則觀所養也自求口食則觀其自養也觀者非他亦觀其正與未正而巳謹言語節飲食養之事也於出入之際謹之節之則得其正矣捨爾靈觀我朶頥觀之事也於方動之初捨彼從此則失於不正矣伊川之傳各於言下互相發明反覆致意尢莫切於觀象以養其身謹言語以養其徳節飲食以養其體之三言余切以爲此乃伊川之大字說也自觀盍亦以是觀之惟侍郎公文學行誼重海內而家教家嚴傳之頥山又傳之性存皆有聞於時傳於後自觀生長聞見姿質美气象謹操趣正已足爲佳子弟方且孜孜於學深惟自觀之義求以無負名祖名父之訓其進未有艾也自者自用其力非他人所能與余誦伊川之傳相與共講焉繼自今學益成見益老學益充正吉之福益厚予於自觀乎觀之矣

林淸甫字說

永嘉林氏徳芳家世本儒有擢科第者弱冠慕道風骨秀爽趣向恬淡其師杜南谷字之曰淸甫求予爲之說予謂淸甫自子之爲此名名已從子而不去子子字又從子之名而不去𨿽惟予之說子與子之名若字未始不相從子而不去而何以予言爲且爲子之說者曰天得一以淸一者何而得天之以淸也或曰此在吾說中一者無極而太極者也與子之說同乎否乎吾蓋不得而知徒見夫渾淪旣剖物之輕淸而上浮者其色蒼然其狀窅然其气溟滓然遂以爲天天無形也而不能以無形也於是其澄然者爲河漢湛然者爲雨露瑩然者爲雪月而泠然爲風又遂以此爲天之淸其所以淸者果一乎果太極乎天且不能自知夫孰從而知之吾無以語子也然是淸也流行乎天地之間人之有值焉蓋寡今子離塵坱脫滋垢以遊於曠浪之野汗漫之鄕所謂淸者其必將值而有得焉字曰淸甫不亦可乎淸甫曰吾將食六气茹三秀以養其淸濯滄浪以激其淸遊神之庭以暢其淸轉蛣蜣嚇腐防者不足以滓吾之淸伐毛洗髓者始足以雪吾之淸而徉狂垢穢者又適足以混吾之淸毋寧爲靈均之獨淸其庶防東郭順子之淸眞可乎余曰可也歸而求之南谷有餘師遂書以爲說

碧潭說

梅溪劉公之孫景淵甫自號碧潭蓋寒山子詩語也所謂無物堪比倫教我如何說者亦不爲無見但以指晶熒作用者而言與程子人生而靜以上不容說之意𨿽同而實異夫靜極而動主靜工夫又在此意後大率渣滓去得盡淨則徹上徹下可達天徳明鏡止水同此一理碧潭兩字彼固不得而專之也學者於此須見得動靜互根體用一源則卑不溺於物欲髙不淪於空寂矣否則殆不免指心見性之偏也碧潭妙齡而靜忘其昔日之富貴安貧讀書倘念慮澄然之際知其所用力之地不爲外物回奪變遷則墨言而儒行亦可也晦翁晚嵗頗取寒山子詩予不能記此詩在其間否姑以意言如此然亦贅矣觀者當有以識之

褚無隠說

吳興褚君自號無隠屬予爲之說予惟夫子之言事師事君則曰無隠他日語二三子則曰吾無隠乎爾而於事父則爲父隠獨何如無隠曰言𨿽若不同而義各有攸當無隠固也有隠亦所以爲無隠也未始不同若夫子之自處則天也夫何隠之有然非學者事也惟近取節於無隠之二字求無愧吾心而已且人心本坦蕩孰爲充塞使人一旦視之祕於鬼神不可俄而度豈其情也哉吾平生不敢內其心行年逾五十惟恐纎芥畱藏以爲吝悔益願以此自警予竊謂此亦夫子意也夫言及之而不言夫子猶以爲隠以爲愆而況巧言令色鮮仁色厲而內荏匿怨而友其人者乎夫子固惡夫人之有隠也大抵天地間公平正大疏通洞達者爲陽爲善爲君子回防繚繞深黑幽闇者爲隠爲惡爲小人人莫不曰我爲善也然而陽善陰惡人莫不曰我君子也然陽爲君子陰爲小人若是則又不可知則能知其情有不知其所趨者往往遂判心迹爲二途故予於無隠深有取𨿽其質直不爲緣飾不爲崖岸阻深言必由衷洞見底裏不信世間有所謂面謾腹毒衷甲笑刃事人皆以長者稱之每延致名世以孝悌忠信教其子若孫栽培方寸間乃子孫無窮地此無隠所以無愧造物流慶未艾者也年益以髙猶勤勤揭無隠之義直欲披肝膈以示人予愧無能發其意閭裏往還今可以空懷而語開口而笑矣

怡云說

予病臥空齋雲林在望疲曳不能去忽有剝啄聲推枕起視乃空隠谷公號梅方者自長興得來爲之喜出其詩編見上有怡云字尢爲之喜云之於物乃天地至和氤氳之气騷人墨客競喜吟詠自太和气散而云日以醨朝朝暮暮陽臺之下其云蕩白衣蒼狗斯須變滅其云薄上下四方以從東野其云芳碧雲暮合佳人未來其云愁終南一片裹向鹿門其云孤若是者其去太和愈逺惟陶隠居山中之云只可自怡恱不堪持贈君翕兮藹兮融兮郁兮含乎太和與造物爲徒最可喜豈非梅方所謂怡云者歟師居浮雲之山其心漠然無所起其容淡然無所滯其意怡然無所憂其詩蓋亦似之不剗刻不推敲不鉥心而擢胃信乎有得於怡云者也然隠居不屑於持寄梅方之云乃托於詩流曠逸之地如予之昏眊鄙朴者亦得而玩之何耶梅方曰吾終日吟詩而吾詩未嘗作也到處見云則吾之云未嘗出也又安知自之與他予笑曰然子之詩曰山好野雲多髙臥白雲歸而求之可也此眞用意防心句也他日見薌林不妨舉似

覺非齋說

廬林鄧君覺非過余苕霅上從容言曰吾鄕昔有平亭某氏訟者已而交遜所爭地以爲鄕飲酒之堂而先正存齋翁實篆其楣楀幼時從父兄與觀禮焉至今猶想見其處也惟先人淳祐壬寅由史館通守廬陵郡之士日相從講學間因其求命筆大書以記其山川而存其風俗遺迹往往而有甲子且一周而覺非乃能追憶鄕飲堂事如昨日聞之重感嘆且嘉覺非去其鄕久而不忘本如此覺非之先素號大族所居在甘泉門建炎初隆祐太后如章貢駐輦其家故門陛特異至覺非之祖學者之先生文學行誼爲鄕裏州縣之所尊敬有史記音義佩觹錄等集行於時見於中齋鄧公所記者尙可攷覺非今始居吳門室僅環堵以其字字其齋趙侯子昂甫爲作籕史覺非齋三字復求予言曰將以助觀省昔衛蘧行年五十而知四十九年非一念之覺實爲之至淵明賦歸去來因有覺今是而昨非之語而覺之早亦未如衛蘧淵明二公皆能自覺其非者誠可敬可仰此兩字遂爲後世學者攺過遷善之大機括大鍼砭蓋天下莫善於覺莫不善於不自覺其非覺則知知則攺不覺不知何攺之有是遂非也迷復也醫書云痿痺不仁正以其疾痛屙癢之不知沈痼之極耳故先儒以覺言仁最爲切近覺之一字本出於吾書或者竊之彼旣以性爲幻不知所覺者何吾見其迷而已孔子不言覺而嘗取有覺徳行之詩及語顏子又欲其視聽言動隨事省察介然有覺之頃知其非則勿之故一日克巳復禮而歸仁焉覺非之效也惟顏子足以當之覺非爲貧而仕未能爲淵明之髙予竊謂以其知發實踐下克巳工夫希顏可也予老病日侵大懼墮於眊昏而不自覺何能爲覺非言盍歸而求之覺非之齋

程堯封靜山說

人莫不樂佚遊樂宴樂而仁者獨樂山何取於山而樂之夫山屹然停而峙寸云觸石千里霮霨而山之靜自若也艸木之盛有時衰落而山之靜亦自若也一舉目之間全體呈露豈不與吾心同一靜乎而吾之所謂靜者何如也人生而靜以上不容說仁人心也所以主靜而立人極者非禮不動復也終食無違主一也皆靜也山之體也吾非樂乎山樂其靜者與吾同也孔子曰仁者樂山仁者靜旣言仁者之體段又言仁者之性情惟深於體仁者知之不仁者不知也彼其胸次膠膠擾擾私欲萬端山自陳乎前不見也見而不樂也無他靜躁之不同也樂佚遊樂宴樂固有以奪其所好矣或曰孟子之言仁曰火然泉達無乃與夫子異者孟子蓋指仁之流行發見者而言此蓋言心之苗裔而其體則未始不靜也不然智者利仁亦豈自戾其說乎眉山程堯封滄洲尙書諸孫天姿明敏故能動心忍性於憂患之餘以靜山名其書齋曰人見其爲山吾見其爲仁將求其所謂靜者焉予深嘉之程子嘗曰靜中自有春意深得仁者气象予每味斯言而其樂有不能已並以語堯封庶防爲靜山齋中觀省之助云

湯與權靜徳齋說

湯氏寺丞公之孫榘字曰與權而以靜徳名其讀書之室發其意者已詳復求予語夫銖兩斤石鈞是謂五權名𨿽五而實一蓋猶數語黃鐘之宮於時爲冬而有四時之義焉非徒塊然而巳故權與物均而爲衡衡運生規規生圜矩其用則屢遷而不居其體則一定而不易人但見其推移往來靜也而不能無動遂曰權變也殊不知物有輕重勢有低昻形有圓方而所以制其輕重定其低昻而成其圓與方者則皆在乎權非至靜者孰能之靜誠之復所謂動貞夫一者也伊川深辟漢儒反經合道之說以爲權卽是經山則曰知時措之宜然後可與權豈固爲異哉時措之宜靜之動也用也權只是經動之靜也體也動而無靜靜而無動者物動而不動靜而不靜者神必也動靜體用而權之義乃可言周子曰定之以中正仁義而主靜蓋本大學知止能靜之義推類而言行之以中衡也處之以正權也發之以仁規裁之以義矩也動靜周流亦曷嘗不定且靜哉與權倘以是求之則知矩本於權權本於靜而所以字其名扁其齋者皆在乎是矣予於寺丞父子夙有事分𨿽未識與權聞其明敏而靜故願與切磋究之

耕隠說

自昔以來士率以隠遁爲髙事或不同其致一也有隠於耕者長沮桀溺耦而耕是也有隠於釣者嚴子陵被羊裘釣於七里灘是也有隠於卜者司馬季主賣卜長安市宋忠賈誼過之是也吾友兪好問之舊鄰蔡道明字子誠自號耕隠其慕耦隠者歟但存方寸地畱與子孫耕爲此言者可謂知本矣要使其後人長畱得讀書種子耳吾老農也曽無寸土可以施其鉏鐝於耕隠蓋不勝健羨因書而歸之

劉耕心字說

三良劉國良甫自號耕心因兪好問來求予說予再世倅衢若有夙緣每聞衢人語輒喜況世家好學者乎耕心蓋取但存方寸地畱與子孫耕之義也余謂國良浙右頻歲水毀田與江通波民饑無所得食旦暮溝壑不自保而國良方自耕其心之田何其色之怡而計之迂耶國良笑曰吾之田不耕種不葘畬無南阡北陌之殊無耒耜錢鎛之勞無水旱螟螣之害乃上世以來口分世業常熟之田也歲縱大歉顧視吾方寸之間其田無恙吾復何憂余然後知國良之所耕在此而不在彼天下未有耕而不種種而不生者修徳以種之講學以耨之必有事焉勿正心勿忘勿助長以養之其用力蓋有百倍於農夫者矣因以鄙語爲一詩以遺之云爾夕陽猶作子孫計尺寸之疆抵死爭勞苦形神何日足見成田地沒人耕傳家舊種休教斷積善心苗自會生今有劉章種田法盡除稂莠保吾成

陵陽集卷十四

欽定四庫全書

陵陽集卷十五

元牟巘撰

題跋

跋杜隱君墓銘

予假守武攸防睂山杜君來爲李曹掾篤實而文同寮相好也一日愴然示予以其先隱君山莊老人竁銘因獲考論隱君之爲人蓋庶幾所謂質直而好義志仁而無惡者力學華皓不一與計偕賫志以歿李掾君乃能以科第自奮國人稱願焉是可以知隱君之教矣隱君素爲鶴山魏公國博李公所知畏齋吳公南軒先生髙弟也固不輕許可亦喜稱隱君隱君平生所爲類多可紀如不負楊大安𨿽古烈士殆無以過也始曦盜蜀一時諸賢義不爲賊污往往避僞棄其官去而權大安軍楊公震仲遂死之楊公前死以書遺其家有曰是第一郡無樣子也又曰不錯不錯其處死從容如此予讀其書未嘗不爲之流涕隱君蓋其客也異時力白宣威上其事揚名賜廟且褒錄其孤而楊公之節聞於天下𨿽人心公論有不可冺然實自隱君白髮之也翟公不云乎一死一生乃見交情方是時楊公而旣死矣寒根斷緒誰復顧存隱君獨不以死生爲間奪匹夫之力爲人所難汔暴白其忠是豈有爲而爲之耶嗚呼楊公爲不負國而隱君爲不負楊公矣隱君且不負楊公使之獲用其忍負國哉其後蜀變潰旅猖披隱君憤罵遭戕視楊公之死𨿽若有小大顯晦之殊要之均不肯爲不義屈意者主賓平日於死生禍福之間講之熟而處之審矣或謂隱君之遇潰不足以死巽辭以免可也嗚呼孰有楊大安之客而爲賊屈者乎昔於嵩依張雎陽爲張籍言巡死時顏色不亂揚揚如平常昌黎著其語後敍中千載之下讀者猶凜凜有生气而嵩之名遂附雎陽以傳然則隱君之於楊公法當牽聨得書惜無以告之太史氏也嵩死於仇隱君殞於潰事固有不幸而適相類者然嵩死無子今杜氏有李掾君而諸孫詵詵又皆領薦斯文蓋未艾此又隱君喜祥之報固非嵩所可望也予生也晚恨不及升堂拜隱君因竊識其大節於其銘之末使後之觀者有以考焉是亦其子若孫之意矣

題淵明圖

淵明來彭澤防何日一督郵至飄然徑歸髙矣乃托之情在駿奔何耶士出處關世道豈眞爲小諒此二者要未足以論淵明也淵明旣賦此辭自是不復出意固有在帝鄕不可期蓋其防詞所寓而論者或未之察也嗚呼內望徬徨修門愈邈吾生行盡去將安之亦惟安乎天命而已奚復疑哉此又致命遂志之義與子云遜於不虞以保天命者異矣

題松苖圖

尺寸之木加乎岑樓之上髙乎哉不髙也勢也苗之於松也亦然松栢之下眾艸不殖苗非加髙於松也今且易置之苗居山上若助苗長者而松顧居其下則一寸之莖可以庇百尺之條矣非髙也勢也然是松也勢𨿽若屈於苗而正性挺然無一毫慘沮抑鬰不自得之意此固處於非據者之所甚愧也世率謂積薪居上愈於久次之汲直七葉珥貂愈於白首之馮唐果何如耶果何如耶

題仙人樓居圖

吾聞至人禦風騎气與造物遊直緣所見者超無所系著故其觀人世樓觀防榭俄然而秦倐然而漢如海市浮空煙雲變防耳未知亦有丹防絳闕金城玉室五城十二樓若是區區者今舜舉作此圖駕言於仙筆意俱妙陶隱居中三茅而立館乂建三層之樓巳處上層弟子居其中賓客至其下此殆是耶吾猶未免詰曲世間安得攝衣從之

書東坡石菖蒲贊後

周禮朝事之豆其實昌本注者以爲菖蒲根切之四寸爲菹四寸一握也春秋載周公閱來聘饗有昌歜注者亦以爲昌歜卽菖蒲菹而唐人乃謂徧檢諸書傳昌蒲艸無別名未知其所由疑之似太過文王嗜昌歜安知非昌本而禮遂設之耶月令孟秋其味辛注者雲水艸之和气卽昌本也旣言其辛又言其和何也本艸云菖蒲味辛溫二者皆備與此注說合但東坡所取乃節葉堅瘦根須連絡石上好事者移置盆中爲几案玩如今所見者也其根安得一握四寸之長而可菹爲耶況所謂水艸之和气初未始言生於石上意深山窮澗之中或有如本艸所云然未之見也退之云昌陽引年則又別爲一名豈退之亦以爲似是而非而人得以訾之耶兪好問示余以東坡石菖蒲贊因書鄙見如此以俟博物君子攷焉

題趙主簿遺像

事親以承顏爲先其歿也事之如生旣爲木主象其中身以祭焉陳其衣物思其居處與其嗜好或求之陰或求之陽無所不至禮記曰三日齋七日戒必見所祭者則防若音容之可接焉吾之身卽親之身精神气脈相爲貫屬有感必通幽明無間也後世之俗生則繪其像謂之傳神歿則香火奉之謂之影堂禮生非古然方其徬徨四顧思親欲見而不得忽瞻之在前衣冠容貌宛如平生則心目之間感發深矣像亦不爲徒設也昔伊川先生以爲毫髮之不相似者爲疑而其家自太中公以前固嘗用之要爲不可廢曩更兵火士大夫家侈幅長幀飾以綾錦往往不能全桐川趙君必滿乃獨得其先主簿之遺像於東鄰𨿽僅片紙粉墨慘淡而丰神自若蓋主簿之歿以甲戌此生前所寫也失於乙亥得於癸巳二十年間若有護以待其子孫而畀之非一念純孝通於造物何以致斯耶持白其母裝縑而掲之祠堂如久出乍歸喜極而感感極而潸然以悲也予聞主簿出貴冑能力學取文薦不負其父料院公之訓是其有子世其傳又將輯其遺事非獨此而巳予得之予友張剛甫因識本末遺其子若孫尙永此意於無窮云

題徐容齋薦槁

昔古靈先生陳公襄薦司馬溫公而下三十餘人蘇文忠公亦在焉其章艸皆親筆塗攺勾注其旁溫公亦有薦士錄自至和逮熈寧凡百有六人皆公手錄其外題曰舉賢能亦公所作古也前軰薦賢報國誠篤懇切如此眞可爲法東平徐公琰自號容齋人有寸長片善不啻如自口出亷問浙西士之賢者多所論薦尢畱意學校舉學官二人焉以示勸江西李淦性學西秦張楧仲實是也於仲實稱道尢至不但喜其文詞言語直以髙邁超卓通國體識時務者歸之謂其他日成就必越倫軰可號於天下曰知己矣此其申牘之章凢更定增損於再於三而後定尢見不輕於許予也公其有慕於古靈溫公歟仲實得之以示予猶記丙申歲予偶來杭容齋首訪寄邸稱仲實不置且賀予得壻意甚惓惓攬其遺墨已成隔世使人悲愴仲實感念知已不能巳因書右方歸之云

跋忠烈王傳後

天生非常之人所以弭非常之變光武當四七之際中天而濟大業時則有二十八將髙宗值百六之阨南渡而成再造時則有十三處戰功君臣相得豈非天之所授哉髙宗禦將同符光武維張忠烈王四將之首戰功之偉者也考其本末大類好畤侯耿弇蓋弇起扶風而王家三陽則鄕裏同弇謁光武盧奴而王首事大元帥府則遇合同弇言使者從西方來欲罷兵不可聼王亦言蠟書從圍城中來敵人詐謀願勿聼皆有關於利害王郎驟至夜渡滹沱弇則合漁陽突騎以拔邯鄲苖劉甫誅倉卒航海王亦戰明州城下以挫烏珠皆有關於危急存亡至於破五校破李賊皆爲平劇盜破臨菑破劉豫皆爲敗齊冦大率英雄所見略同非偶然者克濟中興不亦宜乎予觀光武審黃石存包桑而外無彊敵不任三公事歸防閣而內無權臣然弇自克齊之後功不再見範蔚宗猶疑時之度數不足以相容而況紹興倡和檜實誤國方且挾彊敵而忌功臣則王之處此更有難於弇者矣江邈累疏竟罷樞館於是絕口言兵全身逺害而巳尙賴主知獲保晚節𨿽英規偉畫或有未究而苴茅胙土延慶於後子孫鼎貴至今猶盛要終而論視耿氏累葉功名與漢興衰者何以異也某曩侍先人頗獲窺金櫃石室所藏建炎以來元功之次毎以副墨防落爲嘆王之五世孫楧予倩也卓有立志能大其門而亢其宗暇日采舊史參家乘爲此傳以示餘詞約而備事綜而實士大夫則知尊祖矣蓋深嘉之惟論史得引古相方因詳著如左以附於云防之列史稱耿賈鴻烈忠烈之名要當相與並垂無窮焉

題唐饒州遺墨後

唐公景實初主簿於霅首見先公執弟子禮相從講學寂寞中先公以其用志堅苦必能有所立甚敬之旣滿去以書見修齋先生王公曰吾自存齋來也亦遂爲知已予實知修齋益與景實厚在越以狂愚觸權戚幾陷大戮景實獨爲予喜走書追勞江上論甚偉明年冬景實忽起番陽守時事儵變殞身白刄終全太節視偸生苟免者異矣同時如池陽之趙長沙之李及他死義者數人偶皆遊先生門世率牽連言之陳梅居分教此邦出所往還諸書讀之悚然最後一書三月八日也距景實死無幾日書中所云此惟有死等語可爲悲嘆毛仲翔嘗爲予言景實遺業僅十八九畝可敬哉又聞其二孤巳矣天何不佑泉明之酷也因然書卷末

跋浮漚歌

浮漚何所起起處起耶方雨之勢滂然下注而水之气滃然上浮相逼而相激不能以不爲也然而謂雨非水謂水非雨非雨非水彊名曰漚果非雨非水耶及其散也旣不得爲漚而猶曰漚者何耶將不曰漚而且曰水曰雨其可其不可耶或曰漚須臾之間且起且防本無成也何有於壊若使能壊而復能成𨿽佛之力有不暇爲也而孰能爲之耶樂普和尙因六觀之義作爲浮漚之歌意者以爲人生之起防生死亦猶是耶抑以爲無起無防無生無死耶其法嗣古潭源上人書之以傳當已黙解大意間以示余旣自曰浮漚予亦可曰浮漚

題周味道菊埜

周原膴膴堇荼如飴地气實人力之勝質之理無足怪𨿽菊亦然近世譜菊者多至數十種蒔之庭圃人力勝其天往往競出新奇以悅可人意變之速有甚於堇荼惟一種花小而正黃芬烈過他品蓋菊之眞者也顧林樊籬落掩翳寂歷乃獨不變反防野菊之誚野則放放則眞眞則大吾方賀菊之得此名而何歉於野哉風俗之移人賢者有所不免得見野者斯可矣殆有甚於菊無已則求諸野可也靈均惟其野故能作離騷彭澤惟其野故能醉東籬而書甲子非野不足以見二子野固二子者之所願也峩峩風節遂與花俱髙彼飲菊潭南陽者遽變爲容悅爲脂韋借其名以娛人正坐不能野耳非野之過也菊可變而菊之野者不可變伯始可變而靈均彭澤不可變是未易與俗子言吾鄕周味道多難早孤流落困頓萬有一生脫艱虞中以來吳門所謂辛勤三十年始有此屋廬視前君少泰需於沙而衍出於穴而亨常情於此未必不境換意遷而味道方且以菊野扁其書齋圖而列之巖之峻以諭其前日之險阻菊之野以況其平生之孤介風霜披剝之餘寒花晚節有不變者存又將以保其歲晏之芳菲蓋其所自敍如此論議詞藻之然質𨿽野而文則史吾懼其山林之不果也味道方自此升昔人願毋忘在莒時予亦願毋忘在野時乃無負於斯菊

書陳養大祖贈告

自昔防亂之際至有以大將軍告身易一醉況有甚於此者故家遺物雲散潦空不自意全古杭陳養大乃能訪求其大父贈朝議大夫告𨿽斷縑尺許而明禋之貤恩吏部之印章陳氏兩世之官名猶有可考蓋其一念思親志存舊物期於必獲故造物者實陰相之世有藏唐誥多顏魯公所書而陸農師追封其祖亦米南宮爲書告家則堂師慕平原者也旣志其事而性存又以忠孝稱之則陳氏之所得侈矣不但取元章之字畫而已也

跋崔淸獻公帖

嘉定中淸獻崔公以次對帥蜀其後遂制置西事賓客從者忠文洪公實顓牋翰崔公淸規重徳洪公雄文直道參會一時蜀人紀之以爲殆過石湖放翁也崔公出蜀歸臥五年杜門謝病而洪公以考功郎論巴陵事得罪擯天目山下端平攺紀崔公遂相白麻一出天下傾想風采公力辭不拜禦筆手詔旁午於道朝臣中使守門趣發公汔不起以至謝事是時亦起洪公爲臺諫給捨爲兩制論駁不少貶顧以病不大用賓主相爲終始蓋如此至是丙申得觀兩帖於唐師善家爲之感嘆崔帖後有中書省印乃程滄洲家舊物而洪號平齋又號防齋云

跋蔚上人約梅集

往來衲子紛紛籍籍如麻如粟欲求一梅花樹下僧乃不可得坐對眞成被花惱出門一笑大江橫誰與領此必逺自越以蔚上人約梅集來三十年前當面蹉過方相識此集中不契而合大是奇事上人髙提句律咄咄逼唐人晚更老辣與梅莫逆尢苦說梅乃所謂參寥子有不可曉者歟端不負梅矣吾儕食息人間憒憒過日徒嘆老嗟卑而巳不知去梅幾格此老胸次固自不凡予謂其詩集有梅花處可無一本

題範氏文官花

韓魏公守維揚郡圃芍藥有腰金紫者四置酒召同僚王岐公荊公而陳秀公亦與四人皆先後爲首相亦異矣艸木之華其尢異者至和之萎也本乎天而應乎人理無足怪京口鶴林寺花久歸閬苑近世盛稱邢臺範氏文官花粉碧緋紫見於一日之間變態尢異於腰金紫辛稼軒嘗爲賦水龍吟白髮儒冠誤蓋屬瀘溪令君物不虛生必有其應應之遲發必大休寧令尹瀘溪孫而稼軒外諸孫刻其詞置花右至今猶存若有護持之者其子雷卿遂以斯文發祥領學事主文盟文官之應不虛矣人皆曰花範氏瑞也夫以雷卿之賢兩家百年忠義之脈文物之傳在其一身宜造物以功名事業付之花本出唐翰苑中雷卿卽爲翰林主人花亦榮耀吾方賀玆花之遭然則花瑞範氏乎範氏瑞花乎

書範雷卿家譜

範君雷卿以學事至霅示余以其家世本末蓋範自唐以來爲邢之著姓所居堯山範解利環十里皆諸族有爲虞部郎官者君之四世祖通守號河朔孟嘗靖康之亂能全其宗收窮周急信義具著由進士出身爲蔡州之新息縣紹興辛巳十月以其縣來歸及海陵敗盟我以成閔鎭上流趙樽屯徳安搗虛潰蔡時也晉氏晚過江者皆以愴荒遇之髙宗兼愛南北凡歸正人率厚加禮秩以系中原之心事優前代矣中緣和議指名取索傷忠義之气絕英豪之望至是公等來法當超授以勸乃僅添差湖川長興丞緋衣銀魚不盡如章也未幾亮殞褒繼和戰未決或又倡爲遣歸附之說動揺物情賴廟謨堅定公等以安始公南邁至宣諭司有某公之子曰盍稍增飾功狀可兾超用公峻折曰吾父子歸朝廷要以忠孝立身柰何甫過淮河遽欺君欺天乎乃以質言及命下欣然就職尋又例爲不釐務不屑也益捐俸廩活饑氓賙寒士委祉於後意蓋有在攺簽書鎭江軍節度使判官防事召赴都堂審察添差通判本府以壽終於官葬丹徒遂家焉子瀘溪令實同決防孫招討司參謀有詩名曾孫休寧令有政聲五世孫卽雷卿江浙儒學提舉大得士譽詩書事業未艾皆公履信思順積善餘慶天之報施始嗇終丰如此某竊惟先朝寤寐神州收其豪雋公與辛公棄疾先後來歸忠義相知辛公遂婿於公公當審時陳公俊卿伍公炎皆知公而公老矣不果用賫志以歿辛公聲名日起入則密旨出則躋執撰領帥垣嗚呼公之不遇命也惜辛公不徑以前賢例取瀘溪作行狀使此十餘紙漸蠧防幸孫之賢収拾完補爲巨軸傳示將來不負勵志之囑矣髙曾百年之意其亦少慰九原

跋湯徽猷昌言錄

紹興甲寅七月五日太上不克執爽於重華遜位東宮攺元慶元實趙忠定公之謀也孽韓侂冑不過傳之勞乃欲專定防功凴借肺腑居中用事羣小惎之首去舊官僚又出禦批去侍講朱文公以撼忠定其勢已非乳媼陳謝所可解生棗再撲所可除乙夘五月忠定竟貶死遂以逆黨僞學設爲厲禁一時諸賢皆在戊午讜議中國空無人姦凶愈肆卒至啟釁稔禍流毒海宇而後已甲寅之初徽猷湯公爲學官建言太上未須移公又言朱公不當驟去與忠定意向實同忠定旣貶公亦外補甲子始入爲丞郎時朝論漸平故也繼待次臺州乙丑攺知常州嘗移書於韓極論其非且論蘇師旦周筠之過時北事巳有萌中外洶洶丙寅盛夏出師敗於虹縣公又移書數其罪狀視前益峻丁夘招接北來人意在再舉公以應辦錢糧不繼降謫贛州猶逞前憾也是冬師旦誅未幾侂冑殛公甫得自便黃巾賊起而後赦黨人之罪斡離不陷中山府而後言黨人之忠湯公所遭不幸適類是嗚呼可勝嘆哉四世孫丹陽尉暉老父子世其科追念先烈裒集遺事爲昌言錄趙南塘以忠定黨獲重譴者其挽詞並附見焉五世孫彌昌少領鄕薦前鄱陽書院山長其興未艾忠義之報也因余友越教姚式示以此錄敬觀感慨輒以所聞識於後云

陵陽集卷十五

欽定四庫全書

陵陽集卷十六

元牟巘撰

題跋

跋韓子蒼帖

韓公字子蒼蜀西之陵陽人故世稱爲陵陽先生政和間以試文入館爲中書舍人兼直學士院靖康初起知黃州晚以次對奉祀居臨川又號北窓居士其父徳翁登東坡及魯直之門公早爲二公所知中遂以元祐學術罷又嘗與陳了齋遊集中壓捲是也以詩名天下呂居仁欲邀入江西社然其詩自成一家有陵陽集行於世帖中語載集中其餘問訊諸帖蓋在臨川時諸賢患難流落何所不有惟林下衲子軰猶能用情東坡山谷亦多有與諸禪帖此帖筆法似山谷老硬處亦似了齋書某家與公同郡五子迪登進士爲夔漕先祖姑嫁其子其諸孫有克巳者仍世姻特科入仕藏公數帖許見分當時忽不取今亦不知存亾矣觀此爲之慨嘆

題博愛堂詩卷後

吳興郡判官自號博愛堂至官甫逾月人皆謂其持身正處事恭聲譽赫然一日訪余敝廬相與論舊因知所謂博愛堂乃其上虞爲宰時所自創而亷訪使者過縣時所書扁也邑之士共賦詩稱道盈鉅軸至是親友程晉輔攜以示餘三十餘年前予使越按部首事上虞因記其山川風俗閱此良以嘉嘆不鄙病眊俾發博愛之防昔吾夫子未嘗輕於言仁也故以博施濟眾爲難而孟子則推人以善欲其推不忍人之心以及人故曰善推其所爲而巳矣不忍人之心卽惻隱之心仁之端也蓋指人心天理流行發見者而言也譬之泉焉涓涓一綫其初甚防穿石逹澑迆邐爲江爲河以至於海莫之能禦者非他源愈深則流愈長流愈長則澤溥矣此自然之理也君以博愛存心觀其巳試之明驗在上虞推之以及於一郡不旣博乎況其先世之遺愛在吳興推之以傳於無窮不愈博乎勉彊力行終始必一斯可矣𨿽然愛不可無差等泛愛眾必曰親仁博愛之謂仁必曰行而宜之之謂義敢以是復於博愛堂

跋範令君晉陵時詩十九首

晉陵範令君閒靜翁十九詩餘從其孫月觀提舉獲觀之令君出爲招參稼軒辛公婿也長歌撫劍之嘆實有婦翁風槪及觀行賑行潦視旱等作乃能細意爲民懇惻篤至如此其大父通守公以紹興辛巳來南至是甲子一周故江南風俗利病講之甚熟悉仁哉令君之用心詩曰愷悌君子民之父母晉陵之民抑何幸歟令最近民一膜之隔天壤懸殊水旱常有而賢令尹不常有可以發千古一慨天慶觀奚凝爲刻本今甲子又逾一周而月觀藏之楮墨如新可敬已山陰道士愛逸少黃庭經予謂不若奚道士愛此詩之有益於民也

跋歸去來辭

淵明平生志在田園𨿽嘗薄宦未始一日不念歸也始爲鎭威參軍經曲阿詩曰聊且慿化遷終返班生廬巳有歸意及爲建威將軍幕使都詩曰田園日夢想安得久離析歸意愈切矣俛就彭澤爲三徑資八十餘日卽賦歸去來翩然而去自此不復出矣此其意豈在區區一督郵耶松雪齋爲虛谷翁書此詞蓋深知其心事故虛谷賦詩題其後因以自見老筆雅健讀之敬嘆若子昂字畫之妙中固巳言之

跋梅花賦

梁昭明稱陶淵明貞志不休安道苦節白璧防瑕惟在閒情一賦皮襲美稱宋廣平鐵心石膓而梅花賦新淸婉媚不類其爲人兩事正同然閒情卒章尢蔓艸而誦召南坦然存其誠與廣平所謂貴不移於本性儷君子之髙卽者異詞而同防襲美蓋未足以知之趙子昂爲虛谷翁書梅花賦眞本虛谷旣取廣平叔父永保貞固之語以明之予因發淵明之意以補其說焉

跋厲白雲詩

東白厲氏自唐殿中侍禦史與姚賈同時以詩名至太師屏山公尙世其家法名章偉畫錯落岷峨間予從老人大父嘗及見之今白雲其季孫也徙家於杭年甫逾弱冠借借有詩聲爲諸公所稱道是家信多能耶一日來霅以白雲集侶予其辭雋其思淸其興寄逺讀之殊使人有淩雲意白雲曩嘗浮淮江走粵閩慨然有志於世顧肯效山翁溪友指白雲爲歸趣要未易與俗人言陶隱居掛冠神虎嘗謂山中白雲秪可自怡悅不堪持贈君蓋落遺外觀自樂其樂內足於已不以巳徇人者也意者白雲患苦世俗殆有意隱君之所樂乎是將脫鞅掌超塵坱以與莾蒼鴻蒙遊方之外矣不然何其莫逆於云乃如許它日上下四方從東野見之白雲深處當相視一笑

跋小學大略

縣令位卑而董子以守令爲民之師帥其任乃與守等蓋所關於教化者大也言政不及教言教不及化則簿書期防而已耳世之爲令者類曰吾位卑期防簿書一不應程譙責四面至日救過不暇師帥之任教化之事有守在吾奚爲與之哉其自待何薄歟史君彥明嘗宰嶽陽之平江不勞而辦暇日頗進其賢士秀民相與講學又取所藏李君簡古今訓學大略刻之梓而引先儒盡性踐形之說序之以傳庶幾有補於教化之事矣來霅以示余閱其編大抵本諸晦庵朱氏小學書所謂立教明倫敬身稽古者而其條目則不能悉備至於外篇嘉言善行以廣而實之者則又無之取其大略故耳然其采摭裒聚用力甚勤不但施之小學使學者家有此編豈不有助於修省而有裨於教化是則彥明之意也方彥明在嶽陽予不知其長爲誰而一令乃能若是使凢爲令者皆能知彥明之用意非風俗之幸乎

跋葉一山所藏文山相國書後

宋丞相文公魁壘英傑以盛年負重名居髙位其視一世爲如何所答括蒼葉君書乃不惜餘論期奨備至而詞气又過自謙屈如此胸中所存可槪見矣書中又云思永與陵名義有犯請更之蓋爲永思陵也公於嫌疑之際造次之頃猶不忘恭謹他日臨大難守大節死而不變亦此一念所充耳葉君首江西漕解推輪於公一飯之報不以存亡間藏其遺墨於患難奔走之餘如防拱璧賦詩追祀有主死忘猶未之句讀之使人酸鼻朋友之義與君臣父子夫婦兄弟並世道日薄頃刻變態棄之如遺況一生一死乎況又有大者乎一女不事二夫忠臣不事二君楚龔語也文公似之思著主衣裳爲人作春妍有聲當徹天有淚當澈泉陳后山語也葉君侶之然則葉君固可書也

題四明二僧詩卷

東臯謀師以四明此山華國兩上人見余於蓬廬過當過當讀行捲殊佳蓋有意趣有標致殆不類僧語聞二人皆傅家子源委固當自書中來也今歲七月旦江淮一大異生靈一大厄可駭可嘆是時此山在吳下承天華國在京口浮玉適與壊會詩中乃無一字及之豈定力自能遣憂患耶昔琴師欲進其弟子以學則移其耳目志慮於衝風怒濤崩巖振海之際安知二子之詩不因變而奇乎然此山嘗寄華國曰砂鍋煮薺竹澗防花華國寄之亦曰斵池燒畬依松編艸此猶未渉憂患懷思故山已如此今當山益深林益密吾恐詩𨿽奇無由輕落人間矣

跋劉君擇所藏孝經十七章像

先朝仁宗衝防時有摭孝經要語畫爲圗以資把玩者此圗其起此歟𨿽不盡在筆墨之間然其前後布置亦甚難細觀可見況首章畫夫子及侍坐者皆有所本非徒苟作也

跋魯公乞米諸帖

太保李大夫卽劾大將管崇嗣背闕坐者蓋李勉也李公以名節相期時有所須不自嫌外然必數月食粥乃乞米妻病乃乞鹿脯於李公尢不苟求如此淸介之風可以槪見世稱魯公得王右軍筆法豈不信然後有杜祁公富鄭公及蔡君謨孫之翰宋次道諸名賢所題尢可寶乞米鹿脯二帖舊刻在忠烈廟廡下今不知其尙存否有能摹此本刻補遺軼亦一奇事也

題三髙圗

用計然防伯越功成至於五湖而去之其得脫於鳥喙之噬蓋巳甚危而思蒓鱸者𨿽輕於一出猶幸勇於一歸千載之下可以號於知幾若夫終身甪裏笠澤之間釣煙波以自適采杞菊以自肥初未始出也而何有於歸此予所以有慕於天隨也

跋捕魚圗

陸魯望皮襲美作漁具詩十首計其取之術可謂巧且密矣東坡翁乃放魚東池恐數罟之損鱗鬛長堤之隔濤瀬何用心之仁也然吾能暫免之於此果能終免之於彼否今觀此圗江天欲雪魚正深潛而漁郎四集网下如雲無所逃於天地間乎然其筆意活動殊可玩賞與魚相忘於江湖亦足樂也

題閻靜齋與張仲實詩後

士抱負卓犖方混混庸眾人中邂逅知巳一言而善攜手以上蓋未易得況未識面而深相知者乎黃豫章教授大名未識蘇長公也江梅有佳實之句深致其意而蘇公首和寄之自是遂爲知巳此固非常情所能與也靜齋閻公曩使浙右張楧仲實時爲江陰學正初無疇昔雅公望臨一時而謙勤下士不惜餘論奨成後軰聞仲實之能遽作詩寄之誠出意望外詩中稱其門閥喜其辭采且有黃金燕市須神駿防見風雷起渥窪之句期待之者甚至千里馬常有伯樂不常有有之矣而或不值值之矣而或不顧𨿽權奇汗血孰別其神駿哉靜齋之於仲實獨得之未識面之間可謂不凡也矣是時仲實年三十許已能爲文辭致聲譽今年愈進識愈定刋落枝葉以求本原用力於義理之學以逺大自期實由靜齋奨激之靜齋巳長翰林院記憶不忘得遂其祿養而公之意未渠已也渥窪風雷之語不徒出必能相共成之

題西秦張氏世譜後

古者命將出師固將除殘暴定禍亂拯民水火中易之師曰以此毒天下而民從之非尙殺也在師中吉故能上承天寵三膺錫命以有開國承家之慶若太公望克於牧野封於營丘子孫數百年與周興衰是矣漢初封功臣四百十有五人帯礪之盟爰及苖裔而太初百年之間見侯者五乃有不盡然者焉及觀張楧仲實譔其祖忠烈王世譜其事始益信蓋王起行陳靖康之勤王紹興之戡難皆身冒矢石爭天下於羣虎狼之口豈非以殺止殺徳在生民功在社稷而澤流子孫歟矧王之爲將未嘗妄殺薦逹偏裨待士卒有恩意此其所以能以殺止殺也自三班以來三世三公皆以王貴王位極人臣分茅胙土施及其後四子名冠以子諸孫名冠以宗宗之下則取五行相生爲次王弟之子孫亦如之節鉞之重師保公侯之貴易名之美後先相望有光史冊何其盛也後有登進士第者上捨釋褐者有與殛韓而復以忤時貶者任守闋而竟以殺使死者非但重絓疊組而已越至於今則有濟甫年髙徳邵爲族之望仲實其子務學而通至於國器之雅而秉禮如晦之敏而急義皆予之所識者其未識若性之若仲芳守其內而無求於外積善以遺其子孫蓋可尙矣近歲名門華閥凋落居多惟張氏克持其世詩書不墜是可書譜略效太史公年表爲旁通書之至六七世未艾歷官槪見於左而於本宗卒葬特詳尊其所自出亦蘇氏譜法也王字伯英仲實以楧爲名嘗奉父兄之命復先廟修家傳又爲世譜而敍其首示不忘本來求余語旣具論之抑予聞典午渡江重氏族嚴譜狀雍州是爲郡姓張氏本三秦固當在江北四姓之列而其勲勞名位子孫文物之盛又如此是譜也後之人尙寶藏之

跋周公謹自銘後

周君公謹以世舊夙厚余間不見且久梅潦被道吾廬無來迹君忽披蓬藋相就談始予見太末時如川方至之意气眎一世何如也歲星四環天余固早衰君亦華皓能不爲興慨者耶君晚更號弁陽老人刻石自銘出其詞似予防挫灑落大抵輕死生等淹速太史公不云乎讀之使人爽然自失顧予猶區區形骸之內今昨之間陋矣公孫夏使其徒歌虞殯趙臺卿於壽藏圗季札子產晏嬰叔向及巳像各爲之讚裴綠野小杜公辛季劍諸人皆自志司空表聖豫治木臥起其中林和靖自賦壽藏詩蘇文定自作潁濵遺老傳秦淮海效淵明自制挽歌髙風曠度不膠而卓君非斯人之徒歟何其脫略禨祥疎宕可喜也气有聚散有伸屈原之於始而知所以生則反之於終而知所以死故理不可不明世或以了生死爲一大事其視沈迷利欲蒼黃顚躓者固異然未嘗窮理往往幻妄世人卒亦未免怛化自私至於晝夜死生之說則又習聞其語又不知所謂通乎晝夜之道蓋體之無二非彊之使齊也是皆未足與語弁陽君抱崛奇而老憂患據會通而觀變化反博趨約落其華英澄然一室固已深玩至理而有得觀其所自銘兢兢以百年之澤一身之承爲不易力爲其所當爲以求無媿於心無墜於先訓蓋有臨深履薄好學不羨久生之意非徒示曠逹而已余以其能折衷於道得所歸宿用援先好書諸左方云

題淩波圗

洛神一賦發於神遇備極變態卒能以禮自持此圗逸而靚麗而潔蓋深得其意子雋之於子昻可謂競爽矣觀者殆不能伯仲之

題向氏山居圗

欽聖母儀三朝實文簡公諸孫故其族益盛而多賢無流水遊龍之習過江以來忠毅以死節著其子祕閣居衡山從學於胡文定公而節林居淸江尢有聲績被知遇號爲博雅居於霅者今莫知誰下三十年前頗聞其家所藏名畫古彛鼎器皆入權門以賢相尊戚之後乃凜不自保毎爲慨嘆此圗出於散墜之餘尢使人把玩不能巳豈徒以其畫哉

書範石湖遺墨

石湖公由廣右帥蜀不但賔從之賢詞章翰墨之偉照映一時漢中望渭上樹如薺未嘗不嘅然有所賦也此詩送人猶知爲泥封函谷艸土齋壇等語不能忘情令劍棧自夷矣杜老云意欲鏟疊嶂事復何如安得起此翁而問之

題畢良佐山水圗

閱寒林多矣此卷殊佳葉脫林瘦逺山橫陳垠堮𨿽露而猶有蔚然秀傑之气筆簡意足把玩不能已少陵云畢宏已老韋偃少良佐豈其苖裔耶

書蔡琰歸漢圗

蔡文姬陷身沙漠十二年曹操遣使以重寶贖之一旦與使者俱還旣慰中國土思且上先世冢墓得其正矣觀此圗垂發之際二稚牽衣萬里永訣旁觀者皆爲之掩袂乃與胡笳十八拍中同一淒哽何其悲之甚耶母子天性𨿽文姬以義防恩而骨肉之情終有不忍忘者要亦不失其正也擇婚而嫁以歸董祀它日文姬又能言之曹公原其死罪於垂絕之頃故史書曰董祀妻繼列女之後宜哉曹公於文姬一事獨能始終恩意曲盡亦可書也

書陰符經

陰符經或以爲黃帝授之廣成子或以爲受之女又以爲黃帝風後共玉女論云甲陰陽而爲書旣以可贊程氏則又曰非商末卽周末人爲之而朱氏則直贊其出於李筌蓋本山谷之論也不可考矣然其言則多有可取者三茅觀舊藏王逸少親書已歸之權貴之家徒使人感嘆云

撃磬圗

孔子往來於衞殆至四五所遭皆可嘆此撃磬不知果何時然不無所感矣荷蕢者𨿽智足以得其聲聖人之心要非彼之所可識孔子固亦自知其道終不可行自衛反魯一正雅樂蓋不得已也不然荷蕢猶能巳而孔子顧不能耶

跋範文正公書伯夷頌

皇祐三年十有一月文正範公在靑社用黃素小楷書韓子伯夷頌遺京西轉運使蘇公舜元蓋天下萬世大綱常大議論扶植天地不可一日以無者昔文王三分天下有其二以服事殷伯夷固知其將終身西伯故辟紂而歸之其心豈遂忘殷哉一旦武王之師載木主而以王號於其眾非文王意也兄弟奮然以天下萬世綱常身爲爭之繼之以死其事誠卓絕然人乃或非之至孔子時猶有以爲怨者而孔子獨曰求仁而得仁又何怨至唐時猶有以爲偏而不通者而韓子獨曰伯夷者特立獨行窮天地亙萬世而不毀韓子之言上繼孔子而公乎天下萬世有功於綱常甚大時無韓子議論廢則綱常冺吾爲此懼而幸獲睹範公之所書義士仁人壯顏毅色凜在心目間使頑者懦者一見且泚汗破膽知畏議論是範公亦與有功於綱常矣公平生自許忠義前後緣論諌得罪至被以誣謗自以朋黨擯斥逺外而公信道之篤躓而愈奮老而愈厲伯夷頌固其中素所蓄積者嗚呼皇祐盛明時公之書此猶義形於色設不幸處綱常之變當何如若公者眞可畏而仰哉大興李侯勘得此本於燕丁丑歲朅來守姑蘇偕濟南陳君祥汴梁焦君徳明首謁公祠下訪問其子孫而以畀之尊賢尙義有如此公之孫邦瑞士貴敬受而藏不啻拱璧始其家嘗以摹本刻於義荘歲寒堂至是乃得眞迹於二百四十年之後若有神物防持以待其子孫而後付殆非偶然二君議勒石傳不朽而吾友滿君彌堅實來輒具論顚末俾以刻晏元獻杜正獻文忠烈富文忠蔡忠惠諸賢與公忠義相期各有題賦而蘇公詞翰气槪又公所重宜並刻於後若昌朝執中軰𨿽素有抵牾亦不以人廢焉抑予觀忠宣公兄弟有感手澤言冺意外忠念深矣尢後人所當取節二君皆有典型文學能充其宗族黨所共推尙帥其族之人與其子弟謹守此寶圗繼前忠用衍忠義之傳其永之無斁

陵陽集卷十六

欽定四庫全書

陵陽集卷十七

元牟巘撰

題跋

題李尹異菌

大名元城縣李毅卿新授分水縣尹其母孫氏和易貞潔綽著閫範已酉正旦以防恙終卜塋未遂停柩中堂四月八日忽菌生柩上狀類芝艸又類牡丹張倩仲實書來爲予言其事蓋甚怪昔唐張九齡楊炎固有紫芝生其親之墓者矣然上有雨露之滋下有土泉之潤猶有可諉今孫氏之柩隔以衣衾周以膠漆是菌也何自而生哉不宜生而生必其潛孚黙感窈防之中自有莫之爲而爲者然則李氏之事豈非母之積善其子之純孝有以致然歟因書此以美之

題兪子淸侍郎畫

西淸公勞侍從之事早退老壽跌宕筆墨間此二紙眞迹也其一嫰篁老木榮悴各有態其一水行石間筆墨殊活故是此翁胸懷本趣余家舊歲山水四橫坡今不可復見見此斯可矣壯猷力學劬書而遊息之時博雅之趣如此豈非知仁之所樂哉

秋江曉渡圗

江空木落曉色方開小艇橫岸慨舟子熟睡未醒也扶杖之叟從以童奴問渡江幹非名非利何怱遽如許意者謂江外幽人宿有期約不可頃刻愆期安得仙家兩騏驥淩空赴之

慶掾省楊彥遠得子

維熊維羆男子之祥在蚤歳巳可嘉在中年尢可賀速固不如遲遲則根原實而福澤厚易固不如難難則慶華深而期望切亦理之必然者東平楊彥遠持心近厚積善餘慶五十之年過二始弄第一雛平生欠事一朝意滿誕彌之旦賀客塡門蘭以爲沐金犀以爲錢文綉以爲衣褓或稱天上石麒麟或嘲明珠出老蚌彥遠皆歡然領之作湯餅分利市其喜可知也予試聞啼聲而張倩仲實爲索語昔康伯之生伯溫又早數歲行年四十五我始爲人父喜之者如此教養誠在我願汝爲大賢期之者又如此況在彥遠乎敢用此爲善頌

跋周卿所藏坡帖

此東坡公鳯翔簽幕時與其從叔書也公以嘉祐七年二月十三日被命疏決寶雞等四縣禁囚乃是月壬寅詔防書中云近有詔書疎決是也旣竣事遂朝謁太平宮並南山而西遊樓觀大秦等寺帖中云因得恣遊南山是也十九日始歸書中云近方還府是也是時老泉被命編修禮書畱京師書中云屢得編禮書是也此書後題三月初五距十九歸府時僅半月鳯翔去蜀頗近家問不絕猶有以嘆而況吾儕流落覊旅萬里外回首故山可勝淒然

跋三蘇帖

蘇氏一翁二季詞防翰墨具見於三紙間斂衽伏讀因有感焉前二紙老泉爲編禮東坡爲鳯翔簽判時也後一紙東坡謫海丰潁濵謫髙安時也未四十年而盛衰之變如此可以觀世道矣然東坡不以患難流落爲戚方且施藥葬枯骨造橋以濟病涉此與陸敬輿在南賔集名方同一意故潁濵有能安遐陋撫卹病苦之語萬里兄弟依依至情尢使人慨然上有學士院印章程滄洲家舊物良可寶也

跋趙光輔駿馬圗

飲水齕艸翹足而陸馬之眞性也而燒之剔之刻之烙之曰吾善治馬馬之性始離而多病矣防荘氏以爲此伯樂之過也觀此圗豈不然哉治民與養生者亦莫不然

題元吉猨圗

栁子厚以爲猨之徳靜以常山之小艸木必環而行遂其植故猨之居山常郁然此黃黑二族山深日暖朋儔相命雄雌相從領其子孫相與嬉遨攀援上下反掛倒懸若相語相持而其老者或隱樹間或伏枝上以觀窺之百態𨿽殊意甚自適了無諍勃喧呶搏嚙挽裂之態而其旁老榦叢條蒼蔥自如與栁子厚所言無異可愛而玩也圗有秦氏印章可攷眞元吉畫

題毗陵所吟

昌黎云懽愉之辭難工愁苦之辭易好金君拱之庚午甲戌之間客於諸公往來蘇常詩中多及宮府承平風物所謂懽愉之辭也於其難工者而工之無他恬淡之意常存乎胸中紛華外物不得而誘故也繼是而作者往往一變而爲愁苦之辭悲鳴兩吻不能自巳吾固不願拱之之爲此也拱之自敍蓋巳有感於康衢之歌矣豈非其所願也哉

題李伯時雜畫

物之變熊千彚萬貌觀於其會則俛仰不盡其奇此卷蓋非一時之事一家之說而各效情狀於短幅之間使病耄翁得以隱幾而觀詭特荒誕者可怪可愕深靜幽閒者可喜可羨不勞思惟若有所得而巖崖艸樹雲霞波濤又皆曲盡變態令人把玩不能去手然淵明乃向來攢睂不肯入社者胡爲亦在其列耶龍眠眞墨戲者矣以定觀妄以常觀變可也

跋繆淡圃文集

古有山澤臒列仙之臒予於合沙繆仲晦甫見之蓋能得天地間至淸之气是以自號淡圃淡於進取淡於聲利淡於嗜欲顧獨耽書胸次三萬竿皆取英咀華拔新領異絕畦徑而爲文私淑泛應往往成帙予頗與觀焉如明珠大貝潛深閟幽光景時見而有卓犖者存如淸湍急流樅金戞玉音節悲壯而有逶迆者存如晚菊壽梅淩雪傲霜意象淒冷而有芳烈者存眞老於文學者也然文豈徒作觀其論齊霸衣裳之會者獨以於貫爲盛有所重也辧先聖章服之異而深取鄭氏之詩有所尊也讀循吏傳則以商鞅之術慘爲寒食散申韓之法甚於用牛羊有所嘆也至於記吳周將軍廟並及蜀事於孔明公瑾之盛心若又有所感焉它類是者尙眾有待於世道徒文乎哉予病耄餘生棄置萬事無復訾省惟愛奇一念結習未忘於吾淡圃誠愛之重之因書其文槁如此土苴緒餘能爲我發一笑

跋意山圖

人之於物可寓意而不可畱意昔有是言矣蓋畱意於物則意爲物役不能爲我樂而適爲我累耳山本無情而好山者毎毎用意過當如謝靈運自始寧伐木開徑直到臨海從者百駭動旁郡退之登華山絕徑不可下邑令百計取始得歸畱意於物其害乃至此山猶爾而況聲色貨利之可以動心者乎采菊東籬下悠然見南山始無意適與意防千載之內惟淵明得之所謂悠然者蓋在有意無意之間非言所可盡也今觀此圗林巒泉石皆兼有之乃武康王氏之隱處意山蓋其自號也可以想見其人焉世故甚惡幸而有山林之樂惟恐其用意之不誠似未容以畱意於物者議之

跋陳忠肅公遺墨

陳忠肅公在合浦與其弟書也公因其子正彚告變蔡京至於父子對獄正彚旣獲在戾公亦坐此貶海上謝表所謂更覺有生之有累不如無子之無憂讀之淒然而公此書乃云但願劉氏之安不願囝子之禍則其詞气愈厲身爾忘家國爾忘私蓋可敬而仰也射人先射馬擒賊先擒王公子荊舒始自稍怒至四明始誦言攻之𨿽不無見事遲然春秋推見至隱未有如公者焉其後毀日錄屏字說罷配享皆本於公之論亦何及矣公卒於政和之甲辰又二年而中原塗炭距辛丑一百七十有八年遺墨流落獨見葆藏於亷副商侯之家再四展玩不勝嘅嘆

題牧牛圗

此牧童者煙蓑雨笠搢莛於腰坐牛背如廣輿其一犢也荒野之狀安恬之意豈復知有世間富貴憂患耶鄒公坐論三後陳公坐論二章萬里百謫九死一生偶然北還而定國早以蘇累貶南賔叔黨亦侍翁過海皆備嘗險阻者矣𨿽然爲此所畫者蓋不可得政和大觀距今一百七十八年伏覽遺墨嘅嘆

題費茂卿隨分二字

入於自已惟分內往往不暇省察毎認非分之物爲巳有極力周回而不知有生之初天之與我者隨小大髙下厚薄各有定則非可以一毫妄求而幸致倘順受而安焉斯爲守常知足本分人矣吳興費茂卿平日受用隨分二字吾友子昻甫書之者荘子因鵬鷃而論分辧至齊物篇則曰分者有不分辧者如不辧故茂卿曰隨分則順乎理而分則安乎命者也茂卿防而隱不近名謾而仕不違俗有子宜以傳家有善藥足以捄人不以萬物嬰吾之方寸不以人之富貴易吾之環堵所謂不分之分自樂其樂蓋有約於荘叟之意乎予與茂卿往來最久知其守常而知足順理而安分喜而志之如此

題淵明圗

淵明以貧起爲州祭酒不堪吏職少日自解而歸平生胸懷本趣可見此又在彭澤以前梅居遇舊廬在澄江一旦念歸遂脫塵鞅作此圗時復展玩亦不俗矣凡仕宦者無問官之髙卑如能繪此圗於座右存此意於胸中縱未能髙舉遠引庶幾知其涯分不致役役富貴而不自止也

跋傍云

四明樓攻媿之裔寄身道士法中自號傍云世之傍人籬落騎馬傍人門首皆是此獨傍云云之爲物淸虛間曠捲舒無時去來無方非如富貴利達之人有可托以托人之所托也不彼之卽而卽此何耶傍云其亦知天下不依形而立不恃勢而存者矣

書蘭亭修禊圗

王謝諸賢一時髙風契豈堪持比金穀二十四友望塵軰而逸少顧以爲喜何耶余嘗見龍眠眞筆於曺氏閱此益增感嘆

題百牛圗

我有沈牛二去耕綿上田矣黑牡丹何用許耶然亦可見或降或飲或寢或吪气象

古木老栁圗

老栁疎散脫木離奇正如髙人勝士皭然滋垢之中有不可防污者此筆寧宗之乙酉作也噫豈不有感於黨錮之諸賢耶

防瓜圗

濩落其大未至瓜爛也而防軰巳竊入腹心咀其犀使枵然無遺種因念往事爲之慨然

題牧羊圗

左慈以身化羊黃初平叱石爲羊神仙人乃作此等狡獪事舜舉此筆法可謂得言外意觀牧羊悟此生余於此圗亦云

元吉二獐圗

秋風樹葉呦鳴相命正甫自樂其樂何自渉人境吾儕可得狎而玩之同其樂意亦復可喜使值曹景宗軰固將數助而射渇飲血饑食肉如甘露漿人以爲彼之樂矣幸寄聲朋曺深藏而決遊此樂勿使人知

細竹圗

好事者醉吐胸中墨毎作老竹怪石助爲豪放而不知嫰篁密榦之難工此圗蕭森婀娜濃淡相映霧气襲人淇淥漪漪宛然在目

三仙圗

呂洞賔唐末進士鐘離五季故將皆得道者跛鱉何爲亦相參語豈非支離其形而全其天者歟

跋坡帖

此圗筆墨甚簡率顏貌細密精神活動能得言外意張舜民字蕓叟號浮休居士取荘子生浮死休之義中遭黨禍晚始得歸此殆其所藏雲

跋呂自牧詞捲

雲中呂晉卿以其乃祖自牧公樂府詞捲見示或豪宕或淒惋或容與固能者也但其壓卷一首有不忍觀伐國不問仁人朝歌墨子廻車全忍之哉亟捲還之晉卿年𨿽少好學善問用意不苟嘗從予友鄧善之遊其進未有艾願益以學自勉不必作晏叔原康伯可軰人可也毋以吾言爲過

書尙書講義後

講學所以明理理之不明而辭之徒費𨿽多奚以爲伏生書僅二十九篇史稱秦恭增其家法至百萬餘言亦旣多矣論衡又稱說堯典篇目二字十萬言但曰若稽古二三萬言就其中尢猥多焉度與近世所謂時文大義者復何異班固以爲不思多聞闕疑而務碎義逃難便詞巧說破壊形體不惟切中當時之病殆若爲時文發也嗚呼書出屋壁簡脫字訛尙難究悉若於分外泛濫牽引重自纒繞辭愈煩理愈失終其身無所見可哀已今爲講說者固當一洗此陋悉簡從要求其坦然明白者庶幾聖賢之意或得五六不然亦一時文義耳予倩張仲實在江陰時嘗爲諸生講尙書其徒裒取數篇示余異時吾家君牟氏章句授業者萬人顧予皓首不名一藝甚慙無以發之然深喜其不爲遊詞得講經之法蓋先攷音義名物度數次列諸儒之說辧其是否暢其同義大扺隨文直解毫分粒剖求其至當而一皆訂之以朱子之說朱子𨿽不立訓傳其見於他書散於語錄者往往采用焉如以克明峻徳親睦九族平章百姓協和萬邦合於大學危防精一允執厥中合於中庸善於言聖人矣仲實幼能刻苦力學通於經術徒稱其詩文未爲深知仲實者夫義理無窮學問亦無窮所當講者似未止此尙益勉其未至盡畢余義成一家可也孔安國始注尙書其族兄臧貽書規切固不得雷同相私過有稱道覽者當自得之

題施東臯南園圗後

先父存齋翁以淳祐丙午卜居霅川定安門之裏馬公橋之旁乃慶曆間郡守馬尋宴六老於南園處也越明年丁未冬先父以言事忤時宰謁告來歸始奠居焉嘗賦五絕其一曰買家喜傍水晶宮正在南園故址中我欲築堂名六老挽回慶曆太平風蓋紀實也門人馬君廷鸞大書南園二字掲焉直齋陳貳卿與先父有同朝好今跋此圗乃庚戌七月五日後六年丙辰中秋後所書偶不及焉直齋後重修郡誌始書曰南園今年存齋所居是其處也今年庚戌施東臯攜此相侶視直齋所書之歳適同豈偶然哉把玩感慨不能自已輯書其末而歸之庚戌淸明日陵陽牟某書年八十有四

跋範天碧定史詩

事當論逆順不當論成敗漢昭烈帝室之冑立於蜀漢髙祖始封之地也章武攺元不攺漢號而祫祭髙祖以下名正言順操名漢相然賊也丕受漢禪然篡也孫吳𨿽通蜀好然黨賊也助篡也乃千萬世不易之論陳壽何見帝魏黜蜀下儕孫吳習鑿齒力破其私以蜀漢爲正而魏爲篡且謂晉當越魏繼蜀漢其義偉矣其後歐公處魏於正綂章望之非之治鑑書諸葛入冦朱文公非之而張宣公經世紀年遂以獻帝之後系於昭烈後主之後系於魏尢爲確論孫吳之事世往往置而弗議何耶提舉範君定史一詩乃歸首惡於仲謀以其讐蜀襲殺關公盜賊之靡而篡奪之助也義例新辭防勵讀之聳然方關公至破曺仁降於禁斬龎徳威聲震撼操至欲徙避之漢事幾集關公死荊州陷蜀勢孤漢望絕魏禪成誰其使之況操欲吳圗公以解樊圍權遽表聞殺公自效實承操風防操圗篡已久尙憚物議權遂稱臣陳說符瑞實率先傅防黃初之始大行封拜遂爲吳王受九錫實首受上賞誅心而論仲謀復生殆百喙無以自解定史之詩予深取之始張壻仲實以詩來予謂之曰天碧讀史有眼目論事有波瀾因復詳記之如此是關大誼不獨爲雲長吐气也庚子七月旣望

跋東坡帖

東坡翁賦此詞送其鄕人復自書而遺之蓋自治平丙午去蜀至熈寧乙夘爲十年此當是自密移徐時年恰四十然字盡比前遒勁故山應好在孤客自悲涼之語誦之淒然使人益重故鄕之思也

跋恩上人詩

予多病不出戶限又頗嗜睡人或與詩輒置枕間意殊憒憒莫曉何故苦事苦事近四明恩上人忽自姑蘇來訪不覺驚起固是我軰人何相見之晚也聞此上人有詩千百首自號防江聲價喧傳逺近予以寡陋今昉識之年來詩人聰向僧中去而僧中亦罕見如此者予所見乃遊廬山百餘首遊洞庭二十四首雜詩四十餘首不過千百首中之一二已爲奇特大率不疏筍不葛藤又老辣又精采而用字新用字活所謂詩中有句句中有眼直是透出畦徑能道人所不到處想當來必從悟入非區區效苦吟生鉥心陷胃作爲如此詩也或謂禪家毎以詩爲外學上古徳多有言句不知是詩是禪是習是悟是外是內耶上人受業雲門口口靈澈若是到處亦復何異但恨世無夢得子厚諸人知之然正亦何用人知其爲莫逆暢防天目曰下方雷作嬰兒叫非常語也予因題云把防風光不許通坐天目頂月明中下方雷作嬰兒叫莫是山僧耳太聰旁一人笑曰何不道驚動人間八十翁予亦大笑曰然且還詩卷去也

陵陽集卷十七

欽定四庫全書

陵陽集卷十八

元牟巘撰

啟

通湖南王帥漕啟

星臨一道載瞻帥節之嚴云戌兩岡實教條之近未遑受約束而詣大府乃輒事竿牘而效小夫某官偉望駿隆宏規開濟綠竹之歌瑟僩文章由道學而來虹玉之貫孚尹忠信妙精神之蘊自先朝之茂簡掲華貫之瑞儀歷上三丞皆第一選史筵屢入夙資殫洽之長省戶重來獨秉淸通之識繡斧益光於七聚油憧旋倚於十連鰲峙仙班使三山其屹若龍収甘霔如四海之望何方自適於考槃之餘盍亟還於訪洛之後雲開衡嶽劃見祝融石廩之餘野濶洞庭好張咸池鈞天之奏果馳驪駕來問熊湘福星出虛危間一方幸矣金文聚丁卯嵗多士翕然況兼帥領之崇尢系顧憂之重中權後勁威惠刜劘二矛重弓气勢聨絡乃躋華於戎萃仍晉直於堯章𨿽太史之在長沙寜有滯畱之意然申伯之式南國宜酬屏翰之功便徑陪碧落之從班行遂纉金華之相譜某山樊弱植疾疢餘生束帶立朝久負空餐之愧止弋爲武誤叨乘障之行良切淩兢幸依巡管亟稟令於道塗之次尙懽顏於庇廈之間黔之防巫之磻敢鄙夷於逺俗水之漢星之斗第翹企於下風

通湖南李倉啟【義山】

同師文靖之門夙欽先契假守武攸之郡幸使家屬涓上日以建臺阻順下風而伏謁亟憑贄櫝以闖賀牀竊以慕李元禮以造門自言上世聞蘇孺文之行部喜有二天何敢挾故於平生所願受容於今日幸哉晚陋有此際逢某官諸老淵源奕葉文獻永嘉響振復聞正始之音雙井味髙指入江西之派踐揚中外防蔚西南刃弗頓而硎若新火洞然而玉不燼重來省戶笑看元都觀之花嘗從郾城快寫平淮碑之艸膚使屢馳原隰之轡番君最得江湖之心寧屑領於鐘官乃自怡於珍館𨿽英猷之少郁然偉望之益隆野渡方橫坐閱秋水落霞之觀浮雲盡捲劃開天柱紫蓋之峯乃起郎潛來宣上指鄕邦繡錯旣便觀風農扈金穰又開嗣嵗煒星馳於龍節淑春滿於熊湘太史公平凖之書佇聞治最眞法從甘泉之槖卽上禁途某單見冥聞孤根弱植立本朝而甚腆人謂斯何得支壘以焉依天其或者甫問戍樓之役適嚴軺傳之馳十三星之在渭南是爲倉廩千萬間之庇天下尙記帡幪

通交代楊寺正啟

冠惠文而率屬久傒歸期弋止武以名邦猥當補處出入相爲於先後交承實托於云仍況忝通家敢稽用贄某官倫魁夙望善類夏盟凖周易作太後世子云之學約春秋作史記平生司馬之書盍自編摩徑排膠轕士皆咋舌畏漢鉤黨之累人公獨誦言數唐軍容之誤國天王明聖世道淸夷追三代之英方晉陪於議禮防六朝之舊乃屈贊於徵謀大夫同升少府出節是宜在論思之列俄特膺臨遣而來宣布教條猶是黃龍之詔作新風化一如白鹿之規揉以和平興其孝秀賣刀相語我始讐由公親騎竹成羣昔未來時汝棄更歌麥熟共愛棠陰人人傳續志之編字字皆最善之實安得結軰數十盡令天下之蘇願借防君二年姑聽道旁之請越旣懋賜金之典便盍歸羣玉之班表用而爲公卿蓋具存於故實決獄而傳經誼顧方重於儒生乃屈仁人俾司邦讞秦尙存其一巳洗深文堯曰宥之三更觀定力況近世諸公之大用多自理廷而中興吾蜀之類元嘗躋揆路是姑寄徑可但持嚢某誓慕方深污朝良忝周章野鹿雅難著於冠紳歷落饑鴻或自謀於粱稲補外稍諧其本趣瞻前幸有於良規所望舊政必以告新不然小知其可受大山公在朝汝不孤矣倘記斯言涼州名士何以代之未知所稱

回公孫倅啟【止】

久污本朝補外亶繇於天幸繆分支壘治中獲屈於人英惠儌枌楡敬用竿櫝某官器宏以逺玉縝以溫唐房相之湖秀獨鐘於英气漢菑川之第早已防於孌名詎應常調之拘攣便合層霄之淩厲屋低人傑暫遷簿領之勞羶冷官淸自得襟期之樂俄道閨而著範急絙瑟以調琴雉最昭升驥塗橫騖荊州用武國今最重於上流長史宰相能昔具存於芳躅惟都梁萬山之底猶別乘再駕而來蓋其大耐於功名於以厚培其風力在郡綽綽無事不妨司馬之從容遊刃恢恢有餘不見全牛之肯綮沂歌四逹儒敎益章文蓋小畱姑借黔防巫磻之重尺書亟下卽歸觚稜闕角之間某久抱幽憂輕違深密髙人長士且將相與笑之小國寡民或可行其志耳拊摩初無於他技關決賴得於斯人四海交遊孰若同鄕同官之契一家相守尙防胥訓胥誨之忱欲請正多其喜莫諭

回張教啟

武岡侯之行更疊幸從於屢請文學掾之至後先良喜於同時況在年家敢邀寅好某官鈞韶雅韻金璧淸躔考亭武夷之間淵源有自西銘正防等作宗適同旣淩厲於巍科尙拘攣於常調勾稽簿領髙士肯爲總統紀綱督郵借重坐閱羣飛之上來尋獨冷之曹黔防巫磻曽不鄙夷其俗周情孔思益將大肆於文恐未暖於臯比卽催歸於儤直某無禪朝路自覓斗城正度盡萬山而來乃幸依半水之重言政不及化方自慙俗吏之爲匪頒而以規其勿廢古人之義

謝葉丞相啟

覆幬載持夙依大造因循玩愒遂至彌年愧治狀之蔑聞摯謝函而若惕竊以漢之循吏傳無可書唐之髙賢考甘最下故善兵不求於赫赫而奇防莫若以平平智名勇功事冺於當時之近流風善政意存於旣久之餘然非得悃愊無華之人祗以爲苟且自安之地伏念某本非翹楚見謂濶疎樗散離奇其姿不足以適用鴻飛歷落其羽不足以爲儀荷播物之所私致逾涯之若是入則污班綴出則忝拊摩凜欲試於平生曽不量其非稱固知非健決之吏初未嘗鄙夷其民一新學校而興之庶防風化之本者催科寜緩奚忍榜敲訟訐頓希本無鈞鉅粗若相孚於父老然而未了於兒癡蚩蚩之氓咄咄其怪斧螗鋒蝟詎忍殺以爲嬉帶犢佩牛曷若安於無事幸多全活得早敉寜是誰之過與難辭已責非臣之力也悉自王靈載惟負乘之蹤宜在譴訶之域滿百乃報𨿽荷於並包有七不堪當思於夙退及玆初考凜若後圗而況驢止一鳴它無伎倆鶴仍多病愈覺蹝所幾息影於祠官惟切歸心於翹館玆蓋恭遇某官兩朝元老四海眞儒永底蒸民之生惟上承於徳器大計羣吏之治方下飭於官聨至若遐陬亦嚴考績尙念孤危之迹俾逃瘝曠之誅某敢不仰體鴻私益殫駑力嵗有餘日不足非敢急於近功人所欲天必從尙少休於末路

通汪帥啟【立信】

肅被詔聲易鎭方靣地嚴北固久資節制之尊天睠南邦兼領帥連之重置郵所曁歡誦惟均某官實學兼該英規有偉俊傑識時務巳夐軼於人羣文武有威風宜獨當於事任有所謂經綸之妙曽不知盤錯之難宥府編摩望郎薈蔚徵謀治法屢借密籌侯度使華防膺隆委嘗諏度於淮甸扶風之近實講明乎周官荒政之條擢蘭錡以躋華總油幢而罙重內則聨江介襟連之勢外則屹淮堧鼎峙之形制閫宏開端任重弓之寄卿聨峻陟肆頒進律之恩密防於樞廷通仙班於祕殿𨿽久防旁觀之手未容橫夜渡之舟簡在上心起鎭京口風寒壯甚不過一衣帶之間威望隠然所恃萬甲兵之老肆酬偉績來重全湘聳聞齋鉞之臨日俟樓船之下魚龍不動坐澄洞庭靑艸之波牛犢自閒無復渤海潢池之習不煩教令盡肅提封星沙千里之平如在幾席霖雨九州之施卽此權輿佇有詔褒卽膺榜用某本無能解何有施爲𨿽盡此心求副牧與芻之責終非其據曷逃負且乘之誅方下考之僅書幸前予之來蒞廣天下士之庇願歌少陵之詩書覃部帥之勲請視武岡之刻

通陳提舉啟【合】

榮被詔聲起將使指出少府節悚風采之一新望祝融峯淨云翳之盡豁先聲所浹一道爲淸某官九牧盛名兩科異等渾渾灝灝而妥適章句允謂精能本本元元而殫洽見聞夙稱宏逹自著身於芳潤便防足於淸華曉候玉堂奉翰林主人之對夕讐黃本發藏室老氏之儲設醴藩房含香儤直儒猷小試爲開鹿洞之書省戶重來仍補鶴防之讚引舟風急出岫云遲正元朝士之存今其能防小雅使臣之遣毋乃更迂上方以近甸而視遐陬公其持丰年以報明主小臨封部立有最聲恐難淹倉庾氏之司諒巳在文字官之選最宜爲誥允屬當仁人喜福躔方光臨於翼分史占奎宿又入次於紫薇某未熟父書豈嫻吏治但知持已期無媿於髙髙寧有及人考惟甘於下下已上祠官之請幸逢軺傳之來十三星在渭南是爲廩廥千萬間庇天下尙托帡幪

回敎授謝薦舉啟

同門而事河汾夙固知於所敎下車而薦文舉曠不嗣於此風公方夷然僕則媿甚玆幸酬於鳯諾其敢辱於鴻謙某官天分浚明風猷凝逺平生參請盡得諸老之淵源小出緒餘足爲多士之模楷肇新捨益振鐸鈴庶防鄒魯之風允矣黔巫之重諸公登臺省少閱羣飛先生作棟梁竟収大用便合徑排於膠葛豈必常調之拘攣而某自顧何人敢於言士舉而不先慢也盍致負荊忠焉能勿誨乎尙期發藥

通交代汪守啟【萬頃】

疏恩宸扆作鎭都梁巳覺旄倪歌襦袴之來暮自慙晚陋眞糠粃之在前儌好雲仍聲徹史某官瑰明照物厚重鎭浮豫章孤漂砢磥共期於器業芙蓉九孕盤礡實萃於英奇自平渉於華塗皆薦更於劇任宣威幕下時看郾城夜觀之碁總賦輿邊力致蜀道靑天之粟入躋四轄出領雙潭屬大閫之宏開復元僚之倚賴防鑣向闕方陞戎監之華出幕持麾仍上冨川之最未容家食益懋簡知肆頒莵佩之榮俾旅琹而上中軍詩書之帥嶽靜海澄湖南賔客之賢雲飛川泳甫借籌帷之重卽聞符傳之催載惟此邦𨿽非昔比然而潢池赤子久巳相安白水靑秧居然可喜日徯仁侯之至自臻靜治之休惠然臨之爲續武岡之刻自此升矣徑登文石之班某全抱迂疎居成玩愒苦心何補良有負芻牧之求歸夢巳馳防且覓蒓蘆之假喜聆使纛來望帥垣豈惟竊庇幬之私抑又締交承之契靡憂淑後亟喜恭先已喚沙鷗期我苕溪之上尙隨竹馬迎公巫水之磻

賀汪安撫開閫啟

榮奉寶綸淑開玉帳洞庭九洲之廣盡屬提封長沙千里之平聳觀號令星馳郵命雷動歡聲某官气塞兩間身當八面經綸宇宙妙籌略於胸中表裏江淮多麾幢之補處旣屹金焦之砥柱盍歸閶闔之觚稜帝謂重湖令爲巨鎭欲壯東南上游之重勢必得文武兼資之偉人二矛重弓屬方謀帥中權後勁全以畀公趣防肆頒剛辰葉吉旌旗之拂牛斗巳開賜履之封衮繡而正魁臺佇聽十行之召某瞻仰牙纛擬具櫜鞬望嶽麓之云幸焉依於巨庇摩武岡之石尙嗣紀於殊勛

賀汪帥參啟

元戎自辟天子曰兪與我共理惟良方資賢牧屈公以望此府允謂英遊𨿽千里之觖然而一道之幸甚某官器宏以逹玉縝而溫人物英英實鐘九芙蓉之秀經綸綽綽自有萬甲兵之奇比紆莵佩之榮爰旅琴而上有如黔防巫磻之岑寂巳覺耄老稚齒之懽呼公不屑行上爲攺命中軍詩書之帥嶽靜海澄湖南賔客之賢雲飛川湧畱借籌帷之重坐防樽爼之勲大夫同升少府出節某方交好亟致賀緘斗絕一隅固攀緣之莫遂云連大幕尙庇冒之焉依

賀陳提舉建臺啟

夙馳軺傳肇建崇臺一節星臨頓覺漢常平之重羣峯云捲爭看漢吏部之來布濩先聲提封交慶某官文章爾雅議論崇竑海內第一流自是老斵輪之手湖南二千里乃尙紆攬轡之行公不以馳驅上下而爲勞士則謂內外重輕之當計長孺發粟何如拾遺禁闥之間太史浮湘豈若執事從官之內恐未容於席暖行卽有於詔溫歌四牡而勞使臣毋淹苞栩艸尺書而詔贊對趣伴薇花某辱在下風欣聞上日悚觀條教巳知籕篆之新自附門墻倘念稽孤之舊

賀寶慶陳知府啟

疏榮北闕作牧南州上意具宣親奉如綸之防下車伊始歡騰襦袴之歌一念所孚千里幸甚某官風猷膚敏天分髙明故笏袖傳見謂甘棠之猶在新硎刃發毎聞錯節之立分膴仕夙登能聲綽著旣著班於萬玉盍方軌於九衢上念此邦實先帝龍潛之舊卿其爲我消比年犢佩之風共傳條教之簡寛頓覺旄倪之呼舞最書立上召節佇頒某鄰燭分輝野芹將意燕方來賀良自愧於後時鴻可爲儀尙悚聆於言語

賀吳提刑轉官啟

出綸中禁追律崇臺厥以最稱遂居諸道之右若時明陟豈但拾級而升成命俶頒有聞胥懌某官文獻之脈明哲之師禁暴詰姦洊弭弄兵之警洗寃澤牧悉繇折獄之明兩載諏詢九州函活吳公河南第一巳應褒書賈誼嵗中超遷卽歸禁甬某自領言語倍切慶悰燕雀之賀廈成蓋不自知其欣躍龜魚之防瓦影尙有賴於庇存

道州徐宗丞到任啟

肅膺明詔來領名邦上日吉圭方籕紅之喜滌先聲布濩巳湘緑之暖浮凡在提封諒深頌詠某官英英人物綽綽規摹地勝龍湫獨奇鐘於一气手髙鰲釣遂連擢於兩科旣妙譽之霆行宜橫翔之日濶入躋玉筍出對金焦國子監一部書士心交屬麟正丞十五事治道攸關方考白玉牒之舊儀盍在紫粉墻之妙選翻然剖竹久矣種棠亦旣終三年淹復以二千石起公紆雋軌𨿽未愜於輿情上念舂陵毎欲隆於吾道爰資碩望俾究儒猷驅臘雪以隨車嵗年丰美對條風而出教父老懽呼方少惟於緒餘已髙絕於流俗坐令今日復見古循吏之風歸重本朝卽補直侍臣之選某幸依鄰睦敢賀廈成參錯數十公但細哦於此詩沮洳三辰步尙可竊於餘波

謝書考啟

愒日山城偶成細牘瞻雲霄極敢昧大恩感切輪囷敬陳竿櫝伏念某分惟循已智弗瘉人弓冶箕裘旣夙慙於家教牛羊芻牧敢自詭於民庸初非孑孑之姿徒有區區之志讀撫字勞心之傳則竊慕唐之髙賢誦中和樂職之詩則思發漢之盛徳中更紛糾遂墮謬悠厥旣血脂而汗顏何能爲役不適醫創而剜肉只復可憐悵始願之浸乖兾後圖之是勉閱時云久課效益疎而況兵旱相仍民尢寡遂疾病居半吏率多偸𨿽復竭韈綫以爲長彊鉛刀而使割竟無彊詡之效自見當時惟有凋瘵之餘以待來者居然不武何以自文薇亦柔薇亦剛薦成嵗律瓜而往瓜而代巳廹戍期然且監牧不加訶士民不推去再獲書於下考庻遂保於末塗永惟此恩詎無其自某官端委廊廟砥礪臣工率屬昭王三嵗乃不計於羣吏視民由已四海無不被之一夫睠此遐陬欲其靜治毎曲加於函覆俾克底於璧全某敢不感烈銘心淩厲壺尾一日必葺庻如始至之時終更亟還尙兾曲成之造

書考謝運使啟

列部受容幸書考下職司論薦猥與數中不足乎揚敢忘所謝竊以周使臣爰諮諏謀詢度漢郡守樂職宣布中和惟五善具皇華之篇尢先訪問必三詩合鹿鳴之雅而後轉聞倘不其然亦祗以媿某少而窽綮長益支離言圓行圓是固元子所惡行散坐散願爲龜防之徒周章彊著於冠紳瞀頓驚於鐘鼓朅來逺外寕復激昂𨿽於保障繭絲粗知所擇嘗恐檮杌饕餮以辱其先惟知似似以下心豈意咄咄其怪事虎兕出於柙是誰之過與龍蛇放之菹以鄰爲壑也賴詩書之謀元帥於樽爼而折遐衝千里動中於事機一朝盡寒夫賦膽提封以肅全活維多由公而仁大書潭帥栁中丞之績非臣之力毎誦渤海龔太守之言自惟負乘之悰幸免譴訶之域滿百乃報巳辱並包有七不堪所當亟退久鷗盟之入夢俄鶚表之橫空𨿽一字之褒榮於衮衣豈九州之大無此芳艸或者表裏洞然之旣久是以父子牽聨而俱書未必心誠求之而謂之有志不能亂庻遄巳而謂之得宜稱其坊止水以居中喜其民按堵之如故曲加枚拭昭示寵綏然而無實之名是乃先民所懼其繅襲凜若刺芒某官宗黃豫章模楷李元禮嵗寒後凋之風操特立千秋江左獨步之聲名髙眎四海況踐揚監牧之重尢喜謂人物之間謂察吏巳熟於見聞而報國乃吾之職分共理良二千石曷稱上求參錯得數十人乃愜公意遽俾灤薦士之槁恐有負牧民之箴某敢不敬服徽言益堅素履心馳去意寄書巳問於當歸身托平生作詩願哦於逺志

陵陽集卷十八

欽定四庫全書

陵陽集卷十九

元牟巘撰

啟

通交代趙寺丞啟

輟班外府宅牧南州來從魏闕之間具知上意坐使巫磻之下如在近畿辱附交承亟修贄問某官天臺神秀地望穹華漢諸侯王有苴茅之舊唐進士第並馳韋布之先獵獵貴名駸駸華踐發硎遊刄初何有於盤根前箸借籌蓋居多於帷畫遂繇驥乘入簉鴻儀旣鍵司福祿之頒且簿正僝鳩之事謂宜徑上分輝藜杖之端顧肯斜飛坐嘯梅花之外復持美最歸重淸班三丞朝望之夙優列宿省郎之平陟銀黃丈二組何勇退之甚髙紫翠七一峯殆夙緣之有幸郵傳至止輿誦翕然載維此邦𨿽非昔比然而潢池赤子久矣相安白水靑秧居然可喜允資坐鎭所願速驅帝簡宗英寧久作巫夷之長朝知治行卽峻躋供奉之班某全抱迂疎況嬰多病初無循良之效可望古人惟有凋瘵之餘以累君子襦袴巳歌於來暮糠粃幸掩於在前願言奕葉之云仍惠儌交好尙與都梁之父老敬候先驅

通曺漕啟

自天錫命易地建臺占軫翼分以星移實同躔次分戊巳屯而云列正賴轉輪軺傳肯來提封胥懌某官髙標絕俗實學濟時康廬數千仭其髙地靈不斷魏笏一再傳而後風烈如存粵早踐於夷塗巳共期於逺器由外司馬爲中都官六院寖髙晉司禁鍵專城亷取肯向【闕】淮堧作塢以甚嚴倉庾名官而尢重轉而反楚復此

爰周時並植於雙臺身實兼於數器外則餽餉不絕宿飽相歡內則斂散以時常平益廣徵謀密贊偉績於昭公宜疇最以徑歸上欲用賢於巳效備契丹寛河北當防本根遣鮮於出京東寕迂軌轍顧熊湘其密邇馳驪駕以增光入境而褰帷涓剛而視篆先聲有俶和气潛孚自比而南重湖正資於均惠不夙則暮一札防見於趣還行復家氊卽持禁槖某漫分斗壘徒玩嵗華食粟何禆問戌期而巳過合符良近遙歸夢已先驅自幸末塗聿逢掲節倘一日而未去得奉六條眞二天其焉依庻防全璧

通劉提舉啟

榮被詔聲起將使指湖南二千里盡歸攬轡之中天上十三星是乃積倉之次先聲所曁和气巳孚某官寶璐大名淵源粹學蕭然風骨所謂山澤列仙之臞偉甚詞章如聞鈞韶九奏之雅峻躋淸貫夙負有聲太學諸生猶記舉幡之日集賢學士共驚落筆之時道家蓬山望郎省戶使其依違婉孌以諧乎俗豈復偃薄回翔以至於今逮乎訪落之勤爰借僝工之重記正元之朝士能復防人陪上雍之侍臣是特一武忽飛鴻之驚矯獨鶴之來歸水竹淸華圖書跌宕神全而气罙王身退而名益髙石室棋間難久袖爛柯之手衡峯云捲獨深知皎日之心果聞黃紙之除書茂簡白頭之老監起郎掲節涓日建臺太史度湘豈若執事從官之內長孺發粟何如拾遺禁闥之間上方以近甸而視遐陬公冝持丰年以報明主甫臨封部立有最聲寜久滯於六絲卽平登於兩制某漫分山壘何補縣官蕭索戍樓久瓜期之云熟吚啞歸櫓覺蒓興之已秋正末路之凜然俶輶軒之至止倘尙畱於一日幸得事公𨿽獨有於二天敢云私我

賀汪帥除都丞啟

榮被溫綸肆加異數寛憂南顧允資中軍帥之賢導密西樞爰進眞從臣之列提封所曁頌詠惟均某官實學兼該英規有偉胸中甲兵數萬敵膽爲寒湖南壌地二千民襦悉暖教令孚於期月威風憺於重湖富公之在靑州非多防振魏國之帥定武頓革惰驕治最卓然宸衷簡在乃亟陞於從槖仍系重於帥垣惟承防視鰲禁之至嚴而入侍與螭墀而並峙紹興趙子畫實兼次對之華元祐王彥霖徑領本兵之寄佇觀柄用以展儒猷某仰竊庇庥獨深慶忭統府襜趨之末媿未能全正衙麻捲之頒又將來賀躍躍以喜亹亹奚殫

賀運使建臺啟

載涓剛旦肇建崇臺英簜輔函移福虛危之分棠陰閱世恰逢甲子之周初滌籕紋一新條教某官夙傳家學見謂吏師玉淵三峽之泉去爲江海洞庭重湖之野來奉鈞韶坐使離騷之鄕復見皇華之雅列戍懽呼於宿飽諸生倚賴於夏盟一尺商霖巳應隨車之雨千艘楚粟坐通下水之漕立有最聲平躋禁路某系匏未去庇樾焉依雜沓賀裾玆幸逢於上日吚啞歸櫓尙亟請於下風

謝除大理正啟

外庸何取猥玷除書後至當誅自歸造命輒陳悃愊仰答生成竊惟士制刑之中史告成於正是爲地官鄕帥之屬實視南臺特書之班厥任匪輕以人而重要必稱寺中之絕乃可司天下之平借未能得西京黃伯之循良亦當復南士顧榮之秀望始爲冝稱無負選掄某戍削之姿欵綮之識如魏王瓠濩落本空如紀消雞虛防巳盡粵叨乘於一障偶坐閱於三秋責以防期初不過俗吏所能爲者問其治狀何敢竊長者之稱乎仰借大鈞僅臻細滿俄予環而使入爰上印以亟行久阻濤波倐侵晏嵗𨿽式防之賦幸巳來歸而棠棣之詩恐其或廢屬經營於薄緒遂宿畱以後時暮雪兔園自慙末至春風燕壘尙許重尋自憐支離稿乾之餘復與光明盛大之際昔渭濵云逺毎懷報一飯之恩今東閣天寛又目覩四方之士突兀眼著於大廈依稀身傍於名躔人賀其遭已慙非據某官勤勞再造平決萬獄京邑空囹如見成康之世太倉發粟實同禹稷之心流海宇之頌聲輯庭幃之慶事八十者五豆方宏老老之仁三千年一花益衍綿綿之算旣宏開於壽域尢茂積於陰功謂其舊服於官聨蓋以粗知於徳意卑污是正更廣好生某敢不敬受嘉仰酬洪造畫衣冠而治惟知仰贊於明時帶笭箵以遊尙兾少安於愚分

謝除侍右郎中啟

元祐師臣密侍臨軒之旦淳熈郎選誤叨除目之榮恩華度越於流軰威烈輪囷於軒瞻恭趨嚴屏肅摯謝函自三班更舊制以來惟兩選以右銓爲副七千八十六闕尢嘆久淹五萬四千詞條孰能徧睹肆今日丕釐於積蠧而冗曹頓爲之一淸然而綜敍得人自足服眾多之口妄庸非據恐反生僥幸之心世冑必得張宣公之賢蜀士亦須杜起莘之望豈繄譾陋可玷淸華某結納無奇支離堪笑𨿽從諸老先生之後良懵見聞徒慕兩京循吏之風莫知宣布朅重來於班筍甫四閱於堦蓂貫索曉沈幸空列犴武成春鎖恐漏多魚偶沙汰之尙寛豈喬遷之過望不圖冗散忽與甄升紫粉界墻在一時而超甚靑綾儤直如列宿之笑何莫蓋其愆欲辭弗獲必使無寃矢職乃見淸通正自以椎少文安能敏絕靖循僥忝彌切淩兢某官文武兼資勞謙盛徳緇衣兮又攺造敝袴以待有功允出至誠尢嚴責實再念銓衡之公法是關磨勘之防權深愧愚蹤曷當隆使某敢不敬修職守祗服休明自知無佳吏部之稱可孚輿望何敢以老衙官之語而忽選曹惟旣乃心庻無所負

賀左史王侍郎啟【應麟】

升華柱史晉秩天官冠螭首蛾眉之班紫毫髮彩上雞翹豹尾之列金鏡題才宸命誕頒朝紳胥慶某官四明間气諸老傳眞海內第一流負古人所自任之志胸中三萬卷成當世不能爲之文擢異科軼平園於盤洲載令徳自文正而懿敏疇咨鴻碩徧歷淸華夕金華而朝石坳借甚告猷之益內玉堂而外西掖煥乎宜誥之稱丕彰近甸之民庸式著本朝之公望復作蓬山領袖盍爲禁路羽儀褚遂良之錄起居載筆聿嚴於書法孫莘老之振淹滯持衡爰別於品流增賁綸垣行登政府某幸依官簿況托年家慙無佳吏部之名願言庇廈敬致眞從臣之賀尙聽揚廷

通交代浙東提啟【家鉉翁】

予環趣入方勞使臣之來出節俾行猥承賢者之後輒修初贄自托下風某官問學淳涵風猷整峻大兒孔文舉一老髙視於人羣難兄陳元芳二季共稱於世瑞越自馳英聲於茂宰成美最於介籓擢外府丞維天子使並濤江而東騖乃馮翊之左區路熟重來風生一道蒼崖赤子自以爲不寃玉壺淸水撓之而不濁含香徑躋於省戶寓直密傍於奎鈞有功見知原省因任畱之以爲帝鄕之重待之以成宣室之釐方底緑綈頓覺小蓬萊之近屬車淸蹕卽躋舊筆槖之班某積愧空餐日尋歸夢顧鉛刀之鈍甚如繡斧之輕何必咨以周敢以馳驅而自詭其則不逺庻防矩矱之是承

謝馬丞相啟【廷鸞】

太防積星之次良玷淸班小雅皇華之歌驟膺重寄循墻弗遂銜袖以前竊以行部過江昔之所重觀風近甸今者尢榮況我朝初設於祥刑維外郎首膺於出使自非夙望曷稱嘉師某蕞爾防蹤淒其先緒帶衡佩矩僅守曲士之尋常錯節盤根初蔑良工之剞劂平生惟思於斂退所至輒用其疎愚治郡平平甘催科之甚拙司銓聵聵恥掎摭以爲奇蓋深逃健吏之名幸不在巧官之目胡不歸之賦頗嘆菊荒無何有之鄕乃全樗散比陳情以自列恃知巳之汝容豈意出綸反叨持節地大物眾莫如馮翊之區人防望輕豈稱職司之體無乃畏景而就日凜其受命而飲冰某官學爲帝師心主善類周公相祀上未許於明農兩結當封天密扶於陰徳蕩八荒之開壽廣一道之好生爰重謀詢尢加選擇謂某𨿽甚腐於力若不足以激昻然有志於民可與聞於欽卹遂令司臬實荷化鈞某敢不敬服明休兾殫薄效相期勿犯幸逢畫像之朝尙賴曲成亟反屠羊之肆

謝福王啟

明徳茂親夙仰宗藩之重皇華宵雅誤將使指之隆循墻莫控於忱恂削櫝用伸於禮敬竊以鼔楫而過江左昔謂至難露冕而行南陽世稱殊寵共惟今日尢重帝鄕三輔皇圖俱號扶馮之近兩朝赤子深涵丰沛之恩必將坐致於無刑斯可延洪於有慶匪時宿望曷受嘉師某本以妄庸洊叨任使出司民社曽防慈愷之稱入忝銓曹又乏淸通之識竊自知其樗散毎深媿於食浮力請職祠惟期從欲不能者止亦分量之所安爰用咨諏敢馳驅而自詭況戅愚惟知遂一致之性而闇劣未易析兩端之疑顧視闕然寵靈厚矣某官盛徳而仁熟行髙而屬尊賜脤膰於弟兄式篤先朝之愛分寶玉於伯叔益隆聖主之恩大路綏輦之備殊徽黃髮臺背之介多祉肆勞謙而下士益推廣於好生某敢不明淸單辭矜畀庻類畫衣冠而治將奚補於盛時帶笭箵以遊倘蚤諧於初志惟祈函防彌切瞻依

通洪安撫啟【燾】

建牙禹防聳聞賜履之稱將指周原喜是摳衣之舊𨿽造化曲爲之地皆汲引以至於今輒冒顏行敬抒心曲某官光明俊偉凝重粹溫郊藪之有鳯麟蔚羽儀於昭代山川之出雲雨將潤澤於蒼生出入垂四紀之餘險夷惟一節之貫爰自疇茂庸於分閫乃思挹爽气於遊帷巖居川觀花香竹色公𨿽袖防碁之手上方興當扆之思謂舊筆槖之臣惟靈光之獨在而小蓬萊之地乃馮翊之要區五閣冠班十連領帥爲我彊起未容龍臥於淸波惠然肯來況復馬諳於熟路先聲布濩環境懽呼領東方之縉紳靡須暖席問西防之典故卽幹洪樞某立朝何裨予節良忝若時華選敢當小雅之遣使臣實有夙緣復見文昌之爲帥長乃平生之知巳尢今日之至榮所幸有函丈之可親豈敢以外臺而自列奉令承教一如在幕府之時當局處中願復入鈞陶之數

回郭衢州啟

觀風問俗愧無古膚使之能宣化承流幸倚東諸侯之望敬修削櫝仰復司籖某官實學兼該宏規有偉盤根利器未嘗肯綮之少經堅車大艎每貫險夷而一致自早收於儒級巳超著於英猷宸扈晉班珍曹疊組急流勇退朅爲鹿洞之遊異最昭升徑陟雉工之長旣益深於涵負難久閟於經綸若時太末之區頗狃潢池之習蜂蠆起於袖人皆貽愕以莫前龍蛇放之菹公獨笑談而遂定懋著期年之最坐臻千里之安方略具施威聲益振爛柯日永巳知碁著之髙褒璽春溫更覺槖班之近某立朝何補乘傳朅來深惟司臬之匪輕正望同舟之共濟康衢謡詠喜復見眞淳之風原隰馳驅亦邀安靖之福

通鮑制置啟

賜履至海方瞻統府之尊六轡於原猥玷使臣之選夙幸邀於先好玆又托於下風乘傳甫來飭函以摯某官風儀簡逺論議崇閎少防古括之精英實鐘間气太山洪河之涵負卓爲偉人自親簡於嚴宸遂歷居於言路抨彈霜肅凜其一禦史之風忠讜日陳不在三諫官之下咸斂手以避於司乃持槖徑上於甘泉史觀兼華秋卿疊組主體國論方有賴於儒猷後勁中權乃出顓於閫任仍躋仙殿來重瀛垣粵從號令之新坐使提封之靖春生秋肅山立霆行海不揚波已獨髙於殊績林有伏虎盍歸重於本朝暫爲十洲之少畱卽聞兩地之徑拜某奚堪用世甚忝爲郎歸夢久揺毎繞蒼苔之上誤恩過厚俾持英簜而東媿隆指之莫將幸髙牙之密邇周原膴膴敢自詭於馳驅夏屋渠渠尙焉依於庇冒

賀朱漕啟

輟武機廷將輸河漕木天寓直邃通東璧之躔銀漢乘槎密傍長安之日悚聞掲節盡肅提封某官天分夙髙人門甚偉引筆伸紙其言自成於波瀾遊刃發硎所至無前於肯綮自與聞於國計益展究於英猷有蔚功言盍膺事任劉子羽之在樞掾實在魏公之謀鮮於侁之號福星嘗聞迂叟之語敎條所曁和气巳孚漕引以歸中都佇昭異最拾囊而從上雍遂陟禁塗某夙荷眷知尢深慶懌馳驅英簜敢云六絲轡之並持流落艸堂復望千丈裘之大庇

賀章參政啟

渙頒奎筆晉貳臺衡敉寜武圖功方領神樞之重繼自今立政遂參國秉之隆贊書一傳舉笏交賀在昔仁祖有若郇公肅艾淸忠實相慶曆之治重謹防密具形䢐徠之詩洪惟今公克篤前烈某官堪輿間气經緯全猷喬嶽泰山極包涵而雲雨自潤祥麟瑞鳯不鷙搏而羽毛畢朝早以魁壘之英共期公輔之器歷諫官禦史之職有偉建明居給事侍從之間益隆徳望巳爲儀於淸要猶未究於經綸舊學甘盤上方篤從遊之眷中興常武公遂躋申命之聨乃蔽宸衷擢陪宰席退思巖之深念無非爲國家久逺之圖天章閣之宏開方自任天下太平之責於以慰蒼生之至望於以昭眞儒之極功以首參而攝行豈但用龔實之之故事當中書之虛轄行遂繼畢文簡之芳猷某幸囿陶鎔第深慶忭駰駱之持絲轡初何補於諏原燕雀之托帡幪其敢忘於賀廈

賀刑部陳尙書啟【宜中】

趣馳召馹晉長爽鳩王人多聞密贊月將之益儒者給事遂躋夕拜之聨疊組生光垂紳交慶某官倫魁偉望善類宗盟永嘉正始之音斯文獨任慶元鉤黨之籍姱節尢香自五色之占祥已九重之懋簡禦史無官長具嚴豸角之威太常不是卿徑上雞翹之列典司帝制備極儒榮由禮闈而踐政塗蓋用王魏公之故事請福唐以便飬親乃繼蔡忠惠之芳猷十乘惠臨七閩蘇醒然而林有伏猛所當歸重於本朝海不揚波詎可獨私於遐嶠果招旌之繄至俄徳履之徑升暇日到石渠丹地開黃卷頭巍立注意益深濡墨塗歸巳見引綱維而爭大體把麻庭告行遂漙潤澤以福蒼生某將指駰原懽顏燕廈奉令承敎方將仰於統臨當軸乘鈞所願共陶於坯冶

賀陳察院啟【過】

簡自嚴宸擢居憲府防書天祿閣方資筆削之長察事司馬門遂任紀綱之寄除音誕布輿論交孚某官老成典型大雅宏逹明月寶璐紛內美之好修繁露玉杯抱遺經而獨究久周南之畱滯俄宣室之興思職敎武成橫經宗邸博士議郎之選允借多聞承明著作之庭尢資夙望益光家學洵謂儒榮肆天筆之親除遂霜臺之分察力致天理人欲之辧尢嚴君子小人之間第一法筵已竦聞於偉義二三執政行徑踐於邇聨某越在乘軺喜聆出綍濃墨大字愧乏䢐徠生之詩廣廈懽顏第哦杜陵老之句

回倪處州啟

疏榮嚴扆作鎭近畿細防廣廈之間方倚成於君徳古括少微之分乃自詭於民庸誕布寛條懽騰輿頌某官金華秀傑麗澤淵源季方並著髙名時稱競爽子云多識奇字見謂洽聞少資璧水之楷模遂給玉露之筆札風舞槐龍之翠密侍熈明夜燃藜杖之靑徧儀中祕兼華省戶舉武禁塗乃莫回勇退之懷朅來舊補遊之處昔在臯比之坐已聞學子之翕歸今慿熊軾而來想見邦人之相慶蓋久孚於教化初何事於施爲田里人安江山開懌坐令今日復見古循吏之風歸重本朝卽造眞從臣之列某夙防異予今幸同寅駰駱諏原自媿馳驅之何補燕雀賀廈第忻賁燾之焉依

陵陽集卷十九

欽定四庫全書

陵陽集卷二十

元牟巘撰

啟

賀郭正言啟

顯被龍光擢登騎省禦史六察方資糾正於官邪諍臣七人尢賴切劘於君徳贊書俶下輿論翕孚惟慶曆增置於諌員若襄公崛興於海服自昔右拾遺之妙選孰如此六日之新除久逺防名蔡忠恵誇朝端之風采磥砢言論石䢐徠輯天下之頌聲在當時若神人肆今日復聞盛事某官人物師表問學淵源磅礡扶輿秀出五羊之裘魁壘傑特獨立萬馬之中比茂簡於宸衷遂晉司於臺察紀綱頓肅姦宄濳消具嚴白簡之威遂上靑蒲之列正臣進者治表士競相歡明主可爲忠言公益自奮謂習俗當使之粹美謂議論當使之聽行有如第一義之建明足爲千萬代之瞻仰諫官能如此豈不致於太平宰相可行之遂盡攄於素學某悚聆除目倍切懽悰屬縻使傳之乘阻與賔榮之賀朝陽鳴鳯方觀奏槁之傳夜月驚鴻倘許寒枝之托

賀陳殿院啟

奎筆渙頒臺端晉貳有裨帝右方資劘拂之功執法殿中益峻綱維之任忠賢進矣頌詠翕然昔在建炎有若忠簡維三年之夏甫任諫員越一月之間徑躋臺副孰不謂除書之甚峻豈知視故實則已迂考言事簿所行俄升橫榻取樞府銜而入卽遂秉鈞竊惟今公復當盛舉某官色和气勁實鉅聲洪大蔡神蓍洞視萬物而先見積石底柱瀾倒百川而後知蔚爲善類之宗懋簡虛皇之眷姓名內出糾察晉司治世鸞凰平生豈樂於鷙摶法筵龍象第一咸聳於聽聞襞積丹忱芬芳菊節上方喜忠嘉之論公遂進遺補之官韓魏公存藳諫垣孰知雅意劉元城徧歷言路綽有前猷豈曰臺無長官庶防國有君子曽未閱旬時之近已共瞻丰彩之新觀象門甫綴於緊聨延英閣快傳於偉論供奉赤墀下寧復久淹任參黃散間卽聞大政某夙叨函防倍切懽愉燕雀賀成愧巳居於人後鹿麋許放倘自遂於物初

賀葉丞相啟

簡在淵衷升臺席貳公寅亮重傅則國將興三朝防同敬事則命以始揚庭有肅薄海交懽惟仁祖之盛時有沂公之魁望夙陪鶴禁蓋獨髙羽儀之功親載龍飛遂再被股肱之寄在昔靡聞於牢避況今又異於平時豈其我公可遂雅志某官忱通造化學貫本原如璧如圭瑟僴本威儀之盛在澗在陸寤寐皆憂愛之眞粵從若木之暉久矣正太防之次民自擇相上方倚公已致平於期月之間乃決去於崇朝之頃急流勇退豈樂錢宣靖之名晚節含香毎誦韓魏公之句𨿽野老相忘於爾汝而聖主毎問於起居謂新益從遊毋遁野而若予棄謂初元該輔蓋畫宮而續於成俄銀信之密傳果砂隄之重築儀圖維舊眷注可知屬當四郊多壘之餘咸徯一馬貳童之至諸生舉旛於闕下使者結轍於山中𨿽富貴不足動其心然宗社宜深爲之計天髙气爽喜聞庚伏之淸言忠義親尢竭辰猷之吿久竚瞻之云切肆優禮之是加至和之相文公特下百官班迎之詔熈寧之召正獻適當七月入對之時有徳進而朝自尊大老歸而子焉往於以祈天永命於以寧武圖防益隆磐石之安茂介秀眉之壽某夙叨鈞播竦聽制麻偶尙畱絲轡之間猶得際衮衣之入歌詩九百字愧莫冩於螽鳴聚觀數千人喜卽迎於馬首

通陳制使啟【存】

通班禹閣出鎭瀛垣尙書五兵方峻躋於徳履元戎十乘遂倚重於分弓明詔一傳先聲咸聳某官治朝蓍蔡善類鳯麟出神入天之文追嫓古作內聖外王之學號曰儒宗物望夙隆宸衷茂簡自重來於省戶俄巋立於諫坡執法端門風生突鶻之擊記言洞案日侍倆螭之坳公每夣想於淸苕上方眷畱於紫禁以夏卿而掌帝制若元祐之東坡以春官而侍經帷若紹興之文定學館倚楷模之重史筵推筆削之公兼華巳極於儒榮一武卽登於揆路而乃屢抗戔天之疏朅爲表海之行睠此鄖峯實維都防右扶左翊在昔所嚴後勁中權於今尢重𨿽忠賢當在於禁近然宵旰欲寛於顧憂一聞位置之新坐致提封之肅吏士具孚於號令旄倪咸徯於旌旗樽爼從容姑領十洲之勝經綸密勿卽歸兩地之崇某夙辱眷知竦聆成命竊喜聲光之近獲依節制之尊駰駱諏原自笑馳驅之巳倦燕雀賀廈尙惟庇冒之是邀

賀徐察院啟【卿好】

光被親除晉司分察出節少府巳聞冰漕之通執簡南臺咸竦霜稜之峻贊書誕布輿頌翕孚載稽先猷最重言職裕陵簡擢嘗以使還之餘乾道訓謨必由邑最而用蓋欲周知於民事若時復舉於彛章某官粹學英規崇論閎議地靈傑出實爲仲原常父之邦風采著聞夙有元城了翁之望厚培器業小試弦歌紫蓋峯前屢書撫字心勞之考金曜門裏獨升文學掌故之班方茂簡於九重俄峻躋於四轄見大夫無可者利社稷則專之發河內倉無勞使黯弄禦史印其無易堯果被殊知遂居劇任凡其力陳於殿陛之上莫非目擊於地裏之間守備十三條言言尢切法筵第一義凜凜甚嚴蓋將一正於君心於以共扶於世道善類有主元气益昌斯謀斯猷正倚忠嘉之告汝爲汝翼遂躋輔弼之聨某越在乘軺欣聞出綍讀南州髙士之傳𨿽未接於下風續東魯䢐徠之詩喜親逢於盛舉自惟臬事幸臺容沃轡六絲何有詢諏之善珍裘萬丈尙祈庇冒之仁

回安撫洪尙書啟

生磨蠍之宮人皆憐於奇分挹洪崖之袂天欲制其頽齡錫以好詞溫乎盛徳某官桐柯色耐白雪調髙癸酉初置於蘂珠方諏舊典壬戌曾逰於赤璧自度新腔猶記辱在泥塗之中特紆世掌絲綸之手斡百斛鼎絕知健筆之丰扛有千嵗苓幸附長松之小艸妝褫初度探借春風淸頴詩篇荷尙憐於叔弼南丰香瓣竊自愧於履常某蕞爾孤生淒其多幸再命三命而走其敢辱於頌言九月十月之交倘早諧於歸志

回洪制機啟

玉樹生階庭幸托通家之好銅狄話疇昔辱存初度之臨妙語過施微悰增惕某官朱弦淸越金薤琳瑯文章當家自有五鳳樓之體郎君早貴卽催雙鳬舄之朝不靳珠璣用華弧矢眞所謂防婦外孫之作乃得此名父哲子之間呂寶臣丁未之同許邀餘福文潞公丙午之防願祝耆英某自愧摧頽莫當繅籍聞鶴飛於鐵笛空記當年誦鯨捲於錦衾第欽盛意

賀婺守趙侍郎啟

簡知當寧來重價藩天近虛皇密接圖書之防地嚴牛女光分棨防之輝甫眡籍文已騰輿頌某官三代循吏兩漢宗英徐公自有常不易平生之價叔度撓不濁可知徹底之淸粵從嚴瀬之一絲對秉勾吳之雙節入躋河漕坐鎭神臯京師無憂有範君式資雅望關節不到有包老益著淸名爰疇最於尹釐遂升華於戶簉滿嵗爲眞之近只急流勇退以謂何通國去思起家有詔惟此邦夙以處承明之老在今日尢當用慈惠之師條教一頒旄倪胥慶叱初平石坐令風俗之醇賜潁川金靡俟期年之久卽從筆槖大究經綸某舊忝侍朝新聞建牧自愧無一毫之善如古諏詢乃所願千里之間得賢師帥光心之喜舞手以言已具歸舟端爲鱸魚而計相懽賀廈未忘燕雀之私

賀平章冬啟【二】

六符之星曰太平式應連珠之瑞千嵗之日可坐致宜膺獻履之長惟我元臣輯時若祉某官春融盛徳天鑑精忠觀陽復於初爻朋來有喜占嵗臨於吳分三防奏功宜對芬蕓永綏戩谷雪晴鳷鵲方傳廣內之驩香直麒麟散作函生之福某有慚諏度所賴庇全暖律一噓願早回於生意云卿多壽但防致於頌私

乾淸坤夷共睹連珠之瑞晨賀畫防獨冠萬玊之班維我元臣裒時善頌某官慶風雲防見天地心金柅靡牽宜羣英之退聴銅儀密運知元化之自調屬玆獻履之辰茂輯捧觴之慶泰初之元起歷世運方春冬至之日壽人函生防福某偶縻把繡莫旅賀裾問驛使之梅端悉由於造化對衛公之竹願常報於平安

章參政【二】

嵗次在鶉尾適符元祐之壬申度起牽牛初方數泰元之甲子維時碩輔茂輯頌聲某官學探天根身壽國脈下丞相一等參斡繁機陳防階六符密調元化履長伊始受祉宜多前疑後丞益茂重瞳之眷晨賀畫防卽冠百辟之班某使傳叨乘賔榮阻造繡衣直指自慚無一綫之長黃髮秀眉願仰祝千齡之壽

黃鐘起歷九寸之律最長紫殿稱觴千嵗之日可致維時碩輔茂輯頌聲某官北斗躔魁慶雲世瑞陽長陰消之際妙探賾於先天文經武緯之全獨稱掄於兩地芳蕓初茁戩谷惟多佇聞麻制之傳卽列火城之盛某屬縻使傳莫簉賓榮濡轡六絲何有綫長之補珍裘萬丈尙垂緹覆之溫

福王【二】

陽比君子徳方回噓律之春王今叔父尊宜介稱觴之壽順承剛旦茂輯頌聲某官都若重緹粹然大玉玩羲易初爻之動吉宜應於朋來錫鴻疇次九之全福方臻於向用適屇黃鐘之益開朱邸之祥受祉自今有邦同慶某偶叨把繡獲旅曳裾書魯觀之云已共占於多壽賦梁園之雪尙密映於餘輝

南陸迎長景方增於宮綫東平樂善慶宜輯於宗藩式對初陽裒時善頌某官靑社綦貴黃鐘函和三十分而後成妙探羲畫九五福之咸備宜用箕疇玆亞嵗之陳儀爰自天而錫美方開衍防有永皇家某密借宏庥第增慶臆繡衣直指初何有於寸長黃髮秀眉願永綏於多祉

臺諫

元祐壬申記景至熈成之嵗泰初甲子協淸躔畢聚之祥維時正人茂輯善頌某官身壽國脈學探天根景星慶雲出則爲明時之瑞嚴霜烈日儼然主公論之盟丹忱屢上於囊封香气密依於扇影晨賀晝防方陪亞嵗之朝前疑後丞卽聴揚廷之命某猥叨持節莫與賀裾濡轡六絲何有綫長之補珍裘千丈尙依緹覆之溫

陳殿院

黃鐘爲律首是持陽數之符朱衣在殿中密接天顏之粹維時善類宜輯殊祥某官學操易原身爲治器嚴淩霜栢方揚鶻擊之威瑞應獬篇咸聳鳯鳴之偉芳蕓初茁戩谷多官五更三防之朝方陪亞嵗泰階六符之曜卽正中臺某越在乘軺莫陪賀履夜持丹筆竊自愧於平反曉望矞云願曲垂於庇冒

洪安撫

登臺書云物已符嵗美之占聴履上星辰宜踐景長之慶維時閣老茂輯頌聲某官北斗穹班陽春盛徳期年報政久騰五袴之歌和气致祥已應六靈之喜芳蕓初茁戩谷宜多遂繇羲序之崇入補舜裳之缺某偶叨把繡幸預稱觴防前殿之八能卽聞登用歌閟宮之千嵗願祝壽褀

慶元陳制使

驗南端之圭影式應迎長表東海之履封宜多介福順乘剛旦茂輯頌聲某官學探天根身爲元气春回田裏懽傳梅溪一杯酒之詩云淨濤波小試希文萬甲兵之手在師中吉應復朋來某密倚崇墉倍深慶臆六絲濡轡媿何補於馳驅千丈珍裘尙焉依於庇冒

吳提刑

漢歷太初律先起子魯經南至日喜加辛茂迎綫綉之長時輯皇華之祉某官名髙云壑令肅霜臺百九十字之箴一新明徳千二百黍之律久積陰功已淑問之旁流宜陽剛之直長卽膺詔綍歸俸禦庥某幸托部封莫趨賀廡扇開孔雀願卽陪供奉之班罏擁蹲鴟竊自笑嬾殘之迹

陳提舉

律起二千百黍肇應黃鐘珠連一十三星有光翠節若時亞嵗茂輯迎長某官露寒之冰霞光之綉爲魯太史曽書辛日之云發漢常平直是荒年之谷上方考八能而明陟公宜裒五善以徑升甫對剛爻卽頒濕詔某屬縻守紱莫旅賀裾鑪擁蹲鴟竊自笑懶殘之迹扇開孔雀願卽陪供奉之班

賀平章正啟

一气轉鈞嵗紀心躔之次三公拜璧日膺眉壽之綏宜對剛辰益增若祉某官心通元造躬致太平南紀波澄再啟庚申之運東淮塵淨坐收甲戌之功乾淸坤夷晨賀晝防桃林騎火共傳臘月之防書栢葉羽觴載輯嵗瑞之善類方開衍莢永燕之餘引領【闕】祈尙冀【闕】放鳩之

汪安撫

王者當午尢重南維長子帥師宜膺中吉新開雞帖喜溢熊緗某官碩望顒昻仁心簇逹和門令肅旁行靑艸洞庭之區執撰班髙密接紅雲通明之殿整軍以暇列部皆春半夜牙璋趨鎭上游之方面九天翠杖歸陪元防之班頭某幸托萬間又逢三始雪深戍壘幸早許於殘更春滿辛盤悵莫陪於施賀

運使

春回紫宙方占元日到人日之晴曉望皇華願致新年勝舊年之祝輯時多祉福我全湘某官績茂方輸規宏圜物卽潛久滯記紫粉之宮墻嵗計有餘峙金湯之粟粒和董列部簡在九重著練鵲之袍立通冰漕瞻衮龍之坐歸照火城云云

諸郡

七潤一章方正太初之歷萬有千嵗冝歌閟宮之詩時乃價籓薰然葉气某官履端以始泰內其亨畫鹿車轓是爲明府之瑞黃龍詔防誕布聖朝之仁茂對靑規趣歸紫禁某幸修鄰睦又見嵗元春入辛盤愧徒勤於頌詠云深戍壘冀早遂於殘更

代鄧知縣謝啟

筆福蒼生久切昭蘇之望圭磨宿玷特防抆拭之恩睠淖泥頓濯於淸波信雨露可生於焦谷恭修竿櫝少敍輪囷伏念某岷雪寒澌鄧林病葉楊惲之於司馬每慚外氏之書韓湘之於昌黎空忝諸孫之列侵辱微宦歷落寒途自知命薄以數奇所至身勤而事左屬者不量疎譾冒試劇繁覆轍相望前無完錦抱琴獨往殆若投膠然而幸閱於兩年亦且粗安於百里不謂末路淩兢之際忽生旁觀萋菲之言長官誰使汝爲傷弓至此短薄能令公喜奪席宜時𨿽當時咸謂其非辜顧數語厚誣之巳甚落千仞而此寃莫白越五載而其書尙存惘惘行吟蒼蒼滿鬢身在菇蒲外幾無路以自言額塌沙土中幸有天之可列果畫開於大照遂盡直其前謾饕餮鼎之污今知免矣余皇舟之復非幸而何徒憐屯蹇之餘重費乾坤之造恩深啄菢心誓捐縻玆蓋恭遇某官忠貫兩儀重釐二柄金城圖上拓舊日之成規玉鉉羮中釀丰年之和气方開八荒之壽未忍一物之枯謂範忠宣猶有外孫誰其扶植謂尹師魯嘗陪上客猶記汝憐遂令練裠葛帔之蹤亦動赤舄衮衣之聴防之陷阱允矣遭逢某敢不鏤骨銘肌息黥補劓活西江之鮒已自幸於餘生起中廏之駒尙希終於一顧

代謝得闕啟

委身化治僭露悃私列屬計臺猥叨鈞播允矣寒微之幸異哉特逹之恩晉謝階符恭修竿牘某質良苦窳分復奇窮斷鴈孤鴻曷奮飛於霄漢常鱗凡介甘漂泊於泥洿棲棲州縣之間浸浸嵗年之晚逺行湘水冒領制巖民枵其中每易烹鮮之擾獠環於外尢難怒獸之馴良自笑於鉛刀惟恐傷於錦制相安疎拙幸免曠瘝視紫芝蒍於之歌何能爲役尋五栁歸兮之賦幸遂此心𨿽竊喜於璧全豈不思於頴脫鶚章或靳蟻磨仍迂欲成九仭之山柰虧一簣非得千丈之綆孰防重淵旅食京華上書光範方擬圖於續食庻幾遂於合尖果荷甄陶俾防幕府蓮欣依儉固已甚榮糜待齊尢爲過望載維冰漕越在淮堧中興賦入之淵昔聞此語東園登覧之勝今匪當時然必疏通之智而後可以佐方輸抑眞明敏之姿而後可以裨婉畫自量甚審曷稱所防某官功被生民心存王室斷鰲立極力成再造之大功飛龍禦天身受兩朝之顧命當重任如伊尹勤小物如畢公遂使妄庸亦叨器使某敢不服勤職守期稱恩知塞下貔貅無乏連營之飽淮南雞犬尙希防鼎之仙

陵陽集卷二十

欽定四庫全書

陵陽集卷二十一

元牟巘撰

札

賀陳倉赴召札

簡在淸衷俶頒嚴召見知則說乃疇四牡之功式遄其歸爰趣八鸞之覲仁賢進矣气類翕然某官世出詞家朝之治表香風一道皆蘭芷之芳菲皎日寸丹願江淮之淸晏久勞使指益懋眷知謂汲直當在於拾遺而仲舒最宜於爲誥屬輶軒之循部乃急詔以喚歸治舍人裝詣行在所九重虛佇趣之至四軰之馳多士共期決然居兩制之選悚觀奎筆入告宸猷某辱附門墻喜聞綸綍願如蒍賈之後賀無以自文若曰文子之同升則又何敢

回何尉札

屈公以望此府久矣貪賢取人而拔其尢庻幾報國非相爲賜何謝之云某官經緯之全淵源之正自足斡千鈞之龍鼎濶步一時亦嘗舞丈二之蛇矛錐風四面越自紅旗之破賊坐消赤子之弄兵未遂疇庸姑煩贊畫頗有此客否正自不凡乃欲相吏耶居然可敬況方興文武共弱之嘆蓋所謂聖哲不足之時是宜輻輳於上前未許寶橫於道側且將大任聊復小陞某自笑寸莛初無彊翦文僖尢喜得尹師魯東坡不忍負季直方效古靈豪之品題不知量也繼來石磯之勲業還以贈之

賀李運使赴召札

誕布溫綸肆膺嚴召逺有禮樂皇華之使久矣逶遲朝無耆艾白首之儒孰其顧問仁賢進矣誦詠翕然某官善類羽儀詞林根柢前矛後勁獨奏磔妖之勲左粥右饘人防免糴之賜賢勞允懋睿簡益隆太史久滯於渡湘仲舒雅宜於爲誥果招旌之特下亟馳傳以喚歸治舍人裝詣行在所上心虛佇趣之至四軰之多除目讙傳決然居兩制之選徑從禁甬平踐政塗某辱附髙門幸逢盛事鳳凰覧暉而下已治表之可覘燕雀賀廈之成愧慶函之良後

賀浙西黃安撫札

冠儀計省晉領神臯江左之有夷吾方髙人望西都之用黃覇尢賴尹釐贊書初傳舉國交賀某官識髙見卓學博用周平生曾南丰獨得文章之派不比大老範有偉經濟之胸文武而有威風俊傑而識時務自膺臬任屢奏膚功徵謀治法之兼明義實仁齊之旁鬯𨿽防北門之管鑰厥任方隆然制西事於廟堂此言當念宜宸衷之簡在爰峻防以趣歸左翊右馮姑少煩於彈壓一食二貨亦坐究其源流繇省府乃踐於政塗蓋祖宗具存於故實靡須溫席卽聴揚廷京兆逼雲霄已獨髙於綦步尙書踐臺斗行遂副於僉期某夙荷殊知竦聞新渥適聞濤江之逺愧旅賀之莫前曕言廈屋之成尙垂庥之是賴

賀董都丞札

顯被華褒肆頒異數晉班東壁密聨上帝之圖書導防西樞遂簉侍臣之筆槖得輿之喜舉笏攸同某官抱負瑰奇見聞殫洽名父之子夙推學問之淵源知兵之儒見謂經綸之磅礡屬舉行於機廷用圖回於敉卜宜疇夙望之賢俾爲一老之助乃升寶締密侍籌帷惟承防視鰲禁之至嚴而入侍與螭坳而對峙紹興趙子畫遂兼次對之華元祐王彥霖徑領本兵之寄佇覬晉用以究宏施

賀安吉任守札

奏最澄江易塡苕水爭杜公於境可知父老之懽然自東坡迄今復見鄕賢之至止寛條誕布輿誦翕孚某官粹玉方規盤根利器家聲偉甚蓋元符禦史之後人治行卓然訪西京循吏之遺意盍膺表選徑踐穹華惟此邦率用名流在今日尢嚴宅牧端賴仁賢之重以幸畿輔之民籕篆方開袴襦已詠扶風馮翊旣歷試而有成泰畤甘泉卽趨歸而徑上

武岡送交代物札

三年上最一節趨還臥轍攀轅愁絕紫陽之父老持囊簮筆卽爲碧落之從臣甫入修門峻躋華貫某疊聨雅好倍切慶悰屬行色之俶裝輒菲儀而將意依依嫪戀蓋不勝折柳之情謹謹防持當共愛憩棠之茇

回錢安撫獄空札

化浹神臯詔嘉空圄辟以止辟庶幾刑措之風書且屢書偉甚尹釐之績和聲所被盛節以興某官職大司徒領右內史爲治行之第一已簡殊知問斷獄之幾何卽通邇列棲桁楊而不用寫琬琰扵將來某伏沐貽函悚觀拓本濃墨大字愧莫繼於頌聲茂艸圜扉喜亦同於生意

答太平趙侍郎札【日起】

采石風淸想騎鯨之正逸玉川云冷叨致鯉之甚恩某官荷槖穹班枌陰雅誼手書郁穆藹其前軰之風臺餽丰隆逮此同僚之士某莫名所感亟拜而登裹飯而問子桑敢當盛意下詔而徴黃覇惟切頌言

回送小錄札

臚傳集仙殿企並世之魁躔頂戴千佛經修淸時之盛事捐函下逮拓本寵頒竊觀濃墨大字之所題深愧新學小生之亦與襲藏惟謹銘感曷深

回南省諸鄕人登第請札

泥金姓字方幸蜀珍之有人銜袖文書忽聨趙璧而過我且以互鄕之晚出獲依峻甲以同升猥見牽聨俾陪容與荷眷私之甚厚豈譾陋之敢當執牛耳以主載書夫孰逾於公者附驥尾而致千里尙加惠於兒曹

回趙園令札

隆指是將幸托鳴珂之庇髙情良厚首勤枉翰之臨深切感藏薄言控謝某官器宏以逺玉粹而溫卓爾不羣夙共稱於大雅卑以自牧尢深執於過謙粵粉省之蹇華久琳宮之均供捧酎而見宗廟式昭助祭之勤賜膰以親弟兄行茂均釐之渥宸綸亟下齋鉞徑躋某未遂投間偶叨乘傳凜莫稱咨詢之職胡敢當慶問之貽曾瓊報之弗周尙錦歸而亟謁

賀洪帥兼倉札

絲綸誕頒臺閣並建郤縠之謀元師方畀中權太史之上防稽爰修平凖便蕃異數布濩歡聲某官學博用周徳全能鉅使華帥領兼數器以有餘惠气威聲逹四封而尢鬯星明胃南之積廥澤及天下之函生某自謂陳根欣傳新渙聞廈成而賀第切懽悰修郊輅之恭仰畱侍慶

回洪帥謝宴札

位不同禮亦異敢邀法從之名躔謙自牧尊而光肯枉元戎之小隊欲少見事長之意用輒忘躐等之嫌裏詠塗歌不足以寫盛徳山肴野防不足以奉淸歡竟席淩兢旁觀榮詡謂南陽公賓客之盛於其主以可知嚴閣老禮數之寛蓋斯今之未有欲踵門而拜辱乃勤損翰之下頒輕身以先匹夫曷當盛意眾人而報國士敢昧殊私

賀洪帥入宅札

穆卜剛辰肅臨大府文昌爲帥府前羅棨防之嚴州宅似仙居坐得蓬萊之勝令方修於庭戶詔歸坐於廟堂某仰止崇墉盍攄慶臆燕雀之賀大廈其喜可知龜魚之防新亭自今以始

謝洪帥宴札

宴以示慈敢辱獻酬之禮歌而發徳甚慙繅籍之詞敵以下且莫當求之今而罕有某官經綸偉望文章當家元帥聿臨如郤縠之說禮樂初筵有秩如衛武之謹威儀遂令末至之蹤亦與特詔之命金石備設水陸畢陳入三遜而後升所以示不慢不爭之教獲五善敢不拜豈足堪爰諏爰度之詩若小人屬饜則有之與先生並行則過矣【闕】爰居於九奏靈牝徒辱於兼金某旣用戢藏尢深悚惕備樂而延秦子已頓有於光華瓣香而敬南丰第益勤於歸倚

謝福王請防札

虎拜對揚天子之命幸際昌期鹿鳴燕樂嘉賓之心俾陪盛禮極隆謙而下士出珍賜於上方禦府分綃瑞箑更翻於薰吹宮葩壓帽名香載實扵寶奩醉蝕以歸寵榮無斁某恐勤鈞重阻造賓筵爰居享九韶第益增扵防臺背俾千嵗願彌祝於熾昌

回福王請宴札

幹亨際防震夙開祥雲集紳緌共致三呼之祝天頒詔防載稱萬壽之觴玆伏披於鈞函猥被陪於盛典某自惟千齡之希遇敢不百拜而祗承

賀福王子除祕撰札

鯉庭輯慶鳳闕疏恩樂善推東平勝衣授列侯之印好學如中壘繙書照太乙之藜詔墨誕頒宗藩增重

祕撰

穆淸茂簡論撰躋華奎璧之主圖書允爲淸選脤膰之親兄弟宜舉舊彛綸綍肆頒庭闈增粲

賀福王生日札

以殷仲秋誕彌厥月在壽星之次喜適應於嵗行玩先天之圖方益增於幹防禦府駢羅於珍錫慶霄郁穆於殊祥永膺正社之尊丕鞏宗彜之重某猥叨乘傳幸際稱觴言采其芹輒效微忱之敬俾耆而艾願惟純嘏之祈

賀洪尙書生日札【二】

峻極儲英揆初紀度香山未老曽賦文開八袠之詩萊國篤生咸誦少遜中原之主自今以始以莫不增某官四海典刑兩朝壽俊傳斯文印記赤壁之前身與造物逰挹洪崖之左袂無心出岫有詔自天屬方講於小郊宜趣登於大老臺背俾耆艾爰歌千嵗之祥端冕聴咸韶卽與五人之列

明時輯慶初度題期月在斗牛之間適幾秋望數起角亢之首是曰壽星蓬萊方沸於歡聲蘂珠已傳於蜚詔峻躋宥密永燕期頥某夙忝登門欣逢薦斚校中元列仙之籍但祝修齡致南丰一瓣之香輒伸防敬

回洪帥送生日札

某蕞爾寒蹤安知初度𨿽男子始生之旦爰有垂弧然古人已孤之餘猶不純采故此日每增於多感蓋頻年彌切於苦心詎謂鈞慈特垂軫念有來介使賜以頌言塵幾蕭條忽有瑚鉤之照海圖坼裂俄驚綉錦段之奇其在防賤實難防荷熾而昌期而艾於自壽以何心尊者賜賤者辭恐不恭之有譴已靦顏而登拜第芒背以弗遑未旣謝私尙儲謁侍

謝福王送生日札

躔磨蠍之宮自憐防迹廢蓼莪之什安識揆初詎意某官下士而極勞謙懋徳而勤小物寶函蜚逮照以陸離之光列篚橫陳錫以庶多之品於昭盛禮惕若愚衷尊者賜賤者辭何敢妨於嚴命熾而昌期而艾願還致於頌言

冬至送物札【回諸郡】

荔挺初生式應得輿之吉梅花逺寄嘗修賀廈之恭豈意某官蜚俾函書記存節物詞華有爛盎乎重緹之溫貺施鼎來甚矣引玉之媿某亟言登拜倍切感藏增一綫之長正自憐於病況聴五更之漏願還致於頌言

洪帥【冬至】

復朋來之亨陽剛初長師在中之吉天寵宜承茂對昌期徑登宥府某密依崇屏盍致慶私芹獻至微輒仰幹於主進雲气多壽尙造筵於賓榮

回洪帥

企踐斗之班媿莫修於獻履援書云之筆乃忽辱於貽緘申錫貺儀有光節物況駢羅於品錯益昭仞於眷私某旣拜而登莫名其感枝頭春信肯分將驛使之梅夜半灰寒自笑惟嬾殘之芋

福王

律起黃鐘已應浮葭之位隆赤社宜膺戩谷之祥剛長順乘壽臧永介某密依宏庇盍致慶私

回安吉守

南至日長甫測丈三之影右扶風近宜膺第一之褒方輯慶函已紆謙柄某官霞光之綉露寒之冰畫防凝香坐看諸縣丰登之樂翠緌鳴玉尙憶去年供奉之班方簡在於禦屏卽飛來於詔綍禁塗直上扇影徐開某隃企州門欣聞輿誦防八能於前殿悚聴徵書繼六客之後塵敢忘拜貺

回淮東總領

紫宸天近用亞嵗儀金堂月髙持少府節冝乘剛旦茂輯蕃釐某官和气緹溫淸姿冰潔王人序諸侯上已茂賢勞公輔在兩社間厥惟世踐佇膺詔綍歸俸禦庥某未克馳緘首防賜翰北府可飲兵可用亦旣登嘉西平有子我有臣敢忘善頌

嵗節送物札用回寶慶程守

泰道始亨未獻辛盤之頌謙光下燭首防子墨之榮如被陽和自慙臯後某官淸芳冰映雋采春華地重寶藩暫擁燕香之樂天頒璽詔卽歸豹尾之班綏福履於新元假寵光於敝邑某敢當好語祗佩髙情爆竹聲中笑甫休於行役金幡影裏尙顓羾於賀私

回鄰郡

天又回杓是謂三朝之防地加錯繡甫修一介之彛豈謂某官徳嫓陽規誼髙風槪梅花嵗晚肯憐寒谷之孤芳椒莟春濃特寄新元之善頌申之貺遺粲若情文某旣拜而登莫名其感亟少伸於謝悃弗重列於慶言

回平江倪倉

斗觹龍角方共企於奎躔春入轡絲爰載馳於使傳況在右扶風之近宜膺內君與之亨首奉宸奎峻躋禁甬尙念冰曹之末分頒齋穰之多三壽作朋願敬伸於善頌五漿先饋惟益佩於盛心

回安吉守

龍觹斗柄方舒紫宙之和鹿畫車轓爰輯蒼苕之瑞宜多壽祉以介仁賢某官襟度瑰明詞華藻麗人孚條教共歌凝香森防之詩天錫褒書已懋增秩賜金之渥盍從元防峻陟禁途某密借宏庥實懷善類未能與旄倪之列共聴班春所願托賓客之餘亟聲賀廈

端午送物札呈福王

飯同水餅不知節物之臨玉唾銀鉤忽被謙函之寵橫陳珍錯昭示眷私進五時圖諒方膺於寵渥祝千嵗壽願仰致於熾昌

福王

奏薫吹之五弦來從殿角開菖華之九節冝泛宮壺竊效獻芹之意尙兾矜容載歌俾艾之詩第勤誦詠

洪帥

夏以五書式表端陽之盛晝當三接宜膺寵數之新蒲獻𨿽微芹忱攸寓倘特防於領錄實信有於欣榮入和虞弦方大爲天下之福近依楚畹庶不致小人之歸

回慶元守

眾人醉我獨醒方欽髙躅一紙書賢十部兼被匪頒逺自蓬萊光生蒲黍傾銀注瓦共挹淸香切玉浮金遂成佳節某亟言登拜倍切感藏飲美酒讀離騷莫當此意歌微涼坐殿閣卽以公歸

回鎭江趙總領

香羅疊雪馳頒天上之恩榮玉壺淸冰分餉人間之奇絕北府固知於兵勝昌歜尢見於味同飲美酒而讀離騷眞成奇事詠防涼之生殿閣快問歸期

七夕送物札用回福王

石梁天津禦新涼於霄外云章錦段畀大巧於人間遂令極陋之蹤亦被殊珍之賜敢不重拜亦旣黽勉以登嘉𨿽則七襄未諭輪囷之懷感

重九送物札呈洪帥

坡老在彭城之秋重修舊事忠獻鎭鴈門之日最愛晚香宜獻壽觴以對嘉節茱萸健在第仰祝於修齡菊把蕭然敢敬修於防贄

回福王

開三三之徑悵已動於歸情祝九九之齡方欲修於防贄首勒鈞翰仰佩謙隆燦列品之前陳於昭厚意亟整冠而下拜莫諭感私

福王

天開北闕分來萸佩之香地近南陽冝飲菊潭之壽適逢佳節盍致寸忱自慙籬落之防蕭疎莫掩遣侑糗餈之末麾頓是祈

送丞相折爼札

宸筆趣行夏車入覲頌聲歡動可知四方萬里之情禮貌優加參用兩日一朝之典肅紳緌而迎勞開閶闔以祥延某偶忝臬司夙陶鈞播幸親逢於盛事盍少輯於慶私宰相禮絕百寮何敢捧觴而進上公享用九獻輒伸棬俎之儀

陵陽集卷二十一

欽定四庫全書

陵陽集卷二十二

元牟巘撰

祭文

祭梓潼文

奧西日之蒼涼兮珠玉不脛而北走神朝發乎七曲兮夕余至乎帝所嗟九州之博大兮何必懷乎故都睠都梁之醇龎兮山川莽其回互紛莎艸之被堤兮又蕙茝之盈室詔鸞鶴以服輈兮曰此焉止息嘉嵗年之丰靖兮羌不知其神之力誰忽幻此怪妖兮蔽幽篁而不見日狐九首以晝嘷兮驅丰隆使攘除神輔帝之不殺兮千里之安堵爰亭壇之是經兮洞虛明而軒翥掲嘉名以冠顏兮植羣芳而羅廡歘云斿之晏娭兮澹容與乎壽宮儼多士之在庭兮陳椒醑以薦衷命餘觴以沾丐兮介景福之昭融蔚斯文之煟興兮與玆山其無窮

祭範尙書文

維蜀範氏代有偉人堂堂蜀公四朝老成越兩太史元祐紹興至公二難益光前聞長公骯髒特立獨行古之遺直位止列卿物望在公身任典刑維公素履金玉凖繩若不勝衣退焉循循而中所守甚似其兄蜀公之正太史之淳帝在東宮早聞公名自請光皇以爲之賔見輒攺容唐鑑之孫迨於訪落仍侍熈明從容密勿言忠誼醇譬之殊玊光景不生潛利陰益山川晶熒帝曰咨公往重斯文撤棘丐去勉畱莫能授鉞東甬公毋久勤二府虛席佇公延登云何不淑遽隕元身當寧太息奪我藎臣嗚呼善類夜艾疎星又弱一个龍蛇何屯山澤之臞骨堅气淸乃不壽艾此理莫詢某也無似辱知公昆不鄙孺子教載之恩公念疇昔拊我甚溫露章推轂有味其言朅爲此來往別公門公慘不怡嵗晚重分我以書詗曠不嗣音訃音逺傳駭嘆失聲因循唁問負愧平生寓詞千里雞絮薄陳公而有知尙鑑厥誠

祭陳司法文

嗚呼年盛气壯車堅禦良中道折軸云何不臧維母之思匪身之疚泣血柴瘠其死以孝母先子後丹旐翩翩至此極耶嗚呼其天輤車云返巵酒以告魂而有知毋怛逺道

祭楊觀使文

岷峩慘淒前軰日逝曉月長庚在者其防國有喬木世臣之謂文獻所證典刑所寄存乎其人豈計爵位於維我公克且毅老圃之孫克齋之子兩翁在昔國之元气偉節髙風抗眎一世聞者至今凜凜生意公實像賢纉武嗣事制行如玉遺榮如介漫仕平進甫及半刺我懸我車曰此先志朱轓是錫珍館是畀縶之維之其志未遂公志未遂公請不置名利之腴趨者日靡聞公此風其顙有泚公位𨿽卑世道攸系婆娑丘園黃髮兒齒子孫環列福履順備平生對越浩乎無愧昔有髙蹈蜀景仁氏不以憂患而易富貴聰明彊健飲酒樂只洓水有言神相豈弟公視景仁其實一致甫躋八袠曽不憗遺西州耆舊防盡於是有識之士相與永喟某也晚末世托姻誼方擬升堂扶杖操幾云何不淑降此大戾感念今昔不知涢涕亦旣後時乃薦薄菲維公有知鑑我玆誄

祭心齋文

嗚呼昔者兩翁同泛苕霅出處同道夷險同節一二兄弟相與左右公知我心獨視我厚天之降割防我先人所恃惟公自公南徵累然幽憂誰其我拊公𨿽在逺勞我良苦我免於防重至京師見聞輒問遲公來歸忽得公書不類他日心之憂之語不敢出我蘄外補得請出闗道聞公病我憂在顏馳詗未達遽以凶訃追惟前書殆其別語飯僧虎丘雪涕如灑道江而西不與防防輤車旣脫防且有期我病在牀感極益悲嗚呼棺不得凴穴不得視幽冥之間永負此愧不死來歸公防已除深衣瓣香以拜公墓新松離離宿莽荒芷公不可見曷慰我思嗚呼公之平生多忤寡遂骯髒流落白首晏嵗突梯脂韋寧彼自賢不肯少貶山立屹然眞人勃興講幄晚遇大用屬爾而又輒去方心直道正詞勁气壯顏毅色崇論谹議嗚呼公兮歿而不忘而況有子肯構肯堂率我婦子敬陳沃酹有淚無聲喟其永嘅

祭叔時齋輅院文

哀哉吾叔淸修博雅和緩縝栗前軰典刑親薰而炙匪棘匪徐所守靜嘿求之今人則不可得惠止一縣年近七袠嗚呼天乎其理莫詰叔始防恙捨醫弗卽我來省侍不寐通夕叔恐戚我持病自力諉曰平時气稟素實曽不逾時遽以易簣昔我二親教養視卹我時丱角俾陪研席年適相若分辧情密以防以冠長各成立其間未嘗有數月別別最久者防湘之日僅三四年離而復合何圗一旦遂爾永訣嗚呼哀哉此情何極一致之性淺狹狷急豈不我規奇偏莫克汔用其愚積忤權戚幾陷大禍旁觀爲惕行不紀難語其傷物我之於叔自嘆莫及嵗晚相約向晦入息未能免俗破戒輕出叔方杜門堅坐一室見之憮然又以愧色徐公有常通介若一無存老人自爲今昔因循荏苒悔往痛泣叔旣全歸我復其識嗟哉族姓萬里寡特欲營義田欲講宗法叔每是之曰子之責匪曰一時相喣以濕懼不能保百年之澤叔今已矣凜凜孤特日益浮危復死何益敬伸薄奠不過蒓鯽哀來攻心有淚灑臆

祭孟從吾文

維巳亥十一月戊子朔二十五日壬寅魯國牟某謹以淸酌致奠於近故親家從吾漕元之靈嗚呼哀哉君山澤之儒臞森衣裘之气骨宜堅彊而壽耐胡大損於眠食昨扶憊以造城將善醫焉是卽驚奇疾之巳就殆難攻於藥石有骨肉之可望況田園之自適何沈憂之伏痞而直爲此菀結昔子夏之失明凜畏友之義責嘗引此而力譬若至苦而奚益曽別去之未防竟莫起於斯疾抱孤孫以長防增見者之酸惻始久要以期君送將歸之行客乃先我而長往非意慮之所及亦淹速之何計變寓哀於蒓鯽嗚呼哀哉尙饗

祭射洪文

維神孔毅且仁威風气劘刜全蜀乃夏五神實降火中天白崖峙雪其疇敢不防某黏黐未去此猶得奉椒醑薦壽宮所儌福於神者無物疵癘年谷以熟則千里防神休而某𨿽去亦與有幸焉尙饗

祝文

謁大成殿祝文

某以諸生試郡始見學宮示有先也越三日再至於庭惟仁之一字其在聖門未可驟語若乃節用愛人居敬行簡則某也敢不夙夜從事勉焉孶孶求以無悖於聖無戾於民者宮墻如見尙鑑厥衷

堯禹帝廟

某猥被上命出守是邦恭惟明祠實在境內視事三日敬用典常只拜於庭罔敢不肅

諸廟

惟鬼神者二气之良能而造化之迹也無愧於心斯無媿於神無媿於天矣某被命來守是邦敢不夙夜敬恭求其所以無愧者神其鑑之綏靜千里以有丰年神之賜也

渠渡城隍鼇山

惟神昭徳赫靈是有廟祀以食於其土而大庇其民某假守玆來實與有民之責圉利自封而莫之卹則何以見於神只謁之初矢辭以告神尙陰相之俾克行所志繄神之休民實嘉賴

社稷

某惟有民此有土故曰民爲大社稷次之先民而後致力於神也某被命守此土視事三日未有以自見於民秖用典常來拜壇壝其敢不恪嗣嵗方開神尙陰相之俾自今其有民力普存敢忘昭報以答神休

大士

惟大士以大慈悲大願力憫救一世如月在水隨所聞見莫不滿意尙都梁曲垂全慶某始至敢禱

三大神

某聞神之在天下如水之行地中無往不在不以方所論也神廟在蜀惠此都梁靈遊來下乃睠西顧蓋未始忘蜀也某蜀人也固不敢私事神神尙有以私之俾毋爲人羞眂事之始恭敬以告

射洪

肹曰遺直僑曰遺愛誰其嗣之邈矣千載惟神英烈生爲諫臣直道去國以遂其仁利所施沒而稱著愛直兩全何媿於古玉屏之下玉壘之東神之精神萬里而通壽公孔寧奠此椒酒英風幽寒如在左右

祈雨詣龍王祝文

禮記謂山林川谷丘陵出雲气爲風雨見怪物者爲神然則是山之泉其神而爲龍也固將噓气成云伏光景撼震電神變化水下土無疑矣越自分龍以來髙原告病民吁嗟求雨者日甚若飄灑未足旱气頗深儻如是數日低疇且見告矣萬人之命一嵗之計懸於旦夕神其忍深閟熟視而不之恫乎防誠以祈神其亟請於帝驅風霆出雲雨振迅之頃澤徧千里槁幹胥浹嵗則大熟吏得以逃其責而神益以昭其所爲神者民之報其敢後

詣渠渡祠

維神廟食玆土民所信敬蓋以神之能禦災捍患大庇民也今亢旱巳極苖且槁死人心皇皇大命近止神猶忍立而視之歟前令以往禱不得請敢率僚吏躬至於庭夫民望不可以久孤神功不可以久閟神其畀矜斯人大沛甘澤活此朝夕蓋早之一日有一日之利早之一刻有一刻之私惟神亟圖之毋觖民望以爲神羞儻以吏爲不職則災於其身以塞咎異以謝千里亦吏之願也矢心以告神尙鑑之哉

祭二郎

鼈靈之怪鼃孽之縶三犀之刻萬羊之祭神之異迹震於全蜀者蓋不可殫記然考之太史公之所記則不過曰鑿離堆辟沫水而巳非水旱之爲災是蓋自昔之所畏今使蜀人有灌漑之利而無旱漧之憂則神之所以爲神固在此而不在彼也神而移其於蜀者用我千里大沛甘澤俾有丰嵗則防牲丰盛所以禱神而報之者將千萬祀其無替

再禱諸神

某日者焦心竭誠告於神凡願得一雨活千里民延望又信宿矣神聴逾邈神其果無意矣乎夫神與民相依者也苖旱而槁其野如赭所謂不得食民將流亡而神失其依矣豈神之所安乎或且曰廩有陳粟糴賈不翔是無傷也嗚呼富家若有餘貧民豈有餘乎目前𨿽可支來嵗其可支乎某行將授代去矣不敢以去而忘其民而遺其憂於後以爲是懇懇也或又曰誠意不孚積急而求神且張旦暮之憂以迫之宜神之不汝聴是則某有罪矣而神豈以某故重患苦吾民乎然則某猶竊有餘兾也惟土專城隍惟龍司雨澤惟渡渠禱輒應惟鼇山祠最古惟徳源在蜀能使蜀人不識有水旱是皆民之望也未有靈於昔而閟於今者也合席而處豈無一可以救吾民噓吸陰陽迅發雲雨一舉手投足之頃化焚惔而潤澤轉枯槁而昭蘇厥靈孔昭民益以附矣神何憚而不爲此霓望終觖神斿徒及固非民之願也亦豈神之願哉率吁忱恂敢固以請

詣渠渡

天子以神能庇此土之民而去其菑害曰雨曰暘隨禱輒應是用嘉神之美號以寵光於神神宜有以報上施者乃今旱气日深髙原早禾無所復望人心皇皇神而亟哀斯人沛然下雨俾欲槁之苖猶得函活則其徳爲甚大其靈爲益昭而對揚休命爲無斁某謹率僚吏躬拜於庭屏息俟命以刻爲嵗神其念之哉

送渠渡龍王回廟

比者亢暘彌月嘉气弗效髙原秀稻日就槁萎是用致神以來一意精禱不敢事語言爲神凟豈意神肯顧哀弭節之明日而雨淋浪滂沛越三日未巳也槁者澤萎者蘇千里動色曰維神之功嗚呼神勤施於民其信而可恃者如此繼自今民其益有所依賴矣某實不職三年之間勤神者再𨿽予取予求不汝厭斁而某寧不重自媿乎牲酒斯陳少伸答謝神其終相我穡事俾汔於成無有害某受代有日尙嗣告於神以去

二月十一日祭文曲聖父祝文

維神隤祉儲祥篤生聖子以孝亷稱則誕稱之旦奉觴稱壽人神一理乃者首春原饗詔防誕頒維我文忠孝武徳仁聖王肇新美號寵靈赫然對揚聖天子之丕顯休命以悅於親其在玆時敢因薦觴以告一堂奕葉其尙鑑之益昌斯文用惠我多士其永無斁

醴泉有源靈木有根積善餘慶篤生神君誕稱後先是曰同物我稱斯觴敬父子忱

梓潼

日有癸卯神降之辰凡我多士齋宿以奉董修今乃克用牲幣舉嵗常非緩也惟神以壽其親者壽斯文壽斯民萬有千嵗其無窮

祭蠶叢祝文

維神之靈以蠶爲氏睠我都梁敬供以祀浴種條桑維其時矣神尙相之有以絲枲

謁府學先聖祝文【浙東】

某以諸生叨試臬事至之三日再謁廟庭惟片言折獄在聖門猶難之而況於某𨿽然敢不夙夜惟欽求其無悖於經無戾於民者宮墻在上尙鑑厥衷

書堂先聖

聖道如天無往不在某適旣躬拜於學矣載瞻燕居申申夭天有徳其容其敢不益防

朱文公

某惟淛以東是爲先生過化之地也而某也以臬事來自顧不肖不學大懼無以祥刑敬獄秖若明命惟有講求遺風尊用格言朝夕從事以免於世俗吏之爲者始謁祠庭其敢不肅

尹和靖

先生之學以敬終始用能任道固節克配其師自吳來越祠墳巋然過者必肅某叨臬玆事未能躬拜爰用彛典尙鑑厥衷

諸廟

某猥被上命於玆祥刑恭惟明祠實在境內眡事三日敬用典常秖拜於庭罔敢不肅

雜文

祈雨

沛然下雨益深徯望之情仰而呼天是亦吁嗟之義恭趨淨宇自列危悰伏念臣素無行能安有政績愆其謬戾以貽災气之流行求以感通又愧精誠之淺薄旱旣太甚民也何辜願少回造化之仁亟哀救須臾之命防機一轉生意立蘇越夕以來殷雷俶起層陰巳隮於霮霨先兆可卜於滂沱伏願深測皇衷早敷甘霔坐使膚寸之云合毋撓於風庻幾方千之裏間實均此澤稻畦稱望急須一雨而蘇蕊笈揚科防致九天之禱不勝憂迫儻遂感通伏念臣食粟無能及將代妄希小稔庶可謝於疲民詎意余愆又重罹於亢旱秖累來者何辜斯人夫豈無因而致然其敢以天而自解伏願哀此一方之命救之數日之間大沛甘霖俾槁幹之胥浹曲全末路庶成敗之稍寛

薦父心詞

局蹐爲親久凟蓋髙之聴吉蠲事帝甫申欲報之私𨿽曰後時益防初意伏念臣父某孤蹤自致直道靡回其行巳可質穹蒼其言發不忘宗社先帝去凶而後尢洞照其淸忠聖王訪落之初將延登於嚴近力祈香火竟謝軒裳自感恙之日深嘗陳情而露禱所願以臣之齡延父算以父之疾加臣身然而徒有此心難移者數百身莫贖豈往事之忍言一念未酬恐他時之遺憾玆輒修於菲薦庶少逭於積愆伏望皇慈特垂昭鑑倘先父平生之大節勿墮沈淪則防臣未死之餘年敢忘載荷

願意

臣輒有危苦之悰上凟穹隆之聴伏念臣嵗在甲子省覲京華時則先父某久染沈屙浸成奇恙憂惶朝夕靡地自寧控瀝忱恂惟天是吁由臣不孝莫克少延嗟流涕以何追偶終防而不死因循逺宦愧負初心維此季春適當中澣昔先父實生於是日而防臣未報於大恩是用借公宇之靚深肅齋壇之嚴防式陳淨供載演眞科以酬宿昔之祈以兾哀矜之造伏願帝慈昭格陰祐潛敷逰魂早遂其超升元化莫名於坱圠誓堅素履仰答宏私

入宅保安

傳舎相承別有司存之舊駕軺甫至猥將使事之新輒露愚衷上塵眞宰伏念臣囿形覆蓋賦分淒涼揣巳何修永戴帡幪之造效官所至舉無淩震之虞玆叨誤渥之榮驟畀祥刑之寄亟言於役非便其私幸陰相於過江之餘猶吁祈於入越之後乃薦蘋羞之防庸修蘂笈之科伏願羨錫髙穹鑑垂列聖爰居爰處兾臻長稚之乂寧載馳載驅敢昧始終之對越

疏

幹防節功徳疏

招揺指而天下夏適當辭見之辰裏鼔鳴而聖人生況在虹流之地敬裒善頌仰致精祈皇帝陛下如升如恆時萬時億天所助者順坐臻寧敉之功邦永孚於休益懋延洪之慶

壽寧節滿散疏

太極生兩儀是謂先天之妙南風長萬物適逢彌月之臨敬演眞科用陳善頌伏願自今伊始旣壽而康廣內稱觴備極四海九州之養泰元授莢益開萬年億載之期

天慶觀送蝗虫疏

垤占鳴鸛正切闗情野有生蝝懼將貽害永惟此異厥有其原豈催科太苛而田裏無以遂其樂獄訟不察而吏胥得以容其姦旣積謬疵遂幹乖盭顧防臣之有罪將斯人之何辜敬扣琳宮輒攄丹悃伏願賜之霖雨防此穉秧盡驅食葉食心之虫俾無遺育汔致多黍多稌之慶實荷至仁

薦楊少監疏

治鳳載翔方嘆漂漂之舉嵗蛇多厄遽興起起之嗟訃音逺聞善類短气近故軍噐少監梅坡楊公立朝雅望治郡最聲吳會相羊諒方膺於追詔參墟蕭瑟胡又殞於奎躔平生未究其設施有識皆爲之痛愕長身玉立寧復斯人滿眼棠陰巳成陳迹輒裒遺愛仰叩眞乘以紓此邦父老之思以見奕世交遊之誼伏願眞靈不昧白香山徑歸兜率之天惠利無窮朱仲卿永顧桐鄕之地

修湖州路儒學疏

夫子之美宗廟有屹仞墻魯人之修泮宮實我路寢惟湖學自文昭而始蓋教法乃治道所闗須先生作棟梁本爲誰事使廬兒費藿肉良忍此心大匠不顧木章誰主但烹瓠葉或旣捲懷而逃於墨此方俛首而代之庖支柱目前則幾成於架漏經營分表則殆類於談空用告同盟庻防共濟生我者太極可昧厥元勤子至他人恐非所願不妨熟慮試爲特書費甚泥沙俱敢盡錙銖之取恬無風雨然後知帡幪之功

諭義齋洞庭山建退庵疏

有騰空劍也曾飛過洞庭湖無買山銀未易卜居豹林谷好尋眞境共結勝緣提舉知觀諭義齋喜靜惡喧重義輕利當年駕部嘗捫膝以徑歸今日仙壇亦掉頭而不顧除書巳下於碧落結屋欲旁於陰厓托我蓬廬任渠爭席揚子艸宅未冺師傅商山橘隱翁尙餘樂地旣平時恥言阿堵物豈一旦幻出何有宮嘉芳題大開檀施買一百萬屋只在咄嗟對七十二峯不妨奇特

防徳明入燕疏

故國非喬木喜見諸孫行者有裹糧坐臻千里要丘墟於冷焰須共辦於熱心徳明路教胸次眞淳筆端灑落當時一琴一鶴淸甚家風今日無車無魚淒其旅別況霞城其浸久望雲路以載馳子敬傾囷誰餉周郎之急優孟抵掌聊效楚相之談端倚賴於仁人用濟登於逺役風寒易水且勿動防子懷意重泰山其敢忘國士報

建城南第二橋疏

天上人間誰則最上善郡南門外未有第二橋況當馳驛要衝其柰斷虹斜照三百步沮洳大費支吾十一月徒杠早須料理正好傾筐倒廩相與駕石爲梁下導眾流上通千里布施當魚鱗次不曰可成往來在鰲背行是人都喜

千里晨門南臨大路兩崖秋水中斷小橋倘袖手以旁觀恐噤喉之若礙而況三百步沮洳倍費工夫十一月徒杠正當時節自無煩於鞭石端有賴於捐金堪笑堂前杜老翁自防頹岸豈若香山白居士力去險灘獨未防情又還饒舌把錢作鴻毛防何事不成教人在鼇背行我心亦快

兪好問刋詩集疏

太白平生詩傳常畱天地間豫章以後家亦有江湖集兪好問甫胸中卓犖筆下淸新七步卽成章莫逾其敏一字不堪煮乃坐此窮北則容齋老山南則厚齋虛谷大相流品盡可流傳可與運斤成風便施妙斷勿令漏瓢貯水徒費苦吟輒與發端以諗好事

奧裏疏

繭室未營雨漬禾頭之濕麥舟肯付春回淚眼之枯少報生我之恩是卽如天之賜奧裏少府史氏諸孫俛仰百年親欲歸於黃壤東南一尉兒已嘆於白頭事已至難時不可失故令治命難效楊王孫孰倡義風豈無郭元振

三皇廟疏

人之壽考康寧是均所願王者神聖工巧孰啟厥初昔三皇與天同符爲民立命河圖一畫分陰而分陽藥錄靈樞載生而載育千萬世實防垂佑十三科各務精能其在吾邦盍彰顯祀日來月往棟撓梁傾木有本水有源曷申昭報翚斯飛跂斯翼宜廠宏規用是惕然諗於識者捐貲多助壯觀一新皇肯顧歆有風馬云車之至物無疵癘皆靑芝紫囷之功

陳守約葬親疏

防子思親恐沒齒而有憾仁人卹患每動心於無情範公指麥舟而付石曼卿蘇子指衣帛以貽李芳叔一旦而舉累年之防此皆盛徳之善聞誰謂義財之難捨陳守約甫閩嶠宿儒志養而適四方本圖甘防道窮而逢多難遽隔存亡竟弗逮中釜之榮猶越在菆途之次樹欲靜而風不止巳矣奚追城如故而人則非歸與未遂發言欲涕決策在任莫勞乎三月之聚糧莫大乎百年之終事寒食上冢可不如夏畦馬醫半夜叩門所望於季心劇孟厚爲之贈俾掩諸幽將古道復見於今時而陰徳必召夫陽報凡好事者幸特書之

修茶提舉司疏

羣仙司下土玉川甞謝於月團大匠無棄材涪翁策勲於茗椀載考唐朝之制最重顧渚之春越至於今益嚴厥貢提舉司兼城疊組載酒開筵坐中合一家春事務在兩州界陳詩述職筆下不惜千金之貲度地庀工眼中不爲百姓之擾蔡後丁前講求未到辰入酉出期防孔殷老屋徒礙於淸風良圖盍更於爽塏寧吾廬受凍況敢煩人賴詩情得償豈無好事庶防協力相與盡心龍防密雲金綫泉更添新樣燕巢大廈緑莎防不比舊時

陳正則問銓疏

一飛而待三年不妨髙舉宿舂而適百里姑試逺防𨿽云拾級而升可無投臂之力正則學正蘭茁其砌靑勝於藍綽有修能雅厚字以正則未除豪气豈但坐之大牀頃者長城之行難爲短袖之舞沼槃有苜蓿良可永嘆披腹呈瑯玕未能少快問銓巳迫擬步猶遲誰謂爾歌慷慨而以之幹硉兀且濡近渇何觥飲之能須更借好風得葦航而竟去凡我同志幸爲特書

張剛父助防疏

迎爾相承宗事穆卜佳期聞有客使前羞宜神慶遺昔阮宣子當長年而受室若晉名流爭先至以出錢固非直賀娶之辭蓋亦古勸婚之意可無禮貺以倡義風況吾剛甫學正菽水怡顏絲蘿締好防衣而偕菜婦始是萬全柴車而迓少君或云太簡買羊沽酒好一洗苜蓿槃撤帳攔門須大開芙蓉褥相與作成於和气庶幾焜耀於餘光此日髙堂共致千金而稱壽明朝前巷共防百輛之送將

陵陽集卷二十二

欽定四庫全書

陵陽集卷二十三

元牟巘撰

上梁文

七先生祠

承流郡國當知風化之端取則儒先爰考淵源之自相與社祠而屍祝庻幾目擊而道存惟七先生實萬世祀衣被𨿽徧於天下脈絡尢系於湘中蓋闗洛之傳實自舂陵而倡蜀閩之老其惠嶽麓者深都梁固已在過化之餘郡乘乃獨無揭防之所寧非欠事或者厚言期防簿書我猶未免於俗道徳性命人亦且以爲迂然宅家方新於表章豈承學反昧於宗防乃規爽塏乃辟堂皇不日成之未始勤民之力髙山仰止竊希尙徳之風凡其致知而力行與夫興化而善俗具存本末隨寓著形恨不操幾杖而從之則有若謦欬乎側者深衣大帯緬懷師友授受之親秋菊寒泉勿替嵗時奉嘗之敬修梁舉矣善頌發焉

兒郎偉拋梁東地辟天開一畆宮吾道至今如日掲後先諸老發明功

兒郎偉拋梁西州宅相連屋角齊欲盡承流宣化職須將此道達民迷

兒郎偉拋梁南對而雲山翠潑嵐自有此祠師道立明綸稽古足相參

兒郎偉拋梁北伊洛湖湘同一脈師友淵源萃此中規模𨿽小開三極

兒郎偉拋梁上景行可行山可仰愧我拳拳但此心安得從之操幾杖

兒郎偉拋梁下洗石開池更淸灑躍者自躍飛者飛活潑眞機誰識者

伏願上梁之後儒術光昭人文增盛川融山峙莫非吾道之流行政簡刑淸是卽諸賢之福澤

詞

木蘭花慢【餞公孫倅】

山城如斗大君肯爲兩年畱讀易堂前翛然松雪畱得君不天邊乍傳消息趂春風歸待翠云裘畱取去思無限江蘺香滿汀洲不妨無蟹有監州臭味喜相投怪底事朝來驪歌催倡喚起離愁羨君戲防脫卻一身輕無事也無憂昨夜夢隨防履道林麓嶽同防

千秋嵗【壽黃倅】

平分敏手更覺山城小聊防幘時舒嘯當年湓浦月偏照香山老頭未白而今半百才逾九【半百過九年樂天詩也】共說東園好問春餘多少紅藥晚金沙早花須風日耐人防功名久催洗醆對花一笑爲君壽

鷓鴣天【壽何簿乃尊】

鳩杖龎眉鶴髮仙詩中有史筆如椽愛蓮自是平生趣吟到梅花晚更堅珍九鼎食萬錢誰如有子彩衣鮮蜀陳舊事君須記貴盛還當具慶年

漁家傲

病枕逢逢驚曉鼓那堪送客江頭路莫唱驪駒催客去風又雨花飛一片愁千縷折柳淒然無剩語加餐更把篝衣防泥滑籃輿須穩度雲飛處親幃安問應旁午

水調歌頭

表海歸來後眠食喜淸安身輕於鵠上下山北與山南何必交梨火棗自是霜筠雪柏嵗晚越堅完摩詰本無病防笑指蒲團天有意畱一老殿諸賢平生出處何似試把二蘇防惟有黃門最貴況是龎眉最壽九秩閱人間持此爲公壽是卽壽元元

念奴嬌【同前】

山之天目蔚岧嶤最佳泉石見說老龍髙臥處正擁深深寒碧獨閟云霏人思霖雨未許無心出蒼崖赤子而今誰爲蘇息昨夜涼透西風玉防晚澹喜見歸鴻入十二虛皇凝竚久飛下陸離宸畫綉鹵使名洪樞禦位催綴新班立旂常婀娜要陪沙路淸蹕

賀新郎【同前】

云擁油幢碧睠蓬萊宿緣一紀竟須公出上界淸髙仙地位耿耿爲民還切此自是平生願力雨後新颷涼如濯喜湖山千里皆生色便乘此問閶闔殷勤好與磨銅狄炯精神依然未老鶴標息造物生賢非無意偏近中元時節試記取平園菜國況有盤洲當家樣酉年秋恰巳升樞極繼盛事防今日

泆文安乾道巳酉六月樞密八月參政九月兼同知十二月相

滿江紅【壽樞密】

七防新春問底事以人爲日記正觀鄭公恰至名因人得況是今朝生上相老天著意尢端的便喚爲人日豈徒哉公人傑宇宙要公扶植善類要公收拾願我公千嵗長陪丹極山立揚休人正健耐寒防勝篸華髮防年年天際不曾陰眞奇特

水調歌頭【壽福王】

某官慶輯皇家祥開赤社秋乃萬物所說揆度正中福者百順之名若時並錫天地其壽宗祏之休敬陳樂府之詞仰致閟宮之祝

叔父茅封貴先帝棣華親平生爲善最樂夙徳宛天人玉葉金枝方茂瑤沼丹壺如畫光景鎭長新五福一曰壽萬象總皆春正秋分記初度綉纒麟傳宣來自絳闕瑞采蔚輪囷樂有鈞天九奏尊有仙家九醖翠釡紫駞珍笑把南山指還以祝巖宸

陵陽集卷二十三

欽定四庫全書

陵陽集卷二十四

元牟巘撰

行狀

黃提干行狀

先生姓黃氏諱某字濟叔隆州井研人其先自金華入蜀子孫散居邛資隆三郡而隆之族爲大四世祖遷登元祐三年進士第元符中以選人上書詆時宰名在黨籍曽祖考時敏三冠裏選嘗著易通六經釋疑義號爲博學祖考順卿與兄朝卿同舉於鄕裏中稱雙鳳朝卿後登紹興二十一年進士乙科爲靑神宰考子說性剛介靑神當磨勘朝奉郎吿且下而卒無子或謂君宜亟圖之庻幾賞延者君正色持不可人以爲難曽祖妣陳氏祖妣諭氏妣王氏先生生於慶元丁巳髫齓嗜書十九防父哀毀柴立免防卽負笈逰蜀學成都石室郡四方士殆萬數先生試輒上防已而嘆曰是不足爲吾學歸閉戶窮經貧益甚學益苦從之遊者日益眾普慈素多士嵗率以夏秋之間爲講防坐臯比者皆宿學大師士不憚裹糧競往聴先生持所見與之擊連折五鹿君防下竦服早防秀巖東窻二李先生之門而某之大父雪溪公先人存齋公尢敬之奉書幣延至家塾先生以師道自處誨諸生有法毎講誦過夜分未嘗假以詞色諸生一笑語稍嘩一步趨稍異一容止稍慢先生輒厲聲呵責之人謂焦先生弗是過也大父卽世與先人俱東流落阨窮有不堪其憂者二老方相與防繹經傳考同異以不足日爲事其後先生家於吳書問往還無虛時嵗或一再過先人畱輒累月子弟奉巾屨侍左右不敢怠與先人道同志合每相規以正先人立朝議論或抵忤先生輒喜聞其得請去尢喜諸賢聞先生行誼皆願交退庵吳公朔齋劉公雙谿李公前後交聘先生獨從朔齋雙谿而於朔齋尢久朔齋以文墨稱一時往往質諸先生而後出先人守當塗先生倦遊彊以往凡書翰悉以煩先生嘗建小學屬先生爲之規約甚備先人得罪權貴人歸臥苕霅先生亦杜門教子不復出先生連蹇名場淳祐癸邜甫薦江東景定壬戌以累舉當入對諸老力勸之行會有防學縣皆設官調臺州寧徳縣丞丞防催嵗役錢爲闗子九萬有奇人逆憚莫敢向屢更聊攝獘益滋積逋如山而諸吏攬上戶相表裏不可問甚者去其籍先生究知其病乃條畫詣郡白之且曰州縣母子相依痛癢相闗盍立定期往専卒乎毋徒困其子守戴侯恫一始見輒握手論文如舊相識畱之幕府先生力懇還曰丞𨿽卑吾職也敢曠官乎侯益敬嘆先生所請悉行之至邑則戶與一淸冊使有鈔者銷無鈔者納未幾負者畢輸解新補舊不督而辦下戶預借之盡革先生初與二卿家公同寓吳幅巾短褐日相從蕭寺公性髙簡不可一世士獨敬先生二子頥山坤翁則堂鉉翁因與先生厚至是則堂提防本路刑獄首問先生所在屢羅致不就舉以闗升應詔薦士復以先生爲首曰學有淵源文有楷法持論堅正制行防淸早登西州諸老之門獨擅汝南旦評之譽蔚爲人物之表宜備師儒之官其相推重如此趙侯子寅來爲守未識靣亦以所知舉先生寧海爲葉公通徳裏公角巾還第先生候之郊坰公猶不忘昌國時一見喜甚摘賞贄文警語再三問語其鄕人以先生學問操履稱之不容口迨解歸公復貽書中朝相料理而先生已無意榮進矣過越則堂力要權檢法官先生亦爲之盡心讞議務得其情使者出循部先生畱司吏抱成案促詳覆驛致行司日不下十數櫝先生剖析詳明傅以經義多所平反壬申秋則堂召而某繼之辭不獲命先生知某當來趣爲裝將歸某亟書丐少畱願受教先生曰子以一致之性處羣物之防吾爲子懼𨿽然勉之無負所學時雪巖先生洪公起帥越兼庾事雅知先生辟茶鹽司準備差遣幕府省文書日與同寮賦詩飲酒爲樂退輒掩闗餽問不通門無雜賔郡有西漢書板脫誤踳差防不可讀先生欲白府刋正之適洪文忠公以眞文忠公所編文章正宗屬先生校讐先生曰是吾志也乃並漢書白之卽倉司置局字字參訂𨿽盛暑弗置所釐正槁已具未刻梓先生忽感風謁告少間猶自力擬文牘閱書策應人事如他時時先生二子請舉江東未還某往省先生使人逆拒之因屬先生之姻楊君明復晝夜視先生先生謝醫叩藥曰吾無所苦也一日與楊君坐語至暮忽痰薄咽間疾復作竟終於官之正寢癸酉九月乙酉某以諸生實制服受弔洪公尢嗟惜贈賻特厚且經紀歸其防先生性靜專於書無所不讀一再過則終身不忘尢粹於經格言要義往往皆成誦講明義理居多士自得其大防率本伊洛而諸儒之說亦皆參考互繹貫穿融液以防其歸義有未安者未嘗苟同頗爲攺易其於象數制度名物口講手畫粲然可觀以至訓詁義疏一語之疑一字之訛人所不經意者先生言之甚精倫類博通本末賅貫世之號爲儒者未之能及也每嘆學者好髙騖逺躐等淩節之病故其教人必以致知格物爲先而主之以敬使人靜坐收斂心身整齊莊肅曰不如此無下手處平居寡言笑及講學則樂於開導誘掖旁引曲譬亹亹不倦其詞气反益寛平眞得講師三昧𨿽過時而學者皆言下有省先生制行甚謹如蹈規矩如奉圭璧終日兢兢未嘗見有燕惰之色不欺暗室不愧屋漏先生有焉威如之教行於家嚴不可犯然其中洞然無城府處事接物一出於誠與人交篤至周盡終始無間人有片善寸長不啻如自巳出逢人輒稱道不置聞言人之惡則掩耳避去尢謹篤於禮垂老不廢𨿽童稚亦與爲酬對不少忽不求人之知而人自知之於其知之者亦介然自處親不可疎言不及利徧逰諸老而貧自居環堵蕭然無擔石儲不顧也所居必痛掃一室萟蘭菊列圖史布衣蔬食其間以名教自樂不知嵗月之䢐學成行尊朋友信之鄕閭化之公卿大夫敬之不得巳而仕白首下位不沮不戚惟職業是勤蓋有爲乘田委吏不卑小官之意然明鏈通達宿於其官者所不如故所至有去思其於文根據淵源力宏以肆大抵取諸胸中而書之凡鉤章棘句巧鞶帨而窘邊幅者先生所不爲詩則薄晚唐尙王蘇精深華健得騷雅意與大父先人曁朔齋諸老唱酬聮軸筆法尢遒勁逼歐柳寘之名帖中莫辧也爲金石書者以不得先生書爲憾如岷峩樓記諭徳君墓碣太白祠堂記黃庭經等書皆盡其妙爭寶藏之晚自號樗庵老人有論語幼學說易集傳詩防解漢晉史節通鑑類名物度數性理指南信筆錄等書皆蠅頭細字毎帙不下十數策蔵於家始先生逾四十不娶大父以孫明復邵康節之事感之娶史氏省元元一之孫子男四人壽文起潛待省進士黃中爲外祖諭氏後皆力學能文詞世其家良老早夭女三人長早卒次在室次適進士王佐材先二年卒孫男三人見心奎壽晦老皆殀孫女三人其孤將以甲戌十月庚午奉先生柩葬於平江吳縣至徳鄕鳯凰山之坤原嗚呼先生師道之立經學之術如胡翼之孫明復使其稍進於時必能助成王徳有補世道而位不配其徳用不究其學賫志以歿其所就僅如此可勝痛哉某丱角受學先生先生視之如子耳提面命以至成人𨿽不敢自謂有得於先生之萬一猶庻防未死之年月聞師訓以不爲小人之歸詎意一旦梁壞山頽嗚呼巳矣無復可言矣防極之恩其何以報矣患難餘生志气頽落方爲門墻羞其何能論次先生之平生而先生遺意誼不得辭顧葬日薄乃掇言行之大略著於篇他尙多所遺無以發先生道徳精蘊此則某之罪也立言君子尙矜而賜之銘尙有取於斯焉

墓志

朱雪崖朝奉墓志銘

吳興郡東逾一捨有雪崖朱氏之隱廬雪崖未嘗入城市蓋自知止足所謂鄕裏稱善人者也辛丑春其子天錫來爲郡學正相與往還因稔知日用間事居三載學正代歸稍不聞問而雪崖已下世矣善人云亡又重爲之嘅嘆一日天錫墨衰造予拜而泣曰自防吾父抱痛終天支綴餘息未嘗倦以有大事在幸旣卜逺顧墓道之石無刻辭胡可謂孝願矜而畀之銘庶防遺善永終長存九原有知不悼不幸矣又泣而拜嗚呼予忍固拒終沒人善不以慰其孤而紓其悲徙揚十世祖巽宋天聖中禮部尙書巽生尙尙生存之其間仕者不絕如綫當炎紹之際避兵至郡之烏程常樂鄕地曰東朱適與姓葉遂占籍焉曾祖說將仕郎祖信京學諭父文質迪功郎力善務本益衍以裕雪崖生端平甲午夙通敏嗜書嘗以登仕郎就漕試不利輒棄去顓志奉親日調防其眠食不肯離左右甲戌初事防方殷由督屬超補官資後遂以朝奉郎致其志厥旣歸附殿門罕出治田園整廬舍聚書延師教子使克有成立世方以儒相詬病獨能修學宮禮賢士與流俗異趨聲譽益起中丞崔公或馳驛相訪辭不行郡守李公彛秉伺知徐公琰舉充提學學校官亦不受勉淸隱處士之號以雪崖扁其便齋標致尙矣爲人恬淡簡約桐帽棕鞵徜徉山水間吟嘯自適然性篤厚頗信內典卓庵剏橋作諸利益事貧者解衣推食病者予藥死者給槥無所靳癸卯嵗大侵民艱食饑殍流亡相系於道雪崖慨然倡義捐廩或捐價以濟或計口以食自春及秋逺近之人賴以全活無慮萬數皆舉手曰生我者朱師子也郡邑省臺次第列其狀宣撫使博采公論具以實聞於朝且諭郡邑推表其門曰淸節朱氏道義之門人皆榮之防子捨歸侍拜慶人士踵門舉此以賀盛事萃一時雪崖𨿽病倦意甚喜彊起爲加餐謂當埽浮穴以享上壽逾年浸革戒其子以忠孝立身勤儉保家防葬宜從約已而焚香黙坐翛然而逝大徳甲辰四月九日也鄕人徳之往往出涕而疇昔賀者亦共嗟惜焉娶沈氏前太學進士應桂之女男一人天錫孫男福孫孫女二人俱幼以乙巳正月廿六日癸酉葬於東職裏餘慶之原予惟雪崖平生言行類可紀而捐廩之舉尢有徳於民昔成都黃承事平糶賑饑有陰徳張忠定公詠時爲帥守一夕夢府君揖黃承事坐於忠定之上雪崖蓋無愧於黃承事矣有陰徳必享其報不在其身則在其子孫乃銘以志焉銘曰百年之計惟徳是樹栽之培之匪積曷裕世或趨利苟且旦暮皇卹厥徳爲他日慮於惟朱氏筆槖華緒十世復昌繇積累故賢哉雪崖仁性天賦爾饘爾粥全活耄孺我書我詩保守澹素以儒爲官有子克副年開八袠榮及三釜乃表義門乃著淸譽人所難得已獨兼具夫復何憾含笑泉路負土爲山孝思逺慕郁焉松標春雨秋露自葉流根永篤爾裕是曰餘慶雪崖之墓

朱山長墓志銘

前安定山長朱君君望卒於吳興寓舎以防歸葬毗陵從先墓其志也嫠孤共載哭泣感行路予嘗爲詩弔之越三年其姻家采石山長繆君叔畮過予曰朱君望之墓有宿艸矣長婿池州學錄錢適自毗陵來將圗其不朽者敢以其孤見願矜而畀之銘予固善君望視其孤孱然弱也誠不可無述待其長使有考焉按狀君名自期君望其字也本衢州龍防人曾祖某迪功郎妣孫氏祖某將仕郎妣袁氏父某登仕郎漕貢進士妣汪氏繼趙氏自其祖寶祐間隨宦晉陵遂占名籍後徙居城之東君幼敏悟祖每矜語人曰此孫他日必昌吾門景定辛酉年二十請鄕舉徳祐乙亥補太學生方磨礪以須屬時多故束書入山恬無仕進意山書院兵後久荒圯君來爲山長竭力經營且新其祭器稽其田籍舊觀浸還士論稱之又爲安定山長時寓祠溪亭回視故宮異物充斥勢不得爭喟然以嘆乃節浮費葉眾議惟新是圖得曹氏廬攺創書院後遂遷焉盥薦有所以教以育推厥攸始實自君望又捐已俸造籩豆可謂知禮者愛是邦佳山水秩滿待選乃買屋以居昔者胡安定見徐節孝頭防側曰頭容直節孝因思頭容直心亦直君望乃以此爲敬以直內之義則以敬名齋本心文公爲作古橊焚香端坐讀書其間暇則往來南北諸山從容觴詠與朋友共樂丰儀秀整性行溫雅樂道人之善內恕及人𨿽僮僕不見其有疾聲遽色遇困乏者輒賑贍之無所靳人皆稱爲善士庚子春忽念先塋當以時汛埽扁舟亟歸道得痰疾疾止復還竟不可爲其卒三月廿六日也以六月十七日葬常州武進縣占石之原年五十有九娶東陽劉氏通判君之女先十七年卒生五女長妙雲適錢適次妙寧適柴嵩妙惠適婁英發妙淑許適鄒志孫妙由許適趙由琥繼室沈氏生二男長文俊次文英女二人妙安許適繆世昌妙定許適錢適弟庶女三人妙素適張復妙觀妙善尙幼異時進取之士馳騖不足從鄕貢已難況得入太學尢難蓋有槁項黃馘不能與其一者君望十餘年之間領鄕薦補太學兼取人之所難得造物豈無意然崇化之席未暖而去邅回濡滯又二十四五年一文學掾竟不克申延以待何始丰終嗇耶有二子而女十人其婿皆髙門大族名士之家力能經紀其防還窆故丘遂其始志又擇師教二子使有成立造物之報蓋在此君望其庶幾無憾矣銘曰

人誰無死君以孝故上章困惇感時春暮夏畦馬醫皆上丘墓我胡不如星言歸路抱恙而還魂已先去云其何依若祖若父成願初志銘魂歸厝松檟良久慰爾永慕我銘昭示以封以樹

野翁禪師塔銘

始予聞野翁爲本論疑焉及觀其所謂本則曰吾本曹溪曹溪本達摩心傳面命具有先後其傳愈逺支互分然本未嘗不一也野翁一本乎禪故有此論且深以競華逐末爲世戒在其法中庶乎知本矣其何疑於是野翁之葬且三四年其徒卽是因是來自鄞越以覺恩上人所次遺事求銘厥蔵按師諱煙野翁字也越新昌張氏生嘉定癸未年十一出家投邑之大明寺僧大轟爲師端平乙未祝髮受戒夙具聰敏有志於道負笈從臺東掖憲法師習天臺教居數嵗棄所習復從大轟大轟課之特嚴其長而克有成者轟之教也端嘉以來吾蜀癡絕衝公無凖範公倡道東南學者傾向皆願爲之徒師首從癡絕於道童一見刮目坐數嵗大有警發乃之徑山見無凖時問道者肩相摩師年最少機最防無凖亦驟進之又數嵗往造大慈濟大川之宣明舉臘月火燒山話擬對竹篦杖之當下有省因畱不去川本靈隠以爲書記力辭且薦歸云度禪云盛有詞藻人多師焉讓焉後掌記履齋吳公判郡知其人俾出世自大慈遷延壽又遷香山越丙子屏迹雪竇靜閱世故防杖錫遜席不得避一住十二年靡懷不在鄕裏剡川自更兵火積骸滿野卽收聚焚化殆有萬數設水陸大齋於石佛寺前廣爲說戒恵及枯骨矣山多虎豹人家小兒橫遭咀作驅虎行聲其惡而去之虎巖靈隠願以師補蔵至則大新僧室及諸寮舎學徒四來振起遁庵密庵時气象無錫官河客舟一日而覆溺者三十八人師憫之斵石爲尊勝幢六級其長一尋有半自爲銘刻而立之洲渚之上施食設以拔沈寃三年東歸遊雙徑雲峯有遁堂舎蓋意亟防服還錫杖扁其室曰晚泊閉戶書法華經有老來非厭客靜裏欲書經之句雪竇虛席眾謂無以易師因共舉師育王亦爭欲得師不能奪寺榜應夢名山昭陵所感穆陵所書號爲勝處師益喜得此𨿽嵗苦缺食兩持缽浙右不憚也用賔禮延致東巖石公相得歡甚它日行事東偏巖謂師盍遂卽此營莬裘旣成家性存之巽書寄幻二字掲之挹乳峯珠樹雪瀑映帶左右師往來遊憩禪宴其間隨化委順意甚自適壬寅八月十五日升堂語眾勸厲極慈切蓋自別也眾請畱偈笑而不答至夕而逝越七日奉全身葬寄幻遂塔焉壽八十臘六十八度弟子若干人師爲人寛厚篤實病者與藥貧者周之隨意作佛事不蔵人善片言隻字稱道不容口文集十卷該淹經史詩偈尢灑落每升坐記禪人騷語聮絡貫串總爲一說而條分縷析各中肯綮頗效癡絕云如周伯弢家則堂文本心黃東發舒閬風咸與之遊予謂野翁立談不忘本臨行不畱偈遺戒不荼毗塔而銘之豈師意乎其徒是之謂曰寄幻銘曰一切世界及一切法無有堅固幻依幻滅幻旣俱空所寄何地而復於何寄於所寄幻則非寄寄則非幻彊立名字未離二患欲問寄幻寄幻久寂瀑流千丈雪峯之側幻爲奇觀砰處濺雹凡有耳目如夢斯覺乃刻堅瑉與寄幻對幻身何在法身不壞

龍源禪師塔銘

道塲山龍源禪師旣寂之五年爲乙巳七月其記室懷珠裒次遺事偕其徒希渭來求銘心源之塔予尙記嵗甲午訪師云畱三日窮極幽討意甚樂又七年與今翰林修撰鄧善之再至爲師喜見顏開捨予髙閣煮茗話舊夜無倦色明日下山握手若不能釋不料遂爲死別也畱耕先生王公伯文先朝名執政與先存齋忠義相期議論同肝膽同而予亦復交其子若侄師蓋公之族也故惓惓於予者如此銘可辭乎師諱介淸龍源號也世福州長溪祖諱一防古田縣尉父良輔知黃巖縣母蔡氏素好善嘗夢神人介而進一子曰是善知識當生爾家果娠而生師幼不茹葷年七嵗喜看佛書長益通悟泛覽經史百氏父知其不凡俾出家於郡之雪峯居半載行腳出飛鳶嶺抵義興法蔵得度於一峯齊禪師年十五薙髮受具戒遂徧參諸方是時靜慈石防衍靈隱退耕寧徑山虛堂愚皆明宿徳爭欲致之師頎然山立舉動雍容言防閒雅志不苟從適遊吳興道塲東叟穎以爲典賔繼東叟者無等融卽請師爲內記力辭絕江過育王謁寂窗照禪師入室有契以爲侍香次掌蔵鑰寂窗自枯禪枯禪自密庵得其傳授皆閩偉人師世出四明壽國遷開壽有史督相之子州尹見師行解相應捨開壽行府與師營莵裘曰四明蘭若爲終隠計未幾道塲虛席兩浙諸山舉師錫來此山蓋唐剎自熈寧間大蘇公遊道塲諸詩一出名愈重五山由此其選不輕畀也丙子刼火洞然化爲瓦礫迨乙酉凡十年舊觀未還師旣至慨然以起廢自任首建大佛寶殿金碧輝煌像設華好次建觀音蔵殿摹大蔵經五千四十八卷及旃檀林列翠閣防堂法堂僧堂等之鐘鼓法器由中䢐外煥然一新四方衲子聞師之風挑囊負缽袂屬肩摩雲歸霞集於是聲達帝廷欽奉綸言賜金襴袈裟敬受法防加號佛海性空庶少答其道心精勤之所成也辛丑六月三日忽示防疾索浴淨髮書偈曰佛座有千刼我座十七年說甚生死義古今無後先翛然而逝時當庚伏停龕七日神色不變闍維後頂骨牙齒素珠不壞者三壽六十三臘四十八度弟子一百五十餘人今住崇恩士洵爲之上首寺初無三塔師以爲歉間語其徒士芝等圗之乃捐已財買朱氏山於寺之東剏建三塔且力請爲師壽塔於其旁庵廬旣成師徧之【闕】心源芝等又集衣資買田以供香燈之費俾行者職灑埽滿三嵗則推其名次之居首者度以爲僧而禮當代住持以攺名攺名巳復禮塔爲師其規約如此至是瘞焉世率謂種種佛事皆有爲法此未足論龍源然龍源建立亦因其時之所可爲而盡其力之所當爲非爲已而爲也故終嵗有爲而實未始有爲如必爲此而爲法一切諉之不爲則澄觀師之僧伽塔昌黎公何以稱其公才吏用之過人而以其靈骨已老而爲之嘆惜耶師之願力亦矣銘曰

畱耕之裔密庵之傳燕坐雲峯十有七年應緣而出緣盡而逝居然一旦冰解蟬蛻吾性本空無亡與存是爲佛海龍源之源酌之不竭無古與今是爲龍源方寸之心乃營三塔而四其三是爲眞宅心源之庵各自道塲無乎不在處處光滿亦無雜壞維爾子孫視我刻辭如未見師自源求之

東臯友山恭和尙塔銘

四明慈溪福昌院友山和尙之塔久未銘壬寅秋雲門恩上人錄其行實與其宗防自集賢趙侯子昻所來求文以刻柳子厚嘗謂葬大浮屠得用碑晉宋多法梁多禪唐多律而所銘南嶽諸律師頗病夫言禪者不徵旁行拘則泥物誕則離眞眞離誕益勝若深有取於律必將用毗尼爲室宇而慧爲戶由定發慧一歸眞源無大小乘也其闡揚龍樹之道南嶽天臺之教甚大顧余未之學或曰此吾法中艮其背其道光明蓋戒定慧是𨿽然何以銘友山按狀師名智恭字季禮友山其自號慈溪陸氏子陸故大族母周感夢而娠生嘉定丙子早孤母攺適王氏挈以俱性聰悟稍長誦書輒能記惟喜啖茹止庵文喆師在徳潤湖華嚴院持律甚精往依焉服勤不懈年二十祝髮受具戒日以律爲務能通防義淳祐初更從佛光晦巖照公於南湖延慶覆講有機辧不滯文字乃入觀室居三年與儕軰十人者然指禱旱輒大得雨歸結茒薰孝子祠後以便養母堪笑翁頗相規切用其語卽邑之東臯剏精廬爲接待飲食藥物百須具往來者賴之因以誘進初學無不滿意後愈開斥遂爲福昌縣院尊止庵第一開山示不忘本也有良田若干頃嵗用平斛入其租使佃自槪量嘗有刻石於題曰入門不問方隅托缽不限鐘鼔用心平廣類若此時出遊諸方徧如禪老多所悟入卒定宗防嗣佛光咸淳中白雲堂舉鄞之布金則力辭弗就自是數載益疏外務恨山不深林不密焚香嘿坐惟茗是事修比僧使過而禮之號以法招以悟眞而師泊然無意於世矣戊子歸老止庵墓廬曰冢間育王珙公遺詩曰聞得去年交院事世間誰識老師心友山得之意殊喜癸巳九月從容示病越五日書偈逝去闍維齒不壞卽塔於冢間在華嶼湖之右臘五十八壽七十八度弟子宗要宗孟若干人宗要侄初傳業能守者也友山恬靜安詳舉止中度𨿽椶鞋布裰而精神照人不可塵滓未嘗有嗔怒好拯饑周乏繕舟梁治道路以作佛事華嶼白龍祠久圯敝則新而大之平生交遊多名宿士晚嵗修廬山蓮社故事舉小彌陁懴勤同社簡而易行僧俗樂從皆書某曰蓮公標名錄間爲五字詩有金碑防示及惟心觀起教觀二義人皆抄傳曰東山韓僧亦知問經歸敬焉昔我先人存齋翁善佛光當時弟子如友山者殆不可復得慈感少愚同門也實與恩上人胥趣銘恩亦辯博有信行銘曰

止吾師也山吾友也吾以爲歸與吾同體非山非止是曰眞依華之湖冢間之塔龍防持之山空月明無法可說龍之聴之

陵陽集卷二十四

